儀禮注疏漢鄭玄注﹑唐賈公彥疏

●卷一士冠禮第一

《儀禮疏》序

○竊聞道本沖虛﹐非言無以表其疏﹔言有微妙﹐非釋無能悟其理。是知聖人言曲事資﹐注釋而成。至於《周禮》《儀禮》﹐發源是一﹐理有終始﹐分爲二部﹐並是周公攝政大平之書。《周禮》爲末﹐《儀禮》爲本。本則難明﹐末便易曉。是以《周禮》注者﹐則有多門﹐《儀禮》所注﹐後鄭而已。其爲章疏﹐則有二家﹕信都黃慶者﹐齊之盛徳﹔李孟�者﹐隋日碩儒。慶則舉大略小﹐經注疏漏﹐猶登山遠望而近不知﹔�則舉小略大﹐經注稍周﹐似入室近觀而遠不察。二家之疏﹐互有修短。時之所尙﹐李則爲先。案士冠三加﹐有緇布冠﹑皮弁﹑爵弁﹐旣冠﹐又著玄冠見於君。有此四種之冠﹐故記人下陳緇布冠﹑委貌﹑周弁﹐以釋經之四種。經之與記都無天子冠法﹐而李云委貌與弁皆天子始冠之冠﹐李之謬也。《喪服》一篇﹐凶禮之要﹐是以南北二家﹐章疏甚多﹐時之所以﹐皆資黃氏。案鄭注《喪服》引《禮記檀弓》云﹕之言實也﹐明孝子有忠實之心﹐故爲制此服焉。則之所作﹐表心明矣。而黃氏妄云﹕衰以表心﹐以表首。以黃氏公違鄭注﹐黃之謬也。黃﹑李之訓﹐略言其一﹐余足見矣。今以先儒失路﹐後宜易塗﹐故悉鄙情﹐聊裁此疏﹐未敢專欲﹐以諸家爲本﹐擇善而從﹐兼增己義﹐仍取四門助教李玄植詳論可否﹐僉謀已定﹐庶可施以函丈之儒﹐靑衿之俊﹐幸以去瑕取玖﹐得無譏焉。

﹝疏﹞《士冠禮》第一。

○鄭《目錄》云﹕童子任職居士位﹐年二十而冠﹐主人玄冠朝服﹐則是於諸侯。天子之士﹐朝服皮弁素積。古者四民世事﹐士之子恆爲士。冠禮於五禮屬嘉禮﹐大﹑小《戴》及《別錄》此皆第一。

○釋曰﹕鄭云「童子任職居士位﹐年二十而冠」﹐爲士身加冠。知者﹐鄭見下《昏禮》及《士相見》皆據士身自昏﹑自相見。又《大戴禮公冠》篇及下諸侯有冠禮﹐夏之末造﹐亦據諸侯身自加冠﹐故鄭據士身自加冠爲目也。鄭云「四民人世事﹐士之子恆爲士」者﹐是《齊語》文。彼云「桓公謂管仲曰﹕『成民之事若何﹖』管子對曰﹕『四民勿雜處也。』公曰﹕『處士﹑農﹑工﹑商若何﹖』管子對曰﹕『昔聖王之處士就閒燕也﹐處工就官府也﹐處商就市井也﹐處農就田野也。少而習焉﹐其心安焉。是四民世事﹐士之子恆爲士也。」引之者﹐證此士身年二十加冠法。若士之子﹐則四十︹而仕﹐何得有二十爲士自加冠也﹖二十而冠者﹐鄭據《曲禮》文「二十曰弱冠」﹐故云年二十而冠。其大夫始仕者﹐二十已冠﹐訖五十乃爵命爲大夫﹐故大夫無冠禮。又案《喪服小功章》云「大夫爲昆弟之長殤」﹐鄭云「大夫爲昆弟之長殤﹐小功謂爲士者若不仕者也。以此知爲大夫無殤服也。」《小記》云「丈夫冠而不爲殤。」大夫身已加冠﹐降兄殤在小功﹐是身有徳行﹐得爲大夫冠﹐不以二十始冠也。若諸侯則十二而冠﹐故《左傳》襄九年﹕「晉侯與諸侯伐鄭﹐還﹐公送晉侯﹐以公宴於河上。問公年﹐季武子對曰﹕『會於沙隨之歲﹐寡君以生。』注云﹕沙隨在成十六年。晉侯曰﹕『十二年矣﹐是謂一終﹐一星終也。國君十五而生子﹐冠而生子﹐禮也。君可以冠矣。』」是諸侯十二而冠也。若天子﹐亦與諸侯同十二而冠﹐故《尙書金》云「王與大夫盡弁」﹐時成王年十五﹐云王與大夫盡弁﹐則知天子亦十二而冠矣。又《大戴禮》云「文王十三生伯邑考。」《左傳》云「冠而生子﹐禮也。」是殷之諸侯亦十二而冠。若夏之天子﹑諸侯與殷天子亦十二而冠。可知若天子之子則亦二十而冠。故《禮記祭法》云「王下祭殤五」。又《禮記檀弓》云「君之長殤﹐車三乘。」是年十九已下乃爲殤﹐故二十乃冠矣。若天子﹑諸侯冠﹐自有天子﹑諸侯冠禮﹐故《大戴禮》有《公冠》篇﹐天子自然有冠禮﹐但《儀禮》之內亡耳。士旣三加﹐爲大夫早冠者﹐亦依士禮三加。若天子﹑諸侯禮則多矣。故《大戴禮公冠》篇云「公冠四加」者﹐緇布﹑皮弁﹑爵弁後加玄冕。天子亦四加﹐後當加衮冕矣。案下文云「天子之元子猶士﹐天下無生而貴者。」則天子之子𨿽早冠﹐亦用士禮而冠。案《家語冠頌》云「王大子之冠﹐擬冠。」則天子元子亦擬諸侯四加。若然﹐諸侯之子不得四加﹐與士同三加可知。鄭又云「冠於五禮屬嘉禮」者﹐鄭據《周禮》大宗伯所掌五禮﹐吉﹑凶﹑賓﹑軍﹑嘉而言。《宗伯》云「以嘉禮親萬民」﹐下云「以昏冠之禮親成男女」﹐是冠禮屬嘉禮者也。鄭又云「大﹑小戴及《別錄》此皆第一」者﹐大戴﹐戴聖﹐與劉向爲《別錄》十七篇﹐次第皆《冠禮》爲第一﹐《昏禮》爲第二﹐《士相見》爲第三﹐自玆以下﹐篇次則異。故鄭云大﹑小《戴》《別錄》卽皆第一也。其劉向《別錄》﹐卽此十七篇之次是也﹐皆尊卑吉凶次第倫敍﹐故鄭用之。至於大戴卽以《士喪》爲第四﹐《旣夕》爲第五﹐《士虞》爲第六﹐《特牲》爲第七﹐《少牢》爲第八﹐《有司徹》爲第九﹐《鄕飲酒》第十﹐《鄕射》第十一﹐《燕禮》第十二﹐《大射》第十三﹐《聘禮》第十四﹐《公食》第十五﹐《覲禮》第十六﹐《喪服》第十七。小戴於《鄕飲》《鄕射》《燕禮》《大射》四篇亦依此《別錄》次第﹐而以《士虞》爲第八﹐《喪服》爲第九﹐《特牲》爲第十﹐《少牢》爲第十一﹐《有司徹》爲第十二﹐《喪》爲第十三﹐《旣夕》爲第十四﹐《聘禮》爲第十五﹐《公食》爲第十六﹐《覲禮》爲第十七。皆尊卑吉凶雜亂﹐故鄭玄皆不從之矣。

儀禮。

﹝疏﹞「儀禮」。

○釋曰﹕《儀禮》者﹐一部之大名﹔《士冠》者﹐當篇之小號。退大名在下者﹐取配注之意故也。然《周禮》言周不言儀﹐《儀禮》言儀不言周﹐旣同是周公攝政六年所制。題號不同者﹐《周禮》取別夏﹑殷﹐故言周﹔《儀禮》不言周者﹐欲見兼有異代之法﹐故此篇有醮用酒﹐《燕禮》云諸公﹐《士喪禮》云商祝﹑夏祝﹐是兼夏﹑殷﹐故不言周。又《周禮》是統心﹐《儀禮》是履踐﹐外內相因﹐首尾是一。故《周禮》已言周﹐《儀禮》不須言周﹐同可知矣。且《儀禮》亦名《曲禮》﹐故《禮器》云「經禮三百﹐曲禮三千。」鄭注云「曲猶事也﹐事禮謂今禮也。其中事儀三千。」言儀者﹐見行事有威儀﹔言曲者﹐見行事有屈曲。故有二名也。

鄭氏注。

﹝疏﹞「鄭氏注」。

○釋曰﹕《後漢書》云「鄭玄﹐字康成﹐靑州北海郡髙密縣人﹐鄭崇之後也。」言「注」者﹐注義於經下﹐若水之注物﹐亦名爲著。故鄭敍云「凡著《三禮》七十二篇。」云著者﹐取著明經義者也。孔子之徒言傳者﹐取傳述之意。爲意不同﹐故題目有異也。但《周禮》六官六十﹐敍官之法﹐事急者爲先﹐不問官之大小。《儀禮》見其行事之法﹐賤者爲先﹐故以《士冠》爲先。無大夫冠禮﹐諸侯冠次之﹐天子冠又次之。其《昏禮》亦士爲先﹐大夫次之﹐諸侯次之﹐天子爲後。諸侯鄕飲酒爲先﹐天子鄕飲酒次之﹐鄕射﹑燕禮已下皆然。又以《冠》《昏》《士相見》爲先後者﹐以二十而冠﹐三十而娶﹐四十彊而仕﹐卽有摯見鄕大夫﹑見己君及見來朝諸侯之等﹐又爲鄕大夫﹑州長行鄕飲酒﹑鄕射之事已下﹐先吉後凶﹐盡則行祭祀﹑吉禮﹐次敍之法﹐其義可知。略陳《儀禮》元本﹐至於禮之大義﹐備於《禮記疏》。

士冠禮。筮於廟門。﹝筮者﹐以蓍問日吉凶於《易》也。冠必筮日於廟門者﹐重以成人之禮成子孫也。廟﹐謂禰廟。不於堂者﹐嫌蓍之靈由廟神。﹞

﹝疏﹞「士冠」至「廟門」。

○釋曰﹕自此至「宗人告事畢」一節﹐論將行冠禮﹐先筮取日之事。案下文云「布席於門中﹐西閾外」者﹐爲門限﹐卽是門外。故《特牲禮》筮日﹐主人卽位於門外西面。此不言門外者﹐閾外之文可參﹐故省文也。

○注「筮者」至「廟神」。

○釋曰﹕鄭知筮以蓍者﹐《曲禮》云「龜曰卜﹐蓍曰筮」﹐故知筮以蓍也。云「問日吉凶於《易》也」者﹐下云「若不吉﹐則筮遠日﹐如初儀」﹔又案《周禮》大卜掌《三易》﹐一曰《連山》﹐二曰《歸藏》﹐三曰《周易》﹔筮得卦﹐以《易》辭占吉凶﹐故云問日吉凶於《易》也。不筮月者﹐《夏小正》云「二月綏多士女﹐冠子取妻時也。」旣有常月﹐故不筮也。云「冠必筮日於廟門者﹐重以成人之禮成子孫也」者﹐案《冠義》云「筮日筮賓﹐所以敬冠事。敬冠事﹐所以重禮。」是筮日爲重禮之事也。《冠義》又云「古者重冠。重冠﹐故行之於廟。行之於廟者﹐所以尊重事。尊重事﹐而不敢擅重事。不敢擅重事﹐所以自卑而尊先祖也。」是成人之禮成子孫也。此經惟論父子﹑兄弟﹐不言祖孫。鄭兼言孫者﹐家事統於尊﹐若祖在則爲冠主﹐故兼孫也。云「廟謂禰廟」者﹐案《昏禮》行事皆直云廟﹐《記》云「凡行事﹐受諸禰廟」﹐此經亦直云廟﹐故知亦於禰廟也。然《儀禮》之內單言廟者﹐皆是禰廟﹐若非禰廟﹐則以廟名別之。故《聘禮》云「賓朝服問卿﹐卿受於祖廟。」又受聘在始祖廟﹐卽云「不腆先君之祧」﹐是不言於廟﹐舉祖祧以別之也。士於廟﹐若天子﹑諸侯冠﹐在始祖之廟。是以襄九年季武子云「以先君之祧處之」﹐祧則與《聘禮》先君之祧謂遷主所藏始祖同也。若然﹐服虔注以祧爲曾祖者﹐以其公還及衛﹐冠於衛成公之廟。服注﹕「成公﹐衛曾祖。」故以祧爲曾祖廟。時不冠於衛之始祖﹐以非已廟故也。無大夫冠禮﹐若幼而冠者﹐與士同在禰廟也。云「不於堂者﹐嫌蓍龜之靈由廟神」者﹐此據經冠在廟堂﹐此蓍筮在門外﹐不同處﹐故以廟決堂。以蓍自有靈﹐知吉凶不假廟神﹐故云嫌蓍龜之靈由廟神也。案《天府職》云「季冬﹐陳玉﹐以貞來歲之美惡。」注云「問歲之美惡﹐謂問於龜。」凡卜筮者﹐實問於鬼神﹐龜筮能出其卦兆之占耳。若然﹐卜筮實問七八九六之鬼神﹐故以六玉禮耳。而龜筮直能出其卦兆之占﹐似無靈者﹐各有所對。若以蓍龜對生數﹑成數之鬼神﹐則蓍龜直能出卦兆﹐不得有神。若以卦對生成之鬼神﹐則蓍龜亦自有神。是以《易系辭》云「蓍之徳圓而神」﹐又云「定天下之吉凶﹐成天下之者﹐莫善於蓍龜。」又郭璞云「上有蔭叢蓍﹐下有千齡蔡。」凡虫之智﹐莫善於龜﹔凡艸之靈﹐莫善於蓍。蓍﹑龜自有靈也。若蓍自有神﹐不假廟神也。不於寢門筮者﹐一取成人之禮成子孫﹐二兼取鬼神之謀。故《易系辭》云「人謀鬼謀」﹐鄭注云「鬼謀﹐謂謀卜筮於廟門。」是也。

主人玄冠﹐朝服﹐緇帶﹐素﹐卽位於門東﹐西面。﹝主人﹐將冠者之父兄也。玄冠﹐委貌也。朝服者﹐十五升布衣而素裳也。衣不言色者﹐衣與冠同也。筮必朝服者﹐尊蓍龜之道。緇帶﹐黑繒帶。士帶博二寸﹐再繚四寸﹐屈垂三尺。素﹐白韋﹐長三尺﹐上廣一尺﹐下廣二尺﹐其頸五寸﹐肩革帶博二寸。天子與其臣﹐玄冕以視朔﹐皮弁以日視朝。諸侯與其臣﹐皮弁以視朔﹐朝服以日視朝。凡染黑﹐五入爲糸取﹐七入爲緇﹐玄則六入與﹖﹞

﹝疏﹞「主人」至「西面」。

○釋曰﹕此主人將欲謀日之時﹐先服﹐卽位於禰廟門外﹐東西而立﹐以待筮事也。

○注「主人」至「八與」。

○釋曰﹕經直云主人﹐當是父兄加冠之禮。知兼有兄者﹐《論語》云「出則事公卿﹐入則事父兄。」父兄者﹐一家之統﹐父不在則兄爲主可知﹐故兼其兄也。又案下文「若孤子﹐則父兄戒宿。冠之日﹐主人而迎賓」﹐則無親父親兄﹐故彼注云「父﹑兄﹐諸父﹑諸兄」﹐則知此主人迎賓是親父﹑親兄也。云「玄冠﹐委貌」者﹐此云玄冠﹐下記云委貌﹐彼云委貌﹐見其安正容體﹔此云玄冠﹐見其色﹔實一物也。云「朝服者﹐十五升布衣」者﹐《雜記》云「朝服十五升」﹐布也。云「素裳」者﹐𨿽經不言裳﹐裳與同色﹐云素者﹐故知裳亦積白素絹爲之也。云「衣不言色者﹐衣與冠同也」者﹐禮之通例﹐衣與冠同色﹐故《郊特牲》云「黃衣黃冠」是也。裳與同色﹐故下爵弁服﹑裳﹑﹐卽之類是也。經直云朝服不言色﹐與冠同可知也。若然﹐鄭不言裳與同色者﹐舉衣與冠同﹐裳與同﹐亦明知﹐故不言也。其衣冠色異﹐經卽別言之。是以下云爵弁服純衣是也。云「筮必朝服者﹐尊蓍龜之道」者﹐此決正冠時﹐主人服玄端爵﹐不服此服﹐朝服是尊蓍龜之道也。若然﹐下文云有司如主人服﹐又宿賓﹐賓如主人服﹐又宿贊冠者﹐及夕爲期﹐皆朝服。云尊蓍龜者﹐案《鄕飲酒》主人朝服﹐則此有司﹑賓主朝服﹐自是尋常相見所服﹐非特相尊敬之禮。此筮而朝服﹐決正冠時與。士之祭禮﹐入廟常服玄端。今此筮亦在廟﹐不服玄端﹐故云尊蓍龜之道。此筮惟有蓍艸﹐言龜者﹐按《周禮》小事徒筮而已﹔若大事﹐先筮而後卜。龜筮是相將之物﹐同著朝服﹐故兼言龜﹐是以《雜記》卜筮皆朝服也。案《特牲禮》筮日與祭同服玄端﹐《少牢》筮日與祭同服朝服﹐不特尊蓍龜者。彼爲祭事﹐龜不可尊於先祖﹐故同服。此爲冠事﹐冠事龜可尊於子孫﹐故服異也。云「緇帶﹐黑繒帶」者﹐案《玉藻》云「君素帶﹐終裨。大夫素帶﹐裨垂。士練帶﹐率下裨」。注云「大夫裨其紐及末﹐士裨其末而已。」又云「雜帶﹐君朱綠﹐大夫玄華﹐士緇裨」。鄭云「君裨帶上以朱﹐下以綠終之。大夫裨垂外以玄﹐內以華。士裨垂之下﹐外內皆以緇﹐是謂緇帶。」鄭彼云「是謂」者﹐指此文也。若然﹐天子﹑諸侯帶繞腰及垂者﹐皆裨之。大夫則不裨其繞腰者﹐直裨垂之三尺屈而垂者。士則裨其末繞三尺﹐所垂者不裨﹐在者若然。大帶所用物﹕大夫已上用素﹔士練繒爲帶體﹐所裨者用緇。則此言緇﹐據裨者而言也。云「士帶博二寸﹐再繚四寸﹐屈垂三尺」者﹐此亦《玉藻》文。大夫已上大帶博四寸。此士卑降於大夫已上﹐博二寸﹐再繚共爲四寸﹐屈垂三尺。則大夫已上亦屈垂三尺同矣。云「素﹐白韋」者﹐案《玉藻》云「﹐君朱﹐大夫素﹐士爵韋。」彼以爲總目﹐而云君朱﹐大夫素﹐士爵韋﹐是色不同。下云韋者﹐是君﹑大夫同用韋也。但彼是玄端服之﹐此士用素韋爲之﹐故鄭云白韋也。又云「﹐長三尺」至「博二寸」﹐亦皆《玉藻》文。鄭彼注云「頸五寸﹐亦謂廣也。頸中央﹑肩兩角皆上接革帶﹐肩與革帶廣同。」此卽黻也。祭服謂之黻﹐朝服謂之也。云「天子與其臣﹐玄冕以視朔﹐皮弁以日視朝」者﹐此約《玉藻》而知。案彼雲天子玄端﹐「聽朔於南門之外」﹐「皮弁以日視朝」。又云諸侯「皮弁以聽朔於大廟﹐朝服以日視朝於內朝」﹐彼注云「端當爲冕。」謂天子以玄冕聽朔於南門之外﹑明堂之中。彼皆不言臣﹐此鄭兼言臣者﹐欲見在朝君臣同服。引之者﹐證此玄冕朝服而筮者是諸侯之士。則諸侯與其臣與子加冠﹐同服皮弁以筮日。天子與其臣與子加冠﹐同服玄冕以筮日矣。知天子服玄冕﹑諸侯服皮弁以筮日者﹐鄭旣取君臣同服﹐明筮時還君臣同服。若雲天子用玄冕﹑諸侯用皮弁﹐其臣不得上同於君﹐君下就臣同朝服也。云「凡染黑﹐五入爲糸取﹐七入爲緇﹐玄則六入與」者﹐案《爾雅》一染謂之糸原﹐再染謂之﹐三染謂之。」此三者皆是染赤法。《周禮鍾氏》染鳥羽云「三入爲﹐五入爲糸取﹐七入爲緇。」此是染黑法﹐故云凡染黑也。但《爾雅》及《周禮》無四入與六入之文﹐《禮》有色朱玄之色﹐故注此玄則六入﹐下經注云朱則四入﹐無正文﹐故皆云「與」以疑之。但《論語》有紺糸取連文﹐紺又在糸取上﹐則以入赤爲朱﹐若以入黑則爲紺。故《淮南子》云「以涅染糸取則黑於涅。」又以紺入黑汁則爲糸取﹐故紺糸取連言也。若然﹐玄爲六入﹐緇爲七入﹐深淺不同。而鄭以衣與冠同﹐以緇與玄同色者﹐大同小異﹐皆是黑色﹐故云同也。

有司如主人服﹐卽位於西方﹐東面﹐北上。﹝有司﹐羣吏有事者﹐謂主人之吏﹐所自辟除﹐府史以下﹐今時卒吏及假吏是也。﹞

﹝疏﹞「有司」至「北上」。

○釋曰﹕此論主人有司從主人有事﹐故立位於廟門外西方﹐東面以待事也。

○注「有司」至「是也」。

○釋曰﹕士𨿽無臣﹐皆有屬吏﹑胥徒及僕隸﹐故云「有司﹐羣吏有事者」也。云「謂主人之吏﹐所自辟除﹐府史以下」者﹐案《周禮》三百六十官之下﹐皆有府史胥徒﹐不得君命﹐主人自辟除﹐去役賦﹐補置之﹐是也。又案《周禮》皆雲府史﹐此云羣吏﹐吏﹑史亦一也。故舉漢法爲證。又《周禮》鄭注云「官長所自辟除。」此云主人者﹐以此經云主人﹐故依經而直云主人﹐主亦爲長者也。又此注以有司爲羣吏﹐案《特牲》以有司爲士屬吏﹐不同者﹐言羣吏則爲府吏胥徒也﹔言屬吏則謂君命之士。是以下文「宿贊冠者」注云「謂賓若他官之屬﹐中士若下士也。」又主人贊者﹐亦云「其屬中士若下士」﹐是言屬者尊之義。《特牲》之「有司﹐士之屬吏」亦親類也。《特牲》有司之上有子姓﹐此文無者﹐彼祭祀事重﹐故子姓皆來﹔此冠事稍輕﹐故容有不至﹐故不言。

筮與席﹑所卦者﹐具饌於西塾。﹝筮﹐所以問吉凶﹐謂蓍也。所卦者﹐所以畫地記爻﹐《易》曰「六畫而成卦。」饌﹐陳也。具﹐俱也。西塾﹐門外西堂也。﹞

﹝疏﹞「筮與」至「西塾」。

○釋曰﹕下云「布席於門中西閾外」﹐彼據筮。此云西塾﹐據陳處。

○注「筮所」至「堂也」。

○釋曰「筮﹐所以問吉凶﹐謂蓍也」者﹐案《曲禮》云「龜爲卜﹐策爲筮。」故知問吉凶謂蓍。案《易》筮法用四十九蓍﹐「分之爲二以象兩﹐卦一以象三﹐揲之以四以象四時。歸奇於扌力以象閏」﹐「十有八變而成卦」是也。云「所卦者﹐所以畫地記爻」者﹐筮法﹐依七八九六之爻而記之﹐但古用木畫地﹐今則用錢。以三少爲重錢﹐重錢則九也。三多爲交錢﹐交錢則六也。兩多一少爲單錢﹐單錢則七也。兩少一多爲拆錢﹐拆錢則八也。案《少牢》云「卦者在左坐﹐卦以木。」故知古者畫卦以木也。云「《易》曰六畫而成卦」者﹐《說卦》文﹐彼云「昔者聖人之作《易》也﹐將以順性命之理﹐是以立天之道曰陰與陽﹐立地之道曰柔與剛﹐立人之道曰仁與義。兼三才而兩之﹐故《易》六畫成卦。」注云﹕三才﹐天﹑地﹑人之道﹐六畫﹐畫六爻。引之者﹐證畫地識爻之法。云「西塾﹐門外西堂也」者﹐案《爾雅》云「門側之堂謂之塾。」卽《士虞禮》云「羞燔俎在內西塾上﹐南順」是也。筮在門外﹐故知此經西塾門外西堂也。

布席於門中﹐西閾外﹐西面。﹝﹐門橛。閾﹐閫也。古文爲﹛執木﹜﹐閾爲蹙。﹞

﹝疏﹞「布席」至「西面」。

○釋曰﹕此所布之席擬卜筮之事。言在「門中」者﹐以大分言之。云「西閾外」者﹐指陳席處也。

○注「門」至「爲蹙」。

○釋曰﹕云「﹐門橛」者﹐﹐一名橛也。云「閾﹐閫也」者﹐《曲禮》云「外言不入於閫」﹐閫﹐門限﹐與閾爲一也。云「古文爲﹛執木﹜﹐閾爲蹙」者﹐遭於暴秦﹐燔滅典籍﹐漢興﹐求錄遺文之後﹐有古書﹑今文。《漢書》云﹕魯人髙堂生爲漢博士﹐傳《儀禮》十七篇。是今文也。至武帝之末﹐魯恭王壞孔子宅﹐得古《儀禮》五十六篇﹐其字皆以篆書﹐是爲古文也。古文十七篇與髙堂生所傳者同﹐而字多不同﹐其餘三十九篇絕無師說﹐祕在於館。鄭注《禮》之時﹐以今﹑古二字並之。若從今文不從古文﹐卽今文在經﹐閾之等是也﹐於注內疊出古文﹐﹛執木﹜蹙之屬是也。若從古文不從今文﹐則古文在經﹐注內疊出今文﹐卽下文「孝友時格」﹐鄭注云「今文格爲嘏。」又《喪服》注「今文無冠布纓」之等是也。此注不從古文﹛執木﹜蹙者﹐以﹛執木﹜蹙非門限之義﹐故從今不從古也。《儀禮》之內﹐或從今﹐或從古﹐皆逐義彊者從之。若二字俱合義者﹐則互挽見之﹐卽下文云「壹揖壹讓升」﹐注云「古文壹皆作一。」《公食大夫》「三牲之肺不離贊者辯取之一以授賓」﹐注云「古文一爲壹。」是大小注皆疊。今古文二者俱合義﹐故兩從之。又鄭疊古今之文者﹐皆釋經義盡乃言之。若疊今古之文說﹐須別釋余義者﹐則在後乃言之﹐卽下文「孝友時格」注云「今文格爲嘏」﹐又云「凡醮不祝」之類是也。若然﹐下記云「章甫殷道」﹐鄭云「章﹐明也。殷質﹐言以表明丈夫也。甫﹐或爲父﹐今文爲斧。」事相違﹐故因疊出今文也。

筮人執﹐抽上賣﹐兼執之﹐進受命於主人。﹝筮人﹐有司主三《易》者。賣﹐藏筮之器。今時藏弓矢者謂之賣丸也。兼﹐並也。進﹐前也﹐自西方而前。受命者﹐當知所筮也。﹞

﹝疏﹞「筮人」至「主人」。

○釋曰﹕此經所陳﹐據筮時之事。案《少牢》云﹕史「左執筮﹐右抽上賣﹑兼與筮執之﹐東面受命於主人」。得主人命訖﹐「史曰﹕諾。西面於門西﹐抽下賣﹐左執筮﹐右兼執賣以擊筮」。乃立筮。此云﹐彼云筮﹐一也。但筮法不殊﹐此亦應不異。《少牢》具陳﹐此不言者﹐文不具﹐當與彼同。案《三正記》﹐大夫蓍五尺﹐故立筮﹔七之蓍三尺﹐當坐筮。與彼異也。

○注「筮人」至「筮也」。

○釋曰﹕案《周禮春官》﹕「筮人掌《三易》﹕一曰《連山》﹐二曰《歸藏》﹐三曰《周易》。」注云「問蓍曰筮﹐其占《易》。」是筮人主《三易》者也。云「賣﹐藏之器」者﹐賣有二﹐其一從下向上承之﹐其一從上向下韜之也。云「今時藏弓矢者謂之賣丸也」者﹐此舉漢法爲況﹐亦欲見韜弓矢者以皮爲之﹐故《詩》云」象弭魚服「﹐是以魚皮爲矢服﹐則此賣亦用皮也。知「自西方而前」者﹐上云「卽位於西方」﹐故知前向東方受命也。云「受命者﹐當知所筮也」者﹐謂執之不知以請筮何事﹐宰遂命之也。凡卜筮之法﹐案《洪範》云「七稽疑﹐擇建立卜筮人」﹐三人占﹐從二人之言」。又案《尙書金》云「乃卜三龜﹐一習吉。」則天子﹑諸侯卜時三龜並用﹐於玉﹑瓦﹑原三人各占一兆也。筮時﹐《連山》《歸藏》《周易》亦《三易》並用。夏殷以不變爲占﹐《周易》以變者爲占﹐亦三人各占一《易》﹐筮皆三占從二。三者﹐三吉爲大吉﹐一凶爲小吉﹐三凶爲大凶﹐一吉爲小凶。案《士喪禮》筮宅﹐「卒筮﹐執卦以示命筮者﹐命筮者受視﹐反之﹐東面﹐旅占」。注云「旅﹐眾也。反與其屬共占之﹐謂掌《連山》《歸藏》《周易》者。」又卜葬日云「占者三人在其南。」注云「占者三人﹐掌玉兆﹑瓦兆﹑原兆者也。」《少牢》﹐大夫禮﹐亦云三人占。鄭旣云反與其屬占之﹐則鄭意大夫卜筮同用一龜﹑一《易》﹐三人共占之矣。其用一龜﹑一《易》﹐則三代顆用﹐不專一代。故《春秋緯演孔圖》云「孔子《春秋》﹐九月而成。卜之﹐得《陽豫》之卦。」宋均注云「《陽豫》﹐夏殷之卦名。」故今《周易》無文。是孔子用異代之筮。則大夫卜筮﹐皆不常據一代者也。

宰自右少退﹐贊命。﹝宰﹐有司主政教者。自﹐由也。贊﹐佐也。命﹐告也。佐主人告所以筮也。《少儀》曰「贊幣自左﹐詔辭自右。」﹞

﹝疏﹞「宰自」至「贊命」。

○注「宰有」至「自右」。

○釋曰﹕知宰是有司主政教者﹐士𨿽無臣﹐以屬吏爲宰﹐若諸侯使司徒兼冢宰以出政教之類﹐故云「主政教者」。引《少儀》者﹐取證贊命在右之義﹐以其地道尊右﹐故贊命皆在右。是以《士喪禮》亦云「命筮者在主人之右。」注云「命尊者宜由右出。」《特牲》云「宰自主人之左贊命。」不由右者﹐爲神求吉變故也。《士喪》在右不在左者﹐以其始死﹐未忍異於生﹐故在右也。《少牢》宰不贊命﹐大夫尊屈﹐士卑不嫌﹐故使人贊命也。

筮人許諾﹐右還﹐卽席坐﹐西面﹐卦者在左。﹝卽﹐就也。東面受命﹐右還北行就席。卦者﹐有司主畫地識爻者。﹞

﹝疏﹞「筮人」至「在左」。

○釋曰﹕此言筮人於主人受命訖﹐行筮事也。但卽席坐西面者﹐主人爲筮人而言作坐﹐文宜在西面下。今退西面於下者﹐欲西面之文下就畫卦者﹐亦西向故也。

○注「卽就」至「爻者」。

○釋曰﹕鄭知「東面受命」者﹐以其上文有司在西方東面﹐主人在門東西面﹐今從門西東面﹐主人之宰命之﹐故東面受命可知也。知「右還北行就席」者﹐以其主人在門外之東南﹐席在門中﹐故知右還北行﹐乃得西面就席坐也。云「卦者﹐有司主畫地識爻者」﹐上云所卦者﹐謂於此云卦者﹐據人以杖畫地﹐記識爻之七八九六者也。

卒筮﹐書卦﹐執以示主人。﹝卒﹐已也。書卦者﹐筮人以方寫所得之卦。﹞

﹝疏﹞「卒筮」至「主人」。

○釋曰﹕此言所筮六爻俱了﹐卦體得成﹐更以方版畫體示主人之事也。

○注「卒已」至「之卦」。

○釋曰﹕云「書卦者筮人」者﹐下文云「筮人還東面旅占」﹐明此書卦是筮人也。不使他人書卦者﹐筮人尊卦﹐亦是尊蓍龜之道也。案《特牲》云「卒筮﹐寫卦﹐筮者執以示主人。」注云「卦者主畫地識爻﹐六爻備﹐乃以方版寫之。」則彼寫卦亦是卦者。故鄭云卦者畫爻者。彼爲祭禮﹐吉事尙提提﹐故卦者寫卦﹐筮人執卦以示主人。《士喪禮》注云「卦者寫卦示主人。」經無寫卦之文﹐是卦者自畫示主人。以其喪禮遽於事﹐故卦者自畫自示主人也。此冠禮﹐筮者自爲自示主人﹐冠禮異於祭禮﹑喪禮故也。

主人受氐﹐反之。﹝反﹐還也。﹞

﹝疏﹞「主人受氐反之」。

○釋曰﹕此筮訖﹐寫所得卦示主人。主人受得省視﹐𨿽未辧吉凶﹐主人尊﹐先受視以知卦體而已。主人旣知卦體﹐反還與筮人﹐使人知其占吉凶也。

筮人還﹐東面旅占﹐卒﹐進告吉。﹝旅﹐眾也。還與其屬共占之。古文旅作臚也。﹞

﹝疏﹞「筮人」至「告吉」。

○釋曰﹕此言筮人旣於主人受得卦體﹐還於門西東面﹐旅共占之﹐是吉卦。乃進向門東﹐東面告主人云﹕吉也。

若不吉﹐則筮遠日﹐如初儀。﹝遠日﹐旬之外。﹞

﹝疏﹞「若不」至「初儀」。

○釋曰﹕《曲禮》「吉事先近日」﹐此《冠禮》是吉事﹐故先筮近日。不吉﹐乃更筮遠日。是上旬不吉﹐乃更筮中旬﹔又不吉﹐乃更筮下旬。云「如初儀」者﹐自「筮於廟門」已下至「告吉」是也。

○注「遠日旬之外」。

○釋曰﹕《曲禮》云「旬之內曰近某日﹐旬之外曰遠某日。」彼據吉禮而言。旬之內曰近某日﹐據士禮旬內筮﹐故云近某日﹐是以《特牲》旬內筮日是也。旬之外曰遠某日者﹐據大夫以上禮旬外筮﹐故言遠某日﹐是以《少牢》筮旬有一日是也。案《少牢》云「若不吉﹐則及遠日﹐又筮日如初。」鄭注云「及﹐至也。遠日後丁若後己。」言至遠日﹐又筮日如初﹐明不並筮﹐則前月卜來月之上旬﹐上旬不吉﹔至上旬﹐又筮中旬﹐中旬不吉﹔至中旬﹐又筮下旬﹔下旬不吉則止﹐不祭祀也。若然﹐《特牲》不言及﹐則可上旬之內筮﹐不吉則預筮中旬﹐中旬不吉﹐又預筮下旬﹐又不吉則止。若此冠禮亦先近日﹐《士冠禮》亦於上旬之內預筮三旬﹐不吉則更筮後月之上旬。以其祭祀用孟月﹐不容入他月。若冠子﹐則年已二十不可止﹐然須冠﹐故容入後月也。若然﹐大夫已上筮旬外﹐士筮旬內。此士禮﹐而注云「遠日﹐旬之外」者﹐此遠日旬之外﹐自是當月上旬之內筮不吉﹐更筮中旬。雲遠日﹐非謂《曲禮》文。大夫以上﹐前月預筮來月上旬爲遠某日者﹐彼自有遠日﹐與此別也。

徹筮席。﹝徹﹐去也﹐斂也。﹞

﹝疏﹞「徹筮席」。

○注「徹去也斂也」。

○釋曰﹕據席則徹去之﹐筮則斂藏之﹐故兩訓之也。

宗人告事畢。﹝宗人﹐有司主禮者。﹞

﹝疏﹞「宗人告事畢」。

○注「宗人」至「禮者」。

○釋曰﹕士𨿽無臣﹐亦有宗人掌禮﹐比於宗伯﹐故云「有司主禮者」。

主人戒賓﹐賓禮辭﹐許。﹝戒﹐警也﹐告也。賓﹐主人之僚友。古者有吉事則樂與賢者歡成之﹐有凶事則欲與賢者哀戚之。今將冠子﹐故就告僚友使來。禮辭﹐一辭而許。再辭而許曰固辭。三辭曰終辭﹐不許也。﹞

﹝疏﹞「主人」至「辭許」。

○釋曰﹕自此以下至「賓拜送」一節﹐論主人筮日訖三日之前﹐廣戒僚友﹐使來觀禮之事也。云「主人戒賓」者﹐謂主人親至賓大門外之西﹑東面﹐賓出大門外之東﹑西面戒之。云「賓禮辭許」者﹐卽下云「戒賓曰﹕『某有子某﹐將加布於其首﹐願吾子之教之也。』賓對曰﹕『某不敏﹐恐不能共事﹐以病吾子﹐敢辭。』主人曰﹕『某猶原吾子之終教之也。』賓對曰﹕『吾子重有命﹐某敢不從。』」是一度辭﹐後乃許之﹐是賓禮辭許者也。

○注「戒警」至「許也」。

○釋曰﹕同官爲僚﹐同志爲友。此賓與主人同是官﹐與爲同志﹐故以「僚友」解之。此謂上﹑中﹑下士嘗執摯相見者也。若未嘗相見﹐則不必戒﹐故鄭以僚友言之是也。云「古者有吉事則樂與賢者歡成之」者﹐則此經戒賓使來者是也。云「有凶事則欲與賢者哀戚之」者﹐則《士喪禮》始死命赴者使告君及同僚之等是也。云「禮辭﹐一辭而許」者﹐卽此文是也。云「再辭而許曰固辭」者﹐則《士相見》云「『某也原見﹐無由達﹐某子以命命某見。』主人對曰﹕『某子命某見﹐吾子有辱﹐請吾子之就家也﹐某將走見。』賓對曰﹕『某不足以辱命﹐請終賜見。』主人對曰﹕『某不敢爲儀﹐固請吾子之就家也﹐某將走見。』賓對曰﹕『某不敢爲儀﹐固以請。』主人對曰﹕『某也固辭﹐不得命﹐將走見。』」是其再辭而許﹐名爲固辭之義也。云「三辭曰終辭不許也」者﹐又《士相見》云「士見於大夫﹐終辭其摯。」是三辭不許爲終辭之義也。若一辭不許﹐後辭上許﹐則爲禮辭許。若再辭不許﹐後三辭上許﹐則爲再辭而許之曰固。辭若不許至於三辭﹐又不許﹐則爲三辭曰終辭不許也。又三辭而許則曰三辭﹐若三辭不許乃曰終辭。是以《公食大夫》戒賓﹐「上介出請﹐入告﹐三辭」。又《司儀》云「諸公相爲賓﹐主君郊勞﹐交擯﹐三辭﹐車逆﹐拜辱﹐三揖﹐三辭。」注云「先辭﹐辭其以禮來於外。後辭﹐辭升堂。」皆是三辭而許稱三辭。若然﹐此戒賓﹐賓禮辭許﹐不固辭。案《鄕飲酒》主人「請賓﹐賓禮辭﹐許」。注云「不固辭者﹐素所有志。」是賓習道藝﹐本望賓舉﹐是素所有志﹐故不固辭。此亦素有志﹐樂與主人歡成冠禮﹐故不固辭。諸經云禮辭許者﹐是素有志之類也。

主人再拜﹐賓答拜。主人退﹐賓拜送。﹝退﹐去也﹐歸也。﹞

﹝疏﹞案《鄕飲酒》﹕「主人戒賓﹐賓拜辱﹐主人答拜。乃請賓﹐賓禮辭﹐許﹐主人再拜﹐賓答拜。主人退﹐賓拜辱。」《鄕射》亦然﹐皆與此文不同。此經文不具﹐當依彼文爲正。但此不言拜辱者﹐亦是不爲賓已故也。

前期三日﹐筮賓﹐如求日之儀。﹝前期三日﹐空二日也。筮賓﹐筮其可使冠子者﹐賢者恆吉。《冠義》曰「古者冠禮筮日筮賓﹐所以敬冠事。敬冠事所以重禮﹐重禮所以爲國本。」﹞

﹝疏﹞「前期」至「之儀」。

○釋曰﹕此文下盡「宿贊冠者亦如之」﹐論筮賓若贊冠者之節。云「前期三日」者﹐加日爲期﹐期前三日也。筮賓者﹐謂於僚友眾士之中﹐筮取吉者爲加冠之賓也。云「如求日之儀」者﹐亦於廟門外﹐下至告事畢﹐惟命筮別﹐其餘威儀並同﹐故云如求日之儀也。命筮𨿽無文﹐宰﹑贊蓋云﹕主人某爲子某加冠﹐筮某爲賓﹐庶幾從之。若庶子﹐則攺「」爲一「庶」﹐字異﹐余亦同。此經不云命筮﹐並上筮日亦不云命筮者﹐皆文不具也。

○注「前期」至「國本」。

○釋曰﹕云「前期三日﹐空二日也」者﹐謂正加冠日是期日﹐冠日之前空二日﹐外爲前期三日﹐故云空二日也。二日之中﹐𨿽有宿賓﹑宿贊冠者﹐及夕爲期﹐但非加冠之事﹐故云空也。云」筮賓﹐筮其可使冠子者」﹐卽下文三加﹐皆賓親加冠於首者是也。云「賢者恆吉」者﹐解經先戒後筮之意。凡取人之法﹐先筮後戒。今以此賓是賢者﹐必知吉﹐故先戒賓﹐賓已許﹐方始筮之。以其賢恆自吉﹐故先戒後筮之也。若賢恆吉﹐必筮之者﹐取其審愼重冠禮之事﹐故鄭引《冠義》爲證也。云「重禮所以爲國本」者﹐《詩》云「人而無禮﹐胡不遄死。」《禮運》云「治國不以禮﹐猶無耜而耕也。」故云重禮所以爲國本也。然冠旣筮賓﹐《特牲》《少牢》不筮賓者﹐彼以祭祀之事﹐主人自爲獻主﹐羣臣助祭而已。天子諸侯之祭﹐祭前已射﹐於射宮擇取可預祭者﹐故不筮之也。

乃宿賓。賓如主人服﹐出門左﹐西面再拜。主人東面答拜。﹝宿﹐進也。宿者必先戒﹐戒不必宿。其不宿者爲眾賓﹐或悉來或否。主人朝服。﹞

﹝疏﹞「乃宿」至「答拜」。

○釋曰﹕此經爲宿賓﹐擯者傳主人辭﹐入內告賓﹐賓如主人服﹐出門與主人相見之儀也。

○注「宿進」至「朝服」。

○釋曰﹕鄭訓宿爲進者﹐謂進之使知冠日當來﹐故下文「宿曰﹕『某將加布於某之首﹐吾子將蒞之﹐敢宿。』賓對曰﹕『某敢不夙興。』」是宿之使進之義也。云「宿者必先戒」者﹐謂若賓及贊冠同在上戒賓之內已戒之矣﹐今又宿﹐是宿者必先戒也。云「戒不必宿」者﹐卽上文戒賓之中﹐除正賓及贊冠者﹐但是僚友欲觀禮者﹐皆戒之。使知而已﹐後更不宿﹐是戒不必宿者也。云「不宿者爲眾賓﹐或悉來或否」者﹐此決賓與贊冠者戒而又宿﹐不得不來﹐眾賓主來觀禮﹐非要須來﹐容有不來者﹐故直戒不宿也。云「主人朝服」者﹐是上文筮日時朝服﹐至此無攺服之文﹐則知皆朝服。凡有戒無宿者﹐非止於此。案《鄕飲酒》《鄕射》主人戒賓及《公食大夫》各以其爵﹐皆是當日之戒﹐理無宿也。又《大射》「宰戒百官有事於射者﹐射人戒諸公卿大夫射﹐司士戒士射與贊者。前射三日﹐宰夫戒宰及司馬」﹐皆有戒而無宿是也。「射人宿視滌」﹐此言宿者﹐謂將射之前﹐於宿預視滌濯﹐非戒宿之意也。若然﹐《特牲禮》云前期三日宿屍﹐前無戒而直有宿者﹐《特牲》文不具﹐其實亦有戒也。又《禮記祭統》云「先期旬有一日﹐宮宰宿夫人﹐夫人亦散齊七日﹐致齊三日。」注云「宿﹐讀爲肅。肅﹐猶戒也。戒輕﹑肅重也者。彼以夫人尊﹐故不得言戒﹐而變言宿。讀爲肅者﹐肅亦戒之意。」彼以宿當戒處﹐非謂祭前三日之宿也。《大宰》云「祀五帝則掌百官之誓戒」者﹐謂戒百官使之散齊﹐至祭前三日﹐當致齊也。凡宿賓之法﹐案《特牲》云前期三日筮屍﹐乃宿屍﹐厥明夕﹐陳鼎。則前期二日宿之也。《少牢》「筮吉」下云「宿」﹐鄭注云「大夫尊﹐儀益多﹐筮月旣戒﹐諸官以齊戒矣。至前祭一日﹐又戒以進之﹐使知祭日當來。」又云「前宿一日﹐宿戒屍。」注云「先宿屍者﹐重所用爲屍者﹐又爲將筮。」吉則乃遂宿屍。是前祭二日筮屍訖宿屍﹐至前祭一日又宿屍。天子﹑諸侯祭前三日宿之﹐使致齊也。

乃宿賓。賓許﹐主人再拜﹐賓答拜。主人退﹐賓拜送。﹝乃宿賓者﹐親相見﹐致其辭。﹞

﹝疏﹞「乃宿」至「拜送」。

○釋曰﹕上據擯者傳辭﹐賓出與主人相見。此經據主人自致辭﹐故再舉宿賓之文也。

宿贊冠者一人﹐亦如之。﹝贊冠者﹐佐賓爲冠事者﹐謂賓若他官之屬﹐中士若下士也。宿之以筮賓之明日。﹞

﹝疏﹞「宿贊」至「如之」。

○注「贊冠」至「明日」。

○釋曰﹕案下文冠子之時﹐贊者坐櫛﹑設糸麗﹑卒之類﹐是贊冠者佐賓爲冠事者。以其佐賓爲輕﹐故不筮也。云「謂賓若他官之屬」者﹐此所取本由主人之意﹐或取賓之屬﹐或取他官之屬﹐故鄭兩言之。案《周禮》三百六十官﹐每官之下皆有屬官。假令上士爲官首﹐其下有中士﹑下士爲之屬。若中士爲官首﹐其下卽有下士爲之屬也。云「中士若下士也」者﹐此據主人是上士而言之。贊冠者皆降一等。假令主人是上士﹐賓亦是上士﹐則取中士爲之贊。假令主人是下士﹐賓亦是下士﹐則亦取下士爲之贊。禮窮則同﹐故也。云「宿之以筮賓之明日」者﹐以下有「厥明夕爲期」﹐是冠前一日宿賓。宿贊在厥明之上﹐則去冠前二日矣。筮賓是前期三日﹐則知宿賓贊冠者是筮賓之明日﹐可知不在宿賓下。而在宿贊冠之下言之者﹐欲取爲厥明相近故也。

厥明夕﹐爲期於廟門之外。主人立於門東﹐兄弟在其南﹐少退﹐西面﹐北上。有司皆如宿服﹐立於西方﹐東面﹐北上。﹝厥﹐其也。宿服﹐朝服。﹞

﹝疏﹞「厥明」至「北上」。

○釋曰﹕自此至「賓之家」﹐論冠前一日之夕爲明日加冠之期告賓之事也。云「厥明夕爲期」者﹐謂宿賓與贊冠明日向暮爲加冠之期。必於廟門者﹐以冠在廟﹐知亦在廟爲期也。主人之類在門東﹐賓之類在門西者﹐各依賓主之位﹐夾處東西也。

○注「厥其」至「朝服」。

○釋曰﹕知「宿服﹐朝服」者﹐以其宿服如筮日之服﹐筮日朝服﹐轉相如﹐故知是朝服也。

擯者請期﹐宰告曰「質明行事。」﹝擯者﹐有司佐禮者﹐在主人曰擯﹐在客曰介。質﹐正也。宰告曰﹐旦日正明行冠事。﹞

﹝疏﹞「擯者」至「行事」。

○釋曰﹕上經布位已訖﹐故此經見爲期之事。言請期者﹐謂請主人加冠之期。言告曰者﹐卽是宰贊命告之也。

○注「擯者」至「冠事」。

○釋曰﹕上云有司﹐此言擯者﹐故知擯者是有司佐主人行冠禮者也。云「在主人曰擯﹐在客曰介」者﹐案《聘禮》及《大行人》皆以在主人曰擯﹐在客稱介﹐亦曰相﹐《司儀》云「每門止一相」是也。云「旦日正明行冠事」者﹐案《特牲》「請期曰羹飪」﹐鄭注云「肉謂之羹。飪﹐熟也。謂明日質明時而曰肉熟﹐重豫勞賓。」此無羹飪﹐故云質明。《少牢》云「旦明行事」﹐故此注取彼而言旦日正明行冠事也。

告兄弟及有司﹐﹝擯者告也。﹞

﹝疏﹞「告兄弟及有司」。

○注「擯者告也」。

○釋曰﹕上文陳兄弟及有司位次﹐此告訖﹐下乃云告事畢﹐則兄弟及有司亦廟門之外矣。必告之者﹐禮取審愼之義﹐故也。必知擯者告者﹐上擯者請期﹐此卽云告﹐明還是擯者告可知。

告事畢。﹝宗人告也。﹞

﹝疏﹞「告事畢」。

○注「宗人告也」。

○釋曰﹕知宗人告者﹐亦約上文筮日時宗人告事得知也。

擯者告期於賓之家。

﹝疏﹞「擯者」至「之家」。

○釋曰﹕有司是家之屬吏者﹐則告期皆得在位。賓是同僚之等﹐爲期時不在﹐故就家告之。於夕爲期﹐當暮卽得告之者﹐以其共仕於君﹐其家必在城郭之內相近﹐故得告也。

夙興﹐設洗﹐直於東榮﹐南北以堂深。水在洗東。﹝夙﹐早也。興﹐起也。洗﹐承盥洗者棄水器也﹐士用鐵。榮﹐屋翼也。周制﹐自卿大夫以下﹐其室爲夏屋。水器﹐尊卑皆用金﹐及大小異。﹞

﹝疏﹞「夙興」至「洗東」。

○釋曰﹕自此至「賓升則東面」﹐論將冠子豫陳設冠與服﹑器物之事也。

○注「夙早」至「小異」。

○釋曰﹕云「洗﹐承盥洗者棄水器也」者﹐謂盥手洗爵之時﹐恐水穢地﹐以洗承盥洗水而棄之﹐故雲棄水器也。云「士用鐵」者﹐案《漢禮器制度》﹐洗之所用﹐士用鐵﹐大夫用銅﹐諸侯用白銀﹐天子用黃金也。云「榮屋翼也」者﹐卽今之博風。云榮者﹐與屋爲榮飾﹔言翼者﹐與屋爲翅翼也。云「周制自卿大夫以下﹐其室爲夏屋」者﹐言周制者﹐夏﹑殷卿大夫以下屋無文﹐故此經是周法﹐卽以周制而言也。案此經是士禮而云榮﹐《鄕飲酒》卿大夫禮﹐《鄕射》《喪大記》大夫士禮﹐皆云榮。又案《匠人》云「夏后氏世室﹐堂修二七﹐廣四修一﹐五室。」此謂宗廟。路寢同制﹐則路寢亦然。𨿽不云兩下爲之﹐彼下文云殷人重屋﹑四阿﹐鄭云﹕四阿﹐四注屋。重屋謂路寢。殷之路寢四阿﹐則夏之路寢不四阿矣﹐當兩下爲之。是以《檀弓》孔子云「見若覆夏屋者矣。」鄭注云「夏屋﹐今之門廡。」漢時門廡也﹐兩下爲之﹐故舉漢法以況。夏屋兩下爲之﹐或名兩下屋爲夏屋。夏后氏之屋亦爲夏屋。鄭云卿大夫以下其室爲夏屋兩下﹐而周之天子諸侯皆四注。故《喪大記》云「升自屋東榮」﹐鄭以爲卿大夫士﹐其天子諸侯當言東ニ也。周天子路寢﹐制似明堂五室十二堂﹐上圓下方﹐明四注也。諸侯亦然。故《燕禮》云「洗當東ニ」﹐鄭云「人君爲殿屋也。」雲「水器﹐尊卑皆用金﹐及大小異」者﹐此亦案《漢禮器制度》﹐尊卑皆用金﹐及其大小異。此篇與《昏禮》《鄕飲酒》《鄕射》《特牲》皆直言水﹐不言。《大射》𨿽雲水﹐不云斗。《少牢》云「司宮設水於洗東﹐有斗。」鄭注云「設水用﹐沃盥用斗﹐禮在此也。」欲見﹑斗俱有﹐余文無者﹐不具之意也。《儀禮》之內﹐設洗與設尊﹐或先或後﹐不同者﹐若先設洗則兼餘事。此士冠﹐賓與贊共洗﹐《昏禮》有夫婦與禦媵之等﹐《少牢》《特牲》兼舉鼎﹐不專爲酒﹐以是皆先設洗。《鄕飲酒》《鄕射》先設尊者﹐以其專爲酒。《燕禮》《大射》自相對﹐《大射》辧尊卑﹐故先設尊﹔《燕禮》不辧尊卑﹐故先設洗。又《儀禮》之內或有尊無洗﹐或尊﹑洗皆有﹐文不言設之者﹐是不具也。

●卷二士冠禮第一

陳服於房中西墉下﹐東領北上。﹝墉﹐墻。﹞

﹝疏﹞「陳服」至「北上」。

○釋曰﹕自此至「東面」﹐論陳設衣服器物之等﹐以待冠者。《喪大記》與《士喪禮》服或西領﹐或南領﹐此東領者﹐此嘉禮異於凶禮﹐故士之冠特先用卑服。北上﹐便也。

爵弁服﹐裳﹐純衣﹐緇帶﹐。﹝此與君祭之服。《雜記》曰「士弁而祭於公。」爵弁者﹐冕之次﹐其色赤而微黑﹐如爵頭然﹐或謂之糸取。其布三十升。裳﹐淺絳裳。凡染絳﹐一入謂之糸原﹐再入謂之﹐三入謂之﹐朱則四入與﹖純衣﹐絲衣也。余衣皆用布﹐惟冕與爵弁服用絲耳。先裳後衣者﹐欲令下近緇﹐明衣與帶同色。﹐也。士而幽衡﹐合韋爲之。士染以茅﹐因以名焉。今齊人名爲。之制似。冠弁者不與衣陳而言於上﹐以冠名服耳。今文皆作燻。﹞

﹝疏﹞「爵弁」至「」。

○釋曰﹕此所陳從北而南﹐故先陳爵弁服。

○注「此與」至「作燻」。

○釋曰﹕士禮昏冠﹐自祭以爵弁服助君祭﹐故云「與君祭之服」也。云「爵弁者﹐冕之次」者﹐凡冕以木爲體﹐長尺六寸﹐廣八寸﹐績麻三十升布﹐上以玄﹐下以﹐前後有旒。其爵弁制大同﹐惟無旒﹐又爲爵色爲異。又名冕者﹐亻免也﹐低前一寸二分﹐故得冕稱。其爵弁則前後平﹐故不得冕名。以其尊卑次於冕﹐故云爵弁冕之次也。云「其色赤而微黑﹐如爵頭然﹐或謂之糸取」者﹐七入爲緇﹐若以入黑則爲紺﹐以紺入黑則爲糸取﹐是三入赤﹐再入黑﹐故云其色赤而微黑也。云「如爵頭然」者﹐以目驗爵頭﹐赤多黑少﹐故以爵頭爲諭也。以糸取再入黑汁﹐與爵同﹐故取《鍾氏》糸取色解之。故鄭注《鍾氏》云「今《禮》俗文作爵﹐言如爵頭色也。」玄此言赤者﹐對文爲赤。若將糸取比﹐則又黑多矣。故《淮南子》云「以涅染紺則黑於涅。」況更一入黑爲糸取乎﹗故《巾車》云「雀飾」﹐鄭注云「雀﹐黑多赤少之色」是也。云「其布三十升」者﹐取冠倍之義。是以《喪服》衰三升﹑冠六升﹑朝服十五升﹐故冕三十升也。云「裳﹐淺絳裳」者﹐絳則一染至三染﹐同云淺絳。《詩》云「我朱孔陽。」毛傳云「朱﹐深也。」故從一染至三染皆謂之淺絳也。云「朱則四入與」者﹐《爾雅》及《鍾氏》皆無四入之文。經有朱色﹐故鄭約之﹐若以入黑則爲紺﹐若以入赤則爲朱﹐無正文﹐故云「與」以疑之也。然上注以解玄緇﹐故引《鍾氏》染黑法﹔此注解﹐故引《爾雅》染赤法也。云「純衣﹐絲衣也」者﹐案鄭解純字或爲絲﹐或爲色﹐兩解不同者﹐皆望經爲注。若色理明者﹐以絲解之﹔若絲理明者﹐以色解之。此經玄衣與裳相對﹐上玄下﹐色理自明。絲理不明﹐則以絲解之。《昏禮》「女次純衣」﹐注云「絲衣」﹐以下文有女從者畢衤玄﹐色理自明﹐則亦絲理不明﹐故亦以絲理解之。《周禮媒氏》云「純帛無過五兩。」注云「純﹐實緇字也。古緇以才爲聲﹐納幣用緇﹐婦人陰也。」以經云純帛﹐絲理自明﹐故爲色解之。《祭統》云「蠶於北郊﹐以共純服。」絲理自明﹐故鄭亦以色解也。《論語》云「麻冕﹐禮也。今也純﹐儉。」以純對麻﹐絲理自明﹐故鄭亦以色解之。是況有不同之事﹐但古緇﹑糸才二字並行。若據布爲色者﹐則爲緇字。若據帛爲色者﹐則爲糸才字。但緇布之緇多在﹐本字不誤﹐糸才帛之糸才﹐則多誤爲純。云「余衣皆用布」者﹐此據朝服﹑皮弁服﹑玄端服及深衣﹑長衣之等﹐皆以布爲之﹐是以《雜記》云朝服十五升布。玄端亦服之類﹐則皮弁亦是天子朝服。深衣或名麻衣﹐故知用布也。云「惟冕與爵弁服用絲耳」者﹐《祭統》云「王后蠶於北郊﹐以供純服。」爵弁服是冕服之次﹐故知亦用絲也。云「先裳後衣者﹐欲令下近緇﹐明衣與帶同色」者﹐衣在上﹐宜與冠相近﹐應先言衣。今退衣在裳下者﹐若衣與冠同色者﹐先言衣﹐後言裳。今爵弁與衣異﹐故退純衣於下﹐使與帶同色也。云「﹐也」者﹐此經云﹐二者一物﹐故鄭合爲一物解之也。云」士而幽衡「者﹐《玉藻》文。言幽衡者﹐同系於革帶﹐故連引之也。云」合韋爲之「者﹐鄭卽因解名之字﹐言者韋旁著合﹐謂合韋爲之故名也。云」士染以茅﹐因以名焉」者﹐案《爾雅》云「茹﹛艸慮﹜﹐茅。」孫氏注﹕「一名﹐可以染絳。」若然﹐則一艸有此三名矣。但周公時名艸爲艸﹐以此染韋合之爲﹐因名爲也。云「之制似」者﹐案上注已釋制﹐其之制亦如之﹐但有飾無飾爲異耳。祭服謂之﹐其他服謂之。《易困封》﹕「九二﹐困於酒食﹐朱方來﹐利用享祀。」是祭服之也。又案《明堂位》云「有虞氏服﹐夏后氏山﹐殷火﹐周龍章。」鄭云「後王彌飾﹐天子備焉。諸侯火而下﹐卿大夫山﹐士韋而已。」是士無飾則不得單名﹐一名﹐一名而已。是有與異﹐以制同飾異。故鄭云之制似也。但染韋爲之體﹐天子與其臣及諸侯與其臣有異。《詩》云「朱芾斯黃。」鄭云「天子純朱﹐諸侯黃朱。」《詩》又云「赤芾在股」﹐是諸侯用黃朱。《玉藻》再命﹑三命皆云赤﹐是諸侯之臣亦用赤。《易困卦》九二云「困於酒食﹐朱方來﹐利用享祀。」鄭注云﹕二據初辰在未﹐未爲土﹐此二爲大夫有地之象。未上值天廚酒食﹐象困於酒食者﹐采地薄﹐不足己用也。二與日爲體﹐離爲鎭霍爻。四爲諸侯有明徳﹐受命當王者。離爲火﹐火色赤。四爻辰在午時﹐離气赤﹐又朱是也。文王將王﹐天子制用朱﹐故《易乾鑿度》云「孔子曰﹐天子﹑三公﹑諸侯同色。」《困卦》﹕「困於酒食﹐朱方來。」又云天子﹑三公﹑大夫不朱。諸侯亦同色者﹐其染之法﹐同以淺絳爲名﹐是天子與其臣純朱﹐諸侯與其臣黃朱﹐爲異也。云「冠弁不與衣陳而言於上﹐以冠名服耳」者﹐案此文上下陳服﹐則於房緇布冠及皮弁﹐在堂下是冠弁﹐不與服同陳。今以弁在服上並言之者﹐以冠弁表明其服耳﹐不謂同陳之也。云「今文皆作燻」者﹐是色﹐當從絲旁爲之﹐故疊今文不從燻﹐從經文古也。

皮弁服﹐素積﹐緇帶﹐素。﹝此與君視朔之服也。皮弁者﹐以白鹿皮爲冠﹐象上古也。積猶辟也﹐以素爲裳﹐辟蹙其要中。皮弁之衣用布亦十五升﹐其色象焉。﹞

﹝疏﹞「皮弁」至「素」。

○釋曰﹕此皮弁服卑於爵弁﹐故陳之次在爵弁之南。上爵弁服﹑下玄端服皆言衣﹐此獨不言衣者﹐以其上爵弁服與爵弁異﹐故言衣﹔下玄端服服但冠時用緇布冠﹐不用玄冠﹐旣不言冠﹐故言衣也。今此皮弁之服用白布﹐衣與冠同色﹐故不言衣也。

○注「此與」至「象焉」。

○釋曰﹕案《玉藻》云「諸侯皮弁﹐聽朔於大廟。」又案《鄕黨》說孔子之服云「素衣﹐裘」。鄭云「視朔之服」。視朔之時﹐君臣同服也。云「皮弁者﹐以白鹿皮爲冠﹐象上古也」者﹐謂三皇時冒覆頭﹐句頷繞項﹐至黃帝則有冕﹐故《世本》云「黃帝作旒冕」。《禮運》云「先王未有宮室」﹐又云「食艸木之實﹐鳥獸之肉」﹐「未有麻絲﹐衣其羽皮」﹐鄭云「此上古之時。」則此象上古謂象三皇時。以五帝爲大古﹐以三皇爲上古也。若然﹐黃帝𨿽有絲麻﹑布帛﹑皮弁﹐至三王不變﹐是以下記云「三王共皮弁」﹐鄭注云「質不變。」鄭注《郊特牲》云「所不易於先代。」故《孝經緯》云「百王同之不攺易」也。案《禮圖》仍以白鹿皮爲冠﹐故云「以白鹿皮爲冠﹐象上古也。」云「積﹐猶辟也﹐以素爲裳﹐辟蹙其要中」者﹐經典云素者有三義﹕若以衣裳言素者﹐謂白繒也﹐卽此文之等是也﹔畫繢言素者﹐謂白色﹐卽《論語》云「繢事後素」之等是也﹔器物無飾亦曰素﹐則《檀弓》云「奠以素器」之等是也。是以鄭云以素爲裳辟蹙其要中也。知「皮弁之衣亦用十五升布」者﹐《雜記》云「朝服十五升」﹐此皮弁亦天子之朝服﹐故亦十五升布也。然《喪服》注云祭服﹑朝服﹐辟積無數。則祭服﹑皮弁﹐皆辟積無數。余不云者﹐舉皮弁可知﹐不並言也。惟喪服裳幅三衤句有數耳。云「其色象焉」者﹐謂象皮弁之色用白布也。以此言之﹐《論語》注云素用繒者﹐彼上服裼衣用素也。

玄端﹐玄裳﹑黃裳﹑雜裳可也。緇帶﹐爵。﹝此莫夕於朝之服。玄端卽朝服之衣﹐易其裳耳。上士玄裳﹐中士黃裳﹐下士雜裳。雜裳者﹐前玄後黃。《易》曰「夫玄黃者﹐天地之雜色﹐天玄而地黃。」士皆爵韋爲﹐其爵同。不以玄冠名服者﹐是爲緇布冠陳之。《玉藻》曰「﹐君朱﹐大夫素﹐士爵韋。」﹞

﹝疏﹞「玄端」至「爵」。

○釋曰﹕此玄端服﹐服之下﹐故後陳於皮弁之南。陳三等裳者﹐凡諸侯之下皆有二十七士﹐公侯伯之士一命﹐子男之士不命﹐不同一命﹑不命皆分爲三等﹐故服分爲三等之裳以當之。上下經三等之服同用緇帶者﹐以其士惟有一幅裨之帶﹐故三服共用之。大帶﹐所以束衣。革帶﹐所以及佩玉之等。不言革者﹐舉有革帶可知﹐故略不言耳。三裳之下云「可也」者﹐欲見三等之士各有所當。當者卽服之﹐故言可以許之也。

○注「此莫」至「爵韋」。

○釋曰﹕云「此莫夕於朝之服」者﹐當是莫夕於君之朝服也。案《玉藻》云「君朝服以日視朝於內朝。」「夕深衣﹐祭牢肉。」是君朝服﹐朝服﹑夕服﹐深衣矣。下又云「朝玄端﹐夕深衣」。朝時不服﹐與君不同﹐故鄭注云謂大夫士也。則彼朝玄端﹑夕深衣﹐是大夫﹑士家私朝也。若然﹐大夫﹑士旣服玄端﹑深衣以聽私朝矣。此服注云莫夕於朝之服﹐是士向莫之時夕君之服。必以莫爲夕者﹐朝禮備﹐夕禮簡﹐故以夕言之也。若卿大夫莫夕於君﹐當亦朝服矣。案《春秋左氏傳》成十二年晉至謂子反曰「百官承事﹐朝而不夕。」此云莫夕者﹐無事則無夕法﹐若夕有事﹐須見君則夕。故昭十二年子革云夕﹐哀十四年子我亦云夕者﹐皆是有事見君﹐非常朝夕之事也。云「玄端卽朝服之衣﹐易其裳耳」者﹐上云「玄冠﹐朝服﹐緇帶﹐素」﹐此玄端亦緇帶。彼云朝服﹐卽此玄端也。但朝服亦得名端﹐故《論語》云「端章甫」﹐鄭云﹕端﹐諸侯視朝之服耳。皆以十五升布爲緇色﹐正幅爲之同名也。云「易其裳耳」者﹐彼朝服素﹐同裳色﹐則裳亦素。此旣易其裳﹐以三等裳同爵﹐則亦易之矣。不言者﹐朝服言素﹐不言裳﹐故須言易。彼言素﹐此云爵﹐於文自明﹐故不須言易也。云「上士玄裳﹐中士黃裳﹐下士雜裳」者﹐此無正文﹐直以諸侯之士皆有三等之裳﹐故還以三等之士記之。但玄是天色﹐黃是地色﹐天尊而地卑﹐故上士服玄﹐中士服黃﹐下士當雜裳。雜裳者﹐還用此玄黃﹐但前陽後陰﹐故知「前玄後黃」也。云「《易》曰」者﹐是《文言》文﹐引之者﹐證此裳等是天地二色爲之。云「士皆爵韋爲﹐其爵同」者﹐三裳同云爵﹐故知三等之士同用爵韋爲也。其爵韋者﹐所引《玉藻》文是也。云「不以玄冠名服者﹐是爲緇布冠陳之」者﹐今不以玄冠表此服者﹐此爲冠時緇布冠陳之冠﹐旣不用玄冠﹐故不言也。云「《玉藻》」者﹐案彼注云「此玄端服之к也。」云「」者﹐與下君﹑大夫﹑士爲總目。韋者﹐又總三者用韋爲之﹐言君朱﹐大夫素﹐士爵者﹐之韋色也。云「君朱」者﹐見五等諸侯﹐則天子亦朱矣。同裳色﹐則天子諸侯朱裳。士言爵﹐則此經爵﹑亦一也。以其裳有三等﹐爵亦雜色﹐故同爵。若然﹐大夫素裳則與朝服不異者﹐禮窮則同也。

緇布冠缺項﹐靑組纓屬於缺﹔緇糸麗﹐廣終幅﹐長六尺﹔皮弁笄﹔爵弁笄﹔緇組﹐邊﹔同篋。﹝缺讀如「有者弁」之。緇布冠無笄者﹐著﹐圍髮際﹐結項中﹐隅爲四綴﹐以固冠也。項中有糸屈﹐亦由固爲之耳。今未冠笄者著捲幘﹐象之所生也。滕﹑薛名﹛艸國﹜爲。屬猶著。糸麗﹐今之幘梁也。終﹐充也。糸麗一幅﹐長六尺﹐足以韜發而結之矣。笄﹐今之簪。有笄者﹐屈組爲﹐垂爲飾。無笄者﹐纓而結其絳。邊﹐組側赤也。同篋﹐謂此上凡六物。隋方曰篋。﹞

﹝疏﹞「緇布」至「同篋」。

○注「缺讀」至「曰篋」。

○釋曰﹕云「缺讀如『有者弁』之」者﹐讀從《弁詩》﹐義取在首﹐者﹐弁貌之意也。云「緇布冠無笄」者﹐案經皮弁﹑爵弁言笄﹐緇布冠不言笄﹐故云無笄也。云「著﹐圍髮際」者﹐無正文﹐約漢時捲幘亦圍髮際﹐故知也。云「結項」者﹐此亦無正文﹐以經云﹐明於項上結之也。云「隅爲四綴﹐以固冠也」者﹐此亦無正文﹐以義言之。旣武以下別有項﹐明於首四隅爲綴﹐上綴於武﹐然後項得安穩也。云」項中有糸屈﹐亦由固爲之耳」者﹐此亦無正文﹐以義言之。之兩頭皆爲糸屈﹐別以繩穿糸屈中結之﹐然後得牢固﹐故云亦由固爲之也。云「今之未冠笄者著捲幘﹐象之所生」者﹐此舉漢法以況義耳。漢時男女未冠笄者﹐首著捲幘之狀𨿽不智﹐知旣言圍髮際﹐故以冠之﹐明漢時捲幘亦以布帛之等圍繞髮際爲之矣。云「象之所生」者﹐漢時捲幘是之遺象所生﹐至漢時﹐故云象之所生也。云「滕﹑薛名﹛艸國﹜爲」者﹐此亦舉漢時事以況之。漢時滕﹑薛二國云﹛艸國﹜。﹛艸國﹜﹐捲幘之類亦遺象﹐故爲況也。云「糸麗﹐今之幘梁」者﹐亦舉漢法爲況耳。幘梁之狀﹐鄭目驗而知﹐至今久遠﹐亦未審也。云「糸麗一幅﹐長六尺﹐足以韜發而結之矣」者﹐人之長者不過六尺﹐糸麗六尺﹐故云足以韜發。旣云韜發﹐乃云結之﹐則韜訖乃爲矣。云「有笄」者﹐卽經云皮弁及爵弁皆云笄者﹐是有笄也。云「屈組爲」者﹐經緇組邊﹐是爲有笄者而設。言屈組﹐謂以一條組於左笄上系定﹐繞頤下﹐又相向上仰屬於笄﹐屈系之有餘﹐因垂爲飾也。云「無笄者﹐纓而結其絳」者無笄﹐卽經緇布冠是也﹐則以二條組兩相屬於﹐故經云「組纓屬於」也。旣屬訖﹐則所垂絳於頤下結之﹐故云纓而結其絳也。云「邊﹐組側赤也」者﹐是三入之赤色﹐又云邊﹐則於邊側赤也。若然﹐以緇爲中﹐以爲邊﹐側而織之也。云「同篋﹐謂此上凡六物」者﹐「緇布」至「屬於」共爲一物﹔糸麗長六尺﹐二物﹔皮弁笄﹐三物﹔爵弁笄﹐四物﹔其緇組邊﹐皮弁﹑爵弁各有一﹐則爲二物﹐通前四爲六物。云「隋方曰篋」者﹐《爾雅》無文﹐此對笥方而不隋也。隋謂狹而長也。案《周禮弁師》云「掌五冕」﹐而云「玉笄朱」﹐則天子以玉爲笄﹐以朱爲。又案《祭義》云天子「冕而朱」﹐諸侯「冕而靑」。諸侯之笄亦當用玉矣。又案《弁師》韋弁與皮弁同科﹐皮弁有笄﹐則二者亦有笄矣。又爲笄者屬纓﹐不見有﹐則六冕無矣。然士緇布冠無﹐故下記云﹕孔子曰「其也﹐吾未之聞也」。若諸侯亦以緇布冠爲始冠之冠。故《玉藻》云「緇布冠繢﹐諸侯之冠也。」鄭注云「尊者飾」﹐其大夫。案《禮器》云「管仲鏤簋朱」﹐鄭注云「大夫﹑士當緇組﹐邊」是也。其笄亦當用象耳。

櫛實於簞。﹝簞﹐笥也。﹞

﹝疏﹞「櫛實於簞」。

○注「簞笥也」。

○釋曰﹕鄭注《曲禮》「圓曰簞﹐方曰笥」。笥與簞方圓有異﹐而云簞﹑笥共爲一物者﹐鄭舉其類﹐注《論語》亦然。

蒲筵二﹐在南。﹝筵﹐席也。﹞

﹝疏﹞「蒲筵二在南」。

○注「筵席也」。

○釋曰﹕筵二者﹐一爲冠子﹐卽下云「筵於東序少北」是也﹔一爲醴子﹐卽下云「筵於戶西南面」是也。云「在南」者﹐最在南頭﹐對下文「側尊一С醴﹐在服北」也。鄭注云「筵﹐席也」者﹐鄭注《周禮司幾筵》云「敷陳曰筵﹐藉之曰席。」然其散言之﹐筵﹑席通矣。前敷在地者﹐皆言藉﹐取相承之義﹐是以諸席在地者﹐多言筵也。

側尊一С醴﹐在服北。有篚實勺﹑觶﹑角四﹐脯醢﹐南上。﹝側猶特也。無偶曰側﹐置酒曰尊。側者﹐無玄酒。服北者﹐裳北也。篚﹐竹器如グ者。勺﹐尊升﹐所以酒也。爵三升曰觶。四狀如匕﹐以角爲之者﹐欲滑也。南上者﹐篚次尊﹐籩豆次篚。古文С作廡。﹞

﹝疏﹞「側尊」至「南上」。

○注「側猶」至「作廡」。

○釋曰﹕云「側猶特也。無偶曰側﹐置酒曰尊。側者﹐無玄酒」者﹐凡禮之通例﹐稱側有二﹕一者無偶﹐特一爲側﹐則此文側是也。又《昏禮》云「側尊С醴於房中」﹐亦是無玄酒曰側。至於《昏禮》合升側載﹐《聘禮》云側襲﹐《士虞禮》云側尊﹐此皆是無偶爲側之類也。一者《聘禮》云「側受幾」者﹐側是旁側之義也。云「服北者﹐裳北也」者﹐此上先陳爵弁服之時﹐裳最在北﹐向南陳之。此云服北﹐明在裳北可知也。云「篚﹐竹器如グ」者﹐其字皆竹下爲之﹐故以竹器言之。如グ者﹐亦舉漢法爲況也。云「勺﹐尊升﹐所以酒也」者﹐案《少牢》雲水有斗﹐與此勺爲一物﹐故云尊升。對彼是斗﹐所以水﹐則此爲尊斗酒者也。云「爵三升曰觶」者﹐案《韓詩外傳》云「一升曰爵﹐二升曰觚﹐三升曰觶﹐四升曰角﹐五升曰散。」相對爵﹑觶有異﹐散文則通皆曰爵﹐故鄭以爵名觶也。云「四狀如匕﹐以角爲之者﹐欲滑也」者﹐對《士喪禮》用木四者﹐喪禮反吉也。云「南上者﹐篚次尊﹐籩豆次篚」﹐知然者﹐以經云尊在服北南上﹐則是從南北向陳之﹐以尊爲貴﹐次云篚﹐後云籩豆﹐故知次第然也。云「古文С作廡」者﹐此С爲酒器﹐廡是夏屋兩下﹐故不從古文也。

爵弁﹑皮弁﹑緇布冠各一﹤匚算﹥﹐執以待於西坫南﹐南面﹐東上。賓升則東面。﹝爵弁者﹐制如冕﹐黑色﹐但無繅耳。《周禮》﹕「王之皮弁﹐會五采玉基﹐象邸﹐玉笄。諸侯及孤卿大夫之冕﹑皮弁﹐各以其等爲之。」則士之皮弁﹐又無玉象邸飾。緇布冠﹐今小吏冠其遺象也。﹤匚算﹥﹐竹器名﹐今之冠箱也。執之者﹐有司也。坫在堂角。古文﹤匚算﹥作纂﹐坫作。﹞

﹝疏﹞「爵弁」至「東面」。

○釋曰﹕此一節論使有司三人各執其一﹐豫在階﹐以待冠事。賓未入﹐南面以向賓﹐在堂﹐亦以向賓。言升則東面﹐據終言之也。

○注「爵弁」至「作」。

○釋曰﹕云「爵弁者﹐制如冕而黑色﹐但無繅耳」者﹐已於上解訖﹐今復言之者。上文直舉冠以表服﹐其冠實不陳﹐故略言其冠。至此專爲冠言之﹐是以注弁引皮弁以下之事。案《弁師》言冕有五采繅玉﹐皮弁有五采玉基﹑象邸﹑玉笄﹐下云諸侯及孤卿大夫之冕﹑韋弁﹑皮弁﹑弁﹐各以其等爲之。鄭注云「各以其等﹐繅ヵ玉基如其命數也。」但上文已言上公之法﹐故此諸侯惟據侯伯子男﹐是以鄭云「冕則侯伯繅七就﹐用玉九十八﹔子男繅五就﹐用玉五十﹐繅玉皆三采。孤繅四就﹐用玉三十二﹔三命之卿繅三就﹐用玉十八﹔再命之大夫繅再就﹐用玉八﹐藻玉皆朱綠。韋弁﹑皮弁則侯伯基飾七﹐子男基飾五﹐玉亦三采。孤則基飾四﹐三命之卿基飾三﹐再命之大夫基飾二﹐玉亦二采。弁之弁﹐其辟積如冕繅之就然。庶人弔者素委貌。一命之大夫冕而無ヵ﹐士變冕爲爵弁。其韋弁﹑皮弁之會無結飾﹐弁之弁不辟積。」彼經文具言之﹐今此注略引以證士皮弁無玉﹐以象爲飾之意﹐不取於韋弁﹑弁及依命數之事﹐故不具引之。云「緇布冠﹐今小吏冠其遺象也」者﹐但緇布冠﹐士爲初加之冠﹐冠訖則獘之不用﹐庶人則常著之。故《詩》云「臺笠緇撮」﹐是庶人以布冠常服者。以漢之小吏亦常服之﹐故舉爲況。云「﹤匚算﹥﹐竹器名﹐今之冠箱也」者﹐此亦舉漢法爲況。云「執之者有司也」者﹐則上云有司如主人服﹐有司不主一事﹐故知此亦有司也。云「坫在堂角」者﹐但坫有二文﹐一者謂若《明堂位》云「崇坫亢圭」﹐及《論語》云「兩君之好﹐有反坫」之等﹐在廟中有之﹐以亢反爵之屬。此篇之內言坫者﹐皆據堂上角爲名﹐故云堂角。云「古文﹤匚算﹥爲纂﹐坫作檐」者﹐皆從經今文﹐故疊古文也。

主人玄端爵﹐立於阼階下﹐直東序﹐西面。﹝玄端﹐士入廟之服也。阼猶酢也。東階﹐所以答酢賓客也。堂東西墻謂之序。﹞

﹝疏﹞「主人」至「西面」。

○釋曰﹕上文已陳衣冠器物﹐自此以下至「外門外」﹐論賓主兄弟等著服及位處也。云「玄端爵」者﹐主人之服與上所陳子加冠玄端服亦一也。云「立於阼階下」者﹐時欲與賓行禮之事也。云「直東序」者﹐直﹐當也。謂當堂上東序墻也。

○注「玄端」至「之序」。

○釋曰﹕案《特牲》士禮祭服用玄端﹐此亦士之加冠在廟﹐故與祭同服﹐故云「士入廟之服也」。云「東西墻謂之序」者﹐《爾雅釋宮》文。

兄弟畢衤玄﹐立於洗東﹐西面﹐北上。﹝兄弟﹐主人親戚也。畢猶盡也。衤﹐同也。玄者﹐玄衣﹑玄裳也。緇帶。位在洗東﹐退於主人﹐不爵者﹐降於主人也。古文衤爲均也。﹞

﹝疏﹞「兄弟」至「北上」。

○釋曰﹕此論兄弟來觀禮之服也。

○注「兄弟」至「均也」。

○釋曰﹕云「兄弟﹐主人親戚也」者﹐旣云兄弟﹐故是親戚。云「衤﹐同也。玄者﹐玄衣﹑玄裳也。緇帶」者﹐以其同玄﹐故知上下皆玄。云緇帶者﹐緇亦玄之類﹐因士有緇帶﹐故亦言緇﹐實亦玄也。云「位在洗東﹐退於主人」者﹐主人當序南﹐西面﹐洗當榮﹐兄弟又在洗東﹐故云退於主人也。云「不爵者﹐降於主人也」者﹐爵弁同色﹐主人尊﹐故也。兄弟用緇﹐不用爵﹐兄弟卑﹐故云降於主人也。

擯者玄端﹐負東塾。﹝東塾﹐門內東堂﹐負之北面。﹞

﹝疏﹞「擯者」至「東塾」。

○釋曰﹕擯者不言如主人服﹐別言玄端﹐則與主人不同可知。主人與兄弟不同﹐故特言玄端﹐與下贊者玄端從之同言玄﹐則此擯者是主人之屬中士若下士也﹐故直舉玄端﹐不言裳也。

○注「東塾」至「北面」。

○釋曰﹕知是擯者是主人擯﹐相事在門內﹐故知在門內東堂。負之北面﹐向主人也。

將冠者采衣﹐﹐在房中﹐南面。﹝采衣﹐未冠者所服。《玉藻》曰「童子之節也﹐緇布衣﹐錦緣﹐錦紳﹐並紐﹐錦束髮﹐皆朱錦也。」﹐結髮。古文爲結。﹞

﹝疏﹞「將冠」至「南面」。

○注「采衣」至「爲結」。

○釋曰「將冠者」﹐卽童子二十之人也。以其冠事未至﹐故言將冠者也。云「緇布衣﹐錦緣」者﹐以其童子不帛襦﹐不衣裘裳﹐故云緇布衣﹐以錦爲緇布衣之緣也。云「錦紳」者﹐以錦爲大帶也。云「並紐」者﹐亦以錦爲紐紳之垂也。云「錦束髮」者﹐以錦爲總。云「皆朱錦也」者﹐童子之錦皆朱錦也。云「﹐結髮」者﹐則《詩》云「總角﹖兮」是也。以童子尙華飾﹐故衣此也。

賓如主人服﹐贊者玄端從之﹐立於外門之外。﹝外門﹐大門外。﹞

﹝疏﹞「賓如」至「之外」。

○注「外門大門外」。

○釋曰﹕云「賓如主人服」者﹐以其賓與主人尊卑同﹐故得如之。贊者皆降主人一等﹐其衣冠𨿽同﹐其裳則異﹐故不得如主人服﹐故別玄端也。若然﹐此冠兄弟及賓贊皆得玄端。《特牲》主人與屍﹐祝﹑佐食玄端﹐自餘皆朝服者﹐彼助祭在廟﹐緣孝子之心﹐欲得尊嘉賓以事其祖禰﹐故朝服與主異也。

擯者告。﹝告者﹐出請入告。﹞

﹝疏﹞「擯者告」。

○注「告者出請入告」。

○釋曰「出請入告」者﹐告主人也。

主人迎﹐出門左﹐西面再拜。賓答拜。﹝左﹐東也。出以東爲左﹐入以東爲右。﹞

﹝疏﹞「主人」至「答拜」。

○注「左東」至「爲右」。

○釋曰「出以東爲左﹐入以東爲右」﹐據主人在西﹐出則以西爲右﹐入以西爲左也。

主人揖贊者﹐與賓揖﹐先入。﹝贊者賤﹐揖之而已。又與賓揖﹐先入道之﹐贊者隨賓。﹞

﹝疏﹞「主人」至「先入」。

○注「贊者」至「隨賓」。

○釋曰﹕云「贊者賤﹐揖之而已」者﹐正謂贊者降於主人﹐與賓一等﹐爲賤也。云「又與賓揖」者﹐對前爲賓拜訖﹐今又揖者﹐爲主人將先入﹐故又與賓揖﹐乃入也。云「贊者隨賓」者﹐後不見更與贊者爲禮﹐故知隨賓入也。

每曲揖。﹝周左宗廟﹐入外門﹐將東曲﹐揖﹔直廟﹐將北曲﹐又揖。﹞

﹝疏﹞「每曲揖」。

○注「周左」至「又揖」。

○釋曰「周左宗廟」者﹐《祭義》與《小宗伯》俱有比文﹐對殷右宗廟也。言此﹐皆欲見入大門東向入廟。云「入外門﹐將東曲﹐揖」者﹐主人在南﹐賓在北﹐俱東向﹐是一曲﹐故一揖也。至廟南﹐主人在東﹐北面﹐賓在西﹐北面﹐是曲爲二揖﹐故云「直廟將北曲又揖」也。通下將入廟又揖﹐三也。

至於廟門﹐揖入。三揖﹐至於階﹐三讓。﹝入門將右曲﹐揖﹔將北曲﹐揖﹔當碑﹐揖。﹞

﹝疏﹞「至於」至「三讓」。

○注「入門」至「碑揖」。

○釋曰﹕經直云入門揖﹐鄭知此爲三揖者﹐以上云「每曲揖」﹐據入門東行時。此入廟門三揖﹐是據主人將右﹐欲背客﹐宜揖﹔將北曲﹐與客相見﹐又揖。云「當碑揖」者﹐碑是庭中之大節﹐又宜揖。是知三揖﹐據此而言也。案《昏禮》注﹕「入三揖者﹐至內ニ﹐將曲﹐揖﹔旣曲﹐北面﹐揖﹔當碑﹐揖。」及《聘禮》《鄕飲酒》「入三揖」注𨿽不同。皆據此三節爲三揖﹐義不異也。

主人升﹐立於序端﹐西面﹐賓西序﹐東面。﹝主人﹑賓俱升﹐立相鄕。﹞

﹝疏﹞「主人」至「東面」。

○注「主人」至「相鄕」。

○釋曰﹕此文主人與賓立相鄕﹐位定﹐將行冠禮者也。主人升堂不拜至者﹐冠子爲賓客﹐故異於《鄕飲酒》之等也。

贊者盥於洗西﹐升﹐立於房中﹐西面﹐南上。﹝盥於洗西﹐由賓階升也。立於房中﹐近其事也。南上﹐尊於主人之贊者。古文盥皆作浣。﹞

﹝疏﹞「贊者」至「南上」。

○注「盥於」至「作浣」。

○釋曰﹕此賓者之贊冠者不在堂﹐升卽位於房中﹐與主人贊者並立者﹐以其與主人贊者俱是執勞役之事﹐故先入房並立待事﹐故鄭云「近事」也。云「盥於洗西﹐由賓階升也」者﹐贊者盥於洗西無正文﹐案《鄕飲酒》主人在洗北﹑南面﹐賓在洗南﹑北面﹐如此相鄕。又主人從內﹐賓從外來之﹐便贊者亦從之。又卑不可與賓並﹐明在洗西﹑東面﹐及向賓階﹐便知在洗西也。云由賓階升者﹐以與主人﹑贊者在房並立﹐恐由阼階﹐故明之﹐同於賓客也。云「南上﹐尊於主人之贊」者﹐以其賓主贊者俱降一等﹐兩贊尊卑同而云尊者﹐直以主人尊﹐敬賓之贊﹐故云尊於主人之贊。又知與主人﹑贊並立者﹐以贊冠一人而已﹐而雲南上﹐明與主人爲序也。

主人之贊者筵於東序﹐少北﹐西面。﹝主人之贊者﹐其屬中士若下士。筵﹐布席也。東序﹐主人位也。子冠於阼﹐少北﹐辟主人。﹞

﹝疏﹞「主人」至「西面」。

○注「主人」至「主人」。

○釋曰﹕云「主人之贊者﹐其屬中士若下士」者﹐以主人上士爲正﹐故云其屬中士。若主人是中士﹐贊是其屬下士爲之。賓與贊冠者同。云「筵﹐布席也」者﹐謂布冠者席也。云「東序﹐主人位也」者﹐引《冠義》云「子冠於阼」爲證是也。

將冠者出房﹐南面。﹝南面立於房外之西﹐待賓命。﹞

﹝疏﹞「將冠」至「南面」。

○注「南面」至「賓命」。

○釋曰﹕知在房外之西﹐不在東者﹐以房外之東南當阼階﹐是知房外者皆在房外之西。故《昏禮》「女出於母左」﹐母在房外之西﹐故得出時在母左也。云「待賓命」者﹐以其下文有「賓揖將冠」﹐則賓有命也。

贊者奠糸麗﹑笄﹑櫛於筵南端。﹝贊者﹐賓之贊冠者也。奠﹐停也。古文櫛爲節。﹞

﹝疏﹞「贊者」至「南端」。

○注「贊者」至「爲節」。

○釋曰﹕前項已下六物同一篋﹐陳於房﹐今將用之﹐故贊冠者取置於將冠之席南﹐擬用。若然﹐六者俱用﹐不言纓﹑等四物﹐大略其實皆有﹐可知。不言櫛盛於簞﹐今亦並簞將來置於席南端也。服不將來置於席南者﹐皆加冠訖﹐宜房中隱處加服訖﹐乃見容體也。知贊者是其賓之贊冠者也者﹐以其贊冠者主爲冠事而來﹐故知取笄﹑糸麗是賓之贊冠者。若非賓之贊者﹐則云主人以別之﹐故上云主人之贊者是也。

賓揖將冠者﹐將冠者卽筵坐。贊者坐﹐櫛﹐設糸麗。﹝卽﹐就。設﹐施。﹞

﹝疏﹞「賓揖」至「設糸麗」。

○釋曰﹕此二者勞役之事﹐故贊者爲之也。

賓降﹐主人降。賓辭﹐主人對。﹝主人降﹐爲賓將盥﹐不敢安位也。辭對之辭未聞。﹞

﹝疏﹞「賓降」至「人對」。

○釋曰﹕云「辭對之辭未聞」者﹐上筮賓﹑宿賓之時﹐𨿽不言其辭﹐下皆陳其辭。此賓主之辭﹐下皆不言﹐故云未聞也。

賓盥﹐卒﹐壹揖﹐壹讓﹐升。主人升﹐復初位。﹝揖讓皆壹者﹐降於初。古文壹皆作一。﹞

﹝疏﹞「賓盥」至「初位」。

○釋曰﹕云「主人升復初位」者﹐謂初升序端也。

○注「古文壹皆作一」。

○釋曰﹕一﹑壹得通用﹐𨿽疊古文﹐不破之也。

賓筵前坐﹐正糸麗﹐興﹐降西階一等。執冠者升一等﹐東面授賓。﹝正糸麗者﹐將加冠﹐宜親之。興﹐起也。降﹐下也。下一等﹐升一等﹐則中等相授。冠﹐緇布冠也。﹞

﹝疏﹞「賓筵」至「授賓」。

○注「正糸麗」至「冠也」。

○釋曰﹕云「正糸麗者﹐將加冠﹐宜親之」者﹐以其贊者前已設糸麗訖﹐今賓復出正之者﹐𨿽舊設已正﹐以親加冠﹐故糸麗亦宜親之也。云「下一等﹐升一等﹐則中等相授」者﹐案《匠人》天子之堂九尺﹐賈﹑馬以爲傍九等爲階﹐則諸侯堂宜七尺﹐則七等階﹔大夫堂宜五尺﹐則五等階﹔士宜三尺﹐則三等階﹔故鄭以中等解之也。知冠是緇布冠者﹐以下文有皮弁﹑爵弁﹐故知此是緇布冠也。

賓右手執項﹐左手執前﹐進容﹐乃祝。坐如初﹐乃冠。興﹐復位。贊者卒。﹝進容者﹐行翔而前﹐焉﹐至則立祝。坐如初﹐坐筵前。興﹐起也。復位﹐西序東面。卒﹐謂設缺項﹑結纓也。﹞

﹝疏﹞「賓右」至「者卒」。

○注「進容」至「纓也」。

○釋曰﹕知「進容者﹐行翔而前﹐焉」者﹐《曲禮》云「堂下不趨」﹐「室中不翔」﹐則堂下固得翔矣。又云「大夫濟濟﹑士蹌蹌」﹐注云「皆行容止之貌。」此進容是士﹐故知進容謂行翔而前焉。云「至則立祝」者﹐以經祝下乃云坐如初﹐故祝時立可知。云「坐如初﹐坐筵前」者﹐上正糸麗時筵前坐﹐是初坐也。云「卒﹐謂設缺項﹑結纓也」者﹐下文皮弁﹐贊者卒﹐此謂緇布冠﹐無笄﹐直項﹐靑組纓屬於﹐故卒者終項與結纓也。若然﹐經云「右手執項」﹐謂冠後爲項﹐非項﹐其下皮弁﹑爵弁無項﹐皆云執項﹐故知非項也。

冠者興﹐賓揖之。房﹐服玄端爵。出房﹐南面。﹝復出房南面者﹐一加禮成﹐觀眾以容體。﹞

﹝疏﹞「冠者」至「南面」。

○注「復出」至「容體」。

○釋曰﹕言「復」者﹐對前出房﹐故云復。前出爲待賓命﹐此出爲觀眾以容體也。案《郊特牲》論加冠之事﹐云「加有成」也﹐故此鄭云「一加禮成」也。云「觀眾以容體」者﹐以其旣去緇布衣錦緣童子服﹐著此玄端成人之服﹐使眾觀知﹐故云觀眾以容體也。

賓揖之﹐卽筵坐。櫛﹐設笄。賓盥﹐正糸麗如初。降二等﹐受皮弁﹐右執項﹐左執前﹐進祝﹐加之如初﹐復位。贊者卒。﹝如初﹐爲不見者言也。卒﹐謂系屬之。﹞

﹝疏﹞「賓揖」至「卒」。

○注「如初」至「屬之」。

○釋曰﹕此當第二加皮弁之節。云「卽筵坐﹐櫛」者﹐坐訖﹐當脫緇布冠﹐乃更櫛也。云「設笄」者﹐凡諸設笄有二種﹕一是內安發之笄﹐一是皮弁﹑爵弁及六冕固冠之笄。今此櫛訖﹐未加冠卽言設笄者﹐宜是內安發之笄也。若安發之笄﹐則緇布冠亦宜有之﹐前櫛訖不言設笄者﹐以其固冠之笄。緇布冠無笄﹐而皮弁﹑爵弁有笄﹐上文巳陳訖。今若緇布冠亦言設笄﹐卽與皮弁﹑爵弁相亂﹐故緇布冠不言設笄﹐其實亦有也。若然﹐緇布冠不言設笄而言設糸麗﹐皮弁冠言設笄不言設糸麗﹐互見爲義﹐明皆有也。其於固冠之笄﹐則於賓加弁之時自設之可知。云「如初﹐爲不見者言也」者﹐上加緇布冠時﹐有賓降主人降﹐賓辭主人對﹐賓盥卒一揖一讓升﹐主人升復初位﹐賓筵前坐之等相次﹐此皆不見﹐故設經省文如之而已﹐故云爲不見者言也。云「卒﹐謂系屬之」者﹐卽上注云有笄者﹐屈組以爲﹐伸屬之左相﹐系定右相﹐糸屈系﹐擬解時易﹐爲系屬之也。

興﹐賓揖之。房﹐服素積素﹐容﹐出房﹐南面。﹝容者﹐再加彌成﹐其儀益繁。﹞

﹝疏﹞「興賓」至「南面」。

○釋曰﹕興﹐謂冠者加皮弁訖﹐起待賓揖之也。云「房﹐服素積素」者﹐上陳服皮弁云緇帶素﹐此不言緇帶者﹐上惟有一帶﹐不言可知﹐故不言也。

○注「容者」至「益繁」。

○釋曰﹕此對上加緇布冠時﹐直言出房南面﹐不言容﹐此則言容﹐以再加彌成﹐其儀益繁﹐故言容﹐其實彼出亦是容﹐故鄭注云「觀眾以容體」也。

賓降三等﹐受爵弁﹐加之。服裳。其他如加皮弁之儀。﹝降三等﹐下至地。他﹐謂卒容出。﹞

﹝疏﹞「賓降」至「之儀」。

○注「降三」至「容出」。

○釋曰﹕云「降三等﹐下至地」者﹐據士而言。云「他﹐謂卒容出」者﹐以其自餘皆緇布冠見訖﹐皮弁如之而已。至卒容出﹐惟皮弁有之﹐故知他謂此二者也。

徹皮弁﹑冠﹑櫛﹑筵﹐入於房。﹝徹者﹐贊冠者﹐主人之贊者爲之。﹞

﹝疏﹞「徹皮」至「於房」。

○注「徹者」至「爲之」。

○釋曰﹕冠卽緇布冠也﹐不言緇布冠者﹐可知故也。皮弁具言者﹐以有爵弁之嫌。然不言爵弁者﹐著之以受醴﹐至見母兄弟姑妒訖乃易服﹐故也。云「徹者﹐贊冠者﹐主人之贊者爲之」者﹐以其贊冠者奠櫛﹐主人之贊者設筵﹐故知還遣之也。

筵於戶西﹐南面。﹝筵﹐主人之贊者。戶西﹐室戶西。﹞

﹝疏﹞「筵於戶西南面」。

○注「筵主」至「戶西」。

○釋曰﹕知主人之贊者設筵者﹐以上文筵於東序﹐已遣主人之贊﹐故知此亦「主人之贊者」也。云「戶西﹐室戶西」者﹐以下記醮於客位在戶西﹐醮醴同處﹐故知戶西也。

贊者洗於房中﹐側酌醴﹐加四﹐覆之﹐面葉。﹝洗﹐盥而洗爵者。《昏禮》曰房中之洗「在北堂﹐直室東隅。篚在洗東﹐北面盥」。側酌者﹐言無爲之薦者。面﹐前也。葉﹐四大端。贊酌者﹐賓尊不入房。古文葉爲扌葛。﹞

﹝疏﹞「贊者」至「面葉」。

○注「洗盥」至「爲扌葛」。

○釋曰﹕云「洗﹐盥而洗爵」者﹐凡洗爵者必先盥﹐盥有不洗爵者。此經直云洗﹐明盥手乃洗爵﹐故鄭云盥而洗爵。引《昏禮》「房中之洗」至「北面盥」者﹐證房中有洗之事。若然﹐前設洗於庭者﹐不爲醴﹐以房中有洗﹑醴尊也。云「側酌者﹐言無爲之薦」者﹐謂無人爲之薦脯醢﹐還是此贊者﹐故下直言薦脯醢﹐不言別有他人﹐明還是贊者也。《昏禮》贊醴婦是贊者自酌自薦﹐經𨿽不言側酌﹐側自明也。云「葉﹐四大端」者﹐謂扌及醴之面柄細﹐故以爲四大端﹐此與《昏禮》賓皆云「面葉」者﹐此以賓尊﹐不入戶﹐贊者面葉授賓﹐賓得面枋授冠者﹐冠者得之面葉以扌及醴而祭。《昏禮》賓亦主人尊﹐不入房﹐贊者面葉以授主人﹐主人面枋以授賓﹐賓得面葉以扌及祭。至於《聘禮》禮賓﹐宰夫實觶以醴﹐加四於觶﹐面枋授公者﹐凡醴皆設四。《聘禮》宰夫不訝授﹐公側受醴﹐則還面枋以授賓﹐故面枋也。

賓揖﹐冠者就筵﹐筵西﹐南面。賓受醴於戶東﹐加四﹐面枋﹐筵前北面。﹝戶東﹐室戶東。今文枋爲柄。﹞

﹝疏﹞「賓揖」至「北面」。

○注「戶東」至「爲柄」。

○釋曰﹕知「室戶東」者﹐以其冠者筵室戶西。賓自至房戶取醴酌醴者﹐出向西以授也。

冠者筵西拜受觶﹐賓東面答拜。﹝筵西拜﹐南面拜也。賓還答拜於西序之位。東面者﹐明成人與爲禮﹐異於答主人。﹞

﹝疏﹞「冠者」至「答拜」。

○注「筵西」至「主人」。

○釋曰﹕云「筵西拜﹐南面拜也」者﹐上云冠者筵西南面﹐知受觶拜還南面也。知賓東面在西序者﹐以上文與主人相對﹐本位於西序也。云「東面者﹐明成人與爲禮﹐異於答主人」者﹐案《鄕飲酒》《鄕射》﹐賓於西階北面答主人拜﹐今此於西序東面拜﹐故云異於答主人。又《昏禮》禮賓﹑《聘禮》禮賓皆云「拜送」﹐此云「答拜」﹐不云拜送者﹐彼醴是主人之物﹐故云拜送﹐此醴非賓物﹐故云答拜也。

薦脯醢。﹝贊冠者也。﹞

﹝疏﹞「薦脯醢」。

○注「贊冠者也」。

○釋曰﹕上文云「贊側酌醴」是贊冠者﹐明此薦亦是贊冠者也。

冠者卽筵坐﹐左執觶﹐右祭脯醢﹐以四祭醴三﹐興。筵末坐﹐啐醴﹐建四﹐興。降筵﹐坐奠觶﹐拜。執觶興。賓答拜。﹝建四﹐扌及四於醴中。其拜皆如初。古文啐爲呼。﹞

﹝疏﹞「冠者」至「答拜」。

○釋曰﹕云「祭醴三興」者﹐三祭者一﹐如《昏禮》始扌及一祭﹐又扌及再祭也。云「筵末坐啐醴﹐建四興。降筵」﹐此啐醴不拜旣爵者﹐以其不卒爵﹐故不拜也。

冠者奠觶於薦東﹐降筵﹐北面坐取脯﹐降自西階﹐東壁﹐北面見於母。﹝薦東﹐薦左。凡奠爵﹐將舉者於右﹐不舉者於左。東壁者﹐出闈門也。時母在闈門之外﹐婦人入廟由闈門。﹞

﹝疏﹞「冠者」至「於母」。

○注「薦東」至「闈門」。

○釋曰﹕云「薦東﹐薦左」者﹐據南面爲正﹐故云薦左也。云「凡奠爵﹐將舉者於右」者﹐謂若《鄕飲酒》《鄕射》是也。此文及《昏禮》贊醴婦是不舉者﹐皆奠之於左也。云「東壁者﹐出闈門也」者﹐宮中之門曰闈門。母旣冠子無事﹐故不在門外。今子須見母﹐故知出闈門也。云「婦人入廟由闈門」者﹐《雜記》云夫人奔喪「入自闈門﹐升自側階」﹐鄭注云「宮中之門曰闈門﹐爲相通者也。」是也。

母拜受﹐子拜送﹐母又拜。﹝婦人於丈夫﹐𨿽其子猶俠拜。﹞

﹝疏﹞「母拜」至「又拜」。

○注「婦人」至「俠拜」。

○釋曰﹕鄭云「婦人於丈夫﹐𨿽其子猶俠拜」者﹐欲見禮子之體例﹐但是婦人於丈夫皆使俠拜﹐故舉子以見義也。

賓降﹐直西序﹐東面﹐主人降﹐復初位。﹝初位﹐初至階讓升之位。﹞

﹝疏﹞「賓降」至「初位」。

○釋曰﹕此將欲與冠者造字而迎之位也。

○注「初位」至「之位」。

○釋曰﹕云「初位﹐初至階讓升之位」者﹐謂初迎賓至階讓升之位﹐其賓直西序則非初讓升之位﹐主人直東序西者﹐欲迎其事﹐聞字之言故也。

冠者立於西階東﹐南面﹐賓字之﹐冠者對。﹝對﹐應也。其辭未聞。﹞

﹝疏﹞「冠者」至「者對」。

○注「對應」至「未聞」。

○釋曰﹕云「賓字之」者﹐卽下文有字辭﹑又有某甫之字﹐若孔子云尼父之字是也。云「其辭未聞」者﹐下有賓祝辭﹐不見冠者應辭﹐故云未聞也。案《禮記冠義》云「旣冠而字之﹐成人之道也」。見於母﹐母拜之﹐據彼則字訖乃見母。此文先見乃字者﹐此文見母是正見。彼見母在下者﹐記人以下有兄弟之等皆拜之﹐故退見母於下﹐使與兄弟拜﹐文相近也。若然﹐未字先見母﹐字訖乃見兄弟之等者﹐急於母﹐緩於兄弟也。

賓出﹐主人送於廟門外。﹝不出外門﹐將醴之。﹞

﹝疏﹞「賓出」至「門外」。

○注「不出」至「醴之」。

○釋曰﹕以下云請醴賓﹐故云「將醴之」也。

請醴賓﹐賓禮辭﹐許。賓就次。﹝此醴當作禮﹐禮賓者﹐謝其自勤勞也。次﹐門外更衣處也﹐以帷幕簟席爲之。﹞

﹝疏﹞「請醴」至「就次」。

○注「此醴」至「爲之」。

○釋曰﹕云「此醴當作禮」者﹐對上文有酌醴﹑受醴之等﹐不破之﹐此當爲上於下之禮﹐不得用醴。禮卽從醴字﹐何者﹖《周禮》云諸侯用鬯﹐不云鬯賓﹐明不得以醴禮賓﹐卽爲醴﹐故破從禮也。云「次﹐門外更衣處也」者﹐次者﹐捨之名﹐以其行禮﹐衣服或與常服不同﹐更衣之時須入於次﹐故云更衣處也。云「必帷幕簟席爲之」者﹐案《聘禮記》云「宗人授次﹐次以帷﹐少退於君之次。」注云「主國之門外﹐諸侯及卿大夫之所使者﹐次位皆有常處。」又案《周禮幕人》「掌帷幕幄綬之事」﹐注云「帷幕皆以布爲之﹐四合象宮室﹐曰幄。」云簟席者﹐士卑或用簟席﹐是以《雜記》諸侯大夫喪皆用布﹐士用簟席爲之﹐次亦當然。

冠者見於兄弟﹐兄弟再拜﹐冠者答拜。見贊者﹐西面拜﹐亦如之。﹝見贊者西面拜﹐則見兄弟東面拜﹐贊者後賓出。﹞

﹝疏﹞「冠者」至「如之」。

○注「見贊」至「賓出」。

○釋曰﹕兄弟位在東方﹐此贊冠者則賓之類﹐故贊者東面也。言贊者先拜﹐冠者答之也。知贊者後賓出者﹐文於見兄弟下始見之﹐明贊者後賓出也﹐出亦當就次待禮之也。

入見姑姊﹐如見母。﹝入﹐入寢門也。廟在寢門外。如見母者﹐亦北面﹐姑與姊亦俠拜也。不見妹﹐妹卑。﹞

﹝疏﹞「入見」至「見母」。

○注「入入」至「妹卑」。

○釋曰﹕男子居外﹐女子居內。廟在寢門外﹐入見﹐入寢門可知﹐不見父與賓者﹐蓋冠畢則已見也。不言者﹐從可知也。云「不見妹﹐妹卑」者﹐以其妹卑於姑姊﹐故不見也。

乃易服﹐服玄冠﹑玄端﹑爵﹐奠摯見於君。遂以摯見於鄕大夫﹑鄕先生。﹝易服不朝服者﹐非朝事也。摯﹐雉也。鄕先生﹐鄕中老人爲卿大夫致仕者。﹞

﹝疏﹞「乃易」至「先生」。

○注「易服」至「仕者」。

○釋曰﹕云「易服」者﹐爵弁旣助祭之服﹐不可服見君與先生等﹐故易服﹐服玄端也。云「易服不朝服者﹐非朝事也」者﹐此乃因加冠以成人之禮﹐見君非正服之節﹐故不朝服。經直云玄端﹐則兼玄冠矣。今更云玄冠者﹐以初冠時服玄端爲緇布冠服﹐緇布冠非常著之冠而獘之。易服宜服玄冠配玄端﹐故兼云玄冠也。朝服與玄端同﹐玄端則玄裳﹑黃裳﹑雜裳﹑黑屨﹐若朝服玄冠﹑玄端𨿽同﹐但裳以素而屨色白也。以其但正幅﹐故朝服亦得端名。然六冕皆正幅﹐故亦名端。是以《樂記》云魏文侯「端冕而聽古樂」﹐又《論語》云「端章甫」﹐鄭云「端﹐玄端﹐諸侯視朝之服。」則玄端不朝﹐得名爲玄端也。云「摯﹐雉也」者﹐士執雉是其常﹐故知摯是雉也。云「鄕先生﹐鄕中老人爲卿大夫致仕者」者﹐此卽《鄕飲酒》與《鄕射記》「先生」﹐及《書傳》「父師」皆一也。先生亦有士之少師﹐鄭不言者﹐經云鄕大夫不言士﹐故先生亦略不言﹐其實亦當有士也。

乃醴賓以壹獻之禮。﹝壹獻者﹐主人獻賓而已﹐卽燕無亞獻者。獻﹑酢﹑酬﹐賓主人各兩爵而禮成。《特牲》《少牢饋食之禮》獻屍﹐此其類也。士禮一獻﹐卿大夫三獻。禮賓不用四者﹐其醴。《內則》曰「飲﹐重醴淸糟﹐稻醴淸糟﹐黍醴淸糟﹐粱醴淸糟。」凡醴事﹐質者用糟﹐文者用淸。﹞

﹝疏﹞「乃醴」至「之禮」。

○注「壹獻」至「用淸」。

○釋曰﹕此「醴」亦當爲「禮」﹐不言可知也。云「壹獻者﹐主人獻賓而已﹐卽燕無亞獻者」者﹐案《特牲》《少牢》﹐主人獻屍﹐主婦亞獻﹐爲二獻。此則主人獻賓而已﹐無亞獻﹐知卽燕者﹐《鄕飲酒》末有燕﹐故知獻後有燕。云「獻﹑酢﹑酬﹐賓主人各兩爵而禮成」者﹐主人獻賓﹐賓酢主人﹔主人將酬賓﹐先自飲訖乃酬﹐賓奠而不舉﹐是賓﹑主人各兩爵而禮成也。必知一獻之禮﹐禮備有酬酢者﹐《昏禮》舅姑饗婦以一獻之禮奠酬﹐得正禮不旅﹐又曰婦酢舅﹐更爵自薦﹐是備酬酢也。《鄕飲酒》亦備獻酢酬﹐是其義也。云「《特牲》《少牢饋食之禮》獻屍﹐此其類也」者﹐此賓﹑主人各兩爵﹐無亞獻。彼主人﹑主婦各一爵﹐有亞獻。𨿽不同﹐得主人一獻﹐義類同﹐故云此其類也。云「士禮一獻」者﹐卽《士冠》及《昏禮》《鄕飲酒禮》《鄕射》皆是一獻也。云「卿大夫三獻」者﹐案《左氏傳》云「季孫宿如晉﹐拜莒田也。晉侯享之﹐有加籩。武子退﹐使行人告曰﹕小國之事大國也﹐苟免於討﹐不敢求貺。得貺不過三獻。」又《禮記郊特牲》云「三獻之介」﹐亦謂卿大夫三獻之介。案《大行人》云上公饗禮九獻﹐侯伯七獻﹐子男五獻。是以大夫三獻﹐士一獻﹐亦是其差也。云「禮賓不用四者﹐其醴」者﹐此有獻﹑酢﹑酬﹐飲之者﹐故不用四。《冠禮》禮子用醴不﹐故用四也。云「《內則》曰飲」者﹐鄭注云「目諸飲也。」云「重醴淸糟」者﹐鄭云「重﹐陪也。糟﹐醇也。淸﹐也。致飲有醇者﹐有者﹐陪設之。」稻醴以下是也。云「凡禮事﹐質者用糟﹐文者用淸」者﹐質者﹐謂若《冠禮》禮子之類是也﹐故以房戶之顯處設尊也。

主人酬賓﹐束帛儷皮。﹝飲賓客而從之以財貨曰酬﹐所以申暢厚意也。束帛﹐十端也。儷皮﹐兩鹿皮也。古文儷爲離。﹞

﹝疏﹞「主人」至「儷皮」。

○注「飲賓」至「爲離」。

○釋曰﹕主人酬賓﹐當奠酬之節﹐行之以財貨也。此禮賓與饗禮同﹐但爲饗禮有酬幣則多。故《聘禮》云若不親饗﹐「致饗以酬幣」﹐注云「禮幣束帛﹐乘馬亦不是過也。」又案《大戴禮》云禮幣采飾而四馬﹐是大夫禮多﹐與士異也。案《禮器》云「琥璜爵」﹐鄭云「天子酬諸侯﹐諸侯相酬以此玉將幣也。」則又異於大夫也。下凡酬幣之法﹐尊卑獻數多少不同﹐及其酬幣﹐惟於奠酬之節一行而已。《春秋》﹕秦後子出奔晉﹐後子享晉侯﹐「歸取酬幣終事八反」﹐杜注云「備九獻之儀﹐始禮自賫其一﹐故續送其八酬酒幣。」彼九獻之皆云幣﹐春秋之代奢侈之法﹐非正禮也。云「束帛﹐十端也」者﹐禮之通例。凡言束者﹐無問脯與錦﹐皆以十爲數也。云「儷皮﹐兩鹿皮也」者﹐當與《射禮》庭實之皮同﹐《禮記郊特牲》云「虎豹之皮﹐示服猛也。」又《覲禮》用馬﹐則國君用馬或虎豹皮﹐若臣聘則用鹿皮﹐故鄭注《聘禮》云「凡君於臣﹐臣於君﹐麋鹿皮可也。」言可者﹐以無正文。若然﹐兩國諸侯自相見﹐亦用虎豹皮也。

贊者皆與﹐贊冠者爲介。﹝贊者﹐眾賓也。皆與﹐亦飲酒爲眾賓。介﹐賓之輔﹐以贊爲之﹐尊之。飲酒之禮﹐賢者爲賓﹐其次爲介。﹞

﹝疏﹞「贊者」至「爲介」。

○注「贊者」至「爲介」。

○釋曰﹕鄭知「贊者眾賓」者﹐以其下別言贊冠者﹐明上云贊者是眾賓也。云「介﹐賓之輔」者﹐以其《鄕飲酒之禮》﹐賢者爲賓﹐其次爲介﹐又其次爲眾賓。彼據將貢以爲優劣之次也﹐此𨿽不貢﹐以飲酒之禮立賓主﹐亦以優劣立介以輔也。云「以贊爲之﹐尊之」者﹐謂賓此贊冠者﹐故遣爲介也。云「飲酒之禮﹐賢者爲賓﹐其次爲介」者﹐取尊爲義也。

賓出﹐主人送於外門外﹐再拜﹐歸賓俎。﹝一獻之禮﹐有薦有俎﹐其牲未聞。使人歸諸賓家也。﹞

﹝疏﹞「賓出」至「賓俎」。

○注「一獻」至「家也」。

○釋曰﹕賓不言薦脯醢者﹐案舅姑共饗婦﹐以一獻有姑薦﹐則此一獻亦有薦脯醢可知。經有俎必有特牲﹐但《鄕飲酒》《鄕射》取擇人而用狗﹐此《冠禮》無擇人之義﹐則不用狗﹐但無正文﹐故云「其牲未聞」也。知「使人歸諸賓家」者﹐以賓出﹐主人送於門外﹐乃始言歸賓俎﹐明歸於賓家也。

●卷三士冠禮第一

若不醴﹐則醮用酒。﹝若不醴﹐謂國有舊俗可行﹐聖人用焉不攺者也。《曲禮》曰「君子行禮﹐不求變俗。祭祀之禮﹐居喪之服﹐哭泣之位﹐皆如其國之故﹐謹修其法而審行之。」是。酌而無酬酢曰醮。醴亦當爲禮。﹞

﹝疏﹞「若不」至「用酒」。

○注「若不」至「爲禮」。

○釋曰﹕自此已上說周禮冠子之法﹐自此已下至「取籩脯以降如初」﹐說夏殷冠子之法。云「若不醴﹐則醮用酒」者﹐案上文子冠於阼﹐三加訖一醴於客位是周法。今云「若不醴﹐則醮用酒」非周法﹐故知先王法矣。故鄭云「若不醴﹐謂國有舊俗可行﹐聖人用焉不攺者也」﹐云「聖人」者﹐卽周公制此《儀禮》﹐用舊俗則夏殷之禮是也。云「《曲禮》曰」已下者﹐是《下曲禮》文也。云「君子行禮﹐不求變俗」者﹐與下文爲目﹐謂君子所住之國﹐不求變彼國之俗﹐若衛居殷墟者也。云「祭祀之禮」者﹐若《郊特牲》云「殷人先求諸陽﹐周人先求諸陰。」求諸陽者﹐先合樂乃灌地降神也﹔求諸陰者﹐謂先灌地乃合樂。若衛居殷地用殷禮﹐則先合樂乃灌也。云「居喪之服」者﹐謂若《檀弓》周之諸侯絕旁期降上下﹐殷之諸侯服旁期不降上下﹐衛居殷墟亦不降上下也。云「哭泣之位」者﹐殷禮無文﹐亦應有異也。云「皆如其國之故」者﹐謂上所云皆如其故國之俗而行之。云「是」者﹐依先王舊俗而行不攺之事。向來所解引《曲禮》﹐據人君施化之法﹐不攺彼國舊俗﹐證此醮用酒﹐舊俗之法也。故《康誥》周公戒康叔﹐居殷墟當用殷法﹐是以云「玆殷罰有倫」﹐使用殷法。故所引《曲禮》﹐皆據不變彼國之俗。但君子行禮﹐不求變俗有二途﹐若據《曲禮》之文云「君子行禮不求變俗」﹐鄭注云「求﹐猶務也。不務變其故俗﹐重本也。謂去先祖之國居他國。」又云「祭祀之禮﹐居喪之服﹐哭泣之位皆如其國之故﹐謹修其法而審行之。」注﹕「其法謂其先祖之制度若夏殷」者﹐謂若杞宋之人居鄭衛﹐鄭衛之人居杞宋。若據彼注﹐謂臣去己國居他國﹐不變己國之俗。是以定四年祝佗云﹐殷人六族﹐在魯啟以商政。亦不變本國之俗﹐故開商政示之。皆據當身居他國﹐不變己國之俗。與此注引不同者﹐不求變俗﹐義得兩合﹐故各據一邊而言也。云「酌而無酬酢曰醮」者﹐鄭解無酬酢曰醮﹐惟據此文而言。所以然者﹐以周法用醮﹐無酬酢曰醮。案《曲禮》云「長者舉未」﹐鄭注云「盡爵曰。」是醮不專於無酬酢者。若然﹐醴亦無酬酢不爲醮名者﹐但醴大古之物﹐自然質無酬酢。此醮用酒﹐酒本有酬酢﹐故無酬酢得名醮也。云「醴亦當爲禮」者﹐亦上請醴賓之醴﹐故破之也。

尊於房戶之﹐兩С﹐有禁。玄酒在西﹐加勺﹐南枋。﹝房戶者﹐房西室戶東也。禁﹐承尊之器也。名之爲禁者﹐因爲酒戒也。玄酒﹐新水也﹐𨿽今不用﹐猶設之﹐不忘古也。﹞

﹝疏﹞「尊於」至「南枋」。

○注「房戶」至「古也」。

○釋曰﹕云「禁﹐承尊之器也。名之爲禁者﹐因爲酒戒也」者﹐以醴不言禁﹐醴非飲醉之物﹐故不設戒也。此用酒﹐酒是所飲之物﹐恐醉﹐因而禁之﹐故云因爲酒戒。若然﹐玄酒非飲亦爲禁者﹐以玄酒對正酒﹐不可一有一無﹐故亦同有禁也。云「不忘古也」者﹐上古無酒﹐今𨿽有酒﹐猶設之﹐是不忘古也。

洗﹐有篚在西﹐南順。﹝洗﹐庭洗﹐當東榮﹐南北以堂深。篚亦以盛勺觶﹐陳於洗西。南順﹐北爲上也。﹞

﹝疏﹞「洗有」至「南順」。

○注「洗庭」至「上也」。

○釋曰﹕知「洗﹐庭洗」者﹐上周法用醴之時﹐醴之尊在房。今醮用酒與常飲酒同﹐故洗亦當在庭。是以下云「賓降﹐取爵於篚﹐卒洗﹐升酌」﹐故知洗在庭也。設洗法在設尊前﹐此洗亦當在設尊前設之﹐故此直云洗有篚在西﹐不言設也。若然﹐上不言設洗者﹐以其上云醮用酒﹐卽連云尊﹐文勢如此﹐故不言設洗。云「當東榮﹐南北以堂深」者﹐上己有文也。云「篚亦以盛勺觶」者﹐周法用醴在房﹐庭洗無篚。此用酒﹐庭洗有篚﹐故周公設經辧其異者。但醴篚在房﹐以盛勺觶﹐此庭洗﹐篚亦盛勺觶﹐故云「亦」也。云「南順﹐北爲上也」者﹐席之制有首尾者﹐據識之先後爲首尾。此篚亦云上者﹐應亦有記識爲上下﹐以其南順之言﹐故北爲上也。

始加﹐醮用脯醢。賓降﹐取爵於篚﹐辭降如初。卒洗﹐升酌。﹝始加者﹐言一加一醮也。加冠於東序﹐醮之於戶西﹐同耳。始醮亦薦脯醢。賓降者﹐爵在庭﹐酒在堂﹐將自酌也。辭降如初﹐如將冠時降盥﹐辭主人降也。凡薦出自東房。﹞

﹝疏﹞「始加」至「升酌」。

○注「始加」至「東房」。

○釋曰﹕云「始加﹐醮用脯醢」者﹐此言與周別之事。周家三加訖乃一醴﹐於客位用脯醢﹐此加訖卽醮於客位用脯醢﹐是其不同也。但言始加醮用脯醢者﹐因言與周異之意﹐其實未行事﹐是以下乃始云「賓降取爵於篚」也。云「加冠於東序﹐醮之於戶西﹐同耳」者﹐經不見者﹐嫌與周異﹐故辧之。其經不言冠者﹐醮之處卽與周同﹐故經不見也。云「始醮亦薦脯醢」者﹐以其經云醮用脯醢﹐泛言若醮用酒﹐未著其節﹐故亦如上周家三加始薦脯醢。云「賓降者﹐爵在庭﹐酒在堂﹐將自酌也」者﹐決周家醴在房﹐贊者酌授賓﹐賓不親酌﹐此則賓親酌酒洗爵﹐故有升降也。云「辭降如初﹐如將冠時降盥﹐辭主人降也」者﹐欲見用醴時﹐直有將冠時賓降﹐無賓降取爵﹐以其酌在房故也。今云如初者﹐惟謂如將冠降盥之事也。云「凡薦出自東房」者﹐用醴時﹐尊在房﹐脯醢出自東房﹔醮用酒﹐酒尊在堂﹐脯醢亦出自東房。《鄕飲酒》《鄕射》《特牲》《少牢》薦者皆出東房﹐故云「凡」以該之也。

冠者拜受﹐賓答拜如初。﹝贊者筵於戶西﹐賓升﹐揖冠者就筵。乃酌﹐冠者南面拜受﹐賓授爵﹐東面答拜﹐如醴禮也。於賓答拜﹐贊者則亦薦之。﹞

﹝疏﹞「冠者」至「如初」。

○注「贊者」至「薦之」。

○釋曰﹕此經略言拜受答拜﹐不言處所面位。言如初者﹐以其𨿽用酒與周異﹐自外與周同﹐故直言如初也。是以鄭取上醴子法以言之﹐故言如初以結之也。云「於賓答拜贊者﹐則亦薦之」者﹐經直云拜受﹐答拜如初﹐亦不言出薦之時節﹐故鄭別言之﹐亦當如周家醴子時薦也。凡醴子﹑醴婦並《昏禮》禮賓﹐面位不同者﹐皆隨時之便﹐故不同也。

冠者升筵﹐坐。左執爵﹐右祭脯醢﹐祭酒﹐興。筵末坐﹐啐酒。降筵﹐拜﹐賓答拜。冠者奠爵於薦東﹐立於筵西。﹝冠者立俟賓命﹐賓揖之﹐則就東序之筵。﹞

﹝疏﹞「冠者」至「筵西」。

○注「冠者」至「之筵」。

○釋曰﹕此經𨿽用醴酒不同﹐其於行事與周禮醴子同﹐但位有異。彼一加訖入房﹐易服訖出房﹐立待賓容命。此則醮訖立於席西﹐待賓命爲異﹐皆爲更加皮弁也。云「興。筵末坐﹐啐酒」者﹐爲醮於客位敬之故也。《昏禮》禮賓與《聘禮》禮賓在西階上啐醴者﹐《昏禮》注云「此筵不主爲飲食起」﹐《聘禮》注云「糟醴不卒」﹐故也。冠子用醴拜﹐此醮子用酒亦拜者﹐以與醴子同是成人法。拜啐﹐故𨿽用醮亦拜啐也。

徹薦﹑爵﹐筵尊不徹。﹝徹薦與爵者﹐辟後加也。不徹筵尊﹐三加可相因﹐由使也。﹞

﹝疏﹞「徹薦」至「不徹」。

○注「徹薦」至「便也」。

○釋曰﹕云「徹薦與爵者﹐辟後加也」者﹐案下文云「加皮弁﹐如初儀﹐再醮﹐攝酒﹐其他皆如初。」酒則云攝﹐明因前也。除酒之外﹐云其他如初﹐明薦爵更設是後加﹐卒設於席前也。故知前云徹薦爵﹐爲辟後加也。

加皮弁﹐如初儀。再醮﹐攝酒﹐其他皆如初。﹝攝猶整也。整酒﹐謂撓之。今文攝爲聶。﹞

﹝疏﹞「加皮」至「如初」。

○注「攝猶」至「爲聶」。

○釋曰﹕云「攝猶整也。整酒﹐謂撓之」者﹐案《有司徹》云「司官攝酒」﹐注云「更洗益整頓之。」不可云洗﹐亦當爲撓﹐謂更撓攪添益整頓﹐示新也。

加爵弁﹐如初儀。三醮﹐有乾肉折俎﹐嚌之﹐其他如初。北面取脯﹐見於母。﹝乾肉﹐牲體之脯也。折其體以爲俎。嚌﹐嘗之。﹞

﹝疏﹞「加爵」至「於母」。

○注「乾肉」至「嘗之」。

○釋曰﹕前二醮有脯醢﹐更加此乾肉折俎。言「嚌之」者﹐嚌謂至齒嘗之。案下若殺再醮不言攝﹐此經再醮言攝﹐三醮不言攝﹐則再醮之後皆有攝﹐互文以見義也。云「取脯﹐見於母」者﹐亦東壁俠拜﹐與周同。案下文若殺已下﹐云卒醮取籩脯以降﹐此亦取籩脯。乾肉曰脯。云「乾肉﹐牲體之脯也」者﹐案《周禮臘人》云「掌乾肉凡田獸之脯臘」﹐鄭注云「大物解肆乾之謂之乾肉﹐若今梁州烏翅矣。薄析曰脯﹐捶之而施姜桂曰段。」若然﹐乾肉與脯別言。若今梁州烏翅者﹐或爲豚解而七體以干之﹐謂之乾肉﹐及用之﹐將升於俎﹐則節折爲二十一體﹐與《燕禮》同﹐故總名乾肉折俎也。

若殺﹐則特豚﹐載合升﹐離肺實於鼎﹐設扃。﹝特豚﹐一豚也。凡牲皆用左胖﹐煮於鑊曰亨﹐在鼎曰升﹐在俎曰載。載合升者﹐明亨與載皆合左右胖。離﹐割也﹐割肺者﹐使可祭也。可嚌也。今扃爲鉉﹐古文爲密。﹞

﹝疏﹞「若殺」至「扃」。

○注「特豚」至「爲密」。

○釋曰﹕上醮子用乾肉不殺﹐自此至取籩脯以降﹐論夏殷醮子殺牲之事﹐殺言「若」者﹐是不定之辭﹐殺與不殺俱得云若也。云「載合升」者﹐在鼎曰升﹐在俎曰載﹐載在後。今先言載﹐後言升﹐又合字在載升之﹐通事之者﹐欲見在俎﹑在鑊俱曰合也。云「設扃」者﹐以茅覆鼎﹐長則束其本﹐短則編其中。案《冬官匠人》「廟門容大扃七个」﹐注云「大扃﹐牛鼎之扃﹐長三尺。」又曰「闈門容小扃參个」﹐注云「小扃﹐鄕鼎之扃﹐長二尺。」皆依漢禮。而知今此豚鼎之扃當用小扃也。云「特豚﹐一豚也」者﹐此特若《郊特牲》之特﹐皆以特爲一也。云「凡牲皆用左胖」者﹐案《特牲》《少牢》皆用右胖﹐《少儀》云「大牢則以牛左肩折九个」。爲歸胙用左﹐則用右而祭之。《鄕飲酒》《鄕射》主人用右體﹐生人亦與祭同用右者﹐皆據周而言也。此云用左﹐鄭據夏殷之法﹐與周異也。但《士虞》喪祭用左﹐反吉故也。云「煮於鑊曰亨」者﹐案《特牲》云「亨於門外東方﹐西面北上。」注云「亨﹐煮也。亨豕魚臘﹐以鑊各一爨。《詩》云﹕誰能亨魚﹐漑之釜ň。」是鑊爲亨也。云「在鼎曰升﹐在俎曰載」者﹐案《昏禮》云「特豚合升」﹐又云「側載」﹐《特牲》亦云「卒載加匕於鼎」﹐《少牢》云「司馬升羊﹐實於一鼎」﹐皆是在鼎曰升﹐在俎曰載之文。但在鼎直有升名﹐在俎則升﹑載兩稱也。故《少牢》云「升羊載右胖」﹐升豕其載如羊。《有司徹》亦云「乃升」﹐注云「升牲體於俎也。」是在俎升﹑載二名也。云「載合升者﹐明亨與載皆合左右胖」者﹐以升﹑載並陳﹐又合山二者之﹐故知從鑊至俎﹐皆合左右胖也。云「離﹐割也﹐割肺者﹐使可祭也﹐可嚌也」者﹐凡肺有二種﹕一者舉肺﹐一者祭肺。就舉肺之中復有三稱﹕一名舉肺﹐爲食而舉﹔二名離肺﹐《少儀》云三牲之肺﹐離而不提心也﹔三名嚌肺﹐以齒嚌之。此三者皆據生人爲食而有也。就祭肺之中亦復有三稱﹕一者謂之祭肺﹐爲祭先而有之﹔二者謂之忖肺﹐忖﹐切之使斷﹔三者謂之切肺﹐名𨿽與忖肺異﹐切肺則忖肺也。三者皆爲祭而有。若然切肺﹑離肺指其形﹐餘皆舉其義稱也。云「今文扃爲鉉﹐古文爲密」者﹐一部之內皆然﹐不從今文故疊之也。

始醮﹐如初。﹝亦薦脯醢﹐徹薦爵﹐筵尊不徹矣。﹞

﹝疏﹞「始醮如初」。

○注「亦薦」至「徹矣」。

○釋曰﹕云「始醮﹐如初」者﹐此一醮與不殺同﹐未有所加﹐故云如初也。

再醮﹐兩豆﹕葵菹﹑蠃醢﹔兩籩﹕栗﹑脯。﹝蠃醢﹐蝓醢。今文蠃爲蝸。﹞

﹝疏﹞「再醮」至「栗脯」。

○注「蠃醢」至「爲蝸」。

○釋曰﹕此二豆﹑二籩增數者﹐爲有殺牲﹐故盛其饌也。案鄭注《周禮醢人》云「細切爲齏﹐全物若爲菹。」作醢及贊者﹐先膊乾其肉﹐乃後之﹐雜以梁麯及鹽﹐漬以美酒﹐塗置﹤垂瓦﹥中﹐百日則成矣﹐是作醢及菹之法也。云「蠃醢﹐蝓醢」者﹐《爾雅》文。

三醮﹐攝酒如再醮﹐加俎﹐嚌之﹐皆如初﹐嚌肺。﹝攝酒如再醮﹐則再醮亦攝之矣。加俎嚌之﹐嚌當爲祭﹐字之誤也。祭俎如初﹐如祭脯醢。﹞

﹝疏﹞「三醮」至「嚌肺」。

○注「攝酒」至「脯醢」。

○釋曰﹕云「攝酒如再醮﹐則再醮亦攝之矣」者﹐周公作經取省文﹐再醮不言攝酒﹐以三醮如之﹐則再醮攝之可知﹐故鄭云再醮亦攝之矣。云「加俎嚌之﹐嚌當爲祭﹐字之誤也」者﹐經有二嚌﹐不破「如初嚌」之嚌﹐惟破「加俎嚌」之字者﹐以祭先之法﹐祭乃嚌之﹐又不宜有二嚌﹐故破加俎之嚌爲祭也。云「祭俎如初﹐如祭脯醢」者﹐以三醮惟祭俎之肺﹐不復祭脯醢也。若然﹐前不殺之時﹐一醮徹脯醢爲辭﹐再醮之脯醢﹐至再醮不言徹脯醢者﹐以三醮上惟加乾肉﹐不薦脯醢﹐故不徹也。今殷亦然﹐一醮徹薦辭﹐至再醮亦不徹薦﹐直徹爵而已﹐亦爲三醮以不加籩豆加牲俎﹐是以祝辭一醮﹐亦云嘉薦﹐至三醮者﹐直云籩豆有楚。楚﹐陳列貌。是三醮不加籩豆明文也。

卒醮﹐取籩脯以降﹐如初。

﹝疏﹞「卒醮」至「如初」。

○釋曰﹕此取籩脯見母﹐與前不異。上周法與不殺皆不云籩者﹐上皆直薦脯醢﹐不云籩豆。此若殺云兩籩﹐故云籩脯。若然﹐旣殺有俎肉而取脯者﹐見其得禮而已﹐故不取俎肉。如若得束帛者﹐不須取脯﹐是以《冠禮》禮賓得束帛﹐皆不取脯也。

若孤子﹐則父兄戒﹑宿。﹝父兄﹐諸父諸兄。﹞

﹝疏﹞「若孤」至「戒宿」。

○注「父兄諸父諸兄」。

○釋曰﹕上陳土有父加冠禮訖﹐自此至「東塾北面」﹐論士之無父﹐自有加冠之法也。周公作文﹐於此乃見之者﹐欲見周與夏殷孤子同冠於阼階﹐禮之於客位﹐惟一醮三醴不同耳﹐是以作經言其與上異者而已。言「父兄﹐諸父諸兄」者﹐以其上文父兄非直戒宿而己﹐故知此是諸父諸兄﹐非己之親父親兄也。

冠之日﹐主人而迎賓﹐拜﹐揖﹐讓﹐立於序端﹐皆如冠主﹐禮於阼。﹝冠主﹐冠者親父若宗兄也。古文爲結﹐今文禮作醴。﹞

﹝疏﹞「冠之」至「於阼」。

○注「冠主」至「作醴」。

○釋曰﹕云「主人而迎賓」者﹐卽上「采衣」是也。云「拜﹐揖﹐讓﹐立於序端」者﹐謂主人出先拜﹐賓答拜訖﹐揖讓而入於廟門。旣入門﹐又三揖﹐至階﹐又三讓而升堂﹐乃立於東序端﹐賓升﹐立西序端﹐一皆如上。父兄爲主人﹐故作文省略﹐總云「揖讓立於序端﹐皆如冠主」也。云「禮於阼」者﹐別言其異者也。云「今文禮作醴」者﹐鄭不從今文者﹐以其言醴則不兼於醮﹐言禮則兼醴﹑醮二法故也。

凡拜﹐北面於阼階上。賓亦北面於西階上答拜。

﹝疏﹞「凡拜」至「答拜」。

○釋曰﹕此亦異於父在者。云「凡拜」者﹐謂初拜至及啐拜之等﹐賓主皆北面﹐與父在時拜於筵西﹑南面﹐賓拜於序端東面爲異也。

若殺﹐則舉鼎陳於門外﹐直東塾﹐北面。﹝孤子得申禮﹐盛之。父在﹐有鼎不陳於門外。﹞

﹝疏﹞「若殺」至「北面」。

○釋曰﹕云「若殺」者﹐有則殺﹐無則已﹐故云若﹐不定之辭也。言舉鼎者﹐謂於廟門外之東壁鑊所﹐舉至廟門外之東﹐直東塾﹐二鼎豚魚臘鼎﹐皆北向﹐相重而列之也。

○注「孤子」至「門外」。

○釋曰﹕案上文父在亦有殺法。今鄭云「孤子得申禮﹐盛之」者﹐不爲殺起﹐止爲陳鼎於外而言。鄭知「父在﹐有鼎不陳於外」者﹐以上文若殺﹐直云特豚載合升﹐不辧外內。孤子乃云舉鼎陳於門外﹐類於上﹐父在陳鼎不於門外也。凡陳鼎在外者﹐賓客之禮也﹔在內者﹐家私之禮也。是在外者爲盛也。今孤子則陳鼎在外﹐故云「孤子得申禮﹐盛之」也。

若庶子﹐則冠於房外﹐南面﹐遂醮焉。﹝房外﹐謂尊東也。不於阼階﹐非代也。不醮於客位﹐成而不尊。﹞

﹝疏﹞「若庶」至「醮焉」。

○釋曰﹕上已言三代子冠禮訖﹐此經論庶子加冠法也。周公作經﹐於三代之下言之﹐則三代庶子冠禮皆於房外同用醮矣﹐但不知三代庶子各用幾醮耳。今於周之子三加一醴﹐夏殷子三加三醮﹐是以下文祝辭三醴一而醮三﹐皆爲三代而爲言。至於三代﹐庶子皆不見別辭﹐則周之庶子宜依子用一醮﹐夏殷庶子亦依三醮。三代子有祝辭﹐言庶子則無﹐故下文注云「凡醮者不祝。」

○注「房外」至「不尊」。

○釋曰﹕知「房外﹐謂尊東也」者﹐上陳尊在房戶之﹐案《鄕飲酒》賓東則東﹐則尊東明﹐此亦於尊東也。云「不於阼階﹐非代也」者﹐案下記云「子冠於阼﹐以著代也。」明庶子不於阼﹐非代故也。云「不醮於客位﹐成而不尊」者﹐下記云「醮於客位﹐加有成也。」是子於客位﹐成而尊之﹐此則成而不尊﹐故因冠之處遂醮焉。

冠者母不在﹐則使人受脯於西階下。

﹝疏﹞「冠者」至「階下」。

○釋曰﹕案《內則》云「舅沒則姑老。」若死﹐當云沒﹐不得云「不在」﹐且母死則不得使人受脯。今言不在者﹐或歸寧﹐或疾病也。使人受脯﹐爲母生在﹐於後見之也。

戒賓﹐曰「某有子某﹐將加布於其首﹐原吾子之教之也。」﹝吾子﹐相親之辭。吾﹐我也。子﹐男子之美稱。古文某爲謀。﹞

﹝疏﹞「戒賓」至「之也」。

○注「吾子」至「爲謀」。

○釋曰﹕自此至「惟其所當」者﹐周公設經﹐直見行事﹐恐失次第﹐不言其辭。今行事旣終﹐總見戒賓﹑醮及爲字之辭也。云「某有子某」者﹐上某﹐主人名﹔下某﹐子之名。加布﹐初加緇布冠也。云「原吾子之教之也」者﹐卽此以加冠行禮爲教之也。云「吾子﹐相親之辭。吾﹐我也」者﹐謂自己身之子﹐故云吾子﹐相親之辭也。云「子﹐男子之美稱」者﹐古者稱師曰子。又《公羊傳》云「名不若字﹐字不若子。」是子者﹐男子之美稱也。今請賓與子加冠﹐故以美稱呼之也。

賓對曰「某不敏﹐恐不能共事﹐以病吾子﹐敢辭。」﹝病猶辱也。古文病爲秉。﹞主人曰「某猶原吾子之終教之也。」賓對曰「吾子重有命﹐某敢不從﹗」﹝敢不從﹐許之辭。﹞宿曰「某將加布於某之首﹐吾子將蒞之﹐敢宿。」賓對曰「某敢不夙興。」﹝蒞﹐臨也。今文無對。﹞

始加﹐祝曰「令月吉日﹐始加元服。﹝令﹑吉﹐皆善也。元﹐首也。﹞

﹝疏﹞注「令吉」至「首也」。

○釋曰﹕元首﹐《左傳》曰先軫入狄師而死之﹐狄人歸先軫之元。是元爲首。又《尙書》云「君爲元首。」亦是元爲首也。

棄爾幼志﹐順爾成徳。壽考惟祺﹐介爾景福。」﹝爾﹐女也。旣冠爲成徳。祺﹐祥也。介﹑景﹐皆大也。因冠而戒﹐且勸之。女如是則有壽考之祥﹐大女之大福也。﹞

﹝疏﹞注「爾女」至「福也」。

○釋曰﹕云「旣冠爲成徳」者﹐案《冠義》﹐旣冠責以父子君臣長幼之禮﹐皆成人之徳。云「祺﹐祥也」者﹐祺訓爲祥﹐祥又訓爲善也。云「因冠而戒」者﹐則經「棄爾幼志﹐順爾成徳」是也。云「且勸之」者﹐卽經云「壽考惟祺﹐介爾景福」是也。

再加﹐曰「吉月令辰﹐乃申爾服。﹝辰﹐子丑也。申﹐重也。﹞

﹝疏﹞「再加」至「爾服」。

○注「辰子」至「重也」。

○釋曰﹕上云「令月吉日」﹐此云「吉月令辰」﹐互見其言﹐是作文之體﹐無義例也。云「辰﹐子丑也」者﹐以十配十二辰﹐直云辰子丑﹐明有﹐可知卽甲子﹑乙丑之類﹐略言之也。

敬爾威儀﹐淑愼爾徳﹐眉壽萬年﹐永受胡福。」﹝胡猶遐也﹑遠也﹐遠無窮。古文眉作麋。﹞三加﹐曰「以歲之正﹐以月之令﹐咸加爾服。﹝正猶善也。咸﹐皆也。皆加女之三服﹐謂緇布冠﹑皮弁﹑爵弁也。﹞兄弟具在﹐以成厥徳。﹝厥﹐其。﹞

黃無疆﹐受天之慶。」﹝黃﹐黃髮也。﹐凍梨也。皆壽徵也。疆﹐竟。﹞

﹝疏﹞注「黃黃」至「疆竟」。

○釋曰﹕《爾雅》云「黃髮﹤齒﹥齒」﹐故以黃爲黃髮也。云「﹐凍梨」者﹐《爾雅》云「﹑老﹐壽也」。此云凍黎者﹐以其面似凍黎之色故也。

醴辭曰「甘醴惟厚﹐嘉薦令芳。﹝嘉﹐善也。善薦﹐謂脯醢芳香也。﹞

﹝疏﹞「醴辭」至「令芳」。

○注「嘉善」至「香也」。

○釋曰﹕謂脯醢爲善薦芳香者﹐謂作之依時﹐又造之依法﹐故使芳香而善也。

拜受祭之﹐以定爾祥。承天之休﹐壽考不忘。」﹝休﹐美也。不忘﹐長有令名。﹞

醮辭曰「旨酒旣淸﹐嘉薦時。﹝﹐誠也。古文爲癉。﹞

始加元服﹐兄弟具來。孝友時格﹐永乃保之。」﹝善父母爲孝﹐善兄弟爲友。時﹐是也。格﹐至也。永﹐長也。保﹐安也。行此乃能保之。今文格爲嘏。凡醮者不祝。﹞

﹝疏﹞注「善父」至「不祝」。

○釋曰「善父母爲孝﹐善兄弟爲友」者﹐《爾雅》文。不言善事父母﹑善事兄弟者﹐欲見非且善事兄弟而亦爲兄弟之所善者﹐諸行周備之意也。云「凡醮者不祝」者﹐案上文前後例﹐周與夏殷冠子法﹐其加冠祝辭三節不辧三代之異﹐則三代祝辭同可知也。至於周醮之辭三等別陳之者﹐以其數異﹐辭宜不同故也。若然﹐醮辭惟據子而言﹐以其將著代重之﹐故備見祝辭也。此注云「凡醮者不祝」者﹐言「凡」謂庶子也﹐旣不加冠於阼﹐又不禮於客位﹐無著代之理﹐故略而輕之也。亦不設祝辭者﹐《曾子問》注云「凡殤不祭」之類也。其天子冠禮祝辭﹐案《大戴禮公冠》篇﹐成王冠周公爲祝詞﹐使王近於人﹐遠於天﹐嗇於時﹐惠於財。其辭旣多﹐不可具載。其諸侯無文﹐蓋亦有祝辭﹐異於士也。

再醮﹐曰「旨酒旣氵胥﹐嘉薦伊脯。﹝氵胥﹐淸也。伊﹐惟也。﹞

﹝疏﹞注「氵胥淸也伊惟也」。

○釋曰﹕氵胥﹐酒之稱﹐故《伐木》詩云「有酒氵胥我」﹐注云「氵胥﹐﹛艸酉﹜之文。」《鳧》詩云「爾酒旣氵胥」﹐注云「氵胥﹐酒之者。」是氵胥爲淸也。云「伊﹐惟也」者﹐助句辭﹐非爲義也。

乃申爾服﹐禮儀有序。祭此嘉爵﹐承天之祜。」﹝祜﹐福也。﹞

三醮﹐曰「旨酒令芳﹐籩豆有楚。」﹝旨﹐美也。楚﹐陳列之貌。﹞

﹝疏﹞注「旨美」至「之貌」。

○釋曰﹕《楚茨》詩亦云「籩豆有楚」﹐注云「楚﹐陳列之貌。」是用其再醮之籩豆﹐不增攺之﹐故云「有楚」也。

咸加爾服﹐肴升折俎。﹝肴升折俎﹐亦謂豚。﹞

﹝疏﹞注「肴升」至「謂豚」。

○釋曰﹕云「折俎」者﹐卽謂折上若殺之豚也。

承天之慶﹐受福無疆。

字辭曰「禮儀旣備﹐令月吉日﹐昭告爾字。﹝昭﹐明也。﹞

﹝疏﹞「字辭」至「爾字」。

○釋曰﹕此字文在三代之下而言﹐則亦遂三代字辭同。此辭賓直西序東面﹐與子爲字時言之也。

爰字孔嘉﹐髦士攸宜。﹝爰﹐於也。孔﹐甚也。髦﹐俊也。攸﹐所也。﹞

宜之於假﹐永受保之﹐曰伯某甫。」仲﹑叔﹑季﹐惟其所當。﹝於猶爲也。假﹐大也。宜之是爲大矣。伯﹑仲﹑叔﹑季﹐長幼之稱。甫是丈夫之美稱。孔子爲尼甫﹐周大夫有嘉甫﹐宋大夫有孔甫﹐是其類。甫﹐字或作父。﹞

﹝疏﹞「宜之」至「所當」。

○釋曰﹕云「伯某甫」者﹐某若云嘉也。但設經不得定言人字﹐故言甫爲且字﹐是以《禮記》諸侯薨﹐復曰「臯某甫復」。鄭云「某甫且字。」以臣不名﹐君且爲某之字呼之。旣此﹐某甫立爲且字。言「伯﹑仲﹑叔﹑季」者﹐是長幼次第之稱。若兄弟四人﹐則依次稱之。夏殷質則積仲﹐周文則積叔﹐若管叔﹑霍叔之類是也。云「惟其所當」者﹐二十冠時與之作字﹐猶孔子生三月名之曰丘﹐至二十冠而字之曰仲尼。有兄曰伯﹐居第二則曰仲。但殷質﹐二十爲字之時﹐兼伯﹑仲﹑叔﹑季呼之﹔周文﹐二十爲字之時﹐未呼伯﹑仲﹐至五十乃加而呼之。故《檀弓》云「五十以伯仲」﹐周道也。是呼伯仲之時﹐則兼二十字而言。若孔子生於周代﹐從周禮呼尼甫﹐至五十去甫以尼配仲﹐而呼之曰仲尼是也。若然﹐二十冠而字之﹐未呼伯﹑仲﹑叔﹑季。今於二十加冠而言者﹐一則是殷家冠時﹐遂以二十字呼之﹔二則見周家若不死﹐至五十乃加而呼之。若二十已後死﹐𨿽未滿五十﹐卽得呼伯仲。知義然者﹐見慶父乃是莊公之弟﹐桓六年莊公生﹐至閔公二年慶公死﹐時莊公未滿五十﹐慶父乃是莊公之弟﹐時未五十﹐慶父死﹐號曰共仲。是其死後𨿽未五十﹐得呼仲叔季。故二十冠時﹐則以伯﹑仲﹑叔﹑季當擬之﹐故云「惟其所當」也。

○注「幹猶」至「作父」。

○釋曰﹕知「甫是丈夫之美稱」者﹐以其人之賢愚﹐皆以爲字﹐故隱元年﹐「公及邾儀父盟於蔑」。《梁傳》云「儀﹐字也。父猶傅也﹐男子之美稱也」是也。云「孔子爲尼甫」者﹐哀十六年﹐孔丘卒﹐哀公誄之曰「哀哉﹐尼甫﹗」因字號謚曰尼甫也。云「周大夫有嘉甫」者﹐桓公十五年﹐「天王使嘉甫來求車」是也。云「宋大夫有孔甫﹐是其類」者﹐案《左氏傳》桓二年「孔父嘉爲司馬」是也。鄭引此者﹐證有冠而爲此字之意﹐故云是其類也。又甫字或作父者﹐字亦通﹐或尼甫﹑嘉甫﹑孔甫等﹐見爲父字者也。

屨﹐夏用葛。玄端黑屨﹐靑糸句糸意純﹐純博寸。﹝屨者順裳色﹐玄端黑屨﹐以玄裳爲正也。糸句之言拘也﹐以爲行戒﹐狀如刀衣鼻﹐在屨頭。糸意﹐縫中糸川也。純﹐緣也。三者皆靑。博﹐廣也。﹞

﹝疏﹞「屨夏」至「博寸」。

○注「屨者」至「廣也」。

○釋曰﹕自此至「む屨」﹐論三服之屨。不於上與服同陳者﹐一則屨用皮葛﹐冬夏不同﹔二則屨在下﹐不宜與服同列﹐故退在於此。此言夏用葛﹐下云冬皮﹐則春宜從夏﹐秋宜從冬﹐故舉冬夏寒暑極時而言。《詩》魏地以葛屨屨霜﹐剌褊也。云「屨者順裳色」者﹐禮之通例﹔衣與冠同﹐屨與裳同﹐故云順裳色也。云「玄端黑屨﹐以玄裳爲正也」者﹐以其玄端有玄裳﹑黃裳﹑雜裳﹐經惟云玄端黑屨﹐與玄裳同色﹐不取黃裳﹑雜裳﹐故云以玄裳爲正也。云「糸句之言拘也﹐以爲行戒」者﹐以拘者自拘持之言﹐故云以爲行戒也。云「狀如刀衣鼻﹐在屨頭」者﹐此以漢法言之。今之屨頭見有下鼻﹐似刀衣鼻﹐故以爲況也。云「糸意﹐縫中糸川也」者﹐謂牙底相接之縫中有絳糸川也。云「純﹐緣也」者﹐謂繞口緣邊也。云「皆靑」者﹐以經三者同云靑也。云「博﹐廣也」者﹐謂純所施廣一寸也。

素積白屨﹐以魁付之﹐緇糸句糸意純﹐純博寸。﹝魁﹐蜃蛤。付﹐注者。﹞

﹝疏﹞「素積」至「博寸」。

○注「魁蜃蛤付注者」。

○釋曰﹕以魁蛤灰付之者﹐取其白耳。云「魁﹐蜃蛤」者﹐魁卽蜃蛤﹐一物﹐是以《周禮地官掌蜃》掌「共白盛之蜃」﹐鄭司農云謂蜃炭﹐引此士冠白屨以魁付之﹐「玄謂今東萊用蛤﹐謂之灰云」是也。云「付﹐注者」﹐以蛤灰塗注於上﹐使色白也。

爵弁屨﹐黑糸句糸意純﹐純博寸。﹝爵弁屨以黑爲飾﹐爵弁尊﹐其屨飾以繢次。﹞

﹝疏﹞「爵弁」至「博寸」。

○注「爵弁」至「繢次」。

○釋曰﹕案此三服見屨不同﹐何者﹖玄端以衣見屨﹐以玄端有黃裳之等﹐裳不得舉裳見屨﹐故舉玄端見屨也。皮弁以素積見屨﹐屨裳同色﹐是其正也。爵弁旣不舉裳﹐又不舉衣﹐而以爵弁見屨者﹐上陳服已言裳﹐裳色自顯﹐以與六冕同玄衣裳﹐與冕服之嫌﹐故不以衣裳而以首服見屨也。云「爵弁屨以黑爲飾﹐爵弁尊﹐其屨飾以繢次」者﹐案《冬官》畫繢之事云「靑與白相次﹐赤與黑相次﹐玄與黃相次。」鄭云「此言畫繢六色所象﹐及布采之第次﹐繢以爲衣。」又云「靑與赤謂之文﹐赤與白謂之章﹐白與黑謂之黼﹐黑與靑謂之黻。」鄭云「此言剌繡采所用﹐繡以爲裳。」此是對方爲繢次﹐比方爲繡次。案鄭注《屨人》云「復下曰舄禪﹐下曰屨。」又注云「凡舄之飾﹐如繢之次﹔凡屨之飾﹐如繡之次也」者﹐卽上黑屨以靑爲糸句糸意純﹐白屨以黑爲糸句糸意純﹐則白與黑﹐黑與靑爲繡次之事也。今次爵弁屨﹐﹐南方之色赤。不以西方白爲糸句糸意純﹐而以北方黑爲糸句糸意純者﹐取對方繢次爲飾。舉舄者﹐尊爵弁是祭服﹐故飾與舄同也。

冬﹐皮屨可也。

﹝疏﹞「冬皮屨可也」。

○釋曰﹕冬時寒﹐許用皮﹐故云「可也」。

不屨む履。﹝む屨﹐喪屨也。縷不灰治曰む。﹞

﹝疏﹞「不屨む屨」。

○注「む屨」至「曰む」。

○釋曰﹕案《喪服》記云「む衰四升有半。」む衰旣是喪服﹐明む屨亦是喪屨﹐故鄭云「喪屨」也。云「縷不灰治曰む」者﹐斬衰冠六升﹐傳云「鍛而勿灰」﹐則四升半﹐不灰治可知。言此者﹐欲見大功未可以冠子﹐恐人以冠子﹐故於屨末因禁之也。

記。冠義。

﹝疏﹞「記冠義」。

○釋曰﹕凡言「記」者﹐皆是記經不備﹐兼記經外遠古之言。鄭注《燕禮》云「後世衰微﹐幽﹑厲尢甚﹐禮樂之書﹐稍稍廢棄。」蓋自爾之後有記乎﹖又案《喪服》記子夏爲之作傳﹐不應自造﹐還自解之。記當在子夏之前﹐孔子之時﹐未知定誰所錄。云「冠義」者﹐記《士冠》中之義者﹐記時不同﹐故有二記。此則在子夏前。其《周禮考工記》﹐六國時所錄﹐故遭秦燔滅典籍﹐有《韋氏》《雕氏》闕﹐其記則在秦漢之際儒者加之﹐故《王制》有正「聽之棘木之下」﹐異時所記﹐故其言亦殊也。

始冠﹐緇布之冠也。大古冠布﹐齊則緇之。其也﹐孔子曰「吾未之聞也﹐冠而敝之可也。」﹝大古﹐唐﹑虞以上。﹐纓飾。未之聞﹐大古質﹐蓋亦無飾。重古﹐始冠冠其齊冠。白布冠﹐今之喪冠是也。﹞

﹝疏﹞「始冠」至「可也」。

○注「大古」至「是也」。

○釋曰﹕此經直言加緇布冠﹐不言有無﹐又不言加冠之後此緇布冠更著以不﹐故言不﹐不更著之事也。云「大古冠布」者﹐謂著白布冠也。云「齊則緇之」者﹐將祭而齊則爲緇者﹐以鬼神尙幽暗也。云「其也﹐孔子曰﹕吾未之聞也」者﹐孔子時有者﹐故非時人之﹐諸侯則得著﹐故《玉藻》云「緇布冠繢﹐諸侯之冠也。」鄭云「尊者飾也。」﹝元缺一字﹞士冠不得也。云「冠而敝之可也」者﹐據士以卜冠時用之﹐冠訖﹐則敝去之不復著也。若庶人猶著之﹐故《詩》云「彼都人士﹐臺笠緇撮。」是用緇布冠籠其發﹐是庶人常服之矣。云「大古﹐唐﹑虞以上」者﹐此記與《郊特牲》皆陳三代之冠﹐云牟追﹑章甫﹑委貌之等﹐鄭注《郊特牲》云「三代攺制﹐齊冠不復用也。以白布冠質﹐以爲喪冠也。」三代旣有此﹐明大古是唐﹑虞已上可知。云「未之聞﹐大古質﹐蓋亦無飾」者﹐此經據孔子時非其著﹐未知大古有以不﹐故鄭云大古質﹐無飾也。云「重古﹐始冠冠其齊冠」者﹐以經云始冠緇布之冠﹐卽云大古冠布則齊冠一也﹐故鄭云冠其齊冠也。云「白布冠者今之喪冠是也」者﹐以其大古時﹐吉凶同服白布冠﹐未有喪冠。三代有牟追之等﹐則以白布冠爲喪冠。若然﹐喪服起自夏禹以下也。

子冠於阼﹐以著代也。醮於客位﹐加有成也。﹝醮﹐夏﹑殷之禮﹐每加於阼階﹐醮之於客位﹐所以尊敬之﹐成其爲人也。﹞

三加彌尊﹐論其志也。﹝彌猶益也。冠服後加益尊。論其志者﹐欲其徳之進也。﹞

﹝疏﹞「子」至「成也」。

○注「醮夏」至「人也」。

○釋曰﹕此記人說夏﹑殷法﹐可兼於周。以其於阼及三加皆同﹐惟醮醴有異﹐故知舉二以見一也。

冠而字之﹐敬其名也。﹝名者﹐質﹐所受於父母﹐冠成人﹐益文﹐故敬之也。今文無之。﹞

﹝疏﹞「冠而」至「名也」。

○注「名者」至「無之」。

○釋曰﹕案《內則》云﹐子生三月父名之﹐不言母。今云「受於父母」者﹐夫婦一體﹐受父卽是受於母﹐故兼言也。云「冠成人﹐益文」者﹐對名是受於父母﹐爲質﹐字者受於賓﹐爲文。故君父之前稱名﹐至於他人稱字也。是敬定名也。

委貌﹐周道也。章甫﹐殷道也。毋追﹐夏后氏之道也。﹝委猶安也。言﹐所以安正容貌。章﹐明也。殷質﹐言以表明丈夫也。甫﹐或爲父﹐今文爲斧。毋﹐發聲也。追猶堆也。夏后氏質﹐以其形名之。三冠皆所服以行道也﹐其制之異同未之聞。﹞

﹝疏﹞「委貌」至「道也」。

○釋曰﹕記人歷陳此三代冠者﹐上緇布冠也。諸﹝元缺起此﹞侯已下﹐始加之冠﹐此委貌之等。記人以經有緇布冠﹑皮弁﹑爵弁﹑玄冠﹐故還記緇布冠以下四種之冠﹐以解經之四者﹐此委貌卽解經「易服﹐服玄冠」是也。

○注「委猶」至「之聞」。

○釋曰﹕云「今文爲斧」者﹐義無取﹐故疊之不從也。云「毋﹐發聲也」者﹐若在上謂之發聲﹐在下謂之助句﹐義無取﹐則是發聲也。云「三冠皆所常服以行道」者﹐以釋經三代皆言道﹐是諸侯朝服之冠﹐在朝以行道徳者也。云「其制之異同未之聞」者﹐委貌﹑玄冠於禮圖有制﹐但章甫﹑毋追相與﹐異同未聞也。

周弁﹐殷﹐夏收。﹝弁名出於。﹐大也﹐言所以自光大也。名出於無。無﹐覆也﹐言所以自覆飾也。收﹐言所以收斂發也。其制之異亦未聞。﹞

﹝疏﹞注「弁名」至「未聞」。

○釋曰﹕又歷陳此三者﹐欲見三代加冠皆有弁。云「周弁」者﹐弁是古冠之大號﹐非直含六冕﹐亦兼爵弁於其中。見士之三加之冠者爵弁者﹐故云弁﹐弁者冠名也。云「弁名出於。﹐大也」者﹐無正文﹐鄭以意解之。《論語》云「服周之冕」﹐以五色繅服有文飾﹐則知有徳﹐故云「言所以自光大也」。云「名出於無。無﹐覆也﹐言所以自覆飾也。收﹐言所以收斂發也」者﹐皆以意解之也。云「制之異亦未聞」者﹐案《漢禮器制度》弁冕﹑《周禮弁師》相參。周之冕以木爲體﹐廣八寸﹐長尺六寸﹐績麻三十升布爲之﹐上以玄﹐下以﹐前後有旒﹐尊卑各有差等。天子玉笄朱﹐其制可聞。云未聞者﹐但夏﹑殷之禮亡﹐其制與周異﹐亦加上未聞也。

三王共皮弁﹑素積。﹝質不變。﹞

﹝疏﹞注「質不變」。

○釋曰﹕此亦三代自天子下至士皆是再加﹐當在周弁三加之上﹐退之在下者﹐欲見此是三代之冠﹐百王同之﹐無別代之稱也。故《郊特牲》云「三王共皮弁」﹐注云「所不易於先代。」故《孝經》亦云百王同之﹐不攺易也。若然百王同之﹐言三王共者﹐以損益之極﹐極於三王。又上三冠亦據三代﹐故云「三王其皮弁」。其實先代後代皆不易﹐是以鄭云質不變也。

無大夫冠禮﹐而有其昏禮。古者五十而後爵﹐何大夫冠禮之有﹖﹝據時有未冠而命爲大夫者。周之初禮﹐年未五十而有賢才者﹐試以大夫之事﹐猶服士服﹐行士禮。二十而冠﹐急成人也。五十乃爵﹐重官人也。大夫或時攺取﹐有昏禮是也。﹞

﹝疏﹞「無大」至「之有」。

○釋曰﹕此經所陳﹐欲見無大夫冠禮之事。有大夫冠禮﹐記者非之。

○注「據時」至「是也」。

○釋曰﹕鄭云「據時有未冠而命爲大夫」者﹐言周末作記之時﹐有二十已前未加冠而命爲大夫者﹐記非之也。云「周之初禮﹐年未五十而有賢才者﹐試以大夫之事﹐猶服士服﹐行士禮」者﹐鄭解古者五十而後爵﹐何大夫冠禮之有﹖是古者未有﹐周大夫有冠禮﹐故非之。此鄭云未五十﹐則二十已士﹐或有未二十有賢才﹐亦得試爲大夫者﹐故《喪服》「殤卜功章」云「大夫爲昆弟之長殤」﹐鄭云「大夫爲昆弟之長殤小功﹐謂士若不仕﹐以此知爲大夫無殤服。」言爲大夫無殤服﹐謂兄殤在小功﹐則兄十九已下﹐死大夫則十九已下旣爲兄殤服﹐己爲大夫﹐則早冠矣。大夫冠而不爲﹝元缺止此﹞殤故也。𨿽早冠﹐亦行士禮而冠﹐是大夫無冠禮也。云「二十而冠﹐急成人也。五十乃爵﹐重官人也」者﹐解試爲大夫二十﹐則其爵命要待五十意也。云「大夫或時攺娶﹐有昏禮」者﹐釋經「而有其昏禮」﹐以其三十而取﹐五十乃命爲大夫﹐則昏時猶爲士﹐何得有大夫昏禮乎﹖五十巳後容攺娶﹐故有大夫昏禮也。若然﹐案下文「古者生無爵」﹐鄭云「古謂殷。」此經以古爲周初者﹐下云「古者生無爵」﹐對周時士生有爵﹐故知古者生無爵﹐據殷也。今此云古者﹐以周末時大夫冠﹐對周初時無﹐若以古者爲殷時﹐則周家有大夫冠禮﹐何得言周末始有乎﹖明古者據初而言也。

公侯之有冠禮也﹐夏之末造也。﹝造﹐作也。自夏初以上﹐諸侯𨿽父死子繼﹐年未滿五十者亦服士服﹐行士禮﹐五十乃命也。至其衰末﹐上下相亂﹐篡殺所由生﹐故作公侯冠禮以正君臣也。《坊記》曰「君不與同姓同車﹐與異姓同車不同服﹐示民不嫌也。以此坊民﹐民猶得同姓以殺其君也。」﹞

﹝疏﹞「公侯」至「造也」。

○注「造作」至「君者」。

○釋曰﹕記人言此者﹐欲見夏初已上﹐𨿽諸侯之貴﹐未有諸侯冠禮﹐猶依士禮﹐故記之於《士冠篇》末也。云「自夏初以上」者﹐以經云「公侯之有冠禮﹐夏之末造」﹐明夏初未有。言「以上」者﹐夏以前唐﹑虞之等﹐亦未有諸侯冠禮也。未滿五十者亦服士服行士禮﹐五十乃命也者。旣云服士服﹐行士禮﹐亦如上文五十而後爵﹐何公侯冠禮之有﹖以其與大夫同未五十服行士禮也。云「至其衰未﹐上下相亂」至「以正君臣也」者﹐解經夏之末造公侯冠禮也。引《坊記》者﹐欲見夏末以後制諸侯冠禮﹐以防諸侯相篡弒之事也。云「同車」者﹐謂參乘爲車﹐右及禦者也。云「不同服」者﹐案《玉藻》云「君之右虎裘﹐厥左狼裘。」又云僕右恆朝服﹐君則各以時事服﹐是不同服。此謂非在軍時。若在軍時﹐君臣同服韋弁服也。

天子之元子猶士也﹐天下無生而貴者也。﹝元子﹐世子也。無生而貴﹐皆由下升。﹞

﹝疏﹞「天子」至「者也」。

○注「元子」至「下升」。

○釋曰﹕此記者見天子元子冠時﹐亦依士冠禮﹐故於此兼記之也。天子之元子𨿽四加與十二而冠﹐其行事猶依士禮﹐故云「猶士」也。元子尙不得生而貴﹐則天下之人亦無生而貴者也。云「無生而貴﹐皆由下升」者﹐天子元子冠時行士禮﹐後繼世爲天子﹐是由下升。自余天下之人﹐從微至著﹐皆由下升也。

繼世以立諸侯﹐象賢也。﹝象﹐法也。爲子孫能法先祖之賢﹐故使之繼世也。﹞

﹝疏﹞「繼世」至「賢也」。

○釋曰﹕記此者欲見上言天子之子冠行士禮﹐此諸侯之子冠亦行士禮﹐以其士之子恆爲士﹐有繼世之義。諸侯之子亦繼世﹐象父祖之賢。𨿽繼世象賢﹐亦無生而貴者﹐行士冠禮﹐故記之於此也。云「能法先祖之賢」者﹐凡諸侯出封﹐皆由有徳。若《周禮典命》云「三公八命﹐其卿六命﹐大夫四命。及其出封﹐皆加一等。」出爲五等諸侯﹐卽爲始封之君﹐是其賢也。於後子孫繼立者﹐皆不毀始祖之廟﹐是象先祖之賢也。

以官爵人﹐徳之殺也。﹝殺猶衰也。徳大者爵以大官﹐徳小者爵以小官。﹞

﹝疏﹞「以官」至「殺也」。

○注「殺猶」至「小官」。

○釋曰﹕記人記此者﹐欲見仕者從士至大夫而冠﹐無大夫冠禮者也。云「以官爵人」者﹐以﹐用也﹐謂用官爵命於人也。云「徳之殺也」者﹐殺﹐衰也﹐以徳大小爲衰殺﹐故鄭云「徳大者爵以大官﹐徳小者爵以小官」官者﹐管領爲名。爵者﹐位次髙下之稱也。

死而謚﹐今也。古者生無爵﹐死無謚。﹝今﹐謂周衰﹐記之時也。古﹐謂殷。殷士生不爲爵﹐死不爲謚。周制以士爲爵﹐死猶不爲謚耳﹐下大夫也。今記之時﹐士死則謚之﹐非也。謚之﹐由魯莊公始也。﹞

﹝疏﹞「死而」至「無謚」。

○注「今謂」至「始也」。

○釋曰﹕記人記此者﹐欲見自上所陳冠禮以士爲本者﹐由無生而貴﹐皆從士賤者而升也。云「死而謚﹐今也」者﹐據士生時𨿽有爵﹐所不合有謚﹐若死而謚之﹐正謂今周衰之時也。云「古者生無爵﹐死無謚」者﹐古謂殷以前﹐夏之時﹐士生無爵﹐死無謚﹐是士賤。今古皆不合有謚也。鄭云「今謂周衰﹐記之時也」者﹐以記者自云今也﹐明還據周衰記之時。案《禮運》云「孔子曰﹕我觀周道﹐幽﹑厲傷之。」是周衰也。自此已後﹐始有作記﹐故云周衰記之時也。云「古謂殷」者﹐周時士有爵﹐故知古謂殷。云「殷士生不爲爵﹐死不爲謚」者﹐對周士生有爵﹐死猶不謚也。云「周制以士爲爵﹐死猶不謚耳﹐下大夫也」者﹐案《周禮掌客職》云「羣介﹑行人﹑宰史﹐以其爵等爲之牢禮之陳數。」鄭注云「以命數則參差難等﹐略於臣﹐用爵而已。」羣介﹑行人皆士﹐故知周士有爵。𨿽有爵﹐死猶不謚。卿大夫已上則有謚也。云「今記之時﹐士死則謚之﹐非也」者﹐解經死而謚﹐今也。云「謚之﹐由魯莊公始也」者﹐案《禮記檀弓》云「魯莊公及宋人戰於乘玉﹐縣賁父禦﹐卜國爲右。馬驚﹐敗績﹐公墜﹐佐車授綏。公曰﹕『未之卜也。』縣賁父曰﹕『他日不敗績﹐而今敗績﹐是無勇也。』遂死之。圉人浴馬﹐有流矢在白肉。公曰﹕『非其罪也。』遂誄之。」士之有誄﹐自魯莊公始也。若然﹐作記前莊公誄士至記時亦行之﹐故此禮云「死而謚今也」﹐故鄭云「今謂周衰」之時也。案《郊特牲》云「死而謚之﹐今也。古者生無爵﹐死無謚。」鄭注云「古謂殷以前也。大夫以上乃謂之爵﹐死有謚也。」以此而言﹐則殷大夫以上死有謚。而《檀弓》云「幼名﹐冠字﹐五十伯仲﹐死謚﹐周道也」者﹐殷已前皆因生號爲謚﹐若堯﹑舜﹑湯之屬是也。因生號以謚﹐故不得謚名。周禮死則別爲謚﹐故云死謚﹐周道也。

●卷四士昏禮第二

﹝疏﹞《士昏禮》第二。

○鄭《目錄》云「士娶妻之禮﹐以昏爲期﹐因而名焉。必以昏者﹐陽往而陰來﹐日入三商爲昏。昏禮於五禮屬嘉禮﹐大﹑小《戴》及《別錄》此皆第二。」

○釋曰﹕鄭知是士娶妻之禮者﹐以「記」云「記士昏禮」﹐故知是士娶妻。鄭云「日入三商」者﹐商謂商量﹐是漏刻之名﹐故三光靈曜亦日入三刻爲昏﹐不盡爲明。案馬氏云﹕日未出﹑日沒後皆云二刻半﹐前後共五刻。今云三商者﹐據整數而言﹐其實二刻半也。

昏禮。下達﹐納采用雁。﹝達﹐通也。將欲與彼合昏姻﹐必先使媒氏下通其言。女氏許之﹐乃後使人納其采擇之禮。用雁爲摯者﹐取其順陰陽往來。《詩》云「取妻如之何﹖匪媒不得。」昏必由媒﹐交接設紹介﹐皆所以養廉恥。﹞

﹝疏﹞「昏禮」至「用雁」。

○釋曰﹕從此下至「主人許﹐賓入﹐授如初禮」﹐陳納采問名之禮。云「下達」者﹐謂未行納采已前﹐男父先遣媒氏女氏之家通辭往來﹐女氏許之﹐乃遣使者行納采之禮也。言下達者﹐男爲上﹐女爲下﹐取陽倡陰和之義﹐故云下達﹐謂以言辭下通於女氏也。是以下記昏辭云「吾子有惠﹐貺室某也」﹐注云「稱有惠﹐明下達。」謂此下達也。云「納采用雁」者﹐昏禮有六﹐五禮用雁﹕納采﹑問名﹑納吉﹑請期﹑親迎是也﹐惟納徵不用雁﹐以其自有幣帛可執故也。且三禮不云納﹐言納者恐女氏不受﹐若《春秋》內納之義。若然﹐納采言納者﹐以其始相采擇﹐恐女家不許﹐故言納。問名不言納者﹐女氏已許﹐故不言納也。納吉言納者﹐男家卜吉﹐往與女氏﹐復恐女家翻悔不受﹐故更言納也。納徵言納者﹐納幣帛則昏禮成﹐復恐女家不受﹐故更云納也。請期﹑親迎不言納者﹐納幣則昏禮已成﹐女家不得移攺﹐故皆不言納也。其昏禮有六﹐尊卑皆同﹐故《左氏》莊公二十二年《經》書﹕「冬﹐公如齊納幣。」《梁傳》曰「納幣﹐大夫之事也。禮有納采﹐有問名﹐有納徵﹐有告期﹐四者備而後娶﹐禮也。公之親納幣﹐非禮也﹐故譏之。」彼無納吉者﹐以莊公在母喪內﹐親行納幣﹐非禮之事﹐故關其納吉以非之也。

○注「達通」至「廉恥」。

○釋曰﹕鄭云「必先使媒氏下通其言﹐女氏許之﹐乃後使人納其采擇之禮」者﹐欲見納采之前﹐有此下達之言也。案《周禮地官》有媒氏職﹐是天子之官﹐則諸侯之國亦有媒氏﹐傳通男女﹐使成婚姻﹐故云媒氏也。云「用雁爲摯者﹐取其順陰陽往來」者﹐案《周禮大宗伯》云「以禽作六摯﹐卿執羔﹐大夫執雁﹐士執雉。」此昏禮無問尊卑皆用雁﹐故鄭注其意云取順陰陽往來也。順陰陽往來者﹐雁木落南翔﹐冰泮北䢐﹐夫爲陽﹑婦爲陰﹐今用雁者﹐亦取婦人從夫之義﹐是以昏禮用焉。引「《詩》」者﹐證須媒下達之義也。云「昏必由媒﹐交接設紹介」者﹐《詩》云「匪媒不得」﹐是由媒也。其行五禮﹐自納采已下﹐皆使使往﹐是交接設紹介也。云「皆所以養廉恥」者﹐解所以須媒及設紹介者﹐皆所以養成男女使有廉恥也﹐使媒通之﹑媵禦沃盥交之等﹐皆是行事之漸﹐養廉恥之義也。

主人筵於戶西﹐西上﹐右幾。﹝主人﹐女父也。筵﹐爲神布席也。戶西者﹐尊處﹐將以先祖之遺體許人﹐故受其禮於禰廟也。席西上﹐右設幾﹐神不統於人﹐席有首尾。﹞

﹝疏﹞「主人」至「右幾」。

○釋曰﹕此女將受男納采之禮﹐故先設神坐﹐乃受之。

○注「主人」至「首尾」。

○釋曰﹕云「筵﹐爲神布席也」者﹐下文禮賓云「徹幾攺筵」﹐是爲人設席﹐故以此爲神席也。云「戶西」者﹐以戶西是賓客之位﹐故爲尊處也。必以西爲客位者﹐以地道尊右故也。知「受禮於禰廟」者﹐以記云凡行事受諸禰廟也。云「席西上﹐右設幾﹐神不統於人」者﹐案《鄕射》《燕禮》之等設席皆東上﹐是統於人。今以神尊﹐不統於人﹐取地道尊右之義﹐故席西上﹐幾在右也。云「席有首尾」者﹐以《公食》記蒲筵萑席﹐皆捲自末﹐是席有首尾也。

使者玄端至。﹝使者﹐夫家之屬﹐若羣吏使往來者。玄端﹐士莫夕之服﹐又服以事於廟。有司緇裳。﹞

﹝疏﹞「使者玄端至」。

○注「使者」至「緇裳」。

○釋曰﹕云「使者﹐夫家之屬」者﹐案《士冠》贊者於中士下差次爲之。此云夫家之屬﹐亦當然。假令主人是上士﹐屬是中士﹔主人是中士﹐屬是下士﹔主人是下士﹐屬亦當是下士﹐禮窮卽同也。云「玄端﹐士莫夕之服﹐又服以事其廟」者﹐此亦如《士冠禮》玄端﹐士莫夕於朝之服也。但士以玄端祭廟﹐今使者服玄端至﹐亦於主人廟中行事﹐故云又服以事其廟也。云「有司緇裳」者﹐案士惟有三等之裳﹕玄裳﹑黃裳﹑雜裳。此云緇裳者﹐卽玄裳者矣﹐以其緇﹑玄大同小異也。然士有三等裳﹐今直言玄裳者﹐據主人是上士而言。案《士冠》云「有司如主人服。」則三等士之有司﹐亦如主人服也。

擯者出請事﹐入告。﹝擯者﹐有司佐禮者。請猶問也。禮不必事﹐𨿽知﹐猶問之﹐重愼也。﹞

﹝疏﹞「擯者」至「入告」。

○注「擯者」至「愼也」。

○釋曰﹕云「擯者﹐有司佐禮」者﹐案《士冠禮》有司並是主人之屬及羣吏佐主人行禮之人﹐故知此擯者亦是主人有司佐禮者也。在主人曰擯。云「請猶問也。禮不必事﹐𨿽知﹐猶問之﹐重愼也」者﹐案《論語》云「無必」﹐故云不必事也。以其前已有下達之事﹐今使者來在門外﹐是知有昏事也﹐而猶問之﹐重愼也。

主人如賓服﹐迎於門外﹐再拜﹐賓不答拜。揖入。﹝門外﹐大門外。不答拜者﹐奉使不敢當其盛禮。﹞

﹝疏﹞「主人」至「揖入」。

○釋曰﹕案《士冠禮》主人迎賓於大門外﹐云主人西面﹐賓東面。此及《鄕飲酒》《鄕射》皆不言面位者﹐文不具耳﹐當亦如《士冠》也。

○注「門外」至「盛禮」。

○釋曰﹕知門外是大門外者﹐以其大夫惟有兩門﹕寢門﹑大門而已。廟在寢門外之東﹐此下有至於廟門﹐明此門外是大門外可知也。云「賓不答拜者﹐奉使不敢當其盛禮」者﹐此士卑﹐無君臣之禮﹐故賓𨿽屬吏﹐直言不答拜﹐不言辟。若諸侯於使臣﹐則言辟﹐是以《射禮》賓迎入門﹐公拜﹐賓辟﹐不答拜。《公食大夫》主爲賓已﹐故賓答拜﹐稽首﹐亦辟﹐乃拜之。以其君尊故也。

至於廟門﹐揖入。三揖﹐至於階﹐三讓。﹝入三揖者﹕至內ニ﹐將曲﹐揖﹔旣曲﹐北面﹐揖﹔當碑﹐揖。﹞

﹝疏﹞「至於」至「三讓」。

○注「入三」至「碑揖」。

○釋曰﹕凡入門三揖者﹐以其入門﹐賓主將欲相背﹐故須揖﹔賓主各至堂塗北面相見﹐故亦須揖﹔至碑﹐碑在堂下﹐三分庭之一﹐在北曲庭中之節﹐故亦須揖。但《士冠》注云「入門將右曲﹐揖﹔將北曲﹐揖﹔當碑﹐揖。」此注﹕「至內ニ﹐將曲﹐揖﹔旣曲﹐北面﹐揖﹔當碑﹐揖。」文不同者﹐鄭舉二文相兼乃足也。三者﹐禮之大節﹐尊卑同﹐故《鄕飲酒》《鄕射》《聘禮》《公食大夫》皆有此三揖之法﹐但注有詳略耳。

主人以賓升﹐西面。賓升西階﹐當阿﹐東面致命。主人阼階上北面再拜。﹝阿﹐棟也。入堂深﹐示親親。今文阿爲。﹞

﹝疏﹞「主人」至「再拜」。

○釋曰﹕賓則使者也。禮之通例﹐賓主敵者﹐賓主俱升﹐若《士冠》與此文是也。若《鄕飲酒》《鄕射》皆主尊賓卑﹐故初至之時﹐主人升一等﹐賓乃升﹐至卒洗之後亦俱升。惟《聘禮》公升二等﹐賓始升者﹐彼注云「亦欲君行一﹐臣行二」也。《覲禮》﹐王使人勞侯氏﹐使者不讓﹐先升者﹐奉王命尊故也。「主人阼階上北面再拜」者﹐主人不言當阿﹐則如《鄕飲酒》主人當楣﹐再拜。

○注「阿棟」至「爲」。

○釋曰﹕案《鄕飲酒》《聘禮》皆云「賓當楣」﹐無雲「當阿」者﹐獨此云賓當阿﹐故云「示親親」也。凡士之廟﹐五架爲之﹐棟北一楣下有室戶﹐中脊爲棟﹐棟南一架爲前楣﹐楣前接檐爲。《鄕射》記云「序則物當棟﹐堂則物當楣。」故云是制五架之屋也。鄕大夫射於庠﹐庠則有室﹐故物當前楣。士射於序﹐序則無室﹐故物當棟。此士之廟﹐𨿽有室﹐其棟在室外﹐故賓得深入當之也。

授於楹﹐南面。﹝授於楹﹐明爲合好﹐其節同也。南面﹐並授也。﹞

﹝疏﹞「授於楹南面」。

○注「授於」至「授也」。

○釋曰﹕楹﹐謂兩楹之﹐賓以雁授主人於楹者﹐明和合親好﹐令其賓主遠近節同也。凡賓主敵者﹐授於楹。不敵者﹐不於楹。是以《聘禮》賓覿大夫云「受幣於楹南面」﹐鄭注云「受幣楹﹐敵也。」《聘禮》又云「公側襲受玉於中堂與東楹之」﹐鄭注云「東楹之﹐亦以君行一﹐臣行二。」至禮賓及賓私覿﹐皆云「當東楹」﹐是尊卑不敵﹐故不於楹也。今使者不敵﹐而於楹﹐故云「明爲合好」也。云「南面﹐並授也」者﹐以經雲南面不辧賓主﹐故知俱南面並授也。

賓降﹐出﹐主人降。授老雁。﹝老﹐羣吏之尊者。﹞

﹝疏﹞「賓降」至「老雁」。

○釋曰﹕授雁訖﹐賓降﹐自西階出門。主人降﹐自阼階授老雁﹐於階立﹐待後事也。

○注「老羣吏之尊者」。

○釋曰﹕大夫家臣稱老﹐是以《喪服》公士大夫以貴臣爲室老﹐《春秋左氏傳》云「執臧氏老」﹐《論語》云「趙魏老」﹐《禮記》「大夫室老行事」﹐皆是老爲家臣之貴者。士𨿽無君臣之名﹐云「老」亦是羣吏中尊者也。

擯者出請。﹝不必賓之事有無。﹞

﹝疏﹞「擯者出請」。

○注「不必」至「有無」。

○釋曰﹕此主人不知賓有事﹐使擯出請者﹐亦是不必賓之事有無也。

賓執雁﹐請問名﹐主人許。賓入﹐授﹐如初禮。﹝問名者﹐將歸卜其吉凶。古文禮爲醴。﹞

﹝疏﹞「賓執」至「初禮」。

○釋曰﹕此之一使﹐兼行納采﹑問名﹐二事相因。又使還須卜﹐故因卽問名﹐乃還卜之﹐故共一使也。云「主人許」者﹐擯請入告﹐乃報賓﹐賓得主人許﹐乃入門﹐升堂﹐授雁﹐與納采禮同﹐故云「如初禮」也。

○注「問名」至「爲醴」。

○釋曰﹕言「問名」者﹐問女之姓氏﹐不問三月之名﹐故下記問名辭云「某旣受命﹐將加諸卜﹐敢請女爲誰氏」﹐鄭云「誰氏者﹐謙也。不必其主人之女。」是問姓氏也。然以姓氏爲名者﹐名有二種﹕一者是名字之名﹐三月之名是也﹔一者是名號之名﹐故孔安國注《尙書》以舜爲名﹐鄭君《目錄》以曾子爲姓名﹐亦據子爲名﹐皆是名號爲名者也。今以姓氏爲名﹐亦名號之類也。鄭云「將歸卜其吉凶」者﹐亦據下記文也。

擯者出請﹐賓告事畢。入告﹐出請醴賓。﹝此醴亦當爲禮。禮賓者﹐欲厚之。﹞

﹝疏﹞「擯者」至「醴賓」。

○注「此醴」至「厚之」。

○釋曰﹕此下至「送於門再拜」﹐主人禮賓之事。云「此醴亦當爲禮」者﹐亦《士冠》禮賓爲醴字﹐彼已破從禮﹐故云「亦」。此以醴酒禮賓﹐不從醴者﹐以《大行人》云上公「再而酢」﹐侯伯「一而酢」﹐子男「一不酢」﹐及「以酒禮之」﹐用齊禮之﹐皆不依酒醴爲名﹐皆取相禮﹐故知此醴亦爲禮敬之禮﹐不取用醴爲醴之義也。《秋官司儀》云「諸公相爲賓」﹐及將幣﹐「賓亦如之」﹐注云「上於下曰禮﹐敵者曰儐。」《聘禮》鄕亦云「無擯」﹐注云「無擯﹐辟君是大夫已上尊﹐得有禮﹑擯兩名。」士以下卑﹐惟稱禮也。

賓禮辭﹐許。﹝禮辭﹐一辭。﹞

﹝疏﹞「賓禮辭許」。

○注「禮辭一辭」。

○釋曰﹕禮賓一辭許者﹐主人禮賓之常法﹐鄕已行納采﹑問名﹐賓主之情已通矣﹐故略行一辭而已。

主人徹幾攺筵﹐東上。側尊С醴於房中。﹝徹幾攺筵者﹐鄕爲神﹐今爲人。側尊﹐亦言無玄酒﹐側尊於房中﹐亦有篚有籩豆﹐如冠禮之設。﹞

﹝疏﹞「主人」至「房中」。

○釋曰﹕徹幾攺筵者﹐於戶西禮神坐﹐徹去其幾﹐於後授賓﹐攺設其筵﹐設側尊С醴在東房之中﹐以禮賓也。

○注「徹幾」至「之設」。

○釋曰﹕經云「東上」者﹐統於主人。注云「鄕爲神﹐今爲人」者﹐爲神則西上﹐爲人則東上﹐不同﹐故辧之。云「側尊﹐亦言無玄酒」者﹐醴糟例無玄酒配之﹐以其醴象大古質﹐故士冠與此昏禮之等皆無玄酒也。鄭知此「亦有篚有籩豆如冠禮」者﹐此下云「贊者酌醴﹐加角四」﹐明有篚盛之﹐又云「贊者薦脯醢」﹐則有籩豆可知。但冠禮尊在服北﹐南上﹐則此尊與篚等亦南上﹐故云「如冠禮之設」也。

主人迎賓於廟門外﹐揖讓如初﹐升。主人北面﹐再拜。賓西階上北面答拜。主人拂幾﹐授校﹐拜送。賓以幾辟﹐北面設於坐﹐左之﹐西階上答拜。﹝拂﹐拭也。拭幾者﹐尊賓﹐新之也。校﹐幾足。辟﹐逡巡。古文校爲技。﹞

﹝疏﹞「主人」至「答拜」。

○釋曰﹕云「主人迎賓於廟門外。揖讓如初﹐升」者﹐如納采時三揖三讓也。云「主人北面再拜」者﹐拜賓至此堂飲之﹐是以《公食大夫》《燕禮》《鄕飲酒》《鄕射》《大射》皆云「拜至」﹐並是拜賓至此堂也。但《燕禮》《大射》《公食大夫》皆云「至﹐再拜」﹐先言至者﹐欲見賓至乃拜之﹐是有尊卑不敵之義。餘皆言拜至﹐至在拜下者﹐體敵之義也。若然﹐此爲禮賓﹐有拜至者﹐前𨿽有納采﹑問名之事﹐以昏禮有相親之義﹐故𨿽後亦拜至也。聘禮﹑享禮及禮賓不拜至者﹐聘禮不取相親之義﹐故不拜至。是以彼鄭注云「以賓不於此始至也。」云「主人拂幾」者﹐此拂幾𨿽不言外拂﹑內拂﹐又不言三﹐案《有司徹》﹕「主人西面﹐左手執幾﹐縮之﹐以右袂推拂幾三﹐二手橫執幾﹐進﹐授屍於筵前。」注云「衣袖謂之袂。推拂﹐去塵示新。」云拂者﹐外拂之也。則此亦外拂之三也。凡行敵禮者﹐拂幾皆若此。卑於尊者﹐則內拂之。故《聘禮》云「宰夫內拂幾三﹐奉兩端以進。」鄭云「內拂幾﹐不欲塵分尊者」是也。若然﹐《冠禮》禮賓無幾者﹐冠禮比昏爲輕﹐故無幾。《鄕飲酒》《鄕射》及《燕》賓﹐賓輕﹐故無幾。《聘》賓及《公食大夫》賓重﹐故有幾也。云「授校」者﹐凡授幾之法﹐卑者以兩手執幾兩端﹐尊者則以兩手於幾執之﹐授皆然。是以《聘禮》宰夫奉兩端以進﹐《有司徹》云「屍進﹐二手受於手。」注云「受從手﹐謙也。」𨿽不言兩手﹐兩手授之可知。又案《聘禮》云「公東南鄕﹐外拂幾三﹐卒﹐振袂﹐中攝之﹐進﹐西鄕。賓進﹐訝﹐受幾於筵前。」以此言之﹐公尊﹐中執幾以一手﹐則賓以兩手於幾兩端執之也。而此亦賓主不敵授校者﹐昏禮異於余禮。云「拜送」者﹐此當再拜送君﹐於聘賓則一拜﹐故《聘禮》云「公一拜送」﹐鄭注云「公﹐尊也」是也。此幾以安體﹐非己所得﹐故賓受訖﹐然後答拜。下經受醴之時﹐先拜乃受者﹐彼是入口之物﹐己所當得﹐故先拜乃受之。云「賓以幾辟」者﹐以賓卑﹐故以凡辟。《聘禮》賓卑﹐亦云以幾辟。《有司徹》不云以幾辟者﹐尊屍故也。《覲禮》不云以幾辟者﹐尊王使也。凡設幾之法﹐受時或受其足﹐或受於手﹐皆橫受之。及其設之﹐皆旋幾縱執﹐乃設之於坐南﹐北面陳之﹐位爲神則右之﹐爲人則左之﹐爲異。不坐設之者﹐幾輕﹐故也。

○注「拂拭」至「爲枝」。

○釋曰﹕鄭知「校﹐幾足者﹐《旣夕記》云「綴足用燕幾﹐校在南﹐禦者坐持之」﹐故知校是幾足也。

贊者酌醴﹐加角四﹐面葉﹐出於房。﹝贊﹐佐也﹐佐主人酌事也。贊者亦洗酌﹐加角四﹐覆之﹐如冠禮矣。出房南面﹐待主人迎受。古文葉作扌葛。﹞

﹝疏﹞「贊者」至「於房」。

○注「贊佐」至「作扌葛」。

○釋曰﹕云「贊者亦洗酌﹐加角四﹐覆之﹐如冠禮矣」者﹐案《冠禮》云「贊者洗於房中﹐側酌醴﹐加四覆之。」此與冠禮同﹐故知如冠禮矣。

主人受醴﹐面枋﹐筵前西北面。賓拜受醴﹐復位。主人阼階上拜送。﹝主人西北面疑立﹐待賓卽筵也。賓復位於西階上北面﹐明相尊敬。此筵不主爲飲食起。﹞

﹝疏﹞「主人」至「拜送」。

○注「主人」至「食起」。

○釋曰﹕經惟云主人西北面﹐知「疑立」者﹐《鄕飲酒》云「主人阼階東疑立」﹐明此亦然也。凡主人將授酒醴﹐於筵前待賓﹐卽筵前乃授之。此鄭云「卽筵」﹐謂就筵前﹐與下賓卽筵別也。是以冠禮禮子及下禮婦皆於筵西受禮。然禮賓進筵前受醴﹐是不躐席之事也。云「賓復位於西階上北面﹐明相尊敬。此筵不主爲飲食起」者﹐但此筵爲行禮﹐故拜及啐皆於西階也。

贊者薦脯醢。﹝薦﹐進﹞賓卽筵坐﹐左執觶﹐祭脯醢﹐以四祭醴三﹐西階上北面坐﹐啐醴﹐建四﹐興﹐坐奠觶﹐遂拜。主人答拜。﹝卽﹐就也。左執觶﹐則祭以右手也。凡祭於脯醢之豆﹐必所爲祭者﹐謙敬﹐示有所先也。啐﹐嘗也。嘗之者﹐成主人意。建猶扌及也。興﹐起也。奠﹐停也。﹞

﹝疏﹞「贊者」至「答拜」。

○釋曰﹕此經云「坐奠觶﹐遂拜」﹐言遂者﹐因事曰遂﹐因建四興﹐坐奠觶﹐不復興﹐遂因坐而拜。《冠禮》禮子並醮子﹐及此下禮婦﹐不言坐奠觶遂者﹐皆文不具。《聘》禮賓不言拜者﹐理中有拜可知也。

○注「卽就」至「停也」。

○釋曰﹕鄭云「祭以右手」﹐出於《鄕射》也。云「凡祭於脯醢之豆」者﹐謂祭脯醢俎豆皆於豆﹐此及《冠禮》《鄕飲酒》《鄕射》《燕禮》《大射》皆有脯醢﹐則在籩豆之。此注不言籩直言豆者﹐省文。《公食大夫》及《有司徹》豆多者﹐則言祭於上豆之也。云「必所爲祭者﹐謙敬﹐示有所先也」者﹐案《曲禮》云「主人延客祭」﹐注云「祭﹐祭先也。君子有事不忘本也。」此云謙敬﹐示有所先。先卽本﹐謂先世造此食者也。云「啐﹐嘗也。嘗之者﹐成主人意」者﹐主人設饌﹐望賓爲美之﹐今客嘗之告旨﹐是成主人意也。

賓卽筵﹐奠於薦左﹐降筵﹐北面坐取脯﹐主人辭。﹝薦左﹐籩豆之東。降﹐下也。自取脯者﹐尊主人之賜﹐將歸執以反命。辭者﹐辭其親徹。﹞

﹝疏﹞「賓卽」至「人辭」。

○釋曰﹕此奠於薦左﹐不言面位﹐下贊禮婦「奠於薦東」﹐注云「奠於薦東﹐升席奠之。」此云奠於薦東﹐升席奠之﹐明皆升席﹐南面奠也。必南面奠者﹐取席之正。又祭酒亦皆南面﹐並因祭酒之而奠之﹐則《冠禮》禮子亦南面奠之。《聘禮》禮賓﹐賓北面奠者﹐以公親執束帛待賜﹐已不敢稽畱﹐故由便疾北面奠之也。《鄕飲酒》《鄕射》酬酒不祭不舉﹐不得因祭而奠於薦東也。《燕禮》《大射》重君物﹐君祭酬酒﹐故亦南面奠。云「降﹐下也。自取脯者﹐尊主人之賜﹐將歸執以反命」者﹐案下記云「賓右取脯﹐左奉之﹐乃歸執以反命」是也。

賓降﹐授人脯﹐出﹐主人送於門外﹐再拜。﹝人﹐謂使者從者﹐授於階下西面﹐然後出去。﹞

﹝疏﹞「賓降」至「再拜」。

○注「人謂」至「出去」。

○釋曰﹕鄭知「人﹐謂使者從者」者﹐以其此脯使者將歸﹐故授從者也。又知「授於階下西面﹐然後出去」者﹐以其賓位在西﹐授脯文在出上﹐故知西階下西面授之﹐然後出去也。

納吉﹐用雁﹐如納采禮。﹝歸卜於廟﹐得吉兆﹐復使使者往告﹐昏姻之事於是定。﹞

﹝疏﹞「納吉」至「采禮」。

○釋曰﹕案上文納采在前﹐問名在後﹐今此不云如問名而云如納采者﹐問名賓不出大門﹐故此納吉如其納采也。

○注「歸卜」至「是定」。

○釋曰﹕鄭知義然者﹐案下記云「納吉曰吾子有貺命﹐某加諸卜﹐占吉﹐使某也敢告。」凡卜並皆於禰廟﹐故然也。未卜時恐有不吉﹐婚姻不定﹐故納吉乃定也。

納徵﹐玄束帛﹑儷皮﹐如納吉禮。﹝徵﹐成也。使使者納幣以成昏禮。用玄者﹐象陰陽備也。束帛﹐十端也。《周禮》曰「凡嫁子取妻﹐入幣純帛無過五兩。」儷﹐兩也。執束帛以致命。兩皮爲庭實。皮﹐鹿皮。今文皆作燻。﹞

﹝疏﹞「納徵」至「吉禮」。

○釋曰﹕此納徵無雁者﹐以有束帛爲贄故也。是以《孝經鉤命決》云「五禮用雁」是也。案《春秋左氏》莊公二十二年﹕「冬﹐公如齊納幣。」不言納徵者﹐孔子制《春秋》﹐變周之文從殷之質﹐故指幣體而言周文﹐故以義言之。徵﹐成也﹐納此則昏禮成﹐故云「徵」也。

○注「徵成」至「作燻」。

○釋曰﹕云「用玄者﹐象陰陽備也。束帛﹐十端也」者﹐《周禮》﹕「凡嫁子娶妻﹐入幣緇帛無過五兩。」鄭彼注云「納幣帛緇﹐婦人陰也。凡於娶禮﹐必用其類。五兩﹐十端也。必言兩者﹐欲得其配合之名﹐十象五行十日相成也。士大夫乃以玄束帛﹐天子加以圭﹐諸侯加以大璋。《雜記》云﹕『納幣一束﹐束五兩﹐兩五尋。』然則每端二丈。」若彼據庶人空用緇色﹐無﹐故鄭云用緇婦人陰﹐此玄俱有﹐故云象陰陽備也。案《玉人》﹐圭﹐天子以聘女﹔大璋﹐諸侯以聘女。故鄭據而言焉。「玄束帛」者﹐合言之陽奇陰耦﹐三玄二也。其大夫無冠禮而有昏禮﹐若試爲大夫及幼爲大夫者﹐依士禮。若五十而爵﹐攺娶者﹐大夫昏禮﹐玄及鹿皮則同於士。余有異者﹐無文以言也。

請期﹐用雁。主人辭﹐賓許﹐告期﹐如納徵禮。﹝主人辭者﹐陽倡陰和﹐期日宜由夫家來也。夫家必先卜之﹐得吉日﹐乃使使者往﹐辭卽告之。﹞

﹝疏﹞「請期」至「徵禮」。

○釋曰﹕請期如納徵禮﹐納吉禮如納采禮。案上納采之禮下至「主人拜送於門外」﹐其中揖讓升降及禮賓迎送之事﹐此皆如之。

○注「主人」至「告之」。

○釋曰﹕婿之父使使納徵訖﹐乃下卜婚月﹐得吉日﹐又使使往女家告日﹐是期由男家來。今以男家執謙﹐故遣使者請女家。若云期由女氏﹐故云「請期」。女氏知陽倡陰和﹐當由男家出﹐故主人辭之。使者旣見主人辭﹐遂告主人期日也。是以下記云「使者曰﹕某使某受命吾子﹐不許﹐某敢不告﹗期曰某日。」注云「某吉日之甲乙。」是告期之辭﹐故鄭云「辭卽告」也。

期﹐初昏﹐陳三鼎於寢門外東方﹐北面﹐北上。其實特豚﹐合升﹐去蹄。舉肺脊二﹐祭肺二﹐魚十有四﹐臘一肫﹐髀不升。皆飪。設扃。﹝期﹐取妻之日。鼎三者﹐升豚﹑魚﹑臘也。寢﹐婿之室也。北面﹐鄕內也。特猶一也。合升﹐合左右胖升於鼎也。去蹄﹐蹄甲不用也。舉肺﹑脊者﹐食時所先舉也。肺者﹐气之主也﹐周人尙焉。脊者﹐體之正也﹐食時則祭之﹐飯必舉之﹐貴之也。每皆二者﹐夫婦各一耳。凡魚之正﹐十五而鼎﹐減一爲十四者﹐欲其敵偶也。臘﹐兔臘也。肫﹐或作純﹐純﹐全也﹐凡臘用全。髀不升者﹐近竅﹐賤也。飪﹐孰也。扃﹐所以扛鼎。﹐覆之。古文純爲鈞﹐髀爲脾。今文扃作鉉﹐皆作密。﹞

﹝疏﹞「期初」至「扃」。

○釋曰﹕此文下盡「合巹」一節﹐論夫家欲迎婦之時﹐豫陳同牢之饌也。云「陳三鼎於寢門外東方﹐北面北上」者﹐謂在夫寢門外也。言「東方」﹑「北面」﹐是禮之正。但數鼎﹐故云「北面﹐北上」﹐則此及《少牢》皆是也。《特牲「陳鼎於門外﹐北面北上」﹐當門而不在東方者﹐辟大夫故也。今此亦東方﹐不辟大夫者﹐重昏禮﹐攝盛也。鼎不言「北上」﹐直言「北面」﹐《士冠》所云是也。凡鼎陳於外者﹐北面爲正。阼階下﹐西面爲正。《士喪禮》小斂陳一鼎於門外西面者﹐喪禮少變﹐在東方者﹐未忍異於生。於大斂大奠及朔月奠﹐《旣夕》陳鼎﹐皆如大斂奠。門外皆西面者﹐亦是《喪禮》《旣夕》變也。《士虞》陳三鼎於門外之右﹐北面﹐北上﹐入設於西階前﹐東面﹐北上。不在東者﹐旣葬﹐鬼事之反吉故也。《公食》陳鼎七﹐當門南面西上者﹐以賓是外人﹐向外統之。

○注「期取」至「作密」。

○釋曰﹕云「期﹐娶妻之日」者﹐此陳同牢之饌。下云親迎之禮﹐其中無厥明之文﹐明是娶婦之日也。云「鼎三者﹐升豚﹑魚﹑臘也」者﹐卽經文自顯也。云「寢﹐婿之室也」者﹐命士以上之父子異宮﹐自然別有寢。若不命之士﹐父子同宮﹐𨿽大院同居﹐其中亦隔別﹐各有門戶﹐故經總云「寢門外」也。云「合升﹐合左右胖升於鼎也」者﹐以夫婦各一﹐故左右胖俱升﹐若祭﹐則升右也。云「去蹄﹐蹄甲不用也」者﹐以其踐地﹐穢惡也。云「舉肺﹑脊者﹐食時所先舉」者﹐案下文「贊者告具﹐揖婦﹐卽對筵﹐皆坐祭﹐祭薦﹑黍﹑稷﹑肺」﹐卽此祭肺也。下又云「贊爾黍稷」﹐授肺脊﹐皆食﹐以氵音醬﹐皆祭舉﹐食舉也」﹐卽此舉肺﹑脊也。祭時二肺俱有﹐生人惟有舉肺﹐皆祭。今此得有祭肺者﹐《禮記郊特牲》論娶婦「玄冕齊戒﹐鬼神陰陽也」﹐故與祭祀同二肺也。據下文先用祭肺﹐後用舉肺﹐此經先言舉肺﹐後言祭肺者﹐以舉肺脊長大﹐故先言。是以《特牲》《少牢》入鼎時舉肺脊在前。云「肺者﹐气之主也﹐周人尙焉」者﹐案《禮記明堂位》云「有虞氏祭首﹐夏后氏祭心﹐殷祭肝﹐周祭肺。」鄭注云「气主盛也。」但所尙不同﹐故云周人尙焉。云「脊者﹐體之正也﹐食時則祭之」者﹐對祭肺未食時祭也。云「飯必舉之﹐貴之也」者﹐但一身之上體總有二十一節﹐前有肩﹑臂﹑﹐後有肫﹑胳﹑脊﹐在中央有三脊﹕正﹑廷﹑橫脊﹐而取中央正脊﹐故云體之正。凡云先以對後﹐案《特牲》舉肺脊後食骼﹐注云「肺﹐气之主也。脊﹐正體之貴者﹐先食啖之﹐所以導食通气。」此不言先食啖之﹐從彼可知也。云「每皆二者﹐夫婦各一耳」者﹐釋經多之義。云「凡魚之正﹐十五而鼎﹐減一爲十四」者﹐據《特牲》記云「魚十有五」﹐注云「魚﹐水物﹐以頭枚數﹐陰中之物﹐重數於月十有五日而盈。《少牢饋食禮》亦云十有五而俎。尊卑同。」則是尊卑同用十五而同鼎也。云「欲其敵偶也」者﹐夫婦各有七也。此夫婦鬼神陰陽﹐故同祭禮十五而去一﹐若平生人則與此異﹐故《公食太夫》一命者七魚﹐再命者九魚﹐三命者十有一魚﹐天子諸侯無文﹐或諸侯十三魚﹐天子十五魚也。云「臘﹐免臘也」者﹐《少牢》用麋臘﹐士兔臘可知﹐故《曲禮》云「兔曰明視」也。云「肫﹐或作純。純﹐全也﹐凡臘用全」者﹐此或《少牢》文﹐案《少牢》「臘一純」﹐注云「純猶全也。」凡牲體則用一胖不得云全﹐其臘則左右體脇相配﹐共爲一體﹐故得全名也。《特牲》《少牢》亦用全﹐《士喪》大斂與《士虞》皆用左胖﹐不全者﹐《喪禮》略文。今文皆作密者﹐鄭以省文﹐故兼下冪總疊之﹐故云「皆」也。設洗於阼階東南。﹝洗﹐所以承盥洗之器棄水者。﹞

饌於房中﹐醯醬二豆﹐菹醢四豆﹐兼巾之。黍稷四惇﹐皆蓋。﹝醯醬者﹐以醯和醬﹐生人尙褻味。兼巾之者﹐六豆共巾也。巾爲禦塵﹐蓋爲尙溫。《周禮》曰「食齊視春時。」﹞

﹝疏﹞「饌於」至「皆蓋」。

○注「醯醬」至「春時」。

○釋曰﹕鄭知「以醯和醬」者﹐得醯者無醬﹐得醬者無醯﹐若和之﹐則夫妻皆有﹐是以知以醯和醬也。云「生人尙褻味」者﹐此文與《公食》皆以醯和醬﹐《少牢》《特牲》不言之﹐故云然也。引《周禮》釋惇皆有蓋者﹐飯宜溫﹐比春時故也。

大羹氵音在爨。﹝大羹氵音﹐煮肉汁也。大古之羹無鹽菜。爨﹐火上。《周禮》曰「羹齊視夏時。」今文氵音皆作汁。﹞

﹝疏﹞「大羹氵音在爨」。

○注「大羹」至「作汁」。

○釋曰﹕氵音與汁一也。知「大古之羹無鹽菜」者﹐《左傳》桓二年臧哀伯云「大羹不致。」《禮記郊特牲》云「大羹不和」﹐謂不致五味﹐故知不和鹽菜。唐虞以上曰大古﹐有此羹。三王以來更有羹﹐則致以五味。𨿽有羹﹐猶存大羹﹐不忘古也。引《周禮》者﹐證大羹須熱﹐故在爨﹐臨食乃取也。

尊於室中北墉下﹐有禁。玄酒在西。冪﹐加勺﹐皆南枋。﹝墉﹐墻也。禁﹐所以С者。玄酒不忘古也。﹐粗葛。今文枋作柄。﹞

﹝疏﹞「尊於」至「南枋」。

○注「墉墻」至「作柄」。

○釋曰﹕云「禁所以С」者﹐《士冠》云С﹐此亦士禮﹐𨿽不言С﹐然此尊亦С也。承於С。云「禁」者﹐因爲酒戒﹐故以禁言之也。云「玄酒不忘古也」者﹐古謂黃帝已前﹐以《禮運》云「污尊而А飲」﹐謂神農時𨿽有黍稷未有酒醴﹐則神農以上以水爲玄酒也。《禮運》又云「後聖有作﹐以爲醴酪。」據黃帝以後﹐𨿽有酒醴﹐猶是不忘古也。

尊於房戶之東﹐無玄酒。篚在南﹐實四爵合巹。﹝無玄酒者﹐略之也。夫婦酌於內尊﹐其餘酌於外尊。合巹﹐破匏也。四爵兩巹凡六﹐爲夫婦各三。一升曰爵。﹞

﹝疏﹞「尊於」至「合巹」。

○注「無玄」至「曰爵」。

○釋曰﹕云「無玄酒者﹐略之」者﹐此對上文夫婦之尊有玄酒﹐此尊非爲夫婦﹐故略之也。云「夫婦酌於內尊﹐其餘酌於外尊」者﹐據上文玄酒知之。云「一升曰爵」者﹐《韓詩內傳》云「一升曰爵﹐二升曰觚﹐三升曰觶﹐四升曰角﹐五升曰散」是也。

主人爵弁﹐裳﹐緇衤。從者畢玄端。乘墨車﹐從車二乘﹐執燭前馬。﹝主人﹐婿也﹐婿爲婦主。爵弁而裳﹐玄冕之次。大夫以上親迎冕服。冕服迎者﹐鬼神之。鬼神之者﹐所以重之親之。裳者﹐衣緇衣。不言衣與帶而言衤者﹐空其文﹐明其與衤俱用緇。衤﹐謂緣。衤之言施﹐以緇緣裳﹐象陽气下施。從者﹐有司也。乘貳車﹐從行者也。畢猶皆也。墨車﹐漆車﹐士而乘墨車﹐攝盛也。執燭前馬﹐使徒役持炬火居前道。﹞

﹝疏﹞「主人」至「前馬」。

○釋曰﹕此至「俟於門外」﹐論婿親迎之節。

○注「主人」至「道」。

○釋曰﹕云「主人﹐婿也」者﹐以其親迎向女家。女父稱主人﹐男稱婿﹐已下皆然。今此未至女家﹐仍據男家而言﹐故云主人是婿。爲婦主﹐故下親迎至男家﹐婿還稱主人也。云「爵弁而裳」者﹐下爵弁亦冕之類﹐故亦裳也。云「玄冕之次」者﹐鄭注《周禮弁師》云「一合之大夫冕而無旒﹐士變冕爲爵弁。」故云冕之次也。云「大夫以上親迎冕服」者﹐士家自祭﹐服玄端﹔助祭﹐用爵弁。今爵弁用助祭之服親迎﹐一爲攝盛﹐則卿大夫朝服以自祭﹐助祭用玄冕﹐親迎亦當玄冕﹐攝盛也。若上公有孤之國﹐孤冕﹐卿大夫同玄冕。侯伯子男無孤之國﹐卿冕﹐大夫玄冕也。孤卿大夫士爲臣卑﹐復攝盛取助祭之服﹐以親迎則天子諸侯爲尊﹐則衮矣﹐不須攝盛﹐宜用家祭之服﹐則五等諸侯玄冕﹐以家祭則親迎不過玄冕﹐天子親迎當服衮冕矣。是以《禮記郊特牲》云「玄冕齋戒﹐鬼神陰陽也。將以爲社稷主。」以社稷言之﹐據諸侯而說﹐故知諸侯玄冕也。其於孤卿﹐𨿽冕以助祭﹐至於親迎﹐亦用玄冕﹐臣乃不得過君故也。云「冕服迎者﹐鬼神之。鬼神之者﹐所以重之親之」者﹐《郊特牲》文。云「裳者﹐衣緇衣。不言衣與帶而言衤者﹐空其文﹐明其與衤俱用緇」者﹐鄭言裳者﹐衣緇衣﹐言緇衣卽玄衣﹐大同故也。上《士冠》陳爵弁服云「緇衣緇帶」﹐此文有緇衤無「衣帶」二字﹐故云空其文。以衤著緇者﹐欲見衤與衣帶色同﹐故云「俱用緇」也。云「衤謂緣」者﹐謂純緣於裳﹐故字從衣。云「衤之言施」者﹐義取施及於物﹐故作施也。云「以緇緣裳﹐象陽气下施」者﹐男陽女陰﹐男女相交接﹐示行事有漸﹐故云「象陽气下施」﹐故以衣帶上體同色之物下緣於裳也。云「從者﹐有司也。乘貳車﹐從行者也」者﹐以士𨿽無臣﹐其僕隸皆曰有司。使乘貳車﹐從婿。大夫已下有貳車﹐士無貳車﹐此有者﹐亦是攝也。云「墨車﹐漆車」者﹐案《巾車》注云「棧車不革鞔而漆之。」則士之棧車漆之﹐但無革爲異耳。案《考工記》云「棧車欲其」﹐鄭云「無革鞔。」又云「飾車欲其侈」﹐鄭云「革鞔。」則大夫已上皆以革鞔﹐則得飾車之名。飾者﹐革上又有漆飾。士卑無飾﹐𨿽有漆﹐不得名墨車﹐故惟以棧車爲名。若然﹐自卿已上更有異飾﹐則又名玉金﹐象夏篆﹑夏縵之等也。云「士乘墨車﹐攝盛也」者﹐案《周禮巾車》云﹕一曰玉路以祭祀。又云﹕金路﹐同姓以封﹔象路﹐異姓以封﹔革路﹐以封四衛﹔木路﹐以封蕃國﹔孤乘夏篆﹐卿乘夏縵﹐大夫乘墨車﹐士乘棧車﹐庶人乘役車。士乘大夫墨車爲攝盛﹐則大夫當乘卿之夏縵﹐卿當乘孤之夏篆﹐已上有木路﹐質而無飾﹐不可使孤乘之﹐禮窮則同也。孤還乘夏篆。又於臣之外特置﹐亦是尊尊﹐則尊矣﹐不欲攝盛。若然﹐庶人當乘士之棧車﹐則諸侯天子尊則尊矣﹐亦不假攝盛﹐依《巾車》自乘本車矣。玉路祭祀﹐不可以親迎﹐當乘金路矣。以攝言之﹐士之子冠與父同﹐則昏亦同。但尊子﹐皆與父同﹐庶子宜降一等也。

婦車亦如之﹐有衤炎。﹝亦如之者﹐車同等﹐士妻之車﹐夫家共之。大夫以上嫁女﹐則自以車送之。衤炎﹐車裳幃﹐《周禮》謂之容。車有容﹐則固有蓋。﹞

﹝疏﹞「婦車」至「有衤炎」。

○注「亦如」至「有蓋」。

○釋曰﹕婦車亦墨車﹐但有衤炎爲異耳。曰「士妻之車﹐夫家共之」者﹐卽此是也。云「大夫以上嫁女﹐則自以車送之」者﹐案宣公五年冬《左傳》云﹐齊髙固及子叔姬來﹐反馬也。休以爲禮無反馬﹐而左氏以爲得禮。禮﹐婦人謂嫁曰歸﹐明無大﹐故不反於家。經書髙固及子叔姬來﹐故譏乘行匹至也。《士昏》皆異﹐據《士禮》無反馬﹐蓋失之矣。《士昏禮》曰「主人爵弁﹐裳緇衤。從者畢玄端﹐乘墨車﹐從車二乘﹐執燭前馬。婦車亦如之﹐有衤炎。」此婦乘夫家之車。《鵲巢》詩曰「之子於歸﹐百兩禦之。」又曰「之子於歸﹐百兩將之。」國君之禮﹐夫人始嫁﹐自乘其車也。《何彼衤農矣》篇曰「曷不肅雍﹐王姬之車。」言齊侯嫁女﹐以其母王姬始嫁之車遠送之﹐則天子﹑諸侯女嫁﹐畱其車。可知今髙固大夫反馬﹐大夫亦畱其車。禮𨿽散亡﹐以《詩》論之﹐大夫以上至天子﹐有反馬之禮。畱車﹐妻之道﹔反馬﹐婿之義。髙固秋月逆叔姬﹐冬來反馬﹐則婦人三月祭行﹐故行反馬禮也。以此鄭《箴膏肓》言之﹐則知大夫巳上嫁女﹐自以其車送之。若然﹐《詩》注以爲王姬嫁時自乘其車﹐《箴膏肓》以爲齊侯嫁女﹐乘其母王姬始嫁時車送之﹐不同者﹐彼取《三家詩》﹐故與《毛詩》異也。凡婦車之法﹐自士已上至孤卿皆與夫同﹐有衤炎爲異﹐至於王后及三夫人並諸侯夫人皆乘翟車。案《周禮巾車》王后之五路﹐重翟﹑厭翟﹑安車皆有容蓋﹐又云翟車﹑輦車﹐鄭注云﹕《詩國風碩人》曰「翟蔽以朝」﹐謂諸侯夫人始來乘翟蔽之車﹐以朝見於君﹐成之也。此翟蔽蓋厭翟也﹐然則王后始來乘重翟矣。又《詩序》云﹕王姬下嫁於諸侯﹐車服不系其夫﹐下王后一等。以此差之﹐王后始來乘重翟﹐則上公夫人用厭翟﹐侯伯子男夫人用翟車。若然﹐巾車﹑安車次厭翟﹐在翟車之上者﹐以其安車在宮中所乘﹐有容蓋﹐與重翟﹑厭翟同。翟車有屋﹐退之在下﹐其實安車無翟飾﹐不用爲嫁時所乘也。三夫人與三公夫人當用翟車﹐九嬪與孤妻同用夏篆﹐世婦與卿大夫妻同用夏縵﹐女禦與士妻同用墨車也。其諸侯夫人侄娣及二媵並侄娣﹐依次下夫人以下一等爲差也。云「衤炎﹐車裳幃﹐《周禮》謂之容」者﹐案《巾車職》重翟﹑厭翟﹑安車皆有容蓋﹐鄭司農云「容謂と車﹐山東謂之裳幃﹐或謂之潼容。」後鄭從之。《衛詩》云「漸車帷裳」﹐是山東名幃裳也。云「車有容﹐則固有蓋」者﹐《巾車》云「有容蓋」﹐容﹑蓋相配之物﹐此旣有衤炎之容﹐明有蓋可知﹐故云固有蓋矣。

至於門外。﹝婦家大門之外。﹞

﹝疏﹞「至於門外」。

○注「婦家大門之外」。

○釋曰﹕知是大門外者﹐以下有揖入﹐乃至廟﹐廟乃大門內﹐故知此大門外也。

主人筵於戶西﹐西上﹐右幾。﹝主人﹐女父也。筵﹐爲神布席。﹞

﹝疏﹞「主人」至「右幾」。

○注「主人」至「布席」。

○釋曰﹕以先祖之遺體許人﹐將告神﹐故女父先於廟設神席﹐乃迎婿也。

●卷五士昏禮第二

女次﹐純衣衤冉﹐立於房中﹐南面。﹝次﹐首飾也﹐今時﹛髟皮﹜也。《周禮追師》掌「爲副﹑編﹑次」。純衣﹐絲衣。女從者畢衤玄﹐則此衣亦玄矣。衤冉﹐亦緣也。衤冉之言任也。以緣其衣﹐象陰气上任也。凡婦人不常施衤冉之衣﹐盛昏禮﹐爲此服。《喪大記》曰「復衣不以衤冉」﹐明非常。﹞

﹝疏﹞「女次」至「南面」。

○注「次首」至「非常」。

○釋曰﹕不言裳者﹐以婦人之服不殊裳﹐是以《內司服》皆不殊裳。彼注云「婦人尙專一徳﹐無所兼﹐連衣裳不異其色」是也。注云「次﹐首飾也﹐今時﹛髟皮﹜也。《周禮追師》掌『爲副﹑編﹑次』」者﹐案彼注云「副之言覆﹐所以覆首﹐爲之飾其遺象﹐若今步繇矣。編﹐編列發爲之﹐其遺象若今假矣。次﹐次第發長短爲之﹐所謂﹛髟皮﹜┶。」言「所謂」﹐謂如《少牢》「主婦﹛髟皮﹜﹛髟易﹜」也。又云「外內命婦衣鞠衣﹑衤衣者服編﹐衣衤彖衣者服次」。其副惟於三翟祭祀服之。士服爵弁助祭之服以迎﹐則士之妻亦服衤彖衣助祭之服也。若然﹐案《內司服》﹕「王后之六服﹕衤韋衣﹑揄翟﹑闕翟﹑鞠衣﹑展衣﹑衤彖衣﹐素沙。」素沙與上六服爲裏﹐五等諸侯﹑上公夫人與王后同侯伯夫人﹐自揄翟而下﹐子男夫人自闕而下。案《玉藻》有鞠衣﹑衤衣﹑衤彖衣﹐注云「諸侯之臣皆分爲三等﹐其妻以次受此服。公之臣﹑孤爲上﹐卿大夫次之﹐士次之。侯伯子男之臣﹐卿爲上﹐大夫次之﹐士次之。」其三夫人已下內命婦﹐則三夫人自闕翟而下﹐九嬪自鞠衣而下﹐世婦自衤衣而下﹐女禦自衤彖衣而下﹐嫁時以服之。諸侯夫人無助天子祭﹐亦各得申上服﹐與祭服同也。云「純衣﹐絲衣」者﹐此經純亦是絲﹐理不明﹐故見絲體也。云「女從者畢衤玄﹐則此衣亦玄矣」者﹐此鄭欲見旣以純爲絲﹐恐色不明﹐故云女從衤玄﹐則此絲衣亦同玄色矣。云「衤冉﹐亦緣也」者﹐上裳緇衤﹐衤爲緣﹐故云衤冉亦緣也。云「衤冉之言任也。以緣其衣﹐象陰气上任也」者﹐婦人陰﹐象陰气上交於陽﹐亦取交接之義也。云「凡婦人不常施衤冉之衣﹐盛昏禮﹐爲此服」者﹐此純衣卽衤彖衣﹐是士妻助祭之服﹐尋常不用爲衤冉﹐今用之﹐故云盛昏禮爲此服。云「《喪大記》曰復衣不以衤冉﹐明非常」者﹐以其始死﹐招魂復魄用生時之衣。生時無衤冉﹐知亦不用衤冉﹐明爲非常所服﹐爲盛昏禮﹐故服之。引之者﹐證衤冉爲非常服也。然鄭言凡婦人服不常施衤冉者﹐鄭欲見王后已下﹐初嫁皆有衤冉之意也。

姆糸麗﹑笄﹑宵衣﹐在其右。﹝姆﹐婦人年五十無子﹐出而不復嫁﹐能以婦道教人者﹐若今時乳母矣。糸麗﹐糸舀發。笄﹐今時簪也。糸麗亦廣充幅﹐長六尺。宵﹐讀爲《詩》「素衣朱綃」之綃﹐《魯詩》以綃爲綺屬也。姆亦玄衣﹐以綃爲領﹐因以爲名﹐且相別耳。姆在女右﹐當詔以婦禮。﹞

﹝疏﹞「姆糸麗」至「其右」。

○釋曰﹕此經欲見女旣在房﹐須有傳命者之義也。

○注「姆婦」至「婦禮」。

○釋曰﹕云「姆﹐婦人年五十無子﹐出而不復嫁﹐能以婦道教人」者﹐婦人年五十陰道絕﹐無子﹐乃出之。案《家語》云「婦人有七出﹕不順父母出﹐淫辟出﹐無子出﹐不事舅姑出﹐惡疾出﹐多舌出﹐盜竊出。」又莊二十七年何休注﹕「公羊云﹕無子棄﹐絕世也﹔淫佚棄﹐亂類也﹔不事舅姑棄﹐悖徳也﹔口舌棄﹐離親也﹔盜竊棄﹐反義也﹔嫉妒棄﹐亂家也﹔惡疾棄﹐不可奉宗廟也。」又《家語》有「三不去」﹕「曾經三年喪﹐不去。」休云「不忘恩也。」「賤取貴﹐不去。」休云「不背徳也。」「有所受無所歸﹐不去。」休云「不窮窮也。」休又云「喪婦長女不娶﹐無教戒也﹔世有惡疾不取﹐棄於天也﹔世有刑人不娶﹐棄於人也﹔亂家不娶﹐類不正也﹔逆家女不娶﹐廢人倫也。」是五不娶。又案《易同人》「六二」鄭注云「天子諸侯後夫人﹐無子不出。」則猶有六出。其天子之後𨿽失禮﹐鄭云「嫁於天子﹐𨿽失禮﹐無出道﹐遠之而已。若其無子不廢﹐遠之﹐後尊如故﹐其犯六出則廢之。」然就七出之中餘六出﹐是無徳行不堪教人﹐故無子出。能以婦道教人者﹐以爲姆﹐旣教女﹐因從女向夫家也。云「若今時乳母」者﹐漢時乳母與古時乳母別。案《喪服》乳母者﹐據大夫子有三母﹕子師﹑慈母﹑保母。其慈母闕﹐乃令有乳者﹐養子謂之爲乳母﹐死爲之服緦麻。師教之乳母﹐直養之而已。漢時乳母則選徳行有乳者爲之﹐並使教子﹐故引之以證姆也。云「糸麗﹐糸舀發」者﹐此糸麗亦如《士冠》糸麗﹐以繒爲之﹐廣充幅﹐長六尺﹐以糸舀發而之。姆所異於女者﹐女有糸麗﹐兼有次﹐此姆則有糸麗而無次也。云「笄﹐今時簪」者﹐舉漢爲況義也。云「宵﹐讀爲《詩》『素衣朱綃』之綃」者﹐引《詩》以爲證也。云「姆亦玄衣﹐以綃爲領﹐因以爲名」者﹐此衣𨿽言綃衣﹐亦與純衣同是衤彖衣﹐用綃爲領﹐故因得名綃衣也。必知綃爲領者﹐《詩》云「素衣朱綃」﹐《詩》又云「素衣朱衤暴」﹐《爾雅釋器》云「黼領謂之衤暴。」衤暴旣爲領﹐明朱綃亦領可知。案上文云女衤彖衣﹐下文云女從者畢衤玄﹐皆是衤彖衣﹐則此綃衣亦衤彖衣矣。女與女從衤單黼領﹐此姆以玄綃爲領也。若然﹐《特牲》云綃衣者﹐謂以綃繒爲衣。知此綃爲領者﹐以下女從者云「被﹝A14C﹞黼」據領﹐明此亦據領也。云「姆在女右﹐當詔以婦禮」者﹐案《禮記少儀》云「贊幣自左﹐詔辭自右」﹐地道尊右之義﹐故姆在女右也。

女從者畢衤玄﹐糸麗笄﹐被﹝A14C﹞黼﹐在其後。﹝女從者﹐謂侄娣也。《詩》云「諸娣從之﹐祁祁如雲。」衤﹐同也﹐同玄者﹐上下皆玄。﹝A14C﹞﹐衤單也。《詩》云「素衣朱衤暴。」《爾雅》云「黼領謂之衤暴。」《周禮》曰「白與黑謂之黼。」天子﹑諸侯後夫人狄衣﹐卿大夫之妻﹐剌黼以爲領﹐如今偃領矣。士妻始嫁﹐施衤單黼於領上﹐假盛飾耳。言被﹐明非常服。﹞

﹝疏﹞「女從」至「其後」。

○釋曰﹕此是從女之人﹐在女後爲尊卑威儀之事也。

○注「女從」至「常服」。

○釋曰﹕知女從是侄娣者﹐案下文云「𨿽無娣媵先」﹐鄭云「古者嫁女﹐必侄娣從﹐謂之媵。」卽此女從﹐故云「女從者﹐謂侄娣也」。云「《詩》」者﹐《韓奕》篇﹐引之證侄之義也。云「衤﹐同也﹐同玄者﹐上下皆玄」者﹐此衤讀從《左氏》「均服振振」一也。故云同玄﹐上下皆玄也。同者卽婦人之服﹐不殊裳也。云「﹝A14C﹞﹐衤單也」者﹐此讀如《詩》云衣之﹐故爲衤單也。引《詩》《爾雅》《周禮》者﹐證黼得爲領之義也。黼謂剌之在領爲黼文﹐名爲衤暴﹐故云「黼領謂之衤暴」。云「天子﹑諸侯後夫人狄衣」者﹐案《周禮內司服》云「掌王后之六服﹕衤韋衣﹑揄狄﹑闕狄。」又注云「侯伯之夫人揄狄﹐子男之夫人亦闕狄﹐惟二王后衤韋衣。」故云後夫人狄衣也。云「卿大夫之妻﹐剌黼以爲領」者﹐以士妻言被﹐明非常﹐故知大夫之妻﹐剌之常也。不於後夫人下言領﹐於卿大夫妻下乃云剌黼爲領﹐則後夫人亦同剌黼爲領也。但黼乃白黑色爲之﹐若於衣上則畫之﹐若於領上則剌之。以爲其男子冕服﹐衣畫而裳繡﹐繡皆剌之。其婦人領𨿽在衣﹐亦剌之矣。然此士妻言被衤單黼﹐謂於衣領上別剌黼文﹐謂之被﹐則大夫以下剌之﹐不別被之矣。案《禮記郊特牲》云「綃黼丹朱中衣﹐大夫之僭禮也。」彼天子﹑諸侯中衣有黼領﹐服則無之。此今婦人事華飾﹐故於上服有之﹐中衣則無也。云「如今偃領矣」者﹐舉漢法﹐鄭君目驗而知﹐至今已遠﹐偃領之制﹐亦無可知也。云「士妻始嫁﹐施衤單黼於領上﹐假盛飾耳。言被﹐明非常服」者﹐對大夫已上妻則常服有之﹐非假也。

主人玄端﹐迎於門外﹐西面再拜。賓東面答拜。﹝賓﹐婿。﹞

﹝疏﹞「主人」至「答拜」。

○釋曰﹕此言男至女氏之大門外﹐女父出迎之事也。

主人揖入﹐賓執雁從。至於廟門﹐揖入。三揖﹐至於階﹐三讓。主人升﹐西面。賓升﹐北面﹐奠雁﹐再拜稽首﹐降﹐出。婦從﹐降自西階。主人不降送。﹝賓升奠雁拜﹐主人不答﹐明主爲授女耳。主人不降送﹐禮不參。﹞

﹝疏﹞「主人」至「降送」。

○釋曰﹕此言女父迎賓婿入廟門﹐升堂﹐父迎出大門之事也。云「賓升﹐北面奠雁﹐再拜稽首」者﹐此時當在房外當楣北面﹐知在房戶者﹐見隱二年「紀履糸兪來逆女」﹐《公羊傳》曰「譏始不親迎也。」何休云「夏后氏逆於庭﹐殷人逆於堂﹐周人逆於戶。」後代漸文﹐迎於房者﹐親親之義也。

○注「賓升」至「不參」。

○釋曰﹕云「賓升奠雁拜﹐主人不答﹐明主爲授女耳」者﹐案納采阼階上拜﹐至問名﹑納吉﹑納徵﹑請期﹐轉相如皆拜﹐獨於此主人不答﹐明主爲授女耳。云「主人不降送﹐禮不參」者﹐禮賓主宜各一人﹐今婦旣從﹐主人不送者﹐以其禮不參也。

婿禦婦車﹐授綏﹐姆辭不受。﹝婿﹐禦者﹐親而下之。綏﹐所以引升車者。僕人之禮﹐必授人綏。﹞

﹝疏﹞「婿禦」至「不受」。

○注「婿禦」至「人綏」。

○釋曰﹕云「僕人之禮﹐必授人綏」者﹐《曲禮》文。今婿禦車﹐卽僕人禮﹐僕人合授綏﹐姆辭不受﹐謙也。

婦乘以幾﹐姆加景﹐乃驅。禦者代。﹝乘以幾者﹐尙安舒也。景之制蓋如明衣﹐加之以爲行道禦塵﹐令衣鮮明也。景亦明也。驅﹐行也。行車輪三周﹐禦者乃代婿。今文景作憬。﹞

﹝疏﹞「婦乘」至「者代」。

○注「乘以」至「作憬」。

○釋曰﹕云「乘以幾」者﹐謂登車時也。幾﹐所以安體﹐謂若屍乘以幾之類。以重其初昏﹐與屍同也。云「景之制蓋如明衣」者﹐案《旣夕禮》﹕「明衣裳用布﹐袂屬幅﹐長下膝。」鄭注云「長下膝﹐又有裳於蔽下體深也。」此景之制無正文﹐故云蓋如明衣﹐直云制如明衣。此嫁時尙飾﹐不用布。案《詩》云「衣錦衣﹐裳錦裳。」鄭云「﹐衤單也。蓋以衤單爲之中衣﹐裳用錦而上加衤單焉。爲其文之大著也。庶人之妻嫁服也。士妻糸才衣衤冉。」彼以庶人用衤單﹐連引士妻糸才衣﹐則此士妻衣上亦用衤單。《碩人》是國君夫人﹐亦衣錦衣﹐則尊卑同用衤單。庶人卑﹐得與國君夫人同用錦爲衣大著。此士妻不用錦﹐不爲文大著﹐故云「行道禦風塵」也。

婿乘其車先﹐俟於門外。﹝婿車在大門外﹐乘之先者﹐道之也。男率女﹐女從男﹐夫婦剛柔之義﹐自此始也。俟﹐待也。門外﹐婿家大門外。﹞

﹝疏﹞「婿乘」至「門外」。

○注「婿車」至「門外」。

○釋曰﹕云「婿車在大門外」者﹐謂在婦家大門外。知者﹐以其婿於此始言乘其車﹐故知也。云「男率女﹐女從男﹐夫婦剛柔之義﹐自此始也」者﹐並《郊特牲》文。云「門外﹐婿家大門外」者﹐命士已上﹐父子異宮﹐故解爲婿家大門外。若不命之士﹐父子同宮﹐則大門父之大門外也。

婦至﹐主人揖婦以入。及寢門﹐揖入﹐升自西階。媵布席於奧。夫入於室﹐卽席。婦尊西﹐南面﹐媵﹑禦沃盥交。﹝升自西階﹐道婦入也。媵﹐送也﹐謂女從者也。禦﹐當爲訝。訝﹐迎也﹐謂婿從者也。媵沃婿盥於南洗﹐禦沃婦盥於北洗。夫婦始接﹐情有廉恥﹐媵﹑禦交道其志。﹞

﹝疏﹞「婦至」至「盥交」。

○釋曰﹕此明夫導於婦入門升階﹐及對席﹐媵﹑禦沃盥之儀。云「主人揖婦以入」者﹐此則《詩》云「好人提提﹐宛然左辟」是也。云「夫入於室﹐卽席」者﹐謂婿也。婦在尊西﹐未設席。婿旣爲主﹐東面須設饌﹐訖﹐乃設對席。揖卽對席爲前後至之便故也。

○注「升自」至「其志」。

○釋曰﹕云「升自西階﹐道婦入也」者﹐以尋常客客﹐主人在東﹐賓在西。今主人與妻俱升西階﹐故云道婦入也。云「媵﹐送也﹐謂女從者也」﹐卽侄娣也。云「禦﹐當爲訝。訝﹐迎也﹐謂婿從者也」者﹐以其與婦人爲盥﹐非男子之事﹐謂夫家之賤者也。知「媵沃婿盥於南洗﹐禦沃婦盥於北洗」者﹐以其有南北二洗。又云「媵禦沃盥交」﹐明知夫婦與媵禦南北交相沃盥也。

贊者徹尊冪。舉者盥﹐出﹐除冪﹐舉鼎入﹐陳於阼階南﹐西面﹐北上。匕俎從設。﹝執匕者﹐執俎者﹐從鼎而入﹐設之。匕﹐所以別出牲體也。俎﹐所以載也。﹞

﹝疏﹞「贊者」至「從設」。

○注「執匕」至「載也」。

○釋曰﹕案《特牲》《少牢》《公食》與《有司徹》﹐及此《昏禮》等﹐執匕俎舉鼎各別人者﹐此吉禮尙威儀故也。《士喪禮》舉鼎﹐右人以右手執匕﹐左人以左手執俎﹐舉鼎人兼執匕俎者﹐喪禮略也。云「從設」者﹐以從男之事﹐故從吉祭法也。《公食》執匕俎之人﹐入加匕於鼎﹐陳俎於鼎南﹐其匕與載﹐皆舉鼎者爲之。《特牲》注云「右人也﹐尊者於事指使可也。」則右人於鼎北﹐南面匕肉出之。左人於鼎西俎南﹐北面承取肉﹐載於俎。《士虞》右人載者﹐喪祭少變﹐故在西方﹐長者在左也。今《昏禮》鬼神陰陽當與《特牲禮》同﹐亦右人匕﹐左人載﹐遂執俎而立﹐以侍設也。云「匕﹐所以別出牲體也」者﹐凡牲有體﹐別謂肩﹑臂﹑﹑肫﹑胳﹑脊﹑脇之等於鼎﹐以次別匕出之載者﹐依其體別﹐以次載之於俎﹐故云別出牲體也。

北面載﹐執而俟。﹝執俎而立﹐俟豆先設。﹞

﹝疏﹞「北面載執而俟」。

○注「執俎」至「先設」。

○釋曰﹕知俟豆先設者﹐下文菹醢後乃云「俎入﹐設於豆東」﹐故知也。

匕者逆退﹐復位於門東﹐北面﹐西上。﹝執匕者事畢逆退﹐由便。至此乃著其位﹐略賤也。﹞

﹝疏﹞「匕者」至「西上」。

○注「執匕」至「賤也」。

○釋曰﹕云「至此乃著其位﹐略賤也」者﹐案《士冠》未行事﹐陳主人位訖﹐卽言兄弟及擯者之位﹐於此初陳鼎門外時﹐不見執匕者位﹐至此乃著其位﹐故言略賤也。

贊者設醬於席前﹐菹醢在其北。俎入﹐設於豆東﹐魚次。臘特於俎北。﹝豆東﹐菹醢之東。﹞

﹝疏﹞注「豆東菹醢之東」。

○釋曰﹕醬與菹醢俱在豆﹐知不在醬東者﹐下文醬東有黍稷﹐故知在菹醢東也。

贊設黍於醬東﹐稷在其東﹐設氵音於醬南。﹝饌要方也。﹞

﹝疏﹞「贊設」至「醬南」。

○注「饌要方也」。

○釋曰﹕豆東﹐兩俎醬東﹐黍稷是其要方也。

設對醬於東﹐﹝對醬﹐婦醬也﹐設之當特俎。﹞

﹝疏﹞「設對醬於東」。

○注「對醬」至「特俎」。

○釋曰﹕婿東面設醬﹐在南爲右﹐婦西面﹐則醬在北爲右﹐皆以右手取之爲便﹐故知設之當特俎東也。

菹醢在其南﹐北上。設黍於臘北﹐其西稷。設氵音於醬北。禦布對席﹐贊啟會﹐於惇南﹐對惇於北。﹝啟﹐發也。今文啟作開﹐古文爲。﹞

﹝疏﹞「菹醢」至「於北」。

○釋曰「菹醢在其南﹐北上」者﹐謂菹在醬南﹐其南有菹有醢。若婿醢在菹北﹐從南向北陳爲南上。此從北向南陳﹐亦醢在菹南﹐爲北上也。云「氵音」﹐卽上文大羹氵音。在爨者﹐羹宜熱﹐醢食乃將入﹐是以《公食大夫》云「大羹氵音不和﹐實於鐙﹐由門入﹐公設之於醬西」是也。又生人食﹐《公食大夫》是也。《特牲》《士虞》等爲神設﹐皆爲敬屍﹐屍亦不食也。《鄕飲酒》《鄕射》《燕禮》《大射》不設者﹐氵音非飲食之具﹐故無也。《少牢》無氵音者﹐文不備。《有司徹》有氵音者﹐賓屍禮褻﹐故有之﹐與《少牢》禮異也。云「設氵音於醬北」者﹐案上設婿氵音於醬南﹐在醬黍之南﹐特俎出於饌北﹐此設婦氵音於醬北﹐在特俎東﹐饌內則不得要方﹐上注云「要方者﹐據大判而言耳。」云「啟會﹐於惇南﹐對惇於北」者﹐取婿東面以南爲右﹐婦西面以北爲右﹐各取便也。﹐仰也﹐謂仰於地也。

贊告具。揖婦﹐卽對筵﹐皆坐﹐皆祭。祭薦﹑黍﹑稷﹑肺。﹝贊者西面告饌具也。婿揖婦﹐使卽席﹐薦菹醢。﹞

﹝疏﹞「贊者」至「稷肺」。

○注「贊者」至「菹醢」。

○釋曰﹕知「贊者西面告饌具」者﹐以其所告者宜告主人﹐主人東面﹐知西面告也。云「薦菹醢」者﹐以其《儀禮》之內單言薦者﹐皆據籩豆而言也。

贊爾黍﹐授肺脊。皆食﹐以氵音﹑醬﹐皆祭舉﹑食舉也。﹝爾﹐移也﹐移置席上﹐便其食也。皆食﹐食黍也。以﹐用也﹐用者﹐謂啜氵音咂醬。古文黍作稷。﹞

﹝疏﹞「贊爾」至「舉也」。

○釋曰﹕云「祭舉﹑食舉也」者﹐舉謂舉肺﹐以其舉以祭以食﹐故名肺爲舉﹐則上文云「祭者﹐祭肺」也。

○注「爾移」至「作稷」。

○釋曰﹕云「爾﹐移也」者﹐爾訓爲近﹐謂移之使近人﹐故云「移置席上﹐便其食也」。案《玉藻》云「食坐盡前」﹐謂臨席前畔﹐則不得移黍於席上。此云「移置席上」者﹐鬼神陰陽﹐故此昏禮從《特牲》祭祀法。云「皆食﹐食黍也」者﹐案《特牲》《少牢》祭舉﹑食舉乃飯﹐此先食黍﹐乃祭舉﹐相反者﹐彼九飯禮成﹐故先食舉﹐以爲導食气。此三飯禮略﹐故不須導也。此先爾黍稷﹐後授肺﹐《特牲》亦然﹐以其士禮同也。《少牢》佐食﹐先以舉肺脊﹐授屍﹐乃爾黍者﹐大夫禮與士異故也。然《士虞》亦先授舉肺脊﹐後乃爾黍者﹐喪禮與吉反故也。云「用者﹐謂啜氵音肺咂醬」者﹐以其大羹汁不用箸﹐醬又不須以箸﹐故用口啜氵音﹐用指咂醬也。

三飯﹐卒食。﹝卒﹐已也。同牢示親﹐不主爲食起﹐三飯而成禮也。﹞

﹝疏﹞「三飯卒食」。

○注「同牢」至「禮也」。

○釋曰﹕云「同牢示親﹐不主爲食起」者﹐《少牢》十一飯﹐《特牲》九飯而禮成﹐此獨三飯﹐故云同牢示親﹐不主爲食起﹐三飯而成禮也。

贊洗爵﹐酌主人﹐主人拜受。贊戶內北面答拜。婦亦如之。皆祭。﹝﹐漱也。之言演也﹐安也。漱﹐所以口﹐且演安其所食。酌內尊。﹞

﹝疏﹞「贊洗」至「皆祭」。

○釋曰﹕自此至「尊否」﹐論夫婦食訖及徹饌於房節。云「主人拜受」者﹐婿拜當東面﹐婦亦如之者﹐婦拜當南面。是以《少牢》云「皆答拜」﹐鄭注云「在東面席者﹐東面拜。在西面席者﹐皆南面拜。」故知婦拜南面。若贊答婦拜﹐亦於戶內北面也。云「皆祭」者﹐祭先也。

○注「漱」至「內尊」。

○釋曰﹕云「﹐漱也。之言演也﹐安也。漱﹐所以口﹐且演安其所食」者﹐案《特牲》云「主人洗角升﹐酌屍。」注云「猶衍也﹐是獻屍也。謂之者﹐屍旣卒食﹐又欲頤衍養樂之。」又《少牢》云「主人酌酒﹐乃屍。」注云「猶羨也﹐旣食之而又飲之﹐所以樂之。」三注不同者﹐文有詳略﹐相兼乃具。《士虞》亦是屍﹐注直云「﹐安食也。」不言養樂及羨者﹐喪故略之。此三俱不言獻﹐皆云﹐直取其﹐故注云漱所以口﹐演安其所食﹐亦頤養樂之義。知「酌內尊」者﹐以下文云贊「酌於戶外尊」﹐故知此夫婦酌內尊也。

贊以肝從﹐皆振祭﹐嚌肝﹐皆實於菹豆。﹝肝﹐肝炙也。飲酒﹐宜有肴以安之。﹞

﹝疏﹞「贊以」至「菹豆」。

○釋曰﹕案《特牲》《少牢》獻屍﹐以肝從屍嚌之﹐加於菹豆﹐與此同禮之正也。主人與祝亦以肝從﹐加於俎不加於豆者﹐下尸﹐故不敢同之也。《士虞》獻屍﹐屍以肝加於俎者﹐喪祭﹐故鄭云加於俎﹐從其牲體也﹐以喪不志於味﹐但此雲實﹐不云加﹐異於祭故也。

卒爵﹐皆拜。贊答拜﹐受爵。再如初﹐無從。三用巹﹐亦如之。﹝亦無從也。﹞

﹝疏﹞「卒爵」至「如之」。

○注「亦無從也」。

○釋曰「卒爵﹐皆拜﹐贊答拜」者﹐獻主處也。云「再如初」者﹐如自贊洗爵已下﹐至答拜受爵也。云「亦無從也」者﹐三用巹亦如之﹐亦自贊洗爵至受爵﹐鄭直云「亦無從」。用巹文承再之下﹐明知事事如再﹐以其初有從﹐再如初無從﹐三用巹亦無從﹐故鄭以亦無從言之﹐其實皆同再也。

贊洗爵﹐酌於戶外尊。入戶﹐西北面奠爵﹐拜。皆答拜。坐祭﹐卒爵﹐拜。皆答拜。興。﹝贊酌者﹐自酢也。﹞

﹝疏﹞「贊洗」至「拜興」。

○釋曰﹕言「皆」者﹐皆夫婦也。三乃酌外尊﹐自酢者皆是略賤者也。旣隔﹐合巹乃用爵﹐不嫌相襲爵﹐明更洗余爵也。

主人出﹐婦復位。﹝復尊西南面之位。﹞

﹝疏﹞「主人出婦復位」。

○注「復尊西南面之位」。

○釋曰﹕直云「主人出」﹐不云處所﹐案下文云「主人說服於房」矣﹐則此時亦向東房矣。云「復尊西南面之位」者﹐婦人不宜出復入﹐故因舊位而立也。

乃徹於房中﹐如設於室﹐尊否。﹝徹室中之饌設於房中﹐爲媵禦之。徹尊不設﹐有外尊也。﹞

﹝疏﹞「乃徹」至「尊否」。

○釋曰﹕經云「乃徹於房中﹐如設於室」﹐𨿽據豆俎而言﹐理兼於尊矣﹐故云徹尊。不設有外尊﹐明徹中兼尊也。云「尊否」者﹐惟尊不設於房中而言也。知爲媵禦之者﹐下文云「媵主人之餘」已下是也。

主人說服於房﹐媵受。婦說服於室﹐禦受。姆授巾。﹝巾﹐所以自淸。今文說皆作稅。﹞

﹝疏﹞「主人」至「授巾」。

○釋曰﹕自此至「呼則聞」﹐論夫婦寢息及媵﹑禦之事也。云「主人說服於房﹐媵受。婦說服於室﹐禦受」者﹐與沃盥文同﹐亦是交接有漸之義也。疊今文爲稅不從者﹐稅是追服之言﹐非脫去之義﹐故不從也。

禦衽於奧﹐媵衽良席在東﹐皆有枕﹐北止。﹝衽﹐臥席也。婦人稱夫曰良。《孟子》曰「將見良人之所之。」止﹐足也。古文止作趾。﹞

﹝疏﹞「禦衽」至「北止」。

○注「衽臥」至「作趾」。

○釋曰﹕衽於奧﹐主於婦席。使禦布婦席﹐使媵布夫席﹐此亦示交接有漸之義也。云「衽﹐臥席也」者﹐案《曲禮》云「請席何鄕﹐請衽何趾。」鄭云「坐問鄕﹐臥問趾﹐因於陰陽。」彼衽稱趾﹐明衽臥席也。若然﹐前布同牢席﹐夫在西﹐婦在東﹐今乃夫在東﹐婦在西﹐易處者﹐前者示有陰陽交會有漸﹐故男西女東﹐今取陽往就陰﹐故男女各於其方也。云「《孟子》」者﹐案《孟子離婁篇》云「齊人有一妻一妾而處室者﹐其良人出﹐則必厭酒肉而後反。其妻問所與飲食者﹐則盡富貴者。其妻告其妾曰﹕良人出﹐則厭酒肉而後反﹐問所與飲食者﹐則盡富貴者也﹐而未嘗有顯者﹐來吾將良人之所之。」注云「﹐視也。」彼爲視﹐亦得爲見﹐故鄭此注爲見也。引之者﹐證婦人稱夫爲良人之義也。云「古文止作趾」者﹐𨿽疊古文﹐趾爲足﹐亦一義也。

主人入﹐親說婦之纓。﹝入者﹐從房還入室也。婦人十五許嫁﹐笄而禮之﹐因著纓﹐明有系也。蓋以五采爲之﹐其制未聞。﹞

﹝疏﹞「主人」至「之纓」。

○注「入者」至「未聞」。

○釋曰﹕知「從房還入室」者﹐夫前出說服於房﹐今言入﹐明從房入室也。云「婦人十五許嫁﹐笄而禮之﹐因著纓」者﹐案《曲禮》云「女子許嫁纓」﹐又云「女子許嫁笄而字」﹐鄭據此諸侯文而言。但言十五許嫁﹐則以十五爲限﹐則自十五巳上皆可許嫁也。云「明有系也」者﹐纓是系物爲之﹐明有系也。云「蓋以五采爲之」者﹐以《周禮巾車職》五路﹐皆有繁纓就數﹐鄭注﹕「纓皆用五采爲之。」此纓𨿽用絲爲之﹐當用五采﹐但無文﹐故云「蓋」以疑之也。云「其制未聞」者﹐此纓與男子冠纓異﹐彼纓垂之兩傍﹐結其絳。此女子纓﹐不同於彼﹐故云其制未聞。但纓有二﹐時不同﹐《內則》云「男女未冠笄者﹐總角衿纓﹐皆佩容臭。」鄭注云「容臭﹐香物也。以纓佩之﹐爲迫尊者給小使也。」此是幼時纓也。《內則》又云﹐婦事舅姑﹐子事父母﹐「衿纓﹑綦屨」。注云「衿﹐猶結也。婦人有纓示系屬也。」是婦人﹑女子有二時之纓。《內則》示有系屬之纓﹐卽許嫁之纓﹐與此說纓一也。若然﹐笄亦有二等﹐案《問喪》親始死﹐笄糸麗﹐據男子去冠仍有笄﹝元缺一字﹞與婦人之笄﹐並有安發之笄也。爵弁﹑皮弁及六冕之笄﹐皆是固冠冕之笄﹐是其二也。

燭出。﹝昏禮畢﹐將臥息。﹞媵主人之餘﹐禦婦余﹐贊酌外尊之。﹝外尊﹐房戶外之東尊。﹞

﹝疏﹞「媵」至「之」。

○釋曰﹕亦陰陽交接之義。云「酌外尊」者﹐賤不敢與主人同酌內尊也。

媵侍於戶外﹐呼則聞。﹝爲尊者有所徵求。今文侍作待。﹞

﹝疏﹞「媵待」至「則聞」。

○釋曰﹕不使禦待於戶外供承夫婦者﹐以女爲主﹐故使媵待於戶外也。

夙興﹐婦沐浴。糸麗笄﹑宵衣以俟見。﹝夙﹐早也。昏﹐明日之晨。興﹐起也。俟﹐待也。待見於舅姑寢門之外。古者命士以上﹐年十五父子異宮。﹞

﹝疏﹞「夙興」至「俟見」。

○釋曰﹕自此至「授人」﹐論婦見舅姑之事。云「糸麗笄宵衣」者﹐此則《特牲》主婦宵衣也。不著純衣衤冉者﹐彼嫁時之盛服。今已成昏之後﹐不可使服﹐故退從此服也。

○注「夙早」至「異宮」。

○釋曰﹕言「昏﹐明日之晨」者﹐以昨日昏時成禮﹐此經言「夙興」﹐故知是昏之晨旦也。云「興﹐起也。俟﹐待也。待見於舅姑寢門之外」者﹐因訓卽解之也。云「古者命士以上﹐年十五父子異宮」者﹐案《內則》云「由命士以上﹐父子異宮。」不云年限。今鄭知十五爲限者﹐以其十五成童﹐是以鄭注《喪服》亦云「子幼謂年十五以下﹐則不隨母嫁。」故知十五以後乃異宮也。鄭言此限者﹐欲見不命之士父子同宮﹐𨿽俟見﹐不得言舅姑寢門外也。

質明﹐贊見婦於舅姑。席於阼﹐舅卽席。席於房外﹐南面﹐姑卽席。﹝質﹐平也。房外﹐房戶外之西。古文舅皆作咎。﹞

﹝疏﹞「質明」至「卽席」。

○注「質平」至「作咎」。

○釋曰﹕此經論設舅姑席位所在。鄭知房外是房戶外之西者﹐以其舅在阼﹐阼當房戶之東。若姑在房戶之東﹐卽當舅之北﹐南面向之不便。又見下記云「父醴女而俟迎者﹐母南面於戶外﹐女出於母左」﹐以母在房戶西﹐故得女出於母左。是以知此房外亦房戶外之西也。

婦執棗栗﹐自門入﹐升自西階﹐進拜﹐奠於席。﹝﹐竹器而衣者﹐其形蓋如今之﹤蘆去﹥蘆矣。進拜者﹐進東面乃拜。奠之者﹐舅尊﹐不敢授也。﹞

﹝疏﹞「婦執」至「於席」。

○釋曰﹕此經論婦從舅寢門外入見舅之事也。必見舅用棗栗﹐見姑以段者﹐案《春秋》莊二十四年經書﹕「秋﹐八月丁丑﹐夫人姜氏入。戊寅﹐大夫宗婦覿﹐用幣。」《公羊傳》云「宗婦者何﹖夫夫之妻也。覿者何﹖見也。用者何﹖用者不宜用也。見用幣﹐非禮也。然則曷用﹖棗栗云乎﹖段云乎﹖」注云「段者﹐脯也。禮﹐婦人見舅以棗栗爲贄﹐見姑以段爲贄﹐見夫人至尊﹐兼而用之。云乎﹖辭也。棗栗﹐取其早自謹敬。段﹐取其斷﹐斷自正。」是用棗栗﹑段之義也。案《雜記》云「婦見舅姑﹐兄弟姑姊妹皆立於堂下﹐西面﹐北上﹐是見已。」注云「婦來爲供養也﹐其見主於尊者﹐兄弟以下在位﹐是爲已見﹐不復特見。」又云「見諸父﹐各就其寢。」注云「旁尊也。亦爲見時不來。」今此不言者﹐文略也。

○注「竹」至「授也」。

○釋曰﹕知「﹐竹器」者﹐以字從竹﹐故知竹器。知有衣者﹐下記云「緇被裏加於橋」﹐注云「被﹐表也。有衣者﹐婦見舅姑﹐以飾爲敬。」是有衣也。云「如今之﹝B157﹞﹛盧﹜矣」者﹐此舉漢法以況義﹐但漢法去今以遠﹐其狀無以可知也。云「進拜者﹐進東面乃拜」者﹐謂從西階進至舅前而拜。云「奠之者﹐舅尊﹐不敢授也」者﹐案下姑奠於席不授﹐而云舅尊不敢授者﹐但舅直撫之而已﹐至姑則親舉之。親舉者﹐若親授之﹐然故於舅得云尊不敢授也。

舅坐撫之﹐興﹐答拜。婦還﹐又拜。﹝還又拜者﹐還於先拜處拜。婦人與丈夫爲禮則俠拜。﹞

﹝疏﹞「舅坐」至「又拜」。

○注「還又」至「俠拜」。

○釋曰﹕云「先拜處」者﹐謂前東面拜處也。云「婦人與丈夫爲禮則俠拜」者﹐謂若《士冠》冠者見母﹐「母拜受﹐子拜送﹐母又拜」。母於子尙俠拜﹐則不徒此婦於舅而已﹐故廣言婦人與丈夫爲禮則俠拜。

降階﹐受段﹐升﹐進﹐北面拜﹐奠於席。姑坐﹐舉以興﹐拜﹐授人。﹝人﹐有司。姑執以起﹐答婦拜﹐授有司徹之﹐舅則宰徹之。﹞

﹝疏﹞「降階」至「授人」。

○釋曰﹕此經論婦見姑之事。

○注「人有」至「徹之」。

○釋曰﹕云「人﹐有司」者﹐凡行事者﹐皆主人有司也。知舅則使宰徹者﹐此見下記云「舅答拜宰徹」是也。

贊醴婦。﹝醴當爲禮。贊禮婦者﹐以其婦道新成﹐親厚之。﹞

﹝疏﹞「贊醴婦」。

○注「醴當」至「厚之」。

○釋曰﹕自此至「於門外」﹐論舅姑堂上禮婦之事。云「醴當爲禮」者﹐《士冠》《內則》《昏義》諸文﹐醴皆破從禮者﹐案《司儀》注﹕「上於下曰禮﹐敵者曰儐。」又案《大行人》云「王禮再而酢」之等用郁鬯﹐不言王鬯﹐再而酢而言禮﹐則此諸文𨿽用醴禮賓﹐不得卽言主人醴賓﹐故皆從上於下曰禮解之。

席於戶牖﹐﹝室戶西﹐牖東﹐南面位。﹞

﹝疏﹞「席於戶牖」。

○注「室戶」至「面位」。

○釋曰﹕知義然者﹐以其賓客位於此﹐是以禮子﹑禮婦﹑禮賓客﹐皆於此尊之﹐故也。

側尊С醴於房中。婦疑立於席西。﹝疑﹐正立自定之貌。﹞

﹝疏﹞「側尊」至「席西」。

○注「疑正立自定之貌」。

○釋曰﹕云「婦疑立於席西」者﹐以其禮未至而無事﹐故疑然自定而立﹐以待事也。若行之而立﹐則云立﹐不得云疑立也。

贊者酌醴﹐加四﹐面枋﹐出房﹐席前北面。婦東面拜受。贊西階上北面拜送。婦又拜。薦脯醢。﹝婦東面拜﹐贊北面答之﹐變於丈夫始冠成人之禮。﹞

﹝疏﹞「贊者」至「脯醢」。

○釋曰﹕云「面枋﹐出房」者﹐以其贊授﹐故面枋。《冠禮》贊酌醴﹐將授賓﹐則面葉。賓受醴﹐將授子﹐乃面枋也。此婦又拜﹐並下經「婦又拜」者﹐皆俠拜也。

○注「婦東」至「之禮」。

○釋曰﹕云「婦東面拜﹐贊北面答之﹐變於丈夫始冠成人之禮」者﹐案《冠禮》禮子與此禮婦俱在賓位﹐彼禮子南面受醴﹐此則東面﹐不同﹐故決之。彼南面者﹐以向賓拜﹐此東面者﹐以舅姑在東﹐亦面拜之也。

婦升席﹐左執觶﹐右祭脯醢﹐以四祭醴三﹐降席﹐東面坐﹐啐醴﹐建四﹐興﹐拜。贊答拜。婦又拜﹐奠於薦東﹐北面坐取脯﹐降﹐出﹐授人於門外。﹝奠於薦東﹐升席﹐奠之。取脯降出授人﹐親徹﹐且榮得禮。人﹐謂婦氏人。﹞

﹝疏﹞「婦升」至「門外」。

○注「奠於」至「氏人」。

○釋曰﹕鄭知奠者「升席奠之」者﹐見上《冠禮》禮子﹑禮賓﹐皆云卽筵「奠於薦東﹐降筵﹐北面坐取脯」﹐明此奠時升席﹐南面奠﹐乃降﹐北面取脯﹐降出授人。云「親徹﹐且榮得禮」者﹐言且兼二事﹐何者﹖下饗婦之俎不親徹﹐又自出門授人﹐是且榮得禮。下饗不親徹俎者﹐於禮時禮訖﹐故於後略之。知人是婦氏人者﹐以其在門外﹐婦往授之﹐明是婦氏之人也。

舅姑入於室﹐婦盥饋。﹝饋者﹐婦道旣成﹐成以孝養。﹞特豚﹐合升﹐側載﹐無魚臘﹐無稷﹐並南上。其他如取女禮。﹝側載者﹐右胖載之舅俎﹐左胖載之姑俎﹐異尊卑。並南上者﹐舅姑共席於奧﹐其饌各以南爲上。其他﹐謂醬氵音菹醢。女﹐謂婦也。如取婦禮同牢時。今文並當作並。﹞

﹝疏﹞「舅姑」至「女禮」。

○釋曰﹕自此至「之錯」﹐論婦饋舅姑成孝養之事。云「其他如取女禮」者﹐則自「側載」以下﹐「南上」以上﹐與取女異。異者﹐彼則有魚臘並稷﹐此則無魚臘與稷。彼男東面﹐女西面別席﹐其醬醢菹﹐夫則南上﹐婦則北上﹔今此舅姑共席東面﹐俎及豆等皆南上。是其異也。

○注「側載」至「作並」。

○釋曰﹕豚載皆合升﹐若成牲載一胖﹐是常得云側﹐此乃載胖﹐故云「側」。但周人尙右﹐故知右胖載之舅俎﹐左胖載之姑俎。是以鄭云「異尊卑」也。云「並南上者﹐舅姑共席於奧﹐其饌各以南爲上」者﹐決同牢男女東西相對﹐各上其右也。云「其他﹐謂醬氵音菹醢」者﹐以同牢時夫婦各有此四者﹐今以饋舅姑﹐亦各有此四物﹐故云「如同牢時」也。𨿽不言酒﹐旣有饋﹐明有酒在其他中﹐酒在內者﹐亦在北牖下﹐外尊亦當在房戶外之東。鄭不云者﹐略耳。

婦贊成祭﹐卒食﹐一﹐無從。﹝贊成祭者﹐授處之。今文無成也。﹞

﹝疏﹞「婦贊」至「無從」。

○注「贊成祭者授處之」。

○釋曰「贊成祭」者﹐謂授之﹐又處置﹐令知在於豆也。

席於北墉下。﹝墉﹐墻也﹐室中北墻下。﹞

﹝疏﹞「席於北墉下」。

○釋曰﹕此席將爲婦之位處也。

婦徹﹐設席前如初﹐西上。婦﹐舅辭﹐易醬。﹝婦者﹐卽席將也。辭易醬者﹐嫌淬。﹞

﹝疏﹞「婦徹」至「易醬」。

○釋曰「婦徹﹐設於席前如初﹐西上」者﹐此直余。「舅辭﹐易醬」者﹐舅尊故也。不舅餘者﹐以舅尊﹐嫌相褻。言「西上」者﹐亦以右爲上也。

○注「婦」至「淬」。

○釋曰﹕言「將」者﹐事未至﹐以其此始。言婦之意至下文「婦姑之饌」乃始耳。云「辭易醬者﹐婦嫌淬」者﹐以其醬乃以指咂之﹐淬也。

婦姑之饌。禦贊祭豆﹑黍﹑肺﹐舉肺﹑脊。乃食﹐卒。姑之﹐婦拜受﹐姑拜送。坐祭﹐卒爵﹐姑受﹐奠之。﹝奠之﹐奠於篚。﹞

﹝疏﹞「婦」至「奠之」。

○注「奠之奠於篚」。

○釋曰﹕云「禦贊祭豆﹑黍﹑肺﹐舉肺﹑脊」者﹐禦贊婦祭之也。鄭知「奠之於篚」者﹐此云如取女禮﹐取女有篚﹐明此亦奠之於篚可知也。

婦徹於房中﹐媵禦﹐姑之。𨿽無娣﹐媵先。於是與始飯之錯。﹝古者嫁女﹐必侄娣從﹐謂之媵。侄﹐兄之子。娣﹐女弟也。娣尊侄卑。若或無娣﹐猶先媵﹐容之也。始飯謂舅姑。錯者﹐媵舅余﹐禦姑余也。古文始爲姑。﹞

﹝疏﹞「婦徹」至「之錯」。

○注「古者」至「爲姑」。

○釋曰﹕云「古者嫁女﹐必侄娣從﹐謂之媵」者﹐媵有二種﹐若諸侯有二媵外別有侄娣。是以莊公十九年經書﹕「秋﹐公子結媵陳人之婦於鄄。」《公羊傳》曰「媵者何﹖諸侯娶一國﹐則二國往媵之﹐以侄娣從。侄者何﹖兄之子也。娣者何﹖弟也。」諸侯夫人自有侄娣﹐並二媵各有侄娣﹐則九女是媵﹐與侄娣別也。若大夫﹑士無二媵﹐卽以侄娣爲媵。鄭云「古者嫁女﹐必侄娣從﹐謂之媵」﹐是據大夫﹑士言也。云「侄﹐兄之子。娣﹐女弟也。娣尊侄卑」者﹐解經云「𨿽無娣﹐媵先」之義﹐以其若有娣﹐乃先﹐媵卽侄也。云「猶先媵﹐容之也」者﹐對禦是夫之從者﹐爲後。若然﹐侄與娣俱名媵﹐今言𨿽無娣媵先﹐似娣不名媵者﹐但侄娣俱是媵。今去娣﹐娣外惟有侄﹐侄言媵先﹐以對禦爲先﹐非對娣也。稱媵以其侄娣﹐俱是媵也。云「始飯謂舅姑」者﹐舅姑始飯﹐如今媵舅余﹐禦姑余﹐是交錯之義﹐若「媵禦沃盥交」也。舅姑爲飯始﹐不爲始﹐俗本云與始之錯者﹐誤也。

舅姑共饗婦以一獻之禮。舅洗於南洗﹐姑洗於北洗﹐奠酬。﹝以酒食勞人曰饗。南洗在庭﹐北洗在北堂。設兩洗者﹐獻酬酢以淸爲敬。奠酬者﹐明正禮成﹐不復舉。凡酬酒皆奠於薦左﹐不舉。其燕則更使人舉爵。﹞

﹝疏﹞「舅姑」至「奠酬」。

○注「以酒」至「舉爵」。

○釋曰﹕自此至「歸俎於婦氏人」﹐論饗婦之事。此饗與上盥饋同日爲之﹐知者﹐見《昏義》曰「舅姑入室﹐婦以特豚饋﹐明婦順也。厥明﹐舅姑共饗婦。」鄭彼注云「昏禮不言厥明﹐此言之者﹐容大夫以上禮多﹐或異日。」故知此士同日可也。此與上事相因﹐亦於舅姑寢堂之上﹐與禮婦同在客位也。云「其饗婦以一獻之禮」者﹐案下記云「饗婦姑薦焉」﹐注云「舅姑共饗婦﹐舅獻姑薦脯醢。」但薦脯醢無盥洗之事﹐今設此洗﹐爲婦人不下堂也。云「姑洗於北洗」﹐洗者洗爵﹐則是舅獻姑酬﹐共成一獻﹐仍無妨姑薦脯醢也。云「凡酬酒皆奠於薦左﹐不舉」者﹐此經直云奠酬﹐不言處所﹐故云「凡」﹐通《鄕飲酒》《鄕射》《燕禮》之等。云「燕則更使人舉爵」者﹐案《燕禮》獻酬訖﹐別有人舉旅行酬是也。饗亦用醴酒﹐知者﹐以下記云「庶婦使人醮之」﹐注云「使人醮之﹐不饗也。酒不酬酢曰醮﹐亦有脯醢。婦酌之以醴﹐尊之﹔庶婦酌之以酒﹐卑之」是也。若然﹐知記非醴婦者﹐以記云「庶婦使人醮之」﹐明婦親之。案上醴婦𨿽﹐使贊者親﹐明記醮庶婦使人當饗﹐節也。

舅姑先降自西階﹐婦降自阼階。﹝授之室﹐使爲主﹐明代己。﹞

﹝疏﹞「舅姑」自「阼階」。

○注「授之」至「代己」。

○釋曰﹕案《曲禮》云子事父母﹐「升降不由阼階」﹐是主人尊者之處。今舅姑降自西階﹐婦降自阼階﹐是授婦以室之事也。云「授之室」﹐《昏義》文也。

歸婦俎於婦氏人。﹝言俎﹐則饗禮有牲矣。婦氏人﹐丈夫送婦者﹐使有司歸以婦俎﹐當以反命於女之父母﹐明其得禮。﹞

﹝疏﹞「歸婦俎於婦氏人」。

○注「言俎」至「得禮」。

○釋曰﹕案《雜記》云大饗﹐「卷三牲之俎歸於賓館」﹐是賓所當得也。饗時設幾而不倚﹐爵盈而不飲﹐肴乾而不食﹐故歸俎。此饗婦﹐婦亦不食﹐故歸也。經𨿽不言牲﹐旣言俎﹐俎所以盛肉﹐故知有牲。此婦氏人卽上婦所授脯者也﹐故上注引此婦氏人﹐證所授人爲一也。

舅饗送者以一獻之禮﹐酬以束錦。﹝送者﹐女家有司也。爵至酬賓﹐又從之以束錦﹐所以相厚。古文錦皆爲帛。﹞

﹝疏﹞「舅饗」至「束錦」。

○注「送者」至「作帛」。

○釋曰﹕此一獻與饗婦一獻同﹐禮則異﹐彼兼有姑﹐此依常饗賓客法。知送者是女家有司者﹐故《左氏傳》云「齊侯送姜氏﹐非禮也。凡公女嫁於敵國﹐姊妹則上卿送之﹐以禮於先君。公子則下卿送之。於大國﹐𨿽公子亦上卿送之。於天子﹐則諸卿皆行﹐公不自送。於小國﹐則上大夫送之。」以此而言﹐則尊無送卑之法﹐則大夫亦遣臣送之﹐士無臣﹐故知有司送之也。云「古文錦皆爲帛」者﹐此及下文錦皆爲帛﹐不從古文者﹐禮有玉錦﹐非獨此文﹐則禮有贈錦之事﹐故不從古文也。

姑饗婦人送者﹐酬以束錦。﹝婦人送者﹐隸子弟之妻妾。凡饗﹐速之。﹞

﹝疏﹞「姑饗」至「束錦」。

○注「婦人」至「速之」。

○釋曰﹕《左氏傳》云「士有隸子弟。」士卑無臣﹐自以其子弟爲僕隸﹐並已之子弟之妻妾﹐但尊無送卑﹐故知婦人送者是隸子弟之妻妾也。云「凡饗﹐速之」者﹐案《聘禮》饗食速賓﹐則知此舅姑饗送者﹐亦速之也。凡速者﹐皆就館召之﹐是以下云「若異邦則贈丈夫送者以束錦」﹐鄭云「就賓館。」則賓自有館。若然﹐婦人送者﹐亦當有館。男子則主人親速﹐其婦送者不親速﹐以其婦人迎客不出門﹐當別遣人速之。

若異邦﹐則贈丈夫送者以束錦。﹝贈﹐送也。就賓館。﹞

﹝疏﹞「若異」至「束錦」。

○注「贈送也就賓館」。

○釋曰﹕案莊二十七年冬﹐莒慶來迎叔姬﹐《公羊傳》曰「大夫越竟逆女﹐非禮也。」鄭注《喪服》亦云「古者大夫不外娶。」今言異邦得外娶者﹐以大夫尊﹐外娶則外交﹐故不許。士卑不嫌﹐容有外娶法﹐故有異邦送客也。鄭知就館者﹐贈賄之等皆就館﹐故知此亦就館也。

●卷六士昏禮第二

若舅姑旣沒﹐則婦入三月﹐乃奠菜。﹝沒﹐終也。奠菜者﹐以篚祭菜也﹐蓋用堇。﹞

﹝疏﹞「若舅」至「奠菜」。

○釋曰﹕自此至「饗禮」﹐論舅姑沒三月廟見之事。必三月者﹐三月一時天气變﹐婦道可以成之故也。此言「舅姑旣沒」者﹐若舅沒姑存﹐則當時見姑﹐三月亦廟見舅。若舅存姑沒﹐婦人無廟可見﹐或更有繼姑﹐自然如常禮也。案《曾子問》云「三月而廟見﹐稱來婦也。擇日而祭於禰﹐成婦之義也。」鄭云「謂舅姑沒者也﹐必祭﹐成婦義者。婦有供養之禮﹐猶舅姑存時盥饋特豚於室。」此言奠菜﹐卽彼祭於禰一也。奠菜亦得稱祭者﹐若《學記》云「皮弁祭菜」之類也。

○注「沒終」至「用堇」。

○釋曰﹕此注云「奠菜者﹐以篚」﹐案下云「婦執菜」﹐篚卽﹐一也。鄭知菜「蓋用堇」者﹐舅姑存時用棗﹑栗﹑段﹑﹑義取早起肅栗﹐治段自﹐則此亦取謹敬。因《內則》有堇﹑﹑﹑楡供養﹐是以疑用堇﹐故云「蓋」也。

席於廟奧﹐東面﹐右幾。席於北方﹐南面。﹝廟﹐考妣之廟。北方﹐墉下。﹞

﹝疏﹞注「廟考」至「墉下」。

○釋曰﹕案《周禮司幾筵》云「每惇一幾」﹐鄭注云「《周禮》𨿽合葬及時﹐同在殯﹐皆異幾﹐體實不同﹐祭於廟同幾﹐精气合。」又《祭統》云「設同幾」﹐同幾卽同席﹐此卽祭於廟中而別席者。此旣廟見﹐若生時見舅姑﹐舅姑別席異面﹐是以今亦異席別面﹐象生﹐不與常祭同也。鄭知「廟﹐考妣廟」者﹐《曾子問》云「擇日而見於禰」﹐又象生時見舅姑﹐故知考妣廟也。

祝盥﹐婦盥於門外。婦執菜﹐祝帥婦以入。祝告﹐稱婦之姓﹐曰「某氏來婦﹐敢奠嘉菜於皇舅某子。」﹝帥﹐道也。入﹐入室也。某氏者﹐齊女則曰姜氏﹐魯女則曰姬氏。來婦﹐言來爲婦。嘉﹐美也。皇﹐君也。﹞

﹝疏﹞釋曰﹕洗在門外﹐祝與婦就而盥之者﹐此亦異於常祭﹐象生見舅姑﹐在外沐浴﹐乃入舅姑之寢﹐故洗在門外也。云「祝帥婦以入」者﹐象《特牲》陰厭﹐祝先主人入室也。云「某子」者﹐言若張子﹑李子也。

婦拜﹐扌及地﹐坐奠菜於幾東席上﹐還﹐又拜如初。﹝扌及地﹐手至地也。婦人扌及地﹐猶男子稽首。﹞

﹝疏﹞注「扌及地」至「稽首」。

○釋曰﹕云「扌及地﹐手至地」者﹐以手之至地謂之扌及地﹐則首不至手﹐又與男子空首不同。云「婦人扌及地﹐猶男子稽首」者﹐婦人肅拜爲正﹐今云扌及地﹐則婦人之重拜也﹐猶男子之稽首﹐亦拜中之重﹐故以相況也。案《周禮大祝》﹕「辧九拜﹐一曰稽首﹐二曰頓首﹐三曰空首﹐四曰振動﹐五曰吉拜﹐六曰凶拜﹐七曰奇拜﹐八曰褒拜﹐九曰肅拜。」鄭云「稽首﹐拜頭至地也。頓首﹐拜頭叩地也。空首﹐拜頭至手﹐所謂拜手也。吉拜﹐拜而後稽顙﹐謂齊衰不杖以下者。言吉者﹐此殷之凶拜﹐周以其與頓首相近﹐故謂之吉拜云。凶拜﹐稽顙而後拜﹐謂三年服者。振動﹐謂戰栗變動之拜。鄭大夫云「奇拜﹐謂一拜也。褒讀爲報﹐報拜﹐再拜是也。」鄭玄謂「一拜﹐答臣下拜。再拜﹐拜神與屍。」鄭司農云「肅拜﹐但俯下手﹐今時扌壹是也。」但九拜之中﹐四者是正拜﹐卽稽首﹑頓首﹑空首﹑肅拜是也。稽首﹐拜中之重﹐是臣拜君之拜也。頓首﹐平敵相與之拜﹐故《左氏傳》齊侯拜魯侯爲稽首﹐魯君答以頓首。齊於魯責稽首﹐答曰「天子在﹐無所稽首。」是臣於君以稽首﹐故《燕禮》臣與君皆云稽首也。空首者﹐君答臣下拜也。肅拜者﹐婦人以肅拜爲正﹐若以男子於軍中亦肅拜﹐故《左氏傳》晉至云「敢肅使者」是也。餘五者皆依於正拜。振拜﹐鄭云《書》曰王動色變者﹐是武王觀兵﹐白魚入王舟﹐王動色變﹐武王於時拜天神﹐爲此拜當稽首也。奇拜旣爲一拜﹐是君答臣下之拜﹐當以附空首也。褒拜爲屍及神﹐亦當附稽首也。其吉拜﹐先吉拜爲頓首﹐後稽顙﹐則吉拜當附頓首也。凶拜爲先稽顙﹐後吉拜之﹐此周之三年之喪拜﹐後爲吉拜﹐當附稽首也。《左氏傳》穆嬴抱太子趙氏﹐頓首於宣子者﹐私求法﹐故不爲肅拜。《喪小記》云「婦人爲夫與長子稽顙」者﹐爲重喪﹐故亦不肅拜也。

婦降堂﹐取菜入。祝曰「某氏來婦﹐敢告於皇姑某氏。」奠菜於席﹐如初禮。﹝降堂﹐階上也。室事交乎戶﹐今降堂者﹐敬也。於姑言敢告﹐舅尊於姑。﹞

﹝疏﹞「婦降」至「初禮」。

○釋曰﹕此爲來婦奠於姑﹐設於北坐之前以見姑也。

○注「降堂」至「於姑」。

○釋曰﹕不直云降而云降堂者﹐則在階上﹐故云「降堂﹐階上」也。云「室事交乎戶﹐今降堂者﹐敬也」者﹐室事交乎戶﹐《禮器》文。彼子路與季氏之祭﹐云「室事交乎戶﹐堂事交乎階」。今此旣是室之事﹐當交於戶﹐今乃交於階﹐故言敬也。云「於姑言敢告﹐舅尊於姑」者﹐上文於舅言「敢奠嘉菜」﹐不言告﹐是舅尊於姑﹐言告﹐是姑卑也。

婦出﹐祝闔牖戶。﹝凡廟無事則閉之。﹞

﹝疏﹞注「凡廟無事則閉之」。

○釋曰﹕先言牖後言戶者﹐先闔牖﹐後閉戶﹐故爲文然也。以其祭訖則闔牖戶﹐明是無事則閉之﹐以其鬼神尙幽ウ故也。

老醴婦於房中﹐南面﹐如舅姑醴婦之禮。﹝因於廟見禮之。﹞

﹝疏﹞釋曰﹕舅姑生時﹐見訖﹐舅姑使贊醴婦於寢之戶牖之。今舅姑沒者﹐使老醴婦於廟之房中﹐其禮則同﹐使老及處所則別也。

○注「因於廟見禮之」。

○釋曰﹕象舅姑生時﹐因見禮之﹐故此亦因廟見禮之也。

婿饗婦送者丈夫﹑婦人﹐如舅姑饗禮。

﹝疏﹞釋曰﹕舅姑存﹐舅姑自饗送者﹐如上文。今舅姑沒﹐故婿兼饗丈夫﹑婦人﹐如舅姑饗禮﹐並有贈錦之等。

記。士昏禮﹐凡行事﹐必用昏昕﹐受諸禰廟。辭無不腆﹐無辱。﹝用昕﹐使者。用昏﹐婿也。腆﹐善也。賓不稱幣不善﹐主人不謝來辱。﹞

﹝疏﹞「記士昏」至「無辱」。

○釋曰﹕凡言「記」者﹐皆經不備者也。

○注「用昕」至「來辱」。

○釋曰﹕云「用昕﹐使者」﹐謂男氏使向女家納采﹑問名﹑納吉﹑納徵﹑請期五者﹐皆用昕。昕卽明之始﹐君子舉事尙早﹐故用朝旦也。云「用昏﹐婿也」者﹐謂親迎時也。知「辭無不腆」者﹐《郊特牲》云「告之以直﹑信。信﹐事人也。信﹐婦徳也。」注云「此二者所以教婦正直信也。」是賓納徵之時﹐不得謙虛爲辭也。云「主人不謝來辱」者﹐此亦是不爲謙虛﹐教女正直之義也。

摯不用死﹐皮帛必可制。﹝摯﹐雁也。皮帛﹐儷皮﹑束帛也。﹞

﹝疏﹞釋曰﹕云「摯不用死」者﹐凡摯亦有用死者﹐是以《尙書》﹝元缺起卷首止此﹞云「三帛二牲一死摯」﹐卽士摯雉。今此亦是士禮﹐恐用死雁﹐故云不用死也。云「皮帛必可制」者﹐可制爲衣物﹐此亦是教婦以誠信之義也。

臘必用鮮﹐魚用鮒﹐必ゾ全。﹝ゾ全者﹐不飠委敗﹐不剝傷。﹞

﹝疏﹞「臘必」至「ゾ全」。

○注「ゾ全」至「剝傷」。

○釋曰﹕臘用鮮者﹐義取夫婦日新之義。云「魚用鮒」者﹐義取夫婦相依附者也。云「ゾ必全」者﹐義取夫婦全節無虧之理。此並據同牢時也。

女子許嫁﹐笄而醴之﹐稱字。﹝許嫁﹐已受納徵禮也。笄女之禮﹐猶冠男也﹐使主婦女賓執其禮。﹞

﹝疏﹞「女子」至「稱字」。

○釋曰﹕女子許嫁﹐謂年十五已上至十九已下。案《曲禮》﹕「女子許嫁﹐纓。」有笄兼有纓﹐示有系屬。此不言纓﹐文不具也。云「醴之﹐稱字」者﹐猶男於冠醴之稱字﹐同。是以《禮記喪服小記》云「丈夫冠而不爲殤﹐婦人笄而不爲殤。」是其義同也。

○注「許嫁」至「其禮」。

○釋曰﹕知「許嫁﹐已受納徵禮也」者﹐以納采﹑問名﹑納吉三禮𨿽使者往來﹐未成交親﹐故《曲禮》云「非受幣﹐不交不親。」鄭據納徵﹐惟未行請期﹑親迎也﹐二者要待女二十爲之。云「笄女之禮﹐猶冠男也﹐使主婦女賓執其禮」者﹐案《雜記》云「女𨿽未許嫁﹐年二十而笄﹐禮之﹐婦人執其禮。」鄭注云「言婦人執其禮﹐明非許嫁之笄。」彼以非許嫁笄輕﹐故無主婦女賓﹐使婦人而已。明許嫁笄﹐當使主婦對女賓執其禮﹐其儀如冠男也。又許嫁者﹐用醴禮之﹔不許嫁者﹐當用酒醮之﹐敬其早得禮也。

祖廟未毀﹐教於公宮﹐三月。若祖廟已毀﹐則教於宗室。﹝祖廟﹐女髙祖爲君者之廟也。以有緦麻之親﹐就尊者之宮﹐教以婦徳﹑婦言﹑婦容﹑婦功。宗室﹐大宗之家。﹞

﹝疏﹞「祖廟」至「宗室」。

○注「祖廟」至「之家」。

○釋曰﹕此謂諸侯同族之女將嫁之前教成之法。經直云「祖廟」﹐鄭知「女髙祖爲君者之廟也﹐以有緦麻之親」者﹐以其諸侯立五廟﹐大祖之廟不毀﹐親廟四﹐以次毀之。經云「未毀」與「已毀」﹐是據髙祖之廟而言﹐故云「祖廟﹐女髙祖爲君者之廟也」。共承髙祖﹐是四世緦麻之親。若三世共曾祖曾祖﹐小功之親。若共祖﹐大功之親。若共禰廟﹐是齊衰之親﹐則皆教於公宮。今直言「緦麻」者﹐舉最疏而言親者﹐自然教於公宮可知也。云「教以婦徳﹑婦言﹑婦容﹑婦功」者﹐《昏義》文﹐鄭彼注云「婦徳﹐貞順也。婦言﹐辭令也。婦容﹐婉娩也。婦功﹐絲麻也。」云「宗室﹐大宗之家」者﹐案《喪服小記》「繼別爲宗」﹐謂別子之世長子族人來宗事之者﹐謂之宗者﹐收族者也。髙祖之廟旣毀﹐與君絕服者﹐則皆於大宗之家教之。又小宗有四﹐或繼祖﹐或繼禰﹐或繼曾祖﹐或繼髙祖﹐此等至五代皆遷不就之教者﹐小宗卑故也。

問名﹐主人受雁﹐還﹐西面對。賓受命乃降。﹝受雁於兩楹﹐南面﹐還於阼階上﹐對賓以女名。﹞

﹝疏﹞「問名」至「乃降」。

○注「受雁」至「女名」。

○釋曰﹕此亦記經不具者。案經直云「問名﹐如納采之禮」﹐納采禮中無主人西面對事﹐故記之也。知「受雁於兩楹﹐南面」者﹐納采時賓「當阿東面致命﹐主人阼階上北面再拜」﹐又云「授於楹南面」﹐問名如納采之禮﹐故亦楹南面授雁﹐於彼惟不云「西面」﹐故記之也。云「還於阼階上﹐對賓以女名」者﹐此卽西面對﹐與拜時北面異處也。

祭醴﹐始扌及壹祭﹐又扌及再祭。賓右取脯﹐左奉之﹐乃歸﹐執以反命。﹝反命﹐謂使者問名﹑納吉﹑納徵﹑請期﹐還報於婿父。﹞

﹝疏﹞「祭醴」至「反命」。

○釋曰﹕云「祭醴」者﹐謂贊醴婦之時﹐禮成於三﹐其爲三祭之時。始祭醴云「初」﹐故始扌及壹祭﹐後祭醴又扌及爲再祭也。云「賓右取脯﹐左奉之﹐乃歸」者﹐經直云「降筵北面坐取脯」﹐不言用左右手﹐故記之也。云「右取脯﹐左奉之」者﹐謂先用右手取得脯﹐乃用左手兼奉之﹐以降授從者於西階下﹐乃歸﹐執以反命。

○注「反命」至「婿父」。

○釋曰﹕知反命是此問名﹑納吉﹑納徵﹑請期者﹐以下云「凡使者歸﹐反命曰『某旣得將事矣﹐敢以禮告』。」言「凡」非一﹐則知四者皆有反命也。以納采與問名同使﹐親迎又無使者﹐故據此四者而言也。

納徵﹐執皮﹐攝之﹐內文﹐兼執足﹐左首。隨入﹐西上﹐參分庭一在南。﹝攝猶辟也。兼執足者﹐左手執前兩足﹐右手執後兩足。左首﹐象生。《曲禮》曰「執禽者左首。」隨入﹐爲門中厄狹。西上﹐中庭位並。﹞

﹝疏﹞「納徵」至「在南」。

○釋曰﹕案經直云「納徵﹐玄束帛﹑儷皮﹐如納吉禮」﹐則授幣得如授雁之禮﹐至於庭實之皮﹐無可相如﹐故記之。

○注「攝猶」至「位並」。

○釋曰﹕執皮者相隨而入﹐至庭北面﹐皆以西爲左﹐一手執兩足﹐毛在內﹐故云「內文」。云「左首﹐象生」者﹐案《聘禮》「執皮者皆左首」﹐此亦執皮而左首﹐故云象生。與執禽者同﹐故引《曲禮》「執禽者左首」爲證。必象生者﹐取婦人生息之義。云「隨入爲門中厄狹」者﹐皮皆橫執之。案《匠人》云「廟門容大扃七个」﹐注云「大扃﹐牛鼎之扃﹐長三尺﹐每扃爲一个﹐七个二丈一尺。」彼天子廟門。此士之廟門降殺﹐甚小﹐故雲門中厄狹﹐故隨入得並也。云「西上﹐中庭位並」者﹐俱北面西上也。

賓致命﹐釋外足見文。主人受幣。士受皮者自東出於後﹐自左受﹐遂坐攝皮﹐逆退﹐東壁。﹝賓致命﹐主人受幣﹐庭實所用爲節。士﹐謂若中士﹑下士不命者﹐以主人爲官長。自﹐由也。﹞

﹝疏﹞「賓致」至「東壁」。

○釋曰﹕此亦爲經不見主人之士受皮之事﹐故記之也。云「釋外足」者﹐據人北面以足向上執之﹐足遠身爲外﹐釋之則文見﹐故釋外足見文也。云「士受皮」者﹐取皮自東方﹐出於後者﹐謂自東方出於執皮者之後﹐至於左北面受之﹐故云也。云「逆退」者﹐二人相隨﹐自東而西﹐今以後者先向東行﹐故云逆退也。

○注「賓致」至「由也」。

○釋曰﹕云「賓致命﹐主人受幣﹐庭實所用爲節」者﹐以其上經納徵﹑授幣如納吉之禮﹐其目已具。今言之者﹐爲執皮者釋外足見文﹐及士受皮時節不見﹐故云賓堂上致命時﹐庭中執皮者釋外足見文﹔主人堂上受幣時﹐主人之士於堂下受取皮﹐是其庭實所用爲節也。云「士﹐謂若中士﹑下士不命者」﹐但諸侯之士﹐國皆二十七人。依《周禮典命》﹕侯伯之士一命﹐子男之士不命。命與不命﹐國皆分爲三等﹕上九﹐中九﹐下九。案《周禮》三百六十官﹐皆有官長﹐其下皆有屬官。但天子之士﹐上士三命﹐中士再命﹐下士一命﹐與諸侯之士異。若諸侯上﹑中﹑下士同命。今言士﹐謂若中士﹑下士不命者﹐據上士爲官長者。若主人是中士﹐則士是下士﹔若主人是下士﹐則士是不命之士﹑府史之等。此不命與子男之士不命者別﹐彼𨿽不得君簡策之命﹐仍得人君口命爲士。此則不得君命﹐是官長自辟除者也。案《旣夕》宰舉幣是士之府史﹐則庭實胥徒爲之。云「自﹐由也」者﹐謂由執皮者之左受之也。

父醴女而俟迎者﹐母南面於房外。﹝女旣次純衣﹐父醴之於房中﹐南面﹐蓋母薦焉﹐重昏禮也。女奠爵於薦東﹐立於位而俟婿。婿至﹐父出﹐使擯者請事。母出南面房外﹐示親授婿﹐且當戒女也。﹞

﹝疏﹞「公醴」至「房外」。

○注「女旣」至「女也」。

○釋曰﹕此亦前經不具﹐故記之。云「女旣次純衣﹐父醴之於房中﹐南面」者﹐見於上文。云「蓋母薦焉」者﹐舅姑共饗﹐婦姑薦脯醢﹐故知父母醴女亦母薦脯醢﹐重昏禮﹐故母薦也。云「女奠爵於薦東﹐立於位而俟婿」者﹐案《士冠禮》子與醮子及此篇禮賓﹑禮婦皆奠爵於薦東﹐明此亦奠薦東也。云「婿至﹐父出﹐使擯者請事」者﹐見於上文。云「母出南面房外﹐示親授婿﹐且當戒女也」者﹐並參下文而言也。

女出於母左﹐父西面戒之﹐必有正焉。若衣﹑若笄﹐母戒諸西階上﹐不降。﹝必有正焉者﹐以戒使不忘。﹞

﹝疏﹞「女出」至「不降」。

○釋曰﹕此記亦經不具。以母出房戶之西南面﹐女出房西行﹐故云「出於母左」。父在阼階上西面﹐故因而戒之。云「母戒諸西階上」者﹐母初立房西﹐女出房﹐母行至西階上﹐乃戒之也。

○注「必有」至「不忘」。

○釋曰﹕云「戒使不忘」者﹐謂衣笄恆在身而不忘﹐持戒亦然﹐故戒使不忘也。下文父母及庶母重行戒者﹐並與此文相續成也。此士禮﹐父母不降送。案桓公三年經書﹕「九月﹐齊侯送姜氏於ん。」《梁傳》曰「禮﹐送女﹐父不下堂﹐母不出祭門。」祭門則廟門﹐言不出廟門﹐則似得下堂者﹐彼諸侯禮﹐與此異。以其大夫﹑諸侯﹑天子各有昏禮﹐故不同也。

婦乘以幾。從者二人坐持幾﹐相對。﹝持幾者﹐重愼之。﹞

﹝疏﹞「婦乘以幾」。

○注「持幾者重愼之」。

○釋曰﹕上經𨿽云「婦乘以幾」﹐不見從者二人持之﹐故記之也。此幾謂將上車時而登﹐若王后則履石﹐大夫﹑諸侯亦應有物履之﹐但無文以言。今人猶用臺﹐是石幾之類也。

婦入寢門﹐贊者徹尊冪﹐酌玄酒﹐三屬於尊﹐棄餘水於堂下階﹐加勺。﹝屬﹐注也。玄酒﹐氵兌水貴新﹐昏禮又貴新﹐故事至乃取之﹐三注於尊中。﹞

﹝疏﹞「婦入」至「加勺」。

○釋曰﹕經中惟置酒尊﹐不見徹冪以下事﹐故記之。

○注「屬注」至「尊中」。

○釋曰﹕經云「酌玄酒三注於尊」﹐謂於外器中酌取。此氵兌水三度注於玄酒尊中﹐禮成於三﹐故三注之也。云「玄酒﹐氵兌水貴新」者﹐案《郊特牲》云「明水氵兌齊﹐貴新也。」又云「凡氵兌﹐新之也。」是禮有貴新也。今昏禮﹐事至乃取之﹐故雲貴新也。若然﹐禮有玄酒﹑氵兌水﹑明水三者﹐各逐事物生。名玄酒﹐據色而言﹐氵兌水據新取爲號﹐其實一也。以上古無酒﹐用水爲酒﹐後代𨿽有酒﹐用之配尊﹐不忘本故也。明水者﹐案《周禮秋官司ピ氏》云「以陰鑑取明水於月」﹐《郊特牲》云「其謂之明水也﹐由主人之著此水也。」注云「著猶成也。言主人齊﹐此水乃成可得也。」配尊之酒﹐三酒加玄酒﹐郁鬯與五齊皆用明水配之。《郊特牲》云五齊加明水﹐三酒加玄酒﹐不言郁鬯者﹐記人文略也。相對﹐玄酒與明水別﹔通而言之﹐明水亦名玄酒。故《禮運》云「玄酒在室」﹐彼配郁鬯﹐五齊是明水﹐名爲玄酒也。以其俱是水﹐故通言水也。若天子﹑諸侯祭祀﹐得郁鬯與五齊﹑三酒並用。卿大夫﹑士祭直用三酒與玄酒﹐無五齊與郁鬯。又明水若生人相禮不忘本﹐亦得用﹐以其用醴醴﹐則五齊之中醴齊之類也。

﹐緇被裏﹐加於橋。舅答拜﹐宰徹。﹝被﹐表也。有衣者﹐婦見舅姑﹐以飾爲敬。橋﹐所以﹐其制未聞。今文橋爲鎬。﹞

﹝疏﹞「緇」至「徹」。

○釋曰﹕上經𨿽云﹐不言表裏加飾之事﹐故記之也。

婦席薦饌於房。﹝醴婦﹐饗婦之席薦也。﹞

﹝疏﹞「婦席薦饌於房」。

○注「醴婦」至「薦也」。

○釋曰﹕此亦於經不見﹐故記之。但醴婦時惟席與薦﹐無俎﹐其饗婦非直有席薦﹐並有俎。俎則不饌於房﹐從鼎升於俎﹐入設於席前。今據醴婦時﹐同有席與薦饌於房中者而言也。

饗婦﹐姑薦焉。﹝舅姑共饗婦﹐舅獻爵﹐姑薦脯醢。﹞

﹝疏﹞「饗婦姑薦焉」。

○釋曰﹕經直言「舅姑共饗婦﹐以一獻之禮」﹐時同自明﹐不言姑薦﹐故記之也。

婦洗在北堂﹐直室東隅﹐篚在東﹐北面盥。﹝洗在北堂﹐所謂北洗。北堂﹐房中半以北。洗南北直室東隅﹐東西直房戶與隅。﹞

﹝疏﹞「婦洗」至「面盥」。

○釋曰﹕經惟言「北洗」﹐不言洗處及篚﹐故記之也。

○注「洗在」至「隅」。

○釋曰﹕房與室相連爲之房﹐無北壁﹐故得北堂之名﹐故云「洗在北堂」也。云「所謂北洗」者﹐所謂經中北洗也。云「北堂﹐房半以北」者﹐以其南堂是戶外﹐半以南得堂名﹐則堂是戶外之稱﹐則知此房半以北得堂名也。知房無北戶者﹐見上文云尊於房戶之東﹐房有南戶矣。《燕禮》《大射》皆云羞膳者升自北階﹐立於房中。不言入房﹐是無北壁而無戶﹐是以得設洗直室東隅也。云「洗南北直室東隅」者﹐是南北節也。云「東西直房戶與隅」者﹐是東西節也。

婦酢舅﹐更爵﹐自薦。﹝更爵﹐男女不相因也。﹞

﹝疏﹞「婦酢舅更爵自薦」。

○釋曰﹕謂舅姑饗婦獻時﹐舅姑薦。今婦酢舅﹐婦自薦之﹐嫌別人薦﹐故記之也。

不敢辭洗﹐舅降則辟於房﹐不敢拜洗。﹝不敢與尊者爲禮。﹞

﹝疏﹞「不敢」至「拜洗」。

○釋曰﹕此事當在婦酢舅之上﹐退之在下者﹐欲見酬酒洗時亦不辭﹐故也。此對《士冠》《鄕飲酒》之等主與賓爲禮﹐皆辭洗﹐此則不敢也。此事於經不見﹐故記之也。

凡婦人相饗﹐無降。﹝姑饗婦人送者於房﹐無降者﹐以北洗篚在上。﹞

﹝疏﹞「凡婦人相饗無降」。

○注「姑饗」至「在上」。

○釋曰﹕本設北洗﹐爲婦人有事不下堂。今以北洗及篚在上﹐故不降。經不言﹐故記之也。言「凡」者﹐欲見舅姑共饗婦及姑饗婦人送者皆然﹐故言凡也。

婦入三月﹐然後祭行。﹝入夫之室三月之後﹐於祭乃行﹐謂助祭也。﹞

﹝疏﹞「婦入」至「祭行」。

○注「入夫」至「祭也」。

○釋曰﹕此據舅在無姑﹐或舅沒姑老者。若舅在無姑﹐三月不須廟見﹐則助祭。案《內則》云「舅沒則姑老」者﹐謂姑六十亦傳家事﹐任長婦。婦入三月廟見﹐祭菜之後亦得助夫祭﹐故鄭云「謂助祭也」。此亦謂婦﹐其庶婦無此事。亦以經不見﹐故記之也。

庶婦﹐則使人醮之﹐婦不饋。﹝庶婦﹐庶子之婦也。使人醮之﹐不饗也。酒不酬酢曰醮﹐亦有脯醢。婦酌之以醴﹐尊之。庶婦酌之以酒﹐卑之。其儀則同。不饋者﹐共養統於也。﹞

﹝疏﹞「庶婦」至「不饋」。

○注「庶婦」至「也」。

○釋曰﹕不饗者﹐以婦不醮而有饗。今使人醮之﹐以醮替饗﹐故使人醮之﹐不饗也。云「酒不酬酢曰醮」者﹐亦如庶子醮。然知「亦有脯醢」者﹐以其饗婦及醮子皆有脯醢﹐故知亦有脯醢也。云「其儀則同」者﹐婦用醴於客位﹐東面拜受醴﹐贊者北面拜送。今庶婦𨿽於房外之西﹐亦東面拜受﹐醮者亦北面拜送﹐故云其儀則同也。云「不饋者﹐共養統於也」者﹐謂不盥饋特豚﹐以其共養統於婦也。

昏辭曰「吾子有惠﹐貺室某也。﹝昏辭﹐擯者請事告之辭。吾子﹐謂女父也。稱有惠﹐明下達。貺﹐賜也。室猶妻也。子謂公冶長可妻也。某﹐婿名﹞

﹝疏﹞「昏辭」至「某也」。

○注「昏辭」至「婿名」。

○釋曰﹕鄭知昏辭是「擯者請事告之辭」者﹐以其言「吾子有惠貺室某也」﹐是使告主人之辭﹐明知是擯者出門請事﹐使者告之辭也。知「吾子﹐謂女父」者﹐請事告擯者﹐稱前已有惠﹐貺其妻於婿某﹐申明是女父﹐乃得以女許人﹐故知吾子女父也。云「明下達」者﹐此擯者稱有惠貺室﹐卽婿家舊已有辭下達女家﹐見許﹐今得言貺室也﹐故引上文下達以釋此也。引「子謂公冶長可妻也」者﹐證以女許人稱貺室﹐室猶妻也。

某有先人之禮﹐使某也請納采。」﹝某﹐婿父名也。某也﹐使名也。﹞

﹝疏﹞「某有」至「納采」。

○注「某婿」至「名也」。

○釋曰﹕此亦是使者門外﹐通連上語告擯者之辭也。以其使者稱向主人擯者﹐故知上某是婿父﹐下某是使者名也。

對曰「某之子愚﹐又弗能教。吾子命之﹐某不敢辭。」﹝對曰者﹐擯出納賓之辭。某﹐女父名也。吾子﹐謂使者。今文弗爲不﹐無能字。﹞

﹝疏﹞「對曰」至「敢辭」。

○注「對曰」至「能字」。

○釋曰﹕鄭知「對曰者﹐擯出納賓之辭」者﹐以其上文賓告擯者辭﹐下經致命主人﹐明此是中擯者出領賓告者辭﹐下經致語入告主人擯者﹐又領主人此語﹐以告使者知也。

致命﹐曰「敢納采。」問名﹐曰「某旣受命﹐將加諸卜﹐敢請女爲誰氏﹖」﹝某﹐使者名也。誰氏者﹐謙也﹐不必其主人之女。﹞

﹝疏﹞「致命曰「敢納采」。

○釋曰﹕此使者升堂﹐致命於主人辭。若然﹐亦當有主人對辭﹐如納徵致命﹐主人對辭﹐不言之者﹐文不具也。問名﹐賓在門外請問名﹐主人許。無辭者﹐納采﹑問名同使﹐前已相親於納采﹐許昏訖﹐故於問名略﹐不言主人所傳辭也。是以於此直見賓升堂﹐致命主人之辭也。自此已下有納吉﹑納徵﹑請期之等﹐皆有門外賓與擯者傳辭。及升堂致命﹐主人對﹐或理有不須而言﹐或理須辭而文不具以情商度﹐義可皆知也。

○注「某使」至「之女」。

○釋曰﹕知「某﹐使者名也」者﹐以使者對主人稱某﹐旣受命﹐明是使者之名也。云「誰氏者﹐謙也」者﹐以其下達乃納采﹐則知女之姓矣。今乃更問主人女爲誰氏者﹐恐非主人之女﹐假外人之女收養之﹐是謙﹐不敢必其主人之女也。其本云問名﹐而云誰氏者﹐婦人不以名行﹐明本不問女之三月名﹐此名卽姓號之名。若《尙書》孔注云「虞氏﹐舜名。」舜爲謚號﹐猶爲名解之﹐明氏姓亦得爲名。若然﹐本問名上氏姓﹐故云誰氏也。

對曰「吾子有命﹐且以備數而擇之﹐某不敢辭。」﹝卒曰某氏﹐不記之者﹐明爲主人之女。﹞

﹝疏﹞「對曰」至「敢辭」。

○釋曰﹕云「吾子有命」者﹐正謂行納采﹑問名﹐使者將命來﹐是已有命來擇﹐卽是且以備數而擇之也。

○注「卒曰」至「之女」。

○釋曰﹕云「卒曰某氏」者﹐主人終卒對客之辭﹐當云某氏對使也。云「不記之」者﹐明爲主人之女者。若是他女﹐當稱女氏以答。今不言之者﹐明是主人之女。容舊知之﹐故不對﹐是以云「明爲主人之女」也。

醴﹐曰「子爲事故﹐至於某之室。某有先人之禮﹐請醴從者。」﹝言從者﹐謙不敢斥也。今文於爲於。﹞對曰「某旣得將事矣﹐敢辭。」﹝將﹐行﹞「先人之禮﹐敢固以請。」﹝主人辭﹐固﹐如故。﹞「某辭不得命﹐敢不從也。」﹝賓辭也﹐不得命者﹐不得許己之命﹐﹞

納吉﹐曰「吾子有貺命﹐某加諸卜﹐占曰吉﹐使某也敢告。」﹝貺﹐賜也。賜命﹐謂許以女名也。某﹐婿父名。﹞

﹝疏﹞注「貺賜」至「父名」。

○釋曰﹕知某是婿父名者﹐以其云「命某加諸卜」是婿父卜﹐故知某是婿父名。

對曰「某之子不教﹐惟恐弗堪。子有吉﹐我與在﹐某不敢辭。」﹝與猶兼也。古文與爲豫。﹞

﹝疏﹞「對曰」至「敢辭」。

○注「與猶兼也」。

○釋曰﹕云「我與在」﹐以其夫婦一體﹐夫旣得吉﹐婦吉可知﹐故云我兼在﹐占吉中也。

納徵﹐曰「吾子有嘉命﹐貺室某也。某有先人之禮﹐儷皮束帛﹐使某也請納徵。」致命﹐曰「某敢納徵。」對曰「吾子順先典﹐貺某重禮﹐某不敢辭﹐敢不承命﹗」﹝典﹐常也﹐法也。﹞

﹝疏﹞「納徵」至「承命」。

○釋曰﹕吾子有命以下至「請納徵」﹐是門外向擯者辭也。云致「命曰﹐某敢納徵」者﹐是所升堂致命辭也。云「對曰」者﹐是堂上主人對辭也。

請期﹐曰「吾子有賜命﹐某旣申受命矣。惟是三族之不虞﹐使某也請吉日。」﹝三族﹐謂父昆弟﹑已昆弟﹑子昆弟。虞﹐度也。不億度﹐謂卒有死喪﹐此三族者﹐己及子皆爲服期﹐期服則逾年﹐欲及今之吉也。《雜記》曰「大功之末﹐可以冠子﹑嫁子。」﹞

﹝疏﹞「請期」至「吉日」。

○釋曰﹕云「某旣申受命矣」者﹐申﹐重也。謂前納采已後﹐每度重受主人之命也。云「惟是三族之不虞﹐使某也請吉日」者﹐今將成昏﹐須及吉時﹐但吉凶不相干﹐若值凶﹐不得行吉禮﹐故云惟是三族。死生不可億度之事﹐若值死時﹐則不得娶﹐及今吉時﹐使某請吉日以成昏禮也。

○注「三族」至「嫁子」。

○釋曰﹕鄭知三族是父﹑己﹑子三者之昆弟者﹐若大功之喪服內不廢成禮﹐若期﹐親內則廢﹐故舉合廢者而言。以其父昆弟則伯﹑叔及伯﹑叔母﹐己昆弟則已之親兄弟﹐子昆弟則己之子﹑庶子者﹐皆己之齊衰期服之內親故﹐三族據三者之昆弟也。引《雜記》者﹐見大功小功之末﹐旣葬﹐則可以嫁子﹑娶妻﹐經曰三族﹐不據之矣。今據父之昆弟期﹐於子小功﹐不得與子娶妻。若於子期﹐於父小功﹐亦不得娶妻。知今皆據婿之父而言。若然﹐己﹑父昆弟於子爲小功而言﹐此三族者﹐己與子皆爲服期者﹐亦據大判而言耳。

對曰「某旣前受命矣﹐惟命是聽。」﹝前受命者﹐申前事也。﹞曰「某命某聽命於吾子。」﹝曰某﹐婿父名也。﹞對曰「某固惟命是聽。」使者曰「某使某受命﹐吾子不許﹐某敢不告期﹗」曰某日。﹝某﹐吉日之甲乙。﹞

﹝疏﹞注「某吉日之甲乙」。

○釋曰﹕云「曰某日」者﹐是使者付主人吉日之辭。云「某﹐吉日之甲乙」者﹐謂以十日配十二辰﹐若云甲子﹑乙丑﹑丙寅﹑丁卯之類﹐故鄭略舉甲乙而言之也。

對曰「某敢不敬須﹗」﹝須﹐待﹞

凡使者歸﹐反命﹐曰「某旣得將事矣﹐敢以禮告。」﹝告﹐禮所執脯。﹞

﹝疏﹞注「告禮所執脯」。

○釋曰﹕知禮是所執脯者﹐上文禮賓﹐賓皆北面取脯﹐降授從者。今此雲歸以反命﹐故知禮是所執脯也。

主人曰「聞命矣。」

父醮子﹐﹝子﹐婿。﹞

﹝疏﹞「父醮子」。

○釋曰﹕女父禮女用醴﹐又在廟。父醮子用酒﹐又在寢。不同者﹐父禮女者﹐以先祖遺體許人﹐以他族﹐婦人外成﹐故重之而用醴﹐復在廟告先祖也。男子直取婦入室﹐無不反之﹐故輕之﹐而用酒在寢。知醮子亦不在廟者﹐若在廟以禮﹐筵於戶西﹐右幾布神位﹐今不言﹐故在寢可知也。

命之﹐曰「往迎爾相﹐承我宗事。﹝相﹐助也。宗事﹐宗廟之事。﹞勗帥以敬先妣之嗣﹐若則有常。」﹝勗﹐勉也。若猶女也。勉帥婦道﹐以敬其爲先妣之嗣。女之行則當有常﹐深戒之。《詩》云「大姒嗣徽音。」﹞

﹝疏﹞「勗帥」至「有常」。

○注「勗勉」至「徽音」。

○釋曰﹕云「以敬其爲先妣之嗣」者﹐謂婦人入室﹐使之代姑祭也。「《詩》云大姒嗣徽音」者﹐《大雅文王》詩。大姒者﹐文王妃。嗣﹐繼。徽﹐美也。娶大姒﹐明以繼先妣美音也。引之者﹐證敬其爲先妣之嗣也。

子曰「諾。惟恐弗堪﹐不敢忘命。」

賓至﹐擯者請﹐對曰「吾子命某﹐以玆初昏﹐使某將﹐請承命。」﹝賓﹐婿也。命某﹐某﹐婿父名。玆﹐此也。將﹐行也。使某行昏禮來迎。﹞

﹝疏﹞「賓至」至「承命」。

○注「賓婿」至「來迎」。

○釋曰﹕云「命某﹐某﹐婿父名」者﹐以其經有二某﹐命某者﹐是婿自稱之﹐以對擯者也。經云「使某」者﹐是婿名﹐故不言也。

對曰「某固敬具以須。」

父送女﹐命之﹐曰「戒之敬之﹐夙夜違命。」﹝夙﹐早也﹐早起夜臥。命﹐舅姑之教命。古文爲無。﹞

﹝疏﹞「父送」至「違命」。

○釋曰﹕上送女之時﹐父母俱戒訖﹐今此記人又云此戒者﹐當同是送女時﹐並有此戒﹐續成前語。庶母所戒亦然。以前後語時不同﹐故記人兩處記之。但父戒之﹐使無違舅命﹔母戒之﹐使無違姑命﹐故父云「命」﹐母云「戒」也。然若此注有云「命舅姑之教」﹐命有「姑」字者﹐傳寫誤也。云「古文爲無」﹐不從者﹐以許氏《說文》毋爲禁辭﹐故從經今文毋爲正也。

母施衿結﹐曰「勉之敬之﹐夙夜無違宮事。」﹝﹐佩巾。﹞

﹝疏﹞「宮事」。

○釋曰﹕則姑命婦之事﹐若《內宰職》云後教六宮﹐婦人稱宮故也。

庶母及門內﹐施ひ﹐申之以父母之命﹐命之曰「敬恭聽﹐宗爾父母之言。夙夜無愆﹐視諸衿ひ。」﹝庶母﹐父之妾也。ひ﹐ひ囊也。男ひ革﹐女ひ絲﹐所以盛巾之屬﹐爲謹敬。申﹐重也。宗﹐尊也。愆﹐過也。諸﹐之也。示之以衿ひ者﹐皆戒使識之也。不示之以衣笄者﹐尊者之戒﹐不嫌忘之。視乃正字﹐今文作示﹐俗誤行之。﹞

﹝疏﹞「庶母」至「衿ひ」。

○注「庶母」至「行之」。

○釋曰﹕云「男ひ革﹐女ひ絲」者﹐《內則》文。男女用物不同﹐故並引男子ひ革﹐於經無所當也。云「所以盛巾之屬﹐爲謹敬」者﹐案《內則》云「箴﹑管﹑綫﹑糸廣﹐施ひ帙」﹐鄭云「ひ帙言施﹐明爲箴管綫糸廣有之。」是ひ以盛巾之屬。此物所以供事舅姑﹐故云謹敬也。云「不示之以衣笄者﹐尊者之戒﹐不嫌忘之」者﹐前文父戒以衣笄﹐此經母施衿結﹐庶母直示之以衿ひ﹐不示以衣笄﹐故鄭決之也。云「視乃正字﹐今文作示﹐俗誤行之」者﹐案《曲禮》云「童子常視毋誑」﹐注云「視﹐今之示字。」彼注破視從示﹐此注以視爲正字﹐以示爲俗誤。不同者﹐但古文字少﹐故眼日視瞻與以物示人皆作視字﹐故此注云視乃正字﹐今文作示﹐是俗人以今示解古視﹐故云誤也。彼注云「視今之示字」者﹐以今曉古﹐故舉今文示而言﹐兩注相兼乃具也。

婿授綏﹐姆辭曰「未教﹐不足與爲禮也。」﹝姆﹐教人者。﹞

宗子無父﹐母命之。親皆沒﹐己躬命之。﹝宗子者﹐長子也。命之﹐命使者。母命之﹐在《春秋》「紀裂來逆女」是也。躬猶親也﹐親命之﹐則「宋公使公孫壽來納幣」是也。言宗子無父﹐是有父者﹐禮﹐七十老而傳﹐八十齊喪之事不及。若是者﹐子代其父爲宗子﹐其取也﹐父命之。﹞

﹝疏﹞「宗子」至「命之」。

○注「宗子」至「命之」。

○釋曰﹕云「宗子者﹐長子也」者﹐案《喪服小記》云「繼別宗﹐繼禰者爲小宗。」大宗﹑小宗皆是妻所生長子也。云「命之﹐命使者」者﹐謂納采已下至請期五者﹐皆命使者也。云「母命之﹐在《春秋》『紀裂來逆女』是也」者﹐案隱二年經書﹕「秋九月﹐紀裂來逆女。」《公羊傳》曰「裂者何﹖紀大夫也。何以不稱使﹖昏禮不稱主人。」何休云「爲養廉遠恥也。」又云「然則曷稱﹖稱諸父兄師友。宋公使公孫壽來納幣﹐則其稱主人何﹖辭窮也。辭窮者何﹖無母也。」休注云「禮﹐有母﹐母當命諸父兄師友﹐稱諸父兄師友以行。宋公無母﹐莫使命之﹐辭窮﹐故自命之。自命之﹐則不得不稱使。」又云「然則紀有母乎﹖曰有。有則何以不稱母﹖母不通也。」休注云「禮﹐婦人無外事﹐但得命諸父兄師友﹐稱諸父兄師友以行耳。母命不得達﹐故不得稱母通使﹐文所以遠別也。」服注亦云﹕不稱主人﹐母命不通﹐故稱使。婦人無外事﹐若然﹐直命使子之父兄師友﹐使命使者﹐不自親命使者。此注云「命之﹐命使者」﹐似母親命者﹐鄭略言之﹐其實使子父兄師友命使者也。云「躬﹐猶親也﹐親命之﹐則『宋公使公孫壽來納幣』是也」者﹐成八年文﹐義取《公羊傳》﹐如向說舉納幣﹐其餘使親命之也。云「言宗子無父」至「不及」者﹐案《曲禮》「七十曰老而傳」﹐注云「傳家事在子孫﹐是謂宗子之父。」又《王制》云「八十齊衰之事弗及也。」注云「八十不齊﹐則不祭也。子代之祭﹐是謂宗子不孤。」二者皆是宗子有父﹐𨿽主家事﹐其昏事則父命使者也。

支子﹐則稱其宗。﹝支子﹐庶昆弟也。稱其宗子命使者。﹞

﹝疏﹞「支子則稱其宗」。

○釋曰﹕云「稱其宗」者﹐謂命使者﹐當稱宗子以命之﹐以大﹑小宗皆然也。

弟﹐稱其兄。﹝弟﹐宗子之母弟。﹞

﹝疏﹞「弟則稱其兄」。

○注「弟宗子之母弟」。

○釋曰﹕知此弟是宗子同母弟者﹐以上支子謂庶昆弟﹐稱其宗子命使者﹐故知此弟宗子同母弟也。

若不親迎﹐則婦入三月然後婿見﹐曰「某以得爲外昏姻﹐請覿。」﹝女氏稱昏﹐婿氏稱姻。覿﹐見。﹞

﹝疏﹞「若不」至「請覿」。

○釋曰﹕上已言親迎﹐自此已下至篇末論婿不親迎﹐過三月及婿往見婦父母事也。必亦待三月者﹐亦如三月婦廟見﹐一時天气變﹐婦道成。故見外舅姑﹐自此至「敢不從」﹐並是婿在婦家大門外與擯者請對之辭。

○注「女氏」至「覿見」。

○釋曰「女氏稱昏﹐婿氏稱姻者﹐《爾雅釋親》文。所以別男女﹐則男曰昏﹐女曰姻者﹐義取婿昏時往娶﹐女則因之而來。及其親﹐則女氏稱昏﹐男氏稱姻﹐義取送女者昏時往男家﹐因得見之故也。

主人對曰「某以得爲外昏姻之數﹐某之子未得濯漑於祭祀﹐是以未敢見。今吾子辱﹐請吾子之就宮﹐某將走見。」﹝主人﹐女父也。以白造緇曰辱。﹞

﹝疏﹞「主人」至「走見」。

○釋曰﹕云「某之子未得濯漑於祭祀」者﹐前祭之夕濯漑祭器﹐以其自此以前未廟見﹐未得祭祀﹐故未敢相見也。云「請吾子之就宮」者﹐使婿還就家﹐是欲往就見也。

○注「主人」至「曰辱」。

○釋曰﹕云「以白造緇曰辱」者﹐謂以白之物造置於緇色器中﹐是白色。猶今賓至己門﹐亦是屈辱﹐故云以白造緇曰辱也。

對曰「某以非他故﹐不足以辱命﹐請終賜見。」﹝非他故﹐彌親之辭。命﹐謂將走見之言。今文無終賜。﹞

﹝疏﹞「對曰」至「賜見」。

○注「非他」至「終賜」。

○釋曰﹕此婿對擯者辭。云「非他故﹐彌親之辭」者﹐上擯云得爲外昏姻﹐是相親之辭﹐今又云非他故﹐是爲婿而來見﹐彌相親之辭也。

對曰「某得以爲昏姻之故﹐不敢固辭﹐敢不從。」﹝不言外﹐亦彌親之辭。古文曰外昏姻。﹞

主人出門左﹐西面。婿入門﹐東面。奠摯﹐再拜﹐出。﹝出門﹐出內門。入門﹐入大門。出內門不出大門者﹐異於賓客也。婿見於寢。奠摯者﹐婿有子道﹐不敢授也。摯﹐雉也。﹞

﹝疏﹞「主人」至「拜出」。

○注「出門」至「雉也」。

○釋曰﹕云「出內門。入大門」者﹐以大夫﹑士迎賓皆於大門外﹐故此決之也。云「婿見於寢」者﹐《聘禮》凡見賓客及上親迎﹐皆於廟者﹐《聘禮》敬賓客﹐故在廟。親迎在廟者﹐以先祖之遺體許人﹐故在廟。此婿見外舅姑非賓﹐非親迎﹐故知在寢也。云「奠摯者﹐婿有子道﹐不敢授也」者﹐凡執摯相見﹐皆親授受﹐此獨奠之﹐象父子之道質﹐故不親授﹐奠之而已。云「摯﹐雉也」者﹐以其士執雉﹐是其常也。

擯者以摯出﹐請受。﹝欲使以賓客禮相見。﹞

﹝疏﹞「擯者以摯出請受」。

○注「欲使」至「相見」。

○釋曰﹕案《聘禮》賓執摯入門右﹐從臣禮辭之﹐乃出﹐由門左西進﹐北面﹐從賓客禮。此亦然﹐故知所請受者﹐請退從賓客相見受之。

婿禮辭﹐許﹐受摯﹐入。主人再拜受﹐婿再拜送﹐出。﹝出﹐已見女父。﹞

﹝疏﹞「婿禮」至「送出」。

○注「出已見女父」。

○釋曰﹕云「受摯﹐入」者﹐亦如《聘禮》﹐受摯乃更西入也。云「出﹐已見女父」者﹐以其相見訖﹐擬出﹐更與主婦相見也。

見主婦﹐主婦闔扉﹐立於其內。﹝主婦﹐主人之婦也。見主婦者﹐兄弟之道﹐宜相親也。闔扉者﹐婦人無外事。扉﹐左扉。﹞

﹝疏﹞「見主」至「其內」。

○注「主婦」至「左扉」。

○釋曰﹕云「見主婦者﹐兄弟之道﹐宜相親也」者﹐《爾雅》「母與妻之黨爲兄弟」﹐故知主婦於婿者﹐兄弟之道也﹐故云宜相親也。云「闔扉者﹐婦人無外事」者﹐婦人送迎不出門﹐見弟不逾閾﹐是無外事也。云「扉﹐左扉」者﹐《士喪禮》卜葬云「闔東扉﹐主婦立於其內。」旣言東扉﹐卽是左扉﹐故知是左扉也。

婿立於門外﹐東面。主婦一拜﹐婿答再拜。主婦又拜﹐婿出。﹝必先一拜者﹐婦人於丈夫必俠拜。﹞

主人請醴﹐及揖讓入﹐醴以一獻之禮。主婦薦﹐奠酬﹐無幣。﹝及﹐與也。無幣﹐異於賓客。﹞

﹝疏﹞「主人」至「無幣」。

○注「及與」至「賓客」。

○釋曰﹕訓及爲與者﹐以主人與婿揖讓而入寢門﹐升堂醴婿﹐故訓及爲與也。云「無幣﹐異於賓客」者﹐上《冠禮》醴賓酬之以幣﹐《昏禮》饗賓酬以束錦﹐《燕禮》《大射》酬賓客皆有幣﹐此無幣﹐故云異於賓客也。

婿出﹐主人送﹐再拜。

●卷七士相見禮第三

﹝疏﹞《士相見禮》第三。

○鄭《目錄》云「士以職位相親﹐始承摯相見禮。《雜記》會葬禮曰﹕相見也﹐反哭而退﹐朋友虞而退。士相見於五禮屬賓禮。大﹑小戴及《別錄》皆第三。」

○釋曰﹕鄭云「士以職位相親﹐始承摯相見」者﹐釋經亦有大夫及庶人見君之禮﹐亦士見大夫之法﹐獨以《士相見》爲名者﹐以其兩士職位不殊﹐同類暱近﹐故以《士相見》爲首。云「《雜記》﹕相見也﹐反哭而退﹐朋友虞而退」者﹐以送葬之禮﹐恩厚者退遲﹐恩薄者退疾。引之者﹐證有執摯相見之義也。云「士相見於五禮屬賓禮」者﹐案《周禮大宗伯》「五禮」賓禮之別有八﹕春朝﹑夏宗﹑秋覲﹑冬遇﹑時會﹑殷同﹐此六者﹐是五等諸侯見天子﹐兼有自相朝覲之禮。彼又云「時聘曰問﹐殷┹曰視」二者是諸侯使臣出聘﹐天子及自相聘之禮﹐並執玉帛而行﹐無執禽摯之法。此屬直新升爲士大夫之等﹐同國執禽摯相見及見君之禮﹐𨿽非出聘﹐亦是賓主相見之法﹐故屬賓禮也。且士卑﹐惟得作介﹐從君與卿大夫出向他國﹐無身自聘問之事。案《周禮》行夫是士官﹐其有美惡無禮﹐特行無介﹐始得出向他邦﹐亦非聘問之法也。然昏﹑冠及喪﹑祭﹐尊卑各自有禮﹐及執摯相見﹐惟有此《士相見》。其篇內含卿大夫相見﹐以其新升爲士﹐或士自相見﹐或士往見卿大夫﹐或卿大夫下見士﹐或見己國君﹐或士大夫見他國君來朝者﹐新出仕從微至著﹐以士爲先後﹐更有功乃升爲大夫已上﹐故以士爲總號也。又天子之孤卿﹑大夫﹑士與諸侯之孤卿﹑大夫﹑士﹐執摯旣同﹐相見之禮亦無別也。

士相見之禮。摯﹐冬用雉﹐夏用居。左頭奉之﹐曰「某也原見﹐無由達。某子以命命某見。」﹝摯﹐所執以至者﹐君子見於所尊敬﹐必執摯以將其厚意也。士摯用雉者﹐取其耿介﹐交有時﹐別有倫也。雉必用死者﹐爲其不可生服也。夏用居﹐備腐臭也。左頭﹐頭﹐陽也。無由達﹐言久無因緣以自達也。某子﹐今所因緣之姓名也。以命者﹐稱述主人之意。今文頭爲ㄕ。﹞

﹝疏﹞「士相見」至「某見」。

○釋曰﹕自此至「送於門外再拜」﹐論士與士相見之事也。云「某也原見﹐無由達」者﹐謂新升爲士﹐欲見舊爲士者﹐謂久無紹介中之人達彼此之意﹐𨿽原見﹐無由得與主人通達相見也。云「某子以命命某見」者﹐某子是紹介中之人姓名﹐以主人之命命某﹐是賓之名命某來見主人也。案《少儀》「始見君子者﹐辭曰﹕某固原聞名於將命」者﹐謂以卑見尊法。彼又云「敵者曰﹕某固願見」於將命者﹐此兩士相見﹐亦是敵者。不言原見於將命者者﹐此旣言願見﹐無由達見敵者始欲相見。案下文及還摯者﹐皆云於將命者﹐明此亦有原見於將命者﹐不言者﹐文不具也。

○注「摯所」至「爲ㄕ」。

○釋曰﹕云「摯﹐所執以至」者﹐摯得訓爲至﹐升爲士者﹝元缺一字﹞彼人相見﹐欲相尊敬﹐必執禽鳥始得至﹐故云摯所執以至者也。云「士摯用雉」者﹐對大夫已上所執羔﹑雁不同也。云「取其耿介﹐交有時﹐別有倫也」者﹐倫﹐類也。交接有時﹐至於別後﹐則雄雌不雜﹐謂春交秋別也。士之義亦然﹐義取耿介不犯於上也。云「雉必用死者﹐爲其不可生服也」者﹐經直云冬用雉﹐知用死雉者﹐《尙書》云「三帛﹑二牲﹑一死摯。」則雉﹐義取耿介﹐爲君致死也。云「夏用居﹐備腐臭也」者﹐案《周禮庖人》云「春行羔豚﹐夏行居肅。」鄭云「居﹐乾雉。肅乾魚。」居肅熱而乾﹐乾則不腐臭﹐故此取不腐臭也。冬時𨿽死﹐形體不異﹐故存本名﹐稱曰雉。夏爲乾居﹐形體異﹐故變本名稱曰居也。云「左頭﹐頭﹐陽也」者﹐《曲禮》云「執禽者左首」﹐雉與羔﹑雁同是合生執之物﹐以不可生服﹐故殺之𨿽死﹐猶尙左以從陽也。云「某子﹐今所因緣之姓名也」者﹐謂紹介之姓名。云「以命者﹐稱述主人之意」者﹐言紹介之人稱述主人之辭意傳來賓也。云「今文頭爲ㄕ」者﹐鄭不從今文者﹐以其ㄕ﹐項也﹐項不得爲頭﹐故不從也。但此云某子以命命某見﹐謂舊未相見﹐今始來見主人﹐故須某子傳﹐通孺悲欲見孔子﹐不由紹介﹐故孔子辭以疾。且經云某子﹐鄭云某子﹐今所因緣之姓名。案《鄕飲酒》云「某子受酬」﹐注云「某者﹐眾賓姓。」又《鄕射》云「某酬某子」﹐注云「某子者﹐氏也。」與此注某子爲姓名不同者。彼旅酬下爲上﹐尊敬在上﹐以《公羊傳》﹕「名不若字﹐字不若子。」故下者稱姓﹐以配子﹐彼對面語﹐故不言名。此非對面之言﹐於彼遙稱紹介之意﹐若不言名﹐直稱姓是何人﹐故鄭以姓名解之也。若然﹐《特牲》云「皇祖某子」﹐注爲伯子﹑仲子者﹐以孫不宜云父祖姓﹐故以伯子﹑仲子言之﹐望經爲義﹐故注有殊。若然﹐注宜有名﹐無者誤也。

主人對曰「某子命某見﹐吾子有辱。請吾子之就家也﹐某將走見。」﹝有﹐又也。某子命某往見﹐今吾子又自辱來﹐序其意也。走﹐猶往也。今文無走。﹞

﹝疏﹞「主人」至「走見」。

○釋曰﹕云「某子命某見」者﹐某子則是紹介姓名﹐以某子是中之人﹐故賓主共稱之也。此上下皆言請﹐不言辭。辭而不受﹐須相見﹐故言請而已。

○注「有又」至「無走」。

○釋曰﹕鄭轉有爲又者﹐以言某子以命命某﹐往就彼見吾子﹐又自辱來﹐於義爲便﹐故從又﹐不從有也。云「走﹐猶往也」者﹐以言走﹐直取急往相見之意﹐非走驟之義﹐故釋從往也。云「今文無走」字者﹐無走﹐於文義不足﹐故不從今文從古文也。

賓對曰「某不足以辱命﹐請終賜見。」﹝命﹐謂請吾子之就家。﹞

主人對曰「某不敢爲儀﹐固請吾子之就家也﹐某將走見。」﹝不敢爲儀﹐言不敢外貌爲威儀﹐忠誠欲往也。固﹐如故也。今文不爲非﹐古文云「固以請」也。﹞

﹝疏﹞注「不敢」至「以請」。

○釋曰﹕固如故也者﹐固爲堅固﹐堅固則如故﹐以再請如前﹐故云固如故也。云「今文不爲非」者﹐云非敢於義不便﹐故不從今文非也。云「古文云『固以請』」者﹐固請於文從便﹐若有以字於文賒緩﹐故不從古文「固以請」也。

賓對曰「某不敢爲儀﹐固以請。」﹝言如固請終賜見也。今文不爲非。﹞

主人對曰「某也固辭﹐不得命﹐將走見。聞吾子稱摯﹐敢辭摯。」﹝不得命者﹐不得見許之命也。走﹐猶出也。稱﹐舉也。辭其摯﹐爲其大崇也。古文曰「某將走見」。﹞

﹝疏﹞注「不得」至「走見」。

○釋曰﹕云「走猶出也」者﹐亦如上之走往﹐披據句賓家﹐故走爲往﹐此據出門﹐故雲走猶出也。云「辭其摯﹐爲其大崇也」者﹐凡賓主相見﹐惟此新升爲士有摯﹐又初不相識﹐故有摯爲重。對重相見﹐則無摯爲輕。是以始相見﹐辭之爲大崇﹐故也。云「古文曰『某將走見』」者﹐上再番皆云「某將走見」﹐今此三者亦云「某將走見」﹐與前同﹐此疊古文不從者﹐以上第一番請賓主皆無「不敢爲儀」﹐第二番賓及主人皆云「不敢爲儀」﹐文句旣異﹐若不云某﹐於文不便﹐故須云某也。此三番於上已云某也﹐固辭不得命﹐於下不須云某﹐於文便﹐古文更云「某將走見」﹐文疊﹐故不從也。

賓對曰「某不以摯不敢見。」﹝見於所尊敬而無摯﹐嫌大簡。﹞

﹝疏﹞注「見於」至「大簡」。

○釋曰﹕此士相見惟是平敵相伉﹐案《曲禮》云「主人敬客則先拜客﹐客敬主人則先拜主人。」並不問爵之大小﹐惟以相尊敬爲先後﹐故𨿽兩士﹐亦得云相尊敬﹐不敢空手﹐須以摯相見。若無摯相見﹐是則大簡略也。

主人對曰「某不足以習禮﹐敢固辭。」﹝言不足習禮者﹐不敢當其崇禮來見己。﹞

﹝疏﹞注「言不」至「見己」。

○釋曰﹕案上經賓云某不以摯不敢見﹐是賓以崇禮來見主人。今主人不敢當其崇禮來見己﹐故變文言「不足以習禮」﹐故鄭云言不足習禮者﹐不敢當其崇禮來見已也。

賓對曰「某也不依於摯不敢見﹐固以請。」﹝言依於摯﹐謙自卑也。今文無也。﹞

﹝疏﹞注「言依」至「卑也」。

○釋曰﹕凡相見之禮﹐以卑見尊必依摯。《禮記檀弓》云「魯人有周丰也者﹐哀公執摯請見之」者﹐是下賢﹐非正法。今《士相見》云「不依於摯不敢見」﹐謙自卑也。

主人對曰「某也固辭﹐不得命﹐敢不敬從﹗」出迎於門外﹐再拜。賓答再拜。主人揖﹐入門右。賓奉摯﹐入門左。主人再拜受。賓再拜送摯﹐出。﹝右﹐就右也。左﹐就左也。受摯於庭﹐旣拜受﹐送則出矣。不受摯於堂﹐下人君也。今文無。﹞

﹝疏﹞注「右就」至「無文」。

○釋曰﹕凡門出﹐則以西爲右﹐以東爲左﹔入門則以東爲右﹐以西爲左﹐依賓西主東之位也。知「受摯於庭」者﹐以其入門左右﹐不言揖讓而升之事﹐故知在庭也。云「旣拜﹐送則出矣」者﹐欲見賓拜送摯訖而言出﹐則去還家﹐無意得待主人畱己也。云「不受摯於堂﹐下人君也」者﹐《聘禮》賓升堂致命授玉﹐又下云君在堂升見無方階﹐亦是升堂見君法﹐故云不升堂下人君也。

主人請見﹐賓反見﹐退。主人送於門外﹐再拜。﹝請見者﹐爲賓崇禮來﹐相接以矜莊﹐歡心未交也。賓反見﹐則燕矣。下云「凡燕見於君」至「凡侍坐於君子」﹐博記反見之燕義﹐臣初見於君﹐再拜﹐奠摯而出。﹞

﹝疏﹞「主人請見」至「再拜」。

○注「請見」至「而出」。

○釋曰﹕鄭解主人畱賓之意。云「請見」者﹐爲賓崇禮來相接﹐則執摯來是也。云「以矜莊﹐歡心未交也」者﹐正謂入門拜受﹐拜送時賓主俱矜莊相敬﹐歡心未交也。云「賓反見﹐則燕矣」者﹐上《士冠》禮賓﹑《士昏》納采之等﹐《禮記》皆有禮賓﹑饗賓之事﹐明此行禮﹐主人畱必不虛﹐宜有歡燕﹐故云則燕矣。以摯相見﹐非聘問之禮。燕旣在寢﹐明前相見亦在寢之庭矣。若諸文有畱賓者﹐多是禮賓之事﹐知此不行禮賓而云燕者﹐彼諸文皆是爲餘事相見﹐以其事重﹐故爲禮賓。此直當身相見﹐其事輕﹐故直有燕矣。是以諸文禮賓﹐此燕賓﹐故直云「請見」也。云「『凡燕見於君』至『反見之燕義』」者﹐凡燕見﹐或反見﹐或本來侍坐﹐非反見﹐下注云「此謂特見圖事﹐非立賓主之燕」是也。侍坐於君子之下﹐乃有侍坐﹑問夜﹑膳葷﹑賜食爵之等﹐不引證燕見者﹐彼直是侍坐法﹐非燕見之禮故也。云「臣初見於君﹐再拜﹐奠摯而出」者﹐鄭欲見自「燕見於君」下至「凡侍坐於君子」皆反見燕法﹐其中仍有臣見於君法﹐臣始事見於君法﹐禮畢﹐奠摯而出﹐君亦當遣人畱之燕也。若然﹐下有他邦之人則還摯﹐𨿽不見反燕﹐臣尙燕他邦﹐有燕可知﹐但文不具也。

主人復見之﹐以其摯﹐曰「者吾子辱﹐使某見。請還摯於將命者。」﹝復見之者﹐禮尙往來也。以其摯﹐謂時所執來者也。﹐曩也。將猶傳也。傳命者﹐謂擯相者。﹞

﹝疏﹞「主人」至「命者」。

○釋曰﹕自此至「賓退送再拜」論主人還於賓之事。

○注「復見」至「相者」。

○釋曰﹕云「復見之者﹐禮尙往來也」者﹐鄭解主人還摯之意﹐云「禮尙往來」﹐《曲禮》文。五等諸侯﹐身自出朝及遣臣出聘﹐以其圭璋重﹐不可遙復﹐朝聘訖﹐卽還之。璧琮財輕﹐故不還。彼朝聘用玉﹐自爲一禮﹐有不還之義﹐其在國之臣﹐自執摯相見﹐𨿽禽摯皆還之。臣見於君﹐則不還。義與朝聘異﹐不可相決也。云「將猶傳也。傳命者﹐謂擯相者」者﹐謂出接賓曰擯﹐入詔禮曰相﹐一也。故《聘禮》與《冠義》皆云每一門止一相﹐是謂擯介爲相也。

主人對曰「某也旣得見矣﹐敢辭。」﹝讓其來答己也。﹞

﹝疏﹞「主人」至「敢辭」。

○釋曰﹕上言主人﹐此亦言主人者﹐上言主人者據前爲主人而言。此云主人者﹐謂前賓今在己家而說也。

賓對曰「某也非敢求見﹐請還摯於將命者。」﹝言不敢求見﹐嫌褻主人﹐不敢當也。今文無也。﹞

﹝疏﹞注「言不」至「當也」。

○釋曰﹕云「嫌褻主人﹐不敢當也」者﹐者主人見己﹐今卽來見主人﹐賓主頻見﹐是褻也。今云「非敢求見」﹐嫌褻主人﹐不敢更相見也﹐故不敢當相見之法﹐直云「還摯」而已。

主人對曰「某也旣得見矣﹐敢固辭。」﹝固﹐如故也。﹞賓對曰「某不敢以聞﹐固以請於將命者。」﹝言不敢以聞﹐又益不敢當。﹞

﹝疏﹞注「言不敢」至「敢當」。

○釋曰﹕上云「非敢求見」﹐已是不敢當﹐此云「不敢以聞」﹐耳聞疏於目見﹐故云「又益不敢當」也。

主人對曰「某也固辭﹐不得命﹐敢不從。」﹝許受之也。異日則出迎﹐同日則否。﹞

﹝疏﹞注「異日」至「則否」。

○釋曰﹕下云「賓奉摯入」﹐不言主人出迎﹐又不言厥明﹐是與前相見同日。知異日出迎者﹐《鄕飲酒禮》云﹕明日﹐乃息司正﹐主人出迎之。司正猶迎之﹐況同僚乎﹐是知異日出迎也。若然﹐《聘禮》公迎於大門內﹐至禮賓又出迎者﹐彼初是公迎﹐彼初之命不爲迎賓身﹐故至醴賓身﹐𨿽同日亦出迎之﹐故鄭注云公出迎者﹐已之禮更端是也。《昏禮》賓爲男家使﹐初時出迎﹐至醴賓身﹐𨿽同日亦出迎也。《有司徹》前爲屍﹐後爲賓﹐所爲異﹐故云𨿽同日亦出迎。此二者亦是更端之義也。案《鄕飲酒》及《公食大夫》皆於戒賓之時﹐未行賓主之禮﹐是以賓至乃迎之﹐故𨿽同日﹐亦迎賓﹐非更端之義也。

賓奉摯入﹐主人再拜受。賓再拜送摯﹐出。主人送於門外﹐再拜。士見於大夫﹐終辭其摯。於其入也﹐一拜其辱也。賓退﹐送﹐再拜。﹝終辭其摯﹐以將不親答也。凡不答而受其摯﹐惟君於臣耳。大夫於士﹐不出迎。入一拜﹐正禮也。送再拜﹐尊賓。﹞

﹝疏﹞「士見於大夫」至「再拜」。

○注「終辭」至「尊賓」。

○釋曰﹕云「以將不親答也」者﹐事未至謂之將﹐如上《士相見》賓來見士﹐後將親答就士家﹐則辭而受其摯。此則以將不親答﹐終不受也。若然﹐經直云「終辭其摯」﹐不言一辭﹑再辭﹐亦有可知﹐但略而不言也。又《少儀》云始見君子曰「願聞名」此不言願聞﹐亦文不具也。云「凡不答而受其摯﹐惟君於臣耳」者﹐見下文「他邦之人則使擯者還其摯」﹐見己君不言還摯。又文有三辭﹕初辭﹑中辭﹑終辭。初辭之時﹐則云「使某」﹐中辭云「命某」﹐以辭在中者﹐傳言而已﹐故云「命某」。然使某者是尊君卑臣之義﹐其心重。若云「命某」者﹐尊君卑臣﹐稍淺漸輕之義﹐故鄭云或言命某傳言耳。必知有此義者﹐案僖九年《左傳》曰「天子有事於文武﹐使孔賜伯舅胙。」以伯舅耋老﹐加勞賜一級﹐無下拜﹐是尊君。稱使傳言﹐云命有輕重之義也。

若嘗爲臣者﹐則禮辭其摯﹐曰「某也辭﹐不得命﹐不敢固辭。」﹝禮辭﹐一辭其摯而許也。將不答而聽其以摯入﹐有臣道也。﹞賓入﹐奠摯﹐再拜。主人答壹拜。﹝奠摯﹐尊卑異﹐不親授也。古文壹爲一。﹞賓出﹐使擯者還其摯於門外﹐曰「某也使某還摯。」﹝還其摯者﹐辟正君也。﹞賓對曰「某也旣得見矣﹐敢辭。」﹝辭君還其摯也。今文無。﹞擯者對曰「某也命某﹐某非敢爲儀也。敢以請。」﹝還摯者請使受之。﹞賓對曰「某也夫子之賤私﹐不足以踐禮﹐敢固辭。」﹝家臣稱私。踐﹐行也。言某臣也﹐不足以行賓客禮。賓客所不答者﹐不受摯。﹞擯者對曰「某也使某﹐不敢爲儀也。固以請。」﹝言使某﹐尊君也。或言命某﹐傳言耳。﹞

賓對曰「某固辭﹐不得命﹐敢不從﹗」再拜受。﹝受其摯而去之。﹞

﹝疏﹞注「受其摯而去之」。

○釋曰﹕云「受其摯而去」者﹐以其嘗爲臣爲輕﹐旣不受其摯﹐又相見無饗燕之禮﹐故鄭云而去以絕之也。

下大夫相見﹐以雁﹐飾之以布﹐維之以索﹐如執雉。﹝雁﹐取知時﹐飛翔有行列也。飾之以布﹐謂裁縫衣其身也。維﹐謂系聯其足。﹞

﹝疏﹞「下大夫」至「執雉」。

○釋曰﹕言「下大夫」者﹐國皆有三卿五大夫。言上大夫﹐據三卿﹐則此下是五大夫也。二十七士與五大夫轉相副貳﹐則三卿宜有六大夫﹐而五者﹐何休云﹕司馬事省﹐闕一大夫。

○注「雁取」至「其足」。

○釋曰﹕云「雁﹐取知時」者﹐以其木落南翔﹐冰泮北䢐﹐隨陽南北﹐義取大夫能從君政教而施之。云「飛翔有行列也」者﹐義取大夫能依其位次﹐尊卑有敍也。上士執雉﹐左頭奉之﹐此云「如執雉」﹐明執雁者亦左頭奉之也。案《曲禮》云「飾羔雁者以繢。」彼天子卿大夫﹐非直以布﹐上又畫之﹐此諸侯卿大夫執摯﹐𨿽與天子之臣同飾羔雁者﹐直用布爲飾﹐無繢。彼不言士﹐則天子之士與諸侯之士同﹐亦無飾。士賤﹐故無別也。

上大夫相見﹐以羔﹐飾之以布﹐四維之﹐結於面﹐左頭﹐如は執之。﹝上大夫﹐卿也。羔取其從帥﹐羣而不黨也。面﹐前也。系聯四足﹐交出背上﹐於前結之也。如は執之者﹐秋獻は﹐有成禮﹐如之。或曰は﹐孤之摯也。其禮蓋謂左執前足﹐右執後足。今文頭爲ㄕ。﹞

﹝疏﹞「上大夫」至「執之」。

○注「上大」至「爲ㄕ」。

○釋曰﹕云「上大夫﹐卿也」者﹐卽三卿也。云「羔取其從帥」者﹐凡羔羊羣皆有引帥﹐若卿之從君之命者也。云「羣而不黨也」者﹐羊羔羣而不黨﹐義取三卿亦皆正直﹐𨿽羣居不阿黨也。云「系聯四足﹐交出背上﹐於胸前結之」者﹐謂先以繩雙系前兩足﹐復以繩系後兩足﹐乃以雙繩於左右從腹下向背上交過﹐於胸前結之也。云「如は執之者﹐秋獻は﹐有成禮﹐如之」者﹐案《周禮獸人》云「冬獻狼﹐夏獻麋﹐春秋獻獸物。」鹿﹑豕﹑羣獸及狐貍可也。は是鹿子﹐與鹿同時獻之﹐又《庖人》云「秋行犢は」﹐則獻當在秋時﹐故云秋獻は也。又案《禮器》「曲禮三千」﹐鄭云「曲猶事也。事禮謂今禮也﹐其中事儀三千。」則禮未亡之時﹐三千條內有此獻は之法﹐是有成禮可依﹐故此經得如之也。云「或曰は﹐孤之摯也」者﹐案《大宗伯》及《大行人》與《聘禮》皆云孤執皮帛﹐謂天子之孤與諸侯之孤執皮帛。今此執は者﹐謂新升爲孤﹐見己君法﹐至餘事則皆皮帛也。云「其禮蓋謂左執前足﹐右執後足」者﹐案經云左頭則與雉﹑雁同﹐是以《曲禮》云「執禽者左首」。此鄭又云執之﹐蓋謂左執前足﹐右執後足者。﹝元缺起此﹞此釋經は執之﹐據四足而言之。凡以摯相見之法﹐惟有新升爲臣﹐及聘朝﹐及他國君來﹐主國之臣見﹐皆執摯相見。常朝及余會聚皆執笏﹐無執摯之禮。又執摯者﹐或平敵﹐或以卑見尊﹐皆用摯。尊無執摯見卑之法。《檀弓》云哀公執摯見己臣周丰者﹐彼謂下賢﹐非正法也。

如士相見之禮。﹝大夫𨿽摯異﹐其儀猶如士。﹞

﹝疏﹞「如士相見之禮」。

○釋曰﹕此下大夫及卿﹐其摯𨿽有羔﹑雁之異﹐其相見之儀則皆如士也。

○注「大夫」至「如士」。

○釋曰﹕云「儀猶如士」者﹐或兩大夫﹐或兩卿相見﹐皆如上文「某也原見無由達己」下至「主人拜送於門外」也。

始見於君﹐執摯﹐至下﹐容彌蹙。﹝下﹐謂君所也。蹙猶促也﹐促﹐恭愨貌也。其爲恭﹐士﹑大夫一也。﹞

﹝疏﹞注「下謂」至「一也」。

○釋曰﹕直云「見於君」﹐不辧臣之貴賤﹐則臣之貴賤皆同。故鄭云「其爲恭﹐士大夫一也」。不言所而言「下」者﹐凡臣視袷已下﹐故不言所﹑言下也。

庶人見於君﹐不爲容﹐進退走。﹝容﹐謂趨翔。﹞

﹝疏﹞注「容謂趨翔」。

○釋曰﹕此不言民而言庶人﹐則是庶人在官﹐謂若《王制》云「庶人在官者﹐其祿以是爲差。」卽府史胥徒是也。按鄭注《曲禮》云「行而張足曰趨﹐行而張拱曰翔。」皆是庶人貌也。此庶人見君不趨翔﹐謂是常法。《論語》是孔子行事﹐而云「趨進翼如」者﹐彼謂孔子與君圖事於堂﹐圖事訖﹐降堂﹐向時揖處至君前橫過﹐向門﹐特加肅敬﹐與庶人同也。

士大夫則奠摯﹐再拜稽首﹐君答壹拜。﹝言君答士大夫一拜﹐則於庶人不答之。庶人之摯鶩。古文壹作一。﹞

﹝疏﹞注「言君」至「作一」。

○釋曰﹕臣拜君云再拜稽首﹐則君答一拜者﹐當作空首﹐則九拜中奇拜是也。云「言君答士大夫一拜則於庶人不答之」者﹐案《曲禮》「君於士不答拜」﹐謂己士。此得與大夫同答一拜者﹐士賤﹐君不答拜。此以新升爲士﹐故答拜。《聘禮》問勞云答士拜者﹐亦以新使反﹐故拜之也。云「庶人之摯鶩」者﹐案《大宗伯》云「以禽作六摯﹐庶人執鶩」﹐注云「鶩取其不飛遷。」象庶人安土重遷是也。

若他邦之人﹐則使擯者還其摯﹐曰「寡君使某還摯。」賓對曰「君不有其外臣﹐臣不敢辭。」再拜稽首﹐受。

﹝疏﹞釋曰﹕賓不辭卽受摯﹐以君所不臣﹐禮無受他臣摯法﹐賓如此法﹐故不敢亢禮於他君﹐故不辭卽受之也。凡臣無境外之交﹐今得以摯執見他邦君者﹐謂他國之君來朝﹐此國之臣因見之﹐謂若《掌客》「卿皆見以羔」之類是也。《春秋》卿﹑大夫與他國之君相見者﹐皆因聘會乃見之﹐非特行也。

凡燕見於君﹐必辯君之南面。若不得﹐則正方﹐不疑君。﹝辯猶正也。君南面﹐則臣見正北面。君或時不然﹐當正東面﹐若正西面﹐不得疑君所處邪鄕之。此謂特見圖事﹐非立賓主之燕也。疑﹐度之。﹞

﹝疏﹞釋曰﹕案上文注以此爲博記反見之燕義﹐則此與燕義﹑燕禮立賓主之燕﹐別以其此經君之面位正南﹐臣北面向之。若不得南面﹐或君東﹑西面﹐則臣亦正方向之﹐不可預度君之面位﹐邪立向之﹐皆與《燕禮》君在阼階西面爲正異﹐故知此經是特見﹐皆圖事﹐並與賓反見之燕義也。知有「圖事」者﹐《論語鄕黨》云孔子與君圖事於庭﹑圖事於堂﹐《燕禮》亦云君與卿同事之時﹐有此面位無常之法也。

君在堂﹐升見無方階﹐辯君所在。﹝升見﹐升堂見於君也。君近東﹐則升東階。君近西﹐則升西階。﹞

﹝疏﹞注「升見」至﹝元缺止此﹞「西階」。

○釋曰﹕此文據君所在﹐隨便升階﹐無常之事﹐亦謂反燕及圖事之法。若立賓主﹐君升自阼階﹐賓及主人升自西階﹐《燕禮》所云是也。

凡言﹐非對也﹐妥而後傳言。﹝凡言﹐謂己爲君言事也。妥﹐安坐也。傳言﹐猶出言也。若君問﹐可對則對﹐不待安坐也。古文妥爲綏。﹞

﹝疏﹞「凡言」至「傳言」。

○注「凡言」至「爲綏」。

○釋曰﹕此據臣與君言之法也。云「凡言」﹐謂己爲君言事也者﹐謂臣有圖﹐爲君言也。《禮記少儀》云「量而後入﹐不入而後量。」是臣有事將入見君﹐須量己所言﹐亦當量君安坐﹐乃可得入﹐而後傳出己言﹐向君道之。云「妥﹐安坐也」者﹐《爾雅釋詁》文。

與君言﹐言使臣。與大人言﹐言事君。與老者言﹐言使弟子。與幼者言﹐言孝弟於父兄。與眾言﹐言忠信慈祥。與居官者言﹐言忠信。﹝博陳燕見言語之儀也。言使臣者﹐使臣之禮也。大人﹐卿大夫也。言事君者﹐臣事君以忠也。祥﹐善也。居官﹐謂士以下。﹞

﹝疏﹞「與君」至「忠信」。

○釋曰﹕上文據與君言﹐此文則總說尊卑言語之別。云「與君言﹐言使臣。與大人言﹐言事君」者﹐但君臣相對﹐有事卽言﹐不必與君言恆言使臣﹐與臣言恆言事君。今惟言使臣﹑事君者﹐下供上命﹐禮法當然﹐故君以使臣爲主﹐臣以事君爲正﹐無妨更言。餘事已下﹐皆隨事爲主可也。云「與老者言﹐言使弟子」者﹐謂七十致仕之人﹐依《書》傳﹕大夫致仕爲父師﹐士致仕爲少師﹐教鄕間子弟。雷次宗云﹕學生事師﹐𨿽無服﹐有父兄之恩﹐故稱弟子也。云「與幼者言﹐言孝弟於父兄」者﹐幼旣與老者相對﹐此幼卽弟子之類﹐孝弟事父兄之名﹐是人行之本﹐故云言孝弟於父兄。「與眾言﹐言忠信慈祥」者﹐此文承老幼之下﹐亦非朝廷之臣﹐但是鄕閭長幼共聚之處﹐使之行忠信慈善之事也。云「與居官者言﹐言忠信」者﹐此與在朝之士﹐言以忠信爲主也。

○注「博陳」至「以下」。

○釋曰﹕云「博陳燕見言語之儀也」者﹐據已上博陳與君燕見舉動言語﹐知此博陳也。云「言使臣者﹐使臣之禮也」者﹐並事君以忠﹐並是《論語》孔子對定公之文。云「大人﹐卿大夫也」者﹐此云「言事君」﹐明非天子諸侯﹐又非士﹐是卿大夫可知。又案下文云「凡與大人言﹐始視面﹐中視抱﹐卒視面」﹐並是臣視君之法﹐則大人據君也。又《禮運》云「大人世及以爲禮。」鄭解爲諸侯者﹐以彼上文云「天下爲家」﹐以據天子﹐明下云大人是諸侯可知。《易革卦》云「君子豹變」據諸侯﹐則大人虎變是天子可知。又案《論語》云「狎大人」﹐注爲天子諸侯爲政教者﹐彼據小人不在朝廷﹐故以大人爲天子諸侯政教解之。鄭皆望文爲義﹐故解大人不同。云「居官﹐謂士以下」者﹐以上大夫云事君﹐已據居官﹐卿大夫其居官之內﹐惟有二十七士並府史胥徒﹐故云士以下也。

凡與大人言﹐始視面﹐中視抱﹐卒視面﹐毋攺。眾皆若是。﹝始視面﹐謂觀其顏色可傳言未也。中視抱﹐容其思之﹐且爲敬也。卒視面﹐察其納己言否也。毋攺﹐謂傳言見答應之﹐當正容體以待之﹐毋自變動﹐爲嫌解惰不虛心也。眾﹐謂諸卿大夫同在此者。皆若是﹐其視之儀無異也。古文毋作無﹐今文眾爲終。﹞

﹝疏﹞「凡與」至「若是」。

○注「始視」至「爲終」。

○釋曰﹕云「中視抱﹐容其思之﹐且爲敬」者﹐案《曲禮》﹕「天子視不上於袷。」袷﹐交領也。「不下於帶」﹐上於袷則敖﹐下於帶則憂。視大夫得視面。此視君得視面者﹐彼據尋常視君法﹐此據與君言時﹐故不同也。云「且爲敬」者﹐此言抱卽面相袷﹐不視袷是敬君之常禮﹐故云且爲敬也。云「爲嫌解惰不虛心也」者﹐《禮記》云「虛中以治之」﹐鄭注云「虛中﹐言不兼念餘事。」是虛心之意也。云「眾﹐謂諸卿大夫同在此」者﹐言於君視之髙下如此﹐其卿大夫視君之儀與言者無異也。云「古文毋作無」﹐不從者﹐《說文》云毋蓋亦禁辭﹐故不從有無之無也。云「今文眾爲終」﹐不從者﹐以上已有卒﹐卒爲終﹐故從古爲眾也。

若父﹐則遊目﹐毋上於面﹐毋下於帶。﹝子於父﹐王孝不主敬﹐所視廣也﹐因觀安否何如也。今文父爲甫﹐古文毋作無。﹞

﹝疏﹞「若父」至「於帶」。

○注「子於」至「作無」。

○釋曰﹕案《曲禮》大夫之臣視大夫得視面不得遊目﹐士之臣視士得旁遊目。今子視父﹐應與視君同﹐不上於袷。與士大夫同者﹐以子於父主孝不主敬﹐所視廣者﹐因視安否何如也。

若不言﹐立則視足﹐坐則視膝。﹝不言則伺其行起而已。﹞

﹝疏﹞「若不」至「視膝」。

○注「不言」至「而已」。

○釋曰﹕已上皆據臣子與君父言語之時﹐此據不言之時﹐鄭言「伺其行起」者﹐行解經立﹐行由立始﹐故以行解立。是以《論語》云「立不中門」﹐鄭云「立行不當棖之中央」﹐是亦以行解立﹐一也。又以起解坐﹐以其起由坐始故也。

凡侍坐於君子﹐君子欠伸﹐問日之早晏﹐以食具告。攺居﹐則請退可也。﹝君子﹐謂卿大夫及國中賢者也。志倦則欠﹐體倦則伸﹐問日晏﹐近於久也。具猶辯也。攺居﹐謂自變動也。古文伸作信﹐早作蚤。﹞

﹝疏﹞「凡侍」至「可也」。

○注「君子」至「作蚤」。

○釋曰﹕此陳侍坐於君子之法。鄭云君子卿大夫者﹐禮之通例﹐大夫得稱君子﹐亦得稱貴人﹐而士賤﹐不得也。知「及國中賢者」者﹐《鄕射禮》云「徵惟所欲﹐以告於鄕先生君子﹐可也。」鄭云「鄕先生﹐鄕大夫致仕者。君子﹐有大徳行不仕者。」則《曲禮》云「博聞彊識而讓﹐惇善行而不怠﹐謂之君子」是也。云「志倦則欠﹐體倦則伸」﹐鄭注《曲禮》亦然。云「古文伸作信﹐早作蚤」者﹐此二字古通用﹐故《大宗伯》云「侯執身圭」﹐爲信字。《詩》云「四之日其蚤﹐獻羔祭韭。」爲蚤字旣通用﹐疊古文者﹐據字體非直﹐從今爲正﹐亦得通用之義也。

夜侍坐﹐問夜﹐膳葷﹐請退可也。﹝問夜﹐問其時數也。膳葷﹐謂食之。葷﹐辛物﹐蔥薤之屬﹐食之以止臥。古文葷作薰。﹞

﹝疏﹞「夜侍」至「可也」。

○注「問夜」至「作薰」。

○釋曰﹕云「問夜﹐問其時數也」者﹐謂若鍾鼓漏刻之數也。云「古文葷作薰」者﹐《玉藻》云「膳於君﹐有葷桃」﹐作此葷。鄭注《論語》作﹐義亦通。若作薰﹐則《春秋》「一薰一蕕」﹐薰﹐香艸也﹐非葷辛之字﹐故疊古文不從也。

若君賜之食﹐則君祭先飯﹐徧嘗膳﹐飲而俟。君命之食﹐然後食。﹝君祭先飯﹐食其祭食﹐臣先飯﹐示爲君嘗食也。此謂君與之禮食。膳﹐謂進庶羞﹐旣嘗庶羞﹐則飲﹐俟君之徧嘗也。今云占嘗膳。﹞

﹝疏﹞「若君」至「後食」。

○注「君祭」至「嘗膳」。

○釋曰﹕此經及下經論臣侍君坐得賜食之法。鄭云「先飯﹐示爲君嘗食也」者﹐凡君將食﹐必有膳宰進食﹐則膳宰嘗君前之食﹐備火齊不得﹐下文是也。今此文謂膳宰不在﹐則侍食者自嘗自己前食﹐旣不嘗君前食﹐則不正嘗食﹐故云示爲君嘗食也。云「此謂君與之禮食」者﹐謂君與臣小小禮食法﹐仍非正禮食﹐正禮食則《公食大夫》是也。彼君前無食﹐此君臣俱有食﹐故知小小禮食。此卽《玉藻》云「若賜之食﹐而君客之﹐則命之祭﹐然後祭。」彼云客之﹐則此注禮食亦不得祭﹐故一也。但此文不云客之命之祭然後祭﹐文不具也。若臣嘗食﹐不得云禮食﹐亦不得祭﹐故鄭注《玉藻》云「侍食則正不祭」是也。

若有將食者﹐則俟君之食﹐然後食。﹝將食猶進食﹐謂膳宰也。膳宰進食﹐則臣不嘗食。《周禮膳夫》﹕「品嘗食﹐王乃食。」﹞

﹝疏﹞「若有」至「後食」。

○注「將食」至「乃食」。

○釋曰﹕云「膳宰進食﹐則臣不嘗食」者﹐臣爲君嘗食﹐本爲膳宰不在﹐今膳宰旣在﹐明臣不嘗食也。是以《玉藻》云「若有嘗羞者﹐則俟君之食﹐然後食﹐飯飲而俟。」注云「不祭侍食﹐不敢備禮也。不嘗羞﹐膳宰存也」是也。云「膳夫」者﹐天子膳夫﹐則諸侯之膳宰。引之者﹐證經將食之人是膳宰﹐因將膳與君品嘗食。凡君食﹐臣有侍食之時﹐惟子不侍食。是以《文王世子》云「命膳宰曰﹐末有原。應曰諾﹐然後退。」是大子不侍食。若卿大夫已下﹐則有侍食法﹐故《內則》云「父沒母存﹐冢子禦食﹐羣子婦佐」是也。

若君賜之爵﹐則下席﹐再拜稽首﹐受爵﹐升席祭﹐卒爵而俟﹐君卒爵﹐然後授虛爵。﹝受爵者於尊所﹐至於授爵﹐坐授人耳。必俟君卒爵者﹐若欲其然也。今文曰「若賜之爵」﹐無君也。﹞

﹝疏﹞「若君」至「虛爵」。

○注「受爵」至「君也」。

○釋曰﹕云「受爵者於尊所」者﹐《曲禮》亦是賜爵法﹐而云「酒進則起﹐拜受於尊所」是也。云「至於授爵﹐坐授人耳」者﹐見《曲禮》與《玉藻》並此文﹐並無立授之文﹐故知坐授也。云「必俟君卒爵者﹐若欲其然也」者﹐此經文與《玉藻》文同﹐皆燕而君客之賜爵法。故臣先飲以酒﹐是甘味﹐欲美君之味﹐故先飲。必待君卒爵而後授虛爵者﹐臣意若欲君盡爵然也。案《曲禮》云「侍飲於長者﹐酒進則起﹐拜受於尊所﹐長者辭﹐少者反席而飲。長者舉未﹐少者不敢飲。」彼是大燕飲禮﹐故鄭注引《燕禮》曰「公卒爵而後飲」。案《燕禮》當無爵﹐後得君賜爵﹐待君卒爵乃飲是也。

退﹐坐取屨﹐隱辟而後屨。君爲之興﹐則曰「君無爲興﹐臣不敢辭。」君若降送之﹐則不敢顧辭﹐遂出。﹝謂君若食之飲之而退也。隱辟﹐亻免而逡巡。興﹐起也。辭君興而不敢辭其降﹐於已大崇﹐不敢當也。﹞

﹝疏﹞「退坐」至「遂出」。

○注「謂君」至「當也」。

○釋曰﹕云「謂君若食之飲之而退也」者﹐以上云「若君賜之食」﹑「若君賜之爵」﹐下而云退者﹐明爲此二者而退也。云「隱辟﹐亻免而逡巡」者﹐案《曲禮》云「鄕長者而屨」﹐此亦當然。云「不敢辭其降」者﹐謂君降送時﹐明有不降法﹐故《曲禮》云「就屨跪而舉之﹐屏於側」﹐注云「謂獨退也」。云「若」者﹐不定之辭也。

大夫則辭﹐退下﹐比及門﹐三辭。﹝下亦降也。﹞

﹝疏﹞「大夫」至「三辭」。

○釋曰﹕云「大夫則辭退下」者﹐對上不敢辭﹐是士﹐士卑不敢辭降。大夫之內兼三卿﹑五大夫﹐臣中尊者﹐故得辭降也。

若先生﹑異爵者請見之﹐則辭。辭不得命﹐則曰「某無以見﹐辭不得命﹐將走見。」先見之。﹝先生﹐致仕者也。異爵﹐謂卿大夫也。辭﹐辭其自降而來。走猶出也。先見之者﹐出先拜也。《曲禮》曰「主人敬賓﹐則先拜賓。」﹞

﹝疏﹞「若先」至「見之」。

○注「先生」至「拜賓」。

○釋曰﹕此先生卽《鄕飲酒》云「就先生而謀賓介」﹐亦一也。故彼注與此注皆云「致仕者」也。云「異爵﹐謂卿大夫也」者﹐此《士相見》本文是士﹐故以卿大夫爲異爵也。訓走爲出者﹐亦謂士見異爵﹐取急意而言走﹐其實非走﹐直出也。引《曲禮》者﹐欲見言敬﹐客先拜也。彼云客﹐此云賓者﹐對文﹐賓客異﹔散文﹐賓客通﹔故變文云賓也。

非以君命使﹐則不稱寡。大夫士﹐則曰「寡君之老」。﹝謂擯贊者辭也。不稱寡者﹐不言寡君之某﹐言姓名而已。大夫﹑卿﹑士﹐其使則皆曰寡君之某。《檀弓》曰「士而未有祿者﹐君有饋焉曰獻。使焉曰寡君之老。」﹞

﹝疏﹞「非以」至「之老」。

○注「謂擯」至「之老」。

○釋曰﹕云「非以君命使﹐則不稱寡」者﹐此則《玉藻》云「大夫私事使﹐私人擯﹐則稱名」。以其非聘問之禮﹐則爲私事使﹐私人擯也。《聘禮》云「若有言﹐則以束帛﹐如享禮。」引《春秋》晉侯使韓穿來言汶陽之田歸於齊﹐《玉藻》注亦引之是也。鄭云「謂擯贊者辭也」者﹐以《玉藻》自諸侯之於天子以下至大夫﹐皆云「擯者曰」﹐故知不自稱﹐是擯贊之辭也。云「其使則皆曰寡君之某」者﹐釋經「大夫士則曰寡君之老」﹐爲公事使者也。此則《玉藻》云「公士擯﹐則曰寡大夫﹑寡君之老。大夫有所往﹐必與公士爲賓」﹐亦一也。彼注云「謂聘也。大聘使上大夫﹐小聘使下大夫。」則曰寡君之某﹐故鄭總云「某」也。若然﹐經直云大夫﹐鄭兼云士者﹐經本文是士﹐則云非以君命使﹐可以兼士也。但士無特聘問﹐或作介﹐往他國亦有稱謂﹐而云寡君之士某也。云「《檀弓》曰仕而未有祿」者﹐謂試爲大夫﹐士直有試功之祿﹐未有正祿。云「君有饋焉曰獻」者﹐謂有饋物於君﹐亦與正祿者同稱獻。云「使焉云寡君之老」者﹐於他國君邊自稱寡君之某﹐此文亦兼士大夫。引之者﹐證公事使稱寡君之某也。

凡執幣者﹐不趨﹐容彌蹙以爲儀。﹝不趨﹐主愼也。以進而益恭爲威儀耳。今文無容。﹞

﹝疏﹞「凡執」至「爲儀」。

○釋曰﹕案《小行人》合六幣﹕玉﹑馬﹑皮﹑圭﹑璧﹑帛﹐皆稱幣。下文別云「執玉」﹐則此幣謂皮馬享幣及禽摯皆是。

○注「不趨」至「無容」。

○釋曰﹕凡趨有二種﹕有疾趨﹐「行而張足曰趨」是也﹔有徐趨﹐則下文「舒武舉前曳踵」是也。今此經云「不趨」者﹐不爲疾趨﹐故云「主愼也」。旣不云疾趨﹐又不爲下文徐趨﹐但徐疾之爲之﹐故「以進而益恭爲威儀」也。

執玉者﹐則惟舒武﹐舉前曳踵。﹝惟舒者﹐重玉器﹐尢愼也。武﹐迹也。舉前曳踵﹐備合也。今文無者﹐古文曳作扌世。﹞

﹝疏﹞「執玉」至「曳踵」。

○釋曰﹕此篇直見在國以禽摯相見之禮﹐無執玉朝聘鄰國之事。而云「執玉」者﹐因執摯相見﹐故兼見朝聘執玉之禮也。案《玉藻》記徐趨之節云「圈豚行」﹐又與此不同者﹐文有詳略﹐俱是徐趨也。

○注「惟舒」至「作扌世」。

○釋曰﹕云「惟舒者﹐重玉器﹐尢愼也」者﹐案《玉藻》云「執龜玉不趨」﹐不趨者﹐不爲疾趨。又《曲禮》云「凡執主器﹐執輕如不克。」故爲重玉器﹐尢愼也。云「備合也」者﹐合﹐則顚倒恐損玉﹐故徐趨也。

凡自稱於君﹐士大夫則曰「下臣」。宅者在邦﹐則曰「市井之臣」﹔在野﹐則曰「艸茅之臣」﹔庶人則曰「剌艸之臣」。他國之人則曰「外臣」。﹝宅者﹐謂致仕者也。致仕者﹐去官而居宅﹐或在國中﹐或在野。《周禮載師》之職「以宅田任近郊之地」。剌猶戔刂除也。今宅爲﹐古文茅作苗。﹞

﹝疏﹞「凡自」至「外臣」。

○釋曰﹕云「凡自稱於君﹐士大夫則曰下臣」者﹐此與君言之時。案《玉藻》云「上大夫曰下臣」﹐與此同也。

○注「宅者」至「作苗」。

○釋曰﹕此亦自稱於君﹐以其致仕不在﹐故指宅而言﹐故曰「宅者﹐謂致仕者」也。云「或在國中﹐或在野」者﹐案《爾雅》「郊外曰野」﹐則自郊至畿五百里內皆名野。又案《鄕大夫職》「國中七尺﹐野自六尺」﹐此亦云在國在野﹐相對其言﹐國外則云野﹐則云宅在野者﹐城外畿內皆是也。云「《載師》之職」者﹐彼鄭注云「宅田﹐致仕者之家所受田也」。引之﹐證彼言宅田據地﹐此言宅據所居﹐一也。云「剌猶戔刂除也」者﹐案《詩》有「其斯趙」﹐注云「趙﹐剌也」﹐故以剌爲戔刂除艸木者也。

●卷八鄕飲酒禮第四

﹝疏﹞《鄕飲酒禮》第四。

○鄭《目錄》云「諸侯之鄕大夫﹐三年大比﹐獻賢者能者於其君﹐以禮賓之﹐與之飲酒﹐於五禮屬嘉禮。《大戴》此乃第十﹐《小戴》及《別錄》此皆第四。」

○釋曰﹕鄭知此鄕飲酒是諸侯之鄕大夫獻賢能法者﹐案《春官》小胥掌樂縣之法﹐而云「凡縣鍾磬﹐半爲堵﹐全爲肆。」注云「鍾磬者﹐編縣二八十六枚而在一ね﹐謂之堵。鍾一堵﹐磬一堵﹐謂之肆。半之者﹐謂諸侯之卿﹑大夫﹑士也。諸侯之卿﹑大夫半天子之卿﹑大夫。西縣鍾﹐東縣磬。士亦半天子之士﹐縣磬而已。」今此下惟縣磬而無鍾﹐故以爲諸侯鄕大夫也。若然﹐謂諸侯鄕大夫﹐是大夫爲之﹐亦應鍾磬俱有﹐而直有磬者﹐鄭彼注云「賓鄕人之賢者﹐從士禮也」﹐故縣磬而已。若然﹐天子鄕大夫賓賢能從士禮﹐亦鍾磬俱有﹐不得獨有磬也。知諸侯之鄕大夫非士者﹐案《鄕射》記云士則鹿中﹐大夫則兕中。又經有「堂則物當楣﹐序則物當棟」﹐則非直州射兼有諸侯。鄕大夫以五物詢眾庶﹐行射之禮﹐則知諸侯鄕大夫是大夫爲之可知也。凡鄕飲酒之禮﹐其名有四﹕案此賓賢能謂之鄕飲酒﹐一也﹔又案《鄕飲酒義》云「六十者坐﹐五十者立侍」﹐是黨正飲酒﹐亦謂之鄕飲酒﹐二也﹔鄕射州長春秋習射於州序﹐先行鄕飲酒﹐亦謂之鄕飲酒﹐三也﹔案《鄕飲酒義》﹐又有卿大夫士飲國中賢者﹐用鄕飲酒﹐四也。其《王制》云「習射尙功﹐習鄕尙齒。」還是鄕飲酒黨飲酒法。

鄕飲酒之禮。主人就先生而謀賓﹑介。﹝主人﹐謂諸侯之鄕大夫也。先生﹐鄕中致仕者。賓﹑介﹐處士賢者。《周禮》大司徒之職﹕「以鄕三物教萬民而賓興之﹕一曰六徳﹐知﹑仁﹑聖﹑義﹑忠﹑和﹔二曰六行﹐孝﹑友﹑睦﹑姻﹑任﹑卹﹔三曰六藝﹐禮﹑樂﹑射﹑禦﹑書﹑數。」《鄕大夫》以「正月之吉﹐受法於司徒﹐退而頒之於其鄕吏﹐使各以教其所治﹐以考其徳行﹐察其道藝」﹐及三年大比﹐「而興賢者﹑能者。鄕老及鄕大夫帥其吏與其眾寡﹐以禮禮賓之。厥明﹐獻賢能之書於王」﹐是禮乃三年正月而一行也。諸侯之鄕大夫﹐貢士於其君﹐蓋如此云。古者年七十而致仕﹐老於鄕裏﹐大夫名曰父師﹐士名曰少師﹐而教學焉﹐恆知鄕人之賢者。是以大夫就而謀之﹐賢者爲賓﹐其次爲介﹐又其次爲眾賓﹐而與之飲酒﹐是亦將獻之﹐以禮禮賓之也。今郡國十月行此飲酒禮﹐以《黨正》每歲「邦索鬼神而祭祀﹐則以禮屬民而飲酒於序﹐以正治謂」之說﹐然此篇無正齒位之事焉。凡鄕黨飲酒必於民聚之時﹐欲見其化﹐知尙賢尊長也。《孟子》曰「天下有達尊三﹐爵也﹑徳也﹑齒也。」﹞

﹝疏﹞「鄕飲」至「賓介」。

○釋曰﹕自此至「介亦如之」﹐論鄕大夫與先生謀賓介﹐並戒告之儀。「主人就先生而謀賓介」者﹐謂鄕大夫尊敬之﹐先就庠學者﹐若先生謀此二人道藝優者爲賓﹐稍劣者爲介。

○注「主人」至「齒也」。

○釋曰﹕云「賓﹑介﹐處士賢者」者﹐案《玉藻》云大夫素帶﹐士練帶﹐居士錦帶﹐弟子縞帶。鄭玄以居士在士之下﹑弟子之上﹐解爲道藝處士﹐非朝廷之士。此處士亦名君子﹐卽《鄕射禮》云「徵惟所欲﹐以告於先生君子可也」。鄭亦云「君子有大徳行不仕者﹐以其未仕﹐有徳自處﹐故名處士君子也。」云賢者﹐義取鄕大夫之興賢能者而言也。云「《周禮》」至「書數」﹐並《大司徒職》文。故彼鄭注云「物猶事也。興猶舉也。民三事教成﹐鄕大夫舉其賢者能者﹐以飲酒之禮賓客之﹐旣則獻其書於王矣。知﹐明於事﹔仁﹐愛人以及物﹔聖﹐通而先識﹔義﹐能斷時宜﹔忠﹐言以中心﹔和﹐不剛不柔。善於父母爲孝﹔善於兄弟爲友﹔睦﹐親於九族﹔姻﹐親於外親﹔任﹐信於友道﹔卹﹐振憂貧者。禮﹐五禮之義﹔樂﹐六樂之歌舞﹔射﹐五射之法﹔禦﹐五禦之節﹔書﹐六書之品﹔數﹐九數之計。」引此天子司徒者﹐欲兼諸侯司徒﹐亦使鄕大夫教民以三物﹐教成亦使鄕大夫行鄕飲酒之禮﹐尊之爲賓客﹐興舉之也。云「《鄕大夫》」已下至「於王」﹐並《周禮地官鄕大夫職》文。云「正月之吉」﹐謂周之正月朔日也。云「受法於司徒」者﹐謂六鄕大夫皆於大司徒處受三物﹐教民賓舉之法也。云「退而頒之於其鄕吏﹐使各以教其所治」者﹐吏卽州長﹑黨正﹑族師﹑閭胥之等是也。云「以考其徳行﹐察其道藝」者﹐徳行卽六徳﹑六行﹐道藝正謂民中有道藝者﹐考察知其優者﹐擬舉之也。云「及三年大比﹐而興賢者﹑能者」﹐大比謂三年大案比戶口之時而興舉之﹐賢者卽徳行者也﹐能者卽道藝者也。云「鄕老」﹐謂三公二鄕公一人。云「及鄕大夫帥其吏」者﹐卽帥其鄕吏﹑州長已下。云「與其眾寡」者﹐卽鄕中之人也。云「以禮禮賓之」者﹐以《鄕飲酒》之禮禮而賓舉之也。云「厥明﹐獻賢能之書於王」者﹐今日行鄕飲酒之禮﹐至其明日﹐獻此賢能之書於王﹐王再拜而受之﹐登於天府也。云「是禮乃三年正月而一行也」者﹐欲見彼是天子鄕大夫法﹐諸侯鄕大夫無文﹐以此約之﹐故云「諸侯之鄕大夫貢士於其君﹐蓋亦如此云」。但無正文﹐故云「蓋」以疑之也。云「古者年七十」至「學焉」﹐案《略說》云「大夫七十而致仕﹐老於鄕裏﹐名曰父師﹐士曰少師﹐以教鄕人子弟於門塾之基﹐而教之學焉」是也。云「賢者爲賓﹐其次爲介﹐又其次爲眾賓﹐而與之飲酒。是亦將獻之﹐以禮禮賓之也」者﹐謂據此經諸侯鄕大夫貢士之法﹐亦如天子之鄕大夫貢法﹐故云「亦」也。若據鄕貢一人﹐其介與眾賓不貢之矣﹐但立介與眾賓﹐輔賓行鄕飲酒之禮﹐待後年還以貢之耳。案《射義》云「古者天子之制﹐諸侯歲獻貢士」﹐注引舊說「大國三人﹐次國二人﹐小國一人」。大國三鄕﹐次國二鄕﹐小國一鄕﹐所貢之士與鄕同。則鄕送一人至君所﹐其國有遂﹐數亦同其鄕﹐並有公邑﹑采地﹐皆有賢能貢之﹐而貢士與鄕數同。不言遂與公邑﹑采地所貢者﹐蓋當鄕送一人至君所﹐君又總校徳之大小﹐取以貢之﹐縱取鄕外﹐仍準鄕數爲定。鄕大夫𨿽行飲酒禮客之於君﹐其簡訖﹐仍更行飲酒禮賓之於王。是《易觀》「盥而不薦」﹐鄭注云「諸侯貢士於天子﹐鄕大夫貢士於其君﹐必以禮賓之。」惟主人觀而獻賓﹐賓盥而酢主人﹐設薦俎則弟子也。是鄕大夫及諸侯貢士皆行飲酒禮禮賓也。云「今郡國」至「之說然」者﹐鄭欲解此鄕飲酒貢士法﹐彼漢時所行飲酒禮者是正齒位﹐與此不同之意。漢時已罷諸侯之國而爲郡﹐郡有大守﹐而封王子﹑母弟者仍爲國﹐故云郡國也。云「十月行此飲酒禮」者﹐謂行此鄕飲酒禮也。云「以《黨正》每歲邦索鬼神而祭祀」者﹐則《禮記郊特牲》云「蠟者﹐索也﹐歲十二月﹐合聚萬物而索饗之。」周謂之十二月﹐卽夏之十月﹐農功畢而蠟祭也。云「則以禮屬民而飲酒於序﹐以正齒位」者﹐屬﹐聚也﹐謂當蠟祭之月﹐黨正聚民於序學中﹐以三時務農﹐將闕於禮﹐此時農隙﹐故行正齒位之禮。則《禮記鄕飲酒義》云「六十者坐﹐五十者立侍。六十者三豆﹐七十者四豆﹐八十者五豆﹐九十者六豆。年長者在上。」是正齒位之法也。云「之說然」者﹐漢時十月飲酒禮﹐取此黨正之文﹐而然與此篇《鄕飲酒禮》異也。云「此篇無正齒位焉」者﹐以其此篇以徳行爲本而貢之﹐無黨正正齒位法也。云「凡鄕黨飲酒必於民聚之時」者﹐此鄕飲酒必於三年大比民聚之時﹐黨正鄕飲酒亦於大蠟民聚之時也。云皆「欲其見化﹐知尙賢尊長也」者﹐尙賢﹐據此篇鄕飲酒﹔尊長﹐據《黨正》鄕飲酒也。但黨正飲酒﹐以鄕大夫臨觀行禮﹐或鄕大夫居此黨內﹐則亦名鄕飲酒也。云「《孟子》」者﹐《孟子公孫丑》篇﹕齊王召﹐孟子不肯朝﹐後不得已而朝之。宿於大夫景醜之家﹐景子譏之曰﹕禮云「父召﹐無諾﹔君召﹐不俟駕而行」。固將朝矣。聞君命而遂不果﹐宜與夫禮若不相似然。對曰「天下有達尊三﹐爵也﹐徳也﹐齒也。朝廷莫如爵﹐鄕黨莫如齒﹐輔世長民莫如徳。惡有得其一以慢其二哉」是也。引之者﹐證鄕大夫飲酒是尙徳也﹐黨正飲酒尊長尙齒也。爵則於此無所當﹐連引之耳。

主人戒賓﹐賓拜辱。主人答拜﹐乃請賓﹐賓禮辭﹐許。主人再拜﹐賓答拜。﹝戒﹐警也﹐告也。拜辱﹐出拜其自屈辱至己門也。請﹐告以其所爲來之事。不固辭者﹐素所有志。﹞

﹝疏﹞「主人」至「答拜」。

○注「戒警」至「有志」。

○釋曰﹕云「拜辱﹐出拜其自屈辱至己門也」者﹐知賓出門者﹐見《冠禮》主人宿賓﹐賓出門左﹐《鄕射》戒賓亦出門﹐故知此亦出門。云「所爲來之事」者﹐謂行鄕飲酒之禮也。云「不固辭者﹐素所有志」者﹐不如《士相見》固辭﹐此禮辭卽許者﹐以其主人與先生謀時﹐賓已知欲貢己﹐又賓以學習徳業﹐擬爲賓主情意相許﹐是以不固辭﹐爲素有志也。案《冠禮》主人先拜﹐賓答拜﹐此賓先拜﹐主人答拜者﹐彼《冠禮》主人戒同寮﹐同寮尊﹐又使之加冠於子﹐尊重之﹐故主人先拜。此則鄕大夫尊矣﹐賓是鄕人﹐卑矣。又將貢己﹐尊敬主人﹐故賓先拜辱也。是以下注云「去又拜辱者﹐以送謝之」也。

主人退﹐賓拜辱。﹝退猶去也。去又拜辱者﹐以送謝之。﹞

介亦如之。﹝如戒賓也。﹞

﹝疏﹞「介亦如之」。

○注「如戒賓也」。

○釋曰﹕言「如戒賓」者﹐亦如上主人戒賓已下﹑賓拜辱已上之事。謀賓介及戒亦言賓介﹐意不言眾賓﹐眾賓徳劣﹐但謀介時𨿽不言眾賓﹐亦當謀之﹐故上注兼言其次爲眾賓。至於戒速之日必當遣人戒速﹐使知但略而不言﹐故下云「賓及眾賓皆從之」是也。《鄕飲酒義》云「主人親速賓及介﹐而眾賓自從之。」亦據不得主人戒速而爲自從也。

乃席賓﹑主人﹑介。﹝席﹐敷席也。夙興往戒﹐歸而敷席。賓席牖前﹐南面。主人席阼階上﹐西面。介席西階上﹐東面。﹞

﹝疏﹞「乃席賓主人介」。

○注「席敷」至「東面」。

○釋曰﹕知夙興往戒歸而敷席﹐不別日者﹐下記云「鄕﹐朝服而謀賓﹑介﹐皆使能﹐而不宿戒。」是同日也。鄭知賓﹑介與主人席位如此者﹐案《鄕飲酒義》云「主人者尊賓﹐故坐賓於西北﹐而坐介於西南以輔賓。賓者﹐接人以義者也﹐故坐於西北。主人者﹐接人以仁﹐以徳厚者也﹐故坐於東南。而坐亻巽於東北﹐以輔主人也。」又云「賓必南面﹐介必東鄕﹐介賓主也。」《鄕射》云「乃席賓﹐南面﹐席主人於阼階上﹐西面。」以此﹐故知賓主及介其位然也。

眾賓之席﹐皆不屬焉。﹝席眾賓於賓席之西。不屬者﹐不相續也﹐皆獨坐﹐明其徳各特。﹞

﹝疏﹞「眾賓」至「屬焉」。

○注「席眾」至「各特」。

○釋曰﹕鄭知眾賓席在賓席之西者﹐見《鄕射》云「席賓﹐南面﹐東上。眾賓之席﹐繼而西。」此眾賓之席亦當然﹐但此不屬爲異耳。云「皆獨坐﹐明其徳各特」者﹐《鄕射》注云「言繼者﹐甫欲習眾庶﹐未有所殊別。」此乃特貢於君﹐故眾賓之席皆不屬焉。明三物已久﹐其徳各特﹐故不屬續其席。𨿽不屬﹐猶統賓爲位﹐同南面也。

尊兩壺於房戶﹐斯禁。有玄酒﹐在西。設篚於禁南﹐東肆﹐加二勺於兩壺。﹝斯禁﹐禁切地無足者。玄酒在西﹐上也。肆﹐陳也。﹞

﹝疏﹞「尊兩」至「兩壺」。

○注「斯禁」至「陳也」。

○釋曰﹕凡設尊之法﹐但醴尊見其質﹐皆在房內﹐故《士冠禮》禮子﹑《婚禮》禮婦﹐醴皆在房隱處。若然﹐《聘禮》禮賓尊於東廂﹑不在房者﹐見尊欲與卑者爲禮﹐相變之法。設酒之尊﹐皆於顯處見其文﹐是以此及醮子與《鄕射》《特牲》《少牢》《有司徹》皆在房戶之是也。《燕禮》《大射》尊﹐在東楹之西者﹐君尊專大惠也。云「設篚於禁南﹐東肆」者﹐言東肆以頭首爲記﹐從西向東爲肆﹐則大頭在西也。云「斯禁﹐禁切地無足」者﹐斯﹐澌也﹐澌盡之名﹐故知切地無足。《昏禮》《冠禮》皆云禁者﹐士禮以禁戒爲名﹐卿大夫士並有禁名﹐故鄭以大夫士雙言也。是以《玉藻》云「大夫側尊用於﹐士側尊用禁。」注云「於﹐斯禁也﹐大夫士禮之異也。」《禮器》云「大夫士於禁」﹐注云「於﹐斯禁也。謂之於者﹐無足﹐有似於於﹐或因名云耳。大夫用斯禁﹐士用於禁。」然則禁是定名﹐言於者是其義稱。故《禮器》大夫士總名爲於禁。案《特牲禮》云「實獸於於」﹐注云「於之制﹐如今大木輿矣。」則於是輿﹐非承尊之物﹐以禁與斯禁﹐無足似輿﹐故世人名爲於。若然﹐周公制禮﹐《少牢》名爲於﹐則以周公爲世人﹐或有本無「世人」字者﹐是以《少牢》不名斯禁﹐謂之爲於﹐取不爲酒戒。《特牲》云「壺禁在東序」﹐記云「壺於禁饌於東序」﹐注云「禁言於者﹐祭尙厭飫﹐得與大夫同器﹐不爲神戒也。」其實不用云於禁﹐不敢與大夫同名斯禁。作記解注﹐故云士用於禁﹐明與《少牢》於同也。若然﹐士之於禁﹐大夫之斯禁﹐名𨿽異﹐其形同﹐是以《禮器》同名於禁也。其餘《士冠》《昏禮》禮賓用醴﹐不飲﹐故無禁﹐不爲酒戒。若天子諸侯承尊之物謂之丰﹐上有舟﹐是尊與卑異號也。

設洗於阼階東南﹐南北以堂深﹐東西當東榮。水在洗東﹐篚在洗西﹐南肆。﹝榮﹐屋翼。﹞

﹝疏﹞「設洗」至「南肆」。

○注「榮屋翼」。

○釋曰﹕云「南北以堂深」者﹐堂深﹐謂從堂廉北至房室之壁堂下﹐洗北去堂遠近深淺取於堂上深淺。假令堂深二丈﹐洗亦去堂二丈﹐以此爲度。云「榮﹐屋翼」者﹐榮在屋棟兩頭﹐與屋爲翼﹐若鳥之有翼﹐故《斯幹》詩美宣王之室云「如鳥斯革﹐如斯飛。」與屋爲榮﹐故云榮也。

羹定。﹝肉謂之羹。定猶孰也。﹞

﹝疏﹞「羹定」。

○注「肉謂」至「孰也」。

○釋曰﹕云「肉謂之羹」者﹐《爾雅》文。言肉﹐正謂其狗。孰云定者﹐孰卽定止然﹐故以定言之。言此者﹐以與速賓時節爲限﹐不敢煩勞賓﹐故限之也。

主人速賓﹐賓拜辱﹐主人答拜﹐還﹐賓拜辱。﹝速﹐召也。還猶退。﹞

﹝疏﹞「主人」至「拜辱」。

○釋曰﹕自此至「皆從之」﹐論主人往賓門召之使來之事。案《鄕射》云「主人朝服﹐乃速賓。賓朝服出迎﹐再拜。」彼云乃速賓﹐此不云主人乃者﹐彼戒速別服﹐故云乃以之。此戒速﹐𨿽與彼同﹐但此戒速同服﹐故不云乃。云「主答拜﹐還﹐賓拜辱」﹐案《聘禮》云賓入境﹐至近郊﹐使下大夫至賓館﹐下大夫遂以賓入賓送﹐不拜。又《公食大夫禮》使大夫戒賓﹐「大夫還﹐賓不拜送﹐遂從之」﹐鄭注云「不拜送者﹐爲從之不終事。」皆不拜送。此獨拜送者﹐亦是鄕大夫尊﹐賓卑﹐又擬貢﹐故特拜辱而送之﹐異於餘者。介亦如之。﹝如速賓也。﹞

賓及眾賓皆從之。﹝從猶隨也。言及眾空﹐介亦在其中矣。﹞

﹝疏﹞「賓及」至「從之」。

○注「從猶」至「中矣」。

○釋曰﹕鄭云「言及眾賓﹐介亦在其中矣」者﹐上文戒及速皆言賓與介﹐不言眾賓﹐及從主人來﹐卽言賓及眾賓﹐眾賓不戒不速﹐尙從主人﹐則介在從主人可知也。

主人一相迎於門外﹐再拜賓﹐賓答拜﹐拜介﹐介答拜。﹝相﹐主人之吏﹐擯贊傳命者。﹞

﹝疏﹞「主人」至「答拜」。

○注「相主」至「命者」。

○釋曰﹕自此至「答再拜」﹐論主人迎賓入﹐升堂並拜至之事。云「主人一相迎於門外」者﹐謂主人於羣吏中立一相﹐使傳賓主之命。主人乃自出迎賓於大門外﹐必非一相迎賓者﹐案《鄕飲酒義》云「主人拜迎賓於庠門之外」﹐明主人自迎。若然﹐主人輒言一相者﹐欲見使一相傳命﹐乃迎﹐故云「相主人之吏﹐擯贊傳命者」也。若然﹐《士相見》注「異日則拜迎﹐同日不拜迎」者﹐彼以摯相見法﹐此自以賓舉賢能﹐故與彼異也。

揖眾賓。﹝差益卑也﹐拜介﹑揖眾賓﹐皆西南面。﹞

﹝疏﹞「揖眾賓」。

○注「差益」至「南面」。

○釋曰﹕云「差益卑」者﹐以上文主人迎賓而拜介﹐是介差卑於賓。今於眾賓不拜﹐直揖之而已﹐故云差益卑也。知拜介揖眾賓皆西南面者﹐以其賓﹑介﹑眾賓立位在門外﹐位以北爲上﹐主人與賓正東西相當﹐則介與眾賓差在南東面明。知主人正西面拜賓﹐則側身向西南拜介﹑揖眾賓矣。

主人揖﹐先入。﹝揖﹐揖賓也。先入門而西面。﹞

﹝疏﹞「主人揖先入」。

○注「揖揖」至「西面」。

○釋曰﹕此鄕大夫行鄕飲酒在庠學﹐惟有一門﹐卽向階﹐門內旣有三揖﹐故主人導賓﹐揖而先入門﹐至內ニ西向待賓也。

賓厭介﹐入門左。介厭眾賓﹐入﹐眾賓皆入門左﹐北上。﹝皆入門西﹐東面﹐賓之屬相厭﹐變於主人也。推手曰揖﹐引手曰厭﹐今文皆作揖。又曰眾賓皆入左﹐無門。﹞

﹝疏﹞「賓厭」至「北上」。

○注「皆入」至「無門」。

○釋曰﹕主人入後﹐賓乃厭介﹐介厭眾賓﹐相隨入門﹐皆東面北上定位。賓旣北上﹐主人西面相向﹐揖訖乃相背﹐各向堂塗﹐介與眾賓亦隨賓至西階下也。云「賓之屬﹐相厭變於主人也」者﹐以賓與介﹑眾賓等自用引手而入﹐故不揖﹐是變於主人也。云「推手揖﹐引手曰厭」者﹐厭字或作扌壹字者﹐古字義亦通也。云「推手揖」者﹐案《周禮司儀》云「士揖庶姓﹐時揖異姓﹐天揖同姓。」鄭以推手小下之爲士揖﹐平推手爲時揖﹐推手小舉之爲天揖﹐皆以推手爲揖。又案僖二年《公羊傳》﹕「荀息進曰﹕虞﹑郭見與﹖獻公揖而進之。」何休云「以手通指曰揖。」與此別者﹐推手解其厭狀﹐通指道其揖意也。鄭則解揖體﹐何氏釋其揖意﹐相兼乃足也。云「引手曰厭」者﹐以手向身引之。云「今文皆作揖」者﹐鄭不從也。云「又曰眾賓皆入門左﹐無門」﹐亦不從也。

主人與賓三揖﹐至於階﹐三讓。主人升﹐賓升。主人阼階上當楣北面再拜。賓西階上當楣北面答拜。﹝三揖者﹐將進揖﹐當陳揖﹐當碑揖。楣﹐前梁也。復拜﹐拜賓至此堂﹐尊之。﹞

﹝疏﹞「主人」至「答拜」。

○注「三揖」至「尊之」。

○釋曰﹕云「三讓﹐主人升」者﹐主人先升﹐賓後升﹐故《鄕射》云「主人升一等﹐賓升」是也。云「三揖者﹐將進揖﹐當陳揖﹐當碑揖」者﹐《爾雅》「陳﹐堂塗也」。云「楣﹐前梁也」者﹐對後梁爲室戶上。云「復拜﹐賓至此堂﹐尊之」者﹐案《公食禮》云「公升二等﹐賓升。」公當楣北鄕﹐至再拜。《燕禮》《大射》皆云主人升自西階﹐賓右至﹐再拜。《鄕飲酒義》亦云「拜至拜洗」﹐皆不云至者﹐略之。是知此升堂拜亦是拜至。可知凡拜至者﹐皆是尊之也。

主人坐取爵於篚﹐降洗。﹝將獻賓也。﹞

﹝疏﹞「主人」至「降洗」。

○注「將獻賓也」。

○釋曰﹕自此至「主人阼階上答拜」﹐論主人盥洗獻賓之節也。云「主人坐取爵於篚」者﹐篚在堂上尊南﹐故取之乃降也。賓降。﹝從主人也。﹞

主人坐奠爵於階前﹐辭。﹝重以己事煩賓也。事同曰讓﹐事異曰辭。﹞

﹝疏﹞注「重以」至「曰辭」。

○釋曰﹕主人獻賓﹐乃是主人事﹐故云「重以己事煩賓也」。云「事同曰讓﹐事異曰辭」者﹐事同﹐謂若上文主人與賓俱升階﹐而云三讓是也﹔事異﹐若此文主人有事﹐賓無事﹐是事異則曰辭。此對文爲義﹐若散文則通。是以《周禮司儀》云「主君郊勞﹐交擯﹐三辭﹐車逆﹐拜辱﹐三揖﹐三辭﹐拜受。」注云「三辭﹐重者先辭﹐辭其以禮來於外﹐後辭﹐辭升堂。」事同而云辭﹐是其通也。

賓對。﹝對﹐答也。賓主之辭未聞。﹞

﹝疏﹞注「賓主之辭未聞」。

○釋曰﹕其辭未聞者﹐謂若《冠禮》醮辭之等﹐𨿽行事﹐辭不見﹐於後以次見辭。此則無見辭之事﹐故云「未聞」也。

主人坐取爵﹐興﹐洗﹐南面坐﹐奠爵於篚下﹐盥洗。﹝已盥乃洗爵﹐致敬也。今文無奠。﹞

﹝疏﹞「主人」至「盥洗」。

○注「已盥」至「無奠」。

○釋曰﹕案《鄕飲酒義》云「主人盥洗揚觶﹐所以致也。拜至﹐拜洗﹐拜受﹐拜送﹐所以致敬也。」此經先言盥﹑後言洗﹐則盥手乃洗爵者﹐所以致﹐鄭取《鄕飲酒義》爲言也。若然盥手﹑洗爵﹐止是致﹐拜受之等乃是致敬﹐並言敬者﹐鄭注兼拜至﹑拜受而言耳。

賓進﹐東北面﹐辭洗。﹝必進東行﹐示情。﹞

﹝疏﹞「賓進東北面辭洗」。

○釋曰﹕案下經云「賓復位﹐當西序﹐東面。」注云「言復位者﹐明始降時﹐位在此者。」案《鄕射》「賓進東北面﹐辭洗」﹐彼注云「必進者﹐方辭洗﹐宜違其位也。言東北面﹐則位南於洗矣。」是其賓初降立﹐至於序南東鄕﹐至於主人洗爵乃東行﹐故此得北面辭洗也。云「示情」者﹐實進前就主人示謙﹐下主人之情也。

主人坐奠爵於篚﹐興對。賓復位﹐當西序﹐東面。﹝言復位者﹐明始降時位在此。﹞

﹝疏﹞「主人」至「東面」。

○注「言復」至「在此」。

○釋曰﹕上經奠爵於階前者﹐主人未洗﹐見賓降卽奠爵﹐故在階前奠爵。此卽至洗﹐將洗爵﹐見賓辭﹐故奠爵於篚興對﹐故不同也。云「言復位者﹐明始降時位在此」者﹐上始降時﹐直云賓降﹐不言處所﹐於此見之﹐是舉下以明上之義也。

主人坐取爵﹐沃洗者西北面。﹝沃洗者﹐主人之羣吏。﹞

﹝疏﹞「主人」至「北面」。

○注「沃洗」至「羣吏」。

○釋曰﹕知「主人羣吏」者﹐下記云「主人之贊者﹐西面北上﹐不與。」注云「贊﹐佐也。謂主人之屬﹐佐助主人之禮事﹐徹﹐沃盥﹐設薦俎。」是也。

卒洗﹐主人壹揖﹑壹讓﹐升。﹝俱升。古文一作壹。﹞

﹝疏﹞「卒洗」至「讓升」。

○注「俱升」。

○釋曰﹕知「俱升」者﹐《鄕射》云「主人卒洗﹐一揖一讓﹐以賓升。」明俱升可知。若然﹐上文主人先升﹐賓乃升者﹐以初至之時﹐賓客之道進宜難﹐故主人升導之﹐至此以辭讓訖﹐故略威儀而俱升也。

賓拜洗。主人坐奠爵﹐遂拜﹐降盥。﹝復盥﹐爲手分。﹞

﹝疏﹞「賓拜」至「降盥」。

○注「復盥爲手分」。

○釋曰﹕言「奠爵﹐遂拜」者﹐因事曰遂﹐是以《燕禮》云﹕賓受酬﹐「坐祭酒﹐遂奠於薦東」﹐注云「遂者﹐因坐而奠﹐不北面。」是其類也。凡賓主行事﹐相報皆言答﹐此不言答﹐省文也。

賓降﹐主人辭﹐賓對﹐復位﹐當西序。卒盥﹐揖讓升。賓西階上疑立。﹝疑﹐讀爲疑然從於趙盾之疑。疑﹐正立自定之貌。﹞

﹝疏﹞「賓降」至「疑立」。

○注「疑讀」至「之貌」。

○釋曰﹕言「揖讓」升﹐不言一揖一讓﹐從上可知。云「疑﹐讀爲疑然從於趙盾之疑。疑﹐正立自定之貌」者﹐案宣公六年《公羊傳》云﹕晉靈公欲殺趙盾﹐「於是伏甲於宮中﹐召趙盾而食之。趙盾之車右祁彌明者﹐國之力士也﹐仡然從乎趙盾而入﹐放乎堂下而立」。何休云「仡然﹐壯勇貌。」鄭氏以「仡然從乎趙盾而入﹐放乎堂下而立」﹐不取何休注義﹐以《鄕射》注云「疑﹐止也﹐有矜莊之色」﹐自定其義﹐不殊字義﹐與何少異也。

主人坐取爵﹐實之賓之席前﹐西北面獻賓。﹝獻﹐進也﹐進酒於賓。﹞

﹝疏﹞「主人」至「獻賓」。

○注「獻進」至「於賓」。

○釋曰﹕云「西北面」者﹐賓在西階﹐北面﹐將就席受﹐故西北面向其席故也。賓西階上拜﹐主人少退。﹝少退﹐少辟。﹞

賓進受爵﹐以復位。主人阼階上拜送爵﹐賓少退。﹝復位﹐復西階上位。﹞

﹝疏﹞「賓進」至「少退」。

○釋曰﹕云「賓進」者﹐以賓西階上疑立﹐今見主人西北面獻於己席前﹐故賓進﹐將於席前受之故也。案《鄕射》云「賓進﹐受爵於席前﹐復位」﹐此不言席前﹐文不具也。

薦脯醢。﹝薦﹐進也。進之者﹐主人有司。﹞

﹝疏﹞「薦脯醢」。

○注「薦進」至「有司」。

○釋曰﹕知非主人自薦者﹐案《昏禮》禮賓「贊者薦脯醢」﹐《周禮膳宰》「薦脯醢」﹐皆非主人﹐故知此亦非主人﹐是有司也。

賓升席﹐自西方。﹝升由下也﹐升必中席。﹞

﹝疏﹞「賓升席自西方」。

○注「升由」至「中席」。

○釋曰﹕案《曲禮》云「席南鄕﹑北鄕﹐以西方爲上。」今升席自西方﹐云「升由下」者﹐以賓統於主人﹐以東方爲上﹐故以西方爲升由下也。

乃設折俎。﹝牲體枝解節折在俎。﹞

﹝疏﹞「乃設折俎」。

○注「牲體」至「在俎」。

○釋曰﹕凡解牲體之法﹐有全蒸其豚﹐解爲二十一體。體解﹐卽此折俎是也。是以下有賓俎脊﹑脇﹑肩﹐介俎脊﹑脇﹑肫﹑胳﹐是體解也。

主人阼階東疑立。賓坐﹐左執爵﹐祭脯醢。﹝坐﹐坐於席。祭脯醢者以右手。﹞

﹝疏﹞「主人」至「脯醢」。

○注「坐坐」至「右手」。

○釋曰﹕知賓坐坐於席上者﹐上文賓升席﹐下文降席﹐故知此坐在席可知。云「祭脯醢者以右手」者﹐此經左執爵﹐明祭用右手﹐是以《鄕射》亦云「右祭脯醢」。

奠爵於薦西﹐興﹐右手取肺﹐卻左手執本﹐坐﹐弗繚﹐右絕末以祭﹐尙左手﹐嚌之。興﹐加於俎。﹝興﹐起也。肺離之。本﹐端厚大者。繚猶糸也。大夫以上﹐威儀多。糸絕之﹐尙左手者﹐明垂糸之﹐乃絕其末。嚌﹐嘗也。﹞

﹝疏﹞「奠爵」至「於俎」。

○注「興起」至「嘗也」。

○釋曰﹕奠爵於薦右者﹐爲取肺奠之將舉﹐故奠於右。《禮記少儀》云「取俎進俎﹐不坐」﹐是以取時奠爵興﹐至加於俎又興也。云「肺離之。本﹐端厚大」者﹐此是舉肺者﹐於下記文。本謂根本﹐肺之大端﹐故云厚大。云「繚﹐猶糸也」者﹐弗繚卽弗糸﹐一也。云「大夫以上﹐威儀多」者﹐此《鄕飲酒》大夫禮﹐故云繚祭﹐《鄕射》士禮﹐云絕祭。但云繚必兼絕﹐言絕不得兼繚﹐是以此經云繚兼言絕也。言大夫以上﹐則天子諸侯亦繚絕兼有﹐但禮篇亡﹐無以可知也。案《周禮大祝》云﹕辧九祭﹐「七曰絕祭﹐八曰繚祭」﹐注云「本同﹐禮多者繚之﹐禮略者絕則祭之。」亦據此與《鄕射》而言也。大夫已上爲繚祭﹐《燕禮》《大射》𨿽諸侯禮﹐以賓皆大夫爲之﹐臣在君前﹐故不爲繚祭﹐皆爲絕祭也。云「嚌﹐嘗也」者﹐嚌至齒則嘗之也。

坐扌兌手﹐遂祭酒。﹝扌兌﹐拭也。古文扌兌作說。﹞

﹝疏﹞「坐扌兌手遂祭酒」。

○注「扌兌拭」至「作說」。

○釋曰﹕案《內則》事佩之中有﹐則賓客自有巾以拭手也。坐扌兌手﹐因事曰遂﹐因坐祭酒﹐故云遂也。案《鄕射》「坐扌兌手﹐執爵遂祭」﹐此不言執爵﹐省文也。

興﹐席末坐啐酒。﹝啐亦嘗也。﹞

﹝疏﹞「興席末坐啐酒」。

○注「啐亦嘗也」。

○釋曰﹕言「席末」﹐謂於席之尾﹐故云末。《鄕飲酒義》云「祭薦﹑祭酒﹐敬禮也。嚌肺﹐嘗禮也。啐酒﹐成禮也。於席末﹐言是席之正﹐非專爲飲食也。此所以貴禮而賤財也。」注云「祭薦﹑祭酒﹑嚌肺於席中﹐惟啐酒於席末。」是也。啐酒於席末者﹐酒是財﹐賤財之義也。云「啐亦嘗」者﹐亦前肺云嚌﹐是至齒爲嘗。此酒云啐﹐謂入口爲嘗﹐𨿽至齒﹐入口不同﹐皆是嘗也。又肺於前用之不得言成禮﹐酒後乃用﹐故云成禮﹐異於肺也。

降席﹐坐奠爵﹐拜﹐告旨﹐執爵﹐興。主人阼階上答拜。﹝降席﹐席西也。旨﹐美也。﹞

﹝疏﹞「降席」至「答拜」。

○注「降席」至「美也」。

○釋曰﹕賓拜告旨﹐主人拜崇酒﹐其節同﹐義卽異矣。賓言旨﹐甘主人之位﹐啐則拜之。主人云崇者﹐崇﹐充也﹐謝賓以酒惡相充實﹐飲訖﹐乃崇酒。先後亦同也。

賓西階上北面坐﹐卒爵﹐興﹐坐奠爵﹐遂拜﹐執爵﹐興。主人阼階上答拜。﹝卒﹐盡也。於此盡酒者﹐明此席非專爲飲食起。﹞

﹝疏﹞「賓西」至「答拜」。

○注「卒盡」至「食起」。

○釋曰﹕言「遂拜」者﹐亦因奠爵不起﹐因拜也。云「於此盡酒者﹐明此席非專爲飲食起」者﹐但此席爲賓賢能起﹐故謂在席盡爵﹐於此西階上卒之也。云「不專爲飲食」者﹐啐酒於席末﹐兼爲飲食之事﹐故以不專言之也。

●卷九鄕飲酒禮第四

賓降洗﹐﹝將酢主人。﹞

﹝疏﹞「賓降洗」。

○注「將酢主人」。

○釋曰﹕自此已下至「西階上答拜」﹐論賓酢主人之事。云「將酢主人」者﹐案《爾雅》云「酢﹐報也。」前得主人之獻﹐今將酌以報之﹐故降洗而致敬﹐故云將酢主人也。

主人降。﹝亦從賓也。降﹐降立阼階東﹐西面。﹞

﹝疏﹞「主人降」。

○注「降立」至「西面」。

○釋曰﹕知面位如此者﹐案下云「主人復阼階東﹐西面」﹐故知此當於阼階東西面也。

賓坐奠爵﹐興辭。﹝西階前也。﹞

﹝疏﹞「賓坐奠爵興辭」。

○注「西階前也」。

○釋曰﹕鄭知「西階前」者﹐《鄕射》云「賓西階前東面坐奠爵﹐興﹐辭降。」此亦然﹐故也。

主人對﹐賓坐取爵﹐洗南﹐北面。主人阼階東﹐南面辭洗。賓坐奠爵於篚﹐興對。主人復阼階東﹐西面。賓東北面盥﹐坐取爵﹐卒洗﹐揖讓如初﹐升。主人拜洗﹐賓答拜﹐興﹐降盥﹐如主人禮。賓實爵主人之席前﹐東南面酢主人。主人阼階上拜﹐賓少退。主人進受爵﹐復位﹐賓西階上拜送爵﹐薦脯醢。主人升席自北方﹐設折俎﹐祭如賓禮。﹝祭者﹐祭薦俎及酒﹐亦嚌啐。﹞

﹝疏﹞「主人」至「賓禮」。

○注「祭者」至「嚌啐」。

○釋曰﹕此賓坐取爵﹐洗南盥﹐坐取爵﹐卒洗﹐以此言之﹐則賓未盥﹐主人辭洗。案《鄕射禮》盥訖將洗﹐主人乃辭洗﹐先後不同者﹐彼與鄕人習禮輕﹐故盥訖乃辭洗﹐此鄕人將賓舉之﹐故未盥先辭洗﹐重之故也。若然﹐《鄕射禮》內兼有鄕大夫﹐卽尊與州長同於盥後辭洗者﹐以其盥後辭洗是禮之常故也。但《鄕射》「賓坐取爵洗﹐坐奠爵於篚下」﹐主人辭洗之時﹐賓方奠爵於篚下﹐此不奠爵篚下﹐便言奠爵於篚者﹐《鄕射》云「賓坐取爵洗」之時﹐未得主人之命﹐故得奠於篚下﹐得主人之命﹐乃奠於篚。此則賓取爵洗﹐未奠之時﹐主人卽辭﹐故奠於篚也。云「揖讓如初﹐升」者﹐謂前主人卒洗﹐一揖一讓升也。云「降盥﹐如主人禮」者﹐謂如主人降盥禮﹐則此賓降﹐主人亦降﹐賓辭降﹐主人對﹐一與主人降辭已下同也。云「祭如賓禮」者﹐如上賓祭時坐﹐「左執爵﹐右祭脯醢﹐奠爵於薦西﹐興﹐右手取肺﹐左手執本﹐坐﹐弗繚﹐右絕末以祭﹐尙左手﹐嚌之。興﹐加於俎。坐扌兌手﹐遂祭酒。興﹐席末坐﹐啐酒。」故云祭如賓禮。云「祭者﹐祭薦俎及酒」者﹐薦謂脯醢﹐俎卽離肺也。云「亦嚌啐」者﹐直云祭如賓禮。嫌祭不嚌啐﹐故鄭明之。云亦嚌肺啐酒﹐是以下文云「不告旨」﹐明亦啐也。

不告旨。﹝酒﹐己物也。﹞

自席前阼階上﹐北面坐卒爵﹐興﹐坐奠爵﹐遂拜﹐執爵興。賓西階上答拜。﹝自席前者﹐啐酒席末﹐因從北方降﹐由便也。﹞

﹝疏﹞「自席」至「答拜」。

○注「自席」至「便也」。

○釋曰﹕案《曲禮》云席「東鄕﹑西鄕以南方爲上﹐南鄕﹑北鄕以西方爲上。」凡升席﹐必由下﹐降由上。今主人當降自南方﹐以啐酒於席末﹐遂因從席北頭降﹐又從北向南﹐北面拜﹐是由便也。若降由上之正﹐亦是便﹐故下云主人作相「降席自南方」﹐不由北方﹐亦由便也。

主人坐奠爵於序端﹐阼階上北面再拜崇酒。賓西階上答拜。﹝東西墻謂之序。崇﹐充也﹐言酒惡﹐相充實。﹞

﹝疏﹞「主人坐奠爵於序端」。

○注「東西」至「充實」。

○釋曰「奠爵於序端」者﹐擬後酬賓訖﹐取此爵以獻介也。云「東西墻謂之序」者﹐《爾雅釋宮》文。但彼云「東西廂」﹐廂卽墻﹐故變言之也。

主人坐取觶於篚﹐降洗。賓降﹐主人辭降。賓不辭洗﹐立當西序﹐東面。﹝不辭洗者﹐以其將自飲。﹞

﹝疏﹞「主人」至「東面」。

○釋曰﹕自此至「復位」﹐論主人酬賓之事。

○注「不辭」至「自飲」。

○釋曰﹕酬酒先飲﹐乃酬賓﹐故云「將自飲」。若然﹐旣自飲而盥洗者﹐禮法宜故也。若然﹐經云「賓降主人辭」﹐應奠爵﹐不言者﹐理在可知﹐故爲文略也。

卒洗﹐揖讓升。賓西階上疑立。主人實觶酬賓﹐阼階上北面坐奠觶﹐遂拜﹐執觶興。賓西階上答拜。﹝酬﹐勸酒也。酬之言周﹐忠信爲周。﹞

﹝疏﹞「卒洗」至「答拜」。

○注「酬勸」至「爲周」。

○釋曰﹕云「賓西階上疑立」者﹐待主人自飲故也。云「酬之言周﹐忠信爲周」者﹐此解主人將酬賓﹐先自飲之意。以其酬賓若不自先飲﹐主人不忠信﹐恐賓不飲﹐示忠信之道﹐故先自飲﹐乃飲賓爲酬也。忠信爲周﹐《國語》文。

坐祭﹐遂飲﹐卒觶﹐興﹐坐奠觶﹐遂拜﹐執觶興。賓西階上答拜。主人降洗﹐賓降﹐辭如獻禮。升﹐不拜洗。﹝不拜洗﹐殺於獻。﹞

﹝疏﹞「坐祭」至「拜洗」。

○注「不拜洗殺於獻」。

○釋曰﹕云「坐祭﹐遂飲」者﹐因坐祭卽飲﹐飲卒觶﹐因事曰遂﹐故曰遂。云「辭﹐如獻禮」者﹐主人辭﹐賓降﹐主人爲己洗爵﹐此與獻賓時同﹐故云「辭如獻禮」。禮殺升堂﹐不拜洗﹐與獻時異﹐故別言之﹐使不蒙如也。禮殺於獻者﹐獻時拜洗﹐禮初不殺故也。

賓西階上立﹐主人實觶賓之席前﹐北面﹐賓西階上拜﹐主人少退﹐卒拜﹐進﹐坐奠觶於薦西。﹝賓已拜﹐主人奠其觶。﹞

﹝疏﹞「賓西」至「薦西」。

○注「賓已」至「其觶」。

○釋曰﹕賓已拜﹐「主人奠其觶」者﹐非久停﹐下文賓取之「奠於薦東」是也。

賓辭﹐坐取觶﹐復位。主人阼階上拜送﹐賓北面坐奠觶於薦東﹐復位。﹝酬酒不舉﹐君子不盡人之歡﹐不竭人之忠﹐以全交也。﹞

﹝疏﹞「賓辭」至「復位」。

○注「酬酒」至「交也」。

○釋曰﹕賓辭﹐不解所辭之事﹐案《鄕射》﹕「二人舉觶於賓與大夫﹐進﹐坐奠於薦右﹐賓與大夫辭﹐坐受觶以興。」注云「辭﹐辭其坐奠觶。」以彼云賓與大夫辭﹐卽云坐受觶以興。若自手受之以舉觶﹐是禮已﹐故賓與大夫可以當亢答之禮﹐得云辭其親奠。此禮初﹐賓謙卑﹐不辭其奠﹐故經不云坐受以興。然此辭是主人復親酌已﹐故《鄕射》主人酬賓云賓辭﹐鄭注云「辭主人復親酌己」是也。云「酬酒不舉﹐君子不盡人之歡﹐不竭人之忠﹐以全交也」者﹐並《曲禮》文。案彼歡謂飲食﹐忠謂衣服﹐引之並謂飲食者﹐鄭於彼歡與忠相對解之﹐故歡爲飲食﹐忠爲衣服﹐通而言之﹐總爲飲食﹐於義合也。云「全交」者﹐所有飲食與已已盡之﹐恐人嫌貧而交絕﹐故不盡爲全交﹐酬酒不飲亦是全交﹐故引爲證也。此以奠於薦東﹐爲酬酒不舉。案《燕禮》二人媵爵於公﹐「奠於薦南」﹐彼皆舉爲旅酬而在左者﹐鄭彼注云「奠於薦南﹐不敢必君舉也。」案《特牲》主人酬賓﹐「奠於薦北」﹐彼舉旅而在左者﹐鄭彼云「行神惠。」故不與此同也。

主人揖﹐降。賓降﹐立於階西﹐當序﹐東面。﹝主人將與介爲禮﹐賓謙﹐不敢居堂上。﹞

﹝疏﹞「主人」至「東西」。

○注「主人」至「堂上」。

○釋曰﹕自此下至「主人介右答拜」﹐論主人獻介之事。

主人以介揖讓升﹐拜如賓禮。主人坐取爵於東序端﹐降洗。介降﹐主人辭降﹐介辭洗﹐如賓禮。升﹐不拜洗。﹝介禮殺也。﹞

﹝疏﹞「主人」至「拜洗」。

○注「介禮殺也」。

○釋曰﹕案上主人迎賓之時﹐介與眾賓從入﹐又主人與客三揖至於階之時﹐介與眾賓亦隨至西階下東面。今此文云揖讓升﹐如客禮﹐則惟於升堂時相讓﹐無庭中三揖之事矣。升堂而云拜者﹐謂拜至亦如賓矣。云「介禮殺也」者﹐謂不拜洗﹐是以《鄕飲酒義》云「三讓以賓升﹐拜至﹑獻酬﹑辭讓之節繁﹐及介省矣」是也。

介西階上立。﹝不言疑者﹐省文。﹞

﹝疏﹞注「不言疑者﹐省文」。

○釋曰﹕此決上獻酬辭賓時﹐賓於西階上疑立﹐此亦當獻酒節而不言疑者﹐省文也。

主人實爵介之席前﹐西南面獻介。介西階上北面拜﹐主人少退。介進﹐北面受爵﹐復位。主人介右北面拜送爵﹐介少退。﹝主人拜於介右﹐降尊以就卑也。今文無北面。﹞

﹝疏﹞「主人」至「少退」。

○注「主人」至「北面」。

○釋曰﹕云主人「介之席前﹐西南面獻介」者﹐以介席東面﹐故邪向之。若獻賓時﹐於賓席前北面向之也。「主人拜於介右﹐降尊以就卑也」者﹐以主人獻賓時﹐主人自在阼階﹐今於獻介﹐主人來在西階介右﹐是介卑﹐故降主人之尊﹐就西階介之東北面拜也。至旅酬皆同階者﹐禮殺故也。

主人立於西階東﹐薦脯醢。介升席自北方﹐設折俎。祭如賓禮﹐不嚌肺﹐不啐酒﹐不告旨。自南方降席﹐北面坐卒爵﹐興﹐坐奠爵﹐遂拜﹐執爵興。主人介右答拜。﹝不嚌啐﹐下賓。﹞

﹝疏﹞「主人」至「答拜」。

○注「不嚌啐下賓」。

○釋曰﹕云「主人立於西階東」者﹐始獻介之時近西﹐在介右﹐今於設薦之時﹐主人無事﹐稍近東。案上獻賓薦設之時﹐主人云「疑立」﹐此不言者﹐文略也。云「主人介右答拜」者﹐還近西於前立處答拜也。

介降洗﹐主人復阼階﹐降辭如初。﹝如賓酢之時。﹞

﹝疏﹞「介降」至「如初」。

○注「如賓酢之時」。

○釋曰﹕自此至「介降立於賓南」﹐論介酢主人之事。云「主人復阼階﹐降辭如初」者﹐如賓酢主人之時﹐介辭主人從己降﹐主人辭介爲己洗﹐一皆如之也。

卒洗﹐主人盥。﹝盥者﹐當爲介酌。﹞

﹝疏﹞「卒洗主人盥」。

○注「盥者當爲介酌」。

○釋曰﹕此主人自飲而盥者﹐尊介也。是以《鄕射》云﹕大夫將酢﹐主人卒洗﹐「主人盥」。注云「盥者﹐𨿽將酌自飲﹐尊大夫﹐不敢褻。」是其類也。

介揖讓升﹐授主人爵於兩楹之。﹝就尊南授之。介不自酌﹐下賓。酒者﹐賓主共之。﹞

﹝疏﹞「介揖」至「之間」。

○釋曰「揖讓升」者﹐謂一揖一讓升也。云「授主人爵於兩楹之間」﹐以爵授主人也。

○注「就尊」至「共之」。

○釋曰﹕知兩楹間是尊南者﹐以上云尊於房戶﹐房戶當兩楹之北﹐故云「就尊南授之」也。云「介不自酌﹐下賓」者﹐以其賓親酌以酢主人﹐此不自酌﹐故云下賓也。云「酒者﹐賓主共之」者﹐此鄭解酒賓主共之﹐故賓自酌以酢主人﹐介卑﹐故不敢酌﹐是以《鄕飲酒義》云「尊於房戶之﹐賓主共之」是也。

介西階上立。主人實爵﹐酢於西階上﹐介右坐奠爵﹐遂拜﹐執爵興。介答拜。主人坐祭﹐遂飲﹐卒爵﹐興﹐坐奠爵﹐遂拜﹐執爵興。介答拜。主人坐奠爵於西楹南﹐介右再拜崇酒。介答拜。﹝奠爵西楹南﹐以當獻眾賓。﹞

﹝疏﹞「介西」至「答拜」。

○釋曰﹕此主人旣受爵﹐介無事﹐故於西階上立。不言疑立﹐可知也﹐亦省文。

○注「奠爵」至「眾賓」。

○釋曰﹕知此奠爵爲眾賓者﹐案下文云「主人揖升坐取爵於西楹下」是也。鄕射無介﹐故獻眾賓時於東序端﹐取爵獻訖﹐奠爵於篚也。

主人復阼階﹐揖降。介降立於賓南。

﹝疏﹞「主人」至「賓南」。

○釋曰﹕向來主人與介行禮於西階上﹐事訖﹐故復阼階揖讓降。介降立於賓南者﹐以將獻眾賓﹐故介無事﹐就賓南也。

主人西南面三拜眾賓﹐眾賓皆答壹拜。﹝三拜﹑壹拜﹐示徧﹐不備禮也。不升拜﹐賤也。﹞

﹝疏﹞「主人」至「壹拜」。

○注「三拜」至「賤也」。

○釋曰﹕自此已下至「奠於篚」﹐論獻眾賓之事。云「西南面」者﹐以其主人在阼階下﹐眾賓在賓﹑介之南﹐故西南向拜之。云「三拜﹑壹拜﹐示徧﹐不備禮也」者﹐眾賓各得主人一拜﹐主人亦徧得一拜﹐是不備禮﹐故《鄕射》云「三拜眾賓﹐眾賓皆答壹拜。」彼注云「三拜﹐示徧也。壹拜﹐不備禮也。」大夫禮皆然﹐故《少牢》云「主人三拜者﹐者皆答拜。」鄭云「三拜﹐旅之示徧也。」又《有司徹》云「主人降南面﹐拜眾賓於門東﹐三拜眾賓﹐門東北面﹐皆答壹拜。」大夫尊﹐故也。士則答再拜﹐故《特牲》云﹕主人「三拜眾賓﹐眾賓答再拜。」鄭云「眾賓再拜者﹐士賤﹐旅之﹐得備禮」是也。云「不升拜﹐賤也」者﹐此決上主人與賓﹑介行禮皆升堂拜﹐至此三拜﹐賓賤﹐故不升拜至也。

主人揖升﹐坐取爵於西楹下﹐降洗﹐升實爵﹐於西階上獻眾賓。眾賓之長升拜受者三人。﹝長﹐其老者﹐言三人﹐則眾賓多矣。﹞

﹝疏﹞「主人」至「三人」。

○注「長其」至「多矣」。

○釋曰﹕云「主人揖升」者﹐從三人爲首﹐一一揖之而升也。云「降洗﹐升實爵」者﹐以下不更言洗﹐則以下因此不復洗矣。云「西階上獻眾賓」者﹐下別言眾賓之長三人﹐則眾賓之中兼言堂下眾賓﹐故鄭云「眾賓多矣」。自三人已下﹐於下便以次歷言之矣。云「拜受者三人」﹐則堂下眾賓不拜受矣。

主人拜送。﹝於眾賓右。﹞

﹝疏﹞「主人拜送」。

○注「於眾賓右」。

○釋曰﹕知在眾賓右﹐拜送者約上文介右而知也。

坐祭﹐立飲﹐不拜旣爵。授主人爵﹐降復位。﹝旣﹐卒也。卒爵不拜﹐立飲﹐立授﹐賤者禮簡。﹞

﹝疏﹞「坐祭」至「復位」。

○注「旣卒」至「禮簡」。

○釋曰﹕云「卒爵不拜﹐立飲﹐立授﹐爵賤者禮簡」者﹐賓賢能﹐以賢者爲賓﹐其次爲介﹐不間長幼。其三賓徳劣於賓﹑介﹐則數年之長幼﹐故上眾賓之長也。賓介則坐祭﹐坐飲﹐又拜旣爵﹐此三賓則坐祭﹐與賓﹑介同不拜旣爵﹑立飲﹑立授則異﹐賤﹐故禮簡也。

眾賓獻﹐則不拜受爵﹐坐祭﹐立飲。﹝次三人以下也﹐不拜﹐禮彌簡。﹞

﹝疏﹞「眾賓」至「立飲」。

○注「次三」至「彌簡」。

○釋曰﹕此據堂下眾賓不拜受﹐簡於三人﹐故云「禮彌簡」也。

每一人獻﹐則薦諸其席。﹝謂三人也。﹞

﹝疏﹞「每一」至「其席」。

○注「謂三人也」。

○釋曰﹕上已云獻﹐此以下別言薦。云每一人﹐還發三人而言。云「每一人獻則薦諸﹑其席」﹐則一一得獻﹐卽薦之﹐以其言席﹐又下別言眾賓﹐則此三是三人﹐故鄭云「三人」也。

眾賓辯有脯醢。﹝亦每獻薦於其位﹐位在下。今文辯皆作徧。﹞

﹝疏﹞「眾賓辯有脯醢」。

○注「亦每」至「作徧」。

○釋曰﹕云「亦每獻薦於其位」者﹐如上三人﹐一一薦之。知位在下者﹐以其言堂下立侍﹐不合有席﹐旣不言席﹐故位在下﹐旣不言其數﹐則鄕人有學識者﹐皆來觀禮﹐皆入飲酒之內。是以《鄕射》云﹕旅酬堂上﹐「辯﹐卒受者興﹐以旅在下者」﹐明眾賓在堂下也。

主人以爵降﹐奠於篚。﹝不復用也。﹞

﹝疏﹞「主人」至「於篚」。

○釋曰﹕以此合一獻徧﹐不復用﹐故以主人爵降﹐奠於篚也。

揖讓升。賓厭介升﹐介厭眾賓升﹐眾賓序升﹐卽席。﹝序﹐次也。卽﹐就也。今文厭皆爲揖。﹞

﹝疏﹞「揖讓」至「卽席」。

○注「序次」至「爲揖」。

○釋曰﹕自此至「舉觶者降」﹐論徧獻眾賓訖﹐將以旅酬之事。云「眾賓序升」者﹐謂三賓堂上有席者﹐以年長爲首﹐以次卽席也。云「今文厭皆爲揖」﹐不從者﹐以賓相引以手﹐不得爲揖故也。

一人洗﹐升﹐舉觶於賓。﹝一人﹐主人之吏。發酒端曰舉。﹞

﹝疏﹞「一人」至「於賓」。

○注「一人」至「曰舉」。

○釋曰﹕此一人舉觶﹐爲旅酬也。云「發酒端曰舉」者﹐從上至下徧飲訖﹐又從上而起﹐是發酒端曰舉也。

實觶﹐西階上坐奠觶﹐遂拜﹐執觶興﹐賓席末答拜。坐祭﹐遂飲﹐卒觶興﹐坐奠觶﹐遂拜﹐執觶興﹐賓答拜。降洗﹐升實觶﹐立於西階上﹐賓拜。﹝賓拜﹐拜將受觶。﹞

﹝疏﹞「實觶」至「賓拜」。

○注「賓拜拜將受觶」。

○釋曰﹕云「賓席末答拜」者﹐謂於席西南面﹐非謂席上﹐近西爲末﹐以其無席上拜法也。已下賓拜皆然。

進﹐坐奠觶於薦西。賓辭﹐坐受以興。﹝舉觶不授﹐下主人也。言坐受者﹐明行事相接﹐若親受﹐謙也。﹞

﹝疏﹞「進坐」至「以興」。

○注「舉觶」至「謙也」。

○釋曰﹕云「舉觶不授﹐下主人也」者﹐決上主人獻賓皆親授而奠之﹐今不親授﹐是下主人。《鄕射》注云「不授﹐賤不敢也。」下主人明。此亦賤不敢授也。云「言坐受者﹐明行事相接﹐若親受﹐謙也」者﹐若於人手相授受﹐名爲受﹐不於人取之﹐不得言受。今於地取之而言受者﹐以主人奠之﹐賓取之而無隔絕﹐𨿽於地﹐若手受之﹐故云明行事相接若親受之謙也。

舉觶者西階上拜送﹐賓坐奠觶於其所。﹝所﹐薦西也。﹞

﹝疏﹞「舉觶」至「其所」。

○注「所薦西也」。

○釋曰﹕賓奠於其所者﹐待作樂後立司正﹐賓乃取此觶以酬主人﹐以其將舉﹐故且奠之於右也。

舉觶者降。﹝事已。﹞

﹝疏﹞「舉觶者降」。

○注「事已」。

○釋曰﹕案《鄕射》「舉觶者降」後有大夫﹐此不言者﹐大夫觀禮之人﹐或來或否﹐故不言也。

設席於堂廉﹐東上。﹝爲工布席也。側邊曰廉﹐《燕禮》曰「席工於西階上少東﹐樂正先升﹐北面。」此言樂正先升﹐立於西階東﹐則工席在階東。﹞

﹝疏﹞「設席」至「東上」。

○注「爲工」至「階東」。

○釋曰﹕自此下至「樂正告於賓乃降」﹐論主人樂賓之事。大判總爲作樂﹐其中別有四節之殊﹕有歌﹐有笙﹐有間﹐有合﹐次第不同也。案《燕禮》「席工於西階上」﹐卽云「樂正先升」﹐《大射》亦云「席工於西階上﹐工六人四瑟」﹐始云「小樂正從之」﹐不同者﹐《燕禮》主於歡心﹐尙樂﹐故先云樂正先升﹐《大射》主於射﹐略於樂﹐故辧工數﹐乃云樂正從之也。若然﹐此主於樂﹐不與燕同﹐而席工下辧工數﹐乃云樂正升者﹐此臣禮避初也。至於《鄕射》亦應主於射﹐略於樂﹐而不言工數﹐先云樂正﹐而不與《大射》同者﹐亦是避初之事也。云「爲工布席也」者﹐以《鄕射》《燕禮》《大射》皆席工連言﹐此不言席工﹐文不具爾﹐故此爲工布席。下云工入升﹐明此席也。引《燕禮》者﹐欲證此席爲工﹐又取此工席在西階東﹐以其此經云堂廉東上﹐不言階東﹐故取《燕禮》西階上少東﹐樂正又在工西。此下云樂正於西階東﹐據樂正於西階東﹐而立在工西﹐則知工席更在階東﹑北面可知。但此言近堂廉﹐亦在階東﹐彼云階東亦近堂廉也。

工四人﹐二瑟﹐瑟先。相者二人﹐皆左何瑟﹐後首﹐挎越﹐內弦﹐右手相。﹝四人﹐大夫制也。二瑟﹐二人鼓瑟﹐則二人歌也。瑟先者﹐將入﹐序在前也。相﹐扶工也﹐眾賓之少者爲之﹐每工一人。《鄕射禮》曰「弟子相工如初入」﹐天子相工使視了者﹐凡工﹐瞽蒙也﹐故有扶之者。「師冕見﹐及階﹐子曰﹕『階也。』及席﹐子曰﹕『席也。』」固相師之道。後首者﹐變於君也。挎﹐持也。相瑟者則爲之持瑟。其相歌者﹐徒相也。越﹐瑟下孔也。內弦﹐側擔之者。﹞

﹝疏﹞「工四」至「手相」。

○注「四人」至「之者」。

○釋曰﹕云「四人﹐大夫制也」者﹐此鄕大夫飲酒而云四人﹐《大射》諸侯禮而云六人﹐故知四人者﹐大夫制也。《燕禮》亦諸侯禮﹐而云四人者﹐鄭彼注云﹕工四人者﹐《燕禮》輕﹐從大夫制也。《鄕射》是諸侯之州長﹐士爲之﹐其中兼有鄕大夫﹐以三物詢眾庶行《射禮》法﹐故工亦四人﹐大夫制也。若然﹐士當二人﹐天子當八人﹐爲差次也。云「二瑟﹐二人鼓瑟﹐則二人歌也」者﹐旣云工四人二人瑟﹐明二人鼓瑟可知也。云「相﹐扶工也﹐眾賓之少者爲之」者﹐見《鄕射》云「樂正西方﹐命弟子。」弟子則眾賓之少者也。云「每工一人」者﹐案《周禮》瞽三百人﹐又此經二人瑟﹐相者二人﹐皆左何瑟。又《大射》僕人正相大師﹐以諸文言之﹐故知每工一人。若然﹐此經工四人﹐二人瑟﹐相二人﹐則工二人。歌𨿽不言相﹐亦二人可知。以空手無事﹐故不言也。云「《鄕射禮》曰弟子相工如初入」者﹐彼謂將射﹐樂正命弟子相工遷樂於下﹐降時如初入之次第﹐亦瑟先歌後﹐引之﹐證弟子相工之事。天子相工亦使氐了爲之﹐知者﹐見《周禮氐職》云「凡樂事相瞽」是也。云「凡工﹐瞽蒙也」者﹐鄭司農云﹕無目關謂之瞽﹐有目關而無見謂之蒙﹐有目無眸予謂之瞍﹐故《詩大雅》云「蒙瞍奏工」是也。引《論語》者﹐證瞽人無目﹐須扶之義也。云師﹐卽大師之官﹐無目蒙瞽之長也。云「後首者﹐變於君也」者﹐案《燕禮》云「小臣左何瑟﹐面鼓。」注云「燕尙樂﹐可鼓者在前也。」此《鄕飲酒》亦尙樂﹐而不面鼓﹐是變於君也。案《大射》主於射﹐略於樂﹐《鄕射》亦應主於射﹐略於樂﹐所以面鼓﹐亦是變於君也。云「挎﹐持也」者﹐瑟底有孔越﹐以指深入謂之挎也。云「其相歌者﹐徒相也」者﹐徒﹐空也﹐無可荷空﹐以右手相﹐以經不言故也。云「內弦﹐側擔之者」﹐以左於外﹐側擔之使弦向內也。

樂正先升﹐立於西階東。﹝正﹐長也。﹞

﹝疏﹞「樂正」至「階東」。

○注「正長也」。

○釋曰﹕案《周禮》有大司樂﹑樂師﹐天子之官。此樂正者﹐諸侯及大夫﹑士之官﹐當天子大司樂。言先升﹐對後升。云「長」﹐樂官之長也。

工入﹐升自西階。北面坐。相者東面坐﹐遂授瑟﹐乃降。﹝降立於西方﹐近其事。﹞

﹝疏﹞「工入」至「乃降」。

○注「降立」至「其事」。

○釋曰﹕工入升﹐不言歌瑟先後﹐案上文已云瑟先其歌可知也。鄭知「降立於西方﹐近其事」者﹐《鄕射》云「樂正西方﹐命弟子贊工遷樂。」故知西方是近其事也。

工歌《鹿鳴》《四牡》《皇皇者華》。﹝三者皆《小雅》篇也。《鹿鳴》﹐君與臣下及四方之賓燕﹐講道修政之樂歌也。此采其己有旨酒﹐以召嘉賓﹐嘉賓旣來﹐示我以善道。又樂嘉賓有孔昭之明徳﹐可則效也。《四牡》﹐君勞使臣之來樂歌也。此采其勤苦王事﹐念將父母﹐懷歸傷悲﹐忠孝之至﹐以勞賓也。《皇皇者華》﹐君遣使臣之樂歌也。此采其更是勞苦﹐自以爲不及﹐欲諮謀於賢知而以自光明也。﹞

﹝疏﹞「工歌」至「者華」。

○注「三者」至「光明」。

○釋曰﹕凡歌《詩》之法﹐皆歌其類。此時貢賢能﹐擬爲卿大夫﹐或爲君所燕食﹐以《鹿鳴》詩也﹔或爲君出聘﹐以《皇皇者華》詩也﹔或使反爲君勞來﹐以《四牡》詩也。故賓賢能而預歌此三篇﹐使習之也。云「三者皆《小雅》篇也」者﹐其詩見於《小雅》之內也。云「《鹿鳴》﹐君與臣下及四方之賓燕﹐講道修政之樂歌也」者﹐自此已下﹐鄭皆先引《詩序》於上﹐復引《詩經》於下﹐以其子夏作序﹐所以序述經意﹐故鄭並引之也。案《鹿鳴》序云「《鹿鳴》﹐燕羣臣嘉賓也。」然後羣臣嘉賓得盡其心之事﹐還依序而言也。云「此采其己有旨酒﹐以召嘉賓﹐嘉賓旣來﹐示我以善道」至「可則效也」者﹐案彼經云「我有旨酒﹐以燕樂嘉賓之心」﹐又云「示我周行」﹐「徳音孔昭﹐視民不忄兆﹐是則是效」之事。《四牡》序云「勞使臣之來也。」經云「王事靡﹐我心傷悲」﹐「豈不懷歸」﹐「將母來諗。」《皇皇者華》序云「君遣使臣也。」經云「於彼原隰﹐先先徵夫﹐每懷靡及」﹐「周爰諮謀」之事﹐故鄭依而引之爲證也。

卒歌﹐主人獻工。工左瑟﹐一人拜﹐不興﹐受爵。主人阼階上拜送爵。﹝一人﹐工之長也。凡工賤﹐不爲之洗。﹞

﹝疏﹞「卒歌」至「送爵」。

○注「一人」至「之洗」。

○釋曰﹕云「一人﹐工之長也」者﹐謂就四人之內爲首者也。云「凡工賤﹐不爲之洗」者﹐下大師爲之洗﹐是君賜者爲之洗﹐明自外不爲之洗也。案此《鄕飲酒》及《燕禮》同是主歡心尙樂之事﹐故有升歌笙合樂﹐及其獻工獻笙後合不獻﹐以知二節自前已得獻﹐故不復重獻。《鄕射》主於射﹐略於樂﹐無笙﹐惟有合樂﹐笙工並爲﹐至終總獻之。《大射》亦主於射﹐略於樂﹐但不歌﹐不合樂﹐故有升歌﹐《鹿鳴》三終﹐主人獻工﹐乃後下管新宮﹐不復得獻﹐此君禮異於《鄕射》也。若《鄕射》與《大射》同略於樂﹐《大射》不略升歌而略笙合者﹐《二南》是鄕大夫之正﹐《小雅》是諸侯之正﹐鄭注《鄕射》云「不略合樂」者﹐不可略其正。諸侯不略《鹿鳴》之等﹐義亦然也。

薦脯醢﹐使人相祭。﹝使人相者﹐相其祭酒﹑祭薦。﹞

﹝疏﹞「薦脯醢使人相祭」。

○注「使人」至「祭薦」。

○釋曰﹕知「使人相祭」者﹐以相者扶工之人﹐每事使之指授﹐故知還使相者爲之。知「祭酒﹑薦祭」者﹐以其云獻薦脯醢卽云相祭﹐知相其祭酒祭薦也。

工飲﹐不拜旣爵﹐授主人爵。﹝坐授之。﹞

﹝疏﹞注「坐授之」。

○釋曰﹕知「坐授之」者﹐以經不云「興」﹐故知坐授之也。

眾工則不拜﹐受爵﹐祭飲﹐辯有脯醢﹐不祭。﹝祭飲﹐獻酒重﹐無不祭也。今文辯爲徧。﹞

﹝疏﹞「眾工」至「不祭」。

○注「祭飲」至「爲徧」。

○釋曰﹕言「獻酒重﹐無不祭也」者﹐眾工諸事皆不備﹐尙祭飲﹐則知得獻酒無有不祭﹐故知獻酒重無不祭也。其正酬亦祭﹐至於旅酬以下﹐則不祭而已。故下記云「凡旅不洗﹐不洗者﹐不祭。」鄭注云「敬禮殺也。」不甚也。此眾工亦不洗而祭﹐是以云獻酒重無不祭也。

大師﹐則爲之洗﹐賓﹑介降﹐主人辭降。工不辭洗。﹝大夫若君賜之樂﹐謂之大師﹐則爲之洗﹐尊之也。賓﹑介降﹐從主人也。工﹐大師也。上旣言獻工矣﹐乃言大師者﹐大師或瑟﹐或歌也。其獻之﹐瑟則先﹐歌則後。﹞

﹝疏﹞「大師」至「辭洗」。

○注「大夫」至「則後」。

○釋曰﹕天子諸侯有常官﹐則有大師也。大夫則無常官﹐若君賜之樂﹐並樂人與之﹐則亦謂之大師﹐主人爲之洗。若然﹐工非大師則無洗。云「賓﹐介降﹐從主人也」者﹐案《鄕射》云「大師則爲之洗﹐賓降。」注云「大夫不降﹐尊也。」此旣大夫禮﹐則有大夫亦不降可知也。云「工﹐大師也」者﹐旣言大師則爲之洗﹐而云工不辭洗﹐故知工卽大師。是以《論語》云「師冕見﹐孔子爲之相」﹐鄭云「相﹐扶工。」是工爲樂人之總稱也。云「上旣言獻工矣﹐乃言大師者﹐大師或瑟﹐或歌也」者﹐以其前工有瑟有歌﹐後別言大師﹐則大師能瑟﹐或在瑟中﹐若大師能歌﹐或在歌中﹐故云大師或瑟或歌也。云「其獻之﹐瑟則先﹐歌則後」者﹐以其序入及升堂﹐皆瑟先歌後﹐其獻法皆先瑟後歌﹐是以知獻之瑟先歌後﹐隨大師所在﹐以次獻之也。《燕禮》云「卒歌﹐主人洗升﹐獻工﹐工不興﹐左瑟﹐一人拜﹐受爵。」注云「左瑟﹐便其右。一人﹐工之長者也。」《燕禮》諸侯禮有常官﹐不言大師﹐以《燕禮》主爲臣子﹐故工四人﹐從大夫制﹐其大師入工﹐不別言之也。《大射》云「主人洗升﹐實爵﹐獻工﹐工不興﹐左瑟。」注云「大師無瑟﹐於是言左瑟者﹐節也。」若大師在歌﹐亦先得獻﹐與《燕》異也。

笙入堂下﹐磬南﹐北面立。樂《南陔》《白華》《華黍》。﹝笙﹐吹笙者也﹐以笙吹此詩以爲樂也。《南陔》《白華》《華黍》《小雅》篇也﹐今亡﹐其義未聞。昔周之興也﹐周公制禮作樂﹐采時世之詩以爲樂歌﹐所以通情﹐相風切也﹐其有此篇明矣。後世衰微﹐幽﹑厲尢甚﹐禮樂之書﹐稍稍廢棄。孔子曰「吾自衛反魯﹐然後樂正﹐《雅》《頌》各得其所。」謂當時在者而復重雜亂者也﹐惡能存其亡者乎﹖且正考父校商之名頌十二篇於周大師﹐歸以祀其先王。至孔子二百年之﹐五篇而已﹐此其信也。﹞

﹝疏﹞「笙入」至「華黍」。

○釋曰﹕此升歌訖得獻﹐乃始入也。云「磬南﹐北面」者﹐磬旣南面﹐其南當有擊磬者在磬南﹑北面﹐而云笙入磬南北面者﹐在磬者之南北面也。

○注「笙吹」至「信也」。

○釋曰﹕言「《小雅》篇也」者﹐今序仍在《魚麗》之下﹐是《小雅》也。云「今亡﹐其義未聞」者﹐案詩《魚麗》之下見子夏序﹐序此三篇。案彼子夏序云「《南陔》﹐孝子相戒以養也。《白華》﹐孝子之白也。《華黍》﹐時和歲丰﹐宜黍稷也。」此已上是子夏序﹐文則云「有其義而亡其辭」者﹐此是毛公續序。云有其義﹐指子夏序有其義也﹔云而亡其辭者﹐謂《詩》辭亡矣。若然﹐彼亡辭﹐此亡義﹐與此義異也。云「昔周之興也﹐周公制禮作樂」至「明矣」者﹐欲明周公制此《儀禮》之時﹐有此三篇之意也。云「後世衰微﹐幽﹑厲尢甚」者﹐《禮運》云﹕孔子曰﹕我觀周道﹐幽厲傷之﹐吾捨魯何。是幽厲尢甚者也。禮樂之書稍稍廢棄者﹐自幽﹑厲已後﹐稍稍更加廢棄﹐此篇之失也。又引孔子以下至「其信」者﹐欲明孔子以前﹐言亡三篇之意也。案《南陔》注云「孔子論《詩》《雅》《頌》各得其所﹐時俱在耳。篇第當在於此﹐時遭戰國及秦之世而亡之﹐其義則與眾篇之義合編﹐故存。至毛公爲詁訓傳﹐乃分眾篇之義﹐各置於其篇端。」彼《詩》鄭注又與此不同者﹐鄭君注《禮》之時﹐未見《毛傳》﹐以爲此篇孔子前亡。注《詩》之時﹐旣見《毛傳》﹐以爲孔子後失。必知戰國及秦之世者﹐以子夏作序﹐具序三篇之義﹐明其《詩》見在﹐毛公之時亡其辭﹐故知當戰國及秦之世也。

主人獻之於西階上。一人拜﹐盡階﹐不升堂﹐受爵﹐主人拜送爵。階前坐祭﹐立飲﹐不拜旣爵﹐升授主人爵。﹝一人﹐笙之長者也。笙三人﹐和一人﹐凡四人。《鄕射禮》曰「笙一人拜於下。」﹞

﹝疏﹞「主人」至「人爵」。

○注「一人」至「於下」。

○辭曰﹕自此至「不祭」﹐論獻笙者之事。云「一人拜」者﹐謂在地拜﹐乃盡階﹐不升堂受爵也。云「一人﹐笙之長者也」者﹐笙者四人﹐今言一人受爵﹐明據爲首長者而言也。云「笙三人﹐和一人﹐凡四人」者﹐案《鄕射》記云「三笙一和而成聲。」注﹕「三人吹笙﹐一人吹和﹐凡四人。」《爾雅》曰「笙小者謂之和」是也。云「《鄕射禮》曰﹕笙一人拜於下」者﹐卽此一人拜者﹐亦在堂下可知。但獻工之時﹐拜送在西階東﹐以工在階東故也。此主人拜送笙之時﹐在西階上﹐以其笙在階下﹐故不同也。

眾笙則不拜﹐受爵﹐坐祭﹐立飲﹐辯有脯醢﹐不祭。﹝亦受爵於西階上﹐薦之者於其位﹐磬南。今文辯爲徧。﹞

﹝疏﹞「眾笙」至「不祭」。

○注「亦受」至「爲徧」。

○釋曰﹕眾笙除一人之外﹐二人者不備禮﹐故亦受爵於西階上者﹐與一人同也。云「薦之皆於其位﹐磬南」者﹐依前笙入﹐立於磬南之處﹐是其類也。

乃歌《魚麗》﹐笙《由庚》﹔歌《南有嘉魚》﹐笙《崇丘》﹔歌《南山有臺》﹐笙《由儀》。﹝﹐代也﹐謂一歌則一吹。六者皆《小雅》篇也。《魚麗》﹐言大平年丰物多也。此采其物多酒旨﹐所以優賓也。《南有嘉魚》﹐言大平君子有酒樂與賢者共之也。此采其能以禮下賢者﹐賢者累蔓而歸之﹐與之燕樂也。《南山有臺》﹐言大平之治以賢者爲本。此采其愛友賢者﹐爲邦家之基﹐民之父母﹐旣欲其身之壽考﹐又欲其名徳之長也。《由庚》《崇丘》《由儀》﹐今亡﹐其義未聞。﹞

﹝疏﹞「乃」至「由儀」。

○釋曰﹕此一經堂下吹笙﹐堂上升歌﹐代而作﹐故謂之「乃」也。

○注「代」至「未聞」。

○釋曰﹕云「謂一歌則一吹」者﹐謂堂上歌《魚麗》終﹐堂下笙中吹《由庚》續之。以下皆然。此《魚麗》《南有嘉魚》《南山有臺》﹐其詩見在。云「六者皆《小雅》篇也」者﹐見編在《小雅》之內﹐故知之。見在者﹐鄭君亦先引其序﹐後引其詩。案《魚麗》序云「《魚麗》﹐美萬物盛多也。」詩云「君子有酒﹐旨且多。」《南有嘉魚》序云「大平之君子至誠﹐樂與賢者共之也。」詩云「君子有酒﹐嘉賓式燕以樂。」《南山有臺》序云「樂得賢也。得賢則能爲邦家立大平之基矣。」詩云「樂只君子﹐邦家之基。」又云「樂只君子﹐民之父母﹐遐不眉壽」是也。此其鄭君所言義意。云「《由庚》《崇丘》《由儀》﹐今亡﹐其義未聞」者﹐案《詩》序云「《由庚》﹐萬物得由其道也。《崇丘》﹐萬物得極其髙大也。《由儀》﹐萬物之生﹐各得其宜也。」「有其義而亡其辭」﹐此毛公續序﹐義與《南陔》《白華》《華黍》同。堂上歌者不亡﹐堂下笙者卽亡﹐蓋當時方以類聚﹐笙歌之詩﹐各自一處﹐故存者並存﹐亡者並亡也。

乃合樂﹐《周南》﹕《關雎》《葛覃》《捲耳》《召南》﹕《鵲巢》《采蘩》《采》﹝合樂﹐謂歌樂與眾聲俱作。《周南》《召南》《國風》篇也。王后﹑國君夫人房中之樂歌也。《關雎》言后妃之徳﹐《葛覃》言后妃之職﹐《捲耳》言后妃之志﹐《鵲巢》言國君夫人之徳﹐《采蘩》言國君夫人不失職﹐《采》言卿大夫之妻能修其法度。昔大王﹑王季居於岐山之陽﹐躬行《召南》之教﹐以興王業。及文王而行《周南》之教﹐以受命。《大雅》云「刑於寡妻﹐至於兄弟﹐以禦於家邦。」謂此也。其始一國耳﹐文王作邑於丰﹐以故地爲卿士之采地﹐乃分爲二國。周﹐周公所食﹔召﹐召公所食。於時文王三分天下有其二﹐徳化被於南土﹐是以其詩有仁賢之風者﹐屬之《召南》焉﹔有聖人之風者﹐屬之《周南》焉。夫婦之道﹐生民之本﹐王政之端﹐此六篇者﹐其教之原也。故國君與其臣下及四方之賓燕﹐用之合樂也。鄕樂者﹐風也。《小雅》爲諸侯之樂﹐《大雅》《頌》爲天子之樂。《鄕飲酒》升歌《小雅》﹐禮盛者可以進取也。《燕》合鄕樂﹐禮輕者可以逮下也。《春秋傳》曰﹕《肆夏》《繁遏》《渠》﹐天子所以享元侯也。《文王》《大明》《綿》﹐兩君相見之樂也。然則諸侯相與燕﹐升歌《大雅》﹐合《小雅》。天子與次國﹑小國之君燕亦如之﹐與大國之君燕﹐升歌《頌》﹐合《大雅》。其笙之篇未聞。﹞

﹝疏﹞「乃合」至「采」。

○注「合樂」至「未聞」。

○釋曰﹕此一經論堂上﹝元缺一字﹞堂下眾聲俱合之事也。云「合樂﹐謂歌樂眾聲俱作」者﹐謂堂上有歌瑟﹐堂下有笙磬﹐合奏此詩﹐故云眾聲俱作。云「《周南》《召南》《國風》篇也」者﹐案《論語》注《國風》之首篇﹐謂「十五國風之篇首」﹐義可知也。云「王后國君夫人房中之樂歌也」者﹐案《燕禮》記云「有房中之樂。」注云「弦歌《周南》《召南》之詩﹐而不用鍾磬之節。謂之房中者﹐後﹑夫人之所諷誦以事其君子」是也。旣名房中之樂用鍾鼓奏之者﹐諸侯﹑卿﹑大夫燕﹑饗亦得用之﹐故用鍾鼓。婦人用之﹐乃不用鍾鼓﹐則謂之房中之樂也。云「《關雎》言后妃之徳」以下至「修其法度」﹐《周南》三篇卽言后妃﹐《召南》三篇則言夫人﹐不同者﹐此𨿽同是文王之化﹐《召南》是文王未受命已前之事﹐諸侯之禮﹐故稱夫人﹐《周南》是文王受命稱王之後﹐天子之禮﹐故稱後也。云「昔大王﹑王季居於岐山之陽」者﹐案《魯頌》云「后稷之孫﹐實維大王﹐居岐之陽。」鄭云「大王自豳徙居岐陽。」是大王居於岐陽也。兼言王季者﹐王季﹐大王之子﹐繼大王后亦居岐陽﹐至文王始居於丰﹐故兼言王季也。云「躬行《召南》之教﹐以興王業」者﹐大王得鳴於岐﹐又實始翦商﹐王季又纂我祖考﹐是其以興王業也。云「及文王而行《周南》之教﹐以受命」者﹐文王徙居丰﹐得赤雀之命﹐故云以受命也。鄭注《鄕射》云「昔大王﹑王季﹑文王始居岐山之陽。」彼兼言文王者﹐欲見文王未受命以前﹐亦得《召南》之化。知者﹐案《羔羊》詩序云「召南之國﹐化文王之政。」《В有梅》序云「召南之國﹐被文王之化。」此不兼言文王者﹐據文王徙丰﹐受命之後﹐專行《周南》之教﹐是《周南》十一篇惟言文王之化﹐不言大王﹑王季也。《大雅》云「刑於寡妻」者﹐是《大雅思齊》之詩也。引之者﹐證文王施化﹐自近及遠﹐自微至著之意。云「其始一國耳」者﹐謂大王自豳遷於岐山﹐周原無々﹐過百里之地。言此者﹐欲見徙居於丰以後﹐二分天下﹐以此故國分與二公﹐故云文王作邑於丰﹐以故地爲卿士之采地﹐乃分爲二國也。云「周﹐周公所食﹔召﹐召公所食」者﹐此二公身爲三公﹐下兼卿士﹐卽上采地一也。云此者﹐欲見采地得稱周召之意。云「於時文王三分天下有其二﹐徳化被於南土」者﹐欲見周﹑召皆稱南之意也。云「是以其詩有仁賢之風者﹐屬之《召南》焉」者﹐謂文王未受命以前也。云「有聖人之風者﹐屬之《周南》焉」者﹐謂受命以後也。故《詩》序云「《關雎》《麟趾》之化﹐王者之風﹐故系之周公。《鵲巢》《騶虞》之徳﹐諸侯之風也。先王之所以教﹐故系之召公。」必將《二南》系此二公者﹐天子不風﹐文王受命稱王﹐故系於二公也。云「夫婦之道﹐生民之本﹐王政之端」者﹐欲見合樂之時﹐作此六篇之意也。云「故國君與其臣下及四方之賓燕﹐用之合樂也」者﹐此據《燕禮》而言之也。云「鄕樂者﹐風也」者﹐亦據《燕禮》而言﹐故《燕禮》記云「遂合鄕樂」者﹐據此《鄕飲酒》《鄕大夫》所作也。云「《小雅》爲諸侯之樂」者﹐則升歌《鹿鳴》之等是也。云「《大雅》《頌》爲天子之樂」者﹐《肆夏》《繁遏》《渠》之等是也。云「《鄕飲酒》升歌《小雅》﹐禮盛者可以進取也」者﹐據此《鄕飲酒》爲饗禮﹐升歌《鹿鳴》﹐進取諸侯之樂﹐饗禮盛﹐可以進取也。云「《燕》合鄕樂﹐禮輕者可以逮下也」者﹐逮﹐及也﹐以《燕禮》輕﹐故言可以逮下也。鄭君據《儀禮》上下而言﹐其實饗﹑燕同樂﹐知者﹐穆叔如晉﹐晉侯饗之﹐歌《鹿鳴》之三﹐是與《燕禮》同樂也。若然﹐《小雅》云鄕或進取﹐燕可以逮下者﹐饗亦逮下也。云「《春秋傳》曰」者﹐襄公四年《左氏傳》文。彼云「穆叔如晉﹐晉侯享之﹐金奏《肆夏》之三﹐不拜。工歌《文王》之三﹐又不拜。歌《鹿鳴》之三﹐三拜。韓獻子使行人子員問之曰﹕吾子捨其大﹐而重拜其細﹐敢問何禮也﹖穆叔對曰﹕《三夏》﹐天子所以享元侯也﹐使臣弗敢與聞。《文王》﹐兩君相見之樂也﹐臣不敢及。《鹿鳴》﹐所以嘉寡君也﹐敢不拜嘉﹖」引之者﹐證《肆夏》《繁遏》《渠》是《頌》﹐謂天子之樂歌。案《鍾師》杜子春注引呂叔玉云「《肆夏》﹐時邁也。《繁遏》﹐執競也。《渠》﹐思文也。」鄭君不從﹐以爲《詩》篇名《頌》之族類也﹐此歌之大者載在樂章﹐樂崩亦從而亡之﹐是以《頌》不能具是也。云「然則諸侯相與燕﹐升歌《大雅》﹐合《小雅》。天子與次國﹑小國之君燕亦如之﹐與大國之君燕﹐升歌《頌》﹐合《大雅》」者﹐此約穆叔云《肆夏》《繁遏》《渠》天子所以享元侯﹐《肆夏》《繁遏》《渠》則《頌》也。元侯﹐大國之君也。凡合樂者﹐遏取卑者一節﹐故歌《頌》﹐合《大雅》也。若元侯自相享﹐亦依此。案《詩譜》云「天子﹑諸侯燕羣臣及聘問之賓﹐皆歌《鹿鳴》﹐合鄕樂。」鄭云﹕諸侯相燕﹐天子與國君燕﹐與大國之君燕。《國語》及襄公四年公言饗見之者﹐亦欲饗同也。向來所言﹐皆據升歌合樂有此尊卑之差﹐若納賓之樂﹐天子與五等諸侯同用《肆夏》﹐是以《燕禮》納賓用《肆夏》。《禮記郊特牲》云「大夫之奏《肆夏》﹐由趙文子始也。」是大夫不得用之﹐其諸侯以上同用之也。云「其笙之篇未聞」者﹐案《鄕飲酒禮》笙之樂前與升歌同在《小雅》﹐則知元侯及國君相饗燕﹐笙亦同升歌矣。而云未聞知﹐謂如《由庚》《由儀》之等篇名未聞。

工告於樂正曰「正歌備。」樂正告於賓﹐乃降。﹝樂正降者﹐以正歌備﹐無事也。降立西階東﹐北面。﹞

﹝疏﹞「工告」至「乃降」。

○注「樂正」至「北面」。

○釋曰﹕鄭知「降立西階東﹐北面」者﹐以其堂上時在西階之東﹐北面﹐知降堂下亦然。在笙磬之西﹐亦得監堂下之樂﹐故知位在此也。此《鄕飲酒》及《鄕射》大夫禮卑﹐無大師﹐故工告樂備。國君禮備﹐有大師告樂備。《大射》不告樂備者﹐是禮主於射﹐略於樂故也。

主人降席自南方﹐﹝不由北方﹐由便。﹞

﹝疏﹞「主人降席自南方」。

○注「不由北方由便」。

○釋曰﹕自此至「退立於觶南」﹐論立司正之事。云「不從北方﹐由便」者﹐主人之席南上﹐升由下﹐降由上﹐是其常而言。不從北方由便者﹐解禮﹐故所以升由下﹐降由上者﹐是由便也。

側降。﹝賓﹑介不從。﹞

﹝疏﹞「側降」。

○注「賓介不從」。

○釋曰﹕側者﹐特也。賓﹑介不從﹐故言側。上來主人降﹐賓﹑介皆從降﹐此獨不從者﹐以其方燕﹐禮殺故也。

作相爲司正。司正禮辭﹐許諾。主人拜﹐司正答拜。﹝作﹐使也。禮樂之正旣成﹐將畱賓﹐爲有解惰﹐立司正以監之。拜﹐拜其許。﹞

﹝疏﹞「作相爲司正」。

○注「作使至其許」。

○釋曰﹕上經云一相迎子門外﹐今將燕使爲司正﹐監察賓主之事﹐故使相爲司正也。云「禮樂之正旣成」者﹐謂主人與賓行獻酢之禮﹐是禮成也。升歌笙﹐合樂三終﹐是樂成也。故鄭總言禮樂之正旣成也。

主人升﹐復席。司正洗觶﹐升自西階﹐阼階上北面受命於主人。主人曰「請安於賓。」司正告於賓﹐賓禮辭﹐許。﹝爲賓欲去﹐畱之﹐告賓於西階。﹞

﹝疏﹞「主人」至「辭許」。

○注「爲賓」至「西階」。

○釋曰﹕此司正升西階﹐阼階上﹐案《鄕射》云司正「升自西階﹐由楹內阼階上﹐北面」﹐彼此同。此不言由楹內者﹐省文也。云「告賓於西階」者﹐《鄕射》云司正西階上﹐故知也。

司正告於主人﹐主人阼階上再拜﹐賓西階上答拜。司正立於楹以相拜﹐皆揖﹐復席。﹝再拜﹐拜賓許也。司正旣以賓許告主人﹐遂立楹以相拜。賓﹑主人旣拜﹐揖就席。﹞

﹝疏﹞「司正」至「復席」。

○注「再拜」至「就席」。

○釋曰﹕凡相拜者﹐當在賓主拜前。今相見﹐云在賓拜下者﹐以經云「司正告於主人」﹐因卽拜賓﹐賓卽答拜﹐文理切﹐不得先言相拜﹐故退之在下﹐其實相時在賓主拜前﹐是以《鄕射》云「司正告於主人﹐遂立楹以相拜﹐主人阼階上再拜﹐賓西階上答再拜。」是其相拜在前也。云「主﹑賓旣拜﹐揖就席」者﹐以《鄕射》賓主拜訖﹐卽揖就席故也﹐知此亦然也。

司正實觶﹐降自西階﹐階北面坐奠觶﹐退共﹐少立。﹝階北面﹐東西節也。其南北當中庭。共﹐拱手也。少立﹐自正﹐愼其位也。己帥而正﹐孰敢不正。《燕禮》曰「右還北面。」﹞

﹝疏﹞「司正」至「少立」。

○注「階」至「北面」。

○釋曰﹕云「階北面﹐東西節也」者﹐階謂兩階之﹐東西等是東西節也。云「其南北當中庭」者﹐案《鄕射》云「司正實觶﹐降自西階中庭﹐北面坐奠觶。」此經𨿽不言中庭﹐宜與彼同﹐故雲中庭也。云「己帥而正﹐孰敢不正」者﹐此是《論語》孔子語季康子之言也。彼言子帥﹐指季康子爲子﹔此言己帥﹐指司正爲己﹐欲見司正退也。云「共﹐拱手也。少立﹐自正﹐愼其位也」者﹐欲見令賓主亦皆正﹐愼其位也。云「《燕禮》曰﹕右還北面」者﹐《燕禮》司正降自西階﹐又還北面﹐取不背其君。此亦降自西階﹐亦右還北面﹐取不背大夫也﹐故引以爲證也。

坐取觶﹐不祭﹐遂飲﹐卒觶興﹐坐奠觶﹐遂拜﹐執觶興﹐盥洗﹐北面坐奠觶於其所﹐退立於觶南。﹝洗觶奠之﹐示敬。立於其南以察眾。﹞

﹝疏﹞「坐取」至「觶南」。

○注「洗觶」至「察眾」。

○釋曰﹕執觶興洗北面者﹐案《鄕射》《大射禮》皆直云取觶洗﹐南面反奠於其所﹐不云盥﹐此俗本有盥者﹐誤。又此文及《鄕射》奠空觶﹐皆位南﹐北面奠之。《燕禮》《大射》皆南面奠之者﹐以國君禮盛﹑儀多故也。

●卷十鄕飲酒禮第四

賓北面坐取俎西之觶﹐阼階上北面酬主人。主人降席﹐立於賓東。﹝初起旅酬也。凡旅酬者﹐少長以齒﹐終於沃盥者﹐皆弟長而無遺矣。﹞

﹝疏﹞「賓北」至「賓東」。

○釋曰﹕自此至「司正降復位」﹐論堂上堂下徧行旅酬之事。云「取俎西之觶」者﹐謂前一人舉觶﹐奠於薦右﹐今爲旅酬而舉之。前主人酬賓奠於薦東者不舉﹐故言俎西以別之。云「主人降席」﹐不云自南方北方者﹐案下記云「主人﹑介凡升席自北方﹐降席自南方。」指此文也。

○注「初起」至「遺矣」。

○釋曰﹕云「凡旅酬者﹐少長以齒」以下﹐並是《鄕飲酒義》文﹐是以彼云「賓酬主人﹐主人酬介﹐介酬眾賓﹐少長以齒﹐終於沃洗者焉﹐知其能弟長而無遺矣。」案下記云「主人之贊者西面北上﹐不與。」注云「贊﹐佐也。謂主人之屬﹐佐助主人禮事﹐徹沃盥﹐設薦俎者。與﹐及也。不及﹐謂不及獻酒﹐言不及獻酒則旅酬﹐亦不與旅酬﹐所以酬正獻也。」記又云「無爵然後與。」若然﹐此旅酬得終於沃洗者﹐鄭解酬之大法﹐欲見堂上賓﹑主人之黨無不與﹐故鄭君連引無爵旅酬﹐而言終沃洗也。其實此時未及沃洗也。

賓坐奠觶﹐遂拜﹐執觶興﹐主人答拜。不祭﹐立飲﹐不拜﹐卒觶﹐不洗﹐實觶﹐東南面授主人。﹝賓立飲卒觶﹐因更酌以鄕主人﹐將授。﹞

主人阼階上拜﹐賓少退。主人受觶﹐賓拜送於主人之西。﹝旅酬同階﹐禮殺。﹞

﹝疏﹞注「旅酬同階禮殺」。

○釋曰﹕決上正酬時不同階﹐今同階﹐故云「禮殺」也。

賓揖﹐復席。﹝酬主人訖。﹞

主人西階上酬介。介降席自南方﹐立於主人之西﹐如賓酬主人之禮。主人揖﹐復席。﹝其酌﹐實觶西南面授介。自此以下旅酬﹐酌者亦如之。﹞

﹝疏﹞注「其酌」至「如之」。

○釋曰﹕知「西南面授介」者﹐案賓酬主人時﹐於阼階上東南面向之﹐則知此主人酬介於西階上西南面可知。云「自此已下旅酬﹐酌者亦如之」者﹐謂亦如主人酬介﹐其酬酌介實觶﹐西南面授之﹐以其旅酬皆西階上故也。

司正升相旅﹐曰「某子受酬。」受酬者降席。﹝旅﹐序也。於是介酬眾賓﹐眾賓又以次序相酬。某者﹐眾賓姓也﹐同姓則以伯仲別之。又同﹐則以且字別之。﹞

﹝疏﹞注「旅序」至「別之」。

○釋曰﹕上文「作相爲司正」﹐注云「將畱賓﹐爲有懈惰﹐立司正以監之。」今以賓﹑主及介旅酬不監之﹐至眾賓乃監者﹐以其主人與賓﹑介習禮已久﹐又各一位﹐不嫌失禮。至於眾賓﹐旣不久習禮﹐又同在一位﹐恐其失禮﹐故須監之也。云「某者﹐眾賓姓也」者﹐以某在子上﹐故知是眾賓姓也。若單言某﹐則是字﹐故《鄕射》云「某酬某子」﹐注云「某者﹐字也。」云「同姓則以伯仲別之」者﹐但此眾賓之內有同姓﹐司正命之﹐則呼伯仲別之也。云「又同﹐則以且字別之」者﹐爲同姓之中有伯仲同者﹐則以某甫且字別之也。

司正退立於序端﹐東面。﹝辟受酬者﹐又便其贊上贊下也。始升相﹐西階西北面。﹞

﹝疏﹞「司正」至「東面」。

○注「辟受」至「北面」。

○釋曰﹕司正初時在堂上西階西﹐北面命受酬者訖﹐退立於西序端東面者﹐一則案此下文「眾受酬者受自左」﹐卽是司正立處﹐故須辟之﹔二則東面時贊上贊下便也。云「始升相﹐西階西北面」者﹐𨿽無正文﹐以眾賓之席在賓西南面﹐介酬在西階上﹐司正升相旅﹐當在西階西北面命賓﹐故知位如此也。

受酬者自介右﹐﹝由介東也。尊介﹐使不失故位。﹞

﹝疏﹞「受酬者自介右」。

○注「由介」至「故位」。

○釋曰﹕北面以東爲右﹐故鄭云「由介東」也。云「尊介﹐使不失故位」者﹐凡授受之法者﹐授由其右﹐受由其左﹐卽下文「眾受酬者」是也。此受介酬者應自介左﹐而自介右者﹐介位在西﹐故云尊介使不失故位也。

眾受酬者受自左﹐﹝後將受酬者﹐皆由西變於介也。今文無眾酬者。﹞

﹝疏﹞「眾受」至「自左」。

○注「後將」至「酬者」。

○釋曰﹕言「眾受酬」者﹐謂上眾賓之內爲首者一人﹐自介右受之﹐自第二以下﹐並堂下眾賓皆自左受之。言「變於介」者﹐卽是授受之常法也。

拜﹐興﹐飲﹐皆如賓酬主人之禮。﹝嫌賓以下異也。﹞

辯﹐卒受者以觶降﹐坐奠於篚。﹝辯﹐辯眾賓之在下者。《鄕射禮》曰「辯﹐遂酬在下者﹐皆升﹐受酬於西階上。」﹞

﹝疏﹞注「辯辯」至「階上」。

○釋曰﹕引《鄕射》者﹐彼禮與此同。經直言辯﹐不云「遂酬在下者﹐皆升﹐受酬於西階上」者﹐文不具﹐故引以證也。

司正降﹐復位。﹝觶南之位。﹞

﹝疏﹞「司正降復位」。

○注「觶南之位」。

○釋曰﹕復位者﹐以相旅畢﹐堂上無事﹐故降復觶南之位。

使二人舉觶於賓﹑介﹐洗﹐升實觶於西階上﹐皆坐奠觶﹐遂拜﹐執觶興。賓﹑介席末答拜。皆坐祭﹐遂飲﹐卒觶﹐興﹐坐奠觶﹐遂拜﹐執觶興﹐賓﹑介席末答拜。﹝二人亦主人之吏。若有大夫﹐則舉觶於賓與大夫。《燕禮》曰「媵爵者於洗南﹐西面北上﹐序進盥洗。」﹞

﹝疏﹞「使二」至「答拜」。

○注「二人」至「盥洗」。

○釋曰﹕自此至「無樂」﹐論賓主燕坐爵樂無數之事。云「賓介席末答拜」者﹐賓於席西南面答拜﹐介於席南東面答。云「二人亦主人之吏」者﹐亦上一人舉觶是主人之吏﹐以其主人使之﹐故知皆是主人之吏也。云「若有大夫﹐則舉觶於賓與大夫」者﹐以其大夫尊於介故也。引《燕禮》者﹐證此二人舉觶將盥時﹐亦於洗南西面北﹐上以次盥手也。

逆降﹐洗﹐升實觶﹐皆立於西階上﹐賓﹑介皆拜。﹝於席末拜。﹞

﹝疏﹞注「於席末拜」。

○釋曰﹕言「席末拜」者﹐賓在席西南面﹐介在席南東面﹐以其俱是答拜﹐故同前席末拜也。

皆進﹐薦西奠之﹐賓辭﹐坐取觶以興。介則薦南奠之。介坐受以興。退﹐皆拜送﹐降。賓﹑介奠於其所。﹝賓言取﹐介言受﹐尊卑異文。今文曰賓受。﹞

﹝疏﹞「皆進」至「其所」。

○釋曰﹕言「皆進」者﹐一人之賓所﹐奠觶於薦西﹐一人之介所﹐奠觶於薦南。

○注「賓言」至「異文」。

○釋曰﹕尊者得卑者物言取﹐是以《家語》云「定公假馬於季氏﹐孔子曰﹕君於臣有取無假。」故賓尊言取﹐介卑言受也。

司正升自西階﹐受命於主人。主人曰「請坐於賓。」賓辭以俎。﹝至此盛禮俱成﹐酒淸肴乾﹐賓主百拜﹐彊有力者猶倦焉。張而不弛﹐弛而不張﹐非文武之道。請坐者﹐將以賓燕也。俎者﹐肴之貴者。辭之者﹐不敢以禮殺當貴者。﹞

﹝疏﹞「司正」至「以俎」。

○釋曰﹕云「司正升自西階﹐受命於主人」﹐此不言阼階上受﹐案《鄕射》﹕「司正升自西階﹐阼階上受命於主人﹐西階上﹐北面﹐請坐於賓。」則此亦同彼。云「主人曰﹕請坐於賓」者﹐亦是使司正傳語於賓也。

○注「至此」至「貴者」。

○釋曰﹕自此以上﹐皆立行禮﹐人皆勞倦﹐故請坐於賓也。云「酒淸肴乾」者﹐案《聘義》云「酒淸﹐人渴而不敢飲也﹔肉漧﹐人饑而不敢食也。」彼上云「聘﹑射之禮﹐至大禮也。」則是聘﹑射皆有飲酒禮﹐故此《鄕飲酒》引之。云「賓主百拜」者﹐《樂記》文。彼是飲酒禮﹐與此同﹐故引而相證。但此鄕飲酒之禮𨿽無百拜﹐舉全數而言也。云「彊有力」者﹐亦《聘義》文。言此者﹐欲見自此以前未得安坐飲食也。云「張而不弛﹐弛而不張﹐非文武之道」者﹐此《雜記》文。略而言之﹐此以弓弩諭行禮之法。張而不弛﹐以諭旅酬已前立行禮﹔弛而不張﹐諭無爵以後坐食。一張一弛﹐是文武之道。張而不弛﹐弛而不張﹐非文武之道﹐故後須坐也。云「俎者﹐肴之貴者」﹐謂骨體貴而肉賤﹐故云肴之貴者。云「辭之者﹐不敢以禮殺當貴者」﹐自旅以前立行禮﹐是盛﹐自此後無爵﹐坐以禮﹐謂之殺﹐故今將坐辭以俎﹐不敢以禮殺當貴者。案《燕禮》司正奠觶於中庭﹐請徹俎而坐。此禮司正監旅訖﹐二人舉觶後將行無爵﹐始請坐於賓﹐不同者﹐《燕禮》司正之前云二人致爵﹐三舉旅﹐得爵多﹐故司正奠時卽坐燕。此禮由來未行旅酬﹐故使二人舉觶﹐敵俎後乃坐也。

主人請徹俎﹐賓許。﹝亦司正傳請告之。﹞

司正降階前﹐命弟子俟徹俎。﹝西階前也。弟子﹐賓之少者。俎者﹐主人之吏設之﹐使弟子俟徹者﹐明徹俎賓之義。﹞

﹝疏﹞「司正降階」。

○注「西階」至「之義」。

○釋曰﹕云「弟子﹐賓之少者」﹐以其稱弟子﹐故知是賓之少者。西階前命之﹐故知賓弟子。賓敬主人而使弟子徹俎﹐故云「賓之義」也。

司正升﹐立於席端。﹝待事。﹞

﹝疏﹞「司正」至「席端」。

○釋曰﹕司正降階前﹐命弟子徹俎訖卽升﹐立於席端。弟子仍未徹俎﹐故鄭云「待事」也。

賓降席﹐北面。主人降席﹐阼階上北面。介降席﹐西階上北面。遵者降席﹐席東﹑南面。﹝皆立﹐相須徹俎也。遵者﹐謂此鄕之人仕至大夫者也﹐今來助主人樂賓﹐主人所榮而遵法者也﹐因以爲名。或有無﹐來不來﹐用時事耳。今文遵爲亻巽﹐或爲全。﹞

﹝疏﹞「賓降階」至「南面」。

○釋曰「皆立」者﹐將取俎以授人。遵不北面者﹐以其尊﹐故席東﹑南面向主人。

○注「皆立」至「爲全」。

○釋曰﹕云「皆立﹐相須徹俎也」者﹐須﹐待也﹐受俎之人一時徹而授之也。云「遵者﹐謂此鄕之人仕至大夫者也」者﹐以《鄕射》云「大夫若有遵者入門左」﹐注云「謂此鄕之人爲大夫者也。謂之遵者﹐方以禮樂化民﹐欲其遵法之也。」旣云大夫若有遵﹐明士不得有遵﹐又士立於下﹐不得升堂﹐故知此遵是大夫也。云「或有無」者﹐下文云「賓若有遵」﹐言若者﹐不定之辭﹐故知或有或無也。云「來不來﹐用時事耳」者﹐言來之與不來﹐事在當時﹐故云用時事耳。

賓取俎﹐還授司正﹐司正以降﹐賓從之。主人取俎﹐還授弟子﹐弟子以降自西階。主人降自阼階。介取俎﹐還授弟子﹐弟子以降﹐介從之。若有諸公﹑大夫﹐則使人受俎﹐如賓禮。眾賓皆降。﹝取俎者皆鄕其席﹐旣授弟子﹐皆降﹐復初入之位。﹞

﹝疏﹞「賓取」至「皆降」。

○釋曰﹕主人取俎還授弟子﹐弟子以降自西階﹐案《燕禮》﹕「膳宰徹公俎﹐降自阼階。」與此不同者﹐彼公不降﹐故宰夫降阼階。此主人降自阼階﹐故弟子降自西階也。

○注「取俎」至「之位」。

○釋曰﹕云「取俎者皆鄕其席」者﹐以其俎在席前﹐鄕席取俎﹐還轉授之﹐故經皆言「還授」也。云「旣授弟子﹐皆降﹐復初入之位」者﹐以其下云「揖讓如初升」﹐故知此降時﹐亦復初入之位﹐位在東階﹐西階相讓也。

說屨﹐揖讓如初﹐升﹐坐。﹝說屨者﹐爲安燕當坐也。必說於下者﹐屨賤﹐不空居堂。說屨﹐主人先左﹐賓先右。今文說爲稅。﹞

﹝疏﹞「說屨」至「升坐」。

○釋曰﹕自此以下至「再拜」﹐論無爵飲酒禮終送賓之事也。云「如初﹐升﹐坐」者﹐謂賓主初入﹐揖讓而升堂﹐升堂𨿽同﹐前則升堂立﹐此則卽席坐﹐與前異也。

○注「說屨」至「爲稅」。

○釋曰﹕云「說屨者﹐爲安燕當坐也」者﹐凡堂上行禮之法﹕立行禮不說屨﹐坐則說屨。屨空則不宜陳於側﹐故降﹐說屨﹐然後升坐也。云「說屨﹐主人先左﹐賓先右」者﹐案《曲禮》云「上於東階則先右足﹐上於西階則先左足。」鄭注云「近於相鄕敬也」。案《玉藻》著屨之法﹐坐左納右﹐坐右納左。今說之亦北面鄕階﹐主人先坐左﹐賓先坐右﹐亦取近爲相鄕敬之義也。

乃羞。﹝羞﹐進也。所進者﹐狗醢也。鄕設骨體﹐所以致敬也。今進羞﹐所以盡愛也。敬之﹐愛之﹐所以厚賢也。﹞

﹝疏﹞「乃羞」。

○注「羞進」至「賢也」。

○釋曰﹕知「所進者﹐狗醢」者﹐案下記云「其牲狗。」《禮記》又云「薦羞不逾牲。」則所羞者狗也。但醢是舊作之物﹐諸經又不見以狗作醢﹐則必狗也。醢則當兼有餘牲也。云「鄕設骨體﹐所以致敬也。今進羞所以盡愛也」者﹐骨體貴﹐人不食﹐故云致敬。醢﹐賤人所食﹐故云盡愛也。

無爵。﹝﹐數也。賓主燕飲﹐爵行無數﹐醉而止也。《鄕射禮》曰「使二人舉觶於賓與大夫。」又曰「執觶者洗﹐升實觶﹐反奠於賓與大夫。」皆是。﹞

﹝疏﹞「無爵」。

○注「數」至「皆是」。

○釋曰﹕引「《鄕射禮》」者﹐證此無爵從首至末﹐更從上至下﹐惟醉乃止。鄭云皆是者﹐從首至末皆是行無爵之義。

無樂。﹝燕樂亦無數﹐或或合﹐盡歡而止也。《春秋》襄二十九年﹕吳公子札來聘﹐請觀於周樂。此國君之無。﹞

﹝疏﹞「無樂」。

○注「燕樂」至「無」。

○釋曰﹕云「燕樂亦無數」者﹐亦上無爵也。案上升歌笙合樂皆三終﹐言有數﹐此卽無也。云「或或合﹐盡歡而止也」者﹐以其不言《風》《雅》﹐故知或如上﹐歌用《小雅》也﹔或合用《二南》也。言「或或合」者﹐於後科用其一﹐但不並用也。引「《春秋》」者﹐彼是國君禮﹐此是大夫禮﹐見其異也。但無之樂﹐還依尊卑用之。案《春秋》爲季札所歌《大雅》與《頌》者﹐但季札請觀周樂﹐魯爲之盡陳。又魯﹐周公之後﹐歌樂得與元侯同﹐故無之樂﹐《雅》《頌》並作也。

賓出﹐奏《陔》。﹝《陔》《陔夏》也。陔之言戒也﹐終日燕飲﹐酒罷﹐以《陔》爲節﹐明無失禮也。《周禮鍾師》「以鍾鼓奏《九夏》」﹐是奏《陔夏》則有鍾鼓矣。鍾鼓者﹐天子諸侯備用之﹐大夫﹑士鼓而已。蓋建於阼階之西﹐南鼓。《鄕射禮》曰「賓興﹐樂正命奏《陔》﹐賓降及階﹐《陔》作﹐賓出﹐眾賓皆出。」﹞

﹝疏﹞「賓出奏陔」。

○注「陔陔」至「皆出」。

○釋曰﹕云「《陔》《陔夏》也」者﹐《周禮鍾師》有《陔夏》﹐故云《陔夏》也。云「《周禮鍾師》以鍾鼓奏九夏」者﹐案《鍾師》云「凡樂事﹐以鍾鼓奏九夏﹕《王夏》《肆夏》《昭夏》《納夏》《章夏》《齊夏》《族夏》《礻戒夏》《驁夏》。」杜子春云「王出入奏《王夏》﹐屍出入奏《肆夏》﹐牲出入奏《昭夏》﹐四方賓來奏《納夏》﹐臣有功奏《章夏》﹐夫人祭奏《齊夏》﹐族人侍奏《族夏》﹐客醉而出奏《陔夏》﹐公出入奏《驁夏》。」言以鍾鼓者﹐庭中先擊鍾﹐卻擊鼓﹐而奏此《九夏》﹐故云是奏《陔夏》則有鍾鼓矣。云「鍾鼓者﹐天子諸侯備用之」者﹐《鍾師》天子禮有鍾鼓﹐《大射》諸侯禮亦具有鍾鼓﹐故雲天子諸侯備用之。云「大夫﹑士鼓而已」者﹐案《鄕射》云「不鼓不釋。」明無鍾可知。此且語鍾鼓﹐若用九夏則尊卑不同﹐天子則九夏俱作﹐諸侯則不用《王夏》﹐得奏其《肆夏》以下﹐大夫以下﹐據此文用《陔夏》﹐其餘無文。云「蓋建於阼階之西﹐南鼓」者﹐據此奏《陔夏》之時﹐其鼓約《大射》建鼓在阼階西﹑南鼓而知。無正文﹐故云「蓋」。彼注云﹕鼓不在東縣﹐南爲君也。此鄕大夫無東縣﹐直有一鼓而已﹐故縣在阼階之西﹐南鄕主人也。引《鄕射》者﹐證賓出遠近《陔》作之義。云「賓出﹐眾賓皆出」者﹐經賓據正賓﹐不言眾賓與介﹐則賓出之時﹐眾賓與介俱出可知。

主人送於門外﹐再拜。﹝門東﹐西面拜也。賓介不答拜﹐禮有終也。﹞

﹝疏﹞「主人」至「再拜」。

○注「門東」至「終也」。

○釋曰﹕云「門東﹐西面拜也」者﹐此約主人迎賓之時門東西面拜﹐今送賓﹐還依此位立也。云「賓介不答拜﹐禮有終也」者﹐於迎賓介時﹐賓介答拜﹐今送賓﹐主人再拜﹐若賓介答拜﹐是行禮無終畢﹐故賓介不答﹐是禮有終也。不言眾賓者﹐迎送俱不拜﹐故不言也。

賓若有遵者﹐諸公﹑大夫﹐則旣一人舉觶﹐乃入。﹝不幹﹐主人正禮也。遵者﹐諸公大夫也。謂之賓者﹐同從外來耳。大國有孤﹐四命謂之公。﹞

﹝疏﹞「賓若」至「乃入」。

○釋曰﹕自此已下至「不加席」﹐論鄕內有諸公﹑大夫來觀禮﹐主人迎之與行禮事也。

○注「不幹」至「謂之公」。

○釋曰﹕言「不幹﹐主人正禮」者﹐正禮﹐謂賓主獻酢是也。是以一人舉觶爲旅酬始﹐乃入。若然﹐卽是作樂前入﹐而於此篇末乃言之者﹐以其無常﹐或來或不來﹐故於後言之也。云「遵者﹐諸公大夫也」者﹐孤只一人﹐而言諸者﹐案鄭注《燕禮》云「諸公者﹐謂大國之孤也。孤一人﹐言諸者﹐容牧下三監。」案《王制》云「天子使其大夫監於方伯之國﹐國三人。」《王制》所陳是殷法﹐言容者﹐周公制禮時因而不攺﹐故云容也。云「大國有孤﹐四命」者﹐《周禮典命》文。謂之公者﹐若天子有三公也。

席於賓東﹐公三重﹐大夫再重。﹝席此二者於賓東﹐尊之﹐不與鄕人齒也。天子之國﹐三命者不齒。於諸侯之國﹐爵爲大夫則不齒矣。不言遵者﹐遵者亦卿大夫。﹞

﹝疏﹞「席於」至「再重」。

○注「席此」至「大夫」。

○釋曰﹕言「三重」﹑「再重」者﹐席有地可依﹐若衣裳在身﹐一領卽爲一重﹐再重﹑三重猶二領﹑三領也。云「席此二者於賓東」者﹐賓在戶牖之﹐酒尊又在戶東席﹐此二者又在酒尊之東﹐但繼賓而言耳。云「尊之﹐不與鄕人齒也」者﹐鄕人謂眾賓之席﹐在賓西﹐故云不與鄕人齒。案上注云此篇無正齒位之事﹐今此言齒者﹐彼云無正齒位者﹐對黨正飲酒﹐鄕人五十已上﹑九十已下有齒法。《鄕飲酒》貢士以徳爲次﹐故云無正齒位之禮。此言齒者﹐謂士已上來觀禮﹐乃有齒法。云「天子之國﹐三命者不齒」者﹐案《周禮黨正職》云「國索鬼神而祭祀﹐則以禮屬民而飲酒於序﹐以正齒位。壹命齒於鄕裏﹐再命齒於父族﹐三命不齒。」彼是天子黨正飲酒法﹐故知天子之國三命不齒。此是天子貢人鄕飲酒法﹐鄭引之爲證者﹐欲見天子鄕飲酒三命不齒同也。云「於諸侯之國﹐爵爲大夫則不齒矣」者﹐以此篇及《鄕射》皆云若有大夫不辧命數﹐故知爵爲大夫卽不齒也。皆謂《鄕射》《鄕飲酒》之禮﹐若黨正飲酒則與此異。案《文王世子》云「其朝於公﹐內朝則東面北上﹐臣有貴者以齒。」下文云「庶子治之﹐𨿽有三命﹐不逾父兄」﹐鄭注云「治之﹐治公族之禮也。惟於內朝則然﹐其餘會聚之事則與庶姓同。」又引黨正飲酒云「一命齒於鄕裏﹐再命齒於父族﹐三命不齒。不齒者﹐特爲位不在父兄行列中。」但《文王世子》是諸侯之法﹐卽諸侯黨正飲酒還與天子同。但諸侯之國一命已上﹐至三命大夫﹑士具有言「一命齒於鄕裏」者﹐公﹑侯﹑伯之士一命與堂下鄕人齒﹐以其士立堂下故也。子﹑男之士不命﹐與一命之士同齒於階下。子﹑男之大夫一命﹐坐於上﹐與六十已上齒於堂。再命齒於父族者﹐謂子﹑男之卿與公﹑侯﹑伯之大夫以父族爲賓﹐則與之齒﹐異姓爲賓﹐則不與之齒﹐席於尊東。三命不齒者﹐謂公﹑侯﹑伯之卿𨿽父族爲賓﹐亦不與之齒﹐席於尊東也。云「不言遵者﹐遵者亦卿大夫」者﹐案上文賓若有遵者﹐與諸公﹑大夫𨿽文異﹐諸公﹑大夫則遵也。故鄭云遵者﹐諸公﹑大夫也。明此經不言遵者﹐亦卿﹑大夫可知。

公如大夫入﹐主人降﹐賓﹑介降﹐眾賓皆降﹐復初位。主人迎﹐揖讓升。公升如賓禮﹐辭一席﹐使一人去之。﹝如﹐讀若今之若。主人迎之於門內也。辭一席﹐謙自同於大夫。﹞

﹝疏﹞「公如」至「去之」。

○釋曰﹕此據諸公﹑大夫入﹐賓﹑介與眾賓皆避之﹐降﹐復西階下東面位。

○注「如讀」至「大夫」。

○釋曰﹕鄭曰「如讀若今之若」者﹐前無大夫入﹐直以大夫與主人爲禮是其當﹐公則非當﹐故鄭讀如若今之若﹐謂大夫之於公﹐更無異禮矣。云「主人迎於門內」者﹐以經公如大夫﹐主人不言出﹐故知迎於門內也。云「辭一席﹐謙自同於大夫」者﹐大夫再重﹐公三重﹐故辭去一席﹐同於大夫再重。

大夫則如介禮﹐有諸公﹐則辭加席﹐委於席端﹐主人不徹。無諸公﹐則大夫辭加席﹐主人對﹐不去加席。﹝加席﹐上席也。大夫席再重。﹞

﹝疏﹞「大夫」至「加席」。

○釋曰﹕云「大夫則如介禮」者﹐以其公如賓﹐故大夫則如介禮。主人迎賓﹐賓厭介﹐此公與大夫同入﹐公亦厭大夫﹐故云大夫如介禮。云「有諸公﹐則辭加席﹐委於席端﹐主人不徹」者﹐大夫再重是其正﹐大夫以公在﹐故謙﹐委加席於席端﹐主人不徹也。

○注「加席」至「再重」。

○釋曰﹕云「加席﹐上席也」者﹐以其再重﹑三重﹐席皆一種﹐故云上席也。記云「蒲筵緇布純」﹐明無異也。以其鄕大夫賢者﹐公與大夫來觀禮而已﹐故俱加重﹐數更無異席也。《公食大夫禮》異國之客有別席﹐是以《公食大夫》云「宰夫設筵﹐加席幾。」又記云「司宮具幾與蒲筵常﹐緇布純﹐加萑席尋。」又上注云﹕謂三命大夫也。孤爲賓﹐則莞筵紛純﹐加藻席畫純﹐是與當國之大夫異也。《燕禮》云「司宮筵賓於戶西東上﹐無加席」也者﹐以其燕私故也。《大射》云「司宮設賓席於戶西﹐南面﹐有加席。」與公侯同者﹐以其《大射》辧尊卑故也。

明日﹐賓服鄕服以拜賜。﹝拜賜﹐謝恩惠。鄕服﹐昨日與鄕大夫飲酒之朝服也。不言朝服﹐未服以朝也。今文曰賓服鄕服。﹞

﹝疏﹞「明日」至「拜賜」。

○注「拜賜」至「鄕服」。

○釋曰﹕鄭知鄕服是朝服者﹐下記云「朝服而謀賓介」是也。此賓言鄕服﹐其《鄕射》賓言朝服﹐不同者﹐案《鄕射》記云「大夫與﹐則以公士爲賓。」謂在朝著朝服是其常﹐此賓是鄕人子弟﹐未仕﹐𨿽著朝服﹐仍以鄕服言之﹐故鄭云「不言朝服未服以朝也」。

主人如賓服以拜辱。﹝拜賓復自屈辱也。《鄕射禮》曰「賓朝服以拜賜於門外﹐主人不見。如賓服﹐遂從之﹐拜辱於門外﹐乃退。」﹞

﹝疏﹞「主人」至「拜辱」。

○注「拜賓」至「乃退」。

○釋曰﹕引《鄕射》者﹐於此文不具﹐故引以爲證﹐明彼此賓主皆不相見﹐造門外拜謝而已。

主人釋服。﹝釋朝服﹐更服玄端也。古文釋作捨。﹞

﹝疏﹞「主人釋服」。

○釋曰﹕自此已下至「鄕樂惟所欲」﹐論後日息司正﹐徵惟所欲﹐更行飲酒之禮。

○注「釋朝」至「作捨」。

○釋曰﹕言「釋朝服﹐更服玄端也」者﹐以其昨日正行賓舉飲酒之禮相尊敬﹐故朝服。此乃燕私輕﹐故玄端勞也。

乃息司正。﹝息﹐勞也。勞賜昨日贊執事者﹐獨云司正。司正﹐庭長也。﹞

﹝疏﹞注「息勞」至「長也」。

○釋曰﹕鄭云「勞賜昨日贊執事者」者﹐案下記云「主人之贊者西面北上﹐不與。」鄭注云「主人之屬﹐佐助主人禮事﹐徹冪﹐沃盥﹐設薦﹝元缺起比﹞俎者。與﹐及也。不及謂不獻酒。」明此時勞﹐可知今獨言司正﹐司正是庭長﹐故獨言之也。

無介﹐﹝勞禮略也﹐司正爲賓。﹞

﹝疏﹞注「勞禮」至「爲賓」。

○釋曰﹕此勞時司正爲賓﹐當立介以輔賓。無介者﹐勞禮略故也。

不殺﹐﹝市買﹐若因所有可也﹐不殺則無俎。﹞

﹝疏﹞注「市買」至「無俎」。

○釋曰﹕市買無正文﹐鄭以意言之。云「不殺則無俎」者﹐其殺則俎以盛骨體﹐旣言不殺﹐故知無俎也。

薦脯醢﹐﹝羞同也。﹞

﹝疏﹞注「羞同也」。

○釋曰﹕以其脯醢與正行飲酒同有此薦﹐故云「羞同」也。

羞惟所有。﹝在有何物。﹞

﹝疏﹞注「在有何物」。

○釋曰﹕羞謂上文正行飲酒之時用狗﹐今不殺﹐故言羞惟所有也。云「在有何物」者﹐雜物皆是也。

徵惟所欲﹐﹝徵﹐召也。﹞

﹝疏﹞注「徵召也」。

○釋曰﹕昨日正行飲酒﹐不得喚親友﹐故今禮食之餘﹐別召知友﹐故言「徵惟所欲」也。

以告於先生﹑君子可也。﹝告﹐請也。先生不以筋力爲禮﹐於是可以來。君子﹐國中有盛徳者。可者﹐召不召惟所欲。﹞

﹝疏﹞注「告請」至「所欲」。

○釋曰﹕案《曲禮》云「老者不以筋力爲禮。」此先生﹐老人教學者﹐故云先生不以筋力爲禮﹐於是可以來也。云「君子﹐國中有盛徳者」者﹐此君子則《曲禮》「博聞彊識﹐惇善行而不殆﹐謂之君子」也。又《玉藻》云「居士錦帶」﹐鄭云「居士﹐道藝處士」﹐亦一也。云「可者﹐召不召惟所欲」者﹐上文云「徵惟所欲」﹐上下相成解也。

賓﹑介不與。﹝禮瀆則褻。古文與爲預。﹞

﹝疏﹞注「禮瀆」至「爲預」。

○釋曰﹕賓介昨日正行禮﹐今又召之﹐則是數﹐數則瀆﹐瀆則不敬﹐故云「禮瀆則褻」﹐是以不與。

鄕樂惟欲。﹝鄕樂﹐《周南》《召南》六篇之中﹐惟所欲作﹐不從次也。不歌《鹿鳴》《魚麗》者﹐辟國君也。﹞

﹝疏﹞注「鄕樂」至「君也」。

○釋曰﹕云「鄕樂﹐《周南》《召南》」者﹐上注以《二南》爲鄕大夫之樂﹐《小雅》爲諸侯之樂﹐故知《二南》也。但鄕燕同樂﹐上正行飲酒﹐歌《小雅》﹐今燕不歌《鹿鳴》《魚麗》﹐是避國君也。

記。鄕﹐朝服而謀賓﹑介﹐皆使能﹐不宿戒。﹝鄕﹐鄕人﹐謂鄕大夫也。朝服﹐冠玄端﹐緇帶﹐素﹐白屨。今郡國行鄕飲酒之禮﹐玄端而衣皮弁服﹐與禮異。再戒爲宿戒。禮﹐將有事﹐先戒而又宿戒。﹞

﹝疏﹞「記鄕」至「宿戒」。

○釋曰﹕上經直云主人與先生謀賓介﹐不云服衣﹐不云使能及不宿戒之事﹐故記之也。

○注「鄕鄕」至「宿戒」。

○釋曰「鄕﹐鄕人﹐謂鄕大夫」者﹐以鄕大夫爲主人﹐故知鄕大夫。知「朝服﹐冠玄端﹐緇帶﹐素﹐白屨」者﹐玄端卽朝服之衣﹐裳又與同色﹐屨亦同裳色﹐故知義然也。云「再戒爲宿戒。禮﹐將有事﹐先戒而又宿戒」者﹐此卽《士冠》先戒賓及宿是也。此直戒而不宿﹐與冠禮異。

蒲筵﹐緇布純。﹝筵﹐席也。純﹐緣也。﹞

﹝疏﹞釋曰﹕《公食》記云「蒲筵常緇布純」﹐此不言常﹐文不具也。倍尋曰常﹐丈六尺也。

尊冪﹐賓至徹之。﹝﹐葛也。冪﹐覆尊巾。﹞其牲﹐狗也。﹝狗取擇人。﹞

亨於堂東北。﹝祖陽气之所始也。陽气主養。《易》曰「天地養萬物﹐聖人養賢以及萬民。」﹞

﹝疏﹞注「祖陽」至「萬民」。

○釋曰﹕此據《鄕飲酒義》而言﹐以正月三陽生之月﹐萬物出地盛於東南﹐故云「祖陽气之所始也」。引《易頤》「彖辭」者﹐義取養賢能而賓舉之事也。

獻用爵﹐其他用觶。﹝爵尊﹐不褻用之。﹞

﹝疏﹞注「爵尊不褻用之」。

○釋曰﹕案上獻賓﹑獻眾賓等皆用一升之爵﹐至酬及旅酬之等皆用三升之觶。以獻爲初相敬﹐故用爵﹐以酬之等皆用爲相勸﹐故用觶﹐是以鄭云「爵尊﹐不褻用之」也。

薦脯﹐五挺﹐橫祭於其上﹐出自左房。﹝挺猶只也。《鄕射禮》曰「祭半只﹐只長尺有二寸。」左在東﹐陽也﹐陽主養。房﹐饌陳處也。《冠禮》之饌﹐脯醢南上。《曲禮》曰「以脯置者﹐左朐右末。」﹞

﹝疏﹞注「挺猶」至「右末」。

○釋曰﹕此橫祭於﹝元缺止此﹞其上者﹐於脯爲橫﹐於人爲縮﹐其挺有五﹐通祭者六﹐故《鄕射》記云「薦脯用籩﹐五只﹐祭半只﹐橫於上。只長尺二寸。」則祭半只者﹐長六寸。此脯不言長短者﹐記文不具也。云「《冠禮》之饌﹐脯醢南上」者﹐欲見此房中之饌亦南上也。引《曲禮》者﹐欲見此脯與《曲禮》脯羞𨿽朐挺有異﹐其設之皆橫於人前。鄭彼注云「屈中曰朐。」以左手案之﹐右手擘之便。

俎由東壁﹐自西階升。﹝亨狗旣孰﹐載之俎﹐饌於東方。﹞

﹝疏﹞「俎由」至「階升」。

○注「亨狗」至「東方」。

○釋曰﹕亨狗於東方﹐孰乃載之於俎﹐饌陳於東壁﹐旣饌於東方﹐恐由東階升﹐故記辯之﹐云「自西階升」也。

賓俎﹐脊﹑脇﹑肩﹑肺。主人俎﹐脊﹑脇﹑臂﹑肺。介俎﹐脊﹑脇﹑肫﹑胳﹑肺。肺皆離。皆右體﹐進腠。﹝凡牲﹐前脛骨三﹕肩﹑臂﹑也。後脛骨二﹕膊﹑胳也。尊者俎尊骨﹐卑者俎卑骨。《祭統》曰「凡爲俎者﹐以骨爲主﹐骨有貴賤。」凡前貴後賤。離猶扌奎也。腠﹐理也。進理﹐謂前其本也。今文胳作骼。﹞

﹝疏﹞「賓俎」至「進腠」。

○注「凡牲」至「作骼」。

○釋曰﹕此序體﹐賓用肩﹐主人用臂﹐介用胳﹐其有肫在而介不用者﹐蓋爲大夫俎﹐故此闕焉。是以《鄕射》記云「賓俎﹐脊﹑脇﹑肩﹑肺。主人俎﹐脊﹑脇﹑臂﹑肺。」注云「賓俎用肩﹐主人用臂﹐尊賓也。」若有尊者﹐則俎其餘體﹐是肫爲大夫明矣。大夫𨿽尊﹐不奪賓主正禮﹐故用體卑於主人與賓﹐而尊於介也。或有介俎肫﹑胳﹐不言者﹐欲見用體無常﹐若有一大夫卽介用肫﹐若有二大夫則介用胳﹐故肫﹑胳兩見亦徒也。云一「脛骨二﹕膊﹑胳也」者﹐此皆如《特牲》《少牢》不取觳也。云「《祭統》」者﹐據祭祀歸俎之法﹐此據飲酒生人之禮﹐引之者﹐取一邊﹐骨有貴賤之義﹐以其賓用肩﹐主人用臂﹐介用胳﹐前貴於後也。

以爵拜者不徒作。﹝作﹐起也。言拜旣爵者不徒起﹐起必酢主人。﹞

﹝疏﹞「以爵拜者不徒作」。

○注「作起」至「主人」。

○釋曰﹕經直云「以爵拜者不徒作」﹐鄭知「拜旣爵者不徒起﹐起必酢主人」者﹐以其拜受爵者有不酢主人法﹐故上經眾賓之長一人受爵而不酢主人﹐故此是拜﹐旣爵起﹐必酢主人者也。

坐卒爵者拜旣爵﹐立卒爵者不拜旣爵。﹝降殺各從其宜﹐不使相錯﹐惟工不從此禮。﹞

﹝疏﹞「坐卒」至「旣爵」。

○注「降殺」至「此禮」。

○釋曰﹕以其工無目﹐不使立卒爵﹐惟坐卒爵﹐不拜旣爵與立卒爵者﹐同故云「惟工不從此禮」也。

凡奠者於左﹐﹝不飲者﹐不欲其妨。﹞

﹝疏﹞「凡奠者於左」。

○注「不飲」至「其妨」。

○釋曰﹕奠於左者﹐謂主人酬賓之觶﹐主人奠於薦右﹐客不盡主人之歡﹐奠之於左﹐是不欲其妨後奠爵也。

將舉﹐於右。﹝便也。﹞

﹝疏﹞「將舉於右」。

○注「便也」。

○釋曰﹕謂若上文一人舉觶爲旅酬始﹐二人舉觶爲無爵始﹐皆奠於右﹐是其將舉者於右﹐以右手舉之便也。

眾賓之長一人辭洗﹐如賓禮。﹝於三人之中﹐復差有尊者﹐餘二人𨿽爲之洗﹐不敢辭﹐其下不洗。﹞

﹝疏﹞「眾賓」至「賓禮」。

○注「於三」至「不洗」。

○釋曰﹕此記上主人獻眾賓時﹐主人揖升﹐坐取爵於西楹下﹐降洗爵﹐眾賓長一人降﹐亦進﹐東向辭洗﹐如賓禮。是於三人之中復差尊者得辭洗﹐餘二人𨿽爲之洗﹐不敢辭也。云「其下不洗」者﹐謂其堂下立者不爲之洗﹐獻之而已。

立者東面北上。若有北面者﹐則東上。﹝賢者眾寡無常也。或統於堂﹐或統於門。﹞

﹝疏﹞「立者」至「東上」。

○注「賢者」至「於門」。

○釋曰﹕此謂堂下立者﹐鄕人賢者或多或少。若少﹐則東面北上﹐統於堂也﹔若多﹐東面立不盡﹐卽門西﹐北面東上﹐統於門也。

樂正與立者﹐皆薦以齒。﹝謂其飲之次也。尊樂正同於賓黨﹐不言飲而言薦﹐以明飲也。旣飲﹐皆薦於其位﹐樂正位西階東﹐北面。﹞

﹝疏﹞「樂正」至「以齒」。

○注「謂其」至「北面」。

○釋曰﹕云「謂其飲之次也」者﹐謂樂正與立者以齒受旅﹐是飲之次也。云薦者以先飲乃薦﹐依飲之次而薦之﹐故明飲也。必有飲薦相將者﹐案上經云「眾賓偏有脯醢」﹐鄭注云「以每獻薦於其位﹐位在下。」此言樂正與立者皆薦以齒﹐明受獻乃薦於眾賓﹐在下者同也。

凡舉爵﹐三作而不徒爵。﹝謂獻賓﹑獻大夫﹑獻工﹐皆有薦。﹞

﹝疏﹞「凡舉」至「徒爵」。

○釋曰﹕徒﹐空也。謂獻賓﹑獻大夫﹑獻工﹐不空以爵﹐獻之而已﹐皆有薦脯醢。

樂作﹐大夫不入。﹝後樂賢者。﹞

﹝疏﹞「樂作大夫不入」。

○注「後樂賢者」。

○釋曰﹕大夫之入﹐當一人舉觶之後﹐未樂作之前﹐以助主人樂賢。若樂作之後﹐後樂賢者﹐故不入也。

獻工與笙﹐取爵於上篚。旣獻﹐奠於下篚。﹝明其異器﹐敬也。如是﹐則獻大夫亦然。上篚三爵。﹞

﹝疏﹞「獻工」至「下篚」。

○注「明其」至「三爵」。

○釋曰﹕鄭知「上篚三爵」者﹐以上經初主人獻賓時﹐云取爵於篚﹐降洗﹐獻賓﹐受酢﹐主人奠爵於序端﹐酬賓訖﹐又取爵於東序端以獻介﹐受酢訖﹐奠爵於西楹南﹐降﹐三拜眾賓訖﹐猶升﹐取爵於西楹下﹐獻堂上堂下眾賓訖﹐主人以爵降﹐奠於篚。是其上篚一爵也。此記又云「獻工與笙﹐取爵於上篚﹐旣獻﹐奠於下篚」﹐是上篚二爵也。又《鄕射禮》獻大夫云「主人揖讓﹐以大夫升﹐拜至﹐大夫答拜﹐主人以爵降。」洗獻大夫﹐此篇亦有大夫﹐故知上篚有三爵也。

其笙﹐則獻諸西階上。﹝謂主人拜送爵也。於工拜於阼階上者﹐以其坐於西階東也。古文無上。﹞

﹝疏﹞「其笙」至「階上」。

○注「謂主」至「無上」。

○釋曰﹕上經主人獻笙於西階上﹐此記人又言之者﹐爲拜送送爵而言也﹐故鄭云「主人拜送爵」也。云「於工拜於阼階上者﹐以其坐於西階東也」者﹐以工坐於西階東﹐主人不得西階上拜送爵故也。此笙在西階﹐獻於西階﹐工嫌亦阼階拜送﹐故此明之也。

磬﹐階縮ニ﹐北面鼓之。﹝縮﹐從也。ニ以東西爲從。鼓猶擊也。大夫而特縣﹐方賓鄕人之賢者﹐從士禮也。射則磬在東。古文縮爲蹙。﹞

﹝疏﹞「磬階」至「鼓之」。

○注「縮從」至「爲蹙」。

○釋曰﹕言「大夫而特縣」者﹐案《周禮小胥》「半爲堵﹐全爲肆」﹐鄭注云「鍾磬者﹐縮縣之﹐二八十六枚而在一ね謂之堵。鍾一堵﹑磬一堵謂之肆。半之者﹐謂諸侯之卿﹑大夫﹑士也。」諸侯之卿﹑大夫西縣鍾﹐東縣磬。今諸侯﹑卿﹑大夫合鍾磬俱有﹐今直云磬﹐是以鄭云﹕大夫而特縣﹐方賓鄕人之賢者﹐從士禮也。云「射則磬在東」者﹐據《鄕射》而言﹐避射位﹐故在東﹐與此階異也。

主人﹑介﹐凡升席自北方﹐降自南方。﹝席南上﹐升由下﹐降由上﹐由便。﹞

﹝疏﹞「主人」至「南方」。

○注「席南」至「由便」。

○釋曰﹕案《曲禮》云「席南鄕﹑北鄕﹐以西方爲上﹐東鄕﹑西鄕﹐以南方爲上。」鄭注云「坐在陽則上左﹐在陰則上右。」是以主人與介席南方爲上﹐故升由下﹐降由上者﹐便也。若然﹐席坐在陰﹐以東爲上者﹐統於主人也。

司正﹐旣舉觶而薦諸其位。﹝司正﹐主人之屬也。無獻﹐因其舉觶而薦之。﹞

﹝疏﹞「司正」至「其位」。

○注「司正」至「薦之」。

○釋曰﹕案下文云「主人之贊者西面北上﹐不與﹐無爵然後與」。是其無獻也﹐故因舉觶薦諸其位。

凡旅﹐不洗。﹝敬禮殺也。﹞

﹝疏﹞「凡旅不洗」。

○注「敬禮殺也」。

○釋曰﹕案上二人舉觶皆爲旅始﹐不可不自﹐故洗。自此以後﹐旅酬皆不洗﹐故云「凡旅不洗」也。

不洗者不祭。﹝不甚也。﹞

旣旅﹐士不入。﹝後正禮也﹐旣旅則將燕矣。﹞

﹝疏﹞「旣旅士不入」。

○注「後正」至「燕矣」。

○釋曰﹕旅謂旅酬﹐所酬獻皆拜受﹐故云「正禮」。旣旅之後無爵﹐行燕飲之法﹐非正禮﹐故士不入﹐後正禮故也。

徹俎﹐賓﹑介﹑遵者之俎﹐受者以降﹐遂出授從者。﹝以送之。﹞

﹝疏﹞「徹俎」至「從者」。

○釋曰﹕以上文正經賓﹑介﹑遵者之俎直云降自西階﹐無出之文﹐故記之。上之必授從者﹐以其己所當得也。

主人之俎﹐以東。﹝藏於東方。﹞

﹝疏﹞「主人之俎以東」。

○注「藏於東方」。

○釋曰﹕已上文三云主人授弟子俎﹐弟子以降自西階﹐不言以東﹐故記人辧之。云「藏於東方」者﹐以其主人﹐故雲藏之。

樂正命奏《陔》﹐賓出﹐至於階﹐《陔》作。

﹝疏﹞「樂正」至「陔作」。

○釋曰﹕《陔》謂《陔夏》《詩》篇名。命擊鼓者﹐賓降自西階﹐恐賓醉失禮﹐故至階奏之。

若有諸公﹐則大夫於主人之北﹐西面。﹝其西面者﹐北上﹐統於公。﹞

﹝疏﹞「若有」至「北面」。

○注「其西」至「於公」。

○釋曰﹕若無諸公﹐則大夫南面西上﹐統於遵也。

主人之贊者西面﹐北上﹐不與。﹝贊﹐佐也。謂主人之屬﹐佐助主人禮事﹐徹﹐沃盥﹐設薦俎者。西面北上﹐統於堂也。與﹐及也。不及謂不獻酒。﹞

﹝疏﹞「主人」至「不與」。

○注「贊佐」至「獻酒」。

○釋曰﹕云「西面北上﹐統於堂也」者﹐以其主人之屬故也。

無爵﹐然後與。﹝燕乃及之。﹞

﹝疏﹞注「燕乃及之」。

○釋曰﹕以其主人之屬﹐非主人所敬﹐故無爵乃得酒也。

●卷十一鄕射禮第五

﹝疏﹞《鄕射禮》第五。

○鄭《目錄》云「州長春秋以禮會民﹐而射於州序之禮。謂之鄕者﹐州﹐鄕之屬﹐鄕大夫或在焉﹐不攺其禮。射禮於五禮屬嘉禮。《大戴》十一﹐《小戴》及《別錄》皆第五。」

○釋曰﹕鄭云「州長春秋以禮會人﹐而射於州序」者﹐《周禮地官州長職》文也﹐鄭引之者﹐證此鄕射是州長射法。云「謂之鄕」者﹐欲見州長射﹐得名《鄕射》之意。云「州﹐鄕之屬」者﹐《周禮大司徒職》云「五州爲鄕。」是州屬鄕﹐故云州鄕之屬。云「鄕大夫或在焉」者﹐一鄕管五州﹐鄕大夫或宅居一州之內﹐則鄭注《禮記》云「或則鄕之所居州黨﹐而鄕大夫來臨此射禮」﹐是爲鄕大夫在焉﹐則名《鄕射》。又鄕大夫三年大比﹐興賢者能者訖﹐而以鄕射之禮五物詢眾庶﹐亦行此州長射禮以詢之﹐亦是鄕大夫在焉﹐故名爲《鄕射》。云「不攺其禮」者﹐𨿽鄕大夫在﹐其禮仍依州長射禮﹐故云不攺其禮。案經鄕大夫射於庠﹐云堂則由楹外﹐又云堂則物當楣﹐又云大夫用兕中﹐其禮與士射於序別﹐而云不攺者﹐《大射》鄕大夫﹑士射﹐先行鄕飲酒禮﹐及未旅而射﹐爲不攺其實﹐亦有少異也。鄭云「射禮於五禮屬嘉禮」者﹐案《周禮大宗伯》云「以嘉禮親萬民。」下有「以賓射之禮親故舊朋友」﹐故知屬嘉禮也。

鄕射之禮。主人戒賓。賓出迎﹐再拜。主人答再拜﹐乃請。﹝主人﹐州長也。鄕大夫若在焉﹐則稱鄕大夫也。戒猶警也﹐語也。出迎﹐出門也。請﹐告也。告賓以射事﹐不言拜辱﹐此爲習民以禮樂﹐不主爲賓己也。不謀賓者時﹐不獻賢能﹐事輕也。今郡國行此禮以季春。《周禮》鄕老及鄕大夫﹐三年正月獻賢能之書於王﹐退而以鄕射之禮五物詢眾庶。諸侯之鄕大夫旣貢士於其君﹐亦用此禮射而詣眾庶乎﹖﹞

﹝疏﹞「鄕射」至「乃請」。

○釋曰﹕自此至「無介」﹐論州長將射﹐先戒賓之事。案大射前三日﹐宰夫戒宰及司馬﹐又射前一日﹐樂人宿縣。此不言日數﹐則戒賓與射同日矣﹐禮同鄕飲酒也。以其鄕射先行鄕飲酒﹐鄕飲酒戒賓與飲酒同日﹐知此《鄕射》戒賓﹐與射亦同日也。

○注「主人」至「庶乎」。

○釋曰﹕案鄕大夫是諸侯鄕大夫﹐則此州長亦諸侯之州長﹐以士爲之。是以經云「釋獲者執鹿中。」記云「士鹿中」﹐是皆爲此州長射而言﹐是諸侯州長可知。若天子州長﹐中大夫爲之﹐若然﹐記云「大夫兕中」者﹐爲鄕大夫詢眾庶而言也。云「鄕大夫若在焉﹐則稱鄕大夫也」者﹐謂大夫來臨禮之時﹐州長戒賓不自稱﹐稱鄕大夫以戒賓也。云「出迎﹐出門也」者﹐謂出序之學門﹐亦如鄕飲酒出庠門﹐皆有一門﹐入門卽至堂耳。云「不言拜辱者﹐此爲習民以禮樂﹐不主爲賓己也」者﹐對鄕飲酒主人戒賓﹐賓拜辱者﹐彼爲賓也﹐非爲習民以禮樂故也。云「不謀賓者時﹐不獻賢能﹐事輕也」者﹐還決鄕飲酒獻賢能﹐故須就先生而謀賓﹑介﹐禮重﹐對此不獻賢能爲輕﹐故不謀賓也。云「今郡國行此禮以季春」者﹐漢時𨿽無諸侯國﹐而置郡爲守﹐其王之子弟猶名國﹐其君曰相﹐故鄭注《禮記》云「如今從大守相臨之禮」是也。引之者﹐證時節與周異也。云「《周禮》」至「眾庶」﹐皆《周禮鄕大夫職》文。引之者﹐證此鄕射中兼有鄕大夫行射禮﹐故有射於堂及兕中之事。云「五物」者﹐案彼云「一曰和﹐二曰容﹐三曰主皮﹐四曰和容﹐五曰興舞。」鄭注云「和載六徳﹐容包六行也。庶民無射禮﹐因田獵分禽則有主皮。主皮者﹐張皮射之﹐無侯也。主皮﹑和容﹑興舞﹐則六藝之射與禮樂與﹖當射之時﹐民必觀焉﹐因詢之也」是也。鄭云和載六徳者﹐和是六徳之下﹐六徳大﹐故舉下以載上也。容爲孝者﹐人有孝行則性行含容﹐故以孝爲容。孝是六行中之大﹐故舉上以包下﹐故云容包六行也。云主皮六藝之射者﹐但六藝中﹐射總言諸射﹐不專據主皮。但三物教萬民﹐射惟有主皮﹐此詢眾庶﹐不兼士已上﹐故以主皮爲六藝之射。以和容爲禮者﹐禮之用﹐和爲貴。又行禮有容儀﹐是以漢時謂禮爲容﹐故以禮爲和容也。以樂爲興舞者﹐爲樂必興舞﹐故興舞以表樂也。若然﹐六徳與六行在身所有﹐故可舉少以兼多﹐六藝施於外﹐非獨身所行﹐不可舉一以包六。但六者之中﹐禦與書﹑數三者﹐於施化民爲緩﹐故特舉禮﹑樂與射而言之。鄭以主皮﹑和容﹑興舞﹐非射及禮樂之正名﹐故云「乎」以疑也。

賓禮辭﹐許。主人再拜﹐賓答再拜。主人退﹐賓送﹐再拜。﹝退﹐還射宮﹐省錄射事。﹞

﹝疏﹞注「退還」至「射事」。

○釋曰﹕射宮者﹐鄕庠﹑州序是也。知「省錄射事」者﹐卽下文云「乃張侯」之等是也。下言飲酒之事﹐知不爲飲酒事者﹐以飲酒者止爲射事﹐故以射爲主也。

無介。﹝𨿽先飲酒﹐主於射也﹐其序賓之禮略。﹞

﹝疏﹞「無介」。

○注「𨿽先」至「禮略」。

○釋曰﹕鄭云「𨿽先飲酒」者﹐自此已下﹐先言飲酒﹐獻後乃射﹐以是《禮記射義》云「古者諸侯之射也﹐必先行燕禮﹐卿﹑大夫﹑士之射也﹐必先行《鄕飲酒》之禮」是也。但《鄕飲酒》之禮有介一人以輔賓﹐此無介者﹐主於射﹐序賓之禮略﹐故無介以輔賓也。

乃席賓﹐南面﹐東上。﹝不言於戶牖之者﹐此射於序。﹞

﹝疏﹞「乃席」至「東上」。

○注「不言」至「於序」。

○釋曰﹕自此以下至「羹定」﹐論將射﹐預前設席位﹑尊﹑樂懸及張侯之事也。云「不言於戶牖之」者﹐此射於序者﹐決鄕飲酒在庠﹐以其序無室﹐庠有室﹐此據州長射於序﹐以其無室﹑無戶牖﹐設席亦當戶牖之處耳。言「東上」﹐亦主人在東﹐故席端在東﹐不得以《曲禮》「席南向北向﹐西方爲上」﹐因陰陽解之也。

眾賓之席繼而西。﹝言繼者﹐甫欲習眾庶﹐未有所殊別。﹞

﹝疏﹞「眾賓」至「而西」。

○注「言繼」至「殊別」。

○釋曰﹕甫﹐始也。言始欲習眾庶﹐未有所殊別﹐此決《鄕飲酒》三賓之席不屬殊別﹐彼有徳之人﹐故各自特﹐不繼﹐有所殊別。

席主人於阼階上﹐西面。﹝阼階﹐東階。﹞

尊於賓席之東﹐兩壺﹐斯禁。左玄酒﹐皆加勺。篚在其南﹐東肆。﹝斯禁﹐禁切地無足者也。設尊者北面﹐西曰左﹐尙之也。肆﹐陳也。﹞

﹝疏﹞「尊於」至「東肆」。

○注「斯禁」至「陳也」。

○釋曰﹕云「斯禁﹐禁切地無足者也」者﹐案州長是士﹐應言禁制﹐不言者﹐其中兼有卿﹑大夫禮﹐故舉大夫斯禁﹐與《鄕飲酒》同。云「設尊者北面﹐西曰左﹐尙之也」者﹐經云「左玄酒」﹐據人設尊﹐北面﹐故以西爲左。若據酒﹐則以南面爲正﹐地道尊右﹐以西爲右﹐玄酒在右﹐故云尙之。若然﹐云左﹐據設尊﹐又云尙之﹐據酒尊也。

設洗於阼階東南﹐南北以堂深﹐東西當東榮。水在洗東﹐篚在洗西﹐南肆。﹝榮﹐屋異也。﹞

縣於洗東北﹐西面。﹝此縣謂磬也。縣於東方﹐辟射位也。但縣磬者﹐半天子之士﹐無鍾。﹞

﹝疏﹞注「此縣」至「無鍾」。

○釋曰﹕云「此縣謂磬也」者﹐對《大射》縣鍾﹑磬﹑具有也。云「縣於東方﹐辟射位也」者﹐此言決《鄕飲酒》無射事﹐縣於階也。云「但縣磬者﹐半天子之士﹐無鍾」者﹐案《周禮小胥職》云「半爲堵﹐全爲肆。」鄭云「鍾磬者﹐編縣之二八十六枚而在一ね謂之堵。鍾一堵﹑磬一堵謂之肆。半之者﹐謂諸侯之卿﹑大夫﹑士也﹐諸侯之卿﹑大夫半天子之卿﹑大夫。」天子之卿﹑大夫判縣者﹐東西各有鍾磬爲肆。諸侯之卿﹑大夫判縣者﹐分一肆於兩廂﹐東縣磬﹐西縣鍾。若天子之士特縣者﹐直東廂有鍾磬﹐二ね爲一肆﹐諸侯之士分取磬而已。縣於東方爲特縣﹐故云無鍾﹐對大夫及天子士有鍾。若然﹐此旣兼鄕大夫詢眾庶﹐當爲判縣﹐宜有鍾﹐而總云無鍾者﹐方以禮樂化民﹐𨿽大夫亦同士特縣也。若《鄕飲酒》方賓鄕人之賢者﹐從士禮也。其天子諸侯鍾﹑磬﹑具﹐卿﹑大夫﹑天子士已下亦無。知者﹐以其諸侯卿﹑大夫﹑士半天子卿﹑大夫﹑士﹐若有﹐添鍾﹑磬爲三﹐半不得﹐故知卿大夫已下皆無也。

乃張侯﹐下綱不及地武。﹝侯﹐謂所射布也。綱﹐持舌繩也。武﹐迹也。中人之迹尺二寸。侯象人﹐綱卽其足也﹐是以取數焉。﹞

﹝疏﹞「乃張」至「地武」。

○注「侯謂」至「數焉」。

○釋曰﹕此已下﹐論預張侯之事。鄭知侯用布﹐案下記云獸侯﹐大夫士皆言布侯。則余賓射﹑大射﹐其侯皆用布﹐此鄕射采侯二正﹐亦用布可知。云「綱﹐持舌繩也」者﹐《周禮梓人》云「上綱與下綱出舌尋﹐糸員寸焉」。注云「綱所以系侯於植者也。」故云綱持舌繩也。云「武﹐迹也。中人之迹尺二寸」者﹐無正文﹐蓋目驗當時而言﹐似雲中人定扼圍九寸也。漢禮云五武成步﹐步六尺﹐或據此而言也。云「侯象人」者﹐案鄭注《梓人》云「上下皆出舌一尋者﹐亦人張手之節也。」以其張侯之法﹐下兩舌半上舌﹐兩頭綱皆出一尋﹐卽是上廣下狹﹐象人張足六尺﹐張臂八尺﹐故云象人也。云「綱卽其足也」者﹐謂經下綱象足。云「是以取數焉」者﹐以下綱象足﹐張之六尺﹐是取數於武也。

不系左下綱﹐中掩束之。﹝事未至也。﹞

﹝疏﹞「不系」至「束之」。

○注「事未至也」。

○釋曰﹕案下記云「東方謂之右个。」注云「侯以向堂爲面也。」則此左下綱以西畔而言。云「中掩束之」者﹐案記云﹕鄕侯一丈﹐「倍中以爲躬」﹔躬二丈﹐「倍躬以爲左右舌」﹔舌四丈﹐兩舌各出一丈。又云「下舌半上舌」﹐則左右各出五尺。今將此五尺與下綱不系者﹐中掩左廂向東﹐待將射乃解之﹐故云「事未至」也。

乏參侯道﹐居侯黨之一﹐西五步。﹝容謂之乏﹐所以爲獲者禦矢也。侯道五十步﹐此乏去侯北十丈﹐西三丈。﹞

﹝疏﹞「乏參」至「五步」。

○注「容謂」至「三丈」。

○釋曰﹕乏參侯道者﹐謂三分侯道。云「居侯黨之一」者﹐黨﹐旁也。謂在侯西北邪向之﹐故以旁言之。其居旁之一者﹐謂侯道內三分之﹐居一分之地十丈也。云「西五步」者﹐據侯之正北落西有五步﹐卽三丈也。云「容謂之乏」者﹐案《周禮射人職》云「王以六耦射三侯﹐三獲三容。五正。」彼據王三侯有三容。容者以革爲之﹐可以容身﹐故云容也。云「乏」者﹐謂矢於此匱乏不去﹐故云乏也。云「獲者禦矢也」者﹐謂唱獲者恐矢至身﹐故云獲者禦矢也。云「侯道五十步」者﹐記云鄕侯五十弓。弓之下制六尺﹐與步相應﹐故鄭云步也。云「此乏去侯北十丈」者﹐五十步計之﹐步六尺﹐五十步則三十丈﹐三分取一爲十丈。云「西三丈」者﹐經云「西五步」﹐五六三十﹐故云三丈也。遠近如此者﹐一得避矢﹐一得去堂二十丈﹐聞唱獲聲是其節也。

羹定。﹝肉謂之羹。定猶孰也﹐謂狗孰可食。﹞

﹝疏﹞「羹定」。

○注「肉謂」至「可食」。

○釋曰﹕云「謂狗孰」者﹐此與《鄕飲酒》同﹐亨狗於東方是也。

主人朝服﹐乃速賓。賓朝服出迎﹐再拜。主人答再拜﹐退﹐賓送﹐再拜。﹝速﹐召也。射賓輕也。戒時玄端。今郡國行此鄕射禮﹐皮弁服﹐與《禮》爲異。﹞

﹝疏﹞「主人」至「再拜」。

○釋曰﹕自此至「當楣北面答再拜」﹐論主召賓從己之事。此主人與賓俱朝服﹐案《鄕飲酒》賓主俱不言服者﹐以彼賓禮重﹐故戒與速賓俱朝服﹐故不言。此習禮輕﹐是故戒時玄端﹐召時乃朝服﹐故須言之也。必此戒時玄端者﹐見《公食大夫》云「賓朝服﹐卽位於大門外﹐如聘。」注云「於是朝服﹐則初時玄端。」宜與彼同﹐皆是戒時不言服﹐後速時朝服﹐故知此亦戒時玄端矣。且《鄕飲酒》戒速俱不言服﹐知皆朝服者﹐下記云「鄕朝服而謀賓介」是也。云「今郡國」已下﹐引之者﹐欲見與周異也。

賓及眾賓遂從之。

及門﹐主人一相出迎於門外﹐再拜。賓答再拜。﹝相﹐主人家臣﹐擯贊傳命者。﹞

﹝疏﹞「賓及」至「再拜」。

○注「相主」至「命者」。

○釋曰﹕《鄕飲酒》云「賓及眾賓皆從之。」彼兼介﹐故云「皆」。此無介﹐故不言皆也。云「主人一相出迎於門外」﹐注與《鄕飲酒》同﹐此亦主人自迎﹐而言一相者﹐使之傳賓﹐言兼相禮也。

揖眾賓。﹝差卑﹐禮宜異。﹞

﹝疏﹞「揖眾賓」。

○注「差卑禮宜異」。

○釋曰﹕此賓與眾賓同是鄕人無爵者﹐而云「差卑」者﹐惟據立爲賓者尊﹐眾賓卽不爲卑﹐不論有爵無也。云「禮宜異」者﹐賓則拜之﹐眾賓則揖之﹐是其異也。

主人以賓揖﹐先入。﹝以猶與也。先入﹐入門右西面。﹞

﹝疏﹞「主人」至「先入」。

○注「以猶」至「西面」。

○釋曰﹕云「以﹐猶與」者﹐案《左氏傳》云「蔡人以吳子與楚人戰於柏舉」﹐彼以者﹐能東西之曰以﹐以謂驅使前人之稱﹐此言嫌有驅使之稱﹐故以爲與﹐謂主人與賓﹐是以爲平敵之義﹐故須訓之。云「先入﹐入門右西面」者﹐此注亦與《鄕飲酒》同。以其賓入東面﹐故西面待之。

賓厭眾賓﹐眾賓皆入門左﹐東面北上。賓少進。﹝引手曰厭。少進﹐差在前也。今文皆曰揖眾賓。﹞

﹝疏﹞「賓厭」至「少進」。

○注「引手」至「眾賓」。

○釋曰﹕此經亦與《鄕飲酒》同。此云「賓少進」﹐彼亦宜然。不言者﹐文不具也。

主人以賓三揖﹐皆行。及階﹐三讓﹐主人升一等﹐賓升。﹝三讓而主人先升者﹐是主人先讓於賓。不俱升者﹐賓客之道﹐進宜難也。﹞

﹝疏﹞「主人」至「賓升」。

○注「三讓」至「難也」。

○釋曰﹕言「皆行」者﹐賓主旣行﹐眾賓亦行﹐故云皆行。《鄕飲酒》亦皆行﹐不言者﹐文略也。知「主人先讓於賓」者﹝元空一字﹞﹐以其主人之法先升導賓﹐賓後升。進宜難﹐禮之常然﹐故知主人先讓賓也。此先升一等﹐禮之常。《燕禮》君升二等者﹐尊君故也。

主人阼階上當楣北面再拜﹐賓西階上當楣北面答再拜。﹝主人拜賓至此堂。﹞

﹝疏﹞注「主人拜賓至此堂」。

○釋曰﹕知拜是拜至者﹐《鄕飲酒義》云「拜至﹐拜洗。」《公食》亦云「當楣北鄕再拜。」故知拜是拜至。

主人坐取爵於上篚﹐以降。﹝將獻賓也。﹞

﹝疏﹞「主人」至「以降」。

○注「將獻賓也」。

○釋曰﹕自此至「主人阼階上答拜」﹐論主人獻賓之事。凡取爵於篚以降者﹐皆是上篚。《鄕飲酒》不言上者﹐文略也。

賓降。﹝從主人也。﹞主人阼階前西面坐奠爵﹐興辭降。﹝重以主人事煩賓也。今文無阼階。﹞

賓對。﹝對﹐答。﹞

﹝疏﹞「賓對」。

○注「對答」。

○釋曰﹕《鄕飲酒》注云「賓主之辭未聞。」此不注﹐從可知。

主人坐取爵﹐興﹐洗﹐南面坐奠爵於篚下﹐盥洗。﹝盥手又洗爵﹐致敬也。古文盥皆作浣。﹞賓進﹐東北面辭洗。﹝必進者﹐方辭洗﹐宜違位也。言「東北面」﹐則位南於洗矣。﹞主人坐奠爵於篚﹐興對﹐賓反位。﹝反從降之位也。《鄕飲酒》曰「當西序東面。」﹞主人卒洗﹐壹揖壹讓以賓升。賓西階上北面拜洗﹐主人阼階上北面奠爵﹐遂答拜﹐乃降。﹝乃降﹐將更盥也。古文壹皆作一。﹞

賓降﹐主人辭降﹐賓對。主人卒盥﹐壹揖壹讓升﹐賓升﹐西階上疑立。﹝疑﹐止也。有矜莊之色。﹞

﹝疏﹞注「疑止」至「之色」。

○釋曰﹕《鄕飲酒》注「疑讀爲疑然從於趙盾之疑」﹐疑﹐正立自定之貌。此言疑止也有矜莊之色﹐二注相兼乃具也。

主人坐取爵﹐實之賓席之前﹐西北面獻賓。﹝進酒於賓也。凡進物曰獻。﹞

﹝疏﹞注「進酒」至「曰獻」。

○釋曰﹕云「凡進物曰獻」者﹐欲見此賓乃是鄕民而已﹐無尊卑上下。猶言獻者﹐此獻直是進物﹐而言獻﹐進之也。案《周禮玉府》注云「古者致物於人﹐尊之則曰獻。」彼據尊敬前人﹐𨿽卑亦曰獻。若齊侯獻捷於魯之類﹐義與此別也。

賓西階上北面拜﹐主人少退。﹝少退猶少辟也。﹞

﹝疏﹞注「少退猶少辟也」。

○釋曰﹕《鄕飲酒》文與此同﹐注云「少退﹐少辟。」及下文云「賓少退」注云「少退﹐逡巡。」義亦與此同。

賓進受爵於席前﹐復位。﹝復位﹐西階上位。﹞主人阼階上拜送爵﹐賓少退。薦脯醢。﹝薦﹐進。﹞

賓升席﹐自西方。﹝賓升降由下也。﹞

﹝疏﹞注「賓升降由下也」。

○釋曰﹕凡席升由下﹐降由上。下文降席不由上者﹐以主人在東﹐敬主人﹐不得降由上。又於席西拜﹐便使升降皆由下﹐故云「賓升降由下也」。

乃設折俎。﹝牲體枝解節折以實俎也。﹞

主人阼階東疑立。賓坐﹐左執爵﹐右祭脯醢﹐奠爵於薦西﹐興取肺﹐坐絕祭。﹝左手執本﹐右手絕末以祭也。肺離﹐上爲本﹐下爲末。﹞

﹝疏﹞注「卻左」至「爲末」。

○釋曰﹕鄭皆約《鄕飲酒》知之也。

尙左手﹐嚌之。﹝嚌﹐嘗也。右手在下﹐絕以授口嘗之。﹞興加於俎﹐坐扌兌手﹐執爵﹐遂祭酒﹐興﹐席未坐啐酒。﹝扌兌﹐拭也。啐﹐嘗也。古文扌兌作說。﹞降席﹐坐奠爵﹐拜﹐告旨。﹝降席﹐席西也。旨﹐美也。﹞執爵興﹐主人阼階上答拜。賓西階上北面坐﹐卒爵﹐興﹐坐奠爵﹐遂拜﹐執爵興。﹝卒﹐盡。﹞主人阼階上答拜。

賓以虛爵降。﹝將洗以酢主人。﹞

﹝疏﹞「賓以虛爵降」。

○注「將洗以酢主人」。

○釋曰﹕自此至「賓西階上答拜」﹐論賓酢主人之事。《鄕飲酒》不言虛爵﹐直云「降洗」﹐此直云「虛爵降」﹐不言洗﹐互見爲義﹐相兼乃具也。

主人降。﹝從賓也。降立阼階東﹐西面﹐當東序。﹞

﹝疏﹞注「從賓」至「東序」。

○釋曰﹕皆《鄕飲酒》文也。

賓西階前東面坐奠爵﹐興﹐辭降。主人對。賓坐取爵﹐洗﹐北面坐奠爵於篚下﹐興﹐盥洗。﹝賓北面盥洗﹐自外來。﹞

﹝疏﹞注「賓北」至「外來」。

○釋曰﹕對主人自內出﹑南面是也。上文主人坐取爵﹐洗﹐南面是也。

主人阼階之東﹐南面辭洗。賓坐奠爵於篚﹐興對。主人反位。﹝反位﹐從降之位也。主人辭洗﹐進。﹞

﹝疏﹞注「反位」至「洗進」。

○釋曰﹕云「反位﹐從降之位也」者﹐卽上東序之西南面位。云「主人辭洗﹐進」者﹐經直言反﹐不言進﹐鄭以言反位由前﹐進乃反位﹐故鄭卻本之﹐主人辭洗﹐進也。

賓卒洗﹐揖讓如初﹐升。

﹝疏﹞「賓卒」至「初升」。

○釋曰﹕言「如初」﹐則亦一揖一讓也。

主人拜洗﹐賓答拜﹐興﹐降盥﹐如主人之禮。賓升﹐實爵主人之席前﹐東南面酢主人。﹝酢﹐報。﹞主人阼階上拜﹐賓少退。主人進受爵﹐復位。賓西階上拜送爵﹐薦脯醢。主人升席自北方。乃設折俎。祭如賓禮。﹝祭薦俎及酒﹐亦嚌啐。﹞不告旨。﹝酒己物。﹞

自席前阼階上﹐北面坐卒爵﹐興﹐坐奠爵﹐遂拜﹐執爵興。賓西階上北面答拜。﹝自﹐由也。啐酒於席末﹐由前降﹐便也。﹞

﹝疏﹞注「自由」至「便也」。

○釋曰﹕鄭知義然者﹐亦約《鄕飲酒》得知也。

主人坐奠爵於序端﹐阼階上再拜崇酒。賓西階上答再拜。﹝序端﹐東序頭也。崇﹐充也。謝酒惡相充滿也。﹞

﹝疏﹞「主人坐奠爵於序端」。

○釋曰﹕奠爵於序端﹐此擬下獻眾賓﹐故云「取爵於序端」﹐與《鄕飲酒》同也。

主人坐取觶於篚﹐以降。﹝將酬賓。﹞

﹝疏﹞「主人」至「以降」。

○注「將酬賓」。

○釋曰﹕自此至「當西序」﹐論酬賓之事。

賓降。主人奠觶﹐辭降。賓對﹐東面立。主人坐取觶﹐洗﹐賓不辭洗。﹝不辭洗。以其將自飲。﹞卒洗﹐揖讓升。賓西階上疑立。主人實觶﹐酬之﹐阼階上北面坐奠觶﹐遂拜﹐執觶興。﹝酬﹐勸酒。﹞

賓西階上北面答拜。主人坐祭﹐遂飲﹐卒觶﹐興﹐坐奠觶﹐遂拜﹐執觶興。賓西階上北面答拜。主人降洗。賓降辭﹐如獻禮。﹝以將酌己。﹞

﹝疏﹞注「以將酌己」。

○釋曰﹕鄭言此者﹐前不辭洗﹐主人自飲﹐至此辭洗﹐以將酌己﹐故辭也。

升﹐不拜洗。﹝酬禮殺也。﹞賓西階上立。主人實觶賓之席前﹐北面。﹝酬賓。﹞

賓西階上拜。主人坐奠觶於薦西。賓辭﹐坐取觶以興﹐反位。﹝賓辭﹐辭主人復親酌己。﹞

﹝疏﹞注「賓辭」至「酌己」。

○釋曰﹕此射前獻時親酌己﹐今復親酌己。

主人阼階上拜送。賓北面坐﹐奠觶於薦東﹐反位。﹝酬酒不舉。﹞

﹝疏﹞「主人阼階上拜送」。

○注「酬酒不舉」。

○釋曰﹕《鄕飲酒》注引《曲禮》不盡人之歡之事﹐此不言﹐亦從鄭注可知。

主人揖降。賓降﹐東面立於西階西﹐當西序。﹝主人將與眾賓爲禮﹐賓謙﹐不敢獨居堂。﹞

主人西南面三拜眾賓﹐眾賓皆答壹拜。﹝三拜﹐示徧也。壹拜﹐不備禮也。獻賓畢﹐乃與眾賓拜﹐敬不能並。﹞

﹝疏﹞「主人」至「壹拜」。

○注「三拜」至「能並」。

○釋曰﹕云「三拜﹐示徧也」﹝元空一字﹞者﹐眾賓無問多少﹐止爲三拜而已﹐是示徧也。云「壹拜﹐不備禮也」者﹐眾賓人皆壹拜﹐是拜不備禮﹐此亦答大夫拜法。以其此禮中含卿大夫法﹐若答士拜﹐則亦再拜﹐見於《特牲》也。云「獻賓畢﹐乃與眾賓拜」者﹐自爾來惟與賓拜﹐未與眾賓拜﹐今始拜之﹐故云「敬不能並」。

主人揖升﹐坐取爵於序端﹐降洗﹐升﹐實爵﹐西階上獻眾賓。眾賓之長升﹐拜受者三人。﹝長﹐其老者。言三人﹐則眾賓多矣。國以多徳行﹑道藝爲榮﹐何常數之有乎﹖﹞

﹝疏﹞「主人」至「三人」。

○注「長其」至「有乎」。

○釋曰﹕眾賓之長升拜受者三人﹐此𨿽非賓賢能﹐其眾亦三人在堂上﹐與《鄕飲酒》數同。其堂上眾賓無定數﹐故鄭云「言三人則眾賓多矣。」云「國以多徳行﹑道藝爲榮」者﹐案《周禮大司徒》以鄕三物教萬民﹐一曰六徳﹐二曰六行﹐三曰六藝。此旣鄕人﹐則徳行亦據六徳﹑六行﹐道藝則六藝也。此並與《鄕飲酒》賓﹑介與眾賓之類﹐並來與在射中﹐是以孔子射於矍相之圃﹐觀者如堵墻。彼亦據孔子爲鄕大夫﹐習人以禮樂之射﹐至於誓之於後﹐僅有存焉﹐亦無常數之事也。

主人拜送。﹝送拜爵於眾賓右。﹞

﹝疏﹞「主人拜送」。

○注「拜送」至「賓右」。

○釋曰﹕知在眾賓右者﹐約《鄕飲酒》獻眾賓皆於西階上﹐賓右知之也。

坐祭﹐立飲﹐不拜旣爵﹐授主人爵﹐降復位。﹝旣﹐盡。﹞

﹝疏﹞「坐祭」至「復位」。

○釋曰﹕此還上三人者﹐降復賓南東面位。

眾賓皆不拜﹐受爵﹐坐祭﹐立飲。﹝自第四已下﹐又不拜受爵﹐禮彌略。﹞

﹝疏﹞「眾賓」至「立飲」。

○注「自第」至「彌略」。

○釋曰﹕此謂堂下眾賓無數者﹐故鄭云「自第四」以下。云「又不拜受爵﹐禮彌略」者﹐三賓𨿽坐祭﹐立飲﹐不拜旣爵﹐仍拜受﹐此眾賓非直坐祭﹐立飲﹐不拜旣爵﹐又不拜受爵﹐故云禮彌略也。

每一人獻﹐則薦諸其席。﹝諸﹐於。﹞

﹝疏﹞「每一」至「其席」。

○釋曰﹕此還據堂上三人有席者﹐故云「薦諸其席」﹐謂席前也。

眾賓辯有脯醢。﹝薦於其位。﹞

﹝疏﹞「眾賓辯有脯醢」。

○注「薦於其位」。

○釋曰﹕還據堂下無席者﹐故鄭云「薦於其位」﹐不席也。

主人以虛爵降﹐奠於篚。﹝不復用。﹞

揖讓升。賓厭眾賓升﹐眾賓皆升﹐就席。

﹝疏﹞「揖讓」至「就席」。

○釋曰﹕自此以下至「舉觶者降」﹐論旅酬之事。

一人洗﹐舉觶於賓。﹝一人﹐主人之吏。﹞

﹝疏﹞「一人洗舉觶於賓」。

○注「一人主人之吏」。

○釋曰﹕主人之吏﹐亦謂府史以下﹐非屬官也。

升﹐實觶﹐西階上坐奠觶﹐拜﹐執觶興。賓席末答拜。舉觶者坐祭﹐遂飲﹐卒觶﹐興。坐奠觶﹐拜﹐執觶興。賓答拜﹐降洗﹐升實之﹐西階上北面。﹝將進奠觶。﹞賓拜。﹝拜受觶。﹞

舉觶者進﹐坐奠觶於薦西。﹝不授﹐賤不敢也。﹞

﹝疏﹞注「不受賤不敢也」。

○釋曰﹕以其是主人之吏﹐旣賤﹐故不敢親授奠之也。

賓辭﹐坐取以興。﹝若親受然。﹞

﹝疏﹞注「若親受然」。

○釋曰﹕云「若親受然」者﹐賓辭﹐卽坐取以興﹐故云「若親受然」也。

舉觶者西階上拜送。賓反奠於其所。舉觶者降。

﹝疏﹞「舉觶」至「舉觶者降」。

○釋曰﹕云「反奠於其所」者﹐還於薦西﹐以其射後賓北面舉之爲旅酬﹐故不奠於薦東也。

大夫若有遵者﹐則入門左。﹝謂此鄕之人爲大夫者也。謂之遵者﹐方以禮樂化民﹐欲其遵法之也。其士也﹐於旅乃入。鄕大夫﹑士非鄕人﹐禮亦然﹐主於鄕人耳。今文遵爲亻巽。﹞

﹝疏﹞「大夫」至「門左」。

○注「謂此」至「爲亻巽」。

○釋曰﹕云「大夫若有遵」者﹐言若者﹐或無不定﹐故云若也。鄭知是當鄕大夫者﹐以其《鄕射》旣與人行射禮﹐而言大夫者﹐當鄕大夫可知。云「其士也﹐於旅乃入」者﹐下記云「士旣旅不入」﹐明未旅皆得入﹐是以未旅而射﹐其士皆在也。知鄕大夫﹑士非鄕人﹐禮亦然者﹐以其同是鄕大夫﹑士﹐禮無異﹐故也。但異鄕不助主人樂賓﹐爲別也。

主人降﹐﹝迎大夫於門內也。不出門﹐別於賓。﹞

﹝疏﹞「主人降」。

○注「迎大」至「於賓」。

○釋曰﹕鄭知「迎大夫於門內」者﹐以其上文大夫入門左﹐此經直云「主人降」﹐不云出﹐故知迎大夫在門內可知。

賓及眾賓皆降﹐復初位。﹝不敢居堂﹐俟大夫入也。初位﹐門內東面。﹞

﹝疏﹞「賓及」至「初位」。

○注「不敢」至「東面」。

○釋曰﹕知「初位﹐門內東面」者﹐上文賓厭眾賓﹐皆入門左﹐東面北上﹐故知也。

主人揖讓﹐以大夫升﹐拜至﹐大夫答拜。主人以爵降﹐大夫降。主人辭降。大夫辭洗﹐如賓禮。席於尊東。﹝尊東﹐明與賓夾尊也。不言東上﹐統於尊也。﹞

﹝疏﹞「主人」至「尊東」。

○注「尊東」至「尊也」。

○釋曰﹕上云尊於賓席之東﹐則在尊西。今大夫言席於尊東﹐明與賓夾尊可知。云「不言東上﹐統於尊也」者﹐席於尊東﹐繼尊而言﹐又不言東上西上﹐是以下云大夫降席東南面。降由下﹐故知西上﹐統於尊也。

升﹐不拜洗。主人實爵﹐席前獻於大夫。大夫西階上拜﹐進受爵﹐反位。主人大夫之右拜送。大夫辭加席﹐主人對﹐不去加席。﹝辭之者﹐謙不以己尊加賢者也。不去者﹐大夫再重席﹐正也。賓一席重。﹞

﹝疏﹞「升不」至「加席」。

○注「辭之」至「重席」。

○釋曰﹕云「升﹐不拜洗」者﹐以大夫尊﹐故不拜洗也。云「反位」者﹐大夫反西階上位。云「主人大夫之右拜送」者﹐謂在大夫之東拜送爵也。云「辭之者﹐謙不敢以己尊加賢」者﹐《鄕射》之禮﹐鄕人爲賓。下記云﹕若「大夫與﹐則以公士爲賓」﹐亦選賢者爲之﹐故辭加席﹐又不以己尊加賢者也。云「不去者﹐大夫再重席﹐正也」者﹐《鄕飲酒》云「公三重﹐大夫再重。」故知大夫再重席﹐禮之正也。云「賓一重席」者﹐鄕人﹐故一重﹐縱公士爲賓﹐亦一重也。

乃薦脯醢。大夫升席。設折俎。祭如賓禮﹐不嚌肺﹐不啐酒﹐不告旨﹐西階上卒爵﹐拜。主人答拜。﹝凡所不者﹐殺於賓也。大夫升席由東方。﹞

﹝疏﹞「乃薦」至「答拜」。

○注「凡所」至「東方」。

○釋曰﹕云「凡所」﹐謂經中三事﹐以其殺於賓。若然﹐上云「不拜洗」﹐亦是殺於賓之類也。云「大夫升席由東方」者﹐以其大夫席西上﹐升由下﹐故知大夫升席由東方也。

大夫降洗。﹝將酢主人也。大夫若眾﹐則辯獻﹐長乃酢。﹞

﹝疏﹞「大夫降洗」。

○注「將酢」至「乃酢」。

○釋曰﹕自此至「皆升就席」﹐論大夫酢主人訖﹐賓主皆升就席之事。知「大夫若眾﹐則辯獻﹐長乃酢」者﹐此經據一大夫而言﹐故獻大夫卽酢。案《有司徹》﹕主人洗爵﹐獻長賓於西階上﹐然後眾賓長升﹐拜受爵﹐宰夫贊主人酌﹐若是以辯﹐乃升長賓﹐主人酌於長賓西階上﹐北面﹐賓在左。注云「主人酌自酢﹐序賓﹐意賓卑不敢酢。」賓屍與﹐凡平飲酒禮同﹐可以相參﹐亦是辯獻長乃酢也。

主人復阼階﹐降辭如初。卒洗﹐主人盥。﹝盥者﹐𨿽將酌自飲﹐尊大夫﹐不敢褻。﹞

﹝疏﹞「主人」至「人盥」。

○注「盥者」至「不敢褻」。

○釋曰﹕云「盥者﹐𨿽將酌自飲」者﹐以其下文大夫洗爵升﹐授主人爵﹐是主人酌以自酢﹐故云𨿽將酌自飲。云「不敢褻」者﹐決《有司徹》主人自酌不盥﹐是此爲尊大夫﹐𨿽自酢亦不敢褻也。

揖讓升。大夫授主人爵於兩楹﹐復位。主人實爵﹐以酢於西階上。坐奠爵﹐拜﹐大夫答拜。坐祭﹐卒爵﹐拜﹐大夫答拜。主人坐奠爵於西楹南﹐再拜崇酒﹐大夫答拜。主人復阼階﹐揖降。﹝將升賓。﹞

﹝疏﹞「揖讓」至「揖降」。

○注「將升賓」。

○釋曰﹕云「主人坐奠爵於西楹南」者﹐前獻賓﹐賓酢主人﹐主人飲酢訖﹐奠爵於東序端。將後獻眾賓﹐不得奠於篚中﹐此受大夫酢﹐不奠於篚者﹐爲士於旅乃入﹐擬獻士﹐故奠爵於此也。

大夫降﹐立於賓南。﹝𨿽尊﹐不奪人之正禮。﹞

﹝疏﹞「大夫」至「賓南」。

○注「𨿽尊」至「正禮」。

○釋曰﹕大夫尊﹐在堂則席之於尊東﹐特尊之。今降而在賓下者﹐欲使賓主相對行禮。若在其北﹐則妨賓主揖讓之正禮﹐故云「不奪主人之正禮」。

主人揖讓﹐以賓升﹐大夫及眾賓皆升﹐就席。

席工於西階上﹐少東。樂正先升﹐北面立於其西。﹝言少東者﹐明樂正西側階﹐不欲大東﹐辟射位。﹞

﹝疏﹞「席工」至「其西」。

○注「言少」至「射位」。

○釋曰﹕自此至「告於賓」﹐論作樂之事。云「席工」者﹐謂爲工設席﹐下文乃升席也。云「言少東者﹐明樂正西側階」者﹐旣言席工於西階上少東﹐則在西階東矣。復云樂正立於其西﹐則近席西﹐其言從近﹐故知樂正側近西階東﹐則不欲大東﹐辟射位﹐《大射》亦同此注。《燕禮》注亦然者﹐燕亦容有射法﹐《鄕飲酒》工位與此同﹐注不言者﹐不射故也。

工四人﹐二瑟﹐瑟先。相者皆左何瑟﹐面鼓﹐執越﹐內弦﹐右手相。入﹐升自西階﹐北面東上。工坐﹐相者坐授瑟﹐乃降。﹝瑟先﹐賤者先就事也。相﹐扶工也。面﹐前也。鼓在前﹐變於君也。執越內弦﹐右手相﹐由便也。越﹐瑟下孔﹐所以發越其聲也。前越言執者﹐內有弦結﹐手入之淺也。相者降﹐立西方。﹞

﹝疏﹞「工四」至「乃降」。

○釋曰﹕云「四人二瑟」﹐則是二人歌可知。經不言相歌二人者﹐以其空相﹐亦與瑟者同﹐故不言﹐直言瑟之難者也。

○注「瑟先」至「西方」。

○釋曰﹕云「瑟先﹐賤者先就事也」者﹐案《大射》大師﹑少師歌﹐眾工瑟﹐是知瑟者賤也。凡工者皆先瑟後歌﹐是賤者先卽事﹐故序亦在前。若然﹐得獻亦在前﹐以隨其先後而取之故也。云「鼓在前﹐變於君也」者﹐《鄕射》與《大射》相對﹐《大射》君禮而後首﹐此臣禮前首﹐故云變於君。《燕禮》與《鄕飲酒》相對﹐是以《燕禮》面鼓﹐又與《鄕飲酒》後首相變。云「執越內弦﹐右手相」者﹐案《鄕飲酒》注云「內弦側擔之」者﹐據瑟體而言。《燕禮》注云「內弦弦爲主」者﹐據弦體而說。此言「內弦右手相﹐由便」﹐語異義同也。云「前越言執者﹐內有弦結﹐手入之淺也」者﹐瑟體首寬尾狹﹐內越孔𨿽長﹐廣狹亦等﹐但弦居瑟上﹐近首鼓處則寬﹐近尾不鼓處並而狹。側持之法﹐近鼓持之入則近﹐手入則深﹐是以通與《燕禮》言面鼓﹐則云執之手入淺也。《大射》與《鄕飲酒》言後首﹐則云挎越﹐手入深故也。云「相者降﹐立西方」者﹐其相者是弟子﹐位在西者﹐是以下文云「樂正西方﹐命弟子贊工遷樂於下。」故知此相工是弟子﹐故降立還於西方也。

笙入﹐立於縣中﹐西面。﹝堂下樂相從也。縣中﹐磬東立﹐西面。﹞

﹝疏﹞「笙入」至「西面」。

○注「堂下」至「西面」。

○釋曰﹕云「堂下樂相從也」者﹐案上文云「縣於洗東北西面」﹐此云「立於縣中」﹐明是堂下相從﹐皆在東方也。云「縣中﹐磬東立﹐西面」者﹐謂在磬東﹐當磬之東。鄭知不在磬西﹐西面者﹐若磬西﹑西面﹐則笙者背磬﹐不可﹐故知在磬東﹐西面也。

乃合樂﹐《周南關雎》《葛覃》《捲耳》《召南鵲巢》《采蘩》《采》。﹝不歌﹑不笙﹑不﹐志在射﹐略於樂也。不略合樂者﹐《周南》《召南》之風﹐鄕樂也﹐不可略其正也。昔大王﹑王季﹑文王始居岐山之陽﹐躬行《召南》之教﹐以成王業﹐至三分天下﹐乃宣《周南》《召南》之化﹐本其徳之初﹐「刑於寡妻﹐至於兄弟﹐以禦於家邦」﹐故謂之鄕樂。用之房中以及朝廷《饗》《燕》《鄕射》《飲酒》﹐此六篇其風化之原也。是以合金石絲竹而歌之。﹞

﹝疏﹞「乃合」至「采」。

○釋曰﹕言「乃」者﹐以其作樂之法﹐先歌後乃合樂。今不歌﹑不笙﹑不﹐惟合樂﹐故言乃以見非常故也。

○注「不歌」至「歌之」。

○釋曰﹕據《鄕飲酒》《燕禮》作樂有四節﹐今不歌﹑不笙﹑不﹐惟有合樂﹐故云「志在射略於樂也」。云「合樂者﹐《周南》《召南》之風﹐鄕樂也」者﹐上注已云《頌》及《大雅》天子樂﹐《小雅》諸侯樂﹐此《二南》鄕大夫樂﹐但《鄕飲酒》《鄕射》是大夫﹑士爲主人﹐故大夫﹑士樂爲鄕樂者也。云「不可略其正也」者﹐《二南》是大夫﹑士之鄕樂﹐己之正樂﹐故云不可略其正者也。云「昔大王」已下﹐於《鄕飲酒》注己說﹐義具於彼﹐此注略言之耳。若然者﹐《燕禮》與《鄕飲酒》文同﹐注又與《燕禮》不異者﹐以其《鄕射》與《鄕飲酒》同是大夫﹑士禮﹐卿大夫﹑士行《射禮》﹐先行《鄕飲酒禮》《鄕飲酒》與《鄕射》自爲首尾﹐故《鄕飲酒》注具﹐於此略。言《燕禮》是諸侯禮﹐天子﹑諸侯射先行《燕禮》﹐則《燕禮》與《大射》自爲首尾﹐是以《燕禮》歌﹑笙﹑﹑合鄭亦具注之﹐《大射》又略言之也。

工不興﹐告於樂正曰「正歌備。」﹝不興者﹐瞽蒙禮略也。﹞

﹝疏﹞「工不」至「歌備」。

○注「不興」至「略也」。

○釋曰﹕言「正歌」者﹐升歌也。升歌﹐《鹿鳴》是上歌。諸侯樂非己正樂﹐故以《二南》爲正歌也。言「備」者﹐凡作樂皆三終﹐此備明亦三終也。云「不興者﹐瞽蒙禮略也」者﹐以工告樂正﹐以卑告尊當興﹐今以瞽蒙無目﹐不可責其備禮﹐故不興者﹐於禮略也。

樂正告於賓﹐乃降。﹝樂正降者﹐堂上正樂畢也。降立西階東﹐北面。﹞

﹝疏﹞「樂正」至「乃降」。

○注「樂正」至「北面」。

○釋曰﹕言「告於賓」者﹐作樂主爲樂賓﹐今歌備﹐故告賓﹐言歌備也。言「樂正降者﹐堂上正樂畢也」者﹐以其《鄕飲酒》《燕禮》但升歌﹑笙﹑合樂皆是正歌﹐今略去升歌﹑笙﹑三者﹐惟有合樂於堂上﹐故云堂上正樂畢也。云正樂者﹐對後無樂非正樂也。下射𨿽歌《騶虞》﹐亦是堂下﹐非堂上﹐故以堂上決之也。云「降立西階東﹐北面」者﹐此無正文﹐約堂上樂正位在西階東﹐北面﹐今降亦當在西階東﹐北面也。

主人取爵於上篚﹐獻工。大師﹐則爲之洗。﹝尊之也。君賜大夫樂﹐又從之以其人﹐謂之大師。﹞

﹝疏﹞「主人」至「之洗」。

○注「尊之」至「大師」。

○釋曰﹕自此至「反升就席」﹐論主人獻工笙之事。但天子﹑諸侯官備﹐有大師﹑少師﹑瞽人作樂之長﹐大夫﹑士官不備﹐不合有大師﹐君有賜大夫﹑士樂器之法﹐故《春秋左氏》云﹕晉侯歌鍾二肆﹐取半以賜魏絳﹐魏絳於是乎始有金石之樂﹐禮也。時以樂人賜之﹐故鄭云「君賜大夫樂﹐又從之以其人﹐謂之大師」也。

賓降﹐主人辭降。﹝大夫不降﹐尊也。﹞

﹝疏﹞「賓降主人辭降」。

○注「大夫不降尊也」。

○釋曰﹕云「大夫不降﹐尊也」者﹐此賓降﹐大夫若降﹐直與賓共文﹐今不言大夫降﹐《鄕飲酒》亦云賓介﹐不言大夫降﹐明大夫皆不降﹐以其尊故也。

工不辭洗。卒洗﹐升實爵。工不興﹐左瑟﹐一人拜受爵。﹝左瑟﹐辟主人授爵也。一人﹐無大師﹐則工之長者。﹞

﹝疏﹞「工不」至「受爵」。

○釋曰﹕此言工不辭洗﹐及一人拜受爵﹐皆上大師也。不言大師﹐言工一人者﹐欲見有大師﹐則大師不辭洗﹐拜受爵﹔若無大師﹐則凡工不辭洗﹐拜受爵﹐故變言工與一人。假令大師左瑟先獻﹐若歌則後獻﹐亦先獻工一人﹐是以鄭云一人無大師則工之長者。以《鄕飲酒》獻工時云「一人不興受爵」﹐注云「一人﹐工之長也。」大師爲歌者未得獻﹐先獻瑟工之長者也。

主人阼階上拜送爵。薦脯醢。使人相祭。﹝人﹐相者。﹞

﹝疏﹞「主人」至「相祭」。

○注「人相者」。

○釋曰﹕云「人﹐相者」﹐則弟子相之﹐旣相工﹐明祭亦相之可知。

工飲﹐不拜旣爵﹐授主人爵。眾工不拜受爵﹐祭飲﹐辯有脯醢﹐不祭。﹝祭飲﹐不興受爵﹐坐祭﹐坐飲。﹞

﹝疏﹞「工飲」至「不祭」。

○注「祭飲」至「坐飲」。

○釋曰﹕云「工飲﹐不拜旣爵」者﹐還是上一人拜受爵者﹐𨿽不拜﹐旣爵仍拜受也。下眾工又對上一人拜受爵﹐眾工不拜受爵也。鄭云「祭飲﹐不興受爵﹐坐祭﹐坐飲」者﹐對上賓主坐祭﹐立飲﹐故云「坐祭﹐坐飲」﹐亦不拜旣爵可知也。

不洗﹐遂獻笙於西階上。﹝不洗者﹐賤也。眾工而不洗矣﹐而著笙不洗者﹐笙賤於眾工﹐正君賜之﹐猶不洗也。﹞

﹝疏﹞「不洗」至「階上」。

○注「不洗」至「洗也」。

○釋曰﹕云「眾工而不洗矣﹐而著笙不洗者﹐笙賤於眾工﹐正君賜之﹐猶不洗也」﹐鄭云此者﹐欲見工在上貴﹐君賜之大師爲之洗﹐笙賤位在下﹐正謂君賜之﹐笙人猶不爲之洗﹐況眾笙乎﹖欲取賜笙人不爲之洗之意﹐不取眾笙不爲洗也。

笙一人拜於下﹐盡階﹐不升堂。受爵﹐主人拜送爵。階前坐祭﹐立飲﹐不拜旣爵﹐升﹐授主人爵。眾笙不拜﹐受爵﹐坐祭﹐立飲﹐辯有脯醢﹐不祭。主人以爵降﹐奠於篚。

﹝疏﹞「笙一」至「於篚」。

○釋曰﹕此經總獻﹐笙人𨿽賤﹐中亦有尊卑﹐故一人升階受爵﹐餘者不升﹐不拜旣爵則同也。

反升﹐就席。﹝亦揖讓以賓升﹐眾賓皆升。﹞

﹝疏﹞「反升就席」。

○注「亦揖」至「皆升」。

○釋曰﹕云「亦揖讓以賓升﹐眾賓皆升」者﹐謂亦前大夫若有遵者﹐則入門左﹐主人降﹐賓及眾賓皆降﹐主人共大夫行禮訖﹐主人揖讓以賓升﹐大夫及眾賓皆升就席相似﹐故云「亦」。若然﹐上賓降時𨿽不言眾賓降﹐眾賓卑﹐從降可知﹐故今從賓升也。

主人降席自南方﹐﹝禮殺﹐由便。﹞

﹝疏﹞「主人」至「南方」。

○注「禮殺由便」。

○釋曰﹕自此盡「未旅」﹐論立司正之事也。云「禮殺﹐由便」者﹐對上文主人受作爵時禮盛﹐故主人降席自北方﹐啐酒於席末亦然﹐今此立司正禮殺﹐故降席自南方﹐故云禮殺由便也。

側降。﹝賓不從降。﹞

﹝疏﹞「側降」。

○注「賓不從降」。

○釋曰﹕側降猶特降﹐故云「賓不從降」也。

作相爲司正。司正禮辭﹐許諾﹐主人再拜﹐司正答拜。﹝爵備樂畢﹐將畱賓以事﹐爲有解倦失禮﹐立司正以監之﹐察儀法也。《詩》云「旣立之監﹐或佐之史。」﹞

﹝疏﹞「作相」至「答拜」。

○注「爵備」至「之史」。

○釋曰﹕云「爵備」者﹐謂賓及眾賓與尊者並工笙並得獻﹐是爵備也。云「樂畢」者﹐合樂訖是樂畢。以無升笙與﹐故不言樂成而云畢而已也。云「將畱賓以事」者﹐下有射事﹐射訖﹐行旅無之事﹐故須立司正以監之。但中爲射系變司正爲司馬。射訖﹐反爲司正﹐以監察儀法也。引《詩》者﹐證監與正爲一物﹐皆察儀法也。

主人升就席。司正洗觶﹐升自西階﹐由楹內阼階上﹐北面受命於主人。﹝洗觶者﹐當酌以表其位﹐顯其事也。楹內﹐楹北。﹞

﹝疏﹞「主人」至「主人」。

○注「洗觶」至「楹北」。

○釋曰﹕云「受命於主人」者﹐謂受主人請安賓之命﹐是以下云「請安於賓」﹐鄭注云「傳主人之命也。」

西階上北面請安於賓。﹝傳主人之命。﹞賓禮辭﹐許。司正告於主人﹐遂立於楹以相拜。﹝相﹐謂贊主人及賓相拜之辭。﹞主人阼階上再拜﹐賓西階上答再拜﹐皆揖就席。﹝爲己安也。今文揖爲升。﹞

司正實觶﹐降自西階﹐中庭北面坐奠觶﹐興﹐退﹐少立。﹝奠觶﹐表其位也。少立﹐自修正﹐愼其位也。古文曰少退立。﹞

﹝疏﹞「司正」至「少立」。

○注「奠觶」至「退立」。

○釋曰﹕此云「北面坐奠觶」﹐《鄕飲酒》亦然者﹐此二者皆臣禮﹐故北面奠觶。《燕禮》《大射》皆司正南面奠觶者﹐彼是君禮﹐欲取還不背君﹐故南面奠觶。故《大射》云「南面坐奠觶﹐興﹐右還﹐北面少立。坐取觶﹐興﹐坐﹐不祭﹐卒觶﹐奠之﹐興﹐再拜稽首﹐左還﹐南面坐取觶﹐洗﹐南面反奠於其所﹐北面立。」注云「皆所以自昭明於眾也。將於觶南北面則右還﹐於觶北南面則左還。如是﹐得從觶西往來也。必從觶西往來者﹐爲君在阼﹐不背之也。」又取威儀多。此及《鄕飲酒》在阼﹐非君直北面奠觶﹐又威儀簡故也。

進﹐坐取觶﹐興﹐反坐﹐不祭﹐遂卒觶﹐興。坐奠觶﹐拜﹐執觶興﹐洗﹐北面坐奠於其所。﹝今文坐取觶﹐無進。又曰坐奠之拜。﹞

興﹐少退﹐北面立於觶南。﹝立觶南﹐亦其故擯位。﹞

﹝疏﹞「興少」至「觶南」。

○注「立觶」至「擯位」。

○釋曰﹕云「立觶南﹐亦其故擯位」者﹐案上未有擯位﹐此云擯位者﹐案《射禮》云「擯者退中庭。」是擯者在中庭有位。《燕禮》《大射》皆擯者爲司馬﹐則此《鄕射》及《鄕飲酒》云「作相爲司正」﹐相卽擯者也﹐故知觶南者中庭﹐故擯位也。

未旅。﹝旅﹐序也。未以次序相酬﹐以將射也。旅則禮終也。﹞

﹝疏﹞「未旅」。

○注「旅序」至「終也」。

○釋曰﹕旅﹐眾也﹐而言序者﹐謂眾以次序相酬﹐必於未旅而射者。旅則醉﹐禮終恐不得射﹐故於未旅而射也。此大夫﹑士禮﹐將射﹐先行鄕飲酒行旅酬而已﹐故射前未旅﹐而射後乃始行旅酬。《燕禮》《大射》國君禮﹐故先行燕禮﹐𨿽行一獻﹐以其辧尊卑﹐故行四舉旅。《大射》主爲射﹐故再拜訖卽射。《燕禮》主爲燕﹐故三舉旅乃射﹐彼皆與此不同也。

三耦俟於堂西﹐南面﹐東上。﹝司正旣立﹐司射選弟子之中徳行道藝之髙者﹐以爲三耦﹐使俟事於此。﹞

﹝疏﹞「三耦」至「東上」。

○注「司正」至「於此」。

○釋曰﹕自此已下盡「樂正北面立於其南」﹐論三番射事。鄭知司正旣立司射﹐卽選弟子之中爲三耦俟事於此者﹐經云「俟於堂西」﹐明此時始選﹐故知旣立司正﹐司射乃選弟子使俟事於此也。故記云「三耦者﹐使弟子。司射前戒之。」注云「弟子﹐賓黨之少者也。前戒﹐謂先射請戒之。」

司射堂西﹐袒﹑決﹑遂﹐取弓於階西﹐兼挾乘矢﹐升自西階。階上北面告於賓﹐曰「弓矢旣具﹐有司請射。」﹝司射﹐主人之吏也。於堂西袒﹑決﹑遂者﹐主人無次﹐隱蔽而已。袒﹐左免衣也。決猶也﹐以象骨爲之﹐著右大擘指﹐以鉤弦體也。遂﹐射也﹐以韋爲之﹐所以遂弦者也。其非射時﹐則謂之拾。拾﹐斂也﹐所以蔽膚斂衣也。方持弦矢曰挾。乘矢﹐四矢也。《大射》曰「挾乘矢於弓外﹐見鏃於付﹐右巨指鉤弦。」古文挾皆作接。﹞

﹝疏﹞「司射」至「請射」。

○注「司射」至「作接」。

○釋曰﹕云「司射﹐取弓於階西﹐兼挾乘矢」者﹐以其司射之弓矢豫陳於西階﹐故司射於堂西袒﹑決﹑遂訖﹐卽取弓矢於階西。是以下記云「司射之弓矢與撲﹐倚於西階之西」是也。云「有司請射」者﹐此有司謂司馬﹐故《大射》云司射「自阼階前曰﹕爲政請射」﹐注﹕「爲政﹐謂司馬。司馬﹐政官﹐主射禮。」諸侯之州長無司馬官﹐直言有司請射﹐以比司馬也。云「司射﹐主人之吏也」者﹐《大射》諸侯禮有大射正爲長﹐射人次之﹐司射又次之﹐小射正次之﹐皆是士爲也。則此大夫士禮﹐不得用士﹐故知是主人之吏爲之可知。云「於堂西袒﹑決﹑遂者﹐主人無次﹐隱蔽而已」者﹐此對《大射》人君禮有次﹐在東方﹐不須堂西也。云「袒左免衣也」﹐知袒左者﹐凡事無問吉凶﹐皆袒左﹐是以《士喪》主人左袒﹐此及《大射》亦皆袒左﹐不以吉凶相反。惟有受刑袒右﹐故《覲禮》云「乃右肉袒於廟門之東。」注云「右肉袒者﹐刑宜施於右」是也。云「決猶也﹐以象骨爲之」者﹐《大射》注亦然。案《繕人》云「掌王之用弓弩矢ゅ弋決拾。」鄭注云「《士喪禮》『決用正﹐王棘若棘』﹐則天子用象骨與﹖」無正文﹐故引《士喪禮》﹐又言「與」以疑之。若然﹐諸侯及大夫生用象﹐死用棘。天子無問死生﹐皆用象者﹐蓋取其滑也。云「著右大擘指﹐以鉤弦體也」﹐知者﹐以右巨指鉤弦﹐故知著於右大擘指也。以右擘著極﹐是以《大射》云「朱極三」﹐注云「以朱韋爲之三者﹐食指﹑將指﹑無名指」是也。云「遂﹐射也﹐以韋爲之﹐以遂弦者也」者﹐《大射》注亦云「遂﹐射也。以朱韋爲之﹐著左臂所以遂弦也。」云「其非射時﹐則謂之拾。拾﹐斂也﹐所以蔽膚斂衣也」者﹐此篇及《大射》將射云袒﹑決﹑遂﹐射訖﹐則云說﹑決﹑拾﹐於公𨿽射亦謂之拾﹐故《大射》云「公就物﹐小射正奉決拾以笥﹐大射正執弓﹐皆以從於物。」彼亦臨時而云拾﹐以公射袒朱襦言拾﹐以見斂衣﹐故變文以見義也。云「所以蔽膚斂衣也」者﹐言蔽膚﹐據士﹔斂衣﹐據大夫已上。是以下記﹔「大夫與士射袒薰襦。」《燕禮》記云君射「袒朱襦」﹐若對君﹐大夫亦與士同﹐亦蔽膚也。云「方持弦矢曰挾」﹐知者﹐下記云「凡挾矢﹐於二指之橫之。」是言其方可知。引《大射》「挾乘矢於弓外﹐見鏃於付」﹐是其方也。若側持弓矢﹐則名執﹐故下文云「司射猶袒﹑決﹑遂﹐左執弓﹐右執一个﹐兼諸弦面鏃。」注云「側持弓矢曰執。面猶尙也﹐並矢於弦﹐尙其鏃」是也。云「乘矢﹐四矢也」者﹐下云司射「三挾一个」﹐又《詩》云「四矢反兮。」是四矢曰乘﹐凡物四皆曰乘也。引《大射》者﹐欲見挾爲方持弦矢。

賓對曰「某不能﹐爲二三子。」許諾。﹝言某不能﹐謙也。二三子﹐謂眾賓已下。﹞

﹝疏﹞「賓對」至「許諾」。

○注「言某」至「已下」。

○釋曰「二三子﹐謂眾賓以下」者﹐謂除三耦之外﹐通射者而言﹐故云謂眾賓以下也。若然﹐《投壺》禮賓固辭乃許者﹐彼因燕而爲之再辭乃許。此爲眾習禮﹐不專爲己﹐故一辭卽許。大射不請者﹐彼爲擇士而射﹐故不須云許﹐直告射節而已。此爲眾庶習禮﹐故云「爲二三子許諾」﹐亦一辭而許也。

司射阼階上﹐東北面告於主人﹐曰「請射於賓﹐賓許。」

司射降自西階﹐階前西面﹐命弟子納射器。﹝弟子﹐賓黨之年少者也。納﹐內也。射器﹐弓﹑矢﹑決﹑拾﹑旌﹑中﹑籌﹑﹑丰也。賓黨東面﹐主人之吏西面。﹞

﹝疏﹞「司射」至「射器」。

○注「弟子」至「西面」。

○釋曰﹕鄭知弟子是賓黨之年少者﹐以其賓黨西方﹐東面﹐今以西面命之﹐明是賓黨。是以鄭云「賓東矢面﹐主人之吏西面」也。言弟子﹐故知少者。知射器弓九以下者﹐並案下文所陳用者知之也。云「賓黨東面﹐主人之吏西面」者﹐案《投壺》賓黨及主黨皆爲弟子﹐皆得與投壺者﹐彼燕法主歡心﹐故皆與。今此射與鄕人習禮﹐《鄕飲酒》同﹐上下經文黨皆不與也。

乃納射器﹐皆在堂西。賓與大夫之弓倚於西序﹐矢在弓下﹐北括。眾弓倚於堂西﹐矢在其上。﹝上﹐堂西廉。矢亦北括。﹞

﹝疏﹞「乃納」至「其上」。

○注「上堂」至「北括」。

○釋曰﹕云「賓與大夫之弓倚於西序﹐矢在弓下﹐北括。眾弓倚於堂西﹐矢在其上」者﹐以其序在堂上﹐故矢在弓下﹐堂西矢在堂上﹐隨其弓在堂下﹐隨其所宜而已。云「上﹐堂西廉」者﹐以其在堂西﹐故矢在上者﹐還在堂上之廉稜也。云「矢亦北括」者﹐其在堂上西序者北括﹐故知堂下者於上亦北括也。

主人之弓矢在東序東。﹝亦倚於東序也。矢在其下﹐北括。﹞

﹝疏﹞「主人」至「序東」。

○注「亦倚」至「北括」。

○釋曰﹕上賓大夫弓矢在西序﹐矢在北括﹐此主人弓矢如上也。

司射不釋弓矢﹐遂以比三耦於堂西。三耦之南﹐北面﹐命上射曰「某禦於子。」命下射曰「子與某子射。」﹝比﹐選次其才相近者也。古文曰某從於子。﹞

﹝疏﹞「司射」至「子射」。

○注「比選」至「於子」。

○釋曰﹕言「遂以」者﹐司正因上階前令弟子納射器﹐不釋弓矢﹐遂比三耦﹐因曰遂﹐故云遂以也。云「比﹐選次其才相近者也」者﹐才𨿽各自用﹐乃因選其力相近爲宜也。

司正爲司馬。﹝兼官﹐由便也。立司正爲蒞酒爾﹐今射﹐司正無事。﹞

﹝疏﹞「司正爲司馬」。

○注「兼官」至「無事」。

○釋曰﹕言「兼官」者﹐若以諸侯對大夫﹐大夫兼官﹐諸侯具官﹔特以諸侯對天子﹐天子具官﹐諸侯兼官﹐各有所對﹐故云兼官﹐云「由使也」者。使司正爲司馬﹐不煩余官也。案《射義》云「孔子射於矍相之圃﹐射至於司馬﹐使子路執弓矢﹐出延射。又使公罔之裘﹑序點揚觶而語。」但此篇是州長春秋習射法﹐兼士﹐有卿大夫三年貢士之後﹐以五物詢眾庶﹐射於庠﹐鄕大夫五物詢眾﹐而引孔子射於矍相之事﹐則孔子魯之鄕大夫也。以其天子鄕卿大夫爲之﹐諸侯鄕大夫使下大夫爲之﹐是其差也。但《鄕飲酒》之禮二人舉觶爲無爵﹐據此篇未旅先射﹐射訖行旅酬﹐酬訖﹐賓始二人舉觶爲無爵。未射時詢眾庶﹐得使公罔之裘﹑序點二人揚觶者﹐揚觶實在射後一酬訖始行之。今孔子詢眾庶之時﹐借取無爵時於旅也語﹐故使公罔之裘﹑序點二人揚觶以詢眾庶。此篇司射恆執弓矢﹐子路亦執弓矢﹐則子路爲司射也。射於矍相時云射至司馬﹐此文又云「司正爲司馬」﹐則使子路詢眾庶時當此節也。

司馬命張侯﹐弟子說束﹐遂系左下綱。﹝事至也。今文說皆作稅。﹞

﹝疏﹞「司馬」至「下綱」。

○注「事至也」。

○釋曰﹕上張侯時不系左下綱﹐中掩束之﹐今弟子說其束不致地﹐遂系左下綱於植﹐事至故也。

司馬又命獲者倚旌於侯中。﹝爲當負侯也﹐獲者亦弟子也。謂之獲者﹐以事名之。﹞

﹝疏﹞「司馬」至「侯中」。

○注「爲當」至「名之」。

○釋曰﹕案下記云「司馬階前命張侯﹐遂命倚旌。」以記言之﹐司馬命張侯與命倚旌﹐其事相因﹐故云「遂」﹐明同是西階前也。云「爲當負侯也」者﹐下云「司馬命獲者執旌以負侯」是也。知「獲者亦弟子」者﹐堂下位﹐主人之黨在東﹐賓弟子在西﹐下云「獲者由西方坐取旌倚於侯中」﹐言由西方﹐是賓黨弟子可知﹐亦上張侯者也。云「以事名之」者﹐以其唱獲﹐故名獲者也。

獲者由西方坐取旌﹐倚於侯中﹐乃退。

樂正西方﹐命弟子贊工﹐遷樂於丁。﹝當辟射也。贊﹐佐也。遷﹐徙也。﹞

弟子相工﹐如初入。降自西階﹐阼階下之東南﹐堂前三﹐西面北上坐。﹝﹐矢也。今文無南。﹞

﹝疏﹞「弟子」至「上坐」。

○注「矢也」。

○釋曰﹕言「如初入」者﹐亦如上升堂時﹐相者亦在﹐左何瑟﹐面鼓﹐內弦﹐右手以如入升時也。云「﹐矢也」者﹐案《矢人》注﹕「矢長三尺。」是去堂九尺也。

樂正北面立於其南。﹝北面﹐鄕堂﹐不與工序也。﹞

﹝疏﹞「樂正」至「其南」。

○注「北面」至「序也」。

○釋曰﹕云「不與工序也」者﹐工西面北上﹐以南北爲序﹐樂正北面﹐則東西爲列﹐故云不與工序也。

●卷十二鄕射禮第五

司射猶挾乘矢﹐以命三耦﹕「各與其耦讓取弓矢﹐拾。」﹝猶﹐有故之辭。拾﹐更也。﹞

﹝疏﹞「司射」至「拾矢」。

○注「猶有」至「更也」。

○釋曰﹕自此盡「取撲之以反位」﹐論司射誘射﹐教三耦射法之事。《大射》有次﹐「三耦取弓矢於次」﹐注云「取弓矢不拾者﹐次中隱蔽處。」則此無次取弓矢。拾者﹐拾更也。遞取弓矢﹐見威儀故也。云「猶﹐有故之辭」者﹐前已云司射兼挾乘矢﹐此云「猶」是有故之辭﹐云此者﹐欲見司射恆執弓矢未攺之意。

三耦皆袒﹑決﹑遂。有司左執付﹐右執弦﹐而授弓。﹝有司﹐弟子納射器者也。凡納射器者﹐皆執以俟事。﹞

﹝疏﹞「三耦」至「授弓」。

○注「有司」至「俟事」。

○釋曰﹕前有司請射﹐解爲司馬。此有司爲弟子者﹐以有事者皆有司﹐故鄭注解上有司請射與《大射》爲政請射同﹐故解爲司馬。此經以納射器使弟子﹐不見出文﹐則弟子執射器入者﹐卽使守之以授用者﹐故知有司還是弟子。是以鄭云「凡納射器者﹐皆執以俟事」。

遂授矢。﹝受於納矢而授之。﹞

﹝疏﹞「遂授矢」。

○注「受於」至「授之」。

○釋曰﹕此授矢者﹐則上文有司授弓者﹐以其弟子執弓矢﹐故授弓訖復授矢。是以鄭云「受於納矢而授之」。

三耦皆執弓﹐三而挾一个。﹝未違俟處也。﹐插也﹐插於帶右。﹞

﹝疏﹞「三耦」至「一个」。

○注「未違」至「帶右」。

○釋曰﹕上云「三耦俟於堂西」﹐又云「遂以比三耦於堂西」﹐此云「三耦皆執弓三而挾一个」﹐前後皆因前位﹐去未違俟處。下文乃云「三耦皆進﹐由司射之西﹐立於其西南﹐東面北上」﹐是移本位者也。云「﹐插也﹐插於帶右」者﹐以其左手執弓﹐右手抽矢而射﹐故知插於帶右﹐故《詩》云「左旋右抽」是也。

司射先立於所設中之西南﹐東面。三耦皆進﹐由司射之西﹐立於其西南﹐東面北上而俟。

司射東面立於三耦之北﹐三而挾一个。﹝爲當誘射也﹐固東面矣。復言之者﹐明卻時還。﹞

﹝疏﹞「司射」至「一个」。

○注「爲當」至「時還」。

○釋曰﹕云「固東面矣﹐復言之者﹐明時還」者﹐司射先在中西南﹐東面﹐今三耦立定﹐司射來向三耦之北﹐東面﹐明司射時﹐右還西南﹐東面也。

揖進﹐當階﹐北面揖。及階揖﹐升堂揖。豫則鉤楹內﹐堂則由楹外。當左物﹐北面揖。﹝鉤楹﹐繞楹而東也。序無室﹐可以深也。周立四代之學於國﹐而又以有虞氏之庠爲鄕學。《鄕飲酒義》曰「主人迎賓於庠門外」是也。庠之制﹐有堂有室也。今言豫者﹐謂州學也。讀如「成周宣謝災」之謝﹐《周禮》作序。凡屋無室曰謝﹐宜從謝。州立謝者﹐下鄕也。左物﹐下物也。今文豫爲序﹐序乃夏后氏之學﹐亦非也。﹞

﹝疏﹞「揖進」至「面揖」。

○注「鉤楹」至「非也」。

○釋曰﹕凡行射禮耦﹐耦各相對揖﹐故司射誘射﹐發東面位﹐揖進﹐當西階北面揖﹐及階揖﹐升堂揖訖﹐東行向兩楹﹐物須過西楹﹐是以豫則鉤楹內北過﹐以記云「序則物當棟。」物近北﹐故過由楹北也。堂則由楹外過而東行﹐以記云「堂則物當楣。」物近南﹐故過由楹南也。云「當左物」者﹐以南面爲正﹐東爲左物﹐北面又揖也。云「鉤楹﹐繞楹而東也」者﹐北而東也。云「序無室﹐可以深也」者﹐據州立序而言。云「周立四代之學於國」者﹐案《王制》云﹕有虞氏上庠下庠﹐夏后氏東序西序﹐殷人左學右學﹐周人東膠虞庠。周立四代者﹐通己爲四代﹐但質家貴右﹐故虞殷大學在西郊﹐小學在國中。文家貴左﹐故夏周大學在國中王宮之東﹐小學在西郊。周所立前代學者﹐立虞﹑夏﹑殷三代大學。若然﹐則虞氏上庠﹐則周之小學爲有虞氏之庠﹐制在西郊也。立殷之右學則瞽宗﹐周立之亦在西郊。立夏後氏之東序﹐則周之東膠立在王宮之東﹐以其攺東序爲東膠。東膠﹐二代名﹐故云周立四代學。《文王世子》亦論四代學中學樂之事。云「而又以有虞氏之庠爲鄕學」者﹐與周立虞庠同制﹐故引《鄕飲酒義》爲證鄕立庠之義也。云「庠之制﹐有堂有室也」者﹐則此篇云「堂則由楹外」﹐又記云「堂則物當楣」是也。《論語》云「由也升堂矣﹐未入於室。」室堂相將﹐有室必有堂。言此者﹐見庠則室堂俱有﹐對榭則有堂無室也。云「今言豫者﹐謂州學也」者﹐《周禮地官州長職》云「春秋以禮會民而射於序」是也。云「讀如『成周宣榭災』之榭」者﹐案宣公十六年《經》書﹕「成周宣榭火。」彼𨿽不據學﹐以其無室﹐與《爾雅》「無室曰榭」同﹐故引以爲證也。云「《周禮》作序」者﹐據《州長職》文。云「凡屋無室曰榭﹐宜從榭」者﹐鄭廣解榭名。《爾雅》云「謂之臺﹐有木者謂之榭。」及成周宣謝﹐及此州立謝﹐皆是無室﹐故云「凡」以該之﹐不得從豫及序﹐故云宜從榭也。云「州立榭者﹐下鄕也」者﹐以其鄕之庠有室有堂﹐州謝則有堂無室﹐故云下鄕也。云「今文豫爲序﹐序乃夏后氏之學﹐亦非也」﹐不從今文者﹐以其虞庠﹑夏序皆是有室﹐州之序則無室﹐故云「非」。言「亦」者﹐古文爲豫已非﹐今文作夏后氏之序亦非。若然﹐《禮記學記》及《州長職》並下記皆作序﹐鄭不破之者﹐以鄕立虞庠﹐依虞有室﹐州立夏序﹐去室﹐猶取序名﹐是以鄭注《州長》云「序﹐州黨之學也」﹐故不破之也。

及物揖。左足履物﹐不方足﹐還﹐視侯中﹐俯正足。﹝方猶並也。志在於射﹐左足至﹐右足還﹐並足則是立也。南面視侯之中﹐乃俯視並正其足。﹞

﹝疏﹞「及物」至「正足」。

○注「方猶」至「其足」。

○釋曰﹕云「志在於射」者﹐解足未正先視侯中之意。言「左足至」者﹐解左足履物也。右足還並足則是立也者﹐解經不方足﹐還及正足之言。若然﹐云還時兼視侯中也。此不言畫物早晚﹐案《大射》納射器之下﹐卽言「工人﹑士與梓人升自北階兩楹﹐疏數容弓﹐若丹﹐若墨﹐度尺而午」。此不言者﹐卑者文略﹐亦當在納射器後卽畫之也。

不去旌。﹝以其不獲。﹞

﹝疏﹞「不去旌」。

○注「以其不獲」。

○釋曰﹕以其旌擬唱獲﹐今以三耦誘射﹐不唱獲﹐故不去旌也。

誘射﹐﹝誘猶教也。﹞將乘矢。﹝將﹐行也。行四矢﹐象有事於四方。﹞

﹝疏﹞「將乘矢」。

○注「將行」至「四方」。

○釋曰﹕云「象有事於四方」者﹐《詩》云「四矢反兮﹐以禦亂兮。」是四矢有事於四方。

執弓不挾﹐右執弦。﹝不挾﹐矢盡。﹞

﹝疏﹞「執弓」至「執弦」。

○注「不挾矢盡」。

○釋曰﹕案上文司射將射時云「三而挾一个」﹐又云「將乘矢」﹐故知矢盡﹐空執弦也。

南面揖﹐揖如升射。降﹐出於其位南﹐堂西﹐攺取一个﹐挾之。﹝攺﹐更也。不射而挾之﹐示有事也。今文曰序西。﹞

﹝疏﹞「南面」至「挾之」。

○釋曰﹕云「出於其位南﹐堂西」者﹐上文司射位設於所設中之西南﹐東面﹐今乃位南﹐而北回堂西者﹐取教眾耦威儀之法故也。云「攺取一个﹐挾之」者﹐此不在西階而在堂西﹐故堂西卽云攺取一个也。

遂階西﹐取撲﹐之﹐以反位。﹝撲﹐所以撻犯教者。《書》云「撲作教刑。」﹞

﹝疏﹞「遂」至「反位」。

○注「撲所」至「教刑」。

○釋曰﹕引《書》者﹐《舜典》文也。彼謂教學之刑﹐此爲教射法﹐教𨿽不同﹐用撲是一﹐故引爲證也。

司馬命獲者執旌以負侯。﹝欲令射者見侯與旌﹐深有志於中。﹞

﹝疏﹞「司馬」至「負侯」。

○注「欲令」至「於中」。

○釋曰﹕自此盡「撲」﹐論三耦爲第一番射法。云「欲令射者見侯與旌﹐深有志於中」者﹐凡射主欲中侯﹐使獲者舉旌唱獲﹐以是豫使見之﹐望深有志於中也。

獲者侯﹐執旌負侯而俟。﹝俟﹐待也。今文俟爲立。﹞

﹝疏﹞「獲者」至「而俟」。

○釋曰﹕俟﹐待也﹐而待者謂待司馬命去侯。

司射還﹐當上耦﹐西面作上耦射。﹝還﹐左還也。作﹐使也。﹞

﹝疏﹞「司射」至「耦射」。

○注「還左還也」。

○釋曰﹕知「左還」者﹐經云「還當上耦」﹐上耦位在司射之西南﹐東面。司射還欲西面與上耦相當﹐故知左還回身當之取便可知也。

司射反位﹐上耦揖進﹐上射在左﹐並行。當階﹐北面揖﹐及階揖。上射先升三等﹐下射從之﹐中等。﹝中猶也。﹞

﹝疏﹞「司射」至「中等」。

○釋曰﹕云「司射反位」者﹐反中西南﹐東面位也。

上射升堂﹐少左。下射升﹐上射揖﹐並行。﹝並﹐亻並也﹐亻並東行。﹞

﹝疏﹞「上射」至「並行」。

○注「亻並東行」。

○釋曰﹕知並行並東行者﹐以其旣言升﹐乃言並行﹐故知並東行向物也。云「少左」者﹐言上射先升﹐少左﹐避下射升階也。

皆當其物﹐北面揖﹐及物揖。皆左足履物﹐還﹐視侯中﹐合足而侯。司馬堂西﹐不決﹑遂﹑袒﹐執弓。﹝不決遂﹐因不射﹐不備。﹞

﹝疏﹞「皆當」至「執弓」。

○注「不決」至「不備」。

○釋曰「皆左足履物」者﹐謂先以左足履物﹐東頭合足而俟﹐司馬命去侯。云「因不射﹐不備」﹐此決司射誘射行事﹐袒卽決﹑遂﹐執弓挾矢﹐今司馬不射﹐故不備﹐直袒而已也。若然﹐《大射》司馬正不射而袒﹐又復決﹑遂者﹐彼《大射》志於射﹐故司馬正𨿽不射﹐袒復決﹑遂﹐以其不爲射﹐仍不挾矢也。

出於司射之南﹐升自西階﹐鉤楹﹐由上射之後﹐西南面立於物。右執簫﹐南揚弓﹐命去侯。﹝鉤楹﹐以當由上射者之後也。簫﹐弓末也。《大射》曰「左執付。」揚猶舉也。﹞

﹝疏﹞「出於」至「去侯」。

○注「鉤楹」至「舉也」。

○釋曰「鉤楹」者﹐於西楹西而北﹐東行過。由上射之後﹐乃西南面立於物者﹐欲取南揚弓﹐向侯便故也。右執簫者﹐不可一手揚弓﹐故引《大射》曰左手執付﹐左當卻手﹐則右執簫者﹐右當覆手也。

獲者執旌許諾﹐聲不絕﹐以至於乏﹐坐﹐東面偃旌﹐興而俟。﹝聲不絕﹐不以宮商﹐不絕而已。鄕射威儀省。偃猶什也。﹞

﹝疏﹞「獲者」至「而俟」。

○注「聲不」至「僕也」。

○釋曰﹕云「而俟」者﹐待射者發矢當坐﹐故下云「獲者坐而獲也」。云「鄕射威儀省」者﹐決《大射》云「負侯皆許諾﹐以宮趨﹐直西及乏南﹐又諾以商﹐至乏﹐聲止。」是其唱諾爲宮商﹐是其威儀多﹐此至者﹐威儀省故也。

司馬出於下射之南﹐還其後﹐降自西階﹐反由司射之南﹐堂西﹐釋弓﹐襲﹐反位﹐立於司射之南。﹝圍下射者﹐明爲二人命去侯。﹞

﹝疏﹞「司馬」至「之南」。

○注「圍下」至「去侯」。

○釋曰﹕司馬由上射之後立於物﹐命去侯訖﹐物南行﹐西向﹐階降﹐是其順矣。今命去侯訖﹐乃圍下射之後﹐繞下射之東南行﹐而西階去。若出物西行﹐則似直爲上射命去侯﹐是以並下射圍繞之﹐明爲二人命去侯也。

司射進﹐與司馬交於階前﹐相左﹐由堂下西階之東﹐北面視上射。命曰「無射獲﹐無獵獲。」上射揖﹐司射退﹐反位。﹝射獲﹐謂矢中人也。獵﹐矢從傍。﹞

﹝疏﹞「司射」至「反位」。

○注「射獲」至「從傍」。

○釋曰﹕云「交於階前﹐相左」者﹐旣云司射與司馬交於階前相左﹐乃云由堂下西階繞東北面﹐則相左之時在西階之西。司馬由北而西行﹐司射由南而東行﹐各以左相迎﹐故云相左也。司射旣不升堂﹐不得云司射向北﹐司馬向南﹐而相左也。云「射獲﹐謂矢中人也」者﹐人謂獲者﹐亦以事名。云「獵﹐矢從傍」者﹐謂從乏傍也。

乃射。上射旣發﹐挾弓矢﹐而後下射射﹐拾發﹐以將乘矢。﹝古文而後作後﹐非也。《孝經說》然後曰後者﹐後也當從後。﹞

﹝疏﹞「乃射」至「乘矢」。

○注「古文」至「從後」。

○釋曰﹕引《孝經說》﹐取《孝經緯援神契》文。彼說《孝經》云「然後能保其社稷」之等﹐皆作後﹐後者﹐後也﹐故不從古文後﹐是以云「當從後」。

獲者坐而獲。﹝射者中﹐則大言獲。獲﹐得也。射﹐講武田之類﹐是以中爲獲也。﹞

﹝疏﹞「獲者坐而獲」。

○注「射者」至「獲也」。

○釋曰﹕此未釋﹐故下經云「獲而未釋獲」﹐鄭云「但大言獲﹐未釋其」是也。云「獲﹐得也。射﹐講武田之類﹐是以中爲獲也」者﹐《詩》云「捨拔則獲」﹐謂射著禽獸爲獲﹐獲則得也。戰伐得囚俘亦曰獲﹐射著正鵠亦曰獲﹐但「舉旌以宮」大言獲也﹐「偃旌以商」小言獲也。

舉旌以宮﹐偃旌以商。﹝宮爲君﹐商爲臣﹐聲和律呂相生。﹞

﹝疏﹞注「宮爲」至「相生」。

○釋曰﹕宮爲君﹐商爲臣﹐《禮記樂記》文。宮數八十一﹐數最濁﹐故爲君﹐配中央土。商數七十二﹐次君﹐故爲臣﹐配西方金。云「聲和律呂相生」者﹐以其以黃鍾之初九﹐下生林鍾之初六﹐林鍾又上生大蔟之九二。初九與九二𨿽非以次相生﹐大蔟亦由黃鍾所生﹐故云聲和由律呂相生。故舉旌以宮﹐偃旌以商﹐不取其餘律呂也。

獲而未釋獲。﹝但大言獲﹐未釋其。﹞卒射﹐皆執弓﹐不挾﹐南面揖﹐揖如升射。﹝不挾﹐亦右執弦﹐如司射。﹞

上射降三等﹐下射少右﹐從之﹐中等﹐並行﹐上射於左。﹝降﹐下。﹞

﹝疏﹞「上射」至「於左」。

○釋曰﹕此上射﹑下射升與降﹐皆上射爲先。又上射升降皆在左。

與升射者相左﹐交於階前﹐相揖。由司馬之南堂西﹐釋弓﹐說決拾﹐襲而俟於堂西﹐南面﹐東上。三耦卒射﹐亦如之。司射去撲﹐倚於西階之西﹐升堂﹐北面告於賓﹐曰「三耦卒射。」﹝去撲乃升﹐不敢佩刑器卽尊者之側。﹞

﹝疏﹞「與升」至「卒射」。

○注「去撲」至「之側」。

○釋曰﹕云「不敢佩刑器卽尊者之側」者﹐此司射將升堂卽賓前﹐故去撲於階西﹐乃升﹐是不敢佩刑器卽於尊者之側也。《大射》﹕「司射去撲﹐倚於階西﹐阼階下﹐北面告於公曰﹕三耦卒射。」不升堂亦去撲者﹐國君尊﹐𨿽堂下亦去撲也。

賓揖。﹝以揖然之。﹞

﹝疏﹞「賓揖」。

○注「以揖然之」。

○釋曰﹕《大射》司射告公三耦卒射﹐不見公揖﹐然之者﹐公尊故也。

司射降﹐撲﹐反位。司馬堂西。

﹝疏﹞「司馬堂西」。

○釋曰﹕自此盡「加於」﹐論三耦射訖取矢之事。

袒﹐執弓﹐由其位南進﹐與司射交於階前﹐相左﹐升自西階﹐鉤楹﹐自右物之後﹐立於物﹐西南面﹐揖弓﹐命取矢。﹝揖﹐推之也。﹞

﹝疏﹞注「揖推之也」。

○釋曰﹕推手曰揖﹐引手曰厭﹐故《周禮司儀》天揖﹑時揖﹑土揖﹐鄭注皆以「推手」解之﹐是以推手爲揖。但揖弓者向侯而揖之﹐以其命取矢故也。揚弓者﹐向乏而揚之﹐以其命去侯故也。

獲者執旌許諾﹐聲不絕﹐以旌負侯而俟。﹝俟弟子取矢﹐以旌指教之。﹞

﹝疏﹞注「俟弟」至「教之」。

○釋曰﹕此卽下文弟子取矢﹐委於是也。

司馬出於左物之南﹐還其後﹐降自西階﹐遂堂前﹐北面立於所設之南﹐命弟子設。﹝猶幅也﹐所以承矢者。﹞

﹝疏﹞「司馬」至「設」。

○注「猶」至「矢者」。

○釋曰﹕云「猶幅也」訓爲幅者﹐義取若布帛有邊幅﹐整齊之意﹐故云「所以承齊矢」﹐卽下云「委於北括」。又《大射》云「旣拾取矢﹐困之。」注云「困﹐齊等之。」是其承也。

乃設於中庭﹐南當洗﹐東肆。﹝東肆﹐統於賓。﹞

﹝疏﹞「乃設」至「東肆」。

○注「東肆統於賓」。

○釋曰﹕此弟子設之時﹐司馬教之﹐故《大射》云「小臣師設。司馬正東面以弓爲畢。」鄭注云「畢﹐所以教助執事者。」明此亦然。云「東肆﹐統於賓」者﹐然則有首尾﹐故下記云「長如﹐博三寸﹐厚寸有半﹐龍首。」鄭注云「兩端爲龍首。」若然﹐則有首無尾。而言西上者﹐應有刻飾﹐記之爲首尾也。

司馬由司射之南退﹐釋弓於堂西﹐襲﹐反位。弟子取矢﹐北面坐委於﹐北括﹐乃退。司馬襲進﹐當南﹐北面坐﹐左右撫矢而乘之。﹝撫﹐拊之也。就委矢﹐左右手撫而四四數分之也。上旣言襲矣﹐復言之者﹐嫌有事卽袒也。凡事升堂乃袒。﹞

﹝疏﹞「司馬」至「乘之」。

○注「撫拊」至「乃袒」。

○釋曰﹕云「司射之南退﹐釋弓」者﹐司馬往堂西釋弓﹐還依三耦所行之處﹐亦取威儀進止之事﹐故曰司射之南也。云「委矢於﹐北括」者﹐順射時矢南行故也。云「撫﹐拊之也」者﹐言撫者﹐撫拍之義﹐言拊者﹐取拊近之理﹐故轉從拊也。云「就委矢﹐左右手撫而四四數分之也」者﹐謂司馬北面就所委矢之南﹐北面以右手撫四矢﹐於東以之手撫四矢﹐於西是四四數而分之也。云「上旣言襲矣﹐復言之者﹐嫌有事卽袒也」者﹐案上文命弟子設﹐退時已襲﹐今復言襲進者﹐嫌有事則袒﹐故重言之也。云「凡事升堂乃袒」者﹐堂下𨿽有事亦不袒﹐若司射不問堂上﹑堂下﹐有事卽袒。司馬與司射遞行事﹐恐同﹐故明之也。

若矢不備﹐則司馬又袒執弓如初﹐升﹐命曰「取矢不索。」﹝索猶盡也。﹞

弟子自西方應曰「諾。」乃復求矢﹐加於。﹝增故曰加。獲者許諾﹐至此弟子曰諾﹐事同﹐互相明。﹞

﹝疏﹞注「增故」至「相明」。

○釋曰﹕上言獲者執旌許諾﹐故曰「獲者許諾」﹐至此弟子曰諾﹐以其事同﹐互相明也。言「互」者﹐獲者執旌許諾﹐不言弟子許諾﹐則弟子亦許諾。此直言弟子自西方應曰諾﹐不言獲者應諾﹐則獲者亦應諾可知﹐以其事同﹐省文﹐故互相明之。

司射倚撲於階西﹐升﹐請射於賓﹐如初。賓許諾。賓﹑主人﹑大夫若皆與射﹐則遂告於賓﹐阼階上告於主人﹐主人與賓爲耦。﹝言若者﹐或射或否﹐在時欲耳。射者繹己之志﹐君子務焉。大夫﹐遵者也。告賓曰「主人禦於子。」告主人曰「子與賓射。」﹞

﹝疏﹞「司射」至「爲耦」。

○注「言若」至「賓射」。

○釋曰﹕自此盡「比眾耦辯」﹐論次番將射比眾耦之事。但射禮三而止﹐第一番直司射與三耦誘射﹐不釋﹔第二番三耦與眾耦俱射﹐釋﹔第三番兼有作樂爲射節。云「言若者﹐或射或否」者﹐以「若」是不定之辭﹐故知或射或否。射者繹己之志者﹐《禮記射義》文﹐繹謂陳己之志意也。云「大夫﹐遵者也」者﹐上云大夫有遵者是也﹐故與賓主同在任情之限。云「告賓曰﹕『主人禦於子。』告主人曰﹕『子與賓射』」﹐此約下大夫與士射之辭﹐以賓比大夫﹐以主人比士﹐尊賓之義也。

遂告於大夫﹐大夫𨿽眾﹐皆與士爲耦。以耦告於大夫﹐曰「某禦於子。」﹝大夫皆與士爲耦﹐謙也。來觀禮﹐同爵自相與耦﹐則嫌自尊別也。大夫爲下射而云禦於子﹐尊大夫也。士謂眾賓之在下者﹐及羣士來觀禮者也。禮﹐一命已下﹐齒於鄕裏。﹞

﹝疏﹞「遂告」至「於子」。

○注「大夫」至「鄕裏」。

○釋曰﹕云「大夫爲下射﹐而云禦於子﹐尊大夫也」者﹐上命三耦云﹕命上射曰某禦於子﹐命下射曰子與某子射。今命大夫云某禦於子﹐與上射同者﹐尊大夫也。大夫𨿽爲下射﹐其辭不與下射同也。云「士謂眾賓之在下者」﹐言眾賓則與賓俱來者也。下記云「大夫與﹐則公士爲賓。」鄭注云「公士﹐在官之士。」則眾賓之內亦有士矣﹐與賓俱至﹐則得主人之所命者也。其將射而至者﹐非主人之所命﹐直來觀禮者也。但是一命已下﹐莫問先後而至﹐皆齒於堂下﹐故鄭總云「士謂眾賓之在下者及羣士來觀禮者也。」云「《禮》一命以下﹐齒於鄕裏」者﹐《周禮》黨正禮十月行正齒位之禮云「一命齒於鄕裏﹐再命齒於父族﹐三命不齒。」案《鄕飲酒》注云「此篇無正齒位之禮」﹐則鄕射先行鄕飲酒之禮﹐亦無正齒位之法。而云一命以下齒於鄕裏者﹐《鄕飲酒》《鄕射》𨿽無正齒位之禮﹐士立於下﹐是以一命者在下﹐與鄕裏齒﹐是其常法。諸侯之士無再命以上﹐若爲公卿大夫﹐自在尊東﹐爲遵也。言士與眾賓之在下者﹐則堂上三賓不與大夫爲耦矣﹐亦皆射﹐故下文云「眾賓與射者皆降」是也。

西階上北面作眾賓射。﹝作﹐使。﹞

司射降﹐撲﹐由司馬之南堂西﹐立﹐比眾耦。﹝眾耦﹐大夫耦及眾賓也。命大夫之耦曰「子與某子射。」其命眾耦如三耦。﹞

﹝疏﹞「司射」至「眾耦」。

○注「眾耦」至「三耦」。

○釋曰﹕云「眾耦﹐大夫耦及眾賓也」者﹐言大夫之耦﹐惟謂堂下之士﹐言眾賓﹐則兼堂上三賓﹐故下云眾賓皆降。云「命大夫之耦曰﹕子與某總射」﹐此卽上文命下射之辭也。云「其命眾耦如三耦」者﹐上命三耦云「命上射曰某禦於子﹐命下射曰子與某子射」是也。以其俱是士﹐故命辭同。

眾賓將與射者皆降﹐由司馬之南堂西﹐繼三耦而立﹐東上。大夫之耦爲上﹐若有東面者﹐則北上。﹝言若有者﹐大夫士來觀禮及眾賓多﹐無數也。﹞

﹝疏﹞「眾賓」至「北上」。

○注「言若」至「數也」。

○釋曰﹕言由司馬之南堂西者﹐上文司馬位在司射之南﹑東面是也。云「多﹐無數也」者﹐以其言「若」﹐亦是不定之辭﹐故無常數也。眾賓若少﹐以南面爲正﹐若多不受﹐則西邊東面﹐北上。若然﹐大夫來在尊東爲遵﹐而此言之者﹐鄭總解來觀禮之意﹐不謂大夫輒在此位也。

賓﹑主人與大夫皆未降。﹝言未降者﹐見其志在射。﹞

﹝疏﹞「賓主」至「未降」。

○注「言未」至「在射」。

○釋曰﹕言「未降」﹐後有降階之理﹐故下云「三耦卒射。賓﹑主人﹑大夫揖﹐皆由其階降」。與耦俱升射也。言「志在射」者﹐以其射在於堂上故也。

司射乃比眾耦﹐辯。﹝眾賓射者降﹐比之﹐耦乃徧。﹞

﹝疏﹞「司射」至「耦辯」。

○注「眾賓」至「乃徧」。

○釋曰﹕云「眾賓射者降﹐比之﹐耦乃徧」者﹐以上文司射降比眾耦﹐下文乃云眾賓將與射者皆降﹐鄭恐眾賓堂上後降者不比﹐故兼堂上後降亦比﹐乃徧也。

遂命三耦拾取矢﹐司射反位。﹝反位者﹐俟其袒﹑決﹑遂來。﹞

﹝疏﹞「遂命」至「反位」。

○注「反位」至「遂來」。

○釋曰﹕自此盡「爲上」﹐論拾取矢並眾耦皆就射位之事。云「反位者﹐俟其袒﹑決﹑遂來」者﹐下文云「三耦拾取矢﹐進立於司馬之西南」是也。此司射反位﹐不言先下﹐將欲爲下番射。司射堂西命三耦及眾賓﹐皆袒﹑決﹑遂﹐執弓就位﹐司射先反位。鄭注云﹕言先三耦及眾賓﹐不言先三耦﹐未有拾取矢位﹐無所先。以此言之﹐明言先反者﹐對未反位之辭俱有位。得言先﹐若一有一無﹐不得言先﹐卽此文。是以下文注決此也。若俱無﹐亦得言先﹐故上云司射比三耦於堂西。云「司射先立於所設中之西南﹐東面。三耦皆進﹐由司射之西﹐立於其西南﹐東面北上而俟」﹐是其皆未有位﹐亦得言先。

三耦拾取矢﹐皆袒﹑決﹑遂﹐執弓﹐進立於司馬之西南。﹝必袒﹑決﹑遂者﹐明將有射事。﹞

﹝疏﹞「三耦」至「西南」。

○注「必袒」至「射事」。

○釋曰「立於司馬之西南」者﹐案上司射位在中西南﹐司馬位在司射南﹐今立於司馬之西南﹐亦東面北上也。云「必袒﹑決﹑遂者﹐明將有射事」者﹐始取未有射事而袒﹑決﹑遂者﹐以其取矢卽訖有射﹐故豫著之﹐故云將有射事也。

司射作上耦取矢。﹝作之者﹐還當上耦﹐如作射。﹞

﹝疏﹞「司射」至「取矢」。

○注「作之」至「作射」。

○釋曰﹕案上文司射作射之時左還﹐當上耦西面作上耦射。今作取矢亦如之﹐故云「還當上耦如作射」。

司射反位﹐上耦揖進﹐當北面揖﹐及揖。﹝當﹐正南之東西。﹞

﹝疏﹞「司射」至「揖」。

○注「當」至「東西」。

○釋曰﹕此上耦發位東行時﹐一南一北並行。及將至南﹐下耦在南﹐稍進﹐當前南﹐俱北面揖﹐其時上射稍西﹐下射稍東﹐東西相當﹐故云「當正南之東西」也。

上射東面﹐下射西面。上射揖進﹐坐﹐橫弓﹐卻手自弓下取一个﹐兼諸付﹐順羽﹐且興﹐執弦而左還﹐退反位﹐東面揖。﹝橫弓者﹐南踣弓也。卻手由弓下取矢者﹐以左手在弓表﹐右手從裏取之﹐便也。兼並矢於付﹐當順羽﹐旣又當執弦也。順羽者﹐手放而下﹐備不整理也。不言毋周﹐在阼非君﹐周可也。﹞

﹝疏﹞「上射」至「面揖」。

○注「橫弓」至「可也」。

○釋曰﹕言「順羽且興」者﹐謂以右手順羽之時則興﹐故云且興也。言「左還」者﹐以左手向外而西回。「東面揖」者﹐揖下射﹐使取矢也。云「橫弓者﹐南踣弓也」者﹐覆左手以執弓﹐卻右手以取矢便﹐故知不北踣弓也。云「以左手在弓表」者﹐表﹐弓背也﹐覆手以執背﹐故云左手在弓表。云「右手從裏取之﹐便也」者﹐覆手在表執弓﹐右手在裏取矢﹐故云便也。云「不言毋周﹐在阼非君﹐周可也」者﹐案《大射》云「左旋﹐毋周﹐反面揖。」鄭注云「左還﹐反其位。毋周﹐右還而反東面也。君在阼﹐還周則下射將背之。」此直云左還反位﹐不言毋周﹐明還周可也。鄭云下射將背之﹐則上射背左還﹐毋周也。

下射進﹐坐﹐橫弓﹐覆手自弓上取一个﹐興﹐其他如上射。﹝覆手由弓上取矢者﹐以左手在弓裏﹐右手從表取之﹐亦便。﹞

﹝疏﹞「下射」至「上射」。

○注「覆手」至「亦便」。

○釋曰﹕云「以左手在弓裏﹐右手從表取之﹐亦便」者﹐上射在西雲南踣弓﹐此不云踣弓﹐則亦南踣弓。知者﹐以其亦用左手執弓﹐覆右手取矢﹐則執弓卻左手可知。旣仰左手向上執弓而南踣﹐故用右手弓上向下取矢﹐亦便也。

旣拾取乘矢﹐揖﹐皆左還﹐南面揖﹐皆少進﹐當南﹐皆左還﹐北面﹐三挾一个。﹝南﹐鄕當之位。﹞

﹝疏﹞「旣拾」至「一个」。

○注「南」至「之位」。

○釋曰﹕云「南﹐鄕當之位」者﹐上云進當北面揖﹐今至此位﹐皆還北面也。

揖﹐皆左還﹐上射於右。﹝上射轉居右﹐便其反位也。下射左還﹐少南行﹐乃西面。﹞

﹝疏﹞「揖皆」至「於右」。

○注「上射」至「西面」。

○釋曰﹕云「上射轉居右﹐便其反位也」者﹐此決射時升降﹐上射皆居左。彼自堂西﹐不復庭位故也。此復庭位﹐故上射轉在右﹐是以鄭云便其反位也。云「下射左還﹐少南行﹐乃西面」者﹐以其初北面時﹐東西相當﹐今西行﹐宜並﹐故下射少南行﹐乃西面取並行故也。

與進者相左﹐相揖﹐反位。﹝相左皆由進者之北。﹞

﹝疏﹞「與進」至「反位」。

○注「相左」至「之北」。

○釋曰﹕云「由進者之北」者﹐以其進取矢者東行﹐此則西行﹐由進者之北則得相左也。

三耦拾取矢﹐亦如之。後者遂取誘射之矢﹐兼乘矢而取之﹐以授有司於西方﹐而後反位。﹝取誘射之矢﹐挾五个﹐弟子逆受於東面位之後。﹞

﹝疏﹞「三耦」至「反位」。

○注「取誘」至「之後」。

○釋曰﹕云「三耦拾取矢亦如之」者﹐上云三耦之中﹐上耦外而言之。云「取誘射之矢﹐挾五个」者﹐以其前拾取矢皆進三挾一个﹐乃反位。此則先取四矢﹐亦三挾一个﹐乃並取誘射四矢﹐兼挾之﹐故五个也。云「弟子逆受於東面位之後」者﹐弟子卽納射器者﹐因畱主授受於堂西西方﹐今見下耦將司射矢來向位﹐仍西面﹐弟子卽往逆受之訖﹐下射乃反東面﹐故云「授有司於西方而後反位」﹐謂反向東面位﹐是以鄭亦云「弟子逆受於東面位之後」也。

眾賓未拾取矢﹐皆袒﹑決﹑遂﹐執弓﹐三挾一个﹐由堂西進﹐繼三耦之南而立﹐東面﹐北上﹐大夫之耦爲上。﹝未猶不也。眾賓不拾者﹐未射﹐無上矢也。言此者﹐嫌眾賓三耦同倫﹐初時有射者﹐後乃射有拾取矢﹐禮也。﹞

﹝疏﹞「眾賓」至「爲上」。

○注「未猶」至「禮也」。

○釋曰﹕云「未猶不也」者﹐若言未﹐謂此第一番初時﹐未有拾取矢﹐禮以其第一番惟有三耦射﹐無賓射法﹐不得云未。是以轉爲不以其全﹐不拾取矢也。云「言此者﹐嫌眾賓三耦同倫﹐初時有射」者﹐此解經云眾賓不拾之意有此嫌﹐故明之。云「後乃射有拾取矢﹐禮也」者﹐據第三番眾賓乃射﹐自然有上拾取矢禮﹐後文見之也。

司射作射如初﹐一耦揖升如初。司馬命去侯﹐獲者許諾。司馬降﹐釋弓反位。司射猶挾一个﹐去撲﹐與司馬交於階前﹐升﹐請釋獲於賓。﹝猶﹐有故之辭。司射旣誘射﹐恆執弓挾矢以掌射事﹐備尙未知﹐當教之也。今三耦卒射﹐眾足以知之矣。猶挾之者﹐君子不必也。﹞

﹝疏﹞「司射」至「於賓」。

○注「猶有」至「必也」。

○釋曰﹕自此盡「共而俟」﹐論第二番射之事。案《大射》第二番射﹐司馬命去侯云如初。此司馬命去侯﹐不言如初者﹐此臣禮﹐威儀省。司馬初命去侯時﹐獲者許諾﹐聲不絕﹐以至於乏。再番﹑三番命去侯﹐獲者直許諾﹐無不絕聲﹐故不言如初。《大射》君禮﹐威儀多﹐故第二番與前同﹐獲者以宮商趨之﹐故言如初。於第三番禮殺﹐復不以宮商﹐直許諾﹐又不得言如初。云「今三耦卒射﹐眾足以知之矣。猶挾矢者﹐君子不必也」者﹐三耦教射者﹐三耦卒射﹐眾賓足知射禮﹐猶挾矢教之者﹐君子不必也者。案《論語》孔子云君子「無必﹑無固﹑無我」﹐以不必卽知﹐故仍教之。

賓許﹐降﹐撲﹐西面立於所設中之東﹐北面命釋獲者設中﹐遂視之。﹝視之﹐當教之。﹞

﹝疏﹞「賓許」至「視之」。

○注「視之當教之」。

○釋曰﹕云「當教之」者﹐謂教其釋﹐安置左右﹐及數告勝負之事﹐亦教之也。

釋獲者執鹿中﹐一人執以從之。﹝鹿中﹐謂射於謝也﹐於庠當兕中。﹞

﹝疏﹞「釋獲」至「從之」。

○注「鹿中」至「兕中」。

○釋曰﹕以州長是士﹐射於榭﹔鄕大夫是大夫﹐爲之射於庠。下記云「士則鹿中﹐大夫兕中」﹐故云「鹿中謂射於榭也﹐於庠當兕中也」。

釋獲者坐設中﹐南當﹐西當西序﹐東面﹐興受﹐坐實八於中﹐橫委其餘於中西﹐南末。興﹐共而俟。﹝興還北面受﹐反東面實之。﹞

﹝疏﹞「釋獲」至「而俟」。

○注「興還」至「實之」。

○釋曰﹕云「設中﹐南當」﹐南北節﹐西當西序﹐東西節。云「興還北面受﹐反東面實之」者﹐以其所納射器皆在堂西﹐執中與﹐皆從堂西來﹐向西序之南﹐南面﹐執中者旣東面坐﹐設訖﹐興﹐還向北面受﹐回向東面實之也。

司射遂進﹐由堂下﹐北面命曰「不貫不釋。」﹝貫猶中也。不中正不釋也。古文貫作關。﹞

﹝疏﹞「司射」至「不釋」。

○注「貫猶」至「作關」。

○釋曰﹕言「不貫」者﹐以其以布爲侯﹐故中者貫穿布侯﹐故以中爲貫也。是以鄭云貫猶中也。中則貫也。

上射揖。司射退反位。釋獲者坐取中之八﹐攺實八於中﹐興﹐執而俟。﹝執所取。﹞

﹝疏﹞「上射」至「而俟」。

○注「執所取」。

○釋曰﹕八者﹐人四矢﹐一耦八矢。𨿽不知中否﹐要須一矢則一﹐攺實八﹐擬後來者用之。

乃射。若中﹐則釋獲者坐而釋獲﹐每一个釋一。上射於右﹐下射於左﹐若有餘﹐則反委之。﹝委余﹐禮尙異也。委之﹐合於中西。﹞

﹝疏﹞「乃射」至「委之」。

○注「委余」至「中西」。

○釋曰﹕云「上射於右﹐下射於左」者﹐以釋者東面爲正﹐依投壺禮﹐賓黨於右﹐主黨於左﹐是以上射於右﹐賓黨也﹔下射於左﹐主黨也。云「委余﹐禮尙異也」者﹐手中余未知有幾﹐不可盡中所有﹐余亦得於後釋﹐要委余於地﹐別取中內八者﹐禮尙異﹐故不用餘者。云「委之﹐合於中西」者﹐法多少視射人多少不定﹐要橫委其餘於中西﹐手中餘者與之合也。

又取中之八﹐攺實八於中﹐興﹐執而俟。三耦卒射。

賓﹑主人﹑大夫揖﹐皆由其階降﹐揖。主人堂東袒﹑決﹑遂﹐執弓﹐三挾一年。賓於堂西亦如之。皆由其階﹐階下揖﹐升堂揖。主人爲下射﹐皆當其物﹐北面揖﹐及物揖﹐乃射。卒﹐南面揖﹐皆由其階﹐階上揖﹐降階揖。賓序西﹐主人序東﹐皆釋弓﹐說決﹑拾﹐襲﹐反位﹐升﹐及階揖﹐升堂揖﹐皆就席。﹝或言堂﹐或言序﹐亦爲庠謝互言也。賓主人射﹐大夫止於堂西。﹞

﹝疏﹞「又取」至「就席」。

○注「或言」至「堂西」。

○釋曰﹕上云「榭則鉤楹內」﹐謂射於榭者也﹔「堂則由楹外」﹐謂射於庠者也。此當有鄕大夫射於庠﹐亦有州長射於序﹐故互見其義。互言者﹐今袒﹑決﹑遂﹐則言堂東西﹐見在庠﹐在榭亦然。釋弓說決﹑拾﹐則言序東﹑序西﹐序則榭也﹐在庠亦然。故言互言之﹐周公省文﹐欲兩見之也。云「大夫止於堂西」者﹐上賓﹑主人﹑大夫俱降﹐無堂西之文﹐下云大夫袒﹑決﹑遂﹐就其耦﹐故知此時止於堂西﹐故記云「大夫降﹐立於堂西以俟射」也。

大夫袒﹑決﹑遂﹐執弓﹐三挾一个﹐由堂西出於司射之西﹐就其耦。大夫爲下射﹐揖進﹐耦少退。揖如三耦。及階﹐耦先升。卒射﹐揖如升射﹐耦先降。降階﹐耦少退。皆釋弓於堂西﹐襲。耦遂止於堂西﹐大夫升就席。﹝耦於庭﹐不並行﹐尊大夫也。在堂如上射之儀﹐近其事﹐得申。﹞

﹝疏﹞「大夫」至「就席」。

○注「耦於」至「得申」。

○釋曰﹕言「在堂如上射之儀」者﹐謂耦先升﹐是如上射身先升法﹐以其近射事﹐故得申也。

眾賓繼射﹐釋獲皆如初。司射所作﹐惟上耦。﹝於是言惟上耦者﹐嫌賓﹑主人射亦作之。《大射》三耦卒射﹐司射請於公及賓。﹞

﹝疏﹞「眾賓」至「上耦」。

○注「於是」至「及賓」。

○釋曰﹕云「於是言惟上耦者﹐嫌賓﹑主人射亦作之」﹐鄭言此者﹐若二耦射﹐下卽言所作惟上耦﹐則賓﹑主人射作之未可知﹐故於眾賓射訖乃言此﹐明賓﹑主射不作可知﹐故於此乃言「所作惟上耦」﹐明除賓﹑主矣。故鄭云「於是言惟上耦﹐嫌賓主射亦作之。」引《大射》者﹐公尊﹐公與賓射﹐不作直請﹐記云「賓﹑主人射﹐則司射擯升降。」是𨿽不作﹐猶爲擯相之﹐但不請也。

卒射﹐釋獲者遂以所執余獲﹐升自西階﹐盡階﹐不升堂﹐告於賓曰「左右卒射。」降﹐反位﹐坐委余獲於中西﹐興﹐共而俟。﹝司射不告卒射者﹐釋獲者於是有事﹐宜終之也。余獲﹐余也﹐無餘則空手耳。俟﹐俟數也。﹞

﹝疏﹞「卒射」至「而俟」。

○注「司射」至「數也」。

○釋曰﹕云「宜終之也」者﹐決前番射﹐司射告卒射﹐此二番射不告卒﹐使獲者告﹐是宜終之也。云「余獲﹐余」者﹐一耦不必盡中﹐故有餘也。云「無餘則空手耳」者﹐或賓﹑主八矢盡中﹐釋八﹐故空手告也。

司馬袒﹑決﹐執弓升﹐命取矢﹐如初。獲者許諾﹐以旌負侯﹐如初。司馬降﹐釋弓﹐反位。弟子委矢﹐如初。大夫之矢﹐則兼束之以茅﹐上握焉。﹝兼束大夫矢﹐優之﹐是以不拾也。束於握上﹐則兼取之﹐順羽便也。握﹐謂中央也。不束主人矢﹐不可以殊於賓也。言大夫之矢﹐則矢有題識也。肅愼氏貢椐矢﹐銘其括。今文上作尙。﹞

﹝疏﹞「司馬」至「握馬」。

○注「兼束」至「作尙」。

○釋曰﹕自此盡「司馬乘矢」﹐論取矢之事。云「束於握上﹐則兼取之﹐順羽便也」者﹐握上則兼取之順持之處﹐全束於握之上﹐取持於中央﹐握之向下順羽便﹐故乘矢總束之也。云「不束主人矢﹐不可以殊於賓也」者﹐主人鄕大夫﹐則是大夫官當束之﹐不敢殊別於賓﹐若主人是州長﹐則士自然不束也。肅愼氏者﹐《國語》文。引之者﹐證矢有題識﹐以有題識﹐故束者得知是大夫之矢也。

司馬乘矢如初。

司射遂西階西﹐釋弓﹐去撲﹐襲﹐進由中東﹐立於中南﹐北面視。﹝釋弓去撲﹐射事已。﹞

﹝疏﹞「司馬」至「視」。

○注「釋弓」至「事已」。

○釋曰﹕凡言「遂」者﹐因上事。司射於上無事﹐而言「遂」者﹐以司射與司馬遞行事﹐今以司馬進乘矢﹐司射遂西階西﹐釋弓去撲也。云「射事已」﹐此始再番射未已﹐而言已者﹐前番不釋獲﹐今據第二釋獲之﹐功成則爲已﹐是以下記云「司射釋弓矢﹐視﹐與獻釋獲者釋弓矢。」注云「惟此二事﹐休武主文。」休武者﹐射訖數﹐主文者﹐洗爵獻釋獲者是也。

釋獲者東面於中西坐﹐先數右獲。﹝固東面矣﹐復言之者﹐爲其少南就右獲。﹞

﹝疏﹞「釋獲」至「右獲」。

○注「固東」至「右獲」。

○釋曰﹕釋獲者在中西東面。釋之時﹐賓黨於右﹐主黨於左。今將數﹐宜就之﹐是以少南就右獲﹐更東面也。

二爲純。﹝純猶全也。耦陰陽。﹞

﹝疏﹞「二爲純」。

○注「純猶」至「陰陽」。

○釋曰﹕云「耦陰陽」者﹐陰陽對合﹐故二爲耦陰陽也。

一純以取﹐實於左手﹐十純則縮而委之。﹝縮﹐從也。於數者東西爲從。古文縮皆爲蹙。﹞

﹝疏﹞注「縮從」至「爲蹙」。

○釋曰﹕凡言「從」﹑「橫」者﹐南北爲從﹐東西爲橫。今釋者東面而言從橫﹐則據數東爲正﹐是以東西者爲從﹐南北者爲橫﹐故鄭云「於數者東西爲從」也。

每委異之。﹝易校數。﹞

有餘純﹐則橫於下。﹝又異之也﹐自近爲下。﹞

﹝疏﹞「有餘」至「於下」。

○釋曰﹕此則以南北爲橫也。

一爲奇﹐奇則又縮諸純下。﹝奇猶虧也。又從之。﹞

興﹐自前左﹐東面。﹝起由中東就左獲﹐少北於故﹐東面鄕之。﹞

﹝疏﹞注「少北」至「鄕之」。

○釋曰﹕云「少北於故」﹐故則右也。又移至左之後﹐東面鄕之﹐是以云少北於故。

坐﹐兼斂﹐實於左手﹐一純以委﹐十則異之。﹝變於右。﹞

﹝疏﹞注「變於右」。

○釋曰﹕云「變於右」者﹐右則一一取之於地﹐實於左手。此則總斂於左手﹐一一取之於左手﹐委於地是變也。必變之者﹐禮以變爲敬也。

其餘如右獲。﹝謂所縮所橫。﹞

司射復位﹐釋獲者遂進取賢獲﹐執以升﹐自西階﹐盡階﹐不升堂﹐告於賓。﹝賢獲﹐勝黨之也。齊之而取其餘。﹞

﹝疏﹞「司射」至「於賓」。

○注「賢獲」至「其餘」。

○釋曰﹕云「齊之而取其餘」者﹐解經「取賢獲」﹐以爲獲﹐以其唱獲則釋﹐故名爲獲。左右數齊﹐有餘則賢獲﹐故以告也。

若右勝﹐則曰「右賢於左」。若左勝﹐則曰「左賢於右」。以純數告。若有奇者﹐亦曰奇。﹝賢猶勝也。言賢者﹐射之以中爲俊也。假如右勝﹐告曰右賢於左﹐若干純﹑若干奇。﹞

﹝疏﹞「若右」至「曰奇」。

○注「賢猶」至「幹奇」。

○釋曰「若干」者﹐數不定之辭。凡數法﹐一二已上得稱若干﹐奇則一也﹐一外無若干。鄭亦言若干者﹐因純有若干﹐奇亦言若干﹐奇言若干者﹐衍字也。

若左右鈞﹐則左右皆執一以告﹐曰「左右鈞。」降復位﹐坐﹐兼斂﹐實八於中﹐委其餘於中西﹐興﹐共而俟。

﹝疏﹞「若左」至「而俟」。

○釋曰﹕此將爲第三番射﹐故豫設之。或實或委﹐一如前法也。

司射堂西﹐命弟子設丰。﹝將飲不勝者﹐設丰所以承其爵也。丰形蓋似豆而卑。﹞

﹝疏﹞「司射」至「設丰」。

○注「將飲」至「而卑」。

○釋曰﹕自此盡「徹丰與觶」﹐論罰爵之事。云「設丰所以承其爵也」者﹐案《燕禮》君尊有丰﹐此云承爵﹐丰則兩用之。《燕禮》注﹕「丰形似豆﹐卑而大。」此不言大﹐彼以承尊﹐故言大。此承爵﹐不言大﹐或小耳。

弟子奉丰升﹐設於西楹之西﹐乃降。勝者之弟子洗觶﹐升酌﹐南面坐奠於丰上。降﹐袒執弓﹐反位。﹝勝者之弟子﹐其少者也。耦不酌﹐下無能也。酌者不授爵﹐略之也。執弓反射位﹐不俟其黨﹐已酌有事。﹞

﹝疏﹞「弟子」至「反位」。

○注「勝者」至「有事」。

○釋曰﹕知弟子是「少者」﹐以其執弟子禮使令﹐故知少者也。云「執弓反射位﹐不待其黨﹐已酌有事」者﹐以此弟子由堂西﹐固在射賓中矣。黨卽眾賓是也。案下文「三耦及眾射者皆與其耦進﹐立於射位」﹐今酌者不待其黨與俱進﹐而先反射位者﹐由已酌酒有事訖﹐其黨未得司射命﹐又無事﹐不得共酌者同就射位﹐故酌者先得反射位也。

司射遂袒執弓﹐挾一个﹐撲﹐北面於三耦之南﹐命三耦及眾賓勝者﹕「皆袒﹑決﹑遂﹐執張弓。﹝執張弓﹐言能用之也。右手執弦﹐如卒射。﹞

﹝疏﹞「司射」至「張弓」。

○注「執張」至「卒射」。

○釋曰﹕云「右手執弦﹐如卒射」者﹐上文卒射﹐執弓不挾﹐右執弦﹐矢盡故也。此非卒射﹐亦執張弓﹐爲無矢亦右執弦也﹐故注云如卒射。

不勝者皆襲﹐說決拾﹐左手﹐右加弛弓於其上﹐遂以執付。﹝固襲說決拾矣﹐復言之者﹐起勝者也。執弛弓﹐言不能用之也。兩手執付﹐又不得執弦。﹞

﹝疏﹞注「固襲」至「執弦」。

○釋曰﹕云「固襲說決拾矣」者﹐謂前降堂時旣襲﹐說決拾矣。云「起勝者也」者﹐謂至此復言不勝者﹐謂以此襲說決拾﹐以不能用也﹐起發勝者袒決遂﹐能用也。云「兩手執付﹐又不得執弦」者﹐上勝者言執張弓﹐如卒射﹐則左手執弓﹐右手執弦﹐此則云執付﹐明仰弓於左手之上﹐執付橫之﹐而不得執弦﹐則宜右手共執弓付﹐故云兩手執付又不得執弦也。

司射先反位。﹝居前俟所命來。﹞

﹝疏﹞「司射先反位」。

○注「居前俟所命來」。

○釋曰﹕云「居前俟所命來」者﹐以眾射者皆止於堂西﹐未向射位﹐而司射先反位﹐於下文眾耦等乃來就射位﹐是得命卽來﹐故云俟所命來也。來訖﹐司射乃作之也。

三耦及眾射者皆與其耦進立於射位﹐北上。司射作升飲者﹐如作射。一耦進﹐揖如升射﹐及階﹐勝者先升﹐升堂﹐少右。﹝先升﹐尊賢也。少右﹐辟飲者也﹐亦相飲之位。﹞

﹝疏﹞「三耦」至「少右」。

○注「先升」至「之位」。

○釋曰﹕云「少右﹐辟飲者也」者﹐以其丰於西楹之西﹐正當西階﹐飲者升﹐少西﹐又當辟丰上之爵﹐故云少右辟飲酒也。云「亦相飲之位」者﹐以其相飲者皆北面於西階﹐授者在東﹐飲者在西﹐故云亦相飲之位。

不勝者進﹐北面坐取丰上之觶﹐興﹐少退﹐立卒觶﹐進﹐坐奠於丰下﹐興﹐揖。﹝立卒觶﹐不祭不拜﹐受罰爵﹐不備禮也。右手執觶﹐左手執弓。﹞

﹝疏﹞注「右手」至「執弓」。

○釋曰﹕此無正文﹐以祭禮皆左手執爵﹐用右手以祭﹐故知此亦用左手執弓﹐右手執觶可知也。

不勝者先降。﹝後升先降﹐略之﹐不由次。﹞

﹝疏﹞注「後升」至「由次」。

○釋曰﹕此對射時﹐升降皆有上射在先﹐今後升先降﹐故云「略之不由次第」也。

與升飲者相左﹐交於階前﹐相揖﹐出於司馬之南﹐遂堂西﹐釋弓﹐襲而俟。﹝俟復射。﹞

﹝疏﹞注「俟復射」。

○釋曰「待復射」者﹐謂待第三番射也。

有執爵者。﹝主人使贊者代弟子酌也。於旣升飲而升自西階﹐立於序端。﹞

﹝疏﹞「有執爵者」。

○注「主人」至「序端」。

○釋曰﹕以初使勝黨弟子酌酒於丰上以發首﹐故使弟子。今云「有執爵者」﹐明主人使贊者代弟子酌於丰上﹐以次至終也。贊者﹐謂主人之賤不射者。此則《鄕飲酒》云「主人之贊者」之類也。云「於旣升飲而升自西階﹐立於序端」者﹐謂於上耦旣飲訖﹐贊者乃升自西階﹐酌訖﹐奠於丰上﹐如下文贊者卽立於序端。立於序端﹐文出於《大射》也。

執爵者坐取觶﹐實之﹐反奠於丰上。升飲者如初。﹝每者輒酌﹐以至於徧。﹞

﹝疏﹞「執爵」至「如初」。

○注「每者」至「於徧」。

○釋曰﹕云「執爵者坐取觶﹐實之」者﹐謂初飲訖﹐反奠於丰上﹐贊者取此觶實之﹐反奠於丰上。云「升飲者如初」﹐已下皆如初﹐故鄭云「每者輒酌﹐以至於徧」也。

三耦卒飲。賓﹑主人﹑大夫不勝﹐則不執弓﹐執爵者取觶﹐降洗﹐升實之﹐以授於席前。﹝優尊也。﹞受觶﹐以西階上﹐北面立飲。﹝受罰爵者﹐不宜自尊別。﹞卒觶﹐授執爵者﹐反就席。大夫飲﹐則耦不升。﹝以賓主人飲﹐耦在上﹐嫌其升。﹞若大夫之耦不勝﹐則亦執弛弓﹐特升飲。﹝尊者可以孤﹐無能對。﹞眾賓繼飲﹐射爵者辯﹐乃徹丰與觶。﹝徹猶除也。設丰者反丰於堂西﹐執爵者反觶於篚。﹞

司馬洗爵﹐升實之以降﹐獻獲者於侯。﹝鄕人獲者賤﹐明其主以侯爲功得獻也。﹞

﹝疏﹞「司馬」至「於侯」。

○注「鄕人」至「獻也」。

○釋曰﹕自此「盡負侯而俟」﹐論司馬獻獲者之節。云「鄕人獲者賤﹐明其主以侯爲功得獻也」者﹐案《大射》云「司馬正洗散﹐遂實爵﹐獻服不。服不侯西北三步﹐北面拜受爵。」注云「近其所爲獻。」彼國君禮﹐使服不士官唱獲﹐故就其所爲唱獲獻之。此鄕人獲者賤﹐故獻於侯﹐明以侯爲功得獻也。

薦脯醢﹐設折俎﹐俎與薦皆三祭。﹝皆三祭﹐爲其將祭侯也﹐祭侯三處也。﹞

﹝疏﹞「薦脯」至「三祭」。

○注「皆三」至「處也」。

○釋曰「三處」者﹐下文右與左﹑中是也。

獲者負侯﹐北面拜受爵﹐司馬西面拜送爵。﹝負侯﹐負侯中也。拜送爵不同面者﹐辟正主也。其設薦俎﹐西面錯﹐以南爲上。爲受爵於侯﹐薦之於位。古文曰再拜受爵。﹞

﹝疏﹞「獲者」至「送爵」。

○注「負侯」至「受爵」。

○釋曰﹕知「負侯中」者﹐以下云右个﹐又左个﹐後言中﹐明先居中可知。云「拜送爵不同面者﹐辟正主也」者﹐案上文正主獻賓﹑獻眾賓皆北面﹐與受獻者同面﹐今此與受獻不同面﹐故云辟正主也。云「其設薦俎﹐西面錯﹐以南爲上」者﹐獲者據文東面﹐而云西面錯﹐據設人而言。以南爲上者﹐《特牲》《少牢》東面籩豆﹐皆以南方爲上﹐故知此亦然。云「受爵於侯﹐薦之於位」者﹐此云「負侯﹐北面拜受爵」﹐是受爵於侯。云「薦之於位」者﹐下云「左个之西北三步東面設薦」﹐是薦之於位也。若然﹐不薦亦在侯者﹐以其酒在人首﹐可得就侯獻獲者﹐薦乃設之於地。若與酒俱在侯所﹐則正祭侯何名獻獲也﹖若《大射》﹐則獻與薦俱在乏﹐乃侯祭之﹐君禮﹐與此異也。

獲者執爵﹐使人執其薦與俎從之﹐右个﹐設薦俎。﹝獲者以侯爲功﹐是以獻焉。人﹐謂主人贊者﹐上設薦俎者也。爲設籩在東﹐豆在西﹐俎當其北也。言使設﹐新之。﹞

﹝疏﹞「獲者」至「薦俎」。

○注「獲者」至「新之」。

○釋曰﹕此將祭侯也。云「獲者以侯爲功﹐是以獻焉」者﹐以獲者卑賤﹐因侯有功乃得獻﹐今還以得獻之酒獻侯﹐故云是以獻也。云「人﹐謂主人贊」者﹐以其前使爲獲者設薦俎﹐是主人之贊者﹐今還使之設薦俎﹐故知人是主人贊者。知「籩在東﹐豆在西﹐俎當其北也」者﹐以其侯以北面爲正﹐依《特牲》《少牢》皆籩在右﹐故知籩在東﹐右廂﹔豆在西﹐左廂可知也。云「言使設﹐新之」者﹐鄭意嫌更使人設之﹐其實薦此者仍前人﹐而云使人設薦俎﹐示新之而已﹐故云言使設也。

獲者南面坐﹐左執爵﹐祭脯醢﹐執爵興﹐取肺﹐坐祭﹐遂祭酒。﹝爲侯祭也﹐亦二手祭酒反注﹐如《大射》。﹞

﹝疏﹞「獲者」至「祭酒」。

○注「爲侯」至「大射」。

○釋曰﹕此正祭侯﹐故獲者南面鄕侯祭﹐故鄭云「爲侯祭也」。云「亦二手祭酒反注﹐如《大射》」者﹐案《大射》云「獲者左執爵﹐又祭薦俎﹐二手祭酒。」鄭注云「二手祭酒者﹐南面於俎之北﹐當爲侯祭於豆﹐爵反注﹐爲一手不能正也。此薦俎之設﹐如於北面人焉。」此祭亦然﹐故云如《大射》也。

興﹐左个﹐中皆如之。﹝先祭左个﹐後中者﹐以外卽之﹐至中﹐若神在中也。﹞

左个之西北三步﹐東面設薦﹑俎。獲者薦右東面立飲﹐不拜旣爵。﹝不就乏者﹐明其享侯之餘也。立飲薦右﹐近司馬﹐於是司馬北面。﹞

﹝疏﹞「左个」至「旣爵」。

○注「不就」至「北面」。

○釋曰﹕云「不就乏者﹐明其享侯之餘也」者﹐若就乏﹐則己所當得﹐今不就乏近侯者﹐明享侯之餘。云「立飲於薦右﹐近司馬」者﹐解在薦右之意也。知「於是司馬北面」者﹐此約獻釋獲者司射之位﹐案下文司射獻釋獲者﹐「釋獲者薦右東面拜受爵﹐司射北面拜送爵」﹐故知此時司馬亦北面也。若然﹐釋獲者在司射之西﹐北面﹐立飲﹐此獲者不北面飲者﹐案《大射》注﹕「此受獻之位也﹐不北面者﹐嫌爲侯卒爵。」此亦然﹐故不北面也。

司馬受爵﹐奠於篚﹐復位。獲者執其薦﹐使人執俎從之﹐辟設於乏南。﹝遷設薦俎就乏﹐明己所得禮也。言辟之者﹐不使當位﹐辟舉旌﹐偃旌也。設於南﹐右之也。凡他薦俎﹐皆當其位之前。﹞

﹝疏﹞「司馬」至「乏南」。

○注「遷設」至「之前」。

○釋曰﹕云「遷設薦俎就乏﹐明己所得禮也」者﹐前設近侯﹐見享侯之餘﹐此近乏者﹐乏者﹐己所有事之處﹐遷近乏﹐是明其己所得禮故也。云「設於南﹐右之也」者﹐以右取之便也。云「凡他薦俎﹐皆當其位之前」者﹐言「凡」﹐見廣解薦處﹐謂凡燕及食並祭祀之薦俎﹐皆當其位之前﹐惟此與《大射》獲者與釋獲者薦俎辟設﹐不當前也。

獲者負侯而俟。

﹝疏﹞「獲者負侯而俟」。

○釋曰﹕獲者旣受獻﹐負侯而俟第三番射也。

司射階西﹐釋弓矢﹐去撲﹐說決﹑拾﹐襲﹐洗﹐洗爵﹐升實之﹐以降﹐獻釋獲者於其位﹐少南。薦脯醢﹐折俎﹐有祭。﹝不當其位﹐辟中。﹞

﹝疏﹞「司射」至「有祭」。

○注「不當其位辟中」。

○釋曰﹕自此盡「反位」﹐論司射獻釋獲之事。此薦脯醢及折俎有肺祭一﹐與獻獲者同。但彼三祭﹐此一祭爲異也。一祭者﹐亦薦有祭肺。俎有祭肺﹐以爲將食而祭﹐故言「有祭」也。云「不當其位﹐辟中」者﹐以釋獲者位在中西﹐故獻之於其位少南﹐所以辟中也。

釋獲者薦右東面拜受爵﹐司射北面拜送爵。釋獲者就其薦坐﹐左執爵﹐祭脯醢﹐興﹐取肺﹐坐祭﹐遂祭酒﹐興﹐司射之西﹐北面立飲﹐不拜旣爵。司射受爵﹐奠於篚。釋獲者少西辟薦﹐反位。﹝辟薦少西之者﹐爲復射妨司射視也﹐亦辟俎。﹞

﹝疏﹞「釋獲」至「反位」。

○注「辟薦」至「辟俎」。

○釋曰﹕云「亦辟俎」者﹐上獻獲者訖﹐獲者執其薦﹐使人執俎從之﹐設於乏南。此釋獲者受獻訖﹐釋獲者少西辟薦﹐不云辟俎﹐亦辟俎與獲者同可知﹐故云亦辟俎也。

司射堂西﹐袒﹑決﹑遂﹐取弓於階西﹐挾一个﹐撲﹐以反位。﹝爲將復射。﹞

﹝疏﹞「司射」至「反位」。

○注「爲將復射」。

○釋曰﹕自此盡「反位」﹐論將爲下番射作之﹐使拾取矢之事。

司射去撲﹐倚於階西﹐升﹐請射於賓﹐如初。賓許。司射降﹐撲﹐由司馬之南堂西﹐命三耦及眾賓﹕「皆袒﹑決﹑遂﹐執弓﹐就位。」﹝位﹐射位也。不言射者﹐以當序取矢。﹞

﹝疏﹞「司射」至「就位」。

○注「位射」至「取矢」。

○釋曰﹕云「位﹐射位」者﹐知是射者﹐下云「各以其耦反於射位」﹐故知此是射位在司射之西南東面者也。云「不言射位者﹐以當序取矢」者﹐以此當次序拾取矢射﹐故不言射位也。

司射先反位。﹝言先三耦及眾賓也。旣命之﹐卽反位﹐不俟之也。不言先三耦﹐未有拾取矢位﹐無所先。﹞

﹝疏﹞「司射先反位」。

○注「言先」至「所先」。

○釋曰﹕言「先三耦及眾賓也」者﹐此下有三耦及眾賓﹐故知先三耦及眾賓也。云「不言先三耦﹐未有拾取矢位﹐無所先」者﹐案前第二番將射﹐命三耦拾取矢﹐司射反位﹐不言先﹐未有位﹐無所先﹐故決之。第二番無位者﹐以司射之西南有三耦射位﹐至再番司射反於故位﹐三耦將移於司馬之西南﹐拾取矢之位﹐未往之時﹐末有故位﹐三耦旣無故位﹐故司射不得言先﹐故以此決之也。凡射﹐大射與鄕射各有三位﹐此鄕射無次﹐有堂西取弓矢﹐袒﹑決﹑遂及比耦之位﹔又有三耦射位﹐在司射位西南﹔又有拾取矢及再番射位﹐是三位。《大射》有次﹐次內有袒﹑決﹑遂取弓矢之位﹔又有堂東次比耦之位﹔又有射位﹐並拾取矢之位﹐是亦有三位。但君臣禮異﹐故位事不同也。

三耦及眾賓皆袒﹑決﹑遂﹐執弓﹐各以其耦進﹐反於射位。﹝以猶與也。今文以爲與。﹞

﹝疏﹞「三耦」至「射位」。

○注「以猶與也」。

○釋曰﹕訓以爲與者﹐《春秋》之義﹐能東西之曰以。若存以字﹐謂言尊卑不同﹐任意以之﹐故轉爲與﹐則平敵之義也。

司射作拾取矢。三耦拾取矢如初﹐反位。賓﹑主人﹑大夫降揖如初。主人堂東﹐賓堂西﹐皆袒﹑決﹑遂﹐執弓﹐皆進階前揖。﹝南面相俟而揖行也。﹞

﹝疏﹞「司射」至「前揖」。

○注「南面」至「行也」。

○釋曰﹕言「南面」者﹐謂賓主各於堂東西﹐南面立相待。言「揖行」者﹐謂各於堂上北面相見而揖﹐揖訖﹐行向也。

及揖﹐拾取矢如三耦。﹝及﹐當東西也。主人西面﹐賓東面﹐相揖拾取矢。不北面揖﹐由便也。﹞

﹝疏﹞「及」至「三耦」。

○注「及」至「便也」。

○釋曰﹕云「及﹐當東西也」者﹐賓主出堂東西相見﹐揖訖﹐東西行至所也。云「不北面揖﹐由便也」者﹐決三耦及眾賓皆於南北面揖﹐及揖。此則無﹐南北面揖﹐賓主各由東西便故也。

卒﹐北面三挾一个。﹝亦於三耦爲之位。﹞

﹝疏﹞「卒北」至「一个」。

○注「亦於三耦爲之位」。

○釋曰﹕經云「三挾一个」﹐與上三耦取矢訖﹐三挾一个同﹐又同處﹐故云「亦於三耦爲之位」也。

揖退。﹝皆已揖左還﹐各由其塗反位。﹞

﹝疏﹞「揖退」。

○注「皆已」至「反位」。

○釋曰﹕云「皆已揖左還﹐各由其塗反位」者﹐謂賓主北面揖退之時﹐賓主皆左還﹐相背各向堂塗﹐反堂東西之位。知左還者﹐約上三耦也。

賓堂西﹐主人堂東﹐皆釋弓矢﹐襲﹐及階揖﹐升堂揖﹐就席。﹝將袒先言主人﹐將襲先言賓﹐尊賓也。﹞

﹝疏﹞「賓堂」至「就席」。

○注「將袒」至「賓也」。

○釋曰﹕袒是盡敬之事﹐襲是容之禮﹐故上經將袒先言主人﹐此經襲則先言賓﹐是尊賓故也。

大夫袒﹑決﹑遂﹐執弓﹐就其耦。﹝降袒﹑決﹑遂於堂西﹐就其耦於射位﹐與之拾取矢。﹞

﹝疏﹞「大夫」至「其耦」。

○注「降袒」至「取矢」。

○釋曰﹕知「於堂西」者﹐上文賓主人大夫降﹐賓堂西袒﹑決﹑遂﹐又上文大夫射時﹐堂西袒﹑決﹑遂﹐故知也。

揖皆進﹐如三耦。耦東面﹐大夫西面。大夫進﹐坐﹐說矢束。﹝說矢束者﹐下耦﹐以將拾取。﹞

﹝疏﹞「揖皆」至「矢束」。

○注「說矢」至「拾取」。

○釋曰「大夫西面」者﹐爲下射故也。

興﹐反位。而後耦揖進坐﹐兼取乘矢﹐順羽而興﹐反位﹐揖。﹝兼取乘矢者﹐尊大夫﹐不敢與之拾也。相下相尊﹐君子之所以相接也。﹞

﹝疏﹞「興反」至「位揖」。

○注「兼取」至「接也」。

○釋曰﹕此大夫與耦取矢﹑踣弓﹑覆手﹑仰手﹐一如上三耦法﹐其揖退之儀亦如上﹐左還而西也。

大夫進坐﹐亦兼取乘矢﹐如其耦。北面﹐三挾一个。﹝亦於三耦爲之位。﹞揖退。耦反位﹐大夫遂序西﹐釋弓矢﹐襲﹐升卽席。﹝大夫不序於下﹐尊也。﹞眾賓繼拾取矢﹐皆如三耦﹐以反位。

司射猶挾一个以進﹐作上射如初。一耦揖升如初。﹝進﹐前也。言還當上耦西面﹐是言進﹐終始互相明也。今文或言作升射。﹞

﹝疏﹞「司射」至「如初」。

○注「進前」至「升射」。

○釋曰﹕自此盡「退中與而俟」﹐論第三番用樂射之事。云「言還當上耦西面﹐是言進﹐終始互相明也」者﹐上番將射時﹐云司射還當上耦西面﹐作上耦射﹐不言進﹐明還當上耦時者進﹐近上耦乃作之﹐此直進作射﹐不言還當上耦﹐明進時亦還當上耦而作之﹐故言終始互相明也。

司馬升﹐命去侯﹐獲者許諾。司馬降﹐釋弓反位。司射與司馬交於階前﹐去撲﹐襲﹐升﹐請以樂樂於賓。賓許諾。司射降﹐撲﹐東面命樂正﹐曰「請以樂樂於賓﹐賓許。」﹝東西﹐於西階之前也。不就樂正命之者﹐傳尊者之命於賤者﹐遙號令之可也。樂正亦許諾﹐猶北面不還﹐以賓在堂。﹞

﹝疏﹞「司馬」至「賓許」。

○注「東面」至「在堂」。

○釋曰﹕知在「西階之前﹐不就樂正命之」者﹐以經云「司射降﹐撲」﹐卽言東面命樂正﹐無行進之事﹐故知西階之前遙命之也。云「樂正亦許諾」﹐知者﹐案《大射》云「司射東面命樂正曰﹕命用樂。樂正曰﹕諾。」是樂正許諾之事。此不言者﹐文不具﹐故言之。云「猶北面不還﹐以賓在堂」者﹐此亦無文﹐樂正位東階東南﹐北面﹔大師位東北﹐西面﹔賓在堂﹐南面﹔樂正猶北面﹐不還西面﹐是以下文特云「東面命大師」﹐明此時不西面受命矣。《大射》鄭注彼云「樂正西面受命﹐左還﹐東面命大師。」與此禮異者﹐𨿽無正文﹐鄭以義言﹐在阼故也。

司射遂階﹐堂下北面命曰「不鼓不釋。」﹝不與鼓節相應﹐不釋也。鄕射之鼓五節﹐歌五終﹐所以將八矢﹐一節之當拾發﹐四節四拾﹐其一節先以聽也。﹞

﹝疏﹞「司射」至「不釋」。

○注「不與」至「聽也」。

○釋曰﹕云「鄕射之鼓五節」者﹐以卿﹑大夫﹑士用五節﹐是以《射人》云﹕王以《騶虞》九節﹐諸侯以《貍首》七節﹐卿大夫以《采》五節﹐士以《采蘩》五節。是卿大夫士同五節。云「歌五終﹐所以將八矢」者﹐下記云「歌《騶虞》若《采》。」歌五終是也。云「一節之當拾發﹐四節四拾﹐其一節先以聽也」者﹐尊卑樂節𨿽多少不同﹐四節以盡乘矢則同﹐其餘外皆以聽﹐以知樂終始長短也。王九節者﹐五節先以聽﹔諸侯七節者﹐三節先以聽﹔卿﹑大夫﹑士五節者﹐一節先以聽﹔皆四節拾將乘矢。但尊者先以聽則多﹐卑者先以聽則少﹐優至尊﹐先知審政也。此節亦取侯道之數﹐故鄭注《射人》云﹕九節﹑七節﹑五節者﹐奏樂以爲射耦之差﹐言節者﹐容侯道之數也。凡射皆與臣下共爲﹐若與尊者同耦﹐自然與尊者同節。若不與尊者同耦﹐則各自用其節﹐樂當與《射義》同。

上射揖。司射退反位。樂正東面命大師﹐曰「奏《騶虞》﹐若一。」﹝東面者﹐進還鄕大師也。《騶虞》《國風召南》之詩篇也。《射義》曰「《騶虞》者﹐樂官備也。」其詩有「一發五﹑五﹤豕從﹥﹐於嗟騶虞」之言﹐樂得賢者眾多﹐嘆思至仁之人以充其官﹐此天子之射節也。而用之者﹐方有樂賢之志﹐取其宜也。其他賓客﹑鄕大夫則歌《采》。「若一」者﹐重節。﹞

﹝疏﹞「上節」至「若一」。

○注「東面」至「重節」。

○釋曰﹕云「東面者﹐進還鄕大師也」者﹐以其大師西面﹐樂正北面﹐明知進身鄕大師乃命之。云「此天子之射節也」者﹐《周禮射人》而知。云「取其宜也」者﹐《騶虞》諭得賢者多﹐此《鄕射》亦樂賢﹐故云取其宜也。云「其他賓客﹑鄕大夫則歌《采》」者﹐《采》是鄕大夫樂節﹐其他謂賓射與燕射﹐若州長他賓客自奏《采蘩》。若然﹐此篇有鄕大夫﹑州長射法﹐則同用《騶虞》﹐以其同有樂賢之志也。云「若一者﹐重節」者﹐若一謂五節之﹐長短希數皆如一﹐則是重樂節也。

大師不興﹐許諾。樂正退反位。

乃奏《騶虞》以射。三耦卒射﹐賓﹑主人﹑大夫﹑眾賓繼射﹐釋獲如初。卒射﹐降。﹝皆應鼓與歌之節﹐乃釋。降者﹐眾賓。﹞

﹝疏﹞「大師」至「射降」。

○注「皆應」至「眾賓」。

○釋曰﹕云「樂正退反位」者﹐反工南北面位也。云「降者﹐眾賓」者﹐次番射時﹐賓與主人﹑大夫卒射皆升堂﹐此降者眾賓也。

釋獲者執余獲﹐升告左右卒射﹐如初。﹝卒﹐已也。今文曰告於賓。﹞

司馬升﹐命取矢﹐獲者許諾。司馬降﹐釋弓反位。弟子委矢﹐司馬乘之﹐皆如初。

司射釋弓視﹐如初。﹝﹐獲也。今文曰視數也。﹞釋獲者以賢獲與鈞告﹐如初。降復位。

司射命設丰﹐設丰﹑實觶如初。遂命勝者執張弓﹐不勝者執弛弓﹐升飲如初。

司射遂袒﹑決﹑遂﹐左執弓﹐右執一个﹐兼諸弦﹐面鏃﹐堂西﹐以命拾取矢﹐如初。﹝側持弦矢曰執。面猶尙也。並矢於弦﹐尙其鏃﹐將止﹐變於射也。﹞

﹝疏﹞「釋獲」至「如初」。

○注「側持」至「射也」。

○釋曰﹕言猶袒者﹐亦是有故之辭﹐以其常袒﹐恐不袒﹐故言猶以連之也。云「側持弦矢曰執」者﹐對方持弦矢曰挾。並矢於弦尙其鏃將止變於射也者﹐亦是對將射挾矢而言。

司射反位。三耦及賓﹑主人﹑大夫﹑眾賓皆袒﹑決﹑遂﹐拾取矢﹐如初。矢不挾﹐兼諸弦付以退﹐不反位﹐遂授有司於堂西。﹝不挾﹐亦謂執之如司射也。不以反射位授有司者﹐射禮畢。﹞

﹝疏﹞「司射」至「堂西」。

○注「不挾」至「禮畢」。

○釋曰﹕云「不挾﹐亦謂執之如司射也」者﹐執之如司射兼諸弦付﹐則與司射異。以其司射直執一个﹐無三矢兼於付﹐三耦以下則執一个﹐並於弦﹐又以三矢並於付﹐所以異也。

辯拾取矢﹐揖﹐皆升就席。﹝謂賓大夫及眾賓也。相俟堂西﹐進立於西階之前。主人以賓揖升﹐大夫及眾賓從升﹐立時少退於大夫。三耦及弟子自若畱下。﹞

﹝疏﹞「辯拾」至「就席」。

○注「謂賓」至「畱下」。

○釋曰﹕知相俟於堂西者﹐以經言辯拾取矢訖﹐乃言「揖﹐皆升就席」﹐則知先取矢者皆相待堂西﹐其主人則在堂東﹐徧取矢訖﹐乃揖而升堂就席也。云「主人以賓揖升﹐大夫及眾賓從升﹐立時少退於大夫。三耦及弟子自若畱下」者﹐眾賓則三賓也﹐皆依上文獻後升﹐及畱在下之法。

司射乃堂西﹐釋弓﹐去撲﹐說決﹑拾﹑襲﹐反位。

﹝疏﹞「司射」至「反位」。

○釋曰﹕司射之撲在階西﹐今來去撲於堂西之等﹐以其不復射故也。

司馬命弟子說侯之左下綱而釋之﹐﹝說﹐解也。釋之不復射﹐奄束之。﹞

﹝疏﹞「司馬」至「釋之」。

○注「說解」至「束之」。

○釋曰﹕上初張侯時﹐云「乃張侯﹐下綱不及地武﹐不系左下綱﹐中掩束之」﹐鄭云「事未至也。」又至將射時﹐「司馬命張侯﹐弟子說束﹐遂系左下綱」。鄭注云「事至。」今言司馬命弟子說侯之左下綱而釋之﹐直言「說侯之左下綱而釋之」﹐明未全去﹐備復射﹐故鄭下注云「諸所退皆俟於堂西﹐備復射也。」故知此釋之爲三番射畢﹐不復射。若有射﹐則行燕射﹐旅酬以後乃爲之﹐故於此時中掩左下綱﹐如初張時也。

命獲者以旌退﹐命弟子退。司射命釋獲者退中與而俟。﹝諸所退皆俟堂西﹐備復射也。旌言「以」者﹐旌恆執也。獲者﹐釋獲者﹐亦退其薦俎。﹞

﹝疏﹞「命獲」至「而俟」。

○注「諸所」至「薦俎」。

○釋曰「獲者﹐釋獲者﹐亦退薦俎」者﹐上獻時皆有薦俎﹐辟之於右﹐今獲者以旌退﹐釋獲者退中﹐故知亦退薦俎也。

司馬反爲司正﹐退復觶南而立。﹝當監旅酬。﹞

﹝疏﹞「司馬」至「而立」。

○注「當監旅酬」。

○釋曰﹕自此盡「司正降復位」﹐論射訖行旅酬之事。故司馬反爲司正﹐鄭云「當監旅酬」也。

樂正命弟子贊工卽位。弟子相工﹐如其降也﹐升自西階﹐反坐。﹝贊工遷樂也。降時如初入。樂正反自西階東﹐北面。﹞

﹝疏﹞「樂正」至「反坐」。

○注「贊工」至「北面」。

○釋曰﹕前爲將射﹐遷工於東方西面﹐樂正北面。今將旅酬作樂﹐故遷升於堂上也。云「降時如初入」者﹐以經直云「如其降也」﹐降時威儀不見﹐故取上文降時如初入。初入則上「工四人」已下是也。云「樂正反自西階東﹐北面」者﹐上初升於西階之東﹐樂正立於其西﹐合樂訖﹐工告樂正曰「正歌備。」樂正告於賓﹐乃降立於西階東﹐北面。又將射時﹐樂正命弟子贊工遷樂於下﹐弟子相工如初入﹐降自西階東﹐北面﹐近其事。知不升者﹐以正樂畢﹐上無告請於賓之事﹐宜與正歌備已後同也。

賓北面坐﹐取俎西之觶﹐興﹐阼階上北面酬主人。主人降席﹐立於賓東。賓坐奠觶﹐拜﹐執觶興﹐主人答拜。賓不祭﹐卒觶﹐不拜﹐不洗﹐實之﹐進東南面。﹝所不者﹐酬而禮殺也。賓立飲。﹞

﹝疏﹞「賓北」至「南面」。

○注「所不」至「立飲」。

○釋曰「賓北面坐﹐取俎西之觶」者﹐謂上一人舉觶於賓﹐賓奠於薦西者也。云「賓立飲」者﹐《鄕飲酒》當此賓酬主人時云賓「不祭﹐立飲」是也。

主人阼階上北面拜﹐賓少退。﹝少退﹐少逡遁也。﹞

主人進受觶﹐賓主人之西﹐北面拜送。﹝旅酬而同階﹐禮殺也。﹞

﹝疏﹞注「旅酬」至「殺也」。

○釋曰﹕對獻酬之時﹐賓主各於其階﹐故云「同階﹐禮殺也」。

賓揖﹐就席。主人以觶西階上酬大夫。大夫降席﹐立於主人之西﹐如賓酬主人之禮。﹝其旣實觶﹐進西南面﹐立鄕所酬。﹞

﹝疏﹞「賓揖」至「之禮」。

○注「其旣」至「所酬」。

○釋曰﹕云「主人以觶西階上酬大夫」者﹐旅酬恆執此觶以相酬﹐故言「以」。知義然者﹐上文「命獲者以旌退」﹐鄭注云「旌言以者﹐旌恆執也」是也。云「其旣實觶﹐進西南面﹐立所酬」﹐知者﹐以上賓酬主人﹐阼階上實觶進南面﹐則知此主人酬大夫西階上﹐實觶而亦進西面可知也。

主人揖﹐就席。若無大夫﹐則長受酬﹐亦如之。﹝長﹐謂以長幼之次酬眾賓。﹞

﹝疏﹞「主人」至「如之」。

○釋曰﹕云「若無大夫」者﹐鄕人爲公卿大夫來觀禮者爲遵﹐或有或無﹐不定﹐故云若。有大夫先酬之﹐無大夫則酬長﹐以《鄕射》無介﹐直有三賓﹐以長幼之次受酬。此言酬眾賓﹐則三賓也。

司正升自西階﹐相旅﹐作受酬者曰「某酬某子。」﹝某者﹐字也。某子者﹐氏也。稱酬者之字﹐受酬者曰某子。旅酬下爲上﹐尊之也。《春秋傳》曰「字不若子」﹐此言某酬某子者﹐《射禮》略於《飲酒》《飲酒》言某子受酬﹐以飲酒爲主。﹞

﹝疏﹞「司正」至「某子」。

○注「某者」至「爲主」。

○釋曰﹕云「旅酬下爲上﹐尊之也」者﹐以旅酬者少長以齒﹐逮下之道﹐前人𨿽卑﹐其司正命之飲酒﹐呼之稱謂尊於酬者﹐故受酬者爲某子﹐酬他爲某也。云「《春秋傳》曰」者﹐案莊十年秋九月經書﹕「荊敗蔡師於莘﹐以蔡侯獻舞歸。」《公羊傳》曰「荊者何﹖州名也。州不若國﹐國不若氏﹐氏不若人﹐人不若名﹐名不若字﹐字不若子。」何休云「爵最尊也。」鄭引之者﹐證旅酬下爲上之義。酬者稱字﹐受酬者稱子﹐子是尊稱。云「此言某酬某子者﹐《射禮》略於《飲酒》《飲酒》言某子受酬﹐以飲酒爲主」者﹐此《鄕射》主於射﹐略於《飲酒》﹐故稱酬他者字﹐又稱受酬飲酒者爲子﹐是字不若子。《飲酒》言「某子受酬」﹐直以飲酒爲主故也。

受酬者降席。司正退立於西序端﹐東面。﹝退立﹐俟後酬者也。始升相﹐立階西北面。﹞

﹝疏﹞「受酬」至「東面」。

○注「退立」至「北面」。

○釋曰﹕云「始升相﹐立階西北面」者﹐《鄕飲酒》注亦然。知者﹐以司正升自西階﹐與西階之酬者立﹐故知始時在西階西北面也。

眾受酬者拜﹐興﹑飲﹐皆如賓酬主人之禮。辯﹐遂酬在下者﹐皆升﹐受酬於西階上。﹝在下﹐謂賓黨也。《鄕飲酒》記曰「主人之贊者﹐西面北上﹐不與﹐無爵然後與。」此異於賓。﹞

﹝疏﹞「眾受」至「階上」。

○注「在下」至「於賓」。

○釋曰﹕引《鄕飲酒》記者﹐欲見賓黨在西﹐主黨在東﹐主黨不與酬之義。

卒受者以觶降﹐奠於篚。

●卷十三鄕射禮第五

司正降復位﹐

﹝疏﹞「司正降復位」。

○釋曰﹕自此盡「惟賓」﹐論舉觶於賓與大夫﹐爲無爵之事。云「司正降復位」者﹐司正當監旅酬訖﹐故降﹐使二人舉觶於賓與大夫﹐爲無始也。

使二人舉觶於賓與大夫。﹝二人﹐主人之贊者。﹞

舉觶者皆洗觶﹐升﹐實之﹐西階上北面﹐皆坐奠觶﹐拜﹐執觶興。賓與大夫皆席末答拜。舉觶者皆坐祭﹐遂飲﹐卒觶﹐興﹐坐奠觶﹐拜﹐執觶興。賓與大夫皆答拜。舉觶者逆降﹐洗﹐升實觶﹐皆立於西階上﹐北面﹐東上。賓與大夫拜。舉觶者皆進﹐坐奠於薦右。﹝坐奠之﹐不敢授。﹞

﹝疏﹞「舉觶」至「薦右」。

○注「坐奠之不敢授」。

○釋曰﹕賓與大夫皆席末答拜者﹐皆席西南面答拜。云「皆進﹐坐奠於薦右」者﹐以其將飲者於右﹐故也。云「坐奠之﹐不敢授」者﹐對獻酬時親授主人之贊者﹐卑不敢親授觶也。

賓與大夫辭﹐坐受觶以興。﹝辭﹐辭其坐奠觶。﹞

﹝疏﹞「賓與」至「以興」。

○注「辭辭其坐奠觶」。

○釋曰﹕必辭者﹐贊者不敢親授﹐賓與大夫不可自尊﹐故辭之。不言「取」而言「受」者﹐亦是若親受之然。

舉觶者退反位﹐皆拜送﹐乃降。賓與大夫坐﹐反奠於其所﹐興。﹝不舉者﹐盛禮已崇。古文曰反坐。﹞

﹝疏﹞「舉觶」至「所興」。

○注「不舉」至「反坐」。

○釋曰﹕崇﹐重也。凡飲酒﹐禮成於酬。前已旅酬﹐所盛禮已重﹐今主人復舉觶﹐爲無爵﹐盡歡情﹐客不盡主人歡﹐故且奠之。未舉之﹐故不奠薦左。

若無大夫﹐則惟賓。﹝長一人舉觶﹐如《燕禮》媵爵之爲。﹞

﹝疏﹞若「無大夫則惟賓」。

○注「長一」至「之爲」。

○釋曰﹕二人舉觶爲賓與大夫﹐今若無大夫﹐當闕一人﹐故云「則惟賓」也。云「長一人舉觶﹐如《燕禮》媵爵之爲」者﹐燕禮初﹐二大夫媵觶﹐至旅酬﹐復使二人﹐君命長媵一爵於君﹐與此同﹐故云如《燕禮》之爲彼旅酬。此爲無爵﹐不同﹐但一人是同﹐故引爲證也。

司正升自西階﹐阼階上受命於主人﹐西階上﹐北面請坐於賓。﹝請坐﹐欲與賓燕﹐盡殷勤也。至此盛禮以成﹐酒淸肴乾﹐彊有力者猶倦焉。﹞

﹝疏﹞「司正」至「於賓」。

○注「請坐」至「倦焉」。

○釋曰﹕自此盡「少退北上」﹐論請坐徹俎之事。云「酒淸肴乾﹐彊有力者猶倦焉」者﹐此《禮記聘義》文。案彼云「故彊有力者將以行禮也﹐酒淸人渴而不敢飲也﹐肉漧人饑而不敢食也﹐日莫人倦。」引之者﹐證此賓須坐之義。

賓辭以俎。﹝俎者﹐肴之貴者也。辭之者﹐不敢以燕坐褻貴肴。﹞

﹝疏﹞「賓辭以俎」。

○注「俎者」至「貴肴」。

○釋曰﹕俎所盛骨體﹐骨體是肴之貴者﹐故辭之也。

反命於主人﹐主人曰「請徹俎。」賓許。司正降自西階﹐階前命弟子俟徹俎。﹝弟子﹐賓黨也。俎者﹐主人贊者設之。今賓辭之﹐使其黨俟徹﹐順賓意也。上言「請坐於賓」﹐此言「主人曰」﹐互相備耳。﹞

﹝疏﹞「反命」至「徹俎」。

○注「弟子」至「備耳」。

○釋曰﹕知弟子是賓黨者﹐以其司正降自西階﹐階前命之﹐明賓黨弟子在西階東面也。必使賓黨弟子者﹐徹俎是賓請之﹐故鄭云「俎者﹐主人贊者設之﹐今賓辭之﹐使其黨俟徹﹐順賓意也」。云「上言請坐於賓﹐此言主人曰﹐互相備耳」者﹐凡辭﹐皆司正請於主人﹐主人有命﹐司正乃傳告賓。今上文云司正「請坐於賓」﹐直見司正傳主人辭﹐不見「主人曰請坐於賓」之辭﹐此經直見「主人曰請徹俎」﹐不見司正傳主人以告賓﹐是互相備也。不言「互文」而云「互相備」者﹐凡言互文者﹐各舉一事﹐一事自周﹐是互文。此據一邊禮﹐一邊禮不備﹐文相續乃備﹐故云互相備。若云「糗餌粉」﹐鄭注云「餌言糗﹐言粉﹐互相足」之類也。

司正升﹐立於序端。賓降席﹐北面。主人降席自南方﹐阼階上北面。大夫降席﹐席東南面。﹝俟弟子升受俎。﹞

﹝疏﹞「司正」至「南面」。

○注「俟弟子升受俎」。

○釋曰﹕云「俟弟子升受俎」者﹐下云「司正以俎出授從者」﹐注云「授賓家從來者也﹐所以厚禮之。」則此弟子升受俎者。案下文據大夫與主人而言﹐若賓俎授司正﹐非弟子也。

賓取俎﹐還授司正。司正以降自西階﹐賓從之降﹐遂立於階西﹐東面。司正以俎出﹐授從者。﹝授賓家從來者也。古者與人飲食﹐必歸其盛者﹐所以厚禮之。﹞

﹝疏﹞注「授賓」至「禮之」。

○釋曰﹕云「古者與人飲食﹐必歸其盛者﹐所以厚禮之」者﹐《鄕飲酒》《燕禮》《大射》賓客皆有俎﹐徹歸客之左右﹐俎是肴之貴﹐是歸其盛者。《公食大夫》旣食﹐「有司卷三牲之俎﹐歸於賓館」。故總云古者與人飲食必歸其盛者﹐所以厚禮之也。

主人取俎﹐還授弟子。弟子受俎﹐降自西階以東。主人降自阼階﹐西面立。﹝以東﹐授主人侍者。﹞

﹝疏﹞「主人」至「面立」。

○注「以東」至「侍者」。

○釋曰﹕云「以東﹐授主人侍」者﹐弟子是賓黨﹐非主人之贊者﹐故知徹主人俎﹐還授主人侍者﹐歸入於內也。

大夫取俎﹐還授弟子。弟子以降自西階﹐遂出授從者。大夫從之降﹐立於賓南。﹝凡言還者﹐明取俎各自鄕其席。﹞

眾賓皆降﹐立於大夫之南﹐少退﹐北上。﹝從降﹐亦爲將燕。﹞

﹝疏﹞注「從降亦爲將燕」。

○釋曰﹕賓﹑主人﹑大夫有俎﹐從俎而降。此三賓無俎﹐亦從大夫而降﹐亦如賓﹑主人﹑大夫將燕﹐故同降同升也。

主人以賓揖讓﹐說屨﹐乃升。大夫及眾賓皆說屨﹐升﹐坐。﹝說屨者﹐將空坐﹐屨褻賤﹐不宜在堂也。說屨則摳衣﹐爲其被地。﹞

﹝疏﹞「主人」至「升坐」。

○注「說屨」至「被地」。

○釋曰﹕自此盡「門外再拜」﹐論升坐行無爵﹐賓醉送出之事。云「說屨則摳衣﹐爲其被地」者﹐《曲禮》云「摳衣趨隅」﹐彼謂升席時﹐引之證說屨﹐低身亦然﹐若不摳衣﹐恐衣被地履之。但對文上曰衣﹐下曰裳﹐散文衣裳通﹐此衣卽裳也。案《少儀》云「排闔說屨於戶內﹐一人而已矣。」鄭注云「𨿽眾敵﹐猶有所尊也。」彼尊卑在室﹐則尊者說屨在戶內﹐自余說屨於戶外。若尊卑在堂﹐則亦尊者一人說屨在堂﹐自余說屨於堂下﹐是以《燕禮》《大射》臣皆說屨於階下。公不見說屨之文﹐明公舄在堂矣。此乃《鄕飲酒》臣禮﹐賓主人行敵禮﹐故皆說屨於堂下也。

乃羞。﹝羞﹐進也。所進者﹐狗醢也。燕設具﹐所以案酒。﹞

﹝疏﹞「乃羞」。

○注「羞進」至「案酒」。

○釋曰﹕云「所進者﹐狗醢也」者﹐以其牲用狗﹐故知狗醢。醢未必狗﹐以其醢豫造乃成﹐非臨時之物﹐故知非狗﹐連言之也。

無爵。使二人舉觶。賓與大夫不興﹐取奠觶飲﹐卒觶﹐不拜。﹝二人﹐謂者二人也。使之升﹐立於西階上。賓與大夫將旅﹐當執觶也。卒觶者固不拜矣﹐著之者﹐嫌坐卒爵者拜旣爵。此坐於席﹐禮旣殺﹐不復崇。﹞

﹝疏﹞「無」至「不拜」。

○注「二人」至「復崇」。

○釋曰﹕經「賓」上有「於」字者﹐誤。以此二觶仍是前二人所舉者﹐今以二人升者﹐舉發使行無爵﹐非新觶﹐以鄭注可知﹐故誤有也。若然﹐舉觶上屬﹐實下屬爲句也。云「卒觶者固不拜矣﹐著之者﹐嫌坐卒爵者拜旣爵」者﹐上正旅酬時﹐賓酬主人﹐賓不祭﹐卒觶﹐不拜﹐不洗﹐今此二人舉觶﹐禮彌殺﹐故云卒觶者固不拜矣。嫌坐卒爵者拜旣爵者﹐以正獻酬時皆坐﹐卒爵拜旣爵﹐嫌此無爵飲﹐卒觶﹐亦有拜義﹐故明之。云「坐於席﹐禮旣殺﹐不復崇」者﹐此決正行獻酬時﹐在於階下﹐有拜旣爵﹐此說屨就席﹐禮旣殺﹐不復崇重﹐故無拜爵也。

執觶者受觶﹐遂實之。賓觶以之主人﹐大夫之觶長受﹐﹝長﹐眾賓長。﹞而錯﹐皆不拜。﹝錯者﹐實主人之觶﹐以之次賓也。實賓長之觶﹐以之次大夫﹐其或多者﹐疊飲於坐而已﹐皆不拜受﹐禮又殺也。﹞

﹝疏﹞注「錯者」至「殺也」。

○釋曰﹕云「其或多者﹐疊飲於坐而已」者﹐眾賓之長在賓西者三人﹐大夫則席於賓東。若大夫亦三人﹐則與眾賓等﹐得交錯相酬。言其或多者﹐若有一大夫﹐則眾賓二人無所酬﹐直二人疊飲而已。若大夫四人已上﹐多於三賓﹐自三人之外﹐亦無所酬﹐則亦自相酬﹐疊飲而已。云「皆不拜受﹐禮殺也」者﹐上二人舉觶於賓與大夫﹐皆拜受﹐及飲卒不拜﹐是其殺。今眾賓與大夫不拜受觶﹐故言禮又殺也。

辯﹐卒受者興﹐以旅在下者於西階上。﹝眾賓之末﹐飲而酬主人之贊者﹔大夫之末﹐飲而酬賓黨﹐亦錯焉。不使執觶者酌﹐以其將旅酬﹐不以己尊孤人也。其末若皆眾賓﹐則先酬主人之贊者﹐若皆大夫﹐則先酬賓黨而已。執觶者酌﹐在上辯﹐降復位。﹞

﹝疏﹞「辯卒」至「階上」。

○注「眾賓」至「復位」。

○釋曰﹕經云「辯」﹐謂堂上眾賓已上皆飲訖。云「卒受」者﹐謂最末後飲者。云「眾賓之末﹐飲而酬主人之贊者﹔大夫之末﹐飲而酬賓黨﹐亦錯焉」者﹐此亦若堂上交錯也。云「不使執觶者酌」﹐謂不使二人執觶者酌。云「以其將旅酬﹐不以己尊孤人也」者﹐其堂上皆坐行酒﹐至此立階上﹐旅在下﹐解經「興﹐以旅在下者」。云「其末若皆眾賓﹐則先酬主人之贊」者﹐謂大夫或少或無﹐則眾賓爲末飲也。云「若皆大夫」者﹐謂大夫多﹐眾賓徧後﹐二觶並酬大夫﹐則大夫爲末飲也。云「執觶者酌在上辯﹐降復位」者﹐謂二人舉觶酌堂上眾賓已上辯﹐其堂下自酌相旅﹐二人無事﹐故降復於東階前﹐西面北上位也。故《鄕飲酒》記云「主人之贊者西面北上﹐不與﹐無爵然後與。」必知復位者﹐下經云「執觶者皆與旅」是也。

長受酬﹐酬者不拜﹐乃飲﹐卒觶﹐以實之。﹝言酬者不拜者﹐嫌酬堂下異位當拜也。古文曰受酬者不拜。﹞

﹝疏﹞「長受」至「實之」。

○注「言酬」至「不拜」。

○釋曰﹕謂堂下或賓黨之長﹐或主人贊者之長﹐受堂上酬﹐酬者不拜。鄭云「酬者不拜者﹐嫌酬堂下異位﹐當拜也」者﹐嫌堂下異位﹐堂上酬堂下當拜﹐故明之也。

受酬者不拜受。﹝禮殺﹐進受尊者之酬﹐猶不拜。﹞

﹝疏﹞「受酬者不拜受」。

○注「禮殺」至「不拜」。

○釋曰﹕堂下卑者受堂上尊者酒當拜﹐由禮殺﹐𨿽尊者之酬﹐猶不拜也。

辯旅﹐皆不拜。﹝主人之贊者於此始旅﹐嫌有拜。﹞

﹝疏﹞「辯旅皆不拜」。

○注「主人」至「有拜」。

○釋曰﹕以《鄕飲酒》記云「主人之贊者不與﹐無爵然後與。」故鄭偏言主人之贊者於此始旅﹐嫌有拜﹐故明之也。

執觶者皆與旅。﹝嫌已飲不復飲也。上使之勸人耳﹐非逮下之惠也。亦自以齒與於旅也。﹞

﹝疏﹞「執觶者皆與旅」。

○注「嫌已」至「旅也」。

○釋曰﹕此卽上文二人舉觶者於西階上﹐已卒觶﹐故鄭云「嫌已飲不復飲也」。

卒受者以虛觶降﹐奠於篚。執觶者洗﹐升實觶﹐反奠於賓與大夫。﹝復奠之者﹐燕以飲酒爲歡﹐醉乃止﹐主人之意也。今文無執觶及賓觶﹑大夫之觶﹐皆爲爵。實觶﹐觶爲之。﹞

﹝疏﹞「卒受」至「大夫」。

○注「復奠」至「爲之」。

○釋曰﹕今文此經云執觶者﹐無此執觶﹐又今文無執觶及賓觶﹑大夫之觶皆爲爵﹐不從者﹐以其皆在無爵之科﹐明不爲爵。云「實觶﹐觶爲之」者﹐亦不從也。

無樂。﹝合鄕樂無次數。﹞

﹝疏﹞「無樂」。

○注「合鄕樂無次數」。

○釋曰﹕知合鄕樂《二南》者﹐約上正歌時不略﹐其正已歌鄕樂。但上有次第﹐先歌《關雎》﹐次歌《葛覃》《捲耳》﹐次歌《鵲巢》《采》《采蘩》﹐皆三終﹐有次數。今無次數﹐在賓主所好也。

賓興﹐樂正命奏《陔》。﹝《陔》《陔夏》﹐其詩亡。《周禮》賓醉而出﹐奏《陔夏》。《陔夏》者﹐天子諸侯以鍾鼓﹐大夫﹑士鼓而已。﹞

﹝疏﹞「賓興」至「奏陔」。

○注「陔陔」至「而已」。

○釋曰﹕此賓興﹐卽命奏﹐下文賓降﹐乃作樂也。云「《陔》《陔夏》其詩亡」者﹐《九夏》皆《詩》篇﹐鄭注《鍾師》云「歌之大者﹐載在樂章﹐樂崩亦從而亡。」云「《周禮》」者﹐《鍾師》云﹕《陔夏》﹐杜子春云「客醉而出﹐奏《陔夏》。」𨿽非正文﹐亦據《周禮》而言。云「《陔夏》者﹐天子諸侯以鍾鼓」﹐知者﹐《鍾師》云「以鍾鼓奏《九夏》。」是天子法。襄公四年﹕「穆叔如晉﹐晉侯饗之﹐金奏《肆夏》之三﹐不拜。」則《陔夏》奏用鍾矣。大夫﹑士尙有鼓﹐明諸侯亦有鼓﹐故總云「天子﹑諸侯以鍾鼓」。知「大夫﹑士用鼓」者﹐此《鄕射》《鄕飲酒》皆有鼓﹐故知以鼓奏《陔》而已也。

賓降及階﹐《陔》作。賓出﹐眾賓皆出﹐主人送於門外﹐再拜。﹝拜送賓於門東﹐西面。賓不答拜﹐禮有終。﹞

﹝疏﹞「賓降」至「再拜」。

○注「拜送」至「有終」。

○釋曰﹕知「拜送賓於門東﹐西面」者﹐此約迎賓時於此拜也。云「不答拜﹐禮有終」者﹐以行禮有終﹐故不答也。

明日﹐賓朝服以拜賜於門外。﹝拜賜﹐謝恩惠也。﹞

﹝疏﹞「明日」至「門外」。

○釋曰﹕自此盡「經末」﹐論息勞司正之事。

主人不見﹐如賓服﹐遂從之﹐拜辱於門外﹐乃退。﹝不見﹐不褻禮也。拜辱﹐謝其自屈辱。﹞

﹝疏﹞「主人」至「乃退」。

○注「不見」至「屈辱」。

○釋曰﹕不見不褻禮者﹐禮不欲數﹐數則瀆。今主人不見﹐恐相褻﹐故不見也。

主人釋服﹐乃息司正。﹝釋服﹐說朝服﹐服玄端也。息猶勞也。勞司正﹐謂賓之與之飲酒﹐以其昨日尢勞倦也。《月令》曰「勞農以休息之。」﹞

﹝疏﹞「主人」至「司正」。

○注「釋服」至「息之」。

○釋曰﹕上文主人如賓服﹐則主人亦朝服矣。今言「釋服」﹐謂釋去朝服。朝服之下﹐衣則次玄端﹐故知「釋服說朝服服玄端也」。玄端卽朝服之下易其裳爲異也。《月令》者﹐彼是十月農功畢﹐勞農以休息之﹐爲息田夫之臘祭﹐引之者﹐證息勞來休息之義也。

無介。﹝勞禮略﹐貶於飲酒也。此已下皆記禮之異者。﹞

﹝疏﹞「無介」。

○注「勞禮」至「異者」。

○釋曰﹕云「勞禮略﹐貶於飲酒也」者﹐謂貶於《鄕飲酒》《鄕飲酒》禮有介﹐此上司正飲酒及此勞禮皆無介﹐是貶於《鄕飲酒》也。云「此以下皆記禮之異」者﹐謂息司正之禮與上飲酒禮異之事也。

不殺。﹝無俎故也。﹞

﹝疏﹞「不殺」。

○注「無俎故也」。

○釋曰﹕下文云「無俎」﹐無俎故不殺﹐殺卽有俎也。

使人速。﹝速﹐召賓。﹞

﹝疏﹞「使人速」。

○注「速召賓」。

○釋曰﹕若《公食》使人召之還﹐司正爲擯也。

迎於門外﹐不拜﹐入﹐升。不拜至﹐不拜洗。薦脯醢﹐無俎。賓酢主人﹐主人不崇酒﹐不拜眾賓。旣獻眾賓﹐一人舉觶﹐遂無爵。﹝言遂者﹐明其間闕也。賓坐奠觶於其所﹐擯者遂受命於主人﹐請坐於賓﹐賓降說屨升坐矣。不言遂請坐者﹐請坐主於無爵。﹞

﹝疏﹞「迎於」至「爵」。

○注「言遂」至「爵」。

○釋曰﹕云「言遂者﹐明其闕也」者﹐闕謂一人舉觶﹐下有工升歌﹐立司正旅酬﹐及二人舉觶及徹俎之事﹐以其闕此數事﹐故云「遂無爵」也。云「賓坐奠觶於其所﹐擯者遂受命於主人﹐請坐於賓﹐賓降說屨升坐矣」﹐此並依正飲酒禮。不言遂請坐者﹐請坐主於無爵者﹐以其請坐主於無爵﹐今言無爵﹐自然請坐可知﹐故不須言請坐於賓也。

無司正。﹝使擯者而已﹐不立之。﹞

﹝疏﹞「無司正」。

○注「使擯」至「立之」。

○釋曰﹕不立司正﹐亦是與飲酒禮異。

賓不與。﹝昨日至尊﹐不可褻也。古文與作豫。﹞

﹝疏﹞「賓不與」。

○注「昨日」至「作豫」。

○釋曰﹕賓者﹐主人所尊敬﹐不可復召之﹐復召之亦是褻瀆也。

徵惟所欲﹐﹝徵﹐召也。謂所欲請呼。﹞

﹝疏﹞「徵惟所欲」。

○注「徵召」至「請呼」。

○釋曰﹕須止則止﹐須召則召﹐在主人之意﹐故云「所欲請呼」也。

以告於鄕先生﹑君子可也。﹝告﹐請也。鄕先生﹐鄕大夫致仕者也。君子﹐有大徳行不仕者。﹞

﹝疏﹞「以告」至「可也」。

○注「告請」至「仕者」。

○釋曰﹕云「鄕大夫致仕者也」者﹐此卽《鄕飲酒》注云「先生﹐謂老人教學者」。云「君子﹐有大徳行不仕」者﹐大徳行﹐謂六徳﹑六行﹐可貢而不仕者。此卽居士縞帶﹐亦曰處士。

羞惟所有。﹝用時見物。﹞

﹝疏﹞「羞惟所有」。

○注「用時見物」。

○釋曰﹕謂昨日所有之餘見物。

鄕樂惟欲。﹝不歌《雅》《頌》﹐取《周》《召》之《詩》﹐在所好。﹞

﹝疏﹞「鄕樂惟欲」。

○注「不歌」至「所好」。

○釋曰﹕此卽與上無樂同﹐而云不歌《雅》《頌》者﹐以其上飲酒主於射﹐略於樂﹐不用《小雅》。此非鄕射﹐而亦不歌《雅》《頌》者﹐亦不可過於正飲酒禮﹐故云「《周》《召》之詩在所好」也。

記。大夫與﹐則公士爲賓。﹝不敢使鄕人加尊於大夫也。公士﹐在官之士。鄕賓主用處士。﹞

﹝疏﹞「記大」至「爲賓」。

○注「不敢」至「處士」。

○釋曰﹕據此鄕射使處士無爵命者爲賓﹐故有大夫來﹐不以鄕人加尊於大夫﹐故易去之﹐使公士爲賓。若然﹐《鄕飲酒》貢士法﹕賢者爲賓﹐其次爲介﹐又其次爲眾賓。有大夫來﹐不易去之﹐以其賓擬貢故也。云「鄕賓主用處士」﹐卽君子者也。

使能﹐不宿戒。﹝能者敏於事﹐不待宿戒而習之。﹞

﹝疏﹞「使能不宿戒」。

○注「能者」至「習之」。

○釋曰﹕解上賓用處士。云「能者敏於事」者﹐《孝經》云「參不敏。」鄭云「敏猶達也。」則此通達於事。

其牲﹐狗也。﹝狗取擇人。﹞

﹝疏﹞「其牲狗也」。

○注「狗取擇人」。

○釋曰﹕《鄕飲酒》《鄕射》義取擇賢士爲賓﹐天子已下﹐燕亦用狗﹐亦取擇人可與燕者。

亨於堂東北。﹝《鄕飲酒義》曰「俎陽气之所發也。」﹞

﹝疏﹞「亨於堂東北」。

○注「鄕飲」至「發也」。

○釋曰﹕陽气起於東北而盛於南方﹐亨狗於東北﹐飲酒是陽﹐故法之。

尊﹐冪。賓至﹐徹之。﹝以爲冪﹐取其堅。﹞

﹝疏﹞「尊冪賓至徹之」。

○注「以」至「堅」。

○釋曰﹕凡冪者皆爲塵埃加﹐故設之。但用冪不用冪不同者﹐凡用醴﹐皆不見用冪﹐質故也。卽《士冠》禮子﹐《昏禮》禮賓贊禮婦﹐《聘禮》禮賓﹐此等用醴皆無冪是也。醮無酒﹐亦用冪者﹐從禮子﹐質也。或以尊厭卑﹐亦無冪。《燕禮》君尊﹐有冪﹐方圜壺則無冪。《昏禮》尊於室內有冪﹐尊於房戶外爲媵禦賤﹐故無冪。《鄕飲酒》《鄕射》有冪者﹐無所厭故也。若祭祀之冪﹐《冪人》云「以疏布冪八尊。」鄭云「天地之神尙質。」「以畫布冪六彜。」鄭云「宗廟可以文。」「凡王巾皆黼。」注云「周尙武﹐其用文徳則黻可。」諸侯無文﹐或與王同。其喪中之冪皆用疏布。《士喪禮》小斂用功布﹐大斂亦同。《士虞》用冪﹐與吉同﹐大夫亦當然也。云「賓至﹐徹之」者﹐巾冪必布﹐執冪﹐賓未至﹐恐塵加﹐賓至﹐徹去不復用﹐以其《鄕射》《飲酒》不見更用之文故也。《燕禮》君命徹冪﹐則未命之前重用之者。君尊﹐久設恐塵﹐故重覆之。

蒲筵﹐緇布純。﹝筵﹐席也。純﹐緣。﹞

﹝疏﹞「蒲筵緇布純」。

○注「筵席也純緣」。

○釋曰﹕鄕大夫﹑州長與鄕人習禮﹐𨿽有公卿之尊﹐無加席﹐惟一種﹐故記人記之云筵席者﹐鄭注《周禮序官》云「鋪陳曰筵﹐藉之曰席。」然其言之筵席﹐通但在地者爲筵﹐取鋪陳之義﹐在上曰席﹐取相承藉之義耳。

西序之席﹐北上。﹝眾賓統於賓。﹞

﹝疏﹞「西序之席北上」。

○注「眾賓統於賓」。

○釋曰﹕眾賓之席繼賓﹐己西南面東上﹐今云「西序之席北上」者﹐謂眾賓有東面者則北上﹐此東面非常﹐故記之也。若然﹐此鄕射上設席﹐𨿽不言眾賓之數﹐上文云「三拜眾賓」﹐鄭云「三拜﹐示徧也。」則眾賓亦三人矣。而復有東面者﹐若公卿大夫多﹐尊東不受則於尊西﹐賓近於西﹐則三賓東面北上﹐統於賓也。

獻用爵﹐其他用觶。﹝爵尊﹐不可褻也。﹞以爵拜者﹐不徒作。﹝以爵拜﹐謂拜旣爵。徒猶空也。作﹐起也。不空起﹐言起必酢主人。﹞

薦﹐脯用籩﹐五只﹐祭半只﹐橫於上。醢以豆﹐出自東房。只長尺二寸。﹝脯用籩﹐籩宜乾物也。醢以豆﹐豆宜濡物也。只猶廷也﹐爲記者異耳。祭橫於上﹐殊之也。於人爲縮。只廣狹未聞也。古文只爲﹐今文或作植。﹞

﹝疏﹞「薦脯」至「二寸」。

○注「脯用」至「作植」。

○釋曰﹕云「豆﹐宜濡物也」者﹐案《王制》云「一爲乾豆。」鄭云「謂臘之以爲祭祀﹐豆實。」與此違者﹐以其豆實則醢也。鄭注《周禮醢人》云「作醢及贊者﹐必先膊乾其肉﹐乃後細之﹐雜以梁麯及鹽漬﹐以美酒塗置﹤垂瓦﹥中﹐百日則成矣。」是乾以爲豆實﹐醢是也。云「只猶廷也﹐爲記者異耳」者﹐《鄕飲酒》記云「脯五廷。」此云五只﹐只與廷不同﹐非訓之﹐是記者異﹐名不同﹐非別有義﹐故鄭云只猶廷也。云「於人爲縮」者﹐脯法於人爲縮者﹐《鄕飲酒》記引《曲禮》云「以脯置者﹐左朐右末。」鄭注《曲禮》云「屈中曰朐。」取左手案之﹐右手擘之﹐便故。於人爲縮。橫﹐祭半只橫上﹐於脯爲橫﹐於人則爲縱也。

俎由東壁﹐自西階升。﹝狗旣亨﹐載於東方。﹞

﹝疏﹞「俎由」至「階升」。

○注「狗旣」至「東方」。

○釋曰﹕云「狗旣亨﹐載於東方」者﹐上云「亨於堂東北」﹐今云「俎由東壁」者﹐亨在東北﹐實俎曰載﹐載則於東方﹐東方則東壁﹐故云俎由東壁也。云「自西階升」者﹐旣由東壁﹐恐如祭饌由東階升﹐故記人明之。若祭饌則東階升﹐《特牲》《少牢》是也。尊神﹐故由阼階升。

賓俎﹐脊﹑脇﹑肩﹑肺。主人俎﹐脊﹑脇﹑臂﹑肺。肺皆離。皆右體也。進腠。﹝以骨名肉﹐貴骨也。賓俎用肩﹐主人用臂﹐尊賓也。離猶扌奎也。腠﹐膚理也。進理﹐謂前其本。右體﹐周所貴也。若有尊者﹐則俎其餘體也。﹞

﹝疏﹞「賓俎」至「進腠」。

○注「以骨」至「體也」。

○釋曰﹕云「以骨名肉」者﹐骨爲本﹐有名﹐肉爲末﹐無名。所食卽肉﹐故以骨名肉﹐必知骨有肉者﹐《特牲》「乃食舉」﹐注云「舉言食者﹐明凡解體皆連肉。」是有肉也。云「賓俎用肩﹐主人用臂﹐尊賓也」者﹐此據前三體而言﹐以其體有肩﹑臂﹑。《禮記祭統》云「周人貴肩。」爲其顯﹐故賓用肩﹐尊賓也。云「離猶扌奎也」者﹐案《禮記少儀》云「牛羊之肺﹐離而不提心。」鄭云「提猶絕也。扌奎離之不絕中央少者。」中央少者﹐卽是心也。此將食﹐舉肺也。云「進理﹐謂前其本」者﹐此與《公食》同﹐生人食法。《少牢》進下者﹐是鬼神食法。云「右體﹐周所貴也」者﹐對左﹐殷所貴。云「若有尊」者﹐則俎其餘體也者﹐前有三﹐肩﹑臂﹑﹐以次用之。賓﹑主﹑已用肩臂﹐有一大夫則用﹐二大夫則取後體用專﹐若有三大夫巳上則用胳﹐其脊﹑脇與賓﹑主同﹐故下文云「獲者之俎折脊脇肺」﹐注云「﹐若專胳觳折之﹐以爲大夫之餘體」是也。

凡舉爵﹐三作而不徒爵。﹝謂獻賓﹑獻大夫﹑獻工﹐皆有薦。﹞

﹝疏﹞注「謂獻」至「有薦」。

○釋曰﹕知此三人者﹐以其言三作﹐故知惟此三人而已。

凡奠者於左﹐﹝不飲﹐不欲其妨。﹞

﹝疏﹞「凡奠者於左」。

○釋曰﹕謂若酬賓奠於右﹐賓奠之於左。

將舉者於右。﹝便其舉也。﹞

﹝疏﹞「將舉者於右」。

○釋曰﹕謂若酬一人二人﹐舉奠之﹐於薦右後舉之者也。

眾賓之長﹐一人辭洗﹐如賓禮。﹝尊之於其黨。﹞

﹝疏﹞「眾賓」至「賓禮」。

○注「尊之於其黨」。

○釋曰﹕此獻三賓之時﹐主人惟爲長者一人洗爵﹐如經文恐已後更洗﹐故記人明之也。

若有諸公﹐則如賓禮﹐大夫如介禮。無諸公﹐則大夫如賓禮。﹝尊卑之差。諸公﹐大國之孤也。﹞樂作﹐大夫不入。﹝後樂賢也。﹞樂正與立者齒。﹝謂其飲之次也。尊樂正同於賓黨。《鄕飲酒》記曰「與立者皆薦以齒。」﹞

三笙一和而成聲。﹝三人吹笙﹐一人吹和﹐凡四人也。《爾雅》曰「笙小者謂之和。」﹞

﹝疏﹞「三笙」至「成聲」。

○注「三人」至「之和」。

○釋曰﹕云「《爾雅》曰﹕笙小者謂之和」者﹐案《爾雅釋樂》云「大笙謂之巢。」孫氏注云「巢髙大。」又云「小者謂之和。」注云「和﹐小笙是也。」

獻工與笙﹐取爵於上篚。旣獻﹐奠於下篚。其笙﹐則獻諸西階上。﹝奠爵於下篚﹐不復用也。今文無與笙。﹞

﹝疏﹞「獻工」至「階上」。

○注「奠爵」至「與笙」。

○釋曰﹕云「奠爵於下篚﹐不復用也」者﹐謂堂上不復用﹐無妨堂下更入用之。知者﹐獻獲及釋獲者皆取而獻之是也。《大射》獻服不氏用散不用爵者﹐彼君禮﹐與此異也。

立者﹐東面北上。﹝賓黨。﹞

﹝疏﹞「立者東面北上」。

○注「賓黨」。

○釋曰﹕此謂一命及不命來觀禮者﹐與堂下眾賓齒﹐東面北上而立。

司正旣舉觶而薦諸其位。﹝薦於觶南。﹞

﹝疏﹞「司正」至「其位」。

○注「薦於觶南」。

○釋曰﹕知薦於觶南不薦於觶北者﹐以司正觶南北面立﹐若薦觶北﹐與觶相隔﹐非位前﹐故知觶南位北也。

三耦者﹐使弟子﹐司射前戒之。﹝弟子﹐賓黨之少者也。前戒﹐謂先射請戒之。﹞

﹝疏﹞「三耦」至「戒之」。

○注「弟子」至「戒之」。

○釋曰﹕云「使弟子﹐司射前戒之」者﹐謂請射之前戒之﹐以其經云「三耦俟於堂西」﹐故鄭云「前戒謂先射請戒之」也。

司射之弓矢與撲﹐倚於西階之西。﹝便其事也。﹞

﹝疏﹞「司射」至「之西」。

○注「便其事也」。

○釋曰﹕此矢謂挾一个者﹐初﹐司射堂西袒﹑決﹑遂﹐取弓矢於階西﹐兼挾一矢﹐則誘射之﹐弓矢亦在階西矣。若然﹐誘射訖﹐堂西攺取一个挾之﹐遂階西取撲﹐此一个實在堂西﹐至視之時﹐於西階西釋弓矢﹐去撲﹐獻釋獲者﹐此亦在西階西﹐故鄭云「便其事也」。

司射旣袒﹑決﹑遂而升﹐司馬階前命張侯﹐遂命倚旌。﹝著並行也。古文曰﹕遂命獲者倚旌。﹞

﹝疏﹞「司射」至「倚旌」。

○注「著並」至「倚旌」。

○釋曰﹕云「著並行」者﹐謂司射與司馬有不並行事時﹐案上文將射﹐堂西﹐袒決遂﹐取弓矢於西階上﹐北面告賓曰「弓矢旣具﹐有司請射。」其時司馬卽階前令倚旌﹐此皆同時﹐故鄭云著並行事。如上經納射器及比三耦以前﹐司射獨行事後及司正爲司馬﹐與司射並行事﹐故記人記之也。

凡侯﹐天子熊侯﹐白質﹔諸侯麋侯﹐赤質﹔大夫布侯﹐畫以虎豹﹔士布侯﹐畫以鹿豕。﹝此所謂獸侯也﹐燕射則張之。鄕射及賓射﹐當張采侯二正。而記此者﹐天子諸侯之燕射﹐各以其鄕射之禮而張此侯﹐由是云焉白質﹑赤質﹐皆謂采其地。其地不采者﹐白布也。熊﹑麋﹑虎﹑豹﹑鹿﹑豕﹐皆正面畫其頭象於正鵠之處耳。君畫一﹐臣畫二﹐陽奇陰偶之數也。燕射射熊﹑虎﹑豹﹐不忘上下相犯。射麋﹑鹿﹑豕﹐志在君臣相養也。其畫之皆毛物之。﹞

﹝疏﹞「凡侯」至「鹿豕」。

○注「此所」至「物之」。

○釋曰﹕云「此所謂獸侯也」者﹐《周禮梓人》云「張獸侯以息燕」﹐注云「息者﹐休農息老物也。燕謂勞使臣﹐若與羣臣飲酒而射」是也。云「燕射則張之」者﹐《燕禮》大射正爲司射﹐如鄕射之禮﹐是諸侯燕用鄕射之禮﹐故云燕射則張之也。天子𨿽無文﹐據記天子燕射記﹐明天子燕射亦用鄕射之法也。云「鄕射及賓射﹐當張采侯二正」者﹐案《周禮》射人掌賓射﹐大夫﹑士同二正﹐是賓射二正。鄕射無文﹐知亦采侯二正者﹐《周禮》賓射與賓客爲射﹐此鄕射𨿽與鄕人習禮﹐亦如賓主行射禮﹐又非私相燕勞﹐故約與賓射同也。言采侯者﹐《梓人》云「張五采之侯﹐則遠國屬。」是賓射之侯﹐故云采侯也。云「而記此者﹐天子諸侯之燕射﹐各以其鄕射之禮」者﹐以天子自用鄕射之禮﹐諸侯自用鄕射之禮﹐大夫士亦各隨其君用鄕射之禮也。用鄕射之禮﹐謂張侯道五十步及三耦﹐一與鄕射同。云「張此侯」﹐則經獸侯是也。云「由是云焉」者﹐謂由是用鄕射法﹐故云獸侯﹐於此鄕記也。云「白質﹑赤質﹐皆謂采其地」者﹐案《周禮掌蜃》云「共白盛之蜃。」則此以蜃灰塗之﹐使白爲地。赤質者亦以赤塗之﹐使赤爲地。云「不采者﹐白布也」者﹐謂大夫士直云布侯者也。云「熊﹑麋﹑虎﹑豹﹑鹿﹑豕﹐皆正面畫其頭」者﹐知皆畫首者﹐以其言首者﹐射不來者之首﹐明此獸侯等亦正面畫其頭也。云「象於正鵠之處耳」者﹐案《梓人》云「參分其廣﹐而鵠居一焉」﹐據《大射》之侯。若賓射之侯﹐則三分其侯正居一焉。若燕射之侯﹐則獸居一焉﹐故云象其正鵠之處耳。云「君畫一﹐臣畫二﹐陽奇陰偶之數也」者﹐《禮記郊特牲》云「君之南鄕﹐答陽之義也。臣之北面﹐答君也。」是君陽臣陰﹐又天一生水﹐地二生火﹐是一二陰陽之數﹐故云君一臣二﹐陽奇陰偶之數也。云「燕射射熊虎豹﹐不忘上下相犯」者﹐三者皆猛獸﹐不苟相下﹐若君臣之道﹐亦獻可者替﹐否者不苟相從﹐輒當犯顏而諫﹐似獸等﹐故用之。云「射麋﹑鹿﹑豕﹐志在君臣相養也」者﹐案《內則》云麋鹿豕皆有軒﹐並是可食之物﹐故云相養也。云「其畫之皆毛物之」者﹐此無正文﹐但畫五三三正之侯﹐各以其色﹐明畫獸侯亦以毛物畫之可知也。

凡畫者﹐丹質。﹝賓射之侯﹐燕射之侯﹐皆畫雲气於側以爲飾。必先以丹采其地﹐丹淺於赤。﹞

﹝疏﹞「凡畫者質丹」。

○注「賓射」至「於赤」。

○釋曰﹕云「賓射之侯﹐燕射之侯」者﹐此鄕射以采侯二正﹐是賓射之侯也﹐此獸侯也﹐又是燕射之侯﹐故鄭並言之云「皆畫雲气於側以爲飾」者﹐鄭解經凡言「畫」者﹐皆畫雲气﹐故以雲气解之也。蓋象云色﹐若賓射之侯﹐天子九十步侯﹐朱﹑白﹑蒼﹑黃﹑玄五正者﹐還畫此五色雲气於其側﹔七十步侯﹐朱﹑白﹑蒼三正者﹐還畫此三色雲气於其側﹔五十步侯﹐朱﹑綠二正者﹐還畫此二色雲气於其側﹐以爲飾也。云「必先以丹采其地」者﹐欲畫此五色﹑三色雲气時﹐必先用丹采此地﹐乃於其上畫雲气也。天子侯九十步之內﹐更有七十﹑五十步侯。畿內諸侯七十步侯內﹐更有五十步侯。畿外諸侯者之九十步侯之內﹐更有七十﹑五十步侯。其畫之采皆如其數也。以侯數非一﹐尊卑又不同﹐故云「凡」以廣之﹐言凡畫雲气﹐以丹爲質地者也。云「丹淺於赤」者﹐案《月令》云「乘朱路﹐駕赤﹐載赤﹐衣朱衣。」朱與赤互言之﹐卽爲一物。又案《冬官鍾氏》云「以朱湛丹秫。」四入爲朱﹐色深而湛丹秫﹐故知丹淺於赤。鄭言此者﹐欲見以丹爲地﹐丹上得見赤色云之義﹐故言此也。

射自楹﹐物長如﹐其容弓﹐距隨長武。﹝自楹者﹐謂射於庠也。楹﹐中央東西之節也。物﹐謂射時所立處也。謂之物者﹐物猶事也﹐君子所有事也。長如者﹐謂從畫之長短也。﹐矢也﹐長三尺﹐與跬相應﹐射者進退之節也。容弓者﹐上下射相去六尺也。距隨者﹐物橫畫也﹐始前足至東頭爲距﹐後足來合而南面爲隨。武﹐迹也﹐尺二寸。﹞

﹝疏﹞「射自」至「長武」。

○注「自楹」至「二寸」。

○釋曰﹕云「自楹者﹐謂射於庠」也﹐知者﹐以其言楹則是庠﹐則物當楣﹐故知非射於序者也。云「楹﹐中央東西節也」者﹐以其楹北面無限﹐東楹西楹相當﹐故知東西之節也。云「長如者﹐謂從畫之長短也」者﹐其下有距隨爲橫﹐此言物長﹐又是從迹之稱﹐故知南北之長短也。云「﹐矢也﹐長三尺」者﹐以《矢人職》得知也。云「與跬相應」者﹐《禮記祭義》云「故君子跬步而弗忘孝也。」一舉足謂之跬﹐再舉足謂之步。步射者﹐履物不過一跬﹐故知以三尺爲限也。云「距隨者﹐物橫畫也﹐始前足至東頭爲距﹐後足來合而南面爲隨」者﹐謂上射下射並足處皆然。言長武﹐武﹐迹也﹐中人之迹尺二寸﹐謂橫尺二寸也。

序則物當棟﹐堂則物當楣。﹝是制五架之屋也。正中曰棟﹐次曰楣﹐前曰。﹞

﹝疏﹞「序則」至「當楣」。

○注「是制」至「曰」。

○釋曰﹕云「是制五架之屋也」者﹐庠序皆然﹐但有室﹑無室爲異。

命負侯者﹐由其位。﹝於賤者﹐禮略。﹞

﹝疏﹞「命負」至「其位」。

○釋曰「其位」者﹐正據司馬自在己位﹐遙命之。遙命者﹐由負侯者賤﹐略之故也。對司射比耦﹐則就其位﹐經無司馬命負侯之位﹐故記之也。

凡堂西﹐皆出入於司馬之南。惟賓與大夫降階﹐遂西取弓矢。﹝尊者宜逸﹐由便也。﹞

旌﹐各以其物。旌﹐總名也。雜帛爲物﹐大夫士之所建也。言各者﹐鄕射或於庠﹐或於謝。

﹝疏﹞「旌各以其物」。

○注「旌總」至「於謝」。

○釋曰﹕云「旌﹐總名也」者﹐以《周禮司常》云九旗﹐對文「通帛爲旃﹐雜帛爲物﹐全羽爲┸﹐析羽爲旌」各別。今名物爲旌者﹐散文通﹐故云旌總名也。云「雜帛爲物﹐大夫士之所建也」者﹐《司常》文。通帛者﹐通體並是絳帛﹐周所尙赤也。雜帛者﹐中絳﹐緣邊白也﹐白﹐殷之正色﹐故鄭彼注云言「先王正道佐職」也。云「各者﹐鄕射或於庠﹐或於謝」者﹐諸侯鄕大夫是大夫﹐詢眾庶﹐射於庠﹔射於謝﹑於序﹐是諸侯﹑州長。是士春秋習射於謝。大夫﹑士同建物而云各者﹐𨿽同建物﹐仞則大夫五仞﹑士三仞﹐不同﹐故云各也。

無物﹐則以白羽與朱羽糅﹐杠長三仞﹐以鴻ㄕ韜上﹐二尋。﹝無物者﹐謂小國之州長也。其鄕大夫一命﹐其州長士不命﹐不命者無物。此旌也﹐亦所以進退眾者。糅﹐雜也。杠﹐ㄅ也。七尺曰仞。鴻﹐鳥之長ㄕ者也。八尺曰尋。今文糅爲縮﹐韜爲。﹞

﹝疏﹞「無物」至「二尋」。

○注「無物」至「爲」。

○釋曰﹕云「無物者﹐謂小國之州長也」者﹐案《典命》﹕「子男之卿再命﹐大夫一命﹐士不命。」大夫一命﹐得建物。士不命﹐則無物﹐是以不得與上「各以其物」同﹐別爲此旌。云「此旌也」者﹐據下文「士鹿中旌」也。下云「君國中射﹐則皮樹中﹐以旌獲。」此不命士與國君同者﹐士卑不嫌﹐命士以上﹐尊卑自異也。云「亦所以進退眾」者﹐此非直用之於獲﹐案《喪大記》君葬時﹐執居前詔傾虧﹐亦所以進退眾人也。云「七尺曰仞」者﹐無正文﹐鄭案《書傳》云﹕雉長三丈髙一丈﹐則墻髙一丈。《禮記祭義》云「築宮仞有三尺。」墻髙一丈﹐云仞有三尺﹐除三尺之外只有七尺﹐故知七尺曰仞也。王肅則依《小爾雅》四尺曰仞﹐孔君則八尺曰仞﹐所見不同也。云「鴻﹐鳥之長ㄕ者」也者﹐ㄕ則項也。云「八尺曰尋」者﹐亦無正文﹐《冬官》云「車有六等之數」﹐云「殳長尋有四尺」﹐長丈二而云尋有四尺﹐除四尺則尋長八尺矣。

凡挾矢﹐於二指之橫之。﹝二指﹐謂左右手之第二指﹐此以食指﹑將指挾之。﹞

﹝疏﹞「凡挾」至「橫之」。

○注「二指」至「挾之」。

○釋曰﹕云「二指﹐謂左右手之第二指」﹐知左右手皆挾之者﹐以云「二指之橫之」﹐則知左右手也。云「此以食指﹑將指挾之」者﹐以左擘指拓弓﹐右擘指鉤弦﹐故知挾矢以第二﹑第三指。第二指爲食指﹐《左傳》云「子公之食指動」是也。第三指爲將指﹐《左傳》云「吳王闔閭傷於將指」是也。故云食指將指之挾之。知不在無名指者﹐以無名指短﹐與將指不相應﹐故知不是也。

司射在司馬之北。

﹝疏﹞「司射在司馬之北」。

○釋曰﹕經不明言司射與司馬南北相當﹐故明之也。

司馬無事不執弓。﹝以不主射﹐故也。﹞

始射﹐獲而未釋獲﹔復﹐釋獲﹔復﹐用樂行之。﹝君子取人以漸。﹞

﹝疏﹞「始射」至「行之」。

○釋曰﹕始射﹐獲而未釋獲﹐據三耦射時。云「復釋獲」者﹐據第二番射時。復用樂行之﹐據第三番射時。

上射於右。﹝於右物射。﹞

﹐長如﹐博三寸﹐厚寸有半﹐龍首﹐其中蛇交﹐韋當。﹝博﹐廣也。兩端爲龍首﹐中央爲蛇身相交也。蛇龍﹐君子之類也。交者﹐象君子取矢於上也。直心背之衣曰當﹐以丹韋爲之。司馬左右撫矢而乘之﹐分委於當。﹞

﹝疏﹞「長」至「韋當」。

○注「博廣」至「於當」。

○釋曰﹕云「蛇龍﹐君子之類也」者﹐《易》云「龍戰於野﹐其血玄黃。」鄭注云「聖人諭龍﹐君子諭蛇。」是蛇龍總爲君子之類也。云「直心背之衣曰當」者﹐直通身之言﹐其兩頭爲龍首﹐於背上通身著當。言當心中央也。知「丹韋爲之」者﹐周尙赤﹐上云「凡畫者丹質」﹐又《周禮》九旗之帛皆用絳﹐故知此當亦以丹韋爲之。云「司馬左右撫矢而乘之﹐分委於當」者﹐若未分時﹐總在於當﹐今則四四在一邊﹐不謂分訖﹐乃至於兩當也。

﹐﹐橫而拳之﹐南面坐而奠之﹐南北當洗。﹝﹐赤黑漆也。﹞

﹝疏﹞「」至「當洗」。

○注「赤黑漆也」。

○釋曰﹕云「南面坐而奠之」者﹐取向弟子持矢北面﹐故南面奠之。云「南北當洗」者﹐恐南北不知遠近﹐故記言南北當洗﹐南北節也。

射者有過﹐則撻之。﹝過﹐謂矢揚中人。凡射時矢中人﹐當刑之。今鄕會眾賢以禮樂勸民﹐而射者中人﹐本意在侯﹐去傷害之心遠﹐是以輕之﹐以撲撻於中庭而已。《書》曰「撲作教刑。」﹞

﹝疏﹞「射者」至「撻之」。

○注「過謂」至「教刑」。

○釋曰﹕云「是以輕之﹐以撲撻於中庭而已」﹐引《書》者﹐謂《尙書堯典》之文﹐彼據教學﹐故彼注云「不勤道業則撻之。」引之者﹐於射時司射撲﹐亦是教射法﹐故引證撻犯禮之過者﹐是以《尙書》亦云「侯以明之﹐撻以記之」是也。

眾賓不與射者不降。﹝不以無事亂有事。古文與爲豫。﹞

﹝疏﹞「眾賓」至「不降」。

○注「不以」至「爲豫」。

○釋曰﹕鄕射不得與射者﹐𨿽誓﹐僅有存焉。三賓已上﹐容其有文無武者﹐許其不射﹐故記者言之也。

取誘射之矢者﹐旣拾取矢﹐而後兼誘射之乘矢而取之。﹝謂反位巳禮成﹐乃更進取之﹐不相因也。﹞

﹝疏﹞「取誘」至「取之」。

○注「謂反」至「因也」。

○釋曰﹕云「不相因」者﹐旣自拾取已之乘矢﹐反位﹐東西望訖﹐上射乃更向前﹐兼取誘射之矢。禮以變爲敬﹐故不相因。

賓﹑主人射﹐則司射擯升降﹐卒射卽席﹐而反位卒事。﹝擯賓主人升降者﹐皆尊之也。不使司馬擯其升降﹐主於射。﹞

﹝疏﹞「賓主」至「卒事」。

○注「擯賓」至「於射」。

○釋曰﹕云「不使司馬擯其升降﹐主於射」者﹐必以司射決之者﹐以司馬本是司正﹐不主射事﹐司射主射事﹐故使司射也。

鹿中﹐﹛髟木﹜﹐前足跪﹐鑿背﹐容八。釋獲者奉之﹐先首。﹝前足跪者﹐象教擾之獸受負也。﹞

﹝疏﹞注「前足」至「負也」。

○釋曰﹕服不氏教擾猛獸﹐猛獸不堪受負。其有合負物者﹐教擾則屈前足以受負﹐若今受負則四足俱屈之類也。

大夫降﹐立於堂西以俟射。﹝尊大夫﹐不使久列於射位。﹞

﹝疏﹞「大夫」至「俟射」。

○注「尊大」至「射位」。

○釋曰﹕謂主人﹑大夫降時﹐賓﹑主先射﹐大夫則立於堂西﹐其耦在司馬之西射位﹐大夫且立於堂西﹐射至﹐乃取其耦共升射。

大夫與士射﹐袒薰襦。﹝不肉袒﹐殊於耦。﹞耦少退於物。﹝下大夫也﹐旣發則然。﹞

司射﹐釋弓矢視。與獻釋獲者釋弓矢。﹝惟此二事﹐休武主文﹐釋弓矢耳。然則擯升降不釋。﹞

﹝疏﹞「司射」至「弓矢」。

○注「惟此」至「不釋」。

○釋曰﹕此二者經文自具記之者﹐以惟此二事釋﹐欲顯出賓﹑主升降時不釋﹐故言之。是以鄭云「然則擯升降不釋」也。

禮射不主皮。主皮之射者﹐勝者又射﹐不勝者降。﹝禮射﹐謂以禮樂射也。大射﹑賓射﹑燕射是矣。不主皮者﹐貴其容體比於禮﹐其節比於樂﹐不待中爲備也。言不勝者降﹐則不復升射也。主皮者無侯﹐張獸皮而射之﹐主於獲也。《尙書傳》曰﹕戰鬥不可不習﹐故於狩以閒之也。閒之者﹐貫之也。貫之者﹐習之也。凡祭﹐取余獲陳於澤﹐然後卿大夫相與射也。中者﹐𨿽不中也取﹔不中者﹐𨿽中也不取。何以然﹖所以貴揖讓之取也﹐而賤勇力之取。向之取也於囿中﹐勇力之取也。今之取也於澤宮﹐揖讓之取也。澤﹐習禮之處﹐非所於行禮﹐其射又主中﹐此主皮之射與﹖天子大射﹐張皮侯﹔賓射﹐張五采之侯﹔燕射﹐張獸侯。﹞

﹝疏﹞「禮射」至「者降」。

○注「禮射」至「獸侯」。

○釋曰﹕云「禮射﹐謂以禮樂射也」者﹐射時有禮﹐兼作樂﹐故連樂言之。不言鄕射者﹐鄕射用采侯﹐賓射中兼之﹐故不言也。云「不主皮者﹐貴其容體比於禮﹐其節比於樂」者﹐此卽九節﹑七節﹑五節﹐應於樂節是也。云「言不勝者降﹐不復升射也」者﹐據主皮射者也。禮射二番不勝﹐仍待三番﹐復升射也。《尙書傳》者﹐濟南伏生爲《尙書》作傳。云「已祭﹐取余獲陳於澤﹐然後卿大夫相與射也」者﹐此則《周禮》山虞田訖﹐虞人植旗於中﹐屬禽焉。每禽擇取三十餘﹐將向國以祭﹐謂若《大司馬》云﹕仲春祭社﹐仲夏享礻勺﹐仲秋祀方﹐仲冬享。已祭﹐乃以余獲陳於澤。宮中卿大夫﹑士﹐共以主皮之禮射取之。云「𨿽不中𨿽中」者﹐據內田時也。云「非所於禮」者﹐云揖讓取卽是行禮﹐而云非所於行禮者﹐揖讓𨿽是禮﹐對大射之等﹐其體比於禮﹐其節比於樂﹐爲非所行禮也。云「此主皮之射與」者﹐《書傳》不言主皮﹐以義約同﹐故云「與」以疑之也。云「天子大射」已下者﹐案《梓人》云「張皮侯而棲以鵠﹐則春以功」﹐卽此鄭云「天子大射張皮侯」﹐一也。《梓人》又云「張五采之侯遠國屬」﹐卽此鄭云「賓射張五采之侯」也。《梓人》又云「張獸侯以息燕」﹐卽此鄭云「燕射張獸侯」也。鄭言此者﹐證此是禮射﹐與主皮異也。若然﹐天子有澤宮﹐又有射宮﹐二處皆行射禮者﹐澤宮之內有班余獲射﹐又有試弓習武之射﹐若西郊學中射者﹐行大射之禮﹐張皮侯者是也。澤宮中射﹐將欲向射宮﹐先向澤宮中試弓﹐習武之射﹐此習武之射無侯﹐直射甲革椹質﹐故《司弓矢職》云「王弓弧弓﹐以授射甲革椹質。」而注引《圉人職》曰「射則充椹質」是也。

主人亦飲於西階上。﹝就射爵而飲也﹐己無俊才﹐不可以辭罰者。﹞

﹝疏﹞「主人」至「階上」。

○注「就射」至「辭罰」。

○釋曰﹕此謂主人在不勝之黨受罰爵之時也。云「就射爵而飲也」者﹐謂西楹西丰上射爵也。云「己無俊才﹐不可以辭罰」者﹐以主人尊﹐恐不受罰爵﹐故言此也。

獲者之俎﹐折脊﹑脇﹑肺﹑。﹝﹐若專胳觳之折﹐以大夫之餘體。﹞

﹝疏﹞「獲者」至「肺」。

○注「若」至「余體」。

○釋曰﹕上賓主人已用肩﹑臂﹐惟有及專﹑胳﹑觳﹐若脊脇骨多﹐尊卑皆有﹐自已下﹐各得其一。今鄭具言之﹐欲見科取其一不定﹐以其若無大夫﹐獲者得﹐卽經所云者﹐故在肺下﹐欲見無大夫已合得。若大夫一人﹐大夫得﹐獲者得專。若大夫二人﹐獲者卽得胳。若大夫三人﹐獲者卽得觳。若大夫公卿更多﹐則折之不得整體﹐或更取余體也。故鄭又云「折以大夫之餘體」也。

東方謂之右个。﹝侯﹐以鄕堂爲面也。﹞

﹝疏﹞「東方謂之右不」。

○注「侯以鄕堂爲面也」。

○釋曰﹕以其經直云左右个﹐不辧東西﹐故記人明之也。

釋獲者之俎﹐折脊﹑脇﹑肺。皆有祭。﹝皆﹐皆獲者也。祭﹐祭肺也。以言肺﹐謂寸刂肺不離﹐嫌無祭肺。﹞

﹝疏﹞「釋獲」至「有祭」。

○注「皆皆」至「祭肺」。

○釋曰﹕云「以言肺﹐謂寸刂肺不離」者﹐卽經中脊﹑脇﹑肺﹐是切肺與祭肺同也。云「嫌無祭肺」者﹐此明記人之意﹐見上已有寸刂肺不離者﹐卽經中脊﹑脇﹑肺﹐是寸刂肺與祭肺同﹐嫌更不別有祭肺﹐故言皆有祭肺。言「皆﹐皆獲者」﹐欲見釋獲者與主獲者二者皆別有祭肺﹐故云「皆」也。若然﹐上肺卽舉肺﹐案《公食大夫》有切肺與祭肺者﹐優賓﹐使賓祭。此二者亦以舉肺爲祭肺者﹐略賤者之義﹐是以《有司徹》侑俎﹐羊切肺一﹐侑豕﹐俎亦切肺一。鄭云「豕又祭肺﹐不嚌肺﹐不備禮。」則是略賤之類也。

大夫說矢束﹐坐說之。﹝明不自尊別也。﹞

歌《騶虞》若《采》﹐皆五終。射無。﹝謂眾賓繼射者﹐眾賓無數也。每一耦射﹐歌五終也。﹞

﹝疏﹞「歌騶」至「無」。

○注「謂眾」至「終也」。

○釋曰﹕上用《騶虞》以化民﹐下用《采》﹐大夫之樂節﹐亦可皆五終者﹐大夫﹑士皆五節﹐一節一終﹐故云「五終」也。鄭言「眾賓無數」者﹐謂堂下眾賓繼射者﹐故無數。若堂上眾賓﹐則三人也。

古者於旅也語。﹝禮成樂備﹐乃可以言語﹐先王禮樂之道也。疾今人慢於禮樂之盛﹐言語無節﹐故追道古也。﹞凡旅﹐不洗。﹝敬殺。﹞不洗者不祭。﹝不盛。﹞

旣旅﹐士不入。﹝後正禮也。旣旅﹐則將燕矣。士入﹐齒於鄕人。﹞

﹝疏﹞注「士入齒於鄕人」。

○釋曰﹕以其士立於下﹐故齒於鄕人也。

大夫後出。﹝下鄕人﹐不幹其賓主之禮。﹞

﹝疏﹞「大夫後出」。

○注「不幹其賓主之禮」。

○釋曰﹕賓主及眾賓出後乃出﹐故云「不幹其賓主之禮」。

主人送於門外﹐再拜。﹝拜送大夫﹐尊之也。主人送賓還﹐入門揖﹐大夫乃出﹐送拜之。﹞

﹝疏﹞「主人」至「再拜」。

○注「拜送」至「拜之」。

○釋曰﹕上文大夫後出﹐是大夫意不幹賓主之禮。此經主人意﹐故鄭云「拜送大夫尊之也」。知「主人送賓還﹐入門揖﹐大夫乃出送拜之」者﹐以其上經云賓出﹐「主人送於門外﹐再拜」。此記又云「大夫後出﹐主人送於門外﹐再拜。」故知主人送賓還﹐入門揖﹐大夫乃出﹐送再拜之也。

鄕侯﹐上个五尋。﹝上个﹐謂最上幅也。八尺曰尋﹐上幅用布四丈。﹞

﹝疏﹞「鄕侯上个五尋」。

○注「上个」至「四丈」。

○釋曰﹕以五尋﹐尋八尺﹐五八四十﹐故四丈也。

中十尺。﹝方者也﹐用布五丈。今官市幅廣二尺二寸﹐旁削一寸。《考工記》曰「梓人爲侯﹐廣與崇方。」謂中也。﹞

﹝疏﹞「中十尺」。

○注「方者」至「中也」。

○釋曰﹕云「方者也」者﹐謂侯中正方十尺。云「用布五丈。今官布幅廣二尺二寸﹐旁削一寸」者﹐鄭意此言十尺﹐用布五幅﹐幅廣二尺二寸﹐兩畔各削一寸爲縫﹐幅各二尺在﹐故五幅爲一丈也。漢法﹐幅二尺二寸﹐亦古制存焉﹐故舉以爲況。若然﹐《周禮》《鄭志》純三隻﹐只八寸﹐二尺四寸者﹐據繒幅也。《士喪禮》云「亡則以緇長半幅。」注云「半幅一尺﹐終幅二尺。」亦謂繒而幅二尺者。幅有二種﹐喪禮略﹐用其狹者﹐故《周禮》鄭云「凡爲神之衣物﹐必沽而小」是也。引《梓人》者﹐彼總據三侯﹐侯中皆廣與崇方﹐引之證經十尺是方也。

侯道五十弓﹐弓二寸以爲侯中。﹝言侯中所取數也。量侯道以步﹐而云弓者﹐侯之所取數﹐宜於躬器也。正二寸﹐中之博也。今文攺弓爲肱也。﹞

﹝疏﹞「侯道」至「侯中」。

○注「言侯」至「肱也」。

○釋曰﹕云「言侯中所取數也」者﹐謂侯中大小取數於侯道。云「量侯道以步」者﹐《大射》文﹐故彼云以步張三侯﹐是用步耳。而云弓者六尺爲步﹐弓之下制六尺﹐與步相應。而云弓者﹐侯之所取數﹐宜於射器也﹐故此經云弓也。云「正二寸者﹐中之博也」者﹐案《周禮弓人》云「解中有變焉。」謂弓付把中側骨之處博二寸﹐故於此處取數焉。

倍中以爲躬﹐﹝躬﹐身也。謂中之上下幅也﹐用布各二丈。﹞

﹝疏﹞「倍中以爲躬」。

○注「躬身」至「二丈」。

○釋曰﹕身謂中﹐上﹑中﹑下各橫接一幅布者﹐故鄭云「中之上下幅﹐用布各二丈」也。

倍躬以爲左右舌。﹝謂上个也。居兩旁謂之个﹐左右出謂之舌。﹞

﹝疏﹞「倍躬以爲左右舌」。

○注「謂上」至「之舌」。

○釋曰﹕言「謂上个」者﹐對下个不得倍躬﹐故謂上个也。云「兩旁謂之个」﹐在躬之兩傍則謂之个。云「左右出謂之舌」﹐謂躬外兩相各出一丈﹐若人舒舌﹐故下云「下舌半上舌」﹐據出者而言也。

下舌半上舌。﹝半者﹐半其出於射者也﹐用布三丈。所以半上舌者﹐侯﹐人之形類也﹐上个象臂﹐下个象足。中人張臂八尺﹐張足六尺﹐五八四十﹐五六三十﹐以此爲衰也。凡鄕侯用布十六丈﹐數起侯道五十弓以計。道七十弓之侯﹐用布二十五丈二尺﹔道九十弓之侯﹐用布三十六丈。﹞

﹝疏﹞注「半者」至「六丈」。

○釋曰「半者﹐半其出於躬者也」者﹐以其言「舌」﹐故知半其出者也。云「用布三丈」者﹐上舌兩相各一丈﹐今下舌兩相各五尺﹐通躬二丈﹐故云用布三丈也。云「侯﹐人之形類也」者﹐人形上廣下狹故也。云「五八四十」﹐據上个四丈﹔五六三十﹐據下个三丈﹔以此上下爲衰差也。云「凡鄕侯用布十六丈﹐數起侯道五十弓以計」者﹐用布十六丈者﹐中五幅﹐幅一丈﹐用布五丈﹔上下躬各二丈﹐總四丈﹔上个四丈﹐下个三丈﹐是總十六丈也。云「道七十弓之侯﹐用布二十五丈二尺」者﹐道七十弓﹐弓取二寸﹐二七十四﹐侯中丈四尺。七幅﹐幅有丈四尺﹐中用布九丈八尺﹔上下躬各用布二丈八尺﹐上下總用布五丈六尺﹔上个倍躬﹐爲五丈六尺﹔下舌半上舌﹐上舌出者﹐兩相各出丈四尺﹔下舌半之﹐兩相各出七尺﹐下舌用布一丈四尺﹐通躬二丈八尺﹐總計用布四丈二尺也﹐通計用布二十五丈二尺。云「道九十弓之侯﹐用布三十六丈」者﹐弓取二寸﹐九十弓﹐侯中丈八尺。侯中用布九幅﹐幅別丈八尺﹔中用布十六丈二尺﹔倍中以爲躬﹐上下躬各用布三丈六尺﹐上下總七丈二尺﹔倍躬以爲左右舌﹐上舌用布亦七丈二尺﹐下舌亦半上舌﹐上舌出者丈八尺﹐下舌半之﹐則下舌總用布五丈四尺﹐以此計之﹐總用布三十六丈也。

箭籌八十。﹝箭﹐筱也。籌﹐也。八十者﹐略以十耦爲正﹐貴全數。其時眾寡從賓。﹞

﹝疏﹞「箭籌八十」。

○注「箭筱」至「從賓」。

○釋曰﹕云「箭﹐筱也」者﹐謂以箭爲籌射之耦﹐隨賓多少。今言八十﹐舉成數﹐以十耦爲文。但一者數之始﹐十者數之終﹐以十耦爲成數也。

長尺有握﹐握素。﹝握﹐本所持處也。素﹐謂刊之也。刊本一膚。﹞

﹝疏﹞「長尺有握握素」。

○注「握本」至「一膚」。

○釋曰﹕云「長尺」﹐復云有握﹐則握在一尺之外﹐則此籌尺四寸矣。云「刊本一膚」者﹐《公羊傳》僖三十一年云「觸石而出﹐膚寸而合﹐不崇朝而徧雨乎天下者﹐惟泰山爾。」何休云「側手爲膚。」又《投壺》云「室中五扶。」注云「鋪四指曰扶。一指案寸。」皆謂布四指﹐一指一寸﹐四指則四寸。引之者﹐證握膚爲一﹐謂刊四寸也。

楚撲長如。刊本尺。﹝刊其可持處。﹞君射﹐則爲下射。上射退於物一﹐旣發﹐則答君而俟。﹝答﹐對也。此以下雜記也。今文君射則爲下。﹞君樂作而後就物。君﹐袒朱襦以射。﹝君尊。﹞小臣以巾執矢以授。﹝君尊﹐不矢﹐不挾矢﹐授之稍屬。﹞若飲君﹐如燕則夾爵。﹝謂君在不勝之黨也。賓飲君如燕﹐賓媵觚於公之禮則夾爵。夾爵者﹐君旣卒爵﹐復自酌。﹞

君國中射﹐則皮樹中﹐以旌獲﹐白羽與朱羽糅﹔﹝國中﹐城中也。謂燕射也。皮樹﹐獸名。以旌獲﹐尙文徳也。今文皮樹繁豎﹐糅爲糸舀。古文無以。﹞

﹝疏﹞「以旌獲」。

○注「國中」至「無以」。

○釋曰﹕知城中是燕射者﹐以其下有賓射﹑大射﹐不在國﹐故國中是燕射﹐以其燕在寢故也。云「以旌獲﹐尙文徳也」者﹐以其燕主歡心﹐故旌從不命之士﹐亦取尙文徳之義。必知取尙文徳者﹐以其以文徳者舞文舞﹐羽舞也﹐以武徳者舞武舞﹐幹舞也。此旣用羽﹐知取尙文徳也。

於郊﹐則閭中﹐以旌獲﹔﹝於郊﹐謂大射也﹐大射於大學。《王制》曰「小學在公宮之左﹐大學在郊。」閭﹐獸名﹐如驢一角﹔或曰如驢歧蹄。《周書》曰﹕北唐以閭。析羽爲旌。﹞

﹝疏﹞「於郊」至「旌獲」。

○注「於郊」至「爲旌」。

○釋曰﹕知「於郊﹐謂大射也」者﹐案《大射》云「公入《驁》。」從外來入﹐此旣言於郊﹐故知大射在郊也。云「大射於大學」者﹐據諸侯而言也。天子大射在虞庠小學﹐以其天子大學在國中﹐小學在郊。諸侯不得立大學在國﹐立大學在郊﹐故鄭引《王制》「小學在公宮之左﹐大學在郊」﹐是殷法﹐諸侯用焉﹐故引爲證。必知諸侯立大學在郊者﹐見《詩魯頌》有泮宮。《禮記》云「故魯人將有事於上帝﹐必先有事於泮宮。」鄭云「泮宮﹐郊之學也。」則《詩》泮宮﹐此郊學是也。云「閭﹐獸名﹐如驢一角﹐或曰如驢歧蹄。《周書》曰﹕北唐以閭」者﹐歧蹄已上﹐《山海經》文﹐《周書》見於《國語》也。

於竟﹐則虎中龍旃。﹝於竟﹐謂與鄰國君射也。畫龍於旃﹐尙文章也。通帛爲旃。﹞

﹝疏﹞「於竟則虎中龍旃」。

○注「於竟」至「爲旃」。

○釋曰﹕與鄰國君射﹐則賓射也。以其君有送賓之事﹐因送則射。云「尙文章也」者﹐亦若旌也。云「通帛爲旃」﹐《司常》文﹐鄭注云「凡九旗之帛皆用絳。」則通帛者﹐正幅爲絳﹐長尋曰﹐系曰旆﹐通體皆用絳帛爲之名旃。

大夫﹐兕中﹐各以其物獲。﹝兕﹐獸名﹐似牛一角。﹞

﹝疏﹞「大夫」至「物獲」。

○注「兕﹐獸名﹐似牛一角」。

○釋曰﹕下有士﹐則此專據大夫爲文。而云「各以其物」者﹐公﹑侯﹑伯大夫再命﹐子男之大夫一命﹐爲卿大夫﹐刃數𨿽同﹐旒依命數不同﹐故云各。又下云士「旌以獲」﹐惟小國之州長不命者﹐則公侯之州長一命﹐有旌﹐亦入物中﹐則各內兼之矣﹐故云各。兕似牛一角﹐案《爾雅》及《山海經》知之。

士﹐鹿中﹐旌以獲。﹝謂小國之州長也。用爲旌以獲﹐無物也。古文無以獲。﹞

惟君有射於國中﹐其餘否。﹝臣不習武事於君側也。古文「有」作「又」﹐今文無「其餘否」。﹞

﹝疏﹞「惟君」至「余否」。

○注「臣不」至「余否」。

○釋曰﹕天子﹑諸侯皆燕射在國。又天子賓射在朝﹐亦在國。大夫﹑士燕射﹑賓射不在國。大夫又得行大射﹐𨿽無郊學﹐亦不得在國。是以孔子爲鄕射﹐射於矍相之圃﹐是其一隅。若然﹐此鄕射亦不在國﹐射亦宜在國外﹐故記人於此見之也。

君在﹐大夫射則肉袒。﹝不袒薰襦﹐厭於君也。今文無射。﹞

﹝疏﹞「君在」至「肉袒」。

○注「不袒」至「於君」。

○釋曰﹕上云大夫與士射袒襦﹐今與君射爲厭﹐與士同﹐故肉袒也。

●卷十四燕禮第六

﹝疏﹞《燕禮》第六。

○鄭《目錄》云「諸侯無事﹐若卿大夫有勤勞之功﹐與羣臣燕飲以樂之。燕禮於五禮屬嘉。《大戴》第十二﹐《小戴》及《別錄》皆第六。」

○釋曰﹕案上下經注﹐燕有四等。《目錄》云諸侯無事而燕﹐一也﹔卿大夫有王事之勞﹐二也﹔卿大夫又有聘而來﹐還與之燕﹐三也﹔四方聘客與之燕﹐四也。若然﹐《目錄》云卿大夫有勤勞之功﹐聘使之勞兼王事之勞二也者﹐知臣子┹聘還與之燕者﹐《四牡》勞使臣是也。知有王事之勞燕者﹐下記云「若以樂納賓﹐則賓及庭﹐奏《肆夏》」。鄭注云「卿大夫有王事之勞﹐則奏此樂焉」是也。知君臣無事有燕者﹐案《魯頌》云「夙夜在公﹐在公明明。振振鷺﹐鷺於下。鼓咽咽﹐醉言舞。於胥樂兮。」鄭箋云「君臣無事則相與﹐明義明徳而已。白之士﹐羣集於君之朝﹐君以禮樂與之飲酒。」燕樂以盡其歡﹐是其無事而燕也。又知賓及庭奏《肆夏》﹐是己之臣子有王事之勞者﹐案《郊特牲》云「賓入大門而奏《肆夏》」﹐鄭注云「賓朝聘者。」是異國聘賓入大門奏《肆夏》﹐故知。記云「賓及庭奏《肆夏》」者﹐是己之臣子也。又知異國聘賓有燕者﹐《聘禮》所云燕與時賜者是也。

燕禮。小臣戒與者。﹝小臣相君燕飲之法。與者﹐謂畱羣臣也。君以燕禮勞使臣﹐若臣有功﹐故與羣臣樂之。小臣則警戒告語焉﹐飲酒以合會爲歡也。﹞

﹝疏﹞「燕禮小臣戒與者」。

○釋曰﹕自此已下盡「射人告具」﹐論告戒羣臣及陳饌之事。必使小臣戒與者﹐以其燕爲聘使者爲主﹐兼與舊在者歡樂之﹐故今戒可與之人使依期而至。

○注「小臣」至「歡也」。

○釋曰﹕云「小臣相君燕飲之法」者﹐案《周禮大僕職》云「王燕飲則相其法」﹐又案《小臣職》云「凡大事佐大僕」﹐則王燕飲﹐大僕相﹐小臣佐之。此諸侯禮降於天子﹐故宜使小臣相﹐是以下云「小臣師一人在東堂下」﹐注云「師﹐長也。小臣之長一人﹐猶天子大僕﹐正君之服位者也。」是諸侯小臣當大僕之事。云「與者﹐謂畱羣臣也」者﹐謂羣臣畱在國不行者也。云「君以燕禮勞使臣﹐若臣有功」者﹐此卽《目錄》卿大夫有勤勞之功﹐勞使臣卽《四牡》勞使臣也。若臣有功﹐卽王事之勞也﹐故鄭總云「卿大夫勤勞之功」。若然﹐鄭不言與羣臣無事燕者﹐以其經云「戒與者」﹐功勞之外與及之爲有事之臣燕﹐不得云無事燕者﹐故不言之。案《大射》云「君有命戒射」者﹐以其大射辧尊卑﹐故云君有命﹐明政教由尊者出。燕禮主歡心﹐不辧尊卑﹐故不言君有命。

膳宰具官饌於寢東。﹝膳宰﹐天子曰膳夫﹐掌君飲食膳羞者也。具官饌﹐具其官之所饌﹐謂酒也﹑牲也﹑脯醢也。寢﹐露寢。﹞

﹝疏﹞「膳宰」至「寢東」。

○注「膳宰」至「路寢」。

○釋曰﹕以其燕在寢﹐故膳宰具官饌於寢東﹐擬燕時設之。云「膳宰﹐天子曰膳夫﹐掌君飲食膳羞者也」者﹐以其天子有宰夫﹐兼有膳夫﹐掌君飲食。諸侯亦有宰夫﹐復有膳宰﹐掌君飲食﹐與天子膳夫同﹐故引天子膳夫並之。云「具官饌﹐具官之所饌」者﹐謂卿大夫﹑士之饌總饌之。大射亦用燕禮﹐直云官饌﹐不言膳宰﹐與此同不言者﹐文不具。云「謂酒也﹑牲也﹑脯醢也」﹐知者﹐案下所設亦有此三者﹐牲卽其牲狗也。云「寢﹐路寢」者﹐以其饗在廟﹐服朝服。下記云「燕朝服於寢」﹐正處在路寢﹐不在燕寢可知﹐故雲路寢也。案《公食大夫》云「凡宰夫之具饌於東房」﹐不使膳宰者﹐彼食異國之大夫﹐敬之﹐故使宰夫具饌。此燕己臣子﹐故使膳宰﹐卑者具饌。必知膳宰卑於宰夫者﹐案天子宰夫下大夫﹐膳夫上士。天子膳夫卑於宰夫﹐則知諸侯膳宰亦卑於宰夫者也。

樂人縣。﹝縣﹐鍾磬也。國君無故不徹縣。言縣者﹐爲燕新之。﹞

﹝疏﹞「樂人縣」。

○注「縣鍾」至「新之」。

○釋曰﹕案《大射》樂人宿縣在射前一日﹐又具辧樂縣之位者﹐以其大射在學宮。學宮不常縣樂﹐射乃設之﹐故射前一日縣之。又辧樂縣之位﹐此燕在路寢﹐有常縣之樂。今言「樂人縣」者﹐爲燕新之而已﹐故不在燕前一日﹐又不辧樂縣之處。又直云「樂人」﹐未知樂人意是何官﹖案《周禮春官大司樂》云「凡樂事宿縣」﹐又案《樂師》云「凡樂成則告備」﹐是天子有大司樂﹐並有樂師之官。案《序官》﹕「樂師下大夫四人﹐上士八人﹐下士十有六人。」以此知天子有大司樂﹑樂師﹐諸侯無大司樂﹐直有大樂正﹑小樂正﹐以其諸侯兼官﹐此二者皆當天子樂師大夫及士。則諸侯樂師不用大夫﹐大樂正當上士﹐小樂正當下士爲之﹐故鄭下注云「樂正於天子樂師也」﹐《大射》注亦云「小樂正於天子樂師」﹐若然﹐縣樂之法﹐案《周禮眠了職》云「掌大師之縣」﹐鄭注云「大師當縣則爲之。」案下僕人相大師﹐則諸侯無眠了﹐則使僕人縣樂﹐大師以聲展之﹐樂師又監之。云「縣﹐鍾磬也」者﹐案《小胥》「天子宮縣﹐諸侯軒縣」﹐面皆鍾﹑磬﹑各一ね﹐「大夫判縣﹐士特縣」﹐不得有﹐故云鍾磬。案下惟有磬而無鍾﹐而云鍾磬者﹐鄭泛解樂縣法﹐故兼言鍾﹐其實諸侯之士特縣磬而已。云「國君無故不徹縣」者﹐案《曲禮》惟有「大夫無故不徹縣﹐士無故不去琴瑟」﹐不言國君。但大夫無故不徹縣﹐則國君無故亦不徹縣可知。鄭以《燕禮》爲國君法﹐故以義約之也。云「言縣者﹐爲燕新之」者﹐更整理樂縣之法﹐爲新之也。

設洗篚於阼階東南﹐當東ニ。水在東﹐篚在洗西﹐南肆。設膳篚在其北﹐西面。﹝設此不言其官﹐賤也。當東ニ者﹐人君爲殿屋也。亦南北以堂深。肆﹐陳也。膳篚者﹐君象觚所饌也﹐亦南陳。言西面﹐尊之﹐異其文。﹞

﹝疏﹞「設洗」至「西面」。

○注「設此」至「其文」。

○釋曰﹕云「設此不言其官﹐賤也」者﹐決膳宰具官饌﹐樂人縣﹐司宮設尊﹐皆言其官﹐獨此不言官﹐故知賤也。案《少牢》司宮設水﹐大夫兼官。此國君禮﹐或可別人爲之﹐但無文﹐故鄭不細辧。云「當東ニ者﹐人君爲殿屋也」者﹐漢持殿屋四向流水﹐故舉漢以況周。言東ニ﹐明亦有西ニ。對大夫士言東榮﹐兩下屋故也。云「亦南北以堂深」者﹐亦《士冠禮》《鄕飲酒》等也。云「膳篚者﹐君象觚所饌也」者﹐案下文「洗象觚﹐升實之﹐東北面獻於公」是也。但尊君﹐不可與臣同篚﹐故別釋之也。云「亦南陳」者﹐亦陳之南肆者也。言「西面﹐尊之﹐異其文」者﹐欲見膳篚西面﹐南肆者亦西面﹐此不可言南肆而言西面﹐是尊君之篚﹐故異其文也。

司宮尊於東楹之西﹐兩方壺﹐左玄酒﹐南上。公尊瓦大兩﹐有丰﹐冪用若錫﹐在尊南﹐南上。尊士旅食於門西﹐兩圜壺。﹝司宮﹐天子曰小宰﹐聽酒人之成要者也。尊方壺﹐爲卿大夫士也。臣道直方﹐於東楹之西﹐予君專此酒也。《玉藻》曰「惟君面尊。」玄酒在南﹐順君之面也。瓦大﹐有虞氏之尊也。《禮器》曰「君尊瓦С。」丰形似豆﹐卑而大。冪用若錫﹐冬夏異也。在尊南﹐在方壺之南也。尊士旅食者用圜壺﹐變於卿大夫也。旅﹐眾也。士眾食﹐謂未得正祿﹐所謂庶人在官者也。今文錫爲糸易。﹞

﹝疏﹞「司宮」至「圜壺」。

○注「司宮」至「爲糸易」。

○釋曰﹕云「司宮﹐天子曰小宰﹐聽酒人之成要者也」者﹐案《天官小宰職》﹕「掌建邦之宮刑﹐以治王宮之政令。」是小宰掌宮事。此諸侯無小宰﹐有司宮﹐明司宮亦當掌宮刑﹐治宮之政令﹐可知是司宮掌宮事﹐與小宰同。又案《酒正》云「酒正之出﹐日入其成﹐月入其要﹐小宰聽之。」此司宮亦設酒尊﹐當掌酒事﹐與小宰同﹐是以知此諸侯司宮當天子小宰者也。若然﹐案《酒正》云「酒正之出﹐日入其成﹐月入其要﹐小宰聽之。」案彼文則是小宰聽酒正之成要﹐此注云聽酒人成要者﹐案彼注云「出﹐謂授酒材及用酒之多少也。受用酒者﹐日言其計於酒正﹐酒正月盡言於小宰。」云日言其計於酒正者﹐是酒人也。酒正月盡總言於小宰﹐則是小宰所聽者﹐並是酒人所言﹐故鄭之此注據酒人而言也。云「尊方壺﹐爲卿大夫士也」者﹐以其燕總有卿大夫﹑士﹐又別有公尊瓦大兩﹐故知方尊爲此人也。云「於東楹之西﹐子君專此酒也」者﹐此決《鄕飲酒》《鄕射》皆於房戶之﹐賓主共之。此於東楹之西﹐向君設之﹐人君尊﹐專大惠﹐故云予君專此酒也。引《玉藻》者﹐欲見尊面向君﹐順君面﹐非賓主共之意。案《少儀》云「尊壺者面其鼻。」鄭注云「鼻在面中﹐言鄕人也。」鄕人者﹐據此《燕禮》尊面向君而言。《少儀》又云「尊者以酌者之左爲上尊。」《鄕飲酒》云「尊兩壺於房戶之﹐玄酒在西。」又《鄕射》云「尊於賓席之東﹐兩壺斯禁﹐左玄酒。」鄭注云「設尊者北面﹐西曰左。」此等皆據酌者北面而言﹐玄酒在左﹐若據設尊之人及尊面而言﹐卽南面﹐以右爲尊。此燕禮尊﹐面向君﹐據君面以左爲尊﹐玄酒在南。若據酌者﹐不得背君而西面﹐當尊西東面﹐則酌者之右爲上尊﹐是以下文媵爵於公者交於東楹北也。云「瓦大﹐有虞氏之尊也」者﹐《明堂位》文。引《禮器》「君尊瓦С」﹐《大射》亦云「膳尊兩С」﹐不引《大射》而引《禮器》者﹐鄭欲同此三者之文﹐皆是一物故也。云「丰形似豆﹐卑而大」者﹐據漢法而知。但豆徑尺﹐柄亦長尺﹐此承尊之物﹐不可同於常豆﹐故知卑而大﹐取其安穩也。云「冪夏冬錫﹐冬夏異也」者﹐夏宜用﹐冬宜用錫。葛之粗者曰﹐按《喪服傳》云「錫者何也﹖麻之有錫者也。錫者十五升﹐抽其半﹐無事其縷﹐有事其布曰錫。」鄭注云「治其布使之滑易」是也。云「在尊南﹐在方壺之南也」者﹐其冪本爲瓦大設﹐今未用陳在方壺之南者﹐不可在方壺﹑瓦大之相雜故也。瓦大不言玄酒者﹐以其言瓦大兩﹐又言南上有玄酒﹐在南可知。凡無玄酒者﹐有陳之而已﹐不言上下﹐是以此尊土旅食直云「兩圜壺」﹐《大射》亦雲「雨圜壺」﹐《特牲》尊兩圜壺於阼階﹐西方亦如之﹐皆是無玄酒﹐不言上下也。又凡用醴者無玄酒﹐《士冠禮》醴子﹐《昏禮》醴婦﹐《聘禮》醴賓﹐醴皆無玄酒﹐質故也。《昏禮》房外之尊無玄酒﹐鄭云「略之」。此及《大射》尊士旅食無玄酒﹐鄭云「賤也」。《特牲》《少牢》陽厭納一尊﹐無玄酒﹐鄭注云「禮殺」也。《士喪》《旣夕》《士虞》皆有酒﹐醴無玄酒者﹐以凶變於吉故也。《特牲》東西階兩壺無玄酒者﹐注云「優之。」云「士眾食﹐謂未得正祿」者﹐以其士大夫已上得正祿。《王制》云「下士九人祿﹐中士倍下士﹐上士倍中士﹐下大夫倍上士。卿四大夫祿。」皆正祿﹐此則未得正祿。云「所謂庶人在官者也」者﹐所謂《王制》文﹐故《王制》云「庶人在官者﹐其祿以是爲差。」謂府史胥徒﹐謂府八人祿﹐史七人祿﹐胥六人﹐徒五人。皆非正祿﹐號爲「士旅食者」也。

司宮筵賓於戶西﹐東上﹐無加席也。﹝筵﹐席也。席用蒲筵﹐緇布純。無加席。燕私禮﹐臣屈也。諸侯之官無司幾筵也。﹞

﹝疏﹞「司宮」至「席也」。

○注「筵席」至「筵也」。

○釋曰﹕云「筵﹐席也」者﹐案《周禮序官司幾筵》﹐鄭注云「鋪陳曰筵﹐藉之曰席。然其言之筵席﹐通。」若然﹐鋪陳曰筵者﹐先鋪一席在地者﹔藉之曰席﹐據重已上相承藉者﹐筵﹑席一也﹐故鄭云「筵席通」。云「席用蒲筵﹐緇布純」者﹐案《公食大夫》記云「蒲筵常﹐緇布純﹐加萑席尋﹐玄帛純。」彼有加席﹐故有萑在上。此無加席﹐故言席用蒲。云「無加席。燕私禮﹐臣屈也」者﹐對《公食大夫禮》異國之賓有加席﹐禮得申。云「諸侯之官無司幾筵也」者﹐對天子有司幾筵布席﹐諸侯兼官﹐使司官設尊﹐並設席。

射人告具。﹝告事具於君﹐射人主此禮﹐以其或射也。﹞

﹝疏﹞「射人告具」。

○注「告事」至「射也」。

○釋曰﹕云「射人主此禮﹐以其或射也」者﹐案《公食大夫禮》「贊者負東房﹐告具」﹐以其無射﹐故使贊者。此乃射人告具﹐與《大射》同。案下文「若射則不獻庶子」﹐言「若」者﹐或射或不﹐故此鄭注云「以其或射」。言「或」﹐亦是不定之義。案《大射》告具之上有「羹定」﹐此不言羹定者﹐文不具也。

小臣設公席於阼階上﹐西鄕﹐設加席。公升﹐卽位於席﹐西鄕。﹝《周禮》諸侯胙席﹐莞筵紛純﹐加繅席﹐畫純。後設公席者﹐凡禮﹐卑者先卽事﹐尊者後也。﹞

﹝疏﹞「小臣」至「西鄕」。

○注「周禮」至「後也」。

○釋曰﹕自此下盡「諸公卿者」﹐論君臣位次及命羞者之事。注引《周禮》者﹐《司幾筵》之文也。彼諸侯祭祀神席及受酢之席﹐此乃燕飲之席﹐引之者﹐欲見燕飲與受酢席同。若饗諸侯來朝﹐則《郊特牲》云「大饗君三重席而酢焉」是也。燕他國之臣﹐卽《郊特牲》云「三獻之介﹐君專席而酢焉。」此降尊以就卑也﹐故君單席受酢也。云「後設公席者﹐凡禮﹐卑者先卽事﹐尊者後也」者﹐此燕私禮﹐故賤者先卽事。《大射》辧尊卑﹐故先設公席﹐後設賓席也。

小臣納卿大夫﹐卿大夫皆入門右﹐北面東上。士立於西方﹐東面北上。祝史立於門東﹐北面東上。小臣師一人﹐在東堂下﹐南面。士旅食者立於門西﹐東上。﹝納者﹐以公命引而入也。自士以下﹐從而入卽位耳。師﹐長也。小臣之長一人﹐猶天子大僕﹐正君之服位者也。凡入門而右由東﹐左則由西。﹞

﹝疏﹞「小臣」至「東上」。

○注「納者」至「西」。

○釋曰﹕云「卿大夫皆入門右﹐北面東上」者﹐此是擬君揖位﹐故下經君始爾之就庭位。云「士立於西方﹐東面北上」者﹐此是士之定位﹐士賤﹐故不待君揖﹐入門卽就定位。云「祝史立於門東﹐北面東上」者﹐案《大射》「大史在犴侯之東北﹐北面」﹐不言祝﹐此言祝史不言大史者﹐《大射》及下文云「大史俟於所設中之西﹐東面以聽政。」嫌其位初在此﹐不在犴侯之東北﹐故著夫史以明之。其餘祝史彼不言者﹐以其《大射》先行燕禮﹐此《燕禮》有祝史﹐故於彼不言﹐省文也。云「納者﹐以公命引而入也」者﹐𨿽無正文﹐進止由君﹐故知以公命者也。云「自士已下﹐從而入卽位耳」者﹐對大夫以上﹐小臣引之就門東揖位﹐未就庭位。自士已下﹐不須引﹐從大夫而入﹐徑卽庭位。云「師﹐長也。小臣之長一人﹐猶天子大僕﹐正君之服位者也」者﹐案《夏官大僕識》云「掌正王之服位﹐出入王之大命。」彼下文有小臣之官﹐上士四人﹐其職云「掌王之小命﹐詔相王之小法儀。」諸侯兼官﹐無大僕﹐惟有小臣出入君之教命﹐正君之服位﹐但諸侯小臣之官有上下﹐是以《大射》云「小臣師從者在東堂下﹐南面﹐西上」﹐又云「小臣正贊袒」。若然﹐諸侯小臣正﹐次有小臣師﹐《大射禮》小臣正相君﹐小臣師佐之﹐常在君左右﹐不在堂下之位﹐故惟云小臣師。從者在堂下南面﹐此燕輕﹐宜有小臣師及從者相君。燕飲小臣正一人﹐無事得在堂下﹐此言小臣師卽大僕﹐小臣正一也﹐故鄭以爲當天子大僕。云「凡入門而右由東﹐左則由西」者﹐鄭云凡入門者﹐廣解賓主人入門之義。案《曲禮》云「大夫士出入君門﹐由右。」又《玉藻》云「公事自西﹐私事自東。」言私事卽大夫士出入君門一也﹐又與此經卿大夫士入君門亦由右同。公事自西者﹐卽《聘禮》聘賓入﹐由西是也。若然﹐此注云入門而右由東者﹐是臣朝君之法也。左卽由西者﹐是聘賓入門之法。

公降立於阼階之東南﹐南鄕。爾卿﹐卿西面北上﹔爾大夫﹐大夫皆少進。﹝爾﹐近也﹐移也﹐揖而移之﹐近之也。大夫猶北面﹐少前。﹞

﹝疏﹞「公降」至「少進」。

○注「爾近」至「少前」。

○釋曰﹕《曲禮》云「揖人必違其位」﹐是以公將揖卿大夫﹐降立於阼階之東南﹐南面揖之。變揖言爾者﹐爾訓近也﹐移也﹐卿大夫得揖﹐移近中庭也﹐是以鄭云「揖而移之﹐近之也」。云「大夫猶北面﹐少前」者﹐三卿五大夫初入門右﹐同北面。三卿得揖﹐東相西面﹐五大夫得揖﹐中庭少進﹐北面不攺﹐故云大夫猶北面少前。

射人請賓。﹝命當由君出也。﹞

﹝疏﹞「射人請賓」。

○注「命當由君出也」。

○釋曰﹕案《大射》云「大射正擯。」擯者請賓﹐此直云「射人請賓」﹐不云爲擯者﹐但射人有大小﹐大者爲大射正﹐其次爲射正﹐又其次爲司正﹐悉監射事﹐見於《大射》。禮大辧尊卑﹐故云大射正爲擯。此燕禮﹐或因燕而射﹐以其禮輕﹐或大射正爲擯﹐或小射正爲擯﹐此二者皆是射人﹐故直云射人請賓﹐不定尊卑也。旣當請君﹐不辧射人面位者﹐以其君南面﹐射人北面可知﹐故不言。

公曰「命某爲賓。」﹝某﹐大夫也。﹞

﹝疏﹞「公曰命某爲賓」。

○注「某大夫也」。

○釋曰﹕知大夫非卿者﹐以其賓主相對﹐宰夫爲主人﹐是大夫﹐明賓亦是大夫。《燕義》云「不以公卿爲賓﹐而以大夫爲賓﹐爲疑也。」故知是大夫。

射人命賓﹐賓少進﹐禮辭。﹝命賓者﹐東面南顧。禮辭﹐辭不敏也。﹞

﹝疏﹞「射人」至「禮辭」。

○注「命賓」至「敏也」。

○釋曰﹕鄭知「命賓者﹐東面南顧」者﹐《少儀》云「詔辭自右。」明知在君之右﹐東面者﹐向君南顧者﹐向賓便也。知「禮辭﹐辭不敏」者﹐取《孝經》曾子云「參不敏」爲義。

反命。﹝射人以賓之辭告於君。﹞又命之。賓再拜稽首﹐許諾。﹝又﹐復。﹞射人反命。﹝告賓許。﹞

賓出﹐立於門外﹐東面。﹝當更以賓禮入。﹞

﹝疏﹞「賓出」至「東面」。

○注「當更以賓禮入」。

○釋曰﹕前卿大夫從臣禮﹐相從而入﹐故出更以賓禮入﹐是以下經「賓入及庭﹐公降一等揖之」。

公揖卿大夫﹐乃升就席。﹝揖之﹐人之也。﹞

﹝疏﹞「公揖」至「就席」。

○注「揖之人之也」。

○釋曰﹕言「人之」者﹐公將及升堂﹐故以人意相存偶﹐是以揖之﹐乃升。

小臣自阼階下﹐北面﹐請執冪者與羞膳者。﹝執冪者﹐執瓦大之冪也。方圜壺無冪。羞膳﹐羞於公﹐謂庶羞。﹞

﹝疏﹞「小臣」至「膳者」。

○注「執冪」至「庶羞」。

○釋曰﹕云「執冪者﹐執瓦大之冪也。方圜壺無冪」﹐鄭知者﹐以其上文「冪用」﹐文承瓦大之下﹐方圜壺不言冪﹐故知義然。云「羞於公﹐謂庶羞」者﹐知羞於公者﹐以其言羞膳據君而言﹐又與執冪者連文﹐冪據君﹐明羞膳據公可知。又知是庶羞者﹐以其脯醢稱薦﹐明羞是庶羞。

乃命執冪者﹐執冪者升自西階﹐立於尊南﹐北面﹐東上。﹝以公命於西階前命之也。東上﹐玄酒之冪爲上也。羞膳者從而東﹐由堂東升自北階﹐房中西面南上﹐不言之者﹐不升堂﹐略之也。﹞

﹝疏﹞「乃命」至「東上」。

○注「以公」至「略之也」。

○釋曰﹕鄭知「西階前命之」者﹐案下記云「羞膳者與執冪者皆士也」﹐士位在西方﹐東面﹐故知西階前以君命命之。云「東上﹐玄酒之冪爲上也」者﹐以其惟瓦大兩有冪﹐玄酒尊於正酒﹐經云「東上」﹐故知玄酒之冪爲上。羞膳者以下盡略之。鄭知義然者﹐以經直云「執冪者升自西階」﹐羞膳者無升文﹐又且東面階﹑西面階婦人之階﹐非男子之所升﹐則羞者升自北階。知由堂東者﹐以羞在房。又《大射》云「工人士與梓人升自北階」﹐知「房中西面南上」者﹐約《士冠禮》脯醢在房中服北﹑贊者盥於洗西﹑升立於房中西面﹑南上﹐下注云「近其事也。」言「略之」者﹐解不由前堂升﹐執冪與羞膳臨時請者﹐以其諸侯兼官﹐有常職先定﹐亦有臨時命之者﹐是以經與記直云士﹐不言其官﹐不請羞賓者﹐下記約與君同﹐亦用士也。

膳宰請羞於諸公卿者。﹝小臣不請而使膳宰﹐於卑者彌略也。禮以異爲敬。﹞

﹝疏﹞「膳宰」至「卿者」。

○注「小臣」至「爲敬」。

○釋曰﹕言「彌略」者﹐上請賓使射人﹐請執冪使小臣﹐已是其略。今羞諸公卿乃使膳宰﹐膳宰卑於小臣﹐故云彌略也。知膳宰卑於士者﹐《周禮》膳夫是上士﹐此諸侯膳宰﹐明非上士。且禮之大例﹐薦羞者尊於設俎者﹐公士爲薦羞﹐膳宰設俎﹐故知膳宰卑也。

射人納賓。﹝射人﹐爲擯者也。今文曰擯者。﹞

﹝疏﹞「射人納賓」。

○注「射人」至「擯者」。

○釋曰﹕自此至「賓以虛爵降」﹐論賓升堂主人獻賓之事。案《大射》「大射正擯」﹐此云射人爲擯﹐與上射人請賓義同﹐還是小射正也。

賓入﹐及庭﹐公降一等揖之。﹝及﹐至也。至庭﹐謂旣入而左北面時。﹞

﹝疏﹞「賓入」至「揖之」。

○注「及至」至「面時」。

○釋曰﹕鄭知「至庭﹐謂旣入而左北面時」者﹐以其云「賓入及庭」﹐賓入謂入門時﹐及庭謂賓入門而出堂塗北面﹐是其當公降揖之節﹐故知北面時也。

公升就席。﹝以其將與主人爲禮﹐不參之也。﹞

﹝疏﹞「公升就席」。

○注「以其」至「之也」。

○釋曰﹕鄭知「將與主人爲禮﹐不參之」者﹐下經云賓升﹐主人亦升。是其賓與主人爲禮﹐不得相參之也。

賓升自西階﹐主人亦升自西階﹐賓右北面至再拜﹐賓答再拜。﹝主人﹐宰夫也。宰夫﹐大宰之屬﹐掌賓客之獻飲食者也。其位在洗北西面。君於其臣𨿽爲賓﹐不親獻﹐以其尊﹐莫敢伉禮也。至再拜者﹐拜賓來至也。天子膳夫爲獻主。﹞

﹝疏﹞「賓升」至「再拜」。

○注「主人」至「獻主」。

○釋曰﹕知主人是宰夫者﹐案《禮記燕義》云「使宰夫爲獻主」是也。云「宰夫﹐大宰之屬」者﹐案《天官》云「大宰卿一人﹐小宰中大夫二人﹐宰夫下大夫四人。」宰夫屬大宰﹐故云「大宰之屬」。云「掌賓客之獻飲食者也」者﹐案《宰夫職》云「凡朝覲﹑會同﹑賓客﹐掌其牢禮﹑委積﹑膳獻﹑飲食。」引之者﹐證宰夫爲主人之義。云「其位在洗北西面」者﹐案下文獻大夫下﹐胥薦主人於洗北西面是也。云「君於其臣𨿽爲賓﹐不親獻﹐以其尊﹐莫敢伉禮也」者﹐此略取《燕義》文。設賓主飲酒之禮﹐使宰夫爲獻主﹐臣莫敢與君伉禮也。不以公卿爲賓﹐而以大夫爲賓﹐爲疑﹐明嫌之義也﹐是君不親爲主人之事也。云「天子膳夫爲獻主」者﹐案《膳夫職》云「王燕飲酒則爲獻主」是也。案《燕義》注云「天子使膳宰爲主人」﹐則是膳宰﹑膳夫一人也。上文注云「膳宰﹐天子曰膳夫」者﹐欲見天子﹑諸侯之臣名異﹐其實同也。

主人降洗﹐洗南﹐西北面。﹝賓將從降﹐鄕之。﹞

﹝疏﹞「主人」至「北面」。

○釋曰﹕此宰夫代君爲獻主﹐升降不由阼階﹐與賓同﹐由西階升降﹐故降自西階﹐當洗南北面。今西北面者﹐鄭云「賓將從降﹐鄕之」﹐當辭賓降故也。案《鄕飲酒》《鄕射》主人降﹐洗爵﹐在階下辭賓降者﹐彼賓主異階﹐故在階下﹐不在洗南也。

賓降﹐階西﹐東面。主人辭降﹐賓對。﹝對﹐答。﹞

主人北面盥﹐坐取觚洗。賓少進﹐辭洗。主人坐奠觚於篚﹐興對。賓反位。﹝賓少進者﹐又辭﹐宜違其位也。獻不以爵﹐辟正主也。古文觚皆爲觶。﹞

﹝疏﹞「主人」至「反位」。

○注「賓少」至「爲觶」。

○釋曰「賓少進者﹐又辭﹐宜違其位也」者﹐言又辭﹐對前主人辭降﹐今又賓辭洗。言少進者﹐前賓降﹐賓在階下﹐《曲禮》云「揖人必違其位」﹐以其賓又辭洗﹐宜違本位也。云「獻不以爵﹐避正主也」者﹐此宰夫爲主人﹐非正主﹐故用觚﹐對《鄕飲酒》《鄕射》是正主﹐皆用爵。

主人卒洗﹐賓揖﹐乃升。﹝賓每先升﹐尊也。﹞

﹝疏﹞「主人」至「乃升」。

○注「賓每先升尊也」。

○釋曰「每先升」者﹐前賓初升時﹐先云賓升自西階﹐後云主人亦升自西階。此賓揖乃升﹐下云主人升﹐故云「賓每先升」。賓先升者﹐尊賓故也。

主人升﹐賓拜洗。主人賓右奠觚答拜﹐降盥。﹝主人復盥﹐爲拜手分塵也。﹞

﹝疏﹞「主人」至「降盥」。

○注「主人」至「塵也」。

○釋曰﹕言「復盥」者﹐前盥爲洗爵﹐此盥爲污手。

賓降﹐主人辭﹐賓對。卒盥﹐賓揖升﹐主人升﹐坐取觚。﹝取觚﹐將就瓦大酌膳。﹞

執冪者舉冪﹐主人酌膳﹐執冪者反冪。﹝君物曰膳﹐膳之言善也。酌君尊者﹐尊賓也。﹞

﹝疏﹞注「君物」至「賓也」。

○釋曰﹕言「君物曰膳﹐膳之言善也」者﹐言君物﹐總眾物之名。上云設膳篚﹐設膳尊﹐膳之言善﹐所以別於臣子之尊篚也。云「酌君尊者﹐尊賓也」者﹐大夫爲賓﹐賓亦臣子﹐而酌膳尊﹐尊賓故也。必尊之者﹐立賓以對君故也。

主人筵前獻賓﹐賓西階上拜﹐筵前受爵﹐反位。主人賓右拜送爵。﹝賓旣拜﹐前受觚﹐退復位。﹞

膳宰薦脯醢﹐賓升筵。膳宰設折俎。﹝折俎﹐牲體骨也。《鄕飲酒》記曰「賓俎﹐脊﹑脇﹑肩﹑肺。」﹞

﹝疏﹞「膳宰」至「折俎」。

○注「折俎」至「肩肺」。

○釋曰﹕引《鄕飲酒》記者﹐《燕禮》不言賓之牲體之數﹐此《燕禮》旣與《鄕飲酒》同用狗﹐則與此賓之牲體數同﹐故引以爲證也。

賓坐﹐左執爵﹐右祭脯醢﹐奠爵於薦右﹐興﹐取肺﹐坐絕祭﹐嚌之﹐興﹐加於俎﹐坐扌兌手﹐執爵﹐遂祭酒﹐興﹐席末坐﹐啐酒﹐降席﹐坐奠爵﹐拜﹐告旨﹐執爵興。主人答拜。﹝降席﹐席西也。旨﹐美也。﹞

﹝疏﹞「賓坐」至「答拜」。

○注「降席」至「美也」。

○釋曰﹕云「降席﹐坐奠爵拜」﹐鄭云「降席﹐席西」﹐不言面﹐案前體例降席﹐席西﹐拜者皆南面﹐拜訖則告旨。

賓西階上北面坐卒爵﹐興﹐坐奠爵﹐遂拜。主人答拜。﹝遂拜﹐拜旣爵也。﹞

﹝疏﹞「賓西」至「答拜」。

○注「遂拜拜旣爵也」。

○釋曰﹕經云「坐卒爵」﹐又云「興坐奠爵遂拜」﹐遂拜之文﹐隔坐奠辭﹐嫌遂拜不爲拜旣爵﹐故鄭明之﹐云「遂拜拜旣爵也」。

賓以虛爵降。﹝將酢主人。﹞

﹝疏﹞「賓以虛爵降」。

○注「將酢主人」。

○釋曰﹕自此已下盡「序內東面」﹐論賓酢主人之事。鄭知「將酢主人」者﹐下經論酢主人之事﹐故知也。

主人降。賓洗南坐奠觚﹐少進﹐辭降。主人東面對。﹝上旣言爵矣﹐復言觚者﹐嫌易之也。《大射禮》曰「主人西階西﹐東面少進對。」今文從此以下﹐觚皆爲爵。﹞

﹝疏﹞「主人」至「面對」。

○注「上旣」至「爲爵」。

○釋曰﹕云「上旣言爵矣﹐復言觚者﹐嫌易之也」者﹐上文主人洗觚獻賓﹐云「賓以虛爵降」﹐此經又云「坐奠觚」﹐中言爵者﹐欲見對文。一升曰爵﹐二升曰觚﹐散文卽通﹐觚亦稱爵﹐以此言之﹐此觚卽前爵。周公作經﹐嫌易之﹐故復言觚也。引《大射禮》者﹐此經直有「主人降」﹐又云「主人東面對」﹐不辧主人立處﹐又無少進之文﹐《大射》先行燕禮﹐與此同﹐故引以爲證。

賓坐取觚﹐奠於篚下﹐盥洗。﹝篚下﹐篚南。﹞主人辭洗。﹝謙也。今文無洗。﹞

賓坐奠觚於篚﹐興對﹐卒洗﹐及階﹐揖﹐升。主人升﹐拜洗如賓禮。賓降盥﹐主人降﹐賓辭降。卒盥﹐揖升﹐酌膳﹐執冪如初﹐以酢主人於西階上。主人北面拜受爵﹐賓主人之左拜送爵。﹝賓旣南面授爵﹐乃之左。﹞

﹝疏﹞「賓坐」至「送爵」。

○注「賓旣」至「之左」。

○釋曰﹕鄭云「賓旣南面授爵﹐乃之左」﹐鄭知南面授爵與主人者﹐以經言「主人北面拜受爵」﹐明賓於東楹之西﹐東面酌膳訖﹐向西階南面授主人﹐可知授爵訖﹐乃之主人之左﹐北面拜送爵﹐故鄭雲南面授爵乃之左也。

主人坐祭﹐不啐酒﹐﹝辟正主也。未薦者﹐臣也。﹞

﹝疏﹞「主人坐祭不啐酒」。

○注「辟正」至「臣也」。

○釋曰﹕案《鄕飲酒》《鄕射》皆是正主﹐經直云「祭如賓禮」﹐亦不見有啐酒之事﹐未知正主有啐不﹖此云「不啐」﹐辟正主者﹐案文可知。以《燕禮》《大射》啐酒﹑告旨並不爲者﹐經云「不啐酒」﹑「不告旨」﹐並言不。《鄕飲酒》《鄕射》直云「不告旨」﹐不言「不啐酒」﹐明主人啐矣。《有司徹》儐尸之禮﹐屍酢主人﹐云「席末坐啐酒」。《特牲》《少牢》屍酢主人﹐主人皆有啐酒﹐是其𨿽不告旨﹐惟有啐酒之事。云「未薦者臣也」者﹐對賓禮獻訖﹐則薦脯醢。此主人是臣﹐故獻訖不薦﹐至獻大夫下﹐胥薦主人於洗北是也。

不拜酒﹐不告旨。﹝主人之義。﹞

﹝疏﹞「不拜酒不告旨」。

○注「主人之義」。

○釋曰﹕拜酒﹐主人爲告旨。但告旨者﹐賓拜訖﹐主人告酒美。《鄕飲酒》《鄕射》正主人不拜酒﹐不告旨﹐主人無自告美﹐故此主人代君爲主﹐不得直云「主人」﹐故云「主人之義」。

遂卒爵﹐興﹐坐奠爵﹐拜﹐執爵興。賓答拜。主人不崇酒﹐以虛爵降奠於篚。﹝崇﹐充也。不以酒惡謝賓﹐甘美君物也。﹞

賓降﹐立於西階西。﹝旣受獻矣﹐不敢安盛。﹞

射人升賓﹐賓升﹐立於序內﹐東面。﹝東西墻謂之序。《大射禮》曰「擯者以命升賓。」﹞

﹝疏﹞「射人」至「東面」。

○注「東西」至「升賓」。

○釋曰「東西墻謂之序」者﹐《爾雅》文。引《大射禮》者﹐證此經云「射人升賓」之時﹐亦得君命。

主人盥﹐洗象觚﹐升實之﹐東北面獻於公。﹝象觚﹐觚有象骨飾也。取象觚者東面。﹞

﹝疏﹞「主人」至「於公」。

○注「象觚」至「東面」。

○釋曰﹕自此下盡「奠於膳篚」﹐論主人獻公之事。云「取象觚者東面」者﹐以膳篚南有臣之篚﹐不得北面取﹐又不得南面背君取﹐從西階來﹐不得篚東西面取﹐以是知「取象觚者東面」也。

公拜受爵。主人降自西階﹐阼階下北面拜送爵。士薦脯醢﹐膳宰設折俎﹐升自西階。﹝薦﹐進也。《大射禮》曰「宰胥薦脯醢﹐由左房。」﹞

﹝疏﹞「公拜」至「西階」。

○注「薦進」至「左房」。

○釋曰﹕凡此篇內﹐公應先拜者﹐皆後拜之﹐尊公故也。是以下舉旅行酬﹐皆受酬者先拜﹐公乃答拜。此公先拜受爵者﹐受獻禮重故也。是以下云主人受公酢﹐得酌膳﹐燕上歡故也。《大射》主人受公酢者﹐辧尊卑故也。云「士薦脯醢﹐膳宰設折俎」者﹐案前獻賓薦脯醢﹐及設折俎皆使膳宰者﹐賓卑故也。今於公士薦脯醢﹐膳宰設折俎異人﹐以其士尊於膳宰﹐君尊﹐故使士薦。必知士尊於膳宰者﹐以其諸侯膳宰當天子膳夫﹐上士二人﹐諸侯降等﹐膳宰則卑﹐故下記云「羞膳者與執冪者皆士也」﹐鄭注云「尊君也﹐膳宰卑於士。」是其士尊也。《大射》主於射﹐略於飲酒﹐故公及賓同使宰胥薦脯醢﹐庶子設折俎。此《燕禮》燕私﹐主於羞﹐故賓之薦俎﹐庶羞同使膳宰﹐君之脯醢﹐庶羞同使士﹐尊官爲之。《大射》必使庶子設折俎者﹐案《周禮》庶子下大夫﹐《大射》序尊卑變於《燕禮》﹐故尊官爲之。引《大射禮》者﹐證此經脯醢從左房而來﹐天子諸侯有左右房﹐故得言「左房」。大夫士無右房﹐故言東房而已。

公祭如賓禮﹐膳宰贊授肺﹐不拜酒﹐立卒爵﹐坐奠爵﹐拜﹐執爵興。﹝凡異者﹐君尊﹐變於賓也。﹞

﹝疏﹞「公祭」至「爵興」。

○注「凡異」至「賓也」。

○釋曰﹕云「凡異者﹐君尊﹐變於賓也」者﹐云「凡」非一﹐謂膳宰贊授肺﹐立卒爵。又上文士薦脯醢﹐皆是異於賓﹐故言凡以廣之。

主人答拜﹐升﹐受爵以降﹐奠於膳篚。

更爵﹐洗﹐升﹐酌膳酒以降﹐酢於阼階下﹐北面坐奠爵﹐再拜稽首﹐公答再拜。﹝更爵者﹐不敢襲至尊也。古文更爲受。﹞

﹝疏﹞「更爵」至「再拜」。

○釋曰﹕自此已下盡「主人奠爵於篚」﹐論主人受公酢之事。主人受公酢而自酌者﹐不敢煩公﹐尊君之義。

○注「更爵」至「爲受」。

○釋曰﹕獻君自酢同用觚﹐必更之者﹐襲因也。不敢因君之爵﹐《喪服傳》云「君至尊也。」故以君爲至尊也。

主人坐祭﹐遂卒爵﹐再拜稽首。公答再拜﹐主人奠爵於篚。

主人盥洗﹐升﹐媵觚於賓﹐酌散﹐西階上坐奠爵﹐拜賓。賓降筵﹐北面答拜。﹝媵﹐送也﹐讀或爲揚﹐揚﹐舉也。酌散者﹐酌方壺酒也﹐於膳爲散。今文媵皆作騰。﹞

﹝疏﹞「主人」至「答拜」。

○釋曰﹕自此盡「東南面立」﹐論主人酬賓之事。案前受獻訖﹐立於序內以來﹐未有升筵之事。案《鄕飲酒》《大射》酬時皆主人西階上﹐坐奠爵﹐拜﹐賓西階上北面答拜﹐酬前賓皆無逆在席者﹐又以下文賓奠於薦東﹑賓降筵西﹐東南面立。以此約之﹐則此無升筵之事﹐或言降筵者﹐蓋誤。

○注「媵送」至「作騰」。

○釋曰﹕云「媵﹐送也﹐讀或爲揚﹐揚﹐舉也」者﹐案《禮記檀弓下》云「知悼子卒﹐未葬。平公飲酒﹐師曠﹑李調侍﹐鼓鍾。杜蕢自外來﹐升酌﹐曰﹕曠飲斯。又酌曰﹕調飲斯。」注云「皆罰平公。」曰「寡人亦有過焉﹐酌而飲寡人。杜蕢洗而揚觶。」注云「舉爵於君也。《禮》揚作媵﹐揚﹐舉也﹐媵﹐送也﹐揚近得之。」若然﹐此注今文媵作騰﹐騰與媵皆是送義﹐讀從《檀弓》杜蕢揚觶之揚﹐揚訓爲舉﹐義勝於媵送﹐故讀從之也。

主人坐祭﹐遂飲﹐賓辭。卒爵﹐拜﹐賓答拜。﹝辭者﹐辭其代君行酒﹐不立飲也。此降於正主酬也。﹞

﹝疏﹞「主人」至「答拜」。

○注「辭者」至「酬也」。

○釋曰﹕案《鄕飲酒》《鄕射》主人酬賓﹐皆坐卒觶﹐此主人酬賓亦坐飲﹐賓辭之者﹐上文獻君﹐君立卒爵﹐此主人代君酬賓﹐亦宜立飲。今主人坐祭﹐遂飲﹐故鄭云「辭者﹐辭其代君行酒﹐不立飲」。云「此降於正主酬也」者﹐正主謂《鄕射》飲酒正主酬處。

主人降洗﹐賓降﹐主人辭降﹐賓辭洗。卒洗﹐揖升。不拜洗。﹝不拜洗﹐酬而禮殺。﹞主人酌膳﹐賓西階上拜。﹝拜者﹐拜其酌己。﹞

受爵於筵前﹐反位。主人拜送爵﹐賓升席﹐坐祭酒﹐遂奠於薦東。﹝遂者﹐因坐而奠﹐不北面也。奠之者﹐酬不舉也。﹞

﹝疏﹞「主人酌膳」。

○釋曰﹕自此至「薦東」﹐此爲酬賓。若然﹐案《鄕飲酒》《鄕射》主人酬賓﹐皆主人實觶﹐席前北面﹐賓始西階上拜。此及《大射》﹐主人始酌膳時﹐賓已西階上拜者﹐以其《燕禮》《大射》皆是主人代君勸酒﹐其賓是臣﹐急承君勸﹐不敢安暇﹐故先拜也。主人又不坐奠於薦西﹐賓祭訖﹐遂南面奠於薦東﹐不北面奠也。

主人降復位。賓降筵西﹐東南面立。﹝賓不立於序內﹐位彌尊也。位彌尊者﹐其禮彌卑﹐記所謂「一張一弛」者﹐是之類與﹖﹞

﹝疏﹞「主人」至「面立」。

○注「賓不」至「類與」。

○釋曰﹕云「賓不立於序內﹐位彌尊也。位彌尊者﹐其禮彌卑」者﹐案上初賓得獻﹐降升之時﹐序內立﹐是不敢近賓席﹐是禮尊而賓卑。至此酬訖﹐立於席西﹐是賓位彌尊﹐禮漸殺﹐故云彌卑也。云「記所謂『一張一弛』」者﹐《禮記雜記》文。案彼孔子謂子貢﹐黨正飲酒「百日之蠟﹐一日之澤」﹐以弓弩諭﹐是一張一弛之法。此獻時爲盛﹐是一張也﹔酬時爲殺﹐是一弛也。無正文﹐故云「是之類與」﹐言「與」以疑之。

小臣自阼階下請媵爵者﹐公命長。﹝命長﹐使選卿大夫之中長幼可使者。﹞

﹝疏﹞「小臣」至「命長」。

○注「命長」至「使者」。

○釋曰﹕自此盡「公答再拜」﹐論使下大夫媵爵於公之事。此旅酬從公而起﹐故須大夫之中長幼可使者。知非卿大夫最長﹐而云「長幼可使者」﹐案下文「大夫長升受旅」﹐是長幼次第﹐非專最長﹐則此命長非最長﹐是長幼之中可使者也。

小臣作下大夫二人媵爵。﹝作﹐使也。卿爲上大夫﹐不使之者﹐爲其尊。﹞

﹝疏﹞「小臣」至「媵爵」。

○注「作使」至「其尊」。

○釋曰﹕案《王制》「上大夫卿」﹐是卿爲上大夫。云「不使之者﹐爲其尊」者﹐謂若主人與賓使下大夫﹐不使卿之類也。

媵爵者阼階下皆北面﹐再拜稽首﹐公答再拜。﹝再拜稽首﹐拜君命也。﹞

媵爵者立於洗南﹐西面﹐北上。序進﹐盥﹐洗角觶﹐升自西階﹐序進﹐酌散﹐交於楹北。降﹐阼階下皆奠觶﹐再拜稽首﹐執觶興﹐公答再拜。﹝序﹐次第也﹐猶代也。楹北﹐西楹之北也。交而相待於西階上﹐旣酌﹐右還而反﹐往來以右爲上。﹞

﹝疏﹞「媵爵」至「再拜」。

○釋曰「西面北上」者﹐是未盥相待之位。序進盥則北面向洗。

○注「序次」至「爲上」。

○釋曰﹕云「楹北﹐西楹之北也」者﹐二大夫盥手洗爵訖﹐先者升西階﹐由西楹之北向東楹之西﹐東面酌酒訖﹐右還﹐由西楹北向西階上﹐北面。後者升西階﹐亦由西楹之北向東楹之西﹐酌酒訖﹐亦由西楹之北西階上﹐北面相待。乃次第而降﹐故云「交而相待於西階之上。旣酌﹐右還而反﹐往來以右爲上」。云「以右爲上」者﹐謂在洗南西面及階上北面時﹐先者在右﹐地道尊右故也。

媵爵者皆坐祭﹐遂卒觶﹐興﹐坐奠觶﹐再拜稽首﹐執觶興。公答再拜。媵爵者執觶待於洗南。﹝待君命也。﹞

﹝疏﹞「媵爵」至「洗南」。

○注「待君命也」。

○釋曰﹕云「執觶待於洗南。待君命」者﹐以其君尊臣卑﹐𨿽自飲訖﹐故執觶待於洗南﹐以待君命也。

小臣請致者。﹝請使一人與﹖二人與﹖優君也。﹞

﹝疏﹞「小臣請致者」。

○注「請使」至「君也」。

○釋曰﹕案下二人俱致禮法﹐當然是以不敢必君舉也﹐故云「一人與﹑二人與」。取君進止﹐是優君也。

若君命皆致﹐則序進﹐奠觶於篚﹐阼階下皆再拜稽首﹐公答再拜。媵爵者洗象觶﹐升實之﹐序進﹐坐奠於薦南﹐北上﹐降﹐阼階下皆再拜稽首﹐送觶。公答再拜。﹝序進﹐往來由尊北﹐交於東楹之北﹐奠於薦南﹐不敢必君舉也。《大射禮》曰「媵爵者皆退反位。」﹞

﹝疏﹞「若君」至「再拜」。

○注「序進」至「反位」。

○釋曰﹕云「序進﹐往來由尊北﹐交於東楹之北」者﹐前二人酌酒﹐降自西階﹐故交於西楹之北。此酌酒奠於君所﹐故交於東楹之北。交於東楹北者﹐以其酒尊﹐所陳在東楹之西﹐西向﹐而陳其尊﹐有四並執冪者﹐在南﹐不得南頭以之君所。又惟君面尊﹐尊東西面﹐酌酒以背君﹐故先酌者東面酌訖﹐由尊北﹐又楹北往君所奠訖﹐右還而反。後酌者亦於尊北﹐又於楹北與反者而交。先者於南西過﹐後者於北東行﹐奠訖﹐亦右還而反﹐相隨降自西階。云「奠於薦南﹐不敢必君舉也」者﹐案《鄕飲酒》《鄕射》皆云奠者於左﹐將舉者於右。是《鄕飲酒》一人舉觶及二人舉觶﹐皆奠於薦右。今言媵爵於公﹐是將舉旅﹐當奠於薦右﹐而奠於薦左﹐故云不敢必君舉也。引《大射禮》者﹐此經二人階下再拜稽首﹐送觶﹐無反位之文﹐故引《大射》媵爵者皆退反門右北面位。

公坐﹐取大夫所媵觶﹐興以酬賓。賓降﹐西階下再拜稽首。公命小臣辭﹐賓升成拜。﹝興以酬賓﹐就其階而酬之也。升成拜﹐復再拜稽首也。先時君辭之﹐於禮若未成然。﹞

﹝疏﹞「公坐」至「成拜」。

○注「興以」至「成然」。

○釋曰﹕自此至「奠於篚」﹐論公爲賓舉旅之節。公坐取大夫所媵觶者﹐取上楹北觶。云「興以酬賓﹐就其階而酬之也」者﹐經但云「興以酬賓」﹐鄭知公就西階者﹐以其賓降拜不於阼階下﹐而言西階下﹐故知公在賓西階上也。不言西階者﹐以公尊﹐空其文也。云「升成拜﹐復再拜稽首也。先時君辭之﹐於禮若未成然」者﹐凡臣於君﹐𨿽爲賓﹐與君相酬﹐受爵不敢拜於堂上﹐皆拜於堂下。若君辭之﹐聞命卽升﹐若堂下拜訖﹐君辭之﹐卽升堂﹐復再拜稽首。所以然者﹐以堂下再拜而君辭之﹐若未成然﹐故復升堂再拜稽首以成之﹐升則不云再拜稽首﹐直云成拜。以堂下旣有再拜稽首﹐則此文是也。若堂下未拜之﹐聞命則升﹐升乃再拜稽首﹐則不得言升成拜﹐以其堂下未拜﹐卽下經云「小臣辭﹐賓升﹐再拜稽首」﹐鄭注﹕「不言成拜者﹐爲拜故下﹐實未拜是也。」凡臣拜於君有三等﹐初受獻﹐拜於堂下﹐或親辭﹐或遣小臣辭﹐成與不成﹐如上說。至於酬酒﹐𨿽下堂拜﹐未卽拜﹐待君辭﹐卽此下經云「公坐奠觶﹐答再拜﹐執觶興﹐立卒觶。賓下拜﹐小臣辭。賓升﹐再拜稽首。」注云「不言成拜者﹐爲拜故下﹐實未拜也。下不輒拜﹐禮殺也。」此篇末無爵﹐受公賜爵者﹐皆下席﹐堂上拜稽首﹐不堂下拜者﹐禮末又輕於酬時。

公坐奠觶﹐答再拜﹐執觶興﹐立卒觶。賓下拜﹐小臣辭。賓升﹐再拜稽首。﹝不言成拜者﹐爲拜故下﹐實未拜也。下不輒拜﹐禮殺也。此賓拜於君之左﹐不言之者﹐不敢敵偶於君。﹞

﹝疏﹞「公坐」至「稽首」。

○注「不言」至「於君」。

○釋曰﹕云「此賓拜於君之左﹐不言之者﹐不敢敵偶於君」者﹐上云公酬賓於西階上﹐則此賓升再拜者﹐拜於君之左可知。經不言拜於君之左者﹐若言再拜於君之左﹐則臣與君敵偶。故鄭云﹕不言之者﹐不敢敵耦於君。闕其文也。

公坐奠觶﹐答再拜﹐執觶興。賓進受虛爵﹐降奠於篚﹐易觶洗。﹝君尊﹐不酌故也。凡爵﹐不相襲者也。於尊者言更﹐自敵以下言易﹐更作新。易﹐有故之辭。進受虛爵﹐尊君也。不言公酬賓於西階上及公反位者﹐亦尊君﹐空其文也。﹞

﹝疏﹞「公坐」至「觶洗」。

○注「君尊」至「文也」。

○釋曰﹕云「君尊﹐不酌故也」者﹐以其君酬賓﹐當親酌以授賓﹐今賓爵自酌者﹐君尊﹐不酌與臣故也。云「凡爵﹐不相襲者也。於尊者言更﹐自敵以下言易」者﹐於尊者言更﹐謂受尊者之爵﹐及與尊者爵﹐皆言更。上文主人獻公訖﹐受爵以降﹐奠於膳篚﹐更爵洗﹐酌膳以自酢﹐是受尊者之爵言更也。下文云賓酬卿﹐「若膳觶也﹐則降更觶」﹐鄭注云「言更觶﹐卿尊也。」是與尊者之爵言更。云「自敵以下言易」者﹐謂與卑者之爵及受卑者之爵皆云易。此文公酬賓云「賓進﹐受虛爵﹐降奠於篚﹐易觶洗」﹐言易者﹐賓尊﹐以公舉觶酬賓﹐是與卑者﹐故言易也。上文大夫二人媵爵於公者﹐卒觶﹐「執觶待於洗南﹐小臣請致者。若君命皆致﹐則序進﹐奠觶於篚﹐阼階下再拜稽首。媵爵者洗象觶﹐升實之﹐序進﹐坐奠於薦南」。是受卑者之爵。合言易而不言者﹐理自明。若不言易者﹐奠散觶﹐洗象觶﹐隔再拜稽首﹐故不復言易也。若然﹐主人受公酢﹐賓受公酬﹐二者之爵皆從尊者來﹐所以受酢爲受尊者之爵﹐言更受酬。爲與卑者之爵言易者﹐以其主人受酢﹐由己獻公﹐公報己﹐己所當得﹐是以爲受尊者之爵言更也。賓受公酬﹐以公舉媵觶﹐就西階上以酬賓﹐特爲賓舉旅﹐故以爲尊者與卑者之爵言易。案下士舉旅﹐公坐取賓所媵觶﹐惟公所賜受者﹐如初受酬之禮﹐降更爵洗﹐升酌膳﹐彼亦是尊者與卑者之爵﹐不言易而言更者﹐旅酬下爲上﹐尊前人﹐故不言易而言更也。云「更作新」者﹐欲見此爵前人已用﹐今不復用﹐更新用一爵﹐故云更作新也。云「易﹐有故之辭」者﹐言此爵我先嘗用﹐今由前人後用﹐已不用﹐亦以爲爵﹐故云易有故之辭也。案《特牲》賓長致爵於主人﹑主婦﹐言更爵酢者﹐欲得嘉賓美客﹐以事其先﹐故言更。《少牢》不儐屍﹐云致爵於主人主婦﹐賓易爵酢者﹐大夫禮尊於賓﹐有君道﹐故言易。若然﹐又案《少牢》不儐屍﹐主婦致爵於主人﹐主婦更爵酢。注云「更猶易也。」若然﹐更與易似不別者﹐但更﹑易不殊﹐以尊卑不同﹐設文有異。云「不言公酬賓於西階及公反位者﹐亦尊君﹐空其文也」者﹐以其公就西階﹐是降尊就卑﹐敬公不言降尊﹐故空文不言。

公有命﹐則不易不洗﹐反升酌膳觶﹐下拜。小臣辭。賓升﹐再拜稽首。﹝下拜﹐下亦未拜﹐凡下未拜有二﹐或禮殺﹐或君親辭。君親辭﹐則聞命卽升﹐升乃拜﹐是亦不言成拜。﹞

﹝疏﹞「公有」至「稽首」。

○注「下拜」至「成拜」。

○釋曰﹕云「凡下未拜有二﹐或禮殺﹐或君親辭」﹐云禮殺者﹐謂若酬時下爲拜﹑實未拜﹐辭之﹐卽升再拜稽首是也。云「或君親辭」者﹐謂若《公食大夫》云公拜至﹐賓降西階東北面答拜﹐公降一等辭﹐賓不拜﹐直言「階上北面再拜稽首」﹐是階下未拜﹐不得言升成拜﹐直言再拜稽首而已。

公答再拜。﹝拜於阼階上也。於是賓請旅侍臣。﹞

﹝疏﹞注「拜於」至「侍臣」。

○釋曰﹕云「於是賓請旅侍臣」者﹐案下記云「凡公所酬﹐旣拜﹐請旅侍臣。」鄭注云「旣拜﹐謂自酌升拜時也。擯者阼階下告於公﹐還西階下告公許。旅﹐行也﹐請行酒於羣臣。必請者﹐不專君惠也。」《大射》於此時賓請旅於諸臣﹐此不言者﹐文不具﹐故記人辧之。

賓以旅酬於西階上。﹝旅﹐序也﹐以次序勸卿大夫飲酒。﹞

﹝疏﹞「賓以」至「階上」。

○注「旅序」至「飲酒」。

○釋曰﹕此經論旅酬先尊後卑之法﹐仍未行旅。下經「射人作大夫長」﹐乃始旅酬。

射人作大夫長升受旅。﹝言作大夫﹐則卿存矣。長者﹐尊先而卑後。﹞

﹝疏﹞「射人」至「受旅」。

○注「言作」至「卑後」。

○釋曰﹕遣人作大夫者﹐燕或射﹐故使之。云「言作大夫﹐則卿存矣」者﹐以其卿稱上大夫﹐言大夫長﹐故知卿亦存在作中矣。云「長者﹐尊先而卑後」者﹐賓則旅三卿﹐三卿徧﹐次第至五大夫﹐大夫徧﹐不及士。

賓大夫之右坐奠觶﹐拜﹐執觶興﹐大夫答拜。﹝賓在右者﹐相飲之位。﹞

﹝疏﹞「賓大」至「答拜」。

○注「賓在」至「之位」。

○釋曰﹕言賓在右者﹐賓在西階上酬卿﹐賓與卿並北面。賓在東﹐卿在西﹐是賓在大夫之右。賓位合在西﹐今在東﹐故云「賓在右者﹐相飲之位」也。

賓坐祭﹐立飲﹐卒觶﹐不拜。﹝酬而禮殺。﹞

﹝疏﹞「賓坐」至「不拜」。

○注「酬而禮殺」。

○釋曰﹕此對酢之時﹐坐卒爵﹐拜旣爵﹐是禮盛也。今旅酬﹐立卒觶﹐不拜旣爵﹐故云「禮殺」也。

若膳觶也﹐則降更觶洗﹐升實散。大夫拜受﹐賓拜送。﹝言更觶﹐卿尊也。﹞

﹝疏﹞「若膳」至「拜送」。

○注「言更觶卿尊也」。

○釋曰﹕案上文體例﹐與卑者之爵稱易﹐與尊者之爵稱更﹐𨿽立爲賓﹐仍是大夫爲之﹐是賓卑於卿﹐故言「更觶者﹐卿尊也」。

大夫辯受酬﹐如受賓酬之禮﹐不祭。卒受者以虛觶降﹐奠於篚。﹝卒猶後也。《大射禮》曰「奠於篚﹐復位。」今文辯皆作徧。﹞

﹝疏﹞「大夫」至「於篚」。

○注「卒猶」至「作徧」。

○釋曰﹕言不祭者﹐亦是酬禮殺也。引《大射禮》者﹐此經云「降奠於篚」﹐不言反位﹐故引《大射》。奠爵於篚訖﹐當復門右北面位。

主人洗﹐升﹐實散﹐獻卿於西階上。﹝酬而後獻卿﹐別尊卑也﹐飲酒成於酬也。﹞

﹝疏﹞「主人」至「階上」。

○釋曰﹕自此盡「無加席」﹐論主人獻孤卿之節。

○注「酬而」至「酬也」。

○釋曰﹕此酬非謂尋常獻酬﹐乃是君爲賓舉旅行酬﹐以其主人獻君﹐君酢主人﹐主人不敢酬君﹐故使二大夫媵爵於公以當酬處﹐所以覆獻也。但君恩旣大﹐爲賓舉旅﹐飲酒之禮成於酬﹐故酬辧乃獻卿﹐以君尊卿卑﹐是以君禮成﹐卿乃得獻﹐故云「別尊卑」也。

●卷十五燕禮第六

司宮兼捲重席﹐設於賓左﹐東上。﹝言兼捲﹐則每卿異席也。重席﹐重蒲筵緇布純也。卿坐東上﹐統於君也。席自房來。﹞

﹝疏﹞「司宮」至「東上」。

○注「言兼」至「房來」。

○釋曰﹕此經設三卿之席﹐在於賓東﹐言兼捲﹐則每卿異席也者。若三卿同席﹐則直云捲重席﹐不須言兼。今云「兼捲」﹐則兼三卿重席皆捲之﹐故知「每卿皆異席也」。云「重席﹐重蒲筵」者﹐案《公食大夫》記云「司宮具幾與蒲筵常﹐緇布純﹐加萑席尋﹐玄帛純。」彼爲異國之賓﹐有蒲筵﹑萑席兩種席﹐故稱加。上小臣設公席與公食大夫席﹐及賓皆稱加﹐亦是兩種席。兩種而稱加。此燕已臣子﹐一種席重設之﹐故不稱加。若然﹐案《鄕飲酒》云「席於賓東﹐公三重﹐大夫再重。」公升如賓禮﹐大夫則如介禮﹐有諸公則辭加席。《鄕射》亦云「大夫辭加席。」案彼二文𨿽稱加﹐上文云三重再重﹐則無異席﹐故彼記直云蒲筵。彼云加者﹐以上席加於下席﹐故鄭彼云「加席上席」也﹐故此下注云「重席𨿽非加﹐猶爲其重累去之」﹐是其一種席也。云「卿坐東上﹐統於君也」者﹐決《鄕飲酒》《鄕射》諸公大夫席於尊東﹐西上﹐彼遵尊於主人﹐故鄭注云「統於尊」。此爲君尊﹐故統於君而東上也。云「席自房來」者﹐案《公食記》云「宰夫筵﹐出自東房。」故知也。

卿升﹐拜受觚﹐主人拜送觚。卿辭重席﹐司宮徹之。﹝徹猶去也。重席𨿽非加﹐猶爲其重累去之﹐辟君也。﹞

﹝疏﹞「卿升」至「徹之」。

○注「徹猶」至「君也」。

○釋曰﹕云「重席𨿽非加﹐猶爲其重累去之﹐辟君也」者﹐案《鄕射》云「大夫辭加席」之等﹐皆是異席而辭之。此重席重蒲筵﹐不合辭﹐以君有加席兩重﹐故辭之以辟君。

乃薦脯醢。卿升席坐﹐左執爵﹐右祭脯醢。遂祭酒﹐不啐酒﹐降席﹐西階上北面坐卒爵。興﹐坐奠爵﹐拜﹐執爵興。主人答拜﹐受爵。卿降復位。﹝不酢﹐辟君也。卿無俎者﹐燕主於羞。﹞

﹝疏﹞「乃薦」至「復位」。

○釋曰﹕此云卿薦脯醢﹐不言其人﹐略之﹐故下記辧之云「羞卿者﹐小膳宰」是也。

○注「不酢」至「於羞」。

○釋曰﹕案上主人獻公﹐主人酢於阼階下﹐此卽不酢﹐故決之。云「卿無俎者﹐燕主於羞」者﹐決《大射》庶子設俎辧尊卑﹐故與此異。

辯獻卿﹐主人以虛爵降﹐奠於篚。﹝今文無奠於篚。﹞

射人乃升卿﹐卿皆升就席。若有諸公﹐則先卿獻之﹐如獻卿之禮。﹝諸公者﹐謂大國之孤也。孤一人﹐言諸者﹐容牧有三監。﹞

﹝疏﹞「射人」至「之禮」。

○注「諸公」至「三監」。

○釋曰﹕云「諸公者﹐謂大國之孤也」﹐知者﹐《周禮典命》云「公之孤四命」﹐侯伯已下不言孤﹐故據大國而言。云「孤一人」者﹐鄭司農注《典命》云﹐上公得置孤卿一人﹐後鄭從之﹐故此亦云孤一人﹐與司農義同。云「言諸者﹐容牧有三監」者﹐以其言諸﹐非一人﹐案《王制》云「天子使其大夫爲三監﹐監於方伯之國﹐國三人。」彼是殷法﹐同之。周制使伯佐牧﹐不置監。周公制禮﹐因殷不攺者﹐若《士冠》醮用酒之類﹐故鄭云容。言容有異代之法﹐據《周禮》天子大夫四命﹐與孤等﹐故同稱公。

席於阼階西﹐北面﹐東上﹐無加席。﹝席孤北面﹐爲其大尊﹐屈之也。亦因阼階西位近君﹐近君則屈﹐親寵苟敬私暱之坐。﹞

﹝疏﹞「席於」至「加席」。

○注「席孤」至「之坐」。

○釋曰﹕案上文卿初設重席﹐辭之乃徹。此孤北面﹐初無加席者﹐皆是爲大尊屈之也。云「親寵苟敬私暱之坐」者﹐案下記云「賓爲苟敬﹐席於阼階之西」﹐以爲敬。此孤亦席於阼階之西﹐故爲苟敬私暱之坐也。

小臣又請媵爵者﹐二大夫媵爵如初。﹝又﹐復。﹞

﹝疏﹞「小臣」至「如初」。

○釋曰﹕自此至「送觶公答再拜」﹐論一人致爵於公之事。云「二大夫媵爵如初」者﹐亦上二人媵爵﹐「媵爵者阼階下皆北面再拜稽首﹐公答再拜。媵爵者立於洗南﹐西面北上﹐序進﹐盥﹐洗角觶﹐升自西階﹐序進酌散﹐交於楹北。降﹐阼階下﹐皆奠觶﹐再拜稽首﹐執觶興。公答再拜﹐媵爵者皆坐﹐祭﹐遂卒觶﹐興﹐坐奠觶﹐再拜稽首﹐執觶興﹐公答再拜。媵爵者執觶待於洗南」﹐相似也﹐故言二大夫媵爵如初也。

請致者。若命長致﹐則媵爵者奠觶於篚﹐一人待於洗南。長致﹐致者阼階下再拜稽首﹐公答再拜。﹝命長致者﹐公或時未能舉﹐自優暇也。古文云﹕阼階下北面再拜。﹞

﹝疏﹞「請致」至「再拜」。

○注「命長」至「暇也」。

○釋曰﹕上文小臣請媵爵﹐則此請致者亦小臣也。云「命長致者﹐公或時未能舉﹐自優暇也」者﹐脫履升坐以前﹐公爲賓﹑爲卿﹑爲大夫﹐三舉旅也。燕禮之正﹐不得損益﹐而云公或時未能舉﹐自優暇者﹐正謂周公作經以優之﹐非實也﹐故云「若命長致」。言「若」者﹐不定之辭﹐優君之義﹐故惟命長致。不然﹐似言皆致﹐以其三舉旅﹐惟有此三觶故也。

洗象觶﹐升實之﹐坐奠於薦南﹐降﹐與立於洗南者二人皆再拜稽首送觶。公答再拜。﹝奠於薦南者﹐於公所用酬賓觶之處。二人俱拜﹐以其共勸君。﹞

﹝疏﹞「洗象」至「再拜」。

○注「奠於」至「勸君」。

○釋曰﹕云「奠於薦南者﹐於公所用酬賓觶之處」者﹐案前大夫二人媵觶奠於公﹐薦南﹐北上﹐其上觶已取﹐爲賓舉旅﹐下觶仍在。今大夫又媵一觶﹐而云「奠於薦南」﹐明知是所用酬賓觶之處。云「二人俱拜﹐以其共勸君」者﹐上云「媵爵者二大夫媵爵如初」﹐是共勸君酒﹐今始命長致﹐故俱拜﹐以其共勸君故也。

公又行一爵﹐若賓若長﹐惟公所酬。﹝一爵﹐先媵者之下觶也。若賓若長﹐則賓禮殺矣。長﹐公卿之尊者也。賓則以酬長﹐長則以酬賓。﹞

﹝疏﹞「公又」至「所酬」。

○釋曰﹕自此至「奠於篚」﹐論爲卿舉旅之事。

○注「一爵」至「酬賓」。

○釋曰﹕知「一爵是先媵者之下觶」者﹐以其前大夫二人媵爵﹐皆奠於薦南﹐以其上觶者已爲賓舉旅﹐今又行一爵﹐故知先媵者之下觶也。其後媵一觶者﹐畱之後爲大夫舉旅也。云「若賓若長﹐則賓禮殺矣」者﹐前爲賓舉旅﹐不云「若賓若長」﹐專爲賓﹐禮盛。至此爲卿舉旅﹐不專爲賓舉旅﹐科從其一﹐是賓禮殺也。云「長﹐公卿之尊者也」者﹐有諸公﹐公爲尊﹔若無諸公﹐三卿爲尊﹔長中可以兼此二者。云「賓則以酬長﹐長則以酬賓」者﹐釋經「若賓若長」﹐言「若」﹐不定﹐或先或後﹐故兩言之。

以旅於西階上﹐如初。大夫卒受者以虛觶降﹐奠於篚。

﹝疏﹞「以旅」至「於篚」。

○釋曰﹕言「如初」者﹐一如上爲賓舉旅之節。

主人洗﹐升﹐獻大夫於西階上。大夫升﹐拜受觚。主人拜送觚。大夫坐祭﹐立卒爵﹐不拜旣爵。主人受爵。大夫降復位。﹝旣﹐盡也。不拜之者﹐禮又殺。﹞

﹝疏﹞「主人」至「復位」。

○釋曰﹕自此盡「皆升就席」﹐論獻大夫之節。

○注「旣盡」至「又殺」。

○釋曰﹕云「不拜之者﹐禮又殺」者﹐前卿受獻不酢﹐辟君﹐已是禮殺﹐今大夫受獻﹐不但不酢主人﹐又不拜旣爵﹐故云「禮又殺」。

胥薦主人於洗北﹐西面﹐脯醢﹐無┵。﹝胥﹐膳宰之吏也。主人﹐大夫之下﹐先大夫薦之﹐尊之也。不於上者﹐上無其位也。┵﹐俎實。﹞

﹝疏﹞「胥薦」至「無┵」。

○注「胥膳」至「俎實」。

○釋曰﹕云「胥﹐膳宰之吏也」者﹐案《周禮》有府史胥徒﹐鄭注《天官》胥讀如﹐謂其有才知爲什長﹐是庶人在官者。所羞薦者皆膳宰﹐胥是膳宰之吏。云「主人﹐大夫之下﹐先大夫薦之﹐尊之也」者﹐案《大射》注直云主人大夫﹐不云「下」﹐此云「大夫之下」者﹐謂大夫之中位次在下。下經云「辯獻大夫﹐乃薦」﹐此薦文在上﹐是先大夫薦之﹐尊之也。云「不於上者﹐上無其位也」者﹐案此《燕禮》大夫堂上﹐士在下﹐獨此宰夫言堂上無位者﹐以其主人位在阼階﹐君已在阼﹐故主人辟之﹐位在下﹐是以《大射》注云「不薦於上﹐辟正主也。」云「┵﹐俎實」者﹐┵者﹐升也﹐謂升特牲體於俎﹐故云俎實也。

辯獻大夫﹐遂薦之﹐繼賓以西﹐東上。﹝徧獻之乃薦﹐略賤也。亦獻而後布席也。﹞

﹝疏﹞「辯獻」至「東上」。

○注「徧獻」至「席也」。

○釋曰﹕凡大夫升堂受獻﹐得獻訖﹐卽降﹐獻徧﹐不待大夫升﹐遂薦於其位﹐大夫始升﹐故言「遂」也。云「徧獻之乃薦﹐略賤也」者﹐決上卿與賓得獻﹐卽薦﹐貴故也。云「亦獻而後布席也」者﹐亦上獻卿之時﹐司宮兼捲重席設於賓左﹐此大夫不言設席﹐明亦得獻後卽布席也。若言案《大射》席「小卿賓西東上」﹐注云「席於賓西﹐射禮辧貴賤也。」以此言之﹐燕禮主歡﹐不辧貴賤﹐小卿與大卿皆在賓東﹐故此賓西無小卿位。

卒﹐射人乃升大夫﹐大夫皆升﹐就席。

席工於西階上﹐少東。樂正先升﹐北面立於其西。﹝工﹐瞽蒙歌諷誦詩者也。凡執技藝者稱工。《少牢饋食禮》曰「皇屍命工祝。」《樂記》師乙曰「乙賤工也。」樂正﹐於天子樂師也。凡樂﹐掌其序事﹐樂成則告備。﹞

﹝疏﹞「席工」至「其西」。

○釋曰﹕自此至「降復位」﹐論作樂之事。此上下作樂之中有四節﹕升歌一﹐笙二﹐三﹐合樂四。

○注「工瞽」至「告備」。

○釋曰「工﹐瞽蒙歌諷誦詩者也」者﹐案《周禮》瞽蒙掌播鞀﹐諷誦詩。鄭云「諷誦詩﹐謂ウ讀之不依詠也。」彼不依琴瑟ウ讀之﹐卽《爾雅》「徒歌曰謠」。此作樂之時依於瑟﹐卽詩注云「曲合樂曰歌」﹐一也。故下云「工歌《鹿鳴》」之類是也。云「凡執技藝者稱工」者﹐執技藝﹐文出於《王制》﹐但能其事者皆稱工。是以引《少牢饋食》祝稱工﹐《樂記》師乙爲大師樂官﹐亦稱工。至於《冬官》﹐巧作者皆稱工。云「樂正﹐於天子樂師」也﹐知樂正與樂師相當者﹐案《周禮樂師職》云「凡樂成則告備。」此樂正告樂備﹐故知樂正當天子樂師。「樂師下大夫四人﹐上士八人﹐下士十有六人」﹐樂師大小多矣。此諸侯樂正亦有大小之名也﹐故《大射》云「小樂正從之。」鄭注云「小樂正﹐於天子樂師也。」是其諸侯樂正𨿽有大小﹐當天子樂師。知大樂正不當天子大司樂者﹐以其天子大司樂不告樂備﹐故不得以大樂正當之。但《大射》主於射﹐略於樂﹐故小樂正告樂備。此燕主歡心﹐故大樂正告樂備﹐故不同。

小臣納工﹐工四人﹐二瑟。小臣左何瑟﹐面鼓﹐執越﹐內弦﹐右手相。入﹐升自西階﹐北面東上坐。小臣坐授瑟﹐乃降。﹝工四人者﹐燕禮輕﹐從大夫制也。面鼓者﹐燕尙樂﹐可鼓者在前也。越﹐瑟下孔也。內弦﹐弦爲主也。相﹐扶工也。後二人徒相﹐天子大僕二人也。小臣四人﹐祭僕六人﹐禦僕十二人﹐皆同官。﹞

﹝疏﹞「小臣」至「乃降」。

○注「工四」至「同官」。

○釋曰「工四人者﹐燕禮輕﹐從大夫制也」者﹐鄭言此者﹐決大射禮重﹐工六人﹐從諸侯制。案《公羊傳》﹕「諸公六﹐諸侯四。」若然﹐知非大射﹐是諸公制。此燕禮是諸侯制者﹐案《鄕射》之工四人﹐是大夫制﹐則諸侯不得有工四人。五等諸侯同六人﹐彼《公羊》六人﹑四人不同者﹐自是舞人之數﹐不得以彼決此也。云「面鼓者﹐燕尙樂﹐可鼓者在前也」者﹐此決《鄕飲酒》「左何瑟﹐後首」﹐臣降於君故也。引「天子大僕二人也」者﹐《周禮序官》文。引之者﹐此經小臣相工﹐《大射》云「僕人正徒相大師﹐僕人師相少師﹐僕人士相上工。」僕人以下﹐同官旣多﹐遞換相工﹐但大射辧尊卑﹐故僕人正等相工。此燕禮輕﹐故小臣相工﹐是以別《周禮》同官人多﹐得相參之意。

工歌《鹿鳴》《四牡》《皇皇者華》。﹝三者皆《小雅》篇也。《鹿鳴》﹐君與臣下及四方之賓宴﹐講道政之樂歌也。此采其己有旨酒﹐以召嘉賓﹐嘉賓旣來﹐示我以善道。又樂嘉賓有孔昭之明徳﹐可則效也。《四牡》﹐君勞使臣之來樂歌也。此采其勤苦王事﹐念將父母﹐懷歸傷悲﹐忠孝之至﹐以勞賓也。《皇皇者華》﹐君遣使臣之樂歌也。此采其更是勞苦﹐自以爲不及﹐欲諮謀於賢知﹐而以自光明也。﹞

﹝疏﹞「工歌」至「者華」。

○注「三者」至「明也」。

○釋曰﹕此經歌《詩》之類﹐鄭於《鄕飲酒》已注。此注與彼同﹐但此燕禮歌《小雅》﹐亦合鄕樂﹐下就卑也。《鄕飲酒》升歌《鹿鳴》之等﹐饗或上取﹐故彼此《詩》同注﹐亦不異也。

卒歌﹐主人洗﹐升獻工。工不興﹐左瑟﹐一人拜受爵。主人西階上拜送爵。﹝工歌乃獻之﹐賤者先就事也。左瑟﹐便其右。一人﹐工之長者也。工拜於席。﹞

﹝疏﹞「卒歌」至「送爵」。

○注「工歌」至「於席」。

○釋曰﹕云「工歌乃獻之﹐賤者先就事也」者﹐歌《詩》是其事﹐先施功勞﹐乃始獻之﹐是賤者先就事。對工以上﹐不就事而得獻也﹐故《大射》注云「工歌而獻之﹐以事報之」是也。云「左瑟﹐便其右」者﹐工北面﹐以西爲左﹐空其右受獻。便者﹐酒從東楹之西來﹐故以右爲便。案《大射》云獻工﹐工左瑟﹐鄭注云「大師無瑟﹐於是言左瑟者﹐節也。」以其經云「僕人正徒相大師」﹐無瑟。言大師左瑟者﹐爲飲酒之節﹐此與《鄕飲酒》同﹐無所分別。大師或瑟或歌﹐是以不得言節之。案《鄕飲酒》大師則爲之洗﹐則眾工不洗也。此經主人洗升獻工﹐不辧大師與眾工﹐則皆爲之洗爵。又案《鄕飲酒》記﹕「不洗者不祭。」此篇與《大射》羣工與眾笙皆言祭﹐故知皆爲之洗。云「工拜於席」者﹐以經云工與左瑟﹐卽云「一人拜受爵」﹐不見有降席之文﹐明工拜於席可知。

薦脯醢。﹝輒薦之﹐變於大夫也。﹞

﹝疏﹞「薦脯醢」。

○注「輒薦」至「夫也」。

○釋曰﹕案上獻大夫之時云「辧獻大夫﹐遂薦之」﹐鄭注云「徧獻之乃薦﹐略賤也。」此獻工之長一人卽薦脯醢﹐非謂貴工卽獻之﹐正是禮尙異﹐變於大夫也。

使人相祭。﹝使扶工者相其祭薦﹑祭酒。﹞

﹝疏﹞「使人相祭」。

○注「使扶」至「祭酒」。

○釋曰﹕上云「小臣相祭」﹐則此扶工相祭是小臣也。此據相長一人﹐文承「受爵薦脯醢」之下﹐故知祭薦脯醢及祭酒二事﹐對下眾工祭酒﹐不祭脯醢也。

卒受﹐不拜。﹝賤﹐不備禮。﹞主人受爵。﹝將復獻眾工也。﹞眾工不拜﹐受爵﹐坐祭﹐遂卒爵。辯有脯醢﹐不祭。主人受爵﹐降奠於篚。﹝遂猶因也。古文曰卒爵不拜。﹞

公又舉奠觶。惟公所賜。以旅於西階上﹐如初。﹝言賜者﹐君又彌尊﹐賓長彌卑。﹞

﹝疏﹞「公又」至「如初」。

○注「言賜」至「彌卑」。

○釋曰﹕此燕尙飲酒﹐故工歌之後﹐笙奏之前﹐而爲大夫舉旅。《大射》𨿽行燕禮﹐主於射﹐故笙之至射﹐乃爲大夫舉旅。云「言賜者﹐君又彌尊﹐賓長彌卑」者﹐案上爲賓舉旅﹐直云「公興以酬賓」﹐爲卿舉旅而云「若賓若長」﹐言若不定﹐科酬其一﹐不專爲賓﹐是君禮漸尊﹐賓禮漸殺。𨿽然﹐猶言酬﹐至此言惟公所賜者﹐以上下言之﹐是君又彌尊﹐賓長彌卑也。

卒。﹝旅畢也。﹞

﹝疏﹞「卒」。

○注「旅畢也」。

○釋曰﹕言「旅畢」者﹐謂爲大夫舉旅酬﹐行於西階之上﹐或從賓或從卿﹐次第盡大夫﹐故云旅畢也。

笙入﹐立於縣中﹐奏《南陔》《白華》《華黍》。﹝以笙播此三篇之詩。縣中﹐縣中央也。《鄕飲酒禮》曰﹕磬南北面奏《南陔》《白華》《華黍》。皆《小雅》篇也﹐今亡﹐其義未聞。昔周之興也﹐周公制禮作樂﹐采時世之詩以爲樂歌﹐所以通情相風切也﹐其有此篇明矣。後世衰微﹐幽﹑厲尢甚﹐禮樂之書﹐稍稍廢棄﹐孔子曰「吾自衛反魯﹐然後樂正﹐《雅》《頌》各得其所。」謂當時在者而復重雜亂者也﹐惡能存其亡者乎﹖且正考父校商之名《頌》十二篇於周大師﹐歸以祀其先王。至孔子二百年之﹐五篇而已﹐此其信也。﹞

﹝疏﹞「笙入」至「華黍」。

○注「以笙」至「信也」。

○釋曰﹕此笙奏《南陔》《白華》《華黍》三篇等﹐經注與《鄕射》同﹐亦不復重釋。但此云「笙入﹐立於縣中」﹐以其諸侯軒縣﹐闕南面而已﹐故得言「縣中」。《鄕飲酒》惟有一磬縣而已﹐不得言縣中而云磬南。注引《鄕飲酒》者﹐欲見此𨿽軒縣﹐近北面縣之南也。

主人洗﹐升﹐獻笙於西階上。一人拜﹐盡階﹐不升堂﹐受爵﹐降﹐主人拜送爵。階前坐祭﹐立卒爵﹐不拜旣爵﹐升授主人。﹝一人﹐笙之長者也。《鄕射禮》曰「笙一人拜於下。」﹞

﹝疏﹞「主人」至「主人」。

○注「一人」至「於下」。

○釋曰﹕引《鄕射禮》者﹐證笙一人拜﹐此與《鄕飲酒》皆直云「一人拜」﹐不言拜於下﹐故《鄕飲酒》與此注皆引《鄕射》以爲證﹐欲見拜者拜於階下。

眾笙不拜﹐受爵﹐降﹐坐祭﹐立卒爵。辯有脯醢﹐不祭。

﹝疏﹞「眾笙」至「不祭」。

○釋曰﹕言不拜受爵降者﹐於階下受爵者亦盡階不升堂。云「辯有脯醢」者﹐亦獻訖薦於位之前。

乃歌《魚麗》﹐笙《由庚》﹔歌《南有嘉魚》﹐笙《崇丘》﹔歌《南山有臺》﹐笙《由儀》。﹝﹐代也﹐謂一歌則一吹也。六者皆《小雅》篇也。《魚麗》言大平年丰物多也﹐此采其物多酒旨﹐所以優賓也。《南有嘉魚》言大平君子有酒﹐樂與賢者共之也﹐此采其能以禮下賢者﹐賢者累蔓而歸之﹐與之宴樂也。《南山有臺》言大平之治以賢者爲本也﹐此采其愛友賢者﹐爲邦家之基﹐民之父母﹐旣欲其身之壽考﹐又欲其名徳之長也。《由庚》《崇丘》《由儀》今亡﹐其義未聞。﹞

﹝疏﹞「乃」至「由儀」。

○注「代」至「未聞」。

○釋曰﹕此經注一與《鄕飲酒》同﹐彼已釋訖﹐不復重解。

遂歌鄕樂﹐《周南》﹕《關雎》《葛覃》《捲耳》﹔《召南》﹕《鵲巢》《采蘩》《采》。﹝《周南》《召南》《國風》篇也。王后﹑國君夫人房中之樂歌也。《關雎》言后妃之徳﹐《葛覃》言后妃之職﹐《捲耳》言后妃之志﹐《鵲巢》言國君夫人之徳﹐《采蘩》言國君夫人不失職也﹐《采》言卿大夫之妻能其法度也。昔大王﹑王季居於岐山之陽﹐躬行《召南》之教﹐以興王樂。及文王而行《周南》之教以受命。《大雅》云「刑於寡妻﹐至於兄弟﹐以禦於家邦。」謂此也。其始一國爾。文王作邑於丰﹐以故地爲卿士之采地﹐乃分爲二國。周﹐周公所食也﹔召﹐召公所食也。於時文王三分天下有其二﹐徳化被於南土﹐是以其詩有仁賢之風者﹐屬之《召南》焉﹔有聖人之風者﹐屬之《周南》焉。夫婦之道者﹐生民之本﹐王政之端。此六篇者﹐其教之原也。故國君與其臣下及四方之賓燕﹐用之合樂也。鄕樂者﹐《風》也。《小雅》爲諸侯之樂﹐《大雅》《頌》爲天子之樂。《鄕飲酒》升歌《小雅》﹐禮盛者可以進取。燕合鄕樂者﹐禮輕者可以逮下也。《春秋傳》曰﹕《肆夏》《繁遏》《渠》﹐天子所以享元侯也﹔《文王》《大明》《綿》﹐兩君相見之樂也。然則諸侯之相與燕﹐升歌《大雅》﹐合《小雅》也。天子與次國﹑小國之君燕﹐亦如之。與大國之君燕﹐升歌《頌》﹐合《大雅》﹐其笙之篇未聞。﹞

﹝疏﹞「遂歌」至「采」。

○注「周南」至「未聞」。

○釋曰﹕云「遂歌鄕樂」者﹐《鄕飲酒》云「乃合樂。」與此文不同者﹐以其《二南》是大夫士樂﹐大夫士或作鄕大夫﹐或作州長﹐故名鄕大夫樂。飲酒不言鄕樂者﹐以其是己之樂﹐不須言鄕﹐故直言合樂。此燕禮是諸侯禮﹐下歌大夫士樂﹐故以鄕樂言之。又《鄕飲酒》注云合樂謂歌與眾聲俱作。彼經有合樂之字故也。此經無合樂之字﹐故闕而不言。其實此歌鄕樂亦與眾聲俱作﹐是以彼處解合爲歌﹐與眾聲俱作耳。此歌而解合﹐明同也。自《周南》以下﹐所注亦與《鄕飲酒》同﹐亦不復重釋。

大師告於樂正曰「正歌備。」﹝大師﹐上工也。掌合陰陽之聲﹐教六詩﹐以六律爲之音者也。子貢問師乙曰「吾聞聲歌各有宜也﹐如賜者宜何歌也﹖」是明其掌而知之也。正歌者﹐聲歌及笙各三終﹐歌三終﹐合樂三終﹐爲一備。備亦成也。﹞

﹝疏﹞「大師」至「歌備」。

○注「大師」至「成也」。

○釋曰﹕云「大師﹐上工也」者﹐案《春官》﹕「大師下大夫二人﹐小師上士四人。」又云「上瞽四十人﹐中瞽百人﹐下瞽百有六十人。」注云「凡樂之歌﹐必使瞽蒙爲焉。命其賢知者。」以其大師對小師﹐已下二百人爲上士也。云「掌合陰陽之聲﹐教六詩﹐以六律爲之音者也」者﹐並《大師職》文。案彼云「掌六律﹑六同以合陰陽之聲」﹐注云「陽聲﹐黃鍾﹑大蔟﹑姑洗﹑蕤賓﹑夷則﹑無射﹔陰聲﹐大呂﹑應鍾﹑南呂﹑林鍾﹑中呂﹑夾鍾。」又云「皆文之以五聲﹕宮﹑商﹑角﹑徵﹑羽。皆播之以八音﹕金﹑石﹑土﹑革﹑絲﹑木﹑匏﹑竹。」又云「教六詩﹐曰風﹐曰賦﹐曰比﹐曰興﹐曰雅﹐曰頌。以六徳爲之本﹐以六律爲之音。」云「子貢問師乙」以下﹐至「何歌也」﹐並《樂記》文。師乙﹐魯之大師﹐以掌樂事﹐故子貢問焉。引之者﹐證大師知樂節﹐故告歌備﹐故鄭云「是明其掌而知之」也。知升歌以下四節皆三終者﹐案《禮記鄕飲酒義》云「工八﹐升歌三終﹐主人獻之﹔笙入三終﹐主人獻之﹔歌三終﹐合樂三終。工告樂備。」故知皆三終。彼與此經歌合樂﹐不獻之者﹐但歌合樂還是始升歌﹐笙奏之前已得獻﹐故不復重獻。云「備亦成也」者﹐案《周禮樂師職》云「凡樂成則告備。」故云亦成也。

樂正由楹內﹑東楹之東﹐告於公﹐乃降復位。﹝言由楹內者﹐以其立於堂廉也。復位﹐位在東縣之北。﹞

﹝疏﹞「樂正」至「復位」。

○注「言由」至「之北」。

○釋曰「言由楹內」者﹐以其樂正與工俱在堂廉﹐則楹南無過處﹐故由楹內東楹之東告於公。云「復位﹐位在東縣之北」者﹐案《大射》略於樂﹐小樂正升堂﹐經有左右正﹐則知亦有大樂正﹐至席工於西階上少東﹐東面時﹐小樂正亦降立於其南﹐北面。卒管﹐工向東坫之東南﹐西面北上坐時﹐鄭注云「於是時﹐大樂正還北面立於其南。」臣位尊東﹐明工升堂時﹐小樂正升﹐大樂正東方﹐西面﹐工來東坫之東南﹐西面時﹐大樂正東縣之北﹐北面﹐其小樂正則立於西階下東面。此燕禮主於樂﹐故大樂正升堂。今降﹐明復於東縣之北﹐北面也。

射人自阼階下請立司正﹐公許。射人遂爲司正。﹝君許其請﹐因命用爲司正。君三舉爵﹐樂備作矣。將畱賓飲酒﹐更立司正以監之﹐察儀法也。射人俱相禮﹐其事同。﹞

﹝疏﹞「射人」至「司正」。

○注「君許」至「事同」。

○釋曰﹕自此盡「皆反坐」﹐論立司正遂行所監之事。云「君三舉爵」者﹐爲賓﹑爲卿﹑爲大夫舉旅。云「樂備作矣」者﹐歌﹑笙﹑﹑合四者備作﹐各三終矣。案《鄕飲酒》《鄕射》立司正後始行旅酬者﹐彼是士饗禮。饗禮之法﹐莫問尊卑﹐徧獻之後﹐乃行旅酬﹐故立司正之後乃行旅酬。此《燕禮》﹐國君燕其臣子﹐𨿽一獻以辧尊卑﹐故主人獻君而受酬﹐主人卑﹐不敢酬﹐公獻之禮成於酬。故使大夫媵觶於公﹐當酬公﹐君行大惠﹐卽舉之爲賓﹐賓得觶﹐請旅諸臣徧卿大夫﹐乃成一獻之禮。復獻﹐卿大夫皆爲之舉旅行酬﹐皆成其獻。但卿大夫皆堂上有位﹐近君不敢失禮﹐故𨿽舉旅行酬﹐而未立司正。作樂後﹐將獻羣士﹐士職卑﹐位在堂下﹐將爲士舉旅﹐恐失禮﹐故未獻之前﹐卽立司正監之﹐故不同也。

司正洗角觶﹐南面坐奠於中庭﹐升﹐東楹之東受命﹐西階上北面命卿大夫﹕「君曰『以我安』。」卿大夫皆對曰「諾。敢不安﹗」﹝洗奠角觶於中庭﹐明其事以自表﹐威儀多也。君意殷勤﹐欲畱賓飲酒。命卿大夫以我故安﹐或亦其實不主意於賓。﹞

﹝疏﹞「司正」至「不安」。

○注「洗奠」至「於賓」。

○釋曰﹕云「洗奠角觶於中庭﹐明其事以自表﹐威儀多也」者﹐此奠觶於中庭﹐威儀多﹐決《鄕飲酒》不奠﹐是以《鄕飲酒》作相爲司正﹐洗觶﹐執以升自西階﹐是不奠﹐威儀少也。云「君意殷勤﹐欲畱賓飲酒。命卿大夫以我故安」者﹐以上人安﹐客乃安﹐故欲安賓﹐先語卿大夫﹐以我意故須安也。云「或亦其實不主意於賓」者﹐鄭意兩解﹐前解主意爲賓﹐故使卿大夫爲賓安﹔或亦其實不專主爲賓﹐兼羣臣共安也。

司正降自西階﹐南面坐取觶﹐升酌散﹐降﹐南面坐奠觶﹐右還﹐北面少立﹐坐取觶﹐興﹐坐不祭﹐卒觶﹐奠之﹐興﹐再拜稽首。﹝右還﹐將觶南﹐先西面也。必從觶西﹐爲君之在東也。少立者﹐自嚴正﹐愼其位。﹞

﹝疏﹞「司正」至「稽首」。

○注「右還」至「其位」。

○釋曰「右還﹐將觶南﹐先西面也」者﹐右還﹐謂奠時南面﹐乃以右手向外而西面﹐乃從觶西南行﹐而右還北面。云「必從觶西﹐爲君之在東也」者﹐若從觶東而左還北面﹐則背君﹐以其君在阼故也。云「自嚴正﹐愼在位」者﹐以司正監察﹐主爲使人嚴正謹愼﹐故先自嚴正謹愼也。

左還﹐南面坐取觶﹐洗﹐南面反奠於其所。﹝反奠虛觶﹐不空位也。﹞

﹝疏﹞「左還」至「其所」。

○注「反奠」至「位也」。

○釋曰﹕必使不空者﹐亦欲使眾人睹﹐知司正嚴正之處。

升自西階﹐東楹之東請徹俎﹐降﹐公許。告於賓﹐賓北面取俎以出。膳宰徹公俎﹐降自阼階以東。﹝膳宰降自阼階﹐以賓親徹﹐若君親徹然。﹞

﹝疏﹞「升自」至「以東」。

○注「膳宰」至「徹然」。

○釋曰﹕云「降自阼階﹐以賓親徹﹐若君親徹然」者﹐臣之升降當西階﹐今見賓親徹﹐膳宰代君徹﹐不降西階﹐而降自阼階﹐當君降處﹐故云若君親徹降自阼然也。

卿大夫皆降﹐東面﹐北上。﹝以將坐﹐降待賓反也。﹞

﹝疏﹞「卿大」至「北上」。

○注「以將」至「反也」。

○釋曰﹕案《大射》云「大夫降復位。」注云「門東北面位。」不與卿同東面位者﹐彼卿有俎﹐卿取俎以出。故大夫不敢獨在西階下﹐故復位﹐復門東﹐北面位。此燕﹐卿無俎﹐故大夫與卿同降西階下﹐東面﹐北上位也。云「以將坐﹐降待賓反」者﹐上文賓以俎出﹐當反入升坐﹐故卿大夫待賓反﹐亦升坐也。

賓反入﹐及卿大夫皆說屨﹐升就席。公以賓及卿大夫皆坐﹐乃安。﹝凡燕坐必說屨﹐屨賤﹐不在堂也。禮者尙敬﹐敬多則不親。燕安坐﹐相親之心。﹞

﹝疏﹞「賓反」至「乃安」。

○注「凡燕」至「之心」。

○釋曰﹕凡在堂立行禮﹐不說屨﹐安坐則說屨﹐故鄭云「凡燕坐必說屨」。以其屨在足﹐賤﹐不宜在堂﹐陳於尊者之側也。云「禮者尙敬﹐敬多則不親。燕安坐﹐相親之心」者﹐《左氏傳》云「饗以訓恭儉」﹐設幾而不倚﹐爵盈而不飲﹐「燕以示慈惠」﹐饗在廟立行禮﹐是敬多則不親者也。燕在寢﹐以醉爲度﹐是相親之心者也。若然﹐直云賓及卿大夫說屨﹐不云君降說屨﹐則君說屨之在堂上席側﹐是以《禮記少儀》云「排闔說屨於戶內者﹐一人而已矣。」彼據尊者坐在室﹐則尊者一人說屨在戶內。今此燕在堂上﹐則君尊說屨於席側可知也。

羞庶羞。﹝謂巽肝﹐狗醢也。骨體所以致敬也﹐庶羞所以盡愛也。敬之愛之﹐厚賢之道。﹞

﹝疏﹞「羞庶羞」。

○注「謂巽」至「之道」。

○釋曰﹕案《大射》云「羞庶羞」﹐注云「所進眾羞﹐謂巽肝﹑狗醢也。或有炮鱉﹑膾鯉﹑雉﹑兔﹑鶉﹑β。」大射先行燕禮﹐明與彼同。此注不言「炮鱉」已下﹐注文不具。鄭知有此物者﹐以經云庶羞﹐不惟二豆而已。案《內則》爲﹕「肝﹐取狗肝一﹐之以其﹐濡炙之﹐舉ㄡ其﹐不蓼。」注云「﹐腸脂。」此及大射其牲皆用狗﹐故知有肝狗。知有炮鱉膾鯉者﹐《詩》云「吉甫燕喜」﹐「飲禦諸友﹐炮鱉膾鯉。」又《內則》及《公食大夫》上大夫二十豆﹐有雉兔鶉β。《禮記王制》云「庶羞不逾牲。」此燕用狗﹐必可有此物而已。《鄕飲酒》《鄕射》亦有狗﹐但經直云羞﹐不云庶﹐是以鄭注云「醢﹐明二豆無餘物也。」云「骨體所以致敬也」者﹐據未坐以前﹔「庶羞所以盡愛」﹐據說屨已後也。

大夫祭薦。﹝燕乃祭薦﹐不敢於盛成禮也。﹞

﹝疏﹞「大夫祭薦」。

○注「燕乃」至「禮也」。

○釋曰「不敢於盛成禮」﹐謂未立司正之前﹐立行禮﹐受獻之時﹐不祭脯醢﹐祭先是成禮﹐不敢成禮於盛時。

司正升受命﹐皆命﹕「君曰無不醉。」賓及卿大夫皆興﹐對曰「諾。敢不醉﹗」皆反坐。﹝皆命者﹐命賓﹐命卿大夫也。起對必降席﹐司正退立西序端。﹞

﹝疏﹞「司正」至「反坐」。

○注「皆命」至「序端」。

○釋曰﹕云「起對必降席」者﹐經云「反坐」﹐不云「降」﹐明起對必降席﹐旣對乃反坐也。是以《孝經》云「曾子避席﹐曰﹕參不敏。」亦是起對也。知「司正退立西序端」者﹐此無降文﹐見《鄕飲酒》云「司正升相旅﹐退立於序端東面。」故知此亦然也。

主人洗﹐升﹐獻士於西階上。士長升﹐拜受觶﹐主人拜送觶。﹝獻士用觶﹐士賤也。今文觶作觚。﹞

﹝疏﹞「主人」至「送觶」。

○注「獻士」至「作觚」。

○釋曰﹕自此盡「立飲」﹐論獻士之事。云「獻士用觶﹐士賤也」者﹐對上大夫已上獻用觚﹐旅酬乃用觶。此獻士卽用觶﹐故云士賤也。不從今文觚者﹐若從觚﹐與大夫巳上何異﹖故不從。

士坐祭﹐立飲﹐不拜旣爵。其他不拜﹐坐祭﹐立飲。﹝他﹐謂眾士也﹐亦升受爵﹐不拜。﹞

﹝疏﹞「士坐」至「立飲」。

○注「他謂」至「不拜」。

○釋曰﹕云「他﹐謂眾士也」者﹐上云士長﹐明此士長之外皆眾士也。知「亦升受爵」者﹐以其士尊於笙之長﹐笙之長尙受爵於階上﹐明士得升堂受爵也。言「不拜」者﹐以其士長得拜﹐明眾士不拜也。

乃薦司正與射人一人﹑司士一人﹑執冪二人﹐立於觶南﹐東上。﹝天子射人﹑司士﹐皆下大夫二人﹐諸侯則上士﹐其人數亦如之。司正爲上。﹞

﹝疏﹞「乃薦」至「東上」。

○注「天子」至「爲上」。

○釋曰﹕此等皆士而先薦者﹐以其皆有事﹐故先得薦。司士亦先薦者﹐案《周禮》司士掌羣士爵祿﹑廢置之事﹐士中之尊﹐故亦先得薦也。鄭引《周禮序官》射人﹑司士下大夫二人﹐約出此。「諸侯則上士」者﹐天子官尊﹐諸侯宜降一等﹐以是諸侯射人﹑司士得在士位中。云「其人數亦如之」者﹐案《周禮序官》﹕「射人下大夫二人﹐上士四人﹐下士八人。」皆名射人。則諸侯𨿽使士爲之﹐人數亦等。以其畿外諸侯張三侯﹐與天子同﹐故知射人之數亦同也。言此者﹐欲見射時射人有事非一﹐故下文注云「大射正﹐射人之長」﹐是以《大射禮》大射正及小射正皆有事也。云「司正爲上」者﹐𨿽同是士﹐以其爲庭長﹐故設在上先薦之。此經三者當官𨿽多﹐皆取長先薦﹐其餘在於眾位﹐依齒也。又士位在西有事者﹐別在觶南﹐北面東上也。

辯獻士。士旣獻者﹐立於東方﹐西面﹐北上。乃薦士。﹝每已獻而卽位於東方﹐蓋尊之﹐畢獻﹐薦於其位。﹞

﹝疏﹞「辯獻」至「薦士」。

○注「每已」至「其位」。

○釋曰﹕云「卽位於東方﹐蓋尊之」者﹐以其庭中之位﹐卿東方西面﹐大夫北面﹐士西方東面﹐是東方尊。今卿大夫得獻升堂﹐位空﹐故士得獻﹐卽東方卿位﹐是尊之。以無正文﹐故云「蓋」以疑之也。知「畢獻﹐薦之」者﹐以其經云「辯獻士」﹐「乃薦士」﹐故知當畢獻後乃薦也。

祝史﹑小臣師亦就其位而薦之。﹝次士獻之﹐已﹐不變位﹐位自在東方。﹞

﹝疏﹞「祝史」至「薦之」。

○注「次士」至「東方」。

○釋曰﹕云「次士獻之﹐已﹐不變位」者﹐對先獻士﹐士卽變位﹐鄕東方也。云「位自在東方」者﹐案上設位之時﹐祝史在門﹐其小臣在東堂下﹐是先在東方也。

主人就旅食之尊而獻之。旅食不拜﹐受爵﹐坐祭﹐立飲。﹝北面酌﹐南鄕獻之於尊南。不洗者﹐以其賤﹐略之也。亦畢獻乃薦之。主人執虛爵奠於篚﹐復位。﹞

﹝疏﹞「主人」至「立飲」。

○注「北面」至「復位」。

○釋曰﹕云「北面酌﹐南鄕獻之於尊南」者﹐案《大射》旅食尊﹐在西釒薄之南﹐北面。則此主人在南﹐亦北面以陳尊﹐向君﹐若東楹之西﹐東向設尊﹐亦是向君爲正。彼酌者﹐尊後東面酌﹐此亦尊後北面酌﹐南面獻之於尊南也。云「不洗者﹐以其賤」者﹐此乃庶人在官﹐府史胥徒之輩﹐故云「賤﹐略之也」。云「亦畢獻乃薦之」者﹐亦上文﹐士此畢獻﹐乃薦可知。云「主人執虛爵奠於篚﹐復位」者﹐此約《大射》獻旅食訖﹐云執虛爵奠於篚復位﹐故知也。

若射﹐則大射正爲司射﹐如鄕射之禮。﹝大射正﹐射人之長者也。如鄕射之禮者﹐燕爲樂卿大夫﹐宜從其禮也。如者﹐如其「告弓矢旣具」至「退中與」也。納射器而張侯﹐其告請先於君﹐乃以命賓及卿大夫﹐其爲司正者亦爲司馬﹐君與賓爲耦。《鄕射》記曰自「君射」至「龍旃」﹐亦其異者也。薦旅食乃射者﹐是燕射主於飲酒。﹞

﹝疏﹞「若射」至「之禮」。

○注「大射」至「飲酒」。

○釋曰﹕此一經論燕末行射之節。云「大射正﹐爲司射」者﹐燕禮輕﹐又不主爲射﹐故射人爲擯﹐又爲司正。至射時﹐大射正爲司射。大射之時略於燕﹐主於射﹐故大射正爲擯﹐又爲司正﹐至射又親其職﹐故不同爲司射也。云宜從之者﹐《鄕射》是卿大夫禮﹐故樂之還從之也。云「如者﹐如其『告弓矢旣具』至『退中與』也」者﹐經云如鄕射之禮﹐明從始至末皆如之。案《鄕射》初﹐司射告弓矢旣具﹐至三番射訖﹐而退中與﹐故如之也。云「納射器而張侯」者﹐欲見此與《鄕射》因納射器後卽張侯﹐大射納射器之後無張侯之事﹐是以特言此也。云「告請先於君﹐乃以命賓及鄕大夫」者﹐此《燕禮》與《大射》皆國君之禮﹐此《燕禮》每事皆先請於君﹐《大射》亦先請於君﹐故曰大射初﹐司射自阼階前請於公﹐公許﹐乃命賓。及卿大夫鄕射﹐西階上告賓曰﹐弓矢旣具﹐乃告於主人﹐遂告大夫﹐是先後異也。云「其爲司正者亦爲司馬」者﹐《鄕射》將射﹐云司正爲司馬﹐此亦於將射﹐司正爲司馬﹐亦射之也。若然﹐則上文射人告具﹐射人請賓﹐又云射人請立司正﹐公許﹐射人遂爲司正﹐皆一人也。必云司正爲司馬者﹐諸侯有常官﹐嫌與《鄕射》異﹐故言此也﹐若士射﹐則司正不爲司馬。云「君與賓爲耦」者﹐欲見《鄕射》賓與主人爲耦﹐此君與賓爲耦﹐亦是異於《鄕射》也。引「《鄕射》記『君射』至『龍旃』﹐亦其異者也」者﹐謂旌與中異﹐何者﹖彼因記國君三處射﹐旌與中各不同。云「君國中射﹐則皮樹中﹐以旌獲﹐白羽與朱羽糅」﹐言國中﹐則此《燕射》也。又云「於郊則閭中﹐以旌獲」﹐謂諸侯大射在郊。又云「於竟則虎中﹐龍旃」﹐謂諸侯賓射在竟。此皆諸侯禮﹐射𨿽記在《鄕射》﹐皆與《鄕射》異也。云「薦旅食乃射者﹐是燕射主於飲酒」者﹐此獻士旅食後乃射﹐是燕射於飲酒﹐決《大射》未爲大夫舉旅之前則射﹐是彼《大射》主於射故也。

賓降洗﹐升媵觚於公﹐酌散﹐下拜。公降一等﹐小臣辭。賓升﹐再拜稽首。公答再拜。﹝此當言媵觶﹐酬之禮皆用觶。言觚者﹐字之誤也。古者觶字或作角旁氏﹐由此誤爾。﹞

﹝疏﹞「賓降」至「再拜」。

○注「此當」至「誤爾」。

○釋曰﹕自此盡「賓反位」﹐論賓媵爵於公之節。云「古者觶字或作角旁氏﹐由此誤爾」者﹐案《冬官梓人》﹕「爲飲器﹐勺一升﹐爵一升﹐觚二升。獻以爵而酬以觚﹐一獻而三酬﹐則一豆矣。」鄭引南郡大守馬季長云「觚當爲觶﹐豆當爲斗。」鄭康成云「古者觶﹐角傍氏﹐似觚﹐故誤爲觚﹐時人又多間觚﹐寡聞﹐是以誤爲觚。」此注與彼同也。

賓坐祭﹐卒爵﹐再拜稽首。公答再拜。賓降洗象觶﹐升酌膳﹐坐奠於薦南﹐降拜。小臣辭。賓升成拜﹐公答再拜。賓反位。﹝反位﹐反席也。今文曰洗象觚。﹞

﹝疏﹞「賓坐祭」至「反位」。

○注「反位」至「象觚」。

○釋曰﹕知「反位﹐是反席」者﹐以其堂下無席﹐堂上乃有之﹐而云賓升成拜﹐不云降﹐明上反位者﹐反席可知也。

公坐取賓所媵觶﹐興。惟公所賜。﹝至此又言興者﹐明公崇禮不倦也。今文觶又爲觚。﹞

﹝疏﹞「公坐」至「所賜」。

○注「至此」至「爲觚」。

○釋曰﹕自此盡「士旅酌卒」﹐論君爲士舉旅之事。云「惟公所賜」者﹐辭與爲大夫舉旅同也。云「至此又言興者﹐明公崇禮不倦也」者﹐以其說屨升坐之後﹐理當倦﹐今言興﹐明不倦矣。

受者如初受酬之禮﹐降﹐更爵洗﹐升﹐酌膳﹐下拜。小臣辭。升成拜﹐公答拜。乃就席﹐坐行之。﹝坐行之﹐若今坐相勸酒。﹞

有執爵者。﹝士有盥升主酌授之者。﹞

﹝疏﹞「有執爵者」。

○注「士有」至「之者」。

○釋曰﹕無﹐坐勸酒﹐有執爵行之者。今此爲士舉旅﹐亦有執爵行之﹐若無爵﹐然後士有盥升﹐主酌授之者。若然﹐前三舉旅皆酬者﹐自酌授人也。

惟受於公者拜。﹝公所賜者也﹐其餘則否。﹞

司正命執爵者爵辯﹐卒受者興﹐以酬士。﹝欲令惠均。﹞

﹝疏﹞「司正」至「酬士」。

○注「欲令惠均」。

○釋曰﹕此所命者﹐命大夫也。以前三舉旅﹐辯大夫則止﹐今此爲士舉旅﹐故及之。云「欲令惠均」者﹐惠均於室及均於庭也﹐士特牲爵止﹐欲得神惠均於室及均於庭。此據人君之惠﹐均於庭也。

大夫卒受者以爵興﹐西階上酬士。士升﹐大夫奠爵拜﹐士答拜。﹝興酬士者﹐士立堂下﹐無坐位。﹞

﹝疏﹞「大夫」至「答拜」。

○注「興酬」至「坐位」。

○釋曰﹕此卽上文司正所命者也。云「興酬士者﹐士立堂下﹐無坐位」者﹐凡禮﹐堂上有席者坐﹐堂下無席者立。是以《禮記檀弓》工尹商陽是士﹐而云「朝不坐」﹐堂下無坐位者也。

大夫立卒爵﹐不拜﹐實之。士拜受﹐大夫拜送。士旅於西階上﹐辯。﹝祝史﹑小臣﹐旅食皆及焉。﹞

﹝疏﹞「大夫」至「上辯」。

○注「祝史」至「及焉」。

○釋曰﹕知旅食皆及者﹐以士未得獻時﹐旅酬不及。得獻之後﹐旅則及之。旅食亦次士得獻﹐故知亦酬及之﹐其庶子以下未得獻者﹐至獻後無爵及焉。

士旅酌。﹝旅﹐序也。士以次序自酌相酬﹐無執爵者。﹞卒。

主人洗﹐升自西階﹐獻庶子於阼階上﹐如獻士之禮。辯﹐降洗﹐遂獻左右正與內小臣﹐皆於阼階上﹐如獻庶子之禮。﹝庶子﹐掌正六牲之體及舞位﹐使國子徳學道﹐世子之官也﹐而與膳宰﹑樂正聯事。樂正亦學國子以舞。左右正﹐謂樂正﹑僕人正也。小樂正立於西縣之北﹐僕人正﹑僕人師﹑僕人士立於其北﹐北上。大樂正立於東縣之北。若射﹐則僕人正﹑僕人士陪於工後。內小臣﹑奄人掌君陰事陰令﹐後夫人之官也﹐皆獻於阼階上﹐別於外內臣也。獻正下及內小臣﹐則磬人﹑鍾人﹑釒薄人﹑鼓人﹑僕人之屬盡獻可知也。凡獻皆薦也。﹞

﹝疏﹞「卒主」至「之禮」。

○注「庶子」至「薦也」。

○釋曰﹕此一經獻庶子以下之節。云「庶子﹐掌正六牲之體及舞位﹐使國子徳學道﹐世子之官也」者﹐案《周禮諸子職》云「大祭祀﹐正六牲之體。凡樂事﹐正舞位。」國子存遊ヘ﹐使之徳學道﹐彼天子諸子之官﹐屬大子。若據諸侯﹐爲世子之官。引之者﹐以天子謂之諸子﹐諸侯謂之庶子﹐掌公卿大夫士之子﹐掌事同﹐故取《諸子職》解此庶子之事。云「而與膳宰﹑樂正聯事」者﹐以掌正六牲之體﹐得與膳宰聯事﹔掌國子徳學道﹐得與樂正聯事﹔以其樂正亦掌教國子故也。言此者﹐欲見膳宰得獻﹐此庶子亦得獻之意。云「樂正亦教國子之舞」者﹐欲見庶子掌國子得與樂正聯事。云「左右正﹐謂樂正﹑僕人正也」﹐僕人正以下至「北上」﹐鄭知義然者﹐見《大射禮》而知。云「左右正」者﹐據中庭爲左右﹐《大射禮》工遷於東﹐僕人正亦與樂正同處﹐名曰左正﹐復云右正﹐明是小樂正在西爲一也。若小樂正不在西﹐大射之禮不得有左右正之文。又兩面俱縣﹐明大﹑小樂正各監一縣。又知「僕人正」以下在小樂正之北北上者﹐以《鄕射》弟子相工皆在西﹐今僕人正以下亦是相工之人﹐故知亦在西方也。又工堂上西階之東相工者﹐宜近其事﹐故在西方樂正之北也。又知「北上」者﹐以《大射》《鄕射》工遷在下之時﹐皆北上統於樂正﹐今相者以工爲主﹐明在堂下﹐則宜北統於堂上矣。下又知「大樂正在東縣北」者﹐約《鄕射》云「縣於洗東北。」至射時遷樂於阼階下之東南﹐堂前三西面﹐北上﹐坐樂正北面﹐立於其南﹐是得爲一證也。云「若射」以下至「工後」者﹐案《大射》將射之時﹐工遷於下東坫之東南﹐西面﹐北上坐﹐相者以工爲主﹐故知相工陪於東﹐卽在工後也。云「內小臣﹑奄人掌君陰事陰令﹐後夫人之官也」者﹐案《天官小臣序官》云「內小臣奄上士四人。」其職云「掌王之陰事陰令。」鄭注云「陰事﹐羣妃禦見之事。陰令﹐王所求爲於北宮。」彼後之官﹐兼云夫人者﹐欲見諸侯夫人內小臣亦與後之內小臣職同﹐故雙言之。云「皆獻於阼階上﹐別於外內臣也」者﹐臣云外內者﹐案《周禮》有外內命夫﹐鄭注云「外命夫六鄕以出。」案內命夫﹐朝廷卿大夫﹐則諸侯臣在鄕遂及采地者爲外臣﹐在朝廷者爲內臣。但外內臣皆獻於西階上﹐此獻於阼階﹐故云「別於外內臣」也。云「則磬人」以下至「盡獻可知也」者﹐此據《周禮》天子有此官﹐諸侯並以下士爲之﹐則諸侯亦有此官﹐以其庭中之樂﹐軒縣別有鍾﹑磬﹑﹑鼓﹐故知也。兼言僕人者﹐此經直見僕人正﹐不見僕人師﹑僕人士﹐《大射》見之。內小臣﹑奄人之賤者尙得獻﹐明此等皆得獻可知也。知「凡獻皆薦」者﹐以經云「如獻士」﹐獻士有薦﹐凡此等獻訖﹐明皆有薦也。

無爵。﹝﹐數也﹐爵行無次無數﹐惟意所勸﹐醉而止。﹞

﹝疏﹞「無爵」。

○注「數」至「而止」。

○釋曰﹕自此盡「無樂」﹐論酒行樂作無次數之節。云「爵行無次無數」者﹐此對四舉旅以前﹐皆有次有數﹐此則無次數也。

士也﹐有執膳爵者﹐有執散爵者。執膳爵者酌以進公﹐公不拜﹐受。執散爵者酌以之公﹐命所賜。所賜者興﹐受爵﹐降席下﹐奠爵﹐再拜稽首。公答拜。﹝席下﹐席西也。古文曰﹕公答再拜。﹞

﹝疏﹞「士也」至「答拜」。

○注「席下」至「再拜」。

○釋曰﹕自旅酬已前﹐受公爵皆降﹐拜﹐升成拜。至此不復降拜者﹐禮殺故也。云「席下﹐席西也」者﹐賓與卿大夫席皆南面統於君﹐皆以東爲上﹐故知席下爲席西也。

受賜爵者以爵就席坐﹐公卒爵﹐然後飲。﹝不敢先虛爵﹐明此勸惠從尊者來也。﹞

﹝疏﹞「受賜」至「後飲」。

○注「不敢」至「來也」。

○釋曰﹕上已言君命所賜﹐至此經云「受賜」﹐自然惠從尊者來。但先君受爵﹐似惠不由君來﹐故後飲然後授虛爵﹐是由尊者來﹐故後飲之也。此執爵者皆酌行之以徧﹐惟卒爵者興以酬士﹐自酌與之﹐是以《鄕飲酒》《鄕射》皆云「辯﹐卒受者興﹐以旅在下者」。注云「不使執觶者酌﹐以其將旅﹐不以已尊孤人也。」

執膳爵者受公爵﹐酌﹐反奠之。﹝宴歡在於飲酒﹐成其意。﹞

﹝疏﹞「執膳」至「奠之」。

○注「宴歡」至「其意」。

○釋曰﹕云「成其意」者﹐君意欲得皆醉﹐今執膳者酌﹐反奠於君前﹐望當君心﹐故云「宴歡在於飲酒﹐成其意」也。

受賜爵者興﹐授執散爵﹐執散爵者乃酌行之。﹝予其所勸者。﹞

惟受爵於公者拜。卒受爵者興﹐以酬士於西階上。士升﹐大夫不拜﹐乃飲實爵。﹝乃猶而也。﹞

﹝疏﹞注「乃猶而也」。

○釋曰﹕轉乃爲而者﹐「乃」是緩辭。此將勸士﹐士已升階﹐大夫卽飲﹐不可爲乃﹐故從而解之也。

士不拜﹐受爵。大夫就席。士旅酌﹐亦如之。公有命徹冪﹐則卿大夫皆降﹐西階下﹐北面﹐東上﹐再拜稽首。公命小臣辭。公答再拜﹐大夫皆辟。﹝命徹冪者﹐公意殷勤﹐必盡酒也。小臣辭﹐不升成拜﹐明𨿽醉﹐正臣禮也。不言賓﹐賓彌臣也。君答拜於上﹐示不虛受也。﹞

﹝疏﹞「士不」至「皆辟」。

○注「命徹」至「受也」。

○釋曰﹕云「士旅酌﹐亦如之」者﹐亦如大夫相酌之法。云「公有命徹冪」者﹐此君尊﹐在東楹之西﹐專大惠﹐故待無爵乃徹冪。《鄕飲酒》尊在房戶之﹐賓主共之﹐故賓至則徹之﹐與此異也。云「小臣辭﹐不升成拜﹐明𨿽醉﹐正臣禮也」者﹐臣之禮當下拜爲正﹐今不言升成拜者﹐於下已拜﹐是𨿽無爵﹐已醉而不倦﹐行臣禮﹐禮之正也。云「不言賓﹐賓彌臣也」者﹐經直言「卿大夫皆降」﹐不別言賓﹐是燕末賓同於臣。言彌者﹐上旅酬云「若賓若長」﹐猶言賓﹐但言賜不言酬己﹐是賓卑。今乃設賓﹐不言賓﹐是賓彌臣﹐故同臣例也。云「君答拜於上﹐示不虛受也」者﹐案《燕義》云「禮無不答﹐言上之不虛取於下也。」彼釋此言也﹐但彼言不虛取於下者﹐總申此燕禮君答拜之事﹐不獨爲此言也。

遂升﹐反坐。士終旅於上﹐如初。﹝卿大夫降而爵止﹐於其反席卒之。﹞

﹝疏﹞「遂升」至「如初」。

○注「卿大」至「卒之」。

○釋曰﹕云「卿大夫降而爵止」者﹐上文已云「大夫不拜﹐乃飲實爵﹐士不拜受爵」﹐是大夫飲訖爵止也。云「於其反席卒之」者﹐謂上士受得大夫爵﹐此經云「士終旅於上如初」﹐是於大夫反席﹐士卒之也。

無樂。﹝升﹑歌﹑﹑合無數也﹐取歡而已﹐其樂章亦然。﹞

﹝疏﹞「無樂」。

○注「升歌」至「亦然」。

○釋曰﹕此無對上升歌笙合﹐各依次第而三終﹐有次有數。此則任君之情﹐無次無數﹐其《詩》樂章亦然﹐亦無次無數。

宵則庶子執燭於阼階上﹐司宮執燭於西階上﹐甸人執大燭於庭﹐閽人爲大燭於門外。﹝宵﹐夜也。燭﹐ㄡ也。甸人﹐掌共薪蒸者。庭大燭﹐爲位廣也。閽人﹐門人也。爲﹐作也﹐作大燭以俟賓客出。﹞

﹝疏﹞「宵則」至「門外」。

○注「宵夜」至「客出」。

○釋曰﹕凡燕法設燭者﹐或射之後﹐終燕則至宵也。或冬之日不射亦宵﹐夏之日不射未必至宵也。云「燭﹐ㄡ也」者﹐古者無麻燭﹐而用荊ㄡ﹐故《少儀》云主人「執燭抱ㄡ」﹐鄭云「未曰ㄡ。」但在地曰燎﹐執之曰燭﹐於地廣設之則曰大燭。其燎亦名大燭﹐故《詩》云「庭燎之光。」毛云「庭燎﹐大燭」也﹐鄭云「夜未央﹐而於庭設大燭。」毛﹑鄭並指此「甸人執大燭」之文也。《司ピ氏》云「凡邦之大事﹐共墳燭庭燎。」「玄謂墳﹐大也﹐樹於門外曰大燭﹐於門內曰庭燎。」言樹﹐則大燭亦在地﹐廣設之而已。此閽人爲大燭於門外者﹐亦是大燭在地者。案《郊特牲》云「庭燎之百由齊桓公始也。」注云「僭天子也。庭燎之差﹐公蓋五十﹐侯﹑伯﹑子﹑男皆三十。」文出《大戴禮》也。此亦諸侯禮﹐以燕禮輕﹐故不言庭燎設大燭而已。云「甸人﹐掌共薪蒸者」﹐《天官甸師氏職》文。引之者﹐以其內有燭ㄡ﹐故使之在門爲大燭也。云「閽人﹐門人也」者﹐案《天官閽人》「掌守王中門之禁」﹐諸侯亦當然。

賓醉﹐北面坐取其薦脯以降。﹝取脯﹐重得君賜。﹞

奏《陔》。﹝《陔》《陔夏》﹐樂章也。賓出奏《陔夏》﹐以爲行節也。凡《夏》﹐以鍾鼓奏之。﹞

﹝疏﹞「奏陔」。

○注「陔夏」至「奏之」。

○釋曰﹕云「陔﹐陔夏」者﹐案《鍾師》「九夏」之中有《陔夏》《九夏》皆是《詩》。《詩》爲樂章﹐故知樂章也。云「賓出奏《陔夏》﹐以爲行節也」者﹐此及《鄕飲酒》皆於賓出奏《陔夏》﹐明此爲行節戒之﹐使不失禮。云「凡《夏》﹐以鍾鼓奏之」者﹐案《周禮鍾師》云「以鍾鼓奏《九夏》。」鄭注云「先奏鍾次擊鼓。」是凡《夏》皆以鍾鼓奏之。

賓所執脯﹐以賜鍾人於門內ニ﹐遂出。﹝必賜鍾人﹐鍾人掌以鍾鼓奏《九夏》。今奏《陔》以節己﹐用賜脯以報之﹐明𨿽醉不忘禮。古文賜作錫。﹞卿大夫皆出。﹝隨賓出也。﹞公不送。﹝賓禮訖﹐是臣也。﹞

公與客燕﹐﹝謂四方之使者。﹞

﹝疏﹞「公與客燕」。

○注「謂四方之使者」。

○釋曰﹕自此盡「敢拜賜命」﹐論與異國臣將燕﹐使卿大夫就館戒客之辭事。但燕異國卿大夫與臣子同﹐惟戒賓爲異﹐故於禮末特見之也。云「謂四方之使」者﹐以其云「客」﹐以寡君對之﹐故知四方使卿大夫來聘﹐主君將燕之也。

曰「寡君有不腆之酒﹐以請吾子之與寡君須臾焉﹐使某也以請。」﹝君使人戒客辭也。禮使人各以其爵。寡﹐鮮也﹐猶言少徳﹐謙也。腆﹐膳也。上介出請入告。古文腆皆作殄﹐今文皆曰不腆酒﹐無之。﹞

﹝疏﹞「曰寡」至「以請」。

○注「君使」至「無之」。

○釋曰﹕云「禮使人各以其爵」者﹐案《公食大夫》云「使大夫戒﹐各以其爵。」以其大聘使卿﹐小聘使大夫﹐爵不同﹐故主君亦以其爵戒之也。云「上戒出請入告」者﹐亦約《公食》使者至館門外﹐客使者上介出請事﹐入告賓。但彼食禮重﹐故三辭﹐此燕禮輕﹐故再辭﹐爲異耳。又彼見賓出﹐拜辱﹐大夫不答拜﹐此不言者﹐文不具。

對曰「寡君﹐君之私也。君無所辱賜於使臣﹐臣敢辭。」﹝上介出答主國使者辭也。私﹐謂獨有恩厚也。君無所爲辱賜於使臣﹐謙不敢當也。敢者﹐怖懼用勢決之辭。﹞

﹝疏﹞「對曰」至「敢辭」。

○注「上介」至「之辭」。

○釋曰﹕云「敢者﹐怖懼用勢決之辭也」者﹐謂若怖懼之事﹐不避危難﹐用勢往決之﹐故云用勢決之辭也。

「寡君固曰『不腆』﹐使某固以請。」「寡君﹐君之私也﹐君無所辱賜於使臣﹐臣敢固辭。」﹝重傳命。固﹐如故。﹞「寡君固曰『不腆』﹐使某固以請。」「某固辭﹐不得命﹐敢不從﹗」﹝許之也。於是出見主國使者﹐辭以見許爲得命。今文無使某。﹞致命曰「寡君使某﹐有不腆之酒﹐以請吾子之與寡君須臾焉。」﹝親相見﹐致君命辭也。﹞

「君貺寡君多矣﹐又辱賜於使臣﹐臣敢拜賜命。」﹝貺﹐賜也﹐猶愛也。敢拜賜命﹐從使者拜君之賜命﹐猶謙不必辭也。﹞

﹝疏﹞注「敢拜」至「辭也」。

○釋曰﹕主君使大夫往戒﹐只爲燕事。今客從之者﹐來就燕。而云拜主君賜燕之命者﹐謙不必有燕事。

記。燕﹐朝服於寢。﹝朝服者﹐諸侯與其羣臣日視朝之服也。謂冠玄端﹑緇帶﹑素﹐白屨也。燕於路寢﹐相親暱也。今辟雍十月行此燕禮。玄冠而衣皮弁服﹐與禮異也。﹞

﹝疏﹞「記燕朝服於寢」。

○注「朝服」至「異也」。

○釋曰﹕凡記皆記經不具者﹐以經不言燕服及燕處﹐故記人言之也。云「謂冠玄端﹑緇帶﹑素﹑白屨」者﹐皆《士冠禮》文。案《屨人》注﹕「天子諸侯吉事皆舄。」諸侯朝服素裳﹑素﹐應白舄﹐而云白屨者﹐引《士冠禮》成文。其實諸侯當白舄﹐其臣則白屨也。鄭注《周禮屨人》云「復下曰舄﹐衤單下曰屨。」下謂底﹐以此爲異也。云「燕於路寢﹐相親暱也」﹐知燕於寢者﹐以其饗在廟﹐明燕在寢私處可知也。引漢法﹐欲見與古異者。周時玄冠服則緇布衣﹐今衣皮弁服﹐是其異也。

其牲﹐狗也。﹝狗取擇人也﹐明非其人不與爲禮也。﹞

亨於門外東方。﹝亨於門外﹐臣所掌也。﹞

﹝疏﹞「亨於門外東方」。

○注「亨於」至「掌也」。

○釋曰﹕此君禮﹐故云臣使掌。案《公食》記云「亨於門外東方。」注云「必於門外者﹐大夫之事也。」注不同者﹐以其饗食在廟﹐嚴凝宜親監視﹐不得言臣所掌﹐故注云大夫之事也。《鄕飲酒》亨狗於堂東北者﹐非君禮﹐是臣於堂東北。不在外者﹐宜主人親供﹐又法陽气之所始﹐故三者注皆不同也。

若與四方之賓燕﹐則公迎之於大門內﹐揖讓升。﹝四方之賓﹐謂來聘者也。自戒至於拜至﹐皆如《公食》﹐亦告饌具而後公卽席。小臣請執冪﹑請羞者﹐乃迎賓也。﹞

﹝疏﹞「若與」至「讓升」。

○注「四方」至「賓也」。

○釋曰﹕云「自戒至於拜至﹐皆如《公食》」者﹐此燕用狗﹐彼用大牢﹔此戒賓再辭﹐彼三辭﹔至於卿大夫立位﹐皆不同。而云如《公食》者﹐謂除此之外如之。若然﹐依《公食》從首「使大夫戒﹐各以其爵﹐上介出請入告」已下﹐至「北面再拜稽首」﹐皆如之﹐饌具之等﹐不如之也。云「亦告饌具而後公卽席。小臣請執冪﹑請羞者﹐乃迎賓也」者﹐言此者﹐欲見燕四方賓﹐此等依上文與燕己臣子同﹐亦不如《公食》。以其《公食》公無席﹐又無入廟之事﹐又《公食》無請執冪羞膳﹐故別言此也。

賓爲苟敬﹐席於阼階之西﹐北面。有┵﹐不嚌肺﹐不啐酒。其介爲賓。﹝苟﹐且也﹐假也。主國君鄕時﹐親進醴於賓。今燕﹐又宜獻焉。人臣不敢褻煩尊者﹐至此升堂而辭讓﹐欲以臣禮燕﹐爲恭敬也。於是席之如獻諸公之位。言苟敬者﹐賓實主國所宜敬也。┵﹐折俎也。不嚌啐﹐似若尊者然也。介門西北面﹐西上﹐公降迎上介以爲賓﹐揖讓升﹐如初禮。主人獻賓﹑獻公﹐旣獻苟敬﹐乃媵觚﹐羣臣卽位﹐如燕也。﹞

﹝疏﹞「賓爲」至「爲賓」。

○注「苟且」至「燕也」。

○釋曰﹕云「主國君饗時﹐親進醴於賓」者﹐謂行聘享訖﹐禮賓之時﹐君親酌醴進於賓。若然﹐前有饗食﹐不言之者﹐饗禮亡﹐無以可言。食禮又無酒醴所獻之事﹐故不言﹐而云饗時也。云「今燕﹐又宜獻焉」者﹐案上燕己臣子﹐使宰夫爲主人﹐知此親獻者﹐若不親獻﹐卽同己臣子﹐賓何須辭之而爲苟敬﹐故知君當親獻焉。云「至此升堂而辭讓」者﹐若此時升堂﹐不辭卽行燕賓之禮﹐故知辭之在初升堂時。云「欲以臣禮燕﹐爲恭敬也」者﹐此謂在阼西﹐北面﹐故云「席之如諸公之位」也。云「言苟敬者﹐賓實主國所宜敬也」者﹐賓實主國所宜敬﹐但爲辭讓﹐故以命介爲賓﹐不得敬之。今𨿽以介爲賓﹐不可全不敬﹐於是席之於阼階西﹐且敬也﹐故云苟敬也。云」不嚌啐﹐似若尊者然也」者﹐案此《燕禮》與《大射》《鄕射》皆不嚌啐﹐是諸公如鄕禮﹐今聘卿在諸公之坐﹐亦不嚌不啐﹐是爲似若諸公尊者然也。云「介門西北面﹐西上」者﹐約《聘禮》而知也。云「公降迎上介以爲賓﹐揖讓升﹐如初禮」者﹐此如上文﹐燕己臣子以大夫爲賓者﹐同故云如初禮也。云「主人獻賓﹑獻公﹐旣獻苟敬﹐乃媵觚」者﹐若上燕己臣子之時﹐獻賓﹑獻公旣﹐卽媵觶以酬賓﹐但苟敬之。前宜有薦﹑有俎﹐實與君同﹐明知獻公後卽獻苟敬﹐乃可酬賓也。云「羣臣卽位﹐如燕」者﹐如上燕已臣子同。若然﹐羣臣不待迎賓入﹐乃從君入者﹐以其皆蒙獻酬﹐故因其先至寢門﹐故小臣引之卽入﹐不待賓入後也。

無膳尊﹐無膳爵。﹝降尊以就卑也。﹞

﹝疏﹞「無膳尊無膳爵」。

○注「降尊以就卑」。

○釋曰﹕《郊特牲》云「三獻之介﹐君專席而酢焉﹐此降尊以就卑也。」注云「三獻﹐卿大夫來聘﹐主君饗燕之﹐以介爲賓﹐賓爲苟敬﹐則徹重席而受酢也。專猶單也。」彼與此事同﹐故鄭引彼經以證此。燕己臣子﹐不見有君親受賓酢。若燕異國臣子﹐得有專席﹐受酢者獻卿大夫之後﹐依次各爲此三人舉旅。獻士之後﹐賓乃媵觶於公﹐賓取所媵觶爲士舉旅﹐應以爲酢君﹐君專席而受之也。

與卿燕則大夫爲賓﹐與大夫燕亦大夫爲賓。﹝不以所與燕者爲賓者﹐燕爲序歡心﹐賓主敬也。公父文伯飲南宮敬叔酒﹐以路堵父爲客﹐此之謂也。君恆以大夫爲賓者﹐大夫卑﹐𨿽尊之﹐猶遠於君。今文無則﹐下無燕。﹞

﹝疏﹞「與卿」至「爲賓」。

○注「不以」至「無燕」。

○釋曰﹕此謂與已臣子燕法。若與異國賓燕﹐皆用上介爲賓﹐如上說也。云「公父文伯」已下﹐是《魯語》文。此三人皆魯大夫﹐自相燕法。云「此之謂也」者﹐此謂不使所爲燕者爲賓之義。云「君恆以大夫爲賓者﹐大夫卑﹐𨿽尊之﹐猶遠於君」者﹐案《禮記燕義》云「不以公卿爲賓﹐而以大夫爲賓﹐爲疑也﹐明嫌之義也。」注云「公卿尊矣﹐復以爲賓﹐則尊與君大相近。」是不用公卿爲賓﹐恐逼君用大夫爲賓。𨿽尊之﹐猶遠於君﹐不畏逼君也。

羞膳者與執冪者﹐皆士也。﹝尊君也。膳宰卑於士。﹞

﹝疏﹞「羞膳」至「士也」。

○注「尊君」至「於士」。

○釋曰﹕經直云請執冪與羞膳﹐不辧其人﹐故記人言之。云「尊君也﹐膳宰卑於士」者﹐言膳宰﹐別小膳宰也﹐以其下云「羞卿者小膳宰」﹐明於君者﹐士也﹐士尊於小膳宰也。若然﹐士則膳宰之長者﹐故下注「小膳宰」云「膳宰之佐也」。

羞卿者﹐小膳宰也。﹝膳宰之佐也。﹞若以樂納賓﹐則賓及庭﹐奏《肆夏》。賓拜酒﹐主人答拜而樂闋。公拜受爵而奏《肆夏》﹐公卒爵﹐主人升受爵以下而樂闋。﹝《肆夏》﹐樂章也﹐今亡。以鍾釒薄播之﹐鼓磬應之﹐所謂金奏也。記曰「入門而縣興」﹐「示易以敬也」。卿大夫有王事之勞﹐則奏此樂焉。﹞

﹝疏﹞「若以」至「樂闋」。

○注「肆夏」至「樂焉」。

○釋曰﹕自此盡「若舞則勺」﹐論臣子有王事之勞與之燕之事。云「若」者﹐不定之辭﹐以其常燕已臣子無樂﹐王事之勞﹐或有或無﹐故言若也。云「《肆夏》﹐樂章也﹐今亡」者﹐鄭注《鍾師》云「《九夏》皆《詩》篇名﹐《頌》之族類也。此歌之大者﹐載在樂章。樂崩亦從而亡。是以《頌》不能具也。」云「以鍾釒薄播之﹐鼓磬應之」者﹐《鍾師》云「掌金奏」﹐鄭注云「擊金以爲奏樂之節。金謂鍾及。」又云「凡樂事以鍾鼓奏《九夏》。」鄭注云「先擊鍾﹐次擊鼓。」是奏《肆夏》時有鍾﹑釒薄﹑鼓﹑磬。彼經注𨿽不言磬﹐但縣內有此四者﹐故鄭兼言磬也。言「所謂金奏也」者﹐所謂《鍾師》掌金奏也。云「記曰」者﹐此鄭引二記之文。何者﹖云「入門而縣興」﹐是《仲尼》之文。《仲尼燕居》云「兩君相見﹐揖讓而入門﹐入門而縣興﹐揖讓而升堂﹐升堂而樂闋。」《郊特牲》云「賓入大門而奏《肆夏》﹐示易以敬也。」必引二記文者﹐以燕在寢﹐賓及庭﹑及寢庭﹐與《仲尼燕居》入門而縣興事相類﹐故引之﹐證賓及庭樂作之義也。此《肆夏》以金奏之﹐故引《郊特牲》示易以敬﹐證用《肆夏》之義也。不取賓入大門者﹐大門非寢門故也。云「卿大夫有王事之勞﹐則奏此樂焉」﹐知者﹐以發首陳君與臣子常燕﹐及聘使之臣燕﹐次論四方賓燕﹐今此言賓及庭奏《肆夏》﹐則非尋常大夫爲賓。與宰夫爲主人相對者﹐謂若賓爲苟敬四方賓之類﹐特奏《肆夏》﹐其事旣重﹐若非有王事之勞﹐何以致此。故知是臣有王事之勞者﹐乃奏此樂也。

升歌《鹿鳴》﹐下管《新宮》﹐笙入三成。﹝《新宮》《小雅》逸篇也。管之入三成﹐謂三終也。﹞

﹝疏﹞「升歌」至「三成」。

○注「新宮」至「終也」。

○釋曰﹕《鹿鳴》不言工﹐歌《新宮》不言笙﹐奏而言升歌﹑下管者﹐欲明笙奏異於常燕﹐常燕卽上所陳四節是也。今工歌《鹿鳴》三終﹐與笙奏全別﹐故特言。下管《新宮》﹐乃始笙入三成者﹐止謂笙奏《新宮》三終﹐申說「下管」之義。云「《新宮》《小雅》逸篇也」﹐知在《小雅》者﹐以配《鹿鳴》﹐而言《鹿鳴》是《小雅》﹐明《新宮》《小雅》可知。

遂合鄕樂。﹝鄕樂﹐《周南》《召南》六篇。言遂者﹐不也。﹞

若舞﹐則《勺》。﹝《勺》《頌》篇﹐告成《大武》之樂歌也。其《詩》曰「於鑠王師﹐遵養時晦。」又曰「實維爾公允師。」旣合鄕樂﹐萬武而奏之﹐所以美王侯﹐勸有功也。﹞

﹝疏﹞「若舞則勺」。

○注「勺頌」至「功也」。

○釋曰﹕言「若」者﹐或爲之舞﹐或不爲之舞﹐在於君意﹐故以不定而言。云「舞則《勺》」者﹐謂爲之舞﹐則歌《勺》詩以爲曲。云「《勺》《頌》篇﹐告成《大舞》之樂歌也」者﹐《勺》詩序文。云「其《詩》曰﹕『於鑠王師﹐遵養時晦』」者﹐鑠﹐美也﹐言於呼美武王之師﹔遵﹐循也﹐循養晦昧之﹐紂三分天下猶服事於殷。又曰「實維爾公允師」者﹐公事允信也﹐言武王伐紂﹐實維汝武王之事﹐信得用師之道。云「旣合鄕樂」者﹐以文承合鄕樂之下﹐故知旣合鄕樂也。云「萬舞而奏之」者﹐釋經舞時﹐作周萬舞之舞﹐而奏《勺》詩。宣八年《公羊傳》云「壬午﹐猶繹﹐萬八去。」《傳》曰「萬者何﹖幹舞也。」謂秉幹舞以奏《勺》詩也。云「所以美王侯﹐勸有功也」者﹐天子諸侯作之﹐是美王侯﹐亦所以勸有功也。

惟公與賓有俎。﹝主於燕﹐其餘可以無俎。﹞

﹝疏﹞「惟公與賓有俎」。

○注「主於」至「無俎」。

○釋曰﹕主於燕其餘可以無俎者﹐對《大射》辧尊卑﹐公卿皆有俎﹐其牲用狗則同。

獻公﹐曰「臣敢奏爵以聽命。」﹝授公釋此辭﹐不敢必受之。﹞

﹝疏﹞「獻公」至「聽命」。

○注「授公」至「受之」。

○釋曰﹕謂若主人獻公﹐賓媵觶於公﹐𨿽非獻﹐亦釋此辭也。

凡公所辭﹐皆栗階。﹝栗﹐蹙也﹐謂越等急趨君命也。﹞

凡栗階﹐不過二等。﹝其始升﹐猶聚足連步。越二等﹐左右足各一發而升堂。﹞

﹝疏﹞「凡栗階不過二等」。

○注「其始」至「升堂」。

○釋曰﹕凡堂及階﹐尊者髙而多﹐卑者庳而少。案《禮器》云「天子之堂九尺﹐諸侯七尺﹐大夫五尺﹐士三尺。」《士冠禮》「降三等受爵弁」﹐鄭注云「降三等﹐下至地。」則士三等階。以此推之﹐則一尺爲一階﹐大夫五尺﹐五等階﹔諸侯七尺﹐七等階﹔天子九尺﹐九等階可知。今云「凡栗階不過二等」﹐言「凡」﹐則天子九等已下﹐至士三等皆有栗階之法。栗階不過二等﹐據上等而言。故鄭云「其始升猶聚足連步」﹐一也。故《曲禮》云「涉級聚足﹐連步以上。」鄭注云「涉等聚足﹐謂前足躡一等﹐後足從之並。連步﹐謂足相隨不相過也。」此卽聚足﹐一也。天子已下﹐皆畱上等爲栗階﹐左右足各一發而升堂。其下無問多少﹐皆連步。《雜記》云「主人之升降散等。」鄭注云「散等﹐栗階。」則栗階亦名散等。凡升階之法有四等﹕連步﹐一也﹔栗階﹐二也﹔歷階﹐三也﹐歷階謂從下至上皆越等﹐無連步﹐若《禮記檀弓》云「杜蕢入寢﹐歷階而升」是也﹔越階﹐四也。越階謂左右足越三等﹐若《公羊傳》云「趙盾避靈公﹐躇階而走」是也。

凡公所酬﹐旣拜﹐請旅侍臣。﹝旣拜﹐謂自酌升拜時也。擯者阼階下告於公﹐還西階下告公許。旅﹐行也﹐請行酒於羣臣。必請者﹐不專惠也。﹞

﹝疏﹞「凡公」至「侍臣」。

○注「旣拜」至「惠也」。

○釋曰﹕云「旣拜﹐謂自酌升拜時也」者﹐此卽上賓得君酬酒飲訖﹐自酌降拜﹐升時請旅侍臣。云「擯者阼階下告於公﹐還西階下告公許。旅﹐行」者﹐此約《大射》而知也。

凡薦與羞者﹐小膳宰也。﹝謂於卿大夫以下也。上特言羞卿者﹑小膳宰者﹐欲絕於賓。羞賓者亦士。﹞

﹝疏﹞「凡薦」至「宰也」。

○注「謂於」至「亦士」。

○釋曰﹕云「謂於卿大夫以下」者﹐以其執冪與羞膳﹐於君是士﹐則知此「凡」者﹐於卿大夫也。云「上特言羞卿者小膳宰者﹐欲絕於賓。羞賓者亦士」者﹐鄭意於此言凡﹐總卿大夫﹐於文足矣。上文君下特言「羞卿者小膳宰」者﹐欲見直言君﹐不須言賓﹐以其賓之薦俎與君同﹐明羞膳亦與君同﹐不使小膳宰﹐故云欲絕於賓﹐爲羞賓者亦士也。

有內羞。﹝謂羞豆之實﹐酏食糝食﹐羞籩之實﹐糗餌粉。﹞

﹝疏﹞「有內羞」。

○注「謂羞」至「粉」。

○釋曰﹕云「謂羞豆之實﹐酏食糝食」者﹐《天官醢人》云「羞豆之實﹐酏食糝食。」鄭注云「酏﹐﹤食衍﹥也。」《內則》曰「取稻米﹐舉蚤溲之﹐小切狼蜀膏﹐以與稻米爲﹤食衍﹥。」又曰「糝取牛﹑羊﹑豕之肉﹐三如一﹐小切之﹐與稻米﹐稻米二﹐肉一﹐合以爲餌﹐煎之。」是也。云「羞籩之實﹐糗餌粉」者﹐《籩人職》云「羞籩之實﹐糗餌﹑粉。」鄭注云「此二物者粉稻米﹑黍米所爲也。合蒸曰餌﹐餅之曰。糗者﹐搗粉熬大豆爲之﹐爲餌﹐之﹐黏著以粉之耳。餌言糗﹐言粉﹐互相足。」是也。糗熬之﹐亦粉之﹐其粉搗之﹐亦糗之﹐是互相足也。

君與射﹐則爲下射﹐袒朱襦﹐樂作而後就物。﹝君尊。﹞小臣以巾授矢﹐稍屬。﹝君尊﹐不矢。﹞不以樂志。﹝辟不敏也。﹞旣發﹐則小臣受弓以授弓人。﹝俟復發也。不使大射正﹐燕射輕。﹞上射退於物一﹐旣發﹐則答君而俟。﹝答﹐對。﹞

若飲君﹐燕﹐則夾爵。﹝謂君在不媵之黨﹐賓飲之如燕媵觚﹐則又夾爵。﹞

﹝疏﹞「若飲君燕則夾爵」。

○釋曰「夾爵」者﹐將飲君﹐先自飲﹐及君飲訖﹐又自飲﹐爲夾爵。

君在﹐大夫射﹐則肉袒。﹝不襦﹐厭於君。﹞

﹝疏﹞注「不襦厭於君」。

○釋曰﹕《鄕射》記大夫對士射﹐袒襦﹐此對君﹐肉袒﹐故云「厭於君」也。

若與四方之賓燕﹐媵爵﹐曰「臣受賜矣﹐臣請贊執爵者。」﹝受賜﹐謂公卿者酬之﹐至燕﹐主人事賓之禮殺﹐賓降洗﹐升媵觶於公﹐答恩惠也。﹞

﹝疏﹞「若與」至「爵者」。

○注「受賜」至「惠也」。

○釋曰﹕謂公取二大夫所媵觶上者以酬賓是也。云「賓降洗﹐升媵觶於公」者﹐謂上獻士訖﹐賓媵觶於公﹐是答恩惠也。

相者對曰「吾子無自辱焉。」﹝辭之也。對﹐答也。亦告公﹐以公命答之也。﹞

有房中之樂。﹝弦歌《周南》《召南》之詩﹐而不用鍾磬之節也。謂之房中者﹐後夫人之所諷誦﹐以事其君子。﹞

﹝疏﹞「有房中之樂」。

○注「弦歌」至「君子」。

○釋曰﹕云「弦歌《周南》《召南》之詩﹐而不用鍾磬之節」者﹐此文承四方之賓﹐燕下而云「有」﹐明四方之賓而有之。知「不用鍾磬」者﹐以其此《二南》本後夫人侍禦於君子﹐用樂師﹐是本無鍾磬。今若攺之而用鍾磬﹐當云有房中之奏樂﹐今直云「有房中之樂」﹐明依本無鍾磬也。若然﹐案《磬師》云「教縵樂﹐燕樂之鍾磬。」注云「燕樂﹐房中之樂﹐所謂陰聲也。二樂皆教其鍾磬。」房中樂得有鍾磬者﹐彼據教房中樂﹐待祭祀而用之﹐故有鍾磬也。房中及燕﹐則無鍾磬也。

●卷十六大射第七

﹝疏﹞《大射》第七。

○鄭《目錄》云「名曰大射者﹐諸侯將有祭祀之事﹐與其羣臣射以觀其禮。數中者﹐得與於祭﹔不數中者﹐不得與於祭。射義於五禮屬嘉禮。《大戴》此第十三﹐《小戴》及《別錄》皆第七。」

○釋曰﹕云諸侯將有祭祀之事以下﹐交出於《射義》。

大射之儀。君有命戒射。﹝將有祭祀之事﹐當射﹐宰告於君﹐君乃命之。言君有命﹐政教宜由尊者。﹞

﹝疏﹞「大射」至「戒射」。

○注「將有」至「尊者」。

○釋曰﹕自此盡「西」﹐論射前預戒諸官﹐及張侯設樂懸之事。不言「禮」﹑言「儀」者﹐以射禮盛﹐威儀多﹐故以儀言之。是以《射義》云「孔子曰﹕射者何以射﹖何以聽﹖循聲而發﹐發不失正鵠者﹐其惟賢者乎﹗若夫不肖之人﹐則彼將安能以中。」是其射容難﹐故稱儀也。云「將有祭祀之事﹐當射」者﹐按《射義》云「天子將祭﹐必先習射於澤。澤者﹐所以擇士也。已射於澤﹐而後射於射宮。射中者得與於祭﹐不中者不得與於祭。」是其將祭必射也。云「宰告於君﹐君乃命之」者﹐鄭意不云宰戒百官者﹐宰先告君﹐君之使戒﹐乃戒﹐卽云戒百官是也。云「言君有命﹐政教宜由尊者」﹐其經云「戒射」﹐此戒亦政教之類﹐故以政教言之也。

宰戒百官有事於射者。﹝宰﹐於天子冢宰﹐治官卿也。作大事﹐則掌以君命﹐戒於百官。﹞

﹝疏﹞「宰戒」至「射者」。

○注「宰於」至「百官」。

○釋曰﹕按《周禮大宰職》云「掌百官之誓戒。」此言宰戒百官﹐其事同﹐故鄭以天子冢宰言之也。其實諸侯兼官﹐無冢宰﹐立地官司徒以兼之﹐故《聘禮》云「宰命司馬」﹐注云「宰﹐上卿貳﹐君事者也。諸侯謂司徒爲宰。」是諸侯立司徒兼冢宰之事也。言「大事﹐則掌以君命﹐戒於百官」者﹐《周禮大宰職》云「作大事則戒於百官﹐贊王命。」是鄭之所引﹐以證宰戒之事也。

射人戒諸公﹑卿﹑大夫射。司士戒士射與贊者。﹝射人掌以射法治射儀﹐司士掌國中之士﹐治凡其戒命﹐皆司馬之屬也。殊戒公卿大夫與士﹐辧貴賤也。贊﹐佐也﹐謂士佐執事不射者。﹞

﹝疏﹞「射人」至「贊者」。

○注「射人」至「射者」。

○釋曰﹕上文宰官尊﹐總戒。此射人司士﹐色別重戒之。謂若《天官冢宰》戒百官宗伯﹑大司寇之等﹐重戒也。云「射人掌以射法治射儀」者﹐《夏官射人》文。云「司士掌國中之士﹐治凡其戒令」者﹐此《司士職》文。云「國中之士」﹐彼士總公卿大夫士而言﹐此射人巳戒公卿大夫﹐則司士戒士贊者﹐惟有士不兼﹐大夫已上不同者﹐斷章取義﹐故與本職不同也。云「皆司馬之屬也」者﹐射人﹑司士皆屬司馬﹐故云司馬屬也。此上下文所云戒者﹐皆謂祭前旬有一日﹐知者﹐《祭統》云「先期旬有一日﹐宮宰宿夫人﹐夫人亦散齋七日﹐致齋三日。」若然﹐卜及戒皆在旬有一日﹐是《大宰》云「前期十日﹐帥執事而卜日。遂戒。」注云「前期﹐前所諏之日也。十日﹐容散齋七日﹐致齋三日。」其天子又有天地及山川﹑社稷﹑宗廟﹐諸侯直有境內山川﹑社稷﹑宗廟﹐卜日及戒皆同也。按《郊特牲》云「卜郊﹐受命於祖廟﹐作龜於禰宮。」卜之日﹐王立於澤親聽。《誓命》又云「獻命庫門之內﹐戒百官也。大廟之命﹐戒百姓也。」注云「王自澤宮而還﹐以誓命重相申敕也。」王自此還齋路寢之室。若然﹐卜日在澤宮﹐又至射宮﹐皆同在旬有一日﹐空十日﹐故後日乃齋也。

前射三日﹐宰夫戒宰及司馬。射人宿視滌。﹝宰夫﹐冢宰之屬﹐掌百官之徵令者。司馬﹐於天子政官之卿﹐凡大射則合其六耦。滌﹐謂漑器﹐埽除射宮。﹞

﹝疏﹞「前射」至「視滌」。

○注「宰夫」至「射宮」。

○釋曰﹕此宰夫戒是再戒之宿﹐不云「宿」者﹐辟下宿視滌。何者﹖宰夫戒是申戒﹐下宿是夕宿﹐是以《宗伯》云「凡祀大神﹑享大鬼﹑祭大示﹐帥執事而卜日宿﹐視滌濯。」注云「宿﹐申戒也。」此前有射人戒﹐是七日前期。此宰夫戒是申戒﹐又知宿是夕宿者﹐以戒宿同文。明不同日﹐以其上云前射三日戒﹐明此非三日﹐是前一日矣。云「宰夫﹐冢宰之屬」者﹐按《大宰》云「小宰中大夫二人﹐宰夫下大夫四人。」屬冢宰﹐故云冢宰之屬。云「掌百官之徵令」者﹐《宰夫職》文。云「司馬﹐於天子政官之卿」者﹐《小宰職》云「四曰司馬﹐其屬六十﹐掌邦政」是也。云「凡大射則合其六耦」者﹐《大司馬職》云「若大射﹐合諸侯之六耦。」是將祭而射﹐故使諸侯爲耦。若其餘射﹐則卿大夫以下爲耦也。云「滌﹐謂漑器﹐埽除」者﹐以其諸侯射﹐先行燕禮﹐不視滌器﹐明滌器是射器﹐及埽除射宮也。

司馬命量人量侯道與所設乏以步﹕大侯九十﹐參七十﹐幹五十。設乏﹐各去其侯西十﹑北十。﹝量人﹐司馬之屬﹐掌量道巷塗數者。侯﹐謂所射布也。尊者射之以威﹐不寧侯﹐卑者射之以求爲侯。量侯道﹐謂去堂遠近也。容謂之乏﹐所以爲獲者之禦矢。之伺物﹐每舉足者﹐止視遠近﹐爲發必中也。是以量侯道取象焉。《鄕射》記曰「侯道五十弓。」《考工記》曰「弓之下制六尺」﹐則此步六尺明矣。大侯﹐熊侯﹐謂之大者﹐與天子熊侯同。參讀爲糝﹐糝﹐雜也﹐雜侯者﹐豹鵠而麋飾﹐下天子大夫也。幹﹐讀爲犴﹐犴侯者﹐犴鵠犴飾也。大夫將祭﹐於己射麋侯﹐士無臣﹐祭不射。﹞

﹝疏﹞「司馬」至「北十」。

○注「量人」至「不射」。

○釋曰﹕云「量人﹐司馬之屬﹐掌量道巷塗數者」﹐《量人職》文。量人屬司馬﹐故云司馬之屬也。云「侯﹐謂所射布也」者﹐以其三侯皆以布﹐以皮爲鵠﹐旁又飾以皮也。云「尊者射之以威﹐不寧侯」者﹐卽《梓人》云「毋或若汝不寧侯﹐不屬於王所﹐故抗而射汝」是也。云「卑者射之以求爲諸侯」者﹐《射義》云「故天子之大射﹐謂之射侯。射侯者﹐射爲諸侯也。射中則得爲諸侯﹐射不中則不得爲諸侯」是也。「容謂之乏」所以爲獲者之禦矢者﹐此云「乏」﹐《周禮射人》云「容」﹐所以爲獲者之禦矢﹐解容乏之義。以其容身﹐故得禦矢。言乏﹐矢於此乏匱不去也。云「則此步六尺明矣」﹐鄭云此者﹐陰破先鄭﹐故先鄭注《射人》步謂一舉足爲步﹐於今爲半步﹐故鄭注彼亦引弓之下制六尺以非之也。云「大侯﹐熊侯﹐謂之大者﹐與天子熊侯同」者﹐《司裘職》云「王大射則共虎侯﹑熊侯﹑豹侯﹐設其鵠。諸侯則共熊侯﹑豹侯。」彼畿內諸侯二侯﹐以熊侯爲首﹐此畿外諸侯三侯﹐與天子同。不得與天子同其大射時所用物﹐宜與畿內諸侯同用熊﹐又與天子熊侯同﹐故云大侯也。云「參讀爲糝﹐糝﹐雜也﹐雜侯者﹐豹鵠而麋飾﹐下天子大夫也」者﹐《司裘》云「卿大夫則共麋侯。」此則以豹皮爲鵠﹐以麋飾其側﹐不用純麋﹐是下天子大夫也。必知以豹爲鵠﹐以麋爲飾者﹐天子卿大夫用麋侯﹐諸侯卿大夫亦用麋侯﹐並據己家用之。若助祭﹐亦射君之第二侯﹐明君之第二侯用麋飾其側﹐侯以飾得名。又畿內諸侯第二侯用豹爲鵠﹐故知畿外諸侯亦以豹皮爲鵠可知。云「幹﹐讀爲犴﹐犴侯者﹐犴鵠犴飾也」者﹐亦取捷黠意。「大夫將祭﹐於己射麋侯」者﹐《司裘》云「卿大夫共麋侯。」是天子卿大夫。以《孝經》云「大夫有爭臣三人。」以有臣﹐故將祭得大射擇士。鄭言此者﹐以己射用麋侯﹐又見助君祭﹐亦射君之麋侯。云「士無臣﹐祭不射」者﹐《孝經》云「士有爭友」﹐不言臣﹐以僕隸爲友。《司裘》卿大夫下不言士﹐故祭不言士大射。若然﹐士有賓射﹑燕射﹐不得大射﹐𨿽不得大射﹐得與君賓射﹐故《射人》注不言士者﹐此與諸侯之賓射﹐士不與也。若然﹐諸侯之士亦然也。

遂命量人﹑巾車張三侯﹐大侯之崇﹐見鵠於參﹐參見鵠於幹幹﹐不及地武。不系左下綱。設乏﹐西十﹑北十。凡乏用革。﹝巾車﹐於天子﹑宗伯之屬﹐掌裝衣車者﹐亦使張侯。侯﹐巾類。崇﹐髙也。髙必見鵠。鵠﹐所射之主。《射義》曰「爲人君者以爲君鵠﹐爲人臣者以爲臣鵠﹐爲人父者以爲父鵠﹐爲人子者以爲子鵠。」言射中此乃能任己位也。鵠之言較﹐較﹐直也﹐射者所以直己志。或曰﹕鵠﹐鳥名﹐射之難中﹐中之爲俊﹐是以所射於侯取名也。《淮南子》曰「幹鵠知來。」然則所云正者正也﹐亦鳥名。齊﹑魯之﹐名題肩爲正。正﹑鵠皆鳥之捷黠者。《考工記》曰「梓人爲侯﹐廣與崇方﹐參分其廣而鵠居一焉。」則大侯之鵠方六尺﹐糝侯之鵠方四尺六寸大半寸﹐犴侯之鵠方三尺三寸少半寸。及﹐至也。武﹐迹也。中人之足﹐長尺二寸﹐以犴侯計之﹐糝侯去地一丈五寸少半寸﹐大侯去地二丈二尺五寸少半寸。凡侯北面﹐西方謂之左。前射三日﹐張侯設乏﹐欲使有事者豫志焉。﹞

﹝疏﹞「遂命」至「用革」。

○注「巾車」至「志焉」。

○釋曰﹕上文直命量人量侯道﹐及乏遠近之處﹐此經論張侯髙下之法也。云「設乏西十北十」者﹐《鄕射》云「乏參侯道﹐居侯黨之一﹐西五步。」注云「此乏去侯北十丈﹐西三丈。」云西十北十﹐則西與北皆六丈﹐不得爲三分居侯黨之一者﹐以其三侯入堂深故也。若然﹐此三侯之下總云西十北十﹐則三侯之乏皆西十北十矣。西亦六丈者﹐以三侯恐矢揚傷人﹐與一侯亦異也。云「巾車﹐於天子﹑宗伯之屬」者﹐《周禮》巾車屬宗伯﹐故云宗伯之屬也。云「掌裝衣車」者﹐天子五路﹕木路無革鞔﹐革路有革無異飾﹐玉路﹑金路﹑象路有革鞔﹐又有玉金象爲飾。孤乘夏篆﹐卿乘夏縵﹐皆以物爲飾﹐故云裝衣車者也。云「侯﹐巾類」者﹐侯亦有飾﹐故《鄕射》記云「凡畫者丹質」﹐及正鵠之飾﹐故云巾類也。引《射義》者﹐欲證射以鵠爲主也。云「鵠之言較﹐較﹐直也﹐射者所以直己志」﹐並下注云「然則所云正者正也」﹐此取《射義》解之﹐故《射義》云射者「內志正﹐外體直﹐然後持弓矢審固」﹐注云「內正外直﹐正鵠之名出自此」是也。云「或曰﹕鵠﹐鳥名﹐射之難中﹐中之爲俊﹐是以所射於侯取名也」﹐並下云「正﹐亦鳥名。齊﹑魯之名題肩爲正。正﹑鵠皆鳥之捷黠者」﹐鄭以正鵠之名有此二義﹐故兩解之也。云「《考工記》﹕『梓人爲侯﹐廣與崇方﹐參分其廣而鵠居一焉』」者﹐三等皆髙廣等﹐引之者﹐鄭欲解經見鵠之義﹐故先知侯鵠廣狹尺寸也。云「則大侯之鵠方六尺」者﹐以侯道九十弓﹐弓取二寸﹐二九十八﹐侯中丈八尺﹐三分其侯而鵠居一﹐故知鵠方六尺也。云「糝侯之鵠方四尺六寸大半寸」者﹐以侯道七十弓﹐弓取二寸﹐則侯中丈四尺﹐三分其侯﹐鵠居其一﹐丈四取丈二﹐三分得四尺﹐又於二尺之內取尺八寸又得六寸﹐又二寸﹐一寸爲三分﹐總六分﹐取二分﹐二分於三分爲三分寸之二﹐三分寸之二卽是大半寸﹐故云糝侯之鵠方四尺六寸大半寸也。云「犴侯之鵠方三尺三寸少半寸」者﹐犴侯侯道五十弓﹐弓取二寸﹐則侯中方一丈﹐三分其侯﹐鵠居一焉﹐一丈且取九尺得三尺﹐一尺取九寸得三寸﹐一寸分爲三分得一分﹐則是三分寸之一﹐三分寸之一則是少半寸﹐故云犴侯之鵠方三尺三寸少半寸也。云「中人之足﹐長尺二寸」者﹐無正文﹐以目驗而知。云「以犴侯計之」者﹐以大侯﹑糝侯髙下無文﹐犴侯云下綱不及地武﹐則犴侯下綱去地尺二寸﹐以是從犴侯計之也。犴侯侯中一丈﹐上下躬及上下舌各二尺﹐合八尺﹐是丈八尺矣。又下不及地尺二寸﹐則犴侯上綱去地丈九尺二寸也。糝侯侯中丈四尺﹐中上﹑中下各四尺﹐得八尺﹐並之二丈二尺也。鵠居侯中三分之一﹐則鵠下亦有四尺六寸大半寸﹐通躬身四尺爲八尺六寸三分寸之二矣。張法﹐糝鵠下畔與犴侯之上綱齊﹐所謂見鵠於犴。自余糝侯鵠下畔八尺六寸大半寸﹐在掩犴侯亦如之。犴侯上犴本去地丈九尺二寸﹐直掩八尺﹐上有一丈一尺二寸在﹐復掩六寸﹐上有一丈六寸在﹐復掩三分寸二﹐惟有一丈五寸三分寸一在。少半寸者﹐卽三分寸一也。言大半寸者﹐卽三分寸二也。故知「糝侯下綱去地一丈五寸少半寸」也。大侯中丈八尺﹐中之上下各四尺﹐卽八尺矣。中方丈八尺﹐更加八尺﹐二丈六尺也。「糝侯去地丈五寸少半寸」﹐本上綱下綱相去二丈二尺﹐其舉也上綱去地三丈二尺五寸少半寸也。大侯鵠下畔與糝侯上綱齊﹐所謂見鵠於糝也。侯中丈八尺﹐三分之則鵠下亦有六尺﹐下躬身四尺﹐一丈矣﹐則大侯自鵠以下掩糝侯一丈也。自一丈以下猶有二丈二尺五寸少半寸在﹐是大侯下綱去地亦然﹐故注於此數也。云「前射三日﹐張侯設乏」﹐知「三日」者﹐前文云前射三日﹐下云「樂人宿縣」﹐下云「厥明」﹐自前射三日以後﹐論事不著異日﹐故知張侯與設乏同是射前三日矣。

樂人宿縣於阼階東﹐笙磬西面﹐其南笙鍾﹐其南釒薄﹐皆南陳。﹝笙猶生也。東爲陽中﹐萬物以生。《春秋傳》曰「大蔟所以金奏﹐贊陽出滯﹐沽洗所以百物﹐考神納賓。」是以東方鍾磬謂之笙﹐皆編而縣之。《周禮》曰「凡縣鍾磬﹐半爲堵﹐全爲肆。」有鍾有磬爲全。釒薄如鍾而大﹐奏樂以鼓釒薄爲節。﹞

﹝疏﹞「樂人」至「南陳」。

○注「笙猶」至「爲節」。

○釋曰﹕云「東爲陽中﹐萬物以生」者﹐陽气起於子﹐盛於午﹐故東方爲陽中也。萬物以生﹐以其正月三陽生﹐大蔟用事﹐故萬物生焉。云「《春秋傳》」者﹐是《外傳》伶州鳩對周景王辭。引之者﹐證鍾磬爲笙之事。「大蔟」者﹐寅上候气之管﹐度律均鍾﹐金卽鍾也﹐故奏之所以贊陽出滯。云「姑洗所以百物﹐考神納賓」者﹐亦據度律均鍾﹐姑洗在辰﹐三月百物而出﹐考神納賓﹐謂祭祀而有助祭之賓客。但東方陽管惟有此二律﹐故據此二律言之﹐是以名東方鍾磬爲笙也。云「皆編而縣之」者﹐言皆者﹐欲解磬非應律之物﹐與鍾同言之者﹐以其釒薄與鼓𨿽同西面﹐與鍾同﹐不編之。而磬與鍾同十六枚而在一ね﹐與鍾同編又同宮﹐故兼言磬。是以《磬師職》云「掌教擊磬﹐擊編鍾。」注云「磬亦編於鍾。言之者﹐鍾有不編﹐不編者﹐鍾師擊之。」是其磬與鍾編之。此東方云笙而西方言頌者﹐以其夷則﹑無射主西方﹐成功收藏﹐故稱頌。頌者﹐美盛徳之形容﹐故云頌也。但天有十二次﹐地有十二辰﹐按《書傳》云「天子出撞黃鍾之鍾﹐右五鍾皆應﹐入剛撞蕤賓之鍾﹐左五鍾皆應。」左右云五﹐則除黃鍾﹑蕤賓並爲陽﹐而應鍾﹑林鍾已西爲右五也﹐大呂﹑中呂已東爲左五也。云「《周禮》曰﹕『凡縣鍾磬﹐半爲堵﹐全爲肆』」者﹐《周禮小胥職》文。鼓釒薄亦縣﹐而直言鍾磬者﹐據編縣者爲文。鼓釒薄筍ね之上﹐各縣一而已﹐不編之。鄭彼注云「半之」者﹐謂諸侯之卿大夫士也﹐諸侯之卿大夫半天子之卿大夫。天子之卿大夫判縣﹐東西各有鍾磬﹐是全之爲肆。諸侯卿大夫𨿽同判縣﹐半天子卿大夫﹐取一相鍾磬分爲兩相﹐西縣鍾﹐東縣磬。而天子之士特縣﹐直東有鍾磬﹐且是全之爲肆。諸侯之士直特縣﹐半天子之士﹐縣磬而已﹐或於階﹐或於東方。又天子宮縣﹐四面皆有﹐諸侯軒縣﹐闕南面﹐面皆有鍾磬釒薄﹐及鼓具有也。卿大夫士皆無釒薄者﹐若有釒薄﹐則諸侯臣半天子臣﹐不得具﹐是以闕之。云「釒薄如鍾而大」者﹐《特牲》注亦云「釒薄如鍾而大。」並據《國語》而注之。以言釒薄形如鍾而復大﹐以大﹐故特一縣﹐不編之也。云「奏樂以鼓釒薄爲節」者﹐按《周禮釒薄師》云「掌金奏之鼓。」注云「謂主擊晉鼓﹐以奏其鍾釒薄也。」以此言之﹐則先擊鼓﹐後擊鍾釒薄﹐皆是與樂爲節﹐故鄭注以鼓釒薄爲節﹐不言鍾磬﹐已注解﹐故不言也。

建鼓在阼階西﹐南鼓。應鼙在其東﹐南鼓。﹝建猶樹也。以木貫而載之﹐樹之跗也。南鼓﹐謂所伐面也。應鼙﹐應朔鼙也。先擊朔鼙﹐應之。鼙﹐小鼓也。在東﹐便其先擊小後擊大也。鼓不在東縣南﹐爲君也。﹞

﹝疏﹞「建鼓」至「南鼓」。

○注「建猶」至「君也」。

○釋曰﹕下西面﹑北面建鼓﹐皆言一。此建鼓不言一者﹐彼在本方﹐故須言一。見無他鼓﹐此鼓本東方以爲君﹐故移來在北方﹐故異其文﹐不言一也。云「建猶樹也。以木貫而載之﹐樹之跗也」者﹐按《明堂位》云「殷楹鼓﹐周縣鼓。」注云「楹爲之柱貫中上出也。縣﹐縣之於иね也。」此云以木貫而載之﹐則爲之柱貫中上出﹐一也。周人縣鼓﹐今言建鼓﹐則殷法也﹐若醮用酒之類。主於射﹐略於樂﹐故用先代鼓。云「鼓不在東縣南﹐爲君」者﹐決下「一建鼓在其南﹐東鼓」者﹐爲賓復不在東縣北者﹐取順君面故也。

西階之西﹐頌磬東面﹐其南鍾﹐其南釒薄﹐皆南陳。一建鼓在其南﹐東鼓。朔鼙在其北。﹝言成功曰頌。西爲陰中﹐萬物之所成。《春秋傳》曰「夷則所以詠歌九則﹐平民無忒。無射所以宣布哲人之令徳﹐示民軌義。」是以西方鍾磬謂之頌。朔﹐始也。奏樂先擊西鼙﹐樂爲賓所由來也。鍾不言頌﹐鼙不言東鼓﹐義同﹐省文也。古文頌爲庸。﹞

﹝疏﹞「西階」至「其北」。

○注「言成」至「爲庸」。

○釋曰﹕言《春秋傳》者﹐亦是《外傳》文。云「詠歌九則」者﹐謂六府三事﹐九功之徳是也。以此九則平民﹐使無差慝。云「無射所以宣布哲人之令徳」者﹐哲人﹐謂后稷﹐后稷以稼穡之功成於季秋﹐先王之業﹐以農爲本﹐故云示民軌義﹐謂軌法義理也。云「先擊西鼙﹐樂爲賓所由來也」者﹐解先擊朔鼙之意﹐賓向外來﹐位在西﹐其樂主爲樂賓﹐故先擊朔鼙﹑應鼙應之也。云「鍾不言頌﹐鼙不言東鼓﹐義同﹐省文也」者﹐決上東方言笙鍾﹐應鼙言南鼓﹐此當言頌鍾東鼓﹐義與上文同﹐亦合有﹐而不言者﹐省文也。云「古文頌爲庸」者﹐此𨿽疊古文不從﹐亦通義﹐是《尙書》云「笙庸以。」笙東方﹐鍾磬西方。是庸亦功也﹐亦有成功之義也。

一建鼓在西階之東﹐南面。﹝言面者﹐國君於其羣臣﹐備三面爾。無鍾磬﹐有鼓而已。其爲諸侯則軒縣。﹞

﹝疏﹞「一建」至「南面」。

○注「言面」至「軒縣」。

○釋曰﹕云「言面者﹐國君於其羣臣﹐備三面爾」者﹐言國君合有三面﹐爲辟射位﹐又與羣臣射﹐闕北面。無鍾磬﹐直有一建鼓而已﹐故不言「南鼓」而言「南面」也。云「其爲諸侯則軒縣」者﹐若與諸侯饗燕之類﹐則依諸侯軒縣﹐三面皆有鼓與鍾磬。

在建鼓之。﹝﹐竹也﹐謂笙簫之屬﹐倚於堂。﹞

﹝疏﹞「蕩在建鼓之」。

○注「竹」至「於堂」。

○釋曰﹕按《禹貢》云「筱旣敷。」注云「﹐竹。」故知此亦竹也。其器則管也﹐是以下云「乃管《新宮》」﹐注云「管﹐謂吹。」故知竹管也。按《小師職》注云「管如笛而小﹐並兩而吹之﹐今大予樂官有焉。」《爾雅》云「大笙謂之巢﹐小者謂之和。」簫大者二十三管﹐長尺四寸﹐小者十六管﹐長尺二寸。大笙十九簧﹐小者十三簧。若然﹐笙﹑簫與管器異﹐以其皆用竹﹐故云笙簫之屬也。云「倚於堂」者﹐管擬吹之﹐不倚在兩建鼓者﹐以不得倚於鼓﹐故知倚於堂也。

鞀倚於頌磬西。﹝鞀如鼓而小﹐有柄。賓至﹐搖之以奏樂也。﹐編磬繩也﹐設鞀於磬西﹐倚於也。《王制》曰「天子賜諸侯樂﹐則以祝將之。賜伯﹑子﹑男樂﹐則以鞀將之。」﹞

﹝疏﹞「鞀倚」至「西」。

○注「鞀如」至「將之」。

○釋曰﹕知「鞀如鼓而小」者﹐按《那》詩云「猗與那與﹐置我鞀鼓。」《傳》云「猗﹐嘆辭。那﹐多也。鄭讀置爲植。植鞀鼓者﹐爲楹貫而樹之﹐美湯受命伐桀定天下﹐而作護樂﹐故嘆之多。其攺夏之制﹐乃始植我殷家之樂﹐鞀與鼓也。鞀𨿽不植﹐貫而搖之﹐亦植之類。」以其殷人植鼓﹐以木貫之﹐而下有拊﹐鞀亦以木爲柄而貫之﹐但手執而不植爲異﹐故云亦植之類。鞀與鼓同文﹐是鞀如鼓而小也。知「有柄。賓至﹐搖之以奏樂」者﹐按《氐職》云「掌凡樂事播鞀﹐擊頌磬﹑笙磬。」磬言擊﹐鞀言播﹐播爲搖之可知。鞀所以節樂﹐賓至乃樂作﹐故至賓至﹐搖之以奏樂也。云「﹐編磬繩也」者﹐若天子諸侯冕而朱用組之類。磬又編縣之﹐用﹐故知編磬繩也。知「設鞀於磬西﹐倚於」者﹐以其鍾磬皆面向東﹐人居其前西面﹐故知鞀在磬西﹐倚之於也。引《王制》者﹐證鞀爲節樂之器﹐狀如漆筒﹐中有椎﹐所以節樂﹐鞀亦節樂﹐大於鞀﹐故賜公侯樂則以將命﹐賜伯﹑子﹑男樂則以鞀將命﹐自余樂器陳於外也。

厥明﹐司宮尊於東楹之西﹐兩方壺﹐膳尊兩С在南﹐有丰。冪用錫若﹐綴諸箭。蓋冪﹐如勺﹐又反之。皆玄尊。酒在北。﹝膳尊﹐君尊也。後陳之﹐尊之也。丰以承尊也。說者以爲若井鹿盧﹐其爲字從豆﹐﹝C116﹞聲﹐近似豆﹐大而卑矣。冪﹐覆尊巾也。錫﹐細布也。﹐細葛也。箭﹐筱也。爲冪﹐蓋捲辟﹐綴於筱﹐橫之也。又反之﹐爲覆勺也。皆玄尊﹐二者皆有玄酒之尊﹐重本也。酒在北﹐尊統於君﹐南爲上也。惟君面尊﹐言專惠也。今文錫或作糸易﹐或作﹐古文箭作晉。﹞

﹝疏﹞「厥明」至「在北」。

○注「膳尊」至「作晉」。

○釋曰﹕自此盡「羹定」﹐論豫設尊洗具饌之事。案《禮記燕義》﹐諸侯射先行燕禮﹐此以下至東陳﹐皆陳設器物﹐與《燕禮》同﹐但文有詳略耳。云「說者以爲若井鹿盧」者﹐鹿盧之形﹐卽葬下棺﹐碑間重鹿盧之輩﹐今見井上豎柱夾之﹐以索繞而挽之是也。云其爲字從豆﹝C116﹞聲者﹐此謂上聲下形之字﹐年和豆多有﹐故從豆爲形也。「丰」者﹐承尊之器﹐象形也。是以丰年之字﹐﹝C116﹞下著豆﹐今諸經皆以承尊爵之﹝C116﹞﹐不用本字之﹝C116﹞﹐而用丰年之丰﹐故鄭還旅丰字解之﹐故云其爲字從豆爲形﹐以﹝C116﹞爲聲也。云「近似豆﹐大而卑矣」者﹐旣用豆爲形﹐還近似籩豆之豆﹐舉漢法而知。但豆口徑尺﹐柄亦長尺﹐口徑小而又髙。此承尊之物﹐口足徑各宜差寬﹐中央亦大﹐共髙尺﹐比常豆而下﹐故云近似豆而卑。但斫一大木爲之﹐取其安穩﹐此丰若在宗廟﹐或兩君燕亦謂之坫﹐致爵在於上﹐故《論語》云「邦君爲兩君之好﹐有反坫」﹐鄭注云「反坫﹐反爵之坫」是也。必用丰年之丰爲坫者﹐以其時和年丰﹐萬物成孰﹐粢盛丰備﹐以共郊廟﹐神歆其祀﹐祝嘏其福﹐至《鄕飲酒》《鄕射》《燕禮》《大射》﹐或君與臣下及四方之賓燕﹐家富民足﹐人情優暇﹐旨酒嘉肴﹐盈尊滿俎﹐於以講道論政﹐旣獻酬侑酢﹐至無爵﹐行禮交樂﹐和上下相歡﹐勸飲爲樂故也。云「錫﹐細布也」者﹐《喪服記》曰「錫者﹐十五升抽其半。無事其縷﹐有事其布﹐曰錫。」故知錫是細布也。謂之錫者﹐治其布使之滑易也。云「惟君面尊」者﹐《玉藻》文﹐注云「面﹐向也。」彼謂人君燕臣子﹐專其恩惠﹐此《大射》亦謂人君燕臣下﹐與彼是同專惠之道﹐故皆尊鼻向君。云「言專惠」者﹐決《鄕飲酒》尊於房戶之﹐賓主夾之﹐不得專惠故也。

尊士旅食於西釒薄之南﹐北面﹐兩圜壺。﹝旅﹐眾也。士眾食未得正祿﹐謂庶人在官者。圜壺﹐變於方也。賤無玄酒。﹞

﹝疏﹞「尊士」至「圜壺」。

○注「旅眾」至「玄酒」。

○釋曰﹕前設縣時﹐釒薄南更有一建鼓。今設尊不應在鼓北﹐而云釒薄南者﹐其實在鼓南門西﹐北面﹐與《燕禮》同。而云釒薄南者﹐遙繼釒薄而言﹐必繼釒薄者﹐樂以縣爲主故也。

又尊於大侯之乏東北﹐兩壺獻酒。﹝爲隸僕人﹑巾車﹑糝侯犴侯之獲者。獻讀爲沙﹐沙酒濁﹐特之﹐必摩沙者也。兩壺皆沙酒。《郊特牲》曰「汁獻氵兌於酒。」服不之尊﹐俟時而陳於南﹐統於侯﹐皆東面。﹞

﹝疏﹞「又尊」至「獻酒」。

○注「爲隸」至「東面」。

○釋曰﹕知「爲隸僕人﹑巾車﹑糝侯犴侯之獲」者﹐以其此人皆有功﹐又下文以此尊獻之﹐故知也。知「沙酒濁」者﹐以五齊從下向上差之﹐醍沈淸於泛醴﹐鬯郁又在五齊之上﹐故知沙酒濁也。云「特之﹐必摩沙者也」者﹐此解名沙酒之意。云「《郊特牲》曰﹕汁獻氵兌於酒」者﹐此以五齊中取酒﹐盎齊郁鬯之事。獻﹐沙也﹐郁鬯之時﹐和盎齊以手摩沙﹐出其香汁﹐氵兌淸也﹐之使淸也。此爲隸僕以下卑賤之人而獻郁鬯者﹐此所得獻﹐皆因祭侯﹐謂侯之神﹐故用郁鬯也。云「服不之尊﹐俟時而陳於南﹐統於侯﹐皆東面」﹐知此不爲大侯服不設者﹐案下文云「服不之尊東面南上」﹐故鄭云「俟時而陳於南。」統於侯﹐皆東面也。

設洗於阼階東南﹐水在東﹐篚在洗西﹐南陳。設膳篚在其北﹐西面。﹝或言南陳﹐或言西面﹐異其文也。﹞

﹝疏﹞「設洗」至「西面」。

○注「或言」至「文也」。

○釋曰﹕云「異其文也」者﹐洗篚言南陳﹐亦西面﹐膳篚言西面﹐亦南陳﹐其實所從言異﹐尊君故也。

又設洗於獲者之尊西北﹐水在洗北﹐篚在南﹐東陳。﹝亦統於侯也。無爵﹐因服不也。有篚﹐爲奠虛爵也。服不之洗﹐亦俟時而陳於其南。﹞

﹝疏﹞「又設」至「東陳」。

○注「亦統」至「其南」。

○釋曰﹕云「亦統於侯也」者﹐前設尊兩獻酒﹐亦云「服不之尊」﹐俟時而陳於南﹐統於侯。今此設篚在南﹐後設服不之洗在南﹐亦統於侯。

小臣設公席於阼階上﹐西鄕。司宮設賓席於戶西﹐南面﹐有加席。卿席賓東﹐東上。小卿賓西﹐東上。大夫繼而東上。若有東面者﹐則北上。席工於西階之東﹐東上。諸公阼階西﹐北面﹐東上。﹝惟賓及公席布之也﹐其餘樹之於位後耳。小卿﹐命於其君者也。席於賓西﹐射禮辧貴賤也。諸公﹐大國有孤卿一人﹐與君論道﹐亦不典職如公矣。﹞

﹝疏﹞「小臣」至「東上」。

○注「惟賓」至「公矣」。

○釋曰﹕知「賓及公席布之﹐其餘樹之於位後」者﹐下文更有孤卿大夫席文﹐故知也。此實未布而言布之者﹐欲辧尊卑﹐故先言也。孤尊而後言之者﹐言「若」﹐是有無不定﹐故後言也。云「小卿﹐命於其君者也」者﹐按《王制》云「大國三卿﹐皆命於天子。次國三卿﹐二卿命於天子。一卿命於其君。」小國亦三卿﹐一卿命於天子﹐二卿命於其君。若言小卿﹐據次國已下有之。云「射禮辧貴賤也」者﹐決《燕禮》大﹑小卿皆在尊東﹐西無小卿位﹐彼主於燕﹐不辧貴賤故也。云「與君論道﹐亦不典職如公矣」者﹐成王《周官》云「立太師﹑太傅﹑太保﹐玆惟三公。論道經邦﹐燮理陰陽。」是三公論道無職﹐比大國立孤一人﹐論道與公同﹐亦無職﹐故云不典職如公也。縱鄭不見《周官》﹐於《周禮》三公亦無職﹐《考工記》云「或坐而論道」﹐亦通及三公矣。

官饌。﹝百官各饌其所當共之物。﹞

﹝疏﹞「官饌」。

○釋曰﹕《燕禮》宰饌﹐此不言宰而言官者﹐欲見非獨宰﹐故鄭云「百官各饌」。

羹定。﹝亨肉孰也。《射義》曰「諸侯之射也﹐必先行燕禮。」燕禮牲用狗。﹞

射人告具於公。公升卽位於席﹐西鄕。小臣師納諸公卿大夫﹐諸公卿大夫皆入門右﹐北面﹐東上。士西方﹐東面﹐北上。大史在幹侯之東北﹐北面﹐東上。士旅食者在士南﹐北面東上。小臣師﹑從者在東堂下﹐南面﹐西上。﹝大史在幹侯東北﹐士旅食者在士南﹐爲有侯﹐入庭深也。小臣師﹐正之佐也。正相君﹐出入君之大命。﹞

﹝疏﹞「射人」至「西上」。

○注「大史」至「大命」。

○釋曰﹕自此盡「少進」﹐論羣臣立位之事。云「大史在幹侯東北﹐士旅食者在士南﹐爲有侯﹐入庭深也」者﹐決《燕禮》﹐士旅食者立於門西東上。此不繼門而在士南繼士者﹐爲有侯﹐故入庭深也。云「小臣師﹐正之佐也」者﹐下有小臣正﹐正﹐長也﹐故以師爲佐。云「正相君﹐出入君之大命」者﹐小臣正﹐小臣中尊如天子大僕﹐故引《大僕職》解之也。

公降﹐立於阼階之東南﹐南鄕。小臣師詔揖諸公卿大夫﹐諸公卿大夫西面﹐北上﹐揖大夫﹐大夫皆少進。﹝詔﹐告也。變爾言揖﹐亦以其入庭深也。上言大夫﹐誤衍耳。﹞

﹝疏﹞注「詔告」至「衍耳」。

○釋曰﹕《燕禮》言「爾」﹐以其近門去君遠而言爾。爾﹐近也﹐移也﹐揖之使移近。此入庭深﹐故不言爾而言揖﹐揖之而已﹐不須移近之也。云「上言大夫﹐誤衍」者﹐以其大夫與公卿面有異﹐故下別言大夫少進﹐明上有大夫﹐誤衍「大夫大夫」四字也。

大射正擯。﹝大射正﹐射人之長。﹞

﹝疏﹞「大射正擯」。

○注「大射正射人之長」。

○釋曰﹕自此盡「門外北面」﹐論請立賓之事。大射正對射人爲長﹐若小臣正對小臣師亦爲長。

擯者請賓。公曰「命某爲賓。」﹝某﹐大夫名。﹞擯者命賓﹐賓少進﹐禮辭。﹝命賓者﹐東面南顧。辭﹐辭以不敏。﹞反命﹐﹝以賓之辭告於君。﹞又命之。賓再拜稽首﹐受命。﹝又﹐復。﹞

擯者反命。賓出﹐立於門外﹐北面。公揖卿大夫﹐升就席。小臣自阼階下北面﹐請執冪者與羞膳者。﹝請士可使執君兩С之冪﹐及羞脯醢庶羞於君者。方圜壺獻無冪。﹞

﹝疏﹞「公揖」至「膳者」。

○注「請士」至「無冪」。

○釋曰﹕自此盡「公卿者」﹐論卿大夫定位及請執冪之事。云「請士可使」者﹐鄭知請士者﹐據《燕禮》而知。云「方圜壺獻無冪」者﹐方圜壺﹐臣尊獻獲者﹐尊皆無冪。

乃命執冪者。執冪者升自西階﹐立於尊南﹐北面﹐東上。﹝命者於西階前以公命命之﹐東上﹐執玄尊之冪爲上。羞膳者從而東﹐由堂東升自北階﹐立於房中﹐西面南上。不言命者﹐不升堂﹐略之。﹞

﹝疏﹞「乃命」至「東上」。

○注「命者」至「略之」。

○釋曰﹕知「命之在西階前」者﹐以其小臣位在東堂下﹐於阼階請公命﹐乃就西階請執冪者﹐以其執冪者士位在西故也。云「羞膳者從而東」者﹐已於《燕禮》釋訖。云「不升堂」者﹐但不由南方升﹐略之。升自北堂﹐是亦升堂矣。

膳宰請羞於諸公卿者。﹝膳宰請者﹐異於君也。﹞

﹝疏﹞「膳宰」至「卿者」。

○釋曰﹕不言命者﹐對君言命於臣﹐略之。

擯者納賓﹐賓及庭﹐公降一等揖賓﹐賓辟。﹝及﹐至也。辟﹐逡遁﹐不敢當盛。﹞

﹝疏﹞「擯者」至「賓辟」。

○注「及至」至「當盛」。

○釋曰﹕自此盡「賓答再拜」﹐論主人迎賓拜至及獻賓之事。云「公降一等揖賓」﹐不言請賓至位就席者﹐亦是以賓與主人爲禮﹐禮不參﹐故不請也。此言「賓辟」﹐《燕禮》不言﹐文略也。

公升﹐卽席。﹝以賓將與主人爲禮﹐不參之。﹞

奏《肆夏》。﹝《肆夏》﹐樂章名﹐今亡。呂叔玉云﹕《肆夏》《時邁》也。《時邁》者﹐大平巡守﹐祭山川之樂歌。其《詩》曰「明昭有周﹐式序在位。」又曰「我求懿徳﹐肆於《時夏》。」奏此以延賓﹐其著宣王徳﹐勸賢與﹖《周禮》曰「賓出入﹐奏《肆夏》。」﹞

﹝疏﹞「奏肆夏」。

○注「肆夏」至「肆夏」。

○釋曰﹕云「《肆夏》樂章名﹐今亡」者﹐案《周禮鍾師》云「以鍾鼓奏《九夏》」﹐杜子春引呂叔王以爲「《肆夏》《時邁》也﹔《繁遏》《執亻竟》也﹔《渠》《思文》也」。後鄭云「以《文王》《鹿鳴》言之﹐則《九夏》皆《詩》篇名﹐《頌》之族類也。此歌之大者﹐載在樂章﹐樂崩亦從而亡﹐是以《頌》不能具。」鄭彼注破呂叔玉。此注亦云「《肆夏》﹐樂章名﹐今亡」﹐與彼注亦同。今此又引「呂叔玉」於下者﹐以無正文﹐叔玉或爲一義﹐故鄭於此兩解之也。云「祭山川之樂歌」者﹐以其《時邁》序云「巡守告祭柴望也。」謂巡守祭當方山用﹐則《王制》及《尙書》云「望秩於山川」是也。云「明昭有周」者﹐美武王有明﹐明於周。云「式序在位」者﹐式﹐用也﹐任賢用能﹐序之使在官位。云「我求懿徳」者﹐懿﹐美也﹐我求取美徳之人也。云「肆於《時夏》」﹐肆﹐遂也﹐夏﹐大也﹐能如此遂於王道之大。云「奏此以延賓﹐其著宣王徳﹐勸賢與」者﹐今國君歌此詩﹐延賓入者﹐其欲著明諸侯﹐宣布王之徳﹐以勸賢人﹐使有徳言與者﹖鄭以義解之﹐無正文﹐故云「與」以疑之也。云「《周禮》曰﹕賓出入﹐奏《肆夏》」者﹐按《大司樂》云「王出入則令奏《王夏》﹐屍出入則令奏《肆夏》﹐牲出入則令奏《昭夏》。」下云「大饗不入牲﹐其他皆如祭祀。」鄭注云「大饗﹐饗賓客也。」彼賓客謂諸侯來朝者也。「不入牲﹐牲不入﹐亦不奏《昭夏》也。其他謂王出入﹐賓客出入﹐亦奏《王夏》《肆夏》。」以此言之﹐王用《肆夏》以饗諸侯來朝。今引之者﹐證燕時納賓﹐亦奏之。按《燕禮》記云「若以樂納賓﹐則賓及庭奏《肆夏》。」鄭云「卿大夫有王事之勞﹐則奏此樂焉。」此亦同彼注也。若臣無王事之勞﹐則如常燕﹐無以樂﹐納賓法也。又此納賓樂﹐故諸侯亦得用﹐若升歌則不可。若賓醉而出﹐奏《陔夏》﹐與此異也。

賓升自西階﹐主人從之。賓右北面至再拜﹐賓答再拜。﹝主人﹐宰夫也﹐又掌賓客之獻飲食。君於臣𨿽爲賓﹐不親獻﹐以其莫敢亢禮。﹞

主人降洗﹐洗南﹐西北面。﹝賓將從降﹐鄕之﹐不於洗北﹐辟正主。﹞

﹝疏﹞「主人」至「北面」。

○注「賓將」至「正主」。

○釋曰﹕自此至「虛爵降」﹐論主人獻賓之事也。云「不於洗北﹐辟正主」者﹐按《鄕飲酒》《鄕射》主人降洗﹐洗北南面是正主﹐此宰夫代君爲主﹐故不於洗北南面也。

賓降階西﹐東面。主人辭降﹐賓對。﹝對﹐答。﹞主人北面盥﹐坐取觚﹐洗。賓少進﹐辭洗。主人坐奠觚於篚﹐興對。賓反位。﹝賓少進者﹐所辭異﹐宜違其位也。獻不用爵﹐辟正主。﹞主人卒洗。賓揖﹐升。﹝賓每先升﹐尊也。﹞主人升﹐賓拜洗。主人賓右奠觚答拜﹐降盥。賓降﹐主人辭降﹐賓對。卒盥。賓揖升。主人升﹐坐取觚。﹝取觚﹐將就瓦С酌膳。﹞執冪者舉冪﹐主人酌膳﹐執冪者蓋冪。酌者加勺﹐又反之。﹝反之﹐覆勺。﹞

筵前獻賓。賓西階上拜﹐受爵於筵前﹐反位。主人賓右拜送爵。﹝賓旣拜﹐於筵前受爵﹐退復位。﹞

﹝疏﹞注「賓旣」至「復位」。

○釋曰﹕云「賓旣拜﹐於筵前受爵」者﹐鄭恐讀者以拜下讀爲句。

宰胥薦脯醢。﹝宰胥﹐宰官之吏也﹐不使膳宰薦﹐不主於飲酒﹐變於燕。﹞

﹝疏﹞注「宰胥」至「於燕」。

○釋曰﹕云「不使膳宰薦者﹐不主飲酒﹐變於燕」者﹐決《燕禮》使膳宰薦﹐主於飲酒故也。

賓升筵。庶子設折俎。﹝庶子﹐司馬之屬﹐掌正六牲之體者也。《鄕射》記曰「賓俎﹐脊﹑脇﹑肩﹑肺。」不使膳宰設俎﹐爲射變於燕。﹞賓坐﹐左執觚﹐右祭脯醢﹐奠爵於薦右﹐興取肺﹐坐絕祭﹐嚌之﹐興加於俎﹐坐扌兌手﹐執爵﹐遂祭酒﹐興﹐席末坐啐酒﹐降席﹐坐奠爵﹐拜﹐告旨﹐執爵興。主人答拜。﹝降席﹐席西也。旨﹐美也。﹞

樂闋。﹝闋﹐止也。樂止者﹐尊賓之禮盛於上也。﹞

﹝疏﹞「樂闋」。

○注「闋止」至「上也」。

○釋曰﹕此上經云「奠爵拜告旨」﹐下經云「賓卒爵」﹐則此經者是賓啐酒節卽樂闋。《燕禮》記亦云「賓及庭﹐奏《肆夏》。賓拜酒﹐主人答拜而樂闋。」亦據啐酒時。按《郊特牲》「賓入大門而奏《肆夏》」﹐又曰「卒爵而樂闋」﹐與此啐酒樂闋不同者﹐彼注謂朝聘者﹐故卒爵而樂闋﹐此燕己臣子法﹐故啐酒而樂闋也。云「尊賓之禮盛於上也」者﹐賓及庭﹐奏《肆夏》﹐乃至升堂飲酒﹐乃樂止﹐是尊賓之禮盛於堂上者也。

賓西階上北面坐﹐卒爵﹐興﹐坐奠爵﹐拜﹐執爵興。主人答拜。

●卷十七大射第七

賓以虛爵降。﹝旣卒爵﹐將酢也。﹞

﹝疏﹞「賓以虛爵降」。

○釋曰﹕自此盡「西序東面」﹐論賓酢主人之事。

主人降。賓洗南西北面坐奠觚﹐少進﹐辭降。主人西階西﹑東面﹐少進﹐對。賓坐取觚﹐奠於篚下﹐盥洗。﹝篚下﹐篚南。﹞

主人辭洗。賓坐奠觚於篚﹐興對﹐卒洗﹐及階﹐揖升。主人升﹐拜洗如賓禮。賓降盥﹐主人降。賓辭降﹐卒盥﹐揖升。酌膳﹐執冪如初﹐以酢主人於西階上。主人北面拜受爵。賓主人之左拜送爵。﹝賓南面授爵﹐乃於左拜。凡授爵﹐鄕所受者。﹞

﹝疏﹞注「賓南」至「受者」。

○釋曰﹕知者﹐以經云「主人北面」﹐明凡授爵鄕所受者﹐《鄕飲酒》《鄕射》獻酬酢皆然﹐故云「凡」﹐謂南面授與所受者也。

主人坐祭﹐不啐酒﹐﹝辟正主也。未薦者﹐臣也。﹞不拜酒。﹝主人之義。《燕禮》曰「不拜酒﹐不告旨。」﹞遂卒爵﹐興﹐坐奠爵﹐拜﹐執爵興。賓答拜。主人不崇酒﹐以虛爵降﹐奠於篚。﹝不崇酒﹐辟正主也。崇﹐充也﹐謂謝酒惡相充實。﹞

賓降﹐立於西階西﹐東面。﹝旣受獻矣﹐不敢安盛。﹞

﹝疏﹞「實降」至「東面」。

○注「旣受」至「安盛」。

○釋曰﹕以堂上爲盛﹐故降下。下文於酬賓「降筵西﹐東南面立」﹐注云「不立於序內﹐位彌尊。」《燕禮》注云「位彌尊﹐禮彌卑。」是未酬已前禮盛者也。

擯者以命升賓。賓升﹐立於西序﹐東面。﹝命﹐公命也。東西墻謂之序。﹞

﹝疏﹞注「命公」至「之序」。

○釋曰﹕知「公命」者﹐命由尊者出﹐故也。云「東西墻謂之序」者﹐《爾雅釋宮》文。

主人盥﹐洗象觚﹐升酌膳﹐東北面獻於公。﹝象觚﹐觚有象骨飾者也。取象觚東面﹐不言實之﹐變於《燕》。﹞

﹝疏﹞「主人」至「於公」。

○注「象觚」至「於燕」。

○釋曰﹕自此盡「於篚」﹐論主人獻公之事。云「取象觚東面」者﹐鄕公爲敬故也。云「不言實之﹐變於《燕》」者﹐《燕禮》雲實之主於飲酒﹐此云酌﹐不雲實之﹐主於射﹐略於飲酒故也。

公拜受爵﹐乃奏《肆夏》。﹝言乃者﹐其節異於賓。﹞

﹝疏﹞「公拜」至「肆夏」。

○注「言乃」至「於賓」。

○釋曰﹕言「異」者﹐賓及庭奏﹐此君受爵乃奏﹐是其節異故也。云「乃」者﹐緩辭也。

主人降自西階﹐阼階下北面拜送爵。宰胥薦脯醢﹐由左房。庶子設折俎﹐升自西階。﹝自﹐由也。左房﹐東房也。人君左右房。《鄕射》記曰「主人俎﹐脊﹑脇﹑臂﹑肺也。」﹞

﹝疏﹞注「人君左右房」。

○釋曰﹕以人君左右房﹐故云「左房」﹐對大夫士東房而已﹐故云「東房」。不言左﹐以無右所對故也。

公祭﹐如賓禮﹐庶子贊授肺。不拜酒﹐立卒爵﹐坐奠爵﹐拜﹐執爵興。﹝凡異者﹐君尊﹐變於賓。﹞

﹝疏﹞注「凡異」至「於賓」。

○釋曰﹕言「異」者﹐使庶子授肺﹐不拜酒﹐立卒爵之等﹐皆異於賓也。

主人答拜。樂闋。升受爵﹐降奠於篚。

更爵洗﹐升酌散以降﹐酢於阼階下﹐北面坐奠爵﹐再拜稽首。公答拜。﹝更﹐易也。易爵﹐不敢襲至尊。古文更爲受。﹞

﹝疏﹞「更爵」至「答拜」。

○注「更易」至「爲受」。

○釋曰﹕自此盡「於篚」﹐論主人受公酢之事。

主人坐祭﹐遂卒爵﹐興﹐坐奠爵﹐再拜稽首。公答拜。主人奠爵於篚。

主人盥洗﹐升媵觚於賓﹐酌散﹐西階上坐奠爵﹐拜。賓西階上北面答拜。﹝媵﹐送也。散﹐方壺之酒也。古文媵皆作騰。﹞

﹝疏﹞「主人」至「答拜」。

○注「媵送」至「作騰」。

○釋曰﹕自此盡「南面立」﹐論主人受賓爵之事。

主人坐祭﹐遂飲。賓辭。卒爵興﹐坐奠爵﹐拜﹐執爵興。賓答拜。﹝辭者﹐辭其代君行酒不立飲也﹐比於正主酬也。﹞

﹝疏﹞注「辭者」至「酬也」。

○釋曰﹕上文公飲立卒爵﹐此則坐飲﹐故以公決之。云「比於正主酬也」者﹐謂於《鄕飲酒》《鄕射》下正主酬賓之節也。

主人降洗﹐賓降。主人辭降﹐賓辭洗。卒洗。賓揖升﹐不拜洗。﹝不拜洗﹐酬而禮殺也。﹞

主人酌膳。賓西階上拜﹐受爵於筵前﹐反位。主人拜送爵。賓升席﹐坐祭酒﹐遂奠於薦東。﹝遂者﹐因坐而奠之﹐不北面也。奠之者﹐酬不舉也。﹞

﹝疏﹞「主人」至「薦東」。

○注「遂者」至「舉也」。

○釋曰﹕云「不北面也」者﹐此決《鄕飲酒》《鄕射》「賓北面坐奠觶於薦東」﹐注皆云「酬酒不舉。」引《曲禮》﹕「君子不盡人之歡﹐不竭人之忠﹐以全交也。」

主人降﹐復位。賓降筵西﹐東南面立。﹝賓不立於序內﹐位彌尊。﹞

﹝疏﹞注「賓不」至「彌尊」。

○釋曰﹕案《鄕飲酒》注云「位彌尊﹐禮彌卑。」引《雜記》「一張一弛」﹐此對酬時立於西序之時﹐不降於下﹐禮稍卑﹐位稍尊。此在席西﹐東面﹐位彌尊﹐禮彌卑也。

小臣自阼階下請媵爵者﹐公命長。﹝命之使選於長幼之中也。卿則尊﹐士則卑。﹞

﹝疏﹞「小臣」至「命長」。

○注「命之」至「則卑」。

○釋曰﹕自此盡「反位」﹐論將爲賓舉旅﹐使二大夫媵爵之事。云「命之使選於長幼之中」﹐知不取卿大夫之年長者﹐以其下作大夫不取年長﹐又知不取臣中位長者﹐以其不取卿﹐故鄭云「卿則尊﹐士則卑」﹐故不取之﹐而取下大夫尊卑處中者。

小臣作下大夫二人媵爵。﹝作﹐使。﹞媵爵者阼階下皆北面再拜稽首。公答拜。﹝再拜稽首﹐拜君命。﹞媵爵者立於洗南﹐西面北上﹐序進﹐盥洗角觶﹐升自西階﹐序進﹐酌散﹐交於楹北﹐降﹐阼階下﹐皆奠觶﹐再拜稽首﹐執觶興。公答拜。﹝序﹐次第也﹐猶代也。先者旣酌﹐右還而反﹐與後酌者交於西楹北﹐相左﹐俟於西階上﹐乃降﹐往來以右爲上。古文曰﹕降造阼階下。﹞媵爵者皆坐祭﹐遂卒觶﹐興﹐坐奠觶﹐再拜稽首﹐執觶興。公答再拜。媵爵者執觶待於洗南。﹝待﹐待君命。﹞小臣請致者。﹝請君使一人與﹖二人與﹖不必君命。﹞

若命皆致﹐則序進﹐奠觶於篚﹐阼階下皆北面再拜稽首。公答拜。媵爵者洗象觶﹐升實之﹐序進﹐坐奠於薦南﹐北上﹐降﹐阼階下﹐皆再拜稽首送觶公答拜。﹝旣酌而代進﹐往來由尊北﹐交於東楹北﹐亦相左﹐奠於薦南﹐不敢必君舉。﹞

﹝疏﹞注「旣酌」至「君舉」。

○釋曰﹕言「亦」者﹐亦前酬酌自飲時﹐相左於西楹之北時﹐後者南相東向﹐先者北相西向﹐向西階右旋﹐北面待後至降也。今此二人﹐先者於尊西東面酌訖﹐於東楹之北﹐東向﹐向公前奠之﹐右旋於東楹之北﹐北畔西過。後者亦於樽西東面酌訖﹐於東楹之北南過﹐東向﹐於公前奠之﹐是亦交於楹北﹐相左也。云「奠於薦南」﹐不敢必君舉者﹐凡舉者於右﹐不舉者於左﹐今奠於薦左﹐是不舉之處﹐故云「不敢必君舉」也。

媵爵者皆退反位。﹝反門右北面位。﹞

﹝疏﹞注「反門右北面位」。

○釋曰﹕但大夫初與卿在門右北面﹐得揖﹐少進﹐中庭北面﹐今當反庭中位而立。云「門右北面位」者﹐大夫𨿽得揖少進﹐仍是門右北面位﹐少進而已﹐故鄭還以「門右北面」言之。

公坐取大夫所媵觶﹐興以酬賓。賓降﹐西階下再拜稽首。小臣正辭﹐賓升成拜。﹝公起酬賓於西階﹐降尊以就卑也。正﹐長也。小臣長辭﹐變於《燕》。升成拜﹐復再拜稽首﹐先時君辭之﹐於禮若未成然。﹞

﹝疏﹞「公坐」至「成拜」。

○注「公起」至「成然」。

○釋曰﹕自此盡「復位」﹐論爲賓舉旅下及大夫之事。云「小臣長辭﹐變於《燕》」者﹐《燕禮》直使小臣辭﹐亦是《燕》主歡﹐此《射禮》辧尊卑﹐故使小臣長辭﹐異於飲酒禮﹐故云變於《燕》也。

公坐奠觶﹐答拜﹐執觶興。公卒觶﹐賓下拜﹐小臣正辭。賓升﹐再拜稽首。﹝不言成拜者﹐爲拜故下﹐實未拜也。下不輒拜﹐禮殺也。下亦降也。發端﹐言降拜﹐因上事﹐言下拜。﹞

﹝疏﹞「公坐」至「稽首」。

○注「不言」至「下拜」。

○釋曰﹕自此已下皆云「公答拜」﹐不言「再拜」﹐《燕禮》皆言「公答再拜」﹐不同者﹐《燕》主歡﹐不用尊卑﹐故公拜皆再拜。此《射禮》主辧尊卑﹐故直云「答拜」﹐答一拜。此一拜者﹐正禮也﹐故《周禮大祝》辧九拜﹕一曰稽首﹐首至地﹐臣拜君法。二曰頓首﹐頓首平敵相拜法。三曰空首﹐君答臣下拜﹐復不爲再拜﹐卽七曰奇拜是也。云「下亦降也」者﹐此非訓下爲降﹐故云「發端言降拜﹐因上事言下拜」﹐直因降有上文﹐卽云下也。經云「公卒觶﹐賓下拜」者﹐公尊不拜﹐旣爵﹐賓降拜﹐若爲君拜旣爵也。

公坐奠觶﹐答拜﹐執觶興。賓進﹐受虛觶﹐降﹐奠於篚﹐易觶﹐興洗。﹝賓進以臣道﹐就君受虛爵﹐君不親酌。凡爵不相襲者﹐於尊者言更﹐自敵以下言易。更﹐作新﹔易﹐有故之辭也。不言公酬賓於西階上及公反位者﹐尊君﹐空其文也。﹞公有命﹐則不易不洗。反升酌膳﹐下拜。小臣正辭。賓升﹐再拜稽首。公答拜。﹝不易﹐君義也。不洗﹐臣禮也。﹞賓告於擯者﹐請旅諸臣。擯者告於公﹐公許。﹝旅﹐序也。賓欲以次序勸諸臣酒。﹞賓以旅大夫於西階上。擯者作大夫長升受旅。﹝作﹐使也﹐使之以長幼之次﹐先孤卿﹐後大夫。﹞

賓大夫之右坐奠觶﹐拜﹐執觶興。大夫答拜。﹝賓在右﹐相飲之位。﹞

﹝疏﹞注「賓在右相飲之位」。

○釋曰﹕賓位在左﹐而在大夫之右者﹐是相飲之位﹐非賓主之位也。

賓坐祭﹐立卒觶﹐不拜。﹝酬而禮殺。﹞

若膳觶也﹐則降﹐更觶﹐洗﹐升實散。大夫拜受。賓拜送﹐遂就席。﹝言更觶﹐尊卿﹐尊卿則賓禮殺。﹞

﹝疏﹞注「言更」至「禮殺」。

○釋曰﹕上注云「不相襲」者﹐於尊言「更」﹐自敵以下言「易」。此賓於卿是自敵以下﹐當言易﹐今言更者﹐尊卿﹐尊則卑賓﹐禮殺也。

大夫辯受酬﹐如受賓酬之禮﹐不祭酒。卒受者以虛觶降﹐奠於篚﹐復位。﹝卒猶已也。今文辯作徧。﹞

﹝疏﹞「大夫」至「復位」。

○釋曰﹕言「復位」者﹐亦如上復門右北面位﹐卽中庭北面位也。

主人洗觚﹐升實散﹐獻卿於西階上。﹝酬賓而後獻卿﹐飲酒禮成於酬。﹞

﹝疏﹞「主人」至「階上」。

○注「酬賓」至「於酬」。

○釋曰﹕自此盡「無加席」﹐論獻公卿之事。

司宮兼捲重席﹐設於賓左﹐東上。﹝言兼捲﹐則每卿異席。重席﹐蒲筵緇布純。席卿言東上﹐統於君﹐席自房來。﹞

﹝疏﹞「司宮」至「東上」。

○注「言兼」至「房來」。

○釋曰﹕上文設席之下﹐注謂「惟賓及公席布之也﹐其餘樹之於位後耳」者﹐以至獻卿乃布之。若然﹐此云「兼捲」者﹐不謂始捲之﹐直是鋪設之時﹐兼捲而設之也。

卿升﹐拜受觚。主人拜送觚。卿辭重席﹐司宮徹之。﹝徹猶去也。重席𨿽非加﹐猶爲其重累﹐辭之﹐辟君。﹞

乃薦脯醢。卿升席﹐庶子設折俎。﹝卿折俎未聞﹐蓋用脊﹑脇﹑﹑折﹑肺。卿有俎者﹐射禮尊。﹞

﹝疏﹞「乃薦」至「折俎」。

○注「卿折」至「禮尊」。

○釋曰﹕云「卿折俎未聞」者﹐以《燕禮》卿無俎﹐故云未聞。又云「蓋用脊﹑脇﹑﹑折﹑肺」者﹐案《鄕射》記云「賓俎﹐脊﹑脇﹑肩﹑肺﹐主人俎﹐脊﹑脇﹑臂﹑肺」﹐又「獲者之俎﹐折脊﹑脇﹑肺﹑」﹐彼注云「﹐若膊胳觳之折﹐以大夫之餘體。」以此言之﹐則此賓俎亦用脊﹑脇﹑肩﹑肺﹐君俎亦脊﹑脇﹑臂﹑肺﹐前體有肩﹑臂﹑﹐後體有專﹑胳﹑觳﹐尊卑以次用之﹐故卿宜用。若有公﹐公用﹐卿宜用專也。云「卿有俎者」﹐《射禮》尊者﹐對《燕禮》不辧尊卑﹐故公卿等皆無俎也。

卿坐﹐左執爵﹐右祭脯醢﹐奠爵於薦右﹐興取肺﹐坐絕祭﹐不嚌肺﹐興﹐加於俎﹐坐扌兌手﹐取爵﹐遂祭酒﹐執爵興﹐降席﹐西階上北面坐卒爵﹐興﹐坐奠爵﹐拜﹐執爵興。﹝陳酒肴﹐君之惠也。不嚌啐﹐事在射﹐臣之意。﹞

﹝疏﹞注「陳酒」至「之意」。

○釋曰﹕案《燕禮》不在射亦不啐者﹐彼爲臣有功﹐君與之燕﹐恩及於卿﹐故卿不敢啐也。卿有無俎者﹐自然不嚌也。

主人答拜﹐受爵﹐卿降﹐復位。﹝復西面位﹐不酢﹐辟君。﹞辯獻卿。主人以虛爵降﹐奠於篚。擯者升卿﹐卿皆升﹐就席。若有諸公﹐則先卿獻之﹐如獻卿之禮﹐席於阼階西﹐北面﹐東上﹐無加席。﹝公﹐孤也。席之北面﹐爲大尊﹐屈之也。亦因阼階上近君﹐近君則親寵苟敬私暱之坐。﹞

小臣又請媵爵者﹐二大夫媵爵如初。請致者。若命長致﹐則媵爵者奠觶於篚。﹝命長致者﹐使長者一人致也。公或時未能舉﹐自優暇。﹞

﹝疏﹞「小臣」至「於篚」。

○注「命長」至「優暇」。

○釋曰﹕自此盡「奠於篚」﹐論舉旅之事。

一人待於洗南。﹝不致者。﹞長致者阼階下再拜稽首﹐公答拜。﹝再拜稽首﹐拜君命。﹞洗象觶﹐升實之﹐坐奠於薦南﹐降﹐與立於洗南者二人皆再拜稽首送觶。公答拜。﹝奠於薦南﹐先媵者上觶之處也。二人皆拜如初﹐共勸君飲之。﹞

公又行一爵﹐若賓若長﹐惟公所賜。﹝一爵﹐先媵者之下觶也。若賓若長﹐禮殺也。長﹐孤卿之尊者也。於是言賜﹐《射禮》明尊卑。﹞

﹝疏﹞注「於是言」至「尊卑」。

○釋曰﹕案《燕禮》爲卿舉旅﹐言「若賓若長﹐惟公所酬」﹐《燕禮》主於飲酒﹐此言所賜﹐是以決之也。

以旅於西階上﹐如初。﹝賜賓則以酬長﹐賜長則以酬賓﹐大夫長升受旅以辯。﹞大夫卒受者以虛觶降﹐奠於篚。

主人洗觚﹐升﹐獻大夫於西階上。大夫升﹐拜受觚。主人拜送觚。大夫坐祭﹐立卒爵﹐不拜旣爵。主人受爵。大夫降復位。﹝旣﹐盡也。大夫卒爵不拜﹐賤不備禮。﹞

﹝疏﹞「主人」至「復位」。

○釋曰﹕自此盡「就席」﹐論獻大夫之事。

○注「大夫」至「備禮」。

○釋曰﹕此注云「大夫卒爵不拜﹐賤不備禮」﹐《燕禮》注云「禮殺者﹐兩注相兼乃足。」對公卿拜旣爵﹐此不拜﹐此獻卿後是禮殺﹐亦是賤不備禮也。

胥薦主人於洗北﹐西面。脯醢﹐無┵。﹝胥﹐宰官之吏。主人﹐下大夫也。先大夫薦之﹐尊之也。不薦於上﹐辟正主。┵﹐俎實。﹞

辯獻大夫﹐遂薦之﹐繼賓以西﹐東上。若有東面者﹐則北上。卒﹐擯者升大夫﹐大夫皆升﹐就席。﹝辯獻乃薦﹐略賤也。亦獻後布席也。﹞

﹝疏﹞「辯獻」至「就席」。

○注「辯獻」至「席也」。

○釋曰﹕旣言「辯獻大夫﹐遂薦之」﹐後乃云「繼賓以西﹐東上」以下云云者﹐上總言獻大夫辯﹐乃一時薦之﹐下文更明布席位次﹐就席之儀﹐故云「辯獻乃薦﹐略賤」也。「略賤」則是獻訖﹐降階﹐獻辯﹐擯者乃總升之就席﹐就席訖﹐乃薦之。

乃席工於西階上﹐少東。小臣納工﹐工六人﹐四瑟。﹝工﹐謂瞽蒙善歌諷誦《詩》者也。六人﹐大師﹑少師各一人﹐上工四人。四瑟者﹐禮大樂眾也。﹞

﹝疏﹞「乃席」至「四瑟」。

○注「工謂」至「眾也」。

○釋曰﹕自此盡「西面北上坐」﹐論作樂及獻工之事。云「六人者﹐大師﹑少師各一人﹐上工四人」﹐皆據文而言也。云「禮大樂眾也」者﹐對《燕禮》工四人而言也。

僕人正徒相大師﹐僕人師相少師﹐僕人士相上工。﹝徒﹐空手也。僕人正﹐僕人之長。師﹐其佐也。士﹐其吏也。天子視了相工﹐諸侯兼官﹐是以僕人掌之。大師﹑少師﹐工之長也。凡國之瞽蒙正焉。杜蒯曰「曠也﹐大師也。」於是分別工及相者。《射禮》明貴賤。﹞

﹝疏﹞「僕人正」至「上工」。

○注「徒空」至「貴賤」。

○釋曰﹕云「僕人正﹐僕人之長。師﹐其佐也」者﹐以正爲長﹐師爲眾﹐故僕人正爲長﹐僕人師爲佐也。云「士﹐其吏也」者﹐以其在僕人之下﹐故知僕人之吏﹐吏則府史之類。云「天子視了相工」者﹐見於《氐了職》文。云「大師﹑少師﹐工之長也」者﹐《周禮春官》﹕「大師﹐下大夫二人﹐小師上士四人。」鄭注云「凡樂之歌﹐必使瞽蒙爲焉。命其賢知者﹐以爲大師﹑小師。」是樂工之長也。云「杜蒯曰﹐曠也大師也」者﹐《禮記檀弓》文。引之者﹐證大師爲樂工之長也。云「於是分別工及相者﹐《射禮》明貴賤」者﹐對《燕禮》主歡﹐不明貴賤﹐故不分別工貴及相賤﹝元空一字﹞。

相者皆左何瑟﹐後首﹐內弦﹐挎越﹐右手相。﹝謂相上工者﹐後首﹐主於射﹐略於此樂。內弦挎越﹐以右手相工﹐由便也。越﹐瑟下孔﹐所以發越其聲者也。古文後首爲後手。﹞

後者徒相入。﹝謂相大師﹑少師者也。上列官之尊卑﹐此言先後之位﹐亦所以明貴賤﹐凡相者以工出入。﹞

﹝疏﹞「後者徒相入」。

○注「謂相」至「出入」。

○釋曰「上列官之尊卑」﹐此陳先後之位﹐亦是以明貴賤者。「上列官之尊卑」﹐謂先言僕人正與大師﹐後言僕人士與上工﹐是列官尊卑也。此陳先後﹐則上工與瑟在前﹐大師﹑少師在後﹐是先後之位。旣據入時行位﹐亦據升堂坐之先後﹐亦依此也。云「凡相者以工出入」者﹐欲見入時如此﹐出時亦然。

小樂正從之。﹝從大師也﹐後升者﹐變於《燕》也。小樂正於天子﹐樂師也。﹞

﹝疏﹞「小樂正從之」。

○注「從大」至「師也」。

○釋曰﹕云「從大師也﹐後升者﹐變於《燕》也」者。《燕禮》樂正先升﹐又不使小樂正者﹐彼主於樂﹐此則略於樂故也。

升自西階﹐北面﹐東上。﹝工六人。﹞

坐授瑟﹐乃降。﹝相者也﹐降立於西縣之北。﹞

﹝疏﹞」坐授瑟乃降「。

○注」相者「至」之北「。

○釋曰﹕《鄕飲酒》注云「降立於西方﹐近其事。」以取近其事﹐故在西縣之北也。

小樂正立於西階東。﹝不統於工﹐明工𨿽眾﹐位猶在此。﹞

﹝疏﹞「小樂」至「階東」。

○注「不統」至「在此」。

○釋曰﹕云「不統於工﹐明工𨿽眾﹐位猶在此」者﹐決《燕禮》工四人﹐樂正升立於工之西﹐在西階東﹐不統於工﹐此𨿽六人﹐眾於彼﹐猶統於階﹐而云西階東不變。若使小樂正通之於工﹐恐工位移近西﹐故猶統於階也。

乃歌《鹿鳴》三終。﹝《鹿鳴》《小雅》篇也。人君與臣下及四方之賓燕﹐講道政之樂歌也。言已有旨酒﹐以召嘉賓﹐與之飲者﹐樂嘉賓之來﹐示我以善道﹐又樂嘉賓有孔昭之明徳﹐可則效也。歌《鹿鳴》三終﹐而不歌《四牡》《皇皇者華》﹐主於講道﹐略於勞苦與諮事。﹞

﹝疏﹞「乃歌鹿鳴三終」。

○注「鹿鳴」至「諮事」。

○釋曰﹕云「主於講道﹐略於勞苦」者﹐據《四牡》勞使臣﹐此不用之。云「與諮事」者﹐謂《皇皇者華》有諮謀﹑諮度﹑諮詢之事﹐亦略之也。

主人洗﹐升實爵﹐獻工。工不興﹐左瑟。﹝工歌而獻之﹐以事報之也。洗爵獻工﹐辟正主也。獻不用觚﹐工賤﹐異之也。工不興﹐不能備禮﹐左瑟﹐便其右。大師無瑟﹐於是言左瑟者﹐節也。﹞

﹝疏﹞「主人」至「左瑟」。

○注「工歌」至「節也」。

○釋曰﹕云「洗爵獻工﹐辟正主也」者﹐案《鄕飲酒》《鄕射》云「大師則爲之洗」﹐謂君賜之樂者﹐其餘工不爲之洗﹐是正主法。今此工六人皆爲之洗﹐故云「辟正主人」。必知同洗者﹐以其更無別獻之文﹐故知同洗也。云「獻不用觚﹐工賤﹐異之也」者﹐《燕禮》《大射》獻賓﹑獻卿大夫皆用觚﹐而獻工用爵﹐故云異之。《鄕飲酒》《鄕射》獻同用爵者﹐變於君故也。云「大師無瑟﹐於是言左瑟者﹐節也」者﹐上言「獻工」﹐下云「一人拜受爵」﹐則六人皆在工內﹐而云「工不興」﹐「左瑟」﹐於是明大師亦入左瑟中﹐故須云「大師無瑟」。於是言左瑟者﹐以其六人總當獻酒之節﹐故總入左瑟文﹐不謂有瑟也。

一人拜受爵。﹝謂大師也。言一人者﹐工賤﹐同之也。工拜於席。﹞

﹝疏﹞「一人拜受爵」。

○注「謂大」至「於席」。

○釋曰﹕云「謂大師也。言一人者﹐工賤﹐同之也」者﹐《鄕飲酒》《鄕射》云「大師則爲之洗。」則知此一人謂大師﹐不言大師﹐對君﹐工賤﹐不異其文﹐故同之而云一人也。

主人西階上拜送爵。薦脯醢。﹝輒薦之﹐變於大夫。﹞

﹝疏﹞「主人」至「脯醢」。

○注「輒薦之變於大夫」。

○釋曰﹕案上文云「辯獻大夫遂薦之」﹐此工得獻﹐不待辯輒薦之﹐故云「變於大夫」也。

使人相祭。﹝使人相者﹐相其祭薦﹐祭酒。﹞

﹝疏﹞「使人相祭」。

○注「使人」至「祭酒」。

○釋曰﹕知「祭薦﹐祭酒」者﹐此文承一人受爵薦脯醢之下﹐明二者皆祭也﹐若下文眾工直祭酒﹐不祭脯醢也。

卒爵﹐不拜。主人受虛爵。眾工不拜﹐受爵﹐坐祭﹐遂卒爵。辯有脯醢﹐不祭。﹝相者﹐相其祭酒而已。﹞

主人受爵﹐降奠於篚﹐復位。大師及少師﹑上工皆降﹐立於鼓北﹐羣工陪於後。﹝鼓北﹐西縣之北也。言鼓北者﹐與鼓齊面﹐余長在後也。羣工陪於後﹐三人爲列也。於是時﹐小樂正亦降立於其南﹐北面。工立﹐僕人立於其側﹐坐則在後。《考工記》曰「鼓人爲臯陶﹐長六尺有六寸。」﹞

﹝疏﹞「大師」至「於後」。

○注「鼓北」至「六寸」。

○釋曰﹕知「鼓北是西縣之北」者﹐以其下文大師﹑少師始遷向東﹐明此降者降在西縣之北可知。云「言鼓北者﹐與鼓齊面﹐余長在後也」者﹐案前列樂縣之時﹐鼓在釒薄南﹐今不言在鍾磬之北﹐遙據鼓而言之者﹐欲取形大又面向東﹐工亦面向東﹐故遙取鼓面也。言「余長在後」者﹐欲見鼓長六尺六寸﹐工面與鼓面齊﹐鼓有餘長在人後矣。言此者﹐工與鼓前面齊﹑後面不齊之意也。云「羣工陪於後﹐三人爲列也」者﹐大師﹑少師二人﹐上工四人﹐今若立時﹐三人爲列﹐大師後有工二人﹐少師後亦有工二人﹐故云三人爲列也。云「於是時﹐小樂正亦降立於其南﹐北面」者﹐亦約遷樂於東方﹐工西面﹐樂正北面﹐言「亦」者﹐亦東方也。云「工立﹐僕人立於其側﹐坐則在後」者﹐亦約遷樂東方時面位得知也。云「《考工記》曰﹕鼓人爲臯陶﹐長六尺有六寸」者﹐彼云「﹤韋軍﹥人爲臯陶」﹐先鄭云「﹤韋軍﹥﹐書或爲。」玄謂者以臯陶﹐名官﹐卽陶字﹐從革﹐今云鼓人者﹐誤。當作人﹐人掌鼓﹐後人誤言鼓﹐鼓人自在《地官》﹐掌教六鼓矣。云「爲臯陶」者﹐鼓木之名﹐其穹隆二十板﹐謂鼓木長六尺六寸﹐賈侍中彼解爲晉鼓﹐引之者﹐證鼓東西長﹐工齊前面﹐於後有餘之義也。

乃管《新宮》三終。﹝管﹐謂吹以播《新宮》之樂。其篇亡﹐其義未聞。笙從工而入﹐旣管不獻﹐略下樂也。立於東縣之中。﹞

﹝疏﹞「乃管《新宮》三終」。

○注「管謂」至「之中」。

○釋曰﹕云「管﹐謂吹」者﹐此云管﹐上云﹐故鄭合爲一事解之。云「其篇亡﹐其義未聞」者﹐以其堂下詩﹐故與《由庚》之等同亡﹐但上《由庚》《由儀》之等有序無詩﹐同云有其義而亡其辭﹐此則辭義皆亡﹐故云其義未聞。云「笙從工而入」者﹐案《燕禮》云「笙入﹐立於縣中。」有笙入之文﹐此上下不見笙入之文﹐故知笙從工而入也。上云﹐解爲竹﹐謂笙簫之屬。竹卽管也。今此經云管﹐已解爲管﹐復云笙從工而入者﹐《燕禮》記云「下管《新宮》﹐笙入三成」。則吹管者亦吹笙﹐故兼言笙﹐欲見笙管相將也。云「立於東縣之中」者﹐《燕禮》笙入立於縣中﹐則於此縣而言﹐此辟射位﹐故知立於東縣之中也。

卒管。大師及少師﹑上工皆東坫之東南﹐西面﹐北上﹐坐。﹝不言縣北﹐統於堂也。於是時﹐大樂正還北面立於其南。﹞

﹝疏﹞「卒管」至「上坐」。

○注「不言」至「其南」。

○釋曰﹕工人前不卽遷於東者﹐爲管笙所作﹐不以無事亂有事﹐故待卒管。大師乃東坫西面北上坐﹐不言去堂﹐遠近當如《鄕射》遷工阼階下之東南﹐堂前三﹐西面北上。云「不言縣北﹐統於堂也」者﹐上云鼓北﹐不統於堂者﹐彼權立﹐非正位故也。

擯者自阼階下請立司正。﹝三爵旣備﹐上下樂作﹐君將畱羣臣而射﹐宜更立司正以監之﹐察儀法也。﹞

﹝疏﹞「擯者」至「司正」。

○注「三爵」至「法也」。

○釋曰﹕自此盡「北面立」﹐論將射﹐立司正察儀安賓之事。

公許﹐擯者遂爲司正。﹝君許其請﹐因命用之﹐不易之者﹐俱相禮﹐其事同也。﹞

司正洗﹐洗角觶﹐南面坐奠於中庭。﹝奠觶者﹐著其位以顯其事﹐威儀多也。﹞

﹝疏﹞注「奠觶」至「多也」。

○釋曰﹕《燕禮》及此《射禮》﹐司正不以觶升而奠之於地﹐比《鄕飲酒》及《鄕射》爲顯﹐其威儀多﹐自此已後﹐還與二鄕同也。

升﹐東楹之東受命於公﹐西階上北面命賓﹑諸公﹑卿大夫﹕「公曰『以我安賓』。」諸公﹑卿大夫皆對曰「諾﹐敢不安﹗」﹝以我安者﹐君意殷勤﹐欲畱之﹐以我故安也。﹞司正降自西階﹐南面坐取觶﹐升酌散﹐降﹐南面坐奠觶﹐﹝奠於中庭故處。﹞興﹐右還﹐北面少立﹐坐取觶興﹐坐﹐不祭﹐卒觶﹐奠之﹐興﹐再拜稽首﹐左還﹐南面坐取觶﹐洗﹐南面反奠於其所﹐北面立。﹝皆所以自昭明於眾也。將於觶南北面則右還﹐於觶北南面則左還﹐如是﹐得從觶西往來也。必從觶西往來者﹐爲君在阼不背之也。﹞

司射次﹐袒﹑決﹑遂﹐執弓﹐挾乘矢於弓外﹐見鏃於付﹐右巨指鉤弦。﹝司射﹐射人也。次﹐若今時更衣處﹐張幃席爲之。耦次在洗東南。袒﹐左免衣也。決﹐猶也﹐以象骨爲之﹐著右巨指﹐所以鉤弦而之。遂﹐射也﹐以朱韋爲之﹐著左臂﹐所以遂弦也。方持弦矢曰挾。乘矢﹐四矢。付﹐弓杷也。見鏃焉﹐順其射也。右巨指﹐右手大擘﹐以鉤弦﹐弦在旁﹐挾由便也。古文挾皆作接。﹞

﹝疏﹞「司射」至「鉤弦」。

○注「司射」至「作接」。

○釋曰﹕自此至「於次」﹐論射事將至﹐誓射者及比三耦之事。云「司射﹐射人也」者﹐案《燕禮》「射人告具」﹐注云「射人主此禮﹐以其或射。」又云「射人納賓。」又云﹕射人「請立司正﹐公許﹐射人遂爲司正」。則射人﹑司正一人也。又云「乃薦司正與射人一人。」注﹕「天子射人﹑司士皆下大夫二人﹐諸侯則上士﹐其人數亦如之。」又曰「若射﹐則大射正爲司射。」注﹕「大射正﹐射人之長。」此篇云「射人告具」﹐又曰「大射正擯」﹐自此以後皆止云「擯」。擯者自阼階下請立司正﹐公許﹐遂爲司正﹐則此篇司正與大射正爲一人也。下云「公就物﹐小射正奉決﹑拾以笥﹐大射正執弓。」注云「大射正捨司正﹐親其職。」「乃薦司正」﹐注云「司正﹐大射正是也。」云「耦次在洗東南」者﹐此無正文﹐案《鄕射》記云「設橫奉之﹐南面坐奠之﹐南北當洗。」此下云三耦出次﹐西行拾取矢﹐又當北行向﹐則次在洗東南矣。云「方持弦矢曰挾」者﹐以矢橫爲方﹐《鄕射》記云「凡挾矢﹐於二指橫之」是也。

自阼階前曰「爲政請射。」﹝爲政﹐謂司馬也。司馬﹐政官﹐主射禮。﹞

﹝疏﹞「自阼」至「請射」。

○注「爲政」至「射禮」。

○釋曰﹕云「爲政﹐謂司馬也」者﹐案《大宰》云「四曰夏官﹐其屬六十﹐掌邦政。」是爲政謂司馬也。云「司馬﹐政官﹐主射禮」者﹐其屬有射人﹐主射事﹐故司馬政官主射禮也。

遂告曰「大夫與大夫﹐士禦於大夫。」﹝因告選三耦於君。禦猶侍也。大夫與大夫爲耦﹐不足﹐則士侍於大夫﹐與爲耦也。今文於爲於。﹞

﹝疏﹞「遂告」至「大夫」。

○注「因告」至「爲於」。

○釋曰﹕云「不足﹐則士侍於大夫﹐與爲耦也」者﹐是以《曲禮》云「君使士射。」注謂「以備耦」是也。

遂西階前﹐東面右顧﹐命有司納射器。﹝納﹐內也。﹞

﹝疏﹞「遂」至「射器」。

○釋曰﹕命﹐謂司射命之也﹐言有司﹐則前文「司士戒士射與贊者」﹐注云「謂士佐執事不射者」是也。《鄕射》西階前「西面命弟子納射器」﹐此言東面者﹐君在阼﹐宜向之﹐故「東面右顧」者。以其有司是士﹐士在西階南﹐東面﹐是以右顧向之。

射器皆入。君之弓矢東堂﹐賓之弓矢與中﹑籌﹑丰﹐皆止於西堂下。眾弓矢不挾。總眾弓矢﹑﹐皆次而俟。﹝中﹐閭中﹐器也。籌﹐也。丰﹐可奠射爵者。眾弓矢﹐三耦及卿大夫以下弓矢也。司射矢亦止西堂下。眾弓矢不挾﹐則納公與眾弓矢者挾之。﹐承矢器。今文俟作待。﹞

﹝疏﹞「射器」至「而俟」。

○注「中閭」至「作待」。

○釋曰﹕云「中﹐閭中﹐器也」者﹐《鄕射》記云「於郊則閭中。」據此《大射》﹐故知閭中。中所以盛﹐故云器也。云「司射矢亦止西堂下」者﹐下文云司射卒誘射﹐「遂堂西﹐攺取一个挾之」是也。若然﹐司射有矢無弓﹐在堂西有弓者﹐誤。或則據司射將獻釋獲者﹐阼階西去朴﹐堂西釋弓﹐脫決﹑拾﹐是時弓在西堂下也。

工人﹑士與梓人升自北階﹐兩楹之﹐疏數容弓﹐若丹若墨﹐度尺而午﹐射正蒞之。﹝工人士﹑梓人﹐皆司空之屬﹐能正方圜者。一從一橫曰午﹐謂畫物也。射正﹐司射之長。﹞

﹝疏﹞「工人」至「蒞之」。

○注「工人」至「之長」。

○釋曰﹕知「工人士與梓人皆司空之屬﹐能正方圜」者﹐《冬官》𨿽亡﹐不知官屬之號﹐見今《考工記》有三十官﹐有梓人之官﹐此工人士又與梓人同事﹐故知《冬官》未亡時﹐屬司空也。云「能正方圜者」﹐以工巧之能知也。《繢人職》云「火以圜﹐土以黃﹐其象方」﹐《梓人職》「張五采之侯」之類﹐是知方圜也。云「一從一橫曰午﹐謂畫物也」者﹐則上文橫與距隨是也。但未知從者橫者﹐若爲用丹﹐若爲用墨﹐或科用其一。云「午」﹐十字﹐謂之先以左足履物﹐右足隨而並立也。云「度尺」者﹐卽《鄕射記》「從如三尺﹐橫如武尺二寸」是也。

卒畫﹐自北階下。司宮埽所畫物﹐自北階下。﹝掃物﹐重射事也。工人士﹑梓人﹑司宮﹐位在北堂下。﹞

﹝疏﹞「卒畫」至「階下」。

○注「掃物」至「堂下」。

○釋曰﹕知「工人﹑梓人﹑司宮﹐位在北堂下」﹐𨿽無正文﹐南方不見有位﹐其人升降自北階﹐明位在北堂下。

大史俟於所設中之西﹐東面以聽政。﹝中未設也﹐大史俟焉﹐將有事也。《鄕射禮》曰「設中﹐南當﹐西當西序﹐東面。」﹞

﹝疏﹞「大史」至「聽政」。

○注「中未」至「東面」。

○釋曰﹕注引《鄕射》者﹐欲見大史位之所在﹐在此也。

司射西面誓之曰「公射大侯﹐大夫射參﹐士射幹。射者非其侯﹐中之不獲。卑者與尊者爲耦﹐不異侯。」大史許諾。﹝誓猶告也。古文異作辭。﹞

﹝疏﹞「司射」至「許諾」。

○注「誓猶」至「作辭」。

○釋曰﹕卑者﹑尊者射不異侯﹐言此者﹐以其誓云「君射大侯﹐大夫射參侯﹐士射幹侯。」恐與尊爲耦﹐亦各射己侯﹐故覆言。此賓與君爲耦﹐同射大侯﹔士與大夫爲耦﹐同射參侯。以其旣與尊者爲耦﹐不可使之別侯。別侯者﹐則非耦類故也。

遂比三耦。﹝比﹐選次之也。不言面者﹐大夫在門右北面﹐士西方東面。﹞

﹝疏﹞「遂比三耦」。

○注「比選」至「東面」。

○釋曰﹕云「不言面」者﹐以下云面﹐故決之。云「大夫在門右北面﹐士西方東面」者﹐仍依朝位﹐以其設朝之班位以來﹐其位未攺﹐明知司射命誓及比次須還依舊位﹐司射面皆向之而比次也。若耦及侯數﹐天子大射﹑賓射六耦三侯﹐畿內諸侯則二侯四耦﹐畿外諸侯大射﹑賓射皆三侯三耦。但諸侯畿外﹑畿內各有一申一屈﹐故畿外三侯遠尊得申﹐與天子同三耦則屈。畿內二侯近尊則屈﹐四耦則申。若燕射﹐則天子﹑諸侯例同三耦﹐一侯而已﹐以其燕私﹐屈也。若卿大夫士例同一侯三耦﹐略言之數﹐備《禮記射義》也。

三耦俟於次北﹐西面北上。﹝未知其耦。今文俟爲立。﹞

﹝疏﹞「三耦」至「北上」。

○注「未知」至「爲立」。

○釋曰﹕云「未知其耦」者﹐下經始命之﹐故云未知其耦。若然﹐此經已言面位者﹐三耦𨿽未知與誰爲耦﹐要知爲三耦﹐故立於此。

司射命上射﹐曰「某禦於子。」命下射﹐曰「子與某子射。」卒﹐遂命三耦取弓矢於次。﹝取弓矢不拾者﹐次中隱蔽處。﹞

﹝疏﹞「司射」至「於次」。

○注「取弓」至「蔽處」。

○釋曰﹕云「取弓矢不拾者﹐次中隱蔽處」者﹐對《鄕射》堂西顯露之處拾取矢也。

司射入於次﹐三挾一个﹐出於次﹐西面揖﹐當階北面揖﹐及階揖﹐升堂揖﹐當物北面揖﹐及物揖﹐由下物少退﹐誘射。﹝﹐扌及也。挾一个挾於弦也。个猶枚也。由下物而少退﹐謙也。誘猶教也﹐「夫子循循然﹐善誘人」。﹞

﹝疏﹞「司射」至「誘射」。

○注「扌及」至「誘人」。

○釋曰﹕自此至「東面」﹐論司射誘射之事。此射人誘射與《鄕射》同﹐但《鄕射》往階西取弓矢﹐此則入次取弓矢爲異。然此云「入次﹐三挾一个」﹐則已前皆挾乘矢不攺﹐《鄕射》亦然。引《論語》者﹐彼夫子教弟子學問事。司射教人射事﹐𨿽不同﹐同是教法﹐故引爲證也。

射三侯﹐將乘矢﹐始射幹﹐又射參﹐大侯再發。﹝將﹐行也。行四矢﹐象有事於四方。《詩》云「四矢反兮﹐以禦亂兮。」﹞

卒射﹐北面揖。﹝揖於當物之處﹐不南面者﹐爲不背卿。﹞

﹝疏﹞注「不南」至「背卿」。

○釋曰﹕案《鄕射》誘射﹐射卒南面揖者﹐彼尊東﹐或公或卿大夫位同不別﹐故司射不特尊之。此《大射》辧尊卑﹐尊東惟有天子命卿﹐其餘小卿及大夫皆賓西﹐故特尊之﹐不背之也。

及階揖﹐降﹐如升射之儀。遂堂西﹐攺取一个挾之。﹝攺﹐更也。不射而挾矢﹐示有事也。﹞

遂取撲之﹐以立於所設中之西南﹐東面。﹝撲﹐所以撻犯教者也。於是言立﹐著其位也。《鄕射》記曰「司射之弓矢與撲﹐倚於西階之西。」﹞

﹝疏﹞注「撲所」至「之西」。

○釋曰﹕云「於是言立﹐著其位」者﹐案《鄕射》司射先立所設中之西南﹐三耦從之﹐立於西南﹐司射卻就之﹐三挾一个﹐乃誘射。此則誘射卒﹐乃始來就位者﹐由此有次﹐就次取弓矢﹐射訖﹐無事乃於此立﹐故云於是言立﹐著其位也。引《鄕射》記者﹐此不言司射倚弓矢之處﹐引之﹐證此與彼記文同也。

司馬師命負侯者﹕「執旌以負侯。」﹝司馬師﹐正之佐也。欲令射者見侯與旌﹐深志於侯中也。負侯﹐獲者也。天子﹐服不氏下士一人﹐徒四人﹐掌以旌居乏待獲。析羽爲旌。﹞

﹝疏﹞「司馬」至「負侯」。

○注「司馬」至「爲旌」。

○釋曰﹕自此盡「而俟」﹐論司馬師命服不負侯之事也。引「天子服不氏﹐下士一人﹐徒四人」者﹐欲見諸侯亦三侯﹐亦使服不氏與徒爲獲者也。云「析羽爲旌」﹐《周禮司常》文。

負侯者皆侯﹐執旌負侯而俟。司射次﹐作上耦射。﹝作﹐使也。﹞

司射反位。

﹝疏﹞「司射反位」。

○釋曰﹕此不言先反位者﹐爲三耦始出次﹐未有次前位﹐無所先﹐故不言先也。

上耦出次﹐西面揖進。上射在左﹐並行﹐當階北面揖﹐及階揖。上射先升三等﹐下射從之﹐中等。﹝上射在左﹐便射位也。中猶也。﹞

﹝疏﹞注「上射」至「也」。

○釋曰﹕云「上射在左﹐便射位也」者﹐《鄕射》亦云上射在左﹐不云便射位者﹐彼東面位﹐上射在北﹐故在左不取便射位之義。此次北西面位﹐亦上射在北﹐居右﹐故上射須在左﹐以其發位並行﹐及升北面就物位皆言居左﹐履物南面﹐上射乃在右﹐故云上射在左便射位也。

上射升堂﹐少左。下射升﹐上射揖﹐並行。﹝並﹐亻並也﹐亻並東行。﹞

皆當其物北面揖﹐及物揖。皆左足履物﹐還視侯中﹐合足而俟。﹝視侯中﹐各視其侯之中。大夫耦則視參中﹐參中十四尺。士耦則視幹中﹐幹中十尺。﹞

﹝疏﹞注「視侯」至「十尺」。

○釋曰﹕弓二寸﹐以爲侯中。參侯七十弓﹐故侯中十四尺﹔幹侯五十弓﹐故侯中十尺。

司馬政次﹐袒﹑決﹑遂﹐執弓﹐右挾之﹐出﹐升自西階﹐下物﹐立於物﹐左執付﹐右執簫﹐南揚弓﹐命去侯。﹝司馬正﹐政官之屬。簫﹐弓末。揚弓者﹐執下末。揚猶舉也。下物﹐由上射後東過也。命去侯者﹐將射當獲也。《鄕射禮》曰「西南面﹐立於物。」﹞

﹝疏﹞「司馬」至「去侯」。

○注「司馬」至「物」。

○釋曰﹕云「司馬正政官之屬」者﹐非大司馬﹐大司馬之下屬大司馬﹐故云司馬屬。案天子有大司馬卿一人﹐小司馬中大夫二人。此𨿽諸侯禮﹐亦應有小司馬﹐號爲司馬正也。知「下物由上射後東過也」者﹐案《鄕射》司馬命去侯時﹐由上射後過至下射西﹐西南面揚弓﹐命去侯﹐故引《鄕射》證此亦在物西南面也。

負侯皆許諾﹐以宮趨﹐直西﹐及乏南﹐又諾以商﹐至乏﹐聲止。﹝宮爲君﹐商爲臣﹐其聲和相生也。《鄕射禮》曰「獲者執旌許諾。」古文聲爲磬。﹞

﹝疏﹞「負侯」至「聲止」。

○注「宮爲」至「爲磬」。

○釋曰﹕云「宮爲君﹐商爲臣」﹐《樂記》文。云「聲和相生」者﹐宮生徵﹐徵生商﹐而云相生者﹐𨿽隔徵亦是相生之義也。云「聲和」者﹐宮數八十一﹐商數七十二﹐彈宮則商應﹐故云聲和也。引《鄕射》者﹐彼臣禮﹐下云「諾聲不絕」﹐不言宮商﹐引之﹐證與此不同之意。

授獲者﹐退立於西方。獲者興﹐共而俟。﹝大侯﹐服不氏負侯﹐徒一人居乏﹐相代而獲。參侯﹑幹侯﹐徒負侯居乏﹐不相代。《鄕射禮》曰「獲者執旌許諾﹐聲不絕﹐以至於乏﹐坐東面偃旌﹐興而俟。」古文獲皆作護﹐非也。﹞

﹝疏﹞「授獲」至「而俟」。

○注「大侯」至「非也」。

○釋曰﹕云「大侯﹐服不氏負侯﹐徒一人居乏﹐相代而獲」者﹐上注引《周禮》服不氏下士一人﹐徒四人﹐是以鄭分之於三侯之上﹐大侯尊﹐故使服不氏與一徒居乏﹐自余徒三人分之於二侯﹐徒以少一人﹐不得相代也。引《鄕射》者﹐此文不具﹐宜與彼同。

司馬正出於下射之南﹐還其後﹐降自西階﹐遂次﹐釋弓﹐說決﹑拾﹐襲﹐反位。﹝拾﹐遂也。《鄕射禮》曰﹕司馬「反位﹐立於司射之南」。﹞

﹝疏﹞「司馬」至「反位」。

○注「拾遂」至「之南」。

○釋曰﹕引《鄕射》者﹐於此司馬不言位﹐宜與《鄕射》同﹐故引爲證。

司射進﹐與司馬正交於階前﹐相左﹐由堂下﹐西階之東﹐北面視上射。命曰「毋射獲﹐毋獵獲。」上射揖。司射退﹐反位。﹝射獲﹐矢中乏也。從旁爲獵。﹞乃射。上射旣發﹐挾矢﹐而後下射射﹐拾發以將乘矢。﹝拾﹐更也。將﹐行也。﹞獲者坐而獲。﹝坐言獲也。﹞舉旌以宮﹐偃旌以商。﹝再言獲也。﹞

獲而未釋獲。﹝但言獲﹐未釋。古文釋爲捨。﹞

﹝疏﹞「獲而未釋獲」。

○注「但言」至「爲捨」。

○釋曰﹕云「但言獲﹐爲釋」者﹐鄭注《鄕射》云「但大言獲。」此注不言大﹐省文也。

卒射﹐右挾之﹐北面揖﹐揖如升射。﹝右挾之﹐右手挾弦。﹞

上射降三等﹐下射少右﹐從之﹐中等﹐並行。上射於左﹐與升射者相左交於階前﹐相揖。次﹐釋弓﹐說決﹑拾﹑襲﹐反位。﹝上射於左﹐由下射階上少右﹐乃降待之。言襲者﹐凡射皆袒。﹞

﹝疏﹞「上射」至「反位」。

○注「上射」至「皆袒」。

○釋曰﹕云「上射降三等」者﹐諸侯階有七等﹐言三等者﹐欲明下射中等﹐是降一等之上下﹐下射過向西畔由右﹐故上射至地待之﹐乃得二人並行﹐上射於左也。云「與升射者相左交於階前」者﹐降射者仍南行﹐故得階前交往來也。云「上射於左﹐由下射階上少右﹐乃降待之」者﹐此鄭解在階下﹐而上射得在左之意﹐由下射階上少右﹐向西畔乃降﹐上射於地待之﹐故並行時得上射在左也。云「凡射皆袒」者﹐案《鄕射》「命三耦﹐各與其耦讓取弓矢﹐拾」﹐三耦取弓遂至卒射﹐云「脫決﹑拾﹐襲而俟於堂西﹐南面」。此則前遂命三耦取弓矢於次﹐不言袒﹐至此亦言襲﹐故須言凡射皆袒﹐決在此不見袒﹐亦袒可知也。

三耦卒射﹐亦如之。司射去撲﹐倚於階西﹐阼階下﹐北面告於公﹐曰「三耦卒射。」反﹐撲﹐反位。

﹝疏﹞「三耦」至「反位」。

○釋曰﹕云「司射去撲﹐倚於西階西﹐阼階下﹐北面告於公」者﹐案《鄕射》﹕「司射去撲﹐倚於西階之西﹐升堂﹐北面告於賓曰﹕三耦卒射。」注云「去撲乃升﹐不敢佩刑器卽尊者之側。」此不升堂而在阼階下而亦去撲者﹐尊公故也。

司馬正袒﹑決﹑遂﹐執弓﹐右挾之﹐出﹐與司射交於階前﹐相左。﹝出﹐出於次也。袒時亦次。﹞

﹝疏﹞「司馬」至「相左」。

○注「出出」至「次」。

○釋曰﹕自此至「興反位」﹐論取矢設。云「出於次也﹐袒時亦次」者﹐以此而言﹐則袒時入次﹐今更出次。知不在位上袒而入次取弓者﹐凡袒﹑襲皆隱處。《鄕射》無次﹐司馬堂西袒﹐執弓矢﹐不在位。此《大射》有次﹐明入次袒﹐不在位可知。

升自西階﹐自右物之後﹐立於物﹐西南面﹐揖弓﹐命取矢。﹝揖﹐推之。﹞負侯許諾﹐如初去侯﹐皆執旌以負其侯而俟。﹝俟小臣取矢﹐以旌指教之。﹞

司馬正降自西階﹐北面命設。﹝此出於下射之南﹐還其後而降之。﹞

﹝疏﹞注「此出」至「降之」。

○釋曰「此出於下射之南﹐還其後而降之」者﹐《鄕射》文。此亦然﹐故引爲證也。

小臣師設。司馬正東面以弓爲畢。﹝畢﹐所以教助執事者。《鄕射》記曰「乃設於中庭﹐南當洗﹐東肆。」﹞

﹝疏﹞「小臣」至「爲畢」。

○注「畢所」至「東肆」。

○釋曰﹕云「畢﹐所以教助執事」者﹐以畢是助載鼎實之物﹐故司馬執弓爲畢以指授﹐若《周禮》執殳以爲鞭度。然引《鄕射禮》文者﹐證經設﹐故亦當洗。

旣設﹐司馬正次﹐釋弓﹐說決﹑拾﹐襲﹐反位。小臣坐委矢於﹐北括﹐司馬師坐乘之﹐﹝乘﹐四四數之。﹞卒。若矢不備﹐則司馬正又袒執弓﹐升﹐命取矢如初﹐曰「取矢不索。」乃復求矢﹐加於。卒﹐司馬正進坐﹐左右撫之﹐興﹐反位。﹝左右撫﹐分上下射﹐此坐皆北面。﹞

司射西階西﹐倚撲﹐升自西階﹐東面請射於公。﹝倚朴者﹐將卽君前﹐不敢佩刑器也。升堂者﹐欲諸公卿大夫辯聞也。﹞

﹝疏﹞「司射」至「於公」。

○注「倚撲」至「聞之」。

○釋曰﹕自此盡「未降」﹐請君行第二番射﹐並命謂之爲。云「倚撲者﹐將卽君﹐前不敢佩刑器也」者﹐上以去撲告君不注﹐至此乃注者﹐彼告在阼階下﹐遠君﹐故不注。至此升堂乃注﹐義與彼同也。上不升者﹐以告以三耦射﹐射卒事緩﹐故在下。此告欲諸公卿大夫徧聞也﹐故升﹐但升者是其正﹐故《鄕射》升堂﹐《大射》告公﹐故前在堂下﹐此升者﹐欲公卿聞之故也。

公許。遂西階上﹐命賓禦於公﹐諸公﹑卿則以耦告於上﹐大夫則降﹐卽位而後告。﹝告諸公卿於堂上﹐尊之也。﹞

司射自西階上北面告於大夫﹐曰「請降。」司射先降﹐撲﹐反位。大夫從之降﹐次﹐立於三耦之南﹐西面﹐北上。﹝次﹐由次前而北﹐西面立。﹞

﹝疏﹞「司射」至「北上」。

○注「次」至「面立」。

○釋曰﹕云「告於大夫曰請降」者﹐以諸公卿在上﹐故請大夫降。《鄕射》降告「主人與賓爲耦﹐遂告於大夫」﹐又曰「賓主人與大夫皆未降。」注云「言未降者﹐見其志在射。」大夫未降者﹐彼臣禮﹐主人與賓皆卑﹐故大夫未降﹐與此異也。云「次﹐由次前而北﹐西面立」者﹐上云司射等次﹐謂入次中﹐此次者﹐大夫降自西階﹐東行次﹐所過向堂東﹐西面立﹐因過次爲次﹐非入次也。

司射東面於大夫之西比耦。大夫與大夫﹐命上射曰「某禦於子。」命下射曰「子與某子射。」卒﹐遂比眾耦。﹝眾耦﹐士也。﹞

眾耦立於大夫之南﹐西面北上。若有士與大夫爲耦﹐則以大夫之耦爲上。﹝爲上﹐居羣士之上。﹞

﹝疏﹞「司射」至「爲上」。

○注「爲上」至「之上」。

○釋曰﹕云「爲上﹐居羣士之上」者﹐若是士與大夫之尊者爲耦﹐故居羣士之上也。鄭云羣士之上者﹐旣爲上射﹐恐在大夫之上﹐故云羣士之上。是以下注云「士𨿽爲上射﹐其辭猶尊大夫也。」若然﹐國皆有三卿五大夫﹐三耦六人而已﹐而云使士爲耦者﹐卿大夫或有故﹐或出使﹐容其不足﹐使士備耦之法也。

命大夫之耦曰「子與某子射。」告於大夫曰「某禦於子。」﹝士𨿽爲上射﹐其辭猶尊大夫。﹞

命眾耦﹐如命三耦之辭。諸公﹑卿皆未降。﹝言未降者﹐見其志在射。﹞

﹝疏﹞注「言未」至「在射」。

○釋曰﹕言「未」者﹐後當降﹐故云未也。若終六射不得言未﹐是以《鄕射》記云「眾賓不與射者不降」﹐注﹕「不以無事亂有事。」是不射不得云未也。

遂命三耦各與其耦拾取矢﹐皆袒﹑決﹑遂﹐執弓﹐右挾之。﹝此命入次之事也。司射旣命而反位﹐不言之者﹐上射出﹐當作取矢﹐事未訖。﹞

﹝疏﹞「遂命」至「挾之」。

○注「此命」至「未訖」。

○釋曰﹕自此盡「襲反位」﹐論命拾取矢之事。鄭知此是「命入次之事」者﹐上來未有三耦入次袒﹑決﹑遂之事﹐又下文乃云「一耦出」﹐明此是命入次之事。若然﹐「司射命訖當反位﹐不言」者﹐以其三耦入次﹐出乃當作取矢﹐待作取矢﹐卽是事未訖﹐故不言反位也。仍未知令入次之後﹐未出之﹐且在西方位﹐且在階下位。三者𨿽無文﹐以事緩急言之﹐三耦入次﹐出則作之﹐宜在階下位﹐於義可也。又《鄕射》云「司射反位」者﹐司射反位﹐則有三耦位﹐得言反位。此曰射位在西方﹐去次遠﹐又曰射位若階下﹐去次亦遠﹐不得言反﹐故不言也。

一耦出﹐西面揖﹐當北面揖﹐及揖。﹝三耦同入次﹐其出也﹐一上射出﹐西面立﹐司射作之﹐乃揖行也。當﹐正南之東西。﹞上射東面﹐下射西面。上射揖進﹐坐橫弓﹐手自弓下取一个﹐兼諸付﹐興﹐順羽﹐且左還﹐毋周﹐反面揖。﹝橫弓者﹐南踣弓也。手自弓下取矢者﹐以左手在弓表﹐右手從裏取之﹐便也。兼﹐並也。並矢於付﹐當順羽﹐旣又當執弦。順羽者﹐手放而下﹐備不整理也。左還﹐反其位。毋周﹐右還而反東面也。君在阼﹐還周則下射將背之。古文且爲阻。﹞

﹝疏﹞「上射」至「面揖」。

○注「橫弓」至「爲阻」。

○釋曰﹕云「左還﹐反其位。毋周﹐右還而反東面也」者﹐毋周者﹐左還行至位﹐卽位右還而反東面﹐是還不周也。云「君在阼﹐還周則下射將背之」者﹐上射左還﹐已還背君﹐而據下射而言者﹐上射去君遠﹐故據下射而言。以其下射若右還周﹐爲背君﹐若左還﹐向東覆﹐卽右還西面﹐是不背君﹐周卽背故也。

下射進﹐坐橫弓﹐覆手自弓上取一个﹐兼諸付﹐興﹐順羽﹐且左還﹐毋周﹐反面揖。﹝橫弓﹐亦南踣弓也。人東西鄕﹐以南北爲橫。覆手自弓上取矢﹐以左手在弓裏﹐右手從表取之﹐便也。﹞

﹝疏﹞「下射」至「面揖」。

○注「橫弓」至「便也」。

○釋曰﹕云「橫弓﹐亦南踣弓也」者﹐謂南踣弓以左手仰執弓裏﹐以覆右手﹐於弓表向下取矢﹐亦便也。上射﹑下射俱南踣弓者﹐取背君向南爲順故也。

旣拾取矢﹐困之。﹝困﹐齊等之也。古文困作魁。﹞

兼挾乘矢﹐皆內還﹐南面揖。﹝內還者﹐上射左﹐下射右﹐不皆右還﹐亦以君在阼﹐嫌下射﹐故左還而背之也。上以陽爲內﹐下以陰爲內﹐因其宜可也。﹞

﹝疏﹞「兼挾」至「面揖」。

○注「內還」至「可也」。

○釋曰﹕云「不皆右還﹐亦以君在阼﹐嫌下射﹐故左還而背之」者﹐若上下俱向內﹐是相向爲順。若上射左還﹐是不故背君。若下射右還背君﹐少亦左還﹐初時面向君﹐轉身南向背君多﹐似故背君﹐故不左還也。云「上以陽爲內﹐下以陰爲內﹐因其宜可也」者﹐上射東面左還時﹐以左手還﹐取東相陽方爲內﹐下射西面右還時﹐以右手還﹐取西相陰方爲內﹐隨其陰陽得左右相向﹐是因其宜也。

南﹐皆左還﹐北面揖﹐三挾一个。﹝南﹐鄕當之位也。﹞

揖﹐以耦左還﹐上射於左。﹝以猶與也。言以者﹐耦之事成於此﹐意相人耦也。上射轉居左﹐便其反位也。上射少北﹐乃東面。﹞

﹝疏﹞「揖以」至「於左」。

○注「以猶」至「東面」。

○釋曰﹕云「言以者﹐耦之事成於此﹐意相人耦也」者﹐揖不須言以﹐今云「以者」﹐必有義意﹐故鄭云言以者耦之事成於此﹐謂成於此拾取矢﹐以其取矢後﹐一番了更無事﹐故云成於此﹐人意相存耦也。云「上射轉居左﹐便其反位也」者﹐位在次北西面﹐是以上射居左﹐至次北右還西面﹐便也。云「上射少北﹐乃東面」﹐知不少南者﹐以其次在東南﹐北面揖時﹐已在次西面﹐故知上射少北﹐乃東面﹐得東當次也。

退者與進者相左﹐相揖。退﹐釋弓矢於次﹐說決﹑拾﹑襲﹐反位。二耦拾取矢﹐亦如之。後者遂取誘射之矢﹐兼乘矢而取之﹐以授有司於次中。皆襲﹐反位。﹝有司納射器﹐因畱﹐主授受之。﹞

司射作射如初。一耦揖﹑升如初。司馬命去侯﹐負侯許諾如初。司馬降﹐釋弓﹐反位。司射猶挾一个﹐去撲﹐與司馬交於階前﹐阼階下﹐北面請釋獲於公。﹝猶﹐守故之辭﹐於此言之者﹐司射旣誘射﹐恆執弓挾矢以掌射事﹐備尙未知﹐當教之也。今三耦卒射﹐眾足以知之矣﹐猶挾之者﹐君子不必也。﹞公許。反﹐撲﹐遂命釋獲者設中﹐以弓爲畢﹐北面。﹝北面立於所設中之南﹐當視之也。《鄕射禮》曰「設中﹐南當﹐西當西序。」﹞

大史釋獲。小臣師執中﹐先首﹐坐設之﹐東面﹐退。大史實八於中﹐橫委其餘於中西﹐興﹐共而俟。﹝先猶前也。命大史而小臣師設之﹐國君官多也。小臣師退﹐反東堂下位。《鄕射禮》曰「橫委其餘於中西﹐南末。」﹞

﹝疏﹞「大史」至「而俟」。

○注「先猶」至「南末」。

○釋曰﹕此不見執之人﹐案《鄕射》命釋獲者﹐「釋獲者執鹿中﹐一人執以從之」。彼臣禮﹐官少﹐釋獲者自執中設之﹐尙使人執﹐況國君官臣多﹐大史不自執中﹐豈得自執﹐明亦使人執之。云「小臣師退﹐反東堂下位」者﹐其位已見篇首也。引《鄕射》者﹐證以南末爲順也。

司射西面命曰「中離維綱﹐揚觸﹐困復﹐公則釋獲﹐眾則不與。」﹝離猶過也﹐獵也。侯有上下綱﹐其邪制躬舌之角者爲維。或曰維當爲絹。絹﹐綱耳。揚觸者﹐謂矢中他物﹐揚而觸侯也。困復﹐謂矢至侯﹐不著而還。復﹐復反也。公則釋獲﹐優君也。正當中鵠而著。古文困作魁。﹞

﹝疏﹞「司射」至「不與」。

○注「離猶」至「作魁」。

○釋曰﹕中謂中侯﹐注不言可知。云「離猶過也﹐獵也」者﹐謂矢過獵﹐因著維與綱二者。云「侯有上下綱﹐其邪制躬舌之角者爲維」者﹐案《梓人》云「上綱與下綱出舌尋﹐糸員寸焉。」注﹕「綱所以系侯於植者也。上下皆出舌一尋者﹐亦人張手之節也。鄭司農云﹕糸員﹐籠綱者﹐維持侯者。」若然﹐則綱與維皆用繩爲之﹐又以布爲糸員﹐籠綱﹐然後以上个﹑下个邊綴著糸員﹐兩頭以綱系著﹐植維者於上个﹑下个﹐上下躬兩頭皆有角﹐又以小繩綴角系著植﹐故矢或離綱﹐或離維也。云「或曰維當爲絹﹐絹﹐綱耳」者﹐鄭更爲一解﹐絹則維也﹐云絹綱耳者﹐以絹爲綱耳﹐離著絹也。云「眾當中鵠」者﹐大射鵠﹐則《梓人》云「張皮侯而棲鵠」是也。

惟公所中﹐中三侯皆獲。」﹝值中一侯則釋獲。﹞

﹝疏﹞「惟公」至「皆獲」。

○注「值中」至「釋獲」。

○釋曰﹕云「中三侯皆釋獲」﹐則離維綱及揚觸困復亦釋之﹐不言者﹐以中爲主也。

釋獲者命小史﹐小史命獲者。﹝傳告服不﹐使知此司射所命。﹞

﹝疏﹞注「傳告」至「所命」。

○釋曰﹕據在大侯而言告服不﹐則參侯﹑幹侯告可知﹐舉遠見近。

司射遂進﹐由堂下北面視上射﹐命曰「不貫不釋。」上射揖。司射退﹐反位。﹝貫猶中也。射不中鵠﹐不釋。古文貫作關。﹞

﹝疏﹞「司射」至「反位」。

○注「貫猶」至「作關」。

○釋曰﹕案上文離維綱﹐公則釋獲言之﹐則此云不中不釋者﹐據除君而言也。

釋獲者坐取中之八﹐攺實八﹐興﹐執而俟。﹝執所取。﹞乃射。若中﹐則釋獲者每一个釋一﹐上射於右﹐下射於左。若有餘﹐則反委之。﹝委余﹐禮貴異。﹞又取中之八﹐攺實八於中﹐興﹐執而俟。

●卷十八大射第七

三耦卒射。賓降﹐取弓矢於堂西。﹝不敢與君並俟告。取之以升﹐俟君事畢。﹞

﹝疏﹞「三耦」至「堂西」。

○注「不敢」至「事畢」。

○釋曰﹕自此盡「其而俟」﹐論第二番射三耦訖﹐次公卿大夫之事。但此賓先降﹐取弓矢卽升堂者﹐以其「不敢與君並待告」﹐故下云司射告射於公﹐小射正取公之決﹑拾﹐並授弓拂弓﹐是君得告﹐乃取弓矢﹐是不敢與君並俟告也。云「取之以升﹐俟君事畢」者﹐案下文云「公將射﹐則賓降堂西﹐袒﹑決﹑遂﹐執弓﹐三挾一个﹐升自西階」﹐是君事畢。君事畢﹐賓降﹐袒﹑決﹑遂﹐乃更升。若然﹐賓於此不卽袒﹑決﹑遂者﹐去射時遠﹐故不可卽袒也。

諸公﹑卿則次﹐繼三耦以南。﹝言繼三耦﹐明在大夫北。﹞

﹝疏﹞「諸公」至「以南」。

○注「言繼」至「夫北」。

○釋曰﹕言「次」者﹐但射位在堂東﹐次在洗東南﹐今諸公卿東南次前﹐北至三耦之南﹐以次西面立。云「繼三耦﹐明在大夫北」者﹐以其三耦在北﹐大夫在南﹐而言繼三耦﹐明在大夫之北也。

公將射﹐則司馬師命負侯﹐皆執其旌以負其侯而俟。﹝君尊﹐若始焉。﹞

﹝疏﹞「公將」至「而俟」。

○注「君尊若始焉」。

○釋曰﹕云「君尊﹐若始焉」者﹐案上始時﹐司馬命負侯﹐三耦將射﹐司馬命去侯。今三耦卒射﹐君將射﹐司馬使更命負侯﹐是君尊若始焉。

司馬師反位。隸僕人埽侯道。﹝新之。﹞司射去撲﹐阼階下﹐告射於公﹐公許。西階東﹐告於賓。﹝告當射也。今文曰阼階下﹐無。﹞

遂撲﹐反位。小射正一人﹐取公之決﹑拾於東坫上。一小射正授弓﹑拂弓﹐皆以俟於東堂。﹝授弓﹐當授大射正。拂弓﹐去塵。﹞

﹝疏﹞「小射」至「東堂」。

○注「授弓」至「去塵」。

○釋曰﹕據此經上下﹐或云「大射正」﹐或云「司射」﹐或云「小射正」﹐不同者﹐今行射禮﹐大射正一人﹐爲上﹐司射次之﹐或云小射正。若然﹐大射正與司射各一人﹐據其行事﹐小射正不止一人而已。此云「小射正一人﹐取公之決﹑拾於東坫上」﹐下云「小射正奉決拾以笥」﹐與此一人。此又云「小射正授弓」﹐與取決﹑拾別﹐則小射正二人也。云「授弓﹐當授大射正」者﹐下云「大射正執弓」﹐以袂以授公﹐明此小射正授弓者﹐當授大射正也。

公將射﹐則賓降﹐堂西﹐袒﹑決﹑遂﹐執弓﹐三挾一个﹐升自西階﹐先待於物北﹐一﹐東面立。﹝不敢與君並。﹐矢。東面立﹐鄕君也。﹞

﹝疏﹞「公將」至「面立」。

○注「不敢」至「君也」。

○釋曰﹕云「公將射﹐則賓降」者﹐案前文賓降堂西取弓矢﹐無賓升堂之文﹐但文不具﹐其實卽升矣﹐是以此文云賓降。云「﹐矢」者﹐案《周禮矢人》矢長三尺﹐則此賓立於物北三尺矣。

司馬升﹐命去侯如初﹐還右﹐乃降﹐釋弓﹐反位。﹝還右﹐還君之右也﹐猶出下射之南﹐還其後也。今文曰右還。﹞

﹝疏﹞注「還右」至「右還」。

○釋曰﹕云「還右﹐還君之右也」者﹐君爲下射﹐賓爲上射﹐司馬在君之西南﹐揚弓命去侯訖﹐還君之右東而南﹐西向﹐降自西階。「猶出下射之南﹐還其後也」者﹐由如上文初將射時﹐司馬立於物﹐南揚弓﹐命去侯訖﹐出於下射之南﹐還其後﹐降自西階﹐前後是同﹐故取彼解此。云「今文曰右還」﹐不從右還者﹐若右還﹐則右還於上射﹐不得還君﹐故不從也。

公就物﹐小射正奉決﹑拾以笥﹐大射正執弓﹐皆以從於物。﹝笥﹐萑葦器。大射正捨司正﹐親其職。﹞

﹝疏﹞「公就」至「於物」。

○注「笥萑」至「其職」。

○釋曰﹕前解大射正與司射別人﹐案此注大射正捨司正親其職﹐則大射正與司正爲一人。又案上文司射請立司正﹐遂立司射爲司正﹐則司射又與大射正爲一人﹐與上解似相違者﹐以大射正與射人俱掌射事﹐相當﹐則大射正與司射別。若通而言之﹐射人不對大射正﹐射人亦名大射正﹐故此以射人爲大射正也。

小射正坐奠笥於物南﹐遂拂以巾﹐取決﹐興﹐贊設決﹐朱極三。﹝極猶放也﹐所以韜指﹐利放弦也。以朱韋爲之。三者﹐食指﹑將指﹑無名指。無極﹐放弦契於此指﹐多則痛。小指短﹐不用。﹞

小臣正贊袒﹐公袒朱襦﹐卒袒。小臣正退俟於東堂﹐小射正又坐取拾﹐興。贊設拾﹐以笥退奠於坫上﹐復位。﹝旣袒乃設拾。拾﹐當以襦上。﹞

﹝疏﹞注「旣袒」至「襦上」。

○釋曰﹕案上文設決訖﹐乃云「公袒朱襦」﹐始云「小臣正贊設拾」﹐拾當拾斂膚體﹐宜在朱襦之上。故鄭云「旣袒乃設拾﹐拾當以襦上」。《鄕射》云「袒決遂」﹐以其無襦﹐故遂與決得俱時設。若大夫對士射﹐袒襦﹐設遂亦當在袒後。

大射正執弓﹐以袂順左右隈﹐上再下壹﹐左執付﹐右執簫﹐以授公。公親揉之。﹝順﹐放之也。隈﹐弓淵也。揉﹐宛之﹐觀其安危也。今文順爲循﹐古文揉爲紐。﹞

﹝疏﹞「大射」至「揉之」。

○注「順放」至「爲紐」。

○釋曰﹕云「順﹐放之也」者﹐以袂向下﹐於弓隈順放之。云「觀其安危也」者﹐案《考工記弓人》云「其弓安﹐其弓危」者﹐以弓弱者爲危﹐其弓彊者爲安﹐則此云觀安危者﹐謂試弓之彊弱。

小臣師以巾內拂矢而授矢於公﹐稍屬。﹝內拂﹐恐塵及君也。稍屬﹐不矢。﹞大射正立於公後﹐以矢行告於公。﹝若不中﹐使君當知而攺其度。﹞下曰畱﹐上曰揚﹐左右曰方。﹝畱﹐不至也。揚﹐過去也。方﹐出旁也。﹞

公旣發﹐大射正受弓而俟﹐拾發以將乘矢。﹝公﹐下射也﹐而先發﹐不畱尊也。﹞

﹝疏﹞「公旣」至「乘矢」。

○注「公下」至「尊也」。

○釋曰﹕案上三耦射者﹐上射射訖﹐乃次下射。此公爲下射﹐當後射﹐今君射前於賓﹐故鄭云「先發不畱尊也」。

公卒射﹐小臣師以巾退﹐反位。大射正受弓。﹝受弓以授有司於東堂。﹞

小射正以笥受決﹑拾﹐退奠於坫上﹐復位。大射正退﹐反司正之位。小臣正贊襲。公還而後賓降﹐釋弓於堂西﹐反位於階西﹐東面。﹝階西東面﹐賓降位。﹞

﹝疏﹞注「階西」至「降位」。

○釋曰﹕案上文賓受獻訖﹐降立於階西東面﹐此云「反位於階西﹐東面」﹐故云反位也。

公卽席﹐司正以命升賓。賓升復筵﹐

﹝疏﹞「公卽」至「復筵」。

○釋曰﹕此公與賓復升卽位者﹐公卿以下當繼射﹐公與賓當觀之﹐故升就位也。

而後卿大夫繼射。

諸公卿取弓矢於次中﹐袒﹑決﹑遂﹐執弓﹐三挾一个﹐出﹐西面揖﹐揖如三耦﹐升射。卒射﹐降如三耦。次﹐釋弓﹐說決﹑拾﹐襲﹐反位。眾皆繼射﹐釋獲皆如初。﹝諸公卿言取弓矢﹐眾言釋獲﹐互言也。﹞卒射﹐釋獲者遂以所執余獲阼階下﹐北面告於公﹐曰「左右卒射。」﹝司射不告者﹐釋獲者於是有事﹐宜終之也。余獲﹐余也。無餘則無所執。古文曰余。﹞反位﹐坐委余獲於中西﹐興﹐共而俟。

司馬袒執弓﹐升﹐命取矢如初。負侯許諾﹐以旌負侯如初。司馬降﹐釋弓如初。小臣委矢於﹐如初。﹝司馬﹐司馬正﹐於是司馬師亦坐乘矢。﹞

﹝疏﹞「司馬」至「如初」。

○釋曰﹕自此盡「就席」﹐論射訖﹐取矢委於之事。

○注「司馬」至「乘矢」。

○釋曰﹕知「司馬﹐是司馬正﹐司馬師亦坐乘矢」者﹐此經皆言「如初」﹐案上番射﹐司馬正與司馬師乘矢﹐故知也。

賓﹑諸公﹑卿﹑大夫之矢皆異束之以茅。卒﹐正坐﹐左右撫之﹐進束﹐反位。﹝異束大夫矢﹐尊殊之也。正﹐司馬正也。進﹐前也。又言束﹐整結之﹐示親也。﹞

﹝疏﹞注「異束」至「殊之也」。

○釋曰﹕公卿皆異束﹐但言大夫者﹐公卿自相對﹐其矢俱束之﹐及其脫之﹐亦拾取。但三耦之內﹐大夫以士耦之﹐士矢不束﹐大夫束之﹐故曰尊殊之。下注云「不言君矢﹐小臣以授矢人於東堂下可知。」知者﹐以其小臣取矢﹐明取之以授矢人。

賓之矢﹐則以授矢人於西堂下。﹝是言矢人﹐則納射器之有司﹐各以其器名官職。不言君矢﹐小臣以授矢人於東堂下可知。﹞

司馬釋弓﹐反位﹐而後卿﹑大夫升就席。﹝此言其升﹐前小臣委矢於。﹞

﹝疏﹞注「此言」至「於」。

○釋曰﹕云「此言其升﹐前小臣委矢於」者﹐案上文司馬降﹐釋弓如初﹐在小臣委矢之上﹐其司馬降釋弓之時﹐卿大夫卽升就席。委矢當依司馬命取矢之下﹐不失其次﹐故不卽見卿大夫升事﹐是以於此特言「司馬降釋弓」﹐與卿大夫升爲節耳﹐故鄭亦言其次第也。

司射階西﹐釋弓﹐去撲﹐襲﹐進由中東﹐立於中南﹐北面視。﹝釋弓去撲﹐射事已也。﹞

﹝疏﹞「司射」至「去撲」。

○釋曰﹕自此盡「共而俟」﹐論數之事。直言「去撲」﹐不言去矢﹐矢亦去之﹐是以下文司射執弓﹐挾一个﹐撲。明此時去矢﹐後更挾之。

釋獲者東面於中西坐﹐先數右獲。﹝固東面矣﹐復言之者﹐少南就右獲。﹞二爲純。﹝純猶全也﹐耦陰陽也。﹞一純以取﹐實於左手。十純則縮而委之。﹝縮﹐從也。於數者東西爲從。古文縮皆作蹙。﹞每委異之。﹝易校數。﹞有餘純﹐則橫諸下。﹝又異之也﹐自近爲下。﹞一爲奇﹐奇則又縮諸純下。﹝又從之。﹞興﹐自前左﹐﹝從中前北也﹐更端﹐故起。﹞東面坐。﹝少北於故。﹞坐﹐兼斂﹐實於左手﹐一純以委﹐十則異之。﹝變於右也。﹞其餘如右獲。﹝謂所縮所橫者。﹞司射復位﹐釋獲者遂進取賢獲執之﹐由阼階下北面告於公。﹝賢獲﹐勝黨之也。執之者﹐齊而取其餘。﹞若右勝﹐則曰「右賢於左。」若左勝﹐則曰「左賢於右。」以純數告。若有奇者﹐亦曰奇。﹝告曰﹕某賢於某若干純﹑若干奇。﹞若左右鈞﹐則左右各執一以告﹐曰「左右鈞。」還復位﹐坐﹐兼斂﹐實八於中﹐委其餘於中西﹐興﹐共而俟。

司射命設丰。﹝當飲不勝者射爵。﹞

﹝疏﹞「司射命設丰」。

○釋曰﹕自此盡「徹丰與觶」﹐論二番射訖﹐行射爵之事。

司宮士奉丰﹐由西階升﹐北面坐設於西楹西﹐降復位。勝者之弟子洗觶﹐升酌散﹐南面坐奠於丰上﹐降反位。﹝弟子﹐其少者也。不授者﹐射爵猶罰爵﹐略之。﹞

﹝疏﹞注「弟子」至「略之」。

○釋曰﹕自此以上﹐其疏見於《鄕射》﹐於此不復言。云「不授者﹐射爵猶罰爵﹐略之」者﹐案《詩》云「兕觥其﹐旨酒思柔。」注云﹕﹐陳設貌。觥﹐罰爵﹐不手授。此飲射爵亦不手授﹐故云猶罰爵也。案獻酬之爵皆手授之﹐此不手授﹐故云略之也。若然﹐士以下飲罰爵者﹐取於丰﹐大夫已上皆手授﹐尊之﹐故下注云「授爵而不奠丰﹐尊大夫也。」其三耦之內﹐𨿽大夫亦取於丰者﹐以其作三耦與眾耦同事﹐故不復殊之。

司射遂袒執弓﹐挾一个﹐撲﹐東面於三耦之西﹐命三耦及眾射者﹕「勝者皆袒﹑決﹑遂﹐執張弓。﹝執張弓﹐言能用之也。右手挾弦。﹞

不勝者皆襲﹐說決﹑拾﹐左手﹐右加弛弓於其上﹐遂以執付。」﹝固襲說決﹑拾矣﹐復言之者﹐起勝者也。不勝者執弛弓﹐言不能用之也。兩手執付﹐無所挾也。﹞

﹝疏﹞注「固襲」至「挾也」。

○釋曰﹕云「固襲說決﹑拾矣﹐復言之者﹐起勝者也」者﹐起勝者﹐射畢之時﹐降堂﹐皆就次襲說決拾矣﹐故云固襲。今復言之者﹐以其勝者更袒決遂﹐故復言。不勝﹐襲﹐說決拾﹐欲與勝者相起復發﹐故復言之也。

司射先反位。﹝居前﹐俟所命入次而來飲。﹞

三耦及眾射者皆升﹐飲射爵於西階上。﹝不勝之黨無不飲。﹞

﹝疏﹞注「不勝之黨無不飲」。

○釋曰﹕以其經云「三耦及眾射者皆升飲射爵」者﹐言升之﹐明知不勝之黨無不飲。但大射者﹐所以擇士以助祭﹐今若罰爵﹐在於不勝之黨﹐𨿽數中亦受罰。及其助祭﹐𨿽飲射爵亦得助祭。但在勝黨﹐𨿽不飲爵﹐若不數中﹐亦不得助祭。以其飲罰據一黨而言﹐取其助祭取一身之藝﹐義故不同也。

小射正作升飲射爵者﹐如作射。一耦出﹐揖如升射。及階﹐勝者先升升堂﹐少右。﹝先升﹐尊賢也。少右﹐辟飲者﹐亦因相飲之禮然。﹞

﹝疏﹞注「先升」至「禮然」。

○釋曰﹕云「亦因相飲之禮然」者﹐案《鄕飲酒》《鄕射》獻酬之禮﹐獻者在右﹐酬者在左﹐故云「亦」也。

不勝者進﹐北面坐取丰上之觶﹐興﹐少退﹐立卒觶﹐進﹐坐奠於丰下﹐興﹐揖。﹝立卒觶﹐不祭﹐不拜﹐受罰不備禮也。右手執觶﹐左手執弓。﹞

﹝疏﹞注「立卒」至「執弓」。

○釋曰﹕案《鄕飲酒》皆祭坐卒爵﹑拜旣爵﹐故此決之﹐受罰不備禮也。云「右手執觶﹐左手執弓」者﹐以其執弛弓不釋於地﹐明知未飲時兩手執弓。今受罰爵﹐右手執爵﹐爲便左手執弓可知。

不勝者先降﹐﹝後升先降﹐略之﹐不由次也。降而少右﹐復並行。﹞

﹝疏﹞「不勝者先降」。

○注「後升」至「並行」。

○釋曰﹕云「後升先降﹐略之﹐不由次也」者﹐案上文「勝者先升」﹐此文「不勝者先降」﹐故云略之不由次。云「降而少右﹐復並行」者﹐見下文「與升飲者相左」﹐明降至堂下﹐此二人少右﹐復並行﹐以其辟升者在左故也。

與升飲者相左﹐交於階前﹐相揖﹐次﹐釋弓﹐襲﹐反位。僕人師繼酌射爵﹐取觶實之﹐反奠於丰上﹐退俟於序端。﹝僕人師酌者﹐君使之代弟子也。自此以下﹐辯爲之酌。﹞

升飲者如初﹐三耦卒飲。若賓﹑諸公﹑卿﹑大夫不勝﹐則不降﹐不執弓﹐耦不升﹐﹝此耦謂士也。諸公卿或闕﹐士爲之耦者﹐不升。其諸公卿大夫相爲耦者不降席﹐重恥尊也。﹞

﹝疏﹞「若賓」至「不升」。

○注「此耦」至「尊也」。

○釋曰﹕知「此耦謂士」者﹐以大夫坐於上﹐士立於下﹐經云「耦不升」﹐故云此耦謂士也。是以鄭解其意云﹕諸公卿或闕﹐士爲之耦者不升﹐其諸公卿大夫相爲耦者不降席﹐以其大夫在堂上﹐故云「不降席」。云「重恥尊也」者﹐解士不升﹐大夫已上不降席﹐意以其卑者對飲尊者是可恥之事﹐不對飲是重恥尊者也。

僕人師洗﹐升實觶以授﹐賓﹑諸公﹑卿﹑大夫受觶於席﹐以降﹐西階上﹐北面立飲﹐卒觶﹐授執爵者﹐反就席。﹝𨿽尊亦西階上立飲﹐不可以己尊枉正罰也。授爵而不奠丰﹐尊大夫也。﹞

﹝疏﹞注「𨿽尊」至「夫也」。

○釋曰﹕云「不可以已尊枉正罰也」者﹐正罰﹐謂上文飲者在左﹐勝者在右﹐於西階之上北面﹐跪取丰上之觶飲之是也。今𨿽不取於丰﹐亦於西階北面﹐是不可以已尊枉正罰也。

若飲公﹐則侍射者降﹐洗角觶﹐升酌散﹐降拜。﹝侍射﹐賓也﹐飲君則不敢以爲罰﹐從致爵之禮也。﹞

﹝疏﹞「若飲」至「降拜」。

○注「侍射」至「禮也」。

○釋曰﹕云「侍射﹐賓也」者﹐以其賓與君對射﹐耦自相飲﹐故知侍射者賓也。云「飲君則不敢以爲罰﹐從致爵之禮也」者﹐罰爵﹐如上文罰者飲之而已﹐今則從《燕》﹐臣致爵於君之禮﹐下文所謂夾爵者是也。但此經云「角觶」﹐與上文觶皆是「三升曰觶」。觶與角連﹐故謂之角觶﹐或單言角﹐或單言觶。是以《禮記少儀》云「侍射則約矢﹐侍投則擁矢﹐勝則洗爵而請不角。」注云「角謂觥﹐罰爵也。於尊長與客﹐如獻酬之爵。」又《詩》云「我姑酌彼兕觥。」毛傳云「兕觥﹐角爵。」箋云「兕觥﹐罰爵。」是其角觶﹑兕觥皆罰爵。此角觶以兕角爲之﹐非謂「四升曰角」者也。若然﹐此角觶對下文飲君云象觶﹐故云角觶﹐謂賓酌如兕﹐自飲君﹐卽下文賓降洗象觶﹐亦從獻酬之爵﹐不敢用罰爵也。

公降一等﹐小臣正辭﹐賓升﹐再拜稽首﹐公答再拜。賓坐祭﹐卒爵﹐再拜稽首。公答再拜。賓降﹐洗象觶﹐升酌膳以致﹐下拜﹐小臣正辭﹐升﹐再拜稽首。公答再拜。公卒觶﹐賓進受觶﹐降洗散觶﹐升實散﹐下拜﹐小臣正辭﹐升﹐再拜稽首。公答再拜。﹝賓復酌自飲者﹐夾爵也。但如致爵﹐則無以異於《燕》也。夾爵﹐亦所以恥公也。所謂若飲君﹐燕則夾爵。﹞

﹝疏﹞注「賓復」至「夾爵」。

○釋曰﹕云「所謂若飲君﹐燕則夾爵」者﹐言所謂《鄕射》文。彼云「燕」者﹐則此經夾爵也。

賓坐﹐不祭﹐卒觶﹐降奠於篚﹐階西東面立。﹝不祭﹐象射爵。﹞

﹝疏﹞注「不祭象射爵」。

○釋曰﹕案上文受罰者取爵於丰﹐飲之﹐不祭。此云君爵不祭﹐是以賓飲夾爵亦不祭﹐皆與射同﹐故云「象」。

擯者以命升賓﹐賓升就席。﹝擯者﹐司正也。今文席爲筵。﹞若諸公﹑卿﹑大夫之耦不勝﹐則亦執弛弓﹐特升飲。﹝此耦亦謂士也。特猶獨也。以尊與卑爲耦﹐而又不勝﹐使之獨飲﹐若無倫匹﹐孤賤也。﹞眾皆繼飲射爵﹐如三耦。射爵辯﹐乃徹丰與觶。﹝徹﹐除也。﹞

司宮尊侯於服不之東北﹐兩獻酒﹐東面﹐南上﹐皆加勺﹐設洗於尊西北﹐篚在南﹐東肆﹐實一散於篚。﹝爲大侯獲者設尊也。言尊侯者﹐獲者之功由侯也。不於初設之者﹐不敢必君射也。君不射﹐則不獻大侯之獲者。散﹐爵名﹐容五升。﹞

﹝疏﹞「司宮」至「於篚」。

○注「爲大」至「五升」。

○釋曰﹕自此盡「侯而俟」﹐論設尊獻服不之事。云「不於初設之者﹐不敢必君射也﹐君不射﹐則不獻大侯之獲者」。若然﹐此設大侯之獲者﹐君不射則不設之﹐不豫設者﹐不敢必君射。案上張侯先設大侯﹐君射大侯﹐張之﹐必君射者。但聖人設法﹐一與一奪﹐以大射者爲祭﹐擇士所以助祭﹐人君不可不親﹐故奪其尊﹐使之必射﹐故豫張大侯。至此設大侯之尊﹐君射訖乃設之者﹐許其自優暇﹐容有不射之理﹐是以不射則不設﹐射乃設之。云「散﹐爵名﹐容五升」者﹐案《韓詩傳》云「一升曰爵﹐二升曰觚﹐三升曰觶﹐四升曰角﹐五升曰散。」是其散容五升也。

司馬正洗散﹐遂實爵﹐獻服不。﹝言服不者﹐著其官﹐尊大侯也。服不﹐司馬之屬﹐掌養猛獸而教擾之者。洗酌皆西面。﹞

﹝疏﹞「司馬」至「服不」。

○注「言服」至「西面」。

○釋曰﹕云「服不者﹐著其官﹐尊大侯也」者﹐自此已前皆以事名之﹐於此而言服不﹐著其官﹐言尊大侯故也。云「服不﹐司馬之屬」者﹐以其服不在大司馬下六十官之屬者。云「掌養猛獸而教擾之」者﹐猛獸﹐熊﹑羆之屬﹐教之使擾馴人﹐意象王者服不服諸擾﹐使歸服王者。云「洗酌皆西面」者﹐以其設尊﹑設洗皆東面﹐故知洗爵酌酒皆西面向之也。若然﹐獻旅食尊﹐後酌者爲背君﹐此西面不嫌背君﹐以其南統於侯故也。

服不侯西北三步﹐北面拜受爵。﹝近其所爲獻。﹞

﹝疏﹞「服不」至「受爵」。

○注「近其所爲獻」。

○釋曰﹕云「近其所爲獻」者﹐以其服不得獻﹐由侯所爲﹐故不近乏而近侯獻之﹐故云近其所爲獻也。

司馬正西面拜送爵﹐反位。﹝不俟卒爵﹐略賤也。此終言之﹐獻服不之徒乃反位。﹞

﹝疏﹞「司馬」至「反位」。

○注「不俟」至「反位」。

○釋曰﹕云「不俟卒爵﹐略賤也」者﹐案上文獻服不訖﹐又案下文「卒祭﹐左个之西北三步﹐東面﹐設薦俎﹐立卒爵」。若然﹐卒爵禮祭侯訖﹐今司馬反位在未祭侯之前﹐故略賤也。云「此終言之。獻服不之徒乃反位」者﹐但大侯尊﹐服不與其徒二人共在獲所獻﹐服不亦兼獻徒。此經惟見獻服不﹐不見獻其徒﹐卽云司馬反位﹐明獻徒後始反位﹐是以知反位者終言之﹐其實獻徒後乃反位﹐故下注云「司馬正皆獻之」是也。

宰夫有司薦﹐庶子設折俎。﹝宰夫有司﹐宰夫之吏也。《鄕射》記曰「獲者之俎﹐折脊﹑脇﹑肺。」﹞

﹝疏﹞「宰夫」至「折俎」。

○注「宰夫」至「脇肺」。

○釋曰﹕云「宰夫有司﹐宰夫之吏也」者﹐諸侯宰夫是士﹐而宰夫有司明是宰夫之吏﹐府史也。引《鄕射》記者﹐此俎實無文﹐故引之爲證。

卒錯﹐獲者右个﹐薦俎從之。﹝不言服不﹐言獲者﹐國君大侯﹐服不負侯。其徒居乏待獲﹐變其文﹐容二人也。司馬正皆獻之。薦俎已錯﹐乃右个﹐明此獻己﹐已歸功於侯也。右个由侯內。《鄕射》記曰「東方謂之右个。」﹞

﹝疏﹞「卒錯」至「從之」。

○注「不言」至「右个」。

○釋曰﹕云「國君大侯﹐服不負侯。其徒居乏待獲﹐變其文﹐容二人也」者﹐案上注云「天子服不氏下士一人﹐徒四人﹐掌以旌﹐居乏待獲。」鄭言容二人者﹐欲見服不與徒二人皆得獻﹐故鄭云「司馬正皆獻之」。云「右个由侯內」者﹐以其旣祭左个﹐次祭右个﹐乃祭於中﹐故云右个由侯內。

獲者右執爵﹐右祭薦俎﹐二手祭酒。﹝祭俎不奠爵﹐不備禮也。二手祭酒者﹐獲者南面於俎北﹐當爲侯祭於豆﹐爵反注﹐爲一手不能正也。此薦俎之設﹐如於北面人焉。天子祝侯曰「惟若寧侯﹐無或若女不寧侯﹐不屬於王所﹐故抗而射女。彊飲彊食﹐貽女曾孫諸侯百福。」諸侯以下﹐祝辭未聞。﹞

﹝疏﹞「獲者」至「祭酒」。

○注「祭俎」至「未聞」。

○釋曰﹕云「祭俎不奠爵﹐不備禮也」者﹐言祭俎者﹐謂祭俎上肺。但肺有二種﹐此云祭是祭肺也﹐非是離肺。知者﹐案《鄕射記》云「獲者之俎﹐折脊﹑脇﹑肺﹑。」又曰「釋獲者之俎﹐折脊﹑脇﹑肺。皆有祭。」則此俎祭肺亦離肺。若然﹐凡祭﹐祭肺皆不奠爵﹐是其常。云此不奠爵﹐不備禮者﹐但祭肺﹑離肺兩有﹐祭肺不奠爵。若空有祭肺﹐亦不奠爵。今祭俎不奠﹐故云不備禮。云「天子祝侯曰」以下﹐《周禮梓人》文。云「諸侯以下﹐祝辭未聞」﹐知諸侯不與天子祝辭﹐同而云未聞者﹐以本所射侯﹐天子中之則能服諸侯﹐諸侯中之則得爲諸侯﹐若天子云「抗而射女」﹐諸侯則不得云「抗而射女」﹐是以知祝辭有異﹐但未聞耳。

左个﹐祭如右个﹐中亦如之。﹝先祭个﹐後中者﹐以外卽之至中﹐若神在中。《鄕射禮》曰﹕獻獲者﹐「俎與薦皆三祭」。﹞

﹝疏﹞注「鄕射」至「三祭」。

○釋曰﹕以其左﹑右及中﹐故三者皆三祭﹐非謂一處有三祭。

卒祭﹐左个之西北三步﹐東面。﹝此鄕受獻之位也。不北面者﹐嫌爲侯卒爵。﹞

﹝疏﹞「卒祭」至「東面」。

○注「此鄕」至「卒爵」。

○釋曰﹕云「不北面者﹐嫌爲侯卒爵」者﹐前服不受獻之時﹐侯西北面者﹐欲歸功於侯故也。今卒爵𨿽同舊處而東面者﹐以其前受獻爲己﹐今卒爵還爲己卒爵﹐故東面﹐是以云不北面者嫌爲侯卒爵也。

設薦俎﹐立卒爵。﹝不言不拜旣爵﹐司馬正己反位﹐不拜可知也。《鄕射禮》曰「獲者薦右東面立飲。」﹞

﹝疏﹞「設薦」至「卒爵」。

○注「不言」至「立飲」。

○釋曰﹕云「不言不拜旣爵﹐司馬正已反位﹐不拜可知也」者﹐決《鄕射》「獲者薦右東面立飲﹐不拜旣爵」。此則不言之﹐以其司馬在﹐對司馬不拜旣爵﹐司馬已反位﹐不拜旣爵可知﹐故不言。引《鄕射禮》者﹐此不言立位之處﹐當同《鄕射》薦者東面立。

司馬師受虛爵﹐洗﹐獻隸僕人與巾車﹑獲者﹐皆如大侯之禮。﹝隸僕人掃侯道﹐巾車﹐張大侯及參侯﹑幹侯之獲者﹐其受獻之禮﹐如服不也。隸僕人巾車﹐於服不之位受之﹐功成於大侯也。不言量人者﹐此自後以及先可知。﹞

﹝疏﹞「司馬」至「之禮」。

○注「隸僕」至「可知」。

○釋曰﹕云「隸僕人掃侯道」者﹐謂君射時﹐初掃之時﹐亦是隸僕人也。云「巾車﹐張大侯」者﹐舉尊者而言。其參侯﹑幹侯亦張之﹐是以上文司馬「遂命量人﹑巾車張三侯」。此直云大侯﹐舉尊而言也。云「及參侯﹑幹侯之獲者」﹐以其上文以獻大侯服不獲者﹐明此經獲者是糝侯﹑犴侯可知。云「隸僕人巾車﹐於服不之位受之」﹐知者﹐以其隸僕人﹑巾車素無其位﹐而經云「如大侯之禮」﹐明就大侯之位受獻﹐是以鄭云「功成於大侯也」。云「不言量人者﹐此自後以及先可知」者﹐案上張侯之時﹐先言量人﹐後言巾車﹐君射之時乃有隸僕人掃侯道。受獻先言隸僕人﹐後言巾車﹐是自後以及先﹐隸僕尙得獻﹐明量人在巾車之先得獻可知。

卒﹐司馬師受虛爵﹐奠於篚。﹝獲者之篚。﹞

獲者皆執其薦﹐庶子執俎從之﹐設於乏少南。﹝少南﹐爲復射妨旌也。隸僕人﹑巾車﹑量人﹐自服不而南。﹞

﹝疏﹞注「隸僕」至「而南」。

○釋曰﹕知「自服不而南」者﹐𨿽無正文﹐以其受獻於服不之位﹐明繼服不而南可知。

服不復負侯而俟。

司射階西﹐去撲﹐堂西﹐釋弓﹐說決﹑拾﹐襲﹐洗﹐洗觚﹐升實之﹐降﹐獻釋獲者於其位﹐少南。﹝獻釋獲者與獲者異﹐文武不同也。去撲者﹐撲不升堂也。少南﹐辟中。﹞

﹝疏﹞「司射」至「少南」。

○釋曰﹕自此盡「反位」﹐論獻釋獲者之事。

○注「文武不同」。

○釋曰﹕言「文武不同」者﹐以其獻獲者於侯西北面受獻﹐歸功於侯﹐是其武獻﹔釋獲者升堂酌酒﹐東面獻之﹐就釋之所﹐是其文﹐故云文武不同。

薦脯醢﹑折俎﹐皆有祭。﹝俎與服不同﹐惟祭一爲異。﹞

﹝疏﹞注「俎與」至「爲異」。

○釋曰﹕云「俎與服不同」者﹐以其俱用一俎。云「惟祭一爲異」者﹐上祭侯之俎﹐引《鄕射》獲者「俎與薦皆三祭」﹐鄭《鄕射》注云「祭侯三處。」至此獻釋獲者﹐不主祭侯﹐正惟一祭俎耳﹐故云惟祭一爲異。

釋獲者薦右東面拜受爵。司射北面拜送爵。釋獲者就其薦坐﹐左執爵﹐右祭脯醢﹐興﹐取肺﹐坐祭﹐遂祭酒。﹝祭俎不奠爵﹐亦賤不備禮。﹞

﹝疏﹞注「祭俎」至「備禮」。

○釋曰﹕上祭侯之時﹐祭俎不奠爵﹐不備禮﹐至此祭俎亦祭肺不奠爵﹐賤﹐亦不備禮。

興﹐司射之西﹐北面立卒爵﹐不拜旣爵。司射受虛爵﹐奠於篚。釋獲者少西辟薦﹐反位。﹝辟薦少西之者﹐爲復射妨司射視﹐亦辟俎也。﹞

﹝疏﹞注「亦辟俎也」。

○釋曰﹕以其薦俎相將﹐薦旣辟﹐俎亦辟可知。

司射堂西﹐袒﹑決﹑遂﹐取弓﹐挾一个﹐階西﹐撲以反位。﹝爲將復射。﹞

﹝疏﹞「司射」至「反位」。

○注「爲將復射」。

○釋曰﹕自此盡「於公如初」﹐論司射請公爲三番射事。

司射倚撲於階西﹐阼階下﹐北面請射於公﹐如初。﹝不升堂﹐賓諸公卿大夫旣射矣﹐聞之可知。﹞

﹝疏﹞注云「不升堂﹐賓諸公卿大夫旣射矣﹐聞之可知」者﹐決前司射升堂﹐請射於公升﹐今不升者﹐諸公卿大夫前已射﹐聞之矣。

反撲﹐次﹐命三耦皆袒﹑決﹑遂﹐執弓﹐序出取矢。﹝言拾﹐是言序﹐互言耳。﹞

﹝疏﹞「反」至「取矢」。

○注「言」至「言耳」。

○釋曰﹕自此盡「襲反位」﹐論三耦與卿大夫取矢之事。云「言拾」者﹐謂第一射時﹐三耦云拾取矢。云「是言序」者﹐謂序出次時﹐一耦先後互者﹐皆次序出次﹐至庭拾取矢。

司射先反位。﹝言先﹐先三耦也。司射旣命三耦以入次之事﹐卽反位。三耦入次﹐袒﹑決﹑遂﹐執弓挾矢﹐乃出反次外西面位。不言司射先反位﹐三耦未有次位﹐無所先也。﹞

﹝疏﹞「司射先反位」。

○注「言先」至「先也」。

○釋曰﹕云「不言司射先反位﹐三耦未有次外位﹐無所先也」者﹐凡言反位者﹐謂前已有位﹐今乃反之﹐是今禮反於舊位。舊位第一番之時﹐三耦次外舊無位﹐司射𨿽先有位﹐不得言先反位﹐是以決之。

三耦拾取矢如初﹐小射正作取矢如初。﹝小射正﹐司射之佐﹐作取矢﹐禮殺﹐代之。﹞

﹝疏﹞「三耦」至「如初」。

○注「小射」至「代之」。

○釋曰﹕云「禮殺﹐代之」者﹐決第一番不言小射正作取矢。

三耦旣拾取矢﹐諸公﹑卿﹑大夫皆降﹐如初位﹐與耦入於次﹐皆袒﹑決﹑遂﹐執弓﹐皆進當﹐進坐﹐說矢束。上射東面﹐下射西面﹐拾取矢﹐如三耦。﹝皆進當﹐進三耦揖之位也。凡繼射﹐命耦而已﹐不作射﹐不作取矢﹐從初。﹞

﹝疏﹞「三耦」至「三耦」。

○注「皆進」至「從初」。

○釋曰﹕云「凡繼射﹐命耦而已﹐不作射﹐不作取矢﹐從初」者﹐言凡繼射命耦者﹐前三耦卒射後﹐大夫降至「三耦之南﹐西面北上﹐司射東面於大夫西﹐比耦﹐大夫與大夫﹐命上射曰﹕某禦於子。命下射曰﹕子與某子射。卒﹐遂比眾耦」云云。至公卽席後﹐賓升階復位還筵﹐而後卿大夫繼射﹐後「眾皆繼射﹐釋獲皆如初」﹐注云「諸公卿言取弓矢﹐眾言釋獲﹐互言也。」旣《司射》注﹕「司射所作﹐惟上耦。」是此文小射正但作三耦拾取矢﹐公以下亦無作拾文﹐故曰「不作取矢從初」﹐從三耦法也。

若士與大夫爲耦﹐士東面﹐大夫西面。大夫進坐﹐說矢束﹐退反位。﹝說矢束﹐自同於三耦﹐謙也。﹞

﹝疏﹞注「說矢」至「謙也」。

○釋曰﹕云「自同於三耦﹐謙也」者﹐以其三耦是士之束﹐旣是大夫﹐若束則異於三耦﹐故云說矢束自同於三耦謙也。《鄕射》「坐說矢束」﹐注云「說矢束者﹐下耦以將拾取。」彼不言同三耦者﹐彼三耦非大夫故也。

耦揖進﹐坐兼取乘矢﹐興﹐順羽﹐且左還﹐毋周﹐反面揖。﹝兼取乘矢﹐不敢與大夫拾。﹞

大夫進坐﹐亦兼取乘矢﹐如其耦。北面三挾一个﹐揖進。大夫與其耦皆次﹐釋弓﹐說決﹑拾﹑襲﹐反位。諸公﹑卿升就席。﹝大夫反位﹐諸公卿乃升就席﹐大夫與己上下位。﹞

﹝疏﹞注「大夫」至「下位」。

○釋曰﹕諸公卿大夫自爲耦者﹐拾取矢在前﹐大夫與士耦者說矢束﹐拾取矢在後﹐今待大夫反位﹐公卿乃升就席者﹐以其上大夫與下大夫同是大夫爵﹐但上下有異耳。故上大夫待下大夫反位﹐乃後升就席。

眾射者繼拾取矢﹐皆如三耦﹐遂入於次﹐釋弓矢﹐說決﹑拾﹑襲﹐反位。

司射猶挾一个以作射﹐如初。一耦揖升如初。司馬升﹐命去侯﹐負侯許諾。司馬降﹐釋弓反位。司射與司馬交於階前﹐倚撲於階西﹐阼階下﹐北面請以樂於公﹐公許。﹝請奏樂以爲節也。始射﹐獲而未釋獲﹐復釋獲﹐復用樂行之。君子之於事也﹐始取苟能﹐中課有功﹐終用成法﹐教化之漸也。射用應樂爲難。孔子曰「射者何以聽﹐循聲而發﹐發而不失正鵠者﹐其惟賢者乎﹖」﹞

﹝疏﹞注「請奏」至「者乎」。

○釋曰﹕云「請奏樂以爲節也」者﹐謂若天子《騶虞》九節﹐諸侯《首》七節﹐大夫《采》﹐士《采蘩》皆五節。云「始射﹐獲而未釋獲」者﹐謂第一番三耦射中時﹐𨿽唱獲未釋。云「復釋獲」者﹐謂第二番眾耦皆射﹐釋未作樂。云「復用樂行之」者﹐謂第三番射﹐非直釋﹐復用樂焉。云「射用應樂爲難」者﹐但禮射﹐其容體比於禮﹐其節奏比於樂﹐又須中於侯﹐名爲應樂節。云「孔子曰」者﹐《禮記射義》文。引之者﹐證射用應樂而爲難之意。

司射反﹐撲﹐東面命樂正曰「命用樂。」﹝言君有命用樂射也。樂正在工南﹐北面。﹞

﹝疏﹞注「言君」至「北面」。

○釋曰﹕云「樂正在工南﹐北面」者﹐此時工在洗東西面﹐樂正在工南北面﹐司射在西階下東面。經云「命樂正」者﹐東面遙命之。

樂正曰「諾。」司射遂堂下﹐北面視上射﹐命曰「不鼓不釋。」﹝不與鼓節相應﹐不釋也。鼓亦樂之節。《學記》曰「鼓無當於五聲﹐五聲不得不和。」凡射之鼓節﹐《投壺》其存者也。《周禮》射節﹕天子九﹐諸侯七﹐卿大夫以下五。﹞

﹝疏﹞注「不與」至「下五」。

○釋曰﹕引《學記》者﹐證鼓得與樂爲節之事。云「凡射之鼓節﹐《投壺》其存者也」者﹐射之鼓節多少無文﹐案今《禮記投壺》篇圖出魯鼓﹑薛鼓﹐云「取半以下爲投壺節﹐盡用之爲射節」﹐是其投壺存者。云「《周禮》射節﹕天子九」以下者﹐是《射人》《樂師》皆有此支﹐引之者﹐證射節多少。

上射揖﹐司射退反位。樂正命大師﹐曰「奏《首》﹐若一。」﹝樂正西面受命﹐左還東面﹐命大師以《大射》之樂章﹐使奏之也。《首》﹐逸詩《曾孫》也。之言不來也。其詩有「射諸侯首不朝者」之言﹐因以名篇﹐後世失之﹐謂之《曾孫》。曾孫者﹐其章頭也。《射義》所載《詩》曰「曾孫侯氏」是也。以爲諸侯射節者﹐采其旣有弧矢之威﹐又言「小大莫處﹐禦於君所﹐以燕以射﹐則燕則譽」﹐有樂以時會君事之志也。若一者﹐調其聲之疏數重節。﹞

﹝疏﹞「上射」至「若一」。

○注「樂正」至「重節」。

○釋曰﹕云「《首》﹐逸詩《曾孫》也」者﹐以其《首》是篇名﹐《曾孫》是章頭。知者﹐以其《射義》上文云﹕其節﹐天子以《騶虞》﹐諸侯以《首》﹐卿大夫以《采》﹐士以《采蘩》。以類言之﹐《騶虞》《采》是篇名﹐《首》篇名可知。《射義》下文「諸侯君臣盡志於射」﹐又云「故《詩》曰﹕曾孫侯氏﹐四正具舉。小大莫處﹐禦於君所」﹐注云「此《曾孫》之詩﹐諸侯之射節也。四正﹐正爵四行也。四行者﹐獻賓﹑獻公﹑獻卿﹑獻大夫﹐乃後樂作而射也。」上云《首》﹐下云《曾孫》。《曾孫》﹐章頭也﹐是以鄭云「《曾孫》其章頭﹐《射義》所載曾孫侯氏」是也。云「後世失之﹐謂之《曾孫》」者﹐以《曾孫》爲篇名是失之﹐云曾孫其章頭也﹐是正世人也。云「小大莫處」已下﹐「則燕則譽」以上﹐皆《射義》文。彼注以燕﹐以射先行燕禮乃射是也。云「若一者﹐調其聲之疏數重節」者﹐謂九節﹑七節﹑五節﹐中相去﹐或希疏或密數﹐中使如一。必疏數如一者﹐重此樂故也。

大師不興﹐許諾。樂正反位﹐奏《首》以射。三耦卒射。賓待於物如初。公樂作而後就物﹐稍屬﹐不以樂志。其他如初儀。﹝不以樂志﹐君之射儀﹐遲速從心﹐其發不必應樂﹐辟不敏也。志﹐意所亻疑度也。《春秋傳》曰「吾志其目。」﹞

﹝疏﹞「大師」至「初儀」。

○注「不以」至「其目」。

○釋曰﹕此經云「如初」者﹐皆如上第二番射法﹐惟作樂爲異耳。云「辟不敏也」者﹐若以樂志﹐不與樂節相應﹐則見君不敏。今不以樂志﹐遲速從心﹐其發不必應樂﹐是辟不敏也。引《春秋傳》者﹐定八年《左氏傳》文﹕正月﹐公侵齊﹐門於陽州﹐其時魯人顏息射人中眉﹐退曰「我無勇﹐吾志其目也。」服氏注云﹕志中其目﹐是非其誠﹐詐以自矜。引之者﹐證志是意所擬度也。

卒射如初。賓就席﹐諸公﹑卿﹑大夫﹑眾射者皆繼射﹐釋獲如初。卒射﹐降反位。釋獲者執余獲進告。左右卒射﹐如初。

司馬升﹐命取矢﹐負侯許諾。司馬降﹐釋弓反位。小臣委矢﹐司馬師乘之﹐皆如初。司射釋弓﹑視﹐如初。釋獲者以賢獲與鈞告﹐如初。復位。

司射命設丰﹑實觶﹐如初。遂命勝者執張弓﹐不勝者執弛弓﹐升﹑飲﹐如初﹐卒﹑退丰與觶﹐如初。

司射猶袒﹑決﹑遂﹐左執弓﹐右執一个﹐兼諸弦﹐面鏃﹐次﹐命拾取矢﹐如初。﹝側持弦矢曰執。面猶尙也。兼矢於弦﹐尙鏃﹐將止﹐變於射也。﹞

﹝疏﹞注「側持」至「射也」。

○釋曰﹕上文皆云「挾一个」﹐此經云「執一个」﹐故上注云「方持弦矢曰挾。」以其將射故也。此注云「側持弦矢曰執。」謂鏃向上﹐故云「兼矢於弦﹐尙鏃﹐將止﹐變於射」也。案《鄕射禮》云「矢不挾﹐兼諸弦付。」不言面鏃﹐此言面鏃﹐不言兼弦付﹐各舉一邊﹐省文之義。言兼弦附者﹐一矢兼弦﹐三矢兼付也。

司射反位。三耦及諸公﹑卿﹑大夫﹑眾射者皆袒﹑決﹑遂﹐以拾取矢﹐如初。矢不挾﹐兼諸弦﹐面鏃﹐退次﹐皆授有司弓矢﹐襲﹐反位。﹝不挾﹐亦謂執之如司射。﹞卿﹑大夫升就席。

司射次﹐釋弓﹐說決﹑拾﹐去撲﹐襲﹐反位。司馬正命退﹑解綱。小臣師退﹐巾車﹑量人解左下綱。司馬師命獲者以旌與薦俎退。﹝解猶釋也。今文司馬師﹐無司馬。﹞

司射命釋獲者退中與而俟。﹝諸所退射器皆俟﹐備君復射﹐釋獲者亦退其薦俎。﹞

﹝疏﹞注「諸所」至「薦俎」。

○釋曰﹕云「皆俟﹐備君復射」者﹐但射已三番﹐於後或射或否﹐但臣不敢必君射﹐故備擬於君也。云「釋獲者亦退其薦俎」者﹐前辟薦俎﹐今旣退中與﹐薦俎不可虛畱﹐明亦退之可知。

公又舉奠觶﹐惟公所賜。若賓若長﹐以旅於西階上﹐如初。大夫卒受者以虛觶降﹐奠於篚﹐反位。

﹝疏﹞「公又」至「反位」。

○釋曰﹕此一節論射訖﹐爲大夫舉旅之事。

司馬正升自西階﹐東楹之東﹐北面告於公﹕「請徹俎。」公許。﹝射事旣畢﹐禮殺人倦﹐宜徹俎燕坐。﹞

﹝疏﹞「司馬」至「公許」。

○釋曰﹕自此盡「反位坐」﹐論徹俎升坐安燕之事。

遂西階上﹐北面告於賓。賓北面取俎以出。諸公﹑卿取俎如賓禮﹐遂出﹐授從者於門外。﹝自其從者。﹞

大夫降復位。﹝門東北面位。﹞

﹝疏﹞「大夫降復位」。

○注「門東北面位」。

○釋曰﹕云「大夫降」者﹐大夫𨿽無俎﹐以賓及公卿皆送俎﹐不可獨立於堂﹐故降復位。云「門東北面位」者﹐謂初小臣納卿大夫門東北面揖位﹐案下文「賓諸公卿皆入門﹐東面﹐北上」﹐謂在西階下。知大夫不復在西階下位者﹐以其言復位者﹐復前位﹐其西階下舊無位﹐故知非西階下。若然﹐公卿入西階下﹐鄭云諸公卿不入門而右﹐以將燕﹐亦因從賓者也。大夫以公卿未入﹐不可猶居西階﹐故在門東北面位也。

庶子正徹公俎﹐降自阼階以東。﹝降自阼階﹐若親徹也。以東﹐去藏。﹞賓﹑諸公﹑卿皆入門﹐東面﹐北上。﹝諸公卿不入門而右﹐以將燕﹐亦因從賓。﹞司正升賓。賓﹑諸公﹑卿﹑大夫皆說屨﹐升就席。公以賓及卿﹑大夫皆坐﹐乃安。﹝命以我安﹐臣於君尙猶﹐至此乃敢安。﹞

羞庶羞。﹝羞﹐進也。庶﹐眾也。所進眾羞﹐謂巽肝﹑狗醢也。或有炮鱉﹑膾鯉﹑雉﹑兔﹑鶉﹑β。﹞

﹝疏﹞「羞庶羞」。

○注「羞進」至「鶉β」。

○釋曰﹕知有「巽肝」者﹐此《大射》先行燕禮﹐燕法﹐其牲惟有狗。又案《內則》云「肝﹐取狗肝一﹐之以其﹐濡炙之﹐舉ㄡ其﹐不蓼。」注云「﹐腸脂。」故知此羞中有肝也。又知有「狗醢」者﹐以其《公食大夫》有牛炙﹑羊炙﹑豕炙﹐此燕無三牲﹐故知醢亦用狗。知「有炮鱉﹑膾鯉」者﹐案《六月》詩云「吉甫燕喜﹐旣多受祉。」又云「飲禦諸友﹐い鱉膾鯉。」故知有此也。《公食大夫》有王事之勞﹐乃有之。故《六月》詩鄭注﹕「以吉甫遠從鎬地來﹐又日月長久﹐今飲之酒﹐使其諸友恩舊者侍之。又加其珍美之饌﹐所以極勸之也。」是有王事之勞乃有之﹐無王事之勞則無﹐故《公食大夫》不見也。又知有雉兔鶉β者﹐《公食大夫》二十豆有此四者﹐此仍引《內則》上大夫二十豆者﹐不引二十豆﹐盡以其二十豆有三牲之物﹐此狗﹐故惟引此四者。

大夫祭薦。﹝燕乃祭薦﹐不敢於盛成禮。﹞

﹝疏﹞「大夫祭薦」。

○注「燕乃」至「成禮」。

○釋曰﹕云「燕乃祭薦﹐不敢於盛成禮」者﹐此大夫卑﹐不敢與公卿同時於盛成禮也。

司正升受命﹐皆命。公曰「眾無不醉。」賓及諸公﹑卿﹑大夫皆興﹐對曰「諾﹐取不醉﹗」皆反位坐。﹝皆命者﹐命賓﹑命諸公﹑命卿大夫﹐皆鄕其位也。興對必降席﹐敬也。司正退立西序端。﹞

﹝疏﹞「司正」至「位坐」。

○注「皆命」至「序端」。

○釋曰﹕云「興對必降席」者﹐經直云「興」﹐不言降席﹐鄭知降席者﹐以爲反坐﹐故知降席也。言「敬也」者﹐決上文司正命賓與大夫以我安﹐𨿽未坐﹐不云降而對﹐故以此爲敬。若然﹐上不降席者﹐彼直云「安」﹐未盡殷勤﹐故不降。此命使醉﹐是盡殷勤﹐故興降﹐加敬也。知司正退立西序端者﹐案司正監酒﹐此將獻士﹐事未訖﹐亦如《鄕飲酒》監旅時﹐立於西序端也。

主人洗﹑酌﹐獻士於西階上。士長升﹐拜受觶﹐主人拜送。﹝獻士用觶﹐士賤也。今文觶作觚。﹞

﹝疏﹞「主人」至「拜送」。

○注「獻士」至「作觚」。

○釋曰﹕自此盡「奠於篚」﹐論獻士及祝史等之事。云「獻士用觶﹐士賤也」者﹐言獻士用觶﹐對上獻大夫已上觚。觚二升﹐觶三升﹐用大者賤﹐用小者尊﹐故云士賤也。

士坐祭﹐立飲﹐不拜旣爵。其他不拜﹐坐祭﹐立飲。﹝其他﹐謂眾士也。升不拜受爵。﹞

﹝疏﹞注「其他」至「受爵」。

○釋曰﹕云「其他﹐謂眾士也」者﹐長謂士中之長﹐次云士﹐謂長已下﹐下云其他﹐謂眾士者﹐亦謂二十七士﹐以其下經旅食﹐謂庶人在官﹐故知此非府史以下。

乃薦司正與射人於觶南﹐北面﹐東上﹐司正爲上。﹝司正﹐射人士也。以齒受獻﹐旣乃薦之也。司正﹐大射正也。射人﹐小射正﹐略其佐。﹞

﹝疏﹞注「司正」至「其佐」。

○釋曰﹕案《燕禮》薦司正與射人一人﹐司士一人﹐執冪二人﹐此不言其數﹐又不言司士與執冪者﹐以射人是小射正﹐非一人互見執事﹐執事者皆同獻﹐不言其數﹐不言執冪者二人﹐文不具。

辯獻士。士旣獻者立於東方﹐西面﹐北上。乃薦士。﹝士旣獻易位者﹐以卿大夫在堂﹐臣位尊東也。畢獻薦之﹐略賤。﹞

﹝疏﹞注「士旣」至「略賤」。

○釋曰﹕云「畢獻薦之﹐略賤」者﹐案上獻士﹐立飲﹐是畢獻訖﹐乃云「乃薦司正與射人於觶南」﹐是獻士又獻司正已下。若然﹐薦士當在乃薦司正上﹐至此言之者﹐其實薦士在乃薦司正上﹐今此更言士得獻訖﹐立在東方﹐立畢乃薦﹐不畢獻﹐待司正薦﹐乃薦士也。是以薦司正言乃者﹐緩辭﹐明司正已下薦在士後也。

祝史﹑小臣師亦就其位而薦之。﹝亦者﹐亦士也。辯獻乃薦也﹐祝史門東北面﹐東上。﹞

主人就士旅食之尊而獻之。旅食不拜﹐受爵﹐坐祭﹐立飲。﹝主人旣酌﹐西面﹐士旅食北面受之﹐不洗者﹐於賤略之。﹞

﹝疏﹞注「主人」至「略之」。

○釋曰﹕知「主人旣酌﹐西面﹐士旅食北面受之」者﹐以其不可背君南面授﹐故知位之如此。若然﹐大史等亦北面﹐則亦西面授酒也。其小臣師等﹐案上文位在阼階東面﹐自然北面授。

主人執虛爵﹐奠於篚﹐復位。

賓降洗﹐升﹐媵觶於公﹐酌散﹐下拜。公降一等﹐小臣正辭。賓升再拜稽首﹐公答再拜。﹝賓受公賜多矣。禮將終﹐宜勸公﹐序厚意也。今文觶爲觚。公答拜﹐無再拜。﹞

﹝疏﹞「賓降」至「再拜」。

○釋曰﹕自此盡「旅酌」﹐論賓舉爵爲士舉旅行酬之事。

○注「賓受」至「再拜」。

○釋曰﹕云「賓受公賜多矣。禮將終﹐宜勸公﹐序厚意也」者﹐上文爲賓﹑爲卿﹑爲大夫舉旅﹐皆臣自致爵。今此其賓爲士舉旅行酬﹐因得爲賓﹐致爵於君﹐故鄭云序賓厚意也。

賓坐祭﹐卒爵﹐再拜稽首。公答再拜。賓降﹐洗象觚﹐升酌膳﹐坐奠於薦南﹐降拜。小臣正辭。賓升成拜﹐公答拜。賓反位。﹝反位﹐反席也。此觚當爲觶。﹞

﹝疏﹞注「反位」至「爲觶」。

○釋曰﹕自此已前﹐賓位在西階下東面﹐無席﹐戶牖之位則有席。此賓升成拜﹐不言降反位﹐明反位者﹐反於戶牖之席位。云「此觚當爲觶」者﹐凡旅酬皆用觶﹐獻士尙用觶﹐故知觚當爲觶﹐下經觚亦當爲觶。

公坐取賓所媵觶﹐興。惟公所賜。受者如初受酬之禮﹐降﹐更爵﹐洗﹐升酌膳﹐下﹐再拜稽首。小臣正辭﹐升成拜。公答拜。乃就席﹐坐行之。﹝坐行之﹐若今坐相勸酒。﹞

有執爵者。﹝士有盥升﹐主酌授之。﹞

﹝疏﹞「有執爵者」。

○注「士有」至「授之」。

○釋曰﹕知「士有盥升」者﹐以其爲公卿大夫使行旅﹐不可不。知是士者﹐案下文云士「有執膳爵者﹐有執散爵者」﹐故知士有盥升﹐主酌授之。

惟受於公者拜。﹝公所賜者拜﹐其餘則否。﹞

司正命﹕「執爵者爵辯﹐卒受者興以酬士。」﹝欲令惠均。﹞

﹝疏﹞注「欲令惠均」。

○釋曰﹕以堂上公卿大夫旅徧並堂下之士﹐故云「欲令惠均」也。

大夫卒受者以爵興﹐西階上酬士。士升﹐大夫奠爵拜﹐受答拜。﹝興酬士者﹐士立堂下﹐與上坐者異也。﹞

﹝疏﹞注「興酬」至「異也」。

○釋曰﹕云「興酬士者」﹐決向來堂上相旅﹐皆坐相酬﹐執爵者行之﹐大夫未能受酬者﹐輒興西階上﹐故鄭云「士立堂下﹐與上坐者異也」。

大夫立卒爵﹐不拜﹐實之。士拜受﹐大夫拜送。士旅於西階上﹐辯。﹝祝史﹐小臣師﹐旅食皆及焉。﹞

﹝疏﹞注「祝史」至「及焉」。

○釋曰﹕鄭知「祝史」以下皆得旅酬者﹐前得獻祝史與旅皆得獻﹐明此旅酬得之可知。

士旅酌。﹝旅﹐序也。士以次自酌相酬﹐無執爵者。﹞

﹝疏﹞「士旅酌」。

○注「旅序」至「爵者」。

○釋曰﹕云「無執爵」者﹐對上文卿大夫等有執爵者﹐以其坐故也。士無執爵者﹐以其賤不坐﹐故以次自酌﹐以相酬無執爵者也。

若命曰「復射」﹐則不獻庶子。﹝獻庶子則正禮畢﹐後無事。﹞

﹝疏﹞注「獻庶」至「無事」。

○釋曰﹕獻酬之禮﹐庶子以下最後得獻。若獻庶子之後﹐正禮畢﹐不得更有射事﹐故命復射在獻庶子之前。

司射命射﹐惟欲。﹝司射命賓及諸公卿大夫射﹐欲者則射﹐不欲者則止。可否之事﹐從人心也。﹞

﹝疏﹞注「司射」至「心也」。

○釋曰﹕此乃三番射後﹐爵行無﹐非直解怠﹐復有醉者﹐是以不可恣心所欲。

卿﹑大夫皆降﹐再拜稽首。公答拜。﹝拜君樂與臣下執事無已。不言賓﹐賓從羣臣禮在上。﹞

﹝疏﹞注「拜君」至「在上」。

○釋曰﹕云「不言賓﹐賓從羣臣禮在上」者﹐謂初酬賓﹐直言賓﹐再舉旅言若長﹐不專於賓﹐已是禮殺。第三舉旅﹐云「惟公所賜﹐若賓若長」﹐至此賓士舉旅﹐直云「惟公所賜」﹐復不言若賓若長﹐賓從羣臣禮在上。

壹發﹐中三侯皆獲。﹝其功一也﹐而和者益多﹐尙歡樂也。矢揚觸﹐或有參中者。﹞

﹝疏﹞注「其功」至「中者」。

○釋曰﹕上文第二番﹑第三番﹐惟公得中三侯﹐皆釋獲。至此燕後復射﹐禮殺﹐臣與君同﹐是以鄭云「和者益多﹐尙歡樂也」。云「其功一也」者﹐謂三侯所中﹐皆是功﹐故云一也。云「矢揚觸﹐或有參中」者﹐卿大夫主射參侯﹐士主射犴侯﹐其中或揚觸﹐容中別侯﹐皆與釋。

主人洗﹐升自西階﹐獻庶子於阼階上﹐如獻士之禮。辯獻。降洗﹐遂獻左右正與內小臣﹐皆於阼阼上﹐如獻庶子之禮。﹝庶子旣掌正六牲之體﹐又正舞位﹐授舞器﹐與膳宰﹑樂正聯事。又掌國子戒令﹐教治世子之官也。左右正﹐謂樂正﹑僕人正也。位在中庭之左右。小樂正在頌磬之北﹐右也。工在西﹐卽北面。工遷於東﹐則東面。大樂正在笙磬之北﹐左也。工在西﹐則西面。工遷於東﹐則北面。僕人正相大師﹐工升堂﹐與其師士降立於小樂正之北﹐北上。工遷於東﹐則陪其工後。國君無故不釋縣。二正﹐君之近官也。內小臣﹐奄人﹐掌君陰事陰令﹐後夫人之官也。獻三官於阼階﹐別內外臣也。同獻更洗﹐以時事不聯也。獻正下及內小臣﹐則磬人﹑鍾人﹑釒薄人﹑鼓人﹑僕人師﹑僕人士﹐盡獻可知也。庶子﹑內小臣﹐位在小臣師之東﹐少退﹐西上。﹞

﹝疏﹞「主人」至「之禮」。

○注「庶子」至「西上」。

○釋曰﹕云「小樂正在頌磬之北﹐右也。工在西﹐卽北面」者﹐工在西﹐謂遷樂於下時﹐大師﹑少師﹑上工立於鼓北也。云「工遷於東﹐則東面」者﹐案上遷樂於東之時﹐直云大師﹑少師﹑上工皆東坫之東﹐不見小樂正從之﹐明畱在西縣之北﹐東面向工矣。云「大樂正在笙磬之北﹐左也。工在西﹐則西面」者﹐案上文司射「東面命樂正」﹐單言樂正者﹐謂大樂正旣東面命之﹐則大樂正元立於東矣﹐以其工在西階下﹐故知西面向之矣。云「工遷於東﹐則北面」者﹐案上文樂正及位﹐大師旣西面﹐明樂正北面可知。是以《鄕射》工遷於東﹐西面北上﹐樂正北面立於其南﹐此亦與彼同北面也。云「國君無故不釋縣。二正﹐君之近官也」﹐言此者﹐人君路寢之廷樂縣不釋﹐樂正與僕人正同掌樂事﹐是君之近官也。云「同獻更洗﹐以時事不聯也」者﹐以其𨿽同獻於阼階上﹐獻有前後﹐故更爵洗之﹐是以云時事不聯也。云「庶子﹑內小臣﹐位在小臣師之東」者﹐案《公食》堂上夾北有宰夫﹐內宰在東北﹐此《射禮》堂上夾北無宰位﹐又案執事者堂上﹐又非樂人﹐不得在樂正位﹐以其與小臣師同名小臣﹐故知小臣師之東也。又云「少退﹐西上」者﹐見《公食》在宰東北少退﹐故知此亦少退。知西上者﹐以此位皆西上故也。

無爵。﹝﹐數也。爵行無次數﹐惟意所勸﹐醉而止。﹞

﹝疏﹞「無爵」。

○釋曰﹕自此盡「無樂」﹐論爵與樂恣意無數之事。

士也﹐有執膳爵者﹐有執散爵者。執膳爵者酌以進公﹐公不拜﹐受。執散爵者酌以之公﹐命所賜。所賜者興受爵﹐降席下﹐奠爵﹐再拜稽首。公答再拜。﹝席下﹐席西。﹞

受賜爵者以爵就席坐﹐公卒爵﹐然後飲。﹝酬之禮﹐爵代舉。今爵並行﹐嫌不代也。並行猶代者﹐明勸惠從尊者來。﹞

﹝疏﹞注「酬之」至「者來」。

○釋曰﹕凡行酬之法﹐轉爵遞飲﹐今膳﹑散兩有﹐宜得卽飲﹐猶待公卒爵乃飲﹐猶代飲然。明惠從公來﹐嫌得卽飲不代﹐故著嫌不卒爵然後飲﹐故曰嫌不代。

執膳爵者受公爵﹐酌﹐反奠之。﹝燕之歡在飲酒﹐成其意也。﹞

﹝疏﹞注「燕之」至「意也」。

○釋曰﹕云「燕之歡在飲酒」者﹐謂安燕之歡﹐正在於飲酒﹐故受公爵者更酌﹐反奠於公所﹐擬公更賜爵﹐是其歡燕成之意也。

受賜者興﹐授執散爵者。執散爵者乃酌行之。﹝與其所勸者。﹞

惟受於公者拜。卒爵者興﹐以酬士於西階上。士升。大夫不拜乃飲﹐實爵。﹝乃猶而也。﹞

﹝疏﹞注「乃猶而也」。

○釋曰﹕鄭轉乃爲而者﹐乃是緩辭﹐於禮不切﹐故爲之也。

士不拜﹐受爵。大夫就席。士旅酌﹐亦如之。公有命徹冪﹐則賓及諸公卿大夫皆降﹐西階下北面﹐東上﹐再拜稽首。﹝命徹冪者﹐公意殷勤﹐欲盡酒。﹞

公命小臣正辭﹐公答拜。大夫皆辟。升﹐反位。﹝升不成拜﹐於將醉正臣禮。﹞

﹝疏﹞注「升不」至「臣禮」。

○釋曰﹕於例﹐臣於堂下再拜稽首﹐得小臣以君命辭﹐其拜不成﹐當升成拜。今直升不成拜者﹐以其拜於下﹐是臣之正禮﹐故鄭云「於將醉正臣禮」。

士終旅於上﹐如初。﹝卿大夫降而爵止﹐於其反席卒之。﹞

﹝疏﹞注「卿大」至「卒之」。

○釋曰﹕上文卿大夫酬辯﹐始酬士﹐公命徹冪﹐公卿以下降而爵止﹐是以卿大夫升反席﹐士以下相酬而卒之。

無樂。﹝升歌合無次數﹐惟意所樂。﹞

宵則庶子執燭於阼階上﹐司宮執燭於西階上﹐甸人執大燭於庭﹐閽人爲燭於門外。﹝宵﹐夜也。燭﹐ㄡ也。甸人﹐掌共薪蒸者。庭大燭﹐爲其位廣也。爲﹐作也﹐作燭俟賓出。﹞

﹝疏﹞「宵則庶子執燭」。

○釋曰﹕自此盡篇終﹐論禮畢容公卿出入之事。

賓醉﹐北面坐取其薦脯以降。﹝取脯﹐重得君之賜。﹞奏《陔》。﹝《陔夏》﹐樂章也﹐其歌《頌》類也。以鍾鼓奏之﹐其篇今亡。﹞

賓所執脯﹐以賜鍾人於門內ニ﹐遂出。﹝必賜鍾人﹐鍾人以鍾鼓奏《陔夏》﹐賜之脯﹐明𨿽醉﹐志禮不忘樂。﹞

﹝疏﹞「賓所」至「遂出」。

○釋曰﹕案《鄕飲酒》《鄕射》賓出無取脯賜鍾人之事者﹐彼是臣禮﹐此爲君法﹐故詳略不同。

卿大夫皆出。﹝從賓出。﹞

公不送。﹝臣也﹐與之安燕交歡﹐嫌亢禮也。﹞

﹝疏﹞「公不送」。

○注「臣也」至「禮也」。

○釋曰﹕案《燕義》云「使宰夫爲獻主﹐臣莫敢與君亢禮。」來安燕交歡﹐君若送之﹐是臣與君亢禮﹐故君不送賓也﹐故《燕禮》注云「賓禮訖臣禮」是也。

公入﹐《驁》。﹝《驁夏》﹐亦樂章也。以鍾鼓奏之﹐其詩今亡。此公出而言入者﹐射宮在郊﹐以將還爲入。燕不《驁》者﹐於路寢﹐無出入也。﹞

﹝疏﹞「公入驁」。

○注「驁夏」至「入也」。

○釋曰﹕云「《驁夏》﹐亦樂章也」者﹐案《周禮鍾師》有《九夏》﹐皆樂章﹐其中有《驁夏》﹐如《陔夏》﹐故云亦樂章也。云「以鍾鼓奏之」者﹐案《鍾師》「以鍾鼓奏《九夏》」﹐鄭云「先擊鍾﹐次擊鼓。」故云以鍾鼓奏之。云「其詩今亡」者﹐鄭注《鍾師》云「《九夏》皆詩篇名﹐《頌》之族類也。此歌之大者﹐載在樂章﹐樂崩亦從而亡﹐是以《頌》不能具。」是其今亡。云「此公出而言入者﹐射宮在郊﹐以將還爲入」者﹐天子射在虞庠﹐周之小學在西郊﹐案《鄕射》記「於郊則閭中」﹐鄭注云諸侯「大學在郊」。是諸侯大射所﹐故言入者﹐射宮在郊﹐以將還爲入也。鄭知燕在路寢者﹐《燕禮》記云「燕朝服於寢」﹐與羣臣賓客燕不合在燕寢﹐故知從路寢也。此篇所解多不具者﹐以其諸侯大夫射先行燕禮﹐大射三番多依《鄕射》﹐是以與禮同者﹐於此不復重釋之也。

●卷十九聘禮第八

﹝疏﹞「聘禮第八」。

○鄭《目錄》云「大問曰聘。諸侯相於久無事﹐使卿相問之禮。小聘使大夫。」《周禮》曰「凡諸侯之邦交﹐歲相問﹐殷相聘也﹐世相朝也。」於五禮屬賓禮。《大戴》第十四﹐《小戴》第十五﹐《別錄》第八。

○釋曰﹕鄭云「大問曰聘者」﹐則此篇發首所論是也。云「久無事」者﹐案下記云「久無事則聘焉。」注云「事謂盟會之屬。」若有事﹐事上相見﹐故鄭據久無事而言。云「小聘使大夫」者﹐下經云「小聘曰問。其禮如爲介﹐三介」是也。「《周禮》曰」者﹐《大行人》文﹐鄭彼注﹕「小聘曰問殷中也﹐久無事又於殷朝者﹐及而相聘也。父死子立曰世。凡君卽位﹐大國朝焉﹐小國聘焉。此皆所以習禮考義﹐正刑一徳﹐以尊天子也。必擇有道之國而就修之。」然歲相問﹐殷相聘﹐《聘義》所云「比年小聘﹐三年大聘」是也。《大行人》云「上公九介﹐侯伯七介﹐子男五介。」又云「凡諸侯之卿﹐其禮各下其君二等。」《聘義》﹕「上公七介﹐侯伯五介﹐子男三介。」是諸侯之卿﹑介各下其君二等者也。若小聘曰問﹐使大夫﹐又下其卿二等﹐此《聘禮》是侯伯之卿大聘﹐以其經云五介﹐「上介奉束錦﹐士介四人﹐皆奉玉錦」。又云入竟張旃﹐孤卿建旃﹐據侯伯之卿之聘者。必見侯伯之卿聘者﹐周公作經﹐互見爲義﹐此見侯伯之卿大聘。《玉人》云「彖圭璋八寸﹐璧琮八寸﹐以┹聘。」上公之臣﹐《公食大夫》俎實云「倫膚七」﹐據子男之臣﹐是各舉一邊﹐而言明五等俱有﹐是其互見爲義也。

聘禮。君與卿圖事﹐﹝圖﹐謀也。謀聘故及可使者。謀事者必因朝﹐其位﹐君南面﹐卿西面﹐大夫北面﹐士東面。﹞

﹝疏﹞「聘禮」至「圖事」。

○注「圖謀」至「東面」。

○釋曰﹕自此盡「官具」﹐論聘人及用幣之事。云「謀聘故及可使」者﹐謀聘者﹐爲久無事﹐須聘﹐故謂有事﹐故或因聘﹐或特行。若記云「若有故﹐則卒聘﹐束帛加書將命。」是因聘者也。晉侯使韓穿來言汶陽之田之類﹐是特行者也。言及可使者﹐謂於三卿之中選可使者﹐卽經云「遂命使者」是也。其總三事皆須謀者也﹐言謀事者必因朝者﹐欲取對眾共詢之意。云「其位﹐君南面」已下﹐知面位然者﹐此《儀禮》之內見諸侯三朝﹕燕朝﹐《燕禮》是也﹔又射朝﹐《大射》是也﹔不見路門外正朝﹐正朝﹐當與二朝面位同。案《燕禮》《大射》皆云「卿西面﹐大夫北面﹐士東面」﹐公降階南面揖之﹐是以知正朝面位然也。若天子三朝﹐射人見射朝﹐司士見正朝﹐不見燕朝﹐以諸侯正朝與燕朝同﹐明天子燕朝亦與正朝同也。

遂命使者。﹝遂猶因也。旣謀其人﹐因命之也。聘使卿。﹞

﹝疏﹞「遂命使者」。

○注「遂猶」至「使卿」。

○釋曰﹕云「旣謀其人﹐因命之也」者﹐謂謀其人﹐人亦在謀事之中﹐故云因命﹐卽上注可使者是也。云「聘使卿」者﹐以其經云「及竟張旃」﹐《周禮司常》云「孤卿建旃」﹐故知使卿也。若然﹐使者自在謀內﹐審知所聘之國遠近﹐何以下記云使者「旣受行﹐出﹐遂見宰﹐問幾月之資」﹐注云「古者君臣謀密艸創﹐未知所之遠近。」問行用多少﹐但所謀之時﹐經云出聘﹐不言其國﹐使者不得審知﹐故更問之。是以《左氏》吳公子季札遂聘齊晉衛鄭之等﹐下文云「無行則重賄反幣」﹐是亦有歷聘之事也。

使者再拜稽首﹐辭。﹝辭以不敏。﹞

﹝疏﹞「使者」至「首辭」。

○注「辭以不敏」。

○釋曰﹕云「辭以不敏」者﹐鄭取《孝經》「曾子曰參不敏」之辭爲義也。

君不許﹐乃退。﹝退﹐反位也。受命者必進。﹞

﹝疏﹞「君不許乃退」。

○注「退反」至「必進」。

○釋曰﹕知「受命者必進」者﹐以其云「退」﹐故知進乃有退法﹐是受命前進﹐近君也。

旣圖事﹐戒上介﹐亦如之。﹝旣﹐已也。戒猶命也。已謀事﹐乃命上介﹐難於使者易於介。﹞

﹝疏﹞「旣圖」至「如之」。

○注「旣已」至「於介」。

○釋曰﹕旣謀事乃命介﹐在謀後別命之﹐謀使者是難﹐謀後命介是易也。

宰命司馬戒眾介﹐眾介皆逆命﹐不辭。﹝宰﹐上卿﹐貳君事者也。諸侯謂司徒爲宰。眾介者﹐士也﹐士屬司馬。《周禮》司馬之屬﹐司士掌作士﹐四方﹐使爲介。逆猶受也。﹞

﹝疏﹞「宰命」至「不辭」。

○注「宰上」至「受也」。

○釋曰﹕天子有六卿﹕天﹑地﹑四時之官。是諸侯兼官而有三卿﹕立地官司徒兼冢宰﹐立夏官司馬兼春官﹐立冬官司空兼秋官。是以《左氏》杜泄云﹕吾子爲司徒﹐叔孫爲司馬﹐孟孫爲司空。故《禮記內則》云「後王命冢宰﹐降徳於眾兆民。」鄭云「《周禮》冢宰掌飲食﹐司徒掌十二教。今一云冢宰﹐記者據諸侯也﹐諸侯並六卿爲三﹐或兼職焉。」是其諸侯並六卿爲三﹐諸侯以司徒爲冢宰﹐義與此同。宰上卿﹐貳君事﹐諸侯謂司徒爲宰者也。云「士屬司馬」﹐引《周禮》者﹐案司士屬司馬﹐而云「作士四方使爲介」﹐諸侯之司馬亦然﹐故引以證諸侯司馬戒眾介也。云「不辭」者﹐是其副使之賤者﹐故不敢辭。

宰書幣﹐﹝書聘所用幣多少也。宰又掌制國之用。﹞

﹝疏﹞「宰書幣」。

○注「書聘」至「之用」。

○釋曰﹕宰卽上命司馬兼官者也。云「書聘所用幣多少也」者﹐謂聘鄰國享君及夫人問卿之等幣。《周禮司儀》云「凡諸侯之交﹐各稱其邦而爲之幣﹐以其幣爲之禮。」鄭云「幣﹐享幣也。於大國則丰﹐於小國則殺」是也。云「宰又掌制國之用」者﹐案《王制》云「冢宰制國用﹐必於歲之杪。」是以使之書幣也。

命宰夫官具。﹝宰夫﹐宰之屬也。命之使眾官具幣及所宜賫。﹞

﹝疏﹞「命宰夫官具」。

○注「宰夫」至「宜賫」。

○釋曰﹕所命者冢宰﹐司徒命之以宰夫﹐屬司徒。《周禮》宰夫「掌百官府之徵令」﹐故命諸官云「官具」者﹐謂使宰夫命諸官﹐各具所行幣。幣在官之府﹐其司非一﹐故言「眾官」。幣謂享幣﹐及問大夫問卿﹐總具之及所宜賫者﹐謂行道所用多少皆是。

及期﹐夕幣。﹝及猶至也。夕幣﹐先行之日﹐夕陳幣而視之﹐重聘也。﹞

﹝疏﹞「及期夕幣」。

○注「及猶」至「聘也」。

○釋曰﹕自此盡「受書以行」﹐論陳幣付使者之事。云「夕幣﹐先行之日夕」﹐知者﹐下云「厥明﹐釋幣於禰」﹐是行日﹐明此夕是先行之日夕也。云「視之」者﹐正謂賓及眾介視之﹐故下云「使者朝服帥眾介夕」﹐注云「視其事」是也。

使者朝服﹐帥眾介夕。﹝視其事也。古文帥皆作率。﹞

管人布幕於寢門外。﹝管猶館也。館人﹐謂掌次捨帷幕者也。布幕以承幣。寢門外﹐朝也。古文管作官﹐今文布作敷。﹞

﹝疏﹞「管人」至「門外」。

○注「管猶」至「作敷」。

○釋曰﹕云「館人﹐謂掌次捨帷幕者也」者﹐案《天官》有《掌捨》《掌次》《幕人》等。《掌次》云「有邦事﹐則張幕設案。」《掌捨職》云「爲帷宮﹐設旌門。」又《幕人》云「掌帷幕幄綬之事。」鄭云「在旁曰帷﹐在上曰幕。幕或在地﹐展陳於上。」卽此布幕是也。館人卽彼掌捨﹐以諸侯兼官﹐故鄭總言之也。云「幕以承幣」者﹐卽下文「官陳幣」是也。云「寢門外﹐朝也」者﹐謂路門外﹐卽正朝之處也。下記云「宗人授次﹐次以帷。」則館人與宗人共掌之﹐若賓客則宗人掌之也。

官陳幣﹕皮﹐北首西上﹐加其奉於左皮上﹔馬則北面﹐奠幣於其前。﹝奉﹐所奉以致命﹐謂束帛及玄也。馬言則者﹐此享主用皮﹐或時用馬﹐馬入則在幕南﹐皮馬皆乘。古文奉爲捲﹐今文無則。﹞

﹝疏﹞「官陳」至「其前」。

○注「奉所」至「無則」。

○釋曰﹕云「官陳幣」者﹐卽上文「官具」者也。館人布幕於地﹐官陳幣於其上。云「奉﹐所奉以致命﹐謂束帛及玄也」者﹐所奉謂後享時奉﹐入以致命﹐故知。是以下文享時所致﹐束帛加璧以享君﹐玄加琮以享夫人﹐鄭不言璧琮者﹐璧琮不陳﹐厥明乃授之也。云「馬言則者﹐此享主用皮﹐或時用馬」者﹐主用皮﹐謂有皮之國。國無皮者﹐乃用馬。故下云「庭實﹐皮則攝之。」鄭注﹕「皮言則者﹐或用馬也。」記云「皮馬相可也」﹐注「猶代也。土物有宜」也。云「馬入則在幕南」者﹐以經云「馬則北面﹐奠幣於其前」也﹐是馬在幕南。故下展幣時云「馬則幕南北面﹐奠幣於其前」也。知「皮馬皆乘」者﹐案下賓覿時云「總乘馬」﹐又云「禮﹐玉束帛乘皮」﹐是皆乘也。

使者北面﹐眾介立於其左﹐東上。﹝旣受行﹐同位也。位在幕南。﹞

﹝疏﹞「使者」至「東上」。

○注「旣受」至「幕南」。

○釋曰﹕云「旣受行﹐同位」者﹐對未受命行已前﹐卿大夫士面位各異﹐是以記云「使者旣受行日﹐朝同位。」鄭注云「謂前夕幣之﹐同位者﹐使者北面﹐介立於其左﹐少退﹐別其處臣也」是也。知「在幕南」者﹐幣在幕上﹐使者須視幣﹐故在幕南也。

卿大夫在幕東﹐西面北上。﹝大夫西面﹐辟使者。﹞

﹝疏﹞「卿大」至「北上」。

○注「大夫」至「使者」。

○釋曰﹕此謂處者﹐大夫常北面﹐今與卿同西面﹐故云「辟使者」。

宰入﹐告具於君。君朝服出門左﹐南鄕。﹝入告﹐入路門而告。﹞

﹝疏﹞注「入告」至「而告」。

○釋曰﹕朝在路門外﹐故知「入路門」﹐至路寢而告君﹐以其在路寢聽政處故也。

史讀書展幣。﹝展猶校錄也。史幕東西面讀書。賈人坐撫其幣。每者曰在必。西面者﹐欲君與使者俱見之也。﹞

﹝疏﹞「史讀書展幣」。

○注「展猶」至「之也」。

○釋曰﹕知「史幕東西面」者﹐以其君南面﹐使者北面﹐故知幕東西面讀之可知﹐是以鄭云「欲君與使者俱見之也」。知賈人撫幣者﹐以其賈人主幣行者﹐故知賈人撫幣。受之其幣﹐謂官具之者﹐非直所奉而已。若然﹐賈人當在幕西﹐東面撫之﹐亦欲使君與賓俱見之也。

宰執書﹐告備具於君﹐授使者。使者受書﹐授上介。﹝史展幣畢﹐以書還授宰﹐宰旣告備﹐以授使者。其受授皆北面。﹞

﹝疏﹞注「史展」至「北面」。

○釋曰﹕云「史展幣畢﹐以書還授宰」者﹐以其宰在幕東﹐西面﹐史居前西面﹐讀書展幣﹐展幣訖﹐明回還授宰﹐宰以書授使者。云「其受授皆北面」者﹐當宰以書授使者之時﹐宰來至使者之東﹐北面授使者﹐使者北面授介﹐三者皆北面﹐向君故也。

公揖入。﹝揖﹐禮羣臣。﹞

﹝疏﹞「公揖入」。

○釋曰﹕以展幣授使者訖﹐禮畢﹐故入於寢也。

官載其幣﹐捨於朝。﹝待旦行也。﹞

﹝疏﹞「官載」至「於朝」。

○注「待旦行也」。

○釋曰﹕此云「官」﹐謂官人從賓行者﹐與前官陳幣者異。必知行者﹐以下文入竟又展之﹐又「有司展羣幣以告」﹐注云「有司﹐載幣者﹐自展自告」是也。云「待旦行」者﹐下文「厥明﹐釋幣遂行」是也。

上介視載者﹐﹝監其安處之﹐畢乃出。﹞

﹝疏﹞「上介視載者」。

○注「監其」至「乃出」。

○釋曰﹕經直云「上介視載者」﹐注云「監其安處之﹐畢乃出」﹐不言餘人出﹐則上文捨於朝﹐不出﹐待旦則行﹐以其須守幣故也。

所受書以行。﹝爲當復展。﹞

﹝疏﹞「所受書以行」。

○注「爲當復展」。

○釋曰「書」謂前宰授使者﹐此書將行﹐爲當復展故也。

厥明﹐賓朝服釋幣於禰。﹝告爲君使也。賓﹐使者謂之賓﹐尊之也。天子諸侯將出﹐告羣廟﹐大夫告禰而已。凡釋幣﹐設洗盥如祭。﹞

﹝疏﹞「厥明」至「於禰」。

○注「告爲」至「如祭」。

○釋曰﹕自此盡「亦如之」﹐論賓與上介將行告禰之事。云「朝服」者﹐卿大夫朝服祭﹐故還服朝服告也。云「天子諸侯將出﹐告羣廟」者﹐案《禮記曾子問》云「孔子曰﹕諸侯天子﹐必告於祖﹐奠於禰。」注云「皆奠幣以告之。」是諸侯出告羣廟。案彼下文又云「孔子曰﹕天子諸侯將出﹐必以幣帛皮圭告於祖禰﹐遂奉以出。」是天子與諸侯同告羣廟之事。云「大夫告禰而已」者﹐大夫三廟﹐降天子﹐不得並告﹐故直告禰而已。若父在則告祖﹐知者﹐下記云「賜饔惟羹飪。筮一屍﹐若昭若穆。」注云「筮屍若昭若穆﹐容父在﹐父在則祭祖﹐父卒則祭禰。」以此言之﹐明初行時﹐父在釋幣於祖廟可知。案昭元年楚公子圍聘於鄭﹐云「布幾筵﹐於莊﹑共之廟而來」﹐服氏云「莊﹐謂楚莊王﹐圍之祖。共王﹐圍之父。」是大夫並告羣廟者。彼不告聘﹐直告娶﹐故得並告。古者大夫得因聘而娶﹐故《傳》云「且娶於公孫段氏」是也。云「凡釋幣﹐設洗盥如祭」者﹐案《曾子問》云「凡告用牲幣」﹐注云「牲當爲制」﹐則告無牲﹐直用幣而已。但執幣須﹐當有洗而盥手﹐其設洗如祭祀之時﹐亦洗當東榮﹐南北以堂深﹐水在洗東﹐篚在洗西。必知無祭事者﹐下文還時云「乃至於禰﹐筵幾於室﹐薦脯醢﹐觴酒陳。」鄭云「行釋幣﹐反釋奠﹐略出謹入。」是其差也。

有司筵幾於室中。祝先入﹐主人從入。主人在右﹐再拜﹐祝告﹐又再拜。﹝更云主人者﹐廟中之稱也。祝告﹐告以主人將行也。﹞

﹝疏﹞「有司」至「再拜」。

○注「更云」至「行也」。

○釋曰﹕云「更云主人者﹐廟中之稱也」者﹐上云「賓」﹐至此更云「主人」﹐是廟中之稱﹐故《特牲》《少牢》皆稱主人﹐對《聘》稱賓也。

釋幣﹐制玄束﹐奠於幾下﹐出。﹝祝釋之也。凡物十曰束。玄之率﹐玄居三﹐居二。《朝貢禮》云﹕純﹐四隻。制﹐丈八尺。﹞

﹝疏﹞「釋幣」至「下出」。

○注「祝釋」至「八尺」。

○釋曰﹕知「祝釋幣」者﹐案《曾子問》﹕君薨而世子生﹐大祝裨冕執束帛﹐升自西階﹐命無哭。告曰﹕某之子生﹐敢告。奠幣於殯東。則知此亦大祝釋之可知也。云「凡物十曰束」者﹐案《昏禮》「玄束」﹐則每卷二丈﹐自余行禮云束者﹐每卷一丈八尺爲制﹐幣帛錦十卷者皆名束﹐至於脯十廷亦曰束﹐故云凡物十曰束也。云「玄之率﹐玄居三﹐居二」者﹐言「率」﹐皆如是也。玄三二者﹐象天三覆地二也。云「《朝貢禮》云純四隻制丈八尺」者﹐純謂幅之廣狹﹐制謂舒之長短﹐《周禮》趙商問只長八寸﹐四八三十二﹐幅廣三尺二寸﹐大廣非其度。鄭志答云﹕古積畫誤爲四﹐當爲三﹐三咫則二尺四寸矣。《雜記》云「納幣一束﹐束五兩﹐兩五尋。」然則每卷二丈﹐若作制幣者﹐每捲丈八尺爲制﹐合卷爲匹也。

主人立於戶東﹐祝立於牖西。﹝少頃之﹐示有俟於神。﹞

﹝疏﹞注「少頃」至「於神」。

○釋曰﹕案《士虞禮》無屍者﹐出戶而聽若食間﹐此無祭事﹐故云「有俟於神」也。

又入﹐取幣﹐降﹐捲幣﹐實於笄﹐埋於西階東。﹝又入者﹐祝也。埋幣必盛以器﹐若藏之然。﹞

又釋幣於行。﹝告將行也。行者之先﹐其古人之名未聞。天子諸侯有常祀在冬。大夫三祀﹕曰門﹑曰行﹑曰厲。喪禮有「毀宗躐行﹐出於大門」﹐則行神之位在廟門外西方。不言埋幣﹐可知也。今時民春秋祭祀有行神﹐古之遺禮乎﹖﹞

﹝疏﹞「又釋幣於行」。

○注「告將」至「禮乎」。

○釋曰﹕云「行者之先﹐其古人之名未聞」者﹐此謂平地道路之神。云「古人名未聞」者﹐謂古人教人行道路者﹐其人名字未聞。云「天子諸侯有常祀在冬」者﹐《月令》祀行是也。言此者﹐欲見大夫𨿽三祀﹐有行無常祀﹐因行使始出有告禮而已。至於出城﹐又有祭祭山川之神﹐諭無險難也。「大夫三祀曰門﹑曰行﹑曰厲」者﹐見《祭法》文。云「喪禮有『毀宗躐行﹐出於大門』」者﹐《檀弓》文。案彼云「掘中ニ而浴﹐毀竈以綴足。及葬﹐毀宗躐行﹐出於大門﹐殷道也。」下文周柩入毀宗﹐𨿽不云躐行﹐亦有行可知。所毀者﹐毀廟門西而云躐行﹐明行神在廟門西矣。「不云埋幣﹐可知」者﹐承上宗廟埋之﹐此亦埋可知。云「今時民春秋祭祀有行神﹐古之餘禮乎」者﹐鄭以行神無正文﹐𨿽約《檀弓》﹐猶引漢法爲況乎者﹐猶﹐疑之矣。若然﹐城外祭山川之神有壇﹐此禮行神亦當有壤。是《月令》「冬祭行」注云「行在廟門外之西﹐爲壇﹐厚二寸﹐廣五尺﹐輪四尺」是也。

遂受命。﹝賓須介來﹐乃受命也。言遂者﹐明自是出﹐不復入。﹞

﹝疏﹞「遂受命」。

○注「賓須」至「復入」。

○釋曰﹕下云「上介及眾介俟於使者之門外」﹐是其賓須介來﹐乃受命也。云「自是出﹐不復入」者﹐自釋幣於門﹐不復更入。若然﹐則待介於門矣。

上介釋幣亦如之。﹝如其於禰與行。﹞

上介及眾介俟於使者之門外。﹝俟﹐待也。待於門外﹐東面北上。﹞

﹝疏﹞「上介」至「門外」。

○注「俟待」至「北上」。

○釋曰﹕自此盡「斂旃」﹐爲使者與介向君朝受命卽行之事。知「待於門外﹐東面北上」者﹐上云賓釋幣訖不復入﹐明介待賓於大門外﹐賓出則向君也。言「東面北上」者﹐依賓客門外之位。

使者載旃﹐帥以受命於朝。﹝旃﹐旌旗屬也。載之者﹐所以表識其事也。《周禮》曰「通帛爲旃」﹐又曰「孤卿建旃」。至於朝門﹐使者北面東上。古文旃皆爲膳。﹞

﹝疏﹞「使者」至「於朝」。

○注「旃旌」至「爲膳」。

○釋曰﹕云「載之者﹐所以表識其事」者﹐人見張旃﹐則知是孤卿爲使之事﹐是表識其事也。云「《周禮》曰」者﹐《司常》文。云「至於朝門」者﹐凡諸侯三門﹕臯﹑應﹑路。路門外有常朝位。下文君臣皆朝列位﹐乃使卿進使者﹐使者乃入至朝﹐卽此朝門者﹐臯門外矣。知「北面東上」者﹐還依展幣之位也。

君朝服﹐南鄕。卿大夫西面﹐北上。君使卿進使者。﹝進之者﹐使者謙﹐不敢必君之終使己。﹞

﹝疏﹞「君朝服」至「使者」。

○注「進之」至「使己」。

○釋曰﹕此還依展幣之位﹐知大夫與卿同西面﹐避賓。下文使者還﹐亦同展幣北面東上位。

使者入﹐及眾介隨入﹐北面﹐東上。君揖使者進之﹐上介立於其左﹐接聞命。﹝進之者﹐有命﹐宜相近也。接猶續也。﹞

賈人西面坐啟櫝﹐取圭﹐垂繅﹐不起而授宰。﹝賈人﹐在官知物賈者。繅﹐所以藉圭也。其或拜﹐則奠於其上。今文繅作ロ。﹞

﹝疏﹞「賈人」至「授宰」。

○注「賈人」至「作ロ」。

○釋曰﹕云「賈人﹐在官知物賈者」﹐謂若《王制》云庶人之在官﹐府史胥徒之類﹐以知物賈﹐故名賈。云「其或拜﹐則奠於其上」者﹐故《覲禮》記云「奠圭於繅上」是也。但繅有二種﹕一者以木爲中﹐以韋衣之﹐天子五采﹐公侯伯三采﹐子男二采﹐采爲再行。下記及《典瑞》皆有其文﹐此爲繅也。下記云「絢組尺」﹐及《曲禮》下文「執玉其有藉者則裼」﹐鄭亦爲之繅﹐若韋版爲之者﹐奠玉於上﹐此則無垂繅﹑屈繅之事。若絢組爲之者﹐所以系玉於韋版﹐使不失墜﹐此乃有屈垂之法﹐則此經所云者是也。案向來所注﹐皆以韋版繅藉解之者﹐鄭意以承玉及系玉二者﹐所據𨿽異﹐所用相將﹐又同名爲繅﹐是以和合解之。故以韋版爲之者﹐以解絢組之繅也。

宰執圭﹐屈繅﹐自公左授使者。﹝屈繅者﹐斂之。禮以相變爲敬也。自公左﹐贊幣之義。﹞

﹝疏﹞「宰執」至「使者」。

○注「屈繅」至「之義」。

○釋曰﹕云「自公左﹐贊幣之義」者﹐《禮記少儀》云「詔辭自右﹐贊幣自左。」取地道尊右之法﹐是贊幣之義﹐故於公左也。

使者受圭﹐同面﹐垂繅以受命。﹝同面者﹐宰就使者北面並授之。旣授之﹐而君出命矣。凡授受者﹐授由其右﹐受由其左。﹞

﹝疏﹞「使者」至「受命」。

○注「同面」至「其左」。

○釋曰﹕知「宰就使者北面」者﹐以經言「同面」﹐不見使者進文﹐使者旣先北面﹐故知就使者北面﹐並面授之。旣授與使者﹐卽言受命﹐明知則出命矣。云「凡授受者﹐授由其右﹐受由其左」者﹐據此宰由其右授使者﹐使者受由其左。又據《鄕飲酒》《鄕射》《燕禮》﹐獻酢酬皆授由其右﹐受由其左﹐故云「凡」以廣之。若有所因由﹐則有授由左﹐受由右﹐是以使者反命之時﹐宰自公左受玉。鄭云亦於使者之東﹐同面並受﹐不右使者﹐由便也。又賓授覿時﹐士受馬﹐右受。鄭云「牽者之右﹐而受由便。」又《鄕飲酒》云「受酬者自介右。」鄭云「尊介﹐使不失故位。」如此者﹐皆是變例﹐鄭據平常行事而言也。

旣述命﹐同面授上介。﹝述命者﹐循君之言﹐重失誤。﹞

﹝疏﹞「旣述」至「上介」。

○注「述命」至「失誤」。

○釋曰﹕上文授玉訖﹐君出命﹐命辭𨿽不知何語﹐要知使者旣受命﹐使者又重述君命﹐爲述命。述命者﹐重失誤。

上介受圭﹐屈繅﹐出授賈人﹐眾介不從。﹝賈人﹐將行者﹐在門外北面。﹞

﹝疏﹞「上介」至「不從」。

○注「賈人」至「北面」。

○釋曰﹕云「眾介不從」者﹐以上介送圭﹐向外與賈人﹐反來﹐故眾介不從﹐以待之。云「賈人﹐將行者」﹐知者﹐經言「授賈人」﹐使受之﹐則是行人主掌此玉﹐故知。將行者﹐對上云賈人出玉者﹐是畱者也。知「在門外北面」者﹐以其使者在門外時﹐皆北面﹐此賈人不入﹐明依本北面可知。

受享束帛加璧﹐受夫人之聘璋﹐享玄束帛加琮﹐皆如初。﹝享﹐獻也。旣聘又獻﹐所以厚恩惠也。帛﹐今之璧色繒也。夫人亦有聘享者﹐以其與己同體﹐爲國小君也。其聘用璋﹐取其半圭也。君享用璧﹐夫人用琮﹐天地配合之象也。圭璋特達﹐瑞也﹔璧琮有加﹐往徳也。《周禮》曰「彖﹑圭﹑璋﹑璧﹑琮﹐以┹聘。」﹞

﹝疏﹞「受享」至「如初」。

○注「享獻」至「┹聘」。

○釋曰﹕此經中三事﹐上經已受聘君圭﹐此經受享君束帛加璧﹐又受聘夫人璋﹐又受享夫人琮。案上文夕幣時﹐云「官陳幣皮北首西上加其奉於左皮上」﹐鄭注云「奉﹐所奉以致命﹐謂束帛及玄也。」則知所陳﹐直陳束帛及玄﹐不陳璧﹑琮。是以此經受璧而連言束帛玄者﹐以其享時﹐束帛加璧於其上﹐玄加琮於其上﹐以相配之物﹐故兼言束帛玄。若然﹐璧﹑琮右受者﹐以其璧﹑琮與圭﹑璋同類﹐尊之故也。云「帛﹐今之璧色繒」者﹐《周禮大宗伯》云「孤執皮帛。」鄭注亦然。又案《宗伯》云「以蒼璧禮天」﹐下云「牲幣各放其器之色」﹐幣卽幣帛﹐禮天之璧用蒼色﹐則幣帛之色亦蒼色﹐是璧色繒。於漢時云「璧色繒」者﹐亦因周法﹐則此束帛亦與璧色同﹐以其相配﹐但未知正用何色耳。云「聘用璋﹐取其半圭」﹐知半曰璋者﹐案《周禮典瑞》云「四圭有邸以祀天﹐兩圭有邸以祀地﹐圭璧以祀日月﹐璋邸射以祀山川。」以上向下差之﹐以兩圭半四圭﹐圭璧半兩圭﹐璋邸射又半圭璧﹐是半圭曰璋也。云「圭璋特達﹐瑞也」者﹐《聘義》云「圭璋特達﹐徳也。」鄭云「特達﹐謂以朝聘也。」言瑞者﹐《大宗伯》云「以玉作六瑞。」公執桓圭以下皆是瑞。故《尙書》云「班瑞於羣後。」言特達者﹐不加束帛也。云「璧琮有加﹐往徳也」者﹐謂加於束帛之上。言往徳者﹐《郊特牲》云「束帛加璧﹐往徳也。」謂以束帛加璧﹐致厚往﹐爲主君有徳﹐故以玉致之。君子於玉比徳﹐故言往徳也﹐往徳義出於彼。鄭言此者﹐欲見朝置享用玉之意也。「《周禮》曰」﹐《玉人》文。云「彖﹑圭﹑璋﹑璧﹑琮﹐以┹聘」者﹐欲見此篇聘賓不用君之所執圭璋﹐以其公則執桓圭﹐侯執信圭﹐伯執躬圭﹐子執璧﹐男執蒲璧﹐臣出聘﹐圭璋璧琮﹐則彖之而已﹐無此桓﹑信﹑躬﹑﹑蒲之文。又所執皆降其君一等﹐故引之爲證也。

遂行﹐捨於郊。﹝於此脫捨衣服﹐乃卽道也。《曲禮》曰「凡爲君使﹐已受命﹐君言不宿於家。」﹞

﹝疏﹞「遂行舍於郊」。

○注「於此」至「於家」。

○釋曰﹕言「遂行」者﹐受命則行﹐不畱停﹐故云遂行。言「於此脫捨衣服﹐乃卽道」者﹐上文云賓朝服﹐告禰﹐及遂朝君受命﹐至此衣服未攺﹐鄭注云「吉時道路深衣」﹐則此脫捨朝服﹐服深衣而行﹐故云於此所脫捨衣服乃卽道也。引《曲禮》者﹐見受君命及君言﹐言別有告請之事﹐遂行舍於郊﹐則彼云不宿於家也。

斂旃。﹝此行道耳﹐未有事也。斂﹐藏也。﹞

﹝疏﹞「斂旃」。

○注「此行」至「藏也」。

○釋曰﹕云「此行道耳﹐未有事也」者﹐案下文云「及竟張旃」﹐是有事也。故此自郊已後未有事﹐斂﹐藏也。

若過邦﹐至於竟﹐使次介假道﹐束帛將命於朝﹐曰「請帥。」奠幣。﹝至竟而假道﹐諸侯以國爲家﹐不敢直徑也。將猶奉也。帥猶道也﹐請道已道路所當由。﹞

﹝疏﹞「若過」至「奠幣」。

○注「至竟」至「當由」。

○釋曰﹕自此盡「執策於其後」﹐論過他國竟假道之事。云「諸侯以國爲家﹐不敢直徑」者﹐案《左氏傳》僖三十三年﹕秦師襲鄭﹐不假道於晉﹐爲晉所敗。是其不假道﹐直徑過天子之師。行過無假道﹐以其天子以天下爲家﹐所在如主人故也。天子微弱﹐則有之。是以《周語》」定王使單襄公聘於宋﹐遂假道於陳以聘楚」。服氏注云「是時天子微弱﹐故與諸侯相聘同」是也。

下大夫取以入告﹐出許﹐遂受幣。﹝言遂者﹐明受其幣﹐非爲許故也。容其辭讓不得命也。﹞

﹝疏﹞「下大夫」至「受幣」。

○注「言遂」至「命也」。

○釋曰﹕云「言遂者﹐明受其幣﹐非爲許故也」者﹐幣本爲行禮﹐非爲求許。若許受幣﹐當云出許受幣﹐不須言遂。今不以許道受幣﹐云遂﹐是以容其辭讓﹐不受此幣﹐不得命遂受之﹐故云遂也。

餼之以其禮﹐上賓大牢﹐積惟芻禾﹐介皆有餼。﹝凡賜人以牲﹐生曰餼。餼猶稟也﹐給也。以其禮者﹐尊卑有常差也。常差者﹐上賓﹑上介牲用大牢﹐羣介用少牢。米皆百﹐牲陳於門內之西﹐北面。米設於中庭。上賓﹑上介致之以束帛﹐羣介則牽羊焉。上賓有禾十車﹑芻二十車﹐禾以秣馬。﹞

﹝疏﹞「餼之」至「有餼」。

○注「凡賜」至「秣馬」。

○釋曰﹕此謂主國所致禮。云「凡賜人以牲﹐生曰餼」者﹐言「凡」者﹐總解諸文。案此下經云「主國使卿歸饔餼五牢」﹐云「飪一牢﹐腥二牢﹐餼二牢﹐陳於門西」。鄭注云「餼﹐生也。牛羊右牽之。豕﹐東之。」是牲生曰餼﹐上介及士亦皆牲生爲餼。《論語》云「告朔之餼羊。」鄭注亦云「牲﹐生曰餼。」《春秋傳》云「餼臧石牛。」服氏亦云「牲生。」是凡牲生曰餼。《春秋》僖三十三年鄭皇武子云「餼牽竭矣。」服氏以爲腥曰餼﹐以其對牽﹐故以餼爲腥。《詩序》云「𨿽有牲牢饔餼。」鄭云「腥曰餼。」以其對生是活﹐故以餼爲腥。又不爲牲生者﹐鄭望文爲義﹐故注不同也。「餼猶稟也給也」者﹐於賓爲稟﹐稟﹐受也。於主人爲給﹐給﹐賓客也。云「以其禮者﹐尊卑有常差。常差者﹐上賓﹑上介牲用大牢」﹐經不言上介﹐知與賓同大牢者﹐若上介與羣介同﹐當爲介皆少牢﹐是以下文「大夫餼賓」﹐云上賓﹑上介皆大牢﹐米八筐﹐眾介皆少牢﹐米六筐﹐是上介與賓同之義也。云「米皆百」以下﹐盡二十車﹐皆約下文君使卿致饔餼禮。若然﹐上介與賓同大牢﹐依大夫餼賓禮﹐米不依大夫餼賓﹐與上介米八筐而依君致饔餼者﹐以此經有芻禾﹐大夫餼賓禮無芻禾﹐故還依主國歸饔餼之禮也。案下歸饔餼﹐上賓﹑上介米陳於門內﹐眾介米百設於門外﹐鄭不言者﹐略而不辧之也。云「上賓﹑上介致之以束帛﹐羣介則牽羊」者﹐案大夫餼賓禮﹐使老牽牛以致之﹐上介亦如之。不依此依歸饔餼者﹐以其彼此皆是國君禮﹐惟牽以行道之﹐不依歸饔餼之法﹐致之用束帛﹐宜與歸饔餼同也。云「羣介則牽羊焉」者﹐致禮於士﹐無用束帛之法﹐但歸餼則用大牢。禮盛﹐宰夫朝服﹐牽牛以致之。此眾介皆少牢﹐當與大夫餼賓﹐少牢亦牽羊以致之同也。無正文﹐故言「則」也。「上賓有禾十車﹐芻二十車」﹐亦與下歸饔餼同也。若然﹐大牢則上介與上賓同﹐芻禾不同者﹐以經上賓云「惟芻禾」﹐言「惟」著異﹐明上介無也。但下文設飧時﹐大夫之禮禾視死牢而已﹐此餼賓用生牢﹐不用死牢﹐得有禾者﹐此過國致禮﹐異於常禮﹐故生致而有芻禾也。以芻薪倍禾﹐故禾十車﹐芻二十車也。

士帥﹐沒其竟。﹝沒﹐盡。﹞

誓於其竟﹐賓南面﹐上介西面﹐眾介北面﹐東上。史讀書﹐司馬執策立於其後。﹝此使次介假道﹐止而誓也。賓南面﹐專威信也。史於眾介之前﹐北面讀書﹐以敕告士眾﹐爲其犯禮暴掠也。禮﹐君行師從﹐卿行旅從。司馬﹐主軍法者﹐執策示罰。﹞

﹝疏﹞「誓於」至「其後」。

○注「此使」至「示罰」。

○釋曰﹕此誓當在使次介假道之時﹐止而誓﹐言今在士帥沒其竟之後言之者﹐此文因上設彼國禮法訖﹐乃更卻本而言之﹐不謂此士帥沒竟後﹐是以鄭云「此使次介假道止而誓也。」言「賓南面﹐專威信」者﹐此聘禮𨿽非軍事﹐亦是困外之事﹐使專威信﹐故南面若君然也。知史於眾介之前北面讀書者﹐以經言「眾介北面」﹐則言史讀書﹐明亦北面﹐與眾介同北面﹐又賓南面復對之故也。云「君行師從」已下﹐定四年召陵之會祝佗辭﹐引之者﹐此聘使有旅從﹐恐暴掠也。

未入竟﹐壹肄。﹝謂於所聘之國竟也。肄﹐習也。習聘之威儀﹐重失誤。﹞

﹝疏﹞「未入竟壹肄」。

○注「謂於」至「失誤」。

○釋曰﹕自此盡「私事」﹐論𨿽未至主國﹐預習聘享威儀之事。此與下文爲目﹐所習之禮事在下。云「謂於所聘之國」者﹐鄭解未入境﹐境謂所聘之國境﹐未入也。

爲壇﹐畫階﹐帷其北﹐無宮。﹝土象壇也。帷其北﹐宜有所鄕依也。無宮﹐不土﹐畫外垣也。﹞

﹝疏﹞「爲」至「無宮」。

○注「土」至「垣也」。

○釋曰﹕案《覲禮》與《司儀》同爲壇三成﹐宮方三百步﹐此則無外宮﹐其壇土爲之﹐無成﹐又無尺數﹐象之而已。云「帷其北﹐宜有所鄕依」者﹐𨿽不立主人﹐賓﹑介習禮﹐宜有所向﹐故帷其北也。云「無宮﹐不土﹐畫外垣也」者﹐不土﹐爲宮是畫外垣﹐垣墻土爲外墻土﹐今則不畫宮也。

朝服無主﹐無執也。﹝不立主人﹐主人尊也。不執玉﹐不敢褻也。徒習其威儀而已。﹞

﹝疏﹞「朝服」至「執也」。

○注「不立」至「而已」。

○釋曰﹕云「不立主人﹐主人尊也」者﹐主人則主國君受聘享者﹐不立臣作君﹐故云主人尊也。

介皆與﹐北面西上。﹝入門左之位也。古文與作豫。﹞

﹝疏﹞「介皆」至「西上」。

○注「入門」至「作豫」。

○釋曰﹕此所習之禮﹐不習大門外內及廟門內之禮者﹐以其於外威儀少而易行﹐故略之。但習入廟聘享﹑揖讓﹑升降﹑布幣﹑授玉之禮﹐是以直云「北面西上」之位也。云「入門左之位」者﹐案下文云「賓入門左﹐介皆入門左﹐北面﹐西上」是也。

習享﹐士執庭實。﹝士﹐士介也。庭實必執之者﹐皮則有攝張之節。﹞

﹝疏﹞「習享士執庭實」。

○注「士士」至「之節」。

○釋曰﹕享時庭實旅百﹐獻國所有﹐非止於皮﹐知所執是皮者﹐以其金龜竹箭之等﹐皆列之於地﹐不執之。所執者﹐惟有皮而已﹐是以下聘時﹐賓升致命授玉之時﹐執皮者張之以見文﹐是以特言「執」也﹐是以云「皮有攝張之節」。

習夫人之聘享﹐亦如之。習公事﹐不習私事。﹝公事﹐致命者也。﹞

﹝疏﹞「習夫」至「私事」。

○注「公事致命者也」。

○釋曰﹕云「習夫人之聘享亦如之」者﹐以其行聘君訖﹐則行聘夫人﹐行享君訖﹐卽行享夫人﹐還君受之﹐一如受君禮﹐故云亦如之也。云「習公事」者﹐謂君聘享﹑夫人聘享及問大夫﹐皆致君命﹐故鄭云「公事﹐致命者」。是以下文行君聘享及夫人聘享訖﹐擯出﹐請賓告事畢﹐鄭注云「公事畢」。又問卿時﹐云卿大夫「升堂﹐北面聽命﹐賓東面致命」﹐鄭注云「致其君之命。」皆公事致命者也。「私事」者﹐謂私覿於君﹐私面於卿大夫﹐故下文賓覿﹐「入門右」﹐注云「私事自右」是。又問卿訖﹐賓西面如覿幣﹐「入門右﹐大夫辭﹐賓遂左」﹐注云「見﹐私事。賓𨿽敵﹐謙入門右﹐爲若降等然」是也。若然﹐大夫之幣不在朝付之﹐至郊乃付之﹐避君禮﹐不謂非公事。

及竟﹐張旃﹐誓。﹝及﹐至也。張旃﹐明事在此國也。張旃﹐謂使人維之。﹞

﹝疏﹞「及竟張旃誓」。

○注「及至」至「維之」。

○釋曰﹕自此盡「入境斂旃」﹐論賓至主國之境﹐謁關人見威儀之事。云「張旃﹐明事在此國」者﹐以其行道斂旃﹐及境張旃﹐明所聘之事在此國﹐故張旃以表其事也。是以鄭云明事在此國也。云「張旃﹐使人維之」者﹐案《禮緯稽命徵》云﹕大夫杠五刃﹐齊於較﹐較崇八尺﹐人又長八尺﹐人維得手及之者。蓋以物接之﹐乃得維持之。案《節服氏》「掌祭祀朝覲﹐六人維王之大常﹐諸侯則四人」。但大常十二旒﹐人有六﹐則一人維持二旒﹐鄭云「維之以縷。」用綫維之。大夫無文。諸侯四人﹐不依命數。大夫或一人﹐或二人維持之。

乃謁關人。﹝謁﹐告也。古者竟上爲關﹐以譏異服﹐識異言。﹞

﹝疏﹞「乃謁關人」。

○注「謁告」至「異言」。

○釋曰﹕古者境上爲關者﹐王城十二門﹐則亦通十二辰﹐辰有一門一關﹐諸侯未知幾關。魯廢六關﹐半天子﹐則余諸侯亦或然也。云關譏異言﹐案《王制》云「關譏而不徵。」注亦云「幾﹐幾異服﹑異言。」二注皆無正文。案《周禮司門》云「幾出入不物者。」注云「不物﹐衣服視占不與眾同。」鄭以出入不物幾之﹐則不物中含有此異服異言。云衣服視占不與眾同﹐則是異也。但《周禮司關》﹕「上士二人﹐中士四人。」又云「每關下士二人。」但司關爲都總﹐主十二關﹐居在國都﹐每關下士二人者﹐各主一關﹐今所謂關人者﹐謂告每關﹐關人來告司關﹐司關爲之告王﹐故《司關職》云「凡四方之賓客叩關﹐則爲之告」是也。

關人問從者幾人。﹝欲知聘問﹐且爲有司當共委積之具。﹞

﹝疏﹞「關人」至「幾人」。

○注「欲知」至「之具」。

○釋曰﹕不問使人而問從者﹐關人卑者﹐不敢輕問尊者﹐故問從者。云「欲知聘問」者﹐問得從者﹐卽知使者是大聘﹐亦知使者是小聘。知者﹐以君行師從一州之民﹐卿行旅從一黨之人﹐若大夫小聘﹐當一旅之人﹐百人也。「且謂有司當共委積之具」者﹐賓客入竟﹐當於廬宿市設﹐少曰委﹐多曰積﹐是爲行道之具也。

以介對。﹝以所與受命者對﹐謙也。《聘禮》﹕上公之使者七介﹐侯伯之使者五介﹐子男之使者三介。以其代君交於列國﹐是以貴之。《周禮》曰「凡諸侯之卿﹐其禮各下其君二等。」﹞

﹝疏﹞「以介對」。

○注「以所」至「二等」。

○釋曰﹕云「以所與受命者對﹐謙也」者﹐上問從者幾人﹐當爲卿行旅從對﹐今不云而以介與受命者對﹐是謙也。《聘禮》上公之使七介至三介﹐皆《禮記聘義》文﹐而云《聘禮》者﹐《聘義》亦得言《聘禮》也。云「以其代君交於列國﹐是以貴之」﹐貴之者﹐隨國大小節級﹐與之介以副使者﹐是貴之也。引《周禮》者﹐欲見貴之才下其君二等而已也。鄭注《周禮》二等﹐謂介與朝位賓主之也。

君使士請事﹐遂以入竟。﹝請猶問也﹐問所爲來之故也。遂以人﹐因道之。﹞

﹝疏﹞「君使」至「入竟」。

○注「請猶」至「道之」。

○釋曰﹕君得關入告﹐卽知爲聘來﹐使士迎之﹐故《聘義》云「君使士迎於竟」是也。而云使士請事﹐君子不必入﹐故知而猶問也。云「遂以入」竟者﹐若然﹐向來賓之問﹐猶停關外﹐君使士請訖﹐乃導以入竟。

入竟﹐斂旃﹐乃展。﹝復校錄幣﹐重其事。斂旃﹐變於始入。﹞

﹝疏﹞「入竟斂旃乃展」。

○注「復校」至「始入」。

○釋曰﹕自此盡「賈人之館」﹐論三度展幣之事。云「重其事」者﹐亦恐有脫漏失錯﹐故云重其事﹐不可輕也。「斂旃﹐變於始入」者﹐上「及竟張旃」注云「事在此國也。」此則入竟後乃斂﹐斂之者﹐謂若初出至郊斂旃﹐鄭云「行道耳﹐未有事也。」此亦及竟﹐示有事於此國﹐張之始入。張之去國遠﹐更是行道未有事﹐故鄭云變於始入。始入時示有事於此國﹐今是行道去之﹐故云變於始入也。

布幕﹐賓朝服立於幕東﹐西面﹐介皆北面﹐東上。賈人北面﹐坐拭圭。﹝拭﹐淸也。側幕而坐﹐乃開櫝。﹞

﹝疏﹞「布幕」至「拭圭」。

○注「拭淸」至「開櫝」。

○釋曰﹕賓西面者﹐𨿽不對君﹐由是臣道﹐異於前誓時﹐示威信也。知賈人側幕者﹐以其幕所陳皆賈人所主﹐此圭𨿽不陳﹐亦宜側近於幕以開圭也。知賈人坐者﹐下文聘時於廟門外﹐賈人開圭坐授上介﹐故知此亦坐。

遂執展之。﹝持之而立﹐告在。﹞

﹝疏﹞「遂執展之」。

○注「持之而立告在」。

○釋曰﹕此經告訖﹐下文乃云「上介北面視之」﹐則此所告者告賓﹐云在上介乃視之。

上介北面視之﹐退復位。﹝言退復位﹐則視圭進違位。﹞

﹝疏﹞「上介」至「復位」。

○注「言退」至「違位」。

○釋曰﹕鄭言此者﹐見經直有退文﹐不見其進﹐故云「則視圭進」也。「違位」之言﹐出於《曲禮》。《曲禮》云「揖人必違其位。」鄭云「禮以變爲敬。」今此進違位﹐亦是敬也。

退圭。﹝圭璋尊﹐不陳之。﹞

﹝疏﹞「退圭」。

○注「圭璋尊不陳之」。

○釋曰﹕尊不陳﹐對下文拭璧加於左皮上﹐陳之爲卑故也。上不言璋﹐直言圭﹐下乃言夫人之聘享﹐則璋未拭而並言璋者﹐欲見皆不陳故。

陳皮﹐北首﹐西上﹐又拭璧﹐展之﹐會諸其幣﹐加於左皮上。上介視之﹐退。﹝會﹐合也。諸﹐於也。古文曰陳幣北首。﹞

﹝疏﹞「陳皮」至「之退」。

○注「會合」至「北首」。

○釋曰﹕璧言合諸幣者﹐享時當合﹐故今亦合而陳之。故《小行人》云「合六幣。」六幣亦是所享之物故也。

馬則幕南﹐北面﹐奠幣於其前。﹝前﹐當前幕上。﹞

展夫人之聘享﹐亦如之。賈人告於上介﹐上介告於賓。﹝展夫人聘享﹐上介不視﹐貶於君也。賈人旣拭璋琮﹐南面告於上介﹐上介於是乃東面以告賓﹐亦所謂「放而文」之類。﹞

﹝疏﹞「展夫」至「於賓」。

○注「展夫」至「之類」。

○釋曰﹕知面位如此者﹐其賈人北面﹐在幕南﹐上介亦北面﹐明賈人旣拭夫人聘璋享琮訖﹐乃回身南面告上介﹐上介於是還東面告賓可知也。云「所謂『放而文』之類」者﹐所謂《禮器》文。案《禮器》云「有放而文也。」注云「謂若天子服日月以至黼黻。」是天子衣放象日月以下而爲文。今夫人聘享展訖﹐但上介不視﹐至於賈人南面告上介﹐上介東面告賓﹐放象君禮而爲文變﹐是其類也。

有司展羣幣﹐以告。﹝羣幣﹐私覿及大夫者。有司﹐載幣者﹐自展自告。﹞

﹝疏﹞「有司」至「以告」。

○注「羣幣」至「自告」。

○釋曰﹕云「羣幣﹐私覿及大夫」者﹐上展君及夫人幣訖﹐此言有司展羣幣﹐故知是私覿及大夫者。私覿者﹐行君夫人聘享訖﹐賓以私禮已物見主君。云大夫者﹐亦謂賓以已物面主國之卿。必知私覿之幣是賓介自將己物者﹐以經記上下惟有君及夫人聘享﹐及問大夫聘之幣付使者之文﹐不見有付賓介私覿之幣。又案下文賓將還﹐云「遂行﹐捨於郊」﹐公使卿贈如覿幣﹐使下大夫贈上介亦如之﹐使士贈眾介﹐如其覿幣﹐還至本國﹐陳幣於朝。云「上賓之公幣﹑私幣皆陳﹐上介公幣陳﹐他介皆否」﹐注云「此幣使者及介所得﹐於彼國君卿大夫之贈賜也。」其禮於君者不陳。公幣﹐君之賜也﹔私幣﹐卿大夫之幣也。至於賓反命訖﹐君使宰賜使者及介幣﹐以此言之﹐彼國所報私覿之幣還與賓介。明知私覿是賓介私賫行可知也。《夏官校人》云「凡國之使者﹐皆供其幣馬。」鄭注﹕「使者所用私覿。」若然﹐彼使者謂天子使卿大夫存┹省問諸侯之事﹐使者得之行私覿。私覿之馬﹐校人供之﹐與諸侯禮異也。

及郊﹐又展﹐如初。﹝郊﹐遠郊也。周制﹐天子畿內千里﹐遠郊百里。以此差之﹐遠郊上公五十里﹐侯伯三十里﹐子男十里也。近郊各半之。﹞

﹝疏﹞「及郊」至「如初」。

○注「郊遠」至「半之」。

○釋曰﹕云「周制﹐天子畿內千里」者﹐《周禮大司徒》云「制其畿方千里。」據《周禮》而言﹐其自殷已上﹐亦畿方千里。《商頌》云「邦畿千里﹐惟民所止。」夏亦千里。《王制》云「天子縣內方千里。」鄭據夏時《禹貢》方千里曰甸服﹐據唐虞畿內是也。云「遠郊百里」者﹐《司馬法》文。畿方千里﹐王城面五百里。以百里爲遠郊。若公百里中置國城﹐面二百五十里﹐故遠郊五十里。自此已下﹐至子男差之可知。云「近郊各半之」者﹐亦約周天子遠郊百里﹐近郊五十里﹐亦無正文。《尙書君陳》序云「命君陳分正東郊成周。」鄭注﹕「周之近郊五十里。今河南﹑洛陽相去則然。」鄭以目驗知之。若然﹐天子近郊半遠郊﹐則諸侯近郊各半遠郊可知也。

及館﹐展幣於賈人之館﹐如初。﹝館﹐捨也。遠郊之內有候館﹐可以小休止沐浴。展幣不於賓館者﹐爲主國之人有勞問己者就焉﹐便疾也。﹞

﹝疏﹞「及館」至「如初」。

○注「館捨」至「疾也」。

○釋曰﹕案《周禮遺人職》云﹕十里有廬﹐三十里有宿﹐五十里有市﹐市有候館。畿內道路皆有候館﹐鄭云「遠郊之內有候館」者﹐據此。候館在遠郊之內﹐指而言之﹐不謂於此獨有也。以行道之停息﹐故云「小休止沐浴」﹐又得展幣也。云「展幣不於賓館者﹐爲主國之人有勞問己者就焉﹐便疾也」者﹐若並在賓館﹐則事煩不疾﹐若展幣於賈人之館﹐其賓館受勞問﹐是以就賈人之館展幣﹐便疾也。案《大行人》諸侯朝天子﹐上公三勞﹐侯伯再勞﹐子男一勞﹐孤不問﹐一勞。諸侯自相朝﹐無過如朝天子﹐遣臣相聘﹐無過一勞。此下文使卿近郊勞﹐此乃遠郊之內﹐得有此勞問己者﹐謂同姓舅甥之國。而加恩厚者﹐別有遠郊之內問勞也。

賓至於近郊﹐張旃。君使下大夫請行﹐反。君使卿朝服﹐用束帛勞。﹝請行﹐問所之也。𨿽知之﹐謙不必也。士請事﹐大夫請行﹐卿勞﹐彌尊賓也。其服皆朝服。﹞

﹝疏﹞「賓至」至「帛勞」。

○注「請行」至「朝服」。

○釋曰﹕自此盡「遂以賓入」﹐論主君使大夫及卿行請勞之事。入近郊張旃者﹐示將有事以自表也。知皆朝服者﹐以卿勞禮重﹐尙朝服﹐明以外士大夫輕者﹐朝服可知也﹐故舉後以明前也。

上介出請﹐入告。賓禮辭﹐迎於捨門之外﹐再拜。﹝出請﹐出門西面﹐請所以來事也。入告﹐入北面告賓也。每所及至﹐皆有捨。其有來者者﹐皆出請入告﹐於此言之者﹐賓彌尊﹐事彌錄。﹞

﹝疏﹞「上介」至「再拜」。

○注「出請」至「彌錄」。

○釋曰﹕云「入北面告賓也」者﹐此時賓當在賓館﹐阼階西面﹐故上介北面告賓也。云「每所及至﹐皆有捨。其有來者﹐皆出請入告﹐於此言之者﹐賓彌尊﹐事彌錄」者﹐道皆有廬﹑宿﹑市﹐來之舍前﹐出請﹐士大夫請行﹐亦當出請入告。於此始言之者﹐先士﹐次大夫﹐後卿﹐以是先卑後尊﹐今復見此言﹐故云賓彌尊事彌錄也。

勞者不答拜。﹝凡爲人使﹐不當其禮。﹞

﹝疏﹞「勞者不答拜」。

○注「凡爲」至「其禮」。

○釋曰﹕言「凡」者﹐非直此卿爲君勞﹐賓不敢當其禮﹐不答拜﹐聘賓亦初入大門﹐主君拜賓﹐辟不答拜也。如此之類皆然﹐故云凡以該之。至後﹐儐勞者與之答拜﹐爲己故也。

賓揖﹐先入﹐受於捨門內。﹝不受於堂﹐此主於侯伯之臣也。公之臣﹐受勞於堂。﹞

﹝疏﹞「賓揖」至「門內」。

○注「不受」至「於堂」。

○釋曰﹕知「公之臣﹐受勞於堂」者﹐案《司儀》云「諸公之臣相爲國客﹐及大夫郊勞﹐三辭拜辱﹐三讓﹐登聽命。」是公之臣受勞於堂之事。

勞者奉幣入﹐東面致命。﹝東面﹐鄕賓。﹞

﹝疏﹞「勞者」至「致命」。

○注「東面鄕賓」。

○釋曰﹕賓在館﹐如主人當入門西面﹐故勞者東面向之也。

賓北面聽命﹐還﹐少退﹐再拜稽首﹐受幣。勞者出。﹝北面聽命﹐若君南面然。少退﹐象降拜。﹞

﹝疏﹞「賓北」至「者出」。

○注「北面」至「降拜」。

○釋曰﹕云「北面聽命﹐若君南面然。少退﹐象降拜」者﹐下文歸饔餼﹐「大夫東面致命﹐賓降階西面﹐再拜稽首」﹐是此象之也。若然﹐此行尊卑禮﹐訝受法﹐歸饔餼時﹐上北面受幣。此在庭﹐亦當北面﹐訝受幣﹐勞者南面可知也。

授老幣。﹝老﹐賓之臣。﹞

﹝疏﹞「授老幣」。

○注「老賓之臣」。

○釋曰﹕大夫家臣稱老。若趙魏「臧氏老」之類也。

出迎勞者。﹝欲儐之。﹞

﹝疏﹞「出迎勞者」。

○注「欲儐之」。

○釋曰﹕《司儀》注云「上於下曰禮﹐敵者曰儐。」此言儐者﹐欲見賓以禮禮使者﹐故云「欲儐之」。

勞者禮辭。賓揖﹐先入﹐勞者從之。乘皮設。﹝設於門內也。物四曰乘。皮﹐麋鹿皮也。﹞

﹝疏﹞「勞者」至「皮設」。

○注「設於」至「皮也」。

○釋曰﹕庭實當三分庭一在南設之。今以儐勞者在庭﹐故設於門內也。云「皮﹐麋鹿皮」者﹐鄭於下注云「君於臣﹐臣於君﹐麋鹿皮可者。」以無正文﹐知用麋鹿皮者﹐案《郊特牲》云「虎豹之皮﹐示服猛也。」彼諸侯朝享天子法﹐用虎豹。此臣聘君﹐降於享天子法﹐用麋鹿皮。故《齊語》云「齊桓公使諸侯輕其幣﹐用麋鹿皮四張。」亦一隅也。

賓用束錦儐勞者。﹝言儐者﹐賓在公館如家之義﹐亦以來者爲賓。﹞

﹝疏﹞「賓用」至「勞者」。

○注「言儐」至「爲賓」。

○釋曰﹕云「言儐者﹐賓在公館如家之義﹐亦以來者爲賓」者﹐凡言儐者﹐謂報於賓。今以賓館﹐故賓若主人。故云「儐勞者」﹐卽以勞者爲賓故也。

勞者再拜稽首受。﹝稽首﹐尊國賓也。﹞

﹝疏﹞「勞者」至「首受」。

○注「稽首尊國賓」。

○釋曰﹕《周禮大祝》辧九拜﹕一曰稽首﹐首至地﹐臣拜君法﹔二曰頓首﹐頭叩地﹐平敵相於法﹔三曰空首﹐首至手﹐君答臣下拜法。《郊特牲》云「大夫之臣不稽首﹐非尊家臣﹐以辟君也。」今此勞者與賓同類﹐不頓首而稽首﹐故云「尊國賓」也。下賓亦稽首送者﹐以是爲君使﹐故亦稽首以報之也。

賓再拜稽首﹐送幣。﹝受﹑送﹐拜皆北面﹐象階上。﹞

﹝疏﹞注「受送」至「階上」。

○釋曰﹕知「受﹑送﹐拜皆北面﹐象階上」者﹐此經面位無文。案歸饔餼賓儐大夫時﹐賓楹北面授幣﹐大夫西面受﹐此賓亦宜與彼同。北面授﹐還北面拜送。若然﹐云「受送拜皆北面」者﹐誤﹐當云「授送拜皆北面」﹐並據賓而言也。

勞者揖皮出﹐乃退。賓送再拜。﹝揖皮出﹐東面揖執皮者而出。﹞

﹝疏﹞「勞者」至「再拜」。

○注「揖皮」至「而出」。

○釋曰﹕知「東面揖執皮」者﹐以其執皮者在門內﹐當門﹐勞者在執皮之西﹐故知東面揖皮﹐可知揖之若親受之。又執皮者是賓之使者﹐執皮者得揖從出勞者﹐從人當訝受之﹐是以《公食大夫禮》云「賓三飯﹐公侑食以束帛﹐庭實設乘皮﹐賓受幣﹐賓出﹐揖庭實出。」鄭云「揖執皮者﹐若親受。」云「上介受賓幣﹐從者訝受皮」﹐則此從者亦訝受可知也。

●卷二十聘禮第八

夫人使下大夫勞以二竹簋方﹐玄被裏﹐有蓋。﹝竹簋方者﹐器名也。以竹爲之﹐狀如簋而方﹐如今寒具。者圜﹐此方耳。﹞

﹝疏﹞「夫人」至「有蓋」。

○注「竹簋」至「方耳」。

○釋曰﹕自此盡「以賓入」﹐論夫人勞賓之事。夫人勞使下大夫者﹐降於君﹐故不使卿。凡簋皆用木而圓﹐受斗二升﹐此則用竹而方﹐故云「如簋而方」。受斗二升則同。「如今寒具」者﹐寒具﹐若《籩人》先鄭云「朝事﹐謂淸朝未食﹐先進寒具﹐口實之籩實以冬食。」故謂之寒具。圓﹐此方者﹐方圓不同﹐爲異也。案《玉人》云「案十有二寸﹐棗栗十有二列﹐諸侯純九﹐大夫純五﹐夫人以勞諸侯。」彼有玉案者﹐謂王后法有玉案﹐並有竹簋以盛棗栗﹐故彼引此爲證。此諸侯夫人勞卿大夫﹐故無案﹐直有竹簋以盛棗栗。

其實棗蒸栗擇﹐兼執之以進。﹝兼猶兩也。右手執棗﹐左手執栗。﹞

﹝疏﹞「其實」至「以進」。

○注「兼猶」至「執栗」。

○釋曰﹕云「兼﹐猶兩」者﹐謂一人執兩事﹐知「右手執棗﹐左手執栗」者﹐見下文云「賓受棗﹐大夫二手授栗」﹐則大夫先度右手﹐乃以左手共授栗﹐便也。明知右手執棗可知﹐必用右手執棗先度之者﹐鄭注《士虞禮》云「棗美﹐故用右手執棗也」。

賓受棗﹐大夫二手授栗。﹝受授不遊手﹐愼之也。﹞

﹝疏﹞注「受授」至「之也」。

○釋曰﹕初兩手俱用﹐旣受棗﹐不共授栗﹐遊暇一手﹐不愼也。今右手授棗訖﹐卽共授栗﹐不遊手﹐爲謹愼也。

賓之受﹐如初禮。﹝如卿勞之儀。﹞

儐之如初。下大夫勞者遂以賓入。﹝出以束錦授從者﹐因東面釋辭﹐請道之以入﹐然則賓送不拜。﹞

﹝疏﹞「儐之」至「賓入」。

○注「出以」至「不拜」。

○釋曰﹕云「出以束錦授從者﹐因東面釋辭﹐請導之」者﹐儐下大夫﹐如前有束錦﹐則此大夫亦受得束錦。經言「遂以賓入」﹐明知有辭請導之。𨿽無文﹐鄭以意言之。大夫在西﹐明出時授束錦與已從者﹐乃得因東面釋請導之辭也。云「然則賓送不拜」者﹐以其云遂以賓入卽從之﹐明賓送不拜﹐謂若《公食大夫》使人戒賓﹐「不拜送﹐遂從之」﹐其類也。案上君使士請﹐遂以賓入﹐鄭云因導之。鄭不言賓送不拜者﹐士請事空手無幣﹐賓亦不儐﹐請導賓﹐賓從入﹐無再拜送之理﹐故鄭不言賓送不拜。此大夫勞儐﹐與卿同有拜送之理﹐故云賓送不拜也。《覲禮》大夫勞侯氏﹐侯氏卽從大夫入﹐拜送大夫。天子使尊﹐故𨿽從亦拜送﹐與此異。

至於朝﹐主人曰「不腆先君之祧﹐旣拚以俟矣。」﹝賓至外門﹐下大夫入告﹐出釋此辭。主人者﹐公也。不言公而言主人﹐主人﹐接賓之辭﹐明至欲受之﹐不敢稽賓也。腆猶善也。遷主所在曰祧。周禮﹐天子七廟﹐文武爲祧﹐諸侯五廟。則祧﹐始祖也﹐是亦廟也。言祧者﹐祧尊而廟親﹐待賓客者﹐上尊者。﹞

﹝疏﹞「至於」至「俟矣」。

○釋曰﹕自此盡「俟」﹐論賓初至﹐主君請行聘禮﹐賓又請俟之事。云「至於朝」者﹐鄭云「賓至外門」者﹐外門卽諸侯之外朝﹐故下云「以柩造朝」﹐亦謂大門外爲外朝也。云「下大夫入告﹐出釋此辭」者﹐此下大夫卽夫人勞賓導賓入者也。云「明至欲受之﹐不敢稽賓」﹐案《覲禮》云「侯氏遂從之﹐天子賜捨。」鄭云「且使卽安」﹐不卽言欲受之者﹐彼天子以諸侯爲臣﹐故使且安。此鄰國聘賓﹐不臣人之臣﹐故言不敢稽賓也。云「遷主所在曰祧」者﹐此總解天子諸侯稱祧也。云「周禮﹕天子七廟﹐文武爲祧」者﹐案《周禮大宗伯序官守祧職》云「奄八人」﹐鄭注云「遠廟曰祧。」又《守祧職》云「掌守先王先公之廟祧」﹐鄭注云「廟謂大祖之廟﹐及三昭三穆﹐遷主所藏曰祧﹐先公之遷主藏於后稷之廟。先王之遷主藏於文武之廟。」云奄八人﹐廟有一奄﹐周立七廟﹐通姜原廟爲八﹐故奄八人。《祭法》﹐鄭注云「祧之言超也。超﹐上去意也﹐不毀之也。」云「遷主所藏曰祧」﹐天子有二祧﹐以藏遷主﹐諸侯無二祧﹐遷主藏於大祖廟﹐故此名大祖廟爲祧也。云「旣拚」者﹐《少儀》云「掃席前曰拚。」拚者﹐掃除之名。云「諸侯五廟」﹐《王制》與《祭法》文。云「則祧﹐始祖﹐是亦廟也﹐言祧者﹐祧尊而廟親﹐待賓客者﹐上尊者」﹐下文「迎賓於大門﹐揖入﹐及廟門」﹐受賓聘享皆在廟。此云先君之祧﹐明下云廟是大祖廟可知。是以於大祖廟受聘享﹐尊之。若饗食則於禰廟﹐燕又在寢﹐彌相親也。此鄭義。若孔君﹑王肅﹐則以髙祖之父及祖爲二祧﹐非鄭義也。

賓曰「俟。」﹝賓之意不欲奄卒主人也。且以道路悠遠﹐欲沐浴齊戒﹐俟﹐未敢聞命。﹞

﹝疏﹞「賓曰俟」。

○注「賓之」至「聞命」。

○釋曰﹕此鄭以意解之。上文以意解主君不欲稽畱於賓。此經解「賓意不欲奄卒主人」﹐故云「俟」。必知有齊戒沐浴者﹐案《玉藻》云「將公所﹐宿齊戒﹐沐浴。」彼謂臣見己君入廟﹐必須齊戒沐浴﹐此有齊戒沐浴可知也。云「未敢聞命」者﹐謂不腆先君之祧﹐旣拚以俟之命﹐不敢聞之也。

大夫帥至於館﹐卿致館。﹝致﹐至也。賓至此館﹐主人以上卿禮致之﹐所以安之也。﹞

﹝疏﹞「大夫」至「致館」。

○注「致至」至「之也」。

○釋曰﹕自此盡「送再拜」﹐論主君遣卿致館之事。云「賓至此館﹐主人以上卿禮致之」者﹐案《覲禮》云「侯氏遂從之﹐天子賜捨﹐辭曰﹕賜伯父捨。侯氏再拜稽首﹐受儐之束帛﹑乘馬。」注云「王使人以命致館無禮﹐猶儐之者﹐尊王使也。」無禮﹐謂無束帛。此云「以上卿禮」﹐明有束帛﹐致亦可知。若然﹐有禮則稱致﹐覲禮不稱致﹐無禮故也。案《司儀》云諸公相爲賓﹐主君郊勞﹐云「三辭﹐拜受」﹐拜受謂拜受幣。又云「致館亦如之」﹐鄭云「使大夫授之﹐君又以禮親致焉。」亦是有幣可知。又云「諸侯﹑諸伯﹑諸子﹑諸男之相爲賓也﹐各以其禮相待也﹐如諸公之儀。」是五等相待﹐致館同有幣矣。天子待諸侯無幣﹐則其臣來無幣可知。據此文﹐侯﹑伯之卿聘郊勞致館有幣﹐則五等待臣皆同有幣也。《司儀》諸侯之臣相爲國客﹐亦皆有幣﹐與此同。若諸侯遣大夫小聘曰問﹐下云「小聘曰問﹐不享﹐有獻﹐不及夫人﹐不筵幾﹐不禮﹐面不升﹐不郊勞。」注云「記貶於大聘﹐所以爲小也。獻﹐私獻也。面猶覿也。」𨿽不言不致館﹐略之耳﹐亦不致也。又諸臣朝覲天子﹐天子無禮以致﹐猶儐﹐尊王使。又五等自相朝﹐主國皆有禮﹐皆有儐﹐故《司儀》云「賓繼主君﹐皆如主國之禮。」鄭玄謂「繼主君者﹐儐主君也。儐之者﹐主君郊勞﹐致館饔餼﹐還圭贈郊送之時也」﹐此等皆主君親致館。又云「致館亦如之」﹐亦如郊勞時﹐亦有儐矣。以此言﹐諸臣致者﹐皆有儐也。若諸侯遣卿大夫聘﹐王國有用幣致館﹐無儐也。故《司儀》云「諸公之臣相爲國客」﹐「致館如初之儀」﹐鄭注云「如郊勞也﹐不儐耳」是也。

賓迎﹐再拜。卿致命﹐賓再拜稽首。卿退﹐賓送再拜。﹝卿不俟設飧之畢﹐以不用束帛致故也。不用束帛致之者﹐明爲新至﹐非大禮也。﹞

﹝疏﹞「賓迎」至「再拜」。

○注「卿不」至「禮也」。

○釋曰﹕云「賓迎再拜」者﹐賓在館如主人﹐故先拜也。卿不言答拜﹐答拜可知﹐但文略耳。𨿽不言入﹑言迎﹐則入門可知。言「卿致命」者﹐亦東面致君命也。云「卿不俟設飧之畢﹐以不用束帛致故也」者﹐下直云「宰夫朝服設飧」﹐不言致﹐則此卿致館﹐兼致飧矣。致館有束帛﹐致飧空以辭。致君命無束帛者﹐案下記云「飧不致」﹐鄭注云「不以束帛致命﹐艸次饌﹐飧具輕。」若然﹐卿以空拜致飧﹐旣卽退﹐不待宰夫設畢也﹐以不用束帛致故也。云「非大禮也」者﹐對下「聘日致饔」﹐鄭云「急歸﹐大禮」也。若然﹐此侯伯之卿禮﹐其公之臣﹐亦以幣帛致。案《司儀》云「諸公之臣相爲國客﹐致館如初之儀」﹐鄭注云「不言致飧者﹐君於聘大夫不致飧也。《聘禮》曰『飧不致﹐賓不拜』」是也。其子男之臣﹐不致可知。又案《司儀》云君親致館﹐至於「致飧如致積之禮」﹐鄭注云「俱使大夫﹐禮同也。」以此言之﹐致館致飧﹐似別人者﹐但致積在道﹐致飧在館﹐所致別人。若致館與致飧同時﹐致館者兼致飧﹐無嫌也。言俱使大夫者﹐言積與飧同使大夫﹐決君不親之義﹐何妨致館與致飧一人也。其臣致飧無幣﹐其五等諸侯致飧則有幣。案《司儀》諸侯相於「致飧如致積」﹐致積有幣﹐知致飧亦有幣也。

宰夫朝服設飧﹐﹝食不備禮曰飧。《詩》云「不素飧兮」﹐《春秋傳》曰「方食魚飧」﹐皆謂是。﹞

﹝疏﹞「宰夫朝服設飧」。

○注「食不」至「謂是」。

○釋曰﹕云「食不備禮曰飧」者﹐對饔餼也。生與腥飪俱有﹐餘物又多﹐此飧惟有腥飪而無生﹐餘物又少﹐故云不備禮也。引《詩傳》者﹐案《詩》云「彼君子兮﹐不素飧兮。」毛云「熟食曰飧。」鄭云「讀如魚飧之飧。」則《詩》飧與《傳》魚飧同﹐是直食魚與飯爲飧。彼少牢﹐小禮中不備﹔此則兩大牢﹐大禮中不備。不備是同﹐故引證一邊不備﹐其實禮有異也。「《春秋傳》曰』方食魚飧『」者﹐案宣六年經書晉趙盾衛孫免侵陳﹐《公羊傳》曰「趙盾弒君﹐此其復見何﹖親弒君者趙穿也。親弒君者﹐趙穿﹐則曷爲加之趙盾﹖不討賊也。復國不討賊﹐此非弒君如何﹖趙盾之復國柰何﹖靈公爲無道﹐靈公使膳宰以熊番不熟﹐公殺之。盾入諫﹐公見盾再拜﹐盾拜稽首﹐歸。公使勇士某者往殺之﹐勇士入門﹐不見人﹐其戶﹐方食魚飧。勇士曰﹕嘻﹐子誠仁人也﹐是子之儉也﹐吾不忍殺子也。𨿽然﹐吾不可復見吾君矣。遂刎頸而死。」是魚飧之事。

飪一牢﹐在西﹐鼎九﹐羞鼎三﹔腥一牢﹐在東﹐鼎七。﹝中庭之饌也。飪﹐孰也。孰在西﹐腥在東﹐象春秋也。鼎西九東七。凡其鼎實與其陳﹐如陳饔餼。羞鼎則陪鼎也﹐以其實言之﹐則曰羞﹐以其陳言之﹐則曰陪。﹞

﹝疏﹞「飪一」至「鼎七」。

○注「中庭」至「曰陪」。

○釋曰﹕云「中庭之饌也」者﹐對下文是堂上及門外之饌也。云「象春秋也」者﹐腥之言生﹐象春物生﹔飪﹐孰也﹐象秋物有成孰﹐故云象春秋也。云「鼎西九東七」者﹐九謂正鼎九﹐牛﹑羊﹑豕﹑魚﹑臘﹑腸胃﹑膚﹑鮮魚﹑鮮臘﹔東七者﹐腥鼎無鮮魚﹑鮮臘﹐故七。云「凡其鼎實與其陳﹐如陳饔餼」者﹐如其死牢﹐故《掌客》云﹕諸侯之禮﹐饔餼九牢﹑七牢﹑五牢﹐其死牢如飧之陳﹐凡介﹑行人皆有飧饔餼。此則如介禮也。是飧之死牢與饔餼死牢﹐實與飧陳同﹐亦於東階﹑西階也。云「羞鼎則陪鼎也」﹐知是一物者﹐此云「羞鼎」﹐下饔餼言「陪鼎」﹐故知一也。陪鼎三﹐則下云鄕﹑燻﹑堯是也。

堂上之饌八﹐西夾六。﹝八﹑六者﹐豆數也。凡饌以豆爲本。堂上八豆﹑八簋﹑六釒開﹑兩簋﹑八壺。西夾六豆﹑六簋﹑四﹑兩﹑六壺。其實與其陳﹐亦如饔餼。﹞

﹝疏﹞「堂上」至「夾六」。

○注「八六」至「饔餼」。

○釋曰﹕堂上與西夾所陳六﹑八非一﹐知六﹑八是豆者﹐凡設饌皆先設豆﹐乃設余饌﹐故鄭云凡饌以豆爲本。無妨六八之內﹐兼有餘饌﹐故鄭言簋﹑釒開之等也。凡鄭所云﹐皆約饔餼﹐故云「亦如饔餼」也。鄭必約與陳饔餼同者﹐以其陳鼎饔餼同﹐故知余亦同也。

門外米﹑禾皆二十車。﹝禾﹐稿實並刈者也。諸侯之禮﹐車米視生牢﹐禾視死牢﹐牢十車。大夫之禮﹐皆視死牢而已。𨿽有生牢﹐不取數焉。米陳門東﹐禾陳門西。﹞

﹝疏﹞「門外」至「十車」。

○注「禾稿」至「門西」。

○釋曰「諸侯之禮﹐車米視生牢﹐禾視死牢﹐牢皆十車」者﹐案《掌客》云﹕上公之禮﹐飧五牢﹐饔餓九牢﹐其死牢如飧之陳﹐牽四牢﹐車米視生牢﹐牢十車﹐車秉有五﹛數﹜﹐車禾視死牢﹐牢十車﹔侯伯飧四牢﹐饔餼七牢﹐其死牢如飧之陳﹐牽三牢﹔子男飧三牢﹐饔餼五牢﹐其死牢如飧之陳﹐牽二牢﹐皆米視生牢﹐牢十車﹐禾視死牢﹐牢十車。是其義也。云「大夫之禮﹐皆視死牢而已。𨿽有生牢﹐不取數焉」者﹐知然者﹐見下歸饔餼五牢﹐饔三牢﹐餼二牢﹐饔三牢﹐死牢也。門外米禾皆三十車﹐與死三牢同﹐不取餼二牢生之數﹐故知義然也。云「米陳門東﹐禾陳門西」者﹐此亦約下歸饔餼知之﹐上皆云陳如饔餼﹐此不云如饔餼者﹐至下經與薪芻並云「凡此之陳﹐亦如饔餼」是也。

薪芻倍禾。﹝各四十車。凡此之陳﹐亦如饔餼。﹞

上介﹐飪一牢﹐在西﹐鼎七﹐羞鼎三﹔堂上之饌六﹔門外米禾皆十車﹐薪芻倍禾。﹝西鼎七﹐無鮮魚﹑鮮臘。﹞

﹝疏﹞「上介」至「倍禾」。

○注「西鼎」至「鮮臘」。

○釋曰﹕六者與賓西夾數同﹐但言堂則西夾無矣。云「西鼎七﹐無鮮魚﹑鮮臘」者﹐此亦約饔餼時賓飪鼎數﹐故下文賓腥鼎七﹐無鮮魚﹑鮮臘﹐此亦鼎七﹐故知無鮮魚﹑鮮臘也。

眾介皆少牢。﹝亦飪在西。鼎五﹐羊﹑豕﹑腸﹑胃﹑魚﹑臘。新至尙孰﹐堂上之饌四豆﹑四簋﹑兩釒開﹑四壺﹐無。﹞

﹝疏﹞「眾介皆少年」。

○注「亦飪」至「無」。

○釋曰﹕知「亦飪」者﹐依上介知然。知「鼎五」者﹐以賓九﹐上介七﹐眾介當五﹐降殺以兩。又約少牢五鼎﹐此亦少牢﹐故知亦五鼎也。知鼎實有羊﹑豕﹑魚﹑臘與腸胃者﹐以上介無鮮魚﹑鮮臘﹐此又無牛﹐故從羊豕以下數之得五。案少牢有膚﹐此無者﹐生人食與祭異﹐故《玉藻》「朔月少牢五俎」﹐亦云羊﹑豕﹑魚﹑臘﹑腸胃﹐不數膚也。案上注皆不言「新至尙熟」﹐於此言之者﹐上文賓與上介皆言飪一牢﹐在西﹔下歸饔餼亦言飪一牢﹐在西﹔此眾介直言少牢﹐不言飪﹔下文歸饔餼﹐亦直言餼一牢﹐無飪﹔恐眾介飧饔前後皆無飪﹐故特言之。新至尙熟﹐對後無饔﹐直有餼﹐不尙熟也。必知少牢是飪者﹐承上介一牢飪﹐知此亦飪。云「堂上之饌四豆﹑四簋﹑兩釒開﹑四壺﹐無」﹐知數如此者﹐以賓與上介降殺以兩﹐故然也。知無者﹐以賓有二﹐《曲禮》云「歲凶﹐大夫不食粱。」非歲凶﹐大夫食粱。粱﹐大夫常食﹐大夫禮多﹐與賓同﹐盛稻粱﹐則上介亦二﹐與賓同。士非直不合食粱﹐差降﹐亦無也。

厥明﹐訝賓於館。﹝此訝下大夫也。以君命迎賓謂之訝。訝﹐迎也。亦皮弁。﹞

﹝疏﹞「厥明」至「於館」。

○注「此訝」至「皮弁」。

○釋曰﹕自此盡「每曲揖」﹐論將行聘禮主君迎賓向廟之事。云「此訝下大夫也」者﹐案《周禮》有掌訝﹐中士八人爲之。此訝下大夫﹐非彼掌訝也。案下記云「卿﹐大夫訝﹔大夫﹐士訝﹔士皆有訝。」又《周禮掌訝》云「凡賓客﹐諸侯有卿訝﹐卿有大夫訝﹐大夫有士訝﹐士皆有訝。」此大聘是卿﹐故使下大夫訝也。天子諸侯𨿽有掌訝之官﹐朝聘之賓﹐不使掌訝爲訝﹐直以尊卑節級爲訝﹐故云此訝下大夫也。言「以君命迎」者﹐凡舉事﹐皆以承君命﹐故知迎賓待君命也。云「亦皮弁」者﹐下文君及賓皮弁﹐明此大夫亦皮弁服也。

賓皮弁聘﹐至於朝。賓入於次。﹝服皮弁者﹐朝聘主相尊敬也。諸侯視朔皮弁服。入於次者﹐俟辧也。次在大門外之西﹐以帷爲之。﹞

﹝疏﹞「賓皮」至「於次」。

○注「服皮」至「爲之」。

○釋曰﹕云「服皮弁者﹐朝聘主相尊敬也」者﹐《周禮大行人》諸侯朝天子﹐各服冕服﹐廟中將幣三享。《覲禮》亦云「侯氏裨冕」﹐在廟覲天子。此諸侯待四方朝聘皆皮弁者﹐入天子廟﹐得申其上服﹔入已廟﹐不可以冕服﹐又不可服常朝之服﹐故服天子之朝服﹐諸侯以爲視朔之服﹐在廟待朝聘之賓﹐是相尊敬故也。知此皮弁是諸侯視朔服者﹐以其《玉藻》云諸侯「皮弁以聽朔於大廟」是也。云「次在大門外之西﹐以帷爲之」者﹐下記云「宗人授次﹐次以帷﹐少退於君之次。」以賓位在西﹐故知也。

乃陳幣。﹝有司入於主國廟門外﹐以布幕陳幣﹐如展幣焉。圭璋﹐賈人執櫝而俟。﹞

﹝疏﹞「乃陳幣」。

○注「有司」至「而俟」。

○釋曰「有司入於主國廟門外」者﹐案下文行聘時﹐幣在主國廟門外﹐知在此也。知有幕者﹐以言陳幣如展幣﹐明亦布幕陳幣也。云「圭璋﹐賈人執櫝而俟」者﹐案下文云「賈人東面坐啟櫝取圭。」鄭注「賈人鄕入陳幣﹐東面俟﹐於此言之﹐就有其事也」是也。

卿爲上擯﹐大夫爲承擯﹐士爲紹擯。擯者出請事。﹝擯﹐謂主國之君所使出接賓者也。紹﹐繼也﹐其位相承繼而出也。主君﹐公也﹐則擯者五人﹔侯伯也﹐則擯者四人﹔子男也﹐則擯者三人。《聘義》曰「介紹而傳命﹐君子於其所尊不敢質﹐敬之至也。」旣知其所爲來之事﹐復請之者﹐賓來當與主君爲禮﹐爲其謙不敢斥尊者﹐啟發以進之。於是時﹐賓出次﹐直西﹐北面。上擯在東閾外﹐西面。其相去也﹐公之使者七十步﹐侯伯之使者五十步﹐子男之使者三十步。此旅擯耳﹐不傳命。上介在賓西北﹐東面。承擯在上擯東南﹐西面﹐各自次序而下。末介﹑末擯﹐旁相去三丈六尺。上擯之請事﹐進南面﹐揖賓俱前﹐賓至末介﹐上擯至末擯﹐亦相去三丈六尺。止揖而請事﹐還入告於公。天子諸侯朝覲﹐乃命介紹傳命耳。其儀﹐各鄕本受命﹐反面傳而下﹐及末﹐則鄕受之﹐反面傳而上。又受命傳而下﹐亦如之。此三丈六尺者﹐門容二徹參个﹐旁加各一步也。今文無擯。﹞

﹝疏﹞「卿爲」至「請事」。

○注「擯謂」至「無擯」。

○釋曰﹕此擯陳在主國大門外﹐主君之擯與賓之介東西相對﹐南北陳之。云「其位相承繼而出也」者﹐從門向南陳﹐爲繼而出。云「主君﹐公也﹐則擯者五人﹔侯伯也﹐則擯者四人﹔子男也﹐則擯者三人」者﹐案《周禮大行人》天子待諸侯﹐云上公之禮擯者五人﹐侯伯之禮擯者四人﹐子男則擯者三人。今以諸侯待聘賓﹐用天子待已之擯數者﹐以諸侯自相待﹐無文﹐鄭以意解之。但天子尊﹐得分辧諸侯尊卑以待之。諸侯卑﹐降天子﹐不敢分辧。前人故據已國大小而爲擯數﹐且《春秋》又有大國朝焉﹐小國聘焉﹐又有卿出並聘之事﹐則小國有朝大國法﹐無大國下朝小國之禮。若相聘問﹐大小皆得。若然﹐待其臣﹐據此文與待君等﹐天子待諸侯之臣亦宜與君同也。又案《周禮》大宗伯爲上擯﹐小行人爲承擯﹐《覲禮》嗇夫爲末擯﹐若待子男﹐三人足矣。若侯伯少一人﹐待上公少二人﹐一人﹑二人﹐皆以士充數也。引《聘義》者﹐案彼鄭注﹕「質﹐謂正自相當。」故設擯介通情乃相見﹐是敬之至。引之者﹐證須擯介之意也。云「旣知其所爲來之事」者﹐在道已遣士請事﹑大夫問行郊勞致館之等﹐是足知來事矣。云「復請之者﹐賓來當與主君爲禮﹐爲其謙不敢斥尊者﹐啟發以進之」者﹐亦解所以立擯介通情﹐及進相見之義也。云「於是時﹐賓出次﹐直西﹐北面」者﹐案《玉藻》云「君入門﹐介拂﹐大夫中棖與之﹐士介拂辰。」此謂朝君。又云「賓入不中門」﹐此謂聘賓﹐云不中門﹐則此西北面者。若然﹐聘賓入門﹐還依作介入時同﹐亦拂也。云「上擯在東閾外﹐西面」者﹐主位在東﹐故賓在西。上擯在東﹐以擯位並門東西面﹐故上擯亦西面向君也。云「其相去也﹐公之使者七十步﹐侯伯之使者五十步﹐子男之使者三十步」者﹐此依《大行人》云「諸侯之卿﹐其禮各下其君二等。」鄭注云「所下者﹐介與賓主之。」是以步數與介數亦降二等也。云「此旅擯耳」者﹐案《司儀》云「三問﹐旅擯」﹐鄭云「旅﹐陳﹐陳擯介﹐不傳辭。」故鄭此云不傳命也。若然﹐上注下注皆引《聘義》云「介紹而傳命」者﹐若交擯傳命﹐則是賓介傳命。此旅擯傳命者﹐直是賓來至末介下﹐對上擯傳本君之命也。其介相紹繼﹐則交擯旅擯同﹐惟傳命﹐不傳辭﹐有異矣。是以《司儀》云「及將幣交擯。」鄭注亦引《聘義》「介紹而傳命」爲證﹐以其皆是相連繼於位也。云「上介在賓西北﹐東面。承擯在上擯東南﹐西面」﹐此謂賓直西北面﹐主君在門內南面﹐列位時云西北東南者﹐據賓西北望上介﹐介仍向正北陳之矣。上擯東南望承擯等﹐仍向正南陳之矣。不謂介西北邪陳﹐擯東南向邪陳也。云「各自次序而下」者﹐賓之介或七﹐或五﹐或三﹐從南向北﹐次序上次﹐下至末介﹔主人之擯﹐或五﹐或四﹐或三﹐從承擯向南上次﹐下至末擯也﹔東西相去三丈六尺。云「上擯之請事﹐進南面﹐揖賓俱前」者﹐謂上擯入﹐向公前北面受命﹐出門南面遙揖賓使前﹐擯者漸南行﹐賓至末介北﹐東面﹐上擯至末擯南﹐西面﹐東西相去亦三丈六尺。云「止揖而請事」者﹐二人俱立定﹐乃揖而請所爲來之事。云「還入告於公」者﹐賓對訖﹐上擯入告公﹐公乃有命納賓也。云「天子諸侯朝覲﹐乃命介紹傳命耳」者﹐此引《聘義》文。自此以下﹐論天子諸侯交擯法。云「紹」者﹐亦謂使介相紹繼以傳命﹐傳命卽擯介相傳賓主之命也。此交擯謂在大門外﹐初未迎賓時。案《曲禮》注﹕「春夏受摯於朝﹐受享於廟﹐秋冬一受之於廟。」《覲禮》「天子不下堂而見諸侯」﹐則秋冬受摯﹑受享皆無迎法。無迎法﹐則無此交擯之義。若春夏受摯於朝﹐無迎法﹐受享於廟則迎之﹐故《大行人》云「廟中將幣三享」﹐鄭注﹕「朝﹐先享不言朝者﹐朝正禮﹐不嫌有等也。」是正朝無迎法。若然﹐《覲禮》無迎法﹐此云朝覲﹐彼言覲者﹐覲𨿽無迎法﹐饗食則有迎法。故《齊僕》云朝覲宗遇﹐饗食皆乘金路﹐其法儀各以其等﹐爲車送逆之節﹐故連覲也。云「其儀﹐各鄕本受命﹐反面傳而下」者﹐𨿽言各鄕本受命﹐非一時之事﹐先上擯入受命﹐出﹐傳與承擯﹐承擯傳與末擯﹐此是上擯鄕本受命。反面傳而下﹐末介向末擯邊受命傳與次介﹐次介傳與上介﹐上介傳與賓﹐是及其末﹐則鄕受之﹐反面傳而上也。云「又受命傳而下﹐亦如之」者﹐此乃發賓傳向主君﹐一如前發主君傳而向下﹐故云亦如之。如此三回﹐爲交擯三辭﹐此則《司儀》云「諸公相爲賓﹐交擯三辭」者也。諸﹑侯﹑伯﹑子﹑男相爲賓﹐如諸公之儀﹐其交擯則同也。云「此三丈六尺」者﹐此則卻計前云相去三丈六尺。云「門容二徹參个」者﹐《冬官匠人》云天子五門。匠人直計應門﹐直舉應門﹐則臯﹑庫﹑雉亦同。云「二徹參个」者﹐轍廣八尺﹐參个三八二十四﹐門容二丈四。云「傍加各壹步也」者﹐此無正文﹐但人之進退周旋﹐不過再舉足一步﹐故門傍各空一步﹐丈二添二丈四尺﹐爲三丈六尺。

公皮弁﹐迎賓於大門內。大夫納賓。﹝公不出大門﹐降於待其君也。大夫﹐上擯也﹐謂之大夫者﹐上序可知。從大夫總﹐無所別也。於是賓主人皆裼。﹞

﹝疏﹞注「公不」至「皆裼」。

○釋曰﹕云「降於待其君也」者﹐案《司儀》諸公相爲賓﹐公皮弁﹐交擯﹐車迎﹐拜辱﹐出大門。此於門內﹐是降於待其君也。云「從大夫總﹐無所別也」者﹐《春秋》之義﹐卿稱大夫。《王制》云「上大夫卿」﹐是總無別也。云「於是賓主人皆裼」者﹐案《玉藻》云「不文飾也不裼。」又云「執龜玉襲。」下文行聘時執玉﹐賓主人皆襲﹐此時未執玉﹐正是文飾之時﹐明賓主人皆裼也。

賓入門左。﹝內賓位也。眾介隨入﹐北面西上少退﹐擯者亦入門而右﹐北面東上﹐上擯進相君。﹞

﹝疏﹞「賓入門左」。

○注「內賓」至「相君」。

○釋曰﹕知「眾介隨入﹐北面西上少退」者﹐約下文入廟行聘享時﹐眾介入廟﹐隨賓入門左﹐北面西上﹐少退﹐不敢與賓齊也。知「擯者亦入門而右﹐北面東上」者﹐亦約眾介統於賓﹐北面西上﹐明擯者北面東上﹐亦約朝君揖位亦北面東上而知之也。知「上擯進相君」者﹐《鄕黨》云「君召使擯」﹐鄭云「有賓客﹐使迎之。」彼據初迎賓時﹐至於入門之後﹐每事皆上擯相君也。

公再拜。﹝南面拜迎。﹞

﹝疏﹞「公再拜」。

○注「南面拜迎」。

○釋曰﹕知「君南面」者﹐經𨿽不見君面位﹐主君尊於外國﹐臣猶南面﹐故《郊特牲》云「君之南鄕﹐答陽之義。」故知君南面也。

賓辟﹐不答拜。﹝辟位逡遁﹐不敢當其禮。﹞

﹝疏﹞注「不敢當其禮」。

○釋曰﹕云「不敢當其禮」者﹐以卿奉君命使﹐不敢賓辟﹐當相酬亢之禮﹐故不答拜﹐直逡遁而已。

公揖入﹐每門﹑每曲揖。﹝每門輒揖者﹐以相人偶爲敬也。凡君與賓入門﹐賓必後君﹐介及擯者隨之﹐並而雁行。旣入﹐則或左或右﹐相去如初。《玉藻》曰「君入門﹐介拂﹐大夫中棖與之﹐士介拂棖。賓入不中門﹐不履閾。」此賓﹐謂聘卿大夫也。門中﹐門之正也。不敢與君並由之﹐敬也。介與擯者雁行﹐卑不逾尊者之迹﹐亦敬也。賓之介﹐猶主人之擯。﹞

﹝疏﹞「公揖」至「曲揖」。

○注「每門」至「之擯」。

○釋曰﹕諸侯三門﹐臯﹑應﹑路﹐則應門爲中門﹐左宗廟﹐右社稷。入大門東行﹐卽至廟門﹐其得有每門者﹐諸侯有五廟﹐大祖之廟居中﹐二昭居東﹐二穆居西。廟皆別門﹐門外兩邊皆有南北隔墻﹐隔墻中夾通門。若然﹐祖廟已西﹐隔墻有三﹐則ト門亦有三。東行經三門﹐乃至大祖廟﹐門中則相逼﹐入門則相遠﹐是以每門皆有曲﹐有曲卽相揖﹐故「每曲揖」也。是以《司儀》亦云「每門止一相」﹐亦據ト門而言也。云「以相人偶」者﹐以人意相存偶也。云「凡君與賓入門﹐賓必後君」者﹐以賓主不敵﹐是以《玉藻》云「於異國之君稱外臣某」﹐故知聘賓後於主國君也。言「凡」者﹐非直聘享向祖廟﹐若饗食向禰廟﹐燕禮向路寢﹐皆當後於主君﹐故言凡以廣之。云「介及擯者隨之﹐並前而雁行」者﹐言並﹐上擯與上介並﹐次擯與次介並﹐末擯與末介並﹐各自雁行於後也。云「旣入﹐則或左或右」者﹐東行﹐賓介於左﹐君擯於右也。云「相去如初」者﹐初謂大門外相去三丈六尺也。《玉藻》曰「君入門﹐介拂﹐大夫中棖與之﹐士介拂棖。」鄭注云「此謂兩君相見也。君入必中門﹐上介夾﹐大夫介﹑士介雁行於後﹐示不相沿也。君若迎聘客﹐擯者亦然。」又云「賓入不中門﹐不履閾。」鄭注云「辟尊者所從也。」此經謂聘客﹐鄭君並引朝君﹐欲見卿大夫聘來﹐還與從君爲介時入門同﹐故並引之也。云「君入門介拂」﹐又云「門中﹐門之正」﹐又云「卑不逾尊者之迹」﹐若然﹐聊爲一言之﹐君最近﹐亦拂之而過﹐上介則隨君而行﹐拂而過﹐所以與君同行者﹐臣自爲一列。主君旣出迎賓﹐主君與君並入﹐主君於東之內﹐賓於西之內﹐並行而入。上介於西之外﹐上擯於東之外﹐皆拂。次介﹑次擯皆大夫﹐中棖與之﹐末介﹑末擯皆士﹐各自拂棖﹐如是得君入中門之正。上擯﹑上介俱得拂﹐又得不逾尊者之迹矣。又云「賓入不中門」者﹐此謂聘賓﹐大聘大夫﹐故鄭卿﹑大夫並言入門之時﹐還依與君爲介來入相似﹐賓入還拂﹐故上注賓自西﹐擬入時拂西故也。云「門中﹐門之正也」者﹐謂兩之。云「卑不逾尊者之迹」者﹐士以大夫爲尊﹐大夫以上介爲尊﹐上介以君爲尊也。云「賓之介﹐猶主人之擯」者﹐欲見擯介雁行﹐不別也。

及廟門﹐公揖入﹐立於中庭。﹝公揖先入﹐省內事也。旣則立於中庭以俟賓﹐不復出。如此﹐得君行一臣行二﹐於禮可矣。公迎賓於大門內﹐卿大夫以下入廟門卽位而俟之。﹞

﹝疏﹞「及廟」至「中庭」。

○注「公揖」至「俟之」。

○釋曰﹕自此盡公「裼降立」﹐論行聘之事。云「公揖先入﹐省內事也」者﹐《曲禮》云「請入爲席」﹐彼卿大夫士禮﹐是以鄭注云「𨿽君亦然」﹐省內事卽請入爲席之類也。云「如此﹐得君行一臣行二﹐於禮可矣」者﹐言得君行一臣行二者﹐案下文三揖言之﹐初揖注云「將曲揖﹐謂在內ニ之住﹐主君先立﹐無過近於內ニ。」若然﹐去門旣近﹐去階又遠也﹐以此不得君行一﹐臣行二。下文受玉於東楹之﹐彼得爲君行一﹐臣行二矣。下文又云「公升二等﹐賓升」﹐君階七等﹐君升二等﹐賓升一等﹐已上仍有五階﹐亦不得爲君行一﹐臣行二﹐與此同。欲見君行近﹐臣行遠之義。皆據大判而言﹐不可細分之矣。言於禮可者﹐以其尊者宜逸﹐卑者宜勞﹐故言於禮可也。云「公迎賓於大門內﹐卿大夫以下﹐入廟門卽位而俟之」者﹐上初命拜迎賓於館之時﹐卿大夫士固在朝矣﹐及賓來大門外陳介之時﹐主君之擯亦在大門外之位﹐君在大門內時﹐其卿大夫不以無事亂有事﹐當於廟中在位矣。必知義然﹐當見行事之時﹐公授宰玉﹐又云士受皮﹐又云宰夫授公幾﹐皆是於外無事﹐在廟始有事﹐更不見此官等命人廟之文﹐明君未入廟時﹐此官已在位而俟。《公食大夫》以其官各具饌物﹐皆有事﹐不預入廟﹐故公迎賓入﹐後乃見卿大夫以下之位﹐與此異也。

賓立接西塾。﹝接猶近也。門側之堂謂之塾。立近塾者﹐已與主君交禮﹐將有出命﹐俟之於此。介在幣南﹐北面西上﹐上擯亦隨公入門東﹐東上﹐少進於士。﹞

﹝疏﹞「賓立接西塾」。

○注「接猶」至「於士」。

○釋曰﹕云「門側之堂謂之塾」者﹐《爾雅釋宮》文。云「立近塾者﹐已與主君交禮﹐將有出命﹐俟之於此」者﹐對在大門外時﹐未與主君交禮﹐直使擯傳命﹐故去門七十步﹐五十步﹐三十步﹐此將與君交禮﹐故近門也。云於此「介在幣南﹐北面西上」者﹐以上文入竟展幣時﹐布幕﹐賓西面﹐介北面東上﹐統於賓﹐今此陳幣賓在門西﹐北面﹐明介北面﹐西上﹐統於賓也。云「上擯隨公入門東﹐東上﹐少進於上」者﹐案下「幾筵旣設﹐擯者出請命」﹐更不見上擯別入之文﹐明隨公入可知也。知門東有士者﹐案《公食》云「士立於門東﹐北面西上。」鄭云「統於門者﹐非其正位」也。故知此亦然。以擯者是卿﹐又相君﹐故知進於士﹐在士前也。

幾筵旣設﹐擯者出請命。﹝有幾筵者﹐以其廟受﹐宜依神也。賓至廟門﹐司宮乃於依前設之。神尊﹐不豫事也。席西上﹐上擯待而出請受賓所以來之命﹐重停賓也。至此言命﹐事彌至﹐言彌信也。《周禮》﹕「諸侯祭祀﹐席蒲筵﹐繢純﹐右幾。」﹞

﹝疏﹞「幾筵」至「請命」。

○注「有幾」至「幾」。

○釋曰﹕云「有幾筵者﹐以其廟受﹐宜依神也」者﹐此對不在廟受﹐不幾筵﹐故下云「聘遭喪﹐入竟則遂也。不郊勞﹐不幾筵。」注云「致命不於廟﹐就屍柩於殯宮﹐又不神之。」下小聘不幾筵﹐注云「記貶於聘。」是以記云「惟大聘有幾筵」。《覲禮》不云幾筵﹐文不具也。又案《曲禮》注﹕春夏受摯於朝﹐受享於廟﹐秋冬一受之於廟。諸侯無此法﹐四時皆在於廟﹐亦無四時朝覲之別名﹐同﹐皆曰朝也。云「賓至廟門﹐司宮乃於依前設之。神尊﹐不豫事也」者﹐此對《公食》「宰夫設筵﹐加席幾」﹐而後迎賓﹐彼食禮﹐與此異也。知在前者﹐案《司幾筵》云﹕大朝覲﹑大饗射﹐王位依前南鄕﹐設筵幾。《覲禮》亦云依前﹐諸侯亦然。《爾雅釋宮》云「牖戶之謂之。」但天子以屏風設於﹐諸侯無屏風﹐爲異席﹐亦不同也。云「至此言命﹐事彌至﹐言彌信也」者﹐上入竟﹐士請事﹐近郊﹐下大夫請行﹐皆是謙問﹐不敢以必來之己國﹐不正言之。至此﹐事益至﹐言則信矣。故正問之而言請命﹐是其事至言信矣。云「《周禮》」至「幾」者﹐《周禮司幾筵》文。彼諸侯祭祀﹐席三重﹐上更有「加莞筵﹐紛純」﹐不引之者﹐文略可知。引之者﹐證此所設者﹐設常祭祀之席也。

賈人東面坐啟櫝﹐取圭﹐垂繅﹐不起而授上介。﹝賈人鄕入陳幣﹐東面俟﹐於此言之﹐就有事也。授圭不起﹐賤不與爲禮也。不言裼襲者﹐賤不裼也。繅﹐有組系也。﹞

﹝疏﹞「賈人」至「上介」。

○注「賈人」至「系也」。

○釋曰「賈人鄕入陳幣﹐東面俟﹐於此言之﹐就有事也」者﹐上文賓入次﹐乃陳幣在門外﹐不言者﹐彼賈人未有事。今此有事﹐故就此言面位﹐以此東面﹐明初亦東面矣﹐故舉此明前東面也。云「授圭不起﹐賤不與爲禮也」者﹐以賈人是庶人在官者﹐故云賤不與爲禮﹐爲禮當起而授也。云「不言裼襲者﹐賤不裼也」者﹐若不賤﹐以垂繅當裼﹐以賤故不裼也。云「繅﹐有組系」也﹐知有組者﹐下記云「所以朝天子﹐圭與繅皆九寸。」「問諸侯﹐朱綠繅﹐八寸﹐皆玄系﹐長尺﹐絢組」是也。

上介不襲﹐執圭﹐屈繅﹐授賓。﹝上介北面受圭﹐進西面授賓。不襲者﹐以盛禮不在於已也。屈繅﹐並持之也。《曲禮》曰「執玉﹐其有藉者則裼﹐無藉者則襲。」﹞

﹝疏﹞「上介」至「授賓」。

○注「上介」至「則襲」。

○釋曰﹕上介裼於賈人處﹐垂繅受得圭而不襲者﹐鄭云「以盛禮不在於己故也」﹐以賓執圭﹐升堂致命﹐爲盛禮在己者也。云「上介北面受圭﹐進西面授賓」者﹐以上介本位北面﹐故北面受圭﹐賓東面﹐故上介西面授賓。引《曲禮》者﹐彼記人據此絢組尺爲繅藉﹐不據韋皮衣木板畫以五采之繅藉也。云「執玉﹐其有藉者則裼」﹐據此﹐賈人垂繅以授上介﹐上介不襲受之時也。云其「無藉者」﹐則襲者據此上介屈繅以授賓﹐賓襲受之時也。記人直記裼襲之義﹐不論盛禮在己之意﹐故各舉一邊而言也。

賓襲﹐執圭。﹝執圭盛禮﹐而又盡飾﹐爲其相蔽敬也。《玉藻》曰「服之襲也﹐充美也。是故屍襲﹐執玉龜襲」也。﹞

﹝疏﹞「賓襲執玉」。

○注「執圭」至「襲也」。

○釋曰﹕云「執圭盛禮」者﹐《玉藻》云「執玉龜襲」﹐注﹕「重寶瑞也。」若然﹐云盛禮者﹐以其圭瑞以行禮﹐故爲盛禮也。云「又盡飾﹐爲其相蔽敬也」者﹐《玉藻》又云「君在則裼盡飾也。」注云「臣於君所。」今聘賓於主君﹐亦是臣於君所﹐合裼以盡飾。今旣執圭﹐以瑞爲敬﹐若又盡飾而裼﹐則掩蔽玉之敬﹐故不得裼也。云「服之襲也﹐充美也」者﹐彼注云「充猶覆也。」「是故屍襲」者﹐爲屍尊﹐故去飾也﹐不裼。云「執玉龜襲也」者﹐彼注云「重寶瑞也。」以龜玉爲寶瑞﹐若裼﹐則盡飾爲蔽敬﹐故引之證不裼也。

擯者入告﹐出辭玉。﹝擯者﹐上擯也。入告公以賓執圭﹐將致其聘命。圭﹐贄之重者﹐辭之﹐亦所以致尊讓也。﹞

﹝疏﹞「擯者」至「辭玉」。

○注「擯者」至「尊讓」。

○釋曰﹕知擯是上擯者﹐案上相禮者皆上擯﹐故知此亦據上擯。云「圭﹐贄之重」者﹐《大宗伯》云「以玉作六瑞」﹐君之所執﹔又云「以禽作六贄」﹐臣之所執﹔總而言之皆是贄。故《左氏傳》云男贄不過玉帛﹑禽鳥﹐但君之所執﹐爲贄之重者也。云「辭之﹐亦所以致尊讓」也﹐致尊讓﹐《鄕飲酒義》文。彼爲賓主三辭三讓﹐是致尊讓。此辭玉﹐亦是致尊讓之事﹐故引之爲證也。案文公十二年《左氏傳》云﹕秦伯使西乞術來聘﹐襄仲辭玉﹐賓對曰「不腆敝器﹐不足辭也。」彼主人無三辭者﹐文不具﹐亦當三辭也。

納賓﹐賓入門左。﹝公事自西。﹞

﹝疏﹞「納賓賓入門左」。

○注「公事自西」。

○釋曰﹕案《玉藻》云「公事自西。」注云「聘享也。」又云「私事自東。」注云「覿面也。」故鄭引之以證此入門左是聘享。賓入自西﹐入門左也。

介皆入門左﹐北面﹐西上。﹝隨賓入也。介無事﹐止於此。今文無門。﹞

﹝疏﹞「介皆」至「西上」。

○注「隨賓」至「無門」。

○釋曰﹕案《司儀》云﹕諸公之臣相爲國客﹐及將幣﹐「每門止一相﹐及廟﹐惟君相入」﹐注云「惟君相入﹐客臣也。相不入矣。」此介皆入﹐不同者﹐彼云每門止一相﹐鄭云絕行在後耳﹐非是全不入廟。又云惟君相入者﹐謂前相君禮須入﹐故言之﹔臣相不前相禮﹐故不言入﹔其實皆入﹐與此同也。

三揖﹐﹝君與賓也。入門將曲﹐揖﹔旣曲北面﹐又揖﹔當碑揖。﹞

﹝疏﹞「三揖」。

○注「君與」至「碑揖」。

○釋曰﹕前云公揖入﹐立於中庭﹐三分庭一在南。賓後獨入﹐得云「入門將曲﹐揖」者﹐謂公先在庭南面﹐賓旣入門﹐至碑曲﹐揖﹐賓旣曲北面﹐賓又揖﹐主君揖﹐主君二者﹐皆向賓揖之﹐再揖訖﹐亦主君東面向堂塗﹐北行當碑﹐乃得賓主相向而揖﹐是以得君行一﹐臣行二﹐非謂賓入門時﹐主君更向內ニ﹐相近而揖。若然﹐何得云君行一﹐臣行二也。

至於階﹐三讓。﹝讓﹐升。﹞

公升二等﹐﹝先賓升二等﹐亦欲君行一﹐臣行二。﹞

﹝疏﹞「公升二等」。

○注「升賓」至「行二」。

○釋曰﹕諸侯階有七等﹐公升二等﹐在上仍有五等﹐而得云君行一﹐臣行二者﹐但君行少﹐臣行多﹐大判而言﹐非謂卽君行一﹐臣行二。此文出《齊語》晏子辭。

賓升﹐西楹西﹐東面。﹝與主君相鄕。﹞

擯者退中庭。﹝鄕公所立處﹐退者以公宜親受賓命﹐不用擯相也。﹞

﹝疏﹞「擯者退中庭」。

○注「鄕公」至「相也」。

○釋曰﹕上文公揖入﹐立於中庭﹐今公與賓升堂﹐云「擯者退中庭」﹐此文與君立中庭同﹐故云「鄕公所立處」。

賓致命。﹝致其君之命也。﹞

公左還﹐北鄕。﹝當拜。﹞

﹝疏﹞「公左還北鄕」。

○注「當拜」。

○釋曰﹕言「左還北鄕」者﹐公升受賓致命時西鄕﹐以左手鄕外﹐回身北面乃拜﹐故云「當拜」。

擯者進。﹝進阼階西﹐釋辭於賓﹐相公拜也。﹞

﹝疏﹞「擯者進」。

○注「進阼」至「拜也」。

○釋曰﹕知「阼階西」者﹐以其擯者在中庭公立處﹐直言「進」﹐則進至阼階西﹐不得更向阼階前﹐亦不可更進西階﹐故知「進阼階西﹐釋辭於賓」﹐復得「相公拜」也。

公當楣再拜。﹝拜貺也。貺﹐惠賜也。楣謂之梁。﹞

﹝疏﹞「公當楣再拜」。

○注「拜貺」至「賜也」。

○釋曰﹕拜貺之言﹐文出《聘義》。彼云「北面拜貺﹐拜君命之辱」是也。

賓三退﹐負序。﹝三退﹐三逡遁也。不言辟者﹐以執圭將進授之。﹞

﹝疏﹞「賓三退負序」。

○注「三退」至「授之」。

○釋曰﹕案上文賓入門﹐「公再拜﹐賓辟﹐不答拜」。又下文云賓訝受幾於筵前﹐「公一拜送﹐賓以幾辟」﹐皆言辟﹐此不言辟﹐故決之也。案《司儀》云﹕諸公之臣相爲國客﹐及將幣﹐「客登拜﹐客三辟﹐授幣」﹐注云「客三辟﹐三退﹐負序也」者﹐彼諸公之臣相聘之禮﹐與侯伯之卿聘於鄰國之禮少異故也。

公側襲﹐受玉於中堂與東楹之。﹝側猶獨也。言獨﹐見其尊賓也。他日公有事﹐必有贊爲之者。凡襲於隱者﹐公序坫之可知也。中堂﹐南北之中也。入堂深﹐尊賓事也。東楹之﹐亦以君行一﹐臣行二。﹞

﹝疏﹞「公側」至「之」。

○注「側猶」至「行二」。

○釋曰﹕云「他日公有事﹐必有贊爲之」者﹐案《大射》云公卒射﹐小臣正贊襲﹐是其贊爲之也。云「幾襲於隱」者﹐案《士喪禮》﹕小斂﹐主人袒於戶內﹐襲於序東。喪禮遽於事﹐尙襲於序東﹐況吉事乎﹖明知襲於隱者也。云「公序坫之可也」者﹐《士喪》襲於序東﹐謂於堂東地上﹐此則公在堂上。堂東南角爲坫﹐鄭以意斟酌隱處無過於序東坫北可也。無正文﹐故云可也。云「中堂﹐南北之中也。入堂深﹐尊賓事也」者﹐凡廟之室堂皆五架﹐棟南北皆有兩架﹐棟北一架﹐下有壁﹐開戶棟南一架﹐謂之楣。則楣北有二架﹐楣南有一架。今於當楣北面拜訖﹐乃更前北侵半架﹐於南北之中乃受玉﹐故雲南北之中﹐乃入堂深﹐尊賓事故也。云「東楹之﹐亦以君行一﹐臣行二」者﹐兩楹之爲賓主處中﹐今乃於東楹之﹐更侵東半﹐故云君行一臣行二也。

擯者退﹐負東塾而立。﹝反其等位﹐無事。﹞賓降﹐介逆出。﹝逆出﹐由便。﹞賓出。﹝聘事畢。﹞

公側授宰玉。﹝使藏之﹐授於序端。﹞

﹝疏﹞「公側授宰玉」。

○注「使藏」至「序端」。

○釋曰﹕鄭知「授於序端」者﹐凡公授受皆於序端﹐是以下文「公升側受幾於序端」﹐故知此亦授於序端也。

裼﹐降立。﹝裼者﹐免上衣﹐見裼衣。凡當盛禮者﹐以充美爲敬。非盛禮者﹐以見美爲敬。禮尙相變也。《玉藻》曰「裘之裼也﹐見美也。」又曰「は裘靑犴α﹐絞衣以裼之。」《論語》曰「素衣﹐は裘。」皮弁時或素衣﹐其裘同可知也。裘者爲溫﹐表之﹐爲其褻也。寒暑之服﹐冬則裘﹐夏則葛。凡衤裼者左﹐降立﹐俟享也。亦於中庭。古文裼皆作賜。﹞

﹝疏﹞「裼降立」。

○注「裼者」至「作賜」。

○釋曰﹕云「裼者﹐免上衣﹐見裼衣」者﹐案《玉藻》云「君衣狐白裘﹐錦衣以裼之。」注云「君衣狐白毛之裘﹐則以素錦爲衣覆之使可裼也。袒而有衣曰裼﹐必覆之者﹐裘褻也。《詩》云﹕『衣錦衣﹐裳錦裳。』然則錦衣復有上衣明矣。天子狐白之上衣﹐皮弁服與﹖凡裼衣象裘色也。」若然﹐凡服四時不同﹐假令冬有裘﹐亻親身衫﹐又有襦﹐襦之上有裘﹐裘上有裼衣﹐裼衣之上又有上服﹑皮弁﹑祭服之等。若夏則以﹐之上則有中衣﹐中衣之上復有上服﹑皮弁﹑祭服之等。若春秋二時﹐則衣袷褶﹐袷褶之上加以中衣﹐中衣之上加以上服也。言見裼衣者﹐謂袒衿前﹐上服見裼衣也。故《玉藻》云「裘之裼也﹐見美也。」襲者掩之﹐故《玉藻》云「襲充美」是也。云「凡當盛禮者﹐以充美爲敬。非盛禮者﹐以見美爲敬。禮尙相變也」者﹐《玉藻》云「執龜玉襲」﹐是禮之盛者﹐充美爲敬。《玉藻》又云「君在則裼﹐盡飾也。」是非盛禮者﹐以見美爲敬。據此二者﹐是禮尙有相變也。引《玉藻》者﹐證禮不盛者﹐以裼見美也。又曰「は裘靑犴α﹐絞衣以裼之」﹐引《論語》「素衣は裘」﹐又云「皮弁時或素衣﹐其裘同﹐可知也」﹐鄭並引二文者﹐欲見諸侯與其臣視朔與行聘禮﹐皆服は裘﹐但君則は裘還用はα﹐臣則不敢純如君﹐は裘則靑犴α裼衣﹐君臣亦有異時。若在國視朔﹐君臣同素衣爲裼﹐故《鄕黨》云「素衣は裘」﹐彼一篇是孔子行事。鄭兼見君臣視朔之服﹐是其君臣同用素裼可知。若聘禮﹐亦君臣同用は裘﹐但主君則用素衣爲裼﹐使臣則用絞衣爲裼﹐是以鄭總云皮弁時或素衣其裘同可知也。言「或素衣」者﹐在國則君臣同素衣﹐聘時主君亦素衣﹐惟臣用絞衣爲裼也。依《雜記》云「朝服十五升布」﹐皮弁亦天子朝服﹐與諸侯朝服同用十五升布﹐亦同素積以爲裳﹐白舄﹐臣用白屨也。云「裘者爲溫﹐表之﹐爲褻」者﹐案《月令》云孟冬天子始裘。是裘爲溫。云「表之」者﹐則裼衣是也。裼衣象裘色﹐復與上服色同也。云「凡衤裼者左」者﹐吉凶皆袒左是也﹐是以《士喪禮》主人左袒﹐《檀弓》云吳季札「左袒右還其封」﹐《大射》亦左袒。若受刑﹐則袒右﹐故《覲禮》侯氏袒右受刑是也。知降立俟享也者﹐下文賓行享是也。

●卷二十一聘禮第八

擯者出請。﹝不必賓事之有無。﹞

﹝疏﹞「擯者出請」。

○注「不必」至「有無」。

○釋曰﹕自此盡「以束帛如享禮」﹐論享禮之事。

賓裼﹐奉束帛加璧享。擯者入告﹐出許。﹝許受之。﹞

庭實﹐皮則攝之﹐毛在內﹐內攝之﹐入設也。﹝皮﹐虎豹之皮。攝之者﹐右手並執前足﹐左手並執後足﹐毛在內﹐不欲文之豫見也。內攝之者﹐兩手相鄕也。入設﹐亦參分庭一在南﹐言則者﹐或以馬也。凡君於臣﹐臣於君﹐麋鹿皮可也。﹞

﹝疏﹞「庭實」至「設也」。

○注「皮虎」至「可也」。

○釋曰﹕知「皮﹐是虎豹皮」者﹐經云「毛在內」﹐不欲文之豫見﹐是有文之皮。《郊特牲》云「虎豹之皮﹐示服猛也。束帛加璧﹐往徳也。」文無所屬﹐則天子諸侯皆得用之。此聘使爲君行之﹐故知皮是虎豹之皮也。《齊語》云「桓公知諸侯歸己﹐令諸侯輕其幣﹐用麋鹿皮」﹐非其正也。云「攝之者﹐右手並執前足﹐左手並執後足」者﹐下云皮右首﹐故云右手執前兩足。必以一手執兩足者﹐取兩足相向﹐得掩毛在內﹐俱放﹐又得毛向外﹐故鄭云「內攝之者﹐兩手相鄕」也。知入設參分庭一在南者﹐見《昏禮記》﹕「納徵﹐執皮﹐攝之﹐內文﹐兼執足。左首﹐隨入西上﹐參分庭一在南。」故知此亦然。但此右首﹐彼左首者﹐《昏禮》象生﹐故與此異也。云「則者﹐或以馬也」者﹐以其皮馬相﹐有皮則用皮﹐無皮則用馬﹐故云「則」﹐見其不定故也。云「凡君於臣﹐臣於君﹐麋鹿皮可也」者﹐云凡君於臣﹐謂使者歸﹐若使卿贈如覿幣﹐及食饗以侑幣﹑酬幣﹐庭實皆有皮﹐故云「凡」也。臣於君﹐謂私覿﹐庭實設四皮﹐及介用儷皮﹐此皆有麋鹿皮﹐故亦云「凡」也。若然﹐《大宗伯》云「孤執皮帛」﹐鄭云﹕天子之孤用虎皮﹐諸侯之孤用豹皮。得用虎豹者﹐彼所執以爲贄﹐與庭實不同﹐故得用虎豹也。

賓入門左﹐揖讓如初﹐升致命﹐張皮。﹝張者﹐釋外足﹐見文也。﹞

﹝疏﹞「賓入」至「張皮」。

○注「張者」至「文也」。

○釋曰﹕案《昏禮記》﹕「賓致命﹐釋外足﹐見文﹐主人受幣﹐士受皮。」注云「賓致命﹐主人受幣﹐庭實所用爲節。」此亦然﹐下受皮以授幣爲節也。

公再拜受幣。士受皮者自後右客。﹝自﹐由也。從東方來﹐由客後西﹐居其左受皮也。執皮者旣授﹐亦自前西而出。﹞

﹝疏﹞「公再」至「右客」。

○注「自由」至「而出」。

○釋曰﹕云「執皮者旣授﹐亦自前西而出」者﹐此約下私覿時﹐「牽馬者自前西向出」相類﹐故云「亦」也。

賓出﹐當之坐攝之。﹝象受於賓。﹞

﹝疏﹞「賓出」至「攝之」。

○注「象受於賓」。

○釋曰﹕云「坐攝之」者﹐向張皮見文﹐今攝之者﹐還如入時﹐執前後足﹐內文也。

公側授宰幣﹐皮如入﹐右首而東。﹝如入﹐左在前。皮右首者﹐變於生也。﹞

﹝疏﹞「公側」至「而東」。

○注「如入」至「生也」。

○釋曰﹕云「公側授宰幣」者﹐上云「公側襲」﹐側猶獨也﹐此已上側亦獨﹐無人贊之也。云「如入﹐左在前」者﹐皮四張﹐三人入門時﹐先者北面在左﹐西頭爲上﹐余取皮向東者﹐亦左在前﹐向東爲次第也。云「皮右首者﹐變於生也」者﹐《曲禮》云「執禽者左首」﹐《士相見》贄用雉﹐左頭奉之﹐下大夫執雁﹐上大夫執羔﹐如執雉﹐皆左首。雉𨿽死﹐以不可生服﹐執之如羔﹐雁亦從左首﹐象陽。今此皮則右首﹐變於生。《昏禮》左首﹐《昏禮》取象生﹐與此異也。

聘於夫人用璋﹐享用琮﹐如初禮。﹝如公立於中庭以下。﹞

若有言﹐則以束帛﹐如享禮。﹝有言﹐有所告請﹐若有所問也。記曰﹕有故﹐則束帛加書以將命。《春秋》臧孫辰告糴於齊﹐公子遂如楚乞師﹐晉侯使韓穿來言汶陽之田﹐皆是也。無庭實也。﹞

﹝疏﹞「若有」至「享禮」。

○注「有言」至「實也」。

○釋曰﹕云「有言﹐有所告請﹐若有所問也」者﹐言有所告﹐卽告糴之類是也。請﹐卽乞師之類是也。問﹐卽言汶陽之田之類是也。鄭據《傳》而言﹐有此三事﹐皆是有言。有言﹐卽記云「有故」﹐一也。云「有言」﹐卽有書致之﹐故記云﹐有故則「束帛加書以將命」也。云「《春秋》臧孫辰告糴」者﹐事在莊公二十八年也。云「公子遂如楚乞師」者﹐事在僖二十六年也。云「晉侯使韓穿來言汶陽之田」﹐事在成公八年也。此三者皆見《春秋經》﹐引之者﹐證此有言以「束帛加書」之事也。云「無庭實也」者﹐以經直云「束帛如享禮」﹐則除束帛之外﹐更無所有﹐故知無庭實也。《國語》云﹕臧孫辰以鬯圭者﹐是告糴之物。服注云﹕無庭實也。又哀七年《左傳》云「邾茅夷鴻以乘韋束帛自請救於吳」﹐求救非法﹐故有乘韋爲庭實也。

擯者出請事﹐賓告事畢。﹝公事畢。﹞

賓奉束錦以請覿。﹝覿﹐見也。鄕將公事﹐是欲交其歡敬也。不用羔﹐因使而見﹐非特來。﹞

﹝疏﹞「擯者」至「事畢」。

○注「覿見」至「特來」。

○釋曰﹕自此盡「從者訝受馬」﹐論賓將私覿﹐主人不許而行禮賓之事。云「鄕將公事」者﹐聘享是也。云「是欲交其歡敬也」者﹐聘是公禮﹐非是交歡﹐此行私禮﹐爲交歡敬也。案《郊特牲》云「爲人臣者無外交。」鄭注「私覿是外交也」者﹐彼謂臣爲君介﹐而行私覿﹐是外交。若特行聘﹐則得私覿﹐非外交也。故彼上經云「大夫執圭而使﹐所以申信也。」注云「其君親來﹐其臣不敢私見於主國君也。以君命聘﹐則有私見」是也。云「不用羔﹐因使而見﹐非特來」者﹐謂因爲君聘使而行私見﹐故用束錦﹐非特來。若特來﹐則卿用羔也。若然﹐案《士相見》卿初仕見已君及卿﹐皆見以羔。見他君得有羔者﹐案《尙書》有「三帛二生」﹐二生﹐卿執羔﹐大夫執雁﹐彼見天子法。從朝君而見﹐得有羔。若諸侯相朝﹐其臣從君﹐亦得執羔見主君可知。其爲君聘﹐則不得執羔見主君也﹐故鄭云因使而見非特來。案定公八年經書「公會晉師於瓦」﹐《左傳》云「範獻子執羔﹐趙簡子﹑中行文子皆執雁。」亦是從君見﹐主君法也。

擯者入告﹐出辭。﹝客有大禮﹐未有以待之。﹞

﹝疏﹞「擯者入告出辭」。

○注「客有」至「待之」。

○釋曰﹕云「大禮」者﹐卽上行聘享是也。云「未有以待之」者﹐謂主人未有以待之﹐以禮待之﹐卽下禮賓是也。故止客私覿﹐卽下文行禮賓也。

請禮賓﹐賓禮辭﹐聽命。擯者入告。﹝告賓許也。﹞

宰夫徹幾攺筵。﹝宰夫﹐又主酒食者也。將禮賓﹐徹神幾﹐攺神席﹐更布也。賓席東上。《公食大夫禮》曰「蒲筵常﹐緇布純﹐加萑席尋﹐玄帛純。」此筵上﹑下大夫也。《周禮》曰﹕筵國賓於牖前﹐莞筵紛純﹐加繅席畫純﹐左彤幾者﹐則是筵孤也。孤﹐彤幾﹐卿大夫其漆幾與﹖﹞

﹝疏﹞「宰夫徹幾攺筵」。

○注「宰夫」至「幾與」。

○釋曰﹕云「宰夫﹐又主酒食者也」者﹐對上宰夫設飧﹐今又主酒食以禮賓也。云「賓席東上」者﹐對前爲神而西上也。云「《公食大夫禮》曰蒲筵及萑席﹐此筵上﹑下大夫也」者﹐以《公食》蒲筵﹑萑席二者是爲上﹑下大夫法。又引《周禮》者﹐鄭欲推出上﹑下大夫用漆幾也。案《司幾筵》云﹕諸侯酢席﹐莞筵紛純﹐加繅席畫純﹐筵國賓於牖前﹐亦如之﹐左彤幾。注云「國賓諸侯來朝﹐孤卿大夫來聘﹐後言幾者﹐使不蒙如也。朝者﹐幾。聘者﹐彤幾」。但司幾筵是天子之官﹐幾筵又是諸侯之法﹐又鄭云「國賓諸侯來朝﹐孤卿大夫來聘」﹐是諸侯與朝聘天子法﹐則孤卿大夫是諸侯之臣也。以此言之﹐則天子孤卿大夫幾筵與諸侯之臣同可知。若然﹐《公食大夫》筵﹐上﹑下大夫禮同用蒲筵莞席﹐與此席不同。鄭注此國賓中卿大夫得與孤同者﹐鄭欲廣國賓之義﹐其實此國賓中﹐惟有諸侯與孤無卿大夫也。鄭必知卿大夫漆幾者﹐《司幾筵》有五幾﹐從上向下序之﹕天子玉几﹐諸侯幾﹐孤彤幾﹐卿大夫漆幾﹐下有素幾﹐喪事所用﹐差次然也。無正文﹐故云「與」之疑之。

公出﹐迎賓以入﹐揖讓如初。﹝公出迎者﹐已之禮更端也。﹞

﹝疏﹞「公出」至「如初」。

○注「公出」至「端也」。

○釋曰﹕云「公出迎者﹐己之禮更端也」者﹐前聘享俱是公禮﹐故不出迎。此禮賓私禮﹐攺更其端序﹐故公出迎也。

公升﹐側受幾於序端。﹝漆幾也。今文無升。﹞

宰夫內拂幾三﹐奉兩端以進。﹝內拂幾﹐不欲塵分尊者。以進﹐自東箱來授君。﹞

﹝疏﹞「宰夫」至「以進」。

○注「內拂」至「授君」。

○釋曰﹕知幾「自東箱來」者﹐案《覲禮》記云「幾俟於東箱。」又此經直云進﹐不言升﹐明不從下來﹐從東箱來可知也。

公東南鄕﹐外拂幾三﹐卒﹐振袂﹐中攝之﹐進﹐西鄕。﹝進就賓也。﹞

﹝疏﹞「公東」至「西鄕」。

○釋曰﹕云「中攝之」者﹐擬賓用兩手在公手外取之故也。

擯者告。﹝告賓以公授幾。﹞

賓進﹐訝受幾於筵前﹐東面俟。﹝未設也。今文訝爲梧。﹞

﹝疏﹞「賓進」至「面俟」。

○注「未設」至「爲梧」。

○釋曰﹕未設而俟者﹐待公拜送訖乃設之故也。

公壹拜送。﹝公尊也。古文壹作一。﹞

﹝疏﹞「公壹拜送」。

○注「尊公」至「作一」。

○釋曰﹕賓再拜稽首﹐公乃壹拜﹐當空首﹐故注云「公尊也」。

賓以幾辟。﹝辟位逡遁。﹞

北面設幾﹐不降﹐階上答再拜稽首。﹝不降﹐以主人禮未成也。幾賓左幾。﹞

﹝疏﹞注「不降」至「左幾」。

○釋曰﹕云「不降﹐以主人禮未成」者﹐案《鄕飲酒義》云「啐酒﹐成禮也於席末。」據此而言﹐則啐酒爲成禮。此設幾﹐主爲啐酒﹐今未啐醴﹐故云禮未成也。云「凡賓左幾」者﹐對神右幾也。

宰夫實觶以醴﹐加四於觶﹐面枋。﹝酌以授君也。君不自酌﹐尊也。宰夫亦洗升實觶﹐以醴自東箱來﹐不面扌﹐不訝授也。﹞

﹝疏﹞「宰夫」至「面枋」。

○注「酌以」至「授也」。

○釋曰「宰夫亦洗升實觶」者﹐經無宰夫升降之文﹐以理亦之者﹐亦上授幾時﹐從下而升東箱﹐取幾進以授君。今又從下升東箱﹐酌醴﹐進以授君﹐故亦之。不言宰夫升降者﹐賤﹐略之也。云「以醴自東箱來」者﹐下記云「醴尊於東箱瓦泰一﹐有丰」﹐是也。云「不面扌﹐不訝授也」者﹐公西面向賓﹐宰夫自東箱來﹐在公傍側﹐並授與公﹐是以下云「公側受醴」﹐不訝受﹐故不面扌也。

公側受醴。﹝將以飲賓。﹞

賓不降﹐壹拜﹐進筵前受醴﹐復位。公拜送醴。﹝賓壹拜者﹐醴質﹐以少爲貴。﹞

﹝疏﹞注「賓壹」至「爲貴」。

○釋曰﹕《禮器》云禮有「以少爲貴者」﹐今賓於上下皆再拜稽首﹐獨此一拜﹐故鄭據大古之醴質﹐無玄酒配之﹐故壹拜﹐以少爲貴也。

宰夫薦籩豆脯醢﹐賓升筵﹐擯者退負東塾。﹝事未畢﹐擯者不退中庭﹐以有宰夫也。﹞

﹝疏﹞「宰夫」至「東塾」。

○注「事未」至「宰夫」。

○釋曰﹕云「事未畢﹐擯者不退中庭﹐以有宰夫也」者﹐案上文擯者退中庭﹐又云擯者進﹐事未畢﹐在中庭可知。此下文亦云「擯者進﹐相幣」﹐事亦未畢﹐而在東塾﹐故決之。若然﹐以有宰夫主飲食之事﹐宰夫所主己𨿽事未畢﹐猶得負東塾﹐以其有事﹐宰夫相已無事故也。若無宰夫﹐在中庭矣。

賓祭脯醢﹐以四祭醴三﹐庭實設。﹝庭實﹐乘馬。﹞

﹝疏﹞注「庭實乘馬」。

○釋曰﹕鄭知「乘馬」者﹐下文﹝元缺起此﹞「賓執左馬以出」﹐故知也。

降筵﹐北面﹐以四兼諸觶﹐尙扌﹐坐啐醴。﹝降筵﹐就階上。﹞

﹝疏﹞注「降筵﹐就階上」。

○釋曰﹕以左手執觶﹐右手以四﹐祭醴訖﹐降筵北面﹐以四兼並於觶﹐兩手奉之﹐尙扌。不作上字者﹐尙﹐古今通用也。云「降筵﹐就階上」者﹐以《鄕飲酒》賓主行禮獻酢﹐卒爵﹐皆各於其階﹐此降筵啐醴﹐明亦在西階之上。

公用束帛。﹝致幣也。言用﹐尊於下也。亦受之於序端。﹞

﹝疏﹞注「致幣」至「序端」。

○釋曰﹕上文郊勞﹐賓用束錦儐勞者﹐下文歸饔餼於上介﹐云大夫用束帛致之﹐皆亦云「用」﹐獨於此言用「尊於下」者﹐儐勞者及歸饔餼﹐皆是賓敬君之使者﹐自尊之可知。今君親用束帛禮賓﹐故言用尊於下也。云「亦受之於序端」者﹐上公側受幾於序端﹐則知此幣亦受之於序端也。

建四﹐北面奠於薦東。﹝糟醴不啐。﹞擯者進﹐相幣。﹝贊以辭。﹞賓降﹐辭幣。﹝不敢當公禮也。﹞公降一等辭﹐﹝辭賓降也。﹞

栗階升﹐聽命。﹝栗階﹐趨君命尙疾﹐不連步。﹞

﹝疏﹞注「栗階」至「連步」。

○釋曰﹕凡「栗階」者﹐其始升亦連步﹐於上栗階不過二等﹐今云「不連步」者﹐謂不從下向上皆連步﹐其始升連步﹐則有之也。

降拜﹐﹝拜受。﹞

公辭。﹝不降一等﹐殺也。﹞

﹝疏﹞注「不降一等殺也」。

○釋曰﹕案前辭辭幣﹐君降一等﹐今不降﹐故言「殺」。

升﹐再拜稽首﹐受幣﹐當東楹﹐北面。﹝亦訝受而北面者﹐禮主於己。已﹐臣也。﹞

﹝疏﹞注「亦訝」至「臣也」。

○釋曰﹕前行聘享時﹐賓東面﹐主君西面﹐訝授受﹐但以奉君命﹐故賓不北面。此以主君禮己﹐己臣也﹐故北面受﹐異於聘享時也。若然﹐上受幾受醴﹐亦是己之禮﹐以禮未成﹐故不北面也。此禮成﹐故北面也。

退﹐東面俟。﹝俟君拜也。不北面者﹐謙若不敢當階然。﹞

公壹拜﹐賓降也。公再拜。﹝不俟公再拜者﹐不敢當公之盛也。公再拜者﹐事畢成禮也。﹞

﹝疏﹞注「不俟」至「禮也」。

○釋曰﹕此賓主俱謙﹐公本欲再拜﹐賓見公一拜止﹐則降﹐不敢當﹐公不止﹐遂再拜也。云「公再拜者﹐事畢成禮也」者﹐前受幾及醴﹐公送皆一拜﹐注云「公尊也」。令事畢成禮﹐不可亦自尊亢﹐故送幣亦再拜也。

賓執左馬以出。﹝受尊者禮﹐宜親之也。效馬者並左右勺授之。餘三馬﹐主人牽者從出也。﹞

﹝疏﹞注「受尊」至「出也」。

○釋曰﹕案下歸饔餼於賓﹐賓儐大夫﹐庭實設乘馬﹐賓用束錦﹐乘馬﹐大夫降﹐執左馬以出。《覲禮》侯氏至郊﹐王使人用璧勞訖﹐侯氏用束帛﹑乘馬儐使者﹐使者受幣降﹐以左驂出。二者皆是尊國賓故也。惟上文郊勞賓儐勞執幣揖皮者﹐皮是死物﹐異於馬故也。云「效馬者並左右勺授之」者﹐《曲禮》云「效馬效羊者﹐右牽之。」效猶呈見﹐故謂牽馬人爲效馬者也。云「餘三馬﹐主人牽者從出也」者﹐以是主人庭實﹐出門乃有從者訝受馬﹐明主人牽者從出可知。

上介受賓幣﹐從者訝受馬。﹝從者﹐士介。﹞

﹝疏﹞注「從者士介」。

○釋曰﹕鄭云「從者﹐士介」﹐下記文。案《公食》云「上介受賓幣﹐從者訝受皮。」鄭注﹕「從者﹐府史之屬。」不爲士者﹐彼《公食》是子男之大夫小聘﹐一介﹐其餘皆府史以下﹐故知從者是府史之屬也。《旣夕》云則馬兩﹐士受馬﹐鄭云「此士謂胥徒之長﹐有勇力者受馬。」彼據一廟下士﹐不應更有其屬士﹐故以爲胥徒之長言之也。《昏禮記》云「士受皮」﹐鄭注﹕「士謂若中士﹑下士不命者。」以其主人爲官長﹐據上士而言也。

賓覿﹐奉束錦﹐總乘馬﹐二人贊。入門右﹐北面奠幣﹐再拜稽首。﹝不請不辭﹐鄕時已請也。覿用束錦﹐辟享幣也。總者﹐總八轡牽之。贊者﹐居馬扣馬也。入門而右﹐私事自右。奠幣再拜﹐以臣禮見也。贊者﹐賈人之屬﹐介特覿也。﹞

﹝疏﹞「賓覿」至「稽首」。

○注「不請」至「覿也」。

○釋曰﹕自此盡「公降立」﹐論行私覿之事。云「不請不辭﹐鄕時已請也」者﹐云不請﹐賓不請﹔不辭﹐主君不辭。所以不辭者﹐鄕時已請覿﹐主人辭之以禮賓﹐故今不復請﹐亦不辭之也。云「覿用束錦﹐辟享幣也」者﹐以上文享主君用束帛﹐享夫人用玄束帛﹐以今用束錦﹐是辟享幣也。云「總者」至「扣馬也」者﹐賓總八轡﹐在前牽之﹐二人贊者各居兩馬﹐各用左右手﹐手扣一匹﹐故云「在馬扣馬也」。云「入門而右﹐私事自右」者﹐《玉藻》云「公事自西」﹐鄭注云「聘享也。」又云「私事自東」﹐注云「覿面也。」此行覿禮﹐故引之也。云「奠幣再拜﹐以臣禮見也」者﹐謂由東﹐介又不從﹐又自牽馬﹐又不升堂入幣﹐皆是以臣禮見也。云「贊者﹐賈人之屬」者﹐旣行臣禮﹐不使介從﹐明贊者是賈人之屬從行者。云「介特覿也」者﹐主君辭賓﹐賓入門左﹐則介五人隨入門西﹐北面西上﹐其介五人行覿禮﹐各自特行﹐無介從﹐爲特覿也。

擯者辭﹐﹝辭其臣。﹞賓出。﹝事畢。﹞

擯者坐取幣﹐出﹐有司二人牽馬以從﹐出門﹐西面於東塾南。﹝將還之也。贊者有司受馬乃出。凡取幣於庭﹐北面。﹞

﹝疏﹞注「將還」至「北面」。

○釋曰﹕云「贅者有司受馬乃出」者﹐賓出之時﹐贊扣馬者未得出﹐待人受馬乃得出。所以然者﹐幣可奠之於地﹐其馬不可散放﹐故待人受之乃可以出﹐故云有司受馬乃出也。云「凡取幣於庭﹐北面」者﹐言「凡」非一﹐此時辭賓﹐更出取幣﹐後門右禮訖﹐又取幣﹐皆北面﹐又眾介奠幣﹐擯者取亦北面﹐故云凡以廣之也。

擯者請受。﹝請以客禮受之。﹞賓禮辭﹐聽命。﹝賓受其幣﹐贊者受馬。﹞

牽馬﹐右之。入設。﹝庭實先設﹐客禮也。右之﹐欲人居馬左﹐任右手便也。於是牽馬者四人﹐事得申也。《曲禮》曰「效馬效羊者右牽之。」﹞

﹝疏﹞「牽馬右之入設」。

○注「庭實」至「牽之」。

○釋曰﹕云「庭實先設﹐客禮也」者﹐對前入門右時﹐賓奉束錦總乘馬﹐一時入﹐無先後之別﹐是臣禮。今此入設﹐下經乃云「賓奉幣」﹐是先設庭實﹐客禮也。云「於是牽馬者四人﹐事得申也」者﹐知四人者﹐若如前贊者二人﹐則不得云「右之」。旣言右之﹐明人牽一匹﹐不須賓牽之﹐事得申﹐人牽一匹﹐賓不總牽是也。引《曲禮》者﹐欲見牽馬在右﹐禮之常。彼效馬﹑效羊謂尊者之物使養之﹐今來呈見﹐此取一邊牽之法﹐義不與彼同也。

賓奉幣﹐入門左﹐介皆入門左﹐西上。﹝以客禮入﹐可從介。﹞

﹝疏﹞注「以客」至「從介」。

○釋曰﹕對入門右行臣禮﹐不得從介也。

公揖讓如初﹐升。公北面再拜。﹝公再拜者﹐以其初以臣禮見﹐新之也。﹞

﹝疏﹞「公揖」至「再拜」。

○注「公再拜」至「之也」。

○釋曰﹕臣禮見﹐謂初入門右﹐是以今再拜﹐新之也。知此不爲拜至者﹐下記云「禮不拜至」﹐鄭注云「以賓不於是始至。」私覿固非始至﹐而爲再拜﹐明爲臣禮見新之也。

賓三退﹐反還﹐負序。﹝反還者﹐不敢與授圭同。﹞

﹝疏﹞「賓三」至「負序」。

○注「反還」至「圭同」。

○釋曰﹕云「反還者﹐不敢與授圭同」者﹐上行聘時﹐三退負序﹐不言反還﹐故決之也。

振幣進授﹐當東楹北面。﹝不言君受﹐略之也。﹞

﹝疏﹞注「不言」至「之也」。

○釋曰﹕此決聘享皆言公受﹐此乃私覿﹐故略之﹐不言其公受也。

士受馬者﹐自前還牽者後﹐其右﹐受。﹝自﹐由也。牽者之右而受之也。此亦並授者﹐不自前左﹐由便也﹐便其已授而去也。受馬自前﹐變於受皮。﹞

﹝疏﹞「士受」至「右受」。

○注「自由」至「受皮」。

○釋曰﹕此庭實之馬﹐四匹在庭北面西上﹐牽馬者亦四人﹐各在馬西﹐以右手執馬而立。士受馬者從東方來﹐由馬前各牽馬者之前﹐還繞其後﹐牽馬者之東﹐馬西而受之。牽馬者自前行而出之。云「世亦並授者﹐不自前左﹐由便也」者﹐《鄕飲酒》之等於西階之上﹐皆授由其右﹐受由其左﹐今乃受馬者﹐不自左而由其右受者﹐使授馬者授訖﹐右回﹐其身於出時爲便﹐故鄭注云便其已授而去也。云「受馬自前﹐變於受皮」者﹐上受享庭實之皮﹐「受皮者自後右客」﹐鄭注云「自﹐由也。從東方來﹐由客後西﹐居其左受皮也。」此亦從東而來﹐由馬前者﹐馬是生物﹐恐驚﹐故由前﹐是變於受皮也。

牽馬者自前西﹐乃出。﹝自﹐由也。﹞

﹝疏﹞「牽馬」至「乃出」。

○釋曰﹕四馬並北面﹐牽馬者皆在馬西﹐士旣受馬﹐其最西頭者﹐便卽出門﹐不須由馬之前。其次東三匹者﹐皆由西於馬前而出﹐故云「牽馬者自前西乃出」﹐據三人而言也。

賓降階東拜送﹐君辭。﹝拜送幣於階東﹐以君在堂﹐鄕之。﹞

﹝疏﹞「賓降」至「君辭」。

○注「拜送」至「鄕之」。

○釋曰﹕此言賓拜送幣者﹐私覿己物故也。前享幣不拜送者﹐致君命﹐非己物故也。

拜也﹐君降一等辭。﹝君乃辭之﹐而賓由拜﹐敬也。﹞

﹝疏﹞注「君乃」至「敬也」。

○釋曰﹕經上云拜送﹐而云君辭﹐君辭復云拜也﹐是其君乃辭之﹐賓由拜者﹐敬主國君故也。

擯者曰「寡君從子﹐𨿽將拜﹐起也。」﹝此禮固多有辭矣﹐未有著之者﹐是其志而煥乎﹖未敢明說。﹞

﹝疏﹞注「此禮」至「明說」。

○釋曰﹕云「此禮固多有辭矣」者﹐謂此《儀禮》之內﹐賓主之辭固多有辭矣﹐但周公作經﹐未有顯著明言之者﹐直云「辭」耳。此及《公食》皆著其辭﹐此二者是志記之﹐言「煥乎」可見。云「未敢明說」者﹐據此二者﹐觸類而長之﹐余辭亦可以意量作﹐但疑事無質﹐未可造次明說﹐故上注每云「其辭未聞」也。

栗階升。公西鄕。賓階上再拜稽首。﹝成拜。﹞公少退。﹝爲敬。﹞

賓降出。公側授宰幣。馬出。﹝廟中宜淸。﹞

﹝疏﹞「賓降」至「馬出」。

○注「廟中宜淸」。

○釋曰﹕云「公側授宰幣」﹐不言出﹐言馬出者﹐以廟中宜淸潔﹐出就廏。幣不言出﹐與上皮幣同﹐皆以東入藏之﹐故記云「賓之幣﹐惟馬出﹐其餘皆東」﹐注云「馬出﹐當就廏也。餘物皆東﹐藏之內府。」是幣不出之義也。

公降立。擯者出請。上介奉束錦﹐士介四人皆奉玉錦束﹐請覿。﹝玉錦﹐錦之文纖縟者也。禮有以少文爲貴者﹐後言束﹐辭之便也。﹞

﹝疏﹞「公降」至「請覿」。

○注「玉錦」至「便也」。

○釋曰﹕自此盡「舉皮以東」﹐論上介﹑眾介行私覿之事。云「玉錦﹐錦之文纖縟者也」者﹐案《聘義》孔子論玉而云「縝密以栗﹐知也」﹐是玉有密致﹐錦之纖縟似玉之密致者。云「禮有以少文爲貴」者﹐《禮器》直云有「以文爲貴者」﹐有「以少爲貴者」﹐無少文爲貴之語﹐但有以少爲貴﹐以文爲貴﹐明亦有以少文爲貴﹐故鄭以義而言之也。

擯者入告﹐出許。上介奉幣﹐儷皮﹐二人贊。﹝儷猶兩也。上介用皮﹐變於賓也。皮﹐麋鹿皮。﹞

﹝疏﹞注「上介用皮變於賓」。

○釋曰﹕賓用馬﹐今上介用皮﹐故云「變於賓也」。

皆入門右﹐東上﹐奠幣﹐皆再拜稽首。﹝皆者﹐皆眾介也。贊者奠皮出。﹞

﹝疏﹞注「贊者奠皮出」。

○釋曰﹕鄭知贊者奠皮出者﹐下云「有司二人舉皮從其幣出」﹐無人授之﹐明贊者奠卽出可知。

擯者辭﹐﹝亦辭其臣。﹞介逆出。﹝亦事畢也。﹞

擯者執上幣﹐士執眾幣﹐有司二人舉皮﹐從其幣﹐出請受。﹝此請受﹐請於上介也。擯者先卽西面位請之。釋辭之時﹐眾執幣者隨立門中而俟。﹞

﹝疏﹞注「此請」至「而俟」。

○釋曰﹕云「此請受﹐請於上介也」者﹐對前賓﹐此請上介亦不請眾介也。知「擯者先卽西面位請之」者﹐以其上介等先立門西﹐東面﹐故擯西面對之。云「釋辭之時﹐眾執幣者隨﹝元缺起此﹞立門中而俟」者﹐以其請受之﹐下經云「委皮南面﹐執幣者西面」﹐故知當請之時﹐立於門中可知。言「隨」者﹐謂相隨從﹐故《昏禮》記云﹕納徵﹐執皮﹐「隨入」﹐注云「爲門中厄狹。」記云「凡庭實隨入左先」﹐明此出時亦隨出而立也。案《匠人》云「廟門容大扃七个。」注﹕「大扃﹐牛鼎之扃﹐長三尺。」七个則二丈一尺。東﹐明不得並出也。

委皮南面﹐﹝擯者旣釋辭﹐執眾幣者進卽位﹐有司乃得委之。南面﹐便其復入也。委皮當門。﹞

﹝疏﹞注「擯者」至「當門」。

○釋曰﹕云「擯者旣釋辭﹐執眾幣者進卽位﹐有司乃得委皮」者﹐以前文云舉皮者從其幣出﹐皮在後﹐可知隨立門中之時未得委皮﹐明執幣者進卽位﹐乃得委皮也。云「南面﹐便其復入也。委皮當門」者﹐此決執幣者西面﹐其皮不西面委之者﹐以皮入右首﹐右先﹐故南面橫委於門中﹐當門北上﹐執皮者北面受之而乃入﹐便故也。

執幣者西面﹐北上。擯者請受。﹝請於上介也。上言「其次」﹐此言「其位」﹐互約文也。﹞

﹝疏﹞注「請於」至「文也」。

○釋曰﹕上文「擯者執上幣」﹐注云「請受﹐請於上介也。」此𨿽眾介所請﹐亦請上介﹐上介尊故也。云「上言其次﹐此言其位﹐互約文也」者﹐上云「擯者執上幣﹐士執眾幣﹐有司二人舉皮﹐從其幣出請受」﹐是其次也。此言「委皮南面﹐執幣者西面北上」﹐是其位也。言「互」者﹐此言西面北上﹐則上當有北面東上之文﹐下云士介覿幣時﹐「士三人東上﹐坐取幣立」是也。此宜有士執眾幣﹐立於南面之文﹐如是者﹐互文也。言「約」者﹐𨿽互見其文﹐文猶不備。若欲備文﹐當上取歸賓幣之文﹐下取歸士介幣之文﹐以理推﹐約之乃備也。若然﹐上當言擯者執幣﹐士四人﹐北面東上﹐坐取幣﹐從有司二人﹐坐舉皮﹐從其幣出﹐隨立於門中﹐擯者出門西面﹐於東塾南請受﹐士執幣者進﹐立擯南西面﹐北上﹐執皮者南面委皮於門中﹐北上。如是﹐乃爲文備也。

介禮辭﹐聽命。皆進﹐訝受其幣。﹝此言皆訝受者﹐嫌擯者一一授之。﹞

﹝疏﹞注「此言」至「授之」。

○釋曰「此言皆訝受者﹐嫌擯者一一授之」者﹐案上受享皮及賓私覿之馬﹐並不云皆﹐此獨云「皆」者﹐嫌擯者獨請上介﹐請先授上介幣﹐故言皆。明不一一授﹐同時訝受可知也。享幣無門外授先後之法﹐故不言皆。

上介奉幣﹐皮先﹐入門左﹐奠皮。﹝皮先者﹐介隨執皮者而入也。入門左﹐介至揖位而立。執皮者奠皮以有不敢授之義。古文重入。﹞

﹝疏﹞注「皮先」至「重入」。

○釋曰﹕云「介至揖位而立」者﹐謂賓覿時幣入門左﹐介皆入門左﹐西上﹐公揖讓如初﹐升﹐賓至此待揖而後進﹐明此介亦至揖位而立。云「執皮者奠皮﹐以有不敢授之義」者﹐案享時庭實使人執之﹐《昏禮》庭實亦使人執之﹐亦皆東﹐不奠於地﹐以其得親授主人﹐有司此奠之不敢授﹐故下云「二人坐舉皮」﹐明不授也。

公再拜。﹝拜中庭也。不受於堂﹐介賤也。﹞

﹝疏﹞注「拜中」至「賤也」。

○釋曰﹕知「拜中庭」者﹐上云公降立﹐不見更有進退之文﹐自受享以來﹐降立皆在中庭﹐故知此公拜亦中庭可知也。

介振幣﹐自皮西進﹐北面授幣﹐退復位﹐再拜稽首送幣。﹝進者﹐北行﹐參分庭一而東行﹐當君乃復北行也。﹞

﹝疏﹞注「進者」至「行﹝元缺止此﹞也」。

○釋曰﹕介初在揖位﹐君在中庭﹐奠皮近西﹐故介發揖位﹐經皮西北出三分一乃東行﹐北向﹐當君乃北行﹐至君所乃授幣﹐故云「自皮西進﹐北面授幣」也。

介出。宰自公左受幣。﹝不側授﹐介禮輕。﹞

﹝疏﹞「介出」至「受幣」。

○注「不側授介禮輕」。

○釋曰﹕案賓覿禮云「側授宰幣」﹐此不云「側授」﹐故云「介禮輕」。宰自公左受則是側﹐不云「側」者﹐當有贊者於公受﹐轉授宰﹐故云「介禮輕」也。

有司二人坐舉皮以東。

擯者又納士介。﹝納者﹐出道入也。﹞

﹝疏﹞「擯者又納士介」。

○注「納者出道入也」。

○釋曰﹕自此盡「序從之」﹐論士介行私覿之事。云「納者﹐出道入也」者﹐謂若《燕禮》《大射》小臣納卿大夫﹐出道入之也。

士介入門右﹐奠幣﹐再拜稽首。﹝終不敢以客禮見。﹞

﹝疏﹞注「終不」至「禮見」。

○釋曰﹕上介奠幣訖﹐辭之﹐終以客禮﹐是士介卑﹐奠幣出﹐私覿卽了﹐終不敢以客禮見也。

擯者辭﹐介逆出。擯者執上幣以出﹐禮請受﹐賓固辭。﹝禮請受者﹐一請受而聽之也。賓爲之辭﹐士介賤﹐不敢以言通於主君也。固﹐衍字﹐當如面大夫也。﹞

﹝疏﹞「擯者」至「固辭」。

○注「禮請」至「大夫也」。

○釋曰﹕知「固﹐衍字﹐當如面大夫」者﹐案下士介面大夫時﹐擯者執上幣出﹐禮請受﹐賓辭無固字。故知此固衍字﹐當如士介面大夫。

公答再拜。擯者出﹐立於門中以相拜。﹝擯者以賓辭入告﹐還立門中閾外﹐西面。公乃遙答拜也﹐相者贊告之。﹞

﹝疏﹞注「擯者」至「吉之」。

○釋曰﹕鄭知擯立門中閾外西面者﹐以公在內﹐賓在門外之西﹐東面﹐擯者兩處相之﹐明居閾外西面﹐向賓告之也。

士介皆辟。﹝辟﹐於其東面位逡遁也。﹞

士三人﹐東上﹐坐取幣﹐立。﹝俟擯者執上幣來也。﹞

﹝疏﹞「士三」至「幣立」。

○注「俟擯」至「來也」。

○釋曰﹕上文擯者執上幣以出﹐賓辭之﹐士皆辟之﹐乃云士三人取幣立﹐擯者執上幣始來﹐明士三人立俟之可知也。

擯者進。﹝就公所也。﹞

﹝疏﹞「擯者進」。

○注「就公所也」。

○釋曰﹕以公在庭﹐故擯者自門外來﹐進向公左﹐授幣與宰也。

宰夫受幣於中庭﹐以東。﹝使宰夫受於士﹐士介幣輕也。受之於公左。賓幣﹐公側授宰﹐上介幣﹐宰受於公左﹐士介幣﹐宰夫受於士﹐敬之差。﹞

﹝疏﹞注「使宰」至「之差」。

○釋曰﹕云「使宰夫受於士」者﹐以上文士三人取幣﹐明此宰夫所受﹐受於士也。知「受之於公左」者﹐《禮記少儀》云「贊幣自左」﹐是以凡受幣皆於公左也。云「賓幣﹐公側授宰」者﹐卽上文公側授宰幣於序端是也。云「上介幣﹐宰受於公左」者﹐卽上云庭中﹐宰自公左受之是也。云「士介幣﹐宰夫受於士」者﹐卽經文是也。在公左受之﹐是尊卑不同﹐敬之差也。﹝元缺一字﹞所受之𨿽不同﹐及其以東﹐其藏並是宰夫﹐宰夫幣所主故也。

執幣者序從之。﹝序從者﹐以宰夫當一一受之。﹞

擯者出請﹐賓告事畢。﹝賓旣告事畢﹐眾介逆道賓而出也。﹞

﹝疏﹞「擯者」至「事畢」。

○注「賓旣」至「出也」。

○釋曰﹕自此盡「不顧」﹐論事畢送賓之事。云「眾介逆道賓而出也」者﹐介爲首﹐賓爲尾﹐謂逆道也。必知有逆出者﹐上文聘訖﹐云「賓降介逆出」﹐又聘夫人私覿亦介逆出﹐諸聘禮之等皆逆出﹐故知此亦逆出可知也。

擯者入告﹐公出送賓。﹝公出﹐眾擯亦逆道。紹擯及賓並行﹐亦六步。﹞

及大門內﹐公問君。﹝鄕以公禮將事﹐無由問也。賓至始入門之位﹐北面﹐將揖而出。眾介亦在其右﹐少退西上﹐於此可以問君「居處爲於」﹐序殷勤也。時承擯﹑紹擯亦於門東﹐北面東上。上擯往來傳君命﹐南面。蘧伯玉使人於孔子﹐孔子問曰「夫子何爲﹖」此公問君之類也。﹞

﹝疏﹞「及大」至「問君」。

○注「鄕以」至「類也」。

○釋曰﹕云「眾介亦在其右﹐少退西上」者﹐案上賓初入門左﹐鄭注云﹕由賓位也。眾介隨入﹐北面西上﹐少退﹐今賓出﹐至入門之位﹐將北面拜君﹐而後出﹐故知其位亦當初入門之位。此位前後皆約聘享入廟﹐北面西上之位也。云「時承擯﹑紹擯亦於門東﹐北面東上。上擯往來傳君命」者﹐亦約常朝入門﹐門東﹐北面東上之揖位。上擯往來相君﹐自是其常。引《論語》者﹐彼𨿽非聘﹐亦是大夫使人往來法﹐問夫子何爲﹖亦是問君之類﹐故云「之類」也。

賓對﹐公再拜。﹝拜其無恙。公拜﹐賓亦辟。﹞

﹝疏﹞注「拜其」至「亦辟」。

○釋曰﹕案《爾雅釋言》﹕「恙﹐憂也。」言「亦」者﹐亦初迎賓入門﹐主君拜﹐賓辟﹐故云亦也。

公問大夫﹐賓對。公勞賓﹐賓再拜稽首﹐公答拜。﹝勞以道路之勤。﹞

公勞介﹐介皆再拜稽首﹐公答拜。賓出﹐公再拜送﹐賓不顧。﹝公旣拜﹐客趨辟﹐君命上擯送賓出﹐反告賓不顧﹐於此君可以反路寢矣。《論語》說孔子之行曰「君召使擯﹐色勃如也﹐足ㄟ如也。賓退﹐必復命曰﹐賓不顧矣。」﹞

﹝疏﹞「公勞」至「不顧」。

○注「公旣」至「顧矣」。

○釋曰﹕云「賓不顧」﹐據上擯送賓復回﹐謂君云賓不顧矣﹐故引孔子事爲證。若然﹐此送賓是上擯﹐則卿爲上擯﹐孔子爲下大夫﹐得爲上擯者﹐以孔子有徳﹐君命使攝上擯﹐若定十年夾谷之會令孔子爲相同也。

賓請有事於大夫。﹝請問﹐問卿也。不言問聘﹐聘亦問也﹐嫌近君也。上擯送賓出﹐賓東面而請之﹐擯者反命﹐因告之。﹞

﹝疏﹞「賓請」至「大夫」。

○注「請問」至「告之」。

○釋曰﹕自此盡「亦如之」﹐論賓請問大夫訖﹐卽館﹐卿大夫勞賓介之事。云「不言問聘﹐聘亦問也﹐嫌近君也」者﹐對文大聘曰聘﹐小聘曰問﹐總而言之﹐問聘一也。不得云問卿﹐若言問近君矣﹐故云「有事於大夫也」。鄭云「擯者反命﹐因告之」者﹐但從朝以來﹐行聘享﹑行禮賓之事﹐事已煩矣﹐今日卽請﹐未可卽行﹐故云反命因告之。告之使知而已﹐是以賓至館行勞賓介﹐及受饔餼﹐終日有事﹐明日乃行問卿之禮也。賓所請問﹐卿宜云有事於某子﹐故下記云「幣之所及皆勞」﹐鄭云「所以知及不及者﹐賓請有事﹐固曰某子某子」是也。

公禮辭﹐許。﹝禮辭﹐一辭。﹞

賓卽館。﹝小休息也。卽﹐就也。﹞

﹝疏﹞「賓卽館」。

○注「小休息也」。

○釋曰﹕言休息者﹐據此一日之間﹐其事多矣﹐明旦行問﹐卿暫時止息﹐故云「小休息也」。

卿大夫勞賓﹐賓不見。﹝以己公事未行﹐上介以賓辭辭之。﹞

﹝疏﹞注「以己」至「辭之」。

○釋曰「以己公事未行」者﹐其聘享公事已行﹐仍有問大夫之等公事未行﹐故不敢見。云「上介以賓辭辭之」者﹐以經云「賓不見」﹐明上介以賓辭辭之﹐可知。是以下言「上介受」﹐明此上介辭也。

大夫奠雁再拜﹐上介受。﹝不言卿﹐卿與大夫同執雁﹐下見於國君。《周禮》﹕凡諸侯之卿見朝君﹐皆執羔。﹞

﹝疏﹞「大夫」至「介受」。

○注「不言」至「執羔」。

○釋曰﹕云《周禮》者﹐案《周禮秋官掌客》云﹕凡諸侯之禮﹐上公五積﹐卿皆見以羔﹔侯伯四積﹐卿皆見以羔。是主國之卿見朝君皆執羔。引之證主國卿見聘﹐客不得執羔﹐與大夫同用雁﹐不見朝君故也。

勞上介﹐亦如之。

君使卿韋弁﹐歸饔餼五牢。﹝變皮弁﹐服韋弁﹐敬也。韋弁﹐韋之弁﹐兵服也。而服之者﹐皮韋同類﹐取相近耳。其服蓋布以爲衣﹐而素裳。牲﹐殺曰饔﹐生曰餼。今文歸或爲饋。﹞

﹝疏﹞「君使」至「五牢」。

○注「變皮」至「爲饋」。

○釋曰﹕自此盡「無儐」﹐論主君使卿歸饔餼於賓介之事。云「變皮弁﹐服韋弁﹐敬也」者﹐案《周禮春官司服》王之吉服有九﹐祭服之下先云兵事韋弁服﹐後云視朝皮弁服﹐則韋弁尊於皮弁。今行聘享之事等皆皮弁﹐至歸饔餼則韋弁﹐故云敬也。云「韋弁﹐韋之弁﹐兵服也」者﹐鄭知弁用韋者﹐案《司服》注﹐鄭引《春秋傳》曰「晉至衣韋之跗。」注又云「今時五伯緹衣﹐古兵服之遺色。」故知用韋也。卽赤色﹐以赤韋爲弁也。云兵服者﹐《司服》云「凡兵事韋弁服」﹐故云兵服也。云「服之者﹐皮韋同類﹐取相近耳」者﹐有毛則曰皮﹐去毛熟治則曰韋﹐本是一物﹐有毛無毛爲異﹐故云取相近耳。云「其服蓋布以爲衣﹐而素裳」者﹐此無正文﹐但正服則鄭注《司服》云「韋弁﹐以韋爲弁﹐又以爲衣裳」﹐又晉至衣韋之跗注﹐《鄭志》解此跗注﹐以跗爲幅﹐以注爲屬﹐謂制韋如布帛之幅﹐而連屬爲衣及裳。今此鄭云以布爲衣而素裳﹐全與兵服異者﹐鄭以意量之。此爲賓館於大夫士之廟﹐旣爲入廟之服﹐不可純如兵服﹐故爲布爲衣而素裳。《鄭志》兵服以其與皮弁同白舄﹐故以素裳解之。此言素裳﹐又與《鄭志》同。若然﹐惟變其衣耳﹐以無正文﹐故云「蓋」以疑之也。云「殺曰饔﹐生曰餼」者﹐《周禮》有內饔﹑外饔﹐皆掌割亨之事。《詩》云「有母之尸饔。」故知殺曰饔﹐生曰餼者﹐以其對饔是腥飪﹐故知餼是生。故下云「餼二牢」﹐皆活陳之也。

上介請事﹐賓朝服禮辭。﹝朝服﹐示不受也。受之當以尊服。﹞

﹝疏﹞「上介」至「禮辭」。

○注「朝服」至「尊服」。

○釋曰﹕鄭知義然者﹐案下云「賓皮弁迎大夫」是受之﹐用皮弁爲尊服﹐明此著朝服﹐朝服卑於皮弁﹐是示不受。言示不受﹐終受之也。

有司入陳。﹝入賓所館之廟﹐陳其積。﹞

﹝疏﹞「有司入陳」。

○注「入賓」至「其積」。

○釋曰﹕案上文直云「致館」及「卽館」﹐不辧廟與正客館之名。案下記云「卿館於大夫﹐大夫館於士」﹐皆是大夫士之廟。下文又云「揖入及廟」﹐鄭據此而言﹐明陳之於廟也。《曾子問》﹕「孔子云﹕自卿大夫士之家曰私館。」卽卿大夫士之廟一也。孔子又云「公館﹐與公所爲曰公館。」鄭注云「公館﹐若今縣官宮也。」彼是正客館﹐彼此兩言之者﹐若朝聘使少﹐則皆於正客館﹐若使多﹐則有在大夫廟。多少不定﹐兩言之也。案《大行人》及《掌客》積與饔餼各別﹐此注以饔餼爲陳其積者﹐對文饔餼與積別﹐散文總是委積﹐故云「積」也。

饔﹐﹝謂飪與腥。﹞

﹝疏﹞「饔」。

○注「謂飪與腥」。

○釋曰﹕知者﹐上總言「饔餼五牢」﹐下陳有三處﹐據此﹐饔下云「飪一牢」﹐「腥二牢」﹐下又別云「餼二牢」﹐故知饔別飪﹑腥二者也。若然﹐飪與腥共以饔目之者﹐以其同是死﹐列之以鼎故也。

飪一牢﹐鼎九﹐設於西階前﹐陪鼎當內廉﹐東面﹐北上﹐上當碑﹐南陳﹔牛﹑羊﹑豕﹑魚﹑臘﹑腸胃同鼎﹐膚﹑鮮魚﹑鮮臘﹐設扃。鄕﹑燻﹑堯﹐蓋陪牛﹑羊﹑豕。﹝陪鼎三牲﹐霍﹑鄕﹑燻﹑堯陪之﹐庶羞加也。當內廉﹐辟堂塗也。腸胃次臘﹐以其出牛羊也。膚﹐豕肉也﹐惟Ь者有膚。此饌先陳其位﹐後言其次﹐重大禮﹐詳其事也。宮必有碑﹐所以識日景﹐引陰陽也。凡碑﹐引物者﹐宗廟則麗牲焉﹐以取毛血。其材﹐宮廟以石﹐窆用木。﹞

﹝疏﹞注「陪鼎」至「用木」。

○釋曰﹕案《公食大夫》庶羞也﹐以非正饌﹐故在正鼎後﹐而言「加」也。云「當內廉﹐辟堂塗也」者﹐正鼎九﹐𨿽大判繼階而言﹐其云於階前﹐則階東稍遠﹐故陪鼎猶當內廉也﹐而辟堂塗﹐堂塗之內也。云「腸胃次臘﹐以其出牛羊」也﹐鄭言此者﹐以其膚是豕肉﹐腸胃是腹內之物﹐而在肉前者﹐以其腸胃出於牛羊﹐故在膚前列之也。云「膚﹐豕肉也﹐惟Ь者有膚」者﹐君子不食腴﹐犬豕曰。若然﹐牛羊有腸胃而無膚﹐豕則有膚而無腸胃也。且豕則有膚﹐豚則無膚﹐故《士喪禮》豚皆無膚。以其皮薄故也。縱豕以四解﹐亦無膚﹐故《旣夕》大遣奠少牢無膚﹐以其豚解故也。云「此饌先陳其位﹐後言其次﹐重大禮﹐詳其事也」者﹐先陳其位者﹐「南陳」已上是也﹐後言其次者﹐「牛羊豕」已下是也。案設飧時﹐直云飪一牢在西﹐鼎九﹐羞鼎三﹐腥一牢在東﹐鼎七。直言西九東七﹐不言次陳位﹐飧是小禮﹐輕之故也。云「宮必有碑﹐所以識日景﹐引陰陽也」者﹐言宮必有碑者﹐案諸經云「三揖」者﹐鄭注皆云﹕入門將曲揖﹐旣北面揖﹐當碑揖。若然﹐《士昏》及此《聘禮》是大夫士廟內皆有碑矣。《鄕飲酒》《鄕射》言三揖﹐則庠序之內亦有碑矣。《祭義》云「君牽牲﹐麗於碑。」則諸侯廟內有碑明矣。天子廟及庠序有碑可知。但生人寢內不見有碑﹐𨿽無文﹐兩君相朝﹐燕在寢﹐豈不三揖乎﹖明亦當有碑矣。言所以識日景者﹐《周禮匠人》云「爲規識日出之景﹐與日入之景」者﹐自是正東西南北。此識日景﹐惟可觀碑景邪正﹐以知日之早晚也。又云「引陰陽」者﹐又觀碑景南北長短﹐十一月﹐日南至﹐景南北最長﹐陰盛也。五月﹐日北至﹐景南北最短﹐陽盛也。二至之﹐景之盈縮﹑陰陽進退可知。云「凡碑﹐引物者﹐宗廟則麗牲焉﹐以取毛血」者﹐云凡碑引物﹐則識日景﹑引陰陽皆是引物﹐則宗廟之中是引物。但廟碑又有麗牲﹐麗﹐系也。案《祭義》云「君牽牲﹐麗於碑。」以其鸞刀以取血毛﹐毛以告純﹐血以告殺﹐兼爲此事也。云「其材﹐宮廟以石﹐窆用木」者﹐此𨿽無正文﹐以義言之﹐葬碑取縣繩糸率暫時之﹐往來運載﹐當用木而已。其宮廟之碑﹐取其妙好﹐又須久長﹐用石爲之﹐理勝於木﹐故雲宮廟以石窆用木也。是以《檀弓》云「公室視丰碑﹐三家視桓楹。」時魯與大夫皆僭﹐言視桓楹﹐桓楹﹐宮廟兩楹之柱﹐是葬用木之驗也。

腥二牢﹐鼎二七﹐無鮮魚﹑鮮臘﹐設於阼階前﹐西面﹐南陳如飪鼎﹐二列。﹝有臘者﹐所以優賓也。﹞

﹝疏﹞「腥二」至「二列」。

○注「有腥」至「賓也」。

○釋曰﹕云「優賓」者﹐案下文士四人皆餼大牢﹐無腥﹐是不優之也。

堂上八豆﹐設於戶西﹐西陳﹐皆二以並﹐東上﹐韭菹﹐其南醢﹐屈。﹝戶﹐室戶也。東上﹐變於親食賓也。醢﹐汁也。屈猶錯也。今文並皆爲並。﹞

﹝疏﹞「堂上」至「醢屈」。

○注「戶室」至「爲並」。

○釋曰﹕云「設於戶西﹐西陳﹐皆二以並﹐東上﹐韭菹﹐其南醢﹐屈」者﹐謂其南東上醢﹐醢西昌本﹐昌本西麋﹐麋西菁菹﹐菁菹北鹿﹐鹿東葵菹﹐葵菹東蝸醢﹐蝸醢東韭菹。案《周禮天官醢人》朝事之豆有八﹕韭菹﹑醢﹑昌本﹑麋﹑菁菹﹑鹿﹑茆菹﹑。饋食之豆﹕葵菹﹑蠃醢。此經直云韭菹﹑醢﹐屈﹐知此昌本以下八豆者﹐案《公食》下大夫六豆﹐韭菹﹑醢﹑昌本﹑麋﹑菁菹﹑鹿﹔又云「上大夫八豆」﹐鄭注云﹕記《公食》上大夫異於下大夫之豆數﹐加葵菹﹑蝸醢﹐以充八豆。若然﹐案朝事八豆﹐菁菹﹑鹿下﹐仍有茆菹﹑の不取﹐而取饋食葵菹﹑蝸醢者﹐案《少牢》正祭用韭菹﹑醢﹑葵菹﹑蝸醢﹐朝事饋食之豆兼用之﹐明此賓上大夫亦兼用朝事饋食之豆以充八豆可知。云「東上者﹐變於親食賓也」者﹐案《公食大夫》公親食賓﹐云「宰夫自東房薦豆六﹐設於醬東﹐西上」﹐此云東上﹐是變於親食賓也。云「屈猶錯也」者﹐猶下經錯黍﹐此經菹﹐菹不自相﹐當皆交錯陳之﹐故云錯也。

八簋繼之﹐黍其南稷﹐錯。﹝黍在北。﹞

﹝疏﹞「八簋」至「稷錯」。

○注「黍在北」。

○釋曰﹕云「繼」者﹐繼八豆以西陳之。云「八簋」者﹐此陳之次第與八豆同﹐故鄭云「屈猶錯也」。八豆言屈﹐八簋言錯者﹐以八豆之實各別﹐直次第屈陳之﹐則得相變﹐故云「屈」也。八簋惟有黍﹑稷二種﹐𨿽屈陳之﹐則雜錯陳之﹐使當行黍﹑稷錯﹐不得並陳﹐設亦相變﹐故鄭下注「幾饌屈錯要相變」是也。

六繼之﹐牛以西羊﹑豕﹐豕南牛﹐以東羊﹑豕。﹝﹐羹器也。﹞

﹝疏﹞「六」至「羊豕」。

○注「羹器也」。

○釋曰﹕此不言糸爭屈錯者﹐糸爭文自具﹐故不言之也。案此文上下糸爭屈錯似各別﹐鄭此注屈猶錯。《士喪禮》「陳衣於房中﹐南領﹐西上糸爭」﹐注云「糸爭猶屈。」又似不別者。云糸爭屈二者﹐下手陳之少異﹐屈者﹐句而屈陳之﹔糸爭者﹐直屈陳之﹔不爲句陳訖則相似。故注《士喪禮》云「糸爭猶屈。」言錯者﹐雜而陳之﹐與糸爭屈同。或句屈陳而錯﹐此文是也﹔或糸爭陳如錯﹐《公食大夫》是也。故《公食大夫》云「宰夫設黍稷六簋於俎西﹐二以並﹐東北上﹐黍當牛俎﹐其西稷﹐錯以終﹐南陳。」是其直糸爭錯之也。

兩繼之﹐粱在北。﹝不次簋者﹐粱稻加也。凡饌屈錯要相變。﹞

﹝疏﹞注「凡饌」至「相變」。

○釋曰﹕凡豆及簋之數皆耦﹐兩自相對而陳之。屈錯不相對者﹐欲使陳設者﹐其要殺各得相變﹐不使相當。其六糸爭者﹐牛及豕二者相變﹐羊豕相當﹐不相變﹐以其大牢牛﹑羊﹑豕不耦﹐故羊豕不得變也。

八壺設於西序﹐北上﹐二以並﹐南陳。﹝壺﹐酒尊也。酒蓋稻酒﹑粱酒。不錯者﹐酒不以雜錯爲味。﹞

﹝疏﹞「八壺」至「南陳」。

○注「壺酒」至「爲味」。

○釋曰﹕鄭云「蓋稻酒粱酒也」者﹐以下夫人歸禮﹐叟黍淸各兩壺﹐此中若有黍﹐不得各二壺。若三者各二壺﹐則止有六壺﹐與夫人歸禮同。又不得各三壺﹐若三者各三壺﹐則九壺﹐不合八數。止有稻﹑粱﹐無正文﹐故云「蓋」以疑之。鄭知不直有稻黍而爲稻粱者﹐稻粱是加相對之物﹐故爲稻粱也。此陳饔餼﹐堂上及東西夾簋有二十﹐六。上文設飧時﹐與此堂上及西夾﹐其對則簋十四﹐四。案《掌客》設飧﹐公﹑侯﹑伯﹑子﹑男簋同十二﹐公十﹐侯伯八﹐子男六﹐又皆陳饔餼﹐其死牢加飧之陳﹐如何此中飧之簋數及饔餼之數皆多於君者﹖彼是君禮﹐自上下爲差﹐此乃臣禮﹐或多或少﹐自是一法﹐不可以彼相並。又此中致饔餼於賓﹐醯醢百甕﹐米百。《周禮》上公甕百二十﹐侯伯甕百﹐子男甕八十。子男少於此卿大夫禮﹐禮或損之而益﹐此其類也。

西夾六豆﹐設於西墉下﹐北上。韭菹﹐其東醢﹐屈。六簋繼之。黍其東稷﹐錯。四繼之﹐牛以南羊﹐羊東豕﹐豕以北牛。兩繼之﹐粱在西。皆二以並﹐南陳。六壺西上﹐二以並﹐東陳。﹝東陳在北墉下﹐統於豆。﹞

﹝疏﹞「西夾」至「東陳」。

○釋曰「六豆」者﹐先設韭菹﹐其東醢﹐又其東昌本﹐南麋﹐麋西菁菹﹐又西鹿。此陳還取朝事之豆﹐其六簋﹑四﹑兩﹑六壺﹐東陳﹐其次可知﹐義復與前同也。

●卷二十二聘禮第八

饌於東方﹐亦如之﹐﹝東方﹐東夾室。﹞西北上。﹝亦韭菹﹐其東醢也。﹞

﹝疏﹞「饌於」至「北上」。

○釋曰﹕云「西北上」者﹐則於東壁下南陳﹐西北有韭菹﹐東有醢﹐次昌本﹐次南麋﹐次西有菁菹﹐次北有鹿﹐亦屈錯也。上西夾饌六豆﹐直言北上﹐不云西北上。此東夾獨云西北上者﹐以其西夾言北上﹐其東醢﹐是西北上可知。此東夾饌﹐若不言西北上﹐恐東夾饌從東壁南陳﹐以東北爲上﹐其西有醢﹐與西夾相對陳之﹐故云西北上。見𨿽東夾﹐其陳亦與西夾同﹐是以鄭云亦韭菹其東醢也。

壺東上﹐西陳。﹝亦在北墉下﹐統於豆。﹞

醯醢百甕﹐夾碑﹐十以爲列﹐醯在東。﹝夾碑在鼎之中央也。醯在東﹐醯﹑﹐陽也。醢﹑肉﹐陰也。﹞

﹝疏﹞「醯醢」至「在東」。

○注「夾碑」至「陰也」。

○釋曰﹕案《旣夕禮》云「甕三醯醢屑」﹐鄭注云「甕﹐瓦器。其容亦蓋一觳。」《﹤方瓦﹥人》云「簋﹐實一觳。」又云「豆﹐實三而成觳。」四升曰豆﹐則甕與簋同受升二升也。《禮器》云「五獻之尊﹐門外缶﹐門內壺﹐君尊瓦С。」注云「壺大一石﹐瓦С五升。」卽此壺大一石也。云「夾碑在鼎之中央也」者﹐上陳鼎雲「西階前﹐陪鼎當內廉﹐東面北上﹐上當碑﹐南陳」﹐下腥鼎亦如之﹐此言夾碑﹐自然在鼎之中央可知。云「醯在東﹐醯﹐陽也。醢﹑肉﹐陰也」者﹐醯是釀爲之酒之類﹐在人消散﹐故云陽﹔醢是釀肉爲之﹐在人沈重﹐故云陰也。《大宗伯》云「天產作陰徳﹐地產作陽徳。」注云「天產六牲之屬﹐地產九之屬。」以六牲爲陽﹐九爲陰﹐與此醯是物爲陽違者﹐物各有所對﹐六牲動物行虫也﹐故九爲陰。《郊特牲》云「鼎俎奇而籩豆偶﹐陰陽之義也。」又以籩豆﹑醯醢等爲陰。鼎俎肉物總爲陽者﹐亦各有所對。以鼎俎之實以骨爲主﹐故爲陽﹔籩豆物﹐故爲陰也。《有司徹》注又以庶羞爲陽﹐內羞爲陰者﹐亦羞中自相對。內羞𨿽有糝食﹐是肉物﹐其中有糗餌粉食物故爲陰﹐庶羞肉物故爲陽也。

餼二牢﹐陳於門西﹐北面﹐東上。牛以西羊﹑豕﹐豕西牛﹑羊﹑豕。﹝餼﹐生也。牛羊﹐右手牽之。豕﹐束之﹐寢右﹐亦居其左。﹞

﹝疏﹞「餼二」至「羊豕」。

○注「餼生」至「其左」。

○釋曰﹕先言「饔」後言「餼」者﹐陳者先以孰爲主﹐是以先陳饔。饔下卽陳孰物繼之﹐故六豆以下相次﹐此餼是生物﹐其下次陳芻薪米禾之等相繼也。云「牛羊﹐右手牽之」者﹐《曲禮》云「效馬﹑效羊者右牽之」﹐以不噬人﹐用右手﹐便也。言右手牽之﹐則人居其左也。云「豕﹐束之﹐寢右﹐亦居其左」者﹐豕束縛其足﹐亦北首﹐寢臥其右﹐亦人居其左。案《特牲》云「牲在其西﹐北首東足。」鄭注云「東足者﹐尙右也。」與此不同者。彼祭禮法用右胖﹐故寢左上右。《士虞》記云「陳牲於廟門外﹐北首西上﹐寢右。」鄭注﹕「寢右者﹐當升左胖也。」變吉﹐故與此生人同也。

米百﹐半斛﹐設於中庭﹐十以爲列﹐北上。黍﹑粱﹑稻皆二行﹐稷四行。﹝庭實固當庭中﹐言當中庭者﹐南北之中也。東西爲列﹐列當醯醢南﹐亦相變也。此言中庭﹐則設碑近如堂深也。﹞

﹝疏﹞「米百」至「四行」。

○注「庭實」至「深也」。

○釋曰﹕云「庭實固當庭中﹐言當中庭者﹐南北之中也」者﹐上享時﹐直言庭實入設﹐不言中庭﹐則在東西之中﹐其南北三分庭一在南﹐此更言中庭﹐欲明南北之中也。上文公立於中庭﹐宰受幣於中庭﹐皆南北之中也。知北上東西爲行者﹐以經云「北上黍粱稻皆兩行﹐稷四行」﹐若南北縱陳﹐止得言東西﹐不得言北上。何者﹖以黍﹑粱﹑稻及稷當行皆一種﹐無上下故也。明橫陳﹐可知黍兩行在北﹐次粱兩行﹐次稻兩行﹐次南稷四行。所以不用稻爲上者﹐稻﹑粱是加﹐黍﹑稷是正﹐故黍爲上端﹐稷爲下端﹐以見上下﹐而稻粱居其﹐亦相變者﹐亦上糸爭屈錯之義。云「此言中庭﹐則設碑近如堂深也」者﹐陳鼎﹐上當其碑﹐南向陳之﹐醯醢夾碑在鼎中央﹐亦南向陳之。今米爲﹐在醯醢之南北之中﹐則碑近北可知。言堂深者﹐猶若設洗南北﹐以堂深相似。若然﹐碑東當洗矣。

門外﹐米三十車﹐車秉有五﹛數﹜﹐設於門東﹐爲三列﹐東陳。﹝大夫之禮﹐米禾皆視死牢。秉﹑﹛數﹜﹐數名也。秉有五﹛數﹜﹐二十四斛也。﹛數﹜讀若不數之數。今文﹛數﹜或爲逾。﹞

﹝疏﹞「門外」至「東陳」。

○注「大夫」至「爲逾」。

○釋曰﹕云「大夫之禮﹐米禾皆視死牢」者﹐上文飪一牢﹐腥二牢﹐是三牢死﹐故米三十車﹐並下禾三十車﹐亦是視死牢也。云「秉﹑﹛數﹜﹐數名也。秉有五﹛數﹜﹐二十四斛也」者﹐下記云「十斗曰斛﹐十六斗曰﹛數﹜﹐十﹛數﹜曰秉。」若然﹐一秉十六斛﹐又有五﹛數﹜爲八斛﹐總二十四斛也。云「﹛數﹜讀若不數之數」者﹐鄭君時以﹛數﹜爲數名﹐數名有數有不數﹐故云不數之數。此從音讀﹐其字仍竹下爲之﹐得爲十六斗爲﹛數﹜﹐故下記注云「今江﹑淮之﹐量名有爲﹛數﹜者。」是十六斗量器之名。

禾三十車﹐車三乇﹐設於門西﹐西陳。﹝乇﹐數名也。三乇﹐千二百秉。﹞

﹝疏﹞注「乇數」至「百秉」。

○釋曰﹕下記云「四秉曰﹐十曰﹐十曰乇﹐四百秉爲一乇。」三四十二﹐爲千二百秉也。

薪芻倍禾。﹝倍禾者﹐以其用多也。薪從米﹐芻從禾﹐四者之車皆陳﹐北。凡此所以厚重禮也。《聘義》曰「古之用財不能均如此﹐然而用財如此其厚者﹐言盡之於禮也。盡之於禮﹐則內君臣不相陵﹐而外不相侵﹐故天子制之﹐而諸侯務焉爾。」﹞

﹝疏﹞「薪芻倍禾」。

○注「倍禾」至「焉爾」。

○釋曰﹕云「薪從米﹐芻從禾」者﹐以其薪可以炊爨﹐故從米陳之﹔芻可以食馬﹐故從禾陳之。鄭言此者﹐以經云「倍禾」﹐恐並從禾陳之故也。云「四者之車皆陳﹐北」者﹐以其向內爲正故也。引《聘義》者﹐欲見主君享禮聘賓﹐外內皆善﹐故引爲證也。

賓皮弁迎大夫於外門外﹐再拜﹐大夫不答拜。﹝大夫﹐使者﹐卿也。﹞

﹝疏﹞「賓皮」至「答拜」。

○注「大夫使者卿也」。

○釋曰﹕云「外門外」者﹐謂於主人大門外﹐入大門東行﹐卽至廟門也。云「不答拜」者﹐亦以爲君使﹐不敢當故也。云「大夫﹐使者﹐卿也」者﹐卽上卿韋弁者也。

揖入。及廟門﹐賓揖入。﹝賓與使者揖而入。使者止執幣﹐賓俟之於門內﹐謙也。古者天子諸侯﹐必捨於大祖廟。諸侯行﹐捨於諸公廟。大夫行﹐捨於大夫廟。﹞

﹝疏﹞「揖入」至「揖入」。

○注「賓與」至「夫廟」。

○釋曰﹕云「使者止執幣」者﹐下經始云「大夫奉束帛入」﹐明此賓揖入時﹐使者止執幣可知。云「賓俟之於門內﹐謙也」者﹐聘時主君揖入﹐立於庭﹐尊卑法。此賓與使者敵﹐故賓在門內﹐謙也。雲門內卽寧下﹐故下賓問卿﹐云「及廟門﹐大夫揖入。」鄭注「入者﹐省內事也﹐旣而俟於寧下」是也。云「古者天子諸侯﹐必捨於大祖廟」者﹐案《禮運》云「天子諸侯﹐必捨其祖廟。」下記云「卿館於大夫﹐大夫館於士﹐士館於工商。」鄭注云﹕不館於敵者之廟﹐爲大尊也。以此差之﹐諸侯無正文﹐鄭注捨於諸公廟者﹐諸公﹐大國之孤。云「大夫行﹐捨於大夫廟」者﹐謂卿捨於大夫也。若無孤之國﹐諸侯捨於卿廟也。

大夫奉束帛﹐﹝執其所以將命。﹞入﹐三揖﹐皆行﹐﹝皆猶並也。使者尊﹐不後主人。﹞

﹝疏﹞「入三揖皆行」。

○注「皆猶」至「主人」。

○釋曰﹕云「使者尊﹐不後主人」者﹐主人則賓所在﹐若主人也。然君與使者行﹐當後君也。

至於階﹐讓﹐大夫先升一等。﹝讓不言三﹐不成三也。凡升者﹐主人讓於客三。敵者則客三辭﹐主人乃許升﹐亦道賓之義也。使者尊﹐主人三讓﹐則許升矣。今使者三讓﹐則是主人四讓也。公𨿽尊﹐亦三讓乃許升﹐不可以不下主人也。古文曰三讓。﹞

﹝疏﹞「至於」至「一等」。

○注「讓不」至「三讓」。

○釋曰﹕云「讓不言三﹐不成三也。凡升者﹐主人讓於客三。敵者則客三辭﹐主人乃許升」者﹐是三讓三辭成也。今賓三讓﹐大夫卽升﹐無三辭﹐則不成三也。云「使者尊﹐主人三讓﹐則許升矣」者﹐卽此經主人讓大夫先升是也。云「今使者三讓﹐則是主人四讓也」者﹐經𨿽言讓﹐大夫先升﹐大夫之讓不明﹐故鄭君兩言之﹐但使尊終先升。若主人三讓﹐使人亦三讓﹐主人又一讓﹐則主人四讓﹐使者乃升﹐故鄭復言此也。案《周禮司儀》云「諸公之臣相爲國客」﹐大夫郊勞﹐「三讓﹐登聽命」﹐又云「致饔餼如勞之禮」﹐卽得行三讓之禮。此中「古文云三讓」﹐與彼合。鄭不從者﹐《周禮》統心﹐舉其大率而云三讓﹐此《儀禮》據屈曲行事。觀此經直云讓﹐大夫先升﹐是主人或三讓﹐大夫無三讓﹐故不從古文也。云「公𨿽尊﹐亦三讓乃許升﹐不可以不下主人也」者﹐此據公爲主人﹐亦有三讓﹐故上行聘時﹐云「至於階﹐三讓﹐公升二等賓升」﹐亦是公先讓先升﹐故成三讓。是以《聘義》云「三讓而後升」﹐公尊﹐必三讓者﹐不下賓客﹐主人之義故也。

賓從﹐升堂﹐北面聽命。﹝北面於階上也。﹞

大夫東面致命。賓降﹐階西再拜稽首﹐拜餼亦如之。﹝大夫以束帛同致饔餼也﹐賓殊拜之﹐敬也﹐重君之禮也。﹞

﹝疏﹞注「大夫」至「禮也」。

○釋曰「大夫以束帛同致饔餼五牢」﹐及陳豆壺車米之等﹐今賓拜饔三牢﹐及庭實又別拜餼二牢﹐及門外米禾殊拜之者﹐敬主君以重禮故也。

大夫辭﹐升成拜。﹝尊賓。﹞受幣堂中西﹐北面。﹝趨主君命也。堂中西﹐中央之西。﹞大夫降﹐出。賓降﹐授老幣﹐出迎大夫。﹝老﹐家臣也。賓出迎﹐欲擯之。﹞

大夫禮辭﹐許。入﹐揖讓如初。賓升一等﹐大夫從﹐升堂。﹝賓先升﹐敵也﹐皆北面。﹞

﹝疏﹞「大夫」至「升堂」。

○注「賓先」至「北面」。

○釋曰﹕前大夫奉君命歸饔餼﹐故先升一等﹐今賓私儐使者﹐無君命﹐體敵﹐故賓先升在館﹐如主人之儀故也。知皆北面者﹐以其體敵﹐又下始云「賓奉幣西面﹐大夫東面」﹐明此北面可知。

庭實設﹐馬乘。﹝乘﹐四馬也。﹞賓降堂﹐受老束錦﹐大夫止。﹝止不降﹐使之餘尊。﹞

﹝疏﹞注「止不」至「余尊」。

○釋曰﹕凡賓主體敵之法﹐主人降﹐賓亦降。今賓降﹐使者不降者﹐使之餘尊﹐𨿽合降而不降。

賓奉幣西面﹐大夫東面。賓致幣。﹝不言致命﹐非君命也。﹞

大夫對﹐北面當楣﹐再拜稽首。﹝稽首﹐尊君客也。致對﹐有辭也。﹞

﹝疏﹞注「稽首」至「辭也」。

○釋曰﹕賓主旣行敵體之禮﹐當行頓首﹐今大夫稽首﹐於賓爲拜君之拜﹐尊君客故也。致者﹐賓致幣當有辭﹐對者﹐大夫對亦當有辭﹐所以無辭者﹐文不具故也。

受幣於楹﹐南面﹐退﹐東面俟。﹝賓北面授﹐尊君之使。﹞

﹝疏﹞「受幣」至「面俟」。

○注「賓北」至「之使」。

○釋曰﹕北賓儐使者﹐是體敵之義。經云「受幣於楹南面」﹐知賓不南面並授﹐而云賓北面授者﹐凡敵體授之義﹐授由其右﹐受由其左。今尊君之使﹐是以大夫南面﹐賓北面﹐故知賓北面授幣。

賓再拜稽首送幣。大夫降﹐執左馬以出。﹝出廟門﹐從者亦訝受之。﹞

﹝疏﹞注「出廟」至「受之」。

○釋曰﹕言「亦」者﹐上賓受禮時﹐受幣馬﹐云賓降﹐「執左馬以出﹐上介受賓幣﹐從者訝受馬」﹐此亦從者訝受馬﹐故云亦也。

賓送於外門外﹐再拜。明日﹐賓拜於朝﹐拜饔與餼﹐皆再拜稽首。﹝拜謝主君之恩惠於大門外。《周禮》曰﹕凡賓客之治令﹐訝聽之。此拜亦皮弁服。﹞

﹝疏﹞「賓送」至「稽首」。

○注「拜謝」至「弁服」。

○釋曰﹕知拜謝在大門外者﹐以其直言賓拜於朝﹐無入門之文﹐故知在大門外。若然﹐諸侯外朝在大門外明矣。引《周禮》者﹐《秋官掌訝職》云﹕賓客「至於國﹐賓入館﹐次於捨門外﹐待事於客。及將幣﹐爲前驅﹐至於朝﹐詔其位」。凡賓客之治令訝訝治之。引之者﹐欲見賓客發館至朝來往﹐皆掌訝前驅爲之導。知「此拜亦皮弁」者﹐以其受時皮弁﹐故知此拜亦皮弁也。故《公食大夫》云「若不親食﹐使大夫各以其爵﹑朝服以侑幣致之。賓朝服以受﹐明日賓朝服以拜賜於朝。」彼朝服受﹐還朝服拜﹐則知此皮弁受﹐亦皮弁拜可知。

上介﹐饔餼三牢﹐飪一牢﹐在西﹐鼎七﹐羞鼎三﹔﹝飪鼎七﹐無鮮魚﹑鮮臘也。賓﹑介皆異館。﹞

﹝疏﹞「上介」至「鼎三」。

○釋曰﹕自此盡「兩馬束錦」﹐論主君使下大夫歸饔餼於上介之事。

○注「飪鼎」至「異館」。

○釋曰﹕云「飪鼎七﹐無鮮魚﹑鮮臘也」者﹐對上賓九鼎﹐有鮮魚﹑鮮臘也。云「賓﹑介皆異館」者﹐案下記云「卿館於大夫﹐大夫館於士﹐士館於工商。」彼云卿﹐卽此賓﹐一也。彼云大夫﹐卽此上介也。彼云士﹐卽此眾介也。故知賓﹑介各異館。必異館者﹐所陳饔餼厚﹐無所容故也。

腥一牢﹐在東﹐鼎七﹔堂上之饌六。﹝六者﹐賓西夾之數。﹞

西夾亦如之。及甕﹐如上賓。﹝凡所不貶者﹐尊介也。言如上賓者﹐明此賓客介也。﹞

﹝疏﹞「西夾」至「上賓」。

○注「凡所」至「介也」。

○釋曰﹕云「如上賓者﹐明此賓客介也」者﹐案下云「賓之公幣﹑私幣皆陳﹐上介公幣陳」﹐是上介有與賓同者。前經不言如上賓﹐獨此經言如上賓﹐以其此饔餼大禮﹐西夾及甕如上賓﹐以其客此上介﹐如上賓之禮也。

餼一牢。門外米﹑禾視死牢﹐牢十車﹐薪芻倍禾。凡其實與陳﹐如上賓。﹝凡﹐凡飪以下。﹞下大夫韋弁﹐用束帛致之。上介韋弁以受﹐如賓禮。﹝介不皮弁者﹐以其受大禮似賓﹐不敢純如賓也。﹞

儐之兩馬束錦。

﹝疏﹞「儐之兩馬束錦」。

○釋曰﹕此下大夫使者受上介之儐禮﹐如卿使者受賓儐禮﹐當庭同﹐不言如上大夫者﹐省文也。

士介四人﹐皆餼大牢﹐米百﹐設於門外。﹝牢米不入門﹐略之也。米設當門﹐亦十爲列﹐北上。牢在其南﹐西上。﹞

﹝疏﹞「士介」至「門外」。

○注「牢米」至「西上」。

○釋曰﹕自此至「無儐」﹐論使宰夫歸餼於眾介之事。上文賓與上介米陳碑南﹐餼陳門內﹐此不入門﹐陳於門外者﹐鄭云「略之也」。云「米設當門﹐亦十爲列﹐北上」﹐彼亦當門。此直云「設於門外」﹐不云東西﹐明當門北上﹐與賓同。云「牢在其南﹐西上」者﹐以此餼本設於庭﹐在門內﹐由士介賤﹐不得入門﹐且賓與上介門東有米三十車﹐薪六十車﹐門西禾三十車﹐芻六十車﹐皆統門爲上。此餼本非門外東西之物﹐制不在門外東西﹐宜當門陳之。云「牢在其南﹐西上」﹐知如此設之者﹐以其賓﹑上介餼在米南﹐門西﹐東上﹐明知此牢亦在米南而﹐西上爲異耳。

宰夫朝服﹐牽牛以致之。﹝執糸引牽之﹐東面致命﹐朝服無束帛﹐亦略之。士介西面拜迎。﹞

﹝疏﹞「宰夫」至「致之」。

○注「執糸引」至「拜迎」。

○釋曰﹕案下記云「士館於工商」﹐則此致者在工商之館﹐宰夫從外來﹐卽爲賓客﹐宜在門西東面﹐此就太牢之中﹐取以致餼。云「朝服無束帛﹐亦略之」者﹐決上賓與上介皮弁有束帛﹐故以爲略之也。云「士介西面拜迎」者﹐以其士介爲主人﹐故西面。每上賓與上介米禾皆視死牢﹐具有芻薪米禾﹐此士直有生餼﹐無死牢﹐則無芻薪米禾矣。

士介朝服﹐北面再拜稽首受。﹝受﹐於牢東拜﹐自牢後宰夫右受﹐由前東面授從者。﹞

﹝疏﹞「士介」至「首受」。

○注「受於」至「從者」。

○釋曰﹕知「自牢後宰夫右受」者﹐以其牢東北面拜﹐明在宰夫東南﹐從牢後來宰夫﹐至宰夫之後受取牛﹐便故也。必知在宰夫右受者﹐見前君使士受私覿之馬﹐其右受﹐知此亦在右受也。若然﹐君使士受私覿由前﹐此由牢後﹐與受馬不同者﹐牛畜擾馴﹐與馬有異﹐故得從其後宰夫右﹐取便也。云「由前東面授從」者﹐於宰夫之後受牛﹐遂由宰夫之前東授從者﹐亦是取便也。

無擯。﹝旣受﹐拜送之矣。明日﹐眾介亦各如其受之服﹐從賓拜於朝。﹞

﹝疏﹞「無擯」。

○注「旣受」至「於朝」。

○釋曰﹕言「無擯」者﹐決上賓與上介皆有儐。士介賤﹐故略之。知「明日﹐眾介亦各如其受之服﹐從賓拜於朝」者﹐案下夫人使下大夫韋弁歸禮﹐賓受﹐如受饔之禮﹐儐之乘馬束錦﹐又歸禮於上介﹐上介受之如賓禮﹐儐之兩馬束錦﹐明日賓拜禮於朝。鄭注云「於是乃言賓拜﹐明介從拜」。夫人歸禮﹐介尙從拜﹐則君饔餼介皆從拜可知。

賓朝服問卿。﹝不皮弁﹐別於主君。卿﹐每國三人。﹞

﹝疏﹞「賓朝服問卿」。

○注「不皮」至「三人」。

○釋曰﹕自此盡「無儐」﹐論賓賫聘君之幣﹐問主國卿之事。云「不皮弁﹐別於主君」者﹐對上文行聘享﹑私覿皆皮弁﹐此朝服降一等﹐故鄭注云「別於主君」。云「卿﹐每國三人」者﹐每國三卿是其常﹐鄭言此者﹐欲見三卿皆以幣問之。其主國下大夫曾使向己國者﹐乃得幣問之﹐與卿異。

卿受於祖廟。﹝重賓禮也。祖﹐王父也。﹞

﹝疏﹞「卿受於祖廟」。

○注「重賓」至「父也」。

○釋曰﹕卿受鄰國君所問之禮﹐不辭讓者﹐以其初﹐君送客之時﹐賓請有事於大夫﹐君禮辭許﹐是以卿不敢更辭﹐故下記云「大夫不敢辭」。云「祖﹐王父也」者﹐大夫三廟﹐有別子者﹐立大祖廟﹔非別子者﹐並立曾祖廟﹔王父卽祖廟也。今不受於大祖廟及曾祖廟而受於祖廟者﹐以其天子受於文王廟﹐諸侯受於祖廟﹐大夫下君﹐故受於王父廟。

下大夫擯。﹝無士擯者﹐旣接於君所﹐急見之。﹞

﹝疏﹞「下大夫擯」。

○注「無士」至「見之」。

○釋曰﹕行聘享於主國君時﹐主君擯者三人﹐以上並有士擯賓﹐又設介。今直云「大夫擯」﹐無士擯者﹐以其設擯介多者不敢質﹐示行事有漸。但賓行聘享於主君之時﹐卿以與賓相接﹐故急見之﹐不須士擯。

擯者出請事﹐大夫朝服迎於外門外﹐再拜。賓不答拜﹐揖。大夫先入﹐每門﹑每曲揖。及廟門﹐大夫揖入。﹝入者﹐省內事也。旣而俟於寧也。﹞

﹝疏﹞「擯者」至「揖入」。

○注「入者」至「寧也」。

○釋曰﹕大夫二門﹐入大門東行卽至廟門。未及廟門而有每門者﹐大夫三廟﹐每廟兩旁皆南北豎墻﹐墻皆閣門﹐假令王父廟在東﹐則有每門每曲之事。云「入者﹐省內事也」者﹐《曲禮》云「請入爲席」是也。云「旣而俟於寧」者﹐寧﹐門屋寧也﹐知俟於寧者﹐下云賓入﹐「三揖皆行」﹐鄭注云「皆猶並也。」賓與卿並行﹐以卿俟於寧﹐故得並行。與卿三揖﹐不俟於庭者﹐下君也。案《曲禮》云「客至於寢門﹐則主人請入爲席﹐然後出迎客﹐主人肅客而入。」此卿旣入﹐不重出迎客者﹐彼《曲禮》平常賓客﹐故重出迎客。此聘問之賓﹐與平常賓客異﹐上君揖賓不重出﹐此卿亦不重出﹐與彼同﹐但在庭與在寧不同矣。

擯者請命。﹝亦從入而出請﹐不幾筵﹐辟君也。﹞

﹝疏﹞注「亦從」至「君也」。

○釋曰「亦」者﹐亦君受聘時﹐擯者從君而入﹐幾筵旣設﹐擯者出請。此擯者亦從卿而入﹐省內然後出請。

庭實設四皮。﹝麋鹿皮也。﹞

賓奉束帛入。三揖﹐皆行﹐至於階﹐讓。﹝皆猶並也。古文曰三讓。﹞

﹝疏﹞注「古文曰三讓」。

○釋曰﹕不從古文者﹐亦是不成三﹐故賓先升一等﹐大夫從﹐升堂﹐故不從三讓也。

賓升一等﹐大夫從﹐升堂﹐北面聽命。﹝賓先升﹐使者尊。﹞賓東面致命。﹝致其君命。﹞大夫降﹐階西再拜稽首。賓辭﹐升成拜。受幣堂中西﹐北面。﹝於堂中央之西受幣﹐趨聘君之命。﹞

賓降﹐出。大夫降﹐授老幣﹐無擯。﹝不擯賓﹐辟君也。﹞

﹝疏﹞注「不擯賓辟君也」。

○釋曰﹕上文賓行聘享訖﹐而君禮賓有束帛乘馬﹐敵者曰擯。今卿不擯賓者﹐辟國君也。

擯者出請事。賓面﹐如覿幣。﹝面﹐亦見也。其謂之面﹐威儀質也。﹞

﹝疏﹞「擯者」至「覿幣」。

○注「面亦」至「質也」。

○釋曰﹕自此至「授老幣」﹐論賓行私面於卿之事。賓私面於卿﹐其幣多少與私覿於君同﹐故云「如覿幣」。賓私覿之時﹐用束錦﹑乘馬﹐則此私面於卿﹐亦用束錦﹑乘馬可知也。云「面﹐亦見也。其謂之面﹐威儀質也」者﹐覿面並文﹐其面爲質。若散文﹐面亦爲覿﹐故鄭《司儀》注云「私面﹐私覿也。」又《左傳》云「楚公子棄疾以乘馬八匹私面鄭伯」是也。

賓奉幣﹐庭實從。﹝庭實﹐四馬。﹞

﹝疏﹞「賓奉幣庭實從」。

○注「庭實四馬」。

○釋曰﹕以其言如覿幣﹐故知庭實四馬也。

入門右﹐大夫辭。﹝大夫於賓入﹐自階下辭迎之。﹞

﹝疏﹞注「大夫」至「迎之」。

○釋曰﹕知「階下辭」者﹐以其授老幣時降故也。知迎者﹐下文「揖讓如初」﹐明﹝元缺一字﹞迎之可知。

賓遂左。﹝見﹐私事也。𨿽敵﹐賓猶謙﹐入門右﹐爲若降等然。《曲禮》曰「客若降等﹐則就主人之階﹐主人興辭於客﹐然後客復就西階。」﹞

﹝疏﹞注「見私」至「西階」。

○釋曰﹕云「爲若降等」者﹐主人是大夫﹐客是士﹐降等法﹐士就東階。今此賓與卿覿者﹐就門右﹐若士於大夫降等。引《曲禮》者﹐主人辭賓﹐賓遂左﹐就門右西階﹐復正也。

庭實設﹐揖讓如初。﹝大夫至庭中﹐旋並行。﹞

﹝疏﹞「庭實」至「如初」。

○注「大夫」至「並行」。

○釋曰﹕云「大夫至庭中﹐旋並行」者﹐賓初入門右﹐大夫階下辭賓﹐賓遂門左﹐大夫至庭中迎賓﹐大夫回﹐旋與賓揖而並行﹐北出。言「如初」者﹐大夫不出門﹐惟有庭中一揖﹐至碑﹝元缺一字﹞又揖﹐再揖而已。

大夫升一等﹐賓從之。﹝大夫先升﹐道賓。﹞大夫西面﹐賓稱面。﹝稱﹐舉也。舉相見之辭以相接。﹞

大夫對﹐北面當楣再拜﹐受幣於楹﹐南面﹐退﹐西面立。﹝受幣楹﹐敵也。賓亦振幣進﹐北面授。﹞

﹝疏﹞注「受幣」至「面授」。

○釋曰﹕知賓北面授者﹐以云大夫「南面退西面立」﹐言退﹐明賓不得南面。又見下文「賓當楣再拜」﹐明北面授﹐因拜可知。云「受幣楹﹐敵也」者﹐凡授受之義﹐在於兩楹之者﹐皆是體敵﹐故《昏禮》云「授於楹南面」﹐注云「授於楹﹐明爲合好﹐其節同也﹐南面並授也。」謂賓主俱至楹﹐南面並而授。是以《曲禮》云「鄕與客並﹐然後受。」注云「於堂上﹐則俱南面﹐禮敵者並授。」此是敵者之常禮也。𨿽是敵者﹐於兩楹之﹐或有訝受者﹐皆是相尊敬之法。則此云大夫南面﹐賓北面授﹐𨿽是敵禮﹐是尊大夫﹐故訝受。又前致饔餼﹐儐使者於楹﹐賓北面授幣﹐鄭云﹕賓北面授﹐尊君之使。自余不在楹﹐別相尊敬。是以前云「公受玉於中堂﹐與東楹之」﹐鄭注云「東楹之﹐亦以君行一﹐臣行二。」又云公禮賓﹐賓「受幣﹐當東楹北面」﹐注云「亦訝受。」又賓覿公云「振幣進授﹐當東楹北面」﹐如此之類﹐不在兩楹之者﹐皆非敵法﹐就文解之。

賓當楣再拜送幣﹐降﹐出。大夫降﹐授老幣。

擯者出請事。上介特面﹐幣如覿。介奉幣。﹝特面者﹐異於主君﹐士介不從而入也。君尊﹐眾介始覿不自別也。上賓則眾介皆從之。﹞

﹝疏﹞「擯者」至「奉幣」。

○注「特面」至「從之」。

○釋曰﹕自此盡「再拜送幣」﹐論上介私面於鄰國卿之事。云「特面者﹐異於主君」者﹐介初覿主君之時﹐不敢自尊﹐別與眾介同執幣而入。今私面於鄰國卿﹐不與眾介同﹐而特行禮焉﹐故云特面者異於主君也。云「士介不從而入」者﹐對覿君時﹐眾介從而入﹐故鄭云君尊於眾介﹐始覿不自別也。云「上賓則眾介皆從之」者﹐上介言特面﹐則賓問卿與私面﹐介皆從可知。

皮﹐二人贊。﹝亦儷皮也。﹞

﹝疏﹞「皮二人贊」。

○注「亦儷皮也」。

○釋曰﹕案經云「幣如覿」﹐則上介私面﹐亦與私覿於君幣同﹐故云「亦儷皮」也。

入門右﹐奠幣﹐再拜。﹝降等也。﹞

﹝疏﹞「入門」至「再拜」。

○注「降等也」。

○釋曰﹕言「降等」者﹐主人是卿﹐上介是大夫﹐故入門右﹐不敢自同賓客。

大夫辭。﹝於辭上介則出。﹞

擯者反幣。﹝出還於上介也。﹞

﹝疏﹞「擯者反幣」。

○注「出還於上介也」。

○釋曰﹕不言反皮﹐出還於上介﹐皮出可知﹐但文不具。

庭實設﹐介奉幣入﹐大夫揖讓如初。﹝大夫亦先升一等。今文曰入設。﹞

﹝疏﹞注「大夫」至「入設」。

○釋曰﹕云「亦」者﹐亦上賓行私面﹐大夫升一等﹐賓乃升。此上介私面亦然﹐故云亦也。

介升﹐大夫再拜受。﹝亦於楹南面而受。﹞

﹝疏﹞注「亦於」至「而受」。

○釋曰「亦」者﹐賓行私面﹐大夫受幣於楹﹐南面﹐故云亦﹐得在楹爲敵法。上介是下大夫﹐與卿小異大同﹐明得行敵法﹐在楹可知。

介降拜﹐大夫降辭。介升﹐再拜送幣。﹝介旣送幣﹐降出也。大夫亦授老幣。﹞

擯者出請。眾介面﹐如覿幣﹐入門右﹐奠幣﹐皆再拜。大夫辭﹐介逆出。擯者執上幣出﹐禮請受﹐賓辭。﹝賓亦爲士介辭。﹞

﹝疏﹞「擯者」至「賓辭」。

○注「賓亦爲士介辭」。

○釋曰﹕自此至「拜辱」﹐論士介私面於鄰國卿之事。云「賓亦爲士介辭」者﹐亦者﹐亦士介私覿於主國君時﹐故云亦也。

大夫答再拜。擯者執上幣﹐立於門中以相拜﹐士介皆辟。老受擯者幣於中庭﹐士三人坐取羣幣以從之。擯者出請事。賓出﹐大夫送於外門外﹐再拜。賓不顧。﹝不顧﹐言去。﹞擯者退﹐大夫拜辱。﹝拜送也。﹞

下大夫嘗使至者﹐幣及之。﹝嘗使至己國﹐則以幣問之也。君子不忘舊。﹞

﹝疏﹞「下大」至「及之」。

○注「嘗使」至「忘舊」。

○釋曰﹕自此盡「於卿之禮」﹐論主國下大夫嘗使至己國者﹐聘君使上介以幣問之事。諸侯之國皆有三卿五大夫﹐其三卿不問至己國﹑不至己國﹐皆以幣及之﹐上已論訖。其五大夫者﹐或作介﹐或特行﹐至彼國者﹐乃以幣及之﹐略於三卿故也。言「君子不忘舊」者﹐此大夫嘗與彼國君相接﹐卽是故舊也﹐今以幣及之﹐故云君子不忘舊也。

上介朝服﹐三介﹐問下大夫﹐下大夫如卿受幣之禮。﹝上介三介﹐下大夫使之禮也。﹞

﹝疏﹞注「上介」至「禮也」。

○釋曰﹕云「上介三介﹐下大夫使之禮也」者﹐下經云「小聘曰問」﹐其禮如爲介﹐三介是下大夫小聘之禮。據此篇﹐大聘使卿五介﹐小聘使大夫三介﹐若大國之卿七介﹐小聘使大夫五介。小國之卿三介﹐小聘使大夫一介也。《曲禮》云「亻疑人必於其倫」﹐故問下大夫還使上介﹐是各於其爵易﹐以相尊敬者也。

其面﹐如賓面於卿之禮。

大夫若不見﹐﹝有故也。﹞

﹝疏﹞「大夫若不見」。

○注「有故也」。

○釋曰﹕自此盡「不拜」﹐論主國卿大夫有故﹐不得親受聘君之幣之事。言「有故」者﹐或有病疾﹐或有哀慘﹐不得受其問禮。

君使大夫各以其爵爲之受﹐如主人受幣禮﹐不拜。﹝各以其爵﹐主人卿也。則使卿﹔大夫也﹐則使大夫。不拜﹐代受之耳﹐不當主人禮也。﹞

﹝疏﹞「君使」至「不拜」。

○注「各以」至「禮也」。

○釋曰﹕云「各以其爵﹐主人卿也﹐則使卿﹔大夫也﹐則使大夫」者﹐若然﹐經云「君使大夫」﹐大夫中有卿﹐大夫﹐總名也。云各以其爵﹐亦是易以相尊敬故也。云「不拜﹐代受之耳﹐不當主人禮也」者﹐案《周禮宗伯》云「大賓客﹐則攝而載。」鄭注云﹕宗伯代王爲。拜送則王亦此類﹐拜是致敬之事﹐不可代人之拜﹐故直受之而已﹐不當主人之禮拜之。

夕﹐夫人使下大夫韋弁歸禮。﹝夕﹐問卿之夕也。使下大夫﹐下君也。君使之。云夫人者﹐以致辭當稱寡小君。﹞

﹝疏﹞「夕夫」至「歸禮」。

○注「夕問」至「小君」。

○釋曰﹕自此盡「賓拜禮於朝」﹐論主君夫人歸禮於賓與上介之事。云「夕﹐問卿之夕也」者﹐案下記云「聘日致饔﹐明日問大夫。夕﹐夫人歸禮。」是其問卿之夕也。云「使下大夫﹐下君也」者﹐歸饔餼使卿﹐此夫人使下大夫﹐故云下君也。云「君使之﹐云夫人者﹐以致辭當稱寡小君」者﹐案隱二年《傳》﹕「九月﹐紀裂來逆女。何以不稱使﹖婚禮不稱主人。」又云「紀有母乎﹖曰有。有則何以不稱母﹖母不通也。」何休注云「禮﹐婦人無外事。」明知此使下大夫歸禮者﹐是君使之可知﹐而稱夫人使者﹐以其致辭於賓客時﹐當稱寡小君﹐故稱夫人使下大夫﹐其實君使之也。

堂上籩豆六﹐設於戶東﹐西上﹐二以並﹐東陳。﹝籩豆六者﹐下君禮也。臣設於戶東﹐又辟饌位也。其設﹐脯其南醢﹐屈﹐六籩六豆。﹞

﹝疏﹞「堂上」至「東陳」。

○注「籩豆」至「六豆」。

○釋曰﹕言「籩豆六東陳」者﹐其饌自戶東爲首﹐二以並﹐東陳﹐先於北設脯﹐卽於脯南設醢﹐又於醢東設脯﹐以次屈而陳之﹐皆如上也。云「籩豆六者﹐下君禮也」者﹐君歸饔餼八豆﹐此六豆﹐故云下君也。設於戶東﹐又辟君饌位故也。云「其設﹐脯其南醢﹐屈﹐六籩六豆」者﹐此約君禮設豆法。云「韭菹其南醢屈」﹐故知此醢在南屈陳之。又知籩豆各六者﹐下文「上介四豆﹑四籩」﹐降殺以兩﹐明夫人多二﹐六豆六籩可知。

壺設於東序﹐北上﹐二以並﹐南陳。叟﹑黍﹑淸﹐皆兩壺。﹝叟﹐白酒也。凡酒﹐稻爲上﹐黍次之﹐粱次之﹐皆有淸白﹐以黍淸白者﹐互相備﹐明三酒六壺也。先言叟﹐白酒尊﹐先設之。﹞

﹝疏﹞「壺設」至「兩壺」。

○注「叟白」至「設之」。

○釋曰﹕其設壺於東序﹐自北向南而陳﹐稻﹑黍﹑粱皆二壺﹐並之而陳也﹐故言「叟黍淸皆兩壺」也。云「以黍淸白者﹐互相備」者﹐叟﹐白也﹐上言白﹐明黍﹑粱皆有白﹔下言淸﹐明稻﹑黍亦有淸故也。於淸白中言黍﹐明叟卽是稻﹐淸卽是粱也﹐故言互相備也。三酒旣有淸白二色﹐故言六壺。必先言叟者﹐以白酒尊重﹐故先設之也。

大夫以束帛致之。﹝致夫人命也。此禮無牢﹐下朝君也。﹞

﹝疏﹞「大夫」至「致之」。

○注「致夫」至「君也」。

○釋曰﹕案《周禮掌客》云﹕上公之禮﹐「夫人致禮﹐八籩﹐膳大牢﹐致饗大牢」。侯伯以下亦皆有牢﹐是朝君來時有牢。此卿來聘無牢﹐故云「下朝君也」。

賓如受饔之禮﹐儐之乘馬﹑束錦。上介四豆﹑四籩﹑四壺﹐受之如賓禮。﹝四壺﹐無稻酒也。不致牢﹐下於君也。﹞

﹝疏﹞注「四壺無稻酒」。

○釋曰﹕知者﹐案上致於賓六壺﹐稻﹑黍﹑粱皆有淸白。今上介四壺﹐明從上去之﹐無稻米之酒﹐淸白俱去之﹐﹝元缺一字﹞故四壺也。

儐之兩馬﹑束錦。明日﹐賓拜禮於朝。﹝於是乃言賓拜﹐明介從拜也。今文禮爲醴。﹞

﹝疏﹞注「於是」至「爲醴」。

○釋曰﹕鄭解若於上文賓下言之﹐則介從拜之事不明﹐故於上介之下乃云「明日賓拜禮於朝」﹐則介從﹝元缺起此﹞賓拜可知。

大夫餼賓大牢﹐米八筐。﹝其陳於門外﹐黍﹑粱各二筐﹐稷四筐﹐二以並﹐南陳﹐無稻。牲陳於後﹐東上﹐不饌於堂庭﹐辟君也。﹞

﹝疏﹞注「其陳」至「君也」。

○釋曰﹕自此至「牽羊以致之」﹐論主國大夫餼賓及上介之事。云「陳於門外」﹐知者﹐經無牢米八門之文﹐故明是門外可知﹐與君餼士介同。云「黍粱各二筐﹐稷四筐﹐二以並﹐南陳﹐無稻」者﹐案上使卿歸饔餼之時﹐米百﹐設於中庭﹐十以爲列﹐北上﹐稻﹑粱﹑黍各二行﹐稷四行。此云「八筐」﹐黍﹑﹑稷亦宜法其行數﹐故知黍﹑粱各二筐﹐稷四筐。知二以並南陳者﹐以其君米北上﹐故知此亦北上﹐南陳。知二以並者﹐以其陳米﹐粱﹑黍﹑稻不雜陳﹐則知此筐米亦不雜陳﹐二以並可知。云「無稻」者﹐見記云「凡餼大夫﹐黍﹑粱﹑稷筐五斛」是也。云「牲陳於後﹐東上」者﹐此與君餼士介略同﹐餼士介時﹐不言門東西﹐鄭注云「當門」﹐則知此門外亦當門。君餼賓﹐米在庭﹐牲在門西﹐𨿽不正當米南﹐亦得牲在其南﹐故知此牲陳亦在米南可知。知東上者﹐君餼賓時﹐陳於門西東上也。云「不饌於堂庭﹐辟君也」者﹐案上君致饔餼﹐籩豆在堂﹐牲牢米等在庭﹐此在門外﹐故云辟君也。若然﹐案《掌客》鄰國之君來朝﹐卿皆見以羔﹐膳大牢﹐侯伯子男膳特牛﹐彼又無筐米﹐此侯伯之臣得用大牢﹐有筐米者﹐彼爲君禮﹐此是臣禮﹐各自爲差降﹐不得以彼難此。

賓迎﹐再拜。老牽牛以致之﹐賓再拜稽首受。老退﹐賓再拜送。﹝老﹐室老﹐大夫之貴臣。﹞

﹝疏﹞注「老室」至「貴臣」。

○釋曰﹕案《喪服》﹕「公士大夫之眾臣﹐爲其君布帶﹑繩屨。《傳》曰﹕室老﹐士貴臣﹐其餘皆眾臣也。」鄭注云「室老﹐家相也﹐士邑宰也。」卽此室老貴臣者﹐家相邑宰之屬﹐故爲貴臣也。

上介亦如之。眾介皆少牢﹐米六筐﹐皆士牽羊以致之。﹝米六筐者﹐又無粱也。士亦大夫之貴臣。﹞

﹝疏﹞注「米六」至「貴臣」。

○釋曰﹕言「又無粱也」者﹐上文八筐無稻﹐從上去之﹐明知此亦從上去之﹐無粱﹐其稻﹑粱是加﹐故去之。云「士亦大夫之貴臣」者﹐卽是大夫邑宰也﹐以其大夫使之﹐故知大夫之貴臣也。

公於賓﹐壹食﹐再饗。﹝饗﹐謂亨大牢以飲賓也。《公食大夫禮》曰「設洗如饗。」則饗與食互相先後也。古文壹皆爲一﹐今文饗皆爲鄕。﹞

﹝疏﹞注「饗謂」至「爲鄕」。

○釋曰﹕此篇𨿽據侯伯之卿聘使五等諸侯﹐其臣聘使牢禮皆同﹐無大國次國之別。是以《掌客》五等諸侯相朝﹐其下皆云羣介﹑行人﹑宰﹑史皆有飧饔餼﹐以其爵等爲之牢禮之陳數。又云「凡諸侯之卿﹑大夫﹑士爲國客﹐則如其介之禮以待之」﹐鄭注云「尊其君以及其臣也。以其爵等爲之牢禮之陳。數爵﹐卿也﹐則飧二牢﹐饔餼五牢﹔大夫也﹐則飧大牢﹐饔餼三牢﹔士也﹐則飧少牢﹐饔餼大牢也。此降小禮﹐丰大禮也。以命數則參差難等﹐略於臣用爵而已。」以此言之﹐公﹑侯﹑伯﹑子﹑男大聘使卿﹐主君一食再饗﹔小聘使大夫﹐則主君一食一饗。若然﹐案《掌客》子男一食一饗﹐子男之卿再饗。多於君者﹐以其君臣各自相望﹐不得以君決臣也。云「饗﹐謂亨大牢以飲賓也」者﹐以其饗禮與食禮同﹐食禮旣亨大﹝元缺止此﹞牢﹐明饗禮亨大牢可知。但以食禮無酒﹐饗禮有酒﹐故以飲賓言之。引《公食》饗與食互相先後者﹐此經先言食﹐後言饗﹐則食在饗前。《公食》言設洗如饗禮﹐則饗在食前﹐饗先後出於主君之意﹐故先後不定也。

燕與羞﹐ㄈ獻﹐無常數。﹝羞﹐謂禽羞雁鶩之屬﹐成孰煎和也。ㄈ﹐始也。始獻﹐四時新物﹐《聘義》所謂時賜無常數﹐由恩意也。古文ㄈ作淑。﹞

﹝疏﹞「燕與」至「常數」。

○注「羞謂」至「作淑」。

○釋曰﹕案《周禮掌客》﹕上公三燕﹐侯伯再燕﹐子男一燕。皆有常數。此臣無常數者﹐亦是君臣各爲一﹐不得相決。知「羞﹐謂禽羞雁鶩之屬」者﹐案下記云「禽羞ㄈ獻」﹐故知是禽。知「成孰煎和」者﹐以其言羞鼎燻之類﹐故知成孰煎和者也。知禽是雁鶩之屬者﹐案下記云「宰夫歸乘禽﹐日如饔餼之數。」鄭注﹕「乘禽﹐乘行之禽也﹐亦云雁鶩之屬。」以無正文﹐故以意解之。

賓介皆明日拜於朝。上介壹食﹑壹饗。﹝饗食賓﹐介爲介﹐從饗獻矣﹐復特饗之﹐客之也。﹞

﹝疏﹞注「饗食」至「之也」。

○釋曰﹕不言從食者﹐《公食》介𨿽從入﹐不從食。賓食畢﹐介逆出﹐是不得從食矣。知「從饗」者﹐下記云「大夫來使﹐無罪饗之﹐過則餼之﹐其介爲介。」注云「饗賓有介者﹐賓尊﹐行敵禮也。」故知介從饗。案襄二十七年﹕「宋公兼享晉﹑楚之大夫﹐趙孟爲客﹐子木與之言﹐弗能對﹐使叔向侍言焉﹐子木亦不能對也。」叔向爲趙孟介﹐而得從饗﹐是其義也。云「復特饗之」﹐卽此經是也。

若不親食﹐使大夫各以其爵﹐朝服致之以侑幣﹐如致饔﹐無儐。﹝君不親食﹐謂有疾及他故也。必致之﹐不廢其禮也。致之必使同班﹐敵者易以相親敬也。致禮於卿﹐使卿﹔致禮於大夫﹐使大夫﹐非必命數也。無儐﹐以己本宜往。古文侑皆作宥。﹞

﹝疏﹞「若不」至「無儐」。

○注「君不」至「作宥」。

○釋曰﹕案上文云君使卿歸饔餼於賓館﹐賓儐之。今君有故﹐不親食﹐使卿生致其牢﹐禮亦於賓館﹐但無儐爲異。云「謂有疾及他故也」者﹐他故之中﹐兼及有哀慘。云「非必命數也」者﹐依《典命》﹕公侯伯之卿三命﹐大夫再命﹔子男之卿再命﹐大夫一命。經云「各以其爵」﹐故知不依命數。云「無儐﹐以己本宜往」者﹐饔餼之等﹐不宜召賓﹐故君使人致禮賓則儐使者﹐此饗食之禮﹐主君無故﹐合速賓之來就主君﹐入廟﹐賓無儐禮。今主君有故﹐生致於賓﹐亦無儐﹐故云本宜往。此篇據侯伯之卿來聘﹐是使卿致禮。鄭兼云「使大夫」﹐於大夫者﹐小聘使大夫來﹐使大夫致禮也。若然﹐經直言「使大夫」者﹐大夫中兼有上大夫兼卿也。

致饗以酬幣﹐亦如之。﹝酬幣﹐饗禮酬賓勸酒之幣也﹐所用未聞也。禮幣束帛﹑乘馬﹐亦不是過也。《禮器》曰「琥璜爵」﹐蓋天子酬諸侯。﹞

﹝疏﹞「致饗」至「如之」。

○注「酬幣」至「諸侯」。

○釋曰﹕云「禮幣束帛﹑乘馬﹐亦不是過也」者﹐鄭以饗之酬幣無文﹐故約上主君禮賓之時﹐用束帛﹑乘馬﹐此饗賓酬幣亦不過是﹐故云亦不是過。引《禮器》者﹐案彼經云﹕有以少爲貴者﹐「圭璋特﹐琥璜爵」﹐鄭注云「圭璋特﹐朝聘以爲瑞﹐無幣帛也。琥璜爵者﹐天子酬諸侯﹐諸侯相酬﹐以此玉將幣也。」彼經不雲天子諸侯相酬之幣﹐故此注云「蓋」﹐言「酬諸侯」者﹐公侯伯用琥﹐於子男用璜﹐引之者﹐證與此酬卿大夫不同之義。

大夫於賓﹐壹饗﹐壹食。上介﹐若食﹑若饗。若不親饗﹐則公作大夫致之以酬幣﹐致食以侑幣。﹝作﹐使也。大夫有故﹐君必使其同爵者爲之致之。列國之賓來﹐榮辱之事﹐君臣同之。﹞

﹝疏﹞「大夫」至「侑幣」。

○注「作使」至「同之」。

○釋曰﹕此一經論主國卿大夫饗食聘賓及上介之事。此直言饗食不言燕﹐亦有燕﹐是以《鄭詩羔裘》云「知子之來之﹐雜佩以贈之。」鄭注云「與異國賓客燕時﹐𨿽無此物﹐猶言之以致其厚意。其若有之﹐固將行之。士大夫以君命出使﹐主君之臣必以燕禮樂之﹐助君之嘆」是也。又昭二年《左傳》云﹐韓宣子來聘﹐宴於季氏。《傳》無譏文﹐明鄰國大夫有相燕之法。又此大夫相禮﹐饗食有常數﹐𨿽有燕之﹐亦無常數﹐亦無酬幣矣。

●卷二十三聘禮第八

君使卿皮弁﹐還玉於館。﹝玉﹐圭也。君子於玉比徳焉。以之聘﹐重禮也。還之者﹐徳不可取於人﹐相切厲之義也。皮弁者﹐始以此服受之﹐不敢不終也。﹞

﹝疏﹞「君使」至「於館」。

○注「玉圭」至「終也」。

○釋曰﹕自此盡「賓送不拜」﹐論主君使卿詣館還玉及報享之事。云「玉﹐圭也」者﹐舉聘君之圭。云「君子於玉比徳焉。以之聘﹐重禮也。並相切厲之義」﹐並《聘義》文。案《聘義》云「天子制諸侯﹐比年小聘﹐三年大聘﹐相厲以禮。」又云「已聘而還圭璋﹐此輕財而重禮之義。」又云「夫昔者君子比徳於玉焉。」是其義也。云「還之者﹐徳不可取於人﹐相切厲之義也」者﹐旣以玉比徳﹐徳在於身﹐不取於人﹐彼旣將玉來﹐似將徳與己﹐己不可取彼之徳﹐故還之﹐不取徳也。旣不得取﹐而將玉往來者﹐相切磋﹐相磨厲以徳﹐而尊天子﹐故用之也。云「皮弁者﹐始以此服受之﹐不敢不終也」者﹐始謂受聘享在廟時﹐今還﹐以皮弁還玉﹐是終之也。

賓皮弁﹐襲﹐迎於外門外﹐不拜﹐帥大夫以入。﹝迎之不拜﹐示將去﹐不純爲主也。帥﹐道也。今文曰迎於門外﹐古文帥爲率。﹞

﹝疏﹞「賓皮」至「以入」。

○注「迎之」至「爲率」。

○釋曰﹕云「帥大夫以入」者﹐大夫卽卿﹐卿亦大夫也。云「不純爲主也」者﹐客在館如主人﹐卿往如賓﹐今不拜迎﹐是不純爲主也﹐決上君使卿歸饔餼時﹐賓拜迎﹐是純爲主人故也。

大夫升自西階﹐鉤楹。﹝鉤楹﹐由楹內﹐將南面致命。致命不東面﹐以賓在下也。必言鉤楹者﹐賓在下﹐嫌楹外也。﹞

﹝疏﹞「大夫」至「鉤楹」。

○注「鉤楹」至「外也」。

○釋曰﹕云「不東面﹐以賓在下也」者﹐決歸饔餼時﹐大夫東面致命﹔行聘時﹐賓亦東面致命也。云「必言鉤楹者﹐賓在下﹐嫌楹外也」﹐若然﹐不在楹外近之者﹐以初行聘時﹐在堂上楹內﹐故今還在楹內也。

賓自碑內聽命﹐升自西階﹐自左﹐南而受圭﹐退負右房而立。﹝聽命於下﹐敬也。自左南面﹐右大夫且並受也。必並受者﹐若鄕君前耳。退﹐爲大夫降逡遁。今文或曰﹕由自西階﹐無南面。﹞

﹝疏﹞「賓自」至「而立」。

○注「聽命」至「南面」。

○釋曰﹕云「聽命於下﹐敬也」者﹐此決賓受禮時﹐公用束帛﹐賓西階上聽命﹔歸饔餼時﹐賓阼階上聽命。此特於下聽命﹐故云敬也。云「自左南面﹐右大夫且並受也」者﹐以《鄕飲酒》獻酢之時﹐授者在右﹐受者在左﹐故右大夫也。且並受者欲取﹐如向君前然也。云「若向君前耳」者﹐謂於本國君前受圭璋時﹐北面並受﹐今還﹐南面並受﹐面位受不同﹐並受一邊不異﹐故云若向君前耳。云「退﹐爲大夫降逡遁」者﹐以大夫降爲之逡遁﹐而退因卽負右房﹐南面而立﹐大夫士直有東房西室﹐天子諸侯左右房﹐今不在大夫廟﹐於正客館﹐故有右房也。

大夫降中庭。賓降自碑內﹐東面﹐授上介於阼階東。﹝大夫降出﹐言中庭者﹐爲賓降節也。授於阼階東者﹐欲親見賈人藏之也。賓還阼階下西面立。﹞

﹝疏﹞「大夫」至「階東」。

○注「大夫」至「面立」。

○釋曰﹕云「大夫降出﹐言中庭者﹐爲賓降節也」者﹐以其大夫授賓圭訖﹐降自西階﹐將出門至中庭﹐不止。今云大夫降出中庭者﹐大夫中庭賓乃降﹐故鄭云爲賓降節也。云「授於阼階東者﹐欲親見賈人藏之也」者﹐賈人是上啟櫝者﹐是掌玉之人﹐此時無事﹐在堂東待此玉﹐故賓向阼階東得見之。云「賓還阼階下西面立」者﹐以其賓在館如主人﹐在階下西面立是其常處﹐立者以待授璋也。

上介出請﹐賓迎。大夫還璋﹐如初入。﹝出請﹐請事於外以入告也。賓𨿽將去﹐出入猶東﹐惟升堂由西階。凡介之位﹐未有攺也。﹞

﹝疏﹞注「惟升堂」至「攺也」。

○釋曰﹕案上文云「賓自碑內聽命﹐升自西階」﹐是其升堂由西階也。云「凡介之位﹐未有攺也」者﹐以其賓惟升自西階﹐明介猶在東方﹐故上文授上介於阼階東也﹐故言未有攺。

賓裼﹐迎。大夫賄用束紡。﹝賄﹐予人財之言也。紡﹐紡絲爲之﹐今之糸專也﹐所以遺聘君﹐可以爲衣服﹐相厚之至。﹞

﹝疏﹞「賓裼」至「束紡」。

○注「賄予」至「至也」。

○釋曰﹕此則未知何用之財﹐若是報享之物﹐不應在禮玉之上。今言此「束紡」者﹐以其上圭璋是彼國之物﹐下云「禮玉束帛」﹐報聘君之享物﹐彼君厚禮於此﹐此亦當厚禮於彼﹐故特加此束紡﹐是以鄭云「相厚之至」也。云「賄﹐予人財之言也」者﹐案下記云「賄﹐在聘於賄」﹐又云「無行則重賄反幣」。鄭注《周禮》云「布帛曰賄。」是賄爲財物﹐是與人財物謂之賄也。云「紡﹐紡絲爲之」者﹐因名此物爲紡。云「今之糸專也」者﹐鄭注《周禮內司服》亦云「素紗者﹐今之白糸專也。」則此束紡者﹐素紗也﹐故據漢法況之。

禮玉﹑束帛﹑乘皮﹐﹝禮﹐禮聘君也﹐所以報享也。亦言玉璧可知也。今文禮皆作醴。﹞

﹝疏﹞「禮玉束帛乘皮」。

○注「禮禮」至「作醴」。

○釋曰﹕云「禮﹐禮聘君也」者﹐此謂報享之物﹐以其彼持享物來禮此主君﹐此主君亦以物禮彼君﹐故云禮禮聘君也。云「所以報享也」者﹐彼以物享此君﹐此君亦以物享彼君﹐《曲禮》云「往而不來﹐非禮也﹐來而不往﹐亦非禮也。」今以來而往﹐是相享之法﹐故云報享也。云「亦言玉璧可知也」者﹐上文聘賓行享之時﹐束帛加璧﹐束錦加琮﹐今報享物﹐亦有璧琮致之﹐故云亦言玉璧可知。此玉則琮也﹐以其經言玉﹐故以玉言之。若然﹐經言束帛兼有束錦矣﹐案下記云「賄﹐在聘於賄」﹐又云「無行則重賄反幣」﹐則此禮也。

皆如還玉禮。大夫出﹐賓送﹐不拜。

公館賓﹐﹝爲賓將去﹐親存送之﹐厚殷勤﹐且謝聘君之意也。公朝服。﹞

﹝疏﹞「公館賓」。

○注「爲賓」至「朝服」。

○釋曰﹕自此盡「賓退」﹐論明日賓將發﹐主君就館拜謝聘君使臣來禮己國之事。云「公朝服」者﹐以其行聘享在廟之時﹐相尊敬重﹐故著皮弁。此拜謝之禮輕﹐故知著朝服。

賓辟﹐﹝不敢受主國君見己於此館也。此亦不見﹐言「辟」者﹐君在廟門﹐敬也。凡君有事於諸侯臣之家﹐車造廟門乃下。﹞

﹝疏﹞「賓辟」。

○注「不敢」至「乃下」。

○釋曰﹕云「此亦不見﹐言辟者﹐君在廟門﹐敬也」者﹐此言亦者﹐亦勞賓時﹐故上文賓卽館﹐卿大夫勞賓﹐賓不見﹐以其不見﹐故遣上介聽命﹐故知此賓亦不見。凡言「辟」者﹐將見而不見﹐則謂之辟。此本不見而言辟者﹐以其君在廟門外﹐𨿽不見而言辟﹐故鄭云「敬也」。云「凡君有事於諸臣之家﹐車造廟門乃下」者﹐以其卿館於大夫之廟﹐此館則是諸臣之家﹐案《公食》記云「賓之乘車在大門外。」又《曲禮》云「客車不入大門」﹐以此言之﹐君車入大門矣。大夫士有兩門﹐入門東行則是廟門矣。旣至廟門﹐須與賓行禮﹐故鄭云造廟門乃下也。

上介聽命。﹝聽命於廟門中﹐西面﹐如相拜然也。擯者每贊君辭﹐則曰「敢不承命﹐告於寡君之老。」﹞

﹝疏﹞「上介聽命」。

○注「聽命」至「之老」。

○釋曰﹕云「聽命於廟門中﹐西面﹐如相拜然也」者﹐案前受士介幣之時﹐「賓固辭﹐公答再拜﹐擯者出﹐立於門中以相拜」﹐注云「立門中閾外西面。」此中賓不見﹐使介聽命﹐明如相拜﹐然取其視外﹐便也。必知在門中西面者﹐以其君來如賓禮﹐東面﹐介西面﹐面公可知。云「擯者每贊君辭﹐則曰﹕敢不承命﹐告於寡君之老」者﹐以其君尊﹐不自出辭﹐以是故君之擯者﹐每事贊君出辭﹐則曰「敢不承命」者﹐謂上介答君之辭﹐知告賓。云「告於寡君之老」者﹐案《玉藻》云「擯者曰寡君之老。」注云「擯者之辭﹐主於見他國君。」今上介當擯者之處﹐故知告於賓﹐稱告於寡君之老。

聘享﹐夫人之聘享﹐問大夫﹐送賓﹐公皆再拜。﹝拜此四事﹐公東面拜﹐擯者北面。﹞

﹝疏﹞「聘享」至「再拜」。

○注「拜此」至「北面」。

○釋曰﹕云「聘享」者﹐謂賓聘君以圭﹐享君以璧。夫人聘享者﹐謂賓聘夫人以璋﹐享夫人以琮。問大夫者﹐間三卿及嘗聘彼國之下大夫﹐送賓以登路。云「拜此四事」者﹐君禮一﹐夫人禮二﹐大夫禮三﹐送賓禮四﹐四事皆再拜。云「公東面」者﹐公如賓禮﹐門西東面﹐擯者向公﹑向介﹐故知北面爲相而言也。

公退﹐賓從﹐請命於朝。﹝賓從者﹐實爲拜主君之館己也。言請命者﹐以己不見﹐不敢斥尊者之意。﹞

﹝疏﹞「公退」至「於朝」。

○注「賓從」至「之意」。

○釋曰﹕云「言請命者﹐以己不見﹐不敢斥尊者之意」者﹐案《司儀》云「君館客﹐客辟﹐介受命﹐遂送﹐客從拜辱於朝。」此經不言拜辱﹐而言請命﹐凡言請者﹐得不由君﹐君聽則拜﹐此下經直云「公辭賓退」﹐不見拜文﹐是君不受其謝﹐故云「請命者﹐以己不敢斥尊者之意」﹐故不言「辱」而言「請」。

公辭﹐賓退。﹝辭其拜也。退﹐還館裝駕﹐爲且將發也。《周禮》曰「賓從﹐拜辱於朝﹐明日﹐客拜禮賜﹐遂行之。」﹞

﹝疏﹞「公辭賓退」。

○注「辭其」至「行之」。

○釋曰﹕云「退﹐還館裝駕」者﹐以明旦將發﹐故裝束駕乘。引《周禮》者﹐證明日客拜禮賜﹐遂行之事。鄭彼注云「禮賜者﹐謂乘禽。」卽此下文「賓拜乘禽」是也。

賓三拜乘禽於朝﹐訝聽之。﹝發去乃拜乘禽﹐明己受賜﹐大小無不識。﹞

﹝疏﹞「賓三」至「聽之」。

○注「發去」至「不識」。

○釋曰﹕自此盡「送至於竟」﹐論賓介發行王國贈送之事。云「明己受賜﹐大小無不識」者﹐以其乘禽是禮﹐以細小尙記識而拜之﹐況饗餼食禮之大者﹐記識可知﹐故云大小無不識。

遂行﹐捨於郊。﹝始發﹐且宿近郊﹐自展令。﹞

﹝疏﹞「遂行舍於郊」。

○注「始發」至「展令」。

○釋曰﹕《曲禮》云「已駕﹐僕展令。」鄭注云「具視」也。彼是君車﹐故使僕展之﹐此卿大夫﹐故鄭云「自展令」恐不得所故也。

公使卿贈﹐如覿幣。﹝贈﹐送也﹐所以好送之也。言如覿幣﹐見爲反報也。今文公爲君。﹞

﹝疏﹞「公使」至「覿幣」。

○注「贈送」至「爲君」。

○釋曰「所以好送之」者﹐來而不往非禮﹐以禮來往﹐皆是和好之事﹐故云好送之也。云「言如覿幣﹐見爲反報也」者﹐以其贈之多少﹐一如覿幣﹐故鄭云見爲反報也。

受於捨門外﹐如受勞禮﹐無儐。﹝不入﹐無儐﹐明去而宜有已也。如受勞禮﹐以贈勞同節。﹞

﹝疏﹞注「不入」至「同節」。

○釋曰﹕言「不入﹐無儐」﹐對歸饔餼入設而有儐。此則不入﹐無儐﹐明賓去﹐禮宜有已。云「如受勞禮﹐以贈勞同節」者﹐賓來勞之﹐去有贈之﹐皆在近郊﹐禮又不別﹐故言同節也。

使下大夫贈上介﹐亦如之。使士贈眾介﹐如其覿幣。大夫親贈﹐如其面幣﹐無儐。贈上介亦如之。使人贈眾介﹐如其面幣。士送至於竟。

使者歸﹐及郊﹐請反命。﹝郊﹐近郊也。告郊人﹐使請反命於君也。必請之者﹐以己久在外﹐嫌有罪惡﹐不可以入。春秋時﹐鄭伯惡其大夫髙克使之將兵﹐逐而不納﹐此蓋請而不得入。﹞

﹝疏﹞「使者」至「反命」。

○注「郊近」至「得入」。

○釋曰﹕自此盡「拜其辱」﹐論使者反命之事。知郊是近郊者﹐以下文云「朝服載旃」﹐鄭云「行時稅捨於此郊﹐今還至此﹐正其故行服﹐以俟君命﹐敬也」者﹐初行雲「捨於郊斂旃」﹐今至此載旃而入﹐故知近郊也。云「告郊人﹐使請反命於君」者﹐以其使者至所聘之國﹐謁關人﹐明此至郊告郊人﹐使請可知。引《春秋》者﹐案閔二年《公羊傳》云「鄭伯惡髙克﹐使之將﹐逐而不納﹐棄師之道也。」何休云「使將師救衛﹐隨後逐之。」彼無大夫文﹐言大夫者﹐鄭君加之也。

朝服﹐載旃。﹝行時稅捨於此郊﹐今還至此﹐正其故行服﹐以俟君命﹐敬也。古文旃作膳。﹞

禳﹐乃入。﹝禳﹐祭名也。爲行道累歷不祥﹐禳之以除災凶。﹞

﹝疏﹞「禳乃入」。

○注「禳祭」至「災凶」。

○釋曰﹕案《春官小祝》云掌「侯禳禱祠之祝號」﹐鄭注云「禳﹐禳凶咎。」故鄭此云禳是祭名也。

乃入﹐陳幣於朝﹐西上。上賓之公幣﹑私幣皆陳﹐上介公幣陳﹐他介皆否。﹝皆否者﹐公幣﹑私幣皆不陳。此幣﹐使者及介所得於彼國君卿大夫之贈賜也。其或陳或不陳﹐詳尊而略卑也。其陳之﹐及卿大夫處者待之﹐如夕幣。其禮於君者不陳。上賓﹐使者。公幣﹐君之賜也。私幣﹐卿大夫之幣也。他介﹐士介也。言他﹐容眾從者。﹞

﹝疏﹞「乃入陳」至「皆否」。

○注「皆否」至「從者」。

○釋曰﹕云「此幣﹐使者及介所得於彼國君卿大夫之贈賜也」者﹐於君所得爲公幣﹐於卿大夫所爲私幣。賓之公幣有﹕入郊勞幣﹐一也﹔禮賓幣﹐二也﹔致饔餼﹐三也﹔夫人歸禮幣﹐四也﹔侑食幣﹐五也﹔再饗幣﹐六也﹔夕幣﹐七也﹔贈賄幣﹐八也。此八者﹐皆主君禮賜使者﹐皆用束錦﹐故曰公幣。賓之私幣略有十九﹕主國三卿五大夫皆一﹐食有侑幣﹐饗有酬幣﹐皆用束錦﹐則是十六﹔有三卿郊贈﹐則十九也。其上介公幣則有五﹕致饔餼﹐一也﹔夫人致禮幣﹐二也﹔侑食幣﹐三也﹔饗酬幣﹐四也﹔郊贈幣﹐五也。降於賓者﹐以其上介無郊贈幣﹐又無禮賓幣﹐又闕一饗幣﹐故賓八﹐上介五也。上介私幣有十一﹕主國三卿五大夫﹐或饗或食不備﹐要有其一﹐則其幣八也﹔又三卿皆有郊贈﹐如其面幣﹐通前則十一也。主國下大夫嘗使己國者﹐聘亦有幣及之﹐則亦有報幣之事﹐其數不定。士介四人直有郊贈報私幣﹐主國卿大夫報士介私面﹐士介私幣﹐數不甚明。云「禮於君者不陳」者﹐謂賄用束紡﹐禮用束帛﹑乘皮﹐不陳之者﹐以經云公幣﹐又云上介公幣﹐他介皆否。若禮於君者﹐一統於賓﹐不得云介之幣﹐故知禮於君者不陳。必禮於君不陳﹐禮於己始陳者﹐以其禮於君者﹐是其正﹐故不陳之。禮於己者﹐以其榮﹐故陳之。是以下注云「不加於其皮上﹐榮其多。」是其義也。若然﹐聘君以幣問卿﹐而其卿不見報聘君之幣者﹐以其尊卑不敵﹐若報之﹐嫌其敵體故也。

束帛各加其庭實﹐皮左。﹝不加於其皮上﹐榮其多也。﹞

﹝疏﹞注「不加」至「多也」。

○釋曰﹕此決初夕幣時﹐束帛皆加於左皮上。今不言加於皮上者﹐若加於皮上﹐相掩蔽﹐故不加於皮上﹐榮其多也。

公南鄕。﹝亦宰告於君﹐君乃朝服出門。左﹐南鄕。﹞

﹝疏﹞「公南鄕」。

○注「亦宰」至「南鄕」。

○釋曰﹕此陳幣﹐當如初夕幣之時﹐管人布幕於寢門外﹐使者北面﹐眾介立於其左﹐東上﹐卿大夫在幕東﹐西面北上﹐宰告於君﹐君朝服出門左﹐南鄕﹐是以鄭此注亦依夕幣而言之。

卿進使者﹐使者執圭﹐垂繅﹐北面。上介執璋﹐屈繅﹐立於其左。﹝此主於反命﹐士介亦隨入﹐並立﹐東上。﹞

﹝疏﹞「卿進」至「其左」。

○注「此主」至「東上」。

○釋曰﹕案上行聘禮之時﹐上介屈繅授賓﹐賓襲受之。今此賓執圭垂繅﹐賓則犭軍﹐變於賓﹐彼國致命時也。上介執璋﹐屈繅者﹐變於賓故也。必變之者﹐反命致敬少於鄰國致命時﹐故賓於君前得裼﹐見美爲敬也。云「士介亦隨入﹐並立﹐東上」者﹐此言「亦」者﹐亦初行受於朝時﹐君使卿進﹐使者入﹐眾介隨入﹐北面東上。此中𨿽不云士介入﹐明亦隨入可知。

反命﹐曰「以君命聘於某君﹐某君受幣於某宮﹐某君再拜。以享某君﹐某君再拜。」﹝君亦揖使者進之﹐乃進反命也。某君﹐某國名也。某宮﹐若言桓宮﹑僖宮也。某君再拜﹐謂再拜受也。必言此者﹐明彼君敬君﹐己不辱命。﹞

﹝疏﹞「反命」至「再拜」。

○注「君亦」至「辱命」。

○釋曰﹕云「君亦揖使者進之﹐乃進反命也」者﹐亦謂亦受命於朝位﹐立定時﹐君揖﹐使者乃進受命﹐明反命亦然。某君某國名者﹐若云鄭國君﹑齊國君。云「某宮﹐若言桓宮﹑僖宮」者﹐《左傳》有桓宮之楹宮﹐是廟名。其受聘享於廟﹐故以宮言之。但受聘享在大祖廟﹐不在親廟四﹐而云桓宮﹑僖宮者﹐略舉廟名而言也。

宰自公左受玉。﹝亦於使者之東﹐同面並受也。不右使者﹐由便也。﹞

﹝疏﹞「宰自公左受玉」。

○注「亦於」至「便也」。

○釋曰﹕此言「亦」者﹐亦於出使初受玉時﹐宰「自公左授使者圭﹐同面」﹐注云﹕北面並授之。凡並授者﹐授由其右﹐受由其左。此中受由其右者﹐因東藏之便﹐故鄭云「不右使者﹐由便也。」

受上介璋﹐致命亦如之。﹝變反言致者﹐若云非君命也。致命曰「以君命聘於某君夫人﹐某君再拜﹐以享於某君夫人﹐某君再拜。」不言受幣於某宮﹐可知﹐略之。﹞

﹝疏﹞「受上」至「如之」。

○注「變反」至「略之」。

○釋曰﹕云「變反言致者﹐若云非君命也」者﹐君與夫人聘於鄰國君與夫人﹐各有所當。聘鄰國君受命於君﹐今使者還﹐反命於君﹔聘於鄰國夫人﹐當受命於夫人﹐使者還﹐反命於夫人。但婦人無外事﹐𨿽聘夫人﹐亦君命之。今使還反命﹐不云反命於君﹐變反言致命者﹐若本非君命﹐猶夫人之命然﹐故變反言致也。若然﹐夫人旣無外事﹐而承君命聘鄰國夫人者﹐以其夫婦一體﹐共事社稷﹐故下記云「君以社稷﹐故在寡小君﹐拜。」是賓主相對之辭也。云「致命曰」已下﹐聘夫人反命無文﹐此鄭君依記上文反命於君之辭而言之﹐云「不言受幣於某宮可知﹐略之」者﹐以其夫人受聘享﹐皆因君聘享同時同宮﹐故略之也。

執賄幣以告﹐曰「某君使某子賄。」授宰。﹝某子﹐若言髙子﹑國子。凡使者所當以告君者﹐上介取以授之﹐賄幣在外也。﹞

﹝疏﹞「執賄」至「授宰」。

○注「某子」至「外也」。

○釋曰﹕此賄幣者﹐卽上文賄用束紡是也。云「某子﹐若言髙子﹑國子」者﹐案閔公二年冬《經》書「齊髙子來盟」﹐僖三十三年《經》書「齊國歸父來聘」﹐《左傳》曰「國子爲政﹐齊猶有禮」者是也。云「凡使者所當以告君者﹐上介取以授之」者﹐以上受上介璋﹐是上介授賓﹐明其餘皆上介取以授之。云「賄幣在外」者﹐以其上文云「禮於君者不陳」﹐此賄幣卽是禮於君前﹐明在外也。

禮玉亦如之。﹝亦執束帛加璧也。告曰「某君使某子禮。」宰受之﹐士隨﹐自後左士介﹐受乘皮如初。上介出取玉束帛﹐士介從取皮也。﹞

﹝疏﹞「禮玉亦如之」。

○注「亦執」至「皮也」。

○釋曰﹕此卽上云「禮玉束帛乘皮」﹐鄭注云「禮﹐禮聘君也﹐所以報享也。」云「亦執束帛加璧也」者﹐言「亦」﹐亦上文行享時束帛加璧者也。云「宰受之﹐士隨﹐自後左士介﹐受乘皮」者﹐此約初行享之時﹐公側授宰幣﹐士受皮皆自後右客﹐今執享皮幣玉﹐宰受之可知。言宰受之士隨﹐自後隨宰﹐自後謂自士介後﹐其在東上者﹐不須云自後。其餘三人皆後﹐乃得左之。必左士介者﹐取向東藏之便故也。云「上介出取玉束帛﹐士介從取皮也」者﹐此亦初享之時﹐賓奉束帛加璧﹐是上介取以授賓﹐明士介從取皮可知。

執禮幣﹐以盡言賜禮。﹝禮幣﹐主國君初禮賓之幣也。以盡言賜禮﹐謂自此至於贈。﹞

﹝疏﹞注「禮幣」至「於贈」。

○釋曰﹕云「禮幣﹐主國君初禮賓之幣也」者﹐謂從郊勞已後﹐至於贈賄﹐八度禮賓﹐皆有幣﹐是自郊勞爲初也。云「以盡言賜禮﹐謂自此至於贈」者﹐此則郊勞也。

公曰「然﹐而不善乎﹖」﹝善其能使於四方。而猶女也。﹞

授上介幣﹐再拜稽首。公答再拜。﹝授上介幣﹐當拜公言也。不授宰者﹐當復陳之。﹞

﹝疏﹞「授上」至「再拜」。

○注「授上」至「陳之」。

○釋曰﹕云「不授宰者﹐當復陳之」者﹐此幣皆先陳之﹐今賓執以告君﹐賓釋辭﹐君曰勤勞使於四方。故授上介幣﹐當拜答君﹐言此幣不授與宰者﹐當復陳之於本處。此幣入於己者﹐故不授宰也。上賄幣禮君者﹐反命訖﹐皆授宰﹐故以此決之。

私幣不告。﹝亦略卑也。﹞君勞之﹐再拜稽首。君答再拜。﹝勞之以道路勤苦。﹞

若有獻﹐則曰「某君之賜也。﹝言此物某君之所賜予爲惠者也。其所獻𨿽珍異﹐不言某爲彼君服禦物﹐謙也。其大夫出﹐反必獻﹐忠孝也。﹞

﹝疏﹞「若有」至「賜也」。

○注「言此」至「孝也」。

○釋曰﹕此獻物謂入賓者﹐故下記云「旣覿﹐賓若私獻﹐奉獻將命。」注云「時有珍異之物﹐或賓奉之﹐猶以君命致之。」則是賓亦言有私獻於彼君﹐則彼君亦有私獻報賓﹐則此獻者也。云「大夫出﹐反必獻﹐忠孝也」者﹐案下《曲禮》云「大夫私行﹐出疆必請﹐反必有獻。」彼私行出疆﹐反必有獻﹐此以公聘出疆﹐反亦有獻﹐故云大夫出﹐反必獻。此以入己之物獻於君者﹐忠孝也。事君言忠﹐事父言孝﹐此獻君忠也﹐而兼言孝者﹐忠臣出孝子之門﹐故連言孝也。

君其以賜乎﹖」﹝不必其當君也。獻不拜者﹐爲君之答已也。﹞

﹝疏﹞「君其以賜乎」。

○注「不必」至「己也」。

○釋曰﹕言君其以賜乎者﹐大夫所獻之物﹐謙不必當君所須此物﹐君其以賜臣下乎﹖言乎者﹐或當君意﹐或不當君意﹐故言「乎」以疑之。云「獻不拜者﹐爲君之答己也」者﹐士拜國君﹐國君不拜﹐士賤故也。大夫拜國君﹐國君卽答拜﹐大夫尊故也。故云不拜者﹐爲君之答己拜。若然﹐自反命以來﹐盡於賜禮之等﹐或拜或不拜﹐無答己之嫌。獨此不拜﹐爲君之答己者。自此以前﹐皆是彼國報君之物﹐賓直告事而已﹐君受之而無言﹐故賓不拜君。有言及己者﹐乃拜之﹐拜君言也。此獻是彼國君賜於己﹐理須拜送﹐是以《玉藻》云「凡獻於君﹐大夫使宰﹐士親﹐皆再拜稽首送之。」又《郊特牲》云「大夫有獻弗親﹐不面拜﹐爲君之答己。」亦此類。故鄭云獻不拜者﹐爲君之答己。若然﹐《玉藻》不親﹐此親者﹐此因反命﹐故親獻也。

上介徒以公賜告﹐如上賓之禮。﹝徒謂空手﹐不執其幣。﹞

君勞之﹐再拜稽首。君答拜。勞士介亦如之。﹝士介四人﹐旅答壹拜﹐又賤也。﹞

﹝疏﹞注「士介」至「賤也」。

○釋曰﹕鄭知旅答士介共一拜者﹐君勞上介﹐上介再拜稽首﹐君答拜﹐不言再拜﹐則君答上介一拜矣。勞士亦如之。不言「皆」﹐則總答一拜矣。勞賓﹐君答再拜﹐勞上介﹐君答一拜﹐對賓再拜﹐已是賤矣。今此士介四人﹐共答一拜﹐故云「又賤也」。此一拜答臣下﹐則《周禮大祝》辧九拜﹐「七曰奇拜」是也。是以彼注云﹕一拜﹐答臣下也。案《曲禮》云「君於士不答拜」﹐此君答拜士者﹐以其新行反命﹐君勞苦之﹐故答拜異於常也。

君使宰賜使者幣﹐使者再拜稽首。﹝以所陳幣賜之也。禮﹐臣子﹐人賜之而必獻之君父﹐不敢自私服也。君父因以予之﹐則拜受之﹐如更受賜也。旣拜﹐宰以上幣授之。﹞

﹝疏﹞「君使」至「稽首」。

○注「以所」至「授之」。

○釋曰﹕云「禮﹐臣子﹐人賜之而必獻之君父﹐不敢自私服也。君父因以予之﹐則拜受之﹐如更受賜也」者﹐案《內則》云「婦或賜之衣服﹐則受而獻諸舅姑﹐舅姑受之則喜﹐若反賜之則辭﹐不得命﹐如更受賜。」臣子於君父亦然﹐言此者﹐證此經君使宰以所獻之物反賜使者﹐使者辭不得命﹐再拜稽首受之﹐如更受賜。云「旣拜﹐宰卽以上幣授之」者﹐以其上文云執禮幣﹐授上介者﹐是執上幣﹐不執下幣﹐明知宰所執授之者是上幣可知。

賜介﹐介皆再拜稽首。﹝士介之幣﹐皆載以造朝﹐不陳之耳。與上介同受賜命﹐俱拜。旣拜﹐宰亦以上幣授上介。﹞

乃退。﹝君揖入﹐皆出去。﹞

﹝疏﹞「乃退」。

○注「君揖入皆出去」。

○釋曰﹕知「君揖入﹐皆出去」者﹐初賓將行﹐君前受命訖﹐君揖入﹐揖賓介出﹐故知此君退者﹐亦反命訖﹐賓介出可知。

介皆送至於使者之門﹐﹝將行﹐俟於門﹐反又送於門﹐與尊長出入之禮也。﹞

﹝疏﹞「介皆」至「之門」。

○注「將行」至「禮也」。

○釋曰﹕云「將行﹐俟於門」﹐是出之禮﹐初行之時﹐介皆至賓門﹐俟賓同行。今行反﹐又送至於門﹐是入之禮﹐故云「與尊長出入之禮」。

乃退揖。﹝揖別也。﹞

使者拜其辱。﹝隨謝之也﹐再拜上介﹐三拜士介。﹞

﹝疏﹞注「再拜上介三拜士介」。

○釋曰﹕上介是大夫﹐與己同類﹐故知再拜。士卑﹐與己異類﹐各一拜﹐故言三拜士介。

釋幣於門。﹝門﹐大門也。主於﹐布席於西閾外﹐東面﹐設洗於門外東方﹐其餘如初於禰時。出於行﹐入於門﹐不兩告﹐告所先見也。﹞

﹝疏﹞「釋幣於門」。

○注「門大」至「見也」。

○釋曰﹕自此盡「亦如之」﹐論賓上介使還禮門神及奠於禰之事。知「門是大門」者﹐以其從外來﹐先至大門﹐卽禮門神﹐故知門是大門也。案《特牲》筮時云「席於門中﹐西閾外」﹐故知此亦席於西閾外。知「東面」者﹐神居東面爲正故也。云「設洗於門外東方」者﹐以其廟在學﹐設洗皆云「洗當東榮」﹐故在門外﹐亦在東方也。云「其餘如初於禰時」者﹐初出亦釋幣於行﹐不如之者﹐以其初出於廟﹐禮文具設於行﹐其文略﹐故此云如禰時也。言如者﹐謂釋幣於祝﹐先入己下﹐埋於西階東是也。云「出於行﹐入於門﹐不兩告﹐告所以先見也」者﹐出時自廟出﹐先見行﹐卽告行﹐入時先見門﹐故告門。出入皆告一﹐故云不兩告也。

乃至於禰﹐筵幾於室﹐薦脯醢。﹝告反也。薦﹐進也。﹞

﹝疏﹞「乃至」至「脯醢」。

○注「告反也薦進也」。

○釋曰﹕云「筵幾於室」者﹐還以《特牲》《少牢》司宮設席於奧東面﹐右幾﹐但無牲牢﹐進脯醢而已﹐以告祭非常故也。

觴酒陳。﹝主人酌進奠﹐一獻也。言陳者﹐將復有次也。先薦後酌﹐祭禮也。行釋幣﹐反釋奠﹐略出謹入也。﹞

﹝疏﹞「觴酒陳」。

○注「主人」至「入也」。

○釋曰﹕云「言陳者﹐將復有次也」者﹐但云主人一獻當言奠﹐今不言奠而言陳者﹐以其下仍有室老及士獻﹐以備三獻﹐故言陳。陳有次第之言﹐以其三時次第皆列於坐者也。云「先薦後酌﹐祭禮也」者﹐以其《特牲》《少牢》皆先薦饌﹐乃後獻奠於南﹐此與彼同﹐故云先薦後酌祭禮也。云「行釋幣﹐反釋奠﹐略出謹入也」者﹐必略出謹入者﹐出時以禱祈﹐入時以祠報﹐故不同也。

席於阼﹐﹝爲酢主人也。酢主人者﹐祝取爵酌﹐不酢於室﹐異於祭。﹞

﹝疏﹞「席於阼」。

○注「爲酢」至「於祭」。

○釋曰﹕鄭知「祝取爵酌」者﹐案《特牲》《少牢》屍酢主人﹐祝取爵﹐以酢主人。但此無屍爲異也。不酢於室異於祭者﹐此決《特牲》《少牢》皆於室內﹐屍東西面受酢﹐此乃於外行來告反﹐故在阼不在室﹐知與正祭異也。又於正祭時有屍﹐屍飲卒爵﹐以屍爵酢主人。此吉祭無屍﹐爵兼奠﹐故別取爵以酢主人﹐亦異也。

薦脯醢﹐﹝成酢禮也。﹞

﹝疏﹞「薦脯醢」。

○注「成酢禮也」。

○釋曰﹕此奠謂若《特牲》《少牢》主人受酢時﹐皆席於戶內﹐有薦俎﹐此𨿽無俎﹐亦薦脯醢於主人之前﹐以成酢禮也。

三獻。﹝室老亞獻﹐士三獻也。每獻奠﹐輒取爵酌主人﹐自酢也。﹞

﹝疏﹞「三獻」。

○注「室老」至「酢也」。

○釋曰﹕鄭注《喪服》云﹕室老﹐家相﹑士﹑邑宰。知無主婦而取士者﹐以其自外來﹐主於告﹐反卽釋奠於禰廟﹐故知主婦不與而取士。備三獻﹐必知有室老與士者﹐以其前大夫致饔餼於賓時﹐使老牽牛以致之﹐鄭注云﹕皆大夫之貴臣。故知此亦貴臣爲獻也。云「每獻奠﹐輒取爵酌」者﹐此通三獻皆獻奠訖﹐別取爵自酢﹐故云輒取爵酌也。別云「主人自酢」者﹐對正祭有屍﹐三獻皆獻屍訖﹐屍酢主人﹐主婦賓長。今此無屍﹐皆自酢﹐獨云主人者﹐主人爲首正﹐故舉前以包後。

一人舉爵﹐﹝三獻禮成﹐更起酒也。主人奠之﹐未舉也。﹞

﹝疏﹞「一人舉爵」。

○注「三獻」至「舉也」。

○釋曰﹕云「三獻禮成」者﹐大夫士家祭三獻﹐《特牲》《少牢》禮是也。云「更起酒」者﹐此欲獻酬﹐從者不得酌神之尊﹐是以《特牲》行酬時﹐設尊兩壺於阼階東﹐西方亦如之。鄭注云「謂酬賓及兄弟。」則此亦當然﹐故知別取酒也。云「主人奠之﹐未舉」者﹐以其下文云「獻從者」﹐乃云「行酬」﹐似《鄕飲酒》《鄕射》一人舉觶﹐未舉﹐待獻介眾賓後乃行酬﹐亦然也。

獻從者﹐﹝從者﹐家臣從行者也。主人獻之﹐勞之也。皆升飲酒於西階上﹐不使人獻之﹐辟國君也。﹞

﹝疏﹞「獻從者」。

○注「從者」至「君也」。

○釋曰﹕知升飲於上者﹐案《特牲禮》獻眾賓及兄弟之等﹐皆升飲於西階上﹐故此獻從者﹐亦於階上可知。云「不使人獻之﹐避國君」者﹐若正祭﹐𨿽國君亦自獻﹐故《祭統》云「屍飲五﹐君洗玉爵獻卿﹔屍飲七﹐君洗瑤爵獻大夫」之等。若然﹐則告祭非常﹐今獻從者﹐從燕法。案《燕禮》使宰夫爲獻主﹐是國君不親獻﹐此大夫親獻﹐故云避國君也。

行酬﹐乃出。﹝主人舉奠酬從者﹐下辯﹐室老亦與焉也。﹞

﹝疏﹞注「室老亦與」。

○釋曰﹕知者﹐案《燕禮》使者勞者﹐在者亦與﹐故知此室老亦與。不言士者﹐文不具﹐亦與可知。

上介至﹐亦如之。

聘遭喪﹐入竟﹐則遂也。﹝遭喪﹐主國君薨也。入竟則遂﹐國君以國爲體﹐士旣請事﹐已入竟矣。關人未告﹐則反。﹞

﹝疏﹞「聘遭喪入竟則遂也」。

○注「遭喪」至「則反」。

○釋曰﹕自此盡「卒殯乃歸」﹐上陳告行聘之事﹐此以下論或遭主國君喪﹐或聘君薨於後﹐或使者與介身卒。安不忘危﹐故見此非常之事。從此盡「練冠以受」﹐論主國君或夫人薨﹐或世子死﹐行變禮之事。云「以國爲體」者﹐謂《公羊傳》宋人執鄭祭仲﹐使之逐忽而立突仲﹐以逐忽則國存﹐不逐則國滅﹐故逐忽而立突﹐是以國爲體。但聘君主以聘國﹐故君𨿽薨而遂入﹐關人未告則反者﹐聘使至關﹐乃謁關人﹐關人入告君﹐君知乃使士請事。已入關﹐自然入矣﹐若關人未告君﹐君不知﹐使者又未入聞﹐主國君死﹐理當反矣。

不郊勞﹐﹝子未君也。﹞

﹝疏﹞「不郊勞」。

○注「子未君也」。

○釋曰﹕案文公八年﹐天王崩。九年﹐毛伯來求金﹐《公羊傳》曰「何以不稱使﹖當喪未君也。逾年矣﹐何以謂之未君﹖卽位矣而未稱王也。未稱王何以知其卽位﹖以諸侯逾年卽位﹐亦知天子之逾年卽位也。以天子三年然後稱王﹐亦知諸侯於其封內三年稱子。」若然﹐云「子未君」﹐《公羊傳》文。但彼據逾年卽位後﹐此據新遭父喪﹐引之者﹐以其同是子未君故也。

不筵幾﹐﹝致命不於廟﹐就屍柩於殯宮﹐又不神之。﹞

﹝疏﹞「不筵幾」。

○注「致命」至「神之」。

○釋曰「不筵幾﹐致命不於廟」﹐決正聘設幾筵也。「就屍柩於殯宮」者﹐國君𨿽以國爲體﹐主聘其國﹐但聘亦爲兩君相好﹐今君薨﹐當就屍柩﹐故不就祖廟也。云「又不神之」者﹐以其鬼神所在曰廟﹐則殯宮亦得爲廟﹐則設幾筵亦可矣。但始死﹐不忍異於生﹐不神之﹐故於殯傍無幾筵也。《曾子問》云「君薨世子生」﹐告殯殯東有幾筵者﹐鄭云「明繼體也。」然則尋常則殯東不設幾筵﹐當在室內矣。

不禮賓。﹝喪降事也。﹞

﹝疏﹞「不禮賓」。

○注「喪降事也」。

○釋曰﹕云「不禮」者﹐謂旣行聘享訖﹐不以醴酒禮賓也。

主人畢歸禮﹐﹝賓所飲食不可廢也。禮﹐謂饔餼饗食。﹞

﹝疏﹞「主人畢歸禮」。

○注「賓所」至「饗食」。

○釋曰﹕知歸禮中兼有饗食者﹐主人有故﹐𨿽饗食﹐亦有生致法﹐故主人亦歸之。且下文云「賓惟饔餼之受」﹐明本並饗食﹐亦歸賓﹐乃就中受饔餼。若本不歸饗食﹐空歸饔餼何頓云饔餼之受﹐明其時並致饗食也。

賓惟饔餼之受。﹝受正不受加也。﹞

﹝疏﹞「賓惟饔餼之受」。

○注「受正不受加也」。

○釋曰﹕饔餼大禮是其正﹐自饗食之等是其加也。

不賄﹐不禮玉﹐不贈。﹝喪殺禮﹐爲之不備。﹞

﹝疏﹞「不賄不禮玉不贈」。

○注「喪殺禮爲之不備」。

○釋曰﹕云「不賄」者﹐皆據上文謂不以束紡。「不禮玉」者﹐謂不以束帛﹑乘皮以報享。「不贈」者﹐賓出至郊﹐不以物贈之也。

遭夫人﹑世子之喪﹐君不受﹐使大夫受於廟﹐其他如遭君喪。﹝夫人﹑世子死﹐君爲喪主﹐使大夫受聘禮﹐不以凶接吉也。其他﹐謂禮所降。﹞

﹝疏﹞「遭夫」至「君喪」。

○注「夫人」至「所降」。

○釋曰﹕云「夫人﹑世子死﹐君爲喪主」者﹐案《禮記服問》云「君所主﹐夫人﹑妻﹑大子婦」﹐鄭注云「言妻﹐見大夫以下﹐亦爲此三人爲喪主也。」故云君爲喪主。旣爲喪主﹐是以使大夫受聘禮﹐不以凶接吉也。云「其他﹐謂禮所降」者﹐謂「不禮以下﹐不贈以上」﹐皆闕之。

遭喪﹐將命於大夫﹐主人長衣練冠以受。﹝遭喪﹐謂主國君薨﹐夫人﹑世子死也。此三者﹐皆大夫攝主人。長衣﹐素純布衣也。去衰易冠﹐不以純凶接純吉也。吉時在裏爲中衣﹐中衣﹑長衣﹐繼皆掩尺﹐表之曰深衣﹐純袂寸半耳。君喪不言使大夫受﹐子未君﹐無使臣義也。﹞

﹝疏﹞「遭喪」至「以受」。

○注「遭喪」至「義也」。

○釋曰﹕此經總說上三人死﹐主君不得受命﹐故使將命於大夫﹐主人卽大夫﹐故鄭云「此三者﹐皆大夫攝主人」也。云「長衣﹐素純布衣」者﹐此長衣則與深衣同布﹐但袖長素純爲異﹐故雲長衣素純布衣也。此長衣之緣以素爲之﹐故云素純也。去衰易冠者﹐謂脫去斬衰之服﹐而著長衣﹐脫去六升﹑九升之冠﹐而著練冠﹐故云「去衰易冠」也。云「不以純凶接純吉」者﹐《聘禮》是純吉禮﹐爲君三升衰裳六升冠﹐爲夫人﹑世子﹐六升衰裳九升冠﹐是純凶禮。麻與屨不易﹐直去衰易冠而已﹐故云不以純凶接純吉。云「吉時在裏爲中衣﹐中衣﹑長衣﹐繼皆掩尺﹐表之曰深衣﹐純袂寸半耳」﹐鄭言此者﹐欲廣解長衣﹑中衣﹑深衣三者之義。此三者之衣﹐皆用朝服十五升布﹐六幅分爲十二幅而連衣裳﹐袖與純緣則異﹐故云吉時在裏爲中衣。中衣與長衣繼皆掩尺者﹐案《玉藻》云「長中繼掩尺」﹐鄭注云「其爲長衣﹑中衣﹐則繼袂掩一尺。」此鄭云吉時之服純袂寸半者﹐純爲衣裳之側﹐袂爲口緣﹐皆寸﹐半表裏共三寸。案《深衣目錄》云「深衣﹐連衣裳而純以彩。」純素曰長衣﹐有表則謂之中衣。以此言之﹐則長衣﹑中衣皆用素純。云「君喪不使大夫受﹐子未君﹐無使臣義也」者﹐其疏見於上。若然﹐臣爲君斬﹐爲夫人﹑世子期﹐輕重不同。今受鄰國之聘禮﹐同用長衣練冠者﹐但接鄰國者﹐禮不可以純凶﹐故權制此服﹐略爲一節耳。向來所釋﹐皆是君主始薨。假令君薨逾年﹐嗣子卽位﹐鄰國朝聘﹐以吉禮受之於廟﹐故成十七年《經》書「邾子ㄑ且卒」﹐十八年「邾宣公來朝」﹐《傳》云「卽位而來見」﹐逾年可以朝他國﹐他國來朝亦得以吉禮受之於廟矣。𨿽逾年而未葬﹐則不得朝人。人來朝已﹐亦使人受之於廟。於夫人﹑世子亦然﹐以其本爲死者﹐來故也。

聘﹐君若薨於後﹐入竟則遂。﹝旣接於主國君也。﹞

﹝疏﹞「聘君」至「則遂」。

○注「旣接於主國君也」。

○釋曰﹕自此盡「惟稍受之」﹐論聘者遭已君之喪﹐行非常之禮事。云「接於主國」者﹐謂謁關人﹐關人告君﹐君使士請事﹐是接於主國矣。故「入境則遂」也。

赴者未至﹐則哭於巷﹐衰於館。﹝未至﹐謂赴告主國君者也。哭於巷者﹐哭於巷門﹐未可爲位也。衰於館﹐未可以凶服出見人。其聘享之事﹐自若吉也。今文赴作計。﹞

﹝疏﹞「赴者」至「於館」。

○注「未至」至「作計」。

○釋曰「未至﹐謂赴告主國君者也」﹐以其本國遭喪﹐赴者有兩使﹐一使告聘者﹐一使告主國。云「未可爲位」者﹐以其赴主國之使未至﹐是以未可爲位﹐受人弔禮。云「衰於館未可以凶服出見人」者﹐對下經「赴者至﹐則衰而出」。云「其聘享之事﹐自若吉」者﹐下云受饔餼之禮﹐故知先行聘享﹐乃後受禮﹐以其主國未得赴告﹐故自若吉也。

受禮﹐﹝受饔餼也。﹞

﹝疏﹞「受禮」。

○注「受饔餼也」。

○釋曰﹕上文遭主國之喪﹐賓惟饔餼之受﹐受禮亦饔餼之禮。

不受饗食。﹝亦不受加。﹞

﹝疏﹞「不受饗食」。

○注「亦不受加」。

○釋曰﹕上文遭主國之喪﹐云「惟饔餼之受」﹐注云「受正不受加也。」加﹐卽此饗食也﹐故此云「亦不受加」也。

赴者至﹐則衰而出﹐﹝禮爲鄰國闕﹐於是可以凶服將事也。﹞

﹝疏﹞「赴者」至「而出」。

○注「禮爲」至「事也」。

○釋曰﹕云「禮爲鄰國闕」者﹐案襄二十三年﹐《春秋左氏傳》云「杞孝公卒﹐晉悼夫人喪之﹐平公不徹樂﹐非禮也。禮﹐爲鄰國闕。」服注云「鄰國尙爲之闕樂﹐況舅甥之親乎﹖」若然﹐赴者至﹐主國君使者衰而出﹐則主國可以闕樂。云「於是可以凶服將事」者﹐謂主人所歸禮﹐則賓可以凶服受之﹐其正行聘享﹐則著吉服矣。故《雜記》云「執玉不麻」是也。

惟稍受之。﹝稍﹐稟食也。﹞

﹝疏﹞「惟稍受之」。

○注「稍稟食也」。

○釋曰﹕禮﹐君行師從﹐卿行旅從。從者旣多﹐不可闕於稍食。案《周禮》每云「稍事」﹐皆謂米稟以其稍稍給之﹐故謂米稟爲稍。

歸﹐執圭復命於殯﹐升自西階﹐不升堂。﹝復命於殯者﹐臣子之於君父﹐存亡同。﹞

﹝疏﹞「歸執」至「升堂」。

○注「復命」至「亡同」。

○釋曰﹕自此盡「卽位踴」﹐論使者喪﹐還執圭還國復命之事。云「臣子之於君父﹐存亡同」者﹐案《禮記》奔父母之喪﹐升自西階。此復命於殯﹐亦升自西階法。生時出必告﹐反必面﹐故云臣子於君父存亡同也。

子卽位﹐不哭。﹝將有告請之事﹐宜淸淨也。不言世子者﹐君薨也。諸臣待之﹐亦皆如朝夕哭位。﹞

﹝疏﹞「子卽位不哭」。

○注「將有」至「哭位」。

○釋曰﹕云「不言世子者﹐君薨也」者﹐案《公羊傳》﹕「君存稱世子﹐君薨稱子某﹐旣葬稱子﹐逾年稱君。」案上文稱世子﹐此文單稱子﹐是知其君薨﹐故君不稱某﹐而與此旣葬同號者﹐以其旣不得稱世子﹐略云子而已。故不言某﹐其實正法稱子某﹐是以《雜記》在殯待鄰國之使皆稱某。云「諸臣待之﹐亦皆如朝夕哭位」者﹐但臣子一列﹐上下文惟言子﹐不言羣臣﹐與子同。知如朝夕哭位者﹐案《奔喪》云﹕奔父之喪在家者﹐待之皆如朝夕哭位﹐故知此亦然。

辯復命﹐如聘。﹝自陳幣至於上介﹐以公賜告﹐無勞。﹞

﹝疏﹞「辯復命如聘」。

○注「自陳」至「無勞」。

○釋曰﹕言「辯復命如聘」者﹐上文君存時﹐使者復命﹐自陳公幣已下﹐至賜告之等﹐今復命於殯所﹐亦盡陳之﹐故言「辯」。知「無勞」者﹐勞主君出命﹐今君薨﹐不可代君出命﹐故知無勞也。

子臣皆哭。﹝使者旣復命﹐子與羣臣皆哭。﹞

﹝疏﹞「子臣皆哭」。

○注「使者」至「皆哭」。

○釋曰﹕此據子在位哭﹐亦兼羣臣﹐故鄭云「子與羣臣皆哭」。

與介入﹐北鄕哭。﹝北鄕哭﹐新至別於朝夕。﹞

﹝疏﹞「與介入北鄕哭」。

○注「北鄕」至「朝夕」。

○釋曰﹕使者升階復命訖﹐不見出文﹐而言與介入者﹐以其復命之時﹐介在幣南﹐北面﹐去殯遠﹐復命訖﹐除去幣﹐賓更與介前入近殯﹐北鄕哭﹐鄕內爲入﹐故云「與介入﹐北鄕哭」也。云「北鄕哭﹐新至別於朝夕」者﹐朝夕哭位在阼階下﹐西面﹐今於殯前北鄕﹐故云別於朝夕也。

出﹐袒括發。﹝悲哀變於外﹐臣也。﹞

﹝疏﹞「出袒括發」。

○注「悲哀變於外臣也」。

○釋曰﹕案《奔喪》云「至於家﹐入門左﹐升自西階」﹐東面哭﹐括發袒於殯東﹐是於內者﹐子故也。此使者出門﹐袒括發﹐變於外者﹐臣故也。

入門右﹐卽位踴。﹝從臣位﹐自哭至踴﹐如奔喪禮。﹞

﹝疏﹞「入門右卽位踴」。

○注「從臣」至「喪禮」。

○釋曰﹕案《奔喪》云﹕袒括發於西階﹐東卽位﹐踴﹐襲﹑於序東。此門外袒括發﹐入門右﹐卽位踴﹐亦當襲於序東﹐故鄭云「自哭至踴﹐如奔喪禮」也。

若有私喪﹐則哭於館﹐衰而居﹐不饗食。﹝私喪﹐謂其父母也。哭於館﹐衰而居﹐不敢以私喪自聞於主國﹐凶服幹君之吉使。《春秋傳》曰「大夫以君命出﹐聞喪﹐徐行而不反。」﹞

﹝疏﹞「若有」至「饗食」。

○注「私喪」至「不反」。

○釋曰﹕自此盡「從之」﹐論使者有父母之喪行變禮之事。云「不敢以私喪自聞於主國」者﹐解「哭於館」。又云「凶服幹君之吉使」者﹐亦取不敢解之。言「衰而居」﹐謂服衰居館行聘享﹐卽皮弁吉服﹐故不敢凶服幹君之吉使也。引《春秋傳》者﹐案宣八年《經》書﹕「夏六月﹐公子遂如齊﹐至黃乃復。」《公羊傳》云「其言至黃乃復何﹖有疾也。何言乎有疾乃復﹖譏。何譏爾﹖大夫以君命出﹐聞喪徐行而不反。」何氏注﹕「聞大喪而不反﹐重君命也。徐行者﹐爲君當使人追代之﹐以喪諭疾者﹐喪猶不還﹐而況疾乎﹖」是也。以此言之﹐使𨿽未出國境﹐聞父母之喪﹐遂行﹐不敢以私廢王事﹐君使人代之可也。以此言之﹐明至彼所使之國﹐𨿽聞父母之喪﹐不反可知﹐是以哭於館衰而居。

歸﹐使眾介先﹐衰而從之。﹝己有齊斬之服﹐不忍顯然趨於往來﹐其在道路﹐使介居前﹐歸又請反命﹐己猶徐行隨之。君納之﹐乃朝服﹐旣反命﹐出公門﹐釋服﹐哭而歸。其佗如奔喪之禮。吉時道路深衣。﹞

﹝疏﹞「歸使」至「從之」。

○注「己有」至「深衣」。

○釋曰﹕云「己有齊斬之服」者﹐以其私喪之內﹐有爲父斬爲母齊衰﹐故齊斬並言之也。云「不忍顯然趨於往來」者﹐解經並「使眾介先衰而從之」意。經雲歸﹐據反國時兼云往者。鄭意去時聞父母之喪﹐不敢卽反﹐亦使眾介先﹐衰而從之﹐故往來並言。云「在道路﹐使介居前」者﹐謂去向彼國時。云「歸又請反命﹐己猶徐行隨之」者﹐此謂還國至近郊﹐使人請反命﹐君許入﹐猶使介居前﹐徐行於後﹐隨介至國也。云「君納之﹐乃朝服」者﹐以其行聘之時﹐猶不以凶服幹君之吉使﹐而服吉服﹐知此反命時﹐亦不以凶服於君之吉使﹐而服朝服﹐如吉時反命矣。云「出公門﹐釋服﹐哭而歸」者﹐案《雜記》云「大夫士將與祭於公﹐旣視濯而父母死﹐則猶是與祭也。次於異宮﹐旣祭﹐釋服出公門外﹐哭而歸。」亦云「其它如奔喪之禮」﹐明此亦出公門﹐釋朝服而歸。但彼祭服不可著出﹐故門內釋服。此朝服可以著﹐出門乃釋服爲異也。云「其他如奔喪之禮」者﹐案《奔喪》云「至於家﹐入門左﹐升自西階﹐殯東西面坐﹐哭盡哀﹐括發﹐袒﹐降堂東卽位﹐西鄕哭﹐成踴﹐襲﹑於序東﹐絞帶﹐反位拜賓﹐成踴﹐送賓﹐反位。有賓後至者﹐則拜之成踴﹐送賓皆如初﹐眾主人﹑兄弟皆出門﹐出門哭止闔門﹐相者告就次﹐於又哭。括發﹐袒﹐成踴。於三哭﹐猶括發﹐袒﹐成踴。三日成服﹐拜賓送賓皆如初。云「吉時道路深衣」者﹐以其朝服之下﹐惟有深衣﹐庶人之常服。旣以朝服反命﹐出門去朝服﹐還服吉時﹐深衣三日﹐成服乃去之。

●卷二十四聘禮第八

賓入竟而死﹐遂也。主人爲之具﹐而殯。﹝具﹐謂始死至殯所當用。﹞

﹝疏﹞「賓入」至「而殯」。

○注「具謂」至「當用」。

○釋曰﹕自此盡「卒殯乃歸」﹐論賓介死之事。云「賓入境而死﹐遂也」者﹐若未入境卽反來。云「主人爲之具而殯」者﹐謂從始死至殯所當用者﹐主人皆供之。鄭云「具﹐謂始死至殯所當用」﹐直云至殯所當用﹐明不殯於館﹐取其至殯節﹐主人供喪具﹐以其大斂訖卽殯﹐故連言殯。故下文「歸介復命」之時﹐柩止門外﹐明斂於棺而已。

介攝其命。﹝爲致聘享之禮也。初時﹐上介接聞命。﹞

﹝疏﹞「介攝其命」。

○注「爲致」至「聞命」。

○釋曰﹕云「初時﹐上介接聞命」者﹐鄭解介得代賓致命之意﹐以其命出於君。初﹐賓受命於君之時﹐賓介同北面﹐上介接聞君命矣﹐以是今賓死﹐得攝其命。

君弔﹐介爲主人。﹝𨿽有臣子親因﹐猶不爲主人﹐以介與賓並命於君﹐尊也。﹞

﹝疏﹞「君弔介爲主人」。

○注「𨿽有」至「尊也」。

○釋曰﹕古者賓聘﹐家臣子皆從行﹐是以延陵季子聘於齊﹐其子死葬於嬴搏之。故鄭云「𨿽有臣子親因﹐猶不爲主人」﹐以其介尊故也。

主人歸禮幣﹐必以用。﹝當中奠贈諸喪具之用﹐不必如賓禮。﹞

﹝疏﹞「主人」至「以用」。

○注「當中」至「賓禮」。

○釋曰﹕賓旣死﹐主人所歸禮與幣﹐必以當喪者之用。云「當中奠贈」者﹐解經中小斂﹑大斂之用。云「當中奠贈﹐諸喪具之用」者﹐具謂襲與小斂﹑大斂﹐解經「幣」﹐云「不必如賓禮」者﹐不必如致飧饔之禮﹐束紡﹑皮帛之類﹐不堪喪者之用故也。

介受賓禮﹐無辭也。﹝介受主國賓己之禮﹐無所辭也。以其當陳之以反命也。有賓喪﹐嫌其辭之。﹞

﹝疏﹞「介受賓禮無辭也」。

○注「介受」至「辭之」。

○釋曰﹕云「介受主國賓己之禮」者﹐謂公幣﹑私幣之屬﹐故鄭云「當陳之以反命也」。言「無辭」者﹐𨿽無三辭﹐以其殯受饔餼之時禮辭﹐受食三辭﹐明介亦有禮辭。云「無所辭也」者﹐以有賓喪﹐嫌介有三辭﹐故云介受賓禮無辭也。

不饗食。

﹝疏﹞「不饗食」。

○釋曰﹕案上遭君喪﹐受饔餼不受饗食。鄭云「受正不受加」﹐此云「不饗食」﹐介不就君受饗食﹐明受饔餼正禮也。

歸﹐介復命﹐柩止於門外。﹝門外﹐大門外也。必以柩造朝﹐達其忠心。﹞

﹝疏﹞「歸介」至「門外」。

○注「門外」至「忠心」。

○釋曰﹕知「門外﹐是大門外」者﹐國君有三門﹕臯﹑應﹑路﹔又有三朝﹕內朝在路寢庭﹐正朝在路門外﹐應門外無朝﹐外朝當在臯門外。經直云「止於門外」﹐無入門之言﹐明知止於大門外﹐外朝之上。是以上賓拜賜﹐皆云「於門外」﹐亦在外朝矣。故鄭云「必以柩造朝﹐達其忠心」也。

介卒復命﹐出﹐奉柩送之。君弔﹐卒殯。﹝卒殯﹐成節乃去。﹞

﹝疏﹞「介卒」至「卒殯」。

○注「卒殯成節乃去」。

○釋曰﹕當介復命之時﹐賓之屍柩在外朝﹐上介卒復命﹐謂復命訖﹐出君大門﹐奉賓之柩﹐送至賓之家。屍柩入殯於兩楹之﹐君往就弔。「卒殯」者﹐謂殯訖﹐殯是喪之大節。故云「卒殯﹐成節乃」去﹐謂君與大夫盡去。

若大夫介卒﹐亦如之。﹝不言上介者﹐小聘﹐上介﹐士也。﹞

﹝疏﹞「若大」至「如之」。

○注「不言」至「士也」。

○釋曰﹕云「不言上介者﹐小聘﹐上介﹐士也」者﹐案經大夫介卒﹐據大聘上介是大夫而言。今鄭以經不言上介﹐則大夫介卒﹐中兼有聘使大夫﹐其卒亦如之。故鄭云不言上介小聘上介士也﹐欲兼見小聘之法也。若小聘﹐上介﹑末介皆士﹐則入下文「士介死」中﹐以其下文更不見小聘賓介死法﹐故此兼言之也。

士介死﹐爲之棺斂之﹐﹝不具佗衣物也﹐自以時服也。﹞

﹝疏﹞注「不具」至「服也」。

○釋曰﹕以其士介卑﹐其禮降於賓與上介﹐非直具棺﹐他衣物亦具之。此士介直具棺﹐不具他物也。其士介從者﹐自用時服斂之。

君不弔焉。﹝主國君使人弔﹐不親往。﹞

﹝疏﹞「君不弔焉」。

○注「主國」至「親往」。

○釋曰﹕云「主國君使人弔﹐不親往」者﹐對上經賓死﹐「君弔﹐介爲主人」。此士﹐云「不弔」者﹐明不親弔﹐使人弔之可知也。

若賓死﹐未將命﹐則旣斂於棺﹐造於朝﹐介將命。﹝未將命﹐謂俟之後也。以柩造朝﹐以已至朝﹐志在達君命。﹞

﹝疏﹞「若賓」至「將命」。

○注「未將」至「君命」。

○釋曰﹕前云「賓入境而死」﹐謂在路死﹐未至國。此經更說賓至朝俟之後﹐使大夫致館﹐未行聘享﹐而賓在館死之事﹐故鄭云「俟之後」。是以鄭云「以柩造朝」﹐以其旣至朝﹐志在達君命﹐則知上國外死﹐不以柩造朝可知。

若介死﹐歸復命﹐惟上介造於朝。若介死﹐𨿽士介﹐賓旣復命﹐往﹐卒殯乃歸。﹝往﹐謂送柩。﹞

小聘曰問。不享﹐有獻﹐不及夫人。主人不筵幾﹐不禮。面不升﹐不郊勞。﹝記貶於聘﹐所以爲小也。獻﹐私獻也。面猶覿也。﹞

﹝疏﹞「小聘」至「郊勞」。

○注「記貶」至「覿也」。

○釋曰﹕自此盡「三介」﹐論侯伯行小聘之事。云「不享」者﹐謂不以束帛加璧﹐獻國所有。云「不禮」者﹐聘訖﹐不以齊酒禮賓。「面不升」者﹐謂私覿庭中受之﹐不升堂﹐此對大聘升堂受。若然﹐不言私覿而言面者﹐對大聘言覿﹐故辟之而言面也。

其禮﹐如爲介﹐三介。﹝如爲介﹐如爲大聘上介。﹞

﹝疏﹞「其禮」至「三介」。

○注「如爲」至「上介」。

○釋曰﹕云「其禮如爲介」者﹐謂特問使大夫得主國之禮多少﹐如大聘卿。此大夫爲上介之時﹐卽上文介之禮﹐飧饔餼及食燕之等。三介者﹐大夫降於卿二等故也。舉此侯伯之小聘﹐則公之臣﹐子男之臣﹐小聘禮數﹐其義可知也。

記。久無事﹐則聘焉。﹝事﹐謂盟會之屬。﹞

﹝疏﹞「記久」至「聘焉」。

○注「事謂盟會之屬」。

○釋曰﹕此云「久無事﹐則聘焉」者﹐則《周禮》殷聘也。是以《周禮大行人》云「凡諸侯之邦交﹐歲相問也﹐殷相聘也﹐世相朝也。」注云「小聘曰問。殷﹐中也。久無事﹐又於殷朝者﹐及而相聘也。」云「事﹐謂盟會之屬」者﹐案《春秋》有事而會﹐不協而盟。是以《春秋》有會而不盟﹐盟必因會﹐若有盟會相見﹐故云久無事則聘焉。

若有故﹐則卒聘。束帛加書將命﹐百名以上書於策﹐不及百名書於方。﹝故﹐謂災患及時事相告請也。將猶致也。名﹐書文也﹐今謂之字。策﹐簡也。方﹐板也。﹞

﹝疏﹞「若有」至「於方」。

○注「故謂」至「板也」。

○釋曰﹕云「故﹐謂災患及時相告請」者﹐此卽上經云「若有言」一也。言災患﹐上注引《春秋》臧孫辰告糴於齊﹑公子遂如楚乞師。此云「及時事」者﹐卽上注引《春秋》晉侯使韓穿來言汶陽之田是也。云「名﹐書文﹐今謂之字」者﹐鄭注《論語》亦云「古者曰名﹐今世曰字。」許氏《說文》亦然。言此者﹐欲見經云「名」﹐名者卽今之文字也。云「策﹐簡方。板也」者﹐簡謂據一片而言﹐策是編連之稱﹐是以《左傳》雲南史氏「執簡以往」﹐是簡者未編之稱。此經云「百名以上書之於策」﹐是其眾簡相連之名。鄭作《論語序》云「《易》《詩》《書》《禮》《樂》《春秋》﹐策皆尺二寸﹐《孝經》謙﹐半之﹐《論語》八寸策者﹐三分居一﹐又謙焉。」是其策之長短。鄭注《尙書》﹕「三十字﹐一簡之文。」服虔注《左氏》云「古文篆書﹐一簡八分字。」是一簡容字多少者。云「方﹐板」者﹐以其百名以下書之於方﹐若今之祝板﹐不假連編之策。一板書盡﹐故言方板也。

主人使人與客讀諸門外。﹝受其意﹐旣聘享﹐賓出而讀之。讀之不於內者﹐人稠處嚴﹐不得審悉。主人﹐主國君也。人﹐內史也。書必璽之。﹞

﹝疏﹞「主人」至「門外」。

○注「受其」至「璽之」。

○釋曰﹕云「旣聘享﹐賓出而讀之」者﹐上經云「若有言﹐則以束帛如享禮。」文承聘享之後﹐故知此讀諸門外﹐故云旣聘享也。鄭知人是內史者﹐案《內史職》云「凡四方之事書﹐內史讀之。」此云「使人與客讀諸門外」者﹐亦是四方事書﹐故知人是內史也。知書必璽之者﹐案襄二十九年《左傳》云﹕公如楚﹐「還﹐及方城﹐季武子取卞﹐使公冶問﹐璽書追而與之」。故知此書亦璽之也。

客將歸﹐使大夫以其束帛反命於館。﹝爲書報也。﹞

﹝疏﹞「客將」至「於館」。

○注「爲書報」也。

○釋曰﹕此爲書報上有故之事﹐彼以束帛加書將命﹐此亦以束帛加書反命於館。

明日君館之。﹝旣報﹐館之﹐書問尙疾也。﹞

﹝疏﹞「明日君館之」。

○注「旣報」至「疾也」。

○釋曰﹕爲昨日爲書報之﹐今日君始就館送客者﹐書問之道尙疾故也。必須尙疾者﹐以其所報告請﹐多是密事﹐是以鄭云「旣報﹐館之﹐書問尙疾也」。

旣受行﹐出﹐遂見宰﹐問幾月之資。﹝資﹐行用也。古者君臣謀密艸創﹐未知所之遠近﹐問行用﹐當知多少而已。古文資作賫。﹞

﹝疏﹞「旣受」至「之資」。

○注「資行」至「作賫」。

○釋曰﹕使者受命於君﹐但知出聘﹐不知遠近﹐故云「古者君臣謀密艸創﹐未知所之遠近」﹐故問宰行糧多少﹐卽知遠近也﹐故知須問之。

使者旣受行日﹐朝同位。﹝謂前夕幣之﹐同位者﹐使者北面﹐介立於左少退﹐別其處臣也。﹞

﹝疏﹞「使者」至「同位」。

○注「謂前」至「臣也」。

○釋曰﹕云「旣受行日」者﹐謂已受命日﹐夕幣之前﹐使者及介朝君之時﹐皆同位﹐北面﹐東上﹔在朝處﹐臣東方﹐西面﹐北上﹐故鄭云「同位者﹐使者北面﹐介立於左﹐少退﹐以別處臣也。」

出祖﹐釋﹐祭酒脯﹐乃飲酒於其側。﹝祖﹐始也。旣受聘享之禮﹐行出國門﹐止陳車騎﹐釋酒脯之奠於﹐爲行始也。《詩傳》曰﹕﹐道祭也。謂祭道路之神。《春秋傳》曰﹕涉山川。然則﹐山行之名也。道路以險阻爲難﹐是以委土爲山﹐或伏牲其上﹐使者爲﹐祭酒脯祈告也。卿大夫處者﹐於是餞之﹐飲酒於其側。禮畢﹐乘車轢之而遂行﹐捨於近郊矣。其牲﹐犬羊可也。古文作祓。﹞

﹝疏﹞「出祖」至「其側」。

○注「祖始」至「作祓」。

○釋曰﹕云「旣受聘享之禮﹐行出國門﹐止陳車騎﹐釋酒脯之奠於」者﹐凡道路之神有二﹕在國內釋幣於行者﹐謂平道路之神﹔出國門釋奠於者﹐謂山行道路之神﹔是以委土爲山象﹐國中不得名﹐國外卽得稱。引《詩傳》曰者﹐證祭道路之神也。引《春秋傳》曰者﹐案襄二十八年《左氏傳》子大叔云「涉山川﹐蒙犯霜露。」引之者﹐證是山行之名﹐涉者水行之稱。故《》詩云「大夫涉﹐我心則憂。」《毛傳》云「艸行曰﹐水行曰涉。」云「是以委土爲山」者﹐案《月令》冬祀行﹐鄭注﹕「行廟門外之西﹐爲壤﹐厚二寸﹐廣五尺﹐輪四尺。祀行之禮﹐北面設主於上。國外祀山行之神爲壤﹐大小與之同。」鄭注《夏官大馭》云「封土爲山象﹐以菩芻棘柏爲神主﹐旣祭之﹐以車轢之而去﹐諭無險難也。」云「或伏牲其上」者﹐案《周禮犬人》云「掌犬牲﹐凡祭祀供犬牲﹐用物﹐伏瘞亦如之。」鄭注云「伏﹐謂伏犬﹐以王車轢之。」故知有伏牲其上。云「使者爲祭酒脯祈告也」者﹐案《周禮大馭》﹕「掌馭玉路以祀。及犯﹐王自左馭﹐馭下祝﹐登﹐受轡。」彼天子禮﹐使馭祭。此大夫禮﹐故使者自祭﹐犯而去。云「卿大夫處者﹐於是餞之」者﹐案《詩》云「飲餞於禰」﹐是處者送行人而飲酒﹐名曰餞也。云「遂行﹐捨於郊」者﹐卽上經云捨於近郊是也。云「其有牲﹐犬羊可」者﹐《犬人職》云「伏﹑瘞亦如之。」是用犬也。《詩》云「取羝以」﹐是用羊也。是犬羊各用其一﹐未必並用之。言可者﹐人君有牲﹐大夫無牲﹐直用酒脯。若然﹐此見出行時祭﹐案《韓奕》詩云「韓侯出祖﹐出宿於屠。顯父餞之﹐淸酒百壺。」是韓侯入覲天子﹐出京城爲祖道。又《左氏傳》﹕「鄭忽逆婦嬀於陳﹐先配而後祖﹐陳釒咸子曰﹕是不爲夫婦﹐誣其祖矣。」《鄭志》以祖爲祭道神﹐是亦將還而後祖道﹐此聘使還亦宜有祖﹐但文不具。

所以朝天子﹐圭與繅皆九寸﹐剡上寸半﹐厚半寸﹐博三寸﹐繅三采六等﹐朱白倉。﹝圭﹐所執以爲瑞節也。剡上﹐象天圜地方也。雜采曰繅﹐以韋衣木板﹐飾以三色。再就﹐所以薦玉﹐重愼也。九寸﹐上公之圭也。古文繅或作藻﹐今文作ロ。﹞

﹝疏﹞「所以」至「白倉」。

○注「圭所」至「作ロ」。

○釋曰﹕云「圭﹐所執以爲瑞節」者﹐案《周禮大宗伯》云「以玉作六瑞﹐以等邦國。」又云「王執鎭圭﹐公執桓圭﹐侯執信圭﹐伯執躬圭﹐子執璧﹐男執蒲璧。」是以其圭爲瑞。又案《周禮掌節》有玉節之節﹐卽是節與瑞別矣。今此云瑞節﹐但連言節者﹐案節不得言瑞﹐瑞亦是節信﹐故連言節也。云「剡上﹐象天圜地方也」者﹐下不剡象地方﹐上剡象天圜。案《雜記》贊大行曰﹕博三寸﹐厚半寸﹐剡上﹐左右各寸半。此經直剡上寸半﹐不言左右﹐文不具也。凡圭﹐天子鎭圭﹐公桓圭﹐侯信圭﹐皆博三寸﹐厚半寸﹐剡上﹐左右各寸半﹐惟長短依命數不同。云「雜采曰繅」者﹐凡言繅者﹐皆象水艸之文。天子五采﹐公侯伯三采﹐子男二采﹐皆是雜采也。云「以韋衣木板﹐飾以三色。再就」者﹐依《漢禮器制度》而知也。但木板大小﹐一如玉制﹐然後以韋衣之﹐大小一如其板﹐經云「三采六等」﹐注云「三色再就者﹐就卽等也。」是一采爲再就﹐三采卽六等也﹐是以鄭注《典瑞》云一匝爲一就。《典瑞》云侯伯「三采三就」者﹐以一采𨿽有再匝﹐並爲一就。《覲禮》注云朱白倉爲六色者﹐亦是一采一匝爲二色﹐三采故六色。三采﹐據公侯伯子男則二采﹐故《典瑞》云子男「皆二采再就」是也。所以薦玉重愼者﹐玉者寶而脆﹐今以繅藉薦之﹐是其重愼也。

問諸侯﹐朱綠繅﹐八寸。﹝二采再就﹐降於天子也。於天子曰朝﹐於諸侯曰問﹐記之於聘﹐文互相備。﹞

﹝疏﹞「問諸」至「八寸」。

○注「二采」至「相備」。

○釋曰﹕此諸侯使臣聘﹐繅藉之等云「二采再就」者﹐上云三采六等﹐此二采不云四就者﹐此臣禮與君禮異。此二采𨿽與子男同﹐子男卽一采爲一匝﹐二采爲再匝﹐爲四等。今臣一采爲一就﹐二采共爲再就﹐是二采當君一采之處﹐是以《典瑞》云「彖圭璋璧琮﹐繅皆二采一就﹐以┹聘。」亦是臣二采共當君一采一匝之處。云「降於天子」者﹐案《典瑞》王「執鎭圭﹐繅藉五采五就」﹐言五就者﹐據一采爲一等﹐若據一采一匝而言﹐卽五采十等﹐此二采二等﹐是降於天子也。此亦降於諸侯﹐而言降於天子者﹐此鄭君指上文朝天子而言﹐故言聘諸侯降於朝天子也。云「於天子曰朝」者﹐據上文所以朝天子是也。則諸侯自相朝亦同圭與繅九寸﹐侯伯以下亦依命數。云「於諸侯曰問」者﹐詩侯遣臣自問。若遣臣問天子﹐圭與繅亦八寸﹐是以云「記之於聘﹐文互相備」。案《玉人》云「彖圭璋八寸﹐璧琮八寸﹐以┹聘。」無所依據﹐則於天子諸侯同言八寸者﹐據上公之臣。侯伯之臣則六寸﹐子男之臣則四寸﹐各降其君二等。若然﹐經言八寸者﹐據上公之臣也。

皆玄系﹐長尺﹐絢組。﹝采成文曰絢。系﹐無事則以系玉﹐因以爲飾﹐皆用五采組﹐上以玄﹐下以絳爲地。今文絢作糸勻。﹞

﹝疏﹞「皆玄」至「絢組」。

○注「采成」至「作糸勻」。

○釋曰﹕上文繅藉﹐尊卑不同﹐此之組系﹐尊卑一等。云「采成文曰絢」﹐鄭注《論語》文成章曰絢﹐與此語異義同。云「系﹐無事則以系玉﹐因以爲飾」者﹐無事謂在櫝之時﹐亦以系玉﹐因以爲飾。此組系亦名繅藉﹐卽上文反命之時﹐使者執圭垂繅﹐上介執璋屈繅。又《曲禮下》云「執玉﹐其有藉者則裼﹐無藉者則襲。」鄭注亦云「藉﹐繅也。」裼﹑襲皆據有繅無繅之時﹐是其因以爲飾。云「皆用五采組」者﹐以其言絢﹐絢是文章之名﹐經又言皆﹐復無尊卑之別﹐故知皆用五采組也。云「上以玄﹐下以絳爲地」者﹐以其皆用五采﹐而經直云玄爲地﹐上加五采﹐上下皆據垂之爲上下﹐必知上玄下絳者﹐上玄以法天﹐下絳以法地故也。經云「」﹐注云「絳」者﹐《爾雅》三入赤汁爲﹐絳則赤也﹐故本絳以解。

問大夫之幣﹐俟於郊﹐爲肆﹐又賫皮馬。﹝肆猶陳列也。賫猶付也。使者旣受命﹐宰夫載問大夫之禮待於郊﹐陳之爲行列﹐至則以付之也。使者初行﹐捨於近郊。幣云肆﹐馬云賫﹐因其宜﹐亦互文也。不於朝付之者﹐辟君禮也。必陳列之者﹐不夕也。古文肆爲肄。﹞

﹝疏﹞「問大夫」至「皮馬」。

○注「肆猶」至「爲肄」。

○釋曰﹕知載大夫幣是宰夫者﹐以其初﹐宰眾官具幣﹐故知載幣於郊﹐付使者亦是宰夫可知。云「幣云肆﹐馬云賫﹐因其宜﹐亦互文也」者﹐以其幣是財賄易可陳列﹐故言肆﹐不言賫﹐亦付使者矣。馬是難陳之物﹐故直言賫﹐亦付使者亦陳之﹐是因其宜﹐互文也。

辭無常﹐孫而說。﹝孫﹐順也。大夫使﹐受命不受辭﹐辭必順且說。﹞

﹝疏﹞注「受命不受辭」。

○釋曰﹕受命﹐謂受君命﹐聘於鄰國﹐不受賓主對答之辭。必不受辭者﹐以其口及則言辭無定準﹐以辭無常﹐故不受之也。

辭多則史﹐少則不達。﹝史﹐謂策祝。﹞

﹝疏﹞注「史謂策祝」。

○釋曰﹕案《周禮》大史﹑內史皆掌策書。《尙書金》云「史乃策祝」﹐是策書祝辭﹐故辭多爲文史。

辭苟足以達﹐義之至也。﹝至﹐極也。今文至爲砥。﹞

辭曰「非禮也﹐敢。」對曰「非禮也﹐敢辭。」﹝辭﹐不受也。對﹐答問也。二者皆卒曰敢﹐言不敢。﹞

﹝疏﹞「辭曰」至「敢辭」。

○注「辭不」至「不敢」。

○釋曰﹕辭謂賓辭主人﹐答謂賓答主人﹐介則在旁。曰非禮也敢﹐故《易旅卦初六》云「瑣瑣﹐斯其所取災」﹐鄭云﹕瑣瑣﹐猶小小。爻互體艮﹐艮小石﹐小小之象。三爲聘客﹐初與二其介也。介當以篤實之人爲之﹐而用小人瑣瑣﹐然客主人爲言﹐不能辭曰非禮﹐不能對曰非禮。每者不能以禮行之﹐則其所以得罪是其義也。

卿館於大夫﹐大夫館於士﹐士館於工商。﹝館者必於廟﹐不館於敵者之廟﹐爲大尊也。自官師以上﹐有廟有寢﹐工商則寢而已。﹞

﹝疏﹞「卿館」至「工商」。

○注「館者」至「而已」。

○釋曰﹕云「館者必於廟」﹐案上歸饔餼云於廟﹐明其禮皆在廟可知。云「不館於敵者之廟﹐爲大尊也」者﹐以其在廟尊﹐則尊矣﹐故就降等而已。若又在敵者之廟﹐以上是其大尊。云「自官師以上﹐有廟有寢」者﹐案《祭法》云「士二廟﹐官師一廟。」鄭云「官師謂中士﹑下士。」是其官師有廟。知廟有寢﹐案《周禮隸僕》云「掌五寢之掃除。」鄭注云「五寢﹐五廟之寢。天子七廟﹐惟祧無寢。」《詩》云「寢廟奕奕」﹐相連之貌。故《左傳》云「大叔之廟在道南﹐其寢在道北。」是其前曰廟﹐後曰寢。「工商則寢而已」者﹐案《爾雅釋宮》云「室有東西廂曰廟。」注云「夾室前堂。」又云「無東西廂有室曰寢。」注云「但有大室。」是其自士以上有廟者必有寢﹐庶人在官者﹑工商之等有寢者則無廟﹐故《祭法》云「庶士庶人無廟﹐祭於寢」是也。

管人爲客﹐三日具沐﹐五日具浴。﹝管人﹐掌客館者也。客﹐謂使者下及士介也。﹞

飧不致。﹝不以束帛致命﹐艸次饌﹐飧具輕。﹞

﹝疏﹞「飧不致」。

○注「不以」至「具輕」。

○釋曰「君不以束帛致命」者﹐對饔餼以束帛致之﹐此不以束帛致﹐艸次饌具輕者﹐以其客始至則致之﹐故言「艸次」也。對聘日致饔餼﹐生死俱有禮物﹐又多爲重﹐故以此物爲輕而不致。

賓不拜﹐﹝以不致命。﹞

﹝疏﹞「賓不拜」。

○注「以不致命」。

○釋曰﹕云「不拜」者﹐宰夫朝服設食﹐賓無拜受之文﹐以其不以束帛致故也。

沐浴而食之。﹝自淸﹐尊主國君賜也。記此﹐重者沐浴可知。﹞

﹝疏﹞「沐浴而食之」。

○注「自」至「可知」。

○釋曰﹕云「記此﹐重者沐浴可知」者﹐以其食禮輕﹐尙沐浴而食﹐饔餼食重者﹐沐浴而食可知。

卿﹐大夫訝。大夫﹐士訝。士皆有訝。﹝卿﹐使者。大夫﹐上介也。士﹐眾介也。訝﹐主國君所使迎待賓者﹐如今使者護客。﹞

﹝疏﹞「卿大」至「有訝」。

○注「卿使」至「護客」。

○釋曰﹕云「卿﹐大夫訝」者﹐謂大聘使卿﹐主人使大夫迎。士訝者﹐小聘使大夫﹐主人使士迎。言「皆有訝」者﹐自介已下皆迎之。云「卿﹐使者。大夫﹐上介。士﹐眾介也」者﹐據此篇是侯伯之卿大聘而言﹐其實小聘使大夫﹐亦使士迎之。所迎者﹐謂初行聘及饗食燕皆迎之﹐故鄭君無所止定。

賓卽館﹐訝將公命。﹝使已迎待之命。﹞

﹝疏﹞「賓卽館訝將公命」。

○注「使已迎待之命」。

○釋曰﹕案《秋官掌訝職》云「賓入館﹐次於捨門外﹐待事於客。」注云「次﹐如今宮府門外更衣處。待事於客﹐通其所求索。」彼謂天子有掌訝之官﹐共承客禮。此諸侯使﹐無掌訝﹐是以還遣所使大夫士訝﹐將公命有事﹐通傳於君。

又見之以其摯。﹝又﹐復也。復以私禮見者﹐訝將捨於賓館之外﹐宜相親也。大夫訝者執雁﹐士訝者執雉。﹞

﹝疏﹞「又見之以其摯」。

○注「又復」至「執雉」。

○釋曰﹕云「復以私禮見」者﹐訝將捨於賓館之外﹐宜相親也者。禮﹐掌訝捨於賓之館門外。此大夫士﹐君使爲訝﹐𨿽非掌訝之官﹐亦爲次捨於賓之館外﹐宜相親﹐故執摯以相見。「大夫訝者執雁﹐士訝者執雉」﹐案《士相見》及《大宗伯》文也。

賓旣將公事﹐復見之以其摯。﹝旣﹐已也。公事﹐聘享問大夫。復﹐報也。使者及上介執雁﹐羣介執雉﹐各以見其訝。﹞

﹝疏﹞「賓旣」至「其摯」。

○注「旣已」至「其訝」。

○釋曰﹕云以「公事﹐聘享問大夫」者﹐此並行君物享主國君﹐及問大夫﹐故云公事也。云「復﹐報也」者﹐有報訝者以摯私見己﹐今還以摯私報之。知「使者及上介同執雁」﹐不執羔者﹐見上文主國卿大夫勞賓同執雁﹐則知此使者及上介同執雁可知。「各以見其訝」者﹐謂使者見大夫之訝者﹐上介見士之訝者﹐士介亦見士訝者。

凡四器者﹐惟其所寶﹐以聘可也。﹝言國獨以此爲寶也。四器﹐謂圭﹑璋﹑璧﹑琮。﹞

﹝疏﹞「凡四」至「可也」。

○注「言國」至「璧琮」。

○釋曰﹕案以公事﹐《宗伯》云「以玉作六瑞」﹐王執鎭圭﹐公執桓圭﹐以下人執之曰瑞。又云「以玉作六器﹐以禮天地四方」﹐謂禮神曰器。此四者﹐人所執。不言「瑞」而言「器」者﹐對文﹐執之曰瑞﹐禮神曰器。散文則通﹐𨿽執之亦曰器。是以《尙書》云「五器卒乃復」﹐與此文皆稱器。云「言四國獨此以爲寶」者﹐案《周禮天府職》﹕「凡邦國之玉鎭﹑大寶器藏焉。」注云「玉鎭大寶器﹐玉瑞﹑玉器之美者。」是其玉稱寶。云「四器﹐謂圭﹑璋﹑璧﹑琮」者﹐是據上經圭璋以行聘﹐璧琮以行享而言。此據公侯伯之使者用圭﹑璋﹑璧﹑琮﹔若子男使者﹐聘用璧﹑琮﹐享用琥﹑璜。

宗人授次。次以帷。少退於君之次。﹝主國之門外﹐諸侯及卿大夫之所使者﹐次位皆有常處。﹞

﹝疏﹞「宗人」至「之次」。

○注「主國」至「常處」。

○釋曰「主國門外」﹐以其行朝聘﹑陳賓介皆在大門外﹐故次亦在大門外可知。云「諸侯及卿大夫之使者﹐次位皆有常處」者﹐以其上公九十步﹐侯伯七十步﹐子男五十步﹐使其臣聘使﹐大聘﹑小聘又各降二等。其次皆依其步數﹐就西方而置之。未行禮之時﹐止於次中﹐至將行禮﹐賓乃出次。凡爲次﹐君次在前﹐臣次在後﹐故云「少退於君之次」﹐故云「皆有常處」。

上介執圭﹐如重﹐授賓。﹝愼之也。《曲禮》曰「凡執主器﹐執輕如不克。」﹞

﹝疏﹞「上介」至「授賓」。

○注「愼之」至「不克」。

○釋曰﹕此謂當將聘於主君廟門外﹐上介屈繅以授賓﹐賓襲受之節。引《曲禮》者﹐彼器卽此玉﹐欲證執玉如重之義也。

賓入門﹐皇﹔升堂﹐讓﹔將授﹐志趨。﹝皇﹐自莊盛也。讓﹐謂舉手平衡也。志猶念也。念趨﹐謂審行步也。孔子之執圭﹐鞠躬如也﹐如不勝。上如揖﹐下如授﹐勃如戰色﹐足宿宿如有循。古文皇皆作王。﹞

﹝疏﹞「賓入」至「志趨」。

○注「皇自」至「作王」。

○釋曰﹕賓入門皇﹐謂未至堂時。升堂讓﹐謂升堂東面向主君之時。將授志趨﹐謂賓執玉向楹﹐將授玉之時。念鄕入門在庭時﹐執玉徐趨﹐今亦然。若降堂後趨進翼如﹐則疾趨也。云「讓﹐謂舉手平衡也」者﹐謂若《曲禮》云「凡奉者當心」﹐下又云「執天子之器則上衡」﹐注云「謂髙於心。」「國君則平衡」﹐注云「謂與心平。」則此亦執國君器也﹐故引之爲證。引「孔子之執圭」者﹐《鄕黨》論孔子爲君聘使法。彼「足宿宿如有循」﹐謂徐趨﹐據入彼國廟門﹐執玉行步之時﹐以足容重退之﹐在降堂之下﹐與此趨同﹐故爲證也。

授如爭承﹐下如送﹔君還﹐而後退。﹝重失隊也。而後猶然後也。﹞

﹝疏﹞「授如」至「後退」。

○注「重失」至「後也」。

○釋曰﹕授﹐謂就東楹授玉於主君時﹐如與人爭承取物﹐恐失墜。云「下如送﹐君還而後退」者﹐以上文次言之﹐此下如送者﹐止謂聘享每訖﹐君實不送﹐而賓之敬如君送然﹐故云下如送也。君回還﹐賓則退出廟門﹐更行後事﹐非謂賓出大門也。

下階﹐發气﹐怡焉﹔再三舉足﹐又趨。﹝發气﹐捨息也。再三舉足﹐自安定﹐乃復趨也。至此云舉足﹐則志趨捲Т而行也。孔子之升堂﹐鞠躬如也﹐屏气似不息者﹐出降一等﹐逞顏色﹐怡怡如也。沒階﹐趨進﹐翼如也。﹞

﹝疏﹞「下階」至「又趨」。

○注「發气」至「如也」。

○釋曰﹕云「下階﹐發气怡焉」者﹐卽《論語》云「出降一等﹐逞顏色﹐怡怡如也」。云「再三舉足﹐自安定﹐乃復趨也」者﹐謂降時再三舉足﹐故又趨進翼如也。云「發气﹐捨息」者﹐以將授玉﹐屏气似不息﹐今旣授玉﹐降階﹐縱捨其气﹐怡然和悅也。云「至此舉足﹐則志趨捲Т而行也」者﹐是釋志趨爲徐趨﹐此舉足爲疾趨也。

及門﹐正焉。﹝容色復故﹐此皆心變見於威儀。﹞

﹝疏﹞「及門正焉」。

○注「容色」至「威儀」。

○釋曰﹕此謂聘訖﹐將更有享而出門時。云「心變見於威儀」者﹐以其貌從心起﹐觀威儀﹐省禍福﹐睹貌可以知心故也。

執圭﹐入門﹐鞠躬焉﹐如恐失之。﹝記異說也。﹞

﹝疏﹞「執圭」至「失之」。

○注「記異說也」。

○釋曰﹕亦謂將聘﹐執圭入廟門時。云「鞠躬焉」﹐則鞠躬如也﹐如恐失之者﹐卽執輕如不克也。云「記異說」者﹐以上文已記執圭此﹐又記執圭之儀﹐以同記事而言有差﹐異人記事﹐說有不同也。

及享﹐發气焉﹐盈容。﹝發﹐舍气也。孔子之於享禮﹐有容色。﹞

﹝疏﹞「及享」至「盈容」。

○注「發捨」至「容色」。

○釋曰﹕云「及享發气焉盈容」者﹐卽孔子行享禮有容色﹐一也﹐故注引爲證也。此發气﹐卽上注云「捨息」﹐一也。

眾介北面﹐蹌焉。﹝容貌舒揚。﹞

﹝疏﹞「眾介北面蹌焉」。

○注「容貌舒揚」。

○釋曰﹕此謂賓行聘﹐眾介從﹐入門左﹐北面。《曲禮》云「大夫濟濟﹐士蹌蹌。」鄭云「皆行容止之貌。」故此注亦云「容貌舒揚」也。但彼大夫云濟濟﹐諸侯云皇皇﹐上文賓入門皇﹐得與諸侯同者﹐以其執君圭璋﹐志在重玉﹐故行容得與君同。若尋常行﹐則大夫濟濟也。

私覿﹐愉愉焉。﹝容貌和敬。﹞

﹝疏﹞「私覿愉愉焉」。

○注「容貌和敬」。

○釋曰﹕上文享時盈容﹐對聘時儀貌戰色﹐顏舒緩。此私覿﹐對享時又愉愉和敬﹐舒於盈容也。

出﹐如舒雁。﹝威儀自然而有行列。舒雁﹐鵝。﹞

﹝疏﹞「出如舒雁」。

○注「威儀」至「雁鵝」。

○釋曰﹕此出廟門之外﹐行步如鵝﹐又紓緩於愉愉也。云「舒雁﹐鵝」者﹐《爾雅釋鳥》文。

皇﹐且行﹔人門主敬﹐升堂主愼。﹝復記執玉異說。﹞

﹝疏﹞「皇且」至「主愼」。

○注「復記執玉異說」。

○釋曰﹕上已二度記執玉行步之法。今又云「皇且行」﹐是別有人更記此執玉行法﹐故云「復記執玉異說」也。

凡庭實﹐隨入﹐左先﹐皮馬相可也。﹝隨入﹐不並行也。﹐猶代也。士物有宜﹐君子不以所無爲禮﹐畜獸同類可以相代。古文作幹。﹞

﹝疏﹞「凡庭」至「可也」。

○注「隨入」至「作幹」。

○釋曰﹕云「左先」者﹐以皮馬以四爲禮﹐北面以西頭爲上﹐故左先入陳也。云「君子不以所無爲禮」者﹐案《禮器》云「天不生﹐地不養﹐君子不以爲禮。」言當國有馬而無虎豹皮﹐則用馬﹔或有虎豹皮並有馬﹐則以皮爲主而用皮也。云「畜獸同類可以相代」者﹐畜謂馬﹐獸謂虎豹﹐《爾雅》釋云「在家曰畜﹐在野曰獸。」云「同類」者﹐《爾雅》又云「二足而羽謂之禽﹐四足而毛謂之獸。」若然﹐則馬畜亦是四足之類﹐故云同類可以相代也。

賓之幣﹐惟馬出﹐其餘皆東。﹝馬出﹐當從廏也。餘物皆東﹐藏之內府。﹞

﹝疏﹞「賓之」至「皆東」。

○注「馬出」至「內府」。

○釋曰﹕云「馬出﹐當從廏也」者﹐若有皮之國﹐用皮則不出﹐亦從餘物東藏也。知「東藏之內府」者﹐案《天官內府職》云「凡四方之幣獻之﹐金玉﹑齒革﹑兵器﹐凡良貨賄入焉。」注云「諸侯朝聘所獻國珍。」彼天子禮諸侯﹐亦當有內府。諸侯自朝聘﹐其貨獻珍異﹐亦人內府﹐故注依之也。

多貨﹐則傷於徳。﹝貨﹐天地所化生﹐謂玉也。君子於玉比徳焉。朝聘之禮﹐以爲瑞節﹐重禮也。多之則是主於貨﹐傷敗其爲徳。﹞

﹝疏﹞「多貨則傷於徳」。

○注「貨天」至「爲徳」。

○釋曰﹕此經主論聘享所用圭璋璧琮不得過多之事也。云「貨﹐天地所化生﹐謂玉也」者﹐鄭注《周禮九職》亦云「金玉曰貨﹐布帛曰賄。」故此注云貨天地所化生謂玉也。下注云「幣人所造成」﹐幣則布帛曰賄﹐對金玉是自然之物也。云「君子於玉比徳焉」者﹐《聘義》文。云「重禮」也﹐亦《聘義》文。云「多之則是主於貨﹐傷敗其爲徳」者﹐以玉比徳﹐故朝聘用之﹐相厲以徳﹐不取重寶珍美之意。若多之﹐則是主於貨物﹐不取相厲以徳﹐是傷敗其爲徳。是以圭璧聘享主國君﹐璋琮聘享主國夫人﹐各用一而已也。

幣美﹐則沒禮。﹝幣﹐人所造成﹐以自覆幣﹐謂束帛也。愛之斯欲衣食之﹐君子之情也﹐是以享用幣﹐所以副忠信﹐美之﹐則是主於幣﹐而禮之本意不見也。﹞

﹝疏﹞「幣美則沒禮」。

○注「幣人」至「見也」。

○釋曰﹕此主論享時用束帛。故享君用束帛﹐享夫人用束錦﹐皆不得過美。云「幣﹐人所造成﹐以自覆幣﹐謂束帛也」者﹐案《禮記檀弓》﹕「伯髙之喪﹐孔氏之使者未至﹐冉子攝束帛乘馬而將之。孔子曰﹕異哉﹗徒使我不誠於伯髙。」鄭注云「禮所以副忠信也。忠信而無禮﹐何傳乎﹗」是知自覆者﹐覆忠信而已。若更美﹐則主意於財美而禮不見﹐故沒禮也。云「愛之斯欲衣食之﹐君子之情也」者﹐《禮記檀弓》云「愛之斯錄之矣。」彼據愛父母而作重﹐此亦微取彼文。但此云愛之斯欲衣食之﹐兼言食﹐謂以幣欲之﹐君子之情則忠信。

賄﹐在聘於賄。﹝賄﹐財也。於﹐讀曰爲。言主國禮賓﹐當視賓之聘禮﹐而爲之財也。賓客者﹐主人所欲丰也。若苟丰之﹐是又傷財也。《周禮》曰「凡諸侯之交﹐各稱其邦而爲之幣﹐以其幣爲之禮。」古文賄皆作悔。﹞

﹝疏﹞「賄在聘於賄」。

○注「賄財」至「作侮」。

○釋曰﹕鄭轉「於」作「爲」者﹐欲就《司儀》之文爲解故也。云「言主國禮賓」者﹐釋經賄是主國禮賓也。云「當視賓之聘禮」者﹐釋經在聘﹐謂在賓聘財多少。云「而爲之財也」者﹐釋經於賄也﹐謂主人視賓多少﹐爲財賄報賓。云「若苟丰之﹐是又傷財也」者﹐凡行禮用財者﹐取不丰不儉﹐取於折中。若句且丰多﹐則傷於貪財。引《周禮》者﹐《秋官司儀職》文。案彼注云「幣謂享幣也。於大國則丰﹐於小國則殺。」解經各稱其邦而爲之幣。彼又注云「主國禮之如其丰殺之禮。」解經以其幣爲之禮﹐「謂賄用束紡﹐禮玉束帛﹑乘皮﹐及贈之屬」是也。

凡執玉﹐無藉者襲。﹝藉﹐謂繅也。繅所以藉玉。﹞

﹝疏﹞「凡執玉無藉者襲」。

○注「藉謂」至「藉玉」。

○釋曰﹕凡繅藉有二種﹐若以木爲中﹐施五采三采者﹐此繅常有﹐不得云無藉。今此云「無藉者襲」﹐據絢組尺繅藉而言。若廟門外賈人啟櫝取玉﹐垂繅以授上介﹐上介裼受﹐上介屈繅以授賓﹐賓卽襲受﹐卽此執玉無藉者是也。此文與《曲禮》同﹐故《曲禮》凡執玉﹐「其有藉者則裼﹐無藉者則襲」是也。

禮﹐不拜至。﹝以賓不於是始至。今文禮爲醴。﹞

﹝疏﹞「禮不拜至」。

○注「以賓」至「爲醴」。

○釋曰﹕此文承執玉帛之下聘臣事﹐據《鄕飲酒》賓主升堂﹐主人有拜至之禮。此賓昨日初至之時﹐主人請賓行禮﹐賓言俟﹐此時賓已至矣﹐故聘時不拜至﹐是以鄭云「以賓不於是始至」。

醴尊於東箱﹐瓦大一﹐有丰。﹝瓦大﹐瓦尊。丰﹐承尊器﹐如豆而卑。﹞

薦脯五只﹐祭半只﹐橫之。﹝只﹐脯如版然者﹐或謂之廷﹐皆取直貌焉。﹞

﹝疏﹞注「只脯」至「貌焉」。

○釋曰﹕此脯禮賓時所用薦脯是也。案《鄕飲酒禮》云薦脯「五廷」﹐故云「或謂之廷﹐皆取直貌」。

祭醴﹐再扌及﹐始扌及一祭﹐卒再祭。﹝卒﹐謂後扌及。﹞

主人之庭實﹐則主人遂以出﹐賓之士訝受之。﹝此謂餘三馬也﹐左馬﹐賓執以出矣。士﹐士介從者。﹞

﹝疏﹞「主人」至「受之」。

○注「此謂」至「從者」。

○釋曰﹕此「主人之庭實」者﹐謂主人禮賓時設乘馬也。經云「賓執左馬以出」﹐三馬在後﹐主人從者牽之﹐遂從賓以出於門外﹐賓之士介迎受之﹐故鄭云「此謂餘三馬也」。知「士﹐是士介從」者﹐以其經云「從者訝受馬」﹐此旣云士﹐故知士介從者也。

旣覿﹐賓若私獻﹐奉獻﹐將命。﹝時有珍異之物﹐或賓奉之﹐所以自序尊敬也﹐猶以君命致之。﹞

﹝疏﹞「旣覿」至「將命」。

○注「時有」至「致之」。

○釋曰﹕云「猶以君命致之」者﹐以經云「將命」﹐是以知𨿽是私獻己物﹐與君物同﹐皆云君命致之﹐臣統於君故。

擯者入告﹐出禮辭。﹝辭其獻也。﹞

賓東面坐奠獻﹐再拜稽首。﹝送獻不入者﹐奉物禮輕。﹞

﹝疏﹞注「送獻」至「禮輕」。

○釋曰﹕云「奉物禮輕」者﹐謂以奉私獻入﹐則是主於貨﹐傷敗於享覿﹐故不入。

擯者東面坐取獻﹐舉以入告﹐出﹐禮請受。﹝東面坐取獻者﹐以宜並受也。其取之﹐由賓南而自後右客也。﹞

﹝疏﹞「擯者」至「請受」。

○注「東面」至「客也」。

○釋曰「擯者東面坐取獻﹐舉以入告」者﹐謂擯者從門東南方﹐西行於賓北﹐舉幣入告於君﹐及出﹐一請於賓而受之﹐故云「出禮請受」。云「東面坐取獻者」﹐以宜並受也者。獻物在門外﹐擯者出受之﹐擯者與賓敵並受﹐故云「宜並受也」。云「其取之﹐由賓南而自後右客也」者﹐案上受享之時﹐受皮者自後右客。鄭注云「自﹐由也。」從東方來﹐由客後西居其左受皮也。此賓門西東面奠獻擯者﹐從東由賓南﹐自客後居賓左﹐取獻物﹐故云自後右客也。

賓固辭﹐公答再拜。﹝拜受於賓也﹐固亦衍字。﹞

﹝疏﹞注「拜受」至「衍字」。

○釋曰﹕知「固是衍字」者﹐以其上擯者禮請受﹐不云「固」﹐明知賓不固辭﹐故云固衍字。云「亦」者﹐亦士介私覿時﹐「賓固辭」﹐鄭注云「固衍字﹐當如面大夫也。」

擯者立於閾外以相拜﹐賓辟。﹝相﹐贊也。古文閾爲蹙。﹞擯者授宰夫於中庭。﹝東藏之﹐旣乃介覿。﹞

若兄弟之國﹐則問夫人。﹝兄弟﹐謂同姓若昏姻甥舅有親者。問猶遺也﹐謂獻也。不言獻者﹐變於君也。非兄弟﹐獻不及夫人。﹞

﹝疏﹞注「兄弟」至「夫人」。

○釋曰﹕云「兄弟﹐謂同姓」者﹐若魯於晉鄭之等﹐同姓也。云「若昏姻甥舅有親」者﹐若魯取齊女以爲舅﹐齊則以魯爲甥﹐是有親者也。云「非兄弟﹐獻不及夫人」者﹐以其經云「兄弟之國則問」﹐夫人則非兄弟﹐問不及夫人可知。

若君不見。﹝君有疾若他故﹐不見使者。﹞

﹝疏﹞「若君不見」。

○注「君有」至「使者」。

○釋曰﹕云「他故」者﹐病之外﹐或新有哀慘也。

使大夫受。﹝受聘享也﹐大夫﹐上卿也。﹞

﹝疏﹞「使大夫受」。

○注「受聘」至「卿也」。

○釋曰﹕知「受聘享」者﹐以其在後𨿽有覿獻之法﹐聘享在前﹐是以據在先者而言。云「大夫﹐上卿也」者﹐以其卿上大夫﹐故以卿爲大夫。必知使卿﹐不使下大夫者﹐以其君無故﹐君親受﹐今旣有故﹐明使上卿代君受之。

自下聽命﹐自西階升受﹐負右房而立。賓降亦降。﹝此儀如還圭然﹐而賓大夫易處耳。今文無而。﹞

﹝疏﹞注「此儀」至「處耳」。

○釋曰﹕案上使大夫還玉於館﹐「大夫升自西階鉤楹﹐賓自碑內聽命﹐升自西階﹐自左南面受圭﹐退負右房而立﹐大夫降中庭﹐賓降自碑內東面﹐授上介於阼階東」。此中與彼還玉﹐皆升自西階﹐此非易處也。但還玉時﹐賓自大夫左受之﹐此中大夫於賓左受之﹐其賓主之位﹐皆易處於還玉時﹐故云「易」處也。

不禮。﹝辟正主也。古文禮作醴。﹞

﹝疏﹞「不禮」。

○注「辟正主也」。

○釋曰﹕案上聘享及私覿訖﹐主君禮賓。此大夫代君﹐不禮﹐故云「辟正主也」。

幣之所及﹐皆勞﹐不釋服。﹝以與賓接於君所﹐賓又請有事於己﹐不可以不速也。所不及者﹐下大夫未嘗使者也。不勞者﹐以先是賓請有事於己同類﹐旣聞彼爲禮所及﹐則己往有嫌也。所以知及不及者﹐賓請有事﹐固曰某子某子。﹞

﹝疏﹞「幣之」至「釋服」。

○注「以與」至「某子」。

○釋曰﹕云「不可以不速也」者﹐釋經「不釋服」﹐卽注云「所不及者﹐下大夫未嘗使者。」以其經云「下大夫嘗使至者﹐幣及之。」故知所不及者﹐是下大夫未嘗使者也。云「不勞者﹐以先是賓請有事於己同類﹐旣聞彼爲禮所及﹐則已往有嫌也」者﹐此勞賓在後﹐賓請有事於大夫在聘日。云「先是賓請有事於己同類」﹐同類謂幣所及者﹐故鄭云旣聞彼爲禮所及。云「則已往有嫌」者﹐彼國幣及己﹐是以禮加於己﹐今勞賓者﹐是以禮報之﹐若幣不及己﹐若往勞賓﹐則是己有禮於賓﹐是譏賓無禮於己之嫌﹐是以不往勞之﹐故云已往有嫌也。云「所以知及不及者﹐賓請有事﹐固曰某子某子」者﹐當賓請事於大夫之時﹐顯此張子﹑李子之等﹐使受禮者預知﹐爾時不道己姓﹐則知己乃幣所不及。

賜饔﹐惟羹飪。筮一屍﹐若昭若穆。﹝羹飪﹐謂飪一牢也。肉謂之羹。惟是祭其先﹐大禮之盛者也。筮屍若昭若穆﹐容父在﹐父在則祭祖﹐父卒則祭禰。腥餼不祭﹐則士介不祭也。士之初行﹐不釋幣於禰﹐不祭可也。古文羹爲羔﹐飪作念。﹞

﹝疏﹞「賜饔」至「若穆」。

○注「羹飪」至「作念」。

○釋曰﹕古者天子諸侯行﹐載廟木主。大夫𨿽無木主﹐亦以幣帛主其神﹐是以受主國饔餼﹐故筮尸祭﹐然後食之﹐尊神以求福故也。昭穆言「若」者﹐以其昭穆不定﹐故云若也。云「腥餼不祭﹐則士介不祭也」者﹐上致饔餼之時﹐云「上介饔餼三牢」﹐則飪﹑腥﹑餼三者皆有﹐故云士介四人皆餼﹐大牢無飪可祭﹐故知士介不祭也。

僕爲祝。祝曰「孝孫某﹐孝子某﹐薦嘉禮於皇祖某甫﹐皇考某子。」﹝僕爲祝者﹐大夫之臣攝官也。﹞

﹝疏﹞「僕爲」至「某子」。

○注「僕爲」至「官也」。

○釋曰﹕經並云孝孫孝子﹑皇祖皇考﹐以其不定﹐故兩言﹐謂上經若昭若穆﹐亦兩言之。云「僕爲祝者﹐大夫之臣攝官也」者﹐若然﹐諸侯不攝官使祝﹐祝﹐策矣。案定四年祝佗云「嘉好之事﹐君行師從﹐卿行旅從﹐則臣無事。」若君到主國祭饔之時﹐得不攝官乎﹖諸侯不使人攝﹐是以《覲禮》云「侯氏裨冕﹐釋幣於禰。」注云「釋幣於禰之禮﹐旣則祝藏其幣﹐歸乃埋之於祧﹐西階之東。」大夫使僕攝祝﹐則是本無祝官﹐與諸侯異矣。其諸侯禮﹐大祝不行﹐知不使小祝行者﹐以其《掌客》云「羣介行人宰史」﹐是諸侯從官不言祝﹐明大﹑小祝俱不行矣。

如饋食之禮。﹝如少牢饋食之禮﹐不言少牢﹐今以大牢也。今文無之。﹞

﹝疏﹞「如饋食之禮」。

○注「如少牢」至「無之」。

○釋曰﹕云「如少牢饋食之禮」者﹐案少牢禮有尊俎籩豆鼎惇之數﹐陳設之儀﹐陰厭陽厭之禮﹐九飯三獻之法﹐上大夫又有正祭於室﹐儐屍於堂﹐此等皆宜有之。至於致爵﹑加爵﹐及獻兄弟弟子等﹐固當略之矣。

假器於大夫。﹝不敢以君之器爲祭器。﹞

﹝疏﹞「假器於大夫」。

○注「不敢」至「祭器」。

○釋曰﹕案《曲禮》云「大夫士去國﹐大夫寓祭器於大夫﹐士寓祭器於士。」注云「與得用者言寄覬己後還。」若然﹐卑者不得用尊者之器﹐是以此大夫聘使﹐不得將己之祭器而行致饔餼﹐𨿽是祭器﹐人臣不敢以君之器爲祭器。是以聘使是大夫﹐還於主國﹐大夫假祭器而行之。

分肉及﹑車。﹝分猶賦也。﹐人也。車﹐巾車也。二人掌視車馬之官也。賦及之﹐明辯也。古文分作紛。﹞

﹝疏﹞「分肉及車」。

○注「分猶」至「作紛」。

○釋曰﹕此謂怒訖歸胙在下。云「﹐人也。車﹐巾車也」者﹐案《周禮》天子夏官有人職掌養馬﹐春官有巾車職。諸侯𨿽兼官﹐亦當有人﹑巾車﹐是故引《周禮》爲證。

聘日致饔。﹝急歸大禮。﹞明日﹐問大夫。﹝不以殘日問人﹐崇敬也。古文曰問夫人也。﹞夕﹐夫人歸禮。﹝與君異日﹐下之也。今文歸作饋。﹞

旣致饔﹐旬而稍﹐宰夫始歸乘禽﹐日如其饔餼之數。﹝稍﹐稟食也。乘禽﹐乘行之禽也﹐謂雁鶩之屬。其歸之﹐以雙爲數。其﹐賓與上介也。古文旣爲餼。﹞

﹝疏﹞「旣致」至「之數」。

○注「稍稟」至「爲餼」。

○釋曰﹕云「旣致饔﹐旬而稍」者﹐以其賓客之道﹐十日爲正﹐行聘禮旣訖﹐合歸一旬之後﹐或逢凶變﹐或主人畱之﹐不得時反﹐卽有稍禮。故下文云「旣將公事﹐賓請歸。」注云「謂已問大夫﹐事畢請歸﹐不敢自專﹐謙也。主國畱之﹐饗食燕獻無日數﹐盡殷勤也。」是主人畱之。是以《周禮漿人》亦「共賓客之稍禮」﹐注云「稍禮非飧饔之禮﹐畱王稍所給賓客者﹐漿人所給﹐亦六飲而已。」諸侯相待亦如之﹐是其畱致稍者也。云「乘禽﹐乘行之禽也」者﹐別言此者﹐欲見此乘非物四曰乘﹐言如其饔餼之數者﹐一牢當一雙﹐故《聘義》云「乘禽日五雙」﹐是此饔餼五牢者也。云「雁鶩之屬」者﹐案《爾雅》「二足而羽」﹐若然﹐上介三牢則三雙也﹐士介一牢則一雙也﹐羽謂之禽﹐故以禽爲雁鶩之屬。云「其﹐賓與上介也」者﹐以其下文別有士介故也。

士中日則二雙。﹝中猶也。不一日一雙﹐大寡﹐不敬也。﹞

凡獻﹐執一雙﹐委其餘於面。﹝執一雙﹐以將命也。面﹐前也﹐其受之也。上介受以入告之﹐士舉其餘從之﹐賓不辭﹐拜受於庭。上介執之﹐以相拜於門中﹐乃入授人。上介受﹐亦如之。士介拜受於門外。﹞

﹝疏﹞「凡獻」至「於面」。

○注「執一」至「門外」。

○釋曰﹕云「上介受以入告之﹐士舉其餘從之」者﹐此乘禽而云「凡獻」﹐宜約私獻。私獻﹐擯者取獻以入﹐士舉其餘。此若上介受入﹐明其餘士舉從入可知。云「不辭﹐拜受於庭」者﹐以其經無辭文﹐又饔餼云禮辭﹐明此禽禮輕﹐無辭﹐受於庭可知。「上介執之﹐以相拜於門中﹐乃入授人」者﹐此亦約私獻﹐私獻之時﹐擯者取獻以入﹐又云擯者立於閾外﹐以相拜賓﹐辟擯者﹐授宰夫是其約也。云「上介受﹐亦如之」者﹐以其受饔餼之時﹐上介受己如賓禮﹐故知受乘禽亦如賓也。云「士介拜受於門外」者﹐以其受餼在門外﹐此受乘禽在門外可知。

禽羞﹑ㄈ獻比。﹝比﹐放也。其致之﹐禮如乘禽也。禽羞﹐謂成孰有齊和者。ㄈ獻﹐四時珍美新物也。ㄈ﹐始也﹐言其始可獻也。《聘義》謂之時賜。﹞

﹝疏﹞「禽羞ㄈ獻比」。

○注「比放」至「時賜」。

○釋曰﹕云「禽羞﹐謂成孰有齊和者」﹐以其稱羞﹐謂若庶羞﹑內羞之等﹐故稱禽則以雁鶩等爲之﹐故以成孰解之。「《聘義》謂之時賜」者﹐案《聘義》云「燕與時賜無數。」時賜﹐謂四時珍異﹐以賜諸賓客。與此ㄈ獻是一物﹐故引以爲證。

歸大禮之日﹐旣受饔餼﹐請觀。﹝聘於是國﹐欲見其宗廟之好﹐百官之富﹐若尢尊大之焉。﹞訝帥之﹐自下門入。﹝帥猶道也。從下門外入﹐遊觀非正也。﹞

各以其爵﹐朝服。﹝此句似非其次﹐宜在「凡致禮」下﹐絕爛在此。﹞

﹝疏﹞「各以其爵朝服」。

○注「此句」至「在此」。

○釋曰﹕云「宜在『凡致禮』下」者﹐以其各以其爵朝服爲致禮而言﹐故知義然。

士無饔﹐無饔者無擯。﹝謂歸餼也。﹞

﹝疏﹞「士無」至「無擯」。

○注「謂歸餼也」。

○釋曰﹕案上經直云宰夫朝服以致之﹐是其無饔﹐宰夫退去﹐士介不儐之﹐是也。

大夫不敢辭﹐君初爲之辭矣。﹝此句亦非其次﹐宜在「明日問大夫」之下。﹞

﹝疏﹞「大夫」至「辭矣」。

○注「此句」至「之下」。

○釋曰﹕此謂賓問卿之時﹐卿不敢辭者﹐以賓聘享訖﹐出大門﹐請有事於大夫﹐君禮辭許﹐是君初爲之辭﹐故卿不辭也。

凡致禮﹐皆用其饗之加籩豆。﹝凡致禮﹐謂君不親饗賓及上介﹐以酬幣致其禮也。其﹐其賓與上介也。加籩豆﹐謂其實也﹐亦實於甕筐。饗禮今亡。﹞

﹝疏﹞「凡致」至「籩豆」。

○注「凡致」至「今亡」。

○釋曰﹕云「其﹐其賓與上介也」者﹐案上經賓壹食壹饗﹐上介若食若饗﹐惟士介不言饗﹐故知其中惟有賓與上介耳。云「加籩豆﹐謂其實也﹐亦實於甕」者﹐案致饗餼﹐醯醢是豆實﹐實於甕﹐明此饗之豆實﹐亦實於甕﹐可知也。案昭六年﹕「夏﹐季孫宿如晉﹐拜莒田也。晉侯享之以加籩。武子退﹐使行人告曰﹕小國之事大國也﹐苟免於討﹐不敢求貺﹐得貺不過三獻。今豆有加﹐下臣弗堪﹐無乃戾也。」此中致饗有加籩豆者﹐饗使者無加籩豆之正禮﹐此云加籩豆者﹐殷勤之義也。云「饗禮今亡」者﹐以其食禮在﹐知其豆數﹐饗禮亡﹐無文以知之。

無饔者無饗禮。﹝士介無饗禮。﹞

﹝疏﹞「無饔者無饗禮」。

○注「士介無饗禮」。

○釋曰「無饔者﹐無饗禮」﹐文承饗下﹐故鄭以無饗禮解之。以其賓與上介饔餼俱有﹐故有饗。士介惟有餼而已﹐無饔﹐故無饗禮也。

凡餼﹐大夫黍﹑粱﹑稷﹐筐五斛。﹝謂大夫餼賓﹑上介也。器寡而大﹐略。﹞

﹝疏﹞「凡餼」至「五斛」。

○注「謂大」至「大略」。

○釋曰﹕案上經云「大夫餼賓﹐大牢米八筐」﹐眾介米六筐﹐不辧大小﹐故此記人辧之﹐云「筐五斛」。云「器寡而大﹐略」者﹐以其君歸饔餼於賓﹐與大夫介米小而多者﹐是尊者所致﹐以多器爲榮。今大夫致禮於賓﹑介﹐器寡而大﹐是略之於卑者也。

旣將公事﹐賓請歸。﹝謂已問大夫﹐事畢請歸﹐不敢自專﹐謙也。主國畱之﹐饗食燕獻無日數﹐盡殷勤也。﹞

﹝疏﹞「旣將公事賓請歸」。

○主「謂已」至「勤也」。

○釋曰﹕云「已問大夫」者﹐請問三卿與下大夫﹐嘗使於彼國﹐幣所及皆是君命﹐及以君物行禮者﹐皆是公事﹐事訖﹐故請歸也。云「主國畱之﹐饗食燕獻無日數﹐盡殷勤也」者﹐亦謂至旬﹐賓乃將歸﹐主君乃畱賓﹐有此饗食燕獻之等﹐故《燕禮》注云「今燕又宜獻焉」是也。云無日數者﹐謂行此饗食之等﹐相去希數﹐無常日數﹐盡主人殷勤也。

凡賓拜於朝﹐訝聽之。﹝拜﹐拜賜也。惟稍不拜。﹞

﹝疏﹞「凡賓」至「聽之」。

○注「拜拜」至「不拜」。

○釋曰﹕案上經云「賓三拜乘禽於朝﹐訝聽之﹐遂行﹐捨於郊。」又案《司儀》云「明日﹐客拜禮賜﹐遂行。」是臨行大小禮皆拜賜﹐則知惟米稟芻薪等不拜也。

燕則上介爲賓﹐賓爲苟敬。﹝饗食﹐君親爲主﹐尊賓也。燕﹐私樂之禮﹐崇恩殺敬也。賓不欲主君復舉禮事禮已﹐於是辭爲賓﹐君聽之。從諸公之席﹐命爲苟敬。苟敬者﹐主人所以小敬也。更降迎其介以爲賓。介﹐大夫也。𨿽爲賓﹐猶卑於君﹐君則不與亢禮也。主人所以致敬者﹐自敵以上。﹞

﹝疏﹞「燕則」至「苟敬」。

○注「饗食」至「以上」。

○釋曰﹕云「饗食﹐君親爲主﹐尊賓也」者﹐以其饗食在廟﹐爲賓﹐故君親爲主。至後燕禮在寢﹐又以醉爲度﹐崇於恩﹐殺於敬﹐故賓辭而使介爲賓也。以苟敬爲小敬者﹐以阼階西近主﹐爲位諸公坐位﹐故我小敬﹐對戶牖南面爲大敬。云「更降迎其介以爲賓」者﹐介在廟門內西北面﹐降至庭迎之。云「不與亢禮也」者﹐略取《燕義》文﹐解君不親爲獻主而使宰夫之意也。云「主人所以致敬者﹐自敵以上」者﹐謂兩君相見﹐兩大夫﹑兩士以上﹐則主人親獻也。

宰夫獻。﹝爲主人代公獻。﹞

無行﹐則重賄反幣。﹝無行﹐謂獨來﹐復無所之也。必重其賄與反幣者﹐使者歸﹐以得禮多爲榮﹐所以盈聘君之意也。反幣﹐謂禮玉﹑束帛﹑乘皮﹐所以報聘君之享禮也。昔秦康公使西乞術聘於魯﹐辭孫而說。襄仲曰﹕不有君子﹐其能國乎﹖厚賄之。此謂重賄反幣者也。今文曰賄反幣。﹞

﹝疏﹞「無行」至「反幣」。

○注「無行」至「反幣」。

○釋曰﹕云「重其賄」﹐卽上賄在聘於賄是也。「反幣」﹐謂上禮玉﹑束帛﹑乘皮是也。云「秦康公」者﹐案文公十二年《左氏傳》云「秦伯使西乞術來聘」云云是也。此特來﹐非歷聘﹐歷聘則吳公子札聘於上國﹑聘齊﹑聘魯是也。

曰「子以君命在寡君﹐寡君拜君命之辱。」﹝此贊君拜聘享辭也。在﹐存也。﹞

﹝疏﹞「曰子」至「之辱」。

○釋曰﹕此及下三經﹐卽上經云「公館賓﹐賓辟﹐上介聽命﹐聘享﹐夫人之聘享﹐問大夫﹐送賓﹐公皆再拜。」注云「拜此四事。」彼見其拜﹐此見其贊辭也。

「君以社稷故﹐在寡小君﹐拜。」﹝此贊拜夫人聘享辭也。言君以社稷故者﹐夫人與君體敵﹐不敢當其惠也。其卒亦曰「寡君拜命之辱。」﹞

﹝疏﹞「君以」至「君拜」。

○注「此贊」至「之辱」。

○釋曰﹕云「言君以社稷故者﹐夫人與君體敵﹐不敢當其惠也」者﹐釋經云「社稷故」﹐以其《禮記哀公問》孔子云取夫人爲社稷主。婦人無外事﹐天地並社稷﹐後夫人𨿽不與﹐以夫婦一體﹐故夫人亦得云社稷主﹐是其云社稷故者。見夫人與君體敵﹐今夫人使致禮來﹐主人不敢當﹐下文云「君貺寡君延及二三老」﹐是與君不敵﹐敢當之也。

「君貺寡君﹐延及二三老﹐拜。」﹝此贊拜問大夫之辭。貺﹐賜也。大夫曰老。﹞

又拜送。﹝拜送賓也。其辭蓋云「子將有行﹐寡君敢拜送。」自拜聘享至此﹐亦非其次﹐宜承上君館之下。﹞

﹝疏﹞「又拜送」。注「拜送」至「之卜」。

○釋曰﹕此卽上經君卽館拜送賓﹐故鄭云此宜承上「君館之」下。

賓於館堂楹﹐釋四皮﹑束帛。賓不致﹐主人不拜。﹝賓將遂去是館﹐畱禮以禮主人﹐所以謝之也。不致﹐不拜﹐不以將別崇新敬也。﹞

﹝疏﹞注「不致」至「敬也」。

○釋曰﹕若賓敬主﹐宜致﹐主人敬賓﹐宜拜﹐皆是崇敬。若致與拜﹐卽是崇新敬﹐故不爲。若《鄕飲酒》送賓﹐賓不答﹐禮有終﹐相類也。

大夫來使﹐無罪﹐饗之﹔﹝樂典嘉賓爲禮。﹞

﹝疏﹞「大夫」至「饗之」。

○注「樂與嘉賓爲禮」。

○釋曰﹕案《鹿鳴序》燕羣臣嘉賓﹐此無罪饗之﹐亦是樂賓﹐爲禮者也。

過則餼之。﹝餼之﹐腥致其牢禮也。其致之辭﹐不云君之有故耳。《聘義》曰「使者聘而誤﹐主君不親饗食﹐所以愧厲之也。」不言罪者﹐罪將執之。﹞

﹝疏﹞「過則餼之」。

○注「餼之」至「執之」。

○釋曰﹕云「過則餼之」﹐謂禮有失誤﹐故引《聘義》使者聘而誤主君。云「不言罪者﹐罪將執之」者﹐《春秋》之義﹐聘賓有罪皆執之。若然﹐上經云無罪饗之﹐有罪非但不饗﹐又執之。此過則餼之﹐𨿽不饗﹐猶生致﹐過輕故也。若然﹐上云罪﹐下云過﹐互見其義也。

其介爲介。﹝饗賓有介者﹐賓尊﹐行敵禮也。﹞

﹝疏﹞「其介爲介」。

○注「饗賓」至「禮也」。

○釋曰﹕謂饗賓於廟之時﹐還以聘之上介爲介。若然上經上介主人別行饗﹐則是從賓爲介得介﹐則饗復別饗也。云「賓尊﹐行敵禮也」者﹐若《鄕飲酒》賓主行敵禮﹐而有介然也。

有大客後至﹐則先客不饗食﹐致之。﹝卑不與尊者齊禮。﹞

﹝疏﹞「有大」至「致之」。

○注「卑不」至「齊禮」。

○釋曰﹕此據《聘禮》而言﹐則無君朝之事。若然﹐則前有小國之卿大夫來聘﹐將行饗食﹐有大國卿大夫來聘﹐則廢小國饗食之禮﹐以其卑不與尊齊禮並行之。

惟大聘有幾筵。﹝謂受聘享時也。小聘輕﹐𨿽受於廟﹐不爲神位。﹞

﹝疏﹞「惟大聘有幾筵」。

○注「謂受」至「神位」。

○釋曰﹕案上經云「幾筵旣設﹐擯者出請命」者﹐行聘享及私覿禮畢﹐云宰夫徹幾攺筵﹐是行聘享爲神位。今小聘不爲神位﹐屈也。

十斗曰斛﹐十六斗曰﹛數﹜﹐十﹛數﹜曰秉。﹝秉﹐十六斛。今江﹑淮之間﹐量名有爲﹛數﹜者。今文﹛數﹜爲逾。﹞二百四十斗。﹝謂一車之米﹐秉有五﹛數﹜。﹞

四秉曰。﹝此秉謂刈禾盈手之秉也。﹐齊名也﹐若今萊陽之﹐刈稻聚把﹐有名爲者。《詩》云「彼有遺秉。」又云「此有不斂齊。」﹞

﹝疏﹞「四秉曰」。

○注「此秉」至「斂齊」。

○釋曰﹕云「此秉爲刈禾盈手之秉也」﹐對上文秉爲量名也。引《詩》者﹐證此秉爲盈手齊﹐卽此亦一﹐卽今人謂之一鋪﹑兩鋪也。

十曰。十曰乇。四百秉爲一乇。﹝一車之禾三乇﹐爲千二百秉。三百﹐三十也。古文作糸。﹞

﹝疏﹞注「一車」至「作糸」。

○釋曰﹕云「一車之禾三乇」﹐卽經致饔餼時﹐云「禾三十車車三乇」也。

●卷二十五公食大夫禮第九

﹝疏﹞《公食大夫禮》第九。

○鄭《目錄》云「主國君以禮食小聘大夫之禮﹐於五禮屬嘉禮。《大戴》第十五﹐《小戴》第十六﹐《別錄》第九。」

○釋曰﹕鄭知是「小聘大夫」者﹐案下文云宰夫自東方﹐薦豆六﹐於醬東﹐設黍稷六簋﹐又設庶羞十六豆﹐此等皆是下大夫小聘之禮。下乃別云「上大夫八豆﹑八簋」﹐又云「上大夫庶羞十六豆」﹐是食上大夫之法﹐故知此篇據小聘大夫也。若然﹐《聘禮》據侯伯之大聘﹐此篇據小聘大夫者﹐周公設經﹐互見爲義。案篇末云「魚﹑腸胃﹑倫膚若九﹐若十有一﹐下大夫則若七﹐若九」﹐鄭注云「此以命數爲差﹐九謂再命者﹐十一謂三命者﹐七謂一命者。九或上或下者﹐再命謂小國之卿﹐次國之大夫也。卿則曰上﹐大夫則曰下﹐大國之孤視子男。」以此言之﹐魚﹑腸胃﹑倫膚皆七者﹐謂子男小聘之大夫。此《公食》序在《聘禮》之下﹐是因聘而食之。不言食賓與上介﹐直云大夫者﹐若云食賓與上介﹐則小聘使下大夫﹐上介乃是士﹐是以直云大夫﹐兼得大夫聘賓與上介﹐亦兼小聘之賓。若然﹐《聘禮》據大聘﹐因見小聘。此《公食》先見小聘﹐後言大聘者﹐欲見大聘﹑小聘﹐或先或後﹐不常之義。

公食大夫之禮。使大夫戒﹐各以其爵。﹝戒猶告也。告之必使同班﹐敵者易以相親敬。﹞

﹝疏﹞「公食」至「其爵」。

○注「戒猶」至「親敬」。

○釋曰﹕自此盡「如聘」﹐論主君使大夫就館﹐戒聘客使來行食禮之事。云「各以其爵」者﹐此篇𨿽據子男大夫爲正﹐兼見五等諸侯大聘使卿之事﹐故云各以其爵也。

上介出請﹐入告。﹝問所以來事。﹞

﹝疏﹞「上介出請入告」。

○注「問所以來事」。

○釋曰﹕據大夫就賓館之門外﹐賓使上介出請大夫所爲來之事。

三辭。﹝爲旣先受賜﹐不敢當。﹞

﹝疏﹞「三辭」。

○注「爲旣」至「敢當」。

○釋曰﹕旣先受賜者﹐謂聘日致饔﹐受賜大禮﹐故今辭食﹐不敢當之。但受饔之時﹐禮辭而已﹐至於饗食﹐皆當三辭。

賓出﹐拜辱。﹝拜使者﹐屈辱來迎已。﹞大夫不答拜﹐將命。﹝不答拜﹐爲人使也。將猶致也。﹞賓再拜稽首。﹝受命。﹞大夫還﹐﹝復於君。﹞

賓不拜送﹐遂從之。﹝不拜送者﹐爲從之﹐不終事。﹞

﹝疏﹞「賓不」至「從之」。

○注「不拜」至「終事」。

○釋曰﹕案《鄕飲酒》主人拜送﹐賓不答拜﹐云禮有終。此賓不拜送﹐爲從之不終事﹐故賓不拜送也。若然﹐《鄕飲酒》《鄕射》戒賓﹐遂從之﹐而云拜辱﹑拜送者﹐以其主人先反﹐不相隨﹐故得拜辱﹑拜送。《覲禮》使者勞賓於門外﹐侯氏再拜﹐遂送之。使者旣不先反﹐猶拜送者﹐尊天子使故也。

賓朝服卽位於大門外﹐如聘。﹝於是朝服﹐則初時玄端。如聘﹐亦入於次俟。﹞

﹝疏﹞「賓朝」至「如聘」。

○注「於是」至「次俟」。

○釋曰﹕云「大門外﹐如聘」者﹐則賓主設擯介以相待﹐如聘時。云「於是朝服﹐則初時玄端」者﹐初時﹐謂賓發館時服玄端。若《鄕射》「主人朝服乃速賓」﹐鄭注云「射﹐賓輕也。戒時玄端。」以此言之﹐亦賓在館拜所戒大夫卽玄端﹐賓遂從大夫至君大門外﹐入次﹐乃去玄端﹐著朝服﹐出次﹐卽位也。云「如聘﹐亦入於次俟」者﹐案《聘禮》﹕「賓皮弁聘﹐至於朝﹐賓入於次。」注云「入於次者﹐俟辦。」則此入次﹐亦俟主人辦也。若然﹐《聘禮》重賓﹐發館卽皮弁。此食禮輕﹐及大門乃朝服。

卽位。具。﹝主人也。擯者俟君於大門外﹐卿大夫士序﹐及宰夫具其饌物﹐皆於廟門之外。﹞

﹝疏﹞「卽位具」。

○注「主人」至「之外」。

○釋曰﹕云「擯者俟君於大門外」者﹐解卽位之事。云「卿大夫士序﹐及宰夫具其饌物﹐皆於廟門之外」者﹐以其君迎賓入﹐始言卿大夫以下廟內之位﹐則知此具饌物時﹐皆在廟門外也。故鄭下文注云「自卿大夫至此﹐不先卽位從君而入者﹐明助君饗食﹐賓自無事﹐故不在大門內。」是其義也。

羹定。﹝肉謂之羹。定猶孰也。著之者﹐下以爲節。﹞

﹝疏﹞「羹定」。

○注「肉謂」至「爲節」。

○釋曰﹕云「肉謂之羹」者﹐《爾雅》文。云「著之者﹐下以爲節」者﹐羹定與下文「陳鼎」之節爲目也。

甸人陳鼎七﹐當門﹐南面﹐西上﹐設扃。若束若編。﹝七鼎﹐一大牢也。甸人﹐冢宰之屬﹐兼亨人者。南面西上﹐以其爲賓﹐統於外也。扃﹐鼎扛﹐所以舉之者也。凡鼎﹐蓋以茅爲之﹐長則束本﹐短則編其中央。今文扃作鉉﹐古文皆作密。﹞

﹝疏﹞「甸人」至「若編」。

○注「七鼎」至「作密」。

○釋曰﹕云「七鼎﹐一大牢也」者﹐案《聘禮》致飧與饔餼皆九鼎﹐此亦一大牢而七鼎者﹐此食禮輕﹐無鮮魚﹑鮮臘﹐與《聘禮》「腥一牢鼎七」同也。云「甸人﹐冢宰之屬﹐兼亨人」者﹐案《天官》有甸師氏﹐兼有亨人﹐皆屬冢宰。彼天子禮﹐諸侯比天子爲兼官﹐故甸人兼亨人也。必使甸人陳鼎兼亨人者﹐案《亨人職》云「掌共鼎鑊」﹐又案《甸師職》云掌「帥其徒以薪蒸﹐役外內饔之事」﹐故使甸人兼亨人陳鼎。若然﹐案《少牢》「羹定饔人陳鼎」者﹐以其無甸人官﹐故饔人陳鼎也。《旣夕士禮》云「甸人抗重」﹐又云「甸人築今坎」﹐以士無臣﹐使屬吏攝甸人之事﹐非謂置此官也。云「凡鼎﹐蓋以茅爲之」者﹐諸文多言鼎﹐皆不言所用之物﹐此經𨿽言「若束若編」﹐亦不指所用之體﹐故鄭云「蓋」以疑之。然必知用茅者﹐《詩》曰「白茅苞之。」《尙書》孔傳云「苴以白茅。」茅是白之物﹐故疑用茅也。

設洗如饗。﹝必如饗者﹐先饗後食﹐如其近者也。饗禮亡﹐《燕禮》則設洗於阼階東南。古文饗或作鄕。﹞

﹝疏﹞「設洗如饗」。

○注「必如」至「作鄕」。

○釋曰﹕云「必如饗者﹐先饗後食﹐如其近者也」﹐鄭據此文行食禮﹐而云如饗﹐明先饗﹐設洗訖﹐乃後食﹐故鄕前如之﹐是先饗後食也。案《聘禮》云「公於賓﹐壹食再饗」﹐則食在饗前矣。不言如《燕禮》者﹐饗食在廟﹐燕在寢﹐則是饗食重﹐先行之。故二者自相先後﹐是以不得用《燕禮》決之也。引《燕禮》者﹐欲見設洗之法﹐燕與饗食同﹐故無饗禮﹐引《燕禮》而言也。

小臣具﹐在東堂下。﹝爲公盥也。公尊﹐不就洗。小臣於小賓客饗食﹐掌正君服位。﹞

﹝疏﹞「小臣」至「堂下」。

○注「爲公」至「服位」。

○釋曰﹕知此「爲公盥」者﹐案《特牲》屍尊﹐不就洗﹐盥用﹐故知此所設亦爲公盥﹐不就洗也。云「小臣於小賓客饗食﹐掌正君位」者﹐按《夏官小臣職》云「小祭祀﹐賓客饗食」﹐如大僕之法。此諸侯之聘客饗食﹐故亦小臣掌之也。

宰夫設筵﹐加席﹑幾。﹝設筵於戶西﹐南面而左幾。公不賓至授幾者﹐親設氵音醬﹐可以略此。﹞

﹝疏﹞「宰夫」至「席幾」。

○注「設筵」至「略此」。

○釋曰﹕云「設筵於戶西﹐南面而左幾」者﹐以其賓在戶牖之﹐南面﹐又生人左幾﹐異於神右幾故也。云「公不賓至授幾者﹐親設氵音醬﹐可以略此」者﹐決《聘禮》禮賓時﹐公親授幾者﹐以無設氵音醬之事故也。故下記云「不授幾」﹐鄭云「異於醴也」。

無尊。﹝主於食﹐不獻酬。﹞

飲酒﹑漿飲﹐俟於東房。﹝飲酒﹐淸酒也。漿飲﹐漿也。其俟奠於丰上也。飲酒先言飲﹐明非獻酬之酒也。漿飲先言漿﹐別於六飲也。﹞

﹝疏﹞「飲酒」至「東房」。

○注「飲酒」至「飲也」。

○釋曰﹕云「飲酒﹐淸酒也」者﹐按《周禮酒正》注先鄭云「淸酒﹐祭祀之酒。」後鄭從之。則此賓客用之者﹐優賓故也。云「漿飲﹐漿也」者﹐之言載﹐以其汁滓相載﹐故云。漢法有此名故也。云「其俟奠於丰上也」者﹐下云「飲酒實於觶﹐加於丰」是也。此云奠﹐卽彼加也。云「飲酒先言飲﹐明非獻酬之酒也」者﹐以其《鄕飲酒》《燕禮》等獻酬之酒皆不言飲﹐飲之﹐可知此擬口﹐故言飲﹐是異於獻酬酒故也。是以《酒人》云「共賓客之禮酒﹑飲酒。」鄭注云「禮酒﹐饗燕之酒。」不言飲食之酒﹐云飲﹐亦是其義也。云「漿飲先言漿﹐別於六飲也」者﹐按《漿人》云「共王六飲﹐水﹑漿﹑醴﹑涼﹑醫﹑酏。」彼先云六飲﹐後雲水漿﹐與此先云漿不同﹐故云先云漿別於六飲。必別於六飲者﹐彼六飲爲渴而飲﹐此漿爲口﹐不爲渴﹐故異之。

凡宰夫之具﹐饌於東房。﹝凡﹐非一也。飲食之具﹐宰夫所掌也。酒漿不在凡中者﹐𨿽無尊﹐猶嫌在堂。﹞

﹝疏﹞「凡宰」至「東房」。

○注「凡非」至「在堂」。

○釋曰﹕云「酒漿不在凡中者﹐𨿽無尊﹐猶嫌在堂」者﹐以其酒漿常在堂﹐若不特言之﹐則凡中不含之﹐言謂酒漿仍在堂﹐故上特言之。

公如賓服﹐迎賓於大門內。﹝不出大門﹐降於國君。﹞

﹝疏﹞「公如」至「門內」。

○注「不出」至「國君」。

○釋曰﹕自此盡「階上北面再拜稽首」﹐論主君迎賓入拜至之事。云「不出大門﹐降於國君」者﹐按《周禮司儀》云「將幣﹐交擯﹐三辭﹐車逆﹐拜辱﹐賓車進﹐答拜。」又云致饔餼﹐饗食﹐「皆如將幣之儀」。是國君來則出迎也。

大夫納賓。﹝大夫﹐謂上擯也。納賓以公命。﹞公入門左﹐公再拜。賓辟﹐再拜稽首。﹝左﹐西方﹐賓位也。辟﹐逡遁﹐不敢當君拜也。﹞公揖入﹐賓從。﹝揖入﹐道之。﹞

及廟門﹐公揖入。﹝廟﹐禰廟也。﹞

﹝疏﹞「及廟門公揖入」。

○注「廟禰廟也」。

○釋曰﹕《儀禮》之內單言廟者﹐皆據禰廟。是以《昏禮》納采云「至於廟」﹐記云「凡行事必用昏昕﹐受諸禰廟」﹐以此而言﹐則言廟皆禰廟也。若非禰廟﹐則言廟祧﹐若《聘禮》云「不腆先君之祧」﹐問卿云「受於祖廟」之類是也。但受聘在祖廟﹐食饗在禰﹐燕輕於食饗﹐又在寢﹐是其差次也。

賓入﹐三揖。﹝每曲揖﹐及當碑揖﹐相人偶。﹞

至於階﹐三讓。﹝讓先升。﹞

﹝疏﹞「至於階三讓」。

○釋曰﹕按《曲禮》云「客若降等﹐則就主人之階。主人固辭﹐然後客復就西階。」此亦降等﹐初卽就西階者﹐此君與客食禮﹐禮之正﹐彼謂大夫士以小小燕食之禮﹐故與此不同也。

公升二等﹐賓升。﹝遠下人君。﹞

﹝疏﹞「公升二等賓升」。

○注「遠下人君」。

○釋曰﹕言「遠下人君」者﹐亦取君行一﹐臣行二之義也。

大夫立於東夾南﹐西面﹐北上。﹝東夾南﹐東西節也。取節於夾﹐明東於堂。﹞

﹝疏﹞「大夫」至「北上」。

○注「東夾」至「於堂」。

○釋曰﹕此謂主國卿大夫立位。云「取節於夾﹐明東於堂」者﹐序已西爲正堂﹐序東有夾室﹐今大夫立於夾室之南﹐是東於堂也。

士立於門東﹐北面﹐西上。﹝統於門者﹐非其正位﹐辟賓在此。﹞

﹝疏﹞「士立」至「西上」。

○注「統於」至「在此」。

○釋曰﹕案《燕禮》《大射》士在西方﹐東西北上﹐不統於門。又在門東北面﹐宜東統於君。今在門東西上﹐統於門者﹐以賓在門西﹐辟賓﹐在此非正位故也。

小臣﹐東堂下﹐南面﹐西上。宰﹐東夾北﹐西面﹐南上。﹝宰﹐宰夫之屬也。古文無南上。﹞

﹝疏﹞「小臣」至「南上」。

○注「宰宰」至「南上」。

○釋曰﹕云「宰東夾北﹐西面南上」者﹐謂在北堂之南﹐與夾室相當﹐故云夾北也。云「宰﹐宰夫之屬也」者﹐以經云「南上」﹐則非止一人。但宰官之內﹐有宰夫之等﹐是以下有宰夫之官﹐皆於此立可知﹐故云之屬也。若然﹐宰尊官﹐在小臣之下者﹐以其小臣位在北堂南﹐故先見之﹐非謂尊卑先後爲次也。

內官之士﹐在宰東北﹐西面﹐南上。﹝夫人之官﹐內宰之屬也。自卿大夫至此﹐不先卽位﹐從君而入者﹐明助君饗食﹐賓自無事。﹞

﹝疏﹞「內官」至「南上」。

○注「夫人」至「無事」。

○釋曰﹕云「夫人之官內宰之屬也」者﹐經云「內官」﹐按《周禮天官內宰》下大夫掌王后已下﹐彼天子內官﹐諸侯未必有內宰﹐以其言內官之士﹐以士爲之﹐明當天子內宰﹐故舉內宰況之也。云「自卿大夫至此﹐不先卽位﹐從君而入者﹐明助君饗食﹐賓自無事」者﹐按前聘時﹐君迎客於大門內時﹐卿大夫已下入廟卽位者﹐受聘事重﹐非饗食之事﹐故先入廟卽位。此已下𨿽有宰及宰夫者﹐皆有事﹐及大夫二牲﹑士庶羞之等﹐皆助君食賓﹐非己之事﹐故後入也。

介﹐門西﹐北面﹐西上。﹝西上﹐自統於賓也。然則承擯以下﹐立於士西﹐少進東上。﹞

﹝疏﹞「介門」至「西上」。

○注「西上」至「東上」。

○釋曰﹕云「然則承擯以下﹐立於士西﹐少進東上」者﹐以其介統於賓而西上﹐則擯統於君而東上可知。承擯以下﹐旣是有事之人承擯﹐是大夫又尊於士﹐故知少進東上。不言上擯者﹐上擯有事﹐其位不定﹐故不言。

公當楣北鄕﹐至再拜﹐賓降也﹐公再拜。﹝楣謂之梁。至再拜者﹐興禮俟賓﹐嘉其來也。公再拜﹐賓降矣。﹞

﹝疏﹞「公當」至「再拜」。

○注「楣謂」至「降矣」。

○釋曰﹕自此盡「稽首」﹐論公拜至賓答拜之事。云「公再拜﹐賓降矣」者﹐釋經賓降在「至再拜」下﹐「公再拜」上。以其至再拜者﹐公已一拜﹐賓卽降﹐下公再拜者﹐賓降後﹐又一拜。𨿽一拜﹐本當再拜﹐故皆以再拜言之。猶下侑幣之時﹐「公一拜﹐賓降﹐公再拜」﹐注云﹕賓不敢俟成拜也。若然﹐鄭云「公再拜﹐賓降矣」者﹐解經「至再拜﹐客降」也。

賓西階東﹑北面答拜。﹝西階東﹐少就主君﹐敬也。﹞擯者辭﹐﹝辭拜於下。﹞

拜也。公降一等﹐辭曰「寡君從子﹐𨿽將拜﹐興也。」﹝賓降再拜﹐公降﹐擯者釋辭矣。賓猶降﹐終其再拜稽首。興﹐起也。﹞

﹝疏﹞「賓西」至「答拜」。

○釋曰﹕自此盡「稽首」﹐論賓降答拜之事。此云「答拜」﹐下云「拜也」﹐並據公未降之前﹐賓爲一拜。以其賓始一拜之﹐公降一等﹐故在一辭之中﹐是以鄭云賓降再拜﹐釋經北面拜答及拜也。云「公降﹐擯者釋辭矣」者﹐解經「辭曰寡君從子𨿽將拜興也」﹐鄭注云「賓猶降﹐終其再拜稽首」者﹐按下文「賓栗階升﹐不拜」﹐升旣不拜﹐略於下。𨿽辭賓﹐猶終降﹐再拜稽首也。若然﹐擯者辭拜於下之時﹐其位在下﹐故下記云「卿擯由下」﹐注云「不升堂」是也。按下文云「擯者退﹐負東塾而立」﹐注云「無事」﹐又云「擯者進相幣」﹐然則擯者有事則進﹐無事則退﹐故負東塾也。

賓栗階升﹐不拜。﹝自以己拜也。栗﹐是栗也。不拾級連步﹐趣主國君之命﹐不拾級而下曰。﹞

﹝疏﹞「賓栗階升不拜」。

○注「自以」至「曰」。

○釋曰﹕云「自以己拜也」者﹐於堂下終爲再拜稽首﹐故於堂上不拜也。云「栗﹐實栗也」者﹐謂疾之意也。云「不拾級連步」者﹐《曲禮》云「拾級聚足連步以上」﹐鄭注云「拾當爲涉聲之誤也。級﹐等也。涉等聚足﹐謂前足躡一等﹐後足從之並。」此涉級也。連步﹐鄭云「重蹉跌也」﹐連步謂足相隨不相過也。其連步據足而言﹐涉級據階而說﹐其實一也。此等尋常升法﹐此栗階據趨君命而上﹐按《燕禮》記云「凡君所辭皆栗階」﹐注云「栗﹐蹙也。謂越等急趨君命也。」又曰「凡栗階不過二等」﹐注云「其始升猶聚足連步﹐越二等﹐左右足各一發而升堂。」是栗階之法也。云「不拾級而下曰」者﹐凡升降有四種﹐云者﹐君臣急諫諍﹐則越三等爲階﹐越一等爲歷階﹐又有連步﹐又有栗階﹐爲四等也﹐義已具於《燕禮》記疏也。

命之﹐成拜﹐階上北面再拜稽首。﹝賓降拜﹐主「君辭之﹐賓𨿽終拜﹐於主君之意猶爲不成」。﹞

﹝疏﹞「命之」至「稽首」。

○注「賓降」至「不成」。

○釋曰﹕按《論語》孔子云「拜下﹐禮也﹐今拜乎上﹐泰也。」是以上文主君𨿽辭賓﹐猶終拜於下﹐盡臣之禮﹐爲成拜。「主君之意猶以爲不成」﹐故命之升成拜﹐賓遂主君之意﹐故升更拜也。

士舉鼎﹐去冪於外﹐次入。陳鼎於碑﹐南面﹐西上。右人抽扃﹐坐奠於鼎西﹐南順﹐出自鼎西﹐左人待載。﹝入由東﹐出由西﹐明爲賓也。今文奠爲委﹐古文待爲持。﹞

﹝疏﹞「士舉」至「待載」。

○注「入由」至「爲持」。

○釋曰﹕自此盡「逆退復位」﹐論鼎入已載之事。云「去冪於外﹐次入」者﹐次入﹐謂序入也。故《少牢》云序入去冪於外者﹐以其入當載於俎﹐故去之也。《士喪》《士虞》皆入﹐乃去冪者﹐喪禮變於吉故也。

雍人以俎入﹐陳於鼎南。旅人南面加匕於鼎﹐退。﹝旅人﹐雍人之屬。旅食者也。雍人言入﹐旅人言退﹐文互相備也。出入之由﹐亦如舉鼎者。匕俎每器一人﹐諸侯官多也。﹞

﹝疏﹞「雍人」至「鼎退」。

○注「旅人」至「多也」。

○釋曰﹕云「旅人﹐雍人之屬」者﹐卽《燕禮》云「尊士旅食於門西﹐兩圜壺。」鄭云「士旅食者﹐所謂庶人在官者也。」引《王制》解之者是也。云「雍人言入﹐旅人言退﹐文互相備也」者﹐雍人言入亦退﹐旅人言退亦入﹐皆入而退去﹐故云文互相備也。云「每器一人﹐諸侯官多也」者﹐按《少牢》云「鼎序入﹐雍正執一匕以從﹐雍府執四匕以從﹐司士合執二俎以從﹐司士贊者二人﹐皆合執二俎以相從。」是大夫官少﹐故每人兼執也。若然﹐《特牲》云「贊者執俎及匕從鼎入」﹐《士虞》亦云「匕俎從士」﹐《昏禮》亦云「匕俎從設」﹐彼注云「執匕者﹐執俎者﹐從鼎而入﹐設之。」不言並合者﹐士官彌少﹐並合可知。不言者﹐文不具或可。士禮又異於大夫﹐執鼎人兼執匕俎﹐故《士喪禮》小斂大斂奠舉鼎者﹐兼執俎也。若依前釋﹐則《士喪禮》略威儀故也。

大夫長盥﹐洗東南﹐西面﹐北上﹐序進盥。退者與進者交於前。卒盥﹐序進﹐南面匕。﹝長﹐以長幼也。序猶更也。前﹐洗南。﹞

﹝疏﹞「大夫」至「面匕」。

○注「長以」至「洗南」。

○釋曰﹕云「進盥﹐退者與進者交於前」﹐鄭云前謂洗南﹐但言前﹐不云北。《鄕飲酒》《鄕射》賓盥北面﹐則此大夫亦皆北面可知。云「長﹐以長幼也」者﹐若《燕禮》云「命長」之類﹐皆據長幼爲長﹐不謂眾中之長者也。

載者西面。﹝載者﹐左人。亦序自鼎東﹐西面於其前﹐大夫匕則載之。﹞

﹝疏﹞「載者西面」。

○注「載者」至「載之」。

○釋曰﹕前云「左人待載」﹐其時鼎東南面﹐今大夫鼎北面南﹐匕之左人當載﹐故序自鼎東西面﹐於其前矣。俎正當鼎南﹐則載者在鼎南稍東也。

魚臘飪。﹝飪﹐孰也。食禮宜孰﹐饗有腥者。﹞

﹝疏﹞「魚臘飪」。

○注「飪孰」至「宜孰」。

○釋曰﹕上文直云「羹定」﹐肉謂之羹﹐恐魚臘不在羹定之中﹐故此特著魚臘飪也。以食禮尙孰﹐故皆飪也。

○注「饗有腥者」。

○釋曰﹕《樂記》云大饗「而俎腥魚」﹐鄭注云「以腥魚爲俎﹐實不孰之。」是饗禮有腥也。又宣公十一年﹕「冬﹐晉侯使士會平王室﹐定王享之。原襄公相禮﹐ゾ。武子私問其故。王聞之召武子曰﹕季氏﹐而弗聞乎﹖王享有體薦﹐宴有折俎﹐公當享﹐卿當宴﹐王室之禮也。」又《國語》云﹕郊之事則有全﹐王公立飫則有房﹐親戚宴饗則有ゾ。以此觀之﹐明饗有腥﹐以饗禮用體薦。體薦則腥矣。故《禮記》云「腥其俎」﹐謂豚解而腥之﹐豚解者﹐皆腥也。

載體進奏。﹝體﹐謂牲與臘也。奏﹐謂皮膚之理也。進其理﹐本在前。下大夫體七个。﹞

﹝疏﹞「載體進奏」。

○注「體謂」至「七个」。

○釋曰﹕三牲與臘皆載體﹐直言體﹐不辧體形及數﹐以下魚﹑腸胃﹑倫膚皆言七﹐則此亦七體﹐故鄭云「下大夫體七个」。若然﹐七个此不言體形﹐按《士虞記》云「升左肩﹑臂﹑﹑肫﹑骼﹑脊﹑脇」七體﹐彼喪禮用左。又按《鄕飲酒》《鄕射記》皆云「右胖進腠」﹐則此亦用右胖﹐肩﹑﹑臂﹑肫﹑骼﹑脊﹑脇可知。旣用右胖﹐則左胖爲庶羞。其庶羞者﹐此下大夫十六豆﹐上大夫二十豆是也。若致飧及歸饔餼﹐腥鼎皆無庶羞。《鄕飲酒》《鄕射》《燕禮》《大射》𨿽同用狗一牲﹐以其亨﹐亨亦皆有庶羞也。云「奏﹐謂皮膚之理。進其理﹐本在前」者﹐此謂生人食法﹐故進本﹐本謂近上者。若祭祀則進末﹐故《少牢》云「進下」﹐鄭云「變於食生」是也。

魚七﹐縮俎﹐寢右。﹝右首也。寢右進也。乾魚近腴﹐多骨鯁。﹞

﹝疏﹞「魚七縮俎寢右」。

○注「右首」至「骨鯁」。

○釋曰﹕云「縮俎」者﹐於人爲橫﹐縮﹐縱也。魚在俎爲縱﹐於人亦橫。云寢右﹐鄭云「右首也﹐寢右﹐進」也﹐賓在戶牖之南面﹐俎則東西陳之﹐魚在俎﹐首在右﹐腹腴鄕南。﹐脊也。進脊在北﹐鄕賓﹐必以脊鄕賓者﹐鄭云「乾魚近腴﹐多骨鯁」﹐故不欲以腴鄕賓﹐取脊少骨鯁者鄕賓﹐優客故也。若祭祀﹐則進腴﹐以鬼神尙气﹐腴者﹐气之所聚﹐故《少牢》進腴是也。

腸﹑胃七﹐同俎。﹝以其同類也。不異其牛羊﹐腴賤也。此俎實凡二十八。﹞

﹝疏﹞「腸胃七同俎」。

○注「以其」至「十八」。

○釋曰﹕云「以其同類也」者﹐釋經同俎﹐以其牛羊同是畜類也。云「不異其牛羊﹐腴賤也」者﹐以牲體則異俎﹐及此腸胃卽同俎﹐以其腹腴賤﹐故略之﹐同俎也。云「此俎實二十八」者﹐牛羊各有腸胃﹐腸胃各七﹐四七二十八也。但此腸胃與牲或同鼎同俎﹐或別鼎別俎﹐何者﹖據此下文七鼎腸胃與牲別鼎別俎﹐是其正法﹐取其鼎俎奇也。《少牢》五俎﹐腸胃與牲同鼎者﹐以其有鮮獸﹐若腸胃別鼎則六﹐不得奇﹐故並腸胃與牲同鼎﹐《有司徹》亦然。此腸胃七者﹐以其與牲體別鼎﹐故取數於牲亦七。《少牢》並腸胃於牲鼎﹐故云腸三胃三﹐取數於脊脇各三也。賓屍禮殺於正祭﹐故腸胃各一。《旣夕》盛葬奠﹐故腸胃五也。

倫膚七。﹝倫﹐理也﹐謂精理滑色者﹐今文倫或作論。﹞

﹝疏﹞「倫膚七」。

○釋曰﹕倫膚謂豕之皮革爲之﹐但此公食大夫爲賓用爲美﹐故膚與腸胃皆別鼎俎。《特牲》腥有三鼎﹐魚﹑臘不同鼎﹐故膚從牲﹐同鼎。《有司徹》𨿽同《少牢》﹐亦止三鼎而已﹐羊﹑豕﹑魚皆一鼎﹐故膚還從於牲鼎也。又此膚與牲體之數亦七﹐而《少牢》膚九者﹐此食禮﹐故膚從體數。《少牢》大夫之祭﹐膚出下牲﹐故取數於牲之體而九也。

腸﹑胃﹑膚﹐皆橫諸俎﹐垂之。﹝順其在牲之性也。腸胃垂及俎拒。﹞

﹝疏﹞「腸胃」至「垂之」。

○注「順其」至「俎拒」。

○釋曰﹕腸胃得在牲而垂膚﹐亦言順牲之性者﹐從多而言。云「垂及俎拒」者﹐《少牢》云「腸三﹐胃三﹐垂及俎拒」是也。

大夫旣匕﹐匕奠於鼎﹐逆退﹐復位。﹝事畢﹐宜由便也。士匕載者﹐又待設俎。﹞

﹝疏﹞「大夫」至「復位」。

○注「事畢」至「設俎」。

○釋曰「士匕載者﹐又待設俎」者﹐以上文云「士舉鼎」﹐又云「左人待載」﹐下文云「士設俎於豆南」﹐是載者又待設俎可知也。

公降盥。﹝將設醬。﹞

﹝疏﹞「公降盥」。

○注「將設醬」。

○釋曰﹕自此盡「各於其西」﹐論公與宰夫爲賓設正饌之事。云「將設醬」者﹐下云「公設之」﹐是以盥手也。

賓降﹐公辭。﹝辭其從己。﹞卒盥﹐公壹揖﹑壹讓﹐公升﹐賓升。﹝揖讓皆壹﹐殺於初。古文壹皆作一。﹞

宰夫自東房授醯醬﹐﹝授﹐授公也。醯醬﹐以醯和醬。﹞

﹝疏﹞「宰夫」至「醯醬」。

○注「授授」至「和醬」。

○釋曰﹕按記云﹕蒲筵常長丈六尺﹐於堂上戶牖之南面設之。乃設正饌於中席已東﹐自中席已西設庶羞也。云「醯醬﹐以醯和醬」者﹐按歸饔餼﹐醯醢別﹐知此醯醬不別﹐而以醯和醬者﹐此經所陳物﹐異者皆別器﹐此醯醬下但言醬﹐不別言醯﹐明以醯和醬可知。祭祀無此法﹐以生人尙褻味﹐故有之。

公設之。﹝以其爲饌本。﹞

賓辭﹐北面坐遷而東遷所。﹝東遷所﹐奠之東側﹐其故處。﹞

﹝疏﹞「賓辭」至「遷所」。

○注「東遷」至「故處」。

○釋曰﹕云「東遷所」者﹐謂以西爲上﹐君設當席中﹐故東遷之﹐辟君設處側近也﹐近其故處。

公立於序內﹐西鄕。﹝不立阼階上﹐示親饌。﹞

﹝疏﹞「公立」至「西鄕」。

○注「不立」至「親饌」。

○釋曰﹕云「不立阼階上﹐示親饌」者﹐以其君之行事皆在阼階上﹐今近阼北者﹐以其設饌在戶西近北﹐今君亦近北﹐是亦親監饌故也。

賓立於階西﹐疑立。﹝不立階上﹐以主君離阼也。疑﹐正立也﹐自定之貌。今文曰西階。﹞

宰夫自東房薦豆六﹐設於醬東﹐西上。韭菹以東醢﹑昌本﹐昌本南麋﹐以西菁菹﹑鹿。﹝醢﹐醢有。昌本﹐昌蒲本﹐菹也。醢有骨謂之。菁﹐菁﹐菹也。今文皆作麋。﹞

﹝疏﹞「宰夫」至「鹿贊」。

○注「醢」至「作麋」。

○釋曰﹕云「醢﹐醢有」者﹐按《周禮醢人》云「朝事之豆﹐韭菹醢。」已下依此爲次﹐彼注云「﹐肉汁也。」則此醢是肉之汁。昌本者﹐彼注云「昌蒲根。」又按彼注齏菹之稱﹐菜肉通。又云「細切爲齏﹐全物若爲菹」。又按彼經爲菹者﹐經言菹﹐不言齏菹者﹐卽是齏也。彼言昌本﹐亦卽齏也。此注云菹者﹐齏菹﹐粗細爲異﹐通而言之﹐齏亦得爲菹﹐故云菹也。云「醢有骨者謂爲」﹐案《爾雅釋器》云「肉爲之醢﹐有骨者謂之。」又鄭司農云「有骨爲﹐無骨爲醢」也。云「菁菁菹也」者﹐卽今之蔓菁也。

士設俎於豆南﹐西上﹐牛﹑羊﹑豕﹑魚在牛西﹐臘﹑腸胃亞之。﹝亞﹐次也。不言糸爭錯﹐俎尊。﹞

﹝疏﹞「士設俎」至「亞之」。

○注「亞次」至「俎尊」。

○釋曰﹕云「不言糸爭錯﹐俎尊」者﹐上設豆糸爭陳之﹐下設黍稷錯陳之﹐此設俎不糸爭不錯者﹐但尊故也。

膚以爲特。﹝直豕與腸胃東也。特膚者﹐出下牲﹐賤。﹞

﹝疏﹞「膚以爲特」。

○注「直豕」至「牲賤」。

○釋曰﹕云「出下牲﹐賤」者﹐以豕在牛﹑羊之下﹐賤。膚﹐豕之所出﹐故云出下牲賤﹐特之於俎東也。

旅人取匕﹐甸人舉鼎﹐順出﹐奠於其所。﹝以其空也。其所﹐謂當門。﹞

﹝疏﹞「旅人」至「其所」。

○釋曰﹕前旅人以匕入﹐加於鼎﹐退出。今還使之取匕前﹐士舉鼎入﹐今不使士舉鼎出者﹐以其士載訖﹐遂設俎於賓前﹐事未畢﹐故甸人舉鼎而出也。

宰夫設黍﹑稷六簋於俎西﹐二以並﹐東北上。黍當牛俎﹐其西稷﹐錯以終﹐南陳。﹝並﹐亻並也。今文曰亻並。古文簋皆作軌。﹞

大羹氵音不和﹐實於鐙。宰右執鐙﹐左執蓋﹐由門入﹐升自阼階﹐盡階﹐不升堂﹐授公﹐以蓋降﹐出﹐入反位。﹝大羹氵音﹐煮肉汁也。大古之羹不和﹐無鹽菜。瓦豆謂之鐙。宰謂大宰﹐宰夫之長也。有蓋者﹐饌自外入﹐爲風塵。今文氵音爲汁。又曰﹕入門自阼階﹐無升。﹞

﹝疏﹞「大羹」至「反位」。

○注「大羹」至「無升」。

○釋曰﹕云「以蓋降﹐出﹐入反位」者﹐宰位在東夾北﹐西面南上﹐今以蓋降出﹐送於門外﹐乃更入門﹐反於東夾北位也。云「大羹氵音﹐煮肉汁也。大古之羹」者﹐謂是大古五帝之羹。云「不和﹐無鹽菜」也﹐大古質﹐故不和以鹽菜﹐對羹調之以鹽菜者也。云「瓦豆謂之鐙」﹐《詩》云「於豆於登」﹐毛亦云「木曰豆﹐瓦曰登。」云「宰謂大宰﹐宰夫之長」者﹐以單言宰﹐諸侯三卿無大宰﹐以司徒兼大宰﹐大宰之下有宰夫﹐故云宰夫之長也。

公設之於醬西﹐賓辭﹐坐遷之。﹝亦東遷所。﹞

﹝疏﹞「公設」至「遷之」。

○注「亦東遷所」。

○釋曰﹕言「亦」者﹐亦前醬東遷所﹐以醬旣東遷所﹐今於醬西遷之﹐明亦東遷所移之﹐故醬處也。

宰夫設四於豆西﹐東上﹐牛以西羊﹐羊南豕﹐豕以東牛。﹝﹐菜和羹之器。﹞

﹝疏﹞「宰夫」至「東牛」。

○注「菜和羹之器」。

○釋曰﹕云「﹐菜和羹之器」者﹐下記云「牛藿﹐羊苦﹐豕薇」﹐是菜和羹﹐以盛此羹﹐故云之器也。據羹在言之﹐謂之羹﹔據器言之﹐謂之鼎﹔正鼎之後設之﹐謂之陪鼎﹔據入庶羞言之﹐謂之羞鼎﹔其實一也。

飲酒﹐實於觶﹐加於丰。﹝丰﹐所以承觶者也﹐如豆而卑。﹞

宰夫右執觶﹐左執丰﹐進設於豆東。﹝食有酒者﹐優賓也。設於豆東﹐不舉也。《燕禮》記曰﹕凡奠者於左。﹞

﹝疏﹞「宰夫」至「豆東」。

○注「食有」至「於左」。

○釋曰﹕云「食有酒者﹐優賓也」者﹐按下文宰夫執漿飲﹐賓興受。惟用漿口﹐不用酒。今主人猶設之﹐是優賓。引《燕禮》者﹐彼據酒﹐主人奠於薦左﹐賓不飲﹐取奠於薦右﹐此酒不用﹐故亦奠於豆東。酒義𨿽異﹐不舉是同﹐故引爲證也。按《燕禮》無此文﹐《鄕飲酒》《鄕射》記皆云「凡奠者於左﹐舉者於右」﹐不同之而引《燕禮記》者﹐此必轉寫者誤﹐鄭本引《鄕飲酒》《鄕射》之等也。

宰夫東面﹐坐啟簋會﹐各於其西。﹝會﹐簋蓋也。亦一一合卻之。各當其簋之西。﹞

﹝疏﹞注「會簋」至「之西」。

○釋曰﹕云「亦一一合卻之」者﹐卻者﹐仰也。簋蓋有六﹐兩兩皆相重而仰之﹐謂之卻合﹐故云一一卻合之。「各當其簋之西」﹐爲兩處亦者﹐亦《少牢》﹐故《少牢》云「佐食啟會蓋二﹐以重設於惇南」也。

贊者負東房﹐南面告具於公。﹝負東房﹐負房戶而立也。南面者﹐欲得鄕公與賓也。﹞

﹝疏﹞「贊者」至「於公」。

○注「負東」至「賓也」。

○釋曰﹕自此盡「醬氵音不祭」﹐論賓所祭饌之事。經直云「負東房」﹐鄭知「負房戶而立」者﹐以公在東序內﹐賓在戶西﹐𨿽告具於公﹐且欲使賓聞之﹐故知於房近西﹐是以鄭云「得鄕公與賓也」。

公再拜﹐揖食。﹝再拜﹐拜賓饌具。﹞賓降拜。﹝答公拜。﹞公辭。賓升﹐再拜稽首。﹝不言成拜﹐降未拜。﹞賓升席﹐坐取韭菹﹐以辯扌需於醢﹐上豆之祭。﹝扌需猶染也。今文無於。﹞

贊者東面坐取黍﹐實於左手﹐辯﹐又取稷﹐辯﹐反於右手﹐興以授賓。賓祭之。﹝取授以右手﹐便也。賓亦興受﹐坐祭之於豆祭也。獨云贊興﹐優賓也。《少儀》曰「受立﹐授立﹐不坐。」﹞

﹝疏﹞「贊者東面」至「祭之」。

○注「取授」至「不坐」。

○釋曰﹕此所授者﹐皆謂遠賓者﹐故菹醢及皆不授﹐以其近賓﹐取之易﹐故不言。按《曲禮》云「ゾ之序﹐辯祭之。」故知𨿽不授﹐亦祭可知也。經直云「祭」﹐知「祭之於豆祭」者﹐按《少牢》云「屍取韭菹﹐辯扌Й於三豆﹐祭於豆。」故知於豆祭也。云「獨云贊興﹐優賓」者﹐欲見賓坐而不興﹐是優賓﹐其實俱興也。引《少儀》者﹐欲見贊興﹐賓亦興之義﹐以其賓坐﹐贊亦坐故也。

三牲之肺不離﹐贊者辯取之﹐壹以授賓。﹝肺不離者﹐寸刂之也。不言寸刂﹐寸刂則祭肺也。此舉肺不離而寸刂之﹐便賓祭也。祭離肺者﹐絕肺祭也。壹猶稍也。古文壹作一。﹞

﹝疏﹞「三牲」至「授賓」。

○注「肺不」至「作一」。

○釋曰﹕云「肺不離者﹐寸刂之也」者﹐按《少儀》云「牛羊之肺﹐離而不提心。」鄭云「提猶絕也。之不絕中央少者。」此卽爲食而舉肺也。《少牢》云「舉肺一﹐長終肺﹐祭肺三﹐皆切之」﹐是祭肺切﹐舉肺不切。云「不言寸刂﹐寸刂則祭肺也」者﹐是興祭肺同﹐其實舉肺。云「祭離肺者﹐絕肺祭也」者﹐此鄭解舉肺將祭之時﹐絕末而祭之﹐與祭肺異也。凡舉肺有二名﹕一名離肺﹐亦名舉肺﹔祭肺亦名寸刂肺也。

賓興受﹐坐祭。﹝於是云賓興受坐祭﹐重牲也。賓亦每肺興受﹐祭於豆祭。﹞

扌兌手﹐扌及上以四﹐辯扌需之﹐上之祭。﹝扌及以四﹐扌及其菜也。扌兌﹐拭也﹐拭以巾。﹞

﹝疏﹞「扌兌手」至「祭」。

○注「扌及以」至「以巾」。

○釋曰﹕此云「上之祭」者﹐著其異於餘者﹐余祭於上豆之﹐此別自祭。云「扌兌﹐拭也﹐拭以巾」者﹐案《內則》「左佩紛」﹐卽佩巾﹐而云扌兌拭﹐拭手以巾﹐似不名巾者﹐本名者﹐以拭手爲名﹐其實名巾﹐故鄭舉其實稱也。此有四﹐而云「扌及上」﹐辯扌需則惟有一四﹐優賓﹐故用一四而已。《少牢》二祭神﹐故宜各有四也。

祭飲酒於上豆之。魚﹑臘﹑醬﹑氵音不祭。﹝不祭者﹐非食物之盛者。﹞

﹝疏﹞「祭飲」至「不祭」。

○注「不祭」至「盛者」。

○釋曰﹕此「不祭者」﹐以正在饌之內。以其有三牲之體﹐魚﹑臘﹑氵音﹑醬非盛者﹐故不祭也。若入庶羞﹐則祭之﹐故下文云「士羞庶羞皆有大」﹐又云「辯取庶羞之大﹐興一以授賓﹐賓受﹐兼壹祭之」﹐《少儀》云「祭無」﹐無詁爲大魚肉之臠﹐是亦祭之。

宰夫授公飯粱﹐公設之於氵音西。賓北面辭﹐坐遷之。﹝旣告具矣﹐而又設此﹐殷勤之加也。遷之﹐遷而西之﹐以其東上也。﹞

﹝疏﹞「宰夫」至「遷之」。

○注「旣告」至「上也」。

○釋曰﹕自此盡「降出」﹐論設加饌粱與庶羞之事。云「遷之﹐遷而西之﹐以其東上也」﹐知粱東上者﹐下文「宰夫膳稻於粱西」﹐是以粱在東爲上也。

公與賓皆復初位。﹝位﹐序內階西。﹞

﹝疏﹞「公與賓皆復初位」。

○注「位序內階西」。

○釋曰﹕按上公設醬時﹐立於序內﹐賓立於階西﹐此云「公與賓復初位」﹐故知公還在序內﹐賓還在階西也。

宰夫膳稻於粱西。﹝膳猶進也。進稻粱者以。﹞

﹝疏﹞「宰夫」至「粱西」。

○注「膳猶」至「以」。

○釋曰﹕知進稻以者﹐下記云「有蓋冪」﹐鄭注云「稻粱將食乃設﹐去會於房﹐蓋以冪。」上云設黍稷訖云「卻會」﹐此稻粱不云卻會者﹐先於房去之故也。

士羞庶羞﹐皆有大﹑蓋﹐執豆如宰。﹝羞﹐進也。庶﹐眾也。進眾珍味可進者也。大﹐以肥美者特爲臠﹐所以祭也。魚或謂之無﹐無﹐大也。惟醢醬無大。如宰﹐如其進大羹氵音﹐右執鐙﹐左執蓋。﹞

﹝疏﹞「士羞」至「如宰」。

○注「羞進」至「執蓋」。

○釋曰﹕云「皆有大」者﹐中有二物三物之肉﹐兼有魚也。云「魚或謂之無﹐無﹐大也」者﹐或《有司徹》云「屍俎五魚﹐侑主人皆一魚﹐皆加無﹐祭於其上」是也。《少儀》云無祭也。云「惟醢醬無大」者﹐鄭注《周禮醢人》作醢之法﹐「先膊乾其肉﹐乃後之﹐雜以粱麯及鹽﹐漬以美酒﹐塗置﹤垂瓦﹥中﹐百日則成矣」。何大臠之有也﹖醬則醢也﹐亦無大臠也。

先者反之﹐由門入﹐升自西階。﹝庶羞多﹐羞人不足﹐則相授於階上﹐復出取也。﹞

﹝疏﹞「先者反之」。

○釋曰「反之」者﹐以其庶羞十六豆﹐羞人不足﹐故先至者﹐反取之。下文云「先者一人升﹐設於稻南」﹐其人不反﹐則此云先者反之﹐謂第二已下爲先者也。

先者一人升﹐設於稻南簋西﹐容人。﹝簋西﹐黍稷西也。必言稻南者﹐明庶羞加﹐不與正豆並也。容人者﹐賓當從往來也。﹞

﹝疏﹞注「簋西」至「往來也」。

○釋曰「簋西﹐黍稷西也。必言稻南者」﹐以其黍稷西近北有稻﹐故庶羞設黍稷西南﹐南陳之﹐是稻粱與庶羞俱是加﹐故南北相繼﹐而在黍稷正饌之西﹐是下不與正豆並也。云「容人者﹐賓當從往來也」者﹐下文賓「左擁粱﹐右執氵音以降﹐公辭﹔升﹐反奠於其所」﹐是賓往來也。

旁四列﹐西北上。﹝不統於正饌者﹐𨿽加﹐自是一禮﹐是所謂羹中別。﹞

﹝疏﹞「旁四列西北上」。

○注「不統」至「中別」。

○釋曰﹕云「所謂羹中別」者﹐按《曲禮》云「左ゾ右」﹐彼云「ゾ﹐骨體也。」此肉謂之羹﹐亦一也。ゾ爲正饌﹐謂切肉﹐則庶羞云左ゾ右﹐則曰此正饌在東﹐庶羞在西﹐容人同﹐故謂所謂羹中別也。

鄕以東燻﹑堯﹑牛炙。﹝鄕﹑燻﹑堯﹐今時霍也。牛曰鄕﹐羊曰燻﹐豕曰堯﹐皆香美之名也。古文鄕香﹐燻作薰。﹞

炙南醢﹐以西牛﹑醢﹑牛旨。﹝先設醢﹐糸爭之以次也。肉則謂旨爲膾﹐然則膾用旨。今文旨作鰭。﹞

﹝疏﹞注「先設醢糸爭之以次也」。

○釋曰﹕此云「先設醢﹐糸爭之次」﹐而《特牲》注云「以有醢﹐不得糸爭也。」與此「先設醢﹐糸爭之以次」違者﹐大凡醢配是其正﹐而醢卑於。今牛羊豕皆在醢下者﹐直是糸爭之次﹐非尊卑之列。《特牲》以一有醢﹐若糸爭之﹐當醢在上﹐不成錯﹐故不得糸爭。《少牢》四豆﹐羊醢﹐故得糸爭而錯﹐與此同也。

旨南羊炙﹐以東羊﹑醢﹑豕炙。炙南醢﹐以西豕﹑芥醬﹑魚膾。﹝芥醬﹐芥實醬也。《內則》曰「膾﹐春用蔥﹐秋用芥。」﹞眾人騰羞者盡階﹑不升堂﹐授﹐以蓋降﹐出。﹝騰當作媵。媵﹐送也。授﹐授先者一人。﹞

贊者負東房﹐告備於公。﹝復告庶羞具者﹐以其異饌。﹞

﹝疏﹞「贊者」至「於公」。

○釋曰﹕自此盡「兼壹祭之」﹐論贊告饌具﹐賓祭之事。

贊升賓。﹝以公命命賓升席。﹞

﹝疏﹞「贊升賓」。

○注「以公命命賓升席」。

○釋曰﹕前設饌訖﹐贊者告具於公﹐公再拜揖食﹐此使贊升賓者﹐以其禮殺故也。是以上文正饌﹐公先拜﹐賓答拜﹐此賓先拜公﹐公答拜﹐爲異也。

賓坐席末﹐取粱﹐卽稻﹐祭於醬氵音。﹝卽﹐就也。祭稻粱不於豆祭﹐祭加宜於加。﹞

﹝疏﹞注「卽就」至「於加」。

○釋曰﹕云「祭稻粱不於豆祭﹐祭加宜於加」者﹐按下文云「賓三飯以氵音醬」﹐注云「每飯ヱ氵音﹐以肴扌需醬﹐食正饌也。三飯而止。」又云「不以氵音醬」﹐注云「不復用正饌也。」則此氵音醬是正饌﹐而云「加」者﹐但氵音醬與粱皆是加﹐故公親設之。下文爲正饌而此云加者﹐爲氵音醬𨿽是加﹐以在正饌之上﹐得與正饌爲本﹐故名正饌﹐其實是正饌之加﹐故公親設之也。

贊者北面坐﹐奠取庶羞之大﹐興﹐一以授賓。賓受﹐兼壹祭之。﹝壹壹受之﹐而兼一祭之﹐庶羞輕也。自祭之於鄕燻之﹐以異饌也。﹞

﹝疏﹞「贊者」至「祭之」。

○注「壹壹」至「饌也」。

○釋曰「壹壹受之﹐而兼一祭之﹐庶羞輕也」者﹐決上三牲之脯祭之。今此祭庶羞並之﹐故云「輕」也。云「自祭之於鄕燻之﹐以異饌也」者﹐不云「於豆祭」﹐而云「於鄕燻之」﹐以祭宜於加故也。

賓降拜﹐﹝拜庶羞。﹞

﹝疏﹞「賓降拜」。

○注「拜庶羞」。

○釋曰﹕自此盡「魚臘不與」﹐論賓正食受侑幣﹐至於食終之事。

公辭。賓升﹐再拜稽首。公答再拜。

賓北面自坐﹐左擁粱﹐右執氵音以降。﹝自坐﹐由兩饌之也。擁﹐抱也。必取粱者﹐公所設也。以之降者﹐堂﹐尊處﹐欲食於階下然也。﹞

公辭。賓西面坐奠於階西﹐東面對﹐西面坐取之﹐栗階升﹐北面反奠於其所﹐降辭公。﹝奠而後對﹐成其意也。降辭公﹐敬也。必辭公者﹐爲其尊而親臨己食。侍食﹐贊者之事。﹞

﹝疏﹞注「奠而」至「之事」。

○釋曰﹕云「成其意」者﹐謂成其食降階下之意﹐故奠乃對。此決下文大夫相食﹐賓執粱與氵音之西序端﹐主人辭﹐賓反之而不奠也。

公許﹐賓升﹐公揖退於箱。﹝箱﹐東夾之前﹐俟事之處。﹞

﹝疏﹞注「箱東」至「之處」。

○釋曰﹕按《爾雅》「有東西廂曰廟」﹐其來皆在序外故也。知是「俟事之處」者﹐正以此文「公揖退於廂」而俟賓食﹐卽待事之處也。

擯者退﹐負東塾而立。﹝無事。﹞

賓坐﹐遂捲加席﹐公不辭。﹝贊者以告公﹐公聽之﹐重來﹐優賓。﹞

﹝疏﹞「賓坐」至「不辭」。

○注「贊者」至「優賓」。

○釋曰﹕知云「贊者以告公﹐公聽之」者﹐公旣在序外﹐賓食在戶西﹐若不告公﹐公何以知之﹐明知贊者告公也。云「重來﹐優賓」者﹐若公來則勞賓﹐不來則賓不勞﹐故難重來﹐而不來則優饒賓也。

賓三飯以氵音醬。﹝每飯﹐ヱ氵音﹐以肴扌需醬﹐食正饌也。三飯而止﹐君子食不求飽。不言其肴﹐優賓。﹞

﹝疏﹞「賓三飯以氵音醬」。

○注「每飯」至「優賓」。

○釋曰﹕云「每飯﹐ヱ氵音﹐以ゾ扌需醬」者﹐按《曲禮》﹕「三飯﹐主人延客食﹐然後辯ゾ。」鄭注﹕「云先食﹐後食ゾ。ゾ尊。」此先食ゾ者﹐彼鄭云大夫士與客燕食之法﹐其禮食宜放《公食大夫禮》。云若然﹐此爲禮食﹐故先食ゾ﹔彼大夫士與客燕食﹐則先食﹐故不同。又按《昏禮》「同牢」云「贊爾黍﹐授肺脊﹐皆食﹐以氵音醬﹐皆祭舉食舉也。」注云「皆食黍也。以﹐用也﹐用者﹐謂ヱ氵音咂醬。」而不食ゾ者﹐此公食賓禮﹐解體折節﹐明食ゾ可知。彼豚解者皆不食﹐故彼不食ゾ也。是以彼又云「三飯卒食」﹐注﹕「同牢示親﹐不主爲食﹐起三飯而成禮也。」故不食ゾ也。但氵音言啜﹐淡故也。醬言扌需﹐ゾ故也。云「三飯而止。君子食不求飽」者﹐解三飯而止﹐故下宰夫進漿﹐是不求飽﹐故引《論語》學者「食不求飽」爲證也。云「不言其ゾ﹐優賓」者﹐案《特牲》《少牢》屍食時舉ゾ﹐皆言次第﹐此不言者﹐任賓取之﹐是優賓也。

宰夫執觶漿飲與其丰以進。﹝此進漱也﹐非爲卒食﹐爲將有事﹐緣賓意欲自淸。﹞

賓扌兌手﹐興受。﹝受觶。﹞宰夫設其丰於稻西。﹝酒在東﹐漿在西﹐是所謂左酒右漿。﹞

﹝疏﹞「宰夫」至「稻西」。

○注「酒在」至「右漿」。

○釋曰﹕云「酒在東﹐漿在西者」﹐案上飲酒﹐實於觶﹐宰夫設於豆東﹐是酒在東也。云漿在西者﹐卽此經設於稻西是也。云「是所謂左酒右漿」者﹐按《曲禮》云「酒漿處右」﹐鄭云「此言若酒若漿耳﹐兩有之﹐則左酒右漿。」云兩有者﹐據此《公食》而言﹐左酒右漿也。

庭實設。﹝乘皮。﹞賓坐祭﹐遂飲﹐奠於丰上。﹝飲﹐漱。﹞

公受宰夫束帛以侑﹐西鄕立。﹝束帛﹐十端帛也。侑猶勸也。主國君以爲食賓﹐殷勤之意未至﹐復發幣以勸之﹐欲用深安賓也。西鄕立﹐序內位也。受束帛於序端。﹞

﹝疏﹞「公受」至「鄕立」。

○注「束帛」至「序端」。

○釋曰﹕云「西鄕立﹐序內位也」者﹐按上文公設醬﹐「公立於序內西鄕」﹐此經亦云西鄕立﹐故知亦在序內位也。云「受束帛於序端者﹐按《大射禮》公凡受於序端﹐故每云公之所受者﹐皆約之受於序端。

賓降筵﹐北面。﹝以君將有命也。北面於階上。﹞

﹝疏﹞「賓降筵北面」。

○注「以君」至「階上」。

○釋曰﹕云「以君將有命」者﹐謂有束帛侑食之命﹐故賓降筵北面﹐於西階上以待主君之命。

擯者進相幣。﹝爲君釋幣辭於賓。﹞賓降辭幣﹐升聽命。﹝降辭幣﹐主國君又命之﹐升﹐聽命﹐釋許辭。﹞

﹝疏﹞「賓降」至「聽命」。

○注「降辭」至「許辭」。

○釋曰﹕云「主國君又命之﹐升」﹐知者﹐約《聘禮》禮賓﹐「賓降辭幣﹐公降一等辭﹐栗階升﹐聽命」是也。

降拜。﹝當拜受幣。﹞公辭﹐賓升﹐再拜稽首﹐受幣﹐當東楹﹐北面。﹝主國君南面授之﹐當東楹者﹐欲得君行一﹐臣行二也。﹞

退﹐西楹西﹐東面立。﹝俟主國君送幣也。退不負序﹐以將降。﹞

﹝疏﹞「退西楹西東面立」。

○注「俟主」至「將降」。

○釋曰﹕按《聘禮》「賓三退負序」﹐注云「三退﹐三逡遁也。不言辟者﹐以執圭將進授之。」彼皆當楣再拜﹐故賓退負序。此亦爲公拜送幣﹐但在楹西耳﹐故賓在階西﹐不負序﹐以將降故也。

公壹拜﹐賓降也﹐公再拜。﹝賓不敢俟成拜。﹞介逆出。﹝以賓事畢。﹞賓北面揖﹐執庭實以出。﹝揖執者﹐示親受。﹞公降立。﹝俟賓反。﹞

上介受賓幣﹐從者訝受皮。﹝從者﹐府史之屬。訝﹐迎也。今文曰梧受。﹞

﹝疏﹞注「從者」至「梧受」。

○釋曰﹕云「從者﹐府史之屬」﹐知非士介者﹐此子男小聘﹐使大夫士介一人而已。介已受賓幣﹐故知訝受者非士介﹐是府史之屬也。

賓入門左﹐沒ニ﹐北面再拜稽首。﹝便退則食禮未卒。不退則嫌﹐更入行拜﹐若欲從此退。﹞

﹝疏﹞「賓入」至「稽首」。

○注「便退」至「此退」。

○釋曰﹕云「便退則食禮未卒。不退則嫌」者﹐此鄭探解賓意。食禮自有常法﹐三飯之後當受侑幣﹐更入以終食禮﹐故送庭實而後入。是以鄭云便退則食禮未卒﹐解經「賓入」之意。云「不退則嫌」者﹐謂有貪食之嫌﹐解「再拜稽首」﹐將辭之意﹐是以「更入行拜若欲從此退」者﹐待公設辭畱賓之意也。

公辭。﹝止其拜﹐使之卒食。﹞揖讓如初﹐升。﹝如初入也。﹞

賓再拜稽首﹐公答再拜。﹝賓拜﹐拜主國君之厚意。賓揖﹐介入復位。﹞

﹝疏﹞注「賓揖介入復位」。

○釋曰﹕上文云「介逆出」﹐下更云「介逆出」﹐明知中介復入可知。但復入之節﹐當此賓入之時也。

賓降辭公如初。﹝將復食。﹞賓升﹐公揖退於箱。賓卒食會飯﹐三飲。﹝卒﹐已也。已食會飯﹐三漱漿也。會飯謂黍稷也。此食黍稷﹐則初時食稻粱。﹞

﹝疏﹞注「卒已也」至「稻粱」。

○釋曰﹕知「會飯是黍稷」者﹐見上文云「宰夫東面坐﹐啟簋會﹐各於其西。」此云「食會飯」﹐故知會飯者是黍稷也。前賓三飯不云會﹐以其盛稻粱﹐以其稻粱無會﹐故鄭云「此食黍稷﹐則初時食稻粱」矣。

不以醬氵音。﹝不復用正饌也。初時食加飯用正饌﹐此食正飯用庶羞﹐互相成也。後言氵音者﹐氵音或時後用。﹞

﹝疏﹞「不以醬氵音」。

○注「不復」至「後用」。

○釋曰﹕云「初時食加飯用正饌﹐此食正飯用庶羞﹐互相成也」者﹐按上文「賓三飯以氵音醬」﹐注云「每飯ヱ氵音﹐以ゾ扌需醬。」是正饌﹐稻粱是其加﹐此云「卒食會飯﹐三飲不以醬氵音」﹐鄭意以庶羞黍稷是其正﹐庶羞是其加﹐互相成而已。言相成者﹐旣非互文﹐直取饌食互相成而已。云「後言氵音者﹐氵音或時後用」者﹐前文賓三飯以氵音醬﹐先言氵音﹐後言醬﹐是先用氵音﹐此後言氵音﹐或容前三飯後用氵音也﹐故作文有先後也。

扌兌手﹐興﹐北面坐取粱與醬以降﹐西面坐奠於階西。﹝示親徹也。不以出者﹐非所當得﹐又以己得侑幣。﹞

﹝疏﹞注「示親」至「侑幣」。

○釋曰﹕云「不以出者﹐非所當得﹐又以已得侑幣」者﹐云不以出者﹐決《士昏禮》客取脯出以授從者。彼是已所當得﹐此非直已得侑幣﹐下文「有司卷三牲之俎歸於賓館」﹐是己所當得。鄭不言三牲而言侑幣者﹐據已得者而言之。

東面再拜稽首。﹝卒食拜也。不北面者﹐異於辭。﹞

﹝疏﹞「東面再拜稽首」。

○注「卒食」至「於辭」。

○釋曰﹕云「卒食拜也﹐不北面」者﹐按上文賓受侑幣出﹐「入門左﹐沒ニ﹐北面再拜稽首」﹐其時辭欲退﹐公畱之卒食﹐故決之。以其待公畱﹐故北面。此卒食禮終﹐故東面。爲意有異﹐故面位不同﹐是以鄭云不北面者「異於辭」也。

公降﹐再拜。﹝答之也﹐不辭之使升堂﹐明禮有終。﹞介逆出﹐賓出。公逆於大門內﹐再拜。賓不顧。﹝初來揖讓﹐而退不顧﹐退禮略也﹐示難進易退之義。擯者以賓不顧告公﹐公乃還也。﹞

﹝疏﹞「介逆」至「不顧」。

○注「初來」至「還也」。

○釋曰﹕云「擯者以賓不顧告公﹐公乃還也」者﹐知擯者告公者﹐按經公送於大門內﹐公不見賓矣。而云賓不顧﹐明知擯者告公﹐公還入宴寢也。此擯者告賓不顧﹐卽《論語》云「賓退﹐必復命曰﹕賓不顧矣。」但彼據聘享訖﹐此據食禮訖﹐事𨿽不同﹐復命云賓不顧矣卽不異。

有司卷三牲之俎﹐歸於賓館。﹝捲猶收也。無遺之辭也。三牲之俎﹐正饌尢尊﹐盡以歸賓﹐尊之至。歸俎者實於篚﹐它時有所釋故。﹞

﹝疏﹞「有司」至「賓館」。

○注「捲猶」至「釋故」。

○釋曰﹕云「歸俎者實於篚」者﹐此食禮無斤俎﹐而言卷三牲之俎﹐不言用俎﹐惟雲實於篚。按《士虞禮》亦無斤俎﹐屍舉牲體皆盛於篚﹐吉凶𨿽不同﹐無斤俎是一﹐故知同用篚也。云「它時有所釋故」者﹐解三牲之俎言捲﹐案《特牲》及《士虞》屍卒食﹐取俎歸於屍三个﹐是有所釋﹐此無所釋﹐故稱「捲」也。彼注云「釋猶遺也」﹐遺者﹐君子不盡人之歡﹐不竭人之忠也。

魚﹑臘不與。﹝以三牲之俎無所釋故也。禮之有餘爲施惠。不言腸胃﹑膚者﹐在魚﹑臘下﹐不與可知也。古文與作豫。﹞

●卷二十六公食大夫禮第九

明日﹐賓朝服拜賜於朝。拜食與侑幣﹐皆再拜稽首。﹝朝﹐謂大門外。﹞

﹝疏﹞「明日」至「稽首」。

○注「朝謂大門外」。

○釋曰﹕自此盡「訝聽之」﹐論賓拜謝主君之事。云「朝﹐謂大門外」者﹐以其經云拜賜於朝﹐無賓入之文﹐又《聘禮》以柩造朝﹐亦無喪入之﹐故皆言朝云云﹐朝謂大門外也。若然﹐案閔三年《左氏傳》云「季友將生﹐使卜楚丘之父卜之曰﹕男也。其名曰友﹐在公之右﹐於兩社﹐爲公室輔。」注﹕兩社﹐「周社﹑亳社之間﹐朝廷執政所在」。但諸侯左宗廟﹐右社稷﹐在大門之內。則諸侯外朝不在大門內者﹐但外朝在大門外兩社之﹐遙系外朝而言執政所在。又此《食禮》拜侑幣﹐《聘禮》歸饔餼﹐直言拜饔與餼﹐不拜束帛者﹐彼使人致之﹐故不拜。此食禮﹐君親賜﹐不拜之。

訝聽之。﹝受其言﹐入告出報也。此下大夫有士訝。﹞

﹝疏﹞「訝聽之」。

○注「受其」至「士訝」。

○釋曰﹕云「此下大夫有士訝」者﹐此篇是子男使下大夫小聘﹐又案《周禮掌訝》「大夫有士訝」﹐故云此下大夫有士訝也。

上大夫八豆﹑八簋﹑六﹑九俎﹐魚臘皆二俎。﹝記公食上大夫﹐異於下大夫之數。豆加葵﹑菹﹑蝸﹑醢﹐四四爲列﹐俎加鮮魚﹑鮮臘﹐三三爲列﹐無特。﹞

﹝疏﹞「上大夫」至「二俎」。

○注「記公」至「無特」。

○釋曰﹕云「豆加葵﹑菹﹑蝸﹑醢」者﹐案《周禮醢人》朝事之豆﹐云韭菹﹑醢﹑昌本﹑麋﹑菁菹﹑鹿﹑茆菹﹑麇。案上文下大夫六豆用鹿﹐以下仍有茆菹﹑麇在。今上大夫八豆﹐不取茆菹﹑麇﹐而取饋食之豆葵菹﹑蝸醢者﹐鄭以《特牲》《少牢》參之﹐彼二篇俱以饋食爲始﹐皆用《周禮》饋食之豆。《特牲》兩豆用饋食葵菹﹑蝸醢。《少牢》四豆﹐二豆與《特牲》同﹐兩豆用朝事之豆﹐韭菹﹑醢。注云「韭菹﹑醢﹐朝事之豆也。」而饋食用之丰大夫禮﹐以此觀之﹐故此《公食大夫》兼用饋食之豆﹐亦是丰大夫禮也。云「俎加鮮魚﹑鮮臘」者﹐上文下大夫七俎﹐牛﹑羊﹑豕﹑魚﹑臘﹑腸胃與膚﹐此云「九俎」﹐明加鮮魚﹑鮮臘。云「無特」者﹐陳饌要方﹐上七俎者﹐東西兩行爲六俎﹐一俎在特﹐於俎東。此九俎爲三行﹐故無特﹐𨿽無特﹐膚亦爲下。

魚﹑腸胃﹑倫膚﹐若九若十有一﹐下大夫則若七若九。﹝此以命數爲差也。九謂再命者也﹐十一謂三命者也﹐七謂一命者也﹐九或上或下者﹐再命謂小國之卿﹐次國之大夫也。卿則曰上﹐大夫則曰下。大國之孤視子男。﹞

﹝疏﹞「魚腸」至「若九」。

○注「此以」至「子男」。

○釋曰﹕云「此以命數爲差也」者﹐案《周禮典命》公侯伯之卿三命﹐大夫再命﹐士一命﹔子男之卿再命﹐大夫一命﹐士不命。則諸侯之臣分爲三等﹕三命﹐再命﹐一命。不命與一命同。此經魚﹑腸胃﹑倫膚亦分爲三等﹐有十一﹐有九﹐有七。則十一當三命﹐九當再命﹐七當一命。若然﹐惟有上下二文者﹐以公侯伯之大夫與子男之卿同再命﹐卿爵尊爲上﹐大夫爵卑爲下。則上言若九者﹐子男之卿也﹐下言若九者﹐公侯伯大夫也﹐故鄭云「卿則曰上﹐大夫則曰下」。云「大國之孤視子男」者﹐欲見此經惟見三命以下﹐案《周禮典命》大國之孤四命。又《大行人》云大國之孤﹐執皮帛以繼子男﹐又云「其他皆視小國之君」。若然﹐孤與子男同十三﹐侯伯十五﹐上公十七﹐差次可知。

庶羞﹐西東毋過四列。﹝謂上下大夫也。古文毋爲無。﹞

﹝疏﹞「庶羞」至「四列」。

○注「謂上」至「爲無」。

○釋曰﹕上文云「庶羞旁四列」﹐此上大夫饌內言「庶羞西東過四列」﹐則東西橫行﹐上下大夫皆四以爲行﹐下大夫四四十六﹐東西四行﹐南北亦四行﹔上大夫東西四行﹐南北五行矣。

上大夫庶羞二十﹐加於下大夫以雉﹑兔﹑鶉﹑β。β﹐無母。

﹝疏﹞「上大」至「鶉β」。

○注「β無母」。

○釋曰﹕云「β﹐無母」者﹐案《爾雅釋鳥》云「β﹐牟母」﹐郭氏曰「鵪也﹐靑州人呼曰牟母。」《莊子》曰「田鼠化爲鶉。」《淮南子》云「蝦麻所化也。」《月令》曰「田鼠化爲β。」然則β﹑鶉﹐一物也。

若不親食﹐﹝謂主國君有疾病﹐若它故。﹞

﹝疏﹞「若不親食」。

○注「謂主」至「它故」。

○釋曰﹕自此盡「聽命」﹐論主君不親食﹐使大夫致禮於賓館之事。疾病之外﹐別云「他故」者﹐君有死喪之事﹐故《聘禮》云「主人畢歸禮﹐賓惟饔餼之受」﹐謂畢致饗食﹐但賓不受之。

使大夫各以其爵﹑朝服以侑幣致之。﹝執幣以將命。﹞豆實﹐實於甕﹐陳於楹外﹐二以並﹐北陳。簋實﹐實於筐﹐陳於楹內﹑兩楹﹐二以並﹐南陳。﹝陳甕筐於楹者﹐象授受於堂中也。南北相當﹐以食饌同列耳。甕北陳者﹐變於食。甕數如豆﹐醢芥醬從焉。筐米四。今文並作亻並。﹞

﹝疏﹞「豆實」至「南陳」。

○注「陳甕」至「作亻並」。

○釋曰﹕云「南北相當﹐以食饌同列耳」者﹐案上文正食之時﹐黍稷亦南陳﹐今於楹陳﹐筐米亦南陳﹐是正食及此饌陳是同列也。云「甕北陳者﹐變於食」者﹐上文正食之時﹐「宰夫自東房﹐薦豆六﹐設於醬東﹐西上」陳之﹐今於楹二以並﹐北陳﹐故云變於食也。云「甕數如豆」者﹐以菹醢各異物﹐不可同甕﹐故甕數如豆。上大夫八豆則八甕﹐下大夫六豆則六甕。云「醢芥醬從焉」者﹐以其三牲不殺﹐生列於門內﹐醢經百日乃成﹐不由不殺﹐故有醢。庶羞之醢同是醬類﹐故使之相從。但庶羞之醢﹐更無別種﹐宜同一甕﹐芥醬宜亦一甕。知有芥醬者﹐以其有生魚﹐故知有也。云「筐米四」者﹐上文上大夫八簋﹐今乃生致之﹐黍稷宜各一筐﹐稻粱又二筐﹐故云筐米四。

庶羞陳於碑內。﹝生魚也。魚臘從焉。上大夫加鮮魚﹑鮮臘﹑雉兔鶉﹐不陳於堂﹐辟正饌。﹞

﹝疏﹞「庶羞陳於碑內」。

○注「生魚」至「正饌」。

○釋曰﹕云「生魚」者﹐上文魚膾是魚之中膾者﹐皆是生魚也。案鄭注《周禮》云「燕人膾魚方寸﹐切其腴以所貴」是也。此則全生不膾﹐何者﹖十膾在豆﹐與炙俱設﹐今炙在牲未殺﹐膾全不破可知。若然﹐庶羞之內﹐眾羞俱有﹐鄭獨云生魚者﹐以其炙在牲不殺﹐於此無矣。𨿽有乾臘﹑雉兔之等﹐以生魚爲主﹐故云生魚也。云「魚臘從焉」者﹐𨿽無三牲之肉﹐有乾魚臘可知。云「上大夫加鮮魚﹑鮮臘﹑雉兔鶉β」者﹐以其下大夫七鼎﹐無鮮魚﹑鮮臘﹐上大夫九鼎﹐加鮮魚﹑鮮臘可知﹐雉兔鶉β亦生致之矣。云「不陳於堂﹐辟正饌」者﹐以其庶羞本在堂上﹐正饌之西﹐今在碑內﹐故云辟正饌也。若然﹐不陳於碑南者﹐以其本合在堂﹐今宜近堂﹐故在碑北。

庭實陳於碑外。﹝執乘皮者也﹐不參分庭一在南者﹐以言歸﹐宜近內。﹞

﹝疏﹞「庭實陳於碑外」。

○注「執乘」至「近內」。

○釋曰「執乘皮者﹐不參分庭一在南者﹐以言歸﹐宜近內」者﹐庭實正法﹐皆參分庭一在南而陳之﹐故《昏禮》記云﹕納徵﹐執皮者﹐「參分庭一在南」。今云「碑外」﹐繼碑而言近北矣﹐彼參分庭一在南陳之者﹐謂在主人之庭﹐參分庭陳之﹐擬與賓向外﹐故近南。此陳於客館﹐擬與賓入內﹐故鄭云以言歸故在內也。

牛﹑羊﹑豕陳於門內西方﹐東上。﹝爲其踐館庭﹐使近外。﹞

﹝疏﹞「牛羊」至「東上」。

○注「爲其」至「近外」。

○釋曰﹕案上庶羞與庭實在碑之內﹐近內陳之﹔此牛羊豕陳於門內﹐繼門言之﹐云「爲其踐館庭﹐使近外」也。若然﹐致饔餼﹐牛﹑羊﹑豕亦在此﹐此云使近外者﹐以饔餼有腥有熟﹐故略。其生者近門﹐是其常。此旣不殺﹐牛﹑羊﹑豕宜近內﹐故決之也。

賓朝服以受﹐如受饔禮。﹝朝服﹐食禮輕也。﹞

﹝疏﹞「賓朝」至「饔禮」。

○注「朝服食禮輕也」。

○釋曰﹕云「朝服﹐食禮輕」者﹐以其歸饔餼時﹐卿韋弁﹐賓皮弁。受此食禮﹐賓朝服﹐受不皮弁﹐故云食禮輕。

無擯。﹝以己本宜往。﹞

﹝疏﹞「無擯」。

○注「以己本宜往」。

○釋曰﹕云「以己本宜往」者﹐明主君無故﹐速賓在廟行食禮﹐而有侑幣賓﹐無儐法。主君有故﹐致食禮並有侑幣﹐亦不合有儐﹐故云以己本宜往。

明日﹐賓朝服以拜賜於朝。訝聽命。﹝賜亦謂食﹐侑幣。﹞

﹝疏﹞注「賜亦謂食侑幣」。

○釋曰﹕云「亦」者﹐亦上速賓食時﹐拜食與侑幣﹐今亦然﹐故云亦。

大夫相食﹐親戒速。﹝記異於君者也。速﹐召也。先就告之﹐歸具﹐旣具﹐復自召之。﹞

﹝疏﹞「大夫」至「戒速」。

○注「記異」至「召之」。

○釋曰﹕自此盡「大夫之禮」﹐論主國大夫食賓之禮別於主君之事。云「記異於君」者﹐案下文「其他皆如公食大夫之禮」﹐故知自此已下﹐皆記異於君法。是以此經大夫親戒速﹐決君不親戒速﹐此則異於君也。以其下諸文皆異﹐故云記異於君者也。云「先就告之﹐歸具﹐旣具﹐復自召之」者﹐以其戒具兩有﹐皆親爲之﹐故爲此解﹐與《鄕飲酒》《鄕射》同﹐故彼二文皆云戒賓旣歸﹐布筵設尊﹐乃親速賓是也。

迎賓於門外﹐拜至﹐皆如饗拜。﹝饗﹐大夫相饗之禮也﹐今亡。古文饗或作鄕。﹞降盥﹐受醬﹑氵音﹑侑幣﹑束錦也﹐皆自阼階降堂受﹐授者升一等。﹝皆者﹐謂受醬﹑受氵音﹑受幣也。侑用束錦﹐大夫文也。降堂﹐謂止階上。今文無束。﹞賓止也。﹝主人三降﹐賓不從。﹞

﹝疏﹞「賓止也」。

○注「主人三降賓不從」。

○釋曰﹕云「主人三降」者﹐案上文鄭注「皆」者﹐謂受醬﹑受氵音﹑受幣﹐皆自阼階降。此鄭云「主人三降」﹐卽上三者。不數主人降盥者﹐案《鄕飲酒》所言降盥者﹐皆爲洗爵﹐故賓從降。此降盥不爲洗爵﹐故鄭不數之。案《聘禮》致饔餼﹐「賓降堂﹐受老束錦﹐大夫止」。注云「止不降﹐使之餘尊。」此賓不降者﹐𨿽賓主敵﹐以主人降堂﹐不至地﹐故賓止不降也。

賓執粱與氵音﹐之西序端。﹝不敢食於尊處。﹞

﹝疏﹞「賓執」至「序端」。

○注「不敢食於尊處」。

○釋曰﹕此兩大夫敵﹐故之西序端。上公食大夫﹐大夫降階下﹐臣卑故也。

主人辭﹐賓反之。捲加席﹐主人辭﹐賓反之。辭幣﹐降一等﹐主人從。﹝從辭賓降。﹞受侑幣﹐再拜稽首。主人送幣﹐亦然。﹝敵也。﹞

﹝疏﹞「受侑」至「亦然」。

○注「敵也」。

○釋曰﹕案《郊特牲》云「大夫之臣不稽首﹐非尊家臣﹐以辟君也。」又案「左氏傳」哀十七年﹕「公會齊侯盟於蒙﹐孟武伯相。齊侯稽首﹐公拜。齊人怒。武伯曰﹕非天子﹐寡君無所稽首。」若然﹐臣於君乃稽首﹐平敵相於當頓首。今言敵而「稽首」者﹐以食禮相尊敬﹐𨿽敵亦稽首﹐與臣拜君同故也。

辭於主人﹐降一等﹐主人從。﹝辭﹐謂辭其臨己食。﹞卒食﹐徹於西序端。﹝亦親徹。﹞東面再拜﹐降出。﹝拜﹐亦拜卒食。﹞其他皆如公食大夫之禮。

﹝疏﹞「其他」至「之禮」。

○釋曰﹕云「其他」謂豆數﹑俎體﹑陳設皆不異上陳﹐但禮異者﹐謂親戒速﹐君則不親迎賓﹐公不出。此大夫出大門﹐公受醬氵音幣﹐不降﹐此大夫則降也。公食大夫﹐大夫降食於階下﹐此言「西序端」。上公食捲加席﹐公不辭﹐此則辭之﹐皆是異也。

若不親食﹐則公作大夫﹐朝服以侑幣致之。﹝作﹐使也。大夫有故﹐君必使其同爵者爲之致禮。列國之賓來﹐榮辱之事君臣同。﹞賓受於堂。無擯。﹝與受君禮同。﹞

﹝疏﹞「賓受於堂無擯」。

○注「與受君禮同」。

○釋曰﹕云「與受君禮同」者﹐《聘禮》賓受致饔幣﹐云「堂中西﹐北面」﹐注﹕「趨主君之命也。堂中西﹐中央之西。」此𨿽無儐﹐受幣亦與之同也。

記。不宿戒。﹝食禮輕也。此所以不宿戒者﹐謂前期三日之戒﹐申戒爲宿﹐謂前期一日。﹞

﹝疏﹞「記不宿戒」。

○注「食禮」至「一日」。

○釋曰﹕祭祀﹐散齊七日爲戒﹐致齊三日爲宿﹐此則與祭祀異。此「不宿戒」者﹐謂不爲三日之戒﹐又不爲一日之宿﹐故鄭云「此所以不宿戒者﹐謂前期三日之戒﹐申戒爲宿﹐謂前期一日」者。若然﹐必知三日之戒﹐一日之宿者﹐《大射》前期三日﹐宰夫戒宰及司馬﹐又《少牢》辟人君﹐有前期一日之宿。此𨿽人君禮﹐以食禮輕﹐故知有三日之戒﹐一日之宿。旣無前日之事﹐宜與《鄕飲酒》《鄕射禮》同當日爲之﹐故皆不言日數。故下注云「食賓之朝﹐宿興戒之﹐賓則從戒而來﹐不復召」是也。

戒﹐不速。﹝食賓之朝﹐夙興戒之﹐賓則從戒者而來﹐不復召。﹞不授幾。﹝異於醴也。﹞

﹝疏﹞「不授幾」。

○注「異於醴也」。

○釋曰﹕決禮賓時﹐公親授幾也。

無阼席。﹝公不坐。﹞

亨於門外東方。﹝必於門外者﹐大夫之事也。東方者﹐主陽。﹞

﹝疏﹞「亨於門外東方」。

○注「必於」至「主陽」。

○釋曰﹕案上經甸人﹑亨人之等﹐亨人是士官﹐不得言大夫之事﹐言大夫之事者﹐解亨在門外之禮也。《燕禮》注云「亨於門外﹐臣所掌也。」言臣亦是大夫事。《少牢》廩爨﹑饔爨皆在門外﹐亦大夫事。《特牲》云「主婦視飠喜﹐爨於西堂下」者﹐以其無廩人主之﹐故在內。若然﹐《鄕飲酒》𨿽是大夫之事﹐以其取祖陽气之始﹐故亦於門內。

司宮具幾﹐與蒲筵常﹐緇布純﹐加萑席尋﹐玄帛純﹐皆捲自末。﹝司宮﹐大宰之屬﹐掌宮廟者也。丈六尺曰常﹐半常曰尋。純﹐緣也。萑﹐細葦也。末﹐經所終﹐有以識之。必長筵者﹐以有左右饌也。今文萑皆爲莞。﹞

﹝疏﹞「司宮」至「自末」。

○注「司宮」至「爲莞」。

○釋曰﹕云「司宮﹐大宰之屬﹐掌宮廟者」﹐案《燕禮》云「司宮尊於東楹之西。」注﹕「司宮﹐天子曰小宰﹐聽酒人之成要者也。」注𨿽不同﹐其義一也。但《燕禮》司宮云設尊﹐故以小宰解之﹐此司宮設幾席﹐故以大宰之屬解之。案大宰之下有宮人﹐掌宮中除穢之事﹐卽此司宮。彼不言設幾席者﹐以天子具官﹐別有司幾筵﹐又有小宰。諸侯兼官﹐故司宮兼司幾筵及小宰也。云「丈六尺曰常﹐半常曰尋」者﹐此皆無正文。案《周禮考工記》云車有六等之數﹐云「軫崇四尺﹐謂之一等﹔又云戈長六尺六寸﹐旣建而之﹐崇於軫四尺﹐謂之二等﹔人長八尺﹐崇於戈四尺﹐謂之三等﹔殳長尋有四尺﹐崇於人四尺﹐謂之四等﹔車戟常﹐崇於殳四尺﹐謂之五等﹔酋矛常有四尺﹐崇於戟四尺﹐謂之六等。」自軫至矛﹐皆以四尺爲差。以是約之﹐卽知常是丈六尺﹐尋是八尺也。云「萑﹐細葦」者﹐以類言之﹐其實全別。是以《詩》云「葭」﹐注云「葭﹐蘆。」則葦一名蘆﹐一名﹐一名萑﹐一名。此萑又與莞席之莞不同﹐彼莞謂蒲也。云「有以識之」者﹐席無異物爲記﹐但織之自有首尾可爲記識耳。云「必以長筵者﹐以有左右饌」者﹐賓在戶牖之﹐南面﹐上陳饌之時﹐正饌在左﹐庶羞在右﹐陳饌𨿽不在席上﹐皆陳於席前﹐當席左右﹐其容人﹐故謂長筵也。

宰夫筵﹐出自東房。﹝筵本在房﹐宰夫敷之也。天子諸侯左右房。﹞

﹝疏﹞「宰夫」至「東房」。

○注「筵本」至「右房」。

○釋曰﹕上云司宮具幾筵﹐具之在房﹐宰夫敷之而已。「天子諸侯左右房」﹐以其言東房﹐對西房。若大夫士直有東房而已﹐故直云「在房」也。

賓之乘車在大門外西方﹐北面立。﹝賓車不入門﹐廣敬也。凡賓卽朝﹐中道而往﹐將至﹐下行﹐而後車還立於西方。賓及位而止﹐北面。卿大夫之位當車前。凡朝位﹐賓主之﹐各以命數爲遠近之節也。﹞

﹝疏﹞「賓之」至「面立」。

○注「賓車」至「節也」。

○釋曰﹕云「賓車不入門﹐廣敬也」者﹐《曲禮》云「客車不入大門」﹐與此同。《覲禮》云「偏駕不入王門」﹐偏駕﹐謂同姓金路之等。乘墨車以朝﹐墨車亦云不入大門﹐與此亦同。云「凡賓卽朝﹐中道而往」者﹐《內則》云「男子由右﹐女子由左﹐車從中央。」故賓乘車中道。云「而後車還立於西方」者﹐案《少儀》云「僕於君子﹐始乘則式﹐君子下行﹐然後還立。」注云「還車而立﹐以俟其去。」是還立於西方鄕外。云「賓及位而止﹐北面」者﹐案《玉藻》云「賓立不當門」﹐彼亦謂聘使也。云「卿大夫之位當車前」者﹐案《大行人》云上公立當軹﹐侯伯立當前疾﹐子男立當衡﹐又云大國之孤「朝位當車前」者﹐則卿大夫立亦與孤同一節。兼云大夫者﹐小聘曰問﹐使下大夫﹐立與孤卿同當車前﹐故連言也。云「凡朝位﹐賓主之﹐各以命數爲遠近之節」者﹐案《大行人》云上公朝位﹐賓主之九十步﹐侯伯七十步﹐子男五十步﹐注云「朝位﹐謂大門外賓下車﹐及王車出迎所立處。」又云「凡諸侯之卿﹐其禮各下其君二等﹐以下及大夫士皆如之」。若然﹐如諸侯則依命數﹐臣下其君二等﹐則不得依命數矣。而云依命數者﹐依命數據君而言﹐其臣依君命數而降之﹐故鄭總以命數言之也。

Ρ﹐牛霍﹑羊苦﹑豕薇﹐皆有滑。﹝藿﹐豆葉也。苦﹐苦荼也。滑﹐堇之屬。今文苦爲芐。﹞

﹝疏﹞「Ρ」至「有滑」。

○注「藿豆」至「爲芐」。

○釋曰﹕云「滑﹐堇之屬」者﹐案《士虞記》云「Ρ﹐用苦若薇﹐有滑。夏用葵﹐冬用。」鄭注云「﹐堇類也。乾則滑。夏秋用生葵﹐冬春用乾。」此經云「皆有滑」﹐不言所用之物﹐故取《士虞記》解之。云「之屬」者﹐其中兼有葵也。

贊者盥﹐從俎升。﹝俎﹐其所有事。﹞

﹝疏﹞「贊者盥從俎升」。

○注「俎其所有事」。

○釋曰﹕直言此者﹐豆亦從下升。不言從豆升者﹐贊者不佐祭豆﹐直佐祭俎﹐故云「俎﹐其所有事」。是以上經云「三特之肺不離﹐贊者辯取之﹐壹以授賓。」若然﹐黍稷亦贊祭﹐不彼黍稷升者﹐黍稷設之在後故也。黍稷𨿽後升﹐先祭者﹐以其先食黍稷﹐後食肉故也。

有蓋冪。﹝稻粱將食乃設﹐去會於房﹐蓋以冪。冪﹐巾也。今文或作幕。﹞

﹝疏﹞「有蓋冪」。

○注「稻粱」至「作幕」。

○釋曰﹕簋相將﹐簋旣有會﹐明亦有會可知。但黍稷先設﹐故卻會於惇南﹐盛稻粱﹐將食乃設﹐故鄭云「去會於房﹐蓋以冪。冪﹐巾也」。至於陳設﹐冪亦去之﹐經云「有蓋冪」者﹐據出房未設而言。

凡炙無醬。﹝已有咸和。﹞

﹝疏﹞「凡炙無醬」。

○注「已有咸和」。

○釋曰﹕云「凡」者﹐欲解《儀禮》一部之內﹐牛﹑羊﹑豕炙﹐皆無醬配之。云「已有咸和」者﹐若今人食炙然。

上大夫蒲筵﹐加萑席。其純﹐皆如下大夫純。﹝謂三命大夫也。孤爲賓﹐則莞筵紛純﹐加繅席畫純也。﹞

﹝疏﹞「上大」至「夫純」。

○注「謂三」至「純也」。

○釋曰﹕經云上大夫不辧命數﹐則子男之卿再命﹐其席亦同下大夫。鄭言「謂三命大夫」者﹐欲見公侯伯之卿三命﹐亦與子男下大夫同。公之孤四命﹐其席則異﹐鄭據三命而言。云「孤爲賓﹐則莞筵紛純﹐加繅席畫純」者﹐案《周禮司幾筵》云筵國賓於牖前﹐「莞筵紛純﹐加繅席畫純」﹐云「左彤幾」﹐與此記三命已下席不同﹐故知彼國賓謂筵孤也﹐無正文﹐故云「則」也。

卿擯由下。﹝不升堂也。﹞

﹝疏﹞「卿擯由下」。

○注「不升堂也」。

○釋曰﹕此謂上擯擯詔賓主升降周還之事﹐故云「不升堂」。

上贊﹐下大夫也。﹝上﹐謂堂上。擯﹐贊者﹐事相近﹐以佐上下爲名。﹞

﹝疏﹞「上贊下大夫也」。

○注「上謂」至「爲名」。

○釋曰﹕案上經云贊者告具於公而贊賓食﹐故云上贊使下大夫爲之。

上大夫庶羞。酒飲漿飲﹐庶羞可也。﹝於食庶羞﹐宰夫又設酒漿﹐以之食庶羞可也。以優賓。﹞

﹝疏﹞「上大夫」至「可也」。

○注「於食」至「優賓」。

○釋曰﹕案上經云「上大夫庶羞二十豆」﹐此記人復記之者﹐欲見上大夫食加飯之時﹐得兼食庶羞。又食會飯及庶羞之時﹐宰夫更設酒飲﹑漿飲﹐故鄭云「於食庶羞﹐宰夫又設酒漿﹐所以食庶羞可也」。所以然者﹐優賓故也。

拜食與侑幣﹐皆再拜稽首。﹝嫌上大夫不稽首。﹞

●卷二十六下覲禮第十

﹝疏﹞《覲禮》第十。

○鄭《目錄》云「覲﹐見也﹐諸侯秋見天子之禮。春見曰朝﹐夏見曰宗﹐秋見曰覲﹐冬見曰遇。朝宗禮備﹐覲遇禮省﹐是以享獻不見焉。三時禮亡﹐惟此存。爾覲禮於五禮屬賓。《大戴》第十六﹐《小戴》十七﹐《別錄》第十。」

○釋曰﹕鄭云「春見曰朝」等﹐《大宗伯》文。云「朝宗禮備﹐覲遇禮省」者﹐按《曲禮下》云「天子當而立﹐諸侯北面而見天子曰覲。天子當寧而立﹐諸公東面﹐諸侯西面曰朝。」鄭注﹕「諸侯春見曰朝﹐受摯於朝﹐受享於廟﹐生气﹐文也。秋見曰覲﹐一受之於廟﹐殺气﹐質也。朝者﹐位於內朝而序進﹔覲者﹐位於廟門外而序入。王南面立於﹐寧而受焉。夏宗依春﹐冬遇依秋﹐春秋時齊侯唁魯昭公﹐以遇禮相見﹐取易略也。覲禮今存﹐朝﹑宗﹑遇禮今亡。」據此彼而言﹐是朝宗禮備﹐覲遇禮省可知。鄭又云「是以享獻不見焉」者﹐享謂朝覲而行三享﹐獻謂二享後行私覿﹐私覿後卽有私獻﹐獻其珍異之物。故《聘禮記》云「旣覿﹐賓若私獻﹐奉獻將命。」注云「時有珍異之物﹐或賓奉之﹐所以自序尊敬也。猶以君命致之。」臣聘猶有私獻﹐況諸侯朝覲﹐有私獻可知。是以《周禮大宰職》云「大朝覲會同﹐贊玉幣﹑玉獻。」注云「幣﹐諸侯享幣。玉獻﹐獻國珍異﹐亦執玉以致之。」大朝覲會同旣有私獻者﹐四時常朝有私獻可知。案下文有享﹐亦當有獻﹐而云享﹐獻不見者﹐案《周禮大行人》云﹕上公冕服九章﹐介九人﹐賓主之九十步﹐廟中將幣三享。侯伯子男亦云。鄭云「朝先享不言朝者﹐朝正禮﹐不嫌有等。」彼據春夏朝宗而言﹐不見秋冬者﹐以四時相對﹐朝宗禮備﹐故見之。覲遇禮省﹐故略而不言。此下文見享者﹐不對春夏﹐故言之。鄭云是以享獻不見者﹐據《周禮大行人》而說也。必知鄭據《大行人》者﹐以其引《周禮》四時朝見﹐卽云「是以享獻不見」﹐明鄭據《周禮大行人》而言也。有人解享字上讀﹐以獻不見爲義者﹐苟就此文有享無獻﹐不辭之甚也。

覲禮。至於郊﹐王使人皮弁用璧勞。侯氏亦皮弁迎於帷門之外﹐再拜。﹝郊﹐謂近郊﹐去王城五十里。《小行人職》曰「凡諸侯入王﹐則逆勞於畿。」則郊勞者﹐大行人也。皮弁者﹐天子之朝朝服也。璧無束帛者﹐天子之玉尊也。不言諸侯﹐言侯氏者﹐明國殊捨異﹐禮不凡之也。郊捨狹寡﹐爲帷宮以受勞。《掌捨職》曰「爲帷宮﹐設旌門。」﹞

﹝疏﹞「覲禮」至「再拜」。

○注「郊謂」至「旌門」。

○釋曰﹕自此盡「乃出」﹐論侯氏至近郊﹐天子使使者勞侯氏之事。云「郊﹐謂近郊」者﹐案《聘禮》云至於近郊﹐君使卿勞。故知此郊者亦近郊也。知「近郊去王城五十里」者﹐成周與王城相去五十里﹐而《君陳序》云「分正東郊成周」﹐鄭云「今河南洛陽相去則然﹐是近郊五十里也。」引《小行人職》者﹐約近郊勞是大行人﹐以其尊者宜逸﹐小行人旣勞於畿﹐明近郊使大行人也。案《大行人》上公三勞﹐侯伯再勞﹐子男一勞。此𨿽不辧勞數﹐案《小行人》云「凡諸侯入王﹐則逆勞於畿」﹐不辧尊卑﹐則五等同有畿勞。其子男惟有此一勞而已﹐侯伯又加遠郊勞﹐上公又加近郊勞﹐則此云近郊﹐據上公而言。若然﹐《聘禮》使臣聘﹐而云近郊勞者﹐臣禮異於君禮。君禮宜先遠﹐臣禮宜先近故也。若然﹐《書傳略說》云「天子之子十八曰孟侯」者﹐於四方諸侯來朝﹐迎於郊。《孝經》注亦雲天子使世子郊迎者﹐皆異代法﹐非周禮也。案《玉人職》云「案十有二寸﹐棗栗十有二列﹐諸侯純九﹐大夫純五﹐夫人以勞諸侯。」注云﹕夫人謂王后。勞諸侯皆九勞﹐大夫皆五。此文不見者﹐以其《聘禮》於聘客﹐主國夫人尙有勞﹐以二竹簋方﹐明後亦有。略言王勞﹐不言後﹐文不具也。云「皮弁者﹐天子之朝朝服」者﹐《司服》云「視朝則皮弁」﹐故知在朝服皮弁﹐至入廟乃裨冕也。云「璧無束帛者﹐天子之玉尊」者﹐此對諸侯玉卑﹐故《聘禮》云「束帛加璧」﹐是諸侯臣所執。《小行人》合六幣云「璧以帛﹐琮以錦﹐琥以繡﹐璜以黼」﹐是諸侯所執。以致享皆有束帛配之﹐諸侯玉卑故也。此乃行勞所用﹐以享禮況之耳。云「不言諸侯﹐言侯氏者﹐明國殊捨異﹐禮不凡之也」者﹐言諸侯則凡之總稱﹐言侯氏則指一身﹐不凡之也。而所勞之處﹐或非一國﹐捨處不同﹐故不總言諸侯而云侯氏也。云「郊捨狹寡﹐爲帷宮以受勞」者﹐《周禮》十里有廬﹐三十里有宿﹐五十里有市﹐市有館﹐郊關之所各自有捨。或來者多﹐館捨狹寡﹐故不在館捨﹐以帷爲宮﹐以受勞禮也。云「《掌捨職》曰﹕爲帷宮﹐設旌門」者﹐謂爲帷宮﹐則設旌旗以表四門。彼天子所捨﹐平地之事﹐引之者﹐證諸侯行亦有帷宮﹐設旌爲門之事也。案《聘禮》使卿勞﹐賓受於門內。司儀﹐諸侯之臣相爲國客﹐亦是受勞於館﹐不爲帷宮者﹐彼臣禮﹐卿行旅從徒眾少﹐故在館。此諸侯禮﹐君行師從徒眾多﹐故於帷宮。襄二十八年《左氏傳》云「子產相鄭伯以如楚﹐捨不爲壇。」注云「至敵國郊﹐除地封土爲壇﹐以受郊勞。」又﹕「外僕言曰﹕先大夫相先君四國﹐未嘗不爲壇﹐今子艸舍﹐無乃不可乎﹖子產曰﹕大小﹐則爲壇﹐小大﹐苟捨而已﹐焉用壇。」彼亦是諸侯相朝﹐當爲壇﹐以帷爲宮受勞之事也。

使者不答拜﹐遂執玉﹐三揖。至於階﹐使者不讓﹐先升。侯氏升聽命﹐降﹐再拜稽首﹐遂升受玉。﹝不答拜者﹐爲人使不當其禮也。不讓先升﹐奉王命尊也。升者﹐升壇。使者東面致命﹐侯氏東階上西面聽之。﹞

﹝疏﹞「使者」至「受玉」。

○注「不答」至「聽之」。

○釋曰﹕云「升者﹐外壇」者﹐以帷宮無堂可升﹐故知升者升壇也。云「使者東面致命﹐侯氏東階上西面聽之」者﹐知面位如此者﹐並約下文就館賜侯氏車服而知也。

使者左還而立﹐侯氏還璧﹐使者受。侯氏降﹐再拜稽首﹐使者乃出。﹝左還﹐還南面﹐示將去也。立者﹐見侯氏將有事於己﹐俟之也。還玉﹐重禮。﹞

﹝疏﹞「使者」至「乃出」。

○注「左還」至「重禮」。

○釋曰﹕直云「使者左還」﹐不云拜送玉者﹐凡奉命使﹐皆不拜送。若卿歸饔餼﹐不拜送幣﹐亦斯類也。若身自致者﹐乃拜送﹐下文儐使者及聘禮私覿﹑私面皆拜送幣是也。云「左還﹐還南面﹐示將去也」者﹐以其東面致命而左還﹐明左還者﹐南面也﹐未降而南面﹐示將去故也。云「立者﹐見侯氏將有事於己﹐俟之」者﹐經云「而立」﹐卽云「侯氏還璧」﹐故知立者見侯氏將有還玉之事﹐於已故俟之不降。云「還玉﹐重禮」者﹐案《聘義》圭璋還之﹐璧琮加束帛報之﹐所以輕財重禮。彼以璧琮不還﹐則爲輕財者﹐以其璧琮加束帛﹐故爲輕財不還。此以天子之璧不加束帛﹐尊之﹐與圭璋同﹐故亦還之﹐爲重禮也。

侯氏乃止使者﹐使者乃入。侯氏與之讓升。侯氏先升﹐授幾。侯氏拜送幾﹐使者設幾﹐答拜。﹝侯氏先升﹐賓禮統焉。幾者﹐安賓﹐所以崇優厚也。上介出止使者﹐則己布席也。﹞

﹝疏﹞「侯氏」至「答拜」。

○注「侯氏」至「席也」。

○釋曰﹕自此盡「遂從之」﹐論侯氏儐使者遂從入朝之事。云「侯氏先升﹐賓禮統焉」者﹐行賓禮是賓客之禮﹐是以賓在館爲主人﹐主人先升﹐使者爲賓﹐賓後升﹐故云禮統焉﹐謂賓統有此堂也。云「幾者﹐安賓﹐所以崇優厚」者﹐按《大宰》云「贊玉几」﹐注云「立而設幾﹐優尊也。」此使者亦不坐而設幾﹐故云所以優厚也。《聘禮》卿勞受儐不設幾者﹐諸侯之卿卑﹐故不與此同也。云「上介出止使者﹐則己布席」者﹐經不云上介出止使者﹐鄭云上介出止使者﹐案至館皆不敢當﹐皆使上介出請事。又見此經云「使者乃入」﹐始云「侯氏與之讓升」﹐是侯氏不出﹐故知使上介止使者也。云「則己布席」者﹐以其素不云布席﹐而云設幾﹐幾不可設於地﹐明有席﹐席之所設﹐惟在此時。案《聘禮》受聘云「幾筵旣設」﹐是幾筵相將﹐故云上介出止使者﹐則己布席也。

侯氏用束帛﹑乘馬儐使者﹐使者再拜受。侯氏再拜送幣。﹝儐使者﹐所以致尊敬也。拜者各於其階。﹞

﹝疏﹞「侯氏」至「送幣」。

○注「儐使」至「其階」。

○釋曰﹕云「儐使者﹐所以致尊敬也」者﹐案《聘禮》使卿用束帛勞賓﹐賓不還束帛﹐賓儐卿以束錦。此使者以玉勞侯氏﹐侯氏還玉﹐仍亦儐使者﹐是致尊敬天子之使故也。知「拜各於其階」者﹐此賓與使行敵禮﹐若《鄕飲酒》《鄕射》賓主拜各於其階也。

使者降﹐以左驂出。侯氏送於門外﹐再拜。侯氏遂從之。﹝馬曰驂。左驂﹐設在西者。其餘三馬﹐侯氏之士遂以出授使者之從者於外。從之者﹐遂隨使者以至朝。﹞

﹝疏﹞「使者」至「從之」。

○注「馬」至「至朝」。

○釋曰﹕知「左驂﹐設在西」者﹐陳四馬與人﹐以西爲上﹐案《聘禮》禮賓時﹐賓執左馬以出﹐此亦以左驂出﹐故知左驂設在西也。又知「其餘三馬﹐侯氏之士遂以出授使者之從者於外」者﹐亦案《聘禮》禮賓執左馬以出﹐記云「主人之庭實﹐則主人遂以出﹐賓之士訝受之。」此侯氏在館如主人﹐明三馬亦侯氏之士以出授使者從者可知。云「從之者遂隨使者以至朝」者﹐亦如《聘禮》云下大夫勞賓使者﹐「遂以賓入﹐至於朝」﹐其義同﹐故知義然也。

天子賜捨。﹝以其新至﹐道路勞苦﹐未受其禮﹐且使卽安也。賜捨猶致館也﹐所使者司空與﹖小行人爲承擯。今文賜皆作錫。﹞

﹝疏﹞「天子賜捨」。

○注「以其」至「作錫」。

○釋曰﹕自此盡「乘馬」﹐論賜侯氏捨館﹐侯氏儐使之事。云「賜捨﹐猶致館」者﹐猶《聘禮》賓至於朝﹐君使卿致館﹐此不言致館﹐言賜捨者﹐天子尊極﹐故言賜捨也。云「所使者司空與」者﹐《聘禮》使卿致館﹐此亦宜使卿。知是司空﹐非卿者﹐《周禮》以天﹑地﹑春﹑夏﹑秋﹑冬六卿﹐無致館之事。司空主營城郭宮室﹐館亦宮室之事﹐故知所使者﹐司空也。但司空亡﹐無正文﹐故云「與」以疑之。知「小行人爲承儐」者﹐案《聘禮》致館﹐賓主人各擯介﹐故知此亦陳擯介。必知使小行人爲承擯者﹐案《小行人》云「及郊勞﹐視館﹐將幣﹐爲承而擯。」是其義也。

曰「伯父﹐女順命於王所﹐賜伯父捨。」﹝此使者致館辭。﹞

﹝疏﹞「曰伯」至「父捨」。

○注「此使者致館辭」。

○釋曰﹕此及下經皆云「伯父」者﹐案下文謂同姓大國﹐舉同姓大國﹐則同姓小國及異姓之國禮不殊也。

侯氏再拜稽首﹐﹝受館。﹞儐之束帛﹑乘馬。﹝王使人以命致館﹐無禮﹐猶儐之者﹐尊王使也。侯氏受館於外﹐旣則儐使者於內。﹞

﹝疏﹞「儐之束帛乘馬」。

○注「王使」至「於內」。

○釋曰﹕云「王使人以命致館﹐無禮﹐猶儐之者﹐尊王使也」者﹐決《聘禮》卿無禮致館﹐賓無束帛儐卿﹐此王使亦無禮致館﹐其賓猶儐使者﹐用束帛﹑乘馬﹐故云尊王使也。云「侯氏受館於外」者﹐案《聘禮》「大夫帥至館﹐卿致館」﹐而云賓迎再拜﹐卿退﹐賓送再拜﹐則《聘禮》致館不在外。此不見大夫帥至館﹐卽雲天子賜捨﹐是侯氏受捨於外可知﹐與《聘禮》異也。知「旣則儐使者於內」者﹐以其旣受館﹐則爲己所有﹐明儐使者在內可知也。

天子使大夫戒﹐曰「某日﹐伯父帥乃初事。」﹝大夫者﹐卿爲訝者也。《掌訝職》曰「凡訝者﹐賓客至而往﹐詔相其事。」戒猶告也。其爲告﹐使順循其事也。初猶故也。古文帥作率。﹞

﹝疏﹞「天子」至「初事」。

○注「大夫」至「作率」。

○釋曰﹕自此盡「再拜稽首」﹐論天子使大夫戒侯氏期日使行覲禮之事。知大夫是卿爲訝者﹐以其《周禮秋官掌訝職》云「諸侯有卿訝」﹐故知大夫卽卿爲訝者。云「其爲告﹐使順循其事也。初猶故」者﹐以其四時朝覲﹐自是尋常﹐故使恆循故事之常也。

侯氏再拜稽首。﹝受覲日也。﹞

諸侯前朝﹐皆受捨於朝。同姓西面北上﹐異姓東面北上。﹝言諸侯者﹐明來朝者眾矣。顧其入覲﹐不得並耳。受捨於朝﹐受次於文王廟門之外。《聘禮記》曰「宗人授次﹐次以帷﹐少退於君之次。」則是次也。言捨者﹐尊捨也﹐天子使掌次爲之。諸侯上介先朝受焉此覲也﹐言朝者﹐覲﹑遇之禮𨿽簡﹐其來之心﹐猶若朝也。分別同姓異姓受之﹐將有先後也。《春秋傳》曰「寡人若朝於薛﹐不敢與諸任齒。」則周禮先同姓。﹞

﹝疏﹞「諸侯」至「北上」。

○注「言諸」至「同姓」。

○釋曰﹕此一經論前朝一日﹐諸侯各遣上介受次於朝之事。云「言諸侯者﹐明來朝者眾矣」者﹐上注云「言侯氏者﹐明國殊捨異﹐禮不凡之」﹔於此言諸侯凡之者﹐以其諸國同時遣上介﹐故言來朝者眾矣。若其行禮﹐自有前後﹐故鄭云「顧其入覲不得並耳」。云「受捨於朝﹐受次於文王廟門之外」者﹐以其春夏受贄於朝﹐無迎法﹐受享於廟﹐有迎禮。秋冬受贄﹑受享皆在廟﹐並無迎法。是以大門外無位﹐旣受覲於廟﹐故在大門外受次。知在文王廟門外者﹐案《聘禮》云「不腆先君之祧﹐旣拚以俟。」則諸侯待朝聘之賓﹐皆在大祖之廟。以其諸侯者無二祧﹐遷主所藏﹐皆在始祖之廟﹐故以始祖爲祧。案天子待覲﹑遇亦當在祧﹐《祭法》云天子七廟有二祧﹐又案《周禮守祧職》云「掌守先王先公之廟祧。」鄭注﹕「遷主所藏曰祧。」穆之遷主藏於文王廟﹐昭之遷主藏於武王廟。今不在武王廟而在文王廟者﹐父尊而子卑﹐故知在文王廟也。若然﹐先公木主藏於后稷廟﹐受覲﹑遇不在后稷廟者﹐后稷生非王﹐故不宜在焉。云「言捨者﹐尊捨也」者﹐此賓以帷爲次﹐非屋舍﹐尊天子之次﹐故以屋舍言之﹐是尊捨也。若天子春夏受享﹐諸侯相朝聘迎賓客者﹐皆有外次﹐卽《聘禮記》「宗人授次」是也。有外次於大門外者﹐則無廟門外之內次。天子覲﹑遇在廟者﹐有廟門外之內次﹐無大門外之外次﹐此文是也。云「天子使掌次爲之」者﹐案《周禮掌次》云「掌王次捨之法﹐以待張事」﹐故知使掌次爲之。諸侯兼官﹐無掌次﹐使館人爲之﹐故《聘禮》云「館人布幕於寢門外。」鄭注云「館人掌次捨帷幕者」是也。云「諸侯上介先朝受焉」者﹐知使上介者﹐案下文諸侯覲於天子﹐爲官方三百步﹐上介皆奉其君之置於宮﹐明知此亦使上介也。云「其來之心﹐猶若朝也」者﹐案《周禮大宗伯》云春曰朝﹐秋曰覲﹐鄭注云「朝之言朝也﹐欲其來之早。覲之言勤﹐欲其勤王事。」各舉一邊而言﹐其實早來﹑勤王通有也。故鄭云「其來之心猶若朝﹐故變覲言朝也」。云「分別同姓異姓受之﹐將有先後」者﹐案此經同姓西面﹐異姓東面﹐案下《曲禮》云「天子當依而立﹐諸侯北面而見天子曰覲。」彼此皆是覲禮﹐彼諸侯皆北面﹐不辧同姓異姓﹐與此不同者﹐此謂廟門外爲位時﹐彼謂入見天子時﹐故鄭注云覲者位於廟門外而序人﹐入謂北面見天子時。引《春秋》者﹐案隱十一年《經》書﹕「滕侯﹑薛侯來朝。」《左傳》曰「爭長。薛侯曰﹕我先封。滕侯曰﹕我周之卜正也﹐薛﹐庶姓也﹐我不可以後之。公使羽父請於薛侯曰﹕君與滕君辱在寡人﹐周諺有之曰﹕山有木﹐工則度之﹔賓有禮﹐主則擇之。周之宗盟﹐異姓爲後﹐寡人若朝於薛﹐不敢與諸任齒。君若辱貺寡人﹐則原以滕君爲請。薛侯許之﹐乃長滕侯」也。若然﹐彼服注云「爭長﹐先登授玉。」此位在門外﹐引之者﹐以其在先卽先登﹐外內同﹐故引以爲證。

侯氏裨冕﹐釋幣於禰。﹝將覲﹐質明時也。裨冕者﹐衣裨衣而冠冕也。裨之爲言埤也。天子六服﹐大裘爲上﹐其餘爲裨﹐以事尊卑服之﹐而諸侯亦服焉。上公衮無升龍﹐侯伯﹐子男毳﹐孤﹐卿大夫玄。此差﹐司服所掌也。禰﹐謂行主遷主矣而云禰﹐親之也。釋幣者﹐告將覲也。其釋幣﹐如聘大夫將受命釋幣於禰之禮。旣則祝藏其幣﹐歸乃埋之於祧西階之東。今文冕皆作糸免。﹞

﹝疏﹞「侯氏」至「於禰」。

○注「將覲」至「爲糸免」。

○釋曰﹕此經明諸侯之在館內﹐將覲於王﹐先釋幣告於行主之禮。知「將覲質明時」者﹐案《聘禮》賓厥明釋幣於禰﹐故知此亦質明時也。云「裨之言埤」者﹐讀從《詩》「政事一埤益我」﹐取裨陪之義。云「天子六服﹐大裘爲上﹐其餘爲埤」者﹐天子吉服有九﹐而言六服者﹐據六冕而言﹐以大裘爲上﹐無埤義﹐衮冕以下﹐皆爲裨﹐故云其餘爲裨。云「以事尊卑服之」者﹐卽《司服》所云王「祀昊天上帝﹐則大裘而冕﹐祀五帝亦如之﹐祀先王則衮冕」以下﹐至「羣小祀則玄冕」﹐舉天子而言﹐故云以事尊卑服之。云「而諸侯亦服焉」者﹐亦據《司服》而言﹐諸侯惟不得有大裘﹐上公則衮冕以下﹐故鄭云「此差司服所掌也」。云「上公衮無升龍」者﹐案《白虎通》引《禮記》曰﹐天子乘龍﹐載大﹐象日月升龍。傳曰﹕天子升龍﹐諸侯降龍。以此言之﹐上得兼下﹐下不得僭上﹐則天子升降俱有﹐諸侯直有降龍而已。若然﹐彼升龍文承大旗之下﹐知不施於旌旗而據衣服者﹐案《司常》云「交龍爲」﹐又云「諸侯建」﹐注云「諸侯畫交龍﹐一象其升朝﹐一象其下復。」則旌旗升降俱有。而《白虎通》云「諸侯降龍」者﹐據衣服而言。案《玉藻》諸侯玄冕以祭﹐不得服衮冕以下﹐是以鄭注《司服》云「諸侯自於其家則降」。若然﹐諸侯自家祭降﹐魯與二王之後﹐皆不得用衮冕﹑冕﹑毳冕﹐則此及孤卿大夫冕﹑玄冕者﹐是入君廟及入天子之廟﹐故服也。今云諸侯告禰用裨冕者﹐將入天子之廟﹐故服以告禰﹐謂若《曾子問》云「諸侯裨冕以朝」﹐鄭注云爲「將廟受」﹐亦斯之類也。云「禰﹐謂行主遷主矣」者﹐案《禮記曾子問》云「師行必以遷廟主行乎﹖孔子曰﹐天子巡守﹐以遷廟主行﹐載於齊車﹐言必有尊也。」彼𨿽據天子﹐其諸侯行亦然﹐以其皆有遷廟木主。若然﹐大夫無木主﹐《聘禮》賓釋幣於禰者﹐大夫𨿽無木主﹐以幣帛主其神﹐亦爲行主也。而云「禰﹐親之」者﹐以其在外﹐惟有遷主可事﹐故不言遷主﹐而云禰也。云「其釋幣﹐如聘大夫將受命釋幣於禰之禮」者﹐案《聘禮》將行﹐釋幣於禰﹐此禰無文﹐故約與之同。乃受命﹐卽出行﹐故云將受命釋幣於禰﹐皆是告將行﹐無祭祀。知「旣則祝藏其幣歸乃埋之於祧西階之東」者﹐此無正文﹐案《聘禮》祝告﹐祝「又入取幣﹐降﹐捲幣﹐實於﹐埋於西階東」﹐此亦與彼同。云祧者﹐諸侯遷主藏於始祖之廟﹐諸侯旣以始祖之廟爲祧﹐遷主歸還入祧廟﹐故知此幣埋於祧西階之東也。

乘墨車﹐載龍﹑弧﹐乃朝以瑞玉﹐有繅。﹝墨車﹐大夫制也。乘之者﹐入天子之國﹐車服不可盡同也。交龍爲﹐諸侯之所建。弧﹐所以張糸參之弓也﹐弓衣曰。瑞玉﹐謂公桓圭﹑侯信圭﹑伯躬圭﹑子璧﹑男蒲璧。繅﹐所以藉玉﹐以韋衣木﹐廣袤各如其玉之大小﹐以朱白蒼爲六色。今文玉爲圭﹐繅或爲ロ。﹞

﹝疏﹞「乘墨」至「有繅」。

○注「墨車」至「爲ロ」。

○釋曰﹕自此盡「乃出」﹐論諸侯發館至天子廟門之外﹐以次行覲禮之事。云「墨車﹐大夫制也」者﹐案《周禮巾車職》云「孤墨夏篆﹐卿乘夏縵﹐大夫乘墨車﹐士乘棧車﹐庶人乘役車。」故知乘車大夫制也。必言墨車大夫制者﹐對玉路﹑金路﹑象路之等﹐天子諸侯之制也。云「乘之者﹐入天子之國﹐車服不可盡同」者﹐《巾車》云同姓金路﹐異姓象路﹐四衛革路。並得與天子同﹐據在本國所乘﹐下記云「偏駕不入王門」﹐偏駕金路﹑象路等是也。旣不入王門﹐捨於客館﹐乘此墨車以朝也。云「交龍爲諸侯之所建」者﹐《司常職》文也。云「弧﹐所以張糸參之弓也」者﹐《爾雅》說旌旗正幅爲糸參﹐故以此弧弓張糸參之兩幅﹐故云張糸參之弓也。云「弓衣曰」者﹐案《月令》云「后妃帥九嬪禦﹐乃禮天子所禦﹐帶以弓﹐授以弓矢﹐於髙之前。」言帶以弓﹐是弓衣可知。云「瑞玉﹐謂公桓圭」之等﹐皆《大宗伯》《典瑞職》文。云「繅﹐所以藉玉」﹐至爲六色﹐其義疏已見於《聘禮》記。

天子設斧依於戶牖之﹐左右幾。﹝依﹐如今糸弟素屏風也。有繡斧文﹐所以示威也。斧謂之黼。幾﹐玉几也。左右者﹐優至尊也。其席莞席紛純﹐加繅席畫純﹐加次席黼純。﹞

﹝疏﹞「天子」至「右幾」。

○注「依如」至「黼純」。

○釋曰﹕云「依﹐如今糸弟素屏風也」者﹐案《爾雅》「牖戶之謂之」﹐以屏風爲斧文﹐置於依地。孔安國《顧命傳》云「﹐屏風﹐畫爲斧文﹐置戶牖」是也。言糸弟素者﹐糸弟﹐赤也﹐素﹐白也。漢時屏風以糸弟素爲之﹐象古者白黑斧文﹐故鄭以漢法爲況。云「有繡斧文﹐所以示威也」者﹐案《周禮繢人》云「靑與赤謂之文﹐赤與白謂之章﹐白與黑謂之黼﹐黑與靑謂之黻﹐五采備謂之繡。」此白黑斧以比方繡次爲之﹐故云有繡斧文﹐所以示威也。云「斧謂之黼」者﹐據繡次言之﹐白與黑謂之黼﹐卽爲此黼字也。據文體形質言之﹐刃白而銎黑﹐則爲此斧字﹐故二字不同也。云「幾﹐玉几也」者﹐案《周禮司幾筵》云「左右玉几」﹐故知此幾是玉几也。注﹕「左右有幾﹐優至尊也。」亦與此同。又案《大宰》云「贊玉几」﹐鄭注云「玉几﹐王所依也。立而設幾﹐優尊者。」但幾惟須其一﹐又幾坐時所以馮依﹐今左右及立而設之﹐皆是優至尊也。兩注相兼乃具。云「其席莞席」以下﹐亦《司幾筵》文。案彼云「大朝覲﹐大饗射。凡封國命諸侯﹐王位設黼依﹐依前南鄕設莞席紛純」等﹐鄭注云紛純者﹐「紛如綬﹐有文而狹。繅席者﹐削蒲弱展之﹐編以五采﹐若今合歡矣。畫純者﹐謂畫雲气。次席者﹐桃枝﹛艸席﹜有次列成文」﹐此次席卽《顧命》所謂「篾席」也。篾謂竹靑﹐據竹而言。次謂次列﹐據文體而說。是以《顧命》云「牖南向﹐敷重篾席。」孔傳云「桃枝竹。」義與鄭同。

天子衮冕﹐負斧依。﹝衮衣者﹐裨之上也。繢之﹐繡之爲九章。其龍﹐天子有升龍﹐有降龍。衣此衣而冠冕﹐南鄕而立﹐以俟諸侯見。﹞

﹝疏﹞「天子衮冕負斧依」。

○注「衮衣」至「侯見」。

○釋曰﹕云「負斧依」者﹐負謂背之南面也。云「衮衣者﹐裨之上也」者﹐但裨衣者﹐自衮冕至玄冕﹐五者皆裨衣﹐故云裨之上也。上文云裨衣者﹐總五等諸侯﹐指其衣有三等﹐不得定其衣號﹐故言總裨衣。此據天子一身﹐故指其衣體言衮冕。云「繢之﹐繡之爲九章」者﹐衣繢而裳繡﹐衣在上爲陽﹐陽主輕浮﹐故對方爲繢次。裳在下爲陰﹐陰主沈深﹐故刺之爲繡次。是以《尙書》衣言作繢﹐裳言糸失繡﹐爲九章首﹐鄭注《司服》云﹕冕服九章﹐登龍於山﹐登火於宗﹐彜尊其神明也。九章﹕初一曰龍﹐次二曰山﹐次三曰華虫﹐次四曰火﹐次五曰宗彜﹐皆畫以爲繢﹔次六曰藻﹐次七曰粉米﹐次八曰黼﹐次九曰黻﹐皆以爲繡。則衮之衣五章﹐裳四章﹐凡九也。云「南鄕而立」者﹐此文及《司幾筵》𨿽不云立﹐案下《曲禮》云「天子當寧而立」﹐又云「當而立」﹐在朝﹑在廟皆云立﹐故知此南面而立﹐以俟諸侯之見也。

嗇夫承命﹐告於天子。﹝嗇夫﹐蓋司空之屬也。爲末擯﹐承命於侯氏。下介傳而上﹐上擯以告於天子。天子見公﹐擯者五人﹔見侯伯﹐擯者四人﹔見子男﹐擯者三人。皆宗伯爲上擯。《春秋傳》曰「嗇夫馳。」﹞

﹝疏﹞「嗇夫」至「天子」。

○注「嗇夫」至「夫馳」。

○釋曰﹕云「嗇夫﹐蓋司空之屬也」者﹐無正文﹐知司空屬者﹐案五官之內﹐無嗇夫之名﹐故知是司空之屬。但《司空職》亡﹐故言「蓋」以疑之。云「末擯﹐承命於侯氏。下介傳而上﹐上擯以告於天子」者﹐案《周禮司儀職》兩諸侯相朝﹐皆爲交擯。則此諸侯見天子﹐交擯可知。此所陳擯介﹐當在廟之外﹐門東陳擯﹐從北鄕南﹔門西陳介﹐從南鄕北﹐各自爲上下﹐此經先云「嗇夫承命﹐告於天子」﹐則命先從侯氏出。下文天子得命﹐呼之而入命﹐又從天子下至侯氏卽令入﹐故下注云「君乃許入。」若然﹐此覲遇之禮略﹐惟有此一辭而已﹐無三辭之事。《司儀》云「交擯三辭」者﹐據諸侯自相見於大門外法﹐其天子春夏受享於廟﹐見於大門外﹐亦可交擯三辭矣。云「天子見公﹐擯者五人」以下﹐並《大行人》文。云「皆宗伯爲上擯」者﹐案《大宗伯職》云「朝覲會同﹐則爲上相」﹐鄭注云「相詔王禮也。出接賓曰擯﹐入詔禮曰相。」若四時常朝﹐則小行人爲承擯﹐故《小行人職》云「將幣﹐爲承而擯。」此文嗇夫爲末擯﹐若子男三擯﹐此則足矣。若侯伯四擯﹐別增一士。若上公五擯﹐更別增二士。若時會殷同﹐則肆師爲承擯。故《肆師職》云「大朝覲佐擯」﹐鄭注云「爲承擯。」是其義也。引《春秋傳》者﹐案《左氏傳》昭十七年﹐「夏六月朔﹐日有食之」﹐叔孫昭子救日食﹐引《夏書》云「辰不集於房﹐瞽奏鼓﹐嗇夫馳﹐庶人走。」鄭引者﹐欲見嗇夫是卑官﹐得爲末擯之意也。

天子曰「非他﹐伯父實來﹐予一人嘉之。伯父其入﹐予一人將受之。」﹝言非他者﹐親之辭。嘉之者﹐美之辭也。上擯又傳此而下至嗇夫﹐侯氏之下介受之﹐傳而上﹐上介以告其君﹐君乃許入。今文實作﹐嘉作賀。﹞

﹝疏﹞「天子」至「受之」。

○注「言非」至「作賀」。

○釋曰﹕此經直云「伯父其入」﹐不云迎之﹐《禮記郊特牲》云「覲禮天子不下堂而見諸侯」﹐故無迎法。若然﹐案《夏官齊僕》云「掌馭金路以賓﹐朝﹑覲﹑宗﹑遇﹑饗食皆乘金路﹐其法儀各以其等爲車送逆之節」者﹐覲遇𨿽無迎法﹐至於饗﹐卽與春夏同﹐故連言之。

侯氏入門右﹐坐奠圭﹐再拜稽首。﹝入門而右﹐執臣道不敢由賓客位也。卑者見尊﹐奠摯而不授。﹞

﹝疏﹞「侯氏」至「稽首」。

○注「入門」至「不授」。

○釋曰﹕云「卑者見尊﹐奠摯而不授」者﹐案《士昏禮》云婿執雁﹐升奠雁﹐又云「若不親迎﹐則婦入三月然後婿見」﹐主人出門﹐婿入門﹐「奠摯再拜出」﹐鄭注云「奠摯者﹐婿有子道﹐不敢授也。」又《士相見》凡臣見於君﹐奠摯再拜﹐與此奠圭皆是卑者不敢授而奠之。

擯者謁。﹝謁猶告也。上擯告以天子前辭﹐欲親受之﹐如賓客也。其辭所易者﹐曰「伯父其升」。﹞

﹝疏﹞「擯者謁」。

○注「謁猶」至「其升」。

○釋曰﹕云「其辭所易者﹐曰伯父其升」者﹐此又不見謁告之辭。鄭注云「上擯告以天子前辭」者﹐謂擯者謁以上辭云「天子曰﹕非他﹐伯父實來﹐予一人嘉之﹐伯父其入﹐予一人將受之。」是擯者於門外傳王辭﹐告之使入。此擯者謁告﹐還用彼辭﹐所攺易者﹐惟攺入字爲升﹐故云伯父其升也。以其喚使升堂﹐親受之也。

侯氏坐取圭﹐升致命。王受之玉。侯氏降﹐階東北面再拜稽首。擯者延之曰「升。」升成拜﹐乃出。﹝擯者請之。侯氏坐取圭﹐則遂左﹐降拜稽首送玉也。從後詔禮曰延。延﹐進也。﹞

﹝疏﹞「侯氏」至「乃出」。

○注「擯者」至「進也」。

○釋曰﹕云「侯氏坐取圭﹐則遂左﹐降」者﹐以經侯氏得擯者之告﹐坐取圭卽言升致命﹐無出門之文﹐明知遂向門左﹐從左堂塗升自西階致命也。云「從後詔禮曰延。延﹐進也」者﹐以其賓升堂﹐擯者不升﹐若《特牲》《少牢》祝延屍﹐使升﹐屍升﹐祝從升。與此文同﹐皆是從後詔禮之事。

●卷二十七覲禮第十

四享﹐皆束帛加璧﹐庭實惟國所有。﹝四當爲三。古書作三四或皆積畫﹐此篇又多四字﹐字相似﹐由此誤也。《大行人職》曰諸侯「廟中將幣﹐皆三享」﹐其禮差又無取於四也。初享或用馬﹐或用虎豹之皮。其次享﹐三牲魚臘﹐籩豆之實﹐龜也﹐金也﹐丹漆絲糸廣竹箭也﹐其餘無常貨。此地物非一國所能有﹐惟所有分爲三享﹐皆以璧帛致之。﹞

﹝疏﹞「四享」至「所有」。

○注「四當」至「致之」。

○釋曰﹕自此盡「事畢」﹐論侯氏行覲禮訖﹐相隨卽行三享之事。云「四當爲三。古書作三四或皆積畫﹐此篇又多四字﹐字相似﹐由此誤也」者﹐知四當爲三者﹐諸文惟謂三享﹐無四享之事﹐所以誤作四者﹐由古書作三四之字﹐或皆積畫者﹐《堯典》云「帝曰﹕次﹗﹛二二﹜嶽。」《臯陶》云「外薄﹛二二﹜海」﹐《泰誓》序云「作《泰誓》三篇」﹐是古書三四皆積畫也。云此篇又多四字者﹐下有「四傳擯」﹐又云「路下四亞之」﹐又云「束帛四馬」﹐「四門」﹐「四尺」﹐四字旣多﹐積畫﹛二二﹜又似三﹐由此故誤爲四字也。引《大行人》者﹐欲證三享爲正文。云「其禮差又無取於四也」者﹐案《聘禮》「小聘曰問﹐不享」﹐大聘𨿽有享﹐不言數﹐明一享而已。案《大行人》五等諸侯皆同三享﹐若然﹐三與一及不享﹐是其禮之差﹐是無取於四之義﹐故從三爲正。云「初享或用馬﹐或虎豹之皮」者﹐案下經先陳馬﹐《聘禮》特言皮﹐故知初享以此二者爲先。言「或」者﹐《聘禮》記云「皮馬相﹐可也」﹐又《聘禮》經夕幣時﹐皮則左首﹐展幣時﹐更云馬則幕南北面﹐此下經亦用馬﹐案《郊特牲》云「虎豹之皮﹐示服猛也」﹐是其或用馬﹐或用虎豹之皮﹐爲初享也。云「其次享﹐三牲魚臘﹐籩豆之實」以下﹐皆《禮器》文。是以《禮器》云「大饗﹐其王事與﹖三牲﹑魚﹑臘﹐四海九州之美味也。籩豆之薦﹐四時之和气也。內金﹐示和也。束帛加璧﹐尊徳也。龜爲前列﹐先知也。金次之﹐見情也。丹漆﹑絲糸廣﹑竹箭﹐與眾共財也。其餘無常貨﹐各以其國之所有﹐則致遠物也。」彼諸侯國王爲祭而致之﹐與此因覲致之同﹐以其因覲卽助祭﹐因祭卽致享物﹐若不當三年袷祭﹐卽特致三享也。云「皆以璧帛致之」者﹐案《聘禮》束帛加璧﹐享君﹔束錦加琮﹐享夫人。《小行人》亦云「璧以帛﹐琮以錦」﹐是五等諸侯享天子與後。此云璧帛致之者﹐據享天子而言﹐若享後﹐卽用琮錦。但三享在庭分爲三段﹐一度致之﹐據三享而言﹐非謂三度致之爲皆也。凡享者﹐貢國所有﹐或因朝而貢﹐或歲之常貢﹐歲之常貢則《小行人》云「春入貢」及《大宰》「九貢」是也﹐因朝而貢者﹐則《大行人》云「侯服﹐歲一見﹐其貢祀物」之等是也﹐皆有璧帛以致之。案《小行人》云「合六幣﹕圭以馬﹐璋以皮﹐璧以帛﹐琮以錦﹐琥以繡﹐璜以黼。此六物者﹐以和諸侯之好故。」注云「合﹐同也。六幣所以享也。五等諸侯享天子用璧﹐享後用琮﹐其大各如其瑞﹐皆有庭實以馬。若皮﹐皮虎豹之皮。用圭璋者﹐二王之後也。二王后尊﹐故享用圭璋而特之。《禮器》曰圭璋特﹐義亦通於此﹐其於諸侯亦用璧琮耳。子男於諸侯﹐則享用琥璜﹐下其瑞也。凡二王后﹐諸侯相享之玉﹐大小各降其瑞一等。」若如此言﹐鄭知五等享玉各如其瑞者﹐見《玉人職》云「璧琮九寸﹐諸侯以享天子。」言九寸﹐據上公琮以享後﹐不言者﹐文不具。公依命數與瑞等﹐則侯伯子男之享玉﹐亦如其瑞可知。又知五等自相享﹐各降其瑞一等者﹐又見《玉人職》云「彖琮八寸﹐諸侯以享夫人。」鄭云「獻於所朝聘君之夫人。」兼言聘者﹐欲見聘使亦下君之瑞一寸﹐與君同﹐直言彖琮享夫人﹐不言彖璧以享君﹐亦文不具。若然﹐侯伯子男自相享﹐各降其瑞一寸可知。圭璋據二王后享天子與後者﹐五等諸侯旣用璧琮﹐二王后尊﹐明用圭以享天子﹐用璋以享後可知。又知二王后自相享﹐亦用璧琮者﹐以五等諸侯降於享天子﹐明二王后退用璧琮可知。子男自相享用琥璜者﹐以其子男瑞用璧﹐享天子可與瑞同﹐自相享不得與瑞等﹐降用琥璜可知。若然﹐子男之臣自相聘﹐亦享用琥璜﹐不得逾君故也。又知五等之臣聘享之玉﹐皆降其君一寸者﹐又見《玉人》云「彖圭璋八寸﹐璧琮八寸﹐以┹聘。」八寸﹐據上公之臣﹐則侯伯子男臣﹐各降其君一寸可知。案《孝經緯援神契》云﹕二王后稱公﹐大國稱侯。則二王之後爲公﹐而則前謂公者﹐案《典命》云「上公九命爲伯﹐其國家﹑宮室﹑車旗﹑衣服禮儀皆以九爲節。」鄭注云「上公者﹐謂王之三公有徳者﹐加命爲二伯﹐二王之後亦爲上公。」若然﹐《典命》云「王之三公八命。」有功加一命爲二伯﹐則周公﹑召公是也。本國猶稱侯﹐則魯侯燕伯是也。

奉束帛﹐匹馬卓上﹐九馬隨之﹐中庭西上﹐奠幣﹐再拜稽首。﹝卓﹐讀如卓王孫之卓﹐卓猶的也。以素的一馬以爲上﹐書其國名﹐後當識其何產也。馬必十匹者﹐不敢斥王之乘﹐用成數﹐敬也。﹞

﹝疏﹞「奉束」至「稽首」。

○注「卓讀」至「敬也」。

○釋曰﹕云「中庭西上」者﹐案《昏禮》云「參分庭一在南」﹐又《聘禮》云「庭實﹐皮則攝之」﹐注云「參分庭﹐一在南。」又米「設於中庭」﹐鄭注云「言當中庭者﹐南北之中也。」則此雲中庭﹐亦是南北之中。不參分庭一在南者﹐以其三享同陳﹐須入庭深設之故也。云「卓﹐讀如卓王孫之卓﹐卓猶的也」者﹐以音字旣同﹐而讀從之。卓王孫﹐是司馬相如之妻文君之父也。於十馬之內以素的一馬以爲上﹐故訓卓爲的也。云「書其國名﹐後當識其何產也」者﹐謂若晉有鄭之小駟﹐復有屈產之類是也。云「馬必十匹者﹐不敢斥王之乘﹐用成數﹐敬也」者﹐此爲庭實﹐故用十匹。案《康王之誥》二伯率諸侯而入﹐皆布乘黃朱﹐而陳四匹者﹐彼據二王之後﹐以國所有享新王。享物陳於庭﹐用圭﹐以馬致享﹐馬不得上堂﹐亦陳於庭﹐直以圭升堂致命﹐乘馬若乘皮﹐故以四爲禮。非所享之物﹐故用四馬﹐與此異也。

擯者曰「予一人將受之。」﹝亦言王欲親受之。﹞

﹝疏﹞「擯者」至「受之」。

○注「亦言」至「受之」。

○釋曰﹕云「亦言王欲親受之」者﹐亦上親受之也。

侯氏升致命。王撫玉。侯氏降自西階﹐東面授宰幣﹐西階前再拜稽首﹐以馬出﹐授人﹐九馬隨之。﹝王不受玉﹐撫之而已﹐輕財也。以馬出﹐隨侯氏出授王人於外也。王不使人受馬者﹐主於享﹐王之尊益君﹐侯氏之卑益臣。﹞

﹝疏﹞「侯氏」至「隨之」。

○注「王不」至「益臣」。

○釋曰﹕云「授宰幣」﹐王旣撫玉﹐不受幣﹐幣卽束帛加璧﹐並玉言幣﹐故《小行人》合六幣﹐皮馬與玉皆爲幣。此單言宰﹐卽大宰﹐大宰主幣﹐故《周禮大宰職》云「大朝覲會同﹐贊玉幣﹑玉獻﹑玉几﹑玉爵。」注云「助王受此四者」是也。云「王不受玉﹐撫之而已﹐輕財也」者﹐案《聘義》﹐圭璋還之爲重禮﹐璧琮不還爲輕財。是以圭璋親受﹐璧琮初卽不受﹐爲輕財故也。云「以馬出﹐隨侯氏出授王人於外也」者﹐謂侯氏牽馬而出﹐馬隨侯氏之後出﹐授王人於外也。云「王之尊益君﹐侯氏之卑益臣」者﹐春夏受贄於朝﹐𨿽無迎法﹐王猶在朝。至受享又迎之﹐而稱賓主﹐至覲禮受享﹐皆無迎法﹐不下堂而見諸侯﹐已是王尊爲君禮﹐臣卑爲臣禮。王猶親受其玉﹐今至於三享﹐貢國所有﹐行供奉之節﹐故使自執其馬﹐王不使人受之於庭者﹐是王之尊益君﹐侯氏之卑益臣故也。《聘禮》享用皮﹐及賓私覿﹐馬皆使人受之者﹐見他國之君不臣人之臣﹐故與此異也。若然﹐《聘禮》享君﹐尙有幣問卿大夫﹔此諸侯覲天子﹐享天子訖﹐亦當有幣問公卿大夫﹐是以隱七年《左氏傳》云「初﹐戎朝於周﹐發幣於公卿﹐而凡伯不賓」﹐服注云「戎以朝禮﹐及公卿大夫發陳其幣。」凡伯以諸侯爲王﹐卿士不修賓主之禮﹐敬報於戎。是以冬天王使凡伯來聘﹐還戎﹐伐之於楚丘以歸﹐是諸侯朝天子﹐亦有聘及公卿大夫之事也。

事畢。﹝三享訖。﹞

乃右肉袒於廟門之東。乃人門右﹐北面立﹐告聽事。﹝右肉袒者﹐刑宜施於右也。凡以禮事者左袒﹐入更從右者﹐臣益純也。告聽事者﹐告王以國所用爲罪之事也。《易》曰﹕折其右肱﹐無咎。﹞

﹝疏﹞「乃右」至「聽事」。

○注「右肉」至「無咎」。

○釋曰﹕自此盡「降出」﹐論侯氏受刑﹐王免之降出之事。刑袒於右者﹐右是用事之便﹐又是陰﹐陰主刑﹐以不能用事﹐故刑袒於右也。云「凡以禮事者左袒」﹐左袒者﹐無問吉凶禮﹐皆袒左。知者﹐《士喪禮》云「主人出南面﹐左袒﹐扌及諸面之右。」《檀弓》云﹕廷陵季子葬其子於嬴﹑博之﹐葬訖﹐左袒。故云「凡」以該之。引「《易》曰折其右肱無咎」者﹐案《易丰ⅲⅵ卦》九三云「折其右肱﹐無咎」﹐凡卦爻﹐二至四﹐三至五﹐兩體交互﹐各成一卦﹐先儒謂之互體﹐故鄭隨其義而注云﹕三﹐艮爻﹐艮爲手﹐互體爲巽。巽又爲進退﹐手而便於進退﹐右肱也﹐猶大臣用事於君﹐君能誅之﹐故無咎。引之者﹐證刑理宜於右之義。云「告聽事者」﹐告王以國所用爲罪之事也者﹐加得字解之﹐當云「告王以國所用爲者得非罪之事」也。正是罪之一辭﹐解擬受刑之意﹐又解云告王以己無罪﹐引下文「伯父無事」﹐解之不辭之甚也。

擯者謁諸天子。天子辭於侯氏﹐曰「伯父無事﹐歸寧乃邦。」﹝謁﹐告。寧﹐安也。乃猶女也。﹞侯氏再拜稽首﹐出﹐自屏南門西﹐遂入門左﹐北面立﹐王勞之。再拜稽首。擯者延之曰「升。」升成拜﹐降出。﹝王辭之﹐不卽左者﹐當出隱於屏而襲之也。天子外屏﹐勞之﹐勞其道勞也。﹞

﹝疏﹞「侯氏」至「降出」。

○注「王辭」至「勞也」。

○釋曰﹕云「當出隱於屏而襲之也」者﹐以屏外不見天子爲隱。向者右袒﹐今王辭以無事﹐故宜襲也。云「天子外屏」者﹐據此文出門乃云屏南﹐卽是外屏。雲天子外屏﹐取《禮緯》之文﹐故《禮緯》云「天子外屏﹐諸侯內屏﹐大夫以簾﹐士以帷」是也。

天子賜侯氏以車服。迎於外門外﹐再拜。﹝賜車者﹐同姓以金路﹐異姓以象路。服則衮也﹐也﹐毳也。古文曰﹕迎於門外也。﹞

﹝疏﹞「天子」至「再拜」。

○注「賜車」至「外也」。

○釋曰﹕自此盡「亦如之」﹐論王使人賜侯氏車服之事。云「同姓金路﹐異姓象路」﹐案《周禮巾車》「掌五路」﹐自玉路至木路﹐玉路以祀﹐尊之﹐不賜諸侯。金路云「同姓以封」﹐象路云「異姓以封」﹐革路云「以封四衛」﹐木路云「以封蕃國」。鄭云﹕同姓「謂王子母弟﹐率以功徳出封﹐𨿽爲侯伯﹐其畫服猶如上公」。賜魯侯﹐鄭伯服則衮冕﹐得乘金路﹐以下與上公同﹐則大公與杞宋𨿽異姓﹐服衮冕﹐乘金路矣。異姓謂舅甥之國﹐與王有親者﹐得乘象路。異姓侯伯﹐同姓子男﹐皆乘象路。以下四衛﹐謂要服以內﹐庶姓與王無親者﹐自侯伯子男﹐皆乘革路。以下蕃國﹐據外爲總名﹐皆乘木路而已。鄭直言金路﹑象路者﹐略之也。云「服則衮也﹐也﹐毳也」﹐據《司服》而言。案《司服》上陳王之吉服有九﹐下云公之服﹐自衮冕而下﹐如王之服﹔侯伯自冕而下﹐如公之服﹔於男自毳冕而下﹐如侯伯之服也。

路先設﹐西上﹐路下四﹐亞之。重賜無數﹐在車南。﹝路謂車也。凡君所乘車曰路。路下四﹐謂乘馬也。亞之﹐次車而東也。《詩》云「君子來朝﹐何錫予之﹖𨿽無予之﹐路車乘馬。又何予之﹖玄衮及黼。」重猶善也。所加賜善物。多少由恩也。《春秋傳》曰「重錦三十兩。」﹞

﹝疏﹞「路先」至「車南」。

○注「路謂」至「十兩」。

○釋曰﹕云「凡君乘車曰路」者﹐鄭注《周禮》云「路﹐大也。」君之居以大爲名﹐是以雲路寢﹑路門之等。引《春秋》者﹐閔二年《左氏傳》云「狄人伐衛」﹐又云「及狄人戰於熒澤﹐衛師敗績﹐遂滅衛。夜與國人出﹐狄入衛﹐遂從之﹐又敗諸河。宋桓公逆諸河﹐宵濟﹐立戴公以廬於曹﹐齊侯使公子無虧帥車三百乘﹑甲士三千人以戍曹﹐歸公乘馬﹐祭服五稱﹐牛﹑羊﹑豕﹑雞﹑狗皆三百與門材﹐歸夫人魚軒﹐重錦三十兩」。鄭引之﹐證重賜無數﹐在車南也。

諸公奉篋服﹐加命書於其上﹐升自西階﹐東面﹐大史是右。﹝言諸公者﹐王同時分命之而使賜侯氏也。右讀如「周公右王」之右。是右者﹐始隨入﹐於升東面﹐乃居其右。古文是爲氏也。﹞

﹝疏﹞「諸公」至「是右」。

○注「言諸」至「氏也」。

○釋曰﹕云「言諸公者﹐王同時分命之而使賜侯氏也」者﹐以其言「諸」﹐非一之義﹐以諸侯來覲者﹐眾各停一館﹐故命諸公分往賜之。云「右讀如周公右王之右」者﹐案襄公二十一年《左氏傳》﹐晉欒盈出奔楚﹐範宣子殺羊舌虎﹐囚伯華。於是﹐祁奚老矣﹐聞之﹐乘ㄞ而見宣子﹐祁奚曰「夫謀而鮮過﹐惠訓不倦者﹐叔向有焉﹐社稷之固也。猶將十世宥之﹐以勸能者。今壹不免其身﹐以棄社稷﹐不亦惑乎﹖鯀殛而禹興﹐伊尹放太甲而相之﹐而卒無怨色。管﹑蔡爲戮﹐周公右王。若之何其以虎也棄社稷﹖」鄭引此者﹐證大史是右﹐是佐公﹐而在公右之義也。云「是右者﹐始隨入﹐於升東面﹐乃居其右」者﹐大史卑﹐明始時隨公後﹐升訖﹐公東面﹐大史乃居其右﹐故云是右﹐謂於是乃居公右而並東面。知並立者﹐以其在公右﹐宣王命故也。

侯氏升﹐西面立。大史述命。﹝讀王命書也。﹞侯氏降兩階之﹐北面再拜稽首。﹝受命。﹞升成拜。﹝大史辭之降也。《春秋傳》曰﹕且有後命﹐以伯舅耋老﹐毋下拜。此辭之類。﹞

﹝疏﹞「升成拜」。

○注「大史」至「之類」。

○釋曰﹕引《春秋》者﹐僖九年《經》﹕夏﹐公會宰周公﹑齊侯﹑宋子﹑衛侯之等於葵丘。《傳》云「王使宰孔賜齊侯胙﹐曰﹕天子有事於文﹑武﹐使孔賜伯舅胙。齊侯將下拜﹐孔曰﹕且有後命﹐天子使孔曰﹐以伯舅耋老﹐加勞﹐賜一級﹐無下拜。對曰﹕天威不違顏咫尺﹐小白余敢貪天子之命﹐無下拜﹐恐隕越於下﹐以遺天子羞﹐敢不下拜﹖下拜﹐登受。」鄭引之者﹐證此大史述王辭﹐侯氏下拜亦如此。故鄭云「此辭之類」也。但彼以齊侯年老﹐故未降已辭。此下拜禮也﹐故降拜乃辭之。彼齊侯不升成拜者﹐亦以年老故也。

大史加書於服上﹐侯氏受。﹝受篋服。﹞使者出。侯氏送﹐再拜﹐儐使者﹐諸公賜服者﹐束帛﹑四馬﹐儐大史亦如之。﹝旣云拜送﹐乃言儐使者﹐以勞有成禮﹐略而遂言。﹞

﹝疏﹞「使者」至「如之」。

○注「旣云」至「遂言」。

○釋曰﹕云「旣云拜送﹐乃言儐使者﹐以勞有成禮﹐略而遂言」者﹐經云「侯氏送再拜」者﹐事勢宜終﹐故連言之。其實儐使者在拜送前﹐必以之儐後略言者﹐以儐有成禮可依﹐故後略言。案上篇以來﹐每有儐禮﹐皆是成篇之法﹐是成禮也。

同姓大國﹐則曰「伯父」﹐其異姓﹐則曰「伯舅」。同姓小邦﹐則曰「叔父」﹐其異姓小邦﹐則曰「叔舅」。﹝據此禮云伯父﹐同姓大邦而言。﹞

﹝疏﹞「同姓」至「叔舅」。

○注「據此」至「而言」。

○釋曰﹕案《周禮冢宰職》云「掌建邦之六典﹐以佐王治邦國。」注云「大曰邦﹐小曰國。邦之所居﹐亦曰國」者﹐彼經或邦國連言﹐或單言國。則邦國連言據諸侯﹐單言國據王。以邦在國上﹐故云大曰邦﹐小曰國。惟王建國是邦之所居﹐亦曰國。彼對文則例﹐散文則通﹐故此大國言國﹐小國言邦也。鄭云「據此禮云伯父﹐同姓大邦而言」者﹐鄭欲解稱伯父﹑叔父不要同姓爲定之意。云據此云伯父者﹐卽上文云伯父﹐此文卽云「同姓大國則曰伯父」﹐是以云據此禮云伯父﹐同姓大邦而言。若也據文﹐則不要同姓與大國﹐案下《曲禮》東西二伯﹐不問同姓異姓﹐皆稱伯父﹐州牧而稱叔父。鄭云「牧尊於大國之君而謂之叔父﹐辟二伯﹐亦以此爲尊」是也。又云「同姓大國﹐則曰伯父」者﹐惟據此禮而云伯父而言﹐不據他文﹐故鄭此注決爲不定之意。

饗禮﹐乃歸。﹝禮﹐謂食燕也。王或不親以其禮幣致之﹐略言饗禮﹐互文也。《掌客職》曰﹕上公三饗三食三燕﹐侯伯再饗再食再燕﹐子男一饗一食一燕。﹞

﹝疏﹞「饗禮乃歸」。

○注「禮謂」至「一燕」。

○釋曰﹕云「禮﹐謂食燕也」者﹐案《聘禮》及諸文﹐言饗皆單云饗﹐無雲禮。鄭所引《掌客》五等﹐饗﹑食﹑燕三者具有﹐今饗下有禮﹐故以禮爲食燕也。云「王或不親以其禮幣致之」﹐鄭言此者﹐欲解經變食燕而言之禮﹐見王有故不親食燕﹐則以禮幣致之﹐故言之禮。云「略言饗禮﹐互文」者﹐直言饗﹐見王無故親饗之﹐若王有故﹐亦以侑幣之禮致之﹐食燕公之禮﹐見王有故﹐以幣之禮致之﹐亦宜有王無故﹐親食燕﹐故云互文也。引《掌客》者﹐見五等諸侯饗﹑食﹑燕皆具有﹐證經之禮是食燕之義也。以此文爲互﹐則饗食燕皆有酬幣﹑侑幣﹐是以《掌客職》「三饗三食三燕」云云﹐卽云「若弗酌﹐則以幣致之」﹐鄭注云「若弗酌﹐謂君有故﹐不親饗食燕。」彼是諸侯自相待法﹐此鄭引之﹐證經天子待諸侯法﹐則天子待諸侯三者皆有幣可知。案《掌客》云﹕王巡守﹐「從者三公視上公之禮﹐卿視侯伯之禮﹐大夫視子男之禮」﹐則天子使公卿大夫存┹省至諸侯之國﹐諸侯與之饗﹑食﹑燕皆有幣﹐與諸侯同可知也。若大國之孤聘於天子及鄰國﹐其饗﹑食﹑燕有侑幣﹑酬幣﹐亦與子男同。故《大行人》云「凡大國之孤﹐執皮帛以繼小國之君﹐出入三積﹐不問一勞。」又云「其他皆視小國之君」﹐鄭注云「他謂貳車及介牢禮﹐賓主之﹐擯者將幣﹐酢饗食之數。」故知饗食燕亦有幣也。案《聘禮》云「若不親食﹐使大夫各以其爵朝服致之﹐以侑幣如致饔﹐無儐。致饗以酬幣﹐亦如之。」是親饗食之有幣可知。又云「燕與ㄈ獻無常數」﹐又不言致燕以幣﹐則無致燕之禮﹐親燕亦無酬幣。《鹿鳴》序云「燕羣臣嘉賓也﹐旣飲食之﹐又實幣帛筐篚﹐以將其厚意。」則飲食據饗食有幣。若然﹐發首云燕羣臣嘉賓者﹐文王於羣臣嘉賓恩厚﹐燕之無數﹐故先言其實無幣也。若然﹐天子燕已臣及四方卿大夫﹐諸侯燕己臣及四方卿大夫﹐皆無酬幣也。

諸侯覲於天子﹐爲宮方三百步﹐四門﹐壇十有二尋﹐深四尺﹐加方明於其上。﹝四時朝覲受之於廟﹐此謂時會殷同也。宮﹐謂土爲埒﹐以象墻壁也。爲宮者﹐於國外﹐春會同則於東方﹐夏會同則於南方﹐秋會同則於西方﹐冬會同則於北方。八尺曰尋﹐十有二尋則方九十六尺也。深謂髙也﹐從上曰深。《司儀職》曰「爲壇三成。」成猶重也。三重者﹐自下差之爲三等﹐而上有堂焉。堂上方二丈四尺﹐上等﹑中等﹑下等﹐每面十二尺。方明者﹐上下四方神明之象也。上下四方之神者﹐所謂神明也。會同而盟﹐明神監之﹐則謂之天之司盟﹐有象者﹐猶宗廟之有主乎﹖王巡守﹐至於方嶽之下﹐諸侯會之﹐亦爲此宮以見之。《司儀職》曰「將會諸侯﹐則命爲壇三成﹐宮旁一門﹐詔王儀﹐南鄕見諸侯」也。﹞

﹝疏﹞「諸侯」至「其上」。

○注「四時」至「侯也」。

○釋曰﹕自此盡「四傳儐」﹐論會同王爲壇見諸侯之事。云「四時朝覲受之於廟」者﹐案《曲禮下》經言之春夏朝宗在朝不在廟﹐而言四時朝覲皆在廟者﹐朝宗𨿽在朝﹐受享則在廟﹐故並言之。云「此謂時會殷同也」者﹐以《司儀職》云「將合諸侯則令爲壇三成」﹐與此爲一事﹐則合者﹐合諸侯也﹐故知此爲壇見諸侯謂時會殷同時也。案《大宗伯》云「時見曰會﹐殷見曰同」﹐鄭注云「時見者﹐言無常期。諸侯有不順服者﹐王將有徵討之事﹐則旣朝覲﹐王爲壇於國外﹐合諸侯而命事焉。《春秋傳》曰『有事而會﹐不協而盟』是也。殷猶眾也。十二歲王如不巡守﹐則六服盡朝。朝禮旣畢﹐王亦爲壇﹐合諸侯以命政焉。所命之政﹐如王巡守殷見四方。四時分來﹐終歲則徧。」若如此注﹐則時會殷同﹐亦有朝覲在廟﹐而獨云四時朝覲在廟者﹐以其《周禮大行人》諸侯依服數來朝﹑時會無常期。假令當方諸侯有不順服﹐則順服者皆來朝王﹐其中則有當朝之歲者﹐復有不當朝之歲者。若當朝之歲者﹐自於廟朝覲﹐若不當朝之歲者﹐當在壇朝。若十二年王不巡守﹐則殷朝﹐亦云旣朝﹐乃於壇者六服之內﹐若以當歲者﹐卽在廟﹐則依服數﹐十二歲合有侯服。年年朝者在廟朝覲﹐其五服自甸男采衛要五服。若以十二歲王巡守﹐總合朝服﹐不得獨在廟﹐在壇朝﹐故鄭會同皆言旣朝覲乃爲壇於國外也。朝事儀未在壇朝而先言帥諸侯拜日﹐亦謂帥已朝者諸侯而言也。云「爲宮者﹐於國外﹐春會同則於東方」﹐云云者﹐經直言「爲壇」﹐鄭知逐四方爲之者﹐案《司儀》云「將合諸侯﹐則令爲壇三成」﹐鄭注云「合諸侯﹐謂有事而會也。爲壇於國外以命事。」天子春帥諸侯拜日於東郊﹐則爲壇於國東﹔夏禮日於南郊﹐則爲壇於國南﹔秋禮山川丘陵於西郊﹐則爲壇於國西﹔冬禮月與四瀆於北郊﹐則爲壇於國北。旣拜禮而還﹐加方明於壇上而祀焉。鄭引此文﹐下及朝事儀而言﹐故知爲壇皆依方爲之。但四方之壇﹐並宜在四郊之內﹐以其拜日之等﹐於近郊退來就壇﹐明壇在近郊之內。但去城不知遠近﹐或四方皆依成數﹐東方八里﹐南方七里﹐西方九里﹐北方六里。四方此其定分。案《職方》王會同或出畿在諸侯之國﹐故《職方氏》令諸侯共待之事則無常數。云「八尺曰尋」者﹐依《考工記》云「殳長尋有四尺」﹐從軫差之﹐知尋長八尺。云「三重者﹐自下差之爲三等﹐而上有堂焉。堂上方二丈四尺﹐上等﹑中等﹑下等﹐每面十二尺」者﹐此以下基九十六尺﹐上下三等﹐每等兩相各丈二尺﹐共二丈四尺﹐三等總七丈二尺﹐通堂上二丈四﹐合九丈六尺也。云「方明者﹐上下四方神明之象也」者﹐謂合木爲上下四方﹐故名方﹐此則神明之象﹐故名明。此樂解得名方明﹐神之義也。云「所謂明神也」者﹐所謂《秋官司盟》之職云「北面詔明神﹐旣盟﹐則貳之」是也。云「則謂之天之司盟﹐有象」者﹐案《春秋》襄十一年《經》書﹕公會晉侯﹐宋公之等伐鄭。鄭人懼﹐行成。秋七月﹐同盟於亳。範宣子曰「不愼﹐必失諸侯。」乃盟﹐載書曰「凡我同盟﹐毋蘊年﹐毋壅利﹐毋保姦﹐毋畱慝﹐救災患﹐卹禍亂﹐同好惡﹐獎王室。或玆命﹐司愼司盟﹐名山名川﹐明神殛之。」注云「二司﹐天神。」司盟司愼不敬者﹐盟司察明者﹐是爲天之司盟也。云「有象者猶宗廟之有主乎」者﹐以其宗廟木主﹐亦上下四方爲之﹐故云猶宗廟之有主。無正文﹐約同之﹐故云「乎」以疑之。𨿽同四方爲之﹐但宗廟主止一神﹐而已此下文以六色爲六神﹐用六玉禮之﹐有此別﹐但取四方同而已。云「王巡狩至於方嶽之下﹐諸侯會之﹐亦爲此宮以見之」者﹐案下文「祭天燔柴﹐祭山丘陵升﹐祭川沈﹐祭地瘞」。鄭注云「升沈必就祭者也﹐則是謂王巡守及諸侯之盟祭也」者﹐是王巡守在方嶽﹐亦爲此宮可知。是以《司儀》注云「王巡守殷國而同﹐則其爲宮亦如此與﹖」以其與宮同也。案《司儀》云「王合諸侯﹐令爲宮。」據時會而言。其巡守﹐據王就方嶽殷國。此王有故不行﹐諸侯同來﹐此二者﹐其壇文約與時會同﹐故云「與」以疑之。是以鄭注《大宗伯》云殷同﹐王亦爲壇於國外。亦時會有文者也。引《司儀》者﹐彼此同是一事﹐但文有詳略。此文言者﹐取《司儀》以足之。云「南鄕見諸侯也」者﹐王在堂上﹐公於上等﹐侯伯於中等﹐子男於下等﹐奠玉﹑拜皆升堂﹐授玉乃降也。

方明者﹐木也﹐方四尺。設六色﹕東方靑﹐南方赤﹐西方白﹐北方黑﹐上玄﹐下黃。設六玉﹕上圭﹐下璧﹐南方璋﹐西方琥﹐北方璜﹐東方圭。﹝六色象其神﹐六玉以禮之。上宜以蒼璧﹐下宜以黃琮﹐而不以者﹐則上下之神﹐非天地之至貴者也。設玉者﹐刻其木而著之。﹞

﹝疏﹞「方明」至「方圭」。

○注「六色」至「著之」。

○釋曰﹕云「上宜以蒼璧﹐下宜以黃琮」者﹐案《大宗伯》云﹕蒼璧禮天﹐黃琮禮地﹐靑圭禮東方﹐赤璋禮南方﹐白琥禮西方﹐玄璜禮北方。據彼文﹐上宜用蒼璧﹐下宜用黃琮﹐今於四方還依《宗伯》﹐惟上不用璧﹐下不用琮﹐故鄭云「而不以者﹐則上下之神非天地之至貴者也」。案《宗伯》注﹕「此禮天以冬至﹐謂天皇大帝在北極者也。禮地以夏至﹐謂神在昆侖者也。」鄭云﹕非天地之貴﹐其天地之貴﹐卽昊天昆侖是也。旣非天地之貴﹐卽日月之神﹐故下云「祭天燔柴」﹐「祭地瘞」﹐鄭注﹕「天地謂日月也。」若然﹐日月用圭璧者﹐《典瑞》云「圭璧以祀日月」﹐故用圭璧也。四方用圭璋之等﹐案《大宗伯》注云﹕禮東方以立春﹐謂蒼精之帝而大昊句芒食焉﹐餘三方皆據天帝﹑人帝﹑人神﹐則此亦非彼神也。以其下文有日﹑月﹑四瀆﹑山川﹑丘陵之神迎拜﹐以爲明神﹐故知非天帝﹑人帝之等。是以《司盟》云「凡邦國有疑會同﹐則掌其盟約之載及其禮儀﹐北面詔盟神。」鄭注云「有疑﹐不協也。明神﹐神之明察者﹐謂日月山川也。覲禮加方明於壇上﹐所以依之也。」是鄭解方明之神﹐明日月山川之等﹐非天帝也。若然﹐四方禮神還用圭璋琥璜﹐非天神還用禮玉者﹐尊此明神而與天神同﹐故用之也。云「刻其木而著之」者﹐𨿽無正文﹐以意言之﹐以其非置於坐以禮神於上下﹐猶南北爲順﹐刻木於四方亦順﹐不刻木安於中則不可﹐故知義然也。

上介皆奉其君之﹐置於宮﹐尙左。公侯伯子男皆就其而立。﹝置於宮者﹐建之﹐豫爲其君見王之位也。諸公﹐中階之前﹐北面東上。諸侯﹐東階之東﹐西面北上。諸伯﹐西階之西﹐東面北上。諸子﹐門東﹐北面東上。諸男﹐門西﹐北面東上。尙左者﹐建﹐公東上﹐侯先伯﹐伯先子﹐子先男﹐而位皆上東方也。諸侯入門﹐或左或右﹐各就其而立。王降階﹐南鄕見之三揖。土揖庶姓﹐時揖異姓﹐天揖同姓。見揖﹐位乃定。古文尙作上。﹞

﹝疏﹞「上介」至「而立」。

○注「置於」至「作上」。

○釋曰﹕云「上介皆奉其君之﹐置於宮﹐尙左」者﹐此𨿽不言前期﹐鄭云「豫爲其君見王之位也」﹐則亦前期一日可也。公侯就﹐據臨朝之時也。此鄭𨿽不解﹐鄭注《夏官》中夏辧號名﹐此表朝位之﹐與銘旌及在軍徽幟同﹐皆以尺易刃﹐小而爲之也。云「中階之前」已下皆朝事儀﹐《明堂位》文。以朝事儀論會同之事﹐《明堂位》周公朝諸侯於明堂﹐不在宗廟﹐皆與此同﹐故鄭依之也。言「上」者﹐皆以近王爲上。云「尙左者﹐建﹐公東上﹐侯先伯﹐伯先子﹐子先男﹐而位皆上東方」者﹐以其侯伯別階相﹐對子男𨿽隔門﹐亦相對﹐皆以東爲上﹐故云侯先伯﹑子先男也。云「諸侯入門﹐或左或右﹐各就其而立」者﹐案下注云「諸侯初入門﹐王官之伯帥之」﹐則此云諸侯入門或左或右者﹐是二伯初帥之﹐各依左右。若《康王之誥》云「大保帥西方諸侯入應門左﹐畢公帥東方諸侯入應門右。」皆北面。此𨿽無應門﹐亦二伯帥諸侯初入宮門﹐或左或右﹐亦皆北面立定﹐乃始各就其而立。王乃降南面﹐見之而揖。必知王有降揖之事者﹐《燕禮》《大射》公降揖羣臣﹐使定位﹐故知王亦然。又知王「土揖庶姓」之等者﹐此是《司儀職》王在壇揖諸侯之事﹐彼與此同。鄭彼注云「土揖﹐推手小下之也。時揖﹐平推手也。天揖﹐推手小舉之。以推手曰揖﹐引手曰扌壹。」故爲此解也。若然﹐《覲禮》天子不下堂而見諸侯﹐今王降者﹐以在壇會同相見﹐與覲異故也。以其《覲禮》廟門設擯﹐此則堂門設擯﹐是以𨿽繼《覲禮》之下﹐《覲禮》無降揖法﹐此與諸侯對面相見﹐故有降揖之事。

四傳擯。﹝王旣揖五者﹐升壇﹐設擯﹐升諸侯以會同之禮。其奠瑞玉及享幣﹐公拜於上等﹐侯伯於中等﹐子男於下等。擯者每延之﹐升堂致命﹐王受玉撫玉﹐降拜於下等。及請事﹑勞﹐皆如覲禮﹐是以記之覲云。四傳擯者﹐每一位畢﹐擯者以告﹐乃更陳列而升。其次﹐公也﹐侯也﹐伯也﹐各一位﹐子男俠門而俱東上﹐亦一位也。至庭乃設擯﹐則諸侯初入門﹐王官之伯帥之耳。古文傳作傅。﹞

﹝疏﹞「四傳擯」。

○注「王旣」至「作傳」。

○釋曰﹕知「奠瑞玉及享幣﹐公拜於上等﹐侯伯於中等﹐子男於下等﹐擯者每延之。升堂致命﹐王受玉撫玉﹐降拜於下等」者﹐三等拜禮皆《司儀職》文。擯者延之升堂以下﹐約上《覲禮》之法﹐云王受玉謂朝時﹐撫玉謂享時。是以《司儀》三等之下云「其將幣亦如之」﹐鄭云「將幣﹐享也。」又云「及請事﹑勞﹐皆如覲禮」者﹐請事謂上文侯氏奠圭﹐擯者請侯氏﹐王欲親受之﹔勞謂侯氏受刑後﹐王勞之﹐故云皆如覲禮。云「公也﹐侯也﹐伯也﹐各一位」者﹐以其面位同﹐故各自設擯。云「子男俠門而俱東上﹐亦一位也」者﹐以其𨿽隔門﹐相去近﹐又同北面東上﹐故共一位設擯﹐故有四傳擯。云「至庭乃設擯」者﹐對上覲禮門外設擯。案此上經﹐諸侯各就其而立﹐乃云「四傳擯」﹐則在諸侯之北﹐故知至庭乃設擯。云「則諸侯初入門﹐王官之伯帥之耳」者﹐約《顧命》而知之。

天子乘龍﹐載大﹐象日月﹑升龍﹑降龍﹐出﹐拜日於東門之外﹐反祀方明。﹝此謂會同以春者也。馬八尺以上爲龍。大﹐大常也。王建大常﹐糸參首畫日月﹐其下及旒交畫升龍﹑降龍。《朝事儀》曰﹕天子冕而執鎭圭﹐尺有二寸﹐繅藉尺有二寸﹐大圭﹐乘大路﹐建大常十有二旒﹐樊纓十有二就﹐貳車十有二乘﹐帥諸侯而朝日於東郊﹐所以教尊尊也。退而朝諸侯。由此二者言之﹐已祀方明﹐乃以會同之禮見諸侯也。凡會同者﹐不協而盟。《司盟職》曰「凡邦國有疑會同﹐則掌其盟約之載書及其禮儀﹐北面詔明神﹐旣盟則藏之。」言北面詔明神﹐則明神有象也。象者其方明乎﹖及盟時又加於壇上﹐乃以載辭告焉。詛祝掌其祝號。﹞

﹝疏﹞「天子」至「方明」。

○注「此謂」至「祝號」。

○釋曰﹕自此盡「西門外」﹐論將見諸侯﹐先禮日月山川之事。云「此謂會同以春者也」者﹐案下文於南門﹑北門﹑西門之外禮日月四瀆﹐會同以夏﹑秋﹑冬﹐此云「拜日於東門之外」﹐故知會同以春者也。云「馬八尺以上爲龍」者﹐是《周禮人職》文﹐案彼云「馬八尺以上爲龍﹐七尺以上爲來﹐六尺以上爲馬」﹐五尺以上爲駒。云「大﹐大常也」者﹐案《周禮司常》云「日月爲常﹐交龍爲。」則與常別﹐此旣象日月﹐則是大常。而云大者﹐九各有定稱﹐亦有通名﹐故桓二年臧哀伯云「三辰旗」﹐服氏注云「九之總名。」故大常亦謂之大﹐是以諸侯建交龍爲﹐亦謂之常。《大行人》云五等諸侯亦曰「建常九ヵ」﹐亦是通稱也。云「王建大常﹐糸參首畫日月﹐其下及旒交畫升龍﹑降龍」﹐知義然者﹐以其先言日月﹐後言龍﹐故知糸參首畫日月﹐依《爾雅》說旌旗云正幅爲糸參﹐「長尋曰」﹐謂旌旗身也﹐其下屬旒﹐乃畫日月交龍。案《左傳》云「三辰旗。」服注云「三辰﹐謂日﹑月﹑星。」孔君《尙書傳》亦云畫日﹑月﹑星於衣服旌旗。鄭注《司服》亦云「王者相變﹐至周而以日﹑月﹑星辰畫於旌旗﹐所謂三辰﹐旗昭其明也。」若然﹐大常當有星﹐所以《司常》及此直云日﹑月﹐不云星者﹐旣言三辰﹐則日月星俱有。《周禮司常》不言星者﹐《司常》九皆以二字爲名﹐故略不言星﹐是以此文亦略不言星。案文大常之上又有交龍﹐則諸侯交龍爲無日月﹐王之大常非直有日月兼有交龍。《司常》不言交龍﹐亦是於文略。引《朝事儀》以下﹐至「朝諸侯」﹐此亦同法﹐故引之證此拜日於東門之事。云「天子冕而執鎭圭」者﹐案《玉藻》天子玄冕拜日於東門之外﹐則知此亦玄冕也。大圭者﹐則《周禮玉人職》「大圭長三尺﹐杼上終葵首」是也。云「乘大路」者﹐則《周禮玉路》也﹐以周之玉路﹐因殷之大路﹐飾之以玉﹐故猶以大路爲名。云「樊纓十有二就」者﹐案《巾車》鄭注云「樊﹐馬大帶。纓﹐馬鞅。就﹐成也。以五采飾之﹐一匝爲一成﹐樊與纓各飾爲十二匝﹐十二就也。云「貳車十有二乘」者﹐案《周禮大行人》云﹕上公貳車九乘﹐侯伯七乘﹐子男五乘。而天子十二以爲節﹐故十二乘。貳車者﹐飾皆與正路同﹐當亦飾之以玉﹐使人乘之。《少儀》云「乘貳車則式﹐佐車則否」是也。云「帥諸侯朝日於東郊」者﹐朝日卽拜日﹐一也﹐以其朝必有拜。云「所以教尊尊也」者﹐天子至尊﹐猶往朝日﹐是教天下尊敬其所尊者﹐故云教尊尊也。云「退而朝諸侯」者﹐朝日於東郊﹐退就壇使諸侯朝已。云「由此二者言之﹐已祀方明﹐乃以會同之禮見諸侯也」者﹐言二者﹐諸侯朝事儀與此覲禮﹐其朝事儀朝日退﹐乃始朝諸侯﹐此覲禮加方明於壇上﹐公侯伯子男就其而立﹐王乃四傳擯見之﹐是已祀方明﹐乃始見諸侯﹐二者同﹐故云由此二者言之。若然﹐朝事儀直有朝日﹐禮畢退見諸侯﹐此覲禮祀方明﹐禮畢乃朝諸侯﹐不同者﹐以其邦國有疑﹐則有盟事。朝日旣畢﹐乃祀方明於壇﹐祀方明禮畢﹐退去方明於下﹐天子乃升壇與諸侯相見。朝禮旣畢﹐乃更加方明於壇﹐與諸侯行盟誓之禮。若邦國無疑﹐王帥諸侯朝日而已﹐無祀方明之事。是以《朝事儀》直云朝日教尊尊而朝諸侯﹐不言祀方明之事。鄭云已祀方明者﹐據此《覲禮》上下有盟誓而言。此天子乘龍及下文禮日之等﹐若有盟誓﹐文當在「宮方三百步」之上。今退文在下者﹐欲見盟誓非常﹐尋常無盟誓之事﹐直朝日而已故也。云「凡會同者﹐不協而盟」者﹐《左氏傳》云「有事而會﹐不協而盟。」引此者﹐解此經反祀方明之意。反祀方明者﹐爲不協而盟故也﹐故引《司盟》証之。云「旣盟則藏之」者﹐盟誓旣訖﹐寫此盟辭頒之於六官﹐司盟之官覆寫一通自藏﹐擬後覆驗。云「言北面詔明神﹐則明神有象也。象者其方明乎」﹐鄭云此者﹐《司盟》云「詔明神」﹐不言方明﹐此文直言方明﹐不言明神﹐鄭欲合爲一事﹐故云言北面詔明神﹐則明神有形象可告﹐以其方明有四方四色﹐是其象﹐無正文﹐以義約爲一事﹐故言「乎」以疑之。云「及盟時又加於壇上﹐乃以載辭告焉」者﹐對前祀方明加於壇上﹐祀訖﹐退而乃朝諸侯訖﹐又加於壇上﹐以載辭告之。云「詛祝掌其祝號」者﹐案《春官詛祝職》云「掌盟﹑詛﹑類﹑造﹑攻﹑說﹑衤會﹑之祝號。」注云「八者之辭﹐皆所以告神明也。盟詛主要誓﹐大事曰盟﹐小事曰詛。」又云「作盟詛之載辭﹐以敍邦國之信」是也。

禮日於南門外﹐禮月與四瀆於北門外﹐禮山川丘陵於西門外。﹝此謂會同以夏﹑冬﹑秋者也。變拜言禮者﹐容祀也。禮月於北郊者﹐月﹐大陰之精﹐以爲地神也。盟神必云日月山川焉者﹐尙著明也。《詩》曰「謂予不信﹐有如日。」《春秋傳》曰「縱子忘之﹐山川神其忘諸乎﹖」此皆用明神爲信也。﹞

﹝疏﹞「禮日」至「門外」。

○注「此謂」至「信也」。

○釋曰﹕知「此謂會同夏﹑秋﹑冬」者﹐以經禮日之等﹐各於其門外。上經禮日於東門之外﹐已是春會同﹐明知此是夏﹑秋﹑冬也。旣所禮各於門外爲壇﹐亦各合於其方﹐是以《司儀》云「將合諸侯﹐則令爲壇三成﹐宮旁一門。」鄭注云「天子春率諸侯拜日於東方﹐則爲壇於國東。夏禮日於南郊﹐則爲壇於國南。秋禮山川丘陵於西郊﹐則爲壇於國西。冬禮月四瀆於北郊﹐則爲壇於國北。」云「變拜言禮者﹐容祀也」者﹐言拜無祀﹐祀則兼拜。上經云拜日無盟誓﹐不加方明於壇﹐直拜日教尊尊而已。此經三時皆言禮﹐見有盟誓之事。加方明於壇﹐則有祀日與四瀆及山川之事﹐故言禮。是以或言拜﹐或言禮。云「禮月於北郊者﹐月﹐大陰之精﹐以爲地神也」者﹐鄭據經﹐三時先北後西﹐不以次第﹐以其祭地於北郊﹐祭月﹑四瀆亦於北郊﹐與地同。但日者﹐大陽之精﹐故於東郊﹑南郊﹐於陽方而禮之。以月是地神﹐四瀆與山陵俱是地神﹐以山陵出見爲微陰﹐故配西方四瀆爲極陰﹐故月同配北方。又以月尊﹐故先言之而又祭於北郊也。云「盟神必云日月山川焉」者﹐爲其著明也者﹐以山川是著見﹐日月是其明﹐故同爲盟神也。引《詩》者曰﹐明詩人以爲明證。引《春秋》者﹐定元年二月﹐孟懿子會城成周﹐宋仲幾不受功﹐卽云士彌牟曰﹕晉之從政者新﹐子姑受功﹐歸吾視諸故府。仲幾曰﹕縱子忘之﹐山川鬼神其忘諸乎﹖引之者﹐山川神爲盟神義也。不言月者﹐諸文無以月爲盟神之事﹐故不引。據此《覲禮》﹐言月以月明爲盟神可知。

祭天﹐燔柴。祭山﹑丘陵﹐升。祭川﹐沈。祭地﹐瘞。﹝升﹑沈必就祭者也。就祭﹐則是謂王巡守及諸侯之盟祭也。其盟﹐忄曷其著明者。燔柴﹑升﹑沈﹑瘞﹐祭禮終矣﹐備矣。《郊特牲》曰「郊之祭也﹐迎長日之至也﹐大報天而主日也。」《宗伯職》曰「以實柴祀日月星辰。」則燔柴祭天﹐謂祭日也。柴爲祭日﹐則祭地瘞者﹐祭月也。日月而雲天地﹐靈之也。《王制》曰﹕王「巡守﹐至於岱宗﹐柴」﹐是王巡守之盟﹐其神主日也。《春秋傳》曰「晉公爲踐土之盟。」而《傳》雲山川之神﹐是諸侯之盟﹐其神主山川也。月者﹐大陰之精﹐上爲天使﹐臣道莫貴焉。是王官之伯﹐會諸侯而盟﹐其神主月與﹖古文瘞作殪。﹞

﹝疏﹞「祭天」至「地瘞」。

○注「升沈」至「作殪」。

○釋曰﹕上論天子在國行會同之禮﹐於國之四郊拜禮於日月山川之神﹐以爲盟主﹐已備於上。今更言祭日月山川者﹐據天子巡守於四嶽﹐各隨方向祭之﹐以爲盟主﹐故重見此文。云「升﹑沈必就祭者也」者﹐對上經山川丘陵﹐但於四郊望祭之﹐故不言升沈之事。此經言升沈﹐必是就山川丘陵﹐故言升沈。案《爾雅》云「祭山曰懸﹐祭川曰浮沈。」不言升﹐此山丘陵云升者﹐升卽懸也。此祭川直言沈﹐不言浮者﹐以牲體或沈或浮﹐不言浮﹐亦文略也。云「就祭﹐則是謂王巡守及諸侯之盟神也」者﹐此經主爲天子﹐春東郊﹐夏南郊﹐皆禮日﹐卽此經「祭天燔柴」也﹔秋西郊﹐卽此經「祭山丘陵升」是也﹔冬北郊﹐卽此經「祭川沈祭地瘞」也。以其川卽四瀆也﹐鄭兼言諸侯之盟者﹐以其諸侯自盟﹐亦祭山川爲神主﹐故兼言之。此經兼有王官之伯﹐以月爲神主。不言者﹐無正文﹐故不言也。云「其盟﹐忄曷於著明者」﹐亦如上釋以日月爲明﹐山川爲著也。云「燔柴﹑升﹑沈﹑瘞﹐祭禮終矣」者﹐案《周禮》祀實柴燎是歆神始﹐禮未終﹐而言禮終者﹐以其祭禮有三始﹐樂爲下神始﹐柴爲歆神始﹐牲體爲薦饌始﹐燔柴是樂爲下神之後﹐是下神之禮終﹐故云禮終。案《爾雅》﹕「祭天曰燔柴﹐祭地曰瘞埋。」柴與瘞相對﹐則瘞埋亦是歆神。若然﹐則升沈在柴瘞之﹐則升沈亦是歆神之節﹐皆據樂爲下神之後﹐而爲祭禮終矣或可。《周禮》此三者爲歆神﹐至祭祀之後﹐更有此柴瘞升沈之事﹐若今時祭祀訖﹐始有柴瘞之事者也。引《郊特牲》者﹐案《易緯》三王之郊﹐一用夏正﹐春分以後﹐始日長﹐於建寅之月郊天。云「迎長日之至」者﹐預迎之。又云「大報天而主日也」者﹐鄭注云「大猶徧。」謂郊天之時﹐祭尊可以及卑﹐日月以下皆祭﹐以日爲主。又云《大宗伯職》曰「以實柴祀日月星辰」者﹐此所引不取月與星辰之義﹐直取日而已與﹖此經燔祭文同。鄭引此諸文者﹐欲證此經祭天燔柴是祭日﹐非正祭天神﹐以其日亦是天神﹐故以祭天言之﹐是以鄭云「則燔柴祭天謂祭日也」。又云「柴爲祭日﹐則祭地瘞者﹐祭月也」者﹐以其前文天子在國祀日月﹐燔祭旣是日﹐祭地是月可知﹐亦非正地神也。云「日月而雲天地﹐靈之」者﹐以其尊之欲爲方明之主﹐故變日月而雲天地﹐是神靈之也。云「《王制》曰﹕王『巡守﹐至於岱宗﹐柴』﹐是王巡守之盟﹐其神主日也」者﹐案彼注以爲告至﹐案祀典「歲二月東巡守﹐至於岱宗﹐柴」﹐注爲考績燔燎柴。此又爲祭日柴﹐不同者﹐但巡守至岱宗之下﹐有此三種之柴﹐告至訖﹐別有考績﹐皆正祭之神﹐別有祭日﹐以爲方明之主。《尙書》與《王制》並此文惟有柴之文﹐故注不同﹐互見爲義﹐明皆有﹐是以此引《王制》之柴以爲祭日。引《春秋》者﹐僖公二十八年﹐晉文公敗楚於城濮﹐爲踐土之盟。《傳》云「山川之神。」引之﹐證諸侯之盟用山川爲主。此不言宋仲幾者﹐所引之言﹐皆是諸侯之事。云「月者﹐大陰之精﹐上爲天使﹐臣道莫貴焉」者﹐鄭注《周禮九嬪職》引孔子云「日者天之明﹐月者地之理。陰契制﹐故月上屬爲天﹐使婦從夫。放《月紀》」﹐此二處俱是緯文。鄭言此者﹐證王官之伯﹐臣中最尊﹐奉王使出與諸侯盟﹐其神主月﹐以其無正文﹐故言「與」以疑之。鄕來所解﹐諸侯以山爲主﹐王官之伯以月爲主。案襄十一年《左傳》云﹕秋七月﹐諸侯同盟於亳﹐云「司愼﹑司盟﹐名山﹑名川」﹐彼非直有山川﹐兼有二司﹐則此所云日月山川者﹐兼有此二司可知。又王官之伯非直奉王使出會諸侯而盟﹐若受弓矢之賜﹐得專徵伐﹐亦與諸侯爲盟。

記。幾俟於東箱。﹝王卽席﹐乃設之也。東箱﹐東來之前﹐相翔待事之處。﹞

﹝疏﹞「記幾俟於東箱」。

○注「王卽」至「之處」。

○釋曰﹕云「王卽席﹐乃設之也」者﹐案《公食大夫》記﹕「宰夫筵出自東房。」則此天子禮﹐幾筵亦在東房﹐其席先敷其幾﹐且俟於東箱﹐待王卽席﹐乃設之﹐謂若《聘禮》賓卽席乃授幾。若然﹐《公食大夫》﹕「宰夫設筵﹐加席幾。」同時預設者﹐公親設氵音﹐可以略幾﹐故以幾與席同時設之。若爲神幾筵﹐亦同時而設﹐故《聘禮》﹕「幾筵設﹐擯者出請命。」云「東箱﹐東夾之前」者﹐案上文覲在文王廟中﹐案鄭《周禮》注﹐宗廟路寢制如明堂﹐明堂有五室﹑四堂﹐無箱夾﹐則宗廟亦無箱夾之制。此有東夾者﹐此周公制禮﹐據東都乃有明堂。此文王廟仍依諸侯之制﹐是以有東夾室。若然﹐《樂記》注云「文王廟爲明堂制」者﹐彼本無「制」字﹐直云文王廟爲明堂。云「相翔待事之處」者﹐翔謂翺翔無事﹐故《公食》賓將食辭於公親臨己食﹐公揖退於箱以俟賓食﹐是相翔待事之處也。

偏駕不入王門。﹝在旁與己同曰偏。同姓金路﹐異姓象路﹐四衛革路﹐蕃國木路。駕之與王同﹐謂之偏。駕不入王門﹐乘墨車以朝是也。偏駕之車﹐捨之於館與﹖﹞

﹝疏﹞「偏駕不入王門」。

○注「在旁」至「館與」。

○釋曰﹕云「在旁與己同曰偏」者﹐依《周禮巾車》掌王五路﹕玉路以祀﹐不賜諸侯﹔金路以賓﹐同姓以封﹔象路以朝﹐異姓以封﹔革路以卽戎﹐以封四衛﹔木路以田﹐以封蕃國。此五路者﹐天子所乘爲正﹐四路者﹐諸侯乘之爲偏。是據諸侯在旁﹐與王同爲偏。云「不入王門﹐乘墨路以朝是也」者﹐據上文而言。云「偏駕之車﹐捨之於館與」者﹐偏駕旣云不入王門﹐又雲乘墨車而至門外﹐諸侯各停於館﹐明捨在館。無正文﹐故言「與」以疑之。

奠圭於繅上。﹝謂釋於地也。古文繅作ロ。﹞

﹝疏﹞「奠圭於繅上」。

○釋曰﹕此解侯氏入門右﹐奠圭﹐釋於地時﹐當以繅藉承之﹐﹝元損一字﹞乃釋於地。此繅謂韋衣木版﹐朱白蒼與朱綠畫之者﹐非謂絢組尺爲系者﹐彼所以系玉固者也。

●卷二十八喪服第十一

﹝疏﹞《喪服》第十一。

○案﹕鄭《目錄》云「天子以下﹐死而相喪﹐衣服﹑年月﹑親疏﹑隆殺之禮。不忍言死而言喪﹐喪者﹐棄亡之辭﹐若全存居於彼焉﹐已亡之耳。《大戴》第十七﹐《小戴》第九﹐劉向《別錄》第十一。」

○釋曰﹕案《禮器》云「經禮三百﹐曲禮三千。」鄭云「經禮謂《周禮》也。曲猶事也。事禮謂今禮也。禮篇今亡﹐本數未聞﹐其中事儀三千。」若然﹐未亡之時﹐有天子﹑諸侯﹑卿大夫﹑士之喪服﹐其篇各別﹐今皆亡﹐惟士喪禮在。若然﹐據《喪服》一篇總包天子以下服制之事﹐故鄭《目錄》云「天子以下相喪衣服親疏之禮」。喪服之制﹐成服之後﹐宜在《士喪》始死之下﹐今在《士喪》之上者﹐以《喪服》總包尊卑上下﹐不專據士﹐故在《士喪》之上。是以《喪服》爲第十一。《喪服》所陳﹐其理深大﹐今之所釋﹐且以七章明之。第一﹐明黃帝之時朴略尙質﹐行心喪之禮終身不變。第二﹐明唐虞之日﹐淳朴漸虧﹐𨿽行心喪﹐更以三年爲限。第三﹐明三王以降﹐澆爲漸起﹐故制《喪服》以表哀情。第四﹐明旣有《喪服》﹐須明「喪服」二字。第五﹐明《喪服》章次﹐以精粗爲序。第六﹐明作傳之人﹐並爲傳之意。第七﹐明鄭玄之注﹐經傳兩解之。第一明黃帝之時朴略尙質行心喪之禮終身不變者﹐案《禮運》云﹕昔者先王未有宮室﹐食鳥獸之肉﹐衣其羽皮。此乃伏羲之時也。又云﹕後聖有作﹐治其絲麻以爲布帛﹐養生送死﹐以事鬼神。此謂黃帝之時也。又案《易系辭》云「古之葬者﹐厚衣之以薪﹐葬之中野﹐不封不樹﹐喪期無數。」在《黃帝九事》章中﹐亦據黃帝之日﹐言喪期無數﹐是其心喪終身者也。第二明唐虞之日淳朴漸虧𨿽行心喪更以三年爲限者﹐案《禮記三年問》云「將由夫患邪淫之人與﹖則彼朝死而夕忘之﹐然而從之﹐則是曾鳥獸之不若也﹐夫焉能相與羣居而不亂乎﹖將由夫飾之君子與﹖則三年之喪﹐二十五月而畢﹐若駟之過隙﹐然而遂之﹐則是無窮也。故先王焉爲之立中制節﹐壹使足以成文理﹐則釋之矣﹐然則何以至期也﹖曰﹕至親以期斷。是何也﹖曰﹕天地則已易矣﹐四時則己變矣﹐其在天地之中者﹐莫不更始焉﹐以是象之也。」鄭注云「法此變易﹐可以期也。」又云「然則何以三年也﹖」注云「言法此變易﹐可以期﹐何以乃三年爲。」又云「曰加隆焉爾也﹐焉使倍之﹐故再期也。」注云「言於父母加隆其恩﹐使倍期也。」據此而言﹐則聖人初欲爲父母期加隆焉﹐故爲父母三年。必加隆至三年者﹐孔子答宰我云「子生三年﹐然後免於父母之懷。」是以子爲之三年﹐報之三年。《問》又云「三年之喪﹐人道之至文者也。夫是之謂至隆。是百王之所同﹐古今之所壹也﹐未有知其所由來者也。」注云「不知其所從來﹐諭此三年之喪﹐前世行之久矣。」旣云諭前世行之久﹐則三年之喪﹐實知其所從來﹐但諭久爾。故《虞書》云「二十八載﹐帝乃殂落﹐百姓如喪考妣三載﹐四海遏密八音。」是心喪三年﹐未有服制之明驗也。第三明三王已降﹐澆僞漸起﹐故制喪服﹐以表哀情者﹐案《郊特牲》云「大古冠布﹐齊則緇之。」鄭注云「唐虞已上曰大古。」又云「冠而敝之可也」﹐注云「此重古而冠之耳。三代攺制﹐齊冠不復用也。以白布冠質﹐以爲喪冠也。」據此而言﹐則唐虞已上﹐吉凶同服﹐惟有白布衣﹑白布冠而已。故鄭注云白布冠爲喪冠。又案三王以來﹐以唐虞白布冠爲喪冠。又案《喪服》記云「凡衰外削幅﹐裳內削幅。」注云「大古冠布衣布﹐先知爲上﹐外殺其幅﹐以便體也。後知爲下﹐內殺其幅﹐稍有飾也。後世聖人易之﹐以此爲喪服。」據此《喪服》記與《郊特牲》兩注而言﹐則鄭云後世聖人﹐夏﹑禹也。是三王用唐虞白布冠﹑白布衣爲喪服矣。第四明旣有喪服須明喪服二字者﹐案鄭《目錄》云「不忍言死而言喪﹐喪者棄亡之辭﹐若全存於彼焉﹐已棄亡之耳。」又案《曲禮》云「天子曰崩﹐諸侯曰薨﹐大夫曰卒﹐士曰不祿﹐庶人曰死。」《爾雅》曰崩﹑薨﹑卒﹑不祿﹐皆訓死也﹐是士以上爲義。稱庶人言死﹐得其總名。鄭注《曲禮》云「死之言澌﹐精神澌盡。」又案《檀弓》孔子云「喪欲速貧。」《春秋左氏傳》魯昭公出居乾侯﹐齊侯唁公於野井﹐公曰﹕喪人其何稱。是喪棄亡之辭﹐棄於此﹐存於彼。是孝子不忍言父母精神盡澌﹐𨿽棄於此﹐猶存於彼。以此鄭義言之﹐其喪字去聲讀之﹐人或以平聲讀之者﹐𨿽不與同﹐義亦通也。死者旣喪﹐生人制服服之者﹐但貌以表心﹐服以表貌﹐故《禮記傳》云「斬衰何以服苴﹖苴﹐惡貌也﹐所以苴其內﹐見諸外。斬衰貌若苴﹐齊衰貌若﹐大功貌若止﹐小功﹑緦麻﹐容貌可也。」下又云「斬衰三升」﹐三升半齊衰﹐四升以下是其孝子喪親﹐以衣服表心。但吉服所以表徳﹐凶服所以表哀。徳有髙下﹐章有升降﹐哀有淺深﹐布有精粗﹐不同者也。第五明喪服章次以精粗爲敍者﹐案《喪服》上下十有一章﹐從斬至緦麻﹐升數有異。異者﹐斬有二義不同﹕爲父以三升爲正﹐爲君以三升半爲義﹐其冠同六升﹐三年。齊衰惟有正之四升﹐冠七升。繼母﹑慈母𨿽是義以配父﹐故與因母同﹐是以略爲節﹐有正而已。杖期﹐齊衰有正而已﹐父在爲母﹐與爲妻同正服﹐齊衰五升﹐冠八升﹐不杖。齊衰期章有正﹑有義二等﹕正則五升﹐冠八升﹔義則六升﹐冠九升。齊衰三月章皆義服﹐齊衰六升﹐冠九升﹐曾祖父母計是正服。但正服合以小功﹐以尊其祖。不服小功而服齊衰﹐非本服﹐故同義服也。殤大功有降﹑有義﹕爲夫之昆弟之長子殤﹐是義﹐其餘皆降服也。降服衰七升﹐冠十升﹔義服衰九升﹐冠十一升。大功章有降﹑有正﹑有義﹕姑姊妹出之等是降﹐婦人爲夫之族類爲義﹐自餘皆正。衰冠如上釋也。む衰惟有義服﹐四升半﹐皆冠七升而已。以諸侯大夫爲天子﹐故同義服也。殤小功有降﹑有義﹕婦人爲夫之族類是義﹐自餘皆降服。降則衰﹑冠同十升﹐義則衰﹑冠同十二升。小功亦有降﹐亦有正﹑有義﹐如前釋。緦麻亦有降﹑有正﹑有義﹐皆如上陳。但衰冠同十五升﹐抽去半而已﹐自斬以下至緦麻﹐皆以升數。升數少者在前﹐升數多者在後﹐要不得以此升數爲敍者﹐一則正義及降升數不得同在一章﹐又む衰四升半﹐在大功之下﹐小功之上。鄭下注云「在小功之上者﹐欲審著縷之精粗。」若然﹐《喪服》章次﹐𨿽以升數多少爲前後﹐要取縷之精粗爲次第也。第六明作傳之人﹐又明作傳之義﹐傳曰者﹐不知是誰人所作﹐人皆云孔子弟子卜商字子夏所爲。案《公羊傳》是公羊髙所爲﹐公羊髙是子夏弟子﹐今案《公羊傳》有云「者何」﹑「何以」﹑「曷爲」﹑「孰謂」之等﹐今此《傳》亦云「者何」﹑「何以」﹑「孰謂」﹑「曷爲」等之問。師徒相習﹐語勢相遵﹐以弟子卻本前師﹐此傳得爲子夏所作﹐是以師師相傳﹐蓋不虛也。其傳內更云傳者是子夏﹐引他舊傳以證己義。《儀禮》見在一十七篇﹐余不爲傳﹐獨爲《喪服》作傳者﹐但《喪服》一篇總包天子已下﹐五服差降﹐六術精粗﹐變除之數旣繁﹐出入正殤交互﹐恐讀者不能悉解其義﹐是以特爲傳解。第七明鄭玄之注經傳兩解之﹐云鄭氏者﹐北海郡髙密縣人﹐姓鄭名玄字康成﹐漢僕射﹐鄭崇八世孫也。後漢徵爲大司農而不就﹐年七十四卒於家。云「注」者﹐注義於經傳之下﹐辧其義意。若傳不釋經者﹐則注在傳上以釋經﹐若傳義難明者﹐則在傳下以釋傳。又在傳下注﹐皆須題云「玄謂」以別傳﹐若在傳上注者﹐不須題玄義可知。或云注﹐或云傳﹐出注述者意耳。或有解云﹕前漢以前云傳﹐後漢以後云注。若然﹐王弼﹑王肅之等後漢之人云傳﹐此說非也。

喪服。斬衰裳﹐苴﹑杖﹑絞帶﹐冠繩纓﹐菅屨者﹕﹝者者﹐明爲下出也。凡服﹐上曰衰﹐下曰裳﹐麻在首﹑在要皆曰。之言實也﹐明孝子有忠實之心﹐故爲制此服焉。首象緇布冠之缺項﹐要象大帶﹐又有絞帶﹐象革帶。齊衰以下用布。﹞

﹝疏﹞「喪服」至「屨者」。

○釋曰﹕題此二字於上者﹐與此一篇爲總目。言「斬衰裳」者﹐謂斬三升布以爲衰裳。不言裁割而言「斬」者﹐取痛甚之意。知者﹐案《三年問》云「創鉅者﹐其日久﹔痛甚者﹐其愈遲。」《雜記》﹕「縣子云﹕三年之喪如斬﹐期之喪如剡。」謂哀有深淺﹐是斬者痛深之義﹐故云斬也。若然﹐斬衰先言斬﹐下疏衰後言齊者﹐以斬衰先斬布﹐後作之﹐故先言斬﹔疏衰﹐先作之﹐後齊之﹐故後云齊。斬齊旣有先後﹐是以作文有異也。云「苴﹑杖﹑絞帶」者﹐以一苴目此三事﹐謂苴麻爲首﹑要﹐又以苴竹爲杖﹐又以苴麻爲絞帶。知此三物皆同苴者﹐以其冠繩纓不得用苴﹐明此三者皆用苴。又《喪服小記》云「苴杖﹐竹也」﹐記人解此杖是苴竹也。又絞帶與要象大帶與革帶﹐二者同在要。要旣苴﹐明絞帶與要同用苴可知。又《喪服四制》云「苴衰不補」﹐則衰裳亦同苴矣。云「冠繩纓」者﹐以六升布爲冠﹐又屈一條繩爲武﹐垂下爲纓。冠在首﹐退在帶下者﹐以其衰用布三升﹐冠六升。冠旣加飾﹐故退在帶下。又齊衰冠纓用布﹐則知此繩纓不用苴麻﹐用麻﹐故退冠在下﹐更見斬義也。云「菅屨」者﹐謂以菅艸爲屨﹐《詩》﹕「云白華菅兮﹐白茅束兮。」鄭云「白華已漚名之爲菅﹐濡刃中用。」則此菅亦是已漚者也。已下諸章並見年月﹐惟此斬章不言三年者﹐以其喪之痛極﹐莫甚於斬﹐故不言年月﹐表創鉅而已。是以衰設人功之疏﹐又言麻之形體﹐至於齊衰已下﹐非直見人功之疏﹐又見去麻之狀貌。舉齊衰云三年﹐明上斬衰三年可知。然此一經爲次若此者﹐以先喪而後服﹐故服在喪下。又先斬﹐後乃爲衰裳﹐故斬文在衰裳之上。﹑杖﹑絞帶俱蒙於苴﹐故苴又在前。經中有二事﹐仍以首爲主﹐故文在上。杖者各齊其心﹐故在絞帶之前。冠纓𨿽加於首﹐以其不蒙於苴﹐故退文在下。屨乃服中之賤﹐最後爲宜﹐聖人作文倫次然。

○注「者者」至「用布」。

○釋曰﹕云「者者﹐明爲下出也」者﹐周公設經﹐上陳其服﹐下列其人。此經所陳服者﹐明爲下人所出﹐故服下出者﹐明臣子爲君父等所出也。案下諸章皆言「者」﹐鄭止一解﹐餘皆不釋﹐義皆如此也。云「凡服﹐上曰衰﹐下曰裳」者﹐言「凡」者﹐鄭欲兼解五服。案下記云﹕衰廣四寸﹐長六寸。綴之於心﹐總號爲衰。非正當心而已﹐故諸言衰皆與裳相對。至於弔服三者﹐亦謂之爲衰也。云「麻在首﹐在要皆曰」﹐知一而兼二者﹐以子夏《傳》要﹑首二俱解﹐《禮記》諸文亦首﹑要並陳﹐故《士喪禮》云「要小焉」﹐故知一而兼二文也。云「之言實也﹐明孝子有忠實之心﹐故爲制此服焉」﹐《檀弓》云「也者實也」﹐明孝子有忠實之心﹐故爲制此服焉。案《問喪》云「斬衰貌若苴﹐齊衰貌若」之等﹐皆是心內苴惡﹐貌亦苴惡﹐服亦苴惡﹐是服以象貌﹐貌以象心﹐是孝子有忠實之心。若服苴而貌美﹐心不苴惡者﹐是中外不相稱﹐無忠實之心者也。云「首象緇布冠之缺項」者﹐案《士冠禮》﹕緇布冠﹐「靑組纓﹐屬於缺」﹐鄭注云「缺﹐讀如『有者弁』之﹐緇布冠之無笄者﹐著圍髮際﹐結項中隅爲四綴﹐以固冠也。」此所象無正文﹐但喪服法吉服而爲之﹐吉時有二帶﹐凶時有二﹐以要象大帶﹐明首象項可知。以彼項爲吉時﹐緇布冠無笄﹐故用項以固之。今喪之首與冠繩纓﹐別材而不相綴﹐今言象之者﹐直取法象項而爲之。至於喪冠﹐亦無笄﹐直用六升布爲冠﹐一條繩爲纓﹐與此全異也。云「要象大帶」者﹐案《玉藻》云﹐大夫以下大帶用素﹐天子朱裏﹐終裨以玄黃﹐士則練帶﹐裨下末三赤﹐用緇﹐是大帶之制。今此要﹐下傳名爲帶﹐明象吉時大帶也。云「又有絞帶﹐象革帶」者﹐案《玉藻》之形制﹐云「肩革帶博二寸」﹐吉備二帶﹐大帶申束衣﹐革帶以佩玉佩及事佩之等。今於要之外﹐別有絞帶﹐明絞帶象革帶可知。案《士喪禮》云「苴大鬲﹐要小焉。」又云「婦人之帶牡麻﹐結本。」注云「婦人亦有首﹐但言帶者﹐記其異。此齊衰婦人﹐斬衰婦人亦有苴。」以此而言﹐則婦人吉時﹐𨿽云女ひ絲﹐以絲爲帶﹐而無項。今於喪禮哀痛甚﹐亦有二與絞帶﹐以備喪禮。故此具陳於上﹐男女俱言於下﹐明男女共有此服也。云「齊衰已下用布」者﹐卽下《齊衰章》云「削杖布帶」是也。若然﹐案此經﹐凶服皆依舊名﹐惟衰與特制別名者﹐案《禮記檀弓》云「有以故興物者」﹐鄭云「衰之制。」以表孝子忠實之心﹐衰明孝子有哀摧之義﹐故制此二者而異名﹐見其哀痛之甚故也。

傳曰﹕斬者何﹖不緝也。苴者﹐麻之有ナ者也。苴大扌鬲﹐左本在下﹐去五分一以爲帶。齊衰之﹐斬衰之帶也﹐去五分一以爲帶。大功之﹐齊衰之帶也﹐去五分一以爲帶。小功之﹐大功之帶也﹐去五分一以爲帶。緦麻之﹐小功之帶也﹐去五分一以爲帶。苴杖﹐竹也。削杖﹐桐也。杖各齊其心﹐皆下本。杖者何﹖爵也。無爵而杖者何﹖擔主也。非主而杖者何﹖輔病也。童子何以不杖﹖不能病也。婦人何以不杖﹖亦不能病也。絞帶者﹐繩帶也。冠繩纓﹐條屬﹐右縫﹐冠六升﹐外畢﹐鍛而勿灰。衰三升﹐菅屨者﹐菅菲也﹐外納。居倚廬﹐寢苫枕塊﹐哭晝夜無時。ヱ粥﹐朝一溢米﹐夕一溢米。寢不說帶。旣虞﹐翦屏柱楣﹐寢有席﹐食疏食﹐水飲﹐朝一哭﹑夕一哭而已。旣練﹐捨外寢﹐始食菜果﹐飯素食﹐哭無時。﹝盈手曰扌鬲。扌鬲﹐扼也。中人之扼圍九寸﹐以五分一爲殺者﹐象五服之數也。爵﹐謂天子諸侯卿大夫士也。無爵﹐謂庶人也。擔猶假也。無爵者假之以杖﹐尊其爲主也。非主﹐謂眾子也。屬猶著也。通屈一條繩爲武﹐垂下爲纓﹐著之冠也。布八十縷爲升﹐升字當爲登。登﹐成也。今之《禮》皆以登爲升﹐俗誤已行久矣。《雜記》曰「喪冠條屬﹐以別吉凶。三年之練冠﹐亦條屬﹐右縫﹐小功以下左縫。」外畢者﹐冠前後屈而出﹐縫於武也。二十兩曰溢﹐爲米一升二十四分升之一。楣謂之梁﹐柱楣所謂梁ウ。疏猶粗也。捨外寢﹐於中門之外﹐屋下壘墼爲之。不塗﹐所謂堊室也。素猶故也﹐謂復平生時食也。斬衰不書受月者﹐天子諸侯卿大夫士﹐虞卒哭異數。﹞

﹝疏﹞「傳曰」至「無時」。

○釋曰﹕云「斬者何」﹐問辭﹐以執所不知﹐故云者何。云「不緝也」者﹐答辭﹐此對下疏衰裳齊﹐齊是緝﹐此則不緝也。云「苴者﹐麻之有ナ者也」﹐案《爾雅釋艸》云「ナ﹐實」﹐孫氏注云「ナ﹐麻子也。」以色言之謂之苴﹐以實言之謂之ナ。下言牡者﹐對ナ爲名﹔言者﹐對苴生稱也﹐是以云「斬衰貌若苴﹐齊衰貌若」也。若然﹐是雄麻﹐ナ是子麻﹐《爾雅》云「ナ﹐實」者﹐舉類而言﹐若圓曰簞﹐方曰笥。鄭注《論語》云「簞﹑笥﹐亦舉其類也。」下傳云「牡麻者﹐麻也。」不連言﹐此苴連言者﹐欲見苴別於苴杖。故下傳別云苴杖﹐後傳牡麻不連言﹐此苴連言者﹐彼無他物之嫌﹐獨有﹐故不須連言也。云「苴大扌鬲﹐左本在下」者﹐《士喪禮》文與此同﹐彼此皆云「苴大扌鬲」﹐連言苴者﹐但經連言苴﹐中有此二﹐言大扌鬲﹐先據首而言也。雷氏以扌鬲﹐扌益不言寸數﹐則各從其人大小爲扌益﹐非鄭義。據鄭注﹕無問人之大小﹐皆以九寸圍之爲正。若中人之迹﹐尺二寸也。云左本在下者﹐本謂麻根﹐案《士喪禮》鄭注云「下本在左﹐重服統於內﹐而本陽也。」以其父是陽﹐左亦陽﹐言下是內﹐故云重服統於內﹐以言痛從心內發故也。此對爲母右本在上﹐輕服統於外﹐而本陰也。云「去五分一以爲帶」者﹐以其首圍九寸﹐取五寸﹐去一寸﹐得四寸﹔餘四寸﹐寸爲五分﹐總二十分﹐去四分﹐餘十六分﹐取十五分﹐五分爲寸﹐爲三寸﹔添前四寸﹐爲七寸﹐並一分﹐總七寸五分寸之一也。云「齊衰之﹐斬衰之帶也」者﹐以其大小同﹐故疊而同之也。云「去五分一以爲帶」者﹐謂七寸五分寸之一也﹐中五分去一﹐爲齊衰之帶﹐今計之以七寸中取五寸﹐去一寸﹐得四寸﹔餘二寸﹐寸分爲二十五分﹐二寸合爲五十分﹐餘一分者﹐又破爲五分﹔添前爲五十五分﹐亦五分去一﹐總去一十一分﹐餘四十四分在﹔又二十五分爲一寸﹐餘十九分在﹐齊衰之帶﹐總五寸二十五分寸之十九也。云「大功之﹐齊衰之帶也﹐去五分一以爲帶」者﹐就五寸中去一寸﹐得四寸﹔前二十五分破寸﹐今大功百二十五分破寸﹐則以十九分者各分破爲五分﹐十九分總破爲九十五﹐與百二十五分破寸相當﹐就九十五分中五分去一﹐去十九餘七十六﹐則大功之五寸二十五分寸之十九﹐帶則四寸百二十五分寸之七十六。又云「小功之﹐大功之帶也﹐去五分一以爲帶」者﹐又就四寸百二十五分寸之七十六中﹐五分去一﹐前百二十五分破寸﹐今亦四倍加之﹐以六百二十五分破寸﹐然後五分去一﹐爲小功帶。又云「緦麻之﹐小功之帶﹐去五分一以爲帶」﹐則亦四倍加之﹐前六百二十五分破寸﹐今則三千一百二十五分破寸﹐五分去一取四﹐以爲緦麻之帶。帶之等皆以五分破寸﹐旣有成法﹐何假盡言。然斬衰有二﹐齊衰有四﹐大功﹑小功成人與殤各有二等﹐緦麻殤與成人章又不別﹐若使帶各依升數﹐則參差難等。是以子夏作傳﹐五服各爲一節計之。似《周禮掌客》云羣介行人宰史﹐各以爵等爲牢禮之數。鄭云「以命數則參差難等﹐略於臣﹐用爵而已。」此亦然也。《士喪禮》云「苴大鬲﹐下本在左﹐要小焉。」鄭注云「帶之差﹐自此出焉。」謂子夏言帶之差﹐出於《士喪》之﹐故鄭指而言之也。但斬衰之圍九寸者﹐首是陽﹐故欲取陽數極於九﹐自齊衰以下﹐自取降殺之義﹐無所法象也。云「苴杖﹐竹也。削杖﹐桐也」者﹐《傳》意見經惟云苴杖﹐不出杖體所用﹐故言苴杖者竹也。下章直云削竹﹐亦不辧木名﹐故因釋之云「削竹者﹐桐也。」若然﹐經言苴杖﹐因釋削杖﹐惟上下二章不通於下﹐是以兼釋之。至於帶﹐五服自明﹐故不兼釋。然爲父所以杖竹者﹐父者子之天﹐竹圓亦象天﹐竹又外內有節﹐象子爲父﹐亦有外內之痛。又竹能貫四時而不變﹐子之爲父哀痛亦經寒溫而不攺﹐故用竹也。爲母杖桐者﹐欲取桐之言同﹐內心同之於父﹐外無節﹐象家無二尊﹐屈於父。爲之齊衰﹐經時而有變。又案變除削之使方者﹐取母象於地故也。此𨿽不言杖之粗細﹐案《喪服小記》云「殺五分而去一﹐杖大如。」鄭注云「如要也。」鄭知如要者﹐以其先云五分爲殺﹐爲要﹐其下卽云杖大如﹐明如要也。如要者﹐以杖從心已下﹐與要同處﹐故如要也。云「杖各齊其心」者﹐杖所以扶病﹐病從心起﹐故杖之髙下以心爲斷也。云「皆下本」者﹐本﹐根也﹐案《士喪禮》「下本」﹐注云順其性也。云「杖者何爵也」者﹐自此已下﹐有五問五答﹐皆爲杖起文。云「者何」者﹐亦是執所不知﹐以其吉時﹐五十已後乃杖﹐所以扶老。今爲父母之喪﹐有杖有不杖﹐不知﹐故執而問之。云「爵」﹐以爵答之﹐以其有爵之人必有徳﹐有徳則能爲父母致病深﹐故許其以杖扶病。云「無爵而杖者何」﹐問辭也﹐庶人無爵﹐亦得杖。云「檐主也」者﹐答辭也﹐以其𨿽無爵無徳﹐然以子﹐故假取有爵之杖爲之﹐喪主拜賓﹑送賓﹐成喪主之義也。云「非主而杖者何」﹐問辭也﹔「輔病也」﹐答辭也。鄭云謂眾子𨿽非爲主﹐子爲父母致病是同﹐亦爲輔病也。云「童子何以不杖」者﹐案此子夏之問辭﹐有不同﹐或云「者何」﹐或云「何以」﹐或云「何如」﹐或云「孰後」﹐或云「孰謂」﹐或云「何大夫」﹐或云「曷爲」﹐有此七者。答有義意﹐凡言者何﹐皆謂執所不知﹐故隱元年《公羊傳》云「元年者何﹖」何休云「諸據疑問所不知﹐故曰者何。」卽此問「杖者何」是也。稱何以者﹐皆據彼決此﹐卽下云﹕父爲長子﹐「何以三年」﹐據期章爲眾子期﹐庶皆子﹐長子獨三年﹐是據彼決此也。此卽《公羊傳》云「何以不言卽位」﹐何休云「據文公言卽位。」隱不稱卽位是也。云何如者﹐問比類之辭﹐卽下傳云「何爲而可爲人後」者﹐「同宗則可爲人後」﹐是其問比類也。云孰後者﹐不問比類﹐依《不杖章》﹐子夏傳云﹕孰後﹖後大宗。禮有大宗﹑小宗﹐故問誰爲後。云孰謂者﹐亦是問比類﹐但舊君有二等﹐一是待放之臣﹐二是致仕之臣﹐俱爲舊君。是以《齊衰三月章》云「舊君」﹐傳曰「爲舊君者﹐孰謂也﹐仕焉而已者也。」由其有二等﹐故問比類也。卽《公羊傳》云「王者孰謂﹖謂文王」是也。云何大夫者﹐亦是據彼決此﹐卽《齊衰三月章》云「大夫爲舊君」﹐《傳》曰「何大夫之謂乎﹖言其以道去君﹐而猶未絕也。」由其大夫有致仕者﹐有待放者﹐不同﹐故舉何大夫之問也。言曷爲者﹐亦是據彼決此﹐故《不杖章》云「大夫曷爲不降﹐命婦也。」云謂據大夫於姑姊妹出嫁﹐宜降不降﹐故舉曷爲之問也。今云童子何以不杖﹐問辭也﹐不能病也﹐答辭也。此庶童子﹐非直不杖﹐以其未冠首加免而已。故《問喪》云「免者以何爲也﹖曰﹕不冠者之所服也。」言何以者﹐據當室童子及成人皆杖﹐惟此庶童子不杖﹐故云何以決之也。知當室童子杖者﹐案《問喪》云「《禮》曰﹕童子不緦﹐惟當室緦。緦者﹐其免也。當室則免而杖矣。」謂子也。案《雜記》云「童子哭不亻哀﹐不踴﹐不杖﹐不菲﹐不廬。」注云「未成人者﹐不能備禮也。」此獨云不杖﹐余不言者﹐此上下皆釋杖﹐故言杖﹐不云餘者。其實皆無﹐直有衰裳帶而已。又云「婦人何以不杖﹖亦不能病也」者﹐此亦謂童子婦人﹐若成人婦人正杖﹐知者﹐此《喪服》上陳其服﹐下陳其人。喪服之下﹐男子婦人俱列﹐男子婦人同有苴杖。又《喪大記》云「三日﹐子﹑夫人杖﹔五日﹐大夫世婦杖。」諸經皆有婦人杖文﹐故知成人婦人正杖也。明此童子婦人﹐案《喪服小記》云「女子子在室爲父母﹐其主喪者不杖﹐則子一人杖。」鄭注云「女子子在室﹐亦童子也。無男昆弟﹐使同姓爲攝主不杖﹐則子一人杖﹐謂長女也。許嫁及二十而笄﹐笄爲成人﹐成人正杖也。」是其童女爲喪主﹐則亦杖矣。若然﹐童子得稱婦人者﹐案《小功章》云「爲侄﹑庶孫丈夫﹑婦人之長殤。」是未成人稱婦人也。雷氏以爲此《喪服》妻爲夫﹑妾爲君﹑女子子在室爲父﹑女子子嫁及在父之室爲父三年﹐如傳所云婦人者皆不杖﹐《喪服小記》婦人不爲主而杖者﹐惟著此一條﹐明其餘不爲主者皆不杖。此說非﹐何者﹖此四等婦人皆在杖科之內﹐何得不杖﹖又《禮記》記文說婦人杖者甚眾﹐何言無杖也。云「絞帶者﹐繩帶也」者﹐以絞麻爲繩作帶﹐故云絞帶也。王肅以爲絞帶如要﹐馬﹑鄭不言﹐當依王義。雷氏以爲絞帶在要之下言之﹐則要五分去一爲帶。但首象項之布﹐又在首﹐要象大帶﹐用繒﹐又在要﹐故須五分去一以爲帶。今絞帶象革帶﹐與要同在要﹐一則無上下之差﹐二則無粗細可象﹐而云去要五分一爲絞帶﹐失其義也。但帶至虞後﹐變麻服葛。絞帶虞後𨿽不言所變﹐案公士﹑眾臣爲君服布帶﹐又齊衰已下亦布帶﹐則絞帶虞後變麻服布﹐於義可也。云「冠繩纓﹐條屬」者﹐喪用繩﹐爲纓屬﹐著也﹐著之冠﹐垂之爲纓也。云「外畢」者﹐前後兩畢之未而向外攝之也。云「鍛而勿灰」者﹐以冠爲首飾﹐布倍衰裳而用六升﹐又加以水濯﹐勿用灰而已。冠六升勿灰﹐則七升巳上故灰矣。故《大功章》鄭注云「大功布者﹐其鍛治之功粗沽之。」則七升已上皆用灰也。云「衰三升」者﹐不言裳﹐裳與衰同﹐故舉衰以見裳。爲君義服衰三升半﹐不言者﹐以縷如三升半﹐成布三升﹐故直言三升﹐舉正以包義也。云「菅屨者﹐菅菲也﹐外納。居倚廬」者﹐周公時謂之屨﹐子夏時謂之菲。案《士喪禮》「屨外納」﹐鄭注云「納﹐收餘也。」王謂正向外編之﹐居倚廬﹐孝子所居﹐居在門外東壁﹐倚木爲廬﹐故《旣夕》記云「居倚廬」﹐鄭注云「倚木爲廬﹐在中門外東方﹐北戶。」又《喪大記》云「凡非子者﹐自未葬﹐以於隱者爲廬。」注云「不欲人屬目﹐蓋廬於東南角。」若然子則廬於其北顯處爲之﹐以其子當應接弔賓﹐故不於隱者。若然﹐此下有臣爲君﹐則亦居廬。案《周禮宮正》云大喪﹐「授廬舍﹐辧其親疏貴賤之居」﹐注云「親者﹑貴者居倚廬﹐疏者﹑賤者居堊室。」又《雜記》朝廷卿大夫士居廬﹐都邑之士居堊室﹐見諸侯之臣爲其君之禮。案《喪大記》云「婦人不居廬。」若然﹐此經云居倚廬﹐專據男子生文。云「寢苫枕塊」﹐《旣夕》文與此同﹐彼注云「苫﹐編槁。塊﹐也。」彼又云「不說帶」﹐鄭注云「哀戚不在於安。」若然﹐在中門外者﹐哀親之在外﹔寢苫者﹐哀親之在艸故也。此之衰三升枕塊﹐據大夫已上。若士﹐則大夫子爲士者得行大夫禮。若正士則枕艸﹐衰則縷三升半﹐成布三升﹐《雜記》所云「齊晏平仲爲其父粗衰斬枕艸」是也﹐但平仲謙爲父服士服耳。云「哭晝夜無時」者﹐哭有三無時﹕始死未殯已前﹐哭不絕聲﹐一無時﹔旣殯已後﹐卒哭祭已前﹐阼階之下爲朝夕哭﹐在廬中思憶則哭﹐二無時﹔旣練之後﹐無朝夕哭﹐惟有廬中或十日﹐或五日﹐思憶則哭﹐三無時也。卒哭之後﹐未練之前﹐惟有朝夕哭﹐是一有時也。云「ヱ粥﹐朝一溢米﹐夕一溢米」者﹐孝子遭父母之喪﹐當爲父母致病﹐故《喪大記》雲「水漿不入口」﹐三日之後乃始食。必三日許食者﹐聖人制法﹐不以死傷生﹐恐至滅性﹐故禮許之食。𨿽食猶節之﹐使朝夕各一溢米而已也。曾子有母之喪﹐水漿不入於口七日者﹐失禮之法﹐故子思非之﹐云「先王制禮﹐過之者俯而就之﹐不至者而及之﹐故君子執親之喪﹐水漿不入於口者三日﹐杖而後能起」﹐是禮之常法也。云「寢不說帶」者﹐案《雜記》﹕「孔子云﹐少連﹑大連善居喪﹐三月不解。」鄭注云「不解倦也。」又案《旣夕》文與此同﹐鄭注云「哀戚不在於安。」帶在衰裳之上﹐而云不說﹐則衰裳在內﹐不說可知。此據未葬前﹐故文在虞上﹐旣虞後﹐寢有席﹐衰說可知也。云「旣虞﹐翦屏柱楣」者﹐案《王制》云天子七月而葬﹐諸侯五月而葬﹐大夫士三月而葬。又案《士虞禮》旣葬﹐反﹐日中而虞﹐鄭注《士喪》「三虞」云「虞﹐安也。」葬時送形而往﹐迎魂而反﹐反哭之時﹐入廟中﹐上堂不見﹐入室又不見﹐乃至寢之中﹐舊殯之處﹐爲虞祭﹐以安之。《禮記檀弓》云「葬日虞﹐不忍一日離也。是日也﹐以虞易奠」是也。依《公羊傳》云﹕天子九虞﹐諸侯七虞﹐大夫五虞﹐士三虞。今傳言旣虞﹐謂九虞﹑七虞﹑五虞﹑三虞之後﹐乃攺舊廬﹐西鄕開戶﹐翦去戶傍兩廂屏之餘艸。柱者﹐前梁謂之楣﹐楣下兩頭豎柱﹐施梁乃夾戶傍之屏也。云「寢有席」者﹐案《間傳》云「旣虞﹐卒哭﹐柱楣翦屏﹐芐翦不納」﹐鄭云「芐﹐今之蒲蘋。」卽此寢有席﹐謂蒲粗加於苫上也。云「食疏食﹐水飲」者﹐未虞以前﹐朝一溢米﹐夕一溢米而爲粥。今旣虞之後﹐用粗疏米爲飯而食之﹐明不止朝一溢夕一溢而已﹐當以足爲度。雲飲水者﹐未虞以前﹐渴亦飲水﹐而在旣虞後﹐與疏食同。言水飲者﹐恐虞後飲漿酪之等﹐故雲飲水而已也。云「朝一哭夕一哭而已」者﹐此當《士虞禮》卒哭之後。彼云卒哭者﹐謂卒去廬中無時之哭﹐惟有朝夕於阼階下有時之哭。《喪服》之中﹐三無時哭外﹐惟此卒哭之後﹐未練之前一節之是有時之哭﹐故云而已﹐言其不足之意。云「旣練﹐捨外寢」者﹐謂十三月服七升冠﹐男子除首而帶獨存﹐婦人除於帶而獨存。又練布爲冠﹐著繩﹐屨止捨外寢之中﹐不復居廬也。云「始食菜果﹐飯疏食」者﹐案《喪大記》「祥而食肉」﹐《傳》云「大祥有醯醬﹐中月而礻覃﹐而飲醴酒﹐始飲酒者﹐先飲醴酒﹐始食肉者﹐先食乾肉」﹐《曲禮》云父母之喪﹐「有疾飲酒食肉﹐疾止復初」﹐皆爲不以死傷生也。云「哭無時」者﹐此三無時哭中﹐謂練後堊室之中﹐或十日﹐或五日﹐思憶則哭。《大記》云「祥而外無哭者﹐礻覃而內無哭者」﹐皆在哭無時之限也。

○注「盈手」至「異數」。

○釋曰﹕云「以五分一爲殺者﹐象五服之數也」者﹐鄭五服之內﹐升數至多﹐若帶象升數﹐降殺參差難等。若五服﹐服爲一節﹐則降殺易明﹐故鄭云象五服之數也。云「爵﹐謂天子諸侯卿大夫士也」者﹐案《白虎通》云「天子爵號。」又夏殷之士無爵﹐周之道﹐爵及命士通大夫自然皆爵也。是天子以下﹐皆曰爵也。云「屬猶著也。通屈一條繩爲武﹐垂下爲纓﹐著之冠也」者﹐案《禮記》云「喪冠條屬﹐以別吉凶。」若然﹐吉冠則纓﹑武別材﹐凶冠則纓﹑武同材﹐是以鄭云通屈一條繩爲武﹐謂將一條繩從額上約之﹐至項後交過﹐兩相各至耳﹐於武綴之﹐各垂於頤下結之。云「著之冠」者﹐武纓皆上屬著冠﹐冠六升﹐外畢是也。云「布八十縷爲升」者﹐此無正文﹐師師相傳言之﹐是以今亦云八十縷謂之宗﹐宗卽古之升也。云「今之《禮》皆以登爲升﹐俗誤已行久矣」者﹐案鄭注《儀禮》之時﹐古今二《禮》並觀﹐疊古文者﹐則從經今文﹐若疊今文者﹐則從經古文。今此注而云今之《禮》皆以登爲升﹐與諸注不同﹐則今古《禮》皆作升字﹐俗誤已行久矣也。若然﹐《論語》云「新旣升」﹐升亦訓爲成﹐今從登不從升者﹐凡織之法﹐皆縷縷相登﹐上乃成繒布﹐登義彊於升﹐故從登也。引《雜記》者﹐證條屬是喪冠﹐若吉冠則纓﹑武異材。云「三年之練冠﹐亦條屬」者﹐欲見條屬以至大祥﹐除衰杖﹐大祥除喪之際﹐朝服縞冠﹐當纓﹑武異材﹐從吉法也。云「右縫﹐小功以下左」者﹐案《大戴禮》云「大功已上唯唯﹐小功已下額額。」然孝子朝夕哭在阼階之下﹐西面弔﹐賓從外入門﹐北面見之。大功以上﹐哀重其冠﹐三辟積﹐鄕右爲之﹐從陰﹐陰﹐唯唯然順。小功緦麻﹐哀輕﹐其冠亦三辟積﹐鄕左爲之﹐從陽﹐弔賓入門﹐北鄕望之﹐額額然逆。鄕賓二者皆條屬﹐但從吉從凶不同也。云「外畢者﹐冠前後屈而出﹐縫於武也」者﹐冠廣二寸﹐落頂﹐前後兩頭皆在武下﹐鄕外出﹐反屈之﹐縫於武而爲之﹐兩頭縫﹐畢鄕外﹐故云外畢。案《曲禮》云「厭冠不入公門」﹐鄭注云「厭猶伏也。喪冠厭伏。」是五服同名。由在武下﹐出反屈之﹐故得厭伏之名。《檀弓》云「古者冠縮縫﹐今也衡縫。故喪冠之反吉﹐非古也。」是吉冠則辟積無殺﹐橫縫﹐亦兩頭皆在武上﹐鄕內﹐反屈而縫之﹐不得厭伏之名。云「二十兩曰溢﹐爲米一升二十四分升之一」者﹐依法﹐百二十斤曰石﹐則是一斛。若然﹐則十二斤爲一斗﹐取十斤分之﹐升得一斤﹔餘二斤﹐斤爲十六兩﹐二斤爲三十二兩﹐升取三十兩十升﹐升得三兩﹐添前一斤十六兩﹐爲十九兩。餘二兩﹐兩爲二十四銖﹐二兩爲四十八銖﹐取四十銖十升﹐升得四銖﹐餘八銖。一銖爲十累﹐八銖爲八十累﹐十升﹐升得八累。添前則是一升得十九兩四銖八累。於二十兩﹐仍少十九銖二累。則別取一升破爲十九兩四銖八累﹐分十兩﹐兩爲二十四銖﹐則爲二百四十銖﹐又分九兩﹐兩爲二十四銖﹐則九兩者二百一十六銖﹐並四銖八累﹐添前四百六十銖八累﹐總爲二十四分。直取二百四十銖﹐餘二百二十銖八累在﹐又取二百一十六銖二十四分﹐分得九銖﹐添前分得十九銖﹐有四銖八累。四銖﹐銖爲十累﹐總爲四十累﹐通八累爲四十八累﹐二十四分﹐分得二累﹐是一升爲二十四分﹐分得十九銖﹐添前四銖爲二十三銖﹐將二累添前八累則爲十累﹐則十參爲一銖﹐以此一銖添前二十三銖﹐則爲二十四銖﹐爲一兩﹐一兩添十九兩﹐外二十兩曰溢。云「楣謂之梁﹐所謂梁ウ」者﹐所謂《書傳》文。案《喪服四制》云「髙宗諒ウ三年」﹐鄭注云「諒﹐古作梁﹐楣謂之梁。ウ﹐讀如鶉鵪之鵪﹐ウ謂廬也。廬有梁者﹐所謂柱楣也。」卽此柱楣者也。云「捨外寢﹐於中門之外﹐屋下壘墼爲之。不塗﹐所謂堊室也」者﹐今至練後不居舊廬﹐還於廬處爲屋。但天子五門﹐諸侯三門﹐得有中門﹐大夫士惟有大門﹑內門兩門而已。無中門而雲中門外者﹐案《士喪禮》及《旣夕》﹐外位惟在寢門外﹐其東壁有廬﹐堊室。若然﹐則以門爲中門﹐據內外皆有哭位﹐其門在外﹐內位中﹐故爲中門﹐非謂在外門﹑內門之中爲中門也。言屋下壘墼爲之者﹐東壁之所﹐舊本無屋﹐而云屋下爲之者﹐謂兩下爲屋﹐謂之屋下。對廬偏加東壁﹐非兩下謂之廬也。云不塗者﹐謂翦屏而已﹐不泥塗飾也。云所謂堊室者﹐《傳》云父母之喪﹐旣虞﹐翦屏﹐期而小祥﹐居堊室。彼練後居堊室﹐卽此外寢﹐故鄭云所謂堊室也。云「謂復平生時食也」者﹐此食爲飼讀之﹐不得爲食讀之﹐知者﹐天子已下﹐平常之食皆有牲牢﹑魚臘。練後始食菜果﹐未得食肉飲酒﹐何得平常時食﹐明專據米飯而言也。以其初據一溢米而言﹐旣虞﹐飯疏食﹐食亦米飯也。此旣練後﹐復平生時食﹐食亦據米飯而言。以其古者名飯爲食﹐與《公食大夫》者同音也。云「斬衰不書受月者」云云﹐凡喪服﹐所以表哀﹐哀有盛時﹑殺時﹐服乃隨哀以降殺。故初服粗﹐至葬後練﹐後大祥﹐後漸細加飾﹐是以冠爲受﹐斬衰裳三升冠六升﹐旣葬後﹐以其冠爲受﹐衰裳六升冠七升﹐小祥又以其冠爲受﹐衰裳七升冠八升。自余齊衰以下﹐受服之時﹐差降可知。然葬後有受服﹐有不受服﹐案下《齊衰三月章》及《殤大功章》﹐皆云無受﹐《正大功章》卽云三月受﹐以小功衰卽葛九月者﹐今此《斬衰章》及《齊衰章》應言受月﹐而不言﹐故鄭君特解之。案《雜記》云﹕天子七月而葬﹐九月而卒哭﹔諸侯五月而葬﹐七月而卒哭﹔大夫三月而葬﹐五月而卒哭﹔士三月而葬﹐是月而卒哭。是天子已下﹐虞﹑卒哭異數﹐尊卑皆葬訖反日中而虞。天子九虞﹐諸侯七虞﹐大夫五虞﹐虞訖卽受服。士三虞﹐待卒哭乃受服。必然者﹐以其大夫已上﹐卒哭在後月﹐虞在前月﹐日已多﹐是以虞卽受服﹐不得至卒哭。士葬月﹐卒哭與虞同月﹐故受服待卒哭後也。今不言受月者﹐《喪服》總包天子以下﹐若言七月﹐惟據天子﹐若言五月﹐惟據諸侯﹐皆不該上下﹐故周公設經﹐沒去受服之文﹐欲見上下俱含故也。

●卷二十九喪服第十一

父﹐傳曰﹕爲父何以斬衰也﹖父至尊也。

﹝疏﹞「父」。

○釋曰﹕周公設經﹐上陳其服﹐下列其人﹐卽此文。父已下是爲其人服上之服者也。先陳父者﹐此章恩義並設﹐忠臣出孝子之門﹐義由恩出﹐故先言父也。又下文諸侯爲天子﹑妻爲夫﹑妾爲君之等﹐皆兼舉著服之人於上﹐乃言所爲之人於下。若然﹐此父與君直單舉所爲之人者﹐餘者若直言天子﹐臣皆爲天子﹐故舉諸侯也。若直言夫﹐則妾於君體敵﹐亦有夫義。妾爲君﹐若直言君﹐與前臣爲君文不殊﹐已外亦皆嫌疑﹐故兼舉著服之人。子爲父﹑臣爲君﹐二者無嫌疑﹐故單舉所爲之人而已。云「傳曰﹕爲父何以斬衰也﹖父至尊也」者﹐言何以者﹐問比例﹐以父母恩愛等﹐母則在齊衰﹐父則入於斬﹐比並不例﹐故問何以斬﹐不齊衰。答云父至尊者﹐天無二日﹐家無二尊﹐父是一家之尊﹐尊中至極﹐故爲之斬也。

諸侯爲天子﹐

﹝疏﹞「諸侯爲天子」。

○釋曰﹕此文在父下君上者﹐以下文君中𨿽言天子﹐兼有諸侯及大夫﹐此天子不兼余君﹐君中最尊上﹐故特著文於上也。

傳曰﹕天子至尊也。

﹝疏﹞「傳曰天子至尊也」。

○釋曰﹕不發問而直答之者﹐義可知﹐故直答而云「天子至尊」﹐同於父也。

君﹐

﹝疏﹞「君」。

○釋曰﹕臣爲之服。此君內兼有諸侯及大夫﹐故文在天子下。鄭注《曲禮》云「臣無君猶無天。」則君者﹐臣之天。故亦同之於父爲至尊﹐但義故﹐還著義服也。

傳曰﹕君至尊也。﹝天子諸侯及卿大夫有地者﹐皆曰君。﹞

﹝疏﹞注「天子」至「曰君」。

○釋曰﹕卿大夫承天子諸侯﹐則天子諸侯之下﹐卿大夫有地者皆曰君。案《周禮載師》云﹕家邑任稍地﹐小都任縣地﹐大都任地。是天子卿大夫有地者﹐若魯國季孫氏有費邑﹐叔孫氏有後阝邑﹐孟孫氏有成阝邑﹐晉國三家亦皆有韓﹑趙﹑魏之邑﹐是諸侯之卿大夫有地者皆曰君﹐以其有地則有臣故也。天子不言公與孤﹐諸侯大國亦有孤﹐鄭不言者﹐《詩》云「三事大夫」﹐謂三公﹐則大夫中含之也。但士無臣﹐𨿽有地不得君稱﹐故僕隸等爲其長﹐弔服加麻﹐不服斬也。

父爲長子﹐﹝不言子﹐通上下也。亦言立以長。﹞

﹝疏﹞「父爲長子」。

○釋曰﹕君﹑父尊外﹐次長子之重﹐故其文在此。

○注「不言」至「以長」。

○釋曰﹕言長子通上下﹐則子之號﹐惟據大夫士﹐不通天子諸侯。若言大子﹐亦不通上下。案《服問》云「君所主夫人妻﹑大子﹑婦。」鄭注云「言妻﹐見大夫已下﹐亦爲此三人爲喪主也。」則大子下及大夫之子不通士﹐若言世子﹐亦不通上下﹐惟據天子諸侯之子。是以鄭云「不言子﹐通上下」﹐非直長子得通上下﹐冢子亦通上下。故《內則》云「冢子則大牢」﹐注云「冢子猶言長子﹐通於下也。」是冢子亦通上下也。云「亦言立以長」者﹐欲見妻所生﹐皆名子﹐第一子死也﹐則取妻所生第二長者立之﹐亦名長子。若言子﹐惟據第一者﹐若雲長子﹐通立以長﹐故也。

傳曰﹕何以三年也﹖正體於上﹐又乃將所傳重也。庶子不得爲長子三年﹐不繼祖也。﹝此言爲父後者﹐然後爲長子三年﹐重其當先祖之正體﹐又以其將代己爲宗廟主也。庶子者﹐爲父後者之弟也﹐言庶者﹐遠別之也。《小記》曰「不繼祖與禰。」此但言祖不言禰﹐容祖﹑禰共廟。﹞

﹝疏﹞「傳曰何」至「祖也」。

○釋曰﹕云「何以」者﹐亦是問﹐比例﹐以其俱是子﹐《不杖章》父爲眾子期﹐此章長子則爲之三年﹐故發何以之傳也。不問斬而問三年者﹐斬重而三年輕﹐長子非尊極﹐故舉輕以問之。輕者尙問﹐明重者可知﹐故舉輕以明重也。云「正體於上﹐又乃將所傳重也」者﹐此是答辭也。以其父祖相承﹐爲上已又是承之於後﹐故云正體於上。云又乃將所傳重者﹐爲宗廟主是有此二事﹐乃得三年。云「庶子不得爲長子三年﹐不繼祖也」者﹐此明相承﹐故須繼祖乃得爲長子三年也。

○注「此言」至「共廟」。

○釋曰﹕云「此言爲父後者﹐然後爲長子三年」者﹐經云「繼祖」﹐卽是爲祖後乃得爲長子三年。鄭云爲父後者然後爲長子三年﹐不同者﹐周之道有子﹐無孫﹐孫猶同庶孫之例﹐要子死後乃立孫﹐乃得爲長子三年。是爲父後者然後爲長子三年也。云「重其當先祖之正體」者﹐解經正體於上。又云「又以其將代巳爲宗廟主也」者﹐釋經傳重也。云「庶子者﹐爲父後者之弟也」者﹐謂兄得爲父後者是子﹐其弟則是庶子﹐是爲父後者之弟﹐不得爲長子三年。此鄭據初而言﹐其實繼父祖身三世﹐長子四世乃得三年也。云「言庶者﹐遠別之也」者﹐庶子﹐妾子之號﹐妻所生第二者是眾子﹐今同名庶子﹐遠別於長子﹐故與妾子同號也。云「《小記》曰不繼祖與禰﹐此但言祖不言禰﹐容祖禰共廟」者﹐案《祭法》云﹕士二廟﹐官師一廟。鄭注云「官師﹐中下之士﹐祖禰共廟。」則此容祖﹑禰共廟﹐據官師而言。若然﹐《小記》所云祖禰並言者﹐是士二廟者也。祖﹑禰共廟﹐不言禰直言祖﹐舉尊而言也。鄭注《小記》云「言不繼祖﹑禰﹐則長子不必五世」者﹐鄭前有馬融之等﹐解爲長子五世﹐鄭以義推之﹐己身繼祖與禰﹐通已三世﹐卽得爲長子斬﹐長子惟四世﹐不待五世也﹐此微破先師馬融之義也。以融是先師﹐故不正言﹐而云不必而已也。若然﹐𨿽承重不得三年有四種﹕一則正體不得傳重﹐謂子有廢疾﹐不堪主宗廟也﹔二則傳重非正體﹐庶孫爲後是也﹔三則體而不正﹐立庶子爲後是也﹔四則正而不體﹐立孫爲後是也。案《喪服小記》云「婦不爲舅後者﹐則姑爲之小功。」鄭注云「謂夫有廢疾他故﹐若死而無子﹐不受重者。」婦旣小功不大功﹐則夫死亦不三年期可知也。

爲人後者﹐

﹝疏﹞「爲人後者」。

○釋曰﹕此出後大宗﹐其情本疏﹐故設文次在長子之下也。案《喪服小記》云「繼別爲大宗﹐繼禰爲小宗。」大宗卽下文爲宗子齊衰三月﹐彼云後大宗者﹐則此所後﹐亦後大宗者也。

傳曰﹕何以三年也﹖受重者﹐必以尊服服之。何如而可爲之後﹖同宗則可爲之後。何如而可以爲人後﹖支子可也。爲所後者之祖父母﹑妻﹑妻之父母﹑昆弟﹑昆弟之子﹐若子。﹝若子者﹐爲所爲後之親﹐如親子。﹞

﹝疏﹞「傳曰」至「若子」。

○釋曰﹕云「何以三年」者﹐以生己父母三年﹐彼不生己亦爲之三年﹐故發問﹐比例之傳也。云「受重者必以尊服服之」者﹐答辭也。雷氏云﹕此文當云爲人後者﹐「爲所後之父」﹐闕此五字者﹐以其所後之父或早卒﹐今所後其人不定﹐或後祖父﹐或後曾髙祖﹐故闕之﹐見所後不定故也。云「何如而可爲之後」﹐問辭。「同宗則可爲之後」﹐答辭。此問亦問比類﹐以其取後取何人爲之﹐答以同宗則可爲之後﹐以其大宗子當收聚族人﹐非同宗則不可。謂同承別子之後﹐一宗之內﹐若別宗同姓﹐亦不可以其收族故也。又云「何如而可以爲人後」﹐問辭。云「支子可也」﹐答辭。以其他家子當家﹐自爲小宗﹐小宗當收斂﹐五服之內亦不可闕﹐則子不得後他﹐故取支子﹐支子則第二已下﹐庶子也。不言庶子﹐云支子者﹐若言庶子﹐妾子之稱﹐言謂妾子得後人﹐妻第二巳下子不得後人﹐是以變庶言支﹐支者﹐取支條之義﹐不限妾子而已。若然﹐子不得後人﹐無後亦當有立後之義也。云「爲所後者之祖父母」已下之親至「若子」﹐謂如死者之親子﹐則死者祖父母﹐則當己曾祖父母﹐齊衰三月也。妻謂死者之妻﹐卽後人之母也。妻之父母﹑昆弟﹑昆弟之子﹐並據死者妻之父母﹑妻之昆弟﹑妻之昆弟之子﹐於後人爲外祖父母及舅與內兄弟﹐皆如親子爲之著服也。若然﹐上經直言爲人後﹐不言爲父﹐此經直言爲所後者之祖父母及妻及死者外親之等﹐不言死者緦麻﹑小功﹑大功及期之骨肉親者﹐子夏作傳﹐舉疏以見親﹐言外以包內﹐骨肉親者﹐如親子可知。

妻爲夫。

傳曰﹕夫至尊也。

﹝疏﹞「妻爲夫傳曰夫至尊也」。

○釋曰﹕自此已下論婦人服也。婦人卑於男子﹐故次之。案《曲禮》云「天子曰後﹐諸侯曰夫人﹐大夫曰孺人﹐士曰婦人﹐庶人曰妻。」後以下皆以義稱士﹐庶人得其總名妻者﹐齊也。婦人無爵﹐從夫之爵﹐坐以夫之齒﹐是言妻之尊卑﹐與夫齊者也。若然﹐此經云妻爲夫者﹐上從天子﹐下至庶人﹐皆同爲夫斬衰也。傳言「夫至尊」者﹐𨿽是體敵﹐齊等夫者﹐猶是妻之尊敬。以其在家天父﹐出則天夫。又婦人有三從之義﹕在家從父﹐出嫁從夫﹐夫死從子。是其男尊女卑之義﹐故云夫至尊﹐同之於君父也。

妾爲君。

傳曰﹕君至尊也。﹝妾謂夫爲君者﹐不得體之﹐加尊之也﹐𨿽士亦然。﹞

﹝疏﹞「妾爲君傳曰君至尊也」。

○釋曰﹕妾賤於妻﹐故次妻後。案《內則》云「聘則爲妻﹐奔則爲妾。」鄭注云「妾之言接﹐聞彼有禮﹐走而往焉﹐以得接見於君子。」是名妾之義。但其並後匹﹐則國亡家絕之本﹐故深抑之﹐別名爲妾也。旣名爲妾﹐故不得名婿爲夫﹐故加其尊名﹐名之爲君也。亦得接於夫﹐又有尊事之稱﹐故亦服斬衰也。云「君至尊也」者﹐旣名夫爲君﹐故同於人君之至尊也。

○注「妾謂」至「亦然」。

○釋曰﹕云「不得體之﹐加尊之也」者﹐以妻得體之得名爲夫﹐妾𨿽接見於夫﹐不得體敵﹐故加尊之而名夫爲君﹐是以服斬也。云「𨿽士亦然」者﹐案《孝經》士言爭友﹐則屬隸不得爲臣﹐則士身不合名君﹐至於妾之尊夫﹐與臣爲異﹐是以𨿽士妾得稱夫爲君﹐故云𨿽士亦然也。

女子子在室爲父﹐﹝女子子者﹐子女也﹐別於男子也。言在室者﹐謂已許嫁。﹞

﹝疏﹞「女子」至「爲父」。

○注「女子」至「許嫁」。

○釋曰﹕自此盡「爲父三年」﹐論女子子爲父出及在室之事。制服又與男子不同。云「女子子者﹐子女也﹐別於男子也」者﹐男子﹑女子﹐各單稱子﹐是對父母生稱。今於女子別加一字﹐故雙言二子﹐以別於男一子者。云「言在室者﹐關已許嫁」者﹐鄭意經直云女子子爲父得矣﹐而別加在室者﹐關已許嫁。關﹐通也﹐通已許嫁。《內則》「女子十年不出」﹐又云「十有五年而笄」﹐女子子十五許嫁而笄﹐謂女子子年十五笄﹐四徳已備﹐許嫁與人﹐卽加笄﹐與丈夫二十而冠同。死而不殤﹐則同成人矣。身旣成人﹐亦得爲父服斬也。𨿽許嫁爲成人﹐及嫁﹐要至二十乃嫁於夫家也。

布總﹐箭笄﹐ヮ﹐衰﹐三年。﹝此妻妾女子子喪服之異於男子者。總﹐束髮。謂之總者﹐旣束其本﹐又總其末。箭笄﹐筱竹也。ヮ﹐露也﹐猶男子之括發。斬衰括發以麻﹐則ヮ亦用麻。以麻者自項而前﹐交於額上﹐卻繞﹐如著參頭焉。《小記》曰「男子冠而婦人笄﹐男子免而婦人ヮ。」凡服﹐上曰衰﹐下曰裳。此但言衰不言裳﹐婦人不殊裳﹐衰如男子衰﹐下如深衣﹐深衣則衰無帶﹐下又無衽。﹞

﹝疏﹞「布總」至「三年」。

○注「此妻」至「無衽」。

○釋曰﹕上文不言布﹐不言三年﹐至此言之者﹐上以哀極﹐故沒其布名與年月﹐至此須言之故也。以其笄旣用箭﹐則總不可不言用布。又上文至練有除者﹐此經三者旣與男子有殊﹐並終三年乃始除之矣。案《喪服小記》云婦人帶「惡笄以終喪」﹐彼謂婦人期服者﹐帶與笄終喪。此斬衰﹐帶亦練而除笄﹐亦終三年矣﹐故以三年言之。云「此妻妾女子子喪服之異於男子」者﹐鄭據經上下婦人服斬者而言。若然﹐周公作經﹐越妻妾而在女子子之下言之者﹐雷氏云﹕服者本爲至情﹐故在女子之下爲文也。若然﹐經之體例皆上陳服﹐下陳人﹐此服之異在下言之者﹐欲見與男子同者如前﹐與男子異者如後﹐故設文與常不例也。以上陳服下陳人﹐則上服之中亦有女子子﹐今更言女子子﹐是言其異者。若然﹐上文列服之中﹐冠繩纓非女子所服﹐此布總笄ヮ等﹐亦非男子所服﹐是以爲文以易之也。云「謂之總者﹐旣束其本﹐又總其末」者﹐鄭解此經云布總者﹐只爲出後垂爲飾者﹐而言以其布總六升﹐與男子冠六升相對﹐故知據出見者而言﹐是以鄭云謂之總者﹐旣束其本又總其末也。云「箭笄﹐筱竹也」者﹐案《尙書禹貢》云「筱旣敷」﹐孔云「筱﹐竹箭。」是箭筱爲一也。又云「ヮ﹐露也﹐猶男子之括發」者﹐ヮ有二種﹐案《士喪禮》曰「婦人ヮ於室」﹐注云「始死﹐婦人將斬衰者﹐去笄而糸麗。將齊衰者﹐骨笄而糸麗。今言ヮ者﹐亦去笄糸麗而也。齊衰以上至笄猶ヮ﹐ヮ之異於括發者﹐旣去糸麗而以發爲大﹐如今婦人露其象也。」其用麻布﹐亦如著參頭﹐然是婦人ヮ之制也。二種者﹕一是未成服之ヮ﹐卽《士喪禮》所云者是也﹐將斬衰者用麻﹐將齊衰者用布﹔二者成服之後露之ヮ﹐卽此經注是也。云「斬衰括發以麻﹐則ヮ亦用麻」者﹐案《喪服小記》云斬衰「括發以麻﹐免而以布」﹐男子髻發與免用布﹐有文﹔婦人ヮ用麻布﹐無文。鄭以男子髻發﹐婦人ヮ﹐同在小斂之節﹐明用物與制度亦應不殊。但男子陽﹐以外物爲名﹐名爲括發。婦人陰﹐以內物爲稱﹐稱爲ヮ﹐爲異耳。鄭引漢法參頭況者﹐古之括發﹐其ヮ之狀亦如此﹐故鄭注《士喪禮》云「其用麻布亦如著參頭也。」引《喪服小記》者﹐彼男子冠﹐婦人笄﹐相對有二時﹕一者男子二十而冠﹐婦人許嫁而笄﹐吉時相對也﹔一者成服後﹐男子喪服﹐婦人箭笄﹐喪中相對也。今此《小記》所云﹐參上下文﹐是據喪中冠笄相對而言。引之者﹐證經箭笄是與男冠相對之物也。云「男子免而婦人ヮ」者﹐亦《小記》之文。此免旣齊衰以下﹐用布爲免﹐則ヮ是齊衰以下﹐亦同用布爲ヮ﹐相對而言也。但男子陽多變﹐斬衰名括發﹐齊衰以下名免耳﹔婦人陰少變﹐故齊﹑斬婦人同名ヮ。案《士喪禮》鄭注云「眾主人免者﹐齊衰將袒﹐以免代冠。免之制未聞﹐舊說以爲如冠狀﹐廣一寸」﹐亦引《小記》括發及漢參頭爲說。則及發及免與ヮ﹐三者𨿽用麻布不同﹐皆如著參頭不別。若然﹐成服以後﹐斬衰至緦麻皆冠如著參頭﹐婦人皆露而ヮ也。云「凡服﹐上曰衰﹐下曰裳。此但言衰不言裳﹐婦人不殊裳」者﹐以其男子殊衣裳﹐是以衰綴於衣﹐衣統名爲衰﹐故衰裳並見。案《周禮內司服》王后六服﹐皆單言衣不言裳﹐以連衣裳﹐不別見裳。則此《喪服》亦連裳於衣﹐衰亦綴於衣而名衰﹐故直名衰﹐無裳之別稱也。云「衰如男子衰」者﹐婦人衰亦如下記所云「凡衰外削幅」﹐以下之制如男子衰也。云「下如深衣」者﹐如深衣六幅﹐破爲十二﹐闊頭鄕下﹐狹頭鄕上﹐縫齊倍要也。云「深衣則衰無帶﹐下」者﹐案下記云「衣帶下尺」﹐注云「衣帶下尺者﹐要也。廣尺﹐足以掩裳上際也。」今此裳旣縫著衣﹐不見裏衣﹐故不須要以掩裳上際﹐故知無要也。云「又無衽」者﹐又案下記云「衽二尺有五寸」﹐注云「衽﹐所以掩裳際也。」彼據男子陽多變﹐故衣裳別制。裳又前三幅﹐後四幅﹐開兩邊﹐露裏衣﹐是以須衽。屬衣兩旁垂之﹐以掩交際之處。此旣下如深衣﹐縫之以合前後﹐兩邊不開﹐故不須衽以掩之也。案《深衣》云「續衽鉤邊」﹐注云「續猶屬也。衽﹐在裳旁者也。屬連之﹐不殊裳前後也。鉤邊﹐如今曲裾也。」彼吉服深衣﹐須有曲裾之衽。此婦人凶服之衰﹐下連裳﹐𨿽如深衣﹐不得盡如深衣並有衽﹐故鄭總云下無衽﹐則非直無喪服之衽﹐亦無吉服深衣之衽也。

傳曰﹕總六升﹐長六寸﹐箭笄長尺﹐吉笄尺二寸。﹝總六升者﹐首飾象冠數。長六寸﹐謂出後所垂爲飾也。﹞

﹝疏﹞「傳曰總」至「二寸」。

○釋曰﹕云「箭笄長尺﹐吉笄尺二寸」者﹐此斬之笄用箭﹐下記云﹕女子子人爲父母﹐婦爲舅姑﹐用惡笄。鄭以爲榛木爲笄﹐則《檀弓》「南宮糸舀之妻之姑之喪」﹐云「蓋榛以爲笄」﹐是也。吉時﹐大夫士與妻用象﹐天子諸侯之後﹑夫人用玉爲笄。今於喪中﹐惟有此箭笄及榛二者。若言寸數﹐亦不過此二等。以其斬衰尺﹐吉笄尺二寸。《檀弓》南宮糸舀之妻爲姑﹐榛以爲笄﹐亦云一尺。則大功以下﹐不得更容差降。鄭注《小記》云「笄所以卷髮。」旣在同卷髮﹐故五服略爲一節﹐皆用一尺而已。是以女子子爲父母旣用榛笄﹐卒哭之後﹐折吉笄之首歸於夫家。以榛笄之外﹐無可差降﹐故用吉笄也。若然﹐總不言吉﹐而笄言之者﹐以其喪中有用吉笄之法﹐故《小記》無折笄之法當記文﹐故《小記》折吉笄之首是也。

○注「總六」至「飾也」。

○釋曰﹕云「總六升者﹐首飾象冠數」也﹐上云男子冠六升﹐此女子子總用布﹐當男子冠用布之處﹐故同六升﹐以同首飾故也。十五升首飾尊﹐故吉服之冕三十升﹐亦倍於朝服十五升也。云「長六寸﹐謂出後所垂爲飾」也﹐鄭知者﹐若據其束本﹐入所不見﹐何寸數之有乎﹖故鄭以六寸據垂之者﹐此斬衰六寸。南宮糸舀妻爲姑總八寸﹐以下𨿽無文﹐大功當與齊同八寸﹐緦麻﹑小功同一尺﹐吉糸忽當尺二寸﹐與笄同也。

子嫁﹐反在父之室﹐爲父三年。﹝謂遭喪後而出者﹐始服齊衰期﹐出而虞﹐則受以三年之喪受﹐旣虞而出﹐則小祥亦如之﹐旣除喪而出﹐則已。凡女行於大夫以上曰嫁﹐行於士庶人曰人。﹞

﹝疏﹞「子嫁」至「三年」。

○釋曰﹕不言女子子﹐直云「子嫁」者﹐上文已云女子子﹐別於男子﹐此承上﹐故不須具言﹐直云子嫁﹐是女子子可知。直云反爲父足矣﹐而云「反在父之室」者﹐以其出時﹐父已死﹐初服齊衰﹐不與在室同。旣服齊衰﹐後反被出﹐更服斬衰﹐卽與在室同﹐故須言在室也。言「三年」者﹐亦有事須言﹐以其初死服期服﹐死後被出向父家﹐更服斬衰三年﹐與上在室者同﹐故須言三年也。

○注「謂遭喪」至「人」。

○釋曰﹕鄭知遭喪後被出者﹐若父未死被出﹐自然是在室﹐與上文同﹐何須設此經。明是遭喪後﹐被七出者。云「始服齊衰」者﹐以其遭父喪時未出﹐卽不杖期﹐《麻屨章》云女子子嫁爲父母是也。云「出而虞﹐則受以三年之喪受」者﹐若不被出﹐則虞後以其冠爲受﹐嫁女在室﹐爲父五升衰裳﹐八升總。今未虞而出﹐是出而乃虞﹐虞後受服與在家兄弟同受斬衰。斬衰﹐初死三升衰裳﹐六升冠。旣葬﹐以其冠爲受﹐衰六升﹐冠七升。此被出之女﹐亦受衰裳六升﹐總七升﹐與在室之女同﹐故云受以三年之喪受也。云「旣虞而出﹐則小祥亦如之」者﹐未虞已前未被出﹐至受後﹐受以出嫁之受﹐以八升衰裳﹐九升總。今旣虞後﹐乃被出至家﹐又與在室女同。至小祥練祭﹐在室之女受衰七升﹐總八升﹐此被出之女與之同﹐故云旣虞而出小祥亦如之。云「旣除喪而出﹐則已」者﹐此謂旣小祥而出者﹐以其嫁女爲父母期﹐至小祥已除矣﹐除服後乃被出﹐不復爲父更著服﹐故云旣除而出則已也。云「凡女行於大夫已上曰嫁﹐行於士庶人者曰人」﹐案《齊衰三月章》云「女子子嫁者﹑未嫁者爲曾祖父母。」傳曰﹕嫁者﹐嫁於大夫﹔未嫁者﹐成人而未嫁者。是行於大夫曰嫁。《不杖章》云「女子子人者爲其父母﹑昆弟之爲父後者。」傳𨿽不解喪服﹐本文是士﹐故知行於士庶人曰人。庶人謂庶人在官者﹐府史﹑胥徒名曰庶人。至於民庶﹐亦同行士禮﹐以禮窮則同之。行大夫以上曰嫁﹐若天子之女嫁於諸侯﹐諸侯之女嫁於大夫。出嫁爲夫斬﹐仍爲父母不降。知者﹐以其外宗﹑內宗及與諸侯爲兄弟者爲君皆斬。明知女𨿽出嫁﹐反﹐爲君不降。若然﹐下傳云「婦人不二斬﹐猶曰不二天。」今若爲夫斬﹐又爲父斬﹐則是二天﹐與傳違者﹐彼不二天者﹐以婦人有三從之義﹐無自專之道﹐欲使一心於其天﹐此乃尊君宜斬﹐不可以輕服服之﹐不得以彼決此。若然﹐外宗﹑內宗與諸侯爲兄弟服斬者﹐豈不爲夫服斬乎﹖明爲君斬﹐爲夫亦斬矣。

公士﹑大夫之眾臣﹐爲其君布帶﹑繩屨。﹝士﹐卿士也。公卿大夫厭於天子諸侯﹐故降其眾臣布帶繩屨﹐貴臣得伸﹐不奪其正。﹞

﹝疏﹞「公士」至「繩屨」。

○注「士卿」至「其正」。

○釋曰﹕云「士﹐卿士也」者﹐以其在公之下﹐大夫之上﹐尊卑當卿之位﹐故知是卿士也。不言公卿言士者﹐欲見公無正職﹐大夫又承副於卿士之言事﹐卿有職事之重﹐故變言士﹐見斯義也。云「公卿大夫厭於天子諸侯﹐故降其眾臣布帶繩屨」者﹐鄭解公卿大夫﹑天子諸侯並言之者﹐欲見天子諸侯下皆有公卿大夫﹐公卿大夫下皆有貴臣眾臣。若然﹐天子諸侯下公卿大夫﹐《周禮典命》及《大宰》具有其文﹐此諸侯下公卿﹐《典命》大國立孤一人是也。以其諸侯無公﹐故以孤爲公卿。《燕禮》云「若有諸公﹐則先卿獻之。」鄭注云「諸公者﹐大國之孤也。孤一人﹐言諸者﹐容牧有三監。」是以其孤爲公﹐言厭於天子諸侯﹐故除其眾臣布帶﹑繩屨二事﹐其餘服杖﹑冠﹑則如常也。其布帶則與齊衰同﹐其繩屨則與大功等也。云「貴臣得伸﹐不奪其正」者﹐下傳云「室老士貴臣」﹐故雲貴臣得伸。得伸者﹐依上文絞帶﹑菅屨﹐故云不奪其正也。

傳曰﹕公卿大夫室老﹑士﹐貴臣﹐其餘皆眾臣也。君﹐謂有地者也。眾臣杖﹐不以卽位。近臣﹐君服斯服矣。繩屨者﹐繩菲也。﹝室老﹐家相也。士﹐邑宰也。近臣﹐閽寺之屬。君﹐嗣君也。斯﹐此也。近臣從君矣﹐服無所降也。繩菲﹐今時不借也。﹞

﹝疏﹞「傳曰公」至「菲也」。

○釋曰﹕云「室老﹑士﹐貴臣﹐其餘皆眾臣也」者﹐傳以經直云眾臣﹐不分別上下貴賤﹐故云室老﹑士二者是貴臣﹐其餘皆眾臣也。云「有地者。眾臣﹐杖不以卽位」﹐欲見公卿大夫﹐或有地或無地﹐眾臣爲之皆有杖。但無地公卿大夫其君卑﹐眾臣爲之皆得以杖﹐與嗣君同卽阼階下朝夕哭位。若有地公卿大夫﹐其君尊﹐眾臣𨿽杖﹐不得與嗣君同卽阼階下朝夕哭位﹐下君故也。

○注「室老」至「借也」。

○釋曰﹕云「室老﹐家相也」者﹐《左氏傳》云「臧氏老」﹐《論語》云「趙魏老」﹐是家臣稱老。雲家相者﹐案《曲禮》云大夫不名﹐家相長妾。以大夫稱家﹐是室老相家事者也。云「士﹐邑宰也」者﹐《雜記》云「大夫居廬﹐士居堊室。」鄭注云「士居堊室﹐亦謂邑宰也。」與此同﹐皆謂邑宰爲士也。若然﹐孤卿大夫有菜邑者﹐其邑旣有邑宰﹐又有家相﹐若魯三卿﹐公山弗擾爲季氏費宰﹐子羔爲孟氏之成阝宰之類﹐皆爲邑宰也。陽貨﹑冉有﹑子路之等爲季氏家相﹐亦名家宰。若無地﹐卿大夫則無邑宰﹐直有家宰。則孔子爲魯大夫﹐而原思爲之宰﹐是直有家相者也。此等諸侯之臣﹐而有貴臣﹑眾臣之事。案《周禮載師》云﹕家邑任稍地﹐小都任縣地﹐大都任地。是天子公卿大夫有菜地者也。案《鄭志》答云﹕天子之卿﹐其地見賜乃有﹐何由諸侯之臣正有此地﹐則天子下有無地者也。有菜地者有邑宰﹐復有家相﹐無地者﹐直有家相可知。云「近臣﹐閽寺之屬」者﹐《周禮》天子宮有閽人﹐寺人。閽人掌守中門之禁﹐晨夜開閉﹐墨者使守門者也。寺人掌外內之通令﹐奄人使守後之宮門者也。是皆近君之小臣﹐又與眾臣不同﹐無所降其服﹐又得與貴臣等不嫌相逼通也。是以《喪服小記》云「近臣﹐君服斯服矣﹐其餘從而服﹐不從而稅。」彼亦是近君小臣﹐與大臣異也。云「君﹐嗣君也」者﹐釋傳云﹕君服但其君以死矣﹐更有君爲死君之服﹐故知是嗣君。若然﹐案《王制》畿內諸侯不世爵而世祿﹐彼則天子公卿大夫未爵命﹐得有嗣君者﹐以世祿降未得爵﹐亦得爲嗣君﹐況其中兼畿外諸侯下卿大夫也。且《詩》云「維周之士﹐不顯亦世。」《左氏傳》云「官有世功﹐則有官族。」皆是臣有世功﹐子孫得襲爵﹐故𨿽畿內公卿大夫有嗣君也。云繩菲今時不借也者﹐周時人謂之屨﹐子夏時人謂之菲﹐漢時謂之不借者﹐此凶荼屨﹐不得從人借﹐亦不得借人﹐皆是異時而別名也。

●卷三十喪服第十一

疏衰裳齊﹑牡麻﹑冠布纓﹑削杖﹑布帶﹑疏屨三年者。﹝疏猶粗也。﹞

﹝疏﹞「疏衰」至「年者」。

○注「疏猶粗也」。

○釋曰﹕此《齊衰三年章》﹐以輕於斬﹐故次斬後。疏猶粗也﹐粗衰者﹐案上《斬衰章》中爲君三升半粗衰﹐鄭注《雜記》云微細焉﹐則屬於粗﹐則三升正服斬不得粗名﹐三升半成布三升微細則得粗稱。粗衰爲在三升斬內﹐以斬爲正﹐故沒義服之粗。至此四升﹐始見粗也。若然﹐爲父哀極﹐直見深痛之斬﹐不沒人功之粗。至於義服斬衰之等﹐乃見粗稱﹐至於大功﹑小功﹐更見人功之顯﹐緦麻極輕﹐又表細密之事﹐皆爲哀有深淺﹐故作文不同也。斬衰先言斬者﹐一則見先斬其布﹐乃作衰裳﹔二則見爲父極哀﹐先表斬之深重。此齊衰稍輕﹐直見造衣之法。衰裳旣就﹐乃始緝之﹐是以斬衰﹐斬在上﹐齊衰﹐齊在下。「牡麻」者﹐斬衰不言麻﹐此齊衰見麻者﹐彼有杖﹐杖亦苴﹐故不得言麻。此文孤不兼杖﹐故得言麻也。云「冠布纓」者﹐案斬衰冠繩纓﹐退在絞帶下﹐使不蒙苴齊﹐冠布纓﹐無此義﹐故進之使與同處。此布纓亦如上繩纓﹐以一條爲武﹐垂下爲纓也。云「削杖布帶」者﹐並不取蒙苴之義﹐故在常處。但杖實是桐﹐不言桐者﹐以斬衰杖不言竹﹐使蒙苴故闕竹字。此旣不取蒙苴﹐亦不言桐者﹐欲見母比父削殺之義﹐故亦沒桐文也。布帶者﹐亦象革帶﹐以七升布爲之﹐此卽下章帶緣各視其冠是也。齊斬不言布﹐此纓帶言布者﹐以對斬衰纓帶用繩﹐故此須言用布之事也。「疏屨」者﹐疏取用艸之義﹐卽《爾雅》云「疏不熟」之疏。若然﹐注云疏猶粗者﹐直釋經疏衰而已﹐不釋疏屨之疏。若然﹐《斬衰章》言「菅屨」﹐見艸體者﹐以其重﹐故見艸體﹐舉其惡貌。此言疏以其稍輕﹐故舉艸之總稱。自此以下﹐各舉差降之宜﹐故《不杖章》言「麻屨」﹐《齊衰三月》與《大功》同「繩屨」﹐《小功》緦麻輕﹐又沒其屨號。言「三年」者﹐以其爲母稍輕﹐故表其年月。若然﹐父在爲厭降至期﹐今旣父卒﹐直申三年之衰﹐猶不申斬者﹐以天無二日﹐家無二尊也。是以父𨿽卒後﹐仍以余尊所厭﹐直申三年﹐不得申斬也。云「者」者﹐亦如《斬衰章》文﹐明者爲下出也。

《傳》曰﹕齊者何﹖緝也。牡麻者﹐麻也。牡麻﹐右本在上﹐冠者沽功也。疏屨者﹐蒯之菲也。﹝沽猶粗也。冠尊﹐加其粗。粗功﹐大功也。齊衰不書受月者﹐亦天子諸侯卿大夫士虞卒哭異數。﹞

﹝疏﹞「傳曰」至「菲也」。

○注「沽猶」至「異數」。

○釋曰﹕緝則今人謂之爲糸便也。上章傳先云「斬者何不緝也」﹐此章言齊對斬﹐故亦先言「齊者何緝也」。云牡麻者麻也者﹐此對上章苴﹐苴是惡色﹐則是好色。故《傳》云「斬衰貌若苴﹐齊衰貌若」也。云「牡麻右本在上」者﹐上章爲父﹐左本在下者﹐陽統於內﹔則此爲母﹐陰統於外﹐故右本在上也。云「疏屨者蒯之菲也」者﹐是艸名﹐案《玉藻》云「屨蒯席」﹐則蒯亦艸類。云「冠尊加其粗﹐粗功大功也」者﹐此鄭𨿽據齊衰三年而言﹐冠尊加服皆同﹐是以衰裳升數恆少﹐冠之升數恆多。冠在首尊﹐旣冠從首尊﹐故加飾而升數恆多也。斬冠六升﹐不言功者﹐六升𨿽是齊之末﹐未得沽稱﹐故不見人功。此三年齊冠七升﹐初入大功之境﹐故言沽功﹐始見人功。沽﹐粗之義﹐故云粗功﹐見人功粗大不精者也。云「齊衰不書受月者﹐亦天子諸侯卿大夫士虞卒哭異數」者﹐其義說與《斬章》同﹐故云「亦」也。

父卒則爲母。﹝尊得伸也。﹞

﹝疏﹞「父卒則爲母」。

○注「尊得伸也」。

○釋曰﹕此章專爲母三年﹐重於期﹐故在前也。直云父卒爲母足矣﹐而云「則」者﹐欲見父卒三年之內而母卒﹐仍服期﹐要父服除後﹐而母死乃得伸三年﹐故云則以差其義也。必知義如此者﹐案《內則》云「女子十有五而笄﹐二十而嫁。有故﹐二十三年而嫁。」注云「故﹐謂父母之喪。」言二十三而嫁﹐不止一喪而已﹐故鄭並云父母喪也。若前遭母喪﹐後遭父喪﹐自然爲母期爲父三年﹐二十三而嫁可知。若前遭父服未闋﹐卽得爲母三年﹐則是有故﹐二十四而嫁﹐不止二十三也。知者﹐假令女年二十﹐二月嫁娶之月﹐將嫁﹐正月而遭父喪﹐並後年正月爲十三月小祥﹐又至後年正月大祥﹐女年二十二﹐欲以二月將嫁﹐又遭母喪﹐至後年正月十三月大祥﹐女年二十三將嫁。此是父服將除﹐遭母喪﹐猶不得爲申三年。況遭父喪﹐在小祥之前﹐何得卽申三年也。是父服未除﹐不得爲母三年之驗﹐一也。又《服問》注曰「爲母旣葬﹐衰八升。」亦據父卒爲母﹐與父在爲母同五升衰裳﹐八升冠。旣葬﹐以其冠爲之受衰八升﹐是父卒爲母﹐未得申三年之驗﹐二也。《傳》云爲母旣虞卒哭﹐衰七升者﹐乃是父服除後﹐乃爲母申三年。初死﹐衰四升﹐冠七升﹔旣葬﹐以其冠爲之受衰七升﹐與此經同是父服除後爲母﹐乃申三年之驗﹐是三也。諸解者全不得思此義﹐妄解則文﹐說義多塗﹐皆爲謬也。尊得伸者﹐得伸三年﹐猶未伸斬。

繼母如母。

﹝疏﹞「繼母如母」。

○釋曰﹕繼母本非骨肉﹐故次親母后。謂己母早卒﹐或被出之後﹐繼續己母﹐喪之如親母﹐故云「如母」。但父卒之後如母﹐明父在如母可知。下《期章》不言者﹐舉父沒後﹐明父在如母﹐可知慈母之義亦然﹐皆省文也﹐故皆舉後以明前也。若然﹐直言繼母載在《三年章》內﹐自然如母可知﹐而言如母者﹐欲見生事﹐死事一皆如己母也。

傳曰﹕繼母何以如母﹖繼母之配父與因母同﹐故孝子不敢殊也。﹝因猶親也。﹞

﹝疏﹞「傳曰」至「殊也」。

○釋曰﹕傳發問者﹐以繼母本是路人﹐今來配父﹐輒如己母﹐故發斯問。答云繼母配父﹐卽是片合之義﹐旣與己母無別﹐故孝子不敢殊異之也。

慈母如母。

﹝疏﹞「慈母如母」。

○釋曰﹕慈母非父片合﹐故次後也。云如母者﹐亦生禮﹑死事皆如己母。

傳曰﹕慈母者何也﹖傳曰「妾之無子者﹐妾子之無母者﹐父命妾曰﹕『女以爲子。』命子曰﹕『女以爲母。』」若是﹐則生養之﹐終其身如母。死則喪之三年如母﹐貴父之命也。﹝此主謂大夫士之妾﹐妾子之無母﹐父命爲母子者。其使養之﹐不命爲母子﹐則亦服庶母慈己之服可也。大夫之妾子﹐父在爲母大功﹐則士之妾子爲母期矣。父卒則皆得伸也。﹞

﹝疏﹞「傳曰」至「命也」。

○釋曰﹕傳別舉「傳」者﹐是子夏引舊傳證成己義故也。欲見慈母之義﹐舊已如此﹐故須重之如己母也。云「妾之無子」者﹐謂舊有子﹐今無者﹐失子之妾﹐有恩慈深﹐則能養他子以爲己子者也。若未經有子﹐恩慈淺﹐則不得立後而養他。不云「君命妾曰」﹐而云「父」者﹐對子而言父﹐故言父也。必先命母者﹐容子小﹐未有所識﹐乃命之或養子是然﹐故先命母也。云「若是則生養之終其身」者﹐案《內則》云「孝子之身終﹐終身也者﹐非終父母之身﹐終其身也。」彼終其身爲終孝子之身。此終其身下乃云如母﹐死則喪之三年﹐則以慈母輕於繼母﹐言終其身﹐惟據終慈母之身而已。明三年之後不復如是﹐以《小記》云慈母「不世祭」﹐亦見輕之義也。云「如母﹐貴父之命也」者﹐一非骨血之屬﹐二非配父之尊﹐但惟貴父之命故也。傳所引惟言妾之子與妾相事者﹐案《喪服小記》云「爲慈母后者﹐爲庶母可也﹐爲祖庶母可也。」鄭云「緣爲慈母后之義﹐父之妾無子者﹐亦可命已庶子爲後。」又云卽庶子爲後﹐此皆子也﹐傳重而已不先命之﹐與妻使爲母子也。若然﹐此父命妾之文﹐兼有庶母﹑祖庶母﹐但不命女君與妾子爲母子而已。

○注「此謂」至「伸也」。

○釋曰﹕鄭知「此主謂大夫士之妾﹐妾子之無母﹐父命爲母子者」﹐知非天子諸侯之妾與妾子者﹐案下記云「公子爲其母﹐練冠﹐麻衣糸原緣。」旣葬除之﹐父沒乃大功。明天子庶子亦然﹐何有命爲母子爲之三年乎﹖故知主謂大夫士之妾與妾子也。云「其使養之﹐不命爲母子﹐則亦服庶母慈己之服可也」者﹐《小功章》云「君子子爲庶母之慈己者」。注云「君子子者﹐大夫及公子之妻子。」彼謂妻﹐子備三母﹕有師母﹑慈母﹑保母。慈居中﹐服之則師母﹑保母服﹐可知是庶母爲慈母服﹐《小功》下云其不慈己則緦可也﹐是大夫之妻子不命﹐爲母子慈己加服小功。若妾子爲父之妾﹐慈己加服小功可知。若不慈己﹐則緦麻矣。士爲庶母﹐《緦麻章》云「士爲庶母。」傳曰「以名服也。」故此云不命爲母子則亦服庶母慈己者之服可也。云「大夫之妾子﹐父在爲其母大功」者﹐《大功章》云「大夫之庶子爲其母」﹐是大功也。云「士之妾子爲其母期矣」者﹐《期章》云「父在爲母」﹐不可言士之妾子爲其母﹐鄭知者﹐推究其理﹐大夫妾子厭降﹐爲母大功。士無厭降﹐明如眾人服期也。云「父卒則皆得伸也」者﹐士父在已伸矣﹐但大夫妾子父在大功者﹐父卒則與士皆得伸三年也。

母爲長子。

﹝疏﹞「母爲長子」。

○釋曰﹕長子卑﹐故在母下。但父爲長子在《斬章》﹐母爲長子在齊衰﹐以子爲母服齊衰﹐母爲之不得過於子爲己﹐故亦齊衰也。若然﹐長子與眾子爲母﹐父在期﹐若夫在爲長子﹐豈亦不得過於子爲己服期乎﹖然者子爲母有降屈之義﹐父母爲長子本爲先祖之正體﹐無厭降之義﹐故不得以父在屈至期﹐明母爲長子不問夫之在否也。

傳曰﹕何以三年也﹖父之所不降﹐母亦不敢降也。﹝不敢降者﹐不敢以己尊降祖禰之正體。﹞

﹝疏﹞「傳曰」至「降也」。

○釋曰﹕云「何以三年」者﹐此亦問﹐比例﹐父母爲眾子期等是子﹐此何以獨三年﹖云「父之所不降母亦不敢降也」者﹐《斬章》又云「何以三年」﹐答云「正體於上﹐將所傳重」﹐不降﹐故於母亦云不敢降﹐故答云父之所不降母亦不敢降。若然﹐夫不敢降﹐妻亦不敢降﹐而云父母者﹐以其父母各自爲子﹐故父母各云「何以三年」而問之﹐是以答各據父母爲子而言﹐不據夫妻也。

○注「不敢」至「正體」。

○釋曰﹕云「不敢以己尊降祖禰之正體」者﹐上傳於父已答云「正體於上」﹐是以鄭解母不降﹐亦與父同﹐以夫婦一體﹐故不降之義亦等。

疏衰裳齊﹑牡麻﹑冠布纓﹑削杖﹑布帶﹑疏屨期者。

﹝疏﹞「疏衰」至「期者」。

○釋曰﹕案下章不言疏衰已下者﹐還依此經所陳﹐惟言不杖及麻屨異於上者﹐此章「疏衰」已下﹐與前章不殊﹐惟「期」一字與前三年有異。今不直言其異﹐而還具列之者﹐以其此一期與前三年懸絕﹐恐服制亦多不同﹐故須重列七服者也。但此章𨿽止一期﹐而礻覃杖具有。案下《雜記》云「期之喪﹐十一月而練﹐十三月而祥﹐十五月而礻覃。」注云「此謂父在爲母。」卽是此章者也。母之與父﹐恩愛本同﹐爲父所厭屈而至期﹐是以𨿽屈猶申礻覃杖也。爲妻亦申﹐妻𨿽義合﹐妻乃天夫﹐爲夫斬衰﹐爲妻報以礻覃杖﹐但以夫尊妻卑﹐故齊斬有異。

傳曰﹕問者曰﹕何冠也﹖曰﹕齊衰﹑大功﹐冠其受也。緦麻﹑小功﹐冠其衰也。帶緣各視其冠。﹝問之者﹐見斬衰有二﹐其冠同。今齊衰有四章﹐不知其冠之異同爾。緣﹐如深衣之緣。今文無冠布纓。﹞

﹝疏﹞「傳曰」至「其冠」。

○釋曰﹕云「問者曰何冠也」者﹐此還子夏之問答而言。問者曰者﹐子夏欲起發前人使之開悟﹐故假他問答己之言也。云「曰齊衰大功﹐冠其受也」者﹐降服﹐齊衰四升﹐冠七升﹔旣葬﹐以其冠爲受﹐衰七升﹐冠八升。正服﹐齊衰五升﹐冠八升﹔旣葬﹐以其冠爲受﹐衰八升﹐冠九升。義服﹐齊衰六升﹐冠九升﹔旣葬﹐以其冠爲受﹐受服衰九升﹐冠十升。降服﹐大功衰七升﹐冠十升﹔旣葬﹐以其冠爲受﹐受衰十升﹐冠十一升。正服﹐大功衰八升﹐冠十升﹔旣葬﹐以其冠爲受﹐受衰十升﹐冠十一升。義服﹐大功衰九升﹐冠十一升﹔旣葬﹐以其冠爲受﹐受衰十一升﹐冠十二升。以其初死﹐冠升皆與旣葬衰升數同﹐故云冠其受也。大功亦然。云「緦麻小功﹐冠其衰也」者﹐以其降服﹐小功衰十升﹔正服﹐小功衰十一升﹔義服﹐小功衰十二升﹐緦麻十五升﹐抽其半七升半﹐冠皆與衰升數同﹐故云冠其衰也。義疏備於下記也。云「帶緣各視其冠」者﹐帶謂布帶﹐象革帶者﹐緣謂喪服之內﹐中衣緣用布﹐緣之二者之布升數多少﹐視猶比也﹐各比擬其冠也。然本問齊衰之冠﹐因答大功與緦麻﹐小功並答帶緣者﹐子夏欲因問博陳其義﹐是以假問答異常例也。

○注「問之」至「布纓」。

○釋曰﹕云「問之者見斬衰有二﹐其冠同」者﹐下記云「斬衰三升﹐三升有半﹐冠六升」﹐是其冠同也。云「今齊衰有四章不知其冠之異同爾」者﹐下記云「齊衰四升﹐其冠七升」﹐旣葬﹐「以其冠爲受﹐受衰七升﹐冠八升」﹐惟見此降服齊衰﹐不見正服﹑義服﹐及三月齊衰一章不見﹐以不知其冠之異同﹐故致此問也。云「緣如深衣之緣」者﹐案深衣《目錄》云「深衣﹐連衣裳而純之﹐以采素純曰長衣﹐有表則謂之中衣。」此旣在喪服之內﹐則是中衣矣。而云深衣﹐以其中衣與深衣同是連衣裳﹐其制大同﹐故就深衣有篇目者而言之。案《玉藻》云其爲「長中繼扌尺」﹐注云「其爲長衣﹑中衣則繼袂扌一尺﹐若今α矣。深衣則緣而已。」若然﹐中衣與長衣袂皆手外長一尺。案《檀弓》云練時「鹿裘衡長」﹐注云「謂α緣袂口也」。練而爲裘﹐橫廣之又長之﹐又爲﹐則先時狹短﹐無可知。若然﹐此初喪之中衣緣亦狹短﹐不得如《玉藻》中衣繼袂扌一尺者也。但吉時は裘﹐卽凶時鹿裘﹐吉時中衣﹐深衣。《目錄》云大夫以上用素﹐士中衣不用布﹐緣皆用采﹐況喪中緣用布﹐明中衣亦用布也。其中衣用布﹐𨿽無明文﹐亦當視冠。若然﹐直言緣視冠﹐不言中衣緣用采﹐故特言緣用布﹐何妨喪時中衣亦用布乎﹖云「今文無冠布纓」者﹐鄭注《儀禮》從經今文者﹐注內疊出古文﹐不從古文。若從經古文者﹐注內疊出今文﹐不從今文。此注旣疊出今文﹐明不從今文﹐從經古文﹐有冠布纓爲正也。

父在爲母。

﹝疏﹞「父在爲母」。

○釋曰﹕《斬章》直言父﹐卽知子爲之可知。今此言母﹐亦知子爲之﹐而言父在爲母者﹐欲明父母恩愛等﹐爲母期者﹐由父在厭﹐故爲母屈至期﹐故須言父在爲母也。

傳曰﹕何以期也﹖屈也。至尊在﹐不敢伸其私尊也。父必三年然後娶﹐達子之志也。

﹝疏﹞「傳曰」至「之志也」。

○釋曰﹕上章已論斬衰不同訖﹐故傳直言「何以期」而不三年決之也。「屈也」者﹐答辭﹐以家無二尊﹐故於母屈而爲期﹐是以云「至尊在﹐不敢伸其私尊也」﹐解父在母屈之意也。言不敢伸其私尊﹐明子於父母本尊。若然﹐不直言尊而言私尊者﹐其父非直於子爲至尊﹐妻於夫亦至尊。母則於子爲尊﹐夫不尊之﹐直據子而言﹐故言私尊也。若然﹐夫妻敵體而言屈﹐公子爲母練冠在五服之外﹐不言屈者﹐舉尊以見卑﹐屈可知。大夫妾子爲母大功﹐亦斯類也。云「父必三年然後娶達子之志也」者﹐子於母屈而期﹐心喪猶三年﹐故父𨿽爲妻期﹐而除三年乃娶者﹐通達子之心喪之志故也。不云「心」而言「志」者﹐心者﹐萬慮之總﹐喜怒哀樂好惡六情皆是情﹐則爲志母𨿽一期﹐哀猶未絕﹐是六情之中而哀偏在﹐故云志也﹐不云心也。《左氏傳》晉叔向云一歲王「有三年之喪二」﹐據大子與穆後﹐天子爲後亦期﹐而云三年喪者﹐據達子之志而言三年也。

妻。傳曰﹕爲妻何以期也﹖妻至親也。﹝子父在則爲妻不杖﹐以父爲之主也。《服問》曰「君所主﹐夫人﹑妻﹑大子婦。」父在﹐子爲妻以杖卽位﹐謂庶子。﹞

﹝疏﹞「妻傳曰」至「親也」。

○釋曰﹕妻卑於母﹐故次之。夫爲妻﹐年月礻覃杖亦與母同﹐故同章也。以其出嫁天夫﹐爲夫斬﹐故夫爲之﹐亦與父在爲母同。傳曰「何以期也」者﹐傳意以妻擬母﹐母是血屬得期﹐怪妻義合亦期﹐故發此之傳也。此問異於常例﹐上問母直云「何以期」﹐今云「爲妻」﹐乃云「何以期」者﹐雷氏云「妻卑﹐以擬同於母﹐故問深於常也。」云「妻至親也」﹐答以妻至親﹐故同於母。言妻至親者﹐妻旣移天齊體﹐與己同奉宗廟﹐爲萬世之主﹐故云至親也。

○注「子」至「庶子」。

○釋曰﹕云「子父在則爲妻不杖﹐以父爲之主也」者﹐《不杖章》之文也。又引《服問》者﹐鄭彼注云「言妻見大夫已下﹐亦爲此三人爲喪主也。」若士卑﹐爲此三人爲喪主可知。若然﹐至此經爲妻﹐非直是庶子爲妻﹐欲見兼有子父沒爲妻在其中。云「父在子爲妻以杖卽位謂庶子」者﹐案《喪服小記》云「父在﹐子爲妻以杖卽位可」是也。引之者﹐證經云是天子以下至士庶人﹐父皆不爲庶子之妻爲喪主﹐故夫皆爲妻杖﹐得伸也。

出妻之子爲母。﹝出猶去也。﹞

﹝疏﹞「出妻之子爲母」。

○釋曰﹕此謂母犯七出。去﹐謂去夫氏或他族﹐或之本家子從而爲服者也。七出者﹕無子一也﹐淫二也﹐不事舅姑三也﹐口舌四也﹐盜竊五也﹐妒忌六也﹐惡疾七也。天子諸侯之妻﹐無子不出﹐惟有六出耳。雷氏云﹕子無出母之義﹐故繼夫而言出妻之子也。

傳曰﹕出妻之子爲母期﹐則爲外祖父母無服。傳曰「絕族無施服﹐親者屬。」出妻之子爲父後者﹐則爲出母無服。傳曰「與尊者爲一體﹐不敢服其私親也。」﹝在旁而及曰施﹐親者屬﹐母子至親﹐無絕道。﹞

﹝疏﹞「傳曰」至「私親也」。

○釋曰﹕云「出妻之子爲母期﹐則爲外祖父母無服」者﹐傳意似言出妻卽是絕族﹐故於外祖可以無服﹐恐人疑爲之服﹐故傳明言之也。又云「傳曰」者﹐子夏引他舊傳﹐證成己義。云「絕族」者﹐嫁來承奉宗廟﹐與族相連綴﹐今出則與族絕﹐故云絕族也。「無施服」者﹐傍及爲施﹐以母爲族絕﹐卽無傍及之服也。云「親者屬」者﹐舊傳解母被出﹐猶爲之服也。云「出妻之子爲父後者則爲出母無服」者﹐舊傳釋爲父後者﹐謂父沒子承重﹐不合爲出母服意。云「傳」曰者﹐子夏釋舊傳意云與尊者爲一體者﹐不言與父爲體﹐而言與尊者﹐上《斬衰章》已有《傳》云「正體於上﹐將所傳重」﹐釋相承父祖已上皆是尊者﹐故不言父也。但事宗廟祭祀者﹐不欲聞見凶人﹐故《雜記》云有死於宮中三月不祭﹐況有故可得祭乎﹖是以不敢服其私親也。父已與母無親﹐子獨親之﹐故云「私親」也。

○注「在旁」至「絕道」。

○釋曰﹕云「在旁而及曰施」者﹐《詩》云「莫莫葛ぱ﹐施於條枚」﹐「蔦與女蘿﹐施於松上」﹐皆是在旁而及曰施。此以母爲主﹐旁及外祖﹐今母已絕族﹐不復及在旁﹐故云無施服也。云「親者屬母子至親無絕道」者﹐屬猶續也﹐《孝經》云「父母主之﹐續莫大焉」﹐故謂母子爲屬﹐對父與母義合有絕道﹐故雲母子至親無絕道。

父卒﹐繼母嫁﹐從﹐爲之服﹐報。傳曰﹕何以期也﹖貴終也。﹝嘗爲母子﹐貴終其恩。﹞

﹝疏﹞「父卒繼母嫁從爲之服報」。

○釋曰﹕云「父卒繼母嫁」者﹐欲見此母爲父已服斬衰三年﹐恩意之極﹐故子爲之一期﹐得伸礻覃杖。但以不生己﹐父卒攺嫁﹐故降於已母。𨿽父卒後﹐不伸三年﹐一期而已。云「從爲之服」者﹐亦爲本是路人﹐暫時之與父片合﹐父卒﹐還嫁﹐便是路人﹐子仍著服﹐故生從爲之文也。「報」者﹐《喪服上﹑下》並記云報者十有二﹐無降殺之差。感恩者皆稱報。若此子念繼母恩﹐終從而爲服﹐母以子恩﹐不可降殺﹐卽生報文﹐餘皆放此。

不杖﹑麻屨者﹐﹝此亦齊衰﹐言其異於上。﹞

﹝疏﹞「不杖麻屨者」。

○注「此亦」至「於上」。

○釋曰﹕案上《斬章》布總箭笄亦是異於上﹐鄭不言之﹐至此乃注者﹐彼亦是異於上﹐不言者﹐以下文更有公士大夫之眾臣﹐爲其君布帶繩屨﹐亦是異於上。同是斬衰﹐而有二文皆異﹐故不得言異於上﹐直注云「此妻妾女子子異於男子而已。此則𨿽是別章﹐惟此二事異於上﹐故得言之也。此《不杖章》輕於上礻覃杖﹐故次之。又云此章與上章𨿽杖與不杖不同﹐其正服齊衰裳皆同五升而冠八升則不異也。必知父在爲母不衰四升﹐冠七升﹐與上三年齊衰同者﹐見鄭注《雜記》云「士以臣從君服之齊衰﹐爲其母與兄弟。」是父在﹐爲母與兄弟同正服五升﹐八升之驗也。又鄭注《服問》云「爲母旣葬衰八升」﹐是初死衰五升﹐冠八升。旣葬﹐以其冠爲受﹐受衰八升﹐冠九升﹐是亦爲母同正服衰五升之驗也。又案此章云「不杖麻屨」﹐鄭云「言其異於上」﹐則上章下疏衰之等亦同﹐又是爲母同正服五升之驗也。案下記云齊衰四升冠七升﹐及《傳》云爲母旣虞﹐受衰七升者﹐惟據上章父卒爲母齊衰三年者也。

祖父母。

﹝疏﹞「祖父母」。

○釋曰﹕孫爲之服喪服條例﹐皆親而尊者在先﹐故《斬章》先父三年﹐齊衰先母﹐此不杖期先祖﹐亦是其次。若然﹐此章有降﹑有正﹑有義服之本制﹐若爲父期﹐祖合大功﹐爲父母加隆至三年﹐祖亦加隆至期﹐是以祖在於章﹐首得其宜也。

傳曰﹕何以期也﹖至尊也。

﹝疏﹞「傳曰」至「尊也」。

○釋曰﹕云「何以期也至尊也」者﹐此據母而問﹐所生之母至親﹐惟期而已﹐祖爲孫止大功﹐孫爲祖旣疏﹐何以亦期。答云「至尊也」者﹐祖爲孫降至大功﹐似父母於子降至期﹐祖𨿽非至親﹐是至尊﹐故期。若然﹐不云「祖至尊」﹐而直云「至尊」者﹐以是父之至尊﹐非孫之至尊﹐故直云至尊也。

世父母﹑叔父母。

﹝疏﹞「世父母叔父母」。

○釋曰﹕世叔旣卑於祖﹐故次之。伯言世者﹐欲見繼世爲昆弟之子﹐亦期。不言報者﹐以昆弟之子猶子﹐若言報爲疏﹐故不言報也。

傳曰﹕世父﹑叔父何以期也﹖與尊者一體也。然則昆弟之子何以亦期也﹖旁尊也。不足以加尊焉﹐故報之也。父子一體也﹐夫妻一體也﹐昆弟一體也。故父子﹐首足也﹔夫妻﹐﹤片半﹥合也﹔昆弟﹐四體也。故昆弟之義無分﹐然而有分者﹐則辟子之私也。子不私其父﹐則不成爲子。故有東宮﹐有西宮﹐有南宮﹐有北宮﹐異居而同財﹐有餘則歸之宗﹐不足則資之宗。世母﹑叔母﹐何以亦期也﹖以名服也。﹝宗者﹐世父爲小宗典宗事者。資﹐取也。爲姑姊妹在室﹐亦如之。﹞

﹝疏﹞「傳曰」至「名服也」。

○釋曰﹕傳發「何以期」問比例者﹐雷氏云「非父之所尊﹐嫌服重﹐故問也。」不直云「何以言世父叔父」者﹐以經總言而傳離釋﹐故二文欲別問也。云「與尊者一體也」者﹐𨿽非至尊﹐旣與尊者爲一體﹐故服期。不言與父爲一體者﹐直言尊者﹐明父爲一體也﹐爲與一尊﹐故加期也。云「然則昆弟之子何以亦期也」者﹐以世叔父與二尊爲體﹐故加期。昆弟之子無此義﹐何以亦期﹖故怪而致問也。云「旁尊也﹐不足以加尊焉﹐故報之也」者﹐凡得降者﹐皆由已尊也﹐故降之。世叔非正尊﹐故生報也。云「父子一體」已下云云﹐傳云此者﹐上旣云一體﹐故傳又廣明一體之義﹐凡言「體」者﹐若人之四體﹐故傳解父子﹑夫妻﹑兄弟﹐還比人四體而言也。云「父子一體也」者﹐謂子與父骨血是同爲體﹐因其父與祖亦爲一體﹐又見世叔與祖亦爲一體也。云「夫妻一體也」者﹐亦見世叔母與世叔父爲一體也。云「昆弟一體也」者﹐又見世叔與父亦爲一體也。故馬云﹕言一體者﹐還是至親﹐因父加於世叔﹐故云昆弟一體。因世叔加於世叔母﹐故以夫妻一體也。因上世叔是旁尊﹐故以下廣明尊有正有旁之義也。人身首足爲上下﹐父子亦是尊卑之上下﹐故父子比於首足。因父子兼見祖孫﹐故馬云首足者﹐父尊若首﹐加祖在期﹐子卑若足﹐曾孫在緦也。云「夫婦﹤片半﹥合也」者﹐《郊特牲》云「天地合而後萬物興焉」﹐是夫婦半合﹐子胤生焉﹐是半合爲一體也。云「昆弟四體也」者﹐四體謂二手﹑二足﹐在身之旁﹐昆弟亦在父之旁﹐故云四體也。云「故昆弟之義無分」者﹐此傳兄弟有合離之義﹐以手足四體本在一身﹐不可分別。若昆弟共成父身﹐亦不可分別﹐是昆弟之義不合分也。云「然而有分者﹐則辟子之私也」者﹐昆弟理不合分﹐然而分者﹐則辟子之私也﹐使昆弟之子各自私朝其父﹐故須分也。云「子不私其父﹐則不成爲子」者﹐《內則》云「子事父母﹐雞初鳴﹐咸盥漱﹐櫛糸麗笄總。」朝事父母﹐若兄弟同在一宮﹐則尊崇諸父之長者。第二已下﹐其子不得私其父﹐不成爲人人之子之法也。云「故有東宮有西宮」云云﹐案《內則》云「命士以上﹐父子異宮。」不命之士﹐父子同宮﹐縱同宮亦有隔別﹐亦爲四方之宮也。云「世母﹑叔母﹐何以亦期也﹐以名服也」者﹐二母是路人﹐以來配世叔父﹐則生母名﹐旣有母名﹐則當隨世叔而服之﹐故云以名服也。

○注「宗者」至「如之」。

○釋曰﹕案《喪服小記》云「繼別爲大宗﹐繼禰爲小宗。」大宗繼別子之後﹐百世不遷之宗﹐在五服之中者﹐族人爲之月如邦人﹐如爲齊衰﹐《齊衰三月章》宗子是也。小宗有四﹐皆據五服之內﹐依常著服。五世別髙祖﹐則別事親者。今宗子在《期章》之內﹐明非大宗子﹐是世父爲小宗典宗事者也。云「爲姑姊妹在室亦如之」者﹐《大功章》云「爲姑嫁大功」﹐明未嫁在此《期章》。若然﹐不見姑者﹐雷云﹕不見姑者﹐欲見時早出之義。

大夫之子爲妻。

﹝疏﹞「大夫之子爲妻」。

○釋曰﹕云「大夫之子爲妻」﹐在此《不杖章》﹐則上《杖章》爲妻者是庶子爲妻﹐父沒後子亦爲妻杖﹐亦在彼章也。

傳曰﹕何以期也﹖父之所不降﹐子亦不敢降也。何以不杖也﹖父在則爲妻不杖。﹝大夫不以尊降婦者﹐重也。凡不降者﹐謂如其親服服之。降有四品﹕君﹑大夫以尊降﹐公子﹑大夫之子以厭降﹐公之昆弟以旁尊降﹐爲人後者﹑女子子嫁者以出降。﹞

﹝疏﹞「傳曰」至「不杖」。

○釋曰﹕怪所以期﹐發比例而問者。大夫眾子爲妻皆大功﹐今令子爲妻期﹐故發問也。云「父之所不降子亦不敢降也」者﹐《大功章》有婦﹐注云「子之妻。」是父不降婦也。云子亦不敢降者﹐謂不敢降至大功﹐與庶子同也。云「何以不杖也」者﹐旣不降﹐怪不杖﹐故發問也。「父在爲妻不杖」者﹐父爲子之婦爲喪主﹐故子不敢伸而杖也。《服問》云「君所主﹐夫人﹑妻﹑大子婦。」是大夫爲婦爲喪主也﹐故子不杖也。若然﹐此子爲妻通貴賤﹐今不云「長子」通上下而云「子」﹐惟據大夫者﹐以五十始爵﹐爲降服之始﹐嫌降婦﹐其子亦降其妻﹐故明。舉大夫不降﹐天子諸侯𨿽尊﹐不降可知。

○注「大夫」至「出降」。

○釋曰﹕云「大夫不以尊降婦者﹐重也」者﹐此解經文所不降子之婦﹐對大夫爲庶子之婦小功﹐是尊降也。云「凡不降者謂如其親服服之」者﹐謂依五服常法服之。云「降有四品」者﹐鄭因傳有降﹑不降之文﹐遂總解《喪服》上下降服之義。云「君大夫以尊降」者﹐天子諸侯爲正統之親﹐後夫人與長子﹑長子之妻等不降﹐余親則絕。天子諸侯絕者﹐大夫降一等﹐卽大夫爲眾子大功之等是也。云「公子大夫之子以厭降」者﹐此非身自尊﹐受父之厭屈以降﹐無尊之妻。下記云「公子爲其母練冠麻麻衣糸原緣﹐爲其妻糸原冠葛帶麻衣」﹐父卒乃大功是也。大夫之子卽《小功章》云「大夫之子爲從父昆弟在小功」皆是也。云「公之昆弟以旁尊降」者﹐此亦非己尊旁及昆弟﹐故亦降其諸親﹐卽《小功章》云「公之昆弟爲從父母昆弟」是也。案《大功章》云「公之庶昆弟爲母妻昆弟」﹐傳曰「先君余尊之所厭﹐不得過大功。」若然﹐公之昆弟有兩義﹐旣以旁尊﹐又爲余尊厭也。云「爲人後者﹐女子子嫁者以出降」者﹐謂若下文云「爲人後者爲其父母報」﹐又下文云「女子人者爲其父母﹑昆弟爲父後者」﹐此二者是出也。凡大夫之服﹐例在正服後﹐今在昆弟上者﹐以其妻本在杖期﹐直以父爲主﹐故降入《不杖章》﹐是以進之在昆弟上也。

昆弟。﹝昆﹐兄也。爲姊妹在室亦如之。﹞

﹝疏﹞「昆弟」。

○注「昆兄」至「如之」。

○釋曰﹕昆弟卑於世叔﹐故次之﹐此亦至親以期斷。云「昆﹐兄也」者﹐昆﹐明也﹐以其次長﹐故以明爲稱弟。弟也﹐以其小﹐故以次弟爲名。云「爲姊妹在室亦如之」者﹐義同於上﹐姑在室也。

爲眾子。﹝眾子者﹐長子之弟及妾子﹐女子子在室亦如之。士謂之眾子﹐未能遠別也﹐大夫則謂之庶子﹐降之爲大功。天子﹑國君不服之。《內則》曰「冢子未食而見﹐必執其右手。子﹑庶子已食而見﹐必循其首。」﹞

﹝疏﹞「爲眾子」。

○注「眾子」至「其首」。

○釋曰﹕眾子卑於昆弟﹐故次之﹐注兼云女子之義﹐如上姑姊妹。但上注鄭云「在室」﹐此不云在室可知﹐故略不言也。昆弟眾子及下昆弟之子者﹐皆不發傳者﹐以其同是一體﹐故無異問。姊妹女子子在室不見者﹐亦如上姑不見。雷氏云「欲見出當及時」﹐又《大功章》見姑姊妹女子子嫁大功﹐明此在室可知﹐故略之也。云「士謂之眾子未能遠別也」者﹐經不云士﹐鄭云士者﹐《喪服》平文是士﹐故言士可知也。云「大夫則謂之庶子﹐降之爲大功」者﹐下文大夫之子皆云庶子﹐降一等﹐故大功。云「天子國君不服之」者﹐以其絕旁親﹐故知不服。若然﹐經所云惟據士也。引《內則》者﹐案彼云子生三月之末﹐釋日翦發爲﹛髟﹜﹐以見於父。若冢子﹐生則見於正寢﹐其日夫妻共食﹐具視朔食﹐天子則大牢﹐諸侯則少牢﹐大夫特牲﹐士特豚。冢子未食而見﹐必執其右手﹐咳而名之。執右明授之室事﹐退入夫之燕寢乃食﹐下云其非冢子皆降一等。云「子庶子巳食而見必循其首」者﹐不授室事故也﹐而鄭注未食已食﹐急正緩庶之義。言冢子猶言長子﹐通於下也﹐彼言子﹐謂妻所生第二已下﹐庶子謂妾子也。引之者﹐證言庶子是別於長者也。

昆弟之子。

傳曰﹕何以期也﹖報之也。﹝《檀弓》曰「喪服﹐兄弟之子猶子也。」蓋引而進之。﹞

﹝疏﹞「昆弟之子」。

○注「檀弓」至「進之」。

○釋曰﹕昆弟子疏於親子﹐故次之。世叔父爲之﹐此兩相爲服﹐不言報者﹐引同己子﹐與親子同﹐故不言報﹐是以《檀弓》爲證﹐言「進」者﹐進同己子故也。

大夫之庶子爲昆弟。﹝兩言之者﹐子或爲兄﹐或爲弟。﹞

﹝疏﹞「大夫」至「昆弟」。

○注「兩言」至「爲弟」。

○釋曰﹕此大夫之妾子﹐故言庶﹐若妻所生第二已下﹐當直云昆弟﹐不言庶也。云「兩言之」者﹐以其妻所生子﹐或長於妾子﹐或小於妾子﹐故云兩言之。子或爲兄﹐或爲弟﹐是以經昆弟並言之。

《傳》曰﹕何以期也﹖父之所不降﹐子亦不敢降也。﹝大夫𨿽尊﹐不敢降其﹐重之也。子爲庶昆弟﹐庶昆弟相爲﹐亦如大夫爲之。﹞

﹝疏﹞「傳曰」至「降也」。

○釋曰﹕云「父之所不降」者﹐卽《斬章》父爲長子是也。云「子亦不敢降」者﹐於此服期是也。發「何以」傳者﹐余兄弟相爲皆大功﹐獨爲服期﹐故發問比例之傳也。

○注「大夫」至「爲之」。

○釋曰﹕云「大夫𨿽尊﹐不敢降其﹐重之也」者﹐釋傳父之所不降。云「子爲庶昆弟」已下﹐鄭廣明大夫與子所降者﹐以大夫子得行大夫禮﹐故父子俱降庶﹐庶又自相降也。如大夫爲之皆大功也。

孫。

﹝疏﹞「孫」。

○釋曰﹕孫卑於昆弟﹐故次之。此謂子死﹐其孫承重者﹐祖爲之期。

傳曰﹕何以期也﹖不敢降其也。有子者無孫﹐孫婦亦如之。﹝周之道﹐子死則立孫﹐是孫將上爲祖後者也。長子在﹐則皆爲庶孫耳﹐孫婦亦如之。婦在﹐亦爲庶孫之婦。凡父於將爲後者﹐非長子﹐皆期也。﹞

﹝疏﹞「傳曰」至「如之」。

○釋曰﹕傳云「何以」問比例者﹐亦爲眾孫大功﹐此獨期﹐故發問也。云「有子者無孫」者﹐謂子在﹐不得立孫爲後也。云「孫婦亦如之」﹐亦謂不立之﹐故云亦如之也。

○注「周之」至「期也」。

○釋曰﹕云「周之道﹐子死則立孫﹐是孫將上爲祖後者也」者﹐此釋祖爲孫服重之義。言周之道﹐對殷道則不然﹐以其殷道﹐子死﹐弟乃當先立﹐故言周之道也。云「長子在則爲庶孫耳」者﹐旣子在不得立孫﹐明同庶孫之例。云「凡父於將爲後者﹐非長子皆期也」者﹐案《喪服小記》云「婦不爲舅後者﹐則姑爲之小功。」注云「謂夫有廢疾他故﹐若死而無子不受重者﹐小功庶婦之服也。凡父母於子﹐舅姑於婦﹐將不傳重於。及將傳重者非﹐服之皆如眾子庶婦也。」是以鄭云凡父母於子﹐舅姑於婦﹐非長子皆期。明非長子婦及於非孫傳重﹐同於庶孫﹐大功可知也。若然﹐長子爲父斬﹐父亦爲斬﹐孫承重爲祖斬﹐祖爲之期﹐不報之斬者﹐父子一體﹐本有三年之情﹐故特爲祖斬。祖爲孫本非一體﹐但以報期﹐故期不得斬也。

爲人後者爲其父母﹐報。

﹝疏﹞「爲人後者爲其父母報」。

○釋曰﹕此謂其子後人反來爲父母在者﹐欲其厚於所後﹐薄於本親﹐抑之﹐故次在孫後也。若然﹐旣爲本生不降斬﹐至《礻覃杖章》者﹐亦是深抑厚於大宗也。言報者﹐旣深抑之﹐使同本疏往來相報之法故也。

傳曰﹕何以期也﹖不貳斬也。何以不貳斬也﹖持重於大宗者﹐降其小宗也。爲人後者孰後﹖後大宗也。曷爲後大宗﹖大宗者﹐尊之統也。禽獸知母而不知父。野人曰﹕父母何焉﹖都邑之士﹐則知尊禰矣。大夫及學士﹐則知尊祖矣。諸侯及其大祖﹐天子及其始祖之所自出﹐尊者尊統上﹐卑者尊統下。大宗者﹐尊之統也。大宗者﹐收族者也﹐不可以絕。故族人以支子後大宗也。子不得後大宗。﹝都邑之士﹐則知尊彌﹐近政化也。大祖﹐始封之君。始祖者﹐感神靈而生﹐若稷﹑契也。自﹐由也。及始祖之所由出﹐謂祭天也。上猶遠也。下猶近也。收族者﹐謂別親疏﹐序昭穆。《大傳》曰﹕系之以姓而弗別﹐綴之以食而弗殊﹐𨿽百世昏姻不通者﹐周道然也。﹞

﹝疏﹞「傳曰」至「大宗」。

○釋曰﹕問者﹐本生父母應斬及三年﹐今乃不杖期﹐故問比例也。云「不貳斬」者﹐答辭。又不貳斬者﹐持重於大宗者﹐降其小宗﹐此解不貳斬之意也。此問答𨿽兼母﹐專據父﹐故答以斬而言。案《喪服小記》云「別子爲祖﹐繼別爲大宗。」謂若魯桓公夫人文姜生大子﹐名同﹐後爲君﹐次子慶父﹑叔牙﹑季友﹐此三子謂之別子。別子者﹐皆以臣道事君﹐無兄弟相宗之法﹐與大子有別﹐又與後世爲始﹐故稱別子也。大宗有一﹐小宗有四。大宗一者﹐別子之子﹐者爲諸弟來宗之﹐卽謂之大宗。自此以下﹐相承﹐謂之百世不遷之宗。五服之內﹐親者月如邦人﹐五服之外﹐皆來宗之﹐爲之齊衰﹐《齊衰三月章》「爲宗子之母妻」是也。小宗有四者﹐謂大宗之後生者﹐謂別子之弟。《小記》注云「別子之世長子兄弟宗之。」第二已下﹐長者親弟來宗之﹐爲繼禰小宗。更一世長者﹐非直親兄弟﹐又從父昆弟亦來宗之﹐爲繼祖小宗。更一世長者﹐非直親昆弟﹐從父昆弟﹐又有從祖昆弟來宗之﹐爲繼曾祖小宗。更一世長者﹐非直有親昆弟﹐從父昆弟﹐從祖昆弟來宗之﹐又有從曾祖昆弟來宗之﹐爲繼髙祖小宗也。更一世絕服﹐不復來事﹐以彼自事﹐五服內繼髙祖巳下者也。四者皆是小宗﹐則家家皆有兄弟相事長者之小宗。𨿽家家盡有小宗﹐仍世事繼髙祖已下之小宗也﹐是以上傳云「有餘則歸之宗」﹐亦謂當家之長爲小宗者也。云「爲人後者孰後﹐後大宗也」者﹐此問小宗﹑大宗二者與何者爲後﹐後大宗也。案何休云「小宗無後當絕」﹐與此義同也。又云「後大宗者降其小宗」﹐此則繼爲人後爲父母﹐父母尙降﹐明餘皆降也。故《大功章》云「爲人後者爲其昆弟」﹐是降小宗之類也。云「曷爲後大宗﹐大宗者﹐尊之統」者﹐此問必後大宗﹐何意也﹖明宗子尊統領﹐是以《書傳》云「宗子燕族人於堂﹐宗婦燕族人於房﹐序之以昭穆」﹐旣有族食﹑族燕齒序族人之事﹐是以須後不可絕也﹐故云尊之統也。云「禽獸」已下者﹐因之尊宗子﹐遂廣申尊祖﹐宗子之事也。云「禽獸知母不知父」者﹐《爾雅》云「兩足而羽謂之禽﹐四足而毛謂之獸。」彼對文而言之也。若散文言之﹐獸亦名禽。禽獸所生﹐惟知隨母﹐不知隨父﹐是知母不知父。云「野人曰父母何焉」者﹐野人謂若《論語》鄭注云「野人粗略」﹐與都邑之士相對。亦謂國外爲野人﹐野人稍遠政化﹐都邑之士爲近政化。《周禮》云「野自六尺」之類者﹐不知分別父母尊卑也。云「都邑之士則知尊禰」者﹐士下對野人﹐上對大夫﹐則此士所謂在朝之士並在城郭士﹐民知義禮者﹐總謂之爲士也。云「大夫及學士則知尊祖」者﹐此學謂鄕庠序及國之大學﹑小學之學士﹐文王之世子亦云「學士」﹐𨿽未有官爵﹐以其習知四術﹐閒知六藝﹐知祖義父仁之禮﹐故敬父遂尊祖﹐得與大夫之貴同也。諸侯及其大祖﹐天子及其始祖﹐皆是爵尊者﹐其徳所及遠之義也。云大宗「收族」已下﹐謂論大宗立後之意也。云「子不得後大宗」者﹐以其自當主家事並承重祭祀之事故也。

○注「都邑」至「道然也」。

○釋曰﹕都邑之士者﹐對天子諸侯曰國采地﹐大夫曰都邑。故《周禮載師》有家邑﹑小都﹑大都﹐《春秋左氏》諸侯下大夫采地﹐亦云邑曰築﹐都曰城。散文天子已下皆名都邑﹐都邑之內者﹐其民近政化。若然﹐天子諸侯施政化﹐民無以遠近爲異﹐但近者易化﹐遠者難感﹐故民近政化者識深﹐則知尊父﹐遠政化者識淺﹐不知父母有尊卑之別也。大祖始封之君者﹐案《周禮典命》云三公八命﹐卿六命﹐大夫四命﹐其爵皆加一等。加一等者﹐八命爲上公九命﹐爲牧八命﹐爲侯伯七命﹐爲子男五命﹐此皆爲大祖﹐後世不毀其廟。若魯之周公﹐齊之大公﹐衛之康叔﹐鄭之桓公之類﹐皆是大祖者也。云「始祖感神靈而生﹐若后稷契也。自﹐由也。及始祖所由出謂祭天」者﹐謂祭所感帝﹐還以始祖配之。案《大傳》云「王者其祖之所自出﹐以其祖配之。」是后稷感東方靑帝靈威仰所生﹐契感北方黑帝汁光紀所生。《易緯》云「三王之郊﹐一用夏正」。《郊特牲》云「兆日於南郊﹐就陽位」﹐則王者建寅之月祀所感帝於南郊﹐還以感生祖配祭﹐周以後稷﹐殷以契配之﹐故鄭云謂祖配祭天也。又鄭注《大傳》云王者之先祖﹐皆感大微五帝之精以生﹐則不止后稷與契而已。但后稷感靑帝所生﹐卽《生民》詩云「履帝武敏歆」﹐據鄭義﹐帝嚳後世妃姜原履靑帝大人迹而生后稷﹐殷之先母有氏之女簡狄吞燕卵而生契﹐此二者文著﹐故鄭據而言之﹐其實帝王皆有所感而生也。云「上猶遠也﹐下猶近」者﹐天子始祖﹐諸侯及大祖﹐並於親廟外祭之﹐是尊統遠。大夫三廟﹐士二廟﹐中下士一廟﹐是卑者尊統近也。若然﹐此論大宗子﹐而言天子諸侯﹑大夫士之等者﹐欲見大宗子統領百世而不遷﹐又上祭別祖子大祖而不易﹐亦是尊統遠。小宗子惟統五服之內﹐是尊統近﹐故傳言尊統遠近而云大宗者﹐尊之統也。又云大宗者﹐收族﹐是大宗統遠之事也。引《大傳》者﹐案彼稱姓謂正姓﹐若殷於﹑周姬之類﹐綴之以食者﹐以食禮相連綴﹐使不相疏﹐若宗子於族人行族食﹑族燕者也。云「百世婚姻不通周道然」者﹐對殷道則不然﹐謂殷家不系之以正姓﹐但五世絕服﹐以後庶姓別於上﹐而戚單於下﹐下婚姻通也。引之者﹐證周之大宗子統領族人﹐序以昭穆﹐百世不亂之事也。

女子子人者﹐爲其父母﹑昆弟之爲父後者。

﹝疏﹞「女子子」至「父後者」。

○釋曰﹕女子卑於男子﹐故次男子後。

傳曰﹕爲父何以期也﹖婦人不貳斬也。婦人不貳斬者何也﹖婦人有三從之義﹐無專用之道﹐故未嫁從父﹐旣嫁從夫﹐夫死從子。故父者﹐子之天也。夫者﹐妻之天也。婦人不貳斬者﹐猶曰不貳天也。婦人不能貳尊也。爲昆弟之爲父後者何以亦期也﹖婦人𨿽在外﹐必有歸宗﹐曰小宗﹐故服期也。﹝從者﹐從其教令。歸宗者﹐父𨿽卒﹐猶自歸宗﹐其爲父後持重者﹐不自絕於其族類也。曰小宗者﹐言是乃小宗也﹐小宗明非一也﹐小宗有四。丈夫婦人之爲小宗﹐各如其親之服﹐辟大宗。﹞

﹝疏﹞「傳曰」至「服期也」。

○釋曰﹕經兼言父母﹐傳特問父不問母者﹐家無二尊﹐故父在爲母期﹐今出嫁仍期﹐但不杖礻覃而已。未多懸絕﹐故不問女子子在室斬衰三年。今出嫁與母同在不杖麻屨懸絕﹐故問云「爲父何以期也」。「婦人不貳斬也」﹐答辭。云「婦人不貳斬者何」﹐更問不貳斬之意也。云「婦人有三從之義」已下﹐答辭。前《斬章》云爲人後﹐不云丈夫不貳斬﹐至此女子子云婦人不貳斬者﹐則丈夫容有貳斬﹐故有爲長子皆斬。又《喪服四制》云「門內之治﹐恩扌義﹐門外之治﹐義斷恩。」至於君父別時而喪﹐仍得爲父申斬﹐則丈夫有二斬。至於女子子在家爲父﹐出嫁爲夫﹐惟一無二﹐故特言婦人﹐是異於男子故也。若然﹐案《雜記》云「與諸侯爲兄弟者服斬。」是婦人爲夫並爲君得二斬者﹐然則此婦人不貳斬者﹐在家爲父斬﹐出嫁爲夫斬﹐爲父期﹐此其常事。彼爲君不可以輕服﹐服君非常之事﹐不得決此也。言婦人有三從之義者﹐欲言不貳斬之意﹐婦人從人所從﹐卽爲之斬。若然﹐夫死從子﹐不爲子斬者﹐子爲母齊衰﹐母爲子不得過齊衰﹐故亦不斬也。云「婦人不能二尊」者﹐欲見不貳斬之義。云曰「小宗故服期」者﹐欲見大宗子百世不遷﹐婦人所歸﹐𨿽不歸大宗﹐宗內丈夫﹐婦人爲之齊衰三月。小宗宗內兄弟父之長者爲之﹐婦人之所歸宗者﹐歸此小宗﹐遂之期﹐與大宗別。傳恐人疑爲大宗﹐故辧之曰小宗故服期也。

○注「從者」至「大宗」。

○釋曰﹕歸宗者父𨿽卒猶自歸宗﹐知義然者﹐若父母在﹐嫁女自當歸寧父母﹐何須歸宗子。傳言「婦人𨿽在外必歸宗」﹐明是據父母卒者﹐故鄭據父母卒而言。若然﹐天子諸侯夫人父母卒﹐不得歸宗﹐以其人君絕宗﹐故許穆夫人﹑衛侯之女﹐父死不得歸﹐賦《載馳》詩是也。云「小宗者言是乃小宗也」者﹐鄭解傳意言「曰小宗」者﹐傳重釋歸宗﹐是乃小宗也。云「明非一」者﹐欲見家家皆有也。云「小宗有四」者﹐已於上釋。云「丈夫婦人爲小宗各如其親之服」者﹐謂各如五服尊卑﹐服之無所加減。云「避大宗」者﹐大宗則齊衰三月﹐云丈夫婦人五服外﹐皆齊衰三月。五服內﹐月如邦人﹐亦皆齊衰﹐無大功﹑小功﹑緦麻﹐故云避大宗也。

●卷三十一喪服第十一

繼父同居者。

﹝疏﹞「繼父同居者」。

○釋曰﹕繼父本非骨肉﹐故次在女子子之下。案《郊特牲》云﹕夫死不嫁﹐終身不攺。詩恭姜自誓不許再歸﹐此得有婦人將子嫁而有繼父者﹐彼不嫁者﹐自是貞女守志﹐而有嫁者﹐𨿽不如不嫁﹐聖人許之﹐故《齊衰三年章》有繼母﹐此又有繼父之文也。

傳曰﹕何以期也﹖《傳》曰「夫死﹐妻稚﹐子幼﹐子無大功之親﹐與之人。而所者﹐亦無大功之親﹐所者以其貨財爲之築宮廟﹐歲時使之祀焉﹐妻不敢與焉。」若是﹐則繼父之道也。同居則服齊衰期﹐異居則服齊衰三月。必嘗同居﹐然後爲異居﹐未嘗同居﹐則不爲異居。﹝妻稚﹐謂年未滿五十。子幼﹐謂年十五已下。子無大功之親﹐謂同財者也。爲之築宮廟於家門之外﹐神不歆非族。妻不敢與焉﹐恩𨿽至親﹐族已絕矣。夫不可二﹐此以恩服爾。未嘗同居﹐則不服之。﹞

﹝疏﹞「傳曰」至「異居」。

○釋曰「何以期也」者﹐以本非骨肉﹐故致問也。「傳曰」已下﹐並是引舊傳爲問答。自此至齊衰期﹐謂子家無大功之內親﹐繼父家亦無大功之內親﹐繼父以財貨爲此子築宮廟﹐使此子四時祭祀不絕﹐三者皆具﹐卽爲同居﹐子爲之期﹐以繼父恩深故也。言妻不言母者﹐已他族﹐與己絕﹐故言妻﹐欲見與他爲妻﹐不合祭己之父故也。云「異居則服齊衰三月。必嘗同居﹐然後爲異居」者﹐此一節論異居﹐繼父言異者﹐昔同今異﹐謂上三者若闕一事﹐則爲異居。假令前三者仍是具﹐後或繼父有子﹐卽是繼父有大功之內親﹐亦爲異居矣。如此﹐父死爲之齊衰三月﹐入下文《齊衰三月章》繼父是也。云必嘗同居然後爲異居者﹐欲見前時三者具﹐爲同居﹐後三者一事闕﹐卽爲異居之意。云「未嘗同居﹐則不爲異居」﹐謂子初與母往繼父家時﹐或繼父有大功內親﹐或已有大功內親﹐或繼父不爲已築宮廟﹐三者一事闕﹐𨿽同在繼父家﹐亦名不同居﹐繼父全不服之矣。

○注「妻稚」至「服之」。

○釋曰﹕鄭知「妻稚謂年未滿五十」者﹐案《內則》妾年五十閉房﹐不復禦﹐何得更嫁﹖故未滿五十也。云「子幼謂年十五已下」者﹐案《論語》云「可以六尺之孤」﹐鄭亦云「十五已下」﹐知者﹐見《周禮鄕大夫職》云「國中自七尺以及六十﹐野自六尺以及六十有五﹐皆徵之。」七尺謂年二十﹐六尺謂年十五。十五則受徵役﹐何得隨母﹐則知子幼十五已下。言「已下」則不通十五﹐以其十五受徵﹐明據十四至年一歲已上也。云「大功之親謂同財」者﹐下記云「小功巳下爲兄弟」﹐則小功已下疏﹐故得兄弟之稱。則大功之親容同財共活可知。云「爲之築宮廟於家門之外」者﹐以其中門外有己宗廟﹐則知此在大門外築之也。必在大門外築之者﹐神不歆非族故也。若在門內﹐於鬼神爲非族﹐恐不歆之﹐是以大門外爲之。隨母嫁得有廟者﹐非必正廟﹐但是鬼神所居曰廟﹐若《祭法》云「庶人祭於寢也」﹐神不歆非族﹐《大戴禮》文。云「夫不可二」者﹐據傳云妻﹐明據繼父而言﹐以其與繼父爲妻﹐不可更於前夫爲妻而祭﹐故云夫不可二也。云「此以恩服爾」者﹐並解爲繼父期與三月。云「未嘗同居則不服之」者﹐以其同居與異居有服﹐明未嘗同居不服可知。

爲夫之君。傳曰﹕何以期也﹖從服也。

﹝疏﹞「爲夫之君傳曰」至「從服也」。

○釋曰﹕此以從服﹐故次繼父下。但臣之妻皆稟命於君之夫人﹐不從服小君者﹐欲明夫人命亦由君來﹐故臣妻於夫人無服也。不直言夫之君而言爲者﹐以夫之君而言爲者﹐以夫之君從服輕﹐故特言爲夫之君也。傳曰「何以期」者﹐問比例者﹐怪人疏而同親者﹐故發問。云「從服也」﹐以夫爲君斬﹐故妻從服期也。

姑﹑姊妹﹑女子子人無主者﹐姑﹑姊妹報。

﹝疏﹞「姑姊」至「姊妹報」。

○釋曰﹕此等親出﹐已降在大功﹐𨿽矜之服期﹐不絕於夫氏﹐故次義服之下。女子子在上﹐不言報者﹐女子子出大功﹐反爲父母﹐自然猶期﹐不須言報﹐故不言也。姑對侄﹐姊妹對兄弟出﹐反爲侄與兄弟大功﹐侄與兄弟爲之降至大功﹐今還相爲期﹐故須言報也。

傳曰﹕無主者﹐謂其無祭主者也。何以期也﹖爲其無祭主故也。﹝無主後者﹐人之所哀憐﹐不忍降之。﹞

﹝疏﹞「傳曰」至「主者也」。

○釋曰﹕云「無主者謂其無祭主」者﹐無主有二﹕謂喪主﹑祭主。傳不言喪主者﹐喪有無後﹐無無主者﹐若當家無喪主﹐或取五服之內親﹐又無五服親﹐則取東西家﹐若無則裏尹主之。今無主者﹐謂無祭主也﹐故可哀憐而不降也。

○注「無主」至「降之」。

○釋曰﹕云「人之所哀憐」者﹐謂行路之人﹐見此無夫復無子而不嫁﹐猶生哀﹛敏心﹜﹐況侄與兄弟及父母﹐故不忍降之也。若然﹐除此之外﹐餘人爲之服者﹐仍依出降之服﹐而不服加﹐以其餘人恩疏故也。不言嫁而云人者﹐若言人﹐卽謂士也﹔若言嫁之﹐嫁之乃嫁於大夫﹐於本親又以尊降﹐不得言報﹐故云人不言嫁。

爲君之父母﹑妻﹑長子﹑祖父母。

﹝疏﹞「爲君之父母妻長子祖父母」。

○釋曰﹕此亦從服輕﹐於夫之君及姑姊妹女子子無主﹐故次之。言「爲」者﹐亦如爲夫之君也。

傳曰﹕何以期也﹖從服也。父母﹑長子﹐君服斬。妻﹐則小君也。父卒﹐然後爲祖後者服斬。﹝此爲君矣﹐而有父若祖之喪者﹐謂始封之君也。若是繼體﹐則其父若祖有廢疾不立。父卒者﹐父爲君之孫﹐宜嗣位而早卒﹐今君受國於曾祖。﹞

﹝疏﹞「傳曰」至「者服斬」。

○釋曰﹕云「父母長子君服斬」者﹐欲見臣從君服期。若然﹐君之母當在齊衰﹐與君父同在斬者﹐以母亦有三年之服﹐故並言之。云「妻則小君也」者﹐欲見臣爲小君﹐期是常﹐非從服之例。云「父卒然後爲祖後者服斬」者﹐傳解經臣爲君之祖父母服期﹐若君在﹐則爲君祖父母從服期。

○注「此爲」至「尊祖」。

○釋曰﹕云「此爲君矣﹐而有父若祖之喪者﹐謂始封之君也」者﹐若《周禮典命》三公八命﹐其卿六命﹐大夫四命﹐出封皆加一等﹐是五等諸侯爲始封之君非繼體﹐容有祖父不爲君而死﹐君爲之斬﹐臣亦從服期也。云「若是繼體﹐則其父若祖有﹤疒發﹥疾不立」者﹐此祖與父合立﹐爲﹤疒發﹥疾不立﹐己當立﹐是受國於曾祖。若然﹐此二者自是不立﹐今君立不關父祖。又云「父卒者﹐父爲君之孫宜嗣位而早卒﹐今君受國於曾祖」者﹐此解傳之「父卒」耳。鄭意以父祖有﹤疒發﹥疾﹐必以今君受國於曾祖﹐不取受國於祖者。若今君受國於祖﹐祖薨﹐則羣臣爲之斬﹐何得從服期﹖故鄭以新君受國於曾祖。若然﹐曾祖爲君薨﹐羣臣自當服斬﹐若君之祖薨﹐君爲之服斬﹐臣從服期也。若然﹐父卒者﹐父爲君之孫﹐宜嗣位而早卒﹐則君之祖亦是﹤疒發﹥疾﹐或早死不立﹐是以君之父受國於祖﹐復早卒﹐今君乃受國於曾祖也。趙商問﹕「己爲諸侯﹐父有﹤疒發﹥疾﹐不任國政﹐不任喪事﹐而爲其祖服﹐制度之宜﹐年月之斷雲何﹖」答云「父卒爲祖後者三年斬﹐何疑﹖」趙商又問﹕「父卒爲祖後者三年﹐已聞命矣。所問者﹐父在爲祖如何﹖欲言三年則父在﹐欲言期﹐復無主﹐斬杖之宜﹐主喪之制﹐未知所定。」答曰「天子諸侯之喪﹐皆斬衰﹐無期。」彼志與此注相兼乃具也。

妾爲女君。

﹝疏﹞「妾爲女君」。

○釋曰﹕妾事女君﹐使﹐與臣事君同﹐故次之也。以其妻旣與夫體敵﹐妾不得體夫﹐故名妾。妾﹐接也﹐接事妻﹐故妾稱妻爲女君也。

傳曰﹕何以期也﹖妾之事女君﹐與婦之事舅姑等。﹝女君﹐君妻也。女君於妾無服﹐報之則重﹐降之則嫌。﹞

﹝疏﹞「傳曰」至「姑等」。

○釋曰﹕傳意謂妾或是妻之侄娣同事一人﹐忽爲之重服﹐故發問也。答曰「妾之事女君與婦之事舅姑等」者﹐婦之事舅姑亦期﹐故云「等」。但並後匹﹐傾覆之階﹐故抑之﹐𨿽或侄娣﹐使如子之妻﹐與婦事舅姑同也。

○注「女君」至「則嫌」。

○釋曰﹕云「女君於妾無服」者﹐諸經傳無女君服妾之文﹐故云無服。必無服者﹐鄭解其不服之意﹐是以云「報之則重」。還報以期﹐無尊卑降殺﹐大重也。云「降之則嫌」者﹐若降之大功﹑小功﹐則似舅姑爲婦庶婦之嫌﹐故使女君爲妾無服也。

婦爲舅姑。

﹝疏﹞「婦爲舅姑」。

○釋曰﹕文在此者﹐旣欲抑妾事女君﹐使如事舅姑﹐故婦事舅姑在下﹐欲使妾情先於婦﹐故婦文在後也。

傳曰﹕何以期也﹖從服也。

﹝疏﹞「傳曰」至「從服也」。

○釋曰﹕問之者﹐本是路人﹐與子判合﹐則爲重服﹐服夫之父母﹐故問也。云「從服也」者﹐答辭旣得體﹐其子爲親﹐故重服﹐爲其舅姑也。

夫之昆弟之子。﹝男女皆是。﹞

﹝疏﹞「夫之昆弟之子」。

○注「男女皆是」。

○釋曰﹕《檀弓》云「兄弟之子猶子也。」蓋引而進之﹐進同己子﹐故二母爲之﹐亦如已子服期也。云「男女皆是」者﹐據女在室與出嫁﹐與二母相爲服同期與大功﹐故子中兼男女﹐但以義服情輕﹐同婦事舅姑﹐故次在下也。

傳曰﹕何以期也﹖報之也。

﹝疏﹞「傳曰何以期也報之也」。

○釋曰「報之」者﹐二母與子本是路人﹐爲配二父﹐而有母名﹐爲之服期﹐故二母報子還服期。若然﹐上世叔之下不言報﹐至此言之者﹐二父本是父之一體﹐又引同己子﹐不得言報﹐至此本疏﹐故言報也。

公妾﹑大夫之妾爲其子。

﹝疏﹞「公妾大夫之妾爲其子」。

○釋曰﹕二妾爲其子﹐應降而不降﹐重出此文﹐故次之。

傳曰﹕何以期也﹖妾不得體君﹐爲其子得遂也。﹝此言二妾不得從於女君尊降其子也。女君與君一體﹐惟爲長子三年﹐其餘以尊降之﹐與妾子同也。﹞

﹝疏﹞「傳曰」至「遂也」。

○釋曰﹕傳嫌二妾承尊應降﹐今不降﹐故發問。答云「妾不得體君爲其子得遂也」者﹐諸侯絕旁期﹐爲眾子無服﹐大夫降一等﹐爲眾子大功。其妻體君﹐皆從夫而降之﹐至於二妾賤﹐皆不得體君﹐君不厭妾﹐故自爲其子得伸﹐遂而服期也。

○注「此言」至「同也」。

○釋曰﹕云「惟爲長子三年」﹐更云「其餘」﹐謂己所生第二已下﹐以尊降﹐與妾子同﹐諸侯夫人無服﹐大夫妻爲之大功也。

女子子爲祖父母。

﹝疏﹞「女子子爲祖父母」。

○釋曰﹕章首已言「爲祖父母」﹐兼男女﹐彼女據成人之女﹐此言「女子子」﹐謂十五許嫁者﹐亦以重出其文﹐故次在此也。

傳曰﹕何以期也﹖不敢降其祖也。﹝經似在室﹐傳似已嫁。明𨿽有出道﹐猶不降。﹞

﹝疏﹞「傳曰」至「祖也」。

○釋曰﹕祖父母正期也。已嫁之女﹐可降旁親﹐祖父母正期﹐故不降也﹐故云「不敢降其祖也」。

○注「經似」至「不降」。

○釋曰﹕知經似在室者﹐以其直云「女子子」﹐無嫁文﹐故云「似在室」。云「傳似已嫁」者﹐以其言「不敢」﹐則有敢者﹐敢謂出嫁﹐降旁親﹐是已嫁之文。此言不敢﹐是𨿽嫁而不敢降祖﹐故云「傳似已嫁」也。經傳互言之﹐欲見在室﹑出嫁同不降﹐故鄭云「明𨿽有出道猶不降」也。云「出道」者﹐女子子𨿽十五許嫁﹐始行納采﹑問名﹑納吉﹑納徵四禮﹐卽著笄爲成人﹐得降旁親。要至二十乃行﹐謂請期﹑親迎之禮﹐以其笄而未出﹐故云明𨿽有出道﹐猶不降。不直言出而言道者﹐實未出﹐故云出道﹐猶如鄭注《論語》云「𨿽不得祿﹐亦得祿之道。」是亦未得祿而云之道﹐亦此類也。

大夫之子爲世父母﹑叔父母﹑子﹑昆弟﹑昆弟之子﹑姑姊妹女子子無主者爲大夫命婦者﹐惟子不報。傳曰﹕大夫者﹐其男子之爲大夫者也。命婦者﹐其婦人之爲大夫妻者也。無主者﹐命婦之無祭主者也。何以言惟子不報也﹖女子子人者爲其父母期﹐故言不報也。言其餘皆報也。何以期也﹖父之所不降﹐子亦不敢降也。大夫曷爲不降命婦也﹖夫尊於朝﹐妻貴於室矣。﹝命者﹐加爵服之名。自士至上公﹐凡九等。君命其夫﹐則後夫人亦命其妻矣。此所爲者﹐凡六命夫﹑六命婦。無主者﹐命婦之無祭主﹐謂姑姊妹女子子也。其有祭主者﹐如眾人。惟子不報﹐男女同不報爾。傳以爲主謂女子子﹐似失之矣。大夫曷爲不降命婦﹐據大夫於姑姊妹女子子﹐旣以出降在大功﹐其士者又以尊降在小功也。夫尊於朝﹐與己同﹐妻貴於室﹐從夫爵也。﹞

﹝疏﹞「大夫之子」至「於室矣」。

○釋曰﹕此言大夫之子爲此六大夫﹑六命婦服期不降之事。其中𨿽有子女重出其文﹐其餘並是應降而不降﹐故次在女子爲祖下。但大夫尊﹐降旁親一等﹐此男女皆合降至大功﹐爲作大夫與己尊同﹐故不降﹐還服期。若姑姊妹女子子﹐若出嫁﹐大功﹐士又降至小功。今嫁大夫𨿽降至大功﹐爲無祭主﹐哀憐之不忍降﹐還服期也。傳云「無主者命婦之無祭主者也」者﹐鄭兼言命婦﹐欲見旣爲命婦不降﹐又無祭主﹐更不降服期之意也。傳云「何以言惟子不報也」﹐鄭云子中兼男女﹐傳惟據女子子﹐鄭不從也。云「何以期也﹐父之所不降﹐子亦不敢降也」者﹐欲見此經云大夫之子得行大夫禮﹐降與不降﹐一與父同﹐故傳據父爲大夫爲本﹐以子亦之也。云「大夫曷爲不降命婦也」已下﹐欲見大夫是尊同﹐大夫妻是婦人﹐非尊同﹐亦不降者﹐傳解妻亦與夫同尊卑之意﹐是以云「夫尊於朝」﹑「妻貴於室」﹐以其大夫以上貴﹐士以下賤﹐此中無士與士妻﹐故以貴言之也。

○注「命者」至「夫爵也」。

○釋曰﹕云「命者加爵服之名」者﹐見《公羊傳》云「錫者何﹖賜也。命者何﹖加我服也。」又案《覲禮》「諸公奉篋服﹐加命書於其上」﹐以命侯氏﹐是命者加爵服之名也。云「自士至上公凡九等」者﹐不據爵﹐皆據命而言﹐故《大宗伯》云「以九儀之命﹐正邦國之位。壹命受爵﹐再命受服﹐三命受位﹐四命受器﹐五命賜則﹐六命賜官﹐七命賜國﹐八命作牧﹐九命作伯。」伯則分陜上公者﹐是九等者也。以其《典命》上公九命﹐侯伯七命﹐子男五命﹔大國孤四命﹐公侯伯卿三命﹐大夫再命﹐士一命﹔子男卿二命﹐大夫一命﹐士不命。天子三公八命﹐其卿六命﹐大夫四命﹐上士三命﹐中士二命﹐下士一命。此經𨿽無士﹐鄭總解天子諸侯命臣﹑後夫人命妻之事﹐故兼言士也。云「君命其夫」者﹐君中總天子諸侯。云「後夫人亦命其妻矣」者﹐案《禮記》云「夫人不命於天子﹐自魯昭公始也。」由昭公娶同姓不告天子﹐天子亦不命﹐明臣妻皆得後夫人命也。鄭言此者﹐經云命夫命婦﹐不辧天子諸侯之臣﹐則天子諸侯下但是大夫﹐大夫妻皆是命夫﹑命婦也。云「此所爲者凡六大夫六命婦」者﹐六大夫﹐謂世父一也﹐叔父二也﹐子三也﹐昆四也﹐弟五也﹐昆弟之子六也﹔六命婦者﹐世母一也﹐叔母二也﹐姑三也﹐姊四也﹐妹五也﹐女子子六也。云「無主者﹐命婦之無祭主﹐謂姑姊妹女子子也」﹐鄭言此者﹐經六命婦中有世母﹑叔母﹐故鄭辧之﹐以其世母﹑叔母無主有主皆爲之期﹐故知惟據此四人而言也。云「其有祭主者如眾人」者﹐自爲大功矣。云「惟子不報﹐男女同不報爾」者﹐以其男女俱爲父母三年﹐父母惟爲長子斬﹐其餘降﹐何得言報﹐故知子中兼男女﹐是知傳惟據女子子失之矣。云「大夫曷爲不降命婦者﹐據大夫於姑姊妹女子子﹐旣以出降﹐其士者﹐又以尊降在小功也」者﹐此亦六命婦中有二母﹐故鄭辧之也。云「夫尊於朝」已下﹐鄭亦解姑姊妹女子子之夫﹐貴與已同之義。若然﹐案《曲禮》云「四十彊﹐而仕﹐五十艾﹐服官政﹐爲大夫。」何得大夫子又爲大夫﹖又何得爲弟之子爲大夫者﹖五十命爲大夫﹐自是常法﹐大夫之子有徳行茂盛者﹐豈待五十乃命之乎﹖是以《殤小功》有大夫爲其昆弟之長殤﹐大夫旣爲兄弟殤﹐明是幼爲大夫。舉此一隅﹐不得以常法相難也。

大夫爲祖父母﹑孫爲士者﹐

﹝疏﹞「大夫」至「爲士者」。

○釋曰﹕祖與孫爲士卑﹐故次在此也。

傳曰﹕何以期也﹖大夫不敢降其祖與也。﹝不敢降其祖與﹐則可降其旁親也。﹞

﹝疏﹞注「不敢」至「親也」。

○釋曰﹕大夫以尊降其旁親﹐𨿽有差約﹐不顯著﹐故於此更明之。經云不降祖與﹐明於余親降可知﹐大夫降旁親明矣。

公妾以及士妾爲其父母。

﹝疏﹞「公妾」至「父母」。

○釋曰﹕以出嫁爲其父母﹐亦重出其文﹐故次在此。云「公」﹐謂五等諸侯皆有八妾﹐士謂一妻一妾﹐中間猶有孤﹐猶有卿大夫妻﹐不言之者﹐舉其極尊卑﹐其中有妾﹐爲父母可知。

傳曰﹕何以期也﹖妾不得體君﹐得爲其父母遂也。﹝然則女君有以尊降其父母者與﹖《春秋》之義﹐「𨿽爲天王后﹐猶曰吾季姜」。是言子尊不加於父母﹐此傳似誤矣。禮﹐妾從女君而服其黨服﹐是嫌不自服期父母﹐故以明之。﹞

﹝疏﹞「傳曰」至「遂也」。

○釋曰﹕傳曰「何以期也」﹐問者﹐以公子爲君厭﹐爲己母不在五服﹐又爲己母黨無服。公妾旣不得體君﹐君不厭﹐故妾爲父母得伸﹐遂而服期也。

○注「然則」至「明之」。

○釋曰﹕鄭欲破傳義﹐故據傳云「妾不得體君得爲其父母遂也」﹐然則女君體君者﹐有以尊降其父母者與﹐言「與」﹐猶不正執之辭也。云「《春秋》之義」者﹐案桓九年《左傳》云「紀季姜歸於京師」﹐杜云「季姜﹐桓王后也。季﹐字姜。紀﹐姓也。書字者﹐伸父母之尊。」是王后猶不待降父母﹐是子尊不加父母。傳何云妾不得體君乎﹖豈可女君降其父母﹐是以云「傳似誤矣」。言「似」﹐亦是不正執﹐故云似﹐其實誤也。云「禮妾從女君而服其黨服」者﹐《雜記》文也。云「是嫌不自服其父母﹐故以明之」者﹐鄭旣以鄭爲誤﹐故自解之。鄭必不從傳者﹐一則以女君不可降父母﹐二則經文兼有卿大夫士﹐何得專據公子以決父母乎﹖是以傳爲誤也。

疏衰裳齊﹑牡麻﹐無受者。﹝無受者﹐服是服而除﹐不以輕服受之。不著月數者﹐天子諸侯葬異月也。《小記》曰「齊衰三月﹐與大功同者繩履。」﹞

﹝疏﹞「疏衰」至「受者」。

○釋曰﹕此《齊衰三月章》以其義服﹐日月又少﹐故在《不杖章》下。上皆言冠帶﹐此及下傳大功皆不言冠帶者﹐以其輕﹐故略之。至正大功言冠﹐見其正猶不言帶﹐緦麻又直言緦麻﹐余又略之。若然﹐《禮記》云齊衰居堊室者﹐據期﹐故譙周亦云「齊衰三月﹐不居堊室。」

○注「無受」至「繩履」。

○釋曰﹕云「無受者﹐服是服而除﹐不以輕服受之」者﹐凡變除﹐皆因葬練祥乃行。但此服至葬卽除﹐無變服之理﹐故云服是服而除。若大功已上﹐至葬後以輕服受之。若斬衰三升﹐冠六升﹐葬後受衰六升﹐是更以輕服受之也。云「不著月數者﹐天子諸侯葬異月也」者﹐大夫士三月葬﹐此章皆三月葬後除之﹐故以三月爲主。三月者﹐法一時天气變﹐可以除之。但此經中有寄公爲所寓﹐又有舊君﹐舊君中兼天子諸侯﹐又有「庶人爲國君」﹐鄭云「天子畿內之民服﹐天子亦如之也。」但天子七月葬﹐諸侯五月葬﹐爲之齊衰者﹐皆三月﹐藏其服至葬更服之﹐葬後乃除﹐是以不得言少以包多﹐亦不得言多以包少﹐是以不著月數者﹐天子諸侯葬異月故也。云「《小記》」者﹐彼記人見此喪服齊衰三月﹐與大功皆不言屨﹐故解此二章同繩屨。是以鄭還引之﹐證此章著繩屨也。

寄公爲所寓。﹝寓﹐亦寄也。爲所寄之國君服。﹞

﹝疏﹞「寄公爲所寓」。

○注「寓亦」至「君服」。

○釋曰﹕此章論義服﹐故以疏者爲首﹐故寄公在前。言寓亦寄者﹐《詩式微》云「黎侯寓於衛。」寓卽寄﹐其義同﹐故云「寓亦寄也」。作文之勢﹐不可重言﹐寄公爲所寄﹐故云寓也。

傳曰﹕寄公者何也﹖失地之君也。何以爲所寓服齊衰三月也﹖言與民同也。﹝諸侯五月而葬﹐而服齊衰三月者﹐三月而藏其服﹐至葬又反服之﹐旣葬而除之。﹞

﹝疏﹞「傳曰」至「同也」。

○釋曰﹕傳依上例﹐執所不知稱者何﹐問比例者等﹐是諸侯各有國土﹐而寄在他國﹐故發問也。「失地之君也」﹐答辭也。失地君者﹐謂若《禮記射義》貢士不得其人數有讓﹐數有讓﹐黜爵削地﹐削地盡﹐君則寄在他國。《詩式微》「黎侯寓於衛」﹐彼爲狄人所迫逐﹐寄在衛﹐黎之臣子勸以歸﹐是失地之君﹐爲衛侯服齊衰三月﹐藏其服﹐至葬更服﹐葬訖﹐乃除也。云「言與民同也」者﹐以客在主國﹐得主君之恩﹐故報主君與民同。則民亦服之三月﹐藏其服﹐至葬又反服之﹐旣葬訖﹐乃除也。

○注「諸侯」至「除之」。

○釋曰﹕上以釋變除要待葬後﹐諸侯五月葬﹐而言三月﹐故知三月藏服﹐至葬更服﹐葬後乃除可知。不於章首言之﹐欲就三月之下解之故也。

丈夫﹑婦人爲宗住⒂宗子之母﹑妻。﹝婦人﹐女子子在室及嫁歸宗者也。宗子﹐繼別之後﹐百世不遷﹐所謂大宗也。﹞

﹝疏﹞「丈夫」至「母妻」。

○釋曰﹕此與大宗同宗﹐親如寄公爲所寓﹐故次在此。言丈夫﹑婦人者﹐謂同宗男子﹑女子皆爲大宗子﹐並宗子母﹑妻齊衰三月也。

○注「婦人」至「大宗也」。

○釋曰﹕此經爲宗子﹐謂與大宗別﹐髙祖之人皆服三月也。案《斬章》女子子在室﹐及女反在父室者。又《不杖章》中歸宗婦人﹐爲當家小宗親者期﹐爲大宗疏者三月也。云「宗子繼別之後」者﹐案《喪服小記》及《大傳》云「繼別爲大宗」﹐又云「有五世則遷之宗」﹐小宗有四是也。有百世不遷之宗﹐繼別爲大宗是也。云「所謂大宗也」者﹐卽上文大宗者尊之統是也。

傳曰﹕何以服齊衰三月也﹖尊祖也。尊祖故敬宗。敬宗者﹐尊祖之義也。宗子之母在﹐則不爲宗子之妻服也。

﹝疏﹞「傳曰」至「妻服也」。

○釋曰﹕傳以丈夫婦人與宗子服絕﹐而越大功﹑小功與曾祖同﹐怪其大重﹐故問比例﹐何以服齊衰三月﹖云「尊祖也」﹐至之義也﹐答辭也。祖謂別子爲祖﹐百世不遷之祖。當祭之日﹐同宗皆來陪位及助祭﹐故云尊祖也。云「尊祖故敬宗」者﹐是百世不遷之宗﹐大宗者尊之統﹐故同宗敬之。云「敬宗者尊祖之義也」者﹐以宗子奉事別子之祖﹐是尊祖之義也。宗子之母在則不爲宗子之妻服也者﹐謂宗子父已卒﹐宗子主其祭。《王制》云「八十齊喪之事不與。」則母七十亦不與。今宗子母在﹐未年七十﹐母自與祭﹐母死﹐宗人爲之服。宗子母七十已上﹐則宗子妻得與祭﹐宗人乃爲宗子妻服﹐故云然也。必爲宗子母﹑妻服者﹐以宗子燕食族人於堂﹐其母﹑妻亦燕食族人之婦於房﹐皆序以昭穆﹐故族人爲之服也。

爲舊君﹑君之母﹑妻。

﹝疏﹞「爲舊君君之母妻」。

○釋曰﹕舊君﹐舊蒙恩深﹐以對於父﹐今𨿽退歸田野﹐不忘舊徳﹐故次在宗子之下也。但爲舊君有二﹕一則致仕﹐二則待放未去。此則致仕者也。不云「舊臣」﹐而云「舊君」者﹐若云舊臣﹐言謂舊君爲之﹐非《喪服》體例﹐故云舊君。若《斬章》云父君者則臣子爲之。此不復言臣法﹐如君也。

傳曰﹕爲舊君者﹐孰謂也﹖仕焉而已者也。何以服齊衰三月也﹖言與民同也。君之母﹑妻﹐則小君也。﹝仕焉而已者﹐謂老若有廢疾而致仕者也。爲小君服者﹐恩深於民。﹞

﹝疏﹞「傳曰」至「小君也」。

○釋曰﹕云「爲舊君者孰謂也」者﹐此經上下臣爲舊君有二﹐故發問云孰謂也。云「仕焉而已者也」者﹐答辭也。傳意以下爲舊君﹐是待放之臣﹐以此爲致仕之臣也。云「何以服齊衰三月」者﹐怪其舊服斬衰﹐今服三月也。云「言與民同也」者﹐以本義合﹐且今義已斷﹐故抑之使與民同也。云「君之母妻則小君也」者﹐𨿽前後不得同時﹐皆是小君﹐故齊衰三月﹐恩深於人故也。

○注「仕焉」至「於民」。

○釋曰﹕云「仕焉而已」者﹐謂老若有廢疾而致仕者也者﹐此解仕焉而已。有仕已老者﹐《曲禮》云「大夫七十而致仕」﹐云有廢疾者﹐謂未七十而有廢疾﹐亦致仕﹐是致仕之中有二也。云「爲小君服者﹐恩深於民也」者﹐下文庶人爲國君﹐無小君﹐是恩淺﹔此爲小君﹐是恩深於民也。

庶人爲國君。﹝不言民而言庶人﹐庶人或有在官者。天子畿內之民﹐服天子亦如之。﹞

﹝疏﹞「庶人爲國君」。

○注「不言」至「如之」。

○釋曰﹕案《論語》云「民可使由之﹐不可使知之。」注云「民者﹐冥也。其見人道遠。」案《王制》云「庶人在官者﹐其祿以是爲差也。」庶人謂府史胥徒。經不言民而言庶人﹐庶人或有在官者﹐據在官者而言之。《檀弓》云「君之喪﹐諸達官之長杖。」謂士大夫爲君杖﹐則庶人不爲君杖﹐斬則下同於民三月也。云「天子畿內之民亦如之」者﹐以其畿外上公五百里﹐侯四百里已下﹐其民皆服君三月﹐則畿內千里﹐是專屬天子﹐故知爲天子亦如諸侯之境內也。

大夫在外﹐其妻﹑長子爲舊國君。﹝在外﹐待放已去者。﹞

﹝疏﹞「大夫」至「國君」。

○注「在外待放已去者」。

○釋曰﹕此大夫在外﹐不言爲本君服與不服者﹐案《雜記》云「違諸侯之大夫不反服﹐違大夫之諸侯不反服。」以其尊卑不敵。若然﹐其君尊卑敵﹐乃反服舊君服。則此大夫已去他國﹐不言服者﹐是其君尊卑不敵﹐不反服者也﹐是以直言其妻長子爲舊國君﹐注云「在外待放已去者」。知是待放已去者﹐對上下文而知。以其上傳以爲仕焉﹐而已下傳云而猶未絕﹐此傳云「長子言未去」﹐明身是已去他國﹐與本國絕者﹐故鄭云待放已去者也。

傳曰﹕何以服齊衰三月也﹖妻﹐言與民同也。長子﹐言未去也。﹝妻𨿽從夫而出﹐古者大夫不外娶﹐婦人歸宗﹐往來猶民也。《春秋傳》曰「大夫越竟逆女﹐非禮。」君臣有合離之義﹐長子去﹐可以無服。﹞

﹝疏﹞「傳曰」至「未去也」。

○釋曰﹕並服而問者﹐怪其重﹐何者﹐妻本從夫服君﹐今夫已絕﹐妻不合服而服之﹔長子本爲君斬者﹐亦大夫之子得行大夫禮﹐從父而服之﹐今父已絕於君﹐亦當不服矣﹐而皆服衰三月﹐故發問也。

○注「妻𨿽」至「無服」。

○釋曰﹕云「妻𨿽從夫而出﹐古者大夫不外娶」者﹐鄭欲解傳云「妻言與民同」之意。以古者不外娶﹐是當國娶婦﹐婦是當國之女﹐今身與妻俱出他國﹐大夫𨿽絕而妻歸宗﹐往來猶是本國之民。其歸者﹐則《期章》云「爲昆弟之爲父後者」﹐曰小宗者是也。云「《春秋》」者﹐案《春秋公羊傳》莊二十七年「莒慶來逆叔姬」﹐《傳》曰「大夫越竟逆女﹐非禮。」彼云婦﹐此云女﹐鄭以義言之﹐以其未至夫家﹐故云女。引之者﹐證古者大夫不外娶之事。云「君臣有合離之義」者﹐謂諫爭從臣﹐是有義則合三諫﹐不從是無義﹐則離子旣隨父﹐故去可以無服矣。

繼父不同居者。﹝嘗同居﹐今不同。﹞

﹝疏﹞「繼父不同居者」。

○注「嘗同居今不同」。

○釋曰﹕此則《期章》云「必嘗同居﹐然後爲異居」者也。但章皆有傳﹐惟庶人爲國君﹐及此繼父不傳者﹐以其庶人已於寄公與上下舊君釋訖﹐繼父已於《期章》釋了﹐是以皆不言也。

曾祖父母。

傳曰﹕何以齊衰三月也﹖小功者﹐兄弟之服也﹐不敢以兄弟之服服至尊也。﹝正言小功者﹐服之數盡於五﹐則髙祖宜緦麻﹐曾祖宜小功也。據祖期﹐則曾祖宜大功﹐髙祖宜小功也。髙祖﹑曾祖﹐皆有小功之差﹐則曾孫﹑玄孫﹐爲之服同也。重其衰麻﹐尊尊也。減其日月﹐恩殺也。﹞

﹝疏﹞「曾祖父母」。

○釋曰﹕曾﹑髙本合小功﹐加至齊衰﹐故次繼父之下。此經直云曾祖﹐不言髙祖﹐案下《緦麻章》鄭注云「族祖父者﹐亦髙祖之孫。」則髙祖有服明矣。是以此注亦兼曾﹑髙而說也。若然﹐此曾祖之內合有髙祖可知。不言者﹐見其同服故也。

○「傳曰」至「尊也」。

○釋曰﹕云「何以齊衰三月也」者﹐問者﹐怪其三月大輕﹐齊衰又重﹐故發問也。云「小功者兄弟之服也」﹐案下記傳云凡「小功已下爲兄弟」﹐是以云小功者兄弟之服也。云「不敢以兄弟之服服至尊也」者﹐傳釋服齊衰之意也。

○注「正言」至「恩殺也」。

○釋曰﹕云「正言小功者﹐服之數盡於五」者﹐自斬至緦是也。云「則髙祖宜緦麻﹐曾祖宜小功也」﹐據爲父期而言﹐故三年。問云「何以至期也」﹐曰「至親以期斷」。「是何也」﹐曰「天地則已易矣﹐四時則已變矣﹐其在天地之中莫不更始焉﹐以是象之也」。彼又云「然則何以三年也」﹐曰「加隆焉爾也﹐焉使倍之﹐故再期也」。是本爲父母加隆至三年﹐故以父爲本而上殺下殺也。是故言爲髙祖緦麻者﹐謂爲父期﹐爲祖宜大功﹐曾祖宜小功﹐髙祖宜緦麻。又云「據祖期」﹐是爲父加隆三年﹐爲祖宜期﹐曾祖宜大功﹐髙祖宜小功﹐故鄭云髙祖﹑曾祖皆有小功之差。此鄭總釋傳云「小功者兄弟之服」﹐其中含有曾﹑髙二祖而言之也。又云「則曾孫玄孫爲之服同也」者﹐曾祖中旣兼有髙祖﹐是以云曾孫﹑玄孫各爲之齊衰三月也。云「重其衰麻尊尊也」者﹐旣不以兄弟之服服至尊﹐故云重其衰麻﹐謂以義服﹐六升衰﹐九升冠﹐此尊尊者也。云「減其日月﹐恩殺也」者﹐謂減五月爲三月者﹐因曾﹑髙於己非一體﹐恩殺故也。

大夫爲宗子。

﹝疏﹞「大夫爲宗子」。

○釋曰﹕大夫尊﹐降旁親皆一等﹐尊祖故敬宗﹐是以大夫𨿽尊不降﹐宗子爲之三月。宗子旣不降﹐母﹑妻不降可知。

傳曰﹕何以服齊衰三月也﹖大夫不敢降其宗也。

﹝疏﹞「傳曰」至「其宗也」。

○釋曰﹕以大夫於余親皆降﹐獨不降宗子﹐故並服而問。答云「不敢降其宗也」者﹐於余親則降也。

舊君。﹝大夫待放未去者。﹞

﹝疏﹞「舊君」。

○注「大夫待放未去者」。

○釋曰﹕此舊君以重出﹐故次在此也。鄭知此舊君是待放未去之大夫者﹐鄭據傳而言也。案上下四經皆爲舊君﹐不言國。庶人爲國君言國﹐其妻﹑長子爲舊國君言國﹐此舊君又不言國者﹐據繼在土地﹐而爲之服﹐正如爲舊君止﹐是不敢進同臣例﹐故服之三月﹐非爲土地﹐故不言國。庶人本繼土地﹐故言國也。其妻﹑長子本爲繼土地﹐故言國。此待放未去﹐本爲君埽其宗廟爲服不繼土地﹐故不言國也。

傳曰﹕大夫爲舊君﹐何以服齊衰三月也﹖大夫去﹐君埽其宗廟﹐故服齊衰三月也﹐言與民同也﹐何大夫之謂乎﹖言其以道去君而猶未絕也。﹝以道去君﹐爲三諫不從﹐待放於郊。未絕者﹐言爵祿尙有列於朝﹐出入有詔於國﹐妻子自若民也。﹞

﹝疏﹞「傳曰」至「絕也」。

○釋曰﹕此爲舊君服﹐對前已去﹐不服舊君。此𨿽未去﹐已在境而爲服﹐故怪其重﹐所以並服而問也。又餘皆不並人問﹐直云何以齊衰﹐惟此與寄公並人而問者﹐所怪深重者﹐並人而言。至如寄公﹐本是體敵﹐一朝重服﹐故並言寄公。此待放之臣﹐已在國境﹐可以不服而服之﹐故並言大夫也。

○注「以道」至「若民也」。

○釋曰﹕云「以道去君﹐謂三諫不從待放」者﹐此以道去君﹐據三諫不從﹐在境待放﹐得環則還﹐得則去。如此者﹐謂之以道去君。有罪放逐﹐若晉放胥甲父於衛之等﹐爲非道去君。云「未絕者言爵祿有列於朝﹐出入有詔於國」者﹐《下曲禮》文。爵祿有列﹐謂待放大夫舊位乃在。出入有詔於國者﹐謂兄弟宗族猶存﹐吉凶之事﹐書信往來相告不絕。引之者﹐證大夫去君﹐埽其宗廟﹐詔使宗族祭祀﹐爲此大夫𨿽去﹐猶爲舊君服。若然﹐君不使埽宗廟﹐爵祿已絕﹐則是得而去﹐則亦不服矣。云「妻子自若民也」者﹐此鄭還約上大夫在外﹐其妻﹑長子爲舊國君也。上下舊君皆不言士者﹐上仕焉者﹐有士可知。是以傳亦不言大夫﹐次云大夫在外﹐言大夫者﹐以其士妻亦歸宗﹐與大夫同。其大夫長子﹐父在朝﹐長子得行大夫禮﹐未去﹐爲君服斬。若士之長子與眾子同﹐父去﹐子𨿽未去﹐卽無服矣﹐與大夫長子異﹐故特言大夫也。此不言士者﹐此主爲待放未絕﹐大夫有此法。士𨿽有三諫不從﹐出國之時﹐案《曲禮》逾竟﹐素服﹐乘髦馬﹐不蚤﹐不禦婦人﹐三月而後﹐卽向他國。無待放之法﹐是出國卽不服舊君矣。是以此舊君惟有大夫也。若然﹐不言公卿及孤者﹐《詩》云「三事大夫」﹐則三公亦號大夫﹐則大夫中總兼之矣。

曾祖父母爲士者﹐如眾人。傳曰﹕何以齊衰三月也﹖大夫不敢降其祖也。

﹝疏﹞「曾祖父母爲士者如眾人」。

○「傳曰」至「其祖也」。

○釋曰﹕問者﹐以大夫尊﹐皆降旁親﹐今怪其服﹐故發問。經不言大夫﹐傳爲大夫解之者﹐以其言曾祖爲士者﹐故知對大夫下爲之服﹐明知曾孫是大夫。

女子子嫁者﹑未嫁者爲曾祖父母。

﹝疏﹞「女子子」至「未嫁」。

○釋曰﹕此亦重出﹐故次在男子曾孫下也。但未嫁者同於前故曾祖父母﹐今並言者﹐女子子有嫁逆降之理﹐故因已嫁﹐並言未嫁。

傳曰﹕嫁者﹐其嫁於大夫者也。未嫁者﹐其成人而未嫁者也。何以服齊衰三月﹖不敢降其祖也。﹝言嫁於大夫者﹐明𨿽尊猶不降也。成人謂年二十已笄醴者也。此著不降﹐明有所降。﹞

﹝疏﹞注「言嫁」至「所降」。

○釋曰﹕云「言嫁於大夫者﹐明𨿽尊猶不降也」者﹐以舉尊以見卑﹐欲明士者以下不降可知也。云「成人謂年二十已笄醴者也」者﹐以其云「成人」﹐明據二十已笄以醴禮之。若十五許嫁﹐亦笄爲成人﹐亦得降﹐與出嫁同。但鄭據二十不許嫁者而言之﹐案上章爲祖父母﹐本無降理﹐不須言不敢。又女子子爲祖父母﹐傳亦不敢言降其祖父母﹐傳不言不敢降其祖者﹐至此乃言者﹐謂曾祖輕﹐尙不降﹐況祖父母重者﹐不降可知。是舉輕以見重也。云「此著不降﹐明有所降」者﹐案《大功章》女子子嫁者﹑未嫁者爲世叔父母﹐如此類是有所降也﹐餘者皆不次。

大功布衰裳﹑牡麻﹐無受者。﹝大功布者﹐其鍛治之功粗沽之。﹞

﹝疏﹞「大功」至「受者」。

○釋曰﹕章次此者﹐以其本服齊衰斬﹐爲殤死﹐降在大功﹐故在正大功之上﹐義齊衰之下也。不雲月數者﹐下文有纓﹑無纓﹐須言七月﹑九月﹐彼已見月﹐故於此略之。且此經與前不同﹐前《期章》具文﹐於前《杖章》下《不杖章》直言其異者﹐此殤《大功章》首爲文略﹐於正具文者﹐欲見殤不成人故﹐故前略後具﹐亦見相參取義。云「無受」者﹐以傳云殤文不縟﹐不以輕服受之。

○注「大功」至「沽之」。

○釋曰﹕云「大功布者﹐其鍛治之功粗沽之」者﹐斬粗皆不言布與功﹐以其哀痛極﹐未可言布體與人功﹐至此輕﹐可以見之。言大功者﹐《斬衰章》傳云冠六升不加灰﹐則此七升言鍛治﹐可以加灰矣﹐但粗沽而已。若然﹐言大功者﹐用功粗大﹐故沽疏﹐其言小者﹐對大功是用功細小。

子﹑女子子之長殤﹑中殤。﹝殤者﹐男女未冠笄而死﹐可殤者。女子子許嫁﹐不爲殤也。﹞

﹝疏﹞「子女子子之長殤中殤」。

○注「殤者」至「殤也」。

○釋曰「子﹑女子子」在章首者﹐以其父母於子﹐哀痛情深﹐故在前。云「殤者﹐男女未冠笄」者﹐案《禮記喪服小記》云「男子冠而不爲殤﹐女子笄而不爲殤。」故知男女未冠笄而死可哀殤者。女子子許嫁不爲殤者﹐女子笄與男子冠同﹐明許嫁笄﹐𨿽未出﹐亦爲成人﹐不爲殤可知。兄弟之子亦同此﹐而不別言者﹐以其兄弟之子猶子﹐明同於子﹐故不言。且中殤或從上﹐或從下﹐是則殤有三等﹐制服惟有二等者﹐欲使大功下殤有服故也。若服﹐亦三等﹐則大功下殤無服﹐故聖人之意然也。

傳曰﹕何以大功也﹖未成人也。何以無受也﹖喪成人者其文縟﹐喪未成人者其文不縟﹐故殤之不つ垂﹐蓋未成人也。年十九至十六爲長殤﹐十五至十二爲中殤﹐十一至八歲爲下殤﹐不滿八歲以下皆爲無服之殤。無服之殤以日易月﹐以日易月之殤﹐殤而無服。故子生三月則父名之﹐死則哭之﹐未名則不哭也。﹝縟猶數也。其文數者﹐謂變除之節也。不つ垂者﹐不絞其帶之垂者。《雜記》曰「大功以上散帶。」以日易月﹐謂生一月者哭之一日也。殤而無服者﹐哭之而已。爲昆弟之子﹑女子子亦如之。凡言子者﹐可以兼男女。又云女子子者﹐殊之以子﹐關庶也。﹞

﹝疏﹞「傳曰」至「不哭也」。

○釋曰﹕云「何以大功也」﹐問者﹐以成人皆期﹐今乃大功﹐故發問也。云「未成人也」者﹐答辭。以其未成人﹐故降至大功。云「何以無受也」﹐問者﹐以其成人至葬後皆以輕服受之﹐今喪未成人﹐卽無受﹐故發問也。云「喪成人者其文縟」已下﹐答辭。遂因廣解四等之殤﹐年數之別﹐並哭與不哭﹐具列其文。但此殤次成人﹐是以從長以及下﹐與無服之殤又三等殤﹐皆以四年爲差﹐取法四時物變易故也。又以八歲巳上爲有服﹐七歲已下爲無服者﹐案《家語本命》云「男子八月生齒﹐八歲齔齒﹐女子七月生齒﹐七歲齔齒。」今傳據男子而言﹐故八歲已上爲有服之殤也。傳必以三月造名﹐始哭之者﹐以其三月一時天气變﹐有所識眄﹐人所加憐﹐故據名爲限也。云「未名則不哭也」者﹐不止依以日易月而哭﹐初死亦當有哭而已。

○注「縟猶」至「庶也」。

○釋曰﹕云「其文數者謂變除之節也」者﹐成人之喪﹐旣葬﹐以輕服受之﹐又變麻服葛﹐緦麻者除之﹐至小祥﹐又以輕服受之﹐男子除於首﹐婦人除於帶﹐是有變除之數也。今於殤人喪﹐象物不成﹐則無此變除之節數﹐月滿則除之。又云「不つ垂者﹐不絞帶之垂」者﹐凡喪至小斂皆服﹐未成服之麻﹐麻﹑麻帶﹐大功以上散帶之垂者﹐至成服乃絞之﹐小功以下﹐初而絞之。今殤大功﹐亦於小斂服麻﹐散垂﹐至成服後﹐亦散不絞﹐以示未成人﹐故與成人異﹐亦無受之類﹐故傳云蓋不成也。引《雜記》者﹐證此殤大功有散帶﹐要至成服則與成人異也。云「以日易月」﹐謂生一月者哭之一日也﹐若至七歲﹐歲有十二月﹐則八十四日哭之。此旣於子﹑女子子下發傳﹐則惟據父母於子﹐不關余親。云「殤而無服﹐哭之而已」者﹐此鄭總解無服之殤﹐以日易月哭之事也。云「昆弟之子﹑女子子亦如之」者﹐以其成人同是期﹐與眾子同。今經傳不言者﹐以其亦猶子故也。云「凡言子者﹐可以兼男女」者﹐謂若《期章》云「子」﹐又云「昆弟之子」﹐是子中兼男女也。又云「女子子者﹐殊之以子﹐關庶」﹐關﹐通也﹐爲子中通有長之。若然﹐成人爲之斬衰三年﹐今殤死﹐與眾子同者﹐以其殤不成人﹐與物未熟﹐故同入殤大功也﹐故別言子見斯義也。王肅﹑馬融以爲日易月者﹐以哭之日易服之月﹐殤之期親﹐則以旬有三日哭﹐緦麻之親者﹐則以三日爲制。若然﹐哭緦麻三月﹐喪與七歲同。又此傳承父母子之下﹐而哭緦麻孩子﹐疏失之甚也。

叔父之長殤﹑中殤﹐姑姊妹之長殤﹑中殤﹐昆弟之長殤﹑中殤﹐夫之昆弟之子﹑女子子之長殤﹑中殤﹐孫之長殤﹑中殤﹐大夫之庶子爲昆弟之長殤﹑中殤﹐公爲子之長殤﹑中殤﹐大夫爲子之長殤﹑中殤。﹝公﹐君也。諸侯大夫不降殤者﹐重也。天子亦如之。﹞

﹝疏﹞「叔父」至「中殤」。

○釋曰﹕自此盡「大夫庶子爲昆弟之長殤中殤」﹐皆是成人齊衰期。長殤﹑中殤﹐殤降一等在功﹐故於此總見之。又皆尊卑爲前後次第﹐作文也。云公爲子﹐大夫爲子﹐皆是正統﹐成人斬衰。今爲殤死﹐不得著代﹐故入大功。特言子者﹐天子諸侯於庶子﹐則絕而無服﹐大夫於庶子降一等﹐故於此不言﹐惟言子也。若然﹐二在下者﹐亦爲重出其文故也。

○注「公君」至「如之」。

○釋曰﹕云「公﹐君也」者﹐直言公恐是公士之公﹐及三公與孤皆號公﹐故訓爲君﹐見是五等之君﹐故言諸侯。言「天子亦如之」者﹐以其天子與諸侯同絕宗故也。

其長殤皆九月﹐纓。其中殤七月﹐不纓。﹝有纓者﹐爲其重也。自大功以上有纓﹐以一條繩爲之﹐小功巳下無纓也。﹞

﹝疏﹞「其長殤」至「纓」。

○注「有」至「無纓也」。

○釋曰﹕之有纓﹐所以固﹐猶如冠之有纓﹐以固冠﹐亦結於頤下也。五服之正﹐無七月之服﹐惟此大功中殤有之﹐故《禮記》云「九月﹑七月之喪﹐三時是也。」云「有纓者爲其重也」者﹐以經云九月纓﹐七月不纓﹐故知有纓﹐爲其情重故也。「自大功已上有纓」﹐此鄭廣解五服有纓﹑無纓之事﹐但諸文惟有冠纓﹐不見有纓之文。鄭檢此經長殤有纓法﹐則知成人大功已上有纓明矣。鄭知「一條繩爲之」者﹐見斬衰冠繩﹐纓通屈一條繩﹐屈之武垂下爲﹐故知此之纓﹐亦通屈一條屬之﹐垂下爲纓可知。「小功已下無纓也」者﹐亦以此經中殤七月無纓﹐明小功五月已下﹐無纓可知。

大功布衰裳﹑牡麻纓﹑布帶三月﹐受以小功衰﹐卽葛九月者。﹝受猶承也。﹞

傳曰﹕大功布﹐九升。小功布﹐十一升。﹝此受之下也﹐以發傳者﹐明受盡於此也。又受麻以葛。《傳》曰「大功之葛﹐與小功之麻同。」凡天子諸侯卿大夫旣虞﹐士卒哭而受服。正言三月者﹐天子諸侯無大功﹐主於大夫士也。此𨿽有君爲姑姊妹女子子嫁於國君者﹐非內喪也。古文依此禮也。﹞

﹝疏﹞「大功」至「月者」。

○注「受猶承也」。

○釋曰﹕此成人《大功章》﹐輕於前《殤章》﹐旣略﹐於此具言。

○「傳曰」至「十一升」。

○注「此受之」至「禮也」。

○釋曰﹕云「大功布九升﹐小功布十一升」者﹐此章有降﹑有正﹑有義。降則衰七升﹐冠十升﹔正則衰八升﹐冠亦十升﹔義則衰九升﹐冠十一升。十升者﹐降小功。十一升者﹐正小功。傳以受服不言降大功與正大功﹐直云義大功之受者﹐鄭云此受之下﹐正據受之下發傳者﹐明受盡於此。義服大功﹐以其小功至葬﹐惟有變麻服葛﹐因故衰無受服之法﹐故傳據義大功而言也。云「又受麻以葛」者﹐言受﹐衰麻俱受﹐而傳惟發衰﹐不言受麻以葛﹐故鄭解之云又受麻以葛。引《傳》者﹐證經大功旣葬﹐其麻受以小功葛者﹐以其大功旣葬﹐變麻爲葛﹐五分去一﹐大小與小功初死同。卽《傳》云大功之葛小功之麻同﹐一也﹐故引之爲證耳。云「凡天子諸侯卿大夫旣虞﹐士卒哭而受服」者﹐以於《斬章》釋訖﹐言此者﹐欲見天子七月而葬﹐諸侯五月而葬﹐虞而受服。若然﹐經正三月者﹐以其天子諸侯絕旁期﹐無此大功喪﹐以此而言﹐經言三月者﹐主於大夫士三月葬者。若然﹐大夫除死月數﹐亦得爲三月也。云「此𨿽有君爲姑姊妹女子子嫁於國君者﹐非內喪也」者﹐彼國自以五月葬後服﹐此諸侯爲之﹐自以三月受服﹐同於大夫士﹐故云「主於大夫士也」。

姑﹑姊妹﹑女子子人者。

﹝疏﹞「姑姊」至「人者」。

○釋曰﹕此等並是本期﹐出﹐降大功﹐故次在此。

傳曰﹕何以大功也﹐出也。﹝出必降之者﹐蓋有受我而厚之者。﹞

﹝疏﹞「傳曰」至「出也」。

○釋曰﹕問之者﹐以本期﹐今大功﹐故發問也。

○注「出必」至「之者」。

○釋曰﹕案《檀弓》云「姑姊妹之薄也﹐蓋有受我而厚之者也。」鄭取以爲說。若然﹐女子子出降﹐亦同受我而厚之﹐皆是於彼厚﹐夫自爲之礻覃杖期﹐故於此薄﹐爲之大功。

從父昆弟。﹝世父﹑叔父之子也﹐其姊妹在室亦如之。﹞

﹝疏﹞「從父昆弟」。

○注「世父」至「如之」。

○釋曰﹕昆弟親爲之期﹐此從父昆弟﹐降一等﹐故次姑姊妹之下。云「其姊妹在室亦如之」者﹐義當然也。謂之從父昆弟﹐世叔父與祖爲一體﹐又與己父爲一體﹐緣親以致服﹐故云「從」也。降於親兄弟一等是其常﹐故不傳問。

爲人後者爲其昆弟。

﹝疏﹞「爲人」至「昆弟」。

○釋曰﹕在此者﹐以其小宗之後大宗﹐欲使厚於大宗之親﹐故抑之﹐在從父昆弟之下。

傳曰﹕何以大功也﹖爲人後者﹐降其昆弟也。

﹝疏﹞「傳曰」至「昆弟也」。

○釋曰﹕案下記云「爲人後者於兄弟降一等」者﹐故大功也。若然﹐於本宗余親﹐皆降一等也。

庶孫。﹝男女皆是下殤。《小功章》曰爲侄庶孫﹐丈夫婦人同。﹞

﹝疏﹞「庶孫」。

○注「男女」至「婦人同」。

○釋曰﹕卑於昆弟﹐故次之。庶孫從父而服祖期﹐故祖從子而服孫大功﹐降一等﹐亦是其常﹐故傳亦不問也。云「男女皆是」者﹐女孫在室﹐與男孫同﹐其義然也。引殤小功者﹐欲見彼殤旣男女同﹐證此成人同﹐不異也。

●卷三十二喪服第十一

婦。﹝婦﹐子之妻。﹞

﹝疏﹞注「婦子之妻」。

○釋曰﹕疏於孫﹐故次之。其婦從夫﹐而服其舅姑期﹐其舅姑從子﹐而服其婦大功﹐降一等者也。

傳曰﹕何以大功也﹖不降其也。﹝婦言者﹐從夫名。﹞

﹝疏﹞釋曰﹕此傳問者﹐以其庶之子﹐其妻等是婦而爲庶婦小功﹐特爲婦服大功﹐故發問也﹐答「不降其」故也。若然﹐父母爲長三年﹐今爲婦不降一等服期者﹐長子本爲正體於上﹐故加至三年。婦直是子之妻﹐無正體之義﹐故直加於庶婦一等﹐大功而已。

女子子人者爲眾昆弟。﹝父在則同﹐父沒﹐乃爲父後者服期也。﹞

﹝疏﹞釋曰﹕前云姑姊妹女子子出﹐在章首者﹐情重故。至此﹐女子子反爲昆弟在此者﹐抑之﹐欲使厚於夫氏﹐故次在此也。爲本親﹐降一等是其常﹐故無傳也。云「父沒乃爲父後者服期也」者﹐《不杖章》所云是也。

侄丈夫婦人﹐報。﹝爲侄男女服同。﹞

﹝疏﹞注「爲侄男女服同」。

○釋曰﹕侄卑於昆弟﹐故次之。不言男子﹑女子﹐而言丈夫﹑婦人者﹐姑與侄在室出嫁同以侄女言男人﹐見嫁出﹐因此謂侄男爲丈夫﹐亦見長大之稱﹐是以鄭還以男女解之。

傳曰﹕侄者何也﹖謂吾姑者吾謂之侄。

﹝疏﹞釋曰﹕云「謂吾姑者吾謂之侄」者﹐名惟對姑生稱。若對世叔﹐惟得言昆弟之子﹐不得侄名也。

夫之祖父母﹑世父母﹑叔父母。

﹝疏﹞釋曰﹕以其義服﹐故次在此。記云爲夫之兄弟降一等﹐此皆夫之期﹐故妻爲之大功也。

傳曰﹕何以大功也﹖從服也。夫之昆弟何以無服也﹖其夫屬乎父道者﹐妻皆母道也。其夫屬乎子道者﹐妻皆婦道也。謂弟之妻婦者﹐是嫂亦可謂之母乎﹖故名者﹐人治之大者也﹐可無愼乎﹖﹝道猶行也。言婦人棄姓﹐無常秩﹐嫁於父行﹐則爲母行﹐嫁於子行﹐則爲婦行。謂弟之妻爲婦者﹐卑遠之﹐故謂之婦。嫂者﹐尊嚴之稱﹐是嫂亦可謂之母乎﹖言不可。嫂猶叟也﹐叟﹐老人稱也。是爲序男女之別爾。若己以母婦之服服兄弟之妻﹐兄弟之妻以舅子之服服己﹐則是亂昭穆之序也。治猶理也。父母兄弟夫婦之理﹐人倫之大者﹐可不愼乎﹖《大傳》曰﹕同姓從宗合族屬﹐異姓主名治際會。名著而男女有別。﹞

﹝疏﹞「傳曰」至「愼乎」。

○釋曰﹕問者﹐怪無骨肉之親而重服大功﹐故致問也。答「從服也」﹐從夫而服﹐故大功也。若然﹐夫之祖父母﹑世父母爲此妻著何服也。案下《緦麻章》云婦爲「夫之諸祖父母報」﹐鄭注謂「夫所服小功」者﹐則此夫所服期﹐不報限。王肅以爲父爲眾子期﹐妻小功﹐爲兄弟之子期﹐其妻亦小功﹐以其兄弟之子猶子。引而進之﹐進同己子﹐明妻同可知。「夫之昆弟何以無服」已下﹐總論兄弟之妻不爲夫之兄弟服﹐夫之兄弟不爲兄弟妻服之事。云「其夫屬乎父道者﹐妻皆母道也。其夫屬乎子道者﹐妻皆婦道也」﹐此二者尊卑之敍﹐並依昭穆相爲服﹐卽此經「爲夫之世叔父母服」是也。云「謂弟之妻婦者﹐是嫂亦可謂之母乎」者﹐此二者欲論不著服之事。若著服﹐則相親﹐近於淫亂﹐故不著服。推而遠之﹐遠乎淫亂﹐故無服也。又云「名者﹐人治之大者也﹐可無愼乎」者﹐欲明母之與婦本是路人﹐今來嫁於父子之行﹐則生母婦之名﹐旣名母婦﹐卽有服﹐有服則相尊敬﹐遠於淫亂者也。是母婦之名﹐人理之大﹐可不愼乎﹖當愼之。若然﹐兄弟之妻﹐本無母婦之名﹐名兄妻爲嫂者﹐尊嚴之稱﹐名弟妻爲婦﹐與子妻同號者﹐推而遠之﹐下同子妻也。是兄弟妻旣無母婦之名﹐今名爲嫂婦者﹐假作此號﹐使遠於淫亂﹐故不相爲服也。

○注「道猶」至「有別」。

○釋曰﹕云「謂弟之妻爲婦者﹐卑遠之﹐故謂之婦」者﹐使下同子妻﹐則本無婦名﹐假與子妻同遠之也。云「嫂者尊嚴之稱﹐是嫂亦可謂之母乎」者﹐此因弟妻名爲婦﹐以致斯問﹐言不可也。云「嫂猶叟也﹐叟﹐老人稱也」者﹐叟有兩號﹕若孔注《尙書》「西蜀叟」﹐叟是頑愚之惡稱﹔若《左氏傳》云「趙叟在後」﹐叟是老人之善名。是以名爲嫂﹐嫂婦人之老﹐稱故云老人之稱。云「是爲序男女之別爾」者﹐謂不名兄妻爲母﹐是次序昭穆之別也。云「若己以母婦之服服兄弟之妻﹐兄弟之妻以舅子之服服己﹐則是亂昭穆之序也」者﹐此解不得之意﹐何者﹖以弟妻爲婦﹐卽以兄妻爲母﹐而以母服服兄妻﹐又以婦服服弟妻﹐又使妻以舅服服夫之兄﹐又使兄妻以子服服己夫之弟﹐則兄弟反爲父子﹐亂昭穆之次序﹐故不得以兄妻爲母者也。故聖人深塞亂源﹐使兄弟之妻本無母婦之名﹐不相爲服也。引《大傳》者﹐云「同姓從宗合族屬」者﹐謂大宗子同是正姓﹐姬姜之類屬聚也﹐合聚族人於宗子之家﹐在堂上行食燕之禮﹐卽系之以姓而弗別﹐綴之以食而弗殊是也。又云「異姓主名治際會」者﹐主名謂母與婦之名。治﹐正也。際﹐接也。以母婦正接之會聚﹐則宗子之妻食燕族人之婦於房是也。云「名著而男女有別」者﹐謂母婦之名明著﹐則男女各有分別而無淫亂也。

大夫爲世父母﹑叔父母﹑子﹑昆弟﹑昆弟之子爲士者。﹝子﹐謂庶子。﹞

﹝疏﹞注「子謂庶子」。

○釋曰﹕大夫爲此八者本期﹐今以爲士﹐故降至大功﹐亦爲重出此文﹐故次在此也。云「子謂庶子」者﹐若長子在《斬章》﹐故謂庶子也。

傳曰﹕何以大功也﹖尊不同也。尊同﹐則得服其親服。﹝尊同﹐謂亦爲大夫者。親服﹐期。﹞

﹝疏﹞注「尊同」至「服期」。

○釋曰﹕尊同謂亦爲大夫者﹐經言大夫爲之﹐明尊同﹐是亦爲大夫也。云「親服期」者﹐此八者並見《期章》是也。

公之庶昆弟﹑大夫之庶子爲母﹑妻﹑昆弟。﹝公之庶昆弟﹐則父卒也。大夫之庶子﹐則父在也。其或爲母﹐謂妾子也。﹞

﹝疏﹞釋曰﹕云「公之庶昆弟大夫之庶子」者﹐此二人各自爲母﹑妻﹐爲昆弟服大功。此並受厭降﹐卑於自降﹐故次在自降人之下。

○注「公之」至「子也」。

○釋曰﹕若云公子﹐是父在。今繼兄而言昆弟﹐故知父卒也。又公子父在爲母﹑妻﹐在五服之外﹐今服大功﹐故知父卒也。云「大夫之庶子則父在也」者﹐以其繼父而言。又大夫卒﹐子爲母﹑妻得伸﹐今但大功﹐故知父在也。云「其或爲母﹐謂妾子也」者﹐以其爲妻﹑昆弟﹐其禮並同﹐又於妻﹐皆大夫自不降﹐其子皆得伸﹐今在大功﹐明妾子自爲己母也。

傳曰﹕何以大功也﹖先君余尊之所厭﹐不得過大功也。大夫之庶子﹐則從乎大夫而降也。父之所不降﹐子亦不敢降也。﹝言從乎大夫而降﹐則於父卒如國人也。昆弟﹐庶昆弟也。舊讀昆弟在下﹐其於厭降之義﹐宜蒙此傳也﹐是以上而同之。父所不降﹐謂也。﹞

﹝疏﹞「傳曰」至「降也」。

○釋曰﹕問者﹐怪此等皆合重服期﹐今大功﹐故發問也。答云「先君余尊之所厭不得過大功也」者﹐此直答公之庶昆弟﹐以其公在爲母﹑妻厭﹐在五服外﹐公卒猶爲余尊之所厭﹐不得過大功。其大夫之子﹐據父在有厭﹐從於大夫﹐降一等﹐大夫若卒﹐則得伸﹐無餘尊之厭也。云「父之所不降﹐子亦不敢降也」者﹐此傳云而降﹐遂言不降者也﹐此傳𨿽文承大夫下﹐亦兼解公之昆弟﹐未悉公爲何人。不降弟﹐公不降﹐子亦不降﹐與大夫同也。

○注「言從」至「也」。

○釋曰﹕以大夫尊﹐少身在降一等﹐身沒其庶子則得伸﹐如國人也。云「昆弟﹐庶昆弟也」者﹐若﹐則在父之所不降之中﹐故知庶昆弟也。云「舊讀昆弟在下﹐其於厭降之義﹐宜蒙此傳也﹐是以上而同之」者﹐言舊讀﹐謂鄭君以前馬融之等﹐以「昆弟」二字抽之在傳下﹐今皆易之在上。鄭檢經義﹐昆弟乃是公之庶昆弟﹐大夫之庶子所爲者﹐父以尊降庶子﹐則庶子亦厭而爲昆弟大功。是知宜蒙此傳﹐則昆弟二字當在傳上﹐與母妻宜蒙此傳﹐同爲厭降之文﹐不得如舊讀也。云「父所不降謂也」者﹐不指不降之人﹐而云謂者﹐欲見中非一﹐謂父爲妻﹑子之等皆是也。

皆爲其從父昆弟之爲大夫者。﹝皆者﹐言其互相爲服﹐尊同則不相降。其爲士者﹐降在小功﹐子爲之﹐亦如之。﹞

﹝疏﹞注「皆者」至「如之」。

○釋曰﹕此文承上公之庶昆弟﹐大夫之庶子之下﹐則是上二人爲此從父昆弟之爲大夫者﹐以其二人爲父所厭降親﹐今此從父昆弟爲大夫﹐故此二人不降﹐而服大功﹐依本服也。言「皆」者﹐鄭云「互相爲服」者﹐以彼此相爲同﹐是從父昆弟相爲著服﹐故云皆﹐互相見之義故也。云「其爲士者降在小功」者﹐降亦等故也。云「子爲之亦如之」者﹐𨿽不降﹐同故也。

爲夫之昆弟之婦人子人者。﹝婦人子者﹐女子子也。不言女子子者﹐因出﹐見恩疏。﹞

﹝疏﹞注「婦人」至「恩疏」。

○釋曰﹕此亦重出﹐故次從父昆弟下。此謂世叔母爲之服﹐在家期﹐出嫁大功。云「不言女子子者﹐因出﹐見恩疏」者﹐女在家室之名﹐是親也﹐婦者事人之稱﹐是見疏也。今不言女與母﹐而言夫之昆弟與婦人子者﹐是因出﹐見恩疏故也。

大夫之妾爲君之庶子。﹝下傳曰「何以大功也﹖妾爲君之黨服﹐得與女君同。」指爲此也。妾爲君之長子亦三年﹐自爲其子期﹐異於女君也。士之妾﹐爲君之眾子亦期。﹞

﹝疏﹞注「下傳」至「亦期」。

○釋曰﹕妾爲君之庶子﹐輕於爲夫之昆弟之女﹐故次之。引下傳曰「何以大功也﹖妾爲君之黨服得與女君同﹐指爲此也」者﹐彼傳爲此經而作﹐故云指爲此。在下者﹐鄭彼云文爛在下爾故也。云「妾爲君之長子亦三年」者﹐妾從女君服﹐得與女君同﹐故亦同女君三年。又云「自爲其子期﹐異於女君也」者﹐以其女君從夫降﹐其庶子大功﹐夫不厭妾﹐故自服其子期﹐是異於女君也。云「士之妾爲君之眾子亦期」﹐謂亦得與女君期者﹐亦是與己子同故也。

女子子嫁者﹑未嫁者爲世父母﹑叔父母﹑姑﹑姊妹。﹝舊讀合大夫之妾爲君之庶子﹑女子子嫁者﹑未嫁者﹐言大夫之妾爲此三人之服也。﹞

﹝疏﹞注「舊讀」至「服也」。

○釋曰﹕此是女子子逆降旁親﹐又是重出﹐故次之於此。知逆降者﹐此經云嫁者爲世父已下出降大功﹐自是常法。更言未嫁者﹐亦爲世父已下﹐非未嫁逆降﹐如何﹖云「舊讀合大夫之妾爲君之庶子﹑女子子嫁者未嫁者﹐言大夫之妾爲此三人之服也」者﹐此馬融之輩舊讀如此﹐鄭以此爲非﹐故此下注破之也。

傳曰﹕嫁者﹐其嫁於大夫者也。未嫁者﹐成人而未嫁者也。何以大功也﹖妾爲君之黨服﹐得與女君同。下言爲世父母﹑叔父母﹑姑﹑姊妹者﹐謂妾自服其私親也。﹝此不辭﹐卽實爲妾遂自服其私親﹐當言其以明之。《齊衰三月章》曰「女子子嫁者﹑未嫁者爲曾祖父母。」經與此同﹐足以明之矣。傳所云「何以大功也﹖妾爲君之黨服得與女君同」﹐文爛在下爾。女子子成人者﹐有出道﹐降旁親﹐及將出者﹐明當及時也。﹞

﹝疏﹞釋曰﹕云「嫁者﹐其嫁於大夫者也。未嫁者﹐成人而未嫁者也」﹐此二者﹐依鄭爲世父巳下七人本服皆期﹐未嫁者逆降之﹐服大功也。云「何以大功也﹐妾爲君之黨服得與女君同」者﹐此傳當在上﹐「大夫之妾爲君之庶子」下﹐爛脫﹐誤在此。但「下言」二字及「者謂妾自服其私親也」九字總十一字﹐旣非子夏自著﹐又非舊讀者自安﹐是誰置之也﹖今以義﹐必是鄭君置之。鄭君欲分別舊讀者﹐如此意趣﹐然後以注破之。云「此不辭」者﹐謂此分別文句﹐不是解義言辭也。云「卽實爲妾遂自服其私親﹐當言其以名之」者﹐此鄭欲就舊章讀破之。案《不杖期章》云「女子子人者﹐爲其父母昆弟之爲父後者」也﹐又云「公妾以及士妾爲其父母自爲其親」﹐皆言其以明妾爲私親。今此不言﹐其明非妾爲私親﹐一人逆降﹐一人合降﹐不得合云二人﹐是二人爲此七人等逆降者。又引《齊衰三月章》曰「女子子嫁者未嫁者爲曾祖父母﹐經與此同﹐足以見之矣」者﹐彼二人爲曾祖是正尊﹐𨿽出嫁﹐亦不降。此則爲旁親﹐𨿽未嫁﹐亦逆降。聖人作文﹐是同足以明之﹐明是二人爲此七人不得以嫁者﹑未嫁者上同君之庶子。下文爲世父以下﹐爲妾自服私親也。云「傳所云何以大功也﹐妾爲君之黨服得與女君同﹐文爛在下爾」者﹐此傳爲大夫之妾爲君之庶子而發﹐應在「女子子」之上﹐「君之庶子」之下﹐以簡札韋編爛斷﹐後人錯置於下﹐是以舊讀將爲本在於此﹐是以遂誤也。云「女子子成人者﹐有出道﹐降旁親」者﹐此鄭依經正解之﹐以其嫁者降旁親是其常﹐而云未嫁者﹐成人未嫁﹐亦降旁親者﹐謂女子子十五已後許嫁笄﹐爲成人﹐有出嫁之道﹐是以𨿽未出﹐卽逆降世父已下旁親也。云「及將出者﹐明當及時也」者﹐謂女子子年十九﹐後年二月﹐冠於娶妻之月﹐其女當嫁﹐今年遭此世父已下之喪﹐若依本服期者﹐過後二月﹐不得及時逆降在大功﹐大功之末可以嫁子﹐則於二月得及時而嫁﹐是以云明當及時也。

大夫﹑大夫之妻﹑大夫之子﹑公之昆弟爲姑﹑姊妹﹑女子子嫁於大夫者。君爲姑﹑姊妹﹑女子子嫁於國君者。

﹝疏﹞釋曰﹕此等姑姊已下﹐應降而不降﹐又兼重出其文﹐故次在此也。此大夫﹑大夫妻﹑大夫之子﹑公之昆弟﹐四等人尊卑同﹐皆降旁親。姑姊已下一等﹐大功﹐又以出降﹐當小功。但嫁於大夫﹐尊同﹐無尊降﹐直有出降﹐故皆大功也。但大夫妻爲命婦﹐若夫之姑﹑姊妹在室及嫁﹐皆小功。若不爲大夫妻﹐又降在緦麻。假令彼姑﹑姊妹亦爲命婦﹐惟小功耳。今得在大夫科中者﹐此謂命婦爲本親﹐姑姊妹已之女子子﹐因大夫﹐大夫之子爲姑姊妹女子子﹐寄文於夫與子姑姊妹之中﹐不煩別見也。云「君爲姑姊妹女子子嫁於國君者」﹐國君絕期已下﹐今爲尊同﹐故亦不降﹐依嫁服大功。

傳曰﹕何以大功也﹖尊同也。尊同則得服其親服。諸侯之子稱公子﹐公子不得禰先君。公子之子稱公孫﹐公孫不得祖諸侯。此自卑別於尊者也。若公子之子孫有封爲國君者﹐則世世祖是人也﹐不祖公子﹐此自尊別於卑者也。是故始封之君不臣諸父昆弟﹐封君之子不臣諸父而臣昆弟。封君之孫盡臣諸父昆弟。故君之所爲服﹐子亦不敢不服也。君之所不服﹐子亦不敢服也。﹝不得禰﹑不得祖者﹐不得立其廟而祭之也。卿大夫以下﹐祭其祖禰﹐則世世祖是人﹐不得祖公子者﹐後世爲君者﹐祖此受封之君﹐不得祀別子也。公子若在髙祖以下﹐則如其親服﹐後世遷之﹐乃毀其廟爾。因國君以尊降其親﹐故終說此義云。﹞

﹝疏﹞「傳曰」至「不敢服也」。

○釋曰﹕云「何以大功也」﹐問者﹐以諸侯絕旁服﹐則大夫降一等﹐今此大功﹐故發問也。答曰云「尊同也﹐尊同則得服其親服」者﹐大夫與諸侯所以亦爲服者﹐各自以爲尊同﹐故服之也。若然﹐大夫之下則云命婦﹑大夫之子﹐國君之下不云夫人﹐世子亦同國君﹐不降可知。云「諸侯之子稱公子」已下﹐因尊同﹐遂廣說尊不同之義也。但諸侯之子﹐相承象賢﹐而旁支庶已下﹐並爲諸侯﹐所絕不得稱諸侯子﹐變名公子。案《檀弓》注云「庶子言公﹐卑遠之。」是以子與孫皆言公﹐見疏遠之義故也。云「此自卑別於尊者也」者﹐謂旣立廟﹐支庶子孫不立廟﹐是自卑別於尊者也。云「若公子之子孫有封爲國君者」﹐謂若《周禮典命》云公八命﹐卿六命﹐大夫四命﹐其出封皆如一等。是公之子孫﹐或爲天子臣﹐出封爲五等諸侯﹐是公子有封爲國君之事。云「則世世祖是人也﹐不祖公子﹐此自尊別於卑者也」者﹐謂後世將此始封之君﹐世世祖是人也﹐不祖公子﹐謂不復祀別子也。云「是故始封之君不臣諸父昆弟」者﹐以其初升爲君﹐諸父是祖之一體﹐又是父之一體﹐其昆弟旣是父之一體﹐又是己之一體﹐故不臣此二者﹐仍爲之著服也。云「封君之子不臣諸父而臣昆弟」者﹐以其諸父尊﹐故未得臣﹐仍爲之服。昆弟卑﹐故臣之不爲之服﹐亦旣不臣﹐當服本服期。其不臣者﹐爲君所服當服斬﹐以其與諸侯爲兄弟者﹐𨿽在外國﹐猶爲君斬﹐不敢以輕服服至尊。明諸父昆弟𨿽不臣﹐亦不得以輕服服君﹐爲之斬衰可知。云「封君之孫盡臣諸父昆弟」者﹐繼世至孫﹐漸爲貴重﹐故盡臣之。不言不降﹐而言不臣﹐君是絕宗之人﹐親疏皆有臣道﹐故𨿽未臣﹐子孫終是爲臣﹐故以臣言之。云「故君之所爲服﹐子亦不敢不服也」者﹐此欲釋臣與不臣﹐君之子與君同之義。云「君之所爲服」者﹐謂君之所不臣者﹐君爲之服者﹐子亦服之﹐故云「子亦不敢不服也」。云君之所不服子亦不敢服也者﹐然此謂君所臣之者﹐君不爲之服﹐子亦不敢服之﹐以其子從父升降故也。

○注「不得」至「義云」。

○釋曰﹕云「不得禰不得祖者﹐不得立其廟而祭之也」者﹐鄭恐人以傳云不得禰不得祖﹐令卑別之﹐不得將爲禰祖﹐故云不得者﹐不得立其廟而祭之﹐名爲不得也。以其廟已在﹐子爲君者立之﹐旁支庶不得並立廟﹐故云不得也。云卿大夫以下祭其祖禰﹐鄭言此者﹐欲見公子﹑公孫若立爲卿大夫﹐得立三廟﹔若作上士﹐得立二廟﹔若作中士﹐得立一廟﹐並得祭其祖禰。旣不祖禰先君﹐當立別子已下﹐以其公子﹑公孫並是別子﹐若魯桓公生世子名同者﹐後爲君慶父﹐叔牙﹑季友等謂之公子﹐公子並爲別子﹐不得禰先君桓公之廟﹐慶父等𨿽爲卿大夫﹐未有廟。至子孫已後﹐乃得立別子爲大祖﹐不毀廟。已下二廟﹐祖禰之外﹐次第則遷之也﹐故云「卿大夫巳下祭其祖禰」也。𨿽得祭祖禰﹐但不得禰祖先君也。云「則世世祖是人﹐不得祖公子」者﹐此謂鄭疊傳文也。云「後世爲君者﹐祖此受封之君﹐不得祀別子也」者﹐此鄭解義語﹐以其後世爲君﹐祖此受封君﹐解世世祖是人﹐不得祀別子。解不祖公子者也﹐以其別子卑﹐始封君尊﹐是爲自尊別於卑者也。云「公子若在髙祖以下﹐則如其親服」者﹐此解始封君得立五廟﹐五廟者﹐大祖與髙祖巳下四廟。今始封君﹐後世乃不毀其廟﹐爲大祖於此。始封君未有大祖廟﹐惟有髙祖以下四廟﹐則公子爲別子者﹐得入四廟之限﹐故云公子若在髙祖以下則如其親。如其親﹐謂自禰已上﹐至髙祖以次立四廟。云「後世遷之﹐乃毀其廟爾」者﹐謂始封君死﹐其子立﹐卽以父爲禰廟﹐前髙祖者爲髙祖之父﹐當遷之﹐又至四世之後﹐始封君爲髙祖﹐父當遷之時﹐轉爲大祖﹐通四廟爲五廟﹐定制也。故云後世遷之﹐乃毀其廟也。云「因國君以尊降其親﹐故終說此義云」者﹐自諸臣之子已下﹐旣非經語﹐而傳說降與公子之義﹐故云終說也。

む衰裳﹑牡麻﹐旣葬除之者。

﹝疏﹞釋曰﹕此む衰是諸侯之臣爲天子﹐在大功下﹐小功上者﹐以其天子七月葬﹐旣葬除﹐故在大功九月下﹐小功五月上。又縷𨿽如小功升數﹐又少﹐故在小功上也。此不言帶屨者﹐以其傳云「小功之む也」﹐則帶屨亦同小功可知。

傳曰﹕む衰者何﹖以小功之む也。﹝治其縷如小功﹐而成布尊四升半。細其縷者﹐以恩輕也。升數少者﹐以服至也。凡布細而疏者謂之む﹐今南陽有鄧む。﹞

﹝疏﹞注「治其」至「鄧む」。

○釋曰﹕傳問者﹐正問縷之粗細﹐不問升數多少﹐故答云「小功之む」也。若然﹐小功む知據縷粗細﹐非升數者﹐下記人記出升數﹐而「む衰四升有半」﹐鄭彼注云「服在小功之上者﹐欲著其縷之精粗也。」故云注亦云「治其縷如小功而成布四升半也」。云「細其縷者以恩輕也」者﹐以其諸侯大夫是諸侯﹐臣於天子爲陪臣﹐惟有聘問接見天子﹐天子禮之而已﹐故服此服﹐是恩輕也。云「升數少者以服至尊也」者﹐諸侯爲天子服至尊﹐義服斬﹐縷加三升半﹐陪臣降君﹐攺服至尊加一升﹐四升半也。云「凡布細而疏者謂之む」者﹐此喪服謂之む﹐由む而疏﹐若非喪服﹐細而疏亦謂之む﹐故云「凡」以總之。云「今南陽有鄧む」者﹐謂漢時南陽郡鄧氏造布﹐有名む﹐言此者﹐證凡布細而疏﹐卽是む之義。

諸侯之大夫爲天子。

﹝疏﹞釋曰﹕此經直云「大夫」﹐則大夫中有孤卿﹐以其小聘使下大夫﹐大聘或使孤﹐或使卿也。故《大行人》云﹕諸侯之孤﹐以皮帛繼子男。故知大夫中兼孤卿。

傳曰﹕何以む衰也﹖諸侯之大夫﹐以時接見乎天子。﹝接猶會也。諸侯之大夫﹐以時會見於天子而服之﹐則其士庶民不服可知。﹞

﹝疏﹞

○注「接猶」至「可知」。

○釋曰﹕傳問者﹐怪其重﹐此旣陪臣﹐何意服四升半布﹐七月乃除。答云「以時接見乎天子」者﹐爲有恩﹐故服之。云「接猶會也﹐諸侯之大夫以時會見於天子而服之」者﹐案《周禮大宗伯》有「時見曰會」﹐彼諸侯聘時見曰會﹐無常期曰時會。此鄭云以時會見者﹐直據諸侯大夫﹐時復會其問┹天子禮﹐此卽《周禮大宗伯》云「時聘曰問﹐殷┹曰視。」鄭注云「時聘者﹐亦無常期。天子有事﹐乃聘之焉。竟外之臣﹐旣非朝歲﹐不敢瀆爲小禮。」是天子有事乃遣大夫來聘。彼又注云「殷┹謂一服朝之歲﹐以朝者少﹐諸侯乃使卿以大禮眾聘焉。一服朝在元年﹑七年﹑十一年。」此時惟有侯服一服朝﹐故餘五服並使卿來見天子。此並是以時會見天子。天子待之以禮﹐皆有委積﹑飧饔﹑饗食燕與時賜﹐加恩旣深﹐故諸侯大夫報而服之也。云「則其士庶民不服可知」者﹐上文云「庶人爲國君」﹐注云「天子畿內之民服﹐天子亦如之。」卽知畿外之民不服可知。今又言之者﹐以畿外內民庶﹐於天子有服無服﹐無明文﹐今因畿外諸侯大夫接見天子者﹐乃有服﹐不聘天子者﹐卽無服。明民庶不爲天子服可知﹐故重明之。若然﹐諸侯之士約大夫﹐不接見天子則無服﹐明士不接見亦無服可知。其有士與卿大夫聘時作介者﹐𨿽亦得禮﹐介本副使﹐不得天子接見亦不服可知。

小功布衰裳﹑澡麻帶五月者。﹝澡者﹐治去莩垢﹐不絕其本也。《小記》曰「下殤小功﹐帶澡麻﹐不絕其本﹐屈而反以報之。」﹞

﹝疏﹞「小功」至「月者」。

○釋曰﹕此《殤小功章》在此者﹐本齊衰大功之親﹐爲殤降在小功﹐故在成人小功之上也。但言小功者﹐對大功是用功粗大﹐則小功是用功細小精密者也。自上以來﹐皆帶在下﹐今此帶在上者﹐以大功已上﹐﹑帶有本﹐小功以下﹐斷本。此殤小功中﹐有下殤﹐小功帶不絕本﹐與大功同﹐故進帶於上﹐倒文以見重﹐故與常例不同也。且上文多直見一包二﹐此別言帶者﹐亦欲見帶不絕本﹐與不同﹐故兩見之也。又殤大功直言無受﹐不言月數﹐此直言月﹐不言無受者﹐聖人作經﹐欲互見爲義。大功言無受﹐此亦無受﹐此言五月﹐彼則九月﹑七月可知。又且下章言「卽葛」﹐此章不言卽葛﹐亦是兼見﹐無受之義也。又不言布帶與冠﹐文略也。不言屨者﹐當與下章同吉屨無糸句也。

○注「澡者」至「報之」。

○釋曰﹕云「澡者﹐治去莩垢」者﹐謂以麻﹐又治去莩垢﹐使之滑淨﹐以其入輕竟故也。引《小記》者﹐欲見下殤小功中有本﹐是齊衰之喪﹐故特言下殤。若大功下殤﹐則入緦麻﹐是以特據下殤。云「屈而反以報之」者﹐謂先以一股麻不絕本者爲一條﹐展之爲繩。報﹐合也。以一頭屈而反﹐鄕上合之﹐乃絞垂必屈而反以合者﹐見其重故也。引之者﹐證此帶亦不絕本﹐屈而反以報之也。若然﹐此章亦有大功長殤﹐在小功者﹐未知帶得與斬衰下殤小功同﹐不絕本不。案《服問》云「小功無變也」﹐又云「麻之有木者﹐變三年之葛」﹐彼云小功無變﹐據成人小功無變﹐三年之葛有本﹐得變之﹐則知大功殤長中在小功者﹐輕帶無本也。以此而言﹐經注專據齊斬下殤小功重者而言﹐其中無有大功之殤在小功帶麻絕本者﹐似若《斬衰章》兼有義服﹐傳直言衰三升﹐冠六升﹐不言義服衰三升半者也。若然﹐姑﹑姊妹出降在小功者﹐以其成人非所哀痛﹐帶與大功之殤同﹐亦無本也。

叔父之下殤﹐孫之下殤﹐昆弟之下殤﹐大夫庶子爲昆弟之下殤﹐爲姑﹑姊妹﹑女子子之下殤﹐爲人後者爲其昆弟﹑從父昆弟之長殤。

﹝疏﹞釋曰﹕此經自「叔父」已下﹐至「女子子之下殤」八人﹐皆是成人期。長殤﹑中殤大功﹐已在上《殤大功章》﹔以此下殤小功﹐故在此章也。仍以尊者在前﹐卑者居後。云「爲人後者爲其昆弟之長殤﹐從父昆弟之長殤」﹐此二者以本服大功﹐今長殤﹑中殤小功﹐故在此章。從父昆弟情本輕﹐故在出降昆弟後也。

傳曰﹕問者曰﹕中殤何以不見也﹖大功之殤﹐中從上﹐小功之殤﹐中從下。﹝問者﹐據從父昆弟之下殤在緦麻也。大功﹑小功﹐皆謂服其成人也。大功之殤中從上﹐則齊衰之殤亦中從上也。此主謂丈夫之爲殤者服也。凡不見者﹐以此求之也。﹞

﹝疏﹞注「問者」至「求之也」。

○釋曰﹕不直云「何以」而云「問者曰」者﹐以其傳總問大功﹑小功﹐所問非一﹐故云問者曰﹐與常例不同。鄭云「問者﹐據從父昆弟之下殤在緦麻也」者﹐以其《緦麻章》見從父昆弟之下殤﹐此章見從父昆弟之長殤﹐惟中殤不見﹐故致問﹐是以據從父昆弟也。云「大功小功﹐皆謂服其成人也」者﹐以其《緦麻章》傳云「齊衰之長中從上﹐大功之殤中從下。」據此二傳言之﹐禮無殤在齊衰﹐則下齊衰之殤與大功之殤據成人﹐明此大功與小功之殤據服其成人可知也。若然﹐此經大功之殤惟有爲人後者﹐爲昆弟及從父昆弟二者﹐長殤﹑中殤在此小功﹐共成人小功之殤中從下﹐自在緦麻﹐於此言之者﹐欲使小功與大功相對﹐故兼言之也。云「大功之殤中從上﹐則齊衰之殤亦中從上也」者﹐以此傳云大功之殤中從上﹐小功之殤中從下而言﹐則大功重者中從上﹐齊衰重於大功﹐明從上可知﹐故謂舉輕以明重也。又云「此主謂丈夫之爲殤者服也」者﹐鄭以此云大功之殤中從上﹐小功之殤中從下。《緦麻章》云「齊衰之殤中從上﹐大功之殤中從下。」兩文相反﹐故鄭以彼謂婦人爲夫之族類﹐此謂丈夫爲殤者服也。鄭必知義然者﹐以其此傳發在從父昆弟丈夫下﹐下文發傳在婦人爲夫之親下﹐故知義然也。云「凡不見者﹐以此求之也」者﹐周公作經﹐不可具出﹐略舉以明義﹐故云不見者以此求之也。

爲夫之叔父之長殤。﹝不見中殤者﹐中從下也。﹞

﹝疏﹞注「不見」至「下也」。

○釋曰﹕夫之叔父義服﹐故次在此。成人大功﹐故長殤降一等﹐在小功。云不見中殤者中從下也者﹐下《傳》云「大功之殤中從下」﹐主謂此婦人爲夫之黨類﹐故知中從下﹐在緦麻也。

昆弟之子女子子﹑夫之昆弟之子女子子之下殤。爲侄﹑庶孫丈夫婦人之長殤。

﹝疏﹞釋曰﹕云「昆弟之子﹐女子子﹐夫之昆弟之子女子子之下殤」者﹐此皆成人爲之齊衰期。長﹑中殤在大功﹐故下殤在此小功也。云「爲侄庶孫丈夫婦人之長殤」者﹐謂姑爲侄成人大功﹐長殤在此小功。不言中殤﹐中從上。不言男子﹑女子而言丈夫﹑婦人﹐亦是見恩疏之義。庶孫者﹐祖爲之大功﹐長殤﹑中殤亦在此小功。言丈夫﹑婦人﹐亦是見恩疏也。

大夫﹑公之昆弟﹑大夫之子爲其昆弟﹑庶子﹑姑﹑姊妹﹑女子子之長殤。﹝大夫爲昆弟之長殤小功﹐謂爲士者若不仕者也﹐以此知爲大夫無殤服也。公之昆弟不言庶者﹐此無服﹐無所見也。大夫之子不言庶者﹐關子亦服此殤也。云公之昆弟爲庶子之長殤﹐則知公之昆弟猶大夫。﹞

﹝疏﹞釋曰﹕云「大夫﹑公之昆弟大夫之子爲其昆弟﹑庶子﹑姑姊妹﹑女子子之長殤」者﹐謂此三人爲此六種人﹐成人以尊﹐降至大功﹐故長殤小功中亦從上。此一經亦尊卑爲次序也。

○注「大夫」至「大夫」。

○釋曰﹕云「大夫爲昆弟之長殤小功﹐謂爲士者若不仕者也」者﹐凡爲昆弟﹐成人期﹐長殤在大功﹐今大夫爲昆弟長殤小功﹐明大夫爲昆弟降一等﹐成人大功長殤﹐中殤在小功﹐若昆弟亦爲大夫同等﹐則不降﹐今言降在小功﹐明是昆弟爲士﹐若不仕者也。云「以此知爲大夫無殤服也」者﹐已爲大夫﹐則冠矣﹐丈夫冠而不爲殤﹐是以知大夫無殤服矣。若然﹐大夫身用士禮﹐已二十而冠﹐而有兄姊殤者﹐已與兄姊同十九﹐而兄姊於年終死﹐已至明年初二十﹐因喪而冠﹐是已冠成人而有兄姊殤也。且五十乃爵命﹐今未二十已得爲大夫者﹐五十乃爵命﹐自是禮之常法﹐或有大夫之子有盛徳﹐謂若甘羅十二相秦之等﹐未必要至五十﹐是以得有幼爲大夫者也。若然﹐《曲禮》云」四十彊而仕「﹐則四十然後爲士。今云殤死者爲士﹐若不仕則爲士而殤死﹐亦是未二十得爲士者。謂若《士冠禮》鄭《目錄》云「士之子任士職﹐居士位﹐二十而冠。」則亦是有徳未二十爲士﹐至二十乃冠。故鄭引《管子》書四民之業﹐士亦世焉是也。云「公之昆弟不言庶者﹐此無服﹐無所見也」者﹐經云公之昆弟﹐多兼言庶﹐此特不云公之庶昆弟﹐直云公之昆弟者﹐若爲母則兼云庶﹐以其母庶之子﹐皆同服。妾子爲母﹐見厭不申﹐今此經不爲母服﹐爲昆弟已下﹐並同長殤﹐故不言庶也。云「大夫之子不言庶者﹐關子亦服此殤也」者﹐若言大夫庶子爲昆弟﹐謂言子不服之﹐若不言庶子﹐則兼庶﹐是以鄭云不言庶子者關子﹐關﹐通也﹐通子亦服此服也。云「公之昆弟爲庶子之長殤﹐則知公之昆弟猶大夫」者﹐舊疑大夫與公之昆弟尊卑異﹐今案此經云公之昆弟與大夫同降﹐昆弟已下成人大功﹐長殤同小功﹐則知此二人尊卑同﹐故云猶大夫也。

大夫之妾爲庶子之長殤。﹝君之庶子。﹞

﹝疏﹞注「君之庶子」。

○釋曰﹕妾爲君之庶子﹐成人在大功﹐已見上章。今長殤降一等﹐在此小功。云「君之庶子」者﹐若長﹐則成人隨女君三年﹐長殤在大功﹐與此異﹐故言君之庶子以別之也。

●卷三十三喪服第十一

小功布衰裳﹑牡麻﹑卽葛五月者。﹝卽﹐就也。小功輕﹐三月變麻﹐因故衰以就葛帶﹐而五月也。《傳》曰「小功之葛與緦之麻同。」舊說小功以下﹐吉屨無糸句也。﹞

﹝疏﹞注「卽就」至「糸句也」。

○釋曰﹕此是《小功成人章》﹐輕於殤小功﹐故次之。此章有三等﹕正﹑降﹑義。其衰裳之制﹐澡等與前同﹐故略也。云「卽葛五月者」﹐以此成人文縟﹐故有變麻從葛﹐故云卽葛。但以日月爲足﹐故不變衰也﹐不列冠屨﹐承上大功文略﹐小功又輕﹐故亦不言也。言日月者﹐成人文縟﹐故具言也。云「卽就也」者﹐謂去麻就葛也。引《傳》﹐欲見小功有變麻服葛法﹐旣葬﹐大小同﹐故變同之也。引舊說云「小功以下吉屨無糸句也」者﹐以小功輕﹐非直喪服不見屨﹐諸經亦不見其屨﹐以輕略之﹐是以引舊說爲證糸句者。案《周禮屨人職》屨舄皆有糸句﹑糸意﹑純。純者﹐於屨口緣。糸意者﹐牙底接處縫中有條。糸句者﹐屨鼻頭有飾﹐爲行戒﹐吉時有行戒﹐故有糸句。喪中無行戒﹐故無糸句。以其小功輕﹐故從吉屨爲其大飾﹐故無糸句也。

從祖祖父母﹑從祖父母﹐報。﹝祖父之昆弟之親。﹞

﹝疏﹞注「祖父」至「之親」。

○釋曰﹕此亦從尊向卑﹐故先言從祖祖父母﹐已上章已先言父﹐次言祖﹐次言曾。此從祖祖父母﹐是曾祖之子﹐祖之兄弟﹐故次之。是以鄭言祖父之昆弟之親者﹐雲從祖父母者﹐是從祖祖父之子﹐是父之從父昆弟之親﹐故鄭並言祖父之昆弟之親。云「報」者﹐恩輕﹐欲見兩相爲服﹐故云報也。

從祖昆弟。﹝父之從父昆弟之子。﹞

﹝疏﹞注「父之」至「之子」。

○釋曰﹕此是從祖父之子﹐故鄭云「父之從父昆弟之子」﹐已之再從兄弟。以上三者爲三小功也。

從父姊妹﹑﹝父之昆弟之女。﹞

﹝疏﹞注「父之昆弟之女」。

○釋曰﹕此謂從父姊妹在家大功﹐出小功。不言出﹐與在室姊妹旣逆降﹐宗族亦逆降報之﹐故不辧在室及出嫁也。

孫人者。﹝孫者﹐子之子﹐女孫在室﹐亦大功也。﹞

﹝疏﹞注「孫者」至「功也」。

○釋曰﹕以女孫在室﹐與男孫同大功﹐故出小功也。

爲人後者﹐爲其姊妹人者。﹝不言姑者﹐舉其親者﹐而恩輕者降可知。﹞

﹝疏﹞注「不言」至「可知」。

○釋曰﹕云「不言姑者﹐舉其親者﹐而恩輕者降可知」﹐案《詩》云「問我諸姑﹐遂及伯姊。」注云「先姑後姊﹐尊姑也。」是姑尊而不親﹐姊妹親而不尊﹐故云不言姑﹐舉姊妹親者也。

爲外祖父母。傳曰﹕何以小功也﹖以尊加也。

﹝疏﹞釋曰﹕發問者﹐是傳之不得決此﹐以云外親之服不過緦﹐今乃小功﹐故發問。云「以尊加也」者﹐以言祖者﹐祖是尊名﹐故加至小功。言「爲」者﹐以其母之所生情重﹐故言爲。猶若眾子恩愛﹐與長子同退入期﹐故特言爲眾子也。

從母﹐丈夫婦人﹐報。﹝從母﹐母之姊妹。﹞

﹝疏﹞注「從母母之姊妹」。

○釋曰﹕母之姊妹與母一體﹐從於己母而有此名﹐故曰從母。言「丈夫婦人」者﹐母之姊妹之男女﹐與從母兩相爲服﹐故曰報。云丈夫婦人者﹐馬氏云﹕從母報姊妹之子﹐男女也。丈夫婦人者﹐異姓無出入降。若然﹐是皆成人長大爲號。

傳曰﹕何以小功也﹖以名加也。外親之服皆緦也。﹝外親異姓﹐正服不過緦。丈夫婦人﹐姊妹之子﹐男女同。﹞

﹝疏﹞注「外親」至「女同」。

○釋曰﹕云「以名加也」者﹐以有母名﹐故加至小功。云「外親之服皆緦也」者﹐以其異姓﹐故云外親﹐以本非骨肉﹐情疏﹐故聖人制禮無過緦也。言此者﹐見有親與母名﹐卽加服之意耳。注云「外親異姓」者﹐從母與姊妹﹐子舅與外祖父母皆異姓﹐故總言外親也。

夫之姑﹑姊妹﹐娣姒婦﹐報。﹝夫之姑姊妹﹐不殊在室及嫁者﹐因恩輕﹐略從降。﹞

﹝疏﹞注「大夫」至「從降」。

○釋曰﹕夫之姑姊妹﹐夫爲之期﹐妻降一等﹐出嫁小功。因恩疏﹐略從降﹐故在室及嫁同小功。若此釋﹐恐謂未當報﹐然文不爲娣姒設﹐以其娣姒婦兩見﹐更相爲服自明﹐何言報也﹖旣報字不爲娣姒﹐其報於娣姒上者﹐以其於夫之兄弟使之遠別﹐故無名﹐使不相爲服。要娣姒婦相爲服﹐亦因夫而有姑娣姒婦﹐下云報﹐使娣姒上蒙夫字以冠之也。

傳曰﹕娣姒婦者﹐弟長也﹐何以小功也﹖以爲相與居室中﹐則生小功之親焉。﹝娣姒婦者﹐兄弟之妻相名也。長婦謂稚婦爲娣婦﹐娣婦謂長婦爲姒婦。﹞

﹝疏﹞注「娣姒」至「姒婦」。

○釋曰﹕傳云娣姒婦者弟長也者﹐此二字皆以女爲形﹐以弟爲聲﹐則據二婦立稱﹐謂年小者爲娣﹐故云娣﹐弟是其年幼也﹔年大者爲姒﹐故云姒。長是其年長﹐假令弟妻年大﹐稱之曰姒﹐兄妻年小﹐謂之曰娣﹐是以《左氏傳》穆姜是宣公夫人﹐大婦也。聲伯之母是宣公弟叔之妻﹐小婦也。聲伯之母不聘﹐穆姜云「吾不以妾爲姒。」是據二婦年大小爲娣姒﹐不據夫年爲小大之事也。

大夫﹑大夫之子﹑公之昆弟爲從父昆弟﹑庶孫﹑姑姊妹女子子士者。﹝從父昆弟及庶孫﹐亦謂爲士者。﹞

﹝疏﹞注「從父」至「士者」。

○釋曰﹕從父昆弟﹑庶孫本大功﹐此三等以尊降入小功﹐姑﹑姊妹﹑女子子本期﹐此三等出降入大功。若士又降一等﹐入小功也。此等以重出其文﹐姑姊妹又以再降﹐故在此。鄭云「爲父昆弟及庶孫亦謂爲士」者﹐以經女子子下總云「士」﹐鄭恐人疑﹐故鄭別言之﹐以其從父昆弟及庶孫已見於《大功章》﹐今在此﹐故三等人降親一等﹐故知此文亦謂爲士者也。

大夫之妾爲庶子人者。﹝君之庶子﹐女子子也。庶女子子在室大功﹐其嫁於大夫亦大功。﹞

﹝疏﹞注「君之」至「大功」。

○釋曰﹕此云「人」者﹐謂士﹐是以本在室大功﹐出降﹐故小功。鄭云「嫁於大夫亦大功」者﹐直有出降﹐無尊降故也。

庶婦。﹝夫將不受重者。﹞

﹝疏﹞注「夫將不受重者」。

○釋曰﹕經云於支庶舅姑爲其婦小功。鄭云「夫將不受重」﹐則若《喪服小記》注云「世子有廢疾不可立﹐而庶子立」﹐其舅姑皆爲其婦小功﹐則亦兼此婦也。

君母之父母從母。﹝君母﹐父之妻也。從母﹐君母之姊妹。﹞

﹝疏﹞注「君母」至「姊妹」。

○釋曰﹕此亦謂妾子爲妻之父母﹐及君母姊妹﹐知妻子爲之同也。

傳曰﹕何以小功也﹖君母在則不敢不從服﹐君母不在則不服。﹝不敢不服者﹐恩實輕也。凡庶子﹐爲君母﹐如子。﹞

﹝疏﹞注「不敢」至「子」。

○釋曰﹕何以發問者﹐以旣不生己母﹐又非骨肉﹐怪爲小功﹐故發問也。答云「不敢不從服」者﹐言無情﹐實但畏敬﹐故云不敢不從服也。云君母不在者﹐或出或死﹐故直云不在﹐容有數事不在也。鄭云「不敢不服者﹐恩實輕也」者﹐以解不敢意也。云「如子」者﹐則如妻之子﹐非正長﹐而據君母在﹐而云如﹐若君母不在﹐則不如。若然君母在﹐旣爲君母父母﹐其己母之母母或亦兼服之。若馬氏義﹐君母不在﹐乃可申矣。

君子子爲庶母慈己者。﹝君子子者﹐大夫及公子之妻子。﹞

﹝疏﹞注「君子」至「妻子」。

○釋曰﹕鄭云「君子子者﹐大夫及公子之妻子」者﹐禮之通例。云君子與貴人皆據大夫已上﹐公子尊卑比大夫﹐故鄭據而言焉。又國君之子爲慈母無服﹐士又不得稱君子﹐亦復自養子無三母具﹐故知此二人而已。必知妻子者﹐妾子賤﹐亦不合有三母故也。

傳曰﹕君子子者﹐貴人之子也﹐爲庶母何以小功也﹖以慈己加也。﹝云君子子者﹐則父在也。父沒﹐則不服之矣。以慈己加﹐則君子子亦以士禮爲庶母緦也。《內則》曰「異爲孺子室於宮中﹐擇於諸母與可者﹐必求其寬裕慈惠﹐溫良恭敬﹐愼而寡言者﹐使爲子師。其次爲慈母﹐其次爲保母﹐皆居子室。他人無事不往。」又曰「大夫之子有食母。」庶母慈己者﹐此之謂也。其可者賤於諸母﹐謂傅姆之屬也。其不慈己﹐則緦可矣。不言師﹑保﹐慈母居中﹐服之可知也。國君世子生﹐卜士之妻﹐大夫之妾﹐使食子﹐三年而出﹐見於公宮﹐則劬非慈母也。士之妻自養其子。﹞

﹝疏﹞注「云君」至「其子」。

○釋曰﹕云「爲庶母何以小功也」﹐發問者﹐以諸侯與士之子皆無此服﹐惟此貴人大夫與公子之子猶有此服﹐故發問也。答云「慈己加也」﹐故以緦麻上加至小功也。云「君子子者﹐則父在也」者﹐以其言子繼於父﹐故云父在。且大夫公子不繼世﹐身死則無餘尊之厭﹐如凡人﹐則無三母慈己之義﹐故知父在也。云「父沒則不服之矣」者﹐以其無餘尊﹐𨿽不服小功﹐仍服庶母緦麻也﹐如士禮﹐故鄭又云「以慈己加﹐則君子子以士禮爲庶母緦也」﹐是其本爲庶母緦麻也。「《內則》」已下﹐至「非慈母也」﹐皆《內則》文。彼文承國君與大夫士之子生之下﹐鄭彼注云「爲君養子之禮。」今此鄭所引﹐證大夫公子養子之法﹐以其大夫公子妻亦得立三母故也。云「異爲孺子室於宮中」者﹐鄭注云「特埽一處以處之﹐更不別室。」還於側室生子之處也。云「擇於諸母與可者」﹐諸母謂父之妾﹐卽此經庶母者也。云「可」者﹐彼注云「可者﹐傅禦之屬也。」謂母之外別有傅母禦妾之等有徳行者﹐可以充三母也。云「必求其寬裕慈惠﹐溫良恭敬﹐愼而寡言者」﹐寬謂寬弘﹐裕謂容裕﹐慈謂恩慈﹐惠謂惠愛﹐溫謂溫潤﹐良謂良善﹐恭謂恭恪﹐敬謂敬肅﹐愼謂能謹愼﹐寡言謂審詞語﹐有此十行者﹐得爲子師﹐始終與子爲模範﹐故取徳行髙者爲之也。故彼注云「子師﹐教示以善道者。」云「其次爲慈母」﹐彼注云「慈母知其嗜欲者﹐徳行稍劣者爲慈母。」卽此經慈母是也。又云「其次爲保母者」﹐徳行又劣前者爲保母﹐彼注云「保母﹐安其居處者。」云「皆居子室」者﹐以皆是子母﹐是以居子之室也。云「他人無事不往」者﹐彼注云「爲兒精气微弱﹐將驚動也。」又云「大夫之子有食母」者﹐彼注云「選於傅禦之中。《喪服》所謂乳母也。」案下章云乳母﹐注云「謂養子者﹐有他故﹐賤者代之慈己者。」若然﹐大夫三母之內﹐慈母有他故﹐使賤者代慈母養子﹐謂之乳母。死則服之三月﹐與慈母服異。引之者﹐證三母中又有此母也。君與士皆無此事。云「庶母慈己者﹐此之謂也」者﹐謂此經庶母慈己﹐則《內則》所云之謂也。云「其可者賤於諸母﹐謂傅姆之屬也」者﹐傅姆謂女師﹐鄭注《昏禮》云「姆婦人年五十無子﹐出而不復嫁﹐能以婦道教人者。若今時乳母矣。」鄭注《內則》云「可者﹐傅禦之屬。」與此注不同者﹐無正文﹐故注有異﹐相兼乃具。云「其不慈己﹐則緦可矣」者﹐覆解子爲三母之服﹐謂諸母也。傳云「以慈己加」﹐若不慈己﹐則不加﹐明本當緦也。云「不言師保﹐慈母居中﹐服之可知也」者﹐周公作經﹐舉中以見上下﹐故知皆服之矣。云「國君世子生﹐卜士之妻大夫之妾﹐使食子三年而出﹐見於公宮﹐則劬非慈母」者﹐引此者﹐彼旣總據國君與卿大夫士養子法﹐向來所引﹐惟據大夫與公子養子法﹐故更見國君養子之禮。但國君子之三母具﹐如前說三母之外﹐別有食子者﹐二者之中﹐先取士妻無堪者﹐乃取大夫妾﹐不並取之。案彼注謂先有子者﹐以其須乳故也。劬勞三年﹐子大出見公宮﹐則勞之以束帛﹐此經慈母以其無服故也。知國君子於三母無服者﹐案《曾子問》孔子曰「古者男子外有傅﹐內有慈母﹐君命所使教子也﹐何服之有﹖」以此而言﹐則知天子諸侯之子﹐於三母皆無服也。云「士之妻自養其子」者﹐此亦《內則》文。取之者﹐以其君大夫養子已具﹐故因論士之養子法。彼注云「賤不敢使人也。」

緦麻三月者。﹝緦麻﹐布衰裳而麻帶也。不言衰﹐略輕服﹐省文。﹞

﹝疏﹞注「緦麻」至「省文」。

○釋曰﹕此章五服之內﹐輕之極者﹐故以緦如絲者爲衰裳。又以澡治莩垢之麻爲帶﹐故曰「緦麻」也。「三月」者﹐凡喪服變除﹐皆法天道﹐故此服之輕者﹐法三月﹐一時天气變﹐可以除之﹐故三月也。云「緦麻布衰裳」者﹐緦則絲也﹐但古之緦麻字通用﹐故作緦字。直云「而麻帶」也﹐案上《殤小功章》云「澡麻帶」﹐況緦服輕﹐明亦澡麻可知。云「不言衰﹐略輕服﹐省文」者﹐據上殤小功言帶﹐故成人小功與此緦麻有帶可知﹐故云略輕服省文也。

傳曰﹕緦者﹐十五升抽其半﹐有事其縷﹐無事其布﹐曰緦。﹝謂之緦者﹐治其縷﹐細如絲也。或曰有絲﹐朝服用布﹐何衰用絲乎﹖抽猶去也。《雜記》曰「緦冠糸纓。」﹞

﹝疏﹞注「謂之」至「糸纓」。

○釋曰﹕云「緦者十五升抽其半」者﹐以八十縷爲升﹐十五升千二百縷﹐抽其半六百縷﹐縷粗細如朝服﹐數則半之﹐可謂緦而疏﹐服最輕故也。云「有事其縷﹐無事其布曰緦」者﹐案下記云「大夫弔於命婦錫衰﹐傳曰﹕錫者十五升抽其半﹐無事其縷﹐有事其布曰錫」﹐鄭注云「謂之錫者﹐治其布使之滑易也。不錫者﹐不治其縷﹐哀在內也。緦者﹐不治其布﹐哀在外。」若然﹐則二衰皆同升數﹐但錫衰重﹐故治布不治縷﹐哀在內故也。此緦麻衰﹐治縷不治布﹐哀在外故也。云「謂之緦者﹐治其縷細如絲也」者﹐以其粗細與朝服十五升同﹐故細如絲也。云「或曰有絲」者﹐有人解有用絲爲之﹐故云緦。又曰「朝服用布﹐何衰用絲乎」者﹐此鄭以義破﹐或解朝服﹐謂諸侯朝服緇布衣﹐及天子朝服皮弁服白布衣﹐皆用布﹐至於喪衰﹐何得反絲乎﹐故不可也。引《雜記》「緦冠糸纓」者﹐以其斬衰纓﹐纓重於冠﹐齊衰已下纓﹐纓與冠等。上傳曰「齊衰大功﹐冠其受也。緦麻小功﹐冠其衰也。」則此云緦冠者﹐冠與衰同用緦布﹐但糸纓者﹐以灰糸治布爲纓﹐與冠別﹐以其冠與衰皆不治布纓﹐則糸治以其輕﹐故特異於上也。

族曾祖父母﹐族祖父母﹐族父母﹐族昆弟。﹝族曾祖父者﹐曾祖昆弟之親也。族祖父者﹐亦髙祖之孫﹐則髙祖有服明矣。﹞

﹝疏﹞注「族曾」至「明矣」。

○釋曰﹕此卽《禮記大傳》云「四世而緦﹐服之窮也。」名爲四﹐緦麻者也。云「族曾祖父母」者﹐己之曾祖親兄弟也。云「族祖父母」者﹐已之祖父﹐從父昆弟也。云「族父母」者﹐已之父從祖昆弟也。云「族昆弟」者﹐已之三從兄弟皆名爲族。族﹐屬也﹐骨肉相連屬﹐以其親盡﹐恐相疏﹐故以族言之耳。云「祖父之從父昆弟之親」者﹐欲推出髙祖有服之意也。以己之祖父與族祖父相與爲從昆弟﹐族祖父與已之祖俱是髙祖之孫﹐此四緦麻又與己同出髙祖﹐已上至髙祖爲四世﹐旁亦四世﹐旁四世旣有服﹐於髙祖有服明矣。鄭言此者﹐舊有人解﹐見《齊衰三月章》直見曾祖父母﹐不言髙祖﹐以爲無服﹐故鄭從下鄕上推之﹐髙祖有服可知。上章不言者﹐鄭彼注髙祖﹑曾祖皆有小功之差﹐服同﹐故舉一以見二也。然則又云族祖父者﹐鄭意以族祖父者﹐上連祖父之從父昆弟爲義句也﹐故下亦髙祖之孫也﹐明己之祖父﹐卽髙祖之正孫﹐族祖父﹐髙祖之旁孫也。

庶孫之婦﹐庶孫之中殤。﹝庶孫者﹐成人大功﹐其殤﹐中從上。此當爲下殤﹐言中殤者﹐字之誤爾。又諸言中者﹐皆連上下也。﹞

﹝疏﹞注「庶孫」至「下也」。

○釋曰﹕庶孫之婦緦者﹐以其子之婦大功﹐庶子之婦小功﹐孫之婦小功﹐庶孫之婦緦﹐是其差也。云「庶孫之中殤」﹐注云庶孫者成人大功其殤中從上者﹐則長﹑中殤皆入《小功章》中﹐故云此當爲下殤言中殤者字之誤爾。又諸言中者皆連上下也者﹐謂大功之殤﹐中從上﹐小功緦麻之殤﹐中從下。謂殤之內無單言中殤者﹐此經單言中殤﹐故知誤﹐宜爲下也。

從祖姑姊妹人者﹐報。從祖父﹑從祖昆弟之長殤。﹝不見中殤者﹐中從下。﹞

﹝疏﹞注「不見」至「從下」。

○釋曰﹕此一經皆本服小功﹐是以此經或出﹐或長殤﹐降一等皆緦麻。云不見中殤者中從下者﹐以其小功之殤﹐中從下故也。其雲從祖父長殤﹐謂叔父者也。

外孫。﹝女子子之子。﹞

﹝疏﹞注「女子子之子」。

○釋曰﹕云外孫者﹐以女出外而生﹐故云外孫。

從父昆弟侄之下殤﹐夫之叔父之中殤﹑下殤。﹝言中殤者﹐明中從下。﹞

﹝疏﹞注「言中」至「從下」。

○釋曰﹕從父昆弟﹐成人大功﹐長﹑中殤在小功﹐故下殤在此章也。侄者爲姑之出﹐降大功﹐長﹑中殤小功﹐故下殤在此也。夫之叔父﹐成人大功﹐長殤在小功﹐故中下殤在此。以下《傳》言之﹐婦人爲夫之族類﹐大功之殤中從下﹐故鄭據而言之也。

從母之長殤﹐報。

﹝疏﹞釋曰﹕從母者﹐母之姊妹﹐成人小功﹐故長殤在此。中﹑下之殤則無服﹐故不言。云報者﹐以其疏亦兩相爲服也。案《小功章》已見從母報服﹐此殤又云報者﹐以前章見兩﹐俱成人以小功相報。此章見從母與姊妹子﹐亦俱在殤死﹐相爲報服﹐故二章並言報也。

庶子爲父後者爲其母。

﹝疏﹞釋曰﹕此爲無冢﹐惟有妾子﹐父死﹐庶子承後﹐爲其母緦也。

傳曰﹕何以緦也﹖《傳》曰「與尊者爲一體﹐不敢服其私親也。」然則何以服緦也﹖有死於宮中者﹐則爲之三月不舉祭﹐因是以服緦也。﹝君卒﹐庶子爲母大功。大夫卒﹐庶子爲母三年也。士𨿽在﹐庶子爲母皆如眾人。﹞

﹝疏﹞「傳曰」至「緦也」。

○釋曰﹕傳發問者﹐怪其親重而服輕﹐故問。引舊傳者﹐子夏見有成文﹐引以爲證。云「與尊者爲一體」者﹐父子一體﹐如有首足者也。云「不敢服其私親也」者﹐妾母不得體君﹐不得爲正親﹐故言私親也。云「然則何以服緦也」﹐又發此問者﹐前答旣云不敢服其私親﹐卽應全不服﹐而又服緦﹐何也﹖答曰「有死於宮中者﹐則爲之三月不舉祭﹐因是以服緦也」者﹐云有死宮中者﹐縱是臣僕死於宮中﹐亦三月不舉祭﹐故此庶子因是爲母服緦也。有死卽廢祭者﹐不欲聞凶人故也。

○注「君卒」至「眾人」。

○釋曰﹕云「君卒﹐庶子爲母大功」者﹐《大功章》云「公之庶昆弟爲其母」是也。以其先君在﹐公子爲母在五服外﹐記所云是也。先君卒﹐則是今君﹐庶昆弟爲其母大功。先君余尊之所厭﹐不得過大功﹐今庶子承重﹐故緦。云「大夫卒﹐庶子爲母三年也」者﹐以其母在大功﹐父卒無餘尊所厭﹐故伸三年。士𨿽在庶子爲母皆如眾人者﹐士卑無厭故也。鄭並言大夫士之庶子者﹐欲見不承後者﹐如此服若承後﹐則皆緦﹐故並言之也。向來經傳所云者﹐據大夫士之庶子承後法。若天子諸侯庶子承後﹐爲其母所服云何﹖案《曾子問》云「古者天子練冠以燕居。」鄭云「謂庶子王爲其母」無服。案《服問》云「君之母非夫人﹐則羣臣無服﹐惟近臣及僕驂乘從服﹐惟君所服服也。」注云「妾先君所不服也。禮庶子爲後﹐爲其母緦。言惟君所服﹐申君也。《春秋》之義﹐有以小君服之者﹐時若小君在﹐則益不可。」據彼二文而言。《曾子問》所云據小君在﹐則練冠五服外。《服問》所云﹐據小君沒後﹐其庶子爲得申﹐故鄭云申君﹐是以引《春秋》之義。母以子貴。若然﹐天子諸侯禮同﹐與大夫士禮有異也。

士爲庶母。

﹝疏﹞釋曰﹕上下體例﹐平文皆士。若非士﹐則顯其名位。傳云「大夫已上爲庶母無服」﹐則爲庶母是士可知。而經云「士」者﹐當云大夫已上﹐不服庶母﹐庶人又無庶母﹐爲庶母服者﹐惟士而已﹐故詭例言士也。

傳曰﹕何以緦也﹖以名服也。大夫以上爲庶母無服。

﹝疏﹞釋曰﹕發問者﹐除士以外﹐皆無服庶母服。獨士有服﹐故發問。答云「以名服也」﹐以有母名﹐故有服。云「大夫以上爲庶母無服」者﹐以其降﹐故無服﹐此傳解特稱士之意也。

貴臣﹑貴妾。

﹝疏﹞「貴臣貴妾」。

○釋曰﹕此貴臣﹑貴妾謂公士大夫爲之服緦以等。非南面。故服之也。

傳曰﹕何以緦也﹖以其貴也。﹝此謂公士大夫之君也。殊其臣妾貴賤而爲之服。貴臣﹐室老士也。貴妾﹐侄娣也。天子諸侯降其臣妾﹐無服。士卑無臣﹐則士妾又賤﹐不足殊﹐有子則爲之緦﹐無子則已。﹞

﹝疏﹞釋曰﹕發問者﹐以臣妾言不應服﹐故發問之也。答云「以其貴也」﹐以非南面﹐故簡貴者服之也。

○注「此謂」至「則已」。

○釋曰﹕云「此謂公士大夫之君也」者﹐若士則無臣﹐又不得簡妾貴賤﹐天子諸侯又以此二者無服﹐則知爲此服者﹐是公卿大夫之君﹐得「殊其臣妾貴賤而爲之服」也。云「貴臣﹐室老士也」者﹐上《斬章》鄭已注云「室老﹐家相也。士﹐邑宰也。」云「貴妾﹐侄娣也」者﹐案《曲禮》云「大夫不名家相﹑長妾」﹐《士昏》云「𨿽無娣﹐媵先」﹐是上侄娣不具﹐卿大夫有侄娣爲長妾可知﹐故以貴妾侄娣也。云「天子諸侯降其臣妾無服」者﹐以其絕期已下故也。云「士卑無臣」者﹐《孝經》以諸侯天子大夫皆云「爭臣」﹐「士有爭友」﹐是士無臣也。云「妾又賤﹐不足殊」者﹐以大夫已上身貴﹐妾亦有貴﹐士身賤﹐妾亦隨之賤者﹐故云妾又賤不足殊也。云「有子則爲之緦﹐無子則已」者﹐《喪服小記》文。

乳母。﹝謂養子者有他故﹐賤者代之慈己。﹞

﹝疏﹞注「謂養」至「慈己」。

○釋曰﹕案《內則》云「大夫之子有食母。」彼注亦引此云「《喪服》所謂乳母」。以天子諸侯其子有三母具﹐皆不爲之服﹐士又自養其子。若然﹐自外皆無此法﹐惟有大夫之子有此食母爲乳母﹐其子爲之緦也。云「爲養子者有他故」者﹐謂三母之內﹐慈母有疾病或死﹐則使此賤者代之養子﹐故云乳母也。

傳曰﹕何以緦也﹖以名服也。

﹝疏﹞釋曰﹕怪其餘人之子皆無此乳母﹐獨大夫之子有之﹐故發問也。答「以名服」﹐有母名﹐卽爲之服緦也。

從祖昆弟之子。﹝族父母爲之服。﹞

﹝疏﹞注「族父母爲之服」。

○釋曰﹕云「從祖昆弟之子」者﹐據己於彼爲再從兄弟之子。云「族父母爲之服」者﹐據彼來呼己爲族父母﹐爲之服緦也。

曾孫。﹝孫之子。﹞

﹝疏﹞注「孫之子」。

○釋曰﹕據曾祖爲之緦﹐不言玄孫者﹐此亦如《齊衰三月章》直見曾祖﹐不言髙祖﹐以其曾孫﹑玄孫爲曾﹑髙同﹐曾﹑髙亦爲曾孫﹑玄孫同﹐故二章皆略不言髙祖玄孫也。

父之姑。﹝歸孫爲祖父之姊妹。﹞

﹝疏﹞注「歸孫」至「姊妹」。

○釋曰﹕案《爾雅》云「女子謂弟之子爲侄﹐謂侄之子爲歸孫」﹐是以鄭據而言焉。

從母昆弟。傳曰﹕何以緦也﹖以名服也。

﹝疏﹞釋曰﹕傳問者﹐怪外親輕而有服者。答云「以名服」者﹐因從母有母名﹐而服其子﹐故云以名服也。必知不因兄弟名﹐以其昆弟非尊親之號﹐是以上《小功章》云爲從母小功﹐云「以名加也」﹔爲外祖父母﹐「以尊加也」。知此以名者﹐亦因從母之名﹐而服其子爲義。

甥。﹝姊妹之子。﹞

﹝疏﹞注「姊妹之子」。

○釋曰﹕云甥者﹐舅爲姊妹之子。

傳曰﹕甥者何也﹖謂吾舅者吾謂之甥。何以緦也﹖報之也。

﹝疏﹞釋曰﹕發問者﹐五服未有此名﹐故問之。答云「謂吾舅者吾謂之甥」﹐以其父之昆弟﹐有世叔之名﹐母之昆弟﹐不可復謂之世叔﹐故名爲舅。舅旣得別名﹐故謂姊妹之子爲甥﹐亦爲別稱也。云「何以緦也﹐報之也」者﹐此怪其外親而有服﹐故發問也。答曰報之者﹐甥旣服舅以緦﹐舅亦爲甥以緦也。

婿。﹝女子子之夫也。﹞傳曰﹕何以緦﹖報之也。

﹝疏﹞釋曰﹕發問之者﹐怪女之父母爲外親女夫服。答云「報之」者﹐婿旣從妻而服妻之父母﹐妻之父母遂報之服。前疑侄及甥之名而發問﹐此不疑婿而發問者﹐侄甥本親而疑異稱﹐故發問。而婿本是疏人﹐宜有異稱﹐故不疑而問之也。

妻之父母。傳曰﹕何以緦﹖從服也。﹝從於妻而服之。﹞

﹝疏﹞注「從於妻而服之」。

○釋曰﹕傳發問者﹐亦怪外親而有服。答云「從服」﹐故有此服。若然﹐上言甥不次言舅﹐此言婿次卽言妻之父母者﹐舅甥本親﹐不相報﹐故在後別言舅。此婿本疏﹐恐不是從服﹐故卽言妻之父母也。

姑之子。﹝外兄弟也。﹞傳曰﹕何以緦﹖報之也。

﹝疏﹞釋曰﹕云「外兄弟」者﹐姑是內人﹐以出外而生﹐故曰外兄弟。傳發問者﹐亦疑外親而服之﹐故問也。答云「報之」者﹐姑之子旣爲舅之子服﹐舅之子復爲姑之子兩相爲服﹐故云報之也。

舅。﹝母之昆弟。﹞傳曰﹕何以緦﹖從服也。﹝從於母而服之。﹞

﹝疏﹞注「從於母而服之」。

○釋曰﹕傳發問者﹐亦疑於外親而有服。答「從服」者﹐從於母而服之。不言報者﹐旣是母之懷抱之親﹐不得言報也。

舅之子。﹝內兄弟也。﹞傳曰﹕何以緦﹖從服也。

﹝疏﹞釋曰﹕云「內兄弟」者﹐對姑之子。云「舅之子」﹐本在內不出﹐故得內名也。傳發問者﹐亦以外親服之﹐故問也。答云「從服」者﹐亦是從於母而服之。不言報者﹐爲舅旣言從服﹐其子相於亦不得言報也。

夫之姑姊妹之長殤。夫之諸祖父母﹐報。﹝諸祖父者﹐夫之所爲小功﹐從祖祖父母﹐外祖父母。或曰曾祖父母。曾祖於曾孫之婦無服﹐而云報乎﹖曾祖父母正服小功﹐妻從服緦。﹞

﹝疏﹞注「諸祖」至「服緦」。

○釋曰﹕夫之姑姊妹﹐成人婦爲之小功﹐長殤降一等﹐故緦麻也。云「諸祖父者﹐夫之所爲小功」者﹐妻降一等﹐故緦麻者。以其本疏﹐兩相爲服﹐則生報名。云「從祖祖父母﹐外祖父母」者﹐此依《小功章》﹐夫爲之小功者也。云「或曰曾祖父母」者﹐或人解諸祖之中兼有夫之曾祖父母﹐凡言「報」者﹐兩相爲服。曾祖爲曾孫之婦無服﹐何得云報乎﹖鄭破或解也。云「曾祖父母正服小功﹐妻從服緦」者﹐此鄭旣破或解﹐更爲或人而言。若今本不爲曾祖齊衰三月﹐而依差降服小功﹐其妻降一等﹐得有緦服。今旣齊衰三月﹐明爲曾孫妻無服。

君母之昆弟。

﹝疏﹞釋曰﹕前章不云君母姊妹﹐而雲從母者﹐以其上連君之父母故也。此昆弟單出﹐不得直云舅﹐故云「君母之昆弟」也。

傳曰﹕何以緦﹖從服也。﹝從於君母而舅服之也。君母在﹐則不敢不從服。君母卒﹐則不服也。﹞

﹝疏﹞注「從於」至「服也」。

○釋曰﹕傳發問者﹐怪非已母而服之。答云「從服」者﹐𨿽本非己親﹐敬君之母﹐故從於君母而服緦也。云「君母在則不敢不從服﹐君母卒則不服也」者﹐君母之昆弟從服與君母之父母故亦同﹐取於上傳解之也﹐皆徒從﹐故所從亡則已也。

從父昆弟之子之長殤﹐昆弟之孫之長殤﹐爲夫之從父昆弟之妻。

﹝疏﹞釋曰﹕從父昆弟之子之長殤﹐昆弟之孫之長殤﹐此二人本皆小功﹐故長殤在緦麻﹐中殤從下殤﹐無服。夫之從父昆弟之妻﹐同堂娣姒降於親娣姒﹐故緦也。

傳曰﹕何以緦也﹖以爲相與同室﹐則生緦之親焉。長殤﹑中殤降一等﹐下殤降二等。齊衰之殤中從上﹐大功之殤中從下。﹝同室者﹐不如居室之親也。齊衰﹑大功﹐皆服其成人也。大功之殤中從下﹐則小功之殤亦中從下也。此主謂妻爲夫之親服也。凡不見者﹐以此求之。﹞

﹝疏﹞「傳曰」至「從下」。

○釋曰「何以緦」﹐發問者﹐以本路人﹐夫又不服之﹐今相爲服﹐故問之。答云「以爲相與同室則生緦之親焉」者﹐以大功有同室同財之義﹐故云相與同室則生緦之親焉。云「長殤中殤降一等﹐下殤降二等」者﹐卽云「齊衰之殤中從上」﹐乃是婦人爲夫之族著殤法﹐則此一等﹑二等之傳﹐𨿽文承上男子爲殤之下﹐要此傳爲下婦人著殤服而發之。若雲長殤中殤降一等者﹐據下齊衰中殤從上﹐在大功也。下殤降二等者﹐亦是齊衰下殤在小功者也。

○注「同室」至「求之」。

○釋曰﹕云「同室者﹐不如居室之親也」者﹐言同室者﹐直是舍同﹐未必安坐。言居者﹐非直捨同﹐又是安坐﹐以上《小功章》親娣姒婦發傳而云「相與居室」﹐此從父昆弟之妻相爲﹐卽云「相與同室」﹐是親疏相並。同室不如居室中﹐故輕重不等也。云「齊衰大功皆服其成人也」者﹐以其無殤在齊衰之服﹐明據成人。齊衰旣是成人﹐明大功亦是成人可知也。云「大功之殤中從下﹐則小功之殤亦中從下」者﹐則舉上以明下。上《殤小功》注云「大功之殤中從上」﹐則齊衰之殤亦中從上。彼注舉下以明上﹐皆是省文之義﹐故言一以包二也。云「此主謂妻爲夫之親服也」者﹐此傳又承婦人在夫家﹐相爲著服之下。又上文《殤小功》章已發傳﹐據大功﹑小功不據齊衰﹐以其重﹐故據男子爲殤服而言。此不言小功﹐上取齊衰﹐對大功以其輕﹐故知婦人義服﹐爲夫之親而發也。云「凡不見者﹐以此求之」者﹐以其婦人爲夫之親﹐從夫服而降一等﹐而經傳不見者﹐以此求也。事意盡可知。前章注爲丈夫而言﹐此章更爲婦人出﹐故兩處並見也。

記。

﹝疏﹞釋曰﹕《儀禮》諸篇有「記」者﹐皆是記經不備者也。作記之人﹐其疏已在《士冠篇》。

公子爲其母﹐練冠﹑麻﹐麻衣糸原緣﹔爲其妻﹐糸原冠﹑葛帶﹑麻衣糸原緣。皆旣葬除之。﹝公子﹐君之庶子也。其或爲母﹐謂妾子也。麻者﹐緦麻之帶也。此麻衣者﹐如小功布﹐深衣﹐爲不制衰裳變也。《詩》云「麻衣如雪。」糸原﹐淺絳也﹐一染謂之糸原。練冠而麻衣糸原緣﹐三年練之受飾也。《檀弓》曰「練﹐練衣黃裏﹑糸原緣。」諸侯之妾子厭於父﹐爲母不得伸﹐權爲制此服﹐不奪其恩也。爲妻糸原冠葛帶﹐妻輕。﹞

﹝疏﹞注「公子」至「妻輕」。

○釋曰﹕云「練冠麻﹐麻衣糸原緣」者﹐以練布爲冠﹐麻者﹐以麻爲帶。又云麻衣者﹐謂白布深衣。云糸原緣者﹐以繒爲糸原色﹐與深衣爲領緣。「爲其妻糸原冠」者﹐以布爲糸原色﹐爲冠。「葛帶」者﹐又以葛爲帶。云「麻衣糸原緣」者﹐與爲母同。皆旣葬除之者﹐與緦麻所除同也。云「公子君之庶子也」者﹐則君之夫人第二已下﹐及八妾子皆名庶子。云「其或爲母﹐謂妾子也」者﹐以其夫人所生第二已下﹐爲母自與正子同﹐故知爲母妾子也。云「麻者緦麻之帶也」者﹐以經有二麻﹐上麻爲首﹑腰﹐知一麻而含二者﹐《斬衰》云「苴」﹐鄭云「麻在首在要皆曰。」故知此經亦然。知如緦之麻者﹐以其此言麻﹐緦麻亦云麻﹐又見《司服》「弔服環」﹐鄭云「大如緦之。」則此云子爲母﹐𨿽在五服外﹐亦當如緦之﹐故鄭以此麻兼緦言之也。云「此麻衣者﹐如小功布深衣」﹐知者﹐案士之妾子﹐父在爲母期﹐大夫之妾子﹐父在爲母大功﹐則諸侯妾子﹐父在小功﹐是其差次﹐故知此當小功布也。云「爲不制衰裳變也」者﹐此記不言衰﹐明不制衰裳變者﹐以其爲深衣﹐不與喪服同﹐故云「變」也。《詩》云「麻衣如雪」者﹐彼麻衣及《禮記檀弓》云「子遊麻衣」﹐並《傳》云「大祥素縞麻衣」﹐注皆云「十五升布」﹐深衣與此小功布深衣異。引之者﹐證麻衣之名同﹐取升數則異。禮之通例﹐麻衣與深衣制同﹐但以布緣之則曰麻衣﹔以采緣之則曰深衣﹔以素緣之袖長在外﹐則曰長衣﹔又以采緣之袖長在衣內﹐則曰中衣﹔又以此爲異也﹐皆以六幅破爲十二幅﹐連衣裳則同也。云「糸原﹐淺絳也」者﹐對三入爲爲淺絳。云「一染謂之糸原」者﹐《爾雅》文。案彼云「一染謂之糸原﹐再染謂之﹐三染謂之」也。云「糸原緣﹐三年練之受飾也」﹐知者﹐引《檀弓》云「練衣黃裏糸原緣」﹐注云「練中衣﹐以黃爲內糸原爲飾。」爲中衣之飾﹐據重服三年變服後爲中衣之飾也。此公子爲母﹐在五服外輕﹐故將爲人初死﹐深衣之飾﹐輕重有異﹐故不同也。云「諸侯之妾子厭於父﹐爲母不得申﹐權爲制此服﹐不奪其恩也」者﹐諸侯尊﹐絕期已下無服﹐公子被厭﹐不合爲母服。不奪其母子之恩﹐故五服外權爲制此服。必服麻衣糸原衣者﹐麻衣大祥受服﹐糸原緣練之受飾﹐𨿽被抑﹐猶容有三年之哀故也。云「爲妻糸原冠葛帶﹐妻輕」者﹐以糸原布爲冠﹐對母用練冠﹐以葛是葬後受服﹐而爲帶﹐對母用麻﹐皆是爲妻輕故也。

傳曰﹕何以不在五服之中也﹖君之所不服﹐子亦不敢服也。君之所爲服﹐子亦不敢不服也。﹝君之所不服﹐謂妾與庶婦也。君之所爲服﹐謂夫人與婦也。諸侯之妾﹐貴者視卿﹐賤者視大夫﹐皆三月而葬。﹞

﹝疏﹞注「君之」至「而葬」。

○旣曰﹕傳發問者﹐怪親母與妻其服大輕﹐故問之答云「君之所不服」者﹐以尊降諸侯﹐絕旁期已下﹐故不服妾與庶婦也。公子以厭降﹐亦不敢私服母與妻。又云「君之所爲服﹐子亦不敢不服也」者﹐謂君之正統者也﹐注云「君之所不服﹐謂妾與庶婦也」者﹐解傳意﹐還釋上公子爲母與妻者也。云「君之所爲服﹐謂夫人與婦也」者﹐正統故不降也。云「諸侯之妾﹐貴者視卿﹐賤者視大夫﹐皆三月而葬」者﹐《大戴禮》文。鄭不於上經「葬之」下注之﹐至於此傳下乃引之者﹐鄭意注傳云「君之所不服」﹐謂妾與庶婦也﹐下乃解妾有貴賤﹐葬有早晚﹐故至此引之﹐見此意也。云妾貴者﹐謂諸侯一娶九女﹐夫人與左右媵各有侄娣﹐二媵與夫人之娣三人爲貴妾﹐餘五者爲賤妾也。卿大夫三月而葬﹐《王制》文。

大夫﹑公之昆弟﹑大夫之子﹐於兄弟降一等。﹝兄弟﹐猶言族親也。凡不見者﹐以此求之。﹞

﹝疏﹞注「兄弟」至「求之」。

○釋曰﹕此三人所以降者﹐大夫以尊降﹐昆弟以旁尊降﹐大夫之子以厭降﹐是以總云「降一等」。上經當已言訖﹐今又言之者﹐上𨿽言之﹐恐猶不盡﹐記人總結之﹐是以鄭云「凡不見者﹐以此求之」。云「兄弟猶言族親也」者﹐以下云「小功」已下爲兄弟﹐恐此兄弟亦據小功已下得降﹐故曰猶族親也。則此兄弟及下文爲人後者﹐爲兄弟皆非小功已下﹐猶族親所容廣也。

爲人後者﹐於兄弟降一等﹐報。於所爲後之兄弟之子﹐若子。﹝言報者﹐嫌其爲宗子不降。﹞

﹝疏﹞注「言報」至「不降」。

○釋曰﹕謂支子爲大宗子﹐後反來爲族親兄弟之類﹐降一等。云「於所爲後之兄弟之子若子」者﹐此等服其義已見於《斬章》。云「言報者﹐嫌其爲宗子不降」者﹐以其出降本親﹐又宗子尊重﹐恐本親爲宗子有不敢降服之嫌﹐故云「報」以明之﹐言報是兩相爲服者也。

兄弟皆在他邦﹐加一等。不及知父母﹐與兄弟居﹐加一等。﹝皆在他邦﹐謂行仕出遊﹐若辟仇。不及知父母﹐父母早卒。﹞

﹝疏﹞注「皆在」至「早卒」。

○釋曰﹕云「在他邦加一等」者﹐二人共在他國﹐一死一不死﹐相湣不得辭於親眷﹐故加一等也。云「不及知父母與兄弟居加一等」者﹐謂各有父母﹐或父母有早卒者﹐與兄弟共居﹐而死亦當湣其孤幼相育﹐特加一等。云「皆在他邦謂行仕」者﹐孔子身行七十二國﹐不見仕者﹐以古者有出他國之法﹐故云行仕也。又云「出遊」者﹐謂若孔子弟子朋友同周遊他國﹐兄弟容有死者。又云「若辟仇」者﹐《周禮調人》云「從父兄弟之仇﹐不同國。兄弟之仇﹐辟諸千里之外。」皆有兄弟共行之法也。云「不及知父母﹐父母早卒」者﹐或遺腹子﹐或幼小未有知識﹐而父母早死者也。

傳曰﹕何如則可謂之兄弟﹖傳曰「小功以下爲兄弟。」﹝於此發兄弟傳者﹐嫌大功已上又加也。大功以上﹐若皆在他國﹐則親自親矣。若不及知父母﹐則固同財矣。﹞

﹝疏﹞注「於此」至「財矣」。

○釋曰﹕發問者﹐上經及記已有兄弟﹐皆是降等﹐惟此兄弟加一等﹐故怪而致問。引舊傳者﹐以有成文﹐故引之。云「小功已下爲兄弟」者﹐以其加一等故也。鄭云「於此發兄弟傳者﹐嫌大功以上又加也」者﹐鄭亦據於此兄弟加一等發傳者﹐嫌大功已上親則親矣﹐又加之﹐故於小功發傳也。云「大功以上若皆在他國﹐則親自親矣」者﹐不可復加者也。云「若不及知父母則固同財矣」者﹐據經不及知父母﹐與兄弟居﹐旣親重﹐則財食是同﹐𨿽無父母﹐恩自隆重﹐不可復加也。

●卷三十四喪服第十一

朋友皆在他邦﹐袒免﹐歸則已。﹝謂服無親者﹐當爲之主﹐每至袒時則袒﹐袒則去冠﹐代之以免。舊說云﹐以爲免﹐象冠﹐廣一寸。已猶止也。歸有主﹐則止也。主若幼少﹐則未止。《小記》曰「大功者主人之喪﹐有三年者﹐則必爲之再祭﹐朋友虞而已。」﹞

﹝疏﹞

○注「謂服」至「而已」。

○釋曰﹕謂同門曰朋﹐同志曰友。或其遊學﹐皆在他國而死者﹐每至可袒之節﹐則爲之袒而免﹐與宗族五世袒免同。云「歸則已」者﹐謂在他國袒免﹐爲死者無主﹐歸至家﹐自有主﹐則止﹐不爲袒免也。鄭云「謂服無親者當爲之主」者﹐以其有親入五服﹐今言朋友﹐故知是義合之輕﹐無親者也。旣孤在外﹐明爲之作主可知。云「每至袒時則袒」者﹐凡喪至小斂節﹐主人素冠環以視﹐斂訖﹐投冠括發﹐將括發﹐先袒﹐乃括發﹐括發據正。主人齊衰已下﹐皆以免代冠﹐以冠不居﹐肉袒之﹐禮故也。云「舊說云以爲免﹐象冠﹐廣一寸」者﹐鄭注《士喪禮》云「免之制未聞」﹐舊說以爲如冠狀﹐廣一寸。引《喪服小記》曰齊衰括發以麻﹐免而以布﹐此用麻布爲之﹐狀如今之著參頭矣。自項中而前﹐反於項上﹐繞也﹐是著免之義也。云「歸有主則止也﹐主若幼少則未止」者﹐本以在外爲無主﹐與之爲主﹐今至家﹐主若幼少﹐不能爲主﹐則朋友猶爲之主﹐未止。引《小記》者﹐證主幼少不能主喪﹐朋友爲主之義。以𨿽有子﹐是三年之人﹐小不能爲主﹐大功爲主者﹐爲之再祭﹐謂練祥。朋友輕﹐爲之虞而已。以其又無大功已下之親﹐此朋友自外來及在家﹐朋友皆得爲主﹐虞乃去﹐彼鄭注以義推之。又云小功緦麻﹐爲之練祭可也。是親疏差降之法也。

朋友﹐麻。﹝朋友𨿽無親﹐有同道之恩﹐相爲服緦之帶。《檀弓》曰「羣居則﹐出則否。」其服﹐弔服也。《周禮》曰﹕凡弔﹐當事則弁。服弁者﹐如爵弁而素﹐加環也。其服有三﹕錫衰也﹐緦衰也﹐疑衰也。王爲三公六卿錫衰﹐爲諸侯緦衰﹐爲大夫士疑衰。諸侯卿及大夫亦以錫衰爲弔服﹐當事乃弁﹐否則皮弁﹐辟天子也。士以緦衰爲喪服﹐其弔服則疑衰也。舊說以爲士弔服布上素下﹐或曰素委貌冠加朝服。《論語》曰「緇衣羔裘。」又曰「羔裘玄冠不以弔。」何朝服之有乎﹖然則二者皆有似也。此實疑衰也﹐其弁皮弁之時﹐則如卿大夫然。又攺其裳以素﹐辟諸侯也。朋友之相爲服﹐卽士弔服疑衰素裳。庶人不爵弁﹐則其弔服素冠委貌。﹞

﹝疏﹞

○注「朋友」至「委貌」。

○釋曰﹕云「朋友麻」者﹐上文據在他國﹐加袒免﹐今此在國﹐相爲弔服﹐麻帶而已。注云「朋友𨿽無親﹐有同道之恩﹐相爲服緦之帶」者﹐案《禮記禮運》云「人其父生而師教之」﹐朋友成之。又《學記》云「獨學而無友﹐則孤陋而寡聞。」《論語》云「以文會友﹐以友輔仁。」以此而言﹐人須朋友而成也。故云朋友𨿽無親﹐有同道之恩﹐故爲之服。知緦之帶者﹐以其緦是五服之輕﹐爲朋友之帶約與之等﹐故云緦之帶也。云「《檀弓》曰羣居則﹐出則否」者﹐彼注羣﹐謂七十二弟子相爲朋友。彼亦是朋友相爲之法。云居則﹐謂在家居止則爲之﹐出家行道則否。引之者﹐證此亦然也。彼又云「孔子之喪﹐二三子皆而出。」是爲師出行亦也。云「其服﹐弔服也」者﹐以其不在五服﹐五服之外惟有弔服﹐故卽引《周禮》弔服之等也。《周禮》者﹐《司服職》文。彼云「凡弔事﹐弁服。」鄭注亦云「弁者﹐如爵弁而素加環」也。言爵弁者﹐制如冕﹐以木爲中﹐廣八寸﹐長尺六寸﹐前低一寸二分﹐以三升布﹐上玄下。爵弁之體﹐廣長亦然﹐亦以三升布﹐但染作爵頭色﹐赤多黑少之色﹐置之於版上﹐今則以素爲之。又加環者﹐一股麻爲骨﹐又以一股麻爲繩﹐纏之如環然﹐謂之環加於素弁之上。彼注云「大如緦」之﹐是弔服之。但此文云「朋友麻」﹐鄭引《周禮》王弔諸臣之及三衰證此者﹐以其王於諸臣﹐諸侯於諸臣﹐皆有朋友之義﹐故《泰誓》武王謂諸侯云我「友邦冢君」﹐是謂諸侯爲友。《洛誥》周公謂武王云「孺子其朋」﹐是王以諸臣爲朋。諸侯於臣亦有朋友之義可知。故引《周禮》弁與三衰證此朋友麻也。若然﹐弁惟一衰則有三﹐則一弁冠三衰也。云「其服有三﹐錫衰也﹐緦麻也﹐疑衰也」者﹐案彼云「王爲三公六卿錫衰﹐爲諸侯緦衰﹐爲大夫士疑衰。」鄭司農云「錫﹐麻之滑易者也。十五升去其半﹐有事其布﹐無事其縷。緦亦十五升去其半﹐有事其縷﹐無事其布。疑衰十四升﹐玄謂無事其縷﹐哀在內﹔無事其布﹐哀在外。疑之言擬也﹐擬於吉」者也。云「諸侯及卿大夫亦以錫衰爲弔服﹐當事乃弁﹐否則皮弁﹐辟天子也」者﹐案《禮記服問》云「公爲卿大夫錫衰以居﹐出亦如之﹐當事則弁。大夫相爲亦然。爲其妻﹐往則服之﹐出則否。」注云「出﹐謂以他事不至喪所。」是諸侯及卿大夫亦以錫衰爲弔服也。天子常弁﹐諸侯卿大夫當事大斂﹑小斂及殯時﹐乃弁﹐非此時則皮弁﹐是辟天子也。云「士以緦衰爲喪服」者﹐士卑﹐無降服﹐是以緦爲喪服。旣以緦爲喪服﹐不得復將緦爲弔服﹐故向下取疑衰爲弔服也。舊說者以士弔服無文﹐故舊說云「以爲士弔服布上素下」﹐云或曰「素委貌冠加朝服」者﹐前有此二種解者﹐故鄭引《論語》破之。云「《論語》曰緇衣羔裘」﹐言此者﹐欲解緇衣羔裘與下羔裘玄冠爲一物﹐並是朝服。是以云又曰「羔裘玄冠不以弔」﹐何朝服之有乎﹖此破舊以言朝服﹐不合首加素委貌﹐又布上素下﹐近是天子之朝服﹐又不言首所加﹐故非之也。云「然則二者皆有似也」者﹐以其未小斂已前﹐容有著朝服弔法﹐則子遊﹑曾子弔是也﹐但非正弔法之服。又布上素下﹐近士之弔服素下﹐故云二者皆有似也。云「此實疑衰也」者﹐總破二者也。云「弁皮弁之時﹐則如卿大夫然」者﹐以其三衰共有弁﹐當事著皮弁亦同﹐故知二者如卿大夫然也。云「又攺其裳﹐以素辟諸侯也」者﹐諸侯及卿大夫否則皮弁﹐辟天子﹐此諸侯之士不著疑裳而用素﹐又辟諸侯也。云「朋友之相爲服﹐卽士弔服疑衰素裳」者﹐是鄭正解士之弔服。云「庶人不爵弁」者﹐則其冠素委貌﹐不言其服﹐則白布深衣﹐以白布深衣﹐庶人之常服﹐又尊卑始死﹐未成服已前服之﹐故庶人得爲弔服也。向來所釋﹐皆據鄭君所引而言﹐案《司服》諸侯如王之服言之﹐鄭則諸侯皆如王﹐亦有三衰服﹐問直云君弔用錫衰﹐未辧緦衰﹑疑衰所施用。案《文王世子》注云「君𨿽不服臣﹐卿大夫死則皮弁錫衰以居往弔﹐當事則弁﹐於士蓋疑衰﹐同姓則緦衰。」若然﹐案《士喪禮》﹕「君若有賜焉則視斂。」注云「賜﹐恩惠也。斂﹐大斂。君視大斂﹐皮弁服﹐襲裘﹐主人成服之後往﹐則錫衰。」此注又與《文王世子》違者﹐《士喪禮》旣言有恩惠﹐則君與此士有師友之恩﹐特加與卿大夫同﹐其諸侯卿大夫則有錫衰﹐士惟疑衰。其天子卿大夫士旣執摯與諸侯之臣同﹐則弔服亦同也。天子孤與卿同六命﹐又亦名爲卿﹐諸侯孤𨿽四命﹐與卿異﹐及其聘之介數﹐與卿降君二等等同﹐則孤弔服皆與卿同也。天子三公與王子母弟得稱諸侯﹐其弔服亦與畿外諸侯同三衰也。凡弔服直云素弁環﹐不言帶﹐或有解云有無帶。但弔服旣著衰﹐首有﹐不可著吉時之大帶﹐吉時之大帶旣有采矣。麻旣不加於采﹐采可得加於凶服乎﹖明不可也。案此經注服緦之帶﹐則三衰帶同有可知。其以三衰所用﹐皆是朋友﹐故知凡弔皆有帶矣。首言環﹐則其帶未必如環﹐但亦五分去一爲帶﹐糾之矣﹐其弔服除之。案《雜記》云「君於卿大夫﹐比葬不食肉﹐比卒哭不舉樂。」是知未吉﹐則凡弔服亦當依气節而除﹐並與緦麻同三月除之矣。爲士𨿽比殯不舉樂﹐其服亦當旣葬除矣。

君之所爲兄弟服﹐室老降一等。﹝公士大夫之君。﹞

﹝疏﹞

○注「公士」至「之君」。

○釋曰﹕天子諸侯絕期﹐今言爲兄弟服﹐明是公士大夫之君。於旁親降一等者﹐室老家相降一等﹐不言士﹐士邑宰遠臣﹐不從服。若然﹐室老似正君近臣﹐故從君所服也。

夫之所爲兄弟服﹐妻降一等。庶子爲後者﹐爲其外祖父母﹑從母﹑舅無服。不爲後﹐如邦人。

﹝疏﹞

○釋曰﹕妻從夫服其族親﹐卽上經夫之諸祖父母﹐見於《緦麻章》。夫之世叔見於《大功章》﹐夫之昆弟之子不降嫂叔﹐又無服。今言從夫降一等﹐記其不見者﹐當是夫之從母之類乎﹖云「庶子爲後者﹐爲其外祖父母從母舅無服」者﹐以其與尊者爲一體﹐旣不得服所出母﹐是以母黨皆不服之﹐不言兄弟而顯尊親之名者。雷氏云「爲父後者服其本族。」若言兄弟﹐恐本族亦無服﹐故著其尊親之號﹐以別於族人也。

宗子孤爲殤﹐大功衰﹑小功衰皆三月。親則月如邦人。﹝言孤﹐有不孤者。不孤﹐則族人不爲殤服服之也。不孤﹐謂父有廢疾﹐若年七十而老﹐子代主宗事者也。孤爲殤﹐長殤﹑中殤大功衰﹐下殤小功衰﹐皆如殤服而三月﹐謂與宗子絕屬者也。親﹐謂在五屬之內。﹐數也。月數如邦人者﹐與宗子有期之親者﹐成人服之齊衰期﹐長殤﹐大功衰九月﹐中殤﹐大功衰七月﹐下殤﹐小功衰五月。有大功之親者﹐成人服之齊衰三月。卒哭﹐受以大功衰九月。其長殤﹑中殤﹐大功衰五月﹔下殤﹐小功衰三月。有小功之親者﹐成人服之齊衰三月。卒哭﹐受以小功衰五月。其殤與絕屬者同。有緦麻之親者﹐成人及殤﹐皆與絕屬者同。﹞

﹝疏﹞注「言孤」至「者同」。

○釋曰﹕宗子﹐謂繼別爲大宗﹐百世不遷﹐收族者也。云「孤爲殤」者﹐謂無父未冠而死者也。云「大功衰﹑小功衰」者﹐以其成人齊衰﹐故長殤﹑中殤皆在大功衰﹐下殤在小功衰也。云「皆三月」者﹐以其衰𨿽降月﹐本三月法﹐一時不可更服﹐故還依本三月也。云「親則月如邦人」者﹐上三月者﹐是絕屬者﹐若在五屬之內親者﹐月數當依本親爲限﹐故云如邦人也。注云「言孤有不孤」者﹐鄭以記文云孤﹐明對不孤者﹐故《曲禮》注云「是謂宗子不孤。」彼不孤對此孤也。云「不孤則族人不爲殤服服之也」者﹐以父在﹐猶如周之道有子無孫﹐以其父在﹐爲子則不爲孫服﹐同於庶孫﹐明此本無服﹐父在亦不爲之服殤可知也。云「不孤謂父有廢疾」者﹐案《喪服小記》云「婦不爲舅後者﹐則姑爲之小功。」注云「謂夫有廢疾他故﹐若死而無子﹐不受重者。」是子不孤。謂父有廢疾不立﹐其子代父主宗事。云「若年七十而老﹐子代主宗事」者﹐案《曲禮》云「七十曰老﹐而傳。」注云「傳家事任子孫。」是謂宗子不孤﹐是父年七十﹐子代主宗事者。云「與宗子有期之親者﹐成人服之齊衰期」者﹐謂宗子親昆弟及伯叔昆弟之子﹐姑姊妹在室之等皆是也。自大功親以下﹐盡小功親以上﹐成人月數𨿽依本皆服齊衰者﹐以其絕屬者﹐猶齊衰三月。明親者無問大功﹑小功﹑緦麻﹐皆齊衰者也。旣皆齊衰﹐故三月旣葬﹐受服乃始受以大功﹑小功﹑齊衰也。至於小功親已下﹐殤與絕屬者同者﹐以其成人小功五月﹐殤卽入三月﹐是以與絕屬者同皆大功衰﹑小功衰三月﹐故與絕屬者同也。云「有緦麻之親者﹐成人及殤皆與絕屬者同」者﹐以其絕屬者爲宗子齊衰三月﹐緦麻親亦三月﹐是以成人及殤死皆與絕屬者同也。

攺葬﹐緦。﹝謂墳墓以他故崩壞﹐將亡失屍柩也。言攺葬者﹐明棺物毀敗﹐攺設之﹐如葬時也。其奠如大斂﹐從廟之廟﹐從墓之墓﹐禮宜同也。服緦者﹐臣爲君也﹐子爲父也﹐妻爲夫也。必服緦者﹐親見屍柩﹐不可以無服﹐緦三月而除之。﹞

﹝疏﹞注「謂墳」至「除之」。

○釋曰﹕云「謂墳墓以他故崩壞﹐將亡失屍柩者也」者﹐鄭解攺葬之意。云他故者﹐謂若遭水潦漂蕩之等﹐墳墓崩壞﹐將亡失屍柩﹐故須別處攺葬也。云「攺葬者﹐明棺物毀敗﹐攺設之﹐如葬時也」者﹐直言棺物毀敗而攺設﹐不言依服﹐則所設者﹐惟此棺如葬時也。云「其奠如大斂」者﹐案《旣夕》記朝廟至廟中更設遷祖奠云「如大斂奠」﹐卽此移柩向新葬之處所設之奠亦如大斂之奠﹐士用肫三鼎﹐則大夫已上更加牲牢。大夫用特牲﹐諸侯用少牢﹐天子用大牢可知。云「從廟之廟﹐從墓之墓﹐禮宜同也」者﹐卽設奠之禮﹐朝廟是也。又朝廟載柩之時﹐士用共軸﹐大夫已上用盾﹐不用蜃車﹐飾以帷荒﹐則此從墓之墓亦與朝廟同可知﹐故云禮宜同也。云「服緦者﹐臣爲君也﹐子爲父也﹐妻爲夫也」﹐知者﹐若更言余服﹐無妨更及齊衰已下﹐今直言緦之輕服﹐明知惟據極重而言﹐故以三等也。不言妾爲君﹐以不得體君﹐差輕故也。不言女子子﹐婦人外成﹐在家又非常﹐故亦不言。諸侯爲天子﹐諸侯在畿外差遠﹐攺葬不來﹐故亦不言也。云「必服緦者﹐親見屍柩﹐不可以無服」者﹐君親死已多時﹐哀殺已久﹐可以無服﹐但親見君父屍柩﹐暫時之痛﹐不可不制服以表哀﹐故皆服緦也。故云「三月而除」者﹐謂葬時服之﹐及其除也﹐亦法天道一時﹐故亦三月除也。若然﹐鄭言三等﹐舉痛極者而言﹐父爲長子﹐子爲母﹐亦與此同也。

童子﹐惟當室緦。﹝童子﹐未冠之稱也。當室者﹐爲父後﹐承家事者﹐爲家主﹐與族人爲禮。於有親者﹐𨿽恩不至﹐不可以無服也。﹞

﹝疏﹞注「童子」至「服也」。

○釋曰﹕此云「當室」者﹐《周禮》謂之「門子」﹐與宗室往來﹐故爲族人有緦服。云「童子﹐未冠之稱」者﹐謂十九已下。案《內則》年二十「惇行孝弟」﹐十九已下﹐未能惇行孝弟﹐非當室則無緦麻﹐以當室故服緦也。云「當室者﹐爲父後﹐承家事者」﹐以其言當室﹐是代父當家事﹐故云「爲家主﹐與族人爲禮」。「於有親者」﹐則族內四緦麻以來皆是也。云「𨿽恩不至﹐不可以無服也」者﹐以其童子未能惇行孝弟﹐故云恩不至﹐與族爲禮而爲服﹐故服之也。若然﹐不在《緦章》者﹐若在《緦章》則外內俱報﹐此當室童子﹐直與族人爲禮﹐有此服不及外親﹐故不在《緦章》而在此記也。

傳曰﹕不當室則無緦服也。

﹝疏﹞釋曰﹕記自云「惟當室緦」﹐自然不當室則無緦服。而傳言之者﹐案《曲禮》云「孤子當室﹐冠衣不純采。」但是孤子﹐皆不純以采。《曲禮》言之者﹐嫌當室與不當室異﹐故言之。此傳恐不當室與當室者同﹐故明之也。

凡妾爲私兄弟﹐如邦人。﹝嫌厭降之也。私兄弟﹐自其族親也。然則女君有以尊降其兄弟者﹐謂士之女爲大夫妻﹐大夫之女爲諸侯夫人﹐諸侯之女爲天王后也。父卒﹐昆弟之爲父後者宗子﹐亦不敢降也。﹞

﹝疏﹞注「嫌厭」至「降也」。

○釋曰﹕妾言「凡」者﹐總天子以下至士﹐故凡以該之也。云「嫌厭降之也」者﹐解記此之意﹐君與女君不厭妾﹐故云嫌厭之﹐其實不厭﹐故記人明之。云「私兄弟自其族親也」者﹐以其兄弟總外內之稱﹐若言私兄弟﹐則妾家族親也。云「然則女君有以尊降其兄弟者」﹐以其女君與君體敵﹐故得降其兄弟旁親之等。子尊不加父母﹐惟不降父母﹐則可降其兄弟旁親。云「謂士之女爲大夫妻﹐大夫之女爲諸侯夫人﹐諸侯之女爲天王后」者﹐此等皆得降其兄弟旁親也。云「父卒﹐昆弟之爲父後者宗子﹐亦不敢降也」者﹐𨿽得降其兄弟﹐此爲父後者﹐不得降﹐容有歸宗之義﹐歸於此家﹐故不降。

大夫弔於命婦﹐錫衰。命婦弔於大夫﹐亦錫衰。﹝弔於命婦﹐命婦死也。弔於大夫﹐大夫死也。《小記》曰「諸侯弔﹐必皮弁錫衰。」《服問》曰「公爲卿大夫錫衰以居﹐出亦如之﹐當事則弁。大夫相爲亦然。爲其妻﹐往則服之﹐出則否。」﹞

﹝疏﹞注「弔於」至「則否」。

○釋曰﹕云「弔於命婦﹐命婦死也」者﹐鄭恐以記云大夫弔命婦者﹐以爲大夫死﹐其妻受弔於命婦﹐故云命婦死也。知不弔命婦﹐爲命婦夫死者﹐以其記人作文﹐宜先弔大夫身﹐然後弔其婦﹐故以命婦死弔其夫解之也。引《小記》者﹐以記人直言身上衰﹐不言首服﹐故引《小記》也。言「諸侯弔﹐必皮弁」者﹐言諸侯不言君﹐謂諸侯因朝弔異國之臣﹐著皮弁錫衰﹐𨿽成服後﹐亦不弁也。引《服問》者﹐有己君並有卿大夫與命婦相弔法。云「以居」者﹐君在家服之﹐出亦如之﹐出行不至喪所﹐亦服之。云「當事則弁」者﹐謂當大﹑小斂及殯﹐皆弁也。云「大夫相爲亦然」者﹐一與君爲卿大夫同﹐爲其妻降於大夫﹐出則否。引之者﹐證大夫與命婦相弔服錫衰同也。

傳曰﹕錫者何也﹖麻之有錫者也。錫者﹐十五升抽其半﹐無事其縷﹐有事其布﹐曰錫。﹝謂之錫者﹐治其布﹐使之滑易也。錫者﹐不治其縷﹐哀在內也。緦者不治其布﹐哀在外。君及卿大夫弔士﹐𨿽當事﹐皮錫衰而已。士之相弔﹐則如朋友服矣﹐疑衰素裳﹐凡婦人相弔﹐吉笄無首﹐素總。﹞

﹝疏﹞注「謂之」至「素總」。

○釋曰﹕問者先問其名﹐答云「麻之有錫者也」﹐答以名「錫」之意。但言麻者﹐以麻表布之縷也﹐又云「錫者﹐十五升抽其半」者﹐以其縷之多少與緦同。云「無事其縷﹐有事其布」者﹐事猶治也﹐謂不治其縷﹐治其布﹐以哀在內﹐故也。緦則治縷﹐不治布﹐哀在外﹐以其王爲三公六卿﹐重於畿外諸侯故也。鄭云謂之錫者﹐治其布使之滑易﹐以治解事﹐以滑易解錫﹐謂使錫錫然滑易也。云「君及卿大夫弔士﹐𨿽當事﹐皮弁錫衰而已」者﹐是士輕﹐無服弁之禮﹐有事無事皆皮弁衰而已﹐見其不足之意也。若然﹐《文王世子》注﹕「諸侯爲異姓之士疑衰﹐同姓之士緦衰。」今言士與大夫又同錫衰者﹐此言與《士喪禮》注同﹐亦是君於此士有師友之恩者也。云「士之相弔﹐則如朋友服矣」者﹐朋友麻﹐是朋友服也。上注士弔服用疑衰素裳﹐腰首服麻弔﹐亦朋友服也。云「凡婦人相弔﹐吉笄無首﹐素總」者﹐上文命婦弔於大夫錫衰﹐未解首服﹐至此乃解之者﹐婦人弔之首服無文﹐故特傳釋錫衰後﹐下近「婦人吉笄無首布總」乃解之。必知用吉笄無首素總者﹐下文女子子爲父母卒哭﹐折吉笄之首﹐布總﹐此弔服用吉笄無首﹐素總。又男子冠﹐婦人笄﹐相對﹐婦人喪服﹐又笄糸忽相對﹐上注男子弔用素冠﹐故知婦人弔亦吉笄無首﹐素總也。

女子子人者爲其父母﹐婦爲舅姑﹐惡笄有首以ヮ。卒哭﹐子折笄首以笄﹐布總。﹝言以ヮ﹐則ヮ有著笄者明矣。﹞

﹝疏﹞注「言以」至「明矣」。

○釋曰﹕此二者皆期服﹐但婦人以飾事人﹐是以𨿽居喪內﹐不可頓去修容﹐故使惡笄而有首。至卒哭﹐女子子哀殺歸於夫氏﹐故折吉笄之首而著布總也。案《斬衰章》「吉笄尺二寸」﹐斬衰以箭﹐笄長尺。《檀弓》齊衰笄亦云尺﹐則齊衰已下皆與斬同一尺﹐不可更變﹐故折吉笄首而已。其總﹐斬衰已六升﹐長六寸﹐鄭注﹕總六升﹐象冠數。則齊衰總亦象冠數。正服﹐齊衰冠八升﹐則正齊衰總亦八升﹐是以總長八寸。笄總與斬衰長短爲差﹐但笄不可更變﹐折其首總可更變﹐宜從大功總十升之布總也。言以ヮ者則ヮ有著笄明矣﹐鄭言此者﹐舊有人解《喪服小記》云「男子免而婦人ヮ」﹐免而無笄﹐則ヮ亦無笄矣。但免﹑ヮ自相對﹐不得以婦人與男子有笄無笄相對﹐故鄭以經云「惡笄」有首以ヮ﹐ヮ笄連言﹐則ヮ有著笄明矣。

傳曰﹕笄有首者﹐惡笄之有首也。惡笄者﹐櫛笄也。折笄首者﹐折吉笄之首也。吉笄者﹐象笄也。何以言子折笄首而不言婦﹖終之也。﹝櫛笄者﹐以櫛之木爲笄﹐或曰榛笄。有首者﹐若今時刻鏤摘頭矣。卒哭而喪之大事畢﹐女子子可以歸於夫家而著吉笄。吉笄尊﹐變其尊者﹐婦人之義也。折其首者﹐爲其大飾也。據在夫家﹐宜言婦。終之者﹐終子道於父母之恩。﹞

﹝疏﹞注「櫛笄」至「之恩」。

○釋曰﹕案記自云「惡笄之有首也」﹐卽惡笄自有首明矣。而傳更云「笄有首」﹐重言之者﹐但惡者﹐直木理粗惡﹐非木之名。若然﹐斬衰笄用箭﹐齊衰用櫛﹐俱是惡。傳恐名通於箭﹐故重疊言之﹐名不通於箭﹐直謂此齊衰櫛木爲惡木也。又云「惡笄者﹐櫛笄也」者﹐旣疊不通箭﹐乃釋木名﹐故云櫛木之笄也。云「折笄首者﹐折吉笄之首也」者﹐以記折笄首﹐文承惡笄之下﹐恐折惡笄之首﹐故傳辧之。以折首去飾﹐不可以初喪重時有首﹐至卒哭哀殺之後﹐乃更去首﹐應輕更重﹐於義不可。故傳以爲初死惡笄有首﹐至卒哭更著吉笄﹐嫌其大飾﹐乃折去首而著之也。又云「吉笄者﹐象笄也」者﹐傳明吉時之笄以象骨爲之﹐據大夫士而言。案《弁師》天子諸侯笄皆玉也。鄭云「櫛笄者﹐以櫛之木爲笄」者﹐此櫛亦非木名。案《玉藻》云沐「櫛用單櫛﹐發用象櫛」﹐鄭云「單﹐白理木爲櫛。」櫛卽梳也﹐以白理木爲梳櫛也。彼單木與象櫛相對﹐此櫛笄與象笄相對﹐故鄭云櫛笄者以櫛之木爲笄。云「或曰榛笄」者﹐案《檀弓》云「南宮糸舀之妻之姑之喪﹐夫子誨之ヮ﹐曰﹕爾毋從從爾﹐爾毋扈扈爾。蓋榛以爲笄﹐長尺而總八寸。」彼爲姑用榛木爲笄﹐此亦婦人爲姑﹐與彼同。但此用單木﹐彼用櫛木﹐不同耳。蓋二木俱用﹐故鄭兩存之也。云「笄有首者﹐若今刻鏤摘頭矣」﹐鄭時摘頭之物刻鏤爲之﹐此笄亦在頭﹐而去首爲大飾﹐明首亦刻鏤之﹐故舉漢法況之也。云「卒哭而喪之大事畢﹐女子子可以歸於夫家」者﹐但以出女子與在家婦俱著惡笄﹐婦不言卒哭折吉笄首﹐女子子卽言折吉笄之首﹐明女子子有所爲﹐故獨折笄首耳。所爲者﹐以女子外成﹐旣以哀殺事人﹐可以加容﹐故著吉笄﹐仍爲大飾﹐折去其首﹐故以歸於夫家解之。若然﹐《喪大記》云女子子「旣練而歸」﹐與此注違者﹐彼小祥﹐歸是其正法﹐此歸者﹐容有故許之歸﹐故云「可以」﹐權許之耳。云「吉笄尊﹐變其尊者婦人之義也」﹐婦人之事人﹐不可頓凶居喪﹐不可盡飾﹐故著吉笄﹐又折笄首﹐是婦人事人之義﹐異於男子也。若然﹐案《服問》云「男子重首﹐婦人重要。」此云笄尊者﹐彼男女相對﹐故云婦人重要。若婦人不同﹐對男子﹐然亦是上體尊於下體。故云笄尊也。云「據在夫家﹐宜言婦」者﹐傳解記文女子人猶云「子折笄首」。云「終之者﹐終子道於父母之恩」者﹐子對父母生稱父對舅姑立名﹐出應稱婦﹐故𨿽出猶稱子﹐終初未出之恩也。

妾爲女君﹑君之長子﹐惡笄有首﹐布總。

﹝疏﹞釋曰﹕妾爲女君之服﹐得與女君同﹐爲長子亦三年。但爲情輕﹐故與上文婦事舅姑齊衰同﹐惡笄有首﹐布總也。

凡衰﹐外削幅。裳﹐內削幅﹐幅三衤句。﹝削猶殺也。大古冠布衣布﹐先知爲上﹐外殺其幅﹐以便體也。後知爲下﹐內殺其幅﹐稍有飾也。後世聖人易之﹐以此爲喪服。衤句者﹐謂辟兩側﹐空中央也。祭服朝服﹐辟積無數。凡裳﹐前三幅﹐後四幅也。﹞

﹝疏﹞注「削猶」至「幅也」。

○釋曰﹕自此已下盡「尺二寸」﹐記人記衰裳之制﹐用布多少﹐尺寸之數也。云「凡」者﹐總五服而言﹐故云凡以該之。云「衰外削幅」者﹐謂縫之邊幅向外。「裳內削幅」者﹐亦謂縫之邊幅向內。云「幅三衤句」者﹐據裳而言﹐爲裳之法﹐前三幅後四幅﹐幅皆三辟﹐攝之以其七幅﹐布幅二尺二寸﹐幅皆兩畔各去一寸﹐爲削幅則二七十四尺。若不辟積﹐其腰中則束身不得就﹐故須辟積其腰中也。腰中廣狹﹐在人粗細﹐故衤句之。辟攝亦不言寸數多少﹐但幅別以三爲限耳。鄭云「大古冠布衣布」者﹐案《禮記郊特牲》云「大古冠布﹐齊則緇之。」鄭注云「唐虞以上曰大古也。」是大古冠布衣布也。云「先知爲上﹐外殺其幅﹐以便體也。後知爲下﹐內殺其幅﹐稍有飾也」者﹐此亦唐虞已上﹐黃帝已下﹐故《禮運》云「未有麻絲﹐衣其羽皮。」謂黃帝已前。下文云後聖有作﹐「治其絲麻﹐以爲布帛」。後聖謂黃帝﹐是黃帝始有布帛﹐是時先知爲上﹐後知爲下﹐便體者。邊幅向外﹐於體便有飾者﹐邊幅向內﹐觀之美也。云「後世聖人易之﹐以此爲喪服」者﹐又案《郊特牲》云緇布冠﹐「冠而敝之可也」﹐注﹕「此重古而冠之耳。三代攺制﹐齊冠不復用也。以白布冠質﹐以爲喪冠也。」以此言之﹐唐虞以下﹐冠衣皆白布﹐吉凶同﹐齊則緇之﹐鬼神尙幽ウ。三代攺制者﹐更制牟追﹑章甫﹑委貌﹐爲行道朝服之冠。緇布冠﹐三代將爲始冠之冠﹐白布冠質﹐三代爲喪冠也。若然﹐此後世聖人指夏禹身也﹐以其三代最先故也。云「衤句者謂辟兩側﹐空中央也」者﹐案《曲禮》「以脯置者﹐左朐右未」﹐鄭云「屈中云朐。」則此言衤句者﹐亦是屈中之稱。一幅凡三處出之﹐辟兩邊相著﹐自然中央空矣﹐幅別皆然也。云「祭服朝服﹐辟積無數」者﹐朝服謂諸侯與其臣以玄冠服爲朝服﹐天子與其臣以皮弁服爲朝服。祭服者﹐六冕與爵弁爲祭服。不云玄端﹐亦是士家祭服中兼之。凡服惟深衣﹑長衣之等﹐六幅破爲十二幅﹐狹頭向上﹐不須辟積。其實腰已外﹐皆辟積無數﹐似喪冠三辟積﹐吉冠辟積無數也。然「凡裳﹐前三幅﹐後四幅」者﹐前爲陽﹐後爲陰﹐故前三後四﹐各象陰陽也。惟深衣之等﹐連衣裳十二幅﹐以象十二月也。

若齊﹐裳內衰外。﹝齊﹐緝也。凡五服之衰﹐一斬四緝。緝裳者﹐內展之。緝衰者﹐外展之。﹞

﹝疏﹞注「齊緝」至「展之」。

○釋曰﹕據上齊斬五章﹐有一斬四齊。此據四齊而言﹐不一斬者﹐上文已論五服衰裳﹐縫之外內﹐斬衰裳亦在其中。此據衰裳之下﹐緝之用鍼功者﹐斬衰不齊﹐無鍼功﹐故不言也。「若」言者﹐不定辭﹐以其上有斬﹐不齊﹐故云若也。言「裳內衰外」者﹐上言衰外削幅﹐此齊還向外展之﹐上言裳內削幅﹐此齊還向內展之﹐並順上外內而緝之。此先言裳者﹐凡齊據下裳而緝之﹐裳在下﹐故先言裳﹐順上下也。鄭云「齊﹐緝也」者﹐據上傳而言之也。云「凡五服之衰﹐一斬四緝」者﹐謂齊衰至總麻並齊﹐齊旣有鍼功﹐緦之名則沒﹐去齊名﹐亦齊可知也。言「展之」者﹐若今亦先展訖﹐乃行鍼功者也。

負﹐廣出於寸。﹝負﹐在背上者也。﹐辟領也。負出於辟領外旁一寸。﹞

﹝疏﹞注「負在」至「一寸」。

○釋曰﹕以一方布置於背上﹐上畔縫著領﹐下畔垂放之﹐以在背上﹐故得負名。辟領﹐卽下文也﹐出於辟領外旁一寸﹐總尺八寸也。

﹐博四寸﹐出於衰。﹝博﹐廣也。辟領廣四寸﹐則與闊中八寸也。兩之爲尺六寸也。出於衰者﹐旁出衰外﹐不著寸數者﹐可知也。﹞

﹝疏﹞注「博廣」至「知也」。

○釋曰﹕此辟領廣四寸﹐據兩相而言。云「出於衰」者﹐謂比前衰而言出也。云「博﹐廣也」者﹐若言博﹐博是寬狹之稱﹐上下兩旁俱名爲博。若言廣﹐則惟據橫闊而言。今此四寸據橫﹐故博爲廣﹐見此義焉。云「辟領﹐廣四寸」者﹐據項之兩相向外各廣四寸。云「則與闊中八寸也」者﹐謂兩身當縫﹐中央總闊八寸﹐一邊有四寸﹐並辟領四寸﹐爲八寸。云「兩之爲尺六寸也」者﹐一相闊與辟領八寸﹐故兩之總一尺六寸。云「出於衰者﹐旁出衰外」者﹐以兩旁辟領﹐向前望衰之外也。云「不著寸數者可知也」者﹐以衰廣四寸﹐辟領橫廣總尺六寸﹐除中央四寸當衰﹐衰外兩旁各出衰六寸﹐故云不著寸數可知也。

衰﹐長六寸﹐博四寸。﹝廣袤四寸也。前有衰﹐後有負板﹐左右有辟領﹐孝子哀戚無所不在。﹞

﹝疏﹞注「廣袤」至「不在」。

○釋曰﹕袤﹐長也﹐據上下而言也。綴於外衿之上﹐故得廣長當心。云「前有衰﹐後有負板」者﹐謂負廣出於寸﹐及衰長六寸﹐博四寸。云「左右有辟領」者﹐謂左右各四寸。云「孝子哀戚無所不在」者﹐以衰之言摧﹐孝子有哀摧之志﹐負在背上者﹐荷負其悲哀在背也。云「」者﹐以哀戚之情﹐指緣於父母﹐不兼念餘事﹐是其四處皆有悲痛﹐是無所不在也。

衣帶﹐下尺。﹝衣帶下尺者﹐要也。廣尺﹐足以掩裳上際也。﹞

﹝疏﹞注「衣帶」至「際也」。

○釋曰﹕謂衣腰也。云「衣」者﹐卽衰也﹐但衰是當心廣四寸者﹐取其哀摧在於偏體﹐故衣一名爲衰。今此云據在上曰衣﹐舉其實稱。云「帶」者﹐此謂帶衣之帶﹐非大帶﹑革帶者也。云「衣帶下尺者」﹐據上下闊一尺﹐若橫而言之﹐不著尺寸者﹐人有粗細﹐取足爲限也。云「足以掩裳上際也」者﹐若無腰﹐則衣與裳之交際之﹐露見表衣﹐有腰則不露見﹐故云掩裳上際也。言上際者﹐對兩旁有衽﹐掩旁兩廂下際也。

衽﹐二尺有五寸。﹝衽﹐所以掩裳際也。二尺五寸﹐與有司紳齊也。上正一尺﹐燕尾二尺五寸﹐凡用布三尺五寸。﹞

﹝疏﹞注「衽所」至「五寸」。

○釋曰﹕云「掩裳際也」者﹐對上腰而言﹐此掩裳兩廂下際不合處也。云「二尺五寸﹐與有司紳齊也」者﹐《玉藻》文。案彼士已上﹐大帶垂之皆三尺﹐又云有司二尺有五寸﹐謂府史紳卽大帶也。紳﹐重也﹐屈而重﹐故曰紳。此但垂之二尺五寸﹐故曰與有司紳齊也。云「上正一尺」者﹐取布三尺五寸﹐廣一幅﹐畱上一尺爲正。正者﹐正方不破之言也。一尺之下﹐從一畔旁入六寸﹐乃向下﹐邪向下一畔一尺五寸﹐去下畔亦六寸﹐橫斷之﹐畱下一尺爲正。如是﹐則用布三尺五寸﹐得兩條衽﹐衽各二尺五寸﹐兩條共用布三尺五寸也。然後兩旁皆綴於衣﹐垂之向下掩裳際﹐此謂男子之服。婦人則無﹐以其婦人之服連衣裳﹐故鄭上《斬章》注云婦人之服「如深衣則衰無帶﹐下又無衽」是也。

袂﹐屬幅。﹝屬猶連也。連幅﹐謂不削。﹞

﹝疏﹞注「屬猶」至「不削」。

○釋曰﹕屬幅者﹐謂整幅二尺二寸﹐凡用布爲衣物及射侯﹐皆去邊幅一寸﹐爲縫殺﹐今此屬連其幅﹐則不削去其邊幅﹐取整幅爲袂。必不削幅者﹐欲取與下文衣二尺二寸同﹐縱橫皆二尺二寸﹐正方者也。故《深衣》云「袂中可以運肘」﹐二尺二寸亦足以運肘也。

衣﹐二尺有二寸。﹝此謂袂中也。言衣者﹐明與身參齊。二尺二寸﹐其袖足以容中人之肱也。衣自領至要二尺二寸﹐倍之四尺四寸﹐加辟領八寸﹐而又倍之﹐凡衣用布一丈四寸。﹞

﹝疏﹞注「此謂」至「四寸」。

○釋曰﹕云「此謂袂中也」者﹐上云袂﹐據從身向而言﹐此衣據從上向掖下而言。云「言衣者﹐明與身參齊」者﹐袂所以連衣爲之﹐衣卽身也﹐兩旁袂與中央身總三事﹐下與畔皆等﹐故變袂言衣﹐欲見袂與衣齊參也﹐故云與身參齊。云「二尺二寸﹐其袖足以容中人之肱也」者﹐案《深衣》云袂中「可以運肘」﹐鄭注云「肘不能不出入。」彼云肘﹐此云肱也。凡手足之度﹐鄭皆據中人爲法﹐故雲中人也。云「衣自領已下」云云者﹐鄭欲計衣之用布多少之數﹐自領至腰皆二尺二寸者﹐衣身有前後﹐今且據一相而言﹐故云衣二尺二寸﹐倍之爲四尺四寸﹐總前後計之﹐故云「倍之爲四尺四寸」也。云「加闕中八寸」者﹐闕中謂闕去中央安項處﹐當縫兩相總闕去八寸﹐若去一相﹐正去四寸﹐若前後據長而言﹐則一相各長八寸﹐通前兩身四尺四寸﹐總五尺二寸也。云「而又倍之」者﹐更以一相五尺二寸﹐並計之﹐故云又倍之。云「凡衣用布一丈四寸」者﹐此惟計身﹐不計袂與﹐及負衽之等者﹐彼當丈尺寸自見﹐又有不全幅者﹐故皆不言也。

﹐尺二寸。﹝﹐袖口也。尺二寸﹐足以容中人之並兩手也。吉時拱尙左手﹐喪時拱尙右手。﹞

﹝疏﹞注「袖」至「右手」。

○釋曰﹕云「﹐袖口也」者﹐則袂末接者也。云「尺二寸」者﹐據衤復攝而言﹐圍之則二尺四寸﹐與深衣之同﹐故云「尺二寸﹐足以容中人之並兩手」也。「吉時拱尙左手﹐喪時拱尙右手」者﹐案《檀弓》云「孔子與門人立﹐拱而尙右。二三子亦皆尙右。孔子曰﹕我則有姊之喪故也。二三子皆尙左。」鄭云「復﹐正也。喪尙右﹐右﹐陰也。吉尙左﹐左﹐陽也。」是其吉時拱尙左﹐喪時拱尙右也。以橫旣與深衣尺二寸﹐旣據橫而言﹐不言緣之深淺﹑尺寸者﹐同故﹐緣口深淺亦與深衣同寸半可知﹐故記人略不言也。

衰三升﹐三升有半。其冠六升。以其冠爲受﹐受冠七升。﹝衰﹐斬衰也。或曰三升半者﹐義服也。其冠六升﹐齊衰之下也。斬衰正服﹐變而受之此服也。三升﹐三升半﹐其受冠皆同﹐以服至尊﹐宜少差也。﹞

﹝疏﹞注「衰斬」至「差也」。

○釋曰﹕自此至篇末﹐皆論衰冠升數多少也。以其正經言斬與齊衰﹐及大功﹑小功﹑緦麻之等﹐並不言布之升數多少﹐故記之也。云「衰三升﹐三升有半﹐其冠六升」者﹐衰異冠同者﹐以其三升半﹐謂縷如三升半﹐成布還三升﹐故其冠同六升也。云「以其冠爲受﹐受冠七升」者﹐據至虞變麻服葛時﹐更以初死之冠六升布爲衰﹐更以七升布爲冠﹐以其葬後哀殺﹐衰冠亦隨而變輕故也。云「衰﹐斬衰也」者﹐總二衰皆在《斬衰章》也。云「或曰三升半者﹐義服也」者﹐以其《斬章》有正﹑義﹐子爲父﹐父爲長子﹐妻爲夫之等﹐是正斬。云諸侯爲天子﹐臣爲君之等﹐是義斬。此三升半實是義服﹐但無正文﹐故引或人所解爲證也。上章子夏傳亦直云衰三升冠六升﹐亦據正斬而言。不言義服者﹐欲見義服成布同三升故也。云「六升﹐齊衰之下也」者﹐齊衰之降服四升﹐正服五升﹐義服六升﹐以其六升是義服﹐故云「下」也。云「斬衰正服﹐變而受之此服也」者﹐下注云「重者輕之故也」。云「三升﹐三升半﹐其受冠者同﹐以服至尊﹐宜少差也」者﹐以父與君尊等﹐恩情則別﹐故恩深者三升﹐恩淺者三升半﹐成布還三升﹐故云少差也。

齊衰四升﹐其冠七升。以其冠爲受﹐受冠八升。﹝言受以大功之上也。此謂爲母服也。齊衰正服五升﹐其冠八升。義服六升﹐其冠九升。亦以其冠爲受。凡不著之者﹐服之首主於父母。﹞

﹝疏﹞注「言受」至「父母」。

○釋曰﹕此據父卒爲母齊衰三年而言也。云「言受以大功之上也」者﹐以其降服﹐大功衰七升﹔正服﹐大功衰八升﹐故云大功之上。云「此謂爲母服也」者﹐據父卒爲母而言﹐若父在爲母﹐在正服齊衰前已解訖。云「齊衰正服五升﹐其冠八升﹐義服六升﹐其冠九升﹐亦以其冠爲受﹐凡不著之者﹐服之首主於父母」者﹐上斬言三升主於父﹐此言四升主於母﹐正服以下輕﹐故不言從可知也。

む衰四升有半﹐其冠八升。﹝此謂諸侯之大夫爲天子む衰也。服在小功之上者﹐欲著其縷之精粗也。升數在齊衰之中者﹐不敢以兄弟之服服至尊也。﹞

﹝疏﹞注「此謂」至「尊也」。

○釋曰﹕云「諸侯之大夫爲天子む衰也」者﹐是正經文也。云「服在小功之上者﹐欲著其縷之精粗也」者﹐據升數合在杖期上﹐以其升數𨿽少﹐以縷精粗與小功同﹐不得在杖期上﹐故在小功之上也。云「升數在齊衰之中者﹐不敢以兄弟之服服至尊也」者﹐據縷如小功﹐小功已下乃是兄弟﹐故云不敢以兄弟之服服至尊。至尊﹐則天子是也。

大功八升﹐若九升。小功十升﹐若十一升。﹝此以小功受大功之差也。不言七升者﹐主於受服﹐欲其文相值﹐言服降而在大功者衰七升﹐正服衰八升﹐其冠皆十升。義服九升﹐其冠十一升。亦皆以其冠爲受也。斬衰受之以下大功﹐受之以正者﹐重者輕之﹐輕者從禮﹐聖人之意然也。其降而在小功者﹐衰十升﹐正服衰十一升﹐義服衰十二升﹐皆以卽葛及緦麻無受也。此大功不言受者﹐其章旣著之。﹞

﹝疏﹞注「此以」至「著之」。

○釋曰﹕云「此以小功受大功之差也」者﹐以其小功﹑大功俱有三等﹐此惟各言二等﹐故云此以小功受大功之差也。以此二小功衰﹐衰受二大功之冠﹐爲衰二大功﹐初死﹐冠還用二小功之衰﹐故轉相受也。云「不言七升者﹐主於受服﹐欲其文相值」者﹐以其七升乃是殤大功﹐《殤大功章》云「無受」﹐此主於受﹐故不言七升者也。云欲其文相值﹐值者﹐當也﹐以其正大功衰八升﹐冠十升﹐與降服小功衰十升同﹔旣葬﹐受衰十升﹐冠十一升﹐義服﹐大功衰九升﹐其冠十一升﹐與正服小功衰同﹔旣葬﹐以其冠爲受﹐受衰十一升﹐冠十二升﹐初死﹐冠皆與小功衰相當﹐故云文相值也﹐是冠衰之文相值。云「言服降而在大功者衰七升﹐正服衰八升﹐其冠皆十升﹐義服九升﹐其冠十一升﹐亦皆以其冠爲受也」﹐鄭言此者﹐旣解爲文相值﹐又覆解文相值之事。若然﹐降服旣無受﹐而亦覆言之者﹐欲見大功正服與降服冠升數同之意。必冠同者﹐以其自一斬及四齊﹐衰與降大功冠皆校衰三等﹐及至正大功衰八升﹐冠十升﹐冠與降大功同上校二等者﹐若不進正大功冠與降同﹐則冠宜十一升。義大功衰九升者﹐冠宜十二升﹐則小功緦麻冠衰同﹐則降小功衰冠當十二升﹐正服小功冠衰同十三升﹐義服小功當冠衰十四升﹐緦麻冠衰當十五升﹐十五升卽與朝服十五升同﹐與吉無別。故聖人之意﹐進正大功冠與降大功同﹐則緦麻不至十五升。若然﹐正服大功不進之﹐使義服小功至十四升﹐緦麻十五升抽其半﹐豈不得爲緦乎﹖然者﹐若使義服小功十四升﹐則與疑衰同﹐非五服之差故也。又云「斬衰受之以下大功﹐受之以正者﹐重者輕之﹐輕者從禮﹐聖人之意然也」者﹐聖人之意﹐重者恐至滅性﹐故抑之﹐受之以輕服﹑義服﹐齊衰六升是也。輕者從禮者﹐正大功八升﹐冠十升﹐旣葬﹐衰十升﹐受以降服小功義服﹐大功衰九升﹐冠十一升。旣葬﹐衰十一升﹐受以正服小功二等﹐大功皆不受﹐以義服小功是從禮也﹐是聖人有此抑揚之義也。云「其降而在小功者﹐衰十升﹐正服衰十一升﹐義服衰十二升﹐皆以卽葛及緦麻無受」者﹐此鄭云皆以卽葛及無受﹐文出《小功緦麻章》。以其小功因故衰﹐惟變麻服葛爲異也。其降服﹐小功已下升數﹐文出《傳》﹐故彼云「斬衰三升﹐齊衰四升﹑五升﹑六升﹐大功七升﹑八升﹑九升﹐小功十升﹑十一升﹑十二升﹐緦麻十五升去其半﹐有事其縷﹐無事其布曰緦﹐此哀之發於衣服者也。」鄭注云「此齊衰多二等﹐大功﹑小功多一等﹐服主於受﹐是極列衣服之差也。」鄭彼注顧此文校多少而言。云「服主於受」﹐據此文不言降服大功﹑小功﹑緦麻之受﹐以其無受﹐又不言正服﹑義服﹐齊衰者二者𨿽有受﹐齊斬之受主於父母﹐故亦不言。若然﹐此言十升﹑十一升小功者﹐爲大功之受﹐而言非小功有受﹐彼注云是極列衣服之差者﹐據彼經總言﹐是極盡陳列於服之差降﹐故其言之與此異也。

●卷三十五士喪禮第十二

﹝疏﹞《士喪禮》第十二。

○鄭《目錄》云「士喪其父母﹐自始死至於旣殯之禮。喪於五禮屬凶。《大戴》第四﹐《小戴》第八﹐《別錄》第十二。」

○釋曰﹕鄭云「自始死至於旣殯之禮」者﹐自﹐從也﹔旣﹐已也﹔謂從始死已殯之後﹐未葬之前﹐皆錄之。是已下殯後論朔奠﹑筮宅﹑井槨﹑卜葬日之事也。又云「喪於五禮屬凶」者﹐案《周禮大宗伯》掌五禮﹕吉﹑凶﹑賓﹑軍﹑嘉。此於五禮屬凶。若然﹐天子諸侯之下皆有士﹐此當諸侯之士。知者﹐下云「君若有賜不言王」。又《喪大記》云「君沐粱﹐大夫沐稷﹐士沐粱。」鄭云「《士喪禮》沐稻﹐此云士沐粱﹐蓋天子之士也。」又大斂陳衣與《喪大記》不同﹐鄭亦云「彼天子之士﹐此諸侯之士。」以此言之﹐此篇諸侯之士可知。但公侯伯之士一命﹐子男之士不命。一命與不命皆分爲三等﹐各有上﹑中﹑下﹐及行喪禮﹐其節同﹐但銘旌有異﹐故下云「爲銘各以其物﹐亡則以緇長半幅」﹐物謂公侯伯之士﹐一命已上﹐生時得建旌旗﹔亡謂子男之士﹐生時無旌旗之物者﹐惟此爲異。又鄭直云士喪父母﹐不言妻與長子二者﹐亦依士禮﹐故下記云「赴曰﹕君之臣某死。赴母﹑妻﹑長子則曰﹕君之臣某之某死。」是禮同﹐故得同附於君之臣。記不云父者﹐以其經主於父死﹐故記不言也。

士喪禮。死於室﹐無用斂衾。﹝室﹐正寢之室也。疾者齊﹐故於正寢焉。疾時處北墉下﹐死而遷之當牖下﹐有牀衽。無﹐覆也。斂衾﹐大斂所並用之衾。衾﹐被也。小斂之衾當陳。《喪大記》曰「始死﹐遷屍於牀﹐無用斂衾﹐去死衣。」﹞

﹝疏﹞注「室」至「死衣」。

○釋曰﹕自此盡「帷堂」﹐論始死招魂﹑綴足﹑設奠﹑帷堂之事。云「室﹐正寢之室也」者﹐若對天子諸侯謂之路寢﹐卿大夫士謂之室﹐亦謂之寢﹐故下記云「士處寢」﹐總而言之﹐皆謂之正寢。是以莊三十二年秋八月﹐公薨於路寢﹐《公羊傳》云「路寢者何﹖正寢也。」《梁傳》亦云「路寢﹐正寢也。」言正寢者﹐對燕寢與側室非正。案《喪大記》云「君夫人卒於路寢﹐大夫世婦卒於寢﹐內子未命﹐則死於下室﹐遷屍於寢﹐士之妻皆死於寢。」鄭注云「言死者必皆於正處也。」以此言之﹐妻皆與夫同處。若然﹐天子崩亦於路寢﹐是以《顧命》成王崩﹐延康王於翼室。翼室﹐則路寢也。若非正寢﹐則失其所。是以僖三十三年冬十二月﹐「公薨於小寢」﹐《左氏傳》云「卽安也。」是譏不得其正。云「疾者齊﹐故於正寢焉。疾時處北墉下﹐死而遷之當牖下﹐有牀衽」者﹐此並取下記文﹐但文有詳略﹐文次不與本同。云「疾者齊﹐故於正寢焉」﹐以其齊須在寢﹐是以故在正寢。鄭彼注云「正情性也。」衽是臥席﹐故彼云「下莞上簟﹐設枕」焉。云「無﹐覆也﹐斂衾﹐大斂所並用之衾」者﹐經直云衾﹐不辯大小。鄭知非小斂衾﹐是大斂衾者﹐鄭云小斂之衾當陳者﹐不用小斂衾﹐以其大斂未至﹐故且覆屍﹐是以小斂訖﹐大斂之衾當陳﹐則用夷衾覆屍﹐是其次也。此所覆屍﹐屍襲後將小斂﹐乃去之﹐是以下襲訖﹐亦云「無用衾」﹐鄭注云「始死時﹐斂衾。」必覆之者﹐爲其形褻。言大斂所用之衾者﹐案《喪大記》君大夫士皆小斂一衾﹐大斂二衾。今始死﹐用大斂一衾以覆屍﹐及至大斂之時﹐兩衾俱用﹐一衾承薦於下﹐一衾以覆屍﹐故云大斂所並用之衾。引《喪大記》者﹐欲見加斂衾以覆屍﹐以「去死衣」﹐鄭彼注云「去死衣﹐病時所加新衣及復衣也﹐去之以俟沐浴」是也。

復者一人﹐以爵弁服﹐簪裳於衣﹐左何之﹐扌及領於帶。﹝復者﹐有司招魂復魄也。天子則夏采﹑祭僕之屬﹐諸侯則小臣爲之。爵弁服﹐純衣裳也﹐禮以冠名服。簪﹐連也。﹞

﹝疏﹞注「復者」至「連也」。

○釋曰﹕言「復者一人」者﹐諸侯之士一命與不命並皆一人。案《雜記》云「復西上」者﹐鄭注云「北面而西上﹐陽長左也。復者多少﹐各如其命之數。」若然﹐案《典命》諸侯卿大夫三命﹑再命﹑一命﹔天子三公八命﹐其卿六命﹐大夫四命﹐上士三命﹐中士再命﹐下士一命﹔上公九命﹐侯伯七命﹐子男五命﹐皆依命數﹐九人以下。則天子宜十二爲節﹐當十有二人也。云「復者﹐有司」者﹐案《喪大記》復者小臣﹐則士家不得同僚爲之﹐則有司府史之等也。不言所著衣服者﹐案《喪大記》小臣朝服﹐下記亦云「復者朝服」﹐則尊卑皆朝服可知。必著朝服者﹐鄭注《喪大記》云「朝服而復﹐所以事君之衣也。」復者庶其生气﹐復旣不蘇﹐方始爲死事耳。愚謂朝服平生所服﹐冀精神識之﹐而來反﹐衣以其事死如事生﹐故復者皆朝服也。若然﹐天子崩﹐復者皮弁服也。云「招魂復魄也」者﹐出入之气謂之魂﹐耳目聰明謂之魄﹐死者魂神去﹐離於魄﹐今欲招取魂來復歸於魄﹐故云招魂復魄也。云「天子則夏采﹑祭僕之屬」者﹐案《周禮天官夏采職》云「大喪以冕服復於大祖﹐以乘車建綏復於四郊。」鄭注云「求之王平生嘗所有事之處。乘車玉路於大廟﹐以冕服不出宮也。」又《夏宮祭僕職》云「大喪復於小廟。」鄭注云「小廟﹐髙祖以下也。始祖曰大廟。」又《隸僕》云「大喪復於小寢」﹐鄭注云「小寢﹐髙祖以下廟之寢也。始祖曰大寢。」此不言隸僕﹐以其隸僕與祭僕同僕官之屬中兼之。案《檀弓》﹕「君復於小寢﹑大寢﹑小祖﹑大祖﹑庫門﹑四郊。」鄭注云「尊者求之備也﹐亦他日所嘗有事。」是諸侯復法。言庫門﹐據魯作說﹐若凡平諸侯﹐則臯門﹐舉外門而言﹐三門俱復。則天子五門及四郊皆復。不言者﹐文不具。卿大夫以下﹐復自門以內廟及寢而已。婦人無外事﹐自王后以下﹐所復處亦自門以內廟及寢而已。云「諸侯則小臣爲之」者﹐《喪大記》文也。云「爵弁服﹐純衣裳也」者﹐案《士冠禮》云「陳服於房中西墉下﹐東領北上。爵弁﹐服裳﹐純衣」是也。士用爵弁者﹐案《雜記》云「士弁而祭於公﹐冠而祭於己。」是士服爵弁﹐助祭於君玄冠﹐自祭於家廟﹐士復用助祭之服。則諸侯以下皆用助祭之服可知。故《雜記》云「復﹐諸侯以褒衣冕服﹐爵弁服。」鄭注云「復﹐招魂復魄也。冕服者﹐上公五﹐侯伯四﹐子男三。褒衣亦始命爲諸侯﹐及朝覲見加賜之衣也。褒猶進也。」則衮冕之類。若然﹐冕服者有六﹐除大裘﹐有衮冕﹑冕﹑毳冕﹑冕﹑玄冕﹐上公衮冕而下﹐侯伯冕而下﹐子男毳冕而下﹐皆爵弁。若然﹐孤自冕而下﹐卿大夫玄冕﹐爵弁﹐士爵弁而已。天子孤卿大夫士﹐其衣亦與之同。三公執璧﹐與子男同﹐其服亦同。若然﹐大裘是祭天地之服﹐又與四郊建綏﹐而復不用大裘﹐而冕則門及廟寢等用衮冕以下﹐與上公同。但復者依命數﹐衣服不足覆﹐取上服重用之﹐以充其數。王后以下﹐案《雜記》云復衣「夫人稅衣揄狄」﹐鄭鞠衣﹑展衣﹑衤彖衣至揄狄﹐是侯伯夫人。案《周禮內司服》掌王后六服﹐衤韋衣﹑揄狄﹑闕狄﹑鞠衣﹑展衣﹑衤彖衣。王后及上公夫人﹐二王后及魯之夫人﹐皆用衤韋衣下至衤彖衣。侯伯夫人與王之三夫人﹐同揄翟以下至衤彖衣。子男夫人與三公夫人﹐自闕狄以下至衤彖衣。孤之妻與九嬪﹐鞠衣﹑展衣﹑衤彖衣。卿大夫妻與王之世婦﹐展衣﹑衤彖衣。士妻與女禦﹐衤彖衣而已。云「禮以冠名服」者﹐案《士冠禮》皮弁﹑爵弁﹐並列於階下執之﹐而空陳服於房﹐云「皮弁服」﹑「爵弁服」﹐是以冠名服。鄭言此者﹐欲見復時惟用緇衣裳﹐不用爵弁。而經言爵弁服﹐是禮以冠名服也。云「簪﹐連也」者﹐若凡常﹐衣服﹑衣裳各別﹐今此招魂﹐取其便﹐故連裳於衣。

升自前東榮﹐中屋﹐北面招以衣﹐曰「臯某復﹗」三。降衣於前。﹝北面招﹐求諸幽之義也。臯﹐長聲也。某﹐死者之名也。復﹐反也。降衣﹐下之也。《喪大記》曰「凡復﹐男子稱名﹐婦人稱字。」﹞

﹝疏﹞注「北面」至「稱字」。

○釋曰﹕案《喪大記》﹕「復有林麓﹐則虞人設階﹔無林麓﹐則狄人設階。」鄭云「階﹐所乘以外屋者。虞人﹐主林麓之官也。狄人﹐樂吏之賤者。階﹐梯也﹐иね之類。」有林麓﹐謂君與夫人有國有采地者﹐無林麓﹐謂大夫士無采地者。則此升屋之時﹐使狄人設梯。復聲必三者﹐禮成於三。「北面招求諸幽之義也」者﹐《禮記檀弓》文。以其死者必歸幽暗之方﹐故北面招之﹐求諸幽之義。引《喪大記》者﹐證經復時所呼名字﹐云「男子稱名」者﹐據大夫以下。若天子崩﹐則云「臯天子復」﹐若諸侯薨﹐則稱「臯某甫復」﹐若婦人稱字﹐則尊卑同。此經含有男子﹑婦人之喪﹐故言男子稱名﹐婦人稱字。案《喪服小記》云「男子稱名﹐婦人書姓與伯仲。」是也。

受用篋﹐升自阼階﹐以衣屍。﹝受者﹐受之於庭也。復者﹐其一人招﹐則受衣亦一人也。人君則司服受之﹐衣屍者覆之﹐若得魂反之。﹞

﹝疏﹞注「受者」至「反之」。

○釋曰﹕鄭「知受之於庭」者﹐以其降衣檐前﹐受而升自阼階﹐明知受之於堂下﹐在庭可知。云「復者其一人招﹐則受衣亦一人也」者﹐以其服惟一領﹐明知各一人也﹐自再命以上﹐受者亦各依命數。云「人君則司服受之」者﹐案《喪大記》云「北面三號﹐捲衣投於前﹐司服受之。」以其大夫士無司服之官﹐明據君也。云「衣屍者覆之﹐若得魂反之」者﹐此服衣浴而去之﹐不用襲斂﹐故《喪大記》云「始死﹐遷屍於牀﹐無用斂衾﹐去死衣。」鄭注云「死衣﹐病時所加新衣及復衣也。」彼又云「復衣不以衣屍﹐不以斂。」鄭注云「不以衣屍﹐謂不以襲也。」斂謂小斂﹑大斂﹐而云「覆之」﹐直取魂魄反而已。

復者降自後西榮。﹝不由前降﹐不以虛反也。降因徹西北﹐若云此室凶不可居然也。自是行死事。﹞

﹝疏﹞注「不由」至「死事」。

○釋曰﹕云「不由前降﹐不以虛反也」者﹐凡復者﹐緣孝子之心﹐望得魂气復反﹐復而不蘇﹐則是虛反。今降自後﹐是不欲虛反也。云「降因徹西北」者﹐案此文及《喪大記》皆言降自西北榮﹐皆不言徹﹐鄭云徹者﹐案《喪大記》將沐﹐「甸人爲﹛役土﹜於西墻下﹐陶人出重鬲。管人受沐﹐乃煮之。甸人取所徹廟之西北薪」﹐用爨之諸文更不見徹薪之文﹐故知復者降時徹之﹐故鄭云降因徹西北也。西北名爲者﹐案《特牲》屍謖之後﹐攺饌於西北隅﹐以爲陽厭﹐而云「用筵」﹐鄭云「﹐隱也。」故以西北隅爲也。必徹毀之者﹐鄭云「若云此室凶不可居然也﹐自是行死事」者﹐復而不蘇﹐下文楔齒﹑綴足之等﹐皆是行死事也。

楔齒用角四﹐﹝爲將含﹐恐其口閉急也。﹞

﹝疏﹞注「爲將」至「急也」。

○釋曰﹕案記云「楔貌如軛上兩末。」鄭云「事便也。」此角四其形與扌及醴角四制別﹐故屈之如軛﹐中央入口﹐兩末向上﹐取事便也。以其兩末向上﹐出入易故也。

綴足用燕幾。﹝綴猶拘也。爲將屨﹐恐其辟戾也。今文綴爲對。﹞

﹝疏﹞注「綴猶」至「爲對」。

○釋曰﹕案記云「綴足用燕幾﹐校在南﹐禦者坐持之。」鄭注云「校﹐脛也。屍南首﹐幾脛在南﹐以拘足則不得辟戾矣。」以此言之﹐幾之兩頭皆有兩足﹐今豎用之一頭﹐以夾兩足﹐恐幾傾倒﹐故使禦者坐持之。案《喪大記》﹕「小臣楔齒用角四﹐綴足用燕幾。君﹑大夫﹑士一也。」又案《周禮天官玉府》﹕「大喪共含玉﹐復衣裳﹐角枕﹑角四。」則自天子以下至於士﹐其禮同。言燕幾者﹐燕﹐安也。當在燕寢之內﹐常馮之以安體也。

奠脯醢﹑醴酒﹐升自阼階﹐奠於屍東。﹝鬼神無象﹐設奠以馮依之。﹞

﹝疏﹞注「鬼神」至「依之」。

○釋曰﹕案《檀弓》曾子云「始死之奠﹐其餘閣也與﹖」鄭注云「不容攺新」也﹐則此奠是閣之餘食爲之。案下小斂一豆一籩﹐大斂兩豆兩籩。此始死﹐俱言亦無過一豆一籩而已。下記云「若醴若酒。」鄭注云「或卒無醴﹐用新酒。」此醴酒𨿽俱言﹐亦科用其一﹐不並用﹐以其小斂酒醴具有﹐此則未具﹐是其差。

帷堂。﹝事小訖也。﹞

﹝疏﹞注「事小訖也」。

○釋曰﹕云「事小訖也」者﹐以其未襲﹐斂必帷之者﹐鬼神尙幽ウ故也。

乃赴於君。主人西階東﹐南面命赴者﹐拜送。﹝赴﹐告也。臣﹐君之股肱耳目﹐死當有恩。﹞

﹝疏﹞注「赴告」至「有恩」。

○釋曰﹕此及下經﹐論使人告君之事。云「臣﹐君之股肱耳目」者﹐案《虞書》云「帝曰﹕臣作朕股肱耳目。」注云「大體若身。」云死當有恩﹐是以下有弔及贈衤遂之事也。案《檀弓》云「父兄命赴者。」鄭注云「謂大夫以上也﹐士主人親命之。」是尊卑禮異也。

有賓﹐則拜之。﹝賓﹐僚友羣士也。其位猶朝夕哭矣。﹞

﹝疏﹞注「賓僚」至「哭矣」。

○釋曰﹕此謂因命赴者﹐有賓則拜之。若不因命赴者﹐則不出﹐是以下云「惟君命出」﹐鄭云「始喪之日﹐哀戚甚﹐在室故不出」是也。云「賓﹐僚友羣士也」者﹐同官爲僚﹐同志爲友﹐羣士卽僚友也。以其始死﹐惟赴君﹐此僚友未蒙赴及卽來﹐是先知疾重﹐故未赴卽來﹐明是僚友之士﹐非大夫及疏遠者。若有大夫﹐則經辧之而稱大夫﹐是以下文因君衤遂﹐卽云「有大夫則特拜之」是也。云「其位猶朝夕哭矣」者﹐謂賓弔位猶如賓朝夕哭位﹐其主人之位則異於朝夕﹐而在西階東﹐南面拜之﹐拜訖﹐西階下東面﹐下經所云「拜大夫之位」是也。

入﹐坐於牀東﹐眾主人在其後﹐西面。婦人俠牀﹐東面。﹝眾主人﹐庶昆弟也。婦人﹐謂妻妾子姓也﹐亦妻在前。﹞

﹝疏﹞注「眾主」至「在前」。

○釋曰﹕自此盡「北面」﹐論主人以下哭位之事。云「入坐」者﹐謂上文主人拜賓訖﹐入坐於牀東﹐是其眾主人直言在其後﹐不言坐﹐則立可知。婦人𨿽不言坐﹐案《喪大記》婦人皆坐﹐無立法。言「俠牀」者﹐男子牀東﹐婦人牀西﹐以近而言也。案《喪大記》﹕「士之喪﹐主人﹑父﹑兄﹑子姓皆坐於東方﹐主婦﹑姑﹑姊妹﹑子姓皆坐於西方。」此義恐錯﹐此經有不命士﹐《喪大記》無不命士﹐又與《大記》文不同﹐釋亦不合。「子姓皆坐於西方」﹐注云「士賤﹐同宗尊卑皆坐。」此除主人之外不坐者﹐此據命士﹐彼據不命之士。知者﹐案《喪大記》云「大夫之喪﹐主人坐於東方﹐主婦坐於西方﹐其有命夫﹑命婦則坐﹐無則皆立。」是大夫喪﹐尊者坐﹐卑者立﹐是知此非主人皆立﹐據命士﹔《大記》云尊卑皆坐﹐據不命之士。云「婦人謂妻妾子姓」者﹐下云「親者在室」﹐其中有姑姊﹐故此注直言妻妾子姓也。《喪大記》兼言姑姊妹者﹐彼無別文﹐見親者在室﹐故注總言之也。言「亦妻在前」者﹐亦主人在眾主人前也。

親者在室。﹝謂大功以上父兄姑姊妹子姓在此者。﹞

﹝疏﹞注「謂大」至「此者」。

○釋曰﹕知親者謂大功以上者﹐以大功以上有同財之義﹐相親暱之理﹐下有眾婦人戶外﹐據小功以下疏者﹐故知此爲大功以上也。云「父兄姑姊妹」在此者﹐上注據死者妻妾子姓也﹐此注據主人之兄弟姑姊妹子姓而言。若然﹐父謂諸父﹐兄謂諸兄﹑從父昆弟﹐姑謂主人之姑﹐姊妹謂從父姊妹﹐子姓謂主人之孫﹐於死者謂曾孫﹑玄孫。曾孫爲曾祖﹑髙祖齊衰三月﹐當在大功親之內﹐故云「子姓」在此者。

眾婦人戶外北面﹐眾兄弟堂下北面。﹝眾婦人﹑眾兄弟﹐小功以下。﹞

﹝疏﹞注「眾婦人」至「以下」。

○釋曰﹕案《喪服記》云「兄弟皆在他邦加一等。」傳曰「小功以下爲兄弟。」玄謂於此發兄弟傳者﹐嫌大功以上又加也。大功以上﹐若皆在他國﹐則親自親矣﹐是大功以上爲親者﹐則上文是也。是以知此婦人在戶外﹐是小功以下可知。若然﹐同是小功以下﹐而男子在堂下者﹐以其婦人有事自堂及房﹐不合在下﹐故男子在堂下﹐婦人戶外堂上耳。

君使人弔。徹帷。主人迎於寢門外﹐見賓不哭﹐先入﹐門右北面。﹝使人﹐士也。禮使人必以其爵。使者至﹐使人入將命﹐乃出迎之。寢門﹐內門也。徹帷﹐﹤戶去﹥之﹐事畢則下之。﹞

﹝疏﹞注「使人士」至「下之」。

○釋曰﹕自此盡「不辭入」﹐論君使人弔礻遂之事。鄭知禮使人必以其爵者﹐案《聘禮》使人歸饔餼及致禮皆各以其爵﹐此君使人弔朝士﹐明亦以其爵﹐使士可知﹐此《儀禮》見諸侯弔法。若天子則不以其爵﹐各以其官﹐是以《周禮大僕職》云「掌三公孤卿之弔勞。」鄭云「王使往。」又《小臣職》云「掌士大夫之弔勞。」又《禦僕職》掌羣使之弔勞。又案《宰夫職》云「凡邦之弔事﹐掌其戒令與幣器。」注﹕「弔事﹐弔諸侯。」是其皆以官不以爵也。云「使者至﹐使人入將命﹐乃出迎之」者﹐將命﹐謂傳賓主人之言擯者也。案下小斂後云「有礻遂者﹐則將命擯者出請入告。」注云「《喪禮》略於威儀﹐旣小斂擯者乃用辭。」若然﹐則此𨿽有擯者﹐未用辭﹐故此下經不云主人出迎。經不云擯者﹐鄭探其意﹐使者﹐使人入將命所使之人。入將命﹐卽包主人擯者也。云「寢門﹐內門也」者﹐以其大夫士惟有兩門﹐有寢門者﹑外門者。以其下云「主人拜送於外門外」﹐故知此寢門﹐內門也。云「徹帷﹐﹤戶去﹥之」者﹐謂褰帷而上﹐非謂全徹去。知事「畢則下之」者﹐案下「君使人礻遂﹐徹帷」﹐明此事畢﹐下之可知。

弔者入﹐升自西階﹐東面。主人進中庭﹐弔者致命。﹝主人不升﹐賤也。致命曰「君聞子之喪﹐使某如何不淑。」﹞

﹝疏﹞注「主人」至「不淑」。

○釋曰﹕上云主人迎於寢門外﹐此云弔者入﹐謂入寢門﹐以其死在寢。云「主人不升﹐賤也」者﹐對大夫之喪﹐其子得升堂受命。知者﹐案《喪大器》﹕「大夫於君命﹐迎於寢門外﹐使者升堂致命﹐主人拜於下。」言拜於下﹐明受命之時得升堂﹐必知大夫之子得升堂受命者。案《喪大記》云「大夫之喪﹐將大斂﹐君至﹐主人迎﹐先入門右﹐君卽位於序端﹐主人房外南面﹐卒斂﹐宰告﹐主人降﹐北面於堂下﹐君撫之﹐主人拜稽顙。」鄭注云「大夫之子尊﹐得升﹐視斂。」下文又云「士之喪﹐將大斂﹐君不在﹐其餘禮猶大夫也。」以君常視士殯﹐故言君不在。若有恩賜﹐君視大斂則不得如大夫。言君不在者﹐謂士之子不升堂﹐在君側。以此言之﹐士受君命﹐不得升堂﹐以其賤。明大夫之子得升﹐受命乃降拜可知。是以《大戴禮》云「大夫於君命升聽命降拜」是也。云「致命曰」以下﹐鄭知有此辭者﹐案《雜記》諸侯使人弔鄰國之君喪﹐而云弔者入﹐升自西階東面﹐致命曰「寡君聞君之喪﹐寡君使某﹐如何不淑。」彼據鄰國之君﹐故稱寡﹔此使士弔己國之士﹐故直云君﹐不言寡也。

主人哭﹐拜稽顙﹐成踴。﹝稽顙﹐頭觸地。成踴﹐三者三。﹞

﹝疏﹞注「稽顙」至「者三」。

○釋曰﹕云「稽顙頭觸地」者﹐案《禮記檀弓》曰「稽顙而後拜﹐頎乎其致也。」爲稽首之拜﹐但觸地無容卽名稽顙。云「成踴三者三」﹐案《曾子問》﹐君薨﹐世子生﹐三日告殯云「眾主人卿大夫士﹐哭踴三者三。」凡九踴也。

賓出﹐主人拜送於外門外。

君使人衤遂。徹帷。主人如初。衤遂者左執領﹐右執要﹐入﹐升﹐致命。﹝衤遂之言遺也。衣被曰衤遂。致命曰「君使某衤遂。」﹞

﹝疏﹞注「衤遂之」至「某衤遂」。

○釋曰﹕云「主人如初」者﹐如上弔時迎於寢門外以下之事也。云「衤遂之言遺也」者﹐謂君有命﹐以衣服遺與主人。云「衣被曰衤遂」者﹐案《左傳》隱元年﹕「秋七月﹐天王使宰亙來歸惠公仲子之。」《梁傳》曰「乘馬曰﹐衣衾曰衤遂﹐貝玉曰含﹐錢財曰賻」是也。云「致命曰君使某衤遂」者﹐亦約《雜記》文。此君衤遂𨿽在襲前﹐主人襲與小斂俱不得用君衤遂﹐大斂乃用之。知者﹐案《喪大記》云「君無衤遂﹐大夫士畢主人之祭服﹐親戚之衣受之不以卽陳。」注云「無衤遂者﹐不陳不以斂」謂不用之爲小斂﹐至大斂乃用之。故下文大斂之節云「君衤遂不倒」﹐注云「至此乃用君衤遂﹐主人先自盡」是也。

主人拜如初﹐衤遂者入﹐衣屍﹐出。主人拜送如初。惟君命﹐出﹐升降自西階。遂拜賓﹐有大夫則特拜之。卽位於西階下﹐東面﹐不踴。大夫𨿽不辭﹐入也。﹝惟君命出﹐以明大夫以下﹐時來弔衤遂﹐不出也。始喪之日﹐哀戚甚﹐在室﹐故不出拜賓也。大夫則特拜﹐別於士旅拜也。卽位西階下﹐未忍在主人位也。不踴﹐但哭拜而已。不辭而主人升入﹐明本不爲賓出﹐不成禮也。﹞

﹝疏﹞注「惟君」至「禮也」。

○釋曰﹕云「主人拜如初」者﹐亦如上主人進中庭﹐哭拜稽顙成踴。云「衤遂者入﹐衣屍出」者﹐案《旣夕》記﹕「衤遂者委衣於牀﹐不坐。」眾衤遂者委於牀上不坐。則此衤遂者左執領﹐右執要﹐以衣屍﹐亦不坐。云「惟君命出」者﹐欲見孤卿大夫士﹐𨿽有弔衤遂來皆不出﹐故云惟著異也。云「遂拜賓」者﹐因事曰遂﹐以因有君命﹐故拜賓﹐若無君命﹐則不出戶。云「大夫𨿽不辭﹐入也」者﹐謂主人小斂後﹐賓致辭云「如何不淑」﹐乃復位踴。今以初死﹐大夫𨿽不辭﹐主人升入室。云「以明大夫以下﹐時來弔衤遂﹐不出也」者﹐言惟君命出﹐明大夫已下﹐時來弔衤遂﹐不出可知。經云拜大夫者﹐以因君命﹐出見故也。云「未忍在主人位也」者﹐至小斂後始就東階下﹐西南面主人位也。云「明本不爲賓出﹐不成禮也」者﹐總解不爲之踴﹐及𨿽不辭而入二事。

親者衤遂﹐不將命﹐以卽陳。﹝大功以上﹐有同財之義也。不將命﹐不使人將之致於主人也。卽陳﹐陳在房中。﹞

﹝疏﹞注「大功」至「房中」。

○釋曰﹕自此盡「房」﹐論大功兄弟及朋友弔衤遂之事。云「大功以上」﹐謂並異門齊衰﹐故云以上。云「卽陳﹐陳在房中」者﹐下云「如衤遂以房」﹐故知此陳陳在房中也。

庶兄弟衤遂﹐使人以將命於室﹐主人拜於位﹐委衣於屍東牀上。﹝庶兄弟﹐卽眾兄弟也。變眾言庶﹐容同姓耳。將命曰「某使某衤遂。」拜於位﹐室中位也。﹞

﹝疏﹞注「庶兄」至「位也」。

○釋曰﹕知「庶兄弟卽眾兄弟」者﹐見上文云「親者在室」﹐又云「眾兄弟堂下北面」﹐注云「是小功以下」。又云「親者衤遂」﹐此云「庶兄弟衤遂」﹐以文次而言﹐故知庶兄弟卽眾兄弟也。云「變眾言庶﹐容同姓耳」者﹐以同姓絕服者有衤遂法﹐鄭必知變眾言庶﹐卽容同姓者﹐見《喪服不杖麻屨章》士言眾子﹐大夫言庶子。鄭云「士謂之眾子未能遠別也。」是庶者疏遠之稱﹐故知言庶容同姓。云「將命曰﹐某使某衤遂」者﹐某謂庶兄弟名﹐使某衤遂者名﹐但庶兄弟是小功緦麻之親﹐在堂下﹐使有司歸家取服﹐致命於主人﹐若同姓﹐容不在始來弔衤遂也。云「拜於位﹐室中位也」者﹐以其非君命不出﹐故知拜於室中位也。

朋友衤遂﹐親以進﹐主人拜﹐委衣如初。退﹐哭﹐不踴。﹝親以進﹐親之恩也。退﹐下堂反賓位也﹐主人徒哭不踴﹐別於君衤遂也。﹞

﹝疏﹞注「親以」至「衤遂也」。

○釋曰﹕云「別於君衤遂也」者﹐上文君衤遂之時﹐主人哭拜﹐稽顙成踴﹐此朋友衤遂﹐主人徒哭不踴﹐故云別於君衤遂。

徹衣者執衣如衤遂﹐以房。﹝凡於衤遂者出﹐有司徹衣。﹞

﹝疏﹞注「凡於」至「徹衣」。

○釋曰﹕云「執衣如衤遂」者﹐上文君衤遂之時﹐衤遂者左執領右執要。此徹衣者﹐亦左執領﹐右執要﹐故云如衤遂也。云「凡於衤遂者﹐出有司徹衣」者﹐案此徹衣之文﹐在諸衤遂者之下言之﹐故《雜記》諸侯使人弔﹐含衤遂訖﹐乃云「主人有司」﹐故云凡於衤遂者出有司徹衣。

爲銘﹐各以其物。亡則以緇﹐長半幅﹐末﹐長終幅﹐廣三寸。書銘於末曰「某氏某之柩。」﹝銘﹐明旌也。雜帛爲物。大夫之所建也﹐以死者爲不可別﹐故以其旗識識之﹐愛之斯錄之矣。亡﹐無也。無旌﹐不命之士也。半幅一尺﹐終幅二尺。在棺爲柩。今文銘皆爲名﹐末爲旆也。﹞

﹝疏﹞注「銘明」至「旆也」。

○釋曰﹕自此至「西階上」﹐論書死者銘旌之事。此《士喪禮》記公侯伯之士一命﹐亦記子男之士不命﹐故此銘旌總見之也。云「爲銘各以其物」者﹐案《周禮司常》大夫士同建雜帛爲物。今云各以其物﹐而不同者﹐雜帛之物𨿽同﹐其旌旗之杠﹐長短則異﹐故《禮緯》云﹕天子之旗九刃﹐諸候七刃﹐大夫五刃﹐士三刃。但死以尺易刃﹐故下云「竹杠長三尺」﹐長短不同﹐故言各以別之﹐此據候伯之士一命者也。云「銘﹐明旌也」者﹐《檀弓》文。雜帛爲物大夫之所建也者﹐此《司常》文也。言「雜帛」者﹐爲旗旌之糸參﹐以絳帛爲之﹐以白色之帛裨緣之﹐鄭彼注云「大夫士雜帛﹐言以先王正道佐職」是也。云「以死者」至「錄之矣」者﹐《檀弓》文。案彼自「銘明旌」至「錄之矣」﹐引之者﹐事恰盡重與奠﹐自爲下事之別﹐不得以《周禮小祝》之職﹐社子春解熬爲重﹐鄭不從其義﹐故以證破子春。又鄭注《檀弓》云謂重與奠﹐此引證銘旌者﹐鄭君兩解之﹐以彼兼有重與奠﹐亦是錄死者之義。此銘旌是錄死者之名﹐故兩注不同。案《周禮小祝》云「設熬置銘」﹐杜子春引「《檀弓》曰﹕銘﹐明旌也。以死者爲不可別﹐故以其旗識之﹐愛之斯錄之矣」。子春亦爲此解﹐云「無旌不命之士也」者﹐謂子男之士也。云「半幅一尺﹐終幅二尺」者﹐經直云「長半幅」﹐不言廣﹐則亦三寸。云「末﹐長終幅﹐廣三寸」﹐則廣三寸總結之﹐但布幅二尺二寸﹐今云二尺者﹐鄭君計侯與深衣皆除邊幅一寸﹐此亦兩邊除二寸而言之。凡書銘之法﹐案《喪服小記》云「復與書銘﹐自天子達於士﹐其辭一也。男子稱名﹐婦人書姓與伯仲。」鄭注云「此謂殷禮也。殷質﹐不重名﹐復則臣得名君。周之禮﹐天子崩﹐復曰﹕臯天子復。諸侯薨﹐復曰﹕臯某甫復。其餘及書銘則同。」以此而言﹐除天子諸侯之外﹐其復男子皆稱姓名﹐是以此云某氏某之柩。云「在棺爲柩」者﹐下《曲禮》文。以其銘旌表柩不表屍﹐故據柩而言。

竹杠長三尺﹐置於宇西階上。﹝杠﹐銘ㄅ也。宇﹐也。﹞

﹝疏﹞注「杠銘」至「也」。

○釋曰﹕此始造銘訖﹐且置於宇下西階上﹐待爲重訖﹐以此銘置於重。又下文卒塗﹐始置於聿。若然﹐此時未用權﹐置於此及於重也。云「宇﹐也」者﹐案《爾雅釋宮》云「檐謂之。」郭云「屋。」謂當檐下﹐故《特牲記》云「爨在西壁」﹐鄭注云「西壁﹐堂之西墻下。」舊說云「南北直屋﹐稷在南」是也。

甸人掘坎於階﹐少西。爲﹛役土﹜於西墻下﹐東鄕。﹝甸人﹐有司主田野者。﹛役土﹜﹐塊竈。西墻﹐中庭之西。今文卿爲面。﹞

﹝疏﹞注「甸人」至「爲面」。

○釋曰﹕自此盡「西階下」﹐論掘坎爲﹛役土﹜饌陳沐浴之具。此坎不論淺深及所盛之物。案《旣夕》記云「掘坎﹐南順。廣尺﹐輪二尺﹐深三尺﹐南其壤。」下文沐浴余潘及巾四等﹐棄埋之於北坎也。云「甸人﹐有司主田野」者﹐士無臣﹐所行事皆是有司屬吏之等。言主田野者﹐案《周禮甸師》其徒三百人﹐掌帥其屬﹐而耕耨王藉。是掌田野﹐士𨿽無此官﹐亦有掌田野之人﹐謂之甸人。云「﹛役土﹜﹐塊竈」者﹐案《旣夕》記云「﹛役土﹜用塊」﹐是以塊爲竈名﹐爲﹛役土﹜用之﹐以煮沐浴者之潘水。知在中庭之西者﹐經直云「於西墻下」﹐不繼階宇﹐明近南﹐中庭之西也。

新盆﹑﹑瓶﹑廢惇﹑重鬲﹐皆濯﹐造於西階下。﹝新此瓦器五種者﹐重死事。盆以盛水﹐承氵Й濯﹐瓶以汲水也。廢惇﹐惇無足者﹐所以盛米也。重鬲﹐鬲將縣重者也。濯﹐滌漑也。造﹐至也﹐猶饌也。以造言之﹐喪事遽。﹞

﹝疏﹞注「新此」至「事遽」。

○釋曰﹕云「盆以盛水」者﹐案下文祝浙米時所用。「以盛氵Й濯」者﹐謂置於屍牀下時﹐余潘水名爲氵Й濯。知以此盛者﹐下文別云「士有冰﹐用夷」﹐彼是寒尸之﹐故知此承氵Й濯。云「瓶以汲水也」者﹐下文管人汲﹐用此瓶也。知「廢惇﹐惇無足」者﹐若有足直名惇﹐故下文徹朔奠云「惇啟會面足」﹐注云「面足執之﹐令足卿前也。」是其有足直名惇﹐凡物無足稱廢。是以《士虞禮》云「主人洗廢爵﹐主婦洗足爵。」廢爵﹐注云「爵無足」是也。云「所以盛米也」者﹐以下文而知。云「重鬲﹐鬲將縣重者」也﹐下文鬻余飯﹐乃縣於重。此時先用煮沐潘﹐故云將縣重者也。以其事未至﹐故言「將」也。云「以造言之﹐喪事遽」者﹐以其不言饌造者﹐造是造次﹐故以造言之喪事遽也。

陳襲事於房中﹐西領﹐南上﹐不糸靑。﹝襲事謂衣服也。糸靑讀爲糸爭﹐糸爭﹐屈也。襲事少﹐上陳而下不屈。江沔之﹐謂縈收繩索爲糸爭。古文糸靑皆爲精。﹞

﹝疏﹞注「襲事」至「爲糸爭」。

○釋曰﹕自此至「繼陳不用」﹐論陳襲所用之事。云「襲事謂衣服也」者﹐此先陳之﹐至下文商祝襲時及用之。但用者三稱而已﹐其中庶衤遂之等𨿽不用﹐亦陳之﹐以多爲貴。案下小斂﹑大斂先陳先用﹐後陳后用﹐依次第而陳。此襲事﹐以其初死﹐先成先陳﹐後成後陳﹐喪事遽﹐備之而已﹐故不依次也。云「襲事少﹐上陳而下不屈」者﹐所陳之法﹐房戶之內﹐於戶東西領南上﹐以衣裳少﹐從南至北則盡﹐不須糸爭屈。知戶東陳之者﹐取之便故也。云「江沔之」者﹐案《禹貢》云「れ冢導漾﹐東流爲漢。」孔傳云「泉始出山爲漾水﹐南東流爲沔水﹐至漢中東行爲漢水。」南有江水﹐北有沔水﹐故云「江沔之﹐以縈收繩索爲糸爭」。引之證取糸爭爲屈義也。

明衣裳﹐用布。﹝所以親身﹐爲圭也。﹞

﹝疏﹞注「所以」至「也」。

○釋曰﹕案下記云「明衣裳﹐用幕布」﹐注云「幕布﹐帷幕之布。」則此布用帷幕之布﹐但升數未聞。知「親身」者﹐下浴訖﹐先設明衣﹐故知親身也。云「爲圭也」者﹐以其言明﹐明者淨之義﹐故知取圭者也。

﹛髟會﹜笄用桑﹐長四寸﹐﹝A213﹞中。﹝桑之爲言﹐喪也。用爲笄﹐取其名也。長四寸﹐不冠故也。﹝A213﹞﹐笄之中央以安發。﹞

﹝疏﹞注「桑之」至「安發」。

○釋曰﹕以髻爲﹛髟會﹜﹐義取以發會聚之意。云「桑之爲言喪也」者﹐爲喪所用﹐故用桑以聲名之﹐是以云取其名也。云「長四寸﹐不冠故也」者﹐凡笄有二種﹕一是安發之笄﹐男子﹑婦人俱有﹐卽此笄是也﹔一是爲冠笄﹑皮弁笄﹑爵弁笄﹐惟男子有而婦人無也。此二笄皆長﹐不惟四寸而已。今此笄四寸者﹐僅取人髻而已﹐以其男子不冠﹐冠則笄長矣。此注及下注知死者不冠者﹐下記云「其母之喪﹐﹛髟會﹜無笄。」注云「無笄﹐猶丈夫之不冠也。」以此言之﹐生時男子冠﹐婦人笄。今死婦人不笄﹐則知男子亦不冠也。《家語》云孔子之喪﹐襲而冠者。《家語》王肅之增攺﹐不可依用也。云「﹝A213﹞﹐笄之中央以安發」者﹐兩頭闊﹐中央狹﹐則於發安﹐故云以安發也。

布巾﹐環幅﹐不鑿。﹝環幅﹐廣袤等也。不鑿者﹐士之子親含﹐及其巾而已。大夫以上﹐賓爲之含﹐當口鑿之﹐嫌有惡。古文環作還。﹞

﹝疏﹞注「環幅」至「作還」。

○釋曰﹕此爲飯含而設﹐所以覆死者。而云「廣袤等也」者﹐布幅二尺二寸﹐鄭計布廣狹例﹐除邊幅二寸﹐以二尺爲率﹐則此廣袤等亦二尺也。云「不鑿者﹐士之子親含﹐反其巾而已」者﹐下經云「主人左扌及米實於右﹐三實一貝﹐左中亦如之」﹐是士之子親含。此經云「不鑿」﹐明反其巾而已也。又知「大夫以上賓爲之含﹐當口鑿之﹐嫌有惡」者﹐案《雜記》云「鑿巾以飯﹐公羊賈爲之也。」鄭云「記士失禮所由始也。士親飯必發其巾﹐大夫以上﹐賓爲飯焉﹐則有鑿巾。」以此經云「不鑿」﹐則大夫以上鑿﹐謂若士月半不殷奠﹐則大夫以上月半殷奠可知。以其大夫以上有臣﹐臣爲賓﹐賓飯含嫌有惡﹐故鑿之也。

掩﹐練帛廣終幅﹐長五尺﹐析其末。﹝掩﹐裹首也。析其末﹐爲將結於頤下﹐又還結於項巾。﹞

﹝疏﹞注「掩裹」至「項中」。

○釋曰﹕掩﹐若今人襆頭。但死者以後二腳於頤下結之﹐與生人爲異也。此陳之耳﹐若設之。案下經云「商祝掩設冥目」﹐注云「掩者﹐先結頤下。旣冥目﹐乃還結項」是也。

﹐用白糸廣。﹝﹐充耳。糸廣﹐新綿。﹞

﹝疏﹞注「充耳糸廣新綿」。

○釋曰﹕案下記云「塞耳」﹐《詩》云「充耳」﹐充卽塞也。生時人君用玉﹐臣用象。又《著》詩云「充耳以素」﹑「充耳以黃」之等﹐注云「所以懸」﹐則生時以黃以素﹐又以玉象等爲之﹐示不聽讒。今死者直用糸廣塞耳而已﹐異於生也。云「糸廣﹐新綿」者﹐案《禹貢》豫州貢絲糸廣﹐故知糸廣新綿﹐對是舊絮也。

冥目﹐用緇﹐方尺二寸﹐裏﹐著﹐組系。﹝冥目﹐覆面者也。冥﹐讀若《詩》云「葛ぱ縈」之縈。﹐赤也。著﹐充之以絮也。組系﹐爲可結也。古文冥爲涓。﹞

﹝疏﹞注「冥目」至「結也」。

○釋曰﹕鄭讀從「葛ぱ縈」之縈者﹐以其葛ぱ縈於樹木﹐此面衣亦縈於面目﹐故讀從之也。云「組系﹐爲可結也」者﹐以四角有系於後結之﹐故有組系也。

握手﹐用玄﹐裏﹐長尺二寸﹐廣五寸﹐牢中旁寸﹐著﹐組系。﹝牢讀爲樓﹐樓謂削約握之中央以安手也。今文樓爲﹝A213﹞﹐旁爲方。﹞

﹝疏﹞注「牢讀」至「爲方」。

○釋曰﹕名此衣爲握﹐以其在手﹐故言握手﹐不謂以手握之爲握手。云「牢讀爲樓﹐樓謂削約握之中央以安手也」者﹐經云「廣五寸﹐牢中旁寸」者﹐則中央廣三寸﹐廣三寸中央又容四指而已。四指﹐指一寸﹐則四寸﹐四寸之外﹐仍有八寸﹐皆廣五寸也。讀從樓者﹐義取樓斂挾少之意。云「削約」者﹐謂削之使約少也。

決﹐用正王棘﹐若棘﹐組系﹐糸廣極二。﹝決猶也﹐挾弓以橫執弦。《詩》云「決拾旣次。」正﹐善也。王棘與棘﹐善理堅刃者皆可以爲決。極猶放也。以沓指放弦﹐令不挈也。生者以朱韋爲之﹐而三。死用糸廣﹐又二﹐明不用也。古文王爲玉。今文爲也。世俗謂王棘乇鼠。﹞

﹝疏﹞注「決猶」至「乇鼠」。

○釋曰﹕云「挾弓以橫執弦」者﹐方持弓矢曰挾﹐未射時已然﹐至射時還依此法以弦﹐故云挾弓以橫執弦也。引《詩》者﹐證決是弦之物。云「王棘與棘」者﹐科用其一﹐皆得不謂兼用二者。云「以沓指放弦﹐令不挈也」者﹐謂以此二者與決爲藉﹐令弦不決挈傷指耳。云「生者以朱韋爲之﹐而三」者﹐《大射》所云「朱極三」者是也。彼但爲君設文﹐引證此士禮﹐則尊卑生時俱三﹐皆用朱韋﹐死者尊卑同二﹐用糸廣也。

冒﹐緇質﹐長與手齊﹐殺﹐掩足。﹝冒﹐韜屍者﹐制如直囊﹐上曰質﹐下曰殺。質﹐正也。其用之﹐先以殺韜足而上﹐後以質韜首而下﹐齊手。上玄下﹐象天地也。《喪大記》曰「君錦冒黼殺﹐綴旁七。大夫玄冒黼殺﹐綴旁五。士緇冒殺﹐綴旁三。」凡冒﹐質長與手齊﹐殺三寸。﹞

﹝疏﹞注「冒韜」至「三尺」。

○釋曰﹕云「制如直囊」者﹐下經云「設冒之」﹐故云如直囊。云「上曰質﹐下曰殺。質﹐正也」者﹐案此經以冒爲總目﹐下別云質與殺﹐自相對。則知上曰質﹐質正者﹐以其在上﹐故以正爲名。引《喪大記》君與大夫士皆以冒對殺﹐不云質﹐則冒旣總名﹐亦得對殺﹐爲在上之稱。皆云「綴旁」者﹐以其冒無帶﹐又無鈕﹐一定不動﹐故知旁綴﹐質與殺相接之處﹐使相連﹐尊卑降殺而已。云「其用之﹐先以殺韜足而上﹐後以質韜首而下﹐齊手」者﹐凡人著服﹐先下後上﹐又質長與手齊﹐殺長三尺﹐人有短者﹐質下覆殺﹐故後韜質也。

爵弁服﹐純衣。﹝謂生時爵弁之服也。純衣者﹐裳。古者以冠名服﹐死者不冠。﹞

﹝疏﹞注「謂生」至「不冠」。

○釋曰﹕云「謂生時爵弁之服也」者﹐凡襲斂之服﹐無問尊卑﹐皆先盡上服生時服﹐卽士之常服﹐以助祭者也。云「裳」者﹐《士冠禮》文。云「古者以冠名服﹐死者不冠」者﹐以死者不冠﹐而經云爵弁﹑皮弁﹐此直取以冠名服﹐不用其冠﹐故云此也。

皮弁服﹐﹝皮弁所衣之服也。其服﹐白布衣素裳也。﹞

﹝疏﹞注「皮弁」至「裳也」。

○釋曰﹕云「皮弁所衣之服也」者﹐亦見死者不冠﹐不用皮弁﹐今直取以冠名服﹐是皮弁所衣著之服也。知「其服﹐白布衣素裳」者﹐《士冠禮》注﹕「衣與冠同色﹐裳與屨同色。」以皮弁白而白屨﹐故《士冠禮》云「素積白屨」是也。《雜記》云「朝服十五升。」則皮弁天子朝服與諸侯朝服同十五升布也。

衤彖衣﹐﹝黑衣裳﹐赤緣謂之衤彖。衤彖之言緣也﹐所以表袍者也。《喪大記》曰「衣必有裳﹐袍必有表﹐不衤單﹐謂之一稱。」古文衤彖爲緣。﹞

﹝疏﹞注「黑衣」至「爲緣」。

○釋曰﹕知此衤彖衣是黑衣裳者﹐此衤彖衣則玄端。知者﹐以其《士冠禮》陳三服﹐玄端﹑皮弁﹑爵弁﹐有玄端﹐無衤彖衣。此《士喪》襲亦陳三服﹐與彼同此﹐無玄端﹐有衤彖衣﹐故知此衤彖衣則玄端者也。玄端有三等裳﹐此《喪禮》質﹐略同玄裳而已。但此玄端連衣裳﹐與婦人衤彖衣同﹐故變名衤彖衣也。若然﹐連衣裳者﹐以其用之以表袍﹐袍連衣裳故也。是以《雜記》云「子羔之襲也﹐繭衣裳與稅衣衤冉。曾子曰﹕不襲婦服。」彼曾子譏用衤冉﹐不譏其稅衣﹐是稅衣以表袍﹐故連衣裳而名衤彖衣。引《喪大記》者﹐欲見衤彖衣以表袍之意。若然﹐《雜記》云繭衣﹐《大記》云袍﹐不同者﹐《玉藻》云「糸廣爲繭﹐爲袍。」鄭云「衣有著之異名也。」其實連衣裳一也。云「赤緣謂之衤彖」者﹐《爾雅》文。彼釋婦人嫁時衤彖衣﹐此引之者﹐證此衤彖衣𨿽不赤緣﹐衤彖衣之名同﹐故引爲證也。

緇帶﹐﹝黑繒之帶。﹞

﹝疏﹞注「黑繒之帶」。

○釋曰﹕上𨿽陳三服同用一帶者﹐以其士惟有此一帶而已。案《玉藻》云士「練帶緇辟」﹐是黑繒之帶據裨者而言也。但生時著服不重各設帶﹐此襲時三服俱著共一帶﹐爲異也。

﹐﹝一命。﹞

﹝疏﹞注「一節」。

○釋曰﹕者據色﹐而言以艸染之﹐取其赤者﹐合韋而爲之﹐故名也。云「一命」者﹐《玉藻》文。但祭服謂之﹐他服謂之﹐士一命名爲﹐亦名﹐不得直名也。但《士冠禮》玄端爵﹐皮弁素﹐爵弁服﹐﹐今亦三服共設者﹐以其重服﹐亦如帶矣。

竹笏。﹝笏﹐所以書思對命者。《玉藻》曰「笏﹐天子以球玉﹐諸侯以象﹐大夫以魚須文竹﹐士以竹本象可也。」又曰「笏度二尺有六寸﹐其中博三寸﹐其殺六分而去一。」又曰「天子﹐方正於天下也。諸侯荼﹐前詘後直﹐讓於天子也。大夫前詘後詘﹐無所不讓。」今文笏作忽。﹞

﹝疏﹞注「笏所」至「作忽」。

○釋曰﹕云「笏所以書思對命」者﹐亦《玉藻》文。引《玉藻》者﹐證天子以下﹐笏之所用物不同﹐及長短廣狹有異。言公侯﹐不言伯子男﹐亦與公侯同。案彼鄭云「謂之﹐之言挺然無所屈也。或謂之大圭長三尺。」或者﹐或《玉人職》文。鄭又云「荼讀爲舒遲之舒﹐舒懦者﹐所畏在前也。詘謂圜殺其首﹐不爲椎頭。諸侯惟天子詘焉﹐是以謂笏爲荼。大夫前詘後詘無所不讓也」﹐鄭注云「大夫奉君命出入者也。上有天子﹐下有己君﹐又殺其下而圜。」前後皆詘﹐故云無所不讓。彼𨿽不言士﹐士與大夫同。

夏葛屨﹐冬白屨﹐皆糸意緇糸句純﹐組綦系於踵。﹝冬皮屨變言白者﹐明夏時用葛﹐亦白也。比皮弁之屨﹐《士冠禮》曰「素積白屨﹐以魁付之。緇糸句﹑糸意﹑純﹐純博寸。」綦﹐屨系也﹐所以拘止屨也。綦﹐讀如馬絆綦之綦。﹞

﹝疏﹞注「冬皮」至「之綦」。

○釋曰﹕云「變言白者﹐明夏時用葛﹐亦白也」者﹐案《士冠禮》云「屨﹐夏用葛﹐冬用皮。」今此變言白者﹐欲互見其義﹐以夏言葛﹐冬當用皮﹐冬言白﹐明夏亦用白。又《士冠禮》云「爵弁屨﹐素積白屨﹐玄端黑屨」。以三服各自用屨﹐屨從裳色﹐其色自明。今死者重用其服﹐屨惟一﹐故須見色。若然﹐三服相參﹐帶用玄端﹐屨用皮弁﹐用爵弁﹐各用其一﹐以當三服而已。云「此皮弁之屨」者﹐以其色白﹐卽所引《士冠禮》曰「素積白屨」者爲證是也。引緇糸句糸意純者﹐欲解《士冠禮》糸意糸句純同用緇﹐此經糸意𨿽在緇上﹐明亦用緇可知。糸意謂條在牙底相接之縫中﹐糸句在屨鼻﹐純謂緣口﹐皆以條爲之﹐但舄則對方爲繢次﹐屨則比方爲繡次爲﹐異耳。云「綦屨系也」者﹐經云「系於踵」﹐則綦當屬於跟後以兩端向前﹐與糸句相連於腳跗踵足之上合結之﹐名爲系於踵也。云「讀如馬絆綦之綦」者﹐此無正文﹐蓋俗讀馬有絆名爲綦﹐拘止馬﹐使不得浪去﹐此屨綦亦拘止屨﹐使不縱誕也。

庶衤遂繼陳﹐不用。﹝庶﹐眾也。不用﹐不用襲也。多陳之爲榮﹐少納之爲貴。﹞

﹝疏﹞注「庶眾」至「爲貴」。

○釋曰﹕直云「庶衤遂」﹐卽上經親者衤遂﹐庶兄弟衤遂﹐朋友衤遂﹐皆是﹐故云庶衤遂。云「繼陳」﹐謂繼襲衣之下陳之。云「不用﹐不用襲也」者﹐以其繼襲衣而言不用﹐明不用襲﹐至小斂﹐則陳而用之﹐惟君衤遂至大斂乃用也。云「多陳之爲榮」者﹐庶衤遂皆陳之是也。少納之爲貴者﹐襲時惟用三陳是也。

貝三﹐實於。﹝貝﹐水物。古者以爲貨﹐江水出焉。笄﹐竹器名。﹞

﹝疏﹞注「貝水」至「器名」。

○釋曰﹕自此盡「夷可也」﹐論陳飯含沐浴器物之事。此云「貝三」﹐下云「稻米」﹐則士飯含用米貝。上《檀弓》云「飯用米貝」﹐亦據士禮也。案《喪大記》云「君沐粱﹐大夫沐稷﹐士沐粱。」鄭云「《士喪禮》沐稻﹐此云士沐粱﹐蓋天子之士也。」飯與沐米同﹐則天子之士飯用粱﹐大夫用稷﹐諸侯用粱。鄭又云「以差率而上之﹐天子沐委與。」則飯亦用委可知。但士飯用米﹐不言兼有珠玉﹐大夫以上飯時兼用珠玉也。《雜記》云「天子飯九貝﹐諸侯七﹐大夫五﹐士三。」鄭注云「此蓋夏時禮也。周禮天子飯含用玉。」案《典瑞》云「大喪﹐共飯玉﹐含玉。」《雜記》云「含者執璧。」彼據諸侯而用璧﹐惟大夫含無文。哀十一年《左氏傳》云﹕公會吳子伐齊﹐陳子行命其徒具含玉﹐示必死者。春秋時非正法﹐若趙簡子云「不設屬卑」之類。文五年﹐「王使榮叔歸含且」。何休云「天子以珠﹐諸侯以玉﹐大夫以璧﹐士以貝﹐春秋之制也。」《禮緯稽命徵》云﹕天子飯以珠含﹐竟未釋。周大夫所用以玉﹐蓋亦異代法。云「貝﹐水物」者﹐按《書傳》云「紂囚文王﹐散宜生等於江淮之﹐取大貝如車渠以獻於紂﹐遂放文王。」是貝水物﹐出江水也。又云「古者以爲貨」者﹐《漢書食貨志》云「五貝爲朋。」又云﹕有大貝﹑壯貝之等﹐以爲貨用。是古者以爲貨也。知是竹器名者﹐以其字從竹﹐又《聘禮》云「夫人使下大夫勞以二竹簋方﹐其實棗蒸栗。」《婚禮》婦見舅姑執以盛棗栗。此𨿽盛貝不盛棗栗﹐其並竹器也。

稻米一豆﹐實於筐。﹝豆四升。﹞

﹝疏﹞注「豆四升」。

○釋曰﹕昭公三年晏子辭。

浴巾一﹐浴巾二﹐皆用﹐於。﹝巾所以拭垢。浴巾二者﹐上體﹑下體異也。﹐粗葛。﹞

﹝疏﹞注「巾所」至「粗葛」。

○釋曰﹕云「浴巾二者﹐上體下體異」﹐此士禮﹐上下同用。按《玉藻》云「浴用二巾﹐上下。」彼據大夫以上﹐分別上下爲貴賤﹐故上用細﹐下用粗也。

櫛﹐於簞。﹝簞﹐葦笥。﹞

﹝疏﹞注「簞葦笥」。

○釋曰﹕案《曲禮》云「凡以弓劍包苴簞笥問人者」﹐注云「圓曰簞﹐方曰笥。」則是簞﹑笥別。此注簞葦笥者﹐舉其類。按《論語》云顏回「一簞食」﹐注云「簞﹐笥也。」亦舉其類﹐謂若ナ麻與麻﹐雄雌異﹐而鄭注云「ナ麻﹐麻也」﹐亦舉其類也。

浴衣﹐於篋。﹝浴衣﹐已浴所衣之衣﹐以布爲之﹐其制如今通裁。﹞

﹝疏﹞注「浴衣」至「通裁」。

○釋曰﹕知「浴衣﹐已浴所衣之衣」者﹐下經云「浴用巾﹐扌臣用浴衣」﹐是旣浴所著之衣﹐用之以身﹐明以布爲之。云「如今通裁」者﹐以其無殺﹐卽布單衣﹐漢時名爲通裁﹐故舉漢法爲況。

皆饌於西序下﹐南上。﹝皆者﹐皆具以下。東西墻謂之序﹐中以南謂之堂。﹞

﹝疏﹞注「皆者」至「之堂」。

○釋曰﹕謂從序半以北陳之。云「東西墻謂之序」者﹐《爾雅釋宮》文。云「中以南謂之堂」者﹐諸於序中半以南乃得堂稱﹐以其堂上行事非專一所。若近戶﹐卽言戶東﹑戶西﹔若近房﹐卽言房外之東﹑房外之西﹔若近楹﹐卽言東楹﹑西楹﹔若近序﹐卽言東序下﹑西序下﹔若近階﹐卽言東階﹑西階﹔若自半以南無所繼屬者﹐卽以堂言之﹐卽下文「淅米於堂」是也。其實戶外﹑房外皆是堂﹐故《論語》云「由也升堂矣﹐未入於室。」是室外皆名堂也。

●卷三十六士喪禮第十二

管人汲﹐不說糸﹐屈之。﹝管人﹐有司主館捨者。不說糸﹐將以就祝濯米。屈﹐縈也。﹞

﹝疏﹞注「管人」至「縈也」。

○釋曰﹕自此盡「明衣裳」﹐論沐浴及寒尸之事。云「不說糸屈之」者﹐以其喪事遽﹐則知吉尙安舒﹐汲宜說之矣。云「管人﹐有司主館捨」者﹐士旣無臣﹐所行事者是府史﹐故知管人是有司也。《聘禮》記云「管人爲客﹐三日具沐﹐五日具浴。」此爲死者﹐故亦使之汲水也。云「不說糸﹐將以就祝濯米」者﹐以下經云「祝淅米」﹐明此管人將以就堂授祝濯米可知。

祝淅米於堂﹐南面﹐用盆。﹝祝﹐夏祝也。淅﹐氵大也。﹞

﹝疏﹞注「祝夏」至「氵大也」。

○釋曰﹕知是夏祝者﹐見下記云「夏祝淅米﹐差盛之」是也。

管人盡階﹐不升堂﹐受潘﹐煮於﹛役土﹜﹐用重鬲。﹝盡階﹐三等之上。《喪大記》曰「管人受沐﹐乃煮之。甸人取所徹廟之西北﹐薪用爨之。」﹞

﹝疏﹞注「盡階」至「爨之」。

○釋曰﹕云「盡階」者﹐三階上也。云「用重鬲」者﹐以其先煮潘﹐後煮米﹐爲鬻懸於重﹐故煮潘用重鬲也。云「取所徹廟之西北﹐薪用爨之」者﹐此薪卽復人降自西北榮所徹者也。

祝盛米於惇﹐奠於貝北。﹝復於筐處。﹞

﹝疏﹞注「復於筐處」。

○釋曰「惇」卽上「廢惇」也。云「復於筐處」者﹐向未淅實於筐﹐今淅訖﹐盛於惇所置之處﹐還於筐﹐所以擬飯之所用也。

士有冰﹐用夷可也。﹝謂夏月而君加賜冰也。夷﹐承尸之。《喪大記》曰「君設大﹐造冰焉。大夫設夷﹐造冰焉。士並瓦﹐無冰。設牀衤第﹐有枕。」﹞

﹝疏﹞注「謂夏」至「有枕」。

○釋曰「謂夏月」者﹐以《周禮淩人職》云「夏頒冰」﹐據臣而言﹐《月令》二月出冰﹐據君爲說。云「而君加賜冰也」者﹐《喪大記》云士無冰用水﹐此云有冰﹐明據士得賜者也。云「夷﹐承尸之」者﹐案《喪大記》注「禮自仲春之後﹐屍旣襲﹐旣小斂﹐先內冰中﹐乃設牀於其上﹐不施席而遷屍焉﹐秋涼而止」是也。引「《喪大記》」已下﹐欲證士有賜乃有冰﹐又取用冰之法。案彼注「造猶內」﹐「夷小焉」﹐策爲簀﹐謂無席如浴時牀也﹐特欲通冰之寒气。若然﹐《淩人》云「大喪共夷冰」﹐則天子有夷。鄭注《淩人》云「漢禮器制度﹐大廣八尺﹐長丈二尺﹐深三尺﹐漆赤中。」諸侯稱大﹐辟天子。其大夫言夷﹐此《士喪》又用夷﹐卑不嫌﹐但小耳﹐故鄭云夷小焉。

外禦受沐入。﹝外禦﹐小臣侍從者。沐﹐管人所煮潘也。﹞

﹝疏﹞注「外禦」至「潘也」。

○釋曰﹕此云「外禦」者﹐對內禦爲名。故下記云「其母之喪﹐則內禦者浴。」則此外禦﹐是士之侍禦僕從者﹐故《尙書ぁ命》云「今予命汝作大正﹐正於羣僕侍禦之臣。」此𨿽無臣﹐亦有侍禦僕從者也。知「沐﹐管人所煮潘也」者﹐以其上文管人煮潘﹐此外禦受沐入﹐明所受之於管人也。

主人皆出﹐戶外北面。﹝象平生沐浴倮裎﹐子孫不在旁﹐主人出而衤策。﹞

﹝疏﹞注「象平」至「衤策」。

○釋曰﹕云「象平生沐浴裸裎」者﹐裸謂赤體﹐裎猶袒也。將浴屍﹐裸袒無衣﹐故子孫不在旁﹐主人出也。下記云「禦者四人﹐抗衾而浴。」鄭云「抗衾﹐爲其倮裎﹐蔽之也。」以浴屍時袒露無衣﹐故抗衾以蔽之也。云「而衤策」者﹐又下記云「衤策」﹐鄭云「衤﹐袒也。袒簀去席﹐水便」是也。

乃沐﹐櫛﹐扌臣用巾。﹝扌臣﹐也﹐淸也。古文扌臣皆作振。﹞

﹝疏﹞注「扌臣」至「作振」。

○釋曰﹕扌臣謂拭也﹐而云「也﹑淸也」者﹐以其櫛訖﹐又以巾拭發乾﹐又使淸淨無潘敖﹐拭訖﹐仍未作紛。下文待蚤扌前訖﹐乃﹛髟會﹜用組﹐是其次也。

浴用巾﹐扌臣用浴衣。﹝用巾﹐用拭之也。《喪大記》曰「禦者二人浴﹐浴水用盆﹐沃水用斗。」﹞

﹝疏﹞注「用巾」至「用斗」。

○釋曰﹕斗﹐酌水器﹐受五升﹐方有柄。今用大匏﹐不方﹐用挹盆中水以沃屍。又案《喪大記》「浴水用盆﹐沃水用斗」﹐沐用瓦盆﹐明沐浴俱有盤及斗﹐此沐浴﹑斗亦皆有也。引《喪大記》者﹐證人之數及浴之器物也。

氵Й濯棄於坎。﹝沐浴余潘水﹑巾﹑櫛﹑浴衣﹐亦並棄之。古文氵Й作緣﹐荊沔之語。﹞

﹝疏﹞注「沐浴」至「語」。

○釋曰﹕潘水旣經溫煮﹐名之爲氵Й。已將沐浴﹐謂之爲濯。已沐浴訖﹐余潘水棄於坎。知巾﹑櫛﹑浴衣亦棄之者﹐以其已經屍用﹐恐人褻之﹐若棄杖者棄於隱者﹐故知亦棄於坎。云「古文氵Й作緣﹐荊沔之語」者﹐《禹貢》云「荊河惟豫州。」則鄭見豫卅人語氵Й爲緣﹐是以古文誤作緣也。

蚤扌前如他日。﹝蚤﹐讀爲爪﹐斷爪扌前須也。人君則小臣爲之。他日﹐平生時。﹞

﹝疏﹞注「蚤讀」至「生時」。

○釋曰﹕鄭讀蚤從爪者﹐此蚤乃是《詩》云「其蚤獻羔祭韭」﹐古早字﹐鄭讀從手爪之爪。知「人君則小臣爲之」者﹐《喪大記》云「小臣爪足」﹐注云「爪足﹐斷足爪」是也。

﹛髟會﹜用組﹐乃笄﹐設明衣裳。﹝用組﹐組束髮也。古文﹛髟會﹜皆爲括。﹞

﹝疏﹞注「用組」至「爲括」。

○釋曰﹕﹛髟會﹜乃可設﹐明衣以蔽體﹐是其次也。

主人入﹐卽位。﹝已設明衣﹐可以入也。﹞

﹝疏﹞釋曰﹕自此盡「反位」﹐論布襲衣裳並飯含之事。

商祝襲祭服﹐衤彖衣次。﹝商祝﹐祝習商禮者。商人教之以敬﹐於接神宜。襲﹐布衣牀上。祭服﹐爵弁服﹑皮弁服﹐皆從君助祭之服。大蠟有皮弁素服而祭﹐送終之禮。襲衣於牀﹐牀次含牀之東﹐衽如初也。《喪大記》曰「含一牀﹐襲一牀﹐遷屍於堂又一牀。」﹞

﹝疏﹞注「商祝」至「一牀」。

○釋曰﹕云「商祝﹐祝習商禮」者﹐𨿽同是周祝﹐仰習夏禮則曰夏祝﹐仰習商禮則曰商祝也。云「商人教之以敬﹐於接神宜」者﹐案《表記》云「殷人尊神﹐率民以事神。」尊而不親言尊敬﹐故知殷人教以敬﹐是以使之襲﹐於接神宜。若然﹐此篇及《旣夕》以夏人教忠﹐從小斂奠﹑大斂奠及朔半薦新﹑祖奠﹑大遣奠皆是夏祝爲之﹐其𨿽不言祝名﹐亦夏祝可知。其徹之者﹐皆不言祝名﹐則周祝徹之也。殷人教以敬﹐但是接神皆商祝爲之﹐其行事﹐若祝取銘之類﹐不言祝名者﹐亦周祝可知。惟《旣夕》開殯時﹐以周祝徹饌﹐而堂下二事不可並使周祝﹐故夏祝取銘置於重。案《周禮》有大祝﹑小祝﹑喪祝﹑詛祝﹑甸祝﹐此篇及《旣夕》言夏祝﹑商祝﹐周禮以喪祝行事﹐皆當喪祝者也。天子以下喪禮﹐云亦當喪祝行事也。云「襲﹐布衣牀上」者﹐《喪大記》云襲一牀﹐故知襲時布衣牀上也。此𨿽布衣未襲﹐待飯含訖﹐乃襲﹐下經爲次是也。云「祭服﹐爵弁服﹑皮弁服﹐皆從君助祭之服」者﹐以其爵弁從君助祭宗廟之服﹐《雜記》云「士弁而祭於公」是也。皮弁﹐從君聽朔之服﹐《玉藻》云「皮弁以聽朔於大廟」是也。云「大蠟有皮弁素服而祭﹐送終之禮也」者﹐《郊特牲》文。引之者﹐證皮弁之服有二種﹕一者皮弁時白布衣積素爲裳﹐是天子朝服﹐亦是諸侯及臣聽朔之服﹔二者皮弁時衣裳皆素葛帶榛杖﹐大蠟時送終之禮凶服也。此士之襲及士冠所用聽朔者﹐不用此素服﹐引者欲見《郊特牲》皮弁素服是大蠟送終之服﹐非此襲時所用者也。知「襲衣於牀﹐牀次含牀之東」者﹐以其死於北墉下﹐遷屍於當牖下﹐沐浴而飯含。引《大記》云「含一牀﹐襲一牀﹐遷屍於堂又一牀」者﹐喪事所以卽遠﹐故知襲牀次含牀之東。云「衽如初也」者﹐衽臥席下莞上簟﹐彼一牀之下﹐又云皆有枕席﹐君﹑大夫﹑士一也﹐故知衽如初含時也。

主人出﹐南面﹐左袒﹐扌及諸面之右。盥於盆上﹐洗貝﹐執以入。宰洗四﹐建於米﹐執以從。﹝俱入戶﹐西鄕也。今文宰不言執。﹞

﹝疏﹞注「俱入」至「言執」。

○釋曰﹕云「扌及諸面之右」者﹐面﹐前也﹐謂袒左袖﹐扌及於左腋之下帶之內﹐取便也。云「洗貝執以入」者﹐洗訖﹐還於笄內執以入。云「宰洗四﹐建於米」者﹐亦於廢惇之內建之。鄭知「俱入戶﹐西鄕」者﹐以下經始云「主人與宰牀西東面」﹐故知此時西鄕也。

商祝執巾從入﹐當牖北面﹐徹枕﹐設巾﹐徹楔﹐受貝﹐奠於屍西。﹝當牖北面﹐值屍南也。設巾覆面﹐爲飯之遺落米也。如商祝之事位﹐則屍南首明矣。﹞

﹝疏﹞注「當牖」至「明矣」。

○釋曰﹕云受貝者就屍東﹐主人邊受取笄貝﹐從屍南過﹐奠屍西牀上﹐以待主人親含也。鄭云「當牖北面﹐值屍南也」者﹐知屍當牖者﹐見《旣夕》記﹕「設牀策﹐當牖衽﹐下莞上簟。」遷屍於上﹐是屍當牖。今言當牖北面﹐故知值屍南可知。云「設巾覆面﹐爲飯之遺落米也」者﹐但士之子親含﹐發其巾﹐不嫌穢惡﹐今設巾覆面者﹐爲飯時恐有遺落米在面上﹐故覆之也。云「如商祝之事位﹐則屍南首明矣」者﹐舊有解云「遷屍於南牖時﹐北首。」若北首則祝當在北頭而南鄕﹐以其爲徹枕設巾﹐要須在屍首﹐便也。今商祝事位以北面﹐則屍南首明矣。若然﹐未葬已前﹐不異於生﹐皆南首。《檀弓》云「葬於北方北首」者﹐從鬼神尙幽ウ﹐鬼道事之故也。惟有喪朝廟時北首﹐順死者之孝心﹐故北首也。

主人由足西﹐牀上坐﹐東面。﹝不敢從首前也。祝受貝米奠之﹐口實不由足也。﹞

﹝疏﹞注「不敢」至「足也」。

○釋曰﹕云「祝受貝米奠之口實不由足也」者﹐前文祝入﹐當牖北面﹐是由屍首﹐故受主人貝奠之﹐並受米奠於屍西﹐故主人空手由足過﹐以其口實﹐不可由足﹐恐褻之故也。

祝又受米﹐奠於貝北。宰從立於牀西﹐在右。﹝米在貝北﹐便扌及者也。宰立牀西﹐在主人之右﹐當佐飯事。﹞

﹝疏﹞注「米在」至「飯事」。

○釋曰﹕云「米在貝北﹐便扌及」者﹐以其祝先奠貝於屍西﹐祝又受米從首西過﹐奠於貝南﹐便矣。今不於貝南奠之而奠於貝北﹐故云便主人之扌及也。云「宰立牀西﹐在主人之右﹐當佐飯事」者﹐此不敢取「詔辭自右」之義﹐直以米在主人之右﹐故宰亦在右﹐故云當佐飯事也。

主人左扌及米﹐實於右﹐三﹐實一貝。左﹑中亦如之。又實米﹐惟盈。﹝於右﹐屍口之右。惟盈﹐取滿而已。﹞

﹝疏﹞注「於右」至「而已」。

○釋曰﹕云「於右﹐屍口之右」者﹐屍南首﹐云右﹐謂口東邊也。云「惟盈﹐取滿而已」者﹐以經左右及中各三扌及米﹐更雲實米惟盈﹐則九扌及恐不滿﹐是以重云惟盈也。

主人襲﹐反位。﹝襲﹐復衣也。位在屍東。﹞

﹝疏﹞注「襲復」至「屍東」。

○釋曰﹕云「襲﹐復衣也」者﹐以其鄕袒則露形﹐今云襲﹐是復著衣﹐故云復衣。知「位在屍東」者﹐以其鄕者在屍西﹐今還屍東西面位也。

商祝掩﹐﹐設冥目﹐乃屨﹐綦結於跗﹐連糸句。﹝掩者﹐先結頤下。旣﹐冥目﹐乃還結項也。跗﹐足上也。糸句﹐屨飾﹐如刀衣鼻﹐在屨頭上﹐以余組連之﹐止足坼也。﹞

﹝疏﹞注「掩者」至「坼也」。

○釋曰﹕自此盡「於坎」﹐論襲尸之事。云「掩者﹐先結頤下。旣﹐冥目﹐乃還結項也」者﹐經先言掩﹐後言與冥目﹐鄭知後結項者﹐以其掩有四腳﹐後二腳先結頤下﹐無所妨﹐故先結之。若卽以前二腳向後結於項﹐則掩於耳及面﹐兩邊與冥目無所施﹐故先結頤下﹐待設塞耳﹐並施冥目﹐乃結項後也。云「跗﹐足上也」者﹐謂足背也。云「糸句﹐屨飾﹐如刀衣鼻在屨頭上」者﹐以漢時刀衣鼻況糸句﹐在屨頭上﹐以其皆有孔﹐得穿系於中而過者也。若無糸句﹐則謂之屨﹐是以鄭注《周禮婁氏》云屨者﹐無糸句之。云「以余組連之」者﹐以綦屨系旣結﹐有餘組穿連兩屨之糸句﹐使兩足不相恃離﹐故云「止足坼也」。

乃襲﹐三稱。﹝遷屍於襲上而衣之。凡衣死者﹐左衽﹐不紐﹐襲不言設牀﹐又不言遷屍於襲上﹐以其俱當牖﹐無大異。﹞

﹝疏﹞注「遷屍」至「大異」。

○釋曰﹕云「遷屍於襲上而衣之」者﹐以其上文已布衣於含東牀上而未襲﹐今已飯含訖﹐乃遷屍﹐以衣著於屍﹐故云遷屍於襲上而衣之也。云「凡衣死者﹐左衽﹐不紐」者﹐案《喪大記》云「小斂﹑大斂﹐祭服不倒﹐皆左衽結﹐絞不紐。」注云「左衽﹐衽鄕左﹐反生時也。」云「襲不言設牀﹐又不言遷屍於襲上﹐以其俱當牖﹐無大異」者﹐此對大斂﹑小斂布衣訖﹐皆言遷屍於斂上﹐以其小斂於戶內﹐大斂於阼階﹐其處有異故也。此襲牀與含牀並在南牖下﹐小別而已﹐無大異﹐故不言設牀與遷屍也。若然﹐疾者於北墉下廢牀﹐始死遷屍於南牖﹐卽有牀﹐故上文主人入坐於牀東﹐主婦牀西﹐以其夏卽寒屍﹐置冰於屍牀之下﹐𨿽不言設牀﹐有牀可知。故將飯含﹐祝以米貝﹐致於牀西也。《大記》惟言含一牀﹐襲一牀﹐大斂不言牀者﹐以大﹑小斂衣裳多陳於地﹐故不言牀。襲衣裳少﹐含時須漉水﹐又須寒屍﹐故並須牀也。此士襲三稱﹐小斂十九稱﹐大斂三十稱。案《雜記》注云「士襲三稱﹐子羔襲五稱﹐今公襲九稱﹐則尊卑襲數不同矣。諸侯七稱﹐天子十二稱與﹖」以無正文﹐故云「與」以疑之。《喪大記》云小斂十有九稱﹐尊卑同﹐大斂君百稱﹐五等同大夫五十稱﹐以下文士三十稱。天子諸侯卿大夫士命數𨿽殊﹐稱數亦等﹐三公宜與諸侯同。

明衣不在。﹝﹐數也。不在數﹐明衣衤單衣不成稱也。﹞

﹝疏﹞注「數」至「稱也」。

○釋曰﹕云「不在數﹐明衣衤單衣不成稱也」者﹐《喪大記》云「袍必有表﹐不衤單﹐衣必有裳謂之一稱。」其衤彖衣𨿽衤單﹐以袍爲表﹐故云「稱」。明衣衤單而無裏﹐不成稱﹐故不數也。

設﹑帶﹑笏。﹝帶﹐緇帶。不言緇者﹐省文﹐亦欲見自有帶。帶用革。﹐插也﹐插衣帶之右旁。古文爲合也。﹞

﹝疏﹞注「帶」至「合也」。

○釋曰﹕云「帶﹐緇帶」者﹐案上陳服之時﹐有﹐有緇帶﹐故云是緇帶也。云「不言緇者﹐省文﹐亦欲見自有帶」者﹐本正言帶﹐亦同得爲省文﹐今言者用革帶也﹐以其生時緇帶以束衣﹐革帶以佩﹐王之等生時有二帶﹐死亦備此二帶﹐是以《雜記》云「朱綠帶﹐申加大帶於上。」注云「朱綠帶者﹐襲衣之帶﹐飾之﹐雜以朱綠﹐異於生也。此帶亦以素爲之﹐申﹐重也﹐重於革帶也。革帶以佩﹐必言重加大帶者﹐明𨿽有變﹐必備此二帶」是也。案《玉藻》云「雜帶﹐君朱綠﹐大夫玄華﹐士緇辟。」又案《雜記》云「率帶﹐諸侯大夫皆五采﹐士二采。」注云「此謂襲尸之大帶也」。以此而言﹐生時君大夫二色﹐今死則加以五采。士生時一色﹐死更加二色﹐是異於生。若然﹐又《雜記》「朱綠帶」注云「朱綠帶者﹐襲衣之帶﹐飾之﹐雜以朱綠﹐異於生也。此帶亦以素爲之。」彼是帶衣之帶﹐非大帶﹐諸侯禮﹐則士大夫亦宜有之﹐此不言﹐文不具也。但人君衣帶用朱綠﹐與大帶同﹐此則大夫士﹐飾與大帶同也。云「﹐插也﹐插於帶之右旁」者﹐以右手取之便故也。

設決﹐麗於﹐自飯持之。設握﹐乃連。﹝麗﹐施也。﹐手後節中也。飯﹐大擘指本也。決﹐以韋爲之籍﹐有區。區內端爲紐﹐外端有橫帶﹐設之﹐以紐擐大擘本也。因沓其區﹐以橫帶貫紐結於﹛取手﹜之表也。設握者﹐以綦系鉤中指﹐由手錶與決帶之餘連結之。此謂右手也。古文麗亦爲連﹐作扌宛。﹞

﹝疏﹞注「麗施」至「作扌宛」。

○釋曰﹕云「決﹐以韋爲之籍﹐有區。區內端爲紐外端有橫帶」者﹐以下當大擘本鄕掌爲內端﹐屬紐﹐子鄕手錶爲外端﹐屬橫帶也。云「設之﹐以紐擐大擘本也。因沓其區﹐以橫帶貫紐結於之表也」者﹐以鄭言之﹐大指短﹐其著之先以紐擐大擘本﹐然後因沓其區於指﹐乃以橫帶繞手﹐一二貫紐﹐反向手錶結之。鄭𨿽云結於之表﹐且內於帶﹐未卽結此橫帶﹐卽上組系是也。云「設握者﹐以綦系鉤中指﹐由手錶與決帶之餘連結之」者﹐案上文握手長尺二寸﹐裹手一端﹐繞於手錶﹐必重宜於上掩者﹐屬一系於下角﹐乃以系繞手一匝﹐當手錶中指向上鉤﹐中指又反而上繞取系鄕下﹐與決之帶余連結之。云「此謂右手也」者﹐以其右手有決﹐今言與決同結﹐明是右手也。下記所云「設握」者﹐此謂左手﹐鄭云「手無決者也。」

設冒﹐之。無用衾。﹝﹐韜盛物者﹐取事名焉。衾者﹐始死時斂衾。今文爲橐。﹞

﹝疏﹞注「韜」至「爲橐」。

○釋曰﹕云「取事名焉」者﹐此本名冒﹐而云﹐是韜盛之名﹐今以此冒盛屍﹐故名爲﹐是取盛物之事名焉。云「衾者﹐始死時斂衾」者﹐篇首始死云「無用斂衾」﹐注云「大斂之衾。」今𨿽襲訖﹐乃用大斂衾﹐以其襲時無衾﹐小斂之衾陳之﹐與前未襲同﹐不言斂衾﹐單言衾﹐是斂衾可知﹐故不言也。

巾﹑四﹑﹛髟春﹜﹑蚤埋於坎。﹝坎至此築之也。將襲辟奠﹐旣則反之。﹞

﹝疏﹞注「坎至」至「反之」。

○釋曰﹕云「坎至此築之也」者﹐上文直云「氵Й濯棄於坎」﹐不言埋﹐以其未築故也。至此言「埋」者﹐事訖當築之故也。必至此乃築之者﹐以其斂事遽﹐無暇卽埋﹐又慮更有須埋者﹐故至此覆屍訖﹐乃埋之。前爲坎者﹐是甸人也﹐則此埋之﹐亦甸人也。云「將襲辟奠﹐旣則反之」者﹐言此者﹐以初死脯醢醴酒之奠﹐爾來不言﹐恐不知所安之處﹐但始死設於屍東﹐方襲事﹐必當辟之﹐襲訖﹐反之於屍東﹐以其不可空無所依故也。案下記云「小斂﹐辟奠不出室。」彼還是襲奠﹐辟小斂﹐則此辟襲奠﹐亦不出室﹐仍不言處。大斂時﹐辟小斂奠於序西南﹐則此宜室西南隅﹐至大斂﹐辟小斂奠﹐則言於序西南﹐有文可知也。若然﹐此奠襲後﹐因名襲奠﹐故下鄭注云「將小斂﹐則避襲奠。」

重木刊鑿之。甸人置重於中庭﹐參分庭一﹐在南。﹝木也﹐縣物焉曰重。刊﹐斫治﹐鑿之爲縣簪孔也。士重木長三尺。﹞

﹝疏﹞注「木也」至「三尺」。

○釋曰﹕自此至「於重」﹐論設重之事。云「木也﹐縣物焉曰重」者﹐解名木爲重之意﹐以其木有物縣於下﹐相重累﹐故得重名。云「鑿之爲縣簪孔也」者﹐下云「系用今」﹐用今內此孔中﹐云簪者﹐若冠之笄﹐謂之簪﹐使冠連屬於﹐此簪亦相連屬於木之名也。云「士重木長三尺」者﹐鄭言士重木長三尺﹐則大夫以上各有等﹐當約銘旌之杠﹐士三尺﹐大夫五尺﹐諸侯七尺﹐天子九尺﹐據豎之者﹐橫者宜半之﹐鄭不言大夫以上﹐無正文故也。

夏祝鬻余飯﹐用二鬲﹐於西墻下。﹝夏祝﹐祝習夏禮者也。夏入教以忠﹐其於養宜。鬻余飯﹐以飯屍余米爲鬻也。重﹐主道也。士二鬲﹐則大夫四﹐諸侯六﹐天子八與﹖簋同差。﹞

﹝疏﹞注「夏祝」至「同差」。

○釋曰﹕云「於西墻下」者﹐西墻下有竈﹐卽上文甸人爲﹛役土﹜是也。云「夏人教以忠﹐其於養宜」者﹐案《禮記表記》云「夏道尊命﹐敬神而遠之﹐近人而忠焉。」《書傳略說》亦云「夏后氏主教以忠」﹐是夏人教以忠也。《曲禮》云「君子不盡人之歡﹐不竭人之忠。」鄭云「歡謂飲食﹐忠謂衣服。」若忠不對歡﹐忠亦飲食﹐故此飲食使夏祝忠者﹐養宜也。前商祝奠米﹑飯米﹐夏祝徹之﹐今乃鬻之﹐而盛於鬲﹐是以下記云「夏祝徹余飯」﹐注云「徹﹐去鬻」是也。云「重﹐主道也」者﹐《檀弓》文﹐彼注云「始死﹐未作主﹐以重主其神也。」卽是虞祭之後﹐以木主替重處﹐故云重主道也。引之者﹐證此重是木主之道也。云「士二鬲﹐則大夫四﹐諸侯六﹐天子八與﹐簋同差」者﹐亦無正文﹐鄭言之者﹐以其同盛黍稷﹐故知同差也。案《特牲》用二惇﹐《少牢》用四惇﹐同姓之大夫士用簋﹐故皆以簋言之。《明堂位》云「周之八簋。」《詩》云「陳饋八簋。」皆天子禮。自上降殺以兩﹐明諸侯六。《祭統》諸侯禮﹐而云「四簋黍見其於廟中也」﹐二簋畱﹐陽厭不用﹐故不言也。

冪用疏布﹐久之﹐系用今﹐縣於重。冪用葦席﹐北面﹐左衽﹐帶用今﹐賀之﹐結於後。﹝久讀爲灸﹐謂以蓋塞鬲口也。今竹﹛密﹜也。以席覆重﹐辟屈而反﹐兩端交於後。左衽﹐西端在上。賀﹐加也。古文冪皆作密。﹞

﹝疏﹞注「久讀」至「作密」。

○釋曰﹕云「冪用疏布﹐久之」者﹐鄭久讀爲灸﹐灸塞義﹐謂直用粗布蓋鬲口爲塞也。云「今﹐竹﹛密﹜也」者﹐案《顧命》云「牖南向﹐敷重篾席。」卽此今﹛密﹜一也﹐謂竹之靑﹐可以爲系者。云「以席覆重﹐辟屈而反﹐兩端交於後。左衽﹐西端在上」者﹐據人北面以席先於重北面南掩之﹐然後以東端爲下向西﹐西端爲上向東﹐是爲辟屈而反﹐兩端交於後﹐爲左衽﹑右衽﹐然後以﹛密﹜加束之﹐結於後也。

祝取銘﹐置於重。﹝祝﹐習周禮者也。﹞

﹝疏﹞釋曰﹕以銘未用﹐待殯訖乃置於隸。今且置於重﹐必且置於重者﹐重與主皆是錄神之物故也。

厥明﹐陳衣於房﹐南領﹐西上﹐糸靑。絞橫三縮一﹐廣終幅﹐析其末。﹝糸靑﹐屈也。絞﹐所以收束衣服爲堅急者也﹐以布爲之。縮﹐從也。橫者三幅﹐從者一幅。析其末者﹐令可結也。《喪大記》曰「絞一幅爲三。」﹞

﹝疏﹞注「糸靑屈」至「爲三」。

○釋曰﹕自此盡「東柄」﹐論陳小斂衣物之事。云「厥明」者﹐對昨日始死之日﹐爲厥明。此陳衣將陳﹐並取以斂﹐皆用篋﹐是以《喪大記》云「凡陳衣者﹐實之篋﹐取衣者﹐亦以篋。升降者自西階」是也。云「絞所以收束衣服爲堅急」者﹐此總解大小斂之絞﹐若細而分之則別。故鄭注《喪大記》云「小斂之絞也﹐廣終幅﹐析其末﹐以爲堅之彊也。大斂之絞﹐一幅三析﹐用之以爲堅之急也。」云以布爲之﹐知者﹐下記云「凡絞糸今用布﹐倫如朝服」﹐注云「倫﹐比也。」此絞直言從橫幅數﹐不言長短者﹐人有短長不定﹐取足而已。引《喪大記》﹐證絞爲三析之事。

緇衾﹐裏﹐無ヨ。﹝ヨ﹐被也。斂衣或倒﹐被無別於前後可也。凡衾制同﹐皆五幅也。﹞

﹝疏﹞注「ヨ被」至「幅也」。

○釋曰﹕云「斂衣或倒」者﹐案下文云「祭服不倒」﹐則余服有倒者﹐皆有領可記也。云「被無別於前後可也」者﹐被本無首尾﹐生時有ヨ﹐爲記識前後﹐恐於後互換。死者一定﹐不須別其前後可也。云「凡衾制同﹐皆五幅也」者﹐此無正文﹐《喪大記》云「糸今五幅﹐無ヨ。」衾是糸今之類﹐故知亦五幅。

祭服次﹐﹝爵弁服﹐皮弁服。﹞

﹝疏﹞注「爵弁服皮弁服」。

○釋曰﹕凡陳斂衣﹐先陳絞糸今於上﹐次陳祭服於下﹐故云「祭服次」。至大斂陳衣﹐亦先陳絞糸今衾﹐次陳君衤遂祭服﹐所以然者﹐以絞糸今爲裏束衣﹐故皆絞糸今爲先。但小斂美者在內﹐大斂美者在外﹐故小斂先布散衣﹐後布祭服﹔大斂則先布祭服﹐後布散衣。是小斂美者在內﹐大斂美者在外也。襲時美者在外﹐是三者相變也。

散衣次﹐﹝衤遂衣以下﹐袍繭之屬。﹞

﹝疏﹞注「衤彖衣」至「之屬」。

○釋曰﹕袍繭有著之異名﹐同入散衣之屬也。

凡十有九稱。﹝祭服與散衣。﹞

﹝疏﹞釋曰﹕士之服惟有爵弁﹑皮弁﹑衤彖衣而已。云「十九稱」﹐當重之使充十九。必十九者﹐案《喪大記》小斂「衣十有九稱﹐君陳衣於序東﹐大夫士陳衣於房中」﹐注云「衣十有九稱﹐法天地之終數也。」則天子以下皆同十九稱。言法天地之終數者﹐天地之初數﹐天一地二﹐終數則雲天九地十﹐人在天地之而終﹐故取終數爲斂衣稱數﹐尊卑共爲一節也。

陳衣繼之﹐﹝庶衤遂。﹞

﹝疏﹞注「庶衤遂」。

○釋曰﹕知「庶衤遂」者﹐以其襲時陳衣訖﹐乃云庶衤遂﹐繼陳不用﹐此亦陳衣訖﹐乃云陳衣繼之﹐明亦是庶衤遂。

不必盡用。﹝取稱而已﹐不務多。﹞

﹝疏﹞釋曰﹕襲時言庶衤遂﹐繼陳則全不用﹐此陳衣繼之﹐下云「不必盡用」﹐則兼用之﹐不必盡而已。以其小斂用衣多﹐主人自盡不足﹐故容用之也。云「取稱而已﹐不務多」者﹐衣服𨿽多﹐不得過十九耳。

饌於東堂下﹐脯﹑醢﹑醴﹑酒。冪奠用功布﹐實於簞﹐在饌東。﹝功布﹐鍛濯灰治之布也。凡在東西堂下者﹐南齊坫。古文奠爲尊。﹞

﹝疏﹞注「功布」至「爲尊」。

○釋曰﹕知「功布﹐鍛濯灰治之布」者﹐案《喪服傳》云﹕冠六升﹐鍛而勿灰。七升已下﹐鍛濯灰治之。是以《殤大功章》云「大功布衰裳」﹐注云「大功布者﹐其鍛治之功粗治之。」則此云功布者﹐大功之布﹐故云鍛濯灰治之也。云「凡在東西堂下者﹐南齊坫」﹐知者﹐《旣夕》記云「設於於東堂下﹐南順﹐齊於坫﹐饌於其上兩С醴酒。」若然﹐則凡設物於東西堂下者﹐皆南與坫齊。北陳之堂隅﹐有坫以士爲之﹐或謂堂隅爲坫也。

設盆盥於饌東﹐有巾。﹝爲奠設盥也。喪事略﹐故無洗也。﹞

﹝疏﹞注「爲奠」至「洗也」。

○釋曰﹕云「爲奠設盥也」者﹐謂爲設奠人設盥洗及巾。云「喪事略﹐故無洗也」﹐直以盆爲盥器也。下云「夏祝及執事盥﹐執醴先酒」﹐卽是於此盥也。但諸文設洗篚者﹐皆不言巾﹐至於設洗篚不言巾者﹐以其設洗篚﹐篚內有巾可知﹐故不言。凡不就洗篚皆言巾者﹐旣不就洗篚﹐恐揮之不用﹐故言巾。是以《特牲》《少牢》屍尊﹐不就洗篚﹐及此喪事略﹐不設洗篚﹐皆見巾是也。

苴﹐大鬲﹐下本在左﹐要小焉。散帶垂﹐長三尺。牡麻﹐右本在上﹐亦散帶垂。皆饌於東方。﹝苴﹐斬衰之也。苴麻者﹐其貌苴﹐以爲。服重者尙粗惡﹐之言實也。鬲﹐扼也。中人之手﹐扼圍九寸。帶之差﹐自此出焉。下本在左﹐重服統於內而本陽也。要小焉﹐五分去一。牡麻者﹐齊衰以下之也。牡麻者其貌易﹐服輕者宜差好也。右本在上﹐輕服本於陰而統於外。散帶之垂者﹐男子之道﹐文多變也。饌於東方東坫之南﹐苴爲上。﹞

﹝疏﹞注「苴」至「爲上」。

○釋曰﹕此陳帶者﹐以其小斂訖﹐當服未成服之麻故也。云「亦散帶垂」者﹐不言尺寸﹐亦與苴同垂三尺。云「苴﹐斬衰之也」者﹐案《喪服斬衰章》云「喪服﹐斬衰裳﹐苴杖。」故知此苴﹐斬衰之。云「苴麻者﹐其貌苴﹐以爲」者﹐案《禮記傳》云「斬衰貌若苴」﹐彼據人之形貌若苴麻﹐明麻之形貌亦苴可知﹐故此指麻之貌苴者以爲。云「服重者尙粗惡」者﹐對齊衰已下服輕﹐不尙粗惡﹐故《傳》云「齊衰貌若﹐大功貌若止」﹐是不尙粗惡也。云「之言實也」者﹐《檀弓》云「也者﹐實也。」鄭注《喪服》云「明孝子有忠實之心。」是明孝子之心與服相稱﹐不虛服此服也。云「鬲﹐扼也﹐中人之手扼圍九寸」者﹐此無正文﹐《喪服》及此皆言苴大鬲﹐鬲是扼物之稱﹐故據中人一扼﹐而言大者﹐據大拇指與大巨指扼之﹐故言大也。云「帶之差﹐自此出焉」者﹐案《喪服傳》云「苴大扌鬲﹐左本在下﹐去五分一以爲帶。齊衰之﹐斬衰之帶也。」自此斬衰之帶差至緦麻之帶﹐故云帶之差自此出焉。云「下本在左﹐重服統於內而本陽也」者﹐謂斬衰統於內﹐以解本在下而本陽﹐以解在左對齊衰之﹐右本在上輕服﹐本於陰而統外。案《雜記》云「親喪外除」﹐鄭云「日月已竟而哀未忘。」「兄弟之喪內除」﹐注云「日月未竟而哀已殺。」此言統內統外者﹐亦據哀在內外而言。本陽本陰者﹐亦據父者子之天﹐爲陽﹐母者子之地﹐爲陰而言也。云「要小焉﹐五分去一」者﹐亦據《喪服傳》而言。首圍九寸﹐五分之五寸正去一寸﹐得四寸。餘四寸每寸爲五分﹐四寸爲二十分﹐去四分﹐得十六分﹐取十五分爲三寸﹐餘一分在﹐總得七寸五分寸之一。彼傳因卽分之至緦麻。云齊衰之﹐斬衰之帶也﹐以其俱七寸五分寸之一﹐又去五分一以爲帶。七寸取五寸﹐去一寸得四寸﹐彼二寸﹐一寸爲二十五分﹐二寸爲五十分﹐一分爲五分﹐添前爲五十五分﹐總去十一分﹐余有四十四分﹐二十五分爲一寸﹐添前四寸爲五寸﹐仍有十九分在﹐是齊衰之帶總有五寸二十五分寸之十九。彼又云大功之﹐齊衰之帶﹐以其俱五寸二十五分寸之十九﹐又去五分一以爲帶﹐五寸去一寸得四寸﹐餘二十五分寸之十九者﹐一分爲五分﹐十分爲五十分﹐又九分者爲四十五分﹐添前五十﹐總爲九十五分﹐去一者﹐五十去十﹐四十五去九﹐總得七十六﹐據整寸破之而言﹐此四寸百二十五分寸之七十六﹐以爲小功之。大功之帶以下﹐仍有小功之帶﹐但小功之帶以小功之又五分去一﹐下至緦麻之帶﹐皆以五倍破寸﹐計之可知耳。云「牡麻者﹐齊衰以下之也」者﹐案《喪服》齊衰﹑大功皆言牡麻﹐小功又言澡麻﹐則齊衰以下皆牡麻。傳曰「牡麻者﹐麻也。」對苴爲麻之有ナ色如苴黎﹐則此雄麻色好者﹐故《傳》云「齊衰貌若」﹐是以鄭云「牡麻者其貌易﹐服輕者宜差好也」。云「散帶之垂者﹐男子之道﹐文多變也」者﹐此小斂﹐有散麻帶垂之至三日成服。絞之﹐對婦人陰質﹐初而絞之﹐與小功以下男子同。知「饌於東方東坫之南﹐苴爲上」者﹐以其對下牀笫夷衾之等在西坫南﹐故此亦在東坫南也。若然﹐經直言東方﹐知不在東堂下東方者﹐以其小斂陳饌皆在東堂下﹐若此亦在東堂下﹐當言陳於饌東饌北﹐何須言東方乎﹖明此非東堂下也。知苴爲上者﹐以其經先言苴﹐明依此爲首南陳之也。

婦人之帶﹐牡麻結本﹐在房。﹝婦人亦有苴﹐但言帶者﹐記其異。此齊衰婦人﹐斬衰婦人亦苴也。﹞

﹝疏﹞注「婦人」至「也」。

○釋曰﹕知「婦人亦有苴」者﹐《喪服》首云「苴杖」﹐下經男子婦人俱陳﹐則婦人亦有苴。《禮記服問》之等每云婦人麻之事﹐故知婦人亦有。今此經不言婦人苴者﹐記其異。謂男子帶有散麻﹐婦人則結本無異者。且男子小功緦麻﹐小斂有帶則絞之﹐亦結本﹐婦人帶結本﹐可以兼之矣。云「此齊衰婦人」者﹐以其牡麻宜言齊衰﹐以下至緦麻皆同牡麻也。云「斬衰婦人亦苴也」者﹐此亦據帶而言﹐以其帶亦名﹐則《喪服》云「苴杖」﹐鄭云「麻在首在要皆曰。」彼旣兼男女﹐則婦人有苴麻爲帶可知。經不言者﹐以義可知﹐故省文也。此帶牡麻兼男子小功以下﹐陳之則別處﹐以其男子陳之於坫南﹐此經云在房﹐明知異處也。

牀笫﹑夷衾﹐饌於西坫南。﹝笫﹐簀也。夷衾﹐覆尸之衾。《喪大記》曰「自小斂以往用夷衾﹐夷衾質殺之﹐裁猶冒也。」﹞

﹝疏﹞注「笫簀」至「冒也」。

○釋曰﹕云「夷衾覆尸之衾」者﹐小斂訖﹐奉屍夷於堂﹐無用夷衾矣﹐故陳之於西坫南。案《曲禮》云「在牀曰屍﹐在棺曰柩。」此夷衾小斂以往﹐用之覆屍柩﹐今直言覆屍者﹐鄭據此小斂未入棺而言。云「《喪大記》曰自小斂以往用夷衾」者﹐對小斂已前用大斂之衾﹐今小斂以往﹐大斂之衾當陳之﹐故用夷衾﹐證小斂不用之﹐兼明夷衾之制。鄭言小斂以往﹐則此夷衾本爲覆屍覆柩﹐不用人棺矣。是以將葬﹐啟殯覆棺亦用之矣。云「夷衾質殺之﹐裁猶冒也」者﹐案上文冒之材云「冒緇質﹐長與手齊﹐殺掩足」﹐注云「上曰質﹐下曰殺。」此作夷衾﹐亦如此﹐上以緇下以﹐連之乃用也。其冒則韜下韜上訖﹐乃爲綴旁使相續﹐此色與形制大同﹐而連與不連則異也。

西方盥﹐如東方。﹝爲舉者設盥也。如東方者﹐亦用盆布巾﹐饌於西堂下。﹞

﹝疏﹞注「爲舉」至「堂下」。

○釋曰﹕云「爲舉」者﹐謂將舉屍者﹐則下經「士盥二人」是也。云「西堂下」﹐知者﹐以其東方盥在東堂下﹐則知此西方亦在西堂下可知。

陳一鼎於寢門外﹐當東塾﹐少南﹐西面。其實特豚﹐四﹛髟易﹜﹐去蹄﹐兩白﹑脊﹑肺。設扃﹐西末。素俎在鼎西﹐西順﹐覆匕﹐東柄。﹝﹛髟易﹜﹐解也。四解之﹐殊肩髀而已﹐喪事略。去蹄﹐去其甲﹐爲不淸也。白﹐脇也。素俎﹐喪尙質。旣饌﹐將小斂﹐則辟襲奠。今文﹛髟易﹜爲剔﹐白爲迫。古文爲密。﹞

﹝疏﹞注「﹛髟易﹜解」至「爲密」。

○釋曰﹕此亦爲小斂奠陳之﹐用茅爲編。言西末﹐則茅本在東方。四解之殊肩髀而已喪事略者﹐凡牲體之法有二﹕一者四解而已﹐此經直云「四﹛髟易﹜」﹐卽云去蹄﹐明知殊肩髀爲四段。案《士冠禮》云「若殺﹐則特豚載合升」﹐注云「合左右胖。」此下文大斂亦云豚合升﹐則吉凶之禮﹐豚皆合升﹐而鄭云「喪事略」者﹐但喪中之奠﹐𨿽用成牲﹐亦四解﹐故《旣夕》葬奠云「其實羊左胖。」豕亦如之。是以鄭總釋喪中四解之事﹐故云喪事略。若郊﹐大祭𨿽吉祭﹐亦先有豚解﹐後爲體解﹐是以《禮運》云「腥其俎﹐孰其ゾ。」鄭云「腥其俎﹐謂豚解而腥之。孰其ゾ﹐謂體解而閻之。」《國語》亦云郊之事則有全┵﹐王公立飫則有房俎﹐親戚燕飲則有ゾ┵者。若然﹐郊𨿽先有全┵﹐後有體解﹑豚解﹐《禮運》所云者是也。若然﹐此經云四﹛髟易﹜﹐並兩白脇與脊總爲七體﹐若豚解皆然也。云「旣饌﹐將小斂﹐則辟襲奠」者﹐旣始死之奠襲﹐後攺爲襲奠﹐以恐妨斂事﹐故知辟襲奠﹐前襲時已辟之﹐今將小斂亦辟之﹐亦當於室之西南隅。如將大斂﹐辟小斂奠於序西南也。凡奠在室外經宿者﹐皆辟之於序西南﹐是以小斂奠與祖奠等皆辟之於序西南。朝廟遷祖之奠﹐不設於序西南﹐以其以再設爲褻﹐是以遷之﹐卽設新之也。

士盥﹐二人以並﹐東面立於西階下。﹝立﹐俟舉屍也。今文並爲並。﹞

﹝疏﹞注「立俟舉屍也」。

○釋曰﹕舉屍謂小斂從襲牀爲遷屍於戶內服上﹐卽下文「士舉遷屍反位」是也。

布席於戶內﹐下莞上簟。﹝有司布斂席也。﹞商祝布絞﹑衾﹐散衣﹑祭服。祭服不倒﹐美者在中。﹝斂者趨方﹐或亻眞倒衣裳﹐祭服尊﹐不倒之也。美﹐善也。善衣後布﹐於斂則在中也。旣後布祭服﹐而又言善者在中﹐明每服非十稱也。﹞

﹝疏﹞注「斂者」至「稱也」。

○釋曰﹕云「斂者趨方﹐或亻眞倒衣裳」者﹐以其襲時衣裳少﹐不倒﹐小斂十九稱﹐衣裳多﹐取其要方﹐除祭服之外﹐或倒或否。云「祭服尊﹐不倒」者﹐士之助祭服﹐則爵弁服﹑皮弁服﹐並家祭服玄端亦不倒也。云「善衣後布﹐於斂則在中也」者﹐以其斂衣半在屍下﹐半在屍上﹐今於先布者在下﹐則後布者在中可知也。云「旣後布祭服﹐而又言善者在中﹐明每服非一稱也」者﹐欲見祭服文在散衣之下﹐卽是後布祭服﹐祭服則是善者。復云善者在中﹐則祭服之中更有善者可知。故云每服非一稱﹐以其總十九稱之中﹐善者非一稱也。

士舉遷屍﹐反位。﹝遷屍於服上。﹞設牀笫於兩楹之﹐衽如初﹐有枕。﹝衽﹐寢臥之席也。亦下莞上簟。﹞

﹝疏﹞注「衽寢」至「上簟」。

○釋曰﹕《曲禮》云「請席何鄕﹐請衽何趾。」鄭云「坐問鄕﹐臥問趾﹐因於陰陽。」是衽爲臥席。云「亦下莞上簟」者﹐《詩斯幹》宣王寢席而言「下莞上簟」﹐是尋常寢席﹐無問貴賤者下莞上簟。

卒斂﹐徹帷。﹝屍已飾。﹞主人西面馮屍﹐踴無。主婦東面馮﹐亦如之。﹝馮﹐服膺之。﹞主人﹛髟舌﹜發﹐袒﹐眾主人免於房。﹝始死﹐將斬衰者雞斯﹐將齊衰者素冠。今至小斂變﹐又將初喪服也。﹛髟舌﹜發者﹐去笄糸麗而。眾主人免者﹐齊衰將袒﹐以免代冠。冠﹐服之尢尊﹐不以袒也。免之制未聞。舊說以爲如冠狀﹐廣一寸。《喪服小記》曰「斬衰﹛髟舌﹜發以麻﹐免而以布。」此用麻布爲之﹐狀如今之著參頭矣。自項中而前﹐交於額上﹐卻繞也。於房於室﹐釋﹛髟舌﹜發宜於隱者。今文免皆作糸免﹐古文﹛髟舌﹜作括。﹞

﹝疏﹞注「始死」至「作括」。

○釋曰﹕知「始死將斬衰者雞斯」者﹐案《禮記問喪》云「親始死﹐雞斯徒跣。」鄭注云「雞斯﹐當爲笄糸麗。」以成服乃斬衰﹐是始死未斬衰﹐故云始死將斬衰者雞斯也。云「將齊衰者素冠」者﹐《喪服小記》云「男子冠而婦人笄。」冠笄相對。《問喪》親始死﹐男子云笄糸麗﹐明齊衰男子素冠可知。云「今至小斂變」者﹐謂服麻之節﹐故云「變」也。云「又將初喪服也。﹛髟舌﹜發者﹐去笄糸麗而」者﹐此卽《喪服小記》云「斬衰﹛髟舌﹜發以麻﹐爲母﹛髟舌﹜發以麻﹐免而以布。」是母𨿽齊衰﹐初亦﹛髟舌﹜發﹐與斬衰同﹐故云「去笄糸麗而」﹐上著﹛髟舌﹜發也。云「眾主人免者﹐齊衰將袒﹐以免代冠」者﹐此亦小斂節與斬衰﹛髟舌﹜發同時﹐此皆據男子。若婦人﹐斬衰﹐婦人以麻爲ヮ﹐齊衰﹐婦人以布爲ヮ。ヮ與﹛髟舌﹜發皆以麻布自項而向前﹐交於額上﹐繞如著參頭焉。免亦然﹐但以布廣一寸爲異也。云「於房於室釋﹐﹛髟舌﹜發宜於隱者」﹐並下文婦人ヮ於室兼言之也。

婦人ヮ於室。﹝始死﹐婦人將斬衰者﹐去笄而糸麗﹐將齊衰者﹐骨笄而糸麗。今言ヮ者﹐亦去笄糸麗而也。齊衰以上﹐至笄猶ヮ。ヮ之異於﹛髟舌﹜發者﹐旣去糸麗而以發爲大﹐如今婦人露﹐其象也。《檀弓》曰「南宮糸舀之妻之姑之喪﹐夫子誨之ヮ。曰﹕爾毋縱縱爾﹐爾毋扈扈爾。」其用麻布﹐亦如著參頭然。﹞

﹝疏﹞注「始死」至「頭然」。

○釋曰﹕知「婦人將斬衰者去笄而糸麗」者﹐《喪服小記》云「男子冠而婦人笄。」冠笄相對。將斬衰﹐男子旣去冠而著笄糸麗﹐則婦人將斬衰亦去笄而糸麗可知。又知「將齊衰者骨笄而糸麗」者﹐上引男子齊衰﹐始死素冠﹐則知婦人將齊衰﹐骨笄而糸麗也。云「今言ヮ者﹐亦去笄糸麗而也」者﹐謂今至小斂節﹐亦如上將斬衰。男子去笄糸麗而﹛髟舌﹜發﹐則此將斬衰﹐婦人亦去笄糸麗而麻ヮ﹐齊衰﹐婦人去骨笄與糸麗而布ヮ矣。鄭不云斬衰婦人去糸麗﹐而云去笄糸麗者﹐專據齊衰婦人而言﹐文略故也。鄭所以云而﹐卽ヮ也。故《喪服》注亦云「ヮ﹐露也。」云「齊衰以上﹐至笄猶ヮ」者﹐謂從小斂著未成服之ヮ﹐至成服之笄﹐猶ヮ不攺﹐至大斂殯後﹐乃著成服之ヮ代之也。云「ヮ之異於﹛髟舌﹜發者﹐旣去糸麗而以發爲大﹐如今婦人露﹐其象也」者﹐古者男子﹑婦人﹐吉時皆有笄糸麗﹐有喪至小斂﹐則男子去笄糸麗﹐著﹛髟舌﹜發﹐婦人去糸麗而著ヮ﹐ヮ形先以發爲大﹐上﹐斬衰﹐婦人以麻﹐齊衰﹐婦人以布﹐其著之如男子﹛髟舌﹜發與免﹐故鄭依《檀弓》「縱縱」﹑「扈扈」之後﹐乃云「其用麻布﹐亦如著參頭然」。旣﹛髟舌﹜發與ヮ皆如著參頭﹐而異爲名者﹐以男子陽﹐外物爲名﹐而謂之﹛髟舌﹜發﹔婦人陰﹐內物爲稱﹐而謂之ヮ也。但經云「婦人ヮ於室」者﹐男子﹛髟舌﹜發與免在東房﹐若相對婦人﹐宜ヮ於西房﹐大夫士無西房﹐故於室內戶西﹐皆於隱處爲之也。

士舉﹐男女奉屍﹐亻夷於堂﹐無用夷衾。男女如室位﹐踴無。﹝亻夷之言屍也。夷衾﹐覆屍柩之衾也。堂謂楹。牀﹐笫上也。今文亻夷作夷。﹞

﹝疏﹞注「亻夷之」至「作夷」。

○釋曰﹕云「亻夷之言屍也」者﹐尸之衾曰夷﹐衾尸之牀曰夷牀﹐並此經亻夷屍不作移字﹐皆作亻夷者﹐亻夷人旁作之﹐故鄭注《喪大記》皆是依屍爲言也。云「無用夷衾」者﹐初死無用大斂之衾﹐以小斂之衾當陳﹐今小斂後﹐大斂之衾當擬大斂﹐故用覆棺之夷衾以覆屍也。

主人出於足﹐降自西階。眾主人東卽位。婦人阼階上西面。主人拜賓﹐大夫特拜﹐士旅之﹐卽位﹐踴﹐襲﹑於序東﹐復位。﹝拜賓﹐鄕賓位拜之也。卽位踴﹐東方位。襲於序東﹑東夾前。﹞

﹝疏﹞注「拜賓」至「夾前」。

○釋曰﹕云「眾主人東卽位」者﹐𨿽無降階之文﹐當從主人降自西階。主人就拜賓之時﹐眾主人遂東卽位於阼階﹐下主人位南﹐西面也。於時阼階空﹐故婦人得向阼階上西面也。云「復位」者﹐復阼階下西面位。云「拜賓﹐鄕賓位拜之也」者﹐經云主人「降自西階」﹐卽云「主人拜賓」﹐明不卽位而先拜賓﹐是主人鄕賓位拜賓可知。云「卽位踴﹐東方位」者﹐謂主人拜賓訖﹐卽鄕東方阼階下﹐卽西面位踴﹐踴訖﹐襲也。云「襲於序東﹐東夾前」者﹐經云主人降自西階﹐更無升降之文﹐而云序東東夾前者﹐主人卽位﹐踴訖﹐而去襲於序東﹐謂鄕堂東﹐東西當序墻之東。又當東夾之前﹐非謂就堂上東夾前也。云「復位」者﹐復阼階下西面位。

乃奠。﹝祝與執事爲之。﹞舉者盥﹐右執匕﹐卻之﹐左執俎﹐橫攝之﹐入﹐阼階前西面錯﹐錯俎北面。﹝舉者盥﹐出門舉鼎者﹐右人以右手執匕﹐左人以左手執俎﹐因其便也。攝﹐持也。西面錯﹐錯鼎於此宜西面。錯俎北面﹐俎宜西順之。﹞

﹝疏﹞注「舉者」至「順之」。

○釋曰﹕右執匕左執俎者﹐謂鄕北入內﹐東方爲右人﹐西方爲左人﹐故鄭云「右人以右手執匕﹐左人以左手執俎」﹐各用內手舉鼎﹐外手執匕俎﹐故云「便也」。云「錯鼎於此宜西面」者﹐對在門外時﹐北面陳鼎﹐鄕內爲宜也。

右人左執匕﹐抽扃予左手﹐兼執之﹐取﹐委於鼎北﹐加扃﹐不坐。﹝抽扃取﹐加扃於上﹐皆右手。今文扃爲鉉﹐古文於爲與﹐爲密。﹞

﹝疏﹞注「抽扃」至「爲密」。

○釋曰﹕云「抽扃取﹐加扃於上﹐皆右手」者﹐以其經云「左執匕」﹐卽云「抽扃予左手兼執之」﹐不言用右手﹐故鄭明之以其右人用左手執匕﹐卽知抽扃已下用右手﹐似若左執爵﹐用右手祭脯祭薦﹐取便也。

乃匕﹐載﹐載兩髀於兩端﹐兩肩亞﹐兩白亞﹐脊﹑肺在於中﹐皆覆﹐進柢﹐執而俟。﹝乃匕﹐以匕次出牲體﹐右人也。載﹐受而載於俎﹐左人也。亞﹐次也。凡七體﹐皆覆﹐爲塵。柢﹐本也。進本者﹐未異於生也。骨有本末。古文匕爲匕﹐髀爲脾﹐今文白﹐白爲迫﹐柢皆爲胝。﹞

﹝疏﹞注「乃匕」至「爲胝」。

○釋曰﹕凡七體者﹐前左右肩﹐臂﹑屬焉﹐後左右脾﹐肫﹑胳屬焉﹐並左右脇﹐通脊爲七體也。案下文﹐大斂豚合升﹐言合升則髀亦升之矣。凡言「合升」﹐多言皆並髀升﹐非獨喪禮。若體解升者﹐皆髀不升﹐鄭云「近竅﹐賤也。」云「皆覆﹐爲塵」者﹐諸進體皆不言覆﹐此言覆者﹐由無屍而不食﹐故覆之也。云「進本者﹐未異於生也」者﹐《公食大夫》亦進本﹐是生人法﹐今以始死﹐故未異於生也。

夏祝及執事盥﹐執醴先﹐酒﹑脯﹑醢﹑俎從﹐升自阼階。丈夫踴﹐甸人徹鼎巾﹐待於阼階下。﹝執事者﹐諸執奠事者。巾﹐功布也。執者不升﹐己不設﹐祝旣錯醴﹐將受之。﹞

﹝疏﹞注「執事」至「受之」。

○釋曰﹕云「甸人徹鼎巾」者﹐以其空無事﹐故徹。案《公食大夫》云「甸人舉鼎順﹐出奠於其所。」謂當門也。或云徹鼎者誤﹐何者﹖前陳饌於東堂下﹐脯醢﹑醴﹑酒奠用功布﹐實於簞﹐何徹之有也﹖云「執者不升﹐己不設﹐祝旣錯醴﹐將受之」者﹐此執者不升﹐惟據執巾者﹐故鄭云祝旣錯醴將受之。當以覆酒醴﹐故下云「祝受巾」是也。

奠於屍東﹐執醴酒﹐北面西上。﹝執醴酒者先升﹐尊也。立而俟﹐後錯﹐要成也。﹞豆錯﹐俎錯於豆東。立於俎北﹐西上。醴酒錯於豆南。祝受巾﹐巾之﹐由足降自西階。婦人踴。奠者由重南﹐東﹐丈夫踴。﹝巾之﹐爲塵也。東﹐反其位。﹞

﹝疏﹞注「東反其位」。

○釋曰﹕云「由足降自西階﹐婦人踴」者﹐主人位在阼階下﹐婦人位在上﹐故奠者升﹐丈夫踴﹐奠者降﹐婦人踴﹐各以所見先後爲踴之節也。云「奠者由重南﹐東﹐丈夫踴」者﹐此奠者奠訖﹐主人見之﹐更與主人爲踴之節也。奠者降反位﹐必由重南東者﹐以其重主道神﹐所馮依不知神之所爲﹐故由重南而過﹐是以主人又踴也。注云「東﹐反其位」者﹐其位蓋在盆盥之東﹐南上。

賓出﹐主人拜送於門外。﹝廟門外也。﹞

﹝疏﹞注「廟門外也」。

○釋曰﹕廟門者﹐士死於室﹐以鬼神所在則曰廟﹐故名寢爲廟也。

乃代哭﹐不以官。﹝代﹐更也。孝子始有親喪﹐悲哀憔悴﹐禮防其以死傷生﹐使之更哭﹐不絕聲而已。人君以官尊卑﹐士賤以親疏爲之。三日之後﹐哭無時。《周禮挈壺氏》﹕「凡喪﹐縣壺以代哭。」﹞

﹝疏﹞注「代更」至「代哭」。

○釋曰﹕此經論君及大夫士於小斂之後﹐隨尊卑代哭之事。注云「人君以官尊卑﹐士賤以親疏爲之」者﹐案《喪大記》云君喪﹐縣壺﹐「乃官代哭」﹐大夫官代哭不縣壺﹐士代哭不以官﹐注云「自以親疏哭也。」此注不言大夫﹐舉人君與士﹐其大夫有《大記》可參﹐以官可知﹐故不言也。云「三日之後哭無時」者﹐禮有三無時之哭﹕始死未殯﹐哭不絕聲﹐一無時﹔殯後葬前﹐朝夕入於廟﹐阼階下哭﹐又於廬中﹐思憶則哭﹐是二無時﹔旣練之後﹐在堊室之中﹐或十日或五日一哭﹐是三無時。練則葬後有朝夕在阼階下哭﹐惟此有時無無時之哭也。引《挈壺氏》者﹐證人君有縣壺爲漏克分更代哭法﹐大夫士則無縣壺之義也。

有衤遂者﹐則將命。擯者出請﹐入告。主人待於位。﹝喪禮略於威儀﹐旣小斂﹐擯者乃用辭。出請之辭曰「孤某使某請事。」﹞

﹝疏﹞注「喪禮」至「請事」。

○釋曰﹕云「喪禮略於威儀﹐旣小斂﹐擯者乃用辭」者﹐案上文始死﹐云有賓則拜之﹐君使人弔﹐皆不云擯者出請入告之事﹐至此乃云擯者出請入告﹐是喪禮略於威儀﹐旣小斂﹐擯者乃用辭也。云「出請之辭曰孤﹐某使某請事」者﹐此約《雜記》諸侯使人弔鄰國諸侯之喪嗣君﹐在阼階之下使擯者出請﹐云「孤某使某請事。」此亦宜然﹐故引爲證也。

擯者出﹐告須﹐以賓入。﹝須﹐亦待也。出告之辭曰「孤某須矣。」﹞

﹝疏﹞注「須亦」至「須矣」。

○釋曰﹕云「出告之辭曰﹐孤某須矣」者﹐此約《雜記》辭爲證也。

賓入中庭﹐北面致命。主人拜稽顙。賓升自西階﹐出於足﹐西面委衣﹐如於室禮﹐降﹐出。主人出﹐拜送。朋友親衤遂﹐如初儀﹐西階東﹐北面哭﹐踴三﹐降。主人不踴。﹝朋友旣委衣﹐又還哭於西階上﹐不背主人。﹞

﹝疏﹞注「朋友」至「主人」。

○釋曰﹕云「朋友親衤遂如初儀」者﹐謂初死時﹐庶兄弟衤遂﹐使人以將命於室﹐朋友衤遂﹐親以進﹐親之恩是也。云「西階東﹐北面哭﹐踴三﹐降﹐主人不踴」者﹐案前初死﹐「朋友衤遂﹐親以進﹐退﹐哭不踴」﹐注云「主人徒哭不踴。」以爲朋友不哭﹐主人徒哭。此朋友堂上北面哭﹐據朋友哭﹐知上文退哭非朋友哭者﹐前文朋友君命俱來﹐君之使者不哭﹐朋友亦不哭﹐故退哭﹐據主人。此朋友特來﹐無君命﹐故哭與彼異﹐不可相決。

衤遂者以褶﹐則必有裳﹐執衣如初﹐徹衣者亦如之。升降自西階﹐以東。﹝帛爲褶﹐無絮﹐𨿽復﹐與衤單同。有裳乃成稱﹐不用表也。以東﹐藏以待事也。古文褶爲襲。﹞

﹝疏﹞注「帛爲」至「爲襲」。

○釋曰﹕案《喪大記》云「小斂﹐君大夫復衣復衾﹔大斂﹐君褶衣褶衾。大夫士猶小斂也。」若然﹐則士小斂﹑大斂皆同用復﹐而衤遂者用褶者﹐褶者所以衤遂主人﹐未必用之衤遂耳。云「帛爲褶﹐無絮﹐𨿽復與衤單同﹐有裳乃成稱﹐不用表也」者﹐此決《雜記》云「子羔之襲也﹐繭衣裳與稅衣」﹐乃爲一稱﹐以其絮褻﹐故須表。此𨿽有表裏爲褶﹐衣裳別﹐則裳又無絮﹐非褻﹐故有裳乃成稱不須表也。言𨿽復與衤單同者﹐案《喪大記》君大夫士褶衣與復衣相對﹐有著爲復﹐無著爲褶﹐散文褶亦爲復也。案《喪大記》有衣必有裳乃成稱﹐據衤單衣﹑祭服之等而言。此褶𨿽復﹐與衤單同﹐亦得裳乃成稱也。云不用表也者﹐見異於袍繭也。云「藏以待事也」者﹐以待大斂事而陳之也。

宵﹐爲燎於中庭。﹝宵﹐夜也。燎﹐火ㄡ。﹞

﹝疏﹞注「宵夜也燎火ㄡ」。

○釋曰﹕案《少儀》云主人「執燭抱ㄡ」﹐注云「未曰ㄡ。」古者以荊ㄡ爲燭﹐故云「燎﹐火ㄡ」也。或解庭燎與手執爲燭別﹐故《郊特牲》云「庭燎之百﹐由齊桓公始也。」注云「僭天子也。庭燎之差﹐公蓋五十﹐侯伯子男皆三十。」大夫士無文。大燭或云以布纏葦﹐以蠟灌之﹐謂之庭燎。則此云庭燎﹐亦如之。云「大」者﹐對手執者爲大也。

●卷三十七士喪禮第十二

厥明﹐滅燎。陳衣於房﹐南領﹐西上﹐糸靑。絞﹐糸今﹐衾二。君衤遂﹑祭服﹑散衣﹑庶衤遂﹐凡三十稱。糸今不在﹐不必盡用。﹝糸今﹐單被也。衾二者﹐始死斂衾﹐今又復制也。小斂衣數﹐自天子達﹐大斂則異矣。《喪大記》曰「大斂﹐布絞﹐縮者三﹐橫者三。」﹞

﹝疏﹞注「糸今單」至「者三」。

○釋曰﹕云「君衤遂﹑祭服﹑散衣」者﹐士祭服有助祭爵弁服﹐自家祭﹐玄端服散衣﹐非祭服﹑朝服之等。云「庶衤遂」者﹐謂朋友兄弟之等來衤遂者也。云「糸今不在」者﹐案《喪大記》「糸今五幅﹐無ヨ」﹐鄭云今之單被也。以其不成稱﹐故不在數內。云「不必盡用」者﹐案《周禮守祧職》云「其遺衣服藏焉」﹐鄭云「遺衣服﹐大斂之餘也。」卽此不盡用者也。云「衾二者﹐始死斂衾﹐今又復制」者﹐此大斂之衾二﹕始死無用斂衾﹐以小斂之衾當陳之﹐故用大斂衾﹐小斂已後﹐用夷衾覆屍﹐故知更制一衾﹐乃得二也。云「小斂衣數﹐自天子達」者﹐案《喪大記》君大夫小斂已下﹐同云十九稱﹐則天子亦十九稱﹐注云「十九稱﹐法天地之終數也。」案《易系辭》生成之數﹐從「天一地二﹐天三地四﹐天五地六﹐天七地八﹐天九地十」﹐是十九爲天地之終數。云「大斂則異矣」者﹐案此文﹐士喪大斂三十稱﹐《喪大記》士三十稱﹐大夫五十稱﹐君百稱。不依命數﹐是亦喪數略﹐則上下之大夫及五等諸侯各同一節﹐則天子宜百二十稱。此鄭𨿽不言襲之衣數﹐案《雜記》注云「士襲三稱﹐大夫五稱﹐公九稱﹐諸侯七稱﹐天子十二稱與﹖」以其無文﹐推約爲義﹐故云「與」以疑之。

東方之饌﹐兩瓦С﹐其實醴酒﹐角觶﹐木四。豆兩﹐其實葵菹芋﹐蠃醢。兩籩無﹐布巾﹐其實栗﹐不擇。脯四廷。﹝此饌但言東方﹐則亦在東堂下也。﹐白也。齊人或名全菹爲芋。﹐緣也。《詩》云「竹必緄。」布巾﹐籩巾也。籩豆具而有巾﹐盛之也。《特牲饋食禮》有籩巾。今文蠃爲蝸﹐古文爲甸。﹞

﹝疏﹞注「此饌」至「爲甸」。

○釋曰﹕云「此饌但言東方﹐則亦在東堂下也」者﹐案上小斂之饌云於東堂下﹐此直言東方﹐則亦東堂下。鄭云「亦」者﹐亦上小斂也。云「齊人或名全菹爲芋」者﹐案鄭於《周禮醢人》注云「細切爲齏﹐全物若爲菹。」若然﹐凡菹者﹐全物不得芋名。此云齊人名全菹爲芋者﹐菹法舊短四寸者全之﹐若長於四寸者﹐亦切之﹐則葵長者自然切乃爲菹。但喪中之菹葵﹐𨿽長而不切﹐取齊人全菹爲芋之解也。引《詩》者﹐欲見爲緣義。云「籩豆具而有巾﹐盛之也」者﹐使小斂一豆一籩﹐籩豆不具﹐故無巾。若然﹐籩有巾﹐豆無巾者﹐以豆盛菹醢﹐濕物不嫌無巾﹐故不言﹐其實有巾矣。案此注引《特牲》記「籩巾」﹐鄭彼注云「籩有巾者﹐果實之物多皮核﹐優尊者。」此言盛之﹐不同﹐引之者﹐以其彼爲屍﹐屍食﹐故云優尊者。此爲神﹐神不食﹐故云盛之﹐引之直取證有巾覆之同。

奠席在饌北﹐斂席在其東。﹝大斂奠而有席﹐彌神之。﹞

﹝疏﹞注「大斂」至「神之」。

○釋曰﹕云「彌神之」者﹐以其小斂奠無巾﹐大斂奠有巾﹐已是神之。今於大斂奠﹐又有席﹐是彌神之也。

掘聿見衽。﹝聿﹐埋棺之坎者也﹐掘之於西階上。衽﹐小要也。《喪大記》曰「君殯用盾﹐贊至於上﹐畢塗屋。大夫殯以幬﹐贊置於西序﹐塗不曁於棺。士殯見衽﹐塗上﹐帷之。」又曰「君蓋用漆﹐三衽三束。大夫蓋用漆﹐二衽二束。士蓋不用漆﹐二衽二束。」﹞

﹝疏﹞注「聿埋」至「二束」。

○釋曰﹕云「聿﹐埋棺之坎」者﹐聿訓爲陳﹐謂陳屍於坎﹐鄭卽以聿爲埋棺之坎也。知「於西階上」者﹐《檀弓》孔子云「夏后氏殯於東階﹐殷人殯於兩楹之﹐周人殯於西階之上。」故知士亦殯於西階之上。此殯時﹐𨿽不言南首﹐南首可知。鄭注上文云如商之事位﹐則屍南首。以《檀弓》又云「葬於北方北首﹐三代之達禮也。」《禮運》云「故死者北首﹐生者南鄕。」亦據葬後而言﹐則未葬已前﹐不忍異於生﹐皆南首﹐惟朝廟時北首。故《旣夕》云「正柩於兩楹﹐用夷牀。」注云「是時柩北首。」必北首者﹐朝事當不背父母﹐以首鄕之故也。引《喪大記》者﹐云「畢塗屋」者﹐畢﹐盡也。四面及上盡塗之﹐如屋然。云「大夫殯以幬﹐贊置於西序」者﹐大夫不得如人君於西階﹐離序而四面贊之﹐大夫但逼西序﹐以木幬覆棺營贊置於西序。云「塗不曁於棺」者﹐彼注云「贊中狹小﹐裁取容棺。」曁﹐及也﹐但塗木不及棺而已。云「士殯見衽塗上」者﹐卽此經掘聿而見其小要於上塗之而已。云「帷之」者﹐鬼神尙幽ウ﹐君大夫士皆同也。云「又曰君蓋用漆﹐三衽三束」者﹐古者棺不釘﹐彼鄭注云「用漆者﹐塗合牡﹐牡之中也。衽﹐小要也。」棺蓋每一縫爲三道﹐小要每道爲一條皮束之﹐故云君蓋用漆三衽三束。大夫士降於君﹐故二衽二束﹐大夫有漆﹐士無漆也。引之者﹐證經聿與衽之義也。

棺入﹐主人不哭。升棺用軸﹐蓋在下。﹝軸﹐共軸也。共狀如牀﹐軸其輪﹐免而行。﹞

﹝疏﹞注「軸共」至「而行」。

○釋曰﹕云「共狀如牀﹐軸其輪」者﹐此注文略。案《旣夕》云「遷於祖用軸」﹐注云「軸﹐共軸也。軸狀如轉轔﹐刻兩頭爲軹。共狀如長牀﹐穿呈前後著金﹐而關軸焉。大夫諸侯以上﹐有四周﹐謂之盾﹐天子畫之以龍」是也。

熬黍稷各二筐﹐有魚臘﹐饌於西坫南。﹝熬所以惑蚍蜉﹐令不至棺旁也。爲舉者設盆盥於西。﹞

﹝疏﹞注「熬所」至「於西」。

○釋曰﹕《喪大記》云「熬﹐君四種八筐﹐大夫三種六筐﹐士二種四筐。加魚臘焉。」注云「熬者﹐煎也。將塗設於棺旁﹐所以惑蚍蜉﹐使不至棺也。」引此「《士喪禮》曰﹕熬黍稷各二筐。又云﹕設熬旁一筐﹐大夫三種﹐加以粱﹐君四種﹐加以稻﹐四筐則首足皆一﹐其餘設於左右。」若然﹐則此士二筐﹐首足各一筐﹐其餘設於左右可知也。云「爲舉者設盆盥於西」者﹐以小斂旣云設盆盥饌於東方﹐明大斂用西方之盆盥矣。以其先陳盥﹐後陳鼎﹐故於鼎上言之也。

陳三鼎於門外﹐北上。豚合升﹐魚專鮒九﹐臘左胖﹐髀不升﹐其他皆如初。﹝合升﹐合左右體升於鼎。其他皆如初﹐謂豚體及匕俎之陳﹐如小斂時﹐合升四﹛髟易﹜﹐亦相互耳。﹞

﹝疏﹞注「合升」至「互耳」。

○釋曰﹕云「其他皆如初﹐謂豚體及匕俎之陳﹐如小斂時」者﹐謂豚七體之等﹐一依前斂時也。云「合升四﹛髟易﹜亦相互耳」者﹐小斂云四﹛髟易﹜﹐四解爲七體﹐亦左右體合升﹐今升左右體﹐亦四解可知也﹐故云相互也。

燭俟於饌東。﹝燭﹐ㄡ也。饌﹐東方之饌。有燭者﹐堂𨿽明﹐室猶ウ。火在地曰燎﹐執之曰燭。﹞

﹝疏﹞注「堂𨿽」至「曰燭」。

○釋曰﹕云「堂𨿽明﹐室猶ウ」者﹐前小斂陳衣於房﹐無燭者﹐近戶得明﹐故無燭。此大斂於室之奧﹐故有燭以待之。云「在地曰燎」者﹐謂若《郊特牲》云「庭燎之百」﹐又《詩》云「庭燎之光」﹐如此之類﹐皆在地曰燎。此云「執之曰燭」﹐及《少儀》云「主人執燭抱ㄡ」﹐此之類皆是人之手執燭也。庭燎且《燕禮》亦謂之大燭也﹐《司ピ氏》亦謂之墳燭也。

祝﹑徹盥於門外﹐入﹐升自阼階﹐丈夫踴。﹝祝徹﹐祝與有司當徹小斂之奠者。小斂設盥於饌東﹐有巾。大斂設盥於門外﹐彌有威儀。﹞

﹝疏﹞注「祝徹」至「威儀」。

○釋曰﹕此直云「祝徹盥於門外」者﹐不知何時設﹐此案上小斂陳饌訖﹐卽言設盥﹐則陳大斂饌訖﹐亦設盥於門外也。

祝徹巾﹐授執事者以待。﹝授執巾者於屍東﹐使先待於阼階下﹐爲大斂奠又將巾之。祝還徹醴也。﹞

﹝疏﹞注「授執」至「醴也」。

○釋曰﹕云「授執巾者於屍東﹐使先待於阼階下」者﹐此巾前爲小斂奠巾之﹐今祝徹巾﹐還爲大斂奠巾之﹐前小斂奠﹐升自阼階﹐設於屍東﹐祝受巾於阼階下而升。今大斂奠﹐亦升自阼階﹐設於奧﹐亦宜受巾於阼階下而升﹐故知祝授巾於執巾者﹐使先待於阼階下也。又知「祝還徹醴」者﹐下文「徹饌先取醴」故也。

徹饌﹐先取醴酒﹐北面。﹝北面立﹐相待俱降。﹞其餘取先設者﹐出於足﹐降自西階。婦人踴。設於序西南﹐當西榮﹐如設於堂。﹝爲求神於庭。孝子不忍使其親須臾無所馮依也。堂﹐謂屍東也。凡奠設於序西南者﹐畢事而去之。﹞

﹝疏﹞注「爲求」至「去之」。

○釋曰﹕云「堂謂屍東也」者﹐謂如屍東堂上陳設之次第﹐故云屍東也。云「凡奠設於序西南者﹐畢事而去之」者﹐言「凡奠」﹐謂小斂奠﹑大斂奠﹑遷柩奠﹑祖奠﹐但將設後奠﹐則徹先奠於西序南﹐待後奠事畢﹐則去之。故小斂奠設之於此不巾﹐以不久設故也。

醴酒位如初。執事豆北南面﹐東上。﹝如初者﹐如其醴酒北面西上也。執醴尊﹐不爲便事變位。﹞

﹝疏﹞注「如初」至「變位」。

○釋曰﹕前設小斂奠於屍東時﹐醴酒先升﹐北面西上﹐執豆俎者立於俎北﹐西上。至此執豆俎者﹐豆北東上﹐爲便事﹐事訖﹐向東爲便﹐故東上變位﹐以執醴者尊﹐仍西上﹐是不得「爲便事變位」也。

乃饌。﹝東方之新饌。﹞

﹝疏﹞注「東方之新饌」。

○釋曰﹕以其將設大斂﹐新饌於室﹐故知是新饌也。

帷堂。﹝徹事畢。﹞婦人屍西﹐東面。主人及親者升自西階﹐出於足﹐西面袒。﹝袒﹐大斂變也。不言ヮ免髻發﹐小斂以來自若矣。﹞

﹝疏﹞注「袒大」至「若矣」。

○釋曰﹕知袒爲「大斂變」者﹐前將小斂袒﹐今言袒﹐下文卽行大斂事﹐故知爲大斂變也。云「不言ヮ免﹛髟舌﹜發﹐小斂以來自若矣」者﹐決前小斂袒﹐男有﹛髟舌﹜發免﹐婦人有ヮ﹐今大斂袒﹐不言者﹐自小斂以來有此﹐至成服乃攺。若﹐如也﹐自如常有﹐故不言之也。

士盥﹐位如初。﹝亦旣盥並立西階下。﹞

﹝疏﹞注「亦旣」至「階下」。

○釋曰﹕言「亦」者﹐亦如小斂時﹐士盥二人並立於西階下﹐以待遷屍也。

布廣如初。﹝亦下莞上簟﹐鋪於阼階上﹐於楹爲少南。﹞

﹝疏﹞注「亦下」至「少南」。

○釋曰「布席如初」﹐初謂小斂時下莞上簟。云「鋪於阼階上」者﹐案《喪大記》云「小斂於戶內﹐大斂於阼」是也。云「於楹爲少南」者﹐取南北節﹐以其言阼階上﹐故知於楹爲少南﹐近阼階也。

商祝布絞﹑糸今﹑衾﹑衣﹐美者在外﹐君衤遂不倒。﹝至此乃用君衤遂﹐主人先自盡。﹞

﹝疏﹞注「至此」至「自盡」。

○釋曰﹕云「至此乃用君衤遂﹐主人先自盡」者﹐《喪大記》「君無衤遂大夫士」﹐注云「不陳﹐不以斂。」彼無衤遂大夫士止謂不陳﹐爲小斂用之﹐故云無衤遂大夫士。以其上文士喪始死﹐君使人衤遂﹐何得云君全無衤遂大夫士也﹖故以不陳﹐不以斂解之﹐至大斂乃用君衤遂﹐於小斂所用﹐主人先自盡也。

有大夫﹐則告。﹝後來者﹐則告以方斂。非斂時﹐則當降拜之。﹞

﹝疏﹞注「後來」至「拜之」。

○釋曰﹕案《檀弓》「大夫弔﹐當事而至﹐則辭焉。」注云「辭猶告也。擯者以主人有事告也。主人無事﹐則爲大夫出。」《喪大記》云「士之喪﹐於大夫﹐不當斂則出。」注﹕「父母始死﹐悲哀﹐非所尊不出也。」上文有君命﹐則出迎於門外﹐是始死惟君命出。若小斂後﹐則爲大夫出﹐故《雜記》云「當袒﹐大夫至﹐𨿽當踴﹐絕踴而拜之﹐反﹐攺成踴。」若士來﹐卽成踴﹐乃拜之也。

士舉遷屍﹐復位。主人踴無。卒斂﹐徹帷。主人馮如初﹐主婦亦如之。

主人奉屍斂於棺﹐踴如初﹐乃蓋。﹝棺在聿中﹐斂屍焉﹐所謂殯也。《檀弓》曰「殯於客位。」﹞

﹝疏﹞釋曰﹕士舉遷屍﹐謂從戶外夷牀上﹐遷屍於斂上。下云「奉屍斂於棺」﹐謂從阼階斂上遷屍鄕西階﹐斂於棺中﹐乃加蓋於棺上也。

○注「棺在」至「客位」。

○釋曰﹕云「棺在聿中﹐斂屍焉」者﹐欲見先以棺入聿中﹐乃奉屍入棺中。云「所謂殯也」者﹐卽所引《檀弓》「殯於客位」者是也。以屍入棺名斂﹐亦名殯也。

主人降﹐拜大夫之後至者﹐北面視聿。﹝北面於西階東。﹞

﹝疏﹞注「北面於西階東」。

○釋曰﹕小斂後﹐主人阼階下。今殯後﹐拜大夫後至者﹐殯訖﹐不忍卽阼階﹐因拜大夫卽於西階東﹐北面﹐視聿而哭也。

眾主人復位。婦人東復位。﹝阼階上下之位。﹞

﹝疏﹞注「阼階上下之位」。

○釋曰﹕眾主人與婦人於賓無事﹐故殯後卽鄕東阼階上下之位也。

設熬﹐旁一筐﹐乃塗﹐踴無。﹝以木覆棺上而塗之﹐爲火備。﹞卒塗﹐祝取銘置於聿。主人復位﹐踴﹐襲。﹝爲銘設付﹐樹之聿東。﹞

﹝疏﹞注「爲銘」至「聿東」。

○釋曰﹕上文始死﹐則作銘訖﹐置於重。今殯訖﹐取置於聿上﹐銘所以表柩故也。云「聿東」者﹐以不使當聿於東可知。

乃奠。燭升自阼階。祝執巾﹐席從﹐設於奧﹐東面。﹝執燭者先升堂照室﹐自是不復奠於屍。祝執巾﹐與執席者從入﹐爲安神位。室中西南隅謂之奧﹐執燭南面﹐巾委於席右。﹞

﹝疏﹞注「執燭」至「席右」。

○釋曰﹕云「執燭者先升堂照室」者﹐以其設席於奧﹐當先照之爲明也。云「自是不復奠於屍」者﹐鄭欲解自始死已來襲奠﹐小斂奠皆在屍旁﹐今大斂奠﹐不在西階上﹐就柩所﹐故於室內設之。則自此已下﹐朝夕奠﹑朔月奠﹑新奠皆不於屍所﹐總解之。知「執燭南面」者﹐以其燭先入室﹐南面照之便故也。云「巾委於席右」者﹐以巾爲神﹐故知委於席右也。

祝反降﹐及執事執饌。﹝東方之饌。﹞士盥﹐舉鼎入﹐西面北上﹐如初。載﹐魚左首﹐進﹐三列﹐臘進柢。﹝如初﹐如小斂舉鼎﹑執匕俎扃﹑匕載之儀。魚左首設而在南。﹐脊也。左首進﹐亦未異於生也。凡未異於生者﹐不致死也。古文首爲手﹐爲耆。﹞

﹝疏﹞注「如初」至「爲耆」。

○釋曰﹕云「左首進亦未異於生也」者﹐案《公食》右首進﹐此云左首﹐則與生異﹐而云亦未異於生者﹐下文注「載者統於執﹐設者統於席」﹐彼《公食》言右首﹐據席而言﹐此左首﹐據載者統於執﹐若設於席前﹐則亦右首也。云「不致死也」者﹐《檀弓》云「之死而致死之﹐不仁而不可爲也。」今進魚不異於生﹐則亦是之死不致死之﹐故引爲證也。

祝執醴如初﹐酒豆籩俎從﹐升自阼階。丈夫踴。甸人徹鼎。﹝如初﹐祝先升。﹞

﹝疏﹞注「如初祝先升」。

○釋曰﹕以其小斂祝執醴﹐醴在先﹐此云「如初」﹐故知祝先升也。

奠由楹內入於室﹐醴酒北面。﹝亦如初。﹞

﹝疏﹞注「亦如初」。

○釋曰﹕以其小斂之醴酒先升﹐北面西上﹐此經亦言「北面」﹐明與小斂同﹐故云「亦如初」。謂如初﹐小斂經不言如初﹐文略也。

設豆﹐右菹﹐菹南栗﹐栗東脯﹐豚當豆﹐魚次﹐臘特於俎北。醴酒在籩南﹐巾如初。﹝右菹﹐菹在醢南也。此左右異於魚者﹐載者統於執﹐設者統於席。醴當栗南﹐酒當脯南。﹞

﹝疏﹞注「右菹」至「脯南」。

○釋曰﹕云「設豆﹐右菹」者﹐凡設醢菹常在右﹐今特言之者﹐此從北鄕南而陳﹐嫌先設者在北﹐故言右。言右菹﹐則醢自然在左﹐是以鄭云右菹菹在醢南也。注云「此左右異於魚者﹐載者統於執﹐設者統於席」者﹐鄭以上文魚言左首﹐據載者統於執﹐故云左首﹐及設則右首﹐此言設豆右菹﹐據設者統於席﹐前若執來卽左菹也。云「醴當栗南﹐酒當脯南」者﹐以其陳饌要成﹐尊者後設﹐故先設栗脯於北﹐乃於南設醴酒﹐酒在東﹐故醴在栗南﹐酒在脯南也。

旣錯者出﹐立於戶西﹐西上。祝後﹐闔戶。先由楹西﹐降自西階﹐婦人踴。奠者由重南﹐東。丈夫踴。﹝爲神馮依之也。﹞

﹝疏﹞注「爲神」至「之也」。

○釋曰﹕鄭解丈夫見奠者﹐至重卽踴者﹐重主道﹐爲神馮依之﹐故丈夫取以爲踴節也。

賓出﹐婦人踴。主人拜送於門外。人﹐及兄弟北面哭殯。兄弟出﹐主人拜送於門外。﹝小功以下﹐至此可以歸﹐異門大功亦存焉。﹞

﹝疏﹞注「小功」至「存焉」。

○釋曰﹕云「北面哭殯」者﹐案《喪大記》云「大夫士哭殯則杖﹐哭柩則輯杖。」注云「哭殯﹐謂旣塗也。哭柩﹐謂啟後也。」此哭不言杖者﹐文略也。云「小功以下﹐至此可以歸」者﹐案《喪服》記云「小功以下爲兄弟」﹐則此兄弟可以兼男女也。云「異門大功亦存焉」者﹐大功容有同門﹐有同財﹐故《喪服》以小功以下爲兄弟。但大功亦容不同門﹐不同財之義﹐以異門疏﹐至此亦可以歸﹐故云亦存焉﹐謂存在家之注也。旣殯𨿽歸﹐至朝夕朔奠之日﹐近者亦人哭限也。若至葬時﹐皆就柩所﹐故《旣夕》反哭﹐云「兄弟出主人拜送」﹐注云「兄弟小功以下也﹐異門大功﹐亦可以歸」是也。

眾主人出門﹐哭止﹐皆西面於東方。闔門。主人揖﹐就次。﹝次﹐謂斬衰倚廬﹐齊衰堊室也。大功有帷帳﹐小功緦麻有牀笫可也。﹞

﹝疏﹞注「次謂」至「可也」。

○釋曰﹕凡言「次」者﹐廬﹑堊室以下總名﹐是賓客所在﹐亦名次也﹐故引《禮記傳》爲證。案《傳》云「父母之喪居倚廬﹐寢苫枕塊﹐不說帶。齊衰居堊室﹐芐翦不納。大功寢有席﹐小功緦麻﹐牀可也。」齊衰旣居堊室﹐故大功以下有帷帳也。

君若有賜焉﹐則視斂。旣布衣﹐君至。﹝賜﹐恩惠也。斂﹐大斂。君視大斂﹐皮牟服﹐襲裘。主人成服之後往﹐則錫衰。﹞

﹝疏﹞注「賜恩」至「錫衰」。

○釋曰﹕案《雜記》云「公視大斂﹐公升﹐商祝鋪席﹐乃斂。」注引《喪大記》曰「大夫之喪﹐將大斂﹐旣鋪絞糸今衾﹐君至」﹐此君升乃鋪席。則君至爲之攺﹐始新之。此經上下不言攺新者﹐文不具也。云「斂﹐大斂」者﹐案《喪大記》云「君於士﹐旣殯而往﹐爲之賜﹐大斂焉。」此經云「若有賜」﹐明君於士視大斂也。云「君視大斂皮弁服襲裘」者﹐案《喪服小記》云「諸侯弔﹐必皮弁錫衰。」言諸侯不言君者﹐以其彼是弔異國之臣法。案《服問》云「公爲卿大夫錫衰以居﹐出亦如之﹐當事則弁。」不見君弔士服。案《文王世子》注君爲同姓之士緦衰﹐異姓之士疑衰﹐並據成服後。今大斂未成服﹐緣弔異國之臣有服皮弁之法﹐則君弔士未成服之前﹐可服皮弁襲裘。襲裘之文出《檀弓》﹐子遊弔﹐小斂後﹐「襲裘帶而入」﹐此小斂後﹐亦宜然也。云「成服之後往則錫衰」者﹐亦約《服問》君弔卿大夫之法。若然﹐《文王世子》注同姓之士緦衰﹐異姓之士疑衰﹐不同者﹐彼謂凡平之士﹐此士於君有師友之恩﹐特賜與大夫同也。

主人出迎於外門外﹐見馬首﹐不哭﹐還﹐入門右﹐北面﹐及眾主人袒。﹝不哭﹐厭於君﹐不敢伸其私恩。﹞

﹝疏﹞注「不哭」至「私恩」。

○釋曰﹕案《喪大記》云「男子出寢門見人不哭」﹐平常出門時﹐此迎君宜哭。

巫止於廟門外﹐祝代之。小臣二人執戈先﹐二人後。﹝巫﹐掌招弭以除疾病。小臣﹐掌正君之法儀者。《周禮男巫》﹕「王弔則與祝前。」《檀弓》曰「君臨臣喪﹐以巫祝桃執戈以惡之﹐所以異於生也。」皆天子之禮。諸侯臨臣之喪﹐則使祝代巫﹐執居前﹐下天子也。小臣﹐君行則在前後﹐君升則俠阼階北面。凡宮有鬼神曰廟。﹞

﹝疏﹞注「巫掌」至「曰廟」。

○釋曰﹕云「巫掌招彌以除疾病」者﹐《周禮春官男巫職》文。彼注云「招﹐招福也。彌讀爲敉﹐敉﹐安也﹐謂安凶禍也。」云「小臣掌正君之法儀」者﹐《夏官小臣職》文。云男巫「王弔則與祝前」者﹐亦《男巫職》文。云「祝」者﹐則《周禮春官喪祝職》云「王弔則與巫前」是也。引之者﹐證經巫祝小臣之事也。引《檀弓》者﹐證彼與此經異﹐故云「皆天子之禮」也。以其巫祝桃具﹐故爲天子禮也。云「諸侯臨臣之喪﹐則使祝代巫執居前下天子也」者﹐此據《喪大記》而言。案彼云「大夫旣殯﹐而君往焉。巫止於門外﹐祝代之先﹐君釋菜於門內﹐祝先升自阼階﹐負墉南面﹐君卽位於阼﹐小臣二人執戈立於前﹐二人立於後。」文與此經同﹐文有詳略耳。云「小臣君行則在前後」者﹐非直爲弔喪﹐則凡平行﹐皆有此小臣從﹐以其與君爲儀衛者。云「君升則俠阼階」﹐案《顧命》云二人雀弁﹐夾階﹐是其類也。云「凡宮有鬼神曰廟」者﹐以經云廟﹐謂寢爲廟﹐故云有鬼神曰廟。

君釋采﹐入門﹐主人辟。﹝釋采者﹐祝爲君禮門神也。必禮門神者﹐明君無故不來也。《禮運》曰「諸侯非問疾弔喪﹐而入諸臣之家﹐是謂君臣爲謔。」﹞

﹝疏﹞注「釋采」至「爲謔」。

○釋曰﹕引《禮運》者﹐證君無故而入臣家﹐故將入必禮門神也。彼注引陳靈公與孔寧﹑儀行父數如夏氏﹐以取弒焉﹐是君臣相謔﹐致禍之事也。

君升自阼階﹐西鄕。祝負墉﹐南面﹐主人中庭。﹝祝南面房中﹐東鄕君。墻謂之墉。主人中庭﹐進益北。﹞

﹝疏﹞注「祝南」至「益北」。

○釋曰﹕祝必負墉南面鄕君者﹐案《喪大記》云「君稱言﹐視祝而踴。」鄭注﹕「視祝而踴﹐祝相君之禮﹐當節之也。」故須鄕君也。云「主人中庭進益北」者﹐前主人先入門右﹐中庭之南﹐今雲中庭﹐明益北至庭也。

君哭﹐主人哭﹐拜稽顙﹐成踴﹐出。﹝出﹐不敢必君之卒斂事。﹞君命反行事﹐主人復位。﹝大斂事。﹞君升主人﹐主人西楹東﹐北面。﹝命主人使之升。﹞升公卿大夫﹐繼主人﹐東上。乃斂。﹝公﹐大國之孤﹐四命也。《春秋傳》曰「鄭伯有耆酒﹐爲窟室﹐而夜飲酒擊鍾焉﹐朝至未已﹐朝者曰﹕公焉在﹖其人曰﹕吾公在壑谷。」伯有者﹐公子子良之孫良霄。﹞

﹝疏﹞注「公大」至「壑谷」。

○釋曰﹕案《典命》云「公之孤四命。」故云「大國之孤四命」也。引《春秋》者﹐襄三十年《左氏傳》文。鄭爲伯爵﹐不合立孤﹐但良霄鄭之公族大夫貴重之極﹐以比大國之孤﹐故臣子尊其君﹐亦號爲公。引之者﹐證經公是公之孤也。以其天子有三孤﹐副貳三公﹐大國無公﹐惟有孤﹐亦號爲公﹐是以《燕禮》亦謂之爲公也。

卒﹐公卿大夫逆降﹐復位。主人降﹐出。﹝逆降者﹐後升者先降﹐位如朝夕哭弔之位。﹞

﹝疏﹞注「逆降」至「之位」。

○釋曰﹕卒者﹐謂卒斂也。云「主人降出」者﹐亦是不敢久畱﹐君先出。下文君反主人﹐主人反鄕中庭﹐君乃撫屍﹐主人乃拜稽顙﹐踴出﹐出謂主人出鄕門外立。

君反主人﹐主人中庭。君坐撫﹐當心。主人拜稽顙﹐成踴﹐出。﹝撫﹐手案之。凡馮屍興必踴。今文無成。﹞

﹝疏﹞注「撫手」至「無成」。

○釋曰﹕云「凡馮屍興必踴」者﹐《喪大記》文。此經直云「君坐撫﹐當心」﹐主人直踴﹐又不言馮屍﹐而鄭云凡馮屍興必踴者﹐欲見撫卽馮之類﹐興亦踴﹐故得與主人拾踴也。是以《喪大記》﹕「君於臣撫之﹐父母於子執之﹐子於父母馮之﹐婦於舅姑奉之﹐舅姑於婦撫之。馮屍不當君所。」又云「凡馮屍﹐興必踴。」是馮爲總名﹐故君撫之亦踴也。

君反之﹐復初位。眾主人辟於東壁﹐南面。﹝以君將降也。南面則當坫之東。﹞

﹝疏﹞注「以君」至「之東」。

○釋曰﹕云「君反之復初位」﹐初位卽中庭位。知者﹐以其文承中庭位故也。云「以君將降也﹐南面則當坫之東」者﹐下文「君降﹐西鄕﹐命主人馮屍」﹐則君降當在阼階下﹐西面命之﹐故眾主人辟君東壁南面﹐南面則西頭爲首﹐者當堂角之坫﹐故云當坫之東也。

君降﹐西鄕﹐命主人馮屍。主人升自西階﹐由足﹐西面馮屍﹐不當君所﹐踴。主婦東面馮﹐亦如之。﹝君必降者﹐欲孝子盡其情。﹞奉屍斂於棺﹐乃蓋。主人降﹐出。君反之﹐入門左﹐視塗。﹝聿在西階上﹐入門左﹐由便趨疾﹐不敢久畱君。﹞

君升卽位﹐眾主人復位。卒塗﹐主人出﹐君命之反奠﹐入門右。﹝亦復中庭位。﹞

﹝疏﹞注「亦復中庭位」。

○釋曰﹕經云「入門右」﹐注復中庭位﹐謂在門右﹐南北當中庭也。

乃奠﹐升自西階。﹝以君在阼。﹞

﹝疏﹞注「以君在阼」。

○釋曰﹕以其凡奠皆升自阼階﹐是爲君在阼﹐故辟之而升西階也。

君要節而踴﹐主人從踴。﹝節﹐謂執奠始升階﹐及旣奠由重南東時也。﹞

﹝疏﹞注「節謂」至「時也」。

○釋曰﹕云「節謂執奠始升階﹐及旣奠由重南東時也」者﹐案上文大斂奠﹐升時丈夫踴﹐降時婦人踴﹐由重南而東﹐丈夫踴。此注不云降時踴者﹐以經直有君與主人丈夫踴節﹐故不言降時踴節也。

卒奠﹐主人出﹐哭者止。﹝以君將出﹐不敢ん囂聒尊者也。﹞君出門﹐廟中哭﹐主人不哭﹐辟。君式之。﹝辟﹐逡遁辟位也。古者立乘﹐式﹐謂小亻免以禮主人也。《曲禮》曰「立視五﹐式視馬尾。」﹞

﹝疏﹞注「辟逡」至「馬尾」。

○釋曰﹕君入臣家﹐至廟門乃下車﹐則貳車本不入大門﹐下云「貳車畢乘主人哭拜送」者﹐明出大門矣。云「辟﹐逡遁辟位也。者﹐案《曲禮》云「君出就車﹐左右攘辟。」則此云辟﹐亦是主人攘辟﹐故云逡遁辟位也。云「古者立乘」者﹐以其坐乘則不得式而小亻免﹐故云古者立乘也。知式是「禮主人」者﹐《曲禮》云「式宗廟」﹐《曾子問》卿大夫見君之屍﹐「皆下之﹐屍必式」﹐是凡式皆是禮前物爲式。引《曲禮》者﹐欲見式小亻免。彼注﹕「猶規也。」車輪轉之一匝爲一規。案《周禮冬官》輪崇六尺六寸﹐圍三徑一﹐三六十八﹐一匝則一丈九尺八寸﹐五規則五个一丈九尺八寸﹐總爲九丈九尺﹐六尺爲一步﹐總十六步半。凡平立視﹐視前十六步半。若小亻免爲式﹐則低頭視馬尾﹐故連引《曲禮》云「式視馬尾」也。

貳車畢乘﹐主人哭﹐拜送。﹝貳車﹐副車也。其數各視其命之等。君出﹐使異姓之士乘之﹐在後。君弔﹐蓋乘象路。《曲禮》曰「乘君之乘車不敢曠左﹐左必式。」﹞

﹝疏﹞注「貳車」至「必式」。

○釋曰﹕云「其數各視其命之等」者﹐案《周禮大行人》云﹕上公貳車九乘﹐侯伯貳車七乘﹐子男貳車五乘﹐故知視命數也。云「君出﹐使異姓之士乘之在後」者﹐《禮記坊記》云「君不與同姓同車﹐與異姓同車。」彼謂與君同在一車爲禦﹐與車右者也。此經云「貳車畢乘」﹐明亦使異姓之上乘之在後可知。云「君弔﹐蓋乘象路」者﹐案《周禮巾車職》王有五路﹕玉﹑金﹑象﹑革﹑木。諸侯﹐則同姓金路已下﹐異姓象路已下﹐四衛革路已下﹐蕃國惟有木路。若然﹐惟王與同姓異姓得弔乘象路。今云蓋乘象路者﹐以諸侯言之﹐惟據上公與侯伯於王有親者﹐得用象路弔臨其臣以巾車。又云象路以朝﹐釋曰王以朝及燕出入﹐𨿽不言弔臨﹐然弔臨亦是出入之事﹐故云「蓋」以疑之。若四衛﹑諸侯﹑侯伯已下﹐與王無親者﹐亦各乘己所賜之車﹐革路﹑木路之等。今鄭於貳車之下言所乘車者﹐以其言貳車﹐其飾皆與正車同﹐故於貳車以下﹐言君之所乘車也。引《曲禮》者﹐乘君之乘車﹐則貳車是也。以其與君爲副貳﹐卽是君之乘車也﹐彼注云「君存惡空其位。」則此乘車亦居左﹐以其人君皆左載﹐無禦者在中﹐鄭注《周禮》亦有車右也﹐云「左必式」者﹐不敢立相視常爲式耳。

襲﹐入卽位。眾主人襲。拜大夫之後至者﹐成踴。﹝後至﹐布衣而後來者。﹞

﹝疏﹞注「後至」至「來者」。

○釋曰﹕知布衣而後來者﹐若未布衣時來﹐卽入前卿大夫從君之內﹐今承上君大夫之下﹐別君拜大夫之後至者﹐明布衣後來﹐不得與前卿大夫同時從君入者﹐故鄭以布衣之後解之。

賓出﹐主人拜送。﹝自賓出以下﹐如君不在之儀。﹞

﹝疏﹞注「自賓」至「之儀」。

○釋曰﹕上經君在之時﹐卿大夫士從君者﹐不得與主人爲禮。君出後﹐有賓來﹐卽乃得別與主人爲禮﹐故云「自賓出以下﹐如君不在之儀」也。

三日﹐成服﹐杖。拜君命及眾賓﹐不拜棺中之賜。﹝旣殯之明日﹐全三日﹐始ヱ粥矣。禮﹐尊者加惠﹐明日必往拜謝之。棺中之賜﹐不施己也。《曲禮》曰「生與來日。」﹞

﹝疏﹞注「旣殯」至「來日」。

○釋曰﹕云「旣殯之明日」者﹐上厥明滅燎者﹐是三日之朝行大斂之事。今別言「三日成服」﹐則除上三日﹐更加一日是四日矣。而言三日者﹐謂除死日數之爲三日也。云「全三日﹐始ヱ粥矣」者﹐謂成服日乃食粥﹐除此日已前﹐是未全三日﹐不食﹐至四日乃食也。案《喪大記》云「三日不食」﹐謂通死日不數成服日﹐故云三日不食﹐《孝經》「三日而食」者﹐是除死日數﹐故云三日而食也。云「禮尊者加惠﹐明日必往拜謝之」者﹐案《旣夕》記云「主人乘惡車」﹐注云「拜君命」是也。引《曲禮》者﹐彼注云「與猶數也﹐生數來日﹐謂成服杖以死明日數也。死數往日﹐謂殯斂以死日數也。此士禮貶於大夫者﹐大夫以上皆以來日數。」引之以證此《士喪禮》與大夫已上異也。

朝夕哭﹐不辟子卯。﹝旣殯之後﹐朝夕及哀至乃哭﹐不代哭也。子卯﹐桀﹑紂亡日﹐凶事不辟﹐吉事闕焉。﹞

﹝疏﹞注「旣殯」至「闕焉」。

○釋曰﹕云「旣殯之後﹐朝夕及哀至乃哭」者﹐此據殯後阼階下朝夕哭﹐廬中思憶則哭。云「不代哭也」者﹐決未殯以前﹐大夫以上以官代哭﹐士以親疏代哭﹐不絕聲。云「子卯﹐桀紂亡日」者﹐《詩》云「韋顧旣伐﹐昆吾夏桀。」《左傳》云乙卯﹐「昆吾稔之日」﹐昆吾與夏桀同時誅﹐則桀以乙卯亡。案《尙書牧誓》序云「時甲子昧爽」﹐武王伐紂之日﹐是紂以甲子日死﹐王者以爲忌日。云「凶事不辟」者﹐卽此經是也。云「吉事闕焉」者﹐《檀弓》云「子卯不樂。」是吉事闕也。

婦人卽位於堂﹐南上﹐哭。丈夫卽位於門外﹐西面北上。外兄弟在其南﹐南上。賓繼之﹐北上。門東﹐北面西上。門西﹐北面東上。西方﹐東面北上。主人卽位。辟門。﹝外兄弟﹐異姓有服者也。辟﹐開也。凡廟門有事則開﹐無事則閉。﹞

﹝疏﹞注「外兄」至「則閉」。

○釋曰﹕《喪大記》云「祥而外無哭者」﹐則此外位皆有哭。今直云婦人哭﹐則丈夫亦哭矣﹐但文不備也。案下注云「兄弟﹐齊衰大功者﹐主人哭則哭。小功緦麻﹐亦卽位乃哭」是也。云「外兄弟﹐異姓有服者」﹐謂若舅之子﹐姑姊妹從母之子等﹐皆是有服者也。云「凡廟門有事則開﹐無事則閉」者﹐有事謂朝夕哭及設奠之時﹐無此事等則閉之﹐鬼神尙幽ウ故也。

婦人拊心﹐不哭。﹝方有事﹐止ん囂。﹞

﹝疏﹞注「方有事止ん囂」。

○釋曰﹕云「方有事」者﹐謂下經徹大斂奠﹑設朝奠之事也。

主人拜賓﹐旁三﹐右還﹐入門﹐哭﹐婦人踴。﹝先西面拜﹐乃南面拜﹐東面拜也。﹞

﹝疏﹞注「先西」至「拜也」。

○釋曰﹕知先西面﹑後東面者﹐以經云「旁三右還入門」﹐故知先西面﹐後乃東﹐遂北面。入門以一面﹐故云「旁」。

主人堂下直東序﹐西面。兄弟皆卽位﹐如外位。卿大夫在主人之南。諸公門東﹐少進。他國之異爵者門西﹐少進。敵則先拜他國之賓。凡異爵者﹐拜諸其位。﹝賓皆卽此位﹐乃哭盡哀止。主人乃右還拜之﹐如外位矣。兄弟﹐齊衰大功者﹐主人哭則哭。小功緦麻﹐亦卽位乃哭。上言賓﹐此言卿大夫﹐明其亦賓爾。少進﹐前於列。異爵﹐卿大夫也。他國卿大夫亦前於列﹐尊之﹐拜諸其位﹐就其位特拜。﹞

﹝疏﹞注「賓皆」至「特拜」。

○釋曰﹕旣云「如外位」﹐又案外位﹐主人之南有外兄弟﹐其南乃有賓﹐此內位。主人之南卽有卿大夫﹐不言兄弟者﹐以外兄弟𨿽在主人之南﹐以少退﹐故卿大夫繼主人而言也。云「諸公門東﹐少進」者﹐謂門東有士﹐故云少進﹐少進於士。此所陳位不言士之屬吏者﹐案大夫家臣位在門右﹐則士之屬吏亦在門右﹐又在賓之後也。云「賓皆卽此位﹐乃哭盡哀止﹐主人乃右還拜之﹐如外位矣」者﹐以其云外位﹐明拜之亦右還如外位也。云「兄弟﹐齊衰大功者﹐主人哭則哭」者﹐以其大功已上親無門外內位﹐但主人哭則亦哭矣。小功緦麻疏﹐故入卽進前於士之列也。云「異爵﹐卿大夫也」者﹐以主人是士﹐明異爵是卿大夫也。云「他國卿大夫亦前於列」者﹐以經云他國之異爵者﹐門西少進﹐亦當前於士之位也。云「拜諸其位﹐就其位特拜」者﹐以其異爵則亦卿大夫﹐故知特拜﹐一一拜諸其位也。

徹者盥於門外。燭先入﹐升自阼階。丈夫踴。﹝徹者﹐徹大斂之宿奠。﹞祝取醴﹐北面﹐取酒立於其東﹐取豆﹑籩﹑俎﹐南面西上。祝先出﹐酒﹑豆﹑籩﹑俎序從﹐降自西階。婦人踴。﹝序﹐次也。﹞

﹝疏﹞注「序次也」。

○釋曰﹕序次者﹐次第人﹐使相當。此經所言先後﹐則祝執醴在先﹐次酒﹐次豆籩﹐次俎﹐爲次第也。

設於序西南﹐直西榮。醴酒北面西上。豆西面錯﹐立於豆北﹐南面。籩﹑俎旣錯﹐立於執豆之西﹐東上。酒錯﹐復位。醴錯於西﹐遂先﹐由主人之北饌。﹝遂先者﹐明祝不復位也。饌﹐新饌﹐將復奠。﹞

﹝疏﹞注「遂先」至「復奠」。

○釋曰﹕云「遂先」者﹐明祝不復位也者。以其云遂先﹐先卽祝不得復位﹐遂東相新饌也。

乃奠。醴﹑酒﹑脯﹑醢升﹐丈夫踴。入﹐如初設﹐不巾。﹝入﹐入於室也。如初設者﹐豆先﹐次籩﹐次酒﹐次醴也。不巾﹐無菹﹑無栗也。菹﹑栗具則有俎﹐有俎乃巾之。﹞

﹝疏﹞注「入入」至「巾之」。

○釋曰﹕注云「入﹐入於室也」者﹐以其設奠在室中故也。云「如初設者﹐豆先﹐次籩﹐次酒﹐次醴也」者﹐以其大斂有俎﹐籩豆又多﹐今言如初設﹐直豆籩酒醴見用者﹐先後次第耳。云「不巾﹐無菹﹐無栗也」者﹐以大斂奠﹐兼有菹栗﹐則巾之。是以《檀弓》云「喪不剝﹐奠也與﹖祭肉也與﹖」其大斂皆有俎﹐俎有祭肉﹐故巾之也。若然﹐朝廟之奠﹐亦是宿奠﹐無菹栗有巾者﹐爲在堂而久設﹐塵埃故也。

錯者出﹐立於屍西﹐西上。滅燭﹐出。祝闔戶﹐先降自西階。婦人踴。奠者由重南﹐東。丈夫踴。賓出﹐婦人踴﹐主人拜送。﹝哭止乃奠﹐奠則禮畢矣。今文無拜。﹞

﹝疏﹞注「哭止」至「無拜」。

○釋曰﹕云「祝闔戶﹐先降」者﹐以其出戶時﹐祝闔戶在後﹐故須云祝先降也。云「哭止乃奠」者﹐謂朝夕哭止﹐拜賓乃奠﹐奠則禮畢矣。是以《檀弓》云「朝奠日出」是也。

眾主人出﹐婦人踴。出門﹐哭止。皆復位。闔門。主人卒拜送賓﹐揖眾主人﹐乃就次。

朔月﹐奠用特豚﹑魚﹑臘﹐陳三鼎如初。東方之饌亦如之。﹝朔月﹐月朔日也。自大夫以上﹐月半又奠。如初者﹐謂大斂時。﹞

﹝疏﹞注「朔月」至「斂時」。

○釋曰﹕知「大夫以上月半又奠」者﹐下經云「月半不殷奠」﹐士不者﹐大夫以上則有之。謂若下文云「不述命」﹐大夫已上則有之。又若《特牲》云士「不諏日」﹐大夫已上則諏。諸士言不者﹐大夫已上則皆有之﹐故知大夫以上﹐又有月半奠也。云「如初者﹐謂大斂時」者﹐以其上陳大斂事﹐此言如初﹐故知如大斂時也。

無籩﹐有黍﹑稷。用瓦惇﹐有蓋﹐當籩位。﹝黍稷並於С北也。於是始有黍稷。死者之於朔月月半﹐猶平常之朝夕。大祥之後﹐則四時祭焉。﹞

﹝疏﹞注「黍稷」至「祭焉」。

○釋曰﹕云「於是始有黍稷」者﹐始死以來﹐奠不言黍稷﹐至此乃言之﹐故云於是始有黍稷也。云「死者之於朔月月半﹐猶平常之朝夕」者﹐謂猶生時朝夕之常食也。案《旣夕》記云「燕養饋羞﹐湯沐之饌如他日。」注云「燕養﹐平常所用供養也。饋﹐朝夕食也。羞﹐四時之珍異。」若然﹐彼謂下室中不異於生時﹐殯宮中則無黍稷﹐今至朔月月半乃有之。若朔月月半殯宮中有黍稷﹐下室則無。故《旣夕》記云「朔月若薦新﹐則不饋於下室」﹐注云「以其殷奠有黍稷也。下室如今之內堂」是也﹐是以云猶平常朝夕決之也。云「大祥之後則四時祭焉」者﹐《士虞禮》礻覃月﹐「吉祭猶未配」﹐是大祥之後﹐得四時祭﹐若虞祭之後﹐卒哭之等﹐𨿽不四時﹐亦有黍稷﹐是其常也。

主人拜賓﹐如朝夕哭﹐卒徹。﹝徹宿奠也。﹞舉鼎入﹑升﹐皆如初奠之儀。卒匕﹐釋匕於鼎。俎行﹐匕者逆出。甸人徹鼎﹐其序﹕醴酒﹑菹醢﹑黍稷﹑俎。﹝俎行者﹐俎後執﹐執俎者行﹐鼎可以出﹐其序﹐升入之次。﹞

﹝疏﹞注「俎行」至「之次」。

○釋曰﹕云「俎行者﹐俎後執﹐執俎者行﹐鼎可以出」者﹐案下文設時﹐豆錯﹑俎錯﹐黍稷後設﹐則俎宜在黍稷前。今在黍稷後而言俎行者﹐欲見俎𨿽在黍稷前設﹐以執之在後﹐欲與鼎匕出爲節﹐故云俎行﹐卽匕鼎出也。云「其序﹐升入之次」者﹐謂如經醴已下次第也。

其設於室﹐豆錯﹐俎錯﹐臘特。黍稷當籩位。惇啟會﹐卻諸其南。醴酒位如初。﹝常籩位﹐俎南黍﹐黍東稷。會﹐蓋也。今文無惇。﹞

﹝疏﹞注「當籩」至「無惇」。

○釋曰﹕知「當籩位﹐俎南黍﹐黍東稷」者﹐依特牲所設爲之也。

祝與執豆者巾﹐乃出。﹝共爲之也。﹞主人要節而踴﹐皆如朝夕哭之儀。月半不殷奠。﹝殷﹐盛也。士月半不復如朔盛奠﹐下尊者。﹞

﹝疏﹞注「殷盛」至「尊者」。

○釋曰﹕云「下尊」者﹐以下大夫以上有月半奠故也。

有薦新﹐如朔奠。﹝薦五若時果物新出者。﹞

﹝疏﹞注「薦五」至「出者」。

○釋曰﹕案《月令》仲春「開冰﹐先薦寢廟」﹐季春云「薦鮪於寢廟」﹐孟夏云「以彘嘗麥﹐先薦寢廟」﹐仲夏云「羞以含桃﹐先薦寢廟」。皆是薦新如朔奠者﹐牲牢籩豆﹐一如上朔奠也。

徹朔奠﹐先取醴酒﹐其餘取先設者。惇啟會﹐面足。序出如入。﹝啟會﹐徹時不復蓋也。面足執之﹐令足鄕前也。惇有足﹐則惇之形如今酒惇。﹞

﹝疏﹞注「啟會」至「蓋也」。

○釋曰﹕以前設時卽不蓋﹐至徹亦不蓋。今經云「惇啟會」﹐嫌先蓋﹐至徹重啟之﹐故云「不復蓋」也。

其設於外﹐如於室。﹝外﹐序西南。﹞

筮宅﹐冢人營之。﹝宅﹐葬居也。冢人﹐有司掌墓地兆域者。營猶度也。《詩》云「經之營之。」﹞

﹝疏﹞注「宅葬」至「營之」。

○釋曰﹕案《周禮》有冢人掌公墓之地﹐辧其兆域。此士亦有冢人掌墓地兆域﹐故云「冢人營之」也。

掘四隅﹐外其壤﹐掘中﹐南其壤。﹝爲葬將北首故也。﹞

﹝疏﹞注「爲葬」至「故也」。

○釋曰﹕云「爲葬將北首」者﹐解掘中南其壤﹐爲葬時北首﹐故壤在足處。案《檀弓》云「葬於北方北首﹐三代之達禮也。」是葬時北首也。

旣朝哭﹐主人皆往﹐兆南北面﹐免。﹝兆﹐域也﹐所營之處。免者﹐求吉不敢純凶。﹞

﹝疏﹞注「兆域」至「純凶」。

○釋曰﹕案《雜記》云「大夫卜宅與葬日﹐有司麻衣﹑布衰﹑布帶﹐因喪屨﹐緇布冠不蕤﹔占者皮弁。」下又云「如筮﹐則史練冠﹑長衣以筮﹑占者朝服。」彼有司與占者之服﹐不純吉﹐亦不純凶﹐此乃主人之服﹐不純吉﹐免﹐亦不純凶也。

命筮者在主人之右。﹝命尊者宜由右出也。《少儀》曰「贊幣自左﹐詔辭自右。」﹞

﹝疏﹞注「命尊者自右」。

○釋曰﹕云「命尊者宜由右出也」者﹐對贊幣卑者在左﹐故引《少儀》爲證也。

筮者東面﹐抽上賣﹐兼執之﹐南面受命。﹝賣﹐藏之器也。兼與執之。今文無兼。﹞

﹝疏﹞注「賣藏」至「無兼」。

○釋曰﹕云「抽上賣」者﹐則下賣未抽﹐待用筮時乃並抽也。

命曰「哀子某﹐爲其父某甫筮宅。度玆幽宅兆基﹐無有後艱﹖」﹝某甫﹐且字也。若言山甫﹑孔甫矣。宅﹐居也。度﹐謀也。玆﹐此也。基﹐始也。言爲其父筮葬居﹐今謀此以爲幽冥居兆域之始﹐得無後將有艱難乎﹖艱難﹐謂有非常若崩壞也。《孝經》曰「卜其宅兆﹐而安厝之。」古文無兆﹐基作期。﹞

﹝疏﹞注「某甫」至「作期」。

○釋曰﹕云「某甫﹐且字也」者﹐謂二十加冠時且字。云「若言山甫﹑孔甫矣」者﹐此亦二十加冠所稱﹐故《士冠禮》云「伯某甫」﹐仲﹑叔﹑季惟其所當。鄭亦以孔甫之字解某甫﹐則孔甫之等是實字﹐以某甫擬之﹐是且字也﹐是以諸侯薨﹐復者亦言某甫。鄭云某甫且字﹐是爲之造字也。引《孝經》卜其宅兆者﹐證宅爲葬居。又見上大夫以上﹐卜而不筮﹐故《雜記》云「大夫卜宅與葬日」﹐下文云「如筮﹐則史練冠」﹐鄭注云「謂下大夫若士也。」則卜者謂上大夫。上大夫卜﹐則天子諸侯亦卜可知。但此注兆爲域﹐彼注兆爲吉兆﹐不同者﹐以其《周禮》大卜掌三兆﹐有玉兆﹑瓦兆﹑原兆﹐《孝經》注亦云「兆﹐塋域」﹐此文主人皆往兆南北面﹐兆爲營域之處﹐義得兩全﹐故鄭注兩解﹐俱得合義。

筮人許諾﹐不述命﹐右還﹐北面﹐指中封而筮。卦者在左。﹝述﹐循也。旣受命而申言之曰述。不述者﹐士禮略。凡筮﹐因會命筮爲述命。中封﹐中央壤也。卦者﹐識爻卦畫地者。古文述皆作術。﹞

﹝疏﹞注「述循」至「作術」。

○釋曰﹕云「不述者﹐士禮略」者﹐但士禮﹐命筮辭有一﹐命龜辭有二。大夫已上﹐命筮辭有二﹐命龜辭有三。士命筮辭有一者﹐卽上經是直有命筮﹐無述命﹐又無卽席西面命筮辭﹐是命筮辭惟有一也。下文卜日有族長蒞卜﹐爲事命龜。直云「哀子某」以下﹐又有「卽席西面一命龜」﹐注云「不述命﹐亦士禮略」﹐是士命龜辭有二。又知大夫以上命筮辭有二﹐命龜辭有三者﹐案《少牢》是大夫筮禮﹐彼上文云「主人曰孝孫某來日丁亥」以下﹐是爲一事命筮﹐下又云「遂述命曰假爾大筮有常」﹐是直云「孝孫某來日丁亥」已下﹐將卽西面命筮﹐冠於述命之上﹐共爲一辭﹐通前爲事命筮有二。若卜則有爲事命龜﹐通述命﹐又有卿當席西面命爲三。知大夫龜亦有述命﹐士云不者﹐《士喪禮》士之卜筮皆云「不述命」﹐士云不者﹐大夫已上皆有﹐謂若士「月半不殷奠」﹐大夫則殷奠之類。知大夫命龜不將述命﹐與卽西面命龜共爲一命龜﹐亦只有二者﹐案此《士喪》注述命﹐命龜異龜﹐重威儀多也。對《少牢》述命與命龜爲二﹐通前命龜爲三。若然﹐則天子諸侯亦命筮辭有二﹐命龜辭有三可知也。知士不述命﹐非爲喪禮略者﹐《特牲》之吉禮亦云不述命﹐故知士吉凶皆不述命﹐非爲喪禮略也。

卒筮﹐執卦以示命筮者。命筮者受視﹐反之。東面旅占﹐卒﹐進告於命筮者與主人﹕「占之曰從。」﹝卒筮﹐卦者寫卦示主人﹐乃受而執之。旅﹐眾也。反與其屬共占之﹐謂掌《連山》《歸藏》《周易》者。從猶吉也。﹞

﹝疏﹞注「卒筮」至「吉也」。

○釋曰﹕經云「卒筮﹐執卦以示命筮」者﹐不言主人﹐注云「寫卦示主人」﹐不言命筮者﹐其實皆示。經直云「命筮者」﹐以命筮人於卦吉凶審﹐故據而言之。是以下覆告命筮﹐與主人二人並告﹐明與前不異也。云「與其屬共占之」﹐謂掌《連山》《歸藏》《周易》者﹐案《洪範》卜筮云「三人占﹐則從二人之言」﹐注云「卜筮各三人。」大卜掌三兆﹑三《易》﹐以其龜有三兆﹕玉兆﹑瓦兆﹑原兆﹔筮有三《易》﹕《連山》《歸藏》《周易》。《連山》者﹐夏家《易》以純艮爲首﹐艮爲山﹐象山之出云﹐連連不絕﹐故《易》名《連山》。《歸藏》者﹐殷之《易》以純坤爲首﹐坤爲地﹐萬物歸藏於地﹐故《易》名《歸藏》。周以十一月爲正月﹐一陽爻生爲天統﹐故以乾爲首﹐乾爲天﹐天能周匝於四時﹐故《易》名《周易》也。

主人﹐哭﹐不踴。若不從﹐筮擇如初儀。﹝更擇地而筮之。﹞歸﹐殯前北面哭﹐不踴。﹝易位而哭﹐明非常。﹞

﹝疏﹞注「易位」至「非常」。

○釋曰﹕朝夕哭當在阼階下西面﹐今筮宅來北面哭者﹐是易位﹐非常故也。

旣井槨﹐主人西面拜工﹐左還槨﹐反位﹐哭﹐不踴。婦人哭於堂。﹝旣﹐已也。匠人爲槨﹐刊治其材﹐以井構於殯門外也。反位﹐拜位也。旣哭之﹐則往施之中矣。主人還槨﹐亦以旣朝哭矣。﹞

﹝疏﹞注「旣已」至「哭矣」。

○釋曰﹕自此盡「亦如之」﹐論將葬﹐須觀知槨材與明器之材善惡之事。案《禮記檀弓》云「旣殯﹐旬而布材與明器。」注云「木工宜乾臘。」則此云井槨及明器之材﹐布之已久﹐故云「旣﹐已」也。又須作之﹐豈今始獻材也。但至此時將用﹐故主人親看視﹐是以云旣哭之則往施之中也。云「匠人爲槨﹐刊治其材」者﹐此解經主人拜工之事﹐以其《冬官》主百工﹐百工之內﹐匠人主木工之事﹐所云者拜匠人﹐以其爲槨刊治其材有功﹐故主人拜之也。云「以井構於殯門外也」者﹐以下文「獻材於殯門外」﹐則此亦在殯門外。此不言﹐下言者﹐以明器之材多﹐並有獻素﹑獻成之事﹐故具言處所也。「反位﹐拜位」者﹐謂反西面拜位。知旣哭施之中者﹐以其文承筮宅以下﹐見其卽入廣故也。知「主人還槨﹐亦以旣朝哭矣」者﹐以其筮宅與卜日皆在朝哭訖﹐明還槨亦旣朝哭。言「亦」者﹐亦彼二事也。

獻材於殯門外﹐西面北上糸靑。主人徧視之﹐如哭槨。獻素﹑獻成亦如之。﹝材﹐明器之材。視之﹐亦拜工左還。形法定爲素﹐飾治畢爲成。﹞

﹝疏﹞注「材明」至「爲成」。

○釋曰﹕上經已言槨﹐此經言材﹐故鄭言「明器之材」也。《檀弓》云「旣殯﹐旬而布材與明器。」明器與材別言﹐故彼言材爲槨材也。又此下別言素與成﹐則此明器之材﹐未斫治﹐先獻之﹐驗其堪否也。云「形法定爲素﹐飾治畢爲成」﹐知義然者﹐以其言素﹐素是未加飾名﹐又經言獻材是斫治﹐明素是形法定﹐斫治訖可知。又言成﹐成是就之名﹐明知飾治畢也。此明器須好﹐故有三時獻法。上槨材旣多﹐故不須獻﹐直還觀之而已。

卜日﹐旣朝哭﹐皆復外位。卜人先奠龜於西塾上﹐南首﹐有席。楚享置於ㄡ﹐在龜東。﹝楚﹐荊也。荊享﹐所以鉆灼龜者。ㄡ﹐炬也。所以然火者也。《周禮氏》﹕「掌共ㄡ契﹐以待卜事。凡卜﹐以明火ㄡ﹐遂灼其契﹐以授卜師﹐遂以役之。」﹞

﹝疏﹞注「楚荊」至「役之」。

○釋曰﹕云「楚﹐荊也」者﹐荊本是艸之名﹐以其與荊州之荊名同﹐楚又是荊州之國﹐故或言荊也。「荊享所以鉆灼龜」者﹐古法鉆龜﹐用荊謂之荊享也。云「ㄡ﹐炬也」者﹐謂存火者爲炬﹐亦用荊爲之﹐故鄭云「所以然火者也」。《周禮氏》「掌共ㄡ契﹐以待卜事」者﹐案彼下注﹕「杜子春云﹕明火﹐以陽燧取火於日。玄謂讀如戈之﹐謂以契柱ㄡ火而吹之也。契旣然﹐以授卜師﹐用作龜也。役之﹐使助之。」是楚享與契爲一﹐皆謂鉆龜之荊﹐讀爲戈之者﹐取其銳頭爲之灼龜也。

族長蒞卜﹐及宗人﹐吉服立於門西﹐東面南上。占者三人在其南﹐北上。卜人及執ㄡ﹑席者在塾西。﹝族長﹐有司掌族人親疏者也。蒞﹐臨也。吉服﹐服玄端也。占者三人﹐掌玉兆﹑瓦兆﹑原兆者也。在塾西者﹐南面東上。﹞

﹝疏﹞注「族長」至「東上」。

○釋曰﹕云「族長﹐有司掌族人親疏者也」者﹐以其言族長﹐故知掌族人親疏也。云「吉服﹐服玄端也」者﹐案《雜記》云「大夫卜宅與葬日﹐有司麻衣」﹐又云「如筮則史練冠長衣」﹐此宗人直云吉服﹐不言服名﹐則士之吉服﹐祭服爲吉服﹐士之祭服爲玄端而已。宗人掌禮之官﹐非卜筮者著玄端﹐則筮史亦服練冠﹑長衣。《雜記》所云是求吉﹐故筮者不純凶也。云「占者三人﹐掌玉兆﹑瓦兆﹑原兆」者﹐案《周禮大卜》「掌三兆之法」﹐注云「兆者﹐灼龜發於火﹐其形可占者。其象似玉﹑瓦﹑原之璺罅﹐是用名之焉。上古以來﹐作其法可用者有三原。原﹐田也。杜子春云﹕玉兆﹐帝顓頊之兆﹐瓦兆﹐帝堯之兆﹐原兆﹐有周之兆。」此三兆者﹐當代之別名。及占之又有體﹑色﹑墨﹑坼之等﹐故《占人》云「君占體﹐大夫占色﹐史占墨﹐卜人占坼。」注云「體兆﹐象也。色兆﹐气也。墨兆﹐廣也。坼兆﹐璺也。體有凶吉﹐色有善惡﹐墨有大小﹐坼有微明。尊者視兆象而已﹐卑者以次﹐詳其餘也。周公卜武王﹐占之曰體﹐王其無害﹐凡卜體吉﹐色善﹑墨大﹑坼明﹐則逢吉。」是其卜專據此三兆也。云「在塾西者南面東上」者﹐以其取堂南行事﹐明不得背之北面﹐故知南面取近爲尊﹐故知東上也。

闔東扉﹐主婦立於其內。﹝扉﹐門扉也。﹞席於西閾外。﹝爲卜者也。古文作﹛執木﹜﹐閾作蹙。﹞宗人告事具。主人北面﹐免﹐左擁之。蒞卜卽位於門東﹐西面。﹝蒞卜﹐族長也。更西面﹐當代主人命卜。﹞

﹝疏﹞注「蒞卜」至「命卜」。

○釋曰﹕云「蒞卜﹐族長也」者﹐上文所云是也。以其攺鄕西面﹐下文受龜﹑受視﹑受命訖﹐則云「命曰哀子某」﹐則族長非直視髙﹐兼行命龜之事也﹐故云「當代主人命卜」也。《周禮》天子卜法﹐則與士異﹐假使大事﹐則大宗伯蒞卜﹐小宗伯陳龜﹑貞龜﹑命龜﹐大卜視髙作龜﹐次事小事以下﹐各有差降也。

卜人抱龜ㄡ﹐先奠龜﹐西首﹐ㄡ在北。﹝旣奠ㄡ﹐又執龜以待之。﹞

﹝疏﹞注「旣奠」至「待之」。

○釋曰﹕云「卜人抱龜ㄡ」者﹐謂從塾上抱﹐鄕閾外待也。先奠龜於席上﹐乃復奠ㄡ在龜北。云「旣奠ㄡ﹐又執龜以待之」者﹐鄕時先奠龜﹐次奠ㄡ﹐旣奠ㄡ﹐又取龜執之以待﹐待者﹐下經授與宗人﹐宗人受之是也。

宗人受卜人龜﹐示髙。﹝以龜腹甲髙起所當灼處﹐云蒞卜也。﹞

﹝疏﹞注「以龜」至「上也」。

○釋曰﹕凡卜法﹐案《禮記》云「禎祥見乎龜之四體」﹐鄭注云「春占後左﹐夏占前左﹐秋占前右﹐冬占後右。」今云「腹甲髙」者﹐謂就龜之四體腹下之甲髙者部之處鉆之﹐以示蒞卜也。

蒞卜受視﹐反之。宗人還﹐少退﹐受命。﹝受蒞卜命。授龜宜近﹐受命宜卻也。﹞命曰「哀子某﹐來日某﹐卜葬其父某甫﹐考降﹐無有近悔。」﹝考﹐登也。降﹐下也。言卜此日葬﹐魂神上下得無近於咎悔者乎﹖﹞

﹝疏﹞注「考登」至「者乎」。

○釋曰﹕云「某甫」者﹐亦上孔甫之類且字也。云「魂神上下」者﹐總指一切神﹐無所偏指也。云「咎悔」者﹐亦謂冢墓有所崩壞也。

許諾﹐不述命﹐還卽席﹐西面坐﹐命龜﹐興﹐授卜人龜﹐負東扉。﹝宗人不述命﹐亦士禮略。凡卜﹐述命﹐命龜異﹐龜重﹐威儀多也。負東扉﹐俟龜之兆也。﹞

﹝疏﹞注「宗人」至「兆也」。

○釋曰﹕云「宗人不述命﹐亦士禮略」者﹐以《少牢》述命﹐此云「不述命」﹐故云士禮略。云「凡卜﹐述命﹐命龜異﹐龜重﹐威儀多也」者﹐言「凡」非一﹐則大夫已上皆有述命﹐述命與命龜異﹐故知此不述﹐而有卽席西面命龜。若大夫以上有述命者﹐自然與西面命龜異可知。言凡卜述命命龜異龜重威儀多﹐對筮時述命﹑命筮同﹐筮輕﹐威儀少。云「俟龜之兆也」者﹐下文「告於主婦﹐主婦哭」是也。

卜人坐﹐作龜﹐興。﹝作猶灼也。《周禮卜師》﹕「凡卜事﹐示髙﹐揚火以作龜﹐致其墨。」興﹐起也。﹞

﹝疏﹞注「作猶」至「起也」。

○釋曰﹕《周禮卜師》凡卜揚火以作龜致其墨者﹐此據小事﹐故不使大卜視髙作龜。

宗人受龜﹐示氵位卜。氵位卜受視﹐反之。宗人退﹐東面。乃旅占。卒﹐不釋龜﹐告於氵位卜與主人﹕「占曰『某日從』。」﹝不釋龜﹐復執之也。古文曰爲日。﹞

﹝疏﹞注「不釋」至「爲日」。

○釋曰﹕云「不釋龜」者﹐似元執不釋。注云「復執之也」者﹐似釋後重執之。二疑之﹐謂宗人退東面﹐旅占之時﹐授人傳占﹐占訖﹐授宗人﹐宗人復執之﹐與本不釋相似﹐故經云不釋龜也。

授卜人龜。告於主婦﹐主婦哭。﹝不執龜者﹐下主人也。﹞告於異爵者。使人告於眾賓。﹝眾賓﹐僚友不來者也。﹞

﹝疏﹞釋曰﹕上云旣朝哭﹐皆復外位﹐外位中有異爵卿大夫等﹐故就位告之。云「使人告於眾賓」者﹐旣言使人告﹐明不在此﹐故鄭云「不來者也」。

卜人徹龜。宗人告事畢。主人﹐入﹐哭﹐如筮宅。賓出﹐拜送。若不從﹐卜宅如初儀。

●卷三十八旣夕禮第十三

﹝疏﹞《旣夕》第十三。

○鄭《目錄》云「《士喪禮》之下篇也。旣﹐已也。謂先葬二日﹐已夕哭時﹐與葬一日。凡朝廟日﹐請啟期﹐必容焉。此諸侯之下士一廟﹐其上士二廟﹐則旣夕哭先葬前三日。《大戴》第十五﹐《小戴》第十四﹐《別錄》名《士喪禮》下篇第十三。」

○釋曰﹕鄭《目錄》云「《士喪禮》下篇」者﹐依《別錄》而言﹐以其記下士之始死﹐乃記葬時﹐而總記之﹐故名《士喪禮》下篇也。鄭又云「先葬二日與葬一日」者﹐驗經云「旣夕哭請啟期告於賓」﹐明旦夙興開殯﹐卽遷於祖一日﹐又厥明卽葬﹐故知是葬前二日與葬一日也。云「必容」者﹐請啟期在葬前二日﹐中容朝廟一日﹐故云必容焉。鄭又云「此諸侯下士一廟﹐其上士二廟﹐則旣夕哭先葬前三日」者﹐以其一廟則一日朝﹐二廟則二日朝﹐故葬前三日中﹐容二日﹐故三日。若然﹐大夫三廟者﹐葬前四日﹔諸侯五廟者﹐葬前六日﹔天子七廟者﹐葬前八日﹐差次可知。

旣夕哭﹐﹝旣﹐已也。謂出門哭止﹐復外位時。﹞

﹝疏﹞「旣夕哭」。

○注「旣已」至「位時」。

○釋曰﹕此經論旣夕哭﹐請啟期之事。夕哭者﹐是主人朝夕哭﹐在殯宮阼階之下﹐禮將請啟殯之時﹐主人於夕哭訖﹐出寢門﹐復外位﹐故鄭云「謂出門哭止﹐復外位時」者。鄭知復外位請者﹐見上篇卜日禮云「旣朝哭﹐皆復外位」﹐朝夕之哭﹐其禮並同﹐明知此請啟期﹐亦在復外位時。若然﹐上篇卜日禮云「旣朝哭﹐皆復外位」﹐此不於旣朝哭而待旣夕哭者﹐謂明日之朝始啟殯﹐又不可隔夕哭﹐故於旣夕請也。但復外位之時﹐必有弔賓來亦在外位﹐故請期因告賓也。

請啟期﹐告於賓。﹝將葬﹐當遷柩於祖﹐有司於是乃請啟聿之期於主人以告賓﹐賓宜知其時也。今文啟爲開。﹞

﹝疏﹞「請啟期告於賓」。

○注「將葬」至「爲開」。

○釋曰﹕云「將葬﹐當遷柩於祖﹐有司於是乃請啟聿之期於主人以告賓」者﹐鄭解時未至﹐而豫前二日夕哭之後﹐出於門外位請期者﹐明旦須啟聿以柩朝於祖﹐故有司於此時請啟聿之期告賓﹐使知而來赴弔之事也。

夙興﹐設盥於祖廟門外。﹝祖﹐王父也。下士祖禰共廟。﹞

﹝疏﹞「夙興」至「門外」。

○注「祖王」至「共廟」。

○釋曰﹕自此盡「階」﹐論豫於祖廟陳饌之事。言「夙興」者﹐謂夕哭請期訖﹐明旦早起豫設盆盥於祖廟門外﹐擬舉鼎之人盥手。案小斂設盆盥在東堂下﹐大斂設盥於門外﹐𨿽不言東方﹐約小斂盥在東堂下﹐則大斂盥亦門外東方。此下陳鼎如大斂奠﹐則此設盥亦在門外東方﹐如大斂也。云「祖﹐王父也」者﹐案《祭法》云「曰考廟﹐曰王考廟。」此云王父﹐王父之言出於彼。云下士祖禰共廟者﹐又《祭法》云「士二廟﹐官師一廟。」鄭注云「官師﹐中士﹑下士。」案下記云「其二廟﹐則饌於禰」﹐則此經所朝據一廟者而言﹐設盥於祖﹐是下士一廟﹐祖禰共廟﹐據尊者而言也。

陳鼎皆如殯﹐東方之饌亦如之。﹝皆﹐皆三鼎也。如殯﹐如大斂旣殯之奠。﹞

﹝疏﹞「陳鼎」至「如之」。

○注「皆皆」至「之奠」。

○釋曰﹕案上文﹐殯後大斂之陳三鼎﹐有豚﹑魚﹑臘﹐在廟門外﹐西面北上﹐此陳鼎亦如之。云「東方之饌亦如之」者﹐彼大斂時﹐云「東方之饌﹐兩瓦С﹐其實醴酒﹐豆兩﹐其實葵菹芋﹑蠃醢﹐兩籩﹐無﹐布巾﹐其實栗不擇﹐脯四廷」﹐故今云東方之饌亦如之。云「皆﹐皆三鼎也」者﹐以其言「皆」﹐明非一鼎﹐皆三鼎可知。又不言外內﹐卽門外及陳於阼階下﹐亦西面北上。外內同云如殯﹐如大斂﹐旣殯之奠者﹐以其大斂於阼階﹐卽移於棺而殯之﹐殯訖﹐乃於室中設大斂之奠。卽大斂奠在殯後﹐恐於殯時別有奠﹐故明之﹐云「如殯﹐如大斂旣殯之奠」也。

夷牀饌於階。﹝夷之言屍也。朝正柩﹐用此牀。﹞

﹝疏﹞「夷牀饌於階」。

○注「夷之」至「此牀」。

○釋曰﹕云「夷之言屍也」者﹐遷屍於堂亦言夷屍﹐盤衾皆依屍而言﹐故云夷之言屍也。云「朝正柩﹐用此牀」者﹐謂柩至祖廟兩楹之﹐屍北首之時乃用此牀﹐故名夷牀也。

二燭俟於殯門外。﹝早ウ﹐以爲明也。燭用。﹞

﹝疏﹞「二燭」至「門外」。

○注「早ウ」至「用」。

○釋曰﹕自此盡「夷衾」﹐論啟殯及變服之事。二燭者﹐以其發殯宮二者﹐下云「燭入」﹐注云「徹與啟聿者。」故於此豫備之。云「燭用蒸」者﹐案《周禮甸師》云「以薪蒸﹐役外內饔。」注云「大曰薪﹐小曰蒸。」又案《少儀》云「主者執燭抱ㄡ。」鄭云「未曰ㄡ。」ㄡ卽蒸﹐故云燭用蒸也。

丈夫ヮ﹐散帶垂﹐卽位如初。﹝爲將啟變也。此互文以相見耳。ヮ﹐婦人之變。《喪服小記》曰「男子免而婦人ヮ﹐男子冠而婦人笄。」如初﹐朝夕哭門外位。﹞

﹝疏﹞「丈夫」至「如初」。

○注「爲將」至「外位」。

○釋曰﹕云「爲將啟變也」者﹐凡男子免與括發散帶垂﹐婦人ヮ皆當小斂之節﹐今於啟殯時﹐亦見屍柩﹐故變同小斂之時﹐故云爲將啟變也。云「此互文以相見耳。ヮ﹐婦人之變」者﹐ヮ旣是婦人之變﹐則免是男子之變。今丈夫見其人不見免﹐則丈夫當免矣。婦人見其ヮ不見人﹐則婦人當ヮ矣﹐故云互文以相見耳。引《喪服小記》者﹐證見未成服已前﹐男子免而婦人ヮ﹐旣成服以後﹐男子冠婦人笄。若然﹐小斂之時﹐靳衰男子括發﹐齊衰以下男子免﹐不言男子括發者﹐欲見啟殯之後﹐𨿽斬衰亦免而無括發。知者﹐案《喪服小記》云「緦小功﹐虞卒哭則免。」注云「棺柩已藏﹐嫌恩輕﹐可以不免也。言則免者﹐則旣殯先啟之﹐𨿽有事不免。」以此而言﹐先啟不免﹐則啟當免矣。又《喪服小記》云「君弔﹐𨿽不當免時也﹐主人必免﹐不散麻﹐𨿽異國之君﹐免也。親者皆免。」注云「不散麻者﹐自若絞垂﹐爲人君變﹐貶於大斂之前﹐旣啟之後也。親者﹐大功以上也。」注直言不散麻﹐貶於旣啟之後﹐則主人著免不貶矣。以此言之﹐啟後主人著免可知。若啟後著免﹐亦是貶矣。若然﹐後至卒哭﹐其服同矣。以其反哭之時﹐更無變服之文﹐故知同也。云「婦人ヮ」及「婦人笄」者﹐若未成服之時﹐婦人ヮ無笄﹐故空云「ヮ」。成服之後﹐婦人ヮ卽有笄﹐故《喪服》斬衰婦人云「箭笄」。《檀弓》云「南宮糸舀之妻之姑之喪﹐夫子誨之ヮ。」蓋榛以爲笄﹐是成服有笄明矣﹐是以婦人成服云笄也。云「散帶垂」者﹐小斂節大功已上﹐男子皆然。若小功已下﹐及婦人﹐無問輕重﹐皆初而絞之。云「如初﹐朝夕哭門外位」者﹐但經直云「卽位如初」﹐知如門外位者﹐以下經始云「主人拜賓﹐入卽位袒」﹐明知此未入門﹐在門外如朝夕哭位也。

婦人不哭﹐主人拜賓﹐入﹐卽位﹐袒。﹝此不象如初者﹐以男子入門不哭也。不哭者﹐將有事﹐止ん囂。﹞

﹝疏﹞「婦人」至「位袒」。

○注「此不」至「ん囂」。

○釋曰﹕云「此不蒙如初者﹐以男子入門不哭」者﹐案上篇朝夕哭云「主人卽位﹐辟門。婦人撫心﹐不哭。主人拜賓﹐旁三﹐右還入門哭﹐婦人踴。」此主人入門不哭﹐婦人不哭﹐不踴﹐故不得蒙如初也。云「將有事」者﹐謂將有啟殯之事也。

商祝免﹑袒﹐執功布入﹐升自西階﹐盡階﹐不升堂。聲三﹐啟三﹐命哭。﹝功布﹐灰治之布也﹐執之﹐以接神爲有所拂扌方也。聲三﹐三有聲﹐存神也。啟三﹐三言啟﹐告神也。舊說以爲聲﹐噫興也。今文免作糸免。﹞

﹝疏﹞「商祝」至「命哭」。

○注「功布」至「作糸免」。

○釋曰﹕云「功布﹐灰治之布也」者﹐亦謂七升以下之布也。云「執之以接神﹐爲有所拂扌方也」者﹐拂扌方猶言拂拭﹐下經云「商祝拂柩用功布」﹐是拂拭去塵也。此始告神而用功布拂扌方者﹐謂拂扌方去凶邪之气也。云「三有聲﹐存神也」者﹐案《曾子問》亦云「祝聲三」﹐鄭云「警神也。」卽此存神也。云「舊說以爲聲﹐噫興」者﹐鄭注《曾子問》云「聲﹐噫歆。」不云舊說﹐亦是舊說也。

燭入。﹝徹與啟聿者。﹞

﹝疏﹞「燭入」。

○注「徹與啟聿者」。

○釋曰﹕上云「二燭」﹐此鄭云「徹與啟聿」﹐則一燭於室中﹐徹奠﹔一燭於堂﹐照開殯聿也。

祝降﹐與夏祝交於階下﹐取銘置於重。﹝祝降者﹐祝徹宿奠降也。與下祝交﹐事相接也。夏祝取銘置於重﹐爲啟聿遷之。吉事交相左﹐凶事交相右。今文銘皆作名。﹞

﹝疏﹞「祝降」至「於重」。

○注「祝降」至「作名」。

○釋曰﹕此祝不言商夏﹐則周祝也。燭旣入室﹐周祝從而入室﹐徹宿奠降﹐降時夏祝自下升取銘﹐降置於重﹐爲妨啟殯故也。云「祝降者﹐祝徹宿奠降也」者﹐謂昨暮所設夕奠﹐經宿﹐故謂之宿奠也。此宿奠擬朝廟所用﹐卽下云「重先奠從」者是也。此奠所徹所置之處𨿽不言﹐案上篇大斂遷﹐小斂奠於序西南﹐此亦序西南可也。云「吉事交相左」者﹐則《鄕射》《大射》皆云「降與射者交於階下相左」是也。云「凶事交相右」者﹐此凶事不言交相左者﹐以凶事反於吉﹐明交相右可知。交相右者﹐周祝降階時當近東﹐夏祝升階當近西﹐是交相右也。云「今文銘皆作名」者﹐此銘及下陳明器云「取銘置於茵」﹐二者皆名﹐但銘書作名﹐亦通一塗也。

踴無。﹝主人也。﹞

﹝疏﹞「踴無」。

○注「主人也」。

○釋曰﹕下文云「商祝拂柩」﹐則踴無﹐當知開棺柩之時﹐以其踴爲哀號之已甚﹐故知主人也。

商祝拂柩用功布﹐無用夷衾。﹝拂﹐去塵也。無﹐覆之﹐爲其形露。﹞

﹝疏﹞「商祝」至「夷衾」。

○注「拂去」至「形露」。

○釋曰﹕開柩已出時﹐是棺南首﹐夷衾本擬覆柩﹐故斂時不用。今得覆棺﹐於後朝廟及入廣﹐𨿽不言用夷衾﹐又無徹文﹐以覆棺言之﹐當隨柩入廣矣。

遷於祖﹐用軸。﹝遷﹐徙也。徙於祖﹐朝祖廟也。《檀弓》曰「殷朝而殯於祖﹐周朝而遂葬。」蓋象平生﹐將出必辭尊者。軸﹐共軸也。軸狀如轉轔﹐刻兩頭爲軹﹐共狀如長牀﹐穿程。前後著金而關軹焉。大夫諸侯以上﹐有四周﹐謂之盾。天子畫之以龍。﹞

﹝疏﹞「遷於祖用軸」。

○注「遷徙」至「以龍」。

○釋曰﹕自此盡「由足西面」﹐論以柩朝廟之事。云「遷於祖用軸」者﹐謂朝廟之時﹐從殯宮遷移於祖廟﹐朝時用共軸載之。案《士喪禮》將殯云「棺入﹐主人不哭﹐升﹐棺用軸。」則遷於祖時﹐亦升共軸於階上﹐載之挽柩而下。若然﹐未升饌﹐陳之當在堂下﹐是以下記云「夷牀共軸﹐饌於西階東。」注云「明階者﹐位近西﹐夷牀饌於祖廟﹐共軸饌於殯宮。」而言階﹐明在堂下也。云「《檀弓》曰殷朝而殯於祖」者﹐殷人將殯之時﹐先朝廟訖﹐乃殯﹐至葬時不復朝也。云「周朝而遂葬」者﹐周人殯於路寢﹐至葬時乃朝﹐朝訖﹐而遂葬。引之者﹐證經將葬朝祖之事。云「蓋象平生將出必辭尊」者﹐《曲禮》云「出必告﹐反必面」是也。案《聘禮》大夫將出聘﹐告於禰乃行﹐介無告禰之事﹐故不得象之。云「軸﹐共軸也」者﹐下記云「夷牀共軸」是也。云「軸﹐狀如轉轔」者﹐此以漢法況之﹐漢時名轉軸爲轉轔﹐轔﹐輪也﹐故《士喪禮》云「升棺用軸」﹐注云「軸﹐共軸也。共狀如牀﹐軸其輪﹐免而行。」是以輪爲轔也。云「刻兩頭爲軹」者﹐以軸頭爲軹﹐刻軸使兩頭細﹐穿入共之兩髀﹐前後二者皆然。云「共狀如長牀﹐穿呈﹐前後著金而關軸焉」者﹐此共旣雲長如牀﹐則有先後兩畔之木﹐狀如牀髀﹐厚大爲之﹐兩畔爲孔﹐著金釧於中﹐前後兩畔皆然﹐然後關軸於其中。言呈者﹐以其厚大可以容軸﹐故名此木爲呈也。云「大夫諸侯以上有四周﹐謂之盾」者﹐大夫殯葬﹐𨿽不用盾﹐士朝廟用共軸﹐則大夫朝廟當用盾。諸侯天子殯葬﹑朝廟皆用盾。但天子畫轅爲龍﹐謂之龍盾。《檀弓》諸侯云「盾」﹐天子云「塗龍盾」是也。此盾皆有四周爲盾﹐故名爲盾也。

重先﹐奠從﹐燭從﹐柩從﹐燭從﹐主人從。﹝行之序也。主人從者﹐丈夫由右﹐婦人由左﹐以服之親疏爲先後﹐各從其昭穆。男賓在前﹐女賓在後。﹞

﹝疏﹞「重先」至「人從」。

○注「行之」至「在後」。

○釋曰﹕此論發殯宮鄕祖廟之次序。柩之前後皆有燭者﹐以其柩車爲隔﹐恐ウ﹐故各有燭以道。若至廟﹐燭在前者升正柩﹐在後者在階下﹐升柩﹐故下記云「燭先入者﹐升堂東楹之南﹐西面。後入者﹐西階東北面在下」是也。云「主人從者﹐丈夫由右﹐婦人由左﹐以服之親疏爲先後」者﹐經直云「主人從」者﹐以主人爲首者而言﹐故鄭總舉男子婦人並五服而言﹐知男子由右﹐婦人由左者﹐以《內則》云「道路﹐男子由右﹐女子由左。」鄭云「地道尊右。」彼謂吉時﹐此𨿽凶禮﹐亦依之也。云「親疏爲先後﹐各從其昭穆」者﹐假令昭親﹐則在先﹐昭疏﹐則在後。就同昭穆之中﹐又以年之大小爲先後﹐男從主人後﹐女從主婦後。云「男賓在前﹐女賓在後」者﹐謂無服者亦各從五服男子﹑婦人之後爲序也。

升自西階。﹝柩也。猶用子道﹐不由阼也。﹞

﹝疏﹞「升自西階」。

○注「柩也」至「阼也」。

○釋曰﹕云「猶用子道﹐不由阼也」者﹐案《曲禮》云爲人子者﹐「升降不由阼階」﹐今以柩朝祖﹐故用子道﹐不由阼也。

奠俟於下﹐東面北上。﹝俟正柩也。﹞

﹝疏﹞「奠俟」至「北上」。

○注「俟正柩也」。

○釋曰﹕旣升階﹐當正之於夷牀之上﹐北首﹐旣正乃設奠﹐故云「俟正柩」也。

主人從升。婦人升﹐東面。眾人東卽位。﹝東方之位。﹞

﹝疏﹞「主人」至「卽位」。

○注「東方之位」。

○釋曰﹕主人﹑主婦從柩而升。言「婦人升東面」﹐不言「主人西面」﹐舉主婦東面﹐主人西面可知﹐故下文云「主人西面」也。云「眾人東卽位」者﹐惟主人﹑主婦一自眾主人以下﹐從柩至西階下﹐遂鄕東階下卽西面位。

正柩於兩楹﹐用夷牀。﹝兩楹﹐象鄕戶牖也。是時柩北首。﹞

﹝疏﹞「正柩」至「夷牀」。

○注「兩楹」至「北首」。

○釋曰﹕云「兩楹﹐象鄕戶牖也」者﹐以其戶牖之﹐賓客之位﹐亦是人君受臣子朝事之處﹐父母神之所在﹐故於兩楹之北面鄕之。若言鄕戶牖﹐則在兩楹而近西矣。故下記云「夷牀共軸﹐饌於西階東」﹐饌夷牀﹐俟正柩而言﹐西階東﹐則正柩於楹近西可知矣。云「是時柩北首」者﹐旣言朝祖﹐不可以足鄕之﹐又自上以來設奠﹐皆升自阼階﹐今此下文設奠升降﹐皆自西階下﹐鄭注云「奠升不由阼階﹐柩北首辟其足」﹐以此而言﹐此時柩北首明矣。

主人柩東﹐西面。置重如初。﹝如殯宮時也。﹞

﹝疏﹞「主人」至「如初」。

○注「如殯宮時也」。

○釋曰﹕主人﹑主婦從柩升﹐卽當西面﹐東面鄕柩。主婦上文卽言東面﹐至此乃言主人西面者﹐以其主婦東面位不攺﹐故從柩升﹐因言東面。男子在柩東西面﹐旣攺西面位﹐故待正柩訖﹐乃言西面也。其重依上文序﹐從之時重先﹐不先置者﹐以其上待正柩訖乃置之。云「如初」者﹐亦如上篇三分庭一在南﹐二在北而置之﹐故鄭云「如殯宮時也」。

席升﹐設於柩西。奠設如初﹐巾之。升降自西階。﹝席設於柩之西﹐直柩之西﹐當西階也。從奠設如初﹐東面也。不統於柩﹐神不西面也。不設柩東﹐東非神位也。巾之者﹐爲禦當風塵。﹞

﹝疏﹞「席升」至「西階」。

○注「席設」至「風塵」。

○釋曰﹕此論設宿奠於柩西。云「席設於柩之西﹐直柩之西﹐當西階也」者﹐知當西階﹐以其柩當戶牖之南﹐席北鋪之﹐自然當西階之上。云「從奠設如初﹐東面也」者﹐如初﹐謂如殯宮朝夕設奠於室中者﹐從柩而來﹐此還是彼朝夕奠脯醢醴酒﹐據神東面設之於席前也。云「不統於柩﹐神不西面也」者﹐謂不近柩設奠﹐若近柩﹐則統於柩﹐爲神不西面﹐故不近東統於柩。知神不西面者﹐《特牲》《少牢》皆設席於奧東面﹐則天子諸侯亦不西面可知。云「不設柩東﹐東非神位也」者﹐此亦據神位在奧不在東而言也。若然﹐小斂奠設於屍東者﹐以其始死﹐未忍異於生。大斂以後﹐奠皆設於室中﹐亦不統於柩。此奠不設於室者﹐室中神所在﹐非奠死者之處故也。云「巾之者﹐爲禦當風塵」者﹐案《禮記檀弓》云「喪不剝奠也與﹖祭肉也與﹖」據小斂﹑大斂之等也﹐有牲肉﹐故不露﹐故巾之。以此宿奠脯醢醴酒﹐無祭肉巾之者﹐以朝夕奠在室﹐不巾﹐此𨿽無祭肉﹐爲在堂風塵﹐故巾之﹐異於朝夕在室者也。

主人踴無﹐降﹐拜賓﹐卽位﹐踴﹐襲。主婦及親者由足﹐西面。﹝設奠時﹐婦人皆室戶西南面﹐奠畢﹐乃得東面。親者西面﹐堂上迫﹐疏者可以居房中。﹞

﹝疏﹞「主人」至「西面」。

○注「設奠」至「房中」。

○釋曰﹕云「降拜賓﹐卽位踴襲」者﹐實謂在殯宮看主人開殯朝祖之賓﹐襲者從殯宮中拜賓﹐入卽位袒﹐至此乃襲。襲者先卽位踴﹐踴訖乃襲於序東。云「設奠時﹐婦人皆室戶西南面﹐奠畢乃得東面」者﹐知婦人戶西南面者﹐案下記云將載柩﹐「祝及執事舉奠﹐戶西南面東上」﹐則知此設之時﹐婦人辟之﹐亦戶西南面。待設奠訖﹐乃由柩足向柩東西面﹐不卽鄕柩東西面者﹐以主人在柩東﹐待設奠訖﹐主人降拜賓﹐婦人乃得東也。若然﹐云「親者西面」﹐則大功以上相隨同西面也。又云「堂上迫﹐疏者可以居房中」者﹐以其言親者西面﹐明疏者小功以下不得堂上西面﹐爲堂上迫狹﹐自然在房中西面矣。

薦車﹐直東榮﹐北。﹝薦﹐進也。進車者﹐象生時將行陳駕也﹐今時謂之魂車。﹐轅也。車當東榮﹐東陳西上於中庭。﹞

﹝疏﹞「薦車」至「北」。

○注「薦進」至「中庭」。

○釋曰﹕自此盡「還出」﹐論薦車馬設遷祖奠之事。薦車者﹐以明旦將行﹐故豫陳車。云「進車者﹐象生時將行陳駕也」者﹐案《曲禮》云「君車將駕﹐則僕執策立於馬前﹐已駕﹐僕展令。」是生時將行陳駕﹐今死者將葬﹐亦陳車象之也。云「今時謂之魂車」者﹐鄭舉漢法況之﹐以其神靈在焉﹐故謂之魂車也。云「﹐轅也」者﹐《周禮考工記》有人爲﹐亦謂之轅﹐故云轅也。云「車當東榮﹐東陳西上於中庭」者﹐此車旣非載柩之車﹐卽下記云薦乘車﹑道車﹑槁車﹐以次言之﹐則先陳乘車﹐次陳道車﹐次陳槁車。知東陳西上者﹐下云「陳明器於乘車之西」﹐明器繼乘車而西﹐明乘車在上﹐已東有道車﹑槁車﹐故知三者西上也。乘車旣當東榮﹐則三者不當中庭﹐而雲中庭者﹐據南北之中庭﹐不據東西爲中庭也。何者﹖以下經云薦馬入門﹐三分庭一在南﹐馬右還﹐出薦馬者﹐當車南在庭﹐近南﹐明車近北當中庭矣。

質明﹐滅燭。﹝質﹐正也。﹞

﹝疏﹞「質明滅燭」。

○釋曰﹕自啟殯至此時在殯宮﹑在道及祖廟皆有二燭爲明﹐以尙早故也。今至正明﹐故滅燭也。

徹者升自阼階﹐降自西階。﹝徹者﹐辟新奠﹐不設序西南﹐已再設爲褻。﹞

﹝疏﹞「徹者」至「西階」。

○注「徹者」至「爲褻」。

○釋曰﹕云「新奠」者﹐謂遷祖之奠將設新﹐故徹去從奠﹐以辟新奠也。云「不設序西南﹐已再設爲褻」者﹐爲徹從奠﹐不設於序西南﹐爲再設褻黷﹐故不設也。其再設者﹐未啟殯前夕時一設﹐至此朝廟又設﹐是再設也。

乃奠如初﹐升降自西階。﹝爲遷祖奠也。奠升不由阼階﹐柩北首﹐辟其足。﹞

﹝疏﹞「乃奠」至「西階」。

○注「爲遷」至「其足」。

○釋曰﹕云「爲遷祖奠也」者﹐謂遷柩朝祖之奠也。云「如初」者﹐亦於柩西當階之上﹐東面席前爲之則同﹐其饌則異﹐以其上三鼎及東方之饌﹐皆大斂之奠是也。云「奠升不由阼階﹐柩北首﹐辟其足」者﹐以前大斂﹑小斂及朝夕奠﹐皆升自阼階﹐降自西階﹐今此遷祖奠﹐升不由阼階﹐故云辟足。辟足者﹐以其來往不可由首﹐又飲食之事不可褻之由足﹐故升自西階也。若然﹐徹時所以由足者﹐奠畢去之﹐由足無嫌也。

主人要節而踴。﹝節﹐升降。﹞

﹝疏﹞「主人要節而踴」。

○注「節升降」。

○釋曰﹕云「節﹐升降」者﹐奠升時主人踴﹐降時婦人踴。由重南﹐主人踴﹐此不言婦人﹐文不具也。

薦馬﹐纓三就﹐入門﹐北面﹐交轡﹐圉人夾牽之。﹝駕車之馬﹐每車二匹。纓﹐今馬鞅也。就﹐成也。諸侯之臣﹐飾纓以三色而三成。此三色者﹐蓋絳絲也。其著之如然。天子之臣﹐如其命數﹐王之革路絳纓。圉人﹐養馬者。在左右曰夾。旣奠乃薦馬者﹐爲其踐污廟中也。凡入門﹐參分庭一在南。﹞

﹝疏﹞「薦馬」至「牽之」。

○注「駕車」至「在南」。

○釋曰﹕薦馬並薦纓者﹐纓爲馬設﹐故與馬同時薦之。案下記云「薦乘車」﹐又云「纓轡貝勒﹐縣於衡」﹐又云「道車載朝服﹐槁車載蓑笠」﹐注云「道車﹑槁車之纓轡及勒亦縣於衡也。」若然﹐薦車之時﹐纓縣於衡﹐此薦馬得有纓者﹐以薦車時縣於衡﹐至此薦馬時又取而用之﹐故兩見之也。云「駕車之馬」者﹐卽上文薦車之馬也。云「每車二匹」者﹐下經云「公贈兩馬」﹐注云「兩馬﹐士制也。」故知此車有三乘﹐馬則六匹矣。云「纓﹐今馬鞅也」者﹐古者謂之纓﹐漢時謂之鞅﹐故舉漢法爲況也。云「諸侯之臣﹐飾纓以三色而三成」者﹐以此下士薦馬纓三就﹐則不依命數﹐則大夫亦同三色﹐知者﹐案《巾車》上公纓九就﹐侯伯纓七就﹐子男纓五就﹐諸侯之臣不得與子男同五就﹐故知與士同三就。此三色﹐則如《聘禮》記三色﹐朱﹑白﹑蒼也。云「此三色者蓋絳絲也」者﹐謂以絲爲絳﹐無正文﹐故云「蓋」以疑之。云「其著之如然」者﹐鄭注《巾車》云「玉路之樊及纓皆以五采飾之﹐十二就。」其下金路九就﹐象路七就﹐注皆云「五色飾之」。此則三采絲爲絳飾之﹐但著之則同﹐故云其著之如然也。云「天子之臣如其命數」者﹐案《典命》云﹕三公八命﹐其卿六命﹐大夫四命﹐出封皆加一等。命數𨿽卑於諸侯﹐以王人𨿽微﹐猶序諸侯之上﹐故得與同依命數。就依命數﹐其色則無過五采﹐以其金路以下與諸侯﹐其飾與王同。諸侯之臣旣同三色﹐明天子大夫以上﹐亦五采﹐與諸侯同。但天子之士﹐三命以下不得依命﹐少於諸侯之臣當同色﹐與諸侯之臣同矣。若然﹐公之孤四命﹐以降於天子﹐大夫宜與三卿同三色也。云「王之革路絳纓」者﹐至革路﹑木路不用而用絳絲爲纓﹐與此纓三色者同﹐故引爲證也。云「圉人﹐養馬者」﹐案《周禮校人職》云「乘馬一師四圉。」是圉人以養馬﹐以其養馬﹐故使之薦也。云「在左右曰夾」者﹐以車三乘馬則六匹﹐每馬二人交轡牽之﹐故云在左右曰夾。云「旣奠乃薦者﹐爲其踐污廟中」者﹐車馬相將之物﹐前薦車在奠上﹐今此薦馬在奠後者﹐欲其旣薦卽出﹐恐踐污廟中﹐故後薦之也。云「凡入門﹐參分庭一在南」者﹐大斂陳事在庭﹐分爲三分﹐一分在北﹐則繼堂而言﹔一分在南﹐則繼門而言。此旣繼門﹐故云三分庭一在南。又不言門左門右﹐則當門之北矣。

禦者執策立於馬后。哭﹐成踴﹐右還﹐出。﹝主人於是乃哭踴者﹐薦車之禮﹐成於薦馬。﹞

﹝疏﹞「禦者」至「還出」。

○注「主人」至「薦馬」。

○釋曰﹕云「主人於是乃哭踴者﹐薦車之禮成於薦馬」者﹐以其車得馬而成﹐故前薦車時﹐主人不哭踴﹐至薦馬乃哭﹐是由車成於薦馬故也。主人哭踴訖﹐馬則右還﹐而出右者﹐亦取便故也。

賓出﹐主人送於門外。

有司請祖期。﹝亦因在外位請之﹐當以告賓﹐每事畢輒出。將行而飲酒曰祖。祖﹐始也。﹞

﹝疏﹞「賓出」至「祖期」。

○注「亦因」至「始也」。

○釋曰﹕自此盡「屬引」﹐論祖時飾柩車之事。此賓卽上來弔主人啟殯者﹐朝廟事畢而出﹐主人送之。云「亦因在外位請之」者﹐上旣夕哭訖﹐因外位請啟期﹐故云「亦」也。此經不言告賓﹐知告賓者﹐若不告賓﹐時至則設﹐何須請期﹖故知擬告賓﹐故云「當以告賓」也。云「每事畢輒出」者﹐有司請期之禮﹐每事皆待事畢﹐因主人出在外位﹐乃請之。言每事者﹐篇首云「請期」﹐此云「請祖期」﹐下文「請葬期」﹐皆因出在外請之﹐故云每事也。云「將行而飲酒曰祖﹐祖始也」者﹐案《詩》有「韓侯出祖﹐出宿於屠。顯父餞之﹐淸酒百壺」﹐又云「出宿於﹐飲餞於禰」﹐皆是將行飲酒曰祖。此死者將行亦曰祖﹐爲始行﹐故曰祖也。

曰「日側。」﹝側﹐失也﹐謂將過中之時。﹞

﹝疏﹞「曰日側」。

○注「側失」至「之時」。

○釋曰﹕此主人辭。以上文有司請主人祖期﹐主人答之曰「日側」者﹐昃是傍側﹐亦爲特義轉爲昃者﹐取差跌之義﹐故從昃也。云「過中之時」者﹐則《尙書無逸》云文王「至於日中昃」﹐昃卽側也。

主人入﹐袒。乃載﹐踴無。卒束﹐襲。﹝袒﹐爲載變也。乃舉柩下而載之。束﹐束棺於柩車。賓出﹐遂匠納車於階﹐謂此車。﹞

﹝疏﹞「主人」至「束襲」。

○注「袒爲」至「此車」。

○釋曰﹕云「袒爲載變也」者﹐將載﹐主人先袒﹐乃載﹐故云爲載變也。云「乃舉柩下而載之」者﹐猶卻也。鄕柩在堂北首﹐今下以足鄕前﹐下堂載於車﹐故謂之爲卻也。云「束﹐束棺於柩車」者﹐案《禮記喪大記》云「君蓋用漆﹐三衽三束。」《檀弓》曰「棺束縮二橫三。」彼是棺束﹐此經先云載下﹐乃云卒束﹐則束非棺束﹐是載柩訖乃以物束棺﹐使與柩車相持不動也。云「賓出﹐遂匠納車於階﹐謂此車」者﹐案下記云「旣正柩﹐賓出﹐遂匠納車於階。」此經不辧納車時節﹐故鄭明之。

降奠﹐當前束。﹝下遷祖之奠也。當前束﹐猶當屍禺也。亦在柩車西﹐束有前後也。﹞

﹝疏﹞「降奠當前束」。

○注「下遷」至「後也」。

○釋曰﹕束卒乃云「降奠」﹐則未束以前﹐其奠使人執之﹐待束訖﹐乃降奠之﹐當束也。云「當前束﹐猶當屍禺也」者﹐下記云「卽牀而奠﹐當禺。」彼在屍東﹐此在柩車西﹐當前束亦當禺﹐故取當禺而言也。云「束有前後也」者﹐以經旣言前束﹐則有後束可知﹐故云有前後也。

商祝飾柩﹐一池﹐紐前後緇﹐齊三采﹐無貝。﹝飾柩﹐爲設墻柳也。巾奠乃墻﹐謂此也。墻有布帷﹐柳有布荒。池者﹐象宮室之承ニ﹐以竹爲之﹐狀如小車グ﹐衣以靑布。一池縣於柳前。士不揄絞。紐﹐所以聯帷荒﹐前赤後黑﹐因以爲飾。左右面各有前後﹐齊居柳之中央﹐若今小車蓋上蕤矣。以三采繒爲之﹐上朱﹐中白﹐下蒼。著以絮﹐元士以上有貝。﹞

﹝疏﹞「商祝」至「無貝」。

○注「飾柩」至「有貝」。

○釋曰﹕此並飾車之事。其柩車卽《周禮》蜃車也。四輪迫地﹐其亦一﹐狀如長牀﹐兩畔豎令子﹐以帷繞之﹐上以荒一池縣於前面荒之爪端﹐荒上於中央加齊。云「飾柩﹐爲設墻柳也」者﹐卽加帷荒是也。云「巾奠乃墻」﹐下記文﹐鄭引之者﹐以此經直云飾柩﹐不言設墻時節﹐故記人辧之﹐以巾覆奠乃墻﹐謂此飾柩者也。云「墻有布帷﹐柳有布荒」者﹐案《喪大記》云飾棺﹐君龍帷﹐黼荒﹔大夫畫帷﹐畫荒﹔士布帷﹐布荒。鄭注云「布帷布荒者﹐白布也﹐君大夫加文章焉。」此注墻﹑柳別。案《喪大記》注又云「在旁曰帷﹐在上曰荒﹐皆所以衣柳也。」則帷荒總名爲柳者。案《縫人》云「衣た柳之材」﹐鄭注﹕「必先纏衣其木﹐乃以張飾也。柳之言聚﹐諸飾之所聚。」若然﹐對則帷爲墻﹐象宮室有墻壁﹐荒爲柳﹐以其荒有黼黻﹐及齊三采諸色所聚﹐故得柳名。總而言之﹐皆得爲墻巾﹐奠乃墻﹐及《檀弓》云「周人墻置た。」皆墻中兼有柳﹐《縫人》「衣た柳之材」﹐柳中兼墻矣。鄭注《喪大記》云「荒﹐蒙也。」取蒙覆之義。云「池者﹐象宮室之承ニ﹐以竹爲之」者﹐生人宮室﹐以木爲承ニ﹐仰之以承ニ水。死者無水可承﹐故用竹而覆之﹐直取象平生有而已。云「狀如小車グ衣以靑布」者﹐此鄭依漢禮而言。云「一池縣於柳前」者﹐案《喪大記》君三池﹐大夫二池﹐士一池。君三池﹐三面而有﹔大夫二池﹐縣於兩相﹔士一池﹐縣於柳前面而已。云「士不プ絞」者﹐案《雜記》云「大夫不プ絞﹐屬於池下。」プ者﹐依《爾雅釋鳥》云「江﹑淮而南﹐靑質﹐五采皆備成章曰鷂。」絞者﹐倉黃之色。則人君於倉黃色繒上﹐又畫鷂雉之形﹐縣於池下。大夫則闕之﹐故云大夫則不プ絞﹐屬於池下。池下プ絞一名振容﹐故《喪大記》云「大夫不振容」。振容者﹐車行振動﹐以爲容儀。但大夫不振容﹐池下仍有銅魚縣之﹐士不但不プ絞﹐又無銅魚﹐故《喪大記》大夫有魚躍拂池﹐士則無。鄭注云「士則去魚。」云「左右面各有前後」者﹐柩車左右以有帷﹐分兩相各爲前後﹐故云「前後緇」。云「齊居柳之中央」者﹐𨿽無正文﹐以其言齊﹐若人之齊﹐亦居身之中央也。云「若今小車蓋上蕤矣」者﹐漢時小車蓋上有蕤﹐在蓋之中央﹐故舉以爲說。云「以三采繒爲之﹐上朱中白下倉」者﹐案《聘禮》記云三采﹕朱﹑白﹑倉。彼據繅藉用三采﹐先朱﹐次白﹐下倉。此爲齊用三采﹐亦當然﹐故取以爲義也。云「著以絮」者﹐旣云齊當人所睹見﹐故知以絮著之使髙。知「元士以上有貝」者﹐案《喪大記》云君齊五采五貝﹐大夫齊三采三貝﹐士齊三采一貝。鄭注云「齊象車蓋﹐蕤縫﹐合雜采爲之﹐形如瓜分﹐然綴貝落其上及旁。」見彼士爲天子元士﹐元士已上皆有貝也。此諸侯之士﹐故云無貝也。

設披。﹝披輅柳棺上﹐貫結於戴﹐人居旁牽之﹐以備傾虧。《喪大記》曰「士戴前後緇﹐二披﹐用。」今文披皆爲藩。﹞

﹝疏﹞「設披」。

○注「披輅」至「爲藩」。

○釋曰﹕云「披輅柳棺上﹐貫結於戴」者﹐案《喪大記》注云「戴之言值也﹐所以連系棺束與柳材﹐使相值﹐因而結前後披也。」此注云披柳棺上貫結於戴﹐以此而言﹐則戴兩頭皆結於柳材﹐又以披在棺上輅過﹐然後貫穿戴之﹐連系棺束者﹐乃結於戴﹐余披出之於外﹐使人持之。一畔有二﹐爲前後披﹐故下記云「執披者旁四人」﹐注云「前後左右各二人」是也。人君則三披﹐各三人﹐持之備傾虧也。引《喪大記》者﹐證披連戴而施之也。云「二披用」者﹐與戴所用異。大夫與人君則戴與披用物同﹐故《喪大記》云「君戴六﹐披六」﹐「大夫戴前後玄﹐披亦如之」﹐是其用物同也。云「今文披皆爲藩」者﹐言皆者﹐此文披及下文商祝禦柩執披﹐並下記「執披者」三字皆爲藩﹐今不從之也。

屬引。﹝屬猶著也。引﹐所以引柩車﹐在軸盾曰紼。古者人引柩。《春秋傳》曰﹕坐引而哭之三。﹞

﹝疏﹞「屬引」。

○注「屬猶」至「之三」。

○釋曰「引」謂紼繩屬著於柩車。云「在軸盾曰紼」者﹐士朝廟時用軸﹐大夫已上用盾﹐故並言之。言紼見繩體﹐言引見用力。故鄭注《周禮》亦云「在車曰紼﹐行道曰引。」云「古者人引柩」者﹐《雜記》乘人專道而行﹐又云諸侯五百﹐大夫三百﹐皆是引人也。言古者人引﹐對漢以來不使人引也。引《春秋》者﹐案定公九年《左氏傳》云﹕齊侯伐晉夷儀﹐敝無存﹐死之﹐齊侯與之犀軒﹐而先歸之﹐坐引者﹐以師哭之﹐親推之三。注云「坐而飲食之。」此鄭略引之﹐云「坐引」者﹐亦謂飲食之。而哭之﹐亦以師哭之三者﹐亦謂公親推之三也。引之者﹐證古者人引也。

陳明器於乘車之西。﹝明器﹐藏器也。《檀弓》曰「其曰明器﹐神明之也。」言神明者﹐異於生器。「竹不成用﹐瓦不成味﹐木不成斫﹐琴瑟張而不平﹐竽笙備而不和﹐有鍾磬而無筍ね」。陳器於乘車之西﹐則重北也。﹞

﹝疏﹞「陳明」至「之西」。

○注「明器」至「北也」。

○釋曰﹕云「明器﹐藏器也」者﹐自筲以下﹐皆是藏器。故下云「器西南上糸靑」﹐又云「茵」﹐注云「茵在抗木上﹐陳器次而北也。」則自包筲以下﹐總曰藏器﹐以其俱入廣也。引《檀弓》者﹐案彼注﹕「成猶善也。竹不可善用﹐謂籩無﹐味當作氵未﹐氵未﹐也。」又云「琴瑟張而不平﹐竽笙備而不和」﹐注云「無宮商之調。」又云「有鍾磬而無иね」﹐注云「不縣之也。橫曰и﹐植曰ね。」云「陳器乘車之西﹐則重北」者﹐無正文﹐上薦車云「直東榮」﹐繼廟屋而言﹐上注云「中庭」﹐不得云近北﹐明車近不在重。今東陳於乘車之西﹐明重北可知。

折﹐橫覆之。﹝折猶庋也。方鑿連木爲之。蓋如牀﹐而縮者三﹐橫者五﹐無簀。窆事畢﹐加之廣上﹐以承抗席。橫陳之者﹐爲苞筲以下糸爭於其北﹐便也。覆之﹐見善面也。﹞

﹝疏﹞「折橫覆之」。

○注「折猶」至「面也」。

○釋曰﹕云「折﹐橫覆之」者﹐鄭云「蓋如牀」﹐則加於廣上時﹐南北長﹐東西短。今經云「橫」﹐明知其長者東西陳之。言「覆」者﹐謂善面則折﹐加於廣時﹐擬鄕上看之爲面﹐故善者鄕下。今陳之取鄕下看之﹐故反覆善面鄕上也。云「折猶庋也」者﹐以其窆畢加之於廣上﹐所以承抗席。若庋藏物然﹐故云折猶庋也。云「方鑿連木爲之﹐蓋如牀﹐而縮者三﹐橫者五﹐無簀」者﹐此無正文﹐以經雲橫覆之﹐明有縱對之﹐旣爲縱橫﹐卽知有長短廣狹﹐以承抗席﹐故爲如牀解之。又知縮者三橫者五﹐亦約茵與抗木﹐但於廣口承抗席﹐宜大於茵與抗木﹐故知縮三橫五也。知無簀者﹐以其縮三橫五以當簀處﹐故無簀也。知「窆事畢﹐加之廣上﹐以承抗席」者﹐下葬時窆事畢﹐云「加折卻之﹐加抗席覆之」﹐是折窆事畢﹐加之廣上承抗席者也。云「橫陳之者﹐爲苞筲以下糸爭於其北﹐便也」者﹐鄭解折不縮者﹐南北順陳﹐而橫陳之意﹐爲折橫陳則東西廣﹐是以苞筲陳之於北便也。

抗木﹐橫三縮二。﹝抗﹐禦也。所以禦止土者。其橫與縮﹐各足掩廣。﹞

﹝疏﹞「抗木橫三縮二」。

○注「抗禦」至「掩廣」。

○釋曰﹕云「所以禦止土」者﹐以其在抗席之上﹐故知以禦土也。「其橫與縮各足掩」者﹐以其廣口大小𨿽無文﹐但明器之等﹐皆由羨道入﹐諸侯已上又有盾車﹐亦由羨道入﹐廣口惟以下棺﹐則廣口大小容棺而已。今抗木亦足掩廣口也。

加抗席﹐三。﹝席﹐所以禦塵。﹞

﹝疏﹞「加抗席三」。

○注「席所以禦塵」。

○釋曰﹕旣陳抗木於折北﹐又加此抗席三領於抗木之上﹐知抗木不在折上者﹐以抗木直言橫三縮二﹐不言加﹐明別陳於折北抗木之下。而此云加﹐加於抗木之上不知﹐抗席之下﹐而云加茵﹐明又加於抗席之上。此三者﹐以後陳者先用﹐故先陳抗木於下﹐次陳抗席﹐而後陳茵﹐先用取後陳於上者﹐便故也。是以下文及葬時﹐茵先入廣﹐窆事訖﹐加折廣上﹐則先用抗席﹐後用抗木﹐是其次也。若然﹐折於抗席前用而不加於抗席之上者﹐以長大﹐故別陳於南﹐用之仍在茵後。其茵用之在明器前﹐入而陳之於明器上者﹐以其同葬具﹐故與抗木同陳於上也。但抗席﹑茵相重陳者﹐以其入廣時相當﹐又皆是縱橫重累之物﹐故重加陳之也。云「席所以禦塵」者﹐上云抗木所以禦土﹐此抗席云禦塵者﹐以此二者但廣口以承土承塵﹐但抗木在上﹐故云禦塵﹐抗席在下﹐隔抗木﹐慮有塵鄕下﹐故云禦塵﹐是以釋之有異也。

加茵﹐用疏布﹐緇翦﹐有幅﹐亦縮二橫三。﹝茵﹐所以藉棺者。翦﹐淺也。幅﹐緣之。亦者﹐亦抗木也。及其用之﹐木三在上﹐茵二在下﹐象天三合地二﹐人藏其中焉。今文翦作淺。﹞

﹝疏﹞「加茵」至「橫三」。

○注「茵所」至「作淺」。

○釋曰﹕云「加茵」者﹐謂以茵加於抗席之上﹐此說陳器之時。云「用疏布」者﹐謂用大功疏粗之布。云「緇翦」者﹐緇則七入黑汁爲緇﹐翦﹐淺也﹐謂染爲淺緇之色﹐言有幅者。案下記云「茵著用荼﹐實綏澤焉。」此鄭注云「有幅﹐緣之」者﹐則用一幅布爲之﹐縫合兩邊幅爲﹛代巾﹜﹐不去邊幅﹐用之以盛著也﹐故云有幅也。云「茵所以藉棺」者﹐下葬時茵先屬引﹐乃窆﹐則茵與棺爲藉﹐故先入在棺之下也。鄭云「幅﹐緣之」者﹐蓋縫合旣訖﹐乃更以物緣此兩邊幅縫合之處﹐使之牢固不坼壞﹐因爲飾也。云「亦者﹐亦抗木也」者﹐抗木云縮二橫三﹐此亦縮二橫三﹐故知亦者﹐亦抗木也。云「及其用之﹐木三在上﹐茵二在下」者﹐上抗木先雲橫三﹐後云縮二﹐此茵先云縮二﹐後雲橫三﹐並據此陳列之時﹐鄭據入廣而言﹐故云其用之也﹐木三在上茵二在下﹐各舉一邊而言﹐其實皆有二三。云「象天三合地二」者﹐渾天言之﹐則地之上下﹑內外﹑周匝皆有天。若然﹐云木二則在下﹐及其用之﹐則茵三在下﹐茵二在上﹐以此而言﹐木與茵皆有天三合地二也。云「人藏其中焉」者﹐亦謂渾天而言﹐上下俱有天地﹐人屍柩藏其中﹐故《說卦》云「參天兩地」﹐又云「立天之道」﹐「立地之道」﹐「立人之道」﹐爲三材也。

器﹐西南上﹐糸靑。﹝器﹐目言之也。陳明器﹐以西行南端爲上。糸靑﹐屈也﹐不容﹐則屈而反之。﹞

﹝疏﹞「器西南上糸靑」。

○注「器目」至「反之」。

○釋曰﹕云「器﹐目言之也」者﹐器與下爲目﹐卽下文苞以下是也。

茵。﹝茵在抗木上﹐陳器次而北也。﹞

﹝疏﹞「茵」。

○注「茵在」至「北也」。

○釋曰﹕茵非明器而言之者﹐陳器從此茵鄕北爲次第﹐故言之﹐故鄭云「茵在抗木上陳器次而北」是也。

苞二。﹝所以裹奠羊豕之肉。﹞

﹝疏﹞「苞二」。

○注「所以」至「之肉」。

○釋曰﹕下文旣設遣奠﹐而云「苞牲取下體」﹐故知苞二所以裹奠羊豕之肉也。

筲三﹐黍﹑稷﹑麥。﹝筲﹐畚種類也。其容蓋與簋同一觳也。﹞

﹝疏﹞「筲三黍稷麥」。

○注「筲畚」至「觳也」。

○釋曰﹕案下記云「菅筲三」﹐則筲以菅艸爲之。筲三各盛一種﹐黍﹑稷﹑麥也。云「筲﹐畚種類也」者﹐舊說云畚器所以盛種﹐此筲與畚盛種同類﹐故舉以爲況也。云「其容蓋與簋同一觳也」者﹐案《考工記》「﹤方瓦﹥人爲簋﹐實一觳」﹐又云「豆實三而成觳」。案昭三年晏子云「四升曰豆」﹐豆實三而成觳﹐則觳受升二升。此筲與簋同盛黍稷﹐知受一觳升二升﹐約同之﹐無正文﹐故云「蓋」以疑之也。

甕三﹐醯﹑醢﹑屑﹐冪用疏布。﹝甕﹐瓦器﹐其容亦蓋一觳。屑﹐姜桂之屑也。《內則》曰「屑桂與姜。」冪﹐覆也。今文冪皆作密。﹞

﹝疏﹞「甕三」至「疏布」。

○注「甕瓦」至「作密」。

○釋曰﹕云「甕﹐瓦器」者﹐以甕與С等字從缶瓦﹐故知是瓦器。云「其容亦蓋一觳」者﹐《聘禮》記「致饔餼」云甕斗二升﹐則此甕約同之﹐故云「蓋」以疑之也。知屑是姜桂者﹐以其與《內則》「屑桂與姜」同云屑﹐故引《內則》爲證也。

С二﹐醴﹑酒﹐冪用功布。﹝С亦瓦器也。古文С皆作廡。﹞

﹝疏﹞「С二」至「功布」。

○注「С亦」至「作廡」。

○釋曰﹕謂二者﹐所盛須繼甕三而陳之﹐言亦瓦器﹐亦上甕三也。

皆木桁﹐久之。﹝桁﹐所以苞屑甕С也。久﹐當爲灸。灸謂以蓋案塞其口。每器異桁。﹞

﹝疏﹞「皆木桁久之」。

○注「桁所」至「異桁」。

○釋曰﹕云「皆木桁﹐久之」者﹐則自苞屑以下﹐皆塞之置於木桁也。若然﹐旣皆久塞﹐而甕С獨云冪者﹐以其苞筲之等燥物﹐宜苞塞之而無冪。甕С濕物﹐非直久塞其口﹐又加冪覆之。云「久當爲灸﹐灸謂以蓋案塞其口」者﹐此亦如上設重鬲﹐亦與之同﹐故讀從灸也。云「每器異桁」者﹐以其言皆木桁﹐故知每器別桁也。

用器﹐弓矢﹑耒耜﹑兩惇﹑兩於﹑﹑。實於中﹐南流。﹝此皆常用之器也。於﹐盛湯漿。﹐盥器也。流﹐口也。今文於爲牟。﹞

﹝疏﹞「用器」至「南流」。

○注「此皆」至「爲牟」。

○釋曰﹕謂常用之器﹐弓矢﹐兵器﹔耒耜﹐農器﹔惇於﹐食器﹔﹐洗浴之器﹐皆象生時而藏之也。

無祭器﹐﹝士禮略也。大夫以上兼用鬼器﹑人器也。﹞

﹝疏﹞「無祭器」。

○注「士禮」至「器也」。

○釋曰﹕知「大夫以上兼用鬼器人器也」者﹐案《檀弓》云「宋襄公葬其夫人﹐醯醢百甕。曾子曰﹕旣曰明器矣﹐而又實之。」注云「言名之爲明器﹐而與祭器皆實之﹐是亂鬼器與人器。」以此而言﹐則明器﹐鬼器也﹔祭器﹐人器也。士禮略﹐無祭器﹐空有明器而實之。大夫以上﹐尊者備﹐故兩有。若兩有﹐則實祭器﹐不實明器。宋襄公旣兩有﹐而並實之﹐故曾子非之。

有燕樂器可也。﹝與賓客燕飲用樂之器也。﹞

﹝疏﹞「有燕樂器可也」。

○注「與賓」至「器也」。

○釋曰﹕言「可」者﹐許其得用﹐故云「可也」。云「與賓客燕飲用樂之器也」者﹐則升歌有琴瑟﹐庭中有特縣﹐縣磬也。

役器﹐甲﹑冑﹑幹﹑笮。﹝此皆師役之器。甲﹐鎧。冑﹐兜鍪。幹﹐。笮﹐矢ゅ。﹞

﹝疏﹞「役器甲冑幹笮」。

○注「此皆」至「矢ゅ」。

○釋曰﹕此役器中有幹笮﹐無弓矢﹐示不用﹐故不具。上用器是常用之器﹐故具陳之也。云「甲﹐鎧。冑﹐兜鍪」者﹐古者用皮﹐故名甲冑﹐後代用金﹐故名鎧﹐兜鍪隨世爲名故也。但上下役用之器﹐皆粗沽爲之﹐故下記云「弓矢之新沽功。」注云「設之宜新﹐沾示不用。」弓矢云沽﹐余𨿽不言﹐皆沽可知也。但此笮是送死之具﹐下記云「薦乘車﹐鹿淺﹐幹﹑笮﹑革世」者﹐是魂車所載﹐象生者﹐與此別也。

燕器﹐杖﹑笠﹑た。﹝燕居安體之器也。笠﹐竹﹛ㄜ﹜蓋也。た﹐扇。﹞

﹝疏﹞「燕器杖笠た」。

○注「燕居」至「た扇」。

○釋曰﹕云「燕居安體之器也」者﹐以杖者﹐所以扶身﹔笠者﹐所以禦署﹔た者﹐所以招涼﹐而在燕居用之﹐故云燕居安體之器也。云「笠﹐竹﹛ㄜ﹜蓋也」者﹐﹛ㄜ﹜﹐竹靑之皮﹐以竹靑皮爲之。

徹奠﹐巾席俟於西方﹐主人要節而踴。﹝巾席俟於西方﹐祖奠將用焉。要節者﹐來象升﹐丈夫踴﹔去象降﹐婦人踴。徹者﹐由明器北﹐西面。旣徹﹐由重南東。不設於序西南者﹐非宿奠也。宿奠必設者﹐爲神馮依之久也。﹞

﹝疏﹞「徹奠」至「而踴」。

○注「巾席」至「久也」。

○釋曰﹕自此盡「入復位」﹐論還車爲祖奠之事。此徹遷祖奠者﹐爲將還遷車﹐更設祖奠。云「巾席俟於西方﹐祖奠將用焉」者﹐以下經云「祖還車」﹐還車訖﹐布席設祖奠﹐則布此巾席也﹐故巾席俟祖奠在西方也。云「節者﹐來象升﹐丈夫踴﹔去象降﹐婦人踴」者﹐案上篇徹小斂﹑大斂奠時﹐皆升自阼階﹐丈夫踴﹐降自西階﹐婦人踴。今奠在庭﹐無升降之事﹐直有來往﹐經云「要節而踴」﹐明來象升﹐丈夫踴﹔去象降﹐婦人踴。但此經直云主人要節﹐知有婦人亦踴者﹐以下經徹祖奠時云「徹者入﹐丈夫踴﹐設於西北﹐婦人踴。」注云「猶阼階升時也。徹設於柩車西北﹐亦猶序西南。」是男子﹑婦人並有踴文。則知此要節踴內﹐亦兼婦人也。云「徹者﹐由明器北﹐西面。旣徹﹐由重南東」者﹐凡奠於堂室者﹐皆升自阼階﹐降自西階。奠於庭者﹐亦由重北﹐東方來陳﹐由重北而西﹐徹訖﹐由重南而東﹐象升自阼階﹐降自西階也。但設奠於柩車西而東面﹐則徹者由奠東而西面徹之也。云「不設於序西南者﹐非宿奠也」者﹐以其大斂﹑小斂奠﹐及夕奠﹐乃皆經宿﹐故皆設之於序西南﹐爲神馮依。此遷祖奠﹐旦始設之﹐今日側徹之﹐未經宿旣徹﹐故不設於序西南也。

袒。﹝爲將袒變。﹞

﹝疏﹞「袒」。

○注「爲將袒變」。

○釋曰﹕下經「商祝禦柩乃祖」﹐是將祖﹐故此主人袒﹐袒卽變也。

商祝禦柩﹐﹝亦執功布居前﹐爲還柩車爲節。﹞

﹝疏﹞「商祝禦柩」。

○注「亦執」至「爲節」。

○釋曰﹕云「商祝禦柩」者﹐謂居柩車之前﹐卻行詔傾虧﹐使執披人知其節度。云「亦執功布」者﹐下經商祝執功布﹐以禦柩執披﹐故此亦如之﹐故執布。

乃祖。﹝還柩鄕外﹐爲行始。﹞

﹝疏﹞「乃祖」。

○注「還柩」至「行始」。

○釋曰﹕商祝旣執功布﹐爲禦乃還﹐柩車使轅鄕外也。祖者﹐始也。爲行始去載處而已也。

踴﹐襲﹐少南﹐當前束。﹝主人也。柩還則當前束南。﹞

﹝疏﹞「踴襲」至「前束」。

○注「主人」至「東南」。

○釋曰﹕前袒爲祖變﹐今旣祖訖﹐故踴而襲。云「主人也」者﹐前袒是主人﹐則此襲亦主人也。經云「少南」﹐鄭云「則當前東南」者﹐以其車未還之時﹐當前束近北﹐今還車﹐亦當前束少南。

婦人降﹐卽位於階。﹝爲柩將去有時也。位東上。﹞

﹝疏﹞「婦人」至「階」。

○注「爲柩」至「東上」。

○釋曰「婦人降」者﹐以柩還鄕外階空﹐故婦人從堂上降在階。云「爲柩將去有時」者﹐去有時﹐卽明旦遣而行之是時也﹐今此爲行始也。云「位東上」者﹐以堂上時﹐婦人在阼階西面﹐統於堂下男子﹐今柩車南遷﹐男子亦在車東﹐故婦人降亦東上﹐統於男子也。婦人不鄕車西者﹐以車西有祖奠﹐故辟之﹐在車後。

祖﹐還車不還器。﹝祖有行漸﹐車亦宜鄕外也。器之陳﹐自已南上。﹞

﹝疏﹞「祖還車不還器」。

○注「祖有」至「南上」。

○釋曰﹕祖還車者﹐爲載時鄕北﹐今爲行始﹐故須還鄕南﹐故鄭云「祖有行漸﹐車亦宜鄕外也」。「不還器」者﹐鄭云「器之陳﹐自已南上」﹐南上者﹐卽上文「茵」﹐下注云「茵在抗木上﹐陳器次而北」是也。

祝取銘﹐置於茵。﹝重不藏﹐故於此移銘加於茵上。﹞

﹝疏﹞「祝取銘置於茵」。

○注「重不」至「茵上」。

○釋曰﹕初死﹐爲銘置於重﹐啟殯﹐祝取銘置於重﹐祖廟又置於重﹐今將行置於茵者﹐重不藏﹐擬埋於廟門左茵﹐是入廣之物﹐銘亦入廣之物﹐故置於茵也。是以鄭云「重不藏﹐故於此移銘加於茵上」也。士無旌﹐惟有乘車所建攝盛之旃﹐並此銘旌而已。大夫以上有旌﹐通此二旌﹐則皆備三旌也。

二人還重﹐左還。﹝重與車馬還相反﹐由便也。﹞

﹝疏﹞「二人還重左還」。

○注「重與」至「便也」。

○釋曰﹕云「重與車馬還相反﹐由便也」者﹐以車馬至中庭之東﹐以右還﹐鄕門爲便。重在門內﹐面鄕北﹐人在其南﹐以左還﹐鄕門爲便。是以二者𨿽相反﹐各由其便。

布席﹐乃奠如初﹐主人要節而踴。﹝車已祖﹐可以爲之奠也﹐是之謂祖奠。﹞

﹝疏﹞「布席」至「而踴」。

○注「車已」至「祖奠」。

○釋曰﹕云「主人要節而踴」者﹐祖奠旣與遷祖奠同車西﹐又皆從車而來﹐則此要節而踴﹐一與遷祖奠同。云「車已祖﹐可以爲之奠也」者﹐奠本爲柩設﹐其柩未安﹐不得設奠。今車已還﹐名之爲祖屍柩已定。可以爲奠也。云「是之謂祖奠」者﹐下記云「祝饌祖奠於主人之南」﹐是謂彼祖奠。

薦馬如初。﹝柩動車還﹐宜新之也。﹞

﹝疏﹞「薦馬如初」。

○注「柩動」至「之也」。

○釋曰﹕上已薦馬﹐今又薦馬者﹐以柩車動而鄕南﹐爲行始宜新之﹐故「薦馬如初」也。

賓出﹐主人送。有司請葬期。﹝亦因在外位時。﹞

﹝疏﹞「賓出」至「葬期」。

○注「亦因在外位時」。

○釋曰﹕云「亦因在外位時」者﹐亦上啟期﹐祖期事畢﹐在外位﹐故此亦因事畢﹐出在外位時﹐請葬期也。

入﹐復位。﹝主人也﹐自死至於殯﹐自啟至於葬﹐主人及兄弟恆在內位。﹞

﹝疏﹞「入復位」。

○注「主人」至「內位」。

○釋曰﹕云「主人」者﹐以其送賓據主人﹐今送賓訖﹐入復位﹐明主人也。云「自死至於殯﹐自啟至於葬﹐主人及兄弟常在內位」者﹐自死至於殯在內位﹐在殯宮中﹔自啟至於葬在內位﹐據在祖廟中﹐處𨿽不同﹐在內不異﹐故總言之。云在內位者﹐始死未小斂已前﹐位在屍東﹐小斂後﹐位在阼階下﹐若自啟之後﹐在廟位﹐亦在阼階下也。

●卷三十九旣夕禮第十三

公﹐玄束﹐馬兩。﹝公﹐國君也。﹐所以助主人送葬也。兩馬﹐士制也。《春秋傳》曰﹕宋景曹卒﹐魯季康子使冉求之以馬﹐曰﹕其可以稱旌繁乎﹖﹞

﹝疏﹞「公贈」至「馬兩」。

○注「公國」至「繁乎」。

○釋曰﹕自此盡「入復位杖」﹐論國君法之事。云「公﹐國君也」者﹐公及大夫皆有臣﹐臣皆尊其君﹐呼之曰公﹐故《左氏傳》伯有之臣曰「吾公在壑谷。」今此云公﹐則國君﹐非大夫君也。以下云「主人釋杖﹐迎於廟門外」﹐與《喪大記》如此迎送者﹐皆據國君也。云「﹐所以助主人送葬也」者﹐案兩小《傳》皆云﹕車馬曰﹐施於生及送死者﹐故云助主人送葬者也。是以下注云「奠於死生兩施」是也。云「兩馬﹐士制也」者﹐謂士在家常乘之法。若出使及徵伐﹐則乘駟馬﹐其大夫以上則常乘駟馬﹐故鄭駁異義雲天子駕駟。《尙書康王之誥》康王始卽位﹐云諸侯「皆布乘黃朱」﹔《詩》云「駟原彭彭」﹐武王所乘﹔《魯頌》云「六轡耳耳」﹐僖公所乘﹔《小雅》云「駟牡」﹐大夫所乘﹔是大夫以上駕駟之文也。引《春秋》者﹐《左氏傳》哀公二十三年春﹐「宋景曹卒」﹐注云「景曹﹐宋元公夫人小邾女﹐季桓子外祖母。」又云「季康子使冉有弔﹐且送葬﹐曰﹕敝邑有社稷之事﹐使肥與有職競焉﹐是以不得助執紼﹐使求從輿人。」注云「輿﹐眾也。」又云「曰﹕以肥之得備彌甥也。」注云「彌﹐遠也。康子父之舅氏﹐故稱彌甥。」又云「有不腆先人之產馬﹐使求薦諸夫人之宰﹐其可以稱旌繁乎﹗」注云「稱﹐舉也。繁馬飾繁纓也。」引之者﹐證公有馬助人之事。

擯者出請﹐入告。主人釋杖﹐迎於廟門外﹐不哭﹐先入門右﹐北面﹐及眾主人袒。﹝尊君命也。眾主人自若西面。﹞

﹝疏﹞「擯者」至「人袒」。

○注「尊君」至「西面」。

○釋曰﹕云「尊君命也」者﹐謂釋杖迎入﹐是尊君命也。故下文賓﹐擯者出告須﹐注云「不迎」。則此經皆是尊君命﹐故鄭無所指屬君命﹐故鄭解經「不哭」。又前文袒襲皆據主人﹐此則眾主人亦袒﹐亦是尊君命。云「眾主人自若西面」者﹐以其主人一人迎賓入門﹐門東而右﹐其餘眾主人不迎賓﹐明自若常位﹐柩東西面可知也。

馬入設。﹝設於庭﹐在重南。﹞

﹝疏﹞「馬入設」。

○注「設於庭在重南」。

○釋曰﹕以馬是庭實﹐故云「設於庭」。知「在重南」者﹐以庭實法﹐皆參分庭一在南設之﹐又重北陳﹐明器不得設馬﹐故知在重南也。

賓奉幣﹐由馬西當前輅﹐北面致命。﹝賓﹐使者。幣﹐玄也。輅﹐轅縛﹐所以屬引。由馬西﹐則亦當前輅之西﹐於是北面致命﹐得鄕柩與奠。柩車在階少前﹐參分庭之北﹐輅有前後。﹞

﹝疏﹞「賓奉」至「致命」。

○注「賓使」至「前後」。

○釋曰﹕云「賓﹐使者」﹐案此使者卽士也。知者﹐《士喪禮》「君使人弔」﹐注﹕「使人﹐士也﹐禮使人各以其爵。」故知是士也。云「輅﹐轅縛﹐所以屬引」者﹐謂以木縛於柩車轅上以屬引﹐於上而挽之﹐故名轅縛也。云「由馬西﹐則亦當前輅之西」者﹐以經直云「當前輅」﹐不言輅之東西及前後﹐鄭以義言之﹐以其馬在重南﹐當門﹐柩車在階少南﹐亦當門﹐賓由馬西北行﹐當前輅致命﹐明在輅西可知。云「於是北面致命﹐得鄕柩與奠」者﹐以賓當輅西﹐經云「北面致命」﹐明當奠柩之南﹐北面﹐是得鄕柩與奠也。云「柩車在階少前﹐參分庭之北」者﹐案下記云「遂匠納車於階」﹐是柩車在階也。云少前者﹐上經祖還車訖﹐云「婦人降﹐卽位於階」﹐明柩車少南﹐是少前也。云參分庭之北者﹐以其中庭陳明器﹐不得在中庭﹐故知在參分庭之北﹐謂參分庭在北分之北﹐此解賓「致命」之處。云「輅有前後」者﹐以經云前輅﹐明有後﹐以對前﹐故知輅有前後也。

主人哭﹐拜稽顙﹐成踴。賓奠幣於棧左服﹐出。﹝棧﹐謂柩車也。幾士車制無漆飾﹐左服﹐象授人授其右也。服﹐車箱。今文棧作戔。﹞

﹝疏﹞「主人」至「服出」。

○注「棧謂」至「作戔」。

○釋曰「主人哭拜」者﹐仍於門右北面﹐以賓致命訖﹐遂哭拜也。云「成踴」者﹐三者三﹐凡九踴。云「棧謂柩車也﹐凡士車制無漆飾」者﹐此棧車卽柩車﹐以其賓由輅西而致命。云「奠幣於棧」者﹐明此棧車﹑柩車卽蜃車﹐四輪迫地﹐無漆飾﹐故言棧也。云「左服﹐象授人授其右也」者﹐案《聘禮》宰授使者圭時﹐云「同面」﹐使者在左﹐宰在右﹐而授其右也。此車南鄕﹐以東爲左﹐屍在車上﹐以東爲右﹐故授左服﹐容授尸之右也。

宰由主人之北﹐舉幣以東。﹝柩東﹐主人位。以東﹐藏之。﹞

﹝疏﹞「宰由」至「以東」。

○注「柩東」至「藏之」。

○釋曰﹕云「柩東﹐主人位」者﹐解經「由主人之北」﹐以幣在車東﹐主人在車東﹐故宰由主人位北﹐而鄕左服上取幣﹐以東藏之於內也。但此時主人仍在門東﹐北面﹐此位𨿽無主人﹐旣有定位﹐故宰由位北而取幣﹐不得履主人之位﹐故由主人之北也。

士受馬以出。﹝此士謂胥徒之長也。有勇力者受馬。《聘禮》曰「皮馬相」可也。﹞

﹝疏﹞「士受馬以出」。

○注「此士」至「可也」。

○釋曰﹕云「此士謂胥徒之長也﹐有勇力者受馬」﹐不得爲屬士﹐以其受幣者宜尊﹐受馬者宜卑﹐故知受馬是胥徒之長﹐以其受馬﹐故知有勇力者也。若然﹐《婚禮》記云「士受皮。」注云士謂中士﹑下士不爲胥徒者。彼主人親受幣﹐明受皮非胥徒﹐是正士也。引《聘禮》者﹐欲見此用皮亦可也。

主人送於外門外﹐拜﹐襲﹐入復位﹐杖。

﹝疏﹞「主人」至「位杖」。

○釋曰﹕主人旣送賓﹐還入廟門﹐車東復位杖也。

賓者將命。﹝賓﹐卿大夫士也。﹞

﹝疏﹞「賓者將命」。

○注「賓卿大夫士也」。

○釋曰﹕自此盡「知生者賻」﹐論賓及兄弟賻奠之事。云「賓﹐卿大夫士也」者﹐以其上云君﹐下有兄弟﹐則此賓是國中三卿﹑五大夫﹑二十七士可知。言「將命」者﹐身不來﹐遣使者將命告主人。

擯者出請﹐入告﹐出告須。﹝不迎﹐告曰「孤某須。」﹞

﹝疏﹞注「不迎」至「某須」。

○釋曰﹕案《雜記》諸侯使卿弔鄰國諸侯﹐主人使擯者告賓云「孤某須矣。」故引之爲義。

馬入設。賓奉幣﹐擯者先入﹐賓從﹐致命如初。﹝初﹐公使者。﹞主人拜於位﹐不踴。﹝柩車東位也。旣啟之後﹐與在室同。﹞

﹝疏﹞注「柩車」至「室同」。

○釋曰﹕云「旣啟之後﹐與在室同」者﹐案上篇始死時﹐云庶兄弟衤遂﹐使人以將命於室﹐主人拜於位。此主人亦拜於位﹐俱是不爲賓出﹐故云與在室同。至於有君命﹐亦出迎也。

賓奠幣如初﹐舉幣﹐受馬如初。擯者出請。﹝賓出在外﹐請之﹐爲其復有事。﹞

﹝疏﹞注「賓出」至「有事」。

○釋曰﹕云「賓出在外﹐請之﹐爲其復有事」者﹐以其賓旣行訖﹐出更請之﹐爲其復有事。若無事﹐賓報事畢﹐送去也。

若奠﹐﹝賓致可以奠也。﹞

﹝疏﹞「若奠」。

○注「賓致可以奠也」。

○釋曰﹕謂賓不辭﹐此釋所致之物﹐或可堪爲﹝元缺一字﹞奠於祭祀者也。

入告﹐出﹐以賓入。將命如初。士受羊如受馬﹐又請。﹝士亦謂胥徒之長。又﹐復也。﹞

﹝疏﹞注「士亦」至「復也」。

○釋曰﹕以其受羊與馬﹐同是畜類﹐故知亦胥徒之類。但受羊不須勇力﹐故鄭不言也。

若賻﹐﹝賻之言﹐補也﹐助也﹐貨財曰賻。﹞

﹝疏﹞「若賻」。

○注「賻之」至「曰膊」。

○釋曰﹕云「貨財曰賻」者﹐《公羊傳》文也。

入告。主人出門左﹐西面。賓東面將命。﹝主人出者﹐賻主施於主人。﹞

﹝疏﹞注「主人」至「主人」。

○釋曰﹕鄭知「施於主人」者﹐以下經云「知生者賻」﹐是施於主人也。案《春秋》文五年春﹐「王使榮叔歸含﹐且」。《傳》譏一人兼二事。此賓所以兼事者﹐彼譏一人獨行﹐不與介各行﹐故譏。若《雜記》云上客弔﹐卽其介各行含﹑衤遂﹑﹐則不譏。則卿大夫士禮﹐一人行數事可也。

主人拜﹐賓坐委之。宰由主人之北﹐東面舉之﹐反位。﹝坐委之﹐明主人哀戚﹐志不在受人物。反位﹐反主人之後位。﹞

﹝疏﹞注「坐委」至「後位」。

○釋曰﹕鄭知「反位﹐反主人之後位」者﹐以主人在門東西面﹐而云「宰由主人之北」﹐鄕賓奠幣之處舉幣﹐明宰位在主人之後﹐故得由主人之北﹐西行﹐是以宰位在主人之後也。

若無器﹐則捂受之。﹝謂對相授﹐不委地。﹞

﹝疏﹞「若無」至「受之」。

○注「謂對」至「委地」。

○釋曰﹕以堂上授有並受法﹐以其在門外﹐若有器盛之﹐則坐委於地。若無器﹐則對面相授受﹐故云「捂受之」﹐捂卽選也﹐對面相逢受也。

又請﹐賓告事畢﹐拜送﹐入。贈者將命。﹝贈﹐送。﹞擯者出請﹐納賓如初。﹝如其入告﹐出告須。﹞

﹝疏﹞注「如其」至「告須」。

○釋曰﹕謂如上賓時﹐擯者出請﹐入告﹐出告須也。

賓奠幣如初。﹝亦於棧左服。﹞若就器﹐則坐奠於陳。﹝就猶善也。贈無常﹐惟玩好所有。陳﹐明器之陳。﹞

﹝疏﹞「若就」至「於陳」。

○注「就猶」至「之陳」。

○釋曰﹕知「贈無常」者﹐案下記云「凡贈幣無常」﹐注云「賓之贈也。玩好曰贈﹐在所有。」言「玩好」者﹐謂生時玩好之具﹐與死者相知﹐皆可以贈死者﹐故此經云「若就器則坐奠於陳」者﹐就器則是玩好之器也。云「陳﹐明器之陳」者﹐以其廟中所陳者惟明器﹐卽陳於車之西以外﹐或言薦﹐或言設﹐無言陳者﹐故指明器而言也。

凡將禮﹐必請而後拜送。﹝𨿽知事畢猶請﹐君子不必人意。﹞

﹝疏﹞「凡將」至「拜送」。

○注「𨿽知」至「人意」。

○釋曰﹕云「君子不必人意」者﹐義取孔子云「無必﹐無固」之言也。

兄弟﹐﹑奠可也。﹝兄弟﹐有服親者﹐可且且奠﹐許其厚也。奠於死生兩施。﹞

﹝疏﹞「兄弟奠可也」。

○注「兄弟」至「兩施」。

○釋曰﹕知「兄弟﹐有服親」者﹐《喪服傳》云「凡小功以下爲兄弟。」旣言兄弟﹐明有服親者也。知非大功以上者﹐以大功以上有同財之義﹐無致奠之法。云「可且且奠﹐許其厚也」者﹐若然﹐此所知許其﹐不許其奠﹐兄弟許其貳兼奠﹐而上經亦賓而有﹑有奠﹑有賻三者﹐彼亦不使並行俱見之。見三禮之中﹐有則任行其一﹐故總見之。云「奠於死生兩施」者﹐以下經云「知死者贈﹐知生者賻」﹐注云「各主於所知。」此奠不偏言所主﹐明於生死兩施也。

所知﹐則而不奠。﹝所知﹐通問相知也﹐降於兄弟。奠﹐施於死者爲多﹐故不奠。﹞

﹝疏﹞「所知」至「不奠」。

○注「所知」至「不奠」。

○釋曰﹕云「所知﹐通問相知也」者﹐言所知﹐明是朋友通問相知。言「降於兄弟」者﹐許不許奠也。云「奠﹐施於死者爲多﹐故不奠」者﹐但與奠皆生死兩施﹐其奠𨿽兩施﹐施於死者爲多﹐知者﹐以其言奠爲死者而行﹐故知﹝元缺一字﹞所知爲疏不許行之也。

知死者贈﹐知坐者賻。﹝各主於所知。﹞

﹝疏﹞「知死」至「爲賻」。

○注「各主於所知」。

○釋曰﹕云「各主於所知」者﹐以其贈是玩好施於死者﹐故知死者行之。賻是補主人不足﹐施於生者﹐故知生者行之﹐是各施於所知也。

書於方﹐若九﹐若七﹐若五。﹝方﹐板也。書奠賻贈之人名與其物於板。每板若九行﹐若七行﹐若五行。﹞

﹝疏﹞「書」至「若五」。

○注「方版」至「五行」。

○釋曰﹕以賓客所致﹐有賻﹑有﹑有贈﹑有奠﹐直云「書」者﹐舉首而言﹐但所送有多少﹐故行數不同。

書遣於策。﹝策﹐簡也。遣猶送也。謂所當藏物茵以下。﹞

﹝疏﹞「書遣於策」。

○注「策簡」至「以下」。

○釋曰﹕云「策﹐簡」者﹐編連爲策﹐不編爲簡﹐故《春秋左氏傳》雲南史氏執簡以往﹐上書云方﹐此言書遣於策﹐不同者﹐《聘禮》記云「百名以上書於策﹐不及百名書於方」﹐以賓客贈物名字少﹐故書於方﹐則盡遣送死者。明器之等並贈死者玩好之物﹐名字多﹐故書之於策。策書明器之物﹐應在上文﹐而於此言之者﹐遣中並有贈物﹐故在賓客贈賄與之下特書也。

乃代哭如初。﹝棺柩有時將去﹐不忍絕聲也。初﹐謂旣小斂時。﹞

﹝疏﹞「乃代哭如初」。

○注「棺柩」至「斂時」。

○釋曰﹕案《喪大記》大夫以上官代哭﹐士無官﹐以親疏代哭。云「初謂旣小斂時」者﹐案《喪大記》小斂之後乃代哭﹐初死直主人哭不絕聲﹐士二日小斂﹐小斂主人懈怠﹐容更代而哭也。

宵﹐爲燎於門內之右。﹝爲哭者爲明。﹞

﹝疏﹞「宵爲」至「之右」。

○注「爲哭者爲明」。

○釋曰﹕燎﹐大燭﹐必於門內之右門東者﹐奠於柩車西﹐鬼神尙幽ウ﹐不須明。柩車東有主人﹐階有婦人﹐故於門右照之﹐爲明而哭也。

厥明﹐陳鼎五於門外﹐如初。﹝鼎五﹐羊﹑豕﹑魚﹑臘﹑鮮獸各一鼎也。士禮﹐特牲三鼎﹐盛葬奠加一等﹐用少牢也。如初﹐如大斂奠時。﹞

﹝疏﹞「厥明」至「如初」。

○注「鼎五」至「奠時」。

○釋曰﹕自此盡「主人要節而踴」﹐論葬日之明﹐陳大遣奠於廟門外之事。知五鼎是「羊豕魚臘鮮獸各一鼎」者﹐以下經云羊左胖﹐豕亦如之﹐魚﹑臘﹑鮮獸皆如初﹐與少牢禮同﹐故知也。云「士禮﹐特牲三鼎」者﹐《特牲饋食禮》陳三鼎﹐故知也。云「盛葬奠加一等﹐用少牢也」者﹐以其常祭用特牲﹐今大遣奠與大夫常祭用少牢﹐同是盛此葬奠﹐故加一等用少牢也。云「如初﹐如大斂奠時」者﹐以其上遷祖奠時﹐云如殯謂如大斂﹐明此云如初亦如大斂﹐在廟門外及東方之饌也。𨿽如大斂﹐鼎數仍不同﹐以其大斂三鼎﹐此則五鼎。然大小斂時無黍稷﹐朔月則有黍稷﹐此葬奠又無黍稷者﹐大斂前無黍稷者﹐以其初死﹐至朔月乃有之﹐故鄭注云至此乃有黍稷。今葬奠更無黍稷者﹐以其始死至殯﹐自啟至葬﹐其禮同﹐故無黍稷亦同也。凡牢鼎數或多或少不同﹐若用特豚者﹐或一鼎﹐或三鼎﹐若《士冠禮》醮子及《婚禮》盥饋並小斂之奠﹐與朝禰之奠皆一鼎也。三鼎者﹐《婚禮》同牢﹐《士喪》大斂朔月遷祖及祖奠﹐皆三鼎﹐而以魚﹑臘配之是也。其用少牢者﹐或三鼎﹐或五鼎﹐三鼎者﹐則《有司徹》云「陳三鼎﹐如初。」以其繹祭殺之於正祭﹐故用少牢而鼎三也。五鼎者﹐少牢五鼎﹐大夫之常事﹐此葬奠﹐士攝之奠用少牢﹐亦五鼎。《聘禮》致飧﹐眾介皆少牢﹐亦五鼎。《玉藻》諸侯朔月少牢﹐亦五鼎。其用大牢者﹐或七﹐或九﹐或十﹐或十二。其云七鼎九鼎者﹐《公食大夫》下大夫大牢鼎七﹐上大夫鼎九是也。鼎十與十二者﹐《聘禮》致飧於賓﹐飪一牢﹐鼎九﹐羞鼎三﹐是十二也。又云上介飪一牢﹐鼎七﹐羞鼎三﹐是其十。若然﹐案《郊特牲》云「鼎俎奇而籩豆偶」﹐以象陰陽﹐鼎有十與十二者﹐以其正鼎與陪鼎各別﹐數則爲奇數也。

其實﹕羊左胖﹐﹝反吉祭也。言左胖者﹐體不殊骨也。﹞

﹝疏﹞「其實羊左胖」。

○注「反吉」至「骨也」。

○釋曰﹕云「反吉祭也」者﹐以其《特牲》《少牢》吉祭皆升右胖﹐此云「左胖」﹐故云反吉祭也。云「言左胖者﹐體不殊骨也」者﹐旣言左胖﹐則左邊共爲一段﹐故云體不殊骨。𨿽然﹐下云「髀不升」﹐則除髀以下﹐專胳仍升之﹐則與上肩脇脊別升﹐則左胖仍爲三段矣。而云體不殊骨﹐據脊脇以上﹐專胳已下﹐共爲一﹐亦得爲體不殊骨也。

髀不升﹐﹝周貴肩賤髀。古文髀作脾。﹞

﹝疏﹞「髀不升」。

○注「周貴肩賤髀」。

○釋曰﹕云「髀不升」者﹐則專已上去之﹐取專胳已下。云「周貴肩賤髀」者﹐案《祭統》云「殷人貴髀﹐周人貴肩。」故云髀不升。

腸五﹐胃五﹐﹝亦盛之也。﹞

﹝疏﹞「腸五胃五」。

○注「亦盛之也」。

○釋曰「亦盛之」者﹐以其不用《特牲》﹐而用《少牢》﹐是盛葬奠。案《少牢》用腸三﹐胃三﹐今加至五﹐亦是盛此奠也。

離肺。﹝離﹐扌奎。﹞

﹝疏﹞「離肺」。

○注「離扌奎」。

○釋曰﹕此非直升腸胃﹐又升離肺者﹐案《少儀》云「牛羊之肺﹐離而不提心」﹐注云「提猶絕也。奎刂離之﹐不絕中央少者﹐使易絕以祭耳。」此爲食而舉﹐亦名舉肺也。

豕亦如之﹐豚解﹐無腸胃。﹝如之﹐如羊左胖﹐髀不升﹐離肺也。豚解﹐解之如解豚﹐亦前肩﹑後肫﹑脊﹑脇而已。無腸胃者﹐君子不食混腴。﹞

﹝疏﹞「豕亦」至「腸胃」。

○注「如之」至「混腴」。

○釋曰﹕云「亦如之」﹐鄭云「如之﹐如羊左胖﹐髀不升﹐離肺也」者﹐謂豕與羊同者左胖﹐𨿽同﹐仍與羊異﹐以其羊則體不殊骨﹐上下共爲二段﹐此豕之左胖則爲四段矣﹐故別云「豚解」。豚解總有七段﹐今取左胖仍爲四段矣。云「亦前肩﹑後肫﹑脊﹑脇而已」者﹐鄭欲爲四段與羊異也。云「君子不食混腴」者﹐《禮記少儀》文。彼鄭注云「謂犬豕之屬﹐食米者也。腴有似人穢。」引之者﹐證不取腸胃之義也。

魚﹑臘﹐鮮獸﹐皆如初。﹝鮮﹐新殺者﹐士臘用兔。加鮮獸而無膚者﹐豕旣豚解﹐略之。﹞

﹝疏﹞「魚臘」至「如初」。

○注「鮮新」至「略之」。

○釋曰﹕云「士臘用兔」者﹐謂此臘是其乾者。云「鮮﹐新殺」者﹐二者皆用兔。必知「士臘用兔」者﹐𨿽無正文﹐案《少牢禮》﹐大夫臘用麋﹐鄭云「大夫用麋﹐士用兔與﹖」以無正文﹐故云「與」以疑之。此亦云士臘用兔﹐𨿽不云與﹐亦同疑可知。但士臘宜小﹐故疑用兔也。云「加鮮獸而無膚」者﹐豕旣豚解略之者﹐以葬奠用少牢﹐攝盛則當有膚﹐與少牢同以豕﹐旣豚解四段﹐喪事略﹐則無膚者﹐亦略之而加鮮獸也。

東方之饌﹕四豆﹐脾析﹑蜱醢﹑葵菹﹑蠃醢﹔﹝脾﹐讀爲雞脾此之脾。脾析﹐百葉也。蜱﹐奉也。今文蠃爲蝸。﹞

﹝疏﹞「東方」至「蠃醢」。

○注「脾讀」至「爲蝸」。

○釋曰﹕陳鼎旣訖﹐又陳東方之饌於主人之南﹐前輅之東﹐其豆有四﹕脾析一﹐蜱醢二﹐葵菹三﹐蠃醢四。案《周禮》鄭注《醢人》云「細切爲誹齏﹐全物若爲菹。」又云「齏菹之稱﹐菜肉通。」又經不云菹者﹐類皆是齏﹐則此經云「脾析」者﹐卽齏也。云「脾讀爲雞脾比之脾」者﹐鄭讀之﹐欲見此脾𨿽與脾腎之脾同﹐正謂百葉名爲脾析﹐故讀音從雞脾比之脾。時俗有此語﹐故讀從之也。案《醢人》注云「脾析﹐牛百葉也。」此不云牛者﹐彼天子禮﹐容有牛﹐此用少牢無牛﹐當是羊百葉﹐故不云牛也。云「蜱﹐奉也」者﹐卽蛤也﹐知蜱卽蛤者﹐以《周禮醢人》云「﹛庳虫﹜醢」﹐注云「﹛庳虫﹜﹐蛤也。」此注云蜱﹐奉也。以蜱﹑﹛庳虫﹜是一物﹐故知蜱奉卽﹛庳虫﹜蛤也。

四籩﹕棗﹑糗﹑栗﹑脯﹔﹝糗﹐以豆糗粉餌。﹞

﹝疏﹞「四籩棗糗栗脯」。

○注「糗以豆糗粉餌」。

○釋曰﹕云「糗﹐以豆糗粉餌」者﹐案《籩人》云「羞籩之實﹐糗餌粉。」鄭云「此二物皆粉﹐稻米﹑黍米所爲也。合蒸曰餌﹐餅之曰。糗者﹐搗粉熬大豆爲餌﹐之粘著以粉之耳。餌言糗﹐言粉﹐互相足」者﹐此本一物﹐餌言糗﹐謂熬之亦粉之﹔言粉﹐搗之亦糗之。不言互文而云互相足者﹐凡言互文者﹐是二物各舉一邊而省文﹐故云互文。此糗與粉惟一物分爲二﹐文皆語不足﹐故云互相足也。又案《籩人》羞有二邊﹐糗餌及粉。此經直言糗﹐則舉糗以見餌﹐而無﹐故鄭云糗以豆糗粉餌也。

醴﹑酒。﹝此東方之饌﹐與祖奠同﹐在主人之南﹐當前輅﹐北上﹐巾之。﹞

﹝疏﹞「醴酒」。

○注「此東」至「巾之」。

○釋曰﹕鄭知義然者﹐案下記云「祝饌祖奠於主人之南﹐當前輅﹐北上﹐巾之。」注云「旣祖祝乃饌。」以此言之﹐祝饌祖奠卽是還柩鄕外﹐乃饌之於主人之南﹐自還柩車﹐至此饌葬奠﹐柩車未動﹐則此葬奠﹐東方之饌亦饌於主人之南﹐當與前同處﹐故注云「與祖奠同﹐在主人之南」。但祖奠與大斂奠同二豆二籩﹐此葬奠四豆四籩﹐籩豆𨿽不同﹐而同處耳。云「北上」者﹐蓋兩С在北﹐次南饌四豆﹐豆南饌四籩也。

陳器。﹝明器也。夜斂藏之。﹞

﹝疏﹞「陳器」。

○注「明器」至「藏之」。

○釋曰﹕陳饌已訖﹐又陳明器也。本作夜斂﹐似寫誤﹐云「斂」者﹐以其上朝祖之日已陳明器﹐此復陳之者﹐由朝祖至夜斂藏之﹐至此厥明更陳之也。

滅燎。執燭﹐俠輅﹐北面。﹝徹與葬奠也。﹞

﹝疏﹞「滅燎至北面」。

○注「徹與葬奠也」。

○釋曰﹕昨日朝祖﹐日至夕云「宵爲燎於門內之右」﹐至此滅燎。旣滅﹐二人執燭俠輅北面﹐一人在輅東﹐一人在輅西﹐輅西者祖奠﹐輅東者葬奠之饌﹐故注云「徹與葬奠也」。

賓入者﹐拜之。﹝明自啟至此﹐主人無出禮。﹞

﹝疏﹞「賓入者拜之」。

○注「明自」至「出禮」。

○釋曰﹕此時有弔葬之賓﹐主人皆不出迎﹐但在位拜之。所以不出迎者﹐旣啟之後﹐旣睹屍柩﹐不可離位以迎賓﹐惟有君命乃出﹐故注云「明自啟至此﹐主人無出禮」也。

徹者入﹐丈夫踴。設於西北﹐婦人踴。﹝猶阼階升時也﹐亦旣盥乃入。入由重東﹐而主人踴﹐猶其升也。自重北西面而徹﹐設於柩車西北﹐亦由序西南。﹞

﹝疏﹞「徹者」至「人踴」。

○注「猶阼」至「西南」。

○釋曰﹕云「徹者入」者﹐謂將設葬奠﹐先徹祖奠﹐故云徹者入。入謂祝與執事徹祖奠者﹐亦旣盥乃入﹐由重東而主人踴﹐至徹訖﹐設柩車西北﹐則婦人踴也。云「猶阼階升」者﹐謂徹小斂奠者﹐門外盥訖﹐入﹐升自阼階﹐丈夫踴。今徹者亦門外盥訖﹐入由重東﹐主人踴﹐故云「猶其升」也。云「自重北西面而徹﹐設於柩車西北﹐亦猶序西南」者﹐此徹祖奠設於柩車西北﹐亦猶小斂﹑大斂﹑朔月奠設於序西南也。

徹者東。﹝由柩車北﹐東葬奠之饌。﹞

﹝疏﹞「徹者東」。

○注「由柩」至「之饌」。

○釋曰﹕以其徹訖當設葬﹐奠故徹者由柩車北﹐東葬奠之饌﹐取而設於柩車西也。知由柩車北而東者﹐以其徹者設於柩車西北而云徹者東﹐若柩車南不得云徹者東﹐故知在柩車北﹐東行也。

鼎入。﹝舉入陳之也。陳之蓋於重東北﹐西面北上如初。﹞

﹝疏﹞「鼎入」。

○注「舉入」至「如初」。

○釋曰﹕以其徹者旣祖﹐當設葬奠﹐故五鼎皆入陳也。云「陳之也﹐蓋於重東北西面北上如初」者﹐以其上篇小斂奠﹐舉鼎入阼階前﹐西面錯。大斂奠云舉鼎入西面﹐北上。又朔月奠云鼎入皆如初。其遷祖奠云陳鼎皆如殯﹐則皆在阼階下西面﹐北上。今此但云「鼎入」﹐不言如初﹐無正文﹐故云「蓋」以疑之。旣疑而知在東北西面北上者﹐以其奠祭在室﹐掌設者皆陳鼎於阼階下西面﹐如大﹑小斂﹐故知也。

乃奠﹐豆西上﹐糸靑。籩﹐蠃醢南﹐北上﹐糸靑。﹝籩蠃醢南﹐辟醴酒也。﹞

﹝疏﹞「乃奠」至「上糸靑」。

○注「籩蠃」至「酒也」。

○釋曰﹕云「籩蠃醢南﹐辟醴酒也」者﹐如上所饌﹐則先饌脾析於西南﹐次北脾醢﹐次東葵菹﹐次南蠃醢﹐陳設要方﹐則四籩宜亦設於脾析﹐已南糸靑之爲次。今不於脾析已南爲次﹐而發蠃醢已南爲次﹐故知辟醴酒。醴酒當設在脾析之南可知也。

俎二以成﹐南上﹐不糸靑﹐特鮮獸。﹝成猶並也。不糸靑者﹐魚在羊東﹐臘在豕東。古文特爲俎。﹞

﹝疏﹞「俎二」至「鮮獸」。

○注「成猶」至「爲俎」。

○釋曰﹕知俎二以並不糸靑者﹐若糸靑﹐則宜先設羊於西南﹐次北設豕﹐次東設魚﹐次南設臘。今於西南設羊﹐次北豕﹐以魚設於羊東﹐設臘於魚北﹐還從南爲始﹐是不糸靑也。其鮮獸在北﹐北無偶﹐故云「特」也﹐是以鄭云「不糸靑者魚在羊東﹐臘在豕東」也。

醴酒在籩西﹐北上。﹝統於豆也。﹞

﹝疏﹞「醴酒」至「北上」。

○注「統於豆也」。

○釋曰﹕云「統於豆」者﹐豆卽脾析也。以其云「北上」﹐上謂二С﹐醴酒繼豆言北上﹐故云統於豆也。

奠者出﹐主人要節而踴。﹝亦以往來爲節。奠由重北西﹐旣奠﹐由重南東。﹞

﹝疏﹞「奠者」至「而踴」。

○注「亦以」至「南東」。

○釋曰﹕自上已來﹐堂下設奠﹑徹奠皆云「主人要節而踴」﹐注皆云「往來爲節」﹐此主人要節而踴﹐亦以往來爲節。奠來時由重北而西﹐旣奠由重南而東﹐此奠饌在輅之東﹐言由重北者﹐亦是由車前明器之北﹐鄕柩車西設之﹐設訖﹐由柩車南而來者﹐禮之常也。

甸人抗重﹐出自道﹐道左倚之。﹝還重不言甸人。抗重言之者﹐重旣虞將埋之﹐言其官﹐使守視之。抗﹐舉也。出自道﹐出從門中央也。不由東西者﹐重不反﹐變於恆出入。道左﹐主人位。今時有死者﹐鑿木置食其中﹐樹於道側﹐由此。﹞

﹝疏﹞「甸人」至「倚之」。

○注「還重」至「由此」。

○釋曰﹕自此盡「徹者出踴如初」﹐論將葬重及車馬之等﹐以次出之事。云「道左倚之」者﹐當倚於門東北壁。云「還重不言甸人」者﹐上云二人還重﹐不言甸人﹐至此乃言甸人也。云「重旣虞將埋之」者﹐《雜記》文。彼注云「就所倚處埋之。」但天子九虞﹐諸侯七虞﹐大夫五虞﹐士三虞﹐未虞以前﹐以重主其神。虞所以安神﹐𨿽未作主﹐初虞其神卽安於寢﹐不假重爲神主。又士大夫無木主﹐明亦初虞卽埋之也。云「不由東西者﹐重不反﹐變於恆出入」者﹐恆出入則東西也。云「道左﹐主人位」者﹐《檀弓》云「重主道」﹐注云「始死﹐未作主﹐以重主其神也。」則重主死者﹐故於主人之位埋之也。鄭云「今時」以下者﹐引漢法﹐證重倚道左之事也。

薦馬﹐馬出自道﹐車各從其馬﹐駕於門外﹐西面而俟﹐南上。﹝南上﹐便其行也。行者乘車在前﹐道﹑槁序從。﹞

﹝疏﹞「薦馬」至「南上」。

○注「南上」至「序從」。

○釋曰﹕云「南上」者﹐謂於門外之時南上。云「便其行也」者﹐以其葬於國北﹐在路則南上﹐上者常在前﹐故云便其行也。云「行者乘車在前﹐道槁序從」者﹐案下記云「乘車載旃﹐道車載朝服﹐槁車載蓑笠。」是序從也。

徹者入﹐踴如初。徹巾﹐苞牲﹐取下體。﹝苞者﹐象旣饗而歸賓俎者也。取下體者﹐脛骨象行﹐又俎實之終始也。士苞三个﹐前脛折取臂﹐後脛折取骼﹐亦得俎釋三个。《雜記》曰「父母而賓客之﹐所以爲哀。」﹞

﹝疏﹞「徹者」至「下體」。

○注「苞者」至「爲哀」。

○釋曰﹕云「苞者﹐象旣饗而歸賓俎者」也﹐案《雜記》文而言之。云「取下體者﹐脛骨象行」者﹐以父母將行鄕廣﹐故取前脛後脛﹐下體行者以送之﹐故云象行也。云「又俎實之終始也」者﹐此盛葬奠用少牢﹐其載牲體亦當與少牢同。案《少牢》載俎云「肩臂專骼在兩端。」又云「肩在上」﹐以此言之﹐則肩臂在俎上端﹐爲俎實之始﹐專胳在俎下端﹐爲俎實之終。今取此兩端脛骨﹐包以歸父母﹐直取脛骨爲象行﹐又兩端爲俎實之終始也。云「土包三个」者﹐自上之差。案《檀弓》云「國君七个﹐遣車七乘﹐大夫五个﹐遣車五乘。」注云「人臣賜車馬者﹐乃得有遣車。遣車之差﹐大夫五﹐諸侯七﹐則天子九。諸侯不以命數﹐喪數略也。个﹐謂所包遣奠牲體之數也。《雜記》曰﹕遣車視牢具。」彼注云「言車多少﹐各如所包遣奠牲體之數也。然則遣車載所包﹐遣奠而藏之者與﹖遣奠﹐天子大牢包九个﹐諸侯亦大牢包七个﹐大夫亦大牢包五个﹐士少牢包三个﹐大夫以上乃有遣車。」以此而言﹐士無遣車﹐則所包者不載於車﹐直持之而已。士有一包﹐而云包三个﹐鄭又云个謂所包遣奠﹐則士一包之中有三个牲體﹐故云「前脛折取臂﹑﹐後脛折取骼」者。若然﹐大夫云遣車五乘﹐包五个﹐則一包之中有五个﹐五五二十五﹐一大牢而爲二十五體。則亦取下體﹐前脛取臂﹑﹐後脛取骼﹐三牲有九體﹐又就九體折分爲二十五个﹐五包﹐包各五个。諸侯亦大牢而包七个﹐天子亦一大牢﹐又加以馬牲﹐牲別有三體﹐則十二體。就十二體中﹐細分爲八十一个﹐九包﹐包各九个。大夫以上﹐皆不得全體﹐謂若《少儀》云大牢則以「牛左肩臂折九个」之類﹐亦爲不全體也。云「亦得俎釋三个」者﹐羊俎﹐上注云「體不殊骨也」﹐其脾又不升﹐則骼別爲一段在俎。今前脛折取臂﹑﹐其肩仍著胖爲一段﹐後脛折取骼﹐仍有肫一節在俎﹐則羊俎仍有兩段在俎﹐豕則左胖﹐豚解爲四段在俎。今前脛折取臂﹑﹐後脛折取骼﹐仍有四段在俎。若然﹐羊俎有二段﹐豕俎有四段﹐相通則二俎﹐俎有三段在﹐故得爲俎釋三个。案《特牲》「俎釋三个」﹐注云「爲攺饌於西北隅遺之。」則此奠𨿽不攺﹐爲饌西北隅畱之﹐亦爲分禱五祀也。引《雜記》者﹐案彼云﹕曾子謂或人曰「吾子不見大饗乎﹖夫大饗﹐旣饗﹐卷三牲之俎﹐歸於賓館﹐父母而賓客之﹐所以爲哀也。」注云「旣饗歸賓俎﹐所以厚之也。言父母家之主﹐今賓客之﹐是孝子哀親之去也。」取此者﹐以證此包牲歸父母﹐亦是賓客父母之事也。

不以魚臘。﹝非正牲也。﹞

﹝疏﹞「不以魚臘」。

○注「非正牲也」。

○釋曰﹕云「非正牲也」者﹐正牲謂上三牲魚臘。非正牲﹐故不以魚臘載之﹐故云非正牲。

行器﹐﹝目葬行明器在道之次。﹞

﹝疏﹞「行器」。

○注「目葬」至「之次」。

○釋曰﹕包牲訖﹐明器當行鄕廣﹐故云「行器」。云「目葬行明器」者﹐卽下云「茵包」已下是也﹐故云目葬行也。

茵﹑苞﹑器序從﹐﹝如其陳之先後。﹞

﹝疏﹞「茵包器序從」。

○注「如其陳之先後」。

○釋曰﹕此直云「序從」者﹐序從卽上文「器西南上茵包」已下是也。故此亦言茵包﹐以其爲首故也。

車從。﹝次器。﹞

﹝疏﹞「車從」。

○注「次器」。

○釋曰﹕上陳明器訖﹐次列車以從明器﹐故云「次器」也。

徹者出﹐踴如初。﹝於是廟中當行者惟柩車。﹞

﹝疏﹞「徹者出踴如初」。

○注「於是」至「柩車」。

○釋曰﹕徹者﹐謂包牲訖﹐當徹去﹐所釋者出廟門﹐分禱五祀者﹐徹者出時﹐主人踴。云「於是廟中當行者惟柩車」者﹐以其上文明器及車馬鄕廣者皆出﹐惟有柩車在廟未出﹐故云於是廟中當行者惟柩車也。

主人之史請讀﹐執從。柩東﹐當前束﹐西面。命毋哭。哭者相止也。惟主人﹑主婦哭。燭在右﹐南面。﹝史北面請﹐旣而與執西面於主人之前讀書釋。燭在右﹐南面﹐書便也。古文皆爲。﹞

﹝疏﹞「主人」至「南面」。

○注「史北」至「爲」。

○釋曰﹕自此盡「滅燭出」﹐論讀﹑讀遣之事。經直云「史請讀」﹐鄭知「史北面請」者﹐以其主人於車東﹐北面﹐所請者﹐請於主人﹐明史北面問之﹐故知史北面也。又知在「主人之前讀之」﹐對面當柩﹐故知在主人之前西鄕柩也。請訖﹐乃西面﹐請時及入時﹐書在前﹐在後﹐則史西面之時﹐在史南西面。今燭在史北﹐近史﹐書爲便。若在左﹐則隔﹐不便也。

讀書﹐釋則坐。﹝必釋者﹐榮其多。﹞

﹝疏﹞「讀書釋則坐」。

○注「必釋」至「其多」。

○釋曰﹕讀書者﹐立讀之﹐敬也。釋者﹐坐爲釋之﹐便也。云「必釋者﹐榮其多」者﹐以其所之物言之﹐亦得今必釋﹐顯其數者﹐榮其多故也。

卒﹐命哭﹐滅燭﹐書與執之以逆出。﹝卒﹐已。﹞

﹝疏﹞「卒命」至「逆出」。

○釋曰﹕言「逆出」﹐則入時長在前﹐出時長在後。燭言滅不言出者﹐以其燭已滅﹐不得言燭出﹐其人亦出可知。

公史自西方東面﹐命毋哭﹐主人﹑主婦皆不哭。讀遣﹐卒﹐命哭。滅燭﹐出。﹝公史﹐君之典禮書者。遣者﹐入廣之物。君使史來讀之﹐成其得禮之正以終也。燭俠輅。﹞

﹝疏﹞「公史」至「燭出」。

○注「公史」至「俠輅」。

○釋曰﹕知公史是君之典禮書者﹐以其言公史﹐故知君史。案《周禮》大史﹑小史皆掌禮﹐則諸侯史亦掌典禮可知。云「成其得禮之正以終」者﹐以其死葬之以禮﹐是死者得禮之終事﹐故以君史讀而成之也。知「燭俠輅」者﹐上陳設葬奠﹐云執燭夾輅﹐北面﹐故知也。

商祝執功布以禦柩﹐執披。﹝居柩車之前﹐若道有低仰傾虧﹐則以布爲抑揚左右之節﹐使引者執披者知之。士執披八人。今文無以。﹞

﹝疏﹞「商祝」至「執披」。

○注「居柩」至「無以」。

○釋曰﹕自此盡「杖乃行」﹐論柩車在道發行之事。云「執功布」者﹐謂執大功之布粗者也。云「以禦柩執披」者﹐葬時乘人﹐故有柩車前引柩者﹐及在傍執披者﹐皆禦治之﹐故云禦柩執披也。云「柩車之前﹐若道有低仰傾虧﹐則以布爲抑揚左右之節」者﹐道有低﹐謂下阪時﹐道有仰﹐謂上阪時﹐傾虧謂道之兩邊﹐在車左右轍有髙下。云以布爲抑揚左右之節者﹐道有低則抑下其布﹐使知下阪﹐道有仰則揚舉其布﹐使知上阪。云左右者﹐謂道傾虧髙下﹐則左右其布﹐使知道之有傾虧也。若東轍下﹐則下其布向東﹐西邊執披者持之﹔西轍下﹐則下其布向西﹐東邊執披者持之。若然﹐鄭云「使引者執披者知之」者﹐執披者知其左右﹐引者知其上下也。知士執披八人者﹐案下記云「執披者旁四人。」注云「前後左右各二人。」是士執披者八人也。

主人袒﹐乃行﹐踴無。﹝袒﹐爲行變也。乃行﹐謂柩車行也。凡從柩者﹐先後左右如遷於祖之序。﹞

﹝疏﹞「主人」至「無」。

○注「袒爲」至「之序」。

○釋曰﹕云「乃行謂柩車行」者﹐經云「乃行」﹐文承「主人袒」下﹐嫌主人行﹐故云乃行謂柩車行。以行處據柩爲主﹐柩車行主人行可知﹐故舉柩車行也。云「凡從柩者﹐先後左右如遷於祖之序」者﹐上遷於祖時﹐注云「主人從者﹐丈夫由右﹐婦人由左。」以服之親疏爲先後﹐各從其昭穆﹐男賓在前﹐女賓在後。此從柩向廣之序﹐一如遷於祖之序﹐故如之也。

出宮﹐踴﹐襲。﹝哀次。﹞

﹝疏﹞「出宮踴襲」。

○注「哀次」。

○釋曰﹕云「哀次」者﹐以經云「出宮踴襲」﹐以出宮有此踴襲。以出宮有此踴者﹐止爲出宮大門外﹐有賓客次捨之處﹐父母生時接賓之所﹐故主人至此感而哀﹐此次是以有踴﹐踴訖﹐卽襲﹐襲訖而行也。故《檀弓》云「哀次亦如之。」注云「次﹐他日賓客所受大門外舍也。孝子至此而哀」是也。

至於邦門﹐公使宰夫贈玄束。﹝邦門﹐城門也。贈﹐送也。﹞

﹝疏﹞「至於」至「束」。

○注「邦門」至「送也」。

○釋曰﹕云「邦門」者﹐案《檀弓》云「葬於北方北首﹐三代之達禮也。」此邦門者﹐國城北門也。贈用玄束帛者﹐卽是至廣窆訖﹐主人贈死者用玄束帛也。以其君物所重﹐故用之送終也。

主人去杖﹐不哭﹐由左聽命。賓由右致命。﹝柩車前輅之左右也。當時止柩車。﹞

﹝疏﹞「主人」至「致命」。

○注「柩車」至「柩車」。

○釋曰﹕此謂宰夫將致命﹐主人乃去杖﹐不哭﹐由柩車前輅之左右。若然﹐在廟﹐柩車南鄕﹐左則在東﹐此出國北門﹐柩車鄕北﹐左則在前輅之西也。賓由右致命﹐則在柩車之東矣。經直云左右﹐鄭必知據「前輅左右」者﹐次柩車在廟門時﹐賓在柩車右﹐主人在柩車左﹐故知此亦當前輅左右也。云「當時止柩車」者﹐下記云「惟君命﹐止柩於恆﹐其餘則否。」注云「不敢畱神。」明此宰夫致命時﹐柩車止也。

主人哭﹐拜稽顙。賓升﹐實幣於蓋﹐降。主人拜送﹐復位﹐杖﹐乃行。﹝升柩車之前﹐實其幣於棺蓋之柳中﹐若親受之然。復位﹐反柩車後。﹞

﹝疏﹞「主人」至「乃行」。

○注「升柩」至「車後」。

○釋曰﹕賓旣致公贈命訖﹐主人乃哭拜稽顙﹐賓乃升車﹐實幣於棺之蓋中﹐載以之廣。上文在廟所贈之幣﹐皆奠於左服。此實於蓋中者﹐彼贈幣生死兩施﹐故奠左服。此贈專爲死者﹐故實於蓋中﹐若親授之然。云「復位反柩車後」者﹐上在廟位﹐在柩車東﹐此行道﹐故在柩車後也。

●卷四十旣夕禮第十三

至於廣﹐陳器於道東西﹐北上。﹝統於廣。﹞

﹝疏﹞「至於」至「北上」。

○注「統於廣」。

○釋曰﹕自此盡「拜送」﹐論至廣陳器及下棺訖送賓之事。云「統於廣」者﹐對廟中南上﹐此則北上﹐故云統於廣也。

茵先入。﹝當藉柩也。元士則葬用共軸﹐加茵焉。﹞

﹝疏﹞「茵先入」。

○注「當藉」至「茵焉」。

○釋曰﹕云「當藉柩也」者﹐解茵先入之意﹐以其茵入﹐乃後屬引下棺於其上﹐以須藉柩﹐故茵先入。云「元士則葬用共軸加茵焉」者﹐元士謂天子之士﹐葬時﹐先以共軸由羨道入﹐乃加茵於其上﹐乃下棺於中。知元士葬用共軸者﹐《檀弓》云「孺子﹤享黃﹥之喪﹐哀公欲設撥。」注云「撥可撥引盾車﹐所謂紼。」「問於有若﹐有若曰﹕其可也﹐君之三臣猶設之。顏柳曰﹕天子龍盾而槨幬﹐諸侯盾而設幬﹐爲楡沈﹐故設撥。三臣者廢盾而設撥﹐竊禮之不中者也。」以此言之﹐天子諸侯殯葬﹐皆用盾﹐朝廟用盾﹐可知大夫𨿽殯葬﹐不用盾﹐朝廟亦用盾﹐以其士殯葬不用共軸﹐朝廟得用之﹐明大夫朝廟得用盾。故上注云「大夫諸侯以上﹐有四周謂之盾。」以其大夫諸侯以上﹐有四周謂之盾﹐以其大夫朝廟得用盾﹐故言之也。諸侯之大夫有三命﹑再命﹑一命﹐殯葬不得用盾﹐天子之元士亦三命﹑再命﹑一命﹐葬得用共軸者﹐《春秋》之義﹐王人𨿽微﹐猶在諸侯之上。明天子之士尊﹐謂之爲元。元者﹐善之長﹐故得用共軸﹐不與諸侯大夫同也。

屬引。﹝於是說載除飾﹐更屬引於緘耳。古文屬爲燭。﹞

﹝疏﹞「屬引」。

○注「於是」至「爲燭」。

○釋曰﹕云「於是說載」者﹐謂柩車至廣﹐解說去載與披及引之等。「除飾」者﹐解去帷荒池組之等﹐然後下棺。云「更屬引於緘耳」者﹐案《喪大記》云「君窆以衡﹐大夫士以咸。」鄭注云「衡﹐平也。人君之喪﹐又以木橫貫緘耳﹐居旁﹐持而平之。」今齊人謂棺束爲緘﹐以此而言﹐則棺束君三衽三束﹐大夫士二衽二束﹐束有前後﹐於束末皆爲緘耳。以紼貫結之而下棺﹐人君又於橫木之上以屬紼也。

主人袒﹐眾主人西面﹐北上。婦人東面。皆不哭。﹝俠羨道爲位。﹞

﹝疏﹞「主人」至「不哭」。

○注「俠羨道爲位」。

○釋曰﹕主人袒者﹐爲下棺變。婦人不言北上﹐亦如男子北上可知。「不哭」者﹐爲下棺宜靜。云「俠羨道爲位」者﹐羨道謂入廣道﹐上無負土爲羨道。天子曰隧﹐塗上有負上爲隧﹐僖二十五年﹐晉文公請隧弗許是也。

乃窆。主人哭﹐踴無。﹝窆。下棺也。今文窆爲封。﹞

﹝疏﹞「乃窆」至「無」。

○注「窆下棺也」。

○釋曰﹕主人哭踴﹐不言處﹐還於廣東西面也。云「窆﹐下棺」者﹐《春秋》謂之崩﹐皆是下棺之名也。

襲﹐贈用制幣玄束。拜稽顙﹐踴如初。﹝丈八尺曰制。二制合之。束﹐十制五合。﹞

﹝疏﹞「襲贈」至「如初」。

○注「丈八」至「五合」。

○釋曰﹕云「丈八尺曰制」者﹐朝貢禮及巡狩禮皆有此文﹐以丈八尺名爲制。《昏禮》幣用二丈﹐取成數。凡禮幣﹐皆用制者﹐取以儉爲節。《聘禮》云「釋幣制玄束。」注云「凡物﹐十曰束。玄之率﹐玄居三﹐居二。」此注云「二制合之﹐束﹐十制五合」者﹐則每一端丈八尺﹐二端爲一匹﹐五匹合爲十制也。

卒﹐袒﹐拜賓﹐主婦亦拜賓。卽位﹐拾踴三﹐襲。﹝主婦拜賓﹐拜女賓也。卽位﹐反位。﹞

﹝疏﹞「卒袒」至「三襲」。

○注「主婦」至「反位」。

○釋曰「卒」謂贈卒﹐更袒拜賓。云「反位」者﹐各反羨道東西位﹐其男賓在眾主人之南﹐女賓在眾婦之南。

賓出﹐則拜送。﹝相問之賓也。凡弔賓有五﹐去皆拜之﹐此舉中焉。﹞

﹝疏﹞「賓出則拜送」。

○注「相問」至「中焉」。

○釋曰﹕鄭知賓是「相問之賓也。凡弔賓有五﹐此舉中」者﹐案《雜記》云「相趨也﹐出宮而退﹔相揖也﹐哀次而退﹔相問也﹐旣封而退﹔相見也﹐反哭而退﹔朋友﹐虞而退。」注云「此弔者恩薄厚去遲速之節也。相趨﹐謂相聞姓名﹐來會喪事也。相揖﹐嘗會於他也。相問﹐嘗相惠遺也。相見﹐嘗執贄相見也。」以此而言﹐此經旣葬而退﹐是相見問遺之賓﹐舉中以見上下五者﹐去卽皆拜送可知。

藏器於旁﹐加見。﹝器﹐用器﹑役器也。見﹐棺飾也。更謂之見者﹐加此則棺柩不復見矣。先言藏器﹐乃云加見者﹐器在見內也。內之者﹐明君子之於事﹐終不自逸也。《檀弓》曰﹕有虞氏之瓦棺﹐夏后氏┾﹐周﹑殷人棺槨﹐周人墻置た。﹞

﹝疏﹞「藏器於旁加見」。

○注「器用」至「置た」。

○釋曰﹕云「器﹐用器﹑役器也」者﹐用器﹐卽上弓矢﹑耒耜之等﹔役器﹐卽上甲冑﹑幹笮之屬。此器中亦有樂器﹐不言者﹐省文。知有用器役器者﹐以下別云「包筲」之等﹐則所藏者是此器也。云「見﹐棺飾也」者﹐飾則帷荒﹐以其與棺爲飾﹐是以《喪大記》云「飾棺﹐君龍帷﹐黼荒﹔大夫畫帷﹐畫荒﹔士布帷﹐布荒。」注云「飾棺者﹐以華道路及廣中﹐不欲眾惡其心也。」此柩入廣﹐還以帷荒加於柩﹐故鄭注云「及廣中」也。云「更謂之見者﹐加此則棺柩不復見矣」者﹐以其惟見此帷荒﹐故名帷荒爲見﹐是棺柩不復見也。云「先言藏器﹐乃云加見者﹐器在見內也。內之者﹐明君子之於事﹐終不自逸也」者﹐以用器﹑役器近身陳之﹐是不自逸也。引《檀弓》者﹐見帷荒在柩外﹐周人名爲墻﹐若墻屋﹐然其外又置た爲飾也。

藏苞筲於旁。﹝於旁者﹐在見外也。不言甕С﹐饌相次可知。四者兩兩而居。《喪大記》曰「棺槨之﹐君容祝﹐大夫容壺﹐士容С。」﹞

﹝疏﹞「藏包筲於旁」。

○注「於旁」至「容С」。

○釋曰﹕云「於旁者﹐在見外也」者﹐以其加見﹐乃云「藏包筲」﹐故知見外也。云「不言甕С﹐饌相次可知」者﹐以其陳器之法﹐後陳者先用﹐甕С後用包筲﹐包筲藏﹐明甕С先藏可知﹐故云相次可知。云「四者兩兩而居」者﹐謂包筲居一旁﹐甕С居一旁﹐故云兩兩而居也。引《喪大記》者﹐欲見槨內棺外﹐所容寬狹﹐得容器物之意也。

加折﹐卻之。加抗席﹐覆之。加抗木。﹝宜次也。﹞

﹝疏﹞「加折」至「抗木」。

○注「宜次也」。

○釋曰﹕云「宜次也」者﹐宜謂折上陳之﹐美面鄕上﹐今用卽美面鄕下﹐抗席又覆之﹐又折宜承席﹐席宜承木﹐皆是其宜也。次者﹐木則先陳後用﹐席則後陳先用﹐是其次也。

實土三﹐主人拜鄕人。﹝謝其勤勞。﹞

﹝疏﹞「實土」至「鄕人」。

○注「謝其勤勞」。

○釋曰﹕案《雜記》云「鄕人五十者從反哭﹐四十者待盈坎。」注云「非鄕人則少長皆反。」以此而言﹐於時主人未反哭﹐鄕人並在﹐故今至實土三徧﹐主人拜謝之﹐謝其勤勞。勤勞者﹐謂在道助執紼﹐在廣助下棺﹐及實土也。

卽位﹐踴﹐襲﹐如初。﹝哀親之在斯。﹞

﹝疏﹞「卽位踴襲如初」。

○注「哀親之在斯」。

○釋曰﹕謂旣拜鄕人﹐乃於羨道東卽位﹐踴無﹐如初也。云「哀親之在斯」者﹐以親之在斯﹐故哀號甚﹐踴無。

乃反哭﹐入﹐升自西階﹐東面。眾主人堂下﹐東面﹐北上。﹝西階東面﹐反諸其所作也。反哭者﹐於其祖廟﹐不於阼階西面。西方﹐神位。﹞

﹝疏﹞「乃反」至「北上」。

○注「西階」至「神位」。

○釋曰﹕自此盡「門外拜稽顙」﹐論主人反哭賓弔之事。反哭者﹐拜鄕人訖﹐反還家哭﹐於廟入升西階東面哭。云「西階東面﹐反諸其所作也」者﹐案《檀弓》云「反哭升堂﹐反諸其所作也。」注云「親所行禮之處」是也。云「反哭者﹐於其祖廟」者﹐謂下士祖禰共廟﹐故下經賓出﹐主人送於門外﹐遂於殯宮。士二廟者﹐自殯宮先朝禰﹐後朝祖。今反哭﹐則先於祖﹐後幹禰﹐遂殯宮也。案《春秋》僖八年經書「用致夫人」﹐《左氏》云凡夫人「不殯於廟」者﹐春秋之世﹐多行殷法﹐不與禮合也。云「不於阼階西面。西方﹐神位」者﹐以《特牲》《少牢》主人行事升降﹐皆由阼階﹐今不於阼階﹐故決之以西方神位。知者﹐《特牲》《少牢》皆布席於奧﹐殯又在西階﹐是西方神位﹐主人非行事﹐直哭而已﹐故就神位。

婦人入﹐大夫踴﹐升自阼階。﹝辟主人也。﹞

﹝疏﹞「婦人」至「阼階」。

○注「辟主人也」。

○釋曰﹕反哭之禮﹐主人﹑男子等先入﹐主婦﹑婦人等後入﹐故婦人入﹐丈夫在位者皆踴。婦人不升西階者﹐由主人在西階﹐故鄭云「辟主人」。

主婦入於室﹐踴﹐出卽位﹐及丈夫拾踴三。﹝入於室﹐反諸其所養也。出卽位﹐堂上西面也。拾﹐更也。﹞

﹝疏﹞「主婦」至「踴三」。

○注「入於」至「更也」。

○釋曰﹕案《檀弓》云「主婦入於室﹐反諸其所養也。」鄭注云「親所饋食之處。」但主人旣在西階親所行禮之處﹐以婦人無外事﹐故於饋食之處哭也。云「出卽位堂上西面也」者﹐自小斂奉屍夷於堂已後﹐主婦等位皆在阼階上﹐西面﹐是以知出卽位者﹐阼階上西面也。云「拾﹐更也」者﹐凡成踴而拾﹐皆主人踴﹐主婦人踴﹐賓乃踴﹐故云更也。

賓弔者升自西階﹐曰「如之何﹗」主人拜稽顙。﹝賓弔者﹐眾賓之長也。反而亡焉﹐失之矣﹐於是爲甚﹐故弔之。弔者北面﹐主人拜於位﹐不北面拜賓東者﹐以其亦主人位也。今文無曰。﹞

﹝疏﹞「賓弔」至「稽顙」。

○注「賓弔」至「無曰」。

○釋曰﹕知賓弔是「眾賓之長」者﹐以其弔賓皆在堂下﹐今升堂釋詞﹐故知賓中爲首者﹐賓之長也。云「反而亡焉﹐失之矣﹐於是爲甚」者﹐亦《檀弓》文﹐引之證周人反哭﹐而弔哀之甚也。云「弔者北面」者﹐以經云「賓弔者升自西階」﹐卽云曰「如之何」﹐不見弔者攺面之文﹐明升堂北面可知。云「主人拜於位」者﹐拜於西階上東面位﹐知者﹐以其上經主人升自西階東面﹐故知仍東面位也。云「不北面拜賓東者﹐以其亦主人位也」者﹐《鄕飲酒》《鄕射》主人酬賓﹐皆於賓東主人位﹐《特牲》《少牢》助祭之賓﹐主人皆拜送於西階東面﹐故於東面不移﹐以其亦主人位故也。

賓降﹐出﹐主人送於門外﹐拜稽顙。

﹝疏﹞「賓降」至「稽顙」。

○釋曰﹕此於《雜記》五賓當相見之賓﹐故鄭上注云「舉中焉」﹐明五賓皆依節而弔也。﹞

遂殯宮﹐皆如啟位﹐拾踴三。﹝啟位﹐婦人入升堂﹐丈夫卽中庭之位。﹞

﹝疏﹞「遂」至「踴三」。

○注「啟位」至「卽位」。

○釋曰﹕案上《喪禮》朝夕哭位﹐云婦人卽位於堂﹐南上﹐主人堂下﹐直東序西面﹐啟殯時﹐云主人位如初﹐又云主人入卽位﹐則此主啟位﹐婦人亦卽位於堂東面﹐主人卽位於堂下﹐直東序西面。直東序西面﹐卽中庭位也。

兄弟出﹐主人拜送。﹝兄弟﹐小功以下也。異門大功﹐亦可以歸。﹞

﹝疏﹞「兄弟」至「拜送」。

○注「兄弟」至「以歸」。

○釋曰﹕丈夫婦人在殯宮﹐拾踴旣訖﹐兄弟入門者﹐出主人拜而送之。知「兄弟﹐小功以下也」者﹐此兄弟等﹐始死之時﹐皆來臨喪﹐殯訖﹐各歸其家﹐朝夕哭則就殯所﹐至葬開殯而來喪所﹐至此反哭﹐亦各歸其家﹐至虞卒祭﹐還來預焉﹐故《喪服小記》云「緦小功﹐虞卒哭則皆免」是也。云「異門大功﹐亦可以歸」者﹐大功以上﹐有同財之義﹐爲異門則恩輕﹐故可歸也。

眾主人出門﹐哭止。闔門。主人揖眾主人﹐乃就次。﹝次﹐倚廬也。﹞

﹝疏﹞「眾主」至「就次」。

○注「次倚廬也」。

○釋曰﹕云「眾主人出門」者﹐則主人拜送兄弟因在門外。云「闔門」者﹐鬼神尙幽ウ。云「次﹐倚廬也」者﹐以未虞以前﹐仍依於初東壁下﹐倚木爲廬﹐齊衰居堊室﹐大功張幃。《喪服傳》云「旣虞﹐柱楣﹐前屏」﹐此直云倚廬﹐據主人斬衰者而言。

猶朝夕哭﹐不奠。﹝是日也﹐以虞易奠。﹞

﹝疏﹞「猶朝夕哭不奠」。

○注「是日」至「易奠」。

○釋曰﹕自啟殯已來常奠﹐今反哭﹐至殯宮猶朝夕哭﹐如前不奠耳。《檀弓》云「葬日虞﹐弗忍一日離也。是日也﹐以虞易奠。」故不奠也。

三虞。﹝虞﹐喪祭名。虞﹐安也。骨肉歸於土﹐精气無所不之﹐孝子爲其彷徨﹐三祭以安之。朝葬﹐日中而虞﹐不忍一日離。﹞

﹝疏﹞「三虞」。

○注「虞喪」至「日離」。

○釋曰﹕云「虞﹐喪祭名﹑日中而虞﹐不忍一日離」﹐皆《檀弓》文。案彼云「葬日虞﹐弗忍一日離也。」又云「卒哭曰成事﹐是日也﹐以吉祭易喪祭。」喪祭則三虞也。云「虞﹐安也」者﹐主人孝子葬之時﹐送形而往﹐迎魂而返﹐恐魂神不安﹐故設三虞以安之。云「骨肉歸於土﹐精气無所不之」者﹐案《檀弓》云﹕延陵季子葬其長子於嬴博之﹐旣窆﹐左袒﹐右還其封﹐云「骨肉歸復於土﹐命也。若魂气則無不之」。是其骨肉歸於土﹐精气無所不之之事。言此者﹐欲見迎魂而返﹐以虞祭安之﹐是以鄭云「孝子爲其彷徨﹐三祭以安之」。云「朝葬﹐日中而虞」﹐卽《檀弓》所云「葬日虞﹐弗忍一日離。」又下《士虞記》亦云「日中而行事」是也。

卒哭。﹝卒哭﹐三虞之後祭名。始朝夕之﹐哀至則哭。至此祭﹐止也。朝夕哭而已。﹞

﹝疏﹞「卒哭」。

○注「卒哭」至「而已」。

○釋曰﹕云「卒哭﹐三虞之後祭名」者﹐三虞者﹐再虞用柔日﹐後虞攺用剛日﹐又隔柔日﹐卒哭用剛日﹐故云卒哭三虞之後祭名也。云「始朝夕之﹐哀至則哭。至此祭﹐止也」者﹐始死﹐主人哭不絕聲﹔小斂之後﹐以親代哭﹐亦不絕聲﹔至殯後﹐主人在廬﹐廬中思憶則哭﹐又有朝夕於阼階下哭﹔至此爲卒哭﹐祭惟有朝夕哭而已﹐言其哀殺也。然則喪有三無時哭者﹐始死至殯﹐哭不絕聲﹐一無時﹔旣殯廬中﹐思憶則哭﹐二無時﹔卒哭祭後﹐惟有朝夕哭﹐爲有時﹐至練祭之後﹐又止朝夕哭﹐惟有堊室之中﹐或十日﹐或五日一哭﹐通前爲三無時之哭也。是以《檀弓》云「哭無時﹐使必知其反也。」是據練後哭無時也。

明日﹐以其班。﹝班﹐次也。﹐卒哭之明日祭名。猶屬也。祭昭穆之次而屬之。今文班爲胖。﹞

﹝疏﹞「明日以其班」。

○注「班次」至「爲胖」。

○釋曰﹕云「班﹐次也」者﹐謂昭穆之次第。云「﹐卒哭之明日祭名」者﹐以卒哭用剛日﹐用柔日﹐是以下《士虞記》云「卒哭祭」﹐卽云「明日以其班」﹐故云卒哭之明日祭名。云「猶屬也﹐祭昭穆之次而屬之」者﹐以其孫於祖﹐孫與祖昭穆同﹐故以孫連屬於祖﹐而就祖而祭之也。

記。

﹝疏﹞「記」。

○釋曰﹕凡記者﹐皆是經不具﹐記之使充經﹐文理備足也。

士處寢﹐寢東首於北墉下。﹝將有疾﹐乃寢於室。今文處爲居﹐於爲於。﹞

﹝疏﹞「士處」至「墉下」。

○注「將有」至「爲於」。

○釋曰﹕云「將有疾﹐乃寢於室」者﹐以《士喪》篇首云士「死於室」﹐此記云寢者﹐室一也﹐故互見其文。若不疾﹐則在燕寢。將有疾﹐乃寢臥於室﹐故變室爲寢也。云「東首」者﹐鄕生气之所。云「墉下」者﹐墉謂之墻﹐《喪大記》謂之北牖下﹐必在北墉下﹐亦取十一月一陽生於北﹐生气之始故也。《士喪禮》論其死事﹐故不云疾。此記人記其不備﹐凡人死皆因疾﹐故記其疾之所在也。

有疾﹐疾者齊。﹝正情性也。寢者﹐不齊不居其室。﹞

﹝疏﹞「有疾疾者齊」。

○注「正情」至「其室」。

○釋曰﹕云「有疾」者﹐旣有疾﹐當齊戒正情性故也。云「寢者﹐不齊不居其室」者﹐案《鄕黨》孔子齊居必遷坐﹐又《祭義》云「致齊於內﹐散齊於外」﹐皆在寢。但散齊得鄕外﹐故云於外耳﹐是其齊居寢也。

養者皆齊。﹝憂也。﹞

﹝疏﹞「養者皆齊」。

○注「憂也」。

○釋曰﹕案《曲禮》云「父母有疾﹐冠者不櫛﹐行不翔﹐笑不至矧﹐怒不至詈﹐不飲酒食肉﹐疾止復。」故男女養疾﹐皆齊戒正情性也。

徹琴瑟。﹝去樂。﹞

﹝疏﹞「徹琴瑟」。

○注「去樂」。

○釋曰﹕君子無大故﹐琴瑟不離其側。今以父母有疾﹐憂不在於樂﹐故去之。案《喪大記》云「疾病﹐內外皆掃﹐君大夫徹縣﹐士去琴瑟。」注云「凡樂器﹐天子宮縣﹐諸侯軒縣﹐大夫判縣﹐士特縣。去琴瑟者﹐不命之士。」亦謂子男之士不命者也。

疾病﹐外內皆掃。﹝爲有賓客來問也。疾甚曰病。﹞

﹝疏﹞「疾病外內皆掃」。

○注「爲有」至「曰病」。

○釋曰﹕云「疾甚曰病」者﹐則外內皆掃﹐爲賓客來問疾﹐自淸也。

徹褻衣﹐加新衣。﹝故衣垢﹐爲來人穢惡之。﹞

﹝疏﹞「徹褻衣加新衣」。

○注「故衣」至「惡之」。

○釋曰﹕此文承疾病者及養病者﹐則徹褻衣據死者而言﹐則生者亦去故衣服新衣矣。「徹褻衣」﹐謂故玄端已有垢污﹐故來人穢惡﹐是以徹去之。「加新衣」者﹐謂更加新朝服。《喪大記》亦云「徹褻衣﹐加新衣。」鄭注云「徹褻衣﹐則所加者新朝服矣﹐互言之也。加朝服者﹐明其終於正也。」互者﹐褻衣是玄端﹐新衣是朝服。朝服言新﹐則褻衣是故﹐玄端言褻﹐朝服是﹐不褻矣。各舉一邊而言﹐明皆有兼也。必知褻衣是玄端﹐新衣是朝服者﹐案《司服》士之齊戒服玄端﹐則疾者與養疾者皆齊﹐明服玄端矣。《檀弓》云「始死﹐羔裘玄冠者﹐易之而已。」羔裘玄冠﹐卽朝服。故知臨死所著新衣﹐則朝服也﹐故鄭云終於正也。

禦者四人﹐皆坐持體。﹝爲不能自轉側。禦者﹐今時侍從之人。﹞

﹝疏﹞「禦者」至「持體」。

○注「爲不」至「之人」。

○釋曰﹕案《喪大記》云「體一人」﹐注云「爲其不能自伸屈也。」若然﹐四體各一人﹐亦爲不能自轉側。《詩》云「輾轉反側」﹐據身﹐云不能自屈伸﹐據手足﹐二文相兼乃具。云「禦者﹐今時侍從之人」者﹐士𨿽無臣﹐亦有侍禦僕從之人﹐終於其手也。

屬糸廣﹐以俟絕气。﹝有其气微難節也。糸廣﹐新絮。﹞

﹝疏﹞「屬糸廣以俟絕气」。

○注「有其」至「新絮」。

○釋曰﹕案《喪大記》注云「糸廣﹐今之新綿﹐易動搖﹐置口鼻之上以爲候。」亦二注相兼乃具。云「糸廣﹐新絮」﹐卽新綿。《禹貢》豫州貢纖﹑糸廣﹐明糸廣新綿也。

男子不絕於婦人之手﹐婦人不絕於男子之手。﹝備褻。﹞

﹝疏﹞「男子」至「之手」。

○注「備褻」。

○釋曰﹕案《喪大記》注云「君子重終﹐爲其相褻。」若然﹐疾時使禦者持體﹐並死於其手。若婦人則內禦者﹐持體還死於其手。故《喪大記》云「其母之喪﹐則內禦者抗衾而浴。」僖三十三年冬﹐公薨於小寢﹐《左氏傳》曰「卽安」﹐服注云「小寢﹐夫人寢也。」禮﹐男子不絕於婦人之手﹐今僖公薨於小寢﹐譏其近女室﹐是男子不絕於婦人之手﹐備褻也。

乃行禱於五祀。﹝盡孝子之情。五祀﹐博言之。士二祀﹐曰門﹐曰行。﹞

﹝疏﹞「乃行禱於五祀」。

○注「盡孝」至「曰行」。

○釋曰﹕云「盡孝子之情」者﹐死期已至﹐必不可求生﹐但盡孝子之情﹐故乃行禱五祀﹐望助病者﹐使之不死也。云「五祀﹐博言之。士二祀﹐曰門曰行」者﹐《祭法》文。今禱五祀﹐是廣博言之﹐望助之者眾﹐其言五祀﹐則與諸侯五祀同﹐則《祭法》云「諸侯五祀」是也。

乃卒。﹝卒﹐終也。﹞

﹝疏﹞「乃卒」。

○注「卒終也」。

○釋曰﹕自此盡「遷屍」﹐論上篇始死遷屍於南牖之事。《曲禮》與《爾雅》皆云「大夫曰卒﹐士曰不祿」﹐今士不言不祿﹐而云「卒」者﹐義取君子曰終﹐小人曰死﹐故鄭云「卒﹐終也」﹐美言之﹐使與大夫同稱也。

主人啼﹐兄弟哭。﹝哀有甚有否﹐於是始去笄糸麗﹐服深衣。《檀弓》曰「始死﹐羔裘玄冠者易之。」﹞

﹝疏﹞「主人啼兄弟哭」。

○注「哀有」至「易之」。

○釋曰﹕云「哀有甚有否」者﹐啼卽泣也。《檀弓》云髙柴「泣血三年」﹐注云「言泣﹐無聲﹐如血出。」則啼是哀之甚﹐發聲則气竭﹐而息之聲不委曲﹐若往而不反。對齊衰以下﹐直哭無啼﹐是其否也。知「於是始去笄糸麗﹐服深衣」者﹐《禮記問喪》云「親始死﹐雞斯徒跣﹐扌及上衽。」注云「雞斯﹐當爲笄糸麗。」上衽深衣之裳﹐前是其親始死﹐笄糸麗服深衣也。引《檀弓》者﹐證服深衣﹐易去朝服之事也。

設牀笫﹐當牖。衽﹐下莞上簞。設枕。﹝病卒之廢牀﹐至是設之﹐事相變。衽﹐臥席﹐古文策爲茨。﹞

﹝疏﹞「設牀」至「設枕」。

○注「病卒」至「爲茨」。

○釋曰﹕經直云士「死於室﹐無用斂衾」﹐不云此等之事﹐故記人言之也。云「病卒之廢牀﹐至是設之」者﹐《喪大記》云「疾病﹐寢東首於北牖下﹐廢牀。」是其始死﹐亦因在地無牀﹐復而不蘇﹐乃設牀於南牖下﹐有枕席﹐是病卒之廢牀﹐於是設之。云「事相變」者﹐謂疾病時去牀﹐旣死設牀﹐是生死事相變也。「衽﹐臥席」者﹐《曲禮》云「請席何鄕﹐請衽何趾。」鄭云「坐問鄕﹐臥問趾﹐因於陰陽。」是衽爲臥席。《昏禮》注云「衽﹐臥席也。」

遷屍。﹝徙於牖下也﹐於是無用斂衾。﹞

﹝疏﹞「遷屍」。

○注「徙於」至「斂衾」。

○釋曰﹕云「徙於牖下」者﹐卽上文「牀笫當牖」者也。於是無用斂衾者﹐釋《士喪禮》「無用斂衾」之時節也。

復者朝服﹐左執領﹐右執要﹐招而左。﹝衣朝服﹐服未可以變。﹞

﹝疏﹞「復者」至「而左」。

○注「衣朝」至「以變」。

○釋曰﹕云「招而左」者﹐以左手執領﹐還以左手以領招之。必用左者﹐招魂所以求生﹐左陽﹐陽主生﹐故用左也。「復者」﹐士之有司﹐著朝服。「左執領」﹐謂爵弁服也。云「衣朝服﹐服未可以變」者﹐謂始死﹐未可以變之服凶服﹐以其復所以求生故也。《喪大記》「小臣復﹐復者朝服」﹐彼言小臣﹐據君﹐則上下尊卑復者﹐皆朝服也。

楔﹐貌如軛﹐上兩末。﹝事便也。今文軛作厄。﹞

﹝疏﹞「楔貌」至「兩末」。

○注「事便」至「作厄」。

○釋曰﹕云「如軛」者﹐軛謂馬鞅﹐軛馬領亦上兩末﹐令以屈處入口﹐取出時易﹐故鄭云「事便也」。此用四﹐異於吉時所用也。

綴足用燕幾﹐校在南﹐禦者坐持之。﹝校﹐脛也。屍南首﹐凡脛在南以拘足﹐則不得辟戾矣。古文校爲枝。﹞

﹝疏﹞「綴足」至「持之」。

○注「校脛」至「爲枝」。

○釋曰﹕云「幾脛在南以拘足﹐則不得辟戾矣」者﹐古者凡兩頭各施兩足﹐今以夾則豎用之﹐屍南首﹐足鄕北﹐故以幾腳鄕南以夾足。恐幾欹側﹐故使生存侍禦者一人坐持夾之﹐使足不辟戾﹐可以著屨也。

卽牀而奠﹐當禺﹐用吉器。若醴﹐若酒﹐無巾﹑四。﹝禺﹐肩頭也。用吉器﹐器未變也。或卒無醴﹐用新酒。﹞

﹝疏﹞「卽牀」至「巾四」。

○注「禺肩」至「新酒」。

○釋曰﹕卽﹐就也﹐謂就屍牀而設之。屍南首則在牀東﹐當屍肩頭也。此卽《檀弓》云「始死之奠﹐其餘閣也與﹖」云「用吉器﹐器未變也」者﹐謂未忍異於生﹐故未變。至小斂奠﹐則變豆之等﹐爲變矣。云「或卒無醴﹐用新酒」者﹐釋經「若醴若酒」﹐科有其一﹐不得並有之事。以其始死﹐卒未有醴﹐則用新酒。若然﹐醴酒俱有﹐容有醴則用之﹐不更用酒﹐以其始死不備故也。若小斂以後﹐則酒醴具設﹐С二﹐醴﹑酒是也。

赴曰「君之臣某死。」赴母﹑妻﹑長子則曰「君之臣某之某死。」﹝赴﹐走告也。今文赴作訃。﹞

﹝疏﹞「赴曰」至「某死」。

○注「赴走」至「作訃」。

○釋曰﹕云「母妻長子則曰君之臣某之某死」者﹐上某是士名﹐下某是母妻長子。假令長子﹐則雲長子某甲﹐母﹑妻則婦人不以名行﹐直雲母與妻也。云「赴﹐走告也」者﹐言赴﹐取急疾之意﹐故云赴走告也。云「今文赴作訃」者﹐《雜記》作訃者﹐義取以言語相通﹐亦一塗也。

室中﹐惟主人﹑主婦坐。兄弟有命夫﹑命婦在焉﹐亦坐。﹝別尊卑也。﹞

﹝疏﹞「室中」至「亦坐」。

○注「別尊卑也」。

○釋曰﹕云「兄弟有命夫命婦在焉﹐亦坐」者﹐若無命夫﹑命婦﹐則皆立可知。此《士喪禮》﹐故鄭云「別尊卑也」﹐尊謂命夫﹑命婦。案《大記》君之喪﹐主人﹑主婦坐﹐以外皆立﹔若大夫喪﹐主人﹑主婦﹑命夫﹑命婦皆坐﹐以外皆立也﹔士之喪﹐主人父﹑兄﹑主婦姑姊妹皆坐﹐鄭云「士賤﹐同宗尊卑皆坐。」此命夫﹑命婦之外立而不坐者﹐此謂有命夫﹑命婦來﹐兄弟爲士者則立﹐若命夫﹑命婦﹐則同宗皆坐也。

屍在室﹐有君命﹐眾主人不出。﹝不二主。﹞

﹝疏﹞「屍在」至「不出」。

○注「不二主」。

○釋曰﹕經直云「主人惟君命出」﹐不言眾主人﹐故記人辧之。云「眾主人不出」﹐在屍東耳。云「不二主」者﹐《曾子問》云「喪有二孤﹐廟有二主」爲非禮。不云「不二孤」﹐而云「不二主」者﹐彼廟主與喪孤相對﹐此孤不對廟主﹐孤亦是喪主﹐故以主言之也。

衤遂者委衣於牀﹐不坐。﹝牀髙由便。﹞

﹝疏﹞「衤遂者」至「不坐」。

○注「牀髙由便」。

○釋曰﹕云「牀髙由便」者﹐《曲禮》云「授立不跪﹐授坐不立。」此委衣於牀者﹐不坐﹐委之以牀髙﹐亦如授立不坐之義﹐故云由便也。

其衤遂於室﹐戶西北面致命。﹝始死時也。﹞

﹝疏﹞「其衤遂」至「致命」。

○注「始死時也」。

○釋曰﹕云「始死時」者﹐謂未小斂之前﹐屍在室中戶西﹐故北面致命。若小斂之後﹐奉屍夷於堂﹐則中庭北面致命。

夏祝淅米﹐差盛之。﹝差﹐擇之。﹞

﹝疏﹞「夏祝」至「盛之」。

○注「差擇之」。

○釋曰﹕經直云「祝淅米於堂南面﹐用盆」﹐不言夏與盛之﹐故記人言之。

禦者四人﹐抗衾而浴﹐衤笫。﹝抗衾﹐爲其倮裎蔽之也。衤﹐袒也。袒簀﹐去席﹐水便。﹞其母之喪﹐則內禦者浴﹐﹛髟會﹜無笄。﹝內禦﹐女禦也。無笄﹐猶丈夫之不冠也。﹞

﹝疏﹞注「內禦」至「冠也」。

○釋曰﹕云「內禦﹐女禦」者﹐以婦人稱內﹐故以女禦爲內禦。婦人不死男子之手﹐故知內禦女禦也。天子八十一禦妻亦曰女禦﹐與此別也。云「無笄猶丈夫之不冠也」者﹐《喪服小記》云「男子冠而婦人笄。」《士喪禮》﹕「男子免不冠。」此云婦人不笄﹐與男子不冠同﹐故云猶丈夫不冠也。

設明衣﹐婦人則設中帶。﹝中帶﹐若今之衤單衤參。﹞

﹝疏﹞「設明」至「中帶」。

○注「中帶」至「衤單衤參」。

○釋曰﹕經直云「設明衣」﹐不辧男子與婦人﹐故此記人云設明衣者男子﹐其婦人則設中帶。鄭云「中帶若今衤單衤參」者﹐鄭舉目驗而言﹐但男子明衣之狀﹐鄭不明言﹐亦當與中帶相類﹐有不同之處﹐故別。𨿽名中帶﹐亦號明衣﹐取其圭也。

卒洗﹐貝反於﹐實貝﹐柱右﹤齒眞﹥﹑左﹤齒眞﹥。﹝象齒堅。﹞

﹝疏﹞「卒洗」至「左﹤齒眞﹥」。

○注「象齒堅」。

○釋曰﹕經直云「實貝於屍左右及中」﹐不言遠近﹐故記人辧之。云「右﹤齒眞﹥左﹤齒眞﹥」﹐謂牙兩畔最長者﹐象生時齒堅也。

夏祝徹余飯。﹝徹去鬻。﹞

﹝疏﹞「夏祝徹余飯」。

○釋曰﹕經不言「夏祝徹」﹐故記人記之。

塞耳。﹝塞﹐充窒。﹞

﹝疏﹞「塞耳」。

○釋曰﹕經直云「用白糸廣用掩之」﹐不云「塞耳」﹐恐同生人縣於耳旁﹐故記人言之也。

掘坎﹐南順﹐廣尺﹐輪二尺﹐深三尺﹐南其壤。﹝南順﹐統於堂。輪﹐從也。今文掘爲今也。﹞

﹝疏﹞「掘坎」至「其壤」。

○釋曰﹕經直云「甸人掘坎於階」﹐不辧大小﹐故記人明之。

﹛役土﹜用塊。﹝塊﹐也。古文﹛役土﹜爲役。﹞

﹝疏﹞注「塊也」。

○釋曰﹕云「塊﹐」者﹐《爾雅釋言》文。孫氏云﹕﹐土塊也。

明衣裳用幕布﹐袂屬幅﹐長下膝。﹝幕布﹐帷幕之布﹐升數未聞也。屬幅﹐不削幅也。長下膝﹐又有裳﹐於蔽下體深也。﹞

﹝疏﹞「明衣」至「下膝」。

○注「幕布」至「深也」。

○釋曰﹕云「明衣裳用幕布」﹐則衣裳同用幕布。云「袂屬幅﹐長下膝」者﹐惟據衣而言﹐以其下別云裳故也。云「幕布﹐帷幕之布」者﹐《周禮幕人》云「掌帷幕幄綬」﹐鄭云「帷幕皆以布爲之﹐幄皆以繒爲之。」以其帷幕所以張之於外﹐恐不相勝舉﹐故須用布。鄭亦取此文用幕布爲義也﹐故此云帷幕之布。云「升數未聞」者﹐以其不云疏布﹐直云幕布﹐故云未聞也。云「屬幅﹐不削幅」者﹐布幅二尺二寸﹐凡用布﹐皆削去邊幅旁一寸﹐爲二寸計之﹐則此不削幅﹐謂繚使相著﹐還以袂二尺二寸。云「長下膝」者﹐謂爲此衣長至膝下。云「又有裳﹐於蔽下體深」者﹐凡平爲衣﹐以其有裳﹐故不至膝下﹐此又有裳﹐而言膝下﹐故云於蔽下體深也。蔽下體﹐解此經衣至膝下也。

有前後裳﹐不辟﹐長及觳。﹝不辟﹐質也。觳﹐足跗也。凡他服﹐短無見膚﹐長無被土。﹞

﹝疏﹞「有前」至「及觳」。

○注「不辟」至「被土」。

○釋曰﹕云「不辟﹐質也」者﹐以其凡男子﹐裳不連衣﹐故皆前三幅﹐後四幅。辟積其要﹐示文。今此亦前三後四﹐不辟積者﹐以其一服不動﹐不假上狹下寬也。云「凡他服﹐短無見膚﹐長無被土」者﹐他服謂深衣﹐《深衣》云「短毋見膚。」注云「衣取蔽形。」又云「長無被土。」注云「爲辱」是也。此裳及觳﹐至足跗亦是不被土﹐故引爲證也。

糸原糸卑糸易。﹝一染謂之糸原﹐今紅也。飾裳在幅曰糸卑﹐在下曰糸易。﹞

﹝疏﹞「糸原糸卑糸易」。

○注「一染」至「曰糸易」。

○釋曰﹕云「一染謂之糸原」者﹐《爾雅》文。謂一入赤汁染之﹐卽漢時紅﹐故舉以爲況也。云「飾裳在幅曰糸卑」者﹐案《深衣》云「純袂﹐緣純邊。」注云「純謂緣之也。緣邊﹐衣裳之側。廣各寸半﹐則表裏共三寸矣。」此在幅亦衣裳之側﹐緣法如彼也。

緇純。﹝七入爲緇。緇﹐黑也。飾衣曰純﹐謂領與袂﹐衣以緇﹐裳以糸原﹐象天地也。﹞設握﹐裏親膚﹐系鉤中指﹐結於。﹝﹐掌後節中也。手無決者﹐以握系一端繞﹐還從上自貫﹐反與其一端結之。﹞

﹝疏﹞「設握」至「於」。

○注「掌」至「結之」。

○釋曰﹕手無決者﹐以其經已云設握麗於與決運結﹐據右手有決者﹐不言左手無決者﹐故記之云「以握系一端繞﹐還從上自貫﹐反與其一端結之」者﹐案上文握手用玄﹐裏﹐長尺二寸﹐今裏親膚﹐據從手內置之﹐長尺二寸﹐十掩之手才相對也。兩端各有系﹐先以一端繞一匝﹐還從上自貫﹐又以一端鄕上鉤中指﹐反與繞者結於掌後節中。

甸人築今坎。﹝築﹐實土其中﹐堅之。穿坎之名﹐一曰今。﹞

﹝疏﹞「甸人築今坎」。

○注「築實」至「曰今」。

○釋曰﹕經直云「甸人掘坎」﹐不云還使甸人築﹐故記人明之﹐還使甸人築之也。

隸人涅廁。﹝隸人﹐罪人也。今之徒役作者也。涅﹐塞也﹐爲人復往褻之﹐又亦鬼神不用。﹞

﹝疏﹞「隸人涅廁」。

○注「隸人」至「不用」。

○釋曰﹕知「隸人﹐罪人」者﹐案《周禮司厲職》云「其奴﹐男子入於罪隸。」則中國罪人對夷隸蠻隸﹑貉隸之等﹐是徵四夷所得也﹐故鄭舉漢法﹐今之徒役作者也。云「爲人復往褻之﹐又亦鬼神不用」者﹐若然﹐古者非直不共逼浴﹐亦不共廁﹐故得云死者不用也。

旣襲﹐宵爲燎於中庭。﹝宵﹐夜。﹞

﹝疏﹞「旣襲」至「中庭」。

○釋曰﹕士之喪﹐死日而襲﹐經不雲中庭設燎﹐故記明之也。

厥明﹐滅燎﹐陳衣。﹝記節。﹞

﹝疏﹞「厥明滅燎陳衣」。

○注「記節」。

○釋曰﹕云「記節」者﹐爲小斂陳衣﹐當襲之﹐明旦滅燎之時﹐故記節。正經不云﹐故記人以明之也。

凡絞糸今用布﹐倫如朝服。﹝凡﹐凡小斂大斂也。倫﹐比也。今文無糸今﹐古文倫爲輪。﹞

﹝疏﹞「凡絞」至「朝服」。

○注「凡凡」至「爲輪」。

○釋曰﹕言「凡」﹐非一之言﹐以其惟小斂至大斂有絞﹐大斂又有糸今﹐故知凡中有大﹑小斂也。言類如朝服者﹐《雜記》云「朝服十五升」是也。

●卷四十一旣夕禮第十三

設於於東堂下﹐南順﹐齊於坫﹐饌於其上﹐兩С醴﹑酒﹐酒在南。篚在東﹐南順﹐實角觶四﹐木四二﹐素勺二。豆在С北﹐二以並。籩亦如之。﹝於﹐今之也。各觶四﹐木四二﹐素勺﹐爲少進醴酒﹐兼饌之也。勺二﹐醴﹑酒各一也。豆籩二以並﹐則是大斂饌也。記於此者﹐明其他與小斂同陳。古文角觶爲角四。﹞

﹝疏﹞「設於」至「如之」。

○注「於今」至「角四」。

○釋曰﹕自此盡「出室」﹐論陳大﹑小斂奠﹐記經不備之事。云「角觶四﹐木四二﹐爲夕進醴酒﹐兼饌之也」者﹐以其大﹑小斂之奠皆有醴酒。醴一觶﹐又用一四﹐酒用一觶﹐計醴酒但用二觶一四矣。而觶有四﹑四有二者﹐朝夕酒醴及器別設﹐不同器﹐朝夕二奠各饌其器也。云「豆籩二以並﹐則是大斂饌」者﹐以其小斂一豆一籩﹐大斂乃有二豆二籩﹐故知二爲大斂饌。云「記於此者﹐明其他與小斂同陳」者﹐鄭意大斂饌不在大斂節內陳之﹐而在小斂節陳之者﹐以其陳此籩豆之外﹐皆與小斂同﹐故就小斂節內陳之﹐取省文之義也。云「同陳」者﹐謂多少同陳﹐不謂大斂饌陳之﹐亦在小斂節內也。

凡籩豆﹐實具設﹐皆巾之。﹝籩豆偶而爲具﹐具則於饌巾之。巾之﹐加飾也﹐明小斂一豆一籩不巾。﹞

﹝疏﹞「凡籩」至「巾之」。

○注「籩豆」至「不巾」。

○釋曰﹕云「實具設﹐皆巾之」者﹐謂於東堂實之﹐於奠設之﹐二處皆巾﹐故云皆巾之。云「籩豆偶而爲具﹐具則於饌巾之。巾之﹐加飾也」者﹐此鄭指解大斂之實饌於堂東之時﹐巾之加飾﹐對小斂之實於堂東不巾﹐不加飾。云「明不斂一豆一籩不巾」者﹐以其云籩豆具﹐據大斂奠二豆二籩﹐實與奠二處皆巾﹐明小斂奠一豆一籩﹐堂東饌時不巾。若然﹐小斂奠設於牀東﹐巾之﹐爲在堂經久設塵埃加﹐故𨿽一豆一籩亦巾之﹐卽《禮記檀弓》云「喪不剝奠也與﹖祭肉也與﹖」以其有牲肉故也。

觶俟時而酌﹐四覆加之﹐面枋﹐及錯﹐建之。﹝時﹐朝夕也。《檀弓》曰「朝奠日出﹐夕奠逮日。」﹞

﹝疏﹞「觶俟」至「建之」。

○注「時朝」至「逮日」。

○釋曰﹕言此者﹐記人恐饌時已酌於觶。故記云「俟時而酌」也。引《檀弓》者﹐謂時是朝夕之時。必朝奠待日出﹐夕奠須日未沒者﹐欲得父母之神﹐隨陽而來故也。

小斂﹐辟奠不出室。﹝未忍神遠之也。辟襲奠以辟斂﹐旣斂則不出於室﹐設於序西南﹐畢事而去之。﹞

﹝疏﹞「小斂辟奠不出室」。

○注「未忍」至「去之」。

○釋曰﹕云「未忍神遠之也」者﹐釋奠不出室之義。始死﹐猶生事之﹐不忍卽爲鬼神事之﹐故奠不出室。云「辟襲奠以辟斂」者﹐以經云「小斂﹑辟奠」﹐故知辟襲奠只爲辟斂也。云「旣斂則不出於室﹐設於序西南」者﹐又解襲奠不出室。若將大斂﹐則辟小斂奠於序西南﹐此將小斂﹐辟奠於室。至於旣小斂﹐則亦不出於室﹐設於序西南﹐故言不出室。若然﹐奠不出室﹐爲旣斂而言也。云「事畢而去之」者﹐斂事畢﹐奉屍夷於堂﹐乃去之而設小斂奠於屍東。

無踴節。﹝其哀未可節也。﹞

﹝疏﹞「無踴節」。

○注「其哀未可節也」。

○釋曰﹕自死至此爲節。賓主拾踴有三者三﹐有踴節﹐而云「無踴節」者﹐除三者三之外﹐其踴皆無節。卽上文「踴無」是也。云「其哀未可節也」﹐亦謂三者三之外無踴節而言也。

旣馮屍﹐主人袒﹐﹛髟舌﹜發﹐絞帶。眾主人布帶。﹝眾主人﹐齊衰以下。﹞

﹝疏﹞「旣馮」至「布帶」。

○注「眾主」至「以下」。

○釋曰﹕小斂於戶內訖﹐主人袒﹐﹛髟舌﹜發散帶垂﹐經不云絞帶及齊衰以下布帶事﹐故記者言之。案《喪服》苴之外﹐更有絞帶﹐鄭注云「要象大帶﹐又有絞帶象革帶﹐齊衰以下用布。」齊衰無等皆是布帶也。知眾主人非眾子者﹐以其眾子皆斬衰絞帶﹐故知「眾主人﹐齊衰以下」﹐至緦麻首皆免也。

大斂於阼。﹝未忍便離主人位也。主人奉屍斂於棺﹐則西階上賓之。﹞

﹝疏﹞「大斂於阼」。

○注「未忍」至「賓之」。

○釋曰﹕經大斂時直云「布席如初」﹐不言其處﹐故記云「大斂於阼」﹐阼是主人位﹐故鄭云「未忍便離主人位也」。云「主人奉屍斂於棺﹐則西階上賓之」者﹐喪事所以卽遠斂訖﹐卽奉屍斂於棺﹐賓客之﹐故《檀弓》云「周人殯於西階﹐則猶賓之」是也。

大夫升自西階﹐階東﹐北面東上。﹝視斂。﹞

﹝疏﹞「大夫」至「東上」。

○注「視斂」。

○釋曰﹕知「視斂」者﹐以其文承大斂下﹐故知大夫升爲視斂也。

旣馮屍﹐大夫逆降﹐復位。﹝中庭西面位。﹞

﹝疏﹞「旣馮」至「復位」。

○注「中庭西面位」。

○釋曰﹕知大夫位在中庭西面者﹐上篇朝夕哭云主人入堂下﹐直東序西面﹐卿大夫在其南﹐卿大夫與主人同西面向殯﹐故知大夫位在中庭西面也。

巾奠﹐執燭者滅燭出﹐降自阼階﹐由主人之北﹐東。﹝巾奠而室事已。﹞

﹝疏﹞「巾奠」至「北東」。

○注「巾奠而室事已」。

○釋曰﹕上篇大斂奠時﹐直云「乃奠﹐燭升自阼階」﹐無執燭降由主人之北﹐故記人言之﹐云「由主人之北東」也。云「巾奠而室事已」者﹐旣巾訖﹐是室事已﹐故執燭者出也。

旣殯﹐主人說髦。﹝旣殯﹐置銘於聿﹐復位時也。今文說皆作稅。兒生三月﹐發爲﹛髟﹜﹐男角女羈。否則男左女右﹐長大猶爲飾存之﹐謂之髦。所以順父母幼小之心。至此屍柩不見﹐喪無飾﹐可以去之。髦之形象未聞。﹞

﹝疏﹞「旣殯主人說髦」。

○注「旣殯」至「未聞」。

○釋曰﹕自此盡「乘車」﹐論孝子衣服﹑飲食﹑乘車等之事。云「旣殯﹐置銘於聿﹐復位時也」者﹐案上篇云「主人奉屍﹐斂於棺﹐乃蓋﹐主人降﹐拜大夫之後至者﹐北面視聿﹐卒塗﹐祝取銘置於聿﹐主人復位。」云復位者﹐從西階下復阼階下位也。凡「說髦」﹐尊卑同皆三日﹐知者﹐《喪大記》云「小斂﹐主人卽位於戶內﹐乃斂﹐卒斂﹐主人馮之﹐主人袒﹐說髦﹐﹛髟舌﹜發以麻。」注云「士旣殯說髦﹐此云小斂﹐蓋諸侯禮也。士之旣殯﹐諸侯之小斂﹐於死者俱三日也。」是尊卑同三日也。必三日說髦者﹐案《禮記問喪》云「三日而不生﹐亦不生矣。」以髦是子事父母之飾﹐父母旣不生﹐故去之。云「今文說皆作稅」者﹐此說及下經「不說帶」﹐二字皆作「稅」。凡釋今古之文﹐皆在注後。此在注中者﹐以其釋經義盡者﹐於注末言之﹐以文更有義者﹐釋今古字訖﹐乃更泛說﹐卽此注巳解今古字訖﹐更釋髦義是也。云「兒生三月﹐發爲﹛髟﹜﹐男角女羈﹐否則男左女右」者﹐《內則》文。彼注云「夾囟曰角﹐午達曰羈。」引之者﹐證髦象幼時﹛髟﹜之義﹐故云「長大猶爲飾存之﹐謂之髦﹐所以順父母幼少之心」﹐是以舜年五十﹐不失孺子之心者也。云「髦之形象未聞」者﹐案《詩》云「﹛髟﹜彼兩髦」﹐鄭云「髦者﹐發至眉。子事父母之飾。」以其云﹛髟﹜﹛髟﹜者﹐垂之貌﹐又云兩髦﹐故以發至眉解之。其狀則未聞。

三日﹐絞垂。﹝成服日。絞﹐要之散垂者。﹞

﹝疏﹞「三日絞垂」。

○注「成服」至「垂者」。

○釋曰﹕以經小斂曰要﹐大功以上散帶垂﹐不言成服之時絞之﹐故記人言之。云「成服日」者﹐士禮生與來日﹐則除死三日﹐則經云三日成服﹐此云三日絞垂之日也。小功緦麻﹐初而絞之﹐不待三日也。

冠六升﹐外糸畢﹐纓條屬﹐厭。﹝糸畢﹐謂縫著於武也。外之者﹐外其餘也。纓條屬者﹐通屈一條繩爲武﹐垂下爲纓﹐屬之冠。厭﹐伏也。﹞

﹝疏﹞「冠六」至「屬厭」。

○注「糸畢謂」至「伏也」。

○釋曰﹕云「冠六升」者﹐據斬衰者而言。齊衰以下﹐冠衰各有差降。云「糸畢謂縫著於武」者﹐古者冠吉凶皆冠﹐武別材﹐武謂冠捲﹐以冠前後皆縫著於武。若吉冠﹐則從武上鄕內縫之﹐糸畢余在內謂之內糸畢。若凶冠﹐從武下鄕外縫之﹐謂之外糸畢﹐故云「外之者﹐外其餘」也。云「纓條屬者﹐通屈一條繩爲武﹐垂下爲纓﹐屬之冠」者﹐吉冠則纓武別材﹐凶冠則纓武同材﹐以一繩從前額上以兩頭鄕項後交通﹐至耳各綴之於武﹐使鄕下纓結之。云「屬之冠」者﹐先爲纓武訖﹐乃後以冠屬著武﹐故云屬也。云「厭﹐伏也」者﹐以其冠在武下過﹐鄕上反縫著冠﹐冠在武下﹐故云厭也。五服之冠皆厭﹐但此文上下據斬衰而言也。

衰三升。﹝衣與裳也。﹞

﹝疏﹞「衰三升」。

○注「衣與裳也」。

○釋曰﹕經直云「衰」﹐鄭兼言「裳」者﹐以其衰裳升數同﹐故經舉衰而通裳。但首對身﹐首爲尊﹐故冠六升﹐衰三升﹐衰裳同三升也。是以吉時朝服十五升﹐至於麻冕﹐鄭亦爲三十升布﹐與服一倍而解之。

屨外納。﹝納﹐收餘也。﹞

﹝疏﹞「屨外納」。

○注「納收餘也」。

○釋曰﹕案《喪服》斬衰而言﹐此則菅屨也。云「外納」者﹐謂收餘未鄕外爲之﹐取醜惡不事飾故也。

杖下本﹐竹﹑桐一也。﹝順其性也。﹞

﹝疏﹞「杖下」至「一也」。

○注「順其性也」。

○釋曰﹕案《喪服》爲父斬衰﹐以苴杖竹﹐爲母齊衰﹐以削杖桐。桐﹑竹皆下本﹐本謂根本。鄭云「順其性」者﹐謂下其根本﹐順木之性。但爲父杖竹者﹐義取父者子之天﹐竹性自然圓﹐象天父﹐子自然至孝。爲母杖桐者﹐義取桐者同也﹐同之於父﹐言至孝同之於父﹐故《喪服》貶於父﹐非自然之意也。

居倚廬﹐﹝倚木爲廬﹐在中門外東方﹐北戶。﹞

﹝疏﹞「居倚廬」。

○注「倚木」至「北戶」。

○釋曰﹕知「在中門外東方北戶」者﹐一釋案《喪服傳》云﹕居倚廬﹐旣虞﹐翦屏﹐旣練﹐捨外寢。鄭彼注云「捨外寢於中門之外﹐屋下壘墼爲之﹐不塗﹐所謂堊室。」鄭以《子夏傳》以旣練居堊屋而言外﹐外爲中門外﹐則初死居倚廬﹐倚廬亦中門外可知也。東方者﹐以中門內殯宮之哭位在阼階下﹐西面鄕殯﹐明廬在中門外﹐亦東方鄕殯﹐是以主人及兄弟卿大夫外位皆西面。云北戶者﹐以倚東壁爲廬﹐一頭至地﹐明北戶鄕陰﹐至旣虞之後﹐柱楣翦屏﹐乃西鄕開戶也。

寢苫﹐枕塊﹐﹝苫﹐編﹛蒿禾﹜。塊﹐也。﹞

﹝疏﹞」寢苫枕塊「。

○注「苫編﹛蒿禾﹜塊也」。

○釋曰﹕孝子寢臥之時﹐寢於苫﹐以塊枕頭。必寢苫者﹐哀親之在艸﹔枕塊者﹐哀親之在土。云「苫﹐編﹛蒿禾﹜」者﹐案《爾雅》「白蓋謂之苫」﹐郭云「白茅苫也。」與此不同者﹐彼取白之義﹐此不取白﹐故鄭因時人用﹛蒿禾﹜爲苫﹐而言編﹛蒿禾﹜。云「塊﹐也」者﹐亦《爾雅》文。

不說帶。﹝哀戚不在於安。﹞

﹝疏﹞「不說帶」。

○注「哀戚不在於安」。

○釋曰﹕云「不說帶」者﹐冠衰自然不說﹐以其帶在冠衰之上﹐故周公設經﹐舉帶而言也。

哭晝夜無時。﹝哀至則哭﹐非必朝夕。﹞

﹝疏﹞「哭晝夜無時」。

○注「哀至」至「朝夕」。

○釋曰﹕此謂殯後在廬中﹐除朝夕入哭於廬中﹐思憶則哭﹐無時節﹐故鄭云「哀至則哭﹐非必朝夕」也。

非喪事不言。﹝不忘所以爲親。﹞

﹝疏﹞「非喪事不言」。

○注「不忘所以爲親」。

○釋曰﹕《喪服四制》云「不言而事行者﹐扶而起。言而後事行者﹐杖而起。」庶人面垢而已﹐則天子諸侯有臣﹐不言而喪事得行者﹐喪事亦不言。大夫士是臣降於君﹐言而事行。若然﹐此士禮亦言而事行﹐故於喪非喪事不言也。《孝經》云「言不文。」亦據大夫士也。云「不忘所以爲親」者﹐則喪事也﹐是以《曲禮》云「居喪﹐未葬讀喪禮﹐旣葬讀祭禮﹐喪復常﹐讀樂章。」喪事而言亦兼此也。

ヱ粥﹐朝一溢米﹐夕一溢米﹐不食菜果。﹝不在於飽與滋味。粥﹐糜也。二十兩曰溢﹐爲米一升二十四分升之一。實在木曰果﹐在地曰。﹞

﹝疏﹞「ヱ粥」至「菜果」。

○注「不在」至「曰」。

○釋曰﹕云「不在於飽」者﹐案《周禮廩人》中歲「人食三」﹐注云「六斗四升曰。」三爲米一斛九斗二升﹐三十日之食﹐則日食米六升四﹐合今日食米二溢二升有餘﹐是不在於飽。又案《檀弓》云「必有艸木之滋焉﹐以爲姜桂之謂也。」彼姜桂爲滋味﹐此鄭以菜果爲滋味﹐則姜桂之外﹐菜果亦爲滋味也。云「粥﹐糜也」者﹐案《爾雅》飠糜﹐謂粥之稀者。故鄭舉其類﹐謂性不能食粥者﹐糜亦一溢米﹐同也。云「二十兩曰溢﹐爲米一升二十四分升之一」者﹐依算法﹐百二十斤曰石﹐則是一斛。若然﹐則十二斤爲一升﹐取十二斤分之升﹐得一斤﹐餘二斤﹐斤爲十六兩﹐二斤爲三十二兩﹐取三十兩十升﹐升得三兩﹐添前一斤十六兩﹐爲十九兩。餘二兩﹐兩二十四銖﹐二兩爲四十八銖﹐取四十銖十升﹐升得四銖﹐餘八銖﹐銖爲十﹐十升﹐升得八銖﹐則是一升得十九兩四銖八。於二十兩仍小十九銖二﹐則別取一升破爲十九兩四銖八﹐分十兩﹐兩爲二十四銖﹐則爲二百四十銖。又分九兩﹐兩爲二十四銖﹐則爲二百一十六銖﹐並四銖八。添前得四百六十銖八﹐總分爲二十四分﹐且取二百四十銖分﹐得十銖。餘二百二十銖八在﹐又取二百一十六銖二十四分﹐分得九銖﹐添前分得十九銖﹐余有四銖八。四銖﹐銖爲十﹐總爲四十﹐通八二十四分﹐得二。是一升爲二十四分﹐分得十九銖二﹐將十九銖添前四銖爲二十三銖﹐將二添前八則爲十﹐爲一銖﹐以此一銖添前二十三銖則爲二十四銖﹐爲一兩。以一兩添十九兩總二十兩﹐曰溢。云「實在木曰果﹐在地曰」者﹐案《周禮》九職云「二曰園圃毓艸木」﹐鄭云「樹果曰圃。」案《食貨志》﹕「臣瓚以爲在地曰﹐在樹曰果。」張晏又云「有核曰果﹐無核曰。」則此云在木曰果﹐在地曰﹐用臣瓚之義。在木曰果﹐棗﹑栗之屬﹔在地曰﹐瓜﹑瓠之屬。

主人乘惡車。﹝拜君命﹐拜眾賓﹐及有故行所乘也。《雜記》曰「端衰﹐喪車﹐皆無等。」然則此惡車﹐王喪之木車也。古文惡作堊。﹞

﹝疏﹞「主人乘惡車」。

○注「拜君」至「作堊」。

○釋曰﹕云「拜君命﹐拜眾賓﹐及有故行所乘也」者﹐以其主人在喪﹐恆居廬哭泣﹐非有此事則不行﹐知義然也。引《雜記》者﹐證喪事上下同無別義。以其貴賤𨿽異﹐於親一也。故《孝經》五孝不同﹐及其喪親﹐惟有一章而已﹐亦斯義也。云「然則此惡車﹐王喪之木車」者﹐案《巾車》云王之喪車五乘﹐發首云「木車﹐蒲蔽」。是王始喪所乘木車無飾﹐與此惡車同﹐故引之﹐見尊卑同也。

白狗﹐﹝未成豪﹐狗。﹐覆グ也。以狗皮爲之﹐取其也。白於喪飾宜。古文爲冪。﹞

﹝疏﹞「白狗」。

○注「未成」至「爲冪」。

○釋曰﹕案《玉藻》云士「齊車鹿」﹐此喪車無飾﹐故用白狗以覆グ。云「未成豪﹐狗」者﹐《爾雅釋畜》文也。

蒲蔽﹐﹝蔽﹐藩。﹞

﹝疏﹞「蒲蔽」。

○注「蔽藩」。

○釋曰「藩」謂車兩邊禦風﹐爲藩蔽以蒲艸﹐亦無飾也。

禦以蒲﹐﹝不在於驅馳。蒲﹐牡蒲莖。古文作騶。﹞

﹝疏﹞「禦以蒲」。

○注「不在」至「作騶」。

○釋曰「禦」謂禦車者﹐士乘惡車之時﹐禦車用蒲以策馬﹐喪中示不在於驅馳。云「蒲﹐牡蒲莖」者﹐案宣十二年﹕「楚雄負羈囚知﹐知莊子以其族反之﹐廚武子禦﹐每射﹐抽矢﹐﹐納諸廚武子之房。」服注云「﹐好箭。」又云「廚子怒曰﹕非子之求﹐而蒲之愛。」注云「蒲﹐楊柳可以爲箭。」以此而言﹐蒲非直得策馬﹐亦爲矢也。

犬服﹐﹝グ兵服﹐以犬皮爲之﹐取堅也﹐亦白。今文犬爲大。﹞

﹝疏﹞「犬服」。

○注「グ」至「爲大」。

○釋曰﹕云「グ兵服」者﹐凡兵器建之於車上グ﹐喪家乘車亦有兵器自衛﹐以白犬皮爲服﹐故云「以犬皮爲之﹐取其堅固也」。云「亦白」者﹐用白狗皮﹐明此亦用白犬皮也。

木釒官﹐﹝取少聲。今文釒官爲釒官。﹞

﹝疏﹞「木釒官」。

○注「取少」至「爲糸官」。

○釋曰﹕其車釒官常用金﹐喪用木﹐是「取少聲」也。

約綏﹐約轡﹐﹝約﹐繩。綏﹐所以引升車。﹞

﹝疏﹞「約綏約轡」。

○注「約繩」至「升車」。

○釋曰﹕知約是繩者﹐案哀十一年《左傳》云「人尋約﹐吳發短。」杜注云「約﹐繩也。」故知此約亦謂繩也。平常吉時綏轡用索爲之﹐今喪中取其無飾﹐故皆用繩爲之也。

木鑣﹐﹝亦取少聲。古文鑣爲苞。﹞

﹝疏﹞「木鑣」。

○注「亦取」至「爲苞」。

○釋曰﹕平常用馬鑣﹐以金爲之﹐今用木﹐故知「亦取少聲」也。

馬不齊髦。﹝齊﹐翦也。今文髦爲毛。主人之惡車﹐如王之木車﹐則齊衰以下﹐其乘素車﹑繅車﹑ζ車﹑漆車與﹖﹞

﹝疏﹞「馬不齊髦」。

○注「齊翦」至「車與」。

○釋曰﹕此注解文不於末者﹐亦以釋不齊髦訖﹐別記釋車義故也。云「齊衰以下其乘素車﹑繅車﹑ζ車﹑漆車與」﹐案《巾車》﹕王之喪車五乘﹕木車﹐始死所乘﹔素車﹐卒哭所乘﹔繅車﹐旣練所乘﹔ζ車﹐大祥所乘﹔漆車﹐旣礻覃所乘。此士之喪車亦當五乘﹕主人乘惡車﹐齊衰乘素車與﹖卒哭同大功乘繅車與﹖旣練同小功乘ζ車與﹖大祥同緦麻乘漆車與﹖旣礻覃同主人﹐至卒哭已後﹐哀殺﹐故齊衰以下﹐節級約與主人同﹐故鄭爲此義也。若然﹐士尋常乘棧車﹐不革免而漆之﹐今旣礻覃﹐亦與王以下同乘漆車者﹐禮窮則同故也。

主婦之車亦如之﹐疏布衤炎。﹝衤炎者﹐車裳幃﹐於蓋弓垂之。﹞

﹝疏﹞「主婦」至「布衤炎」。

○注「衤炎者」至「垂之」。

○釋曰「疏布衤炎」在「亦如之」之下﹐見不與男子同。云「衤炎者﹐車裳幃」者﹐案《衛》詩云「漸車幃裳」﹐注云「幃裳﹐童容。」又案《巾車》後之翟車有容蓋﹐容則童容也。若然﹐則衤炎與幃裳及容一也﹐故注者互相曉也。云「於蓋弓垂之」者﹐案《巾車》云「皆有容蓋。」容蓋相將﹐其蓋有弓﹐明於蓋弓垂之也。

貳車﹐白狗攝服﹐﹝貳﹐副也。攝猶緣也。狗皮緣服﹐差飾。﹞

﹝疏﹞「貳車白狗攝服」。

○注「貳副」至「差飾」。

○釋曰﹕依正禮﹐大夫以上有貳車﹐士卑﹐無貳車。但以在喪﹐可有副貳之車。非常法﹐則有兵服﹐服又加白狗皮緣之﹐謂之攝服。云「狗皮緣服﹐差飾」者﹐對主人服無緣﹐此則有緣﹐是差也。

其他皆如乘車。﹝如所乘惡車。﹞

﹝疏﹞「其他皆如乘車」。

○注「如所乘惡車」。

○釋曰﹕云「其他」者﹐惟白狗攝服爲異。其他謂「惡車白狗」以下﹐「齊髦」以上﹐皆同主人惡車也。

朔月﹐童子執帚﹐卻之﹐左手奉之﹐﹝童子﹐隸子弟﹐若內豎寺人之屬。執用左手﹐卻之﹐示未用。﹞

﹝疏﹞「朔月」至「奉之」。

○注「童子」至「未用」。

○釋曰﹕此盡「下室」﹐論饋奠埽之事。案《曲禮》掃地者﹐箕帚俱執﹐此直執帚﹐不執箕者﹐下文掃室聚諸﹛宀交﹜﹐故不用箕也。云「童子﹐隸子弟」者﹐案桓二年《左傳》云「士有隸子弟」﹐服注云「士卑﹐自其子弟爲僕隸。」祿不足以及宗﹐是其有隸子弟也。知有內豎及寺人者﹐士𨿽無臣﹐亦有內外之言寺人奄者﹐以通宮中之命也。云「示未用」者﹐用之則用右手也。

從徹者而入。﹝童子不專禮事。﹞

﹝疏﹞「從徹者而入」。

○注「童子不專禮事」。

○釋曰﹕案《論語憲問》云「童子將命﹐先生並行」﹐注引《玉藻》無事則立﹐主人之南﹐北面﹐皆不專以禮事﹐故「從徹者而入」也。

比奠﹐舉席﹐掃室﹐聚諸﹛宀交﹜﹐布席如初。卒奠﹐掃者執帚﹐垂末內鬣﹐從執燭者而東。﹝比猶先也。室東南隅謂之﹛宀交﹜。﹞

﹝疏﹞「比奠」至「而東」。

○注「比猶」至「之﹛宀交﹜」。

○釋曰﹕案上文童子從徹者入﹐及此經則從執燭者出者﹐以其入則燭在先﹐徹者在後﹐出則徹者在先﹐執燭者在後。童子常在成人之後﹐故出入所從不同也。云「室中東南隅謂之﹛宀交﹜」者﹐《爾雅釋宮》文。

燕養﹑饋﹑羞﹑湯沐之饌﹐如他日。﹝燕養﹐平常所用供養也。饋﹐朝夕食也。羞﹐四時之珍異。湯沐﹐所以洗去垢。《內則》曰﹕三日具沐﹐五日具浴。孝子不忍一日廢其事親之禮。於下室日設之﹐如生存也。進徹之時如其頃。﹞

﹝疏﹞「燕養」至「他日」。

○注「燕養」至「其頃」。

○釋曰﹕云「燕養」者﹐謂在燕寢之中﹐平生時所有共養之事﹐則「饋羞湯沐之饌」是也。「如他日」者﹐今死﹐不忍異於生平之日也。云「饋﹐朝夕食也」者﹐鄭注《鄕黨》云「不時﹐非朝夕日中時。」一日之中三時食﹐今注云朝夕不言日中者﹐或鄭略言﹐亦有日中也。或以死後略去日中﹐直有朝夕食也。知「羞﹐四時之珍異」者﹐《聘禮》有「禽羞ㄈ獻」﹐《聘義》云「時賜」﹐鄭云「時賜﹐四時珍異。」故知此羞亦四時珍異也。引《內則》者﹐證經進湯沐亦依《內則》之日數。知「下室日設之」者﹐言其燕養在燕寢。又下經云朔月不饋食於下室﹐明非朔月在下室設之也﹐以其燕養在燕寢中設之可知。云「進﹐進徹之時如其頃」者﹐一如其平生子進食於父母﹐故𨿽死象生時﹐若一食之頃也。

朔月﹐若薦新﹐則不饋於下室。﹝以其殷奠有黍稷也。下室﹐如今之內堂。正寢聽朝事。﹞

﹝疏﹞「朔月」至「下室」。

○注「以其」至「朝事」。

○釋曰﹕云「以其殷奠有黍稷也」者﹐大小斂奠﹑朝夕奠等﹐皆無黍稷﹐故上篇朔月有黍稷﹐鄭注云「於是始有黍稷。」惟有下室若生﹐有黍稷﹐今此殷奠﹐大奠也﹐自有黍稷﹐故不復饋食於下室也。若然﹐大夫已上又有月半奠﹐有黍稷﹐亦不饋食於下室可知。云「下室﹐如今之內堂」者﹐下室旣爲燕寢﹐故鄭舉漢法內堂況之。云「正寢聽朝事」者﹐天子諸侯﹐路寢以聽政﹐燕寢以燕息。案《玉藻》云「朝玄端夕深衣。」鄭注云「謂大夫士也。」則亦在正寢也。

筮宅﹐冢人物土。﹝物猶相也。相其地可葬者﹐乃營之。﹞

﹝疏﹞「筮宅冢人物土」。

○注「物猶」至「營之」。

○釋曰﹕自此盡「不哭」﹐論筮宅卜日之事。正經筮宅之事不物土﹐故記人言之。云「相其地可葬者乃營之」者﹐凡葬皆先相﹐乃筮之﹐筮吉乃掘坎。今直云營之﹐不言筮宅者﹐營之中兼筮﹐故經云「筮宅﹐冢人物土」﹐是使冢人物土﹐乃筮者也。

卜日吉﹐告從於主婦。主婦哭﹐婦人皆哭。主婦升堂﹐哭者皆止。﹝事畢。﹞

﹝疏﹞「卜日」至「皆止」。

○注「事畢」。

○釋曰﹕正經直云「闔東扉主人哭」﹐不云主婦升堂﹐哭者皆止之事﹐故記明之。云「卜日吉」﹐宗人告從於主婦﹐主婦哭時﹐堂上婦人皆哭﹐主婦升堂﹐堂上婦人皆止﹐不哭。

啟之昕﹐外內不哭。﹝將有事﹐爲其ん囂。旣啟﹐命哭。古文啟爲開。﹞

﹝疏﹞「啟之」至「不哭」。

○注「將有」至「爲開」。

○釋曰﹕自上皆記《士喪》上篇事﹐自此以下皆記此篇。葬首將啟殯﹐惟言婦人不哭﹐不云男子﹐故記以明之﹐云內外男女不哭﹐止ん囂故也。

夷牀﹑共軸饌於西階東。﹝明階者﹐位近西也。夷牀饌於祖廟﹐共軸饌於殯宮﹐其二廟者﹐於禰亦饌共軸焉。古文共或作拱。﹞

﹝疏﹞「夷牀」至「階東」。

○注「明階」至「作拱」。

○釋曰﹕其夷牀在祖廟﹐共軸在殯宮﹐以其西階東是同﹐故並言之。鄭云「明階者﹐位近西也」者﹐以正經直云「階」﹐恐正當兩階之﹐故記人明之。是以鄭云明階者﹐位近西﹐以其柩當殯奠位之處﹐故夷牀在西﹐還當牖﹐共軸以候載柩﹐故近西﹐皆在西階東。云「其二廟者﹐於禰亦饌共軸焉」者﹐以其先朝禰﹐故至禰廟一移﹐柩升堂﹐明旦乃移柩於共軸上﹐載以朝祖廟。朝祖廟時﹐下柩訖﹐明日用蜃車﹐共軸不復更用﹐不饌之﹐故云二廟者於禰亦饌共軸焉。

其二廟﹐則饌於禰廟﹐如小斂奠﹐乃啟。﹝祖尊禰卑也。士事祖禰﹐上士異廟﹐下士共廟。﹞

﹝疏﹞「其二」至「乃啟」。

○注「祖奠」至「共廟」。

○釋曰﹕自此盡「主人踴如初」﹐論上士二廟﹐先朝禰奠設及位次之事。云「其二廟則饌於禰廟」者﹐以先朝禰﹐後朝祖﹐故先於禰廟﹐饌至朝設之故也。云「如小斂奠」者﹐則亦門外特豚一鼎﹐東上﹐兩С醴酒﹐一豆一籩之等也。云「祖尊禰卑也」者﹐欲見上文朝祖時如大斂奠﹐此朝禰如小斂奠﹐多少不同之意也。云「士事祖禰」者﹐總上士及中﹑下之士而言。云「上士異廟」﹐據此經而言「下士共廟」﹐據經而言。中士亦共廟﹐而惟言下士者﹐略之﹐其實中士亦共廟﹐故《祭法》云「士二廟﹐官師一廟。」鄭云「官師﹐中﹑下之士」是也。

朝於禰廟﹐重止於門外之西﹐東面。柩入﹐升自西階﹐正柩於兩楹。奠止於西階之下﹐東面北上。主人升﹐柩東﹐西面。眾主人東卽位﹐婦人從升﹐東面。奠升﹐設於柩西﹐升降自西階﹐主人要節而踴。﹝重不入者﹐主於朝祖而行﹐若過之矣。門西東面﹐待之便也。﹞

﹝疏﹞「朝於」至「而踴」。

○注「重不」至「便也」。

○釋曰﹕此是上士二廟﹐先朝禰之事。𨿽言正柩於兩楹﹐奠位在戶牖之﹐則此於兩楹稍近西﹐乃得當奠位﹐亦如共軸饌於階而近西然也。云「眾主人東卽位」者﹐柩未升之時在西階下﹐東面北上﹐柩升﹐主人從升﹐眾主人已下﹐乃卽阼階下西面位。云「婦人從升」﹐不云「主婦」者﹐以其婦人皆升﹐故總言之。云「主人要節而踴」者﹐奠升﹐主人踴﹐降時﹐婦人踴也。云「門西東面﹐待之便也」者﹐以其祖廟在東﹐柩入禰廟﹐明旦出門東鄕朝祖時﹐其重於柩車先﹐東鄕祖廟﹐便也。若先在門東西面﹐及柩入﹐乃回鄕東﹐則不便﹐故云東面待之便也。

燭先入者﹐升堂﹐東楹之南﹐西面。後入者﹐西階東﹐北面﹐在下。﹝在柩者。先﹐先柩者。後﹐後柩者。祖時﹐燭亦然。互記於此。﹞

﹝疏﹞「燭先」至「在下」。

○注「在」至「於此」。

○釋曰﹕此燭本是殯宮中開殯者﹐在道時一在柩前﹐一在柩後。今又一升堂﹐一在堂下﹐故鄭云「先先柩者﹐後後柩者﹐祖時燭亦然﹐互記於此」者。上祖時﹐直有朝廟在道﹐柩前後之燭﹐至廟直云「質明滅燭」﹐不見燭之升堂不升堂。此文見至廟﹐燭升與不升﹐不見在道燭﹐故云祖時燭亦然﹐互記於此﹐以其皆有在道及至廟燭升與不升之事也。

主人降﹐卽位﹐徹﹐乃奠﹐升降自西階﹐主人踴如初。﹝如其降拜賓﹐至於要節而踴﹐不薦車﹐不從此行。﹞

﹝疏﹞「主人」至「如初」。

○注「如其」至「此行」。

○釋曰﹕云「如其降拜賓﹐至於要節而踴」者﹐案上經朝祖時﹐旣正柩設從奠訖﹐主人降拜賓至於要節而踴﹐故此如之也。云「不薦車﹐不從此行」者﹐案上祖禰共廟者﹐朝廟日卽薦車﹐此二廟﹐明日於祖廟薦車馬﹐以其從祖廟行﹐故薦。今此禰廟不從此行﹐故不薦也。

祝及執事舉奠﹐巾﹑席從而降﹐柩從﹐序從如初﹐祖。﹝此謂朝禰明日﹐舉奠祖之序也。此祝執醴先﹐酒脯醢俎從之﹐巾席爲後。旣正柩﹐席升設﹐設奠如初。祝受巾﹐巾之。凡喪﹐自卒至殯﹐自啟至葬﹐主人之禮其變同﹐則此日數亦同矣。序從主人以下﹐今文無從。﹞

﹝疏﹞「祝及」至「祖」。

○注「此謂」至「無從」。

○釋曰﹕自此盡「不煎」﹐論至祖廟陳設及贈之事。云「此謂朝禰明日」者﹐以其下文朝祖之時「序從如初」﹐中有燭﹐若同日﹐則朝祖之時已自明矣﹐何須更有燭也﹖以此言之﹐則此朝祖與朝禰別日可知﹐故鄭云「舉奠祖之序也」。云「此祝執醴先﹐酒脯醢俎從之﹐巾席爲後」者﹐此禰奠與小斂奠同﹐小斂奠時云「夏祝及執事盥﹐執醴先﹐酒脯醢俎從。」此經亦祝及執事舉奠﹐明此亦執醴先酒脯醢俎從之﹐此經所云「巾席」爲後。云「旣正柩﹐席升設﹐設奠如初。祝受巾巾之」者﹐上正經朝祖時﹐正柩於兩楹訖﹐席升設於柩西﹐奠設如初﹐巾之。以經直云「巾之」﹐無祝受巾﹐知受巾巾之者﹐以上篇設小斂奠訖﹐祝受巾巾之﹐此與小斂奠同﹐明設奠訖﹐祝受巾巾之可知。云「凡喪﹐自卒至殯﹐自啟至葬﹐主人之禮其變同」者﹐主人常在喪位﹐不出﹐惟君命乃出﹐迎及送﹐其變同﹐則此日數亦同。以其此二篇薦者啟日朝禰﹐又明日朝祖﹐又明日乃葬﹐與始死日襲﹐明日小斂﹐又明日大斂而殯亦同日。主人﹑主婦變服亦同。以其小斂﹐主人散帶﹐主婦ヮ﹐自啟至葬﹐主人﹑主婦亦同於未殯也。云「序從主人以下」者﹐案上注云「主人與男子居右﹐婦人居左﹐以服與昭穆爲位」是也。

薦乘車﹐鹿淺﹐幹﹑笮﹑革世﹐載旃﹐載皮弁服﹐纓﹑轡﹑貝勒縣於衡。﹝士乘棧車。鹿淺﹐鹿夏毛也。﹐覆グ。《玉藻》曰「士齊車﹐鹿豹直。」幹﹐盾也。笮﹐矢ゅ也。世﹐韁也。旃﹐旌旗之屬。通帛爲旃﹐孤卿之所建﹐亦攝焉。皮弁服者﹐視朔之服。貝勒﹐貝飾勒。有幹無兵﹐有ゅ無弓矢﹐明不用。古文世爲殺﹐旃爲膳。﹞

﹝疏﹞「薦乘」至「於衡」。

○注「士乘」至「爲膳」。

○釋曰﹕此並下車三乘﹐謂葬之魂車。云「士乘棧車」者﹐《巾車》之文。云「鹿淺」﹐爲車前式豎者﹐グ子以鹿夏皮淺毛者爲﹐以覆式﹐是以《詩韓弈》云「享弘淺蔑」﹐傳云「享﹐革也。弘﹐軾中也。淺﹐虎皮淺毛也。蔑﹐覆軾也。」引《玉藻》者﹐彼注云「直謂緣也。」士之齊車與朝車同﹐引之欲證此鹿亦以豹皮爲緣飾。云「旃﹐旌旗之屬」云云者﹐案《司常》云「孤卿建旃﹐大夫士建物。」此士而用旃﹐故云「亦攝焉」。云「皮弁服者﹐視朔之服」者﹐案《玉藻》云諸侯「皮弁以聽朔於大廟」﹐《鄕黨》孔子云「素衣裘」﹐亦是視朔之服。君臣同服﹐是以此士亦載皮弁視朔之服也。云「貝勒﹐貝飾勒」者﹐貝﹐水物﹐故以貝飾勒。云「有幹無兵﹐有ゅ無弓矢﹐明不用」者﹐以其干與戈戟兵器﹐及ゅ與弓矢﹐皆相須乃用﹐今有幹無兵﹐有ゅ無弓矢﹐明死者不用﹐故闕之也。

道車﹐載朝服。﹝道車﹐朝夕及燕出入之車。朝服﹐日視朝之服也。玄衣素裳。﹞

﹝疏﹞「道車載朝服」。

○注「道車」至「素裳」。

○釋曰﹕知「道車﹐朝夕及燕出入之車」者﹐但士乘棧車﹐更無別車﹐而上云「乘車」﹐下云「槁車」﹐此云「道車」﹐𨿽有一車﹐所用各異﹐故有乘車﹑道車﹑槁車之名。知「道車﹐朝夕」者﹐案《玉藻》云「朝玄端﹐夕深衣」﹐鄭注云「謂大夫士也。」私朝之服。《春秋左氏傳》云「朝而不夕」﹐據朝君於是有朝無夕。若然﹐云朝夕者﹐士家朝朝暮夕當家私朝之車﹐又云「及燕出入」者﹐謂士家遊燕出入之車。案《周禮夏官》有道右﹑道僕﹐皆據象路而言道。又案《司常》云「道車載┸」﹐鄭注云「王以朝夕燕出入。」與此道車同﹐則士乘棧車與王乘象路同名道。云「朝服﹐日視朝之服」者﹐案《鄕黨》云「緇衣羔裘」﹐是孔子所服﹐鄭注云「諸侯視朝之服」。是君臣同服﹐故《玉藻》云諸侯「朝服以日視朝」﹐士之道車而用朝君之服﹐不用私朝玄端服者﹐乘車旣載孤卿之旃﹐故道車亦載朝君之服﹐攝盛也。云「玄衣素裳」者﹐《士冠禮》云「主人玄冠朝服﹐緇帶﹐素な」﹐注云不云衣﹐衣象冠色。則不云裳﹐裳象な色可知。故云玄衣素裳也。

車﹐載蓑笠。﹝槁猶散也。散車以田以鄙之車。蓑笠﹐備雨服。今文爲潦。凡道車﹑車之纓轡及勒﹐亦縣於衡也。﹞

﹝疏﹞「車載蓑笠」。

○注「槁猶」至「衡也」。

○釋曰﹕云「猶散也」者﹐案上乘車﹑道車皆據人之乘用爲名﹐不取車上生稱﹐則此散車亦據人乘爲號。知「散車以田以鄙之車」者﹐案《司常》云「ヵ車載旌」﹐注云「ヵ車﹐木路也。王以田以鄙。」謂王行小小田獵巡行縣鄙﹐此散車與彼ヵ車同是遊散所乘﹐故與ヵ車同解。若然﹐士亦與王同有以田以鄙者﹐亦謂從王以田以鄙也。若正田獵﹐自用冠弁服﹐乘棧車也。云「蓑笠﹐備雨服」者﹐案《無羊》詩云「爾牧來思﹐何蓑何笠。」彼注云「蓑所以備雨﹐笠所以禦暑。」而此並雲備雨者﹐非直蓑以禦雨﹐笠亦以備雨﹐故《都人士》詩注云「笠所以禦雨」﹐喪事不辟暑﹐是以並雲備雨之服。云「今文爲潦」者﹐案《周禮輪人》「爲蓋」﹐鄭云「禮所謂潦車﹐謂蓋車與﹖」若然﹐彼注此文則爲潦車者﹐義亦通矣。「凡道車﹑槁車之纓轡﹐及勒亦縣於衡」者﹐以車三乘皆當有馬﹐有馬則有此三者﹐但記人舉上以明下﹐乘車云「纓﹑轡﹑貝勒縣於衡」﹐卽此三者亦縣於衡可知。

將載﹐祝及執事舉奠﹐戶西﹐南面﹐東上。卒束前而降﹐奠席於柩西。﹝將於柩西當前束設之。﹞

﹝疏﹞「將載」至「柩西」。

○注「將於」至「設之」。

○釋曰﹕經載柩時﹐不云去奠設席之事﹐故記人明之。云「將於柩西當前束設之」者﹐經𨿽先云舉奠﹐後云降席﹐要須設席乃設奠﹐故云將於柩西當前束設之。正經云「降奠當前束」是也。

巾奠﹐乃墻。﹝墻﹐飾柩也。﹞

﹝疏﹞「巾奠乃墻」。

○注「墻飾柩也」。

○釋曰﹕正經直云「降奠﹐當前束﹐商祝飾棺」﹐不云巾奠﹐故記人辧之。巾奠訖﹐商祝乃飾棺墻﹐卽帷荒與棺爲飾﹐故變飾棺云墻也。

抗木﹐刊。﹝剝削之。古文刊爲竿。﹞

﹝疏﹞「抗木刊」。

○注「剝削之」。

○釋曰﹕刊﹐削也﹐而云「剝」者﹐木無皮者直削之﹐有皮者剝乃削之﹐故兼言剝。

茵著﹐用荼﹐實綏澤焉。﹝荼﹐茅秀也。綏﹐廉姜也。澤﹐澤蘭也。皆取其香﹐且禦濕。﹞

﹝疏﹞「茵著」至「澤焉」。

○注「荼茅」至「禦濕」。

○釋曰﹕茵內非直用茅秀﹐兼實綏澤取其香﹐知且禦濕者﹐以其在棺下﹐須禦濕之物﹐故與荼皆所以禦濕。

葦苞﹐長三尺﹐一編。﹝用便易也。﹞

﹝疏﹞「葦苞長三尺一編」。

○注「用便易也」。

○釋曰﹕言「便易」者﹐葦艸卽長﹐載取三尺一道編之﹐用便易故也。

菅筲三﹐其實皆瀹。﹝米麥皆湛之湯﹐未知神之所享﹐不用食道﹐所以爲敬。﹞

﹝疏﹞「菅筲三其實皆瀹」。

○注「米麥」至「爲敬」。

○釋曰﹕經直云「筲三﹐黍﹑稷﹑麥」﹐不辧苞之所用﹐及黍稷生熟﹐故記人明之。是以云筲用菅艸﹐黍稷皆淹而漬之。云「未知神之所享」者﹐以其鬼神幽暗﹐生者不見﹐故淹而不熟﹐以其不知神之所享故也。云「不用食道﹐所以爲敬」者﹐案《檀弓》云「飯用米貝﹐不以食道」﹐食道褻則不敬﹐故云不用食道﹐所以爲敬也。

祖﹐還車不易位。﹝爲鄕外耳﹐未行。﹞

﹝疏﹞「祖還車不易位」。

○注「爲鄕外耳未行」。

○釋曰﹕案正經乃祖還乘車﹑道車﹑槁車﹐不辧還之遠近﹐故記人明之。𨿽還車﹐不易本位﹐爲鄕外耳﹐還車未行者﹐皆不易位。上經未還﹐奉車在階﹐婦人在堂上﹐還車去階﹐婦人降堂下。若然﹐則是還車易位﹐而云「不易位」者﹐以其三分其庭爲三位﹐車𨿽去階﹐猶不離三分其庭一在北之位﹐據大判而言不易位也。

執披者﹐旁四人。﹝前後左右各二人。﹞

﹝疏﹞「執披者旁四人」。

○注「前後左右各二人」。

○釋曰「前後左右各二人」者﹐謂前之左右﹐後之左右﹐則一旁四人﹐兩旁則八人﹐上經鄭注云「備傾虧也」。

凡贈幣﹐無常。﹝賓之贈也。玩好日贈﹐在所有。﹞

﹝疏﹞「凡贈幣無常」。

○注「賓之」至「所有」。

○釋曰﹕正經云「公用玄束帛」﹐是贈有常矣。上又云賓贈「奠幣如初」﹐直云奠幣如初﹐不云物色與多少﹐故記人明之﹐以其賓客非一﹐故云「凡贈幣無常」。鄭云「賓之贈也」﹐云「玩好曰贈﹐在所有」者﹐《詩》云「知子之來之﹐雜佩以贈之。」是贈在所有也。

凡糗﹐不煎。﹝以膏煎之則褻﹐非敬。﹞

﹝疏﹞「凡糗不煎」。

○注「以膏」至「非敬」。

○釋曰﹕正經葬奠直云「四籩棗糗栗脯」﹐不云糗之煎不﹐故記人明之。凡糗直空糗而已﹐不用脂膏煎和之。是以鄭云「以膏煎之則褻﹐非敬」﹐故云「不煎」。此篇惟葬奠有糗﹐而云「凡」者﹐記人通記大夫以上。

惟君命﹐止柩於恆﹐其餘則否。﹝不敢畱神也。恆﹐道也。《曾子問》曰「葬旣引﹐至於恆。」﹞

﹝疏﹞「惟君」至「則否」。

○注「不敢」至「於恆」。

○釋曰﹕正經直云柩「至邦門﹐君使宰夫贈」﹐不云止柩之事﹐故記人明之。引《曾子問》者﹐彼爲日食﹐此爲君命﹐𨿽不同﹐止柩是同﹐故引之﹐證止柩之事。

車至道左﹐北面立﹐東上。﹝道左﹐墓道東﹐先至者在東。﹞

﹝疏﹞「車至」至「東上」。

○注「道左」至「在東」。

○釋曰﹕正經直云「陳器於道東西﹐北上」﹐統於廣﹐以其入廣故也﹐不云三等之車面位之事﹐故記人明之。以其不入廣﹐故東上不統於廣也。云「道左﹐墓道東」者﹐據墓南面爲正﹐故知道左﹐是墓道東也﹐當是陳器之南。云「先至者在東」者﹐以乘車﹑道車﹑槁車三者﹐次第爲先後﹐先至謂乘車也。必知此車是乘車之等者﹐以其下有柩車﹐故知此是三等者也。

柩至於廣﹐斂服載之。﹝柩車至廣﹐祝說載除飾﹐乃斂乘車﹑道車﹑槁車之服載之﹐不空之以歸。送形而往﹐迎精而反﹐亦禮之宜。﹞

﹝疏﹞「柩至」至「載之」。

○注「柩車」至「之宜」。

○釋曰﹕正經直云「柩至於廣﹐屬引乃窆」﹐不云柩車斂服載之﹐故記人明之。云「柩車至廣﹐祝說載除飾﹐乃斂乘道槁車服載之﹐不空之以歸」者﹐此解說載﹐謂下棺於地﹐除飾謂除去帷荒﹐柩車旣空﹐乃斂﹐乘車皮弁服﹐道車朝服﹐槁車蓑笠﹐三者之服﹐載之於柩車﹐示不空之以歸者也。云「送形而往﹐迎精而反」者﹐《禮記問喪》文﹐引之證此不空歸之義。云「亦禮之宜」者﹐形往則送之﹐主人隨柩路是也﹔精反則迎之﹐主人隨精而反﹐是亦禮之宜然也﹐故云禮之宜也。

卒窆而歸﹐不驅。﹝孝子往如慕﹐反如疑﹐爲親之在彼。﹞

﹝疏﹞「卒窆而歸不驅」。

○注「孝子」至「在彼」。

○釋曰﹕此文解上斂服載之下棺訖﹐實土三﹐孝子從蜃車而歸﹐不驅馳而疾者﹐疑父母之神不歸。云「孝子往如慕﹐反如疑」者﹐亦《禮記問喪》文。云孝子往如慕者﹐如嬰兒隨母而啼慕﹐反如疑者﹐孝子不見其親﹐不知精魂歸否﹐故疑之。云「爲親之在彼」者﹐謂疑精魂在彼不歸﹐言此者﹐解經不驅之事。

君視斂﹐若不待奠﹐加蓋而出。不視斂﹐則加蓋而至﹐卒事。﹝爲有他故及辟忌也。﹞

﹝疏﹞「君視」至「卒事」。

○注「爲有」至「忌也」。

○釋曰﹕君於士旣殯而往﹐有恩﹐則與大斂﹐旣布衣﹐君至奠訖乃出﹐不辧﹐不得終視斂之事﹐故記人明之﹐是以經二事皆見於禮而言。云「君視斂﹐若不待奠﹐加蓋而出」者﹐一爲君有急事他故﹐是以不得待奠。云「不視斂﹐則加蓋而至﹐卒事」者﹐亦是君有辟忌﹐不用見屍柩﹐是以加蓋乃來。云卒事者﹐待大斂訖乃出。

旣正柩﹐賓出﹐遂匠納車於階。﹝遂匠﹐遂人﹑匠人也。遂人主引徒役﹐匠人主載柩窆﹐職相左右也。車﹐載柩車。《周禮》謂之蜃車﹐《雜記》謂之團﹐或作輇﹐或作摶﹐聲讀皆相附耳﹐未聞孰正。其車之輿﹐狀如牀﹐中央有轅﹐前後出﹐設前後輅﹐輿上有四周﹐下則前後有軸﹐以輇爲輪。許叔重說﹕「有輻曰輪﹐無輻曰輇。」﹞

﹝疏﹞「旣正」至「階」。

○注「遂匠」至「曰輇」。

○釋曰﹕正經不云納柩車時節﹐故記人明之。旣朝正柩於兩楹之﹐當此之時﹐遂匠納柩車於階。云「遂人﹐匠人也」者﹐以其《周禮》有遂人﹑匠人﹐天子之官﹐士𨿽無臣﹐亦有遂人﹑匠人主其葬事。云「遂人主引徒役﹐匠人主載柩窆﹐職相左右也」者﹐案《周禮遂人職》云「大喪﹐帥六遂之役而致之﹐掌其政令。及葬﹐帥而屬六及窆﹐陳役。」注云「致役﹐致於司徒﹐給墓上事。陳役者﹐主陳列之耳。」是遂人主引徒也。又《鄕師職》云「及葬﹐執以與匠師禦柩而治役。」謂監督其事。又此遂人與匠人同納車於階﹐卽匠人主載窆﹐與遂人職相左右也。云「車﹐載柩車」者﹐以其此云納車於階﹐正謂載柩。若乘車﹑道車之等﹐則當東榮﹐不在階﹐故知此是柩車也。云「《周禮》謂之蜃車」者﹐案《遂師職》云「大喪﹐使帥其屬以幄先﹐及蜃車之役」﹐注云「蜃車﹐柩路﹐四輪迫地而行﹐有似於蜃﹐因取名焉」是也。云「《雜記》謂之團﹐或作輇﹐或作摶﹐聲讀皆相附耳﹐未聞孰正」者﹐言或作輇﹐或作摶者﹐皆或《禮記》別本﹐故云皆相附耳﹐但未知孰正也。云「其車之輿﹐狀如牀﹐中央有轅﹐前後出」者﹐觀鄭此注﹐其輿與盾車同﹐亦一轅爲之。云「設前後輅」者﹐正經惟云前輅﹐言前以對後﹐明知亦有後輅。云「輿上有四周」者﹐此亦與盾車同。云「下則前後有軸﹐以輇爲輪」者﹐此則與盾異﹐以其盾無輪﹐直有轉轔﹐此有輇輪。引「許叔重說」者﹐案許氏《說文》云「有輪無幅曰輇」﹐證此輇無輻也。

祝饌祖奠於主人之南﹐當前輅﹐北上﹐巾之。﹝言饌於主人之南﹐當前輅﹐則旣祖﹐祝乃饌。﹞

﹝疏﹞「祝饌」至「巾之」。

○注「言饌」至「乃饌」。

○釋曰﹕正經直云祖還車及還重訖﹐「乃奠如初」﹐不云饌處﹐故記人明之。祝饌祖奠於主人之南當前輅﹐云「則旣祖﹐祝乃饌」者﹐以其未祖以前﹐柩車鄕北﹐輅在主人之北﹐今云「饌於主人之南」﹐明知旣祖還﹐乃鄕饌之。

弓矢之新﹐沽功。﹝設之宜新﹐沽示不用。今文沽作古。﹞

﹝疏﹞「弓矢之新沽功」。

○注「設之」至「作古」。

○釋曰﹕自此盡篇末﹐論死者用器弓矢粗惡之事。以其正經直云「用器弓矢」﹐不辧弓矢善惡﹐及弓矢之名﹐故記人明之。「設之宜新」者﹐爲死者宜用新物。云「沽示不用」者﹐沽謂粗爲之。

有弭飾焉﹐﹝弓無緣者謂之弭﹐弭以骨角爲飾。﹞

﹝疏﹞「有弭飾焉」。

○注「弓無」至「爲飾」。

○釋曰﹕案《爾雅》云「弓有緣謂之弓﹐無緣謂之弭。」孫氏云「緣系約而漆之﹐無緣不以系約﹐骨飾兩頭。」是此弭也。《詩》云「象弭魚服」﹐是用象骨﹐弓隈旣用角﹐明兩頭亦得用﹐故鄭總云「骨角爲飾」。

亦張可也。﹝亦使可張。﹞

﹝疏﹞「亦張可也」。

○注「亦使可張」。

○釋曰﹕生時之弓有張弛﹐此死者之弓﹐𨿽不射而沽﹐略亦使可張﹐故曰「亦」也。

有必﹐﹝必﹐弓檠。弛則縛之於弓裏﹐備損傷﹐以竹爲之。《詩》云「竹必緄。」古文必作﹛比木﹜。﹞

﹝疏﹞「有必」。

○注「必弓」至「作﹛比木﹜」。

○釋曰「必﹐弓檠」者﹐案《冬官弓人》造弓之時﹐弓成﹐納之檠中﹐以定往來體﹐此弓檠﹐謂凡平弛弓之時﹐以竹狀如弓﹐縛之於弓裏﹐亦名之爲必者﹐以若馬必﹐然馬必所以制馬﹐弓必所以制弓﹐使不頓傷﹐故謂之必。引《詩》云「竹必緄」者﹐緄﹐繩也﹔﹐約也﹔謂以竹爲必﹐以繩約之。此經之必𨿽粗略﹐用亦如此﹐故引之爲證。

設依﹑撻焉。﹝依﹐纏弦也。撻﹐付側矢道也。皆以韋爲之。今文撻爲。﹞

﹝疏﹞「設依撻焉」。

○注「依纏」至「爲」。

○釋曰﹕言「依」者﹐謂以韋依纏其弦﹐卽今時弓番是也。云「撻﹐付側矢道」者﹐所以撻矢令出﹐謂生時以骨爲之付側﹐今死者用韋。云「皆以韋爲之」者﹐謂依與撻﹐皆以韋爲之﹐異於生者也。

有。﹝﹐弓衣也﹐以緇布爲之。﹞

﹝疏﹞「有」。

○注「弓」至「爲之」。

○釋曰﹕知「﹐弓矢」者﹐案《月令》云「帶以弓」﹐故知弓衣也。鄭知「用緇布爲之」者﹐此無正文﹐鄭驗當時弓衣用緇布而言也。

﹤羽侯﹥矢一乘﹐骨鏃﹐短衛。﹝﹤羽侯﹥猶候也﹐物而射之矢也。四矢曰乘﹐骨鏃短衛﹐亦示不用也。生時﹤羽侯﹥矢金鏃。凡爲矢﹐五分長而羽其一。﹞

﹝疏﹞「﹤羽侯﹥矢」至「短衛」。

○注「﹤羽侯﹥猶」至「其一」。

○釋曰﹕言「候物而射之」者﹐案《司弓矢》鄭注云「可以司候射敵之近者及禽獸。」鄭君兩注﹐語異義同。云「骨鏃短衛﹐亦示不用也」者﹐案上文沽功﹐鄭云示不用﹐故此亦之。云「生時﹤羽侯﹥矢金鏃」者﹐此亦《爾雅釋器》文﹐案彼云「金鏃剪羽謂之﹤羽侯﹥」是也。此言短羽﹐卽剪羽也。云「凡爲矢五分長而羽其一」者﹐案《周禮矢人》上「陳五矢」﹐下乃云「五分其長而羽其一」﹐故云「凡」以廣之也。案鄭彼注云﹕矢長三尺﹐五分羽一則六寸也。謂之羽者﹐指體而言。謂之衛者﹐以其無羽﹐則不平正﹐羽所以防衛其矢﹐不使不調﹐故名羽爲衛。

志矢一乘﹐軒周中﹐亦短衛。﹝志猶擬也﹐習射之矢。《書》云「若射之有志。」周﹐摯也﹐無鏃短衛﹐亦示不用。生時志矢骨鏃。凡爲矢﹐前重後輕也。﹞

﹝疏﹞「志矢」至「短衛」。

○注「志猶」至「輕也」。

○釋曰﹕云「志猶擬也」者﹐凡射﹐志意有所準擬﹐故云志猶擬也。云「習射之矢」者﹐案《司弓矢》鄭注云「恆矢之屬﹐軒周中﹐所謂志」﹐以此言之﹐則此恆矢也﹐在八矢之下。知是習射矢者﹐以其矢中特輕﹐於習射宜也。案六弓﹐唐弓﹑大弓亦授習射者﹐則此矢配唐﹑大也。引《尙書盤庚》者﹐證志爲準擬之事。周輊者﹐鄭讀周從輊﹐以其車傍周﹐非是軒輊之輊﹐故讀從執下至。云「無鏃短衛﹐亦示不用」者﹐知此矢無鏃者﹐上經﹤羽侯﹥矢言骨鏃﹐此經不云鏃﹐故知無鏃﹐示不用也。若然﹐﹤羽侯﹥矢生時用金鏃﹐死用骨鏃﹔志矢生時用骨鏃﹐死則令去之。云「生時志矢骨鏃」者﹐亦《爾雅釋器》文。案彼云「骨鏃不剪羽﹐謂之志。」此志矢是也。云「凡爲矢前重後輕也」者﹐案《司弓矢》鄭注云「凡枉矢之制﹐枉矢之屬﹐五分二在前﹐三在後。殺矢之屬﹐參分一在前﹐二在後。矢之屬﹐七分三在前﹐四在後。恆矢之屬﹐軒周中。」若然﹐前重後輕者﹐據殺矢﹑﹤羽侯﹥矢﹑枉矢﹑矢﹑矢﹑矢而言。引之者﹐證此志是恆矢﹑庳矢﹐無前重後輕之義。但《周禮》有八矢﹐惟用此二矢者﹐以其八矢之內﹐﹤羽侯﹥矢居前最重﹐恆矢居後最輕﹐旣不盡用﹐故取其首尾者也。

●卷四十二士虞禮第十四

﹝疏﹞《士虞禮》第十四。

○鄭《目錄》云「虞﹐安也。士旣葬父母﹐迎精而反﹐日中祭之於殯宮以安之。虞於五禮屬凶。《大戴》第六﹐《小戴》第八﹐《別錄》第十四。」

○釋曰﹕案此經云「側亨於廟門外之右」﹐又記云「陳牲於廟門外」﹐皆云廟﹐《目錄》云「祭之殯宮」者﹐廟則殯宮也。故鄭注《士喪禮》「凡宮有鬼神曰廟」﹐以其虞﹐卒哭在寢﹐乃在廟﹐是以鄭注《喪服小記》云「虞於寢﹐於祖廟」是也。

士虞禮。特豕饋食。﹝饋猶歸也。﹞

﹝疏﹞「士虞禮特豕饋食」。

○注「饋猶歸也」。

○釋曰﹕自此盡「南順」﹐論陳鼎鑊祭器幾筵等之事。案《左氏傳》云「卜日曰牲。」是以《特牲》云牲﹐大夫已上稱牲﹐亦稱牢﹐故云少牢。此虞爲喪祭﹐又葬日虞﹐因其吉日﹐故略無卜牲之禮﹐故指豕體而言﹐不云牲﹐大夫以上亦當然。《雜記》云「大夫之虞也﹐直牲」﹐又此下記云「陳牲於廟門外」﹐《檀弓》云「與有司視虞牲」﹐皆言牲者﹐記人之言﹐不依常例故也。然《少牢》云「司馬羊﹐士擊豕。」不言牲者﹐據殺特須指事而言﹐亦非常例也。云「饋猶歸」者﹐謂以物與神及人皆言饋﹐是以此虞及《特牲》《少牢》皆言饋。《坊記》云「父母在﹐饋獻不及車馬。」是生死皆言饋。又案《周禮玉府》云掌「凡王之獻金玉﹑兵器」﹐注﹕「謂百工爲王所作﹐可以獻遺諸侯。古者致物於人﹐尊之則曰獻﹐通行曰饋。」以此而言﹐獻𨿽主於尊﹐其《春秋》齊侯來獻魯戎捷﹐尊魯也。其云饋者﹐上下通稱﹐故祭祀於神而言饋。陽貨饋孔子豚而言饋﹐《鄕黨》云「朋友之饋」﹐是上下通言饋。《膳夫》云「凡王之饋食用六」﹐注云「進物於尊曰饋。此饋之盛者﹐王舉之饌也。」彼鄭據當文是進於王﹐故云進物於尊﹐其實通也。

側亨於廟門外之右﹐東面。﹝側亨﹐亨一胖也。亨於爨用鑊﹐不於門東﹐未可以吉也。是日也﹐以虞易奠﹐而以吉祭易喪祭。鬼神所在則曰廟﹐尊言之。﹞

﹝疏﹞「側亨」至「東面」。

○注「側亨」至「言之」。

○釋曰﹕云「側亨﹐亨一胖」也﹐知者﹐案吉禮皆全﹐左右胖皆亨﹐不云「側」。此云「側亨」﹐明亨一胖而已。必亨一胖者﹐以其虞不致爵﹐自獻賓已後﹐則無主人﹑主婦及賓已下之俎﹐故惟亨一胖也。若然﹐《特牲》亦云側殺者﹐彼𨿽亨左右胖﹐少牢二﹐特牲一﹐故以一牲爲側﹐各有所對故也。云「亨於爨用鑊」者﹐亦案《少牢》有羊鑊﹐故亨在鑊。云「不於門東﹐未可以吉也」者﹐以虞爲喪祭﹐不於門東﹐對《特牲》吉禮﹐鼎鑊皆在門東﹐此云「門外之右」﹐是門之西﹐未可以吉也。云「是日也」至「喪祭」﹐皆《檀弓》文。云「是日」﹐謂葬日﹐日中而虞﹐易去奠﹐以死事之﹐故立屍而祭之。云「而以吉祭易喪祭」者﹐案下記云「三虞﹑卒哭﹑他﹐用剛日﹐亦如初﹐曰﹕哀薦成事。」鄭注引《檀弓》文﹐「葬日中而虞﹐不忍一日離也﹐是日也﹐以虞易奠﹐卒哭曰成事﹐是日也﹐以吉祭易喪祭」。如是﹐則卒哭卽是吉祭。而鄭此注云爲吉祭者﹐卒哭對虞爲吉祭﹐卒哭比爲喪祭﹐故下記云「卒哭﹐祭乃餞」﹐云「尊兩С於廟門外之右﹐少南﹐洗在尊東南﹐水在洗東﹐篚在西」﹐注云「在門之左﹐又少南。」則鼎鑊亦在門左。又云「明日﹐以其班﹐沐浴」﹐又云「其他如饋食」﹐是乃與《特牲》吉祭同﹐以爲吉祭﹐是以云而以吉祭易喪祭也。云「鬼神所在則曰廟﹐尊言之」者﹐對時廟與寢別﹐今𨿽葬﹐旣以其迎魂而反﹐神還在寢﹐故以寢爲廟﹐虞於中祭之也。

魚﹑臘爨亞之﹐北上。﹝爨﹐竈。﹞

﹝疏﹞「魚臘」至「北上」。

○注「爨竈」。

○釋曰﹕上豕爨在門右﹐東面。此魚臘各別鑊﹐言「北上」﹐則次在豕鼎之北﹐而云「爨﹐竈」者﹐周公經爲爨﹐至孔子時爲竈﹐故王孫賈問孔子曰「與其媚於奧﹐寧媚於竈。」是前後異名﹐故鄭舉後決前也。

飠喜爨在東壁﹐西面。﹝炊黍稷曰飠喜。飠喜北上﹐上齊於屋宇。於虞有亨飠喜之爨﹐彌吉。﹞

﹝疏﹞「飠喜爨」至「西面」。

○注「炊黍」至「彌吉」。

○釋曰﹕以三鑊在西方反吉。案《特牲》云「主婦視飠喜﹐爨於西堂下。」宗婦主之在西方﹐今在東﹐亦反吉也。《少牢》廩爨在饔爨之北﹐在門外者﹐是大夫主之﹐廩人掌男子之事﹐故與牲爨同在門外東方也。知「炊黍稷曰飠喜」者﹐案《周禮飠喜人》云「掌凡祭祀共盛。」齊盛卽黍稷﹐故知也。云「北上﹐上齊於屋宇」者﹐此案《特牲》記云「飠喜爨在西壁」﹐鄭注云「西壁﹐堂之西墻下。舊說雲南北直屋﹐稷在南。」彼此東西皆言壁。彼云屋﹐此云屋宇﹐故知此亦齊屋也。云「於虞有亨飠喜之爨﹐彌吉」者﹐以其小斂﹑大斂未有黍稷﹐朔月薦新之等﹐始有黍稷。向吉﹐仍未有爨﹐至此始有亨飠喜之爨﹐故云彌吉。

設洗於西階西南﹐水在洗西﹐篚在東。﹝反吉也。亦當西榮﹐南北以堂深。﹞

﹝疏﹞「設洗」至「在東」。

○注「反吉」至「堂深」。

○釋曰﹕如其上文設爨反吉﹐此亦反吉。又上下篇吉時設洗﹐皆當東榮﹐南北以堂深﹐今在西階西南﹐亦當西榮﹐南北以堂深可知也。

尊於室中北墉下﹐當戶﹐兩С醴﹑酒﹐酒在東﹐無禁﹐冪用布﹐加勺﹐南枋。﹝酒在東﹐上醴也。布﹐葛屬。﹞

﹝疏﹞「尊於」至「南枋」。

○注「酒在」至「葛屬」。

○釋曰﹕云「酒在東﹐上醴也」者﹐醴法﹐上古酒是人所常飲﹐故在東﹐吉禮玄酒在酒上。今以喪祭禮無玄酒﹐則醴代玄酒﹐在上﹐故云上醴也。云「布﹐葛屬」者﹐以葛爲之﹐布則以麻爲之。今布並言﹐則此麻葛雜﹐故有兩號﹐是以鄭云葛屬也。

素幾﹑葦席﹐在西序下。﹝有幾﹐始鬼神也。﹞

﹝疏﹞「素幾」至「席下」。

○注「有幾始鬼神也」。

○釋曰﹕經幾席具有﹐注惟云幾者﹐以其大斂奠時已有席﹐至此虞祭乃有幾故也。然案《檀弓》云「虞而立屍﹐有幾筵。」筵則席﹐虞祭始有者﹐以幾筵相將﹐故連言筵﹐其虞有幾。若天子諸侯始死﹐則幾席具﹐故《周禮司幾筵》云「每燾一幾」﹐據始殯及葬時﹐是始死卽幾席具也。

苴寸刂茅﹐長五寸﹐束之﹐實於篚﹐饌於西坫上。﹝苴猶藉也。﹞

﹝疏﹞「苴寸刂」至「坫上」。

○注「苴猶藉也」。

○釋曰﹕此苴而云藉祭﹐故《易》云「藉用白茅﹐無咎。」

饌兩豆菹﹑醢於西楹之東﹐醢在西﹐一亞之。﹝醢在西﹐南面取之﹐得左取菹﹐右取醢﹐便其設之。﹞

﹝疏﹞「饌兩」至「亞之」。

○注「醢在」至「設之」。

○釋曰﹕此饌繼西楹言之﹐則以西楹爲主﹐向東陳之。云「一亞之」者﹐菹以東也。云「醢在西﹐南面取之﹐得左取菹﹐右取醢﹐便其設之」者﹐以其屍在奧東面設者﹐西面設於屍前﹐菹在南﹐醢在北。今於西楹東饌之﹐菹在東﹐醢在西﹐是南面取之﹐得左取菹﹐右取醢。至屍前西面﹐又左菹右醢﹐故云便也。

從獻豆兩﹐亞之﹐四籩亞之﹐北上。﹝豆從主人獻祝﹐籩從主婦獻屍祝﹐北上﹐菹與棗。不東陳﹐別於正。﹞

﹝疏﹞「從獻」至「北上」。

○注「豆從」至「於正」。

○釋曰﹕此從獻豆籩﹐𨿽文承一之下﹐而云「亞之」。下別云「北上」﹐是不從東爲次﹐宜於東北﹐以北爲上﹐向南陳之。若然﹐文承一下而云亞之者﹐以其次在以東﹐去楹漸遠﹐故云亞﹐不謂亞以東也。據此陳之次﹐然則東北菹爲首﹐次南醢﹐醢東栗﹐栗北棗﹐棗東棗﹐棗南栗。此以東面取之﹐而入北面﹐設之祝前﹐得右菹左醢﹐其籩亦然﹐先陳者先設﹐後陳者後設﹐棗在左﹐亦得其設﹐故鄭云「北上﹐菹與棗」也。云「豆從主人獻祝」者﹐以其屍前正豆已設訖﹐以爲陰厭不名爲從﹐此二豆主人先獻﹐祝酒後乃薦豆﹐故言從。云「籩從主婦獻屍祝」者﹐以其四籩﹕二籩從主婦獻屍﹐二籩從主婦獻祝﹐亦是從也。云「不東陳﹐別於正」者﹐以二豆與﹐在屍爲獻﹐前爲正﹐此皆在獻後﹐爲非正﹐故東北別也。

饌黍稷二惇於階﹐西上﹐藉用葦席。﹝藉猶薦也。古文藉爲席。﹞

﹝疏﹞「饌黍」至「葦席」。

○注「藉猶」至「爲席」。

○釋曰﹕云「藉猶薦也」者﹐謂先陳席﹐乃陳黍稷於上﹐是所陳席藉薦黍稷也。

水錯於中﹐南流﹐在西階之南﹐簞巾在其東。﹝流﹐吐水口也。﹞陳三鼎於門外之右﹐北面﹐北上﹐設扃。﹝門外之右﹐門西也。今文扃爲鉉。﹞

﹝疏﹞「陳三」至「扃」。

○注「門外」至「爲鉉」。

○釋曰﹕此扃𨿽先云「設」﹐其設扃在後﹐知者﹐案《士喪禮》小斂云「右人左執匕﹐抽扃予左手兼執之﹐取委於鼎北﹐加扃。」則扃在上﹐故先抽扃﹐後去﹐則先設可知。扃𨿽在三鼎之下﹐總言其實﹐陳一鼎訖﹐卽設之﹐知者﹐案下記云「皆設扃」﹐注云「嫌旣陳﹐乃設扃」是也。

匕俎在西塾之西。﹝不饌於塾上﹐統於鼎也。塾有西者﹐是室南鄕。﹞

﹝疏﹞「匕俎在西塾之西」。

○注「不饌」至「南鄕」。

○釋曰﹕云「不饌於塾上﹐統於鼎也」者﹐決下文「羞燔俎在內西塾上」﹐而在塾上。又云「賓降﹐反俎於西塾」﹐至於主婦亞獻訖﹐直云賓「燔從如初」﹐明屍受燔訖﹐賓亦反俎於西塾上﹐是互見義也。

羞燔俎在內西塾上﹐南順。﹝南順﹐於南面取縮執之便也。肝俎在燔東。﹞

主人及兄弟如葬服﹐賓執事者如弔服﹐皆卽位於門外﹐如朝夕臨位。婦人及內兄弟﹐服卽位於堂﹐亦如之。﹝葬服者﹐《旣夕》曰「丈夫ヮ﹐散帶垂」也。賓執事者﹐賓客來執事也。﹞

﹝疏﹞「主人」至「如之」。

○注「葬服」至「事也」。

○釋曰﹕自此盡「北面」﹐論將虞祭於位及衣服之事。云「葬服者﹐《旣夕》曰丈夫ヮ散帶垂也」者﹐此惟謂葬日反日中而虞﹐及三虞時﹐其後卒哭﹐卽服其故服﹐是以《旣夕》記注云自卒至殯﹐自啟至葬﹐主人之禮﹐其變同。則始虞與葬服同﹐三虞皆同。至卒哭卒﹐去無時之哭則依其喪服﹐乃變麻服葛也。云「賓執事者﹐賓客來執事也」者﹐以其虞爲喪祭﹐主人未執事﹐故云賓客來執事也。案下注云「士之屬官爲其長弔服加麻」﹐卽此經「賓執事者弔服」是也。若然﹐此士屬官中有命於其君者﹐是以《特牲》記賓中「有公有司」﹐鄭注云「公有司亦士之屬﹐命於其君者也。」案《曾子問》﹕「士則朋友奠﹐不足取於大功以下。」又云「士祭不足﹐則取於兄弟大功以下者。」鄭云「祭謂虞卒哭時。」以此而言﹐彼朋友則公有司與此執事一物﹐以僚友言之﹐𨿽屬官﹐亦爲朋友也。

祝免﹐澡葛帶﹐布席於室中﹐東面﹐右幾﹐降﹐出﹐及宗人卽位於門西﹐東面南上。﹝祝亦執事。免者﹐祭祝之禮﹐祝所親也。澡﹐治也﹐治葛以爲首及帶﹐接神宜變也。然則士之屬官爲其長﹐弔服加麻矣。至於旣卒哭﹐主人變服則除。右幾﹐於席近南也。﹞

﹝疏﹞「祝免」至「南上」。

○注「祝亦」至「南也」。

○釋曰﹕云「祝亦執事」者﹐謂亦上執事也。云「免者﹐祭祀之禮﹐祝所親也」者﹐案《禮記喪服小記》云「緦麻小功﹐虞卒哭則免。」注云﹕卒哭﹐緦麻以上至斬衰皆免。今祝是執事屬吏之等﹐皆無免法﹐今與緦以上同著免﹐嫌其大重﹐故云祭祀之禮祝所親﹐而可以受服也。

宗人告有司具﹐遂請拜賓﹐如臨。入門哭﹐婦人哭。﹝臨﹐朝夕哭。﹞

﹝疏﹞「宗人」至「人哭」。

○注「臨朝夕哭」。

○釋曰﹕朝夕哭﹐祭時門外送賓訖﹐入門男子﹑婦人共哭也。

主人卽位於堂﹐眾主人及兄弟﹑賓卽位於西方﹐如反哭位。﹝《旣夕》曰「乃反哭﹐入門﹐升自西階東面﹐眾主人堂下東面﹐北上。」此則異於朝夕。﹞

﹝疏﹞「主人」至「哭位」。

○注「旣夕」至「朝夕」。

○釋曰﹕此明賓將與祭﹐主人及兄弟等卽位之事。云「如反哭位」﹐鄭引《旣夕》者﹐證主人等面位之事也。

祝入門左﹐北面。﹝不與執事同位﹐接神尊也。﹞

﹝疏﹞「祝入門左北面」。

○注「不與」至「尊也」。

○釋曰﹕云「不與執事同位﹐接神尊也」者﹐執事卽上兄弟賓卽位於西方﹐如反哭位﹐皆是執事﹐故《曾子問》「喪祭不足﹐則取兄弟」﹐故云不與執事同位接神尊也。

宗人西階前北面。﹝當詔主人及賓之事。﹞

﹝疏﹞「宗人」至「北面」。

○注「當詔」至「之事」。

○釋曰﹕此宗人在堂下﹐是主人在堂時。若主人在室﹐宗人卽升堂﹐是以下記云「主人在室﹐則宗人升戶外北面。」注云「當詔主人室事」是也。

祝盥﹐升﹐取苴降﹐洗之﹐升﹐入設於幾東席上﹐東縮﹐降﹐洗觶﹐升﹐止哭。﹝縮﹐從也。古文縮爲蹙。﹞

﹝疏﹞「祝盥」至「止哭」。

○注「縮從也」。

○釋曰﹕自此盡「哭出復位」﹐論設饌於神﹐杖不入於門之事也。案此文陰厭時﹐「主人倚杖﹐入﹐祝從﹐在左﹐西面」﹐下記云「屍入祝從屍」﹐注云「祝在主人前也。嫌如初時﹐主人倚杖入﹐祝從之。初時﹐主人之心尙若親存﹐宜自親之。今旣接神﹐祝當詔侑屍也。」主人前自西入﹐向東﹐在階下未得倚杖於序﹐今主人在西階﹐將入室﹐故倚杖於西序。

主人倚杖﹐入﹐祝從﹐在左﹐西面。﹝主人北旋﹐倚杖西序乃入。《喪服小記》曰「虞杖不入於室﹐杖不升於堂。」然則練杖不入於門﹐明矣。﹞贊薦菹醢﹐醢在北。﹝主婦不薦﹐衰斬之服不執事也。《曾子問》曰「士祭不足﹐則取於兄弟大功以下者。」﹞

﹝疏﹞「贊薦」至「在北」。

○注「主婦」至「下者」。

○釋曰﹕案《特牲》主婦盥於房中﹐薦兩豆﹐此主婦不薦﹐故決之。旣引《曾子問》士祭不足則取於兄弟大功以下者﹐彼文承奠下﹐故引之。下卒哭旣取大功以下﹐則齊衰不執事可知。此齊衰不執事﹐惟爲今時﹐至於屍入之後﹐亦執事。兩籩棗﹑栗﹐設於會南﹐至於祭﹐𨿽陰厭亦主婦薦﹐主人自執事也。知者﹐下記云「其他如饋食」﹐案《特牲》云「主人在右﹐及佐食舉牲鼎」是也。若大夫已上尊﹐不執事﹐故《少牢》云「主人出迎鼎」﹐注云「道之也。」是不執事也。

佐食及執事盥﹐出舉﹐長在左。﹝舉﹐舉鼎也。長在左﹐西方位也。凡事宗人詔之。﹞鼎入﹐設於西階前﹐東面北上﹐匕俎從設。左人抽扃﹑﹐匕﹐佐食及右人載。﹝載﹐載於俎。佐食載﹐則亦在右矣。今文扃爲鉉。古文爲密。﹞卒﹐匕者逆退復位。﹝復賓位也。﹞俎入﹐設於豆東﹐魚亞之﹐臘特。﹝亞﹐次也。今文無之。﹞

贊設二惇於俎南﹐黍﹐其東稷。﹝簋實尊黍也。﹞

﹝疏﹞「贊設」至「東稷」。

○注「簋實尊黍也」。

○釋曰﹕云「簋實尊黍也」者﹐以經西黍東稷西上﹐故云尊黍也。經云「惇」﹐注言「簋」者﹐案《特牲》云「佐食分簋」﹐注云「分簋者﹐分惇黍於會﹐爲有對也。惇﹐有虞氏之器也。周制﹐士用之﹐變惇言簋﹐容同姓之士﹐得從周制耳。」然則此注變惇言簋者﹐亦謂同姓之士得用簋故也。

設一於豆南。﹝﹐菜羹也。﹞

﹝疏﹞注「菜羹也」。

○釋曰﹕此對泰是氵音羹。

佐食出﹐立於戶西。﹝饌已也。今文無「於戶西」。﹞

﹝疏﹞「佐食」至「戶西」。

○注「饌已」至「戶西」。

○釋曰「佐食出」者﹐以無事不可以空立﹐故出立於戶西。不從今文無「於戶西」三字者﹐若無﹐此文不知立之所在﹐故不從也。

贊者徹鼎。﹝反於門外。﹞祝酌醴﹐命佐食啟會。佐食許諾﹐啟會﹐卻於惇南﹐復位。﹝會﹐合也﹐謂惇蓋也。復位﹐出立於戶西。今文啟爲開。﹞

﹝疏﹞「祝酌」至「復位」。

○注「會合」至「爲開」。

○釋曰﹕《特牲》《少牢》直言酌奠﹐不言酌醴者﹐以彼直有酒﹐故不言酒﹐是酒可知。此酒﹑醴兩有﹐今所奠者醴﹐故須言醴也。若然﹐彼單酒﹐此兩有者﹐以其同小斂﹑大斂﹑朔月遷祖﹑祖奠﹑大遣奠等皆酒醴並有﹐故此虞之喪祭亦兩有﹐異於吉祭也。

祝奠觶於南﹐復位。主人再拜稽首。﹝復位﹐復主人之左。﹞

﹝疏﹞「祝奠」至「稽首」。

○注「復位」至「之左」。

○釋曰﹕云「復主人之左」者﹐上主人倚杖入﹐祝從在左﹐不見祝更有位﹐故復主人左也。

祝饗﹐命佐食祭。﹝饗﹐告神饗。此祭﹐祭於苴也。饗神辭﹐記所謂「哀子某﹐哀顯相﹐夙興夜處不寧」﹐下至「爾皇祖某甫尙饗」是也。﹞

﹝疏﹞「祝饗命佐食祭」。

○注「饗告」至「是也」。

○釋曰﹕下云「祝祝卒」﹐注云「祝祝者﹐釋孝子祭辭。」又下文迎屍後﹐屍墮祭﹐云「祝祝﹐主人拜如初」﹐此等三者皆有辭。此文饗神引記者﹐是陰厭饗神辭﹐下文迎屍上釋孝子辭者﹐經記無文﹐案《少牢》迎屍祝孝子辭云「孝孫某﹐敢用柔毛剛鬣﹐嘉薦﹐普淖﹐用薦歲事於皇祖伯某﹐以某妃配某氏﹐尙饗。」此是釋孝子辭。此迎屍上釋孝子辭﹐宜與彼同。但稱哀爲異﹐其迎屍後祝辭者﹐卽下記饗辭﹐云「哀子某﹐圭爲而哀薦之﹐饗」﹐鄭注云「饗辭﹐勸彊尸之辭也。」凡吉祭饗屍曰「孝子」。是以《特牲》迎屍後云「祝饗」﹐注云「饗﹐勸彊之也。」其辭取於《士虞記》﹐則宜云「孝孫某圭爲孝薦之饗」是也。下二虞卒哭﹐記皆有辭﹐至彼別釋。

佐食許諾﹐鉤袒﹐取黍稷﹐祭於苴三﹐取膚祭﹐祭如初。祝取奠觶祭﹐亦如之﹐不盡﹐益﹐反奠之。主人再拜稽首。﹝鉤袒﹐如今擐衣也。苴﹐所以藉祭也。孝子始將納屍以事其親﹐爲神疑於其位﹐設苴以定之耳。或曰﹕苴﹐主道也。則《特牲》《少牢》當有主象而無﹐何乎﹖﹞

﹝疏﹞「佐食」至「稽首」。

○注「鉤袒」至「何乎」。

○釋曰﹕云「鉤袒﹐如今擐衣也」者﹐經云鉤袒﹐若漢時人擐衣以露臂﹐故云如今擐衣也。云「孝子始將納屍以事其親﹐爲神疑於其位﹐設苴以定之耳」者﹐案上文祝取苴﹐降洗﹐設於幾東者﹐至此乃祭於苴。下文乃延屍﹐是孝子迎尸之前用苴﹐以將納屍﹐以事其親﹐爲神疑於其位﹐故設苴以定之﹐解預設苴之意也。云「或曰﹐苴主道也﹐則《特牲》《少牢》當有主象而無﹐何乎」者﹐解舊有人云苴主道﹐似重爲主道然﹐故鄭破之﹐云若是苴爲主道﹐《特牲》《少牢》吉祭亦當有主象﹐亦宜設苴﹐今而無苴何乎﹖是鄭以苴爲藉祭﹐非主道也。若然﹐此據文有屍而言﹐將納屍有苴﹐案下記文無屍者﹐亦有苴﹐又《特牲》《少牢》吉祭無苴﹐案《司巫》「祭祀則供﹤匚單﹥主及﹛艸租﹜館」﹐常祀亦有苴者﹐以天子諸侯尊者禮備﹐故吉祭亦有苴﹐凶祭有苴可知。

祝祝。卒﹐主人拜如初﹐哭﹐出﹐復位。﹝祝祝者﹐釋孝子祭辭。﹞

祝迎屍。一人衰奉篚﹐哭從屍。﹝屍﹐主也。孝子之祭﹐不見親之形象﹐心無所系﹐立屍而主意焉。一人﹐主人兄弟。《檀弓》曰「旣封﹐主人贈而祝宿虞屍。」﹞

﹝疏﹞「祝迎」至「從屍」。

○注「屍主」至「虞屍」。

○釋曰﹕自此盡「如初設」﹐論迎屍入九飯之事。鄭知「一人衰」是「主人兄弟」者﹐以主人哭出復位﹐無從尸之理﹐又云衰﹐且非疏遠﹐故知一人衰是主人兄弟也。引《檀弓》者﹐證祝隨主人葬﹐先反﹐宿虞屍﹐故得有祝迎尸之事。云「旣封」者﹐封當爲窆﹐窆下棺也。

屍入門﹐丈夫踴﹐婦人踴。﹝踴不同文者﹐有先後也。屍入﹐主人不降者﹐喪事主哀不主敬。﹞

﹝疏﹞「屍入」至「人踴」。

○注「踴不」至「主敬」。

○釋曰﹕云「踴不同文者﹐有先後也」者﹐主人在西序東面﹐眾兄弟西階下亦東面﹐婦人堂上當東序﹐西面﹐故主人與兄弟見屍先踴﹐婦人後見屍﹐故後踴﹐是有先後。云「屍入﹐主人不降者﹐喪事主哀不主敬」者﹐決《特牲》《少牢》屍入﹐主人皆降立於阼階東﹐敬屍﹐故此不降爲主哀。

淳屍盥﹐宗人授巾。﹝淳﹐沃也。沃屍盥者﹐賓執事者也。﹞

﹝疏﹞「淳屍」至「授巾」。

○注「淳沃」至「者也」。

○釋曰﹕此直言盥﹐不言面位﹐案《特牲》云「屍入門左﹐北面盥﹐宗人授巾。」上陳器時﹐水之等在西階之東﹐合在門左﹐則以器就﹐《特牲》注云「侍盥者執其器就之。」若然﹐《特牲》設屍盥「在門內之右」﹐注云「屍尊不就洗﹐門內之右﹐象洗在東。」此虞禮反吉祭﹐故在西階東。少牢禮異於士禮﹐故屍盥在西階東﹐與此虞禮同也。云「沃屍盥者﹐賓執事者」也﹐案上文賓與主人皆在執事之中﹐旣宗人授巾﹐明沃盥亦賓執事也。

屍及階﹐祝延屍。﹝延﹐進也﹐告之以升。﹞

﹝疏﹞「屍及階祝延屍」。

○注「延進」至「以升」。

○釋曰﹕案《特牲》云「祝延屍」﹐注云「延﹐進也﹐在後詔侑曰延。」又案《少牢》注云「由後詔相之曰延」﹐然則延者﹐皆在後也。若然﹐記云「屍稷祝前鄕屍」﹐又曰「降階還及門﹐如出戶」﹐注云「降階如升時。」以此言之﹐降在屍前。云如升者﹐直取與屍升同﹐不取後同﹐故《禮器》「詔侑無方」是也。

屍升﹐宗人詔踴如初。﹝言詔踴如初﹐則凡踴﹐宗人詔之。﹞

﹝疏﹞「屍升」至「如初」。

○注「言詔」至「詔之」。

○釋曰﹕云「言詔踴如初﹐則凡踴﹐宗人詔之」者﹐以其上無宗人詔踴之事﹐以此宗人詔踴﹐云如初﹐明前踴並明下文踴﹐皆宗人詔之﹐故鄭云「凡」也。

屍入戶﹐踴如初﹐哭止。﹝哭止﹐尊屍。﹞婦人入於房。﹝辟執事者。﹞

﹝疏﹞「婦人入於房」。

○注「辟執事者」。

○釋曰﹕以其婦人在堂上﹐執事者由堂東﹐故辟之入房也。

主人及祝拜妥屍。屍拜﹐遂坐。﹝妥﹐安坐也。﹞

﹝疏﹞「主人」至「遂坐」。

○釋曰﹕案《郊特牲》注云「屍卽至尊之﹐坐或時不自安﹐則以拜安之。」此亦然。「妥﹐安坐也」﹐《爾雅》文。

從者錯篚於屍左席上﹐立於其北。﹝北﹐席北也。﹞

﹝疏﹞「從者」至「其北」。

○注「北席北也」。

○釋曰﹕此虞禮篚象《特牲》斤俎﹐斤俎置於席北﹐明此篚亦在席北﹐以擬盛尸之饌也。

屍取奠﹐左執之。取菹﹐扌需於醢﹐祭於豆。祝命佐食墮祭。﹝下祭曰墮﹐墮之猶言墮下也。《周禮》曰「旣祭﹐則藏其墮。」謂此也。今文墮爲綏。《特牲》《少牢》或爲羞﹐失古正矣。齊﹑魯之﹐謂祭爲墮。﹞

﹝疏﹞「屍取」至「墮祭」。

○注「下祭」至「爲墮」。

○釋曰﹕云「屍取奠﹐左執之」者﹐以右手將墮故也。云「下祭曰墮」者﹐以其凡祭皆手舉之﹐向下祭之﹐故云下祭曰墮。云「墮之猶言墮下」者﹐案《左傳》云子路「將墮三都」﹐以三都大髙﹐故墮下之。取墮爲下祭之義﹐故讀從之。引《周禮守祧職》云「旣祭藏其墮﹐謂此也」者﹐謂此墮﹑祭一也。引之者﹐證《守祧》同之耳。云「今文墮爲綏」﹐又云「《特牲》《少牢》或爲羞﹐失古正矣」者﹐此二字皆非墮下之義﹐故云失古正也。云「齊魯之謂祭爲墮」者﹐齊南魯北謂祭爲墮者﹐由墮下而祭﹐因卽謂祭爲墮﹐是鄭從墮不從綏與羞之意也。案《特牲》云「祝命ソ祭」﹐注云「《士虞禮》古文曰﹕祝命佐食墮祭。《周禮》曰﹕旣祭則藏其墮。墮與ソ讀同耳。今文攺ソ皆爲綏﹐古文此皆爲扌需祭也。」又《少牢》屍將酢主人時﹐「上佐食以綏祭」﹐鄭注云「綏讀爲墮。」此三處經中墮皆不同者﹐此五字或爲墮﹐或爲ソ﹐或爲羞﹐或爲綏﹐或爲扌需﹐此五者鄭旣以ソ﹑綏及羞三者已從墮﹐復云古文作扌需﹐以其《特牲》及此《士虞》皆有扌需祭﹐故亦兼扌需解。

佐食取黍稷肺祭授屍﹐尸祭之。祭奠﹐祝祝。主人拜如初。屍嘗醴﹐奠之。﹝如初﹐亦祝祝卒﹐乃再拜稽首。﹞

﹝疏﹞「佐食」至「奠之」。

○注「如初」至「稽首」。

○釋曰﹕云「如初﹐亦祝祝卒﹐乃再拜稽首」者﹐亦如上文﹐迎屍前祝祝卒也。

佐食舉肺脊授屍。屍受﹐振祭﹐嚌之﹐左手執之。﹝右手將有事也。屍食之時﹐亦奠肺脊於豆。﹞

﹝疏﹞「佐食」至「執之」。

○注「右手」至「於豆」。

○釋曰﹕案《特牲》「祝命爾惇﹐佐食爾黍稷於席上」﹐「舉肺脊以授屍﹐屍受﹐振祭嚌之」﹐彼舉肺脊在爾惇後﹐此舉肺脊在爾惇前者﹐彼吉祭﹐吉凶相變故也。云「右手將有事也」者﹐爲下文祭﹑嘗是也。云「屍食之時﹐亦奠肺脊於豆」者﹐解經無奠文。知不執以食卒者﹐案下文云「屍卒食﹐佐食受肺脊實於篚」﹐在屍手當云受肺脊﹐又知在豆者﹐《特牲》云「屍實舉於菹豆」是也。案《特牲》屍「乃食食舉」﹐注云「舉言食者﹐明凡解體皆連肉。」《少牢》云「食舉」﹐注云「舉﹐牢肺正脊也﹐先飯啖之﹐以爲道也。」此喪祭不言食舉﹐亦食舉可知。是以《特牲》注云「肺﹐气之主也」﹐脊正體之貴者﹐先食啖之﹐所以道食通气也。案下文注云「屍不受魚臘﹐以喪不備味」﹐則亦不食庶羞矣。

祝命佐食邇惇。佐食舉黍﹐錯於席上。﹝邇﹐近也。﹞尸祭﹑嘗。﹝右手也。《少牢》曰「以四祭羊﹐遂以祭豕﹐嘗羊。」﹞

﹝疏﹞「尸祭嘗」。

○注「右手」至「羊」。

○釋曰﹕知以右手者﹐上經云「佐食舉肺脊授屍﹐屍受﹐振祭﹐嚌之﹐左手執之」﹐鄭云「右手將有事」﹐指此嘗用右手也。引《少牢》者﹐證此經嘗祭之時亦用四。案下記云「Ρ用苦﹐若薇有滑﹐夏用葵﹐冬用﹐有四。」是用四祭之義。

泰羹氵音自門入﹐設於南﹐四豆﹐設於左。﹝博異味也。氵音﹐肉汁也。﹐切肉也。﹞

﹝疏﹞「泰羹」至「於左」。

○注「博異」至「肉也」。

○釋曰﹕云「設於南」者﹐以泰羹氵音未設﹐故繼而言之﹐其實觶北畱空處﹐以待泰羹。云「四豆﹐設於左」者﹐案《特牲》「四豆設於左﹐南上」﹐云左者﹐正豆之左。又《少牢》云「上佐食羞﹐兩瓦豆﹐有醢﹐設於薦豆之北。」注云「設於薦豆之北﹐以其加也。」言北亦是左也。云「博異味」者﹐以其有氵音有故也。

屍飯﹐播余於篚。﹝不反余也。古者飯用手﹐吉時播余於會。古文播爲半。﹞

﹝疏﹞「屍飯播余於篚」。

○注「不反」至「爲半」。

○釋曰﹕云「古者飯用手」者﹐案《曲禮》云「無摶飯」﹐又云「無放飯」﹐「飯黍毋以箸」﹐故知古者飯用手。言此者﹐證播飯去手爲放飯。云「吉時播余於會」者可知﹐故決之。

三飯﹐佐食舉﹐屍受﹐振祭﹐嚌之﹐實於篚。﹝飯門啖肉﹐安食气。﹞

﹝疏﹞「三飯」至「於篚」。

○注「飯」至「食气」。

○釋曰﹕云「飯啖肉安食气」者﹐以其胳脇骨體連肉﹐又在三飯之﹐故云飯啖肉安食气。

又三飯﹐舉胳﹐祭如初。佐食舉魚﹑臘﹐實於篚。﹝屍不受魚臘﹐以喪不備味。﹞

﹝疏﹞「又三」至「於篚」。

○注「屍不」至「備味」。

○釋曰﹕云「屍不受魚臘」者﹐案經「佐食舉魚臘」﹐不云屍受嚌之﹐明屍不受魚臘可知。云「以喪不備味」者﹐案《特牲》三舉魚臘﹐屍皆振祭嚌之﹐此佐食舉魚臘﹐實於篚﹐屍不嚌﹐故云喪不備味。

又三飯﹐舉肩﹐祭如初。﹝後舉肩者﹐貴要成也。﹞

﹝疏﹞「又三」至「如初」。

○注「後舉」至「成也」。

○釋曰﹕云「後舉肩者﹐貴要成也」者﹐案《禮記祭統》云「周人貴肩」﹐故雲貴者要成也。要成者﹐據後食卽飽也。

舉魚﹑臘俎﹑俎釋三个。﹝釋猶遺也。遺之者﹐君子不盡人之歡﹐不竭人之忠。个猶枚也。今俗或名枚曰个﹐音相近。此臘亦七體﹐如其牲也。﹞

﹝疏﹞「舉魚」至「三个」。

○注「釋猶」至「牲也」。

○釋曰﹕此經直舉魚臘俎盛於篚﹐俎釋三个﹐不言盛牲體者﹐案下記云「羹飪升左肩﹑臂﹑﹑肫﹑胳﹑脊﹑脇」七體﹐此上經佐食﹐初舉脊﹐次舉﹐又舉胳﹐終舉肩﹐總舉四體﹐惟有臂﹑﹑肫三者﹐佐食卽當俎釋三个﹐不復盛牲體﹐故直舉魚臘而已。云「遺之者﹐君子不盡人之歡﹐不竭人之忠」﹐此《上曲禮》文﹐案彼注「歡謂飲食﹐竭謂衣服」。於此引之並據飲食者﹐彼注對文﹐此注散文﹐則歡與忠通﹐故總證牲體也。又案《特牲》「釋三个」注云「謂攺饌於西北隅遺之。」與此注不同者﹐此注亦有攺饌之義﹐又兼有此不盡歡忠之禮。云「今俗或名枚曰个﹐音相近」者﹐經中个人下豎牽俗語﹐名枚曰个者﹐人傍著固﹐字𨿽不同﹐音聲相近﹐同是一个之義。云「此臘亦七體﹐如其牲也」者﹐案下記牲有七體﹐此臘亦不過特牲體﹐故云如其牲﹐言此以對彼。案彼特牲吉祭十一體﹐是以《特牲》記云「臘如牲骨」﹐乃有十一體﹐與此不同﹐吉禮異故也。

屍卒食﹐佐食受肺脊﹐實於篚﹐反黍﹐如初設。﹝九飯而已﹐士禮也。篚猶吉祭之有斤俎。﹞

﹝疏﹞「屍卒」至「初設」。

○注「九飯」至「斤俎」。

○釋曰﹕云「反黍如初設」者﹐案上設黍稷在俎南﹐西黍東稷﹐次上文佐食舉黍﹐錯於席上﹐此屍卒食﹐故反黍於本處﹐如初設。云「九飯而已﹐士禮也」者﹐少牢十一飯﹐諸侯十三飯﹐天子十五飯﹐故云九飯士禮也。云「篚猶吉祭之有斤俎」者﹐案《特牲》《少牢》屍舉牲體振祭嚌之﹐皆加於斤俎﹐此屍舉牲體振祭嚌之﹐皆實於篚﹐故云篚猶吉祭之有斤俎。

主人洗廢爵﹐酌酒屍。屍拜受爵﹐主人北面答拜。尸祭酒﹐嘗之。﹝爵無足曰廢爵。﹐安食也。主人北面以酢﹐變吉也。凡異者皆變吉。古文作酌。﹞

﹝疏﹞「主人」至「嘗之」。

○注「爵無」至「作酌」。

○釋曰﹕自此盡「升堂復位」﹐論主人初獻屍並獻祝及獻佐食之事。云「爵無足曰廢爵」者﹐案下文「主婦洗足爵」﹐鄭云「爵有足﹐輕者飾也。」則主人喪重﹐爵無足可知。凡諸言廢者﹐皆是無足廢惇之類是也。云「主人北面以酢﹐變吉也」者﹐案《特牲》《少牢》屍拜受﹐主人西面拜送﹐與此面相反﹐故云變吉也。案《特牲》直有主人送拜﹐𨿽不見主人面位﹐約與《少牢》同﹐皆西面也。云「凡異者皆變吉」者﹐案《特牲》云「主人拜送」﹐此云主人答拜﹔《特牲》云「屍卒角﹐祝受屍角﹐曰送爵。」此不云送爵﹔《特牲》濟肝訖﹐加於菹豆﹐此嚌肝訖﹐加於俎﹐皆是異於吉時﹐故云凡異者皆變吉。

賓長以肝從﹐實於俎﹐縮﹐右鹽。﹝縮﹐從也。從﹐實肝炙於俎也。喪祭進柢。右鹽於俎近北﹐便屍取之也。縮執俎﹐言右鹽﹐則肝鹽並也。﹞

﹝疏﹞「賓長」至「右鹽」。

○注「縮從」至「並也」。

○釋曰﹕云「縮﹐從也。從﹐實肝炙於俎也。喪祭進柢」者﹐案下記云「載猶進柢」﹐柢﹐本也﹐謂肝之本﹐頭進之向屍。云「右鹽於俎近北﹐便屍取之也」者﹐從執俎一頭向屍﹐據執俎之人左畔有肝﹐右畔有鹽﹐西面向屍﹐屍東面﹐以右手取肝於俎右畔﹐扌需鹽於左畔﹐是以鹽於俎之近北﹐便屍取之。云「縮執俎﹐言右鹽﹐則肝鹽並也」者﹐謂俎旣縮﹐執則狹肝﹐鹽不容相遠﹐是執俎人右畔有鹽﹐左畔有肝﹐故云「並」也。

屍左執爵﹐右取肝﹐扌需鹽﹐振祭﹐嚌之﹐加於俎。賓降﹐反俎於西塾﹐復位。﹝取肝﹐右手也。加於俎﹐從其牲體也。以喪不志於味。﹞

﹝疏﹞「屍左」至「復位」。

○注「取肝」至「於味」。

○釋曰﹕復位者﹐謂賓長也﹐屍旣振肝訖﹐復西階前眾兄弟之南﹐東面位。云「以喪不志於味」者﹐決《特牲》《少牢》屍嚌肝訖﹐加菹豆以近身。此虞禮﹐屍嚌肝訖﹐不加於菹豆﹐而遠加於俎﹐以同牲體者﹐以喪志不在於味﹐故遠身加俎也。若然﹐《特牲》《少牢》祝不敢與屍同加於菹豆﹐嚌肝訖﹐加於俎﹐與此屍同者﹐祝無不在位之嫌﹐禮窮則同故也。

屍卒爵﹐祝受﹐不相爵。主人拜﹐屍答拜。﹝不相爵﹐喪祭於禮略。相爵者﹐《特牲》曰「送爵﹐皇屍卒爵。」﹞祝酌授屍﹐屍以醋主人﹐主人拜受爵﹐屍答拜。﹝醋﹐報。﹞

主人坐祭﹐卒爵﹐拜﹐屍答拜。筵祝﹐南面。﹝祝接神﹐尊也。筵用萑席。﹞

﹝疏﹞「筵祝南面」。

○注「祝接」至「萑席」。

○釋曰﹕上文屍用葦席﹐其祝席經記𨿽不言﹐以屍用在喪﹐故不用萑﹐今祝宜與平常同﹐故用萑也。云「祝接神﹐尊也」者﹐解先得獻之事。

主人獻祝﹐祝拜﹐坐受爵﹐主人答拜。﹝獻祝﹐因反西面位。﹞

﹝疏﹞「主人」至「答拜」。

○注「獻祝」至「面位」。

○釋曰﹕云「獻祝﹐因反西面位」者﹐以《少牢》云主人受酢時﹐「主人拜受爵﹐屍答拜﹐主人西面奠爵」。《特牲》云「主人拜受角」﹐𨿽不言西面﹐彼注云「退者﹐進受爵反位。」則西面也﹐是吉祭時主人西面﹐故上注云「北面以酢變吉也」﹐今至酢及獻祝訖﹐明因反西面位可知也。

薦菹醢﹐設俎。祝左執爵﹐祭薦﹐奠爵﹐興﹐取肺﹐坐祭﹐嚌之﹐興﹐加於俎﹐祭酒﹐嘗之﹐肝從。祝取肝扌需鹽﹐振祭﹐嚌之﹐加於俎﹐卒爵﹐拜。主人答拜。﹝今文無扌需鹽。﹞

﹝疏﹞「薦菹」至「答拜」。

○釋曰﹕此直言「薦菹醢設俎」者﹐不見薦徹之人﹐案下文云「祝薦席徹入於房」﹐注云「徹薦席者﹐執事者。」則此設者亦執事可知。

祝坐受主人。主人酌獻佐食﹐佐食北面拜﹐坐受爵﹐主人答拜。佐食祭酒﹐卒爵﹐拜。主人答拜﹐受爵﹐出﹐實於篚﹐升堂﹐復位。﹝篚在庭﹐不復入﹐事已也。亦因取杖﹐乃東面立。﹞

﹝疏﹞注「篚在」至「面立」。

○釋曰﹕云「篚在庭」者﹐此𨿽無文﹐約同薦車設遷奠之等也。云「不復入﹐事已也﹐亦因取杖﹐乃東西面立」者﹐上文哭時﹐主人升堂﹐西序東面﹐又上文云「主人倚杖入」﹐今升堂復位﹐不復入室﹐以其事已﹐因得取杖復東面位也。

主婦洗足爵於房中﹐酌﹐亞獻屍﹐如主人儀。﹝爵有足﹐輕者飾也。《昏禮》曰「內洗在北堂﹐直室東隅。」﹞

﹝疏﹞「主婦」至「人儀」。

○注「爵有」至「東隅」。

○釋曰﹕自此盡「入於房」﹐論主婦獻屍並獻祝及佐食之事。云「如主人儀」者﹐卽上主人屍﹐屍拜受爵﹐主人北面答拜之等。今主婦亞獻亦然﹐故云如主人儀也。云「爵有足﹐輕者飾也」者﹐主婦﹐主人之婦﹐爲舅姑齊衰﹐是輕於主人﹐故爵有足爲飾也。引《昏禮》者﹐證經洗爵於房中﹐不言設洗處﹐宜與《昏禮》同也。

自反兩籩﹐棗﹑栗﹐設於會南﹐棗在西。﹝尙棗﹐棗美。﹞

﹝疏﹞「自反」至「在西」。

○注「尙棗棗美」。

○釋曰﹕案《特牲》﹕「宗婦執兩籩﹐主婦受﹐設於惇南。」此主婦自反兩籩﹐不使宗婦者﹐以喪尙縱﹐縱﹐反吉故。然上主人獻﹐使贊薦菹醢﹐注云﹕齊斬之服不執事者。彼爲主人獻﹐故不使主婦薦﹐此亞獻﹐己所有事﹐故自薦可知。

尸祭籩﹑祭酒如初。賓以燔從﹐如初。尸祭燔﹑卒爵如初。酌獻祝﹐籩﹑燔從﹐獻佐食﹐皆如初。以虛爵入於房。﹝初﹐主人儀。﹞

﹝疏﹞「尸祭」至「於房」。

○注「初主人儀」。

○釋曰﹕此「尸祭籩」已下﹐至「籩燔從獻佐食」﹐皆舉主人獻屍﹐賓長以肝從﹐至佐食祭酒﹐卒爵拜﹐主人答拜﹐受爵出﹐實於篚﹐並如主人儀﹐故皆云「如初」也。

賓長洗糸意爵﹐三獻﹐燔從﹐如初儀。﹝糸意爵﹐口足之有篆文﹐又彌飾。﹞

﹝疏﹞「賓長」至「初儀」。

○注「糸意爵」至「彌飾」。

○釋曰﹕此一節論賓長終三獻之事。云「糸意爵﹐口足之有篆又彌飾」者﹐案《屨人》糸意是屨之牙底之﹐縫中之飾﹐則此爵云糸意者﹐亦是爵口足之有飾可知。云「又彌飾」﹐以其主婦有足已是有飾﹐今口足之又加飾也。

婦人復位。﹝復堂上西面位﹐事已﹐屍將出﹐當哭踴。﹞

﹝疏﹞「婦人復位」。

○注「復堂」至「哭踴」。

○釋曰﹕自此盡「拜稽顙」﹐論祭訖送屍﹐及攺饌爲陽厭之事。云「復堂上西面位」者﹐上云主人卽位於門外﹐如朝夕臨位﹐婦人及內兄弟服﹐卽位於堂亦如之﹐以下更不見別有婦人位﹐明復位者還此位可知。又案《士喪禮》凡臨位﹐婦人卽位於堂南上卽面位也。云「屍將出﹐當哭踴」者﹐以哭送﹐此喪祭故踴﹐《特牲》吉祭不哭踴﹐故亦無此復位之事也。

祝出戶﹐西面告利成。主人哭﹐﹝西面告﹐告主人也。利猶養也。成﹐畢也。言養禮畢也。不言養禮畢﹐於屍嫌。﹞

﹝疏﹞「祝出」至「人哭」。

○注「西面」至「嫌」。

○釋曰﹕云「西面告﹐告主人也」者﹐以處主人東面﹐故祝西面對而告之。云「不言養禮畢﹐於屍嫌」者﹐若言養禮畢﹐卽於屍中有嫌諷去之。或本作閒音﹐以養屍事畢﹐而屍空閒﹐嫌諷去之。

皆哭。﹝丈夫婦人於主人哭﹐斯哭矣。﹞

﹝疏﹞「皆哭」。

○注「丈夫」至「哭矣」。

○釋曰﹕言上云主人哭﹐則主人之外﹐緦麻以上﹐在位者皆哭。故鄭總「丈夫﹑婦人於主人哭斯哭矣」。

祝入﹐屍謖。﹝謖﹐起也。祝入而無事﹐屍則知起矣。不告屍者﹐無遣尊者之道也。古文謖或爲休。﹞

﹝疏﹞「祝入屍謖」。

○注「謖起」至「爲休」。

○釋曰﹕云「祝入而無事﹐屍則知起矣」者﹐𨿽不告屍無事﹐屍亦知無事﹐禮畢而起矣。云「不告屍者﹐無遣尊者之道也」者﹐謂不告屍以禮畢者﹐屍尊﹐若告之﹐則如發遣尊者﹐故云不告屍者無遣尊者之道也。

從者奉篚哭﹐如初。﹝初﹐哭從屍。﹞祝前屍﹐出戶﹐踴如初﹐降堂﹐踴如初﹐出門﹐亦如之。﹝前﹐道也。如初者﹐出如入﹐降如升﹐三者之節悲哀同。﹞

﹝疏﹞「祝前」至「如之」。

○注「前道」至「哀同」。

○釋曰﹕案上文屍入門﹐丈夫踴﹐婦人踴。屍及階﹐祝延屍﹐屍升﹐宗人詔踴如初。屍入戶﹐踴如初﹐故此鄭云「出如入﹐降如升﹐三者之節悲哀同」﹐是以如之﹐得有三者也。

祝反﹐入徹﹐設於西北隅﹐如其設也。幾在南﹐用席。﹝攺設饌者﹐不知鬼神之節﹐攺設之。庶幾歆饗﹐所以爲厭飫也。幾在南變古文﹐明東面。不南面﹐漸也。﹐隱也﹐於隱之處﹐從其幽ウ。﹞

﹝疏﹞「祝反」至「用席」。

○注「攺設」至「幽ウ」。

○釋曰﹕祝反入﹐謂送屍出門﹐而反入徹神前之饌﹐故設於西北隅也。云「如其設也」者﹐謂設於西北隅﹐次第一如奧中東面設。云「幾在南﹐變古文」者﹐上文陰厭時﹐設幾席於室中東面﹐右幾﹐今云幾在南﹐明其同。必變文者﹐案《少牢》大夫禮陽厭時南﹐亦幾在右﹐此言右幾﹐嫌與大夫同南面而右幾﹐故變文云幾在南﹐與前在奧同﹐故云「明東面」也。又以《特牲》云「祝筵幾於室中﹐東面。」至於攺饌云「佐食徹屍薦俎﹐惇設於西北隅﹐幾在南。」是與此同也。云「不南面﹐漸也」者﹐以《特牲》東面右幾﹐今虞爲喪祭﹐是向吉有漸﹐故設幾與吉祭同。「﹐隱也。於隱之處﹐從其幽ウ」者﹐謂以席爲障﹐使之隱﹐故云隱從其幽ウ也。

祝薦席﹐徹入於房。祝自執其俎出。﹝徹薦席者﹐執事者。祝薦席﹐則初自房來。﹞

﹝疏﹞「祝薦」至「俎出」。

○注「徹薦」至「房來」。

○釋曰﹕云「徹薦席者﹐執事者」﹐但祝之薦席﹐設與徹不言其人﹐知使執事者﹐以其主人之士不言官者皆爲之故也。云「祝薦席﹐則初自房來」者﹐以其上文神席在西序下﹐此祝經記俱不言﹐今知自房來者﹐見《公食大夫》記云「筵出自房」。《昏禮》與《士冠》席皆亦在於房﹐故比祝席亦自房來﹐今還於房可知也。

贊闔牖戶。﹝鬼神尙居幽ウ﹐或者遠人乎﹖贊﹐佐食者。﹞

﹝疏﹞「贊闔牖戶」。

○注「鬼神」至「食者」。

○釋曰﹕云「或者遠人者乎」﹐《禮記郊特牲》文。此鄭玄之義﹐非直取鬼神居幽ウ﹐或取遠人之意故也﹐知是生人之意。云「贊佐食」者﹐自上以來行事﹐惟有祝與佐食﹐以其云「祝自執其俎出」﹐故知闔牖戶者是佐食也。

主人降﹐賓出。﹝宗人詔主人。降﹐賓則出廟門。﹞主人出門﹐哭止﹐皆復位。﹝門外未入位。﹞

﹝疏﹞注「門外未入位」。

○釋曰﹕知是門外位者﹐以經云「出門」﹐乃更云「皆復位」﹐明「門外未入位」可知。

宗人告事畢﹐賓出﹐主人送﹐拜稽顙。﹝送拜者﹐明於大門外也。賓執事者皆去﹐卽徹室中之饌者﹐兄弟也。﹞

﹝疏﹞「宗人」至「稽顙」。

○注「送拜」至「弟也」。

○釋曰﹕云「送拜者﹐明於大門外也」者﹐以其上文云復位﹐是殯門外﹐未出大門﹐此云「送拜」﹐是大門外送拜可知。知「徹室中之饌者兄弟也」者﹐賓卽執事﹐而云「賓出」﹐則室中無執事之人﹐惟有兄弟﹐故徹室中之饌者兄弟可知也。

記。虞﹐沐浴﹐不櫛。﹝沐浴者﹐將祭﹐自淸。不櫛﹐未在於飾也。惟三年之喪不櫛﹐期以下櫛可也。今文曰沐浴。﹞

﹝疏﹞「記虞沐浴不櫛」。

○注「沐浴」至「沐浴」。

○釋曰﹕云「惟三年之喪不櫛﹐期以下櫛可也」者﹐經云不據三年爲主﹐案下文「班」﹐而明期以下﹐虞而沐浴﹑櫛可也。

陳牲於廟門外﹐北首﹐西上﹐寢右。﹝言牲﹐臘在其中。西上﹐變吉。寢右者﹐當升左胖也。臘用於。《檀弓》曰「旣反哭﹐主人與有司視虞牲。」﹞

﹝疏﹞「陳牲」至「寢右」。

○注「言牲」至「虞牲」。

○釋曰﹕知臘在牲中者﹐《士虞》惟有一豕﹐而云「西上」﹐明知兼免臘得云西上也。云「西上﹐變吉」者﹐案《少牢》二牲東上﹐是吉祭東上﹐今此西上﹐是變吉也。云「寢右者﹐當升左胖也」者﹐若然﹐《特牲》臘在東﹐置於於東首﹐牲在西﹐尙右﹐今虞禮反吉﹐故寢右升左胖。知「臘用於」者﹐案《特牲》陳鼎於門外北面﹐北上﹐於在南﹐南順﹐實獸於其上﹐東首是也。引《檀弓》者﹐證虞時有牲之事。

日中而行事。﹝朝葬﹐日中而虞﹐君子舉事必用辰正也。再虞﹑三虞皆質明。﹞

﹝疏﹞「日中而行事」。

○注「朝葬」至「質明」。

○釋曰﹕云「辰正」者﹐謂朝夕日中也﹐以朝有葬事﹐故至日中而行虞事也。云「再虞三虞皆質明」者﹐以朝無葬事﹐故皆質明而行虞事﹐是用朝之辰正也。

殺於廟門西﹐主人不視。豚解。﹝主人視牲不視殺﹐凡爲喪事略也。豚解﹐解前後脛脊脇而已﹐孰乃體解﹐升於鼎也。今文無廟。﹞

﹝疏﹞「殺於」至「豚解」。

○注「主人」至「無廟」。

○釋曰﹕云「主人視牲不視殺﹐凡爲喪事略也」者﹐案《特牲饋食禮》宗人「告濯具﹐賓出﹐主人出﹐皆復外位」﹐鄭云「爲視牲也。」又曰「告事畢﹐賓出﹐主人拜送﹐夙興﹐主人服如初﹐立於門外東方﹐南面﹐視側殺。」然則特牲吉祭﹐故主人視牲又視殺。今虞爲喪事﹐故主人視牲不視殺﹐是其略也。「凡」者﹐眾辭﹐但此經與《特牲饋食》不同者﹐皆爲喪事略﹐故云凡以廣之。「豚解﹐解前後脛脊脇而已﹐孰乃體解﹐升於鼎也」者﹐體解下文七體是也。

羹飪﹐升左肩﹑臂﹑﹑肫﹑骼﹑脊﹑脇﹑離肺﹐膚祭三﹐取諸左益上﹐肺祭一﹐實於上鼎。﹝肉謂之羹。飪﹐孰也。脊脇﹐正脊﹑正脇也。喪祭略﹐七體耳。離肺﹐舉肺也。《少牢饋食禮》曰「舉肺一﹐長終肺。祭肺三﹐皆寸刂。」益﹐ㄕ肉也。古文曰左股上。此字從肉殳﹐殳矛之殳聲。﹞

﹝疏﹞「羹飪」至「上鼎」。

○注「肉謂」至「殳聲」。

○釋曰﹕肉謂之羹﹐《爾雅釋器》文。飪孰﹐《釋言》文。云「脊脇﹐正脊﹑正脇也」者﹐案《特牲》注云「不貶正脊﹐不奪正也。」然則此爲喪祭﹐體數𨿽略﹐亦不奪正﹐故知脊脇正脊正脇也。云「喪祭略﹐七體耳」者﹐案《特牲》「屍俎﹐右肩﹑臂﹑﹑肫﹑胳﹐正脊二骨﹐橫脊﹑長脇二骨﹐短脇」﹐注云「士之正祭禮九體﹐貶於大夫﹐有並骨二﹐亦得十一之名。合《少牢》之體數﹐此所謂放而不致者。」然則此所升惟七體﹐故云喪祭略七體耳。云「離肺﹐舉肺也」者﹐案《特牲》注云「離猶扌奎也。小而長﹐午割之﹐亦不提心﹐謂之舉肺」是也。引《少牢饋食禮》者﹐證離肺舉肺之異也。云「益﹐ㄕ肉也」者﹐案《少牢》云「雍人倫膚九﹐實於一鼎。」注云「倫﹐擇也。膚﹐脇革肉擇之取美者。」案下注「今以ㄕ肉貶於純吉」﹐則此用益爲貶於純吉之事也。云「古文曰左股上﹐此字從肉殳﹐殳矛之殳聲」者﹐鄭注《儀禮》疊古文從經今文﹐又說古文解之者﹐鄭欲兩從故也。但字從肉義可知﹐而以殳與股不是形人之類﹐其理未審。

升魚﹕專鮒九﹐實於中鼎。﹝差減之。﹞

﹝疏﹞「升魚」至「中鼎」。

○注「差減之」。

○釋曰「差減之」者﹐案《特牲》魚十有五﹐今爲喪祭略而用九﹐故云差減之也。

升臘左胖﹐髀不升﹐實於下鼎。﹝臘七亦體﹐牲之類。﹞

﹝疏﹞「升臘」至「下鼎」。

○注「臘七亦體牲之類」。

○釋曰﹕云「臘亦七體牲之類」者﹐牲﹐上文升左肩﹑臂﹑﹑肫﹑胳﹑脊﹑脇﹐是牲之七體。今升臘左胖亦然﹐《特牲》記云「臘如牲骨」是也。

皆設扃﹐陳之。﹝嫌旣陳乃設局也。今文扃作鉉﹐古文作密。﹞

﹝疏﹞「皆設扃陳之」。

○注「嫌旣」至「作密」。

○釋曰﹕云「嫌旣陳乃設扃也」者﹐經云陳三鼎﹐後言設扃﹐有嫌﹐故記人辧之﹐皆先扃後陳之也。

載猶進柢﹐魚進。﹝猶﹐猶《士喪》《旣夕》﹐言未可以吉也。柢﹐本也。﹐脊也。今文柢爲胝﹐古文爲耆。﹞

﹝疏﹞「載猶」至「進」。

○注「猶猶」至「爲耆」。

○釋曰﹕﹑柢二者﹐皆變於吉﹐是以《少牢》云「下利升豕﹐其載如羊﹐皆進下。」注云「變於食生也。」又曰「臘一純而俎亦進下」﹐又曰「魚用鮒十有五而俎﹐縮載﹐右首﹐進腴」﹐注云「亦變於食生也。」是皆與此反矣﹐是變於吉也。云「猶﹐猶《士喪》《旣夕》﹐言未可以吉也」者﹐云與吉反﹐則明與生人同。《士喪禮》小斂云「皆覆進柢」﹐注云「柢﹐本也。進本者﹐未異於生也。」至大斂「載魚左首﹐進﹐臘進柢」﹐鄭注云「亦未異於生也。」又葬奠云如初﹐皆未異於生﹐故記人以猶之。是以《鄕飲酒》《鄕射》記皆云「右體進腠」是也。

祝俎﹐髀﹑ㄕ﹑脊﹑脇﹑離肺﹐陳於階﹐惇東。﹝不升於鼎﹐賤也。統於惇﹐明神惠也。祭以離肺﹐下尸。﹞

﹝疏﹞「祝俎」至「惇東」。

○注「不升」至「下尸」。

○釋曰﹕云「不升於鼎﹐賤也」者﹐祝對上尸俎羹飪升於鼎爲貴者也。云「統於惇﹐明神惠也」者﹐案上文饌黍稷二惇於階﹐西上﹐是神之黍稷﹐今陳祝饌於神饌之東﹐統於神物﹐明惠由神也。云「祭以離肺﹐下尸」者﹐以共尸祭用肺﹐祝不用肺﹐用離肺﹐故云下尸也。

淳屍盥﹐執﹐西面。執﹐東面。執巾在其北﹐東面。宗人授巾﹐南面。﹝以盛棄水﹐爲淺人也。執巾不授﹐巾卑也。﹞

﹝疏﹞「淳屍」至「南面」。

○注「以」至「卑也」。

○釋曰﹕上經直云「淳屍盥﹐宗人授巾」﹐不云執與執﹑執巾及宗人授巾等面位﹐故記人明之。

主人在室﹐則宗人升﹐戶外北面。﹝當詔主人室事。﹞

﹝疏﹞「主人」至「北面」。

○注「當詔主人室事」。

○釋曰﹕上經惟言宗人告有司具及詔主人踴﹐皆堂下之事﹐今主人入室﹐宗人當升戶外詔主人﹐室中之事﹐故升堂也。

佐食無事﹐則出戶﹐負依南面。﹝室中尊﹐不空立。戶牖之謂之依。﹞

﹝疏﹞「佐食」至「南面」。

○注「至中」至「之依」。

○釋曰﹕云「戶牖之謂之」﹐此《爾雅》文﹐謂戶西南面也。

Ρ﹐用苦﹐若薇﹐有滑。夏用葵﹐冬用﹐有四。﹝苦﹐苦荼也。﹐堇類也。乾則滑。夏秋用生葵﹐冬春用乾。古文苦爲枯﹐今文或作芐。﹞

﹝疏﹞「Ρ」至「有四」。

○注「苦苦」至「作芐」。

○釋曰﹕案《公食》記三牲具﹐則牛藿﹑羊苦﹑豕薇﹐各用其一。若一牲者﹐容兼用其二﹐是以及特牲一豕﹐皆云Ρ﹐苦薇﹐是科用其一也。知「﹐堇類」者﹐《內則》云「堇楡」﹐同爲滑物﹐故知堇類也。云「乾則滑」者﹐以其冬用之﹐故知乾則滑於堇也。云「夏秋用生葵﹐冬春用乾」者﹐以其秋與夏同有生葵﹐春初未生者﹐故春約與冬同﹐是以經直云冬﹐明舉夏以兼秋﹐舉冬以兼春也。

豆實﹐葵菹﹐菹以西蠃醢。籩﹐棗﹐栗擇。﹝棗栗擇﹐則菹寸刂也。棗栗擇﹐則豆不揭﹐籩有﹛﹜也。﹞

﹝疏﹞「豆實」至「栗擇」。

○注「棗」至「﹛﹜也」。

○釋曰﹕云「棗栗擇﹐則菹寸刂也。棗栗擇﹐則豆不揭﹐籩有﹛﹜也」者﹐此𨿽無正文﹐案《士喪禮》大斂云「豆兩﹐其實葵菹芋蠃醢﹐兩籩﹐無﹛﹜﹐布巾﹐其實栗﹐不擇﹐脯四廷。」自大斂後皆云如初﹐則葬奠四豆﹐脾﹑析﹑葵﹑菹﹐亦長矣﹐四籩﹐棗﹑糗﹑栗﹑脯亦不擇也。至此乃云棗栗擇﹐則菹亦切矣﹐豆籩有飾可知。

屍入﹐祝從屍。﹝祝在主人前也。嫌如初時﹐主人倚杖入﹐祝從之。初時﹐主人之心尙若親存﹐宜自親之。今旣接神﹐祝當詔侑屍也。﹞

﹝疏﹞「屍入祝從屍」。

○注「祝在」至「屍也」。

○釋曰﹕上經陰厭時﹐主人先祝入戶﹐至此迎屍祝在主人前﹐先後有異﹐故記人明之﹐是以鄭云「祝在主人前也﹐嫌如初時﹐主人倚杖入﹐祝從之」也。云「今旣接神﹐祝當詔侑屍也」者﹐屍﹐神像﹐是以云旣接神祝當詔侑屍。卽上祝命佐食爾惇舉黍稷﹐及祝酌授屍﹐及祝出告利成﹐祝入屍謖之等是也。

屍坐不說屨。﹝侍神﹐不敢燕惰也。今文說爲稅。﹞

﹝疏﹞「屍坐不說屨」。

○注「侍神」至「爲稅」。

○釋曰﹕案《鄕飲酒》《燕禮》之等﹐凡坐降﹐說屨乃升坐﹐今屍𨿽坐﹐不說屨者﹐爲「侍神﹐不敢燕惰」故也。

●卷四十三士虞禮第十四

屍謖﹐祝前﹐鄕屍。﹝前﹐道也。祝道屍﹐必先鄕之﹐爲之節。﹞

﹝疏﹞「屍謖祝前鄕屍」。

○注「前道」至「之節」。

○釋曰﹕此記屍謖之時﹐祝前尸之儀也。云「必先鄕之﹐爲之節」者﹐言必先面鄕屍者﹐爲之節度也。

還﹐出戶﹐又鄕屍。還﹐過主人﹐又鄕屍。還﹐降階﹐又鄕屍。﹝過主人則西階上﹐不言及階﹐明主人見屍﹐有之敬。﹞

﹝疏﹞「還出」至「鄕屍」。

○注「過主」至「之敬」。

○釋曰「過主人則西階上﹐不言及階﹐明主人見屍﹐有之敬」者。以其經出戶降階﹐及門皆指物而言主人者﹐欲見階上不言﹐西階而言主人者﹐欲見主人見屍有之敬﹐故沒去階名﹐而云主人也。

降階﹐還﹐及門﹐如出戶。﹝及﹐至也。言還至門﹐明其無節也。降階如升時﹐將出門如出戶時﹐皆還鄕屍也。每將還﹐必有辟退之容。凡前尸之禮儀在此。﹞

﹝疏﹞「降階」至「出戶」。

○注「及至」至「在此」。

○釋曰﹕言還至門明其無節也者﹐以經自階已前﹐皆不言及﹐從階到門言及者﹐以其自階到門﹐其中道遠﹐故特言及以殊之﹐是以鄭云「言還至門﹐明其無節」﹐謂無還鄕尸之節也。云「降階如升時﹐將出門如出戶時﹐皆還鄕屍也」﹐經直云「及門如出戶」﹐𨿽不言降階如升時﹐以將出門如出戶﹐明降階如升時﹐故鄭約出門以明降階也。云皆還鄕屍者﹐欲見經還者皆還鄕屍也﹐謂鄕屍乃前道也。云「每將還﹐必有辟退之容」者﹐辟退卽逡巡﹐謙讓之容貌也。云「凡前尸之禮儀在此」者﹐以《儀禮》一部所云﹐前尸之禮儀在此經爲具悉者。

屍出﹐祝反﹐入門左﹐北面復位﹐然後宗人詔降。

﹝疏﹞「屍出」至「詔降」。

○釋曰「屍出﹐祝反﹐入門左﹐北面復位」者﹐謂祝旣送屍出﹐反入門復位﹐復上文祝入門左北面位﹐故云復位也。云「然後宗人詔降」者﹐謂祝復位﹐宗人乃詔告主人降﹐以其無事故也。

屍服卒者之上服。﹝上服者﹐如《特牲》士玄端也。不以爵弁服爲上者﹐祭於君之服﹐非所以自配鬼神。士之妻則宵衣耳。﹞

﹝疏﹞「屍服卒者之上服」。

○注「上服」至「衣耳」。

○釋曰﹕上經直見主人服﹐不見屍服﹐故記人明之。云主服對深衣在下玄端者﹐案《特牲》經筮日云主人冠玄端﹐至祭日「夙興﹐主人服如初」﹐是士之正祭服玄端﹐卽是卒者生時所著之祭服﹐故屍還服之。云「不以爵弁服爲上者﹐祭於君之服﹐非所以自配鬼神」者﹐案《曾子問》﹕「孔子曰﹕屍弁冕而出﹐卿大夫士皆下之。」注云「爲君屍或弁者﹐先祖或有爲大夫士者。」彼君之先祖爲士﹐屍服爵弁﹐不服玄端者﹐子孫爲諸侯﹐先祖屍在中﹐故先祖爲士者﹐屍還服助祭於君之服也。云「士之妻則宵衣耳」者﹐以其經直云屍﹐不辧男女﹐《士虞》旣男女別屍﹐明經云屍可以兼男女﹐故鄭並云士之妻也。案《特牲》正祭主婦著糸麗笄宵衣﹐明女屍亦宵衣可知。

男﹐男屍。女﹐女屍﹐必使異姓﹐不使賤者。﹝異姓﹐婦也。賤者﹐謂庶孫之妾也。屍配尊者﹐必使也。﹞

﹝疏﹞「男男」至「賤者」。

○注「異姓」至「也」。

○釋曰﹕虞卒哭之祭﹐男女別屍﹐故男女別言之也。云「異姓﹐婦也」者﹐以男無異姓之禮故也。知經云「必使異姓」者﹐據與婦爲屍者也。不使同姓與婦爲屍者﹐屍須得孫列者﹐孫與祖爲屍﹐孫婦還與夫之祖姑爲屍﹐故不得使同姓女爲屍也。云「賤者謂庶孫之妾也﹐屍配尊者﹐必使也」者﹐男屍先使孫﹐無孫乃使庶孫。女屍先使孫妻﹐無孫妻使孫妾﹐又無妾乃使庶孫妻﹐卽不得使庶孫妾﹐以庶孫之妾是賤之極者。若然﹐庶孫妻亦容用之﹐而鄭云必使也者﹐據經不使賤﹐有孫妻則先用而言﹐其實容用庶孫妻法也。必知無容用庶孫者﹐以《曾子問》﹕「孔子曰﹕祭成喪者必有屍﹐屍必以孫﹐孫幼使人抱之﹐無孫則取於同姓可也。」彼不言﹐是容無而用庶。此經男女別屍﹐據虞祭而言。至卒哭已後﹐自礻覃已前﹐喪中之祭皆男女別屍。知者﹐案《司幾筵》云「每惇一幾」﹐鄭注云「𨿽合葬﹐及同時在殯﹐皆異幾。體實不同﹐祭於廟﹐同幾﹐精气合。」《少牢》吉祭云「某妃配」是男女共屍﹐篇末云「是月也吉祭猶未配」﹐注云「是月﹐是礻覃月也。當四時之祭月則祭﹐猶未以某妃配某氏﹐哀未忘也。」則引《少牢》吉祭妃配之事爲證﹐明礻覃月不當四時祭月﹐則不云某妃配﹐配則共屍可知。

無屍﹐則禮及薦饌皆如初。﹝無屍﹐謂無孫列可使者也。殤亦是也。禮﹐謂衣服卽位升降。﹞

﹝疏﹞「無屍」至「如初」。

○注「無屍」至「升降」。

○釋曰﹕自此盡「詔降如初」﹐論喪祭無尸之事。云「無屍謂無孫列可使」者﹐知謂無孫列者﹐《禮記》云「無孫則取同姓之」﹐則大夫士祭先取孫﹐無孫取同姓之﹐是有孫列可使﹐復無同姓之﹐是無孫列可使者也。云「殤亦是也」者﹐《禮記曾子問》云「祭成喪者必有屍」﹐明殤死無屍可知。《曾子問》又云宗子直有陰厭﹐庶殤直有陽厭。是無屍也。云「禮謂衣服卽位升降」者﹐𨿽無屍﹐主人亦如葬所服﹐卽位於西序﹐及升降與有屍相似。

旣饗﹐祭於苴﹐

﹝疏﹞「旣饗祭於苴」。

○釋曰﹕云「旣饗」者﹐正謂祝釋饗神辭﹐告之使令之﹐安之。釋饗訖﹐佐食取黍稷祭於苴。

祝祝卒。﹝記異者之節。﹞

﹝疏﹞「祝祝卒」。

○注「記異者之節」。

○釋曰﹕云「記異者」﹐謂記無屍者異於有屍何者。有屍﹐祝釋孝子辭﹐釋辭訖﹐爲祝祝卒﹐別有迎屍已後之事。今無屍者﹐祝祝卒﹐饗神訖﹐無迎屍已後之事。故下文云「不綏祭」之等﹐是記異者之節也。

不綏祭﹐無泰羹﹑氵音﹑﹑從獻。﹝不綏﹐言獻﹐記終始也。事尸之禮﹐始於綏祭﹐終於從獻。綏﹐當爲墮。﹞

﹝疏﹞「不綏」至「從獻」。

○注「不綏」至「爲墮」。

○釋曰﹕此四事皆爲屍﹐是以上文有屍者﹐云迎屍而入﹐祝命佐食﹐綏祭﹐又泰羹氵音自門入﹐設於南﹐四豆﹐設於左﹐又屍食之後﹐主人獻之後﹐賓長以肝從﹐主婦亞獻﹐賓長以燔從﹐賓長獻後亦如之﹐無屍闕此四事。自羹已下﹐三事皆蒙無字解之也。云「不綏﹐言獻﹐記終始也」者﹐以見經無屍﹐具陳四事﹐凡祭禮以獻爲終﹐舉終以見始﹐亦得爲義。今不但言獻﹐記其終始﹐具言四事者﹐欲明始於綏祭﹐終於從獻﹐故鄭卽云「事尸之禮始於綏祭﹐終於從獻」者﹐故具言之。云「綏當爲墮」者﹐《周禮守祧職》云「旣祭﹐藏其墮。」字爲正﹐取減爲義。

主人哭﹐出復位。﹝於祝祝卒。﹞

﹝疏﹞「主人哭出復位」。

○注「於祝祝卒」。

○釋曰﹕謂祝祝卒﹐無屍可迎﹐旣無上四事﹐主人遂卽哭出﹐復戶外東面位也。

祝闔牖戶﹐降﹐復位於門西﹐﹝門西北面位也。﹞

﹝疏﹞「祝闔」至「門西」。

○注「門西北面位也」。

○釋曰﹕鄭此及下注皆云「復位者﹐門西北面位」者﹐據上文「屍出﹐祝反﹐入門左﹐北面復位」也。

男女拾踴三。﹝拾﹐更也。三更踴。﹞

﹝疏﹞「男女拾踴三」。

○注「拾更也三更踴」。

○釋曰﹕凡言「更踴」者﹐主人踴﹐主婦踴﹐賓乃踴﹐三者三﹐爲拾也。

如食。﹝隱之﹐如屍一食﹐九飯之頃也。﹞

﹝疏﹞「如食」。

○注「隱之」至「頃也」。

○釋曰﹕隱之者﹐謂闔牖戶也﹐九飯之頃﹐時節也。

祝升﹐止哭﹐聲三﹐啟戶。﹝聲者﹐噫歆也。將啟戶﹐警覺神也。今文啟爲開。﹞

﹝疏﹞「祝升」至「啟戶」。

○注「聲者」至「爲開」。

○釋曰﹕云「聲者﹐噫歆也」者﹐若《曲禮》云「將上堂﹐聲必揚。」故云將啟戶﹐警覺神也。

主人入﹐﹝親之。﹞

﹝疏﹞「主人入」。

○注「親之」。

○釋曰﹕云「親之」者﹐啟牖鄕是親之事。主人無事而入者﹐是主人親至神所恭敬之事也。

祝從﹐啟牖鄕﹐如初。﹝牖先闔後啟﹐扇在內也。鄕﹐牖一名也。如初者﹐主人入﹐祝從在左。﹞

﹝疏﹞注「牖先」至「在左」。

○釋曰﹕云「牖先闔後啟﹐扇在內也」者﹐見上文「闔牖戶」﹐闔時牖先言﹐此經上云主人入﹐祝從﹐乃言啟牖﹐是戶先開﹐乃啟牖﹐故須解之扇在內也。云「鄕牖一名也」者﹐案《詩》云「塞鄕堇戶」﹐注云「鄕﹐北出牖也。」與此注不同者﹐語異義同。北牖名鄕﹐鄕亦是牖﹐故云牖一名也。云「如初者﹐主人入﹐祝從入在左」者﹐鄭以經「如初」之文在「牖鄕」之下﹐恐人以爲啟牖鄕如初﹐上旣無啟牖鄕之事﹐明據主人與祝位如初也。

主人哭﹐出復位。﹝堂上位也。﹞

﹝疏﹞「主人哭出復位」。

○注「堂上位也」。

○釋曰﹕案下文云「宗人詔降如初」﹐注云「詔主人降之。」乃降堂﹐明此「復位」者﹐復堂上東面位也。

卒徹﹐祝﹑佐食降﹐復位。﹝祝復門西北面位﹐佐食復西方位﹐不復設西北隅者﹐重閉牖戶﹐褻也。﹞

﹝疏﹞注「祝復」至「褻也」。

○釋曰﹕鄭知祝與佐食位如此者﹐見上經云「主人卽位於堂﹐眾主人及兄弟賓卽位於西方。」佐食卽賓也﹐故知佐食言復位﹐復西方可知。知祝復位﹐復門西北面位者﹐上經「祝入門左北面」﹐注﹕「不與執事同位﹐接神尊也。」明此祝復位﹐復門西北面位可知。云「不復設西北隅者﹐重閉牖戶﹐褻也」者﹐上經有屍者有陰厭﹑有陽厭﹐無闔牖戶之事。今無屍者﹐陰厭時闔牖戶﹐今更設饌於西北隅﹐復更闔牖戶爲褻瀆﹐故不爲也。

宗人詔降如初。﹝初﹐贊闔牖戶。宗人詔主人降之。﹞

﹝疏﹞「宗人詔降如初」。

○注「初贊」至「降之」。

○釋曰﹕此降謂禮畢降堂也。上經云「贊闔牖戶﹐主人降﹐賓出」﹐注云「宗人詔主人降。」彼謂降堂﹐故鄭知此云如初﹐亦如上經詔降也。

始虞用柔日。﹝葬之日﹐日中虞﹐欲安之。柔日陰﹐陰取其靜。﹞

﹝疏﹞「始虞用柔日」。

○注「葬之」至「其靜」。

○釋曰﹕自此下盡「哀薦成事」﹐論初虞﹑二虞﹑三虞卒哭﹐明三者之祭饗神辭及用日不同之事。云葬之日日中者﹐上文云「日中行事」是也。葬用丁亥﹐是柔日。葬始虞用日中﹐故云「始虞用柔日」也。

曰「哀子某﹐哀顯相﹐夙興夜處不寧。﹝曰﹐辭也﹐祝祝之辭也。《喪祭》稱哀顯相﹐助祭者也。顯﹐明也。相﹐助也。《詩》云「於穆淸廟﹐肅雍顯相。」不寧﹐悲思不安。﹞

敢用牲剛鬣﹑﹝敢﹐昧冒之辭。豕曰剛鬣。﹞

﹝疏﹞注「敢昧」至「剛鬣」。

○釋曰「敢﹐昧冒之辭」者﹐凡言「敢」者﹐皆是以卑觸尊﹐不自明之意﹐故云昧冒之辭。云「豕曰剛鬣」者﹐《下曲禮》文。

香合﹑﹝黍也。大夫士於黍稷之號﹐合言普淖而已。此言香合﹐蓋記者誤耳。辭次黍﹐又不得在薦上。﹞

﹝疏﹞「香合」。

○注「黍也」至「薦上」。

○釋曰﹕案《下曲禮》云「黍曰香合﹐粱曰香萁﹐稷曰明粢」是也。云「大夫士於黍稷之號﹐合言普淖而已﹐此言香合﹐蓋記者誤耳」者﹐《曲禮》所云黍稷別號者﹐是人君法。《特牲》《少牢》黍稷合言普淖﹐此別號黍爲香合﹐下特號稷爲普淖﹐故知記誤也。云「辭次黍又不得在薦上」者﹐依設薦法﹐先設菹醢﹐次設俎﹐後設黍稷。今黍在嘉薦之上﹐此亦記者之誤﹐故鄭非之也。若然﹐俎在後﹐今牲在黍上者﹐祭以牲爲主﹐故先言﹐非設時在前也。

嘉薦﹑普淖﹑﹝嘉薦﹐菹醢也。普淖﹐黍稷也。普﹐大也。淖﹐和也。徳能大和﹐乃有黍稷﹐故以爲號云。﹞

﹝疏﹞「嘉薦普淖」。

○注「嘉薦」至「號云」。

○釋曰﹕言「故以爲號云」者﹐鄭以意解之﹐無正文﹐故言云「以」疑之。

明齊溲酒﹐﹝明齊﹐新水也。言以新水溲釀此酒也。《郊特牲》曰「明水氵兌齊﹐貴新也。」或曰﹕當爲明視﹐爲兔臘也。今文曰明粢。粢﹐稷也。皆非其次。今文溲爲叟。﹞

﹝疏﹞「明齊溲酒」。

○注「明齊」至「爲叟」。

○釋曰﹕云「言以新水溲釀此酒也」者﹐鄭以溲水邊爲之﹐與縮字義異﹐謂以新水漬麯乃溲釀此酒﹐又引《郊特牲》「明水氵兌齊貴新也」者﹐彼注云「氵兌猶淸也。五齊濁﹐之使淸﹐謂之氵兌齊及取明水﹐皆貴新也。」據彼注﹐明水則《周禮》司ピ氏所取月中之水﹐與此明齊新水別。鄭引之者﹐彼此𨿽異﹐引之直取新義是同﹐故引爲證﹐非謂爲一物也。云「或曰當爲明視﹐謂兔臘也」者﹐士祭有兔臘﹐是故或有人作如此說。云「今文曰明粢。粢﹐稷也﹐皆非其次」者﹐若以明齊當爲明視﹐作兔臘解者﹐應在上與牲爲次﹐何因退在下。今文又爲稷解者﹐上已云普淖兼黍稷﹐何用又見稷也﹐故知二者皆非其次也。若然﹐《特牲》《少牢》無臘號﹐以小物略之。

哀薦事﹐﹝始虞謂之事者﹐主欲其先祖也﹐以與先祖合爲安。今文曰古事。﹞

﹝疏﹞「哀薦事」。

○注「始虞」至「古事」。

○釋曰﹕云「虞謂之事者﹐主欲其先祖也」者﹐案《公羊傳》文二年云「大者何﹖合祭也。」合先君之主於大廟﹐故此鄭亦以爲合而言。但三虞卒哭後﹐乃有祭﹐始合先祖始虞而已。言者﹐鄭云「以與先祖合爲安」﹐故下文云「爾皇祖某甫」﹐是始虞預言之意也。

爾皇祖某甫。﹝爾﹐女也。女﹐死者﹐告之以皇祖﹐所以安之也。皇﹐君也。某甫﹐皇祖字也。若言尼甫。﹞饗﹗」﹝勸彊之也。﹞

再虞﹐皆如初﹐日「哀薦虞事」。﹝丁日葬﹐則己日再虞﹐其祝辭異者一言耳。﹞

﹝疏﹞注「丁日」至「言耳」。

○釋曰「己日再虞」者﹐以其後虞用剛日﹐初虞﹑再虞皆用柔日﹐始虞用丁日﹐隔戊日﹐故知再虞用己日。云「祝辭異者一言耳」者﹐一言﹐或有一句爲一言﹐若《論語》云「一言以蔽之﹐曰思無邪」是也。今此一言﹐則一字爲一言﹐謂數一虞云﹐再虞云虞﹐三虞云成是也。

三虞﹑卒哭﹑他﹐用剛日﹐亦如初﹐曰「哀薦成事」。﹝當於祖廟﹐爲神安於此。後虞攺用剛日。剛日﹐陽也。陽取其動也。士則庚日三虞﹐壬日卒哭。其祝辭異者﹐亦一言耳。他﹐謂不及時而葬者。《喪服小記》曰「報葬者報虞者﹐三月而後卒哭。」然則虞卒哭之有祭事者﹐亦用剛日﹐其祭無名﹐謂之他者﹐假設言之。文不在卒哭上者﹐以其非常也﹐令正者自相亞也。《檀弓》曰「葬日中而虞﹐弗忍一日離也。是日也﹐以虞易奠。卒哭日成事。是日也﹐以吉祭易喪祭﹐明日於祖父。」如是虞爲喪祭﹐卒哭爲吉祭。今文他爲它。﹞

﹝疏﹞「三虞」至「成事」。

○注「當」至「爲它」。

○釋曰﹕鄭云「當於祖廟﹐爲神安於此」者﹐卻解初虞﹑再虞稱﹑稱虞之意。今三虞攺用剛日﹐將於祖﹐取其動義故也。云「士則庚日三虞﹐壬日卒哭」者﹐以其己日爲再虞﹐後攺用剛日﹐故次取庚日爲三虞也。卒哭亦用剛日﹐故庚日後降辛日﹐取壬日爲卒哭。云「祝辭異者﹐亦一言耳」者﹐攺虞爲成﹐是一言也。云「他謂不及時而葬者」﹐謂有故及家貧不及三月﹐因三日殯日﹐卽葬於國北。引《喪服小記》者﹐彼鄭注云「報讀爲赴疾之赴。」謂不待三月﹐因殯日虞﹐所以安神﹐以送形而往﹐迎魂而反﹐而須安之﹐故疾虞。三月而後卒哭者﹐謂卒去無時之哭﹐鄭云卒哭待哀殺﹐故至三月﹐待尋常葬後﹐乃爲卒哭祭。云「然則虞卒哭之有祭事者﹐亦用剛日」者﹐以虞卒哭已是剛日﹐他祭在後﹐故亦用剛日也。云「其祭無名﹐謂之他」者﹐謂虞卒哭﹐祥皆有名﹐此則無名﹐故謂之他。云「文不在卒哭上」者﹐此他祭在卒哭上﹐今退在卒哭下者﹐以其非常又非祭故也。引《檀弓》者﹐證卒哭辭稱成事之義﹐但卒哭爲吉祭者﹐喪中自相對﹐若據二十八月後吉祭而言﹐礻覃祭已前﹐總爲喪祭也。若然﹐此經云三虞與卒哭﹐「哀薦成事」明文﹐而鄭注《檀弓》云「卒哭而祭﹐其辭蓋曰﹕哀薦成事。」言「蓋」疑之者﹐以鄭君以前﹐有人解云三虞與卒哭同爲一事解之者﹐鄭故疑卒哭之辭而云蓋也。是以《雜記》云「上大夫之虞也少牢﹐卒哭成事﹐皆大牢。」鄭注云「卒哭成事﹐言皆則卒哭成事﹐與虞異矣。」是微破前人三虞與卒哭同解者也。

獻畢﹐未徹﹐乃餞。﹝卒哭之祭﹐旣三獻也。餞﹐送行者之酒。《詩》云「出宿於濟﹐飲餞於禰。」屍旦將始於皇祖﹐是以餞送之。古文餞爲踐。﹞

﹝疏﹞「獻畢未徹乃餞」。

○注「卒哭」至「爲踐」。

○釋曰﹕自此盡「不脫帶」﹐論卒哭之祭未徹﹐餞屍於寢門外之事。鄭云「卒哭之祭」者﹐案上文直云「獻畢未徹﹐乃餞。」不言卒哭﹐鄭知是卒哭之祭者﹐以其三虞無餞尸之事﹐明旦於祖﹐入廟乃有餞尸之禮﹐故鄭據卒哭而言。若然﹐三虞不餞屍者﹐以其三虞與卒哭同在寢﹐則在廟﹐以明旦當入廟﹐以其易處鄕尊所﹐故特有餞送尸之禮也。引《詩》者﹐彼生人餞行人之禮﹐爲行始﹐此祭祀餞尸之禮﹐亦鄕祖廟爲行始。事𨿽異﹐餞送飲酒是同﹐故引爲證也。知「旦將始於皇祖」者﹐下云「明日以其班」﹐鄭云「卒哭之明日也。」是明日之旦也。

尊兩С於廟門外之右﹐少南。水尊在酒西﹐勺北枋。﹝少南﹐將有事於北。有玄酒﹐卽吉也。此在西﹐尙凶也。言水者﹐喪質﹐無﹐不久陳。古文С爲廡也。﹞

﹝疏﹞注「少南」至「廡也」。

○釋曰﹕云「少南﹐將有事於北」者﹐正謂下文云「屍出門右南面」已下是也。云「有玄酒﹐卽吉也」者﹐以其虞祭用醴酒﹐無玄酒﹐至卒哭云如初﹐則與虞祭同﹐今至餞屍用玄酒﹐酒則尋常祭祀之酒﹐非醴酒﹐故云卽吉也。云「此在西﹐尙凶也」者﹐以其吉祭﹐祭尊﹐在房戶之﹐至於虞﹐祭尊在室﹐是凶。今卒哭餞屍﹐尊在門西﹐不在門東﹐是尙凶﹐故變於吉也。

洗在尊東南﹐水在洗東﹐篚在西。﹝在門之左又少南。﹞饌籩豆﹐脯四廷。﹝酒宜脯也。古文廷爲挺。﹞

有乾肉折俎﹐二尹縮﹐祭半尹﹐在西塾。﹝乾肉﹐牲體之脯也。如今涼州烏翅矣。折以爲俎實﹐優屍也。尹﹐正也﹐𨿽其折之﹐必使正。縮﹐從也。古文縮爲蹙。﹞

﹝疏﹞注「乾肉」至「爲蹙」。

○釋曰﹕云「涼州烏翅」者﹐經云乾肉折俎﹐則漢時乾脯似之﹐故鄭以今曉古也。

屍出﹐執幾從﹐席從。﹝祝入亦告利成。入前屍﹐屍乃出。幾席﹐素幾葦席也。以幾席從﹐執事也。﹞

﹝疏﹞「屍出」至「席從」。

○注「祝入」至「事也」。

○釋曰﹕云「祝入亦告利成﹐入前屍﹐屍乃出」者﹐𨿽餞行飲酒﹐屍將起之時﹐祝亦如虞祭﹐告云利成﹐屍乃興以前屍也。知「幾席﹐素幾葦席也」者﹐上經初虞云「素幾葦席」﹐在西席。至及再虞﹑三虞﹐及卒哭皆如初﹐不見更設幾席之文﹐明同初虞用素幾葦席。今卒哭祭﹐末餞屍於門外﹐明是卒哭之幾席﹐故知是素幾葦席也。

屍出門右﹐南面。﹝俟設席也。﹞

﹝疏﹞「屍出門右南面」。

○注「俟設席也」。

○釋曰﹕知「俟設席」者﹐屍在門右南面﹐在坐北立﹐下卽云設席之事﹐明俟設席也。

席設於尊西北﹐東面。幾在南。賓出﹐復位。﹝將入臨之位。《士喪禮》賓繼兄弟「北上﹐門東﹐北面西上﹔門西﹐北面東上﹔西方﹐東面北上」。﹞

主人出﹐卽位於門東﹐少南﹔婦人出﹐卽位於主人之北﹐皆西面﹐哭不止。﹝婦人出者﹐重餞屍。﹞

﹝疏﹞注「婦人出者重餞屍」。

○釋曰﹕婦人有事﹐自堂及房而已﹐今出寢門之外﹐故云「重餞屍」也。

屍卽席坐﹐惟主人不哭﹐洗廢爵﹐酌獻屍﹐屍拜受。主人拜送﹐哭﹐復位。薦脯醢﹐設俎於薦東﹐朐在南。﹝朐﹐脯及乾肉之屈也。屈者在南﹐變於吉。﹞

﹝疏﹞「屍卽」至「在南」。

○注「朐脯」至「於吉」。

○釋曰﹕云「主人拜送」者﹐案上祭云主人其拜﹐《特牲》亦云拜送﹐則拜送吉凶同也。云「屈者在南﹐變於吉」者﹐案《曲禮》云「以脯置者﹐左朐右末。」鄭云「屈中曰朐。」則吉時屈者在左﹐今屍東面而云朐在南﹐則是凶禮﹐屈者在右末﹐頭在左﹐故云變於吉也。

屍左執爵﹐取脯扌需醢﹐祭之。佐食授嚌。﹝授乾肉之祭。﹞

屍受﹐振祭﹐嚌﹐反之。祭酒﹐卒爵﹐奠於南方。﹝反之﹐反於佐食。佐食反之於俎。屍奠爵﹐禮有終。﹞

﹝疏﹞注「反之」至「有終」。

○釋曰﹕鄭知「反之﹐反於佐食」者﹐經云「佐食授嚌﹐屍受﹐振祭﹐嚌」﹐嚌訖﹐而云「反之」﹐明反與佐食﹐佐食乃反於俎可知也。云「屍奠爵﹐禮有終」者﹐上經云三獻屍皆有酢﹐今餞屍﹐三獻皆不酢而奠之﹐是爲禮有終。謂若主人拜送﹐賓不答拜﹐亦是禮有終也。

主人及兄弟踴﹐婦人亦如之。主婦洗足爵﹐亞獻﹐如主人儀﹐婦人踴如初。賓長洗糸意爵﹐三獻﹐如亞獻﹐踴如初。佐食取俎﹐實於篚。屍謖﹐從者奉篚哭從之。祝前﹐哭者皆從﹐及大門內﹐踴如初。﹝男女從屍﹐男由左﹐女由右。及﹐至也。從屍不出大門者﹐由廟門外無事尸之禮也。古文謖作休。﹞

﹝疏﹞注「男女」至「作休」。

○釋曰﹕鄭知「男女從屍﹐男由左﹐女由右」者﹐約上文男子在南﹐婦人在北﹐南爲左﹐北爲右﹐因從此位便﹐故知男子由左﹐婦人由右也。云「從屍不出大門者﹐由廟門外無事尸之禮也」者﹐在廟以廟爲限﹐在寢門外以大門爲限。正祭在廟﹐廟門外無事尸之禮﹐今餞屍在寢門外﹐則大門外無事尸之禮﹐故鄭舉正祭況之。從屍不出大門外﹐取正祭比之﹐故注云由廟門外無事尸之禮也。

屍出門﹐哭者止。﹝以餞於外﹐大門猶廟門。﹞

﹝疏﹞「屍出門哭者止」。

○注「以餞」至「廟門」。

○釋曰﹕鄭意所以屍出大門﹐哭者便止者﹐正以餞於寢門﹐以大門爲限﹐似事屍在廟門爲限﹐故鄭云「大門猶廟門」也。

賓出﹐主人送﹐拜稽顙。﹝送賓﹐拜於大門外。﹞

﹝疏﹞「賓出」至「稽顙」。

○注「送賓」至「門外」。

○釋曰﹕上從屍不出大門者﹐有事屍限﹐故不出大門送之。送賓於大門外自是常禮﹐故云「送賓拜於大門外」。但禮有終﹐賓無答拜之禮也。

主婦亦拜賓。﹝女賓也。不言出﹐不言送﹐拜之於闈門之內﹐闈門如今東西掖門。﹞

﹝疏﹞「主婦亦拜賓」。

○注「女賓」至「掖門」。

○釋曰﹕上主人送男賓﹐故知此主婦拜女賓也。云「不言出﹐送拜之於闈門之內」者﹐決上文男主拜男賓﹐言出送﹐此明主婦送女賓於門之內。以其婦人送迎不出門﹐見兄弟不逾閾故也。云「闈門如今東西掖門」者﹐案《爾雅釋宮》云「宮中之門謂之闈。」則闈門在宮內。漢時宮中掖門在東西﹐若人左右掖﹐故舉以爲況也。

丈夫說帶於廟門外。﹝旣卒哭﹐當變麻﹐受之以葛也。夕日﹐則服葛者爲期。今文說爲稅。﹞

﹝疏﹞「丈夫」至「門外」。

○注「旣卒」至「爲稅」。

○釋曰﹕云「旣卒哭﹐當變麻﹐受之以葛也」者﹐《喪服》鄭注云「大夫以上虞而受服﹐士卒哭而受服。」士亦約此文而言也。云「夕日則服葛者爲期」者﹐今日爲卒哭祭﹐明旦爲﹐前日之夕﹐爲祭之期﹐變麻服葛﹐是變重從輕。明旦亦得變﹐不要夕期之時變之。夕時言變麻服葛者﹐鄭云爲期﹐亦因期卽變之﹐使賓知變節故也。

入徹﹐主人不與。﹝入徹者﹐兄弟大功以下。言主人不與﹐則知丈夫﹑婦人在其中。古文與爲豫。﹞

﹝疏﹞「入徹主人不與」。

○注「入徹」至「爲豫」。

○釋曰﹕鄭知入徹是大功以下者﹐見《曾子問》云「士祭不足﹐則取於兄弟大功以下者。」經云入徹主人不與﹐明取大功﹑小功﹑緦麻之等入徹也。云「言主人不與則知丈夫婦人在其中」者﹐上文直言丈夫說﹐不辧親疏﹐下文婦人脫首﹐不辧齊衰婦人﹐此云入徹據大功以下﹐則此文入徹﹐主人不與之中﹐丈夫﹑婦人兼有可知。以其平常祭時﹐諸宰君婦廢徹不遲﹐則凶祭丈夫﹑婦人亦在﹐但齊斬不與徹耳。

婦人說首﹐不說帶。﹝不說帶﹐齊斬婦人帶不變也。婦人少變而重帶﹐帶﹐下體之上也。大功﹑小功者葛帶﹐時亦不說者﹐未可以輕文變於主婦之質。至﹐葛帶以卽位。《檀弓》曰「婦人不葛帶。」﹞

﹝疏﹞「婦人」至「說帶」。

○注「不說」至「葛帶」。

○釋曰﹕知「齊斬婦人帶不變也」者﹐案《喪服小記》云「齊衰帶惡笄以終喪」﹐鄭云「有除無變。」舉齊衰則斬衰帶不變可知。齊斬帶不變﹐則大功以下變可知。云「婦人少變」者﹐以其男子旣葬﹐首腰帶俱變﹐男子陽多變﹐婦人旣葬﹐直變首﹐不變帶﹐故云少變也。云「而重帶﹐帶﹐下體之上也」者﹐對男子陽﹐重首﹐在上體﹐婦人陰﹐重腰﹐腰是下體﹐以重下體﹐故帶不變也。云「大功小功者葛帶」者﹐案《大功章》云「布衰裳﹑牡麻纓﹑布帶三月﹐受以小功衰﹐卽葛九月者。」又案《小功章》云「布衰裳﹐澡麻帶五月者。」二者章內皆男女俱陳﹐明大功﹑小功婦人皆葛帶可知。云「時亦不說者﹐未可以輕文變於主婦之質」者﹐變是文﹐不變是質﹐不可以大功以下輕服之文變主婦重服之質﹐故經直見主婦﹐不見大功以下也。云「至﹐葛帶以卽位」者﹐此鄭解大功以下﹐𨿽夕時未變麻服葛﹐至日亦當葛帶卽位也。知大功以下夕時未變麻服葛者﹐以其與主婦同在廟門外﹐主婦不變﹐大功以下亦不變。若然﹐夕時不變﹐夕後入室可以變﹐故至旦以葛帶卽位也。引《檀弓》者﹐亦證齊衰婦人不葛帶之事。

無屍﹐則不餞﹐猶出﹐幾席設如初﹐拾踴三。﹝以餞屍者本爲送神也。丈夫﹑婦人亦從幾席而出。古文席爲筵。﹞

﹝疏﹞「無屍」至「踴三」。

○注「以餞」至「爲筵」。

○釋曰﹕自此至「賓出」﹐論卒哭祭無屍可餞之事。云「幾席設如初」者﹐𨿽無屍﹐送神不異﹐故云如初﹐故鄭云「餞屍者本爲送神也」。云「丈夫婦人亦從幾席而出」者﹐以其云「出﹐幾席設如初」﹐卽云「拾踴三」﹐明在門外有屍行禮之處﹐卽如丈夫﹑婦人從幾席出可知。言「亦」者﹐亦餞尸之時也。

哭止﹐告事畢﹐賓出。

死三日而殯﹐三月而葬﹐遂卒哭。﹝謂士也。《雜記》曰「大夫三月而葬﹐五月而卒哭﹔諸侯五月而葬﹐七月而卒哭。」此記更從死起﹐異人之﹐其義或殊。﹞

﹝疏﹞「死三」至「卒哭」。

○注「謂士」至「或殊」。

○釋曰﹕自此盡「他辭一也」﹐論記人所記﹐其義或殊﹐是以更有此文也。云「遂卒哭」﹐不言三虞者﹐是記人略言之。注云「謂士也」者﹐以其此篇是士虞﹐故知三日﹑三月據士而說。引《雜記》者﹐見大夫已上與士異者﹐以其《王制》大夫﹑士同有三日而殯﹐三月而葬之文。《雜記》云大夫亦同三月而葬﹐卒哭。則士云三月﹐大夫五月﹐卒哭之月不同者﹐《曲禮》云「生與來日﹐死與往日」﹐鄭云「與猶數也。生數來日﹐謂成服杖以死來日數也。死數往日﹐謂殯斂以死日數也。大夫以上皆以來日數。」若然﹐士云三日殯﹐三月葬﹐皆通死日死月數。大夫以上﹐殯葬皆除死日死月數﹐是以士之卒哭得葬之三月內。大夫三月葬﹐除死月﹐通死月則四月。大夫有五虞﹐卒哭在五月﹐諸侯已上以義可知。云「此記更從死起﹐異人之﹐其義或殊」者﹐上已論虞卒哭﹐此記更從始死記之﹐明非上記人是異人之﹐其辭或殊﹐更見記之事﹐其實義亦不異前記也。

將旦而﹐則薦。﹝薦謂卒哭之祭。﹞

﹝疏﹞「將旦而則薦」。

○注「薦謂卒哭之祭」。

○釋曰﹕謂卒哭之祭﹐日將旦而﹐則薦﹐薦謂卒哭之祭。云「則薦」者﹐記人見卒哭之祭爲而設﹐故連文云「將旦而」﹐則爲此卒哭而祭也。

卒辭曰「哀子某﹐來日某﹐齊爾於爾皇祖某甫。尙饗﹗」﹝卒辭﹐卒哭之祝辭。齊﹐升也。尙﹐庶幾也。不稱饌﹐明主爲告也。今文齊爲齊。﹞

﹝疏﹞「卒辭」至「尙饗」。

○注「卒辭」至「爲齊」。

○釋曰﹕云「卒辭﹐卒哭之祝辭」者﹐謂迎尸之前﹐祝釋孝子辭云爾﹐云「不稱饌」﹐明主爲告也者。但卒哭之祭﹐實有牲饌而不稱者﹐以其卒哭祭﹐主爲告神﹐將附於祖而設牲饌﹐故不言也。

女子﹐曰「皇祖妣某氏。」﹝女孫附於祖母。﹞

﹝疏﹞「女子」至「某氏」。

○注「女孫於祖母」。

○釋曰﹕此女子謂女未嫁而死﹐或出而歸﹐或未廟見而死﹐歸葬女氏之家﹐旣葬於祖母也。

婦﹐曰「孫婦於皇祖姑某氏。」﹝不言爾﹐曰孫婦﹐婦差疏也。今文無某氏。﹞

﹝疏﹞注「不言」至「某氏」。

○釋曰﹕此對上文孫於祖﹐而云於爾皇祖某甫。此則不曰爾﹐而變曰孫婦﹐婦差疏﹐故不云爾也。若然﹐上女子亦不云爾者﹐文承孫下﹐云爾可知。直言其皇祖妣﹐異者耳。

其他辭﹐一也。﹝來日某﹐齊﹐尙饗。﹞

﹝疏﹞「其他辭一也」。

○注「來日」至「尙饗」。

○釋曰﹕他辭一者﹐正謂來日某齊尙饗﹐女子及孫婦皆有此辭﹐故云「其他辭﹐一也」。其﹐女子云﹕來日某齊爾於爾皇祖妣某氏尙饗。其孫婦云﹕來日某齊孫婦於皇祖姑某氏尙饗。

饗辭曰「哀子某﹐圭爲而哀薦之。饗﹗」﹝饗辭﹐勸彊尸之辭也。圭﹐也。《詩》曰「吉圭爲飠喜。」凡吉祭饗屍﹐曰孝子。﹞

﹝疏﹞「饗辭」至「之饗」。

○注「饗辭」至「孝子」。

○釋曰「饗辭﹐勸彊尸之辭也」者﹐案《特牲禮》迎屍入室﹐「屍卽席坐﹐主人拜妥屍﹐屍答拜﹐執奠﹐祝饗」﹐鄭云「勸彊之也。其辭引此《士虞》記﹐則宜云﹕孝孫某圭爲孝薦之饗。」當此時爲之。「凡吉祭饗屍﹐曰孝子」者﹐此一辭說三虞卒哭勸屍辭﹐若及練祥﹐吉祭其辭亦用此﹐但攺哀爲孝耳﹐故鄭云「凡」以該之也。

明日﹐以其班。﹝卒哭之明日也。班﹐次也。《喪服小記》曰﹕必以其昭穆﹐亡則中一以上。凡已﹐復於寢。如旣﹐主反其廟﹐練而後遷廟。古文班或爲辧﹐辧氏姓或然﹐今文爲胖。﹞

﹝疏﹞「明日以其班」。

○注「卒哭」至「爲胖」。

○釋曰﹕引《喪服小記》者﹐彼解中猶也﹐一以上祖又祖。孫祖爲正﹐若無祖﹐則於髙祖﹐以其必以昭穆﹐孫與祖昭穆同﹐故。一以上取昭穆相當者﹐若婦則於夫之所之妃﹐無亦一以上﹐若妾﹐亦於夫之所之妾﹐無則易牲女君也。云「凡已﹐復於寢﹐如旣﹐主反其廟」者﹐案文二年《公羊》云「大事者何﹖大也。大者何﹖合祭也。毀廟之主﹐陳於大祖﹐未毀廟之主皆升﹐合食於太祖。」又案《曾子問》云天子諸侯旣祭﹐「主各反其廟」﹐今於廟﹐已﹐復於寢。若大夫士無木主﹐以幣主其神。天子諸侯有木主者﹐以主祭訖﹐主反於寢﹐如祭訖﹐主反廟相似﹐故引爲證也。云「練而後遷廟」者﹐案文二年《經》云「丁丑﹐作僖公主。」《梁傳》云「作僖公主﹐譏其後也。作主壞廟有時日﹐於練焉壞廟。壞廟之道﹐易檐可也﹐攺塗可也。」是練而遷廟﹐引之者﹐證練乃遷廟﹐遷於寢。案《左氏》僖公三十三年傳云「凡君薨﹐卒哭而。而作主﹐特祀於主﹐嘗於廟。」服注云「特祀於主﹐謂在寢﹑嘗﹑於廟者﹐三年喪畢﹐遭﹑嘗則行祭﹐皆於廟。」言遭﹑嘗乃於廟﹐則自三年已前﹐未得遷於廟而祭。此賈﹑服之義﹐不與鄭同。案《春官鬯人職》云「廟用卣」﹐鄭注云「廟用卣者﹐謂始時﹐自饋食始。」以此言之﹐鄭義若於三年後﹐四時當祭在廟﹐用彜盛郁﹐必用卣中尊獻象等﹐以盛鬯酒而已。故鄭取《梁》練而遷廟﹐特祀新死者﹐於廟故用卣也。若然﹐惟祭與練祭﹐祭在廟﹐祭訖﹐主反於寢﹐其大祥與礻覃祭﹐其主自然在寢祭之。案下文礻覃月﹐逢四時吉祭之月﹐卽得在廟祭﹐旦未配而已。又《玄鳥》詩鄭注云「君喪三年﹐旣畢於其廟﹐而後祭於大祖﹐明年春﹐於羣廟。」若如此言﹐則三年喪畢﹐更有特者。鄭意除練時特﹐三年喪畢更有此特之禮也。

沐浴﹑櫛﹑搔翦。﹝彌自飾也。搔當爲爪。今文曰沐浴。搔翦或爲蚤扌前﹐扌前或爲。﹞

﹝疏﹞「沐浴櫛搔翦」。

○注「彌自」至「爲」。

○釋曰﹕云「彌自飾也」者﹐上文「虞沐浴不櫛」注云「自潔淸。不櫛﹐未在於飾。」鄭𨿽不言不在於飾﹐沐浴少飾﹐今時櫛﹐是彌自飾也。

用專膚爲折俎﹐取諸ㄕ益。﹝專猶厚也。折俎﹐謂主婦以下俎也。體盡人多﹐折骨以爲之。今以ㄕ益﹐貶於純吉。今文字爲折俎﹐而說以爲斤俎﹐亦已誣矣。古文ㄕ益爲頭嗌也。﹞

﹝疏﹞「用專」至「ㄕ益」。

○注「專猶」至「嗌也」。

○釋曰﹕云「折俎謂主婦以下俎」者﹐鄭知折俎是主婦以下俎者﹐《特牲》記云「主俎﹐觳折﹐佐食俎﹐觳折」﹐《少牢》云「主婦俎折」是也。

其他如饋食。﹝如特牲饋食之事。或云以左胖虞﹐右胖﹐今此如饋食﹐則屍俎﹑斤俎皆有肩臂﹐豈復用虞臂乎﹖其不然明矣。﹞

﹝疏﹞「其他如饋食」。

○注「如特」至「明矣」。

○釋曰﹕云「如特牲饋食之事」者﹐知不如士虞饋食禮者﹐虞不致爵﹐則夫婦無俎矣。上文有俎則時夫婦致爵﹐以時變麻服葛﹐其辭稱孝﹐夫婦致爵與特牲同﹐故云如特牲饋食之事也。「或云以左胖虞﹐右胖」者﹐當鄭君時﹐有人解者云虞祭與祭共用一牲﹐各用一胖﹐以左胖爲虞祭﹐右胖爲祭﹐不是﹐故鄭破之云﹐今此經云「如饋食」﹐謂如特牲饋食之禮﹐屍俎用右胖﹐解之主人俎左臂﹐左胖之臂以爲虞祭﹐主人豈得復取虞時左胖之臂而用之乎﹖明不然矣。

用嗣屍。﹝虞尙質﹐未暇筮屍。﹞

﹝疏﹞「用嗣屍」。

○注「虞」至「筮屍」。

○釋曰﹕言「用嗣屍」﹐則從虞以至祭﹐惟用一屍而已。云「虞尙質﹐未暇筮屍」者﹐以其哀未殺﹐故云尙質﹐未暇筮屍。若然﹐練祥則筮屍矣﹐故《喪服小記》云「練筮日筮屍」﹐大祥筮屍可知。是以鄭上文注云「餞屍﹐旦將始於皇祖。」是用一屍也。

曰「孝子某﹐孝顯相﹐夙興夜處﹐小心畏忌﹐不惰其身﹐不寧。﹝稱孝者﹐吉祭。﹞

﹝疏﹞注「稱孝者吉祭」。

○釋曰﹕對虞時稱哀。案《檀弓》虞爲喪祭﹐卒哭爲吉祭。卒哭旣爲吉祭﹐在卒哭後﹐亦是吉祭﹐故鄭以吉祭言之也。

用尹祭﹑﹝尹祭﹐脯也。大夫士祭無雲脯者。今不言牲號而云尹祭﹐亦記者誤矣。﹞

﹝疏﹞「用尹祭」。

○注「尹祭」至「誤矣」。

○釋曰﹕鄭知尹祭是脯者﹐《下曲禮》云「脯曰尹祭。」故知也。但《曲禮》所云是天子諸侯禮用脯號﹐案《特牲》《少牢》無雲用脯者﹐故云「大夫士祭無雲脯」者。惟上餞屍有脯﹐此非餞屍﹐「今不言牲號而云尹祭﹐亦記者誤也」﹐以其上文初虞云「敢用牲剛鬣」﹐今不言牲號而云尹祭﹐是記人誤。云「亦」者﹐亦上香合也。

嘉薦﹑普淖﹑普薦﹑溲酒﹐﹝普薦﹐羹。不稱牲﹐記其異者。今文溲爲叟。﹞

﹝疏﹞注「普薦」至「爲叟」。

○釋曰﹕知普薦是羹者﹐案上文虞禮及特牲皆云「祝酌奠於南」﹐則在酒前而設﹐此亦普薦在酒上﹐故知也。但虞禮一﹐此云饋食﹐則與特牲同二﹐故云「普薦」也。云「不稱牲﹐記其異」者﹐對與初虞之等稱牲﹐但記其異﹐𨿽不說牲之號﹐有號可知也。若然﹐云記其異者﹐所以嘉薦﹑普淖﹑普薦﹑溲酒與前不異﹐記之﹐以其普薦與前異﹐將言設薦在普淖後﹐溲酒前﹐故並言其次耳。

爾皇祖某甫﹐以齊爾孫某甫。尙饗﹗」﹝欲其合﹐兩告之。《曾子問》曰「天子崩﹐國君薨﹐則祝取羣廟之主而藏諸祖廟﹐禮也。卒哭成事﹐而後主各反其廟。」然則士之皇祖﹐於卒哭亦反其廟。無主﹐則反廟之禮未聞﹐以其幣告之乎﹖﹞

﹝疏﹞「爾」至「尙饗」。

○注「欲其」至「之乎」。

○釋曰﹕云「欲其合﹐兩告之」者﹐欲使死者於皇祖﹐又使皇祖與死者合食﹐故須兩告之。是以告死者曰「爾皇祖某甫」﹐謂皇祖曰「齊爾孫某甫」﹐二者俱饗﹐是其兩告也。引《曾子問》者﹐案彼鄭注﹕「象有凶事者聚也。」云「卒哭成事﹐而後主各反其廟」者﹐至須得祖之木主﹐以孫祭故也。天子諸侯有木主﹐可言聚與反廟之事﹐大夫無木主﹐聚而反之﹐故云「無主﹐則反廟之禮未聞」。云「以其幣告之乎」者﹐《曾子問》云「無遷主將行﹐以幣帛爲主命。」此大夫士﹐或用幣以依神而告使聚之﹐無正文﹐故云「乎」以疑之。

期而小祥﹐﹝小祥﹐祭名。祥﹐吉也。《檀弓》曰「歸祥肉。」古文期皆作基。﹞

﹝疏﹞「期而小祥」。

○注「小祥」至「作基」。

○釋曰﹕自以後﹐至十三月小祥﹐故云期而小祥。引《檀弓》者﹐彼謂顏回之喪﹐饋祥肉於孔子而言。彼云饋﹐今雲歸者﹐饋卽歸也﹐故變文言之。引之者﹐證小祥是祭﹐故有肉也。

曰「薦此常事。」﹝祝辭之異者。言常者﹐期而祭﹐禮也。古文常爲祥。﹞

﹝疏﹞「曰薦此常事」。

○注。祝辭之異者﹐謂小祥辭與虞之辭有異。異者﹐以虞之祭非常﹐一期天气變易﹐孝子思之而祭﹐是其常事﹐故祝辭異也。云「期而祭﹐禮也」者﹐《喪服小記》文。案彼云「期而祭﹐禮也。期而除喪﹐道也﹐祭不爲除喪也。」注云「此謂練祭也。禮﹐正月存親﹐親亡至今而期﹐期則宜祭﹐期天道一變﹐哀惻之情益衰﹐衰則宜除﹐不相爲也。」以是謂小祥祭﹐謂常事也。

又期而大祥﹐曰「薦此祥事。」﹝又﹐復也。﹞

﹝疏﹞「又期」至「祥事」。

○注「又復也」。

○釋曰﹕此謂二十五月大祥祭﹐故云復期也。變言「祥事」﹐亦是常事也。

中月而礻覃。﹝中猶也。礻覃﹐祭名也。與大祥一月。自喪至此﹐凡二十七月﹐礻覃之言﹐澹澹然平安意也。古文礻覃或爲導。﹞

﹝疏﹞「中月而礻覃」。

○注「中猶」至「爲導」。

○釋曰﹕知與大祥一月﹐二十七月礻覃。徙月樂﹐二十八月復平常﹐正作樂也。云「礻覃之言﹐澹澹然平安意也」者﹐礻覃月得無所不佩﹐又於礻覃月將鄕吉祭﹐又得樂懸﹐故云平安意也。但至後月﹐乃是卽吉之正也。

是月也﹐吉祭﹐猶未配。﹝是月﹐是礻覃月也。當四時之祭月則祭﹐猶未以某妃配某氏﹐哀未忘也。《少牢饋食禮》﹕「祝祝曰﹕孝孫某﹐敢用柔毛﹑剛鬣﹑嘉薦﹑普淖﹐用薦歲事於皇祖伯某﹐以某妃配某氏﹐尙饗。」﹞

﹝疏﹞「是月」至「未配」。

○注「是月」至「尙饗」。

○釋曰﹕謂是礻覃月﹐礻覃祭仍在寢﹐此月當四時吉祭之月﹐則於廟行四時之祭﹐於羣廟而猶未得以某妃配﹐哀未忘﹐若喪中然也。言「猶」者﹐如祥祭以前﹐不以妃配也。案《禮記》云「吉事先近日﹐喪事先遠日。」則大祥之祭﹐仍從喪事﹐先用遠日﹐下旬爲之。故《檀弓》云「孔子旣祥﹐五日彈琴而不成聲。十日而成笙歌。」注﹕「逾月且異旬也。」祥亦凶事﹐先遠日。案此礻覃言澹然平安﹐得行四時之祭﹐則可從吉事先近日﹐用上旬爲之。若然﹐二十七月上旬行礻覃祭於寢﹐當祭月卽從四時祭於廟﹐亦用上旬爲之。引《少牢禮》者﹐證礻覃月吉祭未配﹐後月吉如《少牢》﹐配可知也。

●卷四十四特牲饋食禮第十五

﹝疏﹞《特牲饋食禮》第十五。

○鄭《目錄》云「特牲饋食之禮﹐謂諸侯之士祭祖禰﹐非天子之士﹐而於五禮屬吉禮。」

○釋曰﹕鄭知非天子之士而云「諸侯之士」者﹐案《曲禮》云「大夫以索牛﹐士以羊豕。」彼天子大夫﹑士﹐此《儀禮》特牲﹑少牢﹐故知是諸侯大夫﹑士也。且經直云「其皇祖某子」﹐不云「考」﹐鄭云「祖禰」者﹐《祭法》云「士二廟﹐官師一廟。」官師謂中下之士﹐祖禰共廟﹐亦兼祭祖﹐故經舉祖兼有禰者﹐鄭達經意祖禰俱言也。若祭無問一廟﹑二廟﹐皆先祭祖﹐後祭禰﹐是以文二年《左傳》云「文武不先不窟。」子不先父是也。若祭無問尊卑﹐廟數多少﹐皆同日而祭畢﹐以此及少牢﹐惟筮一日﹐明不別日祭也。

特牲饋食之禮。不諏日。﹝祭祀自孰始﹐曰饋食。饋食者﹐食道也。諏﹐謀也。士賤職褻﹐時至事暇﹐可以祭﹐則筮其日矣。不如《少牢》大夫先與有司於廟門諏丁已之日。今文諏皆爲詛。﹞

﹝疏﹞「特牲饋食之禮不諏日」。

○注「祭祀」至「爲詛」。

○釋曰﹕自此至「事畢」﹐論士將筮日之事。云「祭祀自孰始﹐曰饋食。饋食者﹐食道也」者﹐案《檀弓》云「飯用米貝﹐弗忍虛也。不用食道﹐用美焉爾。」鄭注云「食道褻米貝美。」若然﹐食道是生人飲食之道﹐孝子於親﹐𨿽死事之若生﹐故用生人食道饋之也﹐此釋經不言祭祀而言饋食之意耳。云祭祀自孰始者﹐欲見天子諸侯饋食已前﹐仍有灌鬯﹑朝踐﹑饋獻之事﹐但饋食見進黍稷。云饋孰見牲體﹐而言天子諸侯堂上朝踐﹑饋獻後﹐迎屍於堂﹐亦進黍稷牲體﹐其犬﹑豕﹑牛﹑羊亦孰之﹐同節也。云「士賤職褻﹐時至事暇﹐可以祭﹐則筮其日矣」者﹐此解經不諏日﹐謂不如大夫以上﹐預前十日與臣諏日而筮之﹐是以鄭云「不如《少牢》大夫先與有司於廟門諏丁巳之日」也。凡士言「不」者﹐對大夫以上爲之﹐此士言不諏日﹔《少牢》大夫諏日。《士喪禮》月半不殷奠則大夫已上殷奠。如此之類﹐皆是也。鄭云時至事暇可以祭者﹐若祭時至﹐有事不得暇﹐則不可以私廢公故也。若大夫已上尊﹐時至﹐惟有喪故不祭﹐自余吉事皆不廢祭﹐若有公事及病﹐使人攝祭。故《論語》孔子云「吾不與祭﹐如不祭。」注云「孔子或出或病﹐不自親祭﹐使攝者爲之﹐不致肅敬﹐於心與不祭同。」又《祭統》云「是故君子之祭也﹐必身親進之。」有故﹐則使人可也。𨿽使人也﹐君不失其義者﹐君明其義故也。是君大夫有病﹐故皆得使人攝祭。若諸侯有朝會之事﹐則不得使人攝。故《王制》云「諸侯礻勺則不﹐則不嘗﹐嘗則不﹐則不礻勺。」鄭注云「虞夏之制﹐諸侯歲朝﹐廢一時祭。」又《明堂位》云「是故夏礻勺﹑秋嘗﹑冬」﹐鄭注云「不言春祠﹐魯在東方﹐王東巡守以春﹐或闕之。」是諸侯朝會不得攝﹐以諸侯禮大故也。案桓八年《經》書﹕「正月已卯﹐。」《公羊傳》云「者何﹖冬祭也。春曰祠﹐夏曰礻勺﹐秋曰嘗﹐冬曰。常事不書﹐此何以書﹖譏。何譏爾﹖譏亟也﹐亟則黷﹐黷則不敬。君子之祭也﹐敬而不黷﹐疏則怠﹐怠則忘。士不及玆四者﹐則冬不裘﹐夏不葛。」何休云﹕禮本下﹐爲士制四者﹐士有公事﹐不得及玆四時祭者﹐則不敢美其衣服。若然﹐則士不暇不得祭﹐又不得使人攝。大夫已上有公事﹐乃有攝可知。

及筮日﹐主人冠端玄﹐卽位於門外﹐西面。﹝冠端玄﹐玄冠﹑玄端。下言玄者﹐玄冠有不玄端者。門謂廟門。﹞

﹝疏﹞「及筮」至「西面」。

○注「冠端」至「廟門」。

○釋曰﹕云「冠端玄﹐玄冠﹑玄端﹐下言玄者﹐玄冠有不玄端」者﹐不玄端則朝服﹐下記云「助祭者朝服」﹐不著玄端故也。若然﹐玄端一冠﹐冠兩服也。對文則玄端有裳﹑玄裳﹑黃裳﹑雜裳﹐若朝服﹐緇布衣而素裳。但六入爲玄﹐七入爲緇﹐大判言之。緇衣亦名玄﹐是以散文言之﹐朝服亦名玄端。故《論語》云「端章甫」﹐鄭云「端﹐玄端也。諸侯日視朝之服。」以端是正幅﹐非直服稱端﹐六冕亦有端稱。故《禮記》魏文侯曰「吾端冕而聽古樂﹐則惟恐臥。」是冕服正幅亦名端也。云「門謂廟門」﹐知者﹐《士冠禮》云「筮於廟門」﹐爲冠禮筮尙在廟門﹐此爲祭廟﹐筮在廟門可知。若然﹐《士冠》言廟非祭﹐恐不在廟﹐故言廟。此不言廟者﹐爲祭廟筮可知﹐不須言廟也。

子姓兄弟如主人之服﹐立於主人之南﹐西面北上。﹝所祭者之子孫﹐言子姓者﹐子之所生。小宗祭﹐而兄弟皆來與焉。宗子祭﹐則族人皆侍。﹞

﹝疏﹞「子姓」至「北上」。

○注「所祭」至「皆侍」。

○釋曰﹕云「子姓者﹐子之所生」者﹐案鄭注《喪大記》云「姓之言生也。」云子之所生﹐則孫是也。云「小宗祭而兄弟皆來與焉」者﹐案《喪服小記》云「繼別爲宗﹐繼禰者爲小宗。」鄭注云「小宗有四﹕或繼髙祖﹐或繼曾祖﹐或繼祖﹐或繼禰。皆至五世則遷。」若然﹐繼禰者﹐長者爲小宗﹐親弟等𨿽異宮﹐皆來祭﹔繼祖者﹐從父昆弟皆來祭﹔繼曾祖者﹐從祖昆弟皆來祭﹔繼髙祖者﹐族祖昆弟皆來祭。是皆據小宗而言也。云「宗子祭則族人皆侍」者﹐此鄭據《書傳》而言﹐案《書傳康誥》云天子有事﹐諸侯皆侍﹐尊卑之義。注云「事謂祭祀。」又云宗室有事﹐族人皆侍終日﹐大宗已侍於賓奠﹐然後燕私。注云「謂卿大夫以下。宗室﹐大宗之家。」引《禮記》別子爲祖﹐繼別爲大宗﹐繼禰爲小宗﹐賓寮友﹐助祭者。若然﹐大宗子祭﹐一族之內皆來助祭。引之者﹐證經子姓兄弟﹐若據小宗有服者﹐若據大宗兼有絕服者也。

有司羣執事如兄弟服﹐東面北上。﹝士之屬吏也。﹞

﹝疏﹞「有司」至「北上」。

○注「士之屬吏也」。

○釋曰﹕云「如兄弟服」者﹐如主人冠端玄。《左傳》云「士有隸子弟」﹐謂此言爲屬吏而已。

席於門中﹐西﹐閾外。﹝爲筮人設之也。古文作﹛執木﹜﹐閾作蹙。﹞

﹝疏﹞「席於」至「閾外」。

○注「爲筮人設之也」。

○釋曰﹕案《士冠禮》云「筮與席﹐所卦者﹐具饌於西塾。」乃言「布席於門中﹐筮人執策﹐抽上賣﹐兼執之」﹐此不言具饌於西塾﹐而經但言席於門中﹐取筮於西塾﹐又不云抽上賣者﹐皆是互見省文之義。

筮人取筮於西塾﹐執之﹐東面受命於主人。﹝筮人﹐官名也。筮﹐問也。取其所用問神明者謂蓍也。﹞

﹝疏﹞注「筮人」至「蓍也」。

○釋曰﹕案《周禮春官》有卜人﹑筮人﹐此士禮亦云筮人﹐故云「官名也」。云「筮﹐問也﹐取其所用問神明者謂蓍也」者﹐案《周禮天府職》云「季冬﹐陳玉以貞來歲之美惡。」注云「問事之正曰貞﹐凡卜筮實問於鬼神。」謂卜用龜﹐龜知生數﹐一二三四五之神。筮用蓍﹐蓍知成數﹐七八九六之神﹐則此鄭云神明者也。若然﹐神旣爲生成之神﹐鄭云謂蓍者﹐則蓍亦有神﹐《易系辭》有「蓍之徳圓而神」﹐非直筮有成數之神﹐亦有蓍之神也。

宰自主人之左贊命﹐命曰「孝孫某﹐筮來日某﹐諏此某事﹐其皇祖某子。尙饗﹗」﹝宰﹐羣吏之長。自﹐由也。贊﹐佐也﹐達也。贊命由左者爲神求變也。士祭曰歲事﹐此言某事﹐又不言妃者﹐容大祥之後﹐礻覃月之吉祭。皇﹐君也。言君祖者﹐尊之也。某子者﹐祖字也﹐伯子﹑仲子也。尙﹐庶幾也。﹞

﹝疏﹞「宰自」至「尙饗」。

○注「宰羣」至「庶幾也」。

○釋曰﹕云「宰﹐羣吏之長」者﹐贊命之事﹐非長不爲。又天子諸侯宰皆尊官﹐故知羣吏之長也。云「贊命由左者﹐爲神求變也」者﹐決《士冠禮》﹕「宰自右﹐少退贊命。」鄭注云「宰﹐有司主政教者。自﹐由也。贊﹐佐也。命﹐告也。佐主人告所以筮也。《少儀》曰﹕贊幣自左﹐詔辭自右。」此祭祀﹐故宰自左﹐贊命爲神求吉﹐故變於常禮也。云「士祭曰歲事﹐此言某事﹐又不言妃者﹐容大祥之後﹐礻覃月之吉祭」者﹐案下宿賓云「薦歲事」﹐據吉祭而言。又《少牢》吉祭云「以某妃配」﹐卽與《士虞》記云「中月而礻覃﹐是月也﹐吉祭﹐猶未配。」此與彼文同﹐故知是礻覃月吉祭也。云「言君祖者﹐尊之也」者﹐天子諸侯名曾祖爲皇考﹐此士亦云皇祖﹐故云尊之也。云「某子者﹐祖字也﹐伯子﹑仲子」者﹐以其某在子上﹐爲男子美稱﹐故以某爲伯仲叔季五十字。下篇云「皇祖伯某」﹐鄭注云「伯某﹐且字也。」不爲五十字者﹐以某在伯下﹐故爲且字解之﹐與此異也。

筮者許諾﹐還﹐卽席﹐西面坐﹐卦者在左。卒筮﹐寫卦。筮者執以示主人。﹝士之筮者坐﹐蓍短由便。卦者主畫地識爻﹐爻備﹐以方寫之。﹞

﹝疏﹞注「士之」至「寫之」。

○釋曰﹕云「士之筮者坐﹐蓍短由便」者﹐決下《少牢》云﹕史曰若﹐遂述命旣﹐「乃釋賣立筮」﹐鄭注云「卿大夫之蓍長五尺﹐立筮由便。」與士不同。知蓍有長短者﹐案《三正記》云「天子蓍長九尺﹐諸侯七尺﹐大夫五尺﹐士三尺」是也。云「卦者主畫地識爻﹐爻備﹐以方寫之」者﹐案《士冠禮》云「筮人許諾﹐右還﹐卽席坐﹐西面﹐卦者在左。卒筮書卦﹐執以示主人。」鄭云「卒﹐已也。書卦者﹐筮人以方寫所得之卦。」彼云書卦﹐卽云執以示主人﹐則筮者書寫以示主人也。此經云「卒筮寫卦」﹐乃云「筮者執以示主人」﹐則寫卦者非筮人﹐故此鄭云卦者主畫地識爻﹐爻備﹐以方寫之也。

主人受視﹐反之。﹝反﹐還。﹞

筮者還﹐東面﹐長占。卒﹐告於主人﹕「占曰吉。」﹝長占﹐以其屬之長幼旅占之。﹞

﹝疏﹞注「長占」至「占之」。

○釋曰﹕經直云「長占」﹐知非長者一人。而云「長幼旅占之」者﹐《士冠禮》云「筮人還﹐東面旅占」﹐明此亦是長幼旅占。經直雲長者﹐見從長者爲始也。

若不吉﹐則筮遠日﹐如初儀。﹝遠日﹐旬之外日。﹞

﹝疏﹞「若不」至「初儀」。

○注「遠日旬之外日」。

○釋曰﹕案《曲禮》云「吉事先近日﹐喪事先遠日。」此尊卑禮同也。又云「旬之內曰近某日﹐旬之外曰遠某日。」此尊卑有異。云旬之內曰近某日﹐據士禮吉事先近日﹐謂祭祀﹐假令孟月﹐先於孟月上旬內筮﹐筮不吉﹐乃用中旬之內更筮﹐中旬又不吉﹐更於下旬內筮﹐筮不吉﹐卽止。大夫已上﹐假令孟月祭﹐於前月下旬筮來月之上旬﹐不吉﹐又於孟月之上旬筮中旬﹐中旬不吉﹐又於中旬筮下旬﹐下旬又不吉﹐卽止﹐不祭。今云「遠日﹐旬之外日」者﹐謂上旬不吉﹐更於上旬外筮中旬﹐爲旬之外日。非謂如大夫已上﹐旬之外﹐謂旬前爲旬外也。

宗人告事畢。

前期三日之朝﹐筮屍﹐如求日之儀。命筮曰「孝孫某﹐諏此某事﹐其皇祖某子﹐筮某之某爲屍。尙饗﹗」﹝三日者﹐容宿賓視濯也。某之某者﹐字屍父而名屍﹐連言其親﹐庶幾其馮依之也。大夫士以孫之倫爲屍。﹞

﹝疏﹞「前期」至「尙饗」。

○注「三日」至「爲屍」。

○釋曰﹕自此盡「主人退」﹐論祭前筮屍﹑宿尸之事。云「三日者﹐容宿賓視濯也」者﹐謂前期二日﹐宿賓一日視濯﹐是以下云「厥明夕陳鼎於門外」﹐下至「夙興」﹐皆祭前一日視濯之事﹐以其夙興上事是祭前一日也。宿賓又是厥明夕﹐爲期上則宿賓與視濯別日。又知宿賓是祭前二日﹐此經乃祭前三日筮屍﹐故鄭云容宿賓視濯。言容者﹐爲筮尸之後﹐祭日之前有二日﹐容此二事也。若然﹐筮屍在祭前三日﹐宿屍云「乃」﹐乃是緩辭﹐則與筮屍別日矣。以此而言﹐則宿屍與宿賓中無「厥明」之文﹐則二者同日矣。二者旣同日﹐鄭直言容宿賓視濯﹐不言容宿屍者﹐以其宿賓在厥明之上﹐故不嫌宿屍與宿賓別日也。云「某之某者﹐字屍父而名屍」者﹐經直云「某之某」﹐鄭知字屍父而名屍者﹐《曲禮》云爲人子者「祭祀不爲屍」﹐鄭彼注云「尊者之處﹐爲其失子道﹐然則屍卜筮無父者。」又云「卒哭乃諱」﹐諱則不稱名﹐故知屍父云某是字﹐屍旣對父﹐故某爲名。云「連言其親﹐庶幾其馮依之也」者﹐屍父前世與所祭之父同時﹐同時必相識﹐知今又筮其子爲屍﹐屍又與所祭之子相一﹐父子皆同類﹐故連言其親﹐庶幾其神馮依之也。云「大夫士以孫之倫爲屍」者﹐案《祭統》云「夫祭之道﹐孫爲王父屍﹐所使爲屍者﹐於祭者子行也。父北面而事之﹐所以明子事父之道也。」注云「祭祖則用孫列﹐皆取於同姓之孫也。天子諸侯之祭﹐朝事延屍於戶外﹐是以有北面事尸之禮。」如是則天子諸侯宗廟之祭﹐亦用孫之倫爲屍。而云大夫士者﹐但天子諸侯𨿽用孫之倫﹐取卿大夫有爵者爲之﹐故《鳧》詩祭尸之等﹐皆言「公屍」。又《曾子問》云「卿大夫將爲屍於公。」若大夫士祭屍﹐皆取無爵者﹐無問成人與幼﹐皆得爲之。故《曾子問》「孔子曰﹕祭成喪者必有屍﹐屍必以孫﹐孫幼則使人抱之」是也。

乃宿屍。﹝宿讀爲肅。肅﹐進也。進之者﹐使知祭日當來。古文宿皆作羞。凡宿﹐或作速﹐記作肅﹐《周禮》亦作宿。﹞

﹝疏﹞「乃宿屍」。

○注「宿讀」至「作宿」。

○釋曰﹕云「古文宿皆作羞」﹐疊之不從古文。云凡宿或作速﹐謂一部之內﹐或作速者﹐若《公食大夫》速賓之類是也。云「記作肅」者﹐《曲禮》云「主人肅客而入」是也。又云「《周禮》亦作宿」者﹐《大宗伯》文「宿視滌濯」是也。是以鄭泛云或也。

主人立於屍外門外﹐子姓兄弟立於主人之後﹐北面東上。﹝不東面者﹐來不爲賓客。子姓立於主人之後。上當其後。﹞

﹝疏﹞「主人」至「東上」。

○注「不東」至「其後」。

○釋曰﹕云「不東面者﹐來不爲賓客」者﹐爲屍者父象也﹐主人有子道﹐故主人北面﹐不爲賓客﹐不敢當尊﹐故不東面﹐此決冠禮宿賓﹐主人東面﹐此中北面﹐不同也。云「上當其後」者﹐子姓﹑兄弟北面陪主人﹐後東頭爲上者﹐不得過主人﹐故爲上者當主人之後也。

屍如主人服﹐出門左﹐西面。﹝不敢南面當尊。﹞

﹝疏﹞「屍如」至「西面」。

○注「不敢南面當尊」。

○釋曰﹕此決《少牢》云「主人卽位於廟門外之東方南面」﹐以其大夫尊於恩有君道﹐故南面當尊。此士之孫倫爲屍﹐𨿽被宿﹐猶不敢當尊也。

主人辟﹐皆東面北上。﹝順屍。﹞

主人再拜﹐屍答拜。﹝主人先拜﹐尊屍。﹞

﹝疏﹞注「主人先拜尊屍」。

○釋曰﹕此決下文宿賓﹐賓先拜﹐主人乃答拜﹐故云「尊屍」﹐是以主人先拜也。案《少牢》云﹕吉則遂宿屍﹐祝擯﹐主人再拜稽首﹐祝告曰﹕孝孫某云云。屍拜許諾﹐祝先釋辭訖﹐屍乃拜許。此屍答拜後﹐宗人乃擯辭者﹐士屍卑﹐主人拜﹐屍卽答拜﹐不待擯辭訖。大夫之屍尊﹐尊得釋辭訖﹐乃拜。

宗人擯辭如初﹐卒曰「筮子爲某屍﹐占曰吉﹐敢宿。」﹝宗人擯者﹐釋主人之辭。如初者﹐如宰贊命筮尸之辭。卒曰者﹐著其辭所易也。今文無敢。﹞

﹝疏﹞「宗人」至「敢宿」。

○注「宗人」至「無敢」。

○釋曰﹕云「如初者﹐如宰贊命筮尸之辭」者﹐案筮屍時﹐𨿽不見宰贊命﹐以其云「筮屍如求日之儀」﹐筮日時有宰贊命﹐則筮屍時亦有宰贊命可知﹐故此得如之也。云「卒曰者﹐著其辭所易也」者﹐前筮屍辭云「筮某之某爲屍﹐尙饗」﹐易已上之辭也。

祝許諾﹐致命。﹝受宗人辭﹐許之﹐傳命於屍。始宗人祝北面﹐至於傳命﹐皆西面受命﹐東面釋之。﹞

﹝疏﹞「祝許諾致命」。

○注「受宗」至「釋之」。

○釋曰﹕云「始宗人祝北面﹐至於傳命﹐皆西面受命﹐東面釋之」者﹐以其上文始時﹐主人與子姓﹑兄弟立於屍門外﹐北面﹐重行則宗人與祝相隨﹐亦皆北面﹐故云始宗人祝北面。至於屍出門左西面﹐主人避之門西東面﹐定位訖﹐宗人進主人之前﹐西面鄕之受命﹐受命訖﹐屍旣西面﹐明宗人旋鄕東面釋之可知。

屍許諾﹐主人再拜稽首。﹝其許﹐亦宗人受於祝﹐而告主人。﹞

﹝疏﹞「屍許」至「稽首」。

○注「其許」至「主人」。

○釋曰﹕云「其許﹐亦宗人受於祝﹐而告主人」者﹐謂祝受﹐屍許諾辭﹐旋西面告宗人﹐宗人告主人﹐屍許諾﹐主人乃再拜稽首。

屍入﹐主人退。﹝相揖而去﹐屍不拜送﹐屍尊。﹞

﹝疏﹞注「相揖」至「屍尊」。

○釋曰﹕鄭知有「相揖而去」者﹐約下篇《少牢》云「主人退﹐屍送﹐揖不拜」是也。但彼有送文﹐此經屍入後﹐乃言「主人退」﹐則屍不送可知。此屍不送者﹐士卑﹐故屍被宿之後不送也。大夫尊﹐故屍𨿽受宿﹐猶送大夫也。

宿賓。賓如主人服﹐出門左﹐西面再拜。主人東面答再拜。宗人擯曰「某薦歲事﹐吾子將蒞之﹐敢宿。」﹝薦﹐進也。蒞﹐臨也。言吾子將臨之﹐知賓在有司中﹐今特肅之﹐尊賓耳。﹞

﹝疏﹞「宿賓」至「敢宿」。

○注「薦進」至「賓耳」。

○釋曰﹕自此盡「賓拜送」﹐論士將祭﹐宿屬吏內一人爲備三獻賓之事也。云「言吾子將臨之﹐知賓在有司中」者﹐以其云將臨之﹐明前筮屍在其中可知。以上無戒文﹐今宿之﹐云「吾子將蒞之」﹐明知賓在有司內可知。案前文「有司羣執事如兄弟服﹐東面北上」﹐鄭云「士之屬吏。」此云賓在有司內﹐則賓是士之屬吏可知。下記云「公有司門西﹐北面東上﹐獻次眾賓。私臣門東﹐北面西上﹐獻次兄弟。」賓及眾賓行事在西階之下﹐復似賓不在有司中者﹐但賓是士之屬吏。內言私臣﹐據已自辟除者。言公有司者﹐亦是士之屬吏命於其君者。言賓在有司中者﹐諸士此獻者之中選以爲賓﹐又選爲眾賓以下﹐若在門外時﹐同在門西﹐東面北上。及其入爲賓及眾賓者﹐西階以俟行事。公有司不選爲賓者﹐門西北面﹔私臣不選爲賓﹐門東北面。門外不列者﹐以其未有事﹔入門而列者﹐爲將行事。公有司門西﹐私臣門東﹐二者皆無事﹐故經不見﹐記人乃辧之﹐見其與於獻也。云「今特肅之﹐尊賓耳」者﹐賓有司之內不嫌不助祭﹐今特宿之者﹐將使爲賓也。

賓曰「某敢不敬從。」主人再拜﹐賓答拜。主人退﹐賓拜送。

厥明夕﹐陳鼎於門外﹐北面北上﹐有。﹝厥﹐其也﹐宿賓之明日夕。門外北面﹐當門也。古文爲密。﹞

﹝疏﹞注「厥其」至「爲密」。

○釋曰﹕自此盡「主人拜送」﹐論祭前一日之夕視濯與視牲之事。云「門外北面﹐當門也」者﹐以其經直云「門外」﹐不言門之東西﹐故知當門。下篇《少牢》陳鼎在門東﹐此當門者﹐士卑﹐避大夫故也。

於在其南﹐南順﹐實獸於其上﹐東首。﹝順猶從也。於之制﹐如今大木輿矣。上有四周﹐下無足。獸﹐臘也。﹞

﹝疏﹞「於在」至「東首」。

○注「順猶」至「臘也」。

○釋曰﹕下篇云《少牢》﹕「牲北首東上﹐司馬羊﹐司士擊豕﹐宗人告備﹐方退。」不言獸﹐《少牢》五鼎﹐明有獸可知。不言之者﹐已有二牲﹐略其小者﹐故不言之也。案《士虞》記﹕「陳牲於廟門外﹐北首西上。」鄭注云「言牲﹐臘在其中。西上﹐變吉。」此亦其西﹐北首東足﹐與彼文同。彼云變吉者﹐彼牲云北首西上﹐明臘亦北首可知。此實獸於上東首﹐不與牲相統﹐故云變吉。云「於之制﹐如今大木輿矣﹐上有四周﹐下無足」者﹐鄭舉漢法﹐以曉古諸禮。《禮記》及此《儀禮》而言於者﹐以無足解之。云「獸﹐臘也」者﹐特牲鼎有豕﹑魚﹑臘﹐案《周禮臘人》鄭注云「小物全乾爲臘。」故知豕云牲﹐魚﹐水物﹐云獸是臘可知。

牲在其西﹐北首﹐東足。﹝其西﹐於西也。東足者﹐尙右也。牲不用於﹐以其生。﹞

﹝疏﹞注「其西」至「其生」。

○釋曰﹕豕不可牽之﹐縛其足﹐陳於門外﹐首北﹐出於東﹐其足寢其左。以其周人尙右﹐將祭故也。云「牲不用於﹐以其生」者﹐對臘死用於而言之。

設洗於阼階東南﹐壺禁在西序﹐豆﹑籩﹑在東房﹐南上。幾﹑席﹑兩惇在西堂。﹝東房﹐房中之東﹐當夾北。西堂﹐西夾室之前近南耳。﹞

﹝疏﹞注「東房」至「南耳」。

○釋曰﹕大夫士直有東房﹑西室﹐若言房則東房矣。故《士冠禮》﹕「陳服於房中西墉下﹐東領北上。」不言東。又《昏禮》「側尊С醴於房中」﹐亦不言東。如此之類﹐皆不言東。以其直有一房﹐不嫌非東房﹐故不言東。今此經特言「東房」﹐明房內近東邊﹐故云東房也。夾室半以南爲之﹐以壁外相望﹐則當夾北也。又與《少牢》籩豆所陳相反﹐《少牢》近於西方﹐此經則房中之東也。言「當夾北」者﹐以其夾室在房近南東﹐故云「房中之東當夾北」也。云「西堂﹐西夾之前近南耳」者﹐案《爾雅》注﹕「夾室﹐前堂謂之相。」此在西堂﹐在西相﹐故云西夾之前近南也。

主人及子姓﹑兄弟卽位於門東﹐如初。﹝初﹐筮位也。﹞

賓及眾賓卽位於門西﹐東面北上。﹝不象如初者﹐以宰在而宗人祝不在。﹞

﹝疏﹞注「不象」至「不在」。

○釋曰﹕云「不象如初」者﹐此決上經主人及子姓兄弟卽位於門東﹐如初筮位。今賓及眾賓者卽是前者有司羣吏執事﹐當言如初﹐不言者﹐以宰前筮時在門東﹐贊主人辭。今宰在門西﹐同行﹐又宗人祝離位﹐賓西北﹐東面南上﹐異於筮位時﹐故不言如初也。

宗人﹑祝立於賓西北﹐東面南上。﹝事彌至﹐位彌異。宗人祝﹐於祭宜近廟。﹞

﹝疏﹞注「事彌」至「位彌異」。

○釋曰﹕云「事彌至」者﹐謂祭事彌至。「位彌異」者﹐謂宗人祝近門﹐離本位﹐故云位彌異。

主人再拜﹐賓答再拜﹐三拜眾賓﹐眾賓答再拜。﹝眾賓再拜者﹐士賤﹐旅之得備禮也。﹞

﹝疏﹞注「眾賓」至「禮也」

○釋曰﹕云「旅之得備禮」者﹐謂眾賓無問多少﹐總三拜之。旅﹐眾也﹐眾賓共得三拜﹐故云旅之也。眾賓再拜者﹐士賤﹐眾賓得備禮。案《有司徹》﹕「主人降﹐南面拜眾賓於門東。三拜眾賓﹐門東北面﹐皆答一拜。」注云「言三拜者﹐眾賓賤﹐旅之也。眾賓一拜﹐賤也。卿大夫尊﹐賓賤﹐純臣也。」經云皆答一拜﹐明人人從上至下﹐皆一一獨答拜﹐以其純臣故也。所以不再拜者﹐避國公故也。此士賓莫問多少﹐皆得一時再拜者﹐以其士賤﹐眾賓得備禮故也。

主人揖入﹐兄弟從﹐賓及眾賓從﹐卽位於堂下﹐如外位。﹝爲視濯也。﹞

宗人升自西階﹐視壺濯及豆籩﹐反降﹐東北面告濯具。﹝濯﹐漑也。不言惇者﹐省文也。東北面告﹐緣賓意欲聞也。言濯具不言﹐以有幾席。﹞

﹝疏﹞「主人」至「濯具」。

○注「濯漑」至「幾席」。

○釋曰﹕云「不言惇者﹐省文也」者﹐決上文初饌時﹐云「豆籩在東方」﹐明惇及亦視可知。經不言者﹐省文故也。上陳時﹐經有幾席﹐鄭注所以不並言幾席﹐省文者﹐經言「告濯具」﹐幾席不在濯內﹐故不得云幾席﹐爲省文也。云「東北面告﹐緣賓意欲聞也」者﹐經云「卽位於堂下﹐如外位」﹐則主人在東階之下﹐宗人降自西階﹐宜東面告濯具﹐以賓在西﹐亦欲聞之故也。所以不正面告者﹐爲主人告故也。云「言濯具不言﹐以有幾席」者﹐凡洗濯﹐當告﹐不洗者﹐告具而已。幾席不在洗內﹐故直告濯具﹐不言﹐嫌通幾席﹐亦在洗濯之限。此決下經門外舉鼎云「告」。

賓出﹐主人出﹐皆復外位。﹝爲視牲也。今文復爲反。﹞

宗人視牲﹐告充。雍正作豕。﹝充猶肥也。雍正﹐官名也。北面以策動作豕﹐視聲气。﹞

﹝疏﹞注「充猶」至「聲气」。

○釋曰﹕云「北面以策動作豕」者﹐此無正文﹐經云作是動作之言﹐故知以策動作豕。云「視聲气」者﹐案《禮記內則》《周禮庖人》惟云「豕望視而交睫﹐腥。」不云豕之聲气﹐而鄭云視聲气者﹐但祭祀之牲﹐當充盛肥﹐若聲气不和﹐卽是疾病不堪祭祀﹐故云視聲气也。

宗人舉獸尾﹐告備﹐舉鼎﹐告。﹝備﹐具。﹞

請期﹐曰「羹飪」。﹝肉謂之羹。飪﹐孰也。謂明日質明時﹐而曰肉孰﹐重豫勞賓。宗人旣得期﹐西北而告賓有司。﹞

﹝疏﹞「請期曰羹飪」。

○注「肉謂」至「有司」。

○釋曰﹕案《少牢》云「宗人曰﹕旦明行事。」此不云旦明行事﹐而云「羹飪」者﹐彼大夫尊﹐有君道﹐可以豫勞賓﹐故云時節。此士卑﹐無君道﹐故不云旦明﹐而云羹飪。是以鄭云「重豫勞賓」﹐羹飪乃來也。云「宗人旣得期﹐西北面告賓有司」者﹐此案《少牢》云「主人門東南面﹐宗人朝服北面﹐曰請祭期。主人曰﹕比於子。宗人曰﹕旦明行事。」上文門外﹐賓位在門西東面﹐今旣得期﹐鄕西﹐在賓南﹐北面﹐告賓與有司﹐使知祭日當來也。

告事畢﹐賓出﹐主人拜送。

夙興﹐主人服如初﹐立於門外東方﹐南面﹐視側殺。﹝夙﹐早也。興﹐起也。主人服如初﹐則其餘有不玄端者。側殺﹐殺一牲也。﹞

﹝疏﹞「夙興」至「側殺」。

○注「夙早」至「牲也」。

○釋曰﹕自此盡「於中庭」﹐論祭日夙興﹐主人主婦陳設及行位之事。云「主人服如初﹐則其餘有不玄端」者﹐案下記云「特牲饋食﹐其服皆朝服﹐玄冠﹐緇帶﹐緇。」注云「於祭服此也。皆者﹐謂賓及兄弟﹐筮日﹑筮屍﹑視濯亦玄端﹐至祭而朝服。朝服者﹐諸侯之臣與其君日視朝之服。大夫以祭﹐今賓兄弟緣孝子﹐欲得嘉賓尊客以事其祖禰﹐故服之。緇者﹐下大夫之臣。夙興﹐主人服如初﹐則固玄端」是也。鄭云其餘有不玄端者﹐明亦有著玄端者﹐是以下記人辧之﹐云「惟屍﹑祝﹑佐食玄端﹐玄裳﹑黃裳﹑雜裳可也﹐皆爵。」鄭注云「與主人同服。」是有同服者﹐有著朝服者﹐故鄭云其餘有不玄端者也。云「側殺﹐殺一牲也」者﹐案《少牢》「主人卽位於廟門之外﹐司馬羊﹐司士擊豕」﹐皆主人不視殺。案《楚語》云諸侯宗廟之事﹐「必自射其牲﹐羊﹐擊豕」。又《司弓矢》云「凡祭祀﹐共射牲之弓矢。」注云「射牲﹐示親殺也。殺牲非尊者所親﹐惟射爲可。」又《國語》云「郊之事﹐天子必自射其牲。」《玉藻》云「凡有血气之類﹐君子弗身翦也」者﹐據凡常﹐非祭祀﹐天子尊﹐於郊射牲﹐諸侯降天子﹐故宗廟亦親殺。大夫士不敢與君同﹐故視之而不親殺之。側殺殺一牲者﹐案《冠禮》云「側尊一С﹐醴在服北。」鄭注云「側猶特也﹐無偶曰側。」以其無玄酒﹐是以《少牢》云「司馬羊﹐司士擊豕。」以其二牲﹐不云側也。

主婦視飠喜爨於西堂下。﹝炊黍稷曰飠喜﹐宗婦爲之。爨﹐竈也。西堂下者﹐堂之西下也﹐近西壁﹐南齊於坫。古文飠喜作喜﹐《周禮》作飠熙。﹞

﹝疏﹞注「炊黍」至「作飠熙」。

○釋曰﹕知「宗婦爲之」者﹐以經言「主婦視飠喜爨」﹐明主婦自爲也。是以下記云「宗婦贊薦者﹐執以坐於戶外﹐授主婦。屍卒食而祭飠喜爨。」鄭以祭飠喜爨用黍而已﹐是宗婦爲之可知也。云「爨﹐竈也」者﹐周公制禮之時﹐謂之爨﹐至孔子時則謂之竈。故《論語》王孫賈云「與其媚於奧﹐寧媚於竈。」是孔子時爲竈也。云「西堂下者﹐堂之西下也」者﹐以其爲爨不可正在堂下﹐當逼西壁爲之﹐故云「堂之西下﹐近西壁」也。又知「南齊於坫」者﹐案《旣夕》記云「設於於東堂下南順﹐齊於坫。」明在東西堂下﹐皆齊於坫可知。又鄭下注引舊說﹐云「南北直屋﹐稷在南」是也。案《少牢》云「雍人扌旣鼎﹑匕﹑俎於雍爨﹐雍爨在門東南﹐北上。廩人扌旣甑﹑﹑匕與惇於廩爨﹐廩爨在雍爨之北。」廩爨旣在門外﹐不見主婦有視文﹐主婦未知視之以否﹐主婦視飠喜爨﹐猶主人視殺牲﹐故《易歸妹》上六云「女承筐無實。士羊﹐無血。」鄭注宗廟之禮﹐主婦奉筐米﹐如飠喜之時﹐兼視之可知。云「《周禮》作飠熙」者﹐所謂故書者﹐或作飠熙也。

亨於門外東方﹐西面北上。﹝亨﹐煮也。煮豕﹑魚﹑臘以鑊﹐各一爨。《詩》云「誰能亨魚﹐漑之釜ň。」﹞

﹝疏﹞注「亨煮」至「釜ň」。

○釋曰﹕知用鑊者﹐下《少牢》云「羹定﹐雍人陳鼎五「三鼎在羊鑊之西﹐二鼎在豕鑊之西。」故用鑊也。

羹飪﹐實鼎﹐陳於門外﹐如初。﹝初﹐視濯也。﹞

尊於戶東﹐玄酒在西。﹝戶東﹐室戶東。玄酒在西﹐尙之。凡尊﹐酌者在左。﹞

﹝疏﹞注「戶東」至「在左」。

○釋曰﹕知戶東是「室戶東」者﹐若據房戶東西﹐則舉東房而言。今直云戶﹐東故知室戶東也。云「玄酒在西﹐尙之。凡尊﹐酌者在左」者﹐左爲上尊﹐今云玄酒在西﹐故云尙之。是以《鄕飲酒》《鄕射》皆玄酒在西﹐事酒在東。若《燕禮》《大射》惟君面尊﹐不從此義也。

實豆﹑籩﹑﹐陳於房中﹐如初。﹝如初者﹐取而實之﹐旣而反之。﹞

﹝疏﹞注「如初」至「反之」。

○釋曰﹕經云「實豆籩」者﹐﹝元缺一字﹞取豆籩實之。又言「陳於房中如初」者﹐明旣而反之可知也。

執事之俎﹐陳於階間﹐二列﹐北上。﹝執事﹐謂有司及兄弟。二列者﹐因其位在東西﹐祝主人主婦之俎亦存焉。不升鼎者﹐異於神。﹞

﹝疏﹞「執事」至「北上」。

○注「執事」至「於神」。

○釋曰﹕鄭知經「執事之俎」﹐祝主人主婦亦存焉者﹐見《士虞》記祝俎「陳於階﹐惇東」。彼虞不致爵﹐故見主人主婦俎﹐明此吉祭有致爵﹐主人主婦陳於階可知﹐以主婦亦是執事之人也。若然﹐《少牢》主人主婦無俎者﹐以三獻禮成﹐別爲儐屍﹐正祭無致爵﹐故主人主婦無俎。儐屍行三獻﹐致爵乃有俎﹐下大夫不儐屍者﹐亦於三獻屍爵止﹐行致爵乃有俎也。云「不升鼎者﹐異於神」者﹐前俎升鼎而入﹐設於階前﹐此鼎在門外不入﹐而言陳於階二列﹐故知不升鼎。

盛兩惇﹐陳於西堂﹐藉用萑﹐幾席陳於西堂﹐如初。﹝盛黍稷者﹐宗婦也。萑﹐細葦。古文用爲於。﹞

﹝疏﹞注「盛黍稷者宗婦也」。

○釋曰﹕知盛黍稷是宗婦者﹐以其黍稷是宗婦所主﹐故知也。

屍盥水﹐實於中﹐簞巾﹐在門內之右。﹝設盥水及巾﹐屍尊﹐不就洗﹐又不揮。門內之右﹐象洗在東﹐統於門東﹐西上。凡鄕內﹐以入爲左右。鄕外﹐以出爲左右。﹞

﹝疏﹞「屍盥」至「之右」。

○注「設盥」至「左右」。

○釋曰﹕云「不揮」者﹐揮振去水﹐使手乾。今有巾﹐故不揮也。是以僖二十三年《左氏傳》云﹐公子重耳在秦﹐「秦伯納女五人﹐懷嬴與焉﹐奉沃盥﹐旣而揮之」﹐懷嬴怒是也。云「門內之右象洗在東」者﹐東謂門東﹐據向內爲右﹐故鄭云「統於門東﹐西上」。云「凡鄕內﹐以入爲左右。鄕外﹐以出爲左右」者﹐欲明門內據鄕內以入爲右者也。

祝幾於室中﹐東面。﹝爲神敷席也﹐至此使祝接神。﹞

﹝疏﹞注「爲神」至「接神」。

○釋曰﹕案上視濯時﹐云「宗人﹑祝立於賓西北﹐東面南上」﹐鄭注云「事彌至﹐位彌異。宗人﹑祝於祭宜近廟。」至入廟時﹐宗人獨升﹐視濯及出門外視牲﹐告充﹐未有使祝之文﹐至此臨祭使祝﹐敷神席﹐故鄭云「至此使祝接神」故也。

主婦糸麗笄宵衣﹐立於房中﹐南面。﹝主婦﹐主人之妻。𨿽姑存﹐猶使之主祭祀。糸麗笄﹐首服。宵﹐綺屬也﹐此衣染之以黑﹐其繒本名曰宵。《詩》有「素衣朱宵」﹐記有「玄宵衣」﹐凡婦人助祭者同服也。《內則》曰「舅沒則姑老﹐冢婦所祭祀賓客﹐每事必請於姑。」﹞

﹝疏﹞「主婦」至「南面」。

○注「主婦」至「於姑」。

○釋曰﹕云「𨿽姑存﹐猶使之主祭祀」者﹐謂姑老不堪祭祀﹐故姑存猶使之主祭祀也。云「糸麗」者﹐謂若《士冠禮》廣終幅﹐長六尺。「笄」﹐安發之笄﹐非冠冕之笄。冠冕之笄﹐男子有﹐婦人無。若安發之笄﹐男子婦人俱有。婦人笄對男子冠﹐故《內則》云「男女未冠笄。」又《喪服小記》云「男子冠而婦人笄」是也。云「宵﹐綺屬也﹐此衣染之以黑﹐其繒本名曰宵」者﹐謂此宵衣是綾綺之屬。鄭注《內司服》云「男子之衤彖衣黑﹐則是亦黑也。」以其《士喪禮》有衤彖衣﹐與《士冠》玄端爲一。玄端黑﹐是男子衤彖衣亦黑﹐則此婦人宵衣亦黑可知。其玄則黑之類也﹐故鄭引《玉藻》「君子狐靑裘﹐玄宵衣以裼之」﹐證婦人玄宵衣亦黑也。云「其繒本名宵」者﹐此字據形聲爲綃﹐從絲﹐肖聲﹐但《詩》及《禮記》《儀禮》皆作宵字﹐故鄭云其繒本名曰宵﹐故引《詩》及《禮記》爲證。引《詩》者﹐直取字爲證﹐引記謂《禮記玉藻》﹐非直取證字爲宵﹐亦以證婦人宵衣爲玄也。云「凡婦人助祭者同服也」者﹐經及記不見主婦及宗婦異服之文﹐故知同服。對男子助祭﹐祝佐食等與主人服異也。《少牢》云「主婦贊者一人﹐亦﹛髟皮﹜﹛髟易﹜衣移袂。」與主婦同﹐其餘𨿽不移袂﹐同亦宵衣可知。依《內司服》天子諸侯王后以下﹐助祭皆不同者﹐人君尊卑差等﹐大夫士卑﹐服窮則同也。引《內則》者﹐彼舅沒時年七十以上﹐姑𨿽有﹐年六十已上﹐而當傳之家事﹐故子之妻代姑祭。𨿽代姑﹐每事必請於姑。引之者﹐證經主婦而含姑﹐未老自爲主婦﹐姑老則子妻爲主婦也。

主人及賓﹑兄弟﹑羣執事﹐卽位於門外﹐如初。宗人告有司具。﹝具猶辦也。﹞主人拜賓如初﹐揖入﹐卽位﹐如初。﹝初﹐視濯也。﹞

佐食北面立於中庭。﹝佐食﹐賓佐屍食者﹐立於宗人之西。﹞

﹝疏﹞「佐食」至「中庭」。

○注「佐食」至「之西」。

○釋曰﹕案下記云「佐食當事﹐則戶外南面﹐無事﹐則中庭北面。」據此而言﹐則此經謂無事時也。云「立於宗人之西」者﹐案《士虞禮》云「主人及兄弟賓卽位於西方﹐如反哭位。」注引《旣夕禮》云「反哭入門﹐升自西階﹐東面。」經又云「宗人西階前北面」﹐注云「當詔主人。」此《特牲》吉禮﹐主人行事由阼階﹐宗人亦在阼階﹐階南擯主人佐食北面於中庭﹐明在宗人之西可知。

●卷四十五特牲饋食禮第十五

主人及祝升﹐祝先入﹐主人從﹐西面於戶內。﹝祝先入﹐接神宜在前也。《少牢饋食禮》曰「祝盥於洗﹐升自西階﹐主人盥﹐升目阼階﹐祝先入﹐南面。」﹞

﹝疏﹞「主人」至「戶內」。

○注「祝先」至「南面」。

○釋曰﹕自此盡「稽首」﹐論主人﹑主婦及祝與佐食陳設陰厭之事。云「主人從﹐西面於戶內」﹐注引《少牢》者﹐證主人戶內西面﹐其時祝北墉下南面之事﹐以其未有祝行事之法﹐直監納祭而已。下文乃云「祝在左」﹐爲孝子釋辭﹐乃有事也。

主婦盥於房中﹐薦兩豆﹐葵菹﹑蝸醢﹐醢在北。﹝主婦盥﹐盥於內洗。《昏禮》婦洗在北堂﹐直室東隅。﹞宗人遣佐食及執事盥﹐出。﹝命之盥出﹐當助主人及賓舉鼎。﹞

主人降﹐及賓盥﹐出。主人在右﹐及佐食舉牲鼎。賓長在右﹐及執事舉魚﹑臘鼎﹐除。﹝及﹐與也。主人在右﹐統於東。主人與佐食者﹐賓尊不載。《少牢饋食禮》﹕魚用鮒﹐臘用麋﹐士臘用兔。﹞

﹝疏﹞注「及與」至「用兔」。

○釋曰﹕鼎在門外北上﹐東爲右人﹐西爲左人﹐右人尊﹐入時在鼎前﹐左人卑﹐入時在鼎後。又盡載牲體於俎﹐又設俎於神坐之前﹐主人升﹐乃以東爲主。今在堂下﹐主人在右﹐故云「統於東」也。云「主人與佐食者﹐賓尊不載」者﹐以賓主當相對爲左右﹐以賓尊不載牲體﹐故使佐食對主人﹐使賓爲右人﹐而使執事在左而載也。

宗人執畢﹐先入﹐當阼階﹐南面。﹝畢狀如叉﹐蓋爲其似畢星取名焉。主人親舉﹐宗人則執畢導之。旣錯﹐叉以畢臨匕載﹐備失脫也。《雜記》曰「匕用桑﹐長三尺﹐畢用桑﹐三尺﹐刊其本與末。」匕﹑畢同材明矣。今此匕用棘心﹐則畢亦用棘心。舊說云﹕畢以禦他神物﹐神物惡桑叉。則少牢饋食及虞無叉﹐何哉﹖此無叉者﹐乃主人不親舉耳。《少牢》大夫祭不親舉。虞﹐喪祭祭也﹐主人未執事。﹑練﹑祥執事用桑叉﹐自此純吉﹐用棘心叉。﹞

﹝疏﹞「宗人」至「南面」。

○注「畢狀」至「心叉」。

○釋曰﹕云「畢﹐狀如叉」者﹐下引舊說有他神物惡桑叉之言﹐故以叉而言。云「蓋爲其似畢星取名焉」者﹐案《詩》云「有扌求天畢﹐載施之行。」無正文﹐故云「蓋」以疑之也。云「主人親舉﹐宗人則執畢導之。旣錯﹐叉以畢臨匕載﹐備失脫也」﹐知義然者﹐以經言「宗人執畢先入」﹐是導之也。又知旣錯﹐叉以畢臨匕載﹐備失脫也者﹐以經云「當阼階南面」﹐明鄕主人執事臨匕備失脫可知也。云「今此匕用棘心﹐則畢亦用棘心」者﹐案下記云「棘心匕刻」是也。知畢亦棘心者﹐以《雜記》匕﹑畢同用桑﹐據喪祭。今吉祭﹐匕用棘心﹐則畢亦棘心也。云「舊說云﹐畢以禦他神物﹐神物惡桑叉」﹐舊說如此。又引《少牢》《士虞》已下﹐破舊說之意也。云「此無叉者﹐乃主人不親舉耳」者﹐總解《士虞》《少牢》二禮。云「《少牢》大夫祭不親舉」者﹐大夫尊﹐主人不親舉。云「虞﹐喪祭祭也主人未執事」者﹐對吉祭主人執事有畢﹐彼無也。云「練祥執事用桑叉」者﹐以其虞時主人不執事﹐則已執事﹐執事用桑叉﹐則《雜記》所云是也。云「自此純吉﹐用棘心叉」者﹐除祥後則礻覃月及吉祭用棘心也。案《易震卦》彖辭云「震來﹐笑言啞啞﹐震驚百里﹐不喪匕鬯。」鄭注云﹕雷發聲於百里。古者諸侯象諸侯出教令能警戒國內﹐則守其宗廟社稷﹐爲之祭主﹐不亡其匕鬯。人君於祭匕牲體薦鬯而已﹐其餘不親爲也。若然﹐諸侯親匕牲體﹐大夫不親者﹐辟人君﹐士卑不嫌﹐得與人君同親匕也。

鼎西面錯﹐右人抽扃﹐委於鼎北。﹝右人﹐謂主人及二賓。旣錯﹐皆西面俟也。﹞

贊者錯俎﹐加匕。﹝贊者執俎及匕從鼎入者﹐其錯俎東縮﹐加匕﹐東柄﹐旣則退﹐而左人北面也。﹞

﹝疏﹞注「贊者」至「北面」。

○釋曰﹕云「其錯俎東縮﹐加匕﹐東柄」者﹐《少牢》云「俎皆設於鼎西西肆」﹐又云「匕皆加於鼎東枋」﹐則此加匕於鼎東柄可知。云「旣則退﹐而左人北面也」﹐知者﹐以其俎從於鼎西﹐其人當北面﹐於其南載之便﹐是以《昏禮》亦云「北面載﹐執而俟」是也。

乃匕。﹝右人也﹐尊者於事﹐指使可也。左人載之。﹞

佐食升斤俎﹐之﹐設於阼階西。﹝斤﹐謂心舌之俎也。《郊特牲》曰「斤之爲言敬也。」言主人之所以敬尸之俎。古文皆作密。﹞

﹝疏﹞注「斤謂」至「作密」。

○釋曰﹕知斤謂心舌者﹐下記云「斤俎心舌﹐皆去本末﹐午割之﹐實於牲鼎。載心立﹐舌縮俎」是也。引《郊特牲》者﹐見敬有斤俎﹐送於屍前。

卒載﹐加匕於鼎。﹝卒﹐已也。已載﹐畢亦加焉。﹞

﹝疏﹞注「卒已」至「加焉」。

○釋曰﹕主人匕牲體﹐宗人以畢助之。主人匕事訖﹐加之於鼎﹐則宗人旣事﹐亦加於鼎可知。

主人升﹐入復位。俎入設於豆東。魚次﹐臘特於俎北。﹝入設俎﹐載者。臘特﹐饌要方也。凡饌必方者﹐明食味人之性所以正。﹞

﹝疏﹞注「入設」至「以正」。

○釋曰﹕知載人設俎者﹐以其經卒載下﹐卽云入設﹐不見別人﹐明是載者設之可知。云「臘特﹐饌要方也」者﹐案經豆在神坐之前﹐豕俎入設於豆東﹐魚俎又次其東﹐若臘俎復在東﹐則饌不得方﹐故臘俎特於俎北﹐取其方故也。

主婦設兩惇黍稷於俎南﹐西上﹐及兩﹐Ρ設於豆南﹐南陳。﹝宗婦不贊惇者﹐以其少﹐可親之。Ρ﹐菜也。﹞

﹝疏﹞注「宗婦」至「菜也」。

○釋曰﹕案《少牢》主婦設金惇﹐宗婦贊三惇﹐以其多﹐故使宗婦贊。此士祭祀二惇﹐少﹐故不使宗婦贊﹐主婦可親之也。若然﹐案《少牢》佐食贊﹐宗婦不贊﹐此不以佐食決之﹐而並云宗婦者﹐此決《有司徹》﹐故《有司徹》云「主婦洗於房中。出實爵﹐尊南﹐西面拜獻屍﹐屍拜﹐於筵上受﹐主婦西面於主人之席北﹐拜送爵﹐入於房﹐取一羊﹐坐奠於韭菹西﹐主婦贊者執豕以從﹐主婦不興﹐受﹐設於羊之西。」又下至主婦致爵於主人﹐「主婦設二與糗﹑﹐如屍禮」﹐皆是也。

祝洗﹐酌奠﹐奠於南﹐遂命佐食啟會。佐食啟會﹐卻於惇南﹐出立於戶西﹐南面。﹝酌奠﹐奠其爵觶也。《少牢饋食禮》啟會﹐乃奠之。﹞

﹝疏﹞注「酌奠」至「奠之」。

○釋曰﹕引《少牢》者﹐案《少牢》﹕「祝酌奠﹐遂命佐食。」佐食啟會乃奠者﹐彼大夫禮﹐與此士禮相變﹐是以與此奠乃啟會異也。

主人再拜稽首。祝在左﹐﹝稽首﹐服之甚者。祝在左﹐當爲主人釋辭於神也。祝祝曰「孝孫某﹐敢用剛鬣﹑嘉薦﹑普淖﹐用薦某事於皇祖某子﹐尙饗。」﹞

﹝疏﹞注「稽首」至「尙饗」。

○釋曰﹕引《少牢》「祝祝」已下者﹐欲見迎尸之前﹐釋孝子之辭也。

卒祝﹐主人再拜稽首。

祝迎屍於門外。﹝屍自外來﹐代主人接之。就其次而請﹐不拜﹐不敢與尊者爲禮。《周禮掌次》﹕「凡祭祀﹐張屍次。」﹞

﹝疏﹞「祝迎屍於門外」。

○注「屍自」至「屍次」。

○釋曰﹕自此盡「反黍稷於其所」﹐論陰厭後迎屍於正祭之事。云「屍自外來﹐代主人接之」者﹐下注云「主人不迎屍﹐成屍尊」故也。云「就其次而請﹐不拜﹐不敢與尊者爲禮」者﹐凡平賓客﹐皆在門西﹐主人出門左﹐西面拜。今此經直云「迎屍於門外」﹐不言祝拜﹐屍答拜﹐是祝出就次﹐屍乃出次迎之而入門﹐是不敢與尊者爲禮。引《周禮》者﹐證門外張屍次之事也。

主人降﹐立於阼階東。﹝主人不迎屍﹐成屍尊。屍﹐所祭者之孫也。祖之屍﹐則主人乃宗子。禰之屍﹐則主人乃父道。事神之禮﹐廟中而已﹐出迎則爲厭。﹞

﹝疏﹞注「主人」至「爲厭」。

○釋曰﹕云「主人不迎屍﹐成屍尊」者﹐案《祭統》云「君迎牲而不迎屍﹐別嫌也。屍在廟門外﹐則疑於臣﹔在廟中﹐則全於君。君在廟門外﹐則疑於君﹔入廟門﹐則全於臣﹐全於子。」鄭云「不迎屍者﹐欲全其尊也。屍﹐神像也。鬼神之尊在廟中﹐人君之尊﹐出廟門則伸。」此士禮﹐𨿽無君道﹐亦尊屍。主人不迎﹐迎之尊不成﹐不迎之則成﹐尸之道尊也。云「屍﹐所祭者之孫也」者﹐《禮記》云「孫爲王父屍」是也。云「祖之屍﹐則主人乃宗子」者﹐以其祭祖﹐兄弟來助祭﹐故知宗子﹐小宗﹑大宗﹐五宗皆然。《書傳》云「宗子將有事﹐族人皆入侍也。」云「禰之屍﹐則主人乃父道」者﹐《禮記祭統》云「夫祭之道﹐孫爲王父屍。所使爲屍者﹐於祭者子行也。父北面而事之﹐所以明子事父之道也﹐此父子之倫也。」注云「祭祖則用孫列﹐皆取於同姓之孫。」是其禰之屍﹐則主人乃父道也。云「事神之禮﹐廟中而已﹐出迎則爲厭」﹐有出廟門﹐主人是君﹐是是厭臣之義﹐故不迎也。

屍入門左﹐北面盥﹐宗人授巾。﹝侍盥者執其器就之﹐執簞者不授巾﹐賤也。宗人授巾﹐庭長尊。《少牢饋食禮》曰「祝先入門右﹐屍入門左。」﹞

﹝疏﹞注「侍盥」至「門左」。

○釋曰﹕引《少牢》者﹐見上經陳盥在門右﹐今屍入門左﹐屍尊﹐不就盥巾等﹐鄕門右就尸之義也。

屍至於階﹐祝延屍。屍升﹐入﹐祝先﹐主人從。﹝延﹐進﹐在後詔侑曰延。《禮器》所謂「詔侑武方」者也。《少牢饋食禮》曰「屍升自西階﹐入﹐祝從。主人升自阼階﹐祝先入﹐主人從。」﹞

﹝疏﹞「屍至」至「人從」。

○注「延進」至「人從」。

○釋曰﹕云「在後詔侑曰延」者﹐案《士虞禮》「屍謖祝前鄕屍」﹐鄭注云「前﹐道也。祝道屍﹐必先鄕之﹐爲之節。」彼祝居屍前道之﹐此則在屍後詔之﹐故云延也。云《禮器》所謂「詔侑武方」者﹐彼注﹕「武﹐無也。」祝詔侑屍無常﹐謂若《檀弓》子事父母「左右就養無方」﹐今祝延屍﹑道屍亦無常也。引《少牢》者﹐見祝從屍﹐主人又從祝入之事。

屍卽席坐﹐主人拜妥屍。﹝妥﹐安坐也。﹞

屍答拜﹐執奠﹐祝饗﹐主人拜如初。﹝饗﹐勸彊之也。其辭取於《士虞》記﹐則宜云「孝孫某主爲孝薦之饗。」舊說云「明薦之。」﹞

﹝疏﹞「屍答」至「如初」。

○注「饗勸」至「薦之」。

○釋曰﹕云「其辭取於《士虞》記﹐則宜云孝孫某圭爲孝薦之饗」者﹐但喪祭稱哀﹐吉祭稱孝﹐故《士虞》記卒哭饗屍﹐辭曰「哀子某圭爲哀薦之饗。」此旣吉祭﹐宜云「孝孫某圭爲孝薦之饗」。以其攺哀云孝﹐故曰宜云也。引舊說者﹐證圭爲明之義也。

祝命ソ祭。屍左執觶﹐右取菹﹐扌Й於醢﹐祭於豆。﹝命﹐詔屍也。ソ祭﹐祭神食也。《士虞禮》古文曰「祝命佐食墮祭。」《周禮》曰「旣祭﹐則藏其墮。」墮與ソ讀同耳。今文攺ソ皆爲綏﹐古文此皆爲ソ祭也。扌Й醢者﹐染於醢。﹞

﹝疏﹞「祝命」至「豆」。

○注「命詔」至「於醢」。

○釋曰﹕云「ソ祭﹐祭神食也」者﹐鄕者設饌未迎屍﹐陰厭﹐厭飫神。今屍來升席﹐而ソ祭﹐祭訖﹐當食神余。引《周禮》而云「墮與ソ讀同」﹐則二字通用。云「今文攺ソ皆爲綏」﹐不從今文引古文者﹐欲見扌Й下有祭無醢﹐故疊之而不從也。云「扌Й醢者染於醢」﹐從經爲正也。

佐食取黍稷肺祭授屍。尸祭之﹐祭酒﹐啐酒﹐告旨。主人拜﹐屍奠觶答拜。﹝肺祭﹐寸刂肺也。旨﹐美也。祭酒﹐味之芬芬者。齊敬共之﹐惟恐不美。告之美﹐達其心﹐明神享之。﹞

﹝疏﹞注「肺祭」至「享之」。

○釋曰﹕知「肺祭是寸刂肺也」者﹐下記「寸刂肺三」﹐鄭注﹕「爲屍主人主婦祭。」明是寸刂肺﹐非舉肺也。

祭﹐嘗之﹐告旨。主人拜﹐屍答拜。﹝﹐肉味之有菜和者。《曲禮》曰「客絮羹﹐主人辭不能亨。」﹞

﹝疏﹞注「肉」至「能亨」。

○釋曰﹕云「﹐肉味之有菜和」者﹐此卽《公食大夫》「牛霍﹑羊苦﹑豕薇之等」是也。以其盛之器﹐因號羹爲﹐故云肉味有菜和者。引《曲禮》者﹐證羹有五味調和﹐不合絮調之義﹐故告旨。若大羹不調﹐以鹽菜無絮調之理也。

祝命爾惇。佐食爾黍稷於席上。﹝爾﹐近也。近之﹐便尸之食也。﹞

設大羹氵音於醢北。﹝大羹氵音﹐煮肉汁也。不和﹐貴其質﹐設之所以敬屍也。不祭﹐不嚌﹐大羹不爲神﹐非盛者也。《士虞禮》曰「大羹氵音自門入。」今文氵音皆爲汁。﹞

﹝疏﹞「設大羹氵音於醢北」。

○注「大羹」至「爲汁」。

○釋曰﹕云「醢北」者﹐爲薦左。案《公食大夫》《昏禮》大羹氵音皆在薦右﹐此在左者﹐神禮變於生人。《士虞禮》大夫羹氵音﹐設於南﹐在右。與生人同﹐有不忍異於生故也。云「不和﹐貴其質」者﹐案桓二年《左氏傳》云「大羹不和以鹽菜」﹐是貴其質也。云「不爲神」者﹐陰厭時未設﹐屍來始設爲屍﹐故《士虞記》云「無屍﹐則禮及薦饌皆如初。不ソ祭﹐無大羹氵音從獻。」有屍卽有大羹氵音從獻﹐縱有﹐亦不祭不嚌﹐是不爲神爲屍﹐非盛者也。引《士虞禮》曰「大羹氵音自門入」者﹐證迎屍後﹐乃從獻來也。

舉肺﹑脊以授屍。屍受﹐振祭﹐嚌之﹐左執之。﹝肺﹐气之主也。脊﹐正體之貴者。先食之﹐所以導食通气。﹞

乃食﹐食舉。﹝舉言食者﹐明凡解體皆連肉。﹞

﹝疏﹞「乃食食舉」。

○注「舉言」至「連肉」。

○釋曰「乃食」﹐謂食肺。云「食舉」﹐謂骨體正脊從俎﹐舉鄕日﹐因名體爲舉。凡牲體﹐或七或二十一﹐皆據骨節而言。今言食不可空食﹐骨以體皆連肉也。

主人羞斤俎於臘北。﹝斤俎主於屍﹐主人親羞﹐敬也。神俎不親設者﹐貴得賓客以神事其先。﹞

﹝疏﹞注「斤俎」至「其先」。

○釋曰﹕云「斤俎主於屍」者﹐以其入後乃設之﹐故知主於屍。主人親進者﹐敬屍故也。前神俎使載者設之者﹐欲得尊賓﹐嘉客以事其先故也。

屍三飯﹐告飽。祝侑﹐主人拜。﹝三飯﹐告飽﹐禮一成也。侑﹐勸也。或曰又﹐勸之使又食。《少牢饋食禮》侑辭曰「皇屍未實﹐侑」也。﹞

佐食舉﹐屍受﹐振祭﹐嚌之。佐食受﹐加於斤俎。舉獸﹑魚一﹐亦如之。﹝﹐長脇也。獸﹐臘﹐其體數與牲同。﹞

﹝疏﹞注「長」至「牲同」。

○釋曰﹕云「長脇」﹐文出下記也。云「獸﹐臘﹐其體數與牲同」﹐知者﹐亦見下記云「臘如牲骨」是也。

屍實舉於菹豆。﹝爲將食庶羞﹐舉謂肺脊。﹞

佐食羞庶羞四豆﹐設於左﹐南上﹐有醢。﹝庶﹐眾也。眾羞以豕肉﹐所以爲異味。四豆者﹐堯﹑炙﹑﹑醢。南上者﹐以堯炙爲上﹐以有醢不得糸爭也。﹞

﹝疏﹞注「庶眾」至「糸爭也」。

○釋曰﹕案《公食大夫》云「旁四列﹐西北上。鄕以東燻堯﹐牛炙﹐炙南醢﹐以西牛醢。」注云「先設醢﹐糸爭之次也。」此四豆有醢﹐則不得先設﹐非糸爭之次故也。又復一醢﹐不得與炙相對。相對之法﹐炙在南﹐醢在北﹐在北﹐醢南﹐如此﹐見得糸爭。故《少牢》云「韭菹﹑醢﹑葵菹﹑蠃醢﹐韭菹在南﹐葵菹在北。」注云「葵菹在北糸爭。」又云「羞﹐兩瓦豆﹐有醢﹐亦用瓦豆﹐設於薦豆之北。」注云「四豆亦糸爭﹐羊在南﹐豕在北。」此皆有醢﹐亦得糸爭者﹐以其四豆醢具相對﹐故鄭皆糸爭也。

屍又三飯﹐告飽。祝侑之如初。﹝禮再成也。﹞舉骼及獸﹑魚如初。屍又三飯﹐告飽。祝侑之如初。﹝禮三成。獸魚如初者﹐獸骼﹐魚一也。﹞

舉肩及獸﹑魚如初。﹝不復飯者﹐三三者﹐士之禮大成也。舉﹐先正脊﹐後肩﹐自上而卻下﹐糸爭而前﹐終始之次也。﹞

﹝疏﹞注「不復」至「次也」。

○釋曰﹕云「舉﹐先正脊﹐後肩﹐自上而卻下﹐糸爭而前﹐終始之次也」者﹐先舉正脊自上也﹐次舉脇卽卻也﹐後舉骼卽下糸爭也﹐終舉肩卽前也。前者﹐牲體之始﹔後者﹐牲體之終﹐故云終始之次也。

佐食盛斤俎﹐俎釋三个。﹝佐食取牲魚臘之餘﹐盛於斤俎﹐將以歸屍。俎釋三个﹐爲攺饌於西北隅遺之。所釋者﹐牲臘則正脊一骨﹐長脇一骨及也﹐魚則三頭而已。个猶枚也﹐今俗言物數有云若干个者﹐此讀然。﹞

﹝疏﹞注「佐食」至「讀然」。

○釋曰﹕云「俎釋三个﹐爲攺饌於西北隅遺之。所釋者﹐牲臘則正脊一骨﹐長脇一骨及也」﹐知者﹐案下記云「屍俎﹐右肩﹑臂﹑﹑肫﹑骼﹐正脊二骨﹐橫脊﹐長脇二骨﹐短脇。」今屍舉正脊一骨﹐長脇一骨﹐及骼脊脇各一骨﹐在前腳三節﹐後腳二節﹐各舉其一訖﹐前腳舉肩訖﹐宜次盛臂﹐後腳舉骼訖﹐宜次盛肫。前後各一節以歸廷脊﹐以其次正脊故也。前腳惟有在﹐並脊﹑脇各一骨爲三也。

舉肺﹑脊加於斤俎﹐反黍稷於其所。﹝屍授佐食﹐佐食受而加之﹐反之也。肺脊初在俎豆。﹞

﹝疏﹞注「屍授」至「俎豆」。

○釋曰﹕經直云「肺脊加於斤俎」﹐鄭知屍不自加而授與佐食﹐佐食受而加之者﹐約《少牢》云「上佐食受屍牢肺﹑正脊加於斤。」鄭注云「受者﹐屍授之」是也。云「肺脊初在菹豆」者﹐上文云「屍實舉於菹豆」是也。

主人洗角﹐升﹐酌﹐屍。﹝猶衍也﹐是獻屍也。謂之者﹐屍旣卒食﹐又欲頤衍養樂之。不用爵者﹐下大夫也。因父子之道質而用角﹐角加人事略者。今文皆爲酌。﹞

﹝疏﹞「主人」至「屍」。

○注「猶」至「爲酌」。

○釋曰﹕自此盡「入復位」﹐論主人獻屍及祝佐食之事。知是獻屍者﹐下有主婦洗爵獻屍﹐並賓長獻屍﹐故知此是主人屍也。云「不用爵者﹐下大夫也」者﹐此決《少牢》云「主人降﹐洗爵﹐酌酒﹐乃屍。」用爵不用角也。云「因父子之道質而用角﹐角加人事略」者﹐旣辟大夫﹐不用爵﹐次當用觚﹐而用角者﹐因無臣助祭﹐父子相養之道﹐而用角者﹐父子是質角﹐加人事略﹐得用功少故也。

屍拜受﹐主人拜送。尸祭酒﹐啐酒﹐賓長以肝從。﹝肝﹐肝炙也。今文曰啐之﹐古文無長。﹞

﹝疏﹞「屍拜」至「肝從」。

○注「肝肝」至「無長」。

○釋曰﹕此直言「肝從」﹐亦當如《少牢》﹕「賓長羞牢肝﹐用俎﹐縮執俎﹐肝亦縮﹐進末﹐鹽在右。」此亦不言者﹐文不具也。

屍左執角﹐右取肝扌Й於鹽﹐振祭﹐嚌之﹐加於菹豆﹐卒角。祝受屍角﹐曰「送爵﹐皇屍卒爵。」主人拜﹐屍答拜。﹝曰送爵者﹐節主人拜。﹞

祝酌﹐授屍﹐屍以醋主人。﹝醋﹐報也。祝酌不洗﹐屍不親酌﹐尊屍也。屍親醋﹐相報之義。古文醋作酢。﹞

﹝疏﹞注「醋報」至「作酢」。

○釋曰﹕云「祝酌不洗」者﹐屍當酢主人﹐宜親洗爵酌酒﹐不親洗酌﹐屍尊故也。授代酌﹐由祝代酌﹐故不洗也。

主人拜受角﹐屍拜送。主人退﹐佐食授ソ祭。﹝退者﹐進受爵反位。妥亦當爲ソ。屍將嘏主人﹐佐食授之﹐ソ祭亦使祭屍食也。其授祭﹐亦取黍稷肺祭。今文或皆攺妥作ソ。﹞

﹝疏﹞注「退者」至「作ソ」。

○釋曰﹕云「ソ祭亦使祭屍食也」者﹐前祝命屍ソ祭﹐祭神食﹐今命主人祭﹐屍食亦如尸祭神食﹐故云「亦」也。云「其授祭亦取黍稷肺祭」者﹐亦如上佐食取黍稷肺祭授屍﹐尸祭之相似﹐故云「亦」也。

主人坐﹐左執角﹐受祭﹐祭之﹐祭酒﹐啐酒﹐進﹐聽嘏。﹝聽猶待也。受福曰嘏。嘏﹐長也﹐大也﹐待屍授之以長大之福。﹞

佐食摶黍授祝﹐祝授屍。屍受以菹豆﹐執以親嘏主人。﹝獨用黍者﹐食之主﹐其辭則《少牢饋食禮》有焉。﹞

﹝疏﹞「佐食」至「主人」。

○注「獨用」至「有焉」。

○釋曰﹕案《少牢》云「祝與二佐食皆出﹐盥於洗﹐入﹐二佐食各取黍於一惇﹐上佐食兼受﹐摶之以授屍。屍執以命祝﹐卒命祝﹐祝受﹐以東北面於戶西﹐以嘏於主人。」但《少牢》不親嘏者﹐大夫屍尊﹐又大夫禮文﹐此親嘏者﹐士屍卑﹐禮質故也。云「其辭則《少牢饋食禮》有焉」者﹐案《少牢》云祝「以嘏於主人曰﹕皇屍命工祝﹐承致多福無疆﹐於女孝孫﹐來女孝孫﹐使女受祿於天﹐宜稼於田﹐眉壽萬年﹐勿替引之」是也。云「獨用黍者﹐食之主」者﹐案上文云「爾黍於席上」﹐不云「爾稷」者﹐以稷𨿽五之長﹐不如黍之美﹐故云食之主。是以《喪大記》云「君沐粱﹐大夫沐稷﹐士沐粱。」《士喪禮》士沐稻﹐諸侯之士﹐鄭注云「差率而上﹐天子沐黍。」是黍爲之貴也。

主人左執角﹐再拜稽首受﹐復位﹐詩懷之﹐實於左袂﹐掛於季指﹐卒角﹐拜。屍答拜。﹝詩猶承也。謂奉納之懷中。季﹐小也。實於左袂﹐掛以小指者﹐便卒角也﹐《少牢饋食禮》曰「興受黍﹐坐振祭﹐嚌之。」古文掛作卦。﹞

﹝疏﹞注「詩猶」至「作卦」。

○釋曰﹕云「掛以小指者﹐便卒角也」﹐但右手執角﹐左手掛﹐以小指不幹左手。言便卒角者﹐飲酒之時﹐恐其遺落﹐故掛以小指﹐故云便卒角也。

主人出﹐寫嗇於房﹐祝以籩受。﹝變黍言嗇﹐因事戒欲其重稼嗇。嗇者﹐農力之成功。﹞

﹝疏﹞「主人」至「籩受」。

○注「變黍」至「成功」。

○釋曰﹕案《少牢》云「主人出﹐宰夫以籩受嗇黍﹐主人嘗之﹐納諸內。」此大夫尊﹐不自入房﹐直見大夫出﹐宰夫以籩受。此主人寫嗇於房﹐祝以籩受﹐以其士賤故也。云「變黍言嗇﹐因事戒欲其重稼嗇」者﹐以黍者五之名﹐非農力成功之稱﹐故以黍爲嗇﹐欲其重稼嗇。故《少牢》鄭注云「收斂曰嗇。」是用農力之言也。

筵祝﹐南面。﹝主人自房還時。﹞

主人酌﹐獻祝﹐祝拜受角。主人拜送。設菹醢﹑俎。﹝行神惠也。先獻祝﹐以接神﹐尊之。菹醢皆主婦設之﹐佐食設俎。﹞

﹝疏﹞注「行神」至「設俎」。

○釋曰﹕此汝佐食﹐以佐食接屍﹐故後獻之﹐祝接神先獻之。云「菹醢皆主婦設之﹐佐食設俎」﹐知者﹐前獻屍時菹醢主婦設之﹐亞獻及致爵於主人籩豆﹐亦皆主婦設之﹐則此設菹醢亦主婦可知。又知佐食設俎﹐約《少牢》「主人獻祝﹐佐食設俎」﹐故此亦佐食設俎可知。

祝左執角﹐祭豆﹐興﹐取肺﹐坐祭﹐嚌之﹐興﹐加於俎﹐坐祭酒﹐啐酒﹐以肝從。祝左執角﹐右取肝扌Й於鹽﹐振祭﹐嚌之﹐加於俎﹐卒角﹐拜。主人答拜﹐受角﹐酌﹐獻佐食。佐食北面拜受角﹐主人拜送。佐食坐祭﹐卒角﹐拜。主人答拜﹐受角﹐降﹐反於篚。升﹐入復位。

﹝疏﹞「祝左」至「復位」。

○釋曰﹕云「主人答拜受角﹐酌獻佐食」者﹐案上獻祝有俎﹐此獻佐食不言俎者﹐上經云「執事之俎陳於階﹐二列﹐北上」﹐鄭注云「執事﹐謂有司。」以佐食亦在有司內者﹐下記云「佐食俎﹐觳折﹐脊﹐脇」也。又下經賓長獻節﹐鄭注云「凡獻佐食皆無從。」﹝元缺起字﹞其薦俎﹐獻兄弟以齒設之。若《少牢》獻佐食俎﹐卽設於兩階之﹐西上。大夫將賓屍﹐故卽設佐食俎﹐至於賓屍時﹐佐食無俎也。

主婦洗爵於房﹐酌﹐亞獻屍。﹝亞﹐次也。次猶貳。主婦貳獻不夾拜者﹐士妻儀簡耳。﹞

﹝疏﹞注「亞次」至「簡耳」。

○釋曰﹕自此盡「以爵入於房」﹐論主婦獻屍﹐祝及佐食之事。云「主婦貳獻不夾拜者﹐士妻儀簡耳」者﹐此決《少牢》主婦亞獻屍時夾拜﹐此士妻下之﹐故云儀簡耳。

屍拜受。主婦北面拜送。﹝北面拜者﹐辟內子也。大夫之妻拜於主人北﹐西面。﹞

﹝疏﹞注「北面」至「西面」。

○釋曰﹕案《少牢》云「主婦洗於房中﹐出酌﹐入戶﹐西面拜獻屍。」鄭注云「入戶西面拜﹐由便也。不北面者﹐辟人君夫人也。拜而後獻者﹐當夾拜也。」又云「屍拜受。主婦主人之北西面拜送爵」是也。若大夫妻貴﹐辟人君夫人﹐士妻賤﹐不嫌得與人君夫人同也。

宗婦執兩籩﹐戶外坐。主婦受﹐設於惇南。﹝兩籩棗栗﹐棗在西。﹞

﹝疏﹞注「兩籩」至「在西」。

○釋曰﹕知者﹐案下記云「籩巾以也﹐裏。棗栗擇」是也。知棗在西者﹐依《士虞禮》云主婦亞獻屍時﹐云「自反兩籩﹐棗栗設於會南﹐棗在西」﹐鄭云「尙棗﹐棗美」故知也。

祝贊籩祭。屍受﹐祭之﹐祭酒﹐啐酒。﹝籩祭﹐棗栗之祭也。其祭之﹐亦於豆祭。﹞

﹝疏﹞注「其祭之亦於豆祭」。

○釋曰﹕知者﹐見上經屍ソ祭時﹐云若平「取菹扌Й於醢﹐祭於豆」﹐又「佐食取黍稷肺祭﹐授屍﹐尸祭之」﹐不言其處﹐明亦祭於豆。今此祝贊籩祭之﹐亦不言其處﹐亦祭於豆可知。又案《有司徹》云「屍取韭﹐菹扌Й於豆﹐祭於豆。」又﹕「屍取ナ﹐宰夫贊者﹐取白黑以授屍﹐屍受﹐兼祭於豆祭。」是籩豆同祭於豆也。

兄弟長以燔從。屍受﹐振祭﹐嚌之﹐反之。﹝燔﹐炙肉也。﹞

﹝疏﹞注「燔炙肉也」。

○釋曰﹕云「反之」者﹐謂反燔於長兄弟。

羞燔者受﹐加於斤﹐出。﹝出者﹐俟後事也。﹞

﹝疏﹞注「出者俟後事也」。

○釋曰﹕云「俟後事」者﹐謂俟主婦獻祝之時﹐更當羞燔於祝。知者﹐約上文主人獻屍﹐云「賓長以肝從」﹐至獻祝時但云「以肝從」﹐不言其人﹐明亦賓長可知。此下文主婦獻祝籩燔從如初儀﹐明獻祝時亦長兄弟羞燔可知﹐故鄭注云俟後事也。

屍卒爵﹐祝受爵﹐命送如初。﹝送者﹐送卒爵。﹞

酢﹐如主人儀。﹝屍酢主婦﹐如主人儀者﹐自祝酌至屍拜送﹐如酢主人也。不易爵﹐辟內子。﹞

﹝疏﹞注「屍酢」至「內子」。

○釋曰﹕云「屍酢主婦﹐如主人儀者﹐自祝酌至屍拜送﹐如酢主人也」者﹐言此上則如之﹐其異者﹐不並取也。謂主人受佐食ソ自祭之﹐此佐食錯ソ於地﹐主婦撫之而已是也。云「不易爵﹐辟內子」者﹐以經云「酢如主人儀」﹐上尸酢主人時不易爵﹐故此主婦受酢亦不易爵可知。男女不相襲爵﹐所以今襲爵者﹐辟內子。是以《少牢》云「祝受屍爵﹐屍答拜﹐易爵洗酌授屍﹐主婦拜受爵﹐屍答拜。」是其易爵也。

主婦房﹐南面。佐食ソ祭。主婦左執爵﹐右撫祭﹐祭酒﹐啐酒﹐入﹐卒爵﹐如主人儀。﹝撫ソ祭﹐示親祭﹐佐食不授而祭於地﹐亦儀簡也。入室卒爵﹐於尊者前成禮﹐明受惠也。﹞

﹝疏﹞注「撫ソ」至「惠也」。

○釋曰﹕云「佐食不授而祭於地﹐亦儀簡也」者﹐《少牢》大夫妻云「上佐食ソ祭﹐主婦西面﹐於主人之北受祭﹐祭之」﹐此佐食祭於地﹐主婦撫之而已﹐故云亦儀簡。云「亦」者﹐亦前不夾拜也。

獻祝﹐籩﹑燔從﹐如初儀。及佐食﹐如初。卒﹐以爵入於房。﹝及佐食如初﹐如其獻佐食﹐則拜主人之北﹐西面也。﹞

﹝疏﹞注「及佐」至「面也」。

○釋曰﹕此無正文﹐以佐食北面拜受﹐主婦不宜與佐食同面拜送。又言「如初」﹐明與主人同西面拜﹐故鄭云「拜主﹝元缺止此﹞人之北﹐西面」﹐與內子同。

賓三獻如初﹐燔從如初﹐爵止。﹝初﹐亞獻也。屍止爵者﹐三獻禮成﹐欲神惠之均於室中﹐是以奠而待之。﹞

﹝疏﹞「賓三」至「爵止」。

○注「初亞」至「待之」。

○釋曰﹕自此盡「卒復位」﹐論賓長獻屍﹐及佐食並主人主婦致爵之事。此一科之內﹐乃有十一爵﹕賓獻屍﹐一也﹔主婦致爵於主人﹐二也﹔主人酢主婦﹐三也﹔主人致爵於主婦﹐四也﹔主婦酢主人﹐五也﹔屍舉奠爵酢賓長﹐六也﹔賓長獻祝﹐七也﹔又獻佐食﹐八也﹔賓又致爵於主人﹐九也﹔又致爵於主婦﹐十也﹔賓獻主人酢﹐十一也。云「初﹐亞獻也」者﹐知不初獻者﹐以主婦亞獻承初獻後﹐賓長又承亞獻後﹐故知如亞獻﹐不得如初獻也。又面位及燔從皆如亞獻也。云「三獻禮成﹐欲神惠之均於室中﹐是以奠而待之」者﹐謂屍得三獻而禮成﹐言其實飲三爵﹐祝與佐食亦得三獻﹐主人﹑主婦各得一酢而已。未得獻﹐是神惠未均。奠而待之者﹐待主人﹑主婦致爵乃均也。案下文「眾賓長爲加爵如初﹐爵止」﹐鄭注云「屍止爵者﹐欲神惠之均於在庭。」止得一獻﹐亦言均﹐則不以爵數爲均﹐直據得一獻則爲均也。

席於戶內。﹝爲主人鋪之﹐西面﹐席自房來。﹞

主婦洗爵﹐酌﹐致爵於主人。主人拜受爵﹐主婦拜送爵。﹝主婦拜﹐拜於北面也。今文曰主婦洗酌爵。﹞

﹝疏﹞注「主婦」至「酌爵」。

○釋曰﹕云「主婦拜﹐拜於北面也」者﹐約有司儐屍於堂﹐主婦致爵於主人﹐主人致爵於主婦﹐北面於阼階上答拜是也。

宗婦贊豆如初。主婦受﹐設兩豆﹑兩籩。﹝初﹐贊亞獻也。主婦薦兩豆籩﹐東面也。﹞

﹝疏﹞注「初贊」至「面也」。

○釋曰﹕上主婦亞獻時﹐但云「宗婦執兩籩」﹐又云「祝贊籩祭」﹐無豆。此云「贊豆如初」﹐明贊豆之時﹐與贊籩同﹐故得言如初。知「東面」者﹐以主人西面﹐故知也。

俎入設。﹝佐食設之。﹞

﹝疏﹞「俎入設」。

○注「佐食設之」。

○釋曰﹕知「佐食設之」者﹐見《有司》下大夫不儐屍者﹐主婦致爵於主人時﹐佐食設俎。彼室內行事﹐與士禮略同﹐故鄭約之﹐知佐食設之也。

主人左執爵﹐祭薦﹐宗人贊祭。奠爵﹐興﹐取肺﹐坐絕祭﹐嚌之﹐興﹐加於俎﹐坐扌兌手﹐祭酒﹐啐酒。﹝絕肺祭之者﹐以離肺長也。《少儀》曰「牛羊之肺﹐離而不提心。」豕亦然。扌兌﹐拭也。扌兌手者﹐爲絕肺染污也。寸刂肺不扌兌手。古文扌兌皆作說。﹞

﹝疏﹞注「絕肺」至「作說」。

○釋曰﹕引《少儀》者﹐彼注云「提猶絕也﹐不絕中央少許者。」引之證離肺長而不絕﹐故須絕之。云「忖肺不扌兌手」者﹐以已斷絕取祭之﹐不須以手絕之﹐故不扌兌手也。

肝從。左執爵﹐取肝扌Й於鹽﹐坐振祭﹐嚌之。宗人受﹐加於俎。燔亦如之。興﹐席末坐﹐卒爵﹐拜。﹝於席末坐卒爵﹐敬也。一酌而備﹐再從而次之﹐示均。﹞

﹝疏﹞注「於席」至「示均」。

○釋曰﹕此決上主人獻屍﹐賓長以肝從主婦獻屍﹐兄弟以燔從。今一酌而肝燔從﹐則與屍等﹐故云「亦均」。亦者﹐亦上酒均於堂內。

主婦答拜﹐受爵﹐酌﹐醋﹐左執爵拜﹐主人答拜。坐祭﹐立飲﹐卒爵﹐拜﹐主人答拜。主婦出﹐反於房。主人降﹐洗﹐酌﹐致爵於主婦。席於房中﹐南面。主婦拜受爵﹐主人西面答拜。宗婦薦豆﹑俎﹐從獻皆如主人。主人更爵﹐酌﹐醋﹐卒爵﹐降﹐實爵於篚﹐入﹐復位。﹝主人更爵自酢﹐男子不承婦人爵也。《祭統》曰「夫婦相授受﹐不相襲處。酢不易爵﹐明夫婦之別。」古文更爲受。﹞

﹝疏﹞注「主人」至「爲受」。

○釋曰﹕云「主人更爵自酢﹐男子不承婦人爵也」者﹐案上主婦獻屍﹐屍酢﹐主婦不易爵﹐鄭注云「辟內子」。致爵於主人﹐則易爵也。若然﹐案下記設洗﹐「篚在洗西﹐實二爵」﹐鄭注云「二爵者﹐爲賓獻爵止﹐主婦當致也。」此賓長所獻爵﹐屍奠之﹐未舉其篚﹐惟有一爵﹐得云易者﹐上主婦亞獻洗爵﹐洗爵於房中﹐則房中有爵。又主婦獻祝及佐食訖﹐以爵入於房後﹐主婦致爵於主人﹐還是房內爵。後主人致爵於主婦者﹐是下篚之爵。主婦飲訖﹐實於房中之篚﹐主人更取房內之爵以酌酢﹐酢訖﹐奠於下篚。云主人更爵者﹐謂酌酢爵與房內爵相更﹐鄭注下記云「主婦當致者﹐謂主人致爵於主婦」﹐則用下篚內爵也。

三獻作止爵。﹝賓也﹐謂三獻者﹐以事命之。作﹐起也。舊說云﹕賓入戶﹐北面﹐曰皇屍請舉爵。﹞

屍卒爵﹐酢。酌獻洗及佐食。洗爵﹐酌﹐致於主人﹑主婦﹐燔從皆如初。更爵﹐酢於主人﹐卒﹐復位。﹝洗乃致爵﹐爲異事新之。燔從皆如初者﹐如亞獻及主人﹑主婦致爵也。凡獻佐食皆無從﹐其薦俎﹐獻兄弟以齒設之。賓更爵自酢﹐亦不承婦人爵。今文曰洗致﹐古文更爲受。﹞

﹝疏﹞注「洗乃」至「爲受」。

○釋曰﹕此決上文賓獻屍﹑獻祝及佐食﹐皆不洗﹐今致於主人洗﹐故決之也。案下篇不儐屍洗爵﹐致於主人﹐注云「以承佐食﹐賤新之。」此云「爲異事新之」﹐注不同者﹐但爲異事﹐異事則是承賤﹐承賤後則事異﹐言𨿽不同﹐理則一也。云「燔從皆如初者﹐如亞獻及主人主婦致爵」者﹐謂如上主婦亞獻屍﹐及祝皆燔從﹐此言皆燔從如初﹐故云如亞獻及主人主婦致爵。𨿽云如初﹐則無肝從﹐故經釋云「燔從皆如初」。云「凡獻佐食皆無從」者﹐謂主人﹑主婦及賓長獻佐食皆無從﹐故云「凡」。鄭言此者﹐以經獻祝及佐食洗爵﹐致於主人﹑主婦﹐燔從皆如初﹐在獻佐食下﹐嫌獻佐食亦然有燔從﹐故鄭辧之。若然﹐佐食得獻﹐與祝得獻﹐同亦得如初﹐但無從爲異。云「其薦俎獻﹐兄弟以齒設之」者﹐以上佐食得獻時﹐不見有設薦俎之文﹐下記云「佐食於旅也﹐齒於兄弟。」故佐食薦俎﹐亦與兄弟同時設之也。

主人降阼階﹐西面拜賓如初﹐洗。﹝拜賓而洗爵﹐爲將獻之。如初﹐如視濯時﹐主人再拜﹐賓答拜﹐三拜眾賓﹐眾賓答再拜者。﹞

﹝疏﹞「主人」至「初洗」。

○注「拜賓」至「拜者」。

○釋曰﹕自此盡「實爵於篚」﹐論獻賓及眾賓之事也。

賓辭洗。卒洗﹐揖讓升﹐酌﹐西階上獻賓。賓北面拜受爵。主人在右﹐答拜。﹝就賓拜者﹐此禮不主於尊也。賓卑則不專階﹐主人在右﹐統於其位。今文無洗。﹞

﹝疏﹞「賓辭」至「答拜」。

○注「就賓」至「其位」。

○釋曰﹕云「就賓拜者﹐此禮不主於尊也」者﹐案《鄕飲酒》《鄕射》賓主獻酢﹐各於其階﹐至酬乃同階。此因祭如初﹐賓非爲尊之﹐所尊者﹐謂屍也。又賓是士家有司﹐卑﹐不得專階﹐故就之使不得專階也﹐對《鄕飲酒》《鄕射》得專階也。云「主人在右﹐統於其位」者﹐以其賓得在西階上﹐北面﹐以東爲右﹐主人位在阼階﹐故云統於其位。鄭言此者﹐主人就西階﹐異於飲酒﹐主人在右﹐則與飲酒禮同﹐以言主人常居右也。

薦脯醢﹐設折俎。﹝凡節解者皆曰折俎﹐不言其體。略云折俎﹐非貴體也。上賓骼﹐眾賓儀﹐公有司設之。﹞

﹝疏﹞「薦脯醢設折俎」。

○注「凡節」至「設之」。

○釋曰﹕案下記云「賓骼」﹐鄭云「骼﹐左骼也。賓俎全體﹐尊賓」也。折骨而曰折俎﹐明凡節解牲體皆曰折﹐升於俎﹐故名折俎。與折同名﹐其折義則異彼折骨。云「不言其體﹐略云折俎﹐非貴體也」者﹐案下記云「賓骼」﹐骼是牲體。此經云折俎者﹐亦用骼﹐非貴體﹐故略云折俎。若然﹐經屍俎祝佐食及主人﹑主婦俎體﹐皆不言之﹐而鄭注獨云賓俎﹐不言體者﹐屍祝等經不言牲體﹐亦不言折﹐以其體貴故也。此賓俎不言牲體而言折﹐明非貴體也。云「上賓骼﹐眾賓儀」者﹐案下記惟云「賓骼」﹐其眾賓已下皆ゾ┵﹐不言儀者﹐鄭見《有司徹》主人獻賓儀﹐司士設俎羊骼一﹔又云眾賓長拜受爵﹐其┵體儀也。注云「儀者﹐尊體盡﹐儀度余骨﹐可用而用之。尊者用尊體﹐卑者用卑體而已」是也。云「公有司設之」者﹐此卽《有司徹》云「司士設俎﹐羊骼一﹐眾賓┵體儀」是也。此下文云公有司在門西﹐則此設俎者也。

賓左執爵﹐祭豆﹐奠爵﹐興﹐取肺﹐坐絕祭﹐嚌之﹐興﹐加於俎﹐坐扌兌手﹐祭酒﹐卒爵﹐拜。主人答拜﹐受爵﹐酌﹐酢﹐奠爵﹐拜。賓答拜。﹝主人酌自酢者﹐賓不敢敵主人﹐主人達其意。﹞

﹝疏﹞注「主人」至「其意」。

○釋曰﹕云「賓不敢敵主人﹐主人達其意」者﹐以其賓是士之有司之中﹐以卑不敢與主人爲敵﹐酢之﹐是以主人酌以自酢﹐達賓意故也。若《鄕飲酒》《鄕射》賓皆親酢主人﹐以其賓尊﹐行敵禮故也。

主人坐祭﹐卒爵﹐拜。賓答拜﹐揖﹐執祭以降﹐西面奠於其位﹐位如初﹐薦俎從設。﹝位如初﹐復其位東面。《少牢饋食禮》﹕「宰夫執薦以從﹐設於祭東。司士執俎以從﹐設於薦東。」是則皆公有司爲之與﹖﹞

﹝疏﹞注「位如」至「之與」。

○釋曰﹕以賓位在西階下東面﹐今受獻於西階上﹐經云「執祭以降﹐西面奠於其位」﹐又言「位如初」﹐明復西階下東面位可知也。

眾賓升﹐拜受爵﹐坐祭﹐立飲。薦俎設於其位﹐辧。主人備答拜焉﹐降﹐實爵於篚。﹝眾賓立飲﹐賤不備禮。《鄕飲酒》記曰「立卒爵者不拜旣爵。」備﹐盡﹐盡人之答拜。﹞

尊兩壺於阼階東﹐加勺﹐南枋﹐西方亦如之。﹝爲酬賓及兄弟﹐行神惠﹐不酌上尊﹐卑異之﹐就其位尊之。兩壺皆酒﹐優之﹐先尊東方﹐示惠由近。《禮運》曰「澄酒在下。」﹞

﹝疏﹞「尊兩」至「如之」。

○注「爲酬」至「在下」。

○釋曰﹕自此盡「揖復位」﹐論堂下設尊酬賓之事。云「行神惠﹐不酌上尊﹐卑異之」者﹐決上文獻賓及兄弟皆酌上尊者﹐獻是嚴正﹐故得與神靈共尊。至此旅酬禮褻﹐故不敢酌上尊。案《司尊彜職》四時之祭﹐云「皆有﹐諸臣之所酢」﹐《少牢》上下大夫堂下皆無尊者﹐士卑﹐得與人君同﹐大夫尊﹐辟人君故也。云「兩壺皆酒﹐優之」者﹐設尊之法﹐皆有玄酒﹐今兩壺皆酒﹐無玄酒﹐優之也。案《玉藻》云「惟饗野人皆酒」﹐鄭云「飲賤者不備禮。」與此注無玄酒爲優之異者﹐此士之祭禮﹐欲得尊賓嘉客﹐以事其先非賤者﹐故以皆酒爲優之。彼饗野人﹐野人是賤者﹐故以不備禮解之也。云「先尊東方﹐示惠由近」者﹐東方主人位﹐西方賓位﹐今先設東方﹐乃設西方者﹐見酒由主人來﹐故云示惠由近爲始也。引《禮運》者﹐彼注澄爲沈﹐齊酒是三酒﹐酒所以飲諸臣﹐證此壺尊亦飲在下者也。

主人洗觶﹐酌於西方之尊﹐西階前北面酬賓﹐賓在左。﹝先酌西方者﹐尊賓之義。﹞

主人奠觶拜﹐賓答拜。主人坐祭﹐卒觶﹐拜﹐賓答拜。主人洗觶﹐賓辭﹐主人對。卒洗﹐酌﹐西面。賓北面拜。﹝西面者﹐鄕賓位﹐立於西階之前﹐賓所答拜之東北。﹞

﹝疏﹞注「西面」至「東北」。

○釋曰﹕以經云「主人對卒洗酌西面賓北面拜」﹐主人西面授賓﹐北面答拜﹐明主人之得南過於賓﹐故鄭以義言之﹐云「立於西階之前﹐賓所答拜之東北」也。

主人奠觶於薦北。﹝奠酬於薦左﹐非爲其不舉。行神惠﹐不可同於飲酒。﹞

﹝疏﹞注「奠酬」至「飲酒」。

○釋曰﹕以其神惠﹐右不舉﹔生人飲酒﹐左不舉。今行神惠﹐不可同於飲酒﹐故奠於左﹐與生人相變。故《有司徹》云「二人舉觶酬屍侑﹐侑奠觶於右」﹐鄭注云「奠於右者﹐不舉也。神惠右不舉﹐變於飲酒」是也。此酬奠於薦左﹐下文賓舉爲旅酬﹐以其神惠故也。言「不可同飲酒」者﹐謂不可同於《鄕飲酒》﹐故《鄕飲酒》記云「將舉者於右﹐奠者於左」﹐其義與此別。此下文奠觶於薦南﹐明將舉﹐以初在北飲酒﹐將舉奠於薦南﹐便其復舉。

賓坐取觶﹐還﹐東面﹐拜﹐主人答拜。賓奠觶於薦南﹐揖﹐復位。﹝還東面﹐就其位薦西﹐奠觶薦南﹐明將舉。﹞

﹝疏﹞「賓坐」至「復位」。

○注「還東」至「將舉」。

○釋曰﹕云「揖復位」者﹐則初奠時少南於位可知。云「還東面」者﹐則初賓坐取觶﹐薦東西面可知。故鄭注云還東面﹐「就其位薦西」也。

主人洗爵﹐獻長兄弟於阼階上﹐如賓儀。﹝酬賓乃獻長兄弟者獻之禮成於酬﹐先成賓禮﹐此主人之義。亦有薦┵設於位﹐私人爲之與﹖﹞

﹝疏﹞「主人」至「賓儀」。

○注「酬賓」至「之與」。

○釋曰﹕自此盡「如眾賓儀」﹐論主人獻長兄弟及眾兄弟之事。云「酬賓乃獻長兄弟者獻之禮成於酬」者﹐以其獻賓之禮﹐以酬副之乃禮成﹐故《冠禮》云「乃禮賓以一獻之禮」﹐鄭注云「獻酢酬賓﹐主人各兩爵而禮成。」又《鄕飲酒》獻及酬賓訖﹐乃獻介。又此文獻賓卽酬賓﹐乃獻兄弟﹐故鄭注「獻之禮成於酬」也。云「亦有薦┵設於位」者﹐以經云「獻長兄弟於阼階上﹐如賓儀」﹐則長兄弟初受獻於阼階上時﹐亦薦脯醢﹐設折俎於阼階上。祭訖﹐乃執以降設於下位﹐皆當如賓儀。鄭下注云「設薦俎於其位」者﹐據執祭以降及其位而言也。言「亦」者﹐亦賓。鄭必知有薦俎者﹐見於下記云「長兄弟及宗人折」是也。云「私人爲之與」者﹐私人者﹐卽私臣﹐下記云「私臣門東﹐北面西上」是也。以賓薦﹐公有司設之﹐則兄弟薦俎私人可知﹐以無正文﹐故言「與」以疑之也。

洗﹐獻眾兄弟﹐如眾賓儀。﹝獻卑而必爲之洗者﹐顯神惠。此言如眾賓儀﹐則如獻眾賓洗明矣。﹞

﹝疏﹞注「獻卑」至「明矣」。

○釋曰﹕云「此言如眾賓儀﹐則如獻眾賓洗明矣」者﹐以其上獻眾賓時𨿽不言洗﹐此云「洗獻眾兄弟如眾賓儀」﹐明獻眾賓洗可知。不言之者﹐舉下以明上﹐省文之義故也。

洗﹐獻內兄弟於房中﹐如獻眾兄弟之儀。﹝內兄弟﹐內賓宗婦也。如眾兄弟﹐如其拜受﹐坐祭立飲﹐設薦俎於其位而立。內賓﹐其位在房中之尊北。不殊其長﹐略婦人者也。《有司徹》曰「主人洗﹐獻內賓於房中﹐南面拜受爵。」﹞

﹝疏﹞「洗獻」至「之儀」。

○注「內兄」至「受爵」。

○釋曰﹕自此盡「入復位」﹐論主人獻姑姊妹及宗婦之事。云「內賓宗婦也」者﹐此總云「內兄弟」﹐下記云「內賓宗婦」﹐案彼注云「內賓﹐姑姊妹。宗婦﹐族人之婦。」若然﹐兄弟者服名﹐故號婦人爲兄弟也。云「其位在房中之尊北」者﹐案下記云「尊兩壺於房中西墉下﹐南上。內賓立於其北﹐東面﹐南上。宗婦北堂﹐東面﹐北上」是也。云「不殊其長﹐略婦人」者﹐決上文獻賓於西階上﹐獻兄弟於阼階上﹐皆殊其長﹐此不殊﹐故云略之。引《有司徹》者﹐欲見此內賓受獻時﹐亦南面拜受爵﹐故下注云「內賓之長亦南面答拜」﹐言「亦」者﹐亦前受獻時。前𨿽無文﹐約《有司徹》﹐內賓之長亦南面答拜。

主人西面答拜﹐更爵酢﹐卒爵﹐降。實爵於篚﹐入復位。﹝爵辧乃自酢﹐以初不殊其長也。內賓之長亦南面答拜。﹞

﹝疏﹞注「爵辧」至「答拜」。

○釋曰﹕云「爵辧乃自酢﹐以初不殊其長也」者﹐對上賓與長兄弟不得獻眾賓﹑眾兄弟偏﹐主人先自酢也。云「內賓之長亦南面答拜」者﹐獻時不殊其長﹐酢時猶如賓及兄弟殊其長﹐與男子同。男子﹑婦人﹑眾賓以下﹐皆無酢也。

長兄弟洗觚爲加爵﹐如初儀﹐不及佐食。洗致如初﹐無從。﹝大夫士三獻而禮成﹐多之爲加也。不及佐食﹐無從﹐殺也。致﹐致於主人﹑主婦。﹞

﹝疏﹞「長兄」至「無從」。

○注「大夫」至「主婦」。

○釋曰﹕此一經論士三獻之外﹐爲加獻尸之事。云「如初儀」者﹐如賓長三獻之儀。但賓長獻十一爵﹐此兄弟之長﹐加獻則降﹐惟有六爵。以其闕主人﹑主婦致爵﹐並酢四爵﹐及獻佐食五。惟有六在者﹐洗觚爲加獻﹐一也﹔屍酢長兄弟﹐二也﹔獻祝﹐三也﹔致爵於主人﹐四也﹔致爵於主婦﹐五也﹔受主人酢﹐六也。云「大夫士三獻而禮成」者﹐天子大十有二獻﹐四時與惟有九獻﹐上公亦九獻﹐侯伯七獻﹐子男五獻﹐卿大夫士略﹐同三獻而祭禮成也﹐是以多之者爲加。若主人飲酒禮﹐卿大夫三獻﹐士惟一獻而已。祭禮士與大夫同者﹐攝盛﹐葬奠亦與﹝元缺一字﹞大夫同﹐《少牢》五鼎﹐又乘車建旃﹐亦與卿大夫同也。

眾賓長爲加爵﹐如初﹐爵止。﹝屍爵止者﹐欲神惠之均於在庭。﹞

﹝疏﹞「眾賓」至「爵止」。

○注「屍爵」至「在庭」。

○釋曰﹕庭賓及兄弟𨿽得一獻﹐未得旅酬﹐其已得三獻。又別受加爵﹐故停之﹐使庭行旅酬﹐是以云「屍爵止者﹐欲神惠之均於在庭」也。

●卷四十六特牲饋食禮第十五

嗣舉奠﹐盥﹐入﹐北面再拜稽首。﹝嗣﹐主人將爲後者。舉猶飲也。使嗣子飲奠者﹐將傳重累之者。大夫之嗣子不舉奠﹐辟諸侯。﹞

﹝疏﹞「嗣舉」至「稽首」。

○注「嗣主」至「諸侯」。

○釋曰﹕自此盡「出復位」﹐論嗣子飲奠酌獻之事。云「嗣﹐主人將爲後」者﹐不言而言將爲後者﹐欲見無長﹐立庶子及同宗爲後皆是﹐故言將爲後也。云「舉猶飲也」者﹐非謂訓舉爲飲﹐直是嗣子舉而飲之耳。云「將傳重累之」者﹐謂將使爲嗣牽累崇敬﹐承重祭祀之事﹐是以使飲之而獻也。云「大夫之嗣子不舉奠﹐辟諸侯」者﹐案《文王世子》云「其登﹑獻﹑受爵﹐則以上嗣。」注云「上嗣﹐君之長子。以《特牲饋食禮》言之﹐受爵謂上嗣舉奠也﹐獻謂舉奠洗爵酌入也﹐謂宗人遣舉奠盥祝命之也。大夫之嗣無此禮﹐辟君也。」今案《少牢》無嗣子舉奠之事﹐故此注云辟諸侯。士卑不嫌﹐得與人君同﹐故有嗣子舉奠之事也。奠者﹐卽上文「祝酌奠﹐奠於南」是也。《郊特牲》云「舉角﹐詔妥屍。」鄭注云「始入舉奠。若奠角﹐將祭之﹐祝則詔主人﹐拜安之﹐使之坐﹐屍卽至尊之坐﹐或時不自安﹐則以拜安之。天子奠﹐諸侯奠角。」彼鄭注﹐意亦引此《特牲》祝酌奠於南也。

屍執奠﹐進受﹐復位﹐祭酒﹐啐酒。屍舉肝。舉奠左執觶﹐再拜稽首﹐進受肝﹐復位﹐坐食肝﹐卒觶﹐拜。屍備答拜焉。﹝食肝﹐受尊者賜﹐不敢余也。備猶盡也。每拜答之﹐以尊者與卑者爲禮﹐略具文耳。古文備爲復。﹞

﹝疏﹞「屍執」至「拜焉」。

○注「食肝」至「爲復」。

○釋曰﹕直言受肝﹐明有鹽﹐是以下記云「嗣舉奠﹐佐食設豆鹽」是也。云「食肝﹐受尊者賜﹐不敢余也」者﹐食之當盡﹐以其食若不盡﹐直云嚌之而已。此經云「食肝」﹐明不敢余也。

舉奠洗酌入﹐屍拜受﹐舉奠答拜。尸祭酒﹐啐酒﹐奠之。舉奠出﹐復位。﹝啐之者﹐答其欲酢己也。奠之者﹐復神之奠觶。嗣齒於子姓﹐凡非主人﹐升降自西階。﹞

﹝疏﹞「舉奠」至「復位」。

○注「啐之」至「西階」。

○釋曰﹕云「啐之者﹐答其欲酢己也」者﹐《鄕飲酒》《鄕射》主人獻賓﹐賓皆啐酒洗爵﹐卽酢主人。此嗣子獻賓﹐賓啐之﹐亦欲酢己﹐故啐之﹐其實無酢也。云「嗣齒於子姓」者﹐姓之言生﹐子之所生謂孫行者﹐今嗣亦孫之流﹐故齒之也。云「凡非主人﹐升降自西階」者﹐案《曲禮》云爲人子者﹐「升降不由阼階」﹐是以𨿽嗣子﹐亦宜升降自西階。子孫不升降階﹐故於此總言「凡」也。

兄弟弟子洗酌於東方之尊﹐阼階前北面舉觶於長兄弟﹐如主人酬賓儀。﹝弟子﹐後生也。﹞

﹝疏﹞「兄弟」至「賓儀」。

○注「弟子後生」。

○釋曰﹕自此盡「乃羞」﹐論弟子舉觶將行旅酬之事。云「如主人酬賓儀」者﹐謂如上文主人酬賓就其階﹐同北面並拜﹐乃飲﹐卒爵拜﹐洗酌﹐乃西面﹐賓北面拜位﹐故言「如」。此亦然﹐弟子洗觶﹐酌於東方之尊﹐阼階前東面獻長兄弟﹐長兄弟北面拜受﹐弟子奠於薦南﹐長兄弟坐取觶﹐還﹐西面拜﹐弟子北面答拜﹐長兄弟奠於薦北﹐揖復位。若《有司徹》云「兄弟之後生者﹐舉觶於其長」﹐長在左﹐弟子自飲訖﹐「升酌降﹐長拜受於其位﹐舉爵者東面答拜」﹐鄭注云「拜受答拜不北面者﹐儐屍禮殺。」此不儐屍﹐則拜送皆北面可知也。弟子後生者﹐此卽《有司徹》云「兄弟之後生者」是也。

宗人告祭┵。﹝┵﹐俎也。所告者﹐眾賓﹑眾兄弟﹑內賓也。獻時設薦俎於其位﹐至此禮又殺﹐告之祭﹐使成禮也。其祭皆離肺﹐不言祭豆可知。﹞

﹝疏﹞注「┵俎」至「可知」。

○釋曰﹕云「告祭┵」者﹐謂告眾賓之等。知無長賓者﹐以其初得獻時﹐卽祭肺於階上﹐此獻時﹐乃設薦俎於其位﹐故此無長賓也。上又下長兄弟如賓儀﹐則亦獻時祭可知﹐故云宗人所告﹐「告眾賓﹑眾兄弟﹑內賓也」。云「獻時設薦俎於其位」者﹐得獻時乃薦於堂下及房內之位。云「至此禮又殺﹐告之祭﹐使成禮也」者﹐案上文加爵﹑致爵不及佐食﹐無從﹐殺也。此告之祭使成禮﹐是再殺﹐故云又殺也。云「其祭皆離肺」者﹐已於記文解之也。云「不言祭豆可知」者﹐以眾賓言薦俎從設﹐言薦卽豆也﹐故云不言祭豆可知。

乃羞。﹝羞﹐庶羞也。下尸﹐醢豆而已。此所羞者﹐自祝主人至於內賓﹐無內羞。﹞

﹝疏﹞「乃羞」。

○注「羞庶」至「內羞」。

○釋曰﹕知羞非薦羞者﹐上文受獻時皆設薦俎於其位﹐故知此羞乃是庶羞﹐非薦也。云「下尸﹐醢豆而已」者﹐上爲屍「佐食羞庶羞四豆﹐設於左」﹐鄭注﹕「四豆﹐堯﹑炙﹑﹑醢。」此祝以下薦羞降於屍﹐當去堯﹑炙﹐故云醢豆而已。云「此所羞者﹐自祝主人至於內賓」者﹐言自祝下及內賓﹐及眾賓兄弟皆在可知。又下記云公有司「獻次眾賓」﹐私臣「獻次兄弟」﹐則內賓亦及之﹐是以《少牢》下篇云「乃羞庶羞於賓﹑兄弟﹑內賓及私人。」不儐屍﹐亦云乃羞於賓﹑兄弟﹑內賓及私人辯是也。若然﹐《少牢》與《有司徹》儐屍與不儐屍﹐庶羞與房中羞﹐皆與屍佐食及祝﹐主人﹑主婦皆同時羞之者﹐彼上下大夫禮尊﹐故得與屍同時羞﹐此士禮卑﹐故不得與屍同也。云「內羞」者﹐以其屍尊﹐尙無內羞﹐況祝卑﹐故無內羞也。

賓坐取觶﹐阼階前北面酬長兄弟﹐長兄弟在右。﹝薦南奠觶。﹞

﹝疏﹞「賓坐」至「在右」。

○注「薦南奠觶」。

○釋曰﹕自此盡「實觶於篚」﹐論行旅酬之作止爵之事。但此《特牲》之禮﹐堂下行旅酬無爵﹐並在室中者﹐不與旅酬之事。上大夫儐屍與旅酬﹐不與無爵之事﹐故別使二人舉觶﹐於屍侑﹐屍侑得舉爲旅酬﹐徧及堂下﹐屍與旅酬者﹐以其儐屍在堂﹐禮殺故也。若下大夫不儐屍者﹐堂下無旅酬﹐直行無爵於堂下而已。屍則不與之﹐所以下大夫無旅酬﹐直有無爵者﹐以其禮屍於室中﹐辟國君﹐堂下不設尊﹐故無旅酬﹐直行無爵而已。以其堂上與神靈共尊﹐不得與屍行旅酬﹐故屈之。此《特牲》堂下得旅酬﹑無爵並行者﹐以其堂下與神靈別尊﹐故爲加爵禮屍於室中﹐酌上尊﹐堂下旅酬行神惠﹐酌下尊﹐故上大夫及士之祭禮﹐旅酬行無爵﹐或行或不﹐皆參差不等也。賓酬長兄弟﹐長兄弟在右﹐下文長兄弟酬﹐眾賓長自左受旅如初﹐是賓主相酬﹐主人常在東﹐其同在賓中﹐則受酬者在左。若《鄕飲酒》賓酬主人﹐主人立於賓東﹐主人酬介﹐介立於主人之西。其眾賓受介﹐「酬者自介右」﹐鄭注云「尊介﹐使不失故位。」眾受酬者受自左﹐異其義也。賓主相酬﹐各守其位﹐不以尊卑變。同類之中﹐受者於左﹐尊右也。

賓奠觶拜﹐長兄弟答拜。賓立卒觶﹐酌於其尊﹐東面立。長兄弟拜受觶。賓北面答拜﹐揖﹐復位。﹝其尊﹐長兄弟尊也。此受酬者拜﹐亦北面。﹞

﹝疏﹞注「其尊」至「北面」。

○釋曰﹕以其旅酬無爵以飲者﹐酌己尊﹐酬人之時﹐酌彼尊﹐是各自其酒﹐故無爵賓弟子及兄弟。弟子舉觶﹐於其長各酌於其尊也。云「此受酬者拜亦北面」者﹐以經「長兄弟拜受觶」﹐不言面位﹐故鄭云受酌者拜亦北面。言「亦」者﹐亦賓北面也。

長兄弟西階前北面﹐眾賓長自左受旅﹐如初。﹝旅﹐行也。受行酬也。初﹐賓酬長兄弟。﹞長兄弟卒觶﹐酌於其尊﹐西面立。受旅者拜受。長兄弟北面答拜﹐揖﹐復位。眾賓及眾兄弟交錯以辯﹐皆如初儀。﹝交錯﹐猶言東西。﹞

爲加爵者作止爵﹐如長兄弟之儀。﹝於旅酬之﹐言作上爵﹐明禮殺﹐並作。﹞

﹝疏﹞「爲加」至「之儀」。

○注「於旅」至「並作」。

○釋曰﹕前眾賓之長爲加爵如初爵止﹐今還使爲加爵者﹐作止爵也﹐故云「如長兄弟之儀」。云「於旅酬之﹐言作止爵﹐明禮殺﹐並作」者﹐此決上文賓三獻爵止﹐鄭注云「三獻禮成﹐欲神惠之均於室中﹐是以奠而待之。」故有室中主人﹑主婦致爵訖﹐乃三獻作止爵﹐此眾賓長爲加爵如初爵止﹐鄭注云「屍爵止者﹐欲神惠之均於在庭。」而堂下庭中行旅酬未訖爲加爵者﹐作止爵﹐故鄭注云禮殺並作也。

長兄弟酬賓﹐如賓酬兄弟之儀﹐以辯。卒受者實觶於篚。﹝長兄弟酬賓﹐亦坐取其奠觶﹐此不言交錯以辯﹐賓之酬不言卒受者實觶於篚﹐明其相報﹐禮終於此﹐其文省。﹞

﹝疏﹞注「長兄」至「文省」。

○釋曰﹕云「長兄弟酬賓﹐亦坐取其奠觶」者﹐亦謂亦上賓坐取薦南奠觶。此長兄弟所舉奠觶者﹐卽上弟子舉觶於其長是也。云「明其相報﹐禮終於此﹐其文省」者﹐以其賓舉奠觶﹐於長兄弟行旅酬﹐盡皆徧﹐長兄弟舉觶於賓﹐行旅酬亦皆徧﹐故云相報禮終。言明者﹐嫌其不終。所以嫌者﹐賓之酬不言卒受者﹐此不言交錯以辯﹐嫌其不卒不辯。其實賓之酬亦卒受者﹐實觶於篚﹐此亦交錯以辯﹐故鄭云文省。

賓弟子及兄弟弟子洗﹐各酌於其尊﹐中庭北面西上﹐舉觶於其長﹐奠觶拜﹐長皆答拜。舉觶者祭﹐卒觶﹐拜﹐長皆答拜。舉觶者洗﹐各酌於其尊﹐復初位﹐長皆拜。舉觶者皆奠觶於薦右。﹝奠觶﹐進奠之於薦右﹐非神惠也。今文曰奠於薦右。﹞

﹝疏﹞「賓弟」至「薦右」。

○注「奠觶」至「薦右」。

○釋曰﹕自此盡「爵無」﹐論二觶並行無爵之事。云「奠觶﹐進奠之於薦右﹐非神惠也」者﹐案上「尊兩壺於阼階東﹐加勺南柄﹐西方亦如之」﹐鄭注云「爲酬賓及兄弟行神惠。」至此云非神惠者﹐彼三獻止爵﹐欲得神惠均於室中﹐眾賓長爲加爵止爵者﹐欲神惠均於在庭﹐故止爵﹐行旅酬𨿽以屍而奠爵待之﹐亦得爲神惠﹐至此別爲無爵﹐在下自相勸﹐故得爲非神惠﹐故「奠於薦右」﹐同於生人飲酒﹐舉者奠於薦右也。

長皆執以興﹐舉觶者皆復位﹐答拜。長皆奠觶於其所﹐皆揖其弟子﹐弟子皆復其位。﹝復其位者﹐東西面位。弟子舉觶於其長﹐所以序長幼﹐教孝弟。凡堂下拜﹐亦皆北面。﹞

﹝疏﹞「長皆」至「其位」。

○注「復其」至「北面」。

○釋曰﹕云「復其位者﹐東西面位」者﹐上旣言皆復位答拜﹐此復重云復位﹐則上文復位﹐復在庭初舉北面位﹐此重言復位者﹐當復東西面位可知。云「凡堂下拜﹐亦皆北面」者﹐前主人酬賓﹐弟子舉於其長行旅酬及無爵﹐兄弟弟子賓弟子舉觶皆北面﹐則知凡堂下﹐𨿽不見面位者﹐皆北面拜可知。云凡賓以下﹐至於私人拜受送﹐皆北面﹐故云「凡」也。

爵皆無。﹝﹐數也。賓取觶酬兄弟之黨﹐長兄弟取觶酬賓之黨﹐惟己所欲﹐亦交錯以辯﹐無次第之數。因今接會﹐使之交恩定好﹐優勸之。﹞

利洗散﹐獻於屍﹐酢﹐及祝﹐如初儀。降﹐實散於篚。﹝利﹐佐食也。言利﹐以今進酒也。更言獻者﹐以利待屍禮將終﹐宜一進酒﹐嫌於加酒亦當三也。不致爵﹐禮又殺也。﹞

﹝疏﹞「利洗」至「於篚」。

○注「利佐」至「殺也」。

○釋曰﹕自此盡「西序下」﹐論佐食獻尸祭祀畢之事。云「利﹐佐食也。言利﹐以今進酒也」者﹐利與佐食乃有二名者﹐以上文設俎啟會爾惇之時﹐以黍稷爲食﹐故名佐食。今進以酒﹐酒所以供養﹐故名利﹐利卽養也﹐故鄭云以今進酒也。若然﹐《少牢》名「佐食﹐上利執羊俎﹐下利執豕俎」者﹐大夫禮文﹐故卽兩見其名。云「更言獻者﹐以利待屍禮將終﹐宜一進酒﹐嫌於加酒亦當三也」者﹐此決兄弟長及眾賓長爲加爵於屍﹐不言獻﹐今進酒更言獻不言加爵﹐故鄭君解其義意﹐以利事屍禮將終﹐宜一進酒﹐不似長兄弟助宗子祭祀爲加爵﹐眾賓之長助主人祭祀﹐設爲加爵﹐嫌此佐食同彼二者爲加爵﹐故變言獻﹐是以鄭云嫌亦當三也。「亦」者﹐亦上主人獻主婦獻賓長爲三獻也。長兄弟爲加爵﹐眾賓長爲加爵﹐通洗散獻屍亦三﹐都並屍飲﹐六士祭事屍禮畢也。云「不致爵﹐禮又殺也」者﹐上文云「長兄弟洗觚爲加爵﹐如初儀﹐不及佐食﹐洗致如初﹐無從。」注云「不及佐食﹐無從﹐殺也。」此又不致﹐故云又殺也。

主人出﹐立於戶外﹐西南。﹝事屍禮畢。﹞

祝東面告利成。﹝利猶養也。供養之禮成﹐不言禮畢﹐於屍之嫌。﹞

﹝疏﹞「祝東面告利成」。

○注「利猶」至「之嫌」。

○釋曰﹕《少牢》云「主人出﹐立於阼階上南面。祝出﹐立於西階上東面。祝告曰﹕利成。」此戶外告利成﹐彼階上告利成﹐以尊者稍遠於屍。若天子諸侯禮畢﹐於堂下告利成。故《詩楚茨》云「禮儀旣備﹐鍾鼓旣戒﹐孝孫䢐位﹐工祝致告。」鄭注云「鍾鼓旣戒﹐戒諸在廟中者﹐以祭禮畢﹐孝孫往位堂下西面位也。祝於是致孝孫之意﹐告屍以利成。」是尊者告利成﹐遠於屍也。云「不言禮畢﹐於屍之嫌」者﹐﹐暇無事。若然﹐禮畢則於屍暇無事﹐有發遣尸之嫌﹐故直言「利成」而已也。

屍謖﹐祝前﹐主人降。﹝謖﹐起也。前猶導也。《少牢饋食禮》曰「祝入﹐屍謖﹐主人降﹐立於阼階東﹐西面。祝先﹐屍從﹐遂出於廟門。」前尸之義﹐《士虞禮》備矣。﹞

﹝疏﹞「屍謖」至「人降」。

○注「謖起」至「備矣」。

○釋曰﹕引《少牢》者﹐證大夫禮主人立位與士不同﹐又證前屍出廟之事。云「前尸之儀﹐《士虞禮》備矣」者﹐彼有室中出屍降階出廟前尸之事﹐故云備矣。

祝反﹐及主人入﹐復位。命佐食徹屍俎﹐俎出於廟門。﹝俎所以載斤俎﹐《少牢饋食禮》曰「有司受歸之。」﹞

﹝疏﹞注「俎所」至「歸之」。

○釋曰﹕引《少牢》者﹐是《少牢》下篇《有司徹》下大夫不賓尸之禮﹐彼云「佐食徹屍俎﹐佐食乃出屍俎於廟門外﹐有司受歸之。」此士禮﹐不儐屍與下大夫同﹐故引以相證也。

徹庶羞﹐設於西序下。﹝爲將﹐去之。庶羞主爲屍﹐非神饌也。《尙書傳》曰「宗室有事﹐族人皆侍終日。大宗已侍於賓奠﹐然後燕私。燕私者何也﹖已而與族人飲也。」此徹庶羞置西序下者﹐爲將以燕飲與﹖然則自屍祝至於兄弟之庶羞﹐宗子以與族人燕飲於堂﹐內賓宗婦之庶羞﹐主婦以燕飲於房。﹞

﹝疏﹞「徹庶」至「序下」。

○注「爲將」至「於房」。

○釋曰﹕知非神饌而云「爲屍」者﹐以其屍三飯後始薦庶羞﹐故徹之乃也。凡「」者﹐屍鬼神之餘﹐祭者尸之餘﹐義取鬼神之惠徧廟中﹐庶羞非鬼神惠﹐故不用也。引《尙書傳》已下者﹐是彼《康誥》傳文。大宗已侍於賓﹐奠者或有作﹐或有作暮者﹐皆誤﹐以奠爲正也。引之者﹐證徹庶羞不入於房﹐而設於西序下﹐以擬燕故也。必知祭有燕者﹐案《楚茨》詩云「鼓鍾送屍」﹐下云「備言燕私」﹐鄭注云「祭祀畢﹐歸賓客之俎。同姓則畱與之燕﹐所以尊賓客﹐親骨肉也。」其上大夫當日儐屍安有燕﹐故《有司徹》上大夫云「主人退」﹐注﹕「云反於寢也。」是無燕私。若下大夫不儐屍﹐與此士禮同﹐亦當有燕也。云「與」者﹐以經直言「設於序下」﹐不言燕﹐疑之。引《書傳》爲證有燕﹐故言與以疑之也。云「然則自屍祝」以下﹐知義如此者﹐以兄弟受獻於堂上﹐主婦內賓受獻於房中﹐屍出之後﹐堂房無事﹐故知燕時男子在堂﹐婦人在房可也。

筵對席﹐佐食分簋﹑。﹝爲將分之也。分簋者﹐分惇黍於會﹐爲有對也。惇﹐有虞氏之器也。周制﹐士用之。變惇言簋﹐容同姓之士得從周制耳。《祭統》曰「者﹐祭之末也﹐不可不知也。是故古之人有言曰﹕善終者如始。其是已。是故古之君子曰﹕屍亦鬼神之餘﹐惠術也﹐可以觀政矣。」﹞

﹝疏﹞「筵對」至「簋」。

○注「爲將」至「政矣」。

○釋曰﹕自此盡「戶外西面」﹐論嗣子共長兄弟對之事。云「惇﹐有虞氏之器」者﹐《禮記明堂位》云「有虞氏之兩惇。」上文黍稷之惇是周制﹐士用之。云「言簋﹐容同姓之士得從周制耳」者﹐大夫異姓旣用異代之器﹐故《少牢》《特牲》皆用惇﹐則同姓之士當同周制用簋﹐故經言分簋。是以《文王世子》鄭注亦云「同姓之士緦衰﹐異姓之士疑衰。」亦同姓與異姓別也。引《祭統》者﹐證是鬼神之惠徧廟中﹐若國君之惠徧境內﹐是可以觀政之事也。

宗人遣舉奠及長兄弟盥﹐立於西階下﹐東面北上。祝命嘗食﹐者﹑舉奠許諾﹐升﹐入﹐東面。長兄弟對之﹐皆坐。佐食授舉﹐各一膚。﹝命﹐告也。士使嗣子及兄弟﹐其惠不過族親也。古文皆作。﹞

﹝疏﹞注「命告」至「作」。

○釋曰﹕此決下篇《少牢》二佐食及二賓長﹐明惠大及異姓﹐不止族親而已。

主人西面再拜﹐祝曰「有以也。」兩奠舉於俎﹐許諾﹐皆答拜。﹝以﹐讀如「何其久也﹐必有以也」之以。祝告﹐釋辭以戒之﹐言女於此﹐當有所以也。以先祖有徳而享於此祭﹐其坐其餘﹐亦當以之也。《少牢饋食禮》不戒者﹐非親暱也。舊說曰﹕主人拜下席南。﹞

﹝疏﹞注「以讀」至「席南」。

○釋曰﹕云「以﹐讀如『何其久也﹐必有以也』之以」者﹐此辭在《詩邶風旄丘》篇﹐必有以從之者﹐以此經云「有以也」者﹐以先祖有功徳﹐子孫當嗣之﹐而廟食先祖有徳亦合享此祭﹐故讀從之也。是以彼注亦云「我君何以久畱於二佐﹐必以衛有功徳故也。」云「其坐其餘﹐亦當以之也」者﹐亦謂亦似其先祖﹐已上皆爲以﹐爲似者﹐誤也。云「《少牢饋食禮》不戒者﹐非親暱也」者﹐謂二佐食與二賓長是非親暱也。引舊說者﹐以經直言主人西面拜﹐不見其處﹐故引舊說以明下席南面。

若是者三。﹝丁寧戒之。﹞

皆取舉﹑祭食﹑祭舉乃食﹐祭﹐食舉。﹝食乃祭﹐禮殺。﹞

﹝疏﹞注「食乃祭禮殺」。

○釋曰﹕前正祭之時﹐尸祭嘗之﹐告旨訖﹐佐食爾黍於席上﹐屍始食。今食乃祭﹐故決之﹐云「禮殺」故也。

卒食﹐主人降洗爵﹐宰贊一爵。主人升﹐酌﹐上﹐上拜受爵﹐主人答拜。下亦如之。﹝《少牢饋食禮》曰「贊者洗三爵﹐酌。主人受於戶內﹐以授次。」舊說云﹕主人北面﹐授下爵。﹞

﹝疏﹞注「少牢」至「爵」。

○釋曰﹕引《少牢》者﹐欲見此禮主人亦受於戶內﹐以授次。引「舊說」﹐以此經云「下」﹐主人面位無文﹐當北面也。

主人拜﹐祝曰「有與也。」如初儀。﹝主人復拜﹐爲戒也。與讀如「諸侯以禮相與」之與。言女此﹐當有所與也。與者﹐與兄弟也。旣知似先祖之徳﹐亦當與女兄弟﹐謂教化之。﹞

﹝疏﹞注「主人」至「化之」。

○釋曰﹕云「讀如諸侯以禮相與之與」者﹐案《禮運》云「諸侯以禮相與」者﹐諸侯會同聘問一徳﹐以尊天子。言此者﹐戒嗣子與長兄弟及眾兄弟相教化﹐相與以尊先祖之徳也。

兩執爵拜﹐﹝答主人也。﹞祭酒﹐卒爵﹐拜。主人答拜。兩皆降﹐實爵於篚。上洗爵﹐升酌﹐酢主人﹐主人拜受爵。﹝下復兄弟位﹐不復升也。﹞上卽位坐﹐答拜。﹝旣授爵戶內﹐乃就坐。﹞

﹝疏﹞注「旣授」至「就坐」。

○釋曰﹕以其主人位在戶內﹐下席南西面﹐故知上「授爵於戶內﹐乃就坐」。

主人坐祭﹐卒爵﹐拜。上答拜﹐受爵﹐降﹐實於篚。主人出﹐立於戶外﹐西面。﹝事者禮畢。﹞

祝命徹阼俎﹑豆﹑籩﹐設於東序下。﹝命﹐命佐食。阼俎﹐主人之俎。宗婦不徹豆籩﹐徹禮略﹐各有爲而已。設於東序下﹐亦將燕也。﹞

﹝疏﹞「祝命」至「序下」。

○注「命命」至「燕也」。

○釋曰﹕自此盡「畢出」﹐論徹薦俎﹐攺設饌於西北隅爲陽厭之事。云「祝命徹阼俎」者﹐是佐食徹之。當徹阼俎之時﹐堂下賓兄弟俎畢﹐出故下文云「佐食徹阼俎﹐堂下俎畢出」是也者。然祝命徹阼俎時﹐堂下俎畢出﹐又退在下者﹐欲見先徹室內俎﹐乃徹堂下﹐是以祝命佐食徹阼俎及豆籩。又祝自執俎以出﹐又宗婦徹祝豆籩﹐入於房卽佐食﹐攺饌西北隅。是以作經並說室內行事﹐乃到本云上佐食徹阼俎時﹐堂下俎畢出也。云「命﹐命佐食」者﹐此命命使徹阼俎﹐下文云「佐食徹俎」﹐故知祝命者﹐命佐食也。云「宗婦不徹豆籩﹐徹禮略﹐各有爲而已」者﹐以豆籩宗婦贊設之﹐佐食設俎﹐理應佐食還自徹俎﹐宗婦徹豆籩﹐以徹禮略﹐各自有爲而已﹐故宗婦豆籩﹐今佐食並徹之﹐故云徹禮略也。「各有爲而已」者﹐謂宗婦徹祝俎豆籩﹐佐食徹阼俎豆籩﹐是各自有爲﹐何必依前所設之時也。

祝執其俎以出﹐東面於戶西。﹝俟告利成。《少牢》下篇曰「祝告利成﹐乃執俎以出。」﹞

﹝疏﹞注「俟告」至「以出」。

○釋曰﹕案《有司徹》下大夫不儐屍﹐攺饌於西北隅訖﹐主人出立於阼階上﹐西面﹐祝執其俎以出﹐立於西階上﹐東面。司宮闔牖戶﹐祝告利成﹐乃執俎以出於廟門外﹐有司受歸之。彼不儐尸之禮﹐亦與此《特牲》禮同﹐故引爲證也。

宗婦徹祝豆﹑籩入於房﹐徹主婦薦﹑俎。﹝宗婦旣並徹﹐徹其卑者。《士虞禮》曰「祝薦席徹入於房。」﹞

﹝疏﹞「宗婦」至「薦俎」。

○注「宗婦」至「於房」。

○釋曰﹕宗婦不徹主人豆籩﹐而徹祝豆籩入房者﹐爲主婦將用之爲燕。祝兩豆籩而主婦用之者﹐祝接神尸之類﹐主婦燕姑姊妹及宗女宜行神惠﹐故主人以薦羞並及祝庶羞﹐燕宗人於堂。主婦以祝籩豆用之﹐燕內賓於房﹐是其事也。云「宗婦旣並徹﹐徹其卑者」﹐以宗婦不徹主人籩豆﹐而徹祝與主婦﹐是徹其卑者﹐故得並徹。引《士虞禮》者﹐以經自有入房之文﹐注更引《士虞禮》者﹐有嫌也。嫌者以主婦薦俎先在房﹐嫌經入房又爲徹。

佐食徹屍薦﹑俎﹑惇﹐設於西北隅﹐幾在南﹐用筵﹐納一尊。佐食闔牖戶﹐降。﹝﹐隱也。不知神之所在﹐或諸遠人乎﹖屍謖而攺饌爲幽ウ﹐庶其饗之﹐所以爲厭飫。《少牢饋食禮》曰「南面而饋之設。」此所謂當室之白﹐陽厭也。則屍未入之前爲陰厭矣。《曾子問》曰「殤不備祭﹐何謂陰厭陽厭也﹖」﹞

﹝疏﹞注「隱」至「厭也」。

○釋曰﹕云「不知神之所在﹐或諸遠人乎」﹐《禮記郊特牲》之文。彼論正祭與繹祭之事﹐此爲陽厭﹐引之者﹐欲見孝子求神非一處﹐故先爲陰厭﹐後爲陽厭之事也。引《少牢》者﹐見彼大夫禮陽厭﹐南面﹐此士禮東面﹐𨿽面位不同﹐當室之白則同。案《曾子問》庶殤爲陽厭之事﹐故彼云「凡殤與無後者﹐祭於宗子之家﹐當室之白﹐尊於東房﹐是謂陽厭。」鄭注云「當室之白﹐謂西北隅得戶之明者也。」凡言「厭」者﹐謂無屍直厭飫神﹐故鄭云「則屍未入之前爲陰厭矣」﹐謂祭於奧中﹐不得戶明﹐故名陰厭。對屍謖之後﹐攺饌於西北隅爲陽厭﹐以向戶明﹐故爲陽厭也。引《曾子問》云「殤不備祭﹐何謂陰厭陽厭也」﹐彼上文孔子曰「有陰厭﹐有陽厭」﹐謂宗子有陰厭﹐無陽厭﹐凡殤有陽厭﹐無陰厭。曾子言謂殤死陰厭﹑陽厭並有﹐故問孔子。孔子引宗子一有陰厭﹐凡殤一有陽厭。引之證成人陰厭﹑陽厭並有之義也。

祝告利成﹐降﹐出。主人降﹐卽位。宗人告事畢。

賓出﹐主人送於門外﹐再拜。﹝拜送賓也。凡去者不答拜。﹞

﹝疏﹞注「拜送」至「答拜」。

○釋曰﹕云「凡去者不答拜」者﹐云「凡」﹐總解諸文主人拜送﹐賓皆不答拜。鄭注《鄕飲酒》云「禮有終」是也。若賓更答拜﹐是更崇新敬禮﹐故不答也。

佐食徹阼俎﹐堂下俎畢出。﹝記俎出節。兄弟及眾賓自徹而出﹐惟實俎有司徹歸之﹐尊賓者。﹞

﹝疏﹞注「記俎」至「賓者」。

○釋曰﹕云惟賓俎有司徹歸屍侑之俎﹐不儐屍歸屍俎﹐皆不見歸賓俎﹐鄭所以知歸賓俎者﹐正見賓出﹐主人送於門外再拜﹐明賓不自徹俎﹐主人使歸之。若助君祭﹐必自徹其俎。鄭注《曲禮》大夫以下或使人歸之﹐是以《孔子世家》云﹕魯郊不致燔俎於大夫﹐孔子不稅冕而行。士大夫家尊賓﹐則使歸之﹐自余亦自徹而去也。

記。特牲饋食﹐其服皆朝服﹐玄冠﹐緇帶﹐緇。﹝於祭服此也。皆者﹐謂賓及兄弟﹐筮日﹑筮屍﹑視濯亦玄端﹐至祭而朝服。朝服者﹐諸侯之臣與其君日視朝之服﹐大夫以祭。今賓兄弟緣孝子欲得嘉賓尊客以事其祖禰﹐故服之。緇者﹐下大夫之臣。夙興﹐主人服如初﹐則固玄端。﹞

﹝疏﹞記「特牲」至「緇」。

○注「於祭」至「玄端」。

○釋曰﹕此退玄冠在朝服下者﹐欲令近緇色。士冠在朝服上﹐從而正也。云「皆者﹐謂賓及兄弟﹐筮日﹑筮屍﹑視濯亦玄端」者﹐見上經云筮日主人冠玄端﹐子姓兄弟如主人之服﹐有司羣執事如兄弟服﹐筮屍云「如求日之儀」﹐至於視濯又不見異服﹐故知皆玄端。至祭日夙興﹐云「主人服如初」﹐初卽玄端。明其餘不如初﹐是朝服可知﹐是以此注云皆者謂賓及兄弟也。云「朝服者﹐諸侯之臣與其君日視朝之服﹐大夫以祭」者﹐案《玉藻》云諸侯朝服﹐「以日視朝」﹐下《少牢》云「主人朝服」是也。「緇者﹐下大夫之臣」者﹐《士冠禮》云「主人玄冠朝服﹐緇帶素。」與裳同色﹐此朝服緇﹐大夫之臣朝服素﹐此緇﹐故云下大夫之臣。云「夙興﹐主人服如初﹐則固玄端」﹐引上經者﹐直言「皆朝服」﹐恐主人亦在其中﹐故引證主人服玄端﹐與兄弟異也。

惟屍﹑祝﹑佐食玄端﹐玄裳﹑黃裳﹑雜裳可也﹐皆爵。﹝與主人同服。《周禮》士之齊服﹐有玄端﹑素端。然則玄裳﹐上士也﹐黃裳中士﹐雜裳下士。﹞

﹝疏﹞注「與主」至「下士」。

○釋曰﹕《周禮》士之齊服有玄端﹑素端﹐《司服》文。引之者﹐欲見士之齊服有一玄端﹐而裳則異﹐故鄭云「然則玄裳」以下﹐見玄端一而裳有三也。彼注云「素端」者﹐亦謂札荒有所禱請服之﹐於此經無所當而連引之耳。若然﹐士冠亦有玄端三等裳﹐而引《司服》者﹐以此特牲祭祀時﹐彼據齊時四命已上齊祭異冠﹐大夫齊祭同冠﹐故就此祭祀引齊時冠服爲證也。

設洗﹐南北以堂深﹐東西當東榮。﹝榮﹐屋翼也。﹞水在洗東。﹝祖天地之左海。﹞篚在洗西﹐南順﹐實二爵﹑二觚﹑四觶﹑一角﹑一散。﹝順﹐從也。言南從﹐統於堂也。二爵者﹐爲賓獻爵止﹐主婦當致也。二觚﹐長兄弟酬眾賓長爲加爵﹐二人班同﹐宜接並也。四觶﹐一酌奠﹐其三﹐長兄弟酬賓﹐卒受者﹐與賓弟子兄弟弟子舉觶於其長﹐禮殺﹐事相接。《禮器》曰「貴者獻以爵﹐賤者獻以散﹐尊者舉觶﹐卑者舉角。」舊說云﹕爵一升﹐觚二升﹐觶三升﹐角四升﹐散五升。﹞

﹝疏﹞注「順從」至「五升」。

○釋曰﹕云「二爵者﹐爲賓獻爵止﹐主婦當致也」者﹐以一爵獻屍﹐屍奠之未舉﹐又一爵﹐主婦當致者﹐案經主婦致爵於主人﹐婦人不見就堂下洗﹐當於內洗﹐則主婦致爵於主人時﹐不取堂下爵﹐而云主婦當致者﹐謂主婦當受致之時﹐用此爵也。云「四觶﹐一酌奠﹐其三長兄弟酬賓﹐卒受者﹐與賓弟子兄弟弟子舉觶於其長﹐禮殺﹐事相接」者﹐酌奠於南﹐是嗣子𨿽飲﹐還復神之奠觶也。余有三在﹐主人洗一觶酬賓﹐奠於薦北﹐賓舉奠於薦南﹐此未舉也。下篚有二觶在﹐又長兄弟洗觶爲加爵﹐眾賓長﹝元缺起此﹞爲加爵﹐如初爵止﹐此亦未舉也。下篚仍有一觶在﹐屍羞之後﹐賓始舉奠觶﹐行旅酬辧﹐卒受者以虛觶奠於下篚﹐還有二觶﹐至爲加爵者作止爵﹐長兄弟亦坐舉其奠觶酬賓﹐如賓酬兄弟之儀﹐以辧﹐卒受者未實觶於篚時﹐賓弟子兄弟弟子洗觶﹐各酌舉觶於其長﹐卽用其篚二觶﹐卒受者未奠之﹐故三觶並用也﹐故注云卒受者與賓弟子兄弟弟子舉觶於其長也。云「《禮器》曰﹐貴者獻以爵」者﹐謂賓長獻屍﹐主人致爵於主婦是也。「賤者獻以散」﹐上利洗散是也。「尊者舉觶」﹐謂若酌奠之及長兄弟酬賓之等是也。「卑者舉角」﹐謂主人獻用角。鄭云不用爵者﹐下大夫也。則大夫尊﹐用爵﹔士卑﹐用角是也。引「舊說」者﹐爵觚已下﹐升數無正文﹐《韓詩》𨿽有升數﹐亦非正經﹐故引舊說爲證也。

壺﹑於禁﹐饌於東序﹐南順﹐覆兩壺焉﹐蓋在南。明日卒奠﹐冪用﹐卽位而徹之﹐加勺。﹝覆壺者﹐瀝水﹐且爲其不宜塵。冪用﹐以其堅。禁言於者﹐祭尙厭飫﹐得與大夫同器﹐不爲神戒也。﹞

﹝疏﹞注「覆壺」至「戒也」。

○釋曰﹕未奠不設冪﹐卒奠乃設之﹐故曰「卒奠﹐冪用」。云「禁言於者﹐祭尙厭飫﹐得與大夫同器﹐不爲神戒也」者﹐器本無名﹐人與作號﹐於之與禁﹐因物立名﹐是以大夫尊﹐以厭飫爲名﹐士卑﹐以禁戒爲稱﹐復以有足無足立名﹐故《禮記》注云「無足有似於於。」或因名云耳。但經已有於字﹐注云世人因名者﹐誤﹐當無世人字也。士曰禁由有足﹐以《士虞禮》云「尊於室中﹐兩С醴酒﹐無禁。」禁由足生名。《禮記》云大夫用於﹐士用禁。及《鄕飲酒》《鄕射》皆非祭禮﹐是以𨿽大夫去足﹐猶存禁名﹐至祭則去足名爲於禁﹐不爲神戒也。

籩﹑巾以也﹐裏。棗﹐栗擇。﹝籩有巾者﹐果實之物多皮核﹐優尊者﹐可裏之也。擇互文。舊說云﹕裏者皆玄被。﹞

﹝疏﹞注「籩有」至「玄被」。

○釋曰﹕言多皮核者﹐栗多皮﹐棗多核。

Ρ﹐用苦﹐若薇﹐皆有滑﹐夏葵﹑冬。﹝苦﹐苦荼也。﹐堇屬﹐乾之﹐冬滑於葵。《詩》云「周原無々﹐堇荼如飴。」今文苦爲芐﹐芐乃地黃﹐非也。﹞

﹝疏﹞注「苦苦」至「非也」。

○釋曰﹕云「乾之﹐冬滑於葵」者﹐以其冬乾用之﹐不用葵而用﹐明知冬則滑於葵也。引《詩》証之﹐《詩》言「堇荼」﹐卽經「苦」之類也。云「今文苦爲芐﹐芐乃地黃﹐非也」者﹐《爾雅釋艸》云「芐﹐地黃。」非者﹐以其與薇﹑葵等菜爲不類﹐故知非也。

棘心匕﹐刻。﹝刻﹐若今龍頭。﹞

牲爨在廟門外東南﹐魚臘爨在其南﹐皆西面。飠喜爨在西壁。﹝飠喜﹐炊也。西壁﹐堂之西墻下。舊說云﹕南北直屋﹐稷在南。﹞

﹝疏﹞注「飠喜炊」至「在南」。

○釋曰﹕云「西壁﹐堂之西墻下」者﹐案上經云「主婦視飠喜﹐爨於西堂下。」逼西壁爲之﹐故以舊說辧之也。「舊說」者﹐案《爾雅釋宮》曰「檐謂之。」孫氏云﹕謂室。周人謂之﹐齊人謂之檐﹐謂承檐行材。《士喪禮》銘「置於宇西階上」﹐鄭注云「宇﹐」是也。

斤俎﹐心﹑舌皆去本末﹐午割之﹐實於牲鼎﹐載﹐心立﹐舌縮俎。﹝午割﹐從橫割之﹐亦勿沒。立﹐縮順其牲﹐心舌知食味者﹐欲尸之饗此祭﹐是以進之。﹞

﹝疏﹞注「午割」至「進之」。

○釋曰﹕云「載﹐心立﹐舌縮俎」者﹐《少牢》云「舌皆切本末﹐亦午割勿沒﹐其載於斤﹐橫之。」此言縮俎者﹐彼言橫﹐據俎上云爲橫﹐此言縮﹐據鄕人爲縮﹐是以《少牢》云「皆進下」是也。云「亦勿沒」者﹐亦《少牢》文﹐謂四面皆鄕中央割之﹐不絕中央少許﹐謂之勿沒也。

賓與長兄弟之薦自東房﹐其餘在東堂。﹝東堂﹐東夾之前﹐近南。﹞

﹝疏﹞注「東堂」至「近南」。

○釋曰「其餘」﹐謂眾賓兄弟之薦也。

沃屍盥者一人。奉者東面﹐執者西面淳沃﹐執巾者在北。﹝北﹐執之北﹐亦西面。每事各一人﹐淳沃﹐稍注之。今文淳作激。﹞宗人東面取巾﹐振之三﹐南面授屍﹐卒﹐執巾者受。﹝宗人代授巾﹐庭長尊。﹞屍入﹐主人及賓皆避位﹐出亦如之。﹝避位﹐逡遁。﹞

嗣舉奠﹐佐食設豆﹑鹽。﹝肝宜鹽也。﹞佐食﹐當事則戶外南面﹐無事則中庭北面。﹝當事﹐將有事而未至。﹞凡祝呼﹐佐食許諾。﹝呼猶命也。﹞宗人﹐獻與旅齒於眾賓。﹝尊庭長﹐齒從其齒幼之次。﹞佐食﹐於旅齒於兄弟。

尊兩壺於房中西墉下﹐南上。﹝爲婦人旅也﹐其尊之節亞西方。﹞

﹝疏﹞注「爲婦」至「西方」。

○釋曰﹕先尊東方者﹐亦惠由之也。西方𨿽是賓﹐以其男子﹐故在前設尊。此處爲房內婦人設尊﹐故知亞次西方。又經云「尊兩壺於阼階東」﹐又云「西方亦如之」﹐明其相亞次。此房內婦人之尊﹐上文不見者﹐異之於婦人。

內賓立於其北﹐東面西上﹐宗婦北堂東面北上。﹝二者所謂內兄弟。內賓﹐姑姊妹也。宗婦﹐族人之婦﹐其夫屬於所祭爲子孫。或南上﹐或北上﹐宗婦宜統於主婦﹐主婦南面。北堂﹐中房而北。﹞

﹝疏﹞注「二者」至「而北」。

○釋曰﹕言「所謂」者﹐上經云「主人洗﹐獻內兄弟於房中﹐如獻眾兄弟之儀」是也。云「其夫屬於所祭爲子孫」者﹐以其在父行﹐則謂之爲母﹐今言宗婦﹐則其夫屬於所祭死者之子孫之妻皆稱婦也。云「或南上﹐或北上」﹐云內賓﹑姑姊妹﹑賓客之類南上﹐自取《曲禮》云「東鄕﹑西鄕﹐以南方爲上。」宗婦𨿽東鄕﹐取統於主婦﹐故北上﹐主婦南面故也。云「北堂﹐中房而北」者﹐謂房中半已北爲北堂也。

主婦及內賓﹑宗婦亦旅﹐西面。﹝西面者﹐異於獻也。男子獻於堂上﹐旅於堂下。婦人獻於南面﹐旅於西面。內賓象眾賓﹐宗婦象兄弟﹐其節與其儀依男子也。主婦酬內賓之長﹐酌奠於薦左。內賓之長坐取奠於右。宗婦之娣婦﹐舉觶於其姒婦﹐亦如之。內賓之長坐取奠觶﹐酬宗婦之姒﹐交錯以辯。宗婦之姒亦取奠觶﹐酬內賓之長﹐交錯以辯。內賓之少者﹐宗婦之娣婦﹐各舉奠於其長﹐並行交錯﹐無。其拜及飲者﹐皆西面﹐主婦之東南。﹞

﹝疏﹞注「西面」至「東南」。

○釋曰﹕云「西面者﹐異於獻也」者﹐以受獻時南面也。云「男子獻於堂上﹐旅於堂下」者﹐見上經。云「婦人獻於南面﹐旅於西面」者﹐見於《有司徹》。云「其節與其儀依男子也」者﹐謂依上經旅酬及無爵﹐早晚行事之節﹐皆依男子也。云「主婦酬內賓之長﹐酌奠於薦左內﹐賓之長坐取奠於右」者﹐此約上經主人洗觶﹐酌於西方之尊﹐西階前酬賓時﹐主人奠觶於薦北﹐賓坐取觶﹐奠觶於薦南是也。云「宗婦之娣婦﹐舉觶於其姒婦﹐亦如之」者﹐此亦約上經兄弟弟子洗酌於東方之尊﹐阼階前北面舉觶於長兄弟﹐如主人酬賓儀是也。云「內賓之長坐取奠觶酬宗婦之姒﹐交錯以辯」者﹐此亦上經正行旅酬節﹐賓坐取觶﹐阼階前北面酬長兄弟。云交錯以辯﹐皆如初儀是也。云「宗婦之姒亦取奠觶﹐酬內賓之長﹐交錯以辯」者﹐此亦約旅酬節﹐雲長兄弟酬賓﹐如賓酬兄弟之儀﹐以辯﹐卒受者實觶於篚是也。云「內賓之少者﹐宗婦之娣婦﹐各舉觶於其長」者﹐此亦約上經正行無爵時﹐云賓弟子及兄弟弟子各酌於其尊﹐舉觶於其長﹐下云「爵皆無」是也。云「其拜及飲者﹐皆西面﹐主婦之東南」者﹐此經云「亦旅﹐西面」﹐故知其拜受及拜受飲皆西面。又亦旅酬之法﹐飲皆西面﹐知在主婦之東南者﹐以其不背主婦﹐又得邪角相向也。

宗婦贊薦者﹐執以坐於戶外﹐授主婦。

屍卒食﹐而祭飠喜爨﹑雍爨。﹝雍﹐孰肉。以屍享祭﹐竈有功也。舊說云﹕宗婦祭飠喜爨﹐享者祭雍爨﹐用黍肉而已﹐無籩豆俎。《禮器》曰「燔燎於爨。夫爨者﹐老婦之祭﹐盛於盆﹐尊於瓶。」﹞

﹝疏﹞注「雍孰」至「於瓶」。

○釋曰﹕云「亨」者﹐則《周禮》亨人之官﹐其職主實鑊水爨亨之事﹐以供外內饔﹐故使之祭饔爨也。云「用黍肉而已﹐無籩豆俎」者﹐亦約《禮器》云「盆瓶」知之。引《禮器》者﹐案彼云﹕孔子曰「臧文仲焉知禮﹐燔柴於奧。」鄭注云「奧當爲爨﹐字之誤也﹐或作竈。禮屍﹐卒食而祭﹐飠喜爨﹐雍爨也﹐時人以爲祭火神﹐乃燔柴。」又云「夫爨者﹐老婦之祭也﹐盛於盆﹐尊於瓶」﹐注云「老婦﹐先炊者也。盆﹑瓶﹐炊器也。明此祭先炊﹐非祭火神﹐燔柴似失之。」引之者﹐證祭﹝元缺止此﹞爨之事也。

賓從屍﹐俎出廟門﹐乃反位。﹝賓從屍﹐送屍也。士之助祭﹐終其事也。俎﹐屍俎也﹐賓旣送屍﹐復入反位者﹐宜與主人爲禮﹐乃去之。﹞

﹝疏﹞注「賓從」至「去之」。

○釋曰「云士之助祭﹐終其事也」者﹐謂送屍爲終其事。旣送屍﹐爲終其事﹐則更無儐尸之禮。若上大夫有儐屍者﹐屍出﹐賓不送﹐以其事終於儐屍故也。

屍俎﹕右肩﹑臂﹑﹑肫﹑胳﹐正脊二骨﹐橫脊﹐長脇二骨﹐短脇。﹝屍俎﹐神俎也。士之正祭禮九體﹐貶於大夫﹐有並骨二﹐亦得十一之名﹐合《少牢》之體數﹐此所謂放而不致者。凡俎實之數奇﹐脊無中﹐脇無前﹐貶於尊者﹐不貶正脊﹐不奪正也。正脊二骨﹐長脇二骨者﹐將舉於屍﹐屍食未飽﹐不欲空神俎。﹞

﹝疏﹞注「屍俎」至「神俎」。

○釋曰﹕云「亦得十一之名﹐合《少牢》之體數」者﹐謂《少牢》正體之數十一﹐若牢並骨並數則十七。鄭云「此所謂放而不致」者﹐致﹐至也﹐所謂《禮器》彼鄭注云「謂若諸侯自山龍以下﹐皆有放象。」諸侯山龍以下﹐至日月星辰﹐卿大夫又不山龍﹐此士並骨二數﹐乃得十一﹐除此惟九而已﹐亦是放而不至也。云「凡俎實之數奇」者﹐有九﹐有七﹐有五﹐是奇數。以其鼎俎奇﹐故實數亦奇而相稱也。云「脊無中﹐脇無前﹐貶於尊者﹐不貶正脊﹐不奪正也」者﹐以《少牢》大夫禮三脊脇具有﹐此但有二體﹐貶於大夫。大夫卽尊者也等﹐貶牲體不貶正脊者﹐不奪其正。長脇亦不貶者﹐義與正脊同。云「正脊二骨﹐長脇二骨者﹐將舉於屍﹐屍食未飽﹐不欲空神俎」者﹐此脊與脇二骨﹐本爲饌厭飫所設也。又次屍旣舉脊脇﹐而猶有脊脇在﹐旣不空神俎﹐義得兩施。

膚三﹐﹝爲用二﹐厭飫一也。﹞

離肺一﹐﹝離猶扌奎也。小而長﹐午割之﹐亦不提心﹐謂之舉肺。﹞

﹝疏﹞「離肺一」。

○注「離猶」至「舉肺」。

○釋曰﹕云「亦不提心」者﹐言「亦」﹐謂亦《少儀》云「牛羊之肺﹐離而不提心」﹐鄭注云「提猶絕也﹐扌奎離之不絕中央少許者」是也。

寸刂肺三﹐﹝爲屍主人主婦祭。今文寸刂爲切。﹞

魚十有五﹐﹝魚﹐水物﹐以頭枚數﹐陰中之物﹐取數於月十有五日而盈。《少牢饋食禮》亦云「十有五而俎。」尊卑同。此所謂經而等也。﹞

﹝疏﹞注「魚水」至「等也」。

○釋曰﹕云「魚﹐水物﹐以頭枚數」者﹐對三牲與臘以體數也。云「取數於月十有五日而盈」者﹐案《禮運》雲月「三五而盈﹐三五而闕」﹐文出於彼也。云「此所謂經而等」者﹐亦所謂《禮器》彼鄭注云「謂若天子以下至士庶人爲父母三年」是也。引之者﹐謂魚數亦尊卑同也。

臘如牲骨。﹝不但言體﹐以有一骨二骨者。﹞

﹝疏﹞注「不但」至「骨者」。

○釋曰﹕云「不但言體﹐以有一骨二骨者」﹐若但言體﹐體有九﹐有十一﹐則不兼二骨者。若言牲骨﹐則一骨二骨兼在其中﹐故直「言如牲骨」也。

祝俎﹕脾廷﹐脊二骨﹐脇二骨﹐﹝凡接於神及屍者﹐俎不過牲三體﹐以《特牲》約﹐加其可並者二﹐亦得奇名。《少牢饋食禮》羊豕各三體。﹞

﹝疏﹞「祝俎」至「二骨」。

○注「凡接」至「三體」。

○釋曰﹕云「祝俎」﹐直云「脇二骨」﹐謂代脇也。知者﹐以屍俎無廷脊﹐祝則有之﹐屍俎無代脇﹐祝俎有代脇可知。云「凡接於神及屍者﹐俎不過牲三體﹐以《特牲》約﹐加其可並者二﹐亦得奇名」者﹐言「凡」者﹐凡祝﹑佐食﹑賓長﹑長兄弟﹑宗人之等是也。接神者﹐謂祝與佐食﹐佐食屍未入爲神﹐設俎卻會﹐祝酌奠於南﹐故曰接神也。接屍者﹐賓爲三獻﹐長兄弟爲加爵﹐屍盥﹐宗人授巾﹐皆是與屍相接也。知皆三體者﹐下「佐食俎觳折脊脇」也﹐「賓骼﹐長兄弟及宗人折﹐其餘如佐食俎」﹐故知皆三體也。眾賓之長亦有加爵﹐接於屍亦應三體﹐下文但言兄弟及宗人﹐而眾賓長亦在焉可知。故下文直云「眾賓及眾兄弟皆ゾ┵」﹐注云「不備三者﹐賤」也。則眾賓長爲加爵﹐不在賤限﹐以《特牲》約加﹐其可並者二骨者﹐是尊祝也﹐佐食也﹐已下卑無加﹐故下注云「三體﹐卑者從正」是也。云《少牢饋食禮》羊豕各三體者﹐以《少牢》二牲﹐故祝俎無加者﹐直三體。引之﹐以證此《特牲》約三體之外加其並骨也。若然﹐俎實奇數﹐二牲各三體﹐共六體﹐不奇者﹐通臘髀爲七﹐則亦奇數也。以其臘旣兩髀屬於尻﹐不殊﹐故爲一體也。

膚一﹐離肺一。阼俎﹕臂﹐正脊二骨﹐橫脊﹐長脇二骨﹐短脇﹐﹝主人尊﹐欲其體得祝之加數。五體﹐又加其可並者二﹐亦得奇名。臂﹐左體臂。﹞

﹝疏﹞「膚一」至「短脇」。

○注「主人」至「體臂」。

○釋曰﹕云「臂﹐左體臂」者﹐以其屍用右﹐不云折﹐明全升主人。又云臂﹐明左臂可知。脇骨多﹐不嫌得與屍同用右體﹐猶脊然也。

膚一﹐離肺一。主婦俎﹕觳折﹐﹝觳﹐後足。折﹐分後右足以爲佐食俎﹐不分左折﹐辟大夫妻。古文觳皆作。﹞

﹝疏﹞注「觳後」至「作」。

○釋曰﹕云「觳﹐後足」者﹐案《旣夕》記云「明衣裳﹐長及觳。」鄭注云「觳﹐足跗也。」是觳後足也。云「分後右足﹐以爲佐食俎」者﹐經不云後右足﹐鄭知者﹐以《少牢》主婦用左﹐此士妻辟之﹐不用左﹐用後右足﹐不用後左足﹐左足大卑﹐故知用後右足。故知用後右足﹐故鄭云「辟大夫妻」也。

其餘如阼俎。﹝余﹐謂脊﹑脇﹑膚﹑肺。﹞

佐食俎﹕觳折﹐脊﹐脇﹐﹝三體﹐卑者從正。﹞

﹝疏﹞「佐食」至「脊脇」。

○注「三體卑者從正」。

○釋曰﹕直云「脊脇」﹐不定體名﹐欲見得便用之。《少牢》佐食﹐「俎設於兩階之﹐其俎折一膚」﹐鄭注云「折者﹐擇取牢正體﹐余骨折分用之﹐有┵而無薦﹐亦遠下尸。」是無定體也。

膚一﹐離肺一。賓﹐骼。長兄弟及宗人﹐折。其餘如佐食俎。﹝骼﹐左骼也。賓俎全體﹐尊賓。不用尊體﹐爲其已甚﹐卑而全之﹐其宜可也。長兄弟及宗人折﹐不言所分﹐略之。﹞

﹝疏﹞注「骼左」至「略之」。

○釋曰﹕知骼是左骼者﹐以其屍用右骼﹐故知賓所用骼是左骼可知也。云「長兄弟及宗人折﹐不言所分﹐略之」者﹐此決上文主婦俎觳折﹐佐食俎亦名觳折﹐此不言所分﹐故知略之也。

眾賓及眾兄弟﹑內賓﹑宗婦﹐若有公有司﹑私臣﹐皆ゾ┵﹐﹝又略。此所折骨﹐直破折余體可ゾ者升之俎﹐一而已。不備三者﹐賤。祭禮﹐接神者貴。凡骨有肉曰ゾ。《祭統》曰「凡爲俎者﹐以骨爲主。」貴者取貴骨﹐賤者取賤骨。貴者不重﹐賤者不虛﹐示均也。俎者﹐所以明惠之必均也。善爲政者如此﹐故曰見政事之均焉。公有司亦士之屬﹐命於君者也。私臣﹐自己所辟除者。﹞

﹝疏﹞注「又略」至「除者」。

○釋曰﹕云「又略」者﹐上文長兄弟及宗人直言「折」﹐不言所折骨體﹐已是略。此又不言折而言「ゾ┵」﹐是又略也。言此所折骨﹐值有餘體﹐卽破之可也。云「祭禮﹐接神者貴」者﹐謂長兄弟及宗人已上俎皆三﹐皆有嚌肺﹐以接神及屍貴﹐故三體﹐不止接神﹐屍﹐神像。所接屍者﹐亦貴可知。自眾賓已下﹐折體而已﹐不接屍﹐神賤無獻故也。宗人𨿽不獻﹐執巾以授屍﹐亦名接屍也。引《祭統》者﹐見貴賤皆有骨﹐示均之義。云「己所辟除」者﹐則府史之等不命於君者也。

膚一﹐離肺一。

公有司門西﹐北面東上﹐獻次眾賓。私臣門東﹐北面西上﹐獻次兄弟。升受﹐降飲。﹝獻在後者﹐賤也。祭祀有上事者﹐貴之﹐亦皆與旅。﹞

﹝疏﹞注「獻在」至「與旅」。

○釋曰﹕公有司獻在眾賓後﹐私臣獻在兄弟後﹐故云「獻在後者賤也」。云「祭祀有上事者貴之」者﹐謂眾賓兄弟次賓之卑﹐得獻眾賓﹐擇取公有司可執事者﹐謂前舉鼎匕載羞從獻眾賓﹐擇取公有司酬爵之屬。如此者﹐門外在有司羣執事中﹐入門列在東面﹐爲眾賓﹐餘者在門西位也。兄弟𨿽無上事﹐亦皆在西面位﹐族親故也。私臣獻在兄弟後者﹐職賤﹐公有司在眾賓後﹐不執事賤於執事者﹐故曰有上事者貴之。宗人獻與旅齒於眾賓﹐則公有司爲之佐食﹐於旅齒於兄弟﹐則私臣之中擇爲賓使爲佐食也。是以前文「佐食北面﹐立於中庭」﹐注云「佐食﹐賓佐屍食者」是也。案前賓得獻﹐「薦脯醢﹐設折俎」﹐注云「公有司設之。」及獻兄弟薦┵﹐注云「私人爲之。」與二者皆使執事﹐云非執事者﹐以受獻者不得自設俎﹐暫使二者設之﹐非本執事之人。然則公有司私臣薦俎﹐皆使徒隸爲之與﹖云「皆與旅」者﹐上宗人獻旅﹐云齒於眾賓﹐佐食旅﹐齒於兄弟。是但言獻次﹐不言旅﹐以宗人佐食﹐約之與旅者﹐亦此二人也。若天子諸侯祭祀﹐其位無文﹐此公有司在門西﹐北面東上﹐私臣在門東﹐北面西上。天子諸侯祭祀﹐可依此位矣。同姓無爵者﹐在阼階前西面北上﹐卿西階前東面北上。大夫在門東北面﹐士門西北面﹐旅食在其後。《少牢》下篇云眾賓位在門東﹐北面。旣獻﹐在西階西南﹐眾賓繼上賓而南。天子諸侯之賓﹐其位或依此與﹖案《祭統》云「凡賜爵﹐召爲一﹐穆爲一。昭與昭齒﹐穆與穆齒。凡羣有司皆以齒。此之謂長幼有序。」此不見昭穆位者﹐主人眾兄弟非昭穆乎﹖故彼注昭穆﹐猶《特牲》《少牢饋食之禮》主人之眾兄弟也。羣有司猶眾賓﹐下及執事者﹐君賜之爵﹐謂若酬之是也。若其有爵者﹐則以爵序之﹐何故然也﹖案《文王世子》其在外朝則以官﹐其在宗廟之中﹐則如外朝之位。宗人授事﹐以爵以官﹐是不以姓。其獻之亦以官﹐故《祭統》云「屍飲五﹐君洗玉爵獻卿﹔屍飲七﹐以瑤爵獻大夫﹔屍飲九﹐以散爵獻士及羣有司。皆以齒﹐明尊卑之等」是也。其酬﹐蓋因此位而昭穆得獻﹐蓋依《少牢》下篇﹕「主人洗升﹐酌獻兄弟阼階上。」注云「兄弟長幼立飲賤﹐不別大夫之賓﹐尊於兄弟。」又曰「辧受爵﹐其位在洗東﹐西面北上。升受爵﹐其薦┵設於其位。」注云「先著其位於上﹐乃後云薦┵設於其位﹐明位初在是也。」此中皆無爵者﹐以此二者差之﹐知無爵者從昭穆﹐有爵者則以官矣。鄕釋執事者﹐貴卽眾賓無事者公有司﹑私臣﹐注《祭統》云「羣有司猶眾賓下及執事者」﹐似眾賓不執事﹐言「下及」﹐殊卑者﹐指謂公有司﹑私臣﹐是亦得名爲執事。言眾賓據尊言﹐謂之不執事者﹐或眾賓中容有不執事者也。

●卷四十七少牢饋食禮第十六

﹝疏﹞少牢饋食禮第十六。

○鄭《目錄》云「諸侯之卿大夫祭其祖禰於廟之禮。羊豕曰少牢。少牢於五禮屬吉禮。《大戴》第八﹐《小戴》第十一﹐《別錄》第十六。」

○釋曰﹕鄭知「諸侯之卿大夫」者﹐《曲禮下》云「大夫以索牛。」用大牢是天子卿大夫﹐明此用少牢﹐爲諸侯之卿大夫可知。賓屍是卿﹐不賓屍爲下大夫﹐爲異也。

少牢饋食之禮。﹝禮將祭祀﹐必先擇牲﹐系於牢而芻之。羊豕曰少牢﹐諸侯之卿大夫祭宗廟之牲。﹞

﹝疏﹞「少牢饋食之禮」。

○注「禮將」至「之牲」。

○釋曰﹕自此盡「如初儀」﹐論卿大夫祭前十日﹐先筮日之事。云「禮將祭祀﹐必先擇牲﹐系於牢而芻之」者﹐案《周禮地官充人職》云「掌系祭祀之牲﹐祀五帝﹐則系於牢﹐芻之三月﹐享先王亦如之。」注云「牢﹐閒也。必有閒者﹐防禽獸觸。養牛羊曰芻﹐三月一時節气成。」案《楚語》諸侯卿大夫等𨿽不得三月﹐亦皆有養牲之法。故鄭據焉。言芻之惟據羊﹐若豕則曰豢﹐故《地官槁人職》云「掌豢祭祀之犬。」《樂記》亦云「豢豕作酒﹐非以爲禍」﹐不言豕曰豢﹐文略也。云「羊豕曰少牢」者﹐對三牲具爲大牢﹐若然﹐豕亦有牢稱。故《詩公劉》云「執豕於牢」。下經云「上利升牢心舌」﹐注云「牢﹐羊豕也。」是豕亦稱牢也。但非一牲卽得牢稱﹐一牲卽不得牢名﹐故郊特牲與士特牲皆不言牢也。

日用丁﹑己。﹝內事用柔日﹐必丁己者﹐取其令名﹐自丁寧﹐自變攺﹐皆爲謹敬。必先諏此日﹐明日乃筮。﹞

﹝疏﹞「日用丁己」。

○注「內事」至「乃筮」。

○釋曰﹕云「內事用柔日」﹐《曲禮》文。彼云「外事以剛日﹐內事以柔日。」內事謂冠昏祭祀﹐出郊爲外事﹐謂徵伐﹑巡守之等。若然﹐甲丙戊庚壬爲剛日﹐乙丁己辛癸爲柔日。今直言丁己者﹐鄭云「取其令名﹐自丁寧﹐自變攺」﹐皆爲謹敬之義故也。云「必先諏此日﹐明日乃筮」者﹐以其舉事尙朝旦﹐不可今日謀日卽筮﹐是以此文云「日用丁己」﹐乃云「筮旬有一日」﹐是別於後日乃筮也。

筮旬有一日。﹝旬﹐十日也。以先月下旬之己﹐筮來月上旬之己。﹞

﹝疏﹞「筮旬有一日」。

○注「旬十」至「之己」。

○釋曰﹕知旬十日者﹐此云旬有一日﹐以先月下旬之己﹐筮來月上旬之己者﹐除後己之前﹐通前己爲十日﹐十日爲齊﹐後己日則祭。若然﹐筮日卽齊乃可﹐故下文筮日卽云「乃戒宮」﹐不云「厥明」也。鄭直云「下旬己」﹑「上旬己」﹐據用己一日而言。若用丁﹐言先月下旬丁﹐筮來月上旬丁。若丁己之外﹐辛乙之等皆然。鄭必言來月上旬﹐不用中旬﹑下旬者﹐吉事先近日故也。

筮於廟門之外。主人朝服﹐西面於門東。史朝服﹐左執筮﹐右抽上賣﹐兼與筮執之﹐東面受命於主人。﹝史﹐家臣﹐主筮事者。﹞

﹝疏﹞「筮於」至「主人」。

○注「史家」至「事者」。

○釋曰﹕云「主人朝服﹐西面於門東」者﹐此爲將筮﹐故西面。案下文「爲期於廟門外﹐主人門東﹐南面」﹐注云「主人不西面者﹐大夫尊﹐於諸臣有君道也」者﹐彼不爲卜筮之事﹐故主人南面也。又主人朝服者﹐爲祭而筮﹐還服祭服。是以上篇《持牲》筮亦服祭服﹐玄端。以此而言﹐天子諸侯爲祭﹐卜筮亦服祭服。案《司服》云「享先王則衮冕。」《祭義》云「易抱龜南面﹐天子衮冕北面。𨿽有明知之心﹐必進斷其志焉。」是爲祭而卜﹐還服祭服﹐則諸侯爲祭卜筮﹐服祭服可知。若爲他事卜筮﹐則異於此。《孝經》注云「卜筮﹐冠皮弁﹐衣素積﹐百王同之﹐不攺易。」《士冠》「主人朝服」注云「尊蓍龜之道」是也。云「史﹐家臣﹐主筮事」者﹐案《雜記》大夫士筮﹐亦云「史練冠長衣」﹐是史主筮事也。

主人曰「孝孫某﹐來日丁亥﹐用薦歲事於皇祖伯某﹐以某妃配某氏﹐尙饗﹗」﹝丁﹐未必亥也﹐直舉一日以言之耳。《於大廟禮》曰﹕日用丁亥﹐不得丁亥﹐則己亥﹑辛亥亦用之﹐無則苟有亥焉可也。薦﹐進也﹐進歲時之祭事也。皇﹐君也。伯某﹐且字也。大夫或因字爲謚。《春秋傳》曰「魯無駭卒﹐請謚與族﹐公命之以字爲展氏」是也。某仲﹑叔﹑季﹐亦曰仲某﹑叔某﹑季某。某妃﹐某妻也。合食曰配。某氏﹐若言姜氏﹑子氏也。尙﹐庶幾。饗﹐歆也。﹞

﹝疏﹞「主人」至「尙饗」。

○注「丁未」至「歆也」。

○釋曰﹕云「丁﹐未必亥也﹐直舉一日以言之耳」者﹐以日有十﹐辰有十二﹐以五剛日配六陽辰﹐以五柔日配六陰辰﹐若云甲子﹑乙丑之等。以日配辰﹐丁日不定﹐故云丁未必亥。經云「丁亥」者﹐不能具載﹐直舉一日以丁當亥而言﹐余或以己當亥﹐或以丁當丑﹐此等皆得用之也。云「《於大廟禮》曰日用丁亥」者﹐《大戴禮》文。引之證祭用丁亥之義也。云「不得丁亥則己亥辛亥亦用之」者﹐鄭云此吉事先近日﹐惟用上旬。若上旬之內﹐或不得丁﹑己以配亥﹐或上旬之內﹐無亥以配日﹐則余陰辰亦用之。故《春秋》宣八年經書﹕「辛巳﹐有事於大廟。」文二年經書﹕「八月丁卯﹐大事於大廟。」昭十五年經書﹕「二月癸酉﹐有事於武官。」桓十四年﹕「乙亥﹐嘗。」此等皆不獨用丁己之日與亥辰也。云「無則苟有亥焉可也」者﹐此卽乙亥是也。必須亥者﹐案《月令》云「乃擇元辰﹐天子乃耕。」注云「元辰﹐蓋郊後之吉亥也。」陰陽式法﹐亥爲天倉﹐祭祀所以求福﹐宜稼於田﹐故先取亥。上旬無亥﹐乃用余辰也。云「伯某﹐且字也」者﹐以某在伯下﹐若其在子上者﹐某是伯﹑仲﹑叔﹑季﹐以某且字﹐不得在子上故也。云「大夫或因字爲謚」者﹐謂因二十冠而字爲謚﹐知者﹐以某且字者﹐觀徳明功。若五十字﹐人人皆有﹐非功徳之事﹐故知取二十字爲謚也。《春秋》者﹐案隱八年《左氏傳》云「無駭卒﹐羽父請謚與族﹐公問族於眾仲。眾仲對曰﹕天子建徳﹐因生以賜姓﹐胙之土而命之氏﹐諸侯以字爲謚﹐因以爲族。」公命以字爲展氏。彼無駭之祖﹐公子展以展爲謚。在《春秋》前﹐其孫無駭取以爲族﹐故公命爲展氏。若然﹐無駭賜族不賜謚﹐引之者﹐大夫有因字爲謚﹐證伯某﹐某或且字有謚者﹐卽某爲謚也。此經云伯某﹐是正祭之稱也。若時有告請及非常祭祀﹐則去伯﹐直云且字﹐言某甫﹐則聘禮賜饔惟羹飪﹐筮一屍﹐若昭若穆﹐僕爲祝﹐祝曰「孝孫某﹐薦嘉禮於皇祖某甫」是也。若卿大夫無謚﹐正祭與非常祭一﹐皆言五十字在子上﹐與士正祭禮同﹐則云某子﹐故《聘禮》記云「皇考某子」是也。《特牲》士禮無謚﹐正祭稱皇考某子。若士告請之祭﹐則稱且字。故《士虞》記云「爾皇祖某甫」是也。

史曰「諾。」西面於門西﹐抽下賣﹐左執筮﹐右兼執賣以擊筮。﹝將問吉凶焉﹐故擊之以動其神。《易》曰「蓍之徳圜而神。」﹞

﹝疏﹞「史曰」至「擊筮」。

○注「將問」至「而神」。

○釋曰﹕云「史曰諾﹐西面於門西」者﹐謂旣云諾﹐乃之於門西閾外﹐西面述命﹐乃筮也。云「左執筮」﹐及下云「擊筮」﹐筮者皆是蓍﹐以其用蓍爲筮﹐因名蓍爲筮。云「兼執賣」者﹐上文已用右手抽上賣﹐此經又用右手抽下賣﹐是二賣兼執之也。云「《易》曰蓍之徳圓而神」者﹐鄭彼注云「蓍形圓﹐而可以立變化之數﹐故謂之神也。」引之者﹐證蓍有神﹐故擊而動之也。

遂述命曰「假爾大筮有常。孝孫某﹐來日丁亥﹐用薦歲事於皇祖伯某﹐以某妃配某氏﹐尙饗﹗」﹝述﹐循也。重以主人辭告筮也。假﹐借也。言因蓍之靈以問之。常﹐吉凶之占繇。﹞

﹝疏﹞「遂述」至「尙饗」。

○注「述循」至「占繇」。

○釋曰﹕云「遂述命」者﹐史旣受主人命﹐乃右還﹐向閾外西面﹐遂述上主人之辭﹐謂之述命。述命訖﹐乃連言曰假爾大筮有常﹐此是卽席西面﹐命筮與述命同爲一辭者。對《士喪禮》卜葬日云不述命﹐若述命﹐卽與卽席西面命龜異。異者﹐鄭注云「述命命龜﹐異龜﹐重威儀多也。」對此大夫少牢述命﹐命筮同﹐筮輕﹐威儀少爲文也。云「常﹐吉凶之占繇」者﹐謂應凶告吉﹐應吉告凶﹐則不常。此吉凶之占﹐依龜之繇辭﹐繇辭則占龜之長﹐若《易》之爻辭以占筮也。

乃釋賣﹐立筮。﹝卿大夫之蓍長五尺﹐立筮由便。﹞

﹝疏﹞「乃釋賣立筮」。

○注「卿大」至「由便」。

○釋曰﹕云「卿大夫之蓍長五尺」者﹐《大戴禮》《三正記》皆有此文。立筮由便﹐以其蓍長﹐立筮爲便。對士之蓍三尺﹐坐筮爲便。若然﹐諸侯蓍七尺﹐天子蓍九尺﹐立筮可知。

卦者在左坐﹐卦以木。卒筮﹐乃書卦於木﹐示主人﹐乃退占。﹝卦者﹐史之屬也。卦以木者﹐每一爻﹐畫地以識之。六爻備﹐書於版。史受以示主人﹐退占﹐東面旅占之。﹞

﹝疏﹞「卦者」至「退占」。

○注「卦者」至「占之」。

○釋曰﹕云「卦者﹐史之屬也」者﹐以其筮是史﹐故知卦者是史之屬也。云「書於版」者﹐釋經書「卦於木」﹐木卽版也。云「史受以示主人」者﹐以經書卦是畫卦者﹐恐是卦者以示於主人﹐以卦者卑﹐宜還使筮史受以示主人也。

吉﹐則史賣筮﹐史兼執筮與卦以告於主人﹕「占曰從。」﹝從者﹐求吉得吉之言。﹞

﹝疏﹞注「從者」至「之言」。

○釋曰﹕以主人之祭本以求吉﹐今以疑而問筮﹐筮而得吉﹐是從主人本心﹐故曰「從」者是「求吉得吉之言」也。

乃官戒﹐宗人命滌﹐宰命爲酒﹐乃退。﹝官戒﹐戒諸官也。當共祭祀事者﹐使之具其物﹐且齊也。滌﹐漑濯祭器﹐埽除宗廟。﹞

﹝疏﹞「乃官」至「乃退」。

○注「官戒」至「宗廟」。

○釋曰﹕云「官戒﹐戒諸官也﹐當共祭祀事者﹐使之具其物﹐且齊也。滌﹐漑濯祭器﹐掃除宗廟」者﹐此其筮祭日得吉﹐當以崇祭事﹐故知官戒。戒諸官有此數事﹐此等皆事見於下文﹐故鄭總而言也。

若不吉﹐則及遠日﹐又筮日如初。﹝及﹐至也。遠日﹐後丁若後己。﹞

﹝疏﹞「若不」至「如初」。

○注「及至」至「後己」。

○釋曰﹕云「遠日﹐後丁若後己」者﹐案上《曲禮》云「喪事先遠日﹐吉事先近日。」近日﹐卽上旬丁巳是也。若上旬丁巳不吉﹐則至上旬又筮中旬丁巳﹔不吉﹐至中旬又筮下旬丁巳﹔不吉則止﹐不祭。以其卜筮不過三也﹐是以鄭云後丁若後己也。

宿。﹝宿讀爲肅。肅﹐進也。大夫尊﹐儀益多﹐筮日旣戒諸官以齊戒矣。至前祭一日﹐又戒以進之﹐使知祭日當來。古文宿皆作羞。﹞

﹝疏﹞「宿」。

○注「宿讀」至「作羞」。

○釋曰﹕自此盡「攺筮屍」﹐論筮屍宿屍及宿諸官之事。云「大夫尊﹐儀益多」者﹐其大夫宿戒兩有﹐士有宿而無戒﹐是儀略﹐故云大夫儀多也。此直是儀多﹐而云益多者﹐據士屍一宿﹐下文大夫屍再宿﹐是儀益多。益多﹐猶云彌多也。此云「前祭一日﹐又戒以進之﹐使知祭日當來」﹐並下文「明日朝服筮屍」﹐並是前祭一日﹐惟下文「前宿一日宿戒屍」者﹐是前祭二日。以言前宿一日﹐明祭前二日可知也。

前宿一日﹐宿戒屍。﹝皆肅諸官之日﹐又先肅屍者﹐重所用爲屍者﹐又爲將筮。﹞

﹝疏﹞注「皆肅」至「將筮」。

○釋曰﹕云「皆肅諸官之日」者﹐解經「宿」是肅諸官之日。云「又先肅屍者」﹐總解經「前宿一日﹐宿戒屍」﹐謂是肅諸官之日﹐前又先肅屍校一日﹐當祭前二日也。云「重所用爲屍」者﹐肅諸官惟一肅﹐屍有再肅﹐是重所用爲屍者故也。云「又爲將筮」者﹐亦是肅之使知祭日當來故也。若然﹐宿與戒前後名不同﹐今合言之者﹐以前有十日之戒﹐後有一日之宿。若單言戒﹐嫌同十日。若單言宿﹐嫌同一日。故宿戒並言﹐明其別也或可。此是初戒屍﹐云宿戒屍者﹐故加宿字於戒上也。

明日﹐朝筮屍﹐如筮日之禮。命曰「孝孫某﹐來日丁亥﹐用薦歲事於皇祖伯某﹐以某妃配某氏﹐以某之某爲屍。尙饗﹗」筮﹑卦﹑占如初。﹝某之某者﹐字屍父而名屍也。字屍父﹐尊鬼神也。不前期三日筮屍者﹐大夫下人君﹐祭之朝乃視濯﹐與士異。﹞

﹝疏﹞「明日」至「如初」。

○注「某之」至「士異」。

○釋曰﹕云「某之某者﹐字屍父而名屍也」者﹐案《曲禮》云「父在不爲屍」﹐注云「爲其失子道﹐然則屍卜筮無父者。」若然﹐凡爲人屍者﹐父皆死矣。死者當諱其名﹐今對屍﹐故知不稱屍父之名。故上「某」是尸之父字﹐下「某」爲屍名﹐是生者可稱名﹐是以云字屍父而名屍也。云「字屍父﹐尊鬼神也」者﹐以不稱名﹐是尊鬼神也。云「不前期三日筮屍者﹐大夫下人君」者﹐決上篇《特牲》士禮云「前期三日筮屍」﹐此祭前一日筮屍﹐吉遂宿屍﹐不同之事。但天子諸侯前期十日十得吉日﹐則戒諸官散齊﹐至前祭三日﹐卜屍得吉﹐又戒宿諸官使之致齊。士卑﹐不嫌﹐故得與人君同三日筮屍﹐但下人君﹐不得散齊七日耳。大夫尊﹐不敢與人君同﹐直散齊九日﹐前祭一日筮屍﹐並宿諸官致齊也。云「祭之朝乃視濯﹐與士異」者﹐亦是士卑﹐得與人君同﹐祭前一日視濯。大夫尊﹐不敢與人君同﹐故與士異也。云與士異﹐亦是下人君﹐下人君亦是與士異﹐互換省文爲義也。

吉﹐則乃遂宿屍﹐祝擯。﹝筮吉又遂肅屍﹐重屍也。旣肅屍﹐乃肅諸官及執事者。祝爲擯者﹐屍﹐神像。﹞

﹝疏﹞「吉則」至「祝擯」。

○注「筮吉」至「神像」。

○釋曰﹕云「筮吉又遂肅屍﹐重屍也」者﹐以其諸官一肅﹐其屍﹝元缺一字﹞已宿訖﹐今筮吉又肅﹐再肅者﹐是重屍者也。云「旣肅屍﹐乃肅諸官及執事者」﹐此重解上文宿﹐是此宿屍後事置於上文者﹐彼爲前宿一日宿戒尸之事﹐故云也﹐其實當在此重肅尸之後也。云「祝爲擯者﹐屍﹐神像」者﹐決前筮屍時皆主人出命﹐至此使祝擯以屍﹐是神像﹐故使祝擯也。案《特牲》使宗人擯﹐主人辭﹐又有祝共傳命者﹐士卑﹐不嫌﹐兩有﹐與人君同。此大夫尊﹐下人君﹐故闕之﹐惟有祝擯而已。又此屍不言出門面位﹐案《特牲》主人宿屍時﹐「屍如主人服﹐出門左﹐西面」﹐鄭注云「不敢南面當尊。」則大夫之屍尊﹐屍出門徑南面﹐故主人與屍皆不在門東﹐門西也。

主人再拜稽首。祝告曰「孝孫某﹐來日丁亥﹐用薦歲事於皇祖伯某﹐以某妃配某氏。敢宿﹗」﹝告屍以主人爲此事來肅。﹞

屍拜﹐許諾﹐主人又再拜稽首。主人退﹐屍送﹐揖﹐不拜。﹝屍不拜者﹐屍尊。﹞

﹝疏﹞注「屍不拜者屍尊」。

○釋曰﹕凡賓主之禮﹐賓去﹐主人皆拜送。今云「屍送揖不拜」者﹐以大夫屍尊故也。

若不吉﹐則遂攺筮屍。﹝卽攺筮之﹐不及遠日。﹞

﹝疏﹞注「卽攺」至「遠日」。

○釋曰﹕此決上文筮日不吉筮遠日者﹐以日爲祭祀之本﹐須取丁己之類﹐故須取遠日後旬丁﹐此筮屍不吉﹐不須退至後旬﹐故筮不待遠日也。

旣宿屍﹐反﹐爲期於廟門之外。﹝爲期﹐肅諸官而皆至﹐定祭早晏之期﹐爲期亦夕時也。言旣肅屍反爲期﹐明大夫尊﹐肅屍而已。其爲賓及執事者﹐使人肅之。﹞

﹝疏﹞「旣肅」至「之外」。

○注「爲期」至「肅之」。

○釋曰﹕自此盡「曰諾乃退」﹐論宗人請祭期之事。云「爲期肅諸官而皆至」者﹐此卽上文宿同時之事。以其後宿屍﹐及宿諸官與爲期﹐皆於祭前之日也。知「爲期亦夕時也」者﹐案《特牲》云「厥明夕﹐陳鼎於門外。」又下文同日夕時﹐而云「請期曰羹飪」﹐是夕時﹐則此大夫禮爲期﹐亦夕時可知也。知大夫尊﹐直肅屍﹐余使人肅之者﹐以經云「宿屍﹐反」﹐卽云「爲期」﹐明大夫不自肅賓﹐以下可知﹐故云「使人肅之」也。

主人門東南面。宗人朝服北面﹐曰「請祭期。」主人曰「比於子。」﹝比次早晏﹐在於子也。主人不西面者﹐大夫尊﹐於諸官有君道也。爲期﹐亦惟屍不來也。﹞

﹝疏﹞注「比次」至「來也」。

○釋曰﹕言「比次早晏」者﹐一日一夜﹐辰有十二﹐冬日夏夜﹐長短不同﹐是以推量比次日辰之早晏也。云「主人不西面者﹐大夫尊﹐於諸官有君道也」者﹐決《特牲》主人門外西面﹐士卑於屬吏﹐無君道故也。云「爲期亦惟屍不來也」者﹐言亦《特牲》爲期時﹐賓及眾賓卽位於門西時無屍﹐此大夫禮﹐余賓之等並來﹐亦惟屍不來﹐是以主人南面亦爲無屍也。

宗人曰「旦明行事。」主人曰「諾。」乃退。﹝旦明﹐旦日質明。﹞

明日﹐主人朝服卽位於廟門之外﹐東方南面。宰﹑宗人西面北上。牲北首東上。司馬羊﹐司士擊豕。宗人告備﹐乃退。﹝﹑擊﹐皆謂殺之。此實旣省﹐告備乃殺之﹐文互者﹐省也。《尙書傳》曰﹕羊屬火﹐豕屬水。﹞

﹝疏﹞「明日」至「乃退」。

○注「擊」至「屬水」。

○釋曰﹕自此盡「東榮」﹐論視殺視濯之事。案《特牲》視牲與視殺別日﹐今《少牢》不言視牲﹐直言﹑擊告備﹐乃退者﹐省。此大夫禮﹐視牲告充﹐卽﹑擊殺之﹐下人君﹐士卑不嫌﹐故異日矣。必知人君視殺別日者﹐《大宰職》云「及執事﹐視滌濯﹐及納亨﹐贊王牲事。」注云「納亨﹐納牲﹐將告殺。謂鄕祭之晨﹐旣殺以授亨人。」又云「及祀之日﹐贊玉幣爵之事。」注云「日旦明也。」是其視牲與殺別日。案《祭義》云「君牽牲﹐穆答君﹐卿大夫序從。旣入門﹐麗於碑﹐卿大夫袒﹐而毛牛尙耳。」諸侯禮殺於門內﹐此大夫與《特牲》士皆殺於門外者﹐辟人君。云「擊皆謂殺之」者﹐豕言擊﹐動之使鳴﹐是視牲也﹔羊言﹐謂殺之﹐是視殺也。大夫視牲﹑視殺同日﹐故互見皆有﹐故鄭云擊皆謂殺之。又云「此實旣省﹐告備乃殺之﹐文互者﹐省也」者﹐亦是視牲訖卽視殺﹐如鄕所解﹐下言告備﹐欲見兼有也。云「《尙書傳》曰羊屬火﹐豕屬水」者﹐此《尙書大傳》文。引之者﹐解司馬羊﹐以其司馬火官﹐還使羊﹐羊屬火故也。案《周禮》鄭注司空奉豕﹐司士乃司馬之屬官﹐今不使司空者﹐諸侯猶兼官﹐大夫又職職相兼﹐況士無官﹐僕隸爲司馬﹑司士﹐兼其職可知﹐故司士擊豕也。

雍人扌旣鼎﹑匕﹑俎於雍爨﹐雍爨在門東南﹐北上。﹝雍人﹐掌割亨之事者。爨﹐竈也。在門東南﹐統於主人﹐北上。羊豕魚臘皆有竈﹐竈西有鑊。凡扌旣者﹐皆陳之而後告。﹞

﹝疏﹞注「雍人」至「告」。

○釋曰﹕云「雍人掌割亨之事」者﹐《周禮饔人職》文。云「凡扌旣者﹐皆陳之而後告」者﹐案《特牲》視濯時皆陳之﹐視訖告﹐此亦當然。

廩人扌旣甑﹑﹑匕與惇於廩爨﹐廩爨在雍爨之北。﹝廩人﹐掌米入之藏者。如甑﹐一孔。匕﹐所以匕黍稷者也。古文甑爲。﹞

﹝疏﹞注「廩人」至「爲」。

○釋曰﹕云「廩人掌米入之藏」者﹐《周禮地官廩人職》文。以其入倉人﹐米入廩人故也。云「如甑﹐一孔」者﹐案《冬官陶人職》云「實二﹐厚半寸﹐唇寸﹐甑實二﹐厚半寸﹐唇寸﹐七穿。」鄭司農云「無底。」甑以其無底﹐故以一孔解之。云「匕所以匕黍稷者也」者﹐上雍人云匕者﹐所以匕肉﹐此廩人所掌米﹐故云匕黍稷也。

司宮扌旣豆﹑籩﹑勺﹑爵﹑觚﹑觶﹑幾﹑洗﹑篚﹐於東堂下﹐勺﹑爵﹑觚﹑觶﹐實於篚。卒扌旣﹐饌豆﹑籩與篚於房中﹐放於西方。設洗於阼階東南﹐當東榮。﹝放猶依也。大夫攝官﹐司宮兼掌祭器也。﹞

﹝疏﹞「司宮」至「東榮」。

○注「放猶」至「器也」。

○釋曰﹕案《特牲》云「宗人升自西階﹐視壺濯及豆籩﹐反降﹐東北面告濯具。」鄭注云「不言﹐以有幾席。」若然﹐彼幾席不扌旣﹐則凡洗篚三者﹐亦不扌旣而並言之者﹐以其同降於東堂下﹐故繼觚觶連言之﹐其實不扌旣也。云「大夫攝官﹐司宮兼掌祭器」者﹐下文司宮筵神席於奧﹐此又掌豆籩之等﹐故鄭云攝官。案《內則》鄭注云「諸侯兼官」者﹐彼對天子﹐天子六卿﹐諸侯三卿兼六卿﹐此則大夫對諸侯﹐諸侯具官﹐大夫攝官也。

羹定﹐雍人陳鼎五﹐三鼎在羊鑊之西﹐二鼎在豕鑊之西。﹝魚臘從羊﹐膚從豕﹐統於牲。﹞

﹝疏﹞「羹定」至「之西」。

○注「魚臘」至「於牲」。

○釋曰﹕自此盡「簞巾於西階東」﹐論鼎及豆籩盤等之事。云「魚臘從羊﹐膚從豕﹐統於牲」者﹐案《公食大夫》云「甸人陳鼎」﹐鄭注云「甸人﹐冢宰之屬﹐兼亨人者。」此大夫雍人陳鼎者。《周禮》甸人「掌供薪與亨爨」﹐聯職相通﹐是以諸侯無亨人﹐故甸人陳鼎。此大夫又無甸人﹐故使雍人與亨人聯職﹐故《亨人》云「職外內饔之爨亨」﹐故使饔人也。云魚臘從羊﹐膚從豕者﹐上文扌旣鼎時﹐鄭云「羊豕魚臘皆有竈」﹐今陳鼎宜各當其鑊﹐此三鼎在羊鑊之西﹐二鼎在豕鑊之西﹐故云魚臘從羊﹐膚從豕也﹐其實羊﹑豕﹑魚﹑臘各有鑊也。此直有羊豕﹐言皆有鑊﹐前注何知魚臘皆有竈﹐案《士虞禮》云「側亨於廟門外之右﹐東面。」魚臘爨在廟門外東南﹐魚臘爨在其南﹐士之魚臘皆有爨﹐則大夫魚臘皆有鑊可知﹐故羊豕魚臘皆有竈也。

司馬升羊右胖﹐脾不升﹐肩﹑臂﹑﹑專﹑骼﹐正脊一﹑廷脊一﹑橫脊一﹑短脇一﹑正脇一﹑代脇一﹐皆二骨以並﹐腸三﹑胃三﹑舉肺一﹑祭肺三﹐實於一鼎。﹝升猶上也。上右胖﹐周所貴也。髀不升﹐近竅﹐賤也。肩﹑臂﹑﹐肱骨也。專﹑骼﹐股骨。脊從前爲正﹐脇旁中爲正。脊先前﹐脇先後﹐屈而反﹐猶器之糸爭也。並﹐亻並也。脊脇骨多﹐六體各取二骨並之﹐以多爲貴。舉肺一﹐屍食所先舉也。祭肺三﹐爲屍﹑主人﹑主婦。古文胖皆作辯﹐髀皆作脾。今文並皆爲亻並。﹞

﹝疏﹞「司馬」至「一鼎」。

○注「升猶」至「爲亻並」。

○釋曰﹕上十一體言一者﹐見其體也。下言「皆二骨」﹐以並見一體皆有二骨也。云「脊從前爲正﹐脇旁中爲正。脊先前﹐脇先後﹐屈而反﹐猶器之糸爭」也﹐云先前者﹐正脊是也﹐先後者﹐卽短脇是也。故《特牲》記云屍俎「正脊二骨﹐橫脊﹐長脇二骨﹐短脇」﹐鄭注云「脊無中﹐脇無前﹐貶也。」明代脇最在前也。脊先前﹐脇先後者﹐取糸爭屈之義。若然﹐脊以前爲正﹐其次名廷﹐卻後名橫者﹐取廷﹐廷然直﹐後言橫者﹐取闊於廷。凡名骨﹐皆隨形名之﹐惟言正者﹐以義取稱焉。此言糸爭者﹐指解脊不取肩胳也。若屍舉牲體﹐則脇﹑肩﹑胳爲糸爭。故鄭注《特牲》云舉先正脊﹐後肩﹐自上而下糸爭而前﹐終始之次也。故屍舉牲體如糸爭也。案下注云「升之以尊卑」﹐此注云猶器之糸爭也。若糸爭﹐則不得見尊卑。若以尊卑升﹐復不得見糸爭。兩注似乖者﹐凡牲體四支爲貴﹐故先序肩﹑臂﹑﹑專﹑胳爲上﹐是尊﹔然後序脊﹑脇於下﹐是卑。次應先言正脇﹐而先言短者﹐又取糸爭之義也。但所序骨體各有宜﹐不可準定也。若然﹐旣以尊卑升之﹐而祭肺貴﹐序在下者﹐腸胃及肺在內﹐不得與外體爲尊卑之次﹐當以腸內自爲先後之次也。云「脊脇骨多﹐六體各取二骨亻並之﹐以多爲貴」者﹐此經肩臂已下皆言一﹐至十一體之下總言皆二骨。知二骨﹐據脊脇骨多﹐六體各取二骨者﹐案《特牲》記肩﹑臂﹑﹑肫﹑胳﹐不言二骨﹐至序脊﹑脇卽言二骨以並﹐故知此言皆二骨﹐亦據脊脇可知也。

司士升豕右胖﹐脾不升﹐肩﹑臂﹑﹑專﹑骼﹐正脊一﹑廷脊一﹑橫脊一﹑短脇一﹑正脇一﹑代脇一﹐皆二骨以並﹐舉肺一﹑祭肺三﹐實於一鼎。﹝豕無賜胃﹐君子不食混腴。﹞

﹝疏﹞注「豕無」至「混腴」。

○釋曰﹕云「君子不食混腴」﹐《禮記少儀》文﹐彼注云「腴有似於人穢。」故《樂記》注云「以谷食犬豕曰豢。」是似人也。

雍人倫膚九﹐實於一鼎。﹝倫﹐擇也。膚﹐脇革肉﹐擇之﹐取美者。﹞

﹝疏﹞注「倫擇」至「美者」。

○釋曰﹕知「脇革肉」者﹐下文云「膚九而俎﹐亦橫載﹐革順」﹐故知膚者是脇革肉也。

司士又升魚﹑臘﹐魚十有五而鼎﹐臘一純而鼎﹐臘用麋。﹝司士又升﹐副ヘ者。合升左右胖曰純。純猶全也。﹞

﹝疏﹞「司士」至「用麋」。

○注「司士」至「全也」。

○釋曰﹕云「司士又升﹐副ヘ者」﹐謂是第三俎﹐其司士與前文司士升豕者別。知者﹐以下經云「司士三人升魚﹑臘﹑膚」﹐則此豕﹑魚﹑臘宜各一人。又此升鼎宜俱時﹐明是副ヘ者﹐非升豕者可知。云ヘ者﹐案《諸子職》云「掌國子之ヘ」﹐鄭云「是公卿大夫之副貳。」則此云ヘ﹐亦副之別名。以其副牲鼎﹐故云副ヘ也。

卒┵﹐皆設扃﹐乃舉﹐陳鼎於廟門之外東方﹐北面北上。﹝北面北上﹐鄕內相隨。古文皆爲密。﹞

司宮尊兩С於房戶之﹐同於﹐皆有冪﹐С有玄酒。﹝房戶之﹐房西室戶東也。於無足﹐禁者﹐酒戒也。大夫去足攺名﹐優尊者﹐若不爲之戒然。古文С皆作廡﹐今文作冪。﹞

﹝疏﹞「司宮」至「玄酒」。

○注「房戶」至「作冪」。

○釋曰﹕云「於無足﹐禁者酒戒也﹐大夫去足攺名優尊者﹐若不爲之戒然」者﹐此決《特牲》用於仍云禁﹐此攺名曰於﹐是優尊者﹐若不爲神戒然。《鄕飲酒》𨿽是大夫禮﹐猶名斯禁者﹐尋常飲酒﹐異於祭祀也。

司宮設水於洗東﹐有斗。設篚於洗西﹐南肆。﹝斗﹐﹝A179﹞水器也。凡設水用﹐沃盥用斗﹐禮在此也。﹞

﹝疏﹞「司宮」至「南肆」。

○注「斗﹝A179﹞」至「此也」。

○釋曰﹕云「凡設水用﹐沃盥用斗﹐禮在此也」者﹐言凡﹐總《儀禮》一部內用水者﹐皆須盛之﹐沃盥水者﹐皆用斗爲之。鄭言禮在此者﹐以《士冠禮》直言「水在洗東」﹐《士昏禮》亦直言「水在洗東」﹐《鄕飲酒》《特牲》記亦云﹐然皆不言器﹐亦不云有斗﹐其《燕禮》《大射》𨿽雲水﹐又不言有斗﹐故鄭注總云凡此等設水用﹐沃盥用斗﹐其禮具在此﹐故余文不具﹐省文之義也。

攺饌豆﹑籩於房中﹐南面﹐如饋之設﹐實豆﹑籩之實。﹝攺﹐更也。爲實之更之﹐威儀多也。如饋之設﹐如其陳之左右也。饋設東面。﹞

﹝疏﹞「攺饌」至「之實」。

○注「攺更」至「東面」。

○釋曰﹕前司宮扌旣豆籩訖﹐饌豆籩放於西方﹐今欲實之﹐乃更設豆籩於房中﹐南面﹐如饋之禮東面設。然者﹐此大夫禮﹐威儀多﹐決《特牲》士禮視濯時﹐豆籩在東房﹐至實豆籩時﹐直云「豆籩陳於房中如初」。鄭云「如初者﹐取而實之﹐旣而反之」﹐是其不攺豆籩之處﹐因而實之﹐是士禮威儀略也。

小祝設﹑與簞﹑巾於西階東。﹝爲屍將盥。﹞

﹝疏﹞「小祝」至「階東」。

○注「爲屍將盥」。

○釋曰﹕案《特牲》直云「屍盥﹐水實於中﹐簞巾在門內之右。」不言其人﹐未聞也。知非祝者﹐彼下文始言「祝筵幾於室中」﹐注云「至此使祝接神。」明前非祝也。

主人朝服卽位於阼階東﹐西面。﹝爲將祭也。﹞

﹝疏﹞「主人」至「西面」。

○注「爲將祭也」。

○釋曰﹕自此盡「革順」﹐論祭時將至﹐布設舉鼎匕載之事。

司宮筵於奧﹐祝設幾於筵上﹐右之。﹝布陳神坐也。室中西南隅謂之奧﹐席東面近南爲右。﹞

﹝疏﹞「司宮」至「右之」。

○注「布陳」至「爲右」。

○釋曰﹕案《特牲》云「祝筵幾」﹐鄭云「使祝接神。」此使司宮者﹐此大夫禮﹐異於士﹐故司宮設席﹐祝設幾。大夫官多﹐故使兩官。若共其事﹐亦是接神﹐故祝設幾也。

主人出迎鼎﹐除。士盥﹐舉鼎﹐主人先入。﹝道之也。主人不盥不舉。﹞

﹝疏﹞注「道之」至「不舉」。

○釋曰﹕此決《特牲》主人降及賓盥﹐士禮自舉鼎﹐此大夫尊﹐不舉﹐故不盥也。

司宮取二勺於篚﹐洗之﹐兼執以升﹐乃啟二尊之蓋冪﹐奠於於上﹐加二勺於二尊﹐覆之﹐南柄。﹝二尊﹐兩С也。今文啟爲開﹐古文柄皆爲枋。﹞

﹝疏﹞「司宮」至「南柄」。

○注「二尊」至「爲枋」。

○釋曰﹕云「二尊﹐兩С」者﹐卽上「司宮尊兩С於房戶之」是也。知二勺兩尊用之者﹐玄酒𨿽有不酌﹐重古﹐如酌者然也。

鼎序入﹐雍正執一匕以從﹐雍府執四匕以從﹐司士合執二俎以從。司士贊者二人﹐皆合執二俎以相﹐從入。﹝相﹐助。﹞

陳鼎於東方﹐當序﹐南於洗西﹐皆西面北上﹐膚爲下。匕皆加於鼎﹐東枋。﹝膚爲下﹐以其加也。南於洗西﹐陳於洗西南。﹞

﹝疏﹞「陳鼎」至「東枋」。

○注「膚爲」至「西南」。

○釋曰﹕此云「膚爲下」﹐門外陳鼎時不言﹐至此言之者﹐以膚者豕之實﹐前陳鼎在門外時﹐未有俎﹐據鼎所陳則膚在魚上。今將載於俎﹐設之最在後﹐故須分別之也。云「膚爲下﹐以其加」者﹐以羊無別俎﹐而豕有膚俎﹐故謂之加﹐以加爲下也。云「南於洗西﹐陳於洗西南」者﹐洗當東榮近東也。其陳鼎﹐鼎當東序﹐則近西也。而言南於洗西﹐則鼎陳於洗西﹐稍近南﹐東西不得與洗相當也。

俎皆設於鼎西﹐西肆。斤俎在羊俎之北﹐亦西肆。﹝斤俎在北﹐將先載也。異其設文﹐不當鼎。﹞

﹝疏﹞「俎皆」至「西肆」。

○注「斤俎」至「當鼎」。

○釋曰﹕云「異其設文﹐不當鼎」者﹐羊俎在羊鼎西﹐今云「斤俎在羊俎北」﹐不繼鼎﹐明不當鼎也。若繼鼎言者﹐卽在鼎西也。

宗人遣賓就主人﹐皆盥於洗﹐長匕。﹝長匕者﹐長賓先﹐次賓後也。主人不匕﹐言就主人者﹐明親臨之。古文匕作七。﹞

佐食上利升牢心﹑舌﹐載於斤俎。心皆安下切上﹐午割勿沒。其載於斤俎﹐末在上。舌皆切本末﹐亦午割勿沒﹐其載於斤﹐橫之。皆如初爲之於爨也。﹝牢﹐羊﹑豕也。安﹐平也。平割其下﹐於載便也。凡割本末﹐食必正也。午割﹐使可絕也。勿沒﹐爲其分散也。斤之爲言敬也﹐所以敬屍也。《周禮》祭尙肺﹐事屍尙心舌﹐心舌知滋味。今文切皆爲寸刂。﹞

﹝疏﹞「佐食」至「爨也」。

○注「牢羊」至「爲寸刂」。

○釋曰﹕言「皆如初爲之於爨也」者﹐經言此者﹐以前膚鼎時不見心舌﹐嫌不在爨﹐故明之。云皆如初爲之於爨﹐「皆」者﹐皆羊﹑豕﹐羊﹑豕皆有心舌也。案《特牲》記云「斤俎﹐心舌皆去本末﹐午割之﹐實於牲鼎﹐載﹐心立﹐舌縮俎。」卽是未入鼎時﹐則制此心舌然也。旣未入鼎時先制之﹐是以𨿽出爨﹐亦得爲皆如初爨也。云「凡割本末﹐食必正也」者﹐《鄕黨》孔子云「割不正不食。」故割本末爲食正也。云「斤乏爲言敬也」者﹐《郊特牲》文﹐彼云「斤之爲言敬也」﹐言「所以敬屍也」。云「《周禮》祭尙肺」者﹐《禮記明堂位》云「有虞氏祭首﹐夏后氏祭心﹐殷祭肝﹐周祭肺。」是周之禮法祭肺﹐而此斤俎不取肺而用心者﹐以其事屍尙心舌﹐心舌知滋味者﹐故《特牲》記鄭注亦云「心舌知食味者﹐欲尸之饗。」此祭是以進之。若然﹐舌之所嘗五味﹐乃是心之所知酸苦也﹐故心舌並言之。

佐食遷斤俎於阼階西﹐西縮﹐乃反。佐食二人。上利升羊﹐載右胖﹐髀不升﹐肩﹑臂﹑﹑專﹑骼﹔正脊一﹐廷脊一﹐橫脊一﹐短脇一﹑正脇一﹑代脇一﹐皆二骨以並﹔腸三﹑胃三﹐長皆及俎拒﹔舉肺一﹐長終肺﹔祭肺三﹐皆切。肩﹑臂﹑﹑專﹑骼﹐在兩端﹐脊﹑脇﹑肺﹑肩﹐在上。﹝升之以尊卑﹐載之以體次﹐各有宜也。拒讀爲介距之距。俎距﹐脛中當橫節也。凡牲體之數及載﹐備於此。﹞

﹝疏﹞「佐食」至「在上」。

○注「升之」至「於此」。

○釋曰﹕升羊載右胖者﹐準例實鼎曰升﹐實俎曰載。今實俎而言升者﹐以其升者上也﹐是以載俎﹑升載兩言之也。但此經所載﹐牲體多少一依上文。升鼎不異而重序之者﹐以其載俎之時﹐恐與入鼎時多少有異﹐故重序之。舉肺﹑祭肺上已言﹐今又言之者﹐以其上升鼎時﹐直言舉肺一﹑祭肺三﹐不言長短。上所以不言長短者﹐以其入鼎時二者未制﹐故不辯長短﹐至此載俎﹐乃制長短及切之﹐故具辯之也。若然﹐上升鼎時不制者﹐若升鼎制之﹐恐二肺雜亂﹐是以升俎乃制之。若然﹐心舌未升鼎時﹐己午割切沒﹐不言至載俎﹐乃言午割者﹐彼二者其體殊異﹐不雜亂﹐故俎乃一辯之而已。云肩臂專胳在兩端﹐脊脇肺肩在上者﹐此是在俎之次。俎有上下﹐猶牲體有前後﹐故肩﹑在上端﹐專﹑胳在下端﹐脊﹑脇﹑肺在中。其載之次序﹐肩﹑臂﹑﹑正脊﹑廷脊﹑橫脊﹑代脇﹑長脇﹑短脇﹑肺﹑胃﹑腸﹑膊﹑胳也。云「升之以尊卑」者﹐卽上文「上利升羊」以下序其在鼎也。云「載之以體次」者﹐俎法﹐四體尊於脊脇﹐卽經四體在兩端﹐脊脇肺在中者﹐故云「各有宜也」。云「拒讀爲介距之距」者﹐案《左氏傳》昭二十五年云「季後阝之雞斗﹐季氏介其雞。」服氏云「搗芥子播其雞羽。」鄭氏云「介甲﹐爲雞著甲。」又云「後阝氏爲之金距」﹐注云「金距﹐以金踏距。」今鄭君合取季氏之介﹐又取後阝氏之距﹐而云介距之距也。引之者﹐彼距在雞足爲距﹐此俎距在俎爲橫也﹐是以云俎距脛中當橫節也。案《明堂位》云「俎﹐有虞氏以完﹐夏后氏以﹐殷以具﹐周以房俎。」注云「完﹐斷木爲四足而已。之言﹛厥足﹜也﹐謂中足爲橫距之象﹐《周禮》謂之距。」彼注云「《周禮》謂之距」﹐卽指此俎距而言。是距爲俎﹐足中央橫者也。此言俎距脛中當橫節者﹐案《明堂位》「夏后氏以」﹐謂中足之橫。下仍有殷之具﹐謂橫﹐下仍有曲橈之足﹐下又有周之房俎﹐謂四足下更有跗。鄭云「上下兩﹐有似於堂房」﹐是橫下更有二事﹐故言脛中當橫節也。云「凡牲體之數及載備於此」者﹐案此經卽折前體肩﹑臂﹑兩相爲六﹐後體專﹑胳兩相爲四﹐短脇﹑正脇﹑代脇兩相爲六﹐脊有三﹐總爲十九體。惟不數觳二﹐通之爲二十一體。二觳﹐正祭不薦於神屍﹐故不言。是牲體之數備於此。言及載備於此者﹐上經云「升於鼎」﹐此經云「載於俎」﹐是其及載備於此也。

下利升豕﹐其載如羊﹐無腸﹑胃。體其載於俎﹐皆進下。﹝進下﹐變於食生也。所以交於神明﹐不敢以食道﹐敬之至也。《鄕飲酒禮》進腠﹐羊次其體﹐豕言進下﹐互相見。﹞

﹝疏﹞「下利」至「進下」。

○注「進下」至「相見」。

○釋曰﹕云「進下﹐變於食生也」者﹐決《公食大夫》《鄕飲酒》牲體皆進腠。腠是本﹐是食生人之法。此言進末﹐末爲終﹐謂骨之終﹐食鬼神法﹐故云變於食生也。云「所以交於神明」﹝元終起此至卷末﹞者﹐《郊特性》文。云「不敢以食道」﹐《檀弓》文。云「羊次其體﹐豕言進下﹐互相見」者﹐羊次其體﹐卽上終「上利升羊」以下﹐是次其體。言互相見者﹐羊言體﹐亦進下﹐豕言進下﹐亦次其體也。

司士三人﹐升魚﹑臘﹑膚。魚用鮒﹐十有五而俎﹐縮載﹐右首﹐進腴。﹝右首進腴﹐亦變於食生也。《有司》載魚橫之。《少儀》曰「羞濡魚者進尾。」﹞

﹝疏﹞注「右首」至「進尾」。

○釋曰﹕云「右首進腴﹐亦變於食生也」者﹐凡載魚爲生人﹐首皆向右﹐進鰭。其祭祀亦首皆在右﹐進腴﹐生人﹑死人皆右首﹐陳設在地﹐地道尊右故也。鬼神進腴者﹐腴是气之所聚﹐故祭祀進腴也。生人進鰭者﹐鰭是脊﹐生人尙味﹐故《公食大夫》云「魚七﹐縮俎寢右。」鄭注云「右﹐首也﹐寢右﹐進鰭也。乾魚近腴﹐多骨鯁」是也。云「《有司》載魚橫之﹐《少儀》曰羞濡魚者進尾」﹐引之者﹐欲見正祭與儐屍載魚禮異﹐又與生人食禮不同。以其尸之禮﹐上大夫載魚橫之﹐於人爲縮﹐於俎爲橫。旣見乾魚﹐則進首可知。復取《少儀》者﹐濡魚進尾﹐見與乾魚異。《有司徹》進首﹐是上大夫繹祭儐尸之禮﹐有乾魚橫於俎﹐宜進其首。則《少儀》羞濡魚者﹐是天子諸侯繹祭可知。以其天子諸侯繹祭﹐乾濕皆有﹐乾魚則進首﹐鮮魚則進尾。必知是天子諸侯繹祭者﹐以其大夫儐屍云「加無祭」﹐《少儀》云「祭無」﹐又與儐屍加無祭於上同﹐故知義然也。

臘一純而俎﹐亦進下﹐肩在上。﹝如羊豕。凡臘之體﹐載禮在此。﹞

﹝疏﹞注「如羊」至「在此」。

○釋曰﹕以其諸經惟有臘文﹐無升載之事﹐惟有此經所載之法﹐故云載禮在此也。

膚九而俎﹐亦橫載﹐革順。﹝列載於俎﹐令其皮相順。亦者﹐亦其骨體。﹞

﹝疏﹞注「列載」至「骨體」。

○釋曰﹕云「列載於俎﹐令其皮相順」者﹐解經革順也。載革順﹐謂以此膚之體﹐相次而作﹐行列以膚革相順而載也。云「亦者﹐亦其骨體」者﹐上牲體橫載﹐文不明﹐故舉膚亦橫載以明之。此膚言橫﹐則上羊豕骨體亦橫載可知也。

●卷四十八少牢饋食禮第十六

卒┵﹐祝盥於洗﹐升自西階。主人盥﹐升自阼階。祝先入﹐南面。主人從﹐戶內西面。﹝將納祭也。﹞

﹝疏﹞「卒┵」至「戶內西面」。

○注「將納祭也」。

○釋曰﹕自此盡「主人又再拜稽首」﹐論先設置爲陰厭之事也。

主婦被錫﹐衣移袂﹐薦目東房﹐韭菹﹑醢﹐坐奠於筵前。主婦贊者一人﹐亦被錫﹐衣移袂﹐執葵菹﹑蠃醢以授主婦。主婦不興﹐遂受﹐陪設於東﹐韭菹在南﹐葵菹在北。主婦興﹐入於房。﹝被錫﹐讀爲﹛髟皮﹜﹛髟易﹜。古者或剔賤者刑者之發﹐以被婦人之爲飾﹐因名﹛髟皮﹜﹛髟易﹜焉。此《周禮》所謂次也。不糸麗笄者﹐大夫妻尊﹐亦衣綃衣﹐而侈其袂耳﹐侈者﹐蓋半士之袂以益之﹐衣三尺三寸﹐尺八寸。韭菹醢﹐朝事之豆也﹐而饋食用之﹐丰大夫禮。葵菹在糸爭。今文錫爲糸易﹐蠃爲蝸。﹞

﹝疏﹞「主婦被錫衣」至「入於房」。

○注「被錫」至「爲蝸」。

○釋曰﹕云「主婦贊者一人亦被錫」者﹐此被錫移袂與主婦同﹐旣一人與主婦同﹐則其餘不得如主婦﹐當與士妻同﹐糸麗笄綃衣。若士妻與婦人助祭一皆糸麗笄綃衣﹐以綃衣下更無服﹐服窮則同。故《特牲》云「凡婦人助祭者同服」是也。云「被錫讀爲﹛髟皮﹜﹛髟易﹜」者﹐欲見﹛髟易﹜取人發爲之之義也。云「古者或剔賤者刑者之發﹐以被婦人爲飾﹐因名﹛髟皮﹜﹛髟易﹜焉」者﹐此解名﹛髟皮﹜﹛髟易﹜之意。案哀公十七年《左傳》說衛莊公登城望戎州﹐見己氏之妻發美﹐使髡之﹐以爲呂姜┶。是其取賤者發爲﹛髟皮﹜﹛髟易﹜之事也。云「此《周禮》所謂次也」者﹐案《周禮追師》云掌王后以下副編次。三翟者﹐首服副﹐鞠衣衤衣﹐首服編﹐祿衣﹐首服次。鄭彼注﹕「副﹐首飾﹐若今步搖。編﹐編列發爲之﹐若今假。次﹐次第發長短爲之﹐所謂﹛髟皮﹜﹛髟易﹜。」鄭云所謂﹛髟皮﹜﹛髟易﹜者指此文也。是彼此相曉也。云「不糸麗笄者﹐大夫妻尊」者﹐此決《特牲》主婦糸麗笄﹐士妻卑故也。云「亦衣綃衣」者﹐亦如《特牲》士妻主婦綃衣也。綃衣者﹐六服外之下者。云「而侈其袂耳﹐侈者蓋半士妻之袂以益之﹐衣三尺三寸﹐袂尺八寸」者﹐士妻之袂二尺二寸﹐尺二寸﹐三分益一﹐故三尺三寸﹐袂尺八寸也﹐故《內司服》注亦爲此解也。或云衣三尺三寸﹐或云袂﹐俱合義﹐是以《喪服》記云「亦名袂爲衣也」。云「韭菹醢﹐朝事之豆也」者﹐案《周禮醢人職》﹕「朝事之豆﹐韭菹﹑醢﹑昌本﹑麋﹑菁菹﹑鹿﹑茆菹﹑麋。」彼天子八豆﹐今大夫取二豆爲饋食﹐用之丰大夫禮故也。若然﹐葵菹﹑蠃醢亦天子饋食之豆﹐今大夫用之﹐鄭不言者﹐彼饋食當其節﹐天子八豆﹐此大夫取二而已﹐故不須言之。云「葵菹在糸爭」者﹐以其韭菹在南﹐醢在北﹐今於次東﹐葵菹在北﹐蠃醢在南﹐是其糸爭次之也。

佐食上利執羊俎﹐下利執豕俎﹐司士三人執魚﹑臘﹑膚俎﹐序升自西階﹐相從入。設俎﹐羊在豆東﹐豕亞其北﹐魚在羊東﹐臘在豕東﹐特膚當俎北端。﹝相﹐助也。﹞

主婦自東房執一金惇黍﹐有蓋﹐坐設於羊俎之南。婦贊者執惇稷以授主婦﹐主婦興受﹐坐設於魚俎南﹔又興受贊者惇黍﹐坐設於稷南﹔又興受贊者惇稷﹐坐設於黍南。惇皆南首。主婦興﹐入於房。﹝惇有首者﹐尊者器飾也﹐飾蓋象龜。周之禮﹐飾器各以其類﹐龜有上下甲。今文曰﹕主婦入於房。﹞

﹝疏﹞「主婦」至「於房」。

○注「惇有」至「於房」。

○釋曰「惇有首者﹐尊者器飾也﹐飾蓋象龜」﹐知有此義者﹐以其經曰「惇南首」﹐明象龜虫獸之形﹐故云首。知象龜者﹐以其蓋形龜象故也。云「周之禮﹐飾器各以其類」者﹐案《周禮梓人》云「外骨﹐內骨﹐以ㄕ鳴者﹐以胸鳴者」之類﹐鄭云「刻畫祭器﹐博庶物也。」又《周禮司尊彜》有雞彜之等﹐是周之禮﹐飾器各以其類也。云「龜有上下甲」者﹐欲言此惇蓋取象之意﹐以龜有上下甲﹐故惇蓋象之﹐是亦取其類也。惇蓋旣象龜﹐明簋亦象龜爲之﹐故《禮器》云「管仲鏤簋﹐朱。」注云「謂刻而飾之。大夫刻爲龜耳﹐諸侯飾以象﹐天子飾以玉。」言以玉飾之﹐還依大夫象形爲飾也﹐天子則簋惇兼有。《九嬪職》云「凡祭祀贊玉。」注云「玉﹑玉惇﹐受黍稷器。」是天子八簋之外﹐兼用惇也。《特牲》云「佐食分簋。」注云「爲將。惇﹐有虞氏之器也。周制﹐士用之﹐變惇言簋﹐容同姓之士得從周制耳。」則同姓大夫亦用簋。《特牲》《少牢》用惇者﹐異姓大夫士也。《明堂位》云「有虞氏之兩惇﹐夏后氏之四璉﹐殷之六瑚﹐周之八簋。」鄭注云「皆黍稷器﹐制之異同未聞。」案《周禮舍人》注﹕「圓曰簋。」《孝經》注直云「外方曰簋」者﹐據而言。若然﹐云未聞者﹐據殷已上未聞﹐周之簋則聞矣。故《易損卦》云「二簋可用享。」注云「離爲日﹐日圓。巽爲本﹐木器象」﹐是其周器有聞也。《孝經緯鉤命決》云「惇規首上下圓相連﹐簋上圓下方﹐法陰陽」﹐是有聞而鄭云未聞者﹐鄭不信之故也。

祝酌﹐奠﹐遂命佐食啟會。佐食啟會蓋﹐二以重﹐設於惇南。﹝酌奠﹐酌酒爲神奠之﹐後酌者﹐酒尊﹐要成也。《特牲饋食禮》曰「祝洗﹐酌奠﹐奠於南。」重累之。﹞

﹝疏﹞注「酌奠」至「累之」。

○釋曰「酌奠﹐酌酒爲神奠之」者﹐以其迎尸之前﹐將爲陰厭﹐爲神不爲屍﹐故云爲神奠之也。云「後酌者﹐酒尊﹐要成也」者﹐上經先設余饌﹐此經乃酌者﹐酒尊物設饌要由尊者成﹐故後設之也。引《特牲》者﹐酌奠之處﹐當在南﹐此經不言﹐故引爲證也。云「重累之」者﹐以黍稷各二﹐二者各自當重累於惇南﹐卻合之也。

主人西面﹐祝在左。主人再拜稽首。祝祝曰「孝孫某﹐敢用柔毛﹑剛鬣﹑嘉薦﹑普淖﹐用薦歲事於皇祖伯某﹐以某妃配某氏。尙饗﹗」主人又再拜稽首。﹝羊曰柔毛﹐豕曰剛鬣。嘉薦﹐菹醢也。普淖﹐黍稷也。普﹐大也。淖﹐和也。徳能大和﹐乃有黍稷。《春秋傳》曰﹕奉粢曰「粢丰盛」﹐謂其三時不害﹐而民和年丰也。﹞

﹝疏﹞注「羊曰」至「丰也」。

○釋曰﹕云「羊曰柔毛﹐豕曰剛鬣」﹐《下曲禮》文。羊肥則毛柔濡﹐豕肥則鬣剛也﹐彼注云「號牲物者﹐異於人用也。」引《春秋》者﹐證黍稷大和之義。案彼《左氏》桓六年傳文﹕「楚武王侵隨﹐使章求成焉﹐軍於瑕以待之﹐隨人使少師入楚軍。董成楚以羸師而納少師﹐少師還﹐請追楚師。季梁止之曰﹕天方授楚﹐楚之羸﹐其誘我也。臣聞小之能敵大也﹐小道大淫。所謂道﹐忠於民而信於神也。上思利民﹐忠也。祝史正辭﹐信也。今民餒而君逞欲﹐祝史矯舉以祭﹐臣不知其可也。公曰﹕吾牲肥盾﹐粢盛丰備﹐何則不信﹖對曰﹕夫民﹐神之主也。是以聖王先成民而後致力於神﹐故奉牲以告曰『博碩肥盾』﹐謂民力之普存也。奉盛以告曰『粢丰盛』﹐謂其三時不害而民和年丰也。」則此之所言隨季梁辭也。

祝出﹐迎屍於廟門之外。主人降立於阼階東﹐西面。祝先﹐入門右﹐屍入門左。﹝主人不出迎屍﹐伸尊也。《特牲饋食禮》曰「屍入﹐主人及賓皆辟位﹐出亦如之。」祝入門右者﹐辟屍盥也﹐旣則後屍。﹞

﹝疏﹞注「主人」至「後屍」。

○釋曰﹕自此盡「牢肺正脊加於斤」﹐論屍入正祭之事。云「主人不出迎屍﹐伸尊也」者﹐《禮記》云「君迎牲而不迎屍」﹐別嫌也。屍在廟門外﹐則疑於臣﹐在廟中則全於君﹐故主人皆不出迎屍。屍在廟門外爲臣道﹐故主人不出迎屍﹐伸尊也。引《特牲》者﹐屍出入時﹐主人與賓西位﹐上皆逡巡辟位﹐敬屍也。云「旣則後屍」者﹐下經云「祝延屍﹐屍升自西階﹐入﹐祝從」﹐注云「由後詔相之曰延。」是後屍者也。

宗人奉﹐東面於庭南。一宗人奉水﹐西面於東。一宗人奉簞巾﹐南面於北。乃沃屍﹐盥於上。卒盥﹐坐奠簞﹐取巾﹐興﹐振之三﹐以授屍﹐坐取簞﹐興﹐以受屍巾。﹝庭南﹐沒ニ。﹞

﹝疏﹞注「庭南沒ニ」。

○釋曰﹕庭南者﹐於庭近南﹐是沒盡門屋ニ﹐近門而盥也。是以《特牲》亦云「屍入門北面盥」﹐繼門而言﹐卽亦此沒ニ者也。

祝延屍﹐屍升自西階﹐人﹐祝從。﹝由後詔相之曰延。延﹐進也。《周禮》曰大祝相屍禮。祝從﹐從屍升自西階。﹞

﹝疏﹞「祝延」至「祝從」。

○注「由後」至「西階」。

○釋曰﹕《周禮》曰大祝相屍禮者﹐案職云「相屍禮」﹐注云「延其出入﹐詔其坐作」是也。

主人升自阼階。祝先入﹐主人從。﹝祝接神﹐先入宜也。﹞

屍升筵﹐祝﹑主人西面立於戶內﹐祝在左。﹝主人由祝後而居右﹐尊也。祝從屍﹐屍卽席﹐乃居主人左。﹞

﹝疏﹞注「主人」至「人左」。

○釋曰﹕祝先入﹐至主人入而居祝之右者﹐以祝從屍後詔侑之﹐故在屍後。主人前及屍﹐卽筵主人與祝西面﹐則主人尊故也。云「祝從屍﹐屍卽席﹐乃卻居主人左」者﹐解祝在先﹐居左之意也。

祝﹑主人皆拜妥屍﹐屍不言。屍答拜﹐遂坐。﹝拜妥屍﹐拜之使安坐也。屍自此答拜﹐遂坐而卒食﹐其有不啐奠﹐不嘗﹐不告旨﹐大夫之禮﹐屍彌尊也。不告旨者﹐爲初亦不饗﹐所謂曲而殺。﹞

﹝疏﹞「祝主」至「遂坐」。

○注「拜妥」至「而殺」。

○釋曰﹕案《爾雅》﹕「妥﹑安﹐坐也。」故云「拜妥屍﹐拜之使安坐也。」案《特牲》云屍「啐酒﹐告旨﹐主人拜﹐屍答拜﹐祭嘗之﹐告旨」﹐不得遂坐﹐此經云「答拜逐坐」﹐故鄭解其遂坐而卒食之意﹐以「其有不啐奠﹐不嘗﹐不告旨」也。大夫之禮屍彌尊﹐故無三事。《特牲》所云嘗﹐謂嘗豕。此不嘗﹐謂不嘗豕也。知非不嘗羊者﹐案下云「嘗羊」﹐故知不嘗豕也。不告旨者﹐旣不啐奠﹐故無告也。言「彌尊」者﹐旣不啐奠﹐一尊﹐又不嘗﹐不告者﹐是彌尊也。云「不告旨者﹐爲初亦不饗」者﹐案《特牲》迎「屍卽席坐﹐主人拜妥屍﹐屍答拜﹐執奠﹐祝饗﹐主人拜如初」﹐注云「饗﹐勸彊之也。其辭取於《士虞》記﹐則宜云孝孫某﹐圭爲而孝薦之饗。」是士賤不嫌﹐得與人君同。大夫尊﹐嫌與人君同﹐故初不饗﹐後亦不告旨。故云不告旨者﹐爲初亦不饗也。云「所謂曲而殺」者﹐《禮器》文﹐彼注云「謂若父在爲母期。」不得申﹐大夫不得者﹐亦不得申﹐故引爲證。若然﹐曲而殺﹐爲初不饗而言也。

祝反南面。﹝未有事也。墮祭﹐爾惇﹐官各肅其職﹐不命。﹞

﹝疏﹞注「未有」至「不命」。

○釋曰﹕云「未有事也」者﹐釋祝反南面也。云「墮祭﹐爾惇」﹐文在下經。「官各肅其職﹐不命」者﹐言祝無事之義。案宿諸官各肅其事﹐不須命﹐故祝得反南面。

屍取韭菹﹐辯扌Й於三豆﹐祭於豆。上佐食取黍稷於四惇﹐下佐食取牢一切肺於俎﹐以授上佐食。上佐食兼與黍以授屍。屍受﹐同祭於豆祭。﹝牢﹐羊豕也。同﹐合也。合祭於俎豆之祭也。黍稷之祭爲墮祭﹐將食神余﹐尊之而祭之。今文辯爲徧。﹞

﹝疏﹞注「牢羊」至「爲徧」。

○釋曰﹕云「黍稷之祭爲墮祭」者﹐肺與黍稷俱得爲墮﹐故《周禮守祧職》﹕「旣祭﹐則藏其墮。」墮中豈不能兼肺﹐肺與黍稷俱祭於菹上。上旣藏之﹐明肺與黍稷器不動﹐人就器減取之﹐故特得墮名。舉肺則全取﹐因上絕之﹐不得墮稱﹐及其藏之﹐並有墮名也。云「將食神余﹐尊之而祭之」者﹐謂陰厭是神食﹐後屍來卽席食﹐屍鬼神之餘﹐故屍亦尊神而祭之。以其凡祭者﹐皆不是盛主人之饌﹐故以祭之爲尊也。

上佐食舉屍牢肺﹑正脊以授屍﹐上佐食爾上惇黍於筵上﹐右之。﹝爾﹐近也﹐或曰移也。右之﹐便屍食也。重言上佐食﹐明更起﹐不相因。﹞

﹝疏﹞「上佐」至「右之」。

○注「爾近」至「相因」。

○釋曰﹕《曲禮》云「飯黍無以箸。」是古者飯食不用匙箸。若然﹐器卽不動﹐器中取之﹐故移之於席上﹐便屍食也。云「重言上佐食﹐明更起﹐不相因」者﹐前舉屍牢肺時﹐坐而取之﹐興以授屍﹐不因此坐取肺﹐卽爾惇黍﹐明更坐爾黍而起﹐不因前坐也。案《特牲》云「黍稷」﹐此及虞皆不云「稷」者﹐此後皆黍稷連言﹐明並黍稷食之﹐不虛陳而不食。不言爾之者﹐文不具﹐其實亦爾之也。

主人羞斤俎﹐升自阼階﹐置於膚北。﹝羞﹐進也。斤﹐敬也。親進之﹐主人敬尸之加。﹞

﹝疏﹞「主人」至「膚北」。

○注「羞進」至「之加」。

○釋曰﹕《郊特牲》訓斤爲敬﹐今此主人親進之﹐故鄭云敬尸之加﹐以其爲屍特加﹐故云「加」也。若然﹐特牲三俎膚從豕俎﹐故斤在臘北﹐此五俎有膚俎﹐故斤在膚北。

上佐食羞兩﹐取一羊於房中﹐坐設於韭菹之南。下佐食又取一豕於房中以從﹐上佐食受﹐坐設於羊之南﹐皆Ρ﹐皆有四。屍扌及以四﹐祭羊﹐遂以祭豕﹐嘗羊。﹝Ρ﹐菜也。羊用苦﹐豕用薇﹐皆有酒。﹞

﹝疏﹞「上佐」至「羊」。

○注「Ρ菜」至「有滑」。

○釋曰﹕Ρ菜者﹐菜是地之Ρ。知「羊用苦﹐豕用薇﹐皆有滑」者﹐案《公食大夫》記云「Ρ﹐牛藿﹐羊苦﹐豕薇﹐皆有滑」是也。

食舉﹐﹝舉﹐牢肺正脊也。先飲啖之﹐以爲道也。﹞

﹝疏﹞「食舉」。

○注「舉牢」至「道也」。

○釋曰﹕此食舉在羞斤之下﹐《特牲》食舉在羞斤之上。不同者﹐彼《特牲》食舉下乃云「羞斤俎」者﹐是其正以食舉。後屍卽嚌之屬﹐卽加於斤俎﹐故食舉後卽進斤是正也。此食舉不在羞斤之上﹐上佐食羞羹﹐尸祭訖﹐乃得食舉﹐故退食舉在祭之下。又不退羞斤在食舉下者﹐由主人敬屍﹐故不退在下也。《特牲》爾惇下設大羹﹐此不云者﹐大羹不爲神﹐直是爲屍者﹐故此不言儐﹐屍乃有也。云「舉﹐牢肺正脊也」者﹐上文云「上佐食舉屍牢肺﹑正脊以授屍」﹐屍受祭肺明。今食先云食舉﹐是上牢肺正脊也。云「先食啖之﹐以爲道也」者﹐案《特牲》﹕「舉肺脊以授屍﹐屍受振祭嚌之﹐左執之。」注「肺﹐气之主也。脊﹐體之貴者﹐先食啖之﹐所以道食通气」是也。

三飯。﹝食以黍。﹞

﹝疏﹞「三飯」。

○注「食以黍」。

○釋曰﹕知先食黍者﹐以前文先言爾黍﹐故知先食黍也。

上佐食舉屍牢﹐屍受﹐振祭﹐嚌之。佐食受﹐加於斤。﹝﹐正脇也。古文爲肝。﹞

﹝疏﹞注「正脇也」。

○釋曰﹕上文序體先言短脇﹐次言正脇﹐則正脇在中﹐上食舉是正脊﹐故知此食亦先取正脇也。《特牲》云「食」﹐鄭注「爲長脇也」。彼記序九體﹐有長脇無代脇者﹐案鄭注云「脊無中﹐脇無前﹐貶於尊者。」故與此異也。

上佐食羞兩瓦豆﹐有醢﹐亦用瓦豆﹐設於薦豆之北。﹝設於薦豆之北﹐以其加也。四豆亦糸爭。羊在南﹐豕在北﹐無燻堯者﹐尙牲不尙味。﹞

﹝疏﹞「上佐」至「之北」。

○注「設於」至「尙味」。

○釋曰﹕《特牲》略於《少牢》﹐故有豕堯。此《少牢》二牲﹐故不尙味﹐而無燻堯也。

屍又食﹐食。上佐食舉屍一魚﹐屍受﹐振祭﹐嚌之。佐食受﹐加於斤﹐橫之。﹝又﹐復也。或言食﹐或言飯。食﹐大名。小數曰飯。魚橫之者﹐異於肉。﹞

﹝疏﹞「屍又」至「橫之」。

○注「又復」至「於肉」。

○釋曰﹕云「食﹐大名」者﹐以其《論語》文多言食﹐故云食大名也。云「小數曰飯」者﹐此《少牢》《特牲》言三飯﹑五飯﹑九飯之等﹐據一口謂之一飯﹐五口謂之五飯之等﹐據小數而言﹐故云小數曰飯也。云「魚橫之者﹐異於肉」者﹐魚在俎縮﹐肉在俎則橫﹐其同在斤﹐俎仍橫之。魚本縮﹐今則橫矣﹐與牲體異﹐故云魚橫異於肉也。必知肉在斤仍橫者﹐但言加於斤﹐不云縮﹐則與本俎同橫可知也。大夫不儐屍者﹐於此時亦當設大羹﹐此主爲大夫不儐屍者﹐大羹之文也。

又食﹐上佐食舉屍臘肩﹐屍受﹐振祭﹐嚌之﹐上佐食受﹐加於斤。﹝臘魚皆一舉者﹐《少牢》二牲﹐略之。臘必舉肩﹐以肩爲終也。別舉魚臘﹐崇威儀。﹞

﹝疏﹞注「臘魚」至「威儀」。

○釋曰﹕云「臘﹝元缺起此﹞魚皆一舉者﹐《少牢》二牲﹐略之」者﹐以《特牲》三舉獸魚﹐以其牲少故也。此《少牢》二牲略之者﹐體足可舉﹐故臘魚一舉以略之。云「臘必舉肩﹐以肩爲終也」者﹐以臘如牲骨﹐但舉一肩﹐肩尊﹐以爲終取其成義﹐牲體舉肩爲終。云「別舉魚臘﹐崇威儀」者﹐《特牲》云「屍三飯﹐佐食舉獸﹐魚一﹐亦如之。屍又三飯﹐舉骼及獸魚如初。屍又三飯﹐舉肩及獸魚如初。」獸魚常一時同舉﹐而此獸魚別舉﹐大夫之禮﹐故云崇威儀。案《特牲》先舉臘後魚﹐此《少牢》後舉臘者﹐彼《特牲》三俎﹐臘皆三舉﹐故後舉魚。此《少牢》臘魚皆一舉﹐故使臘在後肩﹐取其終義故也。

又食﹐上佐食舉屍牢骼﹐如初。﹝如舉也。﹞

又食﹐﹝不舉者﹐卿大夫之禮﹐不過五舉﹐須侑屍。﹞

﹝疏﹞注「不舉」至「侑屍」。

○釋曰﹕云「五舉」者﹐舉牢肺一也﹐又舉牢二也﹐又舉一魚三也﹐又舉臘肩四也﹐又舉牢骼五也﹐是卿大夫之禮五舉也。

屍告飽。祝西面於主人之南﹐獨侑﹐不拜。侑曰「皇屍未實﹐侑。」﹝侑﹐勸也。祝獨勸者﹐更則屍飽。實猶飽也。祝旣侑﹐復反南面。﹞

﹝疏﹞注「侑勸」至「南面」。

○釋曰﹕云「侑勸也﹐祝獨勸者﹐更則屍飽」者﹐此決《特牲》九飯三侑﹐皆祝﹑主人共侑﹐不更以侑者﹐欲使屍飽。若其重侑﹐則嫌相褻。《特牲》重侑﹐不更者﹐以士禮九飯﹐縱更亦不飽﹐故不更。此大夫禮十一飯﹐更則飽﹐故有更。是以使祝獨侑﹐與主人更之義。云「祝旣侑﹐復反南面」者﹐戶內主人及祝有事之位。屍席北﹐祝無事之位﹐今侑訖﹐亦復屍北﹐南面位也。此與《特牲》皆有屍飯法﹐天子諸侯亦當有之。故大祝九拜之下﹐云「以享侑祭祀」﹐注云「侑﹐勸屍食而拜。」若然﹐士三飯卽告飽而侑﹐大夫七飯告飽而侑﹐諸侯九飯告飽而侑﹐天子十一飯而侑也。

屍又食﹐上佐食舉屍牢肩﹐屍受﹐振祭﹐嚌之。佐食受﹐加於斤。﹝四舉牢體﹐始於正脊﹐終於肩﹐尊於終始。﹞

﹝疏﹞注「四舉」至「終始」。

○釋曰﹕正脊及肩﹐此體之貴者﹐故先舉正脊爲食之始﹐後舉肩者爲食之終﹐故云「尊於終始」。

屍不飯﹐告飽。祝西面於主人之南。﹝祝當贊主人辭。﹞

﹝疏﹞注「祝當贊主人辭」。

○釋曰﹕以其西面是祝之有事之位﹐故從南向西面位也。

主人不言﹐拜侑。﹝祝言而不拜﹐主人不言而拜﹐親疏之宜。﹞

﹝疏﹞注「祝言」至「之宜」。

○釋曰﹕云「親疏之」者﹐云祝言而不拜者﹐疏也﹔云主人不言而拜者﹐親也。事相成﹐故云「親疏之宜」也。

屍又三飯。﹝爲祝一飯﹐爲主人三飯﹐尊卑之差。凡十一飯﹐下人君也。﹞

上佐食受屍牢肺﹑正脊﹐加於斤。﹝言受者﹐屍授之也。屍授牢而實舉幹俎豆﹐食畢﹐操以授佐食焉。﹞

﹝疏﹞注「言受」至「食焉」。

○釋曰﹕此案上文初食舉謂正脊與牢肺﹐不言置舉之所。下文卽言「三飯﹐上佐食舉屍牢﹐屍受﹐振祭﹐嚌之﹐佐食受加於斤」﹐至此屍十一飯後﹐乃言「上佐食受屍牢肺﹑正脊﹐加於斤」者﹐是卻本﹐初食約《特牲》舉肺脊﹐其時屍實舉於菹豆。今屍食畢﹐屍乃於菹豆上取而授上佐食﹐上佐食受而加於斤﹐故言「受屍牢肺﹑正脊﹐加於斤」也。

主人降﹐洗爵﹐升﹐北面酌酒﹐乃屍。屍拜受﹐主人拜送。﹝猶羨也。旣食之而又飲之﹐所以樂之。古文作酌。﹞

﹝疏﹞注「猶」至「作酌」。

○釋曰﹕自此盡「折一膚」﹐謂主人尸之事。云「猶羨也」者﹐取饒羨之義﹐故以爲樂之也。

尸祭酒﹐啐酒。賓長羞牢肝﹐用俎﹐縮執俎﹐肝亦縮﹐進末﹐鹽在右。﹝羞﹐進也。縮﹐從也。鹽在肝右﹐便屍扌Й之。古文縮爲蹙。﹞

﹝疏﹞注「羞進」至「爲蹙」。

○釋曰﹕云「鹽在肝右﹐便屍扌Й之」者﹐鹽在肝右﹐據賓長西面﹐手執而言﹐屍東面﹐若至屍前﹐鹽在尸之左﹐屍以右手取肝﹐鄕左﹝元缺止此﹞扌Й之﹐是其便也。

屍左執爵﹐右兼取肝﹐扌Й於俎鹽﹐振祭﹐嚌之﹐加於菹豆﹐卒爵。主人拜﹐受屍爵﹐屍答拜。﹝兼﹐兼羊﹑豕。﹞

祝酌受屍﹐屍醋主人﹐主人拜受爵﹐屍答拜﹐主人西面奠爵﹐又拜。﹝主人受酢酒﹐俠爵拜﹐彌尊屍。﹞

﹝疏﹞注「主人」至「尊屍」。

○釋曰﹕云「彌尊屍」者﹐此《少牢》與《特牲》屍酢主人﹐使祝代屍酌者﹐已是尊屍。今主人拜受訖﹐又拜爲俠拜﹐是彌尊屍也。

上佐食取四惇黍稷﹐下佐食取牢一切肺﹐以授上佐食。上佐食以綏祭。﹝綏﹐或作ソ。ソ讀爲墮。將受嘏﹐亦尊屍余而祭之。古文墮爲斤。﹞

﹝疏﹞注「綏或」至「爲斤」。

○釋曰﹕經中綏是車綏﹐或有《禮》本作ソ者﹐故亦讀從《周禮守祧》﹕「旣葬﹐則藏其墮。」取墮減之義也。云「將受嘏」者﹐下文主人受嘏之時﹐先墮祭﹐是以佐食授黍稷﹐與主人爲墮禮。

主人佐執爵﹐右受佐食﹐坐祭之﹐又祭酒﹐不興﹐遂啐酒。﹝右受佐食﹐右手受墮於佐食也。至此言坐祭之者﹐明屍與主人爲禮也。屍恆坐﹐有事則起。主人恆立﹐有事則坐。﹞

﹝疏﹞注「右手」至「則坐」。

○釋曰﹕云「尺常坐﹐有事則起。主人常立﹐有事則坐」者﹐案《禮器》云「周坐屍。」《曲禮》云「立如齊。」鄭云「齊﹐謂祭祀時。」則是屍常坐﹐主人祭時則常立。經云「坐祭之」﹐謂墮祭屍余是屍與主人爲禮﹐是主人有事乃坐也。屍答主人拜乃立﹐是屍有事則起也。

祝與二佐食皆出﹐盥於洗﹐入﹐二佐食各取黍於一惇﹐上佐食兼受﹐摶之﹐以授屍。屍執以命祝。﹝命祝以嘏辭。﹞

﹝疏﹞注「命祝以嘏辭」。

○釋曰﹕謂命祝使出嘏辭﹐以嘏於主人﹐下文是也。

卒命祝﹐祝受以東﹐北面於戶西﹐以嘏於主人曰「皇屍命工祝﹐承致多福無疆於女孝孫。來女孝孫﹐使女受祿於天﹐宜稼於田﹐眉壽萬年﹐勿替引之。」﹝嘏﹐大也。予主人以大福。工﹐官也。承猶傳也。來讀曰﹐﹐賜也。耕種曰稼。勿猶無也。替﹐廢也。引﹐長也。言無廢止時﹐長如是也。古文嘏爲格﹐祿爲福﹐眉爲微﹐替爲﹐或爲﹤至﹥。﹤至﹥﹑替﹐聲相近。﹞

﹝疏﹞「卒命」至「引之」。

○注「嘏大」至「相近」。

○釋曰﹕云「嘏﹐大也」者﹐《郊特牲》云「嘏﹐長也﹐大也。」故鄭云「予主人以大福」。案《特牲》屍親嘏主人﹐此屍使祝嘏主人者﹐大夫屍尊﹐故不親嘏﹐《特牲》無嘏﹐文不具也。

主人坐奠爵﹐興﹐再拜稽首﹐興﹐受黍﹐坐振祭﹐嚌之﹐詩懷之﹐實於左袂﹐掛於季指﹐執爵以興﹐坐卒爵﹐執爵以興﹐坐奠爵﹐拜。屍答拜。執爵以興﹐出。宰夫以籩受嗇黍。主人嘗之﹐納諸內。﹝詩猶承也。實於左袂﹐便右手也。季猶小也。出﹐出戶也。宰夫﹐掌飲食之事者。收斂曰嗇﹐明丰年乃有黍稷也。復嘗之者﹐重之至也。納猶入也。古文掛作卦。﹞

﹝疏﹞「主人」至「諸內」。

○注「詩猶」至「作卦」。

○釋曰﹕云「出﹐出戶也」者﹐以主人位在戶內西面﹐今云出﹐故知是出戶也。此宰夫以籩受嗇﹐大夫之禮﹐《特牲》主人出寫嗇於房﹐祝以籩受﹐彼士禮﹐與大夫異也。案《春官郁人》云「大祭祀﹐與量人受舉之卒爵而飲之。」鄭云「﹐受福之嘏。聲之誤也。王屍﹐屍嘏王﹐此其卒爵也。《少牢饋食禮》﹕主人受嘏﹐詩懷之。卒爵﹐執爵以興﹐出﹐宰夫以籩受嗇黍﹐主人嘗之﹐乃還﹐獻祝。此郁人受王之卒爵﹐亦王出房時也。」是王受嘏與大夫同也。案《楚茨》詩﹕「旣齊旣稷﹐旣匡旣敕。」注云「嘏之禮﹐祝徧取黍稷牢肉魚扌需於醢﹐以授屍。孝孫前就屍受之﹐天子使宰夫受之﹐以筐祝則釋嘏辭以敕之。」天子嘏辭與大夫同也。云「復嘗之者﹐重之至也」者﹐前已嚌之﹐是已嘗。今復言嘗﹐是重受﹐福之至也。《特牲》不言復嘗者﹐文不具也。

主人獻祝﹐設席南面。祝拜於席上﹐坐受。﹝室中迫狹。﹞

﹝疏﹞「主人」至「坐受」。

○注「室中迫狹」。

○釋曰﹕言迫狹﹐大夫士廟室也﹐皆兩下五架﹐正中曰棟﹐棟南兩架﹐北亦兩架。棟南一架名曰楣﹐前承檐﹐以前名曰。棟北一架爲室﹐南壁而開戶﹐卽是一架之開﹐廣爲室﹐故云「迫狹」也。必知棟北一架後乃爲室者﹐《昏禮》主人筵賓升自西階﹐「當阿東面致命」﹐鄭云「阿﹐棟也。入堂深。」明不入室﹐是棟北乃有室也。

主人西面答拜。﹝不言拜送﹐下尸。﹞

﹝疏﹞「主人西面答拜」。

○注「不言拜送下尸」。

○釋曰﹕上主人屍﹐屍拜受﹐主人拜送。今主人獻祝﹐祝拜受﹐主人答拜。拜送禮重﹐答拜禮輕﹐今言答拜﹐故云「不言拜送﹐下尸」也。

薦兩豆菹﹑醢。﹝葵菹﹑蠃醢。﹞

﹝疏﹞「薦兩豆菹醢」。

○注「葵菹蠃醢」。

○釋曰﹕知者﹐上云「韭菹醢」﹐鄭云「朝事之豆也﹐而饋食用之﹐丰大夫禮。」上亦云葵菹﹑蠃醢﹐是饋食之豆﹐當饋食之節﹐是其常事﹐故不言丰大夫之禮﹐今祝用之﹐亦其常事﹐故知用「葵菹﹑蠃醢」也。

佐食設俎﹐牢髀﹐橫脊一﹑短脇一﹑腸一﹑胃一﹑膚三﹑魚一﹐橫之﹐臘兩髀屬於尻。﹝皆升下體﹐祝賤也。魚橫者﹐四物共俎﹐殊之也。臘兩髀屬於尻﹐尢賤﹐不殊。﹞

﹝疏﹞注「皆升」至「不殊」。

○釋曰﹕言「升下體」者﹐髀與短脇﹑橫脊皆羊﹑豕之下體﹐屬於尻﹐又臘之下體﹐爲祝賤故也。云「魚橫者﹐四物共俎﹐殊之也」者﹐以其魚猶在俎﹐縮載﹐今橫者﹐爲四物共俎﹐橫而殊之也。縮其七物而云四物者﹐據羊﹑豕﹑魚﹑臘﹐故云四物也。云「尢賤」者﹐羊﹑豕體不屬於尻﹐以臘用左﹑右胖﹐故有兩髀。言髀屬於尻﹐尻在中﹐謂髀與尻相連屬﹐不殊﹐是尢賤也。周祝賤﹐常連之也。

祝取菹扌Й於醢﹐祭於豆。祝祭俎﹐﹝大夫祝俎無肺﹐祭用膚﹐遠下尸。不嚌之﹐膚不盛。﹞

﹝疏﹞「祝取」至「祭俎」。

○注「大夫」至「不盛」。

○釋曰﹕云「大夫祝俎無肺﹐祭用膚﹐遠下尸」者﹐案《特牲》屍俎有祭肺﹑離肺﹐祝俎有離肺﹐無祭肺﹐是下尸。今大夫屍俎亦皆有祝﹐則離肺﹑祭肺俱無﹐是遠下尸也。云「不嚌之﹐膚不盛」者﹐決離肺祭訖﹐嚌之﹐加於俎。今以無肺祭﹐不盛故也。凡膚皆不齊﹐獨於此言之者﹐以其以膚替肺﹐肺則嚌﹐此則不嚌﹐故須言之也。

祭酒﹐啐酒。肝牢從。祝取肝扌Й於鹽﹐振祭﹐嚌之﹐不興﹐加於俎﹐卒爵﹐興。﹝亦如佐食授爵乃興﹐不拜旣爵﹐大夫祝﹐賤也。﹞

﹝疏﹞注「亦如」至「賤也」。

○釋曰「亦如佐食授爵乃興」者﹐此經直云「卒爵興」﹐不云「授爵」﹐故特明之。案下文主婦獻祝﹐祝卒爵﹐坐授主婦爵。主婦又獻二佐食﹐二佐食坐授主婦爵﹐主婦獻祝與獻二佐食同﹐明主人獻祝﹐祝授主人爵﹐亦與二佐食同可知。云「不拜旣爵﹐大夫祝﹐賤也」者﹐此決《特牲》﹕「祝卒角拜﹐主人答拜。」以士卑﹐故祝不賤。此大夫尊﹐故祝賤﹐不拜旣爵也。

主人酌獻上佐食。上佐食戶內牖東北面拜﹐坐受爵。主人西面答拜。佐食祭酒﹐卒爵﹐拜﹐坐授爵﹐興。﹝不啐而卒爵者﹐大夫之佐食賤﹐禮略。﹞

﹝疏﹞注「不啐」至「禮略」。

○釋曰﹕《特牲》士之佐食亦啐﹐大夫佐食賤﹐禮略。天子諸侯禮𨿽亡﹐或可對天子諸侯佐食啐﹐乃卒爵﹐貴故也。

俎設於兩階之﹐其俎﹕折﹐一膚。﹝佐食不得成禮於室中。折者﹐擇取牢正體余骨﹐折分用之。有┵而無薦﹐亦遠下尸。﹞

﹝疏﹞「俎設」至「一膚」。

○注「佐食」至「下尸」。

○釋曰﹕云「有┵而無薦﹐亦遠下尸」者﹐有┵卽經俎實是也﹐無薦謂無菹醢也。旣無肺﹐已是下尸﹐又無薦﹐是遠下尸也。

主人又獻下佐食﹐亦如之。其┵亦設於階﹐西上﹐亦折﹐一膚。﹝上佐食旣獻則出﹐就其俎。《特牲》記曰佐食「無事則中庭北面」﹐謂此時。﹞

有司贊者取爵於篚以升﹐授主婦贊者於房戶。﹝男女不相因。《特牲饋食禮》曰「佐食卒角﹐主人受角﹐降﹐反於篚。」﹞

﹝疏﹞「有司」至「房戶」。

○注「男女」至「於篚」。

○釋曰﹕云自此盡「入於房」﹐論主婦亞獻祝獻屍與佐食之事。此直云有司「授婦贊者於房」﹐案《禮記內則》云「非祭非喪﹐不相授器。其相授﹐則女受以篚﹐其無篚﹐則皆坐奠之﹐而後取之。」此經𨿽不言受以篚﹐及奠於地之事﹐亦當然也。云「男女不相因」者﹐案《特牲》﹕「佐食卒角﹐主人受角﹐降﹐反於篚﹐升﹐入復位訖﹐主婦乃洗爵於房﹐酌亞獻屍。」是不相因爵也。引《特牲》者﹐證男女不相因爵﹐主婦不取此爵也。

婦贊者受﹐以授主婦。主婦洗於房中﹐出酌﹐入戶﹐西面拜﹐獻屍。﹝入戶西面拜﹐由便也。不北面者﹐辟人君夫人也。拜而後獻者﹐當俠拜也。《昏禮》曰「婦洗在北堂﹐直室東隅。」﹞

﹝疏﹞注「入戶」至「東隅」。

○釋曰﹕云「入戶西面拜﹐由便也」者﹐下注云「此拜於北﹐則上拜於南矣﹐由便也。」云「不北面者﹐辟人君夫人也」者﹐案《特牲》「主婦北面拜」﹐注云「北面拜者﹐辟內子也。」則是士妻卑﹐不嫌﹐得北面與人君夫人同也。

屍拜受。主婦主人之北﹐西面拜送爵。﹝拜於主人之北﹐西面﹐婦人位在內﹐此拜於北﹐則上拜於南矣﹐由便也。﹞尸祭酒﹐卒爵。主婦拜﹐祝受屍爵﹐屍答拜。

易爵﹐洗﹐酌﹐授屍。﹝祝出易爵﹐男女不同爵。﹞主婦拜受爵﹐屍答拜。上佐食綏祭。主婦西面於主人之北受祭﹐祭之。其綏祭如主人之禮﹐不嘏﹐卒爵﹐拜。屍答拜。﹝不嘏﹐夫婦一體。綏亦當作ソ﹐古文爲斤。﹞

主婦以爵出﹐贊者受﹐易爵於篚﹐以授主婦於房中。﹝贊者﹐有司贊者也。易爵﹐亦以授婦贊者﹐婦贊者受房戶外﹐入授主婦。﹞

﹝疏﹞注「贊者」至「主婦」。

○釋曰﹕知「贊者﹐有司贊者﹐也」者﹐上文云「有司贊者取爵於篚」﹐此還是上有司贊者也。

主婦洗﹐酌﹐獻祝。祝拜﹐坐受爵。主婦答拜於主人之北。卒爵﹐不興﹐坐授主婦。﹝不俠拜﹐下尸也。今文曰﹕祝拜受。﹞

主婦受﹐酌﹐獻上佐食於戶內。佐食北面拜﹐坐受爵。主婦西面答拜。祭酒﹐卒爵﹐坐授主婦。主婦獻下佐食亦如之。主婦受爵以入於房。﹝不言拜於主人之北﹐可知也。爵奠於內篚。﹞

賓長洗爵獻於屍﹐屍拜受爵﹐賓戶西北面拜送爵。尸祭酒﹐卒爵。賓拜。祝受屍爵﹐屍答拜。

祝酌﹐授屍。賓拜受爵。屍拜送爵。賓坐奠爵﹐遂拜﹐執爵以興﹐坐祭﹐遂飲﹐卒爵﹐執爵以興﹐坐奠爵﹐拜﹐屍答拜。

賓酌﹐獻祝。祝拜﹐坐受爵﹐賓北面答拜。祝祭酒﹐啐酒﹐奠爵於其筵前。﹝啐酒而不卒爵﹐祭事畢﹐示醉也。不獻佐食﹐將儐屍﹐禮殺。﹞

﹝疏﹞「賓長」至「筵前」。

○釋曰﹕云「尸祭酒﹐卒爵」者﹐案《特牲》賓長獻爵止﹐注云「欲神惠之均。」於室中待夫婦致爵。此大夫禮﹐或有賓屍者﹐致爵在儐尸之上﹐故不致爵﹐爵不止也。若然﹐《有司徹》屍作止爵﹐三獻致爵於主人﹐主人不酢主婦﹐又不致爵於主婦﹐下大夫不儐屍﹐賓獻屍止爵﹐主婦致爵於主人﹐酢主婦﹐主人不致於主婦。《特牲》主人與主婦交相致爵。參差不同者﹐此以尊卑爲差降之數﹐故有異也。上大夫得儐屍﹐故致爵﹐上辟人君。下大夫不儐屍﹐故增酢主婦而已。士卑﹐不嫌與君同﹐故致爵具也。

○注「啐酒」至「禮殺」。

○釋曰﹕云「不獻佐食﹐將儐屍﹐禮殺」者﹐以其祝與佐食﹐俱是事神及屍﹐是以獻屍並及之﹐故主人﹑主婦獻祝與佐食。今賓獻祝不及佐食者﹐但爲待賓屍﹐故於賓長獻是祭末禮殺﹐故不及佐食﹐闕之也。

主人出﹐立於阼階上﹐西面。祝出﹐立於西階上﹐東面。祝告曰「利成。」﹝利猶養也。成﹐畢也。孝子之養禮畢。﹞

祝入。屍謖。主人降立於阼階東﹐西面。﹝謖﹐起也。謖或作休。﹞

祝先﹐屍從﹐遂出於廟門。﹝事尸之禮﹐訖於廟門。﹞

﹝疏﹞「主人」至「廟門」。

○釋曰﹕自此盡「廟門」﹐論祭祀畢屍出廟之事。注事尸之禮訖於廟門者﹐上祝迎屍於廟門﹐今禮畢又送屍於廟門。案《禮記》屍在廟門外﹐則疑於臣﹐是以據廟門爲斷。

祝反﹐復位於室中。主人亦入於室﹐復位。祝命佐食徹斤俎﹐降設於堂下阼階南。﹝徹斤俎不出門﹐將儐屍也。斤俎而以儐屍者﹐其本爲不反魚肉耳。不云屍俎﹐未歸屍。﹞

﹝疏﹞「祝反」至「階南」。

○注「徹斤」至「歸屍」。

○釋曰﹕自此盡篇末﹐論徹斤俎行之事。云「徹斤俎不出門﹐將儐屍也」者﹐決《特牲》佐食徹屍俎出廟門者﹐送屍者也。云「斤俎而以儐屍者﹐其本爲不反魚肉耳」者﹐案《曲禮》云「毋反魚肉」﹐謂食時魚肉不反俎﹐故屍食亦加斤俎﹐本爲屍不反魚肉。今賓屍將更食魚肉﹐當加於斤俎﹐未得卽送屍家﹐故云本爲不反魚肉也﹐故儐屍訖並後加者﹐得歸之也。

司宮設對席﹐乃四人。﹝大夫禮﹐四人﹐明惠大也。﹞

﹝疏﹞注「大夫」至「大也」。

○釋曰﹕案《祭統》云「凡之道﹐而興施惠之象也。」是故上有大澤﹐則惠必及下。是以《特牲》二人﹐惠之小者。大夫四人﹐明惠之大者也。

上佐食盥﹐升﹐下佐食對之﹐賓長二人備。﹝備四人也。三亦盥升。﹞

﹝疏﹞「上佐」至「人備」。

○注「備四」至「盥升」。

○釋曰「下佐食對之」者﹐不謂東西相當﹐直取上佐食東面﹐下佐食西面爲對。以其下佐食西面近北﹐故不得東西相當也。云「賓長二人備」者﹐亦不東西相當﹐以其一賓長在上佐食之北﹐一賓長在下佐食之南﹐是亦不東西相當也﹐故云「備」﹐不言「對」也。

司士進一惇黍於上佐食﹐又進一惇黍於下佐食﹐皆右之於席上。﹝右之者﹐東面在南﹐西面在北。﹞

﹝疏﹞注「右之」至「在北」。

○釋曰﹕東面在南﹐據上佐食﹐西面在北﹐據下佐食。右之者﹐飯用手右之便故也。

資黍於羊俎兩端﹐兩下是。﹝資猶減也。減置於羊俎兩端﹐則一賓長在上佐食之北﹐一賓長在下佐食之南。今文資作賫。﹞

﹝疏﹞注「猶」至「作賫」。

○釋曰﹕云「兩下是」者﹐據二賓長以二佐食爲下﹐故云「一賓長在上佐食之北﹐一賓長在下佐食之南」﹐以地道尊右﹐故二佐食皆在右。若然﹐羊俎兩﹐南北面置之﹐故二賓長於俎一端取黍也。必知上佐食東面近南﹐下佐食西面近北者﹐以其屍東面近南﹐今屍起﹐上佐食居屍坐處﹐明知位次如此。

司士乃辯舉﹐者皆祭黍﹑祭舉。﹝舉﹐舉膚。今文辯爲徧。﹞

﹝疏﹞「司士」至「祭舉」。

○注「舉舉」至「爲徧」。

○釋曰﹕知舉是舉膚者﹐以其屍舉肺﹐者下尸﹐明不舉肺當舉膚。是以《特牲》云「佐食授者各一膚。」明此大夫禮﹐亦舉膚也。

主人西面﹐三拜者。者奠舉於俎﹐皆答拜﹐皆反﹐取舉。﹝三拜﹐旅之﹐示徧也。言反者﹐拜時或去其席﹐在東面席者﹐東面拜﹐在西面席者﹐皆南面拜。﹞

﹝疏﹞「主人」至「取舉」。

○注「三拜」至「面拜」。

○釋曰﹕知面位如此者﹐以主人在戶內﹐西面三拜者﹐者在東面而答主人拜﹐可知在西面位者﹐以主人在南﹐西面﹐不得與主人同面而拜﹐明回身南面向主人而拜﹐故鄭以義解之如此也。

司士進一於上﹐又進一於次﹐又進二豆氵音於兩下。乃皆食﹐食舉。﹝氵音﹐肉汁也。﹞

﹝疏﹞「司士」至「食舉」。

○釋曰﹕云「又進二豆氵音於兩下」者﹐以其神坐之上﹐止有羊﹑豕二﹐一進與上佐食﹐一進與下佐食﹐故更羞二豆氵音於兩下﹐氵音者從門外鑊中來﹐以兩下無﹐故進氵音也。

卒食﹐主人洗一爵﹐升﹐酌﹐以授上。贊者洗三爵﹐酌。主人受於戶內﹐以授次﹐若是以辯。皆不拜﹐受爵。主人西面三拜者。者奠爵﹐皆答拜﹐皆祭酒﹐卒爵﹐奠爵﹐皆拜。主人答壹拜。﹝不拜受爵者﹐大夫者賤也。答壹拜﹐略也。古文一爲壹也。﹞

﹝疏﹞注「不拜」至「壹也」。

○釋曰﹕云「不拜受爵者﹐大夫者賤也」者﹐決《特牲》使嗣子與兄弟爲貴﹐故拜受爵也。云「答壹拜﹐略也」者﹐《特牲》亦無再拜法﹐此云「略」者﹐以其四皆拜﹐主人總答一拜﹐故云略也。

者三人興﹐出。﹝出﹐降實爵於篚﹐反賓位。﹞上止。主人受上爵﹐酌以酢於戶內﹐西面坐奠爵﹐拜。上答拜﹐坐祭酒﹐啐酒。﹝主人自酢者﹐上獨止﹐當尸位﹐尊不酌也。﹞

﹝疏﹞注「主人」至「酌也」。

○釋曰﹕《特牲》上親自酌酢主人﹐此上不酌者﹐上將嘏主人﹐故在尸位﹐不可親酌。《特牲》上酌者﹐以上不嘏主人﹐旣卒爵﹐三俱出﹐上酢主人。《少牢》禮備﹐又嘏主人﹐故不酌也。

上親嘏﹐曰「主人受祭之福﹐胡壽保建家室。」﹝親嘏﹐不使祝授之﹐亦以黍。﹞

﹝疏﹞注「親嘏」至「以黍」。

○釋曰﹕言「亦」者﹐亦上皇屍命工祝嘏主人以黍﹐此亦以黍。上文司士進惇﹐乃分黍於羊俎兩端﹐下不言稷﹐故知亦黍也。

主人興﹐坐奠爵﹐拜﹐執爵以興﹐坐卒爵﹐拜。上答拜﹐上興﹐出。主人送﹐乃退。﹝送佐食不拜﹐賤。﹞

﹝疏﹞注「送佐食不拜賤」。

○釋曰﹕賓主之禮﹐賓出主人皆拜送﹐此佐食送之而不拜﹐故云「賤」也。

●卷四十九有司徹第十七

﹝疏﹞《有司徹》第十七。

○釋曰﹕鄭《目錄》云「《少牢》之下篇也。大夫旣祭儐屍於堂之禮。祭畢﹐禮屍於室中。天子﹑諸侯之祭﹐明日而繹。有司徹於五禮屬吉。《大戴》第九﹐《小戴》第十二。《別錄》《少牢》下篇第十七。」

○釋曰﹕言「大夫旣祭儐屍於堂之禮」者﹐謂上大夫室內事屍﹐行三獻禮畢﹐別行儐屍於堂之禮。又云「祭畢﹐禮屍於室中」者﹐據下大夫室內事屍行三獻﹐卽於室內爲加爵禮屍﹐卽下文云「若不儐屍」以下是也。

有司徹。﹝徹室中之饋及祝佐食之俎。卿大夫旣祭而賓屍﹐禮崇也。賓屍則不設饌西北隅﹐以此薦俎之陳有祭象﹐而亦足以厭飫神。天子諸侯﹐明日祭於礻方而繹。《春秋傳》曰「辛巳﹐有事於大廟﹐仲遂卒於垂。壬午﹐猶繹」是也。《爾雅》曰「繹﹐又祭也。」﹞

﹝疏﹞「有司徹」。

○注「徹室」至「祭也」。

○釋曰﹕自此盡「如初」﹐論徹室內之饋並更整設及溫屍俎之事。云「徹室中之饋及祝佐食之俎」者﹐室內之饋﹐主於屍饌﹐薦俎黍稷皆名饋。下大夫不儐屍﹐訖﹐云「有司官徹饋﹐饌於室中西北隅」﹐彼鄭注云「官徹饋者﹐司馬﹑司士舉俎﹐宰夫取惇及豆。」則此饋內兼數物﹐惟無斤俎。斤俎﹐上篇佐食徹之﹐先設於堂下也。又言及祝佐食之俎者﹐殊其尊卑爲文﹐祝亦有薦在室內北墉下﹐佐食之俎在兩楹之﹐無薦。此等見於上篇。今徹祝與佐食並爲文者﹐賤者省文之義﹐其實祝薦俎在室內﹐佐食俎在階。此直云有司﹐不言官﹐下大夫不儐屍﹐云官徹者﹐彼爲更饌西北隅﹐爲陽厭﹐故見官也。斤俎亦用儐屍﹐不使有司同時徹者﹐斤俎本爲屍故設之﹐徹之皆不與正俎同時﹐而後設先徹。案《楚茨》詩云「諸宰君婦﹐廢徹不遲。」此不言者﹐彼人君禮﹐故不同也。云「卿大夫旣祭而儐屍禮崇也」者﹐此對下大夫不儐屍﹐禮不崇也。云「以此薦俎之陳有祭象而亦足以厭飫神」者﹐對下大夫屍出之後﹐攺饌西北隅﹐爲厭飫神。今儐屍者𨿽不設饌西北隅﹐以此薦俎之陳﹐有祭象﹐亦足以厭飫神﹐亦下大夫也。云「天子諸侯明日祭於礻方而繹」者﹐欲見天子諸侯尊﹐別日爲之﹐與卿大夫禮異。但礻方與繹﹐二者俱時爲之﹐故《郊特牲》云「繹之於庫門內﹐礻方之於東方﹐失之矣。」鄭注云「礻方之禮宜於廟門外之西室﹐繹又於其堂﹐神位在西。此二者同時而大名曰繹﹐其祭禮簡而事屍禮大。」引《春秋傳》者﹐此宣八年《左氏傳》﹕「辛巳﹐有事於大廟﹐仲遂卒於垂。」卿佐卒輕於正祭﹐不合廢﹐但繹祭禮輕﹐宜廢而不廢﹐故譏之。云「壬午猶繹」﹐引之者﹐證人君別日爲繹。又見二者𨿽同時而大名繹﹐故孔子書繹不書礻方。引《爾雅》者﹐《爾雅釋天》文﹐彼云「周曰繹﹐商曰彤﹐夏曰復胙」。復胙者﹐復昨日之胙祭。殷曰彤者﹐義取彤彤祭不絕。周曰繹者﹐取尋繹前祭之事。但礻方者﹐《禮器》云「爲礻方乎外」﹐注「礻方祭﹐明日之繹祭也。謂之礻方者﹐於廟門之旁﹐因名焉。其祭之禮旣設祭於室﹐而事屍於堂﹐孝子求神非一處」是也。此礻方是明日又祭﹐故於廟門外。若然﹐正祭礻方卽於廟門內﹐故《楚茨》詩云「祝祭於礻方﹐祀事孔明。」毛傳云「礻方﹐門內也。」鄭云「孝子不知神之所在﹐故使祝博求之於廟門內之旁﹐待賓客之處﹐祀禮於是甚明。」是正祭礻方在門內也。《郊特牲》云「索祭祝於礻方﹐不知神之所在﹐於彼乎﹖於此乎﹖或諸遠人乎﹖祭於礻方﹐尙曰求諸遠者與﹖」亦是祭之明日礻方﹐故云求諸遠者。但此大夫儐屍﹐同日正祭之牲﹐天子諸侯禮大﹐別日又別牲﹐故《牛人》云「享牛求牛。」鄭云「享﹐獻也。獻神之牛﹐謂所以祭者也。求﹐終也﹐終事之牛﹐謂所以繹者也。」是其別牲也。

掃堂。﹝爲賓屍新之。《少儀》曰「埽曰掃﹐掃席前曰拚。」﹞

﹝疏﹞「掃堂」。

○注「爲賓」至「曰拚」。

○釋曰﹕爲賓屍新之者﹐正祭於室之時﹐堂亦掃訖﹐今將儐屍又掃之﹐故云爲儐屍新之。引《少儀》者﹐若直掃席前﹐止可云拚﹐今云掃不云拚﹐明於堂廟泛掃﹐引之見掃爲義也。

司宮攝酒﹐﹝更洗﹐益整頓之。今文攝爲聶。﹞

﹝疏﹞「司宮攝酒」。

○注「更洗」至「爲聶」。

○釋曰﹕鄭云「更洗﹐益整頓之」者﹐案《士冠禮》「再醮攝酒」﹐注云「攝猶整也。整酒謂撓之。」此更添益整頓﹐則此洗當作撓﹐此謂賓屍﹐惟徹室中之饋﹐亦因前正祭之酒﹐更撓攪添益整新之也。

乃﹝A16D﹞屍俎。﹝A16D﹞﹐溫也。溫屍俎於爨﹐斤亦溫焉。獨言溫屍俎﹐則祝與佐食不與賓尸之禮。古文﹝A16D﹞皆作尋﹐記或作Ь。《春秋傳》曰「若可Ь也﹐亦可寒也。」﹞

﹝疏﹞「乃﹝A16D﹞屍俎」。

○注「﹝A16D﹞溫」至「寒也」。

○釋曰﹕知溫屍俎於爨者﹐見下文云「卒﹝A16D﹞﹐乃升羊豕魚三鼎」﹐故知先溫於爨之鑊﹐乃後升之於鼎也。斤亦溫焉﹐知者﹐案下文載俎所舉在斤﹐肩胳脊脇皆在載於俎﹐明亦溫可知。又云「獨言溫屍俎則祝與佐食不與賓尸之禮」者﹐但正祭時﹐屍祝及佐食皆有俎﹐今獨言溫屍俎﹐欲見賓屍時﹐祝與佐食不與而別立侑也。云「古文﹝A16D﹞皆作尋」者﹐《論語》及《左傳》與此古文皆作尋﹐《論語》不破﹐至此疊古文不從者﹐彼不破者﹐或古文通用﹐至此見有今作﹝A16D﹞有火義﹐故從今文也。云「記或作Ь」者﹐案《郊特牲》云「有虞氏之祭也﹐尙用气﹑血﹑腥﹑閻祭﹐用气也。」注云「閻﹐或爲Ь。」今此義指彼記或讀之﹐故云記或作Ь也。引《春秋傳》者﹐案哀公十二年《左傳》﹐夏﹐「公會吳幹橐臯﹐吳子使大宰請尋盟。公不欲﹐使子貢對曰﹕盟﹐所以周信也﹐故心以制之﹐玉帛以奉之﹐言以結之﹐明神以要之﹐寡君以爲苟有盟焉﹐弗可攺也已﹐若猶可攺﹐日盟何益﹖今吾子曰必尋盟﹐若可尋也﹐亦可寒也。」服注云「尋之言重也﹐溫也﹔寒﹐歇也。亦可寒而歇之。」﹝元缺一字﹞鄭引之者﹐證﹝A16D﹞屍俎是重溫之義。

卒﹝A16D﹞﹐乃升羊﹑豕﹑魚三鼎﹐無臘與膚。乃設扃﹐陳鼎於門外﹐如初。﹝臘爲庶羞﹐膚從豕﹐去其鼎者﹐賓尸之禮殺於初。如初者﹐如廟門之外東方﹐北面北上。今文扃爲鉉﹐古文爲密。﹞

﹝疏﹞「卒﹝A16D﹞」至「如初」。

○注「臘爲」至「爲密」。

○釋曰﹕云「臘爲庶羞」者﹐鄭解不﹝A16D﹞臘之義。案上﹝A16D﹞屍俎﹐則皆在其內﹐今升鼎言無臘﹐下載又不見臘體﹐明從庶羞可知。云「膚從豕去其鼎」﹐知者﹐下載體時﹐膚猶在豕鼎﹐不爲庶羞可知。但正祭時五鼎﹐今二者皆去其鼎﹐故云「賓尸之禮殺於初」也。

乃議侑於賓﹐以異姓。﹝議猶擇也。擇賓之賢者﹐可以侑屍。必用異姓﹐廣敬也。是時﹐主人及賓有司已復內位。古文侑皆作宥。﹞

﹝疏﹞「乃議」至「異姓」。

○注「議猶」至「作宥」。

○釋曰﹕自此盡「侑答拜」﹐論選侑並迎屍及侑之事。云「是時主人及賓有司已復內位」者﹐下文「侑出﹐俟於廟門之外」﹐又云主人出迎屍﹑侑﹐言侑﹐卽賓之賢者﹐明賓有司主人皆復內位矣。若然﹐知賓主不先在內﹐必知出復內位者﹐上篇云四者﹐二佐食﹐二賓長﹐訖皆出﹐未見入。主人送上言退﹐皆有出事﹐今議侑在內﹐故云「是時賓主人已復內位」也。

宗人戒侑。﹝戒猶告也。南面告於其位。戒曰「請子爲侑。」﹞

﹝疏﹞「宗人戒侑」。

○注「戒猶」至「爲侑」。

○釋曰﹕知南面告於其位者﹐以賓位在門東北面﹐請以爲侑﹐明面鄕其位可知。知賓位在門東北面者﹐下文將獻賓時﹐云「主人降南面﹐拜眾賓門東﹐三拜眾賓﹐門東北面﹐皆答壹拜」是也。云「戒曰請子爲侑」者﹐案《燕禮》﹐公曰「命某爲賓。」射人傳公命當云「請子爲賓。」此處命侑﹐當先云「主人曰命某爲侑。」宗人傳主人辭﹐戒曰「請子爲侑。」鄭以互文約之﹐故云然也。

侑出﹐俟於廟門之外。﹝俟﹐待也。待於次﹐當與屍更入。主人興禮事屍﹐極敬心也。﹞

﹝疏﹞「侑出」至「之外」。

○注「俟待」至「心也」。

○釋曰﹕云「主人興禮事屍﹐極敬心也」者﹐正謂立侑以輔屍﹐使出﹐便迎之﹐是極其敬心也。

司宮筵於戶西﹐南面。﹝爲屍席也。﹞又筵於西序﹐東面。﹝爲侑席也。﹞

屍與侑北面於廟門之外﹐西上。﹝言「與」﹐殊尊卑。北面者﹐賓屍而屍益卑。西上﹐統於賓客。﹞

﹝疏﹞注「言與」至「賓客」。

○釋曰﹕云「屍益卑」者﹐以儐尸之禮﹐以屍爲賓客﹐當在門西﹐東面北上。今執臣道﹐門外北面﹐故云益卑也。

主人出迎屍﹐宗人擯。﹝賓客屍而迎之﹐主人益尊。擯﹐贊。﹞

﹝疏﹞「主人」至「人擯」。

○注「賓客」至「擯贊」。

○釋曰﹕案《少牢》宿屍祝擯。此宗人擯者﹐以祝不與儐屍﹐故使宗人爲擯也。云「賓客屍而迎之﹐主人益尊」者﹐上篇正祭時﹐主人不迎屍﹐以申尸之尊。至此賓客屍而迎之﹐以屍同賓客﹐是主人益尊故也。

主人拜﹐屍答拜。主人又拜侑﹐侑答拜。主人揖﹐先入門右。﹝道屍。﹞

屍入門左﹐侑從﹐亦左。揖﹐乃讓。﹝沒ニ相揖﹐至階又讓。﹞

﹝疏﹞注「沒ニ」至「又讓」。

○釋曰﹕經直云「揖乃讓」﹐鄭知「沒ニ相揖﹐至階又讓」者﹐案上篇《鄕飲酒》之等﹐入門三揖﹐至階又讓﹐故知也。

主人先升自阼階﹐屍﹑侑升自西階﹐西楹西﹐北面東上。﹝東上﹐統於其席。﹞

﹝疏﹞注「東上統於其席」。

○釋曰﹕屍在門外北面西上﹐統於賓客﹐至此升堂﹐亦應西上﹐故決之。云「東上﹐統於其席」﹐以其賓席以東爲上故也。

主人東楹東﹐北面拜至﹐屍答拜。主人又拜侑﹐侑答拜。﹝拜至﹐喜之。﹞

乃舉。﹝舉﹐舉鼎也。舉者不盥﹐殺也。﹞

﹝疏﹞「乃舉」。

○注「舉舉」至「殺也」。

○釋曰﹕自此盡「西枋」﹐論門外舉鼎﹐匕俎入陳於廟門之事。云「舉者不盥﹐殺也」者﹐決正祭時皆盥訖乃舉鼎﹐此儐屍禮殺﹐舉者不盥﹐故云殺也。

司馬舉羊鼎﹐司士舉豕鼎﹑舉魚鼎以入﹐陳鼎如初。﹝如初﹐如阼階下西面北上。﹞

﹝疏﹞注「如初」至「北上」。

○釋曰﹕云「如初」者﹐此如上經正祭時陳鼎之事也。

雍正執一匕以從﹐雍府執二匕以從﹐司士合執二俎以從﹐司士贊者亦合執二俎以從。匕皆加於鼎﹐東枋。二俎設於羊鼎西﹐西縮。二俎皆設於二鼎西﹐亦西縮。﹝雍正﹐羣吏掌辧體名肉物者。府﹐其屬。凡三匕﹐鼎一匕。四俎爲屍﹑侑﹑主人﹑主婦。其二俎﹐設於豕鼎﹑魚鼎之西﹐陳之宜具也。古文縮皆爲蹙。﹞

﹝疏﹞注「雍正」至「爲蹙」。

○釋曰﹕云「雍正﹐羣吏掌辧體名肉物」者﹐案《周禮內饔職》云掌「割烹煎和之事﹐辧體名肉物」﹐注云「體名﹐脊﹑脇﹑肩﹑臂﹑之屬。肉物﹐燔之屬。」此士之雍正所掌﹐亦依之也。知四俎據屍侑主人主婦者﹐據下文四者皆有俎知之也。云「陳之宜具」者﹐此四俎當俱陳於鼎之西﹐分二俎陳豕鼎﹑魚鼎之西者﹐欲使三鼎之西並有俎﹐故云陳之宜具也。

雍人合執二俎﹐陳於羊俎西﹐﹝B083﹞﹐皆西縮。覆二疏匕於其上﹐皆縮俎﹐西枋。﹝B083﹞﹐並也。其南俎﹐司馬以羞羊匕氵音羊肉氵音。其北俎﹐司士以羞豕匕氵音豕肉氵音。豕┵﹐氵音魚。疏匕﹐匕柄有刻飾者。古文﹝B083﹞皆作亻並。﹞

﹝疏﹞注「﹝B083﹞並」至「作亻並」。

○釋曰﹕云「其南俎﹐司馬以羞羊匕氵音羊肉氵音」者﹐匕氵音謂無肉﹐直汁以其在匕氵音也。卽下文「司馬在羊鼎之東﹐二手執桃匕枋以挹氵音﹐注於疏匕」是也。云肉氵音者﹐直是肉從氵音中來﹐實無汁﹐下文云「羊肉氵音﹐折﹐正脊一﹐正脇一﹐腸一﹐胃一」是也。案下文次賓羞羊匕氵音﹐司馬羞羊肉氵音。此注並云「司馬」﹐不云「次賓」者﹐案上經正祭時﹐云「司馬羊」﹐據此正文沒次賓﹐不言﹐其實羞羊匕氵音者是次賓也。又云「其北俎﹐司士以羞豕匕氵音豕肉氵音。豕┵﹐氵音魚」者﹐此經陳二俎以爲益送之俎﹐南俎已是司馬所用於羊氵音之等﹐則此北俎是司士羞豕氵音之等。若然﹐案下文亦次賓羞豕匕氵音﹐司士羞豕┵﹐此並云「司士」者﹐亦據上經正文「司士擊豕」而言﹐實次賓羞豕匕氵音也。云「疏匕﹐匕柄有刻飾」者﹐以其言疏是疏通﹐刻飾之名﹐若《禮記》云「疏屏」之類。故知柄有刻飾﹐亦通柄刻雲气以飾也。

主人降﹐受宰幾。屍﹑侑降。主人辭﹐屍對。﹝幾﹐所以坐安體。《周禮大宰》掌「贊玉几﹑玉爵」。﹞

﹝疏﹞注「幾所」至「玉爵」。

○釋曰﹕引《大宰》者﹐證宰授主人幾之義。

宰授幾﹐主人受﹐二手橫執幾﹐揖屍。﹝獨揖屍﹐幾禮主於屍。﹞

主人升﹐屍﹑侑升﹐復位。﹝位﹐阼階﹑賓階上位。﹞

﹝疏﹞注「位阼」至「上位」。

○釋曰﹕鄭言此者﹐主人位常在阼階上﹐其賓位在戶西及在西階上。今恐屍復位在戶西﹐以其未得在戶西﹐故言賓階上位也。

主人西面﹐左手執幾﹐縮之﹐以右袂推拂幾三﹐二手橫執幾﹐進授屍於筵前。﹝衣袖謂之袂﹐推拂去塵﹐示新。﹞屍進﹐二手受於手。﹝受從手﹐謙也。﹞

主人退。屍還幾﹐縮之﹐右手執外廉﹐北面奠於筵上﹐左之﹐南縮﹐不坐。﹝左之者﹐異於鬼神。生人陽﹐長左。鬼神陰﹐長右。不坐奠之者﹐幾輕。﹞

﹝疏﹞「主人」至「不坐」。

○注「左之」至「幾輕」。

○釋曰﹕云「主人退﹐屍還幾﹐縮之」者﹐以主人橫執幾進授屍時﹐屍二手受於主人手時﹐亦橫受之﹐將欲縱設於席﹐故還之使縮﹐以右手執幾外廉﹐故鄕北面﹐縮設於席也。云「左之者﹐異於鬼神」者﹐謂若上篇以來﹐設神幾皆在右﹐爲生人皆左幾之等﹐是其生人陽﹐故尙左﹐鬼神陰﹐故尙右也。云「不坐奠之者﹐幾輕」者﹐此決下文啐酒﹐坐奠之﹐不言坐﹐是重之﹐此言坐執之故也。

主人東楹東﹐北面拜。﹝拜送幾也。﹞

屍復位﹐屍與侑皆北面答拜。﹝侑拜者﹐從於屍。﹞

﹝疏﹞注「侑拜者從於屍」。

○釋曰﹕以主人授幾﹐止爲屍﹐故主人拜送﹐其屍獨答拜。今侑亦拜﹐故云「從於屍」。以其立侑以輔屍﹐故侑從屍拜也。

主人降﹐洗﹐屍﹑侑降。屍辭洗﹐主人對。卒洗﹐揖。主人升﹐屍﹑侑升。屍西楹西﹐北面拜洗。主人東楹東﹐北面奠爵﹐答拜。降盥﹐屍﹑侑降。主人辭﹐屍對。卒盥﹐主人揖﹐升﹐屍﹑侑升。主人坐取爵﹐酌﹐獻屍。屍北面拜受爵﹐主人東楹東﹐北面拜送爵。﹝降盥者﹐爲上污手﹐不可酌。﹞

﹝疏﹞「主人」至「送爵」。

○釋曰﹕自此盡「興退」﹐論主人主婦獻於尸之事。云「主人降洗﹐屍侑降﹐屍辭洗」者﹐案《鄕飲酒》主人降洗﹐賓降﹐主人辭降﹐賓對。此中亦應主人降洗﹐賓降﹐主人辭降。

主婦自東房薦韭﹑菹醢﹐坐奠於筵前﹐菹在西方。婦贊者執昌﹑菹﹑醢以授主婦﹐主婦不興﹐受﹐陪設於南﹐昌在東方。興﹐取籩於房﹐﹑ナ坐設於豆西﹐當外列﹐在東方。婦贊者執白﹑黑以授主婦。主婦不興﹐受﹐設於初籩之南﹐白在西方。興﹐退。﹝昌﹐昌本也﹐韭菹﹑醢﹑昌本﹑麋。﹐熬麥也。ナ﹐熬實也。白﹐熬稻。黑﹐熬黍。此皆朝事之豆籩。大夫無朝事﹐而用之賓屍﹐亦丰大夫之禮。主婦取籩興者﹐以饌異﹐親之。當外列﹐辟也。退﹐退入房也。﹞

﹝疏﹞「主婦」至「興退」。

○注「昌昌」至「房也」。

○釋曰﹕案此上下經主人先獻﹐主婦乃後薦者﹐若正祭則先薦後獻﹐若繹祭則先獻後薦。故《祭義》云「君獻屍﹐夫人薦豆。」鄭注云「謂繹日也。」則此儐屍禮與天子諸侯繹祭同﹐故亦先獻後薦也。云「昌本」已下等物﹐至「此皆朝事豆籩」﹐﹑ナ﹑白﹑黑﹑形鹽﹑無﹑鮑魚﹑肅﹐《醢人》云「朝事之豆﹐韭菹﹑醢﹐昌本﹑麋﹐菁菹﹑鹿﹐茆菹﹑麋。」故鄭注此﹐皆據彼而言。又案彼注﹐昌本﹐昌蒲根﹐有骨爲﹐無骨爲醢。云「ナ﹐熬實也」者﹐案《喪服傳》云「苴者麻之有ナ者也。」「牡麻者﹐麻也。」若然﹐ナ麻有實﹐麻無實。鄭云ナ實者﹐舉其類耳。其實是雄麻﹐無實。若竹器圓曰簞﹐方曰笥﹐鄭注《論語》亦云簞笥﹐亦是舉其類也。白黑之等﹐無正文﹐鄭以形色而言之。云「大夫無朝事而用之儐屍﹐亦丰大夫之禮」者﹐案《禮記》坐屍於堂﹐子北面而事之﹐注云「天子諸侯之祭﹐朝事延屍於戶外。」是以有北面事尸之禮。是《特牲》《少牢》正祭無朝事於堂﹐直有室中之事。若然﹐大夫𨿽用天子諸侯朝事之籩豆﹐以其禮殺﹐故八籩八豆之中﹐各取其四耳。其韭菹醢者﹐則無骨之醢。昌菹醢者﹐卽《周禮》麋。﹐散文亦名醢。又案《周禮》鄭注云「齏菹之稱﹐菜肉通」﹐「全物﹐若爲菹﹐細切爲齏。」彼昌本不言菹﹐是細切爲齏。此云昌菹﹐則大夫以昌本爲菹﹐異於天子諸侯所用也。云「主婦取籩興者﹐以饌異﹐親之」者﹐鄭意以籩豆俱時設﹐而籩不使婦贊者取籩以授主婦者﹐以籩與豆不同﹐所實又別﹐故主婦宜親就房﹐親取之也。

乃升。﹝升牲體於俎也。﹞

﹝疏﹞「乃升」。

○釋曰﹕自「乃升」盡「於其上」﹐論司馬載俎﹐因歷說十一俎之事。

司馬匕羊﹐亦司馬載。載右體﹐肩﹑臂﹑肫﹑骼﹑﹐正脊一﹑廷脊一﹑橫脊一﹑短脇一﹑正脇一﹑代脇一﹑腸一﹑胃一﹑祭肺一﹐載於一俎。﹝言﹝A16D﹞屍俎﹐復序體者﹐明所舉肩骼存焉。亦著脊脇皆一骨也。在下者﹐折分之以爲肉氵音﹐貶也。一俎﹐謂司士所設羊鼎西第一俎。﹞

﹝疏﹞注「言﹝A16D﹞」至「一俎」。

○釋曰﹕云「言﹝A16D﹞屍俎﹐復序體者﹐明所舉肩骼存焉」者﹐上篇《少牢》載牲體十一﹐脊﹑脇皆加並骨二﹐屍食特舉脊肩骼在於斤俎。上文直言﹝A16D﹞屍俎﹐嫌所舉在﹐斤者不在﹐故復序其體﹐所舉肩骼則存焉﹐所舉未知。此正俎爲在下羊肉氵音以本脊脇皆二骨以並﹐今皆一骨﹐故鄭云明所舉肩骼存焉。以肩骼一骨﹐前屍所舉﹐今復序之﹐明在可知。脊脇𨿽舉﹐以其二以並﹐今脊脇載一骨在正俎﹐一骨在氵音俎﹐故鄭云「亦著脊脇皆一骨也」。以其前所舉者﹐未知在何俎﹐故直注云著脊脇皆一骨﹐不云存耳。云「一俎﹐謂司士所設羊鼎西第一俎」者﹐此俎在侑俎之南﹐故下文注「侑俎」云「羊鼎西之北俎也。」鄭君知屍俎在南﹐見羊肉氵音俎在豕俎之南﹐羊尊豕卑﹐明屍俎在侑俎之南。或解云言第一者﹐最在北﹐故「侑俎」下注云「司士所設羊鼎西之北俎也。」明北俎在俎之南﹐已下所注俎之次第﹐皆據司士雍人所陳爲次﹐義可知也。

羊肉氵音﹐折﹑正脊一﹑正脇一﹑腸一﹑胃一﹑嚌肺一﹐載於南俎。﹝肉氵音﹐肉在汁中者﹐以增俎實爲屍加也。必爲折﹐上所折分者。嚌肺﹐離肺也。南俎﹐雍人所設在南者。此以下十一俎﹐俟時而載﹐於此歷說之爾。今文氵音爲汁。﹞

﹝疏﹞「羊肉」至「南俎」。

○注「肉氵音」至「爲汁」。

○釋曰﹕云「肉氵音﹐肉在汁中者﹐以增俎實爲屍加也」者﹐以決正祭之鼎﹐直升牲體無氵音者。以正祭之俎非加﹐今儐屍增俎﹐實爲屍加﹐故有氵音也。凡牲體皆出汁﹐不言氵音。又下豕┵亦出於汁﹐皆不言氵音。此特得氵音名者﹐《特牲》《少牢》正祭升牲體於鼎時﹐皆無匕氵音﹐故直云升體於俎。設於屍前鼎內﹐亦無匕氵音升文。今此升牲體於屍前﹐匕氵音亦升焉﹐故得氵音名。以其俎實無汁﹐故進羊肉氵音﹐必先進羊匕氵音﹐然後進羊肉氵音。見此氵音爲肉而有﹐故在羊肉氵音前進之﹐使屍嘗之。故鄭下注云「嚌氵音者﹐明氵音肉加耳。嘗之以其汁﹐尙味」是也。若然﹐豕亦有匕氵音﹐不名肉氵音而名豕┵者﹐互見爲文。言┵者﹐見在俎無汁。言肉氵音者﹐見在鼎內時有汁也。若然﹐羊豕互見爲文﹐魚何以不言魚氵音而云氵音魚者﹐羊先言肉後言氵音﹐使肉前進匕氵音﹐明是氵音從肉來可知。魚前無進匕氵音﹐故先言氵音﹐以明魚在氵音可知。魚無匕氵音者﹐鄭下注云「不羞魚﹐匕氵音略小味也。」羊有正俎﹐羞匕氵音﹑肉氵音﹐豕無正俎﹐魚無匕氵音﹐隆之殺。云「必爲折﹐上所折分者」﹐上經退在下者﹐以折分﹐故退之。今此經云折﹐卽上經所退在下者也。左右體之﹐而必取右體之﹐折分用之﹐貴神俎故也。若然﹐脊脇二骨亦分一骨爲肉氵音者﹐亦是貴神俎故也。云「此以下十有一俎﹐俟時而載﹐於此歷說之爾」者﹐案下文「卒升﹐賓長設羊俎於豆南﹐賓降﹐屍升筵」﹐惟設此一俎﹐餘十一俎皆未。又主人﹑主婦升席時乃設之﹐是其俟時而載。今於此已下𨿽未載﹐因前俎遂歷陳說之耳。十一俎者﹐卽尸之羊肉氵音一也﹐豕┵俎二也﹐侑之羊俎三也﹐豕俎四也﹐主人羊俎五也﹐羊肉氵音俎六也﹐豕┵七也﹐主婦羊俎八也﹐屍侑主人三者﹐皆有魚俎﹐是其十一。通屍羊正俎爲十二俎。其四俎﹐屍侑主人﹑主婦﹐載羊體俎﹐皆爲正俎。其餘八俎﹐雍人所執二俎﹐益送往還﹐故有八﹐其實止二俎也。

司士匕豕﹐亦司士載﹐亦右體﹐肩﹑臂﹑肫﹑骼﹑﹐正脊一﹑廷脊一﹑橫脊一﹑短脇一﹑正脇一﹑代脇一﹑膚五﹑嚌肺一﹐載於一俎。﹝在下者﹐順羊也。俎謂雍人所設在北者。﹞

﹝疏﹞「司士」至「一俎」。

○注「在」至「北者」。

○釋曰﹕云「在下者﹐順羊也」者﹐以其豕┵不折﹐亦在下﹐順上文羊在下﹐由折分﹐此𨿽不折﹐順羊﹐故亦在下也。豕肉氵音所以不折者﹐由豕無正俎﹐皆是肉氵音﹐故不順所折也。

侑俎﹐羊左肩﹑左肫﹑正脊一﹑脇一﹑腸一﹑胃一﹑切肺一﹐載於一俎。侑俎﹐豕左肩折﹐正脊一﹑脇一﹑膚三﹑切肺一﹐載於一俎。﹝侑俎用左體﹐侑賤。其羊俎過三體﹐有肫﹐尊之﹐加也。豕左肩折﹐折分爲長兄弟俎也。切肺亦祭肺﹐互言之爾。無羊氵音﹐下尸也。豕又祭肺﹐不嚌肺﹐不備禮。俎﹐司士所設羊鼎西之北俎也。豕俎與屍同。﹞

﹝疏﹞「侑俎」至「一俎」。

○注「侑俎」至「屍同」。

○釋曰「侑俎用左體」者﹐案《少牢》載屍俎皆右體﹐脊﹑脇皆二骨﹐舉肺一﹐切肺三﹐屍﹑主人﹑主婦盡用。腸三﹑胃三﹐屍正俎用一﹐氵音俎用一﹐惟有一在此﹐是以自侑已下﹐及主人﹑主婦皆用左體脊脇。若然﹐﹝A16D﹞屍俎時﹐左體亦同升於鼎上﹐不云者﹐文不具。是以前陳俎時﹐皆設於鼎西﹐若不同升鼎﹐則侑主人﹑主婦俎﹐如《特牲》執事之俎﹐陳在階﹐不應在鼎側也。若然﹐《特牲》執事與主人﹑主婦之俎亦不升鼎﹐彼爲自﹐異於神。《少牢》祝與佐食俎亦不升鼎﹐亦自異於神。此自侑已下﹐悉與屍同鼎者﹐以儐屍禮益卑﹐惟屍尊﹐禮詳﹐侑已下﹐禮略故也。云「其羊俎過三體﹐有肫﹐尊之﹐加也」者﹐鼎俎數奇﹐今體數四﹐故云「加」。若《禮緯》云禮六十已上﹐籩豆有加。是以《少牢》祝羊豕體各三﹐又下文主人羊肉氵音俎體亦三。今儐尸之有侑﹐猶正祭之有祝﹐侑四體﹐必知以肫爲加者﹐侑豕俎無肫﹐主人羊肉氵音俎亦無肫﹐故知有肫爲加。以立侑以輔屍﹐尊之﹐故以肫爲加體也。云「豕左肩折﹐折分爲長兄弟俎也」者﹐以下文設薦俎而注云「眾兄弟」。《儀禮》文﹐薦┵皆不云折﹐惟兄弟云「先生之┵折」﹐鄭云「先生﹐長兄弟。折﹐豕左肩之折。」是以知義然也。云「無羊氵音﹐下尸也」者﹐直云無羊氵音﹐不云肉者﹐以匕氵音肉氵音皆無﹐故直云無羊氵音﹐以包二者皆無。此二氵音屍皆有﹐侑皆無﹐故云下尸也。云「豕又祭肺﹐不嚌肺﹐不備禮」者﹐上尸羊俎有祭肺﹐豕俎有嚌肺﹐是備禮。侑羊俎﹑豕俎皆切肺﹐故曰不備禮也。

阼俎﹐羊肺一﹑祭肺一﹐載於一俎。羊肉氵音﹐臂一﹑脊一﹑脇一﹑腸一﹑胃一﹑嚌肺一﹐載於一俎。豕┵﹐臂一﹑脊一﹑脇一﹑膚三﹑嚌肺一﹐載於一俎。﹝阼俎﹐主人俎。無體﹐遠下尸也。以肺代之﹐肺尊也。加羊肉氵音而有體﹐崇屍惠亦尊主人。臂﹐左臂也。侑用肩﹐主人用臂﹐下之也。不言左臂者﹐大夫尊﹐空其文也。降於侑羊體一﹐而增豕膚三﹐有所屈﹐有所申﹐亦所謂順而摭也。阼俎﹐司士所設豕鼎西俎也。其氵音俎與屍俎同﹐豕俎又與屍豕俎同。﹞

﹝疏﹞「阼俎」至「一俎」。

○注「阼俎」至「俎同」。

○釋曰「無體﹐遠下尸」者﹐屍用右體﹐主人用左﹐體是其相下之義。今主人正俎全無牲體﹐故雲遠下尸也。云「以肺代之﹐肺尊也」者﹐屍侑一肺﹐今主人一俎有兩肺﹐故知以肺代體。肺者﹐气之主﹐食所先祭﹐尊於腸胃﹐故以肺代體。云「加羊肉氵音而有體﹐崇屍惠亦尊主人」者﹐以俎物𨿽與屍不同者﹐肉氵音與屍同﹐至屍酢主人而設之﹐故曰崇屍惠。正俎所以不崇屍惠者﹐遠下尸﹐故無正俎﹐遠下則無肉氵音者﹐近下尸﹐故侑無羊肉氵音。注但云下﹐此非直崇屍惠﹐亦見尊主人者。侑無羊匕氵音﹐無豕匕氵音﹐而主人盡有﹐是其尊主人。所有者尊﹐見下文受酢致爵時。云「不言左臂者﹐大夫尊﹐空其文」者﹐牲右體貴﹐左體賤﹐侑用左體﹐皆言左肩左肫﹐今主人用左臂﹐直云臂不云左者﹐大夫尊﹐故空其文﹐似若得用右體然。必知是左臂者﹐以右臂在屍俎故也。云「降於侑羊體一而增豕膚三﹐有所屈有所申﹐亦所謂順而摭也」者﹐案《禮器》注云「謂若君沐粱﹐大夫沐稷﹐士沐粱。大夫不沐粱﹐屈於君﹐士則申﹐與君同。」是亦屈申之義﹐故引爲證也。云「其氵音俎與屍俎同﹐豕俎又與屍豕俎同」者﹐以其共用益送之俎﹐故知同也。

主婦俎﹐羊左﹑脊一﹑脇一﹑腸一﹑胃一﹑膚一﹑嚌羊肺一﹐載於一俎。﹝無豕體而有膚﹐以主人無羊體﹐不敢備也。無祭肺有嚌肺﹐亦下侑也﹐祭肺尊。言嚌羊肺者﹐文承膚下﹐嫌也。膚在羊肺上﹐則羊豕之體名同相亞也。其俎﹐司士所設在魚鼎西者。﹞

﹝疏﹞「主婦」至「一俎」。

○注「無豕」至「西者」。

○釋曰﹕云「無豕體而有膚﹐以主人無羊體﹐不敢備也」者﹐以主人俎無羊體﹐故主婦俎亦無豕體﹐以主人遠下尸﹐主婦亦遠下尸也。云「無祭肺有嚌肺﹐亦下侑也﹐祭肺尊」者﹐言「亦」者﹐亦主人下侑也。侑用肩﹐主人用臂﹐祭肺尊﹐嚌肺卑﹐侑俎皆祭肺﹐主婦皆嚌肺﹐故云下侑也。云「嚌羊肺者﹐文承膚下﹐嫌也」者﹐肺文承膚下﹐有豕肺之嫌﹐故須辧之﹐云嚌羊肺者以別之也。云「膚在羊肺上﹐則羊豕之體名同相亞也」者﹐羊﹑豕𨿽異﹐脊﹑脇之等體名則同。今豕𨿽直言膚﹐不言體﹐以豕膚在羊肺之上﹐使糸爭羊之體﹐故云相亞。若然﹐下文主人獻賓之時﹐司士設俎﹐羊骼一﹑腸一﹑胃一﹑切肺一﹑膚一﹐所以膚又在肺下者﹐彼取用之先後﹐故退膚在下。

司士匕魚﹐亦司士載﹐屍俎五魚﹐橫載之﹔侑﹑主人皆一魚﹐亦橫載之﹔皆加無祭於其上。﹝橫載之者﹐異於牲體﹐彌變於神。無讀如殷之。刳魚時﹐割其腹以爲大臠也﹐可用祭也。其俎又與屍豕俎同。﹞

﹝疏﹞「司士」至「其上」。

○注「橫載」至「俎同」。

○釋曰﹕案上歷說十一俎﹐屍﹑侑﹑主人之下﹐皆次言豕俎﹑魚﹑俎﹐亦是歷說十一俎﹐獨不陳魚俎於豕俎之下﹐而陳並於此者﹐欲見魚﹐水物﹐別於正牲。又欲見魚獨副賓長獻三﹐故並於此序之。云「橫載之者﹐異於牲體﹐彌變於神」者﹐以其牲體皆橫載於俎﹐於人爲縮﹐鬼進下﹐生人進腠﹐上篇《少牢》正祭升體時﹐云「下利升豕﹐其載如羊﹐無腸胃。體其載於俎﹐皆進下。」鄭注﹕「進下﹐變於食生也。所以交於神明﹐不敢以食道﹐敬之至也。引《鄕飲酒禮》進腠﹐羊次其體﹐豕言進下﹐互相見。」明正祭之時﹐牲體皆橫載進下可知。至此儐屍事神禮簡﹐儐屍禮隆﹐以屍爲賓客﹐故從生人禮。牲體皆進腠﹐橫載於俎﹐異於載魚於正祭之時﹐縮載﹐故《少牢》云司士「升魚十有五而俎﹐縮載﹐右首﹐進腴」﹐於俎爲縮﹐於屍爲橫﹐首向右﹐腹腴向屍﹐鄭注云「右首進腴﹐亦變於食生也。」若生人則亦縮載﹐於人爲橫首﹐亦向右進﹐鰭脊向人﹐腹腴向外。今儐尸之禮﹐載魚宜亦同生人﹐縮載進鰭﹐今橫載﹐於人爲縮﹐不與正祭同﹐又與生人異。欲見儐尸之禮﹐異於正祭﹐又不得全與生人同。鄭云彌變於神者﹐牲體旣進腠﹐是已變於神。至於魚載﹐又橫於俎﹐是彌變於神也。云無讀如殷之者﹐讀從《士冠禮》《郊牲牲》「周弁﹑殷」﹐﹐覆也。可以覆首﹐此亦取魚腹反覆於上以擬祭。云「其俎又與屍豕俎同」者﹐謂上司士所設於豕鼎之西者也。

卒升。﹝卒﹐已也。已載屍羊俎。﹞

﹝疏﹞「卒升」。

○注「卒已」至「羊俎」。

○釋曰﹕自此盡「立於筵末」﹐論薦獻於尸之事。云「卒升」者﹐案上有主人酌獻屍﹐主婦薦籩豆﹐又升羊俎﹐進於屍前﹐因歷說十一俎之事。今言卒升﹐還計上升羊俎﹐故云卒﹐是以鄭亦云「已載屍羊俎」而言之。此事從上文「獻屍」﹐下盡「乃卒爵」有五節。五節者﹐從主人獻酒於屍﹐並主婦設籩豆﹐是其一也。賓長設俎﹐二也。次賓羞羊燔﹐屍乃卒爵﹐五也。

賓長設羊俎於豆南。賓降。屍升筵自西方﹐坐﹐左執爵﹐右取韭﹑菹﹐扌Й於三豆﹐祭於豆。屍取﹑ナ﹐宰夫贊者取白﹑黑以授屍。屍受﹐兼祭於豆祭。﹝賓長﹐上賓。﹞

﹝疏﹞「賓長」至「豆祭」。

○注「賓長上賓」。

○釋曰﹕上文載羊俎﹐退﹐卒升於十一俎下者﹐欲就此賓長設羊俎之事﹐故此言「賓長設羊俎於豆南﹐賓乃降」﹐注云「賓長﹐上賓」者﹐案下三獻時﹐云「上賓洗爵」﹐注云「上賓長也。」是以鄭上下交相﹐曉爲一人者也。

雍人授次賓疏匕與俎﹐受於鼎西﹐左手執俎左廉﹐縮之﹐卻右手執匕枋﹐縮於俎上﹐以東面受於羊鼎之西。司馬在羊鼎之東﹐二手執桃匕枋以挹氵音﹐注於疏匕﹐若是者三。﹝桃謂之歃﹐讀如或舂或﹝A086﹞之﹝A086﹞。字或作桃者﹐秦人語也。此二匕者﹐皆有淺升﹐狀如飯參。桃長枋﹐可以抒物於器中者。注猶寫也。今文桃作﹝A086﹞﹐挹皆爲扌及。﹞

﹝疏﹞注「桃謂」至「爲扌及」。

○釋曰﹕云「讀如或舂或﹝A086﹞之﹝A086﹞」者﹐讀從《詩》「或舂或﹝A086﹞」﹐彼注﹕「﹝A086﹞﹐抒臼也。」云「此二匕者皆有淺升﹐狀如飯參」﹐此以漢法況之﹐言淺升﹐﹝元缺一字﹞對尋常勺升深﹐此淺耳。

屍興﹐左執爵﹐右取肺﹐坐祭之﹐祭酒﹐興﹐左執爵。﹝肺﹐羊祭肺。﹞

﹝疏﹞注「肺羊祭肺」。

○釋曰﹕知「羊祭肺」者﹐見上載屍羊正俎而云「祭肺一」﹐故知此羊俎上祭肺。其羊肉氵音﹐𨿽有嚌肺一﹐此下經乃升﹐此時未升﹐故知非嚌肺也。

次賓縮執匕俎以升﹐若是以授屍。屍手授匕枋﹐坐祭﹐嚌之﹐興﹐覆手以授賓。賓亦覆手以受﹐縮匕於俎上﹐以降。﹝嚌氵音者﹐明氵音肉加耳。嘗之以其汁﹐尙味。﹞

﹝疏﹞「次賓」至「以降」。

○注「嚌氵音」至「尙味」。

○釋曰﹕云「嚌氵音者﹐明氵音肉加耳。嘗之以其汁﹐尙味」者﹐此匕氵音似大羹。案《特牲》大羹不祭不嚌﹐以不爲神﹐非盛。此嚌之者﹐明氵音肉加﹐先進其汁而嘗之﹐尙味故也。以氵音肉加在鼎有汁﹐在俎無汁﹐故以匕進汁﹐是以上注云「肉氵音﹐肉在汁中者﹐以增俎實爲屍加」是也。《特牲》大羹自門入﹐本不在鼎﹐不調之﹐此肉氵音在鼎已調之﹐故云尙味也。

屍席末坐﹐啐酒﹐興﹐坐奠爵﹐拜﹐告旨﹐執爵以興。主人北面於東楹東答拜。﹝旨﹐美也。拜告酒美﹐答主人意。古文曰東楹之東。﹞

﹝疏﹞「屍席」至「答拜」。

○注「旨美」至「之東」。

○釋曰﹕案上篇《少牢》屍不啐奠﹐不告旨﹐大夫之禮﹐屍彌尊。至於儐屍啐酒告旨者﹐異於神奠具﹐屍禮彌儐故也。

司馬羞羊肉氵音﹐縮執俎。屍坐奠爵﹐興﹐取肺﹐坐絕祭﹐嚌之﹐興﹐反加於俎。司馬縮奠俎於羊氵音俎南﹐乃載於羊俎﹐卒載俎﹐縮執俎以降。﹝絕祭﹐絕肺末以祭。《周禮》曰絕祭。氵音使次賓﹐肉使司馬﹐大夫禮多﹐崇敬也。﹞

﹝疏﹞「司馬」至「以降」。

○注「絕祭」至「敬也」。

○釋曰﹕引《周禮》者﹐案《大祝職》辧九祭﹐「七曰絕祭」﹐注云「絕末以祭。」引之證絕祭與此同也。云「氵音使次賓﹐肉使司馬﹐大夫禮多﹐崇敬也」者﹐司馬﹐火官﹐羊又火畜﹐則羊氵音與肉﹐皆當司馬載之。案上文次賓載氵音﹐此經司馬羞肉者﹐以大夫官多﹐各所載其一﹐是以云大夫禮多崇敬也。

屍坐執爵以興。次賓羞羊燔﹐縮執俎﹐縮一燔於俎上﹐鹽在右。屍左執爵﹐受燔﹐扌Й於鹽﹐坐﹐振祭﹐嚌之﹐興﹐加於羊俎。賓縮執俎以降。﹝燔﹐炙。﹞

﹝疏﹞注「燔炙」。

○釋曰﹕案《詩》云「載燔載烈」﹐注云「傅火曰燔﹐貫之加於火曰烈。」烈則炙也。彼以燔﹑炙相對則異﹐此云「燔﹐炙」者﹐燔之傅火﹐亦是炙類﹐故曰燔炙。

屍降筵﹐北面於西楹西﹐坐卒爵﹐執爵以興﹐坐奠爵﹐拜﹐執爵以興。主人北面於東楹東答拜。主人受爵。屍升筵﹐立於筵末。

主人酌﹐獻侑。侑西楹西﹐北面拜受爵。主人在其右﹐北面答拜。﹝不洗者﹐俱獻﹐無事也。主人就右者﹐賤不專階。﹞

﹝疏﹞「主人」至「答拜」。

○注「不洗」至「專階」。

○釋曰﹕自此盡「主人答拜」﹐論主人獻侑並薦俎從獻之事也。此節內從獻有三事﹐主人獻時﹐主婦薦籩豆﹐一也﹔司馬羞羊俎﹐二也﹔次賓羞羊燔﹐三也。侑降於屍二等﹐無羊匕氵音又無肉氵音。云「不洗者﹐俱獻﹐無事也」者﹐此則以其獻屍訖﹐卽獻侑﹐中無別酢酬之事﹐故不洗凡爵。行爵﹐從尊者來向卑者﹐俱獻﹐無事則不洗爵﹔從卑者來向尊﹐𨿽獻﹐無事亦洗。是以此文獻屍訖﹐俱獻侑﹐不洗﹐是爵從尊者來。故《特牲》賓致爵於主人洗爵者﹐鄭云洗乃致爵﹐爲異事新之。以其承佐食賤﹐𨿽就獻﹐以其爵從卑者來﹐故洗之﹐故不儐屍。鄭注云洗致爵者﹐以承佐食賤﹐新之。是爵從卑者來﹐故洗也。云「主人就右者﹐賤不專階」者﹐對主人不就屍階者﹐屍尊﹐得專階故也。

主婦薦韭菹醢﹐坐奠於筵前﹐醢在南方。婦贊者執二籩﹑ナ以授主婦﹐主婦不興﹐受之﹐奠於醢南﹐ナ在東。主婦入於房。﹝醢在南方者﹐立侑爲屍﹐使正饌統焉。﹞

﹝疏﹞注「醢在」至「統焉」。

○釋曰﹕凡設菹常在右﹐便其扌Й。今菹在醢北者﹐以其立侑以輔屍﹐故菹在北﹐統於屍也。

侑升筵自北方﹐司馬橫執羊俎以升﹐設於豆東。侑坐﹐左執爵﹐右取菹扌Й於醢﹐祭於豆﹐又取﹑ナ同祭於豆祭﹐興﹐左執爵﹐右取肺﹐坐祭之﹐祭酒﹐興﹐左執爵。次賓羞羊燔﹐如屍禮。侑降筵自北方﹐北面於西楹西﹐坐卒爵﹐執爵以興﹐坐奠爵﹐拜。主人答拜。﹝答拜﹐拜於侑之右。﹞

﹝疏﹞注「答拜」至「之右」。

○釋曰﹕知「拜於侑之右」者﹐以其前拜爵時﹐屍在侑之右。﹝元缺一字﹞

屍受侑爵﹐降﹐洗。侑降立於西階西﹐東面。主人降自阼階﹐辭洗。屍坐奠爵於篚﹐興﹐對。卒洗﹐主人升﹐屍升自西階。主人拜洗。屍北面於西楹西﹐坐奠爵﹐答拜。降盥﹐主人降﹐屍辭﹐主人對。卒盥﹐主人升。屍升﹐坐取爵﹐酌。﹝酌者﹐將酢主人。﹞

﹝疏﹞「屍受」至「爵酌」。

○注「酌者將酢主人」。

○釋曰﹕自此盡「就筵」﹐論主人受屍酌﹐並薦籩豆及俎之事。就此事中亦有五節﹕行事尊主人﹐故與屍同者﹐屍酢主人時﹐主婦亦設籩豆﹐一也﹔賓長設羊俎﹐二﹔次賓羞羊匕氵音﹐三司﹔馬羞肉氵音﹐四也﹔次賓羞羊燔﹐主人乃卒爵﹐五也。但《特牲》《少牢》主人獻屍﹐屍卽酢主人﹐主人乃獻祝及佐食﹐此屍待主人獻侑乃酢主人﹐不同者﹐此屍卑﹐達主人之意﹐欲得先進酒於侑﹐乃自飲。彼屍尊﹐不達主人﹐欲自達己意﹐故先酢主人﹐乃使主人獻祝與佐食﹐故不同。是以下文賓長獻屍﹐致爵主人﹐屍乃酢之﹐遂賓意﹐亦此類也。

司宮設席於東序﹐西面。主人東楹東﹐北面拜受爵。屍西楹西﹐北面答拜。主婦薦韭﹑菹﹑醢﹐坐奠於筵前﹐菹在北方。婦贊者執二籩﹑ナ﹐主婦不興﹐受﹐設於菹西北﹐ナ在西。主人升筵自北方﹐主婦入於房。﹝設籩於菹西北﹐亦辟。今文無二籩。﹞

﹝疏﹞「司宮」至「於房」。

○注「設籩」至「二籩」。

○釋曰﹕此乃陳主人受酢設席之位。案《特牲》爲士﹐案《少牢》下大夫皆致爵乃設席﹐此儐屍受酢卽設席者﹐以其儐屍﹐屍益卑﹐主人益尊﹐故明一等受酢卽設席。案上設屍籩﹐云「興﹐取籩於房﹐ナ」﹐注云「以饌異親之。」與此婦贊者執二籩ナ﹐主婦不興受﹐文不同者﹐凡執籩豆之法﹐皆兩雙執之。此侑與主人皆二籩﹐故主婦與婦贊者﹐各執其二﹐於事便﹐故主婦不興受設之。上尸籩豆各四﹐故主婦興﹐取籩豆於房﹐亦見異饌﹐親之義也。云「設籩於菹西北﹐亦辟」者﹐上設侑籩正當豆﹐此在西北﹐明辟。云「亦」﹐亦屍籩當豆西外列以辟故也。

長賓設羊俎於豆西。主人坐﹐左執爵﹐祭豆籩﹐如侑之祭。興﹐左執爵﹐右取肺﹐坐祭之﹐祭酒﹐興。次賓羞匕氵音﹐如屍禮。席末坐啐酒﹐執爵以興。司馬羞羊肉氵音﹐縮執俎。主人坐奠爵於左﹐興﹐受肺﹐坐絕祭﹐嚌之﹐興﹐反加於氵音俎。司馬縮奠氵音俎於羊俎西﹐乃載之﹐卒載﹐縮執虛俎以降。﹝奠爵於左者﹐神惠變於常也。言受肺者﹐明有授。言虛俎者﹐羊氵音俎訖﹐於此虛不復用。﹞

﹝疏﹞注「奠爵」至「復用」。

○釋曰﹕云「言虛俎者﹐羊氵音俎訖﹐於此虛不復用」者﹐此俎雍人所執﹐陳奠於羊俎西﹐在南者﹐自此賓羞匕氵音﹐司馬羞羊肉氵音於屍﹐次賓又羞匕氵音於主人﹐同用此俎﹐三降皆不言虛﹐欲見後將更用。至於此言虛俎﹐明其不復用此俎﹐又見下次賓羞羊燔於主人﹐則北之豕俎﹐用北之豕俎而得羞羊燔者﹐以其禮殺故也。

主人坐取爵以興﹐次賓羞燔﹐主人受﹐如屍禮。主人降筵自北方﹐北面於阼階上﹐坐卒爵﹐執爵以興﹐坐奠爵﹐拜﹐執爵以興。屍西楹西答拜。主人坐奠爵於東序南。﹝不降奠爵於篚﹐急崇酒。﹞

﹝疏﹞「主人」至「序南」。

○注「不降」至「崇酒」。

○釋曰﹕直云「次賓羞燔」者﹐燔卽羊燔﹐知者﹐以其主人與屍﹑侑皆用羊體﹐鄕主婦獻屍以後﹐悉用豕體﹐賓長獻屍後﹐悉用魚從﹐是以知主人之燔羊燔也。云「不降奠爵於篚﹐急崇酒」者﹐此下惟有崇酒之文﹐更無餘事﹐故云急崇酒。案《鄕飲酒》介答拜﹐主人卒爵﹐坐奠於西楹南介右﹐再拜崇酒﹐注云「奠爵西楹南﹐以當獻眾賓」。與此不同者﹐彼實有獻眾賓之事﹐故云「當獻眾賓」﹐亦得見急崇酒﹐兩見之也。

侑升。屍﹑侑皆北面於西楹西。﹝見主人不反位﹐知將與己爲禮。﹞主人北面於東楹東﹐再拜崇酒。﹝崇﹐充也。拜謝屍﹑侑以酒薄充滿。﹞屍﹑侑皆答再拜。主人及屍﹑侑皆升就筵。

司宮取爵於篚﹐以授婦贊者於房東﹐以授主婦。﹝房東﹐房戶外之東。﹞

﹝疏﹞「司宮」至「主婦」。

○注「房東」至「之東」。

○釋曰﹕自此盡「主婦答拜」﹐論主婦亞獻屍並見從獻之事。上文主人獻節﹐凡有三爵﹕有主人獻屍﹐獻侑並受酢。此主婦獻內﹐凡有四爵﹐卽分爲四節解之﹐四者﹕主婦獻屍﹐一也﹔獻侑﹐二也﹔致爵於主人﹐三也﹔受屍酢﹐四也。下文賓長爲三獻爵止﹐故與主婦亞獻同。此主婦亞獻屍一節之內﹐從獻有五﹐五者﹕主婦亞獻﹐主婦設兩﹐一也﹔主婦又設糗與﹐二也﹔次賓羞豕匕氵音﹐三也﹔司士羞豕┵﹐四也﹔次賓羞豕燔屍﹐乃卒爵﹐五也。

主婦洗於房中﹐出﹐實爵﹐尊南西面拜獻屍。屍拜於筵上﹐受。﹝尊南西面﹐拜由便也。﹞

﹝疏﹞「屍拜於筵上受」。

○注「尊南」至「便也」。

○釋曰﹕賓主獻酢﹐無在筵上受法﹐今屍於筵上受者﹐以婦人所獻﹐故屍不與行賓主之禮﹐故不得各就其階。若然﹐《少牢》主人「祝拜於席上﹐坐受」者﹐注云「室內迫狹。」故拜筵上﹐與此禮異。云「尊南西面﹐拜由便也」者﹐此決下文「西面於主人之北拜送爵」﹐今酌尊﹐因在尊南西面拜獻屍者便也。言便者﹐便其西面授屍﹐故不退主人之北。

主婦西面於主人之席北拜送爵。入於房﹐取一羊﹐坐奠於韭菹西。主婦贊者執豕以從﹐主婦不興﹐受﹐設於羊之西﹐興﹐入於房﹐取糗與段﹐執以出﹐坐設之﹐糗在ナ西﹐在白西﹔興﹐立於主人席北﹐西面。﹝飲酒而有者﹐祭之餘﹐無黍稷﹐殺也。糗﹐糗餌也。段﹐搗肉之脯。今文段爲斷。﹞

﹝疏﹞注「飲酒」至「爲斷」。

○釋曰﹕云「無黍稷﹐殺也」者﹐決正祭時有黍稷故也。

屍坐﹐左執爵﹐祭糗﹑﹐同祭於豆祭﹐以羊之四挹羊﹐遂以挹豕﹐祭於豆祭﹐祭酒。次賓羞豕匕氵音﹐如羊匕氵音之禮。屍坐啐酒﹐左執爵﹐嘗上﹐執爵以興﹐坐奠爵﹐拜。主婦答拜。執爵以興。司士羞豕┵。屍坐奠爵﹐興﹐受﹐如羊肉氵音之禮﹐坐取爵﹐興。次賓羞豕燔。屍左執爵﹐受燔﹐如羊燔之禮﹐坐卒爵﹐拜。主婦答拜。

受爵﹐酌﹐獻侑。侑拜受爵。主婦﹐主人之北﹑西面答拜。﹝酌獻者﹐主婦。今文無西面。﹞

﹝疏﹞「酌獻」至「答拜」。

○注「酌獻」至「西面」。

○釋曰﹕同有三等﹐降於屍二等﹐無羹與豕匕氵音。云三等者﹐主婦酌獻侑﹐主婦羞糗﹐一也﹔司士羞豕┵﹐二也﹔次賓羞燔侑﹐乃卒爵﹐三也。

主婦羞糗﹑﹐坐奠糗於南﹐在ナ南。侑坐﹐左執爵﹐取糗﹑﹐兼祭於豆祭。司士縮執豕┵以升。侑興﹐取肺﹐坐祭之。司士縮奠豕┵於羊俎之東﹐載於羊俎﹐卒﹐乃縮執俎以降。侑興。﹝豕┵無氵音﹐於侑禮殺。﹞

﹝疏﹞「主婦」至「侑興」。

○注「豕┵」至「禮殺」。

○釋曰﹕案上下文屍與侑及主人主婦﹐但是正俎﹐皆橫執俎以升﹐又橫設於席前。若益送之俎﹐皆縮執之﹐又縮於席前。今司士所羞豕┵﹐是益送之俎﹐縮執是其常﹐而言縮執者﹐以其文承上﹐主人獻侑時無羊肉氵音﹐故主婦獻侑﹐司士羞豕┵﹐不得相如﹐是以經特著「縮執俎」﹐見異於正俎。諸文特云「橫執」﹑「縮執」者﹐皆此類。

次賓羞豕燔﹐侑受如屍禮﹐坐卒爵﹐拜。主婦答拜。

受爵﹐酌以致於主人。主人筵上拜受爵﹐主婦北面於阼階上答拜。﹝主婦易位﹐拜於阼階上﹐辟並敬。﹞

﹝疏﹞「受爵」至「答拜」。

○注「主婦」至「並敬」。

○釋曰﹕自此盡「答拜受爵」﹐論主婦致爵於主人之事。此科亦有五節﹕行事主婦致爵於主人時﹐主婦設二﹐一也﹔又設糗﹐二也﹔豕匕氵音﹐三也﹔豕┵﹐四也﹔豕燔﹐主人卒爵﹐五也。云「主婦易位﹐拜於阼階上﹐辟並敬」者﹐前主婦獻屍﹑侑﹐拜送於主人北。今致爵於主人﹐拜於阼階上者﹐辟並敬主人與屍﹑侑﹐故易位也。若然﹐案《特牲》三獻爵止﹐乃致爵。此未三獻﹐已致爵者﹐以上篇已有獻於屍﹐故此不待三獻。又見儐屍禮殺﹐故早致。

主婦設二與糗﹑﹐如屍禮。主人其祭糗﹑祭﹑祭酒﹑受豕匕氵音﹑拜啐酒﹐皆如屍禮。嘗不拜。﹝主人如屍禮﹐尊也。其異者﹐不告旨。﹞

﹝疏﹞「主婦」至「不拜」。

○注「主人」至「告旨」。

○釋曰﹕云主人「拜啐酒」﹐「嘗不拜」﹐若然﹐則啐酒有拜﹐嘗無拜案前主婦獻屍﹐屍坐啐酒﹐左執爵﹐嘗上﹐執爵以興﹐坐奠爵拜﹐拜在嘗之下﹐則嘗有拜﹐坐啐酒不拜。與此違者﹐彼拜𨿽在嘗下﹐其拜仍爲啐酒﹐拜在嘗下者﹐以因坐啐酒﹐不興卽嘗﹐嘗訖﹐執爵興﹐坐奠爵拜﹐拜仍爲啐酒。是以《特牲》《少牢》屍嘗皆不拜。或此經啐酒之上無拜文﹐有者﹐衍字也。

其受豕┵﹐受豕燔﹐亦如屍禮。坐卒爵﹐拜。主婦北面答拜﹐受爵。

屍降筵﹐受主婦爵以降。﹝將酢主婦。﹞

﹝疏﹞「屍降」至「以降」。

○注「將酢主婦」。

○釋曰﹕自此盡「皆就筵」﹐論屍酢主婦之事。此科內從酢有三﹐三者﹐主婦受酢之時﹐婦贊者設豆籩﹐一也﹔司馬設羊俎﹐二也﹔次賓羞羊燔﹐主婦卒爵﹐三也。以其主婦受從與侑同三﹐主人受從與屍同五﹐尊卑差也。

主人降﹐侑降。主婦入於房。主人立於洗東北﹐西面。侑東面於西階西南。﹝俟屍洗。﹞屍易爵於篚﹐盥﹐洗爵。﹝易爵者﹐男女不相襲爵。﹞主人揖屍﹑侑。﹝將升。﹞主人升。屍升自西階﹐侑從。主人北面立於東楹東﹐侑西楹西﹑北面立。﹝俟屍酌。﹞

屍酌。主婦出於房﹐西面拜﹐受爵。屍北面於侑東答拜。主婦入於房。司宮設席於房中﹐南面。主婦立於西席。﹝設席者﹐主婦尊。今文曰﹕南面立於席西。﹞

﹝疏﹞注「設席者主婦尊」。

○釋曰﹕以賓長以下﹐皆無設席之文﹐惟主婦與主人同設席﹐故云「主婦尊」。《特牲》及下大夫主婦設席﹐亦是主婦尊。

婦贊者薦韭﹑菹﹑醢﹐坐尊於筵前﹐菹在西方。婦人贊者執﹑ナ以授婦贊者﹐婦贊者不興﹐受﹐設於菹西﹐ナ在南。﹝婦人贊者﹐宗婦之少者。﹞

﹝疏﹞注「婦人」至「少者」。

○釋曰﹕案《特牲》記云「宗婦北堂﹐東面北上。」注云「宗婦﹐族人之婦。其夫屬於所祭爲子孫」者是也。彼直云「宗婦」﹐是《特牲》宗婦一人而已﹐不言「贊」或「少」﹐未可定。此大夫禮隆﹐贊非一人﹐而稱贊﹐贊主婦及長婦﹐故云「宗婦之少」者。

主婦升筵。司馬設羊俎於豆南。主婦坐﹐左執爵﹐右取菹扌Й於醢﹐祭於豆﹔又取﹑ナ﹐兼祭於豆祭。主婦奠爵﹐興﹐取肺﹐坐絕祭﹐嚌之﹐興﹐加於俎﹐坐扌兌手﹐祭酒﹐啐酒。﹝扌兌手者於﹐﹐佩巾。《內則》曰婦人亦左佩紛。古文作說。﹞

次賓羞羊燔。主婦興﹐受燔﹐如主人之禮。主婦執爵以出於房﹐西面於主人席北﹐立卒爵﹐執爵拜。屍西楹西﹑北面答拜。主婦入﹐立於房。屍﹑主人及侑皆就筵。﹝出房立卒爵﹐宜鄕尊。不坐者﹐變於主人也。執爵拜﹐變於男子也。﹞

﹝疏﹞注「出房」至「子也」。

○釋曰﹕云「不坐者﹐變於主人也」者﹐上主人受酢﹐坐卒爵﹐故云變於主人也。「執爵拜﹐變於男子」者﹐上下經凡男子拜卒爵﹐皆奠爵乃拜﹐故云變於男子也。

上賓洗爵以升﹐酌﹐獻屍。屍拜受爵。賓西楹西北面拜送爵。屍奠爵於薦左。賓降。﹝上賓﹐賓長也。謂之上賓﹐以將獻異之﹐或謂之長賓。奠爵﹐爵止也。﹞

﹝疏﹞「上賓」至「賓降」。

○注「上賓」至「止也」。

○釋曰﹕此一經論賓長備三獻﹐獻屍﹐其屍奠於薦左未舉之事。屍不舉者﹐以三獻訖﹐正禮終﹐欲使神惠均﹐於庭徧得獻﹐乃舉之。故下文主人獻﹐及眾賓以下訖乃作止爵。若然﹐《特牲》及下大夫屍在室內﹐始行三獻﹐未行致爵﹐屍奠爵﹐欲得神惠均於室。此儐尸之禮﹐室內已行三獻﹐至此儐屍﹐夫婦又巳行致爵訖﹐儐屍又在堂﹐故爵止者﹐欲得神惠均於庭﹐與正祭者異。云「上賓﹐賓長」者﹐上文云「賓長設羊俎」﹐是此與上文長賓互見爲一人。云「謂之上賓﹐以將獻異之」者﹐言長賓﹐賓中長﹐尊稱輕﹐若言上賓﹐賓中上﹐尊稱重﹐故以將獻變言上賓。云「或謂之長賓」者﹐或《少牢》文。案彼雲長賓洗爵﹐獻於屍﹐此異之﹐稱長上者﹐《少牢》屍有父尊﹐屈之故﹐但雲長賓耳。若然﹐不儐屍亦雲長賓。《特牲》云「賓三獻如初」﹐又不言長賓者﹐士賓卑﹐又闕之。云「奠爵﹐爵止」者﹐《特牲》云「賓三獻如初﹐燔從如初﹐爵止。」不儐屍者﹐亦然是其爵止之事。案下經爵止者﹐多非爲均神惠之事﹐故此特解之。

主人降﹐洗觶。屍﹑侑降。主人奠爵於篚﹐辭﹐屍對。卒洗﹐揖。屍升﹐侑不升。﹝侑不升﹐屍禮益殺﹐不從。﹞

﹝疏﹞「主人」至「不升」。

○注「侑不」至「不從」。

○釋曰﹕自此盡「皆左之」﹐論主人酬屍設羞之事。云「侑不升﹐屍禮益殺」者﹐儐尸之禮殺於初﹐今侑不升﹐又殺﹐故云益殺也。

主人實觶﹐酬屍﹐東楹東﹐北面坐奠爵﹐拜。屍西楹西﹐北面答拜。坐祭﹐遂飲﹐卒爵﹐拜。屍答拜。降洗﹐屍降﹐辭。主人奠爵於篚﹐對。卒洗﹐主人升﹐屍升。主人實觶﹐屍拜受爵。主人反位﹐答拜。屍北面坐奠爵於薦左。﹝降洗者主人。﹞

﹝疏﹞「屍北」至「薦左」。

○注「降洗者主人」。

○釋曰﹕此主人酬屍﹐屍奠於薦左者不舉。案下經不舉﹐二人舉爵於屍侑﹐「侑奠爵於右」﹐注云「奠於右者﹐不舉也。神惠右不舉﹐變於飲酒。」與此不同者﹐《特牲》及下不儐屍﹐皆無酬尸之事﹐此特有之。由儐屍﹐如與賓客飲酒無﹐故有酬﹐異於神惠﹐神惠右不舉﹐侑奠於右是也。侑一名加者﹐《少牢》無侑屍﹐此乃有﹐故無加稱﹐是以主人酬賓﹐賓奠於左﹐亦是神惠﹐故卽舉之。《特牲》及不儐屍皆有酬賓﹐同是神惠﹐故皆奠於左也。

屍﹑侑﹑主人皆升筵﹐乃羞。宰夫羞房中之羞於屍﹑侑﹑主人﹑主婦﹐皆右之。司士羞庶羞於屍﹑侑﹑主人﹑主婦﹐皆左之。﹝二羞所以盡歡心﹐房中之羞﹐其籩則糗餌粉餈﹐其豆則酏食糝食。庶羞﹐羊燻豕堯﹐皆有醢。房中之羞﹐內羞也。內羞在右﹐陰也。庶羞在左﹐陽也。﹞

﹝疏﹞注「二羞」至「陽也」。

○釋曰﹕以二羞是內羞﹐房中之羞﹐以儐屍用之﹐故云「盡歡心」。云「房中之羞﹐其籩」是《周禮籩人職》云「羞籩之實」﹐案彼鄭注云「此二物皆粉﹐稻米﹑黍米所爲也。合蒸曰餌﹐餅之曰餈。糗者﹐搗粉熬大豆爲餌﹐餈之粘著以粉之耳。餌言糗﹐餈言粉﹐互相足」是也。云「其豆則酏食糝食」者﹐《周禮醢人職》羞「豆之實」﹐案彼鄭云「酏﹐飠也。《肉則》曰﹕取稻米舉蚤溲之﹐小切﹐狼蜀膏﹐以與稻米爲飠。又曰﹕糝取牛﹑羊﹑豕之肉三如一﹐小切之﹐與稻米。稻米二﹐肉一﹐合以爲餌﹐煎之」是也。若然﹐案《王制》云「庶羞不逾牲」﹐注云「祭以羊﹐則不以牛肉爲羞。」依《內則》羞用三牲者﹐據得用大牢者﹐若大夫已下不用大牢者﹐則無牛矣。而此引之者﹐舉其成文﹐以曉人耳。云「庶羞﹐羊燻豕堯﹐皆有」﹐知者﹐案《公食大夫》牲皆霍及炙。今此鄭直云燻﹐不言炙者﹐此儐屍飲酒之禮﹐故主人獻屍﹐皆羊燔從﹐當主婦獻﹐皆豕燔從。《公食大夫》是食禮﹐故庶羞並陳。此飲酒之禮﹐故先以番從﹐酬賓之後﹐乃言司士羞庶羞﹐則知止有羊燻豕堯﹐羊豕﹐以其燔炙前已從獻訖﹐故知止有燻而已。云「房中之羞﹐內羞也」者﹐案下大夫不儐屍﹐云乃羞﹐宰夫羞房中之羞﹐司士羞庶羞﹐於屍﹑祝﹑主人﹑主婦內羞在右﹐庶羞在左是也。云「內羞在右﹐陰也」者﹐以其是物﹐故云陰也。云「庶羞在左﹐陽也」者﹐以其是牲物﹐故云陽。《大宗伯》亦云﹕天產作陰徳﹐地產作陽徳。鄭亦云「天產六牲之屬﹐地產九之屬。」是其物陰﹐牲物陽者也。

●卷五十有司徹第十七

主人降﹐南面拜眾賓於門東﹐三拜。眾賓門東﹐北面﹐皆答壹拜。﹝拜於門東﹐明少南就之也。言三拜者﹐眾賓賤﹐旅之也。眾賓一拜﹐賤也。卿大夫尊﹐賓賤﹐純臣也﹐位在門東。古文壹爲一。﹞

﹝疏﹞「主人」至「壹拜」。

○注「拜於」至「爲一」。

○釋曰﹕自此盡「賓降」﹐論主人獻長賓已下並主人受酢之事。云「拜於門東﹐明少南就之也」者﹐以其繼門言之﹐明少南就之。云「言三拜者﹐眾賓賤﹐旅之也」者﹐案《周禮司士職》﹕「孤卿特揖﹐大夫以其等旅揖。」注云「特揖﹐一一揖之﹐旅眾也。大夫爵同者眾揖之。」此云旅之者﹐旅眾也﹐眾人共得一拜。云「眾賓一拜﹐賤也」者﹐以賤不得備禮﹐故云賤也。云「純臣也﹐位在門東」者﹐此對《特牲》記云「公有司門西﹐北面東上﹐獻次眾賓。私臣門東﹐北面西上﹐獻次兄弟。」此賓皆在門東﹐故云純臣者﹐指北面時也。得獻訖﹐在西階下﹐亦不純臣﹐故下經云「獻私人於阼階上」﹐注云「私人﹐家臣﹐己所自謁除也。大夫言私人﹐明不純臣也。」若然﹐大夫云私人﹐見不純臣﹐士言私臣﹐不言人者﹐大夫尊﹐近君。若言私臣﹐則臣與君不異﹐故名私人。士卑﹐無辟君臣之名﹐不嫌﹐故名私臣。

主人洗爵﹐長賓辭。主人奠爵於篚﹐興﹐對。卒洗﹐升﹐酌﹐獻賓於西階上。長賓升﹐拜受爵。主人在其右﹐北面答拜。宰夫自東房薦脯﹑醢﹐醢在西。司士設俎於豆北﹐羊骼一﹑腸一﹑胃一﹑切肺一﹑膚一。﹝羊骼﹐羊左骼﹐上賓一體﹐賤也。薦與設俎者﹐旣則俟於西序端。古文骼爲胳。﹞

﹝疏﹞注「羊骼」至「爲胳」。

○釋曰﹕云「設俎者﹐旣則俟於西序端」者﹐案《鄕飲酒》「司正升相旅﹐受酬者降席﹐司正退立於序端」。然則先事旣設﹐後事未至﹐其退立之位﹐當在於序端。知此不降者﹐下文賓執祭以降﹐宰夫執薦以從﹐司士執俎以從﹐無升文﹐明此不降﹐退立於序端可知。

賓坐﹐左執爵﹐右取肺扌Й於醢﹐祭之﹐執爵興﹐取肺﹐坐祭之﹐祭酒﹐遂飲﹐卒爵﹐執以興﹐坐奠爵﹐拜﹐執爵以興。主人答拜﹐受爵。賓坐取祭以降﹐西面坐委於西階西南。﹝成祭於上﹐尊賓也。取祭以降﹐反下位也。反下位而在西階西南﹐已獻﹐尊之。祭﹐脯肺。﹞

﹝疏﹞注「成祭」至「脯肺」。

○釋曰﹕云「取祭以降﹐反下位也。反下位而在西階西南﹐已獻﹐尊之」者﹐凡言「反位」者﹐或反初位﹐或上下位異亦爲反。此則初位﹐在門東﹐今得獻﹐反在西階南﹐與主人相對﹐已獻尊之故也。若《燕禮》士得獻位於東方﹐亦是尊之者也。云「祭﹐脯肺」者﹐案經云取脯取肺祭之﹐明祭是脯﹑肺。

宰夫執薦以從﹐設於祭東。司士執俎以從﹐於設薦東。

眾賓長升﹐拜受爵﹐主人答拜。坐祭﹐立飲﹐卒爵﹐不拜旣爵。﹝旣﹐盡也。長賓升者﹐以次第升受獻。言眾賓長拜﹐則其餘不拜。﹞

﹝疏﹞注「旣盡」至「不拜」。

○釋曰﹕云「長賓升者﹐以次第升受獻」者﹐知不直次上賓後﹐一人爲眾賓長時﹐受獻必以長幼次第受獻者﹐以其下文云「宰夫贊主人酌﹐若是以辯」﹐鄭云「每獻一人﹐奠空爵於於﹐宰夫酌授於尊南。」是奠爵﹐故以長幼次第受獻也。

宰夫贊主人酌﹐若是以辯。﹝主人每獻一人﹐奠空爵於於﹐宰夫酌授於尊南。今文若爲如﹐辯皆爲徧。﹞辯受爵。其薦脯﹑醢與┵﹐設於其位。其位繼上賓而南﹐皆東面。其┵體﹐儀也。﹝徧獻乃薦﹐略之﹐亦宰夫薦﹐司士┵。用儀者﹐尊體盡﹐儀度余骨﹐可用而用之。尊者用尊體﹐卑者用卑體而已。亦有切肺膚。今文儀皆作義﹐或爲議。﹞

﹝疏﹞「辯受」至「儀也」。

○注「徧獻」至「爲議」。

○釋曰﹕卽薦﹐謂若燕禮三﹐卿已上得獻﹐卽薦﹐大夫徧獻乃薦﹐亦其類。云「亦宰夫薦﹐司士┵」者﹐此約上賓﹐此眾賓亦同此二人爲之。云「儀者﹐尊體盡﹐儀度余骨﹐可用而用之﹐尊者用尊體﹐卑者用卑體而已」者﹐以其言儀﹐取尊卑得其儀﹐但尊體旣盡﹐就卑體之中度尊卑之儀而用之。不可辯其尊體﹐故鄭以意解之﹐尊者用尊體卑者用卑體而已也。云「亦有切肺膚」者﹐案《特牲》用離肺﹐知此眾賓用切肺膚者﹐以其侑用切肺﹐不敢殊於屍﹐明眾賓亦不敢殊於侑。若然﹐不儐屍者亦用切肺者﹐亦是不敢變於儐屍禮也。

乃升長賓。主人酌﹐酢於長賓﹐西階上北面﹐賓在左。﹝主人酌自酢﹐序賓意﹐賓卑不敢酢。﹞

﹝疏﹞「乃升」至「在左」。

○注「主人」至「敢酢」。

○釋曰﹕《特牲》主人獻長賓訖卽酢﹐此辯獻乃酢者﹐主人益尊﹐先自達其意。《特牲》主人獻內賓辯﹐乃自酢。注云「爵辯乃自酢﹐以初不殊其長也。」則此大夫尊﹐初則殊其長故也。

主人坐奠爵﹐拜﹐執爵以興。賓答拜。坐祭﹐遂飲﹐卒爵﹐執爵以興﹐坐奠爵﹐拜。賓答拜。賓降。﹝降反位。﹞

宰夫洗觶以升。主人受﹐酌﹐降酬長賓於西階南﹐北面。賓在左。主人坐奠爵﹐拜﹐賓答拜。坐祭﹐遂飲﹐卒爵﹐拜。賓答拜。﹝宰夫授主人觶﹐則受其虛爵奠於篚。古文酌爲爵。﹞

﹝疏﹞「宰夫」至「答拜」。

○注「宰夫」至「爲爵」。

○釋曰﹕自此盡「於薦左」﹐論主人酬長賓於堂下之事也。云「宰夫授主人觶﹐則受其虛爵奠於篚」者﹐謂上主人受賓之酢爵﹐今宰夫旣授觶訖﹐因受取酢之﹐虛爵降﹐奠於篚也。知然者﹐上文主人受爵訖﹐賓降﹐主人無降文﹐卽云宰夫授觶﹐主人受之﹐明主人手中虛爵﹐宰夫受之﹐奠於篚可知。若然﹐知不待酬賓﹐虛觶受之﹐奠於篚者﹐以其下文賓之虛觶奠於薦左﹐故知非賓虛觶﹐其賓奠薦左者後舉之﹐以爲無爵也。

主人洗﹐賓辭。主人坐奠爵於篚﹐對。卒洗﹐升酌﹐降復位。賓拜受爵﹐主人拜送爵。賓西西坐奠爵於薦左。

主人洗﹐升﹐酌﹐獻兄弟於阼階上。兄弟之長升﹐拜受爵。主人在其右答拜。坐祭﹐立飲﹐不拜旣爵。皆若是以辯。﹝兄弟長幼立飲﹐賤不別。大未之賓尊於兄弟﹐宰夫不贊酌者﹐兄弟以親暱來﹐不以官待之。﹞

﹝疏﹞「主人」至「以辯」。

○注「兄弟」至「待之」。

○釋曰﹕自此盡「其眾儀也」﹐論主人獻兄弟於阼階之事。云「兄弟長幼立飲﹐賤不別」者﹐案《特牲》云「獻長兄弟於阼階上﹐如賓儀」者﹐士卑﹐長兄弟爲貴﹐殊貴賤﹐故云如賓儀﹐長賓坐飲也。此大夫禮﹐長賓坐飲﹐眾賓立飲﹐至於大夫貴﹐兄弟賤﹐兄弟長幼皆立飲﹐不得如賓儀﹐故立飲賤不別也。云「大夫之賓尊於兄弟﹐宰夫不贊酌者﹐兄弟以親暱來﹐不以官待之」者﹐決上文大夫賓貴﹐使宰夫贊酌﹔今兄弟酌﹐不使宰夫贊酌者﹐爲兄弟是親暱﹐不以官待之﹐故兄弟𨿽賤於賓﹐不得使人贊酌而親之也。

辯受爵。其位在洗東﹐西面北上。升受爵﹐其薦┵設於其位。﹝亦辯獻乃薦﹐旣云辯矣﹐復言升受爵者﹐爲眾兄弟言也。眾兄弟升不拜受爵﹐先著其位於上﹐乃後云薦┵設於其位﹐明位初在是也。位不繼於主人﹐而云洗東﹐卑不統於尊。此薦┵皆使私人。﹞

﹝疏﹞「辯受」至「其位」。

○注「亦辯」至「私人」。

○釋曰﹕云「旣云辯矣﹐復言升受爵者﹐爲眾兄弟言也」者﹐以上經云「兄弟之長升拜受爵」﹐嫌眾兄弟亦升拜受爵﹐是以此更云升受爵﹐直爲眾兄弟不拜受爵而言﹐鄭卽云「眾兄弟升﹐不拜受爵」也。若然﹐上賓拜受爵﹐又拜旣爵﹐眾賓拜受爵﹐不拜旣爵。長兄弟得與眾賓同﹐眾兄弟又不拜受爵﹐是其差也。云「先著其位於上﹐乃後云薦┵設於其位﹐明位初在是」者﹐初位﹐謂經云「其位在洗東﹐西面北上」﹐是先著其位於上﹐乃云升受爵者﹐謂發此位升堂受爵。又云「薦┵設於其位」者﹐謂受爵時設薦┵於其東﹐西面位﹐是先著其位於上﹐乃後云薦┵設於其位﹐明位初在是也﹐故先云洗東位。以此而言﹐則眾賓亦先有位在門東北面﹐繼上賓後獻訖﹐亦薦┵於位﹐皆是先有位﹐不繼於門東﹐而在西階西南者﹐彼謂已獻薦之故也。云「位不繼於主人﹐而云洗東﹐卑不統於尊」者﹐案《特牲》主人卑﹐故兄弟助祭之位﹐得繼主人於阼階下南陳﹐又得辟夫人﹐不敢自尊也。此以大夫尊﹐故兄弟之位在洗東﹐不繼主人﹐卑不統於尊故也。云「此薦┵皆使私人」者﹐上獻賓長及眾賓﹐使宰夫設薦﹐司士設俎﹐又使宰夫贊酌﹐至於此獻兄弟爲親暱﹐不以官待之﹐主人親酌﹐明亦不以官﹐使私人薦┵可知。

其先生之┵﹐折﹐脇一﹐膚一。﹝先生﹐長兄弟。折﹐豕左肩之折。﹞

﹝疏﹞注「先生」至「之折」。

○釋曰﹕知先生是「長兄弟」者﹐以其文承長兄弟之下﹐故知先生非老人教學者。知折是「豕左肩之折」者﹐以上初亨牲體﹐明侑俎豕左肩折﹐注云「折分爲長兄弟俎」是也。

其眾﹐儀也。

主人洗﹐獻內賓於房中。南面拜受爵﹐主人南面於其右答拜。﹝內賓﹐姑姊妹及宗婦﹐獻於主婦之席東﹐主人不西面﹐尊﹐不與爲賓主禮也。南面於其右﹐主人之位恆左人。﹞

﹝疏﹞「主人」至「答拜」。

○注「內賓」至「左人」。

○釋曰﹕自此盡「亦有薦┵」﹐論主人獻姑姊之等於房中之事。知內賓是「姑姊妹及宗婦」者﹐約《特牲》記而知也。云「獻於主婦之席東﹐主人不西面﹐尊﹐不與爲賓主禮也」者﹐案《特牲》獻內兄弟於房中﹐如獻眾兄弟之儀﹐主人西面答拜。此大夫禮﹐主人南面拜﹐故決之﹐不與爲賓主之禮也。云「南面於其右﹐主人之位恆左人」者﹐謂人在主人左﹐若《鄕飲酒》《鄕射》之等﹐於西階上北面﹐主人在東﹐賓在西。此南面﹐則主在西﹐賓在東﹐故云恆左人也。

坐祭﹐立飲﹐不拜旣爵。若是以辯﹐亦有薦┵。﹝亦設薦┵於其位。《特牲饋食禮記》曰﹕內賓立於房中西墉下﹐東面南上﹐宗婦北堂東面﹐北上。﹞

﹝疏﹞「坐祭」至「薦┵」。

○注「亦設」至「北上」。

○釋曰﹕云「亦設薦┵於其位」者﹐言「亦」者﹐亦上先生之等。引《特牲》記者﹐欲見內賓設薦之位處。

主人降洗﹐升﹐獻私人於阼階上。拜於下﹐升受﹐主人答其長拜。乃降﹐坐祭﹐立飲﹐不拜旣爵。若是以辯。宰夫贊主人酌。主人於其羣私人不答拜。其位繼兄弟之南﹐亦北上﹐亦有薦┵。﹝私人﹐家臣﹐己所自謁除也。大夫言私人﹐明不純臣也。士言私臣﹐明有君之道。北上﹐不敢專其位。亦有薦┵﹐初亦北面在眾賓之後爾。言繼者﹐以爵旣獻爲文。凡獻﹐位定。﹞

﹝疏﹞「主人」至「薦┵」。

○注「私人」至「位定」。

○釋曰﹕自此盡「主人就筵」﹐論主人獻私人之事。云「私人﹐家臣﹐已所自謁除也」者﹐此對公士得君所命者﹐此乃大夫自謁請於君﹐除其課役﹐以補任爲之。云「大夫言私人﹐明不純臣也」者﹐大夫尊﹐近於君﹐故屈已之臣名爲私人。云「士言私臣﹐明有君之道」者﹐士卑﹐不嫌近君﹐故得名屬吏爲私臣也。云「北上﹐不敢專其位」者﹐以其兄弟北上﹐今繼兄弟之南﹐亦北上﹐與兄弟位同﹐故云不敢專其位。云兄弟位定者﹐與上眾兄弟云「其位在洗東﹐西面北上﹐升受爵﹐其薦┵設於其位」﹐注云「先著其位於上。」明位初在是。此不先著位於上﹐俱言繼。凡獻者﹐是據獻位爲言﹐則未獻時﹐在眾賓後矣。案《特牲》記云私臣位在「門東北面」﹐是眾賓後也。云「凡獻位定」﹐則是凡獻以前﹐非定位也。

主人就筵。﹝古文曰﹕升就筵。﹞

屍作三獻之爵。﹝上賓所獻爵﹐不言三獻作之者﹐賓屍而屍益卑﹐可以自舉。﹞

﹝疏﹞「屍作三獻之爵」。

○注「上賓」至「自舉」。

○釋曰﹕自此盡「降實於篚」﹐論舉三獻之爵﹐賓長又獻侑並致爵之事。云「上賓所獻爵」者﹐若然三獻是上賓﹐不言上賓而言三獻者﹐以其主人﹑主婦並此賓長備三獻﹐因號上賓爲三獻﹐是以事名官者也。云「不言三獻作之」者﹐對《特牲》云「三獻作止爵」﹐故決之下大夫不儐屍﹐自作爵者﹐順上大夫爲文﹐作其爵者﹐以神惠均於庭訖﹐欲使屍飲此酒。但此一節之內有四爵行事﹐四者﹕屍作三獻之爵﹐一也﹔獻侑﹐二也﹔致爵於主人﹐三也﹔受屍酢﹐四也。

司士羞氵音魚﹐縮執俎以升。屍取無祭祭之﹐祭酒﹐卒爵。﹝不羞魚匕氵音﹐略小味也。羊有正俎﹐羞匕氵音﹐肉氵音。豕無正俎﹐魚無匕氵音﹐隆之殺。﹞

﹝疏﹞注「不羞」至「之殺」。

○釋曰﹕云「不羞魚匕氵音﹐略小味也」者﹐對羊﹑豕牲之大﹐有匕氵音之等。魚無﹐以魚爲小味﹐故略之也。云「隆之殺」者﹐以有者爲隆盛﹐無者爲殺少也。

司士縮奠俎於羊俎南﹐橫載於羊俎﹐卒﹐乃縮執俎以降。屍奠爵﹐拜﹐三獻北面答拜﹐受爵﹐酌﹐獻侑。侑拜受﹐三獻北面答拜。司馬羞氵音魚一﹐如屍禮。卒爵﹐拜。三獻答拜﹐受爵。﹝司馬羞氵音魚﹐變於屍。﹞

﹝疏﹞注「司馬」至「於屍」。

○釋曰﹕上文屍使司士羞魚﹐此侑使司馬羞魚﹐故云「變於屍」也。

酌﹐致主人。主人拜受爵﹐三獻東楹東﹑北面答拜。﹝賓拜於東楹東﹐以主人拜受於席﹐就之。﹞

﹝疏﹞注「賓拜」至「就之」。

○釋曰「就之」者﹐賓於禮當在西階上﹐今在東楹之東﹐以主人席在於阼階﹐是以賓拜於東楹東就之也。

司士羞一氵音魚﹐如屍禮。卒爵﹐拜。三獻答拜﹐受爵。屍降筵﹐受三獻爵﹐酌以酢之。﹝旣致主人﹐屍乃酢之﹐遂賓意。﹞

﹝疏﹞注「旣致」至「賓意」。

○釋曰﹕遂賓意者﹐賓𨿽不言其意﹐欲得與主人抗獻酢之禮﹐今屍見致爵於主人訖﹐卽酌以酢賓﹐是遂達賓之意。

三獻西楹西﹑北面拜﹐受爵﹐屍在其右以授之。屍升筵﹐南面答拜。坐祭﹐遂飲﹐卒爵﹐拜。屍答拜。執爵以降﹐實於篚。

二人洗觶﹐升﹐實爵﹐西楹西﹑北面東上﹐坐奠爵﹐拜﹐執爵以興﹐屍﹑侑答拜。坐祭﹐遂飲﹐卒爵﹐執爵以興﹐坐奠爵﹐拜。屍﹑侑答拜。皆降。﹝三獻而禮小成﹐使二人舉爵﹐序殷勤於屍侑。﹞

﹝疏﹞「二人」至「皆降」。

○注「三獻」至「屍侑」。

○釋曰﹕自此盡「及私人」﹐論旅酬從屍及上下無不徧之事。云「三獻而禮小成」者﹐以此獻爲正﹐後仍有舉奠加爵之等﹐終備乃是禮之大成﹐故云小成也。云「使二人舉爵﹐序殷勤於屍侑」者﹐飲酒之禮﹐酬與無爵乃盡歡心﹐故以旅酬及無乃爲殷勤於屍侑也。案《鄕飲酒》及《鄕射》《特牲》等皆一人舉觶爲旅酬始﹐二人舉觶爲無爵始。今儐屍乃以二人爲旅酬始者﹐此儐屍別一禮﹐與彼不同。以其初時主人酬屍﹐屍奠之﹐侑未得酬﹐故使二人舉觶﹐侑乃得奠﹐而不舉卽與﹐亦奠一爵﹐一爵遂酬於下﹐是以須二人舉觶。兄弟之後﹐生者舉觶於其長爲無爵者﹐以其賓長所舉奠酬﹐亦爲無爵。以此二觶者﹐皆在堂下﹐故爲無爵。屍不與無爵﹐故舉堂下觶爲無爵﹐其爲旅酬皆從上發屍爲首﹐故《特牲》等使一人舉觶爲旅酬﹐與賓長所舉薦右之觶。此賓不舉﹐旅酬皆從屍舉﹐故所奠者爲無一爵﹐亦是異於《特牲》。

洗﹐升﹐酌﹐反位。屍﹑侑皆拜受爵﹐舉觶者皆拜送。侑奠觶於右。﹝奠於右者﹐不舉也。神惠右不舉﹐變於飲酒。﹞

屍遂執觶以興﹐北面於阼階上酬主人﹐主人在右。﹝屍拜於阼階上﹐酬禮殺。﹞

﹝疏﹞注「屍拜」至「禮殺」。

○釋曰﹕決上文屍酢主人﹐「主人東楹東﹐北面拜受爵﹐屍西楹西北面答拜」﹐是各各於其階。今屍酬主人﹐同於阼階﹐故云禮殺也。

坐奠爵﹐拜﹐主人答拜。不祭﹐立飲﹐卒爵﹐不拜旣爵。酬﹐就於阼階上酬主人。﹝言就者﹐主人立待之。﹞

﹝疏﹞注「言就」至「待之」。

○釋曰﹕言「立待之」者﹐以其不言阼階上酢主人﹐明主人不去﹐立待之可知。

主人拜受爵﹐屍拜送。﹝酬不奠者﹐急酬侑也。﹞

﹝疏﹞注「酬不」至「侑也」。

○釋曰﹕此決上主人酬賓奠之也。

屍就筵﹐主人以酬侑於西楹西﹐侑在左。坐奠爵﹐拜。執爵興﹐侑答拜。不祭﹐立飲﹐卒爵﹐不拜旣爵。酌﹐復位。侑拜受﹐主人拜送。﹝言酌復位﹐明受於西階上。﹞

主人復筵﹐乃升長賓。侑酬之﹐如主人之禮。﹝遂﹐旅也。言升長賓﹐則有贊呼之。﹞

﹝疏﹞注「遂旅」至「呼之」。

○釋曰﹕知者﹐若不贊呼之﹐則當如上文眾賓長升﹐兄弟之長升﹐拜受爵﹐故知有贊呼之也。

至於眾賓﹐遂及兄弟﹐亦如之﹐皆飲於上。﹝上﹐西階上。﹞

遂及私人﹐拜受者升受﹐下飲﹐﹝私人之長拜於下﹐升受兄弟之爵﹐下飲之。﹞

﹝疏﹞注「私人」至「飲之」。

○釋曰﹕私人位在兄弟之南﹐今言下飲之﹐則私人之長一人在西階下飲之﹐其餘私人皆飲於其位﹐故下經云「卒爵升﹐酌以之其位﹐相酬辯」是也。

卒爵﹐升酌﹐以之其位。相酬辯。﹝其位﹐兄弟南位﹐亦拜受﹐拜送﹐升酌由西階。﹞

卒飲者實爵於篚。﹝未受酬者﹐𨿽無所旅﹐猶飲。﹞

﹝疏﹞「卒飲」至「於篚」。

○注「末受」至「猶飲」。

○釋曰﹕凡旅酬之法﹐皆執觶酒以酬前人﹐前人領受其意﹐乃始自飲。此私人末受酬者﹐後𨿽無人可旅﹐猶自飲之訖﹐乃實爵於篚。以其酒是前人所酬﹐不可不飲故也。

乃羞庶羞於賓﹑兄弟﹑內賓及私人。﹝無房中之羞﹐賤也。此羞同時羞﹐則酌房中亦旅。其始﹐主婦舉酬於內賓﹐遂及宗婦。﹞

﹝疏﹞「乃羞」至「私人」。

○注「無房」至「宗婦」。

○釋曰﹕此經論無爵時﹐羞庶羞於賓及兄弟之等事。云「此羞同時羞﹐則酌房中亦旅」者﹐旅酬之下云「乃羞庶羞」﹐內賓羞在私人之上﹐私人得旅酬﹐則房中內賓亦旅可知。

兄弟之後生者舉觶於其長。﹝後生﹐年少也。古文觶皆爲爵。延熹中﹐設校書﹐定作觶。﹞

﹝疏﹞「兄弟」至「其長」。

○注「後生」至「作觶」。

○釋曰﹕自此盡「爵止」﹐論後生舉觶於長兄弟﹐主人酬兄弟之事。

洗﹐升酌﹐降﹐北面立於阼階南﹐長在右。坐奠爵﹐拜﹐執爵以興﹐長答拜。﹝長在左﹐辟主人。﹞

﹝疏﹞注「長在左辟主人」。

○釋曰﹕凡獻酬之法﹐主人常左﹐人若北面﹐則主人在東。今長兄弟北面﹐云「長在左」﹐則在西﹐故辟主人。

坐祭﹐遂飲﹐卒爵﹐執爵以興﹐坐奠爵﹐拜﹐執爵以興﹐長答拜。洗﹐升﹐酌﹐降﹐長拜受於其位﹐舉爵者東面答拜。爵止。﹝拜受﹑答拜不北面者﹐儐屍禮殺。長賓言奠﹐兄弟言止﹐互相發明﹐相待也。﹞

﹝疏﹞注「拜受」至「待也」。

○釋曰﹕云「儐屍禮殺」者﹐案《特牲》兄弟之後生舉觶於其長﹐爲旅酬。又兄弟﹑弟子舉觶於其長﹐爲無爵﹐拜送皆北面。此云「東面」﹐決上儐屍禮殺也。云「長賓言奠﹐兄弟言止﹐互相發明」者﹐上文主人酬賓﹐奠爵於薦左﹐是長賓言奠﹐此言爵止﹐是兄弟言止。長賓言奠﹐明止而未行﹐此言止﹐明亦奠薦左﹐故云互相發明也。云「相待也」者﹐酬賓𨿽在前﹐及其行之相待﹐俱時舉行﹐故下文云「賓及兄弟交錯其酬﹐皆遂及私人﹐爵無」是也。若二人舉觶於屍﹑侑﹐侑奠於右﹐不舉屍﹐卽酬主人﹐主人酬侑﹐侑酬長賓﹐至於眾賓﹐遂及兄弟﹐遂及私人﹐依次第行徧﹐不交錯﹐所謂旅酬也。

賓長獻於屍﹐如初﹐無氵音﹐爵不止。﹝如初﹐如其獻侑酌致主人受屍酢也。無氵音﹐爵不止﹐別不如初者﹐不使兄弟﹐不稱加爵﹐大夫尊也。不用觚﹐大夫尊者也。﹞

﹝疏﹞「賓長」至「不止」。

○注「如初」至「者也」。

○釋曰﹕此一經論眾賓長加爲爵數多﹐與上賓異。何者﹖上賓獻侑致爵於主人時﹐皆有氵音魚從﹐今無氵音魚從﹐故經云「無氵音」也。云「爵不止」者﹐上賓獻屍時﹐亦止爵﹐待獻堂下畢﹐乃舉觶。今屍不止爵卽飲﹐故云爵不止。云「賓長」者﹐賓之長次上賓者﹐非卽上賓者﹐以其上賓將獻﹐異之言上賓﹐此不異其文﹐明非上文上賓爲賓長者﹐故以爲次上賓者也。經云「無氵音爵不止」﹐文在「如初」之下﹐不蒙如初之文﹐則知與上異﹐故文在如初下也。云「不使兄弟﹐不稱加爵﹐大夫尊也」者﹐此決《特牲》雲長兄弟爲加爵﹐又眾賓長爲加爵。不言獻﹐此言獻者﹐尊大夫。若三獻之外﹐更容其獻﹐故云大夫尊也。云「不用觚﹐大夫尊」者﹐此亦決《特牲》云「長兄弟洗觚爲加爵」﹐此用爵﹐爵尊於觚﹐故云大夫尊者也。

賓一人舉爵於屍﹐如初﹐亦遂之於下。﹝一人﹐次賓長者。如初﹐如二人洗觶之爲也。遂之於下者﹐遂及賓兄弟﹐下至於私人。是言亦遂之於下﹐言上無氵音爵不止﹐互相發明。﹞

﹝疏﹞「賓一」至「於下」。

○注「一人」至「發明」。

○釋曰﹕此一經論次賓舉觚於屍﹐更爲旅酬如上旅酬之事。但前二人舉觶於屍侑﹐屍舉旅酬從上至下皆徧飲。今亦從上至下﹐故云「亦遂之於下」。云「上言無氵音爵不止﹐互相發明」者﹐上經云爵止﹐與上賓奠爵云互相發明﹐今此又與上文無氵音爵不止相發明﹐是以二文皆在如初之下。

賓及兄弟交錯其酬﹐皆遂及私人﹐爵無。﹝﹐數也。長賓取觶酬兄弟之黨﹐長兄弟取觶酬賓之黨﹐惟已所欲﹐無有次第之數也。﹞

﹝疏﹞「賓及」至「無」。

○注「數」至「數也」。

○釋曰﹕自此盡「有司徹」﹐論堂下行無爵禮終﹐屍侑出﹐主人送於廟門外之事。云「長賓取觶」者﹐是主人酬賓觶。云「長兄弟取觶」者﹐是兄弟之後生者舉觶於其長之觶也。

屍出﹐侑從。主人送於廟門之外﹐拜﹐屍不顧。﹝拜送之。﹞

﹝疏﹞「屍出」至「不顧」。

○注「拜送之」。

○釋曰﹕儐尸之禮﹐屍侑賓也﹐故孔子亦云「賓不顧矣」。

拜侑與長賓﹐亦如之。眾賓從。﹝從者﹐不拜送也。﹞司士歸屍﹑侑之俎。﹝屍侑尊﹐送其家。﹞主人退﹐﹝反於寢也。﹞

有司徹。﹝徹堂上﹑下之薦俎也。外賓屍﹐𨿽堂上﹐婦人不徹。﹞

﹝疏﹞「有司徹」。

○注「徹堂」至「不徹」。

○釋曰﹕云「徹堂上下之薦俎也」者﹐案上文堂上有屍﹑侑之薦俎﹐堂下有賓及兄弟之薦俎﹐皆徹之也。云「外賓屍﹐𨿽堂上﹐婦人不徹」者﹐案《特牲》云「宗婦徹祝豆籩入於房﹐徹主婦薦俎。」此篇首云「有司徹」﹐鄭注云「徹室中之饋及祝佐食之俎。」爲將儐屍﹐故使有司徹之。下大夫不儐屍﹐攺饋饌於西北隅。云「有司官徹饋﹐饌於室中西北隅」﹐至篇末禮終云「婦人乃徹」﹐注云「徹祝之薦及房中薦俎﹐不使有司者﹐下上大夫之禮。」然則此篇首云「有司徹」﹐別無婦人也。下大夫有司饌陽厭﹐婦人徹之。篇末云「徹室中之饌」﹐注云「有司饌之﹐婦人徹之﹐外內相兼﹐禮殺。」此戶外儐屍﹐亦禮殺﹐嫌婦人亦徹之﹐故云𨿽堂上婦人不徹。婦人必不徹者﹐異於下大夫也。堂上儐屍﹐猶如堂內之陽厭﹐故鄭注篇首云「賓屍則不設饌西北隅﹐以此薦俎之陳有祭象﹐而亦足以厭飫神」是也。

若不賓屍﹐﹝不儐屍﹐謂下大夫也。其牲物則同﹐不得備其禮耳。舊說云﹕謂大夫有疾病﹐攝昆弟祭。《曾子問》曰「攝主不厭祭﹐不旅﹐不假﹐不綏祭﹐不配﹐布奠於賓﹐賓奠而不舉。」而此備有﹐似失之矣。﹞

﹝疏﹞「若不賓屍」。

○注「不賓」至「之矣」。

○釋曰﹕自此盡「牢舉如賓」﹐論下大夫不賓尸之事。云「不賓屍﹐謂下大夫」者﹐從屍飲七已前﹐皆與上大夫已屍者同﹐已後則以此祝侑續之﹐是儐尸之禮﹐故云不儐屍謂下大夫也。云「其牲物則同﹐不得備其禮耳」者﹐謂不備儐屍禮也﹐引《曾子問》者﹐破舊說。案彼上云「若宗子有罪﹐居於他國﹐庶子爲大夫﹐其祭也﹐祝曰﹕孝子某使介子某執其常事。攝主不厭祭﹐不旅﹐不假﹐不綏祭﹐不配。」注云「皆辟正主。厭﹐厭飫神也。厭有陰有陽﹐迎尸之前﹐祝酌奠﹐奠之且饗﹐是陰厭也。屍謖之後﹐徹薦俎惇﹐設於西北隅﹐是陽厭也。此不厭者﹐不陽厭也。不旅﹐不旅酬也。假讀爲嘏﹐不嘏﹐不嘏主人也。不綏祭﹐謂今主人也。」又云「布奠於賓﹐賓奠而不舉」是也。云「而此備有﹐似失之矣」者﹐謂此不儐屍者﹐不厭已下皆有﹐則非如舊說使昆弟攝者﹐故云似失之矣。

則祝﹑侑亦如之。﹝謂屍七飯時。﹞

﹝疏﹞「則祝侑亦如之」。

○注「謂屍七飯時」。

○釋曰﹕案上篇屍食七飯告飽﹐祝西面於主人之南﹐獨侑不拜﹐侑曰﹕皇屍未實﹐侑屍也。

屍食﹐﹝八飯。﹞

﹝疏﹞「屍食」。

○注「八飯」。

○釋曰﹕上已七飯﹐故知此當八飯也。

乃盛俎﹐﹑臂﹑肫﹑廷脊﹑橫脊﹑短脇﹑代脇﹐皆牢﹔﹝盛者﹐盛於斤俎也。此七體﹐羊﹑豕﹐其脊脇皆取一骨也﹐與所舉正脊﹑﹑骼凡十矣。肩未舉﹐旣舉而俎猶有六體焉。﹞

﹝疏﹞「乃盛」至「皆牢」。

○注「盛者」至「體焉」。

○釋曰﹕案《特牲》屍食訖乃盛﹐今八飯卽盛者﹐大夫禮與士相變。若然﹐此先言者﹐見從下起﹐不言盛肩﹐肩未舉﹐舉乃盛。不言骼﹐骼已舉先在俎﹐有司徹不盛俎者﹐更無所用﹐全以歸屍故也。云「盛者﹐盛於斤俎也」者﹐以《特牲》云「盛斤俎﹐俎釋三个。」故知盛於斤﹐以歸屍故也。云「此七體﹐羊豕」者﹐以其五鼎下有魚﹑臘﹑膚﹐又不升﹐故惟羊﹑豕也。云「其脊脇皆取一骨也﹐與所舉正脊﹑﹑骼凡十矣」者﹐案上篇載時皆二骨以並﹐今但盛一骨﹐不云正脊﹑長脇者﹐先舉一骨﹐故不序也。凡骨體之數﹐左右合爲二十一體。案《少牢》注云﹕肩﹑臂﹑﹑肱骨也﹔﹛專﹜﹑骼﹐股骨。《鄕飲酒》注﹕前脛骨三﹐肩﹑臂﹑也。後脛骨二﹐﹛專﹜﹑骼也。又後有髀觳折。《特牲》記云「主婦俎觳折。」注云「觳﹐後足」也。《昏禮》不數者﹐凡體﹐前貴於後﹐觳賤於﹐故數不數觳﹐是以不升於鼎。又以髀在肫上﹐以竅賤﹐正俎不用。又脊有三分﹐一分以爲正脊﹐次中爲廷脊﹐後分爲橫脊。脇亦爲三分﹐前分爲代脇﹐次中爲中脇﹐後分爲短脇。是其二十一體也。云「而俎猶有六體焉」者﹐謂三脊﹑三脇﹐皆取一骨盛於斤﹐各有一骨體在俎﹐不取以備陽厭也﹐故云而俎猶有六體焉也。

魚七﹔﹝盛半也。魚十有五而俎﹐其一已舉。必盛半者﹐魚無足翼﹐於牲﹐象脊脇而已。﹞

﹝疏﹞「魚七」。

○注「盛半」至「而已」。

○釋曰﹕云「魚十有五而俎」者﹐案《少牢》載魚鮒云「十有五而俎」﹐云其一已舉者﹐謂屍食時已舉其一﹐惟有十四在。云「必盛半者﹐魚無足翼﹐於牲﹐象脊脇而已」者﹐案《中候》云「魚者﹐水精隨流出入﹐得申朕意。」鄭注引《春秋緯璇璣樞》曰「魚無足翼﹐紂如魚﹐乃討之。是也。紂𨿽有臣﹐無益於股肱﹐若魚𨿽有翼﹐不能飛。」若然﹐此注云魚無翼者﹐亦從彼文魚𨿽有翼不能飛。云「象脊脇」者﹐六體十二骨﹐盛六是半。魚無足﹐象牲脊脇﹐亦盛半。盛半相似﹐數則不同﹐以其牲之脊脇則六﹐魚之半則七也。

臘辯﹐無髀。﹝亦盛半也。所盛者﹐右體也﹐脊屬焉。言無髀者﹐云一純而俎﹐嫌有之。古文髀作脾。﹞

﹝疏﹞「臘辯無髀」。

○注「亦盛」至「作脾」。

○釋曰﹕云「亦盛半」者﹐謂除屍舉﹐其餘兩半亦似魚十四盛七爲半。必知盛半者﹐以其此臘在魚下﹐明盛半與魚同。此臘亦盛右體﹐知者﹐以其牲用右﹐故此亦盛右體。知「脊屬焉」者﹐案上篇《少牢》云「臘一純而俎」﹐脊不折﹐直爲一段﹐代脇﹑長脇﹑短脇各一骨﹐左右三脇﹐脇骨合爲六體﹐並脊爲七。通肩臂等十爲十七體﹐與牲體同﹐如臘肩﹐屍食旣舉﹐而俎惟有十六在。言盛半﹐明脊屬﹐又且凡牲載體者﹐脊皆屬焉。下經云「乃摭於魚臘俎﹐俎釋三个﹐其餘皆取之」﹐明不盡盛可知。若然﹐案《士虞禮》﹕「升臘左胖﹐髀不升﹐實於下鼎。」注云「臘亦七體牲之類。」又《特牲》記云「臘如牲骨」﹐鄭注云「不但言體﹐以有一骨二骨者。」以此言之﹐臘與牲體設骨多少盡同﹐而云臘脊﹑脇皆一骨者﹐以其左右盡升﹐欲使祝及主婦已下﹐俱取於此臘體﹐故下云「祝主人之魚臘取於是」﹐注云「祝﹑主人﹑主婦俎之魚臘取於此者﹐大夫之禮文﹐待神余也。三者各取一魚。其臘﹐主人臂﹐主婦﹐祝則骼也。」今若復分一骨二骨﹐則數多於《特牲》﹐祝以下俎無臘體﹐不升﹐臘右胖﹐故云臘如牲骨﹐與右胖同﹐皆祝俎所不用。上篇《少牢》𨿽祝俎有臘﹐兩髀屬竅﹐上大夫禮又異於此。《士虞禮》祝以下亦無臘體﹐故鄭注《士虞禮》臘亦七體牲之類﹐鄭注云「凡臘用純者﹐據上﹑下大夫﹐以上祭祀及士之嘉禮﹐士祭禮則臘不用純﹐辟大夫。」云「言無髀者﹐云一純而俎﹐嫌有之」者﹐案上篇《少牢》載臘云「一純而俎」﹐不云髀不升﹐故此明之﹐而云臘辯無髀也。案上篇《少牢》祝俎云臘兩髀在祝俎﹐不升於鼎﹐不在神俎﹐已自明矣。今此更明之者﹐以《少牢》陳鼎﹐上﹑下大夫皆同﹐今此下大夫不儐屍﹐其祝俎臘骼﹐不云無髀﹐何以明之﹖

卒盛﹐乃舉牢肩。屍受﹐振祭﹐嚌之。佐食受﹐加於斤。﹝卒﹐已。﹞

佐食取一俎於堂下以入﹐奠於羊俎東。﹝不言魚俎東﹐主於尊。﹞

﹝疏﹞注「不言」至「於尊」。

○釋曰﹕案《少牢》云「設俎﹐羊在豆東﹐豕亞其北﹐魚在羊東﹐臘在豕東﹐特膚當俎北端。」今摭魚臘宜在魚俎東﹐而繼羊俎言之﹐以羊尊﹐爲主也。

乃摭於魚﹑臘俎﹐俎釋三个﹐其餘皆取之﹐實於一俎以出。﹝个猶枚也。魚摭四枚﹐臘摭五枚。其所釋者﹐臘則短脇﹑正脇﹑代脇﹐魚三枚而已。古文摭爲扌帶。﹞

﹝疏﹞「乃摭」至「以出」。

○注「个猶」至「爲扌帶」。

○釋曰﹕知「魚摭四枚﹐臘摭五枚」者﹐以魚盛半﹐其俎猶有七个在﹐故摭去四枚﹐釋三个。臘盛半﹐而俎猶有八體﹐在摭去五枚﹐釋三个﹐皆爲攺饌西北隅也。云「臘則短脇﹑正脇﹑代脇﹐魚三枚而已」者﹐以臘右體已盛﹐脊又屬焉﹐惟有左在。下文云主人臘臂﹐主婦臘﹐祝則骼所釋者﹐故知脇又牲體﹐所釋者是脇脊﹐此臘脊已在盛﹐半限﹐故知所釋惟有三脇耳。

祝﹑主人之魚臘取於是。﹝祝﹑主人﹑主婦俎之魚臘取於此者﹐大夫之禮文﹐待神余也。三者各取一魚。其臘﹐主人臂﹐主婦﹐祝則骼也與﹖此皆於鼎側更載焉。不言主婦﹐未聞。﹞

﹝疏﹞「祝主」至「於是」。

○注「祝主」至「未聞」。

○釋曰﹕案《特牲》士禮不待神余﹐故主人﹑主婦﹑祝皆無臘。上大夫之祝當有臘俎﹐至於儐屍﹐臘爲庶羞﹐又不載於俎﹐與此異。此下大夫待神余﹐故祝﹑主人﹑主婦皆有臘體也。云「其臘﹐主人臂﹐主婦﹐祝則骼也與」者﹐主人用臂﹐主婦用﹐見於下經。祝無文﹐而知用骼者﹐其骼無正文﹐故云「與」以疑之也。云「此皆於鼎側更載焉」者﹐上摭時共在一俎﹐以出及下設時﹐主人﹑主婦及祝各異俎﹐又不同時﹐故知更載俎。云「鼎側」﹐則不復升鼎也。云「不言主婦﹐未聞」者﹐下有主婦俎臘﹐則主婦用臘可知﹐此經直云「祝」﹑「主人」﹐不云「主婦」﹐未聞其義﹐或轉寫者脫耳。

屍不飯﹐告飽。主人拜侑﹐不言。屍又三飯。﹝凡十一飯﹐士九飯﹐大夫十一飯﹐其餘有十三飯﹐十五飯。﹞

﹝疏﹞「屍不」至「三飯」。

○注「凡十」至「五飯」。

○釋曰﹕上篇士禮九飯﹐《少牢》上﹑下大夫同十一飯﹐士﹑大夫旣不分命數爲尊卑﹐則五等諸侯同十三飯﹐天子十五飯可知。

佐食受牢舉﹐如儐。﹝舉﹐肺脊。﹞

主人洗﹐酌﹐屍﹐賓羞肝﹐皆如儐禮。卒爵﹐主人拜﹐祝受屍爵﹐屍答拜。祝酌授屍﹐屍以醋主人﹐亦如儐。其綏祭﹐其嘏﹐亦如儐。﹝肝﹐牢肝也。綏皆當作ソ。ソ讀爲「藏其墮」之墮。古文爲扌Й。﹞

﹝疏﹞「主人」至「如儐」。

○釋曰﹕自此盡「薦┵皆如賓」禮﹐論主人獻屍祝及佐食之事。此主人獻有五節﹕主人獻屍﹐一也﹔酢主人﹐二也﹔獻祝﹐三也﹔獻上佐食﹐四也﹔獻下佐食﹐五也。

○注「肝牢」至「爲扌Й」。

○釋曰﹕云「綏皆當作ソ」者﹐案經惟有一綏而云「皆」者﹐鄭並下佐食綏總破之﹐故云皆也。云「讀爲藏其墮之墮」者﹐讀從《周禮守祧職》云「旣祭﹐則藏其隋。」必讀從之者﹐義取墮減之事也。

其獻祝與二佐食﹐其位﹑其薦┵皆如儐。

主婦其洗獻於屍﹐亦如儐。﹝自屍侑不飯告飽至此﹐與賓同者在上篇。﹞

﹝疏﹞「主婦」至「如儐」。

○注「自屍」至「上篇」。

○釋曰﹕自此盡「入於房」﹐論主婦亞獻屍及祝並獻二佐食之事。此一節之內﹐獻數與主人同。惟不受嘏爲異。云「與儐同」者﹐經旣云「如儐」﹐而注復云與儐同者﹐爲事在上篇而發也。

主婦反取籩於房中﹐執棗﹑糗﹐坐設之﹐棗在稷南﹐糗在棗南。婦贊者執栗﹑脯﹐主婦不興﹐受﹐設之﹐栗在糗東﹐脯在棗東。主婦興﹐反位。﹝棗﹐饋食之籩。糗﹐羞籩之實。雜用之﹐下賓屍也。栗脯﹐加籩之實也。反位﹐反主人之北拜送爵位。﹞

﹝疏﹞「主婦」至「反位」。

○釋曰﹕此設籩實﹐繼在《少牢》室內西南隅﹐陰厭神饌也。

○注「棗饋」至「爵位」。

○釋曰﹕案《周禮籩人職》云﹕饋食之籩﹐棗﹑栗﹑桃﹑乾﹛艸﹜﹑榛實﹔羞籩之實﹐糗﹑餌﹑粉﹑餈﹔又加籩之實﹐菱﹑芡﹑芡﹑脯。是鄭據《籩人職》而言也。云「雜用之﹐下儐屍也」者﹐案上儐屍者﹐﹑ナ﹑白﹑黑﹑糗﹑餌之等﹐朝事之籩﹐羞籩之實﹐各用之而不雜也。案上賓屍﹐主婦亞獻屍﹐設籩直有脯﹑二籩﹐下大夫之禮。主婦亞獻有四籩者﹐賓尸之禮﹐主人獻屍﹐主婦設四籩﹐﹑ナ﹑白﹑黑﹐故至主婦獻時﹐直設糗餌與脯二籩﹐通前四籩六籩。此主人初獻﹐如上篇無籩從﹐故至主婦亞獻設四籩﹐猶自少於賓屍兩籩。

屍左執爵﹐取棗﹑糗。祝取栗﹑脯以授屍。屍兼祭於豆祭﹐祭酒﹐啐酒。次賓羞牢燔﹐用俎﹐鹽在右。屍兼取燔扌Й於鹽﹐振祭﹐嚌之﹐祝受﹐加於斤。卒爵﹐主婦拜﹐祝受屍爵﹐屍答拜。﹝自主婦反籩至受加於斤﹐此異於賓。﹞

﹝疏﹞注「自主」至「於賓」。

○釋曰﹕上篇主婦但有獻而已﹐無籩燔從之事。此篇首儐屍﹐主婦亞獻屍﹐乃有籩餌之事﹐其物又異﹐惟糗同耳﹐故云「此異於儐」也。上注云「自屍侑不飯告飽至此﹐與儐同者在上篇」﹐此注云此異於儐者﹐上注云「至此與儐同者」﹐皆與儐禮同在上篇﹐故注云至此也。此自「卒爵」下﹐至答拜與儐同在上篇。自祝受加於斤以上﹐至主婦反籩儐屍異﹐所得相決﹐鄭所以不在卒爵上注﹐而在屍答拜下注者﹐取終一事故也。

祝易爵洗﹐酌﹐授屍。屍以臘主婦。主婦主人之北拜受爵﹐屍答拜。主婦反位﹐又拜。上佐食綏祭﹐如儐。卒爵拜﹐屍答拜。﹝主婦夾爵拜﹐爲不賓屍降崇敬。今文酢曰酌。﹞

﹝疏﹞注「主婦」至「曰酌」。

○釋曰﹕案《特牲》主婦獻屍﹐不夾爵拜﹐上篇上大夫賓屍﹐主婦獻屍﹐夾爵拜。此下大夫旣不賓屍﹐主婦宜與士妻同。今夾爵拜者﹐爲拜賓屍降崇敬﹐故夾爵拜﹐與上大夫同﹐言降﹐謂降賓尸之禮也。

主婦獻祝﹐其酌如儐。拜﹐坐受爵﹐主婦主人之北答拜。﹝自屍卒爵至此﹐亦與賓同者﹐亦在上篇。﹞

﹝疏﹞注「自屍」至「上篇」。

○釋曰﹕經無屍卒爵之文﹐鄭注云「屍」者﹐以經有卒爵之文多﹐故言屍以別之也。

宰夫薦棗﹑糗﹐坐設棗於菹西﹐糗在棗南。祝左執爵﹐取棗﹑糗祭於豆祭﹐祭酒﹐啐酒。次賓羞燔﹐如屍禮。卒爵。﹝內子不薦籩﹐祝賤﹐使官可也。自宰夫薦至賓羞燔﹐亦異於賓。﹞

﹝疏﹞注「內子」至「於賓」。

○釋曰﹕案《特牲》主婦設籩者﹐士妻卑也。案上尸與主人籩﹐皆主婦設之﹐至此祝不使主婦而使宰夫設籩﹐故云「祝賤﹐使官可也」。案《禮記》注內子卿妻﹐引《春秋》趙姬請逆叔隗以爲內子﹐證卿妻爲內子。今此下大夫妻得稱內子者﹐欲見此下大夫妻於祝不薦籩﹐兼見上大夫妻亦不薦籩﹐故變言內子也或可。散文﹐下大夫妻亦得爲內子也。云「自宰夫薦至賓羞燔﹐亦異於賓」者﹐《少牢》主婦獻祝亦無籩燔從一事﹐此有籩燔從者﹐亦異於賓也。

主人受爵﹐酌﹐獻二佐食﹐亦如儐。主婦受爵﹐以入於房。

賓長洗爵﹐獻於屍。屍拜受﹐賓戶西北面答拜。爵止。﹝屍止爵者﹐以三獻禮成﹐欲神惠之均於室中﹐是以奠而待之。﹞

﹝疏﹞「賓長」至「爵止」。

○注「屍止」至「待之」。

○釋曰﹕自此盡「庶羞在左」﹐論賓長獻屍祝佐食並致爵之事。此一節之內﹐凡有十爵﹕獻屍﹐一也﹔主婦致爵於主人﹐二也﹔主人酢主婦﹐三也﹔屍作止爵﹐飲訖酢賓長﹐四也﹔賓獻長﹐五也﹔又獻上佐食﹐六也﹔又獻下佐食﹐七也﹔賓致爵於主人﹐八也﹔又致爵於主婦﹐九也﹔賓受主人酢﹐十也。云「賓戶西北面答拜」者﹐案上《少牢》正祭賓獻與此篇首賓長獻﹐皆云拜送﹐此特言答拜者﹐下大夫故也。言「拜送」者﹐禮重﹔云「答拜」者﹐禮輕。

主婦洗於房中﹐酌﹐致於主人﹐主人拜受﹐主婦戶西﹑北面送爵。司宮設席。﹝拜受乃設席﹐變於士也。﹞

﹝疏﹞「主婦」至「設席」。

○注「拜受」至「士也」。

○釋曰﹕此下大夫夫婦致爵之禮。《祭統》云夫祭有十倫之義﹐七曰「見夫婦之別焉」﹐又曰「屍酢夫人執柄﹐夫人受屍執足﹐夫婦相授受﹐不相襲處﹐酢必易爵。」彼據夫婦致爵而言。又《詩旣醉序》云「醉酒飽徳」﹐謂見十倫之義﹐志意充滿﹐是天子諸侯皆有夫婦致爵之事。但《少牢》上大夫受致不酢﹐下大夫受致又酢不致﹐士受致自致﹐是上大夫尊﹐辟君﹐受致不酢﹐下大夫與士卑﹐不嫌﹐得與人君同﹐夫婦致爵也。云「拜受乃設席﹐變於士也」者﹐案《特牲》禮未致爵已設席﹐故云異於士。其上大夫正祭未致爵﹐至賓屍﹐屍酢主人﹐設席﹐以有屍賓﹐故設席在前也。案《周禮司幾筵》云「祀先王胙席亦如之」﹐鄭注云「謂祭祀及王受酢之席。」彼受酢時已設席﹐與大夫禮異也。鄭注《周禮司幾筵》又云「後諸臣致爵乃設席。」與此禮同者﹐士卑﹐不嫌多與君同故也。

主婦薦韭﹑菹﹑醢﹐坐設於席前﹐菹在北方。婦贊者執棗﹑糗以從﹐主婦不興﹐受﹐設棗於菹北﹐糗在棗西。佐食設俎﹐臂﹑脊﹑脇﹑肺皆牢﹐膚三﹐魚一﹐臘臂。﹝臂﹐左臂也。《特牲》五體﹐此三者﹐以其牢與臘臂而七﹐牢臘俱臂﹐亦所謂臘如牲體。﹞

﹝疏﹞注「臂左」至「牲體」。

○釋曰﹕知是「左臂」者﹐右臂屍所用﹐故知左臂也。云「《特牲》五體﹐此三者﹐以其牢與臘臂而七」者﹐以經云臂﹑脊﹑脇皆牢﹐牢謂羊﹑豕也。旣羊﹑豕﹑臂﹑脊﹑脇俱有是六也﹐通臘臂而七﹐是以牲體惟有三也。云「牢臘俱臂﹐亦所謂臘如牲體」者﹐臘如牲體﹐《特牲》記文。案彼云「臘如牲骨。」骨卽體也﹐故以體言之。以其上臘摭五枚﹐左肩﹑臂﹑﹑肫﹑骼﹐今主人不用肩﹐而用臂者﹐以其羊豕皆用臂﹐故臘亦用臂﹐是以鄭云臘如牲體。但此臘臂直一骨﹐無並﹐故須云臘如牲體也。

主人左執爵﹐右取菹扌Й於醢﹐祭於豆﹐遂祭籩﹐奠爵﹐興﹐取牢肺﹐坐絕祭﹐嚌之﹐興﹐加於俎﹐坐扌兌手﹐祭酒﹐執爵以興﹐坐卒爵﹐拜。﹝無從者﹐變於士也。亦所謂順而摭也。﹞

﹝疏﹞「主人」至「爵拜」。

○注「無從」至「摭也」。

○釋曰﹕云「無從者﹐變於士也」者﹐案《特牲》主婦致爵於主人﹐肝燔並從。此無肝燔從﹐故云變於士也。

主婦答拜﹐受爵﹐酌以醋﹐戶內北面拜。﹝自酢不更爵﹐殺。﹞

﹝疏﹞注「自酢不更爵殺」。

○釋曰﹕此決上主婦受酢時﹐祝易爵洗酌授屍﹐屍以醋主婦。今自酢﹐又不更爵﹐故云「殺」也。

主人答拜。卒爵﹐拜。主人答拜。主婦以爵入於房。屍作止爵﹐祭酒﹐卒爵。賓拜。祝受爵﹐屍答拜。﹝作止爵乃祭酒﹐亦變於士。自爵止至作止爵﹐亦異於賓。﹞

﹝疏﹞注「作止」至「於賓」。

○釋曰﹕云「作止爵乃祭酒﹐亦變於士」者﹐《特牲》﹕「賓三獻如初﹐燔從如初﹐爵止。」無祭酒之文﹐至三獻作止爵﹐屍卒爵﹐亦無祭酒之文。知《特牲》祭酒訖乃止爵者﹐以經云「燔從如初」﹐乃云「爵止」﹐鄭注云「初﹐亞獻也。」亞獻時祭酒訖﹐乃始燔從﹐則三獻燔從如初﹐始云爵止﹐明是祭酒旣訖﹐乃始止爵。今大夫作止爵乃祭酒﹐故云變於士。云「自爵止至作止爵﹐亦異於賓」者﹐此篇首賓屍禮﹐賓長獻屍奠爵﹐又云「屍作三獻之爵」﹐不解以爲與賓同﹐云「異」者﹐賓屍止爵在致爵後﹐其作之在獻私人後﹐欲神惠之均於庭。此止爵在主婦致爵前﹐作之在致爵後﹐欲神惠均於室中﹐與《特牲》「燔從如初爵止」同。《少牢》上篇所以不致爵者﹐爲賓屍﹐賓屍止爵者﹐欲室中神惠均於庭﹐故止爵也。《特牲》再止爵者﹐一止爵欲神惠均於室中﹐一止爵者順上大夫之禮也。

祝酌﹐授屍。賓拜受爵﹐屍拜送。坐祭﹐遂飲﹐卒爵﹐拜。屍答拜。獻祝及二佐食。洗﹐致爵於主人。﹝洗致爵者﹐以承佐食賤﹐新之。﹞

主人席上拜受爵﹐賓北面答拜。坐祭﹐遂飲﹐卒爵﹐拜。賓答拜﹐受爵。酌﹐致爵於主婦。主婦北堂。司宮設席﹐東面。﹝北堂﹐中房以北。東面者﹐變於士妻。賓屍不變者﹐賓屍禮異矣。內子東面﹐則宗婦南面西上﹐內賓自若﹐東面南上。﹞

﹝疏﹞注「北堂」至「南上」。

○釋曰﹕云「東面者﹐變於士妻」者﹐案《特牲》記「宗婦北堂東面北上」﹐注云「宗婦宜統於主婦﹐主婦南面。」此東面﹐故云變於士妻。云「內子東面﹐則宗婦南面西上」者﹐此無正文﹐鄭以意解之。何者﹖宗婦位繼於主婦﹐今主婦準特牲在宗婦位易處﹐則宗婦位亦易處在主婦位﹐南面西上可知。云「內賓自若﹐東面南上」者﹐亦約《特牲》記文。

主婦席北﹑東面拜受爵﹐賓西面答拜。﹝席北東面者﹐北爲下。﹞

﹝疏﹞注「席北」至「爲下」。

○釋曰﹕案《特牲》宗婦東面北上﹐今主婦在宗婦之位東面。鄭以北爲下者﹐若宗婦之眾則北爲上﹐今主婦特位立﹐則依《曲禮》席東鄕西鄕﹐以南方爲上﹐因於陰陽﹐故「北爲下」。

婦贊者薦韭﹑菹﹑醢﹐菹在南方。婦人贊者執棗﹑糗授婦贊者﹐婦贊者不興﹐受﹐設棗於菹南﹐糗在棗東。﹝婦人贊者﹐宗婦之弟婦也。今文曰婦也﹐贊者執棗糗授婦贊者﹐不興受。﹞

佐食設俎於豆東﹐羊﹐豕折﹐羊脊﹑脇﹐祭肺一﹑膚一﹑魚一﹑臘。﹝豕折﹐豕折骨也。不言所折﹐略之。《特牲》主婦觳折﹐豕無脊脇﹐下主人﹐羊豕四體﹐與臘而五。﹞

﹝疏﹞注「豕折」至「而五」。

○釋曰﹕云「豕折骨也」者﹐謂不全體﹐就體骨中折之﹐故云折骨。云「不言所折﹐略之」者﹐謂不言所折骨名﹐是略之。引《特牲》主婦觳折者﹐證略而不言骨名﹐其折是觳折也。云「豕無脊脇﹐下主人」者﹐主人於上文有脊脇也。云「羊豕四體﹐與臘而五」者﹐上主人牢與臘臂而七﹐此五﹐是其略也。

主婦升筵﹐坐﹐左執爵﹐右取菹扌Й於醢﹐祭之﹐祭籩﹐奠爵﹐興取肺﹐坐絕祭﹐嚌之﹐興﹐加於俎﹐坐扌兌手﹐祭酒﹐執爵興﹐筵北東面立卒爵﹐拜。﹝立飲拜旣爵者﹐變於大夫。﹞

賓答拜。賓受爵﹐易爵於篚﹐洗﹐酌﹐醋於主人﹐戶西北面拜﹐主人答拜。卒爵﹐拜﹐主人答拜。賓以爵降奠於篚。﹝自賓及二佐食至此﹐亦異於賓。﹞

﹝疏﹞注「自賓」至「於賓」。

○釋曰﹕異者﹐謂賓獻及二佐食以下﹐至此奠於篚﹐異於《少牢》賓長獻直及祝﹐不及佐食﹐故鄭彼注云「不獻佐食﹐將儐屍﹐禮殺」是也。

乃羞﹐宰夫羞房中之羞﹐司士羞庶羞於屍﹑祝﹑主人﹑主婦﹐內羞在右﹐庶羞在左。

主人降﹐拜眾賓﹐洗﹐獻眾賓。其薦┵﹐其位﹑其酬醋﹐皆如儐禮。主人洗﹐獻兄弟與內賓與私人﹐皆如儐禮。其位﹑其薦┵﹐皆如儐禮。卒﹐乃羞於賓﹑兄弟﹑內賓及私人﹐辯。﹝自乃羞至私人之薦┵﹐此亦與儐同者﹐在此篇。不儐屍﹐則祝猶侑耳。卒﹐已也。乃羞者﹐羞庶羞。﹞

﹝疏﹞「主人降」至「人辯」。

○注「自乃」至「庶羞」。

○釋曰﹕此一經論主人獻堂下眾賓﹑兄弟下及私人並房中內賓﹐皆與上大夫禮同之事。

賓長獻於屍﹐屍醋﹐獻祝﹐致﹐醋。賓以爵﹐降實於篚。﹝致﹐謂致爵於主人﹑主婦。不言如初者﹐爵不止﹐又不及佐食。﹞

﹝疏﹞「賓長」至「於篚」。

○注「致謂」至「佐食」。

○釋曰﹕此經論次賓長獻屍已下之事。以其上賓長上已獻屍訖﹐明此是次賓長爲加爵也。云「不言如初者﹐爵不止﹐又不及佐食」者﹐謂不言同﹐上文云「賓長獻於屍如初﹐無氵音﹐爵不止。」注云「如初﹐如其獻侑酌致主人受屍酢也。無氵音﹐爵不止﹐別不如初者。」此文不與彼同者﹐爲經不可如一﹐故鄭注彼此各申經意。

賓﹑兄弟交錯其酬﹐無爵。﹝此亦與儐同者﹐在此篇。﹞

﹝疏﹞「賓兄」至「爵」。

○注「此亦」至「此篇」。

○釋曰﹕此一經論堂下賓及兄弟行無爵之事。此堂下兄弟及賓行無爵﹐似上大夫無旅酬﹐故鄭云「此亦與儐同者﹐在此篇」。若此經兼有旅酬﹐鄭不得言與儐同。案《特牲》屍在室內﹐亦不與旅酬之事。而堂下賓及兄弟行旅酬﹐又使弟子二人舉觶爲無爵者﹐下大夫𨿽無儐尸之禮﹐堂下亦與神靈共尊﹐不敢與人君之禮同。旣與神靈共尊﹐故闕旅酬﹐直行無爵而已。《特牲》堂下得獻之後﹐與神別尊﹐故旅酬﹑無爵並皆行之。事賤﹐不嫌與君同﹐故得禮備也。

利洗爵﹐獻於屍。屍酢。獻祝﹐祝受﹐祭酒﹐啐酒﹐奠之。﹝利獻不及主人﹐殺也。此亦異於賓。﹞

﹝疏﹞「利洗」至「奠之」。

○注「利獻」至「於賓」。

○釋曰﹕此一經論佐食事屍禮將畢﹐爲加爵獻屍及祝之事。云「利獻不及主人﹐殺也」者﹐此對上文﹐賓長爲加爵及主人﹐此不及主人﹐是殺也。又云「此亦異於賓」者﹐案上《少牢》無利獻賓﹐三獻屍卽止﹐此篇首儐尸之禮﹐佐食又不與﹐故無佐食獻﹐故云「異」也。

主人出﹐立於阼階上﹐西面。祝出﹐立於西階上﹐東面。祝告於主人曰「利成。」祝入。主人降﹐立於阼階東﹐西面。屍謖﹐祝前﹐屍從﹐遂出於廟門。祝反﹐復位於室中。祝命佐食徹屍俎。佐食及出屍俎於廟門外﹐有司受﹐歸之。徹阼薦俎。﹝自主人出至此﹐與賓雜者也。先徹主人薦俎者﹐變於士。《特牲饋食禮》曰「徹阼俎豆籩﹐設於東序下。」﹞

﹝疏﹞釋曰﹕云「自主人出至此﹐與賓雜者也」者﹐謂有同者不同﹐故上《少牢》直云「祝告曰利成」﹐此云「祝告於主人曰利成」﹔上《少牢》云「祝入﹐屍謖﹐主人降﹐立於阼階東﹐西面」﹐此云「祝入﹐主人降立於阼階東﹐西面﹐屍謖」﹔彼云「祝先」﹐此云「祝前」﹔彼云「祝命佐食徹斤俎﹐降設於堂下」﹐此云「祝反﹐復位於室中﹐祝命佐食徹屍俎﹐佐食乃出屍俎於廟門外﹐有司受歸之」﹔故云雜。云「先徹主人薦俎者﹐變於士」者﹐《特牲》旣﹐祝命佐食徹阼俎。此前徹阼薦俎﹐故云變於士。引《特牲》者﹐證徹阼薦俎所置之處也。

乃﹐如儐。﹝謂上篇自司宮設對席﹐至上興出也。古文作。﹞

卒﹐有司官徹饋﹐饌於室中西北隅﹐南面﹐如饋之設﹐右幾﹐用席。﹝官徹饋者﹐司馬﹑司士舉俎﹐宰夫取惇及豆。此於屍謖攺饌﹐當室之白﹐孝子不知神之所在﹐庶其饗之於此﹐所以爲厭飫。不令婦人攺徹饌惇豆﹐變於始也﹐尙使官也。佐食不舉羊豕俎﹐親﹐尊也。﹐隱也。古文右作侑﹐作。﹞

﹝疏﹞「卒」至「用席」。

○注「官徹」至「作」。

○釋曰﹕自此下盡篇末﹐論訖攺饌於西北隅爲陽厭之事。云「官徹饋者﹐司馬﹑司士舉俎」者﹐經云官徹﹐則司馬主羊﹐司士主豕﹐明還遣此二人舉俎可知。卽上經云「司馬羊﹐司士擊豕」是之。云「宰夫取惇及豆」者﹐以其宰夫多主主婦之事﹐此惇及豆本主婦設之﹐今云官徹﹐明非婦人﹐知是宰夫爲之也。是以上文云「宰夫羞房中之羞」﹐又上主婦獻祝﹐宰夫薦﹐鄭注云「內子不薦籩﹐祝賤﹐使官可也。」以此言之﹐則宰夫代主婦設籩豆及惇可知。云「當室之白﹐孝子不知神之所在﹐庶其饗之於此﹐所以爲厭飫」者﹐此言雜取《曾子問》《郊特牲》《祭義》之文。案《曾子問》說陽厭之事云「當室之白尊於東房。」鄭云「得戶明者也。」《郊特牲》云「索祭祝於礻方﹐不知神之所在﹐於彼乎﹖於此乎﹖尙曰求諸遠者與﹖」《祭義》云「勿勿乎其欲饗之」。是鄭所取陽厭及礻方祭求神之事。云「不令婦人攺饌惇豆﹐變於始也﹐尙使官也」者﹐此決《少牢》初設饌﹐主婦薦兩豆﹐宗婦一人贊兩豆﹐主婦設一惇﹐宗婦贊三惇﹐是其始時婦人設之。今使宰夫徹豆惇者﹐尙使官故也。

納一尊於室中。﹝陽厭殺﹐無玄酒。﹞

司宮掃祭。﹝掃豆之祭﹐舊說云﹕埋之西階東。﹞

﹝疏﹞注「掃豆」至「階東」。

○釋曰﹕引「舊說」者﹐案《曾子問》「凡幣帛皮圭爲主﹐命埋之階」。此豆之祭﹐案舊說埋之西階東﹐以神位在西﹐故近西階﹐是以鄭亦依用也。

主人出﹐立於阼階上﹐西面。祝執其俎以出﹐立於西階上﹐東面。司宮闔牖戶。﹝閉牖與戶﹐爲鬼神或者欲幽ウ。﹞

祝告利成﹐乃執俎以出於廟門外﹐有司受﹐歸之。眾賓出﹐主人拜送於廟門外﹐乃反。﹝拜送賓者﹐亦拜送其長﹐不言長賓者﹐下大夫無尊賓也。﹞

﹝疏﹞注「拜送」至「賓也」。

○釋曰﹕此決賓屍時﹐「屍出﹐侑從﹐主人送於廟門之外拜﹐屍不顧﹐拜侑於長賓﹐亦如之﹐眾賓從」﹐鄭注云「從者﹐不拜送也。」言從者不拜送﹐則此云拜送者﹐拜送長可知。不言長者﹐下大夫賤﹐無尊賓﹐故不別其長也。

婦人乃徹﹐﹝徹祝之薦及房中薦俎﹐不使有司者﹐下上大夫之禮。﹞

﹝疏﹞注「徹祝」至「之禮」。

○釋曰﹕云「不使有司者﹐下上大夫之禮」者﹐決上大夫祭畢﹐將儐屍﹐有司徹﹐儐屍禮終﹐亦有司徹。今婦人徹﹐故云下上大夫之禮也。

徹室中之饌。﹝有司饌之﹐婦人徹之﹐外內相兼﹐禮殺。﹞

﹝疏﹞注「有司」至「禮殺」。

○釋曰﹕云「有司饌之﹐婦人徹之﹐外內相兼﹐禮殺」者﹐此徹室中之饌者﹐於上經「有司徹饋﹐饌於室中西北隅」者﹐今使婦人徹之﹐故云外內相兼。外者﹐謂有司宮攺饌西北隅﹔內者﹐謂今婦人﹝元缺二字﹞徹饋﹐故云相兼也。

