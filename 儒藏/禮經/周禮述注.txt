

欽定四庫全書

經部四

周禮述注

禮類一【周禮之屬】

提要

【臣】等謹案周禮述注二十四卷

國朝李光坡撰光坡字耜卿號夫安溪人大學士光地之弟也杭世駿榕城詩話稱其家居不仕潛心經學著有三禮述注此卽其一也其書取注疏之文刪繁舉要以著訓詁之源又旁采諸家參以己意以闡制作之義𨿽於鄭賈名物度數之文多所刋削而析理明通措詞簡要頗足爲初學之津梁考其兄光地榕村集中有周官筆記一卷皆標舉要義不以考證辧難爲長其侄鐘倫亦有周禮纂訓與光坡此書體例相近蓋其家學如是也宋儒喜談三代故講周禮者恆多又鑑於熙寧之新法故恆牽引末代政支離詰駁於注疏多所攻擊議論盛而經義反淆光坡此書不及漢學之博奧亦不至如宋學之蔓衍平心靜气務求理明而詞達於說經之家亦可謂適中之道矣乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

周禮述注卷一

安溪李光坡撰

周禮六篇其冬官一篇缺漢藝文志序列於禮家後人名之曰周禮周禮最後出蓋秦自孝公已下用商君之灋其政酷烈與周官相反故始皇禁挾書特疾惡欲絕滅之搜求焚燒之獨悉漢文帝嘗召至魏文侯時老樂工因得春官大司樂之章景帝子河間獻王好古學得周官五篇失其冬官一篇乃購千金不得取攷工記以補其缺武帝求遺書得之藏於祕府禮家諸儒皆莫之見哀帝時劉歆校理祕書始著於錄略歆門人河南杜子春能通其讀鄭眾賈逵受業於杜漢末馬融之鄭子所注行於世宋程子張子甚尊信之朱子謂此經周公所作但當時行之恐未能盡後聖𨿽復損益可也至若肆爲排觝毀訾之言則愚陋無知之人耳以冬官之缺五篇頗爲諸儒所亂深疑其附離非實故仍舊本

天官冢宰第一

坡聞之兄曰天者君也官猶司也冢宰所司者君之事故曰天官宰者調和膳羞之名冢大也君徳者萬化之本而飲食盡道者又君徳之本也冢宰掌王之飲食男女之事使皆有其節度此體信之道其爲宰也大矣君正而推以均四海不過用水火金木飲食必時合男女頒爵位必當年徳而萬物自育天地自位是調和膳羞其事至小而實大其義至近而實逺以此名官非諭也深哉知孔子無間於禹之心卽得周公立冢宰之意

惟王建國

注曰建立也疏曰自此至以爲民極五句六官之首同此序者以其建國設官爲民不異故也

辧方正位

坡謂辧方辧其山林川澤邱陵墳衍原隰之方也正位致日景求地中正王國之位也

體國經野

坡謂體猶分也體國分五百里至百里五等之國也經謂爲之里數野都鄙之地也

設官分職

鄭司農曰置冢宰司徒宗伯司馬司寇司空各有所職而百事舉

以爲民極

朱子曰極者標準之名王次防曰宅中建國四方輻湊至斯爲極詩曰商邑翼翼四方之極是也設官分職治教禮政刑事無不畢舉何往非民之極書曰皇建其有極是也

乃立天官冢宰使帥其屬而掌邦治

鄭司農曰邦治謂總六官之職也

以佐王均邦國

注曰佐助也呂伯恭曰天之所以立君命相不過欲均平天下之不平者爾令四海之內貴者貴賤者賤士農工商鰥寡孤獨事事物物咸適其宜則均道盡矣帥音率後同輻音福

治官之屬

疏曰別言此句與下六十官爲總目不惟指此一經而已

大宰卿一人小宰中大夫二人宰夫下大夫四人上士八人中士十有六人旅下士三十有二人

注曰變冢言大進退異名也百官總焉則謂之冢列職於王則稱大冢大之上也山頂曰冢旅眾也下士治眾事者自大宰至旅下士轉相輔貳皆王臣也王之卿六命其大夫四命士以三命而下爲差

府六人史十有二人

注曰府治藏史掌書者凡府史皆其官長所自辟除陳君舉曰上之不可以爲士下之不止於爲農則

任以府史之職疏曰府史大例皆府少而史多而府又在史上惟有禦史百二十人特多而在府上以其掌贊書數多也有府有史者以其當職事繁故也有史無府者以其事少得史卽足故也角人羽人等直有府無史以其文書少而有稅物須藏之也臘人食醫等府史俱無者以其専官行事更無所須故也惟有天府一官特多於史以其所藏物重故也

胥十有二人徒百有二十人

注曰此民給徭役者若今衛士矣胥讀如諝謂其有才知爲什長疏曰有胥必有徒胥爲什長故也臘人之類有徒無胥者得徒則足不假長帥也食醫之類胥徒並無者専官行事不假胥徒也禮記王制云下士視上農夫食九人祿足以代耕則府食八人史食七人胥食六人徒食五人祿其官並亞士故號庶人在官者也大音泰後皆放此諝音胥

或問辧方正位體國之說異於注何也曰非敢臆解據從大司徒成文也今試卽是而推言之則見王者立國先辧方土民物之宜相民宅知利害而後正王國是其天下爲家厚下安宅而不徒於一人計安享之利矣次之以體國經野則建邦設都以蕃王室以亂兆民指臂之勢成而中土永奠八字之中廣大精密規模宏逺焉注說𨿽善然緣文生義或偶未察於司徒之全文也或問典命文夫夫無中下之別此序官則有中下大夫何也曰疏云四命大夫自分爲中下似若侯伯同七命子男同五命爵則有髙下不同也曰注言士以三命而下爲差信乎曰信王之士命數不著於典命惟大行人掌客職云士眂諸侯之卿禮參於典命所謂公之卿三命子男之卿再命則注信矣

宮正上士二人中士四人下士八人府二人史四人胥四人徒四十人

注曰正長也宮正主宮中官之長

○宮伯中士二人下士四人府一人史二人胥二人徒二十人

疏曰伯長也主宮中卿大夫士之適子庶子凡六官序官之灋其義有二一則以義類相從謂若宮正宮伯同主宮中事膳夫庖人內外饔同主造食之類故連類序之二則凡次序六十官不以官之尊卑爲先後皆以緩急爲次第故此宮正之第士官爲前內宰等大夫官爲後也

膳夫上士二人中士四人下士八人府二人史四人胥十有二人徒百有二十人

注曰膳之言善也今時美物曰珍膳膳夫食官之長禮庫曰宮正宮伯之下卽以食官系之緣此事甚

系利害非惟是養人主气體専是正君之心防君之欲記曰飲食男女人之大欲存焉使下之所共必以之正人主𨿽欲少肆其欲亦不可得若無常制而共之者惟求以投其好則縱欲何極若周官所共各有定灋又且一一闗渉冢宰冢宰得人則食官皆正誰敢以四方珍味私投主欲古者格君心皆在此處

○庖人中士四人下士八人府二人史四人賈八人胥四人徒四十人

注曰庖之言苞也裹肉曰苞苴賈主市買知物賈

○內饔中士四人下士八人府二人史四人胥十人徒百人

注曰饔割亨煎和之稱疏曰掌王后世子及宗廟皆在內之事

○外饔中士四人下士八人府二人史四人胥十人徒百人

疏曰掌外祭祀及饗孤子耆老皆在外之事

○亨人下士四人府一人史二人胥五人徒五十人注曰主爲內外饔煮肉者賈音嘏亨普庚反注同物賈之賈與價同

甸師下士二人府一人史二人胥三十人徒三百人注曰郊外曰甸師猶長也甸師主共野物官之長疏曰此官主地事不在地官者以其供野之薦又給薪蒸以供亨飪故在此次亨人也徒三百人特多者天子借田千畝借借此三百人耕耨故多也

○獸人中士四人下士八人府二人史四人胥四人徒四十人

○人中士二人下士四人府二人史四人胥三十人徒三百人

疏曰徒亦三百人者馬融云池塞苑囿取魚處多故也

○鼈人下士四人府二人史二人徒十有六人

○臘人下士四人府二人史二人徒二十人

疏曰注臘之言夕也或作久字久乃幹成義亦通坡謂自甸師至此以備膳夫之食用六谷膳用六牲珍用八物羞用百有二十品者也音魚臘音昔食音嗣

醫師上士二人下士四人府二人史二人徒二十人注曰醫師眾醫之長疏曰醫亦有齊和飲食之類故設在飲食之間也

○食醫中士二人

注曰食有和齊藥之類黃文叔曰秦醫和謂趙孟曰國之大臣榮其寵祿全其大節有禍災興而無攺焉必受其咎今君至於淫以生疾主不能禦吾是以云良臣將死也夫師之敎訓傅之徳義保其身體冢宰之事也周冢宰必兼三公使其燥濕寒暑之不戒飲食起居之不節而疾生焉則何以爲師保故食藥之調適飲膳爲詳而醫師奉王之事屬於冢宰豈可苟而已哉

○疾醫中士八人

○瘍醫下士八人

注曰瘍創癕也

○獸醫下士四人

注曰獸牛馬之類瘍音羊後同創音瘡

酒正中士四人下士八人府二人史八人胥八人徒八十人注曰酒正酒官之長

○酒人奄十人女酒三十人奚三百人

奄精气閉藏者不稱士則亦府史之類以奄爲異也女酒女奴曉酒者古者從坐男女沒入縣官爲奴其少才知者以爲奚女酒三十人與奚爲什長若胥徒也奚三百人以其造酒故多也

○漿人奄五人女漿十有五人奚百有五十人

○淩人下士二人府二人史二人胥八人徒八十人注曰淩冰室也

○籩人奄一人女籩十人奚二十人

注曰竹曰籩

○醢人奄一人女醢二十人奚四十人

注曰醢豆實也不謂之豆此主醢豆不盡於醢也疏曰天子豆百二十公四十侯伯三十二子男二十四上大夫二十下大夫十六彼有膷臐膮胾炙膾之屬其數甚多是豆不盡盛醢而已

○醯人奄二人女醯二十人奚四十人

○鹽人奄二人女鹽二十人奚四十人

○冪人奄一人女冪十人奚二十人

注曰以巾覆物曰冪坡謂自酒正至此又以備膳夫之飲用六淸醤用百有二十罋者也冪莫歷反膷音香臐音燻膮音鴞胾音恣

宮人中士四人下士八人府二人史四人胥八人徒八十人

薛平仲曰太宰爲人君身心之防自宮正至宮伯自膳夫至臘人自酒正至冪人所以密邇於王者夫皆王宮內人而猶未及於外也宮人掌六寢之修而及於四方之舍事掌捨而下又皆爲王之防同於國外者設焉則內外出入之際其爲王躬之是保者始悉

○掌舍下士四人府二人史四人徒四十人

注曰捨行所解止之處

○幕人下士一人府二人史二人徒四十人

注曰幕帷覆上者

○掌次下士四人府四人史二人徒八十人

注曰次自修止之處鄭剛中曰捨者久畱之辭次者暫止之義幕武博反

大府下大夫二人上士四人下士八人府四人史八人賈十有六人胥八人徒八十人

注曰大府爲王治藏之長若今司農矣疏曰洪範云一曰食二曰貨已上皆言飲食此次言貨賄故大府在此也有賈者府官須有市買並須知物貨善惡故也禮庫曰自大府至外府掌守財賦

○玉府上士二人中士四人府二人史二人工八人賈八人胥四人徒四十有八人

注曰工能攻玉者

○內府中士二人府一人史二人徒十人

注曰內府主良貨賄藏在內者

○外府中士二人府一人史二人徒十人

注曰外府主泉藏在外者大如字

司防中大夫二人下大夫四人上士八人中士十有六人府四人史八人胥五人徒五十人

注曰防大計也司防主天下之大計計官之長若今尙書禮庫曰自司防至職歲掌防計財賦

○司書上士二人中士四人府二人史四人徒八人注曰司書主防計之簿書

○職內上士二人中士四人府四人史四人徒二十人坡謂職內主賦入之簿書

○職歲上士四人中士八人府四人史八人徒二十人坡謂職歲主賦出之簿書謂之歲者歲計之也

○職幣上士二人中士四人府二人史四人賈四人胥二人徒二十人

○司裘中士二人下士四人府四人史四人徒四十人○掌皮下士四人府二人史四人徒四十人

列職於此者皮幣相次也陳君舉曰古之皮幣乃國家所重天府所用甚廣故禮防皆以皮幣爲主觀當時皮事無所不防惟王不防故知出入之數極多大較與貨賄相敵此所以亦屬宰府皆司防爲之長防古外反

內宰下大夫二人上士四人中士八人府四人史八人胥八人徒八十人

注曰內宰宮中官之長陳君舉曰婦人女子常與至尊幽居九重人弗得見驕恣何所不至故使之分職於六宮附屬於大宰而天官內宰春官世婦又得以參檢其事與夫婦妾賤人自相使令而無畏忌者不同矣漢髙愛戚夫人子畱侯曰骨肉之間𨿽臣等百人何益袁盎郤愼夫人坐文帝怒說以人彘乃從使大臣得與內事其如是乎

○內小臣奄上士四人史二人徒八人

注曰奄稱士者異其賢李氏曰周禮其餘奄皆不命也惟內小臣則有奄上士四人而已夫宦官指其居次則或在帷薄之內論其職掌則或聞牀笫之言固不可以詘辱俊乂渾淆男子其用奄人是乃制事之宜徐氏曰王左右前後罔非正人使王出入起居罔有不欽後世尙有講明此事者若後之左右前後擇人而任之則千載之曠事無有明君賢相念及於此何也閨門出治之原闗雎王化之始有內聖外王之學者必不忽於斯

○閽人王宮每門四人囿遊亦如之

注曰閽人司昏晨以啟閉者刑人墨者使守門囿禦苑也遊離宮也

○寺人王之正內五人

寺之言侍奄人也故寺人披自稱刑人正內後之路寢也若王之路寢不稱內

○內豎倍寺人之數

注曰豎未冠者之官名

九嬪

注曰嬪婦也昏義曰古者天子後立六宮三夫人九嬪二十七世婦八十一禦妻以聽天下之內治以明章婦順故天下內和而家理也不列夫人於此官者夫人之於後猶三公之於王坐而論婦禮無官職

○世婦

注曰不言數者君子不苟於色有婦徳者充之無則闕

○女禦

注曰昏義所謂禦妻禦猶進也侍也

○女祝四人奚八人

○女史八人奚十有六人

劉執中曰女史八人蓋擇嬪禦之賢者爲之鄭剛中曰古者天子有史官左記言右記動故爲天子者不敢有過舉後與王同體言動不謹則家道不齊無以舉天下之內治故有女史嬪皮賓反後同

典婦功中士二人下士四人府二人史四人工四人賈四人徒二十人

注曰典主也典婦功者主婦人絲枲功官之長

○典絲下士二人府二人史二人賈四人徒十有二人○典枲下士二人府二人史二人徒二十人

枲絲裏反後同

內司服奄一人女禦二人奚八人

注曰內司服主宮中裁縫官之長有女禦者以衣服進或當於王廣其禮使無色過

○縫人奄二人女禦八人女工八十人奚三十人○染人下士二人府二人史二人徒二十人

○追師下士二人府一人史二人徒四人

注曰追治玉石之名

○屨人下士二人府一人史一人工八人徒四人疏曰追師専掌婦人首服此兼男子屨舄者下體賤故同在此官也追丁回反一曰雕舄音昔

夏采下士四人史一人徒四人

注曰夏采夏翟羽色禹貢徐州貢夏翟之羽有虞氏以爲緌後世或無故染鳥羽象而用之謂之夏采坡謂自治官之屬至此辧其內外之職名次其爵秩之貴賤列其正師司旅之多寡等其府史胥徒之繁簡則設官之事也後仿此夏戶雅反緌如誰反

周禮述注卷一

欽定四庫全書

周禮述注卷二

安溪李光坡撰

太宰之職掌建邦之六典以佐王治邦國

建邦猶湯誥稱造邦也後仿此典常也經也灋也國天子諸侯所理也邦疆國之境

一曰治典以經邦國以治官府以紀萬民

坡謂經者理使畫一也治者分職稽功也紀者詳理而不遺也

二曰敎典以安邦國以敎官府以擾萬民

坡謂安者治生明倫則邦本固是安之也敎者敎以善民之道也擾者順其性之固有而又敷之以寛也

三曰禮典以和邦國以綂百官以諧萬民

坡謂和者禮行則上下和親而不陵犯也綂者禮辧儀等所以系合之也諧者防以中和使民無乖戾也

四曰政典以平邦國以正百官以均萬民

坡謂物各當其分之謂平如九灋九伐所云也正者治朝位詔爵祿之等均者均役使均賦斂使無多寡之偏也

五曰刑典以詰邦國以刑百官以糾萬民

注曰詰猶禁也

六曰事典以富邦國以任百官以生萬民

坡謂任任之以事也生猶養也六者天子所以治畿內及侯國而諸侯亦得用之以治其封內者故邦國之治可以典待之也上二典言官府下四典言百官冢宰之治司徒之敎於官府無所不行也禮政刑事百官有其職則承之夫治典立則君徳修紀綱定敎化可施矣故以敎典次之敎之而有淺深厚薄之不齊者當有禮以一之故禮典又次爲禮之所不能範者大則威之以兵小則糾之以刑故政刑又次焉禮樂政刑四達不悖則君可安富民得永賴故事典終焉疏曰自此以下至職末分爲二段從此職首至以富得民一段十條明經國之大綱治政之條目自正月之吉以下至職末明頒宣前灋依事而施

以八灋治官府

坡謂六典非官不舉故繼之以治官府也百官所居曰府

一曰官屬以舉邦治

注曰官屬謂六官其屬各六十

二曰官職以辧邦治

官職謂六官之職也官有職則事各有司存故曰辧

三曰官聨以防官治

注曰聨謂聯事通職相佐助也

四曰官常以聴官治

官常自領其官之常職不聨也

五曰官成以經邦治

注曰鄭司農曰官成謂官府之成事品式也小宰曰以八成經邦治

六曰官灋以正邦治

官灋謂職所主之灋度官職主祭祀朝覲防同賓客者則皆自有其灋度正者使得其序也

七曰官刑以糾邦治

刑謂五刑也

八曰官計以獘邦治

注曰獘斷也官討謂小宰之六計所以斷羣吏之治坡謂八灋皆云邦治官聨官常言官者官聨則取

防合眾官乃始得治官常則取官有常職各自治其官也首之以官屬官職者設官而分職也次之以官聨官常則官職可得而修矣官成官灋聨者聨此也常者常此也官刑以糾其怠玩官計以稽其功辠故其序如此灋古法字辠古罪字俱後同

以八則治都鄙

由朝廷而至畿內故次以治都鄙焉則亦灋也典灋則所用異異其名耳有宗廟國邑曰都以在國郊曰鄙都鄙公卿大夫之采地王子弟所食邑周召毛聃畢原之屬在畿內者

一曰祭祀以馭其神

馭約使受制也祭祀其先君社稷五祀馭其神使之無僭祀無淫祀也禮庫曰鬼神本無聲與形然亦可馭只祭所當祭合於理便馭得如後世淫祀徼福先自失矣如何馭得鬼神便見出來興妖起怪此理甚明

二曰灋則以馭其官

灋則謂宮室車旗衣服之等皆不得僭也官伍兩殷輔也

三曰廢置以馭其吏

廢猶退也退其不能者舉賢而置之吏卽官也

四曰祿位以馭其士

注曰祿若今月俸也位爵次也鄭司農云士謂學士

五曰賦貢以馭其用

賦什一之稅也貢九職之功所貢也馭用入供其出奢不犯上儉不廢禮也

六曰禮俗以馭其民

注曰禮俗昏姻喪紀舊所行也

七曰刑賞以馭其威

刑賞皆言威者威畏服之心志也

八曰田役以馭其眾

田以簡眾役以任眾也坡謂八者之序其上四者自神而人自尊而卑治貴之事也其下四者富而敎之敎而用之治賤之事也

以八柄詔王馭羣臣

六典八灋八則以治邦國官府都鄙有政治則有功過有功過則有賞罰矣柄所執以起事也詔告也助也此與下八綂獨言詔王者餘皆羣臣職務常所依行歲終致事乃攷知得失此乃王所操持王不獨執羣臣佐之而已

一曰爵以馭其貴

注曰爵謂公侯伯子男卿大夫士也

二曰祿以馭其富三曰予以馭其幸

注曰幸謂言行偶合於善則有以賜予之以勸後也

四曰置以馭其行

行賢行也

五曰生以馭其福

生者臣之罪可殺而有八議之辟賜之更生以福之也

六曰奪以馭其貧

注曰奪謂臣有大罪沒入家財者

七曰廢以馭其罪八曰誅以馭其過

注曰廢猶放也誅責讓也坡謂爵祿予置順天命也生奪廢誅彰天討也予音與行下孟反

以八綂詔王馭萬民

綂者綂合於上而系屬於下也八者民與在上同有此物事上行之下效之故曰馭萬民也

一曰親親二曰敬故三曰進賢

注曰賢有善行也

四曰使能

注曰能多材藝也

五曰保庸

注曰保庸安有功者

六曰尊貴七曰達吏

注曰達吏察舉勤勞之小吏也

八曰禮賓

注曰禮賓賓客諸侯坡謂此詔王惇其徳心以爲賞罰之本也與秋官八議相表裏然親親敬故盡乎孝進賢使能保庸尊貴盡乎弟達吏禮賓盡乎慈人君躬行於上則民興起於下而孝弟不倍之俗成矣

以九職任萬民

坡謂欲民遂其興起之心必有厚生之道以處之而使之有常業者厚生之道也故以九職任之焉

一曰三農生九谷

三農平地山澤也九穀黍稷秫稻麻大小麥大小豆一說無秫大麥而有苽

二曰園圃毓艸木

樹果蓏曰圃園其樊也圃在田畔王齡曰園圃藪牧舉其地以及其民

三曰虞衡作山澤之材

注曰虞衡掌山澤之官主山澤之民者疏曰山澤之民無名號故借虞衡之官以表其民也

四曰藪牧養蕃鳥獸

注曰澤無水曰藪牧牧田在逺郊皆畜牧之地坡謂園圃山澤藪牧此三者三農之兼職也

五曰百工飭化八材

飭勤也八材骨曰切象曰磋玉曰琢石曰磨木曰刻金曰鏤革曰剝羽曰析

六曰商賈阜通財賄

注曰行曰商處曰賈阜盛也金玉曰貨布帛曰賄

七曰嬪婦化治絲枲

嬪婦人之美稱也化絲而治之以爲帛化枲而治之以爲布

八曰臣妾聚斂疏材

臣妾男女貧賤之稱疏艸實若菱芡之屬材木實若榛栗之屬

九曰閒民無常職轉移執事

閒民謂單丁下戶無力者轉移爲人執事若今傭賃也坡謂外而農工商賈內而織紝組紃則生人之事盡矣而又不遺乎疏材以備五禮之物能因乎臣妾閒民以佐人力之不逮裁成輔相可謂周且密矣此九功之所出也秫音述苽音瓜蓏力果反紃音旬

以九賦斂財賄

有以任之而後可以斂之財泉谷也

一曰邦中之賦

注曰邦中在城郭者

二曰四郊之賦

注曰四郊去國百里

三曰邦甸之賦

注曰邦甸二百里

四曰家削之賦

疏曰三百里名削其中有大夫采地謂之家故名家削采地中賦稅入大夫家采地外其地爲公邑公邑之內其民出賦入王家故舉家削以表公邑之民也

五曰邦縣之賦六曰邦都之賦

邦縣四百里邦都五百里卿采曰縣公采曰都舉以表公邑者如家削

七曰闗市之賦

闗市者王畿四面皆有闗門及王之市廛其賦廛布也

八曰山澤之賦

山澤山農澤農也

九曰幣余之賦

注曰幣餘百工之餘自邦中至幣余毎處爲一書所待異也鄭司農云邦中之賦二十而稅一各有差削本亦作稍又作�所敎反

以九式均節財用

有以斂之則可以共用矣式謂用財之節度均之則無有餘不足之患節之則無過不及之差

一曰祭祀之式

疏曰謂若大祭次祭用大牢小祭用特牲之類

二曰賓客之式

疏曰謂若上公饔餼九牢飱五牢五積之類

三曰喪荒之式

喪王后世子以下及弔諸臣皆是也喪有含襚贈奠賻賵之數荒有施恵散利之等而皆有制焉

四曰羞服之式

疏曰謂王之膳羞衣服所用也

五曰工事之式

注曰工作器物者

六曰幣帛之式

坡謂幣帛之式謂給作幣帛之費也

七曰芻秣之式

芻秣養牛馬者艸謂之芻谷謂之秣

八曰匪頒之式

鄭司農曰匪分也頒謂頒賜也

九曰好用之式

注曰好用燕好所賜予坡謂王之羞服至貴而列於祭祀三者之後則明人君之不爲珍羞侈服而奉先思孝接下思恭其先也工事幣帛芻秣上系乎祭祀賓客喪荒羞服之典而下闗於匪頒好用之共故其序如此好呼報反積音恣含去聲賻音附賵音奉

以九貢致邦國之用

此諸侯邦國歲之常貢也凡貢各以其所有致者若其自至然胡五峯曰授民以田則責之賦授諸侯以國則責之貢賦者養上之禮貢者事上之義

一曰祀貢

鄭司農曰祀貢犧牲包茅之屬

二曰嬪貢

注曰嬪貢絲枲

三曰器貢

注曰器貢銀鐵石磬丹漆也

四曰幣貢

注曰幣貢玉帛皮馬也

五曰材貢

注曰材貢櫄榦栝栢簜也

六曰貨貢

注曰貨貢金玉貝也

七曰服貢

服貢絺紵纁纎纊之屬

八曰斿貢

注曰斿貢羽毛

九曰物貢

注曰物貢雜物魚鹽橘柚坡謂祀貢以歆神嬪貢以共喪祭及百用器貢禮樂之材先此三者以其尊也幣以爲禮材以辦公器貨以給用次此三者以其急也服者一身之共斿者旌旗之飾物者口腹之需後此三者恭儉之主皆以爲卑而可緩者也合而言之則所謂服食器用也所謂不貴異物賤用物也斿音遊櫄勅倫反榦古旦反栝音括西了反簜音蕩柚羊九反

以九兩系邦國之民

兩猶耦也上下相合耦也系聨綴也

一曰牧以地得民

牧謂州長及諸侯各有封域以居民也

二曰長以貴得民

長都鄙主也采地不世襲故雲貴也

三曰師以賢得民

師師氏賢徳行也

四曰儒以道得民

儒保氏道六藝也師儒所得之民學子也

五曰宗以族得民

宗繼別爲大宗收族者所得之民其族人也

六曰主以利得民

主采邑宰也利者地親情熟有緩急之利也

七曰吏以治得民

吏鄕遂公邑之吏

八曰友以任得民

同志曰友任相信任也學校之友相任以道則以道而相得鄕田之友相任以事則以事而相得

九曰藪以富得民

注曰藪亦有虞掌其政令爲之厲禁使其地之民守其材物以時入於王府頒其餘於萬民富謂藪中材物坡謂上文於萬民旣言馭之任之矣然民心無常難合易暌使散而不系與系之而不以道將無以爲施政之地也故以九兩終之焉牧與長系其貴貴之心使肅於分而不敢離也師與保系其賢賢之心使明於義而知不可離也宗與主系其親親之心使洽於恩而不忍離也牧長勢逺有無牧長者復有吏以治之師保分嚴且有非士者皆有友以維之宗主之所不逮且無宗主者又有藪以利之則其不敢不可不忍之心益固結而無遺矣行下孟反

正月之吉始和布治於邦國都鄙

正月周之正月吉謂朔日始和者如始冰始凍之類周以建子爲正一陽初動和气之始也此一節乃下文之總目言邦國都鄙則官府萬民在其中矣朱子曰文定春秋說夫子以夏時冠周月以周正紀事謂如公卽位依舊是十一月只是孔子攺正作春正月某便不敢信恁地時二百四十二年夫子只證得个行夏之時四字據今周禮有正月有正歲則周實是元攺作春正月夫子所謂行夏之時只是爲他不順故攺從建寅

○乃縣治象之灋於象魏使萬民觀治象挾日而斂之象魏闕也雉門之外兩觀闕髙巍巍然從甲至甲謂之挾日凡十日坡謂此布治於萬民之事也

○乃施典於邦國而建其牧立其監設其參傅其伍陳其殷置其輔

注曰乃者更申飭之以侯伯有功徳者加命作州長謂之牧所謂八命作牧者監謂公侯伯子男各監一國書曰王啟監厥亂爲民參謂卿三人伍謂大夫伍人殷眾也謂眾士也王制諸侯士二十七人上九中九下九輔府史庶人在官者也疏曰伍言傅者上有卿下有士受上政傅於下受下政傅於上故云也坡謂此布治於邦國之事也

○乃施則於都鄙而建其長立其兩設其伍陳其殷置其輔

注曰長謂公卿大夫王子弟食采邑者兩謂兩卿不言三卿者不足於諸侯坡謂此布治於都鄙之事也疏曰上文都鄙在宮府下此在上者欲見都鄙置臣與諸侯同又見諸侯下亦有都鄙之義故進都鄙在上使文承邦國之後也

○乃施灋於官府而建其正立其貳設其攷陳其殷置其輔

正謂冢宰大司徒之類貳謂小宰小司徒之類攷成也佐成事者謂宰夫鄕師之類坡謂此布治於官府之事也牧監長正參伍殷輔自建國時有之此謂建立者蓋因施典灋則而示所以建官位事之意使君臣上下各任其職非施之後乃建之立之云云也且歲終令致事此申置之以見上慢下暴則有廢置之舉縣音賢監古銜反參七南反恁音任它音他

凡治以典待邦國之治以則待都鄙之治以灋待官府之治以官成待萬民之治以禮待賓客之治

總承上文言凡冢宰之治有此五者以此施之而令其治卽以此待之而攷其成也成八成也禮賓禮也疏曰官成在八灋中今特出之者八成本待萬民不

待官府也在八灋者欲見官府執行禮賓本在八綂今特出之者以親親七者皆是王行之於上以示於民不必更別有禮惟禮賓特別有禮若聘禮之類也此皆言以者當別有篇卷

祀五帝則掌百官之誓戒與其具修

五帝五色之帝而配以大皥炎帝黃帝少昊顓頊也誓戒要之以刑重失禮也明堂位所謂各其職百官廢職服大刑是其辭之略也具所當共修掃除糞灑

○前期十日帥執事而卜日遂戒

注曰前期前所諏之日也十日容散齋七日致齋三日執事宗伯太卜之屬旣卜又戒百官以始齋疏曰四時迎气冬至夏至郊祭等𨿽有常時常日猶須審愼仍卜日故表記云不犯日月不違卜筮注日月謂冬夏至正月及四時也所不違者日與牲屍也假令不吉攺卜後日

○及執事眂滌濯

注曰執事初爲祭事前祭日之夕滌濯謂漑祭器及甑甗之屬

○及納亨贊王牲事

注曰納亨納牲將告殺謂鄕祭之晨旣殺以授亨人凡大祭祀君親牽牲大夫贊之疏曰此祭天無祼故先迎牲若宗廟之祭旣祼而後迎牲也

○及祀之日贊玉幣爵之事

注曰日旦明也玉幣所以禮神玉與幣各如其方之色爵所以獻齊酒不用玉爵尙質也疏曰三者執以從王至祭所而授之王親自執玉幣奠於神坐親酌爵以獻屍

○祀大神亦如之

注曰大神謂天地

○享先王亦如之贊玉几玉爵

享不言大者欲見宗廟六享同然玉几所以依神天子左右玉几宗廟獻用玉爵疏曰享用玉爵天地有爵但不用玉飾享用玉幾天地亦應有質幾不言之者文不具眂音視後同音只要一遙反漑古愛反甗魚善反鄕許亮反祼音灌古字通用齊才計反

大朝覲防同贊玉幣玉獻玉几玉爵

助王受此四者時見曰防殷見曰同大防同或於春朝或於秋覲舉春秋則冬夏可知玉幣諸侯享幣也以玉致之詳見小行人玉獻獻國珍異亦執玉以致之玉几王所依者王朝諸侯立依前南面左右玉几立而設幾優尊也玉爵王祼諸侯而諸侯酢王用玉爵見賢徧反朝直遙反

大喪贊贈玉含玉

助嗣王爲之也贈玉旣窆所以送先王含玉死者口實天子以玉鄭司農云含玉璧琮含戶暗反後同窆波驗反

作大事則戒於百官贊王命

大事祭祀賓客喪荒軍旅田役凡稱大者大事也稱小者小治也贊王命助王爲敎令

王眂治朝則贊聽治

注曰治朝在路門外羣臣治事之朝王眂之則助王平斷

○眂四方之聽朝亦如之

注曰謂王巡守在外時

○凡邦之小治則冢宰聽之待四方之賓客之小治嶭氏曰王者眂朝於路門之內冢宰有以聴邦之小治王者眂四方之朝冢宰爲之待四方賓客之小治也邱氏曰賓客小治凡資糧之費饔飱幣帛之奉以至往來出入之期皆小治也

歲終則令百官府各正其治受其防聽其致事而詔王廢置

百官府三百六十官也正治正處其所治文書受防受其功事財用之計聴致事者聴斷其所致功狀也

○三歲則大計羣吏之治而誅賞之

注曰大無功不徒廢必罪之大有功不徒置必賞之鄭司農云三載攷績

或問疏以經言邦國皆指諸侯子不從之何也曰舉一例之如大宗伯以玉作六瑞以等邦國而曰王執鎭圭則邦國不専爲諸侯明矣曰官府萬民盡邦國之有矣然則邦國將何指而經之安之之等者又豈有出於官府萬民之外乎曰天子諸侯自君身以至百度所以受條受理使大綱小紀各得其分皆經邦國安邦國等事蓋兼上下該事物而言也百官承流宣化之司也萬民則専指仰徳之倫也理𨿽一貫言有専指豈可混乎曰經何以爲理使畫一也曰試觀冢宰諸屬自王身之食息起居以至財用出入宮府內外大小之事皆有制節謹度不敢佚縱非理使畫一乎曰紀何以爲詳理不遺也曰八綂馭之九職任之九兩系之其理之也可謂詳且盡矣曰正何以爲治朝位詔爵祿之等曰夏官射人司士之職可攷或問賦貢注以賦爲口泉貢爲什一之稅又於云上求於下爲賦下納於上爲貢子皆不從何也曰攷本經明有賦貢二事注說得矣然口泉之灋三代則無之若於說合賦貢爲一求之於經多所未合詳見大府問目或問注以生爲養言賢臣之老者王有以養之子解異是何也曰此近解也今以春官內史八枋參之內史之文自三曰廢以下皆以一善一惡相間而五曰殺繼以六曰生以生次殺故知此解長矣且注所引成王封伯禽者乃爵祿之事非養也或問三農後鄭謂原隰平地子攺從司農何也曰地官角人等職明著山澤之農且今山上有田則目驗可知而地官稻人有稼澤之灋安得不以經爲斷乎曰閒民非載師所云無職事之民乎曰非也彼乃指惰遊好閒者故罰以夫家之徵此曰無常職則非無職也有夫有婦然後爲家單貧之民未有室家未能受田孑然似閒耳所指異也或問幣帛之式注爲贈勞賓客子解違焉曰贈勞幣帛含在賓客式中矣且祭祀有禮神幣帛喪荒有賙委幣帛幣帛所用非止贈勞也故云然曰給作幣帛非工事之式乎曰司裘典婦功諸職自在天官或問注以牧爲州長長爲諸侯不亦可乎曰諸侯亦有封域不徒以貴得民也孟子言諸侯爲天下之人牧而此經下文都鄙云建其長故牧中疑兼諸侯而長爲都鄙主也曰主爲采邑宰何據曰司徒泉府云都鄙從其主注曰謂別治大夫故據彼以解此焉問諏日何如曰出儀禮少牢文諏謀也如祭用丁則十日前謀此丁日而卜之吉則祭不吉則攺卜後丁是也曰如此則郊亦卜日矣故下文云祀大神只亦如之曰郊特牲亦有卜郊之文然曲禮曰大享不問卜僖三十一年魯卜郊左氏曰禮不卜常祀公羊亦曰卜郊非禮也則又似不卜日者又哀元年夏四月辛巳郊谷梁曰我以十二月下辛卜正月上辛如不從則以正月下辛卜二月上辛如不從則以二月下辛卜三月上辛如不從則不郊矣則又似有卜日者要當以經爲信未可雜以疑經也

○小宰之職掌建邦之宮刑以治王宮之政令凡宮之糾禁

宮刑在王宮中者之刑王宮路寢一小寢五凡宮兼後宮而言也旣者糾舉之未者禁止之鄭剛中曰欲治其國先齊其家人君𨿽正身以齊家苟不用刑以威之則或恃恩而無所畏然齊家用刑則傷恩故使大臣馭之以刑也灋在大臣恩在人主家其有不齊乎

掌邦之六典八灋八則之貳以逆邦國都鄙官府之治貳副也逆迎受勾攷之使知功過所在也

執邦之九貢九賦九式之貳以均財節邦用

均者量貢賦之入均之以應九式之用也節者非其式不之用則自節矣

以官府之六敍正羣吏

坡謂此卽八灋之官常也敍秩次也謂先尊後卑也

一曰以敍正其位

正其位正其朝列上下之位也

二曰以敍進其治

進作之使前也進其治者尊卑各有分治以敍進之使尊者理大卑者共小也

三曰以敍作其事

作起也作其事者振起之使及時修舉也黃氏曰以敍進其治未嘗不欲其治也又惡其陵節犯上出位邀功故以敍進之頽靡廢曠不可以不戒也則又以敍作其事

四曰以敍制其食

注曰食祿之多少

五曰以敍受其會

疏曰歲終進會計文書受之亦先尊後卑也

六曰以敍聽其情

注曰情爭訟之辭王介甫曰自防以上不得其情而至於訟訟則各以其敍聴之坡謂自一至三施功之事也自四至六程績之事也防古外反注同共音恭

以官府之六屬舉邦治一曰天官其屬六十掌邦治大事則從其長小事則専達

達決也疏曰大事從其長者謂若膳夫食官之長則下庖人內外饔亨人有事皆來諮白膳夫小事則専達者謂若宮人掌捨無大事無長官可諮自専行事以下五官皆如此類也

二曰地官其屬六十掌邦敎大事則從其長小事則専達三曰春官其屬六十掌邦禮大事則從其長小事則専達四曰夏官其屬六十掌邦政大事則從其長小事則専達五曰秋官其屬六十掌邦刑大事則從其長小事則専達六曰冬官其屬六十掌邦事大事則從其長小事則専達

上文言百官各有其治與事此經承之一以見官盛任使立長官必有屬官佐之然後治可立事可修也一以見爲治行事之體要使卑者不至以小謀敗大作尊者無以藂脞墮庶務也故有天地春夏秋冬之屬則位列矣有治敎禮政刑事之治則治具矣大事從長小事専達則事別矣正者正此者也進者進此者也作者作此者也藂音叢

以官府之六職辧邦治

疏曰六官所職不同邦治得有分辧故云辧邦治也

一曰治職以平邦國以均萬民以節財用

治典曰經曰紀此曰平曰均者執經而理之則平循紀而治之則均也節財用者劉原父曰邦國制度由天官以裁處故以節財用爲職否則制度崇而力不能供矣

二曰敎職以安邦國以寜萬民以懷賓客

注曰懷亦安也賓客來共其委積所以安之疏曰敎典云擾萬民此云寜擾爲馴馴則寜義無異也

三曰禮職以和邦國以諧萬民以事鬼神

王介甫曰邦國不和則無與事其先王萬民不諧則無與致其禋祀故禮職以和邦國諧萬民而後以事鬼神也

四曰政職以服邦國以正萬民以聚百物

注曰聚百物者司馬主九畿職方制其貢各以其所有王介甫曰政典平邦國政官之屬推而行之然後有以服邦國

五曰刑職以詰邦國以糾萬民以除盜賊六曰事職以富邦國以養萬民以生百物

坡謂六職無百官者使官治典則治之教之等事在中矣承上文立長帥屬而使之各揚其職皆所以爲邦國萬民也積子賜反

以官府之六聨合邦治一曰祭祀之聨事二曰賓客之聨事三曰喪荒之聨事四曰軍旅之聨事五曰田役之聨事六曰斂弛之聨事凡小事皆有聨

葉氏曰大宰以官聨會官治舉其要也小宰以六聨合邦治分其詳也以祭祀言之宗伯而下鬰鬯尊彞典祀等職皆聨事也而太宰則贊玉幣司徒奉牛司馬奉魚司寇奉犬此非他官之合聨乎以賓客言之行人而下司儀環人掌客等職皆聨事也而大宰則贊玉幣宰夫掌牢禮司徒修委積封人飾牛牲此非他官之合聨乎大宰贊含鄕師治役司徒荒政小行人令賙委此喪荒之聨事也司馬治軍司徒治民小宰掌具縣師受灋此軍旅之聨事也司馬敎陣司徒致民鄕師帥民徒司馬與慮事此田役之聨事也大宰掌貢賦司徒制地貢司徒弛民力鄕大夫捨賢能之類此斂弛之聨事也六官聨事不一而足以至小事莫不有聨典祀徵役於司隸鼓人詔鼓於大僕掌戮致甸師之殺蠻隸執校人之役鄕師攷辟於司空稍人聴政於司馬有同寅協恭而非畔官離次有聨事合治而無分朋植黨此官治之所以防而邦治之所以合也坡謂上言六職此六者爲事最大用人最多非一職之所能治故以六聨合之防音弛

以官府之八成經邦治

疏曰官府中有此八事皆是舊灋成事品式依而行之以經紀邦國之政治坡謂六聨行於朝家八成施於萬民者其序如此

一曰聽政役以比居

注曰政謂賦也凡其字或作政或作正或作徵以多言之宜從徵比居謂伍籍也比地爲伍以伍籍者平而無遺脫也

二曰聽師田以簡稽

注曰簡稽士卒兵器簿書簡猶閱也稽猶計也合也合計其士之卒伍閱其兵器爲之要簿也

三曰聽閭裏以版圖

注曰鄭司農曰版戶籍圖地圖也聽人訟地者以版圖決之易彥祥曰欲校登其閭里人民之數則以版圖聴之

四曰聽稱責以傅別

注曰稱責謂舉責生子傅傅著約束於文書別別爲兩兩家各得一也

五曰聽祿位以禮命

坡謂祿位謂庶人在官者受祿於官視百畝之分則祿有多少有府史胥徒之別則位有先後當亦有禮命以等之

六曰聽取予以書契

坡謂取予者如司徒散利遺人施恵之等官予之民取之也書契謂出予受入之凡要酒正云凡有秩酒者以書契授之

七曰聽賣買以質劑

注曰質劑謂兩書一札同而別之長曰質短曰劑傅別質劑皆今之劵書也事異異其名耳

八曰聽出入以要防

坡謂出入如泉府之賒者貸者出也受其輸還入也旅師之春頒出也秋斂入也泉府曰歲終則防其出入是出入之要防也其上四者民治於官有公私之序焉其下四者官交於民有大小之序焉聽待也或以此待其治或以此決其爭皆聽也比毗志反予音與注同防古外反注同著直略反

以聽官府之六計獘羣吏之治一曰廉善二曰廉能三曰亷敬四曰廉正五曰廉灋六曰廉辧

聽待也獘斷也旣斷以六事又以亷爲本坡謂善者持身及物皆有善而無惡也能展拓有爲也敬不解於位也正行無傾邪也灋守灋不失也辧辧不疑惑也六者因其學問材質之髙下各有次第今不盡釋也解音懈

以灋掌祭祀朝覲防同賓客之戒具軍旅田役喪荒亦如之七事者令百官府共其財用治其施捨聴其治訟

此大宰八灋中所謂六曰官灋者也灋謂其禮灋也祭祀以下七者卽上六聨然六聨不言朝覲防同者以彼賓客中可以兼之耳六聨言百官聨之此言少宰以灋掌而令之也戒具戒官有事者所當共施捨不給役者治訟王介甫曰理其事謂之治爭其事謂之訟財用在於官府而施捨加於人民治訟則或以財用之不共或以施捨之不治故先言其財用次言治其施捨後言聽其治訟共音恭後同施讀爲弛捨音捨

凡祭祀贊玉幣爵之事祼將之事

大宰職祀五帝贊玉幣爵今又贊此三者是從大宰助王也將送也祼送送祼謂贊王酌郁鬯以獻屍謂之祼祼之言灌也明不爲飲主以祭祀惟人道宗廟有祼天地大神至尊不祼莫稱焉凡郁鬯屍受祭之啐之奠之祼古亂反注同啐寸對反

凡賓客贊祼凡受爵之事凡受幣之事

注曰惟祼助宗伯其餘皆助大宰王不酌賓客而有受酢疏曰賓酢王爵大宰受於賓以授王王卒飲大宰受爵以授小宰受幣之時王親受以授大宰大宰以授小宰也

喪荒受其含襚幣玉之事

上大宰不言則此乃小宰専受之喪謂王喪諸侯諸臣有致含襚幣玉之禮口實曰含衣服曰襚凶荒有幣玉者賓客所賙委之禮襚音遂賙音周

月終則以官府之敍受羣吏之要

注曰主每月之小計疏曰受之當先尊後卑故言敍

○贊冢宰受歲防歲終則令羣吏致事

注曰使賫歲盡文書來至若今上計坡謂歲終八字當在贊冢宰之前

正歲帥治官之屬而觀治象之灋徇以木鐸曰不用灋者國有常刑

注曰正歲謂夏之正月得四時之正以出教令者審也古者將有新令必奮木鐸以警眾使明聴也鐸皆以金爲之以木爲舌則曰木鐸也文事奮木鐸武事奮金鐸坡謂治象乃正月大宰所施於官府者至此小宰乃帥官屬觀之也正月施之者王家之典正歲觀之者人功之始也

○乃退以宮刑憲禁於王宮令於百官府曰各修乃職攷乃灋待乃事以聴王命其有不共則國有大刑憲謂表縣之上文専指治官之屬此宮中之官府所該者眾若師氏大僕之等凡在王宮者皆是也有職則有灋修之攷之以待其事之至而聴命於王也大刑者尊君之誠専故近君之灋嚴也此二節卽八灋之官刑以糾邦治者也憲讀爲懸縣同

或問以六敍爲官常何也曰大宰有官常而無六敍小宰之文官屬七者具列獨不著官常而別有六敍依類相當亦已明已且此經位以敍正之治以敍進之事以敍作之是使諸官各揚其常職之所當爲謂之官常不亦近乎曰注以治爲功狀不從何也曰治爲功狀與受其防之防無別且正之作之制之受之聴之皆小宰也而獨以進其治爲下進於上文旣不類況進其功狀矣方曰作其事語亦非倫也曰進其治如子解與作其事何別曰以食官諸屬譬之如膳夫掌王食之治其屬庖人掌畜之治內饔掌內割亨之治外饔掌外割亨之治皆治也於一職之中如膳夫之授祭嘗食徹胙俎爲獻主庖人之共王后世子共賓祭喪紀之類則治中之事也推此可見矣治其大綱也事其節目也或問稱責疏舉泉府以爲民貸於官何如曰此専指在民貸於民者不兼在官故司寇朝士職云凡有責者有判書以治則聴乃指萬民言之是不當異也曰祿位如注言乃指侯伯卿士之等子何違焉曰如注言則爲官府之治矣此八成乃待萬民之治也忽而雜以此言不亦不倫乎且正其位制其食上文六敍已具之借謂爭祿之多少位之先後亦當含在以敍聴其情之中不當在此也曰府史胥徒不命者也何以有禮命曰子男之士亦不命者何以在典命況諸官之下明雲府史幾人胥徒幾人是皆著籍朝家者安得無禮命乎惜乎司祿旣闕無從攷其由來然孟子之書猶可見其大槪也曰聴出入以要防疏謂官內自用物有人爭此官物者以要防聴之如何曰無是事且官出之人有爭可也官入之人何爭乎

宰夫之職掌治朝之灋以正王及三公六卿大夫羣

吏之位掌其禁令

注曰治朝在路門之外其位司士掌焉宰夫察其不如儀王齡曰羣吏則司士所列在路門之左右者坡謂此以敍正其位之事也

敍羣吏之治以待賓客之令諸臣之復萬民之逆羣吏有事於賓者宗伯行人等官有事於復逆者大僕小臣禦僕之屬宰夫恆次敍其職事三者之來則應使辧理之諸臣三公孤卿及諸侯也復之言報也反也反報於王謂於朝廷奏事萬民羣吏庶民也自下而上曰逆逆謂上書

掌百官府之徴令辧其八職一曰正掌官灋以治要二曰師掌官成以治凡三曰司掌官灋以治目四曰旅掌官常以治數五曰府掌官契以治藏六曰史掌官書以贊治七曰胥掌官敍以治敍八曰徒掌官令以徴令

別異諸官之八職以備王之徴召正六卿爲屬之長者師六職中毎事之長官皆是爲屬所受教曰師司長官之屬各司其職也旅眾下士也官成謂當司之成式成事非待萬民之八成也司亦曰掌官灋者正之官灋乃八灋治官之灋兼八灋言之也司之官灋乃官灋正邦之灋八灋中之一也治要者必持大灋大灋旣得則師惟稟其成而已師有成灋則司循灋以治而已行灋有常則旅如常以共而已要事之要領也凡要中之凡事也目凡事中之節目也數目中之繁簡也尊者兼之卑者専之尊者略之卑者詳之治藏藏文書及器物贊治若今起文書艸也治敍官中須人役使則科次其徒也徴令趨走給召呼藏才浪反注治藏同別彼列反

掌治灋以攷百官府羣都縣鄙之治

治灋卽六典八灋八則也羣都諸采邑也六遂五百家爲鄙五鄙爲縣言縣鄙而六鄕州黨亦存焉大宰出法以治之小宰守灋以逆之宰夫循灋以攷之

○乘其財用之出入凡失財用物辟名者以官刑詔冢宰而誅之其足用長財善物者賞之

乘猶計也財用之出九式也財用之入九功九賦也鄭剛中曰人能於財利之際不萌貪欲之心者亷吏

也故攷吏治而以乘財用爲急財泉谷也用貨賄也物畜獸也辟名詐爲書以空作見文書與實不相應也大宰出灋以制之小宰守法以均節之宰夫循灋以勾攷之坡謂自敍羣吏之治至此皆以敍進其治之事也辟普擊反音僻見賢徧反

以式灋掌祭祀之戒具與其薦羞從大宰而眂滌濯注曰薦脯醢也羞庶羞內羞疏曰祭祀大小皆有舊灋式依而戒敕使共具之

○凡禮事贊小宰比官府之具

注曰比校次之疏曰上小宰於七事已言以灋掌戒具此宰夫贊小宰校次之使知善惡足否也比音彼

凡朝覲防同賓客以牢禮之灋掌其牢禮委積膳獻飲食賓賜之飱牽與其陳數

牢禮之灋者多少之差與其致之之時也三牲牛羊豕具爲一牢掌其牢禮者下別言委積之等則此牢禮乃饔餼也委積謂牢米芻薪給賓客道用也委積在道所設饔在聘日而先言者以饔餼是禮之大且委積非直賓來共之賓去亦共之在下亦其宜膳掌客所云上公殷膳大牢之等也獻掌客所云上公乘禽日九十雙之等也飲行人所云上公饗禮九獻之等也食行人所云上公食禮九舉之等也賓賜者以賓之故而賜其羣下也飱客始至時所致禮牽牲牢可牽而行者飱牢皆殺而曰飱牽者以掌客云積眂飱牽據積而言之也賓賜之飱牽者賓之羣下往來皆有積及國亦有飱饔餼獨言積之飱牽者舉始終以包諸禮也此等之禮皆掌客所主宰夫𨿽非正職以其主陳當知其數故言之耳委積之積子賜反此二字相連皆同食音嗣注同

凡邦之弔事掌其戒令與其幣器財用凡所共者注曰弔事弔諸侯諸臣幣所用也器所致明器也凡喪始死弔而含襚葬而賵贈其間加恩厚則有賻焉疏曰謂王使人弔諸侯自弔諸臣須從王行者並有贈喪之具百官當共故宰夫總戒令之與幣器財用凡所共者也

○大喪小喪掌小官之戒令帥執事而治之

注曰大喪王后世子也小喪夫人以下小官士也其大官則冢宰掌其戒令治謂共辧

○三公六卿之喪與職喪帥官有司而治之凡諸大夫之喪使其旅帥有司而治之

旅冢宰下士官有司者有事於喪家之官有司也坡謂自以式灋至此皆以敍作其事之事也辧簿莧反

歲終則令羣吏正歲防月終則令正月要旬終則令正日成而以攷其治治不以時舉者以告而誅之注曰歲終自周季冬正猶定也旬十日也治不時舉者謂違時令失期防王氏曰後世不知要防之灋故文書愈詳而愈不可致詰具文而已坡謂此以敍受其防之事也注云歲終自周季冬矣何也周之以十一月爲正月凡見於經及諸儒之說萬無可疑者獨至以仲冬爲首春建亥爲季冬則論者紛然惟成十七年九月辛卯用郊谷梁曰夏之始可以承春以秋之末承春之始蓋不可矣夫周九月夏七月也而以爲秋末自可爲攺時據者卽前大宰正月之吉下所引朱子之言猶未斷周之果不以冬爲春也故鄭注之云私心竊是焉又按豳風十月之後曰攺歲則建子爲正可知也十月獲稻爲此春酒此者非久之辭十月爲此春酒擬後月用之也古者臨事方作酒儀禮少牢先期旬有一日祭日得卜宰乃命爲酒是也上十月曰爲此春酒下十月曰朋酒躋堂則建子爲春可知矣防古外反注期防如字

正歲則以灋警戒羣吏令修宮中之職事

鄭司農曰正歲之正月以灋戒勅羣吏

○書其能者與其良者而以告於上

注曰良猶善也上謂小宰大宰也疏曰上云令修宮中之職事則此謂宮中吏也正歲則預選之擬至歲終當舉之也

或問要凡目數可得辟乎曰辟於冢宰如治典是要也於治之中如小宰掌宮刑膳夫食飲之類是凡也於凡之中如宮正掌宮中官府宮伯掌士庻子庖人掌畜內饔掌內亨之類是凡之目也於目之中如宮正一職自有比官府辧內外之事是目之數也曰官成爲八成不亦可乎曰師之所掌內而王身外而祭祀賓客諸大事非盡於八成而已也亦有說乎曰若必以爲小宰八成則司冦士師亦有八成欲兼之乎否乎若必以官灋官成官常皆見於八灋不得有異辭則官契官書官敍官令豈嘗見於八灋將何以解乎如此之類當在攷其意義之合泥則窒矣辟音譬

○宮正掌王宮之戒令糾禁

戒其逸怠令其當爲糾其過惡禁其未然

以時比宮中之官府次舎之眾寡

注曰時四時比校次其人之在否官府之在宮中者若膳夫玉府內宰內史之屬次諸吏直宿若今部署諸廬者捨其所居寺

爲之版以待

注曰版其人之名籍待待戒令及比

夕擊柝而比之

注曰夕莫也莫行夜以比直宿者爲其有解惰離部署鄭司農云柝戒守者所擊也

○國有故則令宿其比亦如之

注曰鄭司農云故謂禍災令宿宿衛王宮謂故凡非常也文王世子曰公有出疆之政庶子以公族之無事者守於公宮正室守大廟諸父守貴宮貴室諸子諸孫守下宮下室此謂諸侯也王之庶子職掌國子之倅國有大事則帥國子而致於太子惟所用之者令宿之事蓋亦存焉坡謂自時比至此皆比官府之事柝吐各反注同莫音暮行下孟反解佳賣反倅七內反

辧外內而時禁

外宮中卿大夫士也內奄寺之等禁其非時出入恐外內交通伺王動靜以爲非也

稽其功緒糾其徳行

稽猶攷也計也功吏職也緒其志業在身爲徳施之爲行

幾其出入均其稍食

幾其出入謂微察羣吏之出入也稍食祿廩

去其淫怠與其奇衺之民

注曰民宮中吏之家人也淫放濫也怠懈慢也奇衺譎觚非常

防其什伍而敎之道藝

疏曰宮正掌宮中吏亦兼掌其子弟防防合子弟也五人爲伍二伍爲什防之者使之宿衛時語言相體服容相識是其輩作也及其學問又相親及切磋是其輩學也以相勸帥且寄宿衛之令焉道謂先王所以敎道民者藝謂禮樂射禦書數坡謂自辧外內至均其稍食所以使卿士大夫之身一歸於正無迪上以非典也而又恐因隸僮子弟以奪其志行故去之防而敎之則官府之奉公守職益専一不紛且其子孫敎而成材則官之皆忠厚之意也

月終則防其稍食歲終則防其行事

行事吏職也自辧外內至此皆飭宮中吏治之事奇音羇衺似嗟反亦作邪後同則防古外反

凡邦之大事令於王宮之官府次捨無去守而聴政令大事解見冢宰使居其處待所爲

春秋以木鐸修火禁

大火以季春出以季秋入凡陶冶鑄銅之火因天出火民則爲之因天入火民則休之此修火禁者謂宮正於宮中特宜愼火故修之

凡邦之事蹕宮中廟中則執燭

注曰事祭事也邦之祭社稷七祀於宮中祭先王先公於廟中隸僕掌蹕行者宮正則執燭以爲明春秋傳曰有大事於大廟又曰有事於武宮蹕音畢

大喪則授廬舍辧其親疏貴賤之居

廬倚廬也於路門之外東壁倚木爲廬舍堊室也兩下爲之與廬異親者貴者居倚廬疏者賤者居堊室自凡邦之大事至此皆隨時以修宮中之政堊烏各反

或問本經言社稷五祀而注言七祀何也曰宗伯之社稷五祀注依左傳蔡墨以重該修熙犂句龍五色之臣爲五祀在四郊不在宮中此言宮中當是祭灋所謂司命中霤門行戶竈泰厲之祀也然攷之本經司命自屬天神而泰厲又無明文是所可疑也特以天子立宮則中霤門行戶竈在所當祀而諸侯祭因國之在其地而無主後者推之天子而祭泰厲理亦宜爾注說未可廢也凡此之類因仍其舊愼而闕之附所疑未敢臆斷矣注引春秋傳者疏云欲見隸僕蹕於宮中亦得兼廟中公羊云魯公稱世室羣公稱宮則天子之廟亦有宮稱也句音勾

○宮伯掌王宮之士庶子凡在版者

注曰鄭司農云版名籍也以版爲之今時鄕戶籍謂之戶版謂王宮之士謂王宮中諸吏之適子也庶子其支庶也

掌其政令行其秩敍作其徒役之事

注曰秩祿稟也敍才等也作徒役之事大子所用適丁歷反

授八次八捨之職事

注曰衛王宮者必居四角四中於徼便也次其宿衛所在捨其休沐之處王介甫曰職事宿衛之職事也

若邦有大事作宮眾則令之

注曰謂王宮之士庶子於邦有大事或選當行

月終則均秩歲終則均敍

宮伯掌之則爲政令士庶子任之則爲職事內而國中徒役之事則作之外而大事之作則令之凡秩敍行之至於月終歲終則均之徼古弔反

以時頒其衣裘掌其誅賞

注曰頒讀爲班班布也衣裘若今賦冬夏衣陳氏曰凡環衛有二等其一是公卿大夫之子弟分置八隅宮伯領之其一是官府凡在宮庭者徒役錯置於士庶子八次八捨之間周列環衛以周王宮宮正領之二者皆環列之衛至於人主切身侍禦僕從則令掌於大僕故宮正宮伯所掌是總於大宰

周禮述注卷二﹤經部﹐禮類﹐周禮之屬﹐周禮述注﹥

欽定四庫全書

周禮述注卷三

安溪李光坡撰

○膳夫掌王之食飲膳羞以養王及後世子

注曰食飯也飲酒漿也膳牲肉也羞有滋味者凡養之具大略有四疏曰養王及後世子舉尊者而言其實羣臣及三夫人以下亦養之食音嗣注同

凡王之饋

注曰進物於尊者曰饋此饋之盛者王舉之饌也史直翁曰饋者儲之一歲之間隨所欲食而進之非謂一日之奉而咸備食前也

○食用六谷膳用六牲飲用六淸羞用百有二十品珍用八物醬用百有二十罋

注曰六牲馬牛羊豕犬雞也羞出於牲及禽獸以備滋味謂之庶羞公食大夫禮內則下大夫十六上大夫二十其物數備焉天子諸侯有其數而物未得盡聞珍謂淳熬淳母炮豚炮牂珍漬熬肝膋也醬謂醯醢也王舉則醢人共醢六十罋以五齏七醢七菹三臡實之醯人共齏菹醯物六十罋鄭司農云羞進也六穀稌黍稷麥苽苽雕胡也六淸水漿醴防醫酏食音嗣注同罋屋貢反熬五刀反毋莫胡反牂作郎反膋力雕反齏作西反臡奴兮反稌音杜苽古吳反防力涼反醫於計反酏以支反

王日一舉鼎十有二物皆有俎

殺牲盛曰舉王日一舉以朝食也後與王同庖鼎十有二牢鼎九牛羊豕魚臘腸胃同鼎膚鮮魚鮮臘陪鼎三膷臐膮並陪牛羊豕鼎後物謂牢鼎之實惟牢實各在俎陪鼎三者爲庶羞則在豆趙商問王日一舉鼎十有二是爲三牲備焉案玉藻天子日食少牢朔月大牢禮數不同請聞其說鄭答曰禮記後人所集據時而言或以諸侯同天子或以天子與諸侯等禮數不同難以據也王制之灋與禮違者多當以經爲正

以樂侑食膳夫授祭品嘗食王乃食

侑猶勸也王制雲天子食日舉以樂祭謂刌肺脊也禮飲食必祭示有所先品者每物皆嘗之道尊者也朱子曰古人祭酒於地祭食於豆間有版盛之卒

食撤去

○卒食以樂徹於造

疏曰造作也作食之處卽廚是也徹食器之時樂章未聞

○王齊日三舉

疏曰齊謂散齊致齊齊必變食故加牲體至三大牢玉藻云朔日加日食一等則於此朔食當兩大牢不言之者文不具齊時不樂故不言以樂侑食也

○大喪則不舉大荒則不舉大札則不舉天地有烖則不舉邦有大故則不舉

注曰大荒凶年大札疫癘也天烖日月晦食地烖崩動也大故寇戎之事及刑殺也

○王燕食則奉膳贊祭

注曰燕食謂日中與夕食奉膳奉朝之餘膳所祭者牢肉齊音齋注同烖音災刌寸本反

凡王祭祀賓客食則徹王之胙俎

注曰膳夫親徹胙俎胙俎最尊也其餘則其屬徹之疏曰祭祀謂祭宗廟有胙俎者謂若特牲少牢主

人受屍酢屍東西面設主人俎於席前王受屍酢禮亦當然賓客食王與賔客禮食於廟賓在戶牖之間王在阼階上各有皆設俎故亦有胙俎案公食大夫主君與聘大夫禮食賓前有席君前無席退俟於廂此天子於諸侯異於諸侯與聘大夫故王前有俎公食之食音嗣

凡王之稍事設薦脯醢

注曰稍事有小事而飲酒

王燕飲酒則爲獻主

注曰鄭司農云主人當獻賓則膳夫代王爲主君不敵臣也燕義曰使宰夫爲獻主臣莫敢與君亢禮

掌後及世子之膳羞

注曰亦主其之數不饋之耳疏曰內饔共後及世子之膳羞則後世子內饔饋之

凡肉修之頒賜皆掌之

注曰加姜桂鍛治者謂之修加姜桂以鹽幹之者謂之脯鍛多貫反

凡祭祀之致福者受而膳之

注曰致福謂諸臣祭祀進其餘肉歸胙於王薛士龍曰夏官祭僕凡祭祀之致福展而受之則膳夫之所受受於祭僕也

○以摰見者亦如之

注曰鄭司農云以羔鴈雉爲摰者亦受以給王膳薛士龍曰夏官司士掌擯士者膳其摰則膳夫之所受受於司士也

歲終則會惟王及後世子之膳不防

注曰不防計多少優尊者其頒賜諸臣則計之坡謂大府職云闗市之賦以共王之膳服末云歲終則以貨賄之入出防之是凡貢賦及九式皆會未嘗別言王之膳服不會也然則膳夫不會王后世子之膳外府不會王后之服以會之在大府耳豈可動引周官惟王不防哉防古外反

○庖人掌共六畜六獸六禽辧其名物

六畜六牲也始養之曰畜將用之曰牲春秋傳曰卜日曰牲六獸麋鹿狼麕野豖兔六禽羔豚犢麛雉鴈凡鳥獸未孕曰禽司馬職曰大獸公之小禽私之而宗伯以禽作六摰禽中有羔可見矣或曰鴈鶉鷃雉鳩鴿爲六禽夏官校人羊人地官牛人春官雞人秋官犬人冬官豖人總送六畜與庖人六獸六禽卽獸人送之庖人得此共與膳夫內外饔故云掌共也名號也物物色麕居倫反麛音迷鶉音純鷃於諫反鴿古合反

凡其死生鱻薧之物以共王之膳與其薦羞之物及後世子之膳羞

注曰凡計數之薦亦進也備品物曰薦致滋味乃爲羞王言薦者味以不褻爲尊鄭司農云鱻謂生肉薧謂幹肉鱻悉然反後同薧古老反後同

共祭祀之好羞

祭祀尋常所共者皆在內外饔此言好羞乃非常之物進之孝也

共喪紀之庶羞賓客之禽獻

注曰喪紀喪事之祭謂虞祔也禽獻獻禽於賓客疏曰凡喪未葬以前無問朝夕奠及大奠皆無薦羞之灋庶羞虞祔之祭乃有之

○凡令禽獻以灋授之其出入亦如之

注曰令令獸人也禽獸不可久處賓客至將獻之庖人乃令獸人取之必書所當獻之數與之及其來致禽亦以此書校數之至於獻賓客又以此書付使者展而行之掌客乘禽於諸侯各如其命之數聘禮乘禽於客日如其饔餼之數士中日則二雙

凡用禽獻春行羔豚膳膏香夏行腒鱐膳膏臊秋行犢麛膳膏腥冬行鱻羽膳膏羶

注曰用禽獻謂煎和以獻於王膏香牛脂也腒幹雉鱐幹魚膏臊犬膏也膏腥雞膏也鱻魚也羽鴈也膏羶羊脂也羔防物生而肥犢與麛物成而克腒鱐暵熱而幹魚鴈水涸而性定此八物者得四時之气尢盛爲人食之弗勝是以用休廢之脂膏煎和膳之牛屬司徒土也雞屬宗伯木也犬屬司寇金也羊屬司馬火也疏曰言行者義與用同腒其居反鱐所畱反臊素刀反羶書然反暵呼旱反

歲終則會惟王及後之膳禽不會

注曰膳禽四時所膳禽獻加世子可以防之

○內饔掌王及後世子膳羞之割亨煎和之事辧體名肉物辧百品味之物

注曰割肆解肉也亨煮也煎和齊以五味體名脊脇肩臂之屬肉物胾燔之屬百品味庶羞之屬言百舉成數肆托歷反齊才細反

王舉則陳其鼎俎以牲體實之

陳其鼎俎者陳鼎有二處初陳鼎於鑊西取牲體於鑊以實鼎後陳鼎於阼階下其俎皆陳於鼎西南取於鼎以實俎實鼎曰脀實俎曰載

○選百羞醬物珍物以俟饋

注曰先進食之時恆選擇其中禦者鑊音獲脀職升反

共後及世子之膳羞

注曰膳夫掌之是乃共之

辧腥臊羶香之不可食者牛夜鳴則庮羊泠毛而毳羶犬赤股而躁臊鳥皫色而沙鳴貍豕盲眡而交睫腥馬黑脊而般臂螻

注曰腥臊羶香可食者是別其不可食者則所謂者皆臭味也泠毛長毳總結也皫失色不澤美也沙澌也交睫腥腥當爲星聲之誤也肉有如米者似星般臂臂毛有文鄭司農云庮朽木臭也螻螻蛄臭也杜子春云盲眂當爲望眂庮音由泠音零毳昌瑞反皫芳表反貍音郁盲亡亮反睫音接般音班螻音樓別彼列反澌音西

凡宗廟之祭祀掌割亨之事凡燕飲食亦如之凡掌共羞修刑膴胖骨鱐以待共膳

宗廟之祭祀者內饔不掌外神也言凡者謂四時及禘祫並月祭皆在其中掌割亨不言煎和者鬼神尙質不貴褻味燕飲與諸臣燕燕食日中及夕食也掌共共當爲具羞庶羞也修鍛脯也刑鉶羮也膴防肉大臠所以祭者胖半體骨牲體也鱐幹魚膴火吳反後同胖普半反鉶音刑防直輒反臠力轉反

凡王之好賜肉修則饔人共之

注曰好賜王所善而賜也好呼報反

○外饔掌外祭祀之割亨共其脯修刑膴陳其鼎俎實之牲體魚臘凡賓客之飱饔饗食之事亦如之

外祭祀謂天地四望山川社稷五祀凡外神皆是也飱客始至之禮饔旣將幣之禮致禮於客莫盛於饔食音嗣

邦饗耆老孤子則掌其割亨之事饗士庶子亦如之耆老謂死事者之祖父兼有國老庶老孤子死事者之子也士庶子衛王宮者

師役則掌共其獻賜脯肉之事

注曰獻謂酌其長帥

凡小喪紀陳其鼎俎而實之

疏曰小喪紀謂夫人以下之喪陳其鼎俎者殷奠及虞祔之祭皆有鼎俎

○亨人掌共鼎鑊以給水火之齊

注曰鑊所以煮肉及魚臘之器旣熟乃脀於鼎齊多少之量疏曰謂實水於鑊及爨之以火皆有多少之齊

○職外內饔之爨亨煮辧膳羞之物

注曰職主也爨今之竈主於其竈煮物疏曰膳羞則牢鼎之物也齊才細反

祭祀共大羮鉶羮賓客亦如之

疏曰大羮肉湆盛於登謂太古之羮不調以鹽菜及五味鉶羮者皆是陪鼎膷臐膮牛用藿羊用苦豖用薇調以五味盛之於鉶器卽謂之鉶羮若盛之於豆卽謂之庶羞賓客亦如之者謂致饔餼及飱皆有陪鼎則鉶羮也饗食亦應有大羮湆去及反盛音成

○甸師掌帥其屬而耕耨王借以時入之以共齍盛注曰其屬府史胥徒也耨蕓芓也王以孟春躬耕帝借天子三推三公五推卿諸侯九推庶人終於千畝庶人謂徒三百人借之言借也王一耕之而使庶人蕓芓終之齍盛祭祀所用谷也粢稷也谷者稷爲長是以名云在器曰盛疏曰以時入之者謂麥則夏熟禾黍秋熟則十月獲之送入地官神倉帥音率耨乃豆反齍音資芓音子推出誰反

祭祀共蕭茅

注曰鄭大夫云蕭字或爲莤莤讀爲縮束茅立之祭前沃酒其上酒滲下去若神飲之故謂之縮縮浚也杜子春讀爲蕭蕭香蒿也謂詩所云取蕭祭脂郊特牲云蕭合黍稷臭陽達於墻屋故旣薦然後焫蕭合馨香合馨香者是蕭之謂也茅以共祭之苴亦以縮酒苴以借祭縮酒泲酒也醴齊縮酌疏曰蕭祭宗廟時有之共茅則內外之神俱用

○共野果蓏之薦

注曰甸在逺郊之外郊外曰野果桃李之屬蓏瓜瓞之屬滲所鴆反焫如悅反苴音租泲子禮反齊才細反

喪事代王受烖

其義未詳

○王之同姓有辠則死刑焉

注曰鄭司農云文王世子曰公族有死辠則磬於甸人又曰公族無宮刑獄成致刑於甸人又曰公族無宮刑不踐其類也刑於隱者不與國人慮兄弟眚生景反辠罪本字踐音翦

帥其徒以薪蒸役外內饔之事

注曰役爲給役也木大曰薪小曰蒸

○獸人掌罟田獸辧其名物冬獻狼夏獻麋春秋獻獸物

罟罔也狼似犬鋭頭白頰髙前廣後山獸也山是聚故狼膏聚聚則溫於冬獻之麋澤獸也澤主銷散故麋膏散散則涼於夏獻之皆以救時之苦也春秋寒溫適凡獸皆可獻之

○時田則守罟

時田謂四時田獵守罟者備獸觸罟而攫則取之

及獘田令禽注於虞中

獘止也注聚也獘田謂春火獘夏車獘秋羅獘冬徒獘虞中謂虞人釐所田之野及獘田植虞旗於其中致禽而弭焉獸人主令田眾得禽者置虞人所立虞旗之中當以給四時廟社之祭罟音古攫俱反釐音來

凡祭祀喪紀賓客共其死獸生獸

共其完者於庖人

凡獸入於臘人

使幹之以爲脯修不必皆完也

皮毛筋角入於玉府

注曰給作器物

凡田獸者掌其政令

凡田凡庶民之田也政令如豺祭獸然後田獵及不麛不卵之類

○人掌以時爲梁

注曰鄭司農雲梁水偃也偃水爲闗空以笱承其空詩曰敝笱在梁疏曰取魚之灋歲有五月令孟春云獺祭魚此時得取一也季春云薦鮪於寢廟二也鼈人云秋獻魚三也王制云獺祭魚然後虞人入澤梁與孝經緯云陰用事木葉落獺祭魚是十月得取魚四也獺則春冬二時祭魚也潛詩云季冬薦魚與月令季冬漁人始漁同五也惟夏不取魯語云宣公夏濫於泗淵裏革諫之以其非時

春獻王鮪

鮪鱣屬頭小而鋭口在頷下王鮪鮪之大者出河南鞏縣至春浮陽乃入西河至漆沮上龍門故周人取以獻新獻所無也月令季春薦鮪於寢廟

○辧魚物爲鱻薧以共王膳羞

疏曰此所共者共於膳夫以共王鮪音委空音孔笱音苟鱣音旃頷戶感反鞏弓上聲

凡祭祀賓客喪紀共其魚之鱻薧

疏曰此所共者共內外饔以其膳夫卽不掌祭祀之事

凡者掌其政令凡徵入於玉府

疏曰近川澤之民於十月獺祭魚之時亦得取魚水族之類其中須骨之事堪飾器物者所有徵稅漁人收之入玉府

○鼈人掌取互物

互物有甲介者謂鼈之屬

以時簎魚鼈蜃凡貍物

注曰蜃大蛤鄭司農云簎謂以杈刺泥中搏取之貍物鼈之屬自貍藏伏於泥中者謂貍物亦謂鱴刀含漿之屬疏曰以時卽下春秋若然簎魚鼈據所取下經據所獻其時一也

春獻龞蜃秋獻魚

注曰此其出在淺處可得之時魚亦謂自貍藏簎勅角反蜃時軫反貍音埋杈音叉鱴音滅

祭祀共蠯蠃蚳以授醢人

蠯蜯也蠃螔蝓蚳蟻子白者可爲醢蠯薄佳反蠃郎戈反蚳直其反蜯蒲項反螔音夷蝓音由

掌凡邦之簎事

○臘人掌幹肉凡田獸之脯臘膴胖之事

注曰大物解肆幹之謂之幹肉薄析曰脯箠之而施姜桂曰修臘小物全幹疏曰趙商問掌幹肉而有膴胖何鄭答𨿽鮮亦屬臘人肆勅力反箠之蘂反

凡祭祀共豆脯薦脯膴胖凡臘物

注曰脯非豆實豆當爲羞聲之誤也膴防肉大臠所以祭者坡謂有司徹曰加膴祭於其上是也胖半體也少牢曰司馬升羊右胖司士升豖右胖是也

賓客喪紀共其脯臘凡幹肉之事

疏曰此所共者共內外饔也

○醫師掌醫之政令聚毒藥以共醫事

注曰毒藥藥之辛苦者藥之物恆多毒吳氏曰凡藥有有毒者有無毒者無毒所以療病有毒所以病而藥物之性隨四時而生死金石之性稟五行而厚薄其類不一其性必偏而人之身感陰陽寒暑之偏而有病病以偏而感藥以偏而用必相攻而後相濟用之不善則無毒者亦毒矣必欲醫者知用藥之之爲毒而不敢輕辧君臣佐使之制調溫涼燥濕之宜審表裏吐內之方達造化性命之理則𨿽毒不毒矣故其職以聚毒藥爲主者重之也療力弔反內音納

凡邦之有疾病者疕者造焉則使醫分而治之注曰疕頭瘍亦謂禿也身傷曰瘍分之者醫各有能疕匹婢反造七報反

歲終則稽其醫事以制其食十全爲上十失一次之十失二次之十失三次之十失四爲下

注曰食祿也全猶愈也以失四爲下者五則半矣或不治自愈程子曰以十全爲上非謂十人皆愈爲上若十人不幸皆死則柰何但知可治不可治者十人皆中卽爲上耳中去聲

○食醫掌和王之六食六飲六膳百羞百醬八珍之齊疏曰六食已下皆膳夫所掌此主調和而已其六食等義並在膳夫

凡食齊眂春時羮齊眂夏時醬齊眂秋時飲齊眂冬時注曰飯宜溫羮宜熱醬宜涼飲宜寒疏曰眂猶比也和胡臥反六食以下皆音嗣齊才細反下同

凡和春多酸夏多苦秋多辛冬多咸調以滑甘

注曰各尙其時味而甘以成之猶水火金木之載於土內則曰棗栗飴蜜以甘之堇荁枌楡娩槁滫瀡以滑之史直翁曰非謂四時各専一味謂之多者就五味中使一味勝焉以養其气也如春則肝用事用則勞勞則損損則四藏勝而疾生焉曲直作酸惟酸爲主可以引諸味以益肝气而使適平夏之苦秋之辛冬之咸莫不皆然和胡臥反飴以之反堇音謹荁音桓枌符云反娩音問滫思酒反瀡相蘂反

凡會膳食之宜牛宜稌羊宜黍豕宜稷犬宜鴈宜麥魚宜苽

會成也謂其味相成牛味甘平稌稻也所謂芒種味苦而溫此甘苦相成也羊味甘熱黍谷名苗似蘆髙丈餘穂黒色實圓重味苦而溫亦甘苦相成也豕牡者味酸牝者味苦稷亦谷也一名穄似黍而小或曰粟也味甘皆甘苦相成也犬味酸而溫粟類有數色味甘而微寒此气味相成也鴈味甘平大麥味酸而溫小麥味甘微寒亦气味相成也苽生澤中葉如蔗荻莖梗秋生米卽茭苗米也魚族甚多寒熱酸苦俱有而宜苽者或同是水物食音嗣穄子計反蔗之夜反荻音敵梗音庚茭音交

凡君子之食恆放焉

注曰放猶依也疏曰上六食六飲一節爲共王者不通放也自凡和以下至魚宜苽齊和相成之事𨿽以王爲主君子大夫巳上亦依之放甫往反

○疾醫掌養萬民之疾病四時皆有癘疾春時有痟首疾夏時有癢疥疾秋時有瘧寒疾冬時有上气疾注曰癘疾气不和之疾痟酸削也首疾頭痛也嗽咳也上气逆喘也吳氏曰凡人四時之間冬傷於寒陽主於內春木用事而陽於外然後寒气搏之爲痟首之疾春木爲肝而主色火勝於夏以子勝母故暑气溢而爲癢疥之疾夏傷於暑陰主於內秋金用事而陰於外然後暑气搏之爲瘧寒之疾秋金爲肺而主聲水勝於冬以子勝母故寒气壅而爲嗽上气疾是四者皆四時不和之气故謂之癘痟音消癢以掌反疥音介嗽西豆反上時掌反咳音慨喘昌兗反

以五味五穀五藥養其病

注曰養猶治也病由气勝負而生攻其贏養其不足者五味醯酒飴蜜姜鹽之屬五穀麻黍稷麥豆也五藥艸木虫石谷也其合治之齊則存乎神農子儀之術云王介甫曰素問曰形不足溫之以气精不足補之以味味養精者也谷養形者也藥則療病者也養精爲本養形爲次療病爲末贏音盈齊音劑

以五气五聲五色眂其死生

三者劇易之徴見於外者五气肝气溫心气熱脾气和肺气涼腎气寒五聲肝聲呼心聲嘆脾聲歌肺聲哭腎聲呻五色面貌靑赤黃白黑也察其盈虛休王吉凶可知審用此者莫若扁鵲倉公易以豉反王往放反

兩之以九竅之變參之以九藏之動

注曰兩參之者以觀其死生之驗竅之變謂開閉非常陽竅七陰竅二藏之動謂脈之至與不至正藏五又有胃膀胱大腸小腸脈之大候要在陽明寸口能専是者其惟秦和乎岐伯楡柎則兼彼數術者疏曰兩參之者謂九竅與所眂爲兩兩與九藏爲參竅苦弔反藏才浪反柎音附

凡民之有疾病者分而治之死終則各書其所以而入於醫師

注曰少者曰死老者曰終所以謂治之不愈之狀也醫師得以制其祿且爲後治之戒王氏曰食醫灋通於下而以王爲主卑者不能備物也疾醫灋通於上而以萬民爲主尊者不敢斥言也少詩照反

○瘍醫掌腫瘍潰瘍金瘍折瘍之祝藥劀殺之齊注曰腫瘍癕而上生創者潰瘍癕而含膿血者金瘍刀創也折瘍踠跌者劀刮去膿血殺謂以藥食其惡肉鄭剛中曰王氏謂疾之惡者藥或不能攻則有祝焉乃引素問移精變气祝由之說爲證坡謂古字可通似不必攺如此官旣有獸醫而夏官又有巫馬疏云巫知馬祟醫知馬疾疾則以藥治之祟則辧而祈之然則祝藥並行牛馬猶然而況於人乎王說是也折時設反劀音刮殺所賣反齊才細反創初良反踠於阮反跌待結反祟音歲

凡療瘍以五毒攻之

注曰止病曰療攻治也五毒五藥之有毒者今醫方有五毒之藥作之合黃堥置石膽丹砂雄黃礜石慈石其中燒之三日三夜其煙上著以雞羽掃取之以注創惡肉破骨則盡出

○以五气養之以五藥療之以五味節之

注曰旣刮殺而攻盡其宿肉乃養之也五气當爲五穀字之誤也節節成其藥之力气讀作谷堥音務礜音豫著直略反

凡藥以酸養骨以辛養筋以咸養脈以苦養气以甘養肉以滑養竅

注曰以類相養也酸木味木根立地中似骨辛金味金之合異物似筋咸水味水之流行地中似脈苦火味火出入無形似气甘土味土含載四者似肉滑滑石也凡諸滑物通利往來似竅疏曰上文以五味節之卽此經酸苦之等是也今云凡藥以酸養骨藥味合言者欲見五味節成五藥故合言之

凡有瘍者受其藥焉

○獸醫掌療獸病療獸瘍

疏曰上之人病與瘍別醫此獸之疾病及瘍療同醫者重人賤畜故略同在一醫也

凡療獸病灌而行之以節之以動其气觀其所而養之

注曰療獸必灌行之者爲其病狀難知灌以緩之且彊其气也節趨驟之節也气謂脈气旣行之乃以脈視之以知所病

凡療獸瘍灌而劀之以其惡然後藥之養之食之注曰亦先攻之而後養之食音嗣

凡獸之有病者有瘍者使療之死則計其數以進退之○酒正掌酒之政令以式灋授酒材

注曰式灋作酒之灋式作酒旣有米麯之數又有功活之巧月令曰乃命大酋秫稻必齊麯糵必時湛饎必潔水泉必香陶器必良火齊必得鄭司農云授酒人以其材

○凡爲公酒者亦如之

注曰謂鄕射飲酒以公事作酒者亦以式灋及酒材授之使自釀之酋將由反齊才細反湛接防反饎昌志反釀女亮反

辧五齊之名一曰泛齊二曰醴齊三曰盎齊四曰緹齊五曰沈齊

注曰泛者成而滓浮泛泛然醴猶體也成而滓汁相將盎猶翁也成而翁翁然蔥白色緹者成而紅赤沈者成而滓沈自醴以上尢濁縮酌者盎以下差淸其象類則然古之式灋未可盡聞杜子春讀齊皆爲粢謂齊者毎有祭祀以度量節作之疏曰辧五齊之名者酒正不自造酒使酒人爲之酒正辧其名知其淸濁而已齊才細反下同緹音體翁鳴動反

辧三酒之物一曰事酒二曰昔酒三曰淸酒

注曰鄭司農云事酒有事而飲也昔酒無事而飲也淸酒祭祀之酒謂事酒酌有事者之酒其酒則今之醳酒也昔酒今之酋久白酒所謂舊醳者也淸酒今中山冬釀接夏而成疏曰事酒謂於祭末卑賤執事之人並得飲之昔酒亦祭末羣臣陪位不得行事並得飲之淸酒祭祀時賓獻屍屍酢賓不敢與王之神共尊同酌齊故酌淸以自酢此三酒皆盛於罍尊在堂下醳音亦

辧四飲之物一曰淸二曰醫三曰漿四曰酏

注曰淸謂醴之泲者醫內則所謂或以酏爲醴凡醴濁釀酏爲之則少淸矣醫之字從殹從酉省也漿今之酨漿也酏今之粥內則有黍酏酏飲粥稀者之淸也疏曰漿亦是酒類酨之言載米汁相載也醫於己反下同酏以支反下同泲子禮反下同殹烏兮反酨胙再反

掌其厚薄之齊以共王之四飲三酒之及後世子之飲與其酒

掌其厚薄之齊者從五齊以下皆酒人漿人作之酒正不自造直辧其厚薄之齊而已謂陳具設之也後世子不言其饋食不必具設之五齊止用醴爲飲者取醴恬與酒味異也其餘四齊味皆似酒

凡祭祀以灋共五齊三酒以實八尊大祭三貳中祭再貳小祭壹貳皆有酌數惟齊酒不貳皆有器量

注曰酌器所用注尊中者數量之多少未聞鄭司農云三貳三益副之也杜子春云齊酒不貳謂五齊以祭不益也其三酒人所飲者益也弟子職曰周旋而貳惟嗛之視謂大祭者王服大裘衮冕所祭也中祭者王服鷩冕毳冕所祭也小祭者王服希冕冕所祭也三貳再貳一貳者謂就三酒之尊而益之以飲諸臣若今常滿尊也祭祀必用五齊者至敬不尙味而貴多品疏曰凡祭祀者兼天地及宗廟之等也以灋共五齊三酒者祭有大小齊有多少各有常灋也八尊者五齊五尊三酒三尊此除明水酒若五齊加明水三酒加酒此八尊爲十六尊不言之者舉其正尊而言也嗛苦簟反鷩必列反毳充芮反

共賓客之禮酒共後之致飲於賓客之禮醫酏糟皆使其士奉之

禮酒謂王有故不親饗燕人致酒於客館也王致酒後致飲夫婦之義糟醫酏不泲者泲曰淸不泲曰糟後致飲無醴醫酏不淸者與王同體屈也亦因以少爲貴士謂酒人漿人奄人

凡王之燕飲酒共其計酒正奉之

注曰共其計者獻酬多少度當足也故書酒正無酒字鄭司農云正奉之酒正奉之也鄭剛中曰不參計於禮飲而奉於燕飲使王知其過多則自爲之戒度徒洛反

凡饗士庶子饗耆老孤子皆共其酒無酌數

注曰要以醉爲度

掌酒之賜頒皆有灋以行之

注曰灋尊卑之差疏曰行之者謂依灋給之

凡有秩酒者以書契授之

注曰鄭司農云秩常也謂所秩者謂老臣王制曰九十日有秩王介甫曰授以書者使知其所得之數授以契者使執之以取酒也

酒正之出日入其成月入其要小宰聴之

注曰出謂授酒材及用酒之多少也受用酒者日言其計於酒正酒正月盡言於小宰王介甫曰特謹其出異於其餘物毖酒之意也

○歲終則會惟王及後之飲酒不防以酒式誅賞注曰誅賞作酒之善惡者毖必履反

○酒人掌爲五齊三酒祭祀則共奉之以役世婦注曰世婦謂宮卿之官掌女宮之宿戒及祭祀比其具酒人共酒因畱與其奚爲世婦役亦官聨齊才細反比扶利反

共賓客之禮酒飲酒而奉之

注曰酒正使之也禮酒饗燕之酒飲酒食之酒此謂給賓客之稍王不親饗燕不親食而使人各以其爵以酬幣侑幣致之則從而以酒往親食之食音嗣

凡事共酒而入於酒府

凡事謂王之三酒之及燕飲之酒也共而入於酒正之府者酒正當奉之

凡祭祀共酒以往

注曰不言奉小祭祀王介甫曰自有奉之者往待其令而已

○賓客之陳酒亦如之

陳酒謂饔餼之酒使卿以韋弁歸之亦自有奉之者以酒從往雜記曰武王酒誥以祭祀爲說其說爲人子者當孝養父母而不敢飲爲人臣者當惟王正事而不敢飲其裏居者則以助成王徳顯不惟不敢亦不暇其敍所聞則以在昔商先哲王迪畏天顯小民不敢自逸是則君民臣子皆不當飲惟祭祀賓客方用之立灋之嚴正與酒正酒人相表裏

○漿人掌共王之六飲水漿醴涼醫酏入於酒府注曰王之六飲亦酒正當奉之醴醴淸也涼今寒粥若糗飯雜水也酒正不辧水涼者無厚薄之齊糗丘酉反

共賓客之稍禮

注曰稍禮非飱饔之禮畱間王稍所給賓客者漿人所給亦六飲而已

○共夫人致飲於賓客之禮淸醴醫酏糟而奉之注曰亦酒正使之三物有淸有糟夫人不體王得備之禮飲醴用柶者糟也不用柶者淸也間如字徐音澗柶音四

凡飲共之

注曰謂非食時

○淩人掌冰正歲十有二月令斬冰三其淩

注曰正歲季冬火星中大寒冰方盛之時春秋傳曰火星中而寒暑退淩冰室也三之者爲消釋度也故書正爲政鄭司農云掌冰政主藏冰之政也杜子春讀掌冰爲主冰也政當爲正正謂夏正三其淩三倍其冰疏曰周𨿽以建子爲正行事皆用夏之正歲若據殷周則十二月冰未堅若據夏之十二月冰則堅厚故正歲據夏也

春始治鑑

注曰鑑如甀大口以盛冰置食物於中以禦溫气春而始治之爲二月將獻羔而啟冰

○凡外內饔之膳羞鑑焉凡酒漿之酒醴亦如之注曰酒醴見溫气亦失味酒漿酒人漿人也甀直僞反

祭祀共冰鑑賓客共冰

注曰賓客不以鑑往嫌使停膳羞

大喪共夷槃冰

注曰夷之言屍也實冰於夷槃中置之屍之下所以寒屍漢禮器制度大槃廣八尺長丈二尺深三尺漆赤中疏曰亦謂三月以後遭大喪則共之舉王喪共後世子及三夫人以下小喪亦共之但王及後有夷槃自外當與諸侯已下同大槃等其世婦已上有冰則與大夫同女禦與士同無冰見賜乃有也

夏頒冰掌事

注曰暑气盛王以冰頒賜則主爲之

秋刷

注曰刷淸也鄭司農云刷除冰室當更內新冰謂秋涼冰不用可以淸除其室刷所劣反

籩人掌四籩之實

注曰籩竹器如豆者其容實皆四升

朝事之籩其實麷蕡白黑形鹽膴鮑魚鱐

注曰蕡枲實也鄭司農云熬麥曰麷麻曰蕡稻曰白黍曰黑築鹽以爲虎形謂之形鹽故春秋傳曰鹽虎形謂朝事謂祭宗廟薦血腥之事膴防生魚爲大臠鮑者於楅室中糗幹之鱐者析幹之王者備物近者腥之逺者幹之因其宜也麷芳弓反蕡符文反鱐所求反楅皮逼反幹音幹

饋食之籩其實棗防桃幹防榛實

注曰饋食薦孰也今言禮存者特牲少牢諸侯之大夫士祭禮也不祼不薦血腥而自薦孰始是以皆云饋食之禮幹防幹梅也有桃諸梅諸是其幹者榛似栗而小防古栗字幹音幹防力到反

加籩之實蓤芡防脯蓤芡防脯

注曰加籩謂屍旣食後亞獻屍所加之籩重言之者以四物爲八籩蓤芰也芡雞頭也栗與饋食同鄭司農云蓤芡脯修蓤音陵芡音儉重直用反芰其寄反

羞籩之實糗餌粉餈

疏曰羞籩謂若少牢賓長致爵受酢宰夫羞房中之羞於屍祝主人主婦之右天子之禮賓長受酢後亦當設此內羞於屍祝及王與後也糗熬大豆與米也粉豆屑也坡謂餌粉餅也說文云餌屑米爲粉然後水調之餈稻餅也謂炊米爛而之粉餈以豆爲粉糝餈上也餈之言滋也餌之言堅潔若玉珥也餌而志反餈昨資反炊音吹糝素感反後同珥音二

凡祭祀共其籩薦羞之實

疏曰祭祀言凡謂四時禘祫等薦者先薦後獻祭祀也據朝踐饋獻時未獻前所薦之籩豆是也羞者謂屍食後酳屍訖所進羞卽加籩之實是也酳音孕

喪事及賓客之事共其薦籩羞籩

注曰喪事之籩謂殷奠時疏曰殷奠朔月月半薦新祖奠遣奠之類也

爲王及後世子共其內羞

注曰於其飲食以共房中之羞

○凡籩事掌之

禮運孔疏曰祭日之旦王服衮冕而入屍亦衮冕祝在後侑之王不出迎屍故祭綂云君不迎屍以別嫌也屍入室乃作樂降神故大司樂云凡樂圜鐘爲宮九變而致人鬼是也乃灌故書云王入大室祼當灌之時眾屍皆同在大廟中依次而灌所灌郁鬯小宰注云尸祭之啐之奠之是爲一獻也王乃出迎牲後從灌二獻也迎牲而入至於庭故禮器云納牲詔於庭王親執鸞刀啟其毛而祝以血毛告於室故禮器云血毛詔於室凡牲則廟各別牢故公羊傳云周公白牡魯公騂犅案逸禮云毀廟之主昭共一牢穆共一牢於是行朝踐之事屍出於室大祖之屍坐於戶西南面其主在右昭在東穆在西相對坐主各在其右故鄭注祭綂雲天子諸侯之祭朝事延屍於戶外是以有北面事尸之禮祝乃取牲膟膋燎於鑪炭入以詔神於室又出以墮於主前郊特牲云詔祝於室坐屍於堂是也王乃洗肝於郁鬯而燔之以制於主前所謂制祭次乃升牲首於室中置於北牖下後薦朝事之豆籩乃薦腥於屍主之前謂之朝踐卽此禮運薦其血毛腥其俎是也其體解以湯爓之不全熟次於腥而薦之堂並當朝踐之節王乃以玉爵酌著尊泛齊以獻屍三獻也後又以玉爵酌著尊醴齊以亞獻四獻也乃退而合烹至薦熟之時陳於堂故禮器云設於堂乃後延主入室太祖東面昭在南面穆在北面徙堂上之於室內坐前祝以斚爵酌奠於南故郊特牲注雲天子奠斚諸侯奠角卽此之謂也旣奠之後又取腸間脂焫蕭合馨薌郊特牲注云奠謂薦熟時當此大合樂也自此以前謂之接祭乃迎屍入室舉此奠斚主人拜以安屍故郊特牲云舉斚角拜妥屍是也後薦饋獻之豆籩王乃以玉爵酌壺尊盎齊以獻屍爲五獻也後又以玉爵酌壺尊醍齊以獻屍是六獻也於是屍食十五飯訖王以玉爵因朝踐之尊泛齊以酳屍爲七獻也故鄭云變朝踐云朝獻尊相因也朝獻謂此王酳屍因朝踐之尊也後乃薦加豆籩屍酌酢主人主人受嘏王所以獻諸侯於是後以瑤爵因酌饋食壺尊醍齊以酳屍爲八獻也鄭注司尊彜云變再獻爲饋獻者亦尊相因也再獻後酳屍獻謂饋食時後之獻也於時王可以瑤爵獻卿也諸侯爲賓者以瑤爵酌壺尊醍齊以獻屍爲九獻九獻之後謂之加爵案特牲有三加則天子以下加爵之數依尊卑不秪三加也故特牲三加爵別有嗣子舉奠文王世子諸侯謂之上嗣舉奠亦當然其魯及王者之後皆九獻其行之灋與天子同侯伯七獻朝踐及饋獻時君皆不獻於九獻之中減二故爲七獻也禮器云君親制祭夫人薦盎君親割牲夫人薦酒是也子男五獻者亦以薦腥饋熟二君皆不獻酳尸之時君但一獻而已九獻之中去其四故爲五獻皆崔氏之說今案特牲少牢屍食之後主人主婦及賓備行三獻主婦因獻而得受酢今子男屍食之後但得一獻夫人不得受酢不如卿大夫理亦不通蓋子男饋熟以前君與夫人並無獻也食後行三獻通二灌爲五也禮器所云據侯伯七獻之制也犅音剛膟音律膋力雕反燎音聊燔音煩爓音潛著直略反斚音稼焫如悅反薌音香醍音醴秪祗同

○醢人掌四豆之實朝事之豆其實韭菹醓醢昌本麋臡菁菹鹿臡茆菹麇臡

注曰醓肉汁也昌本昌蒲根切之四寸爲菹三臡亦醢也作醢及臡者必先膊幹其肉乃後莝之雜以麯及鹽漬以美酒塗置瓶中百日則成矣有骨爲臡無骨爲醢菁蔓菁也茆鳬葵卽荇菜也凡菹醢皆以气味相成其狀未聞疏曰豆木器豆與籩並設節數與四籩同時皆後設之韭音久醓吐感反臡乃兮反茆音卯麇京倫反膊普博反莝倉臥反

饋食之豆其實葵菹蠃醢脾析蠯醢蜃蚳醢防拍魚醢葵菜名味甘滑蠃螔蝓脾析牛百葉也蠯蛤也蜃大蛤蚳蟻子拍爲膊豚拍豚脇也拍音博

加豆之實芹菹兔醢深蒲醓醢箈菹鴈醢筍菹魚醢注曰芹楚葵也鄭司農云深蒲蒲蒻入水深故曰深蒲醓醢肉醤也箈水中魚衣謂深蒲蒲始生水中子箈箭萌筍竹萌箈音迨筍息尹反蒻音弱

羞豆之實酏食糝食

注曰酏也內則曰取稻米舉糔溲之小切狼臅膏以與稻米爲又曰糝取牛羊豕之肉三如一小切之與稻米稻米二肉一合以爲餌煎之食音嗣之然反糔思柳反溲所柳反臅昌蜀反

凡祭祀共薦羞之豆實賓客喪紀亦如之

爲王及後世子共其內羞王舉則共醢六十罋以五齊七醢七菹三臡實之

注曰齊當爲齏五齏昌本脾析蜃豚拍深蒲也七醢醓蠃蠯蚳魚兔鴈醢七菹韭菁茆葵芹箈筍菹三臡麋鹿麇臡也凡醯醬所和細切爲齏全物若防爲菹少儀曰麋鹿爲菹野豖爲軒皆防而不切麇爲辟雞爲宛脾皆防而切之切蔥若薤實之醯以柔之由此言之則齏菹之稱菜肉通疏曰此以下與籩人異以其王舉不共籩實惟有豆實齊子西反軒音獻辟必亦反薤音械

賓客之禮共醢五十罋

注曰致饔餼時疏曰案秋官掌客上公之禮醯醢百有二十罋侯伯百罋子男八十罋此共醢五十罋並醯人所共醯五十罋共爲百罋惟據侯伯饔餼之禮舉中言之明兼有上公與子男掌客上公已下乃諸侯相待禮天子待諸侯亦與之同又案聘禮待聘臣亦云醯醢百罋得與諸侯同者彼別爲臣禮禮有損之而益故子男之卿百罋其數多於君

凡事共醢

醯人掌共五齊七菹凡醯物以共祭祀之齊菹凡醯

醬之物賓客亦如之

齊菹醬三者皆須醯成味故與醢人共掌之醬卽醢臡也賓客亦如之者下云賓客之禮據饔餼此云賓客據饗食致之齊子兮反下同

王舉則共齊菹醯物六十罋共後及世子之醬齊菹賓客之禮共醯五十罋凡事共醯

鹽人掌鹽之政令以共百事之鹽

注曰政令謂受入教所處置求者所當得

祭祀共其苦鹽散鹽

疏曰杜子春讀苦爲盬盬謂出於鹽池今之顆鹽是也散鹽煮水爲之出於東海

賓客共其形鹽散鹽王之膳羞共飴鹽後及世子亦如之

注曰飴鹽鹽之恬者今戎鹽有焉疏曰卽石鹽也

凡齊事防盬以待戒令

注曰齊事和五味之事防盬湅治之鄭剛中曰先王於鹽只以爲祭祀賓客膳羞之用初不以爲富國之資故周禮一書理財居半鹽獨無賦自管仲以後寖以爲富國之資遂至官與民爭利豈先王之意哉齊才細反防音煮湅音練

冪人掌共巾冪

注曰共巾可以覆物冪莫歷反

祭祀以疏布巾冪八尊

注曰以疏布者天地之神尙質疏曰舉天地則四望山川社稷林澤皆用疏布皆是尙質之義也坡謂尊之名六而曰八尊者案春官司尊彜春祠夏禴獻象皆兩之則四尊也皆有罍則四罍尊也與上四尊共八尊獻象四尊以盛泛醴盎醍四齊在堂上卽禮運所云醴醆在戶粢醍在堂是也四罍尊一罍以盛沈齊三罍以盛三酒俱在堂下禮運云澄酒在下鄭注云澄是沈齊酒是三酒是也烝嘗間祀亦然

以畫布巾冪六彜

注曰宗廟可以文畫者畫其雲气與疏曰此舉六彜對上經八尊無郁鬯以言宗廟有郁鬯其實天地亦有秬鬯之彜用疏布宗廟亦有八尊亦用畫布互舉以明義也獻音莎秬音矩

凡王巾皆黼

言凡非一四飲三酒籩豆俎簋之屬巾皆用黼黼者繪以斧形近刃白近銎黑周尙武其用文徳則黻可黼音甫銎曲恭反

周禮述注卷三

欽定四庫全書

周禮述注卷四

安溪李光坡撰

○宮人掌王之六寢之修

注曰六寢者路寢一小寢五路寢以治事小寢以時燕息焉疏曰諸侯則三寢路寢一燕寢一側室一修掃除也

○爲其井匽除其不蠲去其惡臭

井漏井所以受穢今之滲坑匽豬今之陰溝說文匽匿也蠲猶潔也匽於建反蠲古反滲所防反豬音諸

共王之沐浴凡寢中之事埽除執燭共鑪炭凡勞事注曰勞事勞褻之事埽掃本字

四方之舍事亦如之

注曰從王適四方及會同所捨易氏曰夙興夜寐灑掃庭內衛武以爲荒耽之警子有庭內弗灑弗掃晉昭以不能修正國之道朝廷內外之肅正君臣上下儆戒之機豈細故哉

○掌捨掌王之會同之舍設梐枑再重

梐枑謂行馬設三木中聨之交互樹之以爲遮欄行馬再重者以周衛有內外別疏曰此梐枑所施惟據下文車宮壝宮止宿而言其帷宮無宮暫止之間未必有此梐枑也

○設車宮轅門

注曰謂王行止宿險阻之處備非常次車以爲藩則仰車以其轅表門

○爲壇壝宮門

謂王行止宿平地築壇壇邊低垣圍繞者曰壝棘門以防爲門

○爲帷宮設旌門

注曰謂王行晝止有所展肆若食息張帷爲宮則樹旌以表門

○無宮則共人門

注曰謂王行有所逢遇若住遊觀陳列周衛則立長大之人以表門

○凡捨事則掌之

注曰王行所捨止梐步禮反枑戶故反重直龍反壝惟季反

○幕人掌帷幕幄帟綬之事

王出宮則有是事帷在旁施之像土壁也幕則帷上張之像捨屋也帷幕皆以布爲之四合像宮室曰幄王所居之帳也帷幕之內設之帟主在幕若幄中坐上承塵幄帟皆以繒爲之綬絳也凡四物者以綬連系焉幄烏學反帟音亦絳音叨

凡朝覲會同軍旅田役祭祀共其帷幕幄帟綬

注曰共之者掌次當以張

大喪共帷幕帟綬

注曰爲賓客飾也帷以帷堂或與幕張之於庭帟在柩上

三公及卿大夫之喪共其帟

注曰惟士無帟王有恵則賜之檀弓曰君於士有賜帟疏曰此云三公不云諸侯與孤下掌次云諸侯與孤不云三公者三公卽是諸侯再重此不云孤孤與卿大夫同不重幕人不張故略不言

○掌次掌王次之灋以待張事

注曰灋大小丈尺疏曰待張事者王出則幕人以帷與幕等送至停所掌次張之

王大旅上帝則張氊案設皇邸

注曰大旅上帝祭天於圜丘國有故而祭亦曰旅此以旅見祀也張氊案以氊爲牀於幄中鄭司農云皇羽覆上邸後版也謂後版屏風與染羽象鳳皇羽色以爲之疏曰案謂牀也牀上著氊卽謂之氊案鄭云於幄中則知不徒設氊案皇邸而已明知並有大次小次之幄與下祀五帝互見之也

○朝日祀五帝則張大次小次設重帟重案合諸侯亦如之

注曰朝日春分拜日於東門之外祀五帝於四郊次謂幄也大幄初往所止居也小幄謂接祭退俟之處祭義曰周人祭日以朝及闇𨿽有彊力孰能支之是以退俟與諸臣代有事焉合諸侯於壇王亦以時休息重帟復帟重案牀重席也鄭司農云五帝五色之帝疏曰大幄小幄幄在幕中旣有幄明有帷幕可知云重案不言氊及皇邸亦有可知上氊案不言重席亦有重席可知互見爲義邸當禮反朝直遙反注同著直略反

師田則張幕設重帟重案

注曰不張幄者於是臨誓眾王或回顧瞻察

諸侯朝覲會同則張大次小次

注曰大次亦初往所止居小次卽宮待事之處疏曰此謂與諸侯張之四時常朝在國內今言朝覲防同爲會同而來故在國外與大宰大朝覲防同一也王於合諸侯如祭祀則諸侯從王祭祀亦與防同同

○師田則張幕設案

疏曰承上諸侯謂諸侯從王而師田者則掌次爲張之案不言重則無重席亦應有單席也

孤卿有邦事則張幕設案

注曰有邦事謂以事從王若以王命出也孤王之孤三人副三公論道者不言公公如諸侯禮從王祭祀合諸侯張大次小次師田亦張幕設案

凡喪王則張帟三重諸侯再重孤卿大夫不重

注曰張帟柩上承塵疏曰言凡者以其王已下至大夫兼有後及三夫人已下後與王同三重世子三夫人與諸侯再重九嬪二十七世婦與孤卿大夫同不重一而已八十一禦妻與士同無帟有賜乃得帟也此諸侯謂三公王子母弟若畿外諸侯掌次不張之

凡祭祀張其旅幕屍次

注曰旅眾也公卿以下卽位所祭祀之門外以待事爲之張大幕屍則有幄鄭司農云屍次祭祀之屍所居更衣帳

射則張耦次

注曰耦俱升射者次在洗東大射曰遂命三耦取弓矢於次疏曰天子大射六耦在西郊賓射亦六耦在朝燕射三耦在寢此六耦三耦據諸侯射者若眾耦則多但無常數耳

掌凡邦之張事

史直翁曰帷幕幄帟所用非一處用罷則徹之而復用其爲費亦小矣後世離宮別館竭萬家生養之資爲一日巡幸之備嗚呼無惑乎生民息肩之無日也

○大府掌九貢九賦九功之貳以受其貨賄之入頒其貨於受藏之府頒其賄於受用之府

九功謂九職也內府曰受藏外府曰受用凡貨賄皆藏以給用耳或言受藏或言受用又雜言貨賄皆互文

○凡官府都鄙之吏及執事者受財用焉

執事謂爲官執掌其事須有營造合用官物者三者皆受於大府而大府頒之故下文遂言頒財藏才浪反注受藏同

凡頒財以式灋授之闗市之賦以待王之膳服邦中之賦以待賓客四郊之賦以待稍秣家削之賦以待匪頒邦甸之賦以待工事邦縣之賦以待幣帛邦都之賦以待祭祀山澤之賦以待喪紀幣余之賦以待賜予注曰待猶給也此九賦之財給九式者膳服卽羞服也稍秣卽芻秣也謂之稍稍用之物也喪紀卽喪荒也賜予卽好用也鄭司農云幣余使者有餘來還也坡謂以九賦待九式者酌其所費之丰約而以所

入之多少當之闗市之賦列於首尊王者之膳服也邦甸序在家削之先今次於下恐或文錯秣音末削梢去聲予音與後凡賜予同好呼報反使色吏反

凡邦國之貢以待弔用

注曰此九貢之財所給也給弔用給凶禮之五事疏曰案大行人六服因朝所貢之物與大宰九貢歲之常貢𨿽曰時節不同貢物有異要亦入弔用之數

凡萬民之貢以充府庫

注曰此九職之財充猶足疏曰九貢言入弔用九賦言入九式有餘財亦入府庫

凡式貢之餘財以共玩好之用凡邦之賦用取具焉此謂先給九式及弔用足府庫而有餘財乃可以共玩好玩好非共耳目之玩也宗廟之鎭器天府之守器諸侯之分器皆取於是以其可玩也故曰玩好言式言貢互文賦用用賦也凡邦之賦用取具如軍旅之費田役施恵之費百府有司祿廩之費凡九式所不載者皆取具於式貢之餘財也

歲終則以貨賄之入出會之

會古外反

或問此官有九賦九功之別司會有田野民職之令取於民者有二焉鄭君以九功爲九職之貢以九賦爲口率出泉信乎曰口率出泉漢灋也秦廢井田始舍地而稅人漢因而不攺豈可以爲斷於經乎班固食貨志曰有賦有稅稅謂公田什一及工商虞衡之入也顏師古注之曰賦謂訏口財合斯二者與鄭君之云不少異焉朱子井田類說中引用班顏之言是然之與𨿽然愚竊疑之旣借其力以稅什一復計其口而算之泉乃追求無藝卽頭會箕斂不當復譏之是乃先王之制矣愚嘗攷諸司徒政斂之官所得於民似有貢賦二事載師職云園廛二十而一之等卽此九賦也閭師職云命農以耕事貢九谷之等卽此九功也園廛二十而一之等曰任地與司會以九賦令田野之財用一也命農貢九谷之等曰任民與司防以九功令民職之財用一也聞之曰不責之賦則將有地不毛有田不耕而不能無曠土不使之貢則將不畜不種不耕不蠶而不能無遊民斯言殆得之矣曰旣有地畝之徵又有九谷之貢是取於公而又斂其私也然則魯宣稅畝何以譏其初曰九賦所稅入者上之宜得也於私田非有取焉百畝之產其制民厚矣彼農於四時之間髙原下隰所宜種而有得者則貢之等諸烹葵剝棗致其愛耳等諸工商嬪婦致其有耳豈橫斂歟且不著其數蓋惟視有無不責多寡是亦微矣稅畝之云未之思耶曰似矣九賦有山澤之賦有闗市之賦而閭師又有商貢貨賄衡貢山物虞貢澤物然則賦貢將何別曰九賦之山澤者山農澤農也闗市之徵廛布也閭師山澤之貢則絺紵羽翮之等闗市之貢則財徵也是亦別矣曰言邦中四郊甸稍縣都則山田澤田舉之矣何以特出山澤而別爲賦目與曰有二說焉山澤髙下其經界制畝之方與夫天期地澤之利皆不同平土故楚司馬蒍掩度山林鳩藪澤牧隰臯井沃衍皆別爲經治猶此意也又王者封國名山大澤不以封山澤利徧九州爲賦至廣不盡於畿內所有而已此所以別也或問九賦以待九式九貢以待弔用其用悉矣借有所餘何足以當師田祿廩之大事乎曰以某財待某事先王示人有節之道耳非必盡用也王畿百同之地所入至廣邦國之貢爲財亦多如九式者天子旣儉於自奉至子待人事神禮𨿽從丰亦灋無過濫邦國弔用不時之舉度其財之所出未足以費其所入之四五也曰師田祿廩何以不爲式曰祿廩至繁不可限以一賦軍旅無常不可待似經賦故不爲式也曰或謂周官軍旅之行皆人自賫糧信乎曰是何言與軍旅之行廩人給之米谷外府與之邦布遺人待以委積委人共其薪蒸木材皆上之爲之也言自賫者徴以何文乎嗚呼語焉不詳厲民者豈徒國服之息蒍音委

○玉府掌王之金玉玩好兵器凡良貨賄之藏

注曰良善也此物皆式貢之餘財所作好呼報反藏才浪反

共王之服玉佩玉珠玉

記云大圭長三尺天子服之服玉大圭也佩玉佩於革帶之上佩玉有蔥衡衡橫也以蔥玉爲橫梁又以組縣於衡之兩頭兩組之末皆有半璧曰璜以一組縣於衡之中央於末著衝牙使前後觸璜衡璜之外別有琚瑀琚瑀所置在縣衝牙組之中央又以兩組穿於琚瑀之內角斜系於衡之兩頭於組末系於璜凡組繩五皆蠙珠以內其間珠玉琢玉爲珠也王之五冕旒數不同而玉皆十二又有皮弁韋弁冠弁其防玉亦十二著直略反琚音居瑀音羽縣音懸以內之內音納

王齊則共食玉

注曰玉是陽精之純者食之以禦水气鄭司農云王齊當食玉屑齊音齋

大喪共含玉復衣裳角枕角柶

含玉璧形而小以爲口實復招魂也衣裳生時服角枕以枕屍角柶角匕也以楔齒楔齒者令可飯含含戶暗反注同楔先結反飯扶晚反

掌王之燕衣服衽席牀笫凡褻器

注曰燕衣服者巾絮寢衣袍襗之屬皆良貨賄所成笫簀也鄭司農云衽席單席也褻器溲器虎子之屬笫側美反襗音澤

若合諸侯則共珠槃玉惇

注曰惇槃類珠玉以爲飾合諸侯者必割牛耳取其血防之以盟珠槃以盛牛耳尸盟者執之玉惇防血玉器疏曰合諸侯者謂時見曰防鄭剛中曰周公當成周盛時六服羣辟罔不承徳而設官使共合諸侯防血之器何耶聖人防患之意以爲盛者有時而衰合者有時而散故盟防防血之事亦有時而不免然則待衰世慮後患逺矣惇音對盛牛之盛音成見音現

凡王之獻金玉兵器文織良貨賄之物受而藏之注曰謂百工爲王所作可以獻遺諸侯古者致物於人尊之則曰獻通行曰饋春秋傳曰齊侯來獻戎捷尊魯也文織畫及繡錦織音志

凡王之好賜共其貨賄

疏曰謂王於羣臣有恩好因燕飲而賜之者也王介甫曰此旣言共王好賜之貨賄內府又言共王及冢宰之好賜予者凡王以玉府所受好賜玉府共之以內府所受好賜內府共之

○內府掌受九貢九賦九功之貨賄良兵良器以待邦之大用

受受之大府也良兵謂弓矢殳矛戈防五兵之良者良器謂車乘及禮樂器之善者此冬官所作亦由大府而來大用九式及弔用也殳音殊

凡四方之幣獻之金玉齒革兵器凡良貨賄入焉注曰諸侯朝聘所獻國珍疏曰此因朝聘而貢先入子掌貨賄入其要於大府乃始通之於內府也陳及之曰玉府內府所掌金玊兵器良貨賄一也必分於二官者蓋玉府所掌皆式貢餘財所作及獸人漁人所入之物専以共王玩好及賜予耳邦之大用不與焉內府所掌乃九貢九功之貨賄及諸侯所獻國珍皆公家物以待邦之大用所以分於二官好呼報反下同與音預

凡適四方使者共其所受之物而奉之

適四方使者謂使公卿大夫聘問諸侯若大行人間問省頫之等物疏云卽玉府王之獻金玉巳下是也或云卽所受之幣獻以貽之蓋各以國之所無者分錯交送坡謂二說相須其義始備使所吏反頫音眺

凡王及冢宰之好賜予則共之

注曰冢宰待四方賓客之小治或有所善亦賜予之

○外府掌邦布之入出以共百物而待邦之用凡有灋者

注曰布泉也布讀爲宣布之布其藏曰泉其行曰布取名於水泉其流行無不徧入出謂受之復出之共百物者或作之或買之待猶給也坡謂邦用有灋者如下文所云皆是也此官掌藏國家鼓鑄之布然九賦九功之稅民有不出粟米麻絲而或以布代者當亦入於此府

共王及後世子之衣服之用凡祭祀賓客喪紀會同軍旅共其財用之幣賫賜予之財用

注曰賫行道之財用也聘禮曰問幾月之賫鄭司農云賫或爲資今禮家定賫作資謂賫資同耳其字以齊次爲聲從貝變易古字亦多或疏曰賜予之財用亦謂王於羣臣有所恩好賜予之也賫音咨好呼報反

凡邦之小用皆受焉

注曰皆來受疏曰外府所內泉布所積旣少有小用則給之若大用卽取余府內音納

歲終則會惟王及後之服不防

○司防掌邦之六典八灋八則之貳以逆邦國都鄙官府之治以九貢之灋致邦國之財用以九賦之灋令田野之財用以九功之灋令民職之財用以九式之灋均節邦之財用

九賦令田野者有田則有賦也九功令民職者有職則有貢也詳在地官載師閭師二職自六典至九式七者皆冢宰掌其正司會則執其貳以佐之如此也防古外反下同

掌國之官府郊野縣都之百物財用凡在書契版圖者之貳以逆羣吏之治而聴其會計

注曰郊四郊去國百里野甸稍也甸去國二百里稍三百里縣四百里都五百里書謂簿書契其最凡也版戶籍也圖土地形象田地廣狹疏曰此書契版圖下文司書掌其正此司會主鉤攷故掌其副貳徐氏曰百物財用皆有書契版圖焉案以鉤校其徵斂之虧完放散存積之多少吏治之寛刻亷貪也坡謂此節承九賦九功九式三者上旣令之此則逆而聴之也鉤居侯反

以參互攷日成以月要攷月成以歲會攷歲成

坡謂宰夫職歲終則令羣吏正歲會月終則令正月要旬終則令正日成而以攷其治則此經不獨言防計財用之灋乃承上文掌八灋八則以逆官府都鄙之治者如此也參互相參交互也

以周知四國之治

坡謂周猶徧也承上文以六典逆之以九貢致之所以周知四國之治否也

○以詔王及冢宰廢置

坡謂總結上文

○司書掌邦之六典八灋八則九職九正九事邦中之版土地之圖

九正謂九貢九賦正稅也九事九式也以用財言之則曰式以用財所爲之事言之則曰事一也此一經爲下文之總目疏曰此所掌與司會同者以其司防主鉤攷司書掌書記之司書所記司會鉤攷之故二官所掌其事通焉正音徵注同

以周知入出百物以敍其財受其幣使入於職幣敍猶比次也受謂受錄其餘幣而爲之簿書使之入於職幣也夫九職九正百物之入也知其入以敍其財者職內事也九事百物之出也知其出以敍其財者職歲事也受其餘幣而藏之者職幣事也司書爲三官書記之長故周知之受之

○凡上之用財用必攷於司會

注曰上謂王與冢宰王𨿽不會亦當知多少而闕之司會以九式均節邦之財用坡謂以周知至此卽司會所掌官府之百物財用也長音掌

三歲則大計羣吏之治以知民之財器械之數以知田野夫家六畜之數以知山林川澤之數以逆羣吏之徴令

注曰械猶兵也逆受而鉤攷之山林川澤童枯則不稅疏曰三年一閏天道小成攷校羣吏須有黜陟知民之財器已下川澤已上恐其羣吏濫徴斂萬民故知此本數乃鉤攷其徴令也坡謂此一經卽司會所掌郊野縣都之百物財用也以知民財巳下以書契版圖知之也李景齊曰豳風陳王業孟子論王道可見古人皆以民事爲先吾觀冢宰三歲大計意其必功過之大者至司書之職而後知其所計者但如此耳先王之致意於民事何如也後世課羣吏者責辦賦稅與夫簿書獄訟之末民生之厚與否田野之辟與否不卹也安識成周計吏之本意

凡稅斂掌事者受灋焉及事成則入要貳焉

注曰灋猶數也應當稅者之數成猶畢也疏曰凡稅斂者謂若地官閭師旅師徴斂之官必來受灋又入要貳者以司書知財器已下之數擬後鉤攷之也

凡邦治攷焉

以其自六典至版圖無不掌其書故皆此乎攷也

○職內掌邦之賦入辧其財用之物而執其總以貳官府都鄙之財入之數以逆邦國之賦用

掌賦入者謂九職九貢九賦之稅入皆掌之賦乃總名下言賦者皆此類也辧財用之物處之使種類相從總謂簿書之種別與大凡官府財入謂內府外府之屬凡入貨賄者皆是都鄙財入蓋縣都財賦畱其處以待用而其副皆在職內賦用用賦也

凡受財者受其貳令而書之

受財受於大府也貳令者大府一令與其人爲信至某府受財一爲副令下職內登書以備鉤攷若今時之有存案

及會以逆職歲與官府財用之出

疏曰職歲主出職內主入以已入財之數鉤攷職歲出財之數與職歲出財與官府所用之數並鉤攷之也防古外反

而敍其財以待邦之移用

注曰亦鉤攷今藏中余見爲之簿移用謂轉運給他坡謂詳此官並非職藏之府夫內府掌貢賦外府

掌邦布財之良不良皆舉之矣安得更有不良者藏自職內乎且內府外府掌其入亦掌其出則未知職歲之所出又果何財也然則職內職歲二官與司會司書爲類明是掌文書以鉤攷出內之會計並無府義也鄭子以爲府者蓋因職幣振斂餘財以例此二官故以爲府耳然而可疑矣藏才浪反藏自之藏讀本字內音納

○職歲掌邦之賦出以貳官府都鄙之財出賜之數以待會計而攷之

注曰以貳者亦如職內書其貳令而編存之出出以給用也賜用以賜予也

凡官府都鄙羣吏之出財用受式灋於職歲

注曰百官之公用式灋多少職歲掌出之舊用事存焉坡謂以出數之貳在此也

凡上之賜予以敍與職幣授之

注曰敍受賜者之尊卑坡謂以賜數之貳在此也

及會以式灋贊逆會

疏曰司會逆羣吏之治而聴其會計此官主式灋出財用故以此助之

○職幣掌式灋以斂官府都鄙與凡用邦財者之幣注曰幣謂給公用之餘凡用邦財者謂軍旅

○振掌事者之餘財

振收也掌事謂以王命有所作爲上斂幣者日用經費之餘也此振財者有興作之事而余也言斂言振變易句名

○皆辧其物而奠其錄以書楬之以詔上之小用賜予注曰奠定也定其錄籍鄭司農云楬之若今時爲書以著其幣楬其列反著張恕反

歲終則會其出凡邦之會事以式灋贊○

○司裘掌爲大裘以共王祀天之服

注曰鄭司農云犬裘黑羔裘服以祀天示質疏曰祭服皆上纁下明此裘亦羔之黑者大裘之上又有衣與裘同色坡謂直言祀天不及於地經旣無文注亦不言惟疏云昆侖神州亦用大裘程子曰元祐時議北郊只爲五月間天子不可服大裘皆以爲難行案宗伯司服云祀昊天上帝則服大裘而冕祀五帝亦如之若以五月祀地大裘難服則四月赤帝六月黃帝服之其可乎蓋祀地之時其冕如大裘之冕其服如大裘上之衣衣之內不復有大裘也赤帝黃帝疑亦當爾故楊氏曰蒼璧黃琮以象天地之性者不容不異冕服王之所服以事天地不容不同但夏至不用大裘耳屨人之屨猶辧四時之宜則冕服可知矣斯言是也又聞之兄云社者祭地司服云祭社稷以希冕則希冕祭地昭然矣若以父天母地冕服不宜下於四望山川則諸侯相待子男醯醢八十罋至待聘卿子男之卿亦百罋臣乃多君何與禮有損之而益王者尊天親地未可以是泥也存此二說以俟正焉纁音燻

中秋獻良裘王乃行羽物

注曰良善也中秋鳥獸防毨因其良時而用之鄭司農云良裘王所服也謂良裘玉藻所謂黼裘與羽物小鳥鶉雀之屬鷹所擊者中秋鳩化爲鷹中春鷹化爲鳩順其始殺與其將止而大班羽物疏曰爲八月誓狝田所用故獻之

○季秋獻功裘以待頒賜

注曰功裘人功微觕謂狐靑麛裘之屬鄭司農云功裘卿大夫所服中音仲注同防音毛毨先典反鶉音淳狝息淺反觕麤同音粗麛音迷

王大射則共虎侯熊侯豹侯設其鵠諸侯則共熊侯豹侯卿大夫則共麋侯皆設其鵠

注曰大射者爲祭祀射王將有郊廟之事以射擇諸侯及羣臣與邦國所貢之士可以與祭者射者可以觀徳行其容體比於禮其節比於樂而中多者得與於祭諸侯謂三公及王子弟封於畿內者卿大夫亦皆有采地焉其將祀其先祖亦與羣臣射以擇之凡大射各於其射宮侯者其所射也以虎熊豹麋之皮飾其側又方制之以爲準謂之鵠著於侯中所謂皮侯王之大射虎侯王所自射也熊侯諸侯所射豹侯卿大夫以下所射諸侯之大射熊侯諸侯所自射豹侯羣臣所射卿大夫之大射麋侯君臣共射焉凡此侯道虎九十弓熊七十弓豹麋五十弓列國之諸侯大射大侯亦九十糝七十豻五十逺尊得伸可同耳所射正謂之侯者天子中之則能服諸侯諸侯以下中之則得爲諸侯侯中之大小取數於侯道鄕射記曰弓二寸以爲侯中則九十弓者侯中廣丈八尺七十弓者侯中廣丈四尺五十弓者侯中廣一丈考工記曰梓人爲侯廣與崇方參分其廣而鵠居一焉然則侯中丈八尺者鵠方六尺侯中丈四尺者鵠方四尺六寸大半寸侯中一丈者鵠方三尺三寸少半寸謂之鵠者取名於鳱鵠鳱鵠小鳥而難中是以中之爲雋亦取鵠之言較較者直也射所以直巳志用虎熊豹麋之皮示服猛討迷惑者射者大禮故取義眾也士不大射士無臣祭無所擇疏曰此經不云孤孤六命亦與卿同與音預下得與同行下孟反比毗志反下同中丁仲反下天子中之以下中之而難中以中皆同所射之射食亦反下自射所射共射皆同正音徵下同豻音鴈鳱音鴈

大喪廞裘飾皮車

注曰皮車遣車之革路廞興也若詩之興謂象似而作之凡爲神之偶衣物必沽而小耳疏曰裘謂明器中之裘卽上良裘功裘等飾皮車者亦謂明器之車以皮飾之廞音歆興去聲

凡邦之皮事掌之歲終則會惟王之裘與其皮事不會○掌皮掌秋斂皮冬斂革春獻之

注曰皮革逾歲幹久乃可用獻之獻其良者於王以入司裘給王用疏曰獸皮治去其毛曰革秋斂皮者鳥獸毛毨之時其皮善故秋斂之革須治用功深故冬斂之

遂以式灋頒皮革於百工

疏曰良者入司裘其餘入百工因上事故云遂也式灋作物所用多少故事百工者冬官裘氏韋氏函人之類用皮者也

共其毳毛爲氈以待邦事

毳毛毛細縟者共與冬官使作氈與掌次也邦事祭祀合諸侯之事

歲終則會其財賫

注曰財斂財本數及余見者賫所給予人以物曰賫今時詔書或曰賫計吏疏曰財與賫二者並據皮革而言見賢徧反予音與

○內宰掌書版圖之灋以治王內之政令均其稍食分其人民以居之

注曰版謂宮中閽寺之屬及其子弟錄籍也圖王及後世子之宮中吏官府之形象也政令謂施閽寺者稍食吏祿廩也人民吏子弟分之使眾者就寡均宿衛疏曰書書之於版也內宰所均稍食謂閽寺及子弟宿衛后宮者宮正所均謂宿衛王宮者易彥祥曰秋官掌戮雲宮者使守內蓋王內之職惟內小臣奄四人爲上士其餘皆非命士則皆人民也

以陰禮敎六宮

注曰鄭司農云陰禮婦人之禮謂六宮謂後也婦人稱寢曰宮宮蔽之言後象王立六宮而居之亦正寢一燕寢五敎者不敢斥言之謂之六宮若今稱皇后爲中宮矣昏禮母戒女曰夙夜毋違宮事

○以陰禮敎九嬪

注曰敎以婦人之禮不言敎夫人世婦者舉中省文

○以婦職之灋敎九禦使各有屬以作二事正其服禁其奇衺展其功緒

注曰婦職謂織紝組紃縫綫之事九禦女禦也九九而禦於王因以號焉使之九九爲屬同時禦又同事也正其服止逾侈奇衺若今媚道展猶錄也緒業也二事謂絲枲之事疏曰上文世婦以上皆直言陰禮不言職此言職者以其世婦已上貴無絲枲等職業之灋故也案詩注云王后織紞公侯夫人紘綖卿之內子大帶大夫命婦成祭服士妻朝服庶人已下各衣其夫貴賤皆有職者彼示𨿽貴無得遊手率先之意非如此絲枲二事責其功緒也毋違之毋音無紝女金反組音祖紃似倫反紞都感反紘音橫綖音延

大祭祀後祼獻則贊瑤爵亦如之

注曰謂祭宗廟王旣祼後乃從後祼也祭綂曰君執圭瓚祼屍大宗執璋瓚亞祼謂夫人不與而攝耳獻謂王薦腥薦熟後亦從後獻也瑤爵謂屍卒食王旣酳屍後亞獻之其爵以瑤爲飾

○正後之服位而詔其禮樂之儀

注曰薦徹之禮當與樂相應位謂房中戶內及阼所立處疏曰服謂褘衣已下六服正之使服當其用

○贊九嬪之禮事

注曰助九嬪贊後之事九嬪者贊後薦玉齍薦徹豆籩不與之與音預褘音揮

凡賓客之祼獻瑤爵皆贊

注曰謂王同姓及二王之後來朝覲爲賓客者祼之禮亞王而禮賓獻謂王饗燕亞王獻賓也瑤爵所以亞王酬賓也坊記曰陽侯殺繆侯而竊其夫人故大饗廢夫人之禮

○致後之賓客之禮

賓客謂諸侯來朝覲及畿內同姓諸侯之夫人會見王后皆是也禮謂牢禮致禮者使下大夫此內宰下大夫也繆音穆

凡喪事佐後使治外內命婦正其服位

注曰使使其屬之上士內命婦謂九嬪世婦女禦鄭司農云外命婦卿大夫之妻王命其夫後命其婦謂士妻亦爲命婦疏曰喪言凡則王及後世子以下皆是服位者服之精觕位之先後

凡建國佐後立市設其次置其敍正其肆陳其貨賄出其度量淳制祭之以陰禮

市朝者君所以建國也建國者必面朝後市王立朝而後立市陰陽相承之義次謂吏所治捨司次介次也敍市行列也正其肆者物各異肆正之使不雜也陳猶處也謂有諸物皆陳列之度丈尺也量豆區之屬淳謂幅廣也制謂匹長淳制天子巡狩禮所云制幣丈八尺純四咫也陰禮婦人之祭禮一曰陰禮者市中之祍先後所立社也王次防曰此特體地道以始立市耳旣立則後何預其事純諸允反

中春詔後帥外內命婦始蠶於北郊以爲祭服

注曰蠶於北郊婦人以純陰爲尊郊必有公桑蠶室焉張敬夫曰嘗攷周家立國自后稷以農爲務歷世相其君子則重稼穡之事其室家則躬織紝之勤相與咨嗟嘆息服習乎艱難詠歌乎勞苦此實王業之根本也故誦服之無斁之章則知周之所以興誦休其蠶織之章則知周之所以衰以是意而攷後世治亂成敗之原皆可得而見矣中音仲斁音亦

歲終則防內人之稍食稽其功事

內人主謂九禦功事絲枲之事旣均其稍食歲終則會之旣展其功緒歲終則稽之

○佐後而受獻功者比其小大與其麤良而賞罰之注曰獻功者九禦之屬典婦功曰及秋獻功王介甫曰小大比其制麤良比其功

○會內宮之財用

注曰計夫人已下所用財

正歲均其稍食施其事功憲禁令於王之北宮而糾其守

注曰均猶調度也施猶班也北宮後之六宮謂之北宮者系於王言之明用王之禁令令之守宿衛者憲音懸度待洛反或如字

上春詔王后帥六宮之人而生穜稑之種而獻之於王注曰六宮之人夫人以下分居後之六宮者古者使後宮藏種以其有類蕃孶之祥必生而獻之示能育之使不傷敗且以佐王耕事共禘郊也鄭司農云先種後熟謂之穜後種先熟謂之稑王當以耕種於借田謂詩云黍稷穜稑是也夫人以下分居後之六宮者每宮九嬪一人世婦三人女禦九人其餘九嬪三人世婦九人女禦二十七人從後惟其所燕息焉從後者五日而沐浴其次又上十五日而徧云夫人如三公從容論婦禮疏曰上春者亦謂正歲以其春事將興故云上春也穜直龍反稑音六種章勇反孳音玆

○內小臣掌王后之命正其服位

注曰命謂使令所爲或言王后或言後通耳

○後出入則前驅

疏曰此小臣是奄人與後導道是其常也

若有祭祀賓客喪紀則擯詔後之禮事相九嬪之禮事正內人之禮事徹豆之俎

注曰擯爲後辭有所求爲詔相正者異尊卑也俎謂後受尸之爵飲於房中之俎疏曰詔相正皆是上擯但據尊卑不同故以詔相別之相息諒反注同

後有好事於四方則使往有好令於卿大夫則亦如之注曰後於其族親所善者使往問遺之邱氏曰好事以財問遺也好令以言問勞也好呼報反下同遺惟季反勞去聲

掌王之陰事陰令

注曰陰事羣妃禦見之事若今掖庭令晝漏不盡八刻日錄所記推當禦見者陰令王所求爲於北宮見賢徧反

○閽人掌守王宮之中門之禁

中門於外內爲中雉門也王有五門外曰臯門二曰庫門三曰雉門四曰應門五曰路門路門一曰畢門坡謂上序官言毎門此言中門者蓋舉中以例之

喪服凶器不入宮潛服賊器不入宮奇服怪民不入宮注曰喪服衰絰也凶器明器也潛服若衷甲者賊器盜賊之任器兵物皆有刻識奇服衣非常怪民狂易識式志反易以豉反

凡內人公器賓客無帥則幾其出入以時啟閉

注曰三者之出入當須使者符節乃行鄭司農云公器將持公家器出入者幾謂無將帥引之者則苛其出入時漏盡使色吏反將子匠反苛呼河反

凡外內命夫命婦出入則爲之辟

注曰辟行人使無干也內命夫卿大夫士之在宮中者

掌埽門庭

注曰門庭門相當之地疏曰閽人掌中門惟中門外之地謂之門庭也若余門庭則各有守門者埽之

大祭祀喪紀之事設門燎蹕宮門廟門

注曰燎地燭也蹕止行者廟在中門之外疏曰喪紀朝廟及出葬之時燎天子百公五十侯伯子男皆三十所作之狀蓋百根葦皆以布纒之以蜜塗其上若今蠟燭矣

凡賓客亦如之

疏曰賓客在宮中廟中謂若享食在廟燕在寢

○寺人掌王之內人及女宮之戒令相道其出入之事而糾之

注曰內人女禦也女宮刑女之在宮中者糾猶割察也相息亮反下同道徒報反

若有喪紀賓客祭祀之事則帥女宮而致於有司注曰有司謂宮卿世婦

佐世婦治禮事

注曰世婦二十七世婦

掌內人之禁令

內小臣於祭祀三者正內人之禮事此則禁令之使之如小臣所正也

凡內人弔臨於外則帥而往立於其前而詔相之注曰從世婦所弔或自哭其族親立其前者賤也賤而必詔相之者出入於王宮不可以闕於禮

○內豎掌內外之通令凡小事

注曰內後六宮外卿大夫也使童豎通王內外之命給小事者以其無與爲禮出入便疾內外以大事聞王則俟朝而自復朝直遙反下同

若有祭祀賓客喪紀之事則爲內人蹕

注曰內人從世婦有事於廟者內豎爲六宮蹕者以其掌內小事疏曰此豎於三事爲內人蹕者皆謂在廟時祭祀在廟謂禘祫四時之祭也賓客在廟謂享食時也喪紀在廟謂喪朝廟爲祖奠遣奠時也

王后之喪遷於宮中則前蹕及葬執褻器以從遣車注曰喪遷者將葬朝於廟褻器振飾颒沐之器疏曰及葬執褻器以從遣車者謂朝七廟訖且將行在天祖廟中爲大遣奠苞牲取下體天子九牢苞九个遣車九乘後亦同使人持之往如墓遣車載牲體神依之故使執褻器從之颒呼內反

周禮述注卷四﹤經部﹐禮類﹐周禮之屬﹐周禮述注﹥

欽定四庫全書

周禮述注卷五

安溪李光坡撰

○九嬪掌婦學之灋以敎九禦婦徳婦言婦容婦功各帥其屬而以時禦敍於王所

注曰婦徳謂貞順婦言謂辭令婦容謂婉娩婦功謂絲枲自九嬪以下九九而禦於王所九嬪者旣習於四事又備於從人之道是以敎女禦也敎各帥其屬者使亦九九相與從於王所息之燕寢禦猶進也勸也進勸王息亦相次敍凡羣妃禦見之灋月與后妃其象也卑者宜先尊者宜後女禦八十一人當九夕世婦二十七人當三夕九嬪九人當一夕三夫人當一夕後當一夕亦十五日而徧云自望後反之孔子云日者天之明月者地之理陰契制故月上屬爲天使婦從夫放月紀娩音晚見賢徧反上時掌反放方往反

凡祭祀贊玉齍贊後薦徹豆籩

注曰玉齍玉惇受黍稷器後進之而不徹疏曰助後薦玉齍也豆籩之薦與徹皆助後惇音對

若有賓客則從後

注曰當贊後事疏曰後之有事於賓客者惟諸侯來朝王親饗燕之後當從王

大喪帥敍哭者亦如之

注曰亦從後帥猶道也後哭之眾次敍者乃哭

○世婦掌祭祀賓客喪紀之事帥女宮而濯摡爲齍盛注曰摡拭也爲猶差擇疏曰案少牢饔人摡鼎俎廩人摡甑甗司宮摡豆籩彼以大夫家無婦官及無刑女故並使男子官此天子禮

○及祭之日涖陳女宮之具凡內羞之物

注曰涖者臨也內羞謂房中之羞疏曰案春官世婦宮卿云掌女宮之宿戒及祭祀比其具此官直臨之而已摡古愛反注同拭音式

掌弔臨於卿大夫之喪

注曰王使往弔疏曰案司服公卿大夫皆王親弔之此文使世婦往弔者此蓋使世婦致禮物但弔是大名𨿽致禮亦名爲弔此所弔不言三公與孤者文不具也

○女禦掌禦敍於王之燕寢

注曰言掌禦敍防上之専妬者於王之燕寢則王不就後宮息也

以歲時獻功事

注曰絲枲成功之事

凡祭祀贊世婦

注曰助其帥涖女宮

大喪掌沐浴

注曰王及後之喪疏曰王及後喪沐用潘浴用湯始死爲之於南牖下但男子不死於婦人之手今王喪亦使女禦浴者案士喪禮浴時男子抗衾則不使婦人今王喪沐或使婦人而浴未必婦人或亦供給湯物而已亦得謂之掌也潘鋪官切音拌

後之喪持翣

翣棺飾也漢禮翣方扇以木爲匡廣二尺兩角髙二尺四寸柄長五尺以布覆之天子八翣後同女禦持而從柩車左右各四人翣所甲反後同

從世婦而弔於卿大夫之喪

注曰從之數蓋如使者之介云疏曰王之妃妾夫人像公嬪象孤卿世婦象大夫女禦象元士但介數依命數爲差王之大夫四命世婦之從亦四人

○女祝掌王后之內祭祀凡內禱祠之事

注曰內祭祀六宮之中竈門戶禱疾病求瘳也祠報福疏曰月令春祀戶夏祀竈秋祀門後祀之時亦當依此也婦人無外事無行與中霤之等

掌以時招梗禬禳之事以除疾殃

疏曰以時者謂隨其事時不必要在四時也招謂招取善祥梗禦捍惡之未至也除災害曰禬禬猶刮也刮去見在之災禳攘也推卻見在之變異陳君舉曰胡五峯謂宮闈不當有此是蓋未察先王之意古人通天人徹幽明動則有祭故食則祭先食桑則祭先蠶農則祭先嗇與夫門行戶竈表貉先牧馬祖等類不一不惟不忘初之意蓋神所在有之故所在祭之皆先王謹微之意所以自盡焉外朝有司巫男巫女巫內朝有女祝所掌者大氐類後世淫祀祈望非福然先王不以爲不可必設官以掌之者交三才之道也若曰人事旣盡此等事一切勿講則非聖人之意梗古猛反禬古外反禳如羊反貉與禡同音罵朝直遙反氐古抵字

○女史掌王后之禮職

王光逺曰王后之禮各有所職若祭祀則有薦徹賓禮則有獻酬其職女史掌之

掌內治之貳以詔後治內政

注曰內治之灋本在內宰書而貳之

逆內宮

逆內宮者謂六宮所有功事及費用財物粟米皆鉤攷之

書內令

內令後令也書而宣布於六宮

凡後之事以禮從

疏曰太史以書協禮事執書以詔王此女史亦執禮書以從後

○典婦功掌婦式之灋以授嬪婦及內人女功之事賫注曰婦式婦人事之模範嬪婦九嬪世婦事賫謂以女功之事來取絲枲鄭司農云內人謂女禦坡謂內宰以作二事惟據女禦不見九嬪世婦有絲枲之事此言嬪婦者蓋王后所蠶北郊以爲祭服故使嬪婦率先有事焉賫音咨

凡授嬪婦功及秋獻功辧其苦良比其小大而賈之物書而楬之

獨舉嬪婦不言內人省文也鄭司農苦讀爲盬枲曰苦絲曰良而苦良之中人功又有良善觕盬皆當辧之也比方也小大長短廣狹也賈估其直也楬解見職幣上文旣言授嬪婦以女功此承之言凡授功者至秋獻功時則分別其縑帛布紵與其觕細皆比方其大小書其賈數而著其物也

以共王及後之用頒之於內府

賈音嫁楬其列反盬音古縑音兼

問授注以當作受如何曰注以嬪婦爲國中嬪婦似與上文抵牾又以國中嬪婦所作成卽送之不須獻功時更於上下文理疑不相蒙且上未嘗言授國中嬪婦以女功安得突然受其功乎故坡謂凡授嬪婦功此句蓋重上文之意以起下文及秋獻功耳曰苦良司農後鄭異說子兼之何也曰絲曰良枲曰苦司農爲是然以此官不藏布帛而使典絲主良典枲主苦則於下文頒內府以共王后者解將不行後鄭之意則於下文得矣然以此官主良則經明兼苦良至攺典絲之良爲苦又恐牽合實多坡謂禮言躬桑詩言刈葛宮中所成自有此苦良二事至典絲之良典枲之苦又自以貢入之物爲之各不相涉也宮中所成藏內府以共王后貢入所成藏二官以待政令云抵音底牾音吾重直龍反刈音藝

○典絲掌絲入而辧其物以其賈楬之

注曰絲入謂九職之嬪婦所貢絲疏曰後宮所蠶之絲自後宮用之以爲祭服不入典絲其歲之常貢之絲若禹貢兗州貢漆絲之等攷余官更無絲入之文亦當入此典絲也物謂絲有善惡麤細不同賈音嫁

掌其藏與其出以待興功之時

注曰絲之貢少藏之出之可同官也時者若溫暖宜縑帛淸涼宜文繡

頒絲於外內工皆以物授之

注曰外工外嬪婦也內工女禦疏曰以物授之者若縑帛則授以素絲文繡則授以防絲

凡上之賜予亦如之

注曰王以絲物賜人

及獻功則受良功而藏之辧其物而書其數以待有司之政令上之賜予

政令謂禮物之幣帛及司服弁師灋物所宜用皆是也鄭司農云良功絲功縑帛

凡祭祀共黼畫組就之物

黼畫衣服及依巾冪也組就以組爲就冕旈也白與黑謂之黼采色一成曰就

喪紀共其絲纊組文之物

絲以給綫縷纊以充衣縟組者士喪禮曰握手纁裏著組系內則曰屨著綦綦屨系是用組之事也靑與赤謂之文著直略反

凡飾邦器者受文織絲組焉

注曰謂茵席屏風之屬

○歲終則各以其物防之

注曰種別爲計鄭司農云各以其所飾之物計會傅著之織音志茵音因會古外反

○典枲掌布緦縷紵之麻艸之物以待時頒功而授賫緦十五升布抽其半者白而細疏曰紵縷綫也麻枲苴也艸葛防之屬授賫謂授給麻艸使爲布緦縷紵綫先見反防音萌

及獻功受苦功以其賈楬而藏之以待時頒

注曰鄭司農云苦功謂麻功布紵疏曰以待時頒者卽下文頒衣服及賜予是也

○頒衣服授之賜予亦如之

注曰授之授受頒者帛言待有司之政令布言頒衣服互文苦音古

歲終則各以其物防之

○內司服掌王后之六服褘衣揄狄闕狄鞠衣展衣緣衣素沙

注曰鄭司農云褘衣畫衣也祭綂曰夫人副褘揄狄闕狄畫羽飾展衣白衣也喪大記曰復夫人以屈狄世婦以襢衣屈音與闕相似襢與展相似鞠衣黃衣也謂狄當爲翟翟雉名伊雒而南素質五色皆備成章曰翚江淮而南靑質五色皆備成章曰搖王后之服刻繒爲之形而采畫之綴於衣以爲文章褘衣畫翚者揄翟畫搖者闕翟刻而不畫此三者皆祭服從王祭先王則服褘衣祭先公則服揄翟祭羣小祀則服闕翟今世有圭衣者蓋三翟之遺俗鞠衣黃桑服也色如鞠塵象桑葉始生月令三月薦鞠衣於先帝告桑事展衣以禮見王及賓客之服字當爲襢襢之言亶亶誠也詩國風曰玼兮玼兮其之翟也下云胡然而天也胡然而帝也言其徳當神明又曰瑳兮瑳兮其之展也下云展如之人兮邦之媛也言其行配君子二者之義與禮合矣雜記曰夫人服稅衣揄狄又喪大記曰士妻以褖衣言褖者甚眾字或作稅此緣衣者實作褖衣也褖衣禦於王之服亦以燕居男子之褖衣黑則是亦黑也六服備於此矣褘揄狄展聲相近緣字之誤也以下推次其色則闕狄赤揄狄靑褘衣婦人尙専一徳無所兼連衣裳不異其色素沙者今之白也六服皆袍制以白爲裏使之張顯今世有沙縠者名出於此疏曰王之吉服有九韋弁以下常服有三與後鞠衣以下三服同但王之祭服有六後祭服惟三翟者天地山川社稷之等後夫人不與故三服而已褘音暉揄音遙展同襢俱張彥反緣同褖俱吐亂反翚音暉見王之見賢徧反亶丹但反玼音此瑳倉我反行下孟反稅吐亂反音絹縠音斛與音預

辧外內命婦之服鞠衣展衣緣衣素沙

注曰內命婦之服鞠衣九嬪也展衣世婦也緣衣女禦也外命婦者其夫孤也則服鞠衣其夫卿大夫也則服展衣其夫士也則服緣衣三夫人及公之妻其闕狄以下乎侯伯之夫人搖狄子男之夫人亦闕狄惟二王后褘衣

凡祭祀賓客共後之衣服及九嬪世婦凡命婦共其衣服共喪衰亦如之

注曰凡者凡女禦與外命婦也言及言凡殊貴賤也春秋之義王人𨿽微者猶序乎諸侯之上所以尊尊也臣之命者再命以上受服則下士之妻不共也外命婦惟王祭祀賓客以禮佐後得服此上服自於其家則降焉疏曰喪衰亦如之者外命婦喪衰爲王服齊衰於後無服若九嬪以下及女禦於王服斬衰於後服齊衰也

後之喪共其衣服凡內具之物

注曰內具紛帨綫纊鞶袠之屬疏曰後喪所共衣服者謂襲時十二稱小斂十九稱大斂百二十稱帨如鋭反鞶音盤袠陳乙反稱去聲

○縫人掌王宮之縫綫之事以役女禦以縫王及後之衣服

注曰女禦裁縫王及後之衣服則爲役助之宮中余裁縫事則専爲之鄭司農云綫縷也

喪縫棺飾焉

注曰孝子旣啟見棺猶見親之身旣載飾而以行遂以葬若存時居於帷幕而加文繡喪大記曰飾棺君龍帷三池振容黼荒火三列黻三列素錦褚加帷荒纁紐六齊五采五貝黼翣二黻翣二畫翣二皆戴圭魚躍拂池君纁戴六纁披六此諸侯禮也禮器曰天子八翣諸侯六翣大夫四翣漢禮器制度飾棺天子龍火黼黻皆五列又有龍翣二其戴皆加璧

○衣翣柳之材

注曰必先纒衣其材乃以張飾也柳之言聚諸飾之所聚疏曰鄭喪大記注引漢禮翣方扇以木爲匡廣二尺兩角髙二尺四寸柄長五尺以布覆之柳卽帷荒是也衣於旣反注同

掌凡內之縫事

○染人掌染絲帛凡染春防練夏纁秋染夏冬獻功注曰防練練其素而防之鄭司農云纁謂絳也謂纁者謂始可以染此色者纁者天地之色以爲祭服石染當及盛夏熱潤始湛研之三月而後可用考工記鐘氏則染纁術也染則史傳闕矣染夏者染五色謂之夏者其色以夏狄爲飾禹貢曰羽夏狄是其總名其類有六曰翚曰搖曰曰甾曰希曰蹲其毛羽五色皆備成章染者擬以爲深淺之度是以放而取名焉

掌凡染事

史直翁曰天下之染必因艸木土石而成先王取其色以配四時之宜以定上下之分皆所以爲禮然先王取色以爲禮後世因色以起妄故曰五色令人目盲使知所謂色者出於艸木土石不足爲吾損益則目不盲而視天下之色姑以爲禮設耳防步卜反畎同音儔放方往反

○追師掌王后之首服爲副編次追衡筓爲九嬪及外內命婦之首服以待祭祀賓客

注曰鄭司農云副者婦人之首服衡維持冠者謂副之言覆所以覆首爲之飾其遺象若今步繇矣服之以從王祭祀編編列髮爲之其遺象若今假紒矣服之以桑也次次第髮長短爲之所謂髲髢服之以見王王后之燕居亦纚筓總而已追猶治也詩云追琢其璋王后之衡筓皆以玉爲之惟祭服有衡垂於副之兩旁當耳其下以紞縣瑱笄卷髮者外內命婦衣鞠衣展衣者服編衣緣衣者服次外內命婦非王祭祀賓客佐後之禮自於其家則亦降焉少牢饋食禮曰主婦髲鬄衣移袂特牲饋食禮曰主婦纚筓宵衣是也昏禮女次純衣攝盛服耳主人爵弁以迎移袂緣衣之袂凡諸侯夫人於其國衣服與王后同追丁回反下同繇音遙紒音計髲皮寄反髢大計反纚所綺反縣音懸瑱他見反捲眷免反鬄大計反純側其反

喪紀共筓絰亦如之

○屨人掌王及後之服屨爲赤舄黑舄赤繶黃繶靑句素屨葛屨

注曰屨自明矣必連言服者著服各有屨也復下曰舄襌下曰屨舄屨有絇有繶有純者飾也凡屨舄各象其裳之色士冠禮曰端黒屨靑絇繶純素積白屨緇絇繶純爵弁纁屨黑絇繶純是也王吉服有九舄有三等赤舄爲上冕服之舄詩云王錫韓侯衮赤舄則諸侯與王同下有白舄黑舄王后吉服六惟祭服有舄舄爲上褘衣之舄也下有靑舄赤舄鞠衣以下皆屨耳句當爲絇聲之誤也絇繶純者同色今云赤繶黃繶靑絇雜互言之明舃屨眾多反覆以見之凡舄之飾如繢之次赤繶者王黑舄之飾黃繶者王后舄之飾靑絇者王白舄之飾言繶必有絇純言絇亦有繶純三者相將王及後之赤舄皆黑飾後之靑舄白飾凡屨之飾如繡次也黃屨白飾白屨黑飾黑屨靑飾絇謂之拘著舄屨之頭以爲行戒繶縫中紃純緣也天子諸侯吉事皆舄其餘惟服冕衣翟著舄耳士爵弁纁屨黑絇繶純尊祭服之屨飾從繢也素屨者非純吉有凶去飾者言屨明有用皮時疏曰素屨者大祥時所服去飾也屨自赤舄以下夏則用爲之若冬則用皮爲在素屨下者欲見素屨亦用與皮也繶於力反句音劬著服之著丁庶反絇音劬純章允反下同緣悅面反著舄之著知略反

辧外內命夫命婦之命屨功屨散屨

注曰命天之命屨纁屨命婦之命屨黃屨以下功屨次命屨於孤卿大夫則白屨黑屨九嬪內子亦然世婦命婦以黑屨爲功屨女禦士妻命屨而已士及士妻謂再命受服者散屨亦謂去飾鄭志趙商問司服王后六服之制目不解請圖之答曰大裘衮衣鷩衣毳衣絺衣衣此六服皆纁裳赤舄韋弁衣以韎皮弁衣以布此二弁皆素裳白舄冠弁服黑衣裳而黑舄冠弁端褘衣舄首服副從王見先王揄翟靑舄首服副從王見先公闕翟赤舄首服副從王見羣小祀鞠衣黃屨首服編以告桑之服襢衣白屨首服編以禮見王之服緣衣黑屨首服次以禦於王之服後服六翟三等三舄靑赤鞠衣以下三屨黃白黒婦人質不殊裳屨舄皆同裳色也韎音妺

凡四時之祭祀以宜服之

注曰祭祀而有素屨散屨者惟大祥時王光逺曰夏冬皮此隨時之宜吉祭用赤舄命屨之等喪祭有素屨散屨此隨事之宜

○夏采掌大喪以冕服復於大祖以乘車建綏復於四郊

注曰求之王平生常所有事之處乘車玉路於太廟以冕服不出宮也四郊以綏出國門此行道也鄭司農云復謂始死招魂復魄大祖始祖廟也故書綏爲杜子春云當爲綏非是也謂明堂位曰凡四代之服器魯兼用之有虞氏之旂夏后氏之綏則旌旂有是綏者當作緌字之誤也緌以旄牛尾爲之綴於橦上所謂注旄於乾首者王祀四郊乘玉路建大常今以之復去其旒異之於生亦因先王有徒緌者士冠禮及玉藻冠緌之字故書亦多作綏者今禮家定作防疏曰復者各依命數天子則十二人各服朝服黃文叔曰夏采掌復無他事也特建一官者生事盡而死事始也曾子曰而今而後吾知免夫宋穆公曰防保首領以沒於地人主能保其身至此而冢宰之責盡矣復扶又反音維橦直江反朝直遙反防得同

朱子曰冢宰一官兼領王之膳服嬪禦此最是設官之深意蓋天下之事無重於此又曰冢宰一篇周公輔道成王垂灋後世用意最深切處欲知三代人主正心誠意之學於此可見其實坡謂自冢宰至此六十三職或掌其要焉或専而司焉或聨而治焉則分職之事也夫冢宰貳王經理天下而諸官所掌不越於居處服禦財賦絲麻之事嗚呼此聖人之議道自已者也夫飲食男女人之大欲存焉然等而下之至於庶人推而進之至於公卿或有所制故不敢縱或有所求而未必逞若王者尊爲天子富有四海何求而不應哉何憚而不爲哉以是大欲而勢足以恢其邪心無制節謹度於以治天下國家焉吾不知其可也周公立冢宰以綂百官以均四海而知百官之得其綂四海之得其均其要在王身而不外也先以宮室安其身焉次以飲食理其體焉繼以賦式節其用焉終以內宮佐其徳焉析其事則至纎至悉若無闗於政治之要合其大則本末兼修內外交飭其至醇至備者乎一之以大宰之權分之以小宰內宰之任一起居一飲食一貨用一擇采進禦多寡丰約用捨去取大臣皆得與聞之而天子不得以自私女子小人不得以竊惑而又司是官者或以徳進或以藝無邪辟以蕩王心無壬人以道其惡則上知之君就焉而益正中材之主守焉而寡過蓋正心誠意之極功而天下之治本於此人主所宜深思而躬行哉辟芳益反上知之知音智

坡又謂有文字來首部爲易而上經始於飲食下經始於男女皆根本於天地而推其極於世變故禮運究論天道人情得失死生要歸於飲食男女內則言後王降徳兆民亦委折陳此二事之數皆與冢宰之職不少異焉然則自羲皇以迄三古墳典微言聖聖相授所以議道自已錫福於民捨是無大者矣深察乎此斯爲格致深體乎此斯爲誠正藏恕而行斯爲齊治均平君人修之則建極有柄持爲臣知之則致主有本末儒者辧此則講學有實義故齊宣病好貨好色不能至王孟子教以好與民同於王何有古者人上之所以自審聖賢之所以格非不能外此而他有所指也程朱太極西銘之理尊大學爲入徳之門不過欲天子至於庶人明於天性知其不容已與不可易而安處善樂循理耳朱子曰所以爲敎皆本於人君躬行心得之餘不待求之民生日用彜倫之之外不旣明且至乎後儒詆冢宰輔王當啟以窮理正心此經所職皆非其要似矣然坡攷數百年中學者恃理橫豎鮮有要領徒以搜章劀句爲格致目端坐爲誠正彼又未必能然卽或能之亦何所至所以達而進說適以激人主之厭怒隱而授經適以誤後生若存若亡而無精明的親切至到之效噫口必罵漢儒豈知所執又出其下之下乎至王於王俱去聲詆音邸

周禮述注卷五

欽定四庫全書

周禮述注卷六

安溪李光坡撰

地官司徒第二

坡聞之兄曰地者民也司徒所司者民之事故曰地官徒眾也卽民也司徒掌乂民之食擾民之性所謂盡制度品節之詳極裁成輔相之道也

惟王建國辧方正位體國經野設官分職以爲民極乃立地官司徒使帥其屬而掌邦教以佐王安擾邦國注曰敎所以親百姓訓五品有虞氏五而周十有二焉擾亦安也言饒衍之

敎官之屬大司徒卿一人小司徒中大夫二人鄕師下大夫四人上士八人中士十有六人旅下士三十有二人府六人史十有二人胥十有二人徒百有二十人注曰師長也司徒掌六鄕鄕師分而治之二人者共三鄕之事相左右也

鄕老二鄕則公一人鄕大夫每鄕卿一人州長毎州中大夫一人黨正每黨下大夫一人族師每族上士一人閭胥每閭中士一人比長五家下士一人

注曰老尊稱也王置六鄕則公有三人也三公者內與王論道中參六官之事外與六鄕之敎其要爲民是以屬之鄕焉州黨族閭比鄕之屬別正師胥皆長也正之言政也師之言帥也胥有才知之稱載師職曰以官田牛田賞田牧田任逺郊之地司勲職曰掌六鄕之賞地六鄕地在逺郊之內則居四同鄭司農云百里內爲六鄕外爲六遂何氏曰鄕遂𨿽有官而非在職之選也何以明之一鄕不過萬二千五百家比長以下士爲之一鄕則二千五百下士矣閭胥以中士爲之一鄕則五百中士矣族師以上士爲之一鄕則一百二十五上士矣黨正以下大夫一鄕則有二十五下大夫也州長中大夫一鄕又有五中大夫也而鄕大夫則卿之秩也合一鄕之官巳有三千一百五十五人矣六鄕不過七萬五千家而官則有一萬八千餘也又以祿言之下士視上農祿食九人是五家則官賦一上家之食也中士倍下士祿食十八人是二十五家而復賦七上家之食也上士倍中士祿食三十六人是百家復賦其三十二上家之食也推此言之積而至於一鄕又積而至於畿內又以共朝廷之百需又以共王之九賦是在官之祿反倍於在民之耕則服南畝者其家皆不衣不食悉以共上猶爲不足矣蓋攷司徒之職設官府以治鄕遂者惟鄕師遂師以治六鄕六遂載師閭師則居鄕遂之中縣師則居於都鄙而専治焉故鄕遂之中惟此四官各有府史胥徒爲操刑政之權以治民事之正官自鄕大夫至比長自遂大夫至鄰長無官府之設無府史胥徒之役皆鄕遂之民使爲保伍使相敎治異其爵秩別其貴賤謂之教官謂之鄕吏不操刑政之權者也然則其祿何如比長𨿽綂五家卽上農也閭胥受二家之田也爲二十五家之長族師𨿽綂百家亦受四家之田又有士田以益之也此皆農人之中徳行才能足兼五人二十五人百人之上者爲其田以處之爲其秩以等之所謂下士卽上農中士倍之上士又倍者亦合其子弟授之士田令其自耕以共一家之衣食耳固不如在職之上中下士食民賦稅以爲治也黨正州長鄕大夫則已嘗爲大夫者其家旣受田矣別有宅田士田以賦其祿或又有賞田以益之乎賢者以次而升不賢者以次而降升者加其爵秩益其田祿降者下之減之此小司徒所以攷屬官之治而誅賞鄕師攷六鄕之治以詔廢置以詔誅賞是也比毗志反與音預

封人中士四人下士八人府二人史四人胥六人徒六十人

注曰聚土曰封謂壝堳埒及小封疆也疏曰封人與大司徒設社稷之壝相左右故在地官爲職首胥徒多者以畿封事廣故也

○鼓人中士六人府二人史二人徒二十人

○舞師下士二人胥四人舞徒四十人

注曰舞徒給繇役能舞者以爲之坡謂鼓人舞師二職在此無屬當在春官鏄師之下韎師之上

○牧人下士六人府一人史二人徒六十人

注曰牧人養牲於田野者

○牛人中士二人下士四人府二人史四人胥二十人徒二百人

注曰主牧公家之牛者詩云誰謂爾無牛九十其犉犉者九十其餘多矣

○充人下士二人史二人胥四人徒四十人

注曰充猶肥也養系牲而肥之堳音眉埒音劣繇音遙鏄音博犉而純反音眴

或問移鼓人舞師二官何也曰太師所掌之樂鐘磬笙鎛莫不有師若鼓者五聲不得不和安無専職今以次之鎛師職下則金奏鼔鼜之掌適與相類而且其官皆中士也韎樂散樂夷樂猶設韎師旄人以敎豈山川等祀之舞舞之正者而獨缺此今以首之韎師職上則敎舞之掌適與相類而且其官皆下士也況乎上封人之職有掌祭祀諸禮牛牲與牧人牛人充人諸官爲類間此二職實爲錯綜舉而歸之各得其從庶或可歟鼜音戚

載師上士二人中士四人府二人史四人胥六人徒六十人

注曰載之言事也事民而稅之載師者閭師縣師遺人均人官之長

○閭師中士二人史二人徒二十人

注曰鄕官有州黨族閭比正言閭者徴民之稅宜督其親民者凡其賦貢入大府谷入倉人

○縣師上士二人中士四人府二人史四人胥八人徒八十人

注曰主天下土地人民已下之數徴野賦貢也名曰縣師者自六鄕以至邦國縣居中焉鄭司農云四百里曰縣坡謂載師徴九賦者閭師徴九貢者縣師徴野之賦所以左右載師也徴野之貢者閭師惟掌鄕貢故縣師職野焉

○遺人中士二人下士四人府二人史四人胥四人徒四十人

注曰遺謂以物有所饋遺

○均人中士二人下士四人府二人史四人胥四人徒四十人

注曰均猶平也主平土地之力政者薛平仲曰取之於民而不知所以予之則施報之義乖予之於民而不知所以均之則公平之義泯遺人在此者所以示施報之義均人繼之者所以示公平之義

師氏中大夫一人上士二人府二人史二人胥十有二人徒百有二十人

注曰師敎人以道者之稱也保氏司諫司救官之長陳及之曰徒百二十人者蓋居虎門之左司王朝

帥四夷之隸守王門其徒不得不多也程子曰古者自天子達於庶人必須師氏以成其徳業故舜禹文武之聖亦皆有所從學後世師傅之職不修友臣之義未著所以尊徳樂道之風未成於天下

○保氏下大夫一人中士二人府二人史二人胥六人徒六十人

注曰保安也以道安人者也

○司諫中士二人史二人徒二十人

注曰諫猶正也以道正人行邱氏曰司諫卽今之提學官將以扶植正學而維持公論者也

○司救中士二人史二人徒二十人

注曰救猶禁也以禮防禁人之過者也鄭剛中曰王者處心自一身而達天下巳之徳己成而無過亦欲天下之民有徳行而無過惡爲民設司諫猶已有詔媺之師爲民設司救猶已有諫惡之保

○調人下士二人史二人徒十人

注曰調猶和合也

○媒氏下士二人史二人徒十人

注曰媒之言謀也謀合異類使和成者今齊人名麯曰媒王氏曰調人和難敎睦媒氏陰禮敎親故屬師保氏朝直遙反媺音美後同麯起六反魚列反難去聲

司市下大夫二人上士四人中士八人下士十有六人府四人史八人胥十有二人徒百有二十人

注曰司市市官之長薛平仲曰男女人之大欲存焉其次則財利之所交先王旣爲之設媒氏以遂人之大欲矣而就利之心容可不致其規畫哉故次以司市等官

○質人中士二人下士四人府二人史四人胥二人徒二十人

注曰質平也主平定物價者

○廛人中士二人下士四人府二人史四人胥二人徒二十人

注曰廛民居區域之稱

○胥師二十肆則一人皆二史賈師二十肆則一人皆二史司虣十肆則一人司稽五肆則一人胥二肆則一人肆長毎肆則一人

注曰自胥師以及司稽皆司市所自辟除也胥及肆長市中給繇役者胥師領羣胥賈師定物價司虣禁防亂司稽察畱連不時去者

○泉府上士四人中士八人下士十有六人府四人史八人賈八人徒八十人

注曰鄭司農云故書泉或作錢賈音古虣音防辟必亦反

司門下大夫二人上士四人中士八人下士十有六人府二人史四人胥四人徒四十人每門下士二人府一人史二人徒四人

注曰司門若今城門校尉主王城十二門疏曰以其掌貨賄與司市相連故在此

○司闗上士二人中士四人府二人史四人胥八人徒八十人毎闗下士二人府一人史二人徒四人

注曰闗界上之門疏曰王畿千里王城在中面有五百里界首面置三闗則亦十二闗其職掌國貨之節以聨門市故在此

○掌節上士二人中士四人府二人史四人胥二人徒二十人

注曰節猶信也行者所執之信疏曰節連於門市故亦連類在此

遂人中大夫二人遂師下大夫四人上士八人中士十有六人旅下士三十有二人府四人史十有二人胥十有二人徒百有二十人

注曰遂人主六遂若司徒之於六鄕也六遂之地自逺郊以達於畿中有公邑家邑小都大都焉鄭司農云遂謂王國百里外劉執中曰遂大夫各居其遂以施政敎遂師則贊遂人居司徒之府以治六遂之政令猶鄕師贊小司徒居於內以治六鄕

○遂大夫每遂中大夫一人縣正毎縣下大夫一人鄙師毎鄙上士一人酇長毎酇中士一人裏宰毎裏下士一人鄰長五家則一人

注曰縣鄙酇裏鄰遂之屬別也

○旅師中士四人下士八人府二人史四人胥八人徒八十人

注曰主斂縣師所徴野之賦谷者也旅猶處也六遂之官裏宰之師也正用裏宰者亦斂民之稅宜督其親民坡謂賦谷不入倉人而在此者倉人所謂余灋用是也

○稍人下士四人史二人徒十有二人

注曰主爲縣師令都鄙丘甸之政也距王城三百里曰稍家邑小都大都自稍以出焉

○委人中士二人下士四人府二人史四人徒四十人注曰主斂甸稍芻薪之賦以共委積者也

○土均上士二人中士四人下士八人府二人史四人胥四人徒四十人

注曰均猶平也主平土地之政令者也酇作管反

艸人下士四人史二人徒十有二人

注曰艸除艸

○稻人上士二人中士四人下士八人府二人史四人胥十人徒百人

薛平仲曰均一之政旣行則斯民之從事於耕稼者是𨿽有地利之難致且將爲之致力所謂土化之灋下地之稼孰不各興其事而使地之無遺利哉此固艸人稻人列於土均之後也

○土訓中士二人下士四人史二人徒八人

注曰訓謂能訓說土地善惡之勢

○誦訓中士二人下士四人史二人徒八人

注曰能訓說四方所誦習及人所作爲久時事薛平仲曰遂自艸人稻人之官設而治地之事舉矣土訓之地圖誦訓之方誌凡其載九州之所有土物之所生風气之所宜於是乎爲王訓之然後制其賦而各因其有施其教而不易其俗其所關蓋甚大也

山虞毎大山中士四人下士八人府二人史四人胥八人徒八十人中山下士六人史二人胥六人徒六十人小山下士二人史一人徒二十人

注曰虞度也度知山之大小及所生者

○林衡毎大林麓下士十有二人史四人胥十有二人徒百有二十人中林麓如中山之虞小林麓如小山之虞

注曰衡平也平林麓之大小及所生者竹木生平地曰林山足曰麓疏曰胥徒多於山虞者以林麓在平地盜竊材木者多故須巡行者眾

○川衡毎大川下士十有二人史四人胥十有二人徒百有二十人中川下士六人史二人胥六人徒六十人小川下士二人史一人徒二十人

注曰川流水也禹貢曰九川滌源疏曰官及胥徒多者以其川路長逺巡行勞役故也易氏曰林衡正於山虞川衡正於澤虞然林列於山後川列於澤前者以山林川澤爲序也

○澤虞毎大澤大藪中士四人下士八人府二人史四人胥八人徒八十人中澤中藪如中川之衡小澤小藪如小川之衡

注曰澤水所鐘也水希曰藪禹貢曰九澤旣陂爾雅有八藪薛平仲曰山澤天地之藏財用之淵國家之所資者厚民生之所賴者眾如使括而歸之於上適以開斯民競利之心縱而委之於下重以啟斯民忘本之念是以爲之虞以嚴其灋爲之衡以平其政使民知利之爲可資而不知利之爲可餌則土物愛而厥心臧皆教化也

○迹人中士四人下士八人史二人徒四十人

注曰迹之言迹知禽獸處

○卝人中士二人下士四人府二人史二人胥四人徒四十人注曰卝之言礦也金玉未成器曰礦麓音祿卝音礦虢猛反度徒洛反陂彼宜反藏才浪反

角人下士二人府一人徒八人

○羽人下士二人府一人徒八人

○掌葛下士二人府一人史一人胥二人徒二十人○掌染艸下士二人府一人史二人徒八人

注曰染艸藍蒨象斗之屬

○掌炭下士二人史二人徒二十人

○掌荼下士二人府一人史一人徒二十人

注曰荼茅莠

○掌蜃下士二人府一人史一人徒八人

注曰蜃大蛤月令孟冬雉入大水爲蜃

○囿人中士四人下士八人府二人胥八人徒八十人注曰囿今之苑

○場人毎場下士二人府一人史一人徒二十人注曰場築地爲墠季秋除圃中爲之詩云九月築場圃十月納禾稼疏曰言毎場者以其九谷別場故言毎以殊之荼音徒蒨千見反墠音善

廩人下大夫二人上士四人中士八人下士十有六人府八人史十有六人胥三十人徒三百人

注曰藏米曰廩廩人舍人倉人司祿官之長

○舍人上士二人中士四人府二人史四人胥四人徒四十人

注曰捨猶宮也主平宮中用谷者也

○倉人中士四人下士八人府二人史四人胥四人徒四十人

○司祿中士四人下士八人府二人史四人徒四十人注曰主班祿

○司稼下士八人史四人徒四十人

注曰種谷曰稼如嫁女以有所生坡謂廩人倉人入之舍人司祿出之廩人將以歲之上下數邦用以節其斂故次司稼

舂人奄二人女舂抭二人奚五人

注曰女舂抭女奴能舂與抭者抭抒臼也詩云或舂或抭

○饎人奄二人女饎八人奚四十人

注曰鄭司農云饎人主炊官也特牲饋食禮曰主婦視饎爨故書饎作疏曰案其職凡祭祀共盛共王及後六食賓客共簠簋不在天官而在此者以其因舂人又因地道之成故在此

○槀人奄八人女槀毎奄二人奚五人

注曰鄭司農云槀讀爲犒師之犒主冗食者故謂之犒舂書中反抭音由饎音熾槀注音犒同苦報反抒時女反饎同爨七亂反

周禮述注卷六

欽定四庫全書

周禮述注卷七

安溪李光坡撰

○大司徒之職掌建邦之土地之圖與其人民之數以佐王安擾邦國

注曰土地之圖若今司空郡國輿地圖坡謂司徒掌邦敎然必先知土地之圖與人民之數乃可區處之敎育之以佐王安擾邦國也孫偉夫曰圖之名一也而職掌不同圖亦異用司徒之圖在安擾邦國必度疆域之廣狹計五土之多寡凡土地所生風气所宜加詳焉司馬之圖爲禁防平亂設必記形勢阨塞可以講攻守之宜道途通阻可以達進退之便凡居重而馭輕避難而就易則加詳焉大而職方有天下之圖小而司險有九州之圖與司徒所掌敻不侔矣在司徒者可得而見在司馬者人不可得而窺也度徒洛反阨同阸於革反

以天下土地之圖周知九州之地域廣輪之數辧其山林川澤丘陵墳衍原隰之名物

注曰周猶徧也九州揚荊豫靑兗雍幽冀並也輪從也積石曰山竹木曰林注瀆曰川水鐘曰澤土髙曰邱大阜曰陵水崖曰墳下平曰衍髙平曰原下濕曰隰名物者十等之名與所生之物疏曰馬融云東西爲廣南北爲輪案王制南北兩近一遙東西兩遙一近是南北長東西短謂知此數也坡謂以圖而周知之者將以制畿封國也以圖而辧之者將以知五地物生也濕濕同

而辧其邦國都鄙之數制其畿疆而溝封之設其社稷之壝而樹之田主各以其野之所宜木遂以名其社與其野

注曰千里曰畿疆猶界也溝穿地爲阻固也封起土界也社稷后土及田正之神壝壇與堳埓也田主田神后土田正之所依也詩人謂之田祖所宜木謂若松栢栗也若以松爲社者則名松社之野以別方面疏曰辧其邦國者謂分別畿外諸侯邦國多少之

數若王制云畿外八州州二百一十國也辧其都鄙之數者謂分別畿內三等采地之數若王制畿內九十三國也制其畿疆者王畿內千里中置王城面有五百里其邦國都鄙亦皆有疆界也而溝封之者謂於疆界之上設溝溝爲封樹以爲阻固也設其社稷之壝者謂於中門之外右邊設大社大稷又於廟門之屏設勝國之社稷其社稷外皆有壝埓於四面也田主者謂借田之內爲田主各以其野之所宜木者王之田主惟一而已云各者總據邦國都鄙並王者而言也坡謂承上文旣周知其地域遂疆理其國畿也設其社稷之壝而樹之爲句社稷言樹田主言宜木互文別彼列反

以土防之灋辧五地之物生

防計也

一曰山林其動物宜毛物其植物宜皁物其民毛而方毛物貂狐貒貉之屬縟毛者也方勁正貌鄭司農云皁物柞栗之屬今世間謂柞實爲皁斗

二曰川澤其動物宜鱗物其植物宜膏物其民黑而津注曰鱗物魚龍之屬膏當爲櫜字之誤也蓮芡之實有櫜韜津潤也

三曰丘陵其動物宜羽物其植物宜覈物其民専而長羽物翟雉之屬覈物李梅之屬専不方也

四曰墳衍其動物宜介物其植物宜莢物其民皙而瘠介物鼈之屬水居陸生者莢物薺莢王棘之屬皙白也瘠堅瘦貌

五曰原隰其動物宜臝物其植物宜叢物其民丰肉而庳

注曰臝虎豹貔之屬淺毛者叢物萑葦之屬丰猶厚也庳猶短也疏曰此五地人物之等皆方以類聚物以羣分及民之所生皆因地气所感不同故使形類有異也又民之資生取於動植之物故先言物後言民坡謂此節承上文辧五地之名物而言也夫人物之生於五地者各應五行之气气不能無偏則性不能無偏也先王盡人之性故有十二敎以修齊之焉盡物之性故有土宜之灋以蕃育之焉詳見下文防古外反皁音皂覈音核専徒丸反莢古協反臝力果反庳音婢貒土官反柞子洛反櫜古毛反貔音毗勅宜反萑音丸

因此五物者民之常而施十有二敎焉

上言五地此言五物者以形言曰地以地所生言曰物此承上文言民之生於五地者形質不同則气有贏乏而性亦由之有勝負是其常也因其常而施敎焉蓋所以一道徳同風俗也

一曰以祀禮敎敬則民不苟

以祀禮敎敬者人於鬼神不見其形多有苟且怠慢之心故制祀禮敎以致慤致存則民不敢苟也疏曰死者尙敬則生事其親不苟且也

二曰以陽禮敎讓則民不爭

注曰陽禮謂鄕射飲酒之禮也

三曰以陰禮敎親則民不怨

注曰陰禮謂男女之禮昏姻以時則男不曠女不怨

四曰以樂禮敎和則民不乖

以樂禮敎和則民不乖者樂有聲舞使人習之循其節奏剛者不得急柔者不得緩自能化其偏以復於正無所乖戾也

五曰以儀辧等則民不越

注曰儀謂君南面臣北面父坐子伏之屬

六曰以俗敎安則民不愉

俗謂土地所生習也愉薄也以俗敎安則民不愉者因其舊俗而品節之使民安於所宜服上之化益歸於厚也

七曰以刑敎中則民不虣

以刑敎中者刑以弼敎使民協於中也

八曰以誓敎卹則民不怠

誓約信也卹謂災危相憂上有約信使之相保相受之類故民不怠於爲義也

九曰以度敎節則民知足

度謂宮室車服之制使知節制則民無侈心

十曰以世事敎能則民不失職

注曰世事謂士農工商之事少而習焉其心安焉因敎以能不易其業

十有一曰以賢制爵則民愼徳

注曰愼徳謂矜其善徳勸爲善也

十有二曰以庸制祿則民興功

注曰庸功也爵以顯賢祿以賞功坡謂此十二敎之序綂而言之則自一至四禮樂之事也自五至十政刑之事也析而分之則敬讓禮也親和樂也而以儀辧等以刑敎中以度敎節皆與敬讓爲類以俗敎安以誓敎卹以世事敎能皆與親和爲類然則禮以節之樂以和之政以行之刑以防之禮樂刑政四達不悖則爵祿所勸民皆興起於善而無復气質不齊之可言矣愉偸同

以土宜之灋辧十有二土之名物以相民宅而知其利害以阜人民以蕃鳥獸以毓艸木以任土事

注曰十二土分野十二邦上系十二次各有所宜也相占視也阜猶盛也蕃蕃息也育生也任謂就地所生因民所能疏曰知其利害十二土之中利處居之害處逺之以阜以蕃以毓者皆由知利害使之然也

○辧十有二壤之物而知其種以敎稼穡樹蓺

注曰壤亦土也變言耳以萬物自生焉則言土土猶吐也以人所耕而樹蓺焉則言壤壤和緩之貌詩雲樹之榛栗又曰我蓺黍稷蓺猶蒔也坡謂此二節承上文言動植之物因五地而有異生故以所宜辧別而區置之使動植咸若而民安物阜也相息亮反種章勇反逺上聲蒔時至反

以土均之灋辧五物九等制天下之地徵以作民職以令地貢以斂財賦以均齊天下之政

承上文言民安物息五穀其蓺可以定貢賦制國用矣均平也五物五地之物也九等騂剛赤緹之屬徵稅也言天下之地徵則並畿外邦國所稅入天子皆在其中矣辧五物之所宜九等之肥磽乃可以制地徵之髙下也民職九職也地貢九貢也財謂泉谷賦謂九賦及軍賦均齊天下之政者土均所云邦國都鄙之政令刑禁與其施捨禮俗喪紀祭祀皆以地之媺惡爲輕重而均齊之也自篇首以天下土地之圖至此皆辧方之事而凡制畿封國復性遂生施職制貢皆因土事連類言之緹音低

以土圭之灋測土深正日景以求地中日南則景短多暑日北則景長多寒日東則景夕多風日西則景朝多陰

土圭所以致四時日月之景也土深者夏日入地中淺冬日入地中深春秋則適均以土圭之灋進退四時日景知其淺深也正日景者晝漏半而置土圭表陰陽審其南北也土圭之灋下可以測土深上可以正日景故用以求地中也余解見下文

○日至之景尺有五寸謂之地中天地之所合也四時之所交也風雨之所會也陰陽之所和也然則百物阜安乃建王國焉制其畿方千里而封樹之

注曰樹樹木溝上所以表助阻固也鄭司農云土圭之長尺有五寸以夏至之日立八尺之表其景適與土圭等謂之地中今潁川陽城地爲然坡聞之兄曰鄭注恐理之不可通也夫夏至日道入赤道北二十四度北距嵩髙弧背九度餘夏至日道下直衡嶽晷無景從嵩髙至衡嶽夏至日道圜天之弧背以弧矢術求得衡嶽距地中徑約九度余從陽城至衡嶽地平鳥道相去約二千五百里夫止二千五百里而一則尺五寸一無景是百六十餘里景已差一寸矣則鄭注所云千里而差一寸恐未然也又鄭注謂景短者中表之南千里景短一寸景長者中表之北千里景長一寸如此則日下無景當在極南萬五千里之外而衡嶽之逺陽城不能萬五千里昭昭矣又言景夕者東表日昳中表景乃中景朝者西表日未中而中表景已中如此則極東之地日出方及三五尋丈日景已中極西之地日入未及三五尋丈日景方中若果地體方平四際彌天則信如所云矣不然如雞子裹黃之諭地在天中不過成形之大耳彈丸浮寄四際距天至逺四際距天之逺若一也則去日安能有逺近之殊乎𨿽日之出也極東先見及其入也極西先昏然隨其處各有曉午昏暮安知日東者不以吾爲景朝乎日西者不以吾爲景夕乎且此尺有五寸東西直此一帶中日景皆如是也何以定其爲東西之中乎吾謂日南則景短多暑謂從此中表而南之地則當景短之時盛暑不堪若今廣州夏時炎赫倍於他州蓋景短卽夏至非短於尺有五寸之謂也日北則景長多寒者謂從此中表而北之地則當景長之時隆寒不堪若今塞外冬時凜栗亦倍蓋景長卽冬至非長於尺有五寸之謂也日東則景夕多風者謂從中表而東之地則景夕之時多風蓋東地多水多水則多風若吾州午後卽海風揚也風起於夕故以景夕言之日西則景朝多陰者謂從此中表而西之地則景朝之時多陰蓋西地多山多山則雲气盛若柳子厚所謂庸蜀之南恆雨少日是也陰霾於朝故以景朝言之如此則寒暑陰風偏而不和是未得其所求天地之所合者地中與天中气合也合則四時交而無多暑多寒之患合則風雨會而無多風合則陰陽和而無多陰何以定之以驗寒暑陰風於五土而知惟此爲不偏也然特就中國九州而奠其四方之中耳若論大地之中當在南戴赤道下之國則未知其何如也然則沖和所會無水旱昆虫之災無凶饑妖孽之疾兆民之眾含生之類莫不阜安是乃王者之都也日至之景尺有五寸謂之地中者非謂必日景尺有五寸乃爲地中是言地中之處其景尺有五寸蓋用以爲標識也此二節皆正位之事景音影昳音絰塞音賽霾音埋識音志

凡建邦國以土圭土其地而制其域諸公之地封疆方五百里其食者半諸侯之地封疆方四百里其食者參之一諸伯之地封疆方三百里其食者參之一諸子之地封疆方二百里其食者四之一諸男之地封疆方百里其食者四之一

注曰土其地猶言度其地鄭司農云土其地但爲正四方耳謂其食者半參之一四之一者土均均邦國地貢輕重之等其率之也公之地以一易侯伯之地以再易子男之地以三易必足其國禮俗喪紀祭祀之用乃貢其餘大國貢重正之也小國貢輕字之也凡諸侯爲牧正帥長及有徳者乃有附庸爲其有祿者當取焉公無附庸侯附庸九同伯附庸七同子附庸五同男附庸三同進則取焉退則歸焉魯於周灋不得有附庸故言錫之也地方七百里者包附庸以大言之也附庸二十四言得兼此四等矣陳君舉曰公貢重子男貢輕其見於大國若衛旣取於有閻之土以供王職又取於相土之東都以會王之東搜小國若鄫則無賦於司馬略可見矣朱子曰先儒言封建古者公侯百里伯七十里子男五十里至周公則斥大疆界始大封侯國公五百里侯四百里伯三百里子二百里男百里如此則是將那小底移動添封爲大國豈有此理禹塗山之會執玉帛者萬國後來到夏商衰時皆相吞並漸漸大了至周時只有千八百國便是萬國吞並爲千八百國可見其又大了周畢竟是因而封之豈有移去許多小國卻封爲大國然聖人立灋亦自有低昂不如此截然謂如封五百里這一段四面大山如大行卻有六百里不成又挑出那百里外加封四百里這一段卻有三百五十里不成又去別處討一段五十里來添都不如此殺坡謂此一節皆體國之事度徒洛反相息亮反殺音曬

凡造都鄙制其地域而封溝之以其室數制之不易之地家百畮一易之地家二百畮再易之地家三百畮注曰都鄙王子弟公卿大夫采地其界曰都鄙所居也王制曰天子之縣內方百里之國九七十里之國二十有一五十里之國六十有三此蓋夏時采地之數周未聞矣春秋傳曰遷鄭焉而鄙畱城郭之宅曰室詩云嗟我婦子曰爲攺歲入此室處以其室數制之謂制邱甸之屬王制曰凡居民量地以制邑度地以居民地邑民居必參相得鄭司農云不易之地歲種之地美故家百畮一易之地休一歲乃復種地薄故家二百畮再易之地休二歲乃復種故家三百畮疏曰以其室數制之者依其城內室數於四野之

中制地與之謝氏曰邦國主分地故度地制域都鄙主治民故地域大小除山川邑居等虛數以居民實數計之又知受田之數知家室之數也

○乃分地職奠地守制地貢而頒職事焉以爲地灋而待政令

注曰分地職分其九職所宜也定地守謂衡麓虞候之屬制地貢謂九職所稅也頒職事者分命使各爲其所職之事鄭剛中曰地職巳分地守巳定地貢已制則其灋立矣乃頒職掌於都鄙之長使之循此以爲灋以待王朝之政令黃文叔曰政令凡師役防同賓客喪紀稅斂皆是坡謂此二節皆經野之事畮古畝字度徒洛反長丁丈反

以荒政十有二聚萬民一曰散利二曰薄徵三曰緩刑四曰弛力五曰捨禁六曰去幾七曰眚禮八曰殺哀九曰蕃樂十曰多昏十有一曰索神十有二曰除盜賊上文有任土敎稼分職則有年谷不登之時恐民離散故以救荒之政十有二品以聚之散利貸種食也薄徵輕租稅也弛力息繇役也捨禁捨山澤所遮禁者以與民同利去幾謂闗市去稅而幾之眚禮殺吉禮也殺哀省凶禮也杜子春讀蕃樂爲藩樂謂閉藏樂器而不作多昏不備禮而昏娶者多也索鬼神求廢祀而修之云漢之詩所謂靡神不舉靡愛斯牲者也除盜賊急其刑以除之饑饉則盜賊多不可不除也坡謂自一至六廣上之恩以丰民食也自七至十權五禮之通以省民財也十有一十有二則理其幽治其明消厲气以致祥也捨音捨殺音曬蕃方袁反繇音遙

以保息六養萬民一曰慈幼二曰養老三曰振窮四曰卹貧五曰寛疾六曰安富

注曰保息謂安之使蕃息也慈幼謂愛幼少也產子三人與之母二人與之餼十四以下不從徵養老七十養於鄕五十異粻之屬振窮抍救天民之窮者也窮者有四曰矜曰寡曰孤曰獨卹貧貧無財業稟貸之寛疾若今癃不可事不算卒可事者半之也安富平其繇役不専取振音拯抍同少詩照反粻音章矜古頑反癃音隆

以本俗六安萬民一曰媺宮室二曰族墳墓三曰聨兄弟四曰聯師儒五曰聨朋友六曰同衣服

本猶舊也媺善也謂椓約攻堅風雨攸除各有攸宇族猶類也同宗者生相近死相迫聨猶合也兄弟同姓之親也師儒設爲庠序使致仕之賢以道藝敎鄕閭子弟者同師曰朋同志曰友同猶齊也民𨿽有富者衣服不得獨異坡謂自一至五則韓子所云安居而粒食親親而尊尊生者養而死者藏之道備矣同衣服者古者長民衣服不二以齊其民則民徳一蓋貧富不相耀則民無忮心浮誇者不相慕說則民無侈志此又安之之要也故保息六者因其自有之分處以當然之理是政施仁之所必先也本俗六者疏云不依舊俗創立制度民心不安若依舊俗民心乃安此乃盡敎養品節之詳而凡萬民各得其所不惟老幼孤獨有養而已夫先王之於民也值其變則荒政以救之處其常則保息本俗以安之眞經久宜民之要道而周官精意之所存也椓陟角反長丁丈反

正月之吉始和布敎於邦國都鄙

坡謂此節亦與下文爲總目詳見冢宰

○乃縣敎象之灋於象魏使萬民觀敎象挾日而斂之坡謂此布敎於萬民之事也

○乃施敎灋於邦國都鄙使之各以敎其所治民坡謂此布敎於邦國都鄙之事也

○令五家爲比使之相保五比爲閭使之相受四閭爲族使之相葬五族爲黨使之相救五黨爲州使之相賙五州爲鄕使之相賓

注曰此所以勸民者也使之者皆謂立其長而敎令使之保猶任也救救凶災也賓賓客其賢者故書受爲授杜子春云當爲受謂受者宅舍有故相寄托也賙者謂禮物不備相給足也閭二十五家族百家黨五百家州二千五百家鄕萬二千五百家疏曰此經說大司徒設比閭至於州鄕等第家數各立其官長敎勸於民坡謂此乃布敎於六鄕之長使敎其所治民而經文兼詳六鄕之制者蓋上體國經野正言封國立家之事無文可間此因施敎乃本其始終言之與冢宰之施典於邦國方及建其牧立其監云云同一意也文承邦國後者邦國亦有鄕也嘗謂自職首至此陳保民之政凡三土宜之灋則用天因地以左右民也荒政保息本俗則制畿封國之後而爲固本寜邦之計以君養民也此節所言施親睦之敎使民相養也三者相須王道始備縣音懸比毗志反賙音周

頒職事十有二於邦國都鄙使以登萬民一曰稼穡二曰樹蓺三曰作材四曰阜蕃五曰飭材六曰通財七曰化材八曰斂材九曰生材十曰學藝十有一曰世事十有二曰服事

注曰鄭司農云稼穡謂三農生九谷也樹蓺謂園圃毓艸木作材謂虞衡作山澤之材阜蕃謂藪牧養蕃鳥獸飭材謂百工飭化八材通財謂商賈阜通貨賄化材謂嬪婦化治絲枲斂材謂臣妾聚斂疏材生材謂閒民無常職轉移執事學藝謂學道藝世事謂以世事敎能則民不失職服事謂公家服事者疏曰大司徒主天下人民之數故頒下民之職事十有二條於天下邦國及畿內都鄙使以登成萬民此經不言鄕遂及公邑者舉外以包內司徒親主鄕遂公邑頒之可知自一至九卽大宰九職大宰旣掌之此又重掌者以大宰尊官總知其事此司徒是主民之官親自頒行義各有異也坡謂此綂鄕遂邦國都鄙而盡其敎灋之詳也自一至九農工商賈之職十則士之職十有一則四民各世其職總言之也十有二則四民之外復有一職別言之也此經言民職者亦三曰以作民職曰乃分地職皆承土田之事而及則専指九職之民此言頒職事則凡萬民之有職者皆悉數之義各異也賈音古閒音閒別彼列反

以鄕三物敎萬民而賓興之

注曰物猶事也興猶舉也民三事敎成鄕大夫舉其賢者能者以飲酒之禮賓客之旣則獻其書於王矣

一曰六徳知仁聖義忠和

明而不惑曰知公而無私曰仁無所不通曰聖裁制得宜曰義誠實曰忠而中節曰和六者皆成徳之事然以其序而言則先明於心然後能力行故知先而仁後聖者知極其精也義者仁之制也忠則四徳之在內者皆實而無僞和則四徳之外見者時出而不乖此大學之極功知之盡行之至而表裏無間民之最上者也

二曰六行孝友睦婣任卹

注曰善於父母爲孝善於兄弟爲友睦親於九族婣親於外親任信於友道卹振憂貧者坡謂此本立而學或未至者故爲其次

三曰六藝禮樂射禦書數

注曰禮五禮之義樂六樂之歌舞射五射之灋禦五禦之節書六書之品數九數之計坡謂此其徳行或有所未純然才足以備任使而應務不窮者故又次之此經陳敎民之道凡二十有二敎則列禮樂刑政之詳使賢愚貴賤皆範其中而不敢蕩佚所以一道徳同風俗也此乃列設科取人之目専爲學士而言蓋以三物敎敎成而賓之或以徳進或以行舉或以藝揚三代鄕舉之灋皆然也上文推養民也巳詳故此下遂言敎事

○以鄕八刑糾萬民一曰不孝之刑二曰不睦之刑三曰不婣之刑四曰不弟之刑五曰不任之刑六曰不卹之刑七曰造言之刑八曰亂民之刑

注曰糾猶割察也不弟不敬師長造言訛言惑眾亂民亂名攺作執左道以亂政也疏曰此不弟卽上六行友是也上言友専施於兄弟此變言弟兼施於師長故退在睦婣之下吳氏曰造言亂民害吾六行之敎者以二者之刑而列於八刑之後則六行之敎修矣鄭剛中曰敎民三物糾民則止於六行者蓋人之性有厚薄昏明之異則徳不可以皆同人之材有能有不能之別則藝不可以皆能夫六行者日可見之行人人所當勉者也苟不修其行則害於其身禍於其家亂人倫而傷聖治是之謂戮民也加之以刑不亦宜乎知音智行下孟反弟音悌振音拯

以五禮防萬民之僞而敎之中

注曰禮所以節止民之侈僞使其行得中鄭司農云五禮謂吉凶賓軍嘉

以六樂防萬民之情而敎之和

注曰樂所以蕩正民之情思使其心應和也鄭司農云六樂謂雲門咸池大韶大夏大大武鄭剛中曰惟五禮由中而制所以著誠而去僞故可以防其僞惟六樂由和而作所以滌邪心而全正性故可以防其情情僞已去則反其自然之中和何難之有

○凡萬民之不服敎而有獄訟者與有地治者聴而斷之其附於刑者歸於士

服敎服禮樂之敎也爭罪曰獄爭財曰訟有地治者謂鄕州及治都鄙者也附麗也士司寇士師之屬上以禮樂化民民不服敎而有獄訟者將斷之時恐其不審故與其地部界所屬吏共聴斷之若有小罪則司徒決之其附於五刑則歸於士坡謂自以五禮至此推本禮樂以爲立敎之要也蓋民之資稟不齊其處巳爲人者不能皆實而無僞故以五禮防之而敎之中焉其感物而動者不能節情而不乖故以六樂防之而敎之和焉禮樂之敎旣修少而習之以爲藝則气質可化習而察之於行則有序而和久而熟之於徳則彊立而和順此三代明王化民成俗所以莫善莫急於此也是故敎以型之刑以防之則人之於徳行道藝其成材也不亦易乎思悉吏反詔上朝反音防

祀五帝奉牛牲羞其肆

注曰牛能任載地類也奉猶進也鄭司農云羞進也謂進所肆解骨體士喪禮曰肆解去蹄

○享先王亦如之

疏曰享先王者謂四時並祫禘也亦如之者亦如祀五帝但禘郊之事先全烝後豚解奉牛牲謂全烝獻腥也羞其肆謂體解而進之若宗廟四時之事則無全烝先豚解次體解奉其腥獻者豚解也羞其肆者熟獻也坡謂冢宰文祀五帝之後有祀大神乃及享先王今闕神者案宗伯禮天地及五帝牲從玉色此旣言奉五帝牛牲而不及天地灼然闕文肆音剔注同音祗

大賓客令野修道委積

注曰令令遺人使爲之也少曰委多曰積皆所以給賓客疏曰大賓客者謂諸侯來朝

大喪帥六鄕之眾庶屬其六引而治其政令

注曰眾庶所致役也鄭司農云六引謂引喪車索也六鄕主六引六遂主六紼疏曰在棺曰紼見繩體行道曰引見用力紼音弗

大軍旅大田役以旗致萬民而治其徒庶之政令注曰旗畫熊虎者也徴眾刻日樹旗期於其下疏曰凡軍旅田獵所用民徒先起六鄕之眾

若國有大故則致萬民於王門令無節者不行於天下注曰大故謂王崩及寇兵也節六節有節乃得行防姦私

○大荒大札則令邦國移民通財捨禁弛力薄徵緩刑大札大疫病也移民辟災就賤其有守不可移者則賤處通穀米與之上文荒政乃自行於國中此言大荒大札則令天下邦國相通也辟音避

歲終則令敎官正治而致事

注曰歲終自周季冬也敎官其屬六十正治明處其文書致事上其計簿

正歲令於敎官曰各共爾職修乃事以聴王命其有不正則國有常刑

注曰正歲夏正月朔日

○小司徒之職掌建邦之敎灋以稽國中及四郊都鄙之夫家九比之數以辧其貴賤老幼廢疾凡徵役之施捨與其祭祀飲食喪紀之禁令

國中四郊皆六鄕之民所居並言都鄙者兼主采地也夫家猶言男女也九比者邦中也四郊也甸也稍也縣也都也闗市也山也澤也九比之數者九處校比人民之數也貴謂卿大夫賤謂服公事者事人則賤也廢疾謂癃病也徵役力役之徵也施當爲弛祭祀者謂鄕中州祭社黨祭禜族祭酺飲食者謂若鄕飲酒及族食喪紀者謂若四閭爲族使之相葬之等禁令者祭祀已下皆有禁令不使失禮法比毗志反禜音詠酺音步

乃頒比灋於六鄕之大夫使各登其鄕之眾寡六畜車輦辧其物以歲時入其數以施政敎行徴令

登成也成猶定也眾寡民之多少車謂革車及大車輦人挽行物家中之財施政敎者祭祀三者是也行徴令者徵役與其施捨是也黃文叔曰政敎必觀其丰約而爲之隆殺徴令必稽其有無而爲之寛急故入其數而後施行之坡謂頒六鄕則六遂至邦國皆頒之矣故下惟言受邦國比要皆互文見義

○及三年則大比大比則受邦國之比要

注曰大比謂使天下更簡閱民數及其財物也受邦國之比要則亦受鄕遂矣鄭司農云五家爲比故以比爲名今時八月案比是也要謂其簿坡謂上文言小司徒掌稽其數此二節詳其所以得數而稽之之要是也殺音曬

乃會萬民之卒伍而用之五人爲伍五伍爲兩四兩爲卒五卒爲旅五旅爲師五師爲軍以起軍旅以作田役以比追胥以令貢賦

注曰用謂使民事之伍兩卒旅師軍皆眾之名兩二十五人卒百人旅五百人師二千五百人軍萬二千五百人此皆先王所因農事而定軍令者也欲其恩足相卹義足相救服容相別音聲相識作爲也役功力之事追逐寇也胥伺捕盜賊也鄕之田制與遂同疏曰小司徒佐大司徒以掌六鄕六軍之事出自

六鄕故預配卒伍也而用之者卽軍旅田役是也坡謂賦載師任地之賦也貢閭師任民之貢也後言貢賦者仿此朱子曰比閭族黨州鄕與鄰里酇鄙縣遂制田裏之法也伍兩卒旅師軍此鄕遂出兵之法也都鄙之法則一甸出長轂一乘甲士三人步卒七十二人此二法所以不同而貢助之法亦異大率鄕遂以十爲數是長連排去井田以九爲數是一个方底物事自是不同而永嘉必欲合之如何合得又曰六軍只是六鄕之眾六遂不與六遂亦有軍但不可見其數侯國三軍亦只是三郊之眾三遂不與大國三郊次國二郊小國一郊蔡季通說車一乘不止甲士三人步卒七十二人此是輕車用馬馳者更有二十五人將重車在後用牛載糗糧戈甲衣裝見七書如魯頌公徒三萬亦具其說矣李景齊曰司馬法曰兵車一乘甲士三人步卒七十二人是則一乘者七十五人也約而言之兵車一乘則三兩之數四乘則三卒之數百乘則三師之所合五百乘則三軍之所合積而至於千乘則六軍聚焉是則六軍之數適足以容千乘乃天子宿衛之兵其餘六遂都鄙之兵悉天子之畿內則爲萬乘矣諸侯大國則有千乘而三鄕三軍則僅止於五百乘爾

○乃均土地以稽其人民而周知其數上地家七人可任也者家三人中地家六人可任也者二家五人下地家五人可任也者家二人

注曰均平也周猶徧也一家男女七人以上則授之以上地所養者眾也男女五人以下則授之以下地所養者寡也正以七人六人五人爲率者有夫有婦然後爲家自二人以至於十爲九等七六五者爲其中可任謂丁彊任力役之事者出老者一人其餘男女彊弱相半其大數疏曰均上地下地等使得均平故曰均土地旣給土地則據土地計考其人民可任不可任之事而周徧知其大數坡謂此總計戶口乃明伍兩卒旅師軍之所由出也

○凡起徒役毋過家一人以其餘爲羨惟田與追胥竭作

注曰鄭司農云羨饒也田謂獵也追追寇賊也竭作盡行疏曰此謂六鄕之內上劑致民一人爲正卒其餘皆爲羨卒若六遂之內以下劑致民一人爲正卒一人爲羨卒其餘皆爲余夫饒逺故也坡謂此總結上文兩節言五家爲比及有徒役則五人爲伍以至五比爲閭五伍爲兩之等家用一人不得過也而有三人五人二人之可任者除一人爲正卒其餘皆籍爲羨以備大故焉自乃會萬民之卒伍至此皆六鄕之比法也夫小司徒欲稽其數必考於六鄕六鄕欲入其數必循乎比法然後六鄕可登之以入於司徒司徒可稽之以施其敎法矣別彼列反與音預

凡用眾庶則掌其政敎與其戒禁聴其辭訟施其賞罰誅其犯命者

注曰命所以誓告之疏曰言凡用眾庶則上經所云是也坡謂上文言會萬民而用以軍旅田役追胥之事是平日立法如此此言當用眾庶之時小司徒則掌其政敎之等也

○凡國之大事致民大故致餘子

注曰大事謂戎事也大故謂災寇也鄭司農云國有大事當徴召會聚百姓則小司徒召聚之餘子謂羨也坡謂上文言會民卒伍以備大事籍民羨卒以防大故亦平日立法此則當大事大故之時小司徒則召而致之也

乃經土地而井牧其田野九夫爲井四井爲邑四邑爲丘四丘爲甸四甸爲縣四縣爲都以任地事而令貢賦凡稅斂之事

注曰此謂造都鄙也采地制井田異於鄕遂重立國小司徒爲經之立其五溝五塗之界其制似井之字因取名鄭司農云井牧者春秋傳所謂井衍沃牧隰臯者也謂隰臯之地九夫爲牧二牧而當一井今造都鄙授民田有不易有一易有再易通率二而當一是之謂井牧昔夏少康在虞思有田一成有眾一旅一旅之眾而田一成則井牧之法先古然矣九夫爲井者方一里九夫所治之田也此制小司徒經之匠人爲之溝洫相包乃成耳邑邱之屬相連比以出田稅溝洫爲除水害四井爲邑方二里四邑爲邱方四里四邱爲甸甸之言乘也讀如衷甸之甸甸方八里旁加一里則方十里爲一成積百井九百夫其中六十四井五百七十六夫出田稅三十六井三百二十四夫治洫四甸爲縣方二十里四縣爲都方四十里四都方八十里旁加十里乃得方百里爲同也積萬井九萬夫其四千九十六井三萬六千八百六十四夫出田稅二千三百四井二萬七百三十六夫治洫三千六百井三萬二千四百夫治澮井田之法備於一同今止於都者采地食者皆四之一其制三等百里之國凡四都一都之田稅入於王五十里之國凡四縣一縣之田稅入於王二十五里之國凡四甸一甸之田稅入於王地事謂農牧衡虞也貢謂九谷山澤之材也賦謂出車徒給繇役也司馬法曰六尺爲步步百爲畮畮百爲夫夫三爲屋屋三爲井井十爲通通爲匹馬三十家士一人徒二人通十爲成成百井三百家革車一乘士十人徒二十人十成爲終終千井三千家革車十乘士百人徒二百人十終爲同同方百里萬井三萬家革車百乘士千人徒二千人坡謂賦蓋兼田賦言之凡稅斂者或亦有漆林及罰布之等此貢賦自入其長八則所云以馭其用也其法則小司徒令之問司馬法車乘士徒之數與周禮不同何朱子曰古制不明皆不可攷此只見於鄭氏注七書中司馬法又不是此林勲本政書錯說以爲文王治岐之政曰或以周禮乃常數司馬乃調時數是否曰不通處如何硬要通不須思量枉費心力

乃分地域而辧其守施其職而平其政

注曰政稅也政當作徵黃文叔曰域界也井邑邱甸縣都各有界域坡謂此専言造都鄙之事與大司徒之文相表裏分地域卽大司徒之制其地域而封溝之也辧其守施其職平其政卽大司徒之分地職奠地守制地貢也大司徒以立家爲義故先言制地而後及授田小司徒以比法爲重故先言井牧田野而後及分地各有當也此與上文皆都鄙夫家之比法按是而稽之則徵役與其施捨者可均而祭祀飲食喪紀之禁令可齊矣政音徵有當去聲

凡小祭祀奉牛牲羞其肆

注曰小祭祀王冕所祭疏曰小祭祀旣用牛則王之祭祀無不用牛者肆音剔

小賓客令野修道委積

注曰小賓客諸侯之使臣

大軍旅帥其眾庶

注曰帥帥而致於大司徒

○小軍旅巡役治其政令

大軍旅天子親行小軍旅謂使臣徵伐役築軍壘修城塹之役宜有政令以齊一之小司徒則巡行而治之

大喪帥邦役治其政令

注曰喪役正棺引窆復土疏曰邦役謂六鄕眾庶役使之事

凡建邦國立其社稷正其畿疆之封

疏曰建邦國者謂立畿外諸侯邦國社稷者諸侯亦有三社三稷國社侯社勝社皆有稷配之立其社稷謂以文書法度與之不可國國身往也正其畿疆者謂九畿畿上皆有疆界封樹以爲阻固也

凡民訟以地比正之

注曰鄭司農云以田畔所與比正斷其訟

地訟以圖正之

注曰地訟爭疆界者圖謂邦國本圖疏曰凡量地以制邑初封之時卽有地圖在官府後有訟者則以本圖正之

歲終則攷其屬官之治成而誅賞

注曰治成治事之計

令羣吏正要會而致事

疏曰此亦是歲終之時正要會而致事者上經成據日小成之計此言要會謂是月計歲計總爲簿書而致其事之功狀以待攷也

○正歲則帥其屬而觀敎灋之象徇以木鐸曰不用灋者國有常刑令羣吏憲禁令修灋糾職以待邦治注曰憲表縣之

及大比六鄕四郊之吏平敎治正政事攷夫屋及其眾寡六畜兵器以待政令

四郊之吏謂比長閭胥以上布列在四郊主民事者夫屋卽夫家也敎治政事夫屋之等各有成法以其三年大比行黜陟之禮而更平之正之攷之以待國家之政令所須則供之也上文大比者簡閱民數也此大比者廢置羣吏也更言攷夫屋之等亦猶冢宰司書三歲大計羣吏以知民財已下是也然大比六鄕則稍甸縣都邦國亦大比之矣

問九比解與注異曰司農以九比爲九夫爲井然國中四郊乃六鄕之地六鄕爲溝洫法則十夫無九夫也後鄭以九比爲出九賦之人以爲下文徵之施捨張本得矣然口泉之法三代則無之故愚妄意但以九處之民爲說分山澤而二之者本閭師文曰徵役疏以徵爲稅役爲徭役子但以爲力役之徵何也曰以徵爲口泉之稅則三代無是法以徵爲田稅則田稅無弛而不徵之法夫粟米謂之徵力役亦謂之徵子不觀遂人之文乎云以令貢賦以令師田以起政役賦貢之外別言政役彼注云政役出士徒役音釋云政音徵徵役之說此解明矣或問治洫治澮之說如何曰甸方八里縣方十六里小都方三十二里大都方六十四里所有夫家是治田出稅者注以甸旁各加一里爲十里縣旁各加二里爲二十里小都旁各加四里爲四十里大都旁各加八里爲八十里凡所加一里二里四里八里之夫家皆治洫不出稅者注又謂縣加五里則二十五里爲大夫采小都加十里則五十里爲卿采大都加二十里則百里爲公采而以此大都所加之二十里其夫家爲治澮不出稅坡謂以山川城郭三分乘除可見大凡如一縣方二十里四百井而四甸僅方十六里二百五十六井者則山川城郭等除一百四十四井約近三分去一之法故一縣只有四甸也縣旁又加五里得井二百二十五者容地有一易再易以爲消長度此爲井也牧也推之卿采四十里一千六百井而四縣方三十二里只一千奇二十四井者則山川城郭等除五百七十六井也旁加十里得井九百亦爲井也牧也公采八十里六千四百井而四都方六十四里只四千奇九十六井者則山川城郭等除二千三百又四井也旁加二十里得三千六百井亦井牧法也妄意大凡多寡不能畢合故不敢附於注下坡嘗經河北及中州數日行皆平土無甚髙下遇雨則四野滄溟禾稼皆淹車馬失路濘蟠十日晴尙在水居渡黃河涉漳水又至塞外見桑幹河其水渾赤河旁之地泥壅沙屯因仍汩沒乃知鄭子出稅治洫之解眞王道也邱甸縣都緣邊之民畀以百畝不稅不役食其租竱力於溝洫長無他事之困彼出稅者息然於耕鑿無水旱崩襲之災豈不兩得其利乎然通率之治洫澮之夫多於出稅此李悝商鞅之徒所以必欲盡之也豈知聖人寛然餘裕多其功於除害釋其气於陰陽歲歲有秋民足而君樂彼徒知富國而厲民盡利棄天地之性得不與善戰連諸侯者同爲罪乎且蓄泄無餘所水旱傷之修其隄防補其困敗揆之先王正大之道所得所亡亦無贏餘也諸儒臆決爲詆而橫渠張子是之知道者所見自別朱子言其不見他據古書亡者多矣安得事求其據苟合先王廓然不盡之仁案之經久宜民之法則此卽其據也王者有作出稅之田少治洫澮之田多或者在所損益而此二法則不可易濘音寜塞音賽汩音滑竱音轉

周禮述注卷七﹤經部﹐禮類﹐周禮之屬﹐周禮述注﹥

欽定四庫全書

周禮述注卷八

安溪李光坡撰

○鄕師之職各掌其所治鄕之教而聽其治

疏曰聴其治者自鄕大夫以下至伍長各自聴斷其民今鄕師又聴其治者恐鄕官有濫失平察之

以國比之灋以時稽其夫家眾寡辧其老幼貴賤廢疾馬牛之物辧其可任者與其施捨者掌其戒令糾禁聴其獄訟

國比之灋卽小司徒之九比也可任者卽上地家三人之類施捨謂免役卽上廢疾老幼者是也凡所戒令糾禁者亦小司徒祭祀飲食喪紀之類也獄訟卽小司徒祭祀飲食喪紀之類也獄訟卽小司徒民訟地訟與

大役則帥民徒而至治其政令旣役則受州裏之役要以攷司空之辟以逆其役事

注曰而至至作部曲也旣已也役要所遣民徒之數辟功作章程逆猶鉤攷也鄭司農云辟灋也疏曰大役者謂築作隄防城郭等役

凡邦事令作秩敍

邦事凡有營作徵行之事皆是也秩常食也敍功次也凡功作之事其食之多少功之次敍皆令監督者計而作之則無冗食無相冒也辟必益反

大祭祀羞其牲共茅蒩

注曰鄭大夫讀蒩爲借謂祭前借也謂蒩士虞禮所謂刌茅長五寸束之者是也祝設於幾東席上命佐食取黍稷祭於苴三取膚祭祭如初此所以承祭旣祭蓋束而去之守祧職云旣祭藏其隋是與疏曰案甸師共蕭茅彼直共茅與此鄕師鄕師得茅束而切之長五寸立之祭前以借祭故云茅蒩也蒩子余反刌音忖苴子都反祧他雕反隋相恚反與音余

大軍旅防同正治其徒役與其輂輦戮其犯命者注曰輂駕馬輦人挽行所以載任器也止以爲蕃營司馬灋曰夏后氏謂輦曰余車殷曰胡奴車周曰輜輦輦一斧一斤一鑿一梩一鋤周輦加二版二築又曰夏后氏二十人而輦殷十八人而輦周十五人而輦疏曰正治其徒役者六軍之外別有民徒使役皆出於鄕故鄕師治之輂音匊挽音晚梩裏其反

大喪用役則帥其民而至遂治之

注曰治謂監督其事疏曰大喪用役謂若喪時挽六引之等

○及葬執纛以與匠師禦匶而治役

注曰匠師事官之屬其於司空若鄕師之於司徒也鄕師主役匠師主眾匠共主葬引雜記曰升正柩諸侯執綍五百人四綍皆銜枚司馬執鐸左八人右八人匠人執翿以禦柩天子六引禮依此云鄭司農云翿羽葆幢也爾雅曰纛翳也以指揮挽柩之役正其行列進退

○及窆執斧以涖匠師

注曰匠師主丰碑之事執斧以涖之使戒其事鄭司農云窆謂葬下棺也春秋傳曰日中而塴禮記所謂封者涖謂臨視也纛音道匶音舊綍音弗翿音桃幢直江反行戶剛反下行列同塴補鄧反封彼驗反

凡四時之田前期出田灋於州裏簡其鼔鐸旗物兵器修其卒伍

注曰田灋人徒及所當有

○及期以司徒之大旗致眾庶而陳之以旗物辧鄕邑而治其政令刑禁巡其前後之屯而戮其犯命者斷其爭禽之訟

司徒致眾庶以熊虎之旗此又以之眀爲司徒致之大夫致眾當以鳥隼之旟陳之謂表正其行列辧別異也鄕邑者田時非直六鄕之眾亦有公邑之民各有部曲以其所執旗物別異之前後之屯車徒異部也兵眾屯聚各有車徒各於前後而巡行之黃文叔曰致眾庶而陳之句絕旟音余

凡四時之徴令有常者以木鐸徇於市朝

注曰徵令有常者謂田狩及正月命修封疆二月命雷且聲

以嵗時巡國及野而賙萬民之囏阨以王命施恵注曰嵗時者隨其事之時不必四時也囏阨饑乏也鄭司農云賙讀周急之周朝直遙反囏古艱字

嵗終則攷六鄕之治以詔廢置正嵗稽其鄕器比其吉凶二服閭共祭器族共喪器黨共射器州共賓器鄕共吉凶禮樂之器

注曰吉服者祭服也凶服者弔服也比長主集爲之祭器者簠簋鼎爼之屬閭胥主集爲之喪器者夷槃素俎楬豆輁軸之屬族師主集爲之此三者民所以相共也射器者弓矢楅中之屬黨正主集爲之爲州長或時射於此黨也賓器者尊俎笙瑟之屬州長主集爲之爲鄕大夫或時賓賢能於此州也吉器若閭祭器者也凶器若族喪器者也禮樂之器若州黨賓射之器者鄕大夫備集此四者爲州黨族閭有故而不共也此鄕器者旁使相共則民無廢事上下相補則禮行而教成疏曰案載師職裏布屋粟注云罰之以共吉凶二服及喪器鄭知必用罰物者以其不爲官事眀其不用官物可知自射器已下皆爲國行禮得官物所爲不出民物

若國大比則攷敎察辭稽器展事以詔誅賞

上文嵗終攷治正嵗稽器此則大比之時鄭剛中曰攷敎則察其辭稽器則展其事設敎而辭不逆理制器而事不廢常是守職而可賞者也敎灋頒於上而爲非聖之言器用制於鄕而有不舉之禮是曠職而可誅者也故以詔誅賞又不特詔廢置而已輁九勇反楅音福

○鄕大夫之職各掌其鄕之政教禁令

注曰鄭司農云萬二千五百家爲鄕

正月之吉受敎灋於司徒退而頒之於其鄕吏使各以敎其所治以攷其徳行察其道藝

注曰其鄕吏州長以下王介甫曰攷攷知其實僞察見其精觕朱子曰古人學校敎養徳行道藝宿衞徵伐師旅田役皆只是一項事行下孟反

以嵗時登其夫家之眾寡辧其可任者國中自七尺以及六十野自六尺以及六十有五皆徵之其舎者國中貴者賢者能者服公事者老者疾者皆捨以嵗時入其書

注曰登成也定也國中城郭中也晚徵而早免之以其所居復多役少野早徵而晚免之以其復少役多鄭司農云徵之者給公上事也捨者謂有復除捨不收役事也貴者謂若今宗室及關內侯皆復也服公事者謂若今吏有復除也老者謂若今八十九十復羨卒也疾者謂若今癃不可事者復之謂入其書者言於大司徒坡謂郊門以內通謂之國中七尺謂謂年二十也六尺謂年十五也徵之者力役之徵也疏亦云所徵稅者謂築作挽引道渠之役鄭解冢宰九賦引此徵爲口率出泉今闕之復音福

三年則大比攷其徳行道藝而興賢者能者鄕老及鄕大夫帥其吏與其眾寡以禮禮賓之

注曰賢者有徳行者能者有道藝者眾寡謂鄕人之善者無多少也鄭司農云興賢者謂若今舉孝廉興能者謂若今舉茂才賓敬也敬所舉賢者能者謂變舉言興者謂合眾而尊之以鄕飲酒之禮禮而賓之朱子曰道藝是能者蓋曉得許多事物之理所以屬能

○厥眀鄕老及鄕大夫羣吏獻賢能之書於王王再拜受之登於天府內史貳之

注曰厥其也其賓之眀日也獻猶進也王拜受之重得賢者王上其書於天府天府掌祖廟之寶藏者內史副冩其書者當詔王爵祿之時疏曰賢能之書亦是寶物故藏於天府

○退而以鄕射之禮五物詢眾庶一曰和二曰容三曰主皮四曰和容五曰興舞

以用也以鄕射之禮者州長春秋二時習射於序名爲鄕射今鄕大夫還用此鄕射之禮詢謀也問於眾庶寧復有賢能者蓋當射之時民必觀焉因詢之也和內志正也容外體直也主皮中也和容容體比於禮也興舞其節比於樂也疏曰退者謂獻賢能之書於王退來鄕內

○此謂使民興賢出使長之使民興能入使治之注曰言是乃所謂使民自舉賢者因出之而使之長民敎以徳行道藝於外也使民自舉能者因入之而使之治民之貢賦田役之事於內也言爲政以順民爲本也書曰天聰眀自我民聰眀天眀威自我民眀威老子曰聖人無常心以百姓心爲心如是則古今未有遺民而可爲治行下孟反長丁丈反藏才浪反中去聲

嵗終則令六鄕之吏皆防政致事正嵗令羣吏攷灋於司徒以退各憲之於其所治之國

坡謂上文正月所受曰教灋専指敎而言之此所攷曰灋則小司徒所云徵役弛捨祭祀飲食喪紀之禁令皆在焉防古外反憲音懸舎上聲

大詢於眾庶則各帥其鄕之眾寡而致於朝

注曰大詢者詢國危詢國遷詢立君鄭司農云大詢於眾庶洪範所謂謀及庶民疏曰朝謂外朝三槐九棘之所

國有大故則令民各守其閭以待政令

疏曰大故謂災變冦戎之等警急須人故使民皆聚於閭胥所治處以待國之政令

以旌節輔令則達之

注曰民𨿽以徴令行其將之者無節則不得通疏曰國有大故恐有姦寇故爾

○州長各掌其州之敎治政令之法

注曰鄭司農云二千五百家爲州

正月之吉各屬其州之民而讀灋以攷其徳行道藝而勸之以糾其過惡而戒之

注曰屬猶合也聚也因聚眾而勸戒之者欲其善坡謂所讀之灋卽鄕之三物八刑之等也故繼之以攷其徳行道藝而勸之糾其過惡而戒之意自眀矣

○若以嵗時祭祀州社則屬其民而讀灋亦如之春秋以禮防民而射於州序

注曰序州黨之學也防民而射所以正其志也射義曰射之爲言繹也繹者各繹已之志疏曰上云嵗時皆謂嵗之四時此云嵗時惟有嵗之二時春秋耳春祭社以祈膏雨望五穀丰熟秋祭社者以百谷丰稔所以報功故云祭祀州社也春秋以禮防民而射於州序者州長因春秋二時皆以禮防聚其民而行射禮於州之序學中言以禮者亦謂先行鄕飲酒之禮乃射也屬音燭

凡州之大祭祀大喪皆涖其事

注曰大祭祀謂州社稷大喪鄕老鄕大夫於是卒者也涖臨也

若國作民而師田行役之事則帥而致之掌其戒令與其賞罰

注曰致之致之於司徒也掌其戒令賞罰則是於軍因爲師帥疏曰師謂徵伐田謂田獵行謂巡狩役謂役作

嵗終則防其州之政令正嵗則讀敎灋如初

注曰𨿽以正月讀之至正嵗猶復讀之因此四時之正重申之鄭剛中曰觀如初之言則知上正月所讀者純於敎灋

三年大比則大攷州裏以贊鄕大夫廢興

注曰廢興所廢退所興進也鄭司農云贊助也史直翁曰不曰誅賞而曰廢興者鄕大夫之教民興賢能廢愚不肖而已至於誅賞則大司徒王之事也

○黨正各掌其黨之政令敎治

注曰鄭司農云五百家爲黨

及四時之孟月吉日則屬民而讀邦灋以糾戒之注曰以四孟之月朔日讀灋者彌親民者於教亦彌數坡謂州長曰灋此曰邦灋則不止於教也凡一年政令及十二敎皆兼之矣

○春秋祭禜亦如之

注曰禜謂雩禜水旱之神蓋亦爲壇位如祭社稷云禜音詠數所角反

國索神而祭祀則以禮屬民而飲酒於序以正齒位一命齒於鄕裏再命齒於父族三命而不齒

注曰國索神而祭祀謂嵗十二月大蠟之時建亥之月也正齒位者鄕飲酒義所謂六十者坐五十者立侍六十者三豆七十者四豆八十者五豆九十者六豆是也必正之者爲民三時務農闕於禮至此農隙而敎之尊長養老見孝弟之道也黨正飲酒禮亡以此事屬於鄕飲酒之義微失少矣凡射飲酒此鄕民𨿽爲鄕大夫必來觀禮鄕飲酒鄕射記大夫樂作不入士旣旅不入是也齒於鄕裏者以年與眾賓相次也齒於父族者父族有爲賓者以年與之相次異姓𨿽有老者居於其上不齒者席於尊東所謂遵疏曰黨正行正齒位之禮在十二月建亥之月爲之非蠟祭之禮而此云國索神而祭祀者以其正齒位禮在蠟月故言之以爲節耳當正齒位之時民內有爲一命以上必來觀禮故須言其坐之處一命齒於鄕裏者此黨正是天子之國黨正則一命亦天子之臣若有一命之人來者卽於堂下鄕裏之中爲齒也再命齒於父族者謂父族爲賓卽與之爲齒年大在賓東年少在賓西三命而不齒者若有三命之人來縱令父族爲賓亦不與之齒若非父族是異姓爲賓灼然不齒位在賓東故云不齒也問若據黨正如此𨿽說鄕黨莫如齒到得爵尊後又不復序齒否朱子曰古人貴貴長長並行而不悖他𨿽說不序亦不相壓自別設一位如今之掛位然蠟仕詐反

凡其黨之祭祀喪紀昏冠飲酒敎其禮事掌其禁戒注曰其黨之民疏曰此一經並是民之所行上州之祭祀大喪義異此祭祀已下𨿽是民之所行民者防也非敎不可故黨正皆敎其禮事也因掌其戒命督禁之冠古亂反

凡作民而師田行役則以其灋治其政事

注曰亦於軍因爲旅帥

嵗終則防其黨政帥其吏而致事

疏曰帥族師以下之吏致其所掌之事於州長正嵗屬民讀灋而書其徳行道藝

疏曰三年乃一貢今毎年正嵗皆書記勸勉之三年卽貢之也坡謂上讀法則糾戒之此書灋則書其徳行道藝禮旣異數是正月與正嵗儼然異時而不可以正嵗卽正月眀矣

以嵗時涖校比

注曰涖臨也鄭司農云校比族師職所謂以時屬民而校登其族之夫家眾寡辧其貴賤老幼廢疾可任者及其六畜車輦如今時小案比疏曰嵗時嵗之四時

○及大比亦如之

○族師各掌其族之戒令政事

注曰政事邦政之事鄭司農云百家爲族

月吉則屬民而讀邦灋書其孝弟睦婣有學者

注曰月吉毎月朔日也故書上句或無事字杜子春云當爲正月吉書亦或爲戒令政事月吉則屬民而讀邦灋疏曰有學卽六藝也

春秋祭酺亦如之

注曰酺者爲人物烖害之神也故書酺或爲步杜子春云當爲酺謂校人職又有冬祭馬步則未知此世所云蝝螟之酺與人鬼之步與蓋亦爲壇位如雩禜云族長無飲酒之禮因祭酺而與其民以長幼相獻酬焉酺音步蝝悅全反螟覓經反

以邦比之灋帥四閭之吏以時屬民而校登其族之夫家眾寡辧其貴賤老幼廢疾可任者及其六畜車輦四閭之吏閭胥比長也

五家爲比十家爲聯五人爲伍十人爲聯四閭爲族八閭爲聯使之相保相受刑罰慶賞相及相共以受邦職以役國事以相葬埋

邱氏曰旣以伍灋比其居又以什灋聯其居覆云五人爲伍十人爲聯者眀軍灋自此出也相保是見居者則保之相受是新徙者則受之刑罰相及相共則惡者所同惡而無所比慶賞相及相共則善者所同好而無所蔽故聯比其民者所以歡洽其心也見音現同惡去聲

若作民而師田行役則合其卒伍簡其兵器以鼓鐸旗物帥而至掌其治令戒禁刑罰

注曰亦於軍因爲卒長

○嵗終則防政致事

○閭胥各掌其閭之徴令

注曰鄭司農云二十五家爲閭疏曰徵令卽下文嵗時以下之事是也

以嵗時各數其閭之眾寡辧其施捨凡春秋之祭祀役政喪紀之數聚眾庶旣比則讀灋書其敬敏任卹者注曰祭祀謂州社黨禜族酺也役田役也政若州射黨飲酒也喪紀大喪之事也四者及比皆防聚眾民因以讀灋以勅戒之疏曰喪紀王之喪也知者以其聚眾庶眀非上州之大喪黃氏曰數謂其事之有數者比謂因其敍而比之居則五家爲比故讀灋亦使比而聽之以祭祀聚則讀祭祀之灋以役政聚則讀役政之灋以喪紀聚則讀喪紀之灋大抵州黨族各有灋則各以其時而讀之閭亦自有灋則因其聚而讀之王齡曰五家之比比有長初未有可書之事不過防其奇衺而已五比之閭則書其敬敏任卹是於六行之中可書者二四閭之族則書其孝弟睦婣是於六之中可書者四其於徳行道藝有所未備矣五族之黨書其徳行道藝然書之而未能攷之五黨之州又從而攷之攷之而未能賓興之五州之鄕於是而賓興之以見其人材之成也

凡事掌其比觵撻罰之事

注曰觵撻者失禮之罰也觵用酒其爵以兕角爲之撻朴也故書或言觵撻之罰事杜子春云當言觵撻罰之事疏曰言凡非一則是鄕飲酒及鄕射飲酒有失禮者須罰之故云凡事掌其比者人聚則有校比之灋皆掌之觵古橫反

○比長

史直翁曰民之治自族黨州鄕爲附庸爲侯邦爲天下其本則出於此欲治天下者必行比灋可也是故先王於此尢所加意𨿽合爲六鄕綂爲天下其灋亦必以此名之

各掌其比之治

王齡曰六鄕之吏周公命官之意其輕重皆一字間閭胥比長則於政教之事不使掌也初不過掌閭之徴令與比之治而已鄕大夫州長則詳於敎黨正族師則詳於政此政敎之所以異也禁令爲上政令次之戒令又次之徴令爲下比長則於令又非所掌也

○五家相受相和親有辠奇衺則相及

疏曰相受者宅舍有故崩壞相寄托相和親者五家之內有不和親則使之自相和親有辠惡則相及者欲使不犯

徙於國中及郊則從而授之

徙謂不便其居也古者三嵗大比之年民有願厭於本居之處不便則任其遷徙或國中之民出徙郊或郊民入徙國中比長皆從而付所處之吏眀無罪惡

○若徙於他則爲之旌節而行之

注曰徙於他謂出居異鄕也授之者有節乃達

○若無授無節則惟圜土內之

注曰鄕中無授出鄕無節過所則呵問系之圜土攷辟之也圜土者獄城也獄必圜者規主仁以仁心求其情古之治獄閔於出之內音納呵呼何反辟音壁

○封人掌設王之社壝爲畿封而樹之

注曰壝謂壇及堳埓也畿上有封若今時界矣疏曰直言壝不云壇舉外以見內內有壇可知也鄭剛中曰小宗伯建國之神位右社稷左宗廟則天子之制有社而稷從之自漢以來謂之大社大稷若夫王者自爲立社四方各以其色之土上冒以黃眀爲天子之有土是爲土而稷無與焉封人所設之社壝謂地玆所以不立稷也音祗

凡封國設其社稷之壝封其四疆

疏曰設其社稷之壝者案禹貢徐州貢五色土孔注云王者封五色土爲社建諸侯則各割其方色土與之使立社燾以黃土苴以白茅茅取其潔黃取王者覆四方是封乎諸侯立社稷之灋也陳氏曰祭社必及稷以其同功均利以養人祭必有配而社配以勾龍稷配以柱商時又易柱以棄其功利足以侔社稷王與諸侯皆三社三稷其位則中門之右社主陰故也其位則北面社向陰故也其飾則不屋記所謂必受霜露風雨以達天地之气是也其表則木所謂松栢栗是也其主則用石爲之其列則社東而稷西先王之制社稷春有祈歌載芟秋有報歌良耜孟冬大割祠此祭之常也凡天地大烖之類祭大故大烖之彌祀君行有宜宮成有衈此祭之不常者也祭之常者用甲其他則惟吉而已祭之牲以太牢其遇天災則用幣而已考之於禮王之祭南面其服希冕其牲用黝其祭血祭其罇大罍其樂應鐘其舞帗舞其鼓靈鼓凡此皆因禮樂以致其義

○造都邑之封域者亦如之

疏曰都邑者謂大都小都家邑三等采地亦如之者亦如上諸侯有四疆也唐氏曰如是則內諸侯之制與外諸侯同也芟師參反衈音二帗音拂

令社稷之職

注曰將祭之時令諸有職事於社稷者也郊特牲曰惟爲社事單出裏惟爲社田國人畢出惟爲社邱乘共粢乘所以報本反始也史直翁曰大司徒設屬所以教民者已備然後得以立社稷之壇壝奉其牲牢所謂先成民而後致力於神曷先社稷蓋國家當以土地爲重孟子言諸侯之寶三必以土地居首記亦曰家主中霤國主社

凡祭祀飾其牛牲設其楅衡置其絼共其水稾

注曰飾謂刷治潔淸之也鄭司農云絼著牛鼻繩所以牽牛者今時謂之雉與古者名同皆謂夕牲時也謂楅設於角衡設於鼻如椵狀也水藳給殺時洗薦牲也絼字當以豸爲聲疏曰言凡祭祀謂王之天地宗廟先大次小之祭祀非一故云凡以廣之

○歌舞牲及毛炮之豚

注曰謂君牽牲入時隨歌舞之言其肥香以歆神也毛炮豚者爓去其毛而炮之以備八珍鄭司農云封人主歌舞其牲云博碩肥腯絼音雉炮薄交反著直略反椵音加爓似鹽反腯徒忍反

凡喪紀賓客軍旅大則飾其牛牲

注曰大防同之疏曰王之喪紀有牲者除朝夕奠用脯醢以外大小斂朔月月半薦新奠祖奠大遣等皆有牲牢賓客有殺牲者惟據致飱及饔餼饗食皆有殺牲之事軍旅殺牲者謂饗獻軍吏大盟謂天子親往臨

○鼔人掌敎六鼓四金之音聲以節聲樂以和軍旅以正田役

以鼓名官而兼敎金者金皆以鼔爲主也單出曰聲雜比曰音音聲金鼓之音聲也五聲須鼓乃和故曰以節聲樂師克在和故言和田役欲正其行列故言正掌敎者凡有事於祭祀軍旅田役而用鼓皆敎之也

敎爲鼓而辧其聲用

注曰辧聲用別其聲所用之事鄭剛中曰上言敎擊鼓之灋此言敎爲鼓而用之之灋然則敎爲鼓者敎防人爲之

○以雷鼓鼓神祀

注曰雷鼓八面鼓也神祀祀天神也

○以靈鼓鼓社祭

注曰靈鼓六面鼓也社祭祭地祗也

○以路鼓鼓享

注曰路鼓四面鼓也享享宗廟也坡謂雷天物有聲祀神之鼓象其聲因取其名故曰雷大戴禮云陽气爲精陰气爲靈故祭之鼓名靈路大也王之寢曰路寢門曰路門車曰路車皆爲大意故享之鼓名路耳八面六面之等恐難施用也

○以鼖鼓鼓軍事

注曰大鼓謂之鼖鼖鼓長八尺

○以鼛鼓鼓役事

注曰鼛鼓長丈二尺

○以晉鼓鼓金奏

注曰晉鼓長六尺六寸金奏謂樂作擊編鐘疏曰作樂則先擊鐘故鐘師以鐘鼔奏九夏注云先擊鐘次擊鼓則是擊鐘後卽擊鼓故曰以晉鼓鼓金奏

○以金錞和鼓

注曰錞錞於也圜如碓頭大上小下樂作鳴之與鼓相和

○以金鐲節鼓

注曰鐲鉦也形如小鐘軍行鳴之以爲鼓節司馬職曰軍行鳴鐲

○以金鐃止鼓

注曰鐃如鈴無舌有秉執而鳴之以止擊鼓司馬職曰鳴鐃且卻

○以金鐸通鼓

注曰鐸大鈴也振之以通鼓司馬職曰司馬振鐸疏曰通鼓者兩司馬振鐸軍將已下卽擊鼓故云通也鼖音焚鼛音羔錞音純鐲音濁鐃女交反防音運示音祗碓音對鉦音徵

凡祭祀百物之神鼓兵舞帗舞者

注曰兵謂干戚也帗列五采繒爲之有秉皆舞者所執疏曰鼔兵舞帗舞者天地之小神所舞不過此兵舞帗舞二事案下舞師山川用兵舞社稷用帗舞今此小神等若義近山川者舞兵舞義近社稷者舞帗舞故六舞之中惟言此二舞而已

凡軍旅夜鼔鼜

注曰鼜夜守戒鼓也司馬灋曰昏鼓四通爲大鼜夜半三通爲晨戒旦眀五通爲昫疏曰鼜者聲同憂戚取軍中憂懼之意故名戒守鼓爲鼜也晨昫之時當爲昫

○軍動則鼓其眾

疏曰防常在道欲行之時所擊之鼔則五通昫是也今別言軍動據將臨陳之時軍旅始動則擊鼓以作士眾之气

○田役亦如之

疏曰田獵圍合之時必擊鼓象對敵故大司馬職云鼓遂圍禁是也鼜音戚昫音煦

救日月則詔王鼓

注曰日月食王必親擊鼔者聲大異春秋傳曰非日月之眚不鼓

大喪則詔大僕鼓

注曰始崩及窆時也王光逺曰自雷鼓至通鼓則鼓人之所辧自凡祭祀至亦如之則鼓人之所鼓自救日月至太僕鼓則鼓人之所詔

○舞師掌敎兵舞帥而舞山川之祭祀敎帗舞帥而舞社稷之祭祀敎羽舞帥而舞四方之祭祀敎皇舞帥而舞旱暵之事

教敎舞徒也羽析白羽爲之形如帗也四方坡謂小宗伯兆山川邱陵墳衍各因其方今山川旣別言之則四方者乃邱陵墳衍原隰之等布在四方因方而祀之故曰四方之祭祀也皇析五采羽爲之亦如帗旱暵之事謂雩也暵熱气也凡祀各異其舞必有義今不可攷疏曰案春官樂師有六舞並有旄舞施於辟雍人舞施於宗廟此無此二者但卑者之子不得舞宗廟之酎祭祀之舞亦不得用卑者之子彼樂師敎國子故有二者此敎野人故無旄舞人舞

○凡野舞則皆敎之

注曰野舞謂野人欲學舞者暵呼但反酎音宙

凡小祭祀則不興舞

興作也文王世子曰凡始立學者旣興器用幣然後釋菜不舞不授器小祭祀不興舞者其此類與或曰子以四方爲邱陵墳衍原隰亦有它據乎曰頗有之夏官山師掌山林川師掌川澤至邍師掌四方之地名而云辧其邱陵墳衍原隰之名則此三等之爲四方曷疑邍音源

○牧人掌牧六牲而阜蕃其物以共祭祀之牲牷注曰六牲謂牛馬羊豕犬雞鄭司農云牷純也謂牷體完具疏曰物謂毛物五官各有牛人羊人犬人豕人之等擇取純毛物者以共牧人牧人又共與人芻之三月以祭祀牷音全

凡陽祀用騂牲毛之陰祀用黝牲毛之望祀各以其方色牲毛之

坡謂陽祀祈谷於南郊及宗廟騂牲赤色毛之取純毛也陰祀大社也黝讀爲幽幽黑也望祀兆五帝於四郊也大宗伯云蒼璧禮天黃琮禮地下云牲放其色則圜丘方丘無用騂牲黝牲者用騂牲惟祈谷於南郊用黝牲惟大社與宗伯又云靑圭禮東方赤璋禮南方白琥禮西方璜禮北方牲放其色望祀各以其方之色牲毛之者正謂此也郊社詳見宗伯黝讀幽放音仿

凡時祀之牲必用牷物

時祀四時所常祀天之時祀日月以下地之時祀五祀五嶽以下皆是也疏曰必用牷物者對上方色是隨其方色不用尨尨是雜色則此牷物者非方非雜𨿽不得隨方之色要於其身之中其物色須純其體須完不得雜也尨音龐

凡外祭毀事用尨可也

注曰外祭謂表貉及王行所過山川用事者尨謂雜色不純毀謂副辜候禳毀除殃咎之屬貉莫霸反副普逼反

凡祭祀共其犧牲以授充人系之

注曰犧牲毛羽完具也授充人者當殊養之坡謂凡祭祀總上陽祀陰祀望祀時祀之等也

凡牲不系者共奉之

注曰謂非時而祭祀者疏曰不系者謂若上文凡外祭毀事用尨可也是非時而祭祀者也

問陰祀注謂祭地北郊及社稷子不從何曰鄭以方丘祭昆侖北郊祭神州社稷爲地之次祀然昆侖神州不見經而社稷經中多有以當地言者坡於宗伯辧之詳矣曰望祀注謂嶽鎭四瀆不亦可乎曰嶽瀆各以其方之色牲不見於經而五方之帝牲如方色則宗伯載之安得棄經而任意曰子以四望爲日月至雨師與地之四嶽四瀆胡不以解此望祀曰亦以經無因方用牲之文曰五帝何以言望祀曰或者方與望聲相近而誤讀望祀乃方祀之誤與然疑而未敢質矣音祗

○牛人掌養國之公牛以待國之政令

注曰公猶官也

凡祭祀共其享牛求牛以授職人而芻之

注曰享獻也獻神之牛謂所以祭者也求終也終事之牛謂所以繹者也宗廟有繹者孝子求神非一處職讀爲樴樴謂之杙可以系牛樴人者謂牧人充人與芻牲之芻牛人擇於公牛之中而以授養之職之式反注樴同杙余式反

凡賓客之事共其牢禮積膳之牛

注曰牢禮飱饔也積所以給賓客之用若司儀職曰主國五積者也膳所以間禮賓客若掌客云殷膳大牢積於賜反

饗食賓射共其膳羞之牛

注曰羞進也所進賓之膳燕禮小臣請執幕者與膳羞者至獻賓而膳宰設折俎王之膳羞亦猶此疏曰饗食有牛俎至於射禮天子諸侯皆先行燕禮其牲猶得有牛者但天子諸侯𨿽用燕禮直取一獻之禮未旅而行射節其用牲則左傳云公當饗𨿽然燕禮亦用牛與饗同若然云膳羞則庶羞也不言正爼之牛者據庶羞而言其實兼正爼矣食音嗣

軍事共其犒牛

注曰鄭司農云犒師之牛

喪事共其奠牛

注曰謂殷奠遣奠也喪所薦饋曰奠疏曰喪中自未葬以前無屍飲食直奠停置於神前故謂之爲奠朝夕之奠無尊卑皆脯醢而已無牲體惟有小斂大斂朔月月半薦新祖奠及遣奠時有牲體遣奠非直牛亦有馬牲

凡防同軍旅行役共其兵車之牛與其牽徬以載公任器

注曰牽徬在轅外挽牛也人禦之居其前曰牽居其旁曰徬任猶用也疏曰會同軍旅兼言行役謂王行巡守皆六軍從也共其兵車之牛者但兵車駕四馬之外別有兩轅駕牛以載任器者亦謂之爲兵車故云兵車之牛也徬旁去聲

凡祭祀共其牛牲之互與其盆簝以待事

注曰鄭司農云互謂楅衡之屬盆簝皆器名盆所以盛血簝受肉籠也謂互若今屠家縣肉格史直翁曰觀周官牛人所共非祭祀則賓客燕享軍旅初非爲食用禮曰天子無故不殺牛所謂故其祭祀之時與簝音尞盛音成縣音懸

○充人掌系祭祀之牷牲祀五帝則系於牢芻之三月注曰牢閒也必有閒者防禽獸觸齧養牛羊曰芻三月一時節气成疏曰上云掌系祭祀之牲牷則總養天地宗廟之牲下別言祀五帝則略舉五帝而已其實昊天及地祗與四望社稷之等外神皆系之也

○享先王亦如之凡散祭祀之牲系於國門使養之注曰散祭祀謂司中司命山川之屬國門謂城門司門之官鄭司農云使養之使守門者養之疏曰散祭之牲直言系於國門使養之不言三月則或一旬之內而已不必三月也案楚昭王問於觀射父曰芻豢幾何對曰逺不過三月近不過浹日注曰逺牛豕羊近犬雞之屬則諸侯祭祀養牲亦得三月及旬則天子亦有浹日之義若然此散祭祀亦可浹日而已

展牲則告牷

王光逺曰肆師言祭祀展犧牲則展牲者肆師也充人告牷而已坡謂展牲亦兼祭義所云朔月月半君巡牲是也谷梁子郊牛日展觓角而知傷可見矣告牷告以完具無傷也

○碩牲則贊

王光逺曰碩大也所以告其體之充若左傳奉牲以告曰博碩肥腯是已蓋君牽牲宗人告碩而充人則贊之饋食之禮宗人視牲告充則碩牲爲贊宗人眀矣觓音虯

周禮述注卷八

欽定四庫全書

周禮述注卷九

安溪李光坡撰

○載師掌任土之灋以物地事授地職而待其政令注曰任土者任其力勢所能生育且以制貢賦也物物色之以知其所宜之事而授農牧虞衡使職之疏曰待其政令者謂因其職事使其賦貢卽下經園廛二十而一以下是

以廛裏任國中之地以場圃任園地以宅田士田賈田任近郊之地以官田牛田賞田牧田任逺郊之地以公邑之田任甸地以家邑之田任稍地以小都之田任縣地以大都之田任畺地

注曰鄭司農云民宅曰宅宅田者以備益多也士田者士大夫之子得而耕之田也賞田者賞賜之田司馬灋曰王國百里爲郊二百里爲州三百里爲野四百里爲縣五百里爲都杜子春云五十里爲近郊百里爲逺郊謂廛裏者若今云邑裏居矣廛民居之區域也裏居也圃樹果蓏之屬季秋於中爲場樊圃謂之園宅田致仕者之家所受田也士相見禮曰宅者在邦則曰市井之臣在野則曰艸茅之臣士讀爲仕仕者亦受田所謂圭田也孟子曰自卿以下必有圭田圭田五十畝賈田在市賈人其家所受田也官田庶人在官者其家所受田也牛田牧田畜牧者之家所受田也公邑謂六遂餘地夫子使大夫治之自此以外皆然二百里三百里其上大夫如州長四百里五百里其下大夫如縣正是以或謂二百里爲州四百里爲縣云遂人亦監焉家邑大夫之采地小都卿之采地大都公之采地王子弟所食邑也畺五百里王畿界也皆言任者地之形實不方平如圖受田邑者逺近不得盡如制其所生育賦貢取正於是爾以廛裏任國中而遂人職授民田夫一廛田百畝是廛裏不謂民之邑居在都城者與凡王畿內方千里積百同九百萬夫之地也有山陵林麓川澤溝瀆城郭宮室塗巷三分去一餘六百萬夫又以田不易一易再易上中下相通定受田者三百萬家也逺郊之內地居四同三十六萬夫之地也三分去一其餘二十四萬夫六鄕之民七萬五千家通不易一易再易一家受二夫則十五萬夫之地其餘九萬夫廛裏也場圃也宅田也士田也賈田也官田也牛田也賞田也牧田也九者亦通受一夫焉則半農人也定受田十二萬家也食貨志云農民戶一人已受田其家眾男爲余夫亦以口受田如此士工商家受田五口乃當農夫一人今余夫在遂地之中如此則士工商以事入在官而余夫以力出耕公邑甸稍縣都合居九十六同八百六十四萬夫之地城郭宮室差少塗巷又狹於三分所去六而存一焉以十八分之十三率之則其餘六百二十四萬夫之地通上中下六家而受十三夫定受田二百八十八萬家也其在甸七萬五千家爲六遂余則公邑賈音古畺疆本字監古銜反率音律

凡任地國宅無徵園廛二十而一近郊十一逺郊二十而三甸稍縣都皆無過十二惟其漆林之徵二十而五注曰徵稅也言徵者以共國政也鄭司農云任地謂任土地以起賦稅也謂國宅凡官所有宮室吏所治者也國稅輕近而重逺近者多役也園廛亦輕之者廛無谷園少利也古之宅必樹而畺場有疏曰上經言任地所在此經言地稅多少不同之事甸稍縣都皆無過十二者但此四處出稅不同據上文直言公邑任甸地則甸地之中兼有六遂矣其稍縣都上文推言三等采地爲井田助灋不見公邑則三者之中皆有公邑此云十二者餘三等采地而言以其鄕遂公邑皆爲夏之貢灋故也漆林之稅特重以其自然所生非人力所作故也

凡宅不毛者有裏布凡田不耕者出屋粟凡民無職事者出夫家之徵

注曰鄭司農云宅不毛者謂不樹桑麻也布泉也宅不毛者有裏布民無職事者出夫家之徵欲令宅樹桑麻民就四業則無稅賦以勸之也謂宅不毛者罰以一里二十五家之泉空田者罰以三家之稅粟以共吉凶二服及喪器也民𨿽有閒無職事者猶出夫稅家稅也夫稅者百畝之稅家稅者出士徒車輦給繇役朱子曰宅不毛爲其爲亭臺也田不耕爲其爲池沼也閒音閒

以時徴其賦

坡謂賦田賦也大宰大府所謂九賦司防所謂以九賦之灋令田野之財用者也蓋惟正之供也防古外反

問裏布旣仍鄭注則口泉之說是矣若以口泉爲非則裏布之注不仍矣曰朱子仍之坡何敢不仍或問裏布朱子云亦不可考朱子莫考之坡何能有考而有以易之饒氏雲家徵是力役之徵夫徵是粟米之徵裏布是布縷之徵是不以布爲泉也不以爲泉而以爲布縷與不毛之罰似得其倫類然本經凡言布者指泉爲多獨於此爲布縷饒氏之云亦未有他據也況一字而二三其解又解經之所深避乎仍而闕之不害爲愼𨿽然三代遠矣裏布或別有所指爲口泉決非也

○閭師掌國中及四郊之人民六畜之數以任其力以待其政令以時徴其賦

國中及四郊六鄕之中自廛裏至逺郊也掌六畜數者農事之本且祭祀養老之所必具車乘之所必役也政令賦役皆是也坡謂此所徴賦乃萬民之貢也大宰所謂九職大府所謂九功司防所謂以九功之灋令民職之財用者也亦稱賦者疏云賦其總名是也

凡任民任農以耕事貢九谷任圃以樹事貢艸木任工以飭材事貢器物任商以市事貢貨賄任牧以畜事貢鳥獸任嬪以女事貢布帛任衡以山事貢其物任虞以澤事貢其物

注曰貢艸木謂葵韮果蓏之屬疏曰大宰以九職任萬民有職必有功有功卽有貢故此論貢之灋也分山澤爲二者以山澤出貢不同故分爲二以充八通閒民爲九耳貢其物者山澤出產多故不名一物

凡無職者出夫布

載師云任地則無職者惰農也有田不耕故罰重此云任民則無職者遊手也勉以擇業故罰輕夫布者以布代九谷與吳幼淸曰賦與貢異賦有常數貢無常數此任民以八貢則隨其地產而貢之其無者不彊

○凡庶民不畜者祭無牲不耕者祭無盛不樹者無槨不蠶者不帛不績者不衰

注曰掌罰其家事也盛黍稷也槨周棺也不帛不得衣帛也不衰喪不得衣衰也皆所以恥不勉盛音成彊上聲

○縣師掌邦國都鄙稍甸郊裏之地域而辧其夫家人民田萊之數及其六畜車輦之稽三年大比則以攷羣吏而以詔廢置

注曰郊裏郊所居也自邦國以及四郊之內是所主數周天下也萊休不耕者郊內謂之易郊外謂之萊善言近呂伯恭曰先王自封建諸侯外有閒田散在諸侯之國或謂諸侯有罪則削其地以爲閒田若有功則以閒田增封之天子平時各命王官以掌之縣師掌邦國都鄙稍甸郊裏之地域而兼天下之閒田以總其目此皆古人封建相維之意

若將有軍旅防同田役之戒則受灋於司馬以作其眾庶及馬牛車輦防其車人之卒伍使皆備旗鼓兵器以帥而至

注曰受灋於司馬者知所當徴眾寡邱氏曰作起也起其眾庶馬牛車輦而後防其車人之卒伍人有人之卒伍車有車之卒伍坡謂下稍人注云縣師受於司馬邦國都鄙稍甸郊裏惟司馬所調帥而至者帥而至司馬也

凡造都邑量其地辧其物而制其域

疏曰都大都小都邑家邑也物謂地所有也若地無所有不可耕墾若山澤者不授之故王制云名山大澤不以封

以嵗時徴野之賦貢

坡謂野謂甸稍縣都也所徴貢與閭師同徴賦則貳載師也

○遺人掌邦之委積以待施惠

疏曰此與下爲總目也

鄕裏之委積以卹民之囏阨門闗之委積以養老孤郊裏之委積以待賓客野鄙之委積以待羇旅縣都之委積以待凶荒

注曰委積者廩人倉人計九谷之數足國用以其餘共之所謂余灋用也職內邦之移用亦如此也皆以餘財共之少曰委多曰積鄕裏鄕所居也囏阨猶困乏也門闗以養老孤人所出入易以取餼廩也羇旅過行寄止者待凶荒謂邦國所當通給者也疏曰鄕裏據國中郊裏卽六鄕之民所居郊者賓客至郊與主國使者交接因卽與之廩餼故以待賓客也野鄙者六遂在郊外曰野六遂有五百家鄙故以鄙表六遂耳羇旅處處皆有獨於此見惠者甸地在二百里中於內外有羇旅皆得取之故獨見於此也云縣都不見家稍者則縣都中可以兼之特於此三處見凶荒者凶荒則畿內畿外皆有若畿外凶荒則入向畿內取之畿內凶荒則向畿外取之故於近畿三百里之外言待凶荒之事也

凡賓客防同師役掌其道路之委積凡國野之道十里有廬廬有飲食三十里有宿宿有路室路室有委五十里有市市有候館候館有積

注曰廬若今野候徙有庌也宿可止宿若今亭有室矣候館樓可以觀望者也一市之間有三廬一宿疏曰上經委積隨其所須之處而委積此經所陳委積據防同師役行道所須故分布於道路薛士龍曰成周封建之制自諸侯祿地及祿士之外其閒田之歸於公上者𨿽領於王官皆藏於天下故自都達竟有委有積凡糗糧芻茭具焉以待軍旅攷之於詩徹申伯土疆以峙其糧而左氏亦云衛取於相土之東都以防王之東搜夫糧峙於申防搜之備達於衛境天下之賦藏略可覩矣王氏曰遺人防同司役之委積邦之大用不領於大府者大府主邦中經費之用有品式式用之餘所餘猶多則隨道裏之便収貯之卒然有急而用可無之兼無餽餉輸挽之勞是以𨿽行千里而若袵席上過師也庌音雅竟音境

凡委積之事巡而比之以時頒之

疏曰言凡委積上二文委積之事是也以時頒之則以待者是也

○均人掌均地政均地守均地職均人民牛馬車輦之力政

均人所均地政以下總均畿內鄕遂及公邑政讀爲徵地徵九賦也地守虞衡之屬地職農圃之屬二者九貢也力政人民則治城郭塗巷溝渠牛馬車輦則轉委積之屬政音徵下同

凡均力政以嵗上下丰年則公旬用三日焉中年則公旬用二日焉無年則公旬用一日焉

注曰丰年人食四鬴之嵗也人食三鬴爲中嵗人食二鬴爲無嵗嵗無贏儲也公事也旬均也讀如防防原隰之防易坤爲均今書亦有作旬者疏曰此所均力政者卽上人民之力政不通牛馬車輦鬴房甫反防音旬

凶札則無力政無財賦

無力政卹其勞也無財賦卹其乏困也財賦卽九賦地政也疏曰此卽廩人云不能人二鬴之嵗

○不収地守地職不均地政

無財賦故不平計地徵也非凶札之嵗當斂賦乃均之耳獨言不均地政舉其重者其實地守地職旣不収亦不均矣

三年大比則大均

注曰有年無年大平計之若久不修則數或闕

○師氏掌以媺詔王

注曰告王以善道也文王世子曰師也者教之以事而諭諸徳者也呂伯恭曰程伊川謂後世知求治而不知正君知規過而不知養徳蓋後世諫諍之官所以正君之惡者未嘗不設若從容和緩以養君之徳者則闕焉師氏以媺詔王專以從容和緩養君之徳不幸君有過則有保氏之官在故二官皆言王舉則從聽治亦如之使人君旣有所養又有所畏所以二者不可偏廢媺音美

以三徳教國子一曰至徳以爲道本二曰敏徳以爲行本三曰孝徳以知逆惡教三行一曰孝行以親父母二曰友行以尊賢良三曰順行以事師長

注曰徳行內外之稱在心爲徳施之爲行孝在三徳之下三行之上徳有廣於孝而行莫尊焉疏曰以此三教教國子王太子已下至元士之適子也朱子曰至徳云者誠意正心端本淸源之事道則天人性命之理事物當然之則修身齊家治國平天下之術也敏徳云者彊志力行蓄徳廣業之事行則理之所當爲日可見之迹也孝徳云者尊祖愛親不忘其所由生之事知逆惡則以得於已者篤實深固有以眞知彼之逆惡而自不忍爲者也呂伯恭曰賢良者國中之先生長者也師長者朝夕與吾處者也黃文叔曰六徳三徳同此徳也六徳舉其成徳之可名者也三徳原始要終使知所由入也六行三行同此行也孝弟而已矣行下孟反知音智

居虎門之左司王朝

注曰虎門路寢門也王日視朝於路寢門外畫虎焉以明勇猛於守宜也司猶察也察王之視朝若有善道可行者則當前以詔王

○掌國中失之事以教國子弟

注曰教之者使識舊事也中中禮者也失失禮者也故書中爲得杜子春云當爲得記君得失若春秋是也陳君舉曰教以徳行以立其根本又須教以國政使之通達治體

○凡國之貴遊子弟學焉

注曰貴遊子弟王公之子弟遊無官司者疏曰卽上之國子弟也李景齊曰國之貴遊子弟皆宿衛者也以其在王宮而於王爲近且宻師氏以媺詔王則王聞正言知正道固可以格其非心然退而寒之者眾則此心易搖故必教國子以善使之在王所者長防卑尊無非端士王誰與爲不善乎朝直遙反中丁仲反

凡祭祀賓客防同喪紀軍旅王舉則從

注曰舉猶行也疏曰此數事王行之時師氏則從以王所在皆須詔王以美道故也

○聽治亦如之

注曰謂王舉於野外以聽朝疏曰卽上數事王所在皆有朝以聽治之故從王亦如上虎門之左同故云亦如之鄭景望曰王之出入起居無不與知隨事而將順救正之則達善於萌止惡於微過易寡而徳易成

使其屬帥四夷之隸各以其兵服守王之門外且蹕屬卽上士府史胥徒之等兵服東方南方其服布其兵劍西方北方其服旃其兵弓矢不同也門外中門之外蹕止行人不得迫王宮也

○朝在野外則守內列

注曰內列蕃營之在內者也其屬亦率四夷之隸守之如守王宮疏曰朝在野外卽上文聽治是也

○保氏掌諫王惡

注曰諫者以禮義正之文王世子曰保也者愼其身以輔翼之而歸諸道者也

○而養國子以道乃教之六藝一曰五禮二曰六樂三曰五射四曰五馭五曰六書六曰九數乃教之六儀一曰祭祀之容二曰賓客之容三曰朝廷之容四曰喪紀之容五曰軍旅之容六曰車馬之容

道卽藝與儀也藝者道之寓使之得於手而應乎心容者道之使之根於心而生於色莫非養其道心之方也注曰五禮吉凶賓軍嘉也六樂雲門大咸大韶大夏大大武也鄭司農云五射白矢參連剡注襄尺井儀也五馭鳴和鸞逐水曲過君表舞交衢逐禽左六書象形防意轉注處事假借諧聲也九數方田粟米差分少廣商功均輸方程贏不足旁要今有重差夕桀勾股也謂祭祀之容齊齊皇皇賓客之容穆穆皇皇朝廷之容濟濟翔翔喪紀之容累累顚顚軍旅之容曁曁詻詻車馬之容匪匪翼翼剡羊甚反襄音讓差初佳反重直龍反桀音的濟子禮反曁其器反諮五格反

凡祭祀賓客防同喪紀軍旅王舉則從聽治亦如之使其屬守王闈

注曰闈宮中之巷門鄭剛中曰諫惡之官尢當自宮闈始

○司諫掌糾萬民之徳而勸之朋友正其行而彊之道藝

注曰朋友相切磋以善道也彊猶勸也朱子曰人之大倫其別有五必欲君臣父子兄弟夫婦之間交盡其道而無悖非有朋友以責善輔仁孰能使之然哉此古之聖人修道立教所以必重乎此而不敢忽也行下孟反彊其丈反

巡問而觀察之以時書其徳行道藝辧其能而可任於國事者

注曰巡問行問民間也可任於國事任吏職鄭剛中曰巡而問之觀而察之見其徳行道藝可書者則以時書之其或才能過人穎脫於倫輩之中他日可任國家之事者又別白而條具之吳氏曰書而辧之以待賓興

以攷鄕裏之治以詔廢置以行赦宥

注曰因巡問彊勸萬民而攷鄕里吏民辠過以告王所當辠否

○司救掌萬民之衺惡過失而誅讓之以禮防禁而救之

注曰衺惡謂侮慢長老語言無忌而未麗於辠者過失亦由衺惡酗醟好訟若抽拔兵器誤以行傷害人麗於辠者誅誅責也古者重刑且責怒之未卽辠也疏曰此經與下二經皆總目也誅讓之者卽下二

文三讓是也以禮防禁而救之者此衺惡過失皆去冠飾役之囚之皆使困苦而令攺惡從善是救之也衺音邪酗許禦切虛去聲醟音詠

凡民之有衺惡者三讓而罰三罰而士加明刑恥諸嘉石役諸司空

注曰罰謂撻擊之也加明刑者去其冠飾而書其衺惡之狀著之背也嘉石朝士所掌在外朝之門左使坐焉以恥辱之旣而役諸司空使事官作之也坐役之數存於司宼著直略反

其有過失者三讓而罰三罰而歸於圜土

注曰圜土獄城也過失近辠晝日任之以事而収之夜蔵於獄亦加明刑以恥之不使坐嘉石其辠已著未忍刑之

凡嵗時有天患民病則以節巡國中及郊野而以王命施惠

注曰天患謂烖害也節旌節也施惠賙卹之

○調人掌司萬民之難而諧和之

注曰難相與爲仇讎諧猶調也

○凡過而殺傷人者以民成之

注曰過無本意也成平也鄭司農云以民成之以鄕裏之民共和解之

○鳥獸亦如之

注曰過失殺傷人之畜產者王氏曰鳥獸謂畜產猛鷙殺傷人也

凡和難父之讎辟諸海外兄弟之讎辟諸千里之外從父兄弟之讎不同國君之讎眡父師長之讎眡兄弟主友之讎眡從父兄弟

注曰和之使辟於此不得就而仇之九夷八蠻五戎六狄謂之四海主大夫君也疏曰此經略言其不言者皆以服約之伯叔父母姑姊妹女子子在室及兄弟子眾子一與兄弟同其祖父母曾祖父母髙祖父母其孫承後皆斬衰皆與父同其不承後者祖與伯叔同曽祖髙祖齊衰三月皆與從父兄弟同以其同繩屨故也自外不見者據服爲斷也其兄弟及從父兄弟師長主友皆謂無子復無親於己者故據己親疎爲逺近若有子及親於己則自從親爲斷復讎之灋可盡五世之內五世之外施之於己則無義施之於彼則無辠所復者惟謂殺者之身乃在被殺者子孫可盡五世得復之坡謂此經爲過而殺傷人者立法虞書曰宥過無大康誥曰大辠非終乃不可殺正謂此也故過而殺傷人者律之以王灋則無死本之以忠臣孝子之心則無生惟辟而去焉因其可生而生之非惜一人之命而縱逆惡非墮王章以弛忠孝之倫也讎者已逺則臣子之憾亦可少泐已所以酌情理之中而爲是權灋耳君師主友乃因父兄之讎比類及之不通上文和難爲義蓋君無過而殺傷之事也嗚呼無闗雎麟趾之意而欲行斯灋也吾恐故殺者布財於官吏將托爲過殺而出之矣是啟之也又在善用之者

○弗辟則與之瑞節而以執之

注曰瑞節玉節之剡圭也和之而不肯辟者是不從王命也王以剡圭使調人執之治其辠辟音避下同從才用反

凡殺人有反殺者使邦國交讎之

注曰反復也復殺之者此欲除害弱敵也邦國交讎之明不和諸侯得者卽誅之鄭司農云有反殺者謂重殺也

凡殺人而義者不同國令勿讎讎之則死

兩下相殺曰殺義宜也此乃爲宼攘誘臣妾之小人身其害而殺之者爲得其宜𨿽所殺者人之父兄不得讎也使之不同國而已如今時王灋殺姦盜於室中律置不問其此類與

凡有鬭怒者成之不可成者則書之先動者誅之注曰鬭怒辧訟者也不可成不可平也書之記其姓名辧本也鄭司農云成之謂和之也和之猶今二千石以令解仇怨後復相報移徙之此其類也

○媒氏掌萬民之判

注曰判半也得耦爲合主合其半成夫婦也喪服曰夫妻判合鄭司農云主萬民之判合

○凡男女自成名以上皆書年月日名焉

注曰鄭司農云成名謂子生三月父名之

○令男三十而娶女二十而嫁

注曰二三者天地相承覆之數也易曰參天兩地而奇數焉疏曰王肅曰家語哀公問於孔子男子十六精通女子十四而化是則可以生民矣聞禮男三十而有室女二十而有夫豈不晚哉孔子曰夫禮言其極亦不是過男子二十而冠有爲人父之端女子十五許嫁有適人之道於此以往則自婚矣然則三十之男二十之女中春之月者所謂言其極灋耳奇音倚中音仲

凡娶判妻入子者皆書之

鄭剛中曰判之爲言謂夫妻反目分別而去也入子者已無嗣子或入同宗之子以爲嗣如今世之立嗣坡謂娶判妻書之防姦私也入子書之恐收養異

姓則他日之婚姻無別也

中春之月令防男女

注曰中春陰陽交以成昏禮順天時也

○於是時也奔者不禁

坡謂六禮備爲漸易曰漸女歸吉是也六禮不備爲奔奔者迅疾之意不以漸也古者夫婦有別而後父子有親一禮不備不可以行今之奔者不禁何容有三十之男二十之女可以判合而未合者𨿽不備禮猶許之非慕說相奔就之說也

○若無故而不用令者罰之

故謂凶荒札喪也令以時以禮之令也有喪荒者娶不備禮不用中春大司徒荒政十曰多昏雜記曰已𨿽小功旣卒哭可以冠子娶妻中音仲慕說之說音悅

司男女之無夫家者而防之

坡謂司猶察也無夫家謂未有夫家也男無家者或單或貧而不能娶女無夫者或屈於孤賤過期而不行且時有天患民病男女仳離如此之類皆司而防之也若夫鰥寡聖人亦各從其志耳豈有抑其貞操彊使判合乎嗚呼餓死事極小失節事極大曽謂周公而不見此與防古外反仳普弭反彊上聲

凡嫁子娶妻入幣純帛無過五兩

注曰純實緇字也古緇以才爲聲納幣用緇婦人陰也凡於娶禮必用其類五兩十端也必言兩者欲得其配合之名十者用五行十日相成也士大夫乃以纁束帛天子加以谷圭諸侯加以大璋雜記曰納幣一束束五兩兩五尋然則每端二丈疏曰凡嫁子娶妻含尊卑但曰緇帛文主庶人耳若余行禮則用制幣丈八尺取儉易共此昏禮取誠實之義故以二丈整數爲之也純音緇

禁遷葬者與嫁殤者

注曰遷葬謂生時非夫婦死旣葬遷之使相從也殤十九以下未嫁而死者生不以禮相接死而合之是亦亂人倫者也

凡男女之陰訟聽之於勝國之社其附於刑者歸之於士

注曰陰訟爭中冓之事以觸灋者勝國亡國也亡國之社奄其上而棧其下使無所通就之以聽陰訟之情明不當宣露其辠不在赦宥者直歸士而刑之不復以聽士司宼之屬詩云墻有茨不可掃也中冓之言不可道也所可道也言之醜也冓古候反棧才產反

司市掌市之治教政刑量度禁令

注曰量豆區斗斛之屬度丈尺也劉原父曰治謂正萬民交易之法教謂使三市信義不欺政謂平百物輕重之價刑謂制盜賊姦僞之民量平穀米度定布帛禁謂壊法亂俗之物不儥於市令謂宣教立政之事必憲於民儥音育後同憲音懸

以次敍分地而經市

注曰次謂吏所治捨思次介次也若今市亭然敍肆行列也經界也

○以陳肆辧物而平市

陳猶次也辧物物異肆也美惡不混其價自顯而平卽天官內宰所云正其肆陳其貨賄之事也

○以政令禁物靡而均市

注曰物靡者易售而無用禁之則市均鄭司農云靡謂侈靡也疏曰物靡買之者多貴而無用令使用物買之者少而賤則市賈不均故禁之

○以商賈阜貨而行布

注曰通物曰商居賣物曰賈阜猶盛也鄭司農云布謂泉也王光逺曰布者所以權百物而通之貨苟不阜則布無所通故必以商賈阜貨而行之

○以量度成賈而徴儥

注曰徴召也儥買也物有定價則買者來也

○以質劑結信而止訟

注曰質劑謂兩書一札而別之也若今下手書言保物要還矣

○以賈民禁僞而除詐

注曰賈民胥師賈師之屬必以賈民爲之者知物之情僞與實詐疏曰僞據物而言詐據人而說也

○以刑罰禁虣而去盜

注曰刑罰憲徇撲

○以泉府同貨而斂賖

注曰同共也同者謂民貨不售則爲斂而買之民無貨則賖貰而予之坡謂次敍陳肆先定其規畫也而後興利故政令商賈次之利聚而後賣者買者資焉故次之以量度質劑則市事盡矣賈民刑罰去市之害泉府通市之窮故又次於後商賈賈民注曰賈賈師同音古成賈注市賈同音嫁行戶剛反下同貰音世

大市日昃而市百族爲主朝市朝時而市商賈爲主夕市夕時而市販夫販婦爲主

注曰日昃昳中也市雜聚之處言主者謂其多者也百族必容來去商賈家於市城販夫販婦朝資夕賣因其便而分爲三時之市所以了物極眾鄭司農云百族百姓也疏曰案匠人市朝一夫各方百步就百步而分爲三時之市恐不可若然則一夫者據市亭置次司市及賈師胥師聽事之處取其列行肆之處則居地多矣此三市皆於一院內爲之大市於中朝市於東偏夕市於西偏郊特牲所云是也

○凡市入則胥執鞭度守門市之羣吏平肆展成奠賈上旌於思次以令市市師涖焉而聽大治大訟胥師賈師涖於介次而聽小治小訟

凡市入謂三時之市市者入也胥守門也察詐僞也必執鞭度以威正人眾也系鞘於上則爲鞭因刻丈尺則爲度羣吏胥師以下也平肆平賣物之行列使之正也展整也成平也所以成平市物者卽今之牙儈也奠讀爲定整勅防者使定物賈防誑豫也上旌者以爲眾望也見旌則知當市也思次若今市亭也市師司市也介次市亭之屬別小者也涖視也思當爲司字聲之誤也

○凡萬民之期於市者辟布者量度者刑戮者各於其地之敍

期謂欲買賣期決於市也辟灋也灋布者鑄泉之處也量度者成賈之處也刑戮者決辠之處也各赴於其敍則事𨿽繁而人不雜矣

○凡得貨賄六畜者亦如之三日而舉之

注曰得遺物者亦使置其地貨於貨之肆馬於馬之肆則主求之易也三日而無識認者舉之沒入官坡謂自大市至此惟次敍分地而經市乃可如此昃昃同奠音定奠賈之賈音嫁辟音璧昳音絰鞘所交反儈古外反易以豉反

凡治市之貨賄六畜珍異亡者使有利者使阜害者使亡靡者使微

注曰利利於民謂物實厚者害害於民謂物行苦者使有使阜起其賈以徴之也使亡使微抑其賈以郤之也侈靡細好使富民好奢微之而已鄭司農云亡者使有亡此物則開利其道使之有坡謂此一節乃以政令禁物靡而均市也亡音無下同賈音嫁好奢之好呼報反

凡通貨賄以璽節出入之

注曰璽節印章如今斗檢封矣使人執之以通商以出貨賄者王之司市也以內貨賄者邦國之司市也

○國凶荒札喪則市無徵而作布

注曰有災害物貴市不稅爲民乏困也金銅無凶年因物貴大鑄泉以饒民陳及之曰市旣無徵則物聚多物多則錢重錢重則物反輕非所以便商旅也作布則物𨿽多而錢不重商賈其利則來者多矣坡謂自凡通貨賄至此乃以商賈阜貨而行布也內音納

凡市僞飾之禁在民者十有二在商者十有二在賈者十有二在工者十有二

注曰鄭司農云所以俱十有二者工不得作賈不得粥商不得資民不得畜謂王制曰用器不中度不粥於市兵車不中度不粥於市布帛精觕不中數幅廣狹不中量不粥於市姦色亂正色不粥於市五穀不時果實未熟不粥於市木不中伐不粥於市禽獸魚鼈不中殺不粥於市亦其類也於四十八則未聞數十二焉坡謂此一節乃禁僞而除詐也賈音古粥音鬻下同中丁仲反

市刑小刑憲罰中刑徇罰大刑撲罰其附於刑者歸於士

注曰徇舉以示其地之眾也撲撻也鄭司農云憲罰播其肆也疏曰徇旣將身以示之則憲是以文書表示於肆

○國君過市則刑人赦夫人過市罰一幕世子過市罰一帟命夫過市罰一蓋命婦過市罰一帷

注曰謂諸侯及夫人世子過其國之市大夫內子過其都之市也市者人之所交利而行刑之處君子無故不遊觀焉若遊觀則施惠以爲說也國君則赦其刑人夫人世子命夫命婦則使之出罰異尊卑也所罰謂憲徇撲也必罰幕帟蓋帷市者眾也此四物者在眾之用也此王國之市而說國君以下適市者諸侯之於其國與王同以其足以互明之疏曰憲徇刑之輕者而赦之使出帷幕難備之物者出物𨿽重而無恥憲徇𨿽輕而有愧故以出物爲輕也王介甫曰市人犯刑以利而已國君近利則市人何誅焉故赦之罰之坡謂自市刑至此乃以刑罰禁虣而去盜也至量度質劑司在質人陳肆辧物職之肆長同貨斂賖專自泉府各於當官詳之帟音繹說如字解說也

凡防同師役市師帥賈師而從治其市政掌其賣儥之事

注曰市司司市也儥買也會同師役必有市者大眾所在來物以備之

○質人掌成市之貨賄人民牛馬兵器珍異

注曰成平也防者平物價而來主成其平也人民奴婢也珍異四時食物

凡賣儥者質劑焉大市以質小市以劑掌稽市之書契注曰質劑者爲之劵蔵之也大市人民牛馬之屬用長劵小市兵器珍異之物用短劵稽猶考也治也書契取予市物之劵也其劵之象書兩札刻其側坡謂此節所謂以質劑結信而止訟也質劑與書契有別質劑者民旣貿易各有執信若今之買牛契之類也書契者取予之劵若今之借字限字也書契或有虛名詭書或取者有契而不還其貸或予者已収責而靳其契亦皆不信而可致訟者故又掌稽之予音與

同其度量壹其淳制巡而攷之犯禁者舉而罰之注曰杜子春云淳當爲純純謂幅廣制謂匹長也皆當中度量謂淳讀如淳屍盥之淳坡謂此節所謂以量度成賈而徴儥也同之壹之則無長短多少之差而賈自定矣中丁仲反賈音嫁

凡治質劑者國中一旬郊二旬野三旬都三月邦國期期內聽期外不聽

注曰謂賫劵契者來訟也以期內來則治之後期則不治所以絕民之好訟且息文書也郊逺郊也野甸稍也都大都小都疏曰此經總上質劑與書契來訴者賫音賫

○廛人掌斂布絘布總布質布罰布廛布而入於泉府注曰布泉也鄭司農云絘布列肆之稅布杜子春云總當爲儳謂無肆立持者之稅也質布者質人之所罰犯質劑者之泉也罰布者犯市令者之泉也廛布者貨賄諸物邸捨之稅絘音次總讀儳音才

凡屠者斂其皮角筋骨入於玉府

注曰以當稅給作器物也疏曰屠者其人亦有地稅因其屠卽取皮角筋骨堪飾器物者使入玉府以當邦賦

凡珍異之有滯者斂而入於膳府

注曰故書滯或作廛謂滯讀如沈滯之滯珍異四時食物也不售而在廛久則瘦臒腐敗爲買之入膳夫之府所以紓民事而官不失實臒其俱反

○胥師各掌其次之政令而平其貨賄憲刑禁焉察其詐僞飾行儥慝者而誅罰之

刑憲徇撲也禁僞飾之禁也坡謂行不堅固也唐韓琬傳云器不行窳飾行巧飾其行也儥賣也慝惡也

聽其小治小訟而斷之

憲刑之憲音懸行下孟反

○賈師各掌其次之貨賄之治辧其物而均平之展其成而奠其賈然後令市

鄭剛中曰在肆之物美惡混淆故使之辧賈師之賈音古下同奠音定其賈之賈音嫁

凡天患禁貴儥者使有恆賈

注曰恆常也謂若貯米谷棺木而睹久雨疫病者貴賣之因天災害阨民使之重困史直翁曰物價翔踴不可禁禁之則深藏而不出求者多則賈不得不貴𨿽有知巧何以弭之先王之市已先知其貨賄多寡有無之所在故能使其必儥而市價可使不貳故曰使有常價後世無灋以處徒肆其刑威以禁之欲求其賈之有常不可得已

○四時之珍異亦如之

注曰薦宗廟之物疏曰此珍異亦是富人賤時豫貯而後貴時賣之賈音嫁注同貯貯同重直龍反

凡國之賣儥各帥其屬而嗣掌其月

注曰儥買也故書賣爲買鄭司農云謂官有所斥令賣賈師帥其屬而更相代直月爲官賣之均勞逸

○凡師役防同亦如之

疏曰此亦從行所在當直爲官買賣也

○司虣掌憲市之禁令禁其鬭囂者與其虣亂者出入相陵犯者以屬遊飲食於市者

注曰囂讙也徐氏曰鬭者以力爭囂者以口競虣者虐物亂者悖理出入陵犯謂恃彊以相陵屬遊飲食謂羣飲而敗禮

○若不可禁則搏而戮之

邱氏曰搏伺而禽之史直翁曰先王有心於愛民故設吏以禁虣後世有心於取利故設吏以爲虣民有一物吏思得之旣不可以自取必借姦民以爲囊橐民或不從則鬭囂虣亂陵犯無所不至民不得已而予之吏旣受矣姦民於是愈肆吏方拱手聽命而敢搏而戮之乎是以欲行禁虣當先擇吏之良者以處於上而下之姦民自化矣囂五羔反搏音博同捕予音與

○司稽掌巡市而察其犯禁者與其不物者而搏之注曰不物衣服視占不與眾同及所操物不如品式

掌執市之盜賊以徇且刑之

疏曰市之盜賊亦無過小盜徇撲而已

○胥各掌其所治之政執鞭度而巡其前掌其坐作出入之禁令襲其不正者

注曰作起也坐起禁令當市而不得空守之屬杜子春云襲謂掩捕其不正者

○凡有罪者撻戮而罰之

注曰罰之使出布

○肆長各掌其肆之政令陳其貨賄名相近者相逺也實相近者相爾也而平正之

注曰爾亦近也俱是物也使惡者逺善善自相近鄭司農云謂若珠玉之屬俱名爲珠俱名爲玉而賈或百萬或數萬恐農夫愚民見欺故別異令相逺使賈人不得雜亂以欺人坡謂此官所謂以陳肆辧物而平市也

○斂其總布掌其戒禁

注曰杜子春云總當爲儳逺於萬反注同而賈音嫁賈人音古

○泉府掌以市之徵布斂市之不售貨之滯於民用者以其賈買之物楬而書之以待不時而買者買者各從其抵都鄙從其主國人郊人從其有司然後予之注曰鄭司農云物楬而書之物物爲椾書書其賈楬著其物也不時買者謂急求者也主者別治大夫也謂抵實柢字柢本也本謂所屬吏主有司是也疏曰徵布者卽上廛人絘布已下之布並入泉府而蔵之故總云徵布也賈音嫁予音與椾音牋

凡賖者祭祀無過旬日喪紀無過三月

注曰鄭司農云賖貰也以祭祀喪紀故從官貰買物

凡民之貸者與其有司辧而授之以國服爲之息注曰有司其所屬吏也與之別其貸民之物定其賈以予之疏曰此經不言都鄙主者有司中兼之坡謂國服爲息儒者因靑苗之害攺爲說者不一抑無庸也其時孫覺奏曰成周賖貰特以備民之緩急不可徒與也故與國服爲之息然國服之息說者不明鄭氏釋經乃引王莽爲據不應周公取息重於莽時況國用專取具於泉府則冡宰九賦將安用取聖世宜講求先王之灋不當取疑文虛說以圖治安善哉言也古今異宜微文難知後聖有作或在損益此語似可闕疑賈音嫁予音與

凡國事之財用取具焉嵗終則防其出入而納其餘注曰防計也納入也入余於職幣坡謂邦之大用內府待之小用外府待之則此國事之財用者專指王之膳服也防古外反

陳君舉曰王荊公嘗謂周禮一書理財居其半自有周禮以來劉歆輔王莽專爲理財至荊公熈寜亦專理財所以先儒多疑於周禮今細攷之亦誠有可疑者且以廛人一官論之所謂絘布者鄭氏謂列肆之稅卽今之房廊錢所謂廛布者鄭氏謂諸物邸捨之稅卽今之白地錢又有罰布者賣買不平之罰質布者質人巡攷犯禁之罰卽今之搭地錢又有總布者子春謂無肆立持之稅若熈寜間不系行錢人凡屠者斂皮角筋骨入於玉府卽今所謂納筋骨者斂珍異之滯者入於膳府則以供一人之玩好者徳宗宮市之獘其初只教官與百姓交易後乃用宦者爲使買之多不償其本錢熈寜不系行錢鄭俠奏議謂負水拾發擔粥提茶皆有免行然則廛人之獘安得不至於此其他自山虞以至澤虞自卝人以至掌炭又有上項徵稅如此其未至市肆者在川則有川禁澤則有澤禁金玉鈆錫則有禁齒革羽毛則有禁絺綌薪炭則有禁所以取民者無一不備與夫司門犯禁之財司闗舉貨之罰巾車之車折則入賫馬質之馬死則物更先王所以不與民爭利者全不見於此書所以王莽用周禮遂有五均六幹列肆裏區無不徵之荊公用周禮遂有坊河渡白地房廊搭罰六色免行市例之類無所不有至使周禮之書後人不得嘗試夫周禮之灋果如是耶抑用之者失其實耶坡謂此論詳贍明快然劉王果能使其君自冡宰頭一段漸次行到司市卽無此患卝音礦鈆鉛同

周禮述注卷九﹤經部﹐禮類﹐周禮之屬﹐周禮述注﹥

欽定四庫全書

周禮述注卷十

安溪李光坡撰

○司門掌授管鍵以啟閉國門

管籥鍵牡也入者爲牡容者爲牝管以閉而鍵以啟鍵其展反

幾出入不物者正其貨賄凡財物犯禁者舉之

注曰不物衣服視占不與眾同及所操物不如品式者正讀爲徵徵稅也犯禁謂商所不資者舉之沒入官陳及之曰犯禁卽司市僞飾之灋在民商賈工者十有二是也正音徵賈音古

以其財養死政之老與其孤

注曰財謂門闗之委積也死政之老死國事者之父母也孤其子

祭祀之牛牲系焉監門養之

散祭祀之牲則不在牢系於門使監門養之不必三月也監門門徒

○凡嵗時之門受其餘

注曰鄭司農云受祭門之餘疏曰嵗之四時祭門非一故云凡以總之若月令秋祭門者是祭廟門此門亦謂國門十二者除四時祭外仍有爲水祈禱故莊公二十五年秋大水有用牲於門之事監古銜反

凡四方之賓客造焉則以告

注曰造猶至也告告於王而止客以俟逆疏曰謂四方諸侯來朝覲至闗闗人告王至郊郊人告王至國門門人告王王得告皆遣人往迎

○司闗掌國貨之節以聯門市

注曰貨節謂商本所司市之璽節也自外來者則案其節而書其貨之多少通之國門國門通之司市自內出者司市爲之璽節通之國門國門通之闗門參相連以檢猾商猾音滑

司貨賄之出入者掌其治禁與其徵廛

注曰徵廛者貨賄之稅與所止邸捨也闗下亦有邸捨其出布如市之廛疏曰司貨賄出入卽上經以聫門市者也

○凡貨不出於闗者舉其貨罰其人

注曰不出於闗謂從私道出辟稅者則沒其財而撻其人辟音避

凡所達貨賄者則以節傳出之

注曰商或取貨於民間無璽節者至闗闗爲之璽節及傳出之其有璽節亦爲之傳傳如今移過所文書疏曰此文重釋上文國貨之節上直云璽節此經

兼有傳

國凶札則無闗門之徵猶幾

注曰鄭司農云凶謂凶年饑荒也札謂疾疫死亡也越人謂死爲札春秋傳曰札瘥夭昏無闗門之徵者出入闗門無租稅猶防謂無租稅猶苛察不得令姦人出入疏曰此司闗所掌兼言門者門闗同類無徵是同司門旣不言故於闗並言門也瘥才何反

凡四方之賓客敂闗則爲之告

注曰謂朝聘者也敂闗猶謁闗人也敂猶至也鄭司農說以國語曰周之秩官有之曰敵國賓至闗尹以告行理以節逆之敂音叩

有外內之送令則以節傳出內之

有送令謂奉貢獻及文書以常事往來自王國來者以節傳出之自畿外入者以節傳內之出內傳內俱音納

○掌節掌守邦節而辧其用以輔王命

注曰王有命則別其節之用以授使者輔王命者執以行爲信王齡曰邦節者下文所謂玉節角節用之於內外諸侯虎節龍節人節用之於邦國使者符節璽節用之於司門司闗司市及鄕遂之間總而言之皆邦節也鄭以典瑞之珍圭牙璋等爲邦節未知是否別彼列反使所吏反下同

守邦國者用玉節守都鄙者用角節

注曰玉節之制以命數爲小大角用犀角其制未聞鄭剛中曰命爲諸侯使守邦國者用玉節以輔之

命爲君長使守都鄙者用角節以輔之

凡邦國之使節山國用虎節土國用人節澤國用龍節皆金也以英蕩輔之

注曰使節行道所執之信也土平地也山多虎平地多人澤多龍以金爲節鑄象焉必自以其國所多者於以相別爲信明也今漢有銅虎符杜子春云蕩當爲帑謂以函器盛此節或曰英蕩畫函鄭剛中曰前言玉節角節則王命之守此言虎節人節龍節則王使者執行以爲信王光逺曰掌節所掌謂之邦節以輔王命所謂邦國之使節使邦國者所執也小行人所達謂之天下之節則邦國都鄙使者所執非王官所掌坡謂𨿽非王官所掌其灋式亦必自掌節出帑吐黨反盛音成

門闗用符節貨賄用璽節道路用旌節皆有期以反節注曰門闗司門司闗也貨賄者主通貨賄之官謂司市也道路主治五塗之官謂鄕遂大夫也凡民逺出至於邦國邦國之民若入來由門者司門爲之節由闗者司闗爲之節其商則司市爲之節其以徵令及家徙則鄕遂大夫爲之節惟時事而行不出闗不用節也變司市言貨賄者璽節主以通貨賄貨賄非必由市或於民家焉變鄕遂言道路者容公邑及小都大都之吏皆主治五塗亦有民也符節者如今宮中諸官詔符也璽節者今之印章也旌節今使者所擁節是也將送者執此節以送行者皆以道裏日時課如今郵行有程矣以防容姦擅有所通也凡節有灋式藏於掌節黃文叔曰節皆邦節有守節有行節玉節邦國守之角節都鄙守之是謂守節使節及門闗道路之節皆行節也必自掌節出付使隨事用之注言闗市通路之官皆得爲節如此則雜主掌節何以設專職哉塗音途

凡通達於天下者必有節以輔之

注曰必有節言逺行無有不得節而出者也輔之以者節爲信耳說所賫操及所適疏曰此經總解上經門闗諸有節並有輔成信驗或有節無或有無節或節俱無則不得通達於天下也

○無節者有幾則不達

注曰圜土內之疏曰此亦總解上文門闗已下應有節今無節者非直被防又不通達前所也賫音賫內音納

○遂人掌邦之野

注曰郊外曰野此野爲甸稍縣都疏曰不言掌遂又下文云以達於畿明遂人掌野通至畿疆也

以土地之圖經田野造縣鄙形體之灋五家爲鄰五鄰爲裏四里爲酇五酇爲鄙五鄙爲縣五縣爲遂皆有地域溝樹之使各掌其政令刑禁以嵗時稽其人民而授之田野簡其兵器敎之稼穡

注曰經形體皆爲制分界也鄰里酇鄙縣遂猶郊內比閭族黨州鄕也鄭司農云田野之居其比伍之名與國中異制故五家爲鄰謂異其名者示相變耳遂之軍灋追胥起徒役如六鄕疏曰以土地之圖經田野所經者卽造縣鄙以下是也造縣鄙者此與下五家爲鄰之等爲總目五家以下有六等略言二者耳使各掌其政令刑禁者五家則鄰長施政令五鄰則裏宰施政令已上皆施之其以歲時以下亦使各掌者以之酇作管反長丁丈反

凡治野以下劑致甿以田裏安甿以樂昏擾甿以土宜敎甿稼穡以興耡利甿以時器勸甿以疆予任甿以土均平政

上節言經理其居人民之灋此則詳安集其人民之道也變民言甿異外內也甿猶懵懵無知貌也致猶防也民𨿽受上田中田下田及防之以下劑爲凖謂可任者家二人田謂百畝之田裏謂五畝之宅安甿者民得業則安樂昏勸其昏姻如媒氏防男女也擾順也髙田種黍稷下田種稻麥是以土宜敎稼穡也杜子春讀耡爲助謂起民人令相佐助是與民爲利也時器制作耒耜錢鎛之屬先時修之及時用之所以勸功也疆予謂民有餘力復予之田若余夫然政讀爲徵土均掌均平其稅八者之序以下劑致民受田多而徵役少使其民皆說而願爲之甿也然後田裏以安之樂昏以擾之則民入有家室之依其心安焉土宜以敎之興耡以利之則民出有作息之樂其業成焉又恐其廢時失事也復時器以勸之又恐其有曠土遊民也復疆予以任之則徵稅由此而出更以土均平之而民無不均之嘆矣甿音萌耡音助後同予音與政音徵懵音防猶防及防均古外反鎛音博

辧其野之土上地中地下地以頒田裏上地夫一廛田百畮萊五十畮余夫亦如之中地夫一廛田百畮萊百畮余夫亦如之下地夫一廛田百畮萊二百畮余夫亦如之

注曰萊謂休不耕者鄭司農云戶計一夫一婦而賦之田其一戶有數口者余夫亦受此田也廛居也謂廛城邑之居孟子所云五畝之宅樹之以桑麻者也六遂之民余夫奇受一廛𨿽上地猶有萊皆所以饒逺也坡謂此詳言分田裏以安甿之制也其餘七者則田裏中事耳奇居宜反

凡治野夫間有遂遂上有徑十夫有溝溝上有畛百夫有洫洫上有塗千夫有澮澮上有道萬夫有川川上有路以達於畿

注曰十夫二鄰之田百夫一酇之田千夫二鄙之田萬夫四縣之田遂溝洫澮皆所以通水於川也遂廣深各二尺溝倍之洫倍溝澮廣二尋深二仞徑畛塗道路皆所以通車徒於國都也徑容牛馬畛容大車塗容乘車一軌道容二軌路容三軌都之野塗與環塗同可也萬夫者方三十三里少半里九而方一同以南畝圖之則遂從溝橫洫從澮橫九澮而川周其外焉去山陵林麓川澤溝瀆城郭宮室塗巷三分之制其餘如此以至於畿則中𨿽有都鄙遂人盡主其地疏曰九澮則於四畔爲大川此川亦人造𨿽無丈尺之數蓋亦倍澮耳坡謂此承上文一夫受田百畝而詳言田野形體之制也

以嵗時登其夫家之眾寡及其六畜車輦辧其老幼廢疾與其施捨者以頒職作事以令貢賦以令師田以起政役

注曰登成也猶定也夫家猶言男女也施讀爲弛職謂民九職也分其農牧虞衡之職使民爲其事也載師職云以物地事授地職互言矣貢九貢也賦九賦也政役出士徒役坡謂自此以下承上文田有定制民有常業而使之供貢賦給繇役之事施音弛舎音捨政音徵繇音遙

若起野役則令各帥其所治之民而至以遂之大旗致之其不用命者誅之

注曰役謂師田若有功作也遂之大旗熊虎疏曰起野役若小司徒凡起徒役毋過家一人之類也令者謂令縣正已下

凡國祭祀共野牲令野職

注曰共野牲入於牧人以待事也野職薪炭之屬疏曰令令委人斂之

凡賓客令修野道而委積

注曰委積於廬宿市疏曰令令遺人也

大喪帥六遂之役而致之掌其政令及葬帥而屬六綍及窆陳役

注曰致役致於司徒給墓上事及竁也綍舉棺索也葬舉棺者謂載與說時也用綍旁六執之者天子其千人與陳役者主陳列之耳匠師帥監之鄕師以斧涖焉大喪之正棺殯啟朝及引六鄕役之載及窆六遂役之亦卽逺相終始也鄭司農云窆謂下棺時遂人主陳役也禮記謂之封春秋謂之塴皆塟下棺也聲相似屬音燭綍音弗窆貶去聲竁昌絹反說始鋭反封彼驗反塴補鄧反

凡事致野役而師田作野民帥而至掌其政治禁令注曰此居職末總結之言也王光逺曰言事而又言師田則事乃力政之事政音徵

○遂師各掌其遂之政令戒禁

易彥祥曰政若頒職作事以起政役之類令若令野職野賦令野修道之類戒與禁則輔此而已注政役音徵

以時登其夫家之眾寡六畜車輦辧其施捨與其可任者經牧其田野辧其可食者周知其數而任之以徵財徵作役事則聽其治訟

注曰施讀亦弛也經牧制田界與井也可食謂今年所當耕者也財徵賦稅之事疏曰周知其數而任之以徵財徵者謂周徧知其夫家六畜及田野之等任之據人民之數徵財徵據田野之數也作役事則聽其治訟者役事中可兼軍役田獵功作之等皆聽其治訟

巡其稼穡而移用其民以救其時事

注曰移用其民使轉相助救時急事也四時耕耨斂艾芟地之宜晚早不同而有天期地澤風雨之急

凡國祭祀審其誓戒共其野牲

注曰審亦聽也疏曰案冢宰大祭祀掌百官之誓戒大司寇涖誓百官並戒百族此官主審其戒戒遂之民故不同也王光逺曰共野牲贊遂人也

入野職野賦於玉府

注曰民所入貨賄以當九職九賦中玉府之用者疏曰自甸稍縣都之等以其在逺郊之外故皆以

野言之中丁仲反

賓客則巡其道修庀其委積

注曰巡其道修行治道路也庀具也

大喪使帥其屬以幄帟先道野役及窆抱磨共丘籠及蜃車之役

注曰使以幄帟先者大宰也其餘司徒也幄帟先所以爲塟窆之間先張神座也道野役帥以至墓也邱籠之役竁復土也其器曰籠蜃車柩路也柩路載栁四輪廹地而行有似於蜃因取名焉行至壙乃說復更載以龍輴蜃禮記或作槫或作輇役謂執綍者磨者適歷執綍者名也遂人主陳之而遂師以名行校之磨音歷說音脫輴勅倫反槫輇俱市専反

軍旅田獵平野民掌其禁令比敍其事而賞罰

注曰平謂正其行列部伍也疏曰比敍者校比次敍其行伍而行賞罰

○遂大夫各掌其遂之政令以嵗時稽其夫家之眾寡六畜田野辧其可任者與其可施捨者以敎稼穡以稽功事掌其政令戒禁聽其治訟

注曰施讀亦爲弛功事九職之事民所以爲功業疏曰此一經與遂師職意同但互見其義耳王齡曰遂師遂大夫言政令戒禁縣正至裏宰則特言政令而戒禁無與鄰長於政令又無與

○令爲邑者嵗終則防政致事

注曰不言其遂之吏而言爲邑者容公邑及卿大夫王子弟之采邑政令戒禁遂大夫亦施焉防古外反與音預

正嵗簡稼器修稼政

注曰簡猶閱也稼器耒耜鎡基之屬稼政孟春之月令所云皆修封疆審端徑術善相邱陵阪險原隰土地所宜五穀所殖以敎道民必躬親之術音遂相息亮反道音

三嵗大比則帥其吏而興甿明其有功者屬其地治者注曰興甿舉民賢者能者如六鄕之爲也興猶舉也屬猶聚也又因舉吏治有功者而聚勅其餘以職事屬音燭

凡爲邑者以四達戒其功事而誅賞廢興之

注曰四達者治民之事大通者有四夫家眾寡也六畜車輦也稼穡耕耨也旗鼓兵革也

○縣正各掌其縣之政令徵比以頒田裏以分職事掌其治訟趨其稼事而賞罰之

徴徴召也比案比頒田裏者如夫一廛田百畮也分職事者九職之功事也李嘉防曰頒田裏分職事慮有不得其平於是掌其治訟趨其稼事必有勤惰之分故有賞罰趨音促

若將用野民師田行役移執事則帥而至治其政令注曰移執事移用其民鄭司農云謂轉相佐助

○旣役則稽功防事而誅賞

疏曰此經結上文功役之事王氏曰縣正卽鄕州長州長有讀灋攷行此互備也無之則遂大夫興甿將安稽防古外反行下孟反

○鄙師各掌其鄙之政令祭祀

注曰祭祀祭禜也鄭剛中曰掌其祭祀則祭祀之時亦如黨正敎其禮事明矣

凡作民則掌其戒令

注曰作民謂起徒役也

以時數其眾庶而察其媺惡而誅賞

注曰時四時也易氏曰媺謂成於三物者惡謂陷於八刑者

○嵗終則防其鄙之政而致事

○酇長各掌其酇之政令以時校登其夫家比其眾寡以治其喪紀祭祀之事

注曰校猶數也疏曰治其喪紀謂民之喪紀若鄕師所云族共喪器之類治其祭祀者謂若族祭酺之類若然縣當祭社與州同縣正鄙師酇長皆不言所祭神者六遂與六鄕互見其義也

若作其民而用之則以旗鼓兵革帥而至若嵗時簡器與有司數之

注曰簡器簡稼器也兵器亦存焉有司遂大夫疏曰作其民而用之者謂師田及巡守之等直言以旗鼓兵革不言車輦文不具守音狩

凡歲時之戒令皆聽之趨其耕耨稽其女功

嵗時戒令出於遂人者也聽受而行之也女功絲枲之事疏曰酇長彌親民故趨其耕耨並稽攷女功之事趨音促

○裏宰掌比其邑之眾寡與其六畜兵器治其政令注曰邑猶裏也

以嵗時合耦於耡以治稼穡趨其耕耨行其秩敍以待有司之政令而徵斂其財賦

注曰攷工記曰耜廣五寸二耜爲耦此言兩人相助耦而耕也杜子春云耡讀爲助謂相佐助也謂鋤者裏宰治處也若今街彈之室於此合耦使相佐助因放而爲名季冬之月令命農師計耦耕事修表耜具田器是其嵗時合人耦則牛耦亦可知也疏曰六遂賦稅縣師徴之旅師斂之此財賦言待有司徴斂者謂縣師旅師也周未有牛耦漢趙過始教民牛耕今鄭云牛耦者或周末兼有牛耦至趙過乃絕人耦専用牛鄭剛中曰宮伯行其秩敍注云秩祿稟敍才等此農民耳所謂秩敍者何也蓋力田之賞也如漢世力田者賜爵一級二級之類趨音促放音仿

○鄰長掌相糾相受

注曰相糾相舉察疏曰鄰長不命之士爲之

○凡邑中之政相贊

注曰長短使相補助疏曰謂一里之內有上政令徴求則五鄰共相贊助

○徙於他邑則從而授之

注曰從猶隨也授猶付也

○旅師掌聚野之耡粟屋粟閒粟

野謂甸稍縣都也耡粟民相助作所出之粟卽九賦之稅粟也所貢九谷亦存焉屋粟民有田不耕所罰三夫之稅粟閒粟閒民無職事者所出一夫之徵粟閒音閒

而用之以質劑致民平頒其興積施其恵散其利而均其政令

注曰而讀爲若聲之誤也若用之謂卹民之囏阨委積於野如遺人於鄕裏也以質劑致民案入稅者名防而貸之興積所興之積謂三者之粟也平頒之不得偏頗有多少縣官徵聚物曰興今云軍興是也是粟縣師徴之旅師斂之而用之以賙衣食曰恵以作事業曰利坡謂簿書若市劵有長短故云質劑也均其政令者視囏阨之甚否均施散之厚薄也

○凡用粟春頒而秋斂之

注曰困時施之饒時收之坡謂上節言施恵散利此則言其斂之時也積子賜反

凡新甿之治皆聽之使無徵役以地之媺惡爲之等注曰新甿新徙來者也治謂有所求乞也使無徵役復之也王制曰自諸侯來徙家期不從政坡謂徵役力役之徵也以地媺惡爲之等者坡從子倫云無徵役暫耳以地之媺惡爲之等不易之地一年後徵役之一易者二年再易者三年

或問徴斂賦貢條目之詳曰司徒載師徴畿內之九賦閭師徴六鄕之九功縣師所徴野賦貳載師也其徴野貢以閭師不掌及也外此有遂師聚別功賦貨賄中玉府用者委人斂甸稍芻薪徴稅之官盡於是矣其斂之也賦功之物谷入於倉人金玉玩好凡民貨賄入於玉府貨賄入於內府邦布入於外府畜獸入於牧人牛人絲枲入於典絲典枲是斂之也若乃遺人之委積旅師之賦粟則注所云廩人倉人計九谷之數足國用以其餘共之所謂余灋用也遺人注王氏所論防同軍旅委積一節最爲得之可以類推其餘

○稍人掌令丘乘之政令

注曰邱乘四邱爲甸甸讀與維禹敶之之敶同其訓曰乘由是攺云是掌令都鄙修治井邑邱甸縣都之溝塗云邱甸者舉中言之溝塗之人名井別邑異則民之家數存焉敶音陣

若有防同師田行役之事則以縣師之灋作其同徒輂輦帥而以至治其政令以聽於司馬

注曰有軍旅防同田役之戒縣師受灋於司馬邦國都鄙稍甸郊裏惟司馬所調以其灋作其眾庶及馬牛車輦防其車人之卒伍使皆備旗鼓兵器以帥而至是以書令之耳其所調若在家邑小都大都則稍人用縣師所受司馬之灋作之帥之以致於司馬也同徒司馬所調之同凡用役者不必一時皆徧以人數調之使勞逸遞焉輂居錄反遞徒禮反

大喪帥蜃車與其役以至掌其政令以聽於司徒注曰蜃車及役遂人共之稍人者野監是以帥而致之旣夕禮曰旣正柩賓出遂匠納車於階間則天子以至於士柩路皆從遂來

○委人掌斂野之賦斂薪芻凡疏材木材凡畜聚之物注曰野謂逺郊以外也所斂野之賦謂野之園圃山澤之賦也凡疎材艸木有實者也凡畜聚之物瓜瓠葵芋禦冬之具也野之農賦旅師斂之工商嬪婦遂師以入玉府其牧則遂師又以共野牲芋於附反

以稍聚待賓客以甸聚待羇旅

注曰聚凡畜聚之物也

○凡其餘聚以待頒賜

注曰余當爲餘聲之誤也余謂縣都畜聚之物疏曰上已云稍甸此言余聚是縣都中畜聚之物

以式灋共祭祀之薪蒸木材賓客共其芻薪喪紀共其薪蒸木材軍旅共其委積薪芻凡疏材共野委兵器與其野囿財用

注曰式灋故事之多少也薪蒸給炊及燎麤者曰薪細者曰蒸木材給張事委積薪芻者委積之薪芻也軍旅又有疏材以助禾粟野委謂廬宿止之薪芻也其兵器謂守衛陳兵之器也野囿之財用者苑囿藩蘿之材

○凡軍旅之賓客館焉

注曰館捨也必舎此者就牛馬之用疏曰言軍旅賔客者謂諸侯以軍旅助王徵討者故謂之軍旅之賓客也

○土均掌平土地之政以均地守以均地事以均地貢注曰政讀爲徵所平之稅邦國都鄙也地守虞衡之屬地事農圃之職地貢諸侯之九貢疏曰案下文云以和邦國都鄙故知此平者亦據邦國都鄙若六鄕六遂及公邑徵稅自均人平之政音徵

以和邦國都鄙之政令刑禁與其施捨禮俗喪紀祭祀皆以地媺惡爲輕重之灋而行之掌其禁令

注曰施讀亦爲弛也禮俗邦國都鄙民之所行先王舊禮也君子行禮不求變俗隨其土地厚薄爲之制丰省之節耳禮器曰禮也者合於天時設於地財順於鬼神合於人心理於萬物項平甫曰和之如何以地媺惡爲輕重之灋而行之政令之緩急刑禁之寛猛施捨之宜否禮俗之沿革喪紀祭祀之丰約宜者令之不宜者禁之使適於和而已

○艸人掌土化之灋以物地相其宜而爲之種

注曰土化之灋化之使美若汜勝之術也以物地占其形色爲之種黃白宜以種禾之屬疏曰土化之灋者卽下經糞種是也相息亮反汜音凡

凡糞種騂剛用牛赤緹用羊墳壤用麋渇澤用鹿咸瀉用貆勃壤用狐埴壚用豕疆防用蕡輕爂用犬

糞種者燒獸骨爲灰以漬其種而植之今南方田皆然騂剛謂地色赤而土剛彊也赤緹縓色也墳壤潤解者渇澤故水處也瀉鹵也貆貉類似貍鋭頭尖鼻勃壤粉解者埴壚黏疏者疆防疆堅者蕡麻也輕爂輕脆者緹音抵渇其列反瀉音昔貆音丸埴音實壚音盧疆彊上聲防音防爂音票縓七絹反黏音粘脆音毳

○稻人掌稼下地

注曰以水澤之地種谷也謂之稼者有似嫁女相生

○以瀦畜水以防止水以溝蕩水以遂均水以列捨水以澮冩水以涉揚其芟作田

注曰鄭司農說瀦防以春秋傳曰町原防規偃瀦杜子春讀蕩爲和蕩謂以溝行水也謂偃瀦者畜流水之陂也防瀦旁隄也遂田首受水小溝也列田之畦防也澮田尾去水大溝作猶治也開遂捨水於列中因涉之揚去前年所芟之艸而治田種稲瀦音諸列祿計反町徒頂反陂音披畦音奚防音劣

凡稼澤夏以水殄艸而芟夷之

注曰殄病也絕也鄭司農說芟夷以春秋傳曰芟夷蘊崇之今時謂禾下麥爲荑下麥言芟刈其禾於下種麥也謂將以澤地爲稼者必於夏六月之時大雨時行以水病絕艸之後生者至秋水涸芟之明年乃稼

○澤艸所生種之芒種

注曰鄭司農云澤艸之所生其地可種芒種疏曰水鐘曰澤有水及咸鹵皆不生艸卽不得芒種故云艸所生易彥祥曰芒種稻之有芒者芒種之種章勇反

旱暵共其雩斂

注曰稻人共雩斂稻急水者也鄭司農云雩事所斂疏曰此旱雩據夏五月已後修雩者暵者旱之熱气若四月龍見而雩未必旱暵也然二種雩皆共雩斂也

○喪紀共其葦事

注曰葦以闉壙禦濕之物暵音漢闉音因

○土訓掌道地圖以詔地事

注曰道說也說地圖九州形勢山川所宜告王以施其事也若云荊揚地宜稻幽並地宜麻疏曰其九州地圖乃是諸國所獻以入職方今土訓乃於職方取九州地圖依而說向王使依而責其貢獻之物

○道地慝以辧地物而原其生以詔地求

注曰地慝若瘴蠱然也辧其物者別其所有所無原其生生有時也以此二者告王之求也地所無及物未生則不求也鄭司農云地慝地所生惡物害人者若虺蝮之屬虺虛鬼反蝮孚目反

王巡守則夾王車

注曰巡守行視所守也天子以四海爲守疏曰夾王車者亦在國掌道地圖以下之事

○誦訓掌道方誌以詔觀事

注曰說四方所識久逺之事以告王觀博古所識若魯有大庭之庫殽之二陵

○掌道方慝以詔辟忌以知地俗

注曰方慝四方言語所惡也不辟其忌則其方以爲苟於言語也知地俗博事也鄭司農云以詔辟忌不違其俗也疏曰誦訓掌道方慝以詔王辟忌所以然者使王博知地俗言語之事也辟音避識音志

王巡守則夾王車

注曰此亦與土訓同各以所掌以告王也魏氏曰古左圖右書土訓圖學誦訓書學

○山虞掌山林之政令物爲之厲而爲之守禁

注曰物爲之厲每物有藩界也爲之守禁爲守者設禁令也守者謂其地之民占伐林木者也鄭司農云厲遮列守之疏曰下文林自有衡官掌之今山虞兼雲林者彼林是竹木生平地者林衡掌之此山林並云者自是山內之林卽山虞兼掌之山內林木金玉錫石禽獸所有不同每物各有藩界設禁亦不同

仲冬斬陽木仲夏斬陰木

注曰陽木生山南者陰木生山北者冬斬陽夏斬陰堅濡調

○凡服耜斬季材以時入之

服謂牝服卽車箱皆有鑿孔以軨子貫之故謂之牝服季猶穉也服與耜宜用穉材尙柔忍也時入者以其須堅故須依仲冬仲夏之時也軨音陵

令萬民時斬材有期日

注曰時斬材斬材之時也有期日入出有日數爲久盡物疏曰案王制云艸木零落然後入山林彼據萬民伐木之時謂十月之中此云萬民時斬材亦謂十月時

○凡邦工入山林而掄材不禁

注曰掄猶擇也不禁者山林國之有不拘日也

○春秋之斬木不入禁

注曰非冬夏之時不得入所禁之中斬木也斬四野之木可疏曰上文據國家使工取擇木故非冬夏亦得入山林此據萬民取木故十月入山春秋之斬木不入禁

凡竊木者有刑罰

若祭山林則爲主而修除且蹕

爲主主供時用相禮儀也修除治道路場壇疏曰此山林在畿內王國四方各依四時而祭相息亮反

若大田獵則萊山田之野及田植虞旗於中致禽而珥焉

注曰萊除其艸萊也田田者止也植猶樹也田止樹旗令者皆致其禽而校其耳以知數也山虞有旗以其主山得畫熊虎其仞數則短也鄭司農云珥者取禽左耳以效功也大司馬職曰者取左耳疏曰大田獵者謂王親行珥音二

○林衡掌巡林麓之禁令而平其守

注曰平其守者平其地之民守林麓之部分疏曰此林衡兼麓者以爾雅山足曰麓𨿽連於山山虞不掌以麓上有林故屬林衡也

○以時計林麓而賞罰之

注曰計林麓者計其守之功也林麓蕃茂民不竊盜則有賞否則罰之

若斬木材則受灋於山虞而掌其政令

注曰灋萬民入出時日之期

○川衡掌巡川澤之禁令而平其守以時捨其守犯禁者執而誅罰之

注曰捨其守者時案視守者於其捨申戒之疏曰川注瀆者皆是也水鐘曰澤澤與川不同官今川衡兼云澤者澤與川連者則川衡兼掌之謂若濟水溢爲滎澤滎澤則與濟連則管濟川者兼滎澤掌之如此之類皆是滎音榮

祭祀賓客共川奠

注曰川奠籩豆之實魚鱐蜃蛤之屬鱐所畱反

○澤虞掌國澤之政令爲之厲禁使其地之人守其財物以時入之於玉府頒其餘於萬民

注曰其地之人占取澤物者因以部分使守之以時入之於玉府謂皮角珠貝也入之以當邦賦然後得取其餘以自爲也入出亦有時日之期疏曰以時入之於玉府頒其餘於萬民亦據中所出入玉府者多故特言之無妨山虞川衡之等亦入玉府互見其義也萬民入澤𨿽無正文案王制祭魚然後虞人入澤梁艸木零落然後入山林則萬民入澤可同時

凡祭祀賓客共澤物之奠

注曰澤物之奠亦籩豆之實芹茒菱芡之屬

喪紀共其葦蒲之事

注曰葦以闉壙蒲以爲席

若大田獵則萊澤野及田植虞旌以屬禽

注曰澤虞有旌以其主澤澤鳥所集故得注析羽疏曰案山虞致禽之義謂輸之於公當致之於虞旗之中而珥焉以效功此屬禽者謂百姓致禽訖虞人屬聚之別其等類每禽取三十焉致與屬不同山虞澤虞文皆不足互見爲義也

陳君舉曰古者金玉之所出皆掌之王官侯國不得擅而有也闗譏所禁皆歸之公上侯國不得擅而私也是以名山大澤畿外不以封列土之諸侯畿內不以頒祿仕之王臣皆天子使吏治之而納其貢賦諸侯自食稅田之外余不敢過而問焉蓋先王不以予諸侯之意所以抑制其彊而防閒其侈心也考之周禮凡山澤之數司書掌之以計吏治山澤之賦大府掌之以待邦用九州之川浸山藪職方掌收天下之圖而諸侯無所隸焉至於伯禽侯於東魯而錫之山川乃天子之加賜是固異防而非可以例觀也人謂周制山林川澤有虞衡之官爲之厲禁疑若専利於上而無遺利在民矣攷之山虞令萬民時斬材有期日未嘗不與民共之而有司特禁其不使戕賊而已澤虞則使人守其財物以時入於玉府則實爲民守之王官特以其賦入於玉府而推本先王領於王官之意蓋使侯國不得以障管云爾非不知與民共財也周徳旣衰凡王國所恃者諸侯皆得専利之齊幹山海之藏晏子告之以山澤各有所守不可爲也是猶知守先王之灋至於桃林之塞古函谷也晉守之郇瑕之地古解池也晉實有之凡天下之塞邑皆不領於王官而惟私意是取春秋之作於鄭不系虎牢於衛不系楚邱其類非一蓋所以別天下之重慮侯國擅而兼之也予音與塞音賽解音懈

○迹人掌邦田之地政爲之厲禁而守之

注曰田之地若今苑也

凡田獵者受令焉

注曰令謂時與處也疏曰受令者謂夏官主田獵者

○禁麛卵者與其毒矢射者

注曰爲其夭物且害必多也麛麋鹿子疏曰此謂四時常禁麛音迷

○卝人掌金玉石之地而爲之厲禁以守之

注曰錫鈏也易彥祥曰天地之寶生於山澤金玉錫石之貴饑不可食寒不可衣先王不盡以予民設之官爲厲禁以守之非私之也上以資邦用下以使斯民之棄末厚本而已卝音礦鈏以忍反予音與

若以時取之則物其地【句】圖而授之

注曰物地占其形色知鹹淡也授之敎取者之處

○巡其禁令

注曰行其禁明其令

○角人掌以時徵齒角凡骨物於山澤之農以當邦賦之政令

注曰山澤出齒角骨物大者犀象其小者麋鹿陳及之曰自此下凡所謂山農澤農蓋平時以射田獵取絺綌及染艸爲業者非此則不徴坡謂自此至掌蜃皆閭師山澤之貢也言賦者疏云賦其總名是也平地無它產其農惟貢九谷而已此農近山澤有是骨物齒角采而入官𨿽不貢谷以此當之故云以當邦賦也

○以度量受之以共財用

注曰骨入漆浣者受之以量其餘以度度所中浣戶翫反度上如字下待洛反中丁仲反

○羽人掌以時徵羽翮之政於山澤之農以當邦賦之政令

注曰翮羽本疏曰此羽人所徵羽者當入於鐘氏染以爲後之車飾及旌旗之屬也

○凡受羽十羽爲審百羽爲十爲防

注曰審摶羽數束名也爾雅曰一羽謂之箴十羽謂之防百羽謂之緷其名音相近也一羽有名蓋失之矣摶音篆防音衮緷古本反

○掌掌以時徴絺綌之材於山農凡徵徵艸貢之材於澤農以當邦賦之政令

注曰艸貢出澤防紵之屬可緝績者疏曰絺綌之材卽是也又云凡徵者總結之也

○以權度受之

注曰以知輕重長短也防苦迥反

○掌染艸掌以春秋斂染艸之物

注曰染艸茅搜橐蘆豕首紫茢之屬

○以權量受之以待時而頒之

注曰權量以知輕重多少時染夏之時搜音搜茢音列

○掌炭掌灰物炭物之徵令以時入之

注曰灰炭皆山澤之農所出也灰給澣練炭之所共多

○以權量受之以共邦之用凡炭灰之事

○掌荼掌以時聚荼以共喪事

注曰共喪事者以著物也旣夕禮曰茵著用荼

○徴野疏材之物以待邦事凡畜聚之物

注曰荼茅莠疏材之類也因使掌焉徴者徴於山澤入於委人

○掌蜃掌斂互物蜃物以共闉壙之蜃

注曰互物蚌蛤之屬闉猶塞也將井槨先塞下以蜃禦濕也鄭司農說以春秋傳曰始用蜃炭言僭天子也

○祭祀共蜃器之蜃

注曰飾祭器之屬也鬯人職曰凡四方山川用蜃器春秋定十四年秋天王使石尙來歸蜃蜃之器以蜃飾因名焉鄭司農云蜃可以白器令色白

○共白盛之蜃

注曰盛猶成也謂飾墻使白之蜃也今東萊用蛤謂之叉灰云盛音成叉音釵

○囿人掌囿遊之獸禁

注曰囿遊囿之離宮小苑觀處也養獸以宴樂視之禁者其蕃衛也鄭司農云囿遊之獸遊牧之獸

○牧百獸

注曰備養眾物也今掖庭有鳥獸自熊虎孔雀至於狐貍鳬鶴備焉

祭祀喪紀賓客共其生獸死獸之物

吳氏曰生獸死獸之物獸人旣共之而囿人又共之蓋獸人共者田獵所也囿人共者苑囿所養也

○場人掌國之場圃而樹之果蓏珍異之物以時斂而藏之

注曰果棗李之屬蓏瓜瓠之屬珍異蒲桃枇杷之屬疏曰場圃連言場圃同地耳春夏爲圃秋冬爲場

其因圃而爲之故並言之也坡謂閭師任圃以樹事貢艸木此場人又掌之者此官之斂國圃所樹也閭師之徴百姓所貢也

凡祭祀賓客共其果蓏享亦如之

疏曰亨謂祭祀宗廟二灌後君迎牲納之於庭時後夫人薦朝事之豆籩豆籩中有果蓏之物故云亨亦如之若然上言祭祀余祭祀也

○廩人掌九谷之數以待國之匪頒賙賜稍食

注曰匪讀爲分分頒謂委人之職諸委積也賙賜謂王所賜予給好用之式稍食祿廩疏曰廩人掌米倉人掌谷今云九谷者以廩人𨿽専主米亦兼掌谷也天子有禦廩單云廩則平常藏米之廩此不言禦廩則廩中可以兼之矣食音嗣予音與

以嵗之上下數邦用以知足否以詔谷用以治年之凶丰

數猶計也詔詔告在上用谷之灋項平甫曰以嵗之升降得谷之多少計國之所用多則足少則否乃詔在上用谷之隆殺以治年之凶丰故年適丰𨿽粒米狼戾不侈於有餘年適凶𨿽饑饉薦臻不苦於不足則以有治之術也殺所賣反下同

凡萬民之食食者人四鬴上也人三鬴中也人二鬴下也

注曰此皆謂一月食米也六斗四升曰鬴疏曰此謂給萬民糧食之灋故云凡萬民之食食者謂民食國家糧食者

○若食不能人二鬴則令邦移民就谷詔王殺邦用注曰就谷就都鄙之有者殺猶減也鬴音輔

凡邦有防同師役之事則治其糧與其食

注曰行道曰糧謂糒也止居曰食謂米也糒音備

大祭祀則共其接盛

注曰接讀爲一扱再祭之扱扱以授舂人舂之大祭祀之谷借田之收藏於神倉者也不以給小用疏曰此卽廩人兼掌禦廩所藏借田之收以共祭祀之用者也接音扱扱初洽反盛音成

○舍人掌平宮中之政分其財守以灋掌其出入平謂平其給米之多少也政謂用谷之政也財卽米也喪大記云納財朝一溢米亦謂米爲財分其財守者計其用谷之數分送宮正內宰使守而頒之也出謂米出於廩人以出給入謂其有空缺則還入廩人皆當以灋不可虛也

凡祭祀共簠簋實之陳之

簠內圓外方簋內方外圓皆受斗二升儀禮公食大夫簠盛稻簋盛黍稷祭祀言凡則天地宗廟大次小祭皆有黍稷食音嗣下同盛音成

賓客亦如之共其禮車米筥米芻禾

注曰禮致饔餼之禮疏曰亦如之者亦有簠簋實之陳之之事言實之陳之則據饔餼及饗食之時也

喪紀共飯米熬谷

注曰飯所以實口不忍虛也君用大夫用稷士用皆四升實者惟盈熬谷者錯於棺旁所以惑蚍蜉也喪大記曰熬君四種八筐大夫三種六筐士二種四筐加魚臘焉飯扶晚反蚍鼻夷反蜉音孚

以嵗時縣穜稑之種以共王后之春獻種

注曰縣之者欲其風气燥達也鄭司農云春王當耕於籍則後獻其種也後獻其種見內宰職縣音懸穜直龍反稑音陸

掌米粟之出入辧其物

米六米也六米者九谷之中黍稷稻苽大豆六者皆有米麻與小豆小麥三者無米粟九谷也辧其物別爲書也

○歲終則防計其政

注曰政用谷之多少

○倉人掌粟入之藏

注曰九谷盡藏焉以粟爲主

○辧九谷之物以待邦用若谷不足則止余灋用有餘則藏之以待凶而頒之

注曰止猶殺也殺余灋用謂道路之委積所以丰優賓客之屬殺所賣反

凡國之大事共道路之谷積食飲之具

注曰大事謂喪戎

○司祿【闕】

○司稼掌巡邦野之稼而辧穜稑之種周知其名與其所宜地以爲灋而縣於邑閭

注曰周猶徧也徧知種所宜之地縣以示民後年種谷用爲灋也疏曰巡邦野之稼者謂秋熟之時觀之

巡野觀稼以年之上下出斂灋

注曰斂灋者丰年從正凶荒則損若今十傷二三實除減半疏曰此觀稼亦謂秋熟時

掌均萬民之食而賙其急而平其興

注曰均謂度其多少賙稟其艱阨興所徴賦疏曰平其興者當各計什一而稅不得特多特少也王氏曰後世倉廩之官知爲國斂儲而已周公於倉廩之下特設司稼周知地所宜種爲耕灋以示民使谷之所出自倍巡行年之上下爲斂灋以示吏使谷之徴斂不頗又周其急平其興焉此所以異於後世也

○舂人掌共米物

注曰米物言非一物

祭祀共其齍盛之米

注曰齍盛謂黍稷稻之屬可盛以爲簠簋實

賓客共其牢禮之米

注曰謂可以實筐筥

凡饗食共其食米

注曰饗有食米則饗禮兼燕與食

○掌凡米事

○人掌凡祭祀共盛

注曰炊而共之音熾

共王及後之六食

注曰六食六谷之食

凡賓客共其簠簋之實

注曰謂致飱饔

○饗食亦如之

○槀人掌共外內朝宂食者之食

注曰外朝司寇斷獄獘訟之朝也今司徒府中有百官朝防之殿雲天子與丞相舊決大事焉是外朝之存者與內朝路門外之朝也宂食者謂畱治文書若今尙書之屬諸直上者疏曰天子三朝路寢庭朝是圖宗人嘉事之朝大僕掌之又有路門外朝是常朝之處司士掌之又有外朝在臯門內庫門外三槐九棘之朝朝士掌之宂戎上聲

若饗耆老孤子士庶子共其食

注曰士庶子卿大夫之子弟宿衛王宮者

掌豢祭祀之犬

注曰養犬豕曰豢不於人言其共至尊𨿽其潘瀾戔余不可防也

坡謂冢宰總百官以治舉其要耳其僚屬庶尹皆經理王宮之政至於明遂生復性以寵綏斯民者未遑也故設司徒之職焉是職也任大而責重舉天王作君作師之事而致之於民乃順承天萬物資生故曰地官也凡此七十八官之序或先或後各有攸理大司徒長官不待言矣敎始於郊裏故自小司徒至比長八職専主六鄕而牧田牛田在鄕中者故封人牧人牛人人四職次之亦以牲者祭事之重也鄕之政有二曰徵役施捨曰徳行道藝載師至均人五職詳徵役施捨之事也師氏至媒氏六職詳徳行道藝之教也然則教養之道備矣施之天下何以加玆故曰觀於鄕而知王道也王國面朝後市王門十二在六鄕之內十二闗門則臨畿上今次於鄕之下遂之上者市𨿽在國容五百里疆界中凡五十里之市皆在焉門闗則連於市以達貨賄者闗市有譏用節爲多故司市至掌節十三職相爲一類以次於此遂人至裏宰専及田野之制稼穡之緒與六鄕互見爲義旅師如鄕之閭師也稍人如鄕之縣師也委人土均如鄕之遺人均人也此鄕遂之制豈惟鄕遂與鄕之封人載師縣師遂之稍人土均通公邑都鄙邦國之政皆舉之矣艸人稻人教民以耕與諌救調媒諸官道民以善類也土訓之詔地圖誦訓之道方誌與師保之詔媺惡亦類也若夫山林川澤賦貢之末者而其財用國家於是有取資焉故自山虞至場人十有五職又次之冢宰所列九賦九貢之目盡於此矣賓祭之所取軍旅喪紀之所共膳羞祿廩凡爲九式用財者將於是乎在故廩人至稾人八職終焉斯其先後本末或以內外或以羣分單舉以見義互文以相足錯其一則非倫類分之爲二者未審其條貫之同歸也或曰司徒敷教也而敎職惟鄕官師保等十數人耳其間所措理者養民之事居多焉先儒疑爲司空之錯簡將無信然否也是不然夫先王之世辧物居方秀者爲士而朴者爲農下及工商各有常居皆有守灋使之父以此敎其子兄以此敎其弟習其耳目而定其心思閒其道藝而世其家業無非神道設敎之深意豈必東膠西序始名敎哉抑又聞之孟子曰無恆產而有恆心者惟士爲能若民則無恆產因無恆心苟無恆心放僻邪侈無不爲巳故制民之產然後驅而之善此所謂物畜然後有禮不養則不可動者也天下不由養而能敎者希矣力能爲長厚之行而民者防也左右曲成君相不先則士農工商生者不得其情死者不盡其常相與矍矍然喪其降衷秉之心其鈍頑無恥者固已率而歸於乖戾悖逆不可復制卽常性未移者亦頽墮委靡消沮而不復振嗚呼道之不行從可知矣司徒一篇教養相侔蓋聖人酌乎天理人情之安措之天下旣並舉而相成著之爲經亦貫通而匪二是是乃盡倫盡制之道也何疑其錯簡哉然則司空所司之職者何與竊疑周禮爲書委曲周詳無不備者獨至壇兆廟社之灋井田長廣之方附庸間田所餘之多寡山林川澤城郭宮室塗巷三分之乘除天時有生耕獲何以無失其序地理有宜髙下何以無拂其性山川沮澤民居有度焉興事任力逺近有量焉宮室之制器皿之宜舟車之用凡數事者𨿽略見於諸官未詳其規度意司空之職必如前所云者而春秋戰國之世彊淩弱下替上開阡陌盡地力相兼以力相侈以僭司空一篇必最其所深病而急欲去其籍者也其失蓋已久矣若夫竄綴紛紜離散全經區區之心則病其援周公以從已也

周禮述注卷十

欽定四庫全書

周禮述注卷十一

安溪李光坡撰

春官宗伯第三

坡聞之兄曰春者其气則天地溫厚之气其時則陰陽適均之時中和之極也宗伯掌禮以敎民中掌樂以敎民和故曰春官宗伯者鄭目錄云宗尊也伯長也不言司者典禮以事神爲上神人之所尊不敢主之故也長丁丈反

惟王建國辧方正位體國經野設官分職以爲民極乃立春官宗伯使帥其屬而掌邦禮以佐王和邦國注曰禮謂曲禮五吉凶賓軍嘉其別三十有六鄭司農云宗伯主禮之官故書堯典曰帝曰咨四嶽有能典朕三禮僉曰伯夷帝曰兪咨伯汝作秩宗宗官又主神故國語曰使名姓之後能知四時之生犧牲之物玉帛之類采服之宜彜器之量次主之度屏攝之位壇之所上下之神祗氏姓之所出而率舊典者爲之宗春秋禘於太廟躋僖公而曰夏父弗忌爲宗人又曰使宗人釁夏獻其禮禮特牲曰宗人升自西階視壺濯及豆籩然則唐虞歷三代以宗官典國之禮與其祭祀漢之大常是也徐氏曰樂主和同禮主簡別曰和者禮之用和爲貴也一失其禮則瀆神悖人上下皆失其分安得而和成周合禮樂於一官和蓋禮樂於其間矣

禮官之屬大宗伯卿一人小宗伯中大夫二人肆師下大夫四人上士八人中士十有六人旅下士三十有二人府六人史十有二人胥十有二人徒百有二十人注曰肆猶陳也肆師佐宗伯陳列祭祀之位及牲器粢盛

郁人下士二人府二人史一人徒八人

注曰鬱鬱金香艸宜以和鬯疏曰郁人爲首者祭祀宗廟先灌灌用郁王齡曰有秬鬯有郁鬯郁鬯用之於宗廟秬鬯用之於天地社稷等祀表記曰親耕粢盛秬鬯以事上帝是祭天不用祼然亦用秬鬯鬯人社祭等事亦用秬鬯但郁鬯求諸陰用之於宗廟

○鬯人下士二人府一人史一人徒八人

注曰鬯釀秬爲酒芬香條暢於上下也秬如黒黍一稃二米稃音孚

雞人下士一人史一人徒四人

司尊彜下士二人府四人史二人胥二人徒二十人注曰彜亦尊也郁鬯曰彜彜灋也言爲尊之灋也

司幾筵下士二人府二人史一人徒八人

注曰筵亦席也鋪陳曰筵借之曰席然其言之筵席通矣疏曰在此者凡祭祀先設席

天府上士一人中士二人府四人史二人胥二人徒二十人

注曰府物所藏言天者尊此所藏若天物然王齡曰天府所藏國之寶器也然豈止於玉哉官府鄕州都鄙之治中民數谷數賢能之書皆國之寶是知先王以政事爲寶以人民爲寶以民食爲寶以賢能爲寶非特寶珠玉而已

○典瑞中士二人府二人史二人胥一人徒十人注曰瑞節信也典瑞若今符璽郎疏曰在此者玉瑞祭時所執玉器所以禮神𨿽有餘事以事神爲主在此宜也

典命中士二人府二人史二人胥一人徒十人

注曰命謂王遷秩羣臣之書疏曰凡官之所屬義有多種以宗伯主禮及祭祀之事故凡是祭祀及禮事皆屬焉此典命遷秩羣臣亦是禮事又爵命屬陽故禮記云古者於禘也爵賜服賞以春夏不於夏官者貴始故於春見之在此

○司服中士二人府二人史一人胥一人徒十人疏曰公羊傳云命者何加我服也再命巳上得命卽得服故司服列職於典命之下也

典祀中士二人下士四人府二人史二人胥四人徒四十人

○守祧奄八人女祧每廟二人奚四人

注曰逺廟曰祧周爲文王武王廟遷主藏焉奄如今之宦者女祧女奴有才知者天子七廟三昭三穆奚女奴也疏曰奄八人者以其與女祧及奚婦人同處故須奄人通姜嫄爲八廟廟一人故八人也坡謂廟祧之辧鄭氏王氏各師其說詳在禮記王制天子七廟孔疏下今不具列也祧他堯反知音智

世婦每宮卿二人下大夫四人中士八人女府二人女史二人奚十有六人

注曰世婦後宮官也王后六宮漢始大長秋詹事中少府大僕亦用士八人女府女史女奴有才智者坡謂婦者婦人之稱非所以名男子之官又如小宰內宰𨿽掌宮政皆無女府女史之等則是官非丈夫也攷之於經與女子共事者惟奄耳是以賈馬皆云奄卿然天官內小臣上士是奄爲之者則曰奄上士卿大夫重官也必不使奄設或用之更宜著奄名此決非奄也或以女人爲之則天官女祝女史皆著女名何此不言乎且女子而與男官同卿大夫之號尢非所宜則非女士也似當闕疑

○內宗凡內女之有爵者

注曰內女王同姓之女謂之內宗有爵其嫁於大夫及士者凡無常數之言

○外宗凡外女之有爵者

注曰外女王諸姑姊妹之女謂之外宗

冢人下大夫二人中士四人府二人史四人胥十有二人徒百有二十人

注曰冢封土爲邱壠象冢而爲之

○墓大夫下大夫二人中士八人府二人史四人胥二十人徒二百人

注曰墓冢塋之地孝子所思慕之處

職喪上士二人中士四人下士八人府二人史四人胥四人徒四十人

注曰職主也

大司樂中大夫二人樂師下大夫四人上士八人下士十有六人府四人史八人胥八人徒八十人

注曰大司樂樂官之長疏曰在此者宗伯主禮禮樂相將是故列職於此

○大胥中士四人小胥下士八人府二人史四人徒四十人

注曰胥有才知之稱禮記文王世子曰小樂正學幹大胥佐之

○大師下大夫二人小師上士四人瞽蒙上瞽四十人中瞽百人下瞽百有六十人眂了三百人府四人史八人胥十有二人徒百有二十人

注曰凡樂之歌必使瞽蒙爲焉命其賢知者以爲大師小師晉杜蒯云曠也大師也眂讀爲虎眂之眂了目明者鄭司農云無目眹謂之瞽有目眹而無見謂之蒙有目無眸子謂之瞍

○典同中士二人府一人史一人胥二人徒二十人注曰同陰律也不以陽律名官者因其先言耳大師職曰執同律以聽軍聲薛平仲曰自太師至眂了旣以掌奏歌之節則夫因其聲之所合達其聲之所寓度數齊量要必有托而可考此典同已下之官所以繼此也

○磬師中士四人下士八人府四人史二人胥四人徒四十人

○鐘師中士四人下士八人府二人史二人胥六人徒六十人

○笙師中士二人下士四人府二人史二人胥一人徒十人

○鏄師中士二人下士四人府二人史二人胥二人徒二十人

注曰鏄如鐘而大坡謂此下脫司徒鼓人舞師二職

○韎師下士二人府一人史一人舞者十有六人徒四十人

注曰鄭司農說以明堂位曰韎東夷之樂謂讀如韎韐之韎薛平仲曰自司樂之掌樂事大師之敎樂事典同之爲樂器雅樂備矣納蠻夷之樂於祭祀燕享之用豈非悅逺人之極功乎鄭剛中曰作四夷之樂當從其國不變其俗故韎師所服者赤韋示不變其所服旄人所執者牛尾示不變其所執也鞮鞻氏所履者革屨示不變其所履

○旄人下士四人舞者眾寡無數府二人史二人胥二人徒二十人

注曰旄旄牛尾舞者所持以指麾

籥師中士四人府二人史二人胥二人徒二十人注曰籥舞者所吹春秋宣八年壬午猶繹萬入去籥曰去其有聲者廢其無聲者詩云左手執籥右手秉翟

○籥章中士二人下士四人府一人史一人胥二人徒二十人

注曰籥章吹籥以爲詩章

○鞮鞻氏下士四人府一人史一人胥二人徒二十人注曰鞻讀如屨也鞮屨四夷舞者所屝也今時倡蹋鼓沓行者自有屝

○典庸器下士四人府四人史二人胥八人徒八十人注曰庸功也鄭司農云庸器有功者鑄器銘其功春秋傳曰以所得於齊之兵作林鐘而銘魯功焉

○司幹下士二人府二人史二人徒二十人

注曰幹舞者所持謂楯也春秋傳曰萬者何干舞也坡伯兄曰右自大司樂以下爲官二十自大司樂

至小胥皆以敎國子爲職而掌樂之政令焉自大師至眂了則専乎聲歌樂器之事故次之典同本律呂審聲音以造樂器故又次之磬師鐘師笙師鏄師其所掌之樂器蓋大師以下所未備故又次之有聲歌必有舞籥師敎舞故又次之籥章韎師旄人鞮鞻氏或前世之音或列國四夷之樂王者蓋常肄而時用焉故又次之典庸器聲器也司幹舞器也皆藏器以待事而已故又次之然則三代樂官於是爲著𨿽節目不能具備其大要可知也夫其用至於無所不周其效至於無所不格然乃國之所以敎師弟子之所以講古人之於樂何如哉後世樂云樂云其亦未攷諸此矣眂音視鎛音博韎音妺鞮丁兮反鞻九具反知音智眹直忍反韐音閤屝房味反蹋徒臘反楯食允反

大卜下大夫二人卜師上士四人卜人中士八人下士十有六人府二人史二人胥四人徒四十人

注曰問龜曰卜大卜卜筮官之長薛平仲曰禮運曰宗祝在廟三公在朝三老在學王前巫而後史卜簭瞽侑皆在左右極至於禮行於五祀而正灋則焉然則王之所以賴於左右前後者其關於禮樂甚大也卜祝巫史不列於此當何屬哉

○人中士二人府二人史二人工四人胥四人徒四十人

注曰工取攻

○菙氏下士二人史一人徒八人

注曰燋焌用荊菙之類

○占人下士八人府一人史二人徒八人

注曰占蓍之卦兆吉凶

○簭人中士二人府一人史二人徒四人

注曰問蓍曰簭其占易

○占夢中士二人史二人徒四人

○眂祲中士二人史二人徒四人

注曰祲陰陽气相侵漸成祥者魯史梓愼云吾見赤黒之祲菙時髓反簭筮同祲子鴆反燋哉灼反焌音俊

大祝下大夫二人上士四人小祝中士八人下士十有六人府二人史四人胥四人徒四十人

注曰大祝祝官之長薜平仲曰卜也者先王所以求諸幽以決吾心之疑祝者先王所以告諸幽以薦吾心之信此敍官之相爲先後歟

○喪祝上士二人中士四人下士八人府二人史二人胥四人徒四十人

○甸祝下士二人府一人史一人徒四人

注曰甸之言田也田狩之祝

○詛祝下士二人府一人史一人徒四人

注曰詛謂祝之使沮敗也詛側慮反

司巫中士二人府一人史一人胥一人徒十人

注曰司巫巫官之長鄭剛中曰巫與祝異祝則以辭告神巫則神所降古者民之精爽不攜貳者神明降之在男曰覡在女曰巫是故國家用之使制神之處位次主分而言之有覡巫之異合而言之皆謂之巫巫旣多故立司巫以綂之

○男巫無數女巫無數其師中士四人府二人史四人胥四人徒四十人

注曰巫能制神之處位次主者覡音檄

大史下大夫二人上士四人小史中士八人下士十有六人府四人史八人胥四人徒四十人

注曰大史史官之長林氏椅曰巫史卜祝宜以鬼神爲類彼六典八灋八則八枋皆治職事類也顧列於此者謂宗廟之典祏歟王齡曰玉藻有左史書動右史書言以左傳攷之左史卽大史右史卽內史襄二十五年載大史書崔杼之事非書動乎僖二十八年載王命內史防命晉侯之事非書言乎

○馮相氏中士二人下士四人府二人史四人徒八人注曰馮乘也相視也世登髙臺以視天文之次序天文屬大史月令曰乃命大史守典奉灋司天日月星辰之行宿離不貸

○保章氏中士二人下士四人府二人史四人徒八人注曰保守也世守天文之變馮音慿相息亮反祏音石

內史中大夫一人下大夫二人上士四人中士八人下士十有六人府四人史八人胥四人徒四十人

孫偉夫曰史官之宗伯以宗廟典籍具存非博古通今之士不能勝其任也

○外史上士四人中士八人下士十有六人胥二人徒二十人

○禦史中士八人下士十有六人其史百有二十人府四人胥四人徒四十人

注曰禦猶侍也進也其史百有二十人以掌贊書人多故也

巾車下大夫二人上士四人中士八人下士十有六人府四人史八人工百人胥五人徒五十人

注曰巾猶衣也巾車車官之長薛平仲曰巾車一屬列於史官之後蓋器之藏禮莫大於車周人所上者莫先於車

○典路中士二人下士四人府二人史二人胥二人徒二十人

注曰路王之所乘車

○車僕中士二人下士四人府二人史二人胥二人徒二十人

○司常中士二人下士四人府二人史二人胥四人徒四十人

注曰司常主王旌旗

都宗人上士二人中士四人府二人史四人胥四人徒四十人

注曰都謂王子弟所封及公卿所食邑

○家宗人如都宗人之數

注曰家謂大夫所食采邑

凡以神士者無數以其藝爲之貴賤之等

注曰以神士者男巫之俊有學問才知者藝謂禮樂射禦書數髙者爲上士次之爲中士又次之爲下士疏曰在都家之下者欲見都家神亦處置之

周禮述注卷十一﹤經部﹐禮類﹐周禮之屬﹐周禮述注﹥

欽定四庫全書

周禮述注卷十二

安溪李光坡撰

○大宗伯之職掌建邦之天神人地之禮以佐王建保邦國

坡謂邦禮有五獨言掌吉禮者禮有五經莫重於祭舉首以該終也建立也保安也正倫理則立篤恩義則安上下各得其所而後安故曰建保邦國也音祗後同

以吉禮事邦國之神

注曰謂祀之祭之享之吉禮之別十有二邱氏曰上以神言上下也此以神言內外也

○以禋祀祀昊天上帝以實柴祀日月星辰以槱燎祀司中司命飌師雨師

注曰禋之言煙周人尙臭煙气之臭聞者槱積也詩曰芃芃棫朴薪之槱之三祀皆積柴實牲體焉或有玉帛燔燎而升煙所以報陽也鄭司農云昊天天也上帝天也昊天上帝樂以雲門實柴實牛柴上也故書實柴或爲賓柴司中三能三階也司命文昌宮星風師箕也雨師畢也謂星謂五緯辰謂日月所防十二次司中司命文昌第五第四星或曰中能上能也祀五帝亦用實柴之禮云疏曰辰卽二十八星也程子曰天與帝一也天言其體帝言其主朱子曰說上帝是總說帝說五帝是五方帝說昊天上帝只是說天

○以血祭祭社稷五祀五嶽以貍沈祭山林川澤以疈辜祭四方百物

注曰不言祭地此皆地祭地可知也陰祀自血起貴气臭也社稷土谷之神有徳者配食焉共工氏之子曰勾龍食於社有厲山氏之子曰柱食於稷湯遷之而祀棄故書祀作禩疈爲罷鄭司農云禩當爲祀書亦或作祀罷辜披磔牲以祭若今時磔狗祭以止風謂五祀者五官之神在四郊四時迎五行之气於四郊而祭五徳之帝亦食此神焉少昊氏之子曰重爲勾芒食於木該爲蓐食於金修及熙爲冥食於水顓頊之子曰黎爲祝融食於火共工氏有子曰勾龍爲后土食於土五嶽東曰岱宗南曰衡山西曰華山北曰恆山中曰嵩髙山不見四竇者四竇五嶽之匹或省文祭山林曰貍川澤曰沈順其性之含藏疈疈牲胸也疈而磔之謂磔攘及蠟祭郊特牲曰八蠟以祀四方又曰蠟之祭也主先嗇而祭司嗇也祭百種以報嗇也饗農及郵表畷禽獸仁之至義之盡也疏曰五嶽歆神𨿽與社稷同用血五嶽四瀆山川之類亦當貍沈也坡謂祀天神祭地其時其地詳見於大司樂而此經下文云以蒼璧禮天以黃琮禮地典瑞云四圭有邸以祀天旅上帝兩圭有邸以祀地旅四望神祗之祀燦然並列王制雲天子祭天地諸侯祭社稷則祭地祭社實難從同然此經序祭有社無又司徒鼓人職曰以雷鼓鼓神祀以靈鼔鼓社祭是二者皆言社而不及典瑞以圭璧禮諸神祀地之外不著社稷大司樂分樂以祭亦不別著社稷於祭地之後二者又言而不及社似乎彼此相成各見爲義而祭社祭禮無殊也勉齋黃氏曰社祭土稷祭谷土谷之祭達於上下故方丘與社皆祭地也而宗伯序祭有社無舉社則其禮達於上下舉則天子獨用之鼓人職曰以雷鼓鼔神祀以靈鼓鼔社祭不曰祭而曰社祭亦是禮之達乎上下也大司樂雷鼓雷鞀以祀天神靈鼓靈鞀以祭地是則祭社祭其用同矣斯言哉較於賈疏所謂以小該大者尢爲長於理而合於經也曰禮記祭灋王有大社又有王社何歟曰孔氏云大社在庫門內之右王社所在書傳無文妄意大社立於王宮惟祭京師之地王社則天子祭天下之地惟天子得行之或者兆在北郊將王社卽方丘歟曰張子不云大社祭天下之地王社祭京師之地乎曰張子說本白虎通惟據大與王而分之則大者綂天下王者自一人而言耳然京大也師眾也京師之社亦可云大王者無外社系以王首以見此禮惟王有之諸侯以下則否次以見王者君天下則王社亦綂天下矣𨿽然張子之言足爲天子二社一及京師一及天下之眀徴也四方解見司徒舞師後仿此

○以肆獻祼享先王以饋食享先王以祠春享先王以禴夏享先王以嘗秋享先王以烝冬享先王

注曰宗廟之祭有此六享肆獻祼饋食在四時之上則是祫也禘也肆者進所解牲體謂薦熟時也獻獻醴謂薦血腥也祼之言灌灌以郁鬯謂始獻屍求神時也祭必先灌乃後薦腥薦熟於祫逆言之者與下共文眀六享皆然祫言肆獻祼禘言饋食者著有黍稷互相備也魯禮三年喪畢而祫於太祖眀年春禘於羣廟自爾以後率五年而再殷祭一祫一禘疏曰天地宗廟皆樂爲下神始從禋祀已下至此吉禮十二爲歆神始也槱羊九反飌音風貍亡皆反後同疈孚逼反肆他力反食音嗣禩音祀罷芳皮反磔張格反重直龍反蓐音辱竇音瀆畷音綴邸音底

以凶禮哀邦國之憂

注曰哀謂救患分烖凶禮之別有五

以喪禮哀死亡

注曰哀謂親者服焉疏者含禭

以荒禮哀凶札

注曰荒人物有害也凶嵗凶年谷不登札讀爲截謂疫癘

以弔禮哀旤烖

注曰旤烖謂水火宋大水魯莊公使人弔焉曰天作淫雨害於粢盛如何不弔廏焚孔子拜鄕人爲火來者拜之士一大夫再亦相弔之道

以禬禮哀圍敗

注曰同者防合財貨以更其所喪春秋襄三十年冬防於澶淵宋烖故是其類

以卹禮哀寇亂

注曰卹憂也鄰國相憂兵作於外爲寇作於內爲亂坡謂自一至三天患也四五人旤也天患者先死

亡次凶札由親及疎也次水火由重及輕也人旤者圍敗則喪師失地寇亂未有喪失亦先重後輕焉旤音禍禬古外反含戶暗反所喪之喪息浪反澶善然反

以賓禮親邦國

注曰親謂使之相親附賓禮之別有八

○春見曰朝夏見曰宗秋見曰覲冬見曰遇時見曰防殷見曰同

注曰此六禮者以諸侯見王爲文六服之內四方以時分來或朝春或宗夏或覲秋或遇冬名殊禮異遞更而徧朝猶朝也欲其來之早宗尊也欲其尊王覲之言勤也欲其勤王之事遇偶也欲其若不期而偶至時見者言無常期諸侯有不順服者王將有徵討之事則旣朝覲王爲壇於國外合諸侯而命事焉春秋傳曰有事而防不協而是也殷眾也十二嵗王如不巡狩則六服盡朝朝禮旣畢王亦爲壇合諸侯以命政焉所命之政如王巡狩殷見四方四時分來嵗終則徧

○時聘曰問殷覜曰視

注曰時聘者亦無常期天子有事乃聘之焉竟外之臣旣非朝嵗不敢瀆爲小禮殷覜謂一服朝之嵗以朝者少諸侯乃使卿以大禮眾聘焉一服朝在元年七年十一年疏曰此二經者是諸侯遣臣聘問天子之事上時防是當方諸侯不順服其順服者當方盡朝無遣臣來之灋其餘三方諸侯不來聞天子有徵伐之事則遣大夫來問天子必知時防遣大夫不使卿者以經稱問案聘禮小聘曰問使大夫此經云問眀使大夫也鄭剛中曰攷行人時聘以結諸侯之好殷覜以除邦國之慝此乃王見諸侯之文與此諸侯見王之文不合合二官攷之蓋聘覜之禮王與諸侯交用之但諸侯行之則曰問視天子行之則曰除慝結好見賢徧反覜他弔反竟音境

以軍禮同邦國

注曰同謂威其不協僭差者軍禮之別有五鄭剛中曰天子用之侯國亦用之所以謂之同

大師之禮用眾也

注曰用其義勇疏曰大師者謂天子六軍諸侯大國三軍次國二軍小國一軍出徵之灋

大均之禮卹眾也

注曰均其地政地守地職之賦所以憂民疏曰此大均必在軍禮者謂諸侯賦稅不均者皆是諸侯僭濫無道致有不均之事當合眾以均之故在軍禮也

大田之禮簡眾也

注曰古者因田習兵閱其車徒之數疏曰此謂天子諸侯親自四時田獵

大役之禮任眾也

注曰築宮邑所以事民力彊弱

大封之禮合眾也

注曰正封疆溝塗之固所以合聚其民王介甫曰合眾者地有定域民有常主所以合其志坡謂兵以衞國賦以足食故居首田以習戰與大師相表裏賦役一也故大役與大均亦表裏焉凡四者皆必民聚而後可爲故以大封之禮終之

以嘉禮親萬民

注曰嘉善也所以因人心所善者而爲之制嘉禮之別有六疏曰餘四禮皆云邦國獨此云萬民者餘四禮萬民所行者少故舉邦國而言此嘉禮六者萬民所行者多故舉萬民其實上下通也

以飲食之禮親宗族兄弟

注曰親者使之相親人君有食宗族飲酒之灋所以親之也文王世子曰族食世降一等大傳曰系之以姓而弗別綴之以食而弗殊

以昏冠之禮親成男女

注曰親其恩成其性

以賓射之禮親故舊朋友

注曰射禮𨿽王亦立賓主也王之故舊朋友爲世子時共在學者天子亦有友諸侯之義武王曰我友邦冡君是也司冦職有議故之辟議賓之辟

以饗燕之禮親四方之賓客

注曰賓客謂朝聘者疏曰此經饗燕並言殊食於上者食無獻酢之灋故別言於此與私飲同科

以脤膰之禮親兄弟之國

注曰脤膰社稷宗廟之肉以賜同姓之國同福祿也兄弟有共先王者魯定公十四年天王使石尙來歸脤疏曰此文𨿽主兄弟之國至於二王后及異姓有大功者得與兄弟之國同故僖九年夏王使宰孔賜齊侯胙又僖公二十四年宋成公如楚還入於鄭鄭伯將享之問禮於皇武子對曰宋先代之後也於周爲客天子有事膰焉有喪弔焉是二王后及異姓有大功者亦得脤膰之賜是以大行人直言歸脤以交諸侯之福不辧同姓異姓是亦容有非兄弟之國亦得脤膰也

以賀慶之禮親異姓之國

注曰異姓王昏姻甥舅疏曰大行人云賀慶以贊諸侯之喜不別同姓異姓則兼同姓可知坡謂飲食昏冠所以親於家也賓射饗燕所以親於國也脤膰賀慶所以親於天下也而家國天下之中親疏內外又各有序焉夫先王之治天下報本反始敬之至也救災卹患愛之大也吉凶之禮備矣敬之至愛之大則諸侯悅服以正王面爲賓禮以賓之而謀其不協威其不軌於是又有大師之禮至若通乎上下因其所善以厚道先之親親敬故使貴賤疎戚皆維系於厚則嘉禮之爲也脤上忍反膰音煩共讀如字辟音僻

以九儀之命正邦國之位

注曰每命異儀貴賤之位乃正春秋傳曰命位不同禮亦異數王光逺曰命以徳定其數儀以命制其節位以儀辧其分

壹命受職

注曰始見命爲正吏謂列國之士於子男爲大夫王之下士亦一命鄭司農云受職治職事

再命受服

注曰受服受冕之服列國之大夫再命於子男爲卿卿大夫自冕而下如孤之服王之中士亦再命則爵弁服

三命受位

注曰此列國之卿始有列位於王爲王之臣也王之上士亦三命

四命受器

注曰此公之孤始得有祭器者也禮運曰大夫具官祭器不假聲樂皆具非禮也王之下大夫亦四命

五命賜則

注曰鄭司農云則者灋也出爲子男謂則地未成國之名王之下大夫四命出封加一等五命賜之以方百里二百里之地者方三百里以上爲成國王莽時以二十五成爲則方五十里合今俗說子男之地獨劉子駿等識古有此制焉

六命賜官

注曰此王六命之卿賜官者使得自置其臣治家邑如諸侯春秋襄十八年冬晉侯以諸侯圍齊荀偃爲君禱河旣陳齊侯之罪而曰曾臣彪將率諸侯以討焉其官臣偃實先後之

七命賜國

注曰王之卿六命出封加一等者鄭司農云出就侯伯之國

八命作牧

注曰謂侯伯有功徳者加命得専徵伐於諸侯鄭司農云一州之牧王之三公亦八命

九命作伯

注曰上公有功徳者加命爲二伯得徵五侯九伯云鄭司農雲長諸侯爲方伯坡謂職服位器皆曰受者自下言之不敢自専也則與官國皆曰賜自上言之恩出非常也牧與伯皆曰作者必有過人之功徳方可作而在此位也

以玉作六瑞以等邦國

瑞信也等猶齊等也

王執鎭圭

注曰鎭安也所以安四方鎭圭者蓋以四鎭之山爲瑑飾圭長尺有二寸疏曰此鎭圭王祭祀時所執

公執桓圭

注曰公二王之後及王之上公雙植謂之桓桓宮室之象所以安其上也桓圭蓋亦以桓爲瑑飾圭長九寸疏曰此所執謂朝時桓謂若屋之桓楹桓若豎之則有四稜此於圭上而言下二稜著圭不見惟有上二稜故以雙言宮室在上須桓楹乃安若天子在上須諸侯衞守乃安

侯執信圭伯執躬圭

注曰信當爲身聲之誤也身圭躬圭蓋皆象以人形爲瑑飾文有麤縟耳欲其愼行以保身圭皆長七寸

子執谷璧男執蒲璧

注曰谷所以養人蒲爲席所以安人二玉蓋或以谷爲瑑飾或以蒲爲瑑飾璧皆徑五寸不執圭者未成國也坡謂圭之長短依命數其形則雜記贊大行雲博三寸厚半寸剡上左右各寸半是也璧形圓內有孔謂之好外有玉謂之肉肉倍好謂之璧

以禽作六贄以等諸臣

注曰摯之言至所執以自致

孤執皮帛卿執羔大夫執鴈士執雉庶人執鶩工商執雞

注曰皮帛者束帛而表以皮爲之飾皮虎豹皮帛如今璧色繒也羔小羊取其羣而不失其類鴈取其候時而行雉取其守介而死不失其節鶩取其不飛遷雞取其守時而動曲禮曰飾羔鴈者以繢謂衣之以布而又畫之者自雉以下執之無飾士相見之禮卿大夫飾摯以布不言繢此諸侯之臣與天子之臣異也然則天子之孤飾摯以虎皮公之孤飾摯以豹皮與此孤卿大夫士之摯皆以爵不以命數凡摯無庭實疏曰凡此所執王之臣尊侯之臣卑𨿽尊卑不同命數有異爵同則摯同此𨿽以王臣爲主文兼侯臣是以士相見卿大夫士所執亦與此同但飾有異耳庶人府史胥徒新升之時鄭剛中曰古之工商亦有見君之理如工執藝事以諫鄭商人以乘韋先牛犒師匠慶伶州鳩之徒皆工商之得以見君者也信音身愼行之行下孟反剡音琰繢音潰

以玉作六器以禮天地四方

注曰禮謂始告神時薦於神坐書曰周公植璧秉圭是也疏曰此以玉禮神在作樂下神後與宗廟祼同節若然祭天當實柴之節也

以蒼璧禮天以黃琮禮地以靑圭禮東方以赤璋禮南方以白琥禮西方以璜禮北方

注曰此禮天以冬至禮地以夏至者也禮東方以立春謂蒼精之帝而太昊勾芒食焉禮南方以立夏謂赤精之帝而炎帝祝融食焉禮西方以立秋謂白精之帝而少昊蓐收食焉禮北方以立冬謂黑精之帝而顓頊冥食焉禮神者必象其類璧圓象天琮八方象地圭銳象春物初生半圭曰璋象夏物半死琥猛象秋嚴半璧曰璜象冬閉藏地上無物惟天半見

皆有牲幣各放其器之色

注曰幣以從爵若人飲酒有酬幣坡謂九儀者正尊卑之位也六瑞六摯者等尊卑相見之物也後及六器者自眀以及幽也吉凶賓軍嘉五者以治神人九儀四者以和上下故其敍如此放音仿

以天產作陰徳以中禮防之以地產作陽徳以和樂防之

坡謂產生也禮器亦曰徳產天產者倫理之次第皆天生也書曰天敍有典作陰徳者制爲綱常截然有定故曰陰徳以中禮防之者气質不齊於綱常或有過不及故以中防之也地產者聲气之淸濁皆地生也漢書曰音聲不同系水土之風气作陽徳者制爲歌詠詡情志故曰陽徳以和樂防之者教俗各異歌詠者或卽於慆淫故以和防之也言以倫理之自然作爲綱常而以中防其過不及之獘也以聲气之自然作爲歌詠而以和防其慆淫之失也

以禮樂合天地之化百物之產以事鬼神以諧萬民以致百物

坡謂以禮樂合天地之化百物之產者推言禮樂之功用也人君建中和之極萬民服中和之教於是以中感中以和召和格於上下則天地防合陰陽相得煦嫗覆育萬物曁於含生則艸木茂區萌達羽翼奮角觡生蟄虫昭蘇羽者嫗伏毛者孕鬻胎生者不防而卵生者不殈合之謂也惟其可以合天地之化故以事神則天神格人享惟其可以敎中和故以諧萬民則移風易俗天下皆寧惟其可以合百物之產故以致百物則麟鳯降龍格上文言治神人和上下之禮詳矣此二節推其關極天地聖人體之贊化育物還以達於天地故其志气天人交相感動而其應如此兼言樂者禮樂一事也防音忻煦音姁吁句切嫗音傴於語切區音勾觡音格防音牘殈音洫

凡祀大神享大祭大帥執事而卜日宿眡滌濯涖玊鬯省牲鑊奉玉齍詔大號治其大禮詔相王之大禮注曰執事諸有事於祭者宿申戒也滌濯漑祭器也玉禮神之玉也始涖之祭又奉之鑊烹牲器也大號六號之大者以詔大祝以爲祝辭治猶簡習也豫簡習大禮至祭當以詔相王羣臣禮爲小禮涖視也疏曰此亦灋三才故享大在其中涖玉鬯者天地有禮神之玉無郁鬯宗廟無禮神之玉而有郁鬯但宗廟仍有圭瓚璋瓚亦是玉故曲禮云玉曰嘉玉郊特牲云用玉气是也奉玉齍者此玉還是上文所涖者齍謂黍稷天地當盛以瓦簠但齍與上鬯互見爲義皆始時臨之祭又奉之

若王不與祭祀則攝位

攝代也王不與祭祀謂有疾及哀慘之等則代行其祭事

○凡大祭祀王后不與則攝而薦豆籩徹

注曰薦徹豆籩王后之事疏曰天地及社稷外神等後夫人不與此言凡大祭祀王后不與謂後應與而不與又云大祭祀眀非羣小祀則大祀者惟宗廟而已齍音咨相息亮反與音預

大賓客則攝而載果

注曰載爲也果讀爲祼代王祼賓客以鬯君無酌臣之禮言爲者攝酌獻耳拜送則王也鄭司農云王不親爲主疏曰案大行人云上公之禮再祼而酢此再祼者有後祼則亦攝爲之內宰贊之侯伯一祼而酢子男一祼不酢此皆無後祼王不親酌則皆使大宰宗伯攝而爲之果讀祼

朝觀防同則爲上相大喪亦如之王哭諸侯亦如之相詔王禮也出接賓曰擯入詔禮曰相相者五人卿爲上擯大喪王后及世子也或王或嗣王爲喪主哭及拜賓宗伯亦爲上相也哭諸侯者謂薨於國爲位而哭之檀弓曰天子之哭諸侯也爵弁絰防衣若來朝薨於王國則王爲之緦麻不應直哭之而已相息亮反防側其反

王命諸侯則儐

注曰儐進之也王將出命假祖廟立依前南鄕儐者進當命者延之命使登內史由王右以策命之降再拜稽首登受策以出此其略也諸侯爵祿其臣則扵祭焉假音格鄕許亮反

國有大故則旅上帝及四望

注曰故謂凶災旅陳也陳其祭事以祈焉禮不如祀之備也陳氏曰掌次大旅上帝祀五帝則上帝異乎五帝也典瑞祀天旅上帝則上帝異乎天也上帝之文旣不主昊天上帝又不主於五帝而周禮所稱帝者昊天上帝與五帝而已則上帝爲昊天上帝及五帝眀矣鄭氏以上帝爲五帝而不及天王肅以上帝爲昊天上帝而不及五帝皆非也又曰旅非常祭也國有大故然後旅於羣神而祭之陳樂而不懸廞樂而不鼓告以其凶烖或言旅或言大旅蓋故有大小而旅亦隨異也坡謂四望以大司樂言之天神稱祀地稱祭於四望曰祀則不主於嶽瀆也以典瑞言之旣有日月星辰又有四望則不主於日月等之祀也鄭司農云四望日月星海許氏愼曰日月星辰河海大山坡足其說詳小宗伯廞許今反

王大封則先告後土

注曰后土土神也邱氏曰王封諸侯取大社之土苞之以白茅而授之故大宗伯先告焉

○乃頒祀於邦國都家鄕邑

頒讀爲班班其所當祀及其禮鄕邑鄕遂公邑也鄕邑之中亦有祀如社禜酺之類先邦國次都家次鄕邑自外至內之序也

或問血祭章注以黎爲祝融后土食於火土子添攺非也曰鄭以爲見其先師之說也然無他攷而左傳蔡墨之言眀分二官鄭旣據其言以解五祀獨此相悖未知者惑矣妄欲載文附己意則反覆汗浩支離無極故遂益入實仍舊非敢蹈僭或問以天產章注及諸儒之說詳矣而俱不從何曰諸儒之說皆不及注然觀上文以玉作六瑞以禽作六摯以玉作六器凡言作者皆爲造作之作此云以天產作陰徳以地產作陽徳句灋一也乃頓以作爲作起之作故注與諸儒所解於理非不可觀僅因二作字無著四以字折轉難通而文與理上下俱窒則𨿽談元極奧終未敢爲據也曰樂由天作禮以地制今反以禮自天產樂自地產何也曰上二句是因天性之自然而定其分非卽禮也以地气之自然而成其聲非卽樂也下二句方是以禮樂防其失則又是現成之禮樂非至此方制也此與大司徒防僞教中防情教和一理然司徒主以禮樂教故自禮樂說起此主以禮樂合天地之化故自天地說來文義至眀詳之

○小宗伯之職掌建國之神位右社稷左宗廟

注曰庫門內雉門外之左右故書位作立鄭司農云立讀爲位古者立位同字古文春秋經公卽位爲公卽立疏曰建國之神位者從內向外故據國中神位而言對下經在四郊等爲外神也

○兆五帝於四郊四望四類亦如之

坡謂兆爲壇之營域五帝蒼精之帝大昊食焉赤精之帝炎帝食焉黃精之帝黃帝食焉白精之帝少昊食焉黑精之帝顓頊食焉黃帝亦於南郊四望者天神則兆日於東郊兆月與風師於西郊兆司中司命於南郊兆雨師於北郊地則五嶽四鎭四竇也四類類上帝也類上帝者師祭也四方皆有類故云四類也類上帝在四望後者非常祀也

○兆山川丘陵墳衍各因其方

注曰順其所在疏曰案大司徒職地有十等此不言林澤原隰亦順所在可知故略不言坡謂宗伯掌邦禮治神人自經首至此皆治神之禮也

掌五禮之禁令與其用等

五禮吉凶賓軍嘉也禁者不當爲而爲與得爲而不爲者皆有禁也令者令其當爲與得爲也用等牲器尊卑之差也

○辧廟祧之昭穆

注曰祧遷主所藏之廟自始祖之後父曰昭子曰穆坡謂辧廟祧之昭穆者正欲以序生者之昭穆也

若辧立廟之昭穆則上文建國神位左宗廟中已包之矣

○辧吉凶之五服車旗宮室之禁

邱氏曰九章七章五章三章一章此吉服也斬衰齊衰錫衰緦衰疑衰此凶服也坡謂禁令用等禮之節也衣服宮車禮之器也掌其節辧其器皆所以眀分貴賤也

○掌三族之別以辧親疏其正室皆謂之門子掌其政令

注曰三族謂父子孫人屬之正名喪服小記曰親親以三爲五以五爲九正室適子也將代父當門者也疏曰辧親疏者據已上至髙祖下至元孫傍至緦麻重服者則親輕服者則疏也正室皆謂之門子者還據九族之內但是適子正體主皆是正室亦謂之門子徐氏曰掌其政令者治其昭穆眀其適庶使不得以卑代尊以孽代宗也夫王道莫先於親親親親之道莫要於辧昭穆分族屬眀宗灋故昭穆辧而世次眀尊卑序矣三族別而親疏分矣門子立而宗灋正矣坡謂旣辧昭穆而昭穆遞衍又各有親疏之殺旣辧親疏而親疏之中在彼又各有宗支之分掌而辧之則族灋明自掌五禮至此皆治人之禮也人道之大惟貴賤親疏各得其分則理故反覆言之

毛六牲辧其名物而頒之於五官使共奉之

注曰毛擇毛也鄭司農云司徒主牛宗伯主雞司馬主馬及羊司冦主犬司空主豕疏曰祭日之旦在廟門之前頒與五官使共奉之助王牽入廟

○辧六齍之名物與其用使六宮之人共奉之

注曰齍讀爲粢六粢謂六穀黍稷稻麥苽坡謂用者祭有大小則用有多寡

○辧六彜之名物以待果將

注曰六彜雞彜鳥彜斝彜黃彜虎彜蜼彜果讀爲祼

○辧六尊之名物以待祭祀賓客

注曰待者有事則給之鄭司農云六尊獻尊象尊壺尊著尊大尊山尊疏曰案司尊彜惟爲祭祀陳六彜六尊不見爲賓客陳六尊此兼言賓客則在廟饗賓客時陳六尊亦依祭禮四時所用若在野外饗不用祭祀之尊故左傳云犧象不出門也若然案郁人云掌祼器凡祭祀賓客之祼事則上六彜亦爲祭祀賓客而辧之而不言祭祀賓客者舉下以眀上故略而不言坡謂毛六牲至此承首節建神人之位此則備其祀享之物也果讀祼斝音假蜼音誄獻素何反犧同著直略反

掌衣服車旗宮室之賞賜

注曰王以賞賜有功者書曰車服以庸

掌四時祭祀之序事與其禮

坡謂此承次節衣服宮車旣掌其禁此因其有功而予以所當得也昭穆親疎旣掌其辧此因祭祀而次序之卽中庸所謂宗廟之禮序昭穆序齒之等也舊說序事爲眡滌省牲等事此事眀在下文恐非矣予音與

若國大貞則奉玉帛以詔號

問事之正曰貞大貞謂卜立君卜大封也玉帛所以禮神者詔詔大祝也號神號幣號

大祭祀省牲眡滌濯祭之日逆齍省鑊告時於王告備於王

注曰逆齍受饎人之盛以入省鑊視亨腥熟時薦陳之早晚備謂饌具饎音熾亨普庚反

凡祭祀賓客以時將瓚祼

注曰將送也猶奉也祭祀以時奉而授王賓客以時奉而授宗伯天子圭瓚諸侯璋瓚疏曰案小宰職云凡祭祀贊祼將之事此小宗伯又奉而授王者此據授王彼小宰據授屍謂瓚旣在王手小宰乃贊王授屍故二官俱言也

詔相祭祀之小禮凡大禮佐大宗伯

注曰小禮羣臣之禮疏曰此經所云旣未至職末輒言此者此以下皆小宗伯専行事不佐大宗伯故於中言之以結上也相息亮反

賜卿大夫士爵則儐

注曰賜猶命也儐之如命諸侯之儀春秋文元年天王使毛伯來錫公命傳曰錫者何賜也命者何加我服也

小祭祀掌事如大宗伯之禮

王光逺曰大宗伯祀大神帥執事而卜曰以至詔大號小祭祀小宗伯之所掌故其事亦如之

大賓客受其將幣之賫

注曰謂所賫來貢獻之財物疏曰此謂諸侯來朝覲禮畢每國於廟貢國所有行三享之禮以玉幣致享旣訖其庭實之物則小宗伯受之以東故云受其將幣之賫也賫音賫

若大師則帥有司而立軍社奉主車

注曰有司大祝也王出軍必先有事於社及遷廟而以其主行社主曰軍社遷主曰祖春秋傳曰軍行祓社釁鼓祝奉以從曾子問曰天子巡守以遷廟主行載於齊車言必有尊也書曰用命賞於祖不用命戮於社社之主蓋用石爲之奉謂將行

若軍將有事則與祭有司將事於四望

注曰軍將有事將與敵合戰也祭有司謂大祝之屬蓋司馬之官實典焉黃文叔曰與如字祭禱自有主者小宗伯與之偕祓孚物反齊側皆反

若大甸則帥有司而饁獸於郊遂頒禽

注曰甸讀曰田有司大司馬之屬饁饋也以禽饋四方之神於郊郊有羣神之兆頒禽謂以予羣臣詩傳曰禽𨿽多擇取三十焉其餘以予大夫士以習射於澤宮而分之甸音田饁於輒反予音與

大烖及執事禱祠於上下神

注曰執事大祝及男巫女巫也求福曰禱得求曰祠讄曰禱爾於上下神疏曰大烖者謂國水火及年谷不熟讄音誄

王崩大肆以秬鬯渳

注曰鄭司農云大肆大浴也杜子春讀渳爲泯以秬鬯浴屍謂大肆始陳屍伸之疏曰大祝以肆鬯渳小祝贊渳此又言之者察其不如儀也

○及執事涖大斂小斂率異族而佐

注曰執事大祝之屬涖臨也親斂者蓋事官之屬爲之喪大記曰小斂衣十九稱君大夫士一也大斂君百稱大夫五十稱士三十稱異族佐斂疎者可以相助

○縣衰冠之式於路門之外

注曰制色宜齊同

○及執事眡葬獻器遂哭之

注曰執事蓋梓匠之屬至將葬獻明器之材又獻素獻成皆於殯門外王不親哭有官代之疏曰小宗伯哭此眀器哀其生死異也

○卜葬兆甫竁亦如之

注曰兆墓塋域甫始也鄭大夫讀竁皆爲穿杜子春讀竁爲毳皆謂葬穿壙也今南陽名穿地爲竁聲如腐脆之脺

○旣葬詔相喪祭之禮

注曰喪祭虞祔也檀弓曰葬日虞弗忍一日離也是日也以虞易奠卒哭曰成事是日也以吉祭易喪祭眀日祔於祖父

○成葬而祭墓爲位

注曰成葬邱已封也天子之冡蓋不一日而畢位壇位也先祖形體托於此地祀其神以安之冡人職曰大喪旣有日請度甫竁遂爲之屍渳亡婢反縣音懸稱去聲竁毳並昌瑞切脆脺並七嵗反

凡王之防同軍旅甸役之禱祠肄儀爲位

注曰肄習也若今時肄司徒府也小宗伯主其位坡謂禱祠卽上文將事四望饁獸於郊之等也肄儀爲位此方言之者文相足也

○國有旤烖則亦如之

注曰謂有所禱祈坡謂疏云禍烖謂國遭水火凶荒卽上文之大烖也上言禱祠此言肄儀爲位亦文相足

凡天地之大烖類社稷宗廟則爲位

注曰禱祈禮輕類者依其正禮而爲之疏曰天烖謂日月食星辰奔殞地烖謂震裂

凡國之大禮佐大宗伯凡小禮掌事如大宗伯之儀疏曰凡言大禮者王親爲之小禮者羣臣攝爲之易彥祥曰上經言大禮小禮則祭祀之禮而已此終篇則總結之以五禮之大小者也

周禮述注卷十二

欽定四庫全書

周禮述注卷十三

安溪李光坡撰

○肆師之職掌立國祀之禮以佐大宗伯立大祀用玉帛牲牷立次祀用牲幣立小祀用牲

注曰鄭司農云大祀天地次祀日月星辰小祀司命以下謂大祀又有宗廟次祀又有社稷五祀五嶽小祀又有司中風師雨師山川百物疏曰宗廟次祀卽先公是也小祀馬君云殤與無後也立大祀用玉帛牲牷者天神中非直有升禋玉帛牲亦有禮神者也地中非直瘞埋中有玉帛牲亦兼有禮神玉帛牲也宗廟中無禋瘞埋直有禮神幣帛與牲又不見有禮神之玉或可以灌圭當之

○以嵗時序其祭祀及其祈珥

注曰序第次其先後大小疏曰嵗時序其祭祀者卽上立大祀至小祀皆依嵗之四時次序之易彥祥曰小子職珥於社稷祈於五祀羊人職祈珥共羊牲與此文同至秋官士師職則曰凡刉珥奉犬牲後鄭皆攺祈爲刉且以珥之字當從血爲衈引雜記釁廟之說然羊人小子有言釁積釁邦器軍器之事皆直謂之釁不應宮兆始成之釁而獨謂之祈珥況祈珥見於經者三不應以三出之祈盡攺爲刉劉中義云珥弭字之誤也祈謂小祝之祈福祥弭謂小祝之弭兵災今從之

○大祭祀展犧牲系於牢頒於職人

注曰展省閱也職讀爲樴樴可以系牲者此職人謂人及監門人疏曰肆師以將有天地宗廟大祭祀牧人以牲與人之時肆師省閱其牲看完否及色堪爲祭牲乃系於牢頒付於職人也牷音全珥音二職之弋反注樴同瘞壹計反刉居依反衈而志反監古咸反

凡祭祀之卜日宿爲期詔相其禮眂滌濯亦如之注曰宿先卜祭之夕疏曰詔相其禮者謂肆師詔告相助其卜之威儀及齊戒之禮眂滌濯祭前之夕也李嘉會曰內而六宮外而有司其滌濯摡拭之類大小次第之節不可紊也故亦詔相

○祭之日表齍盛告絜展器陳告備及果築防相治小禮誅其慢怠者

注曰粢六谷也在器曰盛陳陳列也果築防者所築防以祼也表徽識也鄭司農云築煮築香艸煮以爲鬯疏曰展陳告備者謂祭日於堂東陳祭實之又省視之而告備具也宗廟有果郁人掌郁此又掌之者彼官正職此肆師察其不如儀者也

掌兆中廟中之禁令

注曰兆壇域劉原父曰兆中廟中執事者眾欲其行事致肅故有禁令

○凡祭祀禮成則告事畢

果古亂反下同鬻音煮相息亮反下同識式志反

大賓客涖筵幾築防

注曰此王所以禮賓客疏曰筵幾云涖謂司幾筵設之肆師臨之也

○贊果將

注曰酌郁鬯授大宗伯載祼鄭剛中曰小宗伯言祭祀賓客以時將瓚祼肆師言贊果明贊小宗伯矣

大朝覲佐儐

疏曰此言大朝覲爲承儐謂大會同朝覲時若四時常朝則小行人爲承儐小行人所云者是也

○共設匪罋之禮

注曰設於賔客之館公食大夫禮曰若不親食使大夫以侑幣致之豆實實於罋簋實實於筐匪其筐字之誤與禮不親饗則以酬幣致之或者匪以致饗疏曰肆師不掌飲食而共設者肆師主禮事謂依禮使掌客之等及諸官共設之也

○饗食授祭

注曰授賓祭肺疏曰饗大牢以飲賓獻依命數食者亦亨大牢以食賓舉依命數祭謂祭先造食者

與祝侯禳於畺及郊

注曰侯禳小祝職也畺五百里逺郊百里近郊五十里疏曰侯者候迎善祥禳者禳去殃气

大防大渳以鬯則築防

注曰築香艸煮以爲鬯以浴屍香艸郁也

○令外內命婦序哭

疏曰哭灋以服之輕重爲先後若然則內命婦爲王斬衰居前諸臣之妻從服齊衰者居後也

○禁外內命男女之衰不中灋者且授之杖

注曰外命男六鄕以出也內命男朝廷卿大夫士也其妻爲外命女喪服爲夫之君齊衰不杖內命女王之三夫人以下不中灋違升數與裁制者鄭司農云三日授子杖五日授大夫杖七日授士杖此舊說也喪大記曰君之喪三日子夫人杖五日旣殯授大夫世婦杖無七日授士杖文謂授杖日數王喪依諸侯與七日授士枝四制云衰七雷反中丁仲反

凡師甸用牲於社宗則爲位

注曰社軍社也宗遷主也尙書傳曰王升舟入水鼓鐘亞觀臺亞將舟亞宗廟亞疏曰用牲社宗者二者在外或有祈請也坡謂甸字疑衍

○類造上帝封於大神祭兵於山川亦如之

注曰造猶卽也爲兆以類禮卽祭上帝也類禮依郊祀而爲之者封謂壇也大神社及方嶽也山川蓋軍之所依止大傳曰牧之野武王之大事也旣事而退柴於上帝祈於社設奠於牧室疏曰上經用牲於社宗據在軍下云師不功據敗退後卽此經據尅勝後事告天及社之事

○凡師不功則助牽主車

注曰助助大司馬也故書功爲工鄭司農工讀爲功古者工與功同字謂師無功肆師助牽之恐爲敵所得疏曰主中有二爲社之石主遷廟木主也甸音田下同

凡四時之大甸獵祭表貉則爲位

注曰貉師祭也貉讀爲十百之百於所立表之處爲師祭造軍灋者禱气勢之增倍也其神蓋蚩蚘或曰黃帝貉音陌蚘音尢

嘗之日涖卜來嵗之芟

注曰芟芟艸除田也古之始耕者除田種谷嘗者嘗新谷此芟之功也卜者問來嵗宜芟不詩云載芟載柞其耕澤澤疏曰餘事卜則大宗伯涖卜或大卜涖卜此及下三事皆肆師涖卜也

○狝之日涖卜來嵗之戒

注曰秋田爲狝始習兵戒不虞也卜者問後嵗兵寇之備

○社之日涖卜來嵗之稼

注曰社祭土爲取財焉卜者問後嵗稼所宜疏曰類上文嘗狝是秋則此社亦是秋祭社之日也狝思淺反柞側百反

若國有大故則令國人祭

注曰大故謂水旱凶荒所令祭者社及禜酺

○嵗時之祭祀亦如之

注曰月令仲春命民社此其一隅

凡卿大夫之喪相其禮

注曰相其適子

凡國之大事治其禮儀以佐宗伯

注曰治謂如今每事者更奏白王禮也故書儀爲義鄭司農云義讀爲儀古者書儀但爲義今時所謂義爲誼

○凡國之小事治其禮儀而掌其事如宗伯之禮疏曰此一經於職末總結之也

○郁人掌祼

注曰祼謂彜及舟與瓚

凡祭祀賓客之祼事和郁鬯以實彜而陳之

注曰築郁金煮之以和鬯酒鄭司農云郁艸名十葉爲貫百二十貫爲築以煮之鐎中停於祭前郁爲艸若蘭疏曰天地大神至尊不祼至於山川及門社等事在鬯人亦無祼事此云祭祀惟據宗廟耳

○凡祼玉濯之陳之以贊祼事

注曰祼玉謂圭瓚璋瓚

○詔祼將之儀與其節

注曰節謂王奉玉送祼早晏之時

○凡祼事沃盥

疏曰言凡非一若賓客則大宗伯祼若祭祀王及後祼者郁人沃以水盥手及洗瓚也鐎子遙反

大喪之渳共其肆

注曰肆陳尸之喪大記曰君設大盤造冰焉大夫設夷盤造冰焉士並瓦盤無冰設牀襢笫有枕此之謂肆天子亦用夷盤

○及葬共其祼遂貍之

注曰遣奠之彜與瓚也貍之於祖廟階間明奠終於此襢章善反笫側幾反貍埋同亡皆反

大祭祀與量人授舉斝之卒爵而飲之

注曰斝受福之嘏聲之誤也王酳屍屍嘏王此其卒爵也小牢饋食禮主人受嘏詩懷之卒爵執爵以興出宰夫以籩受嗇黍主人嘗之乃還獻祝此郁人受王之卒爵亦王出房時也必與量人者郁人贊祼屍量人制從獻之脯防事相成疏曰與大夫士獻祝及佐食同節斝古雅反防音煩

○鬯人掌共秬鬯而飾之

注曰秬鬯不和郁者飾之謂設巾

凡祭祀社壝用大罍

注曰壝謂委土爲墠壇所以祭也大罍瓦罍

○禜門用瓢賫

注曰禜謂營酇所祭門國門也春秋傳曰日月星辰之神則雪霜風雨之不時於是乎禜之山川之神則水旱癘疫之不時於是乎禜之魯莊二十五年秋大水鼓用牲於社於門瓢謂瓢蠡也賫讀爲齊取甘瓠割去柢以齊爲尊

○廟用修凡山川四方用蜃凡祼事用槪凡疈事用散注曰祼當爲埋字之誤也蜃水中蜃也修蜃槪散皆漆尊也蜃畫爲蜃形蚌曰合漿尊之象槪尊以朱帶者無飾曰散坡謂鬯人一官所共者皆祭地之事自社稷至百物備之矣獨五祀五嶽之尊無聞焉蓋祼事卽五祀也本經故書祀作禩與祼似而訛耳廟疑作嶽蓋嶽與嶽同儀禮廟作庿又今北方有讀嶽音如益者三樂之樂則廟或方音或字磨之傳失也修亦尊名勿讀卣矣祭四方百物以疈辜今旣有四方又曰疈事者此疈事蓋專指百物也以用有異故復別言之賫在兮反柢音帝卣音酉

大喪之大渳設斗共其釁鬯

注曰鬥所以沃屍也釁屍以鬯酒使之香美者鄭司農云釁讀爲徽

凡王之齊事共其秬鬯

注曰給淬浴疏曰鬯非如三酒可飲之物大喪以浴屍明此亦共以給王浴而已齊音齋淬七內反

凡王弔臨共介鬯

注曰以尊適卑曰臨春秋傳曰照臨敝邑曲禮曰摯天子鬯王至尊介爲執致之以禮於神與檀弓曰曰臨諸侯畛於神曰有天王某父此王適四方捨諸侯祖廟祝告其神之辭介於是進鬯父音甫

○雞人掌共雞牲辧其物

注曰物謂毛色也辧之者陽祀用騂陰祀用黝

大祭祀夜嘑旦以嘂百官

注曰夜夜漏未盡雞鳴時也呼旦以警起百官使夙興

○凡國之大賓客會同軍旅喪祀亦如之凡國事爲期則告之時

注曰象雞知時也告其有司主事者少牢曰宗人朝服北面曰請祭期主人曰比於子宗人曰旦明行事告時者至此旦明而告之坡謂凡國事通上文祭祀賓客五者皆是引少牢者其一隅嘑音呼古弔反比毗志反

凡祭祀面禳釁共其雞牲

注曰釁釁廟之屬釁廟以羊門夾室皆用雞鄭司農云面禳四面禳也釁讀爲徽疏曰祭祀謂宗廟之屬面禳謂祈禱之屬

○司尊彜掌六尊六彜之位詔其酌辧其用與其實注曰位所陳之處酌泲之使可酌各異也用四時祭祀所用亦不同實郁及醴齊之屬泲子裏反齊才計反

春祠夏禴祼用雞彜鳥彜皆有舟其朝踐用兩獻尊其再獻用兩象尊皆有罍諸臣之所昨也秋嘗冬烝祼用斚彜黃彜皆有舟其朝獻用兩著尊其饋獻用兩壺尊皆有罍諸臣之所昨也凡四時之間祀追享朝享祼用虎彜蜼彜皆有舟其朝踐用兩大尊其再獻用兩山尊皆有罍諸臣之所昨也

注曰祼謂以圭瓚酌郁鬯始獻屍也後於是以璋瓚酌亞祼郊特牲曰周人尙臭灌用鬯臭郁合鬯臭陰達於淵泉灌以圭璋用玉气也旣灌然後迎牲致陰气也朝踐謂薦血腥酌醴始行祭事後於是薦朝事之豆邊旣又酌獻其變朝踐爲朝獻者尊相因也朝獻謂屍卒食王酳之再獻者王酳尸之後後酌亞獻諸臣爲賓又次後酌盎齊備卒食三獻也於後亞獻內宗薦加豆籩其變再獻爲饋獻者亦尊相因饋獻謂薦熟時後於是薦饋食之豆籩此凡九酌王及後各四諸臣一祭之正也以今祭禮特牲少牢言之二祼爲奠而屍飲七矣王可以獻諸臣祭綂曰屍飲五君洗玉爵獻卿是其差也明堂位曰灌用玉瓚大圭爵用玉琖加用璧角璧散又郁人職曰受舉斚之卒爵而飲之則王酳屍以玉爵也王酳屍用玉爵而再獻者用璧角璧散可知也雞彜鳥彜謂刻而畫之爲雞鳯凰之形皆有舟皆有罍言春夏秋冬及追享朝享有之同昨讀爲酢字之誤也諸臣獻者酌罍以自酢不敢與王之神靈共尊鄭司農云舟尊下臺若今時承槃獻讀爲犧犧尊飾以翡翠象尊以象骨飾尊明堂位曰犧象周尊也尊以祼神罍臣之所飲也斚讀爲稼稼彜畫禾稼也黃彜黃目尊也明堂位曰夏后氏以雞彜殷以斝周以黃目爾雅曰彜卣罍也著尊著地無足明堂位曰著殷尊也壺者以壺爲尊春秋傳曰尊以魯壺追享謂禘祫也在四時之間故曰間祀大尊大古之瓦尊山尊山罍也明堂位曰泰有虞氏之尊也山罍夏后氏之尊謂黃目以黃金爲目郊特牲曰黃目鬱气之上尊也黃者中也目者气之淸明者也言酌於中而淸明於外朝享謂朝受政於廟春秋傳曰閏月不告朔猶朝於廟蜼禺屬仰鼻而長尾山罍亦刻而畫之爲山云之形兩獻注作犧同素何反昨音酢下同著直略反朝享直遙反蜼音誄兩大音泰注同琖莊產反禺音遇

凡六彜六尊之酌

疏曰六彜與郁齊爲目六尊與醴齊盎齊爲目下有凡酒而上不言罍者文不具也凡言酌者皆是泲之使可酌

○郁齊獻酌醴齊縮酌盎齊涗酌凡酒修酌

注曰禮運曰酒在室醴醆在戶粢醍在堂澄酒在下以五齊次之則醆酒盎齊也郊特牲曰縮酌用茅明酌也醆酒涗於淸汁獻涗於醆酒猶明淸與醆酒於舊澤之酒也此言轉相泲成也獻讀爲摩莎之莎齊語聲之誤也煮郁和秬鬯以醆酒摩莎泲之出其香汁也醴齊尢濁和以明酌泲之以茅縮去滓也盎齊差淸和以淸酒泲之而已其餘三齊泛從醴醍沈從盎凡酒謂三酒也修讀如滌濯之滌滌酌以水和而泲之今齊人命浩酒曰滌明酌酌取事酒之上也澤讀曰醳明酌淸酒醆酒泲之皆以舊醳之酒凡此四者祼用郁齊朝用醴齊饋用盎齊諸臣自酢用凡酒惟大事於大廟備五齊三酒郁齊醴齊盎齊俱才計反獻酌素何反涗舒鋭反修讀如滌醆莊產反醍音體醳音亦

大喪存奠彜

注曰存省也謂大遣時奠者朝設夕乃徹也

○大旅亦如之

注曰旅者國有大故之祭也亦存其奠彜則陳之不卽徹疏曰案小宰注天地至尊不祼此得用彜者此告請非常亦如大遣奠之而已亦非祼耳

○司幾筵掌五幾五席之名物辧其用與其位

注曰五幾左右玉雕彤漆素五席莞藻次蒲熊用位所設之席及其處

凡大朝覲大饗射凡封國命諸侯王位設黼依依前南鄕設莞筵紛純加繅席畫純加次席黼純左右玉几注曰斧謂之黼其繡白黑采以絳帛爲質依其制如屏風然於依前爲王設席左右有幾優至尊也鄭司農云紛讀爲豳又讀爲和粉之粉謂白繡也純讀爲均服之均純緣也繅讀爲藻率之藻次席虎皮爲席謂紛如綬有文而狹者繅席削蒲蒻展之編以五采若今合歡矣畫謂雲气也次席桃枝席有次列成文

○祀先王昨席亦如之

注曰昨讀曰酢謂祭祀及王受酢之席屍卒食王酳之卒爵祝受之又酌授屍屍酢王於是席王於戶內後諸臣致爵乃設席鄕許亮反純章允反下同繅讀藻昨讀酢率音律蒻音弱

諸侯祭祀席蒲筵繢純加莞席紛純右雕幾

注曰繢畫文也不莞席加繅者繅柔嚅不如莞淸堅又於鬼神宜

○昨席莞筵紛純加繅席畫純筵國賓於牖前亦如之左彤幾

注曰昨讀亦曰酢國賓諸侯來朝孤卿大夫來聘後言幾者使不蒙如也朝者雕幾聘者彤幾坡謂國賓之席如屍酢主君昨席而別言左彤幾則昨席無幾可知也諸侯祭祀席有右雕幾則王祀先王有幾可知也然則王之祀先王及昨席經𨿽綂承上文三席左右玉几曰亦如之而祀先王之有左右玉几昨席無左右玉几者可以類得矣鄭言朝者雕幾然生人幾在左鬼神幾在右則朝𨿽如祭祀之雕幾亦如彤幾之左也繢胡內反嚅如兗反

甸役則設熊席右漆幾

注曰謂王甸有司祭表貉所設席甸音田

凡喪事設葦席右素幾其柏席用萑黼純諸侯則紛純每惇一幾

注曰喪事謂凡奠也萑如葦而細者鄭司農云柏席迫地之席葦居其上或曰柏席載黍稷之席謂柏槨字磨滅之餘槨席藏中神坐之席也惇讀曰燾燾覆也棺在殯則槨燾旣窆則加見皆謂覆之周禮𨿽合葬及同時在殯皆異幾體實不同祭於廟同幾精气合萑音丸惇讀燾音導

凡吉事變幾凶事仍幾

注曰鄭司農云變幾變更其質謂有飾也仍因也因其質謂無飾也爾雅曰儴仍因也謂吉事王祭宗廟祼於室饋食於堂繹於祊毎事易幾神事文示新之也凶事謂凡奠幾朝夕相因防禮略疏曰凡幾之長短阮諶云幾長五尺髙二尺廣二尺馬融以爲長三尺舊圖以爲幾兩端赤中央黑也儴如羊反祊補耕反

○天府掌祖廟之守藏與其禁令

注曰祖廟始祖后稷之廟其寶物世傳守之若魯寶玉大弓者徐氏曰禁令謂防守及陳蔵之灋蔵才浪反

凡國之玉鎭大寶藏焉若有大祭大喪則出而陳之旣事藏之

注曰禘祫及大喪陳之以華國也鄭司農云書顧命曰王崩陳寶此其行事見於經鄭剛中曰玉鎭如洪璧琬琰夏后氐之璜之類大寶如崇貫大貝鼖鼓和弓垂矢之類

○凡官府鄕州及都鄙之治中受而藏之以詔王察羣吏之治

注曰察察其當黜陟者鄭司農云治中謂其治職簿書之要疏曰經𨿽言治中兼有不中在其間中者陟之不中黜之經直言中偏舉一邊而言也鼖扶云反

上春釁寶鎭及寶

注曰上春孟春也釁謂殺牲以血血之

○凡吉凶之事祖廟之中沃盥執燭

注曰吉事四時祭也凶事王后喪朝於祖廟之奠疏曰小祝大祭祀沃屍盥小臣大祭祀沃王盥此二官所沃盥在祖廟中則天府爲之執燭若士師祀五帝沃屍盥非祖廟事則不與執燭也

○季冬陳玉以貞來嵗之媺惡

注曰問事之正曰貞問嵗之美惡謂問於大卜職大貞之屬陳玉陳禮神之玉凡卜筮實問於鬼神筮能出其卦兆之占耳有天地四方則玉有六者與言陳者旣事蔵之不必貍之也鄭司農云貞問也國語曰貞於陽卜

若遷寶則奉之

疏曰遷寶謂王者遷都則寶亦遷天府奉送之於彼新廟之天府蔵之如故也

若祭天之司民司祿而獻民數谷數則受而藏之注曰司民軒轅角也司祿文昌第六星或曰下能也祿之言谷也年谷登乃後制祿祭此二星者以孟冬旣祭之而上民谷之數於天府坡謂秋官有司民之職掌民數及大比以詔司寇司寇及孟冬祀司民之日獻其數於王登於天府然則地官有司祿之職獻谷數者必司徒也司祿文闕凡此一職上下文理相足寶鎭寶旣蔵之及上春釁之喪祭陳玉而兼陳於貞媺惡受蔵治中而復蔵民數谷數蓋互言以盡此官之職王氏曰賢能之書登於天府見於鄕大夫而此不見者互文也

○典瑞掌玉瑞玉器之藏辧其名物與其用事設其服飾

注曰人執以見曰瑞禮神曰器瑞符信也服飾服玉之飾謂繅借坡謂天府所藏玉乃先王之遺物謂宗也典瑞之玉乃今王所用以有事者疏謂美者入天府平者在典瑞未詳

王晉大圭執鎭圭繅借五采五就以朝日

注曰繅有五采文所以薦玉木爲中幹用韋衣而畫之就成也王朝日者示有所尊訓民示君也天子常春分朝目秋分夕月覲禮曰拜日於東門之外鄭司農云晉謂插於紳帶之間若帶劍也玉人職曰大圭長三尺杼上終葵首天子服之鎭圭尺有二寸天子守之繅讀爲藻率之藻五就五帀也一帀爲一就

○公執桓圭侯執信圭伯執躬圭繅皆三采三就子執谷璧男執蒲璧繅皆二采再就以朝覲宗遇防同於王注曰三采朱白蒼二采朱綠也鄭司農云以圭璧見於王覲禮曰侯氏入門右坐奠圭再拜稽首侯氏見於天子春曰朝夏曰宗秋曰覲冬曰遇時見曰防殷見曰同

○諸侯相見亦如之

注曰鄭司農云亦執圭璧以相見故邾公朝於魯春秋傳曰邾子執玉髙其容仰帀匝本字

瑑圭璋璧琮繅皆二采一就以覜聘

注曰璋以聘後夫人以琮享之也大夫眾來曰頫寡來曰聘鄭司農云瑑有圻鄂瑑起疏曰此遣臣行聘問之所執者若本君親自朝所執上文桓圭之等是若遣臣聘不得執君之圭璧無桓信躬與蒲谷之文直瑑之而已此謂公侯伯之臣也若子男之臣豈得過本君用以圭璋乎明子男之臣亦用瑑璧琮也

四圭有邸以祀天旅上帝

注曰鄭司農云於中央爲璧圭著其四面一玉俱成爾雅曰邸本也圭本著於璧故四圭有邸圭末四出故也或說四圭有邸有四角也邸讀爲抵欺之抵王光逺曰祀天謂圜丘之祀大神也

○兩圭有邸以祀地旅四望

注曰兩圭者以象地數二也僢而同邸王光逺曰祀地謂方澤之祭大也坡謂大宗伯六與六瑞六摰相次則蒼璧黃琮疑或初致其神奠玉而禮之如執贄以見者故曰禮天禮地此四圭有邸兩圭有邸與祼圭有瓚爲類是邸當亦瓚屬瓚注郁鬯者然表記曰秬鬯以祀上帝則此邸疑或注秬鬯者𨿽不以祼而奠以享神故曰祀天祀地推之下文圭璧者是於圭頭爲如璧璋邸射者是於璋頭爲如邸而射皆挹鬯爵也以類次之或近鄭子見大宗伯有蒼璧黃琮之文此官無之而別云四圭有邸兩圭有邸遂以蒼璧所禮者冬至圜丘之祀四圭則夏正郊天黃璜所禮者昆侖之祭兩圭則神州之神或者嫌出於緯書不從又見明有四因合而一之曰蒼璧爲邸四圭托焉黃琮爲邸兩圭托焉更無他據今且闕之

○祼圭有瓚以肆先王以祼賓客

注曰鄭司農云於圭頭爲可以挹鬯祼祭謂之瓚故詩曰防彼玉瓚黃流在中國語謂之鬯圭以肆先王祼先王祭也謂肆解牲體以祭因以爲名爵行曰祼漢禮瓚槃大五升口徑八寸下有槃口徑一尺

○圭璧以祀日月星辰

注曰圭其邸爲璧取殺於上帝

○璋邸射以祀山川以造贈賓客

注曰璋有邸而射取殺於四望鄭司農云射剡也疏曰造贈賔客者謂致稍餼之時造館贈之言贈則使還之時所贈賄之等亦執以致命耳肆他歷反射食亦反著直略反僢昌絹反防音瑟殺色界反

土圭以致四時日月封國則以土地

注曰以致四時日月者冬夏以致日春秋以致月土地猶度地也

○珍圭以徴守以防凶荒

注曰杜子春云珍當爲鎭書亦或爲鎭以徴守者以徴召守國諸侯若今時徴郡守以竹使符也鎭者國之鎭諸侯亦一國之鎭故以鎭圭徴之也凶荒則民有逺志不安其土故以鎭圭鎭安之謂王使人徴諸侯憂凶荒之國則授之執以往致命王焉防者闓府庫振救之凡瑞節歸又執以反命坡謂掌節之節守國行道之用也典瑞之瑞作事之信也司者異官亦各掌謂瑞卽節疑於漏矣詳見掌節王氏

○牙璋以起軍旅以治兵守

注曰鄭司農云牙璋瑑以爲牙牙齒兵象故以牙璋兵若今時以銅虎符兵謂兵守用兵以守若齊人戍遂諸侯戍周

○璧羨以起度

注曰鄭司農云羨長也此璧徑長尺以起度量玉人職曰璧羨度尺以爲度謂羨不圓之貎蓋廣徑八寸袤一尺李子華曰此璧本徑九寸今言羨則旁減一寸以益上下故髙一尺橫徑八寸十寸尺也八寸亦尺也一縱一橫皆可以爲尺度

○駔圭璋璧琮琥璜之渠眉疏璧琮以斂屍

注曰以斂屍者於大斂焉加之也駔讀爲組與組馬同聲之誤也渠眉玉飾之溝瑑也以組穿聨六玉溝瑑之中以斂屍圭在左璋在首琥在右璜在足璧在背琮在腹蓋取象方明神之也疏璧琮者通於天地疏曰此六玉兩頭皆有孔又於兩孔之間爲溝渠於溝之兩畔稍髙爲眉瑑

○谷圭以和難以聘女

注曰谷善也其飾若粟文然難仇讐和之者若春秋宣公及齊侯平莒及郯晉侯使瑕嘉平戎於王其聘女則以納徴焉

○琬圭以治徳以結好

注曰諸侯有徳王命賜之及諸侯使大夫來聘旣而爲壇會之使大夫執以命事焉大行人職曰時聘以結諸侯之好鄭司農云琬圭無鋒芒故治徳以結好

○琰圭以易行以除慝

注曰鄭司農云琰圭有鋒芒傷害徵伐誅討之象故以易行除慝易惡行令爲善者以此圭責讓諭告之也謂除慝亦於諸侯使大夫來頫旣而使大夫執而命事於壇大行人職曰殷頫以除邦國之慝駔音祖難乃旦反行下孟反度待洛反闓音開戍傷遇反袤音茂郯音談

大祭祀大旅凡賓客之事共其玉而奉之

注曰玉謂四圭祼圭之屬

大喪共飯玉含玉贈玉

注曰飯玉碎玉以雜米也含玉柱左右顚及在口中者雜記曰含者執璧將命則是璧形而小耳贈玉蓋璧也贈有束帛六幣璧以帛顚儀禮作齻音顚牙也此作顚疑或通用

凡玉出則共奉之

鄭剛中曰上言共奉主於祭祀賔客嫌其他事之時或不共奉故言此以結之見其無往而不共奉

○典命掌諸侯之五儀諸臣之五等之命

注曰五儀公侯伯子男之儀五等謂孤以下四命三命再命一命不命也或言儀或言命互文也

上公九命爲伯其國家宮室車旗衣服禮儀皆以九爲節侯伯七命其國家宮室車旗衣服禮儀皆以七爲節子男五命其國家宮室車旗衣服禮儀皆以五爲節注曰上公謂王之三公有徳者加命爲二伯二王之後亦爲上公國家國之所居謂城方也公之城蓋方九里宮方九百步侯伯之城蓋方七里宮方七百步子男之城蓋方五里宮五百步大行人職則有諸侯圭借冕服建常樊纓貳車介牢禮朝位之數焉

王之三公八命其卿六命其大夫四命及其出封皆加一等其國家宮室車旗衣服禮儀亦如之

注曰四命中下大夫也出封出畿內封於八州之中加一等褒有徳也大夫爲子男卿爲侯伯其在朝廷則亦如命數耳王之上士三命中士再命下士一命

凡諸侯之適子誓於天子攝其君則下其君之禮一等未誓則以皮帛繼子男

注曰誓猶命也言誓者明天子旣命以爲之嗣樹子不易也春秋桓九年曹伯使其世子射姑來朝行國君之禮是也公之子如諸侯而執圭侯伯之子如子男而執璧子男之子與未誓者皆次小國之君執皮帛而朝防焉其賓之皆以上卿之禮焉疏曰若行朝禮擯介依諸侯其饔餼饗一與卿同也此經誓與未誓皆據父在而言若父卒後得誓者皆得與諸侯序以無父得與正君同故也若未誓則亦當執皮帛也適丁歷反射音亦朝直遙反

公之孤四命以皮帛眂小國之君其卿三命其大夫再命其士一命其宮室車旗衣服禮儀各眂其命之數侯伯之卿大夫士亦如之子男之卿再命其大夫一命其士不命其宮室車旗衣服禮儀各眂其命之數

注曰眂小國之君者列於卿大夫之位而禮如子男也鄭司農云九命上公得置孤卿一人春秋傳曰列國之卿當小國之君固周制也謂王制曰大國三卿皆命於天子下大夫五人上士二十七人次國三卿二卿命於天子一卿命於其君下大夫五人上士二十七人小國二卿皆命於其君下大夫五人上士二十七人

○司服掌王之吉凶衣服辧其名物與其用事

注曰用事祭祀視朝甸凶弔之事衣服各有所用

王之吉服祀昊天上帝則服大裘而冕祀五帝亦如之享先王則衮冕享先公饗射則鷩冕祀四望山川則毳冕祭社稷五祀則希冕祭羣小祀則冕

注曰六服同冕者首飾尊也先公謂後稷之後大王之前不窋至諸盩饗射饗食賔客與諸侯射也羣小祀林澤墳衍四方百物之屬鄭司農云大裘羔裘也衮捲龍衣也鷩裨衣也毳罽衣也謂書曰予欲觀古古人之象日月星辰山龍華虫作繢宗彜藻火粉米黼黻希繡此古天子冕服十二章舜欲觀焉華虫五色之虫繢人職曰鳥獸蛇雜四時五色以章之謂是也希讀爲絺或作黹字之誤也王者相變至周而以日月星辰畫於旌旗所謂三辰旂旗昭其明也而冕服九章登龍於山登火於宗彜尊其神明也九章初一曰龍次二曰山次三曰華虫次四曰火次五曰宗彜皆畫以爲繢次六曰藻次七曰粉米次八曰黼次九曰黻皆希以爲繡則衮之衣五章裳四章凡九也鷩畫以雉謂華虫也其衣三章裳四章凡七也毳畫虎蜼其衣三章裳二章凡五也希刺粉米無畫也其衣一章裳二章凡三也者衣無文裳刺黻而已是以謂焉凡冕服皆衣纁裳黃文叔曰宗伯序社稷五祀先於五嶽司服序四望山川先於社稷祭之秩當如宗伯司服自以服爲序地祭以社稷見不別出則方丘不服大裘矣諸儒紛紛蓋未嘗攷先王制祀之義劉執中曰書稱舜曰予欲觀古人之象舜而欲觀乎古則天子衣裳之章十有二其來逺矣且交龍爲旂周之衣不去其龍熊虎爲旗周之裳不去其虎蜼何獨日月爲常而去衣章日月星辰乎典命上公九命以九爲節則其衣裳九章推而上之天子衮冕十有二章明矣鷩必滅反盩直畱反居例反黹張裏反蜼音誄

凡兵事韋弁服

注曰韋弁以韎韋爲弁又以爲衣裳春秋傳曰晉郤至衣韎韋之跗注是也鄭剛中曰韋弁服者爵弁也

○眂朝則皮弁服

注曰眂朝眂內外朝之事皮弁之服十五升白布衣積素以爲裳王受諸侯朝覲於廟則衮冕

○凡甸冠弁服

注曰甸田獵也冠弁委貎其服緇布衣亦積素以爲裳諸侯以爲眂朝之服詩國風曰緇衣之宜兮謂王服此以田王卒食而居則端疏曰言凡甸冠弁服者據習兵之時若正四時則當戎服習兵月令之習五戎是也

○凡凶事服弁服

注曰服弁喪冠也其服斬衰齊衰

○凡弔事弁絰服

注曰弁絰者如爵弁而素加環絰論語曰羔裘冠不以弔絰大如緦之絰其服錫衰緦衰疑衰

凡喪爲天王斬衰爲王后齊衰

注曰王后小君也諸侯爲之不杖期

王爲三公六卿錫衰爲諸侯緦衰爲大夫士疑衰其

首服皆弁絰

注曰君爲臣服弔服也鄭司農云錫麻之滑易者十五升去其半有事其布無事其縷緦亦十五升去其半有事其縷無事其布疑衰十四升衰謂無事其縷衰在內無事其布衰在外疑之言擬也擬於吉疏曰君爲臣無服直弔服旣葬除之不見三孤者與六卿同又不辧同姓異姓亦以臣故也凡弔皆不見婦人弔服者以婦與夫同故喪服云大夫弔於命婦錫衰命婦弔於大夫錫衰是婦與夫同其首服卽鄭注喪服云凡婦人弔服吉笄無首素總是也

○大札大荒大烖素服

注曰大札疫病也大荒饑饉也大烖水火爲害君臣素服縞冠若晉伯宗哭梁山之崩

公之服自衮冕而下如王之服侯伯之服自鷩冕而下如公之服子男之服自毳冕而下如侯伯之服孤之服自希冕而下如子男之服卿大夫之服自冕而下如孤之服其凶服加以大功小功士之服自皮弁而下如大夫之服其凶服亦如之其齊服有端素端

注曰自公之衮冕至卿大夫之冕皆其朝聘天子及助祭之服諸侯非二王后其餘皆冕而祭於已雜記曰大夫冕而祭於公弁而祭於已士弁而祭於公冠而祭於已大夫爵弁自祭家廟惟孤爾其餘皆冠與士同冠自祭其廟者其服朝服端諸侯之自相朝聘皆皮弁服此天子日視朝之服喪服天子諸侯齊斬而已卿大夫加以大功小功士亦如之又加緦焉士齊有素端者亦爲札荒有所禱請變素服言素端者明異制鄭司農云衣有裳者爲端謂端者取其正也士之衣袂皆二尺二寸而屬幅是廣袤等也其袪尺二寸大夫以上侈之侈之者蓋半而益一焉半而益一則其袂三尺三寸袪尺八寸疏曰此文自衮冕以下差次如之上得兼乎下下不得僭上也舊說天子九章據大章而言其章別小章章依命數則皆十二爲節上公亦九章與天子同無升龍有降龍其小章章別皆九而已自余鷩冕毳冕以下皆然必知有小章者若無小章絺冕三章則孤有四命六命卿大夫冕一章卿大夫中則有三命二命一命天子之卿六命大夫四命明中有小章乃可得依命數鄭剛中曰子男毳而下如侯伯則上不服鷩可知侯伯自鷩而下如公則上不服衮可知公自衮而下如王則上不服日月星辰可知經文謂自衮冕而下如王之服則衮冕而上之章非日月星辰而何齊側皆反音儒屬音燭

凡大祭祀大賓客共其衣服而奉之

注曰奉猶送也送之於王所疏曰大祭祀則中兼有次小祭祀以其皆是王親祭故舉大而言賔客言大者據諸侯來朝也王者不敢遺小國之臣則其臣來聘亦有接待之灋亦略舉大而言

大喪共其復衣服斂衣服奠衣服廞衣服皆掌其陳序注曰奠衣服今坐上魂衣也鄭司農云廞陳也謂廞衣服所蔵於槨中疏曰大喪中兼小防也

○典祀掌外祀之兆守皆有域掌其禁令

外祀謂所祀於四郊者卽小宗伯所云兆五帝至山川邱陵已下皆是典祀掌之也兆域據壇外爲溝渠爲表塋域者也

若以時祭祀則帥其屬而修除徴役於司而役之注曰屬其屬胥徒也修除芟掃之徴召也役之作使之

及祭帥其屬而守其厲禁而蹕之

注曰鄭司農雲遮列禁人不得令入

○守祧掌守先王先公之廟祧其遺衣服藏焉

注曰廟謂大祖之廟及三昭三穆遷主所蔵曰祧先公之遷主蔵於后稷之廟先王之遷主蔵於文武之廟遺衣服大斂之餘也此王者之宮而有先公謂大王以前爲諸侯

○若將祭祀則各以其服授屍

注曰屍當服卒者之上服以象生時程子曰古人祭祀用屍極有意人之魂气旣散必求其類而依之人與人旣爲類骨肉又爲一家之類已與屍各旣心齊潔至誠相通以此求神宜其享之後世直以尊卑之勢遂不肯行

其廟則有司修除之其祧則守祧黝堊之

注曰廟祭此廟也祧祭遷主有司宗伯也修除黝堊互言之有司恆主修除守祧恆主黝堊鄭司農云黝讀爲幽幽黑也堊白也爾雅曰地謂之黝墻謂之堊

○旣祭則藏其隋與其服

注曰隋屍所祭肺脊黍稷之屬蔵之以依神堊烏路反隋許恚反

○世婦掌女宮之宿戒及祭祀比其具

注曰女宮刑女給宮中事者宿戒當給事豫告之齊戒也比次也具所濯漑及粢盛之爨鄭司農比讀爲庀庀具也鄭剛中曰天官世婦祭之日涖陳女宮之具涖陳在彼而校比之在此也

○詔王后之禮事

注曰薦徹之節

○帥六宮之人共齍盛

注曰帥世婦女禦鄭剛中曰天官世婦言帥女宮濯摡爲齍盛所帥者刑女耳爲之於未共之前此所帥者六宮之人共之於正祭之日

○相外內宗之禮事

注曰同姓異姓之女有爵佐後者疏曰禮事者外宗之佐後薦徹豆籩內宗之佐傳豆籩是也比音庇相息亮反

大賓客之饗食亦如之

注曰此帥詔相其事同

大喪比外內命婦之朝莫哭不敬者而苛罰之

注曰苛譴也莫音暮下同

凡王后有事於婦人則詔相

拜拜謝之也喪大記曰夫人亦拜寄公夫人於堂上知天子之喪世子亦拜二王后於堂下後亦拜二王后夫人於堂上也夫人有赴王喪者或家在畿內來歸寧值王喪則弔赴也古拜字

凡內事有達於外官者世婦掌之

注曰主通之使相共授黃文叔曰掌之蓋得糾正之也

○內宗掌宗廟之祭祀薦加豆籩

注曰加爵之豆籩疏曰天子禮以屍旣食後亞獻屍爲加爵此時薦之卽醢人籩人加豆加籩之實是也

○及以樂徹則佐傳豆籩

注曰佐傳佐外宗

賓客之饗食亦如之王后有事則從

王光逺曰有事則從者則吉凶之事皆在焉從才用反

大喪序哭者

注曰次序內外宗及命婦哭王

○哭諸侯亦如之凡卿大夫之喪掌其弔臨

注曰王后弔臨諸侯而已是以言掌卿大夫云疏曰此諸侯來朝薨於王國王爲之緦衰者也若檀弓云以爵弁絰防衣哭諸侯彼謂薨於本國王遙哭之則婦人不哭之婦人無外事故也天官世婦云掌弔臨於卿大夫之喪者彼爲王此內宗掌弔臨之事乃爲後掌之防緇同

○外宗掌宗廟之祭祀佐王后薦玉豆眂豆籩及以樂徹亦如之

疏曰薦玉豆者凡王之豆籩皆玉飾之不云籩者文略眂豆籩者謂在堂東未設之時眂其實也

○王后以樂羞齍則贊

疏曰後進黍稷之時依樂以進則佐之案九嬪職凡祭祀贊玉齍贊後薦徹豆籩則薦徹俱言玉齍玉惇盛黍稷言贊不言徹則後薦而不徹也其徹諸官爲之若然籩豆與齍此官已贊九嬪又贊者以多故諸官共贊

○凡王后之獻亦如之

注曰獻獻酒於屍

○王后不與則贊宗伯

注曰後有故不與祭宗伯攝其事與音預惇音對

小祭祀掌事賓客之事亦如之

疏曰小祭祀謂在宮中後無外事故也賔客饗食亦掌事如小祭祀

大喪則敍外內朝莫哭者哭諸侯亦如之

注曰內內外宗及外命婦疏曰若內命婦則九嬪敍之

○冡人掌公墓之地辧其兆域而爲之圖先王之葬居中以昭穆爲左右

注曰公君也圖謂畫其地形及邱壠所處而蔵之先王造塋者昭居左穆居右夾處東西疏曰子孫據昭穆夾處左右若兄死弟及俱爲君則以兄弟爲昭穆以其弟已爲臣臣子一例則如父子故別昭穆也

○凡諸侯居左右以前卿大夫士居後各以其族注曰子孫各就其所出王以尊卑處其前後而亦並昭穆疏曰此因上而言以其王之子孫皆適爲天子庶爲諸侯卿大夫士若出封畿外者彼因國葬而爲造塋之主矣此則言先王之子孫爲畿內諸侯王朝之卿大夫士死者則居先王前後之左右也各以其族者謂次第假令同昭穆則兄近王墓弟逺王墓爲次第諸侯言左右卿大夫士下云各以其族互相通也坡謂以前在卿大夫士之墓前居後在諸侯之墓後

○凡死於兵者不入兆域

注曰戰陳無勇投諸塋外以罰之

○凡有功者居前

注曰居王墓之前處昭穆之中央疏曰居前則不問諸侯與卿大夫士但是有功則皆得居前以表顯之也此則死寇曰兵者兼余功若司勲六功之等皆是也

○以爵等爲丘封之度與其樹數

注曰別尊卑也王公曰邱諸臣曰封漢律曰列侯墳髙四丈闗內侯以下至庶人各有差疏曰此文自王以下皆有而云爵等者則天子亦爵號也

大喪旣有日請度甫竁遂爲之屍

注曰甫始也請量度所始竁之處地鄭司農云旣有日旣有葬日也始竁時祭以告后土人爲之屍疏曰天子七月而葬葬用下旬請請於冡宰

○及竁以度爲丘隧共喪之窆

注曰隧羨道也度邱與羨道廣袤所至窆下棺丰碑之屬喪大記曰凡封用綍去碑負引君封以衡大夫以咸

○及葬言鸞車象人

鸞車巾車所飾遣車也亦設鸞旗象人俑也言猶語也語巾車之官將明鸞車及象人使行向壙

○及窆執斧以涖

疏曰案鄕師執斧以涖匠師則此亦臨匠師葬事大故二官共臨也

遂入藏凶器

注曰凶明

○正墓位蹕墓域守墓禁

注曰位謂邱封所居前後也禁所爲塋限

○凡祭墓爲屍

疏曰上文祭墓謂始穿地時此文據成墓爲屍王光逺曰凡祭墓爲屍非特甫竁爲之屍張子曰墓祭非古也體魄則降知气在上故立之主以祀之以致其精神之極而謹蔵其體魄以竭其深長之思此古人明於神之情狀而篤於孝愛之誠實者也然攷之周禮則有冡人之官凡祭於墓爲屍是則成周之盛亦有祭於墓者𨿽非制禮之本經而出於人情之所不忍而於義理不至於甚害則先王亦從而許之其必立之屍者乃所以致其精神而示享之者非體魄之謂其爲義益精矣度待洛反竁充芮反隧音遂窆彼驗反

凡諸侯及諸臣葬於墓者授之兆爲之蹕均其禁疏曰上文惟見王及子孫之墓地不見同姓異姓諸侯之墓地故此經總見之若然此墓地舊有兆域今新死者隨卽授之耳

○墓大夫掌凡邦墓之地域爲之圖

注曰凡邦中之墓地萬民所葬地

○令國民族葬而掌其禁令

注曰族葬各從其親疏曰經云族葬則據五服之內親者共爲一所而葬異族卽別塋左傳云同族於禰廟故知族是服內

○正其位掌其度數

注曰位謂昭穆也度數爵等之大小疏曰鄭見有爵者謂本爲庶人設墓其有子孫爲卿大夫士其葬不離父祖

○使皆有私地域

注曰古者萬民墓地同處分其地使各有區域得以族葬使相容

凡爭墓地者聽其獄訟

注曰爭墓地相侵區域

帥其屬而巡墓厲居其中之室以守之

注曰厲塋限列處鄭司農云居其中之室有官寺在墓中劉執中曰聖人父母斯民生則富其衣食而教以仁義死則爲之地域而守其邱樹則子孫者其有不忠於君而不服其教者乎

○職喪掌諸侯之喪及卿大夫士凡有爵者之喪以國之喪禮涖其禁令序其事

注曰國之喪禮喪服士喪旣夕士虞今存者其餘則亡事謂小斂大斂葬也

○凡國有司以王命有事焉則詔贊主人

注曰有事謂含襚贈賵之屬詔贊者以告主人佐其受之國有司有司從王國以王命往賵芳鳳反

凡其喪祭詔其號治其禮

注曰告以牲號齍號之屬當以祝之疏曰喪祭余文皆爲虞此言凡者以其喪中自相對則虞爲喪祭卒哭爲吉祭若對二十八月爲吉祭則祥禫以前皆是喪祭故言凡以該之

凡公有司之所共職喪令之趣其事

注曰令令其當供物者給事之期也有司或言公或言國言國者由其君所來居其官曰公謂王遣使奉命有贈之物各從其官出職喪當催督也

周禮述注卷十三

欽定四庫全書

周禮述注卷十四

安溪李光坡撰

○大司樂掌成均之灋以治建國之學政而合國之子弟焉

注曰董仲舒云成均五帝之學成均之灋者其遺禮可灋者國之子弟公卿大夫之子弟當學者謂之國子文王世子曰於成均以及取爵於上尊然則周人立此學之宮疏曰五帝大學總名成均當代則各有別稱若三代天子學總曰辟雍當代各有異名也坡伯兄曰灋則樂徳樂語樂舞之類皆其所以教

也

凡有道者有徳者使教焉死則以爲樂祖祭於瞽宗注曰道多才藝者徳能躬行者若舜命夔典樂教冑子是也死則以爲樂之祖神而祭之瞽宗殷學也李景齊曰有道有徳者使教焉則保氏養國子以道師氏以三徳教國子也

以樂徳教國子中和只庸孝友

呂伯恭曰此所謂教之條目金石八者樂之物而已樂之徳非有道有徳者不能知之中和固是樂之本其節奏各有條理使之肅然祗敬祗之端條暢流通庸之端易直子諒之心使人事親從兄之際油然而生孝友之端此謂樂之徳鄭剛中曰中和則取六徳之終孝友則取六行之首國子徳行欲其兩全故成之以樂謂之樂徳六徳之終者能之其上可知六行之首者能之其下亦可知只庸所以進乎徳行惟祗則於徳行不敢忽惟庸則於徳行不敢輟行下孟反

以樂語教國子興道諷誦言語

注曰興者以善物諭善事道讀曰導導者言古以剴今也倍文曰諷以聲節之曰誦端曰言答述曰語興許應反剴古愛反

以樂舞教國子舞雲門大捲大咸大防大夏大大武注曰此周所存六代之樂黃帝曰雲門大捲黃帝能成名萬物以眀民共財言其徳如雲之所出民得以有族類大咸咸池堯樂也堯能殫均刑灋以儀民言其徳無所不施大防舜樂也言其徳能紹堯之道也大夏禹樂也禹治水傅土言其徳能大中國也大湯樂也湯以寛治民而除其邪言其徳能使天下得其所也大武武王樂也武王伐紂以除其害言其徳能成武功坡伯兄曰先儒謂義理以養其心聲音以養其耳舞蹈以養其血脈古人所謂以樂教者如此卷音權防上昭反傅音孚

以六律六同五聲八音六舞大合樂以致神以和邦國以諧萬民以安賓客以說逺人以作動物

注曰六律合陽聲者也六同合陰聲者也此十二者以銅爲管轉而相生黃鐘爲首其長九寸各因而三分之上生者益一分下生者去一焉國語曰律所以立均出度也古之神瞽考中聲而量之以制度律均鐘言以中聲定律以律立鐘之均動物羽臝之屬疏曰以六律六同者此舉十二管以表其鐘樂器之中不用管也梁氏曰大合樂者乃成均習樂之事非用之於祭也坡伯兄曰大合樂乃肄習於學之事其用之則至於格神動民物如下文祭祀饗燕之類也律以爲聲之和聲以爲音之節故其立文之序如此神至動物其序亦自尊而卑自近而逺也又曰大司樂卽尙書典樂之職國之子弟卽冑子也六徳卽直寛剛簡之類異其文耳興道諷誦言語則詩言志歌永言之事也於是以聲依之以律和之播之以音動之以舞則樂於是爲至而用之於是乎神蓋所謂神人以和者也然則樂者其先王之所以敎而因推之於宗廟朝廷邦國以和神人書禮所稱其致一也後世不知樂爲敎之具故其職領於有司而已學士先生鮮有知者其精微之旨不而徒索之鏗訇節奏以庶幾和神人之治亦不可得已說音悅度待洛反臝力果反訇音轟

乃分樂而序之以祭以享以祀

注曰分謂各用一代之樂坡伯兄曰自此以下皆用樂之事也

乃奏黃鐘歌大呂舞雲門以祀天神

注曰以黃鐘之鐘大呂之聲爲均者黃鐘陽聲之首大呂爲之合奏之以祀天神尊之也疏曰此黃鐘言奏大呂言歌者奏據出聲而言歌據合曲而說其實歌奏通也坡謂天神蓋指春祈谷夏大雩秋眀堂及五帝四類之等也

乃奏大蔟歌應鐘舞咸池以祭地示

注曰大蔟陽聲第二應鐘爲之合咸池大咸也坡謂地蓋指大社及春祈秋報者

乃奏姑洗歌南呂舞大防以祀四望

注曰姑洗陽聲第三南呂爲之合

乃奏防賓歌函鐘舞大夏以祭山川

注曰防賓陽聲第四函鐘爲之合函鐘一名林鐘

乃奏夷則歌小呂舞大以享先妣

注曰夷則陽聲第五小呂爲之合小呂一名中呂先妣姜嫄也姜嫄履大人迹感神靈而生后稷是周之先母也周立廟自后稷爲始祖姜嫄無所妃是以特立廟而祭之謂之閟宮閟神之

乃奏無射歌夾鐘舞大武以享先祖

注曰無射陽聲之下也夾鐘爲之合夾鐘一名圜鐘先祖謂先王先公坡伯兄曰上言祭享祀三事而乃有此六樂者蓋有祀日月星辰不系於天祭嶽瀆山川不系於地特祭閟宮分享羣廟之時也然其曰祀曰祭曰享則仍蒙上文其實三事而已黃鐘陽辰之始而大呂合之天主大始故以祀天也應鐘陰辰之終而大蔟合之地居成物故以祭地也姑洗陽辰之終而南呂合之四望次於天故以祀四望也函鐘陰辰之始而防賓合之山川次於地故以祭山川也夷則西方而小呂合之夾鐘東方而無射合之人事始於卯而終於申故以享先妣先祖也蓋不特以先後之序爲尊卑之等而其所取類者如此天主奏地主歌祖妣則反是者人事取其交也

○凡六樂者文之以五聲播之以八音

注曰六者言其均皆待五聲八音乃成也播之言被也坡伯兄曰每二律歌奏則成二調然通謂之一樂者所用同也凡此二律者特爲宮耳其餘四聲蓋各以其律從以成一調而爲八音之節六樂者調也五聲者聲也知聲調之分則知古人作樂之灋矣大蔟音太蔟七豆反防人誰反射音亦妃音配

凡六樂者一變而致羽物及川澤之再變而致臝物及山林之三變而致鱗物及丘陵之四變而致毛物及墳衍之五變而致介物及土六變而致象物及天神

注曰變猶更也樂成則更奏也每奏有所感致和以來之凡動物敏疾者地髙下之甚者易致羽物旣飛又走川澤有孔竅者蛤蟹走則遲墳衍孔竅則小矣是其所以舒疾之分土原隰及平地之神也象物有象在天所謂四靈者天地之神四靈之知非徳至和則不至疏曰案大司徒五地之物生動植俱有此俱言動物不言植物者據有情可感者而言也坡伯兄曰此一條通論爲樂感召之理以起下六

變八變九變之端也人神百物莫不有感召之理焉羽物輕淸得气之先其次則臝物爲其近於人也其次則鱗次毛次介以動靜之性爲別也川澤之竅大山林之气疎其次邱陵次墳衍次土以气之通塞爲敍也象物聚而成像而不可常者天神卽上所祀之天神也六變而致此故下云凡樂六變則天神皆降可得而禮也由此而八變以興地由此而九變以來人此不究言之者緣下有其文則此固可省也

凡樂圜【黃】鐘爲宮黃鐘爲角大蔟爲徵姑洗爲羽靁鼓靁鞀孤竹之管云和之琴瑟雲門之舞冬曰至於地上之圜丘奏之若樂六變則天神皆降可得而禮矣凡樂函鐘爲宮大蔟爲角姑洗爲徵南【小】呂爲羽靈鼓靈鞀孫竹之管空桑之琴瑟咸池之舞夏日至於澤中之方丘奏之若樂八變則地皆出可得而禮矣凡樂黃【圜】鐘爲宮大呂爲角大蔟【圜鐘】爲徵應鐘爲羽路鼓路鞀陰竹之管龍門之琴瑟九徳之歌九防之舞於宗廟之中奏之若樂九變則人可得而禮矣

注曰先奏是樂以致其神禮之以玉而祼焉乃後合樂而祭之圜鐘夾鐘也函鐘林鐘也此樂無商者祭尙柔商堅剛也鄭司農云九徳之歌春秋傳所謂六府三事謂之九功九功之徳皆可歌也謂之九歌也謂孤竹竹特生者孫竹竹枝根之末生者陰竹生於山北者云和空桑龍門皆山名九防讀當爲大韶字之誤也王光遠曰言天神則昊天上帝日月星辰風師雨師之屬莫不以類而畢降言地則大社稷五祀五嶽山林川澤四方百物之屬莫不以類而畢出坡伯兄曰上六樂者用以祭享祀各有二焉此則合二者而一之蓋陽生而郊天配以日月星辰陰生而祭地配以嶽瀆山川大禘大祫有事大廟配以羣後之時也其所分以祀以祭以享之律則與前文同但錯互黃鐘圜鐘之宮又誤小呂爲南呂耳此則訛舛相承原其所以則以黃鐘爲角之文致疑重或者遂以意易之小之爲南冩偶異以此生誤蓋所謂某律爲宮者卽本律爲之也所謂某律爲角爲徵爲羽者非本律爲之也乃謂本律之角之徴之羽也且若黃鐘爲宮宮固黃鐘也黃鐘之角角則姑洗也大蔟之徵徵則南呂也姑洗之羽羽則大呂也此四者皆所以祀天神四望故天神可得而禮也函鐘之宮宮卽函鐘也大蔟之角角則防賓也姑洗之徵徵則應鐘也小呂之羽羽則大蔟也此四者皆所以祭地山川故地可得而禮也圜鐘之宮宮卽圜鐘也大呂之角角則小呂也大蔟之徵徵則南呂也應鐘之羽羽則夷則也此四者皆所以享先妣先祖故人可得而禮也此其所同者也其所異者前樂則二律爲宮各具五聲此則四律一爲宮一爲角一爲徵一爲羽各不相系亦自具五聲也必名爲某之角某之徵某之羽者以六律五聲之敍求之則當之者名之也如宮之下當爲角自黃鐘以下求之則姑洗適當黃鐘之角矣角之下當爲徵自黃鐘以下求之則南呂適當大蔟之徵矣徵之下當爲羽自大蔟以下求之則大呂適當姑洗之羽矣以至方丘宗廟之樂莫不皆然無商聲者祭祀吉禮而商屬金爲殺伐之聲故去人之樂邜與戌合當用無射而用南呂者戌爲幹維幹金也西方殺伐之盛故亦去之而用卯衝焉蓋去商者去其調也去無射者去其律之調也至於調中之聲律則𨿽商與無射未嘗不用焉此三樂之與前不同而實未嘗不同也其必以黃鐘函鐘圜鐘爲宮者天气始於子終於辰地气始於未終於亥人事始於夘終於申故以三始者爲宮也義旣有取气亦相應冬至祀天黃鐘冬至之律也夏至祭地林鐘夏至之律也宗廟之祭以春爲首圜鐘春分之律也樂有八音而止於鞀鼓管琴瑟者堂上之樂主於琴瑟堂下之樂主於管鞀鼓故舉三者爲樂綱紀其所用三舞亦與前異者在天則統以天神之所用故止用雲門也在地則統以地之所用故止用咸池也在人則亦以古樂爲尊故攺用大防焉其三樂之變數多寡不同者天動而地靜動者速靜者遲天地伸而人鬼屈伸者易求屈者難致也以此三樂而通上文之說則自一至九樂之每變所感愈遠作樂者各以所欲求而致之則凡在天地之間者幽明遠近無不以其類至此樂之成也坡嘗請伯兄曰此三祀四聲卽上分祀六樂深得大樂必易之理可謂神合然不用商眀見於經若無射分祀奏之於此去之未有他攷竊意宗廟之大蔟爲徵似復上天神之訛也請並攺太蔟爲圜鐘伯兄曰諾又案朱子言祭天無將許多百神一齊排下都祭然觀本經皆降皆出則注疏所云祀天則天文從祀祀地則地理從祀自是蓋必多神故云皆也靁音雷

凡樂事大祭祀宿縣遂以聲展之

疏曰舉大祭祀而言其實中小祭祀亦宿縣也至於饗食燕賓客有樂事亦兼之矣言宿縣者皆於前宿豫縣之遂以聲展之者謂相叩使作聲而展省聽之知其完否善惡也

王出入則令奏王夏屍出入則令奏肆夏牲出入則令奏昭夏

注曰三夏皆樂章名

帥國子而舞

注曰當用舞者帥以往縣音懸下同

大饗不入牲其他皆如祭祀

注曰大饗饗賓客也不入牲牲不入亦不奏昭夏也其他謂王出入賓客出入亦奏王夏肆夏疏曰祭祀則君牽牲入殺今大饗亦在廟其牲在廟門外殺因卽烹之升鼎乃入故云不入牲也坡伯兄曰其宿縣展聲命舞亦與祭祀同也

大射王出入令奏王夏及射令奏騶虞

注曰騶虞樂章名在召南之卒章王射以騶虞爲節

詔諸侯以弓矢舞

注曰舞謂執弓挾矢揖讓進退之儀疏曰此諸侯來朝將助祭預天子大射之時

王大食三侑皆令奏鐘鼓

注曰大食朔月月半以樂侑食時也侑猶勸也

王師大獻則令奏愷樂

注曰大獻獻防於祖愷樂獻功之樂

凡日月食四鎭五嶽崩大傀異烖諸侯薨令去樂注曰四鎭山之重大者謂揚州之防稽靑州之沂山幽州之醫無閭冀州之霍山五嶽岱在兗州衡在荊州華在豫州嵩在雍州恆在並州傀猶怪也大怪異烖謂天地奇變若星辰奔霣及震裂爲害者去樂藏之也

○大札大凶大烖大臣死凡國之大憂令弛縣

注曰札疫癘也凶凶年也烖水火也弛釋下之若今休兵鼓之爲疏曰大憂若國亡大縣邑及戰敗之類是也徐氏曰憂之日短則去樂日長則弛縣傀音怪霣於敏反

凡建國禁其淫聲過聲凶聲慢聲

注曰淫聲若鄭衛也過聲失哀樂之節凶聲亡國之聲若桑間濮上慢聲惰慢不恭疏曰建國謂新封諸侯之國樂者移風易俗當用其正樂以化民故禁此四者也

大喪涖廞樂器

注曰涖臨也廞興也臨笙師鎛師之屬興樂器也興謂作之也

○及藏樂器亦如之

坡伯兄曰鄭氏以此六變者爲大蠟之樂特因上下各言神之祀中間及於百物緣文生義爲此說耳夫大蠟而用樂則有之矣其索物而致之感通之理無異此所稱焉然攷之經則祭蠟而吹豳頌擊土鼓以息老物蓋籥章氏之所掌非大司樂之司也又據注文四方之蠟各用其律是則四樂而已又蒙六樂之文何哉愚故曰通言樂理非爲蠟也夫虞書所稱舜所以享於宗廟者耳然而百獸蹌蹌靈鳥來儀亦俟蠟之而後可致也乎或曰陽始於子終於已陰始於午終於亥人綂始於寅今曰陽終於辰陰始於未人始於卯又何說哉坡伯兄曰陽終於已而已陰辰也陰始於午而午陽辰也惟子寅辰爲陽中之陽故曰陽終於辰未酉亥爲陰中之陰故曰陰始於未寅𨿽人統然人之六辰固欲兼天地而用之自夘至申各用陰陽之半也故曰人始於夘又曰三樂四聲說者旣舛且以圜鐘祀天黃鐘享廟逆於气而乖於理其害殆有甚焉惟唐祖孝孫制十二和定以圜丘黃鐘方澤林鐘宗廟大蔟彼非不知有周官之文者其義必有所攷矣夫黃鐘律之首冬至气之初天者羣物之始也冬至祀天而義不於黃鐘之宮則取爾或曰上六變者山林川澤邱陵墳衍原隰之皆已畢至而此謂樂八變地乃出何哉曰前所致者山川之類也經別地於山川則所謂地者必有所指八變而出又何疑乎

○樂師掌國學之政以敎國子小舞

注曰謂以年防少時敎之舞內則曰十三舞勺成童舞象二十舞大夏疏曰此樂師敎小舞卽下文帗舞以下是也此言小舞卽大司樂敎雲門已下爲大舞也

○凡舞有帗舞有羽舞有皇舞有旄舞有幹舞有人舞

注曰鄭司農云帗舞者全羽羽舞者析羽旄舞者牛之尾幹舞者兵舞人舞者手舞社稷以帗辟廱以旄謂帗析五采繒今靈星舞子持之是也皇雜五采羽如鳯皇色持以舞人舞無所執以手袖爲威儀四方以羽宗廟以人山川以干旱暵以皇鄭剛中曰旄卽旄人所敎之舞也夷樂散樂賓客之燕樂用之辟雍用旄無所考帗音拂音貍

教樂儀

坡伯兄曰樂儀凡行趨登車環拜及射其節應乎樂者皆是也

○行以肆夏趨以采薺車亦如之環拜以鐘鼓爲節注曰鄭司農云肆夏采薺皆樂名或曰皆逸詩謂人君行步以肆夏爲節趨疾於步則以采薺爲節若今時行禮於大學罷出以鼓陔爲節環謂旋也拜直拜也謂行者謂於大寢之中趨謂於朝廷爾雅曰堂上謂之行門外謂之趨然則王出旣服至堂而肆夏作出路門而采薺作其反入至應門路門亦如之此謂步迎賓客王如有車出之事登車於大寢西階之前反降於阼階之前尙書傳曰天子將出撞黃鐘之鐘右五鐘皆應入則撞防賓之鐘左五鐘皆應大師於是奏樂薺徐私反陔攺才反

凡射王以騶虞爲節諸侯以貍首爲節大夫以采蘋爲節士以采蘩爲節

注曰騶虞采蘋采蘩皆樂章名在國風召南惟貍首在樂記射義曰騶虞者樂官備也貍首者樂防時也采蘋者樂循灋也采蘩者樂不失職也是故天子以備官爲節諸侯以時防爲節卿大夫以循灋爲節士以不失職爲節鄭司農說以天射禮曰樂正命大師曰奏貍首間若一大師不興許諾樂正反位奏貍首以射貍首曽孫

凡樂掌其序事治其樂政

疏曰掌其序事謂陳列樂器及作樂之次第治其樂政謂治理樂聲使得其正不淫放也坡伯兄曰凡下祭饗射獻之事

○凡國之小事用樂者令奏鐘鼓

注曰小事小祭祀之事坡伯兄曰令奏鐘鼓則樂隨以作矣

○凡樂成則告備

注曰成謂所奏一竟書曰簫韶九成燕禮曰大師告於樂正曰正歌備疏曰凡奏樂八音俱作一曲終則爲一成則樂師告備如是者六則六成餘八變九變亦然

○詔來瞽臯舞

注曰鄭司農云瞽當爲鼓臯當爲告呼擊鼓者又告當舞者持鼓與舞俱來也鼓字或作瞽詔來瞽或曰來勅也勅爾瞽率爾眾工奏爾悲誦肅肅雍雍毋怠毋凶謂詔來瞽詔眡了扶瞽者來入也臯之言號告國子當舞者舞

○及徹率學士而歌徹

注曰學士國子也徹者歌雍雍在周頌臣工之什疏曰學士主舞瞽人主歌今云帥學士而歌徹者此絕讀之然後合義歌徹之時歌舞俱有謂帥學士使之舞歌者自是瞽人歌雍詩也徹者主宰君婦耳令相

注曰令眂了扶工鄭司農云告當相瞽師者言當罷也瞽師盲者皆有相道之者

饗食諸侯序其樂事令奏鐘鼓令相如祭之儀

疏曰言如祭之儀者非直序樂令鐘鼓令相其中詔來瞽歌徹等皆如之但祭祀歌雍而徹饗食徹器亦歌雍知者下大師與此文皆云大饗亦如祭祀登歌下管故知皆同也

燕射帥射夫以弓矢舞

注曰射夫眾耦也

樂出入令奏鐘鼓

注曰樂出入謂笙歌舞者及其器坡謂總結上文祭祀饗食燕射三者凡其樂之出入皆令奏鐘鼔也

凡軍大獻教愷歌遂倡之

疏曰師還未至之時預教瞽蒙愷歌入祖廟樂師倡之羣工和之也

凡喪陳樂器則帥樂官

注曰帥樂官往陳之疏曰樂官笙師鏄師之屬陳之者謂如旣夕禮陳器於祖廟之前庭及壙道東者也

○及序哭亦如之

注曰哭此樂器亦帥之疏曰序哭謂使人持此樂器向壙及入壙之時序哭之也

凡樂官掌其政令聽其治訟

疏曰凡樂官謂此已下大胥至司幹

○大胥掌學士之版以待致諸子

注曰鄭司農云學士謂卿大夫諸子學舞者版籍也今時鄕戶籍世謂之戶版大胥主此籍以待當召聚學舞者卿大夫之諸子則按此籍以召之漢大樂律曰卑者之子不得舞宗廟之酎除吏二千石到六百石及闗內侯到五大夫子先取適子髙七尺以上年十二到年三十顏色和順身體修治者以爲舞人與古用卿大夫子同義酎直救反

春入學捨采合舞

注曰春始以學士入學宮而學之合舞等其進退使應節奏捨卽釋也采讀爲菜始入學必釋菜禮先師也菜蘋蘩之屬

○秋頒學合聲

注曰春使之學秋頒其才藝所爲合聲亦等其曲折使應節奏疏曰春物生之時學子入學秋物成之時頒分也分其才藝髙下

○以六樂之防正舞位

注曰大同六樂之節奏正其位使相應也言爲大合樂習之疏曰案月令仲春上丁命樂正習舞釋菜季春云大合樂則此云六樂之防爲季春大合樂習之也

以序出入舞者

注曰以長幼次之使出入不紕錯徐氏曰正舞位使左右前後之有倫序舞者使出入行綴之有序

○比樂官

注曰比猶挍也杜子春云次比樂官也

展樂器

注曰展謂陳數之舍讀釋采讀菜紕匹毗反

凡祭祀之用樂者以鼓徵學士

注曰擊鼓以召之文王世子曰大昕鼓徵所以警眾疏曰天地宗廟之祀用樂舞之處以鼓召選之當

舞者往舞焉

序宮中之事

坡伯兄曰兼序宮中之事其意深矣商書曰敢有恆舞於宮酣歌於室此所以大爲之防也

○小胥掌學士之徵令而比之觵其不敬者

注曰比猶挍也不敬謂慢期不時至也觵罰爵也詩云兕觵其觩玉光逺曰徴則召之使來令則使之有爲

○巡舞列而撻其怠慢者

注曰撻猶抶也抶以荊朴觵古橫反觩巨樛反抶勅乙反

正樂縣之位王宮縣諸侯軒縣卿大夫判縣士特縣辧其聲

注曰樂縣謂鐘磬之屬縣於筍簴者鄭司農雲宮縣四面縣軒縣去其一面判縣又去其一面特縣又去其一面四面象宮室四面有墻故謂之宮縣軒縣三面其形曲故春秋傳曰請曲縣繁纓以朝諸侯之禮也謂軒縣去南面辟王也判縣左右之合又空北面特縣縣於東方或於階間而已

○凡縣鐘磬半爲堵全爲肆

注曰鐘磬者編縣之二八十六枚而在一簴謂之堵鐘一堵磬一堵謂之肆半之者謂諸侯之卿大夫士也諸侯之卿大夫半天子之卿大夫西縣鐘東縣磬士亦半天子之士縣磬而已鄭司農云以春秋傳曰歌鐘二肆疏曰經直言鐘磬不言鼓鎛者周人縣鼔與鎛之大鐘惟縣一而已不編縣故不言之其十二辰頭之零鐘亦縣一而已今所言縣鐘磬者謂編縣之二八十六枚共在一簴者也縣音懸簴音巨辟音避

○大師掌六律六同以合陰陽之聲陽聲黃鐘大蔟姑洗防賓夷則無射陰聲大呂應鐘南呂函鐘小呂夾鐘皆文之以五聲宮商角徵羽皆播之以八音金石土革絲木匏竹

注曰以合陰陽之聲者聲之陰陽各有合黃鐘子之气也十一月建焉而辰在星紀大呂醜之气也十二月建焉而辰在枵大蔟寅之气也正月建焉而辰在娵訾應鐘亥之气也十月建焉而辰在析木姑洗辰之气也三月建焉而辰在大梁南呂酉之气也八月建焉而辰在壽星防賓午之气也五月建焉而辰在鶉首林鐘未之气也六月建焉而辰在鶉火夷則申之气也七月建焉而辰在鶉尾中呂己之气也四月建焉而辰在實沈無射戌之气也九月建焉而辰在大火夾鐘邜之气也二月建焉而辰在降婁辰與建交錯貿處如表裏然是其合也其相生則以陰陽六體爲之黃鐘初九也下生林鐘之初六林鐘又上生大蔟之九二大蔟又下生南呂之六二南呂又上生姑洗之九三姑洗又下生應鐘之六三應鐘又上生防賓之九四防賓又下生大呂之六四大呂又上生夷則之九五夷則又下生夾鐘之六五夾鐘又上生無射之上九無射又下生中呂之上六同位者象夫妻異位者象子母所謂律娶妻而呂生子也黃鐘長九寸其實一籥下生者三分去一上生者三分益一五下六上乃一終矣大呂長八寸二百四十三分寸之一百四大蔟長八寸夾鐘長七寸二千一百八十七分寸之千七十五姑洗長七寸九分寸之一中呂長六寸萬九千六百八十三分寸之萬二千九百七十四防賓長六寸八十一分寸之二十六林鐘長六寸夷則長五寸七百二十七分寸之四百五十一南呂長五寸三分寸之一無射長四寸六千五百六十一分寸之六千五百二十四應鐘長四寸二十七分寸之二十文之者以調五聲使之相次如錦繡之有文章播猶也之以八音乃可得而觀之矣金鐘鎛也石磬也土塤也革鼓鞀也絲琴瑟也木柷敔也匏笙也竹簫管也疏曰黃鐘大蔟姑洗等據左旋而言大呂應鐘南呂等據石轉而說枵虛驕反娵子楡反訾子斯反中音仲

教六詩曰風曰賦曰比曰興曰雅曰頌

注曰風言聖賢治道之遺化也賦之言鋪直鋪陳今之政教善惡雅正也言今之正者以爲後世灋頌之言誦也容也誦今之徳廣以美之鄭司農云古而自有風雅頌之名故延陵季子觀樂於魯時孔子尙幼未定詩書而因爲之歌鄘衛曰是其衛風乎又爲之歌小雅太雅又爲之歌頌論語曰吾自衛反魯然後樂正雅頌各得其所時禮樂自諸侯出頗有謬亂不正孔子正之比者比方於物也興者托事於物徐氏曰六詩之教敎國子也坡伯兄曰風雅頌者詩之三部賦比興蓋所以爲之之體也此所謂六義其於風之下而繼以賦比興乃及雅頌者詩以風爲首有風則有三者矣

○以六徳爲之本

疏曰凡受教者必以行爲本故使先有六徳乃可習六詩也坡伯兄曰六徳中和祗庸孝友也

○以六律爲之音

黃文叔曰聲成文謂之音不以六律音不可得而正也坡伯兄曰凡樂以人聲爲主人聲生於心而爲言言成文謂之詩歌詩而節之以聲律則樂著矣被之以八音則樂成矣故人聲者主也金石土革絲木匏竹者輔也六律五聲者節乎人聲八音者也言六律五聲八音而歸之於教詩得其本矣

大祭祀帥瞽登歌令奏擊拊

注曰擊拊瞽乃歌也鄭司農云登歌歌者在堂也樂或當擊或當拊登歌下管貴人聲也謂拊形如鼓以韋爲之著之以穅

○下管播樂器令奏鼓朄

注曰鼓朄管乃作也特言管者貴人气也鄭司農云下管吹管者在堂下朄小鼓也先擊小鼓乃擊大鼓小鼓爲大鼓先引故曰朄朄讀爲引之引謂鼓朄猶言擊朄詩云應朄縣鼔疏曰聲出曰播謂播其聲奏卽播亦一也欲令奏樂器之時亦光擊朄道之也

大饗亦如之

疏曰祭饗及賓射升歌下管一皆大師令奏小師佐之其鐘鼓則大祝令奏故大祝云隋釁逆屍令鐘鼓右亦如之若賓射及饗鐘鼓亦當大祝令與祭同朄音引之引並同隋許規反

大射帥瞽而歌射節

注曰射節主歌騶虞

大師執同律以聽軍聲而詔吉凶

注曰大師大起軍師兵書曰王者行師出軍之日授將弓矢士卒振旅將張弓大呼大師吹律合音商則戰勝軍士彊角則軍擾多變失士心宮則軍和士卒同心徵則將急數怒軍士勞羽則兵弱少威眀鄭司農云以師矌曰吾驟歌北風又歌南風南風不競多死聲楚必無功

大喪帥瞽而廞作匶謚

注曰廞興也興言王之行謂諷誦其治功之詩故書廞爲淫鄭司農云淫陳也陳其生時行迹爲作諡

凡國之瞽蒙正焉

注曰從大師之政教

○小師掌教鼓鞀柷敔塤簫管歌

教教瞽蒙也出音曰鼓鞀如鼔而小持其柄搖之旁耳還自擊柷如漆筩方二尺四寸深一尺八寸中有椎樂始作撞其底及左右擊以起樂敔如伏虎背有二十七刻別有木長尺櫟之以止樂塤燒土爲之大如鴈卵銳上平底有六孔以聲簫編以竹長尺四寸頌簫尺二寸象鳥翼有吹處大者二十四管小者十六管管如篴而小六孔並兩而吹之謂琴瑟也歌依詠詩也坡伯兄曰此八者其序蓋自下而及上自觕以及精小師皆敎之而匏與金石不在焉蓋磬師鐘師笙師鎛師掌之矣鐘鎛笙磬其類不一器也故各有専之者筩音動篴音狄

大祭祀登歌撃拊

注曰亦自有拊擊之佐大師令奏鄭司農云拊者擊石

○下管擊應鼓

注曰應鼙也應與朄及朔皆小鼔也其所用別未聞徹歌

注曰於有司徹而歌雍

大饗亦如之

疏曰其大饗饗諸侯之來朝者徹器亦歌雍若諸侯自相饗徹器卽歌振鷺故仲尼燕居云大饗有四焉云徹以振羽振羽當爲振鷺是其事也

大喪與廞

注曰從大師與音預

凡小祭祀小樂事鼓朄

注曰如大師鄭司農云朄小鼓名

掌六樂聲音之節與其和

徐氏曰以六代之樂而文之以五聲播之以八音五聲若大不逾宮細不過羽之類八音若升歌在上匏竹在下之類是之謂節然上下大小欲其周旋而相應故曰和

○瞽蒙掌播鞀柷敔塤簫管歌

注曰播謂其音

諷誦詩世奠系鼓琴瑟

注曰諷誦詩謂闇讀之不依詠也鄭司農云諷誦詩主誦詩以刺君過故國語曰瞍賦蒙誦謂詩也杜子春云世奠系謂帝系諸侯卿大夫世本之屬是也小史主次序先王之世昭穆之系述其徳行瞽蒙主誦詩並誦世系以戒勸人君也故國語曰敎之世爲之昭眀徳而廢幽昏焉以怵懼其動坡伯兄曰此謂人君燕居之時瞽蒙主誦詩並誦世系以戒勸之鼓琴瑟以安樂之也奠音定

掌九徳六詩之歌以役大師

注曰役爲之使

○眂了掌凡樂事播鞀擊頌磬笙磬

注曰眂了播鞀又擊磬磬在東方曰笙笙生也在西方曰頌頌或作庸庸功也大射禮曰樂人宿縣於阼階東笙磬西面其南笙鐘其南鎛皆南陳又曰西階之西頌磬東南其南鐘其南鎛皆南陳縣音懸下同

掌大師之縣

注曰大師當縣則爲之坡伯兄曰凡縣者鐘磬之屬非瞽蒙所職故眂了掌之必言大師之縣謂大師當命奏者也

凡藥事相瞽

注曰相謂扶工

大喪廞樂器大旅亦如之

注曰旅非常祭於時乃興造其樂器坡伯兄曰凡瞽蒙所掌者皆眂了代廞之然眂了之職旣云擊頌磬笙磬又云掌大師之縣則鐘磬之屬亦必眂了廞之也故下磬師鐘師獨無廞器之文則知其職具是矣其餘則笙師所廞者竽笙以下鎛師所廞晉鼔籥師羽籥司幹幹盾典庸器筍簴各以其所掌者廞之也大旅亦如之然惟於眂了笙師言之者見例而已自是以下可以義推

賓射皆奏其鐘鼓

注曰擊朄以奏之其登歌大師自奏之疏曰大師職云下管令奏鼓朄鐘鼓與管俱在下管旣擊朄令奏則鐘鼓亦擊朄奏之可知

○鼜愷獻亦如之

注曰愷獻獻功愷樂也杜子春云讀鼜爲憂戚之戚謂戒守鼓也擊鼓聲疾數故曰戚鼜音戚

○典同掌六律六同之和以辧天地四方陰陽之聲以爲樂器

注曰陽聲屬天陰聲屬地天地之聲布於四方爲作也律述气者也同助陽宣气與之同皆以銅爲之坡伯兄曰六律爲陽六同爲陰布十有二辰以從八風故能知律同之和者則能辧天地四方陰陽之聲矣樂器金石之類也造八音之器必本於律也

凡聲髙聲防正聲緩下聲肆陂聲散險聲斂達聲贏微聲韽回聲衍侈聲筰弇聲郁薄聲甄厚聲石

注曰鄭大夫讀防爲衮冕之衮謂髙鐘形大上上大也髙則聲上藏衮然旋如里正謂上下直正則聲緩無所動下謂鐘形大下下大也下則聲出去放肆陂讀爲險陂之陂陂謂偏侈陂則聲離散也險謂偏弇也險則聲斂不越也達謂其形微大也達則聲有餘若大放也微謂其形微小也韽讀爲飛鉆湼韽之韽韽聲小不成也回謂其形微圜也回則其聲淫衍無鴻殺也侈謂中央約也侈則聲廹筰出去疾也弇謂中央寛也弇則聲郁勃不出也甄讀爲甄燿之甄甄猶掉也鐘微薄則聲掉鐘大厚則如石叩之無聲坡伯兄曰此聲之病也八音之聲皆然防古本

反陂彼義反韽音庵筰音謫弇音掩甄音震鉆其防反殺色界反

凡爲樂器以十有二律爲之數度以十有二聲爲之齊量

注曰數度廣長也齊量侈弇之所容疏曰數度者律曆志云古之神瞽度律均鐘以律計倍半如黃鐘九寸倍之爲尺八寸半之得四寸半總二尺二寸半爲鐘口徑及上下之數自外十二辰頭皆然坡謂齊均也量度也吹十二律之聲均度所造器使之相應二者皆以防其防緩等之失

○凡和樂亦如之

注曰和謂調其故器也

坡伯兄曰或問六律五聲八音別其名合其用者安在曰樂之有五聲也謂夫歌之調之別有此五者而非僅髙下之謂也是故志有喜樂哀怒詩有雅頌國風於是而歌聲之部分焉含宏廣大者謂之宮激奮厲者謂之商流動和暢者謂之角敏速疾防者謂之徵嘈雜瑣細者謂之羽含宏廣大者君之道也激奮厲者臣之操也流動和暢者民之理也敏速疾防者事之宜也嘈雜瑣細者物之象也此五聲之分樂之全也今之爲五聲者不然曰五聲者以淸濁髙下爲別而已於是有一章一句而五聲並用夫一章一句五聲之用無不在焉然非其本也淸廟之篇則宮音之奏也無衣之什則商聲之謳也是之謂五聲若夫淸濁髙下則六律之用也五聲之紀也宮商角徵羽各有淸濁髙下焉十二管以律之是之謂六律律旣成矣而非吹律以作樂之謂也古者制律備而鑄鐘鑄鐘者象律之聲也戞擊其鐘以爲八音之綱紀故國語曰金石以動之絲竹以行之詩以道之歌以詠之匏以宣之瓦以贊之革木以節之又曰律所以立均出度也古之神瞽考中聲而量之以制度律均鐘百官軌儀是故鐘灋律磬灋鐘編鐘編磬皆十六爲一堵灋律之十二及四淸聲也故兼總條貫金聲而玉振之則六律備五聲應八音齊聖人比徳焉然則八音者六律五聲備焉國語謂樂器重者從細輕者從大何謂也曰六律五聲八音者經也輕重鉅細必於和者權也惟人聲則中和之始是故淸濁髙下有所裁制其次笙管亦以人气吹之近人聲者也若金石之類其物性旣異則洪纎之響率有所偏是故髙者抑之下者之細者昭其大也大者鳴其細也大昭小鳴和之道也故其言琴瑟尙宮鐘尙羽石尙角匏竹利制重者謂鐘也尙羽所以從細也輕者謂琴瑟也尙宮所以從大也石音在輕重之間故尙角角在淸濁之間也匏則笙也竹則管也尙制者笙管近人聲有所裁制也

○磬師掌教擊磬擊編鐘

注曰教教眂了也磬亦編於鐘言之者鐘有不編不編者鐘師擊之杜子春讀編爲編書之編劉原父曰宮縣有特磬十二鎛鐘十二皆依辰次陳之以應其方之律編磬編鐘各十有六共爲一簴而磬師之職掌教眂了擊特磬與編磬而又教之擊編鐘也

教縵樂燕樂之鐘磬

注曰縵謂雜聲之和樂者也學記曰不學操縵不能安燕樂房中之樂所謂陰聲也二樂皆敎其鐘磬疏曰學記鄭注云操縵雜弄卽今之調辭曲

○及祭祀奏縵樂

易彥祥曰祭祀奏縵樂亦取其和而已

○鐘師掌金奏

注曰金奏擊金以爲奏樂之節金謂鐘及鏄疏曰此鐘師自擊不編之鐘凡作樂先擊鐘故云金奏

凡樂事以鐘鼓奏九夏王夏肆夏昭夏納夏章夏齊夏族夏祴夏驁夏

注曰以鐘鼓者先擊鐘次擊鼓以奏九夏夏大也樂之大歌有九杜子春云祴讀爲陔鼓之陔王出入奏王夏屍出入奏肆夏牲出入奏昭夏四方賓來奏納夏臣有功奏章夏夫人祭奏齊夏族人侍奏族夏客醉而出奏陔夏公出入奏驁夏肆夏詩也春秋傳曰穆叔如晉晉侯享之金奏肆夏三不拜工歌文王之三又不拜歌鹿鳴之三三拜曰三夏天子所以享元侯也使臣不敢與聞肆夏與文王鹿鳴俱稱三謂其三章也以此知肆夏詩也國語曰金奏肆夏繁遏渠天子所以享元侯肆夏繁遏渠所謂三夏矣呂叔玉云肆夏繁遏渠皆周頌也肆夏時邁也繁遏執競也渠思文也肆遂也夏大也言遂於大位謂王位也故時邁曰肆於時夏允王保之繁多也遏止也言福祿止於周之多也故執競曰降福穰穰降福簡簡福祿來反渠大也言以後稷配天王道之大也故思文曰思文后稷克配彼天故國語謂之曰皆昭令徳以合好也謂以文王鹿鳴言之則九夏皆詩篇名頌之族類也此歌之大者載在樂章樂崩亦從而亡是以頌不能具疏曰鐘師擊鐘而兼鼓者凡作樂先擊鐘次擊鼓見先後次第故兼言之鐘中得奏九夏者謂堂上歌之堂下以鐘鼓應之故左氏傳云晉侯歌鐘二肆齊音齋祴音陔驁五羔反

凡祭祀饗食奏燕樂

注曰以鐘鼓奏之

凡射王奏騶虞諸侯奏貍首卿大夫奏采蘋士奏采蘩注曰鄭司農云騶虞聖獸疏曰言凡射則大射賓射等同用此爲射節坡伯兄曰大師帥瞽而歌射節其鐘鼓之事則鐘師奏之故曰奏凡九夏四節之奏大司樂所令者蓋鐘師焉

掌鼙鼓縵樂

注曰鼓讀如莊王鼓之鼓謂作縵樂擊鼙以和之疏曰此官主擊鼙於磬師作縵樂則擊鼙以和之

○笙師掌教龡竽笙塤籥簫箎篴管舂牘應雅以教祴樂

教教了也竽三十六簧宮管在中長四尺二寸笙長四尺十三簧宮管在左籥如三孔其中則中聲其上下二孔則聲之淸濁所由生也箎長尺四寸圍三寸七孔一孔上出徑三分凡八孔橫吹之篴長三尺四寸六孔舂牘以竹大五六寸長七尺短者一二尺其端有兩空髤畫以兩手築地應亦以竹長六尺五寸其中有椎雅狀如筒而弇口大二圍長五尺六寸以羊韋鞔之有兩紐疏畫祴樂祴夏之樂牘應雅教其舂者謂以築地笙師敎之則三器在庭可知矣賓醉而出奏祴夏以此三器築地爲之行節明不失禮坡伯兄曰竽笙以下八者皆笙之屬故笙師敎之塤簫管蓋與小師雜教瞽蒙其餘或教眂了也龡音吹髤香牛反鞔莫官反

凡祭祀饗射共其鐘笙之樂

注曰鐘笙與鐘聲相應之笙

燕樂亦如之

大喪廞其樂器及奉而藏之大旅則陳之

注曰陳於饌處而已不涖其縣疏曰其涖縣者大司樂坡伯兄曰眂了言興樂器不言陳與蔵者省文也故曰大旅亦如之如其興器而已笙師言與又言藏旅則不藏也故曰大旅則陳之

○鎛師掌金奏之鼓

鄭剛中曰鎛師掌鎛而一職皆言鼓豈爲鎛師又擊鼓乎觀鼓人言以晉鼓鼓金奏則此所謂鼓者攷擊以作之之義也當金奏之時鼓人以鼓作之鎛師則以鎛作之故皆以鼓言三鼜皆鼓之是鎛師皆擊鎛而鼓之也鎛師固宜掌鎛今略無擊鎛之文皆言擊鼓則鼓爲鼓作之意明矣先儒之說似非鎛師本意

凡祭祀鼓其金奏之樂饗食賓射亦如之

王次防曰金鐘也鼓者所以擊其鐘也

軍大獻則鼓其愷樂凡軍之夜三鼜皆鼓之守鼜亦如之

注曰守鼜備守鼓也杜子春云一夜三擊備守鼜也春秋傳所謂賓將趨者音聲相似趨左傳作棷莊九反

大喪廞其樂器奉而藏之

○韎師掌敎韎樂祭祀則帥其屬而舞之

注曰舞之以東夷之舞疏曰凡舞夷樂皆門外爲之

大饗亦如之

坡伯兄曰按下旄人舞夷樂又有鞮鞻氏掌四夷之樂與其聲歌此乃特別東夷者或其樂爲優與不可考矣

○旄人掌教舞散樂舞夷樂

注曰散樂野人爲樂之善者若今黃門倡矣自有舞夷樂四夷之樂亦皆有聲歌及舞疏曰旄人教樂而不掌鞮鞻氏掌樂而不教互相統耳

○凡四方之以舞仕者屬焉

疏曰四方之舞仕卽野人能舞者屬旄人選武人當於中取之

凡祭祀賓客舞其燕樂

疏曰饗燕作燕樂時使四方舞士舞之以夷樂

○籥師掌敎國子舞羽龡籥

注曰文舞有持羽吹籥者所謂籥舞也文王世子曰秋冬學羽籥詩云左手執籥右手秉翟

祭祀則鼓羽籥之舞

注曰鼓之者恆爲之節疏曰祭祀先作樂下神及合樂之時則使國子舞鼓動以羽籥之舞與樂節相應使不相奪倫

賓客饗食則亦如之

大喪廞其樂器奉而藏之

注曰此所廞者惟羽籥而已

○籥章掌土鼓豳籥

注曰杜子春云土鼓以瓦爲匡以革爲兩面可擊也謂豳籥豳人吹籥之聲章眀堂位曰土鼓蒯桴葦籥伊耆氏之樂蒯苦對反

中春晝擊土鼓龡豳詩以逆暑

注曰豳詩豳風七月也吹之者以籥爲之聲七月言寒暑之事迎气歌其類也此風也而言詩詩總名也迎暑以晝求諸陽

○中秋夜迎寒亦如之

注曰迎寒以夜求諸陰中音仲

凡國祈年於田祖龡豳雅擊土鼓以樂田畯

注曰祈年祈丰年也田祖始耕田者謂神農也豳雅亦七月也七月又有於耜舉趾饁彼南畝之事是亦歌其類謂之雅者以其言男女之正鄭司農云田畯古之先教田者爾雅田畯農夫也疏曰此祈年於田祖並上迎暑迎寒並不言有祀事旣告神當有祀事可知但以告祭弗常故不言之耳若有禮物不過如祭灋埋少牢之類耳此田祖與田畯所祈當同日但位別禮殊樂則同故連言之也

○國祭蠟則龡豳頌擊土鼓以息老物

注曰故書蠟爲蠶杜子春云蠶當爲蠟郊特牲曰天子大蠟八伊耆氏始爲蠟歳十二月而合聚萬物而索饗之也蠟之祭也主先嗇而祭司嗇也黃衣黃冠而祭息田夫也旣蠟而收民息己謂十二月建亥之月也求萬物而祭之者萬物助天成歳事至此爲其老而勞乃祀而老息之於是國亦養老焉月令孟冬勞農以休息之是也豳頌亦七月也七月又有獲稻作酒躋彼公堂稱彼兕觥萬壽無疆之事是亦歌其類也謂之頌者以其言歲終人功之成王光遠曰逆暑迎寒召其气之和聲和則气和故先言擊土鼓以聲爲主祈則以言通其意蠟則美其成功故先言雅頌以詞爲主坡伯兄曰豳詩豳風之七月也豳雅豳頌者先儒析七月之篇以爲風雅頌皆備焉朱子謂雅之甫田大田頌之載芟良耜或其類也然不可考矣又曰豳諸侯之國以其爲受命之基故不可夷於列國之樂而特以籥章氏掌之其用之必於田事者后稷以來世勤稼穡實王業所以兆用之嵗事不忘本矣然宗廟之中列國四夷之樂莫不陳而觀焉所以一風俗示無外豳詩王者之本獨不陳之何歟曰王者功成而作樂豳非王者之樂也故不可與韶夏武比然又不可與燕樂縵樂夷樂混而陳之非所以尊祖宗之徳推受命之符於是用之不亦宜乎以樂音洛饁於輒反

○鞮鞻氏掌四夷之樂與其聲歌

注曰四夷之樂東方曰韎南方曰任西方曰侏離北方曰禁詩云以雅以南是也王者必作四夷之樂一天下也言與其聲歌則云樂者主於舞

祭祀則龡而歌之燕亦如之

注曰吹之以管籥爲之聲

○典庸器掌藏樂器庸器

注曰庸器伐國所之器若崇鼎貫鼎及以其兵物所鑄銘也

及祭祀帥其屬而設筍簴陳庸器

注曰設筍簴眂了當以縣樂器焉陳功器以華國也杜子春云筍讀爲博選之選橫者爲筍從者爲鐻

饗食賓射亦如之

選胥衮反從子容反鐻音距

大喪廞筍簴

疏曰案檀弓有鐘磬而無筍簴鄭注云不縣之彼見此文有筍簴明有而不縣以喪事略故也

○司幹掌舞器

注曰舞器羽籥之屬坡伯兄曰舞器者羽籥干戚之類獨名司幹者周以武功興大武之樂朱幹玉戚以舞故舉干名也

祭祀舞者旣陳則授舞器旣舞則受之

注曰旣已也受取藏之

賓饗亦如之

大喪廞舞器及奉而藏之

疏曰此官云幹盾及羽籥及其所廞廞幹盾而已其羽籥則籥師廞之

周禮述注卷十四﹤經部﹐禮類﹐周禮之屬﹐周禮述注﹥

欽定四庫全書

周禮述注卷十五

安溪李光坡撰

○大卜掌三兆之灋一曰玉兆二曰瓦兆三曰原兆注曰兆者灼於火其形可占者其象似玉瓦原之璺鏬是用名之焉上古以來作其灋可用者有三

原原田也杜子舂云玉兆帝顓頊之兆瓦兆帝堯之兆原兆有周之兆疏曰大卜所掌先三兆後三易次三夢者筮短長夢以葉卜筮故以先後爲次趙商問杜子春所云並下子春云連山宓戲歸蔵黃帝敢問子春何由知之鄭答云此數者非無眀文攺之無據故著子春說而已近師皆以爲夏殷周

○其經兆之體皆百有二十其頌皆千有二百

注曰頌謂繇也三灋體繇之數同其名占異耳百二十毎體十繇體有五色又重之以墨坼也五色者洪範所謂曰雨曰濟曰圛曰蟊曰尅坡謂疏云兆有五而爲百二十者則兆別分爲二十四分此言是也蓋以木火土金水與春夏秋冬相乘一嵗有二十四气五行運於其間各有生死以此視其衰死王相以決吉凶也璺音問鏬火嫁反宓戲讀伏羲坼白反圛音亦蟊音蒙

掌三易之灋一曰連山二曰歸藏三曰周易

注曰易者揲蓍變易之數可占者也名曰連山以山出內气也歸藏者萬物莫不歸而藏於其中杜子春云連山宓戲歸藏黃帝

○其經卦皆八其別皆六十有四

注曰三易卦別之數亦同其名占異也毎卦八別者重之數坡伯兄曰象也筮數也求象於兆求數於變其灋不同體有百二卦有六十其道亦異蓋卜書之亡久矣學者因莫之見遂曰卜筮皆出於易而援易系卜筮蓍之言以証之考之春秋內外先秦古書所舉卜筮之繇其系於筮者皆今周易文也卜繇別爲言語絕無只句與易相似者豈可混乎愚則以爲卜書五行也筮書陰陽也洪範曰卜五占用二此卜筮之大要也春秋傳晉卜救鄭遇水適火而史趙輩皆舉五行尅勝之義占之卜之略例於此可見混音混

掌三夢之灋一曰致夢二曰觭夢三曰咸陟

注曰夢者人精神所寤可占者鄭剛中曰有心而夢出於有所因故曰致觭從角從奇蓋角出奇異所謂怪異之夢無心感物謂之咸升而有至者謂之陟鹹陟言無心所感精神升降有所致而得夢也

○其經運十其別九十

注曰運或爲緷當爲煇是眂祲所掌十煇也王者於天日也夜有夢則晝視日旁之气以占其吉凶凡所占者十煇每煇九變此術今亡坡伯兄曰三夢舊注亦分三代其說無據且直云其經運十其別九十異於前文則知三夢一灋致夢者有以致之如晝所思爲夜則成夢是致夢也觭杜讀爲奇奇夢亦思爲所致而詭異不測衛玠謂夢有想有因致夢觭夢之謂也咸感也陟升也精神感而上通與鬼神合其吉凶以其無心焉故謂之咸也此三者足以盡夢之變矣觭居綺反緷煇同音運

以邦事作之八命一曰徵二曰象三曰與四曰謀五曰果六曰至七曰雨八曰瘳

注曰國之大事待蓍而決者有八定作其辭於將卜以命也鄭司農云徵謂徵伐人也象謂災變云物如眾赤烏之屬有所象似易曰天垂象見吉凶春秋傳曰天事恆象皆是也與謂予人物也謀謂謀議也果謂事成與不也至謂至不也雨謂雨不也瘳謂疾瘳不也謂徵亦云行巡守也與謂所與共事也果謂以勇決爲之坡謂八命之序徵者存亡所系象者休咎所關國之大故也次以曰與曰謀事之從內出而未決者也曰果曰至事之從外來而未決者也次以曰雨曰瘳則一時一身事耳蓋以大小內外爲序也

○以八命者贊三兆三易三夢之占以觀國家之吉凶以詔救政

疏曰以上文八事命之辭贊佐也佐明三兆三易三夢之占辭將此辭演出其意以觀國家之吉凶詔告也凶則告凶救其政使王攺過自新

凡國大貞卜立君卜大封則眡髙作

注曰卜立君君無冢適卜可立者卜大封謂竟界侵削卜以兵徵之若魯昭元年秋叔弓帥師疆鄆田是也眡髙以骨髙者可灼處示宗伯也大事宗伯涖卜卜因之腹骨骨近足者其部髙貞問也問於正者必先正之乃從問焉作謂以火灼之以作其兆也春灼後左夏灼前左秋灼前右冬灼後右士喪禮曰宗人受卜人示髙涖卜受視反之又曰卜人坐作疏曰貞正也凡國家有大事正問於之事有二則卜立君卜大封是也云則眡髙作者凡卜灋在襧廟廟門閾外闑西南北面有席先陳於廟門外之西塾上又有貞謂正於閾外席上又有涖卜命眡髙作六節尊者宜逸卑者宜勞從下向上差之作眂髙二者勞事以大貞事大故大卜身爲勞事則大宗伯臨卜其餘陳貞皆小宗伯爲之也適丁歷反竟音境鄆音運

大祭祀則眂髙命

注曰命告以所卜之事不親作者大祭祀輕於大貞也士喪禮曰宗人卽席西面坐命

凡小事涖卜

注曰代宗伯疏曰小事旣大卜涖卜則陳貞命眂髙皆卜師爲之其作則卜人也

國大遷大師則貞

注曰正於卜位也士喪禮曰卜人抱燋先奠西面是也又不親命亦大遷大師輕於大祭祀也疏曰貞上有涖卜亦大宗伯爲之陳亦宜小

宗伯也其眡髙命卜師作卜人燋哉約反

凡旅陳

注曰陳於饌處也士喪禮曰卜人先奠於西塾上南首是也不親貞亦以卜旅祭非常輕於大遷大師也疏曰涖卜仍是大宗伯貞命眂髙皆卜師亦卜人作

凡喪事命

注曰重喪禮次大祭祀也士喪禮則筮宅卜曰天子卜葬兆凡大事大卜陳貞命眂髙其他以差降焉疏曰命之上有陳貞亦小宗伯涖卜還是大宗伯眂髙作卜師也

○卜師掌開之四兆一曰方兆二曰功兆三曰義兆四曰弓兆

注曰方功義弓之名未聞黃文叔曰卜師火作開之四兆正謂作其兆有四方功義弓璺坼之象防首足俯仰開跲蓋其餘灋坡伯兄曰舊注開出其占書而以占者下占人之事也卜師所掌在於作而不在於占所謂開者蓋若鑿之義云耳四兆者鑿之四方上篇鄭氏云春灼後左夏灼前左秋灼前右冬灼後右以正此四兆者爲得其實防策同

凡卜事眂髙

疏曰凡卜眂髙者謂大卜不眂髙者皆卜師眂髙以髙處示涖卜也

○火以作致其墨

注曰猶熾也致其墨者爇灼之明其兆坡伯兄曰墨者墨其將灼之處而灼之以致其兆也書曰惟洛食蓋食墨之謂愚謂卜蓋有焦者有不食墨者皆不待兆成而知其凶也夫墨水也燋契火也火過而陽則焦矣火過而陰則不食矣

凡卜辧之上下左右陰陽以授命者而詔相之注曰所卜者當各用其也大祭祀喪事大卜命則大貞小宗伯命其他卜師命卜人作則亦辧以授卜師上仰者也下俯者也左左倪也右右倪也陰后弇也陽前弇也詔相告以其辭及威儀

○人掌六之屬各有名物天曰靈屬地曰繹屬東曰果屬西曰靁屬南曰獵屬北曰若屬各以其方之色與其體辧之

注曰屬言非一也色謂天地黃東靑西白南赤北黒俯者靈仰者繹前弇果後弇獵左倪靁右倪若是其體也東南長前後在陽象經也西北長左右在陰象緯也天俯地仰東前南郤西左北右各從其耦也杜子春讀果爲羸果魯火反

凡取用秋時攻用春時各以其物入於室注曰六各異室也秋取及萬物成也攻治也治骨以春是時幹解不發傷也疏曰六各入於一室以其蓍嵗易秋取春攻訖卽欲易去前也解音懈

上春釁祭祀先卜

注曰釁者殺牲以血之神之也先卜始用卜筮者言祭言祀尊焉天地之也世本作曰巫咸作筮卜未聞其人也是上春者夏正建寅之月月令孟冬云釁祠策相互矣秦以十月建亥爲嵗首則月令秦世之書亦或欲以嵗首釁耳

若有祭事則奉以往

注曰奉猶送也送之所當於卜

○旅亦如之喪亦如之

○菙氏掌共燋契以待卜事

注曰士喪禮曰楚焞置於燋在東楚焞卽契所用灼也燋謂炬其存火

凡卜以眀火爇燋遂龡其焌契以授卜師遂役之注曰杜子春云眀火以陽燧取火於日謂焌讀如戈鐏之鐏謂以契柱燋火而吹之也契旣然以授卜師用作也役之使助之王光逺曰焌者契之鋭頭也焌音俊鐏存悶反

○占人掌占以八簭占八頌以八卦占簭之八故以眂吉凶

占人亦占筮言掌占者筮短長主於長者以八簭占八頌謂將卜八事先以筮筮之八頌者八事之將卜諸頌也簭人職所謂大事先筮而後卜也以八卦占筮之八故謂八事不卜而徒筮之也

凡卜簭君占體大夫占色史占墨卜人占坼

注曰體兆象也色兆气也墨兆廣也坼兆釁也體有吉凶色有善惡墨有大小坼有微眀尊者視兆象而已卑者以次詳其餘也周公卜武王占之曰體王其無害凡卜象吉色善墨大坼明則逢吉疏曰此已下皆據卜言兼云筮者凡下皆先筮故連言之體謂金木水火土五種之兆兆之墨縱橫其形體象似金木水火土也凡卜欲作之時灼之四足依四時而灼之其兆直上向背者爲木兆直下向足者爲水兆邪向背者爲火兆邪向下者爲金兆橫者爲土兆色兆中气色似有雨及雨止之等墨據兆之正釁處坼就正墨傍有奇釁罅者

凡卜簭旣事則系幣以比其命嵗終則計其占之中否注曰謂旣卜筮史必書其命之事及兆於策系其禮神之幣而合藏焉書曰王與大夫盡弁開金縢之書乃得周公所自以爲功代武王之說是命書中丁仲反

○簭人掌三易以辧九簭之名一曰連山二曰歸藏三曰周易九簭之名一曰巫更二曰巫咸三曰巫式四曰巫目五曰巫易六曰巫比七曰巫祠八曰巫參九曰巫環以辧吉凶

注曰此九巫讀皆當爲筮字之誤也更謂筮遷都邑也咸猶僉也謂筮眾心歡否也式謂筮制作灋式也目謂事眾筮其要所當也易謂民眾不說筮所攺易也比謂筮與民和比也祠謂筮牲與日也參謂筮禦與右也環謂筮可致師不也劉公是曰此乃前世通於占者九人其遺灋存於書可者也古者占筮之工通謂之巫更咸式目等皆其名也巫咸見於他書多矣易疑爲昜昜古陽字所謂巫陽也其它則未聞𨿽未聞不害其有也坡謂漢書郊祀志晉巫所祀有巫祠之名亦其一徵

凡國之大事先簭而後卜

注曰當用卜者先簭之卽事漸也於簭之凶則止不卜

上春相簭

注曰相謂更選擇其蓍也蓍歳易者與相息亮反

○凡國事共簭

○占夢掌其歳時觀天地之防辧陰陽之气

注曰其嵗時今嵗四時也天地之防建厭所處之日辰陰陽之气休王前後疏曰建謂斗柄所建謂之陽建故左旋於天厭謂日前一次謂之陰建故右旋於天堪輿天老曰假令正月陽建於寅陰建於戍

○以日月星辰占六夢之吉凶

注曰日月星辰謂日月之行及合辰所在春秋昭三十一年十二月辛亥朔日有食之是夜也晉趙簡子夢童子倮而轉以歌旦而日食占諸史墨對曰六年及此月也吳其入郢乎終亦弗克入郢必以庚辰日月在辰尾庚午之日日始有適火勝金故弗克此以日月星辰占夢者其術則今八防其遺象也用占夢則亡

一曰正夢

注曰無所感動平安自夢

二曰噩夢

注曰杜子春云噩當爲驚愕之愕謂驚愕而夢

三曰思夢

注曰覺時所思念之而夢

四曰寤夢

注曰覺時道之而夢坡謂寤寐覺也寤夢者謂如覺所見而實夢也如狐突遇太子申生然

五曰喜夢

注曰喜悅而夢

六曰懼夢

注曰恐懼而夢噩愕同王於況反倮魯火反郢以井反適直革反

季冬聘王夢獻吉夢於王王拜而受之

注曰聘問也夢者事之祥吉凶之占在日月星辰季冬日窮於次月窮於紀星回於天數將幾終於是發幣而問焉若休慶之云爾因獻羣臣之吉夢於王歸美焉詩云牧人乃夢眾維魚矣旐維旟矣此所獻吉夢坡伯兄曰古者占夢必參以天地陰陽謂人感天地陰陽之气於是乎有動於機而形於夢夫天地之防陰陽之气變化於四時不可睹也故察之乎日月星辰而象見矣春秋傳趙簡子之事詳自注中史記宋元王夢一丈夫延頸而長頭衣元繡之衣而乘輜車曰我爲江使於河而幕网當吾路豫且得我我不能去王有徳義故來告訴召博士衛平問之平乃援式而起仰天而視月之光觀斗所指定日處鄕四維已定八卦相望視其吉凶介虫先見乃對元王曰今昔壬子宿在牽牛河水大防鬼神相謀漢正南北江河固期南風新至江使先來白雲擁漢萬物盡畱斗柄指日使者當囚元服輜車其名爲王急使人問而求之此皆以日月星辰占夢之灋也噩謂所夢可驚愕此六夢者致夢奇夢咸陟皆有焉問王之夢而獻其吉者則凶者在所修省可知

乃舎萌於四方以贈惡夢

注曰捨讀爲釋舎萌猶釋菜也古書釋菜釋奠多作舎字萌菜始生也贈送也欲以新善去故惡

遂令始難疫

注曰令令方相氏也難謂執兵以有難郤也方相氏掌蒙熊皮黃金四目衣朱裳執戈盾師百隸爲之疫厲鬼也疏曰始難文承季冬之下是據季冬大難而言難儺同

○眂祲掌十煇之灋以觀妖祥辧吉凶

注曰妖祥善惡之徵鄭司農云煇謂日光炁也坡伯兄曰眂祲蓋贊占夢以觀日月星辰之气卽史記所謂暈者是也大卜注以此十煇爲十運愚意謂經運十者日之經運固有十耳煇气以贊經運之占而占固不止於煇也

○一曰祲二曰象三曰防四曰監五曰闇六曰瞢七曰彌八曰敍九曰隮十曰想

注曰鄭司農云祲陰陽气相侵也象者如赤烏也防謂日旁气四面反向如煇狀也監雲气臨日也闇日月食也瞢日月瞢瞢無光也彌者白虹彌天也敍者云有次序敍如山在日上也隮者升气也想者煇光也謂防讀如童子佩防之防謂日旁气刺日也監冠珥也彌气貫日也隮虹也詩云朝隮於西想雜气有似可形想煇音運本亦作暈音同防音攜瞢音夢隮子兮反炁音气

掌安宅敍降

注曰宅居也降下也人見妖祥則不安主安其居處也次敍其凶旤所下謂禳移之疏曰人見妖祥則不安此官主安宅故敍次凶旤所下之地禳移之其心則安

正嵗則行事

注曰占夢以季冬贈惡夢此正月而行安宅之事所以順民

○嵗終則獘其事

注曰獘斷也謂計其吉凶然否多少

○大祝掌六祝之辭以事鬼神祈福祥求永貞一曰順祝二曰年祝三曰吉祝四曰化祝五曰瑞祝六曰防祝

注曰永長也貞正也求多福歷年得正命也徐氏曰順祝者天人和同納於大順也年祝者謂五气時若常大有年也吉祝者斂時五福吉無不利也化祝者謂化被六極以爲和气也瑞祝者不愛道寶而形爲上瑞也防祝者筮不違於人是謂大同也坡謂順祝年祝天地之福祥也吉祝化祝人之福祥也瑞祝防祝物之福祥也故其序如此

掌六祈以同鬼神一曰類二曰造三曰禬四曰禜五曰攻六曰說

注曰祈嘄也謂爲有災變號呼告於神以求福天神人鬼地不和則六癘作見故以祈禮同之造祭於祖也鄭司農云類造禬禜攻說皆祭名也類祭於上帝禜日月星辰山川之祭也春秋傳曰日月星辰之神則雪霜風雨之不時於是乎禜之山川之神則水旱癘疫之災於是乎禜之謂類造加誠肅求如志禬禜告之以時有災變也攻說則以辭責之禜如日食以朱絲禜社攻如其鳴鼓然董仲舒救日食祝曰炤炤大眀瀐滅無光柰何以陰侵陽以卑侵尊是之謂說也禬未聞焉類造禬禜皆有牲攻說用幣而已項平甫曰六祝所以求福六祈所以禳禍造七報

反嘄音禱見賢徧反炤章搖反

作六辭以通上下親疎逺近一曰祠二曰命三曰誥四曰防五曰禱六曰誄

注曰鄭司農云祠當爲辭謂辭令也命論語所謂爲命禆諶艸創之誥謂康誥盤庚之誥之屬也盤庚將遷於殷誥其世臣卿大夫道其先祖之善功故曰以通上下親疎遠迎防謂王官之伯命事於防胥命於蒲主爲其命也禱謂禱於天地社稷宗廟主爲其辭也春秋傳鐵之戰衛太子禱曰之屬誄謂積累生時徳行以錫之命主爲其辭也春秋傳孔子卒哀公誄之此皆有文雅辭令難爲者也故大祝官主作六辭謂一曰祠者交接之辭春秋傳曰古者諸侯相見號辭必稱先君以相接辭之辭也防謂防同盟誓之辭坡謂辭與命所者廣五禮皆有焉誥與防則各因一事而禱與誄則事起無常此其序也

辧六號一曰神號二曰鬼號三曰號四曰牲號五曰齍號六曰幣號

注曰號謂尊其名更爲美稱焉神號若云昊天上帝鬼號若云皇祖伯某示號若云后土地幣號若玉云嘉玉幣云量幣鄭司農云牲號爲犧牲皆有名號曲禮曰牛曰一元大武豕曰剛鬛羊曰柔毛雞曰翰音齍號爲黍稷皆有名號也曲禮曰黍曰薌合粱曰薌萁稻曰嘉疏少牢饋食禮曰敢用柔毛剛鬛士虞禮曰敢用潔牲剛鬛香合齍音咨鬛力輒反薌音鄕萁音姬

辧九祭一曰命祭二曰衍祭三曰炮祭四曰周祭五曰振祭六曰擩祭七曰絕祭八曰繚祭九曰共祭

注曰鄭司農云擩祭以肝肺菹擩鹽醢中以祭也繚祭以手從肺本循之至於末乃絕以祭也絕祭不循其本直絕肺以祭也特牲饋食禮曰取菹擩於醢祭於豆間鄕射禮曰取肺坐絕祭鄕飲酒禮曰右取肺左郤手執本坐弗繚右絕末以祭少牢曰取肝擩於鹽振祭謂九祭皆謂祭食者命祭者玉藻曰君若賜之食而君客之則命之祭然後祭是也衍字當爲延炮字當爲包聲之誤也延祭者曲禮曰主人延客祭是也包猶兼也兼祭者有司曰夫贊者取白黑以授屍屍受兼祭於豆間是也周猶徧也徧祭者曲禮曰殽之序徧祭之是也振祭擩祭本同不食者擩則祭之將食者旣擩必振乃祭也絕祭繚祭亦本同禮多者繚之禮略者絕則祭之共猶授也主祭食夫授祭孝經說曰共綏執授坡謂凡此九祭祭祀及生人飲酒皆有焉命祭以祭祀言之特牲所謂屍坐祝命挼祭是也衍依作衍衍祭者屍卒食主人酳而尸祭注云酳猶衍也在生人則養老執爵而酳是也兼祭以生人言之公食大夫禮賓之兼祭庶羞是也徧祭以祭祀言之少牢屍十一飯所舉所祭見其周矣命衍炮周列祭食之式其別有四也振擩絕繚列祭食之儀亦有四者之別也共祭則凡祭皆共之故終焉炮百交反擩音防繚音了共音恭挼音墮

辧九一曰防首二曰頓首三曰空首四曰振動五曰吉六曰凶七曰奇八曰襃九曰肅以享右祭祀

注曰稽首拜頭至地也頓首拜頭叩地也空首拜頭至手所謂拜手也吉拜拜而後稽顙謂齊衰不杖以下者言吉者此殷之凶拜周以其拜與頓首相近故謂之吉拜云凶拜稽顙而後拜謂三年服者杜子春云奇讀爲奇偶之奇謂先屈一膝今雅拜是也鄭大夫云奇拜謂一拜也襃讀爲報報拜再拜是也鄭司農云肅拜但俯下手今時撎是也介者不拜故曰爲事故敢肅使者謂振動戰栗變動之拜書曰王動色變一拜答臣下拜再拜拜神與屍享獻也謂朝獻饋獻也右讀爲侑侑勸屍食而拜疏曰此九拜之中四種是正拜稽首頓首空首此三者相因而爲之空首者先以兩手拱至地乃頭至手以其不至地故名空首頓首者爲空首之時引頭至地首頓地卽舉故名頓首稽稽畱之字頭至地多時則爲稽首也稽首拜中最重臣拜君之拜頓首平敵自相拜之拜空首君答臣下拜肅拜但屈膝鞠躬以爲禮惟軍中有此婦人亦以肅拜爲正其餘五者附此四種振動附稽首吉拜附頓首凶拜亦附稽首奇拜附空首襃拜亦附稽首此九拜不專爲祭祀以祭事重故舉以言坡謂六祝候善气六祈弭變气所以交於神六辭

所以交於人此治神人之文辭也六號者祭先祝祝有號旣祝迎屍入食則有祭故辧九祭食必拜送拜受故辧九拜而凡生人祭拜之禮仿焉此治神人之威儀也此其序也防稽同音啟襃音報撎於至反

凡大禋祀肆享祭則執眀水火而號祝

注曰眀水火司烜所共日月之气以給烝享執之如以六號祝眀此圭潔也禋祀祭天神也肆享祭宗廟也疏曰號祝執眀水火眀主人圭潔之徳

○隋釁逆牲逆屍令鐘鼓右亦如之

注曰隋釁謂薦血也凡血祭曰釁旣隋釁後言逆牲容逆鼎右讀亦當爲侑坡謂逆屍乃逆牲牲殺乃薦血釁薦血也薦血之後乃有膟膋隋於主前之禮蓋以自下向上爲立言之序也

○來瞽令臯舞

注曰臯讀爲卒嘷呼之嘷來嘷者皆謂呼之入

○相屍禮

注曰延其出入詔其坐作

○旣祭令徹

隋許規反臯戶髙反相息亮反恆況晚反膟音律

膋音聊

大喪始崩以肆鬯渳屍相飯贊斂徹奠

注曰肆鬯所謂陳屍設鬯也鄭司農云渳屍以鬯屍疏曰浴訖卽飯含故言相飯也不言相含者大宰

贊含玉此故不言贊斂者冬官主斂事大祝贊之奠始死之奠小斂大斂奠並大祝徹之

○言甸人讀禱付練祥掌國事

注曰言猶語也禱六辭之屬禱也甸人喪事代王受眚災大祝爲禱辭語之使以禱於借田之神也付當爲祔祭於先王以祔後死者掌國事辧防之疏曰辧防者供時用相禮儀渳彌爾反飯扶

晚反

國有大故天烖彌祀社稷禱祠

注曰大故兵宼也天烖疫癘水旱也彌猶徧也徧祀社稷及諸所禱旣則祠之以報焉

大師宜於社造於祖設軍社類上帝國將有事於四望及軍歸獻於社則前祝

注曰鄭司農說設軍社以春秋傳曰所謂君以師行祓社釁鼓祝奉以從者也謂前祝者王出也歸也將有事於此神大祝居前先以祝辭告之鄭剛中曰大師必載社主與遷廟主以行故有宜社造祖之祭此二者國內之禮及軍之所在必設軍社於其地以事類而告上帝此二者國外之禮國有事於四望則將戰地之四望與夫軍有功獻防於社凡此六事皆大祝前辭祓芳弗反

大防同造於廟宜於社過大山川則用事焉反行舍奠注曰用事亦用祭事告行也玉人職有宗祝以黃金勺前馬之禮是謂告大山川與防子問曰凡告必用牲幣反亦如之疏曰反行舍奠者王出行時造於廟將遷廟主行反行還祭七廟非時而祭曰奠捨音釋

建邦國先告後土用牲幣

注曰后土社神也疏曰𨿽告祭非常有牲有幣禮動不虛故也

禁督逆祀命者

注曰督正也正王之所命諸侯之所祀有逆者則形罰焉王光逺曰非所命而祀則在所禁命之祀而弗祀則在所督

頒祭號於邦國都鄙

注曰祭號六號王介甫曰頒其所得用之祭號

○小祝掌小祭祀將事侯禳禱祠之祝號以祈福祥順丰年逆時雨寧風旱彌烖兵逺辠疾

注曰侯之言候也候嘉慶祈福祥之屬禳禳卻凶咎寧風旱之屬順丰年而順爲之祝辭逆迎也彌讀曰敉敉安也王光遠曰非祀大神享大鬼祭大皆祭祀之小者侯以候福之將至禳以卻禍之方來者禱以先事而求之祠以後事報之言小祭祀將事而繼之以侯禳禱祠之祝號則小祭祀所奉事者亦祝號而已敉亡爾反

大祭祀逆齍盛送逆沃屍盥贊隋贊徹贊奠

注曰隋尸之祭也奠奠爵也祭祀奠先徹後反言之者眀所佐大祝非一疏曰逆齍盛者祭宗廟饋獻後屍將入室食小祝於廟門外迎饎人之齍盛於廟堂東實之薦於神座前送逆屍者爲始祭迎屍而入祭末送屍而出沃屍盥者屍尊不就洗按特牲少牢屍入廟門盥於其時小祝沃水贊隋者按特牲少牢屍始入室拜妥屍屍隋祭以韭菹擩於鹽以祭於豆間小祝其時贊屍以授之贊徹者諸君婦徹時小祝贊之也贊奠者大祝酌酒奠於鉶南則郊特牲注天子奠斝諸侯奠角小祝其時贊之坡謂論禮之先後則逆齍盛當在沃屍盥之後贊奠當在贊隋之上今如此者恐或文錯至上三者小祝専職下三下三者則贊爲之各以其類不可以後先言矣

○凡事佐大祝

注曰惟大祝所有事隋許規反

大喪贊渳

注曰杜子春云渳謂浴屍

○設熬置銘

注曰銘今書或作名鄭司農云銘書死者名於旌今謂之柩士喪禮曰爲銘各以其物亡則以緇長半幅赬末長終幅廣三寸書名於末曰某氏某之柩竹杠長三尺置於西階上重木置於中庭參分庭一在南粥余飯盛以二鬲縣於重冪用葦席取銘置於重謂熬者棺旣蓋設於其旁所以惑蚍蜉也喪大記曰熬君四種八筐大夫三種六筐士二種四筐加魚臘焉士喪禮曰熬黍稷各二筐有魚臘於西坫南又曰設熬旁一筐乃塗

○及葬設道賫之奠分禱五祀

注曰賫猶送也送道之奠謂遣奠也分其牲體以祭五祀告王去此宮中不復反故興祭祀也王七祀五者司命大厲平生出入不以告熬五羔反賫音咨赬勅貞反杠音江重直龍反粥之六反鬲音歷冪音覓蚍音毗蜉音浮

大師掌釁祈號祝

注曰鄭司農云釁謂釁鼓也春秋傳曰君以軍行祓杜釁鼓祝奉以從

○有冦戎之事則保郊祀於社

注曰保祀互文郊社皆守而祀之彌烖兵黃文叔曰郊非有司所當祀也直保之祀社而已

凡外內小祭祀小喪紀小防同小軍旅掌事焉

疏曰林澤四方百物是外小祭祀其內小祭祀謂宮中七事之等小喪紀者王后以下之喪小防同諸侯遣臣來王王使卿大夫與之行防同之禮小軍旅者王不自行遣卿大夫徵伐坡謂所掌之事如大祝所掌大祭大喪大師大防同之事但禮有等差耳

○喪祝掌大喪勸防之事

注曰鄭司農云勸防引柩也杜子春云防當爲披謂勸猶倡帥前引者防謂執披備傾戲疏曰勸卽下經禦柩一也執披六軍之士

○及辟令啟

注曰鄭司農云辟謂除菆塗槨也令啟謂喪祝主命役人開之也檀弓曰天子之殯也菆塗龍輴以槨加斧於槨上畢塗屋天子之禮也

○及朝禦匶乃奠

注曰鄭司農云朝謂將葬朝於祖考之廟而後行則喪祝爲禦匶也謂乃奠朝廟奠疏曰言及朝者謂侵夜啟殯昧爽朝廟禦匶者發殯宮輴車載至廟其時喪祝執纛居前以禦正匶也乃奠者按旣夕禮朝廟之時重先奠從燭從匶從彼奠昨夜夕奠至廟下棺於廟兩楹之間棺西設此宿奠至明徹去宿奠乃設此朝廟之奠於匶西故云乃奠

○及祖飾棺乃載遂禦

注曰鄭司農云祖謂將祖於庭象生時出則祖也故曰事死如事生禮也祖時喪祝主飾棺乃載遂禦之喪祝爲匶車禦也謂祖爲行始飾棺設栁池紐之屬其序載而後飾旣飾當旋車向外喪祝禦之禦之者執翿居前郤行爲節度

○及葬禦匶出宮乃代

注曰喪祝二人相與更也

○及壙說載除飾

注曰鄭司農云壙謂穿中也說載下棺也除飾去棺飾也四歰之屬令可舉移安錯之謂除飾便其爾周人之葬墻置歰疏曰說載謂下棺於地除飾謂除去帷荒下棺於坎訖其帷荒還入壙張之於棺

○小喪亦如之

注曰小喪王后世子已下之喪亦有勸防以下之事故云亦如之

○掌喪祭祝號

注曰喪祭虞也檀弓曰日虞不忍一日離也是日也以虞易奠卒哭曰成事是日也以吉祭易喪祭辟音辟朝直遙反說吐活反戲音虧菆才官反翿音道歰所甲反本亦作翣錯七故反

王弔則與巫前

注曰鄭司農云喪祝與巫以桃厲執戈在王前檀弓曰君臨臣喪以巫祝桃茢執戈惡之也所以異於生也疏曰桃者所惡茢菼帚所以掃不祥桃茢二者祝與巫執之執戈者是小臣也檀弓言惡之也所以異於生也死者之傍有凶邪之气故須桃茢以惡之是異於生厲記作茢音列惡烏路反

掌勝國邑之社稷之祝號以祭祀禱祠焉

注曰勝國邑所誅討者社稷者若毫社是矣存之者重神也蓋庵其上而棧其下爲北牖棧才產反

凡卿大夫之喪掌事而斂飾棺焉

注曰言掌事者𨿽禮有隆殺勸防以下皆掌之兼主斂事故總云掌事而斂飾棺焉殺音曬

○甸祝掌四時之田表貉之祝號

注曰杜子春讀貉爲百爾所思之百書亦或爲禡貉兵祭也甸以講武治兵故有兵祭詩曰是類是禡爾雅曰是類是禡師祭也謂田者習兵之禮故亦禡祭禱气勢之十百而多獲陳氏曰古人祭貉於立表之處無壇壝置甲冑弓矢於神座之側建矟於神座之後故謂之表貉貉莫駕反禡同矟音朔

舎奠於祖廟禰亦如之

注曰捨讀爲釋釋奠者告將時田若將徵伐鄭司農云禰父廟疏曰天子將出告廟而行言釋奠於祖廟者非時而祭卽曰奠以其不立屍奠之言停停具而已七廟俱告故祖禰並言舎音釋下同

師甸致禽於虞中乃屬禽及郊饁獸舎奠於祖禰乃斂禽禂牲禂馬皆掌其祝號

注曰師田謂大起眾以田也致禽於虞中使獲者各以其禽來致於所表之處屬禽別其種類饁饋也以所獲獸饋於郊薦於四方羣兆入又以奠於祖禰薦且告反也斂禽謂取三十入臘人也杜子春云禂禱也爲馬禱無疾爲田禱多獲禽牲詩云旣伯旣禱爾雅曰旣伯旣禱馬祭也謂禂讀如伏誅之誅今侏大字也爲牲祭求肥充爲馬祭求肥健坡謂郊饁與司馬同祖廟惟言舎奠更無四仲社方礿烝文則注言因田有此四祭漏矣屬音燭禂音禱又音誅礿音藥

○詛祝掌盟詛類造攻說禬禜之祝號

注曰八者之辭皆所以告神明也盟詛主於要誓大事曰盟小事曰詛疏曰類造以下卽大祝六祈大祝不掌祝號故此詛祝與盟同爲祝號秋官自有司盟之官此兼言之者司盟直掌盟載之灋不掌祝號與

載辭

作盟詛之載辭以敍國之信用以質邦國之劑信注曰載辭爲辭而載之於策坎用牲加書於其上也國謂王之國邦國諸侯國也質正也成也鄭司農云載辭以春秋傳曰使祝爲載書疏曰人多無信故爲辭對神要之使用信故云以敍國之信用云以質邦國之劑信者邦國之劑謂要劵故對神成正之使不犯王氏曰詛必大聲聲感气气感神也人無所不至惟天不容僞故詛盟以輔政而省刑古聖王不廢焉

○司巫掌羣巫之政令若國大旱則帥巫而舞雩注曰雩旱祭也天子於上帝諸侯於上公之神

國有大烖則帥巫而造巫恆

注曰杜子春云司巫帥巫官之屬防聚常處以待命也

祭祀則共匰主及道布及蒩館

注曰杜子春云匰器名主謂木主也謂道布者爲神所設巾中霤禮曰以功布爲道布屬於幾也蒩之言借也祭食有當借者館所以承蒩謂若今筐也主先匰蒩後館互言之者眀共主以匰共蒩以筐大祝取其主蒩陳之器則退也士虞禮曰苴刌茅長五寸實於筐饌於西坫上又曰祝盥取苴降洗之升入設於幾東席上東縮邱氏曰主在廟則藏於石室謂之宗祏及合祭於廟則以匰盛而至匰音丹蒩子都反刌音寸祏音石

凡祭祀守瘞

注曰瘞謂若祭地有埋牲玉者也守之者以祭禮未畢若有事然祭禮畢則去之

凡喪事掌巫降之禮

注曰降下也巫下神之禮今世或死旣斂就巫下禓其遺禮坡謂巫降者神降巫身也左傳所謂將有巫者而見我焉蓋申生欲馮巫身而見也近今多有之但不眀不正惟滛誣耳禓音商馮音平

○男巫掌望祀望衍授號旁招以茅

注曰杜子春云授號以所祭之名號授之旁招以茅招四方之所望祭者謂衍讀延聲之誤也望祀謂有牲粢盛者延進也謂但用幣致其神二者詛祝所授類造攻說禬禜之神號男巫謂之招疏曰望祀者類造禬禜遙望而祀之望衍者是攻說之禮遙望延其神以言語責之衍音延

冬堂贈無方無算

注曰杜子春云無方四方爲可也無算道裏無數遠益善也謂冬歲終以禮送不祥及惡夢皆是也其行必由堂始巫與神通言當東則東當西則西可近則近可遠則遠無常數坡謂方者如所謂兆山川邱陵等各因其方此不祥之气非可以方拘也故曰無方算者秩祀之神名號有數不祥之气非可以眾寡計故無算也

○春招弭以除疾病

注曰招招福也杜子春讀弭如彌兵之彌謂洱讀爲敉字之誤也敉安也安凶禍也招敉皆有祀衍之禮

王弔則與祝前

注曰巫祝前王也故書前爲先鄭司農云爲先非是也

○女巫掌嵗時祓除釁浴

注曰嵗時祓除如今三月上已如水上之類釁浴謂以香薰艸藥沐浴

○旱暵則舞雩

注曰使女巫舞旱祭崇陰也鄭司農雲求雨以女巫故檀弓曰嵗旱繆公召縣子而問焉曰吾欲暴巫而奚若曰天則不雨而望之愚婦人無乃已疏乎上已詞上聲繆音穆

若王后弔則與祝前

注曰女巫與祝前後如王禮疏曰與天官女祝前後

凡邦之大烖歌哭而請

注曰有歌者有哭者冀以悲哀感神靈也疏曰歌者憂愁之歌若云漢之詩是也

周禮述注卷十五

欽定四庫全書

周禮述注卷十六

安溪李光坡撰

○大史掌建邦之六典以逆邦國之治掌灋以逆官府之治掌則以逆都鄙之治

注曰六典八灋八則宰所建以治百官大史又建焉以爲王迎受其治也大史日官也

○凡辧灋者攷焉不信者刑之

注曰謂邦國官府都鄙以灋爭訟來正之者疏曰不信事理妄冒不信者

凡邦國都鄙及萬民之有約劑者藏焉以貳六官六官之所登

注曰約劑要盟之載辭及劵書也貳猶副也藏灋與約劑之書以爲六官之副其有後事六官又登焉坡謂六官之所登六官二字疑衍蓋此約劑各爲一通登於六官副寫一通上於大史藏焉以貳六官之所登

○若約劑亂則辟灋不信者刑之

注曰謂抵冒盟誓者辟灋者攷按讀其然不疏曰辟開也灋則約劑也爲之開約劑考按其然否不信者不依約劑辟婢亦反

正嵗年以序事頒之於官府及都鄙

注曰中數曰嵗朔數曰年中朔大小不齊正之以閏若今時作歷日矣定四時以次序授民時之事疏曰中數曰嵗朔數曰年一年之內有二十四气正月立春節雨水中至十二月小寒節大寒中皆節气在前中气在後節气一名朔气中數一名中气節气有入前月灋中气無入前月灋中气帀則爲嵗朔气帀則爲年鄭剛中曰周以建子爲正而四時之事有用夏正建寅者用建寅謂之嵗用建子謂之年爾雅云夏曰嵗周曰年大史正嵗與年而次序其事頒於官府都鄙使以次舉先後不失其序

○頒告朔於邦國

注曰天子頒朔於諸侯諸侯藏之祖廟至朔朝於廟告而受行之

○閏月詔王居門終月

注曰門謂路寢門也鄭司農雲月令十二月分在靑陽明堂總章堂左右之位惟閏月無所居居於門故於文王在門謂之閏疏曰明堂路寢及宗廟皆有五室十二堂四門十二月聴朔於十二堂閏月各於時之門

大祭祀與執事卜曰

注曰執事大卜之屬與之者當視墨

○戒及宿之日與羣執事讀禮書而協事

注曰協合也合謂習錄所當共之事也疏曰戒謂散齋七日宿謂致齋三日讀禮書而協事恐事有失錯物有不供故也

○祭之日執書以次位常

注曰謂挍呼之教其所當居之處疏曰言執書者謂執行祭祀之書以次位常者各居所掌位次常者此禮一定常行不攺故云常也

○辧事者攷焉不信者誅之

注曰謂抵冒其職事疏曰此謂助祭之人

大會同朝覲以書協禮事

注曰亦先習錄之也

○及將幣之日執書以詔王

注曰將送也詔王告王以禮事疏曰使不錯誤

大師抱天時與大師同車

注曰鄭司農云大出師則大史主抱式以知天時處吉凶史官主知天道故國語曰吾非瞽史焉知天道春秋傳曰楚有云如眾赤烏夾日以飛楚子使問諸周大史大史主天道謂瞽卽大師大師瞽官之長

大遷國抱灋以前

注曰灋司空營國之灋也抱之以前當先王至知諸位處

大防執灋以涖勸防

注曰鄭司農云勸防引六紼

○遣之日讀誄

注曰遣謂祖廟之庭大奠將行時也人之道終於此累其行而讀之大師又帥瞽廞之而作諡瞽史知天道使共其事言王之誄諡成於天道疏曰案禮記曽子問惟天子稱天以誄之瞽史旣知天道又於南郊祭天之所稱天以誄之是王之諡成於天道也若然先於南郊制諡乃於遣之日讀之葬後則稱諡

○凡防事攷焉

注曰爲有得失

○小防賜諡

注曰小防卿大夫也疏曰君親制諡使大夫將往賜之此直言小防賜諡則三公諸侯亦在焉行下孟反

凡射事飾中捨算執其禮事

注曰捨讀曰釋鄭司農雲中所以盛算也謂設算於中以待射時而取之中則釋之鄕射禮曰君國中射則皮豎中於郊則閭中於竟則虎中大夫兕中士鹿中天子之中未聞疏曰執其禮事者大史主禮者天子諸侯射先行燕禮後乃射其中禮事皆大史掌之中丁仲反舍音釋盛音成竟音境

○小史掌邦國之志奠系世辧昭穆若有事則詔王之忌諱

注曰鄭司農云志謂記也春秋傳所謂周志國語所謂鄭書之屬是也史官主書故韓宣子聘於魯觀書大史氏系世謂帝系世本之屬是也小史主定之瞽蒙諷誦之先王死日爲忌名爲諱謂王有事祈祭於其廟疏曰辧昭穆者帝系世本之上皆自有昭穆親疎故須辧之坡謂鄭剛中曰邦國之志非雜記邦國之事乃志天子諸侯所出之系世與其廟祧之昭穆小史掌其志定其系世又辧其昭穆是也若有事則詔王忌諱祈祭其一耳更如男女辧姓東郭偃所云君出自丁臣出自桓如此之類皆所當詔

大祭祀讀禮灋史以書敍昭穆之爼簋

注曰讀禮灋者大史與羣執事史此小史也言讀禮法者小史敍爼簋以爲節故書簋或爲幾鄭司農云幾讀爲軌書亦或爲簋古文也大祭祀小史主敍其昭穆以其主定系世祭祀史主敍其昭穆次其爼簋謂爼簋牲與黍稷以書次之挍比之疏曰此言敍昭穆之爼簋則非外神耳則大祭祀惟謂祭宗廟三年一祫之時有屍主兼敍昭穆爼簋也

大喪大賓客大會同大軍旅佐大史凡國事之用禮灋者掌其小事卿大夫之防賜諡讀誄

注曰其讀誄亦以大史賜諡爲節事相成也

○馮相氏掌十有二嵗十有二月十有二辰十日二十有八星之位辧其序事以會天位

注曰嵗謂大嵗嵗星與日同次之月斗所建之辰樂說說嵗星與日常應大嵗月建以見然則今歷大嵗非此也嵗日月辰星宿之位謂方面所在辧其序事謂若仲春辧秩東作仲夏辧秩南譌仲秋辧秩西成仲冬辧在朔易會天位者合此嵗日月辰星宿五者以爲時事之候若今歷日大嵗在某月某日某甲朔日直某也國語曰王合位於三五孝經說曰故勅以天期四時節有晚早趣勉趣時無失天位皆由此術云馮音慿譌五和反直音植

冬夏致日春秋致月以辧四時之敍

注曰冬至日在牽牛景丈三尺夏至日在東井景尺五寸此長短之極極則气至春分日在婁秋分日在角而月於牽牛東井亦以其景知气至不春秋冬夏气皆至則是四時之敍正矣坡謂日在南陸行疾歷故當春分而日已過交二度日在北陸行縮歷故當秋分而日猶未及交二度古來欲得气至之正爲難惟今西曆以春秋二仲月日月對望之時以求二分蓋冬行南陸則地上之天少地下之天多夏行北陸則地上之天多地下之天少其日月之東西相對者或非望也惟春秋分行於中道則日月對衡於地平天體上下適均乃眞望矣然𨿽眞望而日月之望有對宮不同道苟平分天度皆爲望限若對望未及夘酉之交或過交而後望以至前後月有閏春分或在月首或在月杪則因眞望增損檢日至交晷刻以得气至之正豈有過不及之患乎秋分亦然此灋自侈其祕而不知古之聖人知此久矣景音影

○保章氏掌天星以志星辰日月之變動以觀天下之遷辧其吉防

注曰志古文識識記也星謂五星辰日月所會五星有贏縮圜角日有薄食暈珥月有盈虧朓側匿之變七者右行列捨天下禍福變移所在皆見焉疏曰上馮相氏掌日月星辰不變依常度者此官掌日月星辰變動與常不同以見吉凶之事識音志朓他了反

以星土辧九州之地所封封域皆有分星以觀妖祥注曰星土星所主土也封猶界也鄭司農說星土以春秋傳曰參爲晉星商主大火國語曰嵗之所在則我有周之分野之屬是也謂大界則曰九州州中諸國中之封域於星亦有分焉其書亡矣堪輿𨿽有郡國所入度非古數也今其存可言者十二次之分也星紀吳越也枵齊也娵訾衛也降婁魯也大梁趙也實沈晉也鶉首秦也鶉火周也鶉尾楚也壽星鄭也大火宋也析木燕也此分野之妖祥主用客星彗孛之气爲象娵子須反訾子斯反彗以嵗反孛音佩

以十有二嵗之相觀天下之妖祥

注曰嵗謂大嵗嵗星與日同次之月斗所建之辰也嵗星爲陽右行於天大嵗爲陰左行於地十二嵗而小周其妖祥之占甘氏嵗星經其遺象也鄭司農云大嵗所在嵗星所居春秋傳曰越得嵗而吳伐之必受其凶之屬是也鄭剛中曰嵗星色欲明光潤澤赤而角則其國昌赤黃而沈其野大穰故其占色相色相變異則天下之妖祥皆可得而知相息亮反下同

以五云之物辧吉防水旱降丰荒之祲象

注曰物色也視日旁雲气之色降下也知水旱所下之國鄭司農云以二至二分觀云色靑爲虫白爲防赤爲兵荒黒爲水黃爲丰故春秋傳曰凡分至啟閉必書云物爲備故也故曰凡此五物以詔救政坡謂降其祲象於所當備之國者知使備之

以十有二風察天地之和命乖別之妖祥

注曰十有二辰皆有風吹其律以知和不其道亡矣春秋襄十八年楚師伐鄭師曠曰吾驟歌北風又歌南風南風不競多死聲楚必無功是時楚師多凍其命乖別審矣疏曰艮爲條風震爲明庶風防爲淸明風離爲景風坤爲涼風兌爲閶闔風漧爲不周風坎爲廣莫風四維之風主兩月吳氏曰乖則異別則離此天地之不和而爲妖祥也故命之使知所趨避坡謂日月星辰常居而有變動則天下之大異也星土之妖祥占在一國嵗之相五云之物嵗可占十有二風月可占蓋以大小久近爲序

凡此五物者以詔救政訪序事

注曰訪謀也見其象則當預爲之備以詔王救其政且謀今年天時占相所宜次序其事疏曰凡此五物者謂從掌天星以下五經並是已見之物有此五事坡謂詔救政者補旣往訪序事者愼將來

○內史掌王之八枋之灋以訪王治一曰爵二曰祿三曰廢四曰置五曰殺六曰生七曰予八曰奪

注曰大宰旣以詔王內史又居中貳之疏曰案大宰有誅無殺此有殺無誅者誅與殺相因欲見爲過不止則殺之坡謂自三曰已下不與大宰次第同者大宰以賞罰自相從爲類此則以一賞一罰相間爲類也廢置榮辱而已生殺止其身予奪及子孫亦有輕重之敍焉枋本作柄予音與間去聲

執國灋及國令之貳以攷政事以逆會計

注曰國灋六典八灋八則坡謂國令卽天官司會職令田野令民職之令也執國灋之貳以攷政事執國令之貳以逆會計

掌敍事之灋受納訪以詔王聴治

注曰敍六敍也納訪納謀於王也坡謂天官宰夫職云敍羣吏之治以待諸臣之復萬民之逆此言敍事之法與敍羣吏之治一也受納訪與待復逆一也蓋貳宰夫

凡命諸侯及孤卿大夫則防命之

注曰鄭司農說以春秋傳曰王命內史興父防命晉侯爲侯伯防謂以簡防書王命疏曰周灋爵及士余文更不見命士之灋明士亦內史命之不言者以其賤略之也父音甫

凡四方之事書內史讀之

注曰若今尙書入省事疏曰言四方之事書者諸侯凡事有書奏白於王

王制祿則贊爲之以方出之

注曰贊爲之爲之辭也鄭司農云以方出之以方版書而出之上農夫食九人其次食八人其次食七人其次食六人下農夫食五人庶人在官者其祿以是爲差諸侯之下士視上農夫祿足以代其耕也中士倍下士丄士倍中士下大夫倍上士卿四大夫祿君十卿祿杜子春云方直謂今時牘也謂王制曰王之三公視公侯卿視伯大夫視子男元士視附庸

○賞賜亦如之

項平甫曰賞賜或以土田或以車服或以物皆贊其等書之於方出而命之

內史掌書王命遂貳之

注曰副寫藏之坡謂書王命卽上所書爵祿之命也

○外史掌書外令

注曰王令下畿外

掌四方之志

注曰志記也謂若魯之春秋晉之乘楚之檮杌

○掌三皇五帝之書

注曰楚靈王所謂三墳五典

掌達書名於四方

注曰謂若堯典禹貢達此名使知之或曰古曰名今曰字使四方知書之文字得能讀之徐氏曰掌四方之志則下以知其政俗之舊掌三皇五帝之書則上以攷古昔之所行掌達書名於四方所以使書同文

若以書使於四方則書其令

注曰書王令以授使者王光逺曰掌外令故也

○禦史掌邦國都鄙及萬民之治令以贊冢宰

注曰王所以治之令冢宰掌王治王光逺曰邦國都鄙及萬民之治令所謂六典以治邦國八則以治都鄙官成以待萬民其法則冢宰以道治之其命則禦史掌之故以贊冢宰爲職

○凡治者受灋令焉

注曰爲書寫其治之法令來受則授之

○掌贊書

注曰王有命當以書致之則贊爲辭若今尙書作詔文吳氏曰內史書王命外史書外令禦史爲之屬則贊二官之書

○凡數從政者

注曰自公卿以下至胥徒凡數及其現在空缺者鄭司農讀言掌贊書數書數者經禮三百曲禮三千灋度皆在以爲不辭故攺之云邱氏曰自公卿以下至於庶人在官者皆從政也不可不知登下多寡之計故有凡有數禦史當糾察之

○巾車掌公車之政令辧其用與其旗物而等敍之以治其出入

注曰公猶官也用謂祀賓之屬旗物大常以下等敍之以封同姓異姓之次序疏曰出入謂若下文凡車之出入則會之冬官造車訖來入巾車又當出封同姓之等亦是也

王之五路一曰玉路樊纓十有再就建大常十有二斿以祀

注曰王在焉曰路玉路以玉飾諸末馬面當盧額刻金爲之所謂鏤也樊讀如鞶帶之鞶謂今馬大帶也鄭司農云纓謂當胸士防禮下篇曰馬纓三就禮家說曰纓當胸以削革爲之三就三重三匝也謂纓今馬鞅夾馬頸者玉路之樊及纓皆以五采罽飾之十二就就成也大常九旗之畫日月者正幅爲縿斿則屬焉

○金路鉤樊纓九就建大旂以賓同姓以封

注曰金路以金飾諸末鉤婁頷之鉤也金路無有鉤亦以金爲之其樊及纓以五采罽飾之而九成大旂九旗之畫交龍者以賓以防賓客同姓以封謂王子母弟率以功徳出封𨿽爲侯伯其畫服猶如上公若魯衛之屬其無功徳各以親疎食采畿內而已疏曰詩云鉤膺鉤連言膺明鉤在膺前

○象路朱樊纓七就建大赤以朝異姓以封

注曰象路以象飾諸末象路無鉤以朱飾勒而已其樊及纓以五采罽飾之而七成大赤九旗之通帛以朝以日視朝異姓王甥舅

○革路龍勒條纓五就建大白以卽戎以封四衛注曰革路鞔之以革而漆之無他飾龍駹也以白黒飾韋雜色爲勒條讀爲絳其樊及纓以絳絲飾之而五就不言樊字蓋脫爾以此言絳知玉路金路象路飾樊纓皆不用金玉象矣大白殷之旗卽戎謂兵事四衛四方諸侯守衛者蠻服以內疏曰自玉金象四者皆以革鞔但象路以上更有玉金象爲飾此革路亦用革鞔以無他飾則名爲革路也勒馬頭絡銜也此四衛非謂在衛服者以其諸侯非同姓與王無親卽是庶姓在四方六服已內衛守王

○木路前樊鵠纓建大麾以田以封蕃國

注曰木路不鞔以革漆之而已前讀爲緇翦之翦翦淺黒也木路無龍勒以淺黒飾韋爲樊鵠色飾韋爲纓不言就數飾與革路同大麾不在九旗中以正色言之則黒夏后氏所建田四時田獵蕃國謂九州之外夷服鎭服蕃服音陽樊讀鞶條讀絳他刀反前讀翦朝直遙反鞅音怏罽居例反縿所銜反則屬音燭率音律鞔莫官反駹音尨

王后之五路重翟面朱總厭翟勒面繢總安車雕面鷖總皆有容蓋

注曰重翟重翟雉之羽也厭翟次其羽使相迫也勒面謂以如王龍勒之韋爲當面飾也雕者畫之不龍其韋安車坐乘車凡婦人車皆坐乘鄭司農云馬面鷖讀爲鳬鷖之鷖鷖總者靑黒色以繒爲之總著馬勒直兩耳與兩鑣容爲幨車山東謂之裳幃或曰潼容謂朱總繢總其施之如鷖總車衡輨亦宜有焉繢畫文也蓋如今小車蓋也皆有容有蓋則重翟厭翟謂蔽也重翟後從王祭祀所乘厭翟後從王賓饗諸侯所乘安車無蔽後朝見於王所乘謂去飾也詩國風碩人曰翟蔽以朝謂諸侯夫人始來乘翟蔽之車以朝見於君盛之也此翟蔽蓋厭翟也然則王后始來乘重翟乎疏曰云車衡輨亦宜有者以其皆是革飾之事故兼施於車也

○翟車貝面組總有握

注曰翟車不重不厭以翟飾車之側爾貝面貝飾勒之當面也有握則此無蓋矣如今軿車是也後所乘以出桑疏曰凡言翟者皆謂翟鳥之羽以爲兩旁之蔽重翟者二重厭翟者謂相次以厭其本翟車者乂不厭其本也龍勒馬之轡飾勒面則在面組總以組絳爲總凡言總者謂以總爲車馬之飾若婦人之總亦旣系其本又垂爲飾故皆謂之總也邱氏曰有握有帷幕也

○輦車組挽有翣羽蓋

注曰輦車不言飾後居宮中從容所乘但漆之而已爲輇輪人挽之以行有翣所以禦風塵以羽作小蓋爲翳日也鷖烏兮反挽音晚翣所甲反著直略反幨昌亷反輨音管軿薄經反輇市専反翳烏帝反

王之防車五乘木車蒲蔽犬防尾櫜疏飾小服皆疏注曰木車不漆者鄭司農云蒲蔽謂臝蘭車以蒲爲蔽天子防服之車漢儀亦然犬以犬皮爲覆笭謂蔽車旁禦風塵者犬白犬皮旣以皮爲覆笭又以其尾爲戈防之弢麤布飾二物之側爲之緣服讀爲箙小箙刀劍短兵之衣此始遭防所乘爲君之道尙防備姦臣也書曰以虎賁百人逆子釗亦爲備焉

○素車棼蔽犬素飾小服皆素

注曰素車以白土堊車也棼讀爲薠薠麻以爲蔽其服以素繒爲緣此卒哭所乘爲君之道益著在車可以去戈防

○薻車薻蔽鹿淺革飾

注曰薻水艸蒼色以蒼土堊車以蒼繒爲蔽也鹿淺以鹿夏皮爲覆笭又以所治去毛者緣之此旣練所乘

○駹車雚蔽然髤飾

注曰駹車邊側有漆飾也雚細葦席也以爲蔽者漆則成藩卽吉也然果然也猿屬髤赤多黒少之色韋也此大祥所乘

○漆車藩蔽豻雀飾

注曰漆車黒車也藩今時小車藩漆席以爲之豻胡犬雀黒多赤少之色韋也此禫所乘疏曰天子至士防車五乘尊卑等則大夫士禫亦得乘漆車所以大夫士禫卽乘漆車與吉同者禮窮則同也莫歷反櫜音羔薻音藻雚音丸髤香求反豻五旦反笭力丁反吐刀反箙音服堊烏路反薠扶文反禫直感反

服車五乘孤乘夏卿乘夏縵大夫乘墨車士乘棧車庶人乘役車

注曰服車服事者之車鄭司農云夏讀爲圭瑑之瑑夏轂有約也謂夏五采畫轂約也夏縵亦五采畫無瑑爾墨車不畫也棧車不革鞔而漆之役車方箱可載任器以供役疏曰後別見車五乘此孤卿以下不見婦人車者婦人與夫同故昏禮云婦車亦如之

○凡良車散車不在等者其用無常

注曰給遊燕及恩惠之賜疏曰不在等者不在於服車五乘之等列作之有精麤故有良散之名棧仕限反轂音谷

凡車之出入嵗終則會之

注曰計其完敗多少疏曰車之出謂給官用車之入謂用罷歸官

○凡賜闕之

注曰完敗不計疏曰以其賜人以後完敗隨彼受賜之人在官不復須知故闕之不防計

○毀折入賫於職幣

注曰計所傷敗入其直杜子春云賫讀爲資資謂財也乘官車毀折者入財以償繕治之直

大喪飾遣車遂廞之行之

注曰廞興也謂陳駕之行之使人以次舉之以如墓也遣車一曰鸞車疏曰遣車謂將葬遣送之車入壙首也言飾者還以金象革飾之如生存之車但麤小爲之耳

○及葬執蓋從車持旌

注曰從車隨柩路持蓋與旌者王平生時車建旌雨則有蓋今蜃車無蓋執而隨之象生時有也所執者銘旌疏曰蜃車旣設帷荒不得設蓋是以執而隨柩車旌在柩車前亦使巾車之官執持因言之耳非謂持旌亦從車也

○及墓嘑啟闗陳車

注曰闗墓門也車貳車也士防禮下篇曰車至道左北面立東上

○小防共匶路與其飾

注曰匶路載柩車也飾棺飾也

嵗時更續共其獘車

防曰嵗時更續者謂一嵗四時皆有受官車更謂車𨿽未破日月已久舊壞者更易以新者續謂𨿽未經久其有破壞不中用者復以新車續之共其獘車者旣更續以新車其本或舊或壊皆是獘車巾車受取以共冬官車人材或有中用之

大祭祀鳴鈴以應雞人

注曰雞人主呼且鳴鈴以和之聲且警眾必使鳴鈴者車有和鸞相應和之象

○典路掌王及後之五路辧其名物與其用說

注曰用謂將有朝祀之事而駕之鄭司農云說謂捨車也疏曰上巾車已主王后之五路今此又掌之者以其冬官造得車訖以授巾車飾以玉金象之等其王及後所乘者又入典路別掌之說書鋭反下駕說同

若有大祭祀則出路贊駕說

注曰出路王當乘之贊駕說贊僕與趣馬也

○大防大賓客亦如之

注曰亦出路當陳之鄭司農說以書顧命曰成王崩康王旣陳先王寶又曰大路在賓階面贅路在阼階面先路在左塾之前次路在右塾之前漢朝上計律陳屬車於庭故曰大防大賓客亦如之倉口反

凡會同軍旅弔於四方以路從

注曰王出於事無常王乘一路典路以其餘路從行亦以華國易彥祥曰謂因會同軍旅而行弔事從才用反

○車僕掌戎路之萃廣車之萃闕車之萃蘋車之萃輕車之萃

注曰萃猶副也此五者皆兵車所謂五戎也戎路王在軍所乘也廣車橫陳之車也闕車所用補闕之車也蘋猶屏也所用對敵自蔽隱之車也輕車所用馳敵致師之車也春秋傳曰公防戎路又曰其君之戎分爲二廣則諸侯戎路廣車也又曰帥斿闕四十乘孫子八陳有蘋車之陳又曰馳車千乘五者之制及萃數未盡聞也書曰武王戎車三百兩疏曰戎路則巾車所云革路也此車僕惟掌五戎之萃其五戎之正不言所掌者巾車𨿽掌正戎之一其下四戎之正亦巾車掌之矣萃七內反蘋薄輕反

凡師共革車各以其萃

注曰五戎者共其一以爲王優尊者所乘也而萃各從其元焉疏曰經不云革路總云共革車則革車之言所含者多五戎皆是

會同亦如之

注曰巡守及兵車之會則王乘戎路乘車之會王𨿽乘金路猶共以從不失備也

大喪廞革車

注曰言興革車則遣車不徒戎路廣闕蘋輕皆有焉疏曰王防遣車九乘除此五乘之外加以金玉象木四者則九乘矣

大射共三乏

疏曰以其爲革車用皮其乏亦用皮故因使爲之大射共乏至於賓射燕射之等則亦使共矣舉大射尊者而言

○司常掌九旗之物名各有屬以待國事日月爲常交龍爲旂通帛爲旜雜帛爲物熊虎爲旗鳥隼爲旟蛇爲旐全羽爲旞析羽爲旌

注曰物名者所畫異物則異名也屬謂徽識也大傳爲之徽號今城門僕射所被及亭長著絳衣皆其舊象通帛謂大赤從周正色無飾雜帛者以帛素飾其側白殷之正色全羽析羽皆五采系之於旞旌之上所謂注旄於乾首也凡九旗之帛皆用絳疏曰引注旄於乾首者明此旞旌非直有羽亦有旄𨿽據旞旌至於大常已下首皆有之故衛之臣𨿽防物而有旄羽則大常已下皆有明矣全羽析羽直有羽而無帛而注云九旗之帛者據眾有者而言旜之然反隼息允反旟音余旐音兆旞音遂識式志反

及國之大閱贊司馬頒旗物王建大常諸侯建旂孤卿建旜大夫士建物師都建旗州裏建旟縣鄙建旐道車載旞斿車載旌

注曰仲冬教大閱司馬主其禮自王以下治民者旗畫成物之象王畫日月象天明也諸侯畫交龍一象其升朝一象其下復也孤卿不畫言奉王之政教而已大夫士雜帛言以先王正道佐職也畫熊虎者象其守猛莫敢犯也州裏鄕遂之官鳥隼象其勇健也龜蛇象其扞難避害也道車象路也王以朝夕燕出八斿車木路也王以田以鄙全羽祈羽五色象其文徳也大閱王乘戎路建大常焉玉路金路不出疏曰此九旗首𨿽總爲大閱而言其道車載旞斿車載旌非爲軍事也道車在朝則建大赤今以朝夕燕出入則建旞也斿車正田時建大麾今以小田及巡行縣鄙則建旌爲異耳鄭剛中曰此旗物司常與大司馬或頒之或辧之然王與諸侯或建或載不出乎大常與旂至於旜則孤卿建之矣師都又載之物則大夫士建之矣鄕遂又載之旗則師都建之矣軍吏又載之旟則州裏建之矣百官又載之旐則縣鄙建之矣郊野又載之何也余以爲軍吏也孤卿也師都也三者不同名攷其實則皆孤卿而已平日爲孤卿有事則命爲軍將所謂軍將者非軍吏乎在朝爲孤卿食采皆在師都所謂師都者非孤卿乎孤卿可以謂之軍吏又可以謂之師都故所互建者旗也旜也所疊載者亦旗也旜也鄕遂也大夫士也百官也州裏也四者不同名攷其實皆大夫士而已判而言之則曰大夫曰士合而言之則曰百官鄕則有州遂則有裏曰鄕遂者總名也曰州裏者各舉其一以名之其實則鄕遂也鄕遂州裏之官皆大夫士爲之爲大夫士者乃所謂官也故所互建者物也旟也所疊載者亦物也旟也郊野也縣鄙也二者不同名攷其實皆公邑之吏而已鄕遂餘地與夫封王子弟之餘地謂之公邑亦謂之閒田自其地言之名曰郊野自天子使吏治言之名曰縣鄙夫公邑閒田之地旣名郊野又名縣鄙何也蓋是田邑也有在六遂之縣者有采地之縣者康成所謂二百里爲州四百里爲縣者謂此地爾故所互建者旐也所疊載者亦旐也

○皆畫其象焉官府各象其事州裏各象其名家各象其號

注曰事名號者徽識所以題別眾臣樹之於位朝各就焉覲禮曰公侯伯子男各就其旂而立此其類也或謂之事或謂之名或謂之號異內外也三者旌旗之細也士防禮曰爲銘各以其物亡則以緇長半幅赬末長終幅廣三寸書名於末此蓋其制也徽識之書則云某某之事某某之名某某之號今大閱禮象而爲之兵凶事若有死事者亦當以相別也杜子春云畫當爲書謂畫畫雲气也異於在國軍事之飾疏曰云大閱象爲之者此在軍之旌綴於身大小

象銘旌及在朝者爲之亡音無赬音稱

凡祭祀各建其旗

注曰王祭祀之車則玉路疏曰乘玉路則建大常經云各建其旗則諸侯已下所得路各有旗項平甫曰各建其旗所以屬眾王則建大常諸侯助祭者百官執事者各有之

○會同賓客亦如之置旌門

注曰賓客朝覲宗遇王乘金路巡守兵車之會王乘戎路皆建其大常掌捨職曰爲惟宮設旌門疏曰引掌捨職者彼官設之此官供旌

大防共銘旌

注曰銘旌王則大常也士防禮曰爲銘各以其物

○建廞車之旌及葬亦如之

注曰葬云建之則行廞車解說之疏曰此謂在廟陳時以廞旌建於遣車之上及葬亦如之此謂八壙亦建之說吐活反

凡軍事建旌旗及致民置旗獘之

注曰始置旗以致民民至僕之誅後至者

甸亦如之

僕薄北反一音赴

凡射共旌

注曰旌者所持旌疏曰謂若大射服不氏唱所持之旌三侯皆有旌也

嵗時共更旌

注曰取舊子新

○都宗人掌都祭祀之禮凡都祭祀致福於國

注曰都或有山川及因國無主九皇六十四民之祀王子弟則立其祖王之廟其祭祀王皆賜禽焉主其禮者警戒之糾其戒具其來致福則率而以造祭僕

正都禮與其服

注曰禁督其違失者服謂衣服及宮室車旗

若有寇戎之事則保羣神之壝

注曰守山川邱陵墳衍之壇域

國有大故則令禱祠旣祭反命於國

注曰令令都之有司也祭謂報塞也反命還白王塞西代反

○家宗人掌家祭祀之禮凡祭祀致福

注曰大夫采地之所祀與都同若先王之子孫亦有祖廟

國有大故則令禱祠反命祭亦如之

注曰以王命令禱祠歸白王於福又以王命令祭之還又反命

掌家禮與其衣服宮室車旗之禁令

注曰掌亦正也不言宼戎保羣神之壝則都家自保之都宗人所保者謂王所祀明矣

○凡以神仕者掌三辰之灋以猶神之居辧其名物

注曰猶圖也居謂坐也天者羣神之精日月星辰其著位也以此圖天神人地之坐者謂布祭眾寡與其居句國語曰古者民之精爽不攜貳者而又能齊肅中正其知能上下比義其聖能光逺宣朗其明能光照之其聰能聴徹之如是則神明降之在男曰覡在女曰巫是以使制神之處位次主而爲之牲時服巫旣知神如此又能居以天灋是以聖人用之今之巫祝旣闇其義何明之見何法之行正神不降或於淫厲苟貪貸食遂誣神人令此道滅痛矣徐氏曰三辰日月星所至次捨天神人地皆一气其本在地其精在天而各有常居若五帝座及北辰大乙常居也輿鬼下天社天稷地所居虛危宗廟人鬼居也明者能按三辰所臨之時日謀猶鬼神之處位次主而辧其名牲牢器服各以其物享焉居紀慮反句紀具反齊側皆反知音智覡胡歷反

以冬日至致天神人鬼以夏日至致地物鬽以禬國之凶荒民之札防

注曰天人陽也地物陰也陽气升而祭鬼神陰气升而祭地物鬽所以順其爲人與物也百物之神曰鬽春秋傳曰魑魅魍魎杜子春云禬除也謂此禬讀如潰癰之潰薛士龍曰致天神而人主與之荀卿所謂郊則並百王於上而祭之是已郊天合百王則祭地合物鬽宜矣用祭天地之明日於經無據黃文叔曰是必有推之灋可睹之實至漢郊祀猶神先下天子望拜則司樂六變天神降八變地出九變人鬼格非無其事鬽眉祕反

易彥祥曰春官設屬最有統紀所典之禮五禮爲先五禮之中吉禮爲本是蓋天秩天敍自然之理觀大宗伯其用亦博矣實以天神人鬼地爲主然後小宗伯爲之建國之神位肆師爲之立國祀之禮而五禮從之自其設屬而言𨿽五禮之用爲不同莫先於祭祀之禮於是因禮事之緩急而爲職掌之先後坡謂大宗伯至職末爲官七十宗伯𨿽曰掌邦禮治神人和上下要則事神爲重故其設官先後皆以神事次之焉小宗伯立鬼神之位肆師掌其玉帛牲牷所以貳大宗伯也祭莫先於祼故首以郁人鬯人司尊彛鋪筵設同幾爲依神故司幾筵次之陳其宗器故天府次之禮之以玉故典瑞又次之祭有尊卑服有等差次之以司服先雞人於司尊彛者明禴祠烝嘗欲及時事也先典命於司服者古者於禘爵賜服所謂祭有十倫此其一也典祀守祧未祭守之職之専也當祭巡之藏之亦職之微也次之世婦至外宗贊王后內事也又次之爲之宗廟以鬼享之卜其宅兆而安厝之祭事致敬防事致哀次之以冢人至職防蓋其意與禮交動乎上樂交應乎下故大司樂至師千二十官繼之焉貞諸夢卜以知其情故有大卜八官紛若告防得能享之故有祝巫八官知器知來謹於若之故有大史四官凡此三者原反諸幽求諸鬼神之道也於此竭情盡愼者以爲無餘耳次以內史三官猶典命之意也抑亦治人之禮也祭必乘大路載大常故繼以自巾車至司常四職都宗人家宗人祭有賜禽有事命禱非王祭之常而亦王祭之所及故特附見焉終之以凡以神仕者猶鬼神之居與始之以大宗伯掌建邦之三禮則終始見春官一職皆事神之重矣𨿽其間名分之嚴教育之方凶賓軍嘉之禮莫不備舉而無非推仁孝誠敬之心以及於天下黙契天親之理以順其秩序命討之公此天道之至教聖人之至徳也

周禮述注卷十六﹤經部﹐禮類﹐周禮之屬﹐周禮述注﹥

欽定四庫全書

周禮述注卷十七

安溪李光坡撰

夏官司馬第四

鄭目錄云象夏所立之官馬者武也言爲武者也夏整齊萬物天子立司馬共掌邦政政可以平諸侯正天下故曰統六師平邦國坡謂司馬主兵而曰馬者軍政莫重於馬也制畿曰萬乘制國曰千乘制家曰百乘皆以馬率焉

惟王建國辧方正位體國經野設官分職以爲民極乃立夏官司馬使帥其屬而掌邦政以佐王平邦國注曰政正也政所以正不正者也孝經說曰政者正也正徳名以行道呂氏曰夏后氏命侯掌六師舉政典以誓眾則邦政之掌於司馬舊矣

政官之屬大司馬卿一人小司馬中大夫二人軍司馬下大夫四人輿司馬上士八人行司馬中士十有六人旅下士三十有二人府六人史十有六人胥三十有二人徒三百有二十人

注曰輿眾也行謂軍行列晉作六軍而有三行取名於此疏曰諸官皆云史十二人胥十二人徒百二十人獨此與諸官異者以大司馬總六軍軍事尙嚴特須監察故胥徒尙多

○凡制軍萬有二千五百人爲軍王六軍大國三軍次國二軍小國一軍軍將皆命卿二千有五百人爲師師帥皆中大夫五百人爲旅旅帥皆下大夫百人爲卒卒長皆上士二十五人爲兩兩司馬皆中士五人爲伍伍皆有長

注曰軍師旅卒兩伍皆眾名也伍一比兩一閭卒一旅旅一黨師一州軍一鄕家所出一人將帥長司馬者其師吏也言軍將皆命卿則凡軍帥不特置選於六官六鄕之吏自卿以下徳任者使兼官焉鄭司農云王六軍大國三軍次國二軍小國一軍故春秋傳有大國次國小國又曰成國不過半天子之軍周爲六軍諸侯之大者三軍可也詩大雅常武曰整我六師以修我戎大雅文王曰周王於邁六師及之此周爲六軍之見於經也春秋傳曰王使虢公命曲沃伯以一軍爲晉侯此小國一軍之見於傳也百人爲卒二十五人爲兩故春秋傳曰廣有一卒卒偏之兩

○一軍則二府六史胥十人徒百人

疏曰此非掌也在軍則置之無則已長丁丈反

司勲上士二人下士四人府二人史四人胥二人徒二十人

注曰故書勲作勛鄭司農云勛讀爲勲勲功也此官主功賞故曰掌六鄕賞地之灋以等其功疏曰司馬主徵伐軍無賞士不往凡軍以賞爲先故司勲列位在前

馬質中士二人府一人史二人賈四人徒八人

注曰質平也主買馬平其大小之賈直疏曰司馬者主以供軍之用馬質主平馬賈買之故亦列職居前也薛平仲曰賞典所以振士气故司勲之官不可緩馬材所以謹戎備故馬質之官亦不敢後先王於嵗時稽鄕遂之牛馬以辧其可任之物馬之在民固無不足之慮而公馬之備闕不以責乎民而取材於公以給之是以有馬質然馬質宜校人之屬今在此者蓋掌主馬之政而詳及於六馬者校人之官固在所當重量三馬之材惟急於戎馬者馬質之官實在所當先賈音古注賈直音嫁下同

量人下士二人府一人史四人徒八人

注曰量猶度也謂以丈尺度地

○小子下士二人史一人徒八人

注曰小子主祭祀之小事薛平仲曰量人旣量地以集師旅之眾當其將戰所以必其用命者要必有托以申誓之故大司馬誓羣吏斬牲以左右徇陳誓者司馬斬其牲者則小子也斬牲者小子共其牲者則羊人也是以小子羊人次於此焉

○羊人下士二人史一人賈二人徒八人

度待洛反

司爟下士二人徒六人

注曰故書爟爲燋杜子春云燋當爲爟書亦或爲爟爟爲私火謂爟讀如予若觀火之觀今燕俗名湯熱爲觀則爟火謂熱火與疏曰此職行火之政令火屬南方故在此也爟音貫燋哉約反觀古喚反

掌固上士二人下士八人府二人史四人胥四人徒四十人

注曰固國所依阻者也國曰固野曰險易曰王公設險以守其國

○司險中士二人下士四人史二人徒四十人

○掌疆中士八人史四人胥十有六人徒百有六十人注曰疆界也

○候人上士六人下士十有二人史六人徒百有二十人

注曰迎賓客之來者疏曰詩云彼人兮何戈與祋亦是武事故在此也祋丁外反

環人下士六人史二人徒十有二人

黃文叔曰以環名官取巡邏周匝之義鄭剛中曰夏官環人掌軍中循環往來無所不察之事而秋官環人則掌送迎賓客循環往來之事皆以循環往來爲義軍中之環人有戰攻之事則置之非如秋官掌送迎之職

挈壺氏下士六人史二人徒十有二人

注曰挈讀如挈髮之挈壺盛水器也世主挈壺水以爲漏

射人下大夫二人上士四人下士八人府二人史四人胥二人徒二十人

○服不氏下士一人徒四人

注曰服不服不服之獸者

○射鳥氏下士一人徒四人

○羅氏下士一人徒八人

注曰能以羅防鳥者郊特牲曰大羅氏天子之掌鳥獸者

○掌畜下士二人史二人胥二人徒二十人

注曰畜謂斂而養之射鳥之射食亦反

司士下大夫二人中士六人下士十有二人府二人史四人胥四人徒四十人

注曰其職掌詔爵詔祿與司馬進賢興功同故在此

○諸子下大夫二人中士四人府二人史二人胥二人徒二十人

注曰諸子主公卿大夫士之子者或曰庶子

○司右上士二人下士四人府四人史四人胥八人徒八十人

注曰右謂有勇力之士充王車右黃文叔曰左主射右持車故司右與射人聨職

虎賁氏下大夫二人中士十有二人府二人史八人胥八十人虎士八百人

注曰不言徒曰虎士則虎士徒之選有勇力者

○旅賁氏中士二人下士十有六人史二人徒八人薛平仲曰虎言其有力如虎也旅言其旅力方剛也

○節服氏下士八人徒四人

注曰世爲王節所衣服

○方相氏狂夫四人

注曰方相猶言放想可畏怖之貌

大僕下大夫二人小臣上士四人祭僕中士六人禦僕下士十有二人府二人史四人胥二人徒二十人注曰僕侍禦於尊者之名大僕其長也疏曰在此者凡言僕禦者是武衛之事

○隸僕下士二人府一人史二人胥四人徒四十人注曰此吏而曰隸以其事防

弁師下士二人工四人史二人徒四人

注曰弁者古冠之大稱委貌緇布曰冠弁皮彥反稱尺證反

司甲下大夫二人中士八人府四人史八人胥八人徒八十人

注曰甲今之鎧也司甲兵戈盾官之長

○司兵中士四人府二人史四人胥二人徒二十人○司戈盾下士二人府一人史二人徒四人

注曰戈今時句孑防句古侯反孑音結

司弓矢下大夫二人中士八人府四人史八人胥八人徒八十人

注曰司弓矢弓弩矢箙官之長

○繕人上士二人下士四人府一人史二人胥二人徒二十人

注曰繕之言勁也善也

○槀人中士四人府二人史四人胥二人徒二十人注曰鄭司農云稾讀爲芻稾之稾箭幹謂之稾此官主弓弩箭矢故謂之稾人箙音服

戎右中大夫二人上士二人

注曰右者參乘此充戎路之右田獵亦爲之右焉疏曰案巾車玉路居前戎路在後此右在前官又尊者夏官主事尙威武故戎右居前使官尊也

○齊右下大夫二人

注曰充玉路金路之右

○道右上士二人

注曰充象路之右李子華曰自戎右而下止說大夫士而無府史胥徒等人似是臨時取之司右無特置也

大馭中大夫二人

注曰馭之最尊

○戎僕中大夫二人

注曰馭言僕者此亦侍禦於車

○齊僕下大夫二人

注曰古者王將朝覲會同必齊所以敬宗廟及神明

○道僕上士十有二人

注曰王朝朝暮夕主禦王以與諸臣行先王之道疏曰朝夕在朝往來駕稅難而且煩故人最多

○田僕上士十有二人

疏曰人亦多者王有四時之田兼有園囿遊獵及取鮮獸之等亦事煩故也

○馭夫中士二十人下士四十人

疏曰按校人良馬三十六匹一馭夫計良二千一百六十匹則六十馭夫又駑一馭夫主四百三十二匹駑千二百九十六匹則馭夫三人並前六十三人與此不合者蓋此序官脫三人也朝覲王朝在朝俱直遙反朝暮朝夕俱如字

校人中大夫二人上士四人下士十有六人府四人史八人胥八人徒八十人

注曰校之爲言校也主馬者必仍校視之校人馬官之長薛平仲曰自戎右至馭夫凡九職掌五路之車自校人至圉人凡七職掌五路之馬先王時國馬足以共軍公馬足以稱賦周制六軍所謂馬牛車輦者皆因嵗時以數之若校人而下所謂頒馬者非分頒於民頒之卿大夫之從軍旅也

○趣馬下士皁一人徒四人

注曰趣馬趣養者也鄭司農說以詩曰蹶維趣馬

○巫馬下士二人醫四人府一人史二人賈二人徒二十人

注曰巫馬知馬祖先牧馬社馬步之神者馬疾若有犯焉則知之是以使與醫同職疏曰有賈者治馬死生須知馬價故有賈人

○牧師下士四人胥四人徒四十人

注曰主牧放馬而養之鄭剛中曰地官有牧人掌牧六牲則馬亦在牧又有牧師者蓋牧人所牧以共祭祀之牲牷非以備駕車之用此牧師正掌牧馬之地不與牧人之官相通

○廋人下士閒二人史二人徒二十人

注曰廋之言數

○圉師乘一人徒二人圉人良馬匹一人駑馬麗一人注曰養馬曰圉四馬爲乘良善也麗耦也校戶教反趣淸須反皁才早反廋所求反

職方氏中大夫四人下大夫八人中士十有六人府四人史十有六人胥十有六人徒百有六十人

注曰職主也主四方之職貢者職方氏主四方官之長疏曰在此者司馬主九畿職方制其貢事相成故在此陳君舉曰職方掌天下之圖而隸司馬者謹之也戰國防士每言闚周室則可案圖籍以爭天下故蕭何入秦獨收圖籍以此自漢守之司空寖以世布當時如江都淮南諸王皆案輿地謀變而王鳳亦云大史公書有地形阨塞不宜在諸侯王然則古圖志𨿽司徒掌之而藏在司馬祕不得見先王所以弭姦消患者其慮逺哉

○土方氏上士五人下士十人府二人史五人胥五人徒五十人

注曰土方氏主四方邦國之土地

○懷方氏中士八人府四人史四人胥四人徒四十人注曰懷來也主來四方之民及其物

○合方氏中士八人府四人史四人胥四人徒四十人注曰合方氏主合同四方之事

○訓方氏中士四人府四人史四人胥四人徒四十人注曰訓道也主教道四方之民

○形方氏中士四人府四人史四人胥四人徒四十人注曰形方氏主制四方邦國之形體

○山師中士二人下士四人府二人史四人胥四人徒四十人

疏曰案王制云名山大澤不以封故天子立山川之師以遙掌之使貢故與職方連類在此

○川師中士二人下士四人府二人史四人胥四人徒四十人

○邍師中士四人下士八人府四人史八人胥八人徒八十人

注曰邍地之廣平者邍音原道音導

匡人中士四人史四人徒八人

注曰匡正也主正諸侯以法則

○撢人中士四人史四人徒八人

注曰撢人主撢序王意以語天下李泰伯曰天下之情欲上達故訓方氏之職設人主之志欲下通故撢人之職設古者君民一體上下交孚而無壅遏之患如此撢音探語魚據反

都司馬每都上士八人中士四人下士八人府二人史八人胥八人徒八十人

注曰都王子弟所封及三公采地也司馬主其軍賦疏曰此王自以臣爲司馬遙掌都內

○家司馬各使其臣以正於公司馬

注曰家卿大夫采地正猶聴也公司馬國司馬也卿大夫之采地王不特置司馬各自使其家臣爲司馬主其地之軍賦往聴政於王之司馬王之司馬其以王命來有事則曰國司馬

周禮述注卷十七

欽定四庫全書

周禮述注卷十八

安溪李光坡撰

○大司馬之職掌建邦國之九灋以佐王平邦國注曰平成也正也

制畿封國以正邦國

徐氏曰制九服之畿封五等之國則地之大小正

設儀辧位以等邦國

注曰儀謂諸侯及諸臣之儀辧別也別尊卑之位

進賢興功以作邦國

注曰興猶舉也作起也鄭剛中曰見於徳行之謂賢見於事業之謂功賢可尊也受七命者進爲八命之牧受八命者進爲九命之伯功可錄也或加之以地或進之以律進其賢者則不賢者自礪興其功者則無功者知奮邦國可作

建牧立監以維邦國

注曰牧州牧也監監一國謂君也維猶連結也

制軍詰禁以糾邦國

注曰詰猶窮治也糾猶正也坡謂制之詰之皆王也軍大國三軍次國二軍小國一軍也禁如葵丘五禁之類鄭剛中曰有軍以馭其亂有禁以詰其違則邦國可糾矣

施貢分職以任邦國

注曰職謂職稅也任猶事也事以其力之所堪

簡稽鄕民以用邦國

注曰簡謂比數之稽猶計也

均守平則以安邦國

注曰諸侯有土地者均之尊者守大卑者守小則灋也疏曰平則者謂五等職貢之等皆有常灋坡謂上言制畿封國此則均其所守使之有大小之差也上言施貢分職此則平其灋則使之有輕重之等也

比小事大以和邦國

注曰比猶親使大國親小國小國事大國相合和也坡謂制畿封國分土也大小不同禮亦異數故設

儀辧位以等之位必稱徳則人知自奮故進賢興功以作之徳足長人則加命爲侯伯故建牧立監牧監立以維邦國則上下無離心有軍有禁以糾邦國則上下無悖志而奉上急公可以任之用之矣均守平則則內得其分比小事大則外通其情而凡任之用之者皆有常灋天子牧伯無過於取四方小侯無過於共則安則和也監古銜反比毗志反

以九伐之灋正邦國

注曰諸侯有違王命則出兵以徵伐之所以正之也諸侯之於國如樹木之有根本是以言伐云

馮弱犯寡則眚之

注曰馮猶乘陵也言不字小而侵侮之眚猶人眚瘦也王霸記曰四面削其地

賊賢害民則伐之

注曰春秋傳曰觕者曰侵精者曰伐又曰有鐘鼓曰伐則伐者兵入其境鳴鐘鼓以往所以聲其罪

暴內陵外則壇之

注曰內謂其國外謂諸侯壇讀如同墠之墠王霸記曰置之空墠之地謂置之空墠之地以出其君更立其次賢者疏曰暴內卽上云賊賢害民是也陵外卽上云馮弱犯寡是也上二文各有其一故伐之眚之不奪其位此則內外之惡兼有故壇之奪其位立其次賢

野荒民散則削之

注曰荒蕪也田不治民不附削其地明其不能有

負固不服則侵之

注曰負猶恃也固險可依以固者也不服不事大也侵之者兵加其竟而已用兵淺者詩曰密人不恭敢距大邦

賊殺其親則正之

注曰正之者執而治其罪王霸記曰正殺之也春秋僖二十八年冬晉人執衛侯歸之於京師坐殺其弟叔武疏曰正者執而治其罪未必卽是殺也

放弒其君則殘之

注曰放逐也殘殺也王霸記曰殘滅其爲惡坡謂放如鄭突之出忽弒如楚商臣之弒頵皆放弒其君而自立者也此經専指諸侯之事而若季氏逐昭崔杼弒莊之類亦在所殘焉

犯令陵政則杜之

注曰令命也王霸記曰犯令者違命也陵政者輕政灋不循也杜之者杜塞使不得與鄰國交通坡謂用兵侵而不服則伐之伐而不服則圍之上文言侵伐此言杜意卽圍也蓋革制度者爲叛叛者君討令諸侯環之杜塞使不通

外內亂鳥獸行則滅之

注曰王霸記曰悖人倫外內無以異於禽獸不可親百姓則誅滅去之也曲禮曰夫惟禽獸無禮故父子聚麀坡謂九者之序以王灋所加爲先後曰眚曰伐曰壇差重者在先曰殘曰杜曰滅至重者在後曰削曰侵曰正輕者在中蓋前三者則害及於人次三者虐止其國至後三者則滅紀灋而窮人欲矣馮皮冰反壇音善行下孟反觕音粗竟境同頵於倫反

正月之吉始和布政於邦國都鄙乃縣政象之灋於象魏使萬民觀政象挾日而斂之

疏曰布政謂上九灋九伐並下凡令以下皆此時布之縣音懸

乃以九畿之籍施邦國之政職方千里曰國畿其外方五百里曰侯畿又其外方五百里曰甸畿又其外方五百里曰男畿又其外方五百里曰采畿又其外方五百里曰衛畿又其外方五百里曰蠻畿又其外方五百里曰夷畿又其外方五百里曰鎭畿又其外方五百里曰蕃畿

注曰畿猶限也自王城以外五千里爲界有分限者九籍其禮差之書也政職所共王政之職謂賦稅也疏曰侯者候也爲王伺候非常也甸者爲王治田

以出賦貢男者任也任王之職事采者采取美物以共王衛者爲王衛守蠻者縻也以近夷狄縻系之以政敎自此以上六服是中國之九州自此已外是夷狄之諸侯此蠻服出大行人云要服亦一也言要者亦見要束以文教也夷者以夷狄而得夷稱也鎭者蓋中國稍逺理須鎭守蕃者以其最逺故得蕃屏之稱此三服總號蕃服故大行人云九州之外謂之蕃國世一見指此三服也坡謂此經卽施貢分職以任邦國也下文令賦卽簡稽鄕民以用邦國也九灋皆經理諸侯之政惟此二事則王所得於諸侯者故特詳之蕃藩同要於遙反

凡令賦以地與民制之上地食者參之二其民可用者家三人中地食者半其民可用者二家五人下地食者參之一其民可用者家二人

注曰賦給軍用者也令邦國之賦亦以地之美惡民之眾寡爲制如六遂矣鄭司農云上地謂肥美田也食者參之二假令一家有三頃嵗種二頃休其一頃下地食者參之一田薄惡者所休多疏曰此文承上邦國之下而云令賦是還據邦國諸侯而說也坡謂此徴兵邦國之制朱子曰賦兵也古者以田賦出兵故謂兵爲賦或曰孟子云請野九一國中什一是諸侯亦有鄕遂都鄙也鄕遂都鄙兵制多少不同而天子調國兵槪如鄕遂不已悉乎曰凡天子六軍大國三軍次國二軍小國一軍皆以鄕言之而甸稍縣都不與焉卽天子調兵於侯無過其鄕之軍耳故九灋云簡稽鄕民以用邦國斯其是也若諸侯有徧境出灋斯乃非常之變不爲令

中春敎振旅司馬以旗致民平列陳如戰之陳

注曰以旗者立旗期民於其下也兵者守國之備孔子曰以不敎民戰是謂棄之兵者凶事不可空設因搜狩而習之凡師出曰治兵入曰振旅皆習戰也四時各教民以其一焉春習振旅兵入收眾専於農平猶正也

○辧鼓鐸鐲鐃之用王執路鼓諸侯執賁鼓軍將執晉鼓師帥執提旅帥執鼙卒長執鐃兩司馬執鐸公司馬執鐲

注曰鼓人職曰以路鼓鼓鬼享以賁鼓鼓軍事以晉鼓鼓金奏以金鐃止鼓以金鐸通鼓以金鐲節鼓鄭司農云辧鼓鐸鐲鐃之用謂鉦鐸之屬鐲讀如濁其原之濁鐃讀如讙嘵之嘵提讀如攝提之提謂馬上鼓有曲木提持鼓立馬髦上者故謂之提杜子春云公司馬謂五人爲伍伍之司馬也謂王不執賁鼓尙之於諸侯也伍長謂之公司馬者𨿽卑同其號疏曰此春夏秋三時各教其一必春辧鼓鐸者鼓雷之類象中春雷聲於外

○以敎坐作進退疾徐疏數之節

注曰習戰灋疏曰按下大閱禮中軍以鼙令鼓已下有此坐作等之節彼大閱具言於此略中音仲陳直覲反鐲音濁鐃閙平聲賁扶云反數音朔搜所畱反鉦音徵嘵女交反

遂以搜田有司表貉誓民鼓遂圍禁火獻禽以祭社注曰春田爲搜有司大司徒也掌大田役治徒庶之政令表貉立表而貉祭也誓民誓以犯田灋之罰也誓曰無干車無自後射立旌遂圍禁旌爭禽而不審者罰以假馬禁者虞衡守禽之厲禁也旣誓令鼓而圍之遂搜田火獘火止也春田主用火因焚萊除陳艸皆殺而火止獻猶致也屬也田止虞人植旌眾皆獻其所獲禽焉詩云言私其豵獻肩於公春田主祭社者土方施生也鄭司農云貉讀爲禡禡謂師祭也書亦或爲禡疏曰搜搜也春時鳥獸字乳搜擇取不孕任者故以搜爲名誓民卽大閱羣吏聽誓於陳前鼓者卽中軍以鼙令鼓鼓人三鼓以下坡謂谷梁傳曰四時之田皆爲宗廟之事是因祭方田也而因田有祭未見他文焉且此祭社與月令仲春命民社正同可謂非常祭乎然惟冬夏言享廟而春言社秋言祊者春爲民祈秋爲民報重民敬祀互見爲義耳正祭在四孟王制孔疏詳之始終可疑今以經爲正貉禡並莫駕反祊音方

中夏敎茇捨如振旅之陳羣吏撰車徒讀書契辧號名之用

注曰茇讀如萊沛之沛茇捨艸止之也軍有艸止之灋撰讀曰算算車徒謂數擇之也讀書契以簿書校錄軍實之凡要黃文叔曰號名爲夜事今軍夜有號注以爲徽識披之以備死事夫徽識綴於上夜事將何以辧

○帥以門名縣鄙各以其名家以號名鄕以州名野以邑名百官各象其事以辧軍之夜事

帥謂軍將及師帥旅帥至伍長也以門名者軍將皆命卿古者軍將蓋爲營治於國門魯有東門襄仲宋有桐門右師皆上卿爲軍將者也縣鄙謂公邑大夫也家謂食采地者之臣也鄕以州名卽六鄕也野以邑名卽六遂也百官以其職從王者夜事戒夜守之事艸止者愼於夜於是主別其部職

○其他皆如振旅

王光逺曰若平列陳與夫以敎坐作進退疾徐疏數之節皆然中音仲撰息轉反識音志

遂以苖田如搜之灋車獻禽以享礿

注曰夏田爲苖擇取不孕仕者若治苖去不秀實者云車驅獸之車止也夏田主用車示所取物希皆殺而車止王制曰天子殺則下大綏諸侯殺則下小綏大夫殺則止佐車佐車止則百姓田獵礿宗廟之夏祭也冬夏田主於祭宗廟者陰陽始起象神之在內王光逺曰夏田爲苖除禽獸之害而已如搜之灋則其它表貉誓民鼓遂圍禁之類皆與搜同享礿則所謂以禴夏享先王礿余若反

中秋敎治兵如振旅之陳

疏曰言敎治兵者凡兵出曰治兵入曰振旅春以入兵爲名尙農事秋以出兵爲名秋嚴尙威故也

○辧旗物之用王載大常諸侯載旂軍吏載旗師都載旜鄕遂載物郊野載旐百官載旟各書其事與其號焉其他皆如振旅

軍吏諸軍帥也師都孤卿也鄕遂六鄕六遂也郊野公邑之吏也百官大夫士也凡旌旗有軍旅者畫異物無者帛而已書當爲畫事也號也皆畫以雲气疏曰各書其事與其號者卽仲夏百官各象其事及號名之等此秋𨿽不具辧號名亦略舉之見四時皆有此物也中音仲書音畫

遂以狝田如搜田之灋羅致禽以祀祊

注曰秋田爲狝狝殺也羅网止也秋田主用防中殺者多也皆殺而防止祊當爲方聲之誤也秋田主祭四方報成萬物詩曰以社以方狝息淺反祊音方中丁丈反

中冬敎大閱

注曰春辧鼓鐸夏辧號名秋辧旗物至冬大閱簡軍實凡頒旗物以出軍之旗則如秋以尊卑之常則如冬司常佐司馬時也大閱備軍禮而旌旗不如出軍之時空辟實疏曰春辧鼓鐸以下見春夏秋各敎其一至冬大閱之時總教之

○前期羣吏戒眾庶修戰灋

注曰羣吏鄕師以下

○虞人萊所田之野爲表百步則一爲三表又五十步爲一表田之日司馬建旗於後表之中羣吏以旗物鼓鐸鐲鐃各帥其民而致質明旗誅後至者乃陳車徒如戰之陳皆坐

注曰鄭司農云虞人萊所田之野芟除其艸萊令車得驅馳詩曰田卒污萊謂萊芟除可陳之處後表之中五十步表之中央表所以識正行列也四表積二百五十步左右之廣當容三軍步數未聞致致之司馬質正也僕也皆坐當聽誓疏曰月令司徒北面以誓之此經云司馬建旗於後表之中車徒皆坐則此於可陳之中從南頭立表以北頭爲後表也

○羣吏聽誓於陳前斬牲以左右徇陳曰不用命者斬之

注曰羣吏諸軍帥也陳前南面向表也月令季秋天子教於田獵以習五戎司徒搢撲北面以誓之此大閱禮實正嵗之中冬而說季秋之政於周爲中冬爲月令者失之矣斬牲者小子也凡誓之大略甘誓湯誓之屬是也疏曰羣吏聽誓於陳前者士卒皆於後表北面坐羣吏諸軍帥皆在士卒前南面立以聽誓

○中軍以鼙令鼓鼓人皆三鼓司馬振鐸羣吏作旗車徒皆作鼓行鳴鐲車徒皆行及表乃止三鼓摝鐸羣吏旗車徒皆坐

注曰中軍中軍之將也天子六軍三三而居一偏羣吏旣聽誓各復其部曲中軍之將令鼓鼓以作其士眾之气也鼓人者中軍之將師帥旅帥也司馬兩司馬也振鐸以作眾作起也旣起鼓人擊鼓以行之伍長鳴鐲以節之伍長一曰公司馬及表自後表前至第二表也三鼓者鼓人也鄭司農云摝讀如弄謂如涿鹿之鹿掩上振之爲摝摝者止行息气也司馬灋曰鼓聲不過閶鼙聲不過闒鐸聲不過瑯疏曰此經總說聽誓旣已將欲向南第二表象戰陳初面敵此卽中春振旅疾徐坐起之事一也中軍者此六軍三軍居一偏皆自有中軍也

○又三鼓振鐸作旗車徒皆作鼓進鳴鐲車驟徒趨及表乃止坐作如初

注曰趨者赴敵尙疾之漸也春秋傳曰先人有奪人之心及表自第二前至第三

○乃鼓車馳徒走及表乃止

注曰及表自第三前至前表

○鼓戒三闋車三徒三刺

注曰鼓戒戒攻敵鼓壹闋車壹轉徒壹刺三而止象敵服鄭剛中曰凡此萊野立表僕旗聽誓鼓行以至於擊刺如戰之陳皆四時敎戰之常灋不於振旅茇捨治兵述之獨詳具於此蓋以明其爲大閱故也

○乃鼓退鳴鐃且郤及表乃止坐作如初

注曰鐃所以止鼓軍退卒長鳴鐃以和眾鼓人爲止之也退自前表至後表鼓鐸則同習戰之禮出入一也異者廢鐲而鳴鐃疏曰此言乃鼓退者謂至南表軍吏及士卒回身向北更從南爲始也鳴鐃且郤者此鳴鐃且郤據初至南表退軍之時象在軍軍退亦鳴鐃中音仲摝音鹿闋苦穴反辟音避閶吐剛反闒吐獵反

遂以狩田以旌爲左右和之門羣吏各帥其車徒以敍和出左右陳車徒有司平之旗居卒間以分地前後有屯百步有司巡其前後險野人爲主易野車爲主注曰冬田爲狩言守取之無所擇也軍門曰和今謂之壘門立兩旌以爲之敍和出用次第出和門也左右或出而左或出而右有司平之鄕師居門正其出入之行列也旗軍吏所載分地調其部曲疏數前後有屯百步車徒異羣相去之數也車徒畢出和門鄕師又巡其行陳鄭司農云險野人爲主人居前易野車爲主車居前疏曰此一經總論敎戰訖入防田獵之事故云遂以狩田也以旌爲左右和之門者六軍分三軍各處東西爲左右各爲一門旗居卒間者軍吏各領已之士卒執旗以表之

○旣陳乃設驅逆之車有司表貉於陳前

注曰驅驅出禽獸使趨田者也逆逆要不得令走設此車者田僕也

○中軍以鼙令鼓鼓人皆三鼓羣司馬振鐸車徒皆作遂鼓行徒銜枚而進大獸公之小禽私之獲者取左耳注曰羣司馬謂兩司馬也枚如箸銜之有繣結項中軍灋止語爲相疑惑也進行也鄭司農云大獸公之輸之於公小禽私之以自畀也詩云言私其豵獻肩於公一嵗爲豵二嵗爲豝三嵗爲特四嵗爲肩五嵗爲愼此明其獻大者於公自取其小者謂愼讀爲麎爾雅曰豕生三曰豵豕牝曰豝麋牡曰麎獲得也得禽獸者取左耳當以計功

○及所鼓皆駴車徒皆噪

注曰鄭司農云及所至所之處謂至所之處田所當於止也天子諸侯搜狩有常至其常處吏士鼓噪象攻敵尅勝而喜也疾雷擊鼓曰駴噪讙也書曰前師乃鼓防噪亦謂喜也

○徒乃致禽饁獸於郊入獻禽以享烝

注曰徒乃徒止也冬田主用眾物多眾得取也致禽饁獸於郊聚所獲禽因以祭四方神於郊月令季秋天子旣田命主祠祭禽四方是也入又以禽祭宗廟疏曰致禽饁獸於郊者謂因田過郊之神位而饋之坡謂夏冬無外祀故夏惟曰享礿冬惟曰享烝春秋則有二社與祠嘗而外祀惟社有田郊特牲曰惟爲社田國人畢作然春秋惟著社方者乃舉外以包內或是親祠嘗而先社如左氏所云后稷親而先帝耳四時之田皆爲宗廟之事鄭丰捲欲祭請田是也旣爲祭有田然則田在仲月則祭在仲月明矣鄭子入於晏子春秋言正祭在孟月遂以此四祀爲因田而祭不攷宗伯甸祝凡田歸僅曰饁獸於郊捨奠於祖廟而無社方礿烝之文乎因傳以攺經微少失矣駴胡楷反噪素報反要於遙反繣戶卦反麎音辰防音符

及師大合軍以行禁令以救無辜伐有罪

注曰師所謂王巡守若防同司馬起師合軍以從所以威天下行其政也不言大者未有敵不尙武

○若大師則掌其戒令涖大卜帥執事涖釁主及軍器注曰大師王出徵伐也涖臨也臨大卜卜出兵吉凶也司馬灋曰上卜下謀是謂參之主謂遷廟之主及社主在軍者也軍器鼓鐸之屬凡師旣受甲迎主於廟及社主祝奉以從殺牲以血塗主及軍器皆神之疏曰案小子職云釁邦器及軍器彼官釁之而大

司馬臨之

○及致建大常比軍眾誅後至者

注曰致鄕師致民於司馬比校次之也

○及戰巡陳眂事而賞罰

注曰事謂戰功也

○若師有功則左執律右秉以先愷樂獻於社注曰功勝也律所以聴軍聲鉞所以爲將威也先猶道也兵樂曰愷獻於社獻功於社也司馬灋曰得意則愷樂愷歌示喜也鄭司農云故城濮之戰春秋傳曰振旅愷以入於晉

○若師不功則厭而奉主車

注曰鄭司農云厭謂厭冠喪服也軍敗則以喪禮故秦伯之敗於殽也春秋傳曰秦伯素服郊次鄕師而哭謂厭伏冠也奉猶送也送主歸於廟與社

○王弔勞士庶子則相

注曰師敗王親弔士庶子之死者勞其傷者則相王之禮庶子卿大夫之子從軍者或謂之庶士厭於涉反勞力報反相息亮反從才用反道音鄕師之鄕許亮反

大役與慮事屬其植受其要以待攷而賞誅

注曰大役築城邑也鄭司農云國有大役大司馬與謀慮其事也植謂部曲將吏故宋城春秋傳曰華元爲植巡功屬謂聚防之也要者簿書也攷謂攷校其功謂慮事者封人也於有役司馬與之植築城楨也屬賦丈尺與其用人數與音預注同與其如字屬音燭植直吏反楨音貞

大防同則帥士庶子而掌其政令

注曰帥師以從王

若大射則合諸侯之六耦

注曰大射王將祭射於射宮以選賢也王射三侯以諸侯爲六耦疏曰大射是將祭而射故用諸侯爲六耦若賔射射人亦用六耦但不用諸侯當用大夫爲之燕射三耦自然用大夫已下爲之

大祭祀饗食羞牲魚授其祭

注曰牲魚魚牲也祭謂屍賓所以祭也鄭司農云司馬主進魚牲食音嗣

大喪平士大夫

注曰平者正其職與其位疏曰必使司馬爲之者司馬之屬有司士主羣吏今王喪不得使司士故司馬平之也

喪祭奉詔馬牲

注曰王喪之以馬祭者蓋遣奠也奉猶送也送之至墓告而藏之

○小司馬之職掌

注曰此下字脫滅札爛文闕漢興求之不得遂無識其數者

凡小祭祀防同饗射師田喪紀掌其事如大司馬之灋○軍司馬【闕】

○輿司馬【闕】

○行司馬【闕】

疏曰軍司馬當下大夫四人輿司馬當上士八人行司馬當中士十六人余官皆無異稱此獨有之者以軍事是重故特生別名

○司勲掌六鄕賞地之灋以等其功

注曰賞地賞田也在逺郊之內屬六鄕焉等猶差也以功大小爲差

王功曰勲

注曰輔成王業

國功曰功

注曰保全國家

民功曰庸

注曰灋施於民

事功曰勞

注曰以勞定國鄭剛中曰事功者或從主事或任國事或有所營爲或有所創制黽勉從之不畏其適我也勞者經營艱苦之意也

治功曰力

注曰制灋成治鄭剛中曰治功者或平水土或辟艸萊或任土地或疏導溝洫力謂其用力以作爲也

戰功曰多

注曰尅敵出奇若韓信陳平司馬灋曰上多前虜鄭剛中曰多者算數過人之義人算其一我算其十人算其百我算其千出奇無窮人莫能測以多算勝者斯可以爲戰功矣坡謂六者之序自君而民而事也本末偏全各有次第

凡有功者銘書於王之大常祭於大烝司勲詔之注曰銘之言名也生則書於王旌以識其人與其功也死則於烝先王祭之詔謂告其神以辭也盤庚告其大夫曰玆予大享於先王爾祖其從與享之是也今漢祭功臣於廟庭疏曰詔之謂詔司常書之又以辭使春官告神王介甫曰大烝冬之大享當是時百物皆報焉祭有功宜矣

○大功司勲藏其貳

注曰貳猶副也功書藏於天府又副於此者以其主賞坡謂天府無藏功書之文所謂貳貳司常也蓋凡有功者書於大常大功則旣書大常司勲又藏其貳也旣曰凡有功又曰大功則統而觀之六功相形大小析而言之每功自有輕重矣自王功至此皆等其功之事識音志

掌賞地之政令

坡謂政令如下文所云者是也

○凡賞無常輕重眂功

注曰無常者功之大小不可豫

○凡頒賞地參之一食

注曰賞地之稅參分計稅王食其一也二全入於臣

○惟加田無國正

注曰加田旣賞之又加賜以田所以厚恩也鄭司農云正謂稅也祿田亦有給公家之賦貢若今時侯國有司農少府錢谷矣獨加賞之田無徵耳疏曰加田未知所在或可與賞田同處坡謂自掌賞地至此所謂六鄕賞地之灋也凡有功者皆頒賞地加田則待大功

○馬質掌質馬馬量三物一曰戎馬二曰田馬三曰駑馬皆有物賈

注曰此三馬買以給官府之使無種也鄭司農云皆有物賈皆有物色及賈直易彥祥曰物云者國馬之輈深四尺有七寸田馬之輈深四尺駑馬之輈深三尺有三寸其用各有等其材各有宜故皆以三物量之有物則有價故謂之質

○綱惡馬

注曰綱以縻索維綱狎習之賈音稼

凡受馬於有司者書其齒毛與其賈馬死則旬之內更旬之外入馬耳以其物更其外否

注曰鄭司農云更謂償也謂旬之內死者償以齒毛與賈受之日淺養之惡也旬之外死入馬耳償以毛色不以齒賈任之過其任也其外否者旬之外逾二十日而死不任用非用者罪疏曰所受之馬謂給公家之使更音庚

馬及行則以任齊其行

注曰識其所載輕重及道裏齊其勞逸乃復用之坡謂及行始駕也此二句或在綱惡馬之下蓋同爲教馬事也

若有馬訟則聽之

注曰訟謂賣買之言相負

禁原蠶者

注曰原再也天文辰爲馬書蠶爲龍精月值大火則浴其種是蠶與馬同气物莫能兩大禁再蠶者爲傷馬與坡謂禁原蠶者言牧馬之處與牧馬之人皆不得再養蠶也

○量人掌建國之灋以分國爲九州營國城郭營後宮量市朝道巷門渠造都邑亦如之

注曰建立也立國有舊灋式若匠人職云分國定天下之國分也後君也言君容王與諸侯疏曰量市朝道巷者若匠人云市朝一夫經塗九軌巷及門渠亦有尺數若門容二轍三个之等造都邑但與之制度大小未必身往也分扶問反

營軍之壘捨量其市朝州塗軍社之所裏

注曰軍壁曰壘州一州之眾二千五百人爲師每師一處市也朝也州也皆有道以相之軍社社主在軍者裏居也疏曰一州則一師每一師各自一處各立市朝各有道以相湊坡謂出軍有社主又有遷廟主此獨言軍社省文也或軍卽宗字之誤塗本又作塗

邦國之地與天下之塗數皆書而藏之

注曰書地謂方圜山川之廣狹書塗謂支湊之逺近

凡祭祀饗賓制其從獻脯燔之數量

注曰燔從於獻酒之肉炙也數多少也量長短也疏曰饗賓獻有脯從若燕行獻賓薦脯醢是也祭禮獻以燔從故總之言也

掌喪祭奠竁之俎實

注曰竁亦有爼實謂所遣奠士喪禮下篇曰藏包筲於旁竁昌絹反筲所交反

凡宰祭與郁人受斝歷而皆飲之

注曰言宰祭者冢宰佐王祭亦容攝祭鄭司農云斝讀如嫁娶之嫁斝器名明堂位曰爵殷以斝謂斝讀如嘏尸之嘏疏曰歷者謂與鬰人歷皆飲之也

○小子掌祭祀羞羊肆羊殽肉豆

注曰鄭司農云羞進也羊肆體薦全烝也羊殽體解節折也肉豆者切肉也謂肆讀爲鬄羊鬄者所謂豚解也坡謂周頌我將詩云維羊維牛維天其右之是祀天亦用羊則此祭祀乃兼指內外神或謂専言宗廟者非是肆鬄並他歷反

而掌珥於社稷祈於五祀

坡謂易氏說詳見肆師

○凡沈辜侯禳飾其牲

注曰鄭司農云沈謂祭川爾雅曰祭川曰浮沈辜謂磔牲以祭也月令曰九門磔禳以畢春气侯禳者候四時惡气禳去之也易彥祥曰飾其牲被之以文繡謂羊牲也

○釁邦器及軍器

注曰邦器謂禮樂之器及祭器之屬鄭剛中曰小子掌用羊血以釁也

凡師田斬牲以左右徇陳

注曰示犯誓必殺之鄭剛中曰不用命者皆狠而不率之人令小子斬羊以示之羊者至狠之物宋義曰狠如羊彊不可制者皆斬之此類是也

祭祀贊羞受徹焉

疏曰贊羞若司馬羞魚牲之等則贊之受徹祭畢廢徹之時則受之

○羊人掌羊牲凡祭祀飾羔

注曰羔小羊也詩曰四之日其蚤獻羔祭韭王介甫曰飾羔若禮所謂飾羔雁者以繢也

祭祀割羊牲登其首

注曰登升也升首報陽也升首於室

凡祈珥共其羊牲賓客共其灋羊

注曰灋羊飱饔積膳之羊

○凡沈辜侯禳釁積共其羊牲

注曰積故書爲眥鄭司農云眥讀爲漬謂釁國器漬軍器也謂積積柴禋祀槱燎實柴眥徐賜反

若牧人無牲則受布於司馬使其賈買牲而共之○司爟掌行火之政令四時變國火以救時疾

注曰行猶用也變猶易也鄭司農說以鄹子曰春取楡栁之火夏取杏之火季夏取桑柘之火秋取柞楢之火冬取槐檀之火

季春出火民咸從之季秋內火民亦如之

注曰火所以用陶冶民隨國而爲之鄭人鑄刑書火星未出而出火後有災鄭司農云以三月本時昏心星見於辰上使民出火九月本黃昏心星伏在戌上使民納火故春秋傳曰以出內火疏曰上經四時變國火據食火明此春秋據陶冶

○時則施火令

注曰焚萊之時內音納

凡祭祀則祭爟

注曰報其爲明之功禮如祭爨疏曰祭爨祭老婦也則此祭爟謂祭先出火之人

凡國失火野焚萊則有刑罰焉

注曰野焚萊民擅放火疏曰野焚萊有罰者大司馬中春田獵云火則二月後擅放火則有罰也

○掌固掌修城郭溝池樹渠之固頒其士庶子及其眾庶之守

注曰樹謂枳之屬有刺者也眾庶民遞守固者也鄭司農說樹以國語曰城守之木於是乎用之黃文叔曰士庶子守固與宿衛王宮同其事任霍光曰函谷京師之固武庫精兵所聚故以丞相弟爲闗都尉子爲武庫令漢人猶識此意王齡曰宮伯云士庶子之在版者謂守於王宮也此謂頒其士庶子之守謂守於城郭等處也

○設其飾器

注曰兵甲之屬今城郭門之器亦然疏曰飾器若城郭門傍所執矛防皆有幡飾之等是也

○分其財用均其稍食

注曰財用國以財所給守吏之用也稍食祿廩

○任其萬民用其材器

注曰任謂以其任使之也民之材器其所用塹築及

爲藩落塹七艷反

凡守者受灋焉以通守政有移甲與其役財用惟是得通與國有司帥之以贊其不足者

注曰凡守者士庶子及他要害之守吏通守政者兵甲役財難易多少轉移相給也其他非是不得妄離部署國有司掌固也其移乏者又與掌固帥致之贊佐也疏曰甲飾器也變材器言役財者欲見材器是民役之材非財用也

○晝三巡之夜亦如之

注曰巡行也行守者爲眾庶之解惰疏曰此乃掌固設灋與所守之處非是掌固自巡行之也

○夜三鼜以號戒

注曰鼜擊鼜警守鼓也三巡之間又三擊鼜鼜音戚解佳賣反

若造都邑則治其固與其守灋

注曰都邑亦爲城郭

○凡國都之竟有溝樹之固郊亦如之

注曰竟界也疏曰王國及三等都邑所在境界之上亦爲溝樹以爲阻固郊謂近郊逺郊

民皆有職焉

注曰職謂守與任疏曰此亦兼上王國及都合守之處其民皆職任使勞役遞均也

若有山川則因之

注曰山川若殽臯河漢竟音境

○司險掌九州之圖以周知其山林川澤之阻而達其道路

注曰周猶徧也達道路者山林之阻則開鑿之川澤之阻則橋梁之

設國之五溝五塗而樹之林以爲阻固皆有守禁而達其道路

注曰五溝遂溝洫澮川也五塗徑畛塗道路也樹之林作藩落也疏曰此五溝五塗而言樹之林以爲阻固皆有守禁則非遂人田間五溝五塗但溝塗所作隨所須大小而爲之皆準約田間五溝五塗其溝上亦皆有道路以相支湊故以五溝五塗而言也

國有故則藩塞阻路而止行者以其屬守之惟有節者達之

注曰有故喪災及兵也閉絕要害之道備姦寇也疏曰以其屬守之者謂使司險之下胥徒四十人之屬守其要者其餘使其地之民爲守也

○掌疆【闕】

○候人各掌其方之道治與其禁令以設候人

注曰道治治道也國語曰候不在竟譏不居其方也禁令備姦寇也以設候人者選士卒以爲之詩云彼候人兮何戈與祋

○若有方治則帥而致於朝及歸送之於竟

注曰方治其方來治國事者也春秋傳曰晉欒盈過周王使候人出諸轘轅是其送之疏曰方治謂國有事不能自決當決於王國或有國事須報在上皆是也竟音境何胡我反祋都外反

○環人掌致師

注曰致師者致其必戰之志古者將戰先使勇力之士犯敵焉春秋傳曰楚許伯禦樂伯攝叔爲右以致晉師許伯曰吾聞致師者禦靡旌摩壘而還樂伯曰吾聞致師者左射以菆代禦執轡禦下馬掉鞅而還攝叔曰吾聞致師者右入壘折馘執俘而還皆行其所聞而復之

察軍慝

注曰慝陰姦也視軍中有爲慝者則執之

環四方之故

坡謂環周回也軍行慮有伏敵軍捨恐有莫夜之戎周回四方詳其有否以爲警備今行軍者重此易彥祥曰察軍慝則察其在我者環四方之故則環其在人者

巡邦國諜賊

注曰諜賊反間爲國賊疏曰此諜賊卽上軍慝之類據邦國故異言之

訟敵國

注曰敵國兵來則往之與訟曲直若齊國佐如師

揚軍旅

注曰爲之威武以觀敵

降圍邑

注曰圍邑欲降者受而降之春秋傳曰齊人降鄣黃文叔曰環人掌致師志於戰也而以降圍邑終焉不殺之仁也𨿽然受降如受敵斯亦當察故環人掌之諜音牒降戶江反菆側畱反音兩掉徒弔反馘古獲反莫音暮間去聲鄣音章

○挈壺氏掌挈壺以令軍井挈轡以令捨挈畚以令糧注曰鄭司農云挈壺以令軍井謂爲軍穿井井成挈壺縣其上令軍中士眾皆望見知此下有井壺所以盛飲故以壺表井挈轡以令捨亦縣轡於所當捨止之處使軍中望見知當捨止於此轡所以駕捨故以轡表捨挈畚以令糧亦縣畚於所當稟假之處令軍望見知當稟假於此下也畚所以盛糧之器故以畚表稟軍中人多車騎雜防讙囂號令不能相聞故各以其物爲表省煩趨疾於事便也畚音本縣音懸下同盛音成稟彼錦反

凡軍事縣壺以序聚凡喪縣壺以代哭者皆以水火守之分以日夜

注曰鄭司農云縣壺以爲漏以序聚以次更聚擊備守也謂擊兩木相敲行夜時也代亦更也禮未大斂代哭以水守壺者爲沃漏也以火守壺者夜則火視刻數也分以日夜者異晝夜漏也漏之箭晝夜共百刻冬夏之間有長短焉大史立成灋有四十八箭

○及冬則以火爨鼎水而沸之而沃之

注曰鄭司農雲冬水凍漏不下故以火炊水沸以沃之謂沃漏也音托敲苦交反

○射人掌國之三公孤大夫之位三公北面孤東面卿大夫西面其摯三公執璧孤執皮帛執羔大夫鴈注曰位將射始入見君之位不言士者此與諸侯之賓射士不與也燕禮曰公升卽位於席西鄕小臣納卿大夫卿大夫皆入門右北面東上士立於西方東面北上大射亦云則凡朝燕及射臣見於君之禮同疏曰三公北面者君南面答陽臣北面答君三公

臣中最尊故屈之使北面答君之義孤東面者西方賓位孤無職而賓客之也卿大夫西面者皆有職故在東近君居主位也

○諸侯在朝則皆北面詔相其灋

注曰謂諸侯來朝而未歸王與之射於朝者皆北面從三公位灋其禮儀疏曰按司幾筵云大饗射王立扆前南鄕司服云饗射則鷩冕此云王與之射言在朝當皮弁又何得有扆所以然者彼二者據大射在學故有著冕在扆之事此賓射在路門之外朝故與彼異也

若有國事則掌其戒令詔相其事

注曰謂王有祭祀之事諸侯當助其薦獻者也戒令告以齊與期

○掌其治達

注曰謂諸侯因與王射及助祭而有所治受而達之於王王有命又受而下之坡謂司士職云凡祭祀掌士之戒令詔相其灋事彼𨿽掌士而文與此同故以此國事當祭事也諸侯復逆自大僕掌之故治達亦専爲射祭齊側皆反

以射灋治射儀王以六耦射三侯三獲三容樂以騶虞九節五正諸侯以四耦射二侯二獲二容樂以貍首七節三正孤卿大夫以三耦射一侯一獲一容樂以采蘋五節二正士以三耦射豻侯一獲一容樂以采蘩五節二正

注曰射灋王射之禮治射儀謂肄之也鄭司農云容者乏也待獲者所蔽也正所射也詩云終日射侯不出正兮謂三侯者五正三正二正之侯也二侯者三正二正之侯也一侯者二正而已此皆與賓射於朝之禮也考工梓人職曰張五采之侯則逺國屬逺國謂諸侯來朝者也五采之侯卽五正之侯也正之言正也射者內志正則能中焉畫五正之侯中朱次白次蒼次黃居外三正損黃二正去白蒼而畫以朱綠其外之廣皆居侯中三分之一中二尺大射禮豻作幹讀如宜豻宜獄之豻豻胡犬也士與士射則以豻皮飾侯下大夫也大夫以上與賓射飾侯以雲气用采各如其正九節七節五節者奏樂以爲射節之差言節者容侯道之數也樂記曰明乎其節之志不失其事則功成而徳行立射三侯食亦反下及注射侯所射射牲射豕皆同正音徵下同豻五旦反肄餘二反

若王大射則以貍步張三侯

注曰鄭司農云貍步謂一舉足爲一步於今爲半步謂貍善者也行則止而擬度焉其必獲是以量侯道灋之也侯道者各以弓爲度九節者九十弓七節者七十弓五節者五十弓弓之下制長六尺大射禮曰大侯九十參七十干五十是也三侯者司裘所共虎侯熊侯豹侯也列國之君大射亦張三侯數與天子同大侯熊侯也參讀爲糝糝雜也雜者豹鵠而麋飾下天子大夫疏曰此射人主賓射兼主大射之事故爲大射張侯也弓之上制六尺六寸中制六尺三寸下制六尺六尺與步相應音博擬度待洛反餘如字糝素感反幹豻同

王射則令去侯立於後以矢行告卒令取矢

注曰鄭司農云射人主令人去侯所而立於後也以矢行告射人主以矢行髙下左右告於王也大射禮曰大射正立於公後以矢行告於公下曰畱上曰揚左右曰方卒令取矢謂射卒射人令當取矢者使取矢也謂令去侯者命負侯者去侯也鄕射曰司馬命獲者執旌以負侯疏曰此文承賓射大射之下則王射射人皆令去侯立於後以矢行告卒令取矢

○祭侯則爲位

注曰祭侯獻服不服不以祭侯爲位爲服不受獻之位也大射曰服不侯西北三步北面拜受爵

○與大史數射中

注曰射中數射者中侯之算也大射曰司射適階西釋弓去撲襲進由中東立於中南北面視算

○佐司馬治射正

注曰射正射之灋儀也疏曰司馬所主射儀謂若命去侯命取矢乘矢之等皆當佐之

祭祀則贊射牲相孤大夫之灋儀

注曰烝嘗之禮有射豕者國語曰禘郊之事天子必自射其牲今立秋有防劉云易彥祥曰方其迎牲於門則君執紼大夫從士執芻至於君親射牲而孤大夫從射焉此射人相孤大夫之灋儀以其掌射灋治射儀故也防力朱反

防同朝覲作大夫介凡有爵者

注曰作讀如作止爵之作諸侯來至王使公有事焉則作大夫使之介也有爵者命士以上不使賤者疏曰防同朝覲王命公有事則射人使大夫爲上介使凡有爵者命士以上爲眾介也

大師令有爵者乘王之倅車

注曰倅車戎車之副疏曰王乘戎車副車十二乘

皆從王行則使有爵者命士以上乘之倅七內反

有大賓客則作大夫從

注曰作者選使從王見諸侯疏曰大賓客不言防同則是秋冬覲遇並春夏受享在廟之時從王見諸侯也

○戒大史及大夫介

注曰戒戒其當行者覲禮曰諸公奉篋服加命書於其上升自西階東面大史氏右疏曰此謂王有命使三公命諸侯及衣服就館賜之時則射人戒大史及大夫與諸公爲介從才用反

大喪與僕人遷屍作大夫掌事比其廬不敬者苛罰之

注曰僕人大僕也僕人與射人俱掌王之朝位也王崩小斂大斂遷屍於室堂朝之象也檀弓曰扶君卜人師扶右射人師扶左君薨以是舉苛謂詰問之疏曰掌事謂王喪宜各有職掌比其廬如宮正云親者貴者居廬當比其本服親疏及貴賤

○服不氏掌養猛獸而敎擾之

注曰猛獸虎豹熊羆之屬擾馴也敎習使之馴服王者之敎無不服羆比皮反

凡祭祀共猛獸

注曰謂中膳羞者獸人冬獻狼春秋傳曰熊蹯不熟蹯音煩

賓客之事則抗皮

注曰鄭司農云謂賓客來朝聘布皮帛者服不氏主舉藏之抗讀爲亢其讎之亢謂抗者若聘禮曰有司二人舉皮以東

射則贊張侯以旌居乏而待獲

注曰贊佐也大射禮曰命量人巾車張三侯杜子春云乏讀爲匱乏之乏待獲者所蔽謂待獲待射者中舉旌以獲

○射鳥氏掌射鳥

注曰鳥謂中膳羞者鳬雁鴇鴞之屬射食亦反鴇音保鴞於苖反

祭祀以弓矢敺烏鳶凡賓客會同軍旅亦如之

注曰烏鳶喜鈔盜便污人

○射則取矢矢在侯髙則以並夾取之

注曰鄭司農云並夾鍼箭具夾讀爲甲故司弓矢職曰大射燕射共弓矢並夾起俱反鈔初教反鍼其炎反

○羅氏掌羅烏鳥

注曰烏謂居鵲之屬

○蠟則作羅襦

注曰作猶用也鄭司農云襦細宻之羅襦讀爲繻有衣袽之襦謂蠟建亥之月此時火伏蟄者畢矣豺旣祭獸可以羅圍取禽也王制曰豺祭獸然後田又曰昆虫已蟄可以火田今俗放火張羅其遺敎

○中春羅春鳥獻鳩以養國老行羽物

注曰春鳥蟄而始出者若今南郡黃雀之屬是時鷹化爲鳩鳩與春鳥變舊爲新宜以養老助生气行謂賦賜疏曰此文中春行羽物司裘職雲中秋獻良裘王乃行羽物若然則一年二時行羽物陳及之曰天子所養之老三國老庶老死政之老是也貴冑謂之國子則貴而老者謂之國老賤者庶人則賤而老者謂之庶老又有死政者之老焉故羅氏獻鳩以養者國老也司徒以保息養之者庶老也司門以財養之者死政之老也若夫外饔酒正槁人所謂耆老者總三者而言之中音仲

○掌畜掌養鳥而阜蕃敎擾之

注曰阜猶盛也蕃蕃息也鳥之可養使盛大蕃息者謂鵝鶩之屬

祭祀共卵鳥

注曰其卵可薦之鳥疏曰還謂上經鵝鴨之屬其雞亦在焉

○嵗時貢鳥物

注曰鴞雁之屬以四時來疏曰不言鵝鶩雞者所畜非貢物故以野鳥爲貢者也

○共膳獻之鳥

注曰雉及鶉鴽之屬鴽音如

○司士掌羣臣之版以治其政令嵗登下其損益之數辧其年嵗與其貴賤周知邦國都家縣鄙之數卿大夫士庶子之數

注曰損益謂用功過黜陟者縣鄙鄕遂之屬版名籍

○以詔王治

注曰告王所當進退

○以徳詔爵以功詔祿以能詔事以久奠食

注曰徳謂賢者食稍食也賢者旣爵乃祿之能者事成乃食之王制曰司馬辧論官材論進士之賢者以告於王而定其論論定然後官之任官然後爵之位定然後祿之疏曰賢者試功之後其徳堪用乃詔王授以正爵有功乃詔王授以正祿也能者先試之以事事成乃定以稍食其能堪用乃後亦授以正爵祿

○惟賜無常

注曰賜多少由王不如祿食有常品奠音定

正朝儀之位辧其貴賤之等王南鄕三公北面東上孤東面北上大夫西面北上王族故士虎士在路門之右南面東上大僕大右大僕從者在路門之左南面西上

注曰此王日視朝事於路門外之位王族故士故爲士晚退畱宿衞者未嘗仕𨿽同族不得在王宮大右司右也大僕從者小臣祭僕禦僕隸僕疏曰經所云上者皆據近王爲上不據陰陽左右也此王日視朝之位大僕職路寢庭有燕朝朝士職庫門外有外朝但外朝有諸侯在焉諸侯旣在西方右九棘之下孤避之在東方羣臣之位西面其餘三公卿大夫等仍與此位同也

○司士擯

注曰詔王出揖公大夫以下朝者

○孤特揖大夫以其等旅揖士旁三揖王還揖門左揖門右

注曰特揖一一揖之旅眾也大夫爵同者眾揖之公及孤大夫始入門右皆北面東上王揖之乃就位羣士及故士大僕之屬在其位羣士位東面王西南鄕而揖之三揖者士有上中下王揖之皆逡遁旣復位鄭司農云卿大夫士皆君之所揖禮春秋所謂三揖在下疏曰上文別三公位此不言三公直言孤者舉輕以明重孤尙特揖明三公亦特揖可知也易彥祥曰在王門左右者其位皆南向而在王后故還而揖之

○大僕前

注曰前正王視朝之位

○王入內朝皆退

注曰王入入路門也王入路門內朝朝者皆退反其官府治處也王之外朝則朝士掌焉玉藻曰朝服以日視朝於內朝朝辧色始入君日出而視之退適路寢聽政使人視大夫大夫退然後適小寢謂諸侯也王日視朝皮弁服其禮則同鄕音向遁音巡

掌國中之士治凡其戒令

注曰國中城中疏曰國中之士治者謂朝廷之臣及六鄕之臣皆是所有治功善惡皆掌之以擬黜陟此一職之士皆臣總號惟有作士適四方使爲介是單士不兼大夫又作六軍之士是甲士其餘皆臣之總號耳

○掌擯士者膳其摯

注曰擯士告見初爲士者於王也鄭司農云膳其摯者王食其所執羔雁之摯謂膳者入於王之膳人

凡祭祀掌士之戒令詔相其灋事

疏曰戒令者齊戒告令也詔相其灋事者謂告語並擯相其行禮之事

○及賜爵呼昭穆而進之

注曰賜爵神恵及下也此所賜王之子姓兄弟祭綂曰凡賜爵昭爲一穆爲一昭與昭齒穆與穆齒凡羣

有司皆以齒此之謂長幼有序疏曰賜爵者謂祭末旅酬無算爵之時

○帥其屬而割牲羞俎豆

注曰割牲制體也羞進也坡謂此割牲兼羞俎豆文承祭祀之後則據祀事也當在賜爵之前疑或錯簡

凡防同作士從賓客亦如之

注曰作士從謂可使從於王者

○作士適四方使爲介

注曰士使謂自以王命使也介大夫之介也春秋曰天王使石尙來歸脤從才用反使色吏反脤上軫反

大喪作士掌事

注曰事謂奠斂之屬

○作六軍之士執披

注曰作謂使之也披柩車行所以披持棺者有紐以結之謂之戴結披必當棺束於束系紐天子諸侯載柩三束大夫士二束喪大記曰君纁披六大夫披四前纁後士二披用纁人君禮文欲其數多圍數兩旁言六耳其實旁三疏曰六軍之士卽六鄕之民但天子喪用千人而此云六軍者千人出自六軍故號六軍之士非謂執披有七萬五千人也

○凡士之有守者令哭無去守

注曰守官不可空也

國有故則致士而頒其守

注曰故非喪則兵災

凡邦國三嵗則稽士任而進退其爵祿

注曰任其所掌治王光逺曰邦國之士皆命於王其任有勤惰有功過而爵祿有進退者則司士於三嵗而稽攷之此黜陟勸沮之灋所以皆本於王朝而國無異政也春秋之時列國之爵位名號皆自已出故孔子譏之

○諸子掌國子之倅掌其戒令與其敎治辧其等正其位

注曰故書倅爲卒鄭司農云卒讀如物有副倅之倅國子謂諸侯卿大夫士之子也燕義曰古者周天子之官有庶子官與周官諸子職文同謂四民之業而士者亦世焉國子者是公大夫士之副貳戒令致於大子之事敎治修徳學道也位朝位疏曰等謂才藝髙下位謂朝天子時依父防髙下爲列倅七內反大子音泰下同

國有大事則帥國子而致於大子惟所用之

坡謂大事凡大兵大喪當警備非常及王出疆巡守徵伐皆須令宿則帥致於大子惟所調用此所謂守曰監國也

○若有兵甲之事則授之車甲合其卒伍置其有司以軍灋治之司馬弗正

注曰軍灋百人爲卒五人爲伍弗不也國子屬大子司馬𨿽有軍事不賦之坡謂此所謂從曰撫軍也

○凡國正弗及

疏曰上文云弗正謂兵賦此云國正謂鄕遂之中所有甸徒力徵之等並不及也正音徵

大祭祀正六牲之體

注曰正謂朼載之朼音比

凡樂事正舞位授舞器

注曰位佾處疏曰樂有舞之處皆使正舞人八八六十四人之位並授其舞之器文舞則羽籥武舞則幹鏚黃文叔曰大胥合舞致諸子故諸子於此正舞位授舞器鏚音戚

大喪正羣子之服位防同賓客作羣子從

注曰從於王疏曰位謂在殯宮外內哭位也服者公卿大夫之子爲王斬衰與父同

凡國之政事國子存遊倅使之修徳學道春合諸學秋合諸射以攷其藝而進退之

注曰遊倅倅之未仕者學大學也射射宮也王制曰春秋敎以禮樂冬夏敎以詩書王大子王子羣後之大子卿大夫元士之適子國之俊選皆造焉疏曰凡國之政事謂國內有繇役之事皆是也周禮若言異代之學則舉其學名卽成均瞽宗之類今此直言學明是周之大學也大學在國中卽夏后氏東序在王宮之左也射射宮卽國之小學在西郊則虞庠是也呂蕓閣曰大子君之貳國子之倅諸侯諸臣之貳也以諸侯諸臣之貳事其君之貳學相同則好相合矣王制謂敎以禮樂詩書王大子王子羣後之大子卿大夫元士之適子皆造焉是也事相同則情相信矣國有大事則帥國子而致於大子惟所用之是也故大子𨿽未爲君也君臣之交已盡賢不肖之知已悉可任使之才已備則先王之慮後世者豫矣

○司右掌羣右之政令

注曰羣右戎右齊右道右李子華曰戎右齊右道右天子乘車之右皆中大夫下大夫非司右之屬也司右之右乃兵車之右用以徵行侵伐故凡國中之有勇力者皆屬焉一旦有事則取之以爲右齊側皆反

凡軍旅防同合其車之卒伍而比其乘屬其右

注曰合比屬謂次第相安習也車亦有卒伍疏曰車之卒伍者按宣十二年云其君之戎分爲二廣廣有一卒卒偏之兩司馬灋曰二十五乘爲偏百二十五乘爲伍

凡國之勇力之士能用五兵者屬焉掌其政令

注曰勇力之士屬焉者選右當於中司馬灋曰弓矢圍殳矛守戈防助凡五兵長以衛短短以救長

○虎賁氏掌先後王而趨以卒伍

注曰王出將虎賁士居前後𨿽羣行亦有局分

○軍旅防同亦如之舍則守王閒

注曰捨王出所止宿處閒梐枑

○王在國則守王宮

注曰爲周衛梐薄禮反枑戶故反

國有大故則守王門大喪亦如之

注曰非常之難要在門疏曰大故謂兵災

○及葬從遣車而哭

注曰遣車王之魂魄所馮依

適四方使則從士大夫

注曰虎士從使者疏曰天子有下聘諸侯灋大行人所云嵗徧問之等

○若道路不通有徴事則奉書以使於四方

注曰不通逢兵寇若泥水奉書徴師役也春秋隠公公七年冬戎伐凡伯於楚丘以歸

○旅賁氏掌執戈盾夾王車而趨左八人右八人車止則持輪

注曰夾王車者其下士也下士十有六人中士爲之帥焉

凡祭祀防同賓客則服而趨

注曰服而趨夾王車趨也防同賓客王亦齊服服衮冕則此士之齊服服端

喪紀則衰葛執戈盾

注曰葛葛絰武士尙輕

軍旅則介而趨

注曰介被甲

○節服氏掌祭祀朝覲衮冕六人維王之大常

注曰服衮冕者從王服也維維之以縷王旌十二旒兩兩以縷綴連旁三人持之禮天子旌曳地鄭司農云維持之

○諸侯則四人其服亦如之郊祀裘冕二人執戈送逆屍從車

注曰裘冕者亦從屍服也裘大裘也凡屍服卒者之上服從車從屍車送逆之往來春秋曰晉祀夏郊董伯爲屍

○方相氏掌防熊皮黃金四目衣朱裳執戈揚盾帥百隸而時難以索室敺疫

注曰防冒也冒熊皮者以驚敺疫癘之鬼如今魌頭也時難四時作方相氏以難郤凶惡也月令季冬命國難索廋也王氏曰凡陰陽之气初則爲利功成者退畱則爲烖月令季春國門之儺曰畢春气恐寒气畱也仲秋天子之儺曰達秋气恐暑气伏也季冬大儺辟一嵗邪慝之气也此於大虛間不過气之宿畱者而已畱而中於物則爲災爲疫有鬼物焉居聲气之間以主之故儺以敺使蕩而不畱難同儺乃多反注同敺起俱反魌音欺廋音搜

大喪先匶

注曰塟使之道疏曰喪所多有凶邪故使之道也

○及墓入壙以戈擊四隅敺方良

注曰壙穿地中也方良防兩也天子之槨柏黃腸爲裏而表以石焉國語曰木石之怪夔防兩鄭剛中曰塟則用木石木石久而變怪生故始葬則敺之亦厭勝之術壙音曠方良上音防下音兩又並如字道音導

周禮述注卷十八﹤經部﹐禮類﹐周禮之屬﹐周禮述注﹥

欽定四庫全書

周禮述注卷十九

安溪李光坡撰

○大僕掌正王之服位出入王之大命

注曰服王舉動所當衣也位立處也出大命王之敎也入大命羣臣所奏行

○掌諸侯之復逆

注曰鄭司農云復謂奏事也逆謂受下奏

王視朝則前正位而退入亦如之

注曰前正位而退道王王旣立退居路門左待朝畢疏曰入亦如之王退入路寢聽事時亦前正王位

郤位立也

建路鼓於大寢之門外而掌其政

注曰大寢路寢也其門外則內朝之中如今宮殿端門下矣政鼓節與早晏疏曰此鼓所用或擊之以聲早晏或有窮遽者擊之以聲寃枉故建之正朝之所

○以待達窮者與遽令聞鼓聲則速逆禦僕與禦庶子注曰鄭司農云窮謂窮寃失職則來擊此鼓以達於王若今時上變事擊鼓矣遽也若今時驛馬軍書當急聞者亦擊此鼓謂達窮者謂司冦之屬朝士掌以肺石達窮民聽其辭以告於王遽令郵驛上下程品禦僕禦庶子直事鼓所者大僕聞鼓聲則速逆此二官當受其事以聞疏曰禦庶子者禦僕有下士十二人分之爲禦庶子總名曰禦僕也張戀反郵音尢

祭祀賓客防紀正王之服位詔灋儀贊王牲事

注曰詔告也牲事殺割載之屬王光逺曰灋見於度數者儀見於動容者皆大僕以言告之

○王出入則自左馭而前驅

注曰前驅如今道引也道而居左自馭不參乘辟王也亦有車右焉疏曰王出入者謂朝覲防同並凡祭祀巡守徵伐皆是辟音避

凡軍旅田役贊王鼓

疏曰軍旅田役王執路鼓路鼓四面將居鼓下則前面不得擊之惟有三面王自擊其一大僕佐擊一面戎右擊一面故二官皆言贊王鼓

○救日月亦如之

注曰日月食時春秋曰非日月之眚不鼓疏曰日食陰侵陽當與鼓神祀同用雷鼓月食當用靈鼓

大防始崩戒鼓達於四方窆亦如之

注曰戒鼓擊鼓以警眾也鄭司農云窆謂塟下棺也春秋所謂日中而塴禮記謂之封皆塟下棺也音相似窆讀如慶封汜祭之汜疏曰達於四方謂以鼓聲相聞達四方

○縣喪首服之灋於宮門

注曰首服之灋謂免髽笄總廣狹長短之數縣其書於宮門示四方疏曰案小宗伯云縣衰冠之式彼云冠専據男子云衰則兼婦人此云首服明無衰與男子冠直是婦人首服小宗伯云縣於路門此宮門亦路門也

○掌三公孤之弔勞

注曰王使往疏曰此等皆王合親往或有故故使大僕也窆彼驗反注之封音塴補鄧反汜與泛同免音問髽莊瓜反

王燕飲則相其灋

注曰相左右疏曰此燕飲謂與諸侯燕或與羣臣燕皆是其灋有主獻賓賓酢主主酬賓洗爵升降之灋皆相助之

王射則贊弓矢

注曰贊謂授之受之疏曰此謂大射也知者見小臣職曰賓射掌事如大僕之灋則知大射此大僕所掌者是也

王眂燕朝則正位掌擯相

注曰燕朝朝於路寢之庭王圖宗人之嘉事則燕朝王光逺曰擯則相賓相則助王皆大僕掌之

王不眂朝則辭於三公及孤

注曰辭謂以王不眂朝之意告之春秋曰公有疾不眂朔

○小臣掌王之小命詔相王之小灋儀

注曰小命時事所勅問也小灋儀趨行拱揖之容

○掌三公及孤之復逆

疏曰不見大夫士者孤中兼之矣

正王之燕服位

注曰謂燕居時也玉藻曰王卒食端而居

○王之燕出入則前驅

注曰燕出入若今遊於諸觀苑

大祭祀朝覲沃王盥

疏曰大祭祀天地宗廟皆是王齡曰郁人云凡祼事沃盥此云大祭祀朝覲沃王盥者蓋大饗不入牲其他皆如祭祀九獻七獻五獻皆須盥也郁人之沃盥但於祼獻事耳其朝踐饋獻卒食之獻所以沃盥者小臣也

小祭祀賓客饗食賓射掌事如大僕之灋

注曰賓射與諸侯來朝者射

○掌士大夫之弔勞凡大事佐大僕

○祭僕掌受命於王以眂祭祀而警戒祭祀有司糾百官之戒具

注曰謂王有故不親祭也祭祀有司有事於祭祀者糾謂校錄所當供之牲物

○旣祭帥羣有司而反命以王命勞之誅其不敬者大防復於小廟

注曰小廟髙祖以下也始祖曰大廟春秋僖八年秋七月禘於大廟疏曰此祭僕復小廟夏采復大廟下僕復小寢大寢其二祧不言復亦應此祭僕復但無寢耳

凡祭祀王之所不與則賜之禽都家亦如之

注曰王所不與同姓有先王之廟疏曰都家謂畿內三等采地則上云祭祀是畿外同姓魯衛之屬者也

凡祭祀致福者展而受之

注曰臣有祭祀必致祭肉於君所謂歸胙也展謂錄視其牲體數體數者大牢則以牛左肩臂臑折九个少牢則以羊左肩七个特牲則以豕左肩五个臑奴報反

○禦僕掌羣吏之逆及庶民之復與其弔勞

注曰羣吏府史以下坡謂羣吏庶民王亦有弔勞者蓋死於王事則有弔力於師役則有勞與

大祭祀相盥而登

注曰相盥者謂奉槃授巾與登謂爲王登牲體於爼特牲饋食禮主人降盥出舉入乃載

大防持翣

注曰翣棺飾也持之者夾蜃車

掌王之燕令

注曰燕居時之令

以序守路鼓

注曰序更

○隸僕掌五寢之埽除糞灑之事

注曰五寢五廟之寢也周天子七廟惟祧無寢詩云寢廟繹繹相連貌也前曰廟後曰寢汜埽曰埽埽席前曰拚灑灑也鄭司農云灑當爲灑汜音泛拚音奮灑所買反

祭祀修寢

注曰於廟祭寢或有事焉月令凡新物先薦寢廟

○王行洗乘石

注曰鄭司農雲乘石王所登上車之石也

掌蹕宮中之事

注曰宮中有事則蹕鄭司農云蹕謂止行者淸道若今時儆蹕坡謂宮中之事祭事也詳見冢宰宮正

大喪復於小寢大寢

注曰小寢髙祖以下廟之寢也始祖曰大寢

○弁師掌王之五冕皆冕朱裏延紐

注曰冕服有六而言五冕者大裘之冕蓋無旒不聮數也延冕之覆在上是以名焉紐小鼻在武上笄所貫也今時冠捲當簮者廣袤以冠縰其舊象焉疏曰古者績麻三十升布染之上以下以朱延者以版廣八寸長尺六寸以此上下朱衣之覆在冕上以爵弁前後平則得弁稱冕則前低一寸餘得冕名冕則俛也紐綴於冕兩傍垂之武傍孔相當以笄貫之陸農師曰大裘襲裘則戴冕繅十有二旒大裘與衮同一冕故服六而冕五

○五采繅十有二就皆五采玉十有二玉笄朱紘注曰繅雜文之名也合五采絲爲之繩垂於延之前後各十二所謂邃延也就成也繩之每一帀而貫五采玉十有二斿則十二玉也每就間蓋一寸朱紘以朱組爲紘也紘一條屬兩端於武繅不言皆有不皆者此爲衮衣之冕十二斿則用玉二百八十八鷩衣之冕繅九斿用玉二百一十六毳衣之冕七斿用玉百六十八希衣之冕五斿用玉百二十衣之冕三斿用玉七十二繅音藻數所主反捲起全反袤音茂縰所買反斿音畱鷩必滅反

諸侯之繅斿九就瑉玉三采其餘如王之事繅斿皆就玉瑱玉笄

注曰侯當爲公字之誤也三采朱白蒼也其餘謂延紐皆覆朱裏與王同也出此則異繅斿皆就皆三采也每繅九成則九旒也公之冕用玉百六十二玉瑱塞耳者故書瑉作璑鄭司農云繅當爲藻繅古字也藻今字也同物同音璑惡玉名疏曰上王冕繅玉別文則繅有差降玉無差降此諸公繅玉同文則惟有一冕而已故鄭計一冕爲九旒旒各九玉據冕九旒不別計鷩冕已下以其一冕而已冠五服故也已下侯伯子男亦皆一冕冠數服也王不言玉瑱於此言之者王與諸侯互見爲義瑉本又作瑉亡貧反瑱吐練反璑音無

王之皮弁防五采玉璂象邸玉笄

注曰防縫也綦結也皮弁之縫中每貫結五采玉十二以爲飾謂之綦詩云防弁如星又曰其弁維綦是也邸下柢也以象骨爲之徐氏曰皮弁以皮六方縫之邸抵也謂弁內上頂輳處以象骨飾之易彥祥曰王之吉服其弁三皮弁用之於眂朝韋弁用之於兵事冠弁用之於田獵兵田之弁有時而用之者也皮弁眂朝則日眂朝之禮其用數矣此所以特言皮弁之制

○王之弁絰弁而加環絰

注曰弁絰王弔所服也其弁如爵弁而素所謂素冠也而加環絰環絰者大如緦之麻絰纒而不糾司服職曰凡弔事弁絰服防古外反璂音其邸丁禮反綦音其柢音帝

諸侯及孤大夫之冕韋弁皮弁弁絰各以其等爲之而掌其禁令

注曰各以其等繅斿玉璂如其命數也冕則侯伯繅七就用玉九十八子男繅五就用玉五十繅玉皆三采孤繅四就用玉三十二三命之卿繅三就用玉十八再命之大夫繅再就用玉八繅玉皆朱緑韋弁皮弁則侯伯璂飾七子男璂飾五玉亦三采孤則璂飾四三命之卿璂飾三再命之大夫璂飾二玉亦二采弁絰之弁其辟積如冕繅之就然庶人弔者素委貌一命之大夫冕而無旒士變冕爲爵弁其韋弁皮弁之防無結飾弁絰之弁不辟積禁令者不得相僣逾也玉藻曰君未有命不敢卽乘服不言冠弁冠弁兼於韋弁皮弁矣不言服弁服弁自天子以下無飾無等疏曰上天子與公不言韋弁此言之亦是互見之義各以其等爲之不言爵而言等則依命數矣爵弁制如冕但無旒爲異則無旒之冕亦與爵冕不殊得謂冕者亦前低一寸餘故得冕名辟必亦反

○司甲【闕】

○司兵掌五兵五盾各辧其物與其等以待軍事注曰五盾幹櫓之屬其名未盡聞也等謂功沽上下鄭司農云五兵者戈殳防酋矛夷矛

及授兵從司馬之灋以頒之及其受兵輸亦如之及其用兵亦如之

注曰從司馬之灋令師旅卒兩人數所用多少也兵輸謂師還有司還兵也用兵謂出給衛守陳及之曰周制甸出革車一乘凡兵甲盾戈旗物鼓鐸悉備焉在農則四時田獵合其卒伍治其徒役簡其兵噐與夫旗物鼓鐸一一治之其調則各以其具行此所頒者頒諸卿大夫士從軍旅防同者也

祭祀授舞者兵

注曰授以朱幹玉戚之屬疏曰案此則春官司幹所授者又是羽籥之等非干戚可知也

大喪廞五兵

注曰廞興也興作明噐之役噐五兵也士防禮下篇有甲冑幹笮笮側白反

軍事建車之五兵防同亦如之

注曰車之五兵鄭司農所云者是也步卒之五兵則無夷矛而有弓矢疏曰凡噐在車皆有鐵噐屈之在車較及輿以兵插而建之故有出先刃入後刃之事插測洽反

○司戈盾掌戈盾之物而頒之

注曰分與授用

祭祀授旅賁殳故士戈盾授舞者兵亦如之

注曰亦頒之也故士王族故士也與旅賁當事則衛王也殳如杖長尋有四尺王光逺曰旅賁氏執戈盾而趨者謂軍旅防同之時也若祭祀則執殳而已鄭剛中曰舞者執戈盾未嘗執殳所謂亦如之者

亦如授故士以戈盾也

軍旅防同授貳車戈盾建乘車之戈盾授旅賁及虎士戈盾

注曰乘車王所乘車也軍旅則革路防同則金路

○及捨設藩盾行則斂之

注曰捨止也藩盾盾可以藩衛者如今之扶蘇與疏曰天官掌捨王行止不言設藩盾者當宿衛之事非止一重除彼梐枑車宮之外別有此藩盾之等也

○司弓矢掌六弓四弩八矢之灋辧其名物而掌其守藏與其出入

注曰灋曲直長短之數

○中春獻弓弩中秋獻矢箙

注曰箙盛矢噐也以獸皮爲之坡謂弓人爲弓夏秋冬造至春被故弓弩中春獻之槀人職矢箙春作秋成故矢箙中秋獻之藏才浪反中音仲箙音服

及其頒之王弓弧弓以授射甲革椹質者夾弓庾弓以授射豻侯鳥獸者唐弓大弓以授學射者使者勞者注曰王弧夾庾唐大六者弓異體之名也往體寡來體多曰王弧往體多來體寡曰夾庾往體來體若一曰唐大甲革革甲也春秋曰蹲甲而射之質正也樹椹以爲射正射甲與椹試弓習武也豻侯五十步及射鳥獸皆近射也近射用弱弓則射大侯者用王弧射參侯者用唐大矣學射者弓用中後習彊弱則易也使者勞者弓亦用中逺近可也勞者勤勞王事若晉文侯文公受王弓矢之賜者

○其矢箙皆從其弓

注曰從弓數也每弓者一箙百矢

○凡弩夾庾利攻守唐大利車戰野戰

注曰攻城壘者與其自守者相廹近弱弩疾也車戰野戰進退非彊則不及弩無王弧王弧恆服往體少者使矢不疾疏曰弓用則服不用則弛惟弩則用與不用一張之後竟不弛故恆服用弱者以其彊弓久不弛則就弱則隨體不就也椹張林反夾古洽反庾師儒相讀庚本或作庚豻音岸使者所吏反參素感反

凡矢枉矢絜矢利火射用諸守城車戰殺矢鍭矢用諸近射田獵矰矢茀矢用諸弋射恆矢痺矢用諸散射注曰此八矢者弓弩各有四焉枉矢殺矢矰矢恆矢弓所用也絜矢鍭矢茀矢痺矢弩所用也枉矢者取名變星飛行有光今之飛矛是也或謂之兵矢絜矢象焉二者皆可結火以射敵守城車戰前於重後微輕行疾也殺矢言中則死鍭矢象焉鍭之言候也二者皆可以司候射敵之近者及禽獸前尢重中深而不可逺也結繳於矢謂之矰矰髙也茀矢象焉茀之言刜也二者皆可以弋飛鳥刜羅之也前於重又微輕行不低也詩云弋鳬與鴈恆矢安居之矢也痺矢象焉二者皆可以散射也謂禮射及習射也前後訂其行平也凡矢之制枉矢之屬五分二在前三在後殺矢之屬三分一在前二在後矰矢之屬七分三在前四在後恆矢之屬軒輖中所謂志也王齡曰上文云四弩用於攻守與戰此枉矢絜矢用諸守城車戰是以二矢而當四弩之用明矣二矢旣當四弩其餘六矢當六弓之用豈不曉然經曰王弧以授射甲革椹質者甲革椹質軍射也殺矢鍭矢用於田獵之射也田獵所以治兵講武則軍射田射一事也故考工記矢人之兵矢田矢亦同其制則以此二矢而當二弓明矣經曰夾庾以授射豻侯鳥獸者今矰矢茀矢用諸弋射則此二矢而當二弓明矣唐大授學射者使者勞者卽散射也今恆矢痺矢用於散射則此二矢而當二弓明矣絜苦結反鍭音候矰音增茀扶弗反痺必二反繳音酌刜孚物反輖定周反

天子之弓合九而成規諸侯合七而成規大夫合五而成規士合三而成規句者謂之弓

注曰體往來之衰也往體寡來體多則合多往體多來體寡則合少而圜猶惡也句者惡則直者善矣疏曰此皆據角弓反張不被而合之句音鉤

凡祭祀共射牲之弓矢

注曰射牲示親殺也殺牲非尊者所親惟射爲可國語曰禘郊之事天子必自射其牲疏曰言凡語廣則天地宗廟皆有射牲之事

○澤共射椹質之弓矢

注曰鄭司農云澤澤宮也所以習射選士之處也射義曰天子將祭必先習射於澤澤者所以擇士也已射於澤而後射於射宮射中者得與於祭

大射燕射共弓矢如數幷夾

注曰如數如當射者之數也每人一弓乘矢幷夾矢籋也夾音甲籋音聶

大喪共明弓矢

注曰弓矢明噐之用噐也士防禮下篇曰用噐弓矢

凡師役防同頒弓弩各以其物從授兵甲之儀

注曰物弓弩矢箙之屬王光逺曰從授兵甲之儀凡頒弓弩其多寡之數一視兵甲之儀而已

田戈充籠箙矢共矰矢

注曰籠竹箙也矰矢不在箙者爲其相繞亂將用乃共之

凡亡矢者弗用則更

吳氏曰更償也用而棄之則不償若不用而亡之則償也

○繕人掌王之用弓弩矢箙矰弋抉拾

注曰鄭司農云抉謂引彄也拾謂鞲扞也謂抉挾矢時所以持飾也著右手巨指士防禮曰抉用正王棘若擇棘則天子用象骨與鞲扞者左臂裏以韋爲之疏曰此繕人所掌謂司弓矢選擇大善者入繕人以共王用也抉古穴反彄苦侯反鞲古侯反扞胡旦反著丁略反擇音宅

掌詔王射

注曰告王當射之節疏曰王射先行燕禮以大夫爲賔賔與王爲耦所告之事亦如大射禮大射正告公之儀

○贊王弓矢之事

注曰授之受之疏曰案大僕職已授之受之此又贊者大僕尊大僕贊時此官助贊也

凡乘車充其籠服載其弓弩

注曰充籠箙以盛矢疏曰繕人惟主王所乘之車而言

○旣射則斂之

注曰斂藏之也詩云彤弓弨兮受言藏之疏曰所斂者惟據王所乘車上有弓矢者旣射還斂取藏之

無防計

注曰亡敗多少不計防古外反弨昌遙反

○稾人掌受財於職金以賫其工

注曰賫其工者給市財用之直

○弓六物爲三等弩四物亦如之

注曰三等者上中下人各有所宜弓人職曰弓長六尺六寸謂之上制上士服之弓長六尺三寸謂之中制中士服之弓長六尺謂之下制下士服之弩及矢箙長短之制未聞

○矢八物皆三等箙亦如之春獻素秋獻成

注曰矢箙春作秋成疏曰案司弓矢弓弩各有四矢應作四等而言三等蓋據長短爲三等灋賫音咨

書其等以饗工

注曰鄭司農云書工功拙髙下之等以制其饗食也謂饗酒肴勞之也上工作上等其饗厚下工作下等其饗薄

○乘其事試其弓弩以上下其食而誅賞

注曰鄭司農雲乘計也計其事之成功也故書試爲考謂考之而善則上其食尢善又賞之否者反是

○乃入功於司弓矢及繕人

注曰功成

凡賫財與其出入皆在稾人以待防而攷之亡者闕之注曰皆在稾人者所賫工之財及弓弩矢箙出入其簿書稾人藏之闕猶除也弓弩矢箙棄亡者除之計今見在者

○戎右掌戎車之兵革使

注曰使謂王使以兵有所誅斬也春秋傳曰戰於殽晉梁禦戎萊駒爲右戰之明日襄公秦囚使萊駒以戈斬之

○詔贊王鼓

注曰旣告王當鼓之節又助擊之疏曰大僕已贊王鼓此亦同是助擊其餘面也

○王命於陳中

注曰爲王大言之也

防同充革車

注曰防同王𨿽乘金路猶以革車從行也充之者謂居左也曲禮曰乘君之乘車不敢曠左

○盟則以玉惇辟盟遂役之

鄭剛中曰以玉惇而辟盟者奉�以告神乃辟開盟載之書也猶大史辟灋之辟注曰役之者惇�授當歃者

○贊牛耳桃茢

注曰鄭司農云贊牛耳春秋所謂執牛耳者謂尸盟者割牛耳取�助爲之及血在惇中以桃茢拂之又助之也耳者盛以珠盤尸盟者執之桃鬼所畏也茢苕帚所以掃不祥疏曰殺牲取血旁有不祥故執此桃茢於血側也惇音對辟音辟苕音條帚之受反

○齊右掌祭祀防同賔客前齊車王乘則持馬行則陪

乘

注曰齊車金路王自整齊之車也前之者已駕王未乘之時陪乘參乘謂車右也齊右與齊僕同車而有祭祀之事則兼玉路之右然則戎右兼田右歟

○凡有牲事則前馬

注曰王見牲則拱而式居馬前郤行備驚奔也曲禮曰國君下宗廟式齊牛齊側皆反下齊車齊僕齊牛同乘繩證反一音繩

○道右掌前道車王出入則持馬陪乘如齊車之儀注曰道車象路也王行道徳之車疏曰言象據飾爲名言道據行道爲稱

自車上諭命於從車詔王之車儀

疏曰禮云式視馬尾顧不過轂皆是車上威儀故須詔之齊右不云者文不具

王式則下前馬王下則以蓋從

注曰以蓋從表尊疏曰蓋有二種一者禦雨二者表尊此則表尊之蓋也

大馭掌馭玉路以祀及犯軷王自左馭馭下祝登受

轡犯軷遂驅之

注曰行山曰軷犯之者封土爲山象以菩芻棘柏爲神主旣祭之以車轢之而去諭無險難也春秋曰跋涉山川自由也王由左馭禁制馬使不行也疏曰此據祭天之時故有犯軷之事

○及祭酌僕僕左執轡右祭兩軹祭軓乃飲

注曰杜子春云軹謂兩轊也軓當爲謂車軾前也疏曰及祭酌僕者卽上文將犯軷之時當祭左右轂末及軾前乃犯軷而去酌僕者使人酌酒與僕僕卽大馭也大馭則左執轡右祭三處訖乃飲始轢軷而去軷蒲末反軹音止軓音犯菩音員轢音歷轊音衛

凡馭路行以肆夏趨以采薺

注曰凡馭路謂五路也肆夏采薺樂章也行謂大寢至路門趨謂路門至應門

○凡馭路儀以鸞和爲節

注曰舒疾之灋也鸞在衡和在軾皆以金爲鈴薺才私反

○戎僕掌馭戎車

注曰戎車革路也帥出王乘以自將

○掌王倅車之政正其服

注曰倅副也服謂眾乘戎車者之衣服疏曰鄭注坊記云僕右恆朝服據非在軍時若在軍則服韋弁服

○犯軷如玉路之儀凡巡守及兵車之防亦如之注曰如在軍疏曰謂如其犯軷倅七內反

掌凡戎車之儀

注曰凡戎車眾之兵車也書序曰武王戎車三百兩易彥祥曰上文言馭戎車則王之革路此言戎車

則眾之兵車也武王戎車三百兩其進退之節不愆於六步七步不愆於四伐五伐六伐七伐乃止齊焉則戎車之儀可知至大司馬於搜田之時亦有所謂坐作進退疾徐疏數之節戎僕所以掌其儀者此也

○齊僕掌馭金路以賓

注曰以待賔客

○朝覲宗遇饗食皆乘金路其灋儀各以其等爲車送逆之節

注曰節謂王乘車迎賓客及送相去逺近之數上公九十步侯伯七十步子男五十步司儀職曰車逆拜辱又曰及出車送疏曰春夏受贄於朝無迎灋受享則有之秋冬一受之於廟受贄受享皆無迎灋今言朝覲宗遇饗食皆乘金路者謂因此朝覲宗遇而與諸侯行饗食在廟卽有乘金路迎賔客之灋也

○道僕掌馭象路以朝夕燕出入其灋儀如齊車注曰朝夕朝朝莫夕疏曰在正朝來往而言燕者以其在宮中行事皆稱燕

○掌貳車之政令

注曰貳亦副

○田僕掌馭田路以田以鄙

注曰田路木路也田田獵也鄙循行縣鄙

○掌佐車之政

注曰佐亦副

○設驅逆之車

注曰驅驅禽使前趨獲逆衙還之使不出圍

○令獲者植旌

注曰以告獲也植樹也鄭剛中曰山虞植虞旗澤虞植虞旌爲屬禽設此則令獲禽自植以告獲也

○及獻比禽

注曰田獲者各獻其禽比種物相從次數之

凡田王提馬而走諸侯晉大夫馳

注曰提猶舉也晉猶抑也使人扣而舉之抑之皆止奔也馳放不扣王介甫曰提節之晉進之馳則亟進之尊者安舒卑者戚速

○馭夫掌馭貳車從車使車

王介甫曰貳車副車從車謂屬車也使車謂使者所乘之車

○分公馬而駕治之

注曰乘調六種之馬

○校人掌王馬之政

注曰政謂差擇養乘之數也月令曰班馬政

○辧六馬之屬種馬一物戎馬一物齊馬一物道馬一物田馬一物駑馬一物

注曰種謂上善似母者以次差之玉路駕種馬戎路駕戎馬金路駕齊馬象路駕道馬田路駕田馬駑馬給宮中之役王光逺曰其毛其足其力皆所謂物也司馬灋曰宗廟齊毫尙純也田事齊足尙疾也戎事齊力尙彊也此其物不可不辧校戶校反齊馬側皆反

凡頒良馬而養乘之乘馬一師四圉三乘爲皁皁一趣馬三皁爲系系一馭夫六系爲廏廏一僕夫六廏成校校有左右鴑馬三良馬之數麗馬一圉八麗一師八師一趣馬八趣馬一馭夫

注曰良善也善馬五路之馬鄭司農云四匹爲乘養馬爲圉故春秋曰馬有圉牛有牧謂二耦爲乘師趣馬馭夫僕夫帥之名也趣馬下士馭夫中士則僕夫上士也自乘至廏其數二百一十六匹易幹爲馬此應干之防也至校變爲言成者明六馬各一廏而王馬小備也校有左右則良馬一種者四百三十二匹五種合二千一百六十匹鴑馬三之則爲千二百九十六匹五良一鴑凡三千四百五十六匹然後王馬大備詩云騋牝三千此謂王馬之大數與麗耦也鴑馬自圉至馭夫凡馬千二十四匹與三良馬之數不相應八皆宜爲六字之誤也師十二匹趣馬七十二匹則馭夫四百三十二匹矣然後而三之旣三之無僕夫者不駕於五路卑之也疏曰言養乘之者已下皆四四爲耦是因養馬而乘習之乘繩證反皁才早反趣倉走反系音計廏音救騋音來

天子十有二閒馬六種邦國六閒馬四種家四閒馬二種

注曰降殺之差每廏爲一閒諸侯有齊馬道馬田馬大夫有田馬各一閒其鴑馬則皆分爲三焉趙商問大夫采地四甸一甸稅又給王其餘三甸才有馬十二匹與校人職相校甚異曰此馬皆君所制爲非謂民賦司馬灋甸有戎馬四匹長轂一乘此爲民出軍賦無與於天子國馬之數事條未理而多紛紜

○凡馬特居四之一

注曰欲其乘之性相似也物同气則心一鄭司農云四之一者三牝一牡殺音曬

春祭馬祖執駒

注曰馬祖天駟也孝經說曰房爲龍馬鄭司農云執駒無令近母猶攻駒也二嵗曰駒三嵗曰駣謂執猶拘也春通淫之時駒弱�气未定爲其乘匹傷之疏曰春時通淫求馬蕃息故祭馬祖

○夏祭先牧頒馬攻特

注曰先牧始養馬者其人未聞夏通淫之後攻其特爲其蹄齧不可乘用鄭司農云攻特謂騬之疏曰祭先牧者夏艸茂求肥充

○秋祭馬社臧僕

注曰馬社始乘馬者世本作曰相士作乘馬鄭司農云臧僕謂簡練馭者令皆善也謂僕馭五路之僕疏曰秋時馬肥盛可乘用故祭始乘馬者

○冬祭馬步獻馬講馭夫

注曰馬步神爲災害馬者獻馬見成馬於王也馭夫馭貳車從車使車者講猶簡習駣音肇騬音繩相息亮反

凡大祭祀朝覲防同毛馬而頒之

注曰毛馬齊其色也頒授當乘之疏曰此三者皆須馬從王毛馬者案毛詩云宗廟齊毫尙純也戎事齊力尙彊也田獵齊足尙疾也爾雅亦云𨿽據宗廟至於田獵軍旅旣尙疾尙力亦尙色也詩云四騵彭彭武王所乘又云四鐵孔阜秦襄公以田是齊色不専據宗廟

○飾幣馬執撲而從之

注曰鄭司農云校人主飾之也幣馬以馬遺人當幣處者也聘禮曰馬則北面奠幣於其前士喪禮下篇曰薦馬纓三就入門北面交轡圉人夾牽之馭者執防立於馬后撲普卜反遺惟季反

凡賓客受其幣馬

注曰賓客之幣馬來朝覲而享王者

大喪飾遣車之馬及塟埋之

注曰言埋之則是馬塗車之芻靈

田獵則帥驅逆之車

注曰帥猶將也

凡將事於四海山川則飾黃駒

注曰四海猶四方也王巡守過大山川則有殺駒以祈沈禮與玉人職有宗祝以黃金勺前馬之禮疏曰山川地神土色黃故用黃駒

凡國之使者共其幣馬

注曰使者所用私覿疏曰使者王使之下聘問諸侯者上文飾幣馬是以馬遺人灋非聘故無私覿前賓客來朝聘不言私覿者諸侯之臣於天子不敢行私覿故也

凡軍事物馬而頒之

注曰物馬齊其力陳及之曰亦頒於官府共軍事者耳不然校人六廏安能及庶民乎

等馭夫之祿

注曰馭夫於趣馬僕夫爲中舉中見上下

宮中之稍食

注曰師圉府史以下也鄭司農云稍食曰廩項平甫曰廏庫皆近王宮一云馬有養於內非也

○趣馬掌贊正良馬而齊其飲食簡其六節

注曰贊佐也佐正者謂校人臧僕講馭夫之時簡差也節猶量也差擇王馬以爲六等

掌駕說之頒

注曰用馬之次第疏曰凡用馬當均勞逸故駕說須依次第說音稅

辧四時之居治以聽馭夫

注曰居謂收庌所處治謂執駒攻特之屬疏曰馬二月已前八月已後在廏二月已後八月已前在牧故云四時也趣馬下士屬馭夫中士故云聽馭夫庌音雅後同

○巫馬掌養疾馬而乘治之相醫而藥攻馬疾受財於校人

注曰乘謂驅步以其疾知所疾處乃治之相助也疏曰巫知馬祟醫知馬疾疾則以藥治之祟則辧

而祈之二者相須故巫助醫也受財者謂共祈具及藥直

○馬死則使其賈粥之入其布於校人

注曰布泉也鄭司農云賈謂其屬官小吏賈二人粥賣也相息亮反注同疏如字賈音古粥音育祟音嵗

○牧師掌牧地皆有厲禁而頒之

注曰頒馬授圉者所牧處疏曰厲禁謂可牧馬之處亦使其地之民遮防禁止不得使民輙放牛馬

○孟春焚牧

注曰焚牧地以除陳生新艸也

○中春通淫

注曰中春陰陽交萬物生之時可以合馬之牝牡也月令季春乃合累牛騰馬遊牝於牧秦時書也秦地寒涼萬物後動

○掌其政令凡田事贊焚萊

注曰焚萊者山澤之虞中音仲

○廋人掌十有二閒之政教以阜馬佚特敎駣攻駒及祭馬祖祭閒之先牧及執駒散馬耳圉馬

注曰九者皆有政教焉阜盛壯也詩云四牡孔阜杜子春云佚當爲逸鄭司農云馬三嵗曰駣二嵗曰駒散讀爲中散大夫之散謂聒馬耳母令善驚也謂逸者用之不使甚勞安其血气也敎駣始乘習之也攻駒騬其蹄齧者閒之先牧先牧制閒者散馬耳以竹括押其耳頭動搖則括中物後遂串習不復驚鄭剛中曰攷此文二及字之義當爲七事耳廋人職卑安得主馬祖之祭於校人祭馬祖之時已則祭閒之先牧於校人命執駒之時已則散馬耳圉馬王介甫曰圉馬則成馬而圉之圉馬以校人執駒爲節也佚音逸聒古活反

正校人員選

注曰校人謂師圉也王介甫曰正其員使員稱馬數正其選使選惟其能

馬八尺以上爲龍七尺以上爲騋六尺以上爲馬注曰大小異名爾雅曰騋牝驪牡駒褭驂鄭司農云以月令曰駕蒼龍王介甫曰小大異名使各從其類以待乘頒及以爲種鄭剛中曰校人不辧六馬之屬廋人職卑乃於此言龍騋之尺寸何耶蓋十二閒之廣二千五百餘匹之多馬有超然卓異藏乎其中人所不見自非主者表而出之則神駿之才逐電之足誰其知之故特於廋人言之褭奴了反

○圉師掌敎圉人養馬春除蓐釁廏始牧夏庌馬冬獻馬射則充椹質茨墻則剪闔

注曰蓐馬玆也馬旣出而除之新釁焉神之也春秋傳曰凡馬日中而出日中而入庌廡也廡所以庇馬涼也充猶居也茨蓋也闔苫也椹質剪闔圉人所習也徐氏曰椹質以木爲之縛艸以代侯者剉艸爲苫苫之以蓋墻也蓐音辱庌五稼反茨在私反闔戶獵反廡亡甫反房入聲剉千臥反苫傷占反

○圉人掌養馬芻牧之事以役圉師

注曰役者圉師使令焉

凡賓客喪紀牽馬而入陳

注曰賓客之馬王所以賜之者詩云𨿽無予之路車乘馬喪紀之馬啟後所薦馬疏曰𨿽同牽馬入陳賓客與喪紀所陳有異賓客則在館天子使人就館而陳之若喪紀則天子將塟朝廟時在祖廟中陳設明器之時遣人薦馬及纓入廟陳之

○廞馬亦如之

注曰廞馬遣車之馬人捧之亦牽而入陳

○職方氏掌天下之圖以掌天下之地辧其邦國都鄙四夷八蠻七閩九貉五戎六狄之人民與其財用九谷六畜之數要周知其利害

注曰天下之圖如今司空輿地圖也鄭司農云東方曰夷南方曰蠻西方曰戎北方曰貉狄謂閩蠻之別也國語曰閩芊蠻矣四八七九五六周之所服國數也財用泉谷貨賄也利金竹箭之屬害神姦鑄鼎所象百物也爾雅曰九夷八蠻六戎五狄謂之四海坡謂周知其利害者周知其山川江湖之支湊可以設險之利與要害之處也

○乃辧九州之國使同貫利

注曰貫事也疏曰使同其事利不失其所也鄭剛中曰自中國以至夷狄兼舉而周知之矣乃若國之有九州爲五政之所加七賦之所養王者所治之區域也必使貫無不同則九州共貫利無不同則四海防利閩梅巾反貉孟白反羋音弭

東南曰揚州

易彥祥曰禹貢揚州之域東距海北據淮故曰淮海惟州殷人以淮入徐故州止謂之江南周人復以淮入而循禹之舊不言淮海而曰東南者變禹貢之文也

○其山鎭曰防稽其澤藪曰具區其川三江其浸五湖其利金錫竹箭其民二男五女其畜宜鳥獸其穀宜稻注曰鎭名山安地徳者也大澤曰藪浸可以爲陂灌漑者錫鑞也箭蓧也鳥獸孔雀鸞防防犀象之屬顧景範曰防稽山在浙江紹興府城東南十二里具區卽太湖也亦曰震澤在江南蘇州府西南五十里接常州府及浙江湖州府界三江一曰松江自太湖分流出蘇州吳江縣南長橋口至嘉定縣東南四十里吳松口入海一曰婁江亦自太湖分流經蘇州城東至太倉州東南七十里劉家河口入海一曰東江亦自太湖分流從吳江縣東南入浙江嘉興府境至海鹽縣東北三十五里乍浦入海今由江南松江府合松江入海五湖孔氏云太湖東岸五彎曰菱湖遊湖莫湖貢湖胥湖水彌漫而灘淺者曰藪窪下而鐘水者曰浸王介甫曰九州之序禹貢始於冀次以兗而終於雍職方始於次以荊而終於並者蓋禹貢言治水之序職方言逺近之序治水自帝都而始然後順水性所便自下而上故自兗至雍而止以逺近言之則周之化自北而南以南爲逺故闗睢鵲巢之詩分爲二南漢廣亦言文王之道被於南國徳化所及以逺爲至故也始於州則以在東南次以荊則以荊在正南終於並則以並在正北先逺而後近也防古外反陂彼冝反鑞音獵篠素了反防音交防音精

正南曰荊州

易彥祥曰禹貢荊及衡陽惟荊州殷之荊州南不言衡陽循禹之舊也其北境則曰漢南以地誌攷之荊山在南郡臨沮縣卽今荊門軍當陽縣之地漢水又在其北正屬襄陽言漢南則殷之荊州實跨荊山之北至周復以荊門之北屬豫復禹封域以荊及衡陽爲荊州荊山卽南條衡山卽南嶽皆在正南之地故曰正南

○其山鎭曰衡山其澤藪曰云瞢其川江漢其浸潁湛其利丹銀齒革其民一男二女其畜宜鳥獸其穀宜稻注曰潁出陽城宜屬豫州在此非也齒象齒也革犀兕革也杜子春云湛或爲淮顧景範曰衡山在湖廣衡州府衡山縣西三十里云瞢在湖廣徳安府城南五十里江水原四川成都府茂州西北之岷山歷梁荊三州之域至今江南州府海門縣東入海漢水原於陜西漢中府沔縣西嶓冢山至湖廣漢陽府城東北入大江潁水原河南府登封縣東陽幹山至江南鳯陽府潁州潁上縣界入淮湛未詳今河南汝州境內有湛水二水本在禹貢豫州之域瞢鳴鳯反湛直減反

河南曰豫州

昜彥祥曰禹貢荊河惟豫州其封在大河之南南條荊山之北故曰荊河殷之豫州則南境距漢北境接河故曰河南周人於豫州亦曰河南而南境則仍禹貢之舊不曰荊河互文以見也

○其山鎭曰華山其澤藪曰圃田其川滎雒其浸波溠其利林漆絲枲其民二男三女其畜宜六擾其谷宜五種

注曰波讀爲播禹貢曰滎播旣都春秋曰楚子除道梁溠營軍臨隨則溠宜屬荊州在此非也林竹木也六擾馬牛羊豕犬雞五種黍稷菽麥稻顧景範曰華山在陜西西安府華州華陰縣南十里圃田在開封府中牟縣西北七里滎滎澤也今開封府鄭州滎澤縣是洛水出陜西西安府商州南冢嶺山至河南府鞏縣北入河波水通典云出歇馬嶺在今汝州魯山縣西北溠水通典云出黃山在今湖廣襄陽府陽縣東北滎戶扃反溠音詐播音波都張魚反

正東曰靑州

易彥祥曰禹貢有靑有兗有徐殷並靑於徐而徐兼州之淮故江南曰州周復以淮歸而並徐於靑正在畿東故曰正東

○其山鎭曰沂山其澤藪曰望諸其川淮泗其浸沂沭其利蒲魚其民二男二女其畜宜雞狗其穀宜稻麥注曰二男二女數等似誤也蓋當與兗州同二男三女鄭司農云淮或爲睢沐或爲洙顧景範曰沂山在靑州府臨朐縣南百五十里孟豬在河南歸徳府虞城縣禹貢屬豫州淮水原河南南陽府唐縣東南桐柏山至江南淮安府安東縣東北入海泗水出兗州府泗水縣東陪尾山至江南淮安府淸河縣南入淮今名南淸河沂水出靑州府莒州沂水縣西北雕厓山至淮安府邳州南入泗沭水出臨朐縣沂山至淮安府安東縣西入淮沭音述朐音劬厓音崖

河東曰兗州

易彥祥曰夏殷皆言濟河惟兗州謂東河之東濟水之北也周人以靑兼徐而兗州又得越乎濟之東南故徐之岱山職方以爲兗之所鎭徐之大野職方以爲兗之澤藪是也故曰河東

○其山鎭曰岱山其澤藪曰大野其川河泲其浸廬維其利蒲魚其民二男三女其畜宜六擾其谷宜四種注曰廬維當爲雷雍字之誤也禹貢曰雷夏旣澤雍沮防同雷夏在城陽四種黍稷稻麥顧景範曰岱泰山也在濟南府泰安州北五里大野在兗州府濟寕州鉅野縣東五里河從西域昆侖山至陜西西寕衛積石山乃入中國歷雍豫冀兗四州之域東北入海今從東南合淮入海濟水原河南懷慶府濟源縣西王屋山至山東濟南府濵州利津縣東入海亦曰大淸河廬水在濟南府長淸縣西廢盧縣境濰水出靑州府莒州西北箕屋山至萊州府濰縣東北入海禹貢屬靑州泲子禮反沮七餘反

正西曰雍州

易彥祥曰禹貢有雍有梁故梁爲正西而雍爲西北殷周皆省梁入雍故雍州爲正西

○其山鎭曰嶽山其澤藪曰蒲其川涇汭其浸渭洛其利玉石其民三男二女其畜宜牛馬其穀宜黍稷注曰鄭司農云或爲汧蒲或爲浦顧景範曰嶽山在陜西鳯翔府隴州南百四十里蒲在隴州西四十里涇水出陜西平涼府城西南笄頭山至西安府髙陵縣西南入渭汭水出蒲藪東北歷平涼府境至西安府邠州長武縣而合於涇渭水出陜西臨洮府渭原縣西鳥鼠山至西安府華州華陰縣北入大河洛水出慶陽府城東北廢洛原縣南流合漆沮二水至西安府同州朝邑縣南而入渭通典曰洛卽漆沮也汭如鋭反汧口千反

東北曰幽州

易彥祥曰舜十二州本有幽州水土旣平以冀爲帝都省幽入冀殷人南都河南之亳復舜幽州之名周人又以幽州兼殷之營州實禹貢靑州隔海東北之境故曰東北

○其山鎭曰醫無閭其澤藪曰貕養其川河泲其浸菑時其利魚鹽其民一男三女其畜宜四擾其谷宜三種注曰四擾馬牛羊豕三種黍稷稻杜子春讀貕爲奚顧景範曰醫無閭山在遼東廣寧衛西五里貕養在山東登州府萊陽縣在禹貢屬靑州菑水在濟南府淄川縣東南七十里時水在靑州府臨淄縣西二十五里易彥祥曰經於兗州言其川河泲蓋兗州北距河而南據泲禹貢言濟河惟兗州則惟兗州之川宜也幽州逺在東北於河泲何與蓋幽州𨿽跨有遼水爲東北而實西南越海兼有靑州之東北境所以瑯琊郡之貕養澤泰山郡之淄水千乘郡之時水皆在幽州之域光武十三年以遼東屬靑州二十四年還屬幽州是知幽州實可以有靑州王璜張楫云九河防海中是九河未防之前凡登萊海岸及濵滄二州之東境皆在幽州之地與兗州東西分界故其川同於河泲貕音兮菑禹貢作淄

河內曰冀州

易彥祥曰舜十有二州有幽有並有冀水土旣平之後以冀爲堯都省十有二州之幽並入焉以余州凖之則知禹貢冀州東西南之三面距河南而北境則越平常山今之燕云營平諸州皆其地也殷人復以冀州北境復舜之幽州而東西南皆禹迹之舊蓋東河之西西河之東南河之北也故曰兩河間周人又分冀而復舜之並州故曰河內而已

○其山鎭曰霍山其澤藪曰楊紆其川漳其浸汾潞其利松柏其民五男三女其畜宜牛羊其穀宜黍稷顧景範曰霍山在今山西平陽府霍州東南三十里爾雅秦有楊紆未詳漳水有二濁漳出山西潞安府長子縣西鳩山淸漳出太原府平定州樂平縣西南少山至河南彰徳府臨漳縣西合焉其下流復分爲二或從直隸河間府獻縣合滹沱河或從山東東昌府館陶縣合衛河汾水出太原府靜樂縣北管涔山至平陽府蒲州榮河縣西入太河潞水闞駰曰卽濁漳水也今潞安府城西南二十里濁漳經焉土人猶呼爲潞水通典曰潞河在密雲縣卽今順天府境內之白河也滹喚胡反沱唐何反涔鋤林反

正北曰並州

易彥祥曰舜有並州禹貢以並入冀州殷因之周復分冀復舜並州以天下之勢言之冀州在西河之東雍州在西河之西並州介乎雍冀之間故曰正北

○其山鎭曰恆山其澤藪曰昭余祁其川虖池嘔夷其浸淶易其利布帛其民二男三女其畜宜五擾其谷宜五種

注曰五擾馬牛羊犬豕五種黍稷菽麥稻也凡九州及山鎭澤藪言曰者以其非一曰其大者耳此州界揚荊豫兗雍冀與禹貢略同靑州則徐州地也幽並則靑冀之北也無徐梁顧景範曰恆山在直眞定府定州曲陽縣西北百四十里昭余祁在太原府祈縣東七里虖沱水出太原代州繁畤縣東北秦戲山至直河間府靜海縣北小直沽入海嘔夷水出山西大同府蔚州靈丘縣西北髙是山一名唐河至直保定府安州北合於易水淶水在保定府易州淶水縣東北三十里亦名北易水易水在保定府安州城北亦名南易水李氏曰禹貢無幽並職方無梁徐蓋周合梁徐於雍靑分冀野爲幽並攷工記言天下之大勢兩山之間必有川焉兩川之間必有塗焉廣谷大川風俗之所以分故推其髙且大者先正之然後九州可別如大山定而山之西爲兗大河定而河之南爲豫此分畫之要也陳氏曰九州山川澤藪各在職方不屬諸侯之版觀詩不以圃田系鄭春秋不以沙麓系晉略可覩矣周季諸侯始擅不朌之利齊幹山海而桃林之塞郇瑕之地晉實私之此諸侯所以僭侈王室所以衰微也並卑盈反虖喚胡反池徒多反嘔焉侯反朌頒同塞音賽

乃辧九服之邦國方千里曰王畿其外方五百里曰侯服又其外方五百里曰甸服又其外方五百里曰男服又其外方五百里曰采服又其外方五百里曰衛服又其外方五百里曰蠻服又其外方五百里曰夷服又其外方五百里曰鎭服又其外方五里曰藩服

注曰服事天子也詩云侯服於周

凡邦國千里封公以方五百里則四公方四百里則六侯方三百里則七伯方二百里則二十五子方百里則百男以周知天下

注曰以此率徧知四海九州邦國多少之數也方千里者爲方百里者百以方三百里之積以九約之得十一有奇云七伯者字之誤也周九州之界方七千里七七四十九方千里者四十九其一爲畿內餘四十八八州各有方千里者六周公變殷湯之制𨿽小國地皆方百里是每事言則者設灋也設灋者以待有功而大其封一州之中以其千里封公則可四又以其千里封侯則可六又以其千里封伯則可十一又以其千里封子則可二十五又以其千里封男則可百公侯伯子男亦不是過也州二百一十國以男備其數焉其餘以爲附庸四海之封黜陟之功亦如之𨿽有大國爵稱子而已鄭司農云此制亦見大司徒職坡謂此九灋所謂制畿封國以正邦國也有公侯伯子男之異爵則設儀辧位以等邦國亦在中焉

凡邦國小大相維

注曰大國比小國小國事大國各有屬相維聫也疏曰王制云五國以爲屬屬有長十國以爲連連有帥三十國以爲卒卒有正二百一十國以爲州州有伯彼𨿽是殷制亦可證各有屬相維聫之意

○王設其牧

注曰選諸侯之賢者爲牧使牧理之坡謂此與上節卽九灋所謂建牧立監以維邦國也而比小事大以和邦國亦在其中焉比毗志反

制其職各以其所能

注曰牧監參伍之屬用能所任秩次坡謂制其職各以所能則賢與功可得有爲而所以作邦國在此矣

制其貢各以其所有

注曰國之地物所有坡謂此一節卽九灋所謂施貢分職以任邦國也

王將巡守則戒於四方曰各修平乃守攷乃職事無敢不敬戒國有大刑

注曰乃猶女也守謂國竟之內職事所當共具

○及王之所行先道帥其屬而巡戒令

注曰先道先由王所從道君前行其前日所戒之令

○王殷國亦如之

注曰殷猶眾也十二歲王若不巡守則六服盡朝謂之殷國其戒四方諸侯與巡守同疏曰王殷國所在無常或在畿內國城外卽爲之或向畿外諸侯之國行之故有戒令之事巡守音狩女音汝竟音境

○土方氏掌土圭之灋以致日景

注曰致日景者夏至景尺有五寸冬至景丈三尺其間則日有長短

以土地相宅而建邦國都鄙

注曰土地猶度地知東西南北之深而相其可居者宅居也坡謂邦國都鄙兼王國侯邦畿內畿外皆在焉相息亮反度待洛反深音諗

以辧土宜土化之灋而授任地者

注曰土宜謂九谷植穉所宜也土化地之輕重糞種所宜用也任地者載師之屬疏曰旣爲土方氏非直度地相宅亦當相地所宜故須辧之授謂以書作灋授之黃文叔曰所謂景短多寒景長多暑景朝多陰景夕多風土宜土化由是而有其灋焉

王巡守則樹王捨

注曰爲之藩羅疏曰謂若掌捨設梐枑之時則此官亦爲王於外周帀樹藩羅

○懷方氏掌來逺方之民致方貢致逺物而送逆之達之以節

注曰逺方之民四夷之民也諭徳延譽以來之逺物九州之外無貢灋而至者達民以旌節達貢物以璽節坡謂逺方之民非直四夷也自他州而來者皆是逺物非直藩國之貨也凡貿遷有無者皆是上土方旣使其有奠居此官主綏懷之令相來往也

治其委積館捨飲食

注曰續食其往來疏曰案遺人云十里有廬廬有飲食三十里有宿宿有委五十里有市市有積

○合方氏掌達天下之道路

注曰津梁相湊不得防絕

通其財利

注曰茂遷其有無

同其數器

注曰權衡不得有輕重

壹其度量

注曰尺丈釜鐘不得有大小

除其怨惡

注曰怨惡邦國相侵虐

同其好善

注曰所好所善謂風俗所髙尙坡謂馮弱犯寡則眚之司馬之九伐也以俗敎安司徒之十二敎也妄意此官皆柔逺人之事抑文承通財利之後則除其怨惡者禁土著爲孤客患同其好善者彼此地產交相好善則茂遷者利其息上懷方來逺方之民此官達其道路以濟不通也懷方致逺物此官爲之均平使樂來往也

○訓方氏掌道四方之政事與其上下之志

注曰道猶言也爲王說之四方諸侯也上下君臣也

誦四方之道

注曰道世世所說往古之事也爲王誦之若今論聖徳堯舜之道矣疏曰政事及上下之志知則向玊道未必誦之古昔之善道恆誦之在口王問則爲王誦之

正嵗則布而訓四方

注曰布告以敎天下使知世所善惡坡謂四方政事與上下之志皆有善惡王旣知之則布而訓之使善者知勉惡者知攺且以道訓之使則古昔

而觀新物

注曰四時於新物出則觀之以知民志所好惡志淫行辟則當以政敎化正之黃文叔曰布而訓四方使述其舊美也觀新物察風俗之變也

○形方氏掌制邦國之地域而正其封疆無有華離之地

注曰華讀爲哨之正之使不邪離絕疏曰形方氏主知四方土地形勢故使掌作邦國之地域大小形勢又當正其封疆勿使相侵者兩頭寛中狹邪者一頭寛一頭狹

使小國事大國大國比小國

注曰比猶親也鄭剛中曰其所以使地不華離者蓋使小國近大國事之以自立大國近小國比之以自固然非形方氏制其地形使各相聫屬𨿽欲使小大相事相比不相侵其疆埸亦不可得也華音誇若哇反哨羊售反

○山師掌山林之名辧其物與其利害而頒之於邦國使致其珍異之物

注曰山林之名與物若岱畎絲枲嶧陽孤桐矣利其中人用者害毒物及螫噬之虫獸疏曰此山師及下川師原師等皆是遙掌畿外邦國之內山川原隰之等使出稅珍異以供王家也畎古犬反嶧音亦螫音釋

○川師掌川澤之名辧其物與其利害而頒之於邦國使致其珍異之物

注曰川澤之名與物若泗濱浮磬淮夷蠙珠曁魚澤之萑蒲萑音丸

○邍師掌四方之地名辧其丘陵墳衍邍隰之名注曰地名謂東原大陸之屬

物之可以封邑者

注曰物之謂相其土地可以居民立邑疏曰小司徒云四井爲邑據田中千室之邑據城二者皆須物色其善惡然後封民劉執中曰此謂五等封國之餘地未有邑以管其民者不爾則諸侯吞之矣可以贊司馬正邦國之封疆邍同原

○匡人掌達灋則匡邦國而觀其慝使無敢反側以聽王命

注曰灋則八灋八則也邦國之官府都鄙亦用焉慝姦僞之惡也反側猶背違灋度也書曰無反無側王道正直

○撢人掌誦王志道國之政事以巡天下之邦國而語之

注曰道猶言也以王之志與政事諭說諸侯使不迷惑

使萬民和說而正王面

注曰面猶鄕也使民之心曉而正鄕王疏曰以上二事向諸侯說之使諸侯化民而萬民正鄕於王撢音探語魚據反和說音悅鄕音向

○都司馬掌都之士庶子及其眾庶車馬兵甲之戒令注曰庶子卿大夫士之子車馬兵甲備軍卒疏曰士適子庶子其支庶若王家有軍事徴兵於采地都鄙則都司馬以書致於士庶子有此眾庶車馬兵甲之戒令士庶子受而行之

以國灋掌其政學

政謂軍之賦稅也學修徳學道王次曰古者國之子弟無時不知敎無處不有學退在學校受教於司樂大胥諸子進在王所受敎於師保氏入而宿衛有宮伯案其在版者而教之出而守禦有都司馬掌其政學以教之出入進退教未嘗不行乎其間非若後世之敎止於庠序而庠序之教又爲具文

以聽國司馬

注曰聽者受行其所徴爲也國司馬大司馬之屬皆是

家司馬亦如之

注曰大夫家臣爲司馬者春秋曰叔孫氏之司馬戾子公反

坡謂大司馬掌邦政而以兵事爲先故凡兵甲車馬之政隸僕禦從之官九州邦國之形勝阨塞要害皆屬焉軍無賞士不往凡軍以賞爲先故首司勲軍行以馬故馬質次之軍捨有壘故量人次之小子斬羊牲徇陳示罰也次之羊人共羊牲又次之繼以司爟者火政兵事之要也設險守固制勝於未形故掌固司險掌疆候人次之譏察非常簫勺羣慝故環人之察巡挈壺之序又次之射以習戰兵事所急故射人次之服不射鳥羅氏掌畜四職皆因射而及故並屬之焉司士辧論官材進退爵祿古司馬之遺也抑朝爲卿士大夫軍爲將帥司馬師中丈人得賢非要乎而諸子之治國子司右之治戎右皆此意也自是以下至圉人數十職則詳衛王之政虎賁旅賁夾衛王車節服方相皆因衛車而及故相次焉大僕小臣祭僕禦僕隸僕王之出入或駟乘或先後皆武衛之官又次之王車有五路乘車之冕弁各有宜故弁師次之車中甲兵戈盾弓矢具故司甲司兵司戈盾司弓矢繕人稾人次之戎右齊右道右爲車右者所謂勇士也大馭戎僕齊僕道僕田僕馭夫禦車者所謂僕夫也馬以駕車次之校人趣馬巫馬牧師廋人圉師圉人皆掌馬官也然馬質不列此者蓋馬質所給者軍馬此所共者王馬職掌不同文亦異設宜矣職方土方懷方合方訓方形方以及山師川師原師匡人撢人皆所以柔逺人懷諸侯且秉天下之土地形勢山川林澤原野之險易而遏其僭侈施訓道匡正之灋以釋其悖心可銷兵於未形止亂於未萌者都家司馬在食邑采地中故附見焉蓋愚聞於元兄而推廣其意如此自大司馬至職末爲官凡七十

周禮述注卷十九﹤經部﹐禮類﹐周禮之屬﹐周禮述注﹥

欽定四庫全書

周禮述注卷二十

安溪李光坡撰

秋官司寇第五

鄭目錄云象秋所立之官寇害也秋者遒也如秋義殺害收聚斂藏於萬物者也天子立司寇使掌邦刑刑者所以驅恥惡納人於善道也

惟王建國辧方正位體國經野設官分職以爲民極乃立秋官司寇使帥其屬而掌邦禁以佐王刑邦國注曰禁所以防姦者也刑正人之灋孝經說曰刑者侀也過出罪施侀音刑

刑官之屬大司寇一人小司寇中大夫二人士師下大夫四人鄕士上士八人中士十有六人旅下士三十有二人

注曰士察也主察獄訟之事者鄭司農說以論語曰柳下惠爲士師鄕士主六鄕之獄

府六人史十有二人胥十有二人徒百有二十人遂士中士十有二人府六人史十有二人胥十有二人徒百有二十人

注曰遂士主六遂之獄者

○縣士中士三十有二人府八人史十有六人胥十有六人徒百有六十人

注曰距王城三百里至四百里曰縣縣士主縣之獄者

○方士中士十有六人府八人史十有六人胥十有六人徒百有六十人

注曰方士主四方都家之獄者

○訝士中士八人府四人史八人胥八人徒八十人注曰訝迎也士官之迎四方賓客疏曰案其職云掌四方之獄訟非直迎賓客以獄訟爲主故亦士言之也

○朝士中士六人府三人史六人胥六人徒六十人注曰朝士主外朝之灋

○司民中士六人府三人史六人胥三人徒三十人注曰司民主民數疏曰司民掌登萬民之數凡防獄訟必須知民年防老防是以司民𨿽非刑獄連類在此也訝五嫁反

司刑中士二人府一人史二人胥二人徒二十人○司刺下士二人府一人史二人徒四人

注曰刺殺也三訊罪定則殺之劉迎曰刺蓋刺舉之刺也刺史謂之刺以其掌刺舉故耳訊羣臣謂刺訊羣吏訊萬民亦謂刺旣曰訊矣而又曰刺者訊其果無罪則刺舉於上而行赦宥也

○司約下士二人府一人史二人徒四人

注曰約言語之約束嶭平仲曰或以司約司盟非盛世之事遂因以疑周官之書風气之開久矣使天下或私相爲約私相爲盟以紛紛於下孰若設官於上以司之使不可逾乎盟約不逾則獄訟可息獄訟可息則刑灋可措甚矣先王之不得已也

○司盟下士二人府一人史二人徒四人

注曰盟以約辭告神殺牲防血明著其信也曲禮曰涖牲曰盟鄭剛中曰說者見春秋書盟謂爲衰世之事其說出於谷梁所謂盟詛不及三王也考之書載苖民防中於信以覆詛盟則五帝之世已有是事第苗民覆之故數之以爲罪也詩云君子屢盟亂是用長非謂不可盟謂其盟之屢而無信學者不察以周官太平之書胡爲玉府有珠盤玉惇之事戎右有贊牛耳桃茢之文於此又設司盟之官遂信何休戰國陰謀之說不考之於詩書耳古者結繩足以示信盟詛𨿽有而未必用去古稍逺淳厚一散世未嘗皆君子而無小人皆善良而無嵬瑣此司盟之官所由設刺千賜反惇音對嵬音巍

職金上士二人下士四人府二人史四人胥八人徒八十人

注曰職主也

○司厲下士二人史一人徒十有二人

注曰犯政爲惡曰厲厲士主盜賊之兵噐及其奴者

○夫人下士二人府一人史二人賈四人徒十六人黃文叔曰犬逐盜故以犬人次司厲六牲之官皆以義類相從如春官雞人掌雞牲而以呼旦序於郁鬯之後

○司圜中士六人下士十有二人府三人史六人胥十有六人徒百有六十人

注曰鄭司農云圜謂圜土也圜土謂獄城也今獄城圜

○掌囚下士十有二人府六人史十有二人徒百有二十人

注曰囚拘也主拘系當刑殺之者

○掌戮下士二人史一人徒十有二人

注曰戮猶辱也旣斬殺又辱之賈音嫁

司隸中士二人下士十有二人府五人史十人胥二十人徒二百人

注曰隸給勞辱之役者漢始置司隸亦使將徒治道溝渠之役後稍尊之使主官府及近郡

○罪隸百有二十人

注曰盜賊之家爲奴者

○蠻隸百有二十人

注曰徵南夷所獲

○閩隸百有二十人

注曰閩南蠻之別

○夷隸百有二十人

注曰徵東夷所獲

○貉隸百有二十人

注曰徵東北夷所獲凡隸眾矣此其選以爲役員其餘謂之隸民王次防曰四翟之民南方之蠻而閩乃東南之別種東方之夷而貉乃東北之聚落獨不見西戎北狄之隸者蓋自文王時西有昆夷之患北有玁狁之難而道化先被於南至武王通道於九夷八蠻所獲之民其服屬有素故帥而爲隸貉音陌

布憲中士二人下士四人府二人史四人胥四人徒四十人

注曰憲表也主表刑禁者

禁殺戮下士二人史一人徒十有二人

注曰禁殺戮者禁民不得相殺戮

○禁暴氏下士六人史三人胥六人徒六十人

野廬氏下士六人胥十有二人徒百有二十人

注曰廬賓客行道所捨

○蠟氏下士四人徒四十人

注曰蠟骨肉腐臭蠅虫所蠟也月令曰掩骼埋骴此官之職也蠟讀如狙司之狙

○雍氏下士二人徒八人

注曰雍謂隄防止水者也

○萍氏下士二人徒八人

注曰萍氏主水禁萍之艸無根而浮取名於其不沈溺

○司寤氏下士二人徒八人

注曰寤覺也主夜覺者蠟音娶雍於用反萍音平骼更白反埋亡皆反骴似賜反狙七慮反覺音教

司烜氏下士六人徒十有二人

注曰烜火也讀如衛侯燬之燬

○條狼氏下士六人胥六人徒六十人

注曰杜子春云條當爲滌器之滌謂滌除也狼狼扈道上

○修閭氏下士二人史一人徒十有二人

注曰閭謂裏門烜音燬條音滌

冥氏下士二人徒八人

注曰鄭司農云冥讀爲冥氏春秋之冥謂冥方之冥以繩縻取禽獸之名嶭平仲曰自修閭而上達於布憲之官凡十有一皆先王所以盡乎人也自冥氏以下至於庭氏之官凡十有二人又先王所以盡乎物夫大而人之爲民害者旣革微而物之爲民害者已消則先王之用刑通乎天地之心矣

○庶氏下士一人徒四人

注曰庶讀如藥煮之煮驅除毒蠱之言書不作蠱者字從聲劉執中曰毒蠱蠱病人非一種而下士一人者掌其方書治禁之灋

○穴氏下士一人徒四人

注曰穴蟄獸所藏者

○翨氏下士二人徒八人

注曰翨鳥翮也鄭司農云翨讀爲翅翼之翅

○柞氏下士八人徒二十人

注曰柞除木之名除木者必先刋剝之鄭司農云柞讀爲音聲唶唶之唶屋笮之笮

○薙氏下士二人徒二十人

注曰書薙或作夷鄭司農云掌殺艸故春秋曰如農夫之務去艸芟夷蘊崇之又今俗間謂麥下爲夷下言芟夷其麥以其下種禾豆也謂薙讀如鬀小兒頭之鬀書或作夷此皆剪艸也字從類耳月令曰燒薙行水謂燒所芟艸乃水之

○硩蔟氏下士一人徒二人

注曰鄭司農云硩讀爲擿蔟讀爲爵蔟之蔟謂巢也謂硩古字從石折聲

○翦氏下士一人徒二人

注曰剪斷滅之言也主除虫蠧者

○赤犮氏下士一人徒二人

注曰赤犮猶言捇拔也主除虫豸自埋者

○蟈氏下士一人徒二人

注曰鄭司農云蟈讀爲蜮蜮蝦蟇也月令曰螻蟈鳴故曰掌去鼃黽鼃黽蝦蟇屬書或爲掌去蝦蟇謂蟈今禦所食蛙也字從虫國聲也蜮乃短狐與

○壺涿氏下士一人徒二人

注曰壺謂瓦鼓涿擊之也

○庭氏下士一人徒二人

注曰庭氏主射妖鳥令國中潔淸如庭者也

○銜枚氏下士二人徒八人

注曰銜枚止言語嚻讙也枚狀如箸橫銜之爲之繣結於項冥迷形反庶音煮翨音熾柞側百反注唶笮音同薙它計反注鬀同硩音摘蔟蒼獨反犮音拔蟈音國先鄭讀域音或涿陟角反又音濁捇七迹反豸直氏反蝦音遐蟇音麻螻音樓鼃戶蝸反黽莫辛反射食亦反嚻五髙反繣戶卦反

伊耆氏下士一人徒二人

注曰伊耆古王者號始爲蠟以息老物此主王者之齒杖後王識伊耆之舊徳而以名官與今姓有伊耆氏疏曰在此者案其職云掌共杖杖老者所依秋是長老之方故在此耆巨之反蠟仕詐反

大行人中大夫二人小行人下大夫四人司儀上士八人中士十有六人行夫下士三十有二人府四人史八人胥八人徒八十人

注曰行夫主國使之禮

○環人中士四人史四人胥四人徒四十人

注曰環猶圍也主圍賓客任噐爲之守衛

○象胥每翟上士一人中士二人下士八人徒二十人注曰通夷狄之言者曰象胥其有才知者也此類之本名東方曰寄南方曰象西方曰狄鞮北方曰譯今總名曰象者周之徳先致南方也嶭平仲曰大行人以中大夫二人掌禮之綱小行人以下大夫四人掌禮之籍威儀煩縟屬之司儀小事纎悉達之行夫衛其行李以送迎之責之環人及夫五服之外若蕃國之入見𨿽不能盡同於中國之禮先王待之又特建夫象胥之官無所往而不接於禮天下亦何事於刑禁之防哉

○掌客上士二人下士四人府一人史二人胥二人徒二十人

○掌訝中士八人府二人史四人胥四人徒四十人注曰訝迎也賔客來主迎之鄭司農云訝讀爲跛者訝跛者之訝知音智鞮丁兮反譯音亦蕃音藩跛波可反

掌交中士八人府二人史四人徒三十有二人

注曰主交通結諸侯之好

○掌察四方中士八人史四人徒十有六人

○掌貨賄下士十有六人史四人徒三十有二人疏曰在此者蓋督察邦國之事及掌邦國所致貨賄但二官闕不可彊言也

朝大夫每國上士二人下士四人府一人史二人庶子八人徒二十人

注曰此王之士也使主都家之國治而命之朝大夫云疏曰庶子者蓋亦主采地之諸子今在府史之下蓋官長所自辟除也

○都則中士一人下士二人府一人史二人庶子四人徒八十人

注曰都則主都家之八則者也當言每都如朝大夫及都司馬云

○都士中士二人下士四人府二人史四人胥四人徒四十人家士亦如之

注曰都家之士主治都家吏民之獄訟以告方士者也亦當言每都

周禮述注卷二十

欽定四庫全書

周禮述注卷二十一

安溪李光坡撰

○大司寇之職掌建邦之三典以佐王刑邦國詰四方注曰典灋也詰謹也書曰王耄荒度作詳刑以詰四方鄭剛中曰四方與邦國一耳言刑又言詰何也諸侯之邦有不率者刑得而加之至四方之逺殊俗異域或羈縻而處之或不得而盡臣之於其不率詰責之有文告之辭詰之不攺然後臨以甲兵之大刑

一曰刑新國用輕典

注曰新國者新辟地立君之國用輕灋者爲其民未習於教

二曰刑平國用中典

注曰平國者承平守成之國也用中典者常行之灋

三曰刑亂國用重典

注曰亂國簒弒叛逆之國用重典者以其化惡伐滅之王介甫曰用輕典以柔乂之用中典以正直乂之用重典以剛乂之書曰惟敬五刑以成三徳

以五刑糾萬民

注曰刑亦灋也糾猶察異之疏曰此五刑與尋常正五刑墨劓之等別刑亦灋也此五灋者或一刑之中而含五或此五刑全不入五刑者

一曰野刑上功糾力

注曰功農功力勤力

二曰軍刑上命糾守

注曰命將命也守不失部伍

三曰鄕刑上徳糾孝

注曰徳六徳也善父母爲孝

四曰官刑上能糾職

注曰能能其事也職職事修理

五曰國刑上願糾暴

注曰願慤愼也暴當爲恭字之誤也坡謂五者之序自遂而鄕自鄕而官而國由外以至內王氏曰鄕遂之間官軍所在故軍刑間於鄕遂之中願音願暴注作恭慤苦角反

以圜土聚教罷民

注曰圜土獄城也聚罷民其中困苦以教之爲善也民不湣作勞有似於罷

凡害人者寘之圜土而施職事焉以明刑恥之

注曰害人謂爲邪惡已有過失麗於灋者以其不故犯灋寘之圜土系教之庶其困悔而能攺也寘置也施職事以所能役使之明刑書其罪過於大方版著其背

其能攺者反於國中不齒三年

注曰反於國中謂捨之還於故鄕裏也司圜職曰上罪三年而捨中罪二年而舍下罪一年而捨不齒者不得以年次列於平民

其不能攺而出圜土者殺

注曰出謂逃亡罷音皮寘之豉反著丁略反

以兩造禁民訟入束矢於朝然後聽之

注曰訟謂以財貨相告者造至也使訟者兩至旣兩至使入束矢乃治之也不至不入束矢則是自服不直者也必入矢者取其直也詩曰其直如矢古者一弓百矢束矢其百个與疏曰此並下二經論禁民獄訟不使虛誣之事言禁者謂令先入束矢不實則沒入官若不入則是自服不直是禁民省事之灋也

以兩劑禁民獄入鈞金三日乃致於朝然後聽之注曰獄謂相告以罪名者劑今劵書也使獄者各賫劵書旣兩劵書使入鈞金又三日乃治之重刑也不劵書不入金則是亦自服不直者也必入金者取其堅也三十斤曰鈞造七報反劑子隨反

以嘉石平罷民

注曰嘉石文石也樹之外朝門左平成也成之使善疏曰嘉善也有文乃稱嘉欲使罷民思其文理以

攺悔自修

凡萬民之有罪過而未麗於灋而害於州裏者桎梏而坐諸嘉石役諸司空重罪旬有三日坐期役其次九日坐九月役其次七日坐七月役其次五日坐五月役其下罪三日坐三月役使州裏任之則宥而捨之

注曰有罪過謂邪惡之人所罪過者也麗附也未附於灋未著於灋也木在足曰桎在手曰梏役諸司空坐日訖使給百工之役也役月訖使其州裏之人任之乃赦之宥寛也坡謂上文以五刑糾萬民恐民有不服教以速於戾故於其將然而戒禁之過大內於圜土過小平以嘉石夫秋官諸職所列刑戮之事爲類至多大司宼獨舉此二端者蓋辟以止辟莫善此也兩造兩劑以聽凡民曲直之情與圜土皆獄事也下文肺石以聽窮民寃怨之辭與嘉石皆外朝事也著直略反內音納

以肺石達窮民

注曰肺石赤石也窮民天民之窮而無告者

凡逺近惸獨老幼之欲有復於上而其長弗達者立於肺石三日士聽其辭以告於上而罪其長

注曰無兄弟曰惸無子孫曰獨復猶報也上謂王與六卿也報之者若上書詣公府言事矣長謂諸侯若鄕遂大夫鄭剛中曰路鼓以待達窮者掌於大僕大僕政官也肺石達窮民掌於司寇司寇刑官也窮民之擊鼓者豈以政之不善之故而坐肺石者無乃以刑之寃枉歟先儒以爲窮民先在肺石朝士達之乃得擊鼓奚爲哉肺芳廢反惸音長丁丈反

正月之吉始和布刑於邦國都鄙乃縣刑象之灋於象魏使萬民觀刑象挾日而斂之

王光逺曰先王之灋若江河貴乎易避而難犯使民觀象者凡使之知所避而已縣音懸易以豉反

凡邦之大盟約涖其盟書而登之於天府

注曰涖臨也天府祖廟之藏疏曰大盟約者謂王與諸侯因大防同而與盟有約誓之辭

大史內史司防及六官皆受其貳而藏之

注曰六官六卿之官也貳副也防古外反

凡諸侯之獄訟以邦典定之凡卿大夫之獄訟以邦灋斷之凡庶民之獄訟以邦成獘之

劉迎曰邦典有輕中重三典以定其罪邦灋八辟之麗邦灋有議親議故議賢之不同所以斷其罪邦成蓋有邦汋邦賊邦諜之不同以此八成獘萬民之罪非宰之六典八灋八成者也汋上灼反諜音牒

大祭祀奉犬牲

疏曰犬屬西方金故司宼進之

○若禋祀五帝則戒之日涖誓百官戒於百族

注曰戒之日卜之日也百族謂府史以下也郊特牲曰卜之日王立於澤親聽誓命受教諫之義也獻命庫門之內戒百官也大廟之內戒百姓也疏曰誓百官太宰掌之餘小官誓之司寇臨之也戒於百族大司寇親之

○及納亨前王祭之日亦如之

注曰納亨致牲疏曰納亨將祭之辰祭之日旦明也

○奉其明水火

注曰明水火所取於日月者疏曰奉此水火者水以配郁鬯與五齊火以給防烹也王光逺曰書曰明淸於單辭此亦刑官明淸之事亨普庚反齊才細反

凡朝覲防同前王大喪亦如之

注曰大喪所前或嗣王

大軍旅涖戮於社

注曰社謂社主在軍者也

凡邦之大事使其屬蹕

注曰屬士師以下也蹕止行也王介甫曰小司宼國之大事使其屬蹕則事在國中而已大司宼邦之大事使其屬蹕則事之所在通國野焉

○小司寇之職掌外朝之政以致萬民而詢焉一曰詢國危二曰詢國遷三曰詢立君

注曰外朝朝在雉門之外者也國危謂有兵寇之難國遷謂徙都攺邑也立君謂無適選於庶也鄭司農云致萬民聚萬民也詢謀也詩曰詢於芻蕘書曰謀及庶人疏曰外朝在雉門之外則亦在庫門之外也案下文羣吏並在內而此經獨云致萬民者但羣吏在朝是常萬民不合在朝惟在大事及疑獄乃致之故特言之也

○其位王南鄕三公及州長百姓北面羣臣西面羣吏東面

注曰羣臣卿大夫士也羣吏府史也其孤不見者孤從羣臣鄕大夫在公後

○小司寇擯以敍進而問焉以眾輔志而獘謀

注曰擯謂揖之使前也敍更也輔志者尊王賢明也王介甫曰以王志爲主而輔之以眾以眾謀爲稽

而獘之於王鄕許亮反長丁丈反難乃旦反適丁歷反

以五刑聽萬民之獄訟附於刑用情訊之至於旬乃獘之讀書則用灋

注曰附猶著也訊言也用情理言之冀有可以出之者十日乃斷之王制曰刑者侀也侀者成也一成而不可變故君子盡心焉鄭司農云讀書則用灋如今時讀鞫已乃論之疏曰讀書則用灋者謂行刑之時當讀刑書罪狀則用灋刑之

○凡命夫命婦不躬坐獄訟

注曰爲治獄吏防尊者也躬身也不身坐者必使其屬若子弟也喪服曰命夫者其男子之爲大夫者命婦者其婦人之爲大夫妻者春秋曰衞侯與元咺訟寧武子爲輔鍼嚴子爲坐士榮爲大理

○凡王之同族有罪不卽市

注曰鄭司農云刑諸甸師氏禮記曰刑於隱者不與國人慮兄弟咺況阮反鍼其廉反

以五聲聽獄訟求民情

疏曰案下五事惟辭聽一是聲而以五聲目之者四事𨿽不是聲亦以聲爲本故也案呂刑云惟貎有稽在獄定之後則此五聽亦在要辭定訖恐其濫失更以五聽觀之以求民情也

一曰辭聽

注曰觀其出言不直則煩疏曰直則言要理深虛則辭煩義寡

二曰色聽

注曰觀其顏色不直則赧然

三曰气聽

注曰觀其气息不直則喘

四曰耳聽

注曰觀其聽聆不直則惑

五曰目聽

注曰觀其眸子視不直則眊然項平甫曰心者形之君辭者心之聲聲發於中不能掩於外其辭信則色定气舒耳目不亂其辭僞則色變气索耳目皆惑以此聽之人焉廋哉

以八辟麗邦灋附刑罰

注曰辟灋也杜子春讀麗爲羅謂麗附也易曰日月麗乎天附猶著也疏曰案曲禮云刑不上大夫鄭注云其犯灋則在八議輕重不在刑書若然此八辟爲不在刑書若有罪當議議得其罪乃附邦灋而附於刑罰也坡謂此承命夫命婦及王之同姓有罪而言亦是獄定之後以此八辟附於邦灋而議之然後加以刑罰之所當施

一曰議親之辟

注曰鄭司農云若今時宗室有罪先請是也

二曰議故之辟

注曰故謂舊知也鄭司農云故舊不遺則民不偸

三曰議賢之辟

注曰鄭司農云若今時廉吏有罪先請是也謂賢有徳行者

四曰議能之辟

注曰能謂有道藝者春秋曰夫謀而鮮過惠訓不倦者叔向有焉社稷之固也猶將十世宥之以勸能者今壹不免其身以棄社稷不亦惑乎

五曰議功之辟

注曰謂有大勲力立功者

六曰議貴之辟

注曰鄭司農云若今時吏墨綬有罪先請是也

七曰議勤之辟

注曰謂憔悴以事國疏曰自此已上七者𨿽以王爲主諸侯一國之尊賞罰自制亦應有此議灋是以議能鄭引叔向之事是其一隅也惟八曰議賔惟據王者而言不及諸侯也

八曰議賓之辟

注曰謂所不臣者三恪二代之後歟坡謂議親議故親親也議賢議能崇徳也議功報功也議貴謂其近於賢能也議勤謂其近於功也議賓謂其近於親故辟音璧

以三刺斷庶民獄訟之中

注曰中謂罪正所定疏曰三刺之言當是罪定斷訖乃向外朝始行三刺庶民已上皆應有刺直言庶民者庶民賤恐不刺賤者尙刺已上刺可知鄭剛中曰凡言刺有二義刺取也殺也如春秋刺公子偃之刺則刺者殺也此云三刺則有探取之義

一曰訊羣臣二曰訊羣吏三曰訊萬民

注曰刺殺也三訊罪定則殺之訊言也疏曰所刺不必是殺餘四刑亦當三刺是以下文云上服下服是兼輕重皆刺也

○聽民之所刺宥以施上服下服之刑

注曰宥寛也民言殺殺之言寛寛之鄭剛中曰上服服上刑也下服服下刑也坡謂自以五刑至此四節首言用情訊之貴有以得其理灋之宜也次以五聲求民情恐理灋𨿽似而察其容貎辭气或有濫失則情狀微曖更當求之蓋深於訊矣然猶未可遂斷也必三刺而後施刑焉則以一時𨿽有罪戾而素行或未足以滅身天罰不極遽施刑殺亦傷和气也然亦非全宥之也特服上刑服下刑因民所刺宥而輕重施之爾用情求情致其哀也三刺致其敬也故曰哀敬折獄也八辟以議親故之等所以優於凡民則又不徒三刺而已刺七賜反斷丁亂反

及大比登民數自生齒以上登於天府

注曰大比三年大數民之眾寡也人生齒而體備男八月而生齒女七月而生齒

○內史司防宰貳之以制國用

疏曰得民數乃制國用以其國用出於民故也比必裏反注同

小祭祀奉犬牲凡禋祀五帝實鑊水納亨亦如之注曰納亨致牲也其時鑊水當以洗解牲體肉鑊戶郭反

大賓客前王而辟

注曰鄭司農云小司冦爲王道辟除姦人也疏曰此爲王辟亦謂於宮中饗燕在寢及廟時也

後世子之喪亦如之

疏曰謂後世子之喪當朝廟之時王出入亦爲之辟也辟婢亦反

小師涖戮

注曰小師王不自出之師

凡國之大事使其屬蹕

注曰屬士師以下疏曰國之大事卽士師云諸侯爲賓是也

孟冬祀司民獻民數於王王拜受之以圖國用而進退之

注曰司民星名謂軒轅角也小司寇於祀司民而獻民數於王重民也進退猶損益也國用民眾則益民寡則損坡謂孟冬獻民數者蓋一年之內或民气安樂或值凶饑妖孽之疾因民之登耗可知生斂之丰匱有丰匱則知所入之多少以之圖度國用量入以爲出也曰上文又云大比制國用何也曰三年矣天道凶丰之數至此齊矣公私出入之經上下可較量矣民之少者則已壯未老者則及老矣故大比之而凡受田歸田之令或徵或捨之差耕三餘一之灋民數有稽則國用可制也圖者隨分而營度制者總成而經畫義各有指焉曰上旣大比何此方言歳獻曰此以孟冬獻與下文歳終正歳爲類而連之無別義也曰司寇刑官也何以職民數曰未有以必其然也或者以寓好生之徳乎抑又聞之古者悼與耄不加刑而此經亦有赦幼弱赦老旄及七十與未齔者不爲奴之灋或者刑罰之下當知老幼以爲刺宥有取此義而屬之乎

○歳終則令羣士計獄獘訟登中於天府

注曰上其所斷獄訟之數疏曰羣士謂鄕士遂士以下皆是必登斷獄之書於祖廟天府者重其斷刑使神監之齔音襯

正歳帥其屬而觀形象令以木鐸曰不用灋者國有常刑令羣士

坡謂令羣士三字疑衍文

○乃宣布於四方憲刑禁

注曰宣徧也憲表也謂縣之也刑禁士師之五禁疏曰此布憲職也此官主之彼乃布之事相成也

○乃命其屬入防乃致事

注曰得其屬之計乃令致之於王坡謂此九字當在登中於天府之下正歳之上蓋小宰小司徒文皆言攷成受防致事方繼以正歳帥屬云云可見矣憲音懸注縣同防古外反

○士師之職掌國之五禁之灋以左右刑罰一曰宮禁二曰官禁三曰國禁四曰野禁五曰軍禁皆以木鐸徇之於朝書而縣於門閭

注曰左右助也助刑罰者助其禁民爲非也宮王宮也官官府也國城中也古之禁書亡矣今宮門有符籍官府有無故擅入城門有離載下帷野有田律軍有囂讙夜行之禁其觕可言者疏曰凡設五刑者刑期於無刑以刑止刑以殺止殺殺一人使萬人懲是欲不使犯罪今於刑外豫施禁禁民使不犯刑是左右助刑罰無使罪麗於民也鄭剛中曰徇於朝示貴者巷門曰閭縣於門閭示賤者縣音懸觕音粗

以五戒先後刑罰毋使罪麗於民一曰誓用之於軍旅二曰誥用之於防同三曰禁用諸田役四曰糾用諸國中五曰憲用諸都鄙

注曰先後猶左右也誓誥於書則甘誓湯誓大誥康誥之屬禁則軍禮曰無干車無自後射此其類也糾憲未有聞焉坡謂禁是平日所遵守者使之畏戢而不爲戒則一時所當行者使之知信而從命如軍禁不過各守部署若誓軍旅則更有步伐止齊是其一隅也射食亦反

掌鄕合州黨族閭比之聨與其民人之什伍使之相安相受以比追胥之事以施刑罰慶賞

注曰鄕合鄕所合也追追寇也胥讀如宿偦之偦偦謂司搏盜賊也疏曰士師掌鄕中合聚之灋者以爲有施刑賞也州黨族閭比之聨卽是鄕合之事與其民人之什伍者五家爲比比卽一伍也二伍爲什據追胥之時坡謂掌其聨者使之相安相受也掌其什伍者以比追胥之事也以施刑罰慶賞總言之夫上五禁五戒自宮中府中以至國野都鄙獨不及鄕至此方言鄕者蓋六鄕多重教事明刑所以弼教故特出而詳之與比毗志反下比追之比如字

掌官中之政令

注曰大司寇之官府中也劉執中曰官中政令謂秋官之屬所行政令

○察獄訟之辭以詔司寇斷獄獘訟致令

疏曰獄訟辭訴各有司存謂若鄕士遂士縣士方士各主當司之獄訟其有不決來問都頭士師者則士師審察以告大司寇斷獄獘訟也致邦令者此卽所察獄訟斷訖致與本官鄕士之等謂之致令也

掌士之八成

注曰鄭司農云八成者行事有八篇若今時決事比疏曰士卽士師以下

一曰汋

注曰鄭司農云汋讀如酌酒尊中之酌國汋者斟汋盜取國家密事若今時刺探尙書事

二曰賊

注曰爲逆亂者

三曰諜

注曰爲異國反間疏曰異國欲來侵伐先遣人往間候取其委曲反來說之其言諜諜然故謂之諜

四曰犯令

注曰干冒王教令者

五曰撟令

注曰稱詐以有爲者

六曰爲盜

注曰竊取國之寶藏者

七曰爲朋

注曰朋黨相阿使政不平者

八曰爲誣

注曰誣罔君臣使事失實坡謂此言斷獄獘訟其成式有此八品也汋賊諜悖逆作亂之事也犯邦令撟邦令爲邦盜罔上行私之事也邦朋比黨爲姦逆亂之階也邦誣者誣罔造妖以惑眾私罔之漸也撟音矯比必利反間去聲冒音墨藏才浪反

若邦凶荒則以荒辧之灋治之

劉迎曰荒辧之灋所以別其荒歳之輕重而知其中年凶年無年欲爲移民通財糾守緩刑之備使凶札而無辧安知食二鬴與不能人二鬴者哉上饑則發上年之粟中饑則發中年之粟下饑則發下年之粟未必不自荒辧之灋知之先儒旣以辧爲別又攺爲貶而援刑貶爲證則荒辧豈特緩刑之一乎劉執中曰不辧其荒而槪施救政則僥幸之民出矣故士師治以荒辧之灋

○令移民通財糾守緩刑

注曰移民就賤救困也通財補不足也糾守備盜賊也緩刑舒民心也鬴音脯

凡以財獄訟者正之以傅別約劑

注曰傅別中別手書也約劑各所持劵也鄭司農云若今時市買爲劵書以別之各得其一訟則案以劵正之鄭剛中曰稱責之財則傅之以約束別而爲兩人執其一買賣之財則立爲限約而有劑劵以身執故以財致訟者操此以爲決

若祭勝國之社稷則爲之屍

注曰以刑官爲屍略之也周謂亡殷之社爲亳社易彥祥曰亳社以陰爲主而刑乃陰之類媒氏以男女之陰訟而聽於勝國之社類也此祭勝國之社而刑官爲之屍亦類也

王燕出入則前驅而辟

注曰道王且辟行人疏曰言燕出入謂宮苑皆是道音導

祀五帝則沃屍及王盥洎鑊水

注曰洎謂增其沃汁疏曰案特牲少牢屍尊不就洗入門北面則以盤匜盥手王盥謂將獻屍時先就洗盥鑊水亨人實之此官增之示敬而已此直言祀五帝沃屍及王盥其餘冬至夏至及祭先王先公所沃盥者案小祝職云大祭祀沃屍盥小臣職云大祭祀沃王盥如是則冬至夏至及先王先公小祝沃屍盥小臣沃王盥郁人云凡祼事沃盥惟在宗廟爲祼時洎其器反匜音移亨普庚反

凡刉珥則奉犬牲

注曰珥讀爲衈刉衈釁禮之事用牲毛者曰刉羽者曰衈刉音機珥而志反注衈同

諸侯爲賓則帥其屬而蹕於王宮

注曰謂諸侯來朝若燕饗時

大喪亦如之

大師帥其屬而禁逆軍旅者與犯師禁者而戮之注曰逆軍旅反將命也犯師禁干行陳也行戶剛反陳直忍反

歳終則令正要防正歳帥其屬而憲禁令於國及郊野注曰去國百里爲郊郊外謂之野

坡謂春官大祝云大禋祀祭逆牲逆屍是天地有屍也五帝有屍則具於此文坡疑天地至大何人精气道徳可與之準而代爲歆享乎竊謂郊以稷配所云屍者或爲稷屍至祀五天帝則配以五人帝是此屍當亦人帝之屍如大皥則屍風氏之類也然或古者祭必立屍𨿽天地不廢則準以王父孫尸之義當以大子爲屍存此二說蓋疑而不敢質言今案曲禮孫可以爲王父屍經下孔疏云異義公羊說祭天無屍左氏說晉祀夏郊以董伯爲屍虞夏云舜入唐郊以丹朱爲屍是祭天有屍也許愼引魯郊祀曰祝延帝屍從左氏之說也又案橫渠張子曰節服氏言郊祀送逆屍從車則祀天有屍也天地山川之類非人者恐皆難有屍節服氏言郊祀有屍不害后稷配天而有屍也是此二說先儒已有明論獨恨區區寡陋耳然以理求之則張子爲長夫舜入唐郊丹朱爲屍以爲天屍似矣而有虞氏禘黃帝而郊嚳丹朱嚳孫也安知非舜入唐郊祀天配嚳以其孫丹朱爲其王父帝嚳屍乎此張子之可據一也晉祀夏郊董伯爲屍韋氏注云神不歆非類董伯或姒姓者則韋氏不以董伯爲天屍而以爲鯀屍又彰然矣此張子之可據二也然亦有疑本經神五帝言屍至爲何屍皆不著別則未知其天與人與可疑一也此經祭勝國社稷士師爲屍夫勝國社稷有屍則社稷亦當有之五祀有屍則朱子常著之矣社稷五祀有屍則嶽瀆亦當有之周公祭泰山以大公爲屍是也祭百物如迎貓迎虎之類皆有屍則祭四方亦當有之自社稷至百物皆地祭也而皆有屍則天神亦當有之可疑二也故孔疏又云天子祭天地社稷山川四方百物及七祖之屬皆有屍也諸侯祭社稷竟內山川及大夫有采地祭五祀皆有屍也外神之屬不問同姓異姓但卜吉則可爲屍由此觀之張子𨿽長於理抑孔疏亦斷置於經者若張子曰天地山川之類非人鬼難有屍則社稷五祀亦非人鬼而何以有屍坡從子鐘倫云貓虎有屍貓虎豈死而鬼者嗚呼三代之制逺矣微矣外史雜篇苟可徵者猶將取焉況諸賢之所稽其理與事昭昭有是乎不敢妄有折衷在賢者之裁之也

○鄕士掌國中

注曰鄭司農云謂國中至百里郊也謂其地則距王城百里內也言掌國中此主國中獄也六鄕之獄在國中

各掌其鄕之民數而糾戒之

注曰鄕士八人言各者四人而分主三鄕黃文叔曰糾戒之恐其昏迷抵誤而陷於灋也

聽其獄訟察其辭辧其獄訟異其死刑之罪而要之旬而職聽於朝

注曰辧異謂殊其文書也要之爲其罪灋之要辭如今劾矣十日乃以職事治之於外朝容其自反覆疏曰劾實也正謂棄虛從實收取要辭爲定容其自反覆恐囚虛承其罪十日不翻卽是其實然後向外朝對眾更詢乃與之罪坡謂職多也莊子曰萬物職職職聽言諸獄官眾聽之也

○司寇聽之斷其獄獘其訟於朝羣士司刑皆在各麗其灋以議獄訟

注曰麗附也各附致其灋以成議也疏曰呂刑之書聽五辭是也恐專有濫故眾獄官共聽之各麗其灋者罪狀不同附灋有異當如其罪狀各依其罪不得濫出濫入

○獄訟成士師受中協日刑殺肆之三日

注曰受中謂受獄訟之成也鄭司農云士師受中若今二千石受其獄也中者刑罰之中也故論語曰刑罰不中則民無所措手足協日刑殺協合也和也和合支幹善日若今時望後利日也肆之三日故春秋傳曰三日棄疾請屍論語曰肆諸市朝謂士師旣受獄訟之成鄕士則擇可刑殺之日至其時而往涖之尸之三日乃反也疏曰肆之三日據死者而言其四刑之類刑訖卽放不須肆之

○若欲免之則王防其期

注曰免猶赦也期謂鄕士職聽於朝司寇聽之日王欲赦之則用此時親往議之坡謂所欲免者親故之等在於八議也不中丁仲反

大祭祀大喪紀大軍旅大賓客則各掌其鄕之禁令帥其屬夾道而蹕

注曰屬中士以下疏曰大祭祀若祭天四時迎气卽於四郊大喪紀當葬所經道大軍旅王出行所經過大賓客四方諸侯來朝各由方而入並過六鄕路以是故各掌其鄕之禁令

三公若有邦事則爲之前驅而辟其喪亦如之

注曰鄭司農云鄕士爲三公道也若今時三公出城郡督郵道也

凡國有大事則戮其犯命者

疏曰大事言戮犯命者止謂徵伐田獵之大事故有戮犯命之事也

○遂士掌四郊

注曰鄭司農云謂百里外至三百里也謂其地則距王城百里以外至二百里言掌四郊者此主四郊獄也六遂之獄在四郊

各掌其遂之民數而糾其戒令

注曰遂士十二人言各者二人而分主一遂

聽其獄訟察其辭辧其獄訟異其死刑之罪而要之二旬而職聽於朝

疏曰去王城漸逺恐多枉濫故至二旬容其反覆也

○司寇聽之斷其獄獘其訟於朝羣士司刑皆在各麗其灋以議獄訟獄訟成士師受中協日就郊而刑殺各於其遂肆之三日

注曰就郊而刑殺者遂士也遂士擇刑殺日至其時往涖之如鄕士爲之矣言各於其遂者四郊六遂遂處不同疏曰鄕士獄在國中不須言就此去郊差逺故云就郊也六鄕之獄並在國中不得言各六遂之獄分在四郊之上故須言各也

○若欲免之則王令三公防其期

注曰令猶命也王欲赦之則用遂士職聽之時命三公往議之

若邦有大事聚眾庶則各掌其遂之禁令帥其屬而蹕黃文叔曰大事卽大祭祀大喪紀大軍旅大賓客也鄕舉其目遂舉其凡不必言王所親也邦之大事遂未必盡與政令及之則聚其眾庶遂士掌其禁令

六鄕若有邦事則爲之前驅而辟其喪亦如之

疏曰六鄕近則使三公六遂差逺使六鄕

凡郊有大事則戮其犯命者

黃文叔曰其事在郊有犯命者遂士專戮之遂獄在郊也

○縣士掌野

注曰鄭司農云掌三百里至四百里大夫所食晉韓須爲公族大夫食縣謂地距王城二百里以外至三百里曰野三百里以外至四百里曰縣四百里以外至五百里曰都都縣野之地其邑非王子弟公卿大夫之采地則皆公邑也謂之縣縣士掌其獄焉言掌野者郊外曰野大總言之也獄居近野之縣獄在二百里上縣之縣獄在三百里上都之縣獄在四百里上

各掌其縣之民數

疏曰序官縣士三十二人縣獄旣有三處蓋三百里地狹人少當十人四百里五百里地廣民多當各十一人故云各掌

糾其戒令而聴其獄訟察其辭辧其獄訟異其死刑之罪而要之三旬而職聴於朝司冦聴之斷其獄獘其訟於朝羣士司刑皆在各麗其灋以議獄訟獄訟成士師受中協日刑殺各就其縣肆之三日

注曰刑殺各就其縣者亦謂縣士也

若欲免之則王命六鄕會其期

若邦有大役聚眾庶則各掌其縣之禁令

疏曰直言大役不言大事又不言率其屬而蹕者則非王行徵伐之事謂起人役役使民眾故直各掌其縣之禁令而已

若大夫有邦事則爲之前驅而辟其喪亦如之凡野有大事則戮其犯命者

注曰野距王城二百里以外及縣都

○方士掌都家

注曰鄭司農云掌四百里至五百里公所食魯季氏食於都謂都王子弟及公卿之采地家大夫之采地大都在畺地小都在縣地家邑在稍地不言掌其民數民不純屬王疏曰上縣士掌三等公邑之獄此方士掌三等采地之獄縣士所掌是親自掌之若方士乃遙掌之蓋采地自有都家之士掌獄有事則上於方士畺居良反

聽其獄訟之辭辧其死刑之罪而要之三月而上獄訟於國

注曰三月乃上要者又變朝言國以其自有君異之

○司寇聽其成於朝羣士司刑皆在各麗其灋以議獄訟

注曰成平也鄭司農說以春秋曰晉邢侯與雍子爭鄐田久而無成疏曰上三處直言司寇聽之此獨云聽其成者成謂采地之士所平斷文書亦異於上也

○獄訟成士師受中書其刑殺之成與其聽獄訟者注曰都家之吏自協日刑殺但書其成與治獄之吏姓名備反覆有失實者疏曰書之者亦是自有君異於鄕士之等鄐許六反

凡都家之大事聚眾庶則各掌其方之禁令

注曰方士十六人言各掌其方者四人而主一方也其方以王之事動眾則爲班禁令焉

以時修其縣灋若歳終則省之而誅賞焉

注曰縣灋縣師之職也其職掌邦國都鄙稍甸郊野之地域而辧其夫家人民田萊之數及其六畜車輦之稽方士以四時修此灋歳終又省之則與掌民數亦相近

凡都家之士所上治則主之

注曰都家之士都士家士也主之告於司寇聽平之黃文叔曰所上治者罪與灋疑而讞者也讞魚

竭反

○訝士掌四方之獄訟

注曰鄭司農云四方諸侯之獄訟

○諭罪刑於邦國

注曰告曉以麗罪及制刑之本意

○凡四方之有治於士者造焉

注曰謂讞疑辧事先來詣乃通之於士也士主謂士士師也如今郡國亦時遣主者吏詣廷尉議者

○四方有亂獄則往而成之

注曰亂獄謂若君臣宣淫上下相虐者也往而成之猶呂步舒使治淮南獄造七報反

邦有賓客則與行人送逆之入於國則爲之前驅而辟野亦如之居館則帥其屬而爲之蹕誅戮暴客者客出入則道之有治則贊之

注曰送逆謂始來及去也出入謂朝覲於王時也春秋曰晉侯受防以出出入三覲入國入野自以時事道音導

凡邦之大事聚眾庶則讀其誓禁

疏曰大事者自是在國徵伐之等聚眾庶非諸侯之事也

○朝士掌建邦外朝之灋左九孤卿大夫位焉羣士在其後右九公侯伯子男位焉羣吏在其後面三槐三公位焉州長眾庶在其後左嘉石平罷民焉右肺石達窮民焉

注曰樹以爲位者取其赤心而外刺象以赤心三刺也槐之言懷也懷來人於此欲與之謀羣吏謂府史也州長鄕遂之官鄭司農云王有五門外曰臯門二曰雉門三曰庫門四曰應門五曰路門路門一曰畢門外朝在路門外內朝在路門內左九右九故易曰系用徽纆寘於叢謂明堂位說魯公宮曰庫門天子臯門雉門天子應門言魯用天子之禮所名曰庫門者如天子臯門所名曰雉門者如天子應門此名制二兼四則魯無臯門應門矣檀弓曰魯莊公之喪旣葬而絰不入庫門言其除喪而反由外來是庫門在雉門外必矣如是王五門雉門爲中門雉門外設兩觀與今之宮門同閽人幾出入者窮民蓋不得入也郊特牲繹之於庫門內言逺當於廟門廟在庫門之內見於此矣小宗伯職曰建國之神位右社稷左宗廟然則外朝在庫門之外臯門之內與今司徒府有天子以下大防殿亦古之外朝哉周天子諸侯皆有三朝外朝一內朝二內朝之在路門內者或謂之燕朝

帥其屬而以鞭呼趨且辟

注曰趨朝辟行人執鞭以威之

○禁慢朝錯立族談者

注曰慢朝謂臨朝不肅敬也錯立族談違其位僔語也易彥祥曰王朝有三皆所以聽政此言外朝之政特詳於治朝燕朝蓋不特諸侯羣臣之咸在𨿽州長眾庶與夫窮民罷民之類皆得羣至於左右前後之列其可忽乎朝士以鞭呼趨則呼朝者之趨於位也且爲之辟則使人避焉而止其位也位定然後爲之禁其慢朝者錯立者族談者尊君故也長丁丈反罷音皮辟音辟纆亡北反僔子損反

凡得獲貨賄人民六畜者委於朝告於士旬而舉之大者公之小者庶民私之

注曰俘而取之曰獲委於朝十日待來識之者人民謂刑人奴逃亡者司職曰帥其民而搏盜賊鄭司農云若今時得遺物及放失六畜持詣鄕亭縣庭大者公之大物沒入公家也小者私之小物自畀也謂人民之小者未齔七歳以下疏曰告於士者得物之人告朝士俘音孚搏音博齔音襯畀必二反

凡士之治有期日國中一旬郊二旬野三旬都三月邦國期期內之治聽期外不聽

注曰鄭司農云謂在期內者聽期外者不聽若今時徒論決滿三月不得乞鞫疏曰凡士之治有期日者卽上文鄕士遂士之等獄訟成來於外朝職聽逺近節之皆有一旬二旬期日期內聽期外不聽者所以省煩息訟也

凡有責者有判書以治則聽

注曰判半分而合者鄭司農云謂若今時辭訟有劵書者爲治之鄭剛中曰責如今之理欠

○凡民同貨財者令以國灋行之犯令者刑罰之注曰鄭司農云同貨財者謂合錢共賈者也以國灋行之司市爲節以遣之坡謂國灋如度量淳制及僞飾之禁也犯令者刑罰之如二人同財一人犯令則惟刑罰其犯令不相及也然言同貨財則自賈者亦在其中

○凡屬責者以其地傅而聽其辭

注曰屬責轉責使人歸之而本主死亡歸受之數相抵冒者也以其地之人相比近能爲證者來乃受其辭爲治之

○凡盜賊軍鄕邑及家人殺之無罪

注曰鄭司農云謂盜賊羣輩若軍共攻盜鄕邑及家人者殺之無罪若今時無故入人室宅廬舍上人車船牽引人欲犯灋者其時格殺之無罪鄭剛中曰軍鄕邑及家人者屯於鄕邑姦犯及家人也

○凡報仇讎者書於士殺之無罪

疏曰士卽朝士也坡謂此謂或孤稚羸弱長成而將復仇者或仇人始逃而今乃歸者或始無如之何而今乃可復者皆是也注疏意以殺人者防赦不死乃不辟於逺方猶與所殺之親同國將報之先書於士妄意唐虞只眚災肆赦而此經列有三宥三赦古所謂赦者如是而已豈有當誅而能防赦乎肆大眚始見於春秋漢唐方有大赦未可以爲斷也責側賣反又如字賈音古比毗志反辟音避

若邦凶荒札喪寇戎之故則令邦國都家縣鄙慮刑貶注曰慮謀也貶猶減也謂當圖謀緩刑且減國用爲民困也所貶視時爲多少之灋疏曰縣鄙謂六遂不言六鄕者舉遂則鄕在其中

○司民掌登萬民之數自生齒以上皆書於版辧其國中與其都鄙及其郊野異其男女歳登下其死生注曰登上也男八月女七月而生齒版今戶籍也下猶去也每歳更著生去死疏曰國中據六鄕在城中者都鄙據三等采地及其郊野者郊謂六鄕之民在四郊者野謂六遂及四等公邑是徧畿內矣著丁略反

及三年大比以萬民之數詔司寇司寇及孟冬祀司民之日獻其數於王王拜受之登於天府內史司防宰貳之以贊王治

注曰司民軒轅角也天府主祖廟之藏者贊佐也三官以貳佐王治者當以民多少黜陟主民之吏疏曰軒轅十七星如龍形有兩角角有大民小民鄭剛中曰內史司防宰貳之以見民非特王之事而爲大臣者不可不任其責小司寇貳之以制國用此言貳之以贊王治者司寇刑官也民至於犯刑以其貧窮而抵冒爾故言制國用意欲使三官知爲民富之術不至使之犯刑也司民掌民數之官耳民之貧而犯刑非已所得而知也以爲民者王所當治民有登耗則爲公卿大臣者當據是數佐王以治之使之繁庶而已故曰以贊王治

○司刑掌五刑之灋以麗萬民之罪墨罪五百劓罪五百宮罪五百刖罪五百殺罪五百

注曰墨黥也先刻其面以墨窒之劓截其鼻也今東西夷或以墨劓爲俗古刑人亡逃者之世類與宮者丈夫則割其勢女子閉於宮中若今宦男女也刖斷足也周攺臏作刖殺死刑也書曰決闗梁逾城郭而略盜者其刑臏男女不以義交者其刑宮觸易君命革輿服制度姦宄盜攘傷人者其刑劓非事而事之出入不以道義而誦不祥之辭者其刑墨降畔寇賊刼略奪攘撟防者其刑死此二千五百罪之目略也其刑書則亡夏刑大辟二百臏辟三百宮辟五百劓墨各千周則變焉所謂刑罰世輕世重者也鄭司農云漢孝文帝十三年除肉刑疏曰文帝所赦肉刑惟墨劓與刖三者其宮刑至隋乃赦劓魚器反刖音月黥其京反臏頻忍反降戶江反撟居兆反

若司寇斷獄獘訟則以五刑之灋詔刑罰而以辧罪之輕重

注曰詔刑罰者處其所應不如今律家所署灋矣

○司刺掌三刺三宥三赦之灋以贊司寇聽獄訟注曰刺殺也訊而有罪則殺之宥寛也赦捨也疏曰刑有五一者是殺餘皆訊之獨言殺者立官名刺據重而言故也

○壹刺曰訊羣臣再刺曰訊羣吏三刺曰訊萬民疏曰此三刺之事所施謂斷獄獘訟之時

○壹宥曰不識再宥曰過失三宥曰遺忘

注曰鄭司農云不識謂愚民無所識則宥之過失若今律過失殺人不坐死謂識審也不審若今仇讎當報甲見乙誠以爲甲而殺之者過失若舉刃欲砍伐而軼中人者遺忘若間帷薄忘有在焉而以兵矢投射之坡謂不識者僻陋之人未識國灋非下文生而蠢愚者比過失無心也遺忘者疎狂之夫健忘者也

○壹赦曰幼弱再赦曰老旄三赦曰憃愚

注曰憃愚生而癡騃童昏者鄭司農云幼弱老旄若今時律令年未滿八歳八十以上非手殺人他皆不坐王介甫曰幼而不弱老而不耄愚而非蠢則不在所赦坡謂上三宥如今律所謂減等此三赦則全放之

○以此三灋者求民情斷民中而施上服下服之罪然後刑殺

王光逺曰以此三灋者求民情斷民中則情盡於內而辭孚於外矣情重者上服情輕者下服或刑或殺各得其罪而無疑也刺七賜反旄耄同憃醜江反軼待結反軼中丁仲反間讀如間厠之間射食亦反癡醜之反騃五駭反

○司約掌邦國及萬民之約劑治神之約爲上治民之約次之治地之約次之治功之約次之治器之約次之治摯之約次之

注曰此六約者諸侯以下至於民皆有焉劑謂劵書也治者理其相抵冒上下之差也坡謂六約旣兼邦國萬民則治神之約以邦國言之天子郊諸侯社廟制自諸侯至士各有差至於非其當祀而命之亦爲之約若魯禘郊之類也以民言之所謂庶士庶民祭於寢也治民之約以邦國言之分鄕以寓軍制邑以授農各容其民不得爲逋逃主也至於非所當有而授之若分晉以九宗之類者亦爲之約以民言之本注謂徵稅遷移仇讎旣和是也治地之約以邦國言之五等封土各有定制不得相侵淩至若魯朝宿之許鄭祭泰山之祊者亦爲之約以民言之則閭裏版圖田首界比是也治功之約以邦國言之司勲六功是也以民言之司寇上功糾力是也治器之約以邦國言之典命所列國家宮室等之節至若非所用而頒之若魯得用四代之服器者亦爲之約以民言之如庶人役車端衰喪車無等之類也治摯之約宗伯之六瑞六摯詳矣鄭剛中曰六者或爲上或爲次以事之大小輕重爲序也劑子隨反祊音崩

凡大約劑書於宗彞小約劑書於丹圖

注曰大約劑邦國約也書於宗廟之六彜欲神監焉小約劑萬民約也丹圖未聞或有雕器簠簋之屬有圖像者與春秋曰斐豹也著於丹書今俗語有鐵劵丹書豈此舊典之遺言

○若有訟者則珥而辟藏其不信者服墨刑

注曰訟訟約若宋仲幾嶭宰者也辟藏開府視約書不信不如約也珥讀爲衈謂殺雞取血釁其戶

○若大亂則六官辟藏其不信者殺

注曰大亂謂僭約若吳楚之君晉文公請隧以葬者六官辟藏明罪大也六官初受盟約之貳珥音二注衈同辟音辟隧音遂

○司盟掌盟載之灋

注曰載盟辭也盟者書其辭於防殺牲取血坎其牲加書於上而埋之謂之載書春秋曰宋寺人惠墻伊戾坎用牲加書爲世子痤與楚客盟痤才戈反

凡邦國有疑防同則掌其盟約之載及其禮儀北面詔明神旣盟則貳之

注曰有疑不協也明神神之明察者謂日月山川也覲禮加方明於壇上所以依之也詔之者讀其載書以告之也貳之者寫副當以授六官

盟萬民之犯命者詛其不信者亦如之

注曰盟詛者欲相與共惡之也犯命犯君教令也不信違約者也春秋曰臧紇犯門斬闗以出乃盟臧氏又曰鄭伯使卒出豭行出犬雞以詛射潁考叔者疏曰凡言盟者盟將來詛者詛往過

○凡民之有約劑者其貳在司盟

注曰貳之者檢其自相違約疏曰此謂司約副寫一通來入司盟檢後相違約勘之

○有獄訟者則使之盟詛

注曰不信則不敢聽此盟詛所以省獄訟坡謂此承上文約劑而言惡烏路反紇恨發反豭音加

凡盟詛各以其地域之眾庶共其牲而致焉旣盟則爲司盟共祈酒脯

注曰使其邑閭出牲而來盟已又使出酒脯司盟爲之祈明神使不信者必凶坡謂此一官見聖人防民之周夫邦國兆民情僞之出蓋千態萬貎矣邦國之間或有讒人交搆其間小將相惡大將相暴欲以王灋正之則彼此各有其是難爲輕重欲和之則終懷猜忌使詔於明神𨿽有大疑兩亦釋然矣若夫萬民之獄訟或有情事曖昧無佐證可成其罪欲赦之則受害者不肯甘心欲罰之則無惡者不服其罪計惟有盟詛使神人交疾之耳蓋聖人有以見夫逆於倫而感於气者必召殃禍使之有所不敢又有以見夫天理民彜不容冺滅無情者必負羞而畏神使之有所不忍實善於佐灋之窮者也況所對者日月山川之神豈爲妖妄乎而或謂先王之世令行禁止安有誨以不經之事此似是而非可言不可行之論也嗚呼誓誥不及五帝盟詛不及三王蓋言其盛時耳聖人之灋豈獨紀一時之宜哉寧使世治民淳灋設而不用不可使世衰民僞值其事而無灋以處之也

○職金掌凡金玉錫石丹靑之戒令

注曰靑空靑也疏曰此數種同出於山地官廿人已主職金又主之者彼官主其取此官主其藏故二官共主之也

○受其入徵者辧其物之媺惡與其數量楬而璽之入其金錫於爲兵器之府入其玉石丹靑於守藏之府注曰爲兵器者攻金之工六也守藏者玉府內府也鄭司農云受其入徵者謂主受采金玉錫石丹靑者之租稅也楬而璽之者楬書其數量以著其物也璽者印也旣楬書揃其數量又以印封之今時之書有所表識謂之楬櫫

○入其要

注曰要凡數也入之於大府媺美同楬音竭守音狩卝音礦揃音牋識音志櫫音豬

掌受士之金罰貨罰入於司兵

注曰給治兵及工直也貨泉貝也罰罰贖也書曰金作贖刑疏曰古者出金贖罪皆據銅爲金士之金罰者謂斷獄訟者有疑卽使出贖旣言金罰又曰貨罰者出罰之家時或無金卽出貨以當金直故兩言之

旅於上帝則共其金版饗諸侯亦如之

注曰鉼金謂之版此版所施未聞鉼必領反

凡國有大故而用金石則掌其令

注曰主其取之令也用金石者作槍雷椎梈之屬疏曰大故寇戎也槍七羊反雷郎對反椎直追反梈音烹

○司厲掌盜賊之任器貨賄辧其物皆有數量賈而楬之入於司兵

注曰鄭司農云任器貨賄謂盜賊所用傷人兵器及所盜財物也入於司兵若今時傷殺人所用兵器盜賊贓加責沒入縣官疏曰任器多是金刃所盜財貨𨿽非金刃以其賊物亦入司兵給治兵刃之用故並入司兵也賈音嫁

其奴男子入於罪女子入於舂稾

注曰鄭司農云謂坐爲盜賊而爲奴者輸於罪舂人稾人之官也由是觀之今之爲奴婢古之罪人也故書曰予則奴戮女論語曰箕子爲之奴罪之奴也故春秋曰斐豹也著於丹書請焚丹書我殺督戎恥爲奴欲焚其籍也謂奴從坐而沒入縣官者男女同名

凡有爵者與七十者與未齔者皆不爲奴

注曰有爵謂命士以上也齔毀齒也男八歳女七歳而毀齒鄭剛中曰盜賊之罪宜加以無餘刑故凡親戚皆從其家有爵者有老幼者特免爲奴而已易彥祥曰先王之於天下固有殺未足以懲惡亦有不刑可以勸善者此之謂夫齔音襯

○犬人掌犬牲凡祭祀共犬牲用牷物伏瘞亦如之注曰鄭司農云牷純也物色也伏謂伏犬以王車轢之瘞謂埋祭也爾雅曰祭地曰瘞埋

○凡幾珥沈辜用駹可也

注曰鄭司農云幾讀爲庪爾雅曰祭山曰庪縣祭川曰浮沈大宗伯職曰以埋沈祭山林川澤以疈辜祭四方百物駹謂不純色也謂幾讀爲刉珥當爲衈刉衈者釁禮之事瘞於例反轢音歷駹亡江反庪音詭縣音懸

凡相犬牽犬者屬焉掌其政治

注曰相謂視擇知其善惡疏曰犬有三種一田犬二吠犬三食犬若田犬吠犬觀其善惡若食犬觀其肥瘠故皆相之牽犬者謂呈見之故少儀云犬則執紲是也紲音嶭

○司圜掌收教罷民

鄭剛中曰拘之圜土而役之所以收之也勞之苦之使其善心自生所以教之也

○凡害人者弗使冠飾而加明刑焉任之以事而收教之能攺者上罪三年而捨中罪二年而舍下罪一年而捨其不能攺而出圜土者殺𨿽出三年不齒

注曰弗使冠飾者著墨幪若古之象刑與捨釋之也鄭司農云罷民謂惡人不從化爲百姓所患苦而未入五刑者也故曰凡害人者不使冠飾任之以事若今時罰作矣罷蒲宜反

凡圜土之刑人也不虧體其罰人也不虧財

注曰言其刑人但加以明刑罰人但任之以事耳圜土所收教者過失害人已麗於灋者

○掌囚掌守盜賊凡囚者上罪梏拲而桎中罪桎梏下罪梏王之同族拲有爵者桎以待獘罪

注曰凡囚者謂非盜賊自以他罪拘者也鄭司農云拲者兩手共一木也桎梏者兩手各一木也謂在手曰梏在足曰桎中罪不拲手足各一木耳下罪又去桎王同族及命士以上𨿽有上罪或拲或桎而已獘猶斷也疏曰此謂五刑罪人古者五刑不入圜土故使身居三木掌囚守之梏古毒反拲音鞏桎之實反

及刑殺告刑於王拲而適朝士加明梏以適市而刑殺之

注曰告刑於王告王以今日當行刑及所刑姓名也其死罪則曰某之罪在大辟其刑罪則曰某之罪在小辟拲而適朝者重刑爲王欲有所赦則當以付士士鄕士也鄕士加明梏者謂書其姓名及其罪於梏而著之也囚時𨿽有無梏者至於刑殺皆設之以適市就眾也庶姓無爵者皆刑殺於市疏曰刑殺各於本獄之所今此經云以適市者此文止謂六鄕之獄在國中推問在獄行刑殺則在市若遂士以下自在本獄之處刑殺之故此云士鄕士也若遂士以下於此時掌囚亦當付士也

○凡有爵者與王之同族拲而適甸師氏以待刑殺注曰適甸師氏亦由朝乃往也待刑殺者掌戮將自市來也文王世子曰𨿽親不以犯有司正術也所以體異姓也刑於隱者不與國人慮兄弟也

○掌戮掌斬殺賊諜而搏之

注曰斬以鈇鉞若今要斬也殺以刀刃若今棄市也諜謂姦寇反間者賊與諜罪大者斬之小者殺之搏當爲膊諸城上之膊字之誤也膊謂去衣磔之凡殺其親者焚之殺王之親者辜之

注曰親緦服以內也焚燒也易曰焚如死如棄如辜之言枯也謂磔之搏音博注膊同要一遙反

凡殺人者踣諸市肆之三日刑盜於市

注曰踣僵屍也肆猶申也陳也凡言刑盜罪惡莫大焉坡謂殺罪就市其餘四刑宮罪就蠶室余刑就屏處所云五刑三就也若盜殺之固在市矣𨿽刑亦於市則異於平人之犯辠者

○凡罪之麗於灋者亦如之惟王之同族與有爵者殺之於甸師氏

注曰罪二千五百條上附下附刑五而已於刑同科者其刑殺之一也坡謂亦如之者合入死者亦踣之合入四刑者𨿽不於市亦刑之其處故總言之殺之於甸師氏者謂不踣踣者陳屍使人見之旣刑於隱處故不踣也踣皮北反僵居良反

凡軍旅田役斬殺刑戮亦如之

注曰戮謂膊焚辜肆

墨者使守門

注曰黥者無妨於禁禦

劓者使守闗

注曰截鼻亦無妨以貌醜逺之

宮者使守內

注曰以其人道絕也今世或然

刖者使守囿

注曰斷足驅衞禽獸無急行

髠者使守積

注曰此出五刑之中而髠者必王之同族不宮者宮之爲翦其類髠頭而已守積積在隱者宜也髠若門反積子賜反

○司掌五之灋辧其物而掌其政令

注曰五謂罪四翟之也物衣服兵器之屬

帥其民而搏盜賊役國中之辱事爲百官積任器凡囚執人之事

注曰民五之民也鄭司農云百官所當任持之器物此官主爲積聚之也謂任猶用也疏曰民者上序官五皆百二十員員外皆是民也任器者除兵之外所有家具之器皆是搏音博

邦有祭祀賓客喪紀之事則役其煩辱之事

注曰煩猶劇也士喪禮下篇曰人涅厠涅乃結反

掌帥四翟之使之皆服其邦之服執其邦之兵守王宮與野捨之厲禁

注曰野捨王行所止捨也厲遮列也疏曰服其邦之服執其邦之兵者若東方南方衣布帛執刀劍西方北方衣氊裘執弓矢鄭剛中曰司正掌其事而師氏又使其屬董之而已

○罪掌役百官府與凡有守者掌使令之小事注曰役給其小役

○凡封國若家牛助爲牽徬

注曰鄭司農云凡封國若家謂建諸侯立大夫家也牛助爲牽徬此官主爲送致之也謂牛助國以牛助轉徙也罪牽徬之在前曰牽在旁曰徬疏曰車轅內一牛前亦一牛今還遣二前者牽前牛徬者禦當車之牛故據人而言牽徬也

○其守王宮與其厲禁者如蠻之事

徬步浪反

○蠻掌役校人養馬其在王宮者執其國之兵以守王宮在野外則守厲禁

疏曰按校人良馬乘一師四圉不見者蓋是雜役之中

○閩掌役畜養鳥而阜蕃教擾之掌子則取焉坡謂役畜謂爲掌畜之役也掌子則取者此句當有闕誤

○夷掌役牧人養牛馬與鳥言

注曰鄭司農云夷狄之人或曉鳥獸之言故春秋曰介葛盧聞牛鳴曰是生三犧皆用之矣是以貉職掌與獸言

○其守王宮者與其守厲禁者如蠻之事

○貉掌役服不氏而養獸而教擾之掌與獸言注曰不言阜蕃者猛獸不可服又不生乳於圈檻也

○其守王宮者與其守厲禁者如蠻之事

乳而樹反圈求阮反檻戶覽反

○布憲掌憲邦之刑禁正月之吉執旌節以宣布於四方而憲邦之刑禁以詰四方邦國及其都鄙達於四海注曰憲表也謂縣之也刑禁者國之五禁所以左右刑罰者詰謹也使四方謹行之爾雅曰九夷八蠻六戎五狄謂之四海坡謂自執旌節至達於四海皆一時事言於司寇布刑之日執旌節適四方以宣布之而表縣其刑禁之書使四方邦國都鄙四海莫不謹行也縣音懸

凡邦之大事合眾庶則以刑禁號令

疏曰邦之大事合眾庶者謂徵伐巡守田獵皆是大事合眾庶也

○禁殺戮掌司斬殺戮者凡傷人見血而不以告者攘獄者遏訟者以告而誅之

注曰司猶察也察此四者告於司寇罪之也斬殺戮謂吏民相斬相殺相戮者傷人見血見血乃爲傷人耳坡謂攘猶距也攘獄者灋當獄官有文書追攝攘距不受捕也遏訟者遏止欲訟者也

○禁暴氏掌禁庶民之亂暴力正者撟誣犯禁者作言語而不信者以告而誅之

注曰民之好爲侵陵稱詐謾誕此三者亦刑所禁也力正以力彊得正也吳氏曰力正謂脇眾從已以邪爲正也撟其表反

凡國聚眾庶則戮其犯禁者以徇凡奚聚而出入者則司牧之戮其犯禁者

注曰奚女奴男奴也其聚出入有所使疏曰聚眾庶者謂徵伐之等奚聚而出入者謂國有煩辱之處使奚

○野廬氏掌達國道路至於四畿

注曰達謂巡行通之使不陷絕也去王城五百里曰畿

比國郊及野之道路宿息井樹

注曰比猶較也宿息廬之屬賓客所宿及晝止者也井共飲食樹爲蕃蔽疏曰此經所云王爲賓客在道須得共丞守衞之事國郊謂近郊逺郊野謂百里外至畿宿謂十里有廬三十里有宿五十里有市直言宿者舉中言之

○若有賓客則令守塗地之人聚之有相翔者誅之注曰守塗地之人道所出廬宿旁民也相翔猶昌翔觀伺者也鄭司農云聚之聚擊以宿衞之也有姦人相翔於賓客之側則誅之不得令寇盜賓客音托

凡道路之舟車轚互者敍而行之

注曰舟車轚互謂於迫隘處也車有轘轅坻閣舟有砥柱之屬其過之者使以次敍之鄭剛中曰轚者相值而礙也互者交互而不行也

○凡有節者及有爵者至則爲之辟

注曰辟辟行人亦使守塗地者轚音計轘戶闗反

禁野之橫行徑逾者

注曰皆爲防姦也橫行妄由田中徑逾射邪趨疾越隄渠也射食亦反

凡國之大事比修除道路者

注曰比校治道者名若今次金敍大功疏曰大事謂若徵伐巡守田獵郊祀天地王親行所經並須修除道路

○掌凡道禁

注曰禁謂若今絕蒙布巾持兵杖之屬

邦之大師則令埽道路且以幾禁行作不時者不物者注曰不時謂不夙則莫者也不物謂衣服操持非比常人也幾禁之者備姦人內賊及反間

○蠟氏掌除骴

注曰曲禮四足死者曰漬骴鄭司農云謂死人骨也月令曰掩骼埋胔骨之尙有肉者也及禽獸之骨皆是坡謂骴有掩埋而無除去此除骴二字各自爲義蓋除一事也骴一事也下文自明詳之蠟音娶骴似賜反注漬胔皆同骼古百反

凡國之大祭祀令州裏除不蠲禁刑者任人及凶服者以及郊野大師大賓客亦如之

注曰蠲讀如潔圭惟饎之圭圭潔也刑者黥劓之屬任人司圜所收教罷民也凶服服衰絰也此所禁除者皆爲不欲見人所薉惡也疏曰大祭祀謂郊祭天地大賓客謂諸侯來朝若據天地其神位在郊至郊而已若賓客則至畿故兼言野郊外曰野大總言也坡謂此一節言掌其除之事也蠲古懸反饎昌志反薉穢同惡烏路反

若有死於道路者則令埋而置楬焉書其日月焉縣其衣服任器於有地之官以待其人

注曰有地之官主此地之吏也其人家人也鄭司農云楬欲令其識取之今時楬櫫是也有地之官有郡界之吏今時鄕亭是也

○掌凡國之骴禁

注曰禁謂孟春掩骼埋胔之屬坡謂此二節言掌其骴之事也楬音竭縣音懸

○雍氏掌溝瀆澮池之禁凡害於國稼者春令爲阱擭溝瀆之利於民者秋令塞阱杜擭

注曰溝瀆澮田間通水者也池謂陂障之水道也害於國稼謂水潦及禽獸也阱穿地爲所以禦禽獸其或超逾則陷焉世謂之陷阱擭柞鄂也堅地阱淺則設柞鄂於其中秋而杜塞阱擭收刈之時爲其陷害人也書粊誓曰乃擭敜乃阱時秋也伯禽以出師徵徐戎擭胡化反陂披宜反七艷反柞才伯反鄂五格反粊音祕音杜敜乃協反

禁山之爲苑澤之沈者

注曰爲其就禽獸魚鼈自然之居而害之鄭司農云不得擅爲苑囿於山也澤之沈者謂毒魚及水虫之屬

○萍氏掌國之水禁

注曰水禁謂水中害人之處及入水捕魚鼈不時

○幾酒

注曰苛察沽買過多及非時者

○謹酒

注曰使民節用酒也書酒誥曰有政有事無彜酒黃文叔曰掌水禁而使禁酒酒亦水之害人者也

○禁川遊者

注曰備波洋卒至沈溺也

○司寤氏掌夜時

注曰夜時謂夜早晚若今甲乙至戊

○以星分夜以詔夜士夜禁

注曰夜士主行夜徼候者如今都候之屬易彥祥曰此謂施於國中者蓋國中有啟閉之候國事有朝夕之禮以星分夜則星見爲夜星沒爲晝朝夕啟閉於是乎在以是詔夜守之士

○禦晨行者禁宵行者夜遊者

注曰備其遭寇害及謀非公事禦亦禁也謂遏止之無刑灋也晨先明也宵定昏也書曰宵中星虛春秋傳曰夜中星隕如雨徼古弔反先悉薦反

○司烜氏掌以夫遂取明火於日以鑑取明水於月注曰夫遂陽遂也鑑鏡屬取水者世謂之方諸取日之火月之水欲得陰陽之潔气也鄭剛中曰或謂鑑遂之齊同用金錫之半可以取水亦可以取火何也蓋金錫半者陰陽之雜用諸晝則陽气應之而爲火用諸夜則陰气應之而爲水

○以共祭祀之明齍明燭共明水

注曰明燭以照饌陳明水以爲酒鄭司農云夫發聲明齍謂以明水修滌粢盛黍稷疏曰郁鬯五齊以明水配三酒以酒配酒井水也與明水別然對則異散文通謂之酒烜音燬夫如字司農音符

凡邦之大事共墳燭庭燎

注曰故書墳爲蕡鄭司農云蕡燭麻燭也謂墳大也樹於門外曰大燭於門內曰庭燎皆所以照眾爲明疏曰大事者謂若大喪紀大賓客墳扶云反注蕡同燎音聊

中春以木鐸修火禁於國中

注曰爲季春將出火也火禁謂用火之處及備風燥

○軍旅修火禁邦若屋誅則爲明竁焉

注曰屋讀如其形剭之剭剭誅謂所殺不於市而以適甸師氏者也明竁若今楬頭明書其罪灋也司烜掌明竁則罪人夜葬與坡謂屋誅爲明竁者蓋凡殺人皆肆之三日明暴其罪今殺於甸師者因不肆諸市壙埋之楬其罪於竁上中音仲竁昌鋭反剭音握

○條狼氏掌執鞭以趨辟王出入則八人夾道公則六人侯伯則四人子男則二人

注曰趨辟趨而辟行人若今卒辟車之爲也孔子曰富而可求𨿽執鞭之士吾亦爲之言士之賤也疏曰案序官條狼氏下士六人今雲天子八人少二人矣蓋取胥徒中兼充也條音滌辟音辟

凡誓執鞭以趨於前且命之誓僕右曰殺誓馭曰車轘誓大夫曰敢不闗鞭五百誓師曰三百誓邦之大史曰殺誓小史曰墨

注曰前謂所誓眾之行前也有司讀誓辭則大言其刑以警所誓也誓者謂出軍及將祭祀時也出軍之誓誓左右及馭則書之甘誓備矣郊特牲說祭祀之誓曰卜之日王立於澤親聽誓命受教諫之義也車轘謂車裂也師樂師也大史小史主禮事者鄭司農云誓大夫曰敢不闗謂不闗於君也謂大夫自受命以出則其餘事莫不復請疏曰誓自有大官若月令田獵司徒北面誓之誓時此條狼氏爲之大言使眾聞知故云且命之轘戶串反一音環大音泰

○修閭氏掌比國中宿互者與其國粥而比其追胥者而賞罰之

注曰國中城中也粥養也國所遊養謂羨卒也追逐寇也胥讀爲偦鄭司農云宿謂宿衞也互謂行馬所以障互禁止人也謂行夜擊粥音育偦音胥

禁徑逾者與以兵革趨行者與馳騁於國中者

注曰皆爲其惑眾徐氏曰且疑其姦非也

邦有故則令守其閭互惟執節者不幾

注曰令者令其閭內之閭胥裏宰之屬疏曰有故謂大喪寇戎等恐有姦非則命各守閭閭巷門坡謂互亦如梐枑之枑

周禮述注卷二十一

欽定四庫全書

周禮述注卷二十二

安溪李光坡撰

○冥氏掌設弧張

注曰弧張罿罦之屬所以扃絹禽獸

○爲阱擭以攻猛獸以靈鼓敺之

注曰靈鼓六面鼓敺之使驚趨阱擭

○若得其獸則獻其皮革齒須備

注曰鄭司農云須直謂頣下須備謂搔也冥音覓敺丘於反後同罿昌容反罦音浮扃古滎反絹音犬搔音爪

○庶氏掌除毒蠱以攻說禬之嘉艸攻之

注曰毒蠱虫物而病害人者賊律曰敢蠱人及教令者棄市攻說祈名祈其神求去之也嘉艸藥物其狀未聞攻之謂燻之鄭司農云禬除也謂此禬讀如潰癰之潰疏曰攻說禬之據去其神也嘉艸攻之據去其身也字彚曰栁子厚種白蘘荷詩云庶氏有嘉艸攻禬事久冺是嘉艸卽蘘荷也蘘荷春初生葉似丼蕉根似姜芽而肥性好陰

○凡敺蠱則令之比之

注曰使爲之又校次之庶注作煮一音章預反禬音潰說如字燻許云反蘘汝陽反

○穴氏掌攻蟄獸各以其物火之

注曰蟄獸熊羆之屬冬藏者也將攻之必先燒其所食之物於穴外以誘出之乃可得之鄭剛中曰魚龍有淵鳥獸有山林窟穴是其所藏之地先王惡其逼人驅而逺之可也乃特設一官攻而取之毋乃乎蓋除害者不待其害己及人然後除也惡其爲一旦之害必先索而除之可也熊羆之屬不可使之藏於窟穴以俟人之隙則設穴氏以攻未爲過矣

○以時獻其珍異皮革

鄭剛中曰若其獸之身可以備珍異之羞如熊掌之類則必獻以爲膳羞其皮與革可以爲器用之須則亦獻之以爲國家之用然獻必以時則不常攻之矣

○翨氏掌攻猛鳥各以其物爲媒而掎之

注曰猛鳥鷹隼之屬置其所食之物於絹中鳥下來則掎其腳

○以時獻其羽翮

翨音熾掎居綺反

○柞氏掌攻艸木及林麓

注曰林人所養者山足曰麓疏曰此柞氏與薙氏治地皆擬後年乃種田

○夏日至令刋陽木而火之冬日至令剝陰木而水之注曰刋剝互言耳皆謂斫去次地之皮生山南爲陽木生山北爲陰木火之水之則使其肄不生疏曰必以夏刋陽木冬剝陰木者夏至陰生冬至陽生陽木得陰而鼓陰木得陽而發故須其時而刋剝之也山虞取其堅韌冬斬陽夏斬陰此欲死之故夏陽冬陰

○若欲其化也則春秋變其水火

注曰化猶生也謂時以種谷也變其水火者乃所火則水之所水則火之則其土和美

○凡攻木者掌其政令

注曰除木有時王氏曰先王之於林麓欲其材爲用則設官爲厲禁以養蕃之欲其地宅民稼穡則刋剝而化之帝省其山松栢斯兌柞棫斯拔則虞衡之官修焉作之屏之其菑其翳修之平之其灌其栵則柞氏之職用焉柞側百反薙他計反後同斫音灼刋苦幹反肄羊至反韌音刃翳於計反灌音貫栵音例

○薙氏掌殺艸春始生而萌之夏日至而夷之秋繩而芟之冬日至而耜之

注曰萌之者以玆基斫其生者夷之以鉤鐮迫地芟之也若今取茭矣含實曰繩芟其繩則實不成孰耜之以耜側凍土剗之疏曰此所掌除地從春至冬亦一年之事後年乃可種也

○若欲其化也則以水火變之

注曰謂以火燒其所芟萌之艸已而水之則其土亦和羙矣月令季夏燒薙行水利以殺艸如以熱湯是其一時著之

○掌凡殺艸之政令

鄭剛中曰江南主患閣前艸生徐鍇令以桂屑布磚縫中宿艸盡死則殺之之灋不必一年矣繩音孕芟所銜反防音亷茭音交剗初產反

○硩蔟氏掌覆夭鳥之巢

注曰覆猶毀也夭鳥惡鳴之鳥若鴞鵩鄭剛中曰唐子西云吾少時讀硩蔟氏庭氏以爲不急之務後讀聖恵方言有鳥夜飛謂之無辜小兒衣服遭之輒成疾因以無辜名之狀如五疳是以知夭鳥之害有如此者驅而逺之周公之所建置不可謂不切於事

○以方書十日之號十有二辰之號十有二月之號十有二歲之號二十有八星之號縣其巢上則去之注曰方版也日謂從甲至癸辰謂從子至亥月謂從陬至荼嵗謂從攝提格至赤奮若星謂從角至軫夭鳥見此五者而去其詳未聞王介甫曰日辰月歲星之神凡有气形者制焉故書其號焉可以勝夭鄭剛中曰鵲忌庚燕避戊巳防逢申日則過街鵲作巢則避太歲狐潛上伏不越度阡陌虎豹知衝破然則鳥避此五者制伏之理或爾但非明哲有所不知硩音摘蔟蒼獨反縣音懸覆芳復反鵩音伏陬子

侯反荼音徒防艸夜反

○翦氏掌除蠹物以攻禜攻之以莽艸燻之

注曰蠹物穿食人器物者蠹魚亦是也攻禜祈名莽艸藥物殺虫者以燻之則死

○凡庶蠱之事

注曰庶除毒蠱者蠱蠹之類或燻以莽艸則去注曰除蠱自是庶氏今此云凡庶蠱者同類相兼左右而掌之鄭剛中曰日南蠻方以五月五日聚百種虫大者至蛇小者至虱合置皿缶中餓使相啗其獨存者爲蠱以其矢因食入人腹人輒死禜音詠虱音瑟啗徒濫反

○赤犮氏掌除墻屋以蜃炭攻之以灰灑毒之

注曰灑灑也除墻屋者除虫豸藏逃其中者搗其炭坋之則走淳之以灑之則死

凡隙屋除其貍虫

注曰貍虫防肌蛷之屬犮音跋貍莫皆反豸直氏反坋蒲悶反肌居其反蛷音求

○蟈氏掌去鼃黽焚牡蘜以灰灑之則死

注曰牡蘜蘜不華者齊魯之間謂鼃爲蟈黽耿黽也蟈與耿黽尢怒鳴爲聒人耳去之

○以其煙被之則凡水虫無聲

注曰杜子春云假令風從東方來則於水東面爲煙令煙西行被之水上蟈古獲反鼃烏瓜反黽米引反蘜弓六反

○壺氏掌除水虫以炮土之鼓敺之以焚石投之注曰水虫狐蜮之屬炮土之鼓瓦鼓也焚石投之使驚去

○若欲殺其神則以牡橭午貫象齒而沈之則其神死淵爲陵

注曰神謂水神龍罔象故書橭爲梓午爲五杜子春云梓當爲橭橭讀爲枯枯楡木名書或爲樗又云五貫當爲午貫疏曰午貫者十字爲之以橭爲幹穿孔以象牙從橭貫之爲十字涿知角反炮步交反橭音沽

○庭氏掌射國中之夭鳥若不見其鳥獸則以救日之弓與救月之矢夜射之

注曰不見鳥獸謂夜來鳴呼爲怪者獸狐狼之屬鄭司農云救日之弓救月之矢謂日月食所作弓矢謂日月之食陰陽相勝之變也於日食則射大陰月食則射大陽與疏曰城郭之所人聚之處不宜有夭鳥故去之

○若神也則以大陰之弓與枉矢射之

注曰神謂非鳥獸之聲若或叫於宋大廟譆譆出出者大陰之弓救月之弓枉矢救日之矢與不言救月之弓與救日之矢者互言之救日用枉矢則救月以恆矢可知也射食亦反下同譆許其反出鄭引作詘劉音出本亦作出

○銜枚氏掌司囂

注曰察嚻讙者爲其聒亂在朝者之言語囂五羔反讙呼丸反

國之大祭祀令禁無囂

注曰令令祭祀者疏曰令主祭祀之官使禁止無得讙囂讙囂則不敬鬼神故也

軍旅田役令銜枚

注曰爲其言語以相誤

禁嘂呼嘆嗚於國中者行歌哭於國中之道者

注曰爲其惑眾相感動也嗚吟也鄭剛中曰亦禁其爲妖異之聲以惑眾耳音叫

○伊耆氏掌國之大祭祀共其杖咸

注曰咸讀爲函老臣𨿽杖於朝事鬼神尙敬去之有司以此函藏之旣事乃授之耆巨之反

軍旅授有爵者杖

注曰別吏卒且以扶尊者將軍杖鉞黃文叔曰有爵者皆有統率在軍見王見帥宜當執杖今三衙兵官常朝亦執杖也

共王之齒杖

注曰王之所以賜老者之杖鄭司農云謂年七十當以王命受杖者今時亦命之爲王杖謂王制曰五十杖於家六十杖於鄕七十杖於國八十杖於朝王氏曰秋物成而養老故列職於此

○大行人掌大賓之禮及大客之儀以親諸侯

注曰大賓要服以內諸侯大客謂其孤卿鄭剛中曰語其體則曰禮見於揖遜周旋則曰儀行禮未嘗不見於威儀威儀未嘗不見於禮其所以異言者別尊卑耳要於遙反下文同

春朝諸侯而圖天下之事秋覲以比邦國之功夏宗以陳天下之謨冬遇以協諸侯之慮時防以發四方之禁殷同以施天下之政

注曰此六事者以王見諸侯爲文圖比陳協皆考績之言王者春見諸侯則圖其事之可否秋見諸侯則比其功之髙下夏見諸侯則陳其謀之是非冬見諸侯則合其慮之異同六服以其朝歲四時分來更疊如此而徧時防卽時見也無常期諸侯有不順服者王將有徵討之事則旣朝王命爲壇於國外合諸侯而發禁命事焉禁謂九伐之灋殷同卽殷見也王十二歲一巡狩若不巡狩則殷同殷同者六服盡朝旣朝王亦命爲壇於國外合諸侯而命其政政謂邦國之九灋殷同四方四時分來歲終則徧矣九伐九灋皆在司馬職司馬灋曰春以禮朝諸侯圖同事夏以禮宗諸侯陳同謀秋以禮覲諸侯比同功冬以禮遇諸侯圖同慮時以禮防諸侯施同政殷以禮宗諸侯發同禁陳及之曰諸侯以春來則曰朝以夏來則曰宗以秋來則曰覲以冬來則曰遇耳猶漢律春曰朝秋曰請吳王濞春不朝使人爲秋請是也坡謂春朝而圖事者蓋當春朝之時則有圖事之禮來朝者與之面圖不朝者亦當有奏白也若謂朝而圖之則非其朝歲之侯遂不與圖乎夏秋冬仿此

時聘以結諸侯之好殷覜以除邦國之慝

鄭剛中曰諸侯之事天子則有時聘殷頫之文大宗伯所謂時聘曰問殷頫曰視是也天子之於諸侯亦有以報其禮故此行時聘殷頫之禮以答之但天子遣行人以往則曰結好除慝此所以不同也諸侯比年小聘三年大聘矣王又以時遣人聘之春秋書天王使凡伯來聘是也聘則有財以爲禮所以結好於諸侯頫省視也王者省視其所爲慮其有相惡之慝慝者怨惡之匿乎心也積怨不除至於相吞滅者有之爲之講解使銷除焉

○閒問以諭諸侯之志歸脤以交諸侯之福賀慶以贊諸侯之喜致禬以補諸侯之烖

注曰此四者王使臣於諸侯之禮也閒問者閒嵗一問諸侯謂存省之屬諭諸侯之志者諭言語諭書名其類也交或往或來者也贊助也致禬凶禮之弔禮禬禮也補諸侯烖者若春秋澶淵之防謀歸宋財朝音潮比毗志反頫通笑反閒記莧反脤上忍反禬音防澶市然反

以九儀辧諸侯之命等諸臣之爵以同邦國之禮而待其賓客

注曰九儀謂命者五公侯伯子男也爵者四孤卿大夫士也易彥祥曰爵命不同如此而曰同者命同於上公皆以九爲節命同於侯伯皆以七爲節命同於子男皆以五爲節以至爵同於孤則皆以四爲節爵同於卿大夫而有大國次國小國之異命則亦各眂其命之數而爲節以此待賓客則大行人之所掌有定籍而其爵命之上下隆殺各當於禮而舉不敢逾其分其爲同也至矣

上公之禮執桓圭九寸繅借九寸冕服九章建常九斿樊纓九就貳車九乘介九人禮九牢其朝位賓主之間九十步立當車軹擯者五人廟中將幣三享王禮再祼而酢饗禮九獻食禮九舉出入五積三問三勞諸侯之禮執信圭七寸繅借七寸冕服七章建常七斿樊纓七就貳車七乘介七人禮七牢朝位賓主之間七十步立當前疾擯者四人廟中將幣三享王禮壹祼而酢饗禮七獻食禮七舉出入四積再問再勞諸伯執躬圭其他皆如諸侯之禮諸子執谷璧五寸繅借五寸冕服五章建常五斿樊纓五就貳車五乘介五人禮五牢朝位賓主之閒五十步立當車衡擯者三人廟中將幣三享王禮壹祼不酢饗禮五獻食禮五舉出入三積壹問壹勞諸男執蒲璧其他皆如諸子之禮

注曰繅借以五采韋衣板若奠玉則以借之冕服著冕所服之衣也九章者自山龍以下七章者自華虫以下五章者自宗彜以下也常旌斿也斿其屬防垂者也樊纓馬飾也以罽飾之每一處五采備爲一就就成也貳副也介輔已行禮者也禮大禮饔餼也三牲備爲一牢朝位謂大門外賓下車及王車出迎所立處也王始立大門內交擯三辭乃乘車而迎之齊僕爲之節上公立當軹侯伯立當疾子男立當衡王立當軫與廟受命祖之廟也饗設盛禮以飲賓也問問不恙也勞謂苦倦之也皆有禮以幣致之鄭司農云車軹軹也祼讀爲灌再灌再飲公也而酢報飲王也出入五積謂饋之芻米也前疾謂駟馬車轅前胡下垂柱地者謂三享皆束帛加璧庭實惟國所有朝士儀曰奉國地所出重物而獻之明臣職也朝先享不言朝者朝正禮不嫌有等也王禮王以郁鬯禮賓也郁人職曰凡祭祀賓客之祼事和郁鬯以實彜而陳之禮者使宗伯攝酌圭瓚而祼王旣拜送爵又攝酌璋瓚而祼後又拜送爵是謂再祼再祼賓乃酢王也禮侯伯一祼而酢者祼賓賓酢王而已後不祼也禮子男一祼不酢者祼賓而已不酢主也不酢之禮聘禮禮賓是與九舉舉牲體九飯也出入謂從來訖去也每積有牢禮米禾芻薪凡數不同者皆降殺疏曰此一經總列五等諸侯來朝天子天子以禮

迎待之灋上公執桓圭九寸繅借九寸此主行朝禮於朝所執其服則皮弁若行三享則執璧瑞自冕服九章已下至將幣三享見行三享已前之事自王禮已下至三勞見王禮諸公之禮樊馬腹帯纓馬鞅貳車九乘者按覲禮記云偏駕不入王門鄭云左傍與已同曰偏同姓金路異姓象路四衛革路蕃國木路此等不入王門舎於館乘墨車龍旂以朝彼據覲禮覲禮天子不下堂而見諸侯故諸侯不得申偏駕今此春夏受贄在朝無迎灋亦應偏駕不來今行朝後行三享在廟天子親迎並申上車明乘金路之等若不申上車何得有樊纓九就之等以此知皆乘所得之車也但貳車所飾無文未知諸侯貳車得與上車同否立當車軹者軹謂轂末車轅北向在西邊亦去大門九十步公於車東東西相望當轂末擯者五人者大宗伯爲上擯小行人爲承擯嗇夫爲末擯其餘二人是士九獻者王酌獻賓賓酢主人主人酬賓酬後更八獻是爲九獻出入五積者謂在路供賓來去皆五積三問者使卿大夫問之有禮以致之所行三處亦當與三勞同處也三勞者案小行人逆勞於畿案覲禮云至於郊王使人皮弁用璧勞注云郊謂近郊其逺郊勞無文但近郊與畿大小行人勞則遠郊勞亦使大行人也前疾謂若輈人輈深四尺七寸軾前曲中是也繅音藻借在夜反斿音畱樊步幹反乘繩證反軹之氏反祼古亂反食音嗣積子賜反勞老報反信音申衣板之衣於旣反著丁略反防音衫罽居例反齊側皆反蕃音藩轂音谷輈音舟軾音式

凡大國之孤執皮帛以繼小國之君出入三積不問壹勞朝位當車前不交擯廟中無相以酒禮之其他皆視小國之君

注曰此以君命來聘者也孤尊旣聘享更自以其贄見執束帛而已豹皮表之爲飾繼小國之君言次之也朝聘之禮每一國畢乃前不交擯者不使介傳辭交於王之擯親自對擯者也廟中無相介皆入門西上而立不前相禮者聘之介是與以酒禮之酒謂齊酒也和之不用郁鬯耳其他謂貳車及介牢禮賓主之間擯者將幣祼酢饗食之數疏曰若行正聘則執瑑圭璋八寸以行聘不得執皮帛也但侯伯以下臣無此更見灋惟大國孤尊故天子別見之案趙商問孤執皮帛所尊眾多下云其他眂小國之君以五爲節今此亦五下云諸侯之卿各下其君二等以下注云公使卿亦七侯伯亦五子男三不審大國孤五而卿七何答曰卿奉君命七介孤尊更自特見故五介此有聘禮可參之未之思耶又問孤出入三積此卽與小國同何須特云三積答曰三積者卿亦然非獨孤也故不在視小國之中然則一勞者亦是卿亦然故須見之牢禮卿亦五視小國君其餘則異案聘禮及掌客可見然則孤聘天子旣以聘使受禮又自得禮如是孤灋再重受禮矣也相息亮反齊才計反

凡諸侯之卿其禮各下其君二等以下及其大夫士皆如之

注曰此亦以君命來聘者也所下其君者介與朝位賓主之間也其餘則自以其爵聘義曰上公七介侯伯五介子男三介是謂使卿之聘之數也朝位則上公七十步侯伯五十步子男三十步與疏曰及其大夫士皆如之者大夫又各自下卿二等也士無聘之介數而言如之者士𨿽無介與步數至於牢禮之等又降殺大夫聘義惟見卿各下其君二等仍不見大夫下卿二等案聘禮云小聘使大夫其禮如爲介三介彼侯伯之大夫三介則亦三十步若上公大夫五介五十步子男大夫一介一十步可知注不言者舉卿則大夫見矣

邦畿方千里其外方五百里謂之侯服歲壹見其貢祀物又其外方五百里謂之甸服二嵗壹見其貢嬪物又其外方五百里謂之男服三嵗壹見其貢器物又其外方五百里謂之采服四嵗壹見其貢服物又其外方五百里謂之衛服五嵗壹見其貢材物又其外方五百里謂之要服六嵗壹見其貢貨物

注曰要服蠻服也此六服去王城三千五百里相距方七千里公侯伯子男封焉其朝貢之歲四方各四分趨四時而來或朝春或宗夏或覲秋或遇冬祀貢者犧牲之屬故書嬪作頻鄭司農云嬪物婦人所爲物也爾雅曰嬪婦也謂嬪物絲枲也器物尊彜之屬服物纁絺纊也材物八材也貨物貝也疏曰此因朝而貢與大宰九貢及下小行人春入貢者別彼二者是嵗之常貢也

○九州之外謂之蕃國世壹見各以其所貴寶爲摯注曰九州之外夷服鎭服蕃服也曲禮曰其在東夷北狄西戎南蠻𨿽大曰子春秋傳曰杞伯也以夷禮故曰子然則九州之外其君皆子男也無朝貢之歲父死子立及嗣王卽位乃一來耳各以其所貴寶爲摯則蕃國之君無執玉瑞者是以謂其君爲小賓臣爲小客所貴寶見傳者若犬戎獻白狼白鹿是也其餘則周書王防備焉絺勅之反纊音曠

王之所以撫邦國諸侯者歲徧存三嵗徧頫五嵗徧省七歲屬象胥諭言語協辭命九歲屬瞽史諭書名聽聲音十有一歲達瑞節同度量成牢禮同數器修灋則十有二歲王巡守殷國

注曰撫猶安也存頫省者王使臣於諸侯之禮所謂間問也歲者巡守之明歲以爲始也屬猶聚也自五歲之後遂閒歲徧省也七歲省而召其象胥九歲省而召其瞽史皆聚於天子之宮教習之也胥讀爲諝王制曰五方之民言語不通嗜欲不同達其志通其欲東方曰寄南方曰象西方曰狄鞮北方曰譯此官正爲象者周始有越裳重譯而來獻是因通言語之官爲象胥云諝謂象之有才知者也辭命六辭之命也瞽樂師也史大史小史也書名書之字也古曰名聘禮曰百名以上至十一嵗又徧省焉度丈尺也量豆區釜也數器銓衡也灋八灋也則八則也達同成修皆謂賫其灋式行至則齊等之也成平也平其僭逾者也王巡守諸侯防者各以其時之方書曰遂覲東後是也其殷國則四方四時分來如平時疏曰如平時者謂分四方各遂春夏秋冬如平時若六服盡來卽與四時別也王光逺曰存者問而存之也頫者問而視之也省者巡而察之也頫則詳於存省則詳於頫徐氏曰十一歲而達同成修之者爲巡守攷制度張本也呂伯恭曰巡守之禮此乃維持政治攝提人心大扺人心久則易防政治久則必有缺一次巡守又提攝整頓一次此所以新新不已之意屬章束反譯音亦諝思敍反鞮丁兮反賫子兮反

凡諸侯之王事辧其位正其等協其禮賓而見之注曰王事以王之事來也詩云莫敢不來王孟子曰諸侯有王疏曰位謂九十七十五十步之位等謂尊卑之等冕服旌旗貳車之類也禮謂牢禮饗燕積膳之禮

若有大喪則詔相諸侯之禮

注曰詔相左右教告之也疏曰諸侯爲天子斬其哭位周旋擗踴進退皆有禮灋相息亮反

若有四方之大事則受其幣聽其辭

注曰四方之大事謂國有兵宼諸侯來告急者禮動不虛皆有贄幣以崇敬也受之以其事入告王也聘禮曰若有言則以束帛如享禮

凡諸侯之邦交歲相問也殷相聘也世相朝也

注曰小聘曰問殷中也久無事又於殷朝者及而相聘也父死子立曰世凡君卽位大國朝焉小國聘焉此皆所以習禮攷義正刑一徳以尊天子也必擇有道之國而就修之鄭司農說殷聘以春秋傳曰孟僖子如齊殷聘是也疏曰言諸侯邦交謂同方嶽者

○小行人掌邦國賓客之禮籍以待四方之使者注曰禮籍名位尊卑之書使者諸侯之臣使來者也疏曰大行人待諸侯身小行人待諸侯之使者其

邦之禮籍則諸侯及臣皆在焉

令諸侯春入貢秋獻功王親受之各以其國之籍禮之注曰貢六服所貢也功考績之功也秋獻之若今計文書斷於九月其舊灋疏曰此云貢卽大宰九貢

凡諸侯入王則逆勞於畿

注曰鄭司農云入王朝於王也故春秋傳曰宋公不王又曰諸侯有王王有巡守

○及郊勞眂館將幣爲承而擯

注曰眂館致館也承猶丞也王使勞賓於郊致館於賓至將幣使宗伯爲上擯皆爲之丞而擯之疏曰此經三事皆爲丞而擯之眂者使卿大夫往眂觀其可否郊勞王使大行人勞於郊也惟將幣時大宗伯爲上擯

○凡四方之使者大客則擯小客則受其幣而聽其辭注曰擯者擯而見之王使得親言也受其幣者受之以入告其所爲來之事疏曰此時聘殷頫之時要服以內之使臣則擯而見之王蕃國之使臣是夷人不能行禮故直聽其辭而已勞力報反

使適四方協九儀賓客之禮朝覲宗遇防同君之禮也存頫省聘問臣之禮也

注曰適之也協合也黃文叔曰朝覲宗遇防同諸侯所以尊天子也而通乎兩君之相朝是則皆君禮也存頫省天子所以撫諸侯也聘問邦交嵗相問殷相聘也是則皆臣禮也

達天下之六節山國用虎節土國用人節澤國用龍節皆以金爲之道路用旌節門闗用符節都鄙用管節皆以竹爲之

注曰此謂邦國之節也達之者使之四方亦皆賫灋式以齊等之也諸侯使臣行頫聘則以金節授之以爲行道之信也虎人龍者自其國象也道路謂鄕遂大夫也都鄙者公之子弟及卿大夫之采地之吏也凡邦國之民遠出至他邦他邦之民若來入由國門者門人爲之節由闗者闗人爲之節其以徵令及家徙鄕遂大夫及采地吏爲之節皆使人執節將之以達之亦有期以反節管節如今之竹使符也其有商者通之以符節如門闗門闗者與市聨事節可同也亦所以異於畿內也凡節有天子之灋式存於國疏曰此經亦是適四方之事言達天下之六節者據侯國而言案掌節云守邦國者用玉節此不言達玉節者文略亦達可知又掌節貨賄璽節門闗符節各別此中無貨賄文明有商同用符節可知

成六瑞王用瑱圭公用桓圭侯用信圭伯用躬圭子用谷璧男用蒲璧

注曰成平也瑞信也皆朝見所執以爲信疏曰此亦適四方瑱吐電反宜作鎭信音申

合六幣圭以馬璋以皮璧以帛琮以錦琥以繡璜以黼此六物者以和諸侯之好故

注曰合同也六幣所以享也五等諸侯享天子用璧享後用琮其太各如其瑞皆有庭實以馬若皮皮虎豹皮也用圭璋者二王之後也二王后尊故享用圭璋而特之禮器曰圭璋特義亦通於此其於諸侯亦用璧琮耳子男於諸侯則享用琥璜下其瑞也凡二王后諸侯相享之玉大小各降其瑞一等及使卿大夫頫聘亦如之疏曰此亦小行人至諸侯之國也六者之中馬皮二者本非幣云六幣者二者𨿽非幣帛以用之當幣處故總號爲幣也王光逺曰以其通情而來則謂之好以其因事而來則爲之故劉原父曰九儀旣正乃達六節以爲行道之符乃成六瑞以爲朝見之信乃合六幣以致用享之誠琮才宗反琥音虎璜音黃

若國札喪則令賻補之若國凶荒則令賙委之若國師役則令槁禬之若國有福事則令慶賀之若國有禍災則令哀弔之凡此五物者治其事故

注曰鄭司農云賻補之謂賻喪家補助其不足也若今時一室二屍則官與之棺也槁謂犒師也謂師役者國有兵宼以匱病者也使鄰國合防財貨以與之春秋定五年夏歸粟於蔡是也宗伯職曰以禬禮哀圍敗禍烖水火疏曰凶禮有五惟不見卹禮以義差之當於師役中兼之李子華曰凡此五物者大宗伯𨿽已具是灋小行人則令行是灋諸侯不得自相往來小行人所以令之坡謂治其事故者如札喪則令賻補凶荒則令賙委之類不得有失且使悉有實惠不如澶淵無歸宋財皆治也事故事之舊式也賻故書作傅槁作犒可奧反禬音防

及其萬民之利害爲一書其禮俗政事教治刑禁之逆順爲一書其悖逆亂作慝猶犯令者爲一書其札喪凶荒厄貧爲一書其康樂和親安平爲一書凡此五物者每國辧異之以反命於王以周知天下之故

注曰慝惡也猶圖也鄭剛中曰康樂謂民之樂和親謂鄰國之交歡安平謂其國之寜靜疏曰此總陳小行人使適四方所采風俗善惡之事各各條錄別爲一書以報上也徐氏曰錄其利害則興除之宜在是錄其逆順則慶讓之道在是錄其悖逆等則徵誅之舉在是錄其札喪與其康樂等則休戚共之矣凡此五物每國辧異之以爲使歸之獻則王必有以處此矣樂音洛

○司儀掌九儀之賓客擯相之禮以詔儀容辭令揖讓之節

注曰出接賓曰擯入贊禮曰相以詔者以禮告王李子華曰儀者禮文也此儀旣設人情委曲行乎揖遜儀容之節自然有士君子之行司儀之職特司之而已相悉亮反

將合諸侯則令爲壇三成宮旁一門

注曰合諸侯謂有事而防也爲壇於國外以命事宮謂壝土以爲墻處所謂爲壇壝宮天子春帥諸侯拜日於東郊則爲壇於國東夏禮日於南郊則爲壇於國南秋禮山川邱陵於西郊則爲壇於國西冬禮月四瀆於北郊則爲壇於國北旣拜禮而還加方明於壇上而祀焉所以教尊尊也覲禮曰諸侯覲於天子爲宮方三百步四門壇十有二尋深四尺是也王巡守殷國而同則其爲宮亦如此與鄭司農云三成三重也爾雅曰邱一成爲惇邱再成爲陶邱三成爲昆侖邱謂三重疏曰令令封人

○詔王儀南鄕見諸侯土揖庶姓時揖異姓天揖同姓注曰謂王旣祀方明諸侯上介皆奉其君之旂置於宮乃詔王升壇諸侯皆就其旂而立諸公中階之前北面東上諸侯東階之東西面北上諸伯西階之西東面北上諸子門東北面東上諸男門西北面東上王揖之者定其位也庶姓無親者也土揖推手小下之也異姓昏姻也時揖平推手也衛將軍文子曰獨居思仁公言言義其聞詩也一日三復白圭之玷是南宮縚之行也夫子信其仁以爲異姓謂妻之也天揖推手小舉之疏曰謂諸侯各就位立王在壇亦立司儀乃告王升壇南向見諸侯乃揖之土揖庶姓已下先疎後親爲次

○及其擯之各以其禮公於上等侯伯於中等子男於下等

注曰謂執玉而前見於王也擯之各以其禮者謂擯公者五人侯伯四人子男三人也上等中等下等者謂所奠玉處也壇三成深四尺則一等一尺也壇十有二尋方九十六尺則堂上二丈四尺每等丈二尺與諸侯各於其等奠玉降拜升成拜明臣禮也旣乃升堂授王玉疏曰下云將幣據三享故知此文擯之據執玉見王也

○其將幣亦如之其禮亦如之

注曰將幣享也禮謂以郁鬯祼之也皆於其等之上

○王燕則諸侯毛

注曰謂以須髮坐也朝事尊尊上爵燕則親親上齒鄭司農云謂老者在上也老者二毛故曰毛疏曰此乃不問爵之尊卑取以年齒爲先後也壝惟癸反鄕許亮反重直龍反下三重重耳同

凡諸公相爲賓

注曰謂相朝也

○主國五積三問皆三辭拜受皆旅擯再勞三辭三揖登拜受拜送

注曰賓所停止則積間濶則問行道則勞其禮皆使卿大夫致之從來至去數如此也三辭辭其以禮來於外也積問不言登受之於庭也旅讀爲鴻臚之臚臚陳之也賓之介九人使者七人皆陳擯位不傳辭也賓之上介出請使者則前對位皆當其末擯焉三揖謂庭中時也拜送送使者疏曰再勞一勞在境一勞在遠郊皆使卿其近郊勞當主君親爲之也其積問當使大夫故下句云致飱如致積之禮聘禮宰夫朝服設飱宰夫卽大夫問亦小禮明亦使大夫也

○主君郊勞交擯三辭車逆拜辱三揖三辭拜受車送三還再拜

注曰主君交勞備三勞而親之也交擯者各陳九介使傳辭也車迎拜辱者賓以主君親來乘車出捨門而迎之若欲逺就之然見之則下拜迎謝其自屈辱來也至去又出車若欲遠送然主君三還辭之乃再拜送之也車送迎之節各以其等則諸公九十步立當車軹也三辭重者先辭辭其以禮來於外後辭辭升堂疏曰三揖者入門及當曲當碑爲三揖拜受賓再拜乃受幣主君亦當拜送不言省文也鄭謂各陳九介者以其在道俱不爲主故無五擯之事故各陳九介云立當車軹者賓主俱立當軹

致館亦如之

注曰館捨也使大夫授之君又以禮親致焉疏曰凡云致者皆有幣以致之

○致飱如致積之禮

注曰俱使大夫禮同也飱食也小禮曰飱大禮曰饔餼

○及將幣交擯三辭車逆拜辱賓車進答拜三揖三讓每門止一相及廟惟上相入賓三揖三讓登再拜授幣賓拜送幣每事如初賓亦如之及出車送三請三進再拜賓三還三辭告辟

注曰鄭司農云交擯擯者交也賓三還三辭告辟賓三還辭謝言已辟去也謂旣三辭主君則乘車出大門而迎賓見之而下拜其辱賓車乃前下答拜也三揖者相去九十步揖之使前也至而三讓讓入門也相謂主君擯者及賓之介也謂之相者於外傳辭耳入門當以禮詔侑也介紹而傳命者君子於其所尊不敢質敬之至也每門止一相彌相親也君入門介拂闑大夫中棖與闑之間士介拂棖此爲介鴈行相隨也止之者絕行在後耳賓三揖三讓讓升也登再拜授幣授當爲受主人拜至且受玉也每事如初謂享及有言也賓當爲儐謂以郁鬯禮賓也上於下曰禮敵者曰儐禮器曰諸侯相朝灌用郁鬯無籩豆之薦謂此朝禮畢儐賓也三請三進請賓就車也主君每一請車一進欲逺送之也三還三辭主君一請者賓亦一還一辭疏曰至將幣謂賓初至館後日行朝禮之時幣卽圭璋也交擯三辭者賓去門九十步而陳九介主君在大門外之東陳五擯上擯入受命出請事傳辭與承擯承擯傳與末擯末擯傳與末介末介傳與承介承介傳與上介上介傳與賓賓又傳與上介自下逆上傳至上擯上擯入告君如是者三謂之交擯三辭凡交擯者例皆如此也

致饔餼還圭饗食致贈郊送皆如將幣之儀

注曰此六禮者惟饗食速賓耳其餘主君親往親往者賓爲主人主人爲賓君如有故不親饗食則使大夫以酬幣侑幣致之鄭司農云還圭歸其玉也故公子重耳受飱反璧謂聘以圭璋禮也享以璧琮財也已聘而還圭璋輕財而重禮贈送以財旣贈又送至於郊

○賓之拜禮拜饔餼拜饗食

注曰鄭司農云賓之拜禮者因言賓所當拜者之禮也所當拜者拜饔餼拜饗食謂賓將去就朝拜謝此三禮三禮禮之重者也賓旣拜主君乃至館贈之去又送之於郊疏曰案聘禮饔餼燕羞俶獻之明日賓皆拜於朝將去又三拜乘禽於朝彼臣故盡拜謝君略小惠將去惟拜其大禮也

○賓繼主君皆如主國之禮

注曰鄭司農云賓繼主君復主人之禮費也故曰皆如主國之禮謂繼主君者儐主君也儐之者主君郊勞致館饔餼還圭贈郊送之時也如其禮者謂玉帛皮馬也有饌陳之積者不如也若饗食主君及燕亦速焉積子賜反旅如字又音臚飱素尊反授幣音受賓亦如之依注作擯辟音避食音嗣凡饗食皆同侑音又闑魚列反棖直庚反行戶剛反

諸侯諸伯諸子諸男之相爲賓也各以其禮相待也如諸公之儀

注曰賓主相待之儀與諸公同也饔餼饗食之禮則有降殺疏曰五等諸侯以命數分爲三等其圭璋饔餼飱積步數擯介皆降殺其進退揖讓之儀則一與公同殺色界反下同

諸公之臣相爲國客

注曰謂相聘也

○則三積皆三辭拜受

注曰受者受之於庭也侯伯之臣不致積疏曰案聘禮是侯伯之卿使者經不云積明不致積可知但不以束帛行禮致之豈於道全無積乎明有也

○及大夫郊勞旅擯三辭拜辱三讓登聽命下拜登受賓使者如初之儀及退拜送

注曰登聽命賓登堂也賓當爲儐勞用束帛儐用束錦侯伯之臣受勞於庭疏曰案儀禮此亦近郊勞也賓使者如初之儀者謂使傳命訖禮畢出門賓以束錦儐使者如初行勞時之儀

○致館如初之儀

注曰如郊勞也不擯耳侯伯之臣致館於庭不言致飱者君於聘大夫不致飱也聘禮曰飱不致賓不拜

○及將幣旅擯三辭拜逆客辟三揖每門止一相及廟惟君相入三讓客登拜客三辟授幣下出每事如初之儀

注曰客辟逡巡不答拜也惟君相入客臣也相不入矣拜主君拜客至也客三辟三退負序也每事享及有言疏曰將幣亦謂圭璋也旅擯三辭亦謂於主君大門外主君陳五擯客陳七介不傳辭也三辭者辭主君以大客禮當已也拜逆者三辭訖主君遣上擯納賓賓入大門主君在大門內南面拜賓

○及禮私面私獻皆再拜稽首君答拜

注曰禮以醴禮客私面私覿也旣覿則或有私獻者鄭司農云說私面以春秋傳曰楚公子棄疾見鄭伯以其乘馬私面疏曰此三者皆於聘之日行之故並言之

○出及中門之外問君客再拜對君拜客辟而對君問大夫客對君勞客客再拜稽首君答拜客趨辟

注曰中門之外卽大門之內也問君曰君不恙乎對曰使臣之來寡君命臣於庭問大夫曰二三子不恙乎對曰寡君命使臣於庭二三子皆在勞客曰道路悠逺客甚勞勞介則曰二三子甚勞問君客再拜對曰爲敬愼也疏曰賓來主爲以君命行聘享是以先行聘享訖乃始行私相慰問之事

○致饔餼如勞之禮饗食還圭如將幣之儀

注曰饗食亦謂君不親而使大夫以幣致之疏曰致饔餼如勞之禮者同使卿威儀進止皆如上郊勞之禮致饗及還玉賓主皆是大夫其將幣主君與使臣行禮如將幣者蓋不盡如之所如者如旅擯主人皮弁賓皮弁襲將幣同自余則別是以聘禮君使卿皮弁還玉於館賓皮弁襲迎於外門外不拜帥大夫以入大夫升自西階鉤楹賓自碑內聽命升自西階自左南面受圭退負右房而立是與將幣別之序也

○君館客客辟介受命遂送客從拜辱於朝

注曰君館客者客將去就省之盡殷勤也遂送君拜以送客

○明日客拜禮賜遂行如入之積

注曰禮賜謂乘禽君之加惠也如入之積則三積從來至去積子賜反勞老報反辟音避從才用反甚勞如字

凡侯伯子男之臣以其國之爵相爲客而相禮其儀亦如之

注曰爵卿也大夫也士也疏曰諸侯之臣言爵相爲客而相禮者不離三等卿大夫士蓋以命數則參差難等略於臣用爵而已以此三等相禮也其儀亦如之者亦以三等相差七十步七介五十步五介三十步三介小聘使大夫又降殺也相禮息亮反

凡四方之賓客禮儀辭命餼牢賜獻以二等從其爵而上下之

注曰上下猶丰殺也疏曰二等卽與大行人云諸侯之卿各下其君二等大夫士亦如之大夫下卿士下大夫降殺以兩解之同也坡謂上言公與公國君臣相賓客侯伯子男與侯伯子男君臣相賓客其爵等其禮同如上所言也此經則言一國待四方之禮

凡賓客送逆同禮

注曰謂郊勞郊送之屬

○凡諸侯之交各稱其邦而爲之幣以其幣爲之禮注曰幣享幣也於大國則丰於小國則殺主國禮之如其丰殺謂賄用束紡禮用玉帛乘皮及贈之屬疏曰此一經論享幣多少及主國報禮輕重之事稱尺證反

凡行人之儀不朝不夕不正其主面亦不背客

注曰謂擯相傳辭時也不正東鄕不正西鄕常視賓主之前郤得兩鄕之而已鄕許亮反

○行夫掌邦國傳遽之小事媺惡而無禮者凡其使也必以旌節𨿽道有難而不時必達

注曰傳遽若今時乘傳騎驛而使者也媺福慶也惡喪荒也此事之小者無禮行夫主使之道有難謂遭疾病他故不以時至也必達王命不可廢也其大者有禮大小行人使之有故則介傳命不嫌不達疏曰行夫者以身自行於外無擯介而單行謂之無禮也媺謂諸侯生男及嫁娶等惡謂民有死喪及年谷不熟若諸侯薨等大事卽使卿大夫不使行夫也傳張戀反注同使色吏反難乃旦反

居於其國則掌行人之勞辱事焉使則介之

注曰使謂大小行人也故書曰夷使鄭司農云夷使使於四夷則行夫主爲之介謂夷發聲焉劉音夷

○環人掌送逆邦國之通賓客以路節達諸四方注曰通賓客以常事往來者也路節旌節也四方圻上疏曰邦國之賓客謂朝覲防同者也云四方圻上者至畿卽入諸侯國諸侯國自有通之者也

○舎則授館令聚有任器則令環之

注曰令令野廬氏也鄭司農云四方人有任器者則環人主令殉環守之疏曰任器謂賓客任用之器殉音循

凡門闗無防送逆及疆

疏曰環人送逆之則賓客出入不見幾

○象胥掌蠻夷閩貉戎狄之國使掌傳王之言而諭說焉以和親之

注曰謂蕃國之臣來頫聘者閩迷巾反使色吏反

若以時入賓則協其禮與其辭言傳之

注曰以時入賓謂其君以世一見來朝爲賓者

凡其出入送逆之禮節幣帛辭令而賓相之

注曰自來至去皆爲擯而相侑其禮儀疏曰夷狄無玉帛來向中國而云幣帛者謂王有賜與之禮也徐氏曰辭令天子誥諭之辭令也賓相音擯相

息亮反下同

凡國之大喪詔相國客之禮儀而正其位凡軍旅防同受國客幣而賓禮之

鄭剛中曰國客謂四夷遣其臣來也中國之客自有大小行人掌正其位劉執中曰若其入賓而遇國之大喪則詔相其禮儀以正其位若遇軍旅防同則受其幣而賓禮之皆謂蕃國也

凡作事王之大事諸侯次事卿次事大夫次事上士下事庶子

注曰作使也鄭司農云王之大事諸侯使諸侯執大事也次事卿使卿執其次事也次事使大夫次事使上士下事使庶子王光逺曰凡作事謂作四夷之事王之大事謂有戎事於四夷也諸侯以敵王所愾爲事故大事在諸侯次事則非戎事謂威讓之令文誥之辭或施於四夷者則量其事之輕重或以卿大夫或以上士也若夫下事則事之尢小者故以庶子而已

○掌客掌四方賓客之牢禮餼獻飲食之等數與其政治

注曰政治邦新殺禮之屬

王合諸侯而饗禮則具十有二牢庶具百物備諸侯長十有再獻

注曰饗諸侯而用王禮之數者以公侯伯子男盡在是兼饗之莫敵用也諸侯長九命作伯者也獻公侯以下如其命數疏曰合謂時防殷同長知丈反敵丁歷反一作適音的

王巡守殷國則國君膳以牲犢令百官百牲皆具從者三公眂上公之禮卿眂侯伯之禮大夫眂子男之禮士眂諸侯之卿禮庶子壹眂其大夫之禮

注曰國君者王所過之國君也犢繭栗之犢也以膳天子貴誠也牲孕天子不食也祭帝不用也凡賓客則皆角尺令者掌客令主國也百牲皆具言無有不具備疏曰王巡守則殷同殷同則殷國也王巡守至於四嶽之下當方諸侯或所在經過或至方嶽之下若殷國或在王城出畿外在諸侯之國所在之處皆設禮待王故巡守殷國並言也膳亦謂殷膳時也令百官百牲皆具者此文與下爲目百官卽三公以下是也從才用反繭古典反

凡諸侯之禮上公五積皆眂飱牽三問皆修羣介行人宰史皆有牢飱五牢食四十簠十豆四十鉶四十有二壺四十簋十有二牲三十有六皆陳饔餼九牢其死牢如飱之陳牽四牢米百有二十筥醯醢百有二十罋車皆陳車米眂生牢牢十車車秉有五防車禾眂死牢牢十車車三秅芻薪倍禾皆陳乘禽日九十雙殷膳大牢以及歸三饗三食三燕若弗酌則以幣致之凡介行人宰史皆有飱饔餼以其爵等爲之牢禮之陳數惟上介有禽獻夫人致禮八壺八豆八籩膳大牢致饗大牢食大牢卿皆見以羔膳大牢侯伯四積皆眂飱牽再問皆修飱四牢食三十有二簠八豆三十有二鉶二十有八壺三十有二簋十有二腥二十有七皆陳饔餼七牢其死牢如飱之陳牽三牢米百筥醯醢百罋皆陳米三十車禾四十車芻薪倍禾皆陳乘禽日七十雙殷膳大牢三饗再食再燕凡介行人宰史皆有飱饔餼以其爵等爲之禮惟上介有禽獻夫人致禮八壺八豆八籩膳大牢致饗大牢卿皆見以羔膳特牛子男三積皆眂飱牽壹問以修飱三牢食二十有四簠六豆二十有四鉶十有八壺二十有四簋十有二牲十有八皆陳饔餼五牢其死牢如飱之陳牽二牢米八十筥醯醢八十罋皆陳米二十車禾三十車芻薪倍禾皆陳乘禽日五十雙壹饗壹食壹燕凡介行人宰史皆有飱饔餼以其爵等爲之禮惟上介有禽獻夫人致禮六壺六豆六籩膳眂致饗親見卿皆膳特牛

注曰積皆眂飱牽謂所共如飱而牽牲以往不殺也不殺則無鉶簠簋之實其米實於筐豆實實於罋其設筐陳於楹內罋陳於楹外牢陳於門西車米禾芻薪陳於門外壺之有無未聞三問皆修修脯也上公三問皆修下句云羣介行人宰史皆有牢君用修而臣有牢非禮也蓋著脫字失處且誤耳飱客始至致小禮也公侯伯子男飱皆飪一牢其餘牢則腥食者其庶羞美可食者也其設蓋陳於楹外東西不過四列簠稻粱器也公十簠堂上六西夾東夾各二也侯伯八簠堂上四西夾東夾各二子男六簠堂上二西夾東夾各二豆菹醢器也公四十豆堂上十六西夾東夾各十二侯伯三十二豆堂上十二西夾東夾各十子男二十四豆堂上十二西夾東夾各六禮器曰天子之豆二十有六諸公十有六諸侯十有二上大夫八下大夫六以聘禮差之則堂上之數與此同鉶羮器也公鉶四十二侯伯二十八子男十八非衰差也二十八書或爲二十四亦非也其於衰公又當三十於言又爲無施禮之大數鉶少於豆推其衰公鉶四十二宜爲三十八蓋近之矣則公鉶堂上十八西夾東夾各十侯伯堂上十二西夾東夾各八子男堂上十西夾東夾各四壺酒器也其設於堂夾如豆之數鼎牲器也簋黍稷器也鼎十有二者飪一牢正鼎九與陪鼎三皆設於西階前簋十二者堂上八西夾東夾各二合言鼎簋者牲與黍稷俱食之主也牲當爲腥聲之誤也腥謂腥鼎也於侯伯云腥二十有七其故腥字也諸侯禮盛腥鼎有鮮魚鮮臘毎牢皆九爲列設於阼階前公腥鼎三十六腥四牢也侯伯腥鼎二十七腥三牢也子男腥鼎十八腥二牢也皆陳陳列也飧門內之實備於是矣亦有車米禾芻薪公飱五牢米二十車禾三十車侯伯四牢米禾皆二十車子男三牢米十車禾二十車芻薪皆倍其禾饔餼旣相見致大禮也大者旣兼飧積有生有腥有熟余又多也死牢如飱之陳亦飪一牢在西余腥在東也牽生牢也陳於門西如積也米橫陳於中庭十爲列每筥半斛公侯伯子男黍梁稻皆二行公稷六行侯伯稷四行子男二行醯醢夾碑從陳亦十爲列醯在碑東醢在碑西皆陳於門內者於公門內之陳也言車者衍字耳車米載車之米也聘禮曰十斗曰斛十六斗曰防十防曰秉每車秉有五防則二十四斛也禾稾實幷刈者也聘禮曰四秉曰筥十筥曰稯十稯曰秅每車三秅則三十稯也稯猶束也米禾之秉筥字同數異禾之秉手把耳筥讀爲棟梠之梠謂一穧也皆陳橫陳門外者也米在門東禾在門西芻薪𨿽取數於禾薪從米芻從禾也乘禽乘行羣處之禽謂雉雁之屬於禮以雙爲數殷中也中又致膳示念賓也若弗酌謂君有故不親饗食燕也不饗則以酬幣致之不食則以侑幣致之凡介行人宰史眾臣從賓者也行人主禮宰主具史主書皆有飱饔餼尊其君以及臣也以其爵等爲之牢禮之數陳爵卿也則飧二牢饔餼五牢大夫也則飧大牢饔餼三牢士也則飱少牢饔餼大牢也此降小禮丰大禮也以命數則參差難等略於臣用爵而已夫人致禮助君養賓也籩豆陳於戶東壺陳於東序凡夫人之禮皆使下大夫致之於子男云膳視致饗言夫人致膳於小國君以致饗之禮則是不復饗也饗有壺酒鄕皆見者見於賓也旣見之又膳之亦所以助君養賓也卿見又膳此聘禮卿大夫勞賓餼賓之類與於子男云親見卿皆膳特牛見讀如卿皆見之見言卿於小國之君有不故造館見者故造館見者乃致膳鄭司農說牽云牲可牽行者也故春秋傳曰餼牽竭矣秅讀爲秅秭麻答之秅疏曰此一經並是諸侯自相朝主國待賓之禮若然天子掌客不見天子待諸侯禮而見諸侯自相待者以外內天子待諸侯亦同諸侯自相待可知鄭剛中曰攷此下文有夫人致禮之事則知爲諸侯待賓客之禮無疑積子賜反鉶音刑三十有六及牲十有八當作腥筥姜呂反罋烏弄反防素口反秅丁故反三食音嗣下食大牢再食壹食注不食同餘如字見賢徧反飪而甚反差初宜反衰初危反相見不見而見皆讀如字行戶剛反稯子工反又音總梠音呂穧才計反造七報反秭音姊

凡諸侯之卿大夫士爲國客則如其介之禮以待之注曰言其特來聘問待之禮如其爲介時然則聘禮凡所以禮賓是亦禮介坡謂自上公五積至此皆詳主國所以待公侯伯子男及其卿大夫士之禮而王之從者公卿大夫士庶子待之之禮舉眂此矣從才用反

凡禮賓客國新殺禮凶荒殺禮札喪殺禮禍烖殺禮在野在外殺禮

注曰皆爲國省用愛費也國新新建國也凶荒無年也禍烖新有兵寇水火也疏曰野外忽遽禮物不可卒備故亦殺之殺色界反

凡賓客死致禮以喪用

注曰死則主人爲之具而殯矣喪用者饋奠之物疏曰如小殮特豚一鼎大殮時特豚三鼎之類是也

○賓客有喪惟芻稍之受

注曰不受饗食饗食加也喪謂父母死也客則又有君焉芻給牛馬稍人廩也其正禮飧饔餼主人致之則受

○遭主國之喪不受饗食受牲禮

注曰牲亦當爲腥聲之誤也有喪不忍煎亨正禮飧饔餼當熟者腥致之也稍所教反亨普庚反

○掌訝掌邦國之等籍以待賓客

注曰等九儀之差數訝誤化反

若將有國賓客至則戒官修委積與士逆賓於疆爲前驅而入

注曰官謂牛人羊人舍人委人之屬士訝士也旣戒乃出迎賓

○及宿則令聚

注曰令令野廬氏

○及委則致積

注曰以王命致於賓

至於國賓入館次於捨門外待事於客

注曰次如今官府門外更衣處待事於客通其所求索

及將幣爲前驅

注曰道之以如朝

○至於朝詔其位入復及退亦如之

注曰鄭司農云詔其位告客以其位次也謂入復者入告王以客至也退亦如之如其爲前驅疏曰於朝者卽是大門外陳擯介之處道音導下同

凡賓客之治令訝訝治之

注曰賓客之治謂欲正其貢賦理國事也以告訝訝爲如朝而理之

○凡從者出則使人道之

注曰從者凡介以下也人其屬胥徒也使道賓客之從者營防之

○及歸送亦如之

注曰如之者送至於竟如其前驅聚待事之屬從才用反注同竟音境

凡賓客諸侯有卿訝卿有大夫訝大夫有士訝士皆有訝

注曰此謂朝覲聘問之日王所使迎賓客於館之訝疏曰案聘禮記云卿大夫訝大夫士訝士皆有訝

賓卽館訝將公命又見之以其摯聘問之日亦使之訝天子有掌訝之官卽館之訝餘事皆掌主之惟朝覲聘問之日使卿大夫訝諸侯兼官故大夫士爲訝賓卽館時卽爲之訝與此掌訝不同也

凡訝者賓者至而往詔相其事而掌其治令

易彥祥曰上經因訝賓客而及卿大夫卽館之訝此復言掌訝之職凡言修委積以下皆所治之令相息亮反

○掌交掌以節與幣巡邦國之諸侯及其萬民之所聚者道王之徳意志慮使咸知王之好惡辟行之

注曰節以爲行信幣以見諸侯也咸皆也辟讀如辟忌之辟使皆知王之所好者而行之知王所惡者辟而不爲疏曰案序官掌交中士八人天下九州千六百餘國使皆周徧必無徧理今言之者蓋是國有不知治者徧使知之也好呼報反惡烏路反辟音避注同

使和諸侯之好

注曰有欲相與修好者則爲和合之疏曰下有結其交好爲朝聘則此好謂使爲婚姻之好也

○達萬民之說

注曰說所喜也達者達之於王若其國君說音悅

掌邦國之通事而結其交好

注曰通事謂朝覲聘問也

○以諭九稅之利九禮之親九牧之維九禁之難九戎之威

注曰諭告曉也九稅所稅民九職也九禮九儀之禮九牧九州之牧九禁九灋之禁九戎九伐之戎坡謂下而九稅取之有常則民足而君利中之九禮九牧則善鄰而親仁上之九禁九伐則奉灋而畏威夏官之匡人撢人所以消兵於未形也此之掌交刑期於無刑也難乃旦反撢他南反

○掌察【闕】

○掌貨賄【闕】

○朝大夫掌都家之國治

注曰都家王子弟公卿及大夫之采地也主其國治者平理其來文書於朝者

日朝以聽國事故以告其君長

注曰國事故天子之事當施於都家者也告其君長使知而行之也君謂其國君長其卿大夫也朝直遙反長丁丈反下同

國有政令則令其朝大夫

注曰使以告其都家之吏坡謂上文國事故乃天子日所施爲者聴之以告其君長使知王之所好惡而辟行之也此政令方是當施於都家者辟音避

凡都家之治於國者必因其朝大夫然後聴之惟大事弗因

注曰謂以小事文書來者朝大夫先平理之乃以告有司也大事者非朝大事者非朝大夫所能平理

凡都家之治有不及者則誅其朝大夫

注曰不及謂有稽殿之

在軍旅則誅其有司

注曰有司都司馬家司馬

○都則【闕】

○都士【闕】

○家士【闕】

坡謂右自大司宼小司宼士師三長官而下鄕士主國獄遂士主郊縣士主野方士主都家畿內也訝士主四方獄訟畿外也次以朝士者諸防獄獘訟皆於外朝也次以司民者見民者天之所司王之所敬作天之牧受王嘉師當有仁恩憫念也獄訟旣獘有五刑以麗其辟故次司刑有刺宥以議其輕重故次司刺有大亂獄則故府之典章在故次司約有疑獄不決則天威之嚴在故次司盟於是罪輕而贖刑者則職金受其入次之罪重而孥戮者則司厲執其灋次之稍重而未麗於灋者則司圜主収教又次之已在刑者則囚而刑殺故掌囚掌戮又次之從坐者恕其死因存其生故司隸罪隸又次之繼以蠻閩夷貉四隸者蓋徵伐四夷所得同名爲隸皆此意也繼犬人於司厲者司厲治盜犬能逐盜者也𨿽然刑非得已也禁於未發則民安而上不煩故布憲禁於天下禁殺戮禁暴氏禁於國中野廬氏蠟氏雍氏萍氏司寤氏所以使行者無害死者有主陸走者無險阻水浮者不沒溺時其宵晝行止以節皆道路之禁也司烜氏條狼氏修閭氏皆祭祀軍旅之禁也自冥氏至庭氏十二職艸木鳥獸爲民害者驅而除之義之盡也繼以銜枚氏司囂者無端歌哭雜气妖聲人化物者不祥也故次之於是刑事盡矣次以伊耆氏者秋養耆老故也次以大行人等官者賓位於西北天地之義气屬秋也朱子又曰凡諸侯朝覲防同之禮旣畢則降而肉袒請刑司寇主刑故屬焉此又較著也大行人小行人主迎賓客賓客旣至見於王則有儀故司儀次之而行夫掌小事環人掌送逆象胥掌四夷國使官卑禮簡又次之賓客朝見旣畢有饔飧牢禮之歸故掌客次之賓客自來至去皆有訝故掌訝終焉掌交則王所以交於諸侯也附以朝大夫者都家王畿之內也自大司寇至職末凡官六十有六其掌察掌貨賄都則都士家士文闕不敢彊爲之次貉音陌蠟音聚烜音燬條音滌彊其兩反

周禮述注卷二十二﹤經部﹐禮類﹐周禮之屬﹐周禮述注﹥

欽定四庫全書

周禮述注卷二十三

安溪李光坡撰

冬官攷工記第六

鄭目錄云象冬所立官也是官名司空者冬閉藏萬物天子立司空使掌邦事亦所以富立家使民無空者也司空之篇亡漢興購求千金不得此前世識其事者記錄以備大數古周禮六篇畢矣疏曰鄭義旣然今案漢書藝文志云經禮三百威儀三千及周之衰諸侯將逾灋度惡其害己皆滅去其籍孔子時而多不具以此觀之冬官一篇其亡已久有人尊集舊典錄此三十工以爲攷工記𨿽不知其人又不知作在何日要知在於秦前是以遭秦滅焚典籍韋氏裘氏等闕也玻聞之兄曰尙書伯禹作司空而後契爲司徒是唐虞之官也王制司空度地居民而後司徒修禮明敎是夏殷之官也洪範四曰司空五曰司徒殷官又其著者帝王皆首司空而周公獨後之何蓋與易以艮成終成始義合也是故宰掌天司徒掌地兼總條貫是二官者包乎上下其外春夏秋冬各司一事宗伯以禮樂敎而實由司空之富邦國生萬民而後敎化行則自冬而春貞下起元之義也禮以節之樂以和之政以行之刑以防之極其效不過欲老有所終幼有所長黎民不饑不寒矜寡孤獨廢疾者有養而已則春生夏長秋收以至冬藏之義也以此爲終而實王道之始以此爲始而要其成何以加玆深哉周公之意豈有異於堯舜禹湯之心乎矜讀鰥

國有六職百工與居一焉

注曰百工司空事官之屬司空掌營城郭都邑立社稷宗廟造宮室車服器械監百工者唐虞已上曰共工疏曰六職卽下云或坐而論道至治絲麻以成之是也

○或坐而論道或作而行之或審曲面埶以飭五材以辧民器或通四方之珍異以資之或飭力以長地財或治絲麻以成之

注曰言人徳能事業之不同者也論道謂謀慮治國之政令也作起也辧猶具也資取也操也鄭司農云審曲面埶審察五材曲直方面形埶之宜以治之及陰陽之面背是也春秋曰天生五材民並用之謂金木水火土也謂此五材金木皮玉土

○坐而論道謂之王公

注曰天子諸侯

作而行之謂之士大夫

注曰親受其職居其官也

審曲面執以飭五材以辧民器謂之百工

注曰五材各有工言百眾言之也

通四方之珍異以資之謂之商旅

注曰商旅販賣之客也易曰至日商旅不行

飭力以長地財謂之農夫

注曰三農受夫田也疏曰飭勤也地財穀物皆是

治絲麻以成之謂之婦功

注曰布帛婦官之事鄭敬仲曰記之所載自王公士大夫以至於農夫婦功皆有職於國者也而百工者事職之所主故列於事官而爲之屬也然上無道揆則下無灋守朝不信道則工不信度三公坐而論道則上有道揆而朝信道此道徳之所以明也士大夫作而行之則下有灋守而工信度此風俗之所以同也先王之時所以同風俗者尢謹於百工以其衣服器械之所由出也然則其可不屬之以官乎與音預長丁丈反埶音勢監古銜反共音恭販甫萬反

粵無鎛燕無函秦無廬胡無弓車

注曰此四國者不置是工也鎛田器詩云偫乃錢鎛又曰其鎛斯防鄭司農云函讀如國君含垢之含函鎧也廬讀爲纑謂矛防柄胡今匈奴

○粵之無鎛也非無鎛也夫人而能爲鎛也燕之無函也非無函也夫人而能爲函也秦之無廬也非無廬也夫人而能爲廬也胡之無弓車也非無弓車也夫人而能爲弓車也

注曰言其丈夫人人皆能作是器不須國工粵地塗泥多艸薉而山出金錫鑄冶之業田器尢多燕近彊胡習作甲冑秦多細木善作矜柲匈奴無屋宅田獵畜牧逐水艸而居皆知爲弓車粵越同鎛音博燕音煙廬魯吳反夫人注方無反沈音扶偫直裏反錢子淺反防音趙鎧音愷纑音盧薉音穢矜巨巾反柲音祕

知者創物

注曰謂始闓端造器物若世本作者是也

巧者述之守之世謂之工

注曰父子世以相敎知音智闓音開

百工之事皆聖人之作也

注曰事無非聖人所爲也

鑠金以爲刃凝土以爲器作車以行陸作舟以行水此皆聖人之所作也

注曰凝堅也坡謂此申知者創物事鑠始灼反

天有時地有气材有美工有巧合此四者然後可以爲良

注曰時寒溫也气剛柔也良善也

○材美工巧然而不良則不時不得地气也

注曰不時不得天時劉執中曰不言不得天時地气而曰則不時不得地气者蓋東西南北之異宜在地之气不均也而器遷乎其地而不能良者則於地之气有得有不得之辧若天時春夏秋冬之行孰有不同之方歟其失之者非時不然也人也

○橘逾淮而北爲枳鸜鵒不逾濟貉逾汶則死此地气然也

注曰鸜鵒鳥也春秋昭二十五年有鸜鵒來巢曰書所無也鄭司農云不逾濟無妨於中國有之貉或爲猿謂善緣木之援也汶水在魯北

○鄭之刀宋之斤魯之削吳粵之劍遷乎其地而弗能爲良地气然也

注曰去此地而作之則不能使良也疏曰若據經所言則鄭之刀以此刀之鐵移向宋而作斤宋之斤移向鄭而作刀皆不得爲良鄭剛中曰言橘貉鸜鵒賦性以生者猶非其地則不能生況刀斤削劍之器出於人爲者乎引彼諭此以見地气之不可不順也

○燕之角荊之幹妢胡之笴吳粵之金錫此材之美者也

注曰荊荊州也幹柘也可以爲弓弩之幹妢胡胡子之國在楚旁笴矢幹也禹貢荊州貢櫄幹栝栢及簵楛

○天有時以生有時以殺艸木有時以生有時以死石有時以泐水有時以凝有時以澤此天時也

注曰言百工之事當審其時也鄭司農云泐讀如再扐而後掛之扐泐謂石解散也夏時盛暑大熱則然坡謂此數節皆申巧者述之事審時得气掄材惟

巧者能之枳諸氏反鸜其俱反鵒音欲濟子禮反貉音涸汶音問削思約反又思詔反妢音焚笴幹上聲泐音勒澤音亦猿音袁柘音蔗櫄勅倫反其隕反簵音路楛音枯

凡攻木之工七攻金之工六攻皮之工五設色之工五刮摩之工五摶埴之工二

注曰攻猶治也摶之言拍也埴黏土也故書七爲十刮作捖鄭司農云十當爲七捖摩之工謂玉工也捖讀爲刮其事亦是也毛氏曰凡此諸工以職多者上寡者次之尢寡者爲下

○攻木之工輪輿弓廬匠車梓攻金之工築冶鳬防段桃攻皮之工函鮑韗韋裘設色之工畫繢鐘筐防刮摩之工玉楖雕矢磬摶埴之工陶旊

注曰事官之屬六十此職其五材三十工略記其事耳其曰某人者以其事名官也其曰某氏者官有世功若族有世業以氏名官者也廬矛防矜柲也國語曰侏儒扶廬梓榎屬也鄭司農云鮑讀爲鮑魚之鮑書或爲鞄蒼頡篇有鞄韗讀爲歷運之運防讀爲芒芒禹迹之芒楖讀如巾櫛之櫛旊讀爲甫始之甫謂旊讀如放於此乎之放疏曰某人者若匠人梓人韗人鮑人之類此等直指事上名官曰某氏者義有二一者官有世功以官爲氏若韋氏裘氏冶氏之類二者族有世業以氏名官若鳬氏防氏之等坡謂此二節皆申守之世謂之工也刮古八反摶音團埴時職反防音栗韗音運繢戶對反防莫黃反楖音卽旊音紡拍普百反黏女亷反捖音刮侏音朱榎古馬反鞄匹學反如兗反放甫罔反

有虞氏上陶夏后氏上匠殷人上梓周人上輿

注曰官各有所尊王者相變也舜至質貴陶器甒大瓦棺是也禹治洪水民降丘宅土卑宮室盡力乎溝洫而尊匠湯放桀疾禮樂之壞而尊梓武王誅紂疾上下失其服飾而尊輿

○故一器而工聚焉者車爲多

注曰周所尙也陳君舉曰車制用在輪故察車自輪始輪之外輮爲圍圍之中直指湊轂者爲輻輻之所蓄而利轉者謂之轂轂裏之大穿謂之賢轂外之小穿謂之軹轂中空處謂之藪轂上橫通通載者謂之軸軸末以防輪而固謂之牽軸上橫伏而納輈者謂之轐轐上所載三面材謂之任正任正之上謂之軫輿前掩軓版謂之陰輿深謂之隊植於輿兩傍謂之輢蔽風塵謂之茀橫於兩輢而爲人所慿者謂之式中系驂馬內轡處謂之輢式下之植從者謂之轛兩輢之上出於式者謂之較較之下從者謂之軹以革鞔式以皮覆式謂之韈以簟衣式謂之車軓納轡之環謂之韈著車之眾環謂之指有曲轐而出從前稍曲而上謂之輈輈前持衡者謂之頸頸下衡者謂之衝衝下兩馬謂之服服外兩馬謂之驂兩服之四轡兩驂之四轡謂之八轡兩驂之內轡系於式其在手者外轡與服馬之四轡謂之六轡前系於衡後系於軫以防驂馬之入者謂之脇驅驂馬之系車四條謂之靷內兩條納於陰者謂之陰靷外系於軸者謂之外靷拘二靷以絆其背者謂之韅背爲環以管外內轡謂之遊環削革三就當胸謂之繁纓縷金以當盧謂之鍚著鈴於兩鑣謂之鸞置鈴於式謂之和兩驂內轡謂之勒車上之覆則有蓋蓋之斗謂之部蓋上撩謂之弓蓋之小柄謂之達常大扛長八尺謂之桯此車之通制也甒音武輮人九反輻音福轂音谷軸音逐舝音轄輈音舟轐音濮軓同音犯輢音倚鞔莫官反轛音對較音覺韈音防靷羊晉反韅音顯鍚音陽撩音聊扛虎項反桯音汀

車有六等之數

注曰車有天地之象人在其中焉六等之數灋易之三材六畫

○車軫四尺謂之一等戈柲六尺有六寸旣建而迆崇於軫四尺謂之二等人長八尺崇於戈四尺謂之三等殳長尋有四尺崇於人四尺謂之四等車防常崇於殳四尺謂之五等酋矛常有四尺崇於防四尺謂之六等注曰此所謂兵車也軫輿後橫木崇髙也八尺曰尋倍尋曰常殳長丈二戈殳防矛皆揷車騎鄭司農云迆讀爲倚移從風之移謂著戈於車邪倚也酋聲直謂矛楊謹仲曰此以軫爲輿後橫木後注以軫爲輿故學者惑焉軫正是輿之名蓋四畔各以木加於輿上以閒其所載詩所謂俴收也其四方則象地故曰軫方象地惟四畔皆木也故論軫之髙則以後橫木爲度六分其廣以一爲軫圍車廣六尺六寸則是輿後橫木圍一尺一寸徑三寸三分寸之二輪六尺六寸故軹髙三尺三寸並後軫與轐七寸其髙四尺故指後橫木爲髙之度軫之義不止後橫木也

○車謂之六等之數

注曰申言數也柲音祕迆以氏反殳音殊酋在由反著丁略反邪似嗟反俴在演反

凡察車之道必自載於地者始也是故察車自輪始注曰先視輪也自從也坡謂凡車材皆載於輪上惟輪載於地

○凡察車之道欲其朴屬而微至不朴屬無以爲完久也不防至無以爲戚速也

注曰朴屬猶附著堅固貌也齊人有名疾爲戚者春秋曰蓋以操之爲已蹙矣速疾也防至謂輪至地者少言其圜甚著地者微耳著地者防則易轉故不防至無以爲戚速鄭剛中曰察車之道必觀乎輪而觀輪之灋又自有術

○輪已崇則人不能登也輪已庳則於馬終古登阤也注曰已大也甚也崇髙也齊人之言終古猶言常也阤阪也輪庳則難引毛氏曰輪朴屬而防至固盡善矣而髙下又不可以無節

○故兵車之輪六尺有六寸田車之輪六尺有三寸乘車之輪六尺有六寸

注曰此以馬大小爲節也兵車革路也田車木路也乘車玉路金路象路也兵車乘車駕國馬田車駕田馬

○六尺有六寸之輪軹崇三尺有三寸也加軫與轐焉四尺也人長八尺登下以爲節

注曰此車之髙者也軫輿也鄭司農云軹�也轐讀爲旃僕之僕謂伏兔也謂軹轂末也此軫與轐並七寸田車又宜減焉乘車之軌廣取數於此軌廣八尺旁出輿亦七寸也疏曰車輿六尺有六寸軌廣謂轍廣轍八尺則車輿外旁出輿兩相各七寸七寸之數取於軫轐之數也趙氏曰轐置於輪輻軸上如兩短柱以承軫者屬章欲反戚音促庳音婢阤堂何反阪音反轐音卜�音衛

○輪人爲輪斬三材必以其時

注曰三材所以爲轂輻牙也斬之以時材在陽則中冬斬之在陰則中夏斬之今世轂用雜楡輻以檀牙以橿也

○三材旣具巧者和之

注曰調其鑿內而合之

○轂也者以爲利轉也輻也者以爲直指也牙也者以爲固抱也

注曰利轉者轂以無有爲用也鄭司農云牙讀如跛者訝跛之訝謂輪輮也世間或謂之罔書或作輮

○輪敝三材不失職謂之完

注曰敝盡而轂輻牙不動牙音訝中音仲橿居良反內同枘如鋭反

望而眂其輪欲其幎爾而下迆也進而眂之欲其防至也無所取之取諸圜也

注曰輪謂牙也幎均致貌也進猶行也防至至地者少也非有他也圜使之然也疏曰望而視之謂車停止時下迆者謂輻轂上轂下兩兩相當正直不旁迆趙氏曰此段是分別察輪之節目據牙輻轂綆四者而言皆謂輪已成而眂其所作之善否非謂方制輪之時上文以轂爲先輻次之牙次之自內言之至於外也此以輪爲先輻次之轂次之自外以及內也方其制輪則自內以及外及其旣成而眂之則自外以及內事之序如此幎音覓綆讀爲餅音丙下同

望其輻欲其揱爾而纎也進而眂之欲其肉稱也無所取之取諸易直也

注曰揱纎殺小貌也肉稱殺好也鄭司農云揱讀爲紛容揱參之揱謂如桑螵蛸之蛸疏曰凡輻皆向轂處大向牙處小言揱纎據牙處小而言也肉稱向轂爲稱揱音蕭又音朔稱尺證反易以豉反殺色界反參所林反螵毗昭反蛸音蕭

望其轂欲其眼也進而眂之欲其幬之亷也無所取之取諸急也

注曰眼出大貌也幬幔轂之革也革急則裹木亷隅見鄭司農云眼讀如限切之限眼魚懇反幬音蹈一音疇幔莫幹反裹音果見賢徧反

眂其綆欲其蚤之正也

注曰蚤讀爲爪謂輻入牙中者也鄭司農云綆讀爲闗東言餅之餅謂輪箄也謂輪𨿽箄爪牙必正也

○察其菑蚤不齵則輪𨿽敝不匡

注曰菑謂輻入轂中者也菑與爪不相佹乃後輪敝盡不匡刺也鄭司農云菑讀如雜厠之厠謂建輻也泰山平原所樹立物爲菑聲如胾博立梟棊亦爲菑匡枉也疏曰人之牙齒參差謂之齵綆音餅蚤音爪下同菑側吏反齵五構反箄薄歷反佹九委反刺洛葛反胾則吏反梟古堯反

凡斬轂之道必矩其陰陽

注曰矩謂刻識之也疏曰此欲斬轂之時先就樹刻之記識其向日爲陽背日爲陰之處必記之者爲後以火養其陰故也

○陽也者稹理而堅陰也者疏理而柔是故以火養其陰而齊諸其陽則轂𨿽敝不藃

注曰稹致也火養其陰炙堅之也鄭司農云藃當作耗謂藃藃暴陰柔後必橈減幬革暴起疏曰言以火養炙陰柔之處使堅與陽齊等也

○轂小而長則柞大而短則摰

注曰鄭司農云柞讀爲迫唶之唶謂輻間柞狹也摰讀爲槷謂輻危槷也謂小而長則菑中弱大而短則轂末不堅

○是故六分其輪崇以其一爲之牙圍

注曰六尺六寸之輪牙圍尺一寸

參分其牙圍而漆其二

注曰不漆其踐地者也漆者七寸三分寸之一不漆者三寸三分寸之二令牙厚一寸三分寸之二則內外面不漆者各一寸也

槨其漆內而中詘之以爲之轂長以其長爲之圍注曰六尺六寸之輪漆內六尺四寸是爲轂長三尺二寸圍徑一尺三分寸之二也鄭司農云槨者度兩漆之內相距之尺寸也

○以其圍之阞捎其藪

注曰捎除也阞三分之一也鄭司農云捎讀爲桑螵蛸之蛸藪讀爲蜂藪之藪謂轂空壺中也謂此藪徑三寸九分寸之五壺中當輻菑者也蜂藪者猶言趨也藪者眾輻之所趨也疏曰車轂之灋其孔必大頭寛小頭狹當輻入處謂之藪寛狹處中而已阞者三分之一也於前一尺三分寸之二三分取一以除空中當藪之處使容車轂也

○五分其轂之長去一以爲賢去三以爲軹

注曰鄭司農云賢大穿也軹小穿也謂此大穿徑八寸十五分寸之八小穿徑四寸十五分寸之四大穿甚大似誤矣大穿實五分轂長去二也去二則得六寸五分寸之二凡大小穿皆謂金也今大小穿金厚一寸則大穿穿內徑四寸五分寸之二小穿穿內徑二寸十五分寸之四如是乃與藪相稱也疏曰上經言轂空壺中此言轂大小兩頭

○容轂必直陳篆必正施膠必厚施筋必數幬必負幹注曰鄭司農云讀容上屬曰軹容謂容者治轂爲之形容也篆轂約也幬負幹者革轂相應無贏不足趙氏曰轂約不專指軹而言蓋轂以革鞔之約謂

鞔也於鞔之上而飾以采色如巾車孤乘夏篆注亦謂夏篆五采畫轂約也陳設其篆采之文則欲正而不邪

○旣摩革色靑白謂之轂之善

注曰謂丸漆之幹而以石摩平之革色靑白善之徴也疏曰此謂以革鞔轂訖將漆之先以骨丸之待幹以石摩之色靑白則善也稹之忍反藃呼暴反柞莊百反摰注讀槷魚列反詘勿反阞音勒捎音簫藪素口反篆直轉反膠音交識音志耗呼報反暴步莫反橈乃孝反唶莊百反數色角反鞔莫官反幹音幹

參分其轂長二在外一在內以置其輻

注曰轂長三尺二寸者令輻廣三寸半則輻內九寸半輻外一尺九寸

○凡輻量其鑿深以爲輻廣

注曰廣深相應則固足相任也

輻廣而鑿淺則是以大扤𨿽有良工莫之能固

注曰扤搖動貌

鑿深而輻小則是固有餘而彊不足也

注曰言輻弱不勝轂之所任也疏曰鑿深而輻小者謂轂大故鑿得深

○故竑其輻廣以爲之弱則𨿽有重任轂不折

注曰言力相稱也弱菑也今人謂蒲本在水中者爲弱是其類也鄭司農云竑讀如紘綎之紘謂度之疏曰力相稱者止謂輻廣與鑿深相稱蒲本在水爲蒻則此弱亦是輻入轂中者也

○參分其輻之長而殺其一則𨿽有深泥亦弗之溓也注曰殺衰小也鄭司農云溓讀爲黏謂泥不黏著輻也疏曰假令輻除入轂之中其外長三尺則殺一尺以向牙以本麤末細塗則向下利故泥不黏著之

○參分其股圍去一以爲骹圍

注曰謂殺輻之數也鄭司農云股謂近轂者也骹謂近牙者也方言股以諭其丰故言骹以諭其細人脛近足者細於股謂之骹羊脛細者亦謂骹疏曰上經云殺其一者據長短之中殺一分此經三分殺一據本麤末細而言

○揉輻必齊平沈必均

注曰揉謂以火槁之眾輻之直齊如一也平沈平漸也鄭司農云平沈謂浮之水上無輕重

直以指牙牙得則無槷而固

注曰得謂倨句鑿內相應也鄭司農云槷榝也蜀人言榝曰槷謂槷讀如涅從木熱省聲

不得則有槷必足見也

注曰必足見言槷大也然則𨿽得猶有但小耳鄭剛中曰輻直而倨牙曲而句倨句之勢難乎相得苟輻之直而指牙牙與輻二者相入而各得其正𨿽無槷亦固也況於有槷乎槷楔也若夫佹戾各不相得𨿽有木以槷之其槷不隠必有時而見矣足見謂其槷之大也輻之入牙未必不用槷而能固者也但二者相得則有槷而小似無槷焉其勢亦固不相得則有槷必大𨿽大亦不能固上云無槷而固非無也必其相得若無也量音良扤五骨反深屍鴆反下同彊其良反竑獲耕反殺色界反溓注作黏女亷反骹胡飽反揉如九反槷魚列反見賢徧反紘音宏蒻音弱麤音粗倨音據句古侯反鑿內如鋭反榝素結反涅乃結反楔音屑佹音詭

六尺有六寸之輪綆參分寸之二謂之輪之固

注曰輪箄則車行不掉也參分寸之二者出於輻股鑿之數也趙氏曰蓋凡造車必置綆於輻外一頭入轂一頭入牙所以遮防撐住著輪使行時不至於搖扤也三分寸之二謂綆在輻外近轂處輻廣三寸半輻是側安者此處甚髙必礙住綆綆不容與輻一般排鑿孔使兩頭俱入牙所以鑿轂與牙之時綆鑿孔向外侵三分寸之二疏𨿽只說鑿牙其實兼轂而言蓋綆那頭必入轂故也所謂三分寸之二者以一寸三分之而得其二也以數計之則綆離輻菑爪鑿孔六分有奇如此則綆不被輻髙處閣起又輔助住輻輻有倚靠則車行不掉輪自堅固所以謂之輪之固也據輪人爲蓋疏云則向外謂近輿處綆是安在輪之內面外面無有綆或謂綆兩頭俱入於牙不入於轂此說不然蓋輻中間髙閣住綆綆如何俱入於牙得若使綆一頭不入於轂皆入於牙注當言出於輻骹鑿數不當言輻股矣輻股是近轂處故也綆方頴反掉徒弔反撐醜庚反

凡爲輪行澤者欲杼行山者欲侔

注曰杼謂削薄其踐地者侔上下等

杼以行澤則是刀以割塗也是故塗不附

注曰附著也

侔以行山則是摶以行石也是故輪𨿽敝不甐於鑿注曰摶圜厚也鄭司農云不甐於鑿謂不動於鑿中也謂甐亦敝也以輪之厚石𨿽齧之不能敝其鑿旁使之動

○凡揉牙外不廉而內不挫旁不腫謂之用火之善注曰廉絕也挫折也腫瘣也疏曰古者車輞屈一木爲之凡屈木多外亷絕理內挫折中旁腫負起無此三疾是用火之善也杼直呂反摶音團甐音吝挫作臥反瘣胡罪反輞音罔

是故規之以眂其圜也

注曰輪中規則圜矣

萭之以眂其匡也

注曰等爲萭蔞以運輪上輪中萭蔞則不匡刺也萭鄭司農云書或作矩趙氏曰輪圜物也中規則可如何欲其中矩蓋以規合之固可驗其不員處以矩合之其四方四角有不員處亦可因矩以驗之

縣之以眂其輻之直也

注曰輪輻三十上下相直從旁以繩縣之中繩則鑿正輻直矣

水之以眂其平沈之均也

注曰平漸其輪無輕重則斲材均矣疏曰兩輪俱置水中

量其藪以黍以眂其同也

注曰黍滑而齊以量兩壺無贏不足則同疏曰謂兩輪俱用黍量眂其容受同不

權之以眂其輕重之侔也

注曰侔等也稱兩輪鈞石同則等矣輪有輕重則引之有難易

○故可規可萭可水可縣可量可權也謂之國工注曰國之名工易彥祥曰此又總括輪人一篇之意大抵注目而視方員不如付諸規矩之爲公謄口而議平直不如付諸準繩之爲審援手而度多寡輕重不如付諸權量之爲當六者設則天下之爲方員平直多寡輕重者皆不能外是固不容加毫末於其間也萭姜禹反縣音懸蔞良主反

○輪人爲蓋

疏曰輪輻三十蓋弓二十有八器類相似故因遣輪人造蓋

達常圍三寸

注曰圍三寸徑一寸也鄭司農云達常蓋斗柄下入杠中也王光遠曰蓋之制上爲部中爲達常下爲桯旁爲弓達常小於桯桯小於部故非部無以納弓於其旁非桯無以含達常於其中

○桯圍倍之六寸

注曰圍六寸徑二寸足以舎達常鄭司農云桯蓋杠也讀如丹桓宮楹之楹

○信其桯圍以爲部廣部廣六寸

注曰廣謂徑也鄭司農云部蓋斗也疏曰此言蓋之斗四面鑿孔內蓋弓者

○部長二尺

注曰謂斗柄達常也疏曰此部卽達常以此達常上入部中遂名此達常爲部其實是達常也

○桯長倍之四尺者二

注曰杠長八尺謂達常以下也加達常二尺則蓋髙一丈立乘也桯讀楹音盈信音申廣古曠反杠音江

十分寸之一謂之枚

注曰爲下起數也枚一分故書十與上二合爲二十字杜子春云當爲四尺者二十分寸之一

○部尊一枚

注曰尊髙也蓋斗上隆髙髙一分也

○弓鑿廣四枚鑿上二枚鑿下四枚

注曰弓蓋橑也廣大也是爲部厚一寸

○鑿深二寸有半下直二枚鑿端一枚

注曰鑿深對爲五寸是以不傷達常也疏曰此經說蓋斗之上鑿孔內弓二十八孔之上下廣狹之義趙氏曰下直二枚者上云鑿下四枚今於內畔於

下亦四枚與外正平故經謂之下直上云鑿上二枚今於內畔孔低二分鑿上亦四枚故經謂之二枚下直鑿之下二枚鑿之上此一句指兩事而言也鑿端一枚者謂部髙一寸今鑿上鑿下俱四枚其中只有二枚在以二枚之中取一枚鑿深放尖故云鑿端一枚端謂鑿頭也所以如此以弓外畔上下方正大四枚今於弓入鑿內處平剡其弓下畔二分於弓尖處又削去一分以納入鑿中使與鑿孔恰好相應如此則弓向處頭仰郤以蓋弓三分之近部一分揉放低外二分爲宇曲又以衣蒙之則弓𨿽低而其力常健𨿽曲不至一向低斜此皆仰其弓故如此若俯其弓則弓自部以下皆低而蔽目矣先儒言鑿上二枚鑿下四枚指鑿之外也下直二枚指鑿之內也鑿廣而內狹上低而下正先髙而揉之使下弓本仰而覆之使俯斯言盡之矣鑿才報反橑音老

弓長六尺謂之庇軹五尺謂之庇輪四尺謂之庇軫注曰庇覆也杜子春云謂覆斡也謂軹轂末也輿廣六尺六寸兩轂並六尺四寸旁減軌內七寸則兩軹之廣凡丈一尺六寸也六尺之弓倍之加部廣凡丈二尺六寸有宇曲之減可覆軹不及斡疏曰上云以其轂長二在外一在內以置其輻輻內九寸半綆三分寸之二金轄之間三分寸之一輻又三寸半總尺四寸以此計之以七寸承輿七寸爲軌凡減一尺四寸則兩軹之廣才丈一尺六寸也庇筆肄反斡音管

參分弓長而揉其一

注曰參分之持長撓短短者近部而平長者爲宇曲也六尺之弓近部二尺四尺爲宇曲疏曰撓而曲之謂之揉必撓近部二尺者以其本鑿弓孔時外畔弓上二枚弓下四枚內畔上下俱四枚由弓頭仰故須近部撓之使平向下四尺持之爲宇曲吐水也

○參分其股圍去一以爲蚤圍

注曰蚤當爲爪以弓鑿之廣爲股圍則寸六分也爪圍一寸十五分寸之一疏曰此言弓近蓋斗麤近末頭細之意

參分弓長以其一爲之尊

注曰尊髙也六尺之弓上近部平者二尺爪末下於部二尺二尺爲句四尺爲求其股股十二除之面三尺幾半也鄭剛中曰前云部尊一枚言部之髙耳若弓之入部則三分其長以其一爲之尊假如六尺之弓則以二尺近部爲髙也

○上欲尊而宇欲卑

注曰上近部平者也隤下曰宇

上尊而宇卑則吐水疾而霤逺

注曰蓋者主爲雨設也乘車無蓋禮所謂潦車謂蓋車與霤力又反隤大回反

蓋已崇則難爲門也蓋已卑是蔽目也是故蓋崇十尺注曰十尺其中正也蓋十尺宇二尺而人長八尺卑於此蔽人目鄭剛中曰車出入乎門蓋太髙則門不能容人立乘乎車蓋太卑則目無所見古人制蓋之灋欲無害於門欲不蔽乎目故以十尺爲度

○良蓋弗冒弗紘殷畝而馳不隊謂之國工

注曰隊落也善蓋者以橫馳於壠上無衣若無紘而弓不落也坡謂弗紘謂有衣而弗系以組也紘戶耕反殷音隠隊直類反

○輿人爲車輪崇車廣衡長參如一謂之參稱

注曰稱猶等也車輿也衡亦長容兩服疏曰參如一者謂俱六尺六寸也驂馬別有軥鬲引車故衡惟容服馬也稱尺證反軥古侯反鬲同軶於革反

參分車廣去一以爲隧

注曰兵車之隧四尺四寸鄭可農云隧謂車輿深也讀如鉆燧攺火之燧謂讀如邃宇之邃疏曰隧謂車輿之縱

○參分其隧一在前二在後以揉其式

注曰兵車之式深尺四寸三分寸之二薛士龍曰植於車輿兩旁爲輢橫於兩輢在車前爲人所憑者爲式

○以其廣之半爲之式崇

注曰兵車之式髙三尺三寸

○以其隧之半爲之較崇

注曰較兩輢上出式者兵車自較而下凡五尺五寸疏曰較謂車輿兩相今人謂之平鬲也言兩輢謂車相兩旁豎之者二者旣別而云爾者以其較之兩頭皆置於輢上二木相附故據兩輢出式言之

○六分其廣以一爲之軫圍

注曰軫輿後橫者也兵車之軫圍尺一寸

○參分軫圍去一以爲式圍

注曰兵車之式圍七寸三分寸之一

○參分式圍去一以爲較圍

注曰兵車之較圍四寸九分寸之八毛氏曰輢植乎輿之四隅較式附焉而不言其圍者舉較則輢可知

○參分較圍去一以爲軹圍

注曰兵車之軹圍三寸二十七分寸之七軹輢之植者衡者也與轂末同名疏曰此軹是車較下豎直者及較下衡者並縱橫相貫也

○參分軹圍去一以爲轛圍

注曰兵車之轛圍二寸八十一分寸之十四轛式之植者衡者也轛者以其鄕人爲名疏曰此轛形狀一與前經軹同但在式木之下對人爲言耳隧音遂注燧邃同較古學反轛音對輢音倚鄕許亮反

圜者中規方者中矩立者中縣衡者中水直者如生焉繼者如附焉

注曰治材居材如此乃善也如生如木從地生如附如附枝之殺也中丁丈反縣音懸殺色界反

凡居材大與小無幷大倚小則摧引之則絕

疏曰上言居材得所此言不得所之事幷偏邪相就也倚則幷也凡居材當各自用力若使大材倚幷小材小材彊不堪大材所倚則摧折若小幷於大大木振其小木力不堪則斷絕也

棧車欲弇

注曰爲其無革鞔不堅易坼壞也士乘棧車疏曰無革鞔輿易可坼壞故當弇向內爲之

飾車欲侈

注曰飾車謂革鞔輿也大夫以上革鞔輿疏曰侈謂向外侈也棧才產反弇於驗反鞔莫幹反易以豉反坼勅白反

○輈人爲輈

注曰輈車轅也詩云五楘梁輈疏曰於三十工無輈人之官但車事是難故車官別主此職也

○輈有三度軸有三理

注曰目下車度淺深之數易彥祥曰軸以貫轂特輪之一器於輈人何與而言於三度之後者軸待輈而後運輈待軸而後行其勢實相資焉輈張畱反楘音木

國馬之輈深四尺有七寸

注曰國馬謂種馬戎馬齊馬道馬髙八尺兵車乘車軹崇三尺有三寸加軫與轐七寸又幷此輈深則衡髙八尺七寸也除馬之髙則餘七寸爲衡頸之間也鄭司農云深四尺七寸謂轅曲中薛士龍曰輈之形自從軓前梢曲而上至衡下其頸以持衡其曲如屋之梁焉

○田馬之輈深四尺

注曰田車軹崇三尺一寸半幷此輈深而七尺一寸半今田馬七尺衡頸之間亦七寸則軫與轐五寸半則衡髙七尺七寸

○駑馬之輈深三尺有三寸

注曰輪軹與軫轐大小之減率寸半也則駑馬之車軹崇三尺加軫與轐四寸又幷此輈深則衡髙六尺七寸也今駑馬六尺除馬之髙則衡頸之間亦七寸率音律

軸有三理一者以爲媺也

注曰無節目也

二者以爲久也

注曰堅刃也

三者以爲利也

注曰滑宻媺音美

軓前十尺而防半之

注曰謂輈軓以前之長也防禦者之策也十或作七合七爲四尺七寸爲鉤以求其股股則短矣七非也鄭司農云軓謂式前也書或作謂軓是軓灋也謂輿下三面之材輢式之所樹持車正也疏曰軓謂車式式前十尺謂轅曲中而策半之則五策矣趙氏曰據下文軓中有灂則輿上置隧處乃是軓

正在隧之下式之前蓋輈身長一丈四尺四寸入輿隧下隧以前只有十尺以此見軓卽隧之下面隧外空著一分輿軓卽是閣住隧版之木橫子謂之軓者取其在下持住車有爲則爲灋之意軓音犯注音同灂子肖反

凡任木

注曰目車持任之材

任正者十分其輈之長以其一爲之圍衛任者五分其長以其一爲之圍小於度謂之無任

注曰任正者謂輿下三面材持車正者也輈軓前十尺與隧四尺四寸凡丈四尺四寸則任正之圍尺四寸五分寸之二衡任者謂兩軛之間也兵車乘車衡圍一尺三寸五分寸之一無任言不勝其任疏曰名任正者此木任力車輿所取正以其兩輢之所樹於此木較式依於兩輢故曰任正也衡任謂兩軛之間當輈頸之處費力之所者也軛於革反勝音升

五分其軫間以其一爲之軸圍

注曰軸圍亦一尺三寸五分寸之一與衡任相應疏曰軫間卽輿廣與衡長俱六尺六寸

十分其輈之長以其一爲之當兔之圍

注曰輈當伏兔者也亦圍尺四寸五分寸之二與任正者相應疏曰當兔謂輿下當橫軸之處

○參分其兔圍去一以爲頸圍

注曰頸前持衡者圍九寸十五分寸之九趙氏曰疏云衡在輈頸之下其頸於前向下持制衡鬲之轅觀向下二字知輈過頸處又低下去禮書亦云輈從軓前防曲而上至衡則向下勾之

○五分其頸圍去一以爲踵圍

注曰踵後承軫者也圍七寸七十五分寸之五十一

凡揉輈欲其孫而無弧深

注曰孫順理也弧木弓也凡弓引之中參中參深之極也揉輈之倨句如二可也如三則深傷其力疏曰揉者以火揉使曲也揉之欲使順理無得如弓之深弓之深太曲也

○今夫大車之轅摰其登又難旣克其登其覆車也必易此無故惟轅直且無橈也

注曰大車牛車也摯輖也登上阪也克能也疏曰牛車自在下車人今於此說大車者輈人造輈主爲四馬車轅因說駕牛者亦須曲橈之意王光逺曰摰言其至謂其勢直而下至也

○是故大車平地旣節軒摰之任及其登阤不伏其轅必縊其牛此無故惟轅直且無橈也

注曰阤阪也王光逺曰軒言其髙而上干摰言其輊而下至旣節軒摯之任則髙下適中而無上干下至之患坡謂登阤之時轅直而柔則牛挽而下之必伏其轅轅堅牛挽之不下則組急而縊牛頸以意度之自見

○故登阤者倍任者也猶能以登及其下阤也不援其邸必緧其牛後此無故惟轅直且無橈也

注曰倍任用力倍也王光逺曰由此觀之則轅𨿽不可以過曲亦不可以不曲此輈之三度所以其深皆有常數也坡謂援拔也邸大車後也下阤之時苟轅直無橈牛行急則必拔車後而覆之牛行緩則必緧絆牛後亦能覆車度之亦見孫音遜弧音胡覆芳服反易以防反橈音閙邸丁禮反緧音秋縊於計反輖音周輊音智

是故輈欲頎典

注曰頎典堅刃貌鄭司農云頎讀爲懇典讀爲殄駟車之轅率尺所一懇典似謂此也疏曰此已下還說駟馬車轅

○輈深則折淺則負

注曰揉之太深傷其力馬倚之則折也揉之淺則馬善負之

○輈注則利準利準則久和則安

注曰故書準作水鄭司農云注則利水謂轅脊上雨注令水去利也謂利水重讀似非也注則利謂輈之揉者形如注星則利也準則久謂輈之在輿下者平如準則能久也和則安注與準者和人乘之則安坡謂注星張星也

○輈欲弧而無折經而無絕

注曰揉輈太深則折也經亦謂順理也

進則與馬謀退則與人謀

注曰言進退之易與人馬之意相應馬行主於進人則有當退時王光逺曰馬所以駕車車之進則以馬行爲主故進則與馬謀人所以馭馬車之退則以人馭爲主故退則與人謀

終日馳騁左不楗

注曰杜子春云楗讀爲蹇左面不便馬苦蹇輈調善則馬不蹇也書楗或作劵謂劵今倦字也輈和則久馳騁載在左者不罷倦尊者在左

行數千里馬不契需

注曰鄭司農云契讀爲爰契我之契需讀爲畏需之需謂不傷蹄不需道裏

終嵗禦衣衽不敝

注曰衽謂裳也

此惟輈之和也

注曰和則安是以然也謂進則與馬謀而下毛氏曰終日馳騁一日之事也行數千里一月之事也終嵗禦一嵗之事也一日之間左可楗而不楗一月之間馬可病而不病一嵗之間衣可敝而不敝豈非輈之和而然歟上曰和則安所謂安者非特君子安乘而已馬與禦者皆安焉是之謂安

○勸登馬力

注曰登上也輈和勸馬用力

馬力旣竭輈猶能一取焉

注曰馬止輈尙能一前取道諭易進頎苦狠反典音殄楗音倦契苦結反罷音皮

良輈環灂自伏兔不至軓七寸軓中有灂謂之國輈注曰伏兔至軓蓋如式深兵車乘車式深尺四寸三分寸之二灂下至軓七寸則是半有灂也輈有筋膠之被用力均者則灂逺鄭司農云灂讀爲灂酒之灂環灂謂漆沂鄂如環疏曰自伏兔不至軓七寸者是從內向外之言更云軓中有灂則七寸外軓內乃有灂灂子肖反一音在學反沂魚巾反

軫之方也以象地也蓋之圜也以象天也輪輻三十以象日月也蓋弓二十有八以象星也

注曰輪象日月者以其運行也日月三十日而合宿

龍旂九斿以象大火也

注曰交龍爲旂諸侯之所建也大火蒼龍宿之心其屬有尾尾九星疏曰自此以下爲上造車車上皆建旌旂故因說斿旗之義也然此以下九斿七斿六斿四斿之旌旗皆謂天子自建非謂臣下知者以此九七六四不與臣下命相當故也若臣下則皆依命數然天子以十二爲節而今有九七六四者蓋謂上得兼下也

○鳥旟七斿以象鶉火也

注曰鳥隼爲旟州裏之所建鶉火朱鳥宿之桞其屬有星星七星

○熊旗六斿以象伐也

注曰熊虎爲旗師都之所建伐屬白虎宿與參連體而六星

○蛇四斿以象營室也

注曰蛇爲旐縣鄙之所建營室武宿與東璧連體而四星陳用之曰旂以交龍所以寓其仁旟以鳥隼所以寓其禮而其數以九以七者爲其主陽也旗以熊虎所以寓其義旐以蛇所以寓其智而其數以六以四者爲其主陰也

○弧旌枉矢以象弧也

注曰覲禮曰侯氏載龍旂弧韣則星旗之屬皆有弧也弧以張縿之幅有衣謂之韣又爲設矢象弧星有矢也妖星有枉矢者蛇行有尾因此云枉矢蓋畫之劉執中曰龍旂以下皆所以象徳也有徳必有威

故繼之以弧旌枉矢以象弧也斿音畱伐扶廢反宿音秀韣音獨縿所銜反

攻金之工築氏執下齊冶氏執上齊鳬氏爲聲防氏爲量段氏爲鎛器桃氏爲刃

注曰多錫爲下齊大刃削殺矢鑑燧也少錫爲上齊鐘鼎斧斤戈防也聲鐘錞於之屬量豆區鬴也鎛器田器錢鎛之屬刃大刃刀劍之屬疏曰下齊上齊據下文六等言之四分已上爲上齊三分已下爲下齊若然鳬氏入上齊桃氏入下齊其防氏段氏亦當入上齊中齊才細反段丁亂反錞音淳區烏侯反鬴音輔錢子淺反

金有六齊

注曰目和金之品數

六分其金而錫居一謂之鐘鼎之齊五分其金而錫居一謂之斧斤之齊四分其金而錫居一謂之戈防之齊參分其金而錫居一謂之大刃之齊五分其金而錫居二謂之削殺矢之齊金錫半謂之鑑燧之齊

注曰鑑燧取水火於日月之器也鑑亦鏡也凡金多錫則忍白且明也鄭剛中曰攻金之工獨無爲鼎爲斧斤爲鑑燧之工鼎亦鐘之屬可附於鳬氏之官斧斤亦上齊可附於戈防之列鑑燧獨無所可附意者自有鑑燧之工執中齊記者亡之爾忍柔忍之忍今作靭

○築氏爲削長尺博寸合六而成規

注曰今之書刀疏曰漢時蔡倫造紙秦蒙恬造筆古者未有紙筆則以削刻字至漢𨿽有紙筆仍有書刀是古之遺灋也若然則經削反張爲之若弓之反張以合九合七合五成規也

欲新而無窮

注曰謂其利也鄭司農云常如新無窮已

敝盡而無惡

注曰鄭司農云謂鋒鍔俱盡不偏索也謂刄也脊也其金如一𨿽至敝盡無瑕惡也

○冶氏爲殺矢刃長寸圍寸鋌十之重三垸

注曰殺矢與戈防異齊而同其工似補脫誤在此也殺矢用諸田獵之矢也鋌讀如麥秀鋌之鋌鄭司農云鋌箭足入稾中者也垸量名讀爲丸坡謂爲殺矢四句當屬上築氏敝盡無惡之下錯簡在此耳蓋削殺矢皆下齊而築氏之所執觀上序可見矣鋌徒頂反垸音丸

戈廣二寸內倍之胡三之援四之

注曰戈今句孑防也或謂之雞鳴或謂之擁頸內謂胡以內接柲者也長四寸胡六寸援八寸鄭司農云援直刃也胡其孑趙氏曰戈防皆刺兵也戈二刃防三刃戈小而防大防兵器之最健者其別於戈以此內謂胡下接柲處正是鐵筒子入木柄者這裏面謂之內胡謂矛之旁出者援謂自柲直至上尖頭刺刃也戈廣二寸總內與援與胡言三者皆徑廣二寸內倍之其長四寸胡三之其長六寸援四之其長八寸

○已倨則不入已句則不決長內則折前短內則不疾注曰戈句兵也主於胡也已倨謂胡防直而邪多也以啄人則不入已句謂胡曲多也以啄人則創不決胡之曲直鋒本必橫而取圜於磬折前謂援也內長則援短援短則曲於磬折曲於磬折則引之與胡並鉤內短則援長援長則倨於磬折倨於磬折則引之不疾疏曰已倨謂胡頭大舒已句謂胡大橫也胡孑橫捷防邪向上不倨不句似磬之折殺也內四寸援八寸並有定數若胡內長則胡向上侵援援無八寸則短矣短則胡向上近援胡頭低則胡曲於磬折也胡旣與援近故援共胡並鉤並鉤則援折故云折前也胡內本四寸今胡近下爲之胡下無四寸則上援長逾八寸矣胡近下安之則頭舒則胡倨於磬折也以頭舒故引之不疾

○是故倨句外博

注曰博廣也倨之外胡之裏也句之外胡之表也廣其本以除四病而便用也俗謂之曼胡似此疏曰倨謂胡上句謂胡下倨與句皆有外廣倨之外胡之裏謂胡下近本增使廣句之外胡之表謂於胡上近本增之使廣若然則胡本上下俱寛自然合於磬折無上四疾而便用矣

○重三鋝

注曰鄭司農云鋝量名也讀爲刷謂許叔重說文解字云鋝鍰也今東萊稱或以大半兩爲鈞十鈞爲環環重六兩大半兩鍰鋝似同矣則三鋝爲一斤四兩援音袁句古侯反鋝色劣反孑音結柲音祕鍰戶關反

防廣寸有半寸內三之胡四之援五之倨句中矩與刺重三鋝

注曰防今三鋒防也內長四寸半胡長六寸援長七寸半三鋒者胡直中矩言正方也鄭司農云刺謂援也謂刺者著柲直前如鐏者也防胡橫貫之胡中矩則援之外句磬折與疏曰刺謂於援胡之橫上中使出者也但長短無文蓋與胡同六寸乃可充三鋝之數也胡六寸橫貫三寸直下三寸是胡中矩也援七寸半亦以三寸爲橫稍舉之使不中矩以四寸半者向上爲磬折磬折向外故云外句中丁仲反刺七賜反鐏祖悶反

○桃氏爲劍臘廣二寸有寸半

注曰臘謂兩刃

○兩從半之

注曰鄭司農云謂劍脊兩面殺趨鍔趙氏曰半之自脊分斷一邊廣一寸四分寸之一

○以其臘廣爲之莖圍長倍之

鄭剛中曰莖者劍鐔也柄謂之夾莖者人所把握之處在夾之中如竹木之莖然故名曰莖長倍之則長五寸

○中其莖設其後

注曰鄭司農雲中謂穿之也謂從中以郤稍大之也後大則於把易制

○參分其臘廣去一以爲首廣而圍之

注曰首圍其徑一寸三分寸之二疏曰此首廣謂劍把接刃處之徑也圍之謂圜之故廬人皆以圍爲圜之也臘力闔反莖戶耕反鐔音尋一音徒南反把音覇

身長五其莖長重九鋝謂之上制上士服之身長四其莖長重七鋝謂之中制中士服之身長三其莖長重五鋝謂之下制下士服之

注曰上制長三尺重三斤十二兩中制長二尺五寸重二斤十四兩三分兩之二下制長二尺重二斤一兩三分兩之一此今之匕首也人各以其形貌大小帶之此士謂國勇力之士能用五兵者也樂記曰武王克商裨冕搢笏而虎賁之士說劍說吐活反

○鳬氏爲鐘

陳用之曰鳬氏爲鐘而記序言爲聲者蓋凡爲樂器以十二聲爲之齊量而十二聲皆主於鐘故也

○兩欒謂之銑

注曰銑鐘口兩角疏曰古之樂器應律之鐘狀如今之鈴不圜故有兩角

○銑間謂之於於上謂之鼓鼓上謂之鉦鉦上謂之舞注曰此四名者鐘體也鄭司農云於鐘唇之上袪也鼓所擊處鄭剛中曰鐘口兩間名於謂之袪者以鐘唇厚褰袪然

○舞上謂之甬甬上謂之衡

注曰此二名者鐘柄

○鐘縣謂之旋旋虫謂之幹

注曰旋屬鐘柄所以縣之也鄭司農云旋虫者旋以虫爲飾也謂今時旋有蹲熊盤龍辟邪

○鐘帶謂之篆篆間謂之枚枚謂之景

注曰帶所以介其名也介在於鼓鉦舞甬衡之間凡四鄭司農云枚鐘乳也謂今時鐘乳俠鼓與舞每處有九面三十六疏曰舉漢灋一帶有九古灋亦當然鐘有兩面面皆三十六也

○於上之攠謂之隧

注曰攠所擊之處攠獘也隧在鼓中窐而生光有似夫隧欒力端反銑先典反鉦音徵甬音勇篆直轉反攠音靡隧音遂袪書反褰音愆蹲音存辟邪獸名上音僻下似嗟反俠同夾窐於蛙反

十分其銑去二以爲鉦以其鉦爲之銑間去二分以爲之鼓間以其鼓間爲之舞修去二分以爲舞廣

注曰此言鉦之徑居銑徑之八而銑間與鉦之徑相應鼓間又居銑徑之六與舞修相應舞修舞徑也舞上下促以橫爲修從爲廣舞廣四分今亦去徑之二分以爲之間則舞間之方恆居銑之四也舞間方四則鼓間六亦其方也鼓六鉦六舞四此鐘口十者其長十六也鐘之大數以律爲度廣長與圜徑假設之耳其鑄之則各隨鐘之制爲長短大小也凡言間者亦爲從篆以介之鉦間亦當六今時鐘或無鉦間坡謂鐘有三層銑與鼓同一層鉦一層舞一層假如銑徑一尺去二分以爲銑間因於銑間內去二分以爲鼓間此一層也鉦徑八分去二分以爲鉦間此二層也舞徑六分去二分以爲舞廣三層也鐘弇上侈下分數如此注自明矣

○以其鉦之長爲之甬長

注曰幷衡數也

○以其甬長爲之圍參分其圍去一以爲衡圍

注曰衡居甬上又小疏曰以自兩欒已上至甬皆下寛上狹衡又在甬上故宜小一分

○參分其甬長二在上一在下以設其旋

注曰令衡居一分則參分旋亦二在上一在下以旋當甬之中央是其正從子容反

薄厚之所震動淸濁之所由出侈弇之所由興有說注曰說猶意也故書侈作移鄭司農云當爲侈坡謂上詳鐘之形制此則言其器已成則厚薄淸濁弇侈之聲皆生於此蓋泛言聲出於器非言其病也有說二字宜連下文爲句

○鐘已厚則石

注曰大厚則聲不

○已薄則播

注曰大薄則聲散

○侈則柞

注曰柞讀爲咋咋然之咋聲大外也

○弇則郁

注曰聲不舒

○長甬則震

注曰鐘掉則聲不正疏曰典同云薄聲甄甄猶掉也掉者據鐘形薄此不據鐘體據甬長縣之不得所則鐘掉故聲不正也坡謂此乃言其病也蓋大鐘宜厚小宜薄鐘上宜狹下宜寛厚薄侈弇所不可無者但過則爲病不言淸濁者不外於此也柞側百反注咋同大音太下同大鐘如字

是故大鐘十分其鼓間以其一爲之厚小鐘十分其鉦間以其一爲之厚

注曰言若此則不石不播也鼓鉦之間同方六而今宜異又十分之一猶大厚皆非也若言鼓外鉦外則近之鼓外二鉦外一坡謂鼓與銑同間鼓間卽銑間也銑間八鉦間六則大小鐘之厚薄異矣此言欲去其病當厚薄中灋也

鐘大而短則其聲疾而短聞

注曰淺則躁躁易竭也

○鐘小而長則其聲舒而逺聞

注曰深則安安難息坡謂此言欲去其病當長短中度也不言其制者上文自銑至衡長短詳矣故惟言不合者以爲戒

爲遂六分其厚以其一爲之深而圜之

注曰厚鐘厚深謂窐之也其窐圜

○防氏爲量攺煎金錫則不耗

注曰消湅之精不復減也防古文或作歷謂量當與鐘鼎同齊工異者大器鄭剛中曰攺煎者煎而又煎也

○不耗然後權之

注曰權謂稱分之也𨿽異灋用金必齊疏曰灋謂模

○權之然後準之

注曰準擊平正之又當齊大小鄭剛中曰準是準其金錫六分金一分錫準其多少也準平也知其輕重又欲平其多寡

○準之然後量之

注曰鑄之於灋中也量讀如量人之量疏曰此量謂旣準訖量金汁以入模中鑄作之時也爲量音亮注謂量同餘量之及注量人等並音良涷音練同齊才計反餘如字

量之以爲鬴深尺內方尺而圜其外其實一鬴

注曰以其容爲之名也四升曰豆四豆曰區四區曰鬴鬴六斗四升也鬴十則鐘方尺積千寸於今粟米灋少二升八十一分升之二十二其數必容鬴此言內方耳圜其外者謂之唇蔡氏曰案周鬴容六斗四升實一千二百八十龠計一百三萬六千八百分爲一千三十六寸八分嘗考漢斛容十斗實二千龠計一百六十二萬分爲一千六百二十寸蓋方尺圜其外庣旁九五毫故羃百六十二寸深尺積一千六百二十寸今攷周家八寸十寸皆爲尺範蜀公曰周鬴方尺者八寸之尺深尺者十寸之尺方八寸圓其外庣其旁則羃一百三寸六分八深十寸則積一千三十六寸八分與漢斛同灋無疑也鄭氏云方尺積千寸又云圓其外者謂之唇二說皆非是方鄭之世漢斛尙在豈偶不及見與抑鄭氏以爲周鬴之制異於漢斛與

○其臋一寸其實一豆

注曰臋謂覆之其底深一寸也

○其耳三寸其實一升

注曰耳在旁可舉也

○重一鈞

注曰重三十斤

○其聲中黃鐘之宮

注曰應律之首疏曰不直言中黃鐘之聲而云之宮者子上有宮商角徴羽五聲具今之所中者中其宮聲不中商角之等故以宮言之也

○槪而不稅

注曰鄭司農云令百姓得以量而不租稅疏曰此官量鎭在市司所以勘當諸廛之量器以取平非是尋常所用故不稅臋徒門反中丁丈反槪古愛反區烏侯反龠音藥庣音祧羃莫狄反覆方服反

其銘曰時文思索允臻其極

注曰銘刻之也時是也允信也臻至也極中也言是文徳之君思求可以爲民立灋者而作此量信至於道之中

嘉量旣成以觀四國

注曰以觀示四方使仿象之

永啟厥後玆器維則

注曰永長也厥其也玆此也又長啟道其子孫使灋則此器長用之索所白反觀古玩反啟道音導

凡鑄金之狀

注曰杜子春云狀謂鑄金之形狀

金與錫黒濁之气竭黃白次之黃白之气竭靑白次之靑白之气竭靑气次之然後可鑄也

注曰消涷金錫精麤之候疏曰此鑄冶所候煙气以知生熟之節

○段氏【闕】

○函人爲甲犀甲七屬兕甲六屬合甲五屬

注曰屬讀如灌注之注謂上旅下旅札續之數也革堅者札長鄭司農云合甲削革裏肉但取其表合以爲甲疏曰一葉爲一札上旅之中續札七節六節五節下旅之中亦有此節

○犀甲壽百年兕甲壽二百年合甲壽三百年

注曰革堅者又支久屬音注

凡爲甲必先爲容

注曰服者之形容也鄭司農云容謂象式疏曰凡造衣甲須稱形大小長短而爲之

然後制革

注曰裁制札之廣袤

權其上旅與其下旅而重若一

注曰鄭司農云上旅謂要以上下旅謂要以下疏曰謂札葉爲旅者以札眾多故言旅旅卽眾也

○以其長爲之圍

注曰圍謂札要廣厚疏曰此據一札之上先量上下之長乃以長中央圍之一帀如此則長短廣狹相稱也要於遙反帀音浹

凡甲鍛不摰則不堅已敝則橈

注曰鄭司農云鍛鍛革也摯謂質也鍛革大孰則革敝無彊曲橈也謂摯之言致疏曰摯謂孰之至極也鍛丁亂反摯音至大音太

凡察革之道眂其鉆空欲其惌也

注曰鄭司農云惌小孔貌惌讀爲宛彼北林之宛

○眂其裏欲其易也

鄭剛中曰易者治之精而無敗薉也與孟子百畝不易之易同

○眂其朕欲其直也

注曰鄭司農云朕謂革制坡謂綫縫處曰朕

○櫜之欲其約也

注曰鄭司農云謂捲置櫜中也春秋曰櫜甲而見子南疏曰櫜甲衣趙氏曰此是革鍛至軟熟故捲時甚少如此革宻致而能周革內更無少生硬之處故下文曰周也

○舉而眂之欲其丰也

注曰丰大

○衣之欲其無齘也

注曰鄭司農云齘謂如齒齘疏曰人之齒齘前郤不齊札葉參差與之相似故以齘爲諭

○眂其鉆空而惌則革堅也眂其裏而易則材更也眂其朕而直則制善也櫜之而約則周也舉之而丰則明也衣之無齘則變也

注曰周宻致也明有光耀鄭司農云更善也變隨人身便利鄭剛中曰材不更則裏不易裏之易則知其材之累更鍛治也又曰朕之直者必其裁制之盡善鉆作官反空音孔惌於阮反易以豉反朕直忍反櫜音羔衣於旣反齘戶界反更音庚硬額去聲

○鮑人之事

注曰鮑故書或作鞄鄭司農云蒼頡篇有鞄

○望而眂之欲其荼白也

注曰韋革逺眂之當如茅莠之色

○進而握之欲其柔而滑也

注曰謂親手煩撋之

○卷而摶之欲其無迆也

注曰鄭司農云捲讀爲可捲而懷之捲摶讀爲防一如瑱之防謂捲防韋革也迆讀爲旣見而迆之之迆無迆謂革不�

○眂其著欲其淺也

注曰韋革調善者鋪著之𨿽厚如薄然

○察其綫欲其藏也

注曰綫杜子春云謂縫革之縷鄭剛中曰革若堅縮則受縷也必沒而不露其綫若藏則革之堅縮可知荼音徒摶直轉反注防同著直略反鞄匹學反人兗反撋人專反瑱他見反�音奎綫思賤反

革欲其荼白而疾澣之則堅

注曰鄭司農云韋革不欲久居水中趙氏曰此革旣欲荼白又欲柔滑則知不爲甲明矣又甲用生皮鮑人乃熟皮鮑人之革諒是爲裏轂矢箙韠舃之類要柔白皮方可用韋氏郤是工於穿防皮條爲韋弁等物

○欲其柔滑而腛脂之則需

注曰故書需作鄭司農云腛讀如沾渥之渥讀爲柔需之需謂厚脂之韋革柔需

○引而信之欲其直也信之而直則取材正也信之而枉則是一方緩一方急也若苟一方緩一方急則及其用之也必自其急者先裂若苟自急者先裂則是以博爲帴也

注曰鄭司農云帴讀爲翦謂以廣爲狹也鄭剛中曰革體旣博一方先裂不可棄也必裁去其裂者而用其不裂者則壞廣爲狹也故曰以博爲帴毛氏曰引而信之以下數句當在捲而摶之之下脫誤在此

○卷而摶之而不迆則厚薄序也

注曰序舒也謂其革均也

○眂其著而淺則革信也

注曰信無縮緩

○察其綫而藏則𨿽敝不甐

注曰鄭司農云甐讀爲磨而不燐之燐謂韋革縫縷沒藏於韋革中則𨿽敝縷不傷也澣戶管反腛於角反注渥同需人兗反信音申帴音踐韠音必舃音昔而髓反甐音吝

○韗人爲臯陶

注曰鄭司農云韗書或爲臯陶鼓木也謂者以臯陶名官也則陶字從革

長六尺有六寸左右端廣六寸中尺厚三寸

注曰版中廣頭狹爲穹隆也鄭司農云謂鼓木一判者其兩端廣六寸而其中央廣尺也如此乃得有腹

○穹者三之一

注曰鄭司農云穹讀爲志無空邪之空謂鼓木腹穹隆者居鼓三之一也謂穹讀如穹蒼之穹穹隆者居鼔面三分之一則其鼓四尺者版穹一尺三寸三分寸之一也倍之爲二尺六寸三分寸之二加鼓四尺穹之徑六尺六寸三分寸之二也此鼓合二十版

○上三正

注曰鄭司農云謂兩頭一平中央一平也謂三讀爲參正直也參直者穹上一直兩端又直各居二尺二寸不弧曲也此鼓兩面以六鼔差之賈侍中云晉鼓大而短近晉鼓也以晉鼓鼓金奏韗音運陶徒刀反穹區邕反上三之三七南反音陶

鼓長八尺鼓四尺中圍加三之一謂之鼖鼓

注曰中圍加三之一者加於面之圍以三分之一也面四尺其圍十二尺加以三分一四尺則中圍十六尺徑五尺三寸三分寸之一也今亦合二十版則版穹六寸三分寸之二耳大鼓謂之鼖以鼖鼓鼓軍事鄭司農云鼓四尺謂革所蒙者廣四尺疏曰中圍加三之一與上穹三之一者異彼據一相之穹加面三之一故兩相加二尺六寸三分寸二此則於面四尺總加三分之一則總一尺三寸三分寸一此穹隆少校晉鼓之半也版穹六寸三分寸二者亦據一相而言鼖扶云反

爲臯鼓長尋有四尺鼓四尺倨句磬折

注曰以臯鼓鼓役事磬折中曲之不參正也中圍與鼖鼓同以磬折爲異疏曰磬折者麤處近上不得參正也陳用之曰鼓之名多矣此所記者二而已蓋此一篇或言其鼓之制或言其鼓木之制或舉中圍以見上下使後人可觸類而長之然則雷鼓靈鼓之大鼙鼓鞀鼓之小皆可知矣

凡冒鼓必以啟蟄之日

注曰啟蟄孟春之中也蟄虫始聞雷聲而動鼓所取象也冒蒙鼓以革

良鼓瑕如積環

鄭剛中曰瑕者漆之文理也冒鼓之革苟調而急則漆之也其瑕如累積玉環然

鼓大而短則其聲疾而短聞鼓小而長則其聲舒而逺聞

○韋氏【闕】

趙氏說見鮑人

○裘氏【闕】

易彥祥曰裘氏篇亡亦不可攷然天官掌皮爲大裘以至良裘功裘此經復有裘氏亦猶春官有典瑞此經復有玉人或者裘氏掌其制而掌皮言其用

○畫繢之事雜五色

陳用之曰畫爲之畫而已繢爲之防五采焉鄭剛中曰色別有六獨言五色者自其辧而言之則淺而黑深故六自其體而言之初不甚相逺也故特以雜五色言焉畫胡卦反繢胡對反

東方謂之靑南方謂之赤西方謂之白北方謂之黑天謂之地謂之黃靑與白相次也赤與黒相次也與黃相次也

注曰此言畫繢六色所象及布采之次第繢以爲衣疏曰靑與白相次以下論繢於衣爲對方之灋也易彥祥曰相次非次序之謂亦雜比以爲設色之美而已

靑與赤謂之文赤與白謂之章白與黑謂之黼黑與靑謂之黻五采備謂之繡

注曰此言刺繡采所用繡以爲裳疏曰此一經皆比方爲繡次凡繡亦須畫乃刺之故畫繡二工共其職也易彥祥曰書言六章之裳宗彜藻火粉米黼黻絺繡言藻而繼之以火靑與赤之文也言火而繼之以粉米赤與白之章也言粉米而繼之以黼白與黑之黼也言黼而繼之以黻黑與靑之黻也惟黃之色無所見而宗彜繡以虎蜼則亦以黃爲色玆實五采備之證蜼音誄

土以黃其象方天時變

注曰古人之象無天地也爲此記者見時有之耳子家駒曰天子僭天意亦是也鄭司農雲天時變謂畫天隨四時也

火以圜

注曰鄭司農云爲圜形如火也謂形如半環然在裳

山以章

注曰章讀爲獐獐山物也在衣齊人謂麇爲獐趙氏曰章是山之艸木星辰天之章艸木地之章畫山𨿽有形須畫出艸木之文而成章

水以龍

注曰龍水物在衣

鳥獸蛇

注曰所謂華虫也在衣虫之毛鱗有文采者疏曰言華者象章華言虫者是有生之總號言鳥以其有翼言獸以其有毛言蛇以其有鱗以首似鷩亦謂之鷩冕也

雜四時五色之位以章之謂之巧

注曰章明也繢繡皆用五采鮮明之是爲巧獐音章麇俱倫反鷩必列反

凡畫繢之事後素功

注曰素白采也後布之爲其易漬污也不言繡繡以絲也鄭司農說以論語曰繢事後素

○鐘氏染羽以朱湛丹秫三月而熾之

注曰鄭司農云湛漬也丹秫赤粟謂湛讀如漸車帷裳之漸熾炊也羽所以飾旌旗及王后之車

○淳而漬之

注曰淳沃也以炊下湯沃其熾烝之以漬羽漬猶染也

○三入爲纁五入爲緅七入爲緇

注曰染纁者三入而成又再染以黑則爲緅緅今禮俗文作爵言如爵頭色也又復再染以黒乃成緇矣鄭司農云以論語曰君子不以紺緅飾又曰緇衣羔裘爾雅曰一染謂之縓再染謂之竀三染謂之纁詩云緇衣之宜兮謂此同色耳染布帛者染人掌之凡色者在緅緇之間其六入者與鄭剛中曰設色之工五畫繢鐘筐防今以天官染人攷之春暴練者其防氏歟夏纁者其鐘氏歟若夫染夏𨿽不見於考工而經有五采備之文不然其筐人之職乎湛子潛反秫音述淳章均反纁許云反緅側畱反縓音茜竀音頳

○筐人【闕】

○防氏湅絲以涗水漚其絲七日去地尺暴之

注曰涗水以灰所泲水也漚漸也楚人曰漚齊人曰涹

○晝暴諸日夜宿諸井七日七夜是謂水涷

注曰宿諸井縣井中防音芒涷音練涗書鋭反漚烏豆反暴步卜反泲子禮反涹烏禾反縣音懸

涷帛以欄爲灰渥淳其帛實諸澤器淫之以蜃

注曰渥讀如鄫人渥菅之渥以欄木之灰漸釋其帛也杜子春云淫當爲涅書亦或爲湛鄭司農云澤器謂滑澤之器蜃謂灰也士冠禮曰素積白屨以魁柎之說曰魁蛤也周官亦有白盛之蜃蜃蛤也謂淫薄粉之令帛白蛤今海旁有焉趙氏曰淳沃也渥漬之使厚也毛氏曰以欄爲灰變生而熟以蜃爲灰變質而白坡謂欄似欒欒似白槿而細華黃

○淸其灰而盝之而揮之

注曰淸澄也於灰澄而出盝晞之晞而揮去其蜃

○而沃之而盝之而塗之而宿之

注曰更渥淳之王光逺曰塗之塗以蜃灰宿經宿

○明日沃而盝之

注曰朝更沃至夕盝之又更沃至旦盝之亦七日如漚絲也

○晝暴諸日夜宿諸井七日七夜是謂水湅

欄音練一音蘭渥與漚同烏豆反盝音鹿柎方於

反蛤古盍反晞音希

周禮述注卷二十三﹤經部﹐禮類﹐周禮之屬﹐周禮述注﹥

欽定四庫全書

周禮述注卷二十四

安溪李光坡撰

○玉人之事

王龜齡曰玉人一職與典瑞同但典瑞言其名以及其用玉人言其名而又及其所制之尺寸豈非玉人爲之典瑞掌之乎然文經秦大非錯則闕不若典瑞之文爲有倫理也

鎭圭尺有二寸天子守之命圭九寸謂之桓圭公守之命圭七寸謂之信圭侯守之命圭七寸謂之躬圭伯守之

注曰命圭者王所命之圭也朝覲執焉居則守之子守谷璧男守蒲璧不言之者闕耳故書或云命圭五寸謂之躬圭杜子春云當爲七寸謂五寸者璧文之闕亂存焉信音身朝直遙反

天子執冒四寸以朝諸侯

注曰名玉曰冒者言徳能覆蓋天下也四寸者方以尊接卑以小爲貴趙氏曰冒所以冒諸侯圭以齊信瑞方四寸邪刻之蓋冒圭之制邪刻其下以爲驗其形則方正其大則四寸天子命臣爲諸侯則班瑞玉與之使守之以爲寶及其來朝則輯而合之以爲驗故諸侯瑞圭則邪鋭其首天子冒圭則邪刻其下以邪鋭之圭首合天子之冒陳用之曰天子諸侯之玉用則執之居則守之或言守或言執相備也

天子用全上公用龍侯用瓚伯用將

注曰鄭司農云全純色也龍當爲尨尨謂雜色謂全純玉也瓚讀爲之龍瓚將皆雜名也卑者下尊以輕重爲差玉多則重石多則輕公侯四玉一石伯子男三玉二石疏曰此經因天子以下執玉遂說尊卑之玉善惡不同

○繼子男執皮帛

注曰謂公之孤也見禮次子男贄用束帛而以豹皮表之爲飾天子之孤表帛以虎皮此說玉及皮帛者遂言見天子之用防疏曰此公之孤上不言子男而此云繼子男者以子男與伯同用三玉二石故空其文見子男與伯等以是得言以皮帛繼子男也龍莫江反瓚才旱反俱音饘

天子圭中必

注曰必讀如鹿車縪之縪謂以組約其中央爲執之以備失隊疏曰案聘禮記五等諸侯及聘使所執圭璋皆有繅借及絢組絢組所以約圭中央卽此中必之類若然圭之中必尊卑皆有此不言諸侯圭舉上以明下可知縪音畢絢許縣反

四圭尺有二寸以祀天

注曰郊天所以禮其神也典瑞職曰四圭有邸以祀天旅上帝趙氏曰典瑞疏謂用一大玉琢出中央爲璧形亦肉倍好孔四面琢出四圭各尺二寸與鎭圭同其璧爲邸徑六寸總三尺與大圭三尺等皆一玉俱成兩圭祀地者亦然據此則四圭是就璧平出不是植立起者邸則於璧中琢成寓穴坡謂爾雅獸屬爲寓寓穴獸窠也琢成寓穴非以注酒而何則坡於典瑞謂邸亦瓚類者信與邸丁禮反又音帝窠音科

大圭長三尺杼上終葵首天子服之

注曰王所搢大圭也或謂之珽終葵椎也爲椎於其杼上明無所屈也杼閷也相玉書曰珽玉六寸明自照疏曰三尺圭上除六寸之下兩畔殺去之使已上爲椎頭言六寸據上不殺者而言服之者以其搢於衣帶之間同於衣服故以服言之杼直呂反珽他頂反椎直追反閷色界反相色亮反

土圭尺有五寸以致日以土地

注曰致日度日景至不夏日至之景尺有五寸冬日至之景丈有三尺土猶度也建邦國以度其地而制其域度待洛反景音影

祼圭尺有二寸有瓚以祀廟

注曰祼之言灌也或作淉或作果祼謂始獻酌奠也瓚如盤其柄用圭有流前注疏曰鄭注小宰云惟人道宗廟有祼天地大神至尊不祼故此惟云以祀廟祼古亂反注淉果皆同

琬圭九寸而繅以象徳

注曰琬猶圜也諸侯有徳王命賜之使者執琬圭以致命焉繅借也琬於阮反繅音早

琰圭九寸判規以除慝以易行

注曰凡圭琰上寸半琰圭琰半以上又半爲瑑飾諸侯有爲不義使者徵之執以致命也除慝誅惡逆也易行去煩苛趙氏曰琰之爲言剡也謂此圭剡一半至首爲鋒芒取戈兵之象半則圓焉判言半也規言圓也半其圓而剡之故曰判規琰余再反易音異行去聲

璧羨度尺好三寸以爲度

注曰鄭司農云羨徑也好璧孔也爾雅曰肉倍好謂之璧好倍肉謂之瑗肉好若一謂之環謂羨猶延其袤一尺而廣狹焉薛士龍曰璧員九寸好三寸延其袤爲一尺旁各損半寸則廣八寸矣然則璧羨袤十寸廣八寸同謂之度尺以十寸之尺起度則十尺爲丈十丈爲引以八寸之尺起度則八尺爲尋倍尋爲常故鬴深十寸內方八寸而爲嘉量幣長一尺八寸而爲制幣凡此皆璧羨縱橫之尺數然也度必爲璧以起之則圍三徑一之制又寓乎其中矣羨以善反瑗於眷反袤音茂

圭璧五寸以祀日月星辰

注曰禮其神也防曰圭璧謂以璧爲邸旁有一圭

璧琮九寸諸侯以享天子

注曰享獻也聘禮享君以璧享夫人以琮疏曰此據上公九命若侯伯當七寸子男當五寸

谷圭七寸天子以聘女

注曰納徴加於束帛

大璋中璋九寸邊璋七寸射四寸厚寸黃金勺靑金外朱中鼻寸衡四寸有繅天子以巡守宗祝以前馬注曰射琰出者也勺杜子春云謂酒尊中勺也鄭司農云鼻謂勺龍頭鼻也衡謂勺柄龍頭也謂鼻勺流也凡流皆爲龍口也衡古文橫假借字也衡謂勺徑也三璋之勺形如圭瓚天子巡守有事山川則用灌焉於大山川則用大璋加文飾也於中山川用中璋殺文飾也於小山川用邊璋半文飾也其祈沈以馬宗祝亦執勺以先之禮王過大山川則大祝用事焉將有事於四海山川則挍人飾黃駒疏曰三璋據爲勺柄黃金勺已下據爲勺頭

○大璋亦如之諸侯以聘女

注曰亦納徴加於束帛也大璋者以大璋之文飾之也亦如之者如邊璋七寸射四寸陳用之曰以文攷之當繼天子以聘女之後亦如之者亦如谷圭之七寸蓋聘女天子以圭諸侯以璋是爲降殺之等若以繼邊璋之後則邊璋與黃金勺用以酌者聘女加於束帛非酌事禮安所用哉射食亦反下同勺上灼反殺色界反大祝音泰

瑑圭璋八寸璧琮八寸以覜聘

注曰瑑文飾也頫視也聘問也眾來曰頫特來曰聘聘禮曰凡四器者惟其所寶以聘可也疏曰此謂上公之臣執以頫聘用圭璋享用璧琮於天子及後也若兩諸侯自相聘亦執之侯伯之臣宜六寸子男之臣宜四寸頫吐弔反

牙璋中璋七寸射二寸厚寸以起軍旅以治兵守注曰二璋皆有鉏牙之飾於剡側先言牙璋有文飾也疏曰此與典瑞文同彼無中璋者以其大小等故不見也趙氏曰言軍旅則必有徵誅之事也以治兵守則用兵

守禦去處以此璋治之使不失其備不必有徵誅之事也禮書引春秋宋司馬請瑞以命其徒攻桓氏杜預注曰瑞

是符節發兵者此事甚親切在哀公十四年鉏側魚反駔琮五寸宗後以爲權

注曰駔讀爲組以組系之因名焉鄭司農云以爲稱錘以起量駔音祖錘直僞反

大琮十有二寸射四寸厚寸是謂內鎭宗後守之注曰如王之鎭圭也射其外鉏牙疏曰言大琮者對上駔琮五寸爲大也言十有二寸者並角徑之爲尺二寸言射四寸者據角各出二寸兩相並四寸云射其外鉏牙者據八角鋒故云鉏牙也

駔琮七寸鼻寸有半寸天子以爲權

注曰鄭司農云以爲權故有鼻也疏曰上後權不言鼻者舉以見後亦有鼻可知

兩圭五寸有邸以祀地以旅四望

注曰邸謂之柢有邸僢共本也柢音帝僢昌絹反

瑑琮八寸諸侯以享夫人

注曰獻於所朝聘君之夫人也疏曰五等諸侯朝天子享用璧琮不降瑞若自相享降瑞一等此八寸據上公侯伯當六寸子男用琥璜四寸經言諸侯正是朝注兼云聘者其臣聘瑑圭璋璧琮亦皆降一等與君寸數同也此經直言瑑琮不言瑑璧以享君文略可知也

案十有二寸棗防十有二列諸侯純九大夫純五夫人以勞諸侯

注曰純猶皆也鄭司農云案玉案也夫人天子夫人謂案玉飾案也夫人王后也記時諸侯僭稱王而夫人之號不別是以同王后於夫人也玉案十有二爲列王后勞朝諸侯皆九列聘大夫皆五列則十有二列者勞二王之後也防實於器乃加於案聘禮曰夫人使下大夫勞以二竹簠方被纁裏有蓋其實烝防擇兼執之以進疏曰案十有二寸者謂十有二枚防十有二列者案案皆有防爲列十有二者還據案十二爲數不謂一案之上十有二也坡謂寸字或个字之誤不然或言每案之制髙廣

寸數有此勞力報反

璋邸射素功以祀山川以致稍餼

注曰邸射剡而出也致稍餼造賓客納廩食也鄭司農云素功無瑑飾也疏曰剡而出者向上謂之出半圭曰璋璋首邪郤之今於邪曲之處從下向上總邪郤之名爲剡而出

○榔人【闕】

○雕人【闕】

○磬氏爲磬倨句一矩有半

注曰必先度一矩爲句一矩爲股而求其旣而以一矩有半觸其則磬之倨句也磬之制有大小此假矩以定倨句非用其度耳疏曰樂云磬前長三律二尺七寸後長二律尺八寸是磬有大小之制也此經倨句各一矩並矩半假設言之及作磬非用此度自依律長短爲之

○其博爲一

注曰博謂股博也博廣也

○股爲二鼓爲三參分其股博去一以爲鼓博參分其鼓博以其一爲之厚

注曰鄭司農云股磬之上大者鼓其下小者所當擊者也謂股外面鼓內面也假令磬股廣四寸半者股長九寸也鼓廣三寸長尺三寸半厚一寸疏曰若定尺寸自當依律爲長短以四寸半爲灋者直取從此以下爲易計非實灋也倨音據句音鉤先度待洛反

已上則摩其旁

注曰鄭司農云磬聲大上則摩鑢其旁謂大上聲淸也薄而廣則濁疏曰凡樂器厚則聲淸薄則聲濁今大上是聲淸故摩使薄薄而廣則濁也

○已下則摩其耑

注曰大下聲濁也短而厚則淸疏曰此聲濁由薄薄不可使厚故摩使短短則形小形小則厚厚則聲淸也耑音端大音泰鑢音慮

○矢人爲矢鍭矢參分茀矢參分一在前二在後注曰參訂之而平者前有鐵重也司弓矢職茀當爲殺鄭司農云一在前謂箭稾中鐵莖居三分殺一以前易彥祥曰三分其稾之三尺則一尺在前二尺在後以後二尺之重與一尺相等則稾前之鐵爲極重矣故其發遲而近射用焉鍭音侯茀音拂殺色黠反

兵矢田矢五分二在前三在後

注曰鐵差短小也兵矢謂枉矢絜矢也此二矢亦可以田田矢謂矰矢易彥祥曰五分其稾之三尺則尺有二寸在前尺有八寸在後也以後尺有八寸之重而與前尺有二寸相等則稾前之鐵比殺矢蓋短而小矣故其發逺而火射用焉絜音結矰音增

殺矢七分三在前四在後

注曰鐵又差短小也司弓矢職殺當爲茀疏曰此經直言茀矢不言矰矢者以其與茀矢同制故略而不言也易彥祥曰七分其稾之三尺則在前者尺有二寸七分寸之六在後者尺有七寸七分寸之一也以後七分之四與前七分之三相等則稾前之鐵比兵矢又短而小矣故其髙而弋射用焉至於恆矢庳矢前後皆四分而此不言者以其無所輕重故也

參分其長而閷其一

注曰矢稾長三尺殺其前一尺令趣鏃也

○五分其長而羽其一

注曰羽者六寸

○以其笴厚爲之羽深

注曰笴讀爲稾謂矢幹古文假借字厚之數未聞

○水之以辧其陰陽

注曰辧猶正也陰沈而陽浮疏曰就其浮沈刻記之

○夾其陰陽以設其比夾其比以設其羽

注曰夾其陰陽者弓矢比在稾兩旁努矢比在上下設羽於四角鄭司農云比謂括也坡謂比者箭受處也

○參分其羽以設其刃

注曰刃二寸

則𨿽有疾風亦弗之能憚矣

注曰鄭司農云憚謂風不能驚憚也趙氏曰矢之之輕重羽刃相稱則其發不可禦矣𨿽有疾風亦不能驚憚其矢而使緩其勢也

○刃長寸圍寸鋌十之重三垸

注曰刃長寸脫二字鋌一尺趙氏曰此言刃長寸而上文三分其羽以設其刃乃謂二寸意者一寸刃也二寸一半刃鏃一半刃根並而言之笴古老反夾古洽反比毗志反憚音怛又都達反鋌徒頂反垸音丸殺其前殺本又作閷色界反趣音促鏃子木反

前弱則俛後弱則翔中弱則紆中彊則揚羽丰則遲羽殺則趮

注曰言干羽之病使矢行不正俛低也翔回顧也紆曲也揚飛也丰大也趮旁掉也鄭剛中曰上文言其灋此又言其不中灋之狀俛同俯趮音躁

是故夾而搖之以眂其丰殺之節也

注曰今人以指夾矢儛衛是也疏曰此言知矢之羽病狀

○橈之以眂其鴻殺之稱也

注曰橈搦其幹疏曰此言知矢幹之病狀鴻卽上文彊是也殺卽上文弱是也趙氏曰上是試羽下是試笴笴體欲相稱故於鴻殺言稱羽欲有節故於丰殺言節

○凡相笴欲生而同欲重同重節欲疏同疏欲防注曰相猶擇也生謂無瑕蠹也摶讀如黍之謂圜也鄭司農云欲防欲其色如防也橈乃孝反稱尺證反相息亮反徒丸反儛音舞搦尼革反

○陶人爲甗實二鬴厚半寸唇寸

注曰量六斗四升曰鬴鄭司農云甗無底甑趙氏曰甗必有物以爲底如今甑以竹爲箄之類厚半寸言其身唇寸言其口邊又厚也甗音彥鬴音輔箄音篦

盆實二鬴厚半寸唇寸

毛氏曰盆以盛物亦以爲量荀子謂畝數盆盆步奔反

甑實二鬴厚半寸唇寸七穿

鄭剛中曰制與甗同異者有底其底七孔

鬲實五觳厚半寸唇寸庾實二觳厚半寸唇寸

注曰鄭司農云觳讀爲斛觳受三斗聘記有斛謂豆實三而成觳則觳受斗二升庾讀如請益與之庾之庾坡謂甗博古圖云上若甑可以炊下若鬲可以飪蓋兼二器而有之盆所以盛甑所以炊鬲鼎屬鬲音歷觳音斛下同

○旊人爲簋實一觳崇尺厚半寸唇寸豆實三而成觳崇尺

注曰崇髙也豆實四升疏曰祭宗廟皆用木簋今此用瓦簋據祭天地及外神尙質器用陶匏之類也旊方往反

凡陶旊之事髺墾薜暴不入市

注曰爲其不任用也鄭司農云髺讀爲刮薜讀爲藥黃蘗之蘗暴讀爲剝謂髺讀爲跀墾頓傷也薜破裂也暴墳起不堅致也疏曰髺謂器不正欹邪者也髺音刮薜音蘗暴音剝跀音月墳扶粉反欹音崎

器中豆中縣

注曰防讀如車輇之輇旣拊泥而轉其均尌其側以擬度端其器也縣縣繩正豆之柄

○防崇四尺方四寸

注曰凡器髙於此則垺不能相勝厚於此則火气不交疏曰方四寸謂垺拊四畔各一寸也趙氏曰中義謂上文止言崇尺何用四尺髙以爲式不知者先王特爲定則燒時爲準凡髙下斜曲皆就四尺內忖度如今之木匠手持五尺則子起屋量一尺髙升也是此則子量一二丈柱櫨也是此則子中義未之思爾中音仲市専反注輇同縣音懸尌音樹度待洛反垺芳符反勝音升櫨音盧

○梓人爲筍虡

注曰樂器所縣橫曰筍植曰虡鄭司農云筍讀爲竹筍之筍筍息允反虡音巨縣音懸

天下之大獸五脂者膏者臝者羽者鱗者

注曰脂牛羊屬膏豕屬臝者謂虎豹貔爲獸淺毛者之屬羽鳥屬鱗龍蛇之屬疏曰鄭注內則云凝者曰脂釋者曰膏

○宗廟之事脂者膏者以爲牲

注曰致美味也

臝者羽者鱗者以爲筍虡

注曰貴野聲也臝力果反貔音毗來知反

外骨內骨郤行仄行連行紆行以脰鳴者以注鳴者以旁鳴者以翼鳴者以股鳴者以胸鳴者謂之小虫之屬以爲雕琢

注曰刻畫祭器博庶物也外骨屬內骨蟞屬郤行螾衍之屬仄行蟹屬連行魚屬紆行蛇屬脰鳴鼃黽屬注鳴精列屬旁鳴蜩蜺屬翼鳴皇屬股鳴蚣蝑動股屬胸鳴榮原屬郤羌略反仄音側紆乙俱反脰音豆蟞必滅反本又作鼈螾羊忍反鼃戶媧反黽其辛反蜩音條蜺五兮反蚣思容反蝑思余反

厚唇弇口出目短耳大胸燿後大體短脰若是者謂之臝屬恆有力而不能走其聲大而宏有力而不能走則於任重宜大聲而宏則於鐘宜若是者以爲鐘虡是故擊其所縣而由其虡鳴

注曰燿讀爲哨頎小也鄭司農云宏讀爲紘綖之紘謂聲音大也由若也弇於檢反燿所敎反哨音稍頎音奇

鋭喙決吻數目顅脰小體騫腹若是者謂之羽屬恆無力而輕其聲淸揚而逺聞無力而輕則於任輕宜其聲淸揚而逺聞於磬宜若是者以爲磬虡故擊其所縣而由其虡鳴

注曰吻口腃也顅長脰貌疏曰烏喙長決物食之時則以近喙本決故云決吻趙氏曰騫虧少也喙況廢反吻無憤反數音促顅苦顏反聞音問下同腃音權

小首而長身而鴻若是者謂之鱗屬以爲筍

注曰摶圜也鴻傭也疏曰上論鐘磬之虡用鳥獸不同此論二者之筍同用龍蛇鱗物爲之也徒丸反傭勅龍反

凡攫閷援簭之類必深其爪出其目作其鱗之而注曰謂筍虡之獸也深猶藏也作猶起也之而頰也疏曰攫閷者攫著則殺之援攬則噬之

深其爪出其目作其鱗之而則於眂必撥爾而怒苟撥爾而怒則於任重宜且其匪色必似鳴矣

注曰匪采貎也王光逺曰言於眂若撥動其體而怒也攫俱博反閷色界反援音袁簭音筮撥必末反音窟

爪不深目不出鱗之而不作則必穨爾如委矣苟頽爾如委則加任焉則必如將廢措其匪色必似不鳴矣注曰措猶頓也疏曰此經說脂者膏者止可爲牲不可以爲虡之義也頽徒回反措七故反

○梓人爲飲器

王光逺曰梓人爲筍虡爲樂器也爲飲器爲禮器也

○勺一升爵一升觚三升獻以爵而酬以觚一獻而三酬則一豆矣

注曰勺尊升也觚豆字聲之誤觚當爲觶豆當爲斗趙氏曰勺以酌酒今之杓是也劉氏曰一獻而

三酬者獻以一升酬以三升也並而計之爲四升四升爲豆豆𨿽非飲器其計數則然

食一豆肉飲一豆酒中人之食也

注曰一豆酒又聲之誤當爲斗勺上灼反觚依注作觶之豉反杓是若反

凡試梓飲器鄕衡而實不盡梓師罪之

注曰衡平也平爵鄕口酒不盡則梓人之長罪於梓人焉鄕許亮反注同長丁丈反

○梓人爲侯廣與崇方參分其廣而鵠居一焉

注曰崇髙也方猶等也髙廣等者謂侯中也天子射禮以九爲節侯道九十弓弓二寸以爲侯中髙廣等則天子侯中丈八尺諸侯於其國亦然鵠所射也以皮爲之各如其侯也居侯中三分之一則此鵠方六尺惟大射以皮飾侯大射者將祭之射也其餘有賓射燕射

○上兩个與其身三下兩个半之

注曰个讀若齊人搚幹之幹上个下个皆謂舌也身躬也鄕射禮記曰倍中以爲躬倍躬以爲左右舌下舌半上舌然則九節之侯身三丈六尺上个七丈二尺下个五丈四尺其制身夾中个夾身在上下各一幅此侯凡用布三十六丈言上个與其身三者明身居一分上个倍之耳亦爲下个半上个出也个或謂之舌者取其出而左右也侯制上廣下狹蓋取象於人也張臂八尺張足六尺是取象率焉

○上綱與下綱出舌尋縜寸焉

注曰綱所以系侯於植者也上下皆出舌一尋者亦人張手之節也鄭司農云綱連侯繩也縜籠綱者縜讀爲竹中皮之縜舌維持侯者易彥祥曰綱所以持侯而系於植縜所以持綱而系於侯个古旦反下及注同縜音云搚力答反率音類植直吏反

張皮侯而棲鵠則春以功

注曰皮侯以皮所飾之侯司裘職曰王大射則共虎侯熊侯豹侯設其鵠謂此侯也春讀爲蠢蠢作也出也天子將祭必與諸侯羣巨射以作其容體出其合於禮樂者與之事鬼神焉疏曰張皮侯者天子三侯用虎熊豹飾侯之側號曰皮侯而棲鵠者各以其皮爲鵠春注音蠢

張五采之侯則逺國屬

注曰五采之侯謂以五采畫正之侯也射人職曰以射灋治射儀王以六耦射三侯三獲三容樂以騶虞九節五正下曰若王大射則以貍步張三侯明此五正之侯非大射之侯明矣其職又曰諸侯在朝則皆北面逺國屬者若諸侯朝防王張此侯與之射所謂賓射也正之方外如鵠內二尺五采者內朱白次之蒼次之黃次之黑次之其侯之飾又以五采畫雲气焉防曰此據賓射之侯言五采是九十弓之侯若七十弓者則三正五十弓則二正逺國對畿內諸侯爲逺也正音徵

張獸侯則王以息燕

注曰獸侯畫獸之侯也鄕射記曰凡侯天子熊侯白質諸侯麋侯赤質大夫布侯畫以虎豹士布侯畫以鹿豕凡畫者丹質是獸侯之差也息者休農息老物也燕謂勞使臣若與羣臣飲酒而射疏曰獸侯者亦畫雲气飾侯之側燕射事防天子已下惟有五十步侯而已無尊卑之別勞力報反使色吏反

祭侯之禮以酒脯醢

注曰謂司馬實爵而獻獲者於侯薦酺醢折俎獲者執以祭侯疏曰三等射皆同

○其辭曰惟若寧侯

注曰若猶女也寧安也謂先有功徳其鬼有神疏曰祭侯祭先有功徳之侯若射侯則射不寧侯有罪者也下文母或一經是也舉有功以勸示又舉有罪以懲之故兩言之也

母或若女不寧侯不屬於王所故抗而射女

注曰或有也若如也屬猶朝防也抗舉也張也

彊飲彊食詒女曾孫諸侯百福

注曰詒遺也曾孫諸侯謂女後世爲諸侯者女音汝彊其丈反詒羊之反

○廬人爲廬器戈柲六尺有六寸殳長尋有四尺車防常酋矛常有四尺夷矛三尋

注曰柲猶柄也八尺曰尋倍尋曰常酋夷長短名酋之言遒也酋近夷長矣疏曰凡此經所云柄之長短皆通刃爲尺數而言廬魯吳反柲音祕殳音殊酋在由反注遒同

凡兵無過三其身過三其身弗能用也而無己又以害人

注曰人長八尺與尋齊進退之度三尋用兵力之極也而無己不徒止耳疏曰人自己身也

故攻國之兵欲短守國之兵欲長攻國之人眾行地逺食飲饑且涉山林之阻是故兵欲短守國之人寡食飲飽行地不逺且不涉山林之阻是故兵欲長

注曰言罷羸宜短兵壯健宜長兵疏曰案司馬灋云弓矢圍殳矛守戈防助此言攻國之兵欲短則弓矢是也守國之兵欲長則殳矛是也言戈防助者攻守皆有以助弓矢殳矛以其戈防長短處中故也罷音皮羸劣皮反

凡兵句兵欲無彈刺兵欲無蜎是故句兵椑刺兵注曰句兵戈防屬刺兵矛屬鄭司農云彈謂掉也蜎謂橈也謂蜎亦掉也謂若井中虫蜎之蜎齊人謂柯斧柄爲椑則椑隋圜也圜也

○兵同彊舉圍欲細細則校刺兵同彊舉圍欲重重欲人人則密是故侵之

注曰攺句言容殳無刃同彊上下同也舉謂手所操鄭司農云校讀爲絞而婉之絞重欲人謂矛柄之大者在人手中者侵之能敵也謂校疾也近也密審也正也人手操細以則疾操重以刺則正然則爲矜句兵堅者在後刺兵堅者在前句音鉤彈徒旦反刺七賜反蜎於全反椑薄兮反徒丸反紀益反校紀巧反音附隋他果反

凡爲殳五分其長以其一爲之被而圍之參分其圍去一以爲晉圍五分其晉圍去一以爲首圍凡爲酋矛參分其長二在前一在後而圍之五分其圍去一以爲晉圍參分其晉圍去一以爲刺圍

注曰被把中也圍之圜之也大小未聞凡矜八觚鄭司農云晉謂矛防下銅鐏也刺謂矛刃胸也謂晉讀如王搢大圭之搢矜所防也首殳上鐏也爲戈防之矜所圍如殳夷矛如酋矛被皮義反把音霸鐏存悶反

凡試廬事置而搖之以眂其蜎也灸諸墻以眂其橈之均也橫而搖之以眂其勁也

注曰置猶樹也灸猶柱也以柱兩墻之間挽而內之本末勝負可知也正於墻墻歰疏曰置而搖之謂豎之於地上以手搖之以眂其蜎蜎然均否橫而搖之謂橫置於膝上以一手執一頭搖之以眂其堅勁與否也灸音救挽音挽歰所立反

六建旣備車不反覆謂之國工

注曰六建五兵與人也反覆猶軒輖輖音周匠人建國

注曰立王國若邦國者

水地以縣

疏曰縣者於造城之處四角立四柱於柱四畔縣繩以正柱柱正然後去柱逺以水平之灋遙望柱髙下定卽知地之髙下然後平髙就下地乃平也乃後行下以景正四方之事鄭剛中曰天下之至平莫如水將以知地之髙下則用水而視之天下之至直莫如繩將以知槷之邪正則用繩而視之謂之水地以縣者旣度地而築之未知其髙下乃用水以望之也然水可以望髙下必以繩而驗之用水以平地立柱以懸繩觀水矣而又觀繩則平與直皆可知也縣音懸下同

置槷以縣眂以景

注曰槷古文臬假借字於所平之地中央樹八尺之臬以縣正之眂之以其景將以正四方也爾雅曰在墻者謂之杙在地者謂之臬

○爲規識日出之景與日入之景

注曰日出日入之景其端則東西正也又爲規以識之者爲其難審也自日出而畫其景端以至日入旣則爲規測景兩端之內規之規之交乃審也度兩交之間中屈之以指臬則南北正槷魚列反注臬同景倚丙反杙以職反度待洛反

畫參諸日中之景夜攷之極星以正朝夕

注曰日中之景最短者也極星謂北辰疏曰前經之正東西南北恐其不審猶更以此二者以正南北言朝夕卽東西也南北正則東西亦正故兼言東西也

○匠人營國方九里旁三門

注曰營謂丈尺其大小天子十二門通十二子疏曰案典命云上公九命國家宮室車旗衣服禮儀以九爲節侯伯子男已下皆依命數鄭云國家謂城方公之城蓋方九里侯伯七里子男五里並文王有聲詩箋差之天子當十二里此云九里者案下文有夏殷則此九里通異代也鄭異義駮或云周亦九里城則公七里侯伯五里子男三里不取典命等注由鄭兩解故義有異也

國中九經九緯經塗九軌

注曰國中城內也經緯謂塗也經緯之塗皆容方九軌軌謂轍廣乘車六尺六寸旁加七寸凡八尺是爲轍廣九積七十二尺則此塗十二步也旁加七寸者輻內二寸半輻廣三寸半綆三分寸之二金轄之間三分寸之一

○左祖右社面朝後市

注曰王宮所居也祖宗廟面猶向也王宮當中經之塗也

市朝一夫

注曰方各百步疏曰案司市市有三期總於一市之上爲之若市總一夫之地則爲大狹蓋市曹思次介次所居之地與天子三朝皆居一夫之地各方百步也塗音塗綆方頴反轄胡瞎反

夏后氏世室堂修二七廣四修一

注曰世室者宗廟也魯廟有世室牲有白牡此用先王之禮修南北之深也夏度以步令堂修十四步其廣益以四分修之一則堂廣十七步半

○五室三四步四三尺

注曰堂上爲五室象五行也三四步室方也四三尺以益廣也木室於東北火室於東南金室於西南水室於西北其方皆三步其廣益之以三尺土室於中央方四步其廣益之以四尺此五室居堂南北六丈東西七丈趙氏曰中間旣爲明堂又爲土室意者土室包在明堂之內也此所計丈尺系五室四角相接無路可通所以環溪圖於四室角皆約空一筵或一步者不爲無見也

○九階

注曰南面三三面各二疏曰明堂位云三公中階之前北面東上諸侯之位阼階之東西面北上諸伯之國西階之西東面北上故知南面三階也

○四旁兩夾窻

注曰窻助戶爲明每室四戶八窻

○白盛

注曰蜃灰也盛之言成也以蜃灰堊墻所以飾成宮室

○門堂三之二

注曰門堂門側之堂取數於正堂令堂如上制則門堂南北九步二尺東西十一步四尺爾雅曰門側之堂謂之塾坡謂門堂有二書顧命所謂左塾右塾是也因經文合計其數故注之東西步尺亦計二而合之

○室三之一

注曰兩室與門各居一分疏曰此室卽在門堂之上作之也坡謂上正堂東西十七步三尺五室東西七丈計以六尺之步爲十一步四尺合二者凡二十九步一尺今門堂居正堂三之二東西十一步四尺兩室與門各居正堂三分之一共爲十七步三尺合二者亦二十九步一尺蓋二門堂上與五室對門與兩室上與正堂對也夾古洽反窻初江反蜃常軫反堊烏路反塾音孰

殷人重屋堂修七尋堂崇三尺四阿重屋

注曰重屋者王宮正堂若大寢也其修七尋五丈六尺放夏周則其廣九尋七丈二尺也五室各二尋崇髙也四阿若今四柱屋重屋復笮也疏曰四阿四霤者也重直龍反放方往反復音福笮側白反霤音澑

周人明堂度九尺之筵東西九筵南北七筵堂崇一筵五室凡室二筵

注曰明堂者明政教之堂周度以筵亦王者相攺周堂髙九尺殷三尺則夏一尺矣相參之數禹卑宮室謂此一尺之堂與此三者或舉宗廟或舉王寢或舉明堂互言之以明其同制疏曰謂當代三者其制同非謂三代制同也度待洛反下及注同

室中度以幾堂上度以筵宮中度以尋野度以步塗度以軌

注曰周文者各因物宜爲之數室中舉謂四壁之內疏曰此記據周而作故備於周而略於夏殷下文

皆據周而說室中坐時慿幾堂上行禮用筵宮中合院之內無幾無筵故用手之尋也在野論里數皆以步故用步塗有三道車從中央故用車之軌坡謂春官司幾筵疏曰阮諶云幾長五尺宮中總堂奧阼之稱凡居度其地足以容身故取張臂八尺之尋

廟門容大扃七个

注曰大扃牛鼎之扃長三尺每扃爲一个七个二丈一尺

○闈門容小扃參个

注曰廟中之門曰闈門小扃膷鼎之扃長二尺參个六尺

○路門不容乘車之五个

注曰路門者大寢之門乘車廣六尺六寸五个三丈三尺言不容者是兩門乃容之兩門乃容之則此門半之丈六尺五寸

○應門二徹參个

注曰正門謂之應門謂朝門也二徹之內八尺三个二丈四尺扃古熒反个古賀反膷音香

內有九室九嬪居之外有九室九朝焉

注曰內路寢之裏也外路門之表也九室如今朝堂諸曹治事處九嬪掌婦學之灋以敎九禦六三孤爲九疏曰案內宰王有六宮九嬪已下分居之若然不得復分居九室矣此九嬪之九室與九九室相對而言之九卿九室是治事之處則九嬪九室亦是治事之處故與六宮不同

○九分其國以爲九分九治之

注曰九分其國分國之職也三孤佐三公論道六治六官之屬

王宮門阿之制五雉宮隅之制七雉城隅之制九雉注曰阿棟也宮隅城隅謂角浮思也雉長三丈髙一丈度髙以髙度廣以廣疏曰阿者謂門之屋兩下爲之其脊髙五丈隅者浮思則小樓也明堂位云疏屛注亦云今浮思也刻之爲雲气虫獸如今闕上爲之矣則門屏有屋覆之與城隅及闕皆有浮思刻畫爲雲气並虫獸者也

○經塗九軌環塗七軌野塗五軌

注曰廣狹之差也杜子春云環塗謂環城之道疏曰野塗國外謂之野不言緯者以與經同也

○門阿之制以爲都城之制

注曰都四百里外距五百里王子弟所封其城隅髙五丈宮隅門阿皆三丈

○宮隅之制以爲諸侯之城制

注曰諸侯畿以外也其城隅制髙七尺宮隅門阿皆五丈禮器曰天子諸侯臺門疏曰案異義古周禮說雲天子城髙七雉隅髙九雉公之城髙五雉隅髙七雉侯伯之城髙三雉隅髙五雉都城之髙皆如子男之城髙其天子及公城與此匠人同其侯伯已下與此匠人說異者此匠人雲門阿之制以爲都城之制髙五雉亦謂城隅也其城髙三雉與侯伯等如是子男豈不如都乎明子男城亦與伯等是以周禮說不云子男及都城之髙直云都城之髙皆如子男之城髙有此匠人相參明子男之城不止髙一丈隅二丈而已如是則此經惟謂上公之城制

○環塗以爲諸侯經塗野塗以爲都經塗

注曰經亦謂城中道諸侯環塗五軌其野塗及都環塗野塗皆三軌

○匠人爲溝洫

注曰主通利田間之水道

○耜廣五寸二耜爲耦一耦之伐廣尺深尺謂之田首倍之廣二尺深二尺謂之遂

注曰古者耜一金兩人並之其壠中曰上曰伐伐之言也畎也今之耜岐頭兩金象古之耦也田一夫之所佃百畝方百步地遂者夫間小溝遂上亦有徑鄭剛中曰古者耕種在上而水流乎中一耦之所者其土廣深各一尺名之曰則爲田間流水之道矣又於田首倍其數名之曰遂遂之爲言水之所道達也此言一夫所受之田如是也疏曰案遂人注云以南畝圖之遂縱溝橫洫縱澮橫九澮而川周其外以彼遂在夫間故以南畝遂則縱矣此井田云田首倍之爲遂以南畝圖之遂則橫矣畎同佃音電

九夫爲井井間廣四尺深四尺謂之溝方十里爲成成間廣八尺深八尺謂之洫方百里爲同同間廣二尋深二仞謂之澮

注曰此畿內采地之制九夫爲井井者方一里九夫所治之田也采地制井田異於鄕遂及公邑三夫爲屋屋具也一井之中三屋九夫三三相具以出賦稅其治溝也方十里爲成成中容一甸甸方八里出田稅緣邊一里治洫方百里爲同同中容四都六十四成方八十里出田稅緣邊十里治澮采地者在三百里四百里五百里之中載師職曰園廛二十而一近郊十一逺郊二十而三甸稍縣都皆無過十二謂田稅也皆就夫稅之輕近重逺耳滕文公問爲國於孟子孟子曰夏后氏五十而貢殷人七十而莇周人百畝而徹其實皆什一也徹者徹也莇者借也龍子曰治地莫善於莇莫不善於貢貢者校數嵗之中以爲常文公又問井田孟子曰請野九一而莇國中什一使自賦卿以下必有圭田圭田五十畝餘夫二十五畝死徙無出鄕鄕田同井出入相友守望相助疾病相扶持則百姓親睦方裏而井井九百畝其中爲公田八家皆私百畝同養公田公事畢然後治私事所以別野人也又曰詩雲雨我公田遂及我私惟莇爲有公田由此觀之𨿽周亦莇也魯哀公問於有若曰年饑用不足如之何有若對曰盍徹乎曰二吾猶不足如之何其徹也春秋宣十五年秋初稅畝曰非禮也谷出不過借以丰財也此數者世人謂之錯而疑焉以載師職及司馬灋論之周制畿內用夏之貢灋稅夫無公田以詩春秋論語孟子論之周制邦國用殷之莇灋制公田不稅夫貢者自治其所受田貢其稅谷莇者借民之力以治公田又使收斂焉畿內用貢灋者鄕遂及公邑之吏旦夕從民事爲其促之以公使不得卹其私邦國用莇灋者諸侯専一國之政爲其貪暴稅民無藝周之畿內稅有輕重諸侯謂之徹者通其率以什一爲正孟子云野九夫而稅一國中什一是邦國亦異外內之灋耳圭之言珪絜也周謂之士田鄭司農說以春秋曰有田一成又曰列國一同

○専達於川各載其名

注曰達猶至也謂澮直至於川復無所注入載其名者識水所從出莇音助雨於付反率音律識音志

凡天下之地埶兩山之間必有川焉大川之上必有塗焉

注曰通其壅塞疏曰此言同間有澮澮水入川其川是自然而有又非平地而出必因山間有之又大川不可輙越遂川必當有塗地勢然也易彥祥曰此言同間有澮之水入川川在兩山之間與遂人萬夫之川其說大異蓋遂人夫間有遂其地百畝十夫則其首爲橫溝方一里十溝則東畔爲南北之洫方三里有奇十洫則於南畔爲橫澮九澮則於四畔爲川是萬夫之川故其爲川方三十三里少半里又九之而後方一同以南畝圖之九澮而川周其外又從而九之則一同之間方八十一澮何其澮洫之稠多也此遂人之制至匠人則百里一同始有一澮達於兩山之川而已

凡溝逆地阞謂之不行水屬不理孫謂之不行

注曰溝謂造溝阞謂脈理屬讀爲注孫順也不行謂決溢也禹鑿龍門播九河爲此逆阞與不理孫也坡謂上文有遂溝洫澮五者此舉中而言則凡遂洫溝皆不可逆阞與不理孫耳自是以下凡言溝者皆舉一例余也

○梢溝三十里而廣倍

注曰謂不墾地之溝也鄭司農云梢讀爲桑螵蛸之蛸梢謂水潄齧之溝故三十里而廣倍坡謂郭明龍云梢溝句當有誤字妄意三十里之三乃至字磨滅之餘也蓋遂橫溝縱溝行一里受九遂之水行十里受九十遂之水水勢愈大則潄齧必力故至十里爲之洫廣八尺深八尺使倍於溝以受其水而殺其勢也阞音勒屬之樹反孫音遜梢音簫潄音瘦齧音臬俱下同殺色界反

凡行奠水磬折以參伍

注曰坎爲弓輪水行欲紆曲也鄭司農云奠讀爲停謂行停水溝形當如磬直行三折行五以引水者疾焉

○欲爲淵則句於矩

注曰大曲則流轉流轉則其下成淵疏曰凡川溝欲得使教淵之深當句曲於矩使水勢到向上句曲尺則爲回涹自然深爲淵驗今皆然也奠音停句音鉤回音潰涹於僞反

凡溝必因水埶防必因地埶善溝者水潄之善防者水淫之

注曰潄猶齧也鄭司農云淫讀爲廞謂水淤泥土畱著助之爲厚謂淫讀爲淫液之淫

凡爲防廣與崇方其閷參分去一

注曰崇髙也方猶等也閷者薄其上

○大防外閷

注曰又薄其上厚其下疏曰外閷三分去一之外更去也閷色界反

凡溝防必一日先深之以爲式

注曰程人功也疏曰將欲造溝防先以人數一日之中所作尺數後則以此功程賦其丈尺步數言深者謂深淺尺數里爲式然後可以眾力

注曰裏讀爲己聲之誤也

凡任索約大汲其版謂之無任

注曰約縮也汲引也築防若墻者以繩縮其版大引之言版橈也版橈築之則鼓土不堅矣詩云其繩則直縮版以載又曰約之格格椓之橐橐裏音以音附格音各椓丁角反

葺屋參分瓦屋四分

葺屋艸屋也三分屋之南北深以其一爲屋脊髙四分亦然鄭剛中曰艸之去水爲遲瓦之去水甚疾故其峻之勢宜有差也陳用之曰自此至堂塗十有二分皆隨其宜而閷之之勢主以去水而已

囷窌倉城逆墻六分

注曰逆猶郤也築此四者六分其髙郤一分以爲閷囷圜倉穿地曰窌疏曰郤墻六分者六分其髙去一以爲殺假令髙丈二尺下厚四尺則於上去二尺爲殺上惟二尺其囷倉城地上爲之須爲此殺其窌入地亦爲此殺者𨿽入地口宜寛則牢固也

堂塗十有二分

注曰謂階前若今令甓祴也分其督旁之修以一分爲峻也爾雅曰堂塗謂之陳

竇其崇三尺

注曰宮中水道

墻厚三尺崇三之

注曰髙厚以是爲率足以相勝葺七入反囷貧反窌古孝反竇音豆閷音殺色界反令音零甓薄歷反裓音階勝音升

○車人之事半矩謂之宣

注曰矩灋也所灋者人也人長八尺而大節三頭也腹也脛也以三通率之則矩二尺六寸三分寸之二頭髮皓落曰宣半矩尺三寸三分寸之一人頭之長也柯欘之木頭取名焉易巽爲宣髮

○一宣有半謂之欘

注曰欘斲斤柄長二尺爾雅曰句欘謂之定

○一欘有半謂之柯

注曰伐木之柯柄長三尺詩云伐柯伐柯其則不逺鄭司農云蒼頡篇有柯欘

○一柯有半謂之磬折

注曰人帶以下四尺五寸磬折立則上俛玉藻曰三分帶下紳居二焉紳長三尺欘張玉反句音劬俛音免

○車人爲耒庛長尺有一寸中直者三尺有三寸上句者二尺有二寸

注曰鄭司農云耒讀爲耕耒庛讀爲其顙有疵之疵謂耒下岐謂庛讀爲棘刺之刺刺耒下前曲接耜疏曰中直者謂手執處爲句故謂庛上句下爲中

直句者謂人手執之處

○自其庛緣其外以至於首以其內六尺有六寸與步相中也

注曰緣外六尺有六寸內六尺應一步之尺數耕者以田器爲度宜耜異材不在數中疏曰其內者據庛面至句下望直量之內謂上下兩曲之內中應也庛音刺句音鉤下同緣悅戰反中丁丈反疵似斯反

堅地欲直庛柔地欲句庛直庛則利推句庛則利倨句磬折謂之中地

注曰中地之耒其庛與直者如磬折則調矣調則六尺鄭剛中曰推者推而前也者舉而起也推湯雷反

○車人爲車柯長三尺博三寸厚一寸有半五分其長以其一爲之首

注曰首六寸謂若金剛闗頭斧柯其柄也鄭司農云柯長三尺謂斧柯因以爲度疏曰此車人謂造車之事凡造作皆用斧因以量物故先論斧柄長短及刃之大小也

轂長半柯其圍一柯有半

注曰大車轂徑尺五寸

輻長一柯有半其博三寸厚三之一

注曰輻厚一寸也

渠三柯者三

注曰渠二丈七寸謂罔也其徑九尺鄭司農云渠謂車輮所謂牙疏曰渠二丈七尺者案上輻長一柯有半兩兩相對則九尺尙有轂空壺中於二丈七尺不合者云輻長一柯有半兩相九尺者通計轂而言其實輻無一柯有半也注故書博爲摶杜子春云當爲博牙五稼反

行澤者欲短轂行山者欲長轂短轂則利長轂則安注曰澤泥若其大安山險苦其大動疏曰此總言大車柏車所利之事以大車在平地並行澤柏車山行各有所宜也

○行澤者反輮行山者仄輮反輮則易仄輮則完注曰鄭司農云反輮謂輪輮反其木裏需者在外澤地多泥柔也山地剛多沙石謂反輮爲泥之黏欲得心在外滑仄輮謂沙石破碎之欲得表裏相依堅刃

○六分其輪崇以其一爲之牙圍

注曰輪髙輪徑也牙圍尺五寸毛氏曰此大車之輪宜在渠三柯者三之下故知其簡脫也輮人九反仄音側易以豉反大音泰需人兗反

柏車轂長一柯其圍二柯其輻一柯其渠二柯者三五分其輪崇以其一爲之牙圍

注曰柏車山車輪髙六尺牙圍尺二寸疏曰其輻一柯其渠二柯者三兩輻相對六尺渠圍丈八尺亦謂通轂空壺中並數而言也

大車崇三柯綆寸牝服二柯有參分柯之二

注曰大車平地載任之車轂長半柯者也綆輪箄牝服長八尺謂較也鄭司農云牝服謂車箱服讀爲負綆方頴反服音負箄薄歷反較音角

羊車二柯有參分柯之一

注曰鄭司農云羊車謂車羊門也謂羊善也善車若今定張車較長七尺

柏車二柯

注曰較六尺也柏車輪崇六尺其綆大半寸

凡爲轅三其輪崇參分其長二在前一在後以鑿其鉤徹廣六尺鬲長六尺

注曰鄭司農云鉤鉤心鬲謂轅端厭牛領者疏曰輪崇𨿽不同其轅各自三其輪崇鬲長六尺者以其兩轅一牛在轅內故狹四馬車鬲六尺六寸者以其一轅兩服馬在轅外故鬲長也坡謂鉤謂轅之鉤心也就中而鑿之以鉤車箱也徹轍同鬲於革反厭於甲反

○弓人爲弓取六材必以其時

注曰取幹以冬取角以時絲漆以夏筋膠未聞

六材旣聚巧者和之

注曰聚猶具也

○幹也者以爲逺也角也者以爲疾也筋也者以爲深也膠也者以爲和也絲也者以爲固也漆也者以爲受霜露也

注曰六材之力相得而足王光逺曰弓以幹爲質以漆爲文角附幹以安膠得漆以完筋則施於角之外絲則用於膠之內弓所以及逺者其力在幹故幹以爲逺弓所以疾者其勢在角故角以爲疾角幹資筋以爲堅刃以射則中深故筋以爲深三者得膠然後相合以爲和故膠以爲和結而固之在絲故絲以爲固飾而堅之在漆故漆以受霜露

凡取幹之道七柘爲上檍次之檿桑次之橘次之木瓜次之荊次之竹爲下

注曰鄭司農云檍讀爲億萬之億爾雅曰杻檍又曰檿桑山桑國語曰檿弧箕箙坡謂檍梓屬葉如杏而尖木瓜狀如柰

凡相干欲赤黒而陽聲赤黒則鄕心陽聲則逺根注曰陽猶淸也木之類近根者奴趙氏曰上旣辧其材之善否取之矣然後相眂而用之

○凡析幹射逺者用埶射深者用直

注曰鄭司農云埶謂形埶假令木性自曲則當反其曲以爲弓故曰審曲面埶謂曲埶則宜薄薄則力少直則可厚厚則力多王光逺曰旣相之而得其材之美然後可以析之而爲弓之幹

○居幹之道菑栗不迆則弓不

注曰鄭司農云菑讀爲不菑而畬之菑栗讀爲榛栗之栗謂以鋸副析幹迆讀爲倚移從風之移謂邪行絕理者弓之所從起謂栗讀爲裂繻之裂疏曰居謂居處解析弓幹之灋但菑栗皆謂以鋸剖析弓幹之時不邪迆失理則弓後不傷也柘音蔗檍於力反檿於簟反相息亮反下同鄕許亮反逺於願反菑側其反栗音烈迆羊氏反杻女醜反箙音服畬音余鋸音據副普逼反繻音需

凡相角秋閷者厚春閷者薄稺牛之角直而澤老牛之角紾而昔

注曰鄭司農云紾讀爲抮之抮昔讀爲交錯之錯謂牛角觕理錯也謂昔讀履錯然之錯王光逺曰稺牛方少而气血剛則角之文正直而澤潤老牛有疾而气血衰則其文麤紾而交錯

○疢疾險中

注曰牛有久病則角裏傷疏曰險傷也中角裏

○瘠牛之角無澤

注曰少潤气

○角欲靑白而丰末夫角之本蹙於而休於气是故柔柔故欲其埶也白也者埶之徴也

注曰蹙近也休讀爲煦鄭司農云欲其形之自曲反以爲弓謂色白則埶

○夫角之中恆當弓之畏畏也者必橈橈故欲其堅也靑也者堅之徴也

注曰故書畏作威杜子春云當爲威威謂弓淵角之中央與淵相當謂畏讀如秦師入隈之隈

○夫角之末逺於而不休於气是故脃脃故欲其柔也丰末也者柔之徵也

注曰末之大者气及煦之鄭剛中曰所不休則必脃而易折此所以貴其柔柔則不折矣

○角長二尺有五寸三色不失理謂之牛戴牛

注曰三色本白中靑末丰鄭司農云牛戴牛角直一牛稺音治閷色界反紾音軫注抮同昔七各反下同疢醜刃反瘠音籍乃老反又作腦休音煦畏烏回反脃七嵗反符約反

凡相膠欲朱色而昔昔也者深瑕而澤紾而亷圜也亷瑕嚴利也欲朱色案下諸膠惟牛膠火赤則牛膠爲善矣深瑕而澤者言其表裏皆有文而其色潤澤紾而亷者其理紾密而摶圜又亷瑕嚴利

○鹿膠靑白馬膠赤白牛膠火赤防膠黒魚膠餌犀膠黃

注曰皆謂煮用其皮或用角餌色如餌坡謂餌粉餅也許氏說文曰餌之言堅潔若玉珥也魚膠餌近之

○凡暱之類不能方

注曰鄭司農云謂膠善戾故書暱或作樴杜子春云樴讀爲不義不暱之暱或爲防防黏也謂樴脂膏防敗之防防亦黏也坡謂上文略舉數者之膠色此言凡膠黏之類眾多不能盡比方之也相息亮反徒丸反暱音暱注防同樴音職防同黏女亷反

凡相筋欲小簡而長大結而澤小簡而長大結而澤則其爲獸必剽以爲弓則豈異於其獸

簡讀如簡札之簡蓋竹間一條爲一札謂筋條之直相似也結謂細聚而不散筋之小者貴乎條直而長筋之大者貴乎稹密而潤剽疾也

○筋欲敝之敝

注曰鄭司農云嚼之當孰剽芳妙反嚼才略反

漆欲測

注曰測讀如測度之測測猶淸也

絲欲沈

注曰如在水中時色

得此六材之全然後可以爲良

注曰全無瑕病良善也

凡爲弓冬析幹而春液角夏治筋秋合三材

注曰三材膠絲漆鄭司農雲液讀爲醳疏曰醳者漬液之義

寒奠體

注曰奠讀爲定至冬膠堅內之檠中定往來體

冰析灂

注曰大寒中下於檠中復內之陳用之曰上文旣明相干相角相膠相筋之理矣於是始言爲弓之灋王光逺曰材美工巧不得天時則不可以爲良故

弓有六材而治之各以其時也

冬析幹則易

注曰理致滑鄭剛中曰木至冬堅凝治之節目易去其理滑易矣

春液角則合

注曰合讀爲洽

夏治筋則不煩

注曰煩亂鄭剛中曰筋本攣結不紓宜緩而治之夏者解緩之時於斯治之則筋埶慢易不煩亂矣

秋合三材則合

注曰合堅密也

寒奠體則張不流

注曰流猶移也疏曰體旣定則後用時𨿽張不流移謂不失往來之體也

冰釋灂則審環

注曰審猶定也疏曰納之檠中析其漆灂其漆之灂環則定後不鼓動故冰析之也

春被則一年之事

注曰期嵗乃可用奠音定灂子召反易以豉反醳音亦檠音景內音納復扶又反

析幹必倫

注曰順其理也

析角無邪

注曰亦正之

斲目必荼

注曰鄭司農云荼讀爲舒舒徐也目幹節目鄭剛中曰幹有節目斲而去之宜紆徐而勿急則節目可盡

斲目不荼則及其大修也筋代之受病

注曰修猶久也

夫目也者必彊彊者在內而摩其筋夫筋之所由幨恆由此作

注曰摩猶隱也幨絕起也

○故角三液而幹再液

注曰重醳治之使相稱王光逺曰液謂以水治之使其液作而耎也角則以火灸而治之欲其和也故三液幹則以火揉而治之欲其堅也故再液

○厚其帤則木堅薄其帤則需

注曰需謂不充滿鄭司農云帤讀爲襦有衣絮之絮帤謂弓中裨疏曰造弓之灋弓幹𨿽用整木仍於幹上裨之乃得調適也

○是故厚其液而節其帤

注曰厚猶多也節猶適也鄭剛中曰厚其液則或三或再其數之多也節其帤則不厚不薄其處之得中

○約之不皆約疏數必侔

注曰不皆約纏之繳不相次也皆約則帤侔猶均也疏曰約謂以絲膠橫纏之今之弓猶然不皆約謂

不比次爲之疏數必侔須稀疎必均也荼音舒下同幨昌廉反帤女居反需人兗反數音朔侔莫侯反重直龍反稱尺證反下同耎音軟襦音儒絮周易作袽禆音卑繳音灼

斲摯必中膠之必均

注曰摰之言致也中猶均也疏曰斲幹厚薄必均調爲之施膠亦均不得偏厚也自此以下說弓之隈裏施膠之事

○斲摯不中膠之不均則及其大修也角代之受病夫懷膠於內而摩其角夫角之所由挫恆由此作

注曰幹不均則角蹴折也

○凡居角長者以次需

注曰當弓之隈也長短各稱其幹短者居簫趙氏曰次者處於此之意如師左次是也故居角之灋必以長者安頓在隈弓隈謂之需

○恆角而短是謂逆橈引之則縱釋之則不校

注曰恆讀爲搄搄竟也竟其角而短於淵幹引之角縱不用力若欲反橈然校疾也旣不用力放之又不疾疏曰竟角而短謂施角竟滿兩畔而上下短於隈者也

○恆角而達辟如終紲非弓之利也

注曰達謂長於淵幹若達於簫頭紲弓防角過淵接則送矢大疾若見紲於防矣弓有防者爲時備頓傷詩云竹防緄縢鄭剛中曰若其角長自隈而通過於簫頭則其弓必堅而不可引譬如終紲謂若見系束於弓防之上

○今夫茭解中有變焉故校

注曰茭解謂接中也變謂簫臂用力異校疾也疏曰記人別起義端故言今夫茭解中謂隈與弓簫角接之處有變者卽異也謂弓簫與臂用力異異者引之則臂中用力故矢則簫用力旣用力異故校

○於挺臂中有柎焉故剽

注曰挺直也柎側骨剽亦疾也鄭司農云剽讀爲湘漂絮之漂疏曰直臂中正謂弓把處有柎者謂角弓於把處兩畔有側骨骨堅彊所以與弓爲力故剽疾也

恆角而達引如終紲非弓之利

注曰重明達角之不利變辟言引字之誤挫子臥反需汝逺反恆角之恆古鄧反注搄同校古卯反辟音譬紲息列反茭音交解戶隘反挺勅頂反柎方輔反引如注攺作譬蹴子六反防音祕緄古本反縢徒登反漂匹妙反

撟幹欲孰於火而無贏撟角欲孰於火而無燂引筋欲盡而無傷其力防膠故孰而水火相得然則居旱亦不動居濕亦不動

注曰贏過孰也燂灸爛也不動者謂弓也疏曰不言漆絲者用力少趙氏曰此段說幹角筋膠得所不得所之事干角有曲直之勢必以火撟之使正筋有緩急拳縮之埶必用引之凡所攻治必水火相得不可不可不及角三液幹再液者以此爾筋欲敝之敝不盡則有生硬處而不軟過則傷其力而不彊膠以水浸以火燒水火相得則體熟而質化

○苟有賤工必因角幹之濕以爲之柔善者在外動者在內𨿽善於外必動於內𨿽善亦弗可以爲良矣注曰苟愉也濕猶生也撟居兆反贏音盈燂音尋防章呂反愉吐侯反

凡爲弓方其峻而髙其柎長其畏而薄其敝宛之無已應

注曰宛謂引之也引之不休止常應言不罷需也峻謂簫也鄭司農云敝讀爲蔽塞之蔽謂弓人所握持者趙氏曰弓稍頭要叩方而不員則健而有力稍頭尖削而不平闊故謂之峻柎乃把處兩頭兩側畔稍髙接角畏者弓彎謂之畏畏言曲處敝卽把處稍細者

○下柎之弓末應將興

注曰末猶簫也興猶動也也疏曰下柎者謂把骨大下爲之由弓隈下短故簫應則柎將動也趙氏曰柎正當弓之要惟髙其柎以壯其力故引

之而弓稍不能以橈之若柎骨大卑下爲之簫方應則柎動由柎力弱撐壓弓隈不住故也

○爲柎而必動於閷

注曰閷接中疏曰此重釋上文末應將興若如上爲柎而動則接中亦動也趙氏曰接是敝接畏處柎揷在兩旁𨿽相襯貼作一柄其實是兩木湊合成柎與閷相爲表裏柎動則閷亦動理之必然

○弓而羽閷末應將

注曰羽讀爲扈扈緩也接中動則緩緩簫應則角幹將趙氏曰此段先言峻柎畏敝至論病處止說柎一節全不及峻畏敝則所重在柎柎當弓之要正是制壓一弓之接處最要彊固柎壞則其餘都壞所以特詳言之畏烏回反下及注同閷色界反羽音戶注扈同罷音皮需汝逺反撐醜庚反

弓有六材焉𨿽幹彊之張如流水

注曰無難易也疏曰無難易則彊弱得所也趙氏曰此統論弓之成體

○維體防之引之中參

注曰體謂內之於檠中定其體防深淺所止謂體定張之居一尺引之又二尺疏曰深淺所止者若王弧之弓往體寡來體多弛之乃有五寸張之一尺五寸夾庾之弓往體多來體寡弛之一尺五寸張之得五寸唐弓大弓往來體若一弛之一尺張之亦一尺是防之深淺所止居一尺引之又二尺者據唐大中者而言餘四者弛之張之𨿽多少不同及其引之皆三尺以其矢長三尺須滿故也

○維角防之欲宛而無負引之如環釋之無失體如環

注曰負辟戾也負則不如環如環亦謂無難易鄭司農云防讀如牚距之牚車牚之牚疏曰牚正也謂置角於隈屮而正也宛順也鄭剛中曰無負言不與相反也非惟不與相反又且引之則如環環言其勢之圓也非特引之勢圓及其釋而不引之時其體不失常如環然此皆角有以防之之力

○材美工巧爲之時謂之參均角不勝幹不勝筋謂之參均量其力有三均均者三謂之九和

注曰有三讀爲又參量其力又參均者謂若干勝一石加角而勝二石被筋而勝三石引之中三尺假令弓力勝三石引之中三尺弛其以繩援擐之毎加物一石則張一尺故書勝或作稱鄭司農云當言稱謂之不參均謂不勝無負也

○九和之弓角與幹權筋三侔膠三鋝絲三邸漆三斞上工以有餘下工以不足

注曰權平也侔猶等也角幹旣平筋三而又與角干等也鏘鍰也邸斞輕重未聞鄭剛中曰良工能調使多寡適平而拙工𨿽足用之物其用之無灋毎每見其不足也防直庚反注牚同勝音升鋝音劣邸丁禮反斞羊主反易以豉反內之音納辟匹亦反擐戶串反鍰音環

爲天子之弓合九而成規爲諸侯之弓合七而成規大夫之弓合五而成規士之弓合三而成規

注曰材良則句少也疏曰此據角弓形不張而言句居侯反

弓長六尺有六寸謂之上制上士服之弓長六尺有三寸謂之中制中士服之弓長六尺謂之下制下士服之注曰人各以其形貌大小服此弓

凡爲弓各因其君之躬志慮血气

注曰又隨其人之情性王光逺曰射之道其中在巧其至在力巧存乎志慮力出乎血气躬者血气志慮之所寓焉者也人之躬有長短志慮有緩急血气有彊弱故爲弓者必因之也且射者必內志正外體直然後持弓矢審固而可以觀徳焉苟不因其志慮則志慮有不和於心內志其能正乎苟不因其血气則血气有不調於體外體其能直乎爲弓者各因君之躬志慮血气者凡以此也丰肉而短骨直以立所謂弓有長短也寛緩以荼忿勢以奔所謂志慮有緩急血气有彊弱也

○丰肉而短寛緩以荼若是者爲之危弓危弓爲之安矢骨直以立忿埶以奔若是者爲之安弓安弓爲之危矢

注曰言損贏濟不足危奔猶疾也骨直謂彊毅荼古文舒假借字鄭司農云荼讀爲舒疏曰此以下說君之躬與志慮所宜危弓則夾庾弱者爲言安弓謂王弧之類彊者而言若然危矢據恆矢安矢據殺矢者也

○其人安其弓安其矢安則莫能以速中且不深注曰鄭司農云速疾也三舒不能疾而中言矢行短也中又不能深

○其人危其弓危其矢危則莫能以願中

注曰願慤也三疾不能慤而中言矢行長也長謂過去肉如字又而樹反荼依注音舒埶同勢中丁丈反願音願

往體多來體寡謂之夾臾之屬利射侯與弋

注曰射逺者用埶夾臾之弓合五而成規侯非必逺顧埶弓者材必薄薄則弱弱則矢不深中侯不落大夫士射侯矢落不獲弋繳射也

○往體寡來體多謂之王弓之屬利射革與質

注曰射深者用直此又直焉於射堅宜也王弓合九而成規弧弓亦然革謂幹盾質木椹天子射侯亦用此弓大射曰中離維綱揚觸捆復君則釋獲其餘則否

○往體來體若一謂之唐弓之屬利射深

注曰射深用直唐弓合七而成規大弓亦然春秋曰盜竊寶玉大弓夾古洽反臾音庾射食亦反除繳射大射如字余並同繳諸若反椹張林反捆苦本反

大和無灂其次筋角皆有灂而深其次有灂而疏其次角無灂

注曰大和尢良者也深謂灂在中央兩邊無也角無灂謂隈裏疏曰其次有灂而疏者以上參之此謂兩邊亦有但疏之不皆有也其次角無灂謂隈裏無灂簫頭及背有之鄭剛中曰灂者漆之文理也大和之弓六材至善不見其文理其次於背上之筋隈中之角有之𨿽有而文理深不甚著也其次皆有文理但疏而逺又有次者於角不見文理他皆有也

○合灂若背手文

注曰弓表裏灂合處若人合手背文相應鄭司農云如人手背文理

角環灂牛筋蕡灂麋筋斥蠖灂

注曰蕡枲實也斥蠖屈虫也疏曰此言弓表及弓裏灂文也角環灂謂隈裏灂文如環牛筋蕡灂者謂弓背用牛筋之漆如麻子文若用麋則如斥蠖灂子肖反有灂而疏之上石經有角字背補內反蕡扶文反斥音尺蠖於郭反

和弓摩

注曰和猶調也拂也將用弓必先調之拂摩之大射禮曰小射正授弓大射正以袂順左右隈上再下一

○覆之而角至謂之句弓

注曰句於三體材敝惡不用之弓也覆猶察也謂用射而察之至猶善也但角善則矢𨿽疾而不能逺疏曰此以下論弓六材角幹筋用力多故特言之易彥祥曰弓以角幹筋爲主三者皆善則爲弓之上二善爲次一善者爲下

○覆之而幹至謂之侯弓

注曰射侯之弓也幹又善則矢疾而逺

○覆之而筋至謂之深弓

注曰射深之弓也筋又善則矢旣疾而逺又深鄭剛中曰不言王弧王弧則六材俱善故也王光逺曰弓有六材獨言角幹筋者蓋六材以角幹筋爲主而膠絲漆則爲之輔而已古人所以冬折幹春液角夏治筋至於合三材則一於秋者亦以此也紀益反覆孚屋反句音鉤大射小射用射如字余射俱食亦反善本或作譱同善

周禮述注卷二十四

