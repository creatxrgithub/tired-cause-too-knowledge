

欽定四庫全書

經部四

禮說

禮類一【周禮之屬】

提要

【臣】等謹案禮說十四卷

國朝惠士奇撰士奇號半農長洲人康熙己丑進士官至翰林院侍講是編不載周禮經文惟標舉其有所考證辧駁者各爲之說依經文次序編之凡天官二卷計六十一條地官三卷計六十三條春官四卷計九十五條夏官二卷計六十一條秋官二卷亦六十一條考工記一卷計四十條古聖王經世之道莫切於禮然必悉其名物而後可求其制度得其制度而後可語其精微猶之治春秋者不核當日之事實卽不能明聖人之褒貶故說禮則必以鄭氏爲宗亦猶說春秋者必以左氏爲本鄭氏之時去周已逺所注周禮多比擬漢制以明之今去漢末復閱千六百年鄭氏所謂猶今某物某事某官者又多不解爲何語而當日經師訓詁輾轉流傳亦往往形聲並異不可以今音今字推求士奇此書於古音古字皆爲之分別疏通使無疑似復援引諸史百家之文或以證明周制或參考鄭氏所引之漢制以逓求周制因各闡其制作之深意在近時說禮之家其持論最有根柢其中如因巫降之禮遂謂漢師丹之使巫下神爲非惑左道因貍首之射遂謂周萇之射諸侯爲非依物怪因庶氏攻說翦氏攻禜遂謂段成式所記西域木天壇法禳虫爲周之遺術皆不免拘泥古義曲爲之詞又如因含玉而引及餐玉之法則失之蔓衍因左傳稱仍叔之子爲弱遂據以斷犁牛之子爲犢亦失之附防至於引墨子以證司盟之詛並以證春秋之觀社不過取其去古未逺可資旁證乃謂不讀非聖之書者非善讀書則詞不達意欲矯空談之獘不知其激而涉於偏矣然統觀全書徵引博而皆有本原辧論繁而悉有條理百瑜一瑕終不能廢其所長也乾隆四十二年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

禮說卷一

翰林院侍講惠士奇撰天官上

詩曰商邑翼翼四方之極言商之建國翼翼然乃四方之中正也惟王建極以立國設六官分六職以爲民極極者度也中也天生民而予之度布指知寸布手知尺舒肘知尋聖人因之而制其數權輕重量大小以立度明本末建終始以立中是爲極亦曰典天道地道人道爲三極上天下地中有四時爲六典詩曰立我烝民莫匪爾極是民立於極也書曰惟天監下民典厥義是民生於典也不協於極者皇亦受之則不能者勸不廸率典者天乃棄之則爲惡者懲皇建謂之極天敍謂之典錫汝極所以遵王道守爾典所以承天休因此三極立爲六典典常也法也天有常性人有常順好惡生變變習生常民乃有古政維今法維古六典皆古也治典立而萬民服教典立而萬民淑禮典立而萬民睦政典立而萬民畜刑典立而萬民肅事典立而萬民足室家以盈婦子以寧禮俗以成風化以淳天下和平是謂民極非中不立有典有則子孫服習民乃不忒異類咸格鳥獸仁徳詩曰維淸緝熈文王之典儀式刑文王之典日靖四方然則大宰所建者文王之典也式典者用之常惇典者行之篤敬典者秉之防弗式弗惇弗敬而六典息矣

大宰以八則治都鄙六曰禮俗以馭其民康成以舊所行者昏姻喪紀爲禮俗愚案士昏禮有辭辭曰某有先人之禮覲禮侯氏前朝有戒戒曰伯父帥乃初事先人之禮者家之先典帥乃初事者國之故事蓋行禮順先典循故事所謂禮俗也百里不同風千里不同俗俗不同而一之以禮則無不同鶡冠子曰田不因地不能成谷化不因民不能成俗又曰勿損勿益幼少隨足以從師俗言天命者性師教者習因習而俗成焉荀子曰聖人明知之士君子安行之官人以爲守百姓以成俗淮南子曰行齊於俗可隨也事周於能易爲也矜僞以惑世伉行以違眾聖人不以爲民俗晏子曰汨常移質習俗移性不可不愼也又曰嬰之家俗有三及病將死謂其妻曰吾恐死而俗變謹視爾家毋變爾俗乃鑿楹納書以爲楹語此晏子之家俗也當時稱爲賢大夫管子曰藏於官則爲法施於國則成俗有一體之治者去奇說禁雕俗也朝有經臣國有經俗民有經產明君在上俗無異禮變更自爲易國之成俗者命之曰不牧之民由此觀之有一家之俗有一國之俗有天下之俗一家之俗大夫主之一國之俗諸侯主之天下之俗天子主之而皆以一人爲轉移故天下國家逺近大小𨿽殊莫不有祖宗家法顚覆典型紛更約束子孫不法祖宗而俗敗矣書曰商俗靡靡利口惟賢余風未殄商之俗成湯作之於前聖君哲相成之於後猶若不足而兢兢以巫風滛風亂風家必喪國必亡爲訓及受之身一人敗之而有餘蓋作之難成之難敗之甚易若此有周代商旣歷三紀世變風移而靡靡之俗尙未盡革也敗之甚易變之甚難又若此故曰敗常亂俗三細不宥言辠𨿽小亂俗者必誅所謂禮俗以馭其民也可不愼哉防材所以配九谷閒民所以輔三農黃帝內經五穀爲養五果爲助五菜爲充魯語列山氏之子曰柱能殖百谷百曲禮稻曰嘉注云菇之屬詮言訓菇飯犓牛豳風叔苴傳云苴麻子則菇麻皆疏材家語含以疎米注云疎稉米是谷亦名疎也越絕書甲貨曰粢爲上物乙貨曰黍爲中物丙貨曰赤豆爲下物丁貨曰稻粟爲上種戊貨曰麥爲中種已貨曰大豆爲下種庚貨曰穬辛貨曰果皆比疏食楊泉物理論曰黍稷曰粱粳曰稻豆曰菽三者各二十果助谷各二十曰百谷書艱食一作根食馬融曰根生之食蓋謂百谷也揚雄太元曰止於童木求其疏谷則疏亦名谷矣古無奴婢有臣妾易遁九三畜臣妾吉旅六二得童僕貞左氏謂之皁輿臺公羊謂之廝役扈飬凡爲菹爲糝爲薪皆臣妾聚斂以獻皇祖介眉壽食農夫周書大聚曰春枯槁夏葉榮【葉榮淮南作果蓏】秋實防冬發薪烝皆臣妾之職也而後世以爲利者乃與用事童僕趨時任桀奴以逐利而千樹千樹栗千樹橘千畦姜韭至比千戶侯陽華之蕓云夢之芹具區之菁菜之美者名曰土英則疏材之利倍於九谷矣魏風園有桃言疏材不足以富國也管子以瓠葷菜百果不備爲國之貧豈其然乎小司徒上地家七人可任也者家三人則一家四人爲閒中地家六人可任也者二家五人則二家七人爲閒下地家五人可任也者家二人則一家三人爲閒閒猶餘也羨也夫曰餘卒曰羨民曰閒書曰厥民析厥民因子弟居室父兄在田謂之析父兄赴功子弟畢作謂之因詩云侯亞侯旅侯疆侯以亞仲叔旅子弟皆閒民也疆謂勸相以能左右之長者規少者隨尊者令卑者聽所謂民無常職轉移執事也國無閒民則國擾家無閒民則家索野無閒民則野荒九職以三農冠其首以閒民殿其終誠重之也商鞅相秦民有二男以上不分異者倍其賦蓋無閒民自此始無閒民而有遊民亦自此始先王重農兼重工商農攻粟工攻器賈攻貨三者國之三官周之東也百工喪職蓋九職不行久矣子朝之亂也百工皆叛【杜注謂百官非也】盟平宮伐東圉久之乃平鄭之遷也與商人俱秦師襲鄭犒而退之韓起買環賈成必告弗敢專也周之工鄭之商其以國升降乎八材者醫無閭之珣玗琪會稽之竹箭梁山之犀象華山之金石霍山之珠玉昆侖之璆琳瑯玕幽都之筋角斥山之文皮是爲八材谷梁子曰古者公田爲居井竈蔥韭盡取焉範氏云損其廬舍家作一園以種五菜外樹楸桑以備養生送死所謂園圃毓艸木者蓋如此而山澤之材則與民共之者也潤濕不谷樹之莞蒲礫石不谷樹之葛藟而山有林麓澤有魚鹽恐民之有爭心也於是設虞衡列其禁平其守如是而已春秋莊公二十有八年築防三十有一年築郎築薛築秦成公十有八年築鹿囿說者以爲築者規固而有之又置官司以守之不與民同利然則山林藪澤虞之正也築之非正也故謹而志之戒專利也澤處者漁山處者木谷處者牧載師逺郊有牧田而閩養鳥貉養獸能通鳥獸之言阜蕃教擾之自伯益佐舜調馴鳥獸而周宣王時有梁鴦者佐牧正之官善於其職虎狼雕鶚無不柔馴異類雜居不相摶噬孶尾成羣蓋順其性取之時用之節鳥不獝獸不狘君子讀鴛鴦之詩而知養蕃之有道焉典絲受良功典枲受苦功絲曰良枲曰苦而典婦功則兼絲枲而辧其良苦以授嬪婦使化治之民間繞屋桑麻春蠶秋績春無遊女秋無嬾婦及周之衰婦無公事休其蠶織南方之原不績其麻其端自上及下蓋哲婦傾城而嬪婦之職廢矣司空居四民冡宰分九職四民有士而九職獨無何也古者士出於農詩云烝我髦士士農之分也其始於管仲之治齊乎酒誥牽車牛是農而賈也春秋作丘甲是農而工也酒誥在九職未分之前春秋在九職不行之後此九者皆養民之本而以正其徳以利其用以厚其生蓋此水火金木土谷六者惟修而善政盡在是矣故任之爲九職敍之爲九功【魯國之法贖人臣妾於諸侯者皆取金於府並見呂覽家語故知古之臣妾卽今之奴婢】園圃廬舍也嬪婦室家也閒民子弟也臣妾奴婢也虞衡藪牧器用之資與其皮毛筋角則商通之而工度之者也職有九民惟三三官理九職舉【呂覽上農篇云凡民自七尺以上屬諸三官謂農工賈左傳哀十七年衞莊公使三匠久司徒期等遂因三匠以作亂昭二十二年王室之亂亦因百工故王孫賈日苟衞國有難工商未嘗不爲患杜注以百工爲百官誤矣】三官棄九職廢【三官亦曰三老服防云三老者工老商老農老周書曰大工賦事大商行賄大農假貸六韜曰大農大工大商謂之三寶農一其鄕則谷足工一其鄕則器足商一其鄕則貨足無亂其鄕無亂其俗庚貨曰穬謂穬麥也陶隱居本艸以爲是今馬食者潘嶽汧督誄所謂焚穬火薰之是也】晉士會稱楚莊之霸也曰商農工賈不敗其業楚子囊美晉悼之賢亦曰商工不遷業庻人力於農則九職尢重三官也董安於治晉陽尹鐸繼之當時以晉陽爲保鄣及知伯將伐趙趙襄子往晉陽而城郭不治襄子懼張孟談曰吾聞良吏之治務修其教不治城郭君其出令令民有奇人者使治城郭之繕奇余也謂閒民出令甫五日而城郭已治矣然則閒民曷可少哉魯三家分其國之民而各有其一季氏盡徵之叔孫氏臣其子弟孟氏則若子若弟取其半焉子弟謂閒民臣謂共官力役若今之丁載師所謂民無職事者出夫家之徵也康成以爲傭誤矣【荀子曰農精於田而不可以爲田師賈精於市而不可以爲賈師工精於器而不可以爲工師有人也不能此三技而可使治三官曰精於道者也汜勝之書以稻米黍麻秫小麥大麥小豆大豆爲九谷禮有死於宮中者三月不舉祭馬融云哀傷臣僕缺一時之祭然則士以下爲臣妾服緦歟】管子君臣篇有中民有小民順中民以行順小民以務則國丰審天時物地生以輯民力禁淫務勸農功以職其無事則小民治人有中曰參中民三農也小民無事爲閒三農者上農中農下農也揆度篇曰上農挾五中農挾四下農挾三小司徒上地中地下地分爲三者以此若夫絺綌徵於山農艸貢徵於澤農齒角羽翮徵於山澤之農以當邦賦皆虞衡所作之材也亦名爲農而以山澤別之故曰虞不離津澤農不去疇土各守其職而萬民諧漢永平初禁民二業居巢侯劉般上言官禁二業田者不漁今濵江湖郡民多漁采以資口實冬春閒月不妨農事且漁獵之利爲田除害有助谷食非二業也帝從之遂弛其禁然則九職𨿽分蓋通功易事者歟

文王以七屬官人周公以九兩系民系猶屬也大戴禮七屬曰國則任貴官則任長學則任師先則任賢族則任宗家則任主鄕則任貞蓋牧以地得民故國則任貴牧者一州之貴也長以貴得民故官則任長長者六官之長也若夫無地而爲君無官而爲長則有師儒在朝則羙政在下則羙俗近者樂之逺者趨之四海之內若一家通逹之屬莫不從服此非得民之神者歟以賢得民者師以道得民者儒父兄在焉子弟從之故曰地從城城從民民從賢得城則得地得民則得城得賢則得民焉庻姓別於上則有族族人不戚君則有宗翼九宗逆晉侯遂四族殲齊戍皆宗以族得民者也族繁則渙族盛則彊是故立大宗以糾合之檢彈之使一族愛而親敬而尊由是老窮不遺桀者不敢爲非故人人各宗其宗而天下治所謂族則任宗宗以族得民者蓋如此降及春秋族不任宗宗不收族故晉有桓莊之偪宋有戴桓之亂鄭有駟良之爭而宗法壊矣大夫不稱君謂之主臣無有作福謂之利利者和也故義和爲利利者養也故祭告利成所謂家則任主主以利得民者家施不及國大夫不收公利俾都家各養其民而和之以義也不然牛馬維婁委已者也而柔焉【委猶飤也】鄭之罕宋之樂民歸之矣居人臣之位而違道結民心害於而家何利之有若夫三代之興邦家有社稷兩漢之盛牧守有子孫則吏治不可不講也不煩之吏有似於迂日計不足月計有餘所謂鄕則任貞吏以治得民者蓋如此此文王官人以七屬任之之法周公又分七屬爲九兩者談說不稱師爲倍獨學而無友爲而川衡林衡山虞澤虞皆國之藪民共之而吏掌之者故有師以賢得民自有友以任得民有吏以治得民自有藪以富得民則九兩包於七屬也任爲六行賔興於鄕裏富爲五福敷錫於庻民降及秦漢任變爲俠富成於姦故匹夫有百里之譽千里之交橫行於天下而上無禁利下有貪民鹽井丹穴皆擅而據之坊民弗嚴末流必潰先王知之故道義有切磋之友統以師儒川澤有虞衡之官束於吏治則任不流爲俠富不犯於姦矣朱遊少通輕俠及從師受經卒爲名臣龔少卿召翁卿之爲吏也所居民富郡有畜積此其驗也先王立政必先得民得民之道不出七屬有天下國家者宜畱意焉【以九兩系邦國之民系猶綴也綴與贅通詩曰具贅卒荒傳云贅屬也箋云系屬孟子屬其耆老書傳云贅其耆老是贅猶屬也屬猶系也故知大戴七屬卽天官九兩】詩曰爲下國綴旒綴旒者所以系邦國也周自平王東遷威徳不加於四海由是九兩廢而邦國之民不復系於京師矣

宮之中門曰雉門門之側東西有堂謂之辟門之外左右有樓謂之觀總名爲闕秦漢闕外有桴思今之樓古之觀也觀謂之闕罦罳謂之屏正嵗五官縣象魏於其上象魏者治象教象政象刑象事象所謂天垂象聖人像之者也六典旣建五象斯彰以揚大烈以覲耿光無怠無荒不愆不忘萬民仰觀挾日乃藏因縣之於闕遂以象魏名其闕焉於卦爲觀下體坤爲民上體巽爲命互體艮爲闕命縣於闕萬民觀焉兩觀之名蓋取之此中正以觀天下者也禮典不縣者天有常象地有常形人有常禮一設而不更是爲三常三常立而五象出焉然則禮在五象中別無禮象故也秦漢兩觀不設五象不縣徒立巨闕以應天失其義矣禮運仲尼與於蠟賓出逰於觀之上喟然而嘆蠟賓者臘祭先祖祭必有賓羣臣助祭亦曰賓廟在中門外之左祭畢出廟門至中門卽縣象魏之處周禮在魯大道不行舊章𨿽存人亡政息故孔子過之而嘆歟【左傳莊二十一年鄭伯享王於闕西辟杜注云闕象魏也愚謂西辟者門側之堂言西則有東可知明堂位注云屏謂之樹今桴思也刻雲气蠱獸如今闕上爲之匠人注云城隅謂角桴思也孔防云桴思小樓也城隅闕上皆有之屏上亦爲屋以覆屏墻愚案桴思一作罘罳說者以爲卽招魂之网戶不知其名本起於樓釋名曰樓謂牖戶之間有射孔樓樓然也牖戶之孔狀若网羅之目故曰罘罳望之樓樓然其名起於此漢闕畫云獸梁天監七年鐫石爲闕奇禽異羽畢備非古也】禮曰挾日傳曰浹辰周之正月魏闕挾日而斂五象成之九年楚人浹辰而克三都正義云浹周匝也從甲至癸爲十日從子至亥爲十二辰浹辰者子亥之辰一匝挾日者甲癸之日一周古挾浹通詩曰使不挾四方毛傳云挾逹也謂方皇周浹於天下故曰達於卦爲蠱爲巽蠱彖先甲後甲巽五先庚後庚易林乾主甲震主庚虞翻云幹成於甲蠱變成乾震成於庚巽變成震陰陽天地之始終也挾謂之雜雜謂之匝三王之道如矩之三雜規之三雜終而復始循環無端呂氏春秋曰圜周複雜淮南子曰數雜之壽雜猶挾也後人掇拾淮南托爲文子攺雜爲算失其義矣朝廷出令曰令甲趙武靈王出胡服令趙燕曰臣敬循衣服以待令甲漢有金布令甲之篇亦以此康成雲從甲至甲爲挾日蔡邕云郊天陽用日耕耤陰用辰

祀大神享先王及納亨大宰贊王牲事注云納亨納牲將告殺愚案漢禮天郊夕牲晝漏未盡十八刻初納夜漏未盡八刻初納明堂社稷亦如之晝漏未盡十四刻夜漏未盡七刻皆再言納者一納牲一納亨也正月始耕祠先農其禮簡不再言納然則納牲與納亨異矣漢祠夜半行禮故祭前晝漏未盡納牲夜漏未盡納亨禮運祭元酒薦血毛爲法太古腥其俎孰其殽爲法中古退而合亨體其犬豕牛羊爲今世之食禮器納牲詔於庭血毛詔於室羮定詔於堂是古之三詔卽漢之再納祭義君牽牲穆答君卿大夫序從此之謂納牲而納亨者謂合亨之後羮定之初薦孰未食之前盛之於俎先以告神於堂也祭禮血腥之屬盡敬心耳要以孰爲正大夫士之祭也自薦孰始故特牲少牢皆曰饋食漢親耕及防劉祭先農先虞防特牲如饋食但薦孰而不薦腥故有納亨而無納牲不再言納者以此穆答君猶嗣舉奠皆天子諸侯之禮大夫之子不舉奠辟諸侯舉奠者屍未入祝酌奠奠於鉶南天子奠斚諸侯奠角上嗣舉之故曰舉奠君之上嗣爲穆迎牲入廟與君對共牽牲尊君之適也說者以穆爲子姓失之矣牽牲在祭初舉奠在祭末天子諸侯皆將傳重故惟上嗣得與焉五官奉牲羞其肆肆者六牲之體是爲納亨諸子正之司士割之王親匕之太僕贊之禦僕登之【南齊太常丞蔡仲熊議郊堂之禮引東京禮儀志雲天郊夕牲之夜夜漏未盡八刻進孰明堂夕牲之夜夜漏未盡七刻進孰進孰者納亨也則晝漏未盡納牲明矣】先是納牲卿大夫序從而已及入廟系牲於碑卿大夫袒而刲毛取血入以告神於室此所謂贊王牲事者一當朝踐之節一當饋食之時獨言納亨者舉其正也

周官幹寶注已亡劉昭注漢志間引其語如秋官夜士云若今都之屬天官少宰云若禦史中丞案左右都主劍防士徼循宮以況夜士可也而少宰全不類中丞特以其在殿中密舉非法有似小宰掌王宮之糾禁遂以中丞當之決非康成之語其爲幹注無疑今皆雜於鄭注賈公彥之無識也詩信南山正義引太宰納亨注云納牲將告殺謂鄕祭之晨劉昭亦以爲幹注曽子問正義引太宰納亨注云納亨謂祭之時唐人正義非出一手兩處不同則劉昭所謂幹注者抑或然乎至若以司門爲如今校尉太僕爲若漢侍中皆幹注也而舞師防舞云防赤艸染羽爲之用假色者欲其有時而去以爲鄭注今本鄭注無之而幹注英蕩及弧旌枉矢吾取焉云枉矢象妖星非其義也枉謂枉直蓋枉矢於弧然八矢配六弓枉矢居其首康成云取名變星飛行有光若今飛矛矣則幹說亦未爲得也【孔頴達曰鄭司農解九數之名書本多誤云今有重差句股者重差卽差分也去旁要而替以句股爲漢之九章馬融幹寶等更云今有夕桀各爲二篇未知所出然則幹注本馬融今皆雜於鄭注矣】

六敍正羣吏曰正其位作其事受其防三者臣之所以事君曰進其治制其食聽其情三者君之所以體臣注云情爭訟之辭非也邇臣守和安得有爭又焉用訟且不心競而力爭晉之公室所以卑也曽謂先王之世而羣吏有爭訟者乎愚案詩東山之序曰君子之於人序其情而閔其勞所以說也故東山之卒章極序其情樂而戲之采薇遣戍出車勞還枤杜勤歸一則曰憂心孔疚再則曰我心傷悲君子能盡人之情故人忘其死而四牡勞使臣之來也乃曰是用作歌將母來諗諗告也君勞使臣述敍其情故作此詩之歌以養父母之志來告於君蓋有告者必有聽者有告而無聽於是祈父刺宣王不敢斥王而呼祈父曰祈父亶不聰當是時小宰之六敍廢而在朝無復有聽其情者矣曰亶不聰者責其不能聽也先王之於羣吏旣進其治以書其勲復制其食以厚其養又聽其情以悅其心所謂體羣臣者可謂至矣情見乎詩大史序之王者不作而詩亡詩亡而王迹息者以此大戴禮公曰今日少閒我請言情於子子愀焉變色遷席而辭曰君不可言情於臣臣請言情於君公曰吾度其上下咸通之子曰可爲家不可爲國上失政政出自家門臣故曰君無言情於臣君無假人器君無假人名此非孔子之言而托之者也古之盛世君臣上下皆得言情何嫌何疑而云不可且魯之有名無情也久矣及哀公而愈甚公患三桓之侈三桓亦患公之妄也故君臣多間而上下之情不通誠能度其上下而咸通之則君與民合爲一心臣與君孚爲一徳又何患乎三桓乃不通其情而更益其妄於呼此公之所以終孫於邾也韓詩外傳言人主之疾十有二而隔居其一焉下情不上通謂之隔管子亦言國有四亡其二曰塞曰侵塞者下情不上通侵者下情上而道止誠能以敍聴其情則通而不隔行而不塞誰得而寑之小宰八成有傅別書契質劑要會之名傅別故書作傅辧杜子春讀爲傅別案荀子性惡篇辧合符驗愚謂辧猶別也合猶傅也傅別猶辧合也蓋辧而別之爲兩合而傅之爲一如符節然案質劑左氏謂之質要荀子謂之質律詩謂之質成言可奉爲法律而事由之要結而成也不徒賣買用之旅師平頒興積斂之民而散之民亦憑質劑以爲信焉六鄕役民以上劑六遂役民以下劑劑者州裏之役要而司空之辟也要者合要故左氏謂之質要辟者法律故荀子謂之質律又旬計曰日成月計曰月要嵗計曰歲會皆名爲質王制所謂司防以歲之成質於天子冡宰齊戒受質是也又獄之要辭亦名爲劑大司防以兩劑禁民獄是也故詩謂之質成然則傅別質劑要會三者皆書契之別名也易林云符左契右相與合齒所謂辧合符驗者卽此應間云萬方億醜並質共劑章懷注云質劑猶今分支契也兩書一札同而別之簿書最目獄訟要辭皆名曰契合齒分支列子云宋人有逰於道得人遣契者歸而藏之密數其齒曰吾富可待也注云刻處似齒釋名曰莂別也大書中央破別之也契刻也刻識其數也管子貸粟米者有別劵五穀以平賈取之定其劵契之齒九家易曰契刻也大壯進而成夬金決竹木爲書契象契一作挈漢有租挈及廷尉挈令韋昭曰在板挈也

宰夫八職其四要凡目數注云要若嵗計凡若月計目若日計愚謂三者皆數也數分爲目目最爲凡凡合爲要皆謂之數管子曰君發其明府之法瑞以稽之立三階之上南面而受要八職首曰要卽此荀子曰官人失要則死州裏役要邦國比要皆名爲要車之進退其要在轄戶之開闔其要在樞設轄而車行立樞而戶轉周官之要在六官六官之要在天官舉一法明一指以兼覆之並照之而觀其成者也是故冡宰治之司會攷之天子齊戒受之亦曰質是爲質要春官禦史掌贊書凡數注云自公卿以下胥徒凡數及其見在空缺者愚謂凡卽官成之凡數卽官常之數凡者大共名也數者大別名也推而共之爲凡推而別之爲數其義難知其數易知失其義守其數謂之有司讀其書不知其說謂之誦數之儒蓋凡則其總而數則其緒焉爾目者都目漢有司徒都目司徒總領綱紀故有都目壹引其紀萬目皆起壹引其綱萬目皆張都卽數之凡目乃數之目也有要而後有凡有凡而後有目有目而後有數尊者治約卑者治詳有形埓者人皆見之有篇籍者世共傳之所謂數也釋數而任智者窮棄數而用才者凶數出於道道出於天王者體天而數立百官守數而道存衍而廣焉三百三千反而歸於一協於極隨牛嘗問劉曰周官士多而府史少今令史百倍於前而益不治何也曰古人委任責成嵗終課殿最案不重校文不繁悉府史之掌要目而已今之文簿常慮覆治鍜煉甚密萬里追證百年舊案故諺曰老吏抱案死古今若此之相懸也而唐張九齡亦云吏部條章動盈千萬刀筆之吏辧析毫釐胥徒之猾緣隙而起然則要凡目數古得之簡今失之繁地官質人凡治質劑者國中十旬郊二旬野三旬都三月邦國期期內聽期外不聽所以絕民之爭訟且息文書也故邦國𨿽遙以期爲斷安得有百年不決之案乎

府掌契史掌書徒掌令皆有專主獨胥掌敍若無所專契以治藏書以贊治令以徵召皆有職事獨敍以治敍若無所職何也康成讀胥爲諝有才智之稱賈公彥則謂易有歸妹以須天文有湏女屈原之姊名女湏胥與湏通康成亦以注易矣愚案說文胥作疋或曰胥字其象爲足其義則記也從爻從�則爲�爲疏皆疏通之義古文詩大雅作大疋樂官有大胥蓋以此詩云以雅以南文王世子云胥鼓南然則雅與胥通也故爾雅一作爾疋天之道地之理人之紀無不疏通故曰胥胥者雅也正也訓也訓其文正其名以合於雅乃得其敍事得其敍之謂訓而大行人諭書名聽聲音則屬瞽史諭言語協辭命則屬象胥吾儒詁訓之學皆從此出焉樂正授數司成論說非是則不能通也是故先王之世在官有學古之吏在朝有道古之儒攸敍者倫時敍者罰惟敍者功萬事萬物各有秩敍而不亂及周之衰淫文破典則有孔子雅言以正之其道得以復明而詁訓之師授受不絕猶古之象胥也秦掃而更之滅書簡之文棄先王之語由是靑黃變色馬鹿易形事物盡失其敍而天下亂矣契有質要契之敍也書有凡數書之敍也令有甲乙令之敍也胥得兼之故若無所職無所專而有才智之稱日月以敍時載辭以敍信五物以敍事百物以敍財十煇以敍降兩旌以敍和三市以敍地九嬪以敍禦凡事皆有敍而官吏之六敍以正羣吏者胥實治之而閭胥掌觵市胥執度大胥正舞位小胥正樂縣象胥傳言協禮𨿽有才智不亂舊章荀子曰法則度量刑辟圖籍不知其義謹守其數父子相傳不敢損益王公持之百吏守之以取祿秩焉所謂敍也是故其人𨿽亡法存故府維胥敍之各得其所羣雅之材一百有五道備後王事從先古【典論曰劉表諸子好酒造三爵大曰伯雅中曰仲雅小曰季雅案雅一作防方言曰防桮也秦晉之郊謂之防郭注云所謂伯防者也伯防卽伯雅則大胥小胥卽大雅小雅明矣詩曰籩豆有且侯氏宴胥太元曰不宴不雅禮樂廢也然則宴胥猶宴雅歟】

宰夫八職曰治要曰治凡曰治目曰治數曰治藏曰贊治曰治敍曰徵令獨令曰徵餘皆曰治及贊而已康成謂徵令趨走給召呼非也徵令者小司徒行之司書逆而考之皆國之政教而以召呼當之誤矣宰夫掌禁令及百官府之徵令而敍羣吏之治故以治敍委之胥徵令委之徒徵令者傳王之令也韓非曰當世之行事都丞之下徵令者奉君令詔卿相不辟尊貴不就卑賤然則戰國徵令以都丞猶周之徒也案晉有都令史八人與左右丞總知都臺事梁置五人謂之五都令史總領眾局方軌二丞故曰都丞其名起於戰國卽漢之令史能通蒼頡史籀篇者補之其職主書後世攺用士流始重其選在周則府史胥徒而巳都丞𨿽卑令史𨿽賤而以之徵令則令之行也猶雷風之鼓萬物也是故出之王爲命內史書之大僕與小臣出入之藏之官爲令禦史贊書之宰夫與其徒掌而徵之徵猶召也若後世尙書召板徵猶神也莊子曰明者爲使神者徵之言無往而不應也是故節爲徵信命爲徵令徵令猶申令也申令振鐸夏有遒人遒人徇於路徒從小宰狥於朝【鄕師職云凡四時之徵令有常者以木鐸徇於市朝】

大喪宮正授廬舍辧其親疏貴賤之居荀子曰吉事尙尊喪事尙親故欲辧貴賤先辧親疏旣序親疏又分貴賤同一居廬或宮或或隱或顯貴非人君則袒之親非適子則隱之尙親而兼尙尊也書云髙宗諒陰諒讀爲梁陰一作闇範宣曰所以知諒闇爲凶廬禮葬爲柱楣楣則梁也葛洪曰橫一木長梁於東墉下著地以艸被之旣葬則翦去艸以短柱柱起長梁謂之柱楣楣一名梁旣葬泥之障以避風康成讀闇若鶉防之防【烏南反】闇謂廬也廬有梁謂之楣卒哭之後翦屏拄楣故曰諒闇愚謂古之闇今之庵也釋名云艸屋曰蒲又謂之庵庵掩也所以自覆掩也誅茅爲屋謂之翦屏非庵而何庵讀爲陰猶南讀爲任古今異音廣雅庵與廬皆捨也倚廬不塗旣葬塗廬塗近乎堊釋名云堊亞也次也先泥之次乃飾以白灰康成謂堊室者屋下壘墼爲之蓋柱楣倚壁爲一偏壘墼成屋爲兩下然則旣葬塗之旣練壘之加堊旣祥又加黝總謂之廬故尙書大傳曰髙宗有親喪居廬三年此之謂也唐禮小祥毀廬爲堊室堊猶廬也焉用毀哉然則大夫居廬士居堊室何也曰非親且貴者不廬廬嚴者也不言不笑謂之嚴百官備百物具不言而事行非親且貴者乎言而後事行及身自執事者皆不廬故曰大夫居廬士居堊室言士疏且賤必身自執事而後行者故不廬也說者謂朝廷之士居廬服斬都邑之士居堊制周失之矣孔安國以髙宗三年不言故曲爲之說曰諒信也陰黙也古訓兼音義以信黙訓諒陰似失其音何晏集解棄鄭取孔杜預遵之遂謂人君旣葬不居廬以此注春秋左傳豈非春秋之辠人乎【白虎通曰婦人不居廬天子七日諸侯五日卿大夫三日而成服居中門外東壁爲廬】司服職云凡喪爲天王斬衰親疏貴賤一也周之東遷威徳不加於四海於是有諸侯之大夫爲天子繐衰旣葬而除之禮婦爲舅衰而子柳使其妻繐衰當時皆以爲非禮矣諸侯之大夫亦以之服至尊而謂之禮則愚未敢信釋名云繐惠也齊人謂涼爲惠言服之輕細涼惠也以輕涼之服服至尊蓋自衰周始縣子曰綌衰繐裳非古也

宮伯之士庶子宮正之眾寡內宰之人民一也凡在版者行其秩敍作其徒役月終則均秩嵗終則均敍猶漢之衛卒唐之府兵也漢之衛卒每一嵗而更【師古音工衡反更猶今之上番】衛司馬掌之每當交代天子行幸曲臺臨饗而罷焉唐之府兵宿衛者皆番上兵部以逺近給番自五百里爲五番至二千里爲十二番皆月上然則月中均秩者猶府兵之月上嵗終均敍者猶衛卒之嵗更蓋番上更休皆有秩敍各得其均地官鄕有均人主徒役謂之公旬旬猶均也三年大比則大均故春官有大均之禮以卹眾論語爲力不同科馬融曰爲力者力役之事有上中下三科謂嵗有豊凶地有逺近時有久暫周衰政失力役不均故孔子傷之公旬之有均也力役之有科也鄕師作秩敍作以此宮伯行秩敍行以此歟古者兵出於民容民畜眾謂之師故曰夫家眾寡又曰人民虎賁掌虎士司右掌勇力之士皆人民也入則衛於宮出則耕於野三時不害而兵亦足其秀者糾其徳行教之道藝皆彬彬乎有儒者之風其桀者去其淫怠斥其奇衺而無勇悍不馴之气宮正爲之版籍其名內宰爲之圖畫其象邦有大事作而令之是爲王之爪牙及宣王之末六鄕之士不滿六軍乃取王之爪牙以充之由是調轉移不以其地畨役更代不以其時至不能養其父母而祈父之刺興矣祈父主封圻宮伯主宮殿父猶伯也王之爪牙謂士庶子之守城郭者靡所止居靡所底止言秩敍之不均也然則祈父蓋夏官之掌固與古者卒謂之士庶子猶餘子也呂覽齊晉相與戰平阿餘子得防亡矛說苑佛肸以中牟叛城北餘子袪衣入戰國防燕趙久相攻餘子之力盡於溝壘古之鬭士皆曰餘子周書曰成年餘子務蓺儉年餘子務穯大荒餘子倅運蓋卽九職之閒民宮正所教宮伯所作之士庶子說者以爲公卿大夫之子豈其然乎秦爵有公士越軍有教士楚師有都君子說者謂公士乃有爵之步卒教士乃教練之精兵近乎周之士庻子都君子乃都邑之士君所子養而有復除近乎周之國子故國子則授之車甲司馬弗徵而士庻子則猶有徒役之事焉或衛王宮或守城郭或屬都家王宮有糾禁城郭有守政都家有戒令蓋皆以秩敍行之者也有卿大夫之庻子有民之庻子卿大夫之庻子爲國子逰倅之所存民之庻子爲國粥餘閒之所養而衛王宮守城郭屬都家謂之士庶子軍行則從嵗終則饗有功則勞死則弔焉蓋所謂國粥歟而朝大夫都則之庶子在府史之下則胥之職也而以卿大夫之子爲之則胥非賤吏可知矣趙左師觸龍願以其少子補黒衣之缺以衛王宮則知戰國時衛王宮者皆卿大夫之庶子卽夏官諸子職所謂國有大事則帥國子而致於太子文王世子篇所謂公若有出疆之政庶子以公族之無事者守於公宮公族之無事者國之貴遊子弟也王之庶子眂列國之大夫王充曰吏衣黒衣宮闕赤單然則漢之衛卒皆服絳禪衣矣周尙赤蓋亦服赤歟莊子秋水篇有壽陵餘子司馬彪云餘子未應丁夫蓋謂閒民也管子問篇曰餘子仕而有田者今入幾何人餘子之勝甲兵有行伍者幾何人然則閒民者非餘子之未仕而無田亦無行伍者乎呂覽報更篇曰張儀魏氏餘子也平阿壽陵魏氏皆地名則餘子爲閒民信矣【古曰餘子漢曰分子洪氏釋載北海相碑鴞梟不鳴分子還飬耿勲碑修治狹道分子效力義井碑陰稱分子者六十人蓋家之餘子壯則出分故曰分子古之閒民也晉夏仲禦別傳自稱會稽北海閒民明閒民卽漢之分子矣】

膳人職王卒食以樂徹於造大祝職注云故書造作竈然則古文造竈通矣吳越春秋勒馬銜枚出火於造闇行而進案造吳語作竈所謂系馬舌出火竈龜防傳灼鉆之處亦以造名注造音竈本此玉藻天子皮弁以食日中而餕諸侯朝服以食夕深衣注云餕者食朝之餘天子言日中諸侯言日夕互相挾故王卒食則徹於竈以便燅溫而供日中及夕之餕也賈疏謂徹於造者不重進失之矣以樂徹者荀子曰天子曼而饋雍而徹淮南子曰鼛鼓而食奏雍而徹鼛鼓者王大食之所奏也古者人君食皆用當月之調以取時律之聲使不失五常之性調暢四體令得四气之和故天子食飲必順四時有食舉樂所以順天地養神明說者謂徹饌奏雍津潤已竭其不然乎雍和也奚其竭白虎通曰平旦食少陽之始也晝食太陽之始也餔食少陰之始也暮食太陰之始也是爲四飯樂者徳音功成乃作以之侑食者明天子至尊非功不食非徳不飽王日一舉者康成云朝食也謂王日四飯惟朝一舉日中及夕皆餕其餘齊日三舉者旦也晝也餔也司農云齊必變食變者攺常饌更而新之潔淸其气而已賈疏謂三舉者三太牢亦失之五穀者民所仰君所飬故五穀盡升則五味盡禦於王不盡升則不盡禦一谷不升謂之饉二谷不升謂之旱三谷不升謂之凶四谷不升謂之餽五穀不升謂之饑凶饑存乎國人君徹食大荒不舉者凶饑也一谷不升徹鶉鷃二谷不升徹鳧雁三谷不升徹雉兔四谷不升損囿獸五穀不升不備三牲玉藻朔日太牢朔日猶齊日也視朔朝廟必齊賈疏謂朔日當兩太牢膳夫職文不具則又何據而云然也大喪謂後世子之喪春秋晉荀躒如周葬穆後旣葬而宴宴必奏樂故曰宴樂叔向以爲非禮則晉悼公旣葬平公與諸侯宴於溫魯小君穆姜旣葬襄公與晉侯宴於河上其爲非禮益顯矣愚謂言大喪則兼包小喪王爲三公六卿錫衰諸侯緦衰大夫士疑衰皆小喪也子卯尙稷食菜羮王服衰而殺牲盛饌有是理乎則小喪亦不舉可知也【大司樂諸侯薨令去樂大臣死令弛縣】

廛人職凡珍異之有滯者斂而入於膳府注云珍異四時食物久則瘦臞【臞一作臞音稍】腐敗故買之入膳夫之府所以紓民事而官不失實愚謂膳夫掌肉修之頒賜廛人斂而入於膳府者所以供王之頒賜也大宰掌九式必有分頒內饔選百羞不忘好賜皆所以卹下推恩故饗飲之禮觴不下徧君不嘗羞殽不下浹上不舉樂由余曰幹米不腐則左右親芭苴時有筐篚時至則羣臣附官無蔚藏腌陳時則戴其上故禮國有饑人人主不飱所謂珍異之有滯者皆腌陳之物以時斂而之則官無蔚藏而澤亦得下流焉是以祭必有餕屍餕神余臣餕君余賤餕貴餘下餕上余上有大澤惠必及下煇胞翟閽至賤之吏皆得食其餘則境內之民必無凍餒者矣世稱中山以羊羮亡國非也饗士大夫而羊羮不及其司馬貴者且猶不及況其賤者乎則境內必多凍餒之民可知也民多凍餒國焉得不亡晏子之魯朝食有豚晏子曰去其二肩【去藏也】及晝進膳則豚肩不具侍者曰亡之矣我能得其人晏子曰止吾聞藏余不分則民盜豚肩𨿽小漫藏之招也故積多不能分謂之吝吝列四惡古者聘賔歸甕餼朌肉及瘦車言以分人無不辯也曽謂晏子未聞禮乎鄕師以歲時巡國及野而賙萬物之囏阨凡有天災民病司救又持節巡行而以王命施惠晉之復覇也上無滯積下無困人闔廬治吳天有菑癘親巡寡共其乏困說者以爲小惠然皆本於周官

牛膏膷犬膏臊雞膏腥羊膏羶鄭說則然晏子春秋曰食魚無反惡其鱢也說文引周禮膳膏鱢凡鮏鱢從魚者皆言魚則許氏以膏鱢爲魚膏矣又勝臊以肉者爲犬豕犬膏臭勝豕膏臭臊鄭司農如之杜子春反之皆言犬豕獨康成謂雞膏勝以爲雞屬木秋木休廢犢麛物成而充得气尢盛故用休廢之脂膏爲膳其說不知出何書也又腥從星音穌佞切與勝從生音桑經切者不同腥謂星見食豕令肉中生小息肉康成亦云肉有如米者似星今驗之良然則腥乃豕肉之不可食者膳膏腥當作勝俗通作腥流傳已久不可復正矣呂覽云三羣之虫水居者腥肉玃者臊艸食者羶滅腥去臊除羶必以其勝繁露亦云凡物乘泰而生厭勝而死飲食臭味亦有所勝有所不勝不可不察薺以冬羙甘勝寒芬以夏成苦勝暑得天地之羙而四時和蓋其法掌於食醫者歟月令五臭無臊故春臭羶內經五臭無羶故春臭臊則臊類於羶也繁露夏祭先亨商祭先臊則又勝臊同類矣月令冬臭朽內經冬臭腐說文朽作�腐也腐之言無也气若有若無爲�或從木獨秋臭腥故秋膏腥月令內經與周官皆合蔡邕注月令以爲十二辰之禽五時所食者家人所畜丑牛未羊戍犬酉雞亥豕而已春木勝土故春食未羊夏火勝金故夏食酉雞季夏土勝水當食豕而食牛者四行之甡無足以配土徳故季夏食牛秋金勝木而虎屬寅冬水勝火而馬屬午虎非可食而禮不以馬爲牲犬豕無角其類也故以其類爲食焉麥爲木菽爲金麻爲火黍爲水各配其牲𨿽有此說而米鹽精粹不合於易卦之禽及洪範傳五事之畜近似卜筮之術故予略之愚案十二辰之禽先儒無說大司馬喪祭奉詔馬牲則馬亦牲也而云禮不以爲牲豈膳夫六牲獨無馬歟淮南子禾春生秋死豆夏生冬死麥秋生夏死則又以菽爲火麥爲金【康成謂黍爲火麻爲金菽爲水稷爲土麥爲木木雞火羊土牛金犬水豕孔氏以爲陰陽取象多塗故午爲馬酉爲雞不可一定也賈氏亦引易說太山失金雞西嶽亡玉羊則羊屬火又屬金矣】古有乘馬有食馬穆天子傳獻食馬三百是也食無馬牲自秦漢始易林曰三年生狗以戍爲母又曰黃獹生狗白戍爲母是金犬生於戌土推之十二禽皆然許叔重曰古文亥爲豕與豕同則十二辰之禽起於古矣

甸師祭祀共蕭茅鄭大夫云蕭或爲莤讀作縮束茅立之祭前沃酒其上酒滲下去若神飲之故謂之縮縮滲也案縮說文作莤云禮祭束茅加於祼圭而灌鬯酒是爲莤象神歆之也其說與鄭大夫同而引左傳爾貢包茅不入王祭不供無以莤酒爲證然則縮酒縮酌皆當作莤以酉從艸義見乎文假借作縮音是而義非矣夫茅牡藗而秀其根荺綯爲索漚爲菅束爲屯表爲蕝覆地曰借封土曰蒩苫屋曰茨束矢曰握蓋鼎曰鼏或折以卜或�以招或以爲旌或以爲屏花赤者藑毛刺者菁三脊者靈及其用之於祭也其名二曰苴曰莤其義三曰借曰湑曰灌借也者祭以之承也湑也者酒以之淸也灌也者神以之歆也包於匭藏於館實於篚苴不兼莤莤得兼苴士以上祭皆用苴非天子不名莤王祭不供聲罪討之正其名也杜子春破莤爲蕭失之矣艾蕭何物而居其上乎或曰莤讀爲蕭猶箾讀爲蕭則合蕭茅爲一物矣豈其然愚謂其音同其物異地員篇曰蕭下於薜薛下於萑萑下於茅

鼈人掌取互物以時簎魚鼈蜃凡貍物鄭司農謂簎者以杈刺泥中摶取之愚案說文簎刺也說本司農魯語作矠【矠魚鼈以爲夏稿】莊子作擉【冬則擉鼈於江】列子作籍【牢籍庖廚之物】韋昭謂矠也殷敬順釋文謂籍本作簎以木竹圍繞而刺之簎讀爲棚棚木欄也愚案說林訓�者扣舟謂積柴水中魚聞扣舟聲藏柴下擁而取之周頌所謂潛尒疋所謂槮簎非�非槮乃西京賦所謂叉蔟之所攙捔簇與簎音義同【楚角蒼獨二切】東京賦云瑇瑁不蔟謂貍物也秋官有硩蔟氏蔟謂叉取之司農讀爲爵蔟之蔟蔟謂巢鳥之巢猶魚之穴故取之之名同挺叉來往似無柵欄列子牢籍亦非貍物殷說誤矣司農云互物謂有甲防胡胡猶互也【見釋名】防猶曼也互物之甲歙張開闔其狀曼曼然故曰防胡修螷圜蠇其類皆然月令其虫介髙誘注曰介甲也象冬閉固皮漫胡也防曼漫音同義亦通互一作沍左傳固陰沍寒沍一作涸讀爲互言閉之固也戰國防蚌方出曬鷸啄其肉蚌合而箝其喙鷸曰今日不兩明日不兩卽有死蚌兩開也開爲兩閉爲防康成謂貍物鱴刀含漿之屬釋魚云鮤鱴刀蚌含漿案鱴刀鮆魚也一名刀魚飲而不食九江有之貍藏之物其出以時蓋謂魚之貍者多此類不獨蜃爲然含漿乃蛤耳非與魚同類其爲貍物則一也賈疏失之一說簎與防通曹大家東徵賦椓蠡陳思王遷都賦椓蠡防皆謂取互物也椓一作涿秋官有壺涿氏其官掌除水虫與鼈人皆下士一除之一取之凡邦之簎事二官兼掌之者歟康成謂涿擊之也故書涿爲獨司農讀爲濁音與涿近書亦或爲濁愚謂濁與擉音同古文通簎蔟防擉文𨿽異而音義皆同也【地名涿鹿一名濁鹿索隠曰古今字異戰國防不兩或誤爲不雨春秋後語以其音不諧遂更之曰今日不雨明日不雨必見蚌脯其可笑如此】癘疾者四時之鬱气也川郁爲污樹郁爲蠧艸郁爲蕢气郁爲癘木郁於春火與土郁於夏金郁發於秋水郁於冬是謂癘疾春气在頭故病痟首其病有端三陽受寒伏畱不去頭痛員員入連在腦腦逆而酸【說文酸痟頭痛】所謂痟首疾也寒涼者脹溫熱者瘡故夏病癢疥風行脈窬肌膚憤防散於分肉肉有不仁所謂癢疥疾也金肺受邪形弱气爍一觸秋金遂成風瘧身之衛气日夜循行邪客風府與衛交爭故有瘧寒疾也陽气不藏故冬病欬五行傳謂欬者口舌屙木沴金非也四時皆有之月令夏多欬心與脾欬也周官冬有嗽腎欬也陰下陽上諸陽上浮气逆而喘無所歸休故有嗽上气疾也形不足者溫以气精不足者補以味或收使斂或散使宣緩急燥潤或耎或堅贊其運气資其化原而五穀得天地之和其味尢美而完焉故食嵗谷以安其气全其眞食間谷以去其邪保其精而病有久新方有大小藥有厚薄惡石气勁必伐天和芳艸气美其毒滋多不輕服也佐以所宜以平爲期毋增其气气增而偏偏則受傷夭絕天年所謂以五味五穀五藥飬其病者如此時气爲客藏气爲主胃气爲宗精气爲滎悍气爲衛邪气爲淫主客平則气和滎衞通則气順歸於其宗邪淫自正反是乃病感邪則甚气有所積有所聚積气爲陰陰伏而沈不離其經聚气爲陽上下無常莫知其鄕麗於形流於血气血離居形气相失肺气絕尺澤竭心气絕神門閉【必結反】肝气絕大衝歇腎气絕大谿胃气絕衝陽滅故動气而知其藏也所謂以五气眡其死生者如此五聲者气之籥五色者气之華也角聲爲呼徵聲爲笑宮聲爲歌商聲爲哭羽聲爲呻心爲噫肝爲語腎爲欠爲嚏胃爲噦肺爲欬聲防者气奪聲不發者气濕語言不擇者气亂聲嘶者絕聲喝【一介反】者病深故聞而知之者醫之聖也所謂以五聲眡其死生者如此色之見也有淺有深病輕者見淺有枯有澤內敗者色枯黃赤爲熱白爲寒靑黒爲痛黃如枳實靑如艸玆赤如衃血白如枯骨黑如炲此五色之見死也黃如蟹腹靑如翠羽赤如雞冠白如豕膏黑如鳥羽此五色之見生也所謂以五色眡其生死者如此蒼主肝竅於目赤主心竅於耳白主肺竅於鼻黑主腎竅於陰黃主胃竅於口【見淮南子】一說腎竅耳心竅舌舌非竅也故以耳屬心焉是謂九竅蓋精神之戶牖外爲表而內爲裏開閉張歙各有經紀則所謂變者可知也人身有三部部有三上部胸至頭中部膈至臍下部臍至足三部各有天地人三三而九神藏五形藏四合爲九藏故曰平八索建九紀八索者八體首也腹也足也股也目也口也耳也手也九紀者九藏頭角也耳目也口齒也肺也心也胸也肝也脾胃也腎也精其術者以九竅之變九藏之動與五气五聲五色兩而參之魏文侯問扁鵲曰子兄弟三人孰最善爲醫扁鵲曰長兄最善中兄次之扁鵲爲下魏文侯曰可得聞乎扁鵲曰長兄於病視神未有形而除之故名不出於家中兄治病其在毫毛故名不出於閭若扁鵲者鑱血脈投毒藥副肌膚而名出聞於諸侯【侯讀爲胡與家閭同音】魏文侯曰善說者謂上醫眡神中醫眡气下醫眡色非也凡物有气而後有神有神而後有色神者气色之精集於珠玉爲光明兩而參之不言神而神在其中矣抑又聞之四時之沴气關乎政令而以徳化爲轉移故曰政令者气之章徳化者气之祥災者傷之始變易者復之紀醫術也其通於天道者乎【管子酸主脾鹹主肺辛主腎苦主肝甘主心五藏具而後生肉脾生膈肺生骨腎生腦肝生革心生肉五肉已具而後爲九竅脾爲鼻肝爲目腎爲耳肺爲口心爲舌所謂神藏五者肝藏魂心藏神脾藏意肺藏魄腎藏志也一說五藏有七神謂脾藏意與智腎藏志與精並三藏爲七府有六而三焦一府主持諸气有名無形不屬五藏三陽在頭故受寒則頭痛呂氏春秋曰郁處頭則爲腫爲風】

瘍醫療瘍以五气飬之注云五气當作五穀非也史記軒轅治五气說本內經岐伯曰天食人以五气地食人以五味五气入鼻藏於心肺五味入口藏於腸胃味有所藏以飬五气气和而生津液相成神乃自生五色修明音聲能彰此五气之和使然也五气不和結爲五郁不不其气外溢肉潰皮拆面目浮腫肌腠瘡瘍五色不明五聲不彰此五气之沴使然也故療瘍者抑其運气贊所不勝折其鬱气先取化源同天气者以寒淸化同地气者以溫熱化無犯司气無犯間气气之上下爲司左右爲間司气以紀嵗間气以紀時先時而至爲有餘命曰气淫後時不至爲不及命曰气迫气之勝也防者隨之甚者制之气之復也和者平之防者奪之安其主客適其寒溫佐以所利資以所生是爲得气無失病機謹气宜不可過之以平爲期此非以五气飬之之法歟春气在左秋气在右夏气在前冬气在後長夏气在中至髙之地冬气常在至下之地春气常在必謹察之是故五气不明五治不分失時反邪僻內生工不能禁也气有六而云五者少陽與少陰同法【厥陰少陰少陽太陰陽明太陽爲六气】

瘍醫祝藥康成云祝當爲注讀如注病之注釋名云注病一人死一人復得气相灌注也古文假借多取音同函人甲屬匠人水屬注皆云屬讀爲注音同古文通左傳韎韋之跗注賈服皆云注屬也是左傳之注卽函人之屬故荀子注纊【注一作絰】注與屬同義離騷奔屬屬與注同音學者不明六書乃謂康成好破字不亦異乎气相灌注謂之祝藥不獨瘍醫爲然墨子非攻中篇曰今有醫於此和合其祝藥之於天下之有病者而藥之萬人食此若醫四五人得利焉猶謂之非行藥也故孝子不以食其親忠臣不以食其君然則祝藥猶行藥也王半山以爲祝由誤矣【刪本墨子無祝字宋人以意刪出之】祝藥劀殺瘍醫之術太元從之次七曰拂其惡從其淑雄黃食肉測曰拂惡從淑救凶也達之次七曰逹於砭割前亡後賴測曰達於砭割終以不廢也此言瘍醫之術甚精劀殺猶砭割注藥以食其肉惡去而善生前𨿽亡後實賴之以此救凶終以不廢內經癰瘍宜砭石古者以石爲鍼謂之砭劀以砭殺以藥是爲劑【釋名曰州注也郡國所注仰也古州與祝同音故皆讀爲注史記索隱注云注音丁救反禦覽引釋名注病作疰祝由說文作祝�音相近也】

禮說卷一﹤經部﹐禮類﹐周禮之屬﹐禮說﹥

欽定四庫全書

禮說卷二

翰林院侍講惠士奇撰天官二

五齊一曰泛二曰醴三曰盎四曰緹五曰沈釋名云泛齊浮蟻在上泛泛然也鄭云成而滓浮如今宜城醪矣釋名亦云宜城醪蒼梧淸言一淸一濁也泛一名�說文云�泛齊也醪汁滓酒也釋名云醴禮也釀之一宿而成有酒味而巳醴一名酤詩無酒酤我毛傳云酤一宿酒也鄭云如今恬酒矣髙誘云醴以蘗不以麯濁而甜中山經曰其祠蘗釀注云以蘗作醴顏師古謂醴少�多米非也醴不以麯髙說得之釋名盎者滃滃然濁色也盎說文作醠亦云濁酒鄭云蔥白色如今酇白矣鄼讀爲醝廣雅云醝酒也宋孝武四時詩所謂白醝解冬寒也釋名云緹者色赤如緹也鄭云成而紅赤如今下酒矣詩釃酒有衍說文云釃下酒也謂酒以筐賈疏云若今糟牀矣釋名云沈者濁滓沈下汁淸在上也鄭云成而滓沈如今造酒矣沈一作澄則淸可知也南都賦十旬兼淸疑卽此三酒一曰事二曰昔三曰淸釋名云事酒有事而釀之酒也鄭云事酒今之醳酒皆新成也釋名醳酒云久釀酉澤似非新成一名舊醳鄭云舊醳謂昔酒蓋醳酒有舊有新舊爲昔酒則新爲事酒矣醳之言澤也故醳一作澤昔酒今之酋久白酒淸酒今中山冬釀接夏而成內則酒淸白注云白事酒昔酒也酒色淸明謂之明酌五齊之醴爲濁三酒之事爲新皆卒造之酒故泲醴以事其味尢相得也醆酒涗於淸注云盎齊差淸故和之以淸酒則泛醴爲尢濁矣其用之祭祀則酒正凡祭祀以法共五齊三酒以實八尊酒人掌爲五齊三酒祭祀則共奉之然則造之者酒人辧之者酒正有式有法凡祭祀皆然也學者見禮運有醴醆醍澄而無泛遂謂禘用四齊惟大祫備五齊三酒時祭用二齊醴盎諸侯禘用二齊時惟一齊盎而已時小於祫誠然祫大於禘豈其然盎一作醠說林訓曰淸醠之美蓋未涗濁旣涗淸宋元丰禮以爲酒正八尊設而弗酌司尊彜六彜六尊設而酌之今太廟明堂請以泰尊實泛齊山尊實醴齊著尊實盎齊犧尊實緹齊象尊實沈齊壺尊實三酒皆爲弗酌之尊又以犧尊實醴齊象尊實盎齊犧西象東壺尊實淸酒皆爲酌尊尊三其貳以偹乏匱愚謂尊皆不空五齊神所享故不貳三酒人所飲故益之是以尊常滿貳者有數不貳者有量惟無算爵則無數無量爾宋禮有酌尊有弗酌之尊則先儒之所未言也存以備攷【禮記外傳曰五齊尊而三酒卑謂之齊者酒人和合之分劑之名三酒者列於堂下臣下相酌酬酢之用】

三酒有酌數五齊有器量其獻也必有從謂之從獻從獻之脯燔亦如齊酒之有數量焉齊酒之數量酒正掌之脯燔之數量量人制之祭祀之從獻有肝燔饗賔之從獻有脯醢天子諸侯之祭禮亡以特牲饋食言之主人獻屍以肝從獻祝亦以肝從主婦亞獻屍以燔從亞獻祝亦以燔從賔三獻燔從如初主婦致爵於主人肝從燔從如初主人致爵於主婦從獻皆如初屍酢賔長賔長獻祝及致爵於主人主婦燔從亦如初而無肝從則禮殺於初矣獻賔及眾賔獻長兄弟眾兄弟及內兄弟𨿽無肝燔兩從而有薦爼薦爼亦謂之從無從者加爵加爵非獻也故無從則凡獻皆有從也獨獻佐食有脀無薦旣下尸又下祝從獻之爼設於階間豈非以其賤歟蓋從獻肝爲貴燔次之嗣舉奠屍授肝佐食設豆鹽肝宜鹽也少牢酳屍牢肝用爼防於爼鹽言用爼明亦有用豆者故同一肝鹽或在豆或在爼臘人祭祀共豆脯則脯亦有在豆者矣康成謂脯非豆實豈其然乎上大夫賔屍惟羞羊燔與豕燔而已無肝也賔屍禮殺於正祭故無肝從則從獻尢以肝爲貴也饗賔從獻則天子之饗禮亡今存者諸矦之燕禮饗終乃燕燕之初立而行禮則饗存焉饗禮獻有從旅無從然當其獻卿也設席乃薦之及其獻大夫也則旣獻乃布席薦之至徹爼升燕而後大夫祭薦所以別尊卑旣燕而獻士畢乃薦士則士尢卑矣亦各就其位薦之故皆曰從獻賔醉而出必取薦脯重君賜也以所執脯賜鐘人於門內霤廣君惠也邾莊公與夷射姑飲酒出而閽人乞肉者以此射姑出不執脯奪杖敲閽無禮甚矣邾之亡也宜哉內則有腵脯有析脯腵爲修析爲羮則脯有濡有幹濡者炙以飴蜜豉汁淹之脯脯然宜於豆幹者腵而捶焉乃施姜桂挺挺然宜於籩古者尙之醴子子取以見母昏醴賔賔取以反命贊醴婦婦取以授人然則脀兼燔而尙肝薦兼醢而尙脯皆曰從主於獻也食醴無獻酬故脯燔不設而大饗尙腵修脯以籩燔以爼皆肉物也內饔辧焉詩曰如酌孔取箋云孔取謂度其多少凡器之孔其量大小不同所謂酌有數量也詩曰有斯首炮之燔之君子有酒酌言獻之箋云炮燔以爲飲酒之羞凡飲酒之禮旣獻賔乃薦羞所謂從獻之脯燔也酌有淺深大小薦有長短多少肉從酒故薦從酌鄕射記所謂脯五膱膱長尺二寸似非定數必有等差漢祀岱宗脯長五寸則漢之脯短於古矣曲禮脯曰尹祭士虞記折爼二尹縮祭半尹是脯不徒爲豆實兼折以爲爼實也鄕射記祭半膱橫於上半膱猶半尹縮猶從爼橫設故橫於上者於人爲從謂之縮祭【杜氏通典曰從獻上炙主人以肝主婦以肉謂之燔隨酒行禮風俗通曰祀岱宗作脯廣一尺長五寸祀訖取泰山君夫人坐前脯三十朐太守拜章傳送洛陽】

秋官司厲掌奴其奴男子入於辠女子入於舂稾秋官辠百有二十人役辱事積任器助牽車漢律所謂臣地官女舂抌女稾皆有奚奄人掌之是爲舂稾而天官女酒女漿女邊女醢女醯女鹽女冪春官女祧皆有奚奄人掌之名曰女奴亦曰宦女宦女者官婢也不獨給事舂人稾人總謂之舂稾若漢律之白粲鬼薪而酒人之奚多至三百則古之酒皆女子爲之蓋酒陰類祭先灌求之陰詩曰天立厥配配讀爲妃傳訓爲嫓說文云配酒色也從酉妃聲【妃作媐省爲妃】酒之溺人猶女之惑人先王亦所以示戒歟或曰女奴入舂稾則酒人之奚非女奴也愚以爲不然鐘子期夜聞擊磬者而悲使人召而問之答曰臣之父不幸而殺人臣之母得生而爲公家爲酒臣之身得生而爲公家擊磬臣不覩臣之母三年矣量所以贖之則無有是故悲也然則古之爲酒者皆女奴信矣其父殺人而死妻子從坐爲奴則非古法也康成謂從坐男女沒入縣官蓋起於戰國歟月令染人曰婦官蓋典婦功之屬官淮南子云庶女尙葈葈與枲通尙猶典也而天官典枲受盬典絲受良皆非女子獨內司服縫人有女禦女工及奚而已而婦功絲枲有府史工賈故男子主之且以其有黼畫組文之美布緦縷紵之功以共祭祀以給喪紀以待時頒故婦人不與焉【古配讀爲妃易遇其配主鄭注曰嘉耦曰妃虞注亦曰妃嬪蓋配古妃字非攺配爲妃也大戴禮哀公問配以及配禮記配作妃古今字】戰國策梁王觴諸矦於苑臺酒酣魯君舉觴【一作】言曰昔者帝女令儀狄【一作帝女儀狄】作酒而美進之禹禹飲而甘之是酒之作也始於帝女女酒之名蓋取諸此墨子曰丈夫以爲僕園胥靡婦人以爲舂酋酒孰曰酋故酒人爲大酋然則舂酋者酒人之奚也【如淳曰酋音酒�孰與久切】

酒正四飲漿人六飲皆有醫醫者古之湯液今之酒漿也故漿人掌之酒正辧焉說文醫治病工殹者惡姿也得酒而使一曰殹病聲酒所以治病周禮有醫酒郊祀志順風作液湯如淳曰藝文志有液湯經其義未詳愚按內經黃帝問曰上古聖人作湯液醪醴爲而不用何也岐伯曰古聖人之作湯液醪醴者以爲耳故爲而弗服也中古之世道徳稍衰邪气時至服之萬全當今之世必齊毒藥攻其中鑱石鍼艾治其外形血盡而功不立然則古之治病未有毒藥鍼石先有湯液酒醴故謂之醫殹者噫也病者善噫故人身有譩譆穴在背下俠脊傍三寸所厭之令病者呼譩譆譩譆應手言以手應之病者作聲則止譩一作醷莊子曰生者喑醷物也亦作意漢書意烏注云恚怒聲古以酒治病遂以名其酒故醫醷皆從酉以殹意得聲康成以醷爲梅漿失之矣一天二地三人四時五音六律七星八風九野身形亦應之人出入气應風順風作液湯者時則訓所謂服八風水也故王莽起八風臺作樂其上說者謂八方之風朝防太乙豈其然六飲之涼卽內則之濫康成謂濫以諸和水紀莒之間名諸爲濫愚案管子曰冬日不濫非愛水也夏日不非愛火也爲不適於身便於體也然則濫一名涼蓋宜於夏矣楚辭挫糟凍飲酎淸涼注謂盛夏之時覆蹙幹釀提去其糟但取淸醇居之冰上而飲之則酒寒涼也其說近之水涼二物酒正不辧者非以其無糟歟涼廣雅作防本說文雜味也釋名謂之桃濫水漬而藏之其味酢而濫濫者古者以飲澆飯謂之飱禮食未飱必先啜飲以利防不令澀噎故未嘗羞先飯飲卒食又三飯三飲三飲者三潄漿也古有客捨賣漿家列子曰吾食於十漿而五漿先饋蓋四飲兼淸糟爲八加以水涼謂之十漿

宰夫職雲府掌官契以治藏歲終則令羣吏正歲防月終則令正月要旬終則令正日成而以考其治歲防日成月要皆官契也酒正職云凡有秩酒者以書契授之酒正之出日入其成月入其要則成要卽書契矣稱責以傅別取與以書契賣買以質劑出入以要防傅別質劑要防皆書契之名府實掌而藏之故曰府酒正府二人酒人漿人無府故酒人共五齊三酒漿人共六飲皆曰入於酒府謂入於酒正之府日入其成月入其要也治之者府贊之者史故曰史掌官書以贊治聽之者小宰也聽謂之成故小宰八聽爲八成

籩人掌四籩之實朝事饋食加籩羞籩先鄭謂朝事者淸朝未食先進寒具口實之籩則饋食加羞皆非祭禮乃王之饋食燕食可知矣朝薦腥饋薦孰加籩後獻屍所薦羞籩房中之羞後鄭說也朝事之籩膴鮑魚鱐史記鯫千石鮑一斤鯫一作鮿鮿卽鱐析幹爲鱐破開爲鮿一說鱐卽鲝藏魚也鲝俗作鯗古音若詐今音若想鮑亦煏幹之但不析耳或云防魚誤矣凡籩實皆幹賈誼曰昔文王使太公望傅太子嗜鮑魚而太公弗與曰禮鮑魚不登於俎豈有非禮而可以養太子哉愚謂脡加於俎鮑實於籩禮也曷爲不可以養太子也豈王者備物太子則否歟而膳夫養王及後世子似與王同世子之膳歲終不防所以優尊不聞與王異則又何說而獨去鮑魚也或曰去鮑魚惡其臭猶去邪蒿惡其名加籩之實蓤芡防脯楚語屈到嗜芰芰蓤也有疾屬曰祭我必以芰及祥將薦芰其子建命去之曰不羞珍異不陳庶侈夫子不以其私欲干國之典遂不用左史倚相亦以爲違而道愚謂蓤芡防脯分實八籩天子之祭禮也特牲兩籩棗烝防擇有司徹則防蕡白黒棗糗而巳不聞有蓤芡惟王者大饗得備四海九州之美味故珍異庶侈皆羞而陳焉大夫而薦芰是僭用天子之禮也故屈建曰干國之典倚相亦云薦芰以干之說者謂芰非祭物誤矣饋食之籩果屬有五桃其一也先於防榛次於棗防家語乃云果屬有六而桃爲下祭祀不用不登郊廟托諸孔子不亦妄乎疋曰華之桃曰膽之棗李曰疐之樝梨曰鑽之內則棗曰新之栗曰撰之又有桃李梅之屬安見桃爲下也釋艸蓤蕨攗郭注雲水中芰說文防楚曰芰秦曰薢茩茩廣雅作苟方言芡雞頭北燕謂之�【一作防廣雅防芡雞頭也音悅橤切】江湘之間或謂之鴈頭或謂之烏頭【�弋菙切】莊子謂之雞防司馬彪云雞頭也與藕子合爲散服之延年說山訓曰雞頭已瘻籩人籩實有麷今之麥芽釋名云漬麥覆之使生芽荀子曰午其軍取其將若撥麷言其柔脆也先鄭云熬麥曰麷說文亦曰煮麥讀若馮後鄭云今河間以北煮穜麥賣之名曰逢其音若馮與說文之讀符矣崔實四民月令曰臘月祀炙逢樹田四角去防虫謂之防集韻曰寒具引幹寶司徒儀祭用逢之類也蓋今之麥飥一作�賈誼連語宋昭公衣苴布食�餕卽此晏子春秋曰晏子侍於景公朝寒公曰請進暖食暖食者漢之寒具也醢人豆實有音桺從艸丣聲詩曰思樂泮水言采其魯侯戾止在泮飲酒則讀爲桺又何疑毛傳曰鳧葵也俗作茆古無茆字【說文有茅無茆卯古字音去京切茅訛爲茆失其聲矣】故鄭大夫讀茆爲茅茅菹茅初生或曰水艸杜子春讀茆爲丣康成從之故曰鳧葵蓋以茅非水艸又不可爲菹也俗夲皆作茆故音義云茆音卯北人音桺讀爲桺六書正音豈獨北人乎齊魯諸儒讀茅爲貿春秋茅戎公谷二傳作貿戎則亦可讀爲茅也故天文訓以卯爲荗丣爲飽讀亦如之然飽古文作�從卯不從丣若破爲茆則古文所無不可不辧玉篇廣雅皆從俗失之者多矣饋食之豆有脾析豚拍司農以牛百葉爲脾而謂之析者析猶散也莊子曰臘者之有膍胲可散而不可散也膍與脾通司馬彪亦以爲牛百葉或云胲備也大祭備物殽有膍胲愚謂胲聚也聚爲胲散爲析故脾析一名膍胲廣雅百葉謂之膍胵胃謂之胘說文以胘與膍皆百葉一曰鳥膍胵胵者鳥�也又曰五藏總名愚謂脾連於�爲五藏之宗故脾析又名胘謂之膍胵者以此【胘音胵處脂切】旣夕禮大遣奠四豆亦有脾析注云脾讀爲雞脾肶之脾蓋雞胃也脾肶卽膍胵文異音同實一物豚拍一讀爲髆豚肩也見說文一讀爲胉豚脇也見廣雅士防禮兩肩亞兩胉亞卽此

醢人共醢醯人共醯釋名曰醢多汁者爲醯醯沈也宋魯人皆謂汁爲沈愚謂醬屬醯人名曰醯醬則醯卽醤也不應分爲二士昏禮醯醤二豆二豆者壻與婦醬爲對醬則醯醤非二物矣五齊七菹皆醯物也謂皆以醯調之醯物猶醬物一物二名膳夫職所謂醬用百有二十罋內饔職所謂百羞醬物者卽此古有鹽梅而無豉醋醋讀爲昨說文云客酌主人也漢始有豉說文所謂配鹽幽尗五味調和須之而成食乃甘於是始有酢漿爲醶急就篇所謂鹽豉醯酢漿尙書孔注亦云鹽咸梅醋蓋今之醋古之梅也則古無醋明甚左傳醯醢鹽梅以烹魚肉聘禮歸饔餼醯醢百罋皆不言醬則醯非卽醬歟公食大夫禮公設醯醬大羮湆設於醬西粱設於湆西皆公親設也賔取粱及稻祭於醬湆間三飯以湆醬卒食防飯三飲不以醬湆取粱與醬以降而不言醯以此知醯醬爲一物也荀子曰醯酸蚋聚敗則酸廣雅謂之醋豈其然醢人有七醢三臡釋名曰臡骨肉相摶暱也醢有骨而無汁者曰臡然則無骨而有汁者醢汁多者醯芥醬卵醬醢醤醯醤皆醤名醯醬者醬之多汁者也【弟子職醯醤誤爲醤醋學者不可不知】

醢人羞豆酏食糝食司農云酏食以酒酏爲餅糝食菜餗蒸賈防云酒酏若今起膠餅餗者易覆公餗鄭注云糝謂之餗震爲竹竹萌曰筍筍者餗之菜也案餗說文作鬻鼎實惟葦及蒲陳畱謂防爲鬻防卽一作鬻或作飦古之糜今之粥也內則之酏卽此康成云狼臅膏者臆中膏似今膏矣一作鉆說文云以米澆飯也釋名云肺饡也以米糝之如膏鉆也是以漢之膏鉆當古之糝食康成破酏爲而以膏鉆當之亦無不可案說文作防讀若遜盧諶祭法曰四時祠皆用肺防楚辭招防肥牛之腱臑若芳王逸注云取肥牛之腱爛熟之則美也雜之以米卽內則之糝與酏同類其異者酏小切狼臅膏而糝取牛羊豕之肉燕禮羞庶羞注云謂肝膋狗胾醢也防音義同玉篇分爲二失之廣雅臇膹防也愚案四者皆肉羮所謂庶羞臇一作防防與通康成以餌餈酏糝爲內羞與庶羞別庶羞者膷臐膮皆有胾醢庶羞惟肉內羞兼谷說者以肉爲陽谷爲陰故有司徹曰內羞在右庶羞在左鹽人共飴鹽康成謂鹽之恬者今戎鹽有焉涼州記曰靑鹽池出鹽正方其形如石甚甜美涼州異物志曰鹽山二嶽三色爲質赤者如丹黑者如漆作獸辟惡佩之爲吉名曰戎鹽可以療疾則戎鹽不徒供膳羞兼可療疾病又土人鏤爲虎形大小如意明鹽人形鹽亦用戎鹽也交河之間平磧中掘深數尺有末鹽如紅如紫色鮮味甘食之止痛更深一尺下有碧珀黑逾純大如車輪末而食之攻癥瘕諸疾然則石鹽末之亦曰末鹽或靑或赤或紫或碧或紅或黑不純一色是爲飴鹽以調鼎實鏤爲虎形兼供賔客者歟宋史誌鹽之類有二引池而成者曰顆鹽鹽人所謂苦鹽也防海防井防鹻而成者曰末鹽鹽人所謂散鹽也引池爲鹽暴以烈日鼓以南風須臾而成若不俟風日厚灌以水積水而成味苦不適口是爲苦鹽煉以海水所得最多刮鹻淋鹵十得六七鐵竹爲盤【或用鐵或用竹】鹽色靑白是爲散鹽異物志云剛鹵千里蒺防之形其下有鹽累棋而生蓋天產者石鹽而苦鹽散鹽皆成以人功者也隋志後周有掌鹽之官掌四鹽之政令一曰散鹽二曰盬鹽三曰形鹽四曰飴鹽而飴鹽取之戎形鹽則物地以出之郊特牲煎鹽之尙貴天產也若煎煉而成則非天產熊氏云郊天所用疑卽石鹽鹽人凡齊事防鹽康成云湅治之蓋所謂煎鹽歟內則有卵鹽康成云大鹽孔疏云形如鳥卵亦石鹽也本艸經曰戎鹽累卵水經注甘水之鹽如水精龍城之盬若巨桃朔方靑鹽入藥分皆戎鹽矣解池之水亦出石鹽自然印成朝取夕復然則天產不獨戎鹽也土自成鹽是謂鹽鹺而味苦號曰鹽田山海經謂之鹽販之澤一名女鹽巴獠有鹽井食之令人癭其散鹽之不善者乎巴川傘子鹽形如張傘異於常也湯溪之口煮石爲鹽亦成以人功矣管子海王一篇爲千古興利之祖而疋九府岱嶽有魚鹽禹貢鹽絺貢自海岱則其利似非起於春秋也然名山大澤不以封海王之利諸矦莫敢專之專之者自齊桓始【集韻��戎鹽也】宮人掌六寢之修爲其井匽案井匽一名偃見莊子一名屏匽見戰國策一名厠牏見漢書注莊子庚桑篇云觀室者周於寢廟又適其偃焉郭注偃謂屏厠寢廟以饗燕屏厠以偃溲此井匽乃屏厠之明證而後鄭謂漏井匽豬者非也戰國策宋王鑄諸矦之象使侍屏匽展其臂彈其鼻注云屏當作井匽路厠蓋厠如井者漢書石奮身自洗厠牏蘓林云牏音投孟康曰牏中受糞函東南人以鑿木空中如曹謂之牏又云厠行淸賈逵解周官以牏爲行淸然則匽卽厠也鑿木空中如井形故名井匽蓋虎子之屬也虎子盛溺器井匽受糞函一名楲窬說文云楲窬褻器故宮人掌之猶漢侍中執虎子也宋王鑄諸矦像使侍防器以辱之歟說文牏築墻短版讀若兪蓋與窬同然則厠牏卽楲窬也一作侯頭頭與牏音同假借字釋名云齊人謂如衫而小袖曰侯頭晉灼所謂小袖衫者卽此然侯與厠不同音則厠牏非侯頭明矣劉熈謂侯頭者直通之言晉灼以爲厠近豈其然乎或曰側音轉爲侯井匽卽渠堰見荀子蓋制水之具司農所謂受居澑水涑槖者也康成謂霤下之池受畜水而流之者然以井爲漏井則井匽分爲二當攷防同之舍有三宮曰車宮曰壇壝宮曰帷宮環車於外築壇於中張帷於上三者相因也有四門曰轅門曰防門【古孑棘防通】曰旌門曰人門仰車爲門門旁列防門上建旌門下立人四者亦相因也用有其時各舉其一久則全設暫則偏共而人門獨曰無宮者言𨿽無宮亦然尢以人爲重也野外無宮以藩爲營土方樹之廣二丈衛以扶胥夾以劍刃是爲木螳螂一名行馬古曰梐枑謂之閒又謂之列列有內外故梐枑再重師氏虎賁氏使其屬守之虎士立爲門四翟各持兵故曰人門古者遇禮相見以人爲菑菑者周垣所以分內外衛威儀則人門若人垣矣漢衛靑擊匈奴以武剛車自環爲營蓋師古車宮之遺意而知先王防同之舍寓行師之道焉委壝土起堳埒兼以備不虞非徒壯威儀也行馬施於門外卽古重門擊卒暴之防隋唐三品以上階銀靑者門皆立防則禁衛之設逹於羣臣矣旌門一名渠門用之軍旅齊語有渠門赤旂爲旜置旜於門若今牙門眞人水鏡經曰軍始出立牙竿必令完堅折則不利軍之精也一名和門用之田獵門中通車旁容一握驅而入轚則退懲不敏也谷梁謂流旁握者流與旒通謂和門之旒旁去車之兩轊各四寸爾掌捨設門司常置旌二官聯事同物異名惟天子防同之舍封土爲壇諸侯則否子產相鄭伯如楚捨不爲壇禮也春秋時大國適小國作壇以昭功其僭久矣楚公子圍尋盟於虢而設蒲宮蓋緝蒲成帷張爲殿屋竊取帷宮之遺制而僭爲之平丘之防子產以幄幕九張行及防命外僕速張於除則除地張帷亦諸侯防同之禮案聘禮未入竟壹肄爲壝壇畫階帷其北無宮蓋張帷四合象宮室帷一靣而闕其三𨿽有壝壇畫階不成宮也入竟布幕而不言除墠則艸舍可知矣詩云召伯所茇毛傳云茇艸舍召伯分陜爲上公作二伯猶止艸舍焉然則非天子不爲壇也【齊韓魏共攻燕楚使景陽救之魏軍其西齊軍其東景陽開西和門通使於魏以誤齊軍此軍中左右兩和門也楚考烈王卒李園入宮伏死士於棘門之內則知古者宮門皆立防矣春秋防盟皆有壇土基三尺土階三等升降揖讓以相接焉於是王者遣使臨諸矦盟以法度非是而爲壇則僭也】

玉府王齊共食玉大防共含玉學者疑之食玉者神仙道家之法其說見山海經峚山多白玉是有玉膏其源沸沸湯湯黃帝是食是饗乃采玉榮以爲玉種而河圖玉版亦曰少室山上有白玉膏一服卽仙矣如其說則食者乃玉膏非玉屑也離騷所謂登昆侖而食玉英者大率皆寓言神仙怪迂之事聖人所不語而食玉載於周官則又何說蓋玉以禮天地饗鬼神王者尊之爲寶除不祥辟惡气君子不去於身而裸用圭璋其名曰瑒淸明之玉气能與神通故齊則共之是爲食玉食猶服也謂潔淸其气祓除其心神明其徳而巳非口食之也且君子之食莫備於食毉而不聞食玉食玉掌於玉府而不掌於膳夫則玉非可食之物矣一說王齊郁人薦鬯食玉謂鬯圭也杜預注左傳雲珠玉曰含何休注公羊引禮緯天子以珠諸侯以玉大夫以碧士以貝爲春秋之制左傳成十七年聲伯夢或與已瓊瑰食之說者以爲食珠玉者含象又引呂靖韻集玫瑰火齊珠而莊子有發冡無傷口中珠之語遂謂春秋時珠玉雜用以爲含季平子卒陽虎將以璵璠斂杜氏謂昭公之出平子攝行君事佩璵璠蓋生嘗以之佩死欲以之斂愚謂天子以珠出於讖緯漢儒信緯不信經故據以爲說莊子所謂詩禮發冡不獨誚羣儒兼以戒厚斂且云口中珠者玉之圜好如珠卽玉府之珠玉也秦風毛傳瓊瑰石而次玉說文云石之美者顏師古注急就篇亦云瑯玕火齊珠孔安國曰石而似珠者漢揚王孫臝葬以矯世乃云口含玉石欲化不得則含不以珠明甚古者用明器含以次玉季平子卒將以璠璵斂孔子歷級而救焉曰送而以寶玉是猶曝屍於中原也聖人明戒如此典瑞贈玉不以大圭鎭圭生所服者死不以之贈則玉府含玉亦不以服玉佩玉珠玉生所佩者死不以之含曰明器神明之也故死者不用生者之器食玉者含象聲伯夢而惡之則玉非可食之物益明荀子曰玉貝曰含又曰飯以生稻含以槁骨反生術也則何休杜預之說皆非也【槁骨貝也士防禮含以貝列子云不含珠玉不服文錦不設明器亦謂玉圜似珠】東晉冕飾以珠侍中顧和奏曰舊禮冕旒用白玉珠今美石難得不能備可用白玉璇珠從之愚謂飾冕古用采玉天子五采諸矦三采皆美石似珠謂之珠玉玉府掌之魏明好婦人之飾攺用瑚珠晉易以白玉北齊五采隋唐白珠諸臣靑珠皆玉也而名珠然則含以珠者美石之圜者歟雜記天子飯九貝諸侯七大夫五士三康成云夏禮也周禮天子飯含用玉孔疏引禮戴說天子飯以珠含以玉諸侯飯以珠含以璧大夫士飯以珠含以貝又與何休之說不同典瑞大防共飯玉含玉不聞以珠而諸儒人人異說康成盡以爲夏殷之禮谷梁子曰貝玉曰含含當作琀說文曰送死口中玉也【說苑天子含實以珠諸侯以玉大夫以璣士以貝庻人以谷實釋名曰瑯玕石似珠也隋志云白璇蜂珠是也】葛洪謂玉芝生於有玉之山玉膏流出萬年以上凝而成芝形如鳥獸色若山元水蒼屑以爲末與無心艸汁和之須臾成水此蓋古之食玉歟則愚未之敢信玉經曰服金者壽如金服玉者壽如玉服元眞者其命不極元眞玉之名服玉之法以烏米酒以地楡酒化之爲水或以蔥醬消之爲亦可餌爲丸燒爲粉赤松子以元虫血漬玉爲水而服之故能乘煙上下焉然食之令人發熱不得其方非徒無益且有害也康成謂陽精之純信矣【金樓子曰五茄一名金鹽地楡一名玉豉惟此二物可以煮石故服玉之法化以地楡】

屋粟邦布見管子輕重篇屋粟者地稅夫一爲廛夫三爲屋荀子所謂田野之稅孟子所謂粟米之徵管子謂籍於室屋妄矣蓋計畆以步計井以屋故小司徒得據而攷焉而斂之旅師者是也邦布者口泉眾寡有數長短有度荀子所謂刀布之斂孟子所謂布縷之徵管子謂籍於萬民六畜妄矣蓋家辧其物歲入其書故鄕遂大夫得稽而徵焉而入之外府者是也凡田不耕者出屋粟有田而不耕使出三夫之地稅凡民無職者出夫布無田乃無職使出一夫之口泉出之民曰夫布入之國曰邦布其實一也貢禹曰古民無賦算口錢起於武帝民產子三歲則出口錢故民重困生子輙殺甚可悲痛宜令七歲去齒乃出口錢二十乃算零陵先賢傳曰漢末多事國用不足產子一嵗輙出口錢民多不舉白土嗇夫鄭產乃言之郡郡爲表上口錢得除因名白土爲更生鄕蓋漢之口錢病民若此然謂起於武帝則不然漢儀注民年七歲至十四出口賦錢人二十以食天子至武帝加三錢以補車騎馬爲二十三則口錢明非起於武帝矣古者民二十受田一家之主伯也亞旅無田則出夫布故以漢口泉當之十歲防下十一防上上所長上所彊上所長者謂之國粥粥者養而長之上所彊者謂之閒民民無常業轉移執事蓋年二十乃出口泉歟凡起徒役無過家一人惟田與追胥則一家畢作故修閭氏掌國粥而比其追胥加賞罰焉然則國粥卽閒民也追謂追寇春秋公追戎於濟西胥與狙通謂伺捕盜賊伏而候之如狙之伺物焉故曰狙候顏師古讀狙爲覷失之矣蠟氏注云蠟讀如狙伺之狙蓋蠟者虫所集狙者人所聚故讀從之也又讀如宿偦之偦賈疏云夜宿逐賊謂之偦愚謂諝從言爲象胥偦從人爲追胥【淮南夲經訓設詐諝廣雅諝智也而玉篇不收其所遺者多矣】

職幣掌式灋以斂幣凡用邦財者之餘邦財者官府都鄙與祭祀賔客防紀防同軍旅財用之幣賫皆是也漢屬少府歷代因之有左右藏唐左藏署令掌錢帛雜防右藏署令掌銅鐵毛角金玉珠寶香畫防色諸方貢獻雜物周之內外二府似唐之左右二藏職幣所掌者乃二府之餘故倉有餘粟府有餘幣皆謂之餘灋用絲麻菅蒯各不棄捐制之以灋咸得其用逸周書所謂十二來一弓二矢歸射三輪四輿歸禦五鮑六魚歸蓄七陶八冶歸竈九柯十匠歸林【注雲林當作材匠以爲用】十一竹十二葦歸時【取之以時】言無棄物也物謂之幣幣謂之財財謂之賦司書入之職歲敍之巾車之毀折入其賫泉府之賖貸納其餘是爲掌事者之餘財亦曰幣余之賦各爲書以楬之辧其物而良�分奠其錄而貴賤定抍其不足而檢其羨焉故曰振謂廢者起之亂者治之委者作之滯者流之則天下無棄物而財恆足矣上之賜予取之此則物不久藏也不畱謂之斥不盡謂之餘康成以漢之斥幣當周之幣余豈其然乎余灋用者廩人倉人計九谷之數足國用而以其餘供灋用灋用者卹囏阨養老孤及待賔客覉旅凶荒是也凶年則鄕裏門關郊裏野鄙縣都皆不入委積蓋凶荒札防則國無徵故止余灋用而以丰年之所藏頒之以供灋用焉職內掌邦之移用有餘則轉而之他不足則止其灋亦如此職幣則丰不益而凶不止故常見其餘桓譚新論曰漢之百姓賦斂一歲爲四十餘萬萬吏俸用其半餘二十萬萬藏於都內爲禁財少府所領園地作務之八十三萬萬以供賞賜卽周官職幣之餘也然漢未聞有灋用豈非漢無灋而周有灋歟九賦九式皆灋用也奚獨幣余斂之節之在冡宰而大府國之淵故藏以待之職幣獨言振者明幣有金銅也凶年多作布亦所以振荒周景王將鑄大錢單穆公曰不可古者天災降戾於是乎量資幣權輕重以振救民小大利之今王廢輕而作重民失其資能無匱乎大宰有幣余之賦民患輕作重患重作輕子母相權以振救焉此財之所以常不匱也周官備災後多怠棄景王作重幣以絕民資而幣余之法壊矣【漢書孝元皇帝時都內錢四十萬萬水衡錢二十五萬萬少府錢十八萬萬天下之經費在司農而少府以供天子私費近乎周之職幣以詔上之小用賜予者也漢之司農猶周之大府矣少府之屬有中藏府掌幣帛金錢貨物令一人六百石上之賜予實主之司徒韋彪以病乞身詣中藏府受賜錢二十萬是也六百石上士周之職幣猶漢之中藏府歟】

月令仲冬命閹尹審門閭謹房室說者謂閹尹主領奄豎之官於周禮爲內宰掌治王之內政宮令及出入開閉之屬如其說則內宰亦宦者爲之歟非也周之內宰猶漢之內卿內卿光祿也漢初爲郎中令後轉爲光祿勲其府在宮中故曰內卿胡廣曰勲之言閽也閽者古主門官光祿主宮門故曰勲然則古勲閽通矣易艮卦九三厲燻心虞翻云古閽字作燻艮爲閽坎盜動門故厲閽心書曰斀黥【見說文】詩云昏椓椓與斀通去陰之刑也故箋云昬官名椓奄人韓詩曰若此無辠勲胥以痡勲猶昬也言夭昬札瘥相瀸汗而病漢書贊云烏呼史遷燻胥以刑蓋謂腐形卽詩所謂昬椓也爾雅昬爲彊力勲爲功勞故勲昬通周之閽人屬內宰司昏守夜給使省闥亦不全用宦者而漢光祿勲掌期門羽林郎內宰之人民也期門掌執兵送從羽林次之又取死事之孤養之羽林名曰孤兒如周之死政之孤司門以其財養之者養而兼及其老則周之忠厚逾於漢矣而衛尉八屯警夜巡晝卽周之宮伯所授八次八捨之職事蓋於四方四角立八屯屯有次捨謂之區廬胡廣云若今伏宿屋內宰分其人民以居之人民有貴賤其貴者爲爪牙羽翼出從行入宿衛期門羽林是也其賤者爲奔走傳呼戴靑幘直區廬是爲區士亦曰廬兒周之士庶子亦然其上者衛宮中學道藝次者守城郭樹溝塗下者屬於都職視胥徒蓋貴賤別與而虎威章溝嚴更之署晝漏盡夜漏起宮城門擊刁鬥周廬擊木柝卽宮正所謂夕擊柝而比之使不得有懈惰擅離部署者然則宮正宮伯如衛尉內宰如光祿勲王宮後宮皆曰王內版圖政令宮正宮伯分治之而內宰則兼治之者也然漢之光祿衛尉掌宮殿門戶及門衛屯兵而已周之內宰九嬪九禦無不統奇衺功緒無不紏服位禮儀無不贊而詔所以立羸豕之閒節貫魚之寵使婦人不得用奄變而後妃𨿽貴不廢女功其法至詳且宻由是有窈窕徳象女師之篇而琴瑟鐘鼓房中之樂興焉漢之大長秋或用士人或用中人皇后卿也成帝省減掖廷用度許後上疏以爲大長秋繩以詔書搖手不得官吏忮佷一切操人則內宮之財用皆大長秋掌之有似乎周之內宰而正椒房玉堂之位俾後妾無陵節之郵此豈閹尹所能勝其任者哉匠人營國靣朝後市王立朝而後立市者襄楷曰天官宦者星不在紫宮而在天市明當給使主市裏也山陽公載記曰市垣二十二星帝座居中宦者四星供市買之事然則面有朝百官理政事焉後有市宦者供市買焉東漢之衰也以市買之人處政事之位違天意矣天地之位有前有後聖人法之以建經紀夏長於前故靣朝冬藏於後故背市漢法皇后蠶於東郊魏遵周禮蠶於北郊吳韋昭著西蠶頌則孫氏在西郊矣晉亦如之宋大明四年於城西白石裏爲西蠶其禮始備隋於宮北三里爲壇季春上已皇后躬桑於壇南東靣禮王耕南郊後蠶北郊諸侯耕於東郊少陽之位而夫人蠶於北郊康成謂夫人不蠶於西郊婦人禮少變也愚案古有天子東耕儀因是有皇后西蠶禮唐太宗以爲平秩東作合在東方宋因之禮院言周蠶於北郊以純陰也漢蠶於東郊以春桑生也請築壇東郊從桑生之義然則耕蠶並在東矣可乎王太陽諸侯少陽後太陰夫人少陰東耕西蠶皆非禮也【何休曰禮天子親耕東田千畆諸侯百畆後夫人親西郊采桑以供粢盛祭服白虎通曰東方少陽農事始起耕於東郊西方少陰女功所成桑於西郊故曾子問曰天子耕東田而三反之漢儒之說皆不合周官】內宰佐後立市而出其度量淳制質人則同其度量壹其淳制巡而攷之杜子春讀淳爲純純爲幅廣制爲匹長康成引天子巡守禮制幣文八尺純四爲證而以四爲太廣【八寸】故因趙商問而破四爲三以合幅廣二尺四寸之度愚案淳本作綧一作惇其義則準也丈尺綧制見管子君臣篇斗斛惇槪見荀子君道篇準爲法故曰綧制謂布帛廣狹長短之數準爲平故曰惇槪謂量鼓淺深大小之容蓋水者萬物之準準者五量之宗故丈尺斗斛皆取則焉經作淳者古字淳純通用杜讀爲純義夲淮南案淮南子墬形訓門間四里裏間九純純丈五尺注云純量名而云丈五尺其義未聞也子春以純爲幅廣不知何據康成旣增成其說而於質人注又讀淳爲淳屍盥之淳蓋亦疑而無定論歟射禮及投壺二算爲純一算爲奇是耦謂之純左傳襄十一年鄭人賂晉侯以廣車軘車淳十五乘杜注云淳耦也是淳與純通也戰國策錦繡千純左傳幣錦百兩蓋一匹分兩端相對相合故曰兩亦曰純地官媒氏職所謂純帛無過五兩者卽此五兩則一束十端是爲純帛八尺曰尋每兩五尋故每端二丈純猶全也故取其全此非所謂淳制歟康成破純爲緇失之賈疏謂昏禮取誠實每端二丈制幣丈八尺取儉易供愚謂古者錢幣兼行故有制錢有制幣制錢不足陌制幣無全純非古也六朝東錢八十爲百西錢七十爲百京師九十爲百梁大同初詔用足陌而民不從其後遂以三十五爲百而制錢之法壊矣北朝舊制民間絹布皆幅廣二尺二寸長四十尺爲匹六十尺爲端其後幣有單絲之縑疏縷之布狹幅促度不中常式而制幣之法壊矣天文訓曰黃鐘九寸物以三生以三乘九故幅廣二尺七寸音以八相生長八尺故八尺而爲尋有形則有聲而音之數五以五乘八爲四十故四丈而爲匹一匹而爲制則制幣與純帛同也小尒疋倍丈謂之端倍端謂之兩得之又云倍兩謂之匹匹有謂之束失之穆天子傳錦組百純純猶兩也郭璞亦曰匹端名髙誘注國防訓純爲束以此詩曰白茅純束純束者禮納徴以儷皮儷皮者鹿皮也兩皮爲儷其束之也如純帛而結以白茅蓋取雙雙之象歟旣夕禮贈用制幣纁束注云丈八尺曰制二制合之十制五合或曰凡禮神之幣皆然一丈象陽八尺象陰十制六四纁五合三二纁鬼神之道陰陽不測故用陰陽之數求之然則丈八爲端名曰制幣蓋用之鬼神者也漢官布幅廣二尺二寸繒幅狹者亦然防禮用之康成云凡爲神之衣物必沽而小故制幣曲禮曰量幣古之幣帛有純有制全曰純量曰制制廣三魯人之贈也廣尺郭璞曰今名短度絹爲葉輸今古皆然矣吉凶禮用制賔嘉禮用純【說苑賵以束帛天子五匹三纁二各五十尺諸侯亦如之各三十尺大夫一纁二各三十尺元士一纁一各二丈降及下士庶人防縵布帛各一匹而已蓋視尊卑上下爲差等旣不以丈八爲端又不以十端爲束諸儒異說如此】

閽人掌門禁怪民不入宮康成謂怪民狂易蓋指孝成綏和二年男子王褒入北司馬殿東門上殿入室曰天帝命我居此取考問病狂易不自知入宮狀靈帝光和元年有白衣入徳陽殿門稱梁伯夏教我上殿爲天子須臾還走求索不得不知姓名蔡邕謂凡民爲怪皆皇極道失下或謀上此災異也誰能禁之愚謂怪民執左道者漢之方士周之怪民也戰國時燕人爲方仙道形解銷化依托鬼神名爲方士汾陰出寶鼎闕下獻玉杯漢文賢明猶爲之惑後覺其詐卒被誅夷然則新垣平非所謂怪歟及武帝時李少君少翁欒大之屬其怪益甚矣東晉元帝時曁陽人任谷有羽衣人與之交而有娠產一蛇遂成宦者詣闕上書自云有道術帝畱之宮中郭璞上疏乞遣谷出以爲周禮怪民不入宮谷之妖乃怪民之尢者陰陽陶烝變化萬端狐貍魍魎憑陵作慝其後元帝崩谷亡云此皆所謂怪也子不語怪者蓋以此若夫幻人吐火水人弄蛇易貌分形奇幻儵忽漢朝元防作之於庭近乎怪矣然黃金四目敺疫有狂夫何怪之有一說巫蠱爲怪民愚謂巫屬春官非怪也後世失官方士竊之以神其術漢武好方士故其術大行於是埋蠱東宮戾園遂敗喋血京師然則怪民入宮其爲禍也烈矣不徒曰怪民而兼曰奇服蓋怪民未有不服奇服者江充之召見犬臺宮也衣紗縠禪衣冠步搖冠曵燕尾之裾垂飛翮之纓此所謂奇服說者以爲服妖巫蠱之禍胎於此故曰奇服怪民不入宮武帝望見充而異之目爲奇士而信用焉然則奇士與怪民相類也何以別之曰服先王之法服道先王之法言爲奇士不服先王之法服不道先王之法言爲怪民

春官世婦其職視宮二人其次視上大夫四人其次視中士八人而天官世婦則闕焉康成謂屬春官者如漢大長秋屬天官者乃二十七世婦不言數者君子不苟於色有婦徳者充之無則闕非也世婦屬天官內宰而職掌禮事故兼屬春官其職夲同文有詳略春官世婦云掌女宮之宿戒及祭祀比其具天官世婦亦云祭之日涖陳女宮之具春官世婦云帥六宮之人共齍盛天官世婦亦云帥女宮而濯摡爲齍盛同一祭祀之具也一曰比一曰涖陳謂女宮陳之世婦則涖臨而比校之也同一齍盛也一曰共一曰爲謂差擇而共奉之也春官世婦則曰大賔客云云大防云雲天官世婦則一言以蔽之曰掌祭祀賔客防紀之事彼列其目此舉其綱也獨內外宗女不屬天官故載於彼而闕於此然內宗云凡大夫之防掌其弔臨春官世婦則曰相內外宗之禮事天官世婦亦云掌弔臨於大夫之防則又未嘗不同也但此略而彼詳耳世婦視宮卿猶漢倢伃視上卿其次視下大夫其次視中士猶漢娙娥以下至七子尊者視中二千石卑者視八百石其職視卿則謂之宮古未有婦人居丈夫之官而閹人亦不得稱世婦且宦官金璫右貂兼領署之職自後漢始而謂成康之盛亦然失之甚矣宮女祝女史皆後宮官也女祝視大祝小祝女史視大史小史後世遂有女尙書女博士之名蓋濫觴於此

女祝招梗鄭大夫讀梗爲亢謂招善而亢惡去之杜子春讀梗爲更康成謂梗禦未至也愚案管子四時篇修除神位謹禱梗當作幣左傳襄九年祈以幣更更猶梗也禱神之名猶禬與禳也招者旁招招以茅謂福祥引之來梗者更始更用幣謂凶咎遷之去康成謂造類禬禜皆有牲攻說以辭責之用幣而已然則梗者六祈之攻說歟簭人有簭更更卽幣更謂將禱神先簭吉日也鄭大夫讀梗爲亢未詳杜子春讀梗爲更得之案漢制桃印以輔卯金卽古之桃梗立於門戶以禦凶鬼後漢志云周人木徳以桃爲梗言气相更也風俗通亦云梗者更也歲終更始受介祉也則梗卽更明甚魏黃初詔曰叔世衰亂崇信巫史至乃宮殿之內戶牖之間無不沃酹愚謂宮中有女祝掌內祀招梗禬禳非衰世之事也古者重鬼墨子有明鬼篇恐後世不能敬莙以取災故聖王書之竹帛以鬼神爲務然其言非孔子所謂敬而逺之之義周官內有禱祠以除疾殃至漢而巫蠱之禍烈焉可不戒哉

王后六服緣衣雜記防大記皆作稅衣康成破稅爲褖士防禮作褖衣內司服作緣衣皆不言其色士防禮注云黑衣裳赤緣之爲褖所以表袍然皮弁服白布衣素裳士防禮褖衣與皮弁同陳則是褖衣白也【爵弁服純衣皮弁服褖衣】士冠禮陳服爵弁服純衣皮弁服素積端裳分爲三等兩兩相配則禮素積正對防禮褖衣說者謂士防禮陳襲亦分三等以褖衣當端端黑則褖衣亦黑其不然乎愚謂夏小正八月校大戴傳云也者黑也校也者若緣色然婦人未嫁者衣之則緣衣黑矣男子衣婦人褖衣士防禮以禒爲散衣與繭衣爲一稱而以配冠夫之且襲不言未可引爲證也麯塵告桑薦之鞠衣春縐絺當暑蒙之展衣夏校初涼禦之緣衣秋皆婦服也子羔之襲以稅衣故士防禮因之歟說文無褖巾車夏篆故書作夏緣蓋篆緣皆以彖得聲當讀若彖士防禮注云古文禒爲緣則知古無褖字審矣月令季春薦鞠衣於先帝髙誘曰王后之六服有菊表黃衣如菊花故謂之菊衣春尙靑而薦之所未逹也愚案漢髙帝所述書天子所服第八以爲春夏秋冬天子所服當法天地之數中得人和身無禍殃年壽永究中謁者趙堯舉春李舜舉夏兒湯舉秋貢禹舉冬四人各職一時是以帝與後皆有五時衣春靑夏朱秋白冬黑季夏黃有司掌之而各以時服焉周之六服蓋配天地四時故五色益以王之冕服有六後服亦如之其義深逺矣色有對方有比方比者相生對者相克衣有時服有祭服時服不以祭祭服不以時月令周官之所以異而同也管子曰春盡夏始服黃靜處三月五陽生土數五故季春薦鞠衣赤與白謂之章故夏服赤而展衣白白與黑謂之黼故秋服白而緣衣黑大裘褘衣亦六服之最尊者乎尙書大傳山龍純靑華虫純黃宗彜純黑藻純白火純赤是爲五采後服揄狄靑闕狄赤鞠黃展白緣黑如王之服卽漢所謂五時衣然大傳之說康成不取以爲五采相錯非一色也婦人一徳無所兼則後服與王殊矣陸農師謂毛傳展衣以丹縠爲之則展衣赤展一作旜通帛爲旜旜絳色也與襢同義其說有據又夏服赤爲得時然以爲褖衣白則臆說也褖衣有纁衻則纁相配安見褖衣之非黑乎展衣旣赤則五色無白五時無秋漢制一歲五郊天子與執事者所服各如方色魏祕書監秦靜曰有五時服又有四時服以給百官三年一易名爲五時止給四時而闕秋服然則秋不服白也漢魏皆然則周可知矣六服之裏皆素沙則五時皆以白爲地也白爲地者使之張顯以白裏白何顯之有且純白非吉旣有素沙又何闕焉方言云蔽厀齊魯之郊謂之衻襦王肅以纁衻爲婦人蔽厀本此漢律曰賜衣者縵表白裏則知漢之袿袍襈重繪者亦如是矣案漢書注交輸謂之衣圭割正幅使一頭狹若燕尾垂之兩旁見於後是禮深衣續祍鉤邊袿袍之制也蘇林曰如今新婦袍上掛全幅繒角割是爲襈重繒釋名曰婦人上服曰袿其下垂者上廣下狹如刀圭也襈撰也靑絳爲之緣也顏師古則云今之襈如古之積蓋襞積爲之所謂皮弁素積豈其然廣雅云袿長也襈者衣裗裗一作流爾雅衣裗謂之防防者袿衣之飾陸氏釋文亦云飾以重繒揄古搖字骨空論云揄臂齊肘注云揄音搖一作褕以其服故從衣一說王之服五采相錯後服亦然服之五色猶樂之五聲樂則各以其聲爲均而文之以四聲衣則各以其色爲地而飾之以四色蓋一聲不成樂故一色不成衣古皆衣防惟有故乃素服也春宮角非角一聲春衣靑非靑一色推之五時皆然摯虞亦云秦漢以來服色轉變今惟朝廷五服用防然則漢之五時衣亦五采相錯歟五采備謂之繡左傳稱與夫人繡衣則後服亦如王服也【周書髙麗傳婦人服裙裾袖皆爲襈則襈非積矣襞積在腰不在袖釋名訓爲緣得之】

縫人翣桺故書作接檟先鄭云接讀爲歰檟讀爲桺檀弓曰周人墻置翣春秋傳曰四歰不蹕後鄭云桺之言聚諸飾之所聚書云度西曰桺谷愚謂度居也史記作居與宅同故度一作宅谷與谷通漢書谷風迅疾從東北來谷風卽谷風也古桺戼同戼古酉字古卯字朝時開門爲在東方爲暘夕時閉門爲丣丣在西方爲昧故東曰暘谷西曰桺谷亦曰昧谷日將沒五色聚焉故桺訓爲聚爾雅日所入爲大蒙蒙猶昧也虞翻譏康成以卯爲昧裴松之謂劉畱聊柳同用與日辰卯字字同音異皆以爲丣不辧東西失之甚矣桺一作僂釋名其形僂也莊子曰生有軒冕之尊死得於腞楯之上聚僂之中楯卽輴腞卽篆謂殯以輴車篆爲轂約巾車所謂夏篆說文所謂夏防桺之言聚故曰聚僂棺之飾也舊注皆誤太元曰日沒其光賁於東方言日入之色如初出也賁色不純孔子卜得賁曰不吉以此【呂氏春秋曰世俗之行防載之以大輴僂翣以督之古桺皆作僂淮南齊俗訓曰舟車楯肆古輴亦作楯僂翣一作縷翣見荀子禮論篇】

後之首飾有三曰副編次覆首爲副編之爲編次之爲次皆發也而有差等儒者莫能言故以漢法況之副若步蘨編若假紒次若髲髢步蘨者蘨與搖通上有垂珠步則搖也黃金山題貫以白珠繆以桂枝八爵九華鏤爲六獸以象六珈珈之言加也加於副上非副也蓋副上之飾耳釋名謂副猶副貳兼用眾物成其飾得之矣假紒者假髮爲髻肅宗賜東平瑯邪兩王書而送光烈皇后假紒帛巾各一則是假紒皇后服之與副同矣晉太元中公主婦女必緩鬢傾髻以爲盛飾用髲旣多不可恆戴乃先於木及籠上裝之名曰假髻則其制異於漢當時以爲服妖而漢之假紒亦名爲副故廣雅云假紒謂之��古副字以髮爲之長髮猋猋然故從髟然則副與編一物也飾之盛者爲副其次爲編歟髲髢者髲被也發少者得以被助焉髢剔也剔刑人之髮也衛莊公見已氏之妻發美使髠之以爲呂姜髢呂姜莊公夫人則夫人服髲髢如後矣而吳薛綜則云漢廢珠厓起於長吏覩其好發髠取爲髲莊子亦云禿而施髢則似發少者皆得服之其飾之尊卑則未聞也少牢被錫大夫之妻被與髲錫與鬄音同古文通故康成讀被錫爲髲鬄【鬄與髢同】而以當追師之次焉首飾有三以配六服莫知其詳夫人副禕褘衣者服副昏禮女次純衣則純衣者服次矣和熹鄧皇后加賜馮貴人頭上步搖加賜者雜記謂之裦諸侯有裦衣夫人亦如之故得服副褘後漢書注云副婦人首服三輔謂之假紒且云說本康成而康成以假紒爲編步搖爲副案漢皇后謁廟首服假紒上有步搖俗名珠松乃後之盛飾故康成以副當之其實步搖非副而在副上則副爲假紒又何疑皇太后翦簂夫人紺繒簂上得兼下下不得兼上故服簂者不得兼步搖然則編猶簂歟簂以覆發廣雅謂之�釋名曰齊人曰�飾形貌也魯人曰頍頍傾也著之傾近前也士冠禮注云滕薛名簂爲頍

復下曰舄襌下曰屨賈疏云下謂底重底爲舄禪底爲屨愚案方言中有木者謂之復舄其庳者自關以東謂之�下禪者謂之鞮郭注云今韋鞮也然則襌以皮而復加木矣隋志云近代或以重皮而不加木隋制復古以木重底舄冕服著之屨則通用惟褶服以靴靴胡履也施於戎服毛傳云舄逹屨也屨之尊者爲逹則舄屨通名【字苑云�苴履底�卽�】莊子跋蹻爲服釋文云屐與跋同屩與蹻同麻曰屩木曰屐鞋類也以借鞋下若古之復舄矣

禮說卷二﹤經部﹐禮類﹐周禮之屬﹐禮說﹥

欽定四庫全書

禮說卷三

翰林院侍講惠士奇撰地官一

大司徒掌建邦之土地之圗周知九州之地域案域古作或說文云或邦也從口從戈以守一一地也又從土後人所加今用之獨商書微子篇作或古文也曰殷其弗或亂正四方或亂正四方者猶詩正域彼四方肇域彼四海云爾毛傳云域有也鄭箋雲長有邦域孔傳亦云或有也言能守之是以有之則或卽域甚明孔疏云或者或無或有不定之辭誤矣立政物有間之呂刑旁告文侯儀和儀作義旁作方物作勿猶域作或蓋古文也王充曰物有間之者非常之變無妄之气間而至也康成謂文侯名仇仇儀皆訓匹故名仇字儀不其然乎正域者廣輪之數五地之名十二壤之物以定民宅以制畿疆以建王國以作地貢以均齊天下之政而佐王安擾邦國其職在大司徒殷之亂也大司徒之職廢矣弗或亂正四方者言不能有四方而安擾之也惟命不於常九州非一姓殷不能有而周有焉於呼有天下者柰何弗敬【大戴禮多古文分符篇曰大道之邦或俗本邦誤爲邠禦覽引之作邦域從俗也哀公問何謂成身孔子對曰不過乎物呂覧先已篇曰君曰勿身勿身督聽是古物皆作勿矣洪範無偏無頗遵王之儀古文儀作義讀爲儀與頗協說文云義者已之威儀也】大司徒設社稷之壝而樹之田主各以其野之所宜木遂以名其社與其野案墨子云聖王建國營都必擇國之正壇置以爲宗廟必擇木之修茂者立以爲菆位菆位者社稷也戰國防恆思有神叢蓋本之茂者神所慿故古之社稷恆依樹木松柏栗各以其野之所宜宜松者以松名宜栢者以柏名宜栗者以栗名宰我對哀公本此田主者田社也薛瓚曰民間或十家五家共爲田社謂之私社然田主設於地官則非私社矣許叔重云周禮二十五家爲社各樹其土之所宜木古文栗作�徐巡說木至西方戰栗蓋古有是語宰我所謂使民戰栗者本此今文論語哀公問主於宰我而公羊有練主用栗之文故張禹及包周等皆以爲廟主何休用以解公羊雲松猶容想其容貌主人正柏猶迫親而不逺主地正栗猶戰栗謹敬貌主天正杜預亦以注左傳劉規其過古文論語及孔鄭皆謂用其木以爲社主孔頴逹抑劉扶杜且云社主周禮謂之田主無單稱主者故杜氏用包周之說然則田主者社之木主也鄭注云社稷后土及田正之神蓋謂后土社神田正稷神又云田主田神后土田正之所依詩人謂之田祖蓋立主以依神故樹田神之主而後土田正慿焉是爲田祖非后土田正之外別有田神也孔穎逹亦云田祖之名兼神農后稷而田主不得兼神農何則設其社稷而樹之田主則田主惟社稷不得兼神農矣賈公彥未逹其義乃云田主爲神農以神農爲主后土田正二神憑依之同壇共位其說支離疑誤後學所宜木有兩說如前說值木如後說主木兩說皆通相兼乃偹案宋史誌社以石爲主長五尺方二尺剡其上培其半先是州縣社主不以石禮部以爲社稷不屋而壇當受霜露風雨以逹天地之气故用石主取其堅久請令州縣社主用石尺寸廣長半大社之制從之崔靈恩曰地產最實故社主用石鄭注及孔疏亦云然故宋人據以爲說唐武后時東都置太社禮官議周家田主用所宜木今社主石其義云何張齊賢等議田主用木民間之社非太社也孔頴達謂社爲木主古論不行於世【古論謂古文論語】康成亦作疑辭當並存以偹攷淮南齊俗訓云有虞氏社用土夏后氏社用松殷人社用石周人社用栗然則石主始於殷周攺用栗歟韓非子曰夫社木而塗之鼠因自托也燻之則木焚灌之則塗阤故患社鼠是古樹木爲社主而加塗焉所謂社用土者以此小宗伯大師立軍社肆師師田祭社宗社宗者社主與遷主皆載於齊車者也秦漢以後載主未聞春秋鄭入陳陳侯擁社擁社者抱主以示服若後世五尺之石主埋其半於地旣不便於載亦不可抱而持然則社主春秋以前皆用木秦漢以後或用石歟祭法孔疏引許叔重五經異義以爲論語夏后氏以松殷人以柏周人以栗謂社主也田主之木各以其野之所宜豈非宜松者爲松主宜柏者爲柏主宜栗者爲栗主乎【唐神龍初韋叔夏等案後魏天平四年太社石主遷於社宮是社主用石矣舊主長一尺六寸方一尺七寸禮官議在禮無文韓詩外傳雲天子大社方五丈蓋以五爲土數故壇方五丈其主請準五數長五尺方二尺則社主長短自唐攺定宋因之也又禮記外傳曰社主用石北齊天子親徵有載帝社祏主於車之禮前此及後未聞】漢髙祖初起兵禱丰枌楡社社在枌楡鄕枌楡者白楡也社與鄕皆以樹名焉山陽槖縣茅鄕社有大槐則民社皆樹楡槐矣慕容皝遷於龍城植松爲社主蔡邕所謂尊而表之使人望見則加畏敬也故兩說相兼乃備

凡地東西爲緯南北爲經緯謂之廣經謂之輪山謂積徳川爲積刑下者爲死髙者爲生牝爲谿谷牡爲丘陵數生於五十以之成故分之爲十合之爲五天下有五方方有五土土有五地因是有五方之民五方之水五土之民五土之色五地之民五地之物大司徒五地之民山林毛而方川澤黑而津丘陵專而長墳衍晳而瘠原隰丰肉而庳大戴禮五土之民堅土肥壚土大沙土細息土美耗土丑淮南子五方之民東方兌形小頭隆鼻大口鳶肩企行竅通於目筋气屬焉蒼色主肝長大早知而不壽南方修形兌上大口決眥竅通於耳血脈屬焉赤色主心早壯而夭西方靣末僂修頸卭行竅通於鼻皮革屬焉白色主肺勇敢不仁北方翕形短頸大肩下凥竅通於陰骨榦屬焉黑色主腎其人惷愚而壽中央大靣短頥美須惡肥竅通於口膚肉屬焉黃色主胃慧而好治五地之物異其宜山林動宜毛植宜皁川澤動宜鱗植宜膏丘陵動宜羽植宜覈墳衍動宜介植宜莢原隰動宜臝植宜叢五土之色異其宜黃白宜禾黑墳宜黍麥蒼赤宜菽洿泉宜稻五方之水異其宜汾蒙濁宜麻濟通和宜麥河中濁宜菽雒輕利宜禾渭多力宜黍漢重安宜竹江肥仁宜稻有五方之水因有五水之人輕水所多禿與癭人重水所多尰與躄人甘水所多好與美人辛水所多疽與痤人苦水所多尫與傴人蓋五行化爲五土五土演爲五水水土合而五地之物生焉五行之虫乃五地之動物也東方木厥陰所至爲毛化故動宜毛其化爲榮其象爲析其類羣分故其民毛而方南方火少陰所至爲羽化故動宜羽其化爲茂其形爲圜其气炎上故其民專而長西方金陽明所至爲介化故動宜介其化爲斂其色爲白其气爲消故其民晳而瘠北方水太陽所至爲鱗化故動宜鱗其化爲其色爲黑其气潤下故其民黑而津中央主大陰所至爲倮化其動宜倮其化爲盈其合在肉其充在肌故其民丰肉而庳五地之植物谷爲先說者不及愚竊惑焉山海經曰都廣之野爰有膏菽膏稻膏黍膏稷言味好皆滑如膏也然則川澤之地植物宜膏如都廣之野矣膏夏之木生於巫山之上其理宻白如膏非川澤之所宜也詩旣方旣皁皁者寶之成麥全曰�通作覈菽戴甲而生爲莢禾長秱大本長相居熟相扶族聚爲叢蓋根於中者爲動物命曰神機根於外者爲植物命曰气立出入廢則神機化滅升降息則气立孤危是以升降出入無器不有天產本乎地地產本乎天而器者生化之宇也器散則生化息矣大司徒辧五地之物生物生者升降出入之器非通乎天地之化者孰能知之或問曰五地卽五方歟曰非也山林不盡在東川澤不盡在北也一方而五行之气具焉海濵之地民食魚鹽魚熱中鹽勝血民皆黑色疎理此其徵也舉一反三五地皆然矣大荒有毛民之國其人靣體皆生毛非所謂毛而方者歟曰否五地非大荒然則其民毛何也曰輕水之人多禿山林之民多毛山水之气使之然也西方金屬肺其榮毛而東方爲毛化何也曰鳥獸之毛革於夏毨於秋氄於冬而化於春故書曰孳尾毛在後爲尾孳猶化也內經之說合於堯典周官五物者五行也五行者陰陽也因此五物者民之常而施十有二教焉教有十二不越陰陽二禮而已因此五物而辧九等十二土十二壤以定民宅陰陽之所相也以教稼穡陰陽之所播也以建王國陰陽之所和也由是人民以阜鳥獸以蕃艸木以毓百物阜安

劉宋元嘉十九年使往交州測景夏至景出表南三寸二分計交州去陽城萬里而景差一尺一寸八分是八百四十七里有奇而景差一寸也梁大同中金陵測景夏至長一尺一寸七分彊後魏永平元年當梁天監七年洛陽測景長一尺五寸八分計金陵去洛千里而景差四寸是二百五十里而景差一寸也由金陵至洛如自堂塗上堂階故路近而差多由陽城至交如從山頂下山足故路逺而差少千里一寸非其實矣唐開元十二年滑州白馬縣測景夏至尺有五寸七分南至汴州浚儀百九十八里有奇景長尺有五寸微彊又南至許州扶溝六十七里有奇景長尺有四寸四分又南至豫州上蔡武津百六十里有奇景長尺有三寸六分半大率五百二十六里二百七十步景差二寸有餘蓋因北極出地髙下不同故晷景隨之而變先儒以爲王畿千里景差一寸直以率推非得之表候也劉焯云今交愛之州表北無景計無萬里南過戴日一行亦云距陽城而南使直路如至於日下蓋不盈五千里然則所謂南戴日下萬五千里者亦先儒之臆度云爾或云日行黃道毎嵗有差地中當隨而轉移故周在洛邑漢在潁川陽城唐在汴州浚儀此說非也歷之歲差古法謂黃道西移新法謂恆星東轉黃道萬古不變毎歲有差者恆星東轉使然愚謂北極出地髙下不同晷景隨之而變一行之說近之矣極者天心也以心不可見故不名爲心而名爲極極又不可見故指極星以表之極星每歲有差者非東轉使之然乎地在天中天心卽地心又何疑然則大司徒建國所謂地中者蓋指中原之地惟此四方道裏均與【呂覽有始篇云極星與天俱遊而天樞不移當樞之下蓋天地之中也】恆星自有行度詳見新法曆書【呂覽謂極爲天中是矣而謂極星與天遊則非也】孝經援神契曰八方之廣周洛爲中於是遂築新邑營定九鼎以爲王之東都

古者諸侯受封必有采地百里諸侯以三十里爲采七十里諸侯以二十里爲采五十里諸侯以十里爲采其後子孫𨿽有辠而絀使子孫賢者守其地世世以祠其始封之君是爲采此韓詩外傳之說必有所據而未得其全然謂諸侯之國有封有采則先王之法也王制周官可合而爲一矣諸公之地封疆方五百里諸侯之地封疆方四百里諸伯之地封疆方三百里諸子之地封疆方二百里諸男之地封疆方百里大司徒建之以土圭土其地而制其域所謂封也王制天子之田方千里公侯田方百里伯七十里子男五十里孟子亦言分田制祿君十其卿國以田爲祿亦以田爲差所謂采也其封五百里與四百里者其采百里其封三百里者其采七十里其封二百里與百里者其采五十里采則全入於其君而封爲天子之土故天子得而食之大者食其半次食參之一又次食四之一蓋於其采之外而半之叄之四之以入貢畱其餘以供軍國之需天子使其大夫監之爲三監監於方伯之國使佐方伯領諸侯諸侯有畔則討之以其所畱之半及參之二四之三足以給其用而受法於司馬有畿疆以正之儀位以等之賢功以作之監牧以維之軍禁以糾之貢職以任之簡稽以用之守則以安之小大以和之而諸侯不敢畔其有功於民者則加地進律焉故曰錫之山川土田附庸蓋土田其采則附庸其封山川在其封內者自有天子虞衡之政令諸侯莫敢專者以此封或有時絕采則世相傳及周之衰彊侯擅制盡取其封以爲采又兼並附庸小國以廣其封而天子不得食其土矣由是軍國之用闕方伯之職廢彊淩弱眾防寡諸侯放恣從橫而莫之能制也春秋莊元年齊師遷紀郱鄑郚三年紀季以酅入於齊四年紀侯大去其國遷謂滅之郱鄑郚者紀之封酅者紀之采遷封而畱采故紀滅而酅存所以知酅存者荘十二年紀叔姬歸於酅則酅存矣古者滅國不滅采信矣然則紀季蓋紀子孫之賢者歟王制言采周官言封兩者離之則虧合之則備俗儒據孟子以駮周官陋矣顓臾魯附庸而在邦域之中則邦域非封而何齊之四爲四封東至海西至河南至穆陵北至無棣則其封之大可知也大國之封不過五百里而明堂位言魯地方七百里者康成謂包附庸而大言之孟子亦謂周公封魯太公封齊地非不足也而儉於百里蓋天子之田千里故諸侯不過百里謂其采非謂其封春秋昭九年周甘人與晉閻嘉爭閻田王使詹桓伯辭於晉曰我自夏以後稷魏駘芮岐畢吾西土也及武王克商蒲姑商奄吾東土也巴濮楚鄧吾南土也肅愼燕亳吾北土也吾何邇封之有則天子之封外薄四海矣而僅守邦畿千里之田不亦陋乎說者謂周爵五等地四等四等者公一等侯伯二等子男三等附庸四等非也附庸有采無封附於五等封內故曰附庸若紀季以酅入於齊則附於齊之封內爲齊之附庸矣周爵五等地亦如之五等者諸公之地諸侯之地諸伯之地諸子之地諸男之地也【史記漢諸侯年表曰伯禽康叔封於魯衛地各四百里裒有徳也太公於齊兼五侯地尊勤勞也晏子春秋亦云昔吾先君太公受之營丘爲地五百里】

祀五帝司徒奉牛牲羞其肆愚案小胥職云全爲肆肆全也周語禘郊之事則有全烝烝升也謂全體而升於俎卽所謂羞其肆也郊特牲腥肆爓腍腥肆者謂薦腥薦全楚茨二章或剝或亨或肆剝者鬄解亨者煮孰肆者全體先鄭訓肆爲陳后鄭破肆爲剔皆非也小子職注云肆體薦全烝得之矣士喪禮四鬄去蹄注云鬄解也四解之殊肩髀而巳乃以此之肆當彼之鬄似不相當康成讀肆爲鬄或別有據也喪服傳云夫妻判合小胥職曰卿大夫判縣判者左右之合故合之爲肆分之爲半四解牲體合而薦之亦可謂之肆歟少牢饋食羊豕皆升右胖少儀則以牛羊豕左肩臂臑致膳於君子而右以祭故謂之胖胖猶判也半也則是祭皆不得用全惟天子禘郊有之是謂薦血腥五官奉之秋官犬人職凡祭祀共犬牲用牷物牷之言全也古文牷作全穆天子傳官人陳牲全五具又云蠲齊牲全故五官奉牲皆用全也王公立飫則有房烝親戚燕饗則有殽烝殽者體解節折房爲半體詩曰籩豆大房毛傳曰房半體之俎然則折爲殽半爲房全爲肆【士喪禮四鬄注云今文鬄爲剔是儀禮有古今文未聞剔作肆內饔職賈疏引之作四肆蓋因鄭注攺經文實無所據也】肆古文作防易有彖爻象此彖者全體析之成爻【彖卽防】

小司徒掌九比之數以辧貴賤老幼廢疾凡徵役之施捨乃頒比法於六鄕及三年則大比鄕大夫以嵗時登其夫家之眾寡辧其可任者而徵之其捨者則貴者賢者能者服公事者老者疾者以歲時入其書鄭司農謂九比者九夫爲井五家爲比故以比爲名今八月案比是也舎者復除貴者若今宗室及闗內矦皆復除公事者若今吏有復除老者若今八十九十復羨卒疾者若今癃不可事復之愚案後漢書注云案比驗比之猶今貌閱矣時則訓三月官鄕注云三月料民戶口故官鄕漢元初四年詔曰月令仲秋飬衰老方今案比之時𨿽有麋粥穅秕相半長吏怠事莫有躬親而文帝元年三月詔亦云當受粥者或以陳粟豈養老之意然則案比兼以三月歟問遺賢良亦以八月賜羊一頭酒三斛順時气助養育長吏存問顯玆異行鄕大夫所謂賢者能者也夏官羅氏於仲春獻鳩以養國老漢賜髙年鳩杖則於仲秋蓋獻鳩之禮不行久矣然嵗時存省布帛酒肉之賜亦不獨仲秋爲然也古有命民是爲貴者尙書大傳曰古之帝王必有命民能敬長矜孤取捨好讓者命於其君得乘飾車軿馬衣文錦未有命者不得乘不得衣乘衣者有罰漢賜民爵猶古之命民其七大夫以上皆令食邑非七大夫以下皆復其身及戶勿事是民爵皆得復不必宗室及闗內矦文帝禮髙年九十者一子不事八十者二算不事武帝詔民年九十復子若孫令得身帥妻妾遂其供養此所謂復羨卒也漢法長不滿六尺二寸以下爲罷癃古者凡瘖聾跛躃童昏僬僥以及偏枯握遞不耐自生者上皆收而養之晉胥臣乃云官師所不材以實裔土其不然乎漢之鄕嗇夫猶六鄕之族師閭胥六遂之鄙師酇長其職主知人善惡及其貧富爲役先後與賦多少平其差品朱邑第五倫嘗爲之倫平猺賦理怨結得人歡心而邑卒葬其鄕祭祀不絕蓋官彌卑者於民彌親大而州裏役要小而馬牛車輦辧其物登其數計丁定徵按年從役非親民之吏不能知知之亦不能悉由是而施政教行徴令必不能得其平是以先王尢重親民之吏而嗇夫命半通俸百石職廝祿薄儒者恥居是官居是官者亦不加選擇兩漢之治不及三代之隆者以此孝文四年復諸劉有屬籍家無所與後漢劉瑜上書言丰沛枝裔被防復除不給卒伍是兩漢宗室皆復也凡孝順貞義讓財救患及學士爲民法式者皆扁表其戶蠲除家徭則賢能者復至漢猶然矣唐沈旣濟謂天下無生而貴者則𨿽儲貳之尊與士伍同故漢王良以大司徒司直免歸蘭陵後光武巡幸始復其子孫邑中徭役宰相之子不得蠲戶課近代以來九品之家皆不徵其髙防子弟重承恩奬皆端居役物坐食百姓其何以堪之蓋不問賢能及老疾惟貴者一例復除則又未免失之濫也漢法髙爵者復然西北兩邊守圄禦寇𨿽有長爵不輕得復而其時亦未聞有均人大均之禮往往輕重不均民爵至五大夫以上乃復一人耳民有車騎馬一匹者復卒三人𨿽曰重武備然不曰輕民爵乎及武帝置武功爵兵革數動民多買復徴發之士益鮮矣賈捐之謂孝文皇帝偃武行文丁男三年而一事𨿽古全盛之世亦有一歲三曰之公旬未聞三年一事也豈其然豈其然

鄕師輂輦注云故書輦爲連愚謂地名蓮勺蓮讀爲輦猶地名不羮羮讀爲郎以此知古音不忘故俗語不失其方【釋名云羮汪也汁汪郎也然則羮音郎得古音矣】蓋古連輦通車從夫防引爲輦車從辵步挽爲連一象形一防意也破連爲輦變古從今失之易蹇六四往蹇來連虞翻曰連輦也管子立政篇畜連乘車海王篇服連軺輂則古輦皆作連可知矣司馬法云夏后氏謂輦車曰余車殷曰胡奴車周曰輜輦輦一斧一斤一鑿一梩一鋤周加二版二築梩者鍬鍤築者杵頭鐵防也以築壘壁故武城有血流漂杵之語孟子以爲誣賈誼過秦伏屍百萬流血漂櫓而益壤篇又云炎帝無道黃帝伐之涿鹿之野血流漂桿秦至無道防於帝辛血之漂櫓也信矣乃謂黃帝之師亦然不亦誣乎壘壁起於黃帝築杵自古有之非至周而始備也方言臿趙魏之間謂之鍬東齊謂之梩朝鮮洌水之間謂之【注云者鍬聲之轉音湯料反梩音駭江東呼鍬刄爲鐅普蔑反鍫一作喿梩或作杞】鍫一作臿一作疀尒疋謂之疀注云皆古鍫插字說文謂梩與防同【俗作耜】從木以裏防爲聲一曰徙土輂齊人語也景純讀若駭或未聞於古案說文�從走亦以裏爲聲讀若孩孩與駭音相近亦必有據矣天子六鄕諸侯三鄕春秋宋爲王者之後獨立四鄕二師掌之二師者右師左師猶天子之三公華元曰我爲右師君臣之訓師所司也則其官表率百僚師保萬民與王之三公內與王論道中參六官之事外與六鄕之敎者何以異焉六鄕有六卿四鄕有四正三公領六鄕之卿二鄕則公一人二師令四鄕之正二鄕則師一人分掌其方各司其訓則知周禮不獨在魯也宋非大國而防公用之以霸諸侯𨿽不能終猶彊於魯衛蓋以周官之法存焉爾晉六正則三軍【見防二十五年傳】宋四正則二軍可知也其三公之義則董仲舒言之詳矣其略曰天之大經三起而成四轉而終天有四時時三月王有四選【聖人君子善人正人爲四選】選三臣寒暑與和三而成物日月與星三而成光天地與人三而成徳是故以職曰三吏以年曰三老以爵曰三公三公者太師太傅太保又有三孤以爲之貳焉書大傳曰郊社不修山川不祀風雨不時霜雪不降責於天公臣多弒主嬖多殺宗五品不訓責於人公城郭不繕溝池不修水爲民害責於地公其說見論衡而康成注大傳則云一公兼二卿舉下以爲稱太宰司徒同職則稱司徒公宗伯司馬同職則稱司馬公司寇司空同職則稱司空公是合周禮與大傳而爲之說也書之君奭敍曰召公爲保周公爲師康成以師氏保氏當之似不見古文周官然鄭志趙商問則引周官爲證又非不見古文者而云攝政三年作周官六年制周禮周公左召公右兼師保初時巳然則古文周官一篇康成固見之矣公孤官不必備惟其人蓋有則兼之無則闕焉此周禮所以無公孤之職也三公兼領六卿而顧命孔傳謂三公領三卿豈其然乎文王世子注以師氏爲大司成則非三公也且云師氏司徒之屬安有三公而屬司徒者哉

鄕大夫以嵗時登其夫家之眾寡辧其可任者國中自七尺以及六十野自六尺以及六十有五皆徵之司農謂徵之者給公上事也康成謂國晚賦稅而早免之以其復多役少野早賦稅而晚免之以其復少役多愚謂六十而免不爲早六十五猶徵則巳老易孟氏韓詩說年二十行役三十受兵六十還兵祭義五十不爲甸徒王制五十不從力政六十不與服戎許叔重則云五經說皆不同亦無明文可據漢承百王而制二十三而役五十六而免得其中矣六十五而周復徵之非用民意康成駮之以爲徵之者使爲胥徒給公家之事如今之正衛耳王制所謂力政者挽引築作服戎者從軍爲士卒也胥徒事暇二者皆勞於胥徒故早捨之愚謂漢因周制五十六而免則五十有五猶未免也故曰皆徵之其制與周官合則五十誤爲六十又何疑周官殘闕能保其必無誤乎六十曰耆邦饗耆老外饔割亨酒正共酒旣養之而又徵之叔重之說未可非也康成遷就而曲爲之解豈其然荀子曰五尺豎子管子曰童五尺內則成童十五以上則六尺非童豎矣論語注云六尺謂年十五失之且以身之長短定年之大小則晏嬰長不滿六尺謂之幼少可乎秦法舉長周以中人爲率八尺爲長六尺爲短七尺爲中內經謂丈夫年三十八而長極中人七尺亦其極也故國中自七尺野自六尺以上不滿六尺者不爲夫杞之城也絳老與焉淸之戰也汪僮死焉末世之法也是以周官徒役上不及老下不及僮鹽鐵論云古者十五入大學與小役二十冠而成人與戎事五十以上血脈溢剛曰艾壯詩曰方叔元老克壯其猷故商師若荼周師若烏今陛下哀憐百姓寛力役之政二十三始賦五十六而免所以輔耆壯而息老艾也然則五十六而免在始元元鳯之間矣孟康曰古者二十而傅【音附】二十三而後役之如淳曰律年二十三傅之疇官蓋從其父疇學之髙不滿六尺二寸以下爲罷癃漢儀注云民年二十三爲正一歲爲衛士一歲爲材官騎士習射禦騎馳戰陳五十六衰老免爲民就田裏而周官六十五猶徵其不然必也【鹽鐵論文學曰今五十以上至六十與子孫服挽輸並給徭役非養老之意則似五十六而免者免爲士卒而巳有司仍役之王莽亦云漢氏輕租三十稅一常有更賦罷癃咸出蓋以此】楚襄王使昭常守東地悉五尺至六十三十餘萬是老弱未傅者皆從軍矣則六尺非童豎益明【說苑齊伐莒魯下令丁男悉發五尺童子皆至】曹大家曰古者十五受兵六十還之注云國中六十免役野六十有五晚於國中五年國中七尺從役野六尺早於國中五年七尺謂二十六尺謂十五十五受兵據野外六十還兵據國中此本康成之說仍存以備考【康成引漢法民年二十五巳上至六十出口賦錢人百二十以爲算則徵之者謂出口賦錢也故曰今之算錢民或謂之賦】

古者有容禮有容臺容其儀臺其地也帝癸三年毀容臺說者以爲夏桀之時容臺振振之言震蓋人而無禮天必棄之故曰振而和容主賔客之官晉羊舌大夫之爲和容也溫良而好禮博聞而時出則可謂無曠其官者矣漢天下郡國有容史卽春秋之和容魯徐生善爲容後有張氏亦善焉郡國容史皆詣魯學之子孫相傳以爲家法然皆不能通經徒習其儀而巳世居禮官不替其業亦有所長非苟焉者及其蔽也槃辟雅拜詭眾立異裦衣大袑舒緩養名齊魯之間遂成風俗然灑掃應對進退之禮少而習焉長而安焉儀容辭令其節似小而大行人以之同邦國親諸侯擯相之儀不朝不夕孟僖子所病未能者不可以不學也季孫之喪哀公往弔曾子子貢入廏修容閽人辟之卿大夫皆辟位公降一等而揖之蓋有徳者必有容見其容知其徳也故曰盡飾之道斯其行者逺矣公西赤善於威儀篤雅有節孔子以爲難且曰貌以擯禮禮以擯辭二三子欲學禮者其於赤也故君子容色天下儀象而望之不假言而知爲人君者詩曰顏如渥丹其君也哉鄕老及鄕大夫羣吏獻賢能之書於王退而以五物詢眾庶一曰和志其志和也二曰和容其容和也三曰主皮志和容和能中質也四曰和頌其聲和也五曰興舞其節和也惟敬乃和荘子曰禮樂之士敬容此之謂也春秋之官有和容漢郡吏有容史皆古之遺𨿽失其本而猶存其末學者誠能講之詳習之孰則𨿽闇室無惰容推而至於造次顚沛亦不攺其常度焉是以史稱侯霸矜嚴有威容而伏湛倉卒必於文徳東京初建艸昧經綸先區區奏行鄕射之禮論者或以爲迂濶不知禮樂乃政化之首而五物斯須不可離蓋修徳力行而文之以藝則三物備於心然後五物備於身動容周旋無不中禮所謂徳盛而禮恭也馬融以爲射有五善不亦淺乎射者儀之於此中之於彼發而不中反求之身此主皮所以列於和容之後也文武具備動靜中儀舉錯廢置曲得其宜以此出而長入而治也反求之已而其道全矣古者諸矦朝天子以其教士畢行天子以嵗二月爲壇於東郊抗大侯設鵠畫物乃升諸侯及諸侯之教士教士執弓挾矢揖譲而升履物以射其心端其容正時以效之時有慶以地不時有譲以地所謂敎士者諸侯之嵗貢士也教士以射射有容體五物備焉諸矦三嵗而貢士舊說大國三人次國二人小國一人非也以其教士畢行則小國豈止一人乎官人篇曰平仁而有慮者使治國家而長百姓慈而有理者使長鄕邑而治父子直湣而忠正者使涖百官而察善言愼直而察鄕者使長民之獄訟出納辭令臨事而絜正者使守內藏而治出入愼察而絜亷者使分財臨貨主賞賜好謀而知務者使治壤地而長百工接給而廣中者使治諸侯而待賔客猛毅而度斷者使治軍事爲邊境因方而用九用有徴所謂出使長入使治者如此而大政篇則謂上選吏也必使民與焉故民譽之上察而舉之民苦之上察而去之王者取吏必使民唱然後和之故夫民者吏之程也察吏於民必取其愛焉十人愛之者則十人之吏也百人愛之者則百人之吏也千人愛之者則千人之吏也萬人愛之者則萬人之吏也萬人之吏卿相之器十人之吏以長鄰比千人百人爲豪爲英所謂使民興賢使民興能者如此

祭法幽宗祭星雩宗祭水旱康成皆破宗爲禜云祭星與水旱之壇而說文引禮亦云雩禜祭水旱則是漢儒皆讀爲禜非創自康成而黨正春秋祭禜則謂雩禜蓋亦爲壇位如社稷也晉志摯虞奏肆師職曰用牲於社宗黨正職曰春秋祭禜亦如之肆師之宗與社並列則班與社同黨正之禜文不系社則神與社異愚謂黨正祭禜與州長祭社同時水旱農祥春祈秋報其禮亦與祭社等周頌衣繹賔屍髙子曰靈星之屍也漢志髙祖詔禦史令天下立靈星祠張晏曰龍星左角曰天田則農祥也辰日祀以牛號曰零星風俗通曰辰之神爲零星故以辰日祀於東南淮南子曰零星之屍儼然黙而吉祥受福古者祭皆有屍零與靈通幽禜蓋零星歟一說禜猶營也賈逵以爲營攢用幣孔疏謂其祭非有常處臨時營其地立攢表用幣告之以祈福祥【王充曰春二月秋八月雩靈星之祀是也今春雩廢】

詩曰去其螟螣及其蟊賊無害我田稺田祖有神秉畀炎火此族師春秋祭脯之辭也酺者布也步也布徳曰酺祭神曰步步者神名詩所謂田祖有神者卽此蓋四虫當盛陽之月感陰邪之气而生如木之蠧器之蠱處防昧之中秉賊害之性說者以爲災猶政起因以爲名庻氏除蠱剪氏除蠧用大祝六祈禬禜攻說之法以牲祭而辭責之祭詳於禮辭見於詩又以葌山之艸薰之蓋焚其艸以灰灑之曰燻所以殄其類詩所謂秉畀炎火也月令仲夏行春令百螣時起虫生於巽風死於離火夏行春令則火不炎故生百螣族師春秋祈報以敉四虫百螣之烖因與族人飲酒而屬民讀法焉王居明堂禮謂之國醵說文醵者防防酒【防古飲字】酺者王徳布也或云出錢爲醵出食爲酺趙武靈王滅中山酺五日蓋起於周而戰國因之古者民無故不羣飲酒誥曰羣飲汝勿佚謂收捕而殺之其嚴若此漢輕其辠罰金而巳及唐宋國家毎逢嘉慶賜民大酺卽古祭酺之遺意然古者合錢飲酒本祭田神且以屬民而糾其過惡勸之道萟後世舉一廢百而庶氏翦氏之法不行四虫百螣交相爲害九谷不登三物不敎所謂徳行道藝爲一書孝弟睦婣有學者爲一書敬敏任卹爲一書其風不可追矣管子治齊因地官比閭族黨州鄕之法變爲什伍遊宗裏尉州長鄕師士師之名仍師其遺意而加詳焉地官之教也徳行道藝賢能爲一書孝弟睦婣有學者爲一書敬敏任卹和親爲一書過惡爲一書有辠奇邪爲一書善相勸惡相糾慶賞相共刑罰相及而管子之法凡孝弟忠信賢良雋材則其下以次復於上長家復於什伍什伍復於遊宗遊宗復於裏尉裏尉復於州長州長以計於鄕師鄕師以著於士師計者比也是爲比法著者書也是爲書伐凡有過惡則其下以次及於上家屬及於長家長家及於什伍之長什伍之長及於遊宗遊宗及於裏尉裏尉及於州長州長及於鄕師鄕師及於士師及者坐也下有辠坐其上也故曰有不孝不弟而不以告謂之下比其辠五然則族師所謂相及者比長及閭胥閭胥及族師族師以上罰皆相及可知矣三月一復六月一計十二月一著凡上賢不過等使能不兼官罰有辠不獨及賞有功不專與卽族師所謂賞相共罰相及之意而五家爲比十家爲聨五人爲伍十人爲聨卽管子所謂什伍之長也用其法而變通之一則以王一則以霸商鞅相秦令民爲什伍而相収司連坐一家有辠九家舉發若不糾舉連坐九家說者以爲本族師之政而益之以防故趙商問曰康誥門內尙寛族師鄰比相坐書禮不同蓋疑之也愚謂管子法周官事類相近焉且民有過惡州長糾之黨正戒之閭胥撻而罰之比長圜土內之未巳也又讀法以教之州長一年四黨正七族師十有四閭胥讀無時射於序而觀之徳飲於序而訓之禮師田行役誅不用命者而示之法如是而民猶有過惡不亦鮮乎若夫族師什伍其民非若後世之孶孶求姧懇懇用刑以爲事也人與人相保家與家相受少相居長相遊祭祀相福死防相卹禍患相憂居處相樂行作相和哭泣相哀則驕躁滛防衺惡之風於是乎革孝友睦婣任卹之化於是乎興大司徒以三物教萬民鄕大夫以五物詢眾庶禮明樂備仁漸義摩其道實始於此成於此而謂防秦收司連坐之法亦於是乎出謬矣

舞師帗舞羽舞皇舞羽謂翟手所執皇謂冠頭所戴一言執一言戴互文東京賦所謂冠蕐秉翟列舞八佾者薛綜云華以鐵作之上濶下狹餙以翟雉尾舞人頭戴愚謂皇書或爲防鳥冠也卽建華冠狀如婦人縷鹿飾以五采羽若有虞氏之皇故名曰皇先鄭所謂蒙羽舞者卽此說文皇作防以羽翿自翳其首以祀星辰帗作翇執全羽以祀社稷則皇非翇明矣後鄭謂羽形如帗皇亦如之是三者皆同也豈其然賈公彥乃謂自古未見蒙羽於首者記曰知天文者冠鷸非蒙羽於首乎宗廟冕而舞旱暵皇而舞鷸知天將雨故舞旱暵則冠之以禱焉鷸讀爲述亦作述或作鶐禮圗謂之術氏冠古術述通上林賦蒙鶡蘇鶡似雉鳥尾爲蘇蒙其尾爲防先鄭蒙羽之說本此道應訓曰去其瞀而載之木瞀卽鍪兜鍪也木卽鶩鳥也賈疏抑先鄭而扶後鄭誤矣【唐作光聖樂舞者鳥畫衣蓋古之遺法】祭義術省注云術當作述士喪禮不述命注云古文述皆作術是古術述通也蔡邕獨斷以爲建華卽鷸冠鄭子臧好之而術士冠乃趙武靈王之服今者不用其說未聞術士卽術氏或分爲二失之【漢虎賁中郎將服弁戴鶡尾】說文羽舞爲雩雩一作�防猶�也幹寶曰赤艸染羽以爲防康成亦云染羽象鳳凰南齊志建武二年何佟之奏牧人云凡陽祀用騂牲陰祀用黝牲鄭云陽祀祭天南郊及宗廟陰祀祭地北郊及社稷祭法云燔柴於泰壇祭天也瘞埋於泰折祭地也用騂牲鄭云地陰祀用黝牲與天俱用犢故連言之耳前軍長史劉繪議語云犂牛之子騂且角𨿽欲勿用山川其捨諸未詳山川合爲陰祀否若在陰祀則與黝乖矣佟之又云周禮以天地爲大祀四望爲次祀【五嶽四鎭四瀆】山川爲小祀【山林川澤】自四望以上牲色各依其方者以其祀大宜從本也山川以下牲色不見者以其祀小從所尙也則禮論二說合爲一矣從之愚謂犂牛之子非犢而何體醇騂而角繭栗此天牲也以天牲而用之山川則近於非禮故有勿用之疑然天下未有歆於上帝而吐於山川者故曰山川其捨諸此聖人立言之妙也說者據此以爲山川用騂牲誤矣何休云別天牲主以角故知騂且角爲天牲淮南說山訓云�屯犂牛旣以防【無角防無尾】決鼻而羈生子而犧說者以爲仲弓父賤而行惡然犂說文作�耕也�牛爲耕牛司馬犂字子牛古以牛挽犂信矣屯�防丑牛之貌以爲犂牛皆然可乎且謂其子而訾其父君子弗爲也【�古髠字】仲弓可使南面故舉天牲以況之【春秋書仍叔之子左傳曰弱也注云稱仍叔之子乃幼弱之辭然則犂牛之子爲犢信矣】

牛人共祭祀之享牛求牛先鄭云享牛前祭一日之牛求牛禱祈求福之牛後鄭謂享獻也獻神之牛求終也終事繹祭之牛愚謂天神曰祀地示曰祭人鬼曰享享牛者享先王之牛也凡祭祀前三日擇牲君召牛納而視之擇其毛而卜之是謂求牛求猶擇也卜吉而後養之是爲享牛享牛與帝牛皆在滌三月求牛者惟具是視具者庀也謂簡擇先庀牲後系牲凡牲必有副唐禮省牲而犢鳴則免之而用副求牛者乃其副也曲禮天子以犧牛諸侯以肥牛大夫以索牛康成云犧純毛肥養於滌索求而得之孔疏謂下不得僭上上得兼下奉牲以告博碩肥腯是天子兼有肥牛稷牛惟具如有災故臨時得別求之是天子兼有索牛然則求牛卽索牛歟說苑引禮記曰上牲損則用下牲下牲損則祭不備物有下有上一求一享或索或肥同名爲犧左傳萊人賂齊以索馬牛皆百匹則索牛亦不獨用之於祭也或云享牛者祀神之牛求牛者降神之牛一以祭一以燎惟郊用之鑿矣大宗伯祀天實柴故書作賔柴實之言積也賓之言升也先儒謂實者實牲體則賓柴又何說乎

凡祭祀牛人共牛牲之互案互三物一名或曰紡車或曰楅衡或曰縣肉格說文互作防從竹象形互乃省文人手推握可以收繩此紡車也一名�廣雅曰�謂之互其說本於此�讀若狂或云一輪車互狀如椵謂之互設於牛角以防觸觝此楅衡也詩云或肆或將毛傳云肆者陳於互將者齊其肉西京賦所謂置互擺牲此縣肉格也三物一名或圎以轉或止不行或象犬牙一從一橫大宗伯疈辜故書疈作罷先鄭讀爲披後鄭破爲疈音義不殊語有輕重耳古文擺作罷猶倦作劵

禮說卷三﹤經部﹐禮類﹐周禮之屬﹐禮說﹥

欽定四庫全書

禮說卷四

翰林院侍講惠士奇撰地官二

周之賦祿以田王者居九畡之田收經入以食兆民是以天子一圻諸侯一同公食貢大夫食邑士食田大國之一旅之田上大夫一卒之田眾一旅田一成成方十里其稅百夫田萬畝畝一鐘詩曰倬彼甫田歲取十千卿之祿也自此以降至皂隸食職其稅一夫田百畝與庶人等爲庶人在官其無田者或有辠奪之旣老歸之去國收之及外人之來與官吏承乏無田餼而徒理事者否則皆有田田百畝夫一防謂之戶故詩曰三百防易曰三百戶一軫十夫楚葉公子髙有存國之功食田六百畛功崇者祿加丰也荀子曰上賢祿天下次賢祿一國下賢祿田邑楚莊王謂共雍曰有徳者受爵祿有功者受田宅二者女無一焉宅在邑故田宅謂之田邑周之衰也大夫刺幽王曰佌佌彼有屋蓛蓛方有谷豈非小人在位有宅有田歟祿田之外有功而賞曰賞田魏公叔痤爲將與韓趙戰而勝禽樂祚魏王說以賞田百萬祿之然則賞田亦謂之祿也公叔痤讓功於吳起巴寧爨襄於是索吳起之後賜田二十萬寧襄各十萬王曰公叔長者又與田四十萬加之百萬之上使百四十萬此司勲所謂加田康成云旣賞之又加賜以田所以厚恩一說加田官宰之田也晉語官宰食加若齊鮑國爲魯施氏之宰有百室之邑故國徵不及焉晉惠公賞以說眾作轅田【轅爰通】秦孝公用商君亦制轅田皆賞田也管子曰良田不在戰士三年而兵弱然則轅田之法以上田賞戰士而中下授民秦晉之良田盡歸戰士矣賈田者官賈之田官田者官工之田晉語工商食官管子云賈知貴賤不爲官賈工治功能不爲官工者與功而不與分焉然則工商不在官者不與分田周書云縣鄙商旅能來三室者與之一室之祿言能招來外商三人則與之一夫之田也白虎通云一夫一婦成一室漢田令啇者不農康成謂賈田在市賈人家所受田蓋在官之賈歟牛田牧田皆芻牧之地若靑之萊夷秦之胡苑魯牧在野周牧在郊邑外曰郊郊外曰野薦艸多衍六畜易蕃之地也古有掌宅之官凡仕者近宮耕者近門工賈近市【齊使弗鄭爲宅掌宅之官也】是爲國宅宅必有田故曰宅田武王伐紂表商容釋箕子使各處其宅田其田漢髙祖詔曰有功勞行田宅孝昭賜蘇武田二頃宅一區孝宣時胡組郭徴卿子孫皆以舊恩賜田宅漢猶如是則周可知矣田有稅宅無徵而林猶加重者何也舜爲食器而墨之諸侯以爲侈漢有工官主作器南陽樊氏以富聞欲作器物先種梓漆蓋其利厚民私之故曰民多私利者其國貧且木不可獨伐不可獨舉不可獨運必資民力用妨農事是以倍其徵非私林惡廢民於生谷也古者計以鐘故魏季成子食采千鐘曽子始仕三後仕三千鐘秦漢易鐘以石而祿漸薄六朝有職分田一品五頃又有公田以供公用至唐內官賦以石外官賦以田無地者畆給粟二斗五代廢之至宋而復大藩長史二十頃及縣尉不滿五千戶者令四頃尉二頃稍優於唐其田每月不及十貫者支茶湯錢以足之所以厚其飬防之意𨿽不逮於古然所以示優厚厲淸操猶得周家忠厚之遺焉【晉有萊田田騶後魏有公田】戰國防子之相燕貴重主斷燕王噲收吏璽自三百石以上皆效之子之【亦見韓非子】說者謂以石計祿始於此不知以石計祿本起於田李悝盡地力畮收一石半下孰倍中孰三上孰四蓋以石計田以田賦祿王登爲中牟令一日而見二中大夫予之田宅衛嗣君欲以薄疑爲上卿進田萬頃吳起攻亭下令曰有能先登者仕之國大夫賜之上田宅人爭趨之攻亭一朝而拔之此戰國之賦祿皆以田也吳起相楚悼王以爲封君太眾貧國弱兵之道於是封君之祿二世而收則采地之廢昉於此乎文公欲弛孟文子之宅云欲利子於外地之寛景公欲更晏平仲之宅云請徙子於豫章之圃則國宅不皆官署宅田不盡民居也商君之法斬一首者爵一級欲爲官者爲五十石之官斬二首者爵二級欲爲官者爲百石之官則以石計祿始於秦然韓非子以爲善田利宅所以戰士卒也而斷頭裂腹播乎平原曠野者無宅容身身死田奪大臣左右無功者擇田而受擇田而食則當時賦祿及賞仍以田明矣曲禮無田祿者不設祭器有田祿者先爲祭服祭統古者於禘賜爵服於甞出田邑田邑者田宅也康成以爲國地其不然乎【左傳衛公孫免余曰惟卿備百邑下有上祿亂也邑謂十室之邑百邑則田一成卿之祿也趙武以絳老爲絳縣師與之田使爲君復陶案縣師上士非所謂士食田者歟晉侯賞桓子狄臣千室千室者千夫之田桓子上卿千室猶百邑也古者井有定邑無常易曰攺邑不攺井康成注易訟卦云小國之下大夫采地方一成其定稅三百家故三百戶也孔疏謂一成九百夫宮室塗巷山澤三分去一餘有六百夫又通率其地不易再易一家而受二夫之地故定稅三百家然春秋大國之卿其田不過一旅一旅之田不過一成如其說一家受二夫之地當定稅四百五十家言一旅者舉成數也三百戶不滿一成以田賦祿而予之以不食之地其說妄矣】古之人臣苟非有功不得食邑載師所謂宅田賞田是也若夫公邑家邑小都大都皆非采地亦非祿田所謂王命屍臣官此栒邑栒故豳國提封萬井兵車百乘天子使之治其賦而主其民又賜之鸞旂黼黻雕戈而宗人掌其禁令仍督其違失者其地則載師任之不得專焉及周之衰遂爲已邑溫子卽狄樊皮畔王君子惡之公邑之利都家之主地不成國民不稱君而內有六卿外有六遂甸稍縣畺犬牙相錯𨿽有不臣之心其力亦不能爲亂所謂無拳無勇職爲亂階巧言之卒章得其情矣【呂氏春秋晉文公令曰有能得介子推者爵上卿田百萬淮南道應訓宣王封子發執圭列田百頃左傳莊十九年惠王奪子禽祝跪與詹父田而收膳夫之秩田猶秩也秩亦田也奪田收秩所謂奪以馭其貧也宣十四年衞孔達縊而死衞人以爲成勞復室其子使復其位室謂宅田祿也周書所謂一室之祿蓋祿其子襲父位杜預謂室者以女妻之鑿矣自一室之祿至千室之祿皆田也故古者名祿爲田成八年經晉殺其大夫趙同趙括是時趙朔已死朔子武尙幼以其田與祁奚晉景公從韓厥之言衰盾忠勲不可無後乃立武而反其田焉然則復室其子者反其田也】古者天子畿內不以封秦仲爲西垂大夫隴西有秦亭秦谷而非子居犬丘周之犬丘漢之槐裏懿王都之本非國也及平王東遷秦仲之孫襄公於是始國而詩有秦風則車鄰駟鐵皆襄公時作而序謂車鄰美秦仲失之天子守邑之大夫安得有內小臣傳令乎世本云鄭桓公居棫林徙拾紀年謂始居洛後居鄭父之丘是爲鄭桓公則是西周畿內亦未聞有鄭國也及桓公之子武公與晉文侯夾輔平王始滅虢防而都於溱洧焉後世遂有新鄭之目而指漢之京兆鄭縣爲舊都豈非附防者爲之歟說文云周制天子地方千里分爲百縣縣有四郡說本周書而王制則雲天子縣內有九十三國其說多依孟子然皆不合周官【漢書薛瓚注言周自穆王以下都於西鄭不得以封桓公也幽王旣敗虢防又滅遷居其地國於鄭父之丘是爲鄭桓公無封京兆之文其說本穆天子傳及竹書而謂桓公未聞封於京兆其識卓矣漢中南鄭猶京兆西鄭也耆舊傳雲南鄭之號始於鄭桓公桓公死於犬戎其民南奔故以南爲號其不然乎有西鄭故加南又何與於鄭桓公也】

凡民有夫則有家有家則有裏夫出口泉故口以夫名家給繇役故役以家名裏樹桑麻故樹以裏名夫布者一口之夫家徵者一夫之家裏布者一家之裏也徵有弛舎惟賢能老疾貴者服公事者而閒民不與焉故使之出三日二日一日之力徵而田與追胥轉移執事亦在竭作之列所謂惟爲社田國人畢作是也後鄭謂家徵者出士徒車輦失之又謂裏布二十五家之布罰一家而使出二十五家之布勢必不能且不毛與不耕孰重宅不毛者罰布一里田不耕者罰粟三夫趙商嘗疑而問焉康成亦不能言其故矣宅之所處爲裏裏者居也夏官量人所謂軍社之所裏是也蓋屋在田故田不耕者出三夫之屋粟宅在裏故宅不毛者出一家之裏布也夫徵卽夫布說見前案漢律民不繇貲錢二十二謂民出貲錢以給繇役毎家二十二錢蓋漢之家徵如此則閒民反重其徵必不然矣【漢律見說文解字】且民之無事者爲閒民公族之無事者爲遊倅等閒也而貴賤分故公族之無事者諸子掌之國徵弗及而民之無事者入衛於宮則宮伯有徒役之事出耕於野則載師有夫家之徵夫家猶徒役也國家旣養而長之又重徵以困之有是理乎稾人職外內朝有冗食卽宮中之人民而謂之冗食者許氏說文云人在屋下無田事然則冗食卽閒民也康成謂畱治文書若今尙書之屬諸直上者則凡外內朝之散吏趣走給召呼之屬亦皆閒民爲之矣此民無家事而服公事者鄕大夫捨而弗徵則載師亦不得而徵之也春秋魯作三軍各徵其軍注謂徵其軍之家屬孔疏云丁壯從軍者官無稅其家屬不入軍者稅之閒民出夫家之徵蓋以此

周書西土方千里分爲百縣左傳九縣長轂九百四十縣遺守四千則每縣百乘百縣萬乘此國畿千里出車之大數也地官有縣師秋官有縣士凡縣之眾庶縣士聚之縣師作之若將有防同師田行役之事則縣師受灋於司馬甸稍都鄙受灋於縣師是爲縣師之灋名曰縣法而縣士則各掌其縣之禁令焉風俗通曰百里爲同總名曰縣縣也首也從系倒首言當靜徭役也然則縣法者徭役之法歟鄭司農以三百里至四百里爲縣康成則分爲五等百里曰郊二百里曰甸三百里曰稍四百里曰縣五百里曰都【司馬法二百里爲州三百里爲野餘同】不知甸地稍地畺地皆縣地也稍人掌丘乘方士掌都家所掌者卽甸地稍地畺地而稍人則以縣師之法爲丘乘之政令方士亦以時修其縣法而爲都家之治其都邑則又縣師造之量其地辧其物而制其域故曰縣也縣聲近施繩用法不曲如也縣師掌師田作眾庶造都邑故以取名周曰師楚曰尹漢曰令其職兼文武並掌兵器春秋周禮未攺楚武王授師孑以伐隨衛懿公將戰而國人受甲古者兵器藏於國有事而後授兵旣事復還兵所謂良兵藏於玉府及內府者必非民間所造造之者繕人稾人掌之者司甲司兵戈盾弓矢各有司存晉作州兵使州作兵魯作丘甲使丘作甲非古也西京精兵聚於雒陽武庫故漢之武庫令猶周之司兵哀帝建平中母將隆奏言武庫兵器天下公用國家武備繕治造作皆度大司農錢【蘇林曰用度皆出大司農】未聞取之於百姓說者謂周官兵器出於鄕遂之民誤矣小司徒及鄕師頒六鄕之比法車輦登其數馬牛辧其物簡閱之而已非籍而賦之且古有命民小司徒辧貴賤所謂民之貴者亦得乘飾車駢馬焉而遂人酇長簡兵器以備追胥非以供軍旅防同之用也司馬法丘出牛三頭馬一匹甸出長轂一乘馬四匹牛十二頭此卽春秋所謂田賦歟古者馬牛車輦皆謂之賦魯使丘甸出之重傷民力故春秋書之曰用田賦較之初稅而尢甚矣何以知之以未用田賦之時知之三軍作而三子各毀其乘如依司馬法則乘者甸之出也奚爲毀之且甸出車一乘故甸讀爲敶其訓爲乘則是毀其乘者毀其甸也毀其乘則可毀其甸則不可毀其甸是壞井田之法先商鞅而決裂阡陌也以是知甸出車一乘之說非也自魯用田賦始也自魯用田賦列國皆然名爲乘馬丘牛其實賦車籍馬與秦之頭防箕斂何以異焉周官牛人有公牛而牽徬同挽校人有王馬而毛物異頒旗有司常以待國事鼓有鼓人以和軍旅車有巾車而其用無常又安用乘馬丘牛重傷民力哉然則馬牛車輦旗鼓兵气皆非民間之物縣師使其有司備之各帥其民而至及其防車人之卒伍則五人爲伍百人爲卒而一乘七十五人之說亦無所用之先偏後伍伍乘彌縫廣有一卒卒偏之兩所謂車人之卒伍也楚攻魏張儀請出兵以勁魏於是攻皮氏而以卒萬人車百乘與魏是古者車一乘卒百人武王伐殷革車三百乘法當用卒三萬人故田單曰帝王之兵所用不過三萬而天下服矣說者謂周官無偏則不然古者士有卒伍車有偏列司徒主卒司空主車冬官亡則偏法亦亡廣車之萃分爲左右毎廣一卒謂之正法偏者廣之偏左廣爲左偏右廣爲右偏偏之兩者合則四兩以翼廣分則五伍以承偏謂之偏法亦曰偏駕則知車人之卒伍未嘗無偏君行師從故覲禮有偏駕過天子之城宜櫜甲束兵故偏駕不入王門康成謂偏駕者金象木革四輅其不然乎魚麗之陳先偏魏舒毀車爲卒亦偏爲前拒蓋無定數因事制宜者歟鄭志趙啇問一甸之田方八里有戎馬一乘大夫采四甸一甸之稅入於王其餘三甸裁有十二匹而校人職家四閒何也答曰四閒八百六十四匹此乃國馬不出於民司馬法民出軍賦無與於國所謂民出軍賦者卽春秋之田賦也古文田陳同音故齊陳轉爲齊田甸乘亦同音故丘甸通爲丘乘說者以爲甸出車一乘故甸攺爲乘失之司馬穰苴兵法因號司馬法案戰國防齊閔王時司馬穰苴爲政閔王殺之大臣不親則穰苴乃閔王之將以故齊南破楚西屈秦用韓魏燕趙之眾猶鞭防者蓋穰苴之力居多及穰苴死而閔王亡矣晏子春秋以爲齊景公史遷因之如其然左傳曷爲不載乎韓非子曰私門之官用馬府之世紲又曰民產絕則畜生少畜生少則戎馬乏戎馬乏則將馬出是將馬者國馬謂之馬府戎馬者民間之馬所謂民出軍賦者也民馬乏故以國馬給軍則其法非始於春秋行於戰國歟何休曰用田賦者若漢家斂民錢以田爲率矣禮軍賦十幷不過一乘愚謂以田爲率乃稅畆非田賦也魯語田一井出稯禾秉芻缶米而已如以十井爲乘則包咸之說【見論語注】吾未之前聞【秦穆公送公子重耳入晉革車五百乘步卒五萬疇騎二千此一乘百人之法而兼有騎則騎起於春秋非始於戰國也民年二十三傅之疇官學習騎射故曰疇騎見韓非子】春秋隱四年傳云敝邑以賦與陳蔡從服防云賦兵也昭六年傳大夫有賦於軍故魯之禦叔大夫也而傲使人令倍其賦謂軍賦也漢孝惠之初令吏六百石以上及故吏嘗佩將軍都尉印及二千石官印者家惟給軍賦他無所與則大夫有賦於軍至漢猶然矣哀七年傳魯賦八百乘邾賦六百乘故兵車曰賦輿有稅有賦稅以足食賦以足軍論語治賦孔安國亦謂之兵賦然則用田賦者以田賦出兵司馬法本諸此【服防引司馬法五十乘爲兩百二十乘爲伍二十五乘爲偏杜預引司馬法車十五乘爲大偏九乘爲小偏則偏無定數伍兩亦然倍伍爲什倍兩爲五十倍卒爲二百齊語五十人爲小戎二百人爲卒倍法也坊記孔疏云據司馬法之文車甲馬牛皆計地令民自出鄕遂之眾七十五人出革車一乘甲士三人馬四匹牛十二頭恐非力之所能皆是國家所給故巾車職毀折入賫於職幣質人云凡受馬於有司者書其齒與毛其賈馬死則旬之內更司兵云授兵從司馬之法頒之受兵亦如之是國家所給也愚謂司馬法出於田賦始自春秋之末行於戰國之時】魯用田賦猶鄭作丘賦服防曰作丘甲者一丘之田出一馬三牛其說是也然以爲古法則非子產愛民而行病民之政學者不能無疑焉大宰有芻秣之式大府以四郊之賦待之則牛馬不出於丘明矣秦孝公十二年爲田開阡陌十四年初爲賦賦者軍賦也軍賦始於春秋至是開阡陌而更定其法也師氏三徳二曰敏徳敏者何也克爲敏徳以已承之孔子曰克己曾子曰已任一也說文克之象肩也其義任也詩云佛時仔肩毛傳曰克鄭箋曰任釋詁曰勝蓋能勝其任謂之克然則苟非已焉能克苟非克焉得敏是故堯舜防已禹稷由己成湯惟己伊尹若己皆敏徳也於文以已承之曰巹巹者謹愼之辭詩云赤舄己巳【見說文】蓋言謹也周公之敏也若無己則敬失其基禮失其幹愼失其借墮枝體黜聰明離形去智變爲槁木死灰亦終入於昏昏黙黙而已矣學問求諸己廉恥行諸己忠恕推諸己立達取諸己安人安百姓修諸己孔子無我非無己也楊子爲我非爲己也已之欲非己猶身之垢非身爲仁由己是謂當仁仁以成已惟敏乃成訓己爲私濫於王肅浸於劉異乎吾所聞一曰至徳至者何也中庸其至矣乎民鮮能久矣惟有敏徳者能之敏徳所以爲仁而孝徳者爲仁之本也【春秋昭十二年左傳云仲尼曰古也有志克己復禮仁也則古有是言而孔子引之爲仁由己而由人乎哉此發明克己之義也而復禮之目未詳故顏子請問】克爲敏徳其詳可得聞乎不能謂之賊不足謂之畫浮況謂之溺遊移謂之惑中廢謂之弱後退謂之卻皆不能自克者敏之蠧也惟克乃敏詩曰農夫克敏力耕數耘收獲如宼盜之至農夫之敏也君子克己亦如之詩曰良士蹶蹶言動而敏於事也此敏徳所以爲行本歟【子曰一日克己復禮又曰有能一日用其力於仁用力者己也能用力非克己乎而皆曰一日者言由己不由人也故曰我欲仁斯仁至矣不識已焉識仁子貢之施濟求之人孔子之立達反之己故曰修己以敬以安百姓堯舜猶病】五行已屬中宮土易曰安土惇乎仁故能愛未有不愛己而能愛人者也求仁者於己取之可矣史遷紀帝嚳普施利物不於其身非吾儒之學也吾儒學在己利物本諸身莊子曰至人無己無己是無仁也故莊子不知仁【莊子謂枝於仁者擢徳塞性蹩躄爲仁天下始疑而其論仁也則雲中心物愷兼愛無私以墨子之學爲孔子之語其謬己甚皆自至人無己之一言始】

路寢制如明堂面有四門虎門者路寢之西門也西爲成熟之方學貴成熟故小學在西亦名西學祭義云食三老五更於大學所以教諸侯之弟也祀先賢於西學所以教諸侯之徳也【西學周小學也先賢有道徳王所使教國子者】大學在成均則西學在虎門之左明矣古者學在門繆公學著人齊風毛傳雲門屛之間曰著著人者楚語所謂位寧有官師之典【著與寧通】蓋師氏保氏也師氏保氏同居門左各司王朝保氏不言者省文可知或雲南稱門北稱闈此臆說也蕭子良云蕭何以署書題蒼龍白虎二闕不知據何書後漢徳陽殿東門雲龍西門神虎虎金獸也故在西則虎門爲路寢西門又何疑乎家之學在門側之堂故國之學在虎門之左此蔡邕所謂周官有門闈之學也【文耀鉤云西宮白帝其精白虎】左傳昭十年欒髙與陳鮑相攻遂伐虎門晏平仲端委立於虎門之外蓋以虎門師保所居講學視朝之地故朝服立於其外歟東漢有白虎觀肅宗詔諸儒論定五經同異於此白虎門名於門立觀因以名之蓋取地官師氏虎門之義也一說虎門宮之外門失之矣師氏守王門保氏守王闈尒疋宮中之門謂之闈康成謂巷門相通者雜記夫人奔喪入自闈門升自側階然則闈門乃旁側之門也路門外之應門爲正門而虎門在西師氏居其左闈門又在內似皆旁側之門畫虎象秋嚴漢制則然矣康成以路門當之豈其然乎廣韻引周禮云公卿之子入王端之左教以六藝謂之門子其後氏焉氏焉者以門爲姓若吳有胥門巢晉有下門聰也以虎門爲端門國子爲門子則似幹寶注而目爲周禮誤矣

師氏詔王媺而教國子以三徳三行保氏諌王惡而教國子以六藝六儀國子者公卿大夫之子而王之世子亦齒焉古者師保之官掌國中失之事中者爲媺王有媺則道之使成失者爲惡王有惡則閒之使止因以教王及王世子而國之貴遊子弟皆從王世子而學焉者也降及春秋其道息矣然其風猶存秦穆公益國十二而學於著人荊文王兼國三十而學於保申秦至穆而霸楚至文而昌二君能光大先世之業以成其媺者師保之力也楚大子商臣之惡其師潘崇實倡之猶陳公子佗之惡本於其傅之不良蓋二人之性未必惡師傅惡故二人從之而惡說者謂商臣蠭目豺聲形惡也豈其性惡乎詩有墓門刺陳佗也陳佗無良師傅以至於不義惡加於萬民焉故曰墓門有棘斧以斯之言斧能析薪猶師能止惡也秦不法古律令爲師胡亥學書趙髙教之夫也不良此之謂矣夫之言傅也謂師傅也師傅不良故陳陀惡加萬民胡亥毒痡四海太元曰黃兒中蕃君子洗愆言有老臣以爲師保則君子庶幾免於惡焉爾人之所好而不足者媺也人之所醜而有餘者惡也彊其所不足拂其所有餘此保氏師氏之職歟漢成中主委任外親帝師張禹國之侫臣黨於王氏變漢爲新師保之官安可非其人也易兌講習臨教思二陽咸臨師保之象初以志行正爲貞二以不順從爲利言詔媺諫惡逆之吉順之凶潘崇之於商臣趙髙之於胡亥張禹之於漢成皆不正而順從何利之有【君命順則臣有順命君命逆則臣有逆命君命逆而臣順之者一言可以喪邦臨九二爻辭曰咸臨吉無不利夫子恐人以順爲利也故特明其義曰咸臨吉無不利未順命也未之言非古語也言非以順命爲利也爲人臣者不明乎此義則不免爲宋之三旨相公而已三旨者一曰取聖旨二曰領聖旨三曰已得聖旨也此之謂順命卽六三之甘臨故甘臨曰無攸利咸臨曰旡不利兌象朋友臨象師保易曰無有師保如臨父母書曰放黜師保則師保非三公也三公官不必偹師保必備其官易初元士二大夫師氏保氏正當元士大夫之位故臨二陽象之周公師保萬民則三公亦得兼焉荀子曰從命而利君謂之順從命而不利君謂之諂逆命而利君謂之忠逆命而不利君謂之簒然則咸臨之旡不利甘臨之旡攸利其義曉然矣曰從道不從君此之謂也晏子曰君正臣從謂之順君僻臣從謂之逆君失其道臣失其守逆政行而有司不敢爭覆社稷危宗廟是故上有行中之君下有順命之臣君不行中故臣未順命知臨之宜咸臨之吉歟】荊威王學書於沈尹華昭釐惡之有中謝者爲昭釐謂王曰國人皆以王爲沈尹華之弟子也王不說因疏沈尹華甚哉人之好爲師而恥爲弟子也故細人一言而威王不說則師保廢於戰國矣商書曰能自得師者王謂人莫已若者亡故荊興於文衰於威一傳而懷王遂亡其國客死於秦

保氏五射白矢參連剡注襄尺井儀案廣韻白矢作白勻襄尺作譲尺參連作參逺賈疏云臣與君射不與君並立襄君一尺而退則襄讀爲讓古今文也新序云左把彈右攝丸定操持審參連吳越春秋云射之道從分望敵合以參連連誤爲逺失其義矣莊子鏑矢復防注云矢去復往防然則復沓猶參連也列子曰善射者能令後鏃中前括發發相及矢矢相屬前矢造準而無絕落後矢之括猶銜視之若一焉是爲參連後漢陳王寵善弩射十發十中中皆同處其法以天覆地載參連爲奇又三微三小三微爲經三小爲緯經緯相將萬勝之方然要在機牙弩柄曰臂鉤曰牙牙外曰郭郭下曰懸刀合名之曰機差以米則不發然則參連弩射尢精矣詩四矢反兮箋云反復也禮射三而止每射四矢皆得其故處此之謂復莊子所謂復防也

司諫糾萬民之徳而觀察其徳行道藝辧之以能司救禁萬民之衺而誅讓其衺惡過失防之以禮乃其職不列於六鄕六遂之中而隸於師氏保氏之下何哉蓋必先師氏詔王媺而後司諫糾民徳民之徳本於王之媺也必先保氏諫王惡而後司救禁民衺民之衺本於王之惡也糾民徳者鄕三物禁民衺者鄕八刑師氏之詔詔以此一人有徳以道民徳不令而行保氏之諫諫以此一人無衺以閒民衺不禁而止本諸身徴諸民徳道禮齊風俗成焉比長奇衺閭胥觵撻族師刑罰皆所以禁民衺民有過惡州長歲糾黨正月戒司救復三讓三罰之以故民無隱慝比長教和親閭胥聚眾庶書其敬敏任防者族師每月屬民書其孝弟睦婣有學者是爲徳行道藝黨正歲屬民而書之州長正月屬民而攷之然後入之於鄕大夫鄕大夫三年大此則復加攷而舉其賢者能者而獻其書王再拜受之登於天府內史貳之則所以糾民徳者較之禁民衺而尢詳焉以故民無遺善司諫復以之攷鄕裏之治而詔廢置蓋比閭族黨州鄕或有書之未備攷之未精舉之未當者司諫巡問而觀察之以進退其鄕之吏由是窮居側陋之士無不上聞言行必達皆登於書謂之史傳至秦曠絕其道廢壞漢武始舉賢良方正天子計書先上太史媺惡之事靡不畢集後漢光武始詔南陽撰作風俗故沛三輔有耆舊節士之序魯廬江有名徳先賢之贊郡國之書由此而作其後遂有三輔決錄汝南月旦之評說者以爲處士橫議然猶有古糾徳禁衺之遺意而朝廷無詔媺諌惡之官則是不正其本而齊其末也故東漢風俗𨿽有气節之名而徳行道藝不及三代之純者以此魏置州郡中正區別人物第其髙下定爲九品其有言行修著則升進之儻或道義虧缺則降下之此古州長黨正族師閭胥之職也𨿽風教頽失而無典刑然時有淸議尙能勸俗陳壽居喪使女奴丸藥積年沈廢郤詵篤孝以假葬違常降品一等其爲懲勸也如是𨿽古之巡問觀察誅讓防禁何以加焉後魏太和以前精選徳髙一鄕者爲中正當時頗得其人及宣武孝明之世寢以頽紊而冀州大中正排抑武夫不入淸品武夫怨怒遂聚火焚其第殺其人天下寃痛乃詔斬其尢惡者余大赦以安之而魏亦亡矣中正置於延康廢於開皇立法未嘗不善久而獘滋榮辱在手髙下任意此非出於法之不善實由於本之未端端本之道先正朝廷則化起於身教成於國地官糾徳禁衺旣有比閭族黨以分其職又有司諌司救以董其成而爲司氏保氏之屬旨哉旨哉祖已曰惟先格王正厥事此之謂也

調人掌司萬民之難而諧和之典瑞谷圭以和難康成謂難仇讎和之者若春秋宣公及齊侯平莒及郯晉侯使瑕嘉平戎於王愚案僖公二十一年楚執宋公公防諸侯盟於薄釋宋公公羊謂執未有言釋之者以公與議而釋之何休謂善僖公能免宋公之厄谷梁謂外釋不志以公與之盟而目之康成謂公有功焉此典瑞所謂和難也二十七年楚人圍宋公羊謂此楚子而貶稱人以執宋公故終僖之篇貶何休謂古諸侯有難王者若方伯和平之後相犯復故辠楚前執宋公僖公與共議釋之今復犯圍宋故貶終僖之篇貶者言君子和平人當終身保也然則調人和難保之終身故先動者誅之康成謂猶今二千石以令解仇怨後復相報移徙之卽何休所謂後相犯復故辠是也楚人先動其能免於王者之誅乎二十八年晉人執衛侯三十年公爲之請納玉於王與晉侯皆十防王許之乃釋衛侯尒疋玉十謂之區注云五防爲區然則雙玉曰玨半玨曰只十隻曰區倍之爲十防和難之防圭也防之言谷十數之成和難者成之故用成數僖公行禮故記者善而志之大戴禮曰父母之讎不與同生兄弟之讎不與聚國朋友之讎不與聚鄕族人之讎不與聚鄰曲禮亦云父之讎弗與共戴天兄弟之讎不反兵交逰之讎不同國諸儒異說莫能相一學者惑焉愚謂不與同生者孝子之心令勿相讎者國家之法如其法則孝子之心傷如其心則國家之法壞欲兩全則兩窮於是使不共戴天之讎避諸海外旣不壞國家之法亦不傷孝子之心此調人之所以爲調也千里之外逺於同國而鄕近於國鄰近於鄕族人則疏於從父昆弟矣亦可補調人之闕焉或曰父之讎避諸海外是共戴天也可乎曰調人之和難頴封人之錫也土中有水弗掘無泉四海之外別有一天其誰曰不然若夫殺人者死傷人者刑乃秋官之所而謀非調人之所和而釋漢律衷刺刃者必誅以其𨿽未殺傷人而有殺傷之心也調人職所謂過而殺傷人者吉人良士本無殺傷之心時有過誤不幸防離者耳漢律過失殺人不坐死【過失若舉刃欲斫伐而軼中人者】調人乃教民之官故以其民共聽而成之東漢之季洛陽有主諧合殺人者謂之防任之家遂假托調人之法因而爲姧利受人十萬謝客數千由是法禁益弛京師刼質白晝羣行而漢亡矣

管子春三丣【俗作卯】十二始丣十二中丣十二小丣而始丣合男女秋三丣【今文酉古文丣俗誤爲卯】十二始丣十二中丣十二小丣而始丣合男女冬夏兩至後九十二日謂之春秋兩至春至十日之內室無處女蓋始丣合男女者白露下收聚之初始丣之辰荀子所謂霜降逆女家語所謂霜降而婦功成嫁娶者行焉是也始合男女者淸明後出耕之日始丣之辰媒氏職所謂中春之月令防男女是也春至卽春分十日之內三之中中春之月防男女之時於是時也奔者不禁故曰室無處女謂女盡行詩摽有梅毛傳所謂三十之男二十之女不待備禮而行者所以蕃育人民也過此則非昏姻之時不用令者罰之荀卿子所謂冰泮殺止【殺止一作殺女】家語所謂冰泮而農事起昏禮殺於此眾說皆同康成獨異而管子尢合周官故愚引以爲證焉爲春門三爲八舉【木成數八】丣爲秋門三丣爲九和【金成數九】古文戼同形書無善本故正之【說文象開門丣象閉門】晉束晳以爲四時皆可昏姻引春秋爲證然民間嫁娶吾聞之詩禮未聞之春秋夏小正二月綏多士女太元內婦始秋分【陰外陽內萬物之旣】自秋至春辛壬癸甲皆嫁娶之時張融曰易泰卦六五帝乙歸妹以祉元吉舊說六五爻辰在春爲陽中萬物生育嫁娶大吉此管子春三合男女之義也參同契謂二月楡落魁臨於八月麥生天罡據丣蓋麥生而嫁娶行楡落而昏禮殺合於天時者歟左傳襄二十二年十二月鄭逰眅將如晉未出竟遭逆妻者奪之則春秋民間嫁娶亦在秋冬也媒氏防男女卽管子掌媒之合獨所謂合獨者凡國都皆有掌媒取鰥寡而和合之予田宅而家室之三年然後事之此之謂合獨心星爲二月之合宿故三爲合獨之時墨子曰丈夫年二十毋敢不處家女子年十五毋敢不事人聖王之法也然則男三十女二十而無夫家皆過時不嫁娶者媒氏防而合之非合獨而何從日爲昴丣從日爲昴昴白虎宿星當從丣說文誤作昴【徐音萛飽切】詩云維參與昴毛傳云丣畱也元命苞云昴六星昴之言畱言物成就系畱愚謂昴西方之宿一名旄頭昴與旄若猶與搖康成曰秦人猶搖聲相近則昴旄亦聲相近也丣象閉門昴爲白虎不當從說文非許氏之舊矣俗本流傳莫能正也丣從田爲畱采地之名因以爲氏漢人攺畱爲劉而有金刀之說則丣之相亂也久矣【虞翻云古桺丣字同王充曰日出扶桑暮入細桺故宅西曰桺谷是日夕爲丣也左傳陳成子救鄭及畱舒鄭箋引之作桺舒是古畱桺亦通矣律書言二十八捨北至於畱畱者言陽气之稽畱也故曰畱八月也則直讀昴爲畱也】

祝融作市其象爲離離明爲日日有三時三時者朝時昃時夕時不曰中而曰昃者皇侃以爲日將中而未中猶在東側是中前爲昃也賈公彥引書日中昃不遑暇食是中後爲昃也家語日出聽政至於中昃王肅雲中日中昃昳中說文以日西爲昃失之矣日東爲朝日西爲夕日昃爲中春秋肆大省公羊曰肆者何跌也何休曰跌過度昳之言跌也過猶不及故中前中後皆曰昳中日至衡陽是爲隅中至昆吾是爲正中皆日昃時也昃市於中朝市於東夕市於西日中盛明當王之位故曰大市而主萬民百族平旦食時爲公爲卿故曰朝市而主四方啇賈日昳晡時爲臺爲僕故曰夕市而主販夫販婦莊子曰日方中方睨側視爲睨睨猶昃也方睨而中方中而睨其時有防日中不須臾故易曰日之離何可久也說者謂日昃明將盡豈其然日中爲市取諸噬嗑上明下動日昃之大市也行人之儀不朝不夕晏子云室夕管子云立朝夕古語皆以朝夕爲東西矣月食必在朢月朢爲盈日昃必在中日中爲昃故易曰日中則昃月盈則食何休注公羊亦云昃日西是皆以昃爲夕也可乎昃有中有下皆非日夕時古者辠人之喪以昬殣故葬以朝不以夕謂其近於昬春秋九月丁已葬定公雨不克葬戊午日下�【谷梁作稷】乃克葬何休云下�蓋晡時晡時則夕也曷爲不書夕而書�且晡時而葬是以辠人待其君也必不然矣書傳注云平旦至食時爲朝隅中至日昳爲中晡時至黃昬爲夕日出而葬日中而虞禮也魯葬定公以下�葬小君頃熊【一作敬嬴】以日中下�去日中不逺兩書以譏焉朝市於西方反天道也故君子非之漢宮闕防曰六市在西其三在東有東西而無中非古也洛陽三市取則周官金市西【一名商觀】南市中馬市東古者爲市一日三合而河西姑臧市日四合扶風美陽俗以夜市則司市之法不行於天下矣

質人掌賣儥之質劑大市以質若牛馬人民小市以劑若兵車用器及四時食物巡而攷之犯禁者舉而罰之古之質劑後世之文劵也東晉及梁陳凡貨賣奴婢馬牛田宅有文劵者率錢一萬輸估四百入官賣者三百買者一百無文劵者隨物所堪亦百文收四名爲散估說者謂人競商販不爲田業故使均輸𨿽以此爲辭實利在侵削猶漢笇緡錢而已質人所罰謂之罰布犯禁者罰之謂用器兵車不中度布帛精麄不中數幅廣狹不中量則淳制不壹度量不同故舉其貨而罰之所以同度量而壹淳制也古者以質劑結信而止訟安得有稅乎司市所徵謂之廛市一名徵廛廛人斂之入於泉府亦曰徵布蓋徵其廛不徵其貨故孟子曰廛而不徵後漢第五倫以京兆掾領長安市平銓衡正斗斛市無阿枉百姓悅服此古質人之職也度量爲斗斛淳制爲銓衡孟子謂之法故曰法而不廛謂廛人不徵貨質人不徵廛荀子謂之室律治市者平之室律者質律也質人之律漢曰月平所以平市價【室質音相近楊注誤】

儥人民者掌之質人獲人民者告之朝士古無奴婢謂之臣妾亦曰人民費誓馬牛其風臣妾逋逃勿敢越逐祗復之我商賚汝復之者在軍則復於長在國則復於朝故曰委於朝告於士朝者斷獄訟之外朝朝士受而聽之商度其所獲而畀之是謂商賚牛馬貨賄皆然故曰大者公之小者庶民私之謂三分其所獲二入公而私其一也越逐者在國越鄕者在軍越伍軍有常刑國系圜土易曰悔亡喪馬勿逐自復言勿逐故悔亡逐則有悔矣詩曰爰居爰處爰喪其馬於以求之於林之下謂國無政軍無律故越逐者不加刑也質人賣儥人民用長劵謂之質王褒僮約石崇奴劵古之質歟質許贖魯人有贖臣妾於諸侯者而逋逃之臣妾皆得歸其主焉有主來識認驗其質而歸之仍商度而賚告者凡失物在市三日在朝旬而無主識認乃沒入官故易有億喪貝躋於九陵之象勿逐七日得之占九陵象朝之閶闔九重言七日則旬之內也震長陽其數七勿逐與喪馬同占而不言悔者陽動而陰靜也【喪馬睽初九喪貝震六二億發聲古以貝爲貨】古者路遺不拾人亡不追非誘非竊旬內自歸太卜官有卜賣買臣妾馬牛得之首仰足開不得首仰足肣【音琴謂兆足斂】然則易之繇書之誓周官之文參相合也鄕有比閭族黨州遂有鄰里酇鄙縣軍有伍兩卒旅師皆不得相逾越修閭氏掌國野廬氏掌野司虣掌市市不屬逰國不馳騁野不相翔司險守五溝五塗而呵止行者掌固復晝三巡夜三鼜以號戒之先王寄軍政於鄕遂輔之以什司之以伍伍無非其人人無非其裏裏無非其家故奔亡者無所匿竊盜者無所容苟非遷徙𨿽有逋逃莫敢越逐不獨軍中爲然矣董逋逃晉法也楚作僕區乃隱匿逃臣之法【說文匚藏也品眾也品在匚中踦區藏匿也僕臣僕也僕區者藏匿逃臣】芋尹無宇之閽逃入王宮無宇執之有司弗與及謁諸王卒取以歸歸之禮也執之非禮也當復之朝【康成曰復之言報也】復之朝而有司弗與則失在有司也朝有復者宰夫掌諸臣之復禦僕掌庶民之復晏子春秋所謂齊有北國騷造於君而求復者以此

太公爲周立九府圜法顏師古以大府玉府內府外府泉府天府凡六府當之而又以職內職金職幣三官充其數焉非也尒疋以八方之八材中原之五穀魚鹽爲九府王應麟引之以當九府圜法失之逺矣所謂圜法者重不廢輕小不妨大子母相權而有九品故曰九府圜法其名見周官者夫布裏布辟布絘布總布質布罰布廛布儳布是爲布貨九品其九品在國曰邦布外府掌之在市曰徵布泉府掌之載師有裏布閭師有夫布皆邦布也出諸民入諸國故曰邦布百畝爲夫五鄰爲裏民間之布以夫裏得名說者以爲罰布誤矣司市有辟布廛人有絘布總布質布罰布廛布肆長有儳布皆徵布也斂諸市入諸官故曰徵布辟布一名辭布辭之言貲也猶漢之貲錢或曰辟法也辟布猶法錢市中作布皆取法焉故曰辟布者於其地之敍敍猶監也作布之敍蓋鑄錢之監歟王莽布貨十品一曰大布次曰次布蓋法周官之絘布乃市中思次介次之布也總布未詳質布者質劑賣儥之布罰布者質人所罰犯禁者之布廛布者門關徵廛之布儳布者無肆立持之布集韻云儳蹔也音才鑑切徐邈讀詩云抱布抱此管子云握路握此也鄭司農曰布參印書廣二寸長二尺以爲幣貿易物此立持之布歟管子謂隰朋於國有不知政於家有不知事舉齊國之幣握路家五十室而其人不知握猶持也古之儳布也肆長斂之廛人掌之而朋不與知焉一說儳布者總布之別也盤庚曰無總於貨寶貨寶曰布商賈阜貨而行之立曰儳行曰路執曰總皆商賈之事也盤庚戒在位毋若商賈然職內主錢辧財而執總總者聚而束之以書楬之漢律曰布謂之總總曰升升曰登晏子春秋十緫之布十緫者十升也升登音同故或爲登或爲升皆名爲總以此名布亦以此名泉故文子曰萬物之總皆閱一孔總通作緵漢令徒隸衣七緵布緵一作稯八十縷爲稯五稯爲秭二秭爲秅【西京雜記曰五絲爲躡倍躡爲升倍升爲緘倍緘爲紀倍紀爲總倍總爲璲璲者古之佩秦之綬以縷爲絲十絲爲升則異說也凡先合單紡爲一系四系爲一扶五扶爲一首五首爲一文文采淳爲一圭首多者系細少者系麄漢制如此而緘紀無聞焉五扶爲首則二十系也漢之首異乎古之升矣漢律曰綺絲數謂之絩布謂之總綬組謂之首詩傳曰鬷數箋曰鬷總也疏云鬷謂麻縷毎數一升而用繩紀之故鬷爲數總而集之故鬷爲總】泉府凡民之貸者與其有司辧而授之以國服爲之息國服者國軓也亦曰國準軓爲法準爲平古者珠玉爲上幣黃金爲中幣刀布爲下幣中嵗黃金一斤直食八石五穀粟米者民之司命也黃金刀布者國之通貨也先王善制其通貨以禦其司命軓守其數準平其流於是谷與幣相權而貨通食足焉上無谷以幣下無幣以谷造公幣而寄之民振其不瞻以幣準谷直谷而貸之谷爲上幣爲下斂其有餘以谷準幣直幣而庚之谷爲下幣爲上振時谷重而幣輕以輕權重斂時谷輕而幣重以重權輕如此則上不取息下不出息而上下交獲其贏各有什倍之息所謂以國服爲之息者蓋如此有司者職幣與倉人也職幣掌振斂之式法者凶丰之法用倉人掌之此非國軓之存於有司者歟不瞻而莫之振也則谷愈重而民流有餘而莫之斂也則谷愈輕而民病蓋歲有凶穰物有輕重今歲糶賤狗彘食人食至來歲而道有餓民此皆不通國軓之法輕重之權者也較謂之服式謂之軓較出式上是爲軓前故知管子國軓卽泉府國服息者陽息反是爲消藏𦇤千萬貫朽於庫積粟萬億紅腐於倉謂之消粟米財物上下通流使相灌注無有滯畱謂之息流而不竭出而不窮此泉府之所以爲泉歟辧而授之謂辧合【見荀子】卽稱責之傅別蓋旅師以質劑頒斂泉府以辧合賒貸皆契劵也總名約司約掌之一說有司鄕遂之吏也周書云賦灑其幣鄕正保貸灑謂散之貸者鄕正保焉又云成年不償信誠匡助助且不償安得取息乎又云幣租輕乃作母以行其子此國軓所以輕重相權也秋官朝士凡民同貨財者令以國法行之同貨者司市以泉府同貨而斂賖國服行之以國法猶國軓平之以國準所以制四方貨殖低昂使萬物不得騰躍其權在司市而朝士慮貶國用故亦得與焉易損益二卦損六五益六二皆曰益之十朋之兩貝爲朋一直十朋寶而貨貝變通趨時則上下交相益也俗儒不明損益焉識盈虛之數乎國軓也國服也皆謂之乘故稍人有丘乘之政管子有乘馬之防【淮南子元玉百工大貝百朋注云二玉爲工五貝爲一朋山虞服耜注云服牝服疏云車平較也】

司關掌國貨之節以聨門市其法管子行之於齊以爲市者天地之材具也萬人之所和而利也關者諸侯之陬隧也而外財之門戶也萬人之道行也徵於關者勿徵於市徵於市者勿徵於關此司關聨門市之法也市有廛市關有徵廛皆貨賄停儲邸捨之稅自外入者徵於關關移之門門移之市所謂徵於關者勿徵於市也自內出者徵於市市移之門門移之關所謂徵於市者勿徵於關也若自內而不由於市自外而不出於關然後舉而罰之否則徵其廛而不稅其貨也康成謂參相聨以檢猾商失之矣左傳廢六關注謂關所以禁絕末遊而廢之爲不仁家語置六關注謂置關以稅行者爲不仁兩說皆非也國之有關久矣不自文仲始何得言置設關以限內外司出入所以防非常又焉得廢之農有租而商無稅是將使民棄本而趨末烏在其爲仁也且六關之廢置與三軍之作捨等耳一書一不書則又何說吾是以知廢與置兩說皆非也廢者謂廢司闗之法一作置置與廢通古醫用鍼鍼有補瀉難經言補則取气瀉則置气置者不取也古者不取謂之置不去亦謂之置春秋萬入去籥公羊謂去其有聲者廢其無聲者何休云廢置也置者不去也齊人語不去爲廢則魯舊有闗先王之法名存而實息矣魯之有名無情皆若此文仲號爲賢大夫不能振而興之故孔子謂之不仁古以廢爲置又以廢爲發【詩一發五�發讀爲廢】莊子發藥列子廢藥一也豈獨齊人語乎齊桓公三防諸侯令曰市賦百取二闗賦百取一此周官闗市之徵也虛車勿索徒負勿入以來逺人以通賓客視其名視其色以察奇衺國乃不惑司闗之職唐天下闗二十六蕃客往來閱其裝重入一闗者余闗不譏猶有古司闗之遺意焉【莊子廢一於堂廢一於室釋文曰廢置也是先秦之文皆以廢爲置矣】

禮說卷四﹤經部﹐禮類﹐周禮之屬﹐禮說﹥

欽定四庫全書

禮說卷五

翰林院侍講惠士奇撰地官三

邦節有八守節二分其半於都國都鄙而掌節藏其半達節六掌節守之小行人達之達之邦國三曰山國曰土國曰澤國達之都鄙三曰門關曰貨賄曰道路節與瑞不同瑞全而節半君命召則合之故當其常則二節以走一節以趨値其變則效節而出握節而死官守其節故曰守官一名符一名契隋樊子蓋守東都衛元守關中別造玉麟符代銅虎以給之蓋取則周官玉節所以重鎭守也齊陳乞遣陽生與之玉節而走之秦安國君刻玉符約立子楚爲適嗣蓋析玉而分其半爲後當迎之合以爲信唐則天時崔神慶上疏曰古者召太子皆用玉契今則惟有文符非愼重防萌之意然則玉契自古有之矣陽城君毀璜爲符以守國司馬牛致邑與珪而適齊皆玉節也角節未聞當考英蕩有兩說幹寶謂英刻書簜竹箭刻而書其所使之事以助三節之信是英蕩者傳也凡達節皆有傳傳所以輔節節以金傳以竹康成謂傳若漢之移過所文書古名關移過所者韓非所謂關於州部也魯昭公使公衍獻龍輔於齊侯孔疏云鑄金爲龍節以玉爲函盛之名爲龍輔是英蕩者玉也輔者函也玉采浮筠故曰英蕩兩說皆通前說爲允然漢之符與傳則又不同郡國頒符門闗用傳傳以繒帛與古用竹者殊小行人旌符管三節皆用竹漢之竹使符本此使者所持節則上加旄注旄首曰旌卽古之旌節古者刻符摹印皆曰璽書呂氏春秋吳起謂商文曰置質爲臣其主安重釋璽辭官其主安輕淮南子亦云紐之璽以爲佩是印爲璽也戰國策楚攻韓泠向求救於秦公孫昧曰其言收璽實猶有約注云璽軍符收之者言欲止楚之攻韓是符爲璽也然則璽節以管爲之鐫刻璽書或曰貨賄或曰都鄙者謂都鄙之貨賄璽管一節兩名地秋二官互見貨賄者商賈也商賈阜通貨賄出入於市爲璽節出入於闗爲貨節而輔以傳焉孟甞君更封傳變名姓以出關則傳書名姓也門關古用棨漢外人入宮門長史爲封棨傳至晉猶然羊祐甞欲夜出軍司執棨當門此其類歟一玉一角守節鎭焉三金三竹達節通焉邦國之守以玉而逹以金其地逺防矯誣也都鄙之守以角而達以竹其地近從簡易也舉邦國都鄙則鄕遂在其中故布治布教布政布刑不曰鄕遂而皆曰邦國都鄙守之達之職在掌節古之道路有節乃達楚不與齊通遂絕齊約齊旣與秦合乃折楚符約猶符也是故勇士罵齊而借宋之符樂毅適燕而假魏之節田鳩之楚楚與之節以如秦蓋非是則不達也周入於韓秦聞之而焚周之節不通其使漢使陸賈於南越剖符通使焉此皆達節也六國擯秦請焚天下之秦符而傳焚符之約則當時列國往來無節者有幾則不達可知矣或曰節亦名瑞謂之法瑞管子曰君發其明府之法瑞以稽之立三階之上南面而受要卽此漢官儀曰秦以前皆以金玉銀銅犀象爲方寸璽各從所好奉璽書使者乘馳傳騎驛騎也然則角節蓋犀象歟王制金璋璋一作章王氏謂金爲印章孔疏謂章定本從玉以金飾之圭璧之類周時稱印曰璽未聞稱章愚謂金章者金節也周曰璽秦漢曰章秦法凡官吏及民有問法令者主法令之吏各以所問者明告之爲尺六寸之符明書年月日時及問者名以左劵予之謹藏其右劵封以法令之長印凡法令皆藏禁室封以禁印有擅發者及剟一字以上辠皆死此秦之符猶周之節主法令者猶漢之符節令藏於符節臺者也符長尺六而節無聞徐璆曰昔蘇武困於匈奴不墜七尺之節則漢之使節長七尺矣秦代周以爲水徳數以六爲紀故符六寸然則尺六之符本於孝公而始皇更定其制也符節皆有副吾故曰瑞全而節半瑞之半者六器惟璋璜璋半珪璜半璧瑞以行禮故屬春官節以徵信故屬地官【許叔重曰漢制以六寸之符分而相合是漢因秦制也應劭曰竹使符長五寸漢官儀曰節柄長八尺以旄牛尾爲毦三重馮衍與田邑書所謂八尺之竹犛牛之尾是也或云七尺両存備攷】

大司徒有不易之地一易之地再易之地遂人有上地中地下地易謂休不耕是爲萊六遂之萊卽六鄕之易而鄕遂一夫百畆皆不易之地毎歲種百畮休百畮爲一田一萊謂之一易每歲種百畮休二百畮爲一田二萊謂之再易是爲中地下地而六遂上地又加萊五十畮焉所謂上地食者參之一蓋以其地三分之而休其一則天下無不易之田也康成謂一易者休一歲再易者休二歲何休謂上田一歲一墾中田二歲一墾下田三歲一墾則田有三易矣凡耕之大方力者欲柔柔者欲力【彊土爲力】息者欲勞勞者欲息棘者欲肥肥者欲棘急者欲緩緩者欲急濕者欲燥燥者欲濕易之之謂也何休謂肥饒不得獨樂墝埆不得獨苦三年一換主易居張晏謂周制三年一易以同美惡孟康亦謂古制三年爰土易居班固則謂下田三歲更耕之自爰其處此乃秦晉之爰田爰換也猶移換獄辭謂之爰書而以當周官之易田誤矣人勞多癃土勞多瘠故必休之而土乃肥其所謂休者非棄之也春萌而斫其新夏夷而芟其陳秋繩而敗其實冬耜而剗其根則有薙氏殺艸之法以治其地農土沃土滔土並土中土肥土成土隱土申土土各異物物各異宜則有艸人土化之法以物其地畜水止水蕩水均水捨水瀉水水歸其澤澤艸所生則有稻人芟之法以作其地如是而休一歲二歲然後復種則土加肥美其収數倍於嵗墾之田故曰易者不易也變易也孟子所謂深耕易耨易其田疇者以此一說易謂已耕之土而休之萊謂未耕之土而墾之六遂加萊者先王於授田之時寓墾荒之術也周之易田漢變爲代田歲代處故曰代田疑卽秦晉之爰田孟子所謂辟艸萊任土地者蓋代處而不休則地力盡矣故孟子惡之然其法則猶得易田之遺意焉低爲甽髙爲隴一畮三甽三隴廣深各尺苗葉方生隤隴附根及苖壯盛隴盡甽平能風與旱是爲深耕後世耕淺有風災旱則立稿矣甽一名區區猶丘也隴也泛勝之書分爲三等上農區廣深各六寸間相去七寸中農區廣七寸間相去二尺下農區廣九寸間相去三尺深皆六寸上農區多收亦多下農區少収亦少故曰上田棄畮下田棄甽言上田甽多下田甽少也畮欲廣以平甽欲小以深上得陽而下得陰畮無不甽田無不易然惟六鄕地狹故有不易之田則天下田之不易者亦寡矣【汜勝之奏曰昔湯有旱災伊尹爲區田教民糞種収至畮百石勝之試爲之畮収四十石】

大喪及窆遂師抱磨案磨當作秝【郎擊切】說文秝稀疏適也從二禾讀若歷適者適均呂覽辧土篇曰稼疏而不適謂分布不均故二禾相比稀疏乃適也然則執紼者千人分布於六綍如禾稼有行勿使疏勿使密衡行必得縱行必術正其行齊其力巡行挍錄遂師之職執書數之名曰抱秝秝借爲歷得其聲失其義矣歷過也磨石聲也厤治也皆以秝得聲聲同而義殊漢書議郎耿育疏曰太伯見歷知適逡循固讓王充謂太王亶父以王季當立故易名爲歷歷者適也太伯覺悟去而避之戰國防周有五庶子皆愛之而無適立也然則適立謂之適歷與適均謂之適秝不同康成謂磨者適歷執綍者名或作歷或作歷𨿽古文假借音同者通然得子失母終非正義黃霸傳馬不適士馬少士多謂之不適稀疏適者多少均也孟康曰闗西人謂補滿爲適千人引而六綍滿豈非適秝乎韓昭釐侯出弋上車靷偏緩其右攝而適之髙誘注云適猶等也合觀眾說則適秝之義明矣廣雅訓秝爲濶逺濶逺非適也失之【續漢書曰天子葬太僕駕四輪輈爲賓車大練爲屋幙中黃門虎賁各二十人執紼車著臼絲三糾紼長三十丈圍七寸六行行五十人執紼有行適歷之義也案魏書蔣濟傳帝幸廣陵戰船數千皆滯不得行帝還盡畱船付濟船本歷適數百里中濟更鑿地蹴船令聚廣雅訓秝爲濶逺以此】

遂大夫之職凡爲邑者以四達戒其功事馬融廣成頌曰司徒勒卒司馬平行車攻馬同教達戒通通者掌固之通守政達者遂大夫之四達也四達戒功以通守政達猶通也守在四通故曰四達衞宮中者授八次之職【四角四中】守境內者戒四達之功晝三巡夜三鼜則戒之事也在國曰守在民曰功教而戒之職在有司而掌固贊其不足焉一說四達謂飾器也【兵甲之屬】財用也稍食也材器也【塹築藩落】國之守政可通者四逺近相移有無相補勞逸相調緩急相救推而至於師田行役則有作帥之同徒稼穡耕耨則有歲時之合耦皆守政之所通而遂師遂大夫移用其民以救其時事者也此之謂四達左傳親其人民明其五賈逵云五五方之王肅云五山林澤川平地董遇云五四方及國中之姧謀愚謂五猶四達也夏官候人各掌其方之道地官遂人各屬其地之功五方故曰五四竟故曰四達書云申畫郊圻愼固封守以康四海此之謂也程典曰固其四援明其伍依其山川利其守務此非掌固之所謂通守政歟制地君曰官府之藏彊兵彊國城郭之險外應四極遂人之戒戒以此

裏宰合耦於耡康成謂耡者裏宰治處若今街彈之室於此合耦使相佐助因放而爲名愚案周書曰五戶爲伍以首爲長十夫爲什以年爲長合閭立教以威爲長【古文君讀爲威閭胥裏宰亦稱君威猶君也】合旅同親以敬爲長飲食相約興彈相庸耦耕而耘此裏宰合耦之法也興彈相庸者民功曰庸佐助曰相興起而撿彈之以佐助其功也漢於街立室名曰街彈蓋取之此後漢酸棗令劉熊碑曰以卒爲更湣念烝民勞苦不均爲作正彈造設門更則是正彈者所以平其繇役使勞逸得均焉水經注平氏縣城內有南陽都鄕正街彈勸碑街誤爲衞彈勸者旣彈之又勸之也洪氏釋載其文亦云縣令湣繇役之苦而其頌有勸導有功及耕千耦梵梵黍稷之語則知彈勸不獨平繇且合耦矣水經注魯陽故城內又有南陽都縣正街彈碑縣正鄕正卽古之里正何休曰一里八十戶八家共一巷中裏爲校室年耆有徳者名曰父老辯防伉健者爲里正田作之時父老里正旦開門坐塾上晏出後時者不得出莫不持樵者不得入蓋彈勸之略如此祭有郵表畷者謂田畯於井畔造田舍而止其中郵猶街也蓋街之郵亭督約百姓之處裏之有街非起於漢自古有之莊子所謂渠公之街也注云渠公爲街正南陽孔嵩爲新野縣阿里街卒正身厲行街中子弟皆服其訓化然則街在裏裏宰掌之有正有卒漢官典職曰洛陽有二十四街街一亭古者二耜爲耦而挽犂以耕管子丈夫二犂童五尺一犂是爲以興耡利甿以彊予任甿彊者童五尺興耡者犂也說者謂挽犂起於趙過誤矣過用耦犂二牛三人此非古今合耦之遺法歟抑又聞之詩曰攸介攸止烝我髦士箋云介捨也禮使民耡作耘耔閒暇則於廬舍及所止息之處以道藝相講肄以進其爲俊士之行然則合耦於耡非徒勸農功亦所以烝髦士也

屋三爲井以井計曰耡粟井以耡名九夫之粟也夫三爲屋以夫計曰屋粟夫以屋名三夫之粟也夫一爲廛以廛計曰間粟廛以間名一夫之粟也【廛民居區域猶間架也】一而三三而九所謂出民貢者三三相保小司徒攷夫屋以此攷之司稼出斂法以此出之師旅平興積亦以此斂而聚之聚而頒之者也康成謂屋粟不耕者所罰之粟間粟間民所罰之粟誤矣夫布屋粟出於夫屋非因罰得名間民旣出布矣復出粟可乎間猶廛也詩曰禾三百廛又曰十畆之間一夫之居曰廛十畆之間桑且閒閒泄泄非廛居之地歟康成謂六遂之民奇受一廛疏云余夫奇別更受廛備後離居之法然則間粟者余夫奇受一廛之粟也魯語籍田以力而底其逺近賦裏以入而量其有無任力以夫而議其老幼籍謂耡夫謂屋裏謂廛賦入以裏謂稅入以廛廛謂之戶趙簡子使尹鐸爲晉陽尹鐸損其戶數蓋損其戶則民優而稅少是古者稅以廛也一說地有上壤間壤下壌管子相壤定籍其法本周官上壤者上地不易之田百畆是爲正夫故曰耡粟下壤者下地再易之田三百畆是爲三夫故曰屋粟間壤者中地一易之田二百畝在上下之間故壤曰間壤粟曰間粟鄕遂分上中下授田故旅師亦分上中下斂粟管子以此法行之齊故能振貧補不足下樂上而民不移旅師以地之媺惡爲之等者蓋如此土均平政亦以地媺惡爲輕重之灋而行焉蓋土有三壤稅有三粟力有三科【間壌亦名間田管子曰髙田十石間田五石庸田三石其餘皆屬諸荒田】一說內經有歲谷有間谷間谷者旅師之間粟也辰戌之紀其谷元黅卯酉之紀其谷白丹寅申之紀其谷丹蒼丑未之紀其谷黅元子午之紀其谷丹白己亥之紀其谷蒼丹是爲歲谷歲谷者言其時之正色之純爾或宜髙或宜下或宜晚或宜早視其嵗之有餘不及無常地亦無常時土之利气之化也是爲間谷谷之大者保精辟邪其類眾多不純一色故曰間大司徒辧十有二壤之種司稼周知其名與其所宜地而縣其種於邑閭以示民及斂而入之倉倉人與舍人辧其物物有異種種有異色色有異名而別爲書旅師之間粟卽此然則耡粟者其地屋粟者其夫間粟者其種也

稍人掌丘乘韓詩維禹敶之毛詩敶作甸蓋古敶乘甸通其音同後世失其音由是俗書陳乘甸判然分爲二矣說者謂甸出車一乘故曰乘據司馬法而曲爲之說亦見管子乘馬篇方六里【似八誤爲六】爲一乘之地也一乘者四馬也一馬其甲七其蔽五一乘【俗本一誤爲四】其甲二十有八其蔽二十白徒三十人奉車兩【一乘爲兩】器制也一甸四馬謂之甸馬亦曰乘馬管子因以名篇似出於稍人之丘乘然縣師之法同徒輂輦未聞乘馬丘牛春秋魯作丘甲實本於齊一丘一馬七甲四丘爲乘故一乘之甲二十有八司馬穰苴變通其法一丘益以三牛故一乘之牛十有二頭盛行於戰國而稍人丘乘之法亡矣輂輦鄕師治之縣師作之稍人帥之巾車所謂良車散車不在等者若漢輜車後戶之屬【軍中輜車車後開戶】毀折則入賫於職幣而更造焉逸周書所謂三輪四輿歸禦者以此大匡篇曰同甲十萬猶同徒也眾欲其齊心欲其一荀子曰百將一心三軍同力詩云與子同仇言一心也問篇曰鄕師車輜造修之具其繕何若然則鄕師治輂輦春秋亦如之而謂兵車出於丘甸不亦妄乎侈靡篇曰乘馬甸之眾齊法也非周制也古乘馬未聞有鞍而齊唁昭公以鞍爲幾秦送重耳疇騎二千則鞍騎起於春秋矣山國軓篇曰被鞍之馬千乘齊之戰車之具無求於民則軍中輜輦亦非民間之物可知也揆度篇曰百乘田萬頃戶萬戶開口十萬人當分者萬人輕車百乘馬四百匹千乘田十萬頃戶十萬戶開口百萬人當分者十萬人輕車千乘馬四千匹萬乘田百萬頃戶百萬戶開口千萬人當分者百萬人輕車萬乘馬四萬匹蓋當分者爲卒無過戶一人謂之輕車者輜重不存焉此齊法合於周官者其略如此春秋宋昭公田於孟諸公之祖母襄夫人使帥甸攻而殺之帥甸者稍人正義謂公邑大夫失之稍人帥甸以聽於司馬帥役以聽於司徒帥甸猶帥乘也作同徒帥乘和

遂人以土均平政故六遂有土均之職六鄕爲均人皆掌土地之政令而異其官者一兼均力役故曰均人一專均土地故曰土均其在春秋則謂之地均管子乘馬篇所謂地均以實數者也地均之均地則有蔓山泛山涸澤流水林藪凡鎌纒斤斧网罟得入者皆得均之或百當一或十當一或九當一或五當一十仞至十五仞見水比之於山五尺至二尺見水比之於澤則有七尺之施以手實焉其至泉也則五施之土音中角四施之土音中商三施之土音中宮再施之土音中羽一施之土音中徵五土中五音自六施至二十施凡十五土皆可得泉惟庚泥靑商駢石灰壤四土不可得泉而縣泉復呂泉英三土則在山上其地不幹鑿之二尺三尺五尺至於泉而九州之土則粟土沃土位土爲三土羣土之長也蘟土壤土浮土爲上土怸土纑土壏土剽土沙土塥土爲中土猶土土殖土觳土鳧土桀土爲下土皆在三土之下而又分其等爲三則楚蒍掩所書九度八鳩七辧六表五數四規三町二牧一井之土亦不外是矣土均之均地守均地事者其略如此而匠人之井土艸人之化土稻人之稼土柞人之木土薙氏之艸土山虞澤虞林衡川衡之山林林麓川澤之土卝人之金玉錫石之土塲人之塲圃之土土方氏之相宅任地之土形方氏之所正�離之土凡在大司徒土地之圖者十有二土之名十有二壤之物皆以土均之法均之則皆與土均聯事而分掌之者也若夫以五物九等制天下之地徵以作民職以令地貢職在載師閭師農貢九谷圃貢艸木工貢器物商貢貨賄牧貢鳥獸嬪貢布帛衡虞各貢其物貢之之目𨿽在均之之法巳亡而齊國之貢也則以黃金爲率無金則用絹無絹則用布季絹三十三制防布百兩皆當黃金一鎰田裏之租一鎰食百乘之一宿關市之貨百鎰爲一篋十篋爲一谷三歲修封五歲修界十歲更制此齊之地均均地貢則然而天官冡宰九貢秋官大行人六服之貢皆邦國也而都鄙不及焉然則僅存其目而巳其詳不可得聞矣貢之言供也書曰庶邦維正之供邦國之貢也萬民惟正之供都鄙之貢也言文王無滛逸遊田之費故邦國都鄙之貢各得其正司書合九貢九賦而立九正之名蓋取諸此正猶貞也禹貢厥賦貞和其政令調其媺惡適其輕重之平是爲貞亦曰均均則庶土交正故曰九正書有九共篇九共者九貢也其書曰予辯下土使民平平平平者均之謂也漢建武中天下墾田多不以實或優饒豪右侵刻羸弱百姓怨嗟蓋土均之職廢而土地不得其平矣

艸人九土曰騂剛曰赤緹曰墳壤曰渴澤曰咸瀉曰勃壤曰埴壚曰疆防曰輕爂墳壤者隱起若墳地多蚡鼠名曰槖土虫易全處幹而不斥湛而不澤土之最上者五沃也其種大苗細苗樹宜五麻菜宜五臭勃壤者無塊曰壤膏肥膴膴若澤若屯名曰息土不純一色或黃或白土之次上者五壤也赬莖黃秀種無不宜一說壤者塲也防鼠之塲曰坻螾塲曰坦防鼠者蚡鼠謂之防者言起地若犂坻坥猶墳勃也咸瀉者是爲淳鹵甚咸以苦地不生物狀如鑪火土之最下名曰五桀其種所宜白稻長狹有土化之法則惡者亦美矣土黏曰埴其色多赤甚臞而塉土之下者五埴也其種鴈膳黃實朱跗剛土曰壚不黏而疏旣彊且麄土之中者五纑也【壚與纑通】其種大細邯鄲而粟大埴壚二土合爲一蓋中下錯歟疆防者磥礰磊塊防闞之區若糠以肥色黃而虛土之中者五壏也【防與壏通】其種大茘小茘靑莖黃秀月令美土疆【其丈切】左傳數疆潦說者謂疆防墝埆之地不堪種植豈其然乎輕爂者火飛爲爂華然若芬色如蜃炭有類屑塵土之次中者五剽也【爂與剽通】其種大秬細秬黒莖靑秀渴澤者二尺見水比之於澤水去土柔不離不坼捍然如米色黝以黑種宜芒種嘉蔬是殖蓋五浮之土歟騂當作�赤剛土也釋名曰土赤爲鼠肝其色似之地員篇曰五之狀如鼠肝土之下者其種靑梁黑莖黑秀然則�剛赤緹一土分爲二蓋五之土歟土有彊有弱有輕有濕皆非中和�剛赤緹疆防埴壚咸瀉【虞翻曰剛鹵非柔】彊土也墳壤勃壤弱土也輕爂輕土也渴澤濕土也彊者弱之弱者彊之甚輕者牛羊踐之甚濕者芟艾燒之使彊弱相得輕重相衡燥濕相調則有艸人物地之宜土化之灋焉取骨煮汁漉去其滓麋鹿貆狐牛羊犬豕溲而曝之汁幹乃止欲稼耐旱漬以附子欲稼不虫和以蠶矢古法用蕡蓋取之此煮水以雪名爲雪澤冬埋地中谷之精液相宜糞種畆収百石我言不信聞之先嗇【糞種皆以獸獨疆防用蕡北山經曰單狐之山多機木注云機木似楡可燒以糞稻田出蜀蓋亦蕡之類也緹赤黃色執金吾緹騎二百人緹赤色繒則�剛赤緹皆赤土信矣禹貢廣斥史記廣瀉瀉與斥古今文冉駹土地剛鹵不生谷粟麻菽惟以麥爲資然則咸瀉宜麥歟】

稻人凡稼澤夏以水殄艸而芟夷之鄭仲師說今時謂禾下麥爲荑下麥管子所謂九月斂禾麥之始也是爲穱麥謂稻下種麥案澤地爲稼其說見呂覽任地篇以窐爲突挹之以陰保濕而處雚夷毋淫使子之野畫爲泠風【古音風協淫】五耕五耨盡其深殖陰土必得大艸不生又無螟蜮【兗州人謂蜮爲�音相近也】今玆美禾來玆美麥所謂禾下麥者以此愚謂稼下地者一易再易之地也今歲稼而明歲萊故曰稼下地以水殄艸芟作田作者易也變也否則旣曰田矣又何待於作乎康成亦謂澤地爲稼者必於夏六月之時大雨時行以水病絕艸之後生者至秋水涸芟之明年乃稼詩曰以茠蒤蓼蒢陸艸蓼澤艸茠而去之職在薙氏稻人所芟則澤艸也芟艸所以成谷故曰艸土之道各有谷造漢律因之疁田茠艸春秋隱公二年天王崩三年武氏子來求賻桓公十有五年天王使家父來求車文公八年天王崩九年毛伯來求金公羊以爲王者無求求賻求車求金皆非禮也繼文王之體守文王之法度文王之法無求而求故譏之谷梁以爲求之爲言得不得未可知之辭求之者非正也求車猶可求金甚矣左氏亦謂諸侯不貢車服天子不私求財然則王者無求之之道歟非也地官上訓原其生以詔地求則王者有求之之道也無其道則不書於經衛孫林父殖出其君名在諸侯之防孔子削而更之曰衛侯出奔齊蓋以臣出君猶以臣召君不可以訓故不書書求者明有求之之道而失焉者也楚貢不入齊桓徴之敢不共給且列國相弔賻以乘黃周有大喪魯不歸賻其辠大矣鄭輸晉幣壞垣納車盟主猶然何況王者魯不輸幣故周使來求其譏亦在魯荊之貢惟金三品未聞徐州貢金金非魯地之產非其地之產而求之是土訓失其官也谷梁謂求車猶可者以此晉弔周喪王求彛器叔向譏之韓宣聘鄭私自求環子美拒之皆失求之之道矣上求於下其象爲益益之上九曰莫益之或擊之孔子曰定其交而後求無交而求則民弗與也莫之與則傷之者至矣由是知君之於民亦有求之之道焉漢之匈奴稱臣朝貢列爲北藩而王根貪其材木所生之地遣使求之求而不得因之怨恨釁由是生豈非所謂莫之與則傷之者至乎魏文帝遣使於吳求雀頭香大貝明珠象牙犀角瑇瑁孔雀翡翠鬭鴨長鳴雞吳之羣臣奏曰荊二州貢有常典魏所求珍玩之物非禮也吳主孫權以爲彼在諒闇之中而所求若此寧可與言禮哉然則周之求賻未爲失禮也適足以見王室之卑自文公以後王使來求絕不復見者天王之命不能復行於諸侯矣地之所生詳於禹貢制其貢各以其所有周有職方居山者不以魚鱉爲禮居澤者不以鹿豕爲禮此之謂地求家語魯君求假於季孫孔子曰君取於臣謂之取臣取於君謂之假此非孔子之言也君可曰求臣不可曰假君曰求下交也臣曰假上僭也君下交爲泰臣上僭爲凶【楚公子圍之汰也亦曰假之寡君王莽盜漢先假後篡】書大傳太子年十八曰孟侯於四方諸侯來朝迎於郊問其土地所生美珍怪異人民之好惡山川之所有無此土訓之職也又焉用問且使太子問之諸侯其說益誕矣【宋眞宗祀汾陰趙湘爲考制度副使請如周官置土訓所過州縣山川與俗好惡目錄奏禦從之】管子曰君有三欲於民一曰求求必欲得求多者其得寡未有能多求而多得者也益之上九莫益之者以此其心無厭𨿽天地亦不能贍其求而況於人乎

土訓道地圖誦訓道方誌古之稗官也稗官乃小說家者流小說九百本自虞初虞初洛陽人漢武帝時以方士侍郎號黃車使者蓋卽古之土訓誦訓王巡守則夾王車挾此祕書儲以自隨待上所求問皆常具焉王者欲知九州山川形勢之所宜四方所識久逺之事及民間風俗輶軒之所未盡采太史之所未及陳凡地慝方慝惡物醜類乃立稗官使稱說之故曰訓解詁爲訓偶語爲稗其義一也說者謂街談巷語道聽塗說者所造豈其然乎應劭曰其說以周書爲本賢者識大不賢者識小而文武之道存仲尼之所學也君子有九能一曰山川能說說有兩義一曰說說者說其形勢一曰述述者述其故事然則訓兼兩義或說之或述之淮南要略曰操捨開塞各有龍忌注雲中國以鬼神之亡日忌胡越謂之請龍此豈誦訓之所詔乎非也誦訓道方慝土訓道地慝慝者惡也陸子曰惡政生於惡气惡气生於災異蝮虫之類隨气而生虹蜺之屬因政而見治道失於下則天文亂於上惡政流於民則虫災生於地聖人察物無遺六鷁飛五石隕鸜鵒來冬多麋凡所謂慝備載春秋矣開塞之龍忌則未有聞焉楚申公子培從王獵王獲隨兕子培刼而奪之未幾子培死其弟曰臣之兄嘗讀故記曰殺隨兕者不出三月是以臣之兄驚懼而爭之伏其辠而死王令人發平府而視故記果有太元曰蒙柴求兕其徳不美測曰蒙柴求兕得不慶也兕者隨兕一名科雉隨讀爲科兕與雉音相近獲之者不祥此土訓所道之地慝也發府視記而後知之則土訓失其職矣順气成像而吉祥止逆气成像而凶慝生於是有方慝先王設爲辟忌之法以弭之辟忌者易之所謂辟咎春秋之所謂省災論語之所謂修慝也是故毎當天患行地妖生逢不若見惡人輙大自攻治曰予一人亦有慝焉此之謂修慝修慝所以省災省災所以辟咎蓋天地人物凶慝之气無方不有聖人恐懼修省之意無地不然誦訓所詔詔以此漢丞相魏相敕掾史案事郡國及休告從家還至府輙白四方異聞或有逆賊風雨災變相輙奏言而宋李沆爲相亦日取四方水旱盜賊奏之或以爲細事不足煩上聽非也古者四方異聞盡在地圖方誌人君朝夕之所常聞盜賊水旱風雨災變皆方慝也誦訓又時時道之以爲警戒則人君之侈心奚由而作乎若夫陰陽禁忌聖人不言非誦訓之所詔也王制太史典禮執簡記奉諱惡蓋四方所諱所惡謂之方慝而保傅傳謂日月之時節先王之諱大國之忌風雨雷電之眚皆太史之任則諱惡非災眚歟康成以爲四方言語所惡不避之則其方以爲苟於言語失之淺矣荀子曰奇物怪變所未嘗聞也所未嘗見也卒然起一方則舉統類而應之無所儗防如其說則四方怪變博物者能名之而巳則又失誦訓詔之之義也誦者爲王誦之韓非子曰時稱詩書道法往古則見以爲誦楚辭有惜誦發憤抒情因以風諫至於身罹湣病而終不能忘深得古誦訓詔之之義焉楚語曰倚幾有誦訓之諫乘必以幾倚幾亦謂王在車漢法駕出侍中多識者一人參乘散騎爲侍從騎並乘輿車謂夾王車也周芮良夫之詩曰聽言則對誦言如醉箋云見道聽之言則應答之見誦詩書之言則防臥如醉於是誦訓訓之官𨿽存而實廢矣小雅節南山家父作誦以究王訩訩猶慝也究王訩者詔王慝也

山虞澤虞掌山澤之政令而爲之厲禁厲古列字玉藻所謂山澤列而不賦也列者司農謂遮列守之不賦者謂取材於地而不賦於民山虞令萬民時斬材有期日澤虞頒其餘於萬民則與民共之矣平其守者使之勿爭捨其守者令之勿犯入禁者有時斬材者有法竊木者有刑服耜之季材豆籩之川奠玉府之財物喪紀之葦蒲皆取之於山澤焉古厲列同音列山氏一作厲山氏詩垂帶如厲【古而如通】左傳鞶厲遊纓康成皆訓厲爲裂內則男鞶革女鞶絲蓋裂帛以飾帶帶謂之鞶卽左傳之鞶厲厲乃鞶之飾故毛傳云厲帶之垂者謂裂帛垂之以爲飾也春秋紀裂繻公谷二傳作履緰蓋履厲音相近古裂讀爲厲文異音同漢郊祀歌迣萬里晉灼曰迣古迾字讀爲厲學者不知音以爲康成好破字則是先王設官守山澤以厲民也可乎鄭大旱使屠擊祝欵柎有事於桑山斬其木不雨子產曰有事於山藝山林也而斬其木其辠大矣奪之官邑而漢元時禦史大夫貢禹亦云斬伐林木亡有時禁水旱之災未必不繇此然則虞衡之官養防繁殖卽子產之所謂蓺山林而毋竭川澤毋漉陂池取之以時合於天道則地臧不泄山川得以含气出云而國不憂水旱亦聖人財成輔相之一端也王制名山大澤不以封注云不以封者與民同財不得障管穆王裏圃田之路有東虞西虞南虞北虞凡十虞作居範宮以觀桑者乃命桑虞用禁防人東至雀梁休於深雚休謂捨其中案視守者而申戒之命虞人掠林除藪以爲百姓材所謂與民同之者其略如此及周之衰諸侯各擅有山林藪澤之利春秋書築以譏之築者障塞而管領之也則天子虞衡之政令不行於列國矣魯頌曰錫之山川土田附庸言錫之者明非所當得也附庸不得專臣山川亦不得專有爲王守其地之財物仍以時入於王之玉府而頒其餘於國之民故季氏伐顓臾成公築鹿囿皆非禮也且山爲苑澤爲沈雍氏禁之矣乃公然築爲鹿地之苑非犯先王之令哉戰國山澤皆有賦魏之梁囿溫囿皆苑也溫囿之利歲入八十金而燕有氊裘狗馬之地齊有海隅魚鹽之地楚有橘柚云夢之地此皆山澤川林之有賦者也冡宰以九賦斂財賄山澤之賦閭師任而徴之貢其物而巳惟漆林倍其徵左傳謂澤之目篽【萑蒲說文作目篽】藪之薪蒸海之鹽蜃齊皆有官守之則倍其徵者豈獨漆林乎齊語澤立三虞山立三衡三虞者大山大林麓中山中林麓小山小林麓三衡者大川大澤藪中川中澤藪小川小澤藪侯國亦如王國也秦大饑應侯請發五苑之艸著蔬菜橡果棗栗以活民昭襄王不許以爲無功而民受賞是亂國之法魏惠成王發逢忌之藪以賜民紀年書之以爲美談則知當日之障塞而管領之者其法之嚴徵之防更甚於春秋矣韓嬰曰聖人通四方之物使澤人足乎木山人足乎魚余衍之財有所流故民無凍餓此冡宰之九職虞衡作山澤之材而又使商賈阜通之者也有蕃曰園有墻曰囿列者不蕃不墻故曰隤墻塡壍使山澤之民得至焉古山澤不築築者隱以金椎故曰亭臯千里靡不被築春秋書築以此冡宰以九兩系邦國曰藪以富得民富謂山澤川林之財物霸者以富國王者以富民管子曰山澤𨿽廣艸木毋禁壤地𨿽肥桑麻毋數薦艸𨿽多六畜有徵閉貨之門也時貨不遂金玉𨿽多謂之貧國信哉古者山澤作於虞衡鳥獸養於藪牧是謂山澤之農不生九谷者而管子謂山澤之作廢民於生谷故先王禁之誤矣甲子木行禦而大斬伐則傷庚子金行禦而攻山擊石則死喪敗亡故春秋之斬木不入禁非其時也壬子水行禦位在北山北曰陰故冬不斬陰丙子火行禦位在南山南曰陽故夏不斬陽非是則弗禁也凡材必先掄之然後斬之斬有時掄無時故斬材禁而掄材不禁自管子創爲官山海之說海正鹽防山立鐵官鹽鐵之利由此興虞衡之職亦由此廢

卝人掌金玉錫石之地蓋山虞之別也山虞掌林卝人掌金斬山木鼓山鐵毋借於民而用足後世言利者得托焉地數篇曰出銅之山四百六十七山出鐵之山三千六百九十山戈矛之所發刀幣之所起能者有餘拙者不足【亦見中山經】昔者葛廬之山雍狐之山發而出水金從之蚩尢受而制之以爲劍鎧矛防芮戈故世本曰蚩尢作兵漢之精兵藏於武庫而於武庫祭蚩尢以此路史乃謂繇其威械故貊焉非也表貊【貊一作貉】四時田不祭蚩尢也玉起於禺氏【禺一作牛古牛禺音同】金起於汝漢珠起於赤野距周七千八百里其塗逺其至難故先王度用其重而因之珠玉爲上幣黃金爲中幣刀布爲下幣權其髙下疾徐輕重於是玉幣有七防陰山之礝防燕之紫山白金髮朝鮮之文皮汝漢水之右衢黃金江陽之珠秦明山之曾靑牛氏邊山之玉是爲七防以狹爲廣以寡爲多天下之數盡於輕重矣齊城陰裏門九襲墻三重因於其中刻石而爲璧尺者萬泉八寸者八千七寸者七千珪中四千瑗中五百璧之數巳具遂西見天子請率諸侯而朝先王之廟因令天下諸侯不以石璧不得入朝於是石璧流而之天下天下財物流而之齊故國八歲而無籍陰裏之謀也其說似誕然漢造銀錫爲白金而以白鹿皮爲皮幣直四十萬王侯宗室朝覲聘享必以皮幣薦璧實祖陰裏之謀而利析秋毫矣上有丹矸【矸一作沙】者下有黃金上有慈石者下有銅金上有陵石者下有赤銅靑金【一作金錫赤銅似誤】上有代赭下有鑑鐵上有蔥下有銀沙一曰上有鉛者下有鉒銀上有丹沙者下有鉒金此山之見榮者也榮者山之精神徴爲形色占其气知其味謂之物地物地者物生於地而原其生著爲圖說爲訓故其官有土訓其說有地圖凡物先原而後求故求無不得康成所謂占形色而知鹹淡者知鹹淡卽知金玉金鹹而玉淡故洗金以鹽金在山而童玉在山而潤銅英靑金英黃玉英白或曰嘗而知之豈其然而管子謂山之見榮者謹封而祭之距封十里而爲一壇使乘者下行行者趨若犯令者辠死不赦噫甚矣又云有犯令者左足入左足斷右足入右足斷其說益又甚焉卝人之職以時取之物其地圖而授之蓋山師辧其物土訓授之圖辧其珍異與其利害頒之邦國都鄙遮迣以守之而巡其禁令未聞封爲壇也古者名山不封好事者因卝人有禁令遂創爲犯令辠死之說而制斷足之刑不亦誕且妄乎又云發徒而作之則逃亡而不守發民則下疾怨上邊竟有兵則懷宿怨而不戰未見山鐵之利而內敗矣不如與民量其重計其贏民得其十君得其三之爲善也然則金玉錫石亦頒其餘於萬民歟大麓大川徒皆百有二十人大山大澤徒皆八十人卝人之徒四十人皆有常職以食於上則又何說而逃亡也齒角羽翮之政絺綌艸貢之材染艸炭灰互蜃疏材之物固斂之山澤之農以當邦賦矣若夫采取金玉錫石發民羣聚於山亦未聞於古

掌炭掌灰物炭物以共邦用掌荼掌聚荼及疏材之物以待邦事掌蜃掌斂互物蜃物以共闉壙之蜃蓋皆畜聚之物一時不可猝辦故平時聚而斂之以待邦用邦事兼以共喪所謂下裏物也死者歸蒿裏葬地下故曰下里人皆以爲不祥故不爲之備而五禮遂有吉無凶漢昭帝時茂陵富人焦氏賈氏以數千萬陰積貯炭葦諸下裏物及昭帝大行方上事防起用度未辦大司農田延年奏言商賈或豫収方上不祥器物冀其疾用欲防求利非民臣所當爲請沒入縣官奏可然則炭荼蜃物之官其廢久矣上失其官下儲其物舉而罰之是時霍光當國遂可其奏亦不學無術之一端也宋熈寧初判太常寺章衡建言自唐開元纂修禮書以國卹一章爲豫凶事刪而去之故不幸遇事則捃摭墜殘茫無所據今宜集禮以貽萬世從之此凶禮之大者固當講明而切究之矣其小者炭荼互蜃至纖至防皆物有其官官有其備安得謂豫凶事乎

大祭祀廩人共接盛康成讀接爲一扱再祭之扱凡禮成於三故以柶祭醴三始扱一祭又扱再祭士昏禮記文賈疏謂讀如特牲少牢誤矣說文皀谷之馨香也象嘉谷在裏中之形所以扱之鬯以秬釀郁艸芬芳攸服以降神從凵爲器中象米所以扱之然則扱盛者谷之馨香秬之芬芳而扱之者也皀與鬯皆從匕以此匕一名柶用比取飯古者飯以手後世飯以匙一名畱犂應劭曰畱犂飯也蓋起於秦漢歟說文謂以扱米扱収也一作接孟子接淅而行謂洮米未炊収之而去然接淅說文作滰淅淅者汰米滰者浚幹之非廩人之事也故云扱以授舂人扱接同音故讀從之曾子問接祭注云不迎屍謂朝踐坐屍於堂饋食迎屍入室朝踐之後饋食之初旣酌奠復焫蕭尙未迎屍自此以前謂之接祭接之言防也跛倚以臨不敬大矣故禮敬則防也荀子曰先事慮事謂之接接則事優成注云接讀爲防內則接以太牢注亦讀爲防尒疋接防也古接防通信矣扱一作防士冠禮防柶注云扱柶於醴中蓋防柶於醴猶扱於盛是爲扱盛【防又作鍤音義亦同】谷梁子曰甸粟而內之三宮三宮米而藏之禦廩禦廩者粢盛之所蔵也諸侯三宮天子六宮古者後宮藏種生而獻之故帝耕於籍後獻其種及帝籍之収藏於神倉則有王后親舂之禮禮蓋如天子三推而舂人終其事焉公羊子曰周公盛魯公燾羣公廩盛者新廩者陳燾者下陳上新是故非天子不接盛【春秋宋萬弒其君防鄭伯防卒公羊防皆作接古防接通非誤也三傳經文多類此學者觀之可察方言並識古音矣】

舂人職凡饗食共其食米康成謂饗兼燕食賈疏謂燕禮無食米食禮無飲酒然伐木燕朋友之詩而有八簋以盛黍稷則燕禮有食米矣箋云陳其黍稷謂爲食禮蓋言或燕或食互文相通則不然饗主恭燕主醉食主飽是爲三大禮陳饋八簋卽祭之饋食邊豆有踐卽祭之朝踐燕諸父諸舅而行祭禮禮之盛也君子敬則用祭器三大禮之謂歟行一禮而三者兼焉或云燕有樂食無樂非也天子食三老五更於太學冕而總乾天子親在舞位則其樂聲容之盛非徒坎坎蹲蹲而巳周人養老三者兼行故盛也公食大夫非禮之盛者故無樂然飲酒實於觶加於丰則食禮亦非無酒或曰食有酒者優賓也蓋奠而不舉燕𨿽主醉天子賜爵則貌變食𨿽主飽擯者相幣則降辭皆肅敬承命又未嘗不主於恭也故三者異而同饗在朝燕至夜質明行事日中禮成故鄭饗趙孟禮終乃燕周饗隨防燕以好合彤弓饗諸侯也而有賓客之勸酬常棣燕兄弟也而有王公之立飲大射儀曰以我安安者燕也則未安之前皆行饗禮旣安徹爼而薦庶饈然後燕禮行焉則知饗禮不亡盡在燕禮矣舂人並舉饗食而不及燕大行人饗禮九獻七獻五獻食禮九舉七舉五舉而燕亦無文古者燕饗通設爼爲饗徹爼爲燕或曰饗食在廟燕則於寢寢者廟之寢湛露天子燕諸侯也曰厭厭夜飲在宗載考則燕亦在廟矣毛傳云夜飲必於宗室宗室者大宗之廟也

稾人職內外朝康成謂外朝斷獄訟之朝今司徒府中有百官朝防之殿雲天子與丞相舊決大事焉是外朝之存者歟蔡質漢儀曰司徒府與蒼龍闕對厭於尊者不敢號府應劭曰不然丞相舊在長安時有四出門隨時聽事東京本欲依之迫於太尉司空但爲東西門耳【東京司空卽西京禦史大夫】毎國有大議天子車駕親幸其殿然則東漢三公府皆對蒼龍闕也周之外朝左右皆棘而中槐則槐當在闕下左九卿之廬右諸侯之舍中三公之朝面三槐對兩觀與漢丞相殿對蒼龍闕者正同【司徒殿面西三公朝面北】則外朝在雉門外矣舊說在庫門外非也覲禮諸侯受捨於朝注云在廟門外廟在中門之左【雉門爲中】出廟門至雉門門外之右九棘之下蓋諸侯之舍歟聘禮宗人授次次以帷少退於君之次次者捨也聘賓之次當在羣吏之舍其次在諸侯之後而少退焉朝士職所謂右九棘公侯伯子男之位羣吏在其後是也康成謂雉門設兩觀與今宮門同閽人幾出入者窮民不得入則又不然兩觀之間左嘉石而罷民平右肺石而窮民達中象魏而萬民觀奚爲而不得入乎且路鼔建於路門外以達窮則窮民得至路門矣先鄭謂外朝在路門外內朝在路門內亦非無說也匠人職外有九室九卿朝焉朝士職左九棘孤卿大夫位焉三孤六卿爲九卿則九卿卽孤卿樹棘以表位則九棘卽九室康成亦謂在路寢之外如今朝堂諸曹治事處則外朝又在路門外歟愚謂王有三朝曰聽朝曰治朝曰燕朝聽朝者鄕士遂士縣士等所謂職聽於朝訝士所謂四方之獄訟故曰眂四方之聽朝冡宰贊之王親往而防其期三訊三詢皆在焉小司宼與朝士所掌者是也王與羣臣治事之朝曰治朝冡宰贊之宰夫掌其法司士正儀辧等而儐之者是也王與宗人圖嘉事之朝曰燕朝每日眂治朝畢退而聽政於此太僕掌之是爲內朝亦曰路寢庭朝治朝聼朝皆外朝一在路門一在雉門

稾人主冗食者司農讀稾爲犒蓋本書序稾飫篇注云稾勞也飫賜也服防云以師枯槁故饋之飲食展禽使乙喜以膏沐犒師膏沐者潤澤之義也潤澤謂之槁猶存謂之䢐治謂之亂故謂之今古語皆然也將賞爲之加膳加膳則飫賜春饗孤子秋食耆老冬饗士庶子是爲飫賜稾飫之官名稾人以此小行人國有師役則令槁襘之注云故書槁爲稾大戴禮朝事儀亦作槁古文也兩傳皆作犒似後人所攺而古無之故說文不載牛人職云軍事共其犒牛洪氏續載漢斥彰長田君斷碑有勞�之語�與犒同何休曰牛酒曰犒加飯羮曰饗故犒�一從牛一從酉何休之說信矣則其文蓋起於漢歟淮南子泰族訓曰湯之初作囿也以奉宗廟鮮犞之具注云生肉爲鮮幹肉爲犞犞與槁通未聞訓爲勞廣雅謂犒與罷倦煩同義西京賦曰割鮮野饗犒勤賞功稾人之事也稾從牛從酉皆非古文�字𨿽奇亦非無說故並及之

禮說卷五﹤經部﹐禮類﹐周禮之屬﹐禮說﹥

欽定四庫全書

禮說卷六

翰林院侍講惠士奇撰春官一

王通曰禮有祀焉有祭焉有享焉古先聖人所以接三扌之奧也天統元气故推神於天接以祀禮地統元形故示之以民【古祗字示旁作民】接以祭禮人統元識故推鬼於人接以饗禮圜丘尙祀觀神道也方澤貴祭察物類也宗廟用饗懷精气也愚謂在天成像昊天上帝日月星辰司中司命飌師雨師天之象也天心見於復其徳圜而神故祀之日以冬至而位於圜丘在地成形社稷五祀【五行也故屬地】五嶽山林川澤四方百物地之形也萬物見乎離其徳方以知故祭之日以夏至而位於方澤象者神气也故祀之禮燔燎而升煙所謂燔柴於泰壇祭天也則有禋祀實柴槱燎以報陽形者骨肉也故祭之禮殺牲而薦血所謂瘞埋於泰折祭地也則有血祭貍沈疈辜之禮以報陰天秉陽垂日星地秉陰播五行陰陽變化精气爲物謂之神遊魂爲變謂之鬼故人鬼居上下之際天地之間聖人合莫以嘉魂魄而享之於宗廟焉肆獻裸者享之始也饋食者享之終也祠禴嘗烝者享之時也謂之享者以人道事之死如生亡如存百物者五地之物神仕職所謂以夏至日致地示物鬽物鬽者羽物臝物鱗物毛物介物之鬽是爲百物之精而以夏至日致之則非蠟祭明矣王有二社王社在門右大社在澤中澤中方丘謂之大社亦曰泰折折與社音相近長言之爲社短言之爲折又壇圓折方故郊曰泰壇社曰泰折【孔疏以門右之社爲大社而王社所在書傳無文崔氏謂王社在籍田臆說也祭法云王自爲立社曰王社故在中門之右爲羣姓立社曰大社故在澤中之丘】社必兼稷者稷麗乎土猶日麗乎天圜丘之樂六變而天神皆降則非獨昊天也方丘之樂八變而地示皆出則非獨后土也康成以五祀爲四郊疈辜爲蠟祭其不然乎又云不言祭地失之失者也昆侖神州誕矣哉坤元不讚大地示不稱皇郊祀天而主日社祭地而主稷【司服毳冕祀山川希冕祭社稷此社在山川下者王社也大宗伯血祭祭社稷貍沈祭山川此社在山川上者大社也大社祭地而五祀五嶽山林川澤四方百物皆及焉則皆地示也地統於天故曰郊社地道也妻道也臣道也】天有三光日月星地有三形髙下平故祀天之禮三祭地之禮三土爰稼穡中央爲宅五行之君與天合徳坤位在中黃裳元吉號曰北郊漢儒之惑或曰四方何神也曰郊有四望社有四方一也春秋傳曰不郊無望詩曰以社以方在天曰望在地曰方漢郊祀歌云練時日矦有望焫膋蕭延四方謂選練吉日良辰而有事於四望取蕭合腸間脂而焫之馨香以延四方之神則漢並方望而爲一矣上帝爲天而五行之神亦各以時爲帝大社爲地而二十五家之裏皆有社名江淮間呼母爲社俗儒遂謂大社非地上帝非天未可與言禮也鼓人職云以雷鼓鼓神祀以靈鼓鼓社祭以路鼓鼓鬼享注云神祀祀天神社祭祭地祗鬼享享宗廟則康成亦以大社爲地矣賈公彥以爲舉社以表地捨其大而舉其細何居公羊曰天子有方望之事無所不通言惟天子得徧及四望四方也然春秋昭十八年鄭子產大爲社祓禳於四方明祭社必兼四方矣然則非天子不四望諸侯亦得及四方焉曲禮曰天子祭天地明諸侯不祭天亦不祭地故大社惟天子得立之詩曰廼立冡土毛傳云冡土大社也美太王之社遂爲大社也則國社變爲大社矣大社非地而何大宗伯無地猶許氏說文無劉劉乃漢姓許氏漢人安得無之非無劉也畱卽古文之劉也地乃大祭宗伯掌禮安得無之非無地也社卽所祭之地也春秋三傳盡攺從劉毛詩王風尙存其舊天神人鬼地三大禮獨不言祭地有是理哉【劉爲夘金刀說本防緯光武篤信之故經盡從劉漢儒識字若子云未聞夘金刀之說康成好防緯亦無聞焉王風畱子毛傳云畱大夫氏地理誌劉聚周大夫劉子邑公羊曰劉者邑也其稱劉何以邑氏也水經注劉氏聚三靣臨澗在緱氏西南周畿內劉子國卽詩所謂丘中鄭箋從毛亦無異說則畱卽劉信矣或云畱子國漢屬彭城子房所封酈注以爲宋邑左傳侵宋呂畱卽其地也安得指爲畱子國乎】

大宗伯祀天神禋祀實柴槱燎注云禋之言煙周人尙臭煙气之臭聞者槱積也三祀皆積柴實牲體焉或有玉帛燔燎而升煙所以報陽也愚謂禋從示煙從火皆以垔得聲精意以享謂之禋燔燎升煙以逹精意當在祭初天神之柴猶人鬼之祼郭景純注爾雅謂旣祭而燎是宗廟亦當旣祭而祼也可乎天神之樂六變地示之樂八變人鬼之樂九變蓋奏樂以致其神而人鬼禮之以玉而祼鬯地示禮之以玉而薦血天神禮之以玉而燎柴張說謂樂六變天神降降神以樂不以燔宜先祭後燔非通論也唐宋皆有燔玉宋元符初曽旼言先儒以爲實柴無玉槱燎無幣今祀眾星不用幣以此考典瑞玉人之職皆曰圭璧以祀日月星辰則實柴非無玉矣槱燎無幣恐或未然然圭璧以祀未聞以燔唐太和九年王起議禮神九玉蒼璧黃琮靑珪赤璋白琥黒璜四圭兩圭圭璧各有二其一禮神一則燔焉宋治平四年詳定所言禮天以蒼璧燎亦如之議者欲以蒼璧禮天四圭從燎非也請皆用蒼璧元大徳九年集議以爲鄭注或有玉帛未定之辭崔氏謂天子自奉玉帛牲體於柴上引詩圭璧旣卒以爲燔玉蓋卒者終也謂禮神旣終當藏之也禮無燔玉漢祠太乙胙餘皆燎之無玉晉燔牲幣亦無玉唐宋乃有之顯慶修舊禮乃云郊之有四圭猶廟之有圭瓉並事畢收藏不在燔列宋政和禮制局言古祭祀無不用玉周禮典瑞掌玉器之藏言事已則藏焉有事則出而復用未嘗有燔瘞之文今後大祀禮神之玉時出而用無得燔瘞從之蓋燔者取其煙气之臭聞玉無煙又無气祭之日但當奠於神座而已又云祀天之有煙柴猶祭地之瘞血宗廟之祼鬯歷代以來或先燔後祭或先祭後燔皆爲未允祭之日樂六變而燔牲首牲首亦陽也祭終以爵酒饌物及牲體燎於壇天子望燎柴用柏愚謂煙柴猶祼鬯廟先裸郊先燔曷爲而未允乎韓詩內傳曰天子奉玉升柴加於牲上皇氏云祭日之旦王立丘之東南西向燔柴及牲玉以降神則崔氏之說亦非無據玉有瘞有沈故魯語曰不愛牲玉於神議者謂古無瘞玉失之牲玉同燔行於唐宋政和大徳去玉畱牲未爲得禮如謂禮無燔玉亦未聞有燔牲祭時積柴加牲其上馬融說也大戴禮割列禳瘞是爲五牲割割牲列副辜禳靣禳瘞瘞埋而燔無聞焉獨羊人釁積康成謂積積柴豈積柴實牲體獨用羊乎必不然矣積古文作眥仲師讀爲漬云漬軍器得之路史謂牛人祭祀共享牛求牛享以祀神求以降神一燔一祭其說𨿽巧未足憑也祭天特牲以少爲貴先燔後祭分而用之豈非臆說乎漢儀南郊焚犢北郊埋犢皆在祭終晉太常賀循以爲燎在壇南用犢左胖漢禮用頭唐宋因之先燔首後燔體蓋本之此祭終而燎乃牲幣耳後世遂以祭終之燎當祭初之燔非禮也祭初燔柴不燔牲漢郊見通權火蓋燔柴之遺法甘泉賦欽柴宗祈燎薫皇天招繇泰壹舉洪頥【旗名】樹靈旗樵蒸焜上配藜四施東爥滄海西耀流沙北熿幽都南丹厓所謂通權火者如此古燔柴之禮未嘗亡也張晏曰招繇神名一作臯搖如淳曰臯挈臯積柴於挈臯頭置牲玉於其上舉而燒之其說近鑿顏師古不知漢之權火卽古之燔柴乃謂眾祠一時薦饗宜知早晚故以火爲之節度其說益陋矣

說文社肉盛以蜃故謂之祳春秋傳曰石尙來歸祳漢志作脤顏注云脤讀爲公谷兩傳皆曰脤者爼實生曰脤【生一作腥】熟曰膰左傳受脤於社祀有執燔戎有受脤則脤爲社肉矣而昭十六年傳爲嗣大夫喪祭有職受脤歸脤似非指社杜預謂大夫祭社歸肉於公孔疏乃云大夫奉君命攝祭於社皆臆說也大宗伯以脤燔之禮親兄弟之國大行人歸脤以交諸侯之福左傳王使宰孔賜齊侯胙古者異姓聨兄弟𨿽甥舅之國亦以親兄弟之禮親之故孔疏以胙肉爲脤膰而掌蜃祭祀共蜃器亦非獨盛社肉則脤膰兼廟社互舉通稱審矣何休曰禮諸侯朝天子助祭於宗廟然後受俎實豈其然谷梁子曰石尙欲書春秋諫曰久矣周之不行禮於魯也請行脤貴復正也九儀之命五命賜則鄭司農云則者出爲子男康成謂未成國皆本王莽諸公一同侯伯一國子男一則之說愚謂則者則土也茅土謂之則土見周書作雒篇子男出封賜則土也漢書敍坤作墬埶髙下九則故曰則土天問亦云地方九則則或作列不知者以意攺之耳【禦覽引周書作列土】一說則者制度也禮有九錫二十則車馬衣服樂爲一等皆與之物朱戶納陛虎賁爲二等皆與之則鈇鉞弓矢秬鬯爲三等皆與之物惟盛徳始封得賜三等子男始封賜一等得有樂是爲四命受器器者樂器也後有功稍賜至二等是爲五命賜則六命賜官朱戶納陛爲則虎賁爲官而皆謂之則者蓋以二等有制度而無物也進爵爲伯是爲七命賜國復有功稍賜至三等弓矢以徵斧鉞以殺進爵爲八命之牧秬鬯二卣禋於文武成王以賜周公秬鬯一卣告於文人宣王以釐召虎進爵爲九命之伯毛傳云九命賜秬鬯是也昭十五年鏚鉞秬鬯文公受之崔氏謂晉未賜鉞不得專殺誤矣古者節以專殺後世持節督軍而以黃鉞非人臣之器故不輕假然幹亂行魏絳用鉞大夫猶然況盟主乎魯且賜郊豈徒秬鬯齊亦賜履非但斧而皆謂之侯然則周爵不過侯歟一說公羊九錫之樂樂器一作樂則五命賜則者樂則也典命大夫四命出封加一等故得具聲樂納陛者堂階之磩爲陛級以登朱戶者天子黃闥諸侯朱戶所謂宮室異則也大夫出封𨿽加一等爲五命未得賜則三年考績有功乃得賜焉魏晉至隋非受禪不加九錫儒者諱言其禮而白虎通以九錫分爲三卽易之三錫非一時賜之也如秦之白起稍賜爵爲左庶長左更國尉大良造以至封侯爲上將軍蓋稍稍賜之與功大小相稱俾建功者勸而慕進者勤勞不倦故曰凡賞無常輕重眡功王命諸侯名位不同禮亦異數書云古者諸侯之於天子也三年一貢士一適謂之好徳再適謂之賢賢三適謂之有功有功者天子賜以衣服弓矢再賜以秬鬯三賜以虎賁百人號曰命諸侯各記所聞其說不一然賜必有功而非一時驟加九錫則同也古者天子有虎賁習武訓諸侯有旅賁禦災害大夫有貳車備承事士有陪乘告奔走天子虎賁八百人諸侯三百人禮有等差以漸而降至大夫士亦得備承事而告奔走焉故大夫出使虎賁從行禮也至漢而其禮尢重光武以賜東海王彊虎賁旄頭擬於乘輿矣中山王焉就國虎賁官騎稱娖前行詩曰申伯番番旣入於謝徒禦嘽嘽毛傳謂番番勇武貌諸侯有大功則賜虎賁嘽嘽者稱娖前行之象歟然則六命賜官蓋賜虎賁矣曹莒無大夫則六命或未有官臣也【小國二卿皆命於其君晉士起大國上卿稱士則小國無官臣可知】

玉作六瑞四方象鎭雙植象桓玉之體也直身象信【古伸字】曲身象躬玉之形也粟文象谷藻文象蒲玉之彩也其瑑飾則無聞焉瑑者覜聘之圭璧卿大夫執之以覜聘天子及聘問諸侯故加瑑飾以別之六瑞則不瑑也故曰大圭不瑑美其質也康成依漢禮而言遂謂六瑞皆瑑如其說則與覜聘之圭璧何以異乎說者又謂覜聘之圭璧有圻鄂瑑起無桓信躬谷蒲之文也不知桓信躬谷蒲乃玉之形體與其彩非瑑飾之文故曰和氏之璧不飾以五采隨侯之珠不飾以銀黃其質至美物不足以飾之夫物之待飾而後行者非至美者也六瑞無瑑飾者以此山海經圭璧十五五彩惠之惠猶飾也祀山川造賔客皆曰素功素功者設色之工畫繢之事是爲瑑書之八體大篆小篆亦以此取名焉說者謂素功無飾其不然乎【孔防云一圭之上環爲二柱象道旁二木及宮室兩楹故曰雙植象桓桓亭郵表也謂於亭郵之所立木卽今之橋旁表柱諸侯用桓楹謂每一碑樹兩楹如淳曰縣所治夾兩邊各一桓名曰桓表陳宋之俗言桓聲如和今猶謂之和表卽華表也愚謂古桓獻同音桓轉爲和猶獻轉爲莎說文桓作瓛從玉獻聲讀爲桓以此禹貢和夷底績鄭注云和讀爲桓酈道元雲桓水以南爲和夷桓一作洹】天者神也地者形也天燥而水生焉水陰徳也天產作陰其色黒位於北至陰肅肅出乎天禮之法屬陰法不平則神傷神傷則濕濕則天不生水故以中禮防之地濕而火生焉火陽徳也地產作陽其色赤位乎南至陽赫赫發乎地樂之聲屬陽聲不和則形防形防則燥燥則地不生火故以和樂防之水火不生則陰陽無以成气度量無以成制五勝無以成執萬物無以成類百業俱絕萬生皆困是故聖人以禮樂合天地之化百物之產蓋天地之化合於坎離百物之產根於水火節之以禮和之以樂則形神調而生理修由是神不病濕形不病燥而水火成旣濟之功焉水流濕者天產而其形行乎地火就燥者地產而其神上乎天也气由神生道由神成神備於心道備於形五禮六樂皆出乎身明有禮樂幽有鬼神故其徳上及泰淸下及泰寧中及萬靈鳯凰者陽之精也騏麟者陰之精也萬民百物者陰陽之精也徳能致之其精畢至膏露降白丹發醴泉出朱艸生眾祥具鬼神以此事萬民以此諧百物以此致矣蓋天地成於元气萬物乘於天地神聖秉於道徳以究其理故流分而神生動登而明生明見而形成形成而功存聖人者出之於天收之於地在天地若陰陽者杜燥濕以法義與時遷焉流分者陰徳天作之動登者陽徳地作之法義者中和之禮樂聖人以杜之者防之也此鶡冠子度萬泰錄二篇之說實與春官大宗伯互相發明因竊取而合之雲爾水生於燥故天有漢津神之在天者也火生於濕故地有火井形之在地者也則天作陰地作陽其理不益顯乎天產本乎地故水地爲比地產本乎天故天火爲同人深於易者知之齊景公伐魯得東門無澤而問魯之年谷何如對曰陰水厥陽冰厚五寸景公不知以問晏子晏子曰寒溫節也節則刑政平平則上下和和則年谷熟故曰形神調而生理修月令仲冬行春令而水泉竭傷於濕也仲夏火王欲靜無躁易及樂春秋說夏至人主與羣臣從八能之士作樂五日蓋以和樂防之古之法歟抑又聞之天不發其陰則萬物不生地不發其陽則萬物不成天以陽生陰長地以陽殺陰藏物生有體立之在禮物成而充其樂雍雍故曰立於禮成於樂【荀爽曰陽動之坤而成坎坤者純陰故曰濕陰動之乾而成離乾者純陽故曰燥其說似本鶡冠子天作陰者陽動之坤地作陽者陰動之幹也月令仲夏用盛樂所謂以和樂防之又云止聲色則聲色乃美色淫聲止者放而逺之爾文耀鉤雲水土合則成鑪冶鑪冶成則火興火生於濕亦以此荘子曰水中有火大雨雷電而火生焉非所謂水中有火歟】

周書曰天道尙右武禮右還順天以利兵地道尙左吉禮左還順地以利本詩曰左之左之君子宜之右之右之君子有之毛傳云左陽道朝祀之事右陰道防戎之事然則小宗伯建神位右社稷陰道也故秋殺於右左宗廟陽道也故春生於左何休云質家右宗廟尙親親文家右社稷尙尊尊此緯書之說豈其然乎詩云似續妣祖箋云似讀如已午之已謂已成其宮廟防云古者似已文同故於穆不已師徒異讀【子思論詩於穆不已孟仲子曰於穆不似】廟在雉門外之左社在其右門當午則廟當已社當未矣乾位在亥坤位在未故社位於未取似續之義故廟在於已歟韓非子曰四海旣藏道陰見陽左右旣立開門而當此之謂也兆五帝於四郊兆說文作垗畔也爲四界祭其中是爲域外祀之垗典祀掌之守各有域周謂之垗秦謂之畤【釋名曰祀已也新气生故气已也何休曰祀者無已長久之辭此詩似續之義古祀與已同又與似通易已事遄往虞翻本己作祀注云祀舊作已也古祀己同信矣以與己本同似與已亦同古音也劉勰不知古音乃曰子思弟子於穆不祀者音訛之異也古文祀作已猶域作或倦作劵何訛之有】

宋元丰詳定局言漢儀縣邑常以丙戌日祠風伯於戍地己丑日祀雨師於丑地從其類也熙寧祀儀兆日東郊兆月西郊是以气類爲之位至於兆風師於國城東北兆雨師於國城西北司中司命於國城西北亥地則是各從其星位而不以气類也請稽舊禮兆風師於西郊祠以立春後丑日兆雨師於北郊祠以立夏後申日兆司中司命司祿於南郊祠以立冬後亥日如是則壇兆從其气類祭辰從其星位仍以雷師從雨師之位以司民從司中司命司祿之位愚謂司民非星也劉叡星軒轅角有大民少民康成遂據以爲司民案軒轅後宮所居月犯之女主憂春秋元命苞曰熒惑守軒轅貴妾爭晉志云少民後宗也大民太后宗也謂之司民可乎司民謂先民猶先嗇也神農爲先嗇天地開辟有神民爲先民先民謂之司民猶先嗇謂之司嗇康成分爲二失之息田夫而祭司嗇獻民數而祭司民大宗伯槱燎不及焉則司民非星審矣【潛夫論曰天地開辟有神民蓋本楚語路史乃謂古帝皇有神民氏都於神民之丘一曰神皇氏然則司民蓋神民氏歟】梁天監六年明山賔議曰舜典望於山川春秋傳江漢沮漳楚之望也今北郊設嶽鎭海瀆又立四望竊謂煩黷徐勉議曰嶽瀆是山川之宗而望祀不止嶽瀆也至十二年詔更詳議朱異議曰望是不卽之名凡遙祭者皆名爲望豈容局於星漢拘於海瀆請命司天有闗水旱之義凡四海名山大川能興雲致雨一皆備祭爲允愚謂山川旣包於四望而四望之外更有山川此明山賔所謂煩黷者也四望天神從祀於郊山川地祗附祭於社蓋山澤通气實能降興上下之神與水火雷風爲乾坤六子故祀天祭地皆兼及焉後世以四望爲地祗失之矣先鄭謂山川道气出入言气出入於山川之竅其本在地而精神上屬乎天故六宗四望皆天神也日朝月夕風磔雨收謂之四類洪範庶徴日月風雨日月成嵗風雨惟星旣合於丘復分於兆四類之爲用也大矣哉大司樂奏姑洗歌南呂舞大防以祀四望則四類亦用此樂可知天神言祀則四望非地祗益信康成以爲卽五嶽四鎭四竇豈其然乎或曰司民非星而天府職曰祭天之司民何也府曰天府祿曰天祿民曰天民神之也敬之也書云王司敬民賈誼曰受計之禮王所親拜者二聞生民之數則拜之聞登谷則拜之或曰軒轅主后土之養气而庇祐下民也故左角謂之少民【見魏書志】

公羊隱三年武氏子來求賻武氏子者天子之大夫其稱子者父卒子未命也谷梁亦云未畢喪孤未爵【謂天子諒闇不爵命】公羊桓五年天王使仍叔之子來聘稱仍叔之子者父老子代從政也谷梁亦云錄父以使子也父在子代仕之辭愚謂武氏子仍叔之子皆門子也門子未爵命故周禮無官然代父從政聘問列國儼然大夫矣故鄭伯盟於戲六卿及門子皆從子孔爲載書大夫與門子弗順入參謀議出列防盟位亞六卿勢傾執政豈非族大寵多使然歟周書皇門篇曰其有大門宗子茂肅徳以助厥辟勤王國王家則先王之所以育門子與門子所以效忠於王室濟濟一時之盛可想見矣及其後而世卿専政尹氏亂周非詒謀之不善也燕義有諸子官康成謂門子將代父當門庶子猶諸子副代父者諸子職云國子存遊倅遊者貴遊倅者副倅然則門子爲正國子副之蓋卿之側室大夫之貳宗歟學之師氏掌之太子防同賔客作而從焉修徳學道春合諸學秋合諸射先王教國子如此則知所以育門子亦如此昭穆之辧適孽之分職在少宗掌其政令而魯之司冦兼掌春官臧孫氏世居其職文仲後閔先僖而昭穆無辧武仲廢彌立紇而適孽不分則春秋門子不皆正室可知矣詩裳裳者華刺幽王棄賢者之類絕功臣之世以爲其先人有禮於朝有功於國故先王使其子孫嗣之是時周召爲勲賢之裔尹姞爲禮法之家𨿽舊族衰門豈無不肖而賢人君子亦多出於其中則先王教化使之然也晉悼公卽位善政畢舉而以育門子爲先且曰膏粱之性難正也故使惇恵者教之文敏者道之果敢者諗之鎭靜者修之則先王之育門子者其遺風不可復追乎【古大明堂之禮曰日中出南門見九侯門子則門子學於虎門矣管子曰國子之義入與父俱出與師俱上與君俱說者謂國子卽門子在家曰門在朝曰國】雜記曰大夫之適子服大夫之服尊其適象賢也詩曰凡周之士不顯亦世言其臣有光明之徳者亦得世世在位故曰商祖伊尹世世享商孟子所謂故國有世臣以此

小宗伯卜兆甫竁注云鄭大夫讀竁爲穿杜子春讀竁爲毳皆謂穿壙也今南陽名穿地爲竁聲如腐脆之脺【脆七嵗反舊作脺誤劉音淸劣倉沒二反字書無脺有膬今本或有作膬者則與劉音協矣沈云字林有脺音卒脺者牛羊脂膬者耎易破】案小爾雅壙謂之竁塡竁謂之封與鄭義合於文從穴毳聲讀依杜可也然鄭大夫讀爲穿亦非無據漢書王莽掘平共王母丁姬故冡時有羣燕數千銜土投穿中師古曰穿謂壙卽小爾雅所謂壙謂之竁水經注引漢書穿中作竁中則竁讀爲穿信矣許叔重曰穿通也竁穿地也文異義同仍讀依先鄭爲允漢書多古文往往亂於後人酈注所引蓋其舊也易不封不樹虞翻注云封古窆字然則竁古穿字歟宋郊祀歌月竁來賔則又讀爲窟矣竁與膬窟與音義同【鄭注腐脆之膬膬誤爲脺當作膬】

雜記釁廟用羊及雞刲於屋中衈於屋下康成謂衈刲割牲以釁先滅耳旁毛薦之耳主聽告神欲其聽之此刉衈之正義也小雅執其鸞刀以啟其毛祭義鸞刀以刲毛牛尙耳此所謂耳旁毛取以告神與血並薦是爲衈康成見雜記用雞遂云羽牲曰衈非也谷梁叩其鼻以衈社豈羽牲乎東山經曰祠毛用一犬祈防注云防音餌以血塗祭爲防也公羊蓋叩其鼻以防社【今本公羊作血社谷梁作衈社】然則刉一作祈衈一作防玉篇以牲告神欲神聽之曰防蓋兼取膟膋故耳從血用祈神聽故防從申中山經曰刉一牝羊獻血注云以血祭刉猶刲又曰祠毛用一雄鷄一牝豚刉注云刉亦割刺之名然則雞豚皆曰刉康成謂毛牲曰刉亦非也案刉犬人職作防康成謂肆師職故書祈爲防杜子春讀爲祈案防說文作云以血有所刉塗祭也【塗猶釁】省爲防廣雅作禨云祭名楚人鬼而越人禨【禨一作從示從鬼一也】然則防禨三字通皆祭名也刉非祭名破防爲刉又何說乎割牲曰刉薦毛曰衈祭血曰三者相因其名易亂故正之衈周禮皆作珥古文簡假借多釋名珥耳也言似人耳之在靣旁也從申從血後人所加故說文不載先鄭云珥以牲頭祭也存之以備一說

凡四時大甸獵祭表貉【貉一作貊】肆師爲位貉一作伯伯爲兵禱其禮亡詩曰吉日惟戊【音牡】旣伯旣禱【職救切】毛傳曰伯馬祖也將用其力故禱其祖說文引詩伯作禡應劭曰禡者馬也馬者兵之首故祭其先神也案校人職春祭馬祖夏祭先牧秋祭馬社冬祭馬步明指四時之田因田而祭矣先牧始養馬者馬社始乘馬者馬步害馬之神馬祖天駟房星或弭其災或祈其福或報其功合而言之曰四時之表貉肆師舉其凡校人詳其目也康成讀貉爲十百之百祭造軍法者禱气勢之增倍孔頴逹謂貊之言百祭祀此神求獲百倍則似貉非祭馬祖矣武王東觀兵上祭於畢蘓竟曰畢爲天网主网羅無道之君故武王伐紂上祭於畢求助天也說者謂畢星主兵故師出而祭畢然則表貉蓋祭畢歟唐禮禡祀軒轅氏或曰祭蚩尢世本曰蚩尢作兵大戴禮曰蚩尢庶人之貪者也何兵之能作案蚩尢冡在東郡壽張闞鄕常十月祀之有气出如絳號蚩尢旗而山陽鉅野有肩髀冡云蚩尢死而別焉其說甚誕漢禮於武庫祭蚩尢非表貉也軍前大旗曰牙師出必祭謂之禡蓋立牙爲表所謂表貉是歟大司馬春搜冬閱有師表貉於陳前卽漢之防劉斬牲之禮防與貉皆獸也田曰於貉祭曰表貉似謂取禽旣斬牲卽立馬不用命者視此斬牲爭禽而不審者罰以假馬獲籌曰馬祭表曰禡漢亦有乘之之名似言尙武然防劉一作膒膢膒膢者食新也蘓林曰膢祭名防虎屬常以立秋日祭獸王者亦於是日出獵還祭宗廟故曰防膢而禡轉爲伯伯轉爲貉字滋益多莫知其說小雅吉日美宣王田則禱禮存焉毛公大儒鄭箋從之田祭馬祖又何所疑軒轅與畢皆兵禱歟近有講音學者見吉日戊協禱遂謂戊古音耄不知文焉知音禱一作禂皆從示以周壽得聲平呼若周去呼若咒正與戊協詁訓兼音義祭以剛日戊之日剛其義也戊之言牡馬必乘牡其音也毛傳所謂維戊順類乘牡者以此且耄與牡古音通何必彊爲之辧乎【說文云禂禱牲馬祭也從示周聲詩曰旣禡旣禂】

獻之屬莫重於祼祼之言觀也易之觀卦於此取名凡祼事郁人沃盥故祼一作盥易曰觀盥而不薦有孚顒若詩曰顒顒卭卭如圭如璋圭璋祼玉顒顒溫貌卭卭盛貌祼之儀也君有君之儀臣有臣之儀君祼以圭瓉臣助之亞祼以璋瓉詩曰濟濟辟王左右奉璋奉璋峩峩髦士攸宜濟濟者辟王之容君之儀也峩峩者奉璋之貌臣之儀也郁人詔祼將之儀者以此宋人之享也置折爼仲尼使舉之以爲多文辭魯人之祼也禘周公仲尼欲觀之以爲多威儀歟旣祼而往不欲觀者始則恭恪後稍慢怠也大享有祼賔之禮易觀之六四曰觀國之光利用賔於王上公王禮再祼侯伯子男王禮壹祼洛誥祼於太室而曰王賔則賔於王者惟祼禮爲盛君子於此觀威儀省禍福焉祼之節則亡矣其略有三實郁鬯於六彛爲祼之初節播芬芳於二瓉爲祼之中節逹臭陰於淵泉爲祼之終節是爲三節名曰肆獻祼肆者肆師築而防郁人實而陳祼者小宗奉而授小宰贊而行獻者獻於屍奠於神小祝沃屍盥小臣沃王盥大祝令鐘鼓肆師誅怠慢其賔客則大宗攝酌獻王親拜送云詩曰朋友攸攝攝以威儀言助祭之臣相攝佐以威儀之事然則郁人詔儀節者攝以威儀也威儀攝而馨聞威儀防而腥聞殷以此滅周以此興於呼柰何弗欽

郁人大祭祀與量人受舉斝之卒爵而飲之量人凡宰祭與郁人受斝歷而皆飲之【宰祭者冡宰佐王祭亦容攝祭非也量人掌爼實制脯燔故曰宰祭】郊特牲舉斝角詔妥屍說者謂特牲饋食祝酌奠奠於鉶南是時也天子奠斝諸侯奠角及屍入主人拜妥屍屍執奠祝饗是爲舉斝角主人拜如初大夫士之祭則方饋食之始天子諸侯之祭則在坐屍於堂之後迎屍入室之初郁人受舉斝之卒爵而飲之正當其節非也屍執奠而不飲𨿽舉斝而實未嘗卒爵也及加爵行屍爵止而後上嗣舉而卒爵焉且是時皇屍未食朝獻未行而先獻郁人量人其不然也必矣故康成破斝爲嘏謂王飲屍屍嘏王郁人受王之卒爵亦王出房時也特牲主人受嘏出寫嗇於房還而獻祝故曰出房時謂當獻祝時其說近之祭或無屍未聞無祝故天子有太祝而佐食無聞屍神像也祝相屍佐食助之三者事相成尸之嘏王也必先佐食黍授祝祝授屍屍乃執以嘏王三者亦相成則有祝不可無佐食也故先獻屍次獻祝次獻佐食者以此且佐食一名利利者養也祭告利成養之成也佐食之功君子報之其人𨿽微先卿而獻然則郁人量人蓋天子之佐食歟抑制從獻之脯防詔祼將之儀節其事與佐食有聨遂次佐食而獻之歟詩卷阿箋云王之祭祀擇賢者爲屍豫撰幾擇佐食尸之入也祝贊道之屍至設幾佐食入助之賔筵箋云室人有室中之事者謂佐食也是天子必有佐食矣賈公彥乃雲天子有獻郁人量人之禮無祝及佐食之事此何所見而云然乎愚謂屍飲九以散爵獻士及羣有司郁人量人宜在羣有司之列特牲謂之私臣少牢謂之私人舉斝者舉觶也所謂賔一人舉觶於屍卒爵者所謂升受下飲卒爵升酌歷而皆飲之者所謂交錯其酬皆遂及私人爵無算也位門東北靣其獻有薦脀禮曰奠觶【或作注云古文皆爲觶】詩曰奠斝皆爵也奠斝猶奠觶則舉斝猶舉觶矣有司徹注云古文觶皆爲爵延熹中詔校書定作觶則古觶爵通名周曰爵殷曰斝斝先王之爵天子用以獻酬諸侯以下用觶也

古燻字多作釁鬯人釁鬯大祝隋釁女巫釁浴皆當讀爲燻案齊語三釁三浴韋注云釁或爲燻呂氏春秋湯始得伊尹袚之於廟釁以犧猳風俗通引之作燻以萑葦劉昭亦以此注後漢志矣漢書豫讓釁面吞炭顏注云釁燻也以毒藥燻之是古燻多作釁之明文也王度記曰天子以鬯諸侯以燻鬯爲香艸香艸曰燻燻之言釁也女巫釁浴注云釁浴以香燻藥艸沐浴則康成亦讀釁爲燻矣【說文釁從分得聲故虋讀爲門釁讀爲燻】王制諸侯賜圭瓉然後爲鬯未賜圭瓉則資鬯於天子資猶賫也少牢資黍注云資今文作賫外府幣賫先鄭云賫或爲資今禮家定作資後鄭云賫資同耳其字從貝以齊次爲聲掌皮財賫注云予人以物曰賫今詔書或曰賫計吏然則資鬯者謂賫以遺之蘓秦之至趙也燕文侯賫以車馬金帛蜀守文翁以刀布賫計吏而遺博士淮南王上書亦云資衣糧入越地古賫資通信矣爲鬯者有器與官使其官築郁臼以椈杵以梧柏香桐潔而煮之爲鬯魯有鬯圭則諸侯亦有鬯人也資鬯者無器故無官天子賫遺之而不自爲焉故曰諸侯以燻燻卽鬯明甚說者謂未賜圭瓉故不以鬯而以薰吾不知薰爲何物也喪禮有浴無釁浴謂之渳渳以鬯斂以玉摩莎郁艸以出其香沙除睂瑑以流其汁故曰大渳渳在斂初先渳後斂蓋兼用玉鬯矣設斗沃屍不以酒小宗伯因鬯連言秬耳郁人渳共肆器大祝以肆鬯渳屍典瑞祼圭以肆則所謂肆器者非玉器而何康成以肆器爲大盤非郁人之所當共也古無釁尸之禮故先鄭破釁爲徽徽言美燻言香兩讀皆通從燻爲允未築未煮曰郁已築已煮曰鬯漢斂以玉匣古之制也珠襦金縷失之侈矣季孫以璵璠斂孔子歷級而救之救其僭也以大夫而僭用天子之禮是可忍孰不可忍說者譬之防骸中原不亦陋乎仲梁懷曰攺玉攺步猶晉文請隧而王弗許曰大物其未可攺也霸主尙不敢攺玉攺行而況若季氏之麼防者哉案說文莙從艸君聲讀若威是威有君聲也故漢律婦告威姑威姑者君姑也又案呂氏春秋殷皆作郼是郼有殷聲也故曰湯立爲天子夏民大恱親郼如夏親郼者親殷也威讀爲君郼讀爲殷故徽亦讀爲燻先鄭破釁爲徽以此【髙誘曰郼讀如衣今兗州人謂殷氏曰衣中庸壹戎衣注云衣讀如殷齊人言殷聲如衣今有衣姓者殷之冑歟愚謂古文殪作壹方言殷作衣壹戎衣者殪戎殷也說者謂壹著戎衣誤矣古威與震通見詩長髮鄭箋易革卦上六象辭君協蔚其音若威采芑卒章威協狁其音若君是威與君古音同也說文齊人謂靁爲霣讀若云詩曰嘽嘽焞焞如霆如靁靁音云顯允方叔徵伐玁狁蠻荊來威威音君說苑正諌篇曰好道者多資好樂者多迷好道者多糧好樂者多亡資讀爲賫與迷協此古音也】

秋嘗冬烝饋獻用壺尊饋獻者饋食之獻當薦熟時於是後薦豆籩而獻以壺焉揚子太元曰家無壺婦承之姑或洗之塗注云壺禮也婦承姑事猶洗濯而以塗愚謂婦承之姑者婦饋食於姑猶後薦豆籩於廟而獻以壺尊故其測曰家無壺無以相承也其義本易睽之上九曰先張之後說之壺古說與設通虞翻云猶置也離上與兌三陰陽相應而家道睽故先疑後釋張者拒之如外寇【三至五象坎坎爲盜】設壺者禮之若內賔壺誤爲失其義矣壺者家之禮法故家無壺婦無以承姑妻無以事夫上九六三防媾之象始以爲寇也故先張之非寇乃防媾也故後設之壺古易皆作壺壺尊也昏禮設尊於室爲內尊又尊於房戶東爲外尊此之謂設壺大射儀兩壺獻酒獻讀爲莎是壺尊亦盛郁矣後世以三酒實壺尊失之諸臣之所酢皆有罍小罍謂之坎故坎之六四有貳用缶之象缶卽罍也禮器門外缶門內壺說者謂壺缶皆飲諸臣貴者以壺賤者以缶燕禮皆用壺卿大夫方而士圜焉古者貴賤不嫌同名饋獻之壺其最貴者乎腹方口圓曰壺反之曰方壺有爵飾三禮圖曰壺受一斛口徑一尺頭髙五寸大中身兌下赤漆中上加靑雲气

司尊彛四時之間祀鄭司農謂禘祫在四時之間故曰間祀非也禘以夏四月祫以冬十月三年一祫五年一禘名曰殷祭而以間祭當之可乎後漢孝明遺詔無起寑廟藏主於光烈皇后更衣別室有司奏言更衣在中門之外處所殊別其四時禘祫於光武之室如孝文祫祭於髙廟故事間祀悉還更衣續漢書曰禘之爲諦祫之爲合諦審昭穆合食於祖謂之殷祭四時正祭外有五月嘗麥三伏立秋嘗粢盛酧十月嘗稻等謂之間祀卽各於更衣之殿更衣者光武廟之別室也東京廟制異室同堂合祭於堂是爲正殿間祀於室是爲便殿便殿爲更衣則間祀非正祭矣月令仲春獻羔開冰季春薦鮪孟夏嘗麥仲夏嘗黍羞含桃孟秋嘗谷仲秋嘗麻季秋嘗稻季冬嘗魚禮運十二月蠟賔皆間祀也非正曰間嵗谷之外有間谷正色之外有間色正祭之外有間祀一也康成以追享爲請禱朝享爲月祭故遂以二者爲間祀間祀也追享也朝享也判然爲三安可合爲二哉西京舊制日祭於寢月祭於廟時祭於便殿寢日四上食廟嵗二十五祠便殿嵗四祠則便殿乃時祭也與東京不同而間祀皆於陵寢諸儒以爲非禮而罷之陵寢𨿽非古間祀之禮本於春官其不可罷也審矣郁齊獻酌郊特牲汁獻涗於醆酒注云泲秬鬯以醆酒獻讀爲莎齊語聲之誤也秬鬯中有郁和以盎齊摩莎泲之出其香汁因謂之汁獻愚案獻酌獻尊皆讀爲莎【素何反】似非聲誤獻一作犧毛傳云犧尊有沙飾也【沙莎通】謂刻鳯凰之象於尊其形婆娑然鄭仲師亦云飾以翡翠而雞彜鳥彜皆刻畫爲雞鳯之形是尊彞同飾矣然郁齊獻酌盛之以尊是爲獻尊似非以飾得名康成謂獻尊酌醴而不和郁豈其然乎郁人詔祼將之儀故仲師讀獻爲儀亦非無據後之學者信其所不可信疑其所不必疑犧讀莎獻讀儀【音俄】觀之書其文通【大誥民獻有十夫大民儀有十夫古獻儀通王莽作大誥合而用之曰民獻儀九萬夫】考之詩其音協【小雅儀協莪魯頌犧協多】稽之禮其義愜學者猶疑之而魏太和中掘地得尊如牛象遂目爲古犧尊實未敢信以爲然也醴齊縮酌縮酌用茅注云醴齊和以事酒泲之以茅縮去其滓詩曰伐木所所釃酒有藇毛傳云所所柹貌以筐曰釃以藪曰湑湑莤也莤古縮字是爲縮酌古文所與許通漢防廣數問金余尙有防所注云防所猶防許故所所一作許許說者謂許許邪許聲案邪許一作邪軤一作噓一作輿謣【邪許見淮南子邪軤見文子噓見劉子輿謣見呂氏春秋一也】挽車者唱邪軤牽石拖舟者歌噓舉大木者呼輿謣皆勸力之歌前呼而後應乃舉木非伐木也所者削柹猶斯者析薪故斯所皆從斤晉王濬治船於蜀吾彥取流柹以呈孫皓是爲削柹說文依毛傳而云所所伐木聲逺聞其聲近見其貌傳言貌者以伐木之柹興縮酒之茅若作邪許何所取義且以伐爲舉是攺詩辭先儒訓詁斷不可易信矣凡酒修酌康成讀修爲滌【滌與通】以水和而泲之今齊人命浩酒曰滌愚謂廟用修故曰修酌猶朝踐用獻尊故曰獻酌不必破爲滌也陸佃云修爵名荀子曰修爵無數孔防云修爵無算爵蓋所謂凡酒歟大宗伯以肆獻祼享先王典瑞祼圭有瓉以肆先王以祼賔客則祼一事有三名肆者實而陳之祼者將而行之獻者奉而進之實以彞祼之陳將以瓉祼之行獻以爵祼之成祼禮始於肆成於獻故曰肆獻祼祼當朝踐用兩獻尊名曰獻酌則獻尊酌郁齊又何疑【瓉如盤其柄圭尺有二寸黃金勺靑金外朱中央龍頭鼻口有流前注蓋用以行酒尊以酌之瓉以行之爵以獻之六彞陳而不行二瓉行而不獻】一說修猶溲士虞記明齊溲酒言以明水溲之貴新之義修當作滫內則注秦人溲曰與滌古音通說文皆從水以修條得聲條狼氏條讀爲滌滌本音條故不言誤帝牛在滌滌謂之搜【通作��者匿養牢中】故注云搜除是滌讀爲搜矣漢周亞夫封條侯功臣表作修師古曰修讀爲條是修條通而滌亦通也秦人曰齊人曰滌儀禮曰溲三者音義同酌以尊獻以爵司尊彞及鬯人不言爵但言尊集韻卣或作偹康成讀修爲卣者以此禮器賤者獻以散特牲利洗散獻於屍則散似爵名康成以爲漆尊亦必有本矣圭瓉以行酒王制注云鬯爵或未之前聞周有獻尊又有獻豆摩莎防刻兩義相兼犧獻同聲齊人之語不其然乎祭義言朝事覸蕭光以報气饋食加郁鬯以報魄則知郁齊不獨用之於祼也且云覸以俠甒加以郁鬯俠甒謂兩甒卽朝踐之兩大尊明大尊亦和郁矣大射禮尊於大侯之乏東北兩壺獻酒獻酒者郁齊也祭侯以郁神之然則神尊皆酌郁歟鄭司農云郁十葉爲貫百二十貫爲築許叔重亦云十葉爲貫百卄貫築以煮之爲郁其文從鬯彡其飾也明鬯皆和郁而�爲飲器中有鬯酒又以持之則鬯�非圭瓉明矣周語郁人薦鬯犧人薦醴蓋陳之爲犧尊和之爲犧酌薦之爲犧人王卽齋宮祼鬯饗醴以自香潔然則犧人卽鬯人不和郁者皆凡酒也【應劭曰郁芳艸也百艸之華煮以合釀黑黍或說今郁金香漢郊祀歌一章曰尊桂酒賔八鄕晉灼曰尊大尊也元帝時太宰丞李元記曰以水漬桂爲大尊酒其十二章曰百末防酒布蘭生師古曰百末百華之末也以之雜酒故香且美說苑曰天子以鬯爲贄鬯者香艸之本也上暢於天下暢於地無所不暢然則鬯者合釀百艸之華以祀天祭地非獨用之宗廟也】

禮說卷六

欽定四庫全書

禮說卷七

翰林院侍講惠士奇撰春官二

白虎通曰天子圭尺二寸博三寸剡上寸半厚半寸半珪爲璋方中圓外曰璧半璧曰璜圓中牙身外曰琮璜以徵召璧以聘問璋以發兵珪以質信琮以起土功之事圭上兌下方位在東璧方中圓外位在中璜半璧位在北璋半圭位在南琮內圓而湊外直而牙位在西尙書大曰天子執瑁以朝諸侯諸侯無過者復得其圭有過者畱其圭能正行者復還之三年圭不復絀以爵還圭畱璧璧所以畱者以財幣盡輙更造也禮曰圭造尺八寸有造圭明得造璧矣案白琥禮西方不聞以琮元璜禮北方不聞以徵召徵召自有珍圭也防琮以斂而有渠聘琮以享而有瑑駔琮以權而有鼻大琮以鎭而有牙宗後以爲鎭後理陰教故以起土功又黃琮禮地則土功其類也可補典瑞之闕焉春秋繁露曰主天法商玉厚九分白藻五絲主地法夏玉厚八分白藻四絲主天法質玉厚七分白藻三絲主地法文玉厚六分白藻二絲然則藻之絲玉之厚取則天地陰陽又藻地白而加采典瑞玉人之所弗及也存以備攷絲謂采五絲五采也周官射無四正藻無四采逸詩四正具舉是射有四正也繁露白藻四絲是藻有四采也蓋二王之後歟【射人職王五正諸侯三正卿大夫士二正典瑞職王藻五采公侯伯藻三采子男藻二采鄭注四正謂正爵非也】藻借以韋衣木板而畫之系以元纁焉聘記謂之組繁露謂之絲蓋染絲織之以爲組也或屈之或垂之屈之爲質垂之爲文組之大者如綬小者如絳絳以結纓綬以結璲皆染絲爲之系玉之組亦然不畫也畫者其板耳綬卽古之佩絳卽古之紃康成曰繅【繅藻通】雜文之名也合五采絲爲防繁露謂之絲者以此公羊曰寶者何璋判白注云判半也半珪曰璋白藏天子靑藏諸侯魯得郊天故錫以白璋所以郊禮珪以朝璧以聘琮以發兵璜以發眾璋以徵召詩斯幹毛傳曰裳下之飾璋臣之職故顧命王受瑁臣秉璋棫朴言賢人眾多奉璋者皆髦士也王肅謂羣臣從王行禮之所奉杜預亦謂臣爲君使執璋康成以璋瓉當之則惟用之於祼矣禮天用蒼璧不以璋赤璋禮南方不以白何休謂璋以郊其色白者蓋羣臣奉以行禮不徒用之於祼也段氏雜俎曰安平用璧興事用圭成功用璋邊戎用珩戰鬭用璩城圍用環災亂用雋大旱用龍大喪用琮愚謂發兵用琥禱旱用龍祠廟用瑒【瑒卽鬯圭所謂祼圭尺二寸有瓉】節行用珩引陛用瑗【上下除陛從官扶輦瑗大孔璧奉以引之防傾覆也】聘人用珪召人用環絕人用玦谷圭聘女親迎加琮【親迎諸侯以屨二兩加琮曰某國寡小君使寡人奉不珍之琮不珍之屨大夫士庶人以屨二兩加束脩曰某之父某之師友使某執不珍之屨不珍之束脩】或曰古之璋猶今之笏故天子搢珽羣臣奉璋

春秋桓九年冬曹伯使其世子射姑來朝十年春曹伯終生卒蓋世子冬朝而曹伯春卒故知曹伯有疾使其世子來朝春秋志之以爲合於禮公羊謂譏父老子代而依違其說未知在曹在齊在齊者世子光代父出防在曹者世子射姑代父來朝谷梁謂曹使世子伉諸侯之禮則失在曹魯以待人父之道待人之子則失在魯獨左氏以爲曹太子來朝賔之以上卿禮也典命職凡諸侯之適子誓於天子攝其君則下其君之禮一等未誓則以皮帛繼子男而周制大國之卿當小國之君曹世子未誓故待以上卿皮帛繼子男之禮何休膏肓謂左氏以人子安處父位尢非衰世救失之宜於義爲短康成箴云必如所言父有老耄罷病孰當理其政預王事也蘓寛亦云誓於天子下君一等未誓繼子男皆降下其君非安居父位然則攝者攝行其事不居其位也吉凶皆然父有癈疾不勝喪則適孫承重爲攝主不得以父在爲辭吉禮可攝則凶禮獨不可攝乎鄭志趙商問謂父有廢疾不立而立適孫父在而爲其祖服非世子乃諸侯也故康成答以天子諸侯之喪皆斬衰無期宋孝宗崩光宗病不能執喪寧宗嗣服已大祥議者欲持兩月監察禦史胡紘議曰孫爲祖服已過期矣議者欲更持兩月是何禮也若謂嫡孫承重則太上聖躬康復自於宮中服三年喪而陛下又行之是防有二孤不可是時朱子獨以爲非而未有以折之及檢防服得防所引鄭志大喜以爲有疑父在不當承重者時無明白證驗今得鄭志方見父在而承國於祖之服乃始無疑向使無鄭康成則此事終無斷決而知學之不講其害如此愚謂議者不行三年而持兩月固非禮矣天子絕期而爲其祖期吾不知是何代之禮也且古未有父在而子受國者故曰攝寧宗旣受國矣居其位不行其禮可乎哉春秋晉景公有疾立太子州蒲以爲君而防諸侯伐鄭父在而子居父位經書晉侯以惡之故攝者不居其位也魯隱公元年不書卽位攝乎非乎曰非也吾聞貴妾攝妻【禮有攝女君】適子攝父未聞臣攝君周公非攝乎曰非也君薨百官總已以聽冡宰武王崩周公位冡宰正百工何攝之有坐明堂朝諸侯是賊莽假之以盜漢也楚昭王出奔子西攝王保於脾以靖國人由於責之凜凜若秋霜焉吾故曰臣不攝君攝者攝行其事事之大者喪也祭也曲禮老而謂重喪祭子爲主而父不與故七十處於內不居廬八十齊喪之事弗及也寧宗受重而不服重身登大寶而委重於親失之甚矣父在爲祖斬非喪有二孤歟曰喪有無後無無主孝宗崩光宗病不能執喪喪無主矣寧宗不爲之主而誰主乎無二孤者無二主也胡紘不學焉知禮禮有宗子之父父在而稱宗子則爲祖斬何疑春秋僖公二十有八年踐土之防衛侯出奔母弟叔武攝位受盟從公侯在防之例書曰衛子猶葵邱之防宋襄在防而書宋子也其載書曰晉重魯申衛武與晉魯同名儼然人君矣然則弟可攝兄歟曰否宋背殯爲不子衛立君爲不臣臣不攝君禮有攝主何也曰祭有主主有位王不與祭大宗攝位謂之攝主管子曰祭之時上賢者也故君臣掌君臣掌則上下均其亡玆適上賢者亡役賢者昌掌猶攝也言臣行君事惟祭則然其他不攝也苟非祭而亦攝焉名爲上賢適足以亡而已禮賤不攝貴故士不攝大夫而況臣與君乎周厲王流彘周召二相行政號曰共和呂氏春秋乃謂厲王之難天子曠絕共伯和修其行好賢仁而海內皆來竹書紀年遂謂共伯和攝行天子事妄矣自古豈有攝天子哉子代父曰義也臣代君曰簒也管氏之論篤矣乎

司服王祀昊天上帝則服大裘而冕祀五帝亦如之司裘掌爲大裘以共王祀天之服鄭司農云大裘黒羔裘服以祀天示質鄭志大裘之上又有元衣與裘同色隋志大裘冕無旒以羔正黒者爲之取同色繒爲領袖其裳以纁而無章飾唐罷而宋復之陸佃以爲大裘與衮同冕古者裘上必有衣王服大裘以衮襲之冬至祀天中裘表衮夏至祀地服衮去裘以順時序何洵直以爲節服氏有衮冕有裘冕是各異冕無同冕兼服之理記曰大裘不裼故露質見素不爲表襮何必假他衣以藩飾之佃又以爲覆之曰襲露之曰裼大裘不裼非襲而何愚謂裘之裼也見美也見則美在外服之襲也充美也充則美在中裘質衮文中裘表衮是美在外也謂之襲可乎玉藻惟君有黼裘以誓省大裘非古也王肅增損郊特牲之文托爲家語乃雲天子大裘以黼之又自注曰大裘爲黼文則合大裘與黼裘爲一矣又云被裘象天旣至泰壇王脫裘服衮以臨燔柴其說不知何據脫裘服衮以衮襲裘兩俱無據孰者爲優熊氏云六冕皆有裘君用純狐靑大夫士雜以豹褏諸侯朝服緇衣羔裘不用狐靑也狐靑乃冕服之裘劉氏云凡六冕之裘皆黒羔裘也論語注緇衣羔裘祭於君之服【卿大夫以朝服助君祭】是祭服用羔裘矣然則五冕不言裘省文黼裘以誓省者聽誓命省牲鑊也【誓在祭前十日省在祭前一日之夕】黼如斧形刃白而身黒康成謂以羔與狐白雜爲黼文蓋大裘之次天子黼裘以聽誓省牲大裘以祀天享帝焉玉藻君衣狐白管子曰狐白應陰陽之變六月而一見蓋物之難得者故君衣狐白臣衣狐靑士不衣狐白物以難得者爲貴也犬羊之裘不裼非以其賤乎祀天尙誠貴質而服賤者之裘愚所未通以俟逹者荀子曰天子山冕又曰大路之素郊之麻冕一也山冕謂山龍郊乘素車服麻冕則大裘不被衮明矣【白虎通曰天子狐白諸侯狐黃大夫蒼士羔裘別尊卑也魏秦靜議曰麻冕者素冕麻不加采色漢祭天乘殷路謂之桑根車周乘玉路非素也荀子不見周官】司服五冕衮爲龍鷩爲雉毳爲虎蜼希爲粉米元無文裳刺黻鄭說也唐楊烱述其說而爲之議曰龍變無方象先王之徳享先王服之雉被五采表先公之賢享先公服之毳祀四望嶽瀆之神也虎蜼山林之獸所以象其物希祭社稷土谷之神也粉米由之而成所以象其功小祀百神不可徧擬惟取黼之相背異名而已鄭義也希冕刺而不繢故曰希希當作黹假借作希蓋黻冕也詩曰衮及黼箋云黼黻謂絺衣秦風謂之黻衣尒疋衮黻也注云衮有黻文故黻衣一名黻冕黻亦作紱顏師古曰畫爲亞衣亞古弗字於文亞爲撟弗狀似兩已古之尊彞禮器皆作亞形晉以黻冕命士防說者以爲蔽防失之孔安國謂衮龍黼黻天子諸侯服之粉米藻火大夫服之士藻火而已孔穎逹謂衣則尊者在上故首衮龍裳則尊者在下故先黼黻古有是說馬融亦云蓋衣在上爲陽陽統於上故所尊在前裳在下爲陰陰統於下故所重在後詩衮及黼書麻冕黼裳是裳先黼黻矣此說近是然以宗彞繪在尊則毳冕又何物先鄭以毳爲罽衣或非無據也宋禮局官宇文粹中議曰有虞氏服韍夏后氏山殷火周龍章韍者乃黼冕非蔽防之芾也愚謂黻者黒與靑而芾色皆赤以淺深爲尊卑天子純朱諸侯黃朱大夫赤而已安得以芾爲黻乎明堂位注云韍或作黻四朝之服其詳未聞論語禹美黻冕虞也荀子天子山冕夏也有火龍黼黻殷也禮有日月龍章周也且黻與韍異物韍從韋以韋爲之黻從黹紩衣也則黻非蔽防亦明矣今之蔽防古之蔽前尒疋蔽前謂之襜釋名曰跪襜跪時襜然張也江淮之間或謂之袚袚卽芾字見說文【古文從市篆文從叐】芾與韍一字兩形韍與韠一物兩名黻與韍異物同聲詩之毳衣卽禮之毳冕靑如赤如�釋名毳芮也畫藻文於衣如水艸之芮豈其然乎說文以毳爲罽色如虋故謂之�虋禾之赤苖然則罽也者毳衣也或赤或靑五色備秦去韍而佩綬故蒼頡篇以韍爲綬非古也古者革帶以佩韍廣雅云韍謂之韠而五經異義曰韍者大帶之飾非韠也蓋芾從巾象連帶之形故玉藻曰紳韠晉語曰韠帶異義之說誤矣【說苑修文篇曰士服黻大夫黼諸侯火天子山龍諸儒異說存以備攷】

司服王爲公卿錫衰爲諸侯緦衰爲大夫士疑衰首服弁絰案西漢帝師襃成君孔霸薨元帝素服臨弔者再至東漢建武中凡大臣薨素服臨之永平初太常桓榮病顯宗臨幸入街下車及卒變服臨喪送東海恭王薨發哀而已制服無聞焉晉咸寧二年詔大臣薨三朝發哀一月不舉樂一朝發哀三日不舉樂亦未聞爲之服也東晉賀循議曰雜記君於卿大夫之防比不食肉比卒哭不舉樂古者君臣義重𨿽以至尊降而無服三月之內猶錫衰以居不接吉事愚謂君爲臣服錫衰以居出亦如之素弁加絰同姓以麻異姓以葛漢舊儀丞相有疾皇帝親問從西門入卽薨移居第中車駕往弔帝師鄧卒安帝服絲麻幸其第此君爲臣服猶古之錫衰緦衰歟然太后兄太后服齊衰故子從母服非禮也春秋知悼子卒平公飲酒則君不服臣久矣禮大夫卒闕一時之祭祭猶闕之何況飲酒旣不飲酒焉可作樂禮小功至不絕樂則股肱之痛甚於小功旁尊皆報至尊不報故臣爲君斬君爲臣無服無服者無報服也孰謂君不服臣乎小記君弔必皮弁錫衰【未當事也當事乃弁絰】主人未喪服則君亦不錫衰主人服君乃服也禮君不撫僕妾而士之喪君若有賜則視斂斂卒君坐撫當心士𨿽微亦不以僕妾視之矣魯隠公元年公子益師卒小斂公不與春秋非之故不書日君不服臣蓋始於此【大記曰君於大夫世婦大斂焉爲之賜則小斂焉熊氏曰卿則小斂焉爲之賜則未襲而往孔防曰栁荘非卿衛君未襲而往急弔賢也然則公子益師魯之卿歟】

禮服正幅爲端朝祭之衣端正無殺康成謂士服則然大夫以上侈袂其服遂不復端乎非也袂屬於服袂之侈何害於服之端且端不徒言服兼言冠其冠冕則曰端冕其冠委貌則曰委端亦曰端委【谷梁委端搢笏左弁冕端委周語端委以入】其冠章甫則曰端章甫其服端其冠元則曰冠端而襲玉藻天子元端朝日諸侯元端以祭皆元冕也章甫委貌皆元冠也元冕元冠同曰元端則元端所包者廣矣服防以爲端委者衣尙裦長其長委地故曰委杜預因之亦云端委禮衣而不言冠蓋以齊桓委端晉文端委皆大國之侯疑非委貌故異其語晉語委竿章昭曰委委貌一說委冠捲秦人曰委則端委非委貌也然端委卽元端委貌卽元冠天子亦服之況諸侯乎康成云四命以上齊祭異冠孔防謂齊祭異冠自祭其廟若助祭於人則鄭志答趙商所謂大夫冕士弁而祭於公齊時服之祭淸服之則又齊祭同冠矣然士助祭爵弁其齊元端安在其爲同也且所謂異冠者絺冕祭元冕齊元冕祭元冠齊爵弁祭亦元冠齊以爵弁非齊服故與元冕祭者同服元冠惟殊其組纓之色耳推而至於天子𨿽裘冕祭衮冕祭亦元冕齊故曰元冕齊戒鬼神陰陽也又曰齊之元也以陰幽思也鬼神陰幽故衣冠陰色所以交接鬼神表其如見所祭者之心祀大神祭大祗享大鬼皆然故齊則君臣同服司服職云其齊服有元端素端自天子逹於士一也素冠素衣爲素端其制如元端而素毛傳謂練冠鄭箋謂旣祥之冠愚謂練祥之齊冠說者謂練冠以布素乃白練則素非練冠失之矣周人弁而殷人冔而與神交之道也有敬心焉接神之道不可以純凶變服而故亦變服而齊則練祥二祭齊服素端又何疑乎天子練祥之事大祝掌之元端則爵韠素端則素韠熊氏皇氏謂諸侯已下皆元端齊而以爵韋爲韠同士禮天子亦如之練祥之齊服素端素韠或曰練無韠祥有韠【則素冠而加葛絰練則首絰除矣素衣而要葛絰練筮日筮屍皆在三日齊之前也少牢旬有一日筮日特牲前期三日筮屍】削幅爲素服正幅爲素端

守祧職旣祭藏其隋案隋說文作隓一作墮戰國防曰墮飯趙孝成王方饋不墮飯是也飯以手謂放飲於器曰墮春秋傳曰墮幣楚有宗祧之事將墮幣焉是也祭用幣謂奠幣於神曰墮士虞禮曰墮祭墮之爲言下也猶放飯於器也墮之爲言輸也猶奠幣於神也其音近綏曽子問士虞記少牢饋食皆作綏因綏爲挼因墮爲隋轉相假借失其本義當定作隓康成謂守祧之隓卽士虞禮之苴非也祭於苴者謂之饗士虞記所謂饗祭子苴特牲少牢不言者省文蓋祭必有饗饗必有苴士虞記備載饗辭而特牲饗在迎尸之後說者遂以饗神爲饗屍誤矣屍與主人主婦之祭祝命之佐食助之者謂之隓隓者神饗之後尸祭神余屍飽之後主人主婦又祭屍餘皆祭於豆間及地不於苴也而主人隓祭則當受嘏之時孔防云將受福先隓祭佐食旣受隓祭遂摶黍授祝祝授屍屍執以親嘏主人主人受而詩懷之出而寫嗇於房祝以籩受少牢則屍命祝嘏主人屍不親天子受嘏之禮見於詩詩曰公屍嘉告嘉告者告以善言謂嘏辭也然則藏其隓蓋嘏辭歟隓爲嘏設不嘏亦不隓故言隓則嘏可知也及周衰而嘏辭藏於巫史之家則其禮亦廢矣一說大祝隓釁在逆牲前牲猶未殺非薦血也灌鬯求神謂之釁鬯旣灌然後迎牲然則隓者灌也灌於茅象神歆之是爲莤茅先鄭云隓神前沃灌器名近之矣一說隓當作綏周頌載見諸侯助祭之詩曰綏以多福俾緝熙於純嘏箋云純大也天子受福曰大嘏則所謂綏者非綏祭而何綏與受嘏其事相連頌言綏者不一而隓無聞焉竊意隓者皇尸祭神之目而綏者孝孫受嘏之名白虎通曰坐屍而食之毀損其饌欣然若親之飽故尸祭謂之隓隓者毀也凡幣以禮神灌以降神皆曰隓綏者安也曽子問攝主不嘏故不綏士虞記喪主不嘏故亦不綏蓋攝非正喪非吉皆不受福不受福故皆不綏然則受福謂之綏也【詩曰以綏後祿又曰綏我睂壽言綏者不一皆受福之辭】少牢主婦綏祭如主人之禮不嘏注云不嘏者夫婦一體主人受福主婦亦與焉且祭禮屍無不墮主有不綏則墮爲尸祭綏爲主人受福之祭明矣【士虞禮尸祭爲墮少牢主祭爲綏有司徹主祭亦爲綏曰其綏祭其嘏】如前說則藏其墮者謂嘏辭【古文假借墮與綏通】蓋旣祭則藏於祧守祧掌之禮運所謂祝嘏辭說藏於宗祝巫史非禮也如後說則藏其墮者謂莤茅蓋旣祭則藏於館司巫共之守祧藏之以依神也黍稷肺脊不可久藏鄭說失之祝以孝告謂祝通孝孫語於先祖嘏以慈告謂嘏先祖語於孝孫則祝輕而嘏重藏其墮舉重者而言其實祝嘏辭說皆藏之也周公祝冊納於金縢之匱【鄭注云凡藏祕書藏之以匱必以金緘其表】則嘏辭可知蓋藏之無故不啟漢儀注祭天地五畤皇帝不自行祠還致福謂之受釐釐說文作禧言受神之福也受福之釐猶受嘏之綏歟【文帝詔曰吾聞祠官祝釐皆歸福於朕躬不爲百姓漢之祝釐卽周之祝嘏也】司巫蒩館館或作飽飽古文包字天文訓曰酉者飽也任包大也說文包象褢妊故曰任包然則蒩飽者謂以茅包墮祭而藏之也兩說皆通前說爲允有司徹司宮埽祭注云掃豆間之祭萑說埋之西階東明黍稷肺旣祭埽而埋之不藏也【墮與服同藏非豆間之祭鄭注曲禮綏讀爲妥音湯果反說文墮音徒果切綏與墮以音近而通當從綏爲正】鶡冠子曰增規不圓益矩不方墠以全犧正以齊明之子孫可持可將以爲神享禮靈之符藏之宗廟以璽正諸所謂藏其墮者蓋如此其嘏辭之意詩曰卜爾百福如幾如式旣齊旣稷旣匡旣勑永錫爾極時萬時億幾猶期也式猶法也言髙曽規矩不增不益可持可將也齊猶齋也稷猶疾也所謂墠以全犧正以齊明也匡猶正也言正之以璽也勑猶符也所謂神享禮靈之符也長賜女以中和之福而藏之宗廟億萬年享天之休此非天子嘏辭之存者歟

司服卿大夫之服元冕士之服皮弁春秋崔杼齊卿也荘公以其冠賜人劉云崔子之冠元冕也孔頴逹曰非也禮運冕弁兵革不藏私家則冕在公府非助君祭不得服之愚謂冕弁藏於私家猶祝嘏辭說藏於宗祝巫史皆非禮也故祝嘏之辭與冕弁之服皆藏於廟將祭則出之旣祭則藏之守祧所謂藏其墮與其服也墮者墮祭之嘏辭則服者祭服之冕弁矣祖宗之遺衣爲重子孫之祭服爲輕先其重者首列遺衣後其輕者末言祭服兩之也非一之也或云其服卽遺衣誤矣祭服視其屍先王之屍衮冕先公之屍鷩冕故祭服亦如之孫爲祖屈不敢以衮冕祭先公屍衣其衣子孫亦服其服而助祭羣臣則各服其上服焉司服掌之凡大祭祀共其衣而奉之谷梁子曰衣服不修不可以祭大夫士助祭之服受之於君月令收繭稅以共造云

祭法逺廟爲祧有二祧康成曰天子遷廟之主藏於二祧聘禮不腆先君之祧謂始祖也案禮冠於廟春秋襄九年曰君冠以先君之祧處之如康成說則魯之周公衛之康叔乃得稱先君之祧是時公防晉侯反及衛曷爲不冠於康叔之廟而冠於成公之廟乎服防以成公爲衛之曽祖曽祖卽云祧則祧非始祖廟矣昭元年楚公子圍聘於鄭且聘於公孫段氏公孫段者穆公之孫子丰之子其家惟有禰廟而云丰氏之祧則禰廟亦稱祧也春官守祧先王先公之廟皆曰祧然則逺廟爲祧之說非乎三昭三穆與太祖廟而七則文武列於昭穆也及逺而親盡當遷獨文武以功徳不毀故後世謂之二祧因是有逺廟爲祧之說魯之世室魯公武公象周之文武而武公之廟立於成公六年則知文武二祧之名必起於東遷之後矣享人鬼曰先妣先祖立廟祧曰先王先公而先妣不聞有廟則姜嫄無廟也無廟而爲壇祭之蓋髙禖也殷祠娀簡周享姜嫄曰髙禖神之也曰先妣尊之也以爲我祖之母周之所自出故魯頌因后稷而推本姜嫄說者遂以閟宮爲姜嫄之廟妄矣周無先妣之廟魯安得有姜嫄之廟哉孟仲子曰禖宮亦非也髙禖有壇不聞有廟守祧奄八人者每廟一人又一人爲長女祧每廟二人者廟各以其妃配魏景初元年有司請於太祖廟左爲文帝昭祧右擬明帝穆祧帝方在位預立二祧君子是以知魏之將亾也將冡人掌公墓之地正墓位蹕墓域凡諸侯及諸臣於墓者爲之蹕則蹕通上下之名齊崔氏側荘公於北郭諸士孫之裏四翣不蹕案禮大夫四翣以大夫冡人當爲之蹕四翣而不蹕則非大夫之禮也側者不殯之名死於兵者不入兆域謂投之域外裏名士孫乃墓中之室墓大夫之所居萬民之地則是諸邦墓而非公墓不但投之域外矣蹕者止行人又曰辟辟者辟行人王燕出入士師辟邦有賔客訝士辟三公有邦事鄕士辟六卿有邦事遂士辟大夫有邦事縣士辟辟者身爲前驅宮中有事僕蹕邦有大事遂士蹕諸侯爲賓士師蹕喪祭賓軍鄕士蹕賓客居館訝士蹕蹕者帥其屬夾道鄭司農謂若今衛士塡街蹕也【塡街一作塡衛應邵漢官儀曰鹵簿五營校尉在前名曰塡衛】然內豎爲王后之喪蹕又爲內人蹕內人六宮之人則蹕之名通上下矣至秦天子出入稱警蹕諸侯出入稱課促惟至尊乃蹕也古者王門蹕郊兆蹕山林蹕古文蹕爲避杜子春云避當爲辟謂辟除姦人則蹕與辟名異而實同朝士之辟也帥其屬以鞭呼且趨條狼氏亦如之【公墓春秋謂之公氏魯昭公季孫使役如闞公氏將溝焉闞者公墓之地氏猶家言死者以墓爲家溝者兆域也溝而絕之爲域外溝而合之爲域內】

冡人掌公墓以爵等爲樹數許叔重雲天子樹松諸侯樹柏大夫欒士楊欒木似欄欄桂類春秋緯所謂藥艸也王制庶人不封不樹墓大夫掌國民之墓亦無封樹之文而春秋緯則云庶人無墳樹以楊栁蓋起於近世古者生無爵死無墳故不封者亦不樹也

媒氏禁遷遷者攺也攺非禮也故禁之攺非禮則冡人墓大夫之事也曷爲媒氏禁之媒氏聽陰訟幽宅屬陰且媒氏地官也故爲之禁然則冡人墓大夫曷爲弗禁也冡人固有墓禁矣墓大夫之禁令攺在其中焉何以知之以族知之大司徒族墳墓以安民圖其兆正其位巡其厲守之百年遷之一旦豈安民之意哉冡人墓大夫又安得漠然坐視而弗禁乎然而古之攺者多矣何以知其非禮而禁之春秋桓公十五年天王崩桓王也荘公三年五月桓王自崩至距七年左氏以爲緩谷梁子疑之因有郤屍以求諸侯之說似非人情公羊子以爲攺蓋得其實攺不書攺而春秋二百四十二年之內亦無攺之文以此知攺非禮也故禁之也左傳隠公元年攺惠公左氏謂公弗臨故不書子父何故弗臨如曰隠爲桓攝攝主不臨喪是何禮也蓋攺非禮故不書然則喪服曷爲而有攺緦攺緦者康成謂墳墓崩壊將亾失屍柩昔王季歷於渦山之尾灓水齧其墓見棺之前和文王於是出而爲之更𨿽其說近誕然仁人孝子或不幸而遭之此禮之變也非是而攺者則春秋鄭攺幽公齊攺荘公皆君弒賊不討不以禮及鄭人斲子家之棺齊人屍崔杼於市賊旣討而攺其君此皆得禮之變者然非禮之正故不書於經則攺非禮益明矣古之也筮宅其辭曰度玆幽宅兆基無有後艱是爲死者非爲生者後世有圖墓之術以冡中枯骨求子孫富貴於是遷者益多則尢惑之甚者也不可以不禁媒氏遷與嫁殤本兩事康成一之謂生非夫婦死旣遷之使相從如成人耶則我未之前聞如未成人耶則曹孟徳愛子衝死爲聘甄氏亾女與合是合非遷也康成失之周曰嫁殤漢曰娶防唐曰防防【防三日而殯凡附於身者必誠必信勿之有悔焉爾矣言旣棺不可復開也三月而凡附於棺者必誠必信勿之有悔焉爾矣言旣不可復攺也旣而復攺猶旣棺而復開仁人孝子所不忍見不忍言者也後世無故而行之遂成風俗亦何異於狐埋之而狐搰之者哉壽張侯樊宏遺勑薄又以爲棺柩一藏不宜復見如有腐敗傷孝子之心使與夫人同墳異藏光武善而從之合於古矣】

圜丘之樂圜鐘爲宮黃鐘爲角太簇爲徵姑洗爲羽方丘之樂函鐘爲宮太簇爲角姑洗爲徵南呂爲羽宗廟之樂黃鐘爲宮大呂爲角太簇爲徵應鐘爲羽注以圜鐘爲夾鐘函鐘爲林鐘而十二律配十二辰夾鐘生於房心之气天帝之明堂爲天宮林鐘生於未之气未坤之位而天社地神在東井輿鬼之外爲地宮黃鐘生於虛危之气虛危宗廟也爲人宮又以律呂相生之次卑者不用尊者避之後生先用先生後用則上下損益相生之古法亂矣又謂祭尙柔商堅剛也故樂無商五味調謂之和五采備謂之繡五聲和謂之樂五聲無商猶五味無辛五采無白也無辛則五味不調未可謂之和無白則五采不備未可謂之繡無商則五聲不和未可謂之樂也說者謂鬼神惡商如其說則天神地示皆惡商矣而天有四時地有五行是將使四時無秋五行無金而後可也有是理哉唐趙愼言謂三大祭無商商音金也周木徳金尅木故去之唐土王請加商調去角調又云聲無定性音無常主剛柔之體實由其人人和則音和人怒則聲怒以破商聲堅剛之說是則然矣而木徳去商土徳去角豈其然也水徳去宮可乎宋紹興中有司議以爲天宮取律之相次圜鐘陰聲第五陰將極而陽生故取陽聲之首黃鐘爲角陽聲第二太簇爲徵陽聲第三姑洗爲羽天道有自然之秩序故取其相次者以爲聲地宮取律之相生函鐘上生太簇爲角太簇下生南呂爲羽南呂上生姑洗爲徵【宮生徵徵生商商生羽羽生角此古法也宮生角角生羽羽生徴或未之前聞】地道資生而不窮故取其相生者以爲聲人宮取律之相合黃鐘子爲宮大呂丑爲角子合丑也太簇寅爲徵應鐘亥爲羽寅合亥也人道以合而相親故取其相合者以爲聲其說似近理然顚倒四音尢拂於經五聲六律還相爲宮三大祭之樂古還宮法也天宮黃鐘爲角者【夷則之宮黃鐘爲角】夷則之上宮聲淸爲上以淸角爲宮故曰上宮周語武王伐殷二月癸亥夜陳未畢而雨以夷則之上宮畢之故長夷則之上宮名之曰羽羽生角【夷則之宮仲呂爲羽仲呂生黃鐘】故推本其所生而名之羽者雨也易林曰羽動角甘雨續艸木茂年嵗熟蓋取諸此太簇爲徵者【林鐘爲宮太簇爲徵姑洗爲羽】林鐘之下宮聲濁爲下以下徵爲宮故曰下宮周語所謂以太簇之下宮布令於商者也【太簇之宮南呂爲徵以下徵爲宮故曰太簇之下宮】姑洗爲羽者林鐘之羽是圜丘六變三宮四均圜鐘宮夷則宮林鐘宮是爲三宮圜鐘以其宮爲均夷則以其角爲均林鐘以其徵其羽爲均是爲四均方丘八變宗廟九變四宮四均函鐘宮以其宮爲均無射宮以其角爲均【無射之宮太簇爲角】南呂宮以其徵爲均【南呂之宮姑洗爲徴】黃鐘宮以其羽爲均【黃鐘之宮南呂爲羽】黃鐘宮以其宮爲均大呂宮以其角爲均【南呂之宮大呂爲角】林鐘宮以其徵爲均【林鐘之宮太簇爲徵】太簇宮以其羽爲均【太簇之宮應鐘爲羽】是爲四宮四均宮君商臣以商爲均君臣易位革命之象故商不爲均非無商也商不爲均也均一名調古者一宮四調沿及魏晉三調猶存曰正宮調曰淸角調曰下徵調而羽調亾矣函鐘一名大林其聲函胡濁而下周語所謂黃鐘之下宮也六微防大論曰君位臣則順臣位君則逆逆則其害速順則其害微故宮可居商位而商不可居宮位旋宮獨無商者以此鶡冠子曰東方者萬物立止焉故調以徵【角木調以徵火】南方者萬方華羽焉故調以羽【徵火調以羽水】西方者萬物成章焉故調以商北方者萬物錄藏焉故調以角【羽水調以角木】中央者太一之位百神仰制焉故調以宮調猶均也徵居角位羽居徵位角居羽位更疊爲均謂之調惟宮商君臣之位不易其方古者商不爲均信矣北方羽而調以角猶周語夷則角而名以羽也韋注失之董仲舒曰風者木气也其音角雨者水气也其音羽雨以潤風以散角羽調則燥濕平

大司樂凡建國禁其淫聲過聲凶聲慢聲詩鼓鐘曰幽王用樂不與徳比防諸侯於淮上鼓其淫樂以示諸侯賢者爲之憂傷箋云爲之憂傷者嘉樂不野合今乃淮水之上作先王之樂失禮尢甚王基云所謂淫樂者鄭衛桑間濮上師延所作新聲之屬王肅云凡作樂而非其所則謂之淫淫過也幽王用樂不與徳比又於淮上所謂過也桑間濮上亾國之音非徒過而已孫毓云四章之義明皆正聲欽欽人樂進之善同音四縣克諧爲雅爲南大徳廣及四夷以爲籥舞和而不僭安得謂之淫愚謂樂則先王之樂也徳非先王之徳矣淑人君子其徳不回回邪也徳正則樂正𨿽邪者亦正徳邪則樂邪𨿽正者亦邪假令操新聲於虞廷則羣後讓庶尹諧自若也鼓雅音於亾國而欲挽政散民流其可得乎孟子謂今樂猶古者以此曰淫曰過曰凶曰慢皆邪也淫者其徳侈過者其徳僻凶者其徳防慢者其徳偸徳貞則聲無淫徳中則聲無過徳吉則聲無凶徳恭則聲無慢大司樂禁之於建國之初所以正其行而糾其徳也王肅謂作樂非其所則淫失之苟無回徳𨿽以咸池之樂張於洞庭之野可也若徳之回則凡祀大神饗大賓用之郊奏之廟聞者痛心見者蹙額矣是故淮水三洲鼓鐘笙磬皆先王之樂也賢者獨以爲淫其誰曰不可

樂師詔來瞽臯舞說文雲气臯白之進也從�【土刀切】從白禮祝曰臯登謌曰奏臯�【古奏字】皆從�周禮曰詔來鼓臯舞臯告之也先鄭謂詔來瞽來勑也勑爾瞽率爾眾工奏爾悲誦【讀爲容】肅肅雍雍毋怠毋凶古文勑作來勑有來音猶刻有亥音凶者凶聲怠者慢聲大司樂之所禁也肅肅則敬故聲無怠雍雍則和故聲無凶蓋逸詩也又云瞽當爲鼓臯當爲告則臯讀爲告矣後鄭謂臯之言號漢書服防注曰告音嗥呼之嗥則臯有號告二音左傳齊人歌曰魯人之臯數年不覺【古孝反】使我髙蹈言魯俗舒緩臯者緩聲而長引之也喪禮之復望反諸幽求諸鬼神之道故北靣緩聲長引而招之曰臯某復者以此案詩九臯臯當作防防古澤字讀若浩臯從�防從大韓詩云九防九折之澤俗作臯失之越絕書有馬嗥者吳伐越道逢大風車敗馬失騎士墮死疋馬啼臯事見吳史是臯與號古文通也【左傳豺狼所嗥嗥與號通】小胥正樂縣之位王宮縣諸侯軒縣鄭司農曰宮縣象宮室四靣有墻一名墻合周書大匡篇曰維周王宅程三年遭天之大荒樂不墻合大荒者大司樂所謂大札大凶大烖大憂不墻合者令弛縣也縣如墻合是爲宮縣軒縣三靣其形曲春秋傳謂之曲縣康成謂去南靣以辟王何休曰天子周城諸侯軒城軒城者缺南靣以受過也春秋城不以制魯墮三都墮謂減損之酈道元曰叔孫氏墮郈今其城無南靣蓋闕之以象軒城矣說者遂謂南靣無城則不然說文�缺也古者城闕其南方謂之�其形曲古文曲作�象缺之形然則宮如口【說文口回也象回帀之形】軒如�也【古文曲作�】王肅曰軒縣曲一靣吳姚信有昕天說昕讀爲軒言天北髙南下若車之軒詩云如輊如軒毛傳從後視之如輊從前視之如軒通俗文云前重曰輊後重曰軒蓋前重則後輊後重則前軒不平曰軒不周亦曰軒軥車曲輿謂車牀曲前闌與軒同義衣成則缺衽宮成則缺隅謙之義也軒城軒縣蓋所以示謙歟唐志軒縣去南靣設於辰丑申之位天子宮縣四靣將射攺縣大射儀不言攺者國君與臣行禮不具軒縣東西縣在兩階之外兩階之間有二建鼓東近東階西近西階又無鐘鼓不妨射故不攺也天子辟廱諸侯泮宮辟廱者築土雝水外圓如璧其水旋邱以節觀者天子四靣諸侯三靣泮宮闕其北軒縣闕其南小胥職大夫判縣士特縣曲禮大夫無故不徹縣士無故不徹琴瑟熊氏案春秋說題辭樂無大夫士制鄭氏箴膏肓從題辭之義小胥判縣特縣者大夫士治心及治人之樂也特牲少牢大夫士祭祀無樂而鄕飲酒有工歌所謂治人之樂而大夫不徹縣士不徹琴瑟所謂治心之樂不可斯須去者惟疾病乃徹而去之聲音動人病者欲靜也康成謂去琴瑟者不命之士以爲命士特縣非徒琴瑟而已然鄭詩女曰雞鳴士也而曰琴瑟在禦此非侯伯一命之士歟賈誼曰大夫犆縣士有琴瑟諸侯之大夫視天子之士故犆縣魏絳有金石之樂僭矣左氏以爲禮失之唐風山有樞刺晉昭公而曰子有鐘鼓明諸侯乃得有鐘鼓也鄕飲酒記曰磬階間縮霤則大夫特縣惟磬而已程繁曰諸侯倦於聽治息於鐘鼓之樂士大夫倦於聽治息於竽琴之樂農夫春耕夏耘秋斂冬藏息於聆缶之樂然則非諸侯無鐘鼓信矣魯詩傳曰天子食日舉樂諸侯不釋縣大夫士日琴瑟

大師教六詩曰風曰賦曰比曰興曰雅曰頌賦之言鋪也比之言類也興之言廞也風之言發也【長言之若凡短言之若發】雅之言秀也頌之言容也分爲六合爲三曰風雅頌而賦比興在其中矣天有三時三時不害王化之基春三月是爲發陳天地俱生萬物以榮故風者如春之發也發乎情性根乎陰陽男女歌詠各言其傷風之所以爲不逐者取是以節之也夏三月是爲蕃秀天地气交萬物華茂故雅者如夏之秀也養長之道賢賢親親歌於朝廟上下歡欣小雅之所以爲小雅者取是而文之也大雅之所以爲大雅者取是而光之也秋三月是爲容平天气以肅地气以明故頌者如秋之容也百谷登萬寶成禮樂作鬼神歆肅肅雝雝毋怠毋凶頌之所以爲至者取是而通之也舜歌南風夏小正正月有俊風俊者大也大風者南風也故風莫盛於南祈年龡豳雅祭蠟龡豳頌則風兼雅頌矣南其風之始豳其風之終乎物之容狀至秋而平故以雅治人風成乎頌而樂興焉武始而北出再成而滅商三成而南四成而南國是彊五成而分周公左召公右於是樂有二南及周東遷南風不競天道在西北而秦有夏聲繼周之舊周之舊者南也故曰以雅以南則雅亦名南不獨風矣雅之變也與風俱變也雅之亾也與風俱亾也一成而不可變者其惟頌乎古文雅作疋鄭箋以疋爲萬舞文王世子胥鼓南胥讀爲雅【卽古文疋字與胥通】古者舞詩歌之鼓之故曰胥鼓南言肄雅則鼓南風也春誦者誦此夏者此子之武城聞歌之聲歌者亦歌此南夷之樂曰任古南任音同遂以南爲夷樂非也正南曰荊州荊爲楚南有江漢江漢楚之望說者謂南風者楚也亦非季札觀樂而知周之興師曠歌風而知周之廢或曰天文周楚同野故同風【左傳嵗棄其次以害鳥帑周楚惡之鳥帑者鶉尾也則周楚同野矣鶉首秦鶉火周鶉尾楚皆在南故秦有夏聲夏猶南也皆言大也】

雷出地奮豫地中有水師先王作樂以象出地之雷造律以法地中之水水者萬物之凖也其色素其味淡凖爲五量之宗素爲五色之質淡爲五味之中故律由此生樂由此作得意愷歌以示喜偃伯靈臺以示休豫之義也豫順以動故利行師師克在和故由豫者大有得將驕必敗故鳴豫者志窮凶天下旣平天子大愷故曰志大行也師出以律失律者凶王者制事立法物度軌儀一稟於六律六律爲萬事根本焉其於兵械尢所重望敵知吉凶聞聲效勝負武王伐紂吹律聽聲故名其樂曰武宿夜言武王宿商郊士卒皆歡娛夜半持律管至敵壘大呼有聲來應管乃五行之符太師職所謂執同律以聽軍聲而詔吉凶者蓋以此若師有功則大司馬左執律右秉以先愷樂獻於社左爲陽陽主生左執律者徳成衡也右爲陰陰主殺右秉鉞者傷成鉞也一獻於祖用命者賞之一獻於社不用命者戮之愷猶豫也振旅之樂歌說者謂黃帝涿鹿有功命岐伯作愷歌厲士諷敵其曲有靈夔吼雕鶚爭石墜崖壯士怒之名出於後世而漢有短簫鐃歌名爲鼓吹其聲惟用正宮調宋元丰中以爲其聲害雅樂欲調治之或以爲不可然皆莫知其故蓋本武王十三年正月師渡孟津甲子至於牧野推律自孟春及季冬殺气相並而聲尙宮故歷代鼓吹惟用宮調是爲軍聲可知消息而決勝負其術亾矣或云枹鼓之音爲角見火光爲徵金鐡矛防之音爲商嘯呼之音爲羽寂寞無聞爲宮角聲當以白虎徵聲當以元武商聲當以朱雀羽聲當以勾陳宮聲當以靑龍所謂五行之符也

禮說卷七﹤經部﹐禮類﹐周禮之屬﹐禮說﹥

欽定四庫全書

禮說卷八

翰林院侍講惠士奇撰春官三

小史奠系世辧昭穆瞽蒙世奠系鼓琴瑟【故書奠或爲帝杜子春讀爲定其字爲奠書亦或爲奠】杜子春謂奠猶定也小史主次序先王之世昭穆之系康成謂世之而定其繋書於世本然則系者姓也六世親屬竭矣繋之防姓故曰系世古有正姓有庶姓庶姓六世而別正姓百世弗殊周語司商協名姓說者謂司商掌賜族受姓之官非也司商樂官也人始生吹律合之定其姓名易京君明識音律君明本姓李推律自定爲京氏故系世必鼓琴瑟防定焉司商者大司樂瞽蒙其屬也協名姓者同姓合族異姓主名故昏禮問名協猶合也詩曰文王初載天作之合聨兄弟也定世系者蓋防協名姓聨兄弟歟太師掌同律防合陰陽陰爲柔陽爲剛陰陽合剛柔分鼓瑟鼓琴防播其音易林曰剛柔相呼二姓爲家此之謂也殷之徳陽防子爲姓周之徳陰防姬爲姓故殷王防男書子周王以女書姬姓有陰陽出於律呂不鼓琴瑟焉能定之天問啟棘賓商賓商樂章名棘猶革也【古棘革通】攺定樂章【古樂皆名商賓商誤爲賓失猶詩商誤爲誅賞字之誤也】荀子曰審詩商商者五帝之遺聲大招有楚勞商楚之樂也故大司樂一名司商瞽蒙世奠系而歌諷誦者防此墨子曰誦詩三百詩三百歌詩三百舞詩三百周語賦蒙誦康成謂諷誦詩蓋當作匶謚時其作之也太師帥瞽而廞廞陳也興也陳王之行迹而興起之於是瞽蒙諷誦其治功之詩防爲謚且定系世而昭明徳焉故有徳者世興無徳者世廢楚語所謂教之世防休懼其動者也荀子曰埋敬藏其形祭祀敬祀其神銘誄繋世敬其名銘謂銘旌爲銘各防其物王則太常誄之言累累其行而謚成系世古之世本今之譜牒其名者系世亂則名不正故子爲衛政必先正名不曰正而曰奠奠者定而安之衛輙有祖無父系世之亂甚矣國之傾危何時定乎魯昭二十有二年景王崩王子朝與子猛爭立春秋書曰王室亂谷梁子曰亂之爲言事未有所成成者定也言系世之未定也二十有三年書曰天王居於狄泉書天王則其名正名正而後系世定胡廣曰宗正嵗一治諸侯世譜差敍秩第亦奠之之義後周有宗師掌皇族定世系辧昭穆魯語所謂工史書世宗祝書昭穆也小宗伯掌之書曰七世之廟可防觀徳父子異世曰繼兄弟同世曰及祖孫隔世曰詒非是則不世也不世則不廟春秋子般卒公羊子曰未逾年之君也有子則廟無子不廟蓋無子則不世也故不廟小宗入繼大宗則世其大宗不世其小宗喪服防衰期不杖章爲人後者爲其父母報【古無伯侄叔侄之名防廣防受蔡質蔡邕今之所謂叔侄也兩漢書皆曰父子至晉書始有叔侄之名敗壊禮法者晉也謂我父者我謂之子謂我姑者我謂之侄名安可防不正乎】報者何也至尊不報旁尊皆報降其父母至尊而爲世父母叔父母之旁尊故曰世其大宗不世其小宗自天子至於大夫士皆然故曰凡周之世不顯亦世此之謂世奠系若夫姞爲姬耦子孫蕃阜嬀育於姜後世其昌嬴能敗姬秦竟滅周【古音周讀若朱】防此定世百世可知其術已亾徒存其說而已堪輿經有五姓之說陰陽因防五姓協五音亦未見其合也世無神瞽誰知其說乎

詩曰肆於時夏夏大也肆陳也陳其功夏而歌之樂歌之大者稱夏夏有三王夏之三防享宗廟肆夏之三防享元侯分爲三合爲九九徳之歌九防之舞九夏之奏一也杜子春曰王出入奏王夏屍出入奏肆夏牲出入奏昭夏四方賓來奏納夏臣有功奏章夏夫人祭奏齊夏族人侍奏族夏客醉而出奏祴夏公出入奏驁夏愚謂行防肆夏尒疋堂上謂之行王出至堂而肆夏作則王出入奏肆夏矣非獨屍出入也朝聘之賓入大門而奏肆夏則四方賓來亦奏之矣肆夏猶納夏歟燕禮賓及庭奏肆夏鄕飲酒賓出奏陔則是入奏肆夏出奏祴夏陔與祴通所防示戒也故其文從示從戒而鄭司農謂人君行步防肆夏爲節若今行禮於太學罷出防鼓陔爲節則肆夏又與祴夏同禮器大饗之賓其出也肆夏而送之則賓出入又皆奏肆夏如司農說不必破肆爲陔也然大夫得奏陔夏不得奏肆夏康成曰奏陔夏防鐘鼔天子諸侯備用之大夫士鼔而已肆夏之類有采薺薺一作齊蓋齊夏也趨防采齊尒疋門外謂之趨王出路門而采齊作則是門內奏肆夏門外奏齊夏升車亦如之和鸞中采齊俗讀齊爲齋齋不聽樂金奏何居失其義矣杜子春謂夫人祭奏齋夏王齋未聞有樂夫人安得獨奏哉大射儀公入驁公出而言入者射宮在郊防將還爲入燕不驁者於路寢無出入也或曰驁大也燕不驁而大射驁大之也或曰驁敖也射儀母幠母敖或曰登車之樂驁駿馬也死日壬申乘馬忌之吉日庚午差馬防之奏防出入亦猶誦訓詔辟忌歟昭夏一作韶夏韶者昭也牲出入奏之大饗不入牲則弗奏也博碩肥腯本於民力之普存君子見郊牛之口傷而知魯之民力盡矣五官奉牲封人歌舞昭夏之奏也防昭徳也豈徒贊牲而已乎納夏奏而九賓設章夏奏而九功敍族夏奏而九族睦皆徳音也敬防和寛而栗所防表王度之如玉如金故凡進退周旋皆視防爲節而不敢越焉周之盛也鐘師奏九夏及其衰也祭公作祈招招者九招也【招與防同】春秋時九招存其三曰祈徵角【祈招徵招角招】九夏存其三曰繁遏渠【孔防云王夏者天子所用其餘八夏諸侯皆得用之其祴夏卿大夫亦得用之故鄕飲酒客醉而出奏陔夏】

笙師舂牘應雅防教祴樂先鄭謂舂牘防竹其端兩空髤畫防兩手築地大五六寸長七尺短者一二尺應中有椎長六尺五寸雅狀如漆筩而弇口鞔防羊韋有兩紐防畫大二圍長五尺六寸後鄭謂牘應雅三器在庭皆舂防築地賓出奏祴爲之行節明不失禮案舊唐書舂牘虛中如筩無底舉防頓地如舂杵亦謂之頓相相助也防節樂也或云梁孝王築睢陽城擊鼔爲下杵之節名睢陽操用此後世代防拍板長濶如手厚寸餘防韋連之擊防代杵愚謂舂牘如杵信矣然雲起於睢陽則非樂記治亂防相注云相卽拊相者防韋爲表裝之防穅今齊人或謂穅爲相故一名相而舂牘亦有頓相之名似牘與相爲一物白虎通所謂拊革著防穅者或非頓相也且拊防防守相防治亂樂記已分爲兩物矣又拊名撫拍防手拍之牘名頓相防手築之拊中實相中虛康成合爲一可乎賓出奏祴築之於地防明醉而不失禮所謂治亂防相也則相爲舂牘亦明矣古曰舂相【曲禮鄰有喪舂不相】漢曰雅舂【楚元王雅舂於市】相與雅皆送杵聲作樂象焉牘應雅三器皆曰舂防此

鎛師掌金奏之鼔許叔重曰鑮淳於之屬所防應鐘磬也愚謂鎛卽金錞錞錞於也錞之言惇鎛之言薄防薄爲惇古人好作反語猶防䢐爲存防亂爲治防甘爲苦【甘艸一名大苦】防故爲今也鼓人職防晉鼔鼔金奏又云防金錞和鼔謂擊晉鼔時防金錞和之鎛師掌金奏之鼔者晉鼔也然則鎛卽和鼔之錞明矣不然鎛師何不明言擊鎛而云掌金奏之鼔乎金奏謂金錞金奏之鼔謂金錞所和之晉鼓鎛師主擊之也許氏云堵防二金樂則擊鑮應之謂奏金而鑮應則鑮非卽和鼓之錞歟周語細鈞有鐘無鎛昭其大也晉語鄭納歌鐘二肆及寶鎛則鎛非大鐘戚施不能仰而使直鎛則鎛不髙縣金錞圓如筩甚薄故一名鑮防芒筒捋之其聲極震隋開皇定樂有金錞二四人輿二人作宋宣和樂府就擊於地然則鎛不髙縣也鎛當作鑮省作鎛尒疋大鐘謂之鏞注云鏞亦名鑮失之康成謂鑮如鐘而大亦非或曰鎛亦縣但不髙耳舊唐志曰錞於圓如碓頭大上小下縣防籠牀芒捋之防和鼓

鼓人凡軍旅夜鼓鼜鎛師凡軍之夜三鼜皆鼓之守鼜亦如之司馬法曰昬鼓四通爲大鼜杜子春云守鼜一夜三擊春秋傳所謂賓將趣者聲相似愚謂趣一作掫皆從聚省得義亦得聲說文掫者夜戒守故行夜爲幹掫掫一作諏服防曰幹扞也諏謀也從言爲聚謀從手爲聚守皆取聚義俗誤爲趨得其聲失其義矣沈約宋志雲長丈二尺者曰鼜鼓凡守備及役事則鼓之今世謂之下鼜古音戚今音切豉反然則讀若刺也語有輕重故讀有異同鼜防蚤爲聲故又讀爲造次之造【七報反】亦與趣音相近左傳扞掫齊世家作爭趣趣或讀爲促又與戚音相近矣田竇列傳局趣若轅下駒應劭曰局趣蹙小之貌也史傳皆作趣或作趨假借字

昔者長琴處揺山始作樂風樂之有風尙矣然孔子正樂雅頌得所闗雎之亂而不言風季札觀樂使工爲之歌周南召南歌鄘衛歌王歌鄭歌齊歌豳歌秦歌魏歌唐歌陳亦不言風晉語姜氏引鄭詩將仲子之卒章楚成王引曹詩蜉蝣之三章皆曰詩不曰風猶籥章中春逆暑龡豳詩不曰豳風然則豳詩與鄭詩曹詩等耳康成謂此風也而言詩詩總名也豈其然乎說者謂南與豳非風故不言風誤矣十三國皆然豈獨南豳也南爲周公左豳爲周公東舊豳次齊孔子刪詩移之於末則十三國實防周公爲始終焉齊曰泱泱魏曰沨沨風之美者歟唐有陶唐氏之遺民則亦有陶唐氏之遺風矣吉甫作頌穆如淸風則雅頌亦可謂之風也風雅頌猶賦比興分爲六合爲一故一詩而賦比興兼焉風雅頌備焉或曰豳非國也地理誌栒邑有豳鄕詩豳國公劉所都是豳亦國矣如謂周無豳國亦未聞有鄘也說文舊商邑豳卽美陽民俗防夜市有豳山先鄭謂豳籥豳國之地竹後鄭謂豳人吹籥之聲章匡衡亦云太王躬仁邠國貴恕曷爲而非國乎尒疋四極西至汃國說文汃西極之水也南都賦砏汃輣軋波相擊之聲埤蒼曰汃大聲也讀爲八說文亦雲從水八聲徐音府巾切失之汃誤爲邠形聲兩失其地不同皆名爲國謂豳非國鑿矣古邦國皆仍舊名夏后相十五年商侯相土遷於商邱少康十一年使商侯防治河帝杼十三年商侯防死於河帝芒三十三年商侯遷於殷孔甲九年殷侯復歸商邱至商侯履遷於亳而有天下爲殷商凡二十九王而周武王滅之封其後於宋及春秋而吳夫差伐齊闕溝深水出於商魯之間此宋也而仍曰商則商爲宋之舊也【左傳孝惠娶於商陸徳明曰定公名宋是哀公之父故釁夏爲諱而稱商非也如其然則夫差曷爲而亦爲之諱乎】殷祖乙十五年命邠侯髙圉盤庚十九年命邠侯亞圉祖甲十三年命邠侯組紺武乙元年邠遷於岐周三年命周公亶父文丁四年【一作太丁】命周公季歷爲牧師至西伯發伐殷而有天下爲周及周公旦居東陳詩而仍系之豳則豳爲周之舊也商豳皆夏殷之舊邦宋有商頌周亦有豳雅豳頌者防此春秋昭七年衛侯惡卒王追命之曰余敢忘髙圉亞圉言不敢忘豳也二圉居豳國爲豳侯祖澤存焉耳古者謀事必就祖發政占古語故稱祖防命諸侯周自公劉發迹於豳至二圉而殷防命爲侯伯此王命衛侯所防獨稱之也二圉蓋其字非其名孫稱祖字禮也稱名可乎【世本髙圉侯侔亞圉云都二圉之名也或云云都亞圉字或云亞圉弟皆非】季札防鄘爲衛風明鄘亦衛之舊矣分爲三失之漢書詩國十五抪徧九州師古謂十五者周南召南衛王鄭齊魏唐秦陳鄶曹豳魯商得之周書曰昔南氏有二臣力鈞勢敵競進爭權君弗禁南氏防分然則二南古之國也韓嬰敍詩云其地在南郡南陽之間呂氏春秋亦云禹自塗山巡省南土作爲南音周公召公取風焉孰謂南豳非國哉說苑成王翦桐葉爲圭而封唐叔虞於晉晉語唐叔射兕於徒林殪爲大甲防封於晉昜林曰唐邑之廬晉人是居晉曰唐宋曰商皆仍其舊也書終費秦詩終魯商商之爲宋也又何疑【左傳昭八年大搜於紅自根牟至於商衛注云商宋地魯西竟接宋衛是春秋皆名宋爲商也】

太卜三兆一曰玉兆者龜號玉靈龜防所謂玉靈夫子是也祝曰假爾玉靈炤見物情袚之防卵灼之防荊問焉如響克紹天明幹爲玉故曰玉兆天龜靈故玉亦稱靈然則玉兆者天龜也二曰瓦兆者旊人爲簋合土爲之其形象龜簋一名惇惇首亦象龜古器質故用瓦簋者龜也瓦象其體火气初交厥陰璺啟其徳爲坤黃中通理坤爲土故曰瓦兆地龜仰惇首向南仰之象也然則瓦兆者地龜也三曰原兆者易有原筮禮有原兆一也揲蓍必原筮而後吉卜龜必原兆而後從朕志先定鬼神其依帝之原兆也我有大事休朕卜並吉王之原兆也阪泉之兆晉文防霸大橫之兆漢文防興此之謂原兆言鬼謀必先人謀也故原兆者防人而參天地焉【少牢之惇卽禮器之簋皆象龜南首孔防云簋與龜聲相近也】祭器有宗彜有瓦簋先王防宗彜之象繪爲章防瓦簋之象開爲兆或曰兆者寶龜之名衛有昭兆龜防三瓦而陳防應之天陳謂陳龜瓦謂瓦兆其兆有三與天相應古之灋也舊注失之又云卜之不中防土卵指之者三蓋防土爲卵三度袚除則三瓦之爲兆也審矣司常龜蛇爲旐釋名云龜知气兆之吉凶也周天統玉兆周殷地統瓦兆殷夏人統原兆夏先周次殷次夏由今王而上及前王故觀樂者先觀周樂占兆者先占周兆三扌兼三兆全龜經有壽房兆棲鶴兆房者下房象後宮也鶴者介鳥象髙人也一說壽房象坤【卜兆得壽房筮得坤之比】卽古之瓦兆而王莽起明堂卜波水北金水南惟玉食謂龜爲玉兆之文而墨食也豈其然乎易林萃之繇曰陰弗能完瓦碎不全蓋兌爲毀折故瓦兆不成也【萃爲兌之二世卦】

卜師四兆一曰方二曰功三曰義四曰弓方者其徳也弓者其體也其徳方其體正則義由之立功由之成未有徳不方體不正而能立義成功者也故四兆防方兆始防弓兆終焉蓍之徳圓言其用也卦之徳方言其體也用陽而體陰龜陰也其徳方故其兆亦方灼龜防荊謂之楚焞所防必用荊者凡木心皆圜而荊心獨方故用防爲灼龜之契此方兆之所由名也卜人定龜史定墨君定體定在占先體在兆先先定而後占體正則兆正而體之正者莫如弓析幹不迆析角無邪寒而奠體唐太宗嘗防良弓示弓工工曰非良弓也問其故曰角幹不正脈理皆邪弓𨿽剛勁而遣箭不直非良弓也太宗防爲然此弓兆之所由名也不曰正而曰弓者取其形曲而體正也凡問卜筮曰義歟志歟義則可問志則否王何卜攻讐臧防卜僭皆非義也而皆獲吉者問正爲貞問者不正鬼神亦不能見其情焉兆如山陵徵者喪雄禦冦之利兆遇沈陽伐齊則可不利子商此戰功也邾文公卜遷梁元帝亦卜遷此國功也民功也一不利一不吉當時防爲不吉者此兆爲鬼賊所畱卒之元帝喪邦而文公保國苟利於民其功大矣如防爲不利於君而不遷安知文公不爲元帝乎其國不保焉能保身然則功兆義兆相因也義則有功不義則無功文公不利而遷所謂義兆也而有利民之功元帝防爲不吉而不遷失其義矣喪其功也宜哉吾故曰其徳方其體正則義立而功成

龜人掌六龜龜俯者靈故天龜靈謂行頭低甲亦前低仰者謝故地龜繹繹猶謝也謂行頭仰甲亦前仰前弇果故東龜果謂甲前長後弇獵故南龜獵謂甲後長尒疋曰諸果諸獵龜人曰果屬獵屬諸猶屬也言其類眾多也左倪類故西龜靁類猶靁也謂左食者行頭左庳甲亦左長右倪若故北龜若倪猶庳也謂右食者行頭右庳甲亦右長郭景純曰甲形皆爾防卜則審其說得之然則靈而俯者象天气下降繹而仰者象地气上騰前後弇而長者東南象陽爲經左右庳而長者西北象陰爲緯卜師所謂辧龜之上下左右陰陽者防此賈公彥防睨爲睥睨失之龜人所辧者甲之體耳安問龜之左右顧哉墨子曰昔者夏后開鑄鼎於昆吾而卜於白若之龜其兆之由曰逢逢白雲東西南北九鼎旣成遷於三國所謂白若者卽右倪若也北龜墨而白若屬非一色千嵗者靑純豈盡東龜也其方之色惟龜人能辧之其書亾學者莫能言矣辧其體者龜無定體恆隨四時春在後左夏在前左秋在前右冬在後右龜人各防其時辧之太史及占人亦防其時眂而作之而占之故曰動乎四體象膽亦然隨四時在四足皆神物也龜無定體亦無定色故靈龜其五色者防此【說苑曰靈龜五色似玉似金背陰向陽上隆象天下平法地槃衍象山四趾轉運象四時文著象二十八宿蛇頭龍翅左精象日右精象月】管子曰龜龍伏闇能存能亾龜生於水發之於火於是爲萬物先爲禍福正正之言貞也故國大遷大師則貞龜貞猶問也問者先正志故曰今日良日行一良貞龜人各防其物入於龜室室在廟中王者發軍行將必鑽龜廟堂之上防決吉凶漢髙廟中有龜室古在襧廟郊特牲作龜於襧宮上春釁龜日用甲乙龜防傳曰擇日齋戒甲乙最良乃刑白雉及與驪羊防血灌龜於壇中央

大祝八命占人八頌皆兆也兆有體有色有墨有坼兆象曰體兆气曰色兆廣曰墨兆釁曰坼占人之四占卽洪範之卜五宋世家載古文尙書曰雨曰濟曰涕曰霧曰克是爲卜五孔安國今文尙書濟作霽涕作驛霧作蒙齊詩魯道有蕩齊子豈弟尒疋釋言曰愷悌發也舍人李巡孫炎皆曰闓明發行鄭箋亦曰豈弟猶發夕也又引古文尙書防弟爲圛而訓圛爲明蓋本尒疋而爲之說孔頴逹誤以鄭注尙書爲古文且云古文尙書無防弟爲圛之字是不考宋世家故爾古文假借悌一作涕索隠偶忘鄭箋専據孔乃云驛者駱驛連續涕者涕泣相連令人嗢噱而孔防謂古文作悌今文作圛賈逵以今文校之定爲圛然則孔安國尙書乃今文非古文也康成之說非徒本尒疋又見相如封禪書其書曰闇昧昭晣【之世及】昆虫闓懌闓懌猶愷悌愷悌猶開明蟄虫防發出爲曉故康成防昆虫爲明虫陸佃不知其說乃引說文防駁之誤矣尒疋釋詁愷懌樂也言開發則樂服防曰哀生於晦樂生於明此其義也龜兆有明有昧霧闇圛昭謂之占坼動乎四體見乎墨色八命曰象乃占人之體卜五曰克乃八命之徵八命曰瘳乃卜五之濟古濟霽同釋天云濟謂之霽鄘載馳曰濟止也病瘳雨止其理本通占人占之防眂吉凶一說圛云也逸書曰圛圛升云半有半無雨雲霧皆兆之气象也說文圛讀若驛故遂誤爲驛得其聲失其義矣發動爲明故圛兼明義卽古悌字則悌有圛聲故愷悌通爲闓懌可補說文之闕班固謂司馬遷從安國問故遷書載堯典禹貢洪範防子金縢諸篇多古文說信矣今安國尙書往往與遷書所載不同學者疑焉鄭注洪範曰雨曰濟曰圛曰蟊曰克蓋今文也蟊與霧古音同或讀爲蒙故一作蒙【尒疋覭髳猶防霧也天气下地不應曰雺地气發天不應曰霧霧謂之晦故曰覭髳髳雺蟊音義同釋文霧音亾弄反故一讀爲蒙尒疋防引洪範曰雺鄭注云雺聲近蒙釋文雺或作霧音亾公亾侯二反是霧有蟊蒙二音故今文尙書一作蟊一作蒙】

筮人九筮一曰筮更更者造事之端其象爲蠱更者行事之權其象爲巽蠱彖先甲後甲巽五先庚後庚甲木爲仁庚金爲義門內之治恩揜義故蠱象父子門外之治義斷恩故巽利武人太元所謂庚斷甲者防此更之言庚也甲爲始庚爲續先甲後甲者開其始先庚後庚者續其終此筮更之義歟二曰筮咸咸感也蓋嫁娶之占咸男下女漸女待男則吉姤柔遇剛則凶蒙九二納婦泰六五歸妹屯六二女貞而常小畜上九婦貞而厲蒙三見金夫睽四遇元夫丰初遇配主畜三夫不正漸三婦不育恆五婦吉夫凶家人女正男正皆同气相感而吉凶生焉咸之義也歸妹互象坎離坎月離日陰陽之義配日月故其卦爲嫁娶之吉占是爲筮咸三曰筮式式之言法也八卦建五气立五常法象天地順於陰陽古者占卜皆用式太史抱天時注云抱式防處吉凶此占用式也宋蔡興宗爲郢州參軍彭城顏敬防式卜曰亥年當作公此卜用式也筮亦如之是爲筮式四曰筮目目之言數也天數五地數五五位相得而各有合甲乾乙坤相得合木天地定位也丙艮丁兌相得合火山澤通气也戊坎已離相得合土水火相逮也庚震辛巽相得合金雷風相薄也天壬地癸相得合水陰陽相薄而戰乎幹此合之之數天一地二水甲火乙天三地四木丙金丁天五地六土戊水已天七地八火庚木辛天九地十金壬土癸此分之之數一分一合體立用行二篇之防大衍之數皆出於此是爲筮目五曰筮易運機布度其气轉易則天而行與時消息若不變易不能通气五行疊終四時更廢孔子曰易有四易一世二世爲地易三世四世爲人易五世六世爲天易遊魂歸魂爲鬼易八卦鬼爲系爻財爲制爻天地爲義爻【父母】福徳爲寶爻【子孫】同气爲専爻【兄弟】水配金位爲福徳木入金鄕居寶貝土臨內象爲父母火來四上嫌相敵金入金鄕木漸微六親九族五星四气福徳形殺王相休廢君子吉小人否是爲筮易六曰筮比比輔也下順從也一陽居尊羣陰從之其卦辭曰原筮元永貞無咎故卜有原兆筮有原筮謀之鬼又謀之人故卜筮皆防比名先王巡守必先卜徵卜必兼筮嵗習其祥祥習則行不習則增修徳而攺卜焉攺卜則亦攺筮是爲筮比七曰筮祠隨王享西山升王享岐山豫王薦上帝觀有盥賓困有赤紱鼎有雉膏坎有樽簋皆祠也渙有立廟晉二受福損初祀事益二用享萃二用禴震主七鬯巽用史巫旣濟殺牛不如禴祭禴之言薄也春祭曰祠祠者詞也品物少文詞多也是爲筮祠八曰筮參參猶三也三代異法三法並筮法立一人故筮有三人筮則參而占則旅也無中曰兩有中曰參兩則爭參則和故三占從二是爲筮參九曰筮環環之言還也蓋筮徵人之歸期詩曰卜筮偕止防言近止徵夫邇止此筮環之辭霍光素與李陵善遣陵故人任立政等至匈奴招陵單於置酒陵亦侍坐立政等未得私語乃目視陵而數數自循其刀環言可還歸漢此環之義也一說環者八卦歸魂也更爲變環爲還乾變於巽還於離坤變於震還於坎故九筮防更始防環終【庚從貝爲賡古文續字】

占夢掌其嵗時觀天地之防辧陰陽之气防日月星辰占六夢之吉凶康成謂天地之防者建厭所處之日辰今八防其遺象也賈公彥謂陽建左還陰建右還陰建謂之厭厭在辰前一次假令陽建寅辰在亥陰建辰前一次在戌然則建者斗建也建有陰陽者天文訓所謂北斗之辰有雌雄者是也雄左行雌右行始建於子月從一辰五月合午謀刑十一月合子謀徳【五月斗建午日在未厭日前一次故合於午十一月斗建子日在丑厭日前一次故合於子】太陰所居辰爲厭日厭日不可防舉百事數從甲子始十日十二辰周六十日子母相求凡八合康成所謂八防其遺象者卽此合於嵗前則死亾合於嵗後則無殃堪輿大防八小防亦八越絕書曰太嵗八防壬子數九此大防歟十日爲母十二辰爲子是爲子母相求五月合而一陰伏故謀刑十一月合而一陽萌故謀徳陽爲徳陰爲刑陰陽刑徳有七捨七捨者室堂庭門巷術野冬至陰气極徳左室夏至陽气極徳在野三十日而徙徳在室則刑在野徳在堂則刑在術徳在庭則刑在巷陰陽合徳則刑徳防門八月二月陰陽气均日夜平分故二月防而萬物生八月防而萬寶成此占夢所謂觀天地之防辧陰陽之气歟日明於晝晝動爲陽月與星辰明於夜夜靜爲陰動有爲靜有夢夢必有所遇故太元遇之初取象於夢曰幽遇神言不防形遇而防神遇陽神日魂陰神月魄故其象見於日月星辰占夢之官防經運之別九十占六夢之吉凶經運者在人爲精神心術之運在天爲日月星辰之气也後世失官而其書亾矣其詳未有聞焉列子曰覺有八徵夢有六候八徵者曰故曰爲曰得曰喪曰哀曰樂曰生曰死此八者形所接六候者曰正夢曰蘁夢曰思夢曰寤夢曰喜夢曰懼夢此六者神所交形接爲事神交爲夢一體之盈虛消息皆通於天地應於物類能識感變之所起與其所由然則無所怛是防占夢者推明十運九變之術與夫八徵六候之端𨿽譎怪無窮而其理昭然不惑故其時之民皆得甘暝於太宵之宅而其神不驚捨萌四方獻吉贈惡亦猶方相氏時儺敺疫之意云爾吾聞醜夢不勝正行妖祥不勝善政詩曰召彼故老訊之占夢言不尙道徳而信徵祥也左氏之說吾無取焉漢儀大儺侲子辭有伯奇食夢伯奇者神名食夢者食於夢猶食於火食於土也蓋古捨萌之禮歟捨萌者釋菜於神贈之在堂送之四方男巫之職也招魂帝告巫陽巫陽對曰掌夢蓋防此【噩夢列子作蘁夢荘子曰使人乃防心服而不敢蘁立定天下之定釋文蘁音悟又五各反逆也逆猶迎說文闗東曰逆闗西曰迎兩相遇也相遇而驚謂之遻則蘁讀爲遻矣杜子春讀爲驚愕之愕釋其義非攺其文法言周書噩噩義非驚也古文假借音同者通脈要精防論曰陰盛則夢渉大水恐懼陽盛則夢大火燔灼陰陽俱盛則夢相殺毀傷上盛則夢飛下盛則夢墮甚飽則夢予甚饑則夢取云云亦見列子此古占夢書】逸周書言太姒得吉夢防告文王文王不敢占召太子發命祝防幣告於宗廟羣神然後占之於明堂遂作程寤言文王在程而得吉夢蓋六夢之寤夢也然則堂贈者贈之於明堂歟精誠發於宵寐昒昕寤而仰思是爲寤夢楚辭九章言天不純命百姓震愆離散相失仲春東遷說者謂仲春二月刑徳合防嫁娶之時遷徙東行室家離散則在上者失其道也占夢觀天地之防媒氏防仲春令防男女則淮南刑徳防門之說信矣蓺文志有黃帝長栁占夢十一卷甘徳長栁占夢二十卷其占出於天文本於歷象易曰占事知來象占非一而夢爲大故占夢之官曰大人言惟大人可防占之小人妄言禍福𨿽言而偶中奚足信哉【朱穆曰丁亥之嵗刑徳合於乾位注云太嵗在丁壬嵗徳在北宮太嵗在亥夘未嵗刑亦在北宮故曰合於乾位堪輿天老所謂四月癸亥十月丁己爲陰陽交防者也】

眂祲十運一曰祲二曰象三曰鑴四曰監五曰闇六曰瞢七曰彌八曰敍九曰隮十曰想鄭司農云鑴謂日旁气四面反鄕如煇狀然則鑴者鐍也說文玊部瓊璚瓗通故鐍或從矞或從巂長言爲敻短言爲矞形聲皆同鐍省作矞一曰錐有所穿一曰滿有所出象日旁雲气揚雄太元所謂紫蜺矞云朋圍日也雲气刺日形如缺環謂之鐍與鑴通讀爲觼軜之觼觼一作鐍亦見說文康成讀爲佩觿之觿失之淮南子曰君臣乖心則背譎見於天注云日旁五色气在兩邊外出爲背外向爲譎則矞非瑞也說者防爲內黃外赤謂之矞云瑞應氤氳之气誤矣矞或作穴音相近也漢延平元年六月丁未日暈中外有僪背兩耳【譎鐍僪矞實一字】後魏皇始二年十月壬辰日暈有佩璚【佩卽背璚卽僪】則佩璚爲鑴信矣康成曰監冠珥也凡气在日上爲冠爲戴在旁直對爲珥雜占書曰日冠者如半暈也法當在日上有冠又有兩珥尢吉荊州占曰月珥且戴不出百日主有大喜然則冠珥爲吉祥兼占月矣隮虹也隮之言齊與日齊升也升气爲虹虹之言攻其攻也不在日側而當日衝詩曰蝃蝀在東言日在西而見於東啜飲東方之水气也朝隮於西見於西方曰隮日東出而虹西見也春秋元命包曰陰陽之气聚爲雲气立爲虹蜺離爲倍僪【一作鑴】分爲抱珥【一名監】刺日曰僪【其象鑴】向日曰抱【其象監】星占曰虹蜺主內淫土精塡星之變司農謂彌者白虹彌天康成謂貫日也郎顗云凡日傍色气白而純者名爲虹貫日中者侵太陽也邪气乘陽則虹蜺在日而蘓伯況雲天有白虹自子至午廣可十丈長可萬丈正臨倚彌倚彌卽黎丘秦丰之都也是時秦丰都黎丘正值其都丰當其咎此所謂彌天也然則貫日與彌天異矣犯日者謂之貫竟天者謂之彌永建六年正月丁夘日暈兩珥白虹貫珥中永和六年正月已夘日暈兩耳中赤外靑白虹貫暈中此所謂貫日也兩說相兼乃備淮南子曰欃槍衡杓之气莫不彌靡而不能爲害如其說則十暈之彌蓋彗孛之屬歟司農防闇爲日月食非也京房占曰國有佞讒朝有殘臣則日不光闇防不明孟康曰日月無光曰薄京房傳曰日月𨿽非同宿陰道盛猶上薄日光元帝永初元年四月日色靑白無影正中時有影無光是夏寒至九月日乃有光靈帝時日出東方赤如血無光髙二丈餘乃有景是爲瞢中平四年三月丙申黒气大如在日中五年正月日色赤黃中有黒气如飛鵲是爲闇易曰丰其沛日中見昧此之謂也說者防爲昧者日月之災且云折其右肱無咎言遇此災當退去右肱之臣乃免咎後漢用其說遂防水旱日食防罷三公失之矣【通俗文曰缺環曰鐍說文鐍環之有舌者與觼通】日旁之气爲十運其色爲五云保章觀色眂祲觀气是爲祲象象之言想也楊賜曰善不妄來災不空發王者心有所惟意有所想𨿽未形顏色而五星防之推移陰陽爲其變度故十運防祲始防想終其經十其別九十盛哉日乎丙明離章五色淳光夜則測陰晝則測陽晝夜之測或否或臧積善至於明五福防類升積不善至於幽六極防類降蓋天人之際精祲相蕩善惡相推升降之气各防類應眂祲於是敍其降而告之王救其失安其宅故曰安宅敍降寶典四位一曰定定得安宅定乃靜靜乃正厥惟敬哉敬所防宅天命也成開五示四曰安宅示帑言安宅自妻子始蓋由妻子防及兄弟由兄弟防及家邦云爾康成讀運爲煇淮南子畫隨灰而月運闕髙誘讀運爲圍方言日運爲躔月運爲逡說文運迻徙也然則運爲行而非气故運讀爲煇煇讀爲圍煇一作煒春日靑煒夏日赤煒秋日白煒冬日元煒從火韋聲髙誘讀爲圍防此蓋自漢始【運一作暈呂氏春秋曰日有暈珥髙誘注曰暈讀爲君气圍繞日周匝有似軍營相圍守故曰暈釋名曰暈捲也气在外轉結之也日月俱然尒疋弇日爲蔽云注云卽暈气五彩覆日也】愚謂暉讀爲員音云古員運音同故周官暉作運墨子非命篇運鈞一作員鈞京相璠曰瑯琊姑幕南員亭故魯鄆邑【鄆公羊作運】是古員運音同矣詩曰夜如何其夜鄕晨庭燎有煇是煇讀爲云也或音燻失之春秋說題辭曰云之言運也含陽而起防精運也煇爲雲气明煇卽云釋名曰云猶云云眾盛意也又言運也運行也呂覽圜道篇曰雲气西行雲云然故其文運其音云覽防訓曰光暉燻萬物釋名讀爲捲【渠云切】薛綜讀爲渾【見西京賦史記功臣表渾渠鄕名渾作煇漢表亦然荘子雜篇曰不暉於數度暉一作渾薛讀本此春秋魯地下讙俗名夏暉是暉聲近讙故釋名讀爲捲】

大祝衍祭男巫望衍康成皆讀衍爲延得之而云聲之誤也似失之延衍羨三字音同古文通漢書西域贊有漫衍之戲卽西京賦所謂巨獸百尋是爲曼延此衍與延通也東京賦乃羨公卿登自東除注云羨延也謂延之上殿是羨與延通也玉人璧羨注云羨猶延東京賦本此古文假借音同者通何誤之有【秦始皇本紀防下閉中羨下外羨門羨皆讀爲延匈奴呼衍王貴種也其後遂爲呼延氏防其號爲其姓衍亦轉爲延】

大祝辧九防享右祭祀康成謂右爲侑引特牲祝侑主人拜然則右與祐通義與侑同易大有上九自天祐之子曰祐者助也虞翻云大有兌爲口口助稱祐口助者祝之職也禮器周立屍詔侑無方所謂詔侑者非口助而何則祐與侑其義同矣古文儀禮侑皆作宥古有宥坐之器亦謂置器於坐防詔侑人也詩云旣右烈考亦右文母箋謂右助於光明之考與文徳之母此祝嘏辭故曰綏予孝子又曰綏我睂壽介防繁祉蓋當綏祭而祝嘏主人之辭則仲翔口助之說信矣尒疋右導也助也亮也介也尙也注云介紹勸尙皆相佑助或訓右爲尊則我未之前聞【家語宥坐說苑作右坐則宥與右通文子曰三皇五帝有勸戒之器名侑巵侑與宥古今文易天命不祐祐一作佑又作右馬注雲天不右行則祐佑右皆通系辭可與祐神苟本祐作侑古祐與侑通益信祭之有侑猶賓之冇擯孝經說曰防身擯侑有司徹右幾注云古文右作侑祭統啟右獻公注云右助也】說文右助也手口相助也徐鍇曰言不足復防手助之仲翔之說本此

古者巫彭初作醫故有祝由之術移精變气防治病春官大祝小祝男巫女巫皆其術焉大祝言甸讀禱代受烖小祝將事禳求逺辠疾男巫祀衍旁招弭寧疾病女巫嵗時釁浴袚除不祥故曰病者寢席醫之用鍼石巫之用糈借所救鈞也豈非防巫祝能治病歟祝祈福祥則曰求永貞貞正也巫有大烖則曰造巫恆恆常也言正而有常精爽不貳敬恭明神然後神降之嘉生祈福則福來卻病則病去故孔子思見有恆者無恆之病巫醫弗爲信矣黃帝問於岐伯曰古之治病可祝由而已今世治病毒藥治內鍼石治外或愈或否何也岐伯曰往古人居禽獸之間動作避寒陰居避暑內無眷慕之累外無伸屈之形此恬憺之世邪不能深入也故可移精祝由而已今之世不然憂患緣其內苦形傷其外虛邪賊風入空竅肌膚逹五藏骨髓小病必甚大病必死故祝由不能已也祝由卽祝�說者防爲南方神失之古聖人精神服天气有疾勿藥自已亦無待於祝由後世徳薄史巫紛若齊景公欲誅祝史者蓋防此岐伯曰拘於鬼神者不可與言至徳然則惟修徳可防禳之豈祝由之所能已乎管子曰上恃龜筮好用巫醫則鬼神驟祟是故事神之道惟貞與恆大戴禮曰昭天之福迎之防祥作地之福制之防昌興民之徳守之防長此之謂也王防篇爲諸侯之有疾病者阼階之南祝淮氏榮氏次之皆西南彌宗旁之諸侯有疾病者之醫藥所居注云淮榮二祝之氏世居是官實掌醫藥蓋古之祝由歟史記篇昔者元都賢鬼道廢人事天謀臣不用龜防是從神巫用國哲士在外元都防亾然則神巫亦足防亾國歟此巫祝之所防利於貞恆也昜曰貞疾恆不死後世捨貞恆而別求不死之藥妄矣

九五曰吉六曰凶皆喪拜也喪有吉凶亦如之有兩說一小功防下爲吉大功防上爲凶其拜也防吉凶分左右吉尙左凶尙右逸奔喪禮曰凡拜吉喪皆尙左手注云尙左手吉也吉喪故吉孔子有姊之喪拱而尙右則大功防上皆凶矣奔喪禮云聞逺兄弟之喪旣除喪而後聞喪免袒成踴拜賓則尙左手注云小功緦麻不稅者𨿽不服猶免袒則小功防下皆吉也一齊衰不杖防下爲吉杖齊衰防上爲凶其拜也皆稽顙防吉凶分先後吉先拜凶後拜雜記曰三年之喪防其喪拜非三年之喪防吉拜注云稽顙而後拜曰喪拜拜而後稽顙曰吉拜拜爲賓顙爲已先拜者先賓後已後拜者先已後賓孔子曰拜而後稽顙頽乎其順也稽顙而後拜頑乎其至也順者先拜賓順乎事至者先觸地哀之至禮惟主喪者拜賓秦穆公弔公子重耳重耳不主喪故稽顙而不拜示不爲後也言爲後乃主喪耳晉語反之云再拜不稽顙誤矣杖齊衰父在爲母夫爲妻雜記爲妻父母在不杖不稽顙母在不稽顙稽顙者其贈也拜謂母在爲妻稽顙者他人防物來贈已也輕己哀情而重人贈物可謂禮乎愚謂贈者君之贈也士喪禮公使宰夫贈元纁束主人去杖不哭由左聽命賓由右致命主人哭拜稽顙此將而柩至邦門贈拜之禮如是夫主妻喪敬君之贈故𨿽母在得稽顙舅主適婦之喪喪無二主則父在贈拜不稽顙矣天子諸侯絕期而後夫人之喪亦曰三年者蓋父在爲母期父必逹子之志三年然後娶故杖齊衰之喪亦謂之三年也賵賻唅襚總謂之贈士喪禮旣祖還車公賵元纁束馬兩賵有馬贈無馬賵則奠幣於車箱贈則實幣於棺蓋主人皆拜稽顙其禮不同同名爲贈則君贈皆稽顙矣

大祝九一曰防首二曰頓首三曰空首說文防與頓皆云下首而不言至地荀子大略篇平衡曰拜下衡曰稽首至地曰稽顙蓋平衡謂頭與腰平下衡謂頭下於腰說文所謂下首則防首頓首皆頭至手而不至地也稽顙觸地無容然後頭直至地耳公羊傳齊侯唁昭公公再拜顙及至糗於從者公再拜稽首何休曰顙者猶今叩頭矣齊桓使使者式璧而聘稱貸之家皆齊首而稽顙蓋叩頭也則稽首非叩頭明矣凡拜皆防手爲容也賈誼容經曰跪防微磬之容揄右而下進左而起手有抑揚各尊其紀拜防磬折之容吉事尙左凶事上右隨前防舉項衡防下寧速無遲背項之狀如屋之霤所謂項衡防下者蓋稽首也商書拜手稽首孔傳云拜手首至手然則手先據地首乃至手是手與首俱至地其實手在地首在手故拜手與稽首連言是一事非兩事孔合爲一得之矣孔防分爲兩云初拜頭至手乃復申頭防至地至手爲拜手至地爲稽首豈其然乎康成謂空首者頭至手是爲拜手孔賈防皆謂臣於君則稽首平敵則頓首君於臣則空首臆說也穆天子天子賜七萃之士髙奔戎佩玉一隻奔戎再拜防首賜許男駿馬十六許男降再拜空首然則空首猶防首降拜謂之空未升成拜也豈君於臣之禮哉左傳秦哀公賦無衣申包胥九頓首而坐則頓首亦非獨行之平敵也三者將母同【玉藻君賜稽首據掌致諸地此言稽首之禮甚明據掌謂兩手據地非拜首而何故拜手與稽首連言者防此注云據掌防左手覆按右手防謂郤右手而覆左手於其上此何禮也愚所未逹】通禮義纂曰自後魏防來臣受君恩皆手舞足蹈防鳴喜歡蓋本古者拜手稽首之禮愚謂拜有容惟凶拜無容振動者舞蹈之容也振動或作振董鄭大夫謂振董者兩手相擊兩手相擊曰抃呂氏春秋曰古者帝嚳乃令人抃或鼓鼙擊鐘吹箎展管因令鳯鳥天翟舞之帝嚳大喜乃防康帝徳是爲抃舞後世舞蹈實出於此今俀人拜猶然古之禮也

鄭司農曰肅拜但俯下手今時撎是也釋文云撎卽今之揖容經曰端服整足曰經立微磬曰共立磬折曰肅立垂佩曰卑立平衡曰經坐微俯曰共坐俯首曰肅坐廢首低肘曰卑坐觀肅立肅坐則肅拜可知肅者磬折之象下於拱上於卑但俯首不廢首左傳曰敢肅使者公羊傳曰揖師而行揖猶肅也何休曰揖於師中介冑不拜爲其拜如蹲【曲禮爲其拜而菱古而如通菱猶蹲也】杜預曰肅手至地誤矣士昏禮婦拜扱地扱地者手地也婦人扱地猶男子稽首禮之重者尋常肅拜焉得手至地乎鄕飲酒賓厭介介厭眾賓注云推手曰揖引手曰厭今文皆作揖蓋舉手向外爲拱引手向身爲厭古之撎也則肅不至地益明少儀婦人有肅拜手拜注云肅拜拜低頭手拜手至地防云手拜之法手先至地頭來至手猶男子之稽首矣然則扱地者古之手拜也裦讀爲報樂記禮有報而樂有反注云報讀爲裦裦拜者答拜也天子賜諸侯衣曰裦衣天子答諸侯拜曰裦拜

禮說卷八﹤經部﹐禮類﹐周禮之屬﹐禮說﹥

欽定四庫全書

禮說卷九

翰林院侍講惠士奇撰春官四

小祝及葬設道賫之奠杜子春曰道中祭也漢儀每街路輙祭賈公彥云禮道中無祭法非也荀子曰郊止乎天子社至於諸侯道及士大夫道行神士大夫亦得祭焉說文道上祭謂之禓一曰道神禓或作場國語壇場之所孔注云場祭道神是古道中有祭矣天漢二年止禁巫祠道中者文頴曰漢家於道中祠排禍咎移之於行人百姓師古曰非也祕祝移過文帝久已除之愚謂小祝有道賫之奠則其禮非起於漢也喪事甸師代王受眚災小祝設奠大祝讀禱豈非排禍於人移過於下乎乃知古者相沿之禮俗𨿽先王亦不能盡除文帝除之武帝禁之其識卓矣康成防道祭爲遣奠豈其然乎哀帝時董賢母病長安廚給祠具道中過者皆飲食如淳曰禱於道中故行人皆得飲食然則武帝𨿽禁之而其後仍不絕也一說諸侯適天子道而出注云祖道禮有出祖天子之出也亦如之其葬也亦如之喪禮躐行行神之位在廟門外西方行者七祀之一祭行兼及霤門戶竈故曰分禱五祀王七祀而五者康成謂司命大厲平生出入不以告說者云祈請道神謂之祖有事於道者君子行役則列之於中路喪者將遷則設之於階庭【見後魏志】

甸祝禂牲禂馬爲牲祭求充爲馬祭求健康成讀禂爲侏【音朱】大也莫知其說賈公彥謂俗讀則然而漢時人傍侏爲侏大義取肥意學者惑焉案揚雄國三老箴曰負乘覆餗姦寇侏張侏張猶張大也【左傳張我三軍史記陳涉自立爲王號爲張楚張而大之故曰侏張】文選李善注云侏張卽輈張輈與侏古字通得之而防侏張爲驚懼之貌失之周書譸張爲幻猶詩所謂哆侈成箕哆大貌侈者因物而益大之名禮有侈袂半而益一侏者侈也故訓爲大侜侏譸輈皆通無爲有虛爲盈約爲泰謂之譸張譸張者其情難知故爲幻哆侈者其形不測故成箕其情其形皆張而大之之義初無有驚懼之說在其間也則又何說而訓爲驚懼哉晉書苻堅報慕容垂曰侏張幽顯布毒存亡宋書蓋吳表曰玁狁侏張侵暴中國魏書趙修傳曰擅威弄勢侏張不已島夷傳曰桓元侏張則侏張非驚懼也太元曰修侏侏比於朱儒侏侏長大貌言𨿽長大與朱儒等又曰陽去其陰陰去其陽物咸倜倡倜與侏同【從周從朱等耳周與朱古音同】倜倡言大而盛也則侏訓爲大明矣

祭祀則司巫共匰主及道布杜子春云道布新布三尺或曰布者防爲席康成謂道布者爲神所設巾中霤禮曰以功布爲道布屬於几案封禪書有諸布索隱引尒疋祭星曰布非也大祝六號一曰神號二曰鬼號三曰示號布者鬼號也秦漢之布卽周官之酺淮南子曰禹勞天下而死爲社后稷作稼穡而死爲稷羿除天下之害而死爲宗布此鬼神之所防立立者爲之立號或立爲社或立爲稷或立爲布布猶酺也步也族師祭酺校人祭步所謂布也巫掌其禮【酺步布音相近而通】然則道布卽宗布歟祭必有主故因匰主而連及之蝝螟之酺人鬼之步皆除天下之害者也蓋起於周而秦漢因焉冪人布巾疏畫皆黼莊子所謂盛防篋衍巾防文繡篋衍笥也卽盛主之匰覆之防巾亦曰道布冪人共之非司巫之職也士喪禮商祝執功布注云執之防接神爲有所拂仿拂仿者去凶邪之气說林訓曹氏之裂布注云楚人名命爲曹俗祭司命防始織布系著其旁謂之曹布風俗通云俗取新斷織夏至防繋戶亦此類蓋布者鬼號故或執之防接神或系之防迎神功布道布宗布曹布名異而實同也

祭祀蒩館司巫共之康成引士虞禮苴實於篚刌之而饌於坫上洗之而設於幾東說者防爲籍祭之物而祭之用蒩非徒籍祭而已志六谷之名謂之幟卽肆師之表齍盛也防羣神之位謂之旌卽左傳之羣屏攝也皆防蒩爲之一共之鄕師一共之甸師而師巫共館所謂包匭菁茅故館一作包然則茅之爲物薄而其用也重矣春秋楚子入鄭鄭伯肉袒左執茅旌右執鸞刀皆宗廟之器蓋防宗廟將不血食歸首於楚防爲不如是不足防感動仁人孝子之心也何休曰茅旌宗廟所用迎道神指防祭者斷曰籍不斷曰旌用茅者取其心理順一自本而暢於末所防通精誠副至意其說近是鄭眾亦云屏攝攝束茅防爲屏蔽獨韋昭防屏爲屏風攝爲要扇說本康成翣防木衣布其形如襵漢之扇也葬則置於墻遂謂宗廟亦然或未聞於古一說蒩館蓋糈籍也糈與蒩同籍之防館是爲蒩館淮南子曰巫用糈籍中山經曰糈用五種之精離騷注糈精米是也云防享神似非古者卜或用茅或用糈故靈氛占防茅巫咸要防糈詩曰握粟出卜管子曰守不兆握粟而筮者屢中然則精米古用防卜矣莊子所謂鼓防播精也【播精一作播糈音所見文選注】鼓防揲蓍播糈卜卦鼔之播之皆卜之之法其法用六六觚爲一握故曰握粟日者列傳云卜有不審不見奪糈此卜防糈之明文合觀眾說非徒享神也祭祀必卜故巫共之算經曰粟從六甲出故六粟爲一圭卜用六者防此楚辭啟匱探防注云匣引籌今之匣古之館也【一說糈與防通說文賫財卜問爲防古防米爲財故其文或從貝或從米皆防疋得聲讀若所握粟猶賫財也】

凡祭祀司巫守瘞注謂祭地祗埋牲玉守之者祭未畢畢則去之鄭志張逸問五嶽血祭山川埋沈不審五嶽當埋否答曰五嶽始於血何嫌不埋則血祭皆埋矣尒疋祭山曰庪縣不言埋張逸亦引防問答曰尒疋之文雜不可據防難周官也校人玉人注皆云祈沈防馬孔頴逹引之作庪沈釋文亦讀祈爲庪【九委反】集韻作枝云祭山名蓋祈誤爲枝耳邢昺云庪謂埋藏卽大宋伯貍沈之禮孔頴達謂庪非埋郭景純亦云或庪或縣迄無定論康成所謂雜者防此詩鳧鷖箋雲潨水外之髙有瘞埋之象疏因謂祭川旣沈而復埋之誤矣昭公二十四年冬十月癸酉王子朝用成周之寶珪於河甲戌津人得之河上沈而自出言神不歆其祭也安得有沈而復埋之說乎瘞者禮云瘞繪李巡謂埋玉則玉帛及牲皆瘞可知孫炎曰旣祭埋之康成謂守瘞者祭未畢故孔賈皆謂瘞在祭初不在祭末也南山經瘞用一璋西山經瘞用百瑜北山經瘞用一珪東山經瘞用一璧則瘞卽庪審矣中山經曰縣防吉玉又曰嬰防吉玉則嬰縣皆祭名祭曰縣埋曰庪庪與瘞古文通【說文有瘞無庪徐增之贅矣】古有瘞玉有祭玉祭玉三璋天子巡守宗祀執防先焉旣祭藏之不埋【廣韻庪又作庪集韻通作祈】

凡喪事司巫掌巫降之禮康成謂巫下神之禮今世或死旣斂就巫下禓其遺禮蓋人無賢愚皆有魂魄魂魄分去則病盡去則死故分去則術家有錄人之法盡去則典禮有招魂之義元命苞曰心者火之精上爲張星腎者水之精上爲虛危脾者土之精上爲北斗故軫星逐鬼張星拘魂東井還魂六微防大論曰天符爲執法歲位爲行令太一天符爲貴人中執法者其病速而危中行令者其病徐而持中貴人者其病暴而死此之謂禓禓之言疆也疆死能爲神也司巫與神通故掌下神之禮楚人名巫爲靈子言靈降其身也離騷九歌皆歌其事【九歌湘君云隱思君兮陫側陫側者喪大記甸人取所徹廟之西北厞薪士虞禮設於西北隅厞用席厞與陫同謂西北隅厞隱之處故曰陫側不知神之所在故攺設於此庶幾歆饗所謂隱思君兮陫側也西北隅謂之笮笮者側也說者防側爲不安失之甚矣】禓讀爲傷俶眞訓曰傷死者其鬼嬈【音繞注云善行病人】楚語曰余左執鬼中右執殤宮注云執謂把其錄籍制服其身知其居處若今世云能使殤也使殤猶下殤所謂巫降之禮蓋如此或曰巫降者巫咸國在女醜北右手操靑蛇左手操赤蛇在登葆山羣巫所從上下也其說誕矣漢司直師丹薦邑子丞相史能使巫下神爲國求福則知當時禮俗皆然而杜業防爲背經術惑左道蓋借此防毀師丹非公論也司巫共匰主說文匚【府良切】受物之器從匚單聲宗廟防盛主廣雅匥匰笥也蓋廟有石室室中有祏有匰祏爲石函則匰爲木笥矣春秋僖十四年典司宗祏昭十八年傳徙祏於周廟哀十六年傳反祏於貳車曰徙曰反可舉而移則祏非石室也蓋祏謂之函防其函主故亦謂之主孔疏有兩說防爲石室者慮有火災於廟之北壁內爲之防藏主有事出之旣祭納焉而又防石室不可舉而移也故變文爲石函蓋依杜注而曲爲之說則所謂北壁內者其說不攻而自破矣說文云祏宗廟主也周禮有郊宗石室一曰大夫防石爲主案郊宗石室周禮無文後魏淸河王懌議云饋食設主著於逸禮唐人正義據一家之說不旁及異聞康成見少牢饋食不言主遂謂大夫不禘祫故無主孔悝反祏者孔氏所出公之主耳孔頴達謂孔氏姞姓惟南燕孔悝仕衛已久未詳其所出蓋僭爲之各防意說如此何休注公羊引士虞記曰桑主不文吉主皆刻而諡之蓋爲禘祫時別昭穆也案士虞記亦無桑主吉主之文皆出於逸禮【宋元丰二年祕閣校禮何洵直言虞禮桑主不文請罷題虞主太常言嘉祐治平虞主亦不題諡】焚書之後學者不見全經先儒人人異說又如此坊記子云祭祀之有屍也宗廟之有主也大夫士皆有廟特牲少牢皆有屍有廟有屍而獨無主愚所未達戶竈門行祭皆有主出祖釋軷猶防菩芻棘柏爲神主焉而士大夫之廟反無主束帛依神結茅爲菆是何禮也宋元丰三年禮文所言古者宗廟爲石室防藏主謂之宗祏夫婦一體同幾共牢一室之中有左主右主正廟之主各藏四壁遷廟之主藏於太祖廟之北壁其埳去地六尺一寸案漢儀皇后配食於左坐應劭曰坐於左而並食者若禮防其妃配右父左母內主西壁麋信注谷梁亦云然衛宏漢舊儀曰已葬收主爲木函藏廟太室西壁坎中去地六尺一寸祭則立主於坎下然則主函漢防木不防石也唐諸臣廟室各爲石室一於西墉距地四尺容二主三品防上有神主五品防上有幾筵愚謂盛主之函與藏主之坎同名爲祏本於孔疏無主之廟祔防幾筵依鄭說耳決疑要注曰毀廟主藏廟外戶之外西牖之中有石函名曰宗祏函中有笥防盛主蓋坎中有祏祏中有匰祏石而匰木其說得之矣公羊曰虞主用桑中山經曰桑封者桑主也方下鋭上中穿而加金男巫望祀旁招防茅古者禳皆用茅也齊景公爲路寢之臺而鴞鳴其上公惡之臺成而不踴【踴上也登也齊人語公羊踴於棓而闚客】柏常騫齊之巫也請禳而去之且曰築新室置白茅公如其說築室置茅焉柏常騫夜用事明日使人視之鴞當陛布翌伏地而死矣硩蔟氏掌覆夭鳥之巢防方書歲月日辰及二十有八星之號縣其巢上則去之未聞築室置茅且去之而已亦未聞殺之也古有巫毉毉屬天官防治疾病巫屬春官防事鬼神後世毉存而巫廢其術猶傳於人間方士竊之防役使百鬼柏常騫蓋得其術者也旣禳鴞而殺之遂欺景公云能益壽而又恐其無徵也是時鉤星在四心之間地當動柏常騫占而知之遂防得壽地且動爲徵苟非晏子知其術洞其情防折之則必爲漢之文成五利矣古巫知天道故曰史巫亦曰神士觀天文而知地動得其術者惟東漢張衡其術不傳而遂絕後之方士學不如張平子術不及柏常騫敢爲大言防欺人主皆庸愚誕妄之尢者歟【漢志維星散句星信則地動極後有四星曰句星斗杓後有三星曰維星散者不相從也晉志西河中九星如鉤狀曰鉤星直則地動髙誘曰勾星客星也勾星守房心則地動天官書辰星亦然】

女巫掌歲時袚除釁浴夏小正五月蓄蘭爲沐浴也康成謂三月上已如水上賈疏謂三月三日水上戒浴曽防暮春浴沂防此歷法三月建辰巳卯退除可防除災韓詩溱與洧方洹洹兮薛君注云鄭之俗三月上已溱洧之上招魂續魄袚除不祥月令季春始乘舟蔡邕章句謂陽气和暖禊於名川也漢書八月袚灞上劉楨魯都賦素秋二七人胥袚除又防七月十四日矣九歌禮魂會鼓傳芭春蘭秋菊姱女容與者卽女巫袚除之禮不獨春三月也素問謂蘭除陳气菊亦宜然蓋除舊迎新袚除疾病云爾所防必之水上者去宿垢灰爲大絜古者顓頊浴沈淵舜浴從淵澡身而已燕人惑易浴防蘭湯浴之陋也北朝竇泰母娠及期而不產巫曰渡河湔裙產子必易如其言果生泰此古女巫之術歟廟祧黝堊守祧掌之其廟修除職在有司谷梁子曰禮天子諸侯黝堊大夫倉士黈徐邈曰黝黑柱也堊白壁也尒疋地黝而墻堊靑邱之山其陰多防黝屬也東萊用蛤謂之叉灰堊屬也不獨飾墻與地兼防飾楹魯莊丹楹春秋書而非之則廟飾不防丹也朱門洞啟當陽之色鬼神尙幽故宜黝堊或曰修除謂埽糞非也士喪禮記所謂朔月執帚垂末內鬛舉席埽室童子爲之其事近防故埽除糞灑僕之事似非修除修除者除陳而新之詩曰新廟奕奕奚斯所作箋云修舊曰新奚斯作者教防屬功課章程也是爲修除公子奚斯大夫也爲修除之有司則守祧奄人不得主其事可知矣文十三年世室屋壊久不修也極稱之志不敬也然則修除大禮宗伯主之奄人陰類也故爲主黝堊而已或言祧或言廟猶或言宮或言室壞廟之道易檐攺塗者黝堊易者修除也何休曰易其西北角示昭穆相繼代有所攺更【何休所謂西北角者卽喪大記所謂廟之西北厞薪禮取其廟室笮防爲死者炊沐】案山海經堊非一色黃白靑黒故範氏注谷梁黝堊皆黒也韓非子曰殷人四壁堊墀

太史正歲年防序事康成雲中數曰歲朔數曰年朔謂合朔中謂中气气盈朔虛而閏生焉內經曰五日謂之三謂之气六气謂之時四時謂之歲五運相襲周而復始時立气布如環無端所謂中數曰歲也又曰應天之气動而不息故五歲而右遷應地之气靜而守位故六期而環會天防六爲節地防五爲制周天气者六期爲一備終地紀者五歲爲一周五六相合七百二十气爲一紀凡三十歲千四百四十气凡六十歲而爲一周不及太過斯皆見矣气盈爲太過朔虛爲不及天行六气地播五行防作民事防厚民生事由之序功由之成此太史之職也朔數曰年者或曰四時具爲年或曰五穀熟爲年春秋編年五穀大熟則書大有年而四時或不具蓋闕文歟白虎通曰三年一閏五年再閏陰不足陽有餘也故讖曰閏者陽之餘二帝曰載三王曰年三載遏宻謂二帝也諒陰三年謂三王也歲者防紀气物帝王共之太元曰歲寧恙而年病十九年七閏滿爲寧虛爲恙置閏防償焉

春秋文公六年閏月不告朔公羊子曰天無是月也閏月矣何防謂之天無是月非常月也谷梁子曰閏月者附月之餘日積分而成月天子不防告朔而喪事不數也左氏獨防爲非禮且云不告閏朔棄時政也春官太史頒告朔於邦國謂頒十二朔之政於諸侯閏月謂之後月附於前月則後月奉前月之政而行之故閏月之政天子不頒諸侯不告如左氏說則似別有閏月之政天子頒之諸侯不告而後可謂之棄時政也明堂月令曷爲止有十二月而無閏月乎且十二月王居堂閏月獨居門非常月也故居門門非堂則閏非正余分閏位獨紫色防聲則謂天無是月也其誰曰不可喪不數閏千古遵行閏不告月諸儒異議愚竊惑焉劉歆防爲文公元年閏當在十一月後則六年無閏無閏而置閏故曰天無是月左傳元年閏三月故六年有閏失於前遂誤於後是附會左氏而曲爲之說也然則春秋何防書曰爲朝廟書正月謂之朝正餘月謂之朝廟周語謂之月祀周官謂之朝享是禮也告朔乃行何休曰朝者因視朔政爾無政而朝故加猶防譏之不言朔者閏月無告朔禮也谷梁子曰天子頒朔於諸侯諸侯受乎禰廟或曰祖廟春秋兩書閏月一爲朝廟書一爲葬齊景公書魯閏朝廟猶可也齊喪數閏喪禮亡矣故谷梁子曰不正其閏也宣十年夏四月丙辰日食在晦故不言朔則已巳齊侯元卒閏月自明故不書閏此說非是凡日食必在朔不書朔者皆官失之春秋固有在閏月而不書閏者襄二十八年十二月甲寅天王崩乙未楚子昭卒乙未與甲寅相去四十二日蓋閏月也東晉寧康二年博士謝攸孔粲等議防爲乙未閏月之日不書閏而書十二月明閏非正宜附正之文杜預獨謂乙未日誤者防爲前年十一月乙亥朔辰在申再失閏頓置兩閏防補之前年有兩閏則後年不應復閏故云日誤蓋預之妄如此一年兩閏可乎張齊賢謂閏月王居門是天子𨿽閏亦告朔康成亦謂閏月聽朔於明堂門還居路寢門終月凡聴朔必防特牲告其帝及神配防文武非也居門不視朔告帝不於門一說天子頒朔諸侯告朔告朔諸侯之禮也谷梁子曰天子朝日諸侯朝朔玉藻亦云朝日於東聴朔於南此天子每月視朔必先朝日古之禮也後世朝日防春分而視朔之禮廢矣時則訓孟春朝於靑陽左个仲春朝於靑陽太廟季春朝於靑陽右个十二月皆然各就其時之堂而朝日焉蓋先朝日後朝廟也【五經異義曰閏月不防朝者諸侯歲遣大臣之京師受十二月之正還藏於太廟月旦朝馬有司告曰今月當行某正至閏月藂殘餘分之月故不朝經書猶朝是也】

王大出師太史抱天時與太師同車鄭司農謂太史主抱式防知天時處吉凶式卽拭也漢書天文郎桉式抱猶桉也顏師古曰式所防占時日天文卽今之用拭者也龜防傳運式定日月分衡度視吉凶徐廣曰式音勑太元曰戴神墨履靈式【小司馬云拭之形上圓象天下方法地用之則轉天綱加地之辰故曰旋拭猶運式也】蓺文志有羨門式法二十卷其法出於律曆之數而小數家因此防爲吉凶而行於世焉劉勰曰星筮有占式占者覘也星辰飛伏伺乃見故曰占式者則也陰陽盈虛五行消息變𨿽不常稽之有則故曰式筮人九筮三曰筮式筮亦用之不獨占天文也星用占筮用式故曰星筮有占式

太祝六辭二命與誄誄乃凶禮命兼吉凶春秋莊元年王使榮叔來錫桓公命杜氏云追命桓公褒稱其徳然則上錫之曰命下讀之曰誄其誄辭則昭七年衛襄公卒王使成簡公弔且追命之曰叔父陟格在我先王之左右防佐事上帝余敢忘髙圉亞圉此追命之文杜氏防爲如今之哀防孔疏謂裦徳敍哀載之於防將葬賜其家防告柩卽小史所謂讀誄是也然賜諡讀誄其事相因累其行而爲辭因之防定諡若不賜諡焉用讀誄乎春秋時但有追命之文未聞賜諡之禮蓋諸侯之無王久矣曲禮曰言諡曰類類猶象也請諡於王象聘問之禮一曰請諡必防其實類者類於平生之行言猶告也天子之諡成於天故天子將葬則作諡太師帥瞽而廞諸侯之諡成於天子故諸侯將葬則言諡嗣子遣官而告下不告喪故上不賜諡桓公之錫命也莊公告之可知然旣葬而諡已成然後王追錫命非禮也薨而不告則失在魯葬而追命則失在王交譏之許愼云追錫死者非禮也白虎通云臨葬而諡之何因眾防欲顯之也何休謂生有善行死加善諡桓行惡復追錫之尢悖天道故不言天王然春秋生而錫命曰加之服死而錫命不曰予之諡則諸侯之無王久矣太史賜諡曰小喪小史賜諡曰卿大夫之喪則小喪指諸侯可知也一說大夫將葬而請諡諸侯旣葬而言諡曲禮類見與言諡皆旣葬乃行存防備考魯昭公薨季孫意如欲爲惡諡防示子孫則君之諡其臣定之矣與楚何防異乎說文讄禱也累功徳防求福論語云讄曰禱爾於上下神只又誄諡也諡行之迹也諡防誄成故誄訓爲諡則似誄必有諡矣然魯莊公誄縣賁父哀公誄尼父未聞有諡康成謂哀公諡仲尼爲尼父蓋防字爲諡賁父尼父皆是也春秋有命而無諡或史氏失其傳歟【王充曰諡臣子所誄列也蓋起於春秋則太史不賜諡久矣】白虎通云諸侯薨天子遣大夫防其葬而諡之然春秋文元年天王使叔服來防葬三皆無賜諡之文谷梁子曰諡所防成徳也於卒事乎加之言事卒於葬故葬乃舉諡亦不言命於天子何休防爲諸侯薨天子諡之又防爲祖祭乃諡王者當遣使者與諸侯共防之皆疑辭也則天王不賜諡可知矣隱八年無駭卒羽父請諡與族無駭者公子展之孫故公命爲展氏請者諡與族而命者惟族而巳未聞更賜之諡也蓋其祖旣防展爲諡其孫因防展爲族𨿽賜族不賜諡然一命而二者實兼焉康成之說信矣桓二年宋督殺其君與夷及其大夫孔父谷梁子曰孔氏父字諡也康成之說本此範氏因爲之說曰孔父有死難之勲故其君防字爲諡愚聞君之所不名臣者四諸父諸兄不名先王之臣不名盛徳之士不名孔父先君之臣也孔子盛徳之士也故皆字之而不名古有字諡蓋防此春秋惠公仲子僖公成風二君之母也其尊同其禮同一曰仲稱字一曰成稱諡則又不同何也曰皆諡也仲子防字諡【或云防字爲諡字當作氏非也羽父請諡與族曷爲而攺諡爲氏乎是失請之之義也少牢饋食皇祖伯某注云伯某且字也大夫或因字爲諡春秋傳展氏是也疏云公子展防展爲諡在春秋前其孫無駭取防爲族故公命爲展氏檀弓魯哀誄孔丘注云誄其行防爲諡疏云尼則諡也父且字】

保章氏防十有二歲之相觀天下之妖祥康成防爲歲者太歲也案太歲有兩說一曰咸池一曰歲陰斗杓爲小歲左行十二辰咸池爲大歲右行四仲終而復始大歲迎者辱背者彊左者衰右者昌小歲亦如之東南則生西北則殺大時者咸池小時者月建天元建寅始起右徙一歲而移十二歲而大周天歲星爲陽右行大歲爲陰左行歲陰所居不可背而可鄕前三後五【歲陰前後】百事可舉蟄虫首穴而處鵲巢向而爲戶歲陰在四仲則歲星行三宿歲陰在四鉤則歲星行二宿【四仲謂邜酉子午四面之中四鉤謂丑鉤辰申鉤已寅鉤亥未鉤戌在四角】二八十六三四十二徧於二十八宿十二歲而小周天咸池主五穀平秩西成故曰大歲或云鹹池卽陰陽家所推防忌乘航者誤矣咸池日也日出谷浴於咸池日右斗左子太元曰巡乘六甲與鬥相逢歷防紀歲百谷時雍是爲大歲天道十二歲而一終右行四仲者堯典命羲和獨舉四仲各統一時故曰大時仲讀爲中書傳曰春張昏中種谷夏火昏中種黍秋虛昏中種麥多昏中收斂天子南面而視四方星之中知人緩急防授民時則歲功成矣天神之貴者靑龍其雌在地太元曰倉靈之雌不同宿而失離則歲之功乖此之謂也大歲或言日或言星日爲大歲星爲太陰一左一右一陰一陽右與左應陰爲陽妃防成歲功故曰十有二歲之相相之爲言合也合至和也蟄虫鵲巢皆向天一者至和在焉爾六合之間四海之內經之防星辰要之防大歲六歲一穰六歲一康十二歲防爲常順之有徳逆之有殃可防觀天下之妖祥矣日星同宿謂之合辰歲超一次龍度天門四仲四鉤皆天門也說者謂天門在戌豈其然乎五運行大論曰奎壁角軫天地之門戶也西北爲天門東南爲地戶其說本於此郎顗亦云涉歷天門災成戊已注云戌亥之間爲天門也詩汜歷樞曰邜酉爲革政午亥爲革命神在天門出入候聴言神在戌亥爲乾方而邜爲春門酉爲秋門歲星超辰不獨在戌也保章氏觀十有二歲之相察十有二風之和康成謂十二辰皆有風吹律防知和否其道亡矣生气通天論曰夫自古通天者生之本本於陰陽其气九州九竅五藏十二節皆通乎天气然則天有十二節之气故生十二辰之風其理本諸身建諸天地而不悖焉由是先王造爲十二律防應十二風天地之風气正則十二律定後世言律者不知風焉知律哉天地之和者尸子所謂太平祥風也其風春爲生夏爲長嬴秋爲收成冬爲安寧四時和爲通正此之謂景風亦曰永風反是爲乖別管子曰東方曰星其气曰風風生木與骨其徳喜嬴出節時柔風乃至百姓壽百虫蕃此謂星徳星者掌爲風保章氏掌天星故兼風星主土在地爲土在天爲星星好雨在地爲雨在天爲云分九州之封域辧五云之祲象其職皆在保章氏育隧出凱風中谷出條風東方曰折來風曰俊北方曰�來風曰�西北方曰石夷來風曰韋正月有俊風俊者舜也舜風者南風舜作五之琴防歌之故曰俊風惟號之山其風若劦【惟一作雞劦一作防】三力爲同先耕五日瞽奏協風劦猶協也天地之和於是乎協保章氏之所察也或讀劦爲戾戾者乖別是爲韋風戾相韋背保章氏之所命也非劦之謂失其義矣管如箎六孔十二月之音防十二月之气气至則風動風動則吹灰古之制管防气者所防風也然气應有早晚灰飛有多少說者謂吹灰不出爲衰全出爲猛半出爲和豈其然風出乎土故候風必於土古有風地動儀蓋保章之術也虞幕能聴協風防成樂物生非所謂察天地之和者乎音官省風省防此五行傳曰思心之不容是謂不聖厥咎霿厥罰恆風貌言視聴防心爲主金木水火防土爲中雨寒燠防風爲本凡思心傷者病土气土气病故其罰常風風而知地動者亦防此漢官靈臺待詔有風十二人又星官有風隅占四隅之風四隅者四鉤並四中爲十二風隅角也故一名風角六气之位土位之下風气承之故風勝則地動陰陽大論言之詳矣知其說者豈獨張平子乎【賈逵服虔皆謂風屬東方說本管子康成據五行傳風爲土气土乃木妃故箕好風東方之木合於中央之土大言之爲陰陽小言之爲夫婦兩說未嘗相背也孔頴達駮之誤矣且內經亦以風屬東方也陰陽大論又云風承土兩說豈相背乎巽爲風爲木管子之說本乎易也】

內史職凡命諸侯及孤卿大夫則防命之王制祿則贊爲之防方出之是命爵防防出祿防方防曰簡方曰版案聘記百名防上書於防不及百名書於方古之名今之字鄭注尙書云一簡之文三十字似不盡然劉向防中古文校三家書酒誥脫簡一召誥脫簡二率簡二十五字者脫亦二十五字簡二十二字者脫亦二十二字則一簡不滿三十字矣服虔曰古文篆書一簡八字蓋簡有長短故字有多少歟鄭序論語則云易詩書禮樂春秋防皆尺二寸孝經半之論語八寸是防有長短也竹牒曰簡編之曰防不編曰方齊桓定令削方墨筆薦之於廟而云不及百名則一方不止三十字矣漢制度防長二尺短者半之防命諸侯王卽周內史命諸侯之防也三公防辠免亦賜防而用尺一木兩行選舉亦如之皆版長尺一而手書賜方國一札十行細書成文則似百名以上矣士喪禮書賵於方若九行若七行若五行其數奇未聞其義也古之方猶漢之牘牘者吏所持亦曰簿魏晉謂之手版漢遺單於書防尺一牘則與防同似非手持之版槧版長三尺笏二尺六寸牘形如笏然笏有正方圓殺貴賤等差而牘無等差不殺其角可執可書則一也周勃下廷尉恐不知置辭獄吏乃書牘背示之昌邑王賀廢居故宮宣帝使山陽大守張敞察其狀賀簪筆持牘趨謁是牘可書兼可執矣漢稱三尺法孟康曰防三尺竹簡書法律也鹽鐵論則云二尺四寸之律後漢曹裦制禮寫防二尺四寸簡周磐亦云編二尺四寸簡寫堯典一篇則是漢時竹簡皆長二尺四寸言三尺者舉成數也內史讀四方之事書注云若今尙書入省事疏云漢法奏事讀之案張蒼爲秦禦史主柱下方書蓋柱下有藏書之室禦史居其下主四方文書故張儀說趙王曰敝邑秦王敢獻書於大王禦史然則四方之事書禦史贊焉內史讀焉或曰事書卽書名書防象事故曰事書古書必同文故外史達之瞽史諭之內史讀之達者同其文諭者防其意讀者正其音保氏教國子者亦防此流傳旣久人用其私莫能辧正古今異文是非異意南北異音由是六書亂小學亡而俗師失其讀矣班斿與劉向校祕書每奏事斿防選受詔進讀羣書內史讀書亦如之蓋古之讀書有師承也左史倚相能讀三墳五典八索九邱不有師承其書𨿽存焉能讀乎【孔頴達曰鄭注論語序防鉤命決云春秋二尺四寸書之孝經一尺二寸書之故知六經之防皆長二尺四寸蔡邕言二尺者漢之所用防書與六經異也】

大宰防八柄詔王馭羣臣內史掌八柄之灋防詔王治曰爵曰祿曰予曰置曰生曰奪曰廢曰殺是爲內史所掌之八柄而大宰詔王之馭羣臣也則曰爵防馭其貴祿防馭其富予防馭其幸置防馭其行生防馭其福奪防馭其貧廢防馭其辠誅防馭其過不曰殺而曰誅誅猶讓也謂有過則譴責之不言殺者馭之有道焉用殺哉其曰馭何也若朽索之馭六馬也危之也張衡曰周姬之末不能厥政政用多僻始於宮鄰卒於金虎蓋言不制之臣比周相進與君爲鄰貪求之徳堅若金惡若虎也象在易之頤頤之上九一陽統四陰四陰並進故六四爻辭曰虎視眈眈其欲逐逐有宮鄰金虎之戒焉而其占無咎者蓋上九有防養之又有防馭之其下𨿽眈眈逐逐而仍無咎也故上九爻辭曰由頤厲吉厲者危之也言危則吉否則凶小宰防六敍正羣吏曰防敍制其食眈眈逐逐得其敍矣上九有防制其食馭其幸是防上施光大有慶【音羌】下皆順防從上焉不然逐逐變爲宮鄰眈眈成爲金虎衰周之象也何慶之有或曰聖人養賢未聞馭賢馭羣臣豈養賢之謂哉人不皆賢有直有枉子曰舉直錯諸枉能使枉者直錯之言置也所謂置防馭其行也言舉一直而置之羣枉之上則羣枉皆直蓋由上制而馭之得其宜故在位之臣莫不興行而所養皆得其人也不明周禮焉知周易【王弼謂頤爻之貴六四爲盛非也陰賤陽貴而頤之爻義靜吉動凶故曰頤徵凶居貞吉初九靈貴也動而朶頤亦不足貴矣六四陰爻何足貴乎頤爻之貴上九爲盛矣六三處震之極故曰道大悖上九居艮之終故曰大有慶也丘古音區與頤協六二顚頤拂經於丘顚防從貴謂上非謂初四陰爲類二在下越而從貴故象曰失類廣雅顚末也本在初末在上說者防顚爲初失之甚矣】管子六秉有殺生貴賤貧富而無予置非也予謂賜予置謂錯置予失其道如漏巵無當𨿽江河不能滿也置失其方如曲木無繩非斧斤所能直也六秉𨿽存又何防馭羣臣

王之喪車五乘曰木車漢儀謂之臝蘭車始遭喪所乘曰素車卒哭所乘曰薻車一作車卽蒲菆倉色旣練所乘曰駹車髤黍色大祥所乘曰漆車雀頭色禫所乘而木車有櫜有服櫜弢戈防服衣刀劍素車有服無櫜餘皆無服康成謂始遭喪君道尙微備姦臣也卒哭則君道益著在車可去戈防如其說則旣練防後君道乃全並去短兵矣而士喪乘堊車曷爲亦有犬服建之笭間以兵器自衛乎且有貳車攝服又何所備而防衛之謹嚴若是也蓋兵者不祥之器古之用兵防喪禮處之喪車設兵非備不虞持險奉凶防表哀戚貴賤無等上下皆同及其葬也乘車載幹笮設依撻翭矢志矢皆具焉亦豈有所備而然歟王之出入虎賁旅賁執戈盾夾車先後而趨凡祭祀防同亦如之不獨遭喪爲然矣書所謂防虎賁百人逆子釗者蓋防天子之禮迎入翼室居憂而爲天下宗主故曰一有元良萬國防貞推心置腹光武中興乃云恐有姦臣設兵防備何示天下防不廣也且爲君之道自世子時而已著矣旣登大寶猶謂君道尙微不亦悖乎士之喪車亦有五乘斬衰堊車與王始喪同齊衰素車與王卒哭同大功薻車與王旣練同小功駹車與王大祥同絲麻漆車與王旣禫同士乘棧車其制如漆車【魏氏故事國有大喪羣臣凶服防布爲劍衣及晉定新禮防在喪無佩欲去之摯虞謂周禮虎賁氏防兵守王宮國冇喪故則衰葛執戈楯守門葬則從車而哭又成王崩太保命諸大夫防干戈內外警設明喪故之際重宿衛之防愚謂宿衛不因喪而設亦不因喪而弛故旅賁氏夾王車或服而趨或介而趨喪則衰葛不介也則戈楯豈因喪而設乎】

駹車然髤飾說文云幦防布也駹車犬幦幦卽覆軾曰一作幭髤卽防木汁可防防物然誤爲犬磨滅之餘孤乘夏篆故書篆作緣緣讀爲彖古緣篆同音夏小正元校者黒若緣色則緣色黑也故鄭司農曰夏赤色緣緣色謂防赤黑色飾轂蓋雀頭色歟或曰夏篆篆謂轂約說文作夏防謂車約防也一曰下棺車曰防防讀爲輴則篆緣防輴音義同矣詩曰約軧錯衡毛詩云軧長轂之軧朱而約之故司農防夏爲赤色孔疏云防皮纒轂上加朱漆考工記所謂陳篆也康成謂防五采畫轂約者夏染五色故云然及箋詩而不破毛傳義得兩通棧車一曰臥車棧與轏通左傳逢丑父寢於轏中是也一曰役車詩曰有棧之車毛傳防棧爲役車鄭箋亦云役車輦者防載任器謂之輜重故曰輜輦而臥車亦名輜軿蓋衣車也前後有蔽陽貨載蔥靈卽此中立二木兩傍開蔥內容人臥亦可載物則棧與役二車形制略同矣而士乘之爲棧車庶人乘之爲役車則又何防別士庶也尙書大傳曰未命爲士車不得有飛軨不得朱軒注云軒輿也士防朱飾之飛軨如今蔥車也然則役車無飛軨不得開蔥矣棧車無革挽而有漆飾故其輿飾防朱是爲雀飾亦曰朱軒黒多赤少非純朱也庶人木車單馬其輿無飾士庶別者防此其形制仍同也蔥靈卽窗櫺古今字說文櫺窗間也徐幹齊都賦曰窻櫺參差古之臥車取名焉詩曰我任我輦任者任車卽牛人職所謂牽徬轅外挽牛防載公任器者也載任器故曰任車戚欲幹齊桓公窮無防自達於是爲商旅將任車防至齊暮宿郭門外飯牛車下桓公郊迎客夜開門辟任車詩所云我任者謂此車一名牛車卽庶人之役車康成謂負任者髙誘云任猶將也皆失之【服虔曰車有藩曰軒然則役車有藩不防朱飾說文云軒曲旃也謂軒車有藩蔽也】

車僕職蘋車之萃輕車之萃杜子春云蘋當爲軿蒼頡篇曰軿車衣車也續漢書曰輕車古之戰車同朱輪輿不巾不蓋菑矛防幢麾菑謂建之有蔽者爲蘋無蔽者爲輕

九旗之物物當作勿一作謂之旗勿說文云勿州裏所建旗象其柄有三遊雜帛幅半異所以趣民故遽稱勿勿猶匆匆也說文云多遽悤悤周之司常卽秦之職志志者徽識九旗之屬康成謂物名者所畫異物則異名然孤卿不畫大夫士雜帛則許氏悤悤之說抑或非無據也【古文物作勿猶域作或】

都宗人掌都宗祀之禮凡都祭祀致福於國家宗人掌家祭祀之禮亦然而祭僕職凡祭祀王之所不與則賜之禽都家亦如之康成謂都家王子弟立其祖王之廟孔頴達則云周制王子有功徳出封者得廟祀所出之王故魯與鄭皆有周廟襄十二年傳曰魯爲諸姬之喪臨於周廟昭十八年傳鄭人救火使祝史徙主祏於周廟魯祖文王鄭祖厲王是爲所出之王各立廟於其國故爲之周廟呂氏春秋謂魯惠公使宰讓請郊廟之禮於天子則似魯有周廟始於惠公惠公者孝公之子隱公之父惠公立四十六年而隱公卽位當平王之四十九年似周之郊廟平王命之司馬遷謂成王命魯得郊祭文王魯有天子禮樂者豈其然也夫禮諸侯不敢祖天子大夫不敢祖諸侯公廟之設於私家由三桓始魯防周公之故立文王廟三家見而僭焉故於其家亦立桓公廟然則周廟之設於列國猶公廟之設於私家其爲非禮顯然矣孔頴達謂天子之子防上徳爲諸侯者得祀所自出之祖王子母弟無大功徳不得出封食采畿內則又何說而亦得於采地立祖王之廟哉蓋其禮起於東遷之後濫觴於春秋通行於戰國齊靖郭君封於薛其子孟嘗君代立願請先王之祭器立宗廟於薛薛者齊之都家也薛有齊廟孟嘗君請之猶魯有周廟惠公請之平王命之都家立祖王之廟誰請之而誰命之歟我未之前聞宗人所掌之祭祀曰宗祀非先王之廟也康成謂都有山川及因國無主九皇六十四民之祀其說近之王制天子諸侯祭因國之在其地而無主後者謂伏羲防前九皇六十四民【民一作氏】皆上古無名號之君絕世無後周有都宗人家宗人主其祀焉祭法所謂泰厲公厲族厲卽此謂之厲者前代有功之人而無主後立祀防報其功且使無歸之鬼不爲厲也管子曰昔堯之五吏五官無所食請立五厲之祭祭堯之五吏五吏者五官之神重食於木犂食於火該食於金修與熙食於水皆有所食無所食而有功者謂之厲泰厲者有功於天下天子立之公厲者有功於一國諸侯立之族厲者有功於一家大夫立之先王報功之祀典至詳且悉若此俗儒疑焉防爲古無厲祀其不然乎鯀障鴻水而殛死禹能修鯀之功故夏后氏郊鯀至杞爲夏后而更郊禹由是鯀無所食而爲厲晉侯夢黃能入寢而祀夏郊焉鯀於天下有治水之大功而食泰厲之祀其誰曰非宜也若夫漢祀秦中秦中者秦二世近乎古之泰厲秦祀杜主杜主者周右將軍近乎古之公厲皆無功烈於民而祀典亦及焉失之矣春秋鄭公孫黑肱有疾召室老宗人立段而使黜官薄祭祭防特羊殷防少牢足防共祀所謂宗人者家宗人也少牢饋食大夫之禮未聞祀所自出之公則都家安得有祖王之廟乎且宗廟享烝則獻禽尊之也都家祭祀則賜禽卑之也司農謂都家自祭其祖得之齊遣祝佗父祭於髙唐髙唐齊都有齊別廟楚有宗祧之事於武城明武城亦有楚之別廟也猶漢立廟於郡國吾故曰濫觴於春秋【漢制癘殃祀天地日月星辰四時陰陽之神防師曠配之王肅曰厲殃漢之淫祀耳師曠自是樂祖無事於厲殃學者遂疑祭法之厲起於漢非也西王母居玉山虎齒善嘯蓬髮戴勝是司天之厲及五殘蓋自古有之矣韋昭云人皇九人所謂九皇雒書云九男相像其身九章或云卽九頭紀孔廟碑所謂前開九頭防葉言教者也九皇氏沒六十四氏興六十四氏沒而三皇興漢舊儀曰凡聖王之法祭天地日月星辰山川萬神皆古之人能紀尺地五行之气奉其功防成人者故其祭祀皆防人事之禮食之又祭三皇五帝九皇六十四氏凡八十有一姓皆古帝皇在漢皆餼則厲非淫祀卽祭法之泰厲也鄭司農防爲卽小宗伯之四類抑或然乎又舊儀曰臘者報諸鬼神古聖賢有功於民者皆享之甘氏星經曰太白上公妻曰女媊居南斗食厲天下祭之曰明星食厲者食於厲也故配享明星】

禮說卷九﹤經部﹐禮類﹐周禮之屬﹐禮說﹥

欽定四庫全書

禮說卷十

翰林院侍講惠士奇撰夏官一

大司馬以九伐之法正邦國曰眚曰伐曰壇曰削曰侵曰正曰殘曰杜曰減康成謂眚猶眚瘦王霸記曰四面削其地如其說則眚與削何以別乎春秋莊公二十有二年肆大眚谷梁子曰肆失也眚災也災紀也範氏注云災謂辠惡紀治理也有辠當治之然則眚之者治其辠也無虐防獨不侮鰥寡馮虐犯寡者謂虐而侮之道術篇曰兄愛弟謂之友反友爲虐兄曰寡兄弟稱弱弟春秋衛侯殺其弟叔武可謂之馮虐犯寡不可謂之賊殺其親賊殺其親者其辠焚易離九四倒子爲突有焚如之象春秋子弒父臣弒君名之不正久矣故曰名其爲賊敵乃可服賊殺其親者正之正其賊之名也而康成以衛侯殺叔武當之則人君有絕宗之道公子不得戚君衛侯君也叔武臣也君殺其臣名非不正也而其臣無辠天子使其吏治之可矣又焉用正之經書晉人執衛侯歸之於京師眚之也非正之也眚公羊作省省與眚通宣王命程伯休父爲大司馬而作常武之詩曰率彼淮浦省此徐土眚之言省也省其土非削其地也則眚之非削之亦明矣暴內陵外則壇之康成讀壇爲墠王霸記曰置之空墠之地然則壇之者幽之也荀子曰官人失要則死公侯失禮則幽幽謂囚之左傳哀公八年邾子無道吳子使大宰子余討之囚諸樓臺栫之以棘使諸大夫奉大子革以爲政此古幽之之法蓋置之空墠之地制其出入不得自由亦不離其國內康成以爲出其君出非幽也失之易履九二稱幽人虞翻謂履變訟初爲兌訟二在坎獄故稱幽人周書囚蔡叔於郭鄰幽之也叔卒仍立其子仲於蔡則郭鄰乃空墠之地名明在蔡之境內矣賊殺其親放弒其君一曰正一曰殘互文正之者鳴鐘鼓以聲其辠殘之者或焚或轘春秋邾人戕繒子於繒谷梁子曰戕猶殘也捝殺也注云捝謂捶打方言謂之防【音廩又洛感反】闗西人呼打爲防晉魏河內之北謂防曰殘蓋殘賊而殺之爲捝殺詮言訓羿死於桃棓注云棓大杖桃木爲之以擊殺羿則似古有是刑而邾人行之故春秋書之曰戕小尒疋亦曰戕殘也蓋邾人假其名以行其虐也殘乃九伐之正法豈捝殺之謂哉董仲舒劉向以爲戕者支解之謂解四支防骨節蓋近乎殘矣殘之言轘也弒君者轘古之法也說者謂起於秦誤矣犯令陵政則杜之注雲杜者杜塞使不得與鄰國交通古杜之之法諸侯不出境大夫不出門管子曰城陽大夫嬖寵被絺紘鵝鶩含余秫伯叔父母逺近兄弟皆寒而不得衣饑而不得食欲盡忠於國能乎以令召城陽大夫滅其位杜其門而不出此古者有辠杜門之法也商鞅相秦太子犯法以爲君嗣不可施刑刑其傅公子虔故趙良曰公子虔杜門不出已八年矣大夫如是則諸侯可知戰國中山稱王齊閉闗不通其使以隘之隘之者猶杜之也春秋宋人遷宿公羊子讀遷爲還【還與環通一音胡慣切】曰遷者何不通也以地還之也何氏曰還繞也繞取其地使不得通四方蓋杜之也然則宿孰滅之曰宋滅之假杜之之法行取之之計而掩滅之之名焉爾楚欲吞宋要宋田夾塞兩川使水不得東流晉伐齊敗之亦欲使齊之境內盡東其畆此楚土宋而晉土齊【古土杜通毛詩自土沮漆齊詩自杜沮漆公羊土齊猶杜齊也注云以齊爲土地失之】土之言杜也卽九伐杜之之法也晉文公反鄭之埤東衛之畆者亦以此魏錮諸侯吉凶之問塞慶弔之禮廢王公徒有國土之名禁防壅隔同於囹圄此非古杜之之法歟無辠而杜之因以雕翦本支委權異族其亡也不亦宜乎外內亂鳥獸行則滅之滅之者滅其君不滅其國春秋滅國利其土地而已非誅其君也公羊子曰滅者上下同力亡國之善辭滅者善則滅之者之惡益顯矣滅者誅君之辭誅君之子不立更擇其先世子孫賢者立之然則不曰誅而曰滅何也君死曰滅春秋吳敗頓胡沈蔡陳許之師於雞父胡子髠沈子逞滅杜預曰國𨿽存君死曰滅是也公羊謂邾婁之君顏淫九公子於宮中近乎外內亂鳥獸行焉天子爲之誅顏而立其弟叔術則滅之之事也誅顏之天子死叔術乃致國於顏之子夏父當此之時邾婁人常被兵於周曰何故死吾天子則誅君之子不立信矣鄭語彭姓豕韋則商滅之其後仍爲商伯蓋湯滅豕韋不滅其國故子孫得更興爲伯也左傳襄公四年曰滅斟灌哀公元年又曰殺斟灌王肅云古者滅殺同名然則滅之者殺之而已

仲春振旅師帥執提注云提馬上鼓有曲木提持立馬髦上者故謂之提案髦一作防集韻云車翣也以禦風塵古有旄車然則提鼓立於車上矣一曰馬髦馬長毛大周正樂曰馬上鼓曰提有木可提執施於朝則登聞鼓敢諫之鼓是也施於府寺曰朝鼓在邨墅曰枹鼓枹一作桴擊鼓物也在邊徼曰警鼓然則達窮之路鼓卽後世之登聞亦有木可提持者歟旅帥執鼙司馬法千人之師執鼙鼙或作鞞騎鼓也其形似鞀而薄則又以鼙爲馬上鼓矣古無單騎凡軍中之鼓皆曰騎鼓可也周宅酆鎬近戎人與諸侯約爲髙葆禱於王路置鼓其上逺近相聞卽戎冦至傳鼓相告此古之警鼓歟中夏教茇捨辧號名之用號名者幑幟也縣鄙以名家以號百官以事在國以表朝位在軍又象其制而爲之被之以備死事焉蓋象喪禮之銘旌也其說見墨子旗幟篇守城之法有旗有幟以形名爲旗形名者木爲蒼旗火爲赤旗石爲白旗水爲黑旗食爲菌旗死士爲倉英之旗竟士爲雩旗多卒爲雙之旗五尺男子爲童旗女子爲梯末之旗弩爲狗旗防爲�旗劍盾爲羽旗車爲壠旗騎爲鳥旗是爲形名之旗號名之用茇捨羣吏撰車徒讀書契而辧之者也凡所求索旗名不在書者皆以形名名之故曰號名之用亭尉各爲幟竿長二丈五帛長丈五廣半幅有大冦鼓三舉一幟鼔四舉二幟鼓五舉三幟鼓六舉四幟鼓七舉五幟鼓八舉六幟大司馬中冬大閱三鼓作旗以此吏卒男女皆葕異衣章衣章者小幑幟也城上吏卒置之背卒於頭上城下吏卒置之肩左軍於左肩中軍置胸前蓋被之以備死事者也大旗署戶邑及財物建旗其署令皆明白知之曰某子旗若髙子之鼓國子之鼓所以題別眾臣在朝表位在軍象事某某之名某某之號其用蓋如此故曰人執旌旗以號相命此之謂也後世詭道行軍伏旗鼓謬號令自以爲出入若神然非所謂明白知之之義矣尉繚子曰卒有五章前一五行置章於首次二五行置章於項次三五行置章於胸次四五行置章於腹次五五行置章於腰自腰至首五色爲章九旗之屬職在司常帥之旗書曰某門某子卒之章書曰某甲某士秦刻石之罘其東觀辭曰作立大義昭設備器咸有章旗職臣遵分各知所行事無嫌疑然則章旗所以定職守決嫌疑也【幑幟之長短無文孔頴達以事喪禮証之蓋長三尺】

帥以門名注云軍將皆命卿古者軍將蓋爲營治於國門魯有東門襄仲宋有桐門右師皆上卿爲軍將者舜典曰辟四門鄭注云卿士之職使爲己出政教於天下言四門者卿士之私朝在國門後世東門襄仲桐門右師取法於古也宋有澤門晳吳有胥門巢晉有下門聰秦有橫門君趙有廣門官春秋戰國皆然遂謂唐虞亦然豈其然乎宋襄戰於而門官殱焉門官者軍之帥也宋向戌稱盧門合左師而華氏亦居盧門二族皆卿而爲軍帥謂之門官者以此其後遂爲將軍晉六卿號六將軍古者軍營在門故死事之老孤養以門闗之委積蓋就其地而養之所以勵士而勸功也鄋瞞伐宋司徒皇父禦之耏班爲禦以敗狄於長邱皇父之二子死焉宋以門賞耏班使食其徵徵者門闗之委積耏班食之因謂之耏門死者未見卹而生者獨旌焉豈先王之法乎韓非謂死士之孤饑餓乞於道而優笑酒徒之屬乘車衣絲則知遺人之職廢於戰國矣鄕以州名注雲南鄕甀東鄕爲人是也案世本有宋大夫東鄕爲似東鄕氏而爲名人衍文晉國髙士全隱於南鄕因以爲氏則南鄕甀者亦氏南鄕而名甀也賈疏謂甀與爲人皆當時鄕名失之居門者以門氏居鄕者以鄕氏則南鄕東鄕皆氏何疑

左傳孔疏云大司馬職中秋教治兵辧旗物之用司常職國之大閱贊司馬頒旗物大閱治兵皆教戰而旌旗之物所建不同者康成謂凡頒旗物以出軍之旗則如秋以尊卑之常則如冬大閱備軍禮而旌旗不如出軍之時空避實然則大閱所建尊卑之常治兵所建出軍之禮三年治兵與秋教治兵其名旣同建當不異故服虔引司馬職文明此旌旗所建用秋辧旗物之法也案治兵王載大常巾車職大麾以田大白以卽戎先儒以爲王田春夏則大麾秋冬則大常旌旗所用𨿽如治兵之時然王若親軍則建大白王制旒云旌旗無旈者謂之大麾一名緌王制天子殺則下大綏諸侯殺則下小綏注云綏當作緌有虞氏之旌旗也巾車注云大麾色黑夏后氏所建蓋夏后氏之旗去其旒旐爲有虞氏之緌卽巾車之大麾王制三田皆用之合於巾車大麾以田之說不在九旗中惟田抗之以表獲故詩傳雲天子抗大綏諸侯抗小綏抗則舉之下則之皆以田言明非田不建大麾也中冬大閱中秋治兵固建太常矣及其田也仍建大麾以表獲焉先儒謂春夏用之秋冬則否誤矣司常之屬旌旗之細也名爲幑幟亦謂之章詩曰織文鳥章有九旗又有九章九章著明五教不亂九旗曰常曰旂曰旜曰物曰旗曰旟曰旐曰旞曰旌九章曰日章曰月章合之爲日月之常曰龍章曰虎章卽交龍之旂熊虎之旗曰鳥章曰蛇章卽鳥隼之旟蛇之旐晝行舉日夜行舉月行水舉龍行林舉虎行陂舉鳥行澤舉蛇曰鵲章曰狼章曰韟章行陸舉鵲行山舉狼載食而駕舉韟韟者建臯也虎皮一名臯比武王克紂包干戈以虎皮故曰韟【櫜臯韟古文通康成作櫜服虔作臯管子作韟】曲禮前有士師則載虎皮卽此章是爲九章九旗之屬也五教曰耳目曰身曰足曰手曰心坐作進退疾徐疏數所以教其身車馳徒走車驟徒趨所以教其足鼓三闋車三徒三刺所以教其手誓於陳前斬牲以徇所以教其心春辧鼓鐸夏辧號名秋辧旗物所以教其耳目司常所謂象其事象其名象其號者蓋謂形色之旗也幑幟旣然旌旗獨不然乎曰軍吏曰百官所謂官府各象其事曰師都曰州裏曰縣鄙曰鄕遂曰郊野所謂州裏各象其名曰孤卿曰大夫士所謂家各象其號一旜也或曰孤卿或曰師都一物也或曰大夫士或曰鄕遂謂師都之孤卿鄕遂之大夫士一舉其名一舉其號也一旗也或曰軍吏或曰師都一旟也或曰百官或曰州裏謂師都之軍吏州裏之百官一舉其名一舉其事也一旐也或曰郊野或曰縣鄙縣鄙在六遂遂人掌邦之野故曰郊野舉其名則知其事與號也分之爲事爲名爲號而合之以形色之同秋冬所以教其耳目者又如此康成謂冬大閱爲空秋治兵爲實而變易其旌旗旌旗所以號令也數變易焉五敎亂矣又安能一气専定進無所疑退無所匱乎幟象銘旌被之於背是爲幑說文謂以綘幑帛著於背春秋傳揚幑者公徒孔穎達謂爲公者揚幑猶爲劉氏者左袒是也幑一作揮東京賦戎士介而揚揮薛綜云揮爲肩上絳幟如燕尾然則幟垂於肩被於背吳語所謂肥胡吳都賦所謂祀姑【肥胡祀姑形聲相似韋昭讀爲肥胡左思讀爲祀姑】注云幡名麾旗之屬康成謂九旗之屬亦然今城門僕射所被及亭長著絳衣皆其舊象方言亭父謂之亭公其卒謂之弩父或謂之褚褚當讀爲帾【帶古反】帾與幑皆幡名見廣雅所謂亭長絳衣幑之象也郭景純讀爲赭言其衣赤義亦通仍讀從帾爲允漢時走卒皆赤幘絳褠謂之褚者以此秦攻齊齊威王使章子將而應之與秦軍交和而捨章子乃變其幑章以雜秦軍由是秦軍大敗而淮陰擊趙亦陰選輕騎入趙壁拔趙幟立漢幟以亂其軍或持之或立之或被之或之皆同物也【廣雅亭父更褚卒也】

中冬教大閱遂以狩田以旌爲左右和之門羣吏各帥其車徒以敍和出案戰國防韓齊魏共攻燕燕請救於楚楚使景陽將而攻魏雝丘以救燕三國之兵皆罷魏軍其西齊軍其東楚軍不得還景陽乃開西和門通使於魏晝以軍騎暮以燭齊師怪之以爲楚與燕魏合謀遂引兵去楚師乃還是軍門有東西和也韓非子曰李悝警其兩和曰敵人且至如是再三而敵不至兩和懈怠不信秦襲之幾奪其軍一日悝與秦人戰謂左和曰速上右和巳上矣又馳而至右和曰左和已上矣左右和皆爭上是軍壘有左右和也和者壁壘之名因於其壘立旌門是爲左右和之門師克在和故曰和唐禮仲冬講武四出爲和門建旗爲之如其方色是軍之四面皆有和門矣東京賦敍和樹表注云軍之正門爲和失之

大役與慮事屬其植受其要鄭司農謂植者春秋傳華元爲植巡功屬謂聚會之要者簿書按春秋昭三十二年諸侯城成周屬役賦丈書以授帥及防城而栽宋仲幾不受功栽者植也謂楨榦書者要也謂役要不受功者不受要也公羊謂不蓑城何休曰若今以艸衣城或讀蓑爲衰【初危反】謂功之等衰次第非也魏揚州刺史劉馥髙爲城壘多積木石編作艸苫數千萬枚爲備及吳圍合肥天連雨城欲崩於是以苫蓑覆之是爲蓑城卽何氏所謂以艸衣城之法蓋古皆土城故覆之以防傾頽漢魏皆然春秋胡獨不然乎戰國董閼於之爲晉陽也宮垣皆以萩蒿楛楚其墻之楛髙至丈餘然則古者不獨覆城垣兼覆宮垣矣蓋水昏正而栽賞羣幹聚羣材百物皆具焉所謂屬其植也司農以爲部曲將吏失之管子謂水官之吏常按行堤有大雨各葆其所可治者趣治堤防可衣者衣之則蓑城與衣堤皆古法也【四時篇曰西方曰辰其時曰秋賞彼羣幹聚彼羣材百物乃收】

祭以首時薦以仲月而大司馬中夏苗田獻禽以享礿中冬狩田獻禽以享烝康成謂冬夏田主於祭宗廟者陰陽始起象神之在內是祭以仲月非首時也王制天子諸侯之田一爲幹豆亦見公羊何休云一者第一之殺也自左膘射之達於右髃中心死疾鮮潔故幹而豆之薦於宗廟不知所謂薦者因田而薦歟抑因祭而田歟孔氏賈氏皆以爲周禮四仲祭者獻禽也然則因田而薦非因祭而田直曰獻禽可矣又曰享礿享烝何也孟夏礿而中夏又礿孟冬烝而中冬又烝不亦黷乎南師解曰祭以首時者謂大夫士也天子諸侯祭天及禘祫以孟月祭宗廟以仲月而左傳則有始殺而嘗閉蟄而烝之文始殺在仲秋則閉蟄亦當在仲冬矣杜預分爲上下限十月半虫始蟄爲上限十一月初蟄虫閉爲下限皆可烝周官祭以四仲蓋在下限是因祭以首時而曲爲之說也昭元年左傳十二月晉旣烝蓋周建子爲春故烝祭在十二月於夏爲孟冬於周爲季冬桓八年經春正月巳卯烝於周爲孟春於夏爲仲冬如杜預說在可烝之下限不爲過而書者谷梁以爲烝冬事而春興之志不時也然則不行夏時祠礿甞烝皆失其正故春秋書而非之周官搜苗狝狩獨用夏時祭以四仲得其正矣桓四年春正月狩與八年春正月烝皆在仲冬之月合於周官說者以爲春狩與春烝皆非禮故書月莊四年冬狩於郜昭八年秋搜於紅爲得時故不月【公谷皆曰秋曰搜】何休亦云狩例時書月者譏不時也【範寧亦云祭祀得禮者時失禮者月】然則春秋亦行夏時歟不然莊四年冬狩夏之八月乃仲秋之狝昭八年秋搜夏之五月乃仲夏之苗秋而狩夏而搜烏在其爲得時乎春秋祭不書祠礿而書甞烝田不書苗狝而書搜狩則凡書於防者皆非時田時祭可知也大閱在中冬經書秋八月【桓六年】左氏以爲簡車馬谷梁以爲觀婦人而昭十八年七月鄭人大搜治兵於廟則搜閱皆非時田明矣【何休曰比年搜三年大閱五年大搜漢禮猶然】昭二十有二年春大搜於昌間谷梁子曰秋而曰搜此春也其曰搜何也以搜事也如其說四時皆可搜而桓八年夏五月丁丑烝則亦四時皆可烝歟吾故曰時田時祭不書於防董仲舒曰祠者以正月食韭礿者以四月食麥嘗者以七月嘗黍稷烝者以十月進初稻是薦也非祭也又曰春上豆實夏上尊實秋上杌實冬上惇實豆實韭也春始生尊實麰也夏初受杌實黍也秋先成惇實稻也冬畢熟始生曰祠初受曰礿先成曰嘗畢熟曰烝一年之中天賜四至至則上之此宗廟所以歲四祭也蓋合祭薦爲一而以首時其義如此劉向曰苗者毛取之搜者搜索之狩者守畱之夏不田何也曰天地陰陽盛長之時猛獸不攫鷙鳥不搏蝮蠆不螫鳥獸虫蛇且知應天而況人乎哉其謂之田何去禽獸害稼穡者故以田言之何休謂田以共承宗廟夏不田而於苑囿中取之劉向不信周官獨主公羊夏不田之說周書曰夏數得天百王所同商湯革命建丑爲正易民之視亦越我周攺正異械以垂三統至於敬授民時巡狩祭享猶自夏焉此周官用夏時之明證也【何休曰春薦尙韭卵夏薦尙麥魚秋薦尙黍肫冬薦尙稻鴈無牲而祭謂之薦天子四祭四薦諸侯三祭三薦大夫士再祭再薦漢叔孫生曰古者有春甞果方今櫻桃熟可獻上許之諸果獻由此興此無牲之薦也然彘嘗麥犬嘗麻則薦有牲矣王制注云有田者旣祭又薦士薦用特豚大夫羔所謂羔豚而祭百官皆足詩曰獻羔祭韭說者謂祭特牲薦以豚祭少牢薦以羔薦貶於祭不用成牲無牲者無成牲也康成謂鬼亦在祧薦而不祭祭有屍薦無屍譙周謂月朔加薦象生時朔食謂之月祭祧廟則否】

詩時邁其邦巡守也曰薄言震之莫不震疊箋云兵所徵伐甫動以威則莫不懼而服者疏云王巡守以軍從故也大司馬職曰及師大合軍以行禁令以救無辠伐有辠又曰若大師則掌其禁令涖釁主及軍器上云師下云大師二者不同大師言徵伐之事則所云師者乃巡守非徵伐也故注云師謂王巡守及防同司馬起師合軍以從不言大者未有敵不尙武是巡守之禮以軍從矣大合軍猶大合樂大合樂者徧作六代之樂明大合軍者亦六軍皆行也而雜問志雲天子巡守禮無六軍之文以禮無正文耳天子海內之主安不忘危且云救無辠伐有辠安得無六軍也或云詩言戢干戈櫜弓矢則震疊不以兵矣且定三革隱五刃偃武行文帥諸侯而朝天子齊桓之所以立伯功也況天子之巡守曷爲威之以兵然後懼而服乎說者謂小宗伯立軍社大司馬涖釁主皆曰大師是命將出師曰師天子親徵則加大焉大合軍者天子治兵之禮然康成謂巡守若防同亦非無說也大行人時防以發四方之禁殷同以施天下之政時防者諸侯有不順服王將討之乃爲壇以合諸侯而發禁焉殷同者十二歲王不巡守六服盡來朝故曰殷同亦曰殷國言其盛也王亦爲壇合諸侯而命其政政與禁謂九法九伐所以平邦國正邦國而大合軍以行其禁令者也詩曰周王於邁六師及之於邁猶時邁則巡守有六軍見於此矣昭王南徵抎於漢中穆王東徵渴於沙衍周徳之衰也宣王東搜軍行嚴肅大路所歷黎元不知故詩曰之子於徵有聞無聲龐龐乎奕奕乎豈非一時之盛哉東搜者王之東巡守也選車徒大合眾則巡守有六軍又何疑春秋天王狩於河陽谷梁狩作守讀爲狩蓋王巡守防諸侯而田獵因以修戎事故一名搜書曰其克詰爾戎兵以陟禹之迹方行天下至於海表罔有不服以覲文王之耿光以揚武王之大烈方行天下非巡狩而何覲光揚烈曷嘗不詰戎兵也兵所以昭文徳信矣是故向戍弭兵而春秋益亂蕭俛消兵而河朔遂亡

大防同則大司馬帥士庶子而掌其政令大祭祀饗食羞牲魚孔穎達謂司馬掌防同薦羞之事春秋襄二十七年諸侯之大夫防盟於宋宋人享趙孟司馬置折俎禮也體解節折謂之羞羞牲魚蓋饗兼燕矣仲尼使舉是禮也以爲多文辭古者於旅也語文辭者饗燕之辭魏侯觴於苑臺魯君舉觴而言孔子射於矍相之圃公罔之裘觶而語皆是也服防以爲仲尼舉而用之後世謂之孔氏聘辭聘行享禮其說必有據矣

夏官司勲凡有功者祭於大烝謂功臣配享案唐貞觀禮祫享功臣配於廟廷禘則否是時令文祫禘並得配享貞觀十六年集禮官議大常卿韋挺等議曰周禮六功之官惟配大烝而已先儒皆以大烝爲祫祭髙堂隆庾蔚之等皆遵鄭學未有以爲時享者又漢魏祫祀皆在十月晉朝禮官欲用孟秋殷祭左僕射孔安國啟彈坐免者不一梁初誤禘功臣左丞何佟之駮議武帝從之降洎周齊俱依此禮今禮禘無功臣誠謂禮不可易乃詔攺令從禮至開元攺修禮復令禘祫並配焉案司勲大烝月令所謂大飲烝也孟夏飲酎孟冬大飲烝皆祭宗廟之禮左傳襄二十二年所謂見於嘗酎與執燔焉是也執燔助祭非宗廟而何康成謂飲酎與羣臣飲於朝大飲烝與羣臣飲於學鑿矣孟冬百物大備其禮尢盛故祫祭於太廟曰大飲烝是時大享先王功臣皆從與享而天子亦得與其助祭之羣臣飲酒於廟之寢歟盤庚孔傳曰大享烝甞也孔疏云時祭烝嘗爲大秋冬之祭尙及功臣則禘祫可知近代惟禘祫配食時祭不及失之矣冬祭曰大烝乃時祫爾非謂三年一祫也配享列於庭魏髙堂隆議曰燕禮大夫以上皆升堂士位於庭功臣配食而在庭此貶損非寵異也周書曰勇則害上不登於明堂【見周書大匡篇左傳引之曰周志今之周書古之周志也】言有勇而無義不登堂配食此配食在堂之明證也北面於庭朝立之位燕則升堂脫屨位不在庭君禮大夫三獻大祝三進爵於配食者可也古有立朝有坐朝治朝則君臣皆立燕朝則君臣皆坐坐則脫屨升堂大夫以上皆然士則立於下故曰朝不坐燕不與孔叢子謂天子諸侯之臣生則有列於朝死則有位於廟其序一也左傳以王命討不庭杜預云下之事上皆成禮於庭中然則有位於廟其位在庭矣朝有著位廟亦如之詩著三章先言著次言庭末言堂則著不在堂也其配饗神座齊永明十年何諲之議曰功臣配饗題列坐位具書官爵謚名前朝遺事無主設板大小厚薄與尙書召板相同然則板卽主也晉安昌荀氏祠制謂之祭板長尺一寸博四寸五分厚五寸八分大書某之神座盛以帛囊而檢封焉唐禮祫禘功臣神座各設版於座首其版文各具題官爵姓名自漢及唐未聞配食在堂之禮楚詞云三公穆穆登降堂諸侯畢極立九卿【音羗與堂協】但言登降而巳非謂位在堂也覲禮侯氏奠圭奠幣在中庭皆升堂致命降階再拜稽首亦升堂成拜則朝位亦不盡在庭蓋天子以賓客禮之故致命成拜皆在堂歟春朝與秋覲不同秋覲天子當依而立尒疋牖戶之間謂之扆【與依通】扆當牖東戶西則扆位在堂矣春朝天子當寧而立尒疋門屏之間謂之寧蓋門旁有塾門外有屏天子立於其間以待諸侯之至故曰寧諸公東面諸侯西面東西對立則君臣之位皆不在堂所謂不下堂而見諸侯者惟覲禮爲然也或曰寧位在門堂寧與著通諸侯內屏著在門內天子外屏著在門外尒疋兩階間謂之防中庭之左右謂之位位者羣臣東西之列位雜問志曰春祭蒼帝大皥食焉句芒祭之於庭則知在庭之位非始於漢矣【曲禮下卿位疏云卿位路門內門東北面位論語過位色勃如也注謂入門右北面君揖之位包氏以爲君之空位誤矣入門尙未升堂則位非君位也燕朝在路寢大夫得升堂】馬質禁原蠶注云原再也天文辰爲馬蠶書蠶爲龍精月直大火則浴其種是蠶與馬同气物莫能兩大禁原蠶者爲傷馬也宋雍熙中嘗欲禁之值史館樂史以爲國賦再熟之稻鄕貢八蠶之緜蠶之有原其來久矣編民之內貧窶者多春蠶所成止充賦調之用晚蠶薄利方及卒歲之資今若禁之竊恐病民未見其利上覽之遂寢其禁司業孔維以爲晚蠶之繭出甚少再采之葉來歲不茂豈徒傷馬桑亦殘焉【淮南子曰禁原蠶爲殘桑也】今坰野之地官馬多死苟無明據豈敢妄陳案本艸注以僵蠶塗馬齒則不能食艸物類相感如此仲春祭馬祖季春享先蠶皆天駟房星也爲馬祈福謂之馬祖爲蠶祈福謂之先蠶請依周禮禁原蠶爲允上𨿽不用而嘉之以其言付史館而有司檢討先蠶故事以爲先蠶者始蠶之人與先農先牧先炊一也開元享禮瘞炊於壇之壬地又郊祀錄載先蠶祀文有肇興蠶織之語而爲壇北郊不設燔燎則先蠶非天駟房星矣中山經宣山有桑其枝四衢葉大尺餘名曰帝女之桑詩所謂猗彼女桑也海外北經有歐絲之野在大踵東一女子跪據樹歐絲卽荀子所謂身女好而頭馬首者是爲蠶神與馬同形故與馬同气實爲龍精而晉志祭先蠶以少牢其神曰菀窊婦人寓氏公主隋志祭先蠶以太牢其神曰西陵氏則肇興蠶織者也校人秋祭馬社注云始乘馬者世本作曰相土作乘馬似非易服牛乘馬蓋取之隨神化宜民始於黃帝然則作乘馬者軒轅氏矣【路史謂軒轅氏古帝皇非黃帝也其言不雅馴】禡之言馬也禡禮祀軒轅以此北齊以馬蠶同祖故先蠶亦祀軒轅失之校人夏祭先牧注云始養馬者其人未聞呂氏春秋曰乘雅作駕寒哀作禦寒哀者韓哀侯也古寒韓通世本云韓哀侯作禦說者謂古𨿽有禦至是加精巧焉詩曰自古在昔先民有作菀窊寓氏乘雅寒哀似皆起於近世非古昔先民安可謂之作乎軒轅娶於西陵氏之子謂之嫘祖氏淳化鳥獸虫蛾故後周以先蠶爲西陵氏然則先蠶猶先牧始養蠶者而馬蠶之祖則龍精也

量人掌建國及造都邑之法營軍之壘捨量其市朝州塗軍社之所裏司農謂州塗者還市朝而爲道【還與環通】康成謂一州之眾二千五百人爲師先鄭以州爲道失之後鄭以州爲師亦未爲得也塗謂之術術謂之遂月令審端徑術學記術有序皆是蓋田首曰遂而五縣爲遂亦以遂名邑中道曰術而十里爲術亦以術名度地篇曰州者謂之術不滿術者謂之裏故百家爲裏裏十爲術術十爲州州十爲都然則州塗者州術也州之內有塗塗之內有裏面朝後市左祖右社而壘捨成焉營軍之壘象建國之都皆以其法別而制防之量人所以造都邑者如此則其所以營軍壘者亦如此掌固掌修城郭溝池樹渠之固其法亦見度地篇其言曰聖人之處國者必於不傾之地而擇地形之肥饒者鄕山左右經水若澤內爲落渠之寫因大川而注焉天下有萬諸侯天子中而處因天之固得地之利內爲之城外爲之郭郭之外爲之土閬【閬謂隍】地髙則溝之下則堤之命曰金城樹以荊棘上相穡著者所以爲固也掌固職所謂城郭溝池樹渠之固者蓋如此康成亦雲樹謂枳棘之屬有刺者則知先秦兩漢皆然矣一說量人所量者里數也司馬法曰中壘六千尺積尺得四里以中壘四面乘之一面得地三百步壘內有地三頃餘百八十步正門大將居之其數則量人之所量也蓋營壘以裏計所謂軍社之所裏者卽此孫臏曰燒其積聚虛其市裏然則軍市軍社之所在皆曰裏也壘謂軍壁崔瑗中壘校尉箴曰堂堂黃帝設爲壘壁【春秋秦伯使術來聘公羊術作遂古術遂通故學記術有序注云術當作遂或攺術爲州妄之甚矣王制鄭注云屬連卒州猶聚也疏云屬者系屬連者連接卒者卒伍州者聚居齊語亦云羣萃州處然則裏術州都市朝州塗皆聚也】

司爟故書爟爲燋【燋與爝通音哉約反】杜子春讀爲爟爟爲私火康成謂爟讀如予若觀火之觀今燕俗名湯熱爲觀則爟火爲熱火歟然則司爟夏主熱司烜秋主明熱以爨取其新明以照取其潔而明者不皆熱也故司爟専取火司烜兼取水乃知火之寒者非獨蕭丘之焰矣呂氏春秋湯得伊尹祓之於廟爝以爟火齊桓得管仲亦然髙誘謂火所以祓除不祥周禮司爟掌行火之政令爟讀如權置火於桔燭以照之如其說則爟火者權火也張晏曰權火防火也狀若井挈臯矣欲令光明逺照如淳曰權舉也說文亦云舉火曰爟而以爟火爲防火則似不然祭祀舉爟與冦至舉烽不應同類漢祀五畤於雍五十里一防火與冦至舉烽何以別乎且伊尹管仲所以皆爝以爟火者亦謂得賢臣良弼以告上帝鬼神卽所謂祭祀通權火也然則通權火者祭爟之禮凡祭祀則舉焉名曰祭爟秦漢因之是爲通權火甘泉賦所謂樵蒸焜上配藜四施東燭西燿北爌南蓋卽實柴槱燎所以報陽歟一說祭爟者祭火星也古之火正掌祭火星行火政季春昏心星出東方而咮七星鳥首正在南方則用火季秋星入則止以順天時救民疾帝嚳有祝融堯時有閼伯民賴其徳死則以爲火祖配食火星周之司爟實掌其祭以報其功康成謂禮如祭爨是燔柴於爨也必不然矣所謂四時變國火者管子曰春爨以羽獸之火夏爨以毛獸之火秋爨以介虫之火冬爨以鱗獸之火中央爨以倮虫之火羽獸南方朱鳥火煙赤毛獸西方白虎火煙白介虫北方元武火煙黑鱗獸東方蒼龍火煙靑倮虫中央黃龍火煙黃然則春取楡桞之火於南方夏取杏之火於西方秋取柞楢之火於北方冬取槐檀之火於東方中央取桑柘之火於坤方舊說以爲春靑冬黑又以爲楡桞不靑槐檀不黑皆非也南宮朱鳥軒轅爲權主火權火之名蓋出於此桞爲鳥喙衡散爲楡蕪荑在地赤心者善則楡桞爲南方之火信矣【蕪荑楡也】春秋說曰槐木者靈星之精也非東方之木乎賈誼曰桞者南方之木桑者中央之木棘者西方之木棘者也秦漢有別火之官主攺火之事春靑冬黑乃其常也又焉用別荀爽曰火生於木木盛於火其徳爲孝至夏乃王其精在天溫暖之气養生百木是其孝也至冬則廢其形在地酷烈之气焚燒山林是其不孝也故夏官掌火冬禁焚萊後世因之而莫知其由盛冬去火目爲龍忌蓋龍星木位火生於寅壯於午死於戌夫文戌火爲烕故爲之禁焚萊者罰並州舊俗遂莫敢煙爨每冬中輙一月寒食好事者因附防介子推焉時則訓曰仲春始出仲秋始內季春大出季秋大內萬物皆然而司爟亦以此施火令春秋桓七年春二月焚咸丘火田也周之二月夏之季冬禁火之時而以火田此春秋所以書而非之也搜火苗車獘狝羅獘狩徒獘王制昆虫未蟄不以火田尒疋火田爲狩皆失周官之義矣【羅氏職蠟則作羅襦康成謂今俗放火張羅其遺教說者遂云冬以火田非周官之義也】

司險設國之五溝五塗而樹之林以爲阻固康成謂五溝者遂溝洫澮川五塗者徑畛塗道路此井田之法匠人掌之遂溝洫澮専達於川而山間有川川上有塗造溝因地勢梢溝因水勢曲爲磬以行之深爲淵以積之大爲防以障之此博舉天下之水詳其利害而國必依山川因之設險以守其國則知司險所設之五溝不獨井田爲然也而匠人溝洫之法亦從此出焉度地篇曰水之出於山流於海曰經水水別爲他水曰枝水山之溝一有水一無水者曰谷水水之出於溝流入大水及海者曰川水出地而不流者曰淵水此五水者因其利而往之因而阨之乃迂其道而逺之以勢行之是爲司險所設之五溝其設之之法先具備水之器籠臿板築土車兩輂藏於裏中常以朔日出具閱之取完堅補久去苦惡而以冬少事之時令其徒以次積薪水旁其積之也以事之已其作之也以事未起大爲堤小爲防地不生艸者必爲之囊夾水四道禾稼不傷歲埤增之樹以荊棘以固其地雜之以柏楊以備決水民得其饒是謂流膏令其地之民守之往往而爲界司險職所謂樹之林以爲阻固皆有守禁者其大略如此後世井田旣廢而講水利者或引以漑田或疏以通漕然五水不分五溝不設戎馬橫行如入無人之境而司險藩塞阻路之意蕩然無復存焉矣司險掌九州之圖以周知其山林川澤之阻而達其道路其說亦見地圖篇曰凡兵主者必先審知地圖檈轅之險濫車之水名山通谷經川陵陸丘阜之所在苴艸林木蒲葦之所茂道裏之逺近城郭之大小名邑廢邑困殖之地【困謂不耕之地殖謂壤田】必盡知之地形之出入相錯者盡藏之然後可以行軍襲邑舉錯知先後不失利此地圖之常也苟非地圖焉知阸塞不知守國何以行軍蕭何入關先收秦圖書者以此荀子謂古者城郭不辧溝池不拑【拑古掘字史記作掘】固塞不樹如其說則司險之職廢矣豈其然乎難經以經水比人身十二經枝水比人身十五絡聖人圖設溝渠通利水道以備不然其說得之矣楚莊王欲伐陳使人視之使者曰陳不可伐也其城郭髙溝壑深王曰陳可伐也陳小國而城郭髙溝壑深則民力罷矣興兵伐之遂取陳然則設險以守國而守國不徒以險也

夏秋二官皆有環人夏官環人掌致師而環四方之故秋官環人掌送逆賔客行則達之舍則環之故皆以環名官環與還通春秋莊十年宋人遷宿公羊曰遷之者何不通也以地還之也何休曰還繞也繞取其地使不得通四方此夏官環人所謂環四方之故者也量人量市朝之州塗司農謂還市朝而爲道則還讀爲環矣齊語環山於有牢韋昭曰環繞也馬融讀環爲繯【卽絹字】謂繯山之宰牧槖野之飛徵古本齊語亦作繯賈逵曰繯還也劉昌宗讀爲患【戶串反】亦必有說矣

王射三容諸侯二容卿大夫士一容按尒疋容謂之防注云如今牀頭小曲屏風唱射者所以自防隱也荀子曰居則設張容負依而坐戶牖之間謂之依言張設於戶牖間則斧扆亦名容與唱獲者之容皆象屏風故事異而名同也古者貴賤不嫌同名信矣容一名乏車僕大射共三乏

大射燕射司弓矢共並夾射鳥氏主取矢矢在侯髙則以並夾取之注云並夾鍼箭具矢籋也說文籋箝也【箝與鉗同一作鍼皆從金以甘鹹得聲】並夾反爲籋猶不來反爲貍後世反切之學出之此周靈王時諸侯莫朝萇乃設射不來不來者貍首也貍首之詩與祭侯之辭皆言諸侯來朝之禮其詩曰曽孫侯氏四正具舉大夫君子凡以庶士小大莫處禦於君所以燕以射則燕則譽其辭曰惟若寧侯母或若女不寧侯不屬於王所故抗而射女彊飲彊食詒女曾孫諸侯百福古者來朝諸侯稱侯氏【見覲禮】不來者不寧侯故抗而射之然則萇行古禮說者謂依物怪防致諸侯妄之甚矣

司士詔王治以徳詔爵以功詔祿以能詔事管子曰君之所審者三一曰徳不當其位二曰功不當其祿三曰能不當其官此三本者治亂之原也故徳義未明於朝者不可加以尊位功力未見於國者不可授與重祿臨事不信於民者不可使任大官故徳厚而位卑者謂之過徳薄而位尊者謂之失寧過於君子毋失於小人過於君子其爲怨淺失於小人其爲禍深是故國有徳義未明於朝而處尊位者則良臣不進有功力未見於國而享重祿者則勞臣不勸有臨事不信於民而任大官者則材臣不用如此則明塞於上而治壅於下若夫君子之怨小人之禍詩之小雅備矣君子之怨也所以救小人之禍也及小人之禍旣成則君子鴻飛防防又何怨焉通典謂前漢尙書四曹后漢六曹隋爲六部唐以六部爲天地四時之官法周之六官然參詳古今徵考職任則唐之吏部周之司士也王制司馬辧論官材實司士之職似司士一名司馬猶秋官縣士掌野左傳謂之野司寇歟詩正義曰士察也謂之士者言其能察理眾事

王日視朝特揖孤卿旅揖大夫旁三揖羣士還揖左右門宿衞之士鄭司農曰卿大夫士皆君之所揖春秋傳所謂三揖在下也王制七十不俟朝王揖之則退不待朝畢其餘揖之乃就位羣士不待王揖在其位王揖之皆逡遁而復位云案燕禮言爾大射儀言揖逺則爾近則揖爾猶近也謂揖而近之說文竦手爲拜【音拱】從兩手下之爲拜故揖與拜通特揖者奇拜奇猶特也特揖爲奇拜則旅揖爲再拜歟三孤六卿則奇拜二十七大夫則再拜八十一元士則三拜所謂禮以少爲貴者蓋如此晉靈公不君趙盾將入諫靈公望見之愬而再拜盾乃孤卿禮當特揖靈公見之而驚失其常度故爲之再拜說者謂敬以拒之是不然無道之君彈人爲樂焉能敬大臣乎何休曰禮天子爲三公下階卿前席大夫興席士式幾此坐朝之禮燕饗行之王饗諸侯乘車送逆燕禮賓入及庭公降一等而揖焉則有下階之禮凡大朝覲大饗射及封國命諸侯皆設席大朝覲者諸侯因防同而行朝覲之禮也若夫路門視朝君臣皆立未聞設席亦不下階孔子見哀公公問儒行蓋燕朝也路門內之朝大僕掌之故曰更僕更僕者久立將倦大僕二人相代而更於是爲孔子布席於堂而與之坐焉此古禮也及秦而亡漢禮皇帝見三公禦坐爲起在輿爲下𨿽有是禮亦不常行呂氏春秋桓公朝揖管仲而進之所謂特揖也入及庭而未就位之時魏文侯燕飲任痤入文侯下階而迎之以爲上客蓋燕必有君所謂君爲臣下階者惟此時爲然冠義見於母母拜之謂舉手禮之卽君揖臣之禮自古未聞婦人揖凡婦人皆肅拜也婦人肅拜猶男子揖說者以爲母不應拜子誤矣古者不獨君揖臣亦有臣揖君楚令尹子佩請飲莊王北面疏揖疏者徒跣也子事父臣事君皆跣而升堂禮於堂上無揖疏揖者堂下正立拱手歟朝儀士旁三揖喪禮士旁三拜三揖者三舉手三拜者三屈膝旁猶面也一云旁猶不正也面者每面揖之三不正者邪向揖之三旁拜爲汜拜則旁揖爲汜揖矣古旁與方通士上下中三等故三揖也士防矣喪則拜而朝則揖先王所以勸士者至矣哉其有致仕在家者入朝君必先揖之而後及卿大夫士古君臣相接以禮其禮之隆又若此內宰掌北宮宮正掌西宮諸子掌東宮皆典禁兵豫機宻親近之臣也何以知之以燕禮知之宮正卽司宮諸子卽庶子燕禮西階之燭司宮執之則知宮正掌西宮也阼階之燭庶子執之則知諸子掌東宮也內宰職正歲憲禁令於王之北宮而糾其守則內宰掌北宮明矣西宮者王宮北宮者後宮東宮者太子宮或曰庶子賤者燕禮士旅酌畢乃獻庶子射禮士旅酌畢而復射則不獻庶子復射畢而後獻之如獻士之禮獻在士後則庶子賤者歟非也庶子內臣也燕禮獻羣臣畢然後獻內臣故士旅於西階旣辯乃獻庶子於阼階旣獻庶子遂獻左右正與內小臣亦在阼階皆內臣也則庶子爲內臣之長矣古者訓民之官謂之外庶子故康誥曰外庶子訓人掌其戒令與其教治春合學秋合射攷藝進退皆訓人之事有外則有中諸子者中庶子也荊軻入秦因寵臣中庶子蒙嘉而得見秦王則庶子非親近之臣乎國有大事諸子帥國子而致之太子惟所用之若有兵甲之事則授車甲而合卒伍古者太子宮亦如王宮有禁兵歟曰然漢制太子食湯沐十縣設周衛交防古法也然則太子將兵歟曰否所謂兵甲之事者謂太子有監國撫軍之事在軍則國子守遷主在國則國子守王宮也以爲是宿衛之親軍故司馬之徵弗及授車甲合卒伍治以軍法則有司存或守太廟或守貴宮貴室或守下宮下室皆諸子致之內宰宮正宮伯分掌之而太子弗與焉西晉裴頠以太子非賈後所生宜防其變表請增東宮宿衛萬人然而四率精兵終不能免湣懷之禍也楚有東宮之甲商臣遂興宮甲圍成王適足以濟其蠭目豺聲之忍而已故古者太子之宮不藏兵革秦因周制有中庶子官漢王商史丹喜等皆甞爲之主諸吏之適子及支庶版籍魏因之在吳及晉尢重其選顧譚溫嶠皆居是官甚見補益然皆不典兵也夏官諸子存遊倅修徳學道天官宮正聨什伍糾徳行教道藝晉之霸也亦如之故郤縠爲元帥惇悅詩書士防將中軍講求典禮及秦以力徵並吞諸侯而其風息矣古者庶子掌公族非徒國也家亦有焉衛公孫鞅事魏相公叔痤爲痤之中庶子【中一作禦】是家臣也𨿽家國不同同掌公族晉有公族大夫卽夏官之諸子歟甲衛士謂之介夫故有正夫有遊夫遊謂之倅車有遊闕夫有遊倅春秋傳孟孫卒將辟臧孫使正夫助之正夫者小司徒起徒役母過家一人是爲正夫以其餘爲羨羨猶遊也管子曰一器成往夫具二器成驚夫具三器成遊夫具遊夫卽國之貴遊後漢大將軍竇武援立靈帝盧子幹獻書於武曰比世祚不競仍外求嗣四方未寧盜賊伺隙將有楚人脇比尹氏立朝之變宜依古禮置諸子之官徵王侯愛子宗室賢才外崇訓道之義內息貪利之心簡其良能隨用爵之彊榦弱枝之道也愚謂貴遊不徒宗室公卿之子王之庶子亦與焉如是則孽不奪嫡庶不亂宗伯父伯兄仲叔季弟幼子童孫皆爲宿衛奔奏禦侮之臣安得有楚人脇比尹氏立朝之變乎【其後冀州刺史王芬南陽許攸沛國周旌等連結豪傑謀廢靈帝立合肥侯則子幹之言中矣】

禮說卷十﹤經部﹐禮類﹐周禮之屬﹐禮說﹥

欽定四庫全書

禮說卷十一

翰林院侍講惠士奇撰夏官二

官以節服爲名則王之車服旂常皆其職掌朝祭則六人從王郊祀則二人從屍持旌執戈乃其事也若雲從王服衮從屍服裘則周書顧命執惠執戈者雀弁綦弁而己未聞服冕況以下士而服衮與裘乎諸侯四人其服亦如之者所謂公之服自衮冕而下如王之服也郭景純注尒疋引周禮曰六人維王之大常服虔注左傳引周禮亦然則是節服氏掌朝祭之衮冕郊祀之裘冕可知矣學者讀從之可也

方相氏敺疫防熊皮黃金四目注云如今魌頭也苟子曰仲尼之狀面如蒙倛【倛與魌通】愼於曰毛嬙先施衣之以皮倛則見者皆走韓退之曰四目爲方相兩目爲倛猶今假面也大喪及墓方相氏以戈入壙敺方良注以方良爲罔兩然則罔兩當讀作方良東京賦曰捎魑魅斮獝狂斬蜲蛇腦方良則罔兩讀作方良矣【薛綜注云方良艸澤之神也】段成式謂罔兩好食亡者肝而畏虎與柏墓上樹柏立石虎以此說文在虫部云蝄蜽山川之精物也狀如三歲小兒赤黑色赤目長耳美髮淮南王說云魯語賈逵注則謂罔兩罔象有夔龍之形而無實體非神名也韋昭以爲蛧蜽山精好斆人聲而迷惑人杜預以爲水神眾說不知孰是獨段氏附防周官一說方良史記作罔閬蓋彷徨也莊子曰野有彷徨司馬彪以爲狀如蛇故說文在虫部魌一作防淮南子曰視毛嬙西施猶防醜也說文云今逐疫有防頭【廣雅水神罔象蔡邕說顓頊三子其一居若水爲魍魎】

建路鼓於大寢之門外大僕掌其政以待達窮者與遽令先鄭謂窮者窮寃失職來擊此鼓若今時上變事擊鼓矣遽傳也若今時驛馬軍書當急聞者後鄭足成其義謂肺石達窮民朝士掌之驛馬軍書者郵驛上下程品也案漢律有變事有驚事凡上言變事謂之變事令驚事告急謂之驚事律達窮者變事上言也遽令者驚事告急也令者施行制度以此設教違令則入律驚猶遽也故曰遽令變者非常故擊路鼓否則坐肺石而已建路鼓者若後世闕左懸登聞鼔人有窮寃則撾鼓公車上奏其事焉肺石在外朝之闕路鼓在內朝之門坐肺石者士師聽之擊路鼓者大僕達之則天下無窮民矣書曰不虐無告不廢困窮帝王之政必先窮者軍書𨿽急不以先窮路鼓本以達窮民也窮遽皆有律令言令則律在其中非律令亦不得擊此鼔先鄭讀以令屬下句失之禹立建鼓於朝而備訊唉訊之言問驚問曰唉謂窮遽也

周書穆王命伯冏爲太僕正作冏命孔傳以太僕正爲大馭孔疏謂大僕下大夫而大馭中大夫其官髙於大僕且戎僕齊僕道僕田僕而大馭最爲長春秋隨侯寵戎右少師漢文愛趙談而參乘又最爲宻暱故安國以太僕爲大馭也然戎僕與大馭皆中大夫大馭𨿽尊不得爲長春秋有禦戎戎右二官君之車爲戎車則禦戎者卽周官之戎僕大馭掌玉路不掌戎車而戎右贊王鼔傳王命掌戎車之兵革使者卽隨少師之職而孔疏以大馭當之誤矣左傳成六年韓獻子將新中軍且爲僕大夫僕大夫者大僕也晉謀遷都諸大夫皆在公揖而入獻子從公立於寢庭寢庭者燕朝路寢之庭在路門內司士掌治朝在路門外朝士掌外朝在庫門外臯門內是爲三朝而路寢庭朝則大僕之所掌也春秋時周禮未攺列國猶重大僕一官獻子以卿兼之其任不可謂不重位𨿽下大夫而正王服位出入王命卽周書所謂出入起居罔有不欽號施令罔有不臧王眂朝則前王燕飲則相王射則贊王眂燕朝則擯又周書所謂旦夕承弼厥辟也而上士小臣中士祭僕下士禦僕皆其僚屬爲羣僕侍禦之臣非周書所謂愼簡乃僚其惟吉士者乎詩曰出納王命王之喉舌謂大僕也毛傳謂冡宰冡宰於治朝聴朝則贊王聴治歲終則詔王廢置而已未甞出納王命也王之大命大僕出入之小命則其屬掌之詩所謂王之喉舌者非大僕而誰一說冡宰兼太僕荀子曰便嬖左右者人主之所以窺逺收眾之門戶牖向也不可不早具也故人主必將有便嬖左右足信者然後可其知惠足使規物其端誠足使定物然後可然則侍禦僕從左右前後有位之士不擇知惠端誠足信者充其官以爲人主窺逺收眾之門戶牖向而以巧言令色側媚者充之是自閉其門塞其向乃更旁開邪竇以環主圖私其害有不可勝言者可不愼哉秦武王令甘茂擇僕與行事僕謂大僕行事謂大行孟卯謂茂曰公不如爲僕公佩僕璽而爲行事是兼官也韓獻晉卿甘茂秦相皆兼大僕則親近之臣自古重之矣賈誼官人篇曰修身正行道語談說服一介之使能合兩君之驩執防居前能舉君之失過不難以死持之者左右也事君不敢有二心居君旁不敢泄君之謀君有失過憔悴有憂色不勸聴從者侍禦也左右在側聲樂不並奏侍禦在側子女不雜處蓋古親近之臣若此錄之以補周官之闕焉

天子七廟廟有五寢埽除糞灑隸僕掌之王宮六寢廟闕其一何也淸廟之制如明堂明堂五室故淸廟五寢中央曰太室亦曰太寢春秋文十三年太室屋壊謂中央之室室上重屋所謂復廟重檐天子之廟飾洛誥王入太室祼孔疏謂廟有五室中央曰太室者是也太室公羊作世室謂魯公之廟世世不毀象周之文武康成旣以文武爲二祧又謂二祧無寢失之甚矣路寢之制亦如明堂而王宮六寢廟闕其一非無說也春秋僖二十年西宮災公羊子曰有西宮則有東宮矣魯子曰諸侯有三宮儀禮喪服有東宮有西宮有南宮有北宮則有中宮可知小宰憲禁於王宮內宰憲禁於北宮北宮後宮也後有六宮王有六寢寢必有室有正有側側謂之夾夾於燕寢以居九嬪故曰內有九室九嬪居之蓋側室也在燕寢之旁媵妾不祔廟廟無九嬪室故六寢闕其一也春秋有路寢小寢髙寢何休曰天子諸侯皆三寢父居髙寢子居路寢夫人居小寢小寢內各有一宮夫人居中宮少在前右媵居西宮左媵居東宮少在後說苑曰髙寢位中路寢左右是謂三承明承明者承乎明堂之後者也漢有承明廬張晏曰廬在石渠閤外直宿所止曰廬其名蓋取諸此承明有三倍之爲六矣周禮作雒曰乃位五宮太廟宗宮考宮路寢明堂四阿反坫重亢重廊注云重亢累棟重廊累屋然則殷人重屋七廟皆然也尙書帝命驗曰帝者承天立五府蒼赤黃白黑則五寢象五行與明堂同矣每廟太寢一小寢四【三禮義宗言天子諸侯宮寢之制春居東北之寢夏居東南之寢秋居西南之寢冬居西北之寢春三月之中居正寢三月之末土王之日則居中寢餘三時亦如之以從時孔疏王有六寢正寢一燕寢五其一在東北春居之一在西北冬居之一在西南秋居之一在東南夏居之一在中央六月居之】月令執爵於太寢髙誘注云太寢祖廟也康成以爲路寢豈其然古者天子六寢諸侯三寢秦有髙寢太寢受寢受寢者小寢歟【宋康定元年直祕閣趙希言奏太廟自來有廟無寢因堂爲室同判太常寺宋祁言周制有廟有寢以象人君前有朝後有寢也廟藏木主寢蔵衣冠至秦乃出寢於墓側故陵上更稱寢殿後世因之今宗廟無寢蓋本於玆康成謂二祧無寢未聞其說】

乘石升車之石詩云有扁斯石傳曰扁扁乘石貌王乘車履石淮南齊俗訓曰周公踐東宮履乘石注云人君升車有乘石是也一名踐石謂踐之以升車戰國防趙武靈王立周紹爲傅曰寡人始行縣過番吾當子爲子之時踐石以上者皆道子之孝然則踐石以上謂國之有司不獨人君爲然矣士昏禮婦乘以幾賈疏雲乘幾者乘以登車屍乘以幾重其初昏與屍同也王后則履石諸侯大夫亦應有物履之今人猶用臺易林云登幾上輿駕駟南遊是上輿皆登幾也後世以石一名騙石扁騙古今字孔疏謂幾卽幦豈其然乘【古文乘】必以幾故古文�從幾

弁師五冕之紐注云紐小鼻在武上笄所貫也今時冠捲當簪者廣衺似冠縰其遺象歟案武者冠卷一名委晉語範文子退朝武子擊之以杖折委笄蓋笄貫於委故曰委笄古之笄猶漢之簪所謂冠捲當簪者冕之紐也秦人名武曰委晉語亦云韋注云委委貌失之詩有頍者弁康成謂今未冠笄者著捲幘蓋頍之象士冠禮緇纚廣終幅長六尺康成云纚今之幘梁也韜髮而結之蓋全幅疊用所以裏髻承冠徐爰曰古者有冠無幘冠下有纚以繪爲之後世施幘於冠因裁纚爲帽然則古曰纚漢曰幘晉宋曰帽案幘之制旁有耳上有屋下有裙帽亦如之垂裙覆冒蓋韜髮之遺象也故曰廣衺似冠縰其遺象歟言漢之幘梁似古之冠縰縰廣充幅衺六尺其遺象存焉俗本似誤爲以賈疏不明故正之急就篇曰冠幘簪簧結髮紐注云結髮謂作結也紐謂結之防也凡結之可解者曰紐愚謂結髮以帶帶謂之防防謂之防防謂之結結謂之紐其形似鼻故亦曰鼻【簧疑漢之簪名顏師古以爲步揺誤矣王伯厚攺簧爲簂亦非釋名云簂恢也恢廓覆髮上也魯人曰頍齊人曰�康成亦云滕薛名簂爲頍然則簂卽幘也不應重出�與帽古今文】

王之皮弁防五采玉注云讀如薄借綦之綦綦結也注所引馬絆綦與綦車轂之綦皆取結義獨所謂薄借綦者莫知其說案說文云不借綦喪服傳注云繩菲今之不借孟子趙岐注雲蹤艸履也敝諭不惜齊民要術云艸履之賤者曰不惜然則不借一作不惜言不相假借亦不足憐惜也【借古音惜故唐詩外借一作外惜猶不借通爲不惜也後人不知紛紛好辧多所不通漢人多識字唐人略識字今人不識字】釋名齊人云搏臘於文借惜臘皆以昔爲聲古音通薄搏音相近故薄借轉爲搏臘然則薄借綦齊人語卽說文所謂不借綦也案廣雅不借薄平皆履名其紟謂之綦內則注云綦屨系士喪禮綦結於跗連絇【音渠】絇在屨頭有孔穿系於中而結於足康成引之亦取結義也璂一作或省作琪會一作防說文云骨擿可會髮者詩曰防弁如星儀禮作鬠云鬠笄義取會聚之意晉志云縫中名曰會以采玉爲結也謂縫而結之谷梁傳曰齊謂之綦楚謂之踙【女輙反】衞謂之輙輙一作縶然則綦亦齊語謂連並而絆縶也【禦覽引釋名摶臘作摶借其音同也方言云復舄中有木者隋志云復下曰舄近代或以重皮而不加木失幹臘之義則似舄之言臘義取其幹而釋名云搏臘者把作麄貌則艸履之賤與復舄之幹異矣】中庸仁者人也注云人也讀如相人偶之人莫知所出案表記注引公羊傳曰執未有言捨之者此其言捨之何人也今本何注公羊曰仁之也注云若曰可悲又案方言凡相憐哀相見驩喜九嶷湘潭之間謂之人兮然則公羊人之誤爲仁之非何鄭有異同傳寫之誤人之猶方言人兮也詩曰彼美人兮西方之人兮賢者仕於伶官不得志誰憐哀之者惟西方美人憐哀之耳若得遇之驩喜又當何如也如此說詩倍覺有味且使學者知詩之文辭皆本古訓其略猶存尒疋方言非若後世詩人苟焉而已人也人之人兮皆古訓古訓旣亡諸儒異說故因薄借綦而並及之【表記正義曰成十六年公羊傳文證人是人偶相存愛之義也公羊謂之悕方言謂之嘳又謂之思或謂之無寫皆憐也所謂相人偶者其義如此然其文莫知所出】呂氏春秋愛類篇曰仁於他物不仁於人不得爲仁不仁於他物獨仁於人猶若爲仁仁也者仁乎其類者也齊宣易牛梁武麫牲皆不知仁呂氏之說甚明可補中庸正義【法言曰道以導之徳以得之仁以人之義以宜之僼以體之】

弁師王之皮弁會五采玉璂案隋志弁之制髙五寸前後玉飾詩云防弁如星董巴曰以鹿皮爲之尙書顧命四人綦弁執戈自天子至於執戈通貴賤矣魏臺訪議曰天子以五采玉珠十二飾之通用烏漆紗天子十二琪皇太子及一品九琪二品八琪三品七琪四品六琪五品五琪六品以下無琪惟文官服之不通武職禮圖有結纓而無笄導少府少監何稠請施象牙簪導從之弁加簪導自玆始弁師王之皮弁象邸玉笄謂弁無笄道者非也何稠請施象牙簪導蓋本弁師之制而加焉耳其琪飾之數經傳無文錄以備攷釋名云簪建也所以建冠於髮也【一作簪兟也以兟連冠於髮也】揥摘也所以摘髮也導所以導防鬢髮使入巾幘之裏也天子以玉笄而導亦如之降此通用玳瑁及犀隋則惟弁用象牙笄導焉弁師象邸者象牙導也邸與揥音同古文通衛風象揥毛傳云揥所以摘髮孔疏訓摘爲搔而不能名爲何物學者疑之蓋揥者漢之摘也長一尺爲簪後世或名箆或名導導以防鬢簪以固冠簪卽古之笄導卽古之揥魏風佩其象揥毛傳云象揥所以爲飾蓋刻鏤摘頭以爲飾也王之皮弁玉簪而象導也明矣導亦名簪通俗文云幘導曰簪揥一作楴廣韻云整發釵箆一作�玉篇云釵箆又曰�釵卽整髮之楴揥楴同字箆楴同物是爲導亦曰摘許叔重曰骨摘之可會髮曰防詩云防弁如星則似摘一名防以骨爲之故從骨然弁師注云故書防作防司農讀爲防引士喪禮檜用組乃笄檜讀與防同以組束髮謂之檜【一作鬠】沛國人謂反紒爲防愚案士喪禮鬠笄用桑防髮曰鬠笄與摘皆所以防髮故亦得防名詩云象服是宜毛傳解象服與象揥同皆云以爲飾孔穎達謂以象骨飾服失之逺矣範寧注谷梁以象服爲吉笄近之愚謂象服卽象揥佩猶服也謂著於首【案文選李善注引說文曰揥取也佗狄切協韻佗帝切愚謂揥古摘字說文揥作故讁亦作�皆以啻爲聲讀若摘則揥與摘通故毛傳訓爲摘後漢志摘長一尺有等級皇太后則以玳瑁爲之端有華勝上有鳯凰下垂白珠其飾彌盛矣故毛傳云象揥所以爲飾也】凡男子有二笄一固髻一固冠固髻者韜髮作髻訖揷笄於其中以固髻內則櫛縰笄總是也固冠者束髮加冠訖【縰韜髮總束髮】揷笄於其中以固冠士冠禮皮弁笄爵弁笄是也然則象揥以固髻玉簪以固冠歟或曰幕人設皇邸鄭司農云邸後版也則象邸蓋冕之版矣冕版前俛而弁前後平故以弁名周曰邸漢曰版古今異語皇邸以羽飾則象邸以象飾可知其說近是然舊說皮弁無版有版者爵弁耳按尒疋邸謂之柢柢楴皆從木以氐帝爲聲實一字楴者笄之屬則邸非簪而何賈疏以爲弁頂則版也似非一說弁皆有版並存以備攷

司戈盾掌建乘車而設藩盾捨則設之行則斂之康成謂藩盾如今扶蘓蘓與胥古文通故扶蘓一作扶胥蓋秦漢間語周之藩盾也建之乘車以蔽左右軍旅防同前後拒守大者八尺輪三十六乘挽者每乘二十四人以大扶胥爲武衛焉中者五尺輪大櫓扶胥七十二具小者鹿車輪小櫓扶胥一百四十六具皆以矛防爲翼扶胥爲衛在車兩轓故曰藩盾【藩與轓通】止則設焉嚴其守也行則斂焉利其行也王之乘車則然若凡兵車𨿽行亦設之所以陷堅陣敗彊敵說者遂以扶胥爲車名失之甚矣大扶胥者左傳偪陽之役狄虒彌建大車之輪而蒙之以甲以爲櫓者是也古者材士持彊弩矛防夾車而趨左八人右八人車止則持輪以爲羽翼狄虒彌以一人當之非所謂有力如虎者乎扶胥之大小眡其輪之髙卑髙則建大卑則建小建櫓於輪非以輪爲櫓也卽古之輦軍行載器止則爲營一名車耳車耳曰藩因以建盾一名龍盾詩曰龍盾之合畫龍於盾爲龍盾合者合而載之以蔽車漢書以牛車爲櫓爲櫓者設盾以爲車蔽也康成謂阻險之處王行止宿次車爲藩以備非常然則設車宮建藩盾掌捨設之司戈盾建焉【太元積之次四曰君子積善至於車耳測曰君子積善至於藩也注云藩車耳藩一作蕃古今文應劭曰車耳反出所以屏蔽塵泥或用革裏語曰仕宦不止車生耳轓說文作防省作反讀爲藩車耳反出者車之兩反旁出如耳也顏師古不知而駁之誤矣】

司弓矢職曰王弓弧弓以授射甲革椹質者又曰澤共射椹質之弓矢椹或作鞎先鄭定爲椹後鄭云質正也樹椹以爲射正先鄭謂二尺曰正四寸曰質小尒疋亦云正方二尺正中者謂之古文臬或作�所謂質也質者射之的先儒皆分正質爲二後鄭一之故曰質正也樹椹以爲正若臬然矣圉師職曰射則充椹質杜子春讀椹爲齊人鈇椹之椹圉人所習故使充之言圉人養馬以鈇斬芻乃其職也漢掌畜官斫莝卽此蓋斫莝以椹爲借耳尒疋椹謂之榩孫炎曰椹斫木質也質一作櫍詩云方斲是虔榩省爲虔猶櫍省爲質箋云取松柏斷之正斲於椹上則是用以爲借也詩曰取厲取鍛箋云鍛石所以爲鍛質疏云質椹也言鍛金之時須山石爲椹質故取之則椹質又爲鍛厲斧斤之石矣史記範雎曰臣之胸不足以當椹質而要不足以待斧注云椹莝椹也質剉刀也失之谷梁傳云葛覆質以爲臬則質非刀明甚且質爲刀則射者何可以爲的也顏師古謂鈇非斧得之鈇爲剉刀質則莝椹明矣椹質故書作鞎質車革前曰鞎車用革質用皮其類也以皮爲或者非誤乎郭璞謂鞎以韋靶車軾【靶猶鞔也】卽詩之朱鞹毛傳雲路車朱革然則鞹一名鞎車之前後皆用革鞔前曰鞎後曰笰又皆以簟衣之或飾以羽卽詩之簟茀前曰禦後曰蔽【椹一作砧文字集略曰砧杵之質也豬金切所謂衣砧淮南子曰夫射儀度不得則格的不中注云格射之椹質的射凖也】

枉矢利火射康成謂取名變星飛行有光今之飛矛矛與鳧古音同【莊子務光荀子作年光左傳豎頭須韓詩外傳作裏鳧須是務與牟鳧與頭古音同鳧與矛亦然】漢之飛矛古之飛鳧也以其飛行有光一名電影凡車戰以彊弩矛防爲翼飛鳧電影副之飛鳧赤莖白羽銅爲首電影靑莖赤羽鐵爲首畫以絳縞長六尺廣六寸爲光耀夜以白縞長六尺廣六寸爲流星星有毛羽狀如蛇行古之枉矢號曰飛兵大黃參連弩用之然則枉矢配弩明矣絜矢象焉四弩之矢也康成以枉矢屬弓絜矢屬弩失之說見大公六韜有注俗本合注爲本文疑後人所攺當攷【兩見太平禦覽一見三百三十六卷一見三百四十九卷】大黃黃肩弩也肩一作間參連弩者三十絭共一臂也【絭去權反又音眷】

大馭犯軷說文作範軷云出將有事於道必先告其神立壇四通樹茅以依神爲軷旣祭軷轢於牲而行爲範軷又云範者範軷也讀與犯同然則馳驅之範因犯軷而得名範者象其形犯者言其義與車前之軓同音學者得其義而失其形久矣則犯軷當依說文作範軷詩及聘禮云出祖曽子問云道而出則軷一祭而三名其牲犬也犬人伏犬王車轢之詩云取羝以軷而羊人無文說者謂天子以犬諸侯以羊又月令冬祀行亦名軷中霤禮云爲軷壤厚二寸廣五尺輪四尺北面設主於軷上旣祭徹之更陳鼎爼而迎屍蓋祖道本祭行神當亦有迎尸之禮祖在城門外行在廟門外之西禮𨿽不同其神一也王出大僕前驅大馭戎僕爲馭及犯軷馭下祝是大馭爲祝及祭酌僕是大僕爲尸祭軹祭軓乃飲此非尸祭而屍飲歟聘記釋軷祭酒脯乃飲酒於其側注云處者於是餞之然則犯軷遂驅之而亦不遂行也旣犯軷而後祭則迎屍在犯軷後可知矣其位則隨所往之向而爲之或曰在城門外之西毛傳云軷道祭也鄭箋云行神之位取羝以祭神又焚烈爲屍羞焉孔疏雲天子諸侯軷祭有屍聘禮卿大夫軷祭酒脯無屍崔氏雲宮內之軷祭古之行神城外之軷祭山川無道路之神道路之神非行神而何若山川之神則有宗祝以黃金勺前馬之禮焉以故知釋軷不祭山川也崔氏之說失之矣一說玉路以祀天祀天有屍尸之出也亦如之少儀曰酌尸之僕如君之僕僕謂大馭非也屍不乘玉路注云軓與軹謂轊頭軓與範聲同謂軾前也疏云兩軹卽左右軌車轂小頭轂末之軌車旁著九式前之軓車旁著凡愚謂軌車轍軹小穿本非一物康成一之亦必有說矣孔疏以轂末之軹爲車轍之軌似依注而爲之說及風正義則又云軌當爲軹少儀誤耳蓋亦疑而未定歟屍不乘玉路何也曰屍未入廟其尊未伸故曰屍在廟門外則疑於臣安得乘玉路也轊頭曰軹軾前曰軓毛詩音義以軓爲轊頭失之田僕設驅逆之車注云驅驅使禽前趨獲逆衙還之使不出圍禦借作衙古音同也後漢北海相景君銘曰彊衙攺節微弱蒙恩則知漢隸禦皆作衙矣【禦與圉通列子禦冦戰國防作圉冦圉卽圄通作衙】召南毛傳云虞人翼五豝以待公之孔疏云書多士曰敢翼殷命注云翼驅也【所引多士乃馬融尙書亦見書正義】吉日傳云驅禽而至天子之所易曰王用三驅則田獵有驅禽之法知虞人驅之者山虞萊山田之野澤虞萊澤野駟鐵箋云奉是時牡者謂虞人然則驅逆之車田僕設之校人帥之虞人乘之以驅禽也驅逆之車名曰佐車佐猶左也逐禽由左從左射之車僕職所謂輕車之萃卽此一名輶車詩曰輶車鸞鑣輶猶輕也箋云驅逆之車也乘車鸞在衡輕車鸞在鑣車驅而犬獲則知驅逆之車並有田犬以從禽矣少儀注云朝祀之副曰貳戎獵之副曰佐疏云戎車之副曰倅田車之副曰佐故戎僕掌倅田僕掌佐對異散通魯莊公乘丘之戰佐車授綏是戎車之副亦曰佐也少儀乘貳車則式佐車則否熊氏謂據諸侯誤矣佐車者武車也武車不式豈獨諸侯凡田王提馬而走諸侯晉大夫馳注云提猶舉也晉猶抑也使人扣之以止奔馳放不扣愚謂止馬曰控騁馬曰磬勒馬曰提放馬曰晉提猶控也晉猶磬也提之言遲晉之言進馳則奔矣【控一作鞚通俗文曰所以制馬口曰鞚張揖埤倉曰鞚馬勒也勒馬曰提亦謂之控】

校人廏有十二馬有六種一廏二百一十六匹倍之爲四百三十二匹乃二廏良馬一種之數也以其數三之得一千二百九十六匹乃二廏駑馬三良馬之數也以其數五之得二千一百六十匹乃十廏良馬五種之數也與二廏駑馬三良馬之數相並得三千四百五十六匹乃五良一駑十二閒之全數也五良十廏一駑二廏共十有二閒郊國六閒四種良馬三種爲三閒六百四十八匹駑馬三之分爲三閒亦如之共一千二百九十六匹乃邦國六閒三良一駑之數也家四閒二種良馬一種爲一閒二百一十六匹駑馬三之分爲三閒六百四十八匹相並爲八百六十四匹乃家四閒一良一駑之數也此依鄭注而計之如此王馬失之少家馬失之多唐馬六閒閒有左右爲十二閒猶周馬六廏廏有左右爲十二廐唐合十二閒爲二廏猶周合十二廏爲二校唐有祥驎鳯苑之名自貞觀至麟徳馬七十萬六千而後魏河西牧馬至二百餘萬匹恆置戎馬十萬以擬京師軍警之備兩漢牧師諸苑三十六所分在河西六郡養馬三十萬頭而周之王馬僅三千餘匹何足以給軍國之用乎騋牝三千邦國則然耳而謂王馬大數亦然陋矣周馬之數無聞然宣王師幹之試其車三千魯大搜於紅革車千乘晉治兵於邾南甲車四千則王馬與國馬一時之盛可知也漢有禦馬謂之秣馬食粟苦肥气盛怒至日步作之孝文節儉惟百餘匹而王馬三千以給軍國則太少以奉乘輿則又太多矣古者卿有軍事循車馬比卒乘以備戎而家無私廏晉國之法上大夫二輿二乘中大夫二輿一乘下大夫専乘王度記卿駕四大夫駕三士駕二以爲等差無取乎多馬也足以給朝事而已是以楚相孫叔敖棧車牝馬中行穆子【一作宻子】爲晉卿有車十乘不憂其薄也魏亦有五乘將軍秦鍼以車多懼選非失之侈乎觀起多馬楚車裂之其法嚴矣子產之家兵車不過十七乘也漢袁盎用事於景帝之朝秣馬一駟公孫爲三公有馬十乘而周之家馬八百有餘似失之大夫守百乘之地以故家有四閒乃國之軍馬非家之私廏也家不藏兵革而春秋之世私家授甲相攻則其馬之多曷足怪焉馬毛物之種九十有二叱撥之別十靑之別二烏之別五白之別一赤之別五紫之別六駿之別十一赭白之別六驑之別八騧之別六駱之別五騅之別五騟之別八駮胯之別六駮之別三驃之別七其略在魯頌駉篇所謂物馬毛馬者蓋如此毛齊其色物齊其力馬飽爲駜馬肥爲駫馬盛爲騯馬和爲�馬遲爲篤馬疾爲颿馬驟爲駸馬馳爲騁馬突爲駻馬奔爲�馬驚爲駭馬立爲駐馬順爲馴馬犗爲騬馬眾爲驫馬多爲駪馬駿爲驁馬逸爲騛馬力爲駴馬防爲隲馬駒爲褭則所謂戎事齊力者觀其文可以知其義矣

廋人職馬八尺以上爲龍鄭司農引月令曰駕蒼龍案尒疋馬屬絕有力駥又曰馬八尺爲駥郭注引廋人職龍作駥而髙誘注月令引廋人職作龍然則龍與駥古音同也龍亦作防潛夫論曰求防問防或云防野馬非也學者好怪乃謂龍者仁馬河水之精髙八尺五寸長頭有翼鳴聲九音遇明主則見於是有龍馬負圖之瑞應皆妄言也大戴禮曰春夏乘龍秋冬乘馬月令春防夏駵秋駱冬驪而駥防並不見說文則知古通作龍矣【防一作驡良馬也音采朗切蓋土音也以形聲求之實不可解】易震爲龍虞翻本作駹注云駹蒼色震東方舊讀作龍非也案說文駹馬面顙皆白亦非純蒼蓋蒼龍而兼的顙與龍轉爲駹猶龍轉爲驡【采朗切】古音皆通或以爲誤豈其然說者謂漢得大宛名馬象龍象龍天馬名也龍爲天駟故馬以龍名何休曰天子馬曰龍諸侯曰馬卿大夫士曰駒詩云駕我乘馬乘我乘駒毛傳云大夫乘駒鄭箋云馬六尺以下爲駒

春秋元命包曰五星流爲兗州鉤鈐星別爲豫州昴畢散爲冀州箕星散爲幽州營室流爲並州參伐流爲益州虛危流爲靑州天氐流爲徐州軫星散爲荊州牽牛流爲揚州益州者禹貢梁州周以梁並雍則爲雍州之地秦之蜀郡漢以其地爲益州蜀之分野與秦同分徐州者禹貢海岱及淮之地周省徐入靑秦兼天下置泗水薛瑯邪三郡漢或分或攺以其地爲徐州說者謂兗瑞也信也又云州以沇水得名豫者舒也言中州稟中和之气其性安舒冀乃帝王之都其地有險有易分野爲趙故屬畢舜以冀州濶大分衞以西爲並州燕以北爲幽州周人因焉幽之分野爲燕故屬尾箕言北方太陰故以幽爲號並之分野爲衛故屬室壁不以衛水恆山爲名而云並者蓋以其地在兩谷之間也合梁爲雍四塞之地故以雍名亦謂西北之位陰陽气雍閼也正東靑州土居少陽其色靑故名正南荊州荊彊也言其气躁彊亦曰警也言有道後服無道先叛常警備也東南揚州分爲吳粵故屬鬥牛以爲江南躁動厥性輕亦曰澤國水波也漢都雍州爲三輔屬司不統於州而以雍之西爲涼州西南爲益州又開地斥境南置交阯北置朔方之州兼徐梁幽並夏周之制是爲十三州因置十三部刺史元命包漢人僞造故言益州而不言雍州則防緯𨿽起於春秋之時實亂於哀平之際信矣孔頴逹曰舜分靑州爲營州營州卽遼東漢末公孫度據之自號靑州刺史越海收東萊諸郡堯時靑州當越海而有遼東也在周職方爲幽州之地賈公彥曰漢光武十三年以遼東屬靑州二十四年還屬幽州郭璞以爾雅釋地九州爲殷制夏無幽並營殷無靑梁並周無徐梁營

江出岷山漢出嶓冡皆源於雍州而東南流爲荊州之川穎出少室湛出昆陽皆發源於豫州而東南流爲荊州之浸蓋潁之別爲防防有大小小防出汝南防彊與潁水合故潁或謂之防潁水又東大防水注之東南流逕召陵縣故城南而上承汝水枝津世亦謂之大防水南逕愼城西而入於潁愼故楚邑白公所居以拒吳者潁水從此會於淮故左傳謂之潁尾蓋潁首陽城而尾下蔡下蔡故州來班固獨指此爲荊州寖則其地古屬荊州矣召陵及愼漢屬汝南爲豫州在春秋則皆楚地楚曰荊人則皆古荊州之域也湛水北枕山山有長阪水流其下故有湛阪之名京相璠曰昆陽縣北有蒲城蒲城北有湛水東流入汝昆陽在犨縣北而湛出犨北魚陵西北而東南流歷魚陵下其地接方城方城卽葉縣漢昆陽屬潁川爲豫犨屬南陽爲荊然則湛合汝從豫入荊也汝有濆酈道元謂濆防聲相近故世謂濆水爲大防水亦或下合防潁之稱則似潁湛與汝濆合爲一水矣正南曰荊州江漢汝濆皆南土國風列於周南故江漢爲川潁湛合汝濆爲浸【防讀爲殷與濆同音】古荊州北接陳汝控帶許洛齊語桓公南伐楚濟汝逾方城望汶山荊州諸侯莫不來服鄭語南有荊蠻申呂應鄧陳蔡隨唐所謂荊州諸侯也楚語靈王城陳蔡不羮按父城有應鄕故應國新蔡故蔡徙有大呂小呂亭故呂國定陵襄城有東西兩不羮在漢或屬潁川或屬汝南陳故陳國屬淮陽皆古荊州淮南子曰昔者楚地南捲沅湘北繞潁泗西包巴蜀東裹郯淮潁汝以爲洫江漢以爲池亙之以鄧林綿之以方城【汝潁以爲險江漢以爲池限之以鄧林緣之以方城見荀子議兵篇】然則潁湛卽潁汝也康成以爲宜屬豫州豈其然乎春秋傳楚令尹子瑕城郟水經注潁川郟縣汝水逕其故城南卽子瑕之所城也則潁汝宜屬荊州益信尒疋九藪秦有楊陓呂氏春秋秦之陽華淮南子秦之陽紆髙誘曰陽華在鳯翔或曰在華陰又云陽紆在馮翊池陽一名具圃皆臆說也郭景純謂在扶風汧縣則直以蒲當之矣案中山經陽華之山楊水出焉西南流注於洛門水出焉東北流注於河�姑之水出於其陰酈道元謂其地在農上雒河在東北洛在西南實古冀州之藪是爲洛間言在河洛之間堯受河圖於此禹治洪水具禱陽紆卽其地也穆天子傳天子西徵騖行至陽紆之山河伯無夷之所都居是惟河宗氏自宗周水以西至於河宗之邦陽紆之山三千有四百里自陽紆還歸於周三千里淮南子曰龍門未辟呂梁未鑿河出孟門之上說者謂呂梁在西河離石縣西孟門乃龍門之上口兼孟津之名古河宗之地陽紆卽陽華蓋山也衍而爲藪河伯都焉其山更在藪之西故距瀍水三千里而中山經亦雲門水出陽華至於河七百九十里入雒水則其地之廣可知故半在秦半在晉然而職方屬冀不屬雍何也谷梁子曰鄭在冀州鄭在豫而云冀者蓋冀帝王之國爲天下之中州是以禹貢首冀州而鄒衍敍九州赤縣之畿亦自冀州始故自平逢之山至陽華之山凡十四山而嶽在其中以六月祭之六月者歲之中也蓋地中山中祭以歲中陽華屬冀以此雍州之川涇汭注云汭在豳地詩曰汭泦之卽泦讀爲鞫毛傳雲芮水涯箋云芮之言內也水之內曰隩水之外曰鞫則汭非水名渭汭夏汭漢汭羅汭洛汭沙汭淮汭桐汭皆曰汭閔公二年虢公敗犬戎於渭汭服虔曰汭謂內也杜預曰水之隈曲曰汭王肅曰汭入也呂忱曰汭者水相入也渭水入河是爲渭汭其地在京兆船司空猶夏水入江爲夏汭其地在江夏雲杜縣亦曰汭水兼通夏目而會於江然則汭非水名信矣雍之川莫大於汧渭班固言芮出汧東入涇是汧水入涇謂之汭也呂忱之說不其然乎並州之川嘔夷注云祈夷祈嘔音相近水經注亦作祈夷出代之平舒縣東逕縣之故城南澤中控引眾泉以成一川魏土地記曰代城西九十里有平舒城西南五里代水所出東北流乃祈夷也在代故亦曰代水豫之浸曰波溠注云溠宜屬荊案湖有溠漳有溠江有溠湖水別爲金浦溠漳水別爲柏梁溠江水別爲觀詳溠皆以溠名然則溠不屬荊也尒疋洛爲波則波溠明爲滎洛之別名矣應劭謂孤山波水所出區區小水安足爲一州之浸乎【馬融廣成頌曰防波溠夤防滎雒說本職方曰曰夤明波溠卽滎雒也注引水經注溠水出黃山在唐隨州陽縣東北則溠屬荊矣波水出歇馬嶺卽應劭所謂孤山波水所出者在唐汝州魯山西北滎水在滎陽縣東】尒疋潬沙出注雲水中沙堆爲潬溠猶潬也故可爲梁左傳梁溠蓋以此【地理誌汧縣汧水出西北芮水亦出西北明芮卽汧也酈氏謂汧有二源一出縣之蒲谷鄕中谷決爲蒲藪一出縣西山世謂之小隴山卽古之隴阪東北注爲魚龍水二源分流一入渭一入涇入渭者謂之渭汭入涇者謂之涇汭說文雲汭水相入也】說文水起北地靈丘東入河卽漚夷水並州川案靈丘唐蔚州治通典云嘔夷在其界漢屬代郡未聞北地有靈丘則說文非許氏之舊矣然以水爲並州川則班氏之說也祈夷水北至桑幹水東至文安本非一水酈氏以爲溫夷出縣西北髙氏山山海經曰髙氏【一作是】之山水出焉東流注於河然則嘔夷蓋溫夷歟一說陽陓大陸一地兩名禹貢大陸屬冀州康成注尙書引地說云大河東北流過絳水千里至大陸爲地腹而漢志大陸在鉅鹿絳水在信都禹貢北過降水至於大陸康成謂鉅鹿與信都相去非千里地名變易世失其處今河內共山共水出焉古音降讀爲共今之共水古之降水說文作洪亦云然而以館陶北屯氏河河之故道爲大陸則亦冀州之地也春秋傳魏獻子田於大陸焚焉還卒於寧杜氏謂鉅鹿絕逺當在汲郡修武縣之吳澤修武故寧也酈注引韓詩外傳武王伐紂勒兵於寧更名修武亦以爲吳澤卽大陸紂都在冀州大陸之野卽漢河內朝歌縣去鉅鹿𨿽逺而皆有大陸之名蓋以其爲地腹纒絡綿邈髙者山下者藪廣且平者陸焉用指其處以實之哉竹書穆王徵犬戎祭公帥師從王西徵次於陽紆蓋謂陽紆山也似陽紆在西陽華在南而得合爲一者亦猶楚之雩瞢跨川亙隰兼包勢廣者歟修務訓曰禹之爲水以身解於陽旴之河陽旴者陽紆也【旴或爲眄髙誘曰陽眄河在秦地應休璉引之作陽旴李善注云旴音紆】

形方氏�離之地�今作乖俗誤爲蕐說文爲艸木華從從虧�背呂也象脇肋形從�康成讀�爲哨之�離者邪離絕也說文玉篇皆無字而於�部加蕐訓爲蕐斜【廣韻作防又作防卽字】蕐邪者猶邪云爾蕐一作防廣雅暌防也防哨衺也明與防同【防實一字廣韻分爲兩一音誇一音乖】形方氏掌正地形故其形蕐斜者正之不正者謂之賈疏謂兩頭寛中狹未知所出當攷說文斜讀若荼詩其虛其邪鄭箋從爾雅邪讀爲徐則邪非徐也【荼古舒字舒徐義同】邪一作斜亦作衺卽窊字說文云污衺下也從穴聲一作窳字林云污也音烏說文污窬陸徳明曰污窬猶污邪也然則邪猶污邪歟徑侹爲直邪爲曲【史記污邪滿車說苑下田洿邪】一說卽竵說文云不正也從立聲似非地形當攷

禮說卷十一﹤經部﹐禮類﹐周禮之屬﹐禮說﹥

欽定四庫全書

禮說卷十二

翰林院侍講惠士奇撰秋官一

大司冦禁民訟入束矢禁民獄入鈞金管子曰小辠入以金鈞薄辠入以半鈞訟獄者三禁之而不直則入一束矢以罰之亦見齊語蓋束矢以示罰鈞金以贖禁之而不聽乃入束失鈞金說者謂訟獄者皆然誤矣矢取其直不直者入束矢金能見情無情者入鈞金若不入矢則是自服不直不入金則是自服無情乃所以禁民訟禁民獄也折獄不以剛舊說謂金取堅剛失之淮南子曰有輕辠者贖以金分訟而不勝者出一束箭注云金分者隨辠輕重有分兩箭十二爲束案鄕射禮大夫之矢則兼束之以茅上握握謂中央又大射儀賓諸公卿大夫之矢皆異束之兼束者四矢異束亦然鄕射專指大夫言故云兼大射兼指諸公卿大夫言故云異束於握上謂可握而持然則束矢者四矢也舊說謂十二矢者蓋本漢書弓一張矢四發服防曰發十二矢韋昭曰射禮三而止毎射四矢故以十二爲一發然則一弓四十八矢其說又與毛鄭不同【師古以一發爲一放則四發爲四矢然案魏百官名曰三公拜賜鶉尾鶻尾髇箭十二枚則服韋之說非無據也】魯頌毛傳曰五十矢爲束蓋本荀子論兵一弩負矢五十个之說康成謂一弓百矢蓋本書春秋傳彤弓一彤矢百之文此二說者一用之軍旅一以賜諸侯皆不言束也而謂秋官聽訟入矢亦如之其不然乎舜典金作贖刑注云金黃金呂刑其罰百鍰注云黃鐵孔頴逹謂黃金黃鐵皆今之銅也古贖辠以銅漢始攺用黃金但少其數令與銅相敵康成駁異義言贖死辠千鍰鍰六兩大半兩爲四百一十六斤一十兩大半兩銅與金贖死辠三斤爲價相依附是古贖辠皆以銅也禮器內金亦謂所貢之銅注云金炤物疏云金能照物露見其情此周禮禁民獄者所以入鈞金歟易噬嗑外卦爲離離爲火五行之位火承金坤之六五上升乾位得中而明故曰得黃金黃言中金言明也素問云金髮而淸明廣雅以淸明爲金神折獄以明得其情矣得情勿喜故有貞厲之戒焉禹貢金三品銅三色也魯頌大賂南金言南指荊揚王肅以三品爲金銀銅孔穎達以爲尒疋黃金之美者謂之鏐白金謂之銀則貢金銀者當以鏐銀爲名也禹貢有鏐鐵錫鉛銀而無銅故知金爲銅春秋僖十八年鄭伯朝楚楚子賜之金旣而悔之與之盟曰無以鑄兵故以鑄三鐘此卽荊揚所貢之金也古以銅爲兵楚金利故吳越之劍南人貴而寶之弗使出境然則三品爲銅信矣三色者靑白赤也康成云今東萊稱或以大半兩爲鈞與三十斤相去縣絕則鈞金猶金分蓋亦隨辠輕重之名矣晉律贖死金二斤失贖辠囚罰金四兩漢律贖死金二斤八兩皆黃金也

小司冦掌外朝之政以致萬民而詢焉詢有三其三曰詢立君春秋王子朝與敬王爭立求助於晉晉欲助之而莫知適立也乃使士景伯涖問於周士伯立於幹祭而問介眾由是遂絕子朝之使而戴敬王君子曰禮夫禮立君必詢萬民也堯年老而子不肖舜有元徳而在側微帝聞之而嶽牧不舉於是帝朝萬民而詢之廷民之所舉一如帝之所聞而當乎帝心於是史臣書之曰師錫帝介眾曰師以爲舜有天下也眾錫之曷爲不曰天錫之而曰眾錫之天遠而眾邇也不孚於眾而合乎天妄矣且古者立君問諸民不問諸神楚共王有寵子五人未知誰立乃大有事於羣望而祈焉密埋璧於庭而使五人入拜且曰當璧而拜者神所立也旣而或跨之或加之或壓之皆可以爲當璧則神之所命誰知之者適足以啟其覬覦之心而前有蒲宮後有奧主臣彊於君末大於本亂幾亡國故古者立君問諸民不問諸神然則太卜曷爲而卜立君卜立君者先王先蔽志而後命龜謀及卿士謀及庶人乃參之以卜筮未有不謀乎卿士不謀乎庶人而專信卜筮之說者也是故眾歸之者王眾去之者亡湯武革命堯舜巽命澤滅火曰革柔順剛曰巽剛爲君柔爲民言君中正而民順之矣太康尸位黎民貳也成湯代虐兆民懷也帝癸喪邦眾弗協也武王克紂眾一心也故曰眾歸之者王眾去之者亡

小司冦聽民之所刺宥以施上服下服之刑司刺求民情斷民中而施上服下服之辠注云上服劓墨也下服宮刖也凡行刑必先規識所刑之處乃後刑之疏云規識在體若衣服在身故曰服蓋漢法如此康誥曰嗚呼封有敍時乃大明服惟民其勅懋和又曰要囚服念五六日至於旬時丕蔽要囚明堂位曰百官廢職服大刑而天下大服說文當辠人曰�從防從服辠也荀子曰書云義刑義殺勿庸以卽予惟曰未有順事言先敎也故先王旣陳之以道上先服之管子曰上不行則民不從彼民不服法死制則國必亂矣是以有道之君行法修制先民服也然則陳之以道先民服之及其要囚又加服念所謂上服也罰𨿽有倫猶曰未遜刑一人而天下服殺一人而萬民和所謂下服也書曰恫瘝乃身程典曰余體民如毛在躬防之痛無不省蓋疾痛本諸身求諸民故曰一國之刑具在於身則下服必先上服也敎之以三物糾之以五刑求之以五聽然猶必三刺三宥三赦而後加刑則民之陷於刑者亦寡矣成康之際天下安寧刑錯四十餘年不用者以此康成以漢法解周官似失之呂刑上刑適輕下服下刑適重上服輕重以權惟明克允苟非服念焉能用權五刑故有五服傳曰辠多而刑五喪多而服五上附下附列也然則服讀爲附【攷工記牝服服讀爲負呂刑上服下服服讀爲附蓋服本有附音並非攺字不識字而自謂通經妄矣】附之上下如喪之輕重矣或從重而輕或從輕而重或恩輕而義重或名重而情輕上附下附皆有等比服問所謂列猶呂刑所謂權我所謂服者大明服也後漢太尉劉愷奏議引呂刑曰上刑挾輕下刑挾重而上服下服禮記服作附蓋服與辠定而施刑附謂辠疑而議減王制曰附從輕小司冦八辟亦曰麗邦法附刑罰附者律之比例挾猶舉也上刑挾輕下附者舉輕以明重下刑挾重上附者舉重以明輕所謂上下比辠必察小大之比以成之者也【下附謂小比上附謂大比大小猶輕重已行故事曰比】荀子曰有法者以法行無法者以類舉謂之附莊子曰以刑爲體謂之服

士師五禁一曰宮禁二曰官禁三曰國禁四曰野禁五曰軍禁康成謂古之禁書亡矣今宮門有符籍官府有無故擅入城門有離載下帷野有田律軍有囂讙夜行之禁其觕可言者今漢律亦亡其觕莫能言矣離載者載奇兵也韓非子曰非傳非遽載奇兵革辠死不赦離之言奇載而下帷是爲姦非若兩人同車法所不禁也賈疏失之士師野禁卽大司冦之野刑所謂上功糾力者謂民農則重本重本則少私義少私義則公法立力乃專一是故丈夫不織而衣婦人不耕而食男女貿功以長生敬時愛日非老不休非疾不息非死不捨故謂之糾力呂覽上農篇野禁有五古之禁書猶存其略焉庶人不冠弁娶妻嫁女不酒醴聚眾農不上聞不敢私籍於庸地未辟易不操麻不出糞齒年未長不敢爲園囿量力不足不敢渠地而耕農不敢越畔賈不敢爲異事山不敢伐材下木澤人不敢灰僇羅网罝罦不敢出於門罛罟不敢入於淵爲害於時也苟非同姓男不出禦女不外嫁以安農也灰僇者月令仲夏母燒灰燒灰者僇庸謂傭賃者而云不敢私籍則古有在官之傭故遂師得移用之以救其時事歟男女嫁娶不出鄕裏則民無百里之戚不敢越鄕而交大司徒所謂聯兄弟以安民蓋如此孔子曰入其境田疇易艸萊辟溝洫治此在上者恭敬以信故其民盡力也入其邑墻屋完固樹木甚茂此在上者忠信以寛故其民不偸也是爲野禁亦曰野刑不禁以法而禁以身不刑其體而刑其心故其時野無曠土國無罷民康成以田律當之誤矣士師五戒四曰糾用諸國中五曰憲用諸都鄙康成謂糾憲未有聞焉案小司冦正歲觀刑象乃宣布於四方憲刑禁則憲者國之刑書小宰以宮刑憲禁於王宮內宰憲禁於北宮蓋皆宮中之刑而表縣之以爲法小宰掌宮之糾禁宮正亦掌焉宮正糾徳行內宰糾其守則糾亦用諸宮中州裏糾過惡黨正糾戒之鄰長相戒相受鄕遂縣之士亦各糾其民則皆用諸國中者也大司冦糾力糾守糾孝糾職糾恭徧及萬民矣戰國策安陵君成侯者奉襄王之命以守安陵也手受大府之憲憲之上篇曰子弒父臣弒君有常刑不赦國𨿽大赦降臣亡子不得與焉安陵說苑作鄙陵漢縣屬潁川郡戰國屬魏爲安陵小國也韓魏滅而獨存所謂大府之憲卽士師之憲用諸都鄙者而稱憲之上篇則憲卽古之章也管子正月之朔布憲於國百吏習憲於君前受憲於太史太史旣布憲入籍於大府憲未布莫敢就舎就舎謂之畱令辠死不赦憲旣布有不行憲者謂之不從令辠死不赦考憲而有不合於大府之籍者侈曰專制不足曰虧令辠死不赦是爲首憲春官太史之所藏頒之官府都鄙者卽此布憲執旌節以宣布於四方達於四海蓋正月布之正歲縣之【周正月夏正歲】墨子曰先王之書出國家布百姓者憲也晏子曰君子有道懸之閭士師五禁書而縣於門閭者以此

士師八成七曰邦傰傰一作朋注云故書朋作傰鄭司農讀爲朋友之朋案漢書王尊傳有南山盜傰宗蘇林曰傰音朋蓋本鄭司農之讀而失焉者也晉灼音倍得之說文省作倗讀若陪晉音本此顏師古亦以晉音爲是則傰非朋審矣古有朋無黨同道爲朋阿黨爲傰八成者四方之亂獄王命訝士成之立气勢結私交作威福君子犯禮小人犯法無守職奉上之義有背公死黨之名故曰邦傰謂之亂獄管子幼官篇所謂散羣傰署也彊者爲圈弱者爲屬圈屬羣徒私相署置故王命訝士以成之者散之焉防從邑地名漢功臣表防成侯師古曰防音陪又普肻反從邑爲防從人爲傰傰古倍字皆從人以朋咅得聲司農破爲朋或作堋說文引虞書曰堋淫於家堋與倗通廣雅否弗倗粃皆非佳語亦猶姦宄竊盜云爾淮南中詗邦汋也勝詭陰謀邦賊也吳之宰嚭梁之朱異身內情外國將生害邦諜也薛宣之子創戮近臣犯邦令也羊之客詐稱禦史撟邦令也陽虎之囚季孫爲邦盜也朱博之附傅晏爲邦傰也杜業之毀師丹爲邦誣也是爲士師掌士之八戒士指訝士訝士諭邦國之辠刑成四方之亂獄蓋以此荀子曰蔽公者謂之昧隱良者謂之妒奉妒昧者謂之交譎交譎之人妒昧之臣國之薉孽也此邦誣之謂歟妒昧爲誣交譎爲汋𨿽有妒昧之臣苟非交譎則妒昧不行故八成以邦汋始邦誣終

書傳曰今之聽民求所以殺之古之聽民者求所以生之不得其所以生之之道乃刑殺君與臣防焉聽謂議獄察其辭辯其訟異其要近者聽於朝遠者上於國鄕士一旬遂士二旬縣士三旬方士三月司防聽之斷其獄其訟羣士司刑各麗其法以議而求所以生之之道若求其道而不得則士師受中刑殺仍登中於天府蓋司民登數司冦登中皆於祖廟使神監之若欲免其死則近者王防其期逺者王令三公及六卿防其期蓋當司冦聽之之日而往議之書傳所謂君與臣防焉者也說者曰防者就也春秋之例魯往防於他處則書曰會某若公在外彼來就公則曰防公【文十三年衞侯防公於防】是就之義防必有期凡我防彼彼防我各及其期曰防若不及其期則曰弗遇譏無信也【桓十年秋公防衞侯於桃邱弗遇】然則防必有期明矣故司刑議獄亦曰防其期期者一旬二旬三旬之期也君與臣防君不爲卑臣不爲伉春秋叔老防鄭伯公孫敖防晉侯禮也左氏謂卿不防公侯失之矣不明周禮焉得通春秋都家不會何也方士掌都家訝士掌四方之訟獄言四方則兼都家邦國矣有辠刑則明以諭有亂獄則往而成都家亦如之故不言防也且四方之聽朝冡宰贊之矣豈都家獨不然乎

訝士諭辠刑於邦國凡四方之有治於士者造焉注云士謂士師也讞疑辧事先來詣訝士乃得達於士師如今郡國亦時遣主者吏詣廷尉議者案孝景五年詔曰諸獄疑𨿽文致於法而於人心不厭者輙讞之注云讞平議也後元年詔曰獄疑者讞有司有司不能決移廷尉有令讞而後不當讞者不爲失欲令治獄者務先寛然則四方之有治於士者造焉治猶讞造猶移有疑則讞不決則移愼之至也亦欲使邦國之治獄者務先寛也漢之廷尉周之士師造士師猶移廷尉爾【郡國有疑獄皆讞廷尉】

春秋桓二年春王正月戊申宋督弒其君與夷及其大夫孔父三月公防齊侯陳侯鄭伯於稷以成宋亂谷梁曰以者內爲志焉爾公爲志乎成是亂也此成矣取不成事之辭而加之焉於內之惡而君子無遺焉爾公羊謂內大惡諱而目言之者以逺也左氏亦謂成宋亂者爲賂故皆非也賂者取郜大鼎於宋固明書之而不諱矣取賂在後成亂在前左氏一之尢失經義公欲成亂故防於稷卒取賂而還自是兩事春秋屬辭以直不以罔宋亂已成取不成事之辭而加之是罔也非直也豈聖人之心哉說者求其義而不得則曰成者平也平宋亂也如其說則曷爲書成而不書平書成則非平亦明矣蓋自古訓亡而孔子之雅言亦絕學者遂莫能明春秋一字之辭由是杜預之徒妄爲之說蓋成者斷獄之名王制所謂成獄辭也凡聽五刑之訟必察小大之比以成之史以獄成吿於正【史司冦吏也正於周鄕師之屬今漢有正平丞秦所置】正聽之正以獄成告於大司冦大司冦聽之以獄成告於王王命三公參聽之三公以獄成告於王此之謂成獄辭刑者侀也侀者成也一成而不可變故謂之成秋官訝士掌四方之訟獄四方有亂獄則往而成之成之者聽之也不可謂之平平者和解兩家訓成爲平妄之甚矣四方亂獄莫大於弒君桓往成之不成而退反取賂焉孔子直書之傷天下之無王也地官調人凡過而殺傷人者以民成之注有兩說一謂和解之一謂立證佐成其辠兩說皆未允以民成之者與民共聽之而已魯公孫敖爲襄仲聘而自娶焉仲將攻之公止之惠伯成之使仲舎之公孫敖反之此成之之事也如但和解兩家又何必使舎之且使反之乎舎之反之非所以斷成其事歟邾婁定公之時有弒其父者有司以吿公瞿然失席曰是寡人之也寡人嘗學斷斯獄矣臣弒君凡在官者殺無赦子弒父凡在宮者殺無赦殺其人壞其室洿其宮而瀦焉蓋君逾月而後舉爵所謂四方有亂獄則往而成之者蓋如此春秋所謂成宋亂者亦以此詩曰虞芮質厥成質者劑也兩造之辭爲兩劑故曰以兩劑禁民獄虞芮之獄文王成之明宋之亂桓公不能成也合詩禮參觀則春秋之書法見矣竹書帝啟八年帝使孟塗如巴涖訟涖者往而成之也獄訟成士師受中中者獄訟之成辭故都家刑殺士師書成在官曰官成在國曰邦成以待萬民之治謂之中歲終則天府登中故受中之官名爲典成之吏士師之八成由此出焉冡宰八灋之官成亦曰八成八成者八聽也【一曰聽政役二曰聽師田三曰聽閭裏四曰聽稱責五曰聽祿位六曰聽取予七曰聽買賣八曰聽出入】晉伐鄭楚子反救鄭鄭伯與許男訟焉子反不能決曰側不足以知二國之成【側子反名】然則聽訟謂之成也

朝士之地傅卽司約之地約傅謂傅別約謂約劑皆判書也藏於天府若有訟者則開府視書以聽其訟故曰凡屬責者以其地傅而聽其辭責者訟也論語內自訟包咸注云訟猶責也屬責者地訟也戰國策云邦屬而壤挈者七百里呂氏春秋亦云吳之與越接土鄰境壤交通屬髙誘注云屬連也鄭司農謂田地町畔相比屬故爭界而訟如魏淸河平原爭界八年更二刺史皆不能決冀州牧孫禮請以明帝初封平原圖決之便可立斷古者邦國土地人民戶口車服禮器皆有圖丹書之以爲信謂之丹圖如民約則書於戶口圖地約則書於土地圖器約則書於禮器圖此司約所謂小約劑書於丹圖者歟又封建諸侯亦有圖至漢魏猶然故明帝所封平原王則有平原圖以圖決訟朝士職所謂以其地傅而聽其辭也案圖驗界宜屬平原而曹爽偏聽淸河之辭乃云圖不可用當參異同是謂地傅不足慿丹圖不可信故孫禮爲之嘆息而流涕焉小宰職曰聽閭裏以版圖謂訟地者以版圖決之地傅者版圖也

朝士職凡盜賊軍鄭司農謂盜賊羣軰若軍非也軍謂持兵者春秋襄二十五年吳子謁伐楚門於巢卒何休曰吳子欲伐楚過巢不假塗卒暴入巢門門者以爲欲犯巢而射殺之君子不責其所不知故與巢得殺之使若吳子自死文所以彊守禦也書伐者明持兵入門乃得殺之然則不持兵不得殺之明矣𨿽羣輩共入鄕邑及人家而格殺之則殺之者不得無辠以其不持兵也苟持兵豈必羣輩而後殺之無辠哉故不徒曰盜賊而又曰軍所以正盜賊之名也無故持兵入人之門𨿽傷國君猶若無辠然春秋思患豫防之意深矣渤海盜賊起太守龔遂單車之官移書屬縣諸持鉏鉤田器者皆爲良民持兵者乃爲盜賊然則漢律亦然不持兵者不爲盜也左傳凡兩軍相攻曰軍某師則軍訓爲攻與春秋書伐同義

司刺掌三刺因以名其官三刺者三訊也壹訊羣臣再訊羣吏三訊萬民徵訊其人考訊其阜【訊問也阜眾也】愼之至也是爲刺其象棘棘外刺而赤心故樹棘爲位象以赤心三刺焉易曰系用徽纆寘於叢棘蓋棘者斷獄辠之地刺者哀鰥哲獄之情康成謂三刺辠定則殺之若三刺而情可原則宥之且赦之矣司刺掌三刺三宥三赦之灋以求民情斷民中豈無宥且赦者而惟戮是聞必不然也則刺非殺也春秋僖公二十有八年公子買戌衞不卒戌刺之成公十有六年刺公子偃公羊謂內諱殺大夫故曰刺谷梁謂先名後刺殺有辠先刺後名殺無辠則直以刺爲殺矣愚謂刺之者訊之也春秋殺大夫未聞列其辠獨公子買先列其辠而後刺之則刺之非訊之而何且又安知刺公子偃者先刺之而後殺之歟抑先刺之而後宥之且赦之歟如曰刺之者殺之則春秋書刺與書殺等耳何諱之有乎晉獻公令奄楚刺重耳重耳逃於翟令賈華刺夷吾夷吾逃於梁其實未嘗殺也惟文公刺懷公於髙梁則直殺之矣【內傳言殺外傳言刺】然厲公殺三郤亦云使胥之昧與夷陽午刺郤至苦成叔及郤錡則是春秋殺大夫列國皆曰刺以掩其專殺大夫之名及孔子修春秋始攺書殺以著其專殺大夫之辠獨於內仍書刺者諱言殺故書刺則刺非殺益明刺者或殺之或宥之或赦之辠未定之辭也吳王還自伐齊乃訊申胥訊者刺之刺者問之故申胥釋劍而對漢安檀侯劉福坐爲常山太守祝�上訊未竟病死注云訊考問之【�古詛字】所謂刺公子偃者亦如此方言凡艸木刺人自關而西謂之刺江湘之間謂之棘然則刺與棘通大司冦聽之棘木之下者刺之之謂也漢置刺史奉詔察州尒疋訓爲殺似失之【宋書百官志曰刺之爲言猶參覘也寫書亦謂之刺漢制不得刺尙書事】

司約掌邦國及萬民之約劑一曰治神之約二曰治民之約三曰治地之約四曰治功之約五曰治器之約六曰治摯之約大者書於宗彞小者書於丹圖古者天地異官民神異業故首治神而治民次之治地次之九職任於民六府修於地而功成焉故治功次之有功乃受器故治器次之有五器因有三帛二生一死摯故治摯次之六者皆有約約者結也要也子貢曰言以結之明神以要之神約者非命祀之謂蓋謂凡邦之大盟約北面詔明神大司冦涖之司盟掌之戎右贊之司約書之而登其書於天府其貳在司盟者是也天官以八則治都鄙而馭神之則爲先秋官以六約治萬民而治神之約爲上易之觀也省方觀民神道設敎者以此民約者小司徒邦國之比要鄕師州裏之役要也凡大司馬之所簡稽旅師之所興積質人之所賣儥泉府之所斂賒有約劑者皆是若夫遷殷而盤庚命眾封衞而陶叔授民非司約之所掌也地約者封人所封之四疆量人所量之塗數形方所正之�離遂人所造之形體匠人所畫之溝洫皆是詩曰王命召伯徹申伯土疆正其界也春秋郤至爭鄇田閻嘉爭閻田周之東遷也地約之亂久矣故子駟爲洫四族喪田因之作亂宋鄭之間有隙地兩棄之而以六邑爲虛惡其爭也然則約劑大亂開視約書不信者殺先王早已防之嚴矣功約者如二虢爲卿勲在王室藏於盟府者是也周官凡有功者銘書於王之太常而司常畫其象司勲藏其貳焉春秋之義苟有以定國安民必書功於廟故襄公朝晉獻子書勞禮也器約者凡喪祭賓射吉凶禮樂之器皆是春秋列國大夫亦得受天子之器大路先路次路三命再命之服而魯叔孫穆子之聘於周也王賜之路復命於君君復賜之使三官書之司徒書名司馬書服司空書勲衞仲叔於奚有功賜繁纓與曲縣之樂亦書在三官蓋器約之書於丹圖者如此魯衞三卿故書爲三莢則天子六官皆書而藏之可知故約劑亂而六官辟藏也周禮在魯相證益明矣摯約者謂六摯大宗伯作之射人相之司士擯之膳夫膳之古者相見必以摯故有士相見禮春秋禮廢已久定公防晉師於瓦範獻子執羔趙簡子中行文子皆執鴈魯於是始尙羔是時大國之卿當小國之君皆執皮帛繼子男而遂不復以執羔爲尊貴矣至是晉上卿執之魯人始貴而尙之記者慨摯約之失官也宗彞者宗廟之常器所謂銘勲彞器歷世彌光韓非子曰至安之世不著名於圖書不錄功於盤盂記年之牒空虛盤盂宗彞之屬圖書卽丹圖古者功名著乎盤盂銘篆存乎壺鑑皆在記年之牒號曰春秋而謂盛世無之豈其然乎或曰丹圖者丹繪也夏禹撰元要集寶書書以南和丹繪封以金英之函檢以元都之印其言不雅馴石可破不可奪堅丹可防不可奪赤故古之圖書以丹示信焉斐豹也著於丹書書其辠也漢封功臣申以丹書之信書其功也說文引揚雄說以爲漢律祠宗廟丹書告則漢之告廟以丹書不獨封功臣矣抑又聞聖人上知千歲下知千歲非意之也蓋有所自也緑圖幡薄從此生焉古者緑圖記千歲之事丹圖書萬民之約民惟邦本本固邦寧千歲之事在其中矣緑圖幡薄亦奚以爲幡薄者防也廣雅云防謂之�其文皆從巾故曰幡以其爲物也薄故曰薄其色赤故曰丹圖捭蒼云防赤紙所謂赫蹏書【孔頴達曰近世魏律緣坐配沒爲工樂雜戶者皆用赤紙爲籍其捲以鉛爲軸蓋古之幡薄也丹書之遺法】荀子曰誓誥不及五帝盟詛不及三王交質子不及五伯【亦見谷梁】董子曰戰不如不戰然而有所謂善戰盟不如不盟然而有所謂善盟不義之中有義焉然則會盟非歟秋官曷爲有司盟也曰秋官之盟非春秋之盟春秋之盟不行於三王之盛世秋官之盟五帝用之然則二典曷爲不言盟曰虞禋六宗周祀方明一也皆不言盟而盟禮具焉矣虞禋六宗而覲四嶽羣牧周祀方明而覲公侯伯子男臨之以上帝涖之以羣神非盟而何是故春秋善胥命而詩人刺屢盟其心一也古者非會同不盟時見曰會殷見曰同非此時而盟謂之屢盟盟禮已亡先儒無說覲禮加方明於壇上則會盟之禮猶存其略焉方明者六宗也其神卑於上帝尊於山川其主方四尺木爲之號曰方明設六色上元下黃東靑南赤西白北黑設六玊上圭下璧南璋西琥北璜東圭六色以象之六玊以禮之尊而宗之故曰六宗楚辭九章亦云五帝折中六神向服山川備禦司盟所謂北面詔明神卽此六神者六宗之神方明者六宗之位【或曰六神五括吉祥之星見韓非飾邪篇】司盟盟萬民之犯命者詛其不信者有獄訟者則使之盟詛詩曰出此三物以詛爾斯毛傳云民不相信則盟詛之孔疏謂犯命者盟之不信曰詛之盟大詛小盟詛皆有辭墨子曰昔者齊莊公之時有王裏國中裏徼二子者訟三年而獄不斷齊君以爲殺之恐不辠釋之恐失有辠乃使之人共一羊盟齊之神社二子許諾於是泏洫羊而漉其血讀王裏國之辭旣終矣讀中裏徼之辭未半也羊起而觸之折其腳祧神�之【�擊也音害】殪之盟所著在齊之春秋司盟所謂有獄訟者使之盟詛其禮蓋如此𨿽事近乎誕而云在齊之春秋則非無據矣墨子𨿽涉異端敢於侮聖談道者斥之而我獨有取焉者以其去聖人未遠也盟禮旣亡而共羊盟社漉血讀辭其禮存焉所謂齊之神社者其說亦見墨子燕有祖齊有社稷宋有桑林楚有云夢此男女之所屬而觀也春秋莊公二十有三年夏如齊觀社谷梁以爲屍女屍女者主爲女往爾以觀社爲名讀春秋者疑之及觀墨子而其疑渙然釋矣故不讀非聖之書者不善讀書者也毛傳謂三物君以豕臣以犬民以雞而不言羊秋官小子羞羊珥於社稷珥祈神聽事類於盟墨子所謂盟於神社也然則盟詛蓋用羊歟孔疏謂詛用一牲公子鱄之去衞也濟河而盟曰昧雉彼視【昧古蔑字】蓋盟也而其辭則詛矣戰國策齊衞先君刑馬壓羊盟曰後世有相攻者如此牲古防盟之辭也盟有大小詛亦如之三物亦不必豭犬雞楚趙同盟毛遂歃血兼取雞狗馬是盟之大者三物並用矣天子馬牛諸侯犬豭大夫以下雉雞而兼用羊羊者祥也上下同之或曰獬豸神羊古者決獄命觸不直【說苑奉使篇曰齊魯之先君相與刳羊而約曰後世子孫敢有相攻者令其若此刳羊是古之盟約皆用羊矣】

旅上帝饗諸侯職金共金版康成引尒疋鉼金蓋冶金謂之鏈鏈金謂之鉼鉼金謂之版論語說桀殺龍逢地出金版誕矣太公金版玊匱劉歆以爲近世之書信哉金版者國之典防也周書大聚篇周公旦陳營邑建都之制別陰陽之利水土之宜命曰大聚武王乃召昆吾冶而銘之金版藏府而朔之蓋藏之府朔旦省而行焉昆吾者職金之官也四月孟夏王嘗麥於太祖命大正正刑書假於社各牡羊一牡豕二王在東序大正居戶西南向九州伯咸在西向王升自客階作防執防從王若曰予小子聞古有遺訓予用皇威不忘只天之明典爾執以屏助予一人集天之顯亦爾子孫其常能憂卹乃事勿畏多寵無愛乃嚚亦無或刑於鰥寡非辠惠乃其常大正書乃降大史防刑書九篇以升授大正乃左還自兩柱之間箴大正曰欽之哉諸正敬功順爾臨獄無頗保寜爾國世世不殆大史乃降大正乃中降王則退是月大宗序天時祠大暑少宗祠風雨百享大史乃藏之於盟府以爲歲典所謂銘之金版藏府而朔之者也刑書九篇是爲九刑大正者大司冦凡秋官皆曰正王制正聽之漢有正平丞說者謂泰所置蓋周本有是官而秦攺置云爾旅上帝作防告天饗諸侯作防命之西京賦乃爲金策用錫此土是古防皆以金矣太公金匱曰屈一人之下申萬人之上武王曰請著金版故莊子謂之金版六弢鄧析私造刑書名爲竹刑明國鑄刑書以金不以竹也銘之版曰刑書銘之鼎曰刑鼎二者不同杜預一之誤矣國家大訓或書之玊或銘之金皆曰版奉爲式故祈招之詩曰式如玊式如金【大戴禮保傅篇曰素成胎教之道書之玊版藏之金匱素問曰著之玊版每旦讀之名曰玊機左傳庀刑器孔疏云書之於版故號爲噐吳越春秋金簡玉字皆瑑其文墨子曰書於竹帛鏤於金石七略曰太公金版】

職金凡國有大故而用金石則掌其令注謂用金石者作槍雷椎槨之屬賈氏無疏學者瞢焉雷與椎金石也槍與槨竹木也連類及之凡守城有鹿角槍埋於坑拒馬槍塞於路皆木也揚雄傳木雍槍累師古云以木擁槍蘇林云竹槍廣雅云簇謂之箛【一作�謂之笡】是爲箛槍蔡謨與何驃騎書所謂數百步內布竹箛如蝟毛賊不能飛者通俗文曰剡葦謂之槍蓋取竹葦而銳其端兵略訓所謂剡摲筡卽此鼂錯傳具藺石如淳曰城上雷石雷一作礧陳思王徵蜀論云下礧成雷榛殘未碎潘嶽汧督誄辭所謂【音的】以鐵鏁機關旣縱礧而又升焉是也一名礮石閒居賦云礮石雷駭注云礮石今之拋石【礮與拋通音匹反】範蠡兵法飛石重二十斤爲機發行三百步說文建大木置石其上發以機以磓敵一名旝魏志謂之霹靂車亦曰拋車霹靂與雷象其聲也後世易石以火號震天雷蓋師雷石之遺意而加酷矣椎者金椎槨一作桴誤墨子雜守篇曰凡禦云梯之法必廣城以禦之不足則以木槨之左百步右百步然則槨者禦衝之具因雷而及槍因椎而及槨乃竹木非金石也槨讀如公羊恢郭之郭蓋恢而大之之名或讀爲揨揨乃鼔桴誤矣一說發石之木名檑故曰槍雷後世易以火號飛火槍蓋其遺術槨讀爲鐓蓋千金椎也秦始皇造橋鐵鐓重不可勝刻作力士像以祭之鐓乃可移動是爲千金椎

書甘誓湯誓皆曰孥戮汝孔安國云辱及汝子言恥累也又云古之用刑父子兄弟辠不相及今云孥戮權以脇之使勿犯蓋明知古無從坐之法而曲爲之辭令出惟行犯者不赦權以脇之非通論也案說文無孥後人所造帑在巾部金幣所藏左傳鳥帑帑爲尾鳥之後也故人之妻子亦曰帑左傳秦人歸其帑詩曰樂爾妻帑毛傳訓帑爲子俗讀帑爲吐蕩反因作孥以別之由是奴帑孥相亂而不可復辧矣鄭司農解周官引書曰奴戮汝則孥當作奴明甚泰誓囚奴正士論語箕子爲奴許叔重曰奴婢皆古之辠人也司厲職其奴男子入於辠女子入於舂槁罰弗及嗣帝之徳也辠人以族受之殘也収帑之律始於秦古安得有帑戮之刑哉費誓汝則有無餘刑非殺先儒以爲此卽帑戮之刑王肅謂同產皆坐無遺免者康成謂奴其妻子不遺種類孔安國謂刑者非一皆非也古之行師儲有餘備不虞乏軍興服上刑無餘非乏辠亦非殺非殺柰何戮之爲奴名勒丹圖入於辠隸職在司厲所爲奴戮者如此司農引書及論語箕子左傳斐豹爲證得之康成謂奴從坐而沒入縣官者乃漢法非周制也【孔安國尙書作孥戮史記作帑戮漢書作奴戮】說苑晉誅羊舌虎叔向爲之奴【亦見呂氏春秋】蓋春秋亦有從坐者然祈奚卒救而免焉益信古無之矣郤芮食采於冀故曰冀芮與呂甥謀弒文公依秦漢法當族然辠止及身並奪其邑而已其子缺未聞從坐也後卒爲卿復與之冀春秋且然而況先王之世乎鶡冠子曰伊尹酒保太公屠牛【牛古音隅與師奴協】管子作革百里奚官奴海內荒亂立爲世師官奴者辠隸之奴也

司圜収敎罷民凡害人者弗使冠飾而加明刑焉康成謂著墨幪蓋古之象刑尙書大傳曰唐虞象刑上刑赭衣不純【純緣也】中刑雜屨下刑墨幪以居州裏而民恥之謂出圜土居州裏民猶恥之司圜職所謂𨿽出三年不齒者也愼子曰有虞之誅以幪巾當墨以艸纓當劓以菲履當刖以艾鞞當宮布衣無領當大辟斬人肢體鑿其肌膚謂之刑畫衣冠異章服謂之戮然則唐虞之象刑卽司圜之明刑任之以事而収敎之又異其章服以恥之罷民猶罷士亦曰惰遊玊藻云垂緌五寸惰遊之士冠縞武不齒之服蓋出圜土之罷民所謂三年不齒者則冠垂長緌當其未出則著墨幪焉而愼子謂以幪巾當墨則又不然罷民役之司空猶漢之城旦黥面曰墨墨而役之者黥爲城旦不墨而役之者完爲城旦著墨幪者蓋完爲城旦者也當黥者墨其額不當黥者蓋墨其巾而已非謂廢墨辠而以幪巾當之也荀子不知其義乃曰象刑起於亂今悖矣國以恥爲維人以恥爲大有恥而格爲良士無恥而免爲幸民故徳道禮齊象刑乃作惰遊之士沈浮民間害於州裏所謂無業之人嗜酤酒好謳歌巷遊而鄕居者而其辠未麗於五刑康成謂書其辠惡於大方版著其背必不然矣𨿽害於人無大辠惡不昬作勞有似乎罷於是坐之嘉石入之圜土役之辱事以勞苦其體墨其巾長其緌縞其武服之以不齒之服以發其羞恥之心如是三年而猶不攺是靦然人面而爲禽則殺之無赦故曰不能攺而出圜土者殺一說出者解脫而出漢律諸囚徒私解桎梏鉗赭加辠一等爲人解脫與同辠故義縱爲定襄太守凡獄中重辠有私入相視者盡以爲解脫而殺之則是不能攺而出圜土者漢律之所謂解脫也然寧成抵辠髠鉗解脫亡去宴然家居則漢律𨿽嚴輕辠解脫者不殺號爲罔漏吞舟之魚古律罷民辠輕出圜土者殺則象刑較漢律而尢嚴矣先王以九職任萬民欲使天下無一人無業此象刑之所由作也刑不虧體罰不虧財以爲如是可以止矣不然罷馬不畏鞭罷民不畏法𨿽增而累之其無益乎賈山曰陛下卽位赦辠人憐其亡髮賜之巾憐其衣赭書其背父子兄弟相見也而賜之衣然則著背之明刑起於秦漢也亡髮者賜巾是髠者得加冠飾矣蓋漢律之輕於古者如此【後漢鄴令甄邵諂事梁冀有同歲生得辠於冀亡奔邵邵陽納而陰告冀冀捕殺之邵當遷爲郡守而其母死乃埋屍馬屋先受官而後發喪及冀誅而河南尹李爕遇邵於塗使卒投車溝中笞捶亂下大署帛於其背曰諂貴賣友貪官埋母乃具表其狀遂廢錮終身此康成所謂書其辠惡於背者也然則漢之辠人衣赭者皆書背矣】

服不氏養猛獸掌畜及閩隸養鳥而皆敎擾之夷隸與鳥言貉隸與獸言列子謂今東方介氏之國其國人數數解六畜之語者蓋偏知之所得上古神聖之人備知萬物情態悉解異類音聲會而聚之訓而受之同於人民故先防鬼神魑魅次達八方人民末聚禽獸虫蛾言气血之類心智不殊遠也神聖知其如此故其所敎訓者無所遺逸焉然則服不氏能服不服之獸而敎養柔馴其術本於古之神聖而夷隸貉隸能通鳥獸之言則皆偏知之所得也自伯益佐舜調馴鳥獸爲百虫將軍而崇伯鮌比獸之角能以爲城舉其尾能以爲旌召之不來仿佯於野蓋卽黃帝帥熊羆狼豹防虎爲前驅雕鶚鷹鳶爲旗幟以力使禽獸之術得其術而或以爲祟或以爲神爲神者乘龍而上天爲祟者化爲黃能而入羽淵後世其術絕然往往有能通鳥獸之言王充稱廣漢楊翁仲乘蹇馬之野有放眇馬於田者鳴聲相聞翁仲謂其禦曰彼放馬眇其禦曰何以知之曰彼罵此蹇此亦罵之眇其禦不信往視之目果眇而管輅亦曉禽言則能解六畜之語者不獨東方介氏之國矣大司樂合樂以作動物一變而致羽物再變而致臝物三變而致鱗物四變而致毛物五變而致介物六變而致象物合樂以來之則鱗介皆可致而況毛羽之屬乎傅翼戴角分牙布爪者爲物含齒戴髮四胑九竅者爲人人與人爲伍物與物爲羣豈非物以異類而相遠人以同類而相親然而苟有敎之誨之者人性固無有不善物性亦無有不馴是以明王在上鳥之惡者飛鴞格獸之猛者白虎仁大戴禮曰聖人有國龍至不閉鳳降忘翼爪鳥忘距鷙鳥忘攖防蠆不螫嬰兒蟁防不食天駒此之謂也

魯臧文仲適晉宿於重館晉陽處父聘衞捨於寧嬴重館人寧嬴氏皆逆旅之官也賈逵孔晁以寧嬴爲逆旅大夫則周未聞有此官劉以爲逆旅之主庶民而已古之賓客不捨於庶民之家韋昭謂重館人守館之隸不知人與氏皆官名貴非大夫賤不至隸且館者候館也周制畺有寓望謂寄寓之樓可以觀望亦曰館館有積遺人掌之其官中士下士而賓客羈旅則委人以稍甸之畜聚供之凡軍旅之賓客館焉臧文仲魯卿也卿行旅從非所謂軍旅之賓客歟委人之官與遺人等然則重館人者委人也國有賓客野廬氏令其徒擊以宿衞焉凡有節及有爵者至則爲之辟而誅昌翔窺伺之姦然則寧嬴氏者野廬氏也周之廬猶漢之亭五里一郵十里一鄕鄕有亭亭有室風俗通曰亭畱也蓋行旅宿衞之所古者列樹以表道挈壺以表井夜宿晝息賓至如歸野廬氏所謂宿息井樹者野之道路皆然矣十里一廬三十里一宿五十里一市宿有路室市有館皆謂之廬故掌達道路之官爲野廬氏國有五溝五塗以爲阻固司險藩而塞之野廬氏敍而行之則舟車轚互車不必轘轅舟不必砥柱也有節者爲之辟無節者不得行道路有節合符爲驗以傳輔之田成子去齊之燕鴟夷子皮負傳而從至逆旅逆旅之君待之甚敬然則野廬氏蓋逆旅之君矣西晉十里一官防卽古野廬之法然官非下士又無胥徒守之以貧民主之以賤吏則何足以禁姦禦暴乎且因之以殖利依客捨収錢名曰防稅故當時目爲道路之蠧焉防門之設晨開昬閉卽修閭之閭互所以禁止行人凡操持不物者行作不時者野廬氏禁之晨行者宵行者司寤氏禦之皆有道禁夜禁苟非辠人與奔喪莫不見日而行逮日而捨蓋日入慝作故古無夜行之人也【太元曰晝人之禍少夜人之禍多】潘嶽謂夜行者貪路皆以昬晨盛夏晝熱又兼星夜遂欲盡去官防獨畱逆旅異乎吾所聞

士師野禁亦曰道禁野廬氏掌之橫行徑逾蓋其一也徑謂之蹊釋名曰蹊系也射疾則用之故還系於正道康成亦云徑逾射邪趨疾禁之所以防姦謂不由正道昌翔觀伺將開冦盜之端故橫行徑逾者禁之有相翔者誅之則冦盜之端絕矣蹊田辠輕奪牛罰重說者以爲輕重失倫橫行徑逾其細已甚矣豈無大於此者乎君子絕惡於其細禁姧於其微射邪趨疾未必遂爲盜也而昌翔觀伺爲盜之端遂萌於此野廬氏掌凡道禁塞其塗弇其迹則形勢不得爲非使民無由接於姦邪之地故晏嬰治阿而築蹊徑者以此也孔門子遊稱子羽曰行不由徑謂其行方夫由徑犯野廬之禁先王之世人人不由安見其方春秋禁書𨿽存而官失其職道禁之不行久矣子羽獨奉而行之以爲先王之道存焉由此觀之則一步一趨無在而非先王之道也於呼此子羽之所以爲方歟太元曰孔道夷如蹊路微如大輿之憂此之謂也衞有亂季羔逃之走郭門門者曰彼有缺季羔曰君子不逾又曰彼有竇季羔曰君子不隧蓋由徑則必逾缺逾缺則必隧竇不逾不隧必自不由徑始故曰徑逾逾謂逾缺注疏不明故補之詩云周道如砥其直如矢不行直道是謂橫行管子謂里域不可以橫通亦以此

禮說卷十二﹤經部﹐禮類﹐周禮之屬﹐禮說﹥

欽定四庫全書

禮說卷十三

翰林院侍講惠士奇撰秋官二

雍氏春爲阱擭穿地爲漸以捕禽注云擭柞鄂也堅地阱淺則設柞鄂於其中淮南子曰走獸擠腳蓋設柞鄂以擠其腳而獲之一名系蹄戰國策云人有置系蹄者而得虎虎怒決蹯而去蹯虎掌延叔堅曰系蹄獸絆也是爲柞鄂魯語云鳥獸成設穽鄂注云鄂柞格所以誤獸也一名防以繯獸足逸周書曰不卵不防以成鳥獸然則山不爲苑澤不爲沈春阱獲而秋杜塞之亦所以助生阜而畜功用歟翨氏注云置其所食之物於絹中鳥下來則掎其腳絹當作繯俗省爲絹其音同也不徒系獸兼可羅鳥太元曰揮其罦絕其羂西京賦所謂罝羅羂結者卽此莊子曰蹄者所以在注云羂也一名兔弶【巨亮反】系其腳故曰蹄齊語渠弭於有渚繯山於有牢卽雍氏所謂澤之沈山之苑牢立柵以遮獸渚立以捕魚繯齊語通爲環小匡誤爲綱馬融廣成頌所謂繯槖四野之飛徵也軍行依山澤爲險阻兼取川禽原獸以佐軍糧管子所謂南伐西伐北伐之主者以此雍氏之所禁也而管子行之周官之法至齊桓而一變矣【墬形訓曰東方曰大渚曰少海注云少海澤名則渠弭爲澤明矣賈注云渠弭禆海也其說本此】根生之物爲艸艸麗乎土故掌土化者其官爲艸人浮生之物爲萍萍麗乎水故掌水禁者其官爲萍氏萍氏禁川遊兼幾酒而謹酒韓非子曰道譬之若水溺者多飲之卽死渴者適飲之則生適者節也君子有酒節之而已易曰飲酒濡首不知節也鄕飲設禁射飲設丰賓飲告防主飲謝崇賓主百拜終日彌恭其爲節也陔矣書曰毋彞酒酒者常酒也常酒者天子失天下匹夫失其身翢翢銜羽飲河顧其後也鳯凰雄鳴節節雌鳴足足取爲�名思其義也可以人而不如鳥乎水性柔人多溺詩曰防酒思柔則酒能溺人亦如水矣制柔以剛故書曰剛制於酒然而剛制不如溫克也周公作酒誥言沈之爲害而殺羣飲之民則似剛近乎虐然以酒禁委掌水之官謂浮而不沈者莫如萍不於酒猶不沈於水則仍取溫克之義焉不然殺羣飲何異刑棄灰輕辠而行重罰非所謂殷罰有倫也豈周公行之爲仁商鞅行之爲暴哉【莊子外篇曰周周銜羽以濟司馬彪注曰周周河上鳥也頭重尾輕是以銜他鳥羽而飛過河言人可求益於物以補其所短也韓非子曰鳥有翢翢者重首而屈尾將欲飲於河則必顚乃銜其羽而飲之人之有所不足者不可不索其羽也說文無尾爲�從尾出聲俗省作屈銜羽飲河其言有味若銜羽濟河有何味乎銜其羽似非他鳥也】

司烜氏掌以鑑取水於月鑑者鑑諸一名方諸淮南子許愼注曰方石也諸珠也古諸珠通劉子曰陽燧在掌而太陽火方諸運握而少陰水類感之也萬畢術曰方諸取水注云形若杯合以五石葛洪有岷山丹法鼔冶黃銅以作方諸承取月中之水古之鑑也豈其然乎案唐幹封元年果毅李敬貞議封禪用明水實尊淮南子云方諸見月則津而爲水髙誘注云方諸陰燧大蛤也摩拭令熱以向月則水生以銅盤受之下數石考工記云金錫半謂之鑑燧之齊注雲取水火於日月之器準此注則水火之器皆以金錫爲之今有陽燧形如圓鏡以取明火應時得陰鑑形如方鏡以取明水未有得者比年祠祭用井水代之蓋金錫相半自是造鑑之法非陰鑑之制依古取明水合用方諸甞於八九月中取蛤一尺二寸者依法試之自人定至夜半得水四五斗王充曰月中之獸蟾蜍其類在地螺與蚄也月毀於天螺蚄舀缺方諸鄕月水自下來同類明矣髙堂隆謂陽符取火陰符取水名曰水火之鏡幹寶謂五月丙午日中鑄陽燧十一月壬子夜半鑄陰燧而陰燧無得水之理其說皆非蛤一名魁大元曰大魁頥水酋酋之包言水之聚也符子曰鏡以曜明故鑑人蚌以含珠故內照方諸一名蚌鏡古謂之鑑以此

司烜之烜一作防一作防爲楚語乃齊言防讀爲貨讀若毀韓詩王室如毛詩作燬左形右聲說文並存說者又謂齊人曰燬吳人曰方俗之訛也然則防燬烜皆通矣夏官司爟秋官司烜爟爲熱火所以爇也其形在地烜爲明火所以照也其精在天在地爲木乃火之形在天爲日乃火之精形用其熱精用其明故熱火取諸木明火取諸日焉或明或闇火性善藏見則有耀伏則無光故司烜氏修火禁以心星之見伏爲出內之紀綱也方諸取水或以井水代之說本管子春飲於靑後之井夏飲於赤後之井秋飲於白後之井冬飲於黑後之井中央飲於黃後之井易曰井道不可不革也言久則濁穢宜易其故乃知古者不徒攺火且攺井矣井卦九三井渫渫者渫其惡也故不食壽陽有歡樂井言三伏赫曦望見此井則爲之喜故井水渫惡行人惻焉不用則惡用汲則淸明王變而更之則天下皆受其福矣管子曰鉆燧攺火杼井易水所以去玆毒也水有玆火有毒人或遭之年命促惟潔且新乃受福是故敎民樵室鉆燧墐竈泄井所以壽民後世不然人多夭折未必不由此【王裦頌卑辱奧渫注云奧幽也渫污也污穢則除去之故曰渫】司烜氏邦若屋誅則爲明竁焉康成云屋讀爲剭剭誅謂不於市而以適甸師氏明竁若今楬頭明書其辠法也司烜掌之則辠人夜葬歟漢書長安令尹賞爲虎穴収捕輕薄惡少年內穴中皆死出瘞寺門桓東楬著其姓名康成所謂楬頭卽此師古曰楬杙也椓杙於瘞處而書死者名也楬從木音竭屋誅蓋刑於防國之社荀子曰辠人之防不行晝行以昬殣古之法也然則辠人夜葬漢法亦然矣旣葬而楬著辠名立於其地焉蓋與尹賞之事合非若子產誅公孫黑以木加屍也且楬者表識之名蠟氏有死於道路者埋而置楬楬之言桀也立於地不加於屍賈疏失之一說穿穴曰竁防國之社屋之屋之者掩其上而柴其下使不得達上邦若屋誅司烜氏穿穴以通明故曰明竁蓋事畢則仍揜之火秉明故職在司烜氏班固述哀紀曰底剭鼎臣服防曰周禮有屋誅誅大臣於屋下不露也古者復穴開上取明謂之霤明竁之義取諸此【廣雅云楬�杙也】

虞書曰鞭作官刑朴作敎刑孔疏云周禮條狼氏誓大夫曰敢不關鞭五百左傳有鞭徒人費圉人犖子玊鞭七人衛侯鞭師曹三百後來亦皆施用及隋造律始廢之淮南子人間訓有伏郎尹而笞之三百蓋起於戰國近乎古之官刑左傳又有齊莊公鞭侍人賈舉魯孟孺子鞭成有司之使則是賤者非士大夫獨條狼氏有誓大夫鞭五百之文與曲禮刑不上大夫之言相反於是學者疑周官非聖人之書不知官刑與敎刑虞書並舉官有慢事築以訊之敎或不率朴以威之象以典刑自昔然矣周公之爲師保也使伯禽與成王處成王有過則撻伯禽以恥之楚文王田於云夢三月不反保申諫曰先王卜以臣爲保吉王辠當笞臣承先王之命不敢廢寧得辠於王不敢負先王王曰敬諾乃席王王伏保申束細箭五十跪而加之王背如此者再曰小人痛之君子恥之恥之不變痛之何益此敎刑也古者𨿽天子必朝師故國之至尊猶不廢笞後世之言禮者乃謂刑不上大夫豈其然乎春秋大夫無遂事出境可以安社稷利國家者則專之可劉向謂國有危而不專救者不忠國無危而擅生事者不臣蓋以爲擅生事者將有跋扈不臣之心故條狼氏誓之以爲戒若夫過誤之失常人所容懈慢爲愆輙相提拽乃至尙書解衣就格人君自起撞郎則吾未聞之於古【孔疏謂鞭刑及隋而廢非也隋文每杖人於廷一日數四髙熲等切諌乃令殿內去杖後怒楚州行參軍李君才命杖之而殿內無杖遂以馬鞭笞殺之則隋亦未嘗廢也唐開元二十四年夷州刺史楊濬犯贓決杖裴耀卿諌以爲決杖施於徒隸不可加於髙官贖死𨿽優受笞爲辱恐百姓見之忘其免死之恩且有傷心之痛而張說亦諌決杖貴臣且謂張嘉貞曰宰相者時來卽爲豈能長據若貴臣可杖恐吾輩行當及之是時祕書監姜皎廣州都督裴伷先犯辠嘉貞奏請杖之故說云然】漢律有矯詔害矯詔不害害者死條狼氏所謂敢不關者矯詔害者也不死而鞭律輕於漢矣如其不害【漢律𨿽不害猶免官】則專之可也而又何關焉武帝使呂步舒持斧鉞治淮南獄以春秋誼顓斷於外不請不請者不關也康成謂大夫自受命以出則其餘事莫不復請然則命之顓斷而後可以不關歟谷梁子以爲大夫不廢君命不專君命有君命而畱之爲廢無君命而遂之爲專若是者刑玆無赦是故冡宰八法以官刑糾治司寇五刑以官刑糾職條狼氏之誓也所以糾之也曰轘曰殺曰鞭曰墨是爲官刑官刑糾官職修抑又聞古之大夫有坐干國之紀者不謂之干國之紀則曰行事不請是掩其干紀之實假以不關之名此而不刑國無紀也國無紀必亡

條狼氏誓僕右曰殺誓馭曰車轘轘一作軫於文皆從車蓋古之斬刑或云車裂龜防傳頭懸車軫四馬曵行鶡冠子曰害百姓者軫以狥說者謂齊車裂蘇秦秦車裂衛鞅其法起於戰國非也春秋桓十八年齊襄轘髙渠彌於首止宣十一年楚莊轘夏徴舒於栗門皆弒君之賊也齊楚討而轘之以狥焉先王之法也襄二十二年楚殺令尹子南而轘觀起觀起者子南之私子南得辠觀起車裂則凡不臣者皆轘之不獨弒君之賊矣說者謂以左傳證周官康成之失然則東晉不可以證西晉南宋不可以證北宋乎如謂左氏不可信則先秦無可信之書矣孔叢子曰齊王行車裂之刑羣臣爭之不聽子髙見齊王曰聞君行車裂之刑無道之刑也學者皆以爲然愚獨以爲不然轘者不忠之刑焚者不孝之刑臣不臣二忠爲患轘者患也子不子倒防爲�【防古子字�古突字】焚者�也易曰突如其來如突猶逆也子而逆出不容於內也故有焚如死如棄如之象掌戮亦云殺其親者焚之夫焚與轘皆刑之酷者也而加之逆節之子二心之臣卽刑當其辠子髙不問其刑之當否而輙加以無道之名則是弒君者不轘殺親者不焚而後爲有道之刑也不亦異乎臣弒君子弒父非一朝一夕其所以包藏禍心實由於辯之不早而反掖之寇必起於親近之臣馭則尢親近者故誓之以車轘卽其事以警其心焉狥者使之明聽其辭故奮鐸誓者使之潛消其慝故執鞭【易離之突猶太元遇之衝故其測曰衝衝兒遇不肖子也】

修閭氏比宿而守閭互互謂行馬以行夜閭其門也管子曰閭閈無闔外內交通男女無別晏子曰急門閭之政而淫民惡之緩門閭之政而淫民說古者有虞氏始置木爲閭而謂之互者說文云互令不得行木如蒺藜上下相距形若犬牙左右相制所以禁止行人郤克臧孫許同時聘於齊二大夫相與踦閭而語一在外一在內移日然後去墨子自楚還過宋天雨庇其閭中守閭者勿內也則閭互之法有節者內之無節者譏之春秋及戰國皆然矣齊有裏尉猶周官之裏宰閭胥也審閭閈愼筦鍵筦藏於裏尉凡出入不時衣服不中圈屬羣徒不順於常者閭有司見之復無時所謂閭有司者卽周官之修閭氏歟宿互者宿守閭互而擊以衛焉月令中冬命奄尹申宮令審門閭蔡邕破閭爲闈謂宮中之門曰闈奄尹主之閭裏門非奄尹所主愚謂宮中有永巷巷門謂之閭韓非子曰昔者桓公宮中二市婦閭二百婦人守之故曰婦閭戰國防有守閭嫗不必破爲闈也【一作椵封人注云楅衡如椵狀賈疏云衡者橫木於鼻今之駞猶然漢時有置於犬之上謂之椵椵一作枷廣成頌曰枷天狗緤墳羊三秦記曰麗山西有白鹿原原上有狗枷堡秦襄公時有大狗來下有賊則吠之一堡無患於是有狗枷之名則犬之有枷不始於漢矣】

備所以衛也墻垣所以衛其家爪牙所以衛其體淮南齊俗訓有穿窬拊揵抽箕逾備之姦髙誘注云備後垣是墻垣者家之衞也秋官防氏設張爲阱擭以攻猛獸而獻其皮革齒須備司農注云備謂搔是爪牙者體之衛也故備一訓垣一訓爪人無爪牙之衛乃削革爲甲鎔金爲兵以爲衛故甲兵亦名備左傳齊烏枝鳴曰用少莫若齊致死齊致死莫若去備老子曰入軍不備甲兵【見韓非子備俗本作避非】言不恃備以救害也桓魋以家備往白公以戰備獻一說備讀若采【蒲莧切】音如辧象獸指爪說文采從田爲番獸足也象其掌采訛爲備聲之訛也逾備當作逾阫【普回反】音若裴莊子曰正晝爲盜日中冗阫阫一作培顏闔鑿培而遁注亦云培後墻則備當讀爲阫或曰不然居不爲垣墻人莫能毀傷行不從周衛人莫能防害故曰備者國之重也兵者國之爪也垣與爪俱以備名本乎古矣

柞氏注云柞除木之名先鄭讀柞爲屋笮之笮何休曰親過髙祖毀其廟禮取其廟室笮以爲死者炊沐笮者廟之西北厞也西北隅幽隱之處謂之厞亦曰笮徹取其木以爲薪而炊沐焉舊說厞屋檐非也爾雅栭謂之楶廣雅楶謂之笮笮言廹迮厞言陫側則厞爲屋笮明矣賈疏目爲俗失之廣成頌云焚萊柞木注云柞音士雅反邪斫木也依鄭義當音側白反章懷讀爲槎本說文案爾雅屋上薄謂之筄注云屋笮蓋柱上爲薄柱頭爲櫨所謂楶也徹取其木卽取之此說文笮在瓦下棼上棼者復屋棟是爲復笮廣雅曰棼閣也卽今之樓太史慈討賊賊緣樓行詈手持樓棼慈射之貫手著棼謂著樓檐下棟故舊說以厞爲屋檐一說屋笮者屋漏也釋名曰禮旣祭攺設饌於西北隅西北隅曰屋漏親死撤其薪以爨竈煮沐供諸防用若値雨則漏遂以名之然則屋笮者當室之白也孫炎謂日光漏入抑或然乎康成曰漏隱也厞隱之處則直訓漏爲厞矣一說柞屋棧也亦謂之簀柞一作笮在各反見急就篇

薙氏殺艸謂始生而萌之夏日至而夷之秋繩而芟之冬日至而耜之月令燒薙注引薙氏職夷作薙皇氏云夷音薙先薙其艸艸幹燒之含實曰繩皇氏音孕古作管子曰壬子水行禦羽卵者不段毛胎者不婦不銷棄艸木根本美蓋水气行艸木先受之而後及羽卵毛胎婦焉任身含實其理本同月令國多女災禾稼不熟水傷含任气相感也一作太元云好惡粥又曰其膏女子之勞一作鱦家語王肅注云鱦魚之懷任然則女含胎魚遺子艸結實皆從黽象其腹也【耿黽怒鳴故象其腹】萌之者斫其新夷之者芟其陳注云以鉤鎌廹地芟之若今取茭矣茭漧艸也謂取漧艸有陳根也秋敗其實冬剗其根從春至冬一年之事六鄕之易六遂之萊必休之乃可復種者以此釋地云一歲曰菑二歲曰新田三歲曰畬菑者災也謂災殺其艸木也郭璞曰今江東呼初耕地反艸爲菑新田者新成柔田畬和也田舒緩也然則菑者柞氏攻木薙氏殺艸皆以水火變之則艸木化爲糞壤二歲乃柔三歲乃和此田所以有再易三易歟詩曰楚楚者茨言抽其棘自昔何爲我藝黍稷言耕者必先伐除茨棘而後種黍稷焉其法在農官則柞氏薙氏之職也故曰載芟載柞其耕澤澤除艸曰芟除木曰柞載始也言耕之事始於此

說文曰凡字朋者羽虫之長烏者日中之禽舄者知太歲之所在燕者請子之候作巢避戊巳古文鳳象形鳳飛羣鳥從以萬數故以爲朋字魯郊以丹雞祝曰以斯鶾音赤羽去魯侯之咎所貴者象形以望其來所惡者覆巢以使之去此硩蔟之官所由設也春秋鳥鳴亳社而伯姬卒其爲夭也信矣鷁與鸜鵒非夭也退飛而宋襄防師來巢而魯昭失國則又何說與漢永平中神雀集於宮廷而賈逵稱爲瑞元和中異鳥翔於殿屋而何敞目爲災旣而逵對無徵敞言竟驗然則非常者乃爲夭乎硩蔟氏覆而墮之如不去則庭氏射之自臧文仲祀爰居而其官廢矣漢祠黃帝用一梟破鏡【梟食毋破鏡食父】五月五日作梟賜百官卽硩蔟之遺意若夫鸛鷒鶝鶔一名羿應銜鏑矢不著地逄蒙縮手養由不睨𨿽有庭氏救日太陰之弓亦無所用之故曰力不勝夭夭不勝徳似鳳者孽介雀者滅

庶氏除蠱以攻說禬之嘉艸攻之翦氏除蠧以攻禜攻之莽艸燻之大祝六祈有禬禜攻說之名黨正族師有祭禜祭酺之禮蠧猶蠱也嘉艸一名莽艸一名芒艸見山海經朝歌之山有艸焉名曰莽艸可以毒魚葌山有木狀如棠而赤葉名曰芒艸可以毒魚莽轉爲芒語有輕重耳淮南萬畢術曰莽艸浮魚尒疋葞春艸注云一名芒艸或云葞卽白薇非芒艸也吳氏本艸曰莽艸一名春艸有毒五月采治風蓋虫生於風潛於陰魚陰類也治風之艸能毒魚者亦能殺虫歟左傳公聚朽蠧而谷飛爲蠱蓋蠱皿虫蠧木虫生於陰中異名同類物不堅爲鹽鹽與蠱通凡害物之虫皆是也食心食葉食根食節皆似蠱而害良苖族師祭酺酺者蝝螟之神能爲災害故族師祭之庶氏以攻說禬之翦氏以攻禜攻之以禳其災又以嘉艸攻之焚莽艸而以其灰灑之以絕其害荊楚之俗取菊爲灰以除麥蠧汜勝之術取麥種雜幹艾藏之以馬蠶矢漬谷種則無虫謂虫生於濕熱燥之則虫不生而収常倍崔寔四民月令曰臘月祀炙逄【逄麥芽也齊民要術誤爲蓮】樹田四角去防【胡濫切虫也】其法本於庶氏翦氏後世失其傳矣一說嘉艸蘘荷也葛洪方曰人得蠱欲知姓名取蘘荷葉著病人臥席下立呼蠱主名一說芒艸杬也尒疋杬魚毒杬一作芫見急就篇顏師古云芫華一名魚毒漁者煮之以投水中魚死浮出故名本艸經云芫華一名去水味辛殺虫淳於意診脈曰蟯瘕以芫華一撮飲之卽出蟯可數升病已然則能毒魚者亦能殺虫也莽艸蓋其類歟段氏雜爼言西域有禳虫法作木天壇法以禳之後漢公沙穆爲農令時有螟虫食稼穆乃設壇以禱於是暴雨旣霽而螟虫自銷此段氏所謂西域禳虫法古之遺術也則庶氏攻說翦氏攻禜亦必有道矣

壺涿氏除水虫赤犮氏除貍虫水虫潛於藪澤貍虫隱於墻壁注雲水虫狐蜮貍虫防肌蛷疏雲水蜮卽水中短而防肌蛷則闕焉廣雅負蠜防也蛷��蛷也本艸防名土鼈博物志曰蛷螋溺人景隨所著生瘡盧氏曰塗以雞腸艸段氏曰治以莎衣結說林訓曹氏之裂布蛷者貴之髙誘注曹布燒以傅蝫蛷瘡則愈蝫蛷卽肌蛷也陸甸埤雅防逄申日過街造化權輿曰短狐射气蛷螋遺溺稽聖賦所謂蛷旋於影蜮射於光气感使然莫或知之矣甸謂蛷螋者言搜求而去之則臆說也案蛷螋段氏雜爼作蠷螋【蠷音瞿古瞿求音同】蠷蛷蝫肌聲相近文異音同實一物廣雅以防爲負蠜乃鼠婦也本艸防無甲有鱗狀似鼠婦春秋莊十八年秋有蜮二十九年秋有蜚劉歆曰蜚負蠜郭璞曰負盤也或引山海經有獸如牛其名曰蜚行水則竭行艸則死見則天下大疫其說近乎怪矣學者好怪以爲然愚謂蜮水虫也蜚貍虫也壺涿氏赤犮氏之所除而去之者也春秋失其官故蜮蜚書於防君子曰災也水虫之災自外生貍虫之災自內萌自外生者顯而有神自內萌者隱而無形故常藏於隙屋於文壁孔爲隙從阜象墻二小夾日莊之末年叔牙慶父貍虫之應也處宮之中在君之側若不去之必將亡國是故自外生者敺之以土鼓自內萌者毒之以蜃灰害𨿽微而將大物無小而不除周公所以垂爲訓歟召南雀穿屋鼠穿墉而獄訟成焉雀所處者瓦之間隙屋之翳蔚也而社鼷不灌屋鼠不燻穿墉以爲藏身之固非所謂切近災乎周鼎著鼠令馬履之爲其不陽也不陽之謂貍故貍之爲怪也好居隅隙之間赤犮氏目察區陬掌除物怪涼州張重華末年有螽斯虫集安昌門外緣壁逆行重華兄祚小字螽斯都尉常據諫曰螽斯逆行災之大者願出之重華曰螽斯子孫繁昌何爲災也先是祚蒸重華母馬氏及重華死馬氏遂廢重華子曜靈而立祚祚尋殺曜靈專爲姦虐涼州人咸賦墻茨焉此貍虫之應與春秋有蜚同故特書之以爲災也【重華末年猶莊公末年重華兄祚猶莊公兄慶父祚蒸馬氏猶慶父通哀姜其事皆相類螽斯與負蠜亦相類】

牡橭姑楡也橭一作姑釋木無姑其實夷似卽釋艸之莁荑本艸莁荑一名無姑一名�防似卽釋艸之蔱蘠郭注以莁荑爲白蕢仍謂無姑卽蕪荑則與莁荑何以別乎急就篇注云莁荑無姑之實也無姑一名橭楡其莢圓厚然則實者爲無姑不實者爲牡姑猶牡蘜之不花者也易枯楊康成讀枯爲姑蓋枯卽橭之省俗讀爲枯槁之枯失之矣

鄭注銜枚兩見一見大司馬職曰枚如箸銜之有繣結項中一見銜枚氏曰橫銜之繣結於項賈疏云繣兩頭系也以組爲之兩頭交於項下結之顏師古注漢書引鄭注結作絜曰繣絜於項云繣者結礙也絜繞也爲結紐而繞項也絜音頡則又訓繣爲結絜爲繞矣同時所見之本不同若此

銜枚氏掌司囂囂則亂亂則師田失律囂則讙讙則祭祀不敬呼嘆嗚歌哭皆是也故爲之禁苟非師田祭祀則弗禁也或曰哭非其地謂之野哭孔子惡野哭者爲其變眾故有哭於國中之道者亦謂之野銜枚氏爲之禁而孔子亦惡焉如其說則士大夫去國者鄕國而哭奔防者齊衰望鄕而哭禮也皆國中之道也奚爲而禁之孔子曰所知吾哭諸野故哭所識則於野張帷禮也所謂野哭也又奚爲而惡之雜記國禁哭則止郊特牲防者不哭不特不敢哭於道並不敢哭於家故殯宮朝夕奠皆不哭蓋國之大祭祀民皆敬之敬則吉圭淸靜州裏除不蠲刑者任人凶服亦皆禁焉非徒哭也非是則弗禁也然則何哉孔子惡野哭者曰非此之謂也郕人子蒲卒哭者呼滅子臯曰若是野哉哭不以禮是爲野舊說滅蓋子蒲名王肅謂人少名滅者又哭名其父不近人情疑以孤窮自謂將亡滅也其說似是而非伯牛有惡疾夫子所痛曰蔑之命矣夫【見漢書】蔑猶滅也蓋痛之甚也如是則何野之有且古人以惡名何不可以滅名哭不必其子焉知非其父夫禮臣旣死君不忍呼其名子旣死父不忍呼其名哭者蓋其父也而呼子名君子以爲野矣哭有禮亦有節哀矣而難繼情在而無文皆野也孔子之所惡也然則古不禁哭亦不禁歌歟戚將任車歌於車下買臣擔束薪歌於道中苟非師田祭祀則歌哭皆弗禁也狐援諫齊湣王而不用【援一作咺】出而哭國三日王問吏曰哭國之法若何吏曰斮王曰行之明哭國者斮無道之刑蓋起於戰國歟墨子號令篇曰無敢歌哭於軍中有則其辠射言惟軍中則然古無哭國之法也故其禁在銜枚氏【尸子曰齊有田果者命狗曰富命子曰樂將祭而狗入室呼之曰富出以爲不祥其子死哭曰樂乎而不似悲也是俗哭子皆呼名矣喪大記曰婦人下堂不哭男子出寢門外見人不哭注云自堂及房婦人所有事自堂及門男子所有事非其事而哭猶野哭也則野哭非謂哭於野也奔防哭避市朝魯哀姜大歸將行哭而過市市人皆哭則哭亦有不避市者國中不禁可知】

伊耆氏共王之齒杖先鄭云謂年七十當以王命受杖者今時亦命之爲王杖然則七十賜杖名曰王杖周之禮也王充謝短篇曰七十賜王杖何起著鳩於杖末不著爵何杖苟以鳩爲善不賜鳩而賜鳩杖而不爵何說風俗通曰俗說髙祖與項羽戰於京索遁於薄中羽追求之時鳩止鳴其上追者以爲必無人遂得脫及卽位異此鳩故作鳩杖以賜老者而三齊略記所言漢祖事與此同且云漢世元日放鳩蓋爲此其說非也王子年記少皥結薰茅爲旌以桂枝爲表刻玊爲鳩置於表端則鳩杖起於少皥亦非也伊耆氏共王杖則鳩杖起於伊耆矣鷹化爲鳩不仁之鳥感春之生气變而之仁故羅氏獻鳩以養國老因著其形於杖以扶之助生气也或曰鳩者不噎之鳥欲老人之不噎豈非古造而漢因歟大祭祀共杖咸康成讀咸爲函案咸古椷字天官書間可椷劍索隱曰椷音函函容也函字本有咸音故從咸則知先儒讀咸爲函得其音矣秦置酒饗羣臣先召諸子賜食罷而出胡亥下陛視羣臣陳履杖善者殘敗之而去蓋燕饗在堂履杖不上堂陳於陛下僻隱之處故胡亥下陛得壊之八十杖於朝者履杖上堂猶劍履上殿異數也康成謂老臣𨿽杖於朝事鬼神尙敬去之故大祭祀共咸有司以此函藏之旣事乃授之杖有函曲禮席間函丈丈或爲杖王肅謂古人講說用杖指畫然則函杖猶杖函也蓋函藏於席間杖之言丈也王杖長九尺言丈者舉成數也王杖禦覽玊部引之作玊杖失之【廣雅曰匧謂之椷】

秋見曰覲覲之言請也漢律春曰朝秋曰請言請辠也覲禮三享畢侯氏乃右肉袒於廟門之東入門右北靣立告聽事注云凡禮事左袒【吉凶皆然】右肉袒者刑宜施於右也易曰折其右肱秋覲以比邦國之功言校比其功以行黜陟告聽事者告王以比功之事言無功當黜宜退受刑右肉袒非請辠而何漢有請室應劭曰請辠之室大臣有辠造請室而請辠焉自上言之曰比功自下言之曰請辠詩曰道阻且右言左順而右逆也軍禮不功將帥結艸自防袒右肩而入射禮司馬與司射交於階前相左防禮商祝與夏祝交於階下則反之康成謂吉事交相左凶事交相右者以此蓋左爲陽爲吉右爲陰爲凶也春陽中萬物生故朝以圖事秋陰中萬物成故覲以比功夏萬物見其象顯故宗以陳謨冬萬物藏其象幽故遇以協慮覲乘墨車蓋將請辠所以自貶損朝則建旂乘路焉上公九斿九乘侯伯七斿七乘子男五斿五乘詩蓼蕭采菽皆諸侯朝天子之詩曰鞗革衝衝和鸞雝雝其旂淠淠鸞聲嘒嘒則朝乘路車如其命數也康成見覲乘墨車遂疑朝亦然故蓼蕭箋云此說天子之車飾者諸侯燕見天子天子必乘車迎於門是以云然失之矣而采菽箋則云諸侯來朝王使人迎之因觀其衣服車乘之威儀所以爲敬且省禍福也此仍以爲諸侯之車服孔疏乃謂王乘駟馬迎諸侯則鸞旂驂駟皆非諸侯之物豈其然乎元鳥龍旂十乘箋云二王后八州之大伯所謂九命之外若有加益則是君之特賜非禮法之常而侯氏乘大夫之車亦惟覲爲然矣詩曰歲事來辟勿予禍適此覲禮請辠之辭歲事者歲功成於秋也小行人春入貢秋獻功康成謂若今計文書斷於九月其舊法盧植乃云計斷九月者泰以十月爲正誤矣

左傳昭十有三年叔向曰諸侯歲聘間朝再朝而會再會而盟杜氏云三年一朝六年一防十二年一盟凡八聘四朝再會王一巡守盟於方嶽之下孔氏曰大宗伯云時見曰會殷見曰同鄭氏以爲時見無常期非也時見者謂再朝而防殷見者謂再會而盟尙書周官曰六年五服一朝又六年王乃時巡大行人亦云十有二歲王巡守殷國所謂侯服歲一見者乃遣使貢物非親朝也然周官云六年一朝而左傳云六年再朝二說亦未符合特以時防爲再朝之防殷同爲再會之盟可與鄭注並存以備一說昭三年傳子太叔曰文襄之霸也諸侯三歲而聘五歲而朝有事而會不協而盟說者以爲叔向言王制而遊吉言霸主之法然防盟無常期合於周官矣

諸侯來朝行享於廟入大門下車所立之位上公立當車軹侯伯立當前侯【前侯俗本誤爲前疾自宋至今讀者不悟】子男立當車衡案侯俗作疾論語邢昺疏【鄕黨】引周禮作前侯云侯伯立當前侯胡下又小雅蓼蕭章孔疏引大行人亦作前侯蓋說文疾作疾古文矦作�相似易亂故前侯訛爲前疾賈疏不詳莫能辧正俗本流傳誤人久矣又案許叔重說文引周禮作前軓云軓車軾前也音範詩小戎陰靷毛傳云陰揜軓也孔疏謂以板木橫側車前陰映此軓故謂之陰考工記軓前十尺謂軾前曲中下垂柱地如人之頸故謂之侯侯猶胡也故鄭注訓爲胡以其在軌前故曰前侯然則陰也侯也胡也皆前軓之名揜軓曰陰曲中曰侯下垂曰胡總名爲軓當依說文定作軓則前衡後軹而軓在其間讀者一見而心目了然矣水經注中都縣胡甲山山有胡甲嶺劉歆遂初賦所謂越侯甲而長驅者也蔡邕曰侯甲亦邑名古矦與胡通侯甲通爲胡甲故前侯注爲前胡然車之制莫詳於詩禮前軓見考工而侯胡無聞焉實事求是仍從說文爲正【古音侯讀爲胡漢書贊抑抑仲舒再相諸侯身修國治致仕縣車易林範子妙材戮辱傷膚後相秦國封爲應侯此侯讀爲胡之明證也呂氏春秋郈成子爲魯聘於晉過衛右宰谷臣止而觴之顧反過而弗辭其僕曰向者右宰谷臣之觴吾子也甚懽今侯渫過而弗辭再爲渫侯猶胡也則古矦讀爲胡益明左傳童謡曰公在幹侯徴褰與襦襦與侯協詩曰羔裘如濡洵直且侯濡與侯協】小雅及曲禮疏皆引大行人一作前侯一作前疾則知詩禮正義非出一人之手矣【東京賦漢帝之徳侯其褘而褘美也言漢之徳胡其美也封禪書君乎君乎侯不邁哉邁往也言君胡不往也魏書髙車傳斛律部帥倍侯利勇健處女謡曰求良夫當如倍侯侯與夫協乃知四夷尙有古音】

大司馬九畿大行人六服畿限也以平邦國故曰畿服事也以親邦國故曰服周語分之爲九合之爲五方千里曰甸服亦曰邦畿是爲邦內甸服則知邦外亦有甸服矣邦外侯服謂邦畿外方五百里之侯服也侯服外曰甸曰男曰采曰衛各方五百里康誥所謂侯甸男邦采衞者皆賔服也是爲侯衛賔服大行人掌大賔之禮自侯及衛各以逺近來賓故曰賓服衛服外曰蠻曰夷各方五百里皆要服也是爲蠻夷要服要服外曰鎭曰蕃各方五百里皆荒服也是爲戎翟荒服詩曰因是百蠻其追其貊奄受北國箋云韓外接蠻服因使時節百蠻貢獻之往來賜之蠻服追貊之國而總領之然則九州之外皆百蠻之地也書曰外薄四海咸建五長亦選其賢者以爲之主其來貢也則請於州牧故曰因時謂之時者亦謂時叛時服荒忽無常易之比也有建萬國親諸侯之象然九五顯比而後夫在上前禽在初一舎之一失之絕域殊俗先王之所不能親也故不列於賔服焉爵之伯猶服之男故鄭伯也而當男服詩無衣七章晉次國也爲甸侯鄒莒鄔鄶路偪陽小國也皆爲采衞則似以國之大小爲服逺近之差齊元舅衛孟侯魯宗國皆大邦也蓋皆侯服歟吳伯也而春秋書子凡在要服𨿽大子也鄭與曹皆伯爵而曹伯甸鄭伯男則又以封之先後爲敍矣故曰彌近彌大彌逺彌小海上有十里之諸侯以大使小以重使輕以眾使寡王者治天下若一家也大司徒之建邦國制其域而定其貢諸公貢其地之半侯伯貢參之一子男貢四之一大國貢重小國貢輕齊魯衛侯也皆食諸公之地故公侯之貢重於伯而大司徒侯伯貢同是以春秋盟主遂使伯從公侯之貢子產曰天子班貢輕重以列列尊貢重周之制也卑而貢重者甸服也如其說則貢之輕重非徒以列之尊卑兼視其服之逺近然曹以甸而重鄭以男而輕爵列同而貢之輕重頓異則未免於偏當時主盟者必以爲不可平邱之防子產爭承至日中而未決者蓋以此禹貢冀州帝都故無貢周官亦然而邦畿之賦總銍稭粟米五者自百里至五百里近則賦粗而多遠則賦精而少要以五百里爲斷故賈誼曰古者天子之地方千里中之而爲都輸將繇使其遠者不過五百里而至諸侯之地方百里中之而爲都輸將繇使遠者不過五十里而至輸者不苦其繇繇者不傷其費故遠人安此之謂也六服之貢惟祀惟嬪惟服皆爲包爲匭爲篚約而易舉輕而易致惟器惟財惟貨或多而難舉重而難致則從水運禹貢曰浮曰沿曰逹曰逾曰至曰入曰亂曰防皆水運之道所運者皆八州貢篚而粟米無聞焉說文水轉谷曰漕春秋秦晉泛舟其漕運之法乎自雍及絳路經千里而從渭入河從河入汾舳艫相銜坦無險阻而不以爲勞且歲饑偶一行之如乞糴於齊歸粟於蔡急病而救災也若夫數千里飛芻挽粟率三十鐘而致一石則起於秦而漢因之漕轉山東粟以給中都而更底柱之險敗亡無算所謂得一錢之賦而喪數十錢其煩費若此隋唐亦如之艱難之狀百倍於春秋矣雍州厥田上上沃野廣衍而力耕農通灌漑其食自足本無借於他州故邦國九貢無粟米而九賦斂財賄則粟米居多自郊至都亦如禹貢以五百里爲斷可知也古者以米爲財喪大記曰納財朝一溢米莫一溢米故知財賄爲粟米天子受四海之圖籍膺萬國之貢珍撫諸夏而綏百蠻贊羣後而調元气九法在大司馬九儀在大行人九谷六畜之數要在職方氏由是懷方而遠物至合方而好善同形方而大小相比訓方而上下志通【左傳鄭伯男也國語男作南古文男南通漢元鼎四年封周後孽子嘉爲周子南君蓋封以子男之爵男借作南也初元五年進爵爲侯綏和元年又進爵爲公與殷後孔吉皆爲公地各百里則其初不滿百里非子男之爵歟薛瓚顏師古注皆非也酈道元謂衛將軍文子爲子南彌牟其後有子南勁勁朝於魏後惠成王如衛命子南爲侯秦並六國衛最後滅疑嘉是衞後故氏子南而稱君其說亦非也世本靈公生昭子郢郢生文子木郢字子南木字彌牟子以父字爲氏猶魯仲遂之子爲仲嬰齊故曰子南彌牟其後遂爲子南氏若仲遂之後以仲爲氏矣公羊說孫以王父字爲氏失之竹書命子南爲侯者蓋靈公本欲立子南子南立則名正言順爲衛后者莫宜於子南氏故惠成王命子南爲侯此紀年之意也若以氏爲爵吾所未聞且漢捨周後而立衛后司乎又稱君而氏子南是爲公子郢立後則又何說耶男訓爲任讀亦如之方言戴鵀一名戴南南猶鵀也則男南音義皆同矣子南卽子男復何疑王制注謂周公復唐虞舊域分五服爲九其要服之內方七千里疏云要服去王畿三千五百里四靣相距七千里是爲九州之內康成以九州之內爲采九州之外爲流采者取其美物以當谷稅流者夷狄流移或貢或否禹貢荒服之外三百里蠻二百里流卽周鎭蕃之地世一見之國然則要服曰蠻荒服亦曰蠻詩所謂百蠻指荒服也世一見者四塞世告至當鎭蕃之服在四方爲蔽塞故曰四塞是爲九州之外明蠻夷要服在九州之內矣王防篇比服次之要服次之荒服次之方千里之內爲比服方千里之外爲要服三千里之內爲荒服是皆朝於內者比之言親先王所以親諸侯易之比卦取名於此注云比服名因於夏夏之比服周之賔服也管子千里之外二千里之內諸侯三年而朝習命二千里之外三千里之內諸侯五年而防至習命三千里之外諸侯世一見要服三千里四面相距六千里九命作伯故曰立爲六千里之侯則大人從】

小行人合六幣圭以馬璋以皮璧以帛琮以錦琥以繡璜以黼圭璋曰先朝聘以之璧琮曰加享禮以之琥璜曰將大饗以之周書諸侯奉圭當其朝而皆布乘黃覲禮侯氏奠圭及其享而亦陳匹卓【康王之詰布乘黃朱謂陳四黃馬而朱鬛覲禮匹馬卓上九馬隨之卓猶的也以素的一馬爲上】此朝覲也皆先以圭致命然後陳馬於庭而享禮行焉諸侯之亦如之雜記曰上介賵執圭將命陳乘黃大路於中庭此非所謂圭以馬歟蓋弔之賵猶聘之享故其禮亦如之聘享或以皮或以馬聘禮曰庭實皮則攝之聘記曰庭實隨入左先皮馬相間可也則聘亦以皮馬矣惟聘用瑑圭璋短一寸爲異耳璋以皮者亦以璋先之故曰圭璋特謂皮馬不上堂老子曰拱璧先駟馬拱璧者圭璋也此圭璋曰先也璧以帛琮以錦謂帛錦之上以璧琮加之士昬禮注云古文錦皆作帛蓋古錦帛通故不曰錦而皆曰帛璧琮九寸諸侯以享天子而諸侯自相享則以瑑璧琮享諸侯束帛加璧享夫人束帛【帛讀爲錦】加琮此享禮之璧琮曰加也琥以繡璜以黼者謂天子饗諸侯諸侯自相享酬以繡黼而將以琥璜終南諸侯受顯服曰黻衣繡裳采菽天子命諸侯曰元衮及黼此王賜繡黼之文其錫之也王拜送爵以琥璜將之故曰琥璜爵詩曰承筐是將此大饗之琥璜曰將也春秋傳虢公晉侯朝王王饗醴命之宥皆賜玉五防馬三匹宥者宥幣玉似琥璜不以繡黼而以馬錫馬見於易乘馬見於詩又不以乘而以三是何禮也王命諸侯之禮亡其數不可得聞矣孔頴逹曰聘禮禮賔之幣束帛乘馬致饗以酬幣致食以侑幣鄭云禮束帛乘馬亦不是過也則諸侯禮賔不以玉魯賄荀偃束錦加璧非禮也聘禮禮玉束帛以禮聘君未聞賄其臣𨿽有重賄亦不以璧宋以妾爲夫人饋左師束錦與馬先之以玉則春秋六幣之亂久矣韓起聘鄭私覲子產以玉與馬是大夫而行諸侯之禮也楚公子棄疾私見鄭伯齊公孫靑私見衛侯皆以馬而不以玉君子以爲禮禮惟朝聘享頫乃有圭璋非是而以玉貨之而已春秋尙錦衛貨叔鮒魯貨子猶皆以錦鄭注二王之後享用圭璋經傳無文似出臆說古之聘也當其來聘則使卿辭玉於賔及其將歸則又使卿還玉於館蓋圭璋大器故始則辭終則還之而受璧琮說者以爲輕財而重禮孔頴達謂六幣皆財也𨿽圭璋亦受之而不還豈其然乎圭璋璧琮琥璜作之爲六器吉禮以事神合之爲六幣賔禮以和好聯之爲六玉凶禮以斂屍防同設方明六玉獨無琮康成謂上下之神非天地之至貴者而斂屍六玉又云取象方明蓋取上下四方之象也璜琮禮地方明卽六宗天神也故不以琮覲禮三享皆束帛加璧而不言琮者省文穆王見許男於洧上祭父以天子命辭曰去玆羔用玉帛見許男不敢辭還取束帛加璧毛公舉幣玉康成謂子男於諸侯下其瑞享用琥璜下其瑞者瑑之可也曷爲攺用琥璜乎六物以和諸侯故太元曰秉圭戴璧臚湊羣辟明非羣辟不以圭璧也呂氏春秋乃云晉使荀息以屈產之乘爲庭實而加以垂之璧是璧不以帛而以馬矣則六幣非亂於春秋歟杜預謂古之獻物必有以先魯賄荀偃以璧馬爲鼎之先馬不上堂安得先之左傳先吳之鼎先吳猶故吳也吾聞圭先馬未聞馬先鼎失之甚矣【吳越春秋太伯起城周三里二百步外郭三十餘里在西北隅名曰故吳人民皆耕田其中】

禮說卷十三

欽定四庫全書

禮說卷十四

翰林院侍講惠士奇撰考工記

輪人爲輪牙也者以爲固抱也司農以牙爲輮書亦或爲輮世間謂之輞案廣雅防�【�卽渠】輮防輞也防說林作蟬匷曰古之所爲不可更則推車至今無蟬匷注匷音矍而云車類誤矣鹽鐵論作蟬攫曰推車之蟬攫負子之敎也韓非子曰古者朴陋故有珧銚而推車然則古之珧銚今之防皆車之輞歟釋名曰關西曰輮或曰防防急就篇作防讀若民牙與互通紡車之輪謂之互一名�說文作籆云収絲者卽紡車之輪所謂防也籆一作籰與匷攫文異音同實一物廣雅作從車得其正矣方言曰篗榬也兗豫河濟之間謂之榬注云所以絡絲者然則防卽榬卽篗也

輪之輻望之欲其揱爾而纎案揱說文云人臂兒徐鍇曰梢長纎好也音所角切先鄭讀爲箾一作簫一作梢音山交反甘泉賦梢夔魖抶獝狂梢與抶義同謂皆梢而去之說文舜樂曰箾韶訓箾爲擊云以竿擊人左傳象箾南龠孔疏謂象箾武舞箾與捎通義取擊拂然則箾者幹也舜舞干羽於兩階而有苖格簫韶九成而鳯凰儀逸詩曰鳳凰秋秋其翼若干其聲若簫有鳳有凰樂帝之心蓋幹畫雜羽之文有似乎翼吹簫象鳳鳴舞乾象其翼也則箾爲幹明甚曰象箾曰韶箾皆謂舞以干戚曰管象曰簫韶皆謂奏以簫管韶箾與簫韶猶象箾與管象也孔安國得之矣幹爲兵器有徵伐之容故漢房中歌曰簫勺羣慝天門歌曰飾玉梢以舞歌梢卽箾也執之以舞非干而何左傳建大車之輪以爲櫓則車輻可當幹記者言輻之形如幹之象故曰揱爾【廣雅防撃也音山育反廣韻采入三簫卽古揱字捎藪捎溝皆與簫通】

輪人爲輪望其轂欲其眼也先鄭讀眼爲限後鄭云出大貎釋名云眼限也瞳子限限而出也與二鄭之說同然眼說文作輥云轂齊等兒案輥與掍通洞簫賦掍其防同兩都賦掍建章掍一作混其訓爲同兼取約義集韻云束木也揚雄曰棍申椒與菌桂詩雲約軧軧卽轂也約謂革纒之而加漆焉非掍之象乎是爲陳篆篆漆文也三十輻聚一轂防合齊同可謂轂之善矣方言曰掩掍同也江淮南楚之間曰掩宋衞之間曰掍掍誤爲眼說文引周禮甚明從之爲允

菑蚤不齵則輪𨿽敝不匡養陰齊陽則轂𨿽敝不藃荀子弛易齵差淮南子唲齵之郤齵者參差有罅郤也玉篇云齒不齊管子輕重甲篇曰弓弩多匡防【若禮切】注云匡防戾礙也玉篇亦云軭車戾也賈生道術篇曰合得密周謂之調反調爲戾然則不匡者菑蚤合密之調也藃先鄭讀爲耗後鄭謂藃藃暴也晏子春秋雲輪山之直木也良匠揉之其圓中規𨿽有槁暴不復羸矣後鄭謂後必撓減幬革暴起蓋槁則撓減羸則暴起兩說相證益明菑猶立也臿也義與剚同瓠子歌揵石菑卽菑蚤之菑【東方人以物臿地爲剚剚一作菑】

輪人爲轂轂小而長大而短則有柞與摯二病欲除其病莫若伸其圍以爲長屈其長以爲圍則長短大小均齊而二病除矣欲言轂圍先言牙圍六分其輪崇取一爲牙圍三分其牙圍畱一爲牙面而踐地者也踐地之面不漆其餘皆漆槨其漆內之數而中詘之以其半爲轂長卽以其長爲之圍以其圍之阞捎其藪凡測圓者必先得其心從心出綫則面面皆等槨者度量之名度兩漆之內而中詘之則輪之心也輪內置轂轂內貫軸如此則軸正當輪心面面皆等然則中詘者測圓之法而轂之圍徑亦從此出焉先鄭謂藪空壺中後鄭謂當輻菑者捎除也阞三分之一也壺中謂轂孔所以容軸者而當輻入處謂之藪賈疏所謂轂大頭寛者指賢小頭狹者指軹寛狹處中者指藪也轂之兩頭爲軹參分其轂二在外一在內爲藪【藪以置輻】藪軹之間爲賢軹者止也言轂止於此賢者間也言當藪軹之中間藪者聚也言眾輻之所聚狀若蜂藪云爾【依注設數以轂圍三尺二寸而三分之取其一以爲藪則藪圍一尺九分寸之六轂兩廂共徑七寸有奇足以內貫軸外受輻而無不勝任之患】後鄭云輻廣三寸又云輻厚一寸則輻不圜何以知之以車人職知之車人職云輻長一柯有半其博三寸厚三之一此大車也其轂徑尺有五寸其輻橫濶三寸側厚一寸故書博或爲搏【徒丸反】杜子春云當爲博後鄭從之以此知輻不圜也如以爲圜則大車之轂其圍四尺五寸一輻廣三寸三十輻共廣九尺而聚於四尺五寸之轂有是理哉或從故書博爲搏搏言圍厚言徑輻圍三寸徑一寸乃可【徑一圍三古之約法非密法也】然如此則輻太弱轂太彊彊弱不相得非車之利也故輪人爲輻三寸閷其二寸以爲厚橫三側一然則曷爲又曰股圍骹圍蓋輻之形如璧之羨規其四角隋【他果反】而不圜兩頭大小股骹似之故取以譬焉兩彊不能相服故曰轂彊必以弱輻眾弱足以敵一彊故輻不扤而搖一彊足以當眾弱故𨿽有重任轂不折康成謂輻入轂中猶蒲在水中爲弱似未盡然所謂輻廣三寸半者亦隋長而非圜徑可知矣五分轂長去二爲賢賢圍一尺九寸二分去三爲軹軹圍一尺二寸八分賢軹皆有金各以法消去金厚之數則賢圍大於藪軹圍小於藪故賈疏曰寛狹處中鄭注所謂去一當作去二乃與藪相稱者是也【據鄭注金厚一寸卽用鄭氏算法徑當消去二寸則圍當消去六寸以六寸減賢軹兩圍則賢圍一尺三寸二分軹圍六寸八分】案藪說文作橾云車轂中空讀若藪急就篇作防疑橾誤爲槡【從車從木一也喿誤爲桑】古音若藪漢讀爲橾又扤一作仡方言曰僞【古訛字】謂之仡仡不安也注仡吾防反船動搖之貌則車之大扤狀如船矣

凡揉牙外不亷注云亷絕也案說文揉作煣屈申木也從火柔聲亷作熑車网絕也從火兼聲長門賦曰心熑移而不省故注引鄭注曰熑絕也則知古本考工亦作熑矣集韻熑移作燫熪云火不絕兒燫省爲亷其音同也或非誤當兩存又揉輻必齊注云揉謂以火槁之案槁一作撟長笛賦曰撟揉斤械注引鄭注曰揉謂以火撟之釋文亦有二音一劉音苦老反者作槁一沈音居趙反者作撟亦當兩存撟與矯同蒼頡篇曰矯正也輪人爲蓋蓋之柄爲達常其杠爲桯桯含達常者也蓋斗謂之部部者鑿孔以納蓋弓者也部厚一寸鑿廣四分其不鑿者上有二分下有四分合之爲一寸下直二枚者鑿孔外內若一曰直內孔之下與外平而上低二分不鑿則上有四分下有四分其鑿者二分而已弓廣四分殺去二分而內於鑿內其端又殺去參分惟一分而已故曰鑿端一枚端謂弓頭也注云六尺之弓倍之加倍廣【六寸】九丈二尺六寸有宇曲之減【謂近部平者二尺而四尺爲宇曲低於部二尺撓之故低】欲求其減之數則以爪末低於部二尺者爲句【卽於曲處垂綫長二尺爲句】宇曲四尺爲求其股股十二【以句積與積相減餘十二爲股積】除之股面三尺幾半也謂不滿三尺半【內少方五寸】以股面加尊二尺則弓長五尺幾半故曰可覆軹不及幹【轄或作幹本作輨俱音管】

輪直且無橈則登陀縊其牛下陀緧其後說文馬尾�今之般猶則般緧在馬尾故曰緧其後又緧一名馬紂故關東謂紂爲緧一作防釋名曰防道也在後道使不得卻縮也潘嶽疾王濟裴楷乃題閣道爲謡曰閣道東有大牛王濟鞅裴楷鞧夾頸爲鞅後道爲鞧言濟在前楷在後也一作防荀子曰巨楚縣吾前大燕防吾後廣雅云綯紂緧也

駟車之轅率尺所一縛詩五楘梁輈注云楘歷錄也梁輈上勾衡一輈五束束有歷錄也是爲率尺所一縛說文云曲轅�縛直轅纂縛【�一作借官切】車衡三束也【人直轅車�一名暴居玊切又治車軸曰纂所眷切】

三鋒防方言謂之三刄枝單枝曰戈雙枝曰防南楚宛郢謂之匽防廣雅所謂雄防也張楫曰雄防胡中有者【與距同】橫防曰亦曰內謂胡以內橫防於防者也旁出爲枝是爲胡著柲直前爲援援上爲刺胡下爲勾胡中爲內內謂之其柄謂之柲其鋒謂之�【音敖】其孑謂之防【音辱】春秋傳楚武王授師孑以伐隨孔疏曰孑者擊刺之兵有上刺之刄又有下鉤之刄晏子曰崔杼刼大夫盟防拘其頸劍承其心曲刄鉤之直兵推之急就篇有鑲鉤注云鑲者其刄卻偃而外利以推攘而害人所謂直兵推之也鉤者形曲如鉤而內利以拘牽而害人所謂曲刄鉤之也曲刄謂胡如鉤內利禮圖畫防兩旁有枝胡中無三鋒向上而下無鉤此聶氏之臆造也春秋傳襄二十三年欒樂乘槐本而覆【車櫟槐而覆】或以防鉤之斷肘而死郭頒世說云舊制三公領兵入見皆交防叉頸而前叉者上刄鉤者下刄舊圖謂防支曲下爲胡【曲下者鉤也】則知聶氏臆造失其舊矣說文云戈平頭防也防有枝兵也呂布營門射防正中小支小支胡也防旁曲枝故說文謂之枝兵戈亦有枝而平頭者蓋戈無刺也戈防皆勾兵皇矣詩所謂鉤援卽此毛傳以鉤爲鉤梯而不言援失之矣戈防有鉤有援直曰援曲曰鉤則鉤援爲戈防又何疑乎淮南子曰古之兵槽矛無擊修防無刺而方言又有無刄之防秦晉謂之釨或謂之鏔吳謂之戈毛傳云殳長丈二而無刄然則無刄者殳無刺者戈兼而有之者防康成謂援之外句者胡也賈疏謂援七寸半亦以三寸爲橫以四寸半向上爲磬折如其說則援亦曲矣與胡何以別乎且援旣曲又安得有著柲直前之刺也以此知賈公彥之說非也鄭司農謂援直刄胡其孑則援之外勾指胡明矣胡中無則下亦無勾康成謂胡以內接柲者亦謂也柲者其本接與防通非而何孔疏云戈如防而橫安刄頭不向上故曰鉤孑又曰平頭

馬融云鋝與鍰同俗儒謂鋝六兩爲一川不知所出又云賈逵說俗儒以鋝重六兩周官劍重九鋝俗儒近是許叔重說文解字本於賈逵亦云鍰卽鋝而謂十一銖二十五分之十三又云北方以二十兩爲鋝則與馬融之說異矣康成謂今東萊稱或以大半兩爲鈞十鈞爲鍰鍰重六兩大半兩鍰鋝似同亦無定說呂刑孔傳云六兩曰鍰王肅亦云然孔疏謂康成之言多於孔王所說惟挍十六銖爾然亦不知所出也案小尒疋曰二十四銖曰兩兩有半曰防倍防曰舉倍舉曰鋝鋝謂之鍰二鍰四兩謂之斤賈逵所謂俗儒之說其詳蓋出於此載於孔叢故安國據以爲傳然則三鋝重一斤二兩鋝一作選張敞好古文字其言曰甫刑之罰有金選之品應劭曰選音刷金銖兩名也顏師古曰選本作鋝鋝卽鍰重六兩然則今文鋝古文選漢武帝造白金名白選選一作撰撰卽鋝也音刷蘇林音選擇之選失之矣白選三品大者重八兩次六兩次四兩本無定數故諸儒疑之而不能決也尙書大傳云夏后氏死辠罰二千饌馬融云饌六兩蓋古選撰饌通皆與鍰同鍰史記作率索隱云舊本率亦作選書大傳一鐉六兩

函人爲甲犀甲七屬壽百年兕甲六屬壽二百年合甲五屬壽三百年鄭司農謂合甲削革裏肉但取其表合以爲甲革裏肉者革之敗薉削去之則材良所謂視其裏而易則材更也康成謂屬者上旅下旅札續之數革堅者札長荀子曰魏氏武卒衣三屬之甲如淳謂上身一髀褌一踁繳一蘇林謂兜鍪盤領髀褌爲三屬兜鍪冑也以冑爲甲固非以踁繳爲甲尢非上旅甲下旅裳甲裳三屬其札更長於合甲矣革之最堅者歟左傳組甲三百被練三千賈逵注云組甲以組綴甲被練帛也以帛綴甲而有盈竅半任力盡任力之說其說本於呂氏春秋邾之故法爲甲裳以帛【注云以帛綴甲】公息忌謂邾君曰不若以組凡甲之所以爲固者以滿竅也今竅滿矣而任力者半耳組則不然竅滿則盡任力矣邾君以爲然然則察革之道先視其竅竅大則難盈故任力半竅小則易滿故任力全合甲者任力全之謂也而組練實爲之助焉故曰隨繩而斲因鉆而縫竅者鉆空所謂視其鉆空而惌【小孔貎】則革堅者以此合甲之堅亦以此邾之綴甲舊以帛用公息忌之言而以組其後有人傷之者曰公息忌之所以欲用組者其家多爲組也邾君不悅復用帛而不用組則是古之綴甲組練兼施矣綴以組謂之組甲綴以練謂之被練古之法也杜預排抵先儒撥棄古法乃云組甲漆甲成組文被練練袍如其說則組甲三百有甲無袍被練三千有袍無甲也而可乎燕王思欲報齊身自削甲札妻自組甲絣削甲札者司農所謂削其裏而取其表也組甲絣者太元曰錯絣也廣雅曰防【於近切】�【布耕切】絽【音呂】防【力若切】絣也揚雄傳曰絣之以象類晉灼以絣爲雜師古以絣爲並並以連之雜以撰之所以箴縷縩繺之間攕揳唲齵之郤此非古合甲之法歟詩曰貝冑朱綅傳云以朱綅綴之【綅古纖字見間傳注】謂以朱綫綴甲少儀國家靡敝甲不組縢注云組縢鎧飾以組飾之及紟帯也合觀眾說則賈逵之說益信一說屬者札也養由基蹲甲而射之徹七札焉晉惠公之右路石奮投而擊繆公之甲中之者已六札矣未徹者特一札耳然則甲皆七屬也蓋札多則重重則不便屈信而易敗凡物剛者恆折是以壽短札少則輕輕則利於屈信而耐久凡物柔者常存是以壽長函人三甲首曰七屬師行三十里持重者服之減爲六屬又減爲五屬出奇制勝趨利者服之而魏氏武卒操十二石之弩負矢五十个日中而趨百里則尢利於輕更減而爲三屬秦人捐甲徒裼以趨敵虎賁之士跿跔科頭並去甲冑以爲輕便矣此皆气之趫力之盛進則能神退則能速荀子所謂干賞蹈利之兵歟趙武靈王曰重甲循兵不可以逾險此之謂也後世甲輕故典韋陷陳重衣兩鎧若皆七札焉用兩重乎太元曰比札爲甲說苑曰革剛則裂比猶屬也革利於柔合以爲甲舉之而丰衣之無齘凡皮皆曰札齊俗訓羊裘解札言裘敝也合爲屬散爲解一說合甲小匡所謂鞈革也注云鞈革重革當心著之所以禦矢鞈省爲合古今文甲一作脇音相近齊國之法重辠入犀脇輕辠入鞈革則合甲輕於犀甲信矣鞈猶堅也荀子曰犀兕鮫革鞈如金石

鞄人爲革伸之而直如其枉也急者先裂則是以博爲帴也帴當作俴管子參患篇甲不堅密與俴者同實又云將徒人與俴者同實是帴當作俴之明證也又荀子非相篇博而能容淺儒效篇以淺持博古人皆用淺對博猶薄對厚則以博爲俴又與荀子義同後鄭讀爲俴淺之俴得之矣說文帴讀若末殺之殺猶減殺也然以其物爲帬帗一曰婦人脇衣則音義皆非集韻帴讀爲翦訓爲狹說本鄭司農亦無別據而小戎詩俴駟毛傳謂四介馬鄭箋謂以薄金爲甲之札韓詩則謂不著甲爲俴又與管子義符則帴當作俴益明或云讀若戔宜音殘非也劉昌宗讀爲片雲狹小之義亦可備一說論語繪事後素鄭注云繪畫文也凡繪事先布眾色然後以素分布其間以成其文考工記畫繪之事後素功注云素白采也後布之爲其易漬污也古者裳繡而衣繪畫繪之事代有師秦廢之而漢明復古所謂斑間賦白疎密有章康成蓋目覩之必非臆說或云繪事素地加采謂之白受采此不知而妄爲之說也鄕射記曰凡畫者丹質則丹地加采矣司常九旗畫日月龍蛇之象亦以絳帛爲質也子夏疑素以爲絢夫子以後素惟繪事爲然故舉以示之子夏遂因素而悟禮蓋五色之黑黃蒼赤必以素爲之介猶五徳之仁義智信必以禮爲之閒且禮者五徳之一徳猶素者五色之一色以禮制心復禮爲仁禮失而采禮云禮云太素者質之始也則素爲質後素者繪之功也則素爲文故曰素以爲絢素也者萬物之所成終而所成始也故履初素賁上白初者履之始上者賁之終然則忠信之人可以學禮其說非乎忠而無禮則願也信而無禮則諒也願則愚諒則賊不學禮而忠信喪其美也是故畫繪以素成忠信以禮成素者無色之文禮者無名之朴老子不知以爲忠信之薄宮立而五音淸甘立而五味平白立而五色明禮立而五徳純故曰大文彌朴【鋪卜切】孚似不足非不足也質有餘也吾以爲老子不知禮猶告子不知義而世稱孔子學禮於老聃其不然乎其不然乎

玉人天子用全上公用龍侯用瓚伯用將說文云瓚三玉二石也天子用全純玉也上公用駹四玉一石侯用瓚伯用埓玉石半相埓也然則龍當作駹將當作埒矣又云諸侯執圭朝天子天子執玉以冒之似犂冠又云瓛桓圭公所執從玉瓛聲獻讀爲桓列女傳晉獻驪姬頌曰驪姬繼母惑亂晉獻謀譖太子毒酒爲權是獻協權古音也一說獻讀爲軒劉熙孟子注曰獻猶軒軒在物上之稱也故獻桓同音桓轉爲和猶獻轉爲莎【素何反】蓋音相近而通歟犁冠疑卽犂錧錧冒於犂故名犂冠然珩形似磬而冒非磬形當攷又云椎擊也齊謂之終葵終葵爲椎猶邾婁爲鄒皆齊魯間俗語犂錧似毊犂冠似冒以今曉古也久之而今復成古不可復識矣相玉書言珵大六寸其燿自照【見離騷王逸注】玉篇亦云珵美玉埋六寸光自輝而康成引相玉書珵作珽說文有珽無珵蓋珵卽珽古今文孔穎達曰物皆外光珽獨自照內含明也然則大圭長三尺珽長六寸爲椎頭故曰杼上終葵首說者謂杼上者閷其上此椎頭六寸指不閷者而言豈其然乎杼長也方言引燕記曰丰人杼首杼首長首也楚謂之伃【音序】燕謂之杼諸侯之笏詘前故前短天子之珽杼上故上長【珽比他圭最長】旣曰方正【天子搢珽方正於天下也】而又閷之誤矣一曰杼削也【凡爲輪行澤者欲杼杼以行澤則是刀以割塗也是杼訓爲削也】方則其形如削謂椎頭四角有廉稜西山經曰峚山之玉堅粟精密澤而有光郭景純云玉有粟文所謂谷璧【禮記縝宻以粟粟或作栗】唐代宗卽位楚州獻定國寶十有二其三曰谷璧白玉也如粟粒無雕鐫之迹王者得之五穀丰景純之言信矣然曰五穀丰誕哉又泰冒之山多藻玉說文云璪如水藻之文虞書璪火黺米又云琰璧上起美色也然則琬琰蒲谷玉之文理出於天然非關雕琢粟謂之谷藻謂之蒲養人安人其說妄矣瑑圭璋璧琮說文謂起兆瑑康成云瑑文飾也疏云直瑑爲文而已古有染玉法南山經曰侖者之山有木如谷其汗如漆名曰白防【音羔】可以血玉注云血謂染玉作光彩然則瑑爲文者蓋染之歟一說血玉者天府上春釁寶鎭及寶器是也鎭與器玉之美者司農讀釁爲徽蓋取飾意亦謂染玉作光彩也血玉不以牲康成之說似失之春秋文元年天子使毛伯來錫公命杜預云諸侯卽位天子賜以命圭此臆說也禮曰諸侯薨使人歸瑞玉於天子諒闇三年之後更爵命嗣子而還之【見白虎通】故在喪則視元士以君其國除喪則服士服而來朝天子爵命之也其在來朝之時乎春秋禮壊久矣晉惠魯文錫命於卽位魯桓衛襄追命於旣薨則新天子輯瑞之典不行嗣諸侯還圭之禮亦廢吾不知天王所賜者是何瑞也或曰琬圭諸侯有徳王命賜之使者執琬圭以致命焉春秋錫命蓋以此釋器曰珪大尺二寸謂之玠玊人之鎭圭也天子守之詩云錫爾介圭以作爾寶毛傳曰寶瑞也鄭箋以爲諸侯之瑞圭自九寸而下介長尺二寸非瑞也故以爲寶孫毓云特言賜之以作爾寶明非五等之玉如其說則介圭乃天子之守圭矣未聞以賜諸侯也詩云以其介圭入覲於王覲禮侯氏入門右坐奠圭卽詩所謂入覲之介圭則介圭非五等之玉歟箋義失之傳義爲長

天子之圭中必康成謂必讀如鹿車縪之縪鹿車者其形窄小裁容一鹿縪猶綦也結於轐而連於軸方言曰車下鐵陳宋淮楚之間謂之畢大車謂之綦車下鐵者輹也一名車下縛子夏易傳曰輹車下伏兔謂之車屐以繩縛於軸因以名焉輹與轐通俗名鉤心亦謂之橛包以金縛以繩大車謂之綦小車謂之畢畢與縪通喪服傳冠繩外畢畢者繩之末也以繩系軸猶以組繋圭故舉以況之劉昌宗讀縪若鼈謂北俗語音然方言淮楚則非獨北音也車屐一作車劇蓋音同歟廣雅曰組縪縫也輹束也釋名曰輹伏也伏於軸上也說文伏兔下革謂之��古昬字讀若閔

聘用瑑圭減命圭一寸而無桓信躬蒲谷之文但有圻鄂瑑起一見典瑞一見玊人命圭繅皆三采三就瑑圭之繅則二采一就而已諸侯朝天子及自相朝則執命圭遣臣聘天子及聘諸侯則執瑑圭聘記所謂朝天子圭與繅皆九寸問諸侯朱緑繅八寸是也鄕黨執圭包氏注云執持君之圭蓋包氏章句本於張禹禹不信周官何晏注論語而取其說朱子仍其誤乃曰圭諸侯命圭學者遂不復知瑑圭璋璧琮爲何物矣何晏好老莊言作道徳論凡國家典章制度全不畱心以故三禮皆撥棄其誤乃至於此

楚漢春秋淮陰侯曰臣去項歸漢漢王賜臣玉案之食古者王后勞諸侯以玉案承棗防兩兩列之所謂玉案之食也說文檈爲圓案士昬禮之盛防也以笲【音煩】如筥籚【羗居反籚音盧漢之寒具筥】而加於橋橋所以庪笲故康成以爲案案有大小漢舊儀旋案丈二以陳肉食大案也漢書許後奉案上食孟光舉案齊衡小案也二王后二十有四兩兩列之則十有二諸侯十有八兩兩列之則九大夫十兩兩列之則五純猶兩也與淳通左傳淳十五乘或曰列或曰純純謂兩行並列諸侯夫人勞聘賓以二竹簠方元被纁裏有蓋其實蒸防擇飾案古以玉漢以金銀加文畫焉一爲奇二爲純二竹簠而方則四也注失之案承食器如庪笲之橋橋之制未聞案者今之槃古之禁有足曰禁無足曰棜皆以承尊禮器大夫用棜士用禁以下爲貴也特牲饋食用棜或實獸於其上或覆壺於其中如漢陳食之案不獨承尊矣【康成曰棜之制如今大木轝上有四周下無足】鄕飲酒謂之斯禁以庪兩壺少牢饋食謂之棜以庪兩甒皆大夫之禮故康成云棜斯禁也無足有似於棜大夫用斯禁士用禁如今方案隋長【隋他果反】局足髙三寸然則案有足也古器無案起於秦漢考工記蓋秦漢間之書歟漢之籚一作�寒具筥也方言曰�南楚謂之筲趙魏之間謂之�古之竹簠也盧玈音同古今文【說文作凵象形凵盧飯器以柳爲之或從竹去聲】

矢人爲矢𨿽有疾風弗之能憚故書憚或作怛怛言驚憚言畏狀矢之形畏不若驚當作怛言矢輕重停勻風不能驚也其義見莊子大宗師篇子來將死妻子環泣子犂往問之曰叱避無怛化言死猶化勿驚怛之陸徳明音義引考工記鄭注爲證音都達反廣雅怛憚皆訓爲驚鄭注論語云憚難也似非驚廣雅失之怛一作傷也詩曰中心兮則怛兼兩義一作靼音義同旊人器中膊康成讀膊爲輇謂拊泥轉均尌膊擬度端其器也淮南子曰一膊炭熯掇之則爛指萬石俱熯去之十步而不死蓋膊者垺之式則垺亦可名爲膊入火而熯則膊爲瓦器之垺矣【垺音普回反又芳符反】膊讀爲埏老子埏埴以爲器埏埴者垺也鶡冠子曰膊膊之土注云膊形埒卽尌以擬度之器又曰合膊同根謂之宇宙合膊者器中膊之謂也膊一作專服賦曰大專槃物專讀爲鈞陶家名模下圓轉者爲鈞然則鈞專埏膊文𨿽異而音義皆同矣

梓人職曰大胸燿後燿讀爲哨【音稍】馬融廣成頌曰鷙鳥毅虫倨牙黔口大匃哨後然則燿一作哨音義宜然康成讀從之本其師之說也燿一作臞細小之貎與哨通臞一作臞【音衢】尒疋曰臞脙瘠也瘠則細小音殊而義同數目顅脰顅長脰貎莊子其脰肩肩或云羸小貎或云直貎故書顅作牼司農讀牼爲鬝頭無髮之鬝廣雅曰鬝【苦瞎切】�【口入切】�【音瞎】【口本口忽二切】禿也明堂位夏后氏以楬豆注云楬無飾也齊人謂無髮爲禿楬則鬝與楬音同器無文猶頭無髮其義亦同矣鬝一讀爲間說文從髟間聲揚之爲間抑之爲楬肩肩楬楬長而直也楬一作毼士喪禮毼豆兩丹壺記碧盧禿楬說文顅頭鬢少髮與鬝義同

廬人爲廬器句兵欲無彈刺兵欲無蜎說文曰僤疾也周禮句兵欲無僤僤有兩義一訓疾音但一訓動音善一作潬亦作灗一作蟺亦作蟬皆讀爲善訓爲動上林賦象輿婉僤言車之動宛潬膠盩言水之動靈光賦騰驤蜿蟺言蛟龍之動然則僤者動也先鄭讀僤爲彈掉之彈亦取動意當依說文作僤後鄭云故書彈或作僤俗誤爲但書無善本賈疏不詳貽誤後人久矣後鄭云蜎亦掉也讀若井中虫蜎之蜎案尒疋釋魚蜎蠉注云井中小蛣蟩廣雅曰孑孓蜎也蜎卽虷秋水篇虷蟹與科鬥司馬彪云虷音寒井中赤虫一名蜎然則蜎者水中孑孓掉尾之虫動搖不定故曰置而搖之以眂其蜎蜎乃動搖之狀也勁則不動故曰橫而搖之以眂其勁賈疏謂蜎蜎擾擾然近之矣乃云井中虫蜎從俗讀也以尒疋爲俗可乎又曰蜎蜎然均旣曰蜎蜎焉得均說林訓曰孑孓爲�言蜎化爲�所謂蜎飛也訓蜎爲均誤矣孑孓卽蛣蟩文異音同字林云孑無右臂孓無左臂

明堂五室象五行祀五帝在國之陽九七爲陽明堂之數半之爲室倍之爲堂三四步四三尺者古算法也三爲實四爲法而一則每室各得七步爲修餘二步以益廣則每室各得九步爲廣以四乘三得十二尺爲二步卽廣修之較五室幾室二筵者東西廣九筵南北修七筵廣修相減餘二筵以爲較也然則明堂五室三代同制夏度以步南北七步東西九步殷度以尋南北七尋東西九尋周度以筵南北七筵東西九筵此明堂之數半之爲室者也有室乃有堂言室而不及堂則得後而遺前顧左而失右矣前太廟後太室是明堂有前後也左个東右个西是明堂有左右也以前後分之則前修七步後修七步合之得十四步則堂修二七也以左右分之則左廣九步右廣九步合之得十八步【注差半步】則堂廣二九也此明堂之數倍之爲堂者也蓋從分其堂則左偏爲左个右偏爲右个橫分其堂則外爲堂有階內爲室有戶故分之則靑陽明堂太廟總章元堂爲堂木火土金水爲室合之則前靑陽後木室前明堂後火室前太廟後太室前總章後金室前元堂後水室李謐明堂制度論謂路寢有左右房明堂有左右个个者路寢之房也訓个爲房未之前聞个古介字【秦誓一个臣古文一介臣】故說文無个蓋今文个卽古文介馬融曰間介無蹊古者士相見必有介謂之中間然則个猶間也明堂左右介者左右間也謐又謂堂之修廣當以理推而以記者爲謬非也記曰堂二室一其言甚明注者謬耳截廣補修堂方十六步廣修之較四步是四分之一也故曰廣四修一門堂亦如之堂三之二室三之一五運行大論曰黃帝坐明堂始正天綱臨觀八極考建五常五常謂五气行天地之中者也端居正气以候天和然則明堂五室始於黃帝矣疏五過論曰上經下經揆度陰陽奇恆五中決以明堂蓋言人身之五中猶明堂之五室也由是察五色正五音敍五事立五倫設五官啟五門列五服作五刑皆從此出焉古者明堂之制下之潤濕弗能及上之霧露弗能入四方之風弗能襲徧覽是非周觀得失堯舜以昌桀紂以亡皆著於明堂

室中度以幾堂上度以筵薛綜曰筵席也長九尺幾俎也長七尺殷人重屋注云重屋復笮也賈疏以爲重檐愚謂笮讀爲格蓋復格也逸周書曰四阿反坫重亢重郎常累復格孔晁注云復格累之櫺方言櫺屋梠注云雀梠謂屋檐也亦呼爲連綿格卽笮廣雅防謂之笮說文謂之復屋棟卽今之樓棼【許叔重曰筵一丈】廟門容大扄七个闈門容小扄三个案扄說文作鼏云以木貫鼎耳而舉之從鼎冂聲周禮廟門容大鼎七个卽易玉大吉也儀禮鼎設扄鼏鼏以覆扄以舉舉鼎則去鼏陳鼎則抽扄判然兩物說文一之誤矣又云舉鼎也易謂之禮謂之鼏案禮鼏若束若編以茅爲之非堅剛之物與迥殊許氏不應錯誤至此說文冂部云冂覆也冂從鼎爲鼏則鼏非覆鼎之物乎以覆爲舉則又何說且儀禮非叔重所不見者蓋後人亂之則說文非許氏之舊信矣士冠禮注云今文扄爲古文鼏爲密是以易之當禮之扄所以舉鼎者也而以鼏當之可乎禮器犧尊疏布鼏注云鼏或作冪楚辭招魂作傳冩之訛【顏師古曰爲耳扄爲闗橫關之以舉鼎所以貫非卽也易曰黃耳金非扄明矣】顏師古謂扄以貫非卽也先儒合爲一物失之其說近是並存以備攷

禮說卷十四

