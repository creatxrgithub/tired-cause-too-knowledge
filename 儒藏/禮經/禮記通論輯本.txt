禮記通論輯本淸姚際恆

玉藻

此篇多言天子諸侯服食起居之禮﹐威儀度數無不並詳﹐眞煌煌典禮之書也。與少儀﹑曲禮相似﹐而深邃過之﹐𨿽篇中間有脫誤﹐要不害其全體﹐不必爲之諱而彊釋也。﹝卷五五﹐頁一﹞

天子玉藻﹐十有二旒﹐前後邃延﹐龍捲以祭。

「以祭」﹐祭天也。鄭氏謂「祭先王」﹐非也。郊特牲云「祭之日﹐王被衮捲同。以象天﹐戴冕﹐璪十有二旒﹐則天數也。」此與郊特牲正同﹐其爲郊祭天無疑。而鄭以爲「祭先王」者﹐執周禮司服「祀昊天上帝﹐則服大裘而冕」及「享先王﹐則衮冕」之文也。周禮本襲下「禮不盛﹐服不充﹐故大裘不裼」之文而云﹐詳下。不知「大裘不裼」乃是「襲裘」﹐取其至敬無文﹐充揜其美之義﹐非謂但著大裘也。豈有祀天但著大裘﹐外無裘衣之理﹖後儒知其難通﹐又以爲內大裘而外衮衣﹐亦臆說也。且此篇開章首言「祭天」﹐次言「朝日」﹐以及「聽朔視朝」﹐次第井然﹐若使首言「祭先王」﹐亦殊不倫矣。鄭凡執禮解禮﹐多不合﹐而此文正與郊特牲合﹐則又以誤信周禮之故﹐隱不示人﹐可恨也。﹝卷五五﹐頁三﹞

元端而朝日於東門之外﹐聽朔於南門之外。

「元端」﹐鄭氏曰「端當爲冕﹐字之誤。」孔氏曰「知端當爲冕者﹐凡衣服皮弁尊﹐次之諸侯之朝服﹐次以元端。按下『諸侯皮弁聽朔﹐朝服視朝』﹐是視朝之服卑於聽朔。今天子皮弁視朝﹐若元端聽朔﹐則是聽朔之服卑於視朝﹐故知端當爲冕。」按﹕鄭每於祭文之義求之不得﹐則攺其字以爲說﹐必不可從。陳用之曰「古者端衣或施之於冕﹐或施之於冠。樂記曰『魏文侯端冕而聽古樂』﹐此施之於冕者也。冠禮﹕『冠者﹐元端﹐緇布冠。旣冠﹐易服﹐服元冠﹐元端。』內則﹕『子事父母﹐冠緌纓﹐端﹖紳。』公西華曰『端章甫以至』『晉侯端委以入武宮』『晏平仲端委以立於虎門」﹐此施之於冠者也。」方性夫曰「元端﹐祭服﹑燕服之總名。衣元衣而加元冕﹐則爲祭服﹔衣元衣而加元冠﹐則爲燕服。或冠冕通謂之端。」二說可破鄭攺字之謬。朝日之禮﹐詩書無徵﹐惟覲禮﹐拜日於東門之外﹐禮日於南門外﹐與此似同。而魯語亦有「大采朝日﹐少采夕月」之文﹐解者以「大采」爲「衮冕」﹐則又與「元端」不合﹐未詳。或因以此爲前代禮﹐其失正與攺字同耳。﹝卷五五﹐頁四—五﹞

閏月則闔門左扉﹐立於其中。

「聽朔亦於門外」﹐及「閏月闔門左扉﹐立於其中」﹐此等處記文皆迂。因「閏」字王在門中﹐故以閏月爲王立門中。因以閏月爲王立門中﹐故以聽朔爲門外耳。﹝卷五五﹐頁八﹞

皮弁以日視朝﹐遂以食﹐日中而餕﹐奏而食。日少牢﹐朔月大牢﹔五飲﹕上水﹑漿﹑酒﹑醴﹑酏。

此云「日中餕朝食之餘。日少牢﹐朔月大牢」﹐𨿽天子亦崇儉約如此﹐可以爲後世法。周禮膳夫﹕「膳用六牲。……王日一舉﹐鼎十有二物﹐皆有俎。」其說啟人君奉養侈汰﹐害政害事之書也。鄭氏乃謂﹕「禮記爲後人所集﹐據時而言﹐當以經爲正。」嗟乎﹗吾不知其何心矣。此「五飲」﹑周禮作「四飲」「六飲」﹐正避蹈襲之﹖耳。﹝卷五五﹐頁一一﹞

卒食﹐元端而居。動則左史書之﹐言則右史書之﹐禦瞽幾聲之上下。年不順成﹐則天子素服﹐乘素車﹐食無樂。

「動則左史書之﹐言則右史書之」﹐按﹕周有「太史」「內史」﹐見於洛誥﹝「太史」「內史」﹐實見於酒誥﹐姚氏誤。﹞。「內史」疑卽太史之佐﹐無分記事與策命也。左傳襄十四年﹕「左史謂魏莊子。」昭十二年﹕「楚左史倚相。」始見「左史」之名﹐但未見有「右史」﹐則左﹑右史或春秋時所置與。其曰「書動」「書言」﹐要亦大槪言之耳。鄭氏分左史爲春秋﹐右史爲尙書﹐其說本於漢志﹐而漢志以左史爲記言﹐右史爲記事﹐又與記文抵牾。孔氏則鑿然以左史爲太史﹐右史爲內史﹐引襄二十五年「太史書﹕崔杼弒其君」爲記動之事。然襄三十年﹕「鄭使太史命伯石爲卿。」又洛誥﹕「史逸命周公。」服虔注文十五年傳云「史逸﹐成王太史。」則太史亦皆主策命何也﹖乃爲之說曰「太史記行﹐內史記言﹐是正法。若其有闕﹐則交相攝代。洛誥﹑左傳之事﹐皆太史主命﹐以內史闕故也。若太史有闕﹐則內史亦攝之。」如孔之說﹐不惟誤解經傳﹐其於前代典故﹐一切妄爲武斷以惑後人﹐誠足憾也。「禦瞽幾聲之上下」﹐鄭氏曰「察其哀樂﹐以上下爲哀樂。」亦非。陳用之曰「樂以中聲爲本﹐而一上一下非所以爲中也。古者神瞽考中聲以作樂﹐蓋本諸此。」按﹕若爲「中聲」﹐何不直曰「察中聲」﹐而云「察上下」乎﹖亦鑿。愚按﹕「上下」猶言「髙下抑揚」﹐謂察聲之上下﹐可以知樂之和違﹐知樂之和違﹐可以知政之得失也。﹝卷五五﹐頁一三—一四﹞

諸侯元端以祭﹐裨冕以朝﹐皮弁以聽朔於太廟﹐朝服以日視朝於內朝。

「以祭」﹐祭社稷及羣祀也。鄭氏謂「祭先王」。亦非也﹐「裨冕」與覲禮「侯氏裨冕」同。鄭執周禮分「衮」「鷩」「毳」﹐俱非。郝仲輿總論天子諸侯服制曰「天子﹕冕而龍衮以祭﹐冕而元端以朝日聽朔﹐皮弁元端以視朝食﹐元端而冠以居。諸侯﹕冕服朝天子﹐冕而元端以祭﹐皮弁裨服以聽朔﹐皮弁元端以視朝﹐深衣而冠以居。」按﹕記文上下數節所言服制﹐從來解者或謂「字誤」﹐或謂「非周制」﹐或執周禮彊解﹐皆未若郝氏之鑿鑿矣。然愚謂記文所言服制﹐皆不必定以事之大小﹐分服之尊卑。古禮以今人心眼求之﹐多有不合﹐解者執油乎此﹐所以不能無懸揣臆度之病﹐郝氏亦未能免此。如謂﹕「諸侯視朝之朝服﹐卽皮弁元端。」若是﹐則仍與天子視朝同矣。𨿽爲之說曰「諸侯天子皮弁同而﹖采異」﹐此本周禮爲說。然未見其確然也。又力辧鄭以「朝服」爲「素裳」之非﹐亦不盡然﹐說見王制。﹝卷五五﹐頁一六﹞

朝﹐辧色始入。君日出而視之﹐退適路寢﹐聽政﹐使人視大夫﹐大夫退﹐然後適小寢﹐釋服。

「朝﹐辧色始入」﹐取詩「夜鄕晨。……言觀其旗」爲說也。「君日出而視之」﹐取詩「東方明矣﹐朝旣盈矣」爲說也。「大夫退﹐然後適小寢﹐釋服」﹐取詩「大夫夙退﹐無使君勞」爲說也。釋服後不知當服何服﹖鄭氏謂﹕「服元端。」孔氏謂﹕「天子諸侯以朱爲裳﹐則皆謂之元端﹐不得名爲朝服。」若是﹐則第釋素裳﹐鄭謂「朝服」爲「元端素裳」。易朱裳。下云「朝服以食」﹐又釋朱裳﹐易素裳﹐此何義乎﹖郝仲輿以「朝服」爲「皮弁元端」﹐若釋之則又無服可服也﹐下此惟有深衣﹐下旣云「夕深衣」﹐則非此時所宜服矣。此處當闕疑。﹝卷五五﹐頁一八﹞

又朝服以食﹐特牲三俎祭肺﹐夕深衣﹐祭牢肉﹐朔月少牢﹐五俎四簋﹐子卯稷食菜羹﹐夫人與君同庖。

此篇言天子諸侯食制﹐多崇儉約﹐可以爲法﹐較之周禮不啻霄壤矣。陳用之曰「周官王之日食用六牲﹐則諸侯日食非止特牲也。王鼎十有二物﹐皆有俎﹐則諸侯日與朔日非止三俎與五俎也。玉藻所記與周禮不類﹐則異代也。」此等之說全祖得成﹐可恨如此。又按﹕諸侯朔月四簋﹐則常食二簋﹐而秦詩「每食四簋」﹐以言大夫何與﹖恐詩之言不甚足據耳。﹝卷五五﹐頁二○﹞

君無故不殺牛﹐大夫無故不殺羊﹐士無故不殺犬豕。君子遠庖廚﹐凡有血气之類﹐弗身踐也。

孔氏曰「此君非一。據作記之時言之﹐此君得兼天子﹐以天子日食少牢﹔若據周禮正法言之﹐此君惟據諸侯﹐以天子日食太牢﹐無故得殺牛也。」按﹕凡家國祖宗必以儉而興﹐其後子孫日趨於奢﹐以底於亡﹐此恆理也。今謂「周禮正法﹐天子日食太牢﹐無故得殺牛﹔據作記之時﹐天子日食少牢﹐無故不殺牛」﹐則是由奢返儉矣﹐違情悖理之論﹐可笑如此。凡有血气之類﹐弗身踐也。踐﹐履也。此二句卽釋「遠庖廚」之義﹐謂﹕「血气之類﹐君子弗身踐其處。」鄭氏曰「踐當爲翦﹐聲之誤也。翦﹐猶殺也﹐謂君子弗身殺。」粗淺無味﹐且與上「遠庖廚」意別﹐不相連貫。陸農師謂﹕「踐如字。血气之類﹐蓋若螻蟻。」此近佛氏說。蓋總不知爲釋「遠庖廚」也。﹝卷五五﹐頁二二﹞

至於八月不雨﹐君不舉。年不順成﹐君衣布搢本﹐關梁不租﹐山澤列而不賦﹐土功不興﹐大夫不得造車馬。

「不雨」必云「八月」﹐據春秋傳例「正月至於七月﹐不雨﹐不爲災」爲說也。然焉有七月不雨﹐而不爲災者乎﹖恐未是。「搢本」﹐卽下「本象可也」之「本」﹐謂笏之有本者﹐大夫士所用。詳下「關梁不租」﹐鄭氏謂﹕「此周禮﹐殷則但譏而不徵。」此誤執周禮司關有徵﹐而以王制所言爲殷制也。孟子曰「關市譏而不徵」﹐自謂周初之制﹐蓋周末時已徵故也。作者亦直指時政言之﹐以爲凶荒始不徵耳。豈是殷禮平時不徵﹐而周禮凶時始不徵哉﹖「列」﹐遮列之義﹐後作「迾」。陳可大謂「列當作迾」﹐此不諳古字法。﹝卷五五﹐頁二三—二四﹞

卜人定龜﹐史定墨﹐君定體。

周禮占人﹕「君占體﹐……史占墨﹐卜人占圻。」襲此而倒其文。解者多執周禮以證﹐正不知其來歷耳。﹝卷五五﹐頁二五﹞

君羔幦虎犆﹐大夫齊車﹐鹿幦豹犆﹐朝車﹐士齊車﹐鹿幦豹犆。

郝仲輿曰「羔非貴於鹿。君用羔﹐豈大夫士反用鹿與﹖占人裘皆羔﹐而弁用鹿﹐記言難據。」愚按﹕此節疑有錯誤﹐不必彊解﹐觀君下無「齊車」可見。﹝卷五五﹐頁二六﹞

日五穎﹐沐稷而﹖粱﹐櫛用樿櫛﹐發晞用象櫛﹐進禨進羞﹐工乃升歌。

此天子諸侯禮也。孔氏謂﹕「人君沐靦皆罪﹐此爲大夫禮。」非。﹝卷五五﹐頁二八﹞

將適公所﹐宿齊戒﹐居外寢﹐沐浴﹐史進象笏﹐書思對命﹐旣服﹐習容觀玉聲乃出﹐揖私朝﹐輝如也﹐登車則有光矣。

此節注疏以爲「大夫朝諸侯」﹐此承上節「爲大夫禮」之誤也。蓋下言「笏﹐諸侯以象」﹐此云「象笏」﹐其指諸侯朝天子甚明﹐然疏終有所未安﹐以爲「有地大夫」﹐曲說可見。「公所」對下「私朝」﹐天子爲公﹐諸侯爲私也。「史進象笏」﹐惟諸侯有史官﹐孔氏謂「大夫亦有史官」﹐非也。「乃出﹐揖私朝」至末﹐郝仲輿曰「出﹐揖私朝﹐時天將明﹐而庭燎之光輝如也。詩云﹕『夜鄕晨﹐庭燎有輝。』是也。登車則辧色有光矣﹐詩云﹕『君子至止﹐言觀其旗。』是也。」觀此則知記者本詩爲說﹐其爲朝天子更明。﹝卷五六﹐頁一—二﹞

天子搢珽﹐方正於天下也﹐諸侯荼﹐前詘後直﹐讓於天子也﹐大夫前詘後詘﹐無所不讓也。

「珽」﹐圭屬。左傳云「衮﹑冕﹑敝﹑珽」﹐是此「珽」也。鄭氏曰「此亦笏也。」以「珽」爲「笏」﹐混。又曰「或謂之大圭﹐長三尺﹐杼上終葵首。」按﹕此考工記玉人文﹐說文解「珽」字﹐亦同其說﹐而周禮典瑞「王搢大圭」卽襲此文﹐則皆以「珽」爲「大圭」矣。但玉人云「杼上終葵首」﹐此云「方正」﹐殊不相合。鄭又曰「相玉書云﹕珽玉六寸﹐明自照。」若是﹐則大圭長三尺﹐珽長六寸﹐又不相合也。故愚第謂「珽」爲「圭屬」﹐而不敢必其爲大圭也。鄭氏於「珽」旣以爲「笏」﹐合下「天子以球玉」之說﹔又以爲「大圭」﹐合玉人「大圭三尺」之說﹔又以爲「珽玉六寸」﹐合相玉書之說。其引相玉書﹐意以「終葵首」爲六寸。說詳「見於天子」下。何其繳繞糾紛之甚乎﹖以致陳用之作爲禮書合「珽」「圭」「笏」爲一物﹐適足以惑世耳。「珽」非「大圭」﹐後儒亦言之﹐如陸農師﹑馬彥醇皆曰「大圭長三尺﹐珽長六寸。先王執鎭圭﹐搢大圭﹐以祀天﹐朝日﹐饗先王﹔執冒搢珽﹐以朝羣臣。」但彼本周禮爲說﹐亦不足據。而「珽」之非「笏」﹐則鮮有辧之者。說俱詳下「見於天子」下。「諸侯荼」﹐諸侯之珽如荼﹐然前絀後直也﹐與考工記弓人﹕「斲目必荼」之「荼」同。徐伯魯以荼爲笏﹐尢杜撰。﹝卷五十六﹐頁三﹞

侍坐﹐則必退席﹐不退﹐則必引而去君之黨。登席不出前﹐爲躐席。徒坐不盡席尺﹐讀書﹑食﹐則齊﹐豆去席尺。

「登席不由前﹐爲躐席」﹐徐伯魯曰「登﹐升也。前﹐猶下也。凡席升由下﹐降由上。孔氏﹑陳氏之說皆非也。」愚按﹕孔以「前」爲「上」﹐謂﹕「不由前者﹐爲躐席之故。」爲字去聲。陳亦以「前」爲「上」﹐謂﹕「不由前﹐則爲躐席。」爲字平聲。二說本皆非﹐徐說是矣。「讀書﹐食﹐則齊﹐豆去席尺」﹐注疏謂﹕「讀書﹐聲則當聞長者﹔食﹐爲其污席﹐坐則盡前﹐與席畔齊﹐以設豆去席尺﹐不得不前坐就豆也。」其說本是。成容若曰「鄭﹑孔以『齊』字句絕﹐而以『豆去席尺』釋上句﹐似單爲『食』而言﹐『讀書』不屬矣。」此說未然。「豆去席尺」﹐單釋「食」﹐不釋「讀書」﹐古人行文多如此﹐不足爲礙。且言「豆去席尺」﹐則「書去席尺」亦可知。第鄭謂「讀書﹐聲當聞長者」﹐則迂耳。食齊席﹐爲恐污席﹔讀書齊席﹐謂便於問也。大抵「徒坐不盡席尺﹐」卽曲禮「虛坐盡後」之意。食齊席﹐卽曲禮「食坐盡前」之意。而增以「讀書」一項耳﹐奚必紛紛爲。﹝卷五六﹐頁五﹞

若賜之食而君客之﹐則命之祭﹐然後祭﹐先飯辯﹝「辯」字﹐原作「辧」﹐依今本攺。﹞嘗羞﹐飲而俟。若有嘗羞者﹐則俟君之食﹐然後食﹐飯﹑飲而俟。

「命之祭﹐然後祭﹐先飯」﹐與論語「君祭﹐先飯」同義。「若有嘗羞者」﹐卽侍食之卑者﹐鄭氏以「嘗羞」屬周禮膳宰﹝按周禮無「膳宰」﹐此處應作「膳夫」﹞﹐非也。使平時旣有膳宰嘗羞﹐何得云「若有嘗羞者」乎﹖且嘗羞旣是膳宰之職﹐今以已賜食之故而代之﹐殊迂﹐觀此亦見周禮之說不足憑矣。孔氏以其不可通﹐則曰「此謂臣侍食得賜食﹐而非君所客者。」如其說﹐本文當作轉云「若非君所客」﹐不當云「若有嘗羞者」矣。﹝卷五六﹐頁七—八﹞

君命之羞﹐羞近者﹐命之品嘗之﹐然後惟所欲。凡嘗遠食﹐必順近食。君未覆手﹐不敢飧﹔君旣食﹐又飯飧﹐飯飧者﹐三飯也。君旣徹﹐執飯與醬﹐乃出授從者。

「覆手」﹐古人飯以手食畢也。鄭氏謂「以手循口旁余粒」﹐亦迂。「三飯」﹐未詳﹐方性夫屬君言﹐以爲卽論語「三飯之樂師」﹐然闕「四飯」也。郝仲輿屬臣言﹐以爲卽禮器「諸侯再﹐「大夫三」﹐亦鑿。且禮器之說亦未可用也。﹝卷五六﹐頁八—九﹞

凡侑食﹐不盡食﹔食於人不飽。惟水漿不祭﹐若祭﹐爲已●卑。

「水漿不祭」﹐承上「凡」字來﹐兼上下言之。鄭氏執公食大夫禮﹕「宰夫執觶漿以進。賓坐祭﹐遂飲漿。」以爲臣於君則祭之﹐非也。禮言不必彊合。﹝卷五六﹐頁一○﹞

君若賜之爵﹐則越席再拜稽首受﹐登席祭之﹐飲卒爵而俟君卒爵﹐然後授虛爵。君子之飲酒也﹐受一爵而色酒如也﹐二爵而言言斯﹐禮已三爵﹐而油油以退﹐退則坐取屨﹐隱辟而後屨﹐坐左納右﹐坐右納左。

此言「再拜稽首﹐而後授爵」﹐燕禮「興受爵﹐降席﹝「降席」﹐原敓「席」字﹐今徑補。﹞下奠爵﹐再拜稽首」﹐則先受爵﹐而後再拜﹐與此不同。此言「飲卒爵﹐而俟君卒爵」﹐曲禮「長者舉﹐未釂﹐少者不敢飲」﹐及燕禮「公卒爵﹐而後飲」﹐與此亦不同﹐皆不必彊解。孔氏分此爲「朝夕侍君」﹐彼爲「燕饗大禮」﹐曲說也。「三爵」﹐與詩「三爵不識﹐矧敢多又」﹐及左傳「臣侍君宴﹐過三爵﹐非禮」之說同﹔又與燕禮「無算爵」異。蓋三爵者﹐古初之嚴法也﹐後此則彌文而寬矣。若湛露「不醉無歸」﹐又爲詩人之詠歌﹐不必固執耳。孔氏亦以此爲「朝夕侍君」﹐謂「若燕禮則非﹐惟三爵而已」﹐亦曲說也。「言言斯﹐禮已」﹐疑有脫誤﹐鄭氏以「斯」字句絕﹐「禮已」連下讀﹐甚牽彊﹔陸農師以「斯禮已」爲句﹐亦非﹐豈有方二爵﹐而禮卽已者乎﹖﹝卷五六﹐頁一一—一二﹞

凡尊必上玄酒﹐惟君面尊﹐惟饗野人皆酒﹐大夫側尊用棜﹐士側尊用禁。

「側尊」﹐側﹐特也﹐與士冠禮「側尊」同。孔氏曰「一尊亦曰側尊﹐士冠禮云﹕『側尊一。』士冠禮「側尊」爲句﹐今連「一」字﹐誤。無偶曰側﹐與此別。」非也。「棜」﹐鄭氏曰「斯禁也。」孔氏曰「鄕飲酒禮﹕『設兩「兩」字﹐原誤作「方」﹐今徑故。壼於房戶間﹐有斯禁。』彼是大夫禮﹐此云『大夫用棜』﹐故知棜是斯禁。」按﹕此鄭誤解儀禮因及於此也。鄕飲酒禮乃鄕人士飲酒﹐非大夫。鄭又誤執周禮鄕大夫職﹐因以誤解儀禮也。此云「士用禁」﹐鄕飲酒云「斯禁」﹐正合﹐柰何反以「棜」爲「斯禁」乎﹖大抵承酒尊之器﹐皆謂之禁﹐以禁戒爲名也。棜與禁皆有足者﹐禮器云「天子諸侯廢禁。」廢禁無足﹐以下爲貴﹔大夫之禁有足﹐較士又爲下﹐以其形制似棜﹐故又名棜。棜與禁無大分別﹐故禮器又云「大夫士棜禁」﹐得並稱也。但此處旣分「棜」與「禁」爲言﹐而又以「棜」爲「禁」可乎﹖以「棜」爲「禁」﹐則「禁」又是何物乎﹖鄭之展轉成謬如此。﹝卷五六﹐頁一三﹞

玄冠朱組纓﹐天子之冠也。緇布冠繢綏﹐諸侯之冠也。玄冠丹組纓﹐諸侯之齊冠也。玄冠綦組纓﹐士之齊冠也。

朱與丹別﹐朱卽五色之赤﹐正色也。「丹」﹐說文云「巴越之赤石」﹐卽丹砂也。禹貢「礪砥砮丹」﹐是也。「丹」﹐山海經云「丹以赤爲主﹐黑白皆丹之類」﹐則知丹非赤一種﹐後人因丹色多赤﹐故以爲色之名耳。以意揆之﹐其色黯然如赤石色也。﹝卷五六﹐頁一四—一五﹞

縞冠玄武﹐子姓之冠也。縞冠素紕﹐旣祥之冠也。垂緌五寸﹐惰遊之士也。玄冠縞武﹐不齒之服也。

「縞冠玄武﹐子姓之冠」﹐鄭氏曰「父有喪服﹐子爲之不純吉。」按﹕鄭以「子姓爲孫」﹐故云然。但孫於祖自有齊衰杖期之服﹐若在服中﹐不應玄武﹐若已除服﹐不應縞冠﹐人第云「父有喪服﹐子爲之不純吉」﹐殊混。陸農師因鑿然以爲「孫爲祖旣祥之冠」﹐謂﹕「此時孫爲祖服除矣﹐而父之服未除﹐不敢純吉。」若然﹐則父喪三年﹐孫亦縞冠三年﹐先王杖期服制﹐其可不必遵矣﹐蓋其誤皆由於解「子姓爲孫」也。按﹕喪大記云「父兄子姓立於東方」﹐特牲饋食亦云「子姓兄弟」﹐皆非言孫也。此云「子姓」﹐乃族子孫之通稱﹐於尊長無服者﹐故爲此以示變耳。旦喪大記諸篇所言子姓在五服之內﹐此則指五服之外﹐又不同。「垂緌」二說皆可疑﹐「垂緌五寸」「元冠縞武」其爲「惰遊」「不齒」者所自服乎﹖抑上之人使之服乎﹖若彼所自服﹐何能會合如一﹖且徒自標舉其短耳﹖若爲上之人使之﹐惰遊者﹐警之可也﹐奚必加飾以邕之﹐且阻其自新乎﹖不齒者﹐旣罪之矣﹐又奚煩爲之制服乎﹖且惰遊爲輕﹐不齒爲重﹐今垂緌五寸反重於玄冠縞武﹐又何也﹖所以陳用之亦心疑之﹐爲之委曲以說也。見禮書。應子和謂﹕「玄冠縞武﹐未見其爲邕。」是已。然解「不齒」爲「爵髙道尊而不與眾齒」﹐益可笑。爵髙道尊不與眾齒﹐乃獨與惰遊齒耶﹖﹝卷五六﹐頁一五—一六﹞

居冠屬武﹐自天子下達﹐有事然後緌。五十不散送﹐親沒不髦﹐大帛不綏。玄冠紫綏﹐自魯桓公始也。

「大帛」之「帛」﹐鄭氏謂﹕「當爲白。」蓋以雜記云「大白冠﹐不綏」﹐與此同也。予謂雜記「白」乃當爲「帛」﹐蓋古字多通用﹐以「帛」作「白」耳。左傳亦有﹕「衛文公大帛之冠。」﹝卷五六﹐頁一八﹞

朝玄端﹐夕深衣。深衣三袪﹐縫齊倍要﹐﹖當旁﹐袂可以回肘。

「朝元端﹐夕深衣」﹐鄭氏以天子皮弁視朝﹐諸侯朝服視朝﹐故以此爲大夫士﹐陳用之亦以元端爲上下可通也。郝仲輿以此爲諸侯﹐謂﹕「元端卽朝服。按上於諸侯言夕深衣﹐祭牢肉﹐則夕深衣﹐又合也。」二說未詳孰是﹖深衣三袪﹐未詳。鄭氏謂﹕「三袪﹐爲要中之數。袪﹐尺二寸﹐圍之爲二尺四寸﹐三之七尺二寸。」郝仲輿謂﹕「三袪﹐爲衣長廣三倍袖頭。下云『袪尺二寸』﹐展之則二尺四寸﹐三分其長則七尺二寸。人身長八尺﹐除首及足踝以下﹐衣不及身八寸。」按﹕如鄭說﹐則要數太寬﹔如郝說﹐以爲身長﹐近是。然下云「縫齊倍要」﹐故鄭以七尺二寸爲要制﹐而以倍要爲一丈四尺四寸也。郝說則於倍要二字鮮著落﹐且如直依記文謂三袪﹐袪尺二寸﹐則僅三尺六寸﹐又爲短狹。故上二說皆必須加以圍之二尺四寸始可通﹐然又未免於文外作添補矣﹐所以俱不敢信也。「﹖當旁」﹐﹖﹐襟也﹐制亦未詳。孔氏曰「﹖﹐謂裳之交接處﹐當身之畔。」此足彷佛其意。郝仲輿則謂﹕「﹖﹐用布六幅﹐幅廣二尺二寸﹐每幅齊裂合縫﹐下廣一丈四尺二寸﹐要七尺二寸﹐亦三倍其袪。」按﹕此卽深衣之裳也﹐然則﹖豈是裳乎﹖不可從。﹝卷五六﹐頁二○—二一﹞

長中繼揜尺。袷二寸﹐袪尺二寸﹐緣廣寸半﹐以帛裹「裹」字﹐原誤作「裏」﹐依今本攺。布﹐非禮也。

郝仲輿曰「此節之義﹐鄭多未詳。深衣一而已﹐長衣﹑中衣豈別爲三衣乎﹖袂﹐卽袖也﹐袖之寬大﹐內可曲肘。長﹔卽袂之長。中﹐猶齊也。寬可回肘﹐長與肘齊﹐而外又繼續﹐使掩過肘一尺。深衣篇云﹕『袂之長短﹐反詘「詘」字﹐原作「屈」﹐今徑攺。之及肘。』是也。袷﹐領也﹐領用袂﹐故曰『祫二寸』﹐寬二寸。緣﹐緣袖頭﹐緣廣一寸有半。深衣著朝服內﹐故用布﹐朝服用十五升布。若深衣用帛﹐則帛反居布內爲裹以下三「裹」字﹐原皆誤作「裏」﹐今徑攺。也。以布裹帛則可﹐以帛裏布則失宜﹐故深衣必以布。」愚按﹕鄭以長中爲長衣中衣﹐從來解者皆瞶瞶相承﹐郝獨俱以爲深衣之制﹐可謂昭若發蒙矣。第長中之非長衣中衣不得定論﹐然終無以袪人之惑﹐今爲考之﹕雜記「史練冠長衣以筮」﹐聘禮「遭君夫人世子之喪﹐主人長衣練冠以受」﹐郊特牲「繡黼﹐丹朱中衣」﹐則長衣中衣原有之第﹐此雲長中則斷乎非是。其不合有五﹕旣曰深衣﹐則亦當曰長衣中衣﹐安有曰長中者﹐否則深衣亦可曰深乎﹐一也。長衣用於凶﹐此章惟詳深衣之制﹐不詳喪服﹐二也。深衣用布﹐繡黼丹朱中衣則帛矣。中衣旣爲朝祭服之裏何以又曰以帛裏禮乎﹖鄭因此謂中衣用布﹐此飾說也﹐三也。袪尺二寸﹐正明上深衣三袪之說﹐豈必長衣中衣與深衣同袪乎﹖四也。緣廣寸半﹐正合深衣篇之說﹐亦是明深衣之制﹐其非長衣中衣蓋可知﹐五也。然繼掩尺之義﹐郝以爲卽深衣篇袂之長短反詘之及肘之說﹐終似牽彊﹐便俟明者核之。﹝卷五六﹐頁二三—二四﹞

士不衣織﹐無君者不貳采。衣正色﹐裳間色。

「衣正色﹐裳間色」﹐鄭氏謂冕服﹐非也。此卽詩剌「綠衣黃裳」之意﹐謂衣裳宜分別正間之色耳。﹝卷五六﹐頁二六﹞

非列采不入公門﹐振絺綌不入公門﹐表裘不入公門﹐襲裘不入公門。

列采﹐眾采也。表裘﹐凡裘上必加裼衣﹐今但著裘無裼衣曰表裘﹐下云「犬羊之裘不裼﹐不文飾也﹐不裼」﹐是也。襲裘﹐裼衣上加襲衣也﹐下云「弔則襲」是也。故皆不可入公門。按﹕襲裘之義﹐注疏未明晰﹐後來解者更多紛紜。孔氏曰「檀弓云裼裘襲裘﹐謂若子遊裼裘而弔﹐曾子襲裘而弔﹐皆謂裘上有裼衣﹐裼衣上有襲衣﹐襲衣上有正服﹐但據露裼衣﹑不露裼衣爲異耳。」愚按﹕檀弓子遊裼裘﹐曾子襲裘﹐及曲禮執玉有藉則裼﹐無藉則襲﹔聘禮公與賓介宰﹐或裼或襲﹔凡此等處皆未嘗於裼襲之外﹐別言有正服也﹐蓋冬時著裘﹐裘上加裼衣卽是正服。以其露見裘﹐故曰裼﹐見君之服也。於裼衣上又加襲衣﹐則全掩其裘﹐使不見美﹐故曰襲﹐弔喪之服也。是裼衣別無正服﹐況謂襲衣上又有正服乎﹖又謂襲衣露裼衣﹑不露裼衣爲異﹐若是則襲衣亦可謂之裼﹐何必分裼襲之義乎﹖蒙混殊甚。陳用之曰「孔子緇衣羔裘﹐則羔裘之上緇衣﹐其正服也﹐餘仿此。鄭注以爲袒而有衣曰裼﹐若然﹐裘之上有裼衣﹐裼衣之上又有正服﹐則是裼襲在衣不在裘﹐而經言裼裘襲裘﹐何耶﹖」此說得之﹐但未辧及孔襲衣上有正服之說耳﹐則其義仍未了然。所以徐伯魯求其說而不得﹐乃以爲襲衣之制有二﹐其妄可知。見集注。郝仲輿則別創一說﹐謂裘皮裏布帛表﹐表卽裼衣﹐蓋舛謬不足辧。﹝卷五六﹐頁二七—二八﹞

朝服之以縞也﹐自季得子始也。孔子曰「朝服而朝﹐卒朔然後服之。」曰「國家未道﹐則不充其服焉。」

陳可大曰「朝服之布十五升﹐先王之制也。季得子始用生絹﹐後人因之﹐故記者原其所自。」此說是﹐但縞字之義仍未明也。凡繒帛之細密者通名縞﹐所謂魯縞是也。說文謂縞爲鮮色﹐則以其初織未染之色而言﹐故言素白之色亦曰縞﹐上文縞冠是也。朝服用緇﹐若此縞則已緇色﹐但以其質言也。

疑有闕文。﹝卷五六﹐頁二九—三○﹞

惟君有黼裘以誓省﹐大裘非古也。

黼裘﹐織爲斧形於裘領。釋器云「斧謂之黼」﹐又云「黼領」﹐是也。中裘加以黼領曰黼裘﹐家語云「大裘以黼之」﹐亦此也。誓卽郊特牲﹕「卜之日﹐王立於澤﹐親聽誓命之誓省。」省牲當時必有趨爲簡便﹐但著大裘以誓省者﹐故曰非古也。鄭氏執周禮司服以解曰「僭天子也﹐天子祭上帝則大裘而冕。」按﹕非古與僭禮兩義迥別﹐安得以僭釋非古乎﹖記文以大裘爲非古﹐如其說反以大裘爲古矣。陳可大爲之說﹐曰「此言非古則僭禮之失自見﹐可見明是兩義﹐所謂欲蓋而彌彰也。「鄭於惟字難通﹐則又迂曲其說曰「時大夫猶有大裘也。」孔氏曰﹕經直云黼裘以誓甐﹐大裘非古﹐而云大夫用大裘者﹐以經云惟君﹐則知臣亦爲之﹐故云惟君以譏之。」嗟乎﹗旣執周禮謂諸侯僭天子﹐又誤解惟字謂大夫亦僭天子﹐憑臆亂拈﹐使本文眞意竟不知何在也。又解誓省曰「省當作甐﹐狝﹐秋田也」﹐亦謬。解見上。孔氏曰「冬始裘而秋云裘者﹐爲秋殺始誓眾須威﹐故秋而用黼爲裘。」此又爲鄭攺省爲甐之供詞云。﹝卷五六﹐頁三一﹞

君衣狐白裘﹐錦衣以裼之。君之右虎裘﹐厥左狼裘﹐士不衣狐白。

鄭氏云「詩云衣錦絅衣﹐裳錦絅裳。然則錦衣復有上衣﹐明矣。」按﹕鄭第謂錦衣復有上衣﹐孔則謂襲衣上有正服﹐益過矣。說見上。然鄭說亦未是也。詩言衣錦絅衣﹐祗謂錦衣加以絅衣﹐非必謂裘上之錦衣也。如此說詩﹐豈不成滯﹖且裼衣上加衣﹐卽是襲矣﹐君無故何爲襲乎﹖鄭又曰「天子狐白之上衣﹐皮弁服與。」按﹕記文所言似本秦風「錦衣狐裘」而云﹐與前言天子皮弁視朝﹐不必彊通。鄭爲此說者﹐蓋謂皮弁之服白﹐故思附會之﹐不知皮弁亦非白服。郝仲輿謂﹕「皮弁服元端是矣。第玩鄭用與字爲語助﹐亦屬疑辭。孔氏乃曰﹕必知狐白裘上皮弁服者﹐以狐白旣白﹐皮弁服亦白﹐錦衣白﹐三者相稱﹐皆爲白也。」尢附會記文。下節言君子﹐本論語鄕黨而云﹔此言君﹐本秦風而云﹐不必貫通。不惟皮弁非白﹐且何以知此錦爲白﹖況錦從無白者﹐其字從金﹐金黃色﹐卽有白者﹐亦非純白也﹐正不知天子視朝﹐白冠﹑白裘﹑白衣﹑白服﹐何爲耳。﹝卷五七﹐頁一—二﹞

君子狐靑裘豹褎﹐玄綃衣以裼之﹔麛裘靑豻褎﹐絞衣以裼之﹔羔裘豹飾﹐緇衣以裼之﹔狐裘﹐黃衣以裼之。錦衣狐裘﹐諸侯之服也。

羔裘豹飾﹐記文本鄭風而云﹐因廣之爲狐靑裘豹褎﹐麛裘靑豻褎也。何以知之﹖唐風有「羔裘豹褎」﹐今變褎爲飾﹐不依唐風而依鄭風﹐以鄭風美其武力故也。麛裘絞衣﹐羔裘緇衣﹐狐裘黃衣﹐本論語緇衣羔裘﹐素衣麛裘﹐黃衣狐裘而云﹐因廣之爲狐靑裘豹褎﹐玄綃衣也。絞當作縞﹐或音近致訛﹐或古字本通﹐未可知。縞質本素﹐此亦以縞爲素也﹐若直作絞﹐絞衣則無所出耳。鄭以絞爲蒼黃之色﹐杜撰﹐絞固不可爲色﹐況以爲蒼黃之色乎﹖其以爲蒼黃之色者﹐意欲合衣裘爲一色。論語「素衣麛裘」原敓「裘」字﹐﹐則當以絞爲素而不能者﹐蓋已於上狐裘之錦衣爲素錦﹐玆不得更以絞爲素﹐而以麛鹿多蒼黃色﹐故妄以絞爲蒼黃之色耳。至於論語之「素衣麛裘」﹐則任人以麛爲白亦可﹐以素爲蒼黃色亦可﹐第顧此不得復顧彼矣。其狡獪如此﹐千載以下﹐皆瞶瞶相承﹐訓絞爲蒼黃之色﹐而不知其由﹐如此豈不可笑哉﹖錦衣狐裘﹐諸侯之服也﹐卽上節君衣狐白裘﹐錦衣以裼之之義﹐復言之者﹐以見大夫不得衣錦﹐惟諸侯乃得衣也﹔上狐裘黃衣﹐黃狐也﹐此狐裘﹐白狐也。則上言君本秦風﹐此言君子本論語自明﹐而錦衣之不必白﹐以與本論語者相貫通﹐益明矣。自注疏以來﹐解者皆以狐靑裘爲燕居服﹐麛裘爲視朔受聘享服﹐羔裘爲朝祭服﹐狐裘爲蠟祭息民服﹐悉穿鑿附會之談﹐記文初無此義﹐一掃而空之﹐可也。﹝卷五七﹐頁二—三﹞

犬羊之裘﹐不裼﹐不文飾也。不裼﹐裘之裼也﹐見美也。弔則襲﹐不盡飾也。君在則裼﹐盡飾也。服之襲也﹐充美也﹐是故屍襲﹐執玉龜襲﹐無事則裼﹐弗敢充也。

屍襲﹐郝仲輿謂人始死之屍﹐此義甚新而確﹐若祭爲屍者﹐固不必襲也。其以執玉龜襲﹐謂指玉龜﹐則鑿而無理矣。執玉云襲﹐曲禮下云「執玉有藉者裼﹐無藉者襲。」不同者﹐此以圭璋爲主。見聘禮。﹝卷五七﹐頁四—五﹞

笏﹕天子以球玉﹐諸侯以象﹐大夫以魚須文竹﹐士竹本象可也。

「大夫以魚須文竹﹐士竹本象可也」﹐鄭氏謂「大夫士飾竹以爲笏」﹐殊混。大夫飾笏以魚須﹐士飾笏以象﹐則士貴於大夫矣。爲此說者﹐大夫尊而屈﹐士卑而伸﹐此曲說也。且魚須與象旣同爲飾竹﹐何以上曰文﹐下曰本﹐用字如是參差乎﹖解者於大夫句﹐或謂以魚須飾文竹之邊﹐或謂以魚須及文竹爲笏﹔於士句或謂竹字句絕﹐或謂本字句絕。凡此固非一說﹐而爲士貴於大夫之獘則一耳。愚按﹕大夫以魚須文飾其竹﹐士則直用竹而已。本象可也﹐雙承大夫士言﹐謂其笏之本皆用象可也。天子諸侯之笏﹐其玉與象皆純物﹐別無本﹐故上云年不順成﹐天子衣布搢本﹐卽以有本之笏謂之本也。﹝卷五七﹐頁七﹞

見於天子與射﹐無說笏。入大廟說笏﹐非禮也。小功不不說笏﹐當事免則說之。旣搢必穎﹐𨿽有執於朝﹐弗有穎矣。凡有指畫於君前﹐用笏造。受命於君前﹐則書於笏。笏畢用也﹐因飾焉。

「笏畢用也」﹐郝仲輿曰「畢﹐簡也。學記云『占畢』﹐書記用之。又畢﹑蹕通﹐止也。大射禮『司馬以弓爲畢』﹐大夫君前記事指揮﹐不敢以手﹐用笏當畢﹐故曰畢用。」此說特新﹐存之。﹝卷五七﹐頁八﹞

笏度二尺有六寸﹐其中博三寸﹐其殺六分而去一。

笏度一段﹐上言天子至士之笏﹐其制不同﹐今謂其度同皆長二尺有六寸﹐其中博三寸﹐其上則殺六分而去一﹐得二寸半也。知同者以記文不分天子﹑諸侯﹑大夫﹑士也﹐知殺單屬上不屬下者﹐上圓象天﹐下圓象地﹐且使下亦殺不便於執矣。徐伯魯謂﹕「殺其下者﹐便於搢。殺其上者﹐便於執」。而搢之。」則便於搢﹐不便於執矣﹔便於執者﹐何嘗便於搢耶﹖鄭氏妄執玉人「杼上終葵首」之說﹐謂殺猶杼﹐不知玉人之說言長三尺之大圭也﹐大圭乃天子所服﹐大夫士無圭。笏則天子至士皆有之﹐安得以大圭釋笏乎﹖鄭亦自知其不可通﹐故隱其大圭之名﹐而但以杼上終葵首言之也。

天子杼上中葵首﹐諸侯不終葵首﹐大夫又杼其下﹐此不獨誤解殺義﹐又新安王氏謂﹕「天子至士﹐上下皆殺。」郝仲輿謂﹕「天子上中下廣皆三寸﹐諸侯殺上﹐大夫上下殺。」紛紛之說﹐無非臆測。且若是則大夫士亦皆有圭矣。又鄭於上「天子搢珽「珽」字﹐原誤作「挺」﹐今徑攺。」云「此亦笏也。……或謂『大圭長三尺﹐杼上終葵首』﹐……相玉書云『珽玉六寸﹐明自照』。」於此處則但以殺爲杼﹐意似以殺上爲六寸者﹐大圭旣是笏﹐則笏長三尺﹐殺上六寸。然以三尺去六寸按之﹐不合於二尺六寸之數﹔以二尺六寸加六寸按之﹐又不合於三尺之數。陳用之因此謂「玉藻所言﹐非天子之笏」﹐尢謬。鄭亦自知其不可通﹐故隱其相玉之說﹐而但以杼上杼下言之也﹐其欺世也如此﹗

笏與珽別。珽從玉﹐圭屬﹐故上「天子搢珽」﹐不言士也。笏從竹﹐其初以竹爲之﹐天子至士皆得用焉﹐其後日趨於文﹐尊卑有別﹐故又有球玉與象﹐及魚須文竹之不同。夫笏旣非珽﹐則其非大圭益可知﹐以珽亦非大圭也。鄭前以珽爲笏﹐又以大圭﹐此處又以笏爲大圭﹐其欲以笏爲大圭﹐故前以珽爲大圭。珽與笏旣同爲大圭﹐故前以珽爲笏。其展轉膠結﹐可笑如此。﹝卷五七﹐頁一○—一一﹞

天子素帶朱裏終辟﹐而素帶終辟﹐大夫素帶辟垂﹐士練帶率下辟﹐居士錦帶﹐弟子縞帶。並紐約﹐用組。

鄭以素帶終辟屬諸侯﹐似是﹐但陳可大必謂「而下闕諸侯字」﹐則非矣。惟天子有朱裏﹐裏素帶﹐大夫素帶皆不言裏謂﹕「諸侯不朱裏素爲之。……士以下皆禪不合。」此因記文士以下與大夫以上之帶無甚降殺﹐故爲此說﹐然其實臆測也。辟﹐鄭謂﹕「讀如裨冕之裨﹐裨謂以繒采飾其側。」陳可大謂﹕「讀如前章縞冠素紕之紕﹐緣也。」方性夫謂﹕「讀如問辟之辟。」郝仲輿謂﹕「辟襞通﹐裂也﹔古者裂帛爲帶﹐疊折縫之。」愚按﹕大抵辟是開裂其帛﹐方﹑郝之說。緣飾帶側陳﹑鄭之說。而已。如是則諸家之說本自合一﹐何必各豎一義以示異乎﹖天子﹑諸侯﹑大夫皆素帶﹐獨居士錦帶﹐未詳。徐伯魯謂﹕「不言率辟﹐則以不卒無辟爲殺。」恐曲說。﹝卷五七﹐頁一二﹞

三寸﹐長齊於帶﹐紳長制﹐士三尺﹐有司二尺有五寸。子遊曰「參分帶下﹐紳居二焉﹐紳﹖結三齊。」

「三寸﹐長齊於帶」﹐其上疑有脫。郝仲輿承上爲解﹐謂﹕「後夫人之衣﹐不及紳三寸。婦人之帶﹐長於衣。」曲說也。﹝卷五七﹐頁一三﹞

大夫大帶四寸。雜帶﹐君朱綠﹐大夫玄華﹐士緇辟﹐二寸﹐再繚四寸。凡帶﹐有率無箴功﹐肆束及帶勤者﹐有事則收之﹐走則擁之。

此段之義多未詳。大帶疑卽是正服之帶﹐雜帶疑卽是雜服之帶。陳氏集說後一說。然大帶祗大夫一句﹐疑上下有脫誤﹐或謂言四寸﹐則大夫以上皆四寸﹐未必然也。「雜」﹐鄭謂「卽上下之裨」﹐然未有前謂辟﹐後又謂雜者。孔氏不從鄭注﹐又謂「卽上之﹖」﹐然尢混矣。故疑雜帶是雜服之帶也。朱綠﹑玄華﹐鄭分朱綠爲上下﹐玄華爲內外﹐亦無據。「華」﹐鄭謂「黃色」﹐據或黃訛華則有之﹐若華則非黃色也。郝仲輿謂「華爲有花文」﹐尢鑿﹐朱綠以下皆言色﹐此何爲獨言花文乎﹖「士緇」﹐合士冠禮之說。「辟」﹐卽上之辟﹐辟二寸﹐再繚四寸﹐鄭單言士﹐非是﹐蓋通承雜帶言也。陸農師曰「大帶四寸﹐雜二寸﹐再繚四寸﹐雜帶之二當大帶之一。」此說𨿽明捷﹐第恐不止大夫大帶耳。凡帶有率無箴功﹐未詳。鄭﹕「凡帶﹐爲有司之帶。」蓋若解凡爲大凡之凡﹐則辟乃是用箴功者﹐何云無箴功乎﹖然據文義﹐自指大帶雜帶言。此凡乃大凡之凡﹐非凡庸之凡也。下「有司二尺有五寸」﹐未嘗云凡﹐又下「凡帶必有佩玉」﹐豈亦指有司耶﹖陳可大因以爲「箴綫細密﹐若無箴功。」成容若謂「失之過巧」﹐是也。郝仲輿謂「不必箴綫工致」﹐亦鑿。方性夫曰「凡帶﹐率之而已﹐故無用箴之功以縫之。」此說較可﹐然帶之有辟亦用箴矣﹐此所言謂率處無之耳﹐終費曲折。

據郝仲輿悉依原文爲解﹐但「天子素帶朱裏終辟」﹐似當在「而素帶終辟」前。「三寸﹐長齊於帶」﹐似不當在「夫人揄狄」下﹔「君命屈狄」﹐似當在「夫人揄狄」下。又後「有憂者」三字﹐及「勤者有事則收之﹐走則擁之」十一宇﹐明系闕失重出﹐必謂記文無脫誤﹐亦未然。

據鄭氏以爲錯簡而移易之﹐但「三寸長齊於帶」﹐不當在「並紐約用組」下。「紳」一段﹐不當在「長齊於帶」下。「以﹖」一段在後﹐此處不應先路﹖字也。「肆束及帶」十五字﹐此屬下文言童子事﹐移來言無謂。徐伯魯又以「凡帶有率無箴功」﹐當在「率下辟」下﹔「肆束及帶」十五字﹐當在「紳」一段下。按﹕此兩處之文﹐鄭巳爲錯簡而移易之矣。徐認爲原文﹐復以爲錯簡﹐尢足曬也。﹝卷五七﹐頁一四—一六﹞

﹖﹕君朱﹐大夫素﹐士爵韋。圜殺直﹐天子直﹐公侯前後方﹐大夫前方後挫角﹐士前後正。

鄭玄曰「此玄端服之﹖也。」孔氏曰「士冠禮『玄端「端」字﹐原誤作「冠」﹐分徑攺。﹑玄裳﹑黃裳﹑雜裳』﹐爵﹖﹐謂士玄端之﹖。此云士爵韋﹐故知是玄端之﹖也。」愚按﹕儀禮禮記不必相同﹐士冠禮稱朝服爲素﹖﹐玄端爲爵﹖﹐士大夫應同﹐則不得獨謂之玄端之﹖矣。鄭又謂﹕「﹖﹐……象裳色﹐天子諸侯玄端朱裳﹐大夫素裳。」按儀禮﹐素裳亦是朝服﹐非玄端也。﹖﹐蔽膝也。古用皮蔽前﹐因名蔽膝。﹖﹑韍﹑韐三者﹐解者以爲一物而異名。今按﹕韍﹑芾通﹐詩言「蔽芾」﹐則韍之爲蔽無疑矣。﹖之爲蔽﹐或云音同。「韐」卽詩「韎韐」﹐或合皮爲之﹐故名韐。然皆不能悉考矣。鄭於下「一命縕韍」謂韍爲「玄冕爵弁服之﹖」﹐尊祭服﹐異其名耳。孔謂﹕「易困『九二﹐朱韍方來﹐利用享祀』。」據鄭孔皆謂祭祀稱韍﹐然小雅采﹖篇「朱芾斯皇」則又爲戎服也。士冠禮「爵弁」「韎韐」﹐鄭於下「一命縕韍」謂﹕「縕爲赤黃之間色﹐所謂韎也。」遂據以爲士服。然小雅瞻彼洛矣篇「韎韐有奭」﹐則又爲諸侯服也﹐可見不能執一爲說。如此﹐又考鄭旣韎韐爲士服﹐其解瞻彼洛矣之「韎韐」無以言之﹐則謂﹕「諸侯世子除三年之喪﹐服士服。」其謂諸侯世子者﹐牽合王制「諸侯之世子未視爵﹐視天子之元士」之說也﹐其謂「除三年之喪﹐服士服」者﹐以在喪不宜服韎韐﹐若巳爵命﹐又服諸侯之赤韍﹐惟除喪以後﹐爵命以前﹐庶可服之﹐以見韎韐之爲士服也。鄭說詩之誤﹐多因說禮及之﹐附志於此﹐以見一班。陳用之祖其說﹐謂﹕「芾與韎韐異其名﹐所以尊祭服。」又謂﹕「貴者以朱芾﹐卑者以韎韐。」無識甚矣。

按﹕記文所言亦與諸經不能盡同﹐此云「﹖﹕君朱」﹐若小雅「朱芾」﹐則卿亦朱矣﹔曹風「赤芾」﹐則大夫亦赤矣。此云「大夫素﹖」﹐若曹風「素﹖」﹐則又爲喪服矣。不特此也﹐此云「士爵韋」﹐下又云君子「齊則綪結佩而爵﹖」﹐則亦不獨士矣。在本篇且然﹐況他經乎﹖﹝卷五七﹐二○—二一﹞

一命縕韍幽衡﹐再命赤韍幽衡﹐三命赤韍蔥衡。

鄭氏曰「此玄冕爵弁服之﹖」﹐此亦執士冠禮「爵弁韎韐」之文爲說﹐猶之前以「君朱﹐大夫素﹐士爵韋」爲「玄端服之﹖」之見也。蓋前以記云「士爵韋」﹐可合士冠禮「玄端爵﹖」﹐故通以爲玄端服。此以記云「一命縕韍」﹐可合士冠禮「爵弁韎韐」﹐故通以爲玄冕爵弁服﹐鄭執禮解禮之底裏如此。縕﹐纊也﹐卽上「縕爲袍」之縕。縕韍謂以纊爲韍﹐不言色﹐則不得用赤可知﹐鄭以爲「赤黃間色」﹐殊杜撰。又云「所謂韎也」﹐亦非。按﹕詩云「韎韐有奭」﹐言赤色也。土冠禮「爵弁韎韐」﹐取其衣之貴者言之﹐安得以縕韍爲韎韐乎﹖孔氏曰「此一命﹐謂公侯伯之士﹐士冠禮『爵弁韎韐』﹐此縕韍則當彼韎韐﹐若子男大夫俱名縕韍﹐不得爲韎韐也﹐以其非士故耳。」其辭遁如此。幽卽黑闇色﹐不必又讀爲黝。﹝卷五七﹐頁二五﹞

惟世婦命於奠繭﹐其它則皆從男子。

周禮內司服「王后之六服﹐闕狄﹑鞠衣﹑展衣﹑緣衣」﹐襲此﹐以屈作闕﹐以褘作鞠﹐鞠衣出雜記。以襢作展﹐以褖作緣。按﹕此節本多錯互﹐君命二字不可詳﹐據對下當云三命﹐然又無三命以上﹐褘字屬誤無疑﹐未有再命之服與王后同者也。故作僞周禮者﹐於此疑而難通﹐但混曰「王后之六服﹐褘衣﹑揄狄﹑闕狄﹑鞠衣﹑展衣﹑緣衣」而巳﹐然終以不能無別﹐則又曰「辧外內命婦之服﹐鞠衣﹐展衣﹑緣衣」而巳﹐其間剽竊敷衍之﹖﹐顯然可見﹐不備詳。鄭氏妄執周禮解禮記﹐又不辧此文本有脫誤﹐竟據周禮以攺之﹐又取周禮爵命之數比儗刻畫﹐意煩辭費﹐不殊說夢。迄宋明諸家之解﹐一切皆然﹐至其分疏內外命婦服之處﹐尢爲紊亂﹐遂使本意全失。今將原文及脫誤處﹐約略解之﹐曰﹕王后之服褘衣﹐夫人之服揄狄﹐惟世婦命於奠繭二句宜承此下﹐世婦卑於夫人﹐不遽命以服﹐於奠繭功成日命之﹐示獎也。凡後夫人曁內命婦之服如此﹐不必上補九嬪﹐下補禦妻﹐此屬昏義之文﹐不足據。觀曲禮「天子有後﹑有夫人﹑有世婦」﹐下接以「有嬪﹑有妻﹑有妾」﹐則嬪在世婦下可見也。此文但記世婦﹐若嬪妾尢卑﹐故略之耳。其它皆從男子﹐此槪指外命婦之服﹐言君命屈狄四句﹐宜承此下﹐所以分疏之也。君字下﹑命字上﹐疑有脫字。褘字誤﹐未詳何字。凡外命婦之服如此。﹝卷五七﹐頁二八—二九﹞

於大夫所﹐有公諱無私諱。凡祭不諱﹐廟中不諱﹐教學臨文不諱。

凡言不諱者﹐卽二名皆不諱也。或以二名不偏諱解之﹐若然﹐仍是諱矣﹐恐非。﹝卷五七﹐頁三二﹞

古之君子必佩玉﹐右徵角﹐左宮羽。趨以采齊﹐行以肆夏﹐周還中規﹐折還中矩﹐進則揖之﹐退則揚之﹐然後玉鏘鳴也。故君子在車﹐則聞鸞和之聲﹐行則鳴佩玉﹐是以非辟之心﹐無自入也。

右徵角﹐左「左」字﹐原誤作「右」﹐今徑攺。宮羽﹐本以玉聲中五音而言﹐今任文勢之便﹐故去商字﹐且取羽﹐與下矩同韻﹐不必油﹔左右互見﹐亦不必泥。解者因五音遺商﹐及分左右﹐遂多穿鑿附會之說﹐悉不可從。趨以采齊﹐行以肆夏﹐周禮樂師襲之﹐攺齊爲薺。按﹕采齊﹑肆夏皆樂曲名﹐今不可考。黃叔暘以采齊爲卽小雅楚茨﹐肆夏爲卽周頌時邁。按﹕周禮先鄭云「肆夏采齊皆樂名﹐或曰皆逸詩。」又襄四年左傳﹕「金奏肆夏。」杜注云「肆夏﹐樂曲名。」周禮鐘師「九夏」﹐鄭注云「國語曰『金奏肆夏』﹐繁遏渠﹐天子所以享元侯。」呂叔玉曰「肆夏﹑繁遏﹑渠皆周頌。肆夏﹐時邁也。繁遏﹐執競也。渠﹐思文也。觀此采齊肆夏﹐諸家或爲樂曲﹐或爲逸詩﹐惟呂氏指肆夏爲時邁﹐不無武斷﹐黃氏蓋從呂氏之說也。若采齊則從未指爲何詩者﹐鄭氏曰「齊當爲楚薺之薺」﹐此據周禮薺字爲說耳。孔氏曰「齊當爲楚薺之薺者﹐按詩小雅有楚茨篇﹐此作齊字﹐故讀爲楚茨之茨。音同耳﹐其義則異。」觀孔此說明以采齊爲非楚茨矣﹐黃乃仍取楚茨以實采﹐不益妄乎﹖後儒皆漫同其說﹐從無考其來歷者﹐故辧於此。﹝卷五八﹐頁二—三﹞

君在不佩玉﹐左結佩﹐右設佩﹐居則設佩﹐朝則結佩﹐齊則綪結佩而爵﹖。

君在不佩玉﹐鄭氏意以臣末可通﹐可謂「世子」﹐此臆解也。本文無世子之文﹐且亦無君在臣得佩玉﹐而世子反不得佩者。﹝卷五八﹐頁六﹞

天子佩白玉而玄組綬﹐公侯佩山玄玉而朱組綬﹐大夫佩水蒼玉而純組綬﹐世子佩瑜玉而綦組綬﹐士佩瓀玟而縕組綬﹐孔子佩象環五寸而綦組綬。

白山玄水蒼﹐以玉之色言。瑜瓀玟﹐以玉之質言。玄朱綦﹐以組綬之色言。純縕﹐以組綬之質言。縕卽纊﹐說見上縕韍。正見古文參差不板之妙。鄭氏攺純爲緇﹐解縕爲赤黃﹐必一例以爲色﹐是不知古文之法矣。且組綬皆言色﹐玉何以不皆言色﹐又足證也。孔子偶佩象環五寸耳﹐記者並記於此﹐亦見古文結法﹐饒有別趣﹐後儒遂多方講論﹐殊無謂。又按﹕世子綦組綬而孔子亦然﹐則記文所言﹐似亦不必盡拘矣。﹝卷五八﹐頁七—八﹞

童子不裘﹐不帛﹐不屨絇﹐無緦服。聽事不麻﹐無事則立主人之北﹐南面。見先生﹐從人而入。

問喪曰「童子不緦﹐惟當室﹐緦。」較此加詳。少儀曰「童子曰聽事。」與此同。﹝卷五八﹐頁八﹞

食棗桃李﹐弗致於核﹐瓜祭上環﹐食中棄所操。凡食果實者後君子﹐火孰者先君子。

玉藻後言多與曲禮文異義同。如弗致於核﹐卽曲禮「有核者懷其核」之意。弗致於核﹐猶「弗致其核」耳。或訓致爲極﹐謂不嚙至核﹐不應與曲禮異也。﹝卷五八﹐頁一○﹞

有慶﹐非君賜不賀。有憂者。

「有慶」上下疑有闕﹐觀下「有憂」者可見。﹝卷五八﹐頁一一﹞

孔子食於季氏﹐不辭﹐不食肉而飧。

觀論語孔子待陽貨之禮﹐猶婉曲如此﹐其待季氏未必爾。若云待以非禮﹐則不食可也﹐奚必簡傲若是乎﹖此疑附會之辭。﹝卷五八﹐頁一二﹞

君賜車馬﹐乘以拜賜﹔衣服﹐服以拜賜﹔君未有命﹐弗敢卽乘服也。君賜﹐稽首﹐據掌致諸地﹐酒肉之賜﹐弗再拜。

君未有命﹐弗敢卽乘服﹐鄭氏謂﹕「卿大夫受賜於天子者﹐歸必致於君﹐君有命乃服之。」如此爲解﹐與上更端起義甚迂。陸農師以爲「非經﹐賜𨿽有車馬衣服﹐不敢輒乘」。按﹕命與賜字義有別﹐以命作賜﹐混。輔漢以爲「君𨿽賜之而未有命﹐使之乘服﹐亦不敢乘服」﹐夫賜卽有命矣﹐命與賜又不當如此分疏。應子和以爲「臣聞君命﹐則必謙遜而致辭。辭焉而又命之﹐然後乘服以拜」﹐亦多曲折。愚按﹕命是爵命之數。君所賜車馬衣服﹐命爵命之數﹐乃乘服以拜賜。若未有此車馬衣服之爵命﹐𨿽賜之﹐但拜賜而弗敢乘服也。﹝卷五八﹐頁一三﹞

凡賜﹐君子與小人不同日。

別尊卑也。方性夫以與與賜對﹐謂﹕「在君子賜之﹐小人則與之而已。」解者多從之﹐因謂﹕「將之以禮曰賜﹐惠之以物曰與」。按﹕賜﹑與從來通用﹐論語「與之釜﹐與之粟五秉﹐非與小人也」。又與﹑予同﹐小雅「𨿽無予之」及「天子所予」﹐豈言小人乎﹖﹝卷五八﹐頁一四﹞

凡獻於君﹐大夫使宰﹐士親﹐皆再拜稽首送之。膳於君﹐有葷桃茢﹐於大夫去茢﹐於士去葷﹐皆造於膳宰。大夫不親拜﹐爲君之答己也。

皆再拜稽首送之者。大夫使宰於家﹐再拜稽首送之。士親﹐則於君前﹐或君門﹐再拜稽首送之﹐皆字指大夫士言﹐第拜送之處不同耳。孔氏曰「𨿽大夫使人初於家﹐亦自拜送﹐而宰將命﹐及士自送至於君門﹐付小臣之時宰及士﹐皆再拜而送之也。」按﹕此本言大夫士禮﹐若宰爲將命小臣﹐其至君門拜送與否﹖言禮者何必及之。且拜送﹐一言宰﹐一言士﹐亦失皆字語气。張氏未詳名。亦疑拜送﹐不當言宰。然以爲「大夫拜送其宰﹐眾士獻則使一人親往﹐故亦拜送之」﹐又迂鑿矣。﹝卷五八﹐頁一五—一六﹞

大夫拜賜而退﹐士待諾而退﹐又拜﹐弗答拜。大夫親賜士﹐士拜受﹐又拜於其室。衣服﹐弗服以拜。敵者不在﹐拜於其室。

孟子曰「大夫有賜於士﹐不得受於其家﹐則往拜其門﹐言大夫使人賜也。」此云大夫親賜士﹐士拜受﹐又拜於其室﹐言大夫親賜也﹐故與孟子「言大夫使人賜」異。此又云敵者不在﹐拜於其室﹐亦言敵者親賜也﹐故與孟子言大夫使人賜同﹐大抵皆與孟子合。﹝卷五八﹐頁一六—一七﹞

禮不盛﹐服不充﹐故大裘不裼﹐乘路車不式。

前云「服之襲也﹐充美也」﹐此云「禮不盛﹐服不充」卽此義。蓋禮盛服充﹐故大裘不裼而襲也﹐周禮司服「祀昊天上帝則服大裘而冕」襲此爲說﹐然但云服大裘﹐殊混。鄭反據彼證此﹐益混。﹝卷五八﹐頁一八﹞

父命呼﹐惟而不喏﹐手執業則投之﹐食在口則吐之﹐走而不趨。親老﹐出不易方﹐復不過時。親癠色容不盛﹐此孝子之疏節也。

疏﹑麤同﹐疏節猶言麤節﹐人人可行﹐非精微之義也。鄭以爲「非至孝」﹐孔以爲「疏簡之節﹐孝心不篤」﹐非。﹝卷五八﹐頁一九﹞

君入門﹐介拂闑﹐大夫中棖與闑之閒﹐士介拂棖。賓入不中門﹐不履閾﹐公事自闑西﹐私事自闑東。

大夫中棖與闑之閒﹐上下皆有拂字﹐此亦當是拂棖與闑之閒﹐今省拂字。又上曰介不曰卿﹐下曰大夫士不曰中介下介﹐古人文參差不板如此。﹝卷五八﹐頁二○﹞

君與屍行接武﹐大夫繼武﹐士中武﹐徐趨皆用是。疾趨則欲發而手足毋移﹐圈豚行不舉足﹐齊如流﹐席上亦然。端行﹐頤澑如矢﹐弁行﹐剡剡起履﹐執龜玉﹐舉前曳踵﹐蹜蹜如也。

君與屍尊﹐其行宜緩﹐故接武﹐鄭謂君與屍同行﹐非也。大夫繼武﹐士中武﹐此又大夫士徐行之法﹐鄭亦謂大夫士與屍同行﹐益非也。徐趨皆用是﹐總結上謂君與屍及大夫士徐趨之法﹐皆各用此接武﹑繼武﹑中武也。趨卽行徐趨疾﹐趨卽徐行疾行。陳可大謂「或徐或趨」﹐非也。圈豚行﹑弁行﹑執龜玉﹐此又歷舉行之之法。鄭於此下口各分徐趨﹑疾趨﹐非也。圈豚行﹐據文義自謂旋轉之行﹐取況圈豚。陸農師以圈字屬上句﹐殊鑿。端行﹐直行也。弁行﹐未詳。孔氏以弁爲急﹐未知是否﹖郝仲輿以爲弁盤通﹐逍散貌﹐無據。陸農師又以端行爲玄端﹐弁行爲爵弁﹐皮弁豚行爲冕﹐尢鑿。﹝卷五八﹐頁二一﹞

凡行容惕惕﹐廟中齊齊﹐朝廷濟濟翔翔。

惕如字﹐鄭從易﹐音傷﹐非。﹝卷五八﹐頁二四﹞

君子之容舒遲﹐見所尊者齊遫。足容重﹐手容恭﹐目容端﹐口容止﹐聲容靜﹐頭容直﹐气容肅﹐立容徳﹐色容莊﹐坐如屍﹐燕居告溫溫。

告字疑誤。﹝卷五八﹐頁二五﹞

上大夫曰下臣﹐擯者曰寡君之老。下大夫自名﹐擯者曰寡大夫。世子自名﹐擯者曰寡君之適。適﹑丁歷反。

此節於曲禮有不合者﹐不必比儗求合。「上大夫曰下臣」至末﹐皆言出使對他國君自稱﹐及擯者之辭也﹐注疏以自稱爲對己君﹐非。﹝卷五八﹐頁二八﹞

明堂位

明堂﹐蔡邕謂「明堂﹑太廟﹑辟雍﹐同實異名」﹐今不可詳考﹐大抵以其向明﹐故曰明堂。若其制度﹐考工大戴二記各別﹐考工猶近古﹐大戴難信也。諸儒以明堂位尊美周公﹐誇飾魯事﹐或云魯人爲之﹐或云三桓之徒爲之﹐皆非也。春秋時﹐去周公已遠﹐猶爲此尊大之辭﹐恐無謂。此篇爲馬融所取入記﹐使爲周末人作﹐不應直待融始收之矣。故予以爲必新莽時人爲之﹐蓋借周公以諂莽者﹐而融無識而收之耳。說兼見文王世子。此篇自注疏而下﹐人應識其誣妄﹐不多贅。﹝卷五九﹐頁二—三﹞

昔者周公朝諸侯於明堂之位﹐天子負斧依南鄕而立。

鄭氏亦以天子爲周公﹐後儒多以爲成王﹐駁鄭爲非﹐然下云「周公踐天子之位」﹐則此處是否周公﹐亦不必致辧耳。﹝卷五九﹐頁八﹞

九采之國﹐應門之外﹐北面東上。四塞﹐世告至﹐此周公明堂之位也。

夷﹑蠻﹑戎﹑狄﹐自論語云「九夷」而國語增以「百蠻」﹐此文與爾雅又增以「戎狄」﹐而其數不同﹐周禮又增以「閩貉」﹐其數亦不同﹐皆不足據﹐不必論。此謂九采之國﹐尢混謬。若以爲王制「千里之外曰采」之采﹐鄭謂「九州島之牧」﹐是也﹐然則蠻夷等在宮門外而九牧反在應門外乎﹖若此以爲服名﹐諸侯何獨取采爲言﹐且亦不應在蠻夷等外也﹐鄭氏曰「二伯率諸侯而入﹐牧居外而糾察之。」附會顧命「畢公率東方諸侯入應門右﹐召公率西方諸侯入應門左」爲說﹐尢鑿。其位次尢舛﹖可笑。侯西面﹐伯東面﹐仿曲禮「諸公東面﹐諸侯西面」爲說。不知曲禮東面﹑西面者以其對立而言﹐非朝也﹐朝無不北面者。說詳曲禮。又因此遂分六服﹐四面環繞而朝﹐五狄則南面﹐夫人君南面﹔今南面朝南面﹐有是理乎﹖卽此而言﹐此節文之荒誕﹐不辧可知矣。﹝卷五九﹐頁一一—一二﹞

昔殷紂亂天下﹐脯鬼侯以享諸侯。是以周公相武王以伐紂。武王崩﹐成王幼弱﹐周公踐天子之位﹐以治天下。六年朝諸侯於明堂﹐制禮作樂﹐頒度量而天下大服。七年致政於成王﹐成王以周公爲有勛勞於天下﹐是以封周公於曲阜﹐地方七百里﹐革車千乘﹐命魯公世世祀周公以天子之禮樂。

七年致政於成王﹐本洛誥「周公誕保文武受命﹐惟七年」之語﹐不知洛誥敍周公治洛凡七年﹐非致政也。因作七年致政﹐遂謂六年朝諸侯﹐皆妄也。﹝卷五九﹐頁一四﹞

是以魯君﹐孟春乘大路﹐載弧韣﹐旗十有二旒﹐日月之章﹐祀帝於郊﹐配以後稷﹐天子之禮也。

孟子言「公侯皆方百里」﹐又言「周公封於魯﹐爲方百里」﹐周禮「五百里」已不足信﹐此云七百里﹐蓋妄以革車千乘爲說。然天子地方千里爲萬乘﹐魯旣七百里﹐奚止千乘﹖蓋襲詩而不計其說之﹖也。成王命魯公世世祀周公天子之禮樂﹐魯祀帝於郊﹐配以後稷﹐悉誣妄。﹝卷五九﹐頁一六—一七﹞

季夏六月﹐以禘禮祀周公於太廟﹐牲用白矣﹐尊用犧﹑象﹑山罍﹐郁尊用黃目﹐灌用玉瓚﹐大圭﹐薦用玉豆﹐雕篹﹐爵用玉琖﹐仍雕﹐加以璧散﹑璧角﹐俎用梡嶡。升歌淸廟﹐下管象﹐朱幹玉戚﹐冕而舞大武﹔皮弁素積﹐裼而舞大夏。昧﹐東夷之樂也﹔任﹐南蠻之樂也。納夷蠻之樂於大廟﹐言廣魯於天下也。

悉誣妄之說﹐不備辧。﹝卷五九﹐頁一九﹞

是故﹐夏礿﹑秋嘗﹑冬烝﹐春社﹑秋省而遂大蠟﹐天子之祭也。

上言「季夏六月﹐禘周公於太廟」﹐故此不言禘﹐然據此當是春禘﹐上何以言夏禘﹖夏禘矣﹐此又何以言夏礿﹖明是湊雜成文。鄭氏以其不言春禘﹐遂謂魯在東方﹐王春東巡守﹐故魯闕春禘﹐夫郊社旣可同天子﹐豈廟祭反不得全乎﹖曲說可恨。﹝卷六○﹐頁二﹞

太廟﹐天子明堂。庫門﹐天子臯門。雉門﹐天子應門。振木鐸於朝﹐天子之政也。

天子諸侯之門﹐經無明文﹐自鄭司農注周禮云「天子五門﹐臯﹑庫﹑雉﹑應﹑路。」鄭氏本其說﹐謂﹕「天子五﹐魯有雉﹑庫﹑路﹐則諸侯三門歟﹖」按﹕鄭說未可信﹐然猶作疑詞﹐後儒不考﹐直據以爲天子五門﹐諸侯三門矣﹐可哂也。劉原父曰「以詩書禮春秋考之﹐天子有臯﹑應﹑詩。畢書。﹐無雉﹑庫﹑路﹐諸侯有雉﹑春秋。﹑路﹐無臯﹑應﹑畢。」按﹕劉此論頗核然﹐其餘之說﹐仍謂天子五門﹐諸侯三門﹐何也﹖﹝卷六○﹐頁三—四﹞

鸞車﹐有虞氏之路也。鉤車﹐夏后氏之路也。大路﹐殷路也。乘路﹐周路也。有虞氏之旗﹐夏后氏之綏﹐殷之大白﹐周之大赤。夏后氏鴒馬﹐黑鬣。殷人白馬﹐黑首。周人黃馬﹐蕃鬣。夏后氏牲尙黑﹐殷白矣﹐周騂剛。泰﹐有虞氏之尊也。山罍﹐夏后氏之尊也。著﹐殷尊也。犧象﹐周尊也。爵﹐夏后氏以琖﹐殷以鸋﹐周以爵。灌尊﹐夏后氏以雞彜﹐殷以鸋﹐周以黃目。其勺﹐夏后氏以龍勺﹐殷以疏勺﹐周以蒲勺。

一味堆砌成文﹐罔顧其義之謬悠﹐辭之復疊也。﹝卷六○﹐頁七﹞

魯公之廟﹐文世室也。武公之廟﹐武世室也。

按﹕春秋文十三年「世室屋壞」﹐公羊曰「周公爲太廟﹐魯公爲世室﹐羣公爲宮。」此以魯公爲之廟爲世室﹐與公羊同。然魯止此一世室﹐今以武公之廟亦稱世室﹐按﹕成六年「立武宮」﹐稱曰宮﹐與所謂羣公爲宮者正合。豈世室乎﹖且以世室上加文武字﹐尢謬。意以其爲武公故順稱武﹐則是魯公以武公而得稱文也﹐甚可笑。以魯公當文王﹐以武公當武公﹐可謂癡絕﹐而後世庸鄙寡識之儒﹐宗鄭氏以七廟爲文武廟在其內之說﹐見王制。因此有文武世室之名﹐並爲周之文王廟爲文世室﹐武王廟爲武世室﹐是又以文武而得文世室﹑武世室之名也。吁﹗文武之功徳﹐何薄於周﹐乃降不祧之廟而稱室耶﹖尢可嗤已。﹝卷六○﹐頁九﹞

米廩﹐有虞氏之庠也。序﹐夏后氏之序也。瞽宗﹐殷學也。頖宮﹐周學也。

王制云「天子曰璧雍﹐諸侯曰頖官。」或已疑其附會﹐此因魯頌泮水之詩而謂之周學﹐更鑿。﹝卷六○﹐頁一○﹞

夏后氏以楬豆﹐殷玉豆﹐周獻豆。有虞氏服韍﹐夏后氏山﹐殷火﹐周龍章。有虞氏祭首﹐夏后氏祭心﹐殷祭肝。周祭肺﹐夏后氏尙明水﹐殷尙醴﹐周尙酒。有虞氏官五十﹐夏后氏官百﹐殷二百﹐周三百。

前後堆砌雕飾﹐悉無證據﹐或據此以議禮則失之矣。鄭氏執周官「三百六十」﹐謂此云「三百」者﹐記時冬官亡矣。又謂昏義「官百二十」﹐是夏時有虞氏官宜六十﹐夏后氏以百二十﹐殷宜二百四十﹐不殊夢中說夢。﹝卷六○﹐頁一三﹞

凡四代之服﹑器﹑官﹐魯兼用之。是故﹐魯﹐王禮也﹐天下傳之久矣﹐君臣未嘗相弒也﹐禮樂刑法政俗未嘗相變也﹐天下以爲有道之國。是故﹐天下資禮樂焉。

周用一代之制﹐王禮也。魯兼用四代之制﹐不但非王禮﹐亦並非帝禮制﹐是不知何禮也﹐而乃謂之王禮﹐文理且不通﹐更何論其義之謬妄乎﹖﹝卷六○﹐頁一五﹞

喪服小記

朱仲晦曰「儀禮喪服﹐子夏作傳﹐小記是解傳中之曲折。」按﹕喪服傳爲子夏作﹐斯言豈可信﹖且喪服旣以有傳﹐焉得傳又有記﹖必無此理。況篇中於傳有合有否﹐豈是解傳者乎﹖爲此記者﹐徒見篇名喪服二字相同﹐遂云然﹐實未嘗讀二篇之文耳。今以文按之﹐小記當在傳前﹐是傳乃解小記之曲折﹐非小記解傳之曲折也。說見繼父不同居章。黃叔陽曰「朱子謂小記是解喪服傳﹐據此則宜引喪服傳正文解之﹐但小記瑣碎﹐又無條序﹐故難引也。觀此亦可見其眞矣。」使小記果與傳一一合﹐豈待黃氏而後能引乎﹖此篇言淺義深﹐直三代人手筆﹐謂之小記者﹐謙詞也。鄭氏曰「以其記喪服之小義」﹐夫喪服等耳﹐何分大﹑小之義哉。篇中言禘﹑言大小宗﹐恐非小義也。篇中有數條可商﹐豈以其近古而不及遠之釐正者與﹖﹝卷六一﹐頁一—二﹞

斬衰﹐括發以麻。爲母﹐括發以麻﹐免而以布。齊衰﹐惡笄以終喪。

上云斬衰﹐下云爲母﹐交互見而不排。﹝卷六一﹐頁二﹞

男子冠而婦人笄﹐男子免而婦人髽。其義﹕爲男子則免﹐爲婦人則髽。

言冠以見免﹐言笄以見髽﹐上句是陪說。孔氏以厭冠惡笄爲言﹐非。﹝卷六一﹐頁四﹞

苴杖﹐竹也。卻杖﹐桐也。

按﹕儀禮喪服傳亦有此文﹐則謂小記解傳者﹐卽可見其非矣。﹝卷六一﹐頁五﹞

男主必使同姓﹐婦主必使異姓。

此謂無子而爲之主後者言也﹐古惟大宗無子﹐始得立後﹐重宗也﹐小宗無子則絕﹐故曰男子必主同姓﹐婦主必使異姓也。後世宗法旣廢﹐凡無子者必立後﹐此文遂成虛言。﹝卷六一﹐頁八﹞

親親以三爲五﹐以五爲九﹐上殺﹑下殺﹐旁殺而親畢矣。

上殺﹐由父以至髙祖也。下殺﹑由長子以至元孫也。旁殺﹐固宜指兄弟而言﹐然上殺﹑下殺之中﹐亦皆有旁殺。疏所謂「發父而旁殺﹐如世叔期之類。發祖而旁殺﹐如叔祖小功之類。發兄弟而旁殺﹐如同祖兄弟大功之類。發子而旁殺﹐如猶子期之類」﹐其義乃備。陳可大第舉兄弟推說﹐謂「同父期﹐同祖大功﹐同曾祖小功﹐同髙祖緦麻」﹐尙未詳耳。﹝卷六一﹐頁九﹞

王者禘其祖之所自出﹐以其祖配之﹐而立四廟。庶子王亦如之。

鄭氏謂﹕此禘爲郊周之祖所出﹐爲靈威仰﹐人皆知其謬妄﹐不復辧。王制「七廟」﹐而此云四廟﹐禮言之不同也。陳用之據韋元成爲「始受命而王﹐故立四廟﹐止於髙祖」﹐方性夫謂「此據月祭之廟言之」﹐郝仲輿謂「據五服言之」﹐並非。陳可大直以七廟解四廟﹐益妄。庶子王亦如之﹐大抵謂世子早世﹐無子而庶子立﹐陳用之謂「此庶子爲人後者」﹐陸農師謂「王者統序旣絕﹐若漢光武后有天下者」﹐並支蔓﹐非。﹝卷六一﹐頁二﹞

是故祖遷於上﹐宗易於下。尊祖故敬宗﹐敬宗所以尊祖禰也。

別子﹐鄭氏曰「諸侯之庶子。」孔氏曰「諸侯適子之弟﹐別於正適。」按﹕「疏說較明。蓋總諸侯適子之次第也﹐不必分適庶﹐若正適之弟亦有同母﹐豈必是庶乎﹖或謂「自繼世之子爲適子﹐其餘𨿽妻之子﹐亦庶子而已」﹐然必得如此發明乃可﹐豈其然乎﹖按﹕孔氏旣曰「諸侯適子之弟﹐別於正適」﹐似單以諸侯之次第一人爲別子﹐是一君祗有一大宗者。後於大傳又云「第二子以下﹐悉不得禰先君﹐故曰別子」﹐又似凡爲諸侯之弟皆爲別子﹐是一君有無數大宗者﹐亦欠明了。呂與叔曰「國君之適長爲世子﹐繼先君之統。自母弟而下﹐皆不得宗嗣君﹐又不可無統屬﹐故次適爲別子。別子爲君一族大宗之祖﹐每一君有一宗。」此說可以正之。

鄭氏又於大傳曰「別子謂公子﹐若始來在此國者﹐後世以爲祖也。」孔氏曰「若始來在此國者﹐此謂非君之親﹐或是異姓始來在此國者﹐故亦謂之別子﹐以其別於在本國不來者。」按﹕鄭孔此說尢贅。鄭謂若始來在此國者﹐似乎取譬爲祖二字之義﹐未必實然﹐第其立說本自支蔓﹐而孔直認爲實然﹐以此等亦謂之別子﹐是於本文外﹐增一別子矣。陳用之曰「谷梁曰『燕周之分子也』﹐分子卽別子也。然則別子不特公子而已﹐有來自他邦而爲卿大夫者﹐有起於民庶而爲卿大夫者﹐亦謂之別子。」是於本文外﹐又增一別子矣。孔說卿大夫自他國來奔﹐此不常有之事﹐何必爲之立說乎﹖且別子者以其同爲君之子﹐不得繼爲諸侯﹐因別其支﹐自爲祖﹐故曰別。今乃謂別於本國不來﹐非其義矣。陳說在當時宗法﹐行於上自必及於下﹐但說文祗言在上者﹐且卿大夫起於民庶﹐其立宗則系適長﹐豈得謂之別子乎﹖陳可大因總合注疏及陳說而曰「別子有三﹕其一卽謂諸侯適子之弟﹐別於正適者﹔其一謂異姓公子﹐來自他國﹐別於本國本來者﹔其一謂庶姓起爲卿大夫﹐別於不仕者。」以「別於不仕者」釋卿大夫起於民庶之別子﹐卽從孔氏別於本國之說生來﹐悉牽彊無理。按﹕此惟第一說是﹐其餘悉非本文之義﹐世人耳目爲所眩惑﹐反於正義不明﹐特正之。繼禰者爲小宗﹐鄭氏曰「別子﹐庶子之長子﹐爲其昆弟爲宗也。」孔氏曰「彌謂別子之庶子﹐以庶子所生長子繼此庶子﹐與兄弟爲小宗。」此說亦不然。禰謂別子之謂弟﹐凡母弟庶弟皆在內。諸弟旣不得禰先君﹐則諸弟之子自不得以先君爲祖﹐故諸弟之子﹐繼此諸弟﹐僅止於禰日繼禰也﹐此各爲一小宗也。若如鄭說繼別大宗﹐旣屬別子二世矣﹔繼禰小宗﹐又屬別子三世﹐何其遼遠乎﹖蓋大宗之法﹐由別子二世而起﹐小宗之法﹐亦由別子之第二世而起﹐如此說方與記文爲宗﹑爲小宗之例相符。至於別子之長子﹐旣繼別爲大宗﹐其次子所生之長子﹐繼禰爲小宗﹐自不必言。今第言二世﹐則三世自該其內﹐何必及舉三世爲說乎﹖且依其言﹐一若大小宗﹐同在別子一支﹐而諸公子並不得爲小宗者﹐此義尢不可不申明之也。小宗亦是適爲之﹐無適則庶。鄭謂之庶﹐亦與言大宗之庶同爲混耳。有五世而遷之宗﹐其繼髙祖者也。諸解皆明﹐不更詳。﹝卷六一﹐頁一五—一七﹞

庶子不祭祖者﹐明其宗也。庶子不爲長子斬﹐不繼祖與禰也。庶子不祭殤與無後者﹐殤與無後者從祖祔食。庶子不祭禰者﹐明其宗也。

此節上下不祭祖禰二義﹐共有兩說﹕鄭氏一說﹐陸農師﹑徐伯魯﹑郝仲輿之徒不從鄭氏﹐別爲一說。鄭氏曰「庶子不祭祖者﹐明其尊宗以爲本也﹐禰則不祭矣。言不祭祖者﹐主謂宗子庶子俱爲適士﹐得立祖禰廟者。凡正體在乎上者﹐謂下正猶爲庶也。」庶子不祭禰者﹐宗子庶子俱爲下士﹐得祭禰廟也﹐按﹕此以上句屬宗庶俱爲適士者﹐言因適士得立祖廟﹐故曰庶子不祭祖。以下句屬宗庶俱爲下士者﹐言因下士祗得立禰廟﹐故曰庶子不祭禰。其義旣多添設﹐亦未確當。何則﹖記文但論宗庶﹐不論爵位﹐卽以爵位論﹐適士得立祖廟固矣。然宗子𨿽爲庶人﹐庶子爲適士﹐亦必立祖廟於繼祖宗子之家﹐而不敢自祭祖﹐不必宗子亦爲適士也。若庶子是禰﹐庶卽爲適士﹐其禰廟亦自在繼禰宗子之家﹐何待下士而始言不祭禰乎﹖所以陳可大承其解﹐更爲謬誤﹐見集說而不知實自鄭始。徐伯魯曰陸﹑郝說同。﹕「庶子非繼祖之宗﹐不得繼祖﹐明繼祖之宗有所在也。言祖則自祖而上可推矣﹐殤與無後皆謂庶子之子也﹐庶子不得祭此二者﹐蓋以二者皆當祔食於祖廟﹐其祖卽庶子之禰也﹐庶子不得立禰廟﹐但祭於繼禰小宗之家已﹐旣不祭禰則亦不得祭此二者矣。故下言不祭禰﹐明祭禰之宗有所在也﹐如此亦自可通﹐似不必爲舊說所拘也。」按﹕此解𨿽謂不拘舊說﹐然於上下二句俱無關會﹐少實義﹐亦未可從。今愚爲之解曰﹕爲祖庶父是庶子。禰適己是父適子。之庶子﹐則得自祭禰而不得自祭祖﹐以祖廟在繼祖宗子之家故也﹐故曰庶子不祭祖。若僅爲禰庶﹐己是父庶子。則並不得自祭禰﹐以禰廟在祭禰宗子之家故也﹐故又曰庶子不祭禰。如此解﹐似可免紛紛葛藤。庶子不爲長子斬﹐不祭祖與禰故也。謂庶子不爲長子斬﹐因此長子不繼祖﹐以己之不繼禰故也。云不繼祖與禰﹐統言之爾。古人之文以意爲主﹐不可以辭害之。鄭孔因其言祖與禰﹐遂謂皆指死者之父必祖適父適﹐乃得爲長子斬﹔若祖庶父適﹐亦得爲長子斬。此執滯之見也。己是父適則應立廟﹐立廟則己長子傳重﹐傳重卽當服斬﹐豈以己爲庶孫之故﹐而遺其父哉﹖如其說﹐記文當曰庶孫﹐不當曰「庶子」矣。記文旣曰庶子不爲長子斬﹐則適子可爲長子斬明矣。庶子不祭殤與無後者﹐此殤與無後者﹐自皆指庶子之子。鄭孔謂不祭殤者﹐父之庶不合立父廟﹐故不得自祭其子﹔不祭無後者﹐祖之庶不合立祖廟﹐故不得祭兄弟之無後者。此執滯之見也。其意以爲祭殤﹐𨿽適殤尙不祭﹐成人無後不祭可知。故以無後屬兄弟言﹐不知所謂殤與無後者﹐亦是統言之爾﹐且以無後亦指適子言﹐何不可也。﹝卷六一﹐頁一九—二一﹞

禮不王不禘。

陸師農曰「此文宜在王者禘其祖之所自出上。」﹝卷六一﹐頁二五﹞

世子不降妻之父母﹐其爲妻也﹐與大夫之適子同。

與大夫之嫡子同﹐謂與大夫適子爲妻齊衰不杖期同。陳可大謂「與大夫服適子之服同」﹐謬。﹝卷六一﹐頁二五﹞

父爲士﹐子爲天子諸侯﹐則祭以天子諸侯﹐其屍服以士服。父爲天子諸侯﹐子爲士﹐祭以士﹐其屍服以士服。

父爲天子諸侯﹑子爲士﹐此事不恆有﹐此以文勝而不必義勝者也。說者𨿽謂若桀紂然﹐其子皆封爲王者﹐後亦非爲士矣。鄭氏曰「天子之子當封爲王者後﹐云……爲士則擇宗之賢若微子者﹐不必封其子爲王者後﹐及所立爲諸侯者。」此亦曲說﹐周先封武庚﹐庚誅始擇微子耳。﹝卷六一﹐頁二六—二七﹞

婦當喪而出﹐則除之。爲父母喪﹐未練而出﹐則三年﹔旣練而出﹐則已。未練而反﹐則期﹔旣練而反﹐則遂之。

婦當喪而出而反﹐此事卽在古亦罕有﹐何必爲此禮文也。﹝卷六一﹐頁三○﹞

三年而後葬者必再祭﹐其祭之間不同時而除喪。

期而祭﹐兼練祥言。期而除喪﹐兼除首絰及衰言。三年而後葬者﹐必再祭﹐其祭之間不同時而除喪﹐所以明祭不爲除喪之義。蓋三年有故不葬﹐其祭仍以時而舉﹐而其服不除﹐以親柩之在殯也﹐是祭不爲除喪明矣。注疏悉未明。﹝卷六一﹐頁二﹞

大功者主人之喪﹐有三年者﹐則必爲之再祭。朋友﹐虞祔而已。

言大功者﹐以見期之主人喪﹐其爲之再祭不待言矣。應子和曰「體朋友死於我殯之義﹐練祥不必大功矣﹐親黨皆不得而辭也。推行有死人﹐尙或殣之之心﹐則虞祔不必朋友﹐而凡相識者皆不得而拒也。」按﹕記文言主喪舉祭之事﹐非殯與殣可比﹐禮正以親疏爲等殺。如其說則類愛無差等之學矣﹐不可不辧。﹝卷六二﹐頁三﹞

生不及祖父母諸兄昆弟﹐而父稅喪﹐己則否。

按﹕檀弓曰「小功而不稅﹐則是遠兄弟終無服也﹐而可乎﹖」小功如此﹐況期乎﹖此何禮也。﹝卷六二﹐頁五﹞

降而在緦小功者﹐則稅之。

檀弓謂「正小功當稅」﹐此並謂降小功當稅﹐然則上云期不稅者﹐何耶﹖﹝卷六二﹐頁六﹞

爲君母后者﹐君母卒﹐則不爲君母之黨服。

庶子旣爲適母后﹐豈可以適母之存沒而異其禮乎﹖鄭氏謂﹕「徒﹐從。」庶子後適母﹐不得爲徒從也。﹝卷六二﹐頁七﹞

復與書銘﹐自天子達乎士﹐其辭一也。男子稱名﹐婦人書姓與伯仲﹐如不知姓則書氏。

男子稱名﹐而云自天子達﹐此禮可疑﹐未有臣子稱君父之名者。鄭氏謂「殷禮質不重名」﹐殷禮𨿽質﹐奚至不重名﹐且亦安見此之所言爲殷禮乎﹖如不知姓則書氏﹐鄭氏無解﹐孔氏循鄭殷禮之說﹐因附會爲「殷無世﹐系六世而昏」﹐此邪說也。其釋氏謂「如孟孫三家之屬」﹐然則此豈殷世耶﹖又如孟孫三家﹐豈有不知其爲姬姓者﹖其於本文之義全屬茫昧﹐大抵鄭孔於姓氏不能知其源委﹐玆詳於下。﹝卷六二﹐頁一○﹞按﹕姓氏之別﹐禹貢曰「錫土姓。」左傳﹕「眾仲云﹕天子建徳﹐因生賜姓﹐胙之土而命之氏。」姓爲人所自生﹐天子賜之﹐如伯益姓曰姜﹑禹姓曰姒﹑契姓曰子﹑稷姓曰姬之類是也。氏則諸侯所命卿大夫﹐或以爵﹐如公子﹑公孫。或以國﹐如齊魯秦吳。或以官﹐如司馬﹑司空。或以邑﹐如韓趙魏。或以王父之字﹐如孟仲季。或以先世之謚如文武桓宣。之類是也。姓所以系倫類之正統﹐百世而不變﹔氏所以別子孫之旁出﹐數世而一變。故三代以前姓氏爲二﹐姓可兼稱氏﹐氏不可稱姓﹐男子則稱氏﹐如魯﹐姬姓而稱孟叔仲氏﹔齊﹐姜姓而稱欒髙崔國氏之類。婦人則稱姓。如王姬﹑伯姬﹑季姬﹐孟姜之類。男子稱氏者﹐所以別貴賤也﹐貴者有氏﹐賤者有名無氏也。婦人稱姓者﹐所以別昏姻也﹐異姓可昏﹐同姓不可昏也。假如昭公夫人本爲吳孟姬﹐曰吳孟子﹐其獘立見矣。此文云書姓與伯仲﹐卽如伯姬孟姜之類。然何以有不知其姓者也﹖降至於後﹐氏族益繁﹐千塗萬徹﹐隨時隨地皆可爲氏﹐如於居則東陵﹑北郭﹐於事則白馬﹑靑牛﹐於技則巫屠﹑陶卜﹐由是傳遠寢微﹐而致有昧其姓者﹐此所謂不知甚姓﹐乃女之父有氏而昧其姓者﹐書氏則書父之氏而已。因觀記文之說﹐知古人姓氏之分﹐其流乃亦有獘﹐夫不知其姓﹐不將同姓爲昏乎﹖故曲禮亦云「買妾不知其姓﹐則卜之」﹐是微特買妾而已﹐卽娶妻亦有之﹐想亦卜之耶﹖迨秦漢以後﹐姓氏始混而爲一﹐姓固姓﹐氏亦爲姓矣。然則此所云不知甚姓者﹐固周之末世而巳﹐爲秦漢以後﹐以氏爲姓之濫觴與﹖﹝卷六二﹐頁一○—一二﹞

斬衰之葛與齊衰之麻同﹐齊衰之葛與大功之麻同﹐麻葛皆兼服之。

斬衰之葛與齊衰之麻同﹐齊衰之葛與大功之麻同﹐皆謂重喪之葛與輕之麻同也。蓋男子重首﹐婦人重要﹐不可變。男子輕要﹐婦人輕首﹐麻可變葛﹐故曰麻葛皆兼服之。如斬衰卒哭﹐男子變首絰要帶以葛﹐若又遭齊衰之喪﹐則以齊衰之麻易葛帶﹐其首絰猶是斬衰之葛。婦人變首絰以葛﹐不變要帶之麻﹐則以齊衰之易葛﹐其要帶猶是斬衰之麻﹐齊衰遭大功之喪亦然。但男子首服葛﹐要服麻﹐可謂之麻葛兼服﹔婦人上下皆麻﹐似不可謂兼服﹐所以鄭氏曰「兼服之﹐謂服麻又服葛也。……兼服之文﹐主於男子。」然亦不可油也。婦人之首旣嘗服葛﹐今又服麻﹐兼服之文亦可該之﹐不必以辭害意。間傳云「輕者包」﹐卽謂男要女首爲輕原有二「輕」字﹐下字誤衍﹐今刪。﹐新喪之麻可以包舊喪之葛﹐以麻包葛﹐包卽兼也﹐間傳又云「兼服之服重者﹐則易輕者也。」亦卽明此義也。郝仲輿以其不該婦人而別爲說曰「兼服爲斬衰卒哭後﹐遭齊衰之喪﹐服齊衰之麻絰可﹐服斬衰之葛絰亦可。齊衰卒哭後﹐遭大功之喪﹐服大功之麻絰可﹐服齊衰之葛絰亦可﹐服問云﹕『麻之有本者變三年之葛』是也。」其說益混。服問云「三年之喪﹐旣練矣﹐有期之喪﹐旣葬矣﹐則帶其故葛帶﹐絰期之絰﹐服其功衰。大功之喪﹐亦如之。」此言期功之喪旣葬者﹐若未葬豈可以葛代麻﹐而云此可彼亦可乎﹖又引「麻之有本者變三年之葛」之語爲證﹐不知此正言大功以上﹐其要絰之麻不絕﹐本重於三年之葛﹐故必變之﹐其非此可彼亦可益明矣﹐柰何反取以證乎﹖﹝卷六二﹐頁一二—一四﹞

士祔於大夫則易牲。

郝仲輿曰「如祖爲大夫﹐祭用少牢﹐士祔食則易以特牲﹐不敢因祖之牲﹐蓋主可祔禮﹐不可假也。鄭謂不以卑牲祭尊﹐同用少牢﹐非也。後云妾無妾祖姑者易牲﹐而祔於女君﹐亦謂各異其牲耳。」此說是。又謂﹕「此是士死﹐無後主﹐祔於祖。」非也。此篇多言孫祔祖﹑孫婦祔祖姑﹑妾祔妾祖姑﹐皆謂卒哭之祔﹐非無後者祔食之祔也﹐不然何言無後者如是之多耶﹖惟上章殤與無後者從祖祔食﹐乃謂無後者耳。﹝卷六二﹐頁一八—一九﹞

繼父不同居也者﹐必嘗同居。皆無主後﹐同財而祭其祖禰爲同居﹐有主後者爲異居。

繼父不同居也者﹐必嘗同居﹐呼下有主後者爲異居。有主後者爲異居﹐卽所謂必嘗同居也﹐但有主後﹐便爲異居耳﹐此文家呼應法。皆無主後﹐同財而祭其祖禰爲同居﹐此文家插敍法。云必嘗同居﹐又見始終未嘗同居者﹐便爲路人而無服矣﹐此文家意外補襯法。喪服傳云「夫死妻﹖子幼﹐子無大功之親﹐與之適人﹐而所適者亦無大功之親。」卽此所云皆無主後也。又云「所適者以其貨財﹐爲之築宮廟﹐歲時使之祀焉。」卽所云同財而祭其祖禰也。觀小記惟一句傳﹐以數句明之﹐則是傳乃解小記之曲折﹐豈是小記解傳之曲折乎﹖﹝卷六二﹐頁一九—二○﹞

士大夫不得祔於諸侯﹐祔於諸祖父之爲士大夫者﹐其妻祔於諸祖姑﹐妾祔於妾祖姑。亡則中一以上而祔﹐祔必以其昭穆。諸侯不得祔於天子﹐天子諸侯大夫可以祔於士。

此爲卒哭之祔「祔」字﹐原誤作「附」﹐今徑攺。﹐舊說是。郝仲與曰「此爲爲庶子無後而祔食於祖者之禮。鄭以爲旣葬卒哭之祔﹐若是則廟制有常數﹐各祀其祖禰﹐各有小宗﹐焉得祔於諸祖﹖妻從夫﹐妾從嫡﹐焉符祔於諸祖姑﹖妾不世祭﹐焉得屢世有妾祖姑廟﹖」此說非也﹐按﹕卒哭之祔﹐其時新宮未作﹐三年喪畢﹐新宮成﹐始得專祀﹐何得爲此紛紛之疑﹐而以此祔爲無後祔食﹐且於諸侯不得祔於天子﹐天子﹑諸侯﹑大夫可以祔於士﹐悉解不通矣。其曰﹕妾母不世祭﹐焉得屢世有妾祖姑廟﹖此因下有妾母不世祭之文﹐則不當有妾祖姑廟﹐遂以此節通主無後者言﹐而不知其誤解妾母不世祭之文也。說見下。按﹕妾祔於妾祖姑﹐謂有子之妾也。妾無特廟﹐如始祖之妾﹐其初祔於嫡。下章謂妾無妾祖姑﹐易牲而祔於女君是也。自此孫妾祔於妾祖姑﹐卽祖廟。無則中一以上祔於髙祖之妾﹐又無則仍祔於女君也。此見下文。若妾母不世祭﹐此如下章所謂爲庶母﹑爲庶祖母之類﹐是先有子而子死﹐以他妾之子爲之後者﹐與此不同。孔氏曰「妾母不世祭於孫﹐否則妾無廟﹐今乃云祔於髙祖者﹐當爲壇祔之。」此說誤後來。黃叔陽曰「妾無世祭之理﹐則必無祔廟之禮﹐況大夫以上﹐已不爲庶母服﹐又豈有葬畢而祔之之禮哉。故妾祔數句﹐宜爲疑經。」此說益誤。其謂大夫以上不爲庶母服則不祔廟﹐此庶母自有子﹐焉得不祔廟乎﹖若竟謂妾不祔廟﹐則子亦不得祭其母矣﹐又豈特不世祭而巳耶﹖自孔氏始爲此誤解﹐而黃氏承之﹐郝氏又承之﹐遂不得明矣﹗張氏曰「亡則中一以上而祔﹐指上三者﹐舊說專指妾言者。」非。愚謂﹕豈但不可專指妾言﹐妾本不當在內﹐因上二者而帶言之耳。何則﹖下文云「妾無妾祖姑者﹐易姓而祔於女君」。﹝卷六二﹐頁二三—二四﹞

宗子﹐母在爲妻禫。

疏引賀瑒曰「父在﹐適子爲妻不杖則不禫。若父沒母存﹐則爲妻得杖﹐又得禫。凡適子皆然﹐嫌畏宗子﹐尊嚴其妻﹐故特云宗子母在爲妻禫﹐宗子尙然﹐則其餘適子母在爲妻禫可知。」此一說也。衛氏集說取之﹐疏又引賀循曰「宗子母在爲妻禫﹐則其非宗子﹐其餘適子﹐父在爲妻﹐並不得禫也。」此又一說也﹐徐伯魯﹑郝仲輿皆從之﹐當以後一說爲長。若陳氏集說上言適子母在則爲妻禫﹐用賀瑒之說﹐下又言非宗子而母在者不禫﹐用賀循之說﹐則相矛盾矣。﹝卷六三﹐頁一﹞

爲慈母后者﹐爲庶母可也﹐爲祖庶母可也。

爲庶母可則爲其子也﹐爲祖庶母可則爲其孫也。郝仲輿不得其義﹐乃謂﹕「已妾之子爲父﹐妾無子者﹐後越昭穆之次。」非也。此亦疏說未明之故﹐徐氏集說則非。﹝卷六三﹐頁三﹞

慈母與妾母﹐不世祭也。

此卽承上爲慈母后者一節而言﹐古文節次多參錯不聯貫﹐如此慈母卽上慈母﹐妾母卽上庶母庶祖母之類﹐文從省而總名曰妾母。此皆無子﹐或前有子而子死者﹐故謂此慈母與妾母﹐𨿽皆繼之爲後而不世祭也。子祭而孫止也﹐孔氏以此妾母爲庶子自爲其母﹐誤矣。若是﹐將孫不祭其祖母乎﹖余說見上。﹝卷六三﹐頁五—六﹞

丈夫冠而不爲殤﹐婦人笄而不爲殤。爲殤後者﹐以其服服之。

爲殤後者以其服服之﹐孔氏謂﹕「大宗子在殤中而死﹐族人爲後大宗﹐而不得後此殤者爲子也﹐以其父爲殤義故也﹐旣不後殤而宗不可絕﹐今來爲後殤者之人不以殤者之爲父﹐而依兄弟之服服此殤也。」此說是。蓋此本不承上二句﹐另自爲義也﹐後儒皆承上二句作解﹐所以皆誤。陳可大謂﹕「此當立後者﹐乃是已冠之子。」按﹕記文明云已冠不爲殤﹐何嘗云已冠可立後乎﹖徐伯魯釋後爲喪主﹐謂﹕「旣冠卽笄則爲成人﹐故兄弟爲其主後者﹐以其服服之而不服殤。」按﹕喪主稱後﹐似牽彊。且曰爲殤後則明是殤矣﹐何得又以爲不爲殤之成人乎﹖郝仲輿謂﹕「殤𨿽冠﹐無爲父之道﹐若立後﹐但依本親服服之。」按﹕小宗不立後﹐若立後乃是大宗﹐然則仍同疏義﹐何必又曰殤𨿽冠云云乎﹖徐郝二說又承陳氏之誤如此。﹝卷六三﹐頁七﹞

庶子在父之室﹐則爲其母不禫。庶子不以杖卽位﹐父不主庶子之喪﹐則孫以杖卽位可也。父在﹐庶子爲妻以杖卽位可也。

庶子在父之室﹐古以取妻爲授室﹐在父室謂未授室成昏者﹐本是在父母之室﹐以母死故云在父之室也。爲庶子又幼﹐故不爲其母禫﹐若已成昏則禫矣。孔氏謂「此爲不命之士﹐父子同宮者﹐若異宮則禫」﹐謬甚。父子從無異宮﹐說見內則﹐且室與宮其立說意異﹐安可附會﹖又如其說士爲母不禫﹐大夫爲母則禫﹐未聞士大夫於父母之喪亦有等殺也﹐無貴賤一也之義謂何﹖﹝卷六三﹐頁一一﹞

妾無妾祖姑者﹐易牲而祔於女君可也。

此卽主妾祔於妾祖姑之妾﹐與上妾母不世祭之妾不同﹐解者疑之﹐非是﹐說見慈母與妾母不世祭下。女君則適妻﹐鄭氏謂「適祖姑」﹐亦非凡上章言妾從女君而出﹐及妾爲君之長子與女君同﹐皆指正適而言﹐豈此獨爲祖姑乎﹖必不然矣。鄭以女君爲「祖姑」者﹐以孫祔祖列之﹐孫之妾旣無妾祖姑可祔﹐故當祔於適祖姑﹐不知孫婦本祔於祖姑﹐若妾又祔於祖姑則適不分﹐爲未宜﹐故宜祔於適妻也。又前章云妾祔於妾祖姑﹐亡則中一以上﹐此句無承﹐上三者則妾亦宜祔於髙祖之妾﹐今又謂祔於女君﹐或以祖妾髙祖妾皆亡﹐然後祔於女君耳。但古人之文前後錯出﹐未嘗屑屑求合﹐解者須以意通之。易牲見上「士祔於大夫則易牲」下。﹝卷六三﹐頁一五—一六﹞

士不攝大夫。士攝大夫﹐惟宗子。

此謂大夫之喪無主後﹐士卑不得攝而主之﹐惟宗子爲士乃可﹐宗子尊故也。鄭孔謂士喪無主﹐不敢使大夫兼攝爲主﹐若宗子爲士而無主後者﹐可使大夫攝主之。此說之誤有三﹕不類本文語气﹐一也。前章言大夫不主士之喪﹐此言士不主大夫之喪﹐義正相備﹐如其說則於大夫不主士之喪爲復﹐二也。宗子無子﹐死自應立後﹐安得有無主後者﹖三也。﹝卷六三﹐頁一七﹞

陳器之道﹐多陳之而省納之可也﹐省陳之而盡納之可也。

鄭氏分多陳省納爲賓客所贈﹐省陳盡納爲主人自作﹐殊屬武斷。陸師農曰「陳器之道如其陳之數而納之正也﹐卽𨿽多陳之少納之﹐省陳之盡納之﹐禮亦不禁﹐是之謂可。」此解亦通﹐第嫌稍混耳。郝仲輿曰「賓客親戚皆有器物贈死﹐故陳設多﹐然納於壙中者有限﹐故省多則少納﹐少則盡納﹐適宜而止。不以財儉親﹐不以美設禮﹐斯可矣。」此解特精。﹝卷六三﹐頁一九﹞

與諸侯爲兄弟者服斬。

陸農師謂「兄弟如此則諸父亦然」﹐郝仲輿謂「兄弟以上則本服此」﹐二者當以陸爲正。﹝卷六三﹐頁二○﹞

下殤小功﹐帶﹐澡麻不絕本﹐詘而反以報之。

以報之本是期﹐降在小功﹐故視大功以報之﹐鄭氏指帶言謂「合而糾之」﹐非。﹝卷六三﹐頁二一﹞

婦祔於祖姑﹐祖姑有三人則祔於親者。

三字疑二字之誤﹐不然何以再言繼娶乎﹖郝氏仲輿曰「以三人爲適繼庶」﹐非也﹐庶爲妾則祔於妾祖姑矣。﹝卷六三﹐頁二二﹞

其妻爲大夫而卒﹐而後其夫不爲大夫而祔。句。於其妻則不易牲。妻卒而後夫爲大夫而祔﹐句﹐依張氏讀。於其妻則以大夫牲。

夫爲大夫﹐卽云其妻爲大夫﹐秦漢人無此字法。又二處皆以而祔句絕﹐謂祔於祖姑。秦漢人無此句法。予於篇下謂三代人手筆﹐豈誣也哉。﹝卷六三﹐頁二三﹞

爲父後者﹐爲出母無服。無服也者﹐喪者不祭故也。

爲父後者一條﹐前文已有﹐此又解之﹝卷六三﹐頁二四﹞

緦小功﹐虞卒哭則免。旣葬而不報虞﹐則𨿽主人皆冠﹐及虞則皆免。爲兄弟旣除喪已﹐及其葬也﹐反服其服﹔報虞卒哭則免﹐如不報虞則除之。遠葬者比反哭者皆冠﹐及郊而後免反哭。

旣葬則速反而虞﹐日中而行事﹐蓋古人葬限以地。檀弓上云「葬於北方」﹐謂國北之地也﹐此云旣葬而不報虞﹐豈以有葬地距家遠者與﹖然謂𨿽主人皆免﹐恐未宜。﹝卷六二﹐頁二五﹞

除殤之喪者﹐其祭也必玄。除成喪者﹐其祭也﹐朝服縞冠。

必玄者﹐對下而言﹐謂冠服也﹐而玄裳自在其中。鄭氏必謂「黃裳」﹐以士冠禮云「玄端玄裳黃裳雜裳﹐可也」﹐士冠禮本言其皆可﹐而鄭分「元裳」爲上士服﹐余爲中下士服﹐因以黃裳爲「釋禫之服」﹐不敢服上士之服也。此除殤喪之服﹐宜服釋禫之服﹐故黃裳也﹐如此展轉迂折﹐當時得成知禮﹐知此等禮而已。﹝卷六三﹐頁二七﹞

奔父之喪﹐括發於堂上﹐袒降踴﹐襲絰於東方。奔母之喪﹐不括發﹐袒於堂止﹐降踴﹐襲免於東方。絰卽位﹐成踴﹐出門哭止。三日而五哭三袒。

奔喪篇「父母皆括發」﹐此云奔母喪不括發﹐與之不同。﹝卷六三﹐頁二七﹞

適婦不爲舅後者﹐則姑爲之小功。

適婦不爲舅後﹐謂此適婦無子而死﹐其先時舅死﹐無爲傳重者﹐則姑爲之小功﹐如庶婦服也。此不論適子在否皆然﹐故不言適子而言適婦也。若舅則先此適婦而死﹐故不言舅而言姑也﹐文體宜如此。鄭氏謂「其夫有廢疾他故﹐死而無子」﹐若是則不應獨言適婦矣﹔又未釋出舅死之由﹐若是則不應獨言姑矣。文義不明﹐何以言禮。﹝卷六三﹐頁二八—二九﹞

大傳

此篇乃漢儒因襲喪服小記及儀禮喪服傳而作﹐且多舛誤。其名大傳者﹐殆有淩駕小記之意。﹝卷六四﹐頁一﹞

禮﹐不王不禘。王者禘其祖之所自出﹐以其祖配之。諸侯及其大祖。大夫士有大事﹐省於其君﹐幹祫及其髙祖。

小記云「王者禘其祖之所自出﹐以其祖配之」﹐又云「禮﹐不王不禘」﹐此篇開口便襲之﹐取其大事爲首﹐以見別於小記而名爲大傳也。喪服傳齊衰不杖期章﹕「大夫及學士﹐則知尊祖矣﹐諸侯及其太祖﹐天子及其始祖之所自出。」此襲其諸侯及其太祖之文﹐而以大夫及學士則知尊祖﹐易爲大夫士有大事﹐省於其君﹐幹祫及其髙祖。按﹕合羣祖之主於太廟﹐謂之祫。大夫三廟﹕一昭﹐一穆﹐與太祖之廟而三﹐其髙曾無專廟﹐不得謂之祫。士二廟﹐無太祖廟﹐益無處可祫矣。且曰省﹐曰幹﹐於義亦非正。觀喪服傳之言申下以及上﹐文調義順﹔此則由上及下﹐措詞牽彊﹐因襲之﹖欲蓋彌彰也。﹝卷六四﹐頁二﹞

牧之野﹐武王之大事也。旣事而退﹐柴於上帝﹐祈於社﹐設奠於牧室﹐遂率天下諸侯執豆●﹐逡奔走﹐追王大王亶父﹑王季歷﹑文王昌﹐不以卑臨尊也。

孫泌氏曰「觀大傳此書﹐似與武成所記略同。然祈社自是往伐之時﹐不在旣事之日﹔燔柴自是至豊之後﹐不在於牧野之諸侯駿奔走﹔執豆籩自是祀周廟之禮﹐非設奠於牧室﹐三者之祭皆失其實。不知漢儒竊見古文武成舛誤之經而爲是言耶﹖抑自記其所聞而荒謬失實﹐有違於經也。」按﹕孫氏此言可謂有識矣。第不知古文武成本襲大傳而更易之﹐大傳之言則尢謬耳。其云追王大王亶父﹑王季歷﹑文王昌﹐又襲中庸而謬者也﹐中庸曰「武王未受命﹐周公成文武之徳﹐追王大王﹑王季﹐上祀先公﹐以天子之禮。」蓋言武王末年受命﹐逾年後崩﹐周公乃成文武之徳﹐制爲追王之禮﹐非言武王也。武王且非﹐況謂武王於牧室乎﹖謂不以卑臨尊﹐亦謬。大王﹑文王爲武王之祖父﹐其尊孰大於是﹐豈必待追王而後尊﹖卽據其言組紺以上﹐又以卑臨尊﹐何耶﹖﹝卷六四﹐頁五—六﹞

上治祖禰﹐尊尊也。下治子孫﹐親親也。旁治昆弟﹐合族以食﹐序以昭穆﹐別之以禮義﹐人道竭矣。

此襲小記「上殺﹑下殺﹑旁殺而親畢矣」爲說﹐易殺字爲治字﹐未允﹔易親畢矣爲人道竭矣﹐語義亦未允。﹝卷六四﹐頁八﹞

聖人南面而聽天下﹐所且先者五﹐民不與焉﹕一曰治親﹐二曰報功﹐三日舉賢﹐四曰使能﹐五曰存愛。五者一得於天下﹐民無不足﹐無不瞻者﹔五者一物紕繆﹐民莫得其死。聖人南面而治天下﹐必自人道始矣。

以報功先﹐尊賢使能﹐理未允。﹝卷六﹐頁九﹞

同姓從宗﹐合族屬﹔異姓主名﹐治際會。名著而男女有別。其夫屬乎父道者﹐妻皆母道也﹔其夫屬乎子道者﹐妻皆婦道也。謂弟之妻婦者﹐是嫂亦可謂之母乎﹖名者﹐人治之大者也﹐可無愼乎﹖

「其夫屬乎父道者」至末﹐襲喪服大功九月章﹐鄭氏曰「謂之婦與嫂者﹐以其在己之列﹐以名遠之耳。復謂嫂爲母﹐則令昭穆不明。」按﹕此因弟婦而言﹐當時本稱弟妻爲婦﹐見爾雅。但是借稱之辭﹐謂不可因稱弟妻爲婦﹐遂謂同於子婦也。若然﹐則「嫂亦可謂之母乎」以見兄弟妻非母道﹑婦道﹐不當爲服之意耳。鄭郤主不可謂嫂爲母一邊言﹐誤矣。謂弟妻爲婦則有之﹐世安有謂嫂爲母者而煩爲申說乎﹖蓋謂嫂爲母﹐只因弟婦而反詰之辭也。陳可大又謂「弟婦與嫂母皆言不可」﹐此祖朱仲晦之說﹐尢混。本文論服制﹐非論稱謂也﹐說詳喪服。﹝卷六四﹐頁一一﹞

四世而緦﹐服之窮也。五世袒免﹐殺同姓也。六世﹐親屬竭矣。其庶姓別於上而戚單於下﹐婚姻可以通乎﹖系之以姓而弗別﹐綴之以食而弗殊﹐𨿽百世而昏姻不通者﹐周道然也。

謂同姓不昏爲周道﹐此語未可信。然則周以上皆同姓昏乎﹖郝仲輿以其義之未允﹐曲解周道爲猶言周行雲爾﹐亦未然。﹝卷六四﹐頁一二﹞

服術有六﹕一曰親親﹐二曰尊尊﹐三曰名﹐四曰出入﹐五曰長幼﹐六曰從服。

出入二字費解﹐鄭氏以女子之嫁爲出﹐在室爲入。謂嫁爲出是已﹐謂在室爲入﹐不牽彊乎﹖成容若以爲「被出或無子﹐復歸本宗」﹐甚迂。陸農師以「出入爲卽下一輕一重」﹐亦臆說。﹝卷六四﹐頁一四﹞

自仁率親﹐等而上之﹐至於祖﹐名曰輕﹔自義率祖﹐順而下之﹐至於禰﹐名曰重。一輕一重﹐其義然也。

鄭氏曰「用恩則父母重而祖輕﹐用義則祖重而父母輕。恩重者爲之三年﹐義重者爲之齊衰。」如此說記文至於禰名曰重﹐則是至於禰名曰輕矣。且義重者爲之齊衰三月﹐義輕者爲之三年﹐更說不去。輔漢卿曰「親親﹐仁也﹐逆而上之則漸輕﹐故至於祖名曰輕。尊尊﹐義也﹐順而下之則漸重﹐故至於禰名曰重。輕則緦麻三月﹐重則斬衰三年。」此說於記文似協矣﹐但親親之仁固是逆上漸輕﹐尊尊之義何以順下漸重乎﹖且父母於祖爲卑﹐又安得以父母爲尊也﹐亦不可通。合二說觀之﹐則本文語意蓋有獘矣。﹝卷六四﹐頁一六﹞

有百世不遷之宗﹐有五世則遷之宗。百世不遷者﹐別子之後也。宗其繼別子之所自出者﹐百世不遷者也。宗其繼髙祖者﹐五世則遷者也。尊祖故敬宗﹐敬宗﹐尊祖之義也。

此襲小記之文而增刪之也﹐何以知之﹖小記之文髙渾錯落﹐不爲排整﹐此則平順淺露矣。如小記云「庶子不祭祖者﹐明其宗也」﹐又云「庶子不祭禰者﹐明其宗也」﹐此直刪去祖禰而但云庶子不祭﹔小記云「有五世而遷之宗」﹐此增百世不遷之宗以對之。此等處皆可見﹐或不信爲增刪小記﹐試於此等處作小記增刪大傳觀﹐便知必無是理矣。「庶子不爲長子三年﹐不繼祖也」﹑「敬宗﹐尊祖之義也」皆喪服傳文。﹝卷六四﹐頁二○﹞

小記大傳兩處之文本一﹐而鄭氏釋此別子爲公子﹐「若使來在此國者」﹐殊無謂﹐說見小記文下。宗其繼別子之所自出﹐卽上繼別爲宗之義﹐繼別卽別子之子也﹐繼別子之所自出﹐別子之子出自別子也﹐宗其繼別子之所自出﹐其宗乃爲百世不遷者也。其文本無深意﹐但「之所自出」四字乃小記言禘及喪服傳言天子之文﹐用來殊覺費解。所以孔氏誤解爲「別子所由出」﹐而陳用之駁以爲「別子所由出則先君也﹐其可宗乎」﹐此說是也。朱仲晦因其費解﹐便以爲衍﹐又屬武斷﹐然則固作者之有以啟之矣。﹝卷六四﹐頁一九—二○﹞

有小宗而無大宗者﹐有大宗而無小宗者﹐有無宗亦莫之宗者﹐公子是也。公子有宗道。公子之公﹐爲其士大夫之庶者﹐宗其士大夫之適者﹐公子之宗道也。

孔氏曰「此經明諸侯之子﹐身是公子﹐上不得宗先君﹐下未得爲後世之宗﹐不可無人主領之義。君無適昆弟﹐遣庶兄弟一人爲宗領公子﹐禮如小宗﹐是有小宗而無大宗也。君有適昆弟﹐使之爲宗以領公子﹐更不得立庶昆弟爲宗﹐是有大宗而無小宗。公子惟一﹐無他公子可爲宗﹐是有無宗亦無他公子來宗於已﹐是亦莫之宗也﹐公子是也。」鄭氏無解﹐惟於公子有宗道」下曰「所宗者適﹐則如大宗﹔無適而宗庶﹐則如小宗。」陸氏﹑呂氏見衛氏集說。陳氏禮書。皆本之﹐其說殊謬。其意以繼別大宗在別子二世﹐又誤以繼禰小宗在別子三世﹐說見小記。則別子一世無人主領﹐故謂君有適昆弟﹐使爲宗以領公子﹐謂之如大宗﹔君無適昆弟則使庶昆弟一人以領公子﹐謂之如小宗。夫公子卽別子﹐身旣爲宗﹐卽可領諸弟﹐何必反推一適弟或庶弟以領之﹐而謂之如大宗如小宗乎﹖必無是理也。且如其說﹐謂小宗在別子之三世﹐則別子之次子一世亦無人主領﹐又將如何﹐此一說之不可通也。程伊川曰「別子爲主﹐上不敢宗諸侯﹐下亦無人宗之﹐此無宗亦莫之宗也。別子之適子﹐卽繼父爲大宗﹐此有大宗而無小宗也。別子之諸子﹐別子𨿽是祖﹐然是諸子之禰﹐繼禰者爲小宗﹐此有小宗而無大宗也。」郝氏通解。本之。按﹕此亦以公子現世而言﹐但謂公子旣有適子﹐又有諸子﹐以其未再傳而言﹐俱謂之無大小宗可也﹐以其已傳而言俱謂之有大小宗亦可也﹐何必於此曰有﹑於彼曰無﹐於此曰無﹑於彼曰有﹐爲是遊移之詞耶﹖且從第三句解起﹐亦不協﹐此一說之不可通也。歸熙甫曰「公子者﹐別子之爲祖者﹐何以爲宗﹖曰公子非宗也﹐不爲宗而宗之﹐道出焉耳。公子之大宗者﹐公也﹐已自別於正體無大宗矣﹐𨿽其子爲繼別之宗﹐猶繼禰也。迨五世當遷而後不遷之宗於是乎出﹐未及五世猶小宗也﹐所以謂有小宗而無大宗也。公子𨿽無大宗而不得謂之非大宗之祖﹐𨿽爲大宗之祖而未及乎繼禰之祖﹐所謂有大宗而無小宗也。公子一人而已﹐己無大宗﹐是有無宗也﹐無小宗是亦莫之宗也。」徐氏集注。本之。按﹕此卽本程說而稍變言之﹐惟於有小宗而無大宗一句﹐說得較詳﹐其於有大宗而無小宗﹐更說不去﹐故連用二𨿽字駕過﹐此豈解釋典制之文耶﹖又三句者字﹐自謂公子有此三事﹐今以第三句作分頂上二句﹐尢不協﹐此一說之不可通也。要之記文本屬空滑無實義﹐所以任人各爲臆解﹐究無能通之。若此公子有宗道一段﹐鄭氏曰「公子不得宗君﹐君命適昆弟爲之宗﹐使之宗之﹐是公子之宗道也。」此解非﹐諸家多從之﹐說見上。歸熙甫曰「公子之公指公子之子﹐公孫也。公子之庶子有爲士爲大夫者﹐其適子亦有爲士爲大夫者﹐庶者宗適﹐如公子二世之庶宗其繼禰之適﹐三世之庶宗其繼祖之適﹐四世之庶宗其繼曾祖之適﹐五世之庶宗其繼髙祖之適而爲小宗﹐六世之庶宗其繼別之適而爲大宗﹐小宗四﹑大宗一﹐並而爲五﹐而其變至於無窮﹐是乃公子之宗道也。」徐氏集注。本之。按此說爲大小宗之法﹐孰不知之﹖記文豈是如此﹐公子之公卽公子之父﹐君也﹐今解作子﹐猶謬。愚按﹕此似爲士大夫立說﹐嫌宗子爲士﹑支子爲大夫尊以厭之﹐故爲公子之父﹐爲其凡爲士爲大夫之庶者﹐世世其爲土爲大夫之適者﹐此公子宗道也。其稱宗以適﹐稱支以庶﹐其統言士大夫者。士宗大夫﹐大夫宗士﹐俱在其中矣。觀諸解皆止言適庶﹐而竟不及士大夫之義﹐則本文士大夫不爲閒文乎﹖﹝卷六四﹐頁二二—二五﹞

絕族無移服﹐親者屬也。

喪服傳文。﹝卷六四﹐頁二六﹞

自仁率親﹐等而上之至於祖﹐自義率祖﹐順而下之至於禰﹐是故人道親親也。親親故尊祖﹐尊祖故敬宗﹐敬宗故收族﹐收族故宗廟嚴﹐宗廟嚴故重社稷﹐重社稷故愛百姓﹐愛百姓故刑罰中﹐刑罰中故庶民安﹐庶民安故財用足﹐財用足故百志成﹐百志成故禮俗刑﹐禮俗刑然後樂。詩云「不顯不承﹐無斁於人斯。」此之謂也。

此又將「上自仁率親」二段文復說一番﹐後接以小記「尊祖故敬宗」及喪服傳「大宗者收族者也」諸文﹐衍成無數排句﹐漢文之惡道也。或曰「子論說經義﹐何以其文爲哉﹖」予曰「孔孟之學皆重知言﹐吾儒讀書必貴有識﹐無識不能辧別經文﹐徒欲論說經義﹐不可得也。惟是察其言之古近則可知其世之先後﹐知其世之先後則可知其典禮制作之源流。舉凡因襲之﹖﹐附會之由﹐皆有所不能遁矣。苟眞膺齊觀﹐是非罔辧﹐一往依隨爲說﹐則耳目心思盡受錮於古人﹐未能溢出銖寸之外﹐𨿽鉆研往復﹐盡气窮年﹐亦復奚虋乎﹖予非敢自詡知言﹐惟是『讀書必貴有識』此一語﹐固將終身以之矣。」﹝卷六四﹐二六—二七﹞

少儀

少﹐幼少之少﹐如內則所謂「十年學幼儀」是也。鄭氏「爲小威儀」﹐非﹐威儀已屬小﹐不當又稱小矣。朱仲晦謂「卽小學之支流余裔」﹐尢非﹐小學乃古人學字之名﹐非此之謂也。按﹕此篇多與曲禮內則同﹐作少儀者當在曲禮後﹐內則前﹐以篇中之文而知之。詳篇內。其義旣多互發而語尢精峭﹐堪兩與兩篇媲美矣。﹝卷六五﹐頁一﹞

聞始見君子者﹐辭曰「某固願聞名於將命者。」不得階主。敵者此「敵」字﹐與下文「敵」字﹐原皆作「適」﹐依今本攺。﹐曰「某固願見。」罕見曰「聞名」﹐亟見曰「朝夕」﹐瞽曰「聞名」。

不得階謂不由階升堂也﹐猶見曰聞名﹐主人曰將命者之意﹐主指所見之人﹐適者其主相敵者也。鄭氏乃以主字連上讀﹐非。郝仲輿不從之﹐是。﹝卷六二﹐頁二—三﹞

適有喪者曰「比」﹐童子曰「聽事」﹐適公卿之喪﹐則曰「聽役於司徒」。

比﹐相助死者爲治具之義。孟子曰「且比化者」﹐亦作庀。左傳「季文子卒﹐宰庀家器爲葬備﹐聽役於司徒」﹐檀弓「孟獻子喪﹐司徒旅歸四布」。﹝卷六五﹐頁五﹞

若君將適他﹐臣如致金玉貨貝於君﹐則曰「致馬資於有司。」敵者曰「贈從者。」

按﹕臣致君金玉貨貝﹐此春秋以來諸侯好貨之風﹐治世必無有。﹝卷六五﹐頁六﹞

受立授立﹐不坐。性之直者﹐則有之矣。

曲禮「授立不跪﹐授坐不立」﹐此多受立﹐彼多授坐。﹝卷六五﹐頁七﹞

始入而辭﹐曰「辭矣」。卽席﹐曰「可矣」。排闔說屨於戶內者﹐一人而已矣。有尊長在﹐則否。

陸農師曰「宜承『道瞽亦然』﹐脫亂在此。」此說可存。﹝卷六十五﹐頁八﹞

不疑在躬﹐不度民械﹐不願於大家﹐不訾重器。

不疑在躬﹐不度民械﹐二句相連﹐說謂我不有可疑之事在躬﹐則人自信之﹐不必度民機械之來也。大家﹐如韓﹑魏之家。不訾之訾﹐鄭氏謂「思也」﹐方性夫謂「計度」﹐引國語「訾相」以證﹐陳可大主「非毀」字解﹐三說未詳孰是﹖﹝卷六五﹐頁一○﹞

泛埽曰埽﹐埽席間曰拚。拚席不以鬣﹐執箕膺擖。

馬領毛曰鬣﹐古人制爲拂﹐用以辟蠅蚋﹐因名曰鬣。後以塵尾爲之﹐又名塵。拚席不以鬣者﹐鬣爲手持之物﹐易以拚席﹐故戒拚席不以鬣﹐明埽地有埽地之帚﹐拚席有拚席之帚也。鄭氏以鬣爲帚﹐謂「帚恆埽地﹐不潔淸。古未聞以鬣爲帚﹐亦未聞稱頨爲鬣」﹐殊杜撰﹐而向來字書多據鄭注解字﹐其承誤處未易悉數。卽如此篇上以訾爲思﹐此以鬣爲帚﹐下以穎爲枕﹑爲刀環﹐詡爲敏而有勇之類﹐皆使字義蒙混千古﹐良可浩嘆。﹝卷六五﹐頁一一﹞

不貳問。問卜﹑筮曰「義與﹖志與﹖」義則可問﹐志則否。

「不貳問」卽「再三瀆﹐瀆則不告」之意﹐卜筮問義不問志﹐眞千古論筮﹑卜之名言。左昭十二年「南蒯將叛﹐筮而遇坤之比﹐曰﹕『黃裳元吉。』子服惠伯曰﹕『忠信之事則可﹐不然必敗。』南蒯果敗」。人皆舉此事以證此義﹐蓋以蒯爲志而非義也。予以爲此事固不可證﹐卻不如此論。蒯𨿽叛季氏也﹐季氏權臣﹐叛之非過﹐故𨿽敗而得吉﹐此正是義非志也﹐不然胡爲筮得吉哉。惠伯當時言此折之﹐思沮其謀﹐不得爲定論也。﹝卷六五﹐頁一二﹞

不貳問指卜筮者自問﹐問卜筮指卜筮者問來卜之人﹐上下兩問不必相蒙﹐劉執中謂「兩問字皆指卜筮者自問﹐問卜筮以下所以釋不貳問之義」﹐甚牽彊﹐陳可大解問卜筮爲「見卜筮而問之」﹐尢迂。﹝卷六五﹐頁一二—一三﹞

尊長於己踰等﹐不敢問其年。燕見不將命。遇於道﹐見則面﹐不請所之。喪俟事﹐不犆弔。侍坐﹐弗使不執琴瑟﹐不畫。

手無容卽下數﹖毋爲口容之容﹐暑揮翣則弄手爲容﹐故曰手無容不翣也。玉藻「手容恭」﹐別是一義﹐不得侵混。﹝卷六五﹐頁一四﹞

執君之乘車則坐﹐僕者右帶劍﹐負良綏﹐申之面﹐拖諸幦﹐以散綏升﹐執轡然後步。

執君之乘車則坐。坐﹐跪也﹐卽曲禮「跪乘」也。僕者右帶劍﹐卽曲禮「奮衣由右上」之意﹐君位在左﹐故上由右﹐劍亦帶於右也。負良綏﹐申之面﹐拖諸幦﹐卽曲禮「君出就車則僕並轡授綏」也﹐但此時君未出﹐以待君耳﹐君出則授此良綏矣。以散綏升﹐卽曲禮「取貳綏」也。執轡然步﹐卽曲禮「執策分轡﹐驅之五步而立」也。此節之義與曲禮同﹐但皆是禦者君未出而待君之禮﹐敍法較曲禮錯綜﹐可謂善用曲禮者矣。朱仲晦駁疏謂「於負良三句﹐不當言君﹐此時君未出」﹐是已。然謂「以散綏升之後﹐君方出」﹐亦非也。微特以散綏升卽執轡然後步亦是待君﹐君未出也。﹝卷六五﹐頁一六﹞

侍坐於君子﹐君子欠伸﹐運笏﹐澤劍首﹐還履﹐問日之蚤莫﹐𨿽請退可也。

曲禮曰「侍坐於君子﹐君子欠伸﹐撰杖屨﹐視日蚤莫﹐侍坐者請出矣。」記者因上言不請退﹐恐此誤有獘﹐故下引曲禮文補之﹐復曰「𨿽請退可也」。自注疏以來﹐皆分侍坐於君子另爲一節﹐非也。凡記文語多相生﹐因不請退﹐遂生朝廷曰退﹔因朝廷曰退﹐遂生燕遊曰歸﹐師役曰罷﹐而再以侍坐於君子﹐補上不請退之意。其文若斷若連﹐最可玩味。又觀其引曲禮文﹐可知作少儀者在曲禮後﹐其增運笏﹑澤劍首﹐尢有意致摹神之筆。劍首﹐琫也﹐鄭氏謂「金器弄之﹐易以污澤」﹐非也。﹝卷六五﹐頁一八—一九﹞

事君量而後此與下兩「後」字﹐原皆作「後」﹐依今本攺。入﹐不入而後量。凡乞假於人﹐爲人從事者亦然。然﹐故上無怨而下遠罪也。

此節只重事君。觀末句單承﹐可見中二句亦是插法。﹝卷六一﹐頁一九﹞

不窺密﹐不旁狎﹐不道舊故﹐不戲色。

凡狎比之事皆非正﹐故曰旁狎。不道舊故﹐鄭氏謂「言知識之過失」﹐似乎歇後。郝仲輿謂「生平舊故向人稱道﹐則似有要挾」﹐亦牽彊﹐姑闕之。﹝卷六五﹐頁一九—二○﹞

爲人臣下者﹐有諫而無訕﹐有亡而無疾﹐頌而無﹐諫而無驕﹐怠則張而相之﹐廢則埽而更之﹐謂之社稷之役。

「頌易此與下兩「易」字﹐疑應作「勿」。」二句﹐只以論語「貧」「富」字換﹐轉甚妙。﹝卷六五﹐頁二○﹞

毋拔來﹐毋報往﹐毋﹖神﹐毋循枉﹐毋測未至。士依於徳﹐遊於藝。工依於法﹐遊於說。毋訾衣服成器﹐毋身質言語。

拔來報往之義﹐言人人殊﹐惟講義曰「毋拔來者﹐事來則應。毋報往者﹐事往則巳。未來則拔而致之﹐旣往則追而報之﹐此世所謂生事也。」此說姑存之。毋循枉﹐謂毋循習枉道枉己之事﹐不必如鄭說謂復遵行前日之不正云云也。遊於說﹐意當時工匠必有考工記之類是與。毋訾衣服成器﹐訾﹐毀也﹐謂衣服巳成及凡已成之器﹐不必訾毀之。鄭氏謂訾爲「思」﹐非。毋身質言語﹐與曲禮「疑事無質」同﹐言語謂人及我之言語﹐身質猶面質也。﹝卷六五﹐頁二一﹞

言語之美﹐穆穆皇皇。朝廷之美﹐濟濟翔翔。祭祀之美﹐齊齊皇皇。車馬之美﹐匪匪翼翼。鸞和之美﹐肅肅雍雍。

周禮保氏「六儀」襲而攺易之﹐鄭氏反謂此美字爲周禮「儀」字之誤﹐可恨。﹝卷六五﹐頁二二﹞

問國君之子長幼﹐長則曰「能從社稷之事」﹐幼則曰「能禦」﹑「未能禦」。問大夫之子長幼﹐長則曰「能從樂人之事矣」﹐幼﹐則曰「能正於樂人」﹑「未能正於樂人」。問士之子長幼﹐長則曰「能耕矣」﹐幼則曰「能負薪」﹑「未能負薪」。

此與曲禮同。曲禮曰「問國君之年﹐長﹐曰能從宗廟社稷之事矣﹔幼﹐曰未能從宗廟社稷之事也。問大夫之子﹐長﹐曰能禦矣﹔幼﹐曰未能禦也。問士之子﹐長﹐曰能典謁矣﹔幼﹐曰未能典謁也。問庶人之子﹐長﹐曰能負薪矣﹔幼﹐曰未能負薪也。」但典禮之答與問詞﹐與此文之答與問詞異﹐以此爲別耳﹐此善於脫胎之法者。陸農師以爲曲禮記天子之大夫士﹐少儀記諸侯之大夫士﹔應子和以爲曲禮乃他人之旁自相問﹐少儀則人問其子於父﹐皆非。﹝卷六五﹐頁二三—二四﹞

郝仲輿曰「此與曲禮小異而曲禮爲近。曲禮『國君子幼曰未能從宗廟之事』﹐此曰『未能禦』﹐禦非主職﹐故鄭作治事解。」愚按﹕此文有意與曲禮異﹐故其言若此。﹝卷六五﹐頁二四﹞

執玉﹑執龜筴不趨﹐堂上不趨﹐城上不趨。武車不式﹐介者不拜。

與曲禮「堂上不趨﹐執玉不趨」同。﹝卷六六﹐頁一﹞

婦人﹐吉事﹐𨿽有君賜﹐肅拜﹔爲屍坐﹐則不手拜﹐肅拜﹔爲喪主﹐則不手拜。

肅拜﹐●人端立而微鞠躬﹐俯首以拜也。男子則鞠躬俯首而拱﹐亦謂之肅﹐如所謂肅容之類。手拜﹐兩膝著地﹐用手爲拜也﹐說詳檀弓上。此言婦人無手拜之儀﹐其曰肅拜﹐曰不手拜﹐肅拜﹐曰不手拜﹐文法以錯落見異耳。然謂君賜肅拜亦可疑﹐爲喪主必稽顙﹐君賜豈不當稽首與﹖﹝卷六六﹐頁一﹞

葛絰而麻帶。

與檀弓「婦人不葛帶」之說同。﹝卷六六﹐頁二﹞

取俎進俎不坐。

此與後「其有折俎者﹐取祭﹐反之﹐不坐」之說大略相同﹐徐伯魯以此附於婦人爲一節﹐非﹝卷六六﹐頁三﹞

執虛如執盈﹐入虛如有人。

執虛如執盈﹐與曲禮「執輕如不克」同﹐而意更精妙。﹝卷六六﹐頁三﹞

未嘗不食新。

此嘗當主秋祭爲是﹐蓋左傳有「不食新」之說﹐正合。﹝卷六六﹐頁四﹞

僕於君子﹐君子升﹐下則授綏﹐始乘則式﹐君子下行﹐然後還立。

與曲禮「凡僕人之禮﹐必授人綏」同﹐而增始乘下行二事。﹝卷六六﹐頁四—五﹞

乘貳車則式﹐佐車則否。貳車者﹐諸侯七乘﹐上大夫五乘﹐下大夫三乘。

貳車者以下﹐周禮大行人襲此﹐易諸侯卿大夫爲公侯伯子男﹐鄭氏以此爲殷制﹐非。﹝卷六六﹐頁五﹞

有貳車者之乘馬﹑服車不齒﹐觀君子之衣服﹑服劍﹑乘馬弗賈。

與曲禮「齒路馬﹐有誅」之說同﹐本意言尊貴者之乘車服馬不齒﹐因上言貳車﹐遂謂之有貳車者﹐筆意敏妙。﹝卷六六﹐頁五—六﹞

其以乘壺酒﹑束脩﹑一犬賜人﹔若獻人﹐則陳酒執修以將命﹐亦曰「乘壺酒﹑束脩﹑一犬」。其以鼎肉﹐則執以將命。其禽加於一雙﹐則執一雙以將命﹐委其餘。

乘壺酒﹑束脩﹑一犬﹐此三物之例。其以鼎肉﹐此一物之例。其禽加於一雙﹐此一物而多數之例。本意言禽多則執一雙﹐今言加於一雙爲下執一雙起﹐眞善於撰詞者。﹝卷六六﹐頁六﹞

犬則執﹖﹐守犬﹑田犬則授擯者﹐旣受﹐乃問犬名。牛則執紖﹐馬則執靮﹐皆右之﹐臣則左之。

曲禮曰「效犬馬者﹐左牽之。」與此不合。孔氏謂「食犬則左牽之﹐右手防禦」﹐此曲說。守犬﹑田犬獨不當防禦乎﹖曲禮曰「獻民虜者操右袂」﹐孔氏謂「左手操其右袂﹐右手當制之」﹐則此與臣則左之之說合也。﹝卷六六﹐頁七﹞

車則說綏「綏」字下原誤衍「則」字﹐依今本刪。﹐執以將命。甲﹐若有以前之﹐則執以將命﹔無以前之﹐則袒櫜奉冑。器則執蓋。弓則以左手屈韣執拊。劍則啟櫝﹐蓋襲之﹐加夫襓與劍焉。

車則說綏﹐執以將命﹐與曲禮「獻車馬者執策綏」同。甲袒櫜奉冑﹐與曲禮「獻甲者則冑」同。弓則以左手屈韣執拊﹐與曲禮右手執簫﹐左手承弣」同。﹝卷六六﹐頁八﹞

笏﹑書﹑修﹑苞苴﹑弓﹑茵﹑席﹑枕﹑幾﹑杖﹑琴﹑瑟﹑戈有刃者櫝﹑筴﹑鑰﹐其執之皆尙左手。刀﹐卻刃授穎﹐卻授拊﹐凡有刺刃者﹐以授人則辟刃。

鄭氏謂上穎爲警枕﹐下穎爲刀鐶﹐皆非。上旣言枕﹐安得又以穎爲警枕﹖禾頭爲穎﹐則穎者首也﹐與鐶尢不相涉。按﹕上穎﹐矛屬﹐猶今之槍﹐以其鋒之利銳﹐故名。下穎﹐刃之首也﹐凡刀劍皆以柄爲首﹐其盡處則爲末。有刃者櫝﹐此四字是夾敍法。戈有刃者櫝與刀卻刃以下﹐卽曲禮「進戈者前其蹲後其刃﹐進矛戟者前其鐓」之意。﹝卷六六﹐頁九﹞

乘兵車﹐出先刃﹐入後刃。軍尙左﹐卒尙右。

出先刃﹐入後刃﹐鄭氏曰「不以刃向國也。」郝仲輿曰「出先刃﹐向敵也﹔入後刃﹐嫌倒戈也。」皆可通。總之本文旣妙﹐故令意義無窮。﹝卷六六﹐頁一○﹞

賓客主恭﹐祭祀主敬﹐喪祀主哀﹐會同主詡。軍旅思險﹐隱情以虞。

會同主詡﹐此亦春秋時人之言。詡字從言﹐應屬言語上解﹐謂陳詞誇大之意。鄭氏謂「敏而有勇﹐若齊國佐」﹐意國佐能陳詞拒晉師﹐故以爲敏而有勇﹐後來事書詞字﹐但釋曰敏而有勇﹐而不言所以陳詞之故﹐蒙混可笑。﹝卷六六﹐頁十﹞

燕侍食於君子﹐則先飯而後已﹐毋放飯﹐毋流歠﹐小飯而亟之﹐數﹖﹐毋爲口容。客自徹﹐辭焉則止。

先飯與玉藻諸篇之說同﹐後已卽曲禮「主人未﹖﹐客不虛口」之意。毋放飯二句﹐見曲禮。小飯對放飯言。﹖﹐小嚼也。數﹖﹐﹖欲數數﹐猶上亟意。緩散咀味﹐便爲口容。﹝卷六六﹐頁一一﹞

羞濡魚者進尾﹐冬右腴﹐夏右鰭﹐祭膴。

儀禮「公食與少牢皆右首」﹐士喪禮「左首公食」與士喪禮「皆進鰭﹐少牢進腴」﹐皆與此不合。﹝卷六六﹐頁一三﹞

酌尸之僕﹐如君之僕。其在車﹐則左執轡﹐右受爵﹐祭左右軌﹑範﹐乃飲。

周禮大馭「及祭酌僕﹐僕執左轡﹐右祭雨軹﹐祭軌乃飲」﹐襲此而小異之。解者亦以周禮辯證﹐非也。﹝卷六六﹐頁一四﹞

凡羞有湆者﹐不以齊。

孔疏引庾云「湆﹐汁也﹐若羞有汁則有鹽梅齊和﹐若食者更調和之﹐嫌薄主人味﹐故不以齊也」﹐又引賀氏云「凡湆皆謂大羹﹐大羹不和」﹐此二說皆未然。按﹕士昏禮云「大羹湆在爨」﹐湆汁從肉﹐乃肉汁也。以大羹湆連言﹐則湆非卽大羹矣。旣爲肉汁﹐不必更參以齊。﹝卷六六﹐頁一六﹞

羞首者﹐進喙﹐祭耳。

「羞首者進喙」﹐爲進食者言也。「祭耳」﹐爲客言也。﹝卷六六﹐頁一六﹞

尊者以酌者之左爲上尊﹐尊壺者面其鼻。

尊者以酌者「者」字﹐原闕﹐今依經文補。之左爲上尊﹐上尊﹐元酒也﹐卽玉藻「凡尊必上元酒」之意。尊壺者面其鼻﹐卽玉藻「惟君面尊」之意。﹝卷六六﹐頁一七﹞

飲酒者﹑禨者﹑醮者﹐有折俎不坐。未步爵﹐不嘗羞。

「未步爵﹐不嘗羞」﹐按﹕鄕飲酒鄕射燕禮大射皆先祭脯醢嚌肺﹐乃飲卒爵﹐與此不同﹐其說未詳。孔氏曰「殽羞本爲酒設﹐若爵未行而先嘗羞﹐是貪食矣。此謂無算爵之時﹐若正羞脯醢折俎﹐飲酒之前則嘗之。」按﹕無算爵自在嘗羞之後﹐此後豈復嘗羞乎﹖卽如其說﹐庶爵不可貪食﹐正羞獨可貪食乎﹖﹝卷六六﹐頁一七—一八﹞

牛與羊魚之腥﹐聶而切之爲膾。麋鹿爲菹﹐野豕爲軒﹐皆聶而不切。﹖爲辟雞﹐兔爲宛脾﹐皆聶而切之。切蔥若薤﹐實之酰以柔之。

與內則「肉腥細者爲膾」一節同。按﹕少儀在內則之前﹐觀內則「麋鹿魚爲菹」以下﹐用「或曰」二字﹐可見蓋引此也。此言牛與羊魚之腥﹐而內則但言麋肉﹔此言麋鹿爲菹﹐而內則言魚﹐是取其文而斷制之者。﹝卷六六﹐頁一八—一九﹞

凡飲酒﹐爲獻主者執燭抱燋﹐客作而辭﹐然後以授人。執燭﹐不讓﹑不辭﹑不歌。

上言執燭而客辭﹐執燭不讓以下又因言執燭之禮如此也。﹝卷六六﹐頁二○﹞

洗﹑穎﹑執食飲者勿气﹐有問焉﹐則辟咡而對。

有問焉則辟咡而對﹐與曲禮「有問焉則掩目而對」同﹐說詳曲禮。﹝卷六六﹐頁二一﹞

爲人祭曰致福﹐爲己祭而致膳於君子曰膳﹐祔﹑練曰告。凡膳告於君子﹐主人展之﹐以授使者於阼階之南「南」字原闕﹐依今本補。﹐南面再拜稽首送﹐反命﹐主人又再拜稽首。其禮﹕太牢則以牛左肩臂臑折九个﹐少牢則以羊左肩七个﹐犆豕則以豕左肩五个。

凡膳告於君子﹐兼上曰致福﹑曰膳﹑曰告而言。﹝卷六六﹐頁二一﹞

國家靡敝﹐則車不雕幾﹐甲不組縢﹐食器不刻鏤﹐君子不履絲屨﹐馬不常秣。

方性夫謂「五事必以車馬爲始終者﹐蓋車馬在禮爲重」﹐非也。先言車甲食器皆器也﹐又言君子﹐然後言馬﹐以次爲次敍耳。﹝卷六六﹐頁二二﹞

學記

此亦是當時子書﹐輯禮者以其言學﹐故采之。義近醇正﹐所乏精深之致﹐觀篇中托物比興語﹐似矜詞彩﹐而於聖人之道尙有未契合者。石梁王氏以「泛論」目之﹐爲有見。後儒但以其篇名言學﹐便極爲推崇﹐力駁泛論二字之非﹐正未曉其義爾。﹝卷六七﹐頁一﹞

發慮憲﹐求善良﹐足以謏聞﹐不足以動眾。就賢體遠﹐足以動眾﹐未足以化民。君子如欲化民成俗﹐其必由學乎﹗

謏﹐說文﹕「小也﹐誘也。」此宜主誘字解﹐謂誘致聞譽也﹐與下動字亦有關會﹐鄭氏主小言﹐未協。﹝卷六七﹐頁三﹞

古之教者﹐家有塾﹐黨有庠﹐術有序﹐國有學。

此云黨﹑術﹐與周禮六卿之「黨」﹑六遂之「遂」不同﹐鄭孔執周禮爲解﹐非也。術﹑遂古字通﹐月令「審端經術」。蓋以術從行﹐街衢之類﹐又與述同﹐述從﹖﹐故又與遂同耳。鄭謂「術當爲遂﹐聲之誤」﹐非也。陳可大攺術爲州﹐以合周禮州長「春秋以禮會民﹐而射於州序」﹐蓋妄矣。按﹕周禮州長射於州序﹐州學亦稱序﹐黨正飲酒於序﹐黨學亦稱序﹐固不足據。若王制「耆老皆朝於庠﹐習射尙功﹐習鄕尙齒」﹐鄕飲酒「迎賓於庠門之外」﹐鄕學亦稱庠﹐與此亦不合。孔氏爲之斡旋﹐而且以黨有庠﹐爲夏殷禮﹐謬。﹝卷六七﹐頁六﹞

比年入學﹐中年考校。一年視離經辧志﹐三年視敬業樂羣﹐五年視博習親師﹐七年視論學取友﹐謂之小成。九年知類通達﹐彊立而不反﹐謂之大成。夫然後足以化民易俗﹐近者說服而遠者懷之﹐此大學之道也。記曰「蛾子時術之。」其此之謂乎﹗

注疏又以此中年考校﹐不合周禮「三歲大比」﹐以爲夏殷禮﹐亦謬。蛾子時術之﹐鄭氏謂「蚍蜉之子﹐時術蚍蜉之所爲﹐其功乃復成大垤」﹐郝仲輿謂「術﹑述同﹐化也。蛾生子化虫﹐虫復化蛾﹐學能化民﹐亦猶是」﹐皆近鑿。愚按﹕此不過猶詩「教誨爾子﹐式谷似之」之意。大抵古人引經﹐不必盡合本文也。學一而已﹐謂之大學者﹐因九年大成大字﹐遂於學上加大字以尊之﹐不得因此言大學﹐謂又有小學也﹐不然此何以一三五七九通謂之大學乎﹖古人字學﹐乃謂之「小學」。﹝卷六七﹐頁九﹞

大學始教﹐皮弁祭菜﹐示敬道也。峨雅肄三﹐官其始也。入學鼓篋﹐孫其業也。夏﹑楚二物﹐收其威也。未卜禘不視學﹐遊其志也。時觀而弗語﹐存其心也。幼者聽而弗問﹐學不躐等也。此七者﹐教之大倫也。記曰「凡學﹐官先事﹐士先志。」其此之謂乎﹗

禘﹑大禘﹐每歲一行﹐亦實時禘。詳王制。郊特牲祭義謂「春禘」﹐王制謂「夏禘」﹐說各不同﹐此大﹖謂春禘也。必卜祭日乃視學者﹐大合樂將以祭也﹐陳用之以禘爲「喪畢之明年」﹐蓋油卜字爲說﹐未然。方性夫以爲「五年」﹐不知此非禘義﹐詳王制。且五年一視學﹐毋乃太疏闊乎﹖學不躐等之學如字﹐鄭氏訓爲「教」﹐亦無謂。﹝卷六七﹐頁一二—一三﹞

不學操縵﹐不能安弦﹔不學博依﹐不能安詩﹔不學雜服﹐不能安禮﹔不興其藝﹐不能樂學。

博依﹐依字卽書「聲依永」之義。雜服﹐服字服習之義﹐謂三百三千雜字所當服習者。﹝卷六七﹐頁一六﹞

今之教者﹐呻其占畢﹐多其訊﹐言及於數﹐進而不顧其安﹐使人不由其誠﹐教人不盡其材﹐其施之也悖﹐其求之也佛。夫然﹐故隱其學而疾其師﹐苦其難而不知其益也。𨿽終其業﹐其去之必速。教之不刑﹐其此之由「由」字﹐原作「謂」﹐依今本攺。乎﹗

數進猶數數進﹐「刑」如詩「百辟其刑」之刑。﹝卷六七﹐頁一八﹞

大學之法﹕禁於未發之謂豫﹔當其可之謂時﹐不陵節而施之謂孫﹔相觀而善之謂摩。此四者﹐教之所由興也。

禁未發﹐謂人凡有邪僻之念﹐皆須禁之於未發之先。當其可﹐謂凡教人必適當其可教之時﹐不可或先或後﹐如十年學書計﹐十三舞勺﹐成童舞象之類。鄭氏謂禁於未然爲「情欲未生﹐年十五時」﹐然則年十六﹐便可聽其縱肆而不禁也﹖謂當其可爲「年二十成人時」﹐然則二十之前﹐竟可不學耶﹖皆說不去。朱仲晦曰「當其可﹐謂適當其可告之時﹐亦不必以年爲斷。」按﹕下云時過然後學﹐則勤苦而難成﹐明是指年也。﹝卷六七﹐一九﹞

發然後禁﹐則扞格而不勝﹔時過然後學﹐則勤苦而難成﹔雜施而不孫﹐則壞亂而不修﹔獨學而無友﹐則孤陋而寡聞﹔燕朋逆其師﹔燕辟廢其學。此六者﹐教之所由廢也。君子旣知教之所由興﹐又知教之所由廢﹐然後可以爲人師也。

格﹐沮隔也。漢書「太后議格」﹐鄭氏謂「讀如凍﹖之﹖」﹐非也。燕辟之辟爲邪辟﹐鄭謂「辟諭」﹐尢非。﹝卷六七﹐頁二○﹞

故君子之教諭也﹐道而弗牽﹐彊而弗抑﹐開而弗達。道而弗牽則和﹐彊而弗抑則易﹐開而弗達則思。和﹑易以思﹐可謂善諭矣。

此段言教法甚精。﹝卷六七﹐頁二一﹞

善歌者使人繼其聲﹐善教者使人繼其志。其言也約而達﹐微而臧﹐罕譬而諭﹐可謂繼志矣。

善歌者﹐使人繼其聲﹐妙諭絕工。﹝卷六七﹐頁二二﹞

君子知至學之難易﹐而知其美惡﹐然後能博諭﹐能博諭然後能爲師﹐能爲師然後能爲長﹐能爲長然後能爲君。故師也者﹐所以學爲君也﹐是故擇師不可不愼也。記曰「三王﹑四代惟其師。」其此之謂乎﹗

從師推說到爲長爲君﹐一滚說來﹐又承以師也者所以學爲君也﹐意謂師何以爲君﹖蓋所以學爲君之理﹐以教人君也﹐是故擇師不可不愼﹐貼人君說﹐引記曰「三王﹑四代惟其師」﹐以見自古帝王皆有師之意。此節本是一气﹐旨亦明白﹐解者多自作支離﹐如師也者所以學爲君也﹐鄭氏曰「弟子學於師﹐學爲君」﹐甚迂﹐張子厚以學爲「教」﹐太直致﹐非記文意。三王四代惟其師﹐陳可大曰「三王四代之所以治﹐能作之君﹐作之師」﹐則是﹐又謂「人君能爲師」﹐與前後擇師尊師之義不侔矣。﹝卷六七﹐二三—二四﹞

善學者﹐師逸而功倍﹐又從而庸之﹔不善學者﹐師勤而功半﹐又從而怨之。善問者﹐如攻堅木﹐先其易者﹐後其節目﹐其久也﹐相說以解﹔不善問者反此。善待問者﹐如撞鐘﹐叩之以小者則小鳴﹐叩之以大者則大鳴﹐待其從容﹐然後盡其聲﹔不善答問者反此。皆進學之道也。

相說以解﹐說字當如舊解音悅﹐所謂於吾言無所不說是也。悅而後解﹐此善摹學者神情處。朱仲晦以爲如字﹐義便索然矣。從容﹐鄭氏謂「舂容﹐舂爲擊﹐容爲聲之形容﹐謂之重撞擊」﹐殊迂。胡邦衡謂從容爲「再三叩」﹐亦不協。朱仲晦謂「從容爲聲之餘韻﹐從容而將盡﹐言必答盡所問之意﹐然後止」﹐此解於正意﹑譬意﹑語气﹐皆不甚協。且待﹐其待字卽上待問待字﹐其字是指問者﹐今皆失之。陳可大謂「不急疾擊之﹐則鐘聲大小﹑長短﹐得以自盡」﹐亦非也﹐此言善答之意﹐如其說﹐又入善問中去矣。愚按﹕待其從容﹐然後盡其聲音﹐承上言鐘於大小之叩卽鳴如此﹐然必待撞鐘者從容少間﹐然後得盡其聲者﹐猶善待問者從容少間﹐尋思有得﹐然後盡其餘蘊以告也。﹝卷六七﹐頁二六﹞

記問之學﹐不足以爲人師﹐必也其聽語乎﹖力不能問﹐然後語之﹐語之而不知﹐𨿽捨之可也。

記問之學﹐謂其學徒揣人所應問者﹐以記誦之而已﹐此其人無得於心﹐而所知有限。所謂「呻占畢﹐多訊問」者也﹐故不足以爲人師。聽語﹐則但聽問者之語﹐而皆有以教﹐或口欲言不能問者﹐乃不待問而語之﹐其又不知則捨之耳﹐亦「不悱不發」﹐「不以三隅反則不復」之意﹐凡此卽所謂「從容」也﹐又曰此申言教也。﹝卷六七﹐頁二七—二八﹞

良治之子﹐必學爲裘﹔良弓之子﹐必學爲箕﹔始駕馬者反之﹐車在馬前。君子察於此三者﹐可以有志於學矣。

純乎善諭﹐絕妙。﹝卷六七﹐頁二八﹞

古之學者﹔比物醜類。鼓無當於五聲﹐五聲弗得不和﹔水無當於五色﹐五色弗得不章﹔學無當於五官﹐五官弗得不治﹔師無當於五服﹐五服弗得不親。

學於五官﹐師於五服﹐必皆承上五字說來﹐頗似不切合﹐然於不切合之中﹐仍有可切合者﹐此則先秦之妙筆也﹐所謂以詞采勝者在此。﹝卷六七﹐頁二九﹞

君子曰﹕大徳不官﹐大道不器﹐大信不約﹐大時不齊。察於此四者﹐可以有志於本矣。三王之祭川也﹐皆先河而後海﹐或源也﹐或委也﹐此之謂務本。

大時不齊﹐大意謂天時循環﹐疊運而不齊﹐大時從主宰處言之﹐所以與大徳等共謂之本﹐使學者察此以知本也。鄭氏以物之生死言不齊。未免偏狹﹐且有增添之獘。或以「揖讓徵伐」言之﹐則於本爲之義更無著落矣。﹝卷六七﹐頁三○﹞

樂記

樂記一篇﹐乃漢武帝時﹐河間獻王與諸生取文子﹑荀子﹑呂覽諸書湊集而成。其言多駁雜不純﹐大槪揚之過髙﹐反失其實﹔求之過遠﹐反昧其用。祗緣當時墨子非樂﹐故荀子諸子竭力﹖髙﹐以矯其失。竊恐先王制作之旨﹐初未嘗然﹐而聖賢之言中正平實﹐亦不如是之過於髙遠也。孔子曰「禮云禮云﹐玉帛云乎哉﹖樂云樂云﹐鐘鼓云乎哉﹖」蓋謂禮樂本乎人心﹐而外藉乎玉帛鐘鼓以行之﹐若全藉玉帛鐘鼓以爲禮樂﹐失禮樂之義矣﹐故用「云云」及「乎哉」文法﹐以喚醒世人﹐猶之言「人而不仁﹐如禮樂何」之意﹐非別有廣大深微﹑神奇要眇之旨也。又孔子答「禮之本」﹐曰「寧儉」﹔語「大師樂」﹐曰「可知」。孟子以事親從兄﹐言禮樂之實曰「節文斯二者﹐樂斯二者」。聖賢之言禮樂不過如此﹐無非從生民日用倫常上見﹐所以皆切實可行。奏漢諸儒不悟聖人「禮云樂云」之意﹐乃疑別有隱而未發者﹐於是推論及於極天蟠地﹐貫四時﹐同日月﹐理星辰﹐象風雨﹐行陰陽﹐通鬼神﹐窮髙遠﹐測深厚﹐以至艸木茂羽毛胎卵育﹐靡不竭盡形容﹐思以示廣大深微﹑神奇要眇﹐而孰知迂闊鮮質﹐義離聖賢之中道已大遠哉﹖又其所言﹐實規仿左傳子大叔之言禮﹐曰「夫禮﹐天之經也﹐地之義也﹐民之行也﹐天地之經而民實則之」云云。其言禮頗粗﹐是乃左氏之文也﹔不意後人推廣其說﹐至於如此﹐可謂泛濫而不知所歸矣。凡馬融所取以入記者三篇﹕一月令﹑一明堂位﹑一樂記﹐無一善者﹐不特於此﹐其言禮樂﹐皆非禮樂之義﹐與聖人之言恰相反﹐禮樂固皆由中而出﹐然自有先後本末重輕之分。聖人之言﹐如雲﹕「禮云」﹑「樂云」﹑「如禮何」﹑「如樂何」之類﹐此先後也﹔如﹕「立於禮」﹑「成於樂」之類﹐此本末也﹔如﹕言治道「爲國以禮」﹑「道之以禮」﹐言學問「約之以禮」﹑「過庭問禮」之類﹐而皆不及樂﹐此重輕也。自夫諸子繁興﹐異端並起﹐老子毀禮﹐喪乎禮者也﹐墨子非樂﹐喪樂者也﹐而荀卿諸人﹐則又祖老子之毀禮﹐墨子之非樂焉。故凡此篇之言﹐如﹕「知樂則幾」﹑「樂中出而禮外作」﹑「樂合情而禮飾貌」﹑「樂應天而禮配地」﹑「樂率神而禮居鬼」﹑「樂動內而禮動外」等語﹐皆是先樂後禮﹐本樂末禮﹐重樂輕禮﹐故曰與聖人之言恰相反也。其意欲﹖髙樂﹐卻抑下禮祖老子之毀禮﹐旣大失禮之義﹐辟墨子之非樂﹐並不得樂之實。禮樂交喪﹐罪浮老墨﹐何樂記之足云哉﹖又其甚者﹐文子爲老子弟子﹐傳老子之學者也﹐玆亦采其言以入篇中﹐其於聖賢性命之理﹐大相悖戾﹐後儒寡識﹐不出二氏之藩籬﹐反以其所言爲心性眞傳﹐從而遵奉之﹐闡發之﹐叛聖道而惑後學﹐莫此爲甚﹐尢不可不亟爲摘出﹐以告來世者也。詳人生而靜章。﹝卷六八﹐頁一—三﹞

凡音之起﹐由人心生也。人心之動﹐物使之然也。感於物而動﹐故形於聲﹔聲相應﹐故生變﹔變成方﹐謂之音。比音而樂之﹐及於戚羽旄謂之樂。比﹐皮志切﹐而樂如字﹐又音洛。

聲相應故生變﹐此聲指五聲也﹐如宮應宮而宮變生徵﹐亦應宮﹐徵應呂而商角羽亦疊變﹐以應宮之類。變成方謂之音﹐此音指八音也﹐五聲之變被於金石絲竹匏土革木﹐而各成其所向之方﹐謂之八音。比音而樂之﹐此樂指詩歌也﹐合比其八音而成詩歌之樂也。及干戚羽旄謂之樂﹐此樂總指樂名也﹐蓋聲容皆備﹐乃謂之樂也﹐舊解多未明。﹝卷六八﹐頁五﹞

樂者﹐音之所由生也﹐其本在人心之感於物也。是故其哀心感者﹐其聲﹖以殺﹔其樂心感者﹐其聲嘽以緩﹔其喜心感者﹐其聲發以散﹔其怒心感者﹐其聲粗以厲﹔其敬心感者﹐其聲直以廉﹔其愛心感者﹐其聲和以柔﹔六者非性也﹐感於物而後動﹐是故先王愼所以感之者。

哀樂喜怒敬愛感而形於聲﹐亦莫非性也﹐以爲非性﹐謬。此卽爲下文「天性」「性欲」張本﹐云非性也。感於物而後動﹐卽下云「感於物而動﹐性之欲」之義。陳可大謂是情﹐故云「非性」﹐不知此云非性﹐謂非天性﹐是性欲也﹐非謂是情也。﹝卷六八﹐頁七﹞

凡音者﹐生人心者也。情動於中﹐故形於聲﹐聲成文﹐謂之音。是故治世之音安以樂﹐其政和﹔亂世之音怨以怒﹐其政乖﹔亡國之音哀以思﹐其民困。聲音之道﹐與政通矣。

孔氏曰「聲成文謂之音﹐謂聲之淸濁雜比成文謂之音﹐卽上變成方謂之音是也。」此解混上下之文﹐各自爲義﹐未嘗相通。上文形於聲﹐指五聲﹐謂之音﹐指八音。此處形於聲﹐指人聲﹐謂之音﹐指音樂﹐蓋謂人聲成爲詩歌之文﹐以播諸樂而爲樂之音。黃氏白﹕「正義解云『淸濁雜比爲成文』﹐今詳之﹐非其義也﹐常言俗語鳥獸之聲﹐咸有淸濁雜比﹐豈可謂之成文者哉。」此說可與愚論相發。﹝卷六八﹐頁九﹞

宮爲君﹐商爲臣﹐角爲民﹐徵爲事﹐羽爲物。五者不亂﹐則無怗懘之音矣。宮亂則荒﹐其君驕。商亂則陂﹐其臣壞。角亂則憂﹐其民怨。徵亂則哀﹐其事勤。羽亂則危﹐其財匱。五者皆亂﹐疊相陵﹐謂之慢﹐如此則國之滅亡無日矣。

以五音分配君臣民事物﹐出於樂緯之言﹐非先王本旨。﹝卷六八﹐頁一二﹞

鄭衛之音﹐亂世之音也﹐比於慢矣。桑間濮上之音﹐亡國之意也﹐其政散﹐其民流﹐誣上行私而不可止也。

鄭衛之音﹐亂世之音﹐用孔子「鄭聲淫」爲說﹐而增以衛﹐衛卽指下之桑間濮上也﹐此附會之詞。衛聲實非淫也﹐其云桑間濮上之音﹐亡國之音者﹐桑間指衛風桑中詩﹐而增以濮上﹐濮上卽用史記「衛靈公至濮水﹐聞琴聲﹐師曠謂『紂亡國之音』」事﹐史記又本韓子。故以爲亡國之音。據濮上爲亡國之音﹐桑中詩在宣惠之世﹐非亡國之音也﹐故又以爲政散民流﹐誣上行私﹐然則桑中非亡國之音明矣。何以均謂亡國之音耶﹖以兩處之說紐合爲一﹐故其周章失理如此﹐從來解者於此皆格格不達﹐今特正之。又鄭聲淫﹐鄭詩不淫﹔說者以鄭詩爲淫﹐誤﹔因此文並謂衛詩爲淫﹐尢誤。呂覽曰「鄭衛之聲﹐桑間之音﹐此亂國之所好﹐衰徳之所悅。」其言猶少獘﹐此取而增益之﹐便紕繆百出矣。﹝卷六八﹐頁一四﹞

是故審聲以知音﹐審音以知樂﹐審樂以知政﹐而治道備矣。是故不知聲者不可與言音﹐不知音者不可與言樂﹐知樂則幾於禮矣。禮樂皆得謂之有徳﹐徳者﹐得也。

孔子曰「立於禮﹐成於樂。」此云知樂則幾於禮﹐失禮樂之義﹐說見篇首。﹝卷六八﹐頁一六﹞

是故﹐樂之隆﹐非極音也。食饗之禮﹐非致味也。淸廟之瑟﹐朱弦而疏越﹐壹倡而三嘆﹐有遺音者矣。大饗之禮﹐尙玄酒而俎腥魚﹐大羹不和﹐有遺味者矣。

一倡而三嘆﹐皆指歌者一人而言﹐後云「歌者﹐長言之不足﹐故嗟嘆之﹔嗟嘆之不足﹐故不知手之﹑舞之﹑足之﹐蹈之」卽此義也。遺﹑忘也﹐謂弦歌之節倡少嘆多﹐嗟嘆若此﹐幾有忘音之意﹐有忘音則非極音﹐而極耳目之欲者矣﹐故可以教民平好惡﹐反人道之正也。遺味義同﹐其義如此﹐注疏以三嘆爲「三人贊嘆」﹐言嘆者少﹐朱仲晦因以爲「三人和」﹐陳可大因以爲「非極聲音之美﹐故好者少」﹐此皆因宋玉對楚王「曲髙和寡」之文而誤解者也。彼由數千人以至數人而言﹐故始見爲少﹐此文旣未嘗以數千人至數人敍於前﹐卽曰一人倡三人嘆﹐何以定知爲少乎﹖且曲髙和寡﹐別爲一義﹐若謂非極音而和者少﹐則此樂旣無人好﹐又何能教民平好惡﹐反人道之正乎﹖尢悖記義矣﹐有遺音﹑有遺味﹐呂覽作「進乎味」﹐旨亦同。﹝卷六八﹐頁一八﹞

夫物之感人無窮﹐而人之好惡無節﹐則是物至而人化物也。人化物也者﹐滅天理而窮人欲者也﹐於是有悖逆詐僞之心﹐有淫佚作亂之事。是故彊者脇弱﹐罪者暴寡﹐知者詐愚﹐勇者苦怯﹐疾病不養﹐老幼狐獨不得其所﹐此大亂之道也。

「人生而靜」四句﹐此文子引老子語也。說詳古文尙書大禹謨﹑仲虺之誥。此節之說﹐其誤者有四﹕一言性也﹐一言知也﹐一言好惡也﹐一言天人理欲也。「人生而靜」四句﹐此言性之誤也﹐謂靜是天性﹐動是人欲﹐豈可截然如此區分﹖人生才墮地便是動﹐便是感﹐寧遂失卻天性﹐而徒有性欲乎﹖宋儒因此有「才說是性﹐便不是性」之謬說。孔曰「性近」﹐孟曰「性善」﹐然則彼皆非與﹖如其說﹐必將常不動﹐常寂無感﹐然後可。此老氏之「致虛守靜」﹐釋氏之「面壁九年」也﹐一也。「物至知知」﹑「知誘於外」﹐此言知之誤也。孔子言「生知」﹑「學知」﹐孟子言「良知」﹐知豈是壞物而惡之乎﹖此卽莊子「以有涯隨無涯﹐殆已。已而爲知者﹐殆而已已」﹑列子「無知是謂眞知」之說也﹐又告子謂「生之性」而以犬牛之知覺爲無異於人﹐亦此意﹐二也。然後好惡形焉﹐至人化物也﹐此言好惡之誤也﹐凡聖賢之言﹐好惡者多矣。孔子曰「惟仁者能好人﹐能惡人」﹐孟子言「平旦之气」﹐以好惡爲相近﹐今遺卻本來好善惡惡之眞好惡不言﹐而但言起偏私之好惡﹐正與性欲之說同符﹐其勢必將至於無好無惡而後已。此卽莊子「不以好惡內傷其身」之說﹐及釋氏絕去愛﹑憎二境之意也。又謂物之感人無窮﹐此語固是﹐然先示以如孟子所謂「先立乎大者」之義﹐令學者本原之地預有主宰﹐臨時自不爲所動搖。今不及此義﹐但以人化物爲言﹐然則欲不化物﹐必將逃於空虛無人物之境﹐而後可乎﹖三也。「人化物也者」二句﹐此言天人理欲之誤也。天是理﹐人是欲﹐則是天人不同矣﹐此陸象山之論﹐獨爲有識。自余宋儒﹖謬相承﹐動以天理人欲爲言。嗚呼﹗其於聖賢之學何其悖也﹖四也。大抵聖賢之學皆從最初者而言﹐二氏之學皆從起者而言﹐從最初者以教人﹐自使人歡忻鼓舞而不自知其進於善﹔從後起者以教人﹐則不惟忌人﹐勢且疑己﹐頭頭險地﹐步步畏機。是故以人心爲危﹐以人性爲欲﹐不得不重難以制乎己﹐而任權挾詐以禦乎人。所以道徳之意一變爲刑名法術﹐若再變爲虛空寂滅﹐而人道絕矣。斯其理勢﹐首尾一貫﹐夫復奚疑﹖嘗謂天人之旨﹑心性之理﹐一亂於僞尙書襲道經人心﹑道心之語﹐再亂於樂記引老子靜性﹑動欲之語﹐加以宋儒外假儒術﹐而內實根柢於二氏﹐故於此二書之語﹐深信篤好﹐闡發詳明﹐以彰著於天下﹐而天下後世咸信之﹐致使異學湔漬吾儒﹐如油入面﹐永無出理。由是天人之旨﹑心性之理﹐晦昧無餘﹐而猶謂之道學之傳﹐何哉﹖按﹕呂覽侈樂篇末一段﹐多與此同。然彼不言性﹐不言好惡﹐言天不言人﹐言欲不言理﹐故自渾融﹐不若此之紕繆也。﹝卷六八﹐頁二二﹞

是故先王之制禮樂﹐人爲之節。衰麻哭泣﹐所以節喪紀也﹔鐘鼓干戚﹐所以和安樂也﹔昏姻冠笄﹐所以別男女也﹔射鄕食饗﹐所以正交接也。禮節民心﹐樂和民聲﹐政以行之﹐刑以防之﹐禮﹑樂﹑刑﹑政四達而不悖﹐則王道備矣。

昏姻冠笄﹐本左傳子太叔言「禮﹐昏媾姻亞」之說。政以行之﹐刑以防之﹐本子太叔言「禮爲政事庸力行﹐務爲刑罰威獄」之說。此云「禮節民心」﹑「樂和民聲」﹐下又云「樂由中出」﹑「禮自外作」﹐何與﹖﹝卷六八﹐頁二四﹞

禮義立則貴賤等矣﹔樂文同則上下和矣﹔好惡著則賢不肖別矣﹔刑禁暴﹐爵舉賢﹐則政均矣﹔仁以愛之﹐義以正之﹐如此則民治行矣。

以樂爲合情﹐以禮爲飾貌﹐非禮樂之義﹐說見篇首。﹝卷六八﹐頁二五﹞

樂由中出﹐禮自外作。樂由中出故靜﹐禮自外作故文。大樂必易﹐大禮必簡。

樂由中出﹐禮自外作﹐非禮樂之義﹐說見篇首「以禮飾貌則禮自外作矣」﹐此皆從老子以禮爲薄﹑荀子以禮爲僞中來﹐故曰異端之學。以樂屬靜﹐亦未允﹐下云「樂由天作」﹑「不息者天」﹑「一動一靜」諸說﹐則又以樂屬動﹐何與﹖大樂必易﹐大禮必簡﹐用易傳乾坤易簡之說以言禮樂﹐恐非實際語。必揖讓而治天下﹐斯謂之禮樂﹐則是二帝有﹑三王無矣﹐亦老莊之見。﹝卷六八﹐頁二六﹞

樂者﹐天地之和也﹔禮者﹐天地之序也。和﹐故百物皆化﹔序﹐故羣物皆別。樂由天作﹐禮以地制﹐過制則亂﹐過作則暴﹐明於天地﹐然後能興禮樂也。別﹑彼列反。

樂由天作﹐禮以地制﹐非禮樂之義﹐說見篇首。旣謂樂爲天地之和﹐禮爲天地之序﹐又以禮樂分配天地﹐何與﹖﹝卷六八﹐頁三二﹞

論倫無患﹐樂之情也﹔欣喜歡愛﹐樂之官也。中正無邪﹐禮之質也﹔莊敬恭順﹐禮之制也。

若夫以下﹐是老氏愚民之旨﹐如其說則有兩禮樂矣﹐其可乎﹖鄭氏曰「言情官質制﹐先王所專也。」此解是。觀記文以「若夫」字轉﹐以「則此」字收﹐自可見。後儒以其未協於理﹐竭力斡旋﹐終不似耳。﹝卷六八﹐頁三二﹞

五帝殊時﹐不相沿樂﹔三王異世﹐不相襲禮。樂極則憂﹐禮粗則偏矣。及夫惇樂而無憂﹐禮備而不偏者﹐其惟大聖乎﹖

上云禮樂之情同﹐故明王以相沿﹐此又云不相沿襲﹐何與﹖﹝卷六九﹐頁二﹞

樂者惇和﹐率神而從天﹔禮者別宜﹐居鬼而從地。故聖人作樂以應天﹐制禮以配地﹐禮樂明備﹐天地官矣。

天髙﹑地下二段﹐其言禮樂亦皆膚廓語﹐而儒者亟稱之﹐何也﹖大抵徒愛此等語﹐我知其不實驗禮樂於身心日用閒耳。樂率神﹐從天﹔禮居鬼﹐從地。非禮樂之義﹐說見篇首。﹝卷六九﹐頁四﹞

地气上齊﹐天气下降﹐陰陽相摩﹐天地相蕩﹐鼓之以雷霆﹐奮之以風雨﹐動之以四時﹐暖之以日月﹐而百化興焉。如此﹐則樂者天地之和也。

上兩節攺易傳之文﹐以言易者言禮樂﹐謬。﹝卷六九﹐頁七﹞

及夫禮樂之極乎天而蟠乎地﹐行乎陰陽而通乎鬼神﹐窮髙極遠而測深厚。樂著大始而禮居成物﹐著不息者﹐天也﹔著不動者﹐地也。一動一靜者﹐天之閒也﹐故聖人曰禮樂云。

「上際於天」「下蟠乎地」﹐莊子文。莊以言精神﹐而此以言禮樂﹐謬。樂著大始﹐禮居成物﹐非禮樂之義﹐說見篇首。此二句易傳以言乾坤﹐而此以言禮樂﹐謬。﹝卷六九﹐頁八—九﹞

故天子之爲樂也﹐以賞諸侯之有徳者也。徳盛而教尊﹐五穀時熟﹐然後賞之以樂。故其治民勞者﹐其舞行綴遠﹔其治民逸者﹐其舞行綴短。故觀其舞﹐知其徳﹔聞其謚﹐知其行也。

夔制樂爲賞諸侯﹐此無稽之說。按﹕舞數﹕天子八佾﹐諸侯六佾見左傳隱五年。此以治民勞逸﹐分舞行遠短﹐亦非。﹝卷六九﹐頁一○﹞

大章﹐章之也﹔咸池﹐備矣﹔韶﹐繼也﹔夏﹐大也。殷周之樂盡矣。

莊子曰「黃帝有咸池﹐堯有大章﹐舜有大韶﹑禹有大夏。」此本之爲說。殷周之樂盡矣﹐非贊詞﹐此仿孔子謂「武﹐盡美未盡善」之意爲說﹐而詞不達耳。﹝卷六九﹐頁一一—一二﹞

是故先王有大事﹐必有禮以哀之﹔有大福﹐必有禮以樂之。哀樂之分﹐皆以禮終。

有禮以哀之﹐有禮以樂之﹐哀樂之分﹐皆以禮終﹐本左傳子太叔「哀有哭泣﹐樂有歌舞﹐哀樂不失﹐乃能協於天地之性﹐是以長久」等語。再前「賓主百拜」句﹐按﹕古惟再拜﹐從無百拜者﹐此言之之過也﹐後世本此﹐以施於尊者簡牘﹐是教之作僞耳。﹝卷六九﹐頁一四﹞

是故志微﹖殺之音作﹐而民思憂﹔嘽諧慢易﹑繁文簡節之音作﹐而民得樂﹔粗厲猛起﹑奮末廣賁之音作﹐而民剛毅﹔廉直勁正莊誠之音作﹐而民肅敬﹔寬裕肉好﹑順成和動之音作﹐而民慈愛﹔流辟邪散﹑狄成滌濫之音作﹐而民淫亂。

言性爲血气﹐此告子「生之謂性」之說也。肉好﹐據考工記屬璧言﹐此處用之﹐末充。狄成﹐亦難解。﹝卷六九﹐頁一六﹞

土敝則艸木不長﹐水煩則魚鱉不大﹐气衰則生物不遂﹐世亂則禮慝而樂淫。

呂覽「土敝」一段同﹐無「气衰則生物不遂」一句。﹝卷六九﹐頁二二﹞

是故淸明象天﹐廣大象地﹐終始象四時﹐周還象風雨。五色成文而不亂﹐八風從律而不姦﹐百度得數而有常。小大相成﹐終始相生﹐唱和淸濁﹐疊相爲經。

「淸明象天﹐廣大象地﹐終始象四時」﹐本子大叔言「禮以象天﹐明以則地﹐義以從四時」之說。「五色成文而不亂﹐八風從律而不姦」﹐本子大叔「爲九文﹑六采﹑五章﹑以奉五色﹐爲九歌﹑八風﹑七音﹑六律以奉五聲」之說﹐彼以五色言禮﹐此以言樂﹐故不切﹐然彼言禮而云五聲﹐則此言樂亦可云五色也。自鄭氏以下皆以五聲配五色爲解﹐而郝仲輿謂之「舞容」﹐輔漢卿且以「色」爲「聲」之誤﹐皆不讀左傳者也。下倫字﹐荀子作「志」。﹝卷六九﹐頁二五﹞

故曰﹕樂者﹐樂也。君子樂得其道﹐小人樂得其欲。以道制欲則樂而不亂﹐以欲忘道則惑而不樂。是故君子反情以和其志﹐廣樂以成其教﹐樂行而民鄕﹐方可以觀徳矣。

以道制欲﹐是荀子「人心」「道心」之旨。﹝卷六九﹐頁二七﹞

是故先鼓以警戒﹐三步以見方﹐再始以著往﹐復亂以飭「飭」字﹐原作「飾」﹐依今本攺。歸。奮疾而不拔﹐極幽而不隱。獨樂其志﹐不厭其道﹐備舉其道﹐不私其欲。是故情見而義立﹐樂終而徳尊﹐君子以好善﹐小人以聽過﹐故曰﹕生民之道﹐樂爲大焉。

獨樂其志﹐言樂有獘。﹝卷六九﹐頁三○﹞

樂也者﹐施也﹔禮也者﹐報也。樂﹐樂其所自生﹔而禮﹐反其所自始。樂章徳﹐禮報情反始也。

郝仲輿曰「按﹕史記樂書『樂也者﹐施也﹔禮也者﹐報也』以下十四句﹐在第四章

『樂施哀樂之分﹐皆以禮終』之下﹔當從之。」愚按﹕舊說「昔者舜作五弦之琴」爲章首﹐以下有賞諸侯之文﹐故以此贈諸侯之文入之﹐似協。然言禮樂而侈及施贈﹐亦淺乎其言禮樂矣。﹝卷六九﹐頁三二—三三﹞

樂也者﹐情之不可變者也﹔禮也者﹐理之不可易者也。樂統同﹐禮辧異﹐禮樂之說﹐管乎人情矣。

說荀子作「統」﹐是。此因上有統字﹐故攺耳。﹝卷七○﹐頁一﹞

是故大人舉禮樂﹐則天地將爲昭焉。天地欣合﹐陰陽相得﹐煦嫗覆育萬物﹐然後艸木茂﹐區萌達﹐羽翼奮﹐角觡生﹐蟄虫昭蘇﹐羽者嫗伏﹐毛者孕鬻﹐胎生者不殰﹐而卵生者不殈﹐則樂之道歸焉爾。

天地欣合以下﹐本子太叔言「禮以效天之生殖長育」之說。﹝卷七○﹐頁三﹞

文侯曰「敢問何如﹖」子夏對曰「夫古者天地順而四時當﹐民有徳而五穀昌﹐疾疢不作而無妖祥﹐此之謂大當。然後聖人作爲父子君臣﹐以爲紀綱﹔紀綱旣正﹐天下大定﹔天下大定﹐然後正六律﹑和五聲﹑弦歌詩頌﹐此之謂徳音。徳音之謂樂﹐詩云﹕『莫其徳音﹐其徳克明﹐克明克類﹐克長克君﹐王此大邦﹐克順克俾﹐俾於文王﹐其徳靡悔。旣受帝祉﹐施於孫子。』此之謂也。」

胡邦衡曰「父子紀綱閨門﹐君臣紀綱朝廷﹐禮緯引「三綱」不經之論﹐今所不取。」﹝卷七○﹐頁八﹞

詩云﹕『肅雍和鳴﹐先祖是聽。』夫肅﹐肅敬也﹔雍雍﹐和也。夫敬以和﹐何事不行﹖

釋肅雍而謂之肅肅雍雍﹐亦取詩爲說﹐古文多不拘。徐伯魯以「肅敬」「雍和」爲句﹐不成文理﹐且下云敬和﹐焉得上云肅敬雍和。﹝卷七○﹐頁一○﹞

竹聲濫﹐濫以立會﹐會以聚眾。君子聽竽笙簫管之聲﹐則思畜聚之臣。

思畜聚之臣﹐此語大有獘﹐陳可大謂「節用愛人﹐容民畜眾」﹐曲說也。﹝卷七○﹐頁一二﹞

賓牟賈侍坐於孔子﹐孔子與之言及樂﹐曰「夫武之備戒之已久﹐何也﹖」對曰「病不得其眾也。」「﹖嘆之﹐淫液之﹐何也﹖」對曰「恐不逮事也。」「發揚蹈厲之已蚤﹐何也﹖」對曰「及時事也。」「武坐﹐致右憲左﹐何也﹖」對曰「非武坐也。」「聲淫及商﹐何也﹖」對曰「非武音也。」子曰「若非武音﹐則何音也﹖」對曰「有司失其傳也﹐若非有司失其傳﹐則武王之志荒矣。」子曰「惟丘之聞諸萇宏﹐亦若吾子之言是也。」

此一章皆附會之詞。病不得其眾﹐恐不逮事﹐及時事此三語﹐非武王弔伐之意。有司失其傳一語﹐尢不然﹐周之禮樂在魯﹐孔子謂「武盡美﹐未盡善」﹐豈以當時有司失傳之樂﹐而敢漫然評論之哉﹖又憲﹑軒通﹐今家語作軒。﹝卷七○﹐頁一五﹞

賓牟賈起﹐免席而請曰「夫武之備戒之已久﹐則旣聞命矣﹐敢問遲之遲而又久﹐何也﹖」子曰「居﹗吾語女。夫樂者﹐象成者也。總千而山立﹐武王之事也﹔發揚蹈厲﹐太公之志也﹔武亂皆坐﹐周﹑召之治也。」

武之備戒已久之義﹐系賓牟賈自答﹐今又謙言聞命﹐頗覺迂折。﹝卷七○﹐頁一七﹞

且夫武﹐始而北出﹐再成而滅商﹐三成而南﹐四成而南國是疆﹐五成而分周公左﹑召公右﹐六成復綴﹐以崇天子。夾振之而駟伐﹐盛威於中國也﹔分夾而進﹐事蚤濟也﹔久立於綴﹐以待諸侯之至也。

夾振者﹐左右未分之時﹔分夾而進者﹐舞者左右分矣。﹝卷七○﹐頁一八﹞

且女獨未聞牧野之語乎﹖武王克殷反商﹐未及下車而封黃帝之後於薊﹐封帝堯之後於祝﹐封帝舜之後於陳。下車而封夏后氏之後於杞﹐投殷之後於宋﹐封王子比干之墓﹐釋箕子之囚﹐使之行商容而復其位﹐庶民弛政﹐庶士倍祿。濟河而西﹐馬散之華山之陽﹐而弗復乘﹔牛散之桃林之野﹐而弗復服﹔車甲﹖而藏之府庫﹐而弗復用。倒載干戈﹐包之以虎皮﹐將帥之士﹐使爲諸侯﹐名之曰建橐。然後天下知武王之不復用兵也。

武王定天下﹐卽以殷故都封武庚。迨成王時武庚叛﹐乃封微子於宋。此云「武王封」﹐非云下車封﹐更非云投﹐益非。又或謂反商下脫「政」字﹐此以僞書武成證﹐不知武成本襲此﹐加以政字耳。說詳古文尙書本篇。商容﹐人名﹐呂覽﹑史記皆「式商容之閭」﹐鄭氏謂「禮樂之官」﹐謬。孔氏曰「武成篇云『式商容閭』﹐則商容是人姓名﹐鄭不見古文﹐故爲禮樂也。」夫鄭不見古文﹐亦不見呂覽﹑史記耶﹖﹝卷七○﹐頁二二—二三﹞

散軍而郊射﹐左射貍首﹐右射騶虞﹐而貫革之射息也。裨冕搢笏﹐而虎賁之士說劍也。祀乎明堂而民知孝﹐朝覲然後諸侯知所以臣﹐耕籍然後諸侯知所以敬。五者﹐天下之大教也。

此節多同祭義文。﹝卷七○﹐頁二四﹞

食三老五更於大學﹐天子袒而割牲﹐執醬而饋﹐執爵而酳﹐冕而總千﹐所以教諸侯之弟也。若此﹐則周道四達﹐禮樂交通﹐則夫武之遲久﹐不亦宜乎。更﹑平聲。大﹑音泰。弟﹑去聲。夫﹑音扶。

此所言遲久之義﹐又與前待諸侯意異。﹝卷七○﹐頁二五﹞

君子曰禮樂不可斯須去身。致樂以治心﹐則易直子諒之心油然生矣。易直子諒之心生則樂﹐樂則安﹐安則久﹐久則天﹐天則神。天則不言而信﹐神則不怒而威﹐致樂以治心者也。

朱仲晦曰「子諒﹐韓詩外傳作『慈良』。」今韓詩外傳無此。﹝卷七○﹐頁二六﹞

故樂也者﹐動於內者也﹐禮也者﹐動於外者也。樂極和﹐禮極順﹐內和而外順﹐則民瞻其顏色而弗與爭也﹐望其容貌而民不生易慢焉。故徳輝動於內﹐而民莫不承聽﹔理下諸外﹐而民莫不承順。故曰「致禮樂之道﹐舉而錯之天下﹐無難矣。」

樂動於內﹐禮動於外﹐非禮樂之義﹐說見篇首。上以禮屬地爲靜﹐此又曰禮動於外﹐何與﹖祭義「致禮樂之道」下﹐多「而天下塞焉」五字。﹝卷七○﹐頁二七﹞

夫樂者﹐樂也﹐人情之所不能免也。樂必發於聲音﹐形於動靜﹐人之道也。聲音動靜﹐性術之變﹐盡於此矣。

以樂爲人情之所不能免﹐以性爲術﹐以性術爲變﹐荀子「髙視情﹐低視性」乃如此。﹝卷七○﹐頁二八﹞

故人不耐無樂﹐樂不耐無形。形而不爲道﹐不耐無亂。先王恥其亂﹐故制雅頌之聲以道之﹐使其聲足樂而不流﹐使其文足論而不息﹐使其曲直﹐繁瘠﹑廉肉﹑節奏足以感動人之善心而已矣﹐不使放心邪气得接焉﹐是先王立樂之方也。

「論而不息」﹐荀子作「辧而不諰」。﹝卷七○﹐頁二九﹞

是故樂在宗廟之中﹐君臣上下同聽之﹐則莫不和敬﹔在族長卿裏之中﹐長幼同聽之﹐則莫不和順﹔在閨門之內﹐父子兄弟同聽之﹐則莫不和親。故樂者﹐審一以定和﹐比物以飾節﹐節奏合以成文﹐所以合和父子﹑君臣﹐附親萬民也﹐是先王立樂之方也。

「審一以定和」﹐亦從老子「天得一以淸﹐地得一以寧」中來﹐不然「一」字於何著落﹖﹝卷七○﹐頁三○﹞

夫樂者﹐先王之所以飾喜也。軍旅鈇鉞者﹐先王之所以飾怒也。故先王之喜怒﹐皆得其儕焉﹐喜則天下和之﹐怒則暴亂者畏之。先王之道禮樂﹐可謂盛矣。鈇﹐方夫切。

喜怒亦本子大叔言禮之說。將禮樂看作外物﹐故云飾喜﹑飾怒。因言喜﹐故以怒對﹔因以怒對喜﹐故以軍旅鈇鉞對樂﹐然則軍旅鈇鉞﹐可包得樂乎﹖此處比荀子少「徵誅揖讓」一段之文。﹝卷七○﹐頁三一﹞

子贛見師乙而問焉﹐曰「賜聞聲歌各有宜也﹐如賜者﹐宜何歌也﹖」師乙曰「乙﹐賤工也﹐何足以問所宜﹖請誦其所聞﹐而吾子自執焉。……寬而靜柔而正者﹐宜歌頌﹔廣大而靜﹐疏達而信者﹐宜歌大雅﹔恭儉而好禮者﹐宜歌小雅﹔正直而靜﹐廉而謙者﹐宜歌風﹔肆直而慈愛者﹐宜歌商﹔溫良而能斷者﹐宜歌齊。夫歌者直已而陳徳也﹐動已而天地應焉﹐四時和焉﹐星辰理焉﹐萬物育焉。故商者﹐五帝之遺聲也﹐商人識之﹐故謂之商﹔齊者﹐三代之遺聲也﹐齊人識之﹐故謂之齊。明乎商之音者﹐臨事而屢斷﹔明乎齊之音者﹐見利而讓。臨事而屢斷﹐勇也﹔見利而讓﹐義也﹔有勇﹑有義﹐非歌﹐孰能保此﹖

鄭氏曰「此文換簡﹐失其次﹐寬而靜宜在上﹐『愛者宜歌商』宜承此下行﹐讀云『肆直而慈愛者宜歌商』。又商之遺聲也﹐「也」字衍﹐上所云『故商者五帝之遺聲也』﹐當居此衍字處也。」按﹕此章如鄭所編次似順矣﹐然其詞仍有雜亂者﹐則非編次所能爲也。如頌﹑大雅﹑風皆言靜﹐何以小雅獨不言靜﹐旣云溫良而能斷﹐宜歌齊﹐下何以又云明乎商之音﹐臨事而屢斷﹐又屬商之音﹐凡此皆不可曉也。不特此也﹐所言商聲﹑齊聲﹐商聲旣不可考﹐而齊聲亦不見於經傳﹐此尢私言曲說﹐不足信者也。孔子序詩僅得商頌五篇﹐豈師乙反得聞其全乎﹖至於國風之齊詩﹐必不可爲三代之遺聲矣﹐然則於何徵之乎﹖卽設曰「商頌﹐齊風也」﹐上言頌則已包商矣﹐言風則已包齊矣﹐不爲重疊乎﹖解者求之不得﹐多爲臆解。如陳氏樂書云「周人兼用六代之樂﹐而正考甫得商頌於周大師﹐得非五帝之遺聲乎﹖」按﹕如此說﹐卽上所謂重疊也。又曰「周之禮樂在魯﹐大師摯適齊﹐得非三代之遺聲乎﹖」此說益鑿。郝仲輿謂「聲與詞殊」﹐是已﹐然謂「風雅頌爲正詞﹐商齊爲正聲。商﹐秦地﹐西方之音﹐屬金﹐天地之肅淸气。齊卽今山東﹐東方之音﹐屬木﹐天地之絪縕气」﹐尢鑿而謬。予疑此篇必齊人所作﹐如魯人多誇魯事是也﹐其意欲仿孔子序詩列商頌﹑魯頌之意﹐故亦以商聲配齊聲﹐而獨云商者﹐又暗合有宋存焉之說﹐如此殆未可知耳﹐故曰私言曲說不足信者也。又按﹕上魏文侯章云「宋音燕女溺志﹐齊音敖辟驕志」﹐而此又以商﹑齊爲五帝﹑三代之遺聲﹐尢矛盾﹐想非一處之言﹐作樂記者不察而槪收之耳。﹝卷七○﹐頁三二—三三﹞

雜記

雜記者﹐記喪禮爲多﹐而間雜他禮。又其言喪禮﹐多雜古今正變﹐不歸於一﹐如﹕上篇「大夫爲其父母兄弟」兩節﹐言喪服有等﹐後又言「端衰喪車無等」是也﹐故名雜記。然上篇猶不乏精純之義﹐而下篇頗滋冗駁﹐字句亦多脫誤可疑﹐又不及上篇焉。﹝卷七一﹐頁一﹞

諸侯行而死於館﹐則其復﹐如於其國。如於道﹐則升其乘車之左轂﹐以其綏復。其輤有裧﹐緇布裳帷素錦以爲屋而行。綏﹑舊讀爲緌﹐如追反。

「以其綏復」﹐綏如字﹐鄭謂「讀爲縷按鄭玄注云「綏當爲緌。讀如●賓之●。」與姚氏所引異。」﹐及他處皆然者﹐執周禮「夏采建綏」之文也﹐不知周禮正襲此而以爲「乘車建綏﹐復於四郊」。﹝卷七一﹐頁二﹞

至於廟門﹐不毀墻﹐遂入適所殯﹐惟輤爲說於廟門外。

不毀墻﹐按﹕檀弓云「毀宗躐行﹐出於大門﹐殷道也。」毀宗﹐鄭氏以爲「毀宗廟之墻」﹐如其說正與此處合。蓋周道不毀墻也﹐鄭解此處墻字﹐以爲「裳帷」﹐不合檀弓之說﹐何也﹖又檀弓云「飾棺墻」﹐是墻本亦裳帷名﹐但雜記上下文皆有帷裳之說﹐不應此處又易爲墻耳。﹝卷七一﹐頁二—三﹞

大夫士死於道﹐則升其乘車之左轂﹐以其綏復。如於館死﹐則其復﹐如於家。大夫以布爲輤而行﹐至於家而說輤﹐載以輲車﹐入自門至於阼階下而說車﹐舉自阼階﹐升適所殯。

輲車﹐鄭氏曰「輲讀爲輇」﹐「周禮又有蜃車」﹐「蜃輇聲相近﹐其制同乎」。據周禮「王禮也﹐蜃車﹐乃王所用」﹐大夫士安得同之。今以輲爲「輇」﹐又以輇聲近「蜃」而取合於蜃車﹐不惟迂折之至﹐且徒知牽合周禮而忘其本來也﹐可笑已。周禮遂師「蜃車」者﹐乃取輴﹑蜃聲相近﹐以輴車爲蜃車耳。孔氏曰「大夫無以他物爲屋之文﹐則是用素錦爲帳﹐與諸侯同矣」。此旣爲記文所無﹐則當闕之﹐未可以臆測﹐不若方性夫云「大夫以布﹐則諸侯用帛。」此爲灼然也。﹝卷七一﹐頁四﹞

士輤﹐葦席以爲屋﹐蒲席以爲裳帷。

郝仲輿曰「士用葦席爲屋﹐此禮太簡﹐然則庶人以下﹐又何以殺耶﹖」愚按﹕後章「含者執璧﹐未葬有葦席﹐旣葬有蒲席」﹐諸侯且以之承璧﹐則士以之爲屋爲帷大夫次於公館以終喪﹐士練而歸。士次於公館﹐大夫居廬﹐士居堊室。堊﹑音惡。「士次於公館」﹐此句未詳。鄭氏以練而歸與居堊室之士爲「邑宰」﹐次公館之士爲「朝廷士」﹐而於「大夫居廬士居堊室」則又補之曰「朝廷之士亦居廬」﹐悉屬武斷﹐固不待辧矣。郝仲輿曰「大夫次於公館﹐喪除後歸﹐士小祥練祭則歸。大夫練猶次公館﹐士未練之先亦次公館。時大夫猶在倚廬﹐大夫初喪居倚廬﹐士初喪居堊室。」又曰「大夫居廬時﹐士居堊室。大夫未出廬﹐士已次公館。大夫次公館﹐士已歸。」按﹕此解頗曲折費辭﹐然亦不然。旣云「大夫居廬﹐士居堊室」﹐焉得又是「大夫居廬﹐士次公館」乎﹖鄭謂居廬﹐居堊室﹐是「未練時」﹐是也。練後大夫次公館﹐士卽歸﹐不復次公館矣。如郝說﹐居廬居堊室爲初喪時﹐不知士於何時出堊室﹐次公館﹖大夫又於何時出廬﹐次公館耶﹖大夫士居廬與居堊室異﹐次公館與歸異可也﹐若出廬與出堊室之時又異﹐便不可通矣。此文或誤或衍未可知﹐不必爲之彊解也。﹝卷七一﹐頁八—九﹞

大夫爲其父母兄弟之未爲大夫者之喪﹐服如士服。士爲其父母兄弟之爲大夫者之喪﹐服如士服。

孔子曰「三年之喪﹐天下之通喪也。」中庸曰「三年之喪﹐達乎天子﹔父母之喪﹐無貴賤﹐一也。」孟子曰「三年之喪﹐齊疏之服﹐﹖粥之食﹐自天子達乎庶人﹐三代共之。」此皆言三年之喪﹐天子與庶人一也。中庸曰「期之喪﹐達乎大夫」﹐此言期之喪﹐大夫與庶人一也。大夫降旁期﹐正期不降也。則三年與期喪﹐時日旣一﹐其服亦一﹐自古經傳皆無異說也﹐而記者之爲此說者何﹖蓋春秋時周衰禮廢﹐多行短喪﹐卽以聖門髙弟亦靡然從風﹐況其時驕恣諸侯大夫乎﹖夫喪且可短﹐又何有於服之精麤輕重哉﹖疏引王肅曰「春秋之時尊者尙輕簡﹐喪服禮制遂壞。」張融曰「士與大夫異者﹐皆是亂世尙輕簡﹐非王者之達禮。」所以當時吳子矯而行之﹐而家臣反以爲非也。卽晏子惟卿爲大夫之對﹐亦祗據當時之禮答之﹐而非貴賤皆一之禮也。緣其時去周初已遠﹐典籍無存﹐春秋又自有春秋之禮﹐故此文乃春秋以後人所記。彼見其時大夫與士異服﹐後且有大夫爲其父母兄弟之未爲大夫者之喪服﹐士爲其父母兄弟之爲大夫者之喪服﹐此指庶子。皆如大夫服者﹐故申之曰「大夫爲其父母兄弟之未爲大夫者之喪服」﹑「士爲其父母兄弟之爲大夫者之喪服」﹐皆當如士服。此在記者猶謂「是正其禮﹑俾勿僭踰也」﹐不知正類紾兄之臂﹐而謂之姑徐徐之見爾﹐乃後人取此以入禮記﹐而鄙儒注禮並不考當時情事﹐直以爲周之制禮如此﹐則更可駭焉。鄭氏曰「大夫喪禮逸﹐與士異者﹐未得備聞。」若然﹐是周公果有其「大夫喪禮」與士異者矣﹐是鄭爲之實其事也而可乎﹖不特此也﹐復引喪服傳斬衰﹑疏衰縷升不同之數﹐附會晏子之事﹐以配合於大夫士﹐其說爲尢轉。春秋戰國固多毀壞禮制﹐自是而後﹐仲尼七十子之徒撰述禮文﹐以行於世﹐聖人之道漸明。由漢以來﹐無不遵聖人之禮者﹐而喪制且井井矣﹐喪服傳所述斬疏諸服之制﹐曾有一語分別大夫士者乎﹖柰何附會以爲說也。據其爲說﹐謂斬衰三升枕塊﹐而士麤斬麤卽疏﹐謂疏衰﹐蓋四升也。枕艸﹐「爲母四升﹐而士五升﹔爲兄弟五升﹐而士六升」﹐是士比大夫皆降一等﹐大夫固不變﹐仍從其重服之麤﹐而士則變而從其輕服之精﹔大夫自期以下降士一等﹐而士則自期以上降大夫一等﹐然則此何禮耶﹖以大夫之貴止得降其期以下﹐而士之賤反得降其期以上﹐無論士降其期以上萬萬不可﹐卽使然﹐亦俾大夫貴而適得其賤﹐士賤而反得其貴也。如曰「以降爲賤」﹐則大夫不當降矣。如曰「以降爲貴」﹐則士不當降矣。乃於大夫之降固曰「大夫貴也」﹐於士之降則又曰「大夫以上乃能備儀盡飾也」﹐天下寧有兩可之理﹐而遊移遷奪若此者乎﹖且推其說﹐諸侯天子之斬衰又當不止於三升﹐而庶人之斬衰且當降而爲五升之期矣。夫所謂無貴賤一者﹐恐貴之或踰乎賤耳。今賤踰於貴﹐又賤不敢自踰而上使之踰﹐何以解也﹖無已乃爲之說曰「亦以勉人爲髙行。」嗚呼﹗謂子弟爲其父母兄弟服﹐乃是勉其父母兄弟﹐其亦言之不擇矣。又曰「大功以下﹐大夫士服同。」此以記文不言大功以下﹐故云然。然則大夫與士又不異矣﹐而獨使士忍於其倫之最大者﹐何哉﹖疏曰「重服情深﹐故使士有屈抑。」夫士也﹐獨非有三年之愛於其父母乎﹖又曰「輕服情殺﹐上下俱申」。然則大夫期以下降士庶一等﹐又何以下申上不申也﹐鄭氏在東漢﹐其時遵行聖教已久﹐借謂春秋有此禮﹐亦自春秋之禮﹐而非周初之禮﹐直當置之而弗道﹐乃反舉其事以證爲周之禮制﹐且鑿鑿言之﹐其惑亂天下後世﹐不亦甚乎﹖又後章云「端衰喪車無等」﹐可見記者本雜取禮文﹐故篇名雜記。注者乃如是以釋之﹐則是記者之過小﹐而注者之過大也。﹝卷七一﹐頁一一—一四﹞

大夫之庶子爲大夫﹐則爲其父母服大夫服﹐其位﹐與未爲大夫者齒。

上言大夫庶子爲士﹐不得爲父母服大夫服﹐此申言大夫庶子爲大夫﹐得爲父母服大夫服﹐而又以大夫適子服大夫服爲之起也。

大夫之適子服大夫之服﹐此亦記者指春秋時之大夫﹐其適子世爲大夫者言﹐蓋大夫之適子未有不爲大夫者﹐故不云爲士爲大夫也。鄭氏有「仕至大夫」之語﹐而孔氏謂「指適子之父」﹐皇氏謂「指大夫之子」﹐紛紛之爭可以息矣。﹝卷七一﹐頁一九—二○﹞

士之子爲大夫﹐則其父母弗能主也﹐使其子主之﹐無子﹐則爲之置後。

禮有本善而後不能無獘者如﹕周公制禮﹐分別大夫與士﹐中庸云「父爲大夫﹐子爲土﹐葬以大夫﹐祭以士。父爲士﹐子爲大夫﹐葬以士﹐祭以大夫。」此禮正大可行﹔蓋葬祭之禮爲重﹐又其事各屬存者亡者﹐自應如此分別。若主喪之禮旣輕﹐又祗屬存者一人而言﹐則不必據存者以與亡者爲分別矣﹐況子可抑父乎﹖春秋之時不明此義﹐循周公之禮﹐一例欲尊貴大夫﹐而不知其悖亂也。儒者𨿽知詆訶﹐蓋亦未察其源流爾。喪服小記云「士不攝大夫﹐士攝大夫惟宗子。」謂此大夫無爲主後親屬﹐惟宗子爲士﹐乃可攝之﹐以宗子尊﹐余親屬則否。今此文所言則父在﹐不能敵一親屬之尊者﹐而退於眾親屬之列﹐可乎﹖蓋又誤以士不攝大夫﹐而爲父士不主子大夫也。小記又云「大夫不主士之喪」﹐推此文之說﹐亦可云士之子爲大夫﹐則其子弗爲主也﹐何則﹖均此分別大夫士之義也。何以一言一不言乎﹖其不言者﹐固以子無不主父喪之理耳﹐若是則子大夫可主父士﹐父士亦可主子大夫矣﹐推之﹐子士可主父大夫﹐父大夫可主子士﹐無不皆然﹐觀此不特其說之悖戾﹐並其立說之意亦多滲漏也。又云「無子則爲之置後」﹐亦非古﹐惟大宗無子始得立後﹐小記所言正以其無主後而使親屬攝耳﹐今云爲之置後﹐則大夫皆可立後矣﹐故曰「春秋之禮﹐非周初之禮也。」孔氏曰「此所置之後﹐謂暫爲喪用﹐假用大夫之禮。」嗚呼﹗子可暫用乎﹖所以爲此曲說者﹐無非欲周旋記文﹐以爲周初禮耳。按﹕傳云「母以子貴」﹐夫母可以子貴﹐父反不可以子貴乎﹖因是知後世禮法之制恆有過於前代者﹐如推臣之所生以爲封贈之典是也﹐此仿國家追王禮以及其臣﹐所謂錫類之仁﹐以孝治天下者也﹐使當時有此﹐無復此說之悖戾﹐使人疑駭矣。孔氏曰「父貴可以及子﹐故大夫之子得用大夫之禮。子貴不可以及父﹐故其父不得用大夫之禮。」今按﹕後世之制正與此相反﹐乃是子貴可以及父﹐父貴不可以及子。極品殊勛者﹐方得蔭襲。夫子貴可以及父﹐得以恩逮乎其先﹔父貴不可以及子﹐得以激勸乎其後。人情以安﹐物理以和﹐不可謂古之是而今之非也。如父士子大夫﹐固不特子亡者﹐父原得據其分而可爲之主﹐卽父亡者﹐子亦得伸其情而不必葬以士矣。言禮而不能合上下古今﹐有以通其變﹐達其宜﹐烏足與議哉﹖﹝卷七一﹐頁二一—二三﹞

如筮﹐則史練冠長衣以筮﹐占者朝服。

此節之義須以下節「大宗人相﹐小宗人命龜﹐卜人作龜」參解始明。大宗人﹑小宗人﹑卜人皆諸侯之臣﹐來襄大夫之喪﹐謂之公臣﹐卽此占者﹑筮史之類是也。大夫家不藏龜﹐必君命爲之卜也。大夫之臣﹐謂之家臣﹐卽此有司是也。大夫卜宅與葬日﹐家臣司卜筮之事﹐麻衣﹑布衰﹑布帶﹐因喪屨﹐緇布冠不蕤﹐臣義服斬衰﹐此因執事﹐稍降之﹐亦凶服也。占者公臣﹐卽大小宗人﹐代大夫命龜者﹐皮弁﹐吉服。「如筮﹐則史練冠長衣以筮」﹐此史亦公臣﹐卑於占者。練冠﹐小祥之冠。長衣﹐或云卽練衣﹐或云卽練衣連裳﹐故曰長﹐此亦同吉服﹐不全凶也。占者亦公臣。朝服﹐吉服﹐朝服輕於皮弁﹐筮輕於卜故也。卜舉有司﹐筮舉史﹐互見也。鄭氏不知用下節參解﹐將有司﹑史﹑占者混而無別。又不分公臣﹑家臣﹐謂有司服爲「半凶」﹐史服爲「純凶」﹐皆謬。郝仲輿解與餘同﹐但彼辭煩而意不達﹐今正之﹐其謂筮史卽「下卜人」﹐恐非﹐謂下占者爲「大夫家臣」﹐亦參差。﹝卷七一﹐頁二六—二七﹞

大夫之喪﹐旣薦馬。﹝見﹞薦馬者﹐哭踴﹐出乃包奠而讀書。

按﹕旣夕禮亦與此同﹐則知旣夕非但士禮﹐通大夫爲言可知矣。鄭氏謂「嫌與士異」﹐故記之﹐非也﹐且安知作雜記者定校對旣夕而爲是言乎﹖﹝卷七一﹐頁二七﹞

大夫之喪﹐大宗人相﹐小宗人命龜﹐卜人作龜。

說見上。大宗人卽顧命「大宗」﹐小宗人卽顧命「宗人」﹐周禮襲此爲大宗伯﹑小宗伯。﹝卷七一﹐頁二八﹞

內子以鞠衣﹐褎衣﹐素沙。下大夫以襢衣﹐其餘如士。依鄭氏謂當在「夫人狄稅素沙」下。復﹐諸侯以褎衣﹑冕服﹑爵弁服。夫人稅衣﹑揄狄﹐狄﹑稅素沙。稅﹐他喚反﹐音彖。揄音遙。

夫人稅衣﹐喪大記云「士喪以稅衣」﹐與此不同。又玉藻云「士禒衣」﹐鄭氏因以「禒」作「稅」﹐合喪大記﹐而此文又云夫人稅衣﹐則「稅衣」非「禒衣」明矣。鄭於此無以通之﹐但混解曰「自稅衣上至揄狄」﹐若然﹐則上「夫人」二字﹐作何著落乎﹖夫人揄狄﹐下大夫襢衣﹐與玉藻皆同。褎衣﹐孔氏謂卽「鞠衣」﹐然則諸侯褎衣當卽何衣乎﹖其餘如士﹐玉藻云「士褖衣」﹐此或是禒衣﹐但本文不言﹐豈亦脫耶﹖鞠衣素沙﹐皆周禮內司服所襲﹐余見玉藻。﹝卷七一﹐頁二六﹞

復西上。

注疏謂「西爲左﹐左爲陽﹐冀其復生」﹐方性夫謂「復北面﹐求諸幽﹐以西爲上﹐西北皆陰」﹐二說未知孰是﹖﹝卷七一﹐頁三一﹞

大夫不揄絞﹐屬於池下。

揄﹐一音揄﹐垂也﹐莊子「揄﹐抉也」﹐凡束縛纏繞繒帛謂之。絞﹐以竹爲棺旁。承澑曰池﹐屬猶系也。喪大記云「士揄絞」﹐揄絞者﹐謂柳車旁繒帛垂而束之﹐不散系於池下也﹐今謂不揄絞﹐則是系於池下﹐所以示飾也。此與喪大記「大夫不言揄絞」同。鄭氏以揄爲「揄翟之畫雉」﹐以絞爲「采靑黃之色」﹐並謬﹐若是則喪大記於大夫不言揄絞﹐而於士言之﹐豈士反華美於大夫乎﹖又以不揄絞附會喪大記「不振容」﹐尢謬﹐喪大記云「君振容﹐大夫不振容﹐士揄絞」﹐明分振容與揄絞爲二﹐若以揄絞爲卽振容﹐豈同在一章﹐一云振容﹐一云揄絞乎﹖且如其說﹐士反得振容﹐與諸侯同﹐亦無此理也。﹝卷七一﹐頁三一—三二﹞

有三年之練冠﹐則以大功之麻易之﹐惟杖屨不易。

鄭氏曰「旣練而遭大功之喪者也。練除首絰﹐要絰葛﹐又不如大功之麻重也。言練冠易麻﹐互言之也。惟杖屨不易﹐言其餘皆易也。」此說是﹐此文與服問「麻之有本者﹐變三年之葛」之說同。若喪服小記「齊衰之葛﹐與大功之麻同」﹐此是大﹖言之﹐爲起下麻葛皆兼服之之義與此別。郝仲輿曰「喪服小記云『齊衰之葛與大功之麻同』﹐三年之喪至期而練﹐首絰也﹐已除﹐故但有練冠﹐是時以大功布易衰﹐以葛帶易麻帶。今言麻﹐謂易以大功之細麻帶亦可也。不言衰﹐練後之衰卽大功布七升也。惟杖屨不易者﹐以大功無杖﹐三年之杖待除喪後去也。屨則練與大功同繩﹐故因不易。鄭謂爲練而復遭大功之喪﹐此句未及﹐下文乃及之。」按﹕郝前旣誤解小記「齊衰之葛與大功之麻同」之文﹐說見本篇。今又執前說以誤解此。此文本謂以麻易葛者﹐乃謂以葛易麻﹐明與相反﹐又彊謂麻爲細麻﹐易以細麻帶﹐辭遁尢可見。又謂鄭謂「練而復遭大功之喪」此句未及﹐於是曲解惟杖屨不易謂「大功無杖」﹐夫大功本無杖﹐何必言不易乎﹖大抵注有本是者﹐不可﹖求翻案也﹐故附辧之。﹝卷七一﹐頁三五﹞

有父母之喪﹐尙功衰﹐而附兄弟之殤則練冠。附於殤﹐稱陽童某甫﹐不名﹐神也。

上言有三年之練冠﹐則以大功之麻易之﹐惟杖屨不易﹐蓋謂大功之衰重於三年之練冠﹐故所不易者惟杖屨﹐余俱易。此謂父母之喪旣練而附兄弟之殤﹐則練冠亦不易﹐蓋兄弟之殤𨿽亦大功﹐然旣殤且附﹐宜輕於父母之練﹐故練冠亦不易也。功衰卽練﹐不曰練曰功衰者﹐以下云練冠也。﹝卷七一﹐頁三七﹞

主妾之喪﹐則自祔主於練祥﹐皆使其子主之。其殯祭﹐不於正室﹐君不撫僕妾。

此節言通禮﹐非指君﹐此妾亦謂凡有子之妾﹐非指攝女君之妾也。疏因下有「君不撫僕妾」句﹐故誤認上亦爲指君﹐然又疑「君子眾妾﹐不應主其喪」。又因鄭誤讀自祔句絕﹐益疑「不應祔猶爲主」﹐又見下節言攝女君事﹐故遂附會爲「攝女君之妾」。其因誤及誤如此﹐不知下「君不撫僕妾」句﹐只是因妾帶說﹐自祔至於練祥爲一句﹐謂祔以後使其子主之﹐而下女君死又別爲一節也。本文不言君﹐不言攝女君之妾﹐如何硬差排作君主攝女君之妾之喪耶﹖﹝卷七一﹐頁三八—三九﹞

女君死則妾爲女君之黨服﹐攝女君則不爲先女君之黨服。

上云女君﹐下云先女君者﹐以與攝女君別。﹝卷七一﹐頁四○﹞

聞兄弟之喪﹐大功以上﹐見喪者之鄕而哭。適兄弟之送葬者弗及﹐遇主人於道﹐則遂之於墓。凡主兄弟之喪﹐𨿽疏亦虞之。

此云「大功以上見喪者之鄕而哭」﹐奔喪云「齊衰望鄕而哭」﹐與此不同。此云「凡主兄弟之喪﹐𨿽疏亦虞之」﹐小記云「朋友﹐虞祔而已」﹐與此亦不同。解者必以上兄弟爲降服大功﹐下兄弟爲袒免以外無服之兄弟﹐皆非。上兄弟自是大功兄弟﹐下兄弟自是總小功兄弟也﹐禮言不同﹐不必求合﹝卷七一﹐頁四○﹞

爲長子杖﹐則其子不以杖卽位。爲妻﹐父母在﹐不杖不稽顙﹔母在﹐稽顙。稽顙者﹐其贈也拜。

喪服小記云「父在﹐庶子爲妻以杖卽位可也。」則惟適子乃不杖﹐以舅主適婦喪故也。此不分適庶﹐不若小記之分別人細矣。凡小記之義﹐愚於篇中屢引﹐皆較雜記爲勝﹐故分小記爲上帖﹐雜記爲中帖﹐閱者當知其非妄。稽顙者﹐其贈也拜﹐當如舊解﹐謂「母在﹐贈拜得稽顙」﹐第記文如此分別﹐亦似不必。郝仲輿別爲解﹐曰「凡所謂稽顙者﹐賓客有贈死之禮拜謝也。父母在﹐妻死贈拜皆不稽顙。」若然﹐則記文但言不稽顙足矣﹐何必申明稽顙之義乎﹖且稽顙亦非專爲拜贈也。﹝卷七二﹐頁二﹞

違諸侯之大夫﹐不反服。違大夫之諸侯﹐不反服。

違﹐去也。之﹐往也。注疏謂「自尊適卑」﹑「自卑適尊」﹐皆不爲舊君服﹐則去諸侯仕諸侯﹐去大夫仕大夫﹐乃得爲舊君服。味本文分別諸侯﹑大夫爲言﹐注疏是。劉原父曰「此言違而仕者則不反服舊君﹐避新君也。然則違而未仕﹐聞舊君之喪﹐則反服爾。」按﹕此說誠爲有理﹐喪服「大夫爲舊君齊衰三月」﹐傳言「君歸其宗廟以道﹐去君而猶未絕﹐如此方爲之服。其餘止曰大夫在外﹐其妻長子爲舊國君服」﹐則去而已絕者﹐無論仕與不仕皆無服可知﹐但記文之意似不如此﹐則是記文之言不足憑也。﹝卷七二﹐頁二﹞

喪冠條屬﹐以別吉凶。三年之練冠﹐亦條屬﹐右縫。小功以下左﹐緦冠繰纓﹐大功以上散帶。屬音濁。別音﹖。

繰如蠶繰之繰。纓﹐絲纓也。鄭氏謂「當如澡麻帶絰之澡﹐聲之誤也」﹐非也。按﹕小記云「下殤小功帶澡麻」﹐喪服云「小功澡麻帶絰」﹐彼言小功言帶﹐此言緦言冠纓﹐義自殊別﹐何必彊通乎﹖喪服云「斬衰冠纓﹐纓條屬右縫」﹐此與合。﹝卷七二﹐頁三﹞

朝服十五升﹐去其半而緦﹐加灰錫也。

十五升爲朝服﹐吉服也。去其半爲緦﹐凶服矣。又加灰澡治﹐使之滑易爲錫﹐則輕於緦矣。錫衰爲大夫相弔之服﹐喪服云「緦者十五升抽其半﹐有事其縷﹐無事其布﹐曰緦。」又云「錫者何也﹖麻之有錫者也。錫者十五升抽其半﹐無事其縷﹐有事其布﹐曰錫。」此與合﹐蓋「有事」卽所謂加灰也。服以成布爲主﹐緦𨿽有事其縷﹐但成布則以事﹐錫𨿽無事其縷﹐但成布則有事﹐此其所以錫衰輕於緦衰也。鄭氏執周禮司服「錫衰」列「緦衰」上﹐以錫衰爲重於緦衰﹐謬說。詳儀禮喪服記。﹝卷七二﹐頁五﹞

諸侯相襚﹐以後路與冕服﹐先路與褒衣﹐不以襚。

衣服曰襚﹐車馬曰賵﹐然車馬亦可統謂之襚。﹝卷七二﹐頁八﹞

遣車視牢具﹐疏布輤﹐四面有章﹐置於四隅。

遣車視牢具。鄭氏曰「言車多少﹐各如所包遣奠牲體之數也﹐然則遣車載所包遣奠而藏之者與﹖」按﹕此解可通﹐然有未明處。禮器云「諸侯七介七牢﹐大夫五介五牢。」此云﹕遣車視牢具﹐是以殉葬塗車載遣奠牲體者﹐視其平日所饗牢具之數﹐如﹕諸侯七牢﹐遣車七乘是也。檀弓下云「國君七个﹐遣車七乘﹔大夫五个﹐遣車五乘。」﹖﹑介同﹐亦與此合。鄭旣以檀弓「﹖」字爲包牲體之「个」﹐而於禮器介字又作「介副」解﹐所以於此處「視牢具」之義不能明白爲言耳。郝仲輿駁鄭以﹖爲个之非﹐是已﹐但謂「遣車爲人乘送葬之車﹐牢具視其命數﹐遣車視其牢數」﹐則迂謬矣。人乘送葬之車﹐必視其生時牢數﹐何爲乎﹖且何不直云「視命數」乎﹖余見檀弓下及禮器。﹝卷七二﹐頁八—九﹞

載粻﹐有子曰「非禮也。喪奠﹐脯醢而已」。

有子之言﹐鄭以非禮爲單指「載粻」。按﹕旣夕「陳明器﹐有筲三黍稷麥」﹐明器亦在遣奠之內﹐則不得以載粻爲非禮矣。鄭謂「遣奠本無黍稷」﹐孔謂「遣奠之外﹐別有黍稷麥」﹐皆曲說也。然謂喪奠脯醢而已﹐則載牲亦爲非禮﹐豈獨載粻乎﹖又按﹕旣夕「遣奠﹐陳鼎五具羊豕」﹐則又不得以載牲爲非禮矣。孔謂牲體卽是「脯醢」﹐亦曲說也。大抵此與儀禮不合﹔然則儀禮非與﹖儀禮不非﹐而此引有子之言爲可疑矣。﹝卷七二﹐頁一○﹞

大白冠﹑緇布之冠﹐皆不蕤。委武玄縞而後蕤。

大白冠﹑緇布之冠﹐皆不蕤﹐與郊特牲云「大古冠布﹐齊則緇之。其緌也﹐孔子曰﹕未之聞」同。蕤﹑緌通。委武玄縞而後蕤﹐委﹐委貌也﹐玄卽縞冠玄武﹐縞卽玄冠縞武﹐如是而後蕤。又一說﹐徐伯魯曰「此記冠飾之變。大白﹑緇布二冠皆不蕤者﹐上古尙質而不文也﹐至後世玄縞二冠別爲冠捲有緌﹐而後大白﹑緇布二冠皆有緌。」此說亦通﹐存之。孔氏曰「此緇布冠謂大夫士之冠﹐故不緌﹐其諸侯緇布冠則緌﹐故玉藻云『緇布冠繢緌﹐諸侯之冠』是也。」按﹕謂大白﹑緇布二冠不緌者﹐當時則已緌矣﹐故孔子有未聞之說。玉藻乃是謂大夫﹑士冠皆緌﹐惟諸侯冠﹑繢緌耳。孔謂大夫士冠不緌﹐諸侯冠則緌﹐蓋誤遺「繢」字作解也。﹝卷七二﹐頁一一﹞

大夫冕而祭於公﹐弁而祭於己。士弁而祭於公﹐冠而祭於己。士弁而親迎﹐然則士弁而祭於己可也。

弁而祭於己﹐鄭氏曰「大夫爵弁而祭於已﹐惟孤爾。」孔氏曰「以儀禮少牢『上大夫自祭用玄冠』﹐此與少牢異﹐故鄭云『惟孤爾』。」按﹕禮言不同﹐不必求合。陸農師以少牢所言爲「下大夫」﹐李氏以爲「諸侯大夫」﹐此皆鍾注疏之餘習﹐而注疏之所偶不用者爾。﹝卷七二﹐頁一二﹞

暢臼以椈﹐杵以梧。枇以桑﹐長三尺﹔或曰五尺。畢用桑﹐長三尺﹐刊其柄與末。

郝仲輿曰「鄭云『喪』﹐枇「枇」﹐原作「七」﹐今徑攺。用桑﹔『吉』﹐枇用棘。蓋據特牲記云「枇用棘」﹐然安知此之獨爲桑喪枇也﹖」愚按﹕喪桑﹑吉棘﹐音旣皆近﹐又桑黃棘赤﹐古人取諸此未可疑也。﹝卷七二﹐頁一三﹞

率帶﹐諸侯大夫皆五采﹐士二采。

按﹕玉藻云「國君朱﹐大夫玄華﹐士緇」﹐此云「五采」「二采」﹐不合。鄭氏以其不合﹐謂「襲尸之帶」﹐未然﹐襲屍亦卽用此生時之帶也。﹝卷七二﹐頁一三﹞

醴者﹐稻醴也。甕甒筲衡﹐實見間而後折人。

衡﹐鄭氏謂「當爲桁」﹐聲之誤。陸農師謂「讀如字﹐其桁之橫者也」﹐郝仲輿謂「桁通」﹐未詳孰是。見﹐旣夕禮「乃窆藏器於旁加見」﹐則見是一物﹐孔氏謂「棺外之飾」﹐此以意度之﹐然亦未指爲何物。陸徳明則實指爲「棺衣」﹐賈公彥則實指爲「帷荒」未敢信。又按﹕祭義云「見間以狹甒」﹐與此言「甕甒」「見間」正同﹐則見間恐是一物﹐但彼以祭言﹐此以葬言﹐不可曉﹐更俟知者核之。﹝卷七二﹐頁一四﹞

朝夕哭﹐不帷。無柩者﹐不帷。

不帷有二義﹕「朝夕哭之不帷」者﹐褰其帷也。檀弓云「帷殯﹐非古也﹐自敬姜之哭穆伯始也」﹐謂敬姜朝夕哭垂帷也。「無柩者之不帷」者﹐未及奔喪爲位而哭﹐則不用帷也﹐不然﹐朝夕哭時有柩﹐安得云不帷乎﹖﹝卷七二﹐頁一五﹞

君若載而後弔之﹐則主人東面而拜﹐門右北面而踴﹐出待﹐反而後奠。

「出待反而後奠」﹐謂出門外待君反而後設祖奠也。鄭氏以「出待」爲句﹐曰「不必君臯」﹐以反而後奠爲「君反之使奠」﹐孔氏謂「君來不必設奠﹐告柩知之」﹐皆迂折之甚。﹝卷七二﹐頁一六﹞

公七踴﹐大夫五踴﹐婦人居閒﹐士三踴﹐婦人皆居閒。

居閒﹐未詳﹐鄭氏謂「主人踴﹐婦人踴﹐賓踴﹐婦人居賓主中間」﹐亦似可通﹐但本文不言賓耳。郝仲輿謂「婦人與男子皆卽位﹐男女各以類踴﹐而男子爲主﹐婦人居其閒﹐隨男子更疊踴也」﹐此說更無意義。又上云「婦人居閒」﹐下增「皆」字﹐亦未詳﹐二解皆未及之。徐伯魯曰「『婦人居間』四字﹐衍文。」﹝卷七六﹐頁一八﹞

公襲﹕捲衣一﹐玄端一﹐朝服一﹐素積一﹐纁裳一﹐爵弁一﹐玄冕一﹐褎衣一﹐朱綠帶﹐申加大帶於上。

朱綠帶﹐卽玉藻「雜帶﹐君朱綠也」﹐鄭氏必謂此爲「襲衣之帶﹐飾之雜以朱綠﹐異於生者」﹐其意欲以下「大帶」﹐合上章「諸侯大夫五采之帶」﹐亦爲襲尸之帶異於生﹐故不以此朱綠帶爲卽玉藻之「雜帶」也。不知禮言不同﹐不必附會。此襲衣旣同於生﹐何獨帶必異於生乎﹖足證其妄矣。又以「申加」爲對「革帶」而言﹐增出「革帶」﹐尢武斷。﹝卷七二﹐頁一九﹞

小斂環絰﹐公大夫士一也。

小斂環絰﹐謂視小斂者加環絰於冠弁上。檀弓「衛司徒敬子死﹐主人旣小斂﹐子遊出絰」﹐又上章云「大夫與殯﹐亦弁絰」﹐皆是也。鄭氏謂﹕初喪小斂之絰﹐殊杜撰。﹝卷七二﹐頁二○﹞

弔者卽位於門西﹐東面﹐其介在其東南﹐北面西上﹐西於門。主孤西面。相者受命曰「孤某使某請事。」客曰「寡君使某如何不淑。」相者入告﹐出曰「孤某須矣。」弔者入﹐主入升堂﹐西面。弔者升自西階﹐東面﹐致命曰「寡君聞君之喪﹐寡君使某如何不淑。」子拜稽顙﹐弔者降反位。

下篇云「諸侯使人弔﹐其次含襚賵臨。」正謂此以下五節之文也﹐今逐節分之﹐此言弔也。按﹕主孤西面升堂﹐是升由阼階也。下第五節

云「孤降自阼階」﹐與曲禮「升降不由阼階」之說﹐皆不合。孔氏曰「曲禮云『升降不由阼階』者﹐或大夫士也﹐或平常無賓時也。」此二說謂平常無賓時可通﹐謂大夫士﹐非也﹐豈有大夫士不忍由阼階﹐而君獨忍之耶﹖成容若曰「居喪之禮﹐升降不由阼階﹐謂未踰年之君也﹐公羊傳云『君薨稱子某﹐旣葬稱子﹐踰年稱君』﹐其曰孤降自阼階﹐則子踰年可知﹐孤不名﹐亦以此。外客來弔﹐亦容有旣葬踰年而後至者耳。集說謂『平常無弔賓時﹐升降不由阼階』﹐恐非。」按﹕曲禮所云﹐通大﹖言之﹐何嘗專指「未踰年之君」此所云﹐何嘗專指「踰年之君」﹖豈宜武斷。又引公羊亦不協﹐記文未嘗稱君﹐且明曰「孤某」﹐何得爲不名﹖此宗陸農師之謬說也。觀節分未葬﹑旣葬爲言﹐則此非屬旣葬可知。又平常無賓乃疏語﹐而集說本之﹐亦非集說也。﹝卷七三﹐頁二﹞

含者執璧將命曰「寡君使某含。」相者人告﹐出曰「孤某須矣。」含者入﹐升堂﹐致命。子拜稽顙﹐含者坐委於殯東南﹐有葦席﹐旣葬﹐蒲席。降﹐出﹐反位。宰朝服﹐卽喪屨升自西階﹐西面﹐坐取璧﹐降自西階以東。相並去聲。

此言含也。鄭氏曰「含玉爲璧制﹐其分寸大小未聞。」按﹕今世傳有古玉﹐爲蟬形﹐三代者﹐長寸許﹐闊半之﹐漢則扁薄如舌大﹐皆含玉也。亦作「琀」﹐稱琀爲璧﹐所以貴之也﹐鄭未達。宰大夫字衍﹐宜從注。﹝卷七三﹐頁三﹞

襚者曰「寡君使某襚。」相者入告﹐出曰「孤某須矣。」襚者執冕服﹐左執領﹐右執要﹐入﹐升堂致命曰「寡君使某襚。」子拜稽顙﹐委衣於殯東。襚者降﹐受爵弁服於門內澑﹐將命﹐子拜稽顙﹐如初。受皮弁服於中庭﹐自西階受朝服﹐自堂受玄端﹐將命﹐子拜稽顙﹐皆如初。襚者降﹐出﹐反位。宰夫五人﹐舉以東﹔降自西階﹐其舉亦西面。此言襚也。﹝卷七三﹐頁三﹞

上介賵﹕執圭將命﹐曰「寡君使某賵。」相者人告﹐反命曰「孤某須矣。」陳乘黃大路於中庭﹐北輈。執圭將命。客使自下﹐由路西。子拜稽顙﹐坐委於殯東南隅。宰舉以東。

此言賵也。﹝卷七三﹐頁四﹞

凡將命﹐鄕殯將命﹐子拜稽顙。西面而坐﹐委之。宰舉璧與圭﹐宰夫舉襚﹐升自西階﹐西面﹐坐取之﹐降自西階。賵者出﹐反位於門外。

此總明上弔含襚賵將命之禮﹐而並入賵一節內。故下云「賵者出﹐反位於門外」﹐此文家穿插法。陳可大以「賵者出」以下﹐謂當屬於前章「上介賵」云云「宰舉以東」之下﹐非矣。徐氏集注因而易置之﹐益非矣。﹝卷七三﹐頁六﹞

上客臨﹐曰「寡君有宗廟之事﹐不得承事﹐使一介老某相執綍。」相者反命﹐曰「孤須矣。」臨者入門右﹐介者皆從之﹐立於其左東上。宗人納賓﹐升﹐受命於君﹐降曰「孤敢辭吾子之邕﹐請吾子之復位。」客對曰「寡君命某﹐毋敢視賓客﹐敢辭。」宗人反命曰「孤敢固辭吾子之邕﹐請吾子之復位。」客對曰「寡君命某﹐毋敢視賓客﹐敢固辭。」宗人反命曰「孤敢固辭吾子之邕﹐請吾子之復位。」客對曰「寡君命使臣某﹐毋敢視賓客﹐是以敢固辭。固辭不獲命﹐敢不敬從。」客立於門西﹐介立於其左﹐東上。孤降自阼階﹐拜之﹐升﹐哭﹐與客拾踴三。客出﹐送於門外﹐拜稽顙。

此言臨也。孔氏曰「前四禮皆在門西﹐此在門東者﹐前奉君命而行﹐此臨是私禮﹐若聘禮私覿﹐故在門東。」此說非也。首節之弔爲弔生﹐此節之臨爲哀死﹐則未有不踴哭成禮而退者﹐以君應親臨﹐此代君臨﹐故曰「寡君有宗廟之事」及「寡君命某﹐毋敢視賓客」之語﹐並非私禮也。前諸禮在門西者﹐以奉君物之故﹐此則代君﹐安敢自同於君而爲賓客哉﹖下篇云「諸侯使人弔﹐其次含襚賵臨﹐皆同日而畢事」﹐使臨爲私禮﹐亦不當同含襚賵並言之矣。﹝卷七三﹐頁七—八﹞

其國有君喪﹐不敢受弔。

此言國有諸侯之喪﹐其臣民皆不敢受弔也。孔氏「但指臣言」﹐欠包括。又以受弔爲「受他國賓來弔」﹐此亦誤承上文之義爲說耳。﹝卷七三﹐頁八﹞

外宗房中南面﹐小臣鋪席﹐商祝鋪絞﹑紟﹑衾﹐士穎於盤北﹐舉遷屍於斂上﹐卒斂﹐宰告﹐子馮之踴。夫人東面坐馮之﹐興踴。

喪大記曰「夫人東面亦如之」﹐此云「坐﹐馮之﹐興踴」﹐鄭氏謂「此喪大記脫字﹐重著於此」﹐何以知雜記爲喪大記注腳耶﹖﹝卷七三﹐頁九﹞

士喪有與天子同者三﹕其終夜燎﹐及乘人﹐專道而行。

喪大記言君大夫士一也﹐共有數處﹐不止此三事。

此三事﹐今猶略同﹐乘人卽今之肩輿也﹐乃知古惟死人用之。﹝卷七三﹐頁九﹞

有父之喪﹐如未沒喪而母死﹐其除父之喪也﹐服其除服。卒事﹐反喪服。𨿽諸父昆弟之喪﹐如當父母之喪﹐其除諸父昆弟之喪也﹐皆服其除喪之服。卒事﹐反喪服。如三年之喪﹐則旣顈﹐其練祥皆行。

則旣顈﹐「顈」字喪禮別無見﹐故解者多以臆度﹐不如且依注爲「代葛之用」自可。陸農師謂作「褧」﹐褧乃「禫之吉服」﹐無據﹐且若爲禫之吉服﹐則前服已終﹐其爲後服練祥何待言乎﹖﹝卷七三﹐頁一○﹞

王父死﹐未練祥而孫又死﹐猶是附於王父也。

鄭氏謂「猶當爲由﹐由﹐用也」。附當爲「祔。」按﹕附﹑祔通﹐上篇皆作附﹐何待於此言之﹖至於「猶﹑由通」﹐多見孟子﹐今曰當爲某字﹐非矣。然此「猶」字自如字﹐作「尙」字訓﹐不作「由」字以「用」字訓也。﹝卷七三﹐頁一三﹞

有殯﹐聞外喪﹐哭之他室。入奠﹐卒奠﹐出﹐攺服卽位﹐如始卽位之禮。

如始卽位之禮﹐鄭氏以爲「後日之哭」﹐是也。按﹕先云「哭之他室」﹐此始哭也﹐次日入奠﹐出﹐攺服卽位﹐此「三日成服」之義也。云如始卽位之禮﹐見始哭已卽位﹐又見此時亦哭。上言哭不言卽位﹐此言卽位不言哭﹐互相備也﹐疏及他解皆未達。﹝卷七三﹐頁一三﹞

大夫士將與祭於公﹐旣視濯﹐而父母死﹐則猶是與祭也﹐次於異宮。旣祭﹐釋服出宮門外﹐哭而歸。其它﹐如奔喪之禮。如未視濯﹐則使人告。告者反﹐而後哭。如諸父昆弟姑姊妹之喪﹐則旣宿﹐則與祭。卒事﹐出公門﹐釋服而後歸。其它如奔喪之禮。如同宮﹐則次於異宮。

聞父母死而猶與祭於公﹐此禮不可訓。﹝卷七三﹐頁一四﹞

父母之喪﹐將祭﹐而昆弟死﹐旣殯而祭。如同宮﹐則𨿽臣妾﹐葬而後祭。祭﹐主人之升降散等﹐執事者亦散等。𨿽虞附﹐亦然。

鄭氏曰「父母之喪當在殯宮﹐而在異宮者﹐疾病或歸者。」劉原父曰「按﹕喪不宜有異居﹐然則昆當爲兄﹐兄弟或不同居矣﹐喪服云『小功以下爲兄弟』。」愚按﹕此昆弟自謂「從父昆弟」﹐鄭油爲「同父昆弟」﹐故曲說之。劉說是矣﹐然謂「昆當爲兄」﹐蓋本喪服傳之說﹐其實未然。觀後章有「後祖昆弟」﹐則此處昆字不必攺爲兄矣。如同宮則𨿽臣妾葬而後祭﹐喪服云「有死於宮中者﹐則爲之三月不舉祭。」此與同。﹝卷七三﹐頁一六﹞

子貢問喪﹐子曰「敬爲上﹐哀次之﹐瘠爲下。顏色稱其情﹐戚容稱其服。」請問兄弟之喪﹐子曰「兄弟之喪則存乎書策矣。」

喪以敬爲上﹐此義未允﹐喪以哀爲上﹐孔子曰「爲禮不敬﹐臨喪不哀。」明分敬與哀言之﹐此豈以敬爲上乎﹖大抵父母在﹐以敬爲主﹔父母亡﹐以哀爲主。孔子言孝而曰「不敬﹐何以別﹖」言喪而曰「與其易﹐寧戚。」是也﹐況此哀亦卽從平日之敬而求﹐則敬又不必言也。使有人子親喪﹐事事求敬﹐而獨不哀﹐其可觀乎﹖檀弓上謂「喪禮當禮不足而哀有餘﹐祭禮當禮不足而敬有餘」﹐以喪祭分哀敬﹐亦是。兄弟之喪則存乎書策﹐將兄弟之喪說得太輕﹐語亦有獘﹐若然﹐則稍依書策中現成格制以了事﹐而全無所用其心矣。夫兄弟期﹐三年之下卽期﹐固非輕服﹐亦具有情文﹐烏可苟焉已也。卽如後章云「期之喪﹐如剡」﹐此豈亦書策中格制耶﹖其前後自爲矛盾如此﹐說兼見下親喪外除章。﹝卷七三﹐頁一七—一八﹞

孔子曰「少連﹑大連善居喪﹐三日不怠﹐三月不解﹐期惱哀﹐三年憂﹐東夷之子也。」

少連﹑大連﹐疑附會論語「少連」而云。東夷之子﹐疑仿孟子謂「舜爲東夷之人」而云﹐然東夷之人﹐趙注「東方夷服之地」﹐今鄭氏以夷爲夷狄﹐謂「生於夷狄而知禮」﹐益失之矣。三日不怠四句﹐亦喪服四制文。﹝卷七三﹐頁一九﹞

三年之喪﹐言而不語﹐對而不問。廬﹐堊室之中﹐不與人坐焉﹔在堊室之中﹐非時見乎母也﹐不入門。疏衰皆居堊室不廬。廬﹐嚴者也。

間傳云「斬衰惟而不對﹐齊衰對而不言」﹐此統云「三年之喪﹐言而不語﹐對而不問」﹐稍混﹐說詳間傳。﹝卷七三﹐頁二○﹞

親喪外除﹐兄弟之喪內除。

兄弟之喪內除﹐此言非也。兄弟居五倫之一﹐自父母而下﹐重於他倫。所以父母兄弟必連言之而曰孝弟也。聖人制爲期﹐固不可過﹐然分固有限﹐心亦無窮﹐豈可以平日之因心則友者﹐至服終而遂恝然曰吾內除也哉。大抵記者之意﹐欲伸父母﹐乃抑兄弟。如上云「兄弟之喪則存乎書策」﹐此云「兄弟之喪內除」﹐下云「其餘則直道而行之」﹐諸說皆是也。夫父母之尊﹐孰不知之﹐不因抑兄弟而始見也。而兄弟之卑於父母﹐亦孰不知之﹐不必比較而論也。今必抑兄弟以伸父母﹐父母固不因此而伸﹐而或者油其言﹐則於兄弟之倫偸矣。顧此而失彼﹐語上而遺下﹐非善言者也。作雜記者﹐必是天資忍刻一流人﹐故其言多率易峻急﹐偏而有獘。上篇直據當時之禮﹐以顯抑父母﹔下篇知伸父母矣﹐又必抑兄弟以伸之。嗚呼﹗其殆未聞孝弟之道者與﹖﹝卷七三﹐頁二○—二一﹞

免喪之外﹐行於道路﹐見似目瞿﹐聞名心瞿﹐弔死而問疾﹐顏色戚容﹐必有以異於人也。如此﹐而後可以服三年之喪。其餘則直道而行之﹐是也。

其餘直道而行之﹐此語有獘。若謂此爲三代之直道﹐則三年之喪亦直道也。若作不必及三年之喪話頭﹐不獨義欠達﹐且使人疑三年之喪而下﹐可得以徑情肆志﹐簡略苟且矣﹐不可爲訓。﹝卷七三﹐頁二一—二二﹞

祥﹐主人之除也﹐於夕爲期﹐朝服。祥因其故服。

此與喪服小記「除成喪者﹐其祭也朝服縞冠」之說合。﹝卷七三﹐頁二二﹞

子遊曰﹕旣祥﹐𨿽不當縞者必縞﹐然後反服。

縞謂縞冠﹐朝服行祥﹐事宜如此﹐𨿽有他喪服亦然。﹝卷七三﹐頁二三﹞

上大夫之虞也﹐少牢。卒哭成事﹐附﹐皆太牢。下大夫之虞也﹐犆牲。卒哭成事﹐附﹐皆少牢。

士虞禮「用特豕」﹐與此「下大夫用特牲」合﹐亦可見士虞禮通下大夫言之矣﹐其上大夫又以此推之耳﹐陸農師謂「此下大夫之父爲士」﹐非也。﹝卷七三﹐頁二四﹞

祝稱卜葬虞﹐子孫曰哀﹐夫曰乃﹐兄弟曰某﹐卜葬其兄弟曰伯子某。

子孫曰哀﹐夫曰乃﹐兄弟曰某﹐皆言祝人代爲稱之辭。又曰卜葬其兄弟曰伯子某者﹐申明兄弟曰某之義﹐以見兄弟自稱某﹐其弟稱兄亦得曰某也。言弟稱兄某﹐則兄稱弟某可知矣。﹝卷七三﹐頁二五﹞

鑿巾以飯﹐公羊賈爲之也。

此記古者爲親親飯含﹐皆發其巾﹐自公羊賈畏死者﹐始鑿巾以飯﹐記失禮所由始也﹐通貴賤言之。鄭氏曰「記士失禮所由始也。士親飯必發其巾﹐大夫以上賓爲飯焉﹐則有鑿巾。」此蓋誤以士喪禮惟爲士禮﹐而妄爲之說也。士喪禮云「布巾環幅不鑿」﹐此非獨士禮﹐大夫以上皆然。凡儀禮士禮通大夫以上者甚多﹐說見諸篇。上章「上大夫之虞也」卽可見。鄭以其云不鑿則疑「大夫鑿」﹐故爲此說﹐不知其云不鑿者﹐必因當時已鑿﹐故正之﹐非謂士不鑿﹐大夫鑿也。且謂大夫不親飯而使其賓代﹐此出何典禮﹖公羊賈旣未詳其人﹐又何以知其是士而非大夫耶﹖鄭氏之武斷類如此。﹝卷七三﹐頁二六﹞

冒者何也﹖所以掩形也。自襲以至小斂﹐不設冒則形﹐是以襲而後設冒也。

屍自沐浴飯含後始襲﹐襲以後﹑小斂以前必設冒﹐恐屍形見﹐爲人所惡也。若孝子自無惡親之理﹐故未襲前皆爲親飯含而巾不鑿也﹐後字非衍。﹝卷七三﹐頁二七﹞

非爲人喪﹐問與賜與﹕三年之喪﹐以其喪拜﹔非三年之喪﹐以吉拜。

徐伯魯曰「言居喪時﹐人非爲其有喪而或問或賜者。若三年之喪﹐則以喪拜受之﹐以己服重﹐不問其非爲喪也。若非三年之喪﹐則以吉拜受之﹐以己服輕﹐故直答其來意也。」此解可通。陸農師謂「非爲人喪﹐問與賜與」宜承下「旣卒哭﹐遺人可也」之下﹐郝仲輿連上「子不見大饗乎」之下﹐皆欠聯貫﹐未可從。﹝卷七四﹐頁一﹞

三年之喪﹐如或遺之酒肉﹐則受之必三辭。主人衰絰而受之﹐如君命﹐則不敢辭﹐受而薦之。喪者不遺人﹐人遺之﹐𨿽酒肉﹐受也。從父昆弟以下﹐旣卒哭﹐遺人可也。

喪大記云「旣葬﹐若君食之則食之﹔大夫父之友食之則食之矣。不辟罪肉﹐若有酒醴則辭。」其言分別甚細。此但言三年﹐不分未葬已葬﹐又於君之外﹐不分何人所遺﹐又但言受﹐而不分或受﹑或辭之物﹐皆混。﹝卷七四﹐頁二﹞

三年之喪﹐𨿽功衰不弔﹐自諸侯達諸士。如有服而將往哭之﹐則服其服而往。

鄭氏以上「期之喪」一節爲爛脫﹐當在「練則弔」上﹐謂「父在爲母練後﹐卽功衰。可以弔人」。蓋如此解﹐方與「三年之喪﹐𨿽功衰不弔」之說不相抵牾﹐然必須易置﹐未見其確然也。郝仲輿則順其文爲解﹐曰「三年之喪﹐謂父母初喪。功衰﹐大功之衰﹐從兄弟喪之類。新遭大喪﹐𨿽有功衰之喪不弔﹐至練﹐凡喪皆可弔矣。」按﹕三年不弔﹐何獨言新喪﹐不弔大功﹖且功衰者指練後之服﹐下章云「功衰食果」可證﹐若爲大功﹐何不直云大功而云功衰乎﹖「新喪」義添出﹐益謬﹐當闕之。「三年之喪﹐𨿽功衰不弔﹐自諸侯達諸士」﹐此卽曾子問「三年之喪不弔」之意﹐故言諸侯至士皆然也。「如有服而將往哭之﹐則服其服而往」﹐此又不承諸侯爲言﹐古文疏落﹐全不可油。鄭氏乃疑諸侯絕期﹐不應有諸親始死服﹐故謂之「所不臣」者﹐孔氏以爲「敵體及始封之君不臣諸父昆弟」﹐鄭孔言禮﹖﹖﹐自入荊棘如此。﹝卷七四﹐頁三﹞

旣葬﹐大功弔﹐哭而退﹐不聽事焉。期之喪﹐未葬﹐弔於鄕人﹐哭而退﹐不聽事焉。功衰弔﹐待事不執事。小功緦﹐執事不與於禮。

「旣葬大功」與「期喪未葬」兩段﹐亦有可疑﹐不應上言「大功旣葬始弔」﹐下又言「期喪未葬可弔」也。鄭氏以期喪未葬﹐爲「姑姊妹無主﹐殯不在己族者」﹐取期之最輕者﹐以合此「大功旣葬」﹐此曲說也。「功衰」二字﹐亦有可疑﹐據上章「功衰不弔」﹐下章「功衰食菜果」﹐則功衰當爲練後服。今上言期﹐下言小功緦﹐則此處當言大功﹐何以言功衰﹖所以釋文云「他本云大功衰也。」又上章云「功衰不弔」﹐此不當又云「功衰弔」﹔所以呂與叔云「功衰下脫一不字也。」種種疑誤﹐皆當闕之。若孔氏謂「姑姊妹等期喪﹐旣喪﹐受以大功衰﹐謂之功衰」﹐此又承鄭解期喪之曲說﹐不必辧。﹝卷七四﹐頁七—八﹞

相趨也﹐出宮而退。相揖也﹐哀次而退。相問也﹐旣封而退。相見也﹐反哭而退。朋友﹐虞附而退。

喪服小記云「朋友虞附而已」﹐此疑本其說以爲送葬之禮﹐而由「朋友」而下﹐增以見﹑問﹑揖﹑趨四者耳。觀四者名目頗似牽彊﹐其分別處無甚意義﹐蓋可見矣。﹝卷七四﹐頁八—九﹞

功衰食菜果﹐飲水漿﹐無鹽酪。不能食食﹐鹽酪可也。

「功衰食菜果」與閒傳「期而小祥食菜果」之說同。酪﹐說文云「乳漿」﹐此與水漿之漿別﹐卽酰醬之類是也。閒傳云「期而大祥﹐有酰醬」﹐故此謂「小祥無鹽酪」﹐亦與之同。鄭氏謂「酢酨」﹐近是﹐但俱屬酸漿耳。成容若是鄭之「酢酨」﹐而非集說引說文之「乳漿」﹐誤矣。郝仲輿謂「乳漿」﹐系杜撰。﹝卷七四﹐頁一○—一一﹞

三年之喪﹐祥而從政﹔期之喪﹐卒哭而從政﹔九月之喪﹐旣葬而從政﹔小功緦之喪﹐旣殯而從政。

王制云「父母之喪﹐三年不從政﹔齊衰大功﹐三月不從政。」蓋庶人三月而葬﹐故知是指庶人也。此以期與大功屬卒哭﹐旣葬言﹐而無其月數。鄭氏亦以此爲「庶人」﹐與王制同﹐恐未然﹐蓋通大夫﹑士言之矣。﹝卷七四﹐頁一二—一三﹞

曾申問於曾子曰「哭父母有常聲乎﹖」曰「中路﹐嬰兒失其母焉﹐何常聲之有﹖」

郝仲輿曰「曾申﹐曾子之子。父在而問哭父於父﹐非也。」按﹕此處爲郝氏道破﹐良然﹐但曾申不應如是癡絕﹐乃作者假托爲問答之辭﹐不覺露此獘竇耳。檀弓孔子譏孺子泣﹐謂其無節也﹐此處問答言聲也﹐各有其義﹐不必爲之調護。﹝卷七四﹐頁一三﹞

卒哭而諱。王父母兄弟﹑世父﹑叔父﹑姑﹑姊妺﹐子與父同諱。母之諱﹐宮中諱。妻之諱﹐不舉諸其側﹐與從祖昆弟同名則諱。

「與從祖昆弟同名則諱」﹐此句可疑。注疏謂母與妻所諱與己從祖昆弟名同則爲之諱﹐不但宮中旁側﹐其在余處皆諱之。若然﹐則從祖昆弟之名﹐反重於母妻之所諱矣﹐未可通。吳幼淸爲之說曰「從祖昆弟之名與母妻之親名同﹐則爲母妻之親諱而因爲之諱耳。」若然﹐仍是爲母妻之親諱﹐何必言從祖昆弟乎﹖益不可通。郝仲輿謂﹕「妻所諱者與己從祖昆弟同名﹐則己亦諱之﹐從祖兄弟是同曾祖兄弟﹐同曾祖兄弟諱﹐則同祖同父兄弟諱﹔亦可知於父母前不諱﹐惟於妻側諱。」此說單承妻言﹐不合﹐又補同祖同父兄弟﹐尢屬添設﹐且費辭﹐並當闕。﹝卷七四﹐頁一四﹞

大功之末﹐可以冠子﹐可以嫁子。父﹐小功之末﹐可以冠子﹐可以嫁子﹐可以取婦。己𨿽小功﹐旣卒哭﹐可以冠﹐取妻﹔下殤之小功﹐則不可。

此節之言﹐文義多有難通。其言冠﹐曰己小功﹐卒哭﹐可以冠﹐下殤小功不可。按﹕上曰「以喪冠者﹐𨿽三年之喪可也」﹐三年之喪旣可冠﹐則小功卒哭及小殤小功其可冠﹐何待言耶﹖曰「大功之末可以冠子」﹐下又曰「父﹐小功之末﹐可以冠子」﹐則父小功末者﹐己或亦小功末﹑或緦已除﹐其可以冠子﹐何待言耶﹖且三年之喪﹐己旣可冠﹐無論小功末與緦已除﹐卽大功末其可以冠子﹐又何待言耶﹖其言嫁子與冠子同﹐辧見上。其言取婦曰「父小功之末﹐可以取婦」﹐下又曰「己小功卒哭﹐可以取妻」﹐父小功末卽所謂己或亦小功末﹑或緦已除者也﹐但小功卒哭﹐旣可取妻﹐無論緦已除﹐卽小功末其可以取婦﹐何待言耶﹖若以子言﹐則己或小功末﹐子緦已除﹔己或緦已除﹐子自無服﹐其可以取﹐又何待言耶﹖自注疏而下﹐紛紛爲之彊解﹐悉無是處﹐故不復辧之云。﹝卷七四﹐頁一七—一八﹞

父有服﹐宮中子不與於樂。母有服﹐聲聞焉不舉樂。妻有服﹐不舉樂於其側。大功將至﹐辟琴瑟。小功至﹐不絕樂。

父有服﹐宮中子不與於樂﹐謂在宮門之中子不敢與於樂﹐於宮外或可矣。母有喪﹐宮門之中聲聞不舉﹐聲不聞或可矣。妻有服﹐不舉樂於其側﹐聲聞或可矣。三段本如此解﹐注疏誤讀「宮中子」句絕﹐謂此與父同宮者﹐若異宮則得與樂﹐按﹕經傳從無宮中子之名。又誤解內則「父子皆異宮」之文﹐尢謬﹐辧見內則。黃直卿以「父有服宮中」句絕﹐謂「父持服在家﹐未出」﹐亦牽彊﹐又與下「母妻有服」非一例語義也。﹝卷七四﹐頁一九﹞

姑姊妹﹐其夫死﹐而夫黨無兄弟﹐使夫人之族人主喪﹐妻之黨﹐𨿽親弗主。夫若無族矣﹐則前後家﹐東西家﹔無有﹐則裏尹主之。或曰﹕主之﹐而祔於夫之黨。

作者之意﹐主於外戚不可任﹐其有鑑於國家外戚之禍而言之﹐與義亦是已。然外戚𨿽不可任﹐至於無族而求諸鄰家裏尹﹐不已過乎﹖或曰之說庶幾其正﹐記者亦列此兩說﹐聽人自擇。初無非後一說之意﹐自鄭氏斷以爲非﹐諸家從而和之﹐何也﹖﹝卷七四﹐頁二○﹞

國禁哭﹐則止朝夕之奠﹐卽位自因也。

國禁哭﹐似非先王之典﹐周禮襲之﹐以爲銜枚氏。﹝卷七四﹐頁二一﹞

童子哭不偯﹐不踴﹐不杖﹐不菲﹐不廬。

偯﹐哀聲之長也﹐陳可大謂「委曲之聲」﹐非是。閒傳云「三曲而偯」﹐謂三曲折而餘聲長也﹐若偯爲委曲﹐則上下當云「三曲」矣。﹝卷七四﹐頁二二﹞

孔子曰「伯母叔母「母」字﹐據今本加。﹐疏衰﹐踴不絕地。姑﹑姊妹之大功﹐踴絕於地。如知此者﹐由文矣哉﹗由文矣哉﹗」

「由文矣哉」﹐謂疏衰服重而哀反輕﹐大功服輕而哀反重﹐則固由情而出﹐豈由文矣哉﹖此祗是推求喪禮之變而言﹐𨿽不重文﹐亦無輕文之意﹐諸家或以重文解﹐或以輕文解﹐皆失之。﹝卷七四﹐頁二三﹞

天子飯九貝﹐諸侯七﹐大夫五﹐士三。

鄭氏曰「此蓋夏禮時也。周禮﹐天子飯含用玉。」按﹕上古用飯實屍口﹐此飯之名所由始也。後世兼用珠玉及貝含之﹐又名含﹐故飯含得通稱﹐檀弓亦云「飯用米貝」是也。周禮分飯玉﹑含玉﹐非。天子之含自當用玉﹐不必以周禮典瑞爲據。觀上篇有「諸侯鄰國含者﹐執璧將命」之文﹐及左傳「聲伯夢食瓊瑰」﹐則諸侯及大夫且含玉矣﹐況天子乎﹖含珠見莊子。然記文獨言貝者何﹖按﹕士喪禮「貝三實於笄」﹐此似本其說﹐等而上之﹐以爲大夫五﹑諸侯七﹑天子九耳﹐則亦未足深據﹐何必執周禮而以此爲夏﹑殷禮乎﹖﹝卷七四﹐頁二三—二四﹞

士三月而葬﹐是月也卒哭﹔大夫三月而葬﹐五月而卒哭﹔諸侯五月而葬﹐七月而卒哭。士三虞﹐大夫五﹐諸侯七。

王制云「天子七月而葬﹐諸侯五月而葬﹐大夫﹑士﹑庶人三月而葬」﹐此與同。王制所言﹐附會左傳﹐說見本篇。此又加士是月卒哭﹑大夫五月卒哭﹑諸侯七月卒哭者﹐亦本士虞禮「三月而葬﹐遂卒哭」之文﹐等而上之﹐以爲大夫﹑諸侯五﹑七之數也。又云「士三虞﹐大夫五﹐諸候七」者﹐亦本士虞禮「三虞」之文﹐等而上之﹐以爲大夫﹑諸侯五﹑七之數也。其不言天子者﹐蓋以若言「天子九月而卒哭」﹐則卒哭之期太遲﹔若言「天子九虞」﹐則虞祭之禮太數﹐故不言之。揆此皆不足深據﹐明矣。且其言大夫五月﹑諸侯七月卒哭﹐亦未允﹐孔氏曰「大夫以上位尊﹐故念親哀情於時長遠。士職卑位下﹐禮數未申﹐故葬罷卽卒哭。」夫三年之喪﹐自天子達﹐則哭同爲人子哀情﹐豈可以尊卑而分別遲速乎﹖卽葬月果有分別﹐不得已謂皆於是月卒哭亦可﹐蓋哀情𨿽同﹐而其名或不妨隨葬爲異爾。若必以卒哭距葬又遲兩月﹐而求合此三﹑五﹑七之數焉﹐豈不甚迂而無謂哉﹖大夫﹑諸侯五﹑七虞﹐亦未允﹐凡三年之喪﹐以及練祥諸祭﹐無不皆同﹐何獨於虞而異之乎﹖此等處卽曰古禮﹐吾亦未敢以爲然也。﹝卷七四﹐頁二五﹞

諸侯使人弔﹐其次﹕含襚賵臨﹐皆同日而畢事者也﹐其次如此也。

弔與含襚賵臨﹐皆諸侯使人之事﹐詳見上篇。孔氏以臨爲「君事旣畢﹐臣私行己禮﹐故臨禮在後」﹐非也。凡弔必哭踴成禮而退﹐含襚賵臨皆代君之事﹐故並言之﹝卷七四﹐頁二六﹞

卿大夫疾﹐君問之無算﹔士壹問之。君於卿大夫﹐比葬不食肉﹐比卒哭不舉樂﹔爲士﹐比葬不舉樂。

喪大記曰「君於大夫疾﹐三問之」﹐此云「問無算」﹐亦同﹐三與無算字﹐不必油。孔氏遂謂「此有師保之恩者」﹐非也。孔又謂「三問者﹐謂君自行﹔此云無算﹐謂遣使」﹐若然﹐遣使自可多於自行﹐又不必謂有師保之恩者矣。﹝卷七五﹐頁一﹞

君子有三患﹕未之聞﹐患弗得聞也﹔旣聞之﹐患弗得學也﹔旣學之﹐患弗能行也。君子有五恥﹕居其位﹐無其言﹐君子恥之﹔有其言﹐無其行﹐君子恥之﹔旣得之而又失之﹐君子恥之﹔地有餘有民不足﹐君子恥之﹔眾寡均而倍焉﹐君子恥之。

以旣得又失爲恥﹐是患得患失子之鄙夫矣﹐方性夫曲解之﹐非是。見大全諸書。成容若以爲「承上恥無其行來」﹐謂「居位行道﹐有初而鮮終者」。按﹕此自別另一義﹐非是承上。觀下又言民地之事可見﹐地有餘而民不足﹐眾寡均而倍焉﹐亦是患寡患貧﹐及梁惠王比較鄰國之民之意﹐豈知王道教養之善政者乎﹖﹝卷七五﹐頁四﹞

孔子曰﹕凶年則乘駑馬﹐祀以下牲。

王制云「祭﹐凶年不儉」﹐此云「祀以下牲」﹐說各不同﹐不必彊合。陸農師曰「猶用其本牲之下者﹐故祭凶年不儉。」牽合失禮﹐若謂用本牲之下者﹐卽得爲不儉﹐則將不用牲始爲儉乎﹖成容若曰「王制『祭用數之仂』﹐是丰年用丰年之仂﹐凶年用凶年之仂﹐故丰年不加於仂之外而至於奢﹐凶年不略於仂之內而至於儉。」此解王制是﹐而解此文之下牲爲不儉﹐非也。此文何嘗於與王制「祭用數之仂」之文相關會乎﹖張氏曰「王制云﹕『凡祭﹐丰年不奢﹐凶年不儉。』豈彼爲制國用之常經﹐而此乃救荒之禮與﹖」如此並說而不狃合﹐最得之。﹝卷七五﹐頁五﹞

卹由之喪﹐哀公使孺惱之孔子學士喪禮﹐士喪禮於是乎書。

儀禮有士喪禮﹐按﹕儀禮豈孔子所傳﹖而孺惱﹐孔子嘗辭以疾者﹐亦必不能受教而傳其書﹐附會無疑。﹝卷七五﹐頁六﹞

子貢觀於蠟﹐孔子曰「賜也﹐樂乎﹖」對曰「一國之人皆若狂﹐賜未知其樂也。」子曰「百日之蠟﹐一日之澤﹐非爾所知也。張而弗弛﹐文武弗能也﹔弛而不張﹐文武弗爲也。一張一弛﹐文武之道也。」

一國之人皆若狂﹐鄭氏謂「民無不醉」﹐是也﹐如此說方與「一日之澤」有關會﹐成容若謂「迎貓迎虎﹐近於若狂」﹐殊鑿。百日﹐鄭氏謂「諭久」﹐亦是也﹐呂與叔謂「自秋成至十二月」﹐亦油。文武﹐孔氏謂「文王武王」﹐亦是﹐郝仲輿謂「泛指文武之道」﹐若然﹐則弗能弗爲﹐說不去矣。愚謂「注疏本有是者﹐不必求與之異」﹐如此類是也。﹝卷七五﹐頁七﹞

孟獻子曰﹕正月日至﹐可以有事於上帝﹔七月日至﹐可以有事於祖。七月而禘﹐獻子爲之也。

按﹕春秋惟僖八年「秋七月禘於太廟」﹐是時獻子尙未秉政﹐至宣襄之世﹐獻子秉政而春秋又無「七月禘」之文﹐則所謂「七月而禘﹐獻子爲之者」﹐蓋亦弗考而漫爲之說爾。孔氏「孔氏」﹐原誤作「孔子」﹐今徑攺。曰「獻子旣七月而禘﹐春秋不書﹐以示譏者。魯時暫行之﹐又此不云自獻子始﹐是不恆行也。」按﹕上章公羊賈爲之﹐泄柳之徒爲之﹐皆釋云「記失禮所由始」﹐而此獨否﹐豈非曲說。﹝卷七五﹐頁八﹞

夫人之不命於天子﹐自魯昭公始也。

按﹕昭公取同姓爲失禮﹐非取而不命於天子爲失禮也﹐當時諸侯且不命﹐況夫人乎﹖因取同姓而遂謂「不命於天子」﹐附會顯然。﹝卷七五﹐頁九﹞

外宗爲君夫人﹐猶內宗也。

鄭氏以外宗爲「姑姊妹之女﹑舅之女﹑從母皆是」﹐陳可大引儀禮疏謂「通卿大夫之妻」﹐非也。﹝卷七五﹐頁九﹞

過而舉君之諱﹐則起。與君之諱同﹐則稱字。

徐魯伯以本國不應有與君同諱者﹐故謂「適他國者」似武斷﹐不若謂「古人與君同諱則稱字也」﹐然春秋時衛侯名惡者﹐臣有齊惡﹐此等處又不可曉。﹝卷七五﹐頁一一﹞

內亂不與焉﹐外患弗辟也。

「內亂不與」﹐或身不在事內﹐及力不可爲者﹐則可。不然﹐豈有食人之祿而蚤爲分別﹐以此一事全身遠害哉﹖﹝卷七五﹐頁一一﹞

贊大行﹕「曰圭﹐公九寸﹐侯伯「候伯」﹐原作「諸侯」﹐據今本攺。七寸﹐子男五寸﹔博三寸﹐厚半寸。剡上﹐左右各半寸﹐玉也。藻﹐三采六等。」

聘禮記云「朝天子﹐圭與繅皆九寸﹐剡上半寸﹐厚半寸﹐博三寸﹐繅三采六等」﹐此本之爲說﹐而分別爲五等諸侯也。周禮大行人公圭九寸﹐諸侯七寸﹐諸伯如諸侯﹐又以爲子男執璧﹐皆襲此文。及大戴記典瑞公侯伯繅三采三就﹐亦襲此文﹐又別以天子爲繅五采五就﹐子男爲繅三采再就也。自鄭氏以來﹐皆不知周禮所襲﹐故心疑臆度﹐紛紛爲說。如鄭氏謂「子男執璧﹐作此贊者」﹐失之矣。孔氏直增璧與圭﹐並釋之。陸農師謂「此言圭爲子男聘俯之玉﹐博三寸以下主公言之」﹐成容若謂「圭亦似可該璧﹐儀禮『襲執圭』﹑論語『孔子執圭』皆可以兼璧」。嗟乎﹗周禮之售欺於後世如此。﹝卷七五﹐頁一二﹞

哀公問子羔曰「子之食﹐奚當﹖」對曰「文公之下執事也。」

此取「下執事」三字﹐見辭命耳。方性夫謂此文更有辭﹐容脫。」按﹕子之食奚當句﹐或容有脫﹐不疑上而疑下﹐何耶﹖﹝卷七五﹐頁一三﹞

成廟則釁之。其禮﹕祝﹑宗人﹑宰夫﹑雍人﹐皆爵弁純衣。雍人拭羊﹐宗人視「視」字﹐原作「祝」﹐依今本攺。之﹐宰夫北面﹐於碑南﹐東上。雍人舉羊﹐升屋自中﹐中屋南面﹐刲羊﹐血流於前﹐乃降。門﹑夾室﹐皆用雞﹐先門而後夾室。其衈皆於屋下。割雞﹐門當門﹐夾室中室。有司皆鄕室而立﹐門則有司當門北面。旣事﹐宗人告事畢﹐乃皆退。反命於君曰「釁某廟事畢。」反命於寢﹐君南鄕於門內朝服。旣反命﹐乃退。路寢成﹐則考之而不釁。釁屋者﹐交神明之道也。凡宗廟之器﹐其名者﹐成則釁之以豭豚。

按春秋隱五年「考仲子之宮」﹐此宮卽廟也﹐可見「宮」不定屬生人所居之名﹐記文分釁與考﹐似非。﹝卷七五﹐頁一四﹞

孔子曰「吾食於少施氏而飽﹐少施氏食我以禮。吾祭﹐作而辭曰﹕『疏食不足祭也。』吾飧﹐作而辭曰﹕疏食也﹐不敢以傷吾子。』

玉藻有孔子食於季氏﹐不辭﹐不食肉而飧之事﹐此以爲孔子謂少施氏食我以禮而飽﹐蓋附會爲記。「吾祭﹐作而辭曰﹕疏食不足祭也」﹐亦卽玉藻「客祭﹐主人辭曰﹕不足祭也」之說。「吾飧﹐作而辭曰﹕疏食也﹐不敢以傷吾子」﹐亦卽玉藻「客飧﹐主人辭以疏」之說。聖人立身行己﹐凡一語﹑一默﹑一飲﹑一食﹐自無不由禮。然這己則嚴﹐而繩人則寬也﹐若因食我無禮﹐便悻悻然見於顏色動作之間﹔食我有禮﹐便欣欣然厭飫之﹐極口稱道﹐斯豈聖人中和气象乎﹖﹝卷七五﹐頁一五—一六﹞

﹖﹐長三尺「尺」字﹐原作「寸」﹐依今本攺。﹐下廣二尺﹐上廣一尺﹐會去上五寸﹐紕以爵韋六寸﹐不至下五寸。純以素﹐紃以五采。

﹖﹐長三尺﹐下廣二尺﹐上廣一尺﹐卽玉藻『﹖﹐下廣二尺﹐上廣一尺﹐長三尺也』。會去五寸﹐卽玉藻云「其頸五寸肩革帶」也。﹝卷七五﹐頁一八﹞

喪大記

按﹕喪服小記在前﹐喪大記在後﹐故後人加大字以別之﹐非是小記所記者皆小﹐大記所記者皆大也﹐均爲喪禮﹐何小﹑大之有。方性夫謂「送死可以當大事﹐故曰大」﹐然則小記所言﹐獨非送死乎﹖謬﹐不待辧﹐余說見小記。說者謂「儀禮止有士喪禮﹐此篇則自天子而下皆有之﹐可補其闕。然其間多與儀禮正文同﹐但彼言士禮﹐不可援以釋此」﹐此說非也。士喪禮本之喪大記﹐何以知之﹖喪大記云「大夫官代哭﹐士代哭不以官。」士喪禮云「乃代哭不以官。」喪大記不以官﹐官字因上官字而生﹔士喪禮上無官字﹐而云不以官﹝原誤衍「官」字﹐今刪。﹞﹐此其本於喪大記﹐灼然可見。其它如「士有冰﹐用夷盤可也」之類﹐皆本喪大記﹐不殫述。作士喪禮者以喪大記所言之通禮﹐其體零星﹐綴述者而薈萃貫穿之以爲士禮。𨿽主士言﹐其中實多兼大夫以上﹐蓋以喪大記言通禮﹐非獨言士禮故也。且士大夫原得通稱﹐然則喪大記可補儀禮之闕﹐旣非矣﹐謂彼言士禮﹐不可援以釋此﹐不更非乎﹖儀禮旣本此﹐固不必援以釋﹐卽援釋﹐亦何不可﹖豈在士喪禮者爲士禮﹐而在喪大記者便非士禮乎﹖可笑也。自漢以來釋經諸家於此兩篇皆不能知其由來﹐故多略而弗詳。注疏於此篇凡於其言士禮與士喪禮同者﹐間一引證﹔其不能通者﹐則妄斷以爲天子之下﹔又其下劣者﹐乃謂不援以證此矣。故愚於是篇﹐凡士喪篇同者﹐各注於下﹐以見士喪禮所本﹐使學者之心目歸於一﹐庶不致瞻彼顧此﹐虞其異同﹐則亦見是篇之不可少也。讀書而不能知人論世﹐有以辧夫作者之後先﹐亦奚當哉﹖﹝卷七六﹐頁一—二﹞

疾病﹐外內皆埽。君大夫徹縣﹐士去琴瑟。寢東首於北牖下。廢牀﹐徹褻衣﹐加新衣﹐體一人。男女攺服﹐屬纊以俟絕﹝「絕」字下﹐原誤衍「者」字﹐今刪。﹞气。男子不死於婦人之手﹐婦人不死於男子之手。

士喪記云「士處適寢﹐寢東首於北墉下」﹑「有疾」﹑「徹琴瑟」﹑「疾病﹐外內皆埽。徹褻衣﹐加新衣﹐禦者四人皆坐﹐持體。男女攺服﹐屬纊以俟絕气。男子不絕於婦人之手﹐婦人不絕於男子之手」﹐本此。節錄其相同之文﹐下放此。彼云「禦四人皆坐持體」﹐而此云「體一人」﹐殊簡而妙﹐蓋述之者加詳也。君大夫徹縣﹐士去琴瑟﹐與曲禮「大夫無故不徹縣﹐士無故不徹琴瑟」之說相通。北牖﹐士喪記作「北墉」﹐是。士喪記云「士處適寢﹐寢東首於北墉下」﹐玉藻云「君子之居恆當戶﹐寢恆東首」﹐是北墉東首﹐平時寢處皆然﹐非定是有疾時也。而記文敍於疾病之下﹐鄭氏遂謂「君來視之時」﹐附會論語「疾﹐君視之﹐東首」爲說﹐不知論語記者因君視孔子疾﹐並記其時東首﹐非謂君來視而始東首也。且上云「君大夫徹縣﹐士去琴瑟」﹐下本承君大夫士言﹐若謂君來視﹐則是單承大夫士言矣﹐亦不合也。廢牀之禮﹐古與今絕異。外內皆埽﹐肅淸以愼終也。男女攺服﹐去吉服也。鄭皆謂爲「賓客」﹐亦非。「男子不死於婦人之手」二句﹐承體人而言﹐謂﹕男子死用男禦持之﹐婦人死用女禦持之﹐否則恐其相褻﹐亦厚別以愼終之意﹐非謂男子死不可有婦人在側﹐婦人死不可有男人在側也。馬彥醇謂「曾子死﹐惟弟子與子侍側﹐無婦人」﹐舉檀弓﹑論語以證﹐殊不通。曾子當時無婦人事﹐故不記爾。如其說將母子﹑父女﹑舅婦﹑夫妻之間﹐亦彼此相避而不爲送死﹐可乎﹖﹝卷七六﹐頁五—六﹞

君夫人卒於路寢﹔大夫世婦卒於適寢﹔內子未命﹐則死於下室﹐遷屍於寢﹔士之妻皆死於寢。

士喪禮云「死於適室」﹐士喪記云「士處適寢」﹐皆本此﹐則亦同大夫矣。君夫人卒於路寢﹐似本春秋「公薨於路寢」爲說﹔因以爲「大夫世婦卒於適寢」也。但路寢爲退外朝聽政之所﹐非寢處之地﹐大夫之適寢亦然﹐俱是正寢。春秋所書﹐似謂薨而遷於其地﹐則此之所云當亦同然。世婦﹐大夫之妻﹔內子卽大夫之妻未受命者﹐故但稱內子。﹝卷七六﹐頁九﹞

復﹐有林麓﹐則虞人設階﹔無林麓﹐則狄人設階。小臣復﹐復者朝服。君以捲﹐夫人以屈狄﹐大夫以玄赬﹐世婦以襢衣﹐士以爵弁﹐士妻以稅衣。皆升自東榮﹐中屋履危﹐北面三號﹐捲衣投於前﹐司服受之﹐降自西北榮。其爲賓﹐則公館復﹐私館不復。其在野﹐則升其乘車之左轂而復。

狄人﹑下士﹐賤者之類﹐鄭氏謂「樂吏之賤者」﹐以簨﹖爲階梯﹐殊鑿。彼意謂狄﹑翟通﹐祭統「翟者﹐樂吏之賤者」﹐故云也﹐不知當時本有狄人。顧命曰「狄設黼扆綴衣」﹐若以爲樂吏設樂具﹐則黼扆綴衣﹐豈樂具耶﹖士喪禮云「復者一人﹐以爵弁服升自前東榮﹐中屋北面招以衣﹐曰﹕臯﹐某復。三降衣於前﹐復者降自後西榮」﹐本此。玉藻云「君命屈狄﹐一命襢衣」﹐此云「夫人以屈狄﹐世婦以襢衣」﹐皆不甚相同。又云「士禒衣」﹐此云「士稅衣」﹐雜記上又云「夫人稅衣」﹐並異﹐余見雜記。鄭氏曰﹕君以捲﹐夫人以屈狄﹐「互言之耳」。上「公﹐捲同。則夫人用褘衣﹔而侯伯以鷩﹐其夫人用褕狄﹔子男以毳﹐其夫人乃用屈狄矣」﹐此執周禮誤解記文﹐不悉辧。記文言君與夫人﹑大夫與世婦﹑士與妻甚明﹐今必以「君以捲」爲言上公﹐而下該侯伯子男﹔「夫人以屈狄」爲言子男之夫人﹐而上該侯伯上公之夫人﹐不亦穿鑿無理之甚乎﹖升自東榮﹐鄭謂「東榮者﹐謂卿大夫士也﹐天子諸侯言東澑」﹐孔氏曰「鄕飲酒鄕射云『設洗當東榮』﹐是大夫士之禮。燕禮記云『洗當東澑』﹐是諸侯禮﹐明天子亦然。」鄭孔此說亦屬迂滯﹐榮卽屋檐廡﹐凡檐有承澑﹐旣有東西榮﹐卽有東西澑。燕禮及鄕飲酒﹑鄕射文不同﹐乃換字法﹐豈必油以爲據﹖且升自東榮曰皆上﹐該上君大夫士可知﹐又小臣亦以君而名﹐其兼言尢可知也。﹝卷七六﹐頁一一—一二﹞

復衣不以衣屍﹐不以斂。婦人復﹐不以袡。凡復﹕男子稱名﹐婦人稱字。惟哭先復﹐復而後行死事。

復衣不以衣屍﹐據士喪禮「衣屍﹐屍浴而去之」﹐則「不」字疑衍﹐且云「復衣以衣屍不以斂」﹐文字亦順。袡﹐注疏謂「嫁時﹐上服絳衣﹐下曰袡」﹐此據士昏禮以爲嫁時服﹐然安知止於嫁時服之乎﹖按﹕方言「婦人蔽膝﹐齊魯間謂之袡」﹐郝仲輿謂「卽今裙」﹐未知孰是﹖但必以其所常褻用﹐故不復耳。小記云「復與書銘﹐……﹐男子稱名﹐婦人書姓與伯仲」﹐此云稱字﹐卽伯仲也。﹝卷七六﹐頁一三—一四﹞

始卒﹐主人啼﹐兄弟哭﹐婦人哭踴。

士喪「主人啼﹐兄弟哭」本此。哭而踴﹐則哭有節﹔故殺於哭。郝仲輿曰「踴謂啼哭皆踴」﹐此又一說﹐並存之。﹝卷七六﹐頁一四﹞

旣正屍﹐子坐於東方﹐卿大夫父兄子姓立於東方﹐有司庶士哭於堂下北面﹔夫人坐於西方﹐內命婦姑姊妹子姓立於西方﹐外命婦率外宗哭於堂上北面。

此云「子坐於東方」﹐士喪禮云「主人入坐於牀東」﹔此云「鄕大夫父兄子姓立於東方」﹐士喪禮云「眾主人在其後西面」﹔此云「有司庶士哭於堂下北面」﹐士喪禮云「眾兄弟堂下北面」﹔此云「夫人坐於西方」﹐士喪禮云「婦人俠牀東面」﹔此云「內命婦姑姊妹子姓立於西方」﹐士喪禮云「親者在室」﹔此云「外命婦率外宗哭於堂上北面」﹐士喪禮云「眾婦人戶外北面」﹐皆本此而以言士禮也。﹝卷七六﹐頁一四—一五﹞

大夫之喪﹐主人坐於東方﹐主婦於西方﹐其有命夫命婦則坐﹐無則皆立。士之喪﹐主人父兄子姓皆坐於東方﹐主婦姑姊妹子姓皆坐於西方。凡哭屍於室者﹐主人二手承衾而哭。

士喪記云「室中惟主人主婦坐﹐兄弟有命夫婦「婦」字下﹐原有「坐」字﹐今刪。在焉﹐亦坐。」本此之言大夫者以言士。按﹕諸侯之喪﹐世子君也﹐故坐﹔卿大夫父兄臣也﹐故立。今大夫之喪﹐無命夫命婦皆立﹐是主人坐而父兄立﹐恐未宜﹐況士乎﹖﹝卷七六﹐頁一五—一六﹞

凡主人之出也﹐徒跣﹐扱衽﹐拊心﹐降自西階。君拜寄公﹑國賓於位。大夫於君命﹐迎於寢門外﹐使者升堂致命﹐主人拜於下。士於大夫親弔﹐則與之哭﹐不逆於門外。

降自西階﹐與曲禮「升降不由阼階」之說同。陸農師曰「迎﹐逢也﹐先之也。逆﹐彼來而復往焉。大夫於君命言迎﹐士於大夫言逆﹐以此。」按﹕迎﹑逆﹐古字通﹐記文之意豈有分別若此﹖方言「關東曰逆﹐關西曰迎。」﹝卷七六﹐頁一七—一八﹞

小斂﹐主人卽位於戶內﹐主婦東面﹐乃斂。卒斂﹐主人馮之踴﹐主婦亦如之。主人袒說髦﹐括發以麻﹔婦人髽﹐帶麻於房中。徹帷﹐男女奉屍夷於堂﹐降拜。

士喪禮𨿽本喪大記﹐然亦有與之不合者﹐或行文錯互﹐或以意增攺﹐俱未可知。如此云「小斂說髦」﹐士喪禮「殯後說髦」﹔此云「袒括發」﹐士喪禮云「髻發袒」﹐鄭氏遂疑此爲「人君禮」﹐非也。又士喪禮云「旣馮戶﹐主人絞帶﹐眾人布帶」﹐此不云主人而云「婦人帶麻」﹔士喪禮云「主人免於房﹐婦人髽於室」﹐此但云「婦人髽﹑帶麻於房中」﹐士喪禮較此爲詳。房室字﹐亦不必油鄭謂士喪禮男子在東房﹐士無西房﹐故婦人髽於室。此「房中」爲天子諸侯之「西房」。按﹕大夫士亦有西房﹐說見禮器。此一節是該上下而言﹐豈有言天子諸侯而不明舉之者﹖且但言房中﹐何以定知是西房乎﹖皆臆說也。愚以此法讀二禮﹐所以處處通貫﹐否則觸著成礙矣。明者由此推之﹐皆可自得不備著也。﹝卷七六﹐頁一九﹞

君拜寄公﹑國賓﹐大夫士拜卿大夫於位﹐於士旁三拜﹐夫人亦拜寄公夫人於堂上﹐大夫內子士妻特拜命婦﹐泛拜眾賓於堂上。

疏引熊氏曰「大夫士拜卿大夫士者﹐是大夫士家自遭喪﹐小斂後拜卿大夫於位﹐士旁三拜。大夫內子士妻﹐亦謂大夫士妻家自遭喪﹐小斂後拜命婦及拜士妻之禮。大夫士各自遭喪﹐並言之者﹐以其大夫士家喪﹐小斂後拜賓同故也。」此說是。疏又引皇氏說「單指國君遭喪﹐拜寄公國賓及拜大夫士禮。上於大夫士﹐下於士妻。」句絕。此說非。上下文皆兼主君大夫士言﹐此處不應獨主君言﹐如其解﹐必處處爲之添補矣。觀疏可見。又「大夫內子士妻」六字﹐上下不相連接﹐亦無歸者。孔氏旣以熊氏說爲踰於皇氏﹐而其自疏仍從皇氏﹐何耶﹖此云大夫內子士妻﹐特拜命婦﹐士喪禮云「主人拜賓﹐大夫特拜」﹔此云汜拜眾賓於堂上﹐士喪禮云「士旅之」﹐蓋士喪禮以其言大夫士妻者而推於大夫士也。旅之﹐眾拜也﹐三拜﹑汜拜卽旅之之義。士非一人﹐故言三拜以該之﹐孔氏謂「士有三等﹐故三拜」﹐非也。﹝卷七六﹐頁二○—二一﹞

主人卽位﹐襲帶絰踴﹐母之喪﹐卽位而免﹐乃奠。弔者襲裘﹐加武帶絰﹐與主人拾踴。

注疏謂﹕士喪禮先踴乃襲絰﹐士爲卑﹔此先襲絰乃踴﹐諸侯爲尊。不知先踴乃襲絰﹐何以便爲卑﹖先絰乃踴﹐何以便爲尊﹖此義未確。母之喪卽位而免﹐與小記「爲母免而以布」同﹐則父喪卽位時﹐猶括發以麻可知。弔者襲裘﹐加武帶絰﹐則與子遊「襲裘帶絰而入」之義同。加武﹐吉冠玄武﹐今加縞武與帶絰。帶﹑要帶﹐絰﹑首絰。記云「大夫與殯﹐亦弁絰」﹐又云「小斂繯絰﹐公大夫士一也」﹐雜記兩說皆無帶﹐此與之異﹐惟與檀弓「子遊帶絰」同。疏中分﹕有朋友之恩加帶﹐無朋友之恩無帶﹐鑿也。﹝卷七六﹐頁二三﹞

君喪﹕虞人出木角﹐狄人出壺﹐雍人出鼎﹐司馬縣之﹐乃官代哭。大夫官代哭﹐不縣壺﹔士代哭不以官。

周禮挈壺氏襲此﹐屬司馬。﹝卷七六﹐頁二四﹞

賓出﹐徹帷。

上文卒斂徹帷﹐此又詳言賓出乃徹帷﹐一也﹐非是上爲士禮﹐此爲君大夫禮也。鄭﹑孔謂「君大夫拜賓在徹帷前」﹐然則上何以敍「君拜寄公國賓於徹帷後」乎﹖﹝卷七六﹐頁二五﹞

婦人迎客送客不下堂﹐下堂不哭。男子出寢門外﹐見人不哭。

男子一段﹐士喪禮云「君使人弔﹐徹帷﹐主人迎於寢門外﹐見賓不哭」﹐本此。﹝卷七六﹐頁二六﹞

其無女主﹐則男主拜女賓於寢門內﹔其無男主﹐則女主拜男賓於阼階下。子幼﹐則以衰抱之﹐人爲之拜。爲後者不在﹐則有爵者辭﹐無爵者人爲之拜。在竟內則俟之﹐在竟外則殯葬可也。喪有無後﹐無無主。

「其無女主」四句﹐此禮可疑。喪服小記云「男主必使同姓﹐婦主必使異姓」﹐則男女應分別爲主﹐柰何使交混以相拜乎﹖注疏云「爲後者不在」者﹐謂主出行不在而家有喪﹐則「有爵者辭」者﹐謂不在家之主有官爵﹐其攝主無官爵﹐則辭謝於賓﹐云已無爵﹐不敢拜賓。「無爵者人爲之拜」者﹐謂不在之士無官爵﹐其攝主之人而爲主拜賓也。按﹕小記云「士不攝大夫」﹐則安有有爵者之喪﹐而無爵者主之乎﹖若無爵者之喪而無爵者主之﹐其人爲之拜﹐又不待言矣﹐所以皆不可通。蓋此「爲後者不在」﹐單主士言﹐有爵者﹑無爵者主來弔者言﹐謂士爲後者不在﹐其攝主之人亦士﹐有爵者來弔則辭﹐無爵者來弔﹐乃代爲之拜也。士得受大夫之弔﹐以其平日相與情親﹐若士爲士攝主﹐則不敢當大夫之弔而代之拜也﹐故曰「有爵者辭」。爲後者不在此﹐爲後者卽指人子﹐徐伯魯謂「無子而立人爲後者」﹐非。﹝卷七六﹐頁三二—三三﹞

君之喪﹕三日﹐子﹑夫人杖﹐五日旣殯﹐授大夫﹑世婦杖。子﹑大夫寢門之外杖﹑寢門之內輯之﹔夫人﹑世婦在其次則杖﹐卽位則使人執之。子有王命則去杖﹐國君之命則輯杖﹐聽卜有事於屍則去杖。大夫於君所則輯杖﹐於大夫所則杖。

「聽卜有事於屍則去杖」﹐與小記筮日筮屍﹐事畢而後杖及虞杖不入室﹐祔杖不升堂之說同。﹝卷七七﹐頁一﹞

大夫之喪﹕三日之朝旣殯﹐主人﹑主婦﹑室老皆杖。大夫有君命則去杖﹐大夫之命則輯杖。內子爲夫人之命去杖﹐爲世婦之命授人杖。

世婦卽大夫命妻﹐觀下云「子大夫世婦之命」可見矣。授人杖﹐鄭氏謂「與使人執之同」﹐陸農師謂「不言使人執之﹐卑也」﹐亦刻畫有致。﹝卷七七﹐頁二﹞

始死﹐遷屍於牀﹐幠用斂衾﹐去死衣﹐小臣楔齒用角柶﹐綴足用燕幾﹐君﹑大夫﹑士一也。

士喪禮云「幠用斂衾﹐楔齒用角柶﹐綴足用燕幾」﹐本此。﹝卷七七﹐頁五﹞

管人汲﹐不說繘﹐屈之﹐盡階不升堂﹐授禦者。禦者入浴﹕小臣四人抗衾﹐禦者二人浴﹐浴水用盆﹐沃水用枓﹐浴用絺巾﹐挋用浴衣﹐如它日。小臣爪足﹐浴餘水棄於坎。其母之喪﹐則內禦者抗衾而浴。

士喪禮云「管人汲不說繘﹐屈之」﹑「盡階不升堂」及「挋用浴衣﹐蚤揃如他日」本此。又此云「小臣四人抗衾﹐禦者二人浴」﹐爲君大夫禮﹐故士喪禮但云「禦者四人﹐抗衾而浴」也。又此云「用絺」﹐故士喪禮云「浴巾二﹐皆用綌也」也。按﹕玉藻云「浴用二巾﹐上絺下綌」﹐較二處所言爲精。﹝卷七七﹐頁六﹞

管人汲﹐授禦者﹐禦者差沐於堂上。君沐罪﹐大夫沐稷﹐士沐粱。甸人爲垼於西墻下﹐陶人出重鬲﹐管人受沐﹐乃煮之﹐甸人取所徹廟之西北厞薪﹐用爨之。管人授禦者沐﹐乃沐。沐用瓦盤﹐挋用巾﹐如它日﹐小臣爪手剪須﹐濡濯棄於坎。

士喪禮云「甸人掘坎於階閒﹐少西﹐爲垼於西墻下」﹐及「用重鬲﹐濡濯棄於坎」皆本此。按﹕士喪禮云「沐稻」﹐而云「沐罪」﹐不應與君同﹐或誤﹐未可知﹐當以士喪禮爲正。鄭氏謂此爲「天子之士」﹐陳可大謂「士卑﹐不嫌於僭上」﹐郝仲輿謂士之罪卽「今髙粱﹐谷之下者」﹐皆曲說。﹝卷七七﹐頁七—八﹞

君設大盤造冰焉﹐大夫設夷盤造冰焉﹐士並瓦盤無冰﹐設牀襢第﹐有枕。含一牀﹐襲一牀﹐遷屍於堂又一牀﹐皆有枕席﹐君大夫士一也。

此云君設大盤﹐大夫設夷盤﹐士並瓦盤無冰﹐士喪禮云「士有冰用夷盤可也」﹐蓋謂君賜士冰﹐得用大夫之夷盤﹐乃廣喪大記之文也。周禮淩人「大喪﹐共夷盤冰」﹐易大盤爲夷盤﹐非也。鄭氏曰「周禮『天子夷盤』﹐士喪禮所言士得用天子之夷盤﹐可乎﹖然則此所謂「大盤」者﹐又將何人用也﹖是信周禮之夷盤而刪去喪大記之大盤﹐妄矣。鄭又云「漢禮大盤」﹐按﹕漢之名大盤者﹐其時周禮未出﹐故據喪大記之稱﹐是爲正爾。﹝卷七七﹐頁一一﹞

君之喪﹐子﹑大夫﹑公子﹑眾士皆三日不食。子﹑大夫﹑公子﹑食粥﹐眾士納財﹐朝一溢米﹐莫一溢米﹐食之無算。士疏食水飲﹐食之無算。夫人﹑世婦﹑諸妻皆疏食水飲﹐食之無算。

「納財」未詳﹐鄭氏以爲「食穀」﹐殊牽彊。郝仲輿謂「納猶進也﹐財﹑才通﹐猶僅也。朝財一溢﹐莫財一溢」﹐此說旣於納字欠著落﹐又財字在朝一溢米上﹐今曰「朝財一溢」亦不協。溢﹑溢通﹐握也﹐滿握曰溢。﹝卷七七﹐頁一二﹞

大夫之喪﹐主人﹑室老﹑子姓皆食粥﹐眾士疏食水飲﹐妻妾疏食水飲。士亦如之。

孔氏曰「檀弓主人主婦歠粥﹐此夫人世婦妻皆疏食者﹐熊氏云檀弓云主婦謂女主﹐故食粥也。」此說是。然孔氏檀弓謂主婦爲亡者之妻﹐又自爲矛盾。﹝卷七七﹐頁一三﹞

練而食菜果﹐祥而食肉。食粥於盛不盥﹐食於篹者盥。食菜以酰醬。始食肉者先食幹肉﹐始飲酒者先飲醴酒。

間傳云「大祥有酰醬」﹐此云「練而食菜果」﹑「食菜以酰醬」﹐其說不同。熊氏謂「此據病而不能食者」﹐記文無此義。又間傳云「禫而飲酒」﹐此云「祥而食肉」﹐不連言「飲酒」﹐尙未見其相異耳。始食肉者云云﹐蓋泛言之。孔氏謂文承「旣祥」之下﹐謂「祥後」也﹐似非。﹝卷七七﹐頁一四﹞

小斂於戶內﹐大斂於阼。君以簟席﹐大夫以蒲席﹐士以葦席。

士喪禮云小斂布席於戶內﹐記云大斂於阼﹐皆本此。此云君簟席﹐大夫蒲席﹐士葦席﹐而士喪禮云「下筦上簟」﹐屬詩成語﹐爲上貴下賤之義。按﹕簟爲竹席﹐或亦以竹席﹐上下可通用也﹐其說不同﹐不必彊辧。鄭氏執士喪禮﹐欲以此葦席爲簟席﹐因謂此簟席爲「細葦席」﹐孔氏曰「士以葦席與君同者﹐士卑不嫌﹐故得與君用簟也」﹐皆非。﹝卷七七﹐頁一六﹞

小斂﹕布絞﹐縮者一﹐橫者三。君錦衾﹐大夫縞衾﹐士緇衾﹐皆一。衣「衣」字﹐原作「衾」﹐今徑攺。十有九稱﹐君陳衣於序東﹐大夫﹑士陳衣於房中﹐皆西領北上﹐絞紟不在列。

士喪禮小斂云「陳衣於房﹐絞橫三縮一﹐緇衾﹐凡十有九稱」﹐本此。惟「南領西上」與此「西領北上「上」字﹐原作「土」﹐今徑攺。」不同﹐鄭氏遂以爲「天子之士」﹐非也。士喪禮大斂「紟不在算」﹐此絞紟不在列﹐亦本此。鄭氏謂「衣十有九稱﹐法天地之終數」﹐然則大斂百﹑五十﹑三十者﹐又何義耶﹖﹝卷七七﹐頁一七﹞

大斂﹕布絞﹐縮者三﹐橫者五﹐布衿「衿」字﹐原作「襟」﹐依今本攺。二衾﹐君大夫士一也。君陳衣於庭﹐百稱﹐北領西上﹔大夫陳衣於序東﹐五十稱﹐西領南上﹔士陳衣於序東﹐三十稱﹐西領南上。絞紟如朝服﹐絞一幅爲三﹐不辟﹐紟五幅﹐無紞。

士喪禮大斂云「衾二衣凡三十稱」﹐本此。惟「南領西上」與此「西領北上」不同﹐鄭氏亦以此爲「天子之士」﹐天子之士與諸侯士相倒﹐其義何居﹖此云「絞紟如朝服」﹐士喪禮記云「凡絞紟用布﹐倫如朝服」。此云「紟五幅﹐無紞」﹐士喪禮云「緇衾赬裏﹐無紞」﹐皆本此。﹝卷七七﹐頁一八﹞

小斂之衣﹐祭服不倒。君無襚﹐大夫士畢主人之祭服﹐親戚之衣﹐受之不以卽陳。小斂﹐君大夫士皆用復衣復衾。大斂﹐君大夫士祭服無算﹐君褶衣褶衾﹐大夫士猶小斂也。

士喪禮小斂云「祭服不倒」﹐本此。「君無襚﹐大夫士」文承上小斂來﹐謂小斂也。君大斂則君有襚﹐見士喪禮。親戚之衣﹐受之不卽以陳﹐士喪禮云「親者襚﹐不將命﹐以卽陳﹐庶兄弟襚﹐使人以將命於室﹐主人拜於位﹐委衣於屍東牀上」﹐本此而加詳。此云大夫士大斂猶小斂﹐則不用褶矣。士喪禮云「襚者以褶」﹐想襚者猶得用褶也。﹝卷七七﹐頁二○—二一﹞

袍必有表﹐不襌﹐衣必有裳﹐謂之一稱。

此云「衣必有裳」﹐士喪禮云「襚者﹐以褶則必有裳」﹐則褶衣亦必有裳矣。﹝卷七七﹐頁二一﹞

凡陳衣者﹐實之篋﹐取衣者﹐亦以篋﹐升降者自西階。凡陳衣不詘﹐非列采不入﹐絺﹑綌﹑紵不入。

陳衣不詘﹐妙旨。﹝卷七七﹐頁二二﹞

凡斂者袒﹐遷屍者襲。君之喪﹐大胥是斂﹐眾胥佐之。大夫之喪﹐大胥侍之﹐眾胥是斂。士之喪﹐胥爲侍﹐士是斂。

「大胥」﹑「眾胥」﹐當時王朝大喪掌斂事者。胥者﹐有才智之稱﹐凡在官執役皆名胥。王制又有「大胥」「小胥」屬於樂正﹐其名同﹐大抵作者非一人﹐所記之事非一時﹐不必油。而周禮祖述王制﹐以大胥﹑小胥列爲樂官﹐又別有大祝﹑小祝﹑喪祝等名﹐鄭氏因謂胥爲「樂官」﹐不掌喪事﹐胥當爲祝字之誤﹐據僞以攺眞﹐繆妄特甚。且周禮大﹑小祝﹑喪祝﹐皆主「接神禱祠」之職﹐非專主斂事者﹐鄭彊以彼易此大胥﹑眾胥﹐並誤解周禮矣。又士喪禮「喪祝」﹐當時上下通用之名﹐且云「士舉遷屍」﹐則喪祝亦非專主斂事者﹐鄭亦謂士喪禮喪祝主斂﹐並誤解儀禮矣。吳幼淸以鄭之攺字爲未安﹐謂大胥非「樂官」之大胥﹐周官大祝之下有「胥四人」﹐喪祝之下有「胥四人」。所謂大胥﹑眾胥者﹐大祝眾祝之胥﹐以八人縮爲六人﹐合下斂者六人之文。其說必自以爲新巧﹐不知周禮凡職皆有胥﹐人獨取以爲言﹐且大祝﹑喪祝之下尙有士府﹑史徒等﹐何獨用胥﹖又胥等耳﹐何由知其有大與眾之名﹖皆瞽說也。陸農師曰「君子所遇而安﹐則死亦樂矣﹐莊子南面王樂是也。故君之喪﹐使大胥斂焉。」其論益誕妄不足辧。吁﹗周禮浠亂二禮﹐又皆釀成於後儒釋經之手﹐瀏覽之餘﹐未嘗不爲之三嘆也。字書「胥」又音「祝」﹐貽誤一至於此。又曰士是斂﹐喪禮云「士與遷屍」本此。大夫士獨言侍者﹐君尊﹐故大胥侍大夫﹐眾胥侍士﹐不親斂也。若「君」則大胥﹑眾胥皆親執斂﹐自無侍者矣。孔氏曰「大夫言侍則君亦應有侍者﹐未知何人也。」此疑已屬無謂﹐吳幼淸又爲之解曰「胥各四人﹐國君當如王朝之數。國君之斂﹐大胥四人﹐眾胥二人﹐以足六人之數。祝官臨斂﹐記𨿽不言﹐孔疏謂君應有侍者﹐不知何人﹐蓋『大祝』也。」尢可笑。﹝卷七七﹐頁二三—二四﹞

小斂大斂﹐祭服不倒﹐皆左衽結絞不紐。

士喪禮小斂云「祭服不倒」﹐本此。又大斂云「君襚不倒」﹐蓋以大斂有君襚﹐小斂無故也。此言士禮﹐可謂善變矣。孔氏曰「前已言小斂不倒﹐此又言小斂者﹐爲下諸事出也。」予爲易之也﹐曰「前已言小斂不倒﹐則大斂可知﹔此必言大斂者﹐爲下事出也。」﹝卷七七﹐頁二五—二六﹞

斂者旣斂必哭﹐士與其執事則斂﹐斂焉則爲之一不食。凡斂者六人。

士與其執事則斂﹐注疏以「與執事爲平生曾與亡者共執事。按﹕執事自屬執喪事﹐豈平生之謂乎﹖陳可大謂「與其相助凡役」﹐按﹕前云「士是斂」﹐不應更言「相助」﹐凡役且相助﹐凡役何必爲之一不食乎﹖此謂凡士之與去聲。其執事者則爲之斂﹐卽所謂「士是斂」是也。間傳云「士與斂焉﹐則一不食。」﹝卷七七﹐頁二六—二七﹞

君錦冒黼殺﹐綴旁七﹔大夫玄冒黼殺﹐綴旁五﹔士緇冒赬殺﹐綴旁三。凡冒質長與手齊﹐殺三尺﹐自小斂以往用夷衾﹐夷衾質殺之﹐裁猶冒也。

士喪禮云「冒緇」﹑「質長與手齊」﹑「●殺」﹐小斂云「幠用夷衾」﹐皆本此。﹝卷七七﹐頁二七﹞

君將大斂﹐子弁絰﹐卽位於序端「端」下原有「東」字﹐依今本刪。﹐卿大夫卽位於堂廉﹐楹西﹐北面﹐東上﹔父兄堂下北面﹔夫人﹑命婦屍西﹐東面﹔外宗房中南面。小臣鋪席﹐商「商」字﹐原作「喪」﹐依今本攺。祝鋪絞﹑紟﹑衾﹑衣﹐士穎於盤上。士舉遷屍於斂上。卒斂﹐宰告﹐子馮之踴﹐夫人東面﹐亦如之。

此言人君大斂之禮﹐而士喪禮多取之。此云「子弁絰﹐卽位於序端」﹐士喪禮云「卽位踴﹐襲絰於序東」。小斂。此云「卿大夫卽位於堂廉楹西﹐北面東上」﹐士喪禮云「大夫升自西階﹐階東北面東上」。大斂。此云「父兄堂下北面」﹐士喪禮云「眾兄弟堂下北面」。始死哭位。此云「夫人命婦屍西東面」﹐士喪禮云「婦人屍西東面」。大斂。此云「喪祝鋪絞紟衾衣」﹐士喪禮云「喪祝布絞紟衾衣。」大斂。此云「士穎於盤上」﹐士喪禮云「士盥」大斂。﹐又云「穎於盤上」。飯含。此云「士舉遷屍於斂上」﹐士喪禮云「士舉遷屍」。大﹑小斂同。此云「夫人東面﹐亦如之」﹐士喪禮云「主婦東面馮﹐亦如之」。小斂。觀此可見士喪禮出於喪大記﹐而非獨爲士禮也﹐明矣。孔氏於下節大夫之喪﹐始多比擬士喪禮爲說﹐而不知君禮亦然﹐正未嘗細心讀耳。此節之文﹐如「外宗房中南面」「小臣鋪席」「舉屍遷於斂上」「卒斂﹐宰告﹐子馮之踴」皆本雜記上。﹝卷七七﹐頁二八—二九﹞

大夫之喪﹐將大斂﹐旣鋪絞紟衾衣﹐君至﹐主人迎﹐先入門右﹐巫止於門外。君釋菜﹐祝先入升堂﹐君卽位於序端﹐卿大夫卽位於堂廉楹西﹐北面東上。主人房外南面﹐主婦屍西東面。遷屍﹐卒斂﹐宰告﹐主人降﹐北面於堂下﹐君撫之﹐主人拜稽顙﹐君降﹐升主人馮之﹐命主婦馮之。

士喪禮君視大斂云「君至﹐主人出迎於外門外」﹐「還入右」﹐「巫止於廟門外﹐祝代之」﹐「君釋采」﹐「升自阼階西鄕」﹐升﹐公卿大夫「東上﹐乃斂」﹐卒「主人中庭﹐君坐撫當心﹐主人拜稽首」﹐君降「命主人馮之」﹐「主人升自西階﹐由足西面」﹐「主婦東面﹐馮亦如之」﹐皆本此。按﹕士無君視斂之禮﹐下云「君於士旣斂而往﹐爲之賜大斂焉」﹐故士喪禮亦云「君若有賜焉則視斂」﹐而取此文以爲說也﹐余兼見後。﹝卷七七﹐頁三○—三一﹞

士之喪﹐將大斂﹐君不在﹐其餘禮猶大夫也。

觀此﹐益可見士禮多同大夫矣。﹝卷七七﹐頁三一﹞

君撫大夫﹐撫內命婦﹔大夫撫室老﹐撫侄娣。君大夫馮父母妻長子﹐不馮庶子﹔士馮父母妻長子庶子﹐庶子有子﹐則父母不馮其屍。凡馮屍者﹐父母先﹐妻子後。君於臣撫之﹐父母於子執之﹐子於父母馮之﹐婦於舅姑奉之﹐舅姑於婦撫之﹐妻於夫拘之﹐夫於妻於昆弟執之。馮屍不當君所。凡馮屍﹐興必踴。

此惟言「君撫大夫」﹐士喪禮以君有賜斂之禮﹐故亦言撫士也。﹝卷七七﹐頁三四﹞

父母之喪﹐居倚廬﹑不塗﹐寢苫枕塊﹐非喪事不言。君爲廬宮之﹐大夫士襢之。旣葬﹐柱楣﹐塗廬不於顯者。君大夫士皆宮之。凡非適子者﹐自未葬以於隱者爲廬。

「以」字下疑有脫誤﹐不然「廬」於「葬」之前後皆在一處﹐何以言自未葬乎﹖又「於隱者」與上「於顯者」文相對﹐不知何指﹖鄭以上不於顯者承塗廬言﹐謂「不塗見面」﹔下於隱者謂「東南角」﹐恐未然。﹝卷七八﹐頁一﹞

旣葬﹐與人立﹐君言王事﹐不言國事﹔大夫士言公事﹐不言家事。

按﹕曾子問云「三年之喪﹐練﹐不羣立﹐不旅行」﹐此云「旣葬﹐與人立」﹐非也。按﹕王制云「父母之喪﹐三年不從政」﹐此云「大夫士言公事」﹐亦非也。﹝卷七八﹐頁二﹞

君旣葬﹐王政入於國﹐旣卒哭而服王事﹔大夫士旣葬﹐公政入於家﹐旣卒哭﹐弁絰帶﹐金革之事無辟也。

君旣卒哭﹐服王事﹔大夫士旣葬﹐公政入於家﹐皆與「三年不從政」之說違﹐說見上。曾子問云「昔者魯公伯禽有爲﹐爲之也。今以三年之喪﹐從其利者﹐吾弗知也」﹐此但云「金革之事無辟」﹐亦非。﹝卷七八﹐頁三﹞

旣練﹐居堊室﹐不與人居。君謀國政﹐大夫士謀家事。旣祥﹐黝堊。

堊室﹐卽廬加堊之﹐因謂之堊室。黝堊﹐黝具堊室﹐釋宮「地謂之黝﹑墻謂之堊」﹐不必拘以解此。按﹕間傳云「又期而大祥﹐居復寢」﹐此云黝堊﹐蓋不復居之與﹖﹝卷七八﹐頁四﹞

祥而外無哭者。禫而內無哭者﹐樂作矣故也。

「樂作矣故也」﹐此句宜單頂「禫」言。﹝卷七八﹐頁四﹞

禫而從禦﹐吉祭而復寢。

注疏謂從禦﹐禦婦人。復寢﹐不復宿殯宮。吉祭﹐引士虞記「中月禫﹐是月也﹐吉祭﹐猶未配」之文﹐以吉祭爲四時之祭。如其說﹐以從禦﹑復寢分爲兩事﹐淫褻﹐不通殊甚。陳可大以從禦爲從政而禦職﹐亦屬牽彊。從來於此不能通者﹐皆因誤解「吉祭」二字耳。蓋告祭卽禫祭﹐復寢卽從禦。禫而從禦﹐先大槪言之﹔吉祭而復寢﹐乃指其實也。古人之文﹐或詳或略﹐多與後人殊﹐未易解也。﹝卷七八﹐頁四—五﹞

公之喪﹐大夫俟練﹐士卒「卒」字﹐原作「喪」﹐依今本攺。哭而歸。

按﹕雜記云「大夫次於公館以終喪﹐士練而歸」﹐此云「大夫練歸﹐士卒哭歸」﹐禮言不同﹐鄭氏因其不同﹐以公爲大夫之有地者﹐甚牽彊。﹝卷七八﹐頁八﹞

大夫士父母之喪﹐旣練而歸。朔日忌日﹐則歸哭於宗室。諸父兄弟之喪﹐旣卒哭而歸。父不次於子﹐兄不次於弟。

大夫士父母之喪﹐旣練而歸﹐此說可疑。注疏謂此大夫士爲庶子﹐其殯宮在適子之家﹐故練後歸﹐然上云「庶子於隱者爲廬」﹐又云「旣練居堊室」﹐堊室卽廬﹐說見上。凡廬與堊室必在殯宮門外﹐豈庶子之家又可別作廬與堊室乎﹖未可曉。﹝卷七八﹐頁九﹞

君於大夫﹑世婦大斂焉﹐爲之賜﹐則小斂焉。於外命婦﹐旣加蓋而君至。於士﹐旣殯而往﹐爲之賜﹐大斂焉。夫人於世婦﹐大斂焉﹐爲之賜﹐小斂焉。於諸妻﹐爲之賜﹐大斂焉。於大夫外命婦﹐旣殯而往。

士喪禮云「若有賜焉則視斂」﹐本此。古文宜略處不略﹐宜詳處不詳﹐如上「禫而從禦」二句﹐宜略不略也。此之「諸妻」下﹐亦宜云「旣殯而往﹐爲之賜﹐大斂焉」﹐不言「旣殯而往」﹐蒙上士也。徐伯魯謂「妻」下疑脫「旣殯而往」四字﹐烏足以知之﹖﹝卷七八﹐頁一一﹞

大夫士旣殯而君往焉﹐使人戒之﹐主人具殷奠之禮﹐俟於門外。見馬首﹐先入門右﹐巫止於門外﹐祝代之先﹐君釋菜於門內。祝先升自阼階﹐負墉南面。君卽位於阼﹐小臣二人執戈立於前﹐二人立於後﹐擯者進﹐主人拜稽顙。君稱言﹐視祝而踴﹐主人踴。

士喪禮「君視大斂」本此。君於大夫士旣殯而往之﹐禮文惟去「主人具殷奠之禮」及「君稱言﹐視祝」數句。按﹕「小臣執戈」﹐乃人君應有之儀衛。顧命云「四人綦弁﹐執戈﹐上刃﹑夾兩階戺」﹐記文之說﹐蓋從古也。「巫」𨿽屬後世事﹐然謂止於門外﹐僅「祝」入﹐其說猶正。自檀弓有「以巫祝桃茢執戈﹐惡之也」之文﹐蓋附合左傳及此文而云﹐絕不足據。襄二十九年左傳云「巫「巫」字﹐原作「使」﹐今徑攺。臣以桃茢先祓殯」﹐無執戈字﹐此文所云無「桃茢」字﹐其不得混合爲一﹐明矣。孔氏因檀弓之言﹐遂誤認執戈亦屬桃茢之類﹐而云「前後小臣各二人﹐執戈者﹐辟邪气也」﹐不知巫祝用桃茢﹐乃爲辟邪气﹐若小臣執戈﹐自屬應有儀衛﹐何辟邪气之有乎﹖﹝卷七八﹐頁一二﹞

大夫則奠可也。士則出俟於門外﹐命之反奠﹐乃反奠。卒奠﹐主人先俟於門外﹐君退﹐主人送於門外﹐拜稽顙。

士則出俟於門外﹐士喪禮「君視大斂」本此爲說。﹝卷七八﹐頁一三﹞

君弔則復殯服。

與小記「君弔﹐𨿽不當免時﹐主人必免」之說同。﹝卷七八﹐頁一四﹞

夫人弔於大夫士﹐主人出迎於門外﹐見馬首﹐先入門右。夫人入﹐升堂卽位。主婦降自西階﹐拜稽顙於下﹐夫人視世子而踴﹐奠如君至之禮。夫人退﹐主婦送於門內﹐拜稽顙﹔主人送於大門之外﹐不拜。

夫人弔於大夫士﹐弔大夫士之妻也﹐郝仲輿謂「命婦猶可﹐弔大夫士過矣」﹐此不解古人文章法也。視世子而踴﹐與君「視祝而踴」之文對﹐又以見夫人行世子導禮如祝也。﹝卷七八﹐頁一四﹞

君弔﹐見屍柩而後踴。大夫士若君不戒而往﹐不具殷奠﹐君退必奠。

前云「旣殯﹐君往視祝而踴」﹐是殯後有踴﹐此云「見屍柩而後踴」者﹐記者必雜取他文﹐故自相違耳。鄭﹑孔謂𨿽殯未塗﹐塗後「𨿽往不踴」﹐曲說也﹐且士喪禮云「卒塗﹐君要節而踴」﹐是塗後亦踴矣。﹝卷七八﹐頁一九﹞

君大棺八寸﹐屬六寸﹐椑四寸﹔上大夫大棺八寸﹐屬六寸﹔下大夫棺六寸﹐屬四寸﹔士棺六寸。

孟子云「古者棺﹖無度﹐中古棺七寸﹐﹖稱之﹐自天子達於庶人。」與此異。﹝卷七八﹐頁二○﹞

君裏棺用朱﹑綠﹐用雜金鐕﹔大夫裏棺用玄﹑綠﹐用牛骨鐕﹔士不綠。

裏棺﹐親身之棺。據上節裏棺有不同﹕君以椑爲裏棺﹐大夫以屬爲裏棺﹐士卽以棺爲裏棺﹐則裏棺者﹐其「統名」也。君裏棺用朱綠﹐謂以朱綠之色塗之﹔大夫用玄綠﹐不得用朱﹔士用玄﹐不得用綠也。鐕﹑簪同﹐棺與蓋際鑿爲坎形﹐橫納之使固﹐如簪笄之用﹐故名鐕。君用雜金﹐大夫用牛骨也。注疏以下三衽之「衽」作此「鐕」解﹐所以其說皆誤﹐見下。「用鐕」句不承「裏棺」句﹐觀有兩「用」字可見﹐如此解本自明白。孔氏乃以朱綠爲「繒」﹐朱繒貼四方﹐綠繒貼四角。鄭氏謂「鐕所以琢著裏」﹐按棺裏用繒貼﹐殊不合﹐又分「四方」「四角」尢鑿。孔又謂定本「綠」字皆作「●」﹐●謂鐕●﹐朱繒貼著於棺﹐徇鄭之說﹐合兩句爲一義﹐更失文理。又謂鐕爲釘﹐不知橫納之鐕﹐非從上至下之釘可比﹐所以石梁王氏疑「牛骨爲釘」之說﹐不可從也。吳幼淸又徇注疏謂綠作「琢」﹐近是﹐裏棺兼用綠色﹐無義。不知此正猶雜記所謂「雜帶﹐君朱綠﹐大夫元華士緇。」﹐何得謂無義乎﹖自注疏爲此支蔓之解﹐張氏又以「綠」字爲「綴」字之誤﹐以「鐕」爲「屑」﹐謂雜金屑﹐牛骨屑﹐郝仲輿又以「綠」作「縟」﹐縟﹑褥通﹐謂釘褥於木上﹐皆謬悠可笑之甚。﹝卷七八﹐頁二一﹞

君蓋用漆﹐三衽三束﹔大夫蓋用漆﹐二衽二束﹔士蓋不用漆﹐二衽二束。

蓋以用漆不用漆爲別﹐此禮與後世殊﹐後世無不用漆者矣。「衽」未詳其制﹐但衽﹑束之數相對﹐必與「束」同類之物也。注疏謂衽爲鑿棺與蓋際爲坎﹐以小要納入連之。按﹕此正是上之鐕﹐非衽也﹐說見上﹐余說見檀弓。﹝卷七八﹐頁二二﹞

君﹑大夫鬊爪﹐實於綠中﹐士埋之。

此「綠」字未詳﹐疑誤﹐鄭氏謂當爲「角」或爲「簍」﹐未敢信。﹝卷七八﹐頁二四﹞

君殯用輴﹐攢至於上﹐畢塗屋﹔大夫殯以幬﹐攢至於西序﹐塗不旣於棺﹔士殯見衽﹐塗上帷之。

此文與檀弓同﹐鄭氏謂與檀弓參差﹐孔氏謂以其或似天子﹐或似諸侯﹐故云參差﹐非也。檀弓上云「菆塗龍輴以﹖﹐加斧於﹖上﹐畢塗屋」﹐此云「君殯用輴﹐攢至於上﹐畢塗屋」﹐攢卽菆﹐於上卽於﹖上也。又檀弓下云「天子龍輴而﹖幬﹐諸侯輴而設幬」﹐此不言龍﹐則諸侯禮也﹐而天子亦同﹐但龍輴爲異耳。諸侯輴而設幬﹐則大夫亦得設幬﹐故曰殯以幬也。是皆未嘗與檀弓參差也。土殯見衽﹐士喪禮「掘肂見衽」之文本此。衽與束同在棺蓋外﹐故曰「見衽」﹐觀此則衽與束爲同類之物﹐蓋可見矣。注疏於此處難通﹐第依文誤解﹐陳可大則爲之說曰「其蓋縫用衽處猶在外。」曲說顯然。﹝卷七八﹐頁二三﹞

熬﹐君四種八筐﹐大夫三種六筐﹐士二種四筐﹐加魚臘焉。

士禮「熬﹐黍稷二筐﹐有魚臘」本此。﹝卷七八﹐頁三一﹞

飾棺﹐君龍帷三池﹐振容。黼荒﹐火三列﹐黻三列。素錦褚﹐加僞荒。纁紐六。齊﹐五采五貝。黼翣二﹐黻翣二﹐畫翣二﹐皆戴圭。魚躍拂池。君纁戴六﹐纁披六。大夫畫帷二池﹐不振容。畫荒﹐火三列﹐黻三列。素錦褚。纁紐二﹐玄紐二。齊﹐三采三貝。黻翣二﹐畫翣二﹐皆戴綏。魚躍拂池。大夫戴前纁後玄﹐披亦如之。士布帷布荒﹐一池﹐揄絞。纁紐二﹐緇紐二。齊﹐三采一貝。畫翣二﹐皆戴綏。士戴前纁後緇﹐二披用纁。

振容﹐﹖繒帛於池上﹐振動爲容飾也。孔氏謂「畫幡上爲雉」﹐此附會鄭氏以下文「不振容」爲「不揄絞」之說也。見下。郝仲輿謂「卽龍帷之下垂者」﹐亦臆說。荒亦帷幔屬﹐所以衣﹖者﹐檀弓云「加斧於﹖上」是也。鄭謂帷在旁﹐荒在上﹐亦臆說。素錦褚﹐以素錦裝綿爲褚﹐亦幕也。檀弓云「褚幕丹質」﹐鄭謂「櫬覆棺者」﹐孔謂之「屋」﹐未然。孔氏以雜記云「素錦以爲屋」而行也﹐然雜記又云「士葦席以爲屋」﹐此文於士何不云「士葦席褚」乎﹖陸農師徇孔之說﹐以爲士同用素錦﹐以葦席爲幹﹐席豈可爲「幹」﹐尢鑿僞﹐鄭謂「當爲帷」。按﹕上雲龍帷﹐下不應又以帷爲僞。又謂或於「聲之誤」﹐徐伯魯謂「上字之誤」﹐皆武斷。陸農師謂「死爲反眞宅﹐則凡所謂物皆僞也」﹐尢鑿﹐郝仲輿謂「荒重襲於外﹐故曰僞荒﹐猶言假髻義甲」﹐似近之。齊﹐鄭﹑孔謂「齊象車蓋」﹐陳可大因以爲齊者臍之義﹐亦鑿。陸農師謂「裳下緝曰齊﹐以五采五貝綴裳帷之下」﹐近之。纁戴六﹐纁披六﹐鄭謂「戴之言值」﹐連系棺束與柳材使相值﹐因而結前後披﹐亦臆說﹐陸農師謂「紼引之類」﹐近之。不振容﹐鄭引雜記曰「大夫不揄絞屬於池下﹐是不振容也」﹐其說混合「振容」與「揄絞」爲一﹐非也。若振容﹑揄絞爲一﹐何爲上云振容﹐下云揄絞乎﹖豈大夫不振容﹐士反得振容乎﹖按﹕士揄絞者﹐謂垂束其繒帛﹐不敢示飾也。大夫不振容者﹐不得同君﹖繒帛於池上﹐然亦不揄絞﹐同士﹐但得散系於池上下﹐故雜記云「大夫不揄絞屬於池下」是也。大夫言不振容﹐則亦不揄絞可知﹐士言揄絞﹐以其異於不揄絞者也﹐故大夫不言不揄絞﹐而言士揄絞者﹐以此。旣夕禮云「商祝飾柩一池﹐紐前●後緇﹐齊三采無貝」﹐與此一貝異﹐餘同。﹝卷七八﹐頁三三﹞

君葬用輴﹐四綍﹐二碑﹐禦棺用羽葆。大夫葬用輴﹐二綍﹐二碑﹐禦棺用茅。士葬用國車﹐二綍﹐無碑﹐比出宮﹐禦棺用功布。

鄭氏曰「大夫廢輴﹐此言輴﹐非也。輴皆當爲載以輇車之輇﹐……﹐輇字或作團﹐是以文誤爲國。」此說皆非。檀弓謂「大夫廢輴」﹐非謂君亦廢輴﹐何得因大夫而並疑君乎﹖又謂輴皆爲「輇」﹐按﹕雜記「載以輇車」﹐言大夫也。何得以大夫而並及君乎﹖若檀弓顏柳言「大夫廢輴」﹐此在春秋時前則用之可知。雜記言「大夫載輇車」﹐又安知非廢輴之後之禮乎﹖國車未詳。鄭以輴爲輇﹐又以國爲團﹐以團爲輇﹐支蔓殊甚。君大夫禦棺用羽﹐葆用茅﹐合雜記之說。士禦棺用功布﹐合旣夕禮「商祝執功布以禦柩」之說。功布﹐孔氏謂「大功之布」﹐非也。功﹐治布之名﹐布有精粗﹐故喪服有大﹑小功之別。旣夕禮分疏布﹐功布﹑則此功布主精者言也。﹝卷七八﹐頁三六﹞

凡封﹐用綍去碑負引。君封以衡﹐大夫士以咸。君﹐命毋嘩﹐以鼓封﹔大夫﹐命毋哭﹔士﹐哭者相止也。

士哭者相止﹐旣夕禮「皆不哭」本此。﹝卷七八﹐頁三六﹞

君松﹖﹐大夫柏﹖﹐士雜木﹖。

檀弓上云「柏﹖以端」﹐指天子也。禮言不同﹐不必彊通。﹝卷七八﹐頁三七﹞

君裏﹖虞筐﹐大夫不裏﹖﹐上不虞筐。

裏﹖卽上「裏棺用朱緣」之類﹐不言用者﹐省文也。﹝卷七八﹐頁三七﹞

祭法

此篇漢儒所作﹐前後全襲魯語展禽語﹐中更雜以七廟壇墠﹑七祀﹑祭殤諸不經之說﹐後儒無識﹐收入禮記﹐誤矣。或曰「何以必知漢儒襲魯語﹖」曰「魯語『有虞氏禘黃帝』一段﹐本承上『夫帝王之制祀也』來﹐蓋歷敍帝王功烈也﹐今易置於首﹐是有應無呼矣。又將「夫帝王之制祀也」全文易置於末﹐惟除出有虞氏禘黃帝一段﹐是有起結無中腹矣﹐一也。攺魯語有虞氏宗舜爲宗堯﹐前旣無舜名﹐則後何以有「舜勤眾事而野死」一句﹐剿襲昭然﹐二也。詳本文下。魯語禘﹑郊﹑宗﹑祖﹑報共五事﹐今刪去報一事﹐果使魯語本祭法﹐焉得輒自增之乎﹖三也。七廟壇墠﹑七祀﹑祭殤之類﹐明系攙入﹐絕不相類﹐四也。如於「則祀之」排句及「非此族也不在祀典」﹐皆襲左國文法﹐五也。﹝卷七九﹐頁二﹞

祭法﹕有虞氏禘黃帝而郊嚳﹐祖顓頊而宗堯。夏后氏亦禘黃帝而郊鯀﹐祖顓頊而宗禹。殷人禘嚳而郊冥﹐祖契而宗湯。周人禘嚳而郊稷﹐祖文王而宗武王。

全襲魯語。魯語曰「有虞氏禘黃帝而祖顓頊﹐郊堯而宗舜。夏后氏亦禘黃帝而祖顓頊﹐郊鯀而宗禹﹐殷人禘嚳而祖契﹐郊冥而宗湯。周人禘嚳而郊稷﹐祖文王而宗武王。」按﹕展禽之論文仲也﹐其意推崇先王祀典﹐以黜其祀爰居之非。由周而上溯乎虞夏殷以爲禮亦宜爾﹐皆記者潤色之語﹐義多乖舛﹐不可援據以爲祭法之所由始也﹐而此以祭法名篇﹐固已非矣。自鄭氏以及諸儒或辟其說﹐或曲爲解﹐要之皆不知其所自來爲瞽說耳。其有虞氏二句又攺易魯語「禘黃帝而祖顓頊﹐郊堯而宗舜」爲「禘黃帝而郊嚳﹐祖顓頊而宗堯」﹐禘與祖同﹐郊與宗異。按﹕魯語言有虞氏宗舜﹐夏后氏宗禹﹐商人宗湯﹐周人宗武﹐皆主舜禹湯武之後言。今以有虞氏易爲宗堯﹐則主舜與己身言﹐與下三段非一例語義矣。然祭法之攺之也﹐則又有故﹐舜禪於禹﹑商﹐均不有天下﹐豈復可謂之郊堯而宗舜乎﹖若郊堯宗舜﹐又宜屬禹事﹐不當冠以有虞氏也﹐故攺之。然則魯語所云義亦未允矣﹐其通節禘郊祖宗乖舛之處﹐因系魯語﹐不復詳辧云。﹝卷七九﹐頁四﹞

燔柴於泰壇﹐祭天也﹐痤埋於泰折﹐祭地也﹐用騂犢。

痤埋祭地之說非。祭者﹐明以達幽﹐陽以感陰﹐非徒祭其形而已﹐何爲痤埋便能達而感之乎﹖﹝卷七九﹐頁七﹞

周禮大司樂言「祭天於圜邱﹐祭地於方邱」﹐此云泰壇﹑泰折﹐不相合。諸儒曲解謂泰壇卽圜邱﹐泰折卽方邱﹐非是。用騂犢﹐以周所尙言之﹐與周禮牧人「陽祀用騂牲﹐陰祀用黝牲」之說﹐亦不相合。鄭氏曲解﹐謂「此與天俱用犢﹐連言爾」﹐亦非也。﹝卷七九﹐頁八﹞

埋少牢於泰昭﹐祭時也﹔相近於坎壇﹐祭寒暑也。王宮﹐祭日也﹔夜明﹐祭月也﹔幽宗﹐祭星也﹔雩宗﹐祭水旱也﹔四坎壇﹐祭四方也。山林﹑川谷﹑邱陵﹐能出云爲風雨﹐見怪物皆曰神。有天下者﹐祭百神。諸侯﹐在其地則祭之﹐亡其地則不祭。

郊特牲云「郊之祭也﹐大報天而主日」﹐此以四時﹑寒暑﹑水旱﹑四方﹑百神之祭﹐與郊天祭日並言﹐非其義矣。且寒暑實時之日﹐不當分爲二祭。雩爲祈雨之祭﹐雲祭水旱﹐欠分曉。「四坎壇﹐祭四方」﹐坎﹐深也﹔壇﹐髙也﹐安有深而髙之地乎﹖並謬。「王宮」﹑「夜明」及「能出云爲風雨﹐見怪物皆曰神」﹐皆方士口吻﹐聖人之所不語者也。記文於此未嘗言六宗﹐自僞孔叢子襲此說爲六宗﹐諸儒以六宗釋此﹐非也。相近﹐如字﹐鄭氏作「祈禳」﹐或據孔叢子作「祖迎」﹐亦皆非。此節亦本魯語「三辰﹑五行﹑九州島﹑名山﹑川澤」之說而衍之﹐「諸侯在其地」以下本王制。﹝卷七九﹐頁九﹞

大凡生於天地之閒者﹐皆曰命。其萬物死﹐皆曰折﹔人死﹐曰鬼﹐此「此」字﹐原作「則」﹐依今本攺。五代之所不變也。七代之所更立者﹕禘﹑郊﹑祖﹑宗﹐其餘不變也。

五代七代之說﹐他經傳未見﹐其上下亦參差費解。鄭氏謂五代爲黃帝﹑堯﹑舜﹑禹﹑湯﹑周﹐七代增以顓頊﹑帝嚳。按﹕記文言禘黃帝﹑祖顓頊等事﹐非謂黃帝之時已立禘郊諸制也﹐牽合未允﹐又以堯﹑舜爲一代﹐亦謬。愚謂﹕五代是唐﹑虞﹑三代﹐七代是漢儒指秦漢而言。﹝卷七九﹐頁一一﹞

天下有王﹐分地建國﹐置都立邑﹐設廟祧壇墠而祭之﹐乃爲親疏多少之數。是故王立七廟﹐一壇一墠﹐曰考廟﹐曰王考廟﹐曰皇考廟﹐曰顯考廟﹐曰祖考廟﹐皆月祭之。遠廟爲祧﹐有二祧﹐享嘗乃止。去祧爲壇﹐去壇爲墠。壇墠﹐有禱焉祭之﹐無禱乃止。去墠曰鬼。諸侯立五廟﹐一壇一墠﹐曰考廟﹐曰王考廟﹐曰皇考廟﹐皆月祭之﹔顯考廟﹑祖考廟﹐享嘗乃止。去祖爲壇﹐去壇爲墠。壇墠﹐有禱焉祭之﹐無禱乃止。去墠爲鬼。大夫立三廟二壇﹐曰考廟﹐曰王考廟﹐曰皇考廟﹐享嘗乃止。顯考﹑祖考無廟有禱焉﹐爲壇祭之。去壇爲鬼。適士二廟一壇﹐曰考廟﹑曰王考廟﹐享嘗乃止。顯考無廟有禱焉﹐爲壇祭之。去壇爲鬼。官師一廟﹐曰考廟﹐王考無廟而祭之。去王考爲鬼。庶士庶人無廟﹐死曰鬼。

陳可大曰「此章言王立七廟﹐而以二祧足其數﹐則其實五廟而已﹐安在其異於諸侯也﹖至謂壇墠之主有禱則祭﹐無禱則止﹐則大祫升毀廟之文何用乎﹖鄭注此章謂『祫乃祭之』﹐蓋亦覺記者之失矣。又宗廟之制﹐未有舉壇墠爲言者﹐周公三壇同墠非此義也﹐楊氏復曰「按三壇同墠之說﹐出於金縢﹐乃因有所禱而爲之﹐非宗廟之外預爲壇墠﹐以待他日有禱也。孝經『爲之宗廟﹐以鬼享之』﹐非去壇爲鬼也。」晉張融謂「祭法『去祧爲壇﹐去壇爲墠﹐去墠爲鬼』﹐皆衰世之法﹐則所言難以盡信」。郝仲輿曰「按王制『天子七廟﹐三昭三穆與太祖之廟七』﹐天子諸侯皆有太祖﹐無祧﹑壇﹑墠﹑鬼﹐此不言太祖﹐泛云祖考遠廟爲祧﹐則以世遠輒去太祖﹐亦不免矣。至使壇墠露處﹐絕其血食﹐人生有貴賤﹐孝親之情本一﹐官師不得與士大夫同祀其祖。至於庶士庶人﹐親死卽爲無祀之鬼﹐諒非先王制禮之意。」徐伯魯曰「去墠曰鬼﹐則王者何以有禘乎﹖其謬其矣。」按﹕徐此駁尢勝﹐是自與其前言郊禘之說相反也。此節之說取諸家駁語﹐載之如右﹐足證其妄﹐因不復贅。而其餘所稱祖宗名號亦多不經者﹐稱父曰考﹐祖曰王考﹐按之經傳﹕稱父爲考﹐祖爲王父﹐亦合。然王者稱父﹐當曰皇考﹐曲禮云「父曰皇考」﹐又周頌凡武王成王稱文王武王﹐皆曰「皇考」是也。稱祖當曰皇祖考﹐曲禮云「王父曰皇祖考」﹐是也。今旣不以稱父祖﹐而且稱曾祖曰皇考﹐是以父之稱稱曾祖矣﹔稱大祖曰祖考﹐是以祖之稱稱大祖矣﹐豈不謬乎﹖其稱髙祖日顯考﹐他經傳亦未見。﹝卷七九﹐頁一三—一四﹞

王爲羣姓主社﹐曰大社。王自爲立社﹐曰王社。諸侯爲百姓立社﹐曰國社。諸侯自爲立社﹐曰侯社。大夫以下成羣立社﹐曰置社。

郊特牲有「大社」﹑左傳有「周社」﹐卽國社也。天子諸侯各止此一社﹐並無爲羣姓與自爲之分﹐此無稽之說。其王社﹑侯社及置社之名﹐他經傳皆未之見﹐後世以爲有二社者﹐皆此說誤之也。說詳郊特牲「社祭土而主陰气」下。﹝卷七九﹐頁一八﹞

王爲羣姓立七祀﹕曰司命﹐曰中澑﹐曰國門﹐曰國行﹐曰泰厲﹐曰戶﹐曰﹖﹐王自爲立七祀。諸侯爲國立五祀﹕曰司命﹐曰中澑﹐曰國門﹐曰國行﹐曰公厲﹐諸侯自爲立五祀。大夫立三祀﹐曰族厲﹐曰門﹐曰行。適士立二祀﹕曰門﹐曰行。庶士庶人立一祀﹐或立戶﹐或立﹖。

按﹕五祀﹐曲禮﹑王制﹑曾子﹑士喪禮皆有之﹐召二十九年左傳別謂「句芒﹑蓐收﹑玄冥﹑祝融﹑后土」爲五祀﹐非此五祀也。若七祀則經傳未之見。五祀之名﹐月令則爲戶﹑﹖﹑中澑﹑門﹑行﹐聘禮亦有門﹑行之說﹐若司命﹑泰厲﹑公厲﹑族厲﹐他經傳亦未見。其攺五祀爲七祀者﹐不過取降殺之說﹐由庶人一祀等而上之﹐謂王者爲七耳﹐其無稽可知。且謂天子諸侯之祀﹐又有爲羣姓﹑爲國與自爲之分﹐則是天子十四祀﹐諸侯十祀矣﹐何祀之多乎﹖又諸侯﹑大夫﹑適士不得祀戶﹖﹐反不如庶人﹑庶士矣。大夫以下悉不得祀司命﹑中澑﹐中澑主堂室居處﹐何以不得祀﹖庶士﹑庶人不得祀門﹑行﹐門﹐主出入﹔行﹐主道路﹐亦何以不得祀﹖適士以下悉不得祀厲﹐如其說﹐其家若有無後之鬼﹐可任其爲厲乎﹖庶士﹑庶人﹐或戶﹑或﹖﹐旣無定制﹐將安從之﹖凡此皆不可通也。﹝卷七九﹐頁一九—二○﹞

王下祭殤五﹕適子﹑適孫﹑適曾孫﹑適玄孫﹑適來孫。諸侯下祭三﹐大夫下祭二﹐適士及庶人祭子而止。

按﹕祭殤之禮﹐古有之﹐其分尊卑之數而謂祭適不祭庶﹐他經傳未見﹐此亦取降殺之說﹐與七祀略同。且人生壽考﹐見及玄孫止矣﹐鮮有及來孫者﹐似亦不必爲之預定其制也。﹝卷七九﹐頁一九—二一﹞

帝嚳能序星辰以著眾﹐堯能賞均刑法以義終﹐舜勤眾事而野死﹐鯀鄣鴻水而殛死﹐禹能修鯀之功﹐黃帝正名百物以明民共財﹐顓頊能修之﹐契爲司徒而民成﹐冥勤其官而水死﹐湯以寬治民而除其虐﹐文王以文治﹐武王以武功去民之菑﹐此皆有功烈於民者也。

全襲魯語。但魯語之文自爲一气﹐此則於敍武王之下﹐割去「有虞氏禘黃帝」一段﹐置之於前﹐全失呼應起結之體﹐使前後气脈隔越不通矣。又按﹕魯語歷敍黃帝﹑顓頊﹑帝嚳﹑堯﹑舜﹑鯀﹑禹﹑契﹑冥﹑湯﹑稷﹑文﹑武十三聖功烈於前﹐故下以禘郊祖宗分配十三聖承之。今篇首將有虞氏宗舜易而宗堯﹐則禘郊祖宗旣無舜名﹐安得復敍舜之功烈﹐而曰舜勤眾事而野死﹖況乎所祭者十二聖﹐而敍功烈者十三聖﹐此處露出獘竇昭昭矣。因嘆今人讀國語﹐第以古文目之﹐讀禮記則以經尊之﹐而孰知所爲經者乃出於古文﹐而且攺不成文理﹐則信乎讀書者之不可不加以明辧之功也。﹝卷七九﹐頁二二—二三﹞

祭義

此秦人之筆﹐以篇中「黔首」二字知之﹐乃儒家之諸子也。𨿽少有疵處﹐然大段自醇正。此篇不專言祭﹐其首言祭﹐故名祭義爾。﹝卷八○﹐頁一﹞

樂以迎來﹐哀以送往﹐故禘有樂而嘗無樂。

「春禘」與郊特牲同﹐而與王制祭統「春礿」異﹐禮言不同也﹐若周禮「春祠」則不足據。鄭氏據王制「春礿」以攺郊特牲「春禘」﹐又據周禮「春祠」﹐謂祭義「春禘」爲殷禮﹐皆謬。禘有樂﹑嘗無樂﹐亦同郊特牲﹐說見彼處。孔氏依注﹐以此爲夏﹑殷禮﹐而又述商頌那詩﹐則是嘗有樂﹐自相抵牾。﹝卷八○﹐頁三﹞

致齊於內﹐散齊於外。齊之日﹐思其居處﹐思其笑語﹐思其志意﹐思其所樂﹐思其所嗜。齊三日﹐乃見其所爲齊者。

於內﹑於外﹐指廟之內外。鄭氏以致齊爲「思此五者」﹐散齊爲「七日不禦不樂」諸事﹐然則七日之內獨可不思此五者乎﹖未可如是分也。蓋齊之日以下﹐先泛言凡爲齊之日宜思此五事﹐齊三日以下﹐乃專指致齊三日言耳。程正叔曰「齊之日﹐思其居處﹐思其笑語﹐此孝子平日思親之心﹐非齊也﹐齊不容有思。」張子厚曰「齊須是屏絕思慮﹐至祭之日便可與交神。若如此思之﹐卻惹起無窮哀戚﹐如何接神﹖」按﹕此皆二氏無思之說﹐非儒家言也。豈有平日思親而齊時反不思者﹖惟其思之﹐乃可與神明交﹐不思則安能下章云哀與樂半﹖祭之前﹐又豈容不得哀﹖大抵此言將學者驅入忘情寂滅上去﹐不流爲二氏不止矣。吁﹗﹝卷八○﹐頁五﹞

祭之日﹐入室﹐僾然必有見乎其位﹔周還出戶﹐肅然必有聞乎其容聲﹔出戶而聽﹐愾然必有聞乎其嘆息之聲。

「周旋」謂時薦獻﹐「出戶」謂祭畢出室中之戶﹐祭設於室也。鄭氏以周旋出戶爲「無尸之祭」﹐殊鑿。容聲﹐容止﹑聲音﹐聞乎其容聲﹐先以其微之顯者言之。旣出戶後猶不忍遽退﹐疑而聽焉﹐聞乎其嘆息之聲﹐則微乎微矣。此作兩層描摹孝子神情處。﹝卷八○﹐頁六﹞

君子生則敬養﹐死則敬享﹐思終身弗邕也。君子有終身之喪﹐忌日之謂也。忌日不用﹐非不祥也。言夫日誌有所至﹐而不敢盡其私也。

生敬養﹐死孝享﹐思終弗邕﹐是三義﹐不必以「思終」「弗辱」承生死解。﹝卷八○﹐頁七﹞

惟聖人爲能饗帝﹐孝子爲能饗親。饗者﹐鄕也﹐鄕之﹐然後能饗焉。是故孝子臨屍而不怍。君牽牲﹐夫人奠盎。君獻屍﹐夫人薦豆。卿大夫相君﹐命婦相夫人。齊齊乎其敬也﹐愉愉乎其忠也﹐勿勿諸其欲其饗之也。

「君牽牲﹐夫人奠盎﹔君獻屍﹐夫人薦豆」﹐此各舉其一事爲言﹐便文耳。注疏必欲辧「辧」字﹐原誤作「辦」﹐今徑攺。其孰爲先後與爲何祭﹐便油。禮器云「君牽牲﹐大夫贊幣而從。君親制祭﹐夫人薦盎﹔君親割牲﹐夫人薦酒。」祭統云「及迎牲﹐君執紖﹐卿大夫從士執芻﹐宗婦執盎﹐從夫人薦涗水﹐君執鸞刀羞嚌﹐夫人薦豆。」與此祭義所言﹐大抵文相似而義不必盡同。禮言從來如此﹐且古人文字亦欲各出其能﹐不爲雷同也。後儒乃欲寸寸而合之﹐銖銖而較之﹐豈不愚哉。﹝卷八○﹐頁八—九﹞

文王之祭也﹐事死者如事生﹐思死者如不欲生﹐忌日必哀﹐稱諱如見親﹐祀之忠也﹐如見親之所愛﹐如欲色然﹐其文王與﹖詩云「明發不昧﹐有懷二人」﹐文王之詩也。祭之明日﹐明發不寐﹐饗而致之﹐又從而思之。祭之日﹐樂與哀半﹐饗之必樂﹐已至必哀。

思死者如不欲生﹐描摹恍惚與神明交之狀也。中庸云「事死如事生﹐事亡如事存」﹐此春秋時平直之文﹐「事死者如事生﹐思死者如不欲生」﹐秦時之文﹐便開生峭一路矣。如欲色然﹐鄭氏作「好色」解﹐是以其與「思死者如不欲生」﹐同爲一種生峭之筆故也。明發不寐二句﹐本小宛幽王之詩以言文王﹐正合﹐故謂之文王之詩。古人引詩﹐亦多如此。祭之明日﹐不必言是繹祭﹐只是摹寫明發不寐之意﹐哀與樂半﹐尢祭之精言。﹝卷八○﹐頁一○—一一﹞

仲尼嘗﹐奉薦而進﹐其親也愨﹐其行也趨趨以數。已祭﹐子貢問曰「子之言祭﹐濟濟漆漆﹐然今子之祭﹐無濟濟漆漆﹐何也﹖」子曰「濟濟者﹐容也﹐遠也。漆漆者﹐容也﹐自反也。容以遠﹐若容以自反也﹐夫何神明之及交﹖夫何濟濟漆漆之有乎﹖反饋﹐樂成﹐薦其薦俎﹐序其禮樂﹐備其百官。君子致其濟濟漆漆﹐夫何恍惚之有乎﹖夫言豈一端而已﹐夫各有所當也。」

「愨」與「趨趨以數」﹐不爲容也﹐故子貢以濟濟漆漆爲問﹐夫子答以夫何神明之及交﹐夫何濟濟漆漆之有乎。此二句謂「容以遠」﹐與「容以自反」﹐何能與神明及交﹖若交神明﹐何可有濟濟桼漆之容乎﹖「君子致其濟濟漆漆﹐夫何恍惚之有乎」﹐此二句謂祭事漸已成﹐君子始可致其濟濟漆漆之容﹐夫何尙事恍惚之有乎﹖故曰「夫言豈一端而已﹐各有所當也」﹐謂於前則以「恍惚」爲當﹐於後則以「濟濟漆漆」爲當也。文气郁勃﹐頓挫古宕﹐眞先秦妙筆﹐後人不能通解。孔氏分恍惚爲「孝子之容」﹐濟濟漆漆爲「賓客助祭之容」﹐甚武斷不合﹐且子貢不應誤認夫子之言至此。若果分孝子﹑賓客﹐則「言豈一端﹐各有所當」此二句爲癡人說法﹐亦粗淺而無味矣。陳可大解各有所當﹐分「主人」「賓客」﹐皆承疏之謬也。詳味此章意旨﹐全是以下「恍惚以與神明交」一句作此一番議論。濟濟漆漆﹐卽恍惚二字之反﹐特借以形容之也。解者但見「愨」與「趨數」與「濟濟漆漆」反﹐正爲他所瞞耳﹐此余意外之餘意也。﹝卷八○﹐頁一一—一二﹞

孝子將祭﹐慮事不可以不豫﹔比時具物﹐不可以不備﹐虛中以治之。宮室旣修﹐墻屋旣設﹐百官旣備﹐夫婦齊戒沐浴﹐奉承而進之。洞洞乎﹐屬屬乎﹐如弗勝﹐如將失之﹐其孝敬之心至也與﹗薦其薦俎序﹐其禮樂備﹐其百官奉承而進之﹐於是諭其志意﹐以其恍惚以與神明交﹐庶或饗之。庶或饗之﹐孝子之志也。

此處說出「恍惚以與神明交」﹐正是上節腳注。﹝卷八○﹐頁一四﹞

孝子之有深愛者﹐必有和气﹔有和气者﹐必有愉色﹔有愉色者﹐必有婉容。孝子如執玉﹐如奉盈﹐洞洞屬屬然﹐如弗勝﹐如將失之。嚴威儼恪﹐非所以事親也﹐成人之道也。

此一段似從論語「色難」二字做出。成人之道也﹐以見𨿽在成人﹐事親猶宜若孺慕﹐故別言之。﹝卷八○﹐頁一六—一七﹞

是故至孝近乎王﹐至弟近乎霸。至孝近乎王﹐𨿽天子必有父﹔至弟近乎霸﹐𨿽諸侯必有兄。先王之教因而弗攺﹐所以領天下國家也。

至孝近王﹐至弟近霸﹐天子有父﹐諸侯有兄﹐此等語爲文家寫意法﹐全不必油。後儒必屑屑求所以爲解﹐便失之。﹝卷八○﹐頁一七﹞

子曰﹕立愛自親始﹐教民睦也。立敬自長始﹐教民順也。教以慈睦而民貴有親﹐教以敬長而民貴用命。孝以事親﹐順以聽命﹐錯諸天下無所不行。

孟子曰「親親﹐仁也。敬長﹐義也。無他﹐達之天下也。」此又從孟子衍出。徐伯魯謂此上兩章無關祭義﹐指爲錯簡。夫因論孝子之祭而及於孝﹐因論孝而及於弟﹐義正相通﹐何錯簡之有﹖後凡集注言錯簡皆謬﹐說見篇首。﹝卷八○﹐頁一九﹞

郊之祭也﹐喪者不敢哭﹐凶服者不敢入國門﹐敬之至也。祭之日﹐君牽牲﹐穆答君﹐卿大夫序從。旣入廟門﹐麗於碑﹐卿大夫袒﹐而毛牛尙耳﹐鸞刀以刲﹐取膟膋﹐乃退。爓祭﹐祭腥而退﹐敬之至也。

郝仲輿曰「君牽牲﹐入庭﹐殺之而取血膋於庭﹐非淸廟嚴肅遠包廚之義﹐未可行也。」愚按﹕小雅信南山詩云「執其鸞刀﹐以啟其毛﹐取其血膋。」凡禮家言似多本此﹐則古禮所在﹐固非可以後人之意見測合也。﹝卷八○﹐頁二○﹞

郊之祭﹐大報天而主日﹐配以月。夏后氏祭其闇﹐殷人祭其陽﹐周人祭日﹐以朝及闇。

主日配月之義﹐說見郊特牲「天子適四方」下「以朝及闇」﹐昧爽之際也。鄭氏解爲「終日有事」﹐夫豈不謬﹖﹝卷八○﹐頁二一﹞

祭日於壇﹐祭月於坎﹐以刖幽明﹐以制上下。祭日於東﹐祭月於西﹐以別內外﹐以端其位。日出於東﹐月生於西﹐陰陽長短﹐終始相巡﹐以致天下之和。

郊特牲「郊之祭也﹐大報天而主日也」﹐上章用其文而增以配月﹐此又云「祭日於壇」﹑「於東」﹑「祭月於坎」﹑「於西」﹐其或分或合﹐未詳也。﹝卷八○﹐頁二一—二二﹞

天子之禮﹐致反始也﹐致鬼神也﹐致和用也﹐致義也﹐致讓也。致反始﹐以厚其本也。致鬼神﹐以尊上也。致物用﹐以立民紀也。致義﹐則上下不悖逆矣。致讓﹐以去爭也。合此五者以治天下﹝「下」字﹐原作「子」﹐今徑攺。﹞之禮也﹐𨿽有奇邪而不治者則微矣。

反始卽指祀祖﹐觀下章云「教民反古復始﹐不忘其所由生」可見﹐鄭氏謂反始爲報之屬天﹐非也。致反始﹐主吾身言之﹔致鬼神﹐主祖考言之。﹝卷八○﹐頁二三﹞

宰我曰﹕吾聞鬼神之名﹐不知其所謂。子曰﹕气也者﹐神之盛也﹔魄也者﹐鬼之盛也﹔合鬼與神﹐教之至也。眾生必死﹐死必歸土﹐此之爲鬼。骨肉斃於下﹐陰爲野土﹐其气發揚於上﹐爲昭明﹐焄蒿﹐淒愴﹐此百物之精也﹐神之著也。因物之精﹐制爲之極﹐明命鬼神﹐以爲黔首。則百眾以畏﹐萬民以服。

郊特牲云「魂气歸於天﹐形魄歸於地」﹐此文言气不言魂﹐言魄不言形﹐義正互見。然聖人於祭始言鬼神﹐未嘗專言之﹐更未嘗言魂魄气魄等字﹐自老子始言之﹐曰「載營魄抱一﹐專气致柔」﹐而後來全眞冢﹑水﹑火﹑坎﹑離﹑龍﹑鉛﹑汞之說因之矣。集說載馮氏曰「秦稱民爲『黔首』﹐夫子時未然也﹐顯是後人竄入。」按﹕禮記諸篇﹐凡言孔子皆是假記托﹐卽如此篇﹐論語季路問事鬼神而孔子拒之﹐豈有於宰我之問而諄諄告之者﹐固不辧可知也。乃以「黔首」二字爲後儒竄入﹐然則其餘皆夫子之言乎﹖可謂無識矣。愚以「黔首」二字﹐知通篇爲秦人之作。﹝卷八一﹐頁二—三﹞

聖人以是爲未足也﹐築爲宮室﹐設爲宗祧﹐以別親﹖遠邇﹐教民反古復始﹐不忘其所由生也。眾之服自此﹐故聽且速也。二端旣立﹐報以二禮。建設朝事﹐燔燎膻薌﹐見以蕭光﹐以報气也﹐此教眾反始也。薦黍稷﹐羞肺肝首心﹐見間以俠甒﹐加以郁鬯﹐以報魄也。教民相愛﹐上下用情﹐禮之至也。

二端﹐鄭氏謂「气」「魄」﹐是。報以二禮﹐卽報气﹐報魄也。先云「建設朝事」﹐乃總句﹐下分報气報魄﹐皆朝事之祭也。鄭謂二禮爲「朝事」﹑「饋食」﹐以上爲朝事﹐黍稷以下爲饋食。然則上云建設朝事﹐下亦當云建設饋食﹐何不云乎﹖其非可知矣。膟膋爲膻﹐黍稷爲薌﹐鄭以膻爲馨﹐亦非。見與見間﹐鄭謂「皆當爲﹖字之誤」﹐亦非。上見音現﹐下見間﹐皆如是字。雜記上云「甕甒筲衡﹐實見間而後拆人」﹐卽此「見間」﹐然未可考爲何物矣。﹝卷八一﹐頁六﹞

君子反古復始﹐不忘其所由生也。是以致其敬﹐發其情﹐竭力從事﹐以報其親﹐不敢弗盡也。是故﹐昔者天子爲藉千畝﹐冕而朱弦﹐躬秉耒。諸侯爲藉百畝﹐冕而靑紘﹐躬秉耒﹐以事天地山川社稷先古﹐以爲醴酪齊盛﹐於是乎取之﹐敬之至也。

先古﹐先古之帝王﹐鄭氏謂「先祖」﹐非。

古者天子諸侯﹐必有養獸之官﹐及歲時﹐齊戒沐浴而躬朝之。犧牷祭牲﹐必於是取之﹐敬之至也。君召牛﹐納而視之﹐擇其毛而卜之﹐吉﹐然後養之。君皮弁素積﹐朔月﹐月半﹐君巡牲﹐所以致力﹐孝之至也。

「及歲時﹐齊戒沐浴而躬朝之」﹐鄭氏謂卽朔月月半君巡牲﹐其說是。蓋「朝」卽巡視意﹐此古文用字法﹐不必油。後儒疑君無躬朝獸畜之理﹐多作異解﹐悉非。﹝卷八一﹐頁九﹞

古者天子諸侯﹐必有公桑蠶室﹐近川而爲之。築宮﹐仞有三尺﹐﹖墻而外閉之。及大昕之朝﹐君皮弁素積﹐卜三宮之夫人世婦之吉者﹐使入蠶於蠶室﹐奉種浴於川﹐桑於公桑﹐風戾以食之。歲旣單矣﹐世婦卒蠶﹐奉繭以示於君﹐遂獻繭於夫人。夫人曰﹕此所以爲君服與﹖遂副褘而受之﹐因少牢以禮之。古之獻繭者﹐其率用此與﹖及良日﹐夫人繅﹐三盆手﹐遂布於三宮夫人世婦之吉者使繅﹐遂朱綠之﹐玄黃之﹐以爲黼黻文章。服旣成﹐君以祀先王先公﹐敬之至也。

鄭氏曰「副褘﹐王后之服﹐而云夫人﹐記者容二王之後與﹖」按﹕首言古者天子諸侯﹐末言先王先公﹐皆兼天子諸侯言之﹐不必因夫人字而致油也。蠶事亦曰「歲」﹐與農事同﹐故曰「歲已單矣。」﹝卷八一﹐頁一○﹞

君子曰﹕禮樂不可斯須去身。致樂以治心﹐則易直子諒之心﹐油然生矣。易直子諒之心生則樂﹐樂則安﹐安則久﹐久則天﹐天則神。天則不言而信﹐神則不怒而威﹐致樂以治心者也。致禮以治躬則莊敬﹐莊敬則威嚴。心中斯須不和不樂﹐而鄙詐之心入之矣。外貌斯須不莊不敬﹐而慢易之心入之矣。故樂也者﹐動於內者也﹐禮也者﹐動於外者也。樂極和﹐禮極順﹐內和而外順﹐則民瞻其顏色而不與爭也﹐望其容貌而眾不生慢易焉。故徳輝動乎內﹐而民莫不承聽﹔理髮乎外﹐而眾莫不承順。故曰﹕致禮樂之道而天下塞焉﹐舉而措之無難矣。樂也者﹐動於內者也﹔禮也者﹐動於外者也。故禮主其減﹐樂王其盈。禮減而進﹐以進爲文。樂盈而反﹐以反爲文。禮減而不進則銷﹐樂盈而不反則放﹐故禮有報而樂有反。禮得其報則樂﹐樂得其反則安﹐禮之報﹑樂之反﹐義一也。

此章見樂記﹐乃樂記取此文﹐說見樂記。﹝卷八一﹐頁一二﹞

曾子曰「孝有三。大孝﹐尊親﹔其次﹐弗邕﹔其下﹐能養。」

尊親﹐大舜也。弗邕﹐曾元也。能養﹑曾元也。﹝卷八一﹐頁一二﹞

公明儀問於曾子曰「夫子可以爲孝乎﹖」曾子曰「是何言與﹖是何言與﹖君子之所謂孝者﹐先意承志﹐諭父母於道。參直養者也﹐安能爲孝乎﹖」曾子曰「身也者﹐父母之遺體也﹐行父母之遺體﹐敢不敬乎﹖居處不莊﹐非孝也﹔事君不忠﹐非孝也﹔﹖官不敬﹐非孝也﹔朋友不信﹐非孝也﹔戰陳無勇﹐非孝也。五者不遂﹐﹖及於親﹐敢不敬乎﹖亨熟膻薌﹐嘗而薦之﹐非孝也﹐養也。君子之所謂孝也者﹐國人稱願然曰﹕幸哉有子。如此所謂孝也已。眾之本教曰孝﹐其行曰養。養﹐可能也﹐敬爲難。敬﹐可能也﹐安爲難。安﹐可能也﹐卒爲難。父母旣沒﹐愼行其身﹐不遺父母惡名﹐可謂能終矣。仁者﹐仁此者也﹔禮者﹐履此者也﹔義者﹐宜此者也﹐信者﹐信此者也﹔彊此者也。樂自順此生﹐刑自反此作。」

郝仲輿曰「曾子之父﹐亦賢父也。曾子謙己之不得爲孝而辭﹐若顯親之未盡道。又以戰陳不勇爲非孝﹐非至當之語。」按﹕此說誠是﹐則曾子之言亦是假托﹐況孔子乎﹖論孝與養﹐亦是從孟子來。﹝卷八一﹐頁一三﹞

曾子曰「夫孝﹐置之而塞乎天地﹐溥之而橫乎四海﹐施諸後世而無朝夕﹐推而放諸東海而準﹐推而放諸西海而準﹐推而放諸南海而準﹐推而放諸北海而準。詩云『自西自東﹐自南自北﹐無思不服』﹐此之謂也。」曾子曰「樹木以時伐焉﹐禽獸以時殺焉﹐夫子曰﹕斷一樹﹑殺一獸﹐不以其時﹐非孝也。孝有三﹕小孝用力﹐中孝用勞﹐大孝不匱。思慈愛忘勞﹐可謂用力矣﹔尊仁安義﹐可謂用勞矣﹔博施備物﹐可謂不匱矣。父母愛之﹐喜而不忘。父母惡之﹐懼而無怨。父母有過﹐諫而不逆。父母旣沒﹐必求仁者之粟以祀之﹐此之謂禮終。」

必求仁者之粟以祀之﹐此句可疑。蓋諸侯耕助﹐大夫士有田祿﹐庶人躬耕﹐皆不必求粟以祀也。或謂單爲不耕者言﹐亦非。不耕之民﹐則爲遊惰﹐何必語以此義乎﹖黃氏曰「粟者﹐祿也。謂父母旣沒﹐必仕於諸侯賢大夫之朝﹐立身行道﹐以終祭祀。」此說姑存之。﹝卷八一﹐頁一五﹞

樂正子春下堂而傷其足﹐數月不出﹐猶有憂色。門弟子曰「夫子之足瘳矣﹐數月不出﹐猶有憂色﹐何也﹖」樂正子春曰「善如爾之問也﹗善如爾之問也﹗吾聞諸曾子﹐曾子聞諸夫子﹐曰「天之所生之所養﹐無人爲大﹐父母全而生之﹐子全而歸之﹐可謂孝矣。不虧其體﹐不邕其身﹐可謂全矣。故君子頃步而弗敢忘孝也。』今予忘孝之道﹐予是以有憂色也。壹舉足而不敢忘父母﹐臺出言而不敢忘父母。壹舉足而不敢忘父母﹐是故道而不徑﹐舟而不遊﹐不敢以先父母之遺體行殆。壹出言而不敢忘父母﹐是故惡言不出於口﹐忿言不反於身。不邕其身﹐不羞其親﹐可謂孝矣。

頃如字﹐不必讀爲「跬」﹐頃步猶之壹舉足。﹝卷八一﹐頁一七﹞

昔者﹐有虞氏貴徳而尙齒﹐夏后氏貴爵而尙齒﹐殷人貴富而尙齒﹐周人貴親而尙齒﹐虞﹑夏﹑殷﹑周﹐天下之盛王也﹐未有遺年者。年之貴乎天下﹐久矣﹐次乎事親也。

記者本意言四代皆尙齒耳﹐四「貴」只是帶說﹐不必油﹐當時子書以文勝而不以義勝﹐多如此。後儒或以「代降而劣」言﹐或以「相反救獘」言﹐或以「相承」言﹐均非。通論「敬事」是弟﹐故次乎「事親之孝」﹐下文於是推廣弟道言之﹐而總結以孝弟。﹝卷八一﹐頁一八﹞

孝弟發諸朝廷﹐行乎道路﹐至乎州巷﹐放乎獀狩﹐修乎軍旅﹐眾以義死之﹐而弗敢犯也。

王制「七十不俟朝」﹑「八十杖於朝」及「六十不與戎服」﹐此皆與之異﹐不必彊爲和同之說。言孝弟而必及於戰陳軍旅﹐其亦戰國彊秦之餘習與﹖祀乎明堂﹐所以教諸侯之孝也﹔食三老五更於大學﹐所以教諸侯之弟也﹔祀先賢於西「西」字﹐原作「先」﹐依今本攺。學﹐所以教諸侯之徳也﹔耕藉﹐所以教諸侯之養也﹔朝覲﹐所以教諸侯之臣也。五者﹐天下之大教也。食三老﹑五更於大學﹐天子袒而割牲﹐執醬而饋﹐執爵而酳﹐冕而總幹﹐所以教諸侯之弟也。是故﹐鄕裏有齒﹐而老窮不遺﹐彊不犯弱﹐眾不暴寡﹐此由大學來者也。天子設四學﹐當入學﹐而太子齒。四學﹕虞庠﹑夏序﹑殷瞽宗﹑周頖宮也﹐明堂位文如此﹐鄭氏謂「周四郊之虞庠」﹐非。﹝卷八一﹐頁二三﹞

天子巡守﹐諸侯待於竟﹐天子先見百年者。八十九十者東行﹐西行者弗敢過。西行﹐東行者弗敢過。欲言政者﹐君就之可也。壹命齒於鄕裏﹐再命齒於族﹐三命不齒。族有七十者﹐弗敢先。

此言周家貴貴之禮﹐如有七十者不敢先﹐謂𨿽有七十者猶不敢先之﹐所以明不齒於族也。荀子曰「三命﹐族人𨿽七十不敢先」與此同。鄭氏附會鄕飲酒鄕射﹐以不齒爲「席之於賓東」﹐以有七十者弗敢先﹐爲「旣一人舉觶乃人」﹐然又以鄕射言﹐鄕「非族也」﹐故以不齒。句絕。又依周禮黨正之文﹐則不齒者第不齒於鄕也﹐然族字仍連有「七十」句﹐則爲之說曰「𨿽非族亦然﹐承齒乎族﹐故言族爾」。辭遁如此﹐而時解依之﹐何也﹖孟子曰「鄕黨莫如齒」﹐此正義也。此於鄕黨不論齒﹐恐非。卽曰周制果如此﹐亦貴貴之偏耳。七十者﹐不有大故不入朝。若有大故而入﹐君必與之揖讓﹐而後及爵者。上云族有七十者弗敢先﹐是言周家貴貴之禮﹐此云七十者入朝君揖讓﹐又言尙齒之禮﹐自是兩義﹐不必紐解上文﹐以從下文也。﹝卷八一﹐頁二六﹞

天子有善﹐讓徳於天﹔諸侯有善﹐歸諸天子﹔卿大夫有善﹐薦於諸侯﹔士庶人有善﹐本諸父母﹐存諸長老﹔祿爵慶賞﹐成諸宗廟。所以示順也。

天子及士庶有善必歸於「所尊」﹐天子諸侯爵祿慶賞必稱「祖宗」以命之﹐凡此皆所示順也。﹝卷八一﹐頁二六﹞

昔者﹐聖人建陰陽天地之情﹐立以爲易。易抱龜南面﹐天子捲冕北面「面」字﹐原作「冕」﹐依今本攺。﹐𨿽有明知之心﹐必進斷其志焉﹐示不敢專﹐以尊天也。善則稱人﹐過則稱己﹐教不伐以尊賢也。

稱卜筮之官爲「易」﹐猶上言穆答君﹐稱之爲「穆」﹐此古文用字法﹐解者不知﹐橫生議論﹐無謂。惟是言官「南面」﹑天子「北面」則無稽﹐所以石梁王氏謂其與儀禮不合﹐近於張大之辭也。﹝卷八一﹐頁二七﹞

孝子將祭祀﹐必有齋莊之心以慮事﹐以具服物﹐以修宮室﹐以治百事。及祭之日﹐顏色必溫﹐行必恐﹐如懼不及愛然。其奠之也﹐容貌必溫﹐身必詘﹐如語焉而未之然。宿者皆出﹐其立卑靜以正﹐如將弗見然。及祭之後﹐陶陶遂遂﹐如將復入然。是故﹐愨善不違身﹐耳目不違心﹐思慮不違親。結諸心﹐形諸色﹐而術省之﹐孝子之志也。建國之神位﹐右社稷而左宗廟。

王氏曰「右﹐陰也﹐地道之所尊﹐故右社稷。左﹐陽也﹐人道之所鄕﹐故左宗廟。位宗廟於人道所鄕﹐則不死其親之義。」邱氏曰「曲禮云『主人入門而右﹐客入門而左。主人就東階﹐客就西階』。門向堂爲正﹐卽左在西﹐而右在東也。此言右社稷而左宗廟者﹐則社稷在門東﹐宗廟在門西也。所以然者﹐社稷所主之祀﹐東方陽之發生﹔宗廟主死者之祭﹐西方爲陰﹐陰主死方者﹐各從其類也。」按﹕王說主南面而言﹐邱說主北面而言﹐當以王說爲是。﹝卷八一﹐頁二九﹞

祭統

此篇與祭義略同﹐惟後兩章不類﹐疑後人竄入者﹐詳後。﹝卷八二﹐頁一﹞

凡治人之道﹐莫急於禮。禮有五經﹐莫重於祭。夫祭者﹐非物自外至者也﹐自中出生於心者也﹐心怵而奉之以禮。是故惟賢者能盡祭之義。

「五經」卽五品之常經﹐鄭氏執周禮吉﹑凶﹑軍﹑賓﹑嘉之「五禮」解此﹐謬。﹝卷八二﹐頁二﹞

賢者之祭也﹐必受其福﹐非世所謂福也。福者﹐備也。備者﹐百順之名也﹐無所不順者之謂備﹐言內盡於己﹐而外順於道也。忠臣以事其君﹐孝子以事其親﹐其本一也。上則順於鬼神﹐外則順於君長﹐內則以孝於親﹐如此之謂備。惟賢者能備﹐能備然後能祭。

是故﹐賢者之祭也﹐致其誠信與其忠敬﹐奉之以物﹐道之以禮﹐安之以樂﹐參之以時﹐明薦之而已矣﹐不求其爲。此孝子之心也。

「不求其爲」四字﹐是祭之精義。﹝卷八二﹐頁三﹞

祭者﹐所以追養繼孝也。孝者﹐畜也。順於道不逆於倫﹐是之謂畜。

凡物順則可畜﹐逆則不可畜﹐故曰﹕順於道不逆於倫﹐是之謂畜。﹝卷八二﹐頁四﹞

是故孝子之事親也﹐有三道焉﹕生則養﹐沒則喪﹐喪畢則祭。養則觀其順也﹐喪則觀其哀也﹐祭則觀其敬而時也。盡此三道者﹐孝子之行也。旣內自盡﹐又外求助﹐昏禮是也﹐故國君取夫人之辭曰﹕請君之玉女﹐與寡人共有敝邑﹐事宗廟社稷﹐此求助之本也。夫祭也者﹐必夫婦親之﹐所以備外內之官也﹐官備則具備水艸之菹﹐陸產之醢﹐小物備矣﹔三牲之俎﹐八簋之實﹐美物備矣﹔昆虫之異﹐艸木之實﹐陰陽之物備矣。凡天之所生﹐地之所長﹐苟可薦者﹐莫不咸在﹐示盡物也。外則盡物﹐內則盡志﹐此祭之心也。

陰陽之物備﹐言用至於昆虫艸木﹐天地間陽生陰成之物無不備矣。下文凡天之所生﹐地之所長﹐正緊接此句之意﹐而極言之。或分疏艸木爲陰﹐昆虫爲陽﹐及艸木昆虫皆具陰陽﹔俱迂。﹝卷八二﹐頁五﹞

是故天子親耕於南郊﹐以共齊盛﹔王后蠶於北郊﹐以共純服。諸侯耕於東郊﹐亦以共齊盛﹔夫人蠶於北郊﹐以共冕服。天子諸侯非莫耕也﹐王后夫人非莫蠶也﹐身致其誠信﹐誠信之謂盡﹐盡之謂敬﹐敬盡然後可以事神明﹐此祭之道也。

純服言服﹐冕服言冠﹐互見也。純﹐絲也﹐鄭氏謂「緇」﹐非。﹝卷八二﹐頁七﹞

及時將祭﹐君子乃齊。齊之爲言齊也﹐齊不齊以致齊者也。是故君子非有大事也﹐非有恭敬也﹐則不齊。不齊則於物無防也﹐耆欲無止也。及其將齊也﹐防其齊物﹐訖其耆欲﹐耳不聽樂﹐故記曰齊者不樂﹐言不敢散其志也。心不苟慮﹐必依於道﹔手足不苟動﹐必依於禮。是故君子之齊也﹐專致其精明之徳也。故散齊七日以定之﹐致齊三日以齊之。定之之謂齊﹐齊者精明之至也﹐然後可以交於神明也。

非有恭敬則不齊﹐於物無防﹐耆欲無止﹐數語大有可商﹐此務爲文而罔顧其義也。﹝卷八二﹐頁八﹞

是故﹐先期旬有一日﹐宮宰宿夫人﹐夫人亦散齊七日﹐致齊三日。君致齊於外﹐夫人致齊於內﹐然後會於太廟。君純冕立於阼﹐夫人副褘立於東房。君執圭瓚祼屍﹐大宗執璋瓚亞祼。及迎牲﹐君執紖﹐卿大夫從士執芻。宗婦執盎﹐從夫人薦涗水。君執鸞刀羞嚌﹐夫人薦豆﹐此之謂夫婦親之。

宮字承「先期旬有一日」來﹐蓋散齊致齊十日﹐宮宰以前一日越宿﹐預詔夫人齊﹐故曰「宿」﹐與儀禮「乃宿屍」同。鄭謂讀爲「肅」﹐猶「戒」也﹐非。大宗亞祼者﹐顧命云「太保受同﹐降﹐穎﹐以異同﹐秉璋以酢﹐授宗人同。」此云大宗執璋瓚亞祼﹐亦是其遺意。禮言從來不同﹐鄭執「夫人亞祼」之說﹐必謂此「容夫人有故攝」﹐言滯而且鄙矣。盎﹐盆盉屬﹐所以盛涗水者。涗水卽郊特牲所云「祭齊加明水」及「明水涗齊﹐貴新也」是也﹐此則統名之曰涗水。蓋宗婦執盎以從﹐俟夫人薦之﹐禮器﹑祭義所云「夫人奠盎」﹐亦皆與此同。奠卽薦也﹐云盎者猶薦葅醢云薦豆爾。鄭以此盎字附會周禮「盎齊」﹐又以此涗字附會周禮「盎齊涗酌」﹐其於水字無所出﹐則曰「凡尊有明水﹐因兼云「云」字﹐原作「言」﹐今徑攺。水耳。」辭遁如此。孔氏曰「宗婦執盎齊﹐從夫人而來奠盎齊於位﹐夫人乃就盎齊之尊酌此涗齊而薦之。」其說於本文外﹐增出「宗婦奠盎」一事﹐不知宗婦無奠盎之禮﹐且謂就盎齊尊酌此涗齊而薦之﹐尢迂而難通。又曰「上云夫人副褘﹐則上公之祭﹐蓋有醴齊﹐但言盎者﹐略言之。」其補尢可笑﹐又曰「記者因盎而連言明水﹐郊特牲云『祭齊加明水』是也。」按﹕郊特牲祭齊加明水本是此義﹐但旣執周禮「盎齊」之說﹐則又非郊特牲之義矣。蓋周禮「盎齊」﹐未嘗云「加明水」﹐而郊特牲所謂「齊」者﹐非是盎齊也。大抵鄭﹑孔過信周禮﹐凡解二禮﹐動輒附會﹐觀其牽合補綴處﹐頗爲費辭﹐而究之﹐一一遁窮﹐卒難逃於明眼者﹐則亦何爲哉﹖祭義「散齊於外﹐致齊於內」﹐內﹐廟內也。此云君致齊於外﹐亦廟內也﹐以夫人言﹐則爲外爾﹐蓋夫人無宿廟之事。純冕﹐絲冕﹐鄭作「緇」﹐亦非。﹝卷八二﹐頁一○﹞

及入舞﹐君執干戚就舞位﹐君爲東上﹐冕而總幹﹐率其羣臣﹐以樂皇屍。是故天子之祭也﹐與天下樂之﹔諸侯之祭也﹐與竟內樂之。冕而總幹﹐率其羣臣﹐以樂皇屍﹐此與竟內樂之之意也。夫祭有三重焉﹕獻之屬﹐莫重於祼﹐聲莫重於升歌﹐舞莫重於武宿夜﹐此周道也。凡三道者﹐所以假於外而以增君子之志也﹐故與志進退。志輕則亦輕﹐志重則亦重﹐輕其志而求外之重也﹐𨿽聖人弗能得也。是故君子之祭也﹐必身自盡也﹐所以明重也。道之以禮﹐以奉三重﹐而薦諸皇屍﹐此聖人之道也。夫祭有餕﹐餕者﹐祭之末也﹐不可不知也﹐是故古之人有言曰﹕善終者如始﹐餕其是已。是故﹐古之君子曰﹕屍亦餕鬼神之餘也﹐惠術也﹐可以觀政矣。是故﹝「故」字﹐原作「古」﹐依今本攺。﹞﹐屍謖﹐君與卿四人餕。君起﹐大夫六人餕。臣餕君之餘也。大夫起﹐士八人餕。賤餕貴之餘也。士起﹐各執其具以出﹐陳於堂下﹐百官進﹐徹之﹐下餕上之餘也。

謖﹐起也。屍言謖﹐故於君言起。諸侯五大夫而云六人者﹐蓋欲爲下文「每變以眾」起﹐取四加兩爲六﹐六加兩爲八﹐以至於百也﹐第取行文之便﹐遂不循典實﹐此固古人疵處﹐然亦可見古人之文﹐脫略不拘也。孔氏謂云「六者﹐兼有采地助祭也」﹐便執油彊說矣。「百官」謂中﹑下士及凡執事之類﹐此等謂之百官﹐亦用字不拘處。「進﹐徹之」之「進」如字﹐鄭謂「當爲餕﹐聲之誤」﹐非也﹐安有前後無數餕字不誤﹐而此獨誤乎﹖鄭之解之也﹐曰「旣餕﹐乃徹之」。陸農師則謂「餕﹐如字」﹐而其解之也﹐曰「進而後餕﹐餕而後徹」。鄭攺一餕字﹐陸增一餕字﹐其見正同。不知古人之文﹐但言「進徹之」﹐自可使人知其爲餕﹔欲避與上排比﹐故不爲顯露耳。又於百官略而不言餕﹐亦言之法。若如鄭﹑陸之見﹐惟恐「進徹之」三字無人知是「餕」也者﹐不亦鰓鰓過慮乎﹖﹝卷八二﹐頁一三﹞

凡餕之道﹐每變以眾﹐所以別貴賤之等﹐而興施惠之象也。是故以四簋黍見其修於廟中也。廟中者﹐竟內之象也。祭者﹐澤之大者也。是故上有大澤﹐則惠必及下﹐顧上先下後耳﹐非上積重而下有凍餒之民也。是故上有大澤則民夫人待於下流﹐知惠之必將至也﹐由餕見之矣。故曰﹕可以觀政矣。

四簋黍﹐按﹕上章云「八簋之實」﹐是天子有八簋﹐而此云四簋者﹐於八簋中惟指黍而言也。簋有黍稷﹐然食以黍爲重﹐故特牲﹑少牢凡屍食及餕尸之餘皆舉黍﹐不及稷也。孔氏曰「諸候祭有六簋﹐今云四簋﹐以二簋臯爲陽厭之祭。」按﹕孔以特牲兩惇﹑少牢四惇﹐遂謂「諸侯六簋」﹐此亦以臆度無明徵﹐然謂以二簋「畱爲陽厭之祭」﹐則更迂矣。祭非爲大澤而設﹐惠政亦非由餕而興﹐漢儒之言以文勝而不以義勝如此﹐然於義亦無妨。﹝卷八二﹐頁一六﹞

夫祭之爲物大矣﹐其興物備矣。順以備者也﹐其教之本與﹖是故君子之教也﹐外則教之以尊其君長﹐內則教之以孝於其親。是故明君在上﹐則諸臣服從﹔崇事宗廟社稷﹐則子孫順孝。盡其道﹐端其義﹐而教生焉。是故君子之事君也﹐必身行之﹐所不安於上﹐則不以使下﹔所惡於下﹐則不以事上。非諸人﹐行諸已﹐非教之道也。是故君子之教也﹐必由其本﹐順之至也﹐祭其是與﹖故曰﹕祭者﹐教之本也已。夫祭有十倫焉﹕見事鬼神之道焉﹐見君臣之義焉﹐見父子之倫焉﹐見貴賤之等焉﹐見親疏之殺焉﹐見爵賞之施焉﹐見夫婦之別焉﹐見政事之均焉﹐見長幼之序焉﹐見上下之際焉﹐此之謂十倫。

鄭氏謂倫爲「義」﹐非是﹐按﹕廣韻「倫﹐等也」言祭有此十等耳。成容若又據增韻謂倫爲「次序」﹐取方氏「先後有序」之說﹐亦非。十倫錯舉﹐無分先後之義﹝卷八二﹐頁一八﹞

鋪筵設同幾﹐爲依神也﹐詔祝於室﹐而出於祊﹐此交神明之道也。

同幾﹐注疏謂「夫婦共幾」﹐非也。祀考妣無不共幾筵者﹐何必特著於幾﹖按﹕顧命有「仍幾」﹐此云「同幾」﹐或古本有此名﹐又或左右各一幾﹐曰同幾。又同爲酌酒器﹐或此幾安同﹐曰「同幾」與﹖﹝卷八二﹐頁一九﹞

君迎牲而不迎屍﹐別嫌也。屍在廟門外﹐則疑於臣﹐在廟中則全於君。君在廟門外則疑於君﹐入廟門則全於臣﹐全於子。是故不出者﹐明君臣之義也。

此段本言君臣﹐不言父子﹐故屍不言全於父﹐而於君加「全於子」一句者﹐其實屍主父子﹐故帶說一句﹐此是補漏處﹐亦以使文勢錯落耳。孔氏謂上言君﹑不言父﹐以廟中行禮﹐屍皆答拜﹐「父無答子之理﹐君有答臣之法」。太紆曲﹐作者之意﹐豈是如此。﹝卷八二﹐頁二○﹞

屍飲五﹐君洗玉爵獻卿﹔屍飲七﹐以瑤爵獻大夫﹔屍飲九﹐以散爵獻士及羣有司。皆以齒﹐明尊卑之等也。

鄭氏曰「屍飲五﹐謂酳屍五獻也。大夫士祭﹐三獻而獻賓。」孔氏曰「朝踐二獻﹐饋食二獻﹐主人酳屍﹐故曰屍飲五﹔主婦酳屍﹐賓長獻屍﹐是屍飲七﹔長賓長兄弟更爲加爵﹐是屍飲九﹐此謂上公九獻。若侯伯七獻﹐明踐﹑饋食各一獻﹐食訖酳屍﹐但飲三也。子男五獻﹐食訖酳屍﹐屍飲一也。」按﹕此皆鄭﹑孔所言之禮﹐非當日上公侯伯子男之定禮。果是如是也﹐特牲禮「屍飲有五」﹐此謂君「屍飲九」﹐其增多之數爲若何﹖飲禮無有明徵﹐然據孔所謂「上公之禮」﹐亦不過一準特牲之禮耳﹐何以見之﹖其云「主人酳屍」者﹐卽特牲之一獻也。云「主婦酳屍」﹑「賓長獻屍」者﹐卽特牲之亞獻三獻也。云「長賓長兄弟更爲加爵」者﹑亦特牲禮文﹐是爲屍飲五﹐今於其外增朝踐﹑饋食各二獻﹐以足屍飲九之數﹐其果何徵乎﹖又以侯伯爲七獻﹐而謂朝踐﹑饋食各一獻﹐其又何所徵乎﹖孔又於禮器「夫人薦盎﹐夫人薦酒」彊分謂朝事﹑饋熟﹐夫人各一獻﹐君不獻﹐蓋欲與此處之言相符合云。又曰「且也﹐謂子男五獻﹐食訖﹑酳屍﹐屍飲一﹐則全同特牲而無朝踐饋食。」然則子男與大夫士何以毫無所殺﹖是其持降殺以兩之﹐說亦窮矣。故曰「非當日上公候伯子男之禮」。果是如此也﹐予非好辧﹐苟不辧之﹐學者必以鄭﹑孔之禮爲古禮耳。﹝卷八二﹐頁二一—二二﹞

古者﹐明君爵有徳而祿有功﹐必賜爵祿於太廟﹐示不敢專也。故祭之日﹐一獻﹐君降立於阼階之南﹐南鄕。所命北面﹐史由君右執策命之。再拜稽首﹐受書以歸﹐而捨奠於其廟。此爵賞之施也。

注疏以此一獻爲卽「上尸飲五﹐君獻卿之時」﹐非也。祭之日﹐一獻﹐此言王者爵祿﹐羣臣告廟之禮。﹝卷八二﹐頁二三—二四﹞

君捲冕立於阼﹐夫人副褘立於東房。夫人薦豆執校﹐執醴授之執鐙。屍酢夫人執柄﹐夫人受屍執足。夫婦相授受﹐不相襲處﹐酢必易爵。明夫婦之別也。

按﹕禮器云「夫人在房而東酌罍尊。在房者﹐西房也。」此云「在東房」﹐禮言不同﹐不必求合。﹝卷八二﹐頁二五﹞

凡爲俎者﹐以骨爲主。骨有貴賤﹐殷人貴髀﹐周人貴肩﹐凡前貴於後。俎者﹐所以明祭之必有惠也。是故貴者取貴骨﹐賤者取賤骨﹐貴者不重﹐賤者不虛﹐示均也。惠均則政行﹐政行則事成﹐事成則功立﹐功之所以立者﹐不可不知也。俎者所以明惠之必均也﹐善爲政者如此﹐故曰﹕見政事之均也。

儀禮特牲少牢「俎有骨」﹐皆與此合。﹝卷八二﹐頁二六﹞

夫祭有畀輝胞翟閽者﹐惠下之道也。惟有徳之君爲能行此﹐明足以見之﹐仁足以與之。畀之爲言與也﹐能以其餘畀其下者也。輝者﹐甲吏之賤者也﹔胞者﹐肉吏之賤者也﹔翟者﹐樂吏之賤者也﹔閽者﹐守門之賤者也。古者不使刑人守門﹐此四守者﹐吏之至賤者也。屍又至尊﹔以至尊旣祭之末﹐而不忘至賤﹐而以其餘畀之。是故﹐明君在上﹐則境內之民無凍餒者矣﹐此之謂上下之際。

「古者不使刑人守門」一句﹐乃文家插敍法﹐平列之中得此便覺縱逸。鄭氏謂古者不使刑人守門﹐爲「夏殷時」﹐此執周禮「墨者使守門」之說﹐非也。用刑人守門﹐始於春秋之世﹐記者爲秦漢間人﹐故指周初盛世爲古者耳。﹝卷八二﹐頁二八﹞

凡祭有四時﹕春祭曰礿﹐夏祭曰禘﹐秋祭曰嘗﹐冬祭曰烝。礿禘﹐陽義也﹔嘗烝﹐陰義也。禘者陽之盛也﹐嘗者陰之盛也﹐故曰﹕莫重於禘嘗。古者於禘也﹐發爵賜服﹐順陽義也﹔於嘗也﹐出田邑﹐發秋政﹐順陰義也。故記曰嘗之日﹐發公室﹐示賞也。艸艾則墨﹐未發秋政﹐則民弗敢艸也。

四時祭名與王制同﹐說見王制及祭義。﹝卷八二﹐頁二九﹞

故曰禘嘗之義大矣﹐治國之本也﹐不可不知也。明其義者﹐君也﹔能其事者﹐臣也。不明其義﹐君人不全﹔不能其事﹐爲臣不全。夫義者﹐所以濟志也﹐諸徳之發也。是故其徳盛者﹐其志厚﹔其志厚者﹐其義章﹔其義章者﹐其祭也敬﹐祭敬則境內之子孫莫敢不敬矣。是故君子之祭也﹐必身親﹖之﹐有故則使人可也﹐𨿽使人也﹐君不失其義者﹐君明其義故也。其徳薄者﹐其志輕﹐疑於其義﹐而求祭﹐使之必敬也﹐弗可得已。祭而不敬﹐何以爲民父母矣。

禘嘗之義大矣﹐治國之本也。似從中庸「禘嘗之義﹐治國其如示諸掌乎」中來而衍其說。﹝卷八二﹐頁三○﹞

昔者周公旦有勛勞於天下﹐周公旣沒﹐成王﹑得王追念周公之所以勛勞者﹐而欲尊魯﹐故賜之以重祭。外祭則郊﹑社是也﹐內祭則大嘗﹑禘是也。夫大嘗﹑禘﹐升歌淸廟﹐下而管象﹐朱幹玉戚以舞大武﹐八佾以舞大夏﹐此天子之樂也﹐得周公﹐故以賜魯也﹐子孫纂之﹐至於今不廢﹐所以明周公之徳﹐而又以重其國也。

按﹕此兩節﹐一則左傳無莊叔事﹐又獻公反國﹐非成叔之功﹐而孔悝助逆爲亂﹐蒯瞶之賜﹐孔悝之受其鼎銘﹐奚足傳爲美談﹖一則魯之得有天子「子」字﹐原誤作「下」﹐今徑攺。禮樂者﹐以有文王廟也﹐非成王得王以周公有勛勞而賜之也。此漢儒創造爲妄說﹐皆不經之甚者。祭統之文頗爲醇正﹐末不應有此二段﹐文義皆不相類﹐疑是後人竄入。又此篇與樂記﹐其末處一誇張其商齊之音﹐一誇張其尊魯之國﹐正相類﹐其出於他之人之所爲與﹖﹝卷八二﹐頁三七﹞

經解

按﹕此篇數章乃當時舊文﹐首一章則爲後人所竄入﹐而以經解名篇者﹐義與詞皆絕不類﹐有目者當共識之。嘗謂經之有解﹐經之不幸也。曷爲乎不幸﹖以人皆知有經解而不知有經也。曷咎乎經解﹖以其解之致﹖﹐而經因以晦。經晦而經因以亡也﹐其一爲漢儒之經解焉﹐其一爲宋儒之經解焉﹐其一爲明初諸儒墨守排纂宋儒一家之經解而著爲令焉。噫﹗果其爲聖人復起不易之言﹐以著爲令﹐可也。今之著爲令者﹐然耶﹖否耶﹖夫經解與著令﹐其事大不相通﹐其君若相﹐不過以一時治定功成﹐艸艸裁定﹐初不知聖賢眞傳爲何若耳。乃使天下之學人耳目心思卒歸於一途﹐而不敢或異﹐是以經解而著令﹐不又其甚焉者乎。窮變物理﹐自然材智日新﹐寧甘久腐。苟以漢宋諸儒久﹖之經解而明辧之﹐則庶幾反經而經正﹐其在此時矣。此以經解名篇﹐正是漢儒之濫觴﹐漢以前無之﹐則吾竊怪夫斯名之作俑也。﹝卷八三﹐頁一﹞

其爲人也﹕溫柔惇厚而不愚﹐則深於詩者也。疏通知遠而不誣﹐則深於書者也。廣博易良而不奢﹐則深於樂者也。絜靜精微而不賊﹐則深於易者也。恭儉莊敬而不煩﹐則深於禮者也。屬詞比事而不亂﹐則深於春秋者也。

此章石梁王氏力辧其爲非孔子之言﹐而吳幼淸則以爲「入其國﹐其教可知也」爲孔子之言﹐其下蓋記者之言而推廣其義。按﹕此皆非孔子之言﹐自不必辧。卽云記者之言﹐而其言疵颣﹐顧可存而弗論乎﹖六經之目﹐始見於莊子﹐今世所傳之禮﹐皆非其舊﹐樂亦無經﹐二者不必論。自余諸經安得有失﹐謂之失妄矣。解者或謂指學者之失﹐或謂指上之教有以失之﹐此皆回護之說。如書「失之誣」﹐若謂人不善學﹑上不善教而使之誣﹐不可通矣。又或謂人不學則有此失﹐然本文何嘗云「不教學詩﹐其失愚」耶﹖大抵此「六失」因書之失誣生來﹐書之失誣﹐因孟子「盡信書則不如無書」意生來﹐故並附會諸經爲失耳。詩可興觀羣怨及多識﹐何愚之有﹖易示人趨避吉凶﹐何賊之有﹖春秋固亂世之書﹐然成而亂臣賊子「亂臣賊子」四字﹐原誤作「亂子賊於」﹐今徑攺。懼﹐正以止亂﹐何亂之有﹖若夫謂書之失誣﹐孟子亦止據武成一篇而云﹐不可遂以此槪全經也。如此者名爲經解而侮經﹐實甚矣。﹝卷八三﹐頁六—七﹞

天子者﹐與天地參﹐故徳配天地﹐兼利萬物。與日月並明﹐明照四海而不遺微小。其在朝廷﹐則道仁聖禮義之序﹔燕處﹐則聽雅頌之音﹔行步﹐則有環佩之聲﹔升車﹐則有鸞和之音。居處有禮﹐進退有度﹐百官得其宜﹐萬物得其序。詩云「淑人君子﹐其儀不忒。其儀不忒﹐正是四國。」此之謂也。

自此以下﹐別爲古文﹐與上下侔。﹝卷八三﹐頁九﹞

發號出令而民說﹐謂之和。上下相親﹐謂之仁。民不求其所欲而得之﹐謂之信。除去天地之害﹐謂之義。義與信﹐和與仁﹐霸王之器也﹐有治民之意而無其器﹐則不成。

霸﹑王並言﹐失其義。或謂宜從鬻子作「帝王」。按﹕鬻子亦僞書﹐安知非取其文而攺之也。﹝卷八十三﹐頁一○﹞

哀公問

按﹕聖人語言簡要不煩﹐而意無不盡﹐中庸問政章獨爲詳冗﹐蓋門弟子取孔子對哀公大旨﹐推而演之也。此篇作者意欲以問禮規模問政﹐然其字句拗折艱塞﹐文理多不可通處﹐較問政章又有霄壤之別﹐其言理亦多未純。﹝卷八三﹐頁一五﹞

公曰「今之君子﹐胡莫之行也﹖」孔子曰「今之君子﹐好實無厭﹐淫徳不倦﹐荒怠敖慢﹐固民自盡﹐午其眾以伐有道﹐求得當欲不以其所。昔之用民者由前﹐今之用民者由後﹐今之君子莫爲禮也。」

字句過於作意﹐全失自然。﹝卷八三﹐頁二○﹞

孔子侍坐於哀公。哀公曰「敢問人道誰爲大﹖」孔子愀然作色而對曰「君之及此言也﹐百姓之徳也﹐固臣敢無辭而對﹐人道政爲大。」

百姓之徳﹐「徳」字今本家語作「惠」字爲妥。﹝卷八三﹐頁二一﹞

孔子遂言曰「昔三代明王之政﹐必敬其妻子也﹐有道。妻也者﹐親之主也﹐敢不敬與﹖子也者﹐親之後也﹐敢不敬與﹖君子無不敬也﹐敬身爲大。身也者﹐親之枝也﹐敢不敬與﹖不能敬其身﹐是傷其親﹔傷其親﹐是傷其本﹔傷其本﹐枝從而亡。三者﹐百姓之象也。身以及身﹐子以及子﹐妃以及妃﹐君子行此三者﹐則愾乎天下矣﹐太王之道也。如此﹐則國家順矣。」

此篇之文﹐如上節曰「其居節」﹐曰「好實」﹐曰「午」﹐曰「固臣」﹔此節曰「固」﹑「不固」﹐曰「直言」﹐曰「太王」﹐曰「愾」﹐皆所謂字句拗折艱塞﹐文理多不可通處也。諸家曲解之﹐殊無謂。大抵諸侯宜親迎﹐天子不以親迎﹐此言天子親迎﹐非也。孔疏駁鄭﹐是。然謂「魯得郊天﹐故雲天地社稷之主」﹐以證記文言魯非言天子﹐則曲說耳。﹝卷八三﹐頁二六﹞

公曰「敢問君子何貴乎天道也﹖」孔子對曰「貴其不已。如日月東西相從而不已也﹐是天道也﹔不閉其久﹐是天道也﹔無爲而物成﹐是天道也﹔已成而明﹐是天道也。

皆襲中庸。「天道貴其不已」﹐卽中庸以不已爲天之所以爲天也。「不閉其久」﹐卽悠久也。「巳成而明」﹐卽髙明也。「無爲而物成」﹐卽無爲而成也。說者謂中庸子思作﹐孔子之言乃依仿子思耳。又上曰「人道政爲大」﹐對哀公問政時已曰「人道敏政」矣﹐何爲又重告之﹖﹝卷八三﹐頁三一—三二﹞

仲尼燕居

或問﹕仲尼燕居﹑孔子閒居兩篇﹐其名何居﹖何所分別﹖曰﹕此絕不足據﹐仲尼卽孔子﹐燕居卽閒居﹐有何分別﹖全涉遊戲﹐無意義。按﹕列子有仲尼閒居篇﹐此則分而兩用之耳。大抵皆老莊之徒﹐冒竊孔子之名﹐以陰行其說者。孔子閒居尢全露老莊面目﹐而其文更詭譎。此篇則尙貌儒家言﹐而文則薄劣﹐義亦多舛矣﹐此又二篇之分也。﹝卷八四﹐頁一﹞

子貢越席而對曰「敢問何如﹖」子曰「敬而不中禮﹐謂之野﹔恭而不中禮﹐謂之給﹔勇而不中禮﹐謂之逆。」子曰「給奪慈仁。」

「執禮﹐子所雅言」﹐必不待縱言至於禮。使女以禮周流無不﹖﹐其言誇大鮮實。「恭而不中禮謂之給﹐勇而不中禮謂之逆」﹐用論語「恭而無禮則勞﹐勇而無禮則亂」﹐攺勞﹑亂爲給﹑逆﹐牽彊顯然﹐「給」字尢不協。其首又作「敬而不中禮」一句﹐不知恭與敬又別。禮以敬爲本﹐曲禮曰「毋不敬」是也﹐不可以不中禮爲言﹐卽曰不中禮﹐則將少其敬乎﹖義殊有礙。子貢越席而對﹐以及給奪慈仁﹐仿論語「子路率爾而對﹐夫子哂之」之意﹐毋論子貢知禮﹐必不越席﹐卽問禮偶越席﹐自不同於言志之不讓﹐乃夫子於彼僅哂之﹐於此直這其違禮而給﹐亦必無是理也。其義不過欲仿論語言禮之文﹐故生出「越席」一節﹐而給奪慈仁亦仿論語「禦人以口給﹐不知其仁」之意。﹝卷八四﹐頁二—三﹞

子貢越席而對曰「敢問將何以爲此中者也﹖」子曰「禮乎禮﹗夫禮所以制中也。」

仿論語「子貢問師與商」章爲說。旣無子貢之問﹐又無子夏在坐﹐對子張言而及於商﹐無此情理﹐必說出「中」字﹐亦蛇足﹐彊納禮字﹐尢不協。師商之過不及豈關於無禮哉﹖攙入子產﹐更絕不倫﹐不惟孔子不當以當時名卿與門弟子比論﹐卽其所謂子產可以謂之過﹐亦可以謂之不及﹐義又晦矣。孔子於子產曰「惠人」﹐曰「有君子之道四」﹐聖人忠厚之至﹐於子產初無貶辭﹐至孟子始曰「惠而不知爲政」﹐述其乘輿濟人一事﹐蓋以大者這子產也。此云能食不能教﹐正仿之爲說。能食﹐惠也﹔不能教﹐不知爲政也。然則孔子仿孟子爲說乎﹖﹝卷八四﹐頁四—五﹞

子貢退﹐言遊進曰「敢問禮也者﹐領惡而全好者與﹖」子曰「然。」「然則何如﹖」子曰「郊社之義﹐所以仁鬼神也﹔嘗禘之禮﹐所以仁昭穆也﹔饋奠之禮﹐所以仁死喪也﹔射鄕之禮﹐所以仁鄕黨也﹐食饗之禮﹐所以仁賓客也。」

好﹑惡﹐並如字。鄭謂好爲「善」﹐是﹐蓋記者作意用字﹐以好字代善字用也。然下文說出許多仁字﹐與善字意不屬﹐故鄭又訓「仁」爲「存」﹐謂凡存此者﹐所以全善之道﹐乃不得已而爲此解耳。不知「仁」字豈可訓「訓」字下原誤衍「在」字﹐今刪。「存」﹖蓋記文以仁字代愛﹑厚等字用也﹐總之與「心徳」之仁全無交涉。後來解者﹐又皆以仁﹑禮並言﹐益誤。至有以「克己復禮」﹐「視聽言動」﹐「天下歸仁」解者﹐豈非說夢乎﹖郊社之禮一段﹐仿中庸爲說而增攺之﹐攺中庸事上帝爲「仁鬼神」不合﹐鄭謂郊有「后稷」﹑社有「句龍」﹐然則豈有捨所重而專言所配者乎﹖且中庸言「郊社事上帝﹐禘嘗祀其先。故曰﹕治國如示諸掌」﹐若郊社止於言鬼神﹐其義小矣﹐安得亦云云爾乎﹖見下文。「禘嘗」攺「嘗禘」﹐亦不合。﹝卷八四﹐頁五—六﹞

子曰「明乎郊社之義﹐嘗禘之禮﹐治國其如指諸掌而已乎。是故以之居處有禮﹐故長幼辧也﹔以之閨門之內有禮﹐故三族和也﹔以之朝廷有禮﹐故官爵序也﹔以之田獵有禮﹐故戎事閒也﹔以之軍旅有禮﹐故武功成也。是故宮室得其度量﹐鼎得其象﹐味得其時﹐樂得其節﹐車得其式﹐鬼神得其饗﹐喪紀得其哀﹐辧說得其黨﹐官得其體﹐政事得其施。加於身而錯於前﹐凡眾之動得其宜。」

明乎郊社之義一段﹐襲中庸。觀上文言五者﹐而此獨言郊社﹑嘗禘可見矣﹐是故以下本郊社﹑嘗禘而推廣言之也。然上言郊社所以仁鬼神﹐此又言鬼神得其饗﹐不知此鬼神﹐卽郊社之鬼神乎﹖抑宗廟之鬼神乎﹖若謂卽郊社之鬼神﹐與上意復「復」字﹐原作「復」﹐今徑攺。﹐何推廣之有﹖若謂宗廟之鬼神﹐前後鬼神混雜不楚﹐於此亦可見﹕郊社本不當言鬼神矣。官得其體﹐亦與官爵序意復。孔子曰「軍旅之事﹐未之樂也。」則其言禮必不及軍旅與戎事武功﹐及失策失制之事﹐而反復爲言也。﹝卷八四﹐頁八﹞

子曰「愼聽之﹗汝三人者﹐吾語女﹕禮猶有九焉﹐大饗有四焉。苟知此矣﹐𨿽在畎畝之中﹐事之﹐聖人已。兩君相見﹐揖讓而入門﹐入門而縣興。揖讓而升堂﹐升堂而樂闋。下管象﹐武﹑夏鑰序興﹐陳其薦﹑俎﹐序其禮樂﹐備其百官﹐如此而後君子知仁焉。行中規﹐還中矩﹐和﹑鸞中采齊﹐客出以雍﹐徹以振羽﹐是故君子無物而不在禮矣。入門而金作﹐示情也﹔升歌淸廟﹐示徳也﹔下而管象﹐示事也。是故古之君子不必親相與言也﹐以禮樂相示而已。」

此一節仿郊特牲孔子屢嘆之爲說。郊特牲云「賓入大門而奏肆夏﹐示易以敬也﹔卒爵而樂闋﹐孔子屢嘆之」﹐故此舉入門而縣興﹐升堂而樂闋之禮﹐而云「苟知此矣﹐𨿽在畎畝之中﹐事之﹐聖人已」﹐又云「如此而後君子知仁焉」﹐又云「是故君子無物而不在禮矣」﹐又云「是故古之君子不必親相與言也﹐以禮樂相示而已」。蓋所以寫其屢嘆之意如此﹐其中「苟知此矣」一段義尢悖兩君相見之禮樂。「畎畝」﹐中人耳目所不及﹐何與其事﹖而且諛之以爲聖人﹐豈非無情之贊嘆乎﹖是其欲寫其屢嘆而勉彊塡湊可見矣。其爲說尢多不經﹐文王世子云「登歌淸廟﹐下管象﹐舞大武」﹐此言天子視學也。祭統云「升歌淸廟﹐下而管象﹐朱幹玉戚以舞大武﹐八佾以舞大夏」﹐此言天子大禘嘗也。今云「升歌淸廟﹐下管象舞﹑夏鑰序興」﹐夏卽大夏。是以天子視學及大祭諸禮樂﹐而用之以爲兩君相見大饗之禮﹐豈不謬甚乎﹖且晉饗穆叔﹐歌文王之詩﹐穆叔以爲兩君相見之樂﹐此在當時諸候已爲僭竊﹐況曰「歌淸廟」乎﹖又雍序謂禘大祖之詩也﹐禮器﹕云「其出也﹐肆夏而送之﹐客出肆夏可矣。」按﹕郊特牲又云「賓人大門而奏肆夏」﹐兩篇言出𨿽不同﹐然大抵皆爲天子享元侯之禮也﹐而後世兩君相見自云用之。今云客出以雍﹐是以天子之祭以雍徹者而用於客出﹐此又何禮與﹖振羽﹐卽振鷺。助祭之詩也﹐又祭徹歌詩﹐大饗徹無歌詩之禮﹐今云「徹以振羽」﹐此又何禮與﹖鄭氏曰「大饗謂饗諸侯來朝」﹐此亦知其不可通﹐故又云「王饗諸侯者」﹐然不知本文自言兩君相見﹐豈能諱之﹖然卽使王饗諸侯﹐亦必無是禮也﹐此關典禮之大﹐不可不辧。又其句故爲離錯﹐有似脫而實非脫者。如前段「下管象武」上﹐少「升歌淸廟」一句。孔氏補之。後段「下而管象」下﹐少「夏鑰序興」一句。徐伯魯補之。謂大饗四而金作﹑升歌淸廟﹑下管象﹐止事﹐字少一。鄭氏以「金再作」補之。玉藻「趨以采齊﹐行以肆夏」﹐此少「肆夏」。陸農師據玉藻補之。是也。又其九四之數﹐亦故爲離錯﹐使人合之而終不能合﹐以致言人人殊者。如鄭氏注。﹑盧氏﹑王氏俱見疏引﹑熊氏見陳氏集說補正之。﹑陸氏見衛氏集說。﹑吳氏纂言。諸說是也﹐不備錄。內盧氏以序其禮樂爲一禮﹐陸氏補肆夏爲一禮﹐尢謬。吳氏以上鬼神﹑昭穆﹐死喪﹑鄕黨﹑賓客爲五﹐加大饗四爲九﹐尢鑿謬。大饗卽屬賓客也。知仁卽知仁賓客之事﹐劉氏以「心徳之仁」解﹐謬。﹝卷八四﹐頁一二—一四﹞

子曰「制度在禮﹐文爲在禮﹐行之﹐其在人乎﹖」子貢越席而對曰﹕敢問夔其窮與﹖」子曰「古之人與﹖古之人也。達於禮而不達於樂﹐謂之素﹔遠於樂而不達於禮﹐謂之偏。夫夔達於樂而不達於禮﹐是以傳於此名也﹐古之人也。」

制度文爲在禮﹐行之在人﹐仿中庸「禮儀三百。威儀三千﹐待其人而後行」爲說。按﹕作者之意於上云不能樂於禮﹐「素」。素字未安。又本欲言不能禮而能樂一段以反對之﹐而辭則窮﹐何也﹖蓋不能曰「不能禮於樂」﹐何也﹖故生出子貢問夔一節﹐以見夔是達樂不達禮之人。故曰達於樂而不達於禮﹐謂之「偏」﹐以對達於禮而不達於樂﹐謂之「素」。重提上義﹐作者之意昭昭如此。夫謂夔不達禮﹐其誣古人亦其矣。不善作文﹐以致轉入死地如此。﹝卷八四﹐頁一八﹞

子張復問。子曰「師﹐爾以爲必鋪幾筵﹐升降酌獻酬酢﹐然後謂之禮乎﹖爾以爲竹行綴兆﹐興羽鑰﹐作鐘鼓﹐然後謂之樂乎﹖言而履之﹐禮也。行而樂之﹐樂也。君子力此二者以南面而立﹐夫是以天下太平也。諸侯朝﹐萬物服禮﹐而百官莫敢不承事矣。禮之所興﹐眾之所治也﹔禮之所廢﹐眾之所亂也。目巧之室﹐則有奧阼﹐席則有上下﹐車則有左右﹐行則有隨﹐立則有序﹐古之義也。室而無隩阼﹐則亂於堂室也。席而無上下﹐則亂於席上也。車而無左右﹐則亂於車也。行而無隨﹐則亂於塗也。立而無序﹐則亂於位也。昔聖帝﹑明王﹑諸侯﹐辧貴賤﹑長幼﹑遠近﹑男女﹑外內﹐莫敢相踰越﹐皆由此塗出也。」

「爾以爲必鋪幾筵」二段﹐仿論語「禮云禮云」一節爲說﹐起結全學莊子。﹝卷八四﹐頁二○﹞

孔子閒居

此篇「三無」「五起」﹐皆本老子貴無﹑賤有之旨﹐如所謂「常無欲以觀其妙」﹑「無狀之狀﹐無物之象」﹑「萬物生於有﹐有生於無」之類是也。其云「無聲之樂」﹑「無體之禮」﹐與孔子「禮云禮云」一節有毫釐千里之別。孔子所言欲人知禮樂之本﹐故用反語詰問﹐使人深思而自得之﹐並未嘗有去玉帛鐘鼓爲禮樂之意也。此則髙揭「無」字﹐以示其至精無上﹐與老子以禮樂爲「亂首」﹐莊子以聖人爲「屈折禮樂」及「性情不離﹐安用禮樂」諸說相同﹐皆是有體無用﹐歸於二氏之學而已矣。又老子謂「五色令人目盲﹐五音令人耳聾「聾」字﹐原誤作「聲」﹐今徑攺。﹐五味令人口爽﹐聖人爲腹不爲目」﹐此云無聲之樂﹐日聞四方﹐則有聲之樂自令人耳聾矣﹐正對照畢肖處也。至於釋氏之學較老氏更深一層﹐然此處大意亦有相近者。釋氏滅六根﹐無色聲香味觸法﹐此云無聲卽滅耳根之意﹐無體卽滅身根之意﹐唐相國杜鴻漸問無住禪師﹕「鳴﹐師聞否﹖」曰「聞。」曰「去無聲﹐何云聞﹖」曰「聞無有聞﹐非關聞性。聞性不隨聲生﹐不隨聲滅。」亦是此無聲之證。嗟乎﹗無父無君比於禽獸﹐何莫非此「無」之一字之害乎﹖垂之禮記﹐世習爲經﹐可感也夫﹗余說見前篇。﹝卷八四﹐頁二二﹞

孔子閒居﹐子夏侍。子夏曰「敢問詩云『愷弟君子﹐民之父母』﹐何如斯可謂民之父母矣﹖」孔子曰「夫民之父母乎﹗必達於禮樂之原﹐以致五至﹐而行三無﹐以橫於天下﹐四方有敗﹐必先知之﹐此之謂民之父母矣。」

此篇多引詩﹐大至皆牽合不切。「五至」﹑「三無」語便譎怪﹐不可爲訓。「以橫於天下﹐四方有敗﹐必先知之」﹐語亦粗率不達。﹝卷八四﹐頁二三﹞

子夏曰「民之父母﹐旣得而聞之矣﹐敢聞何謂五至﹖」孔子曰「志之所至﹐詩亦至焉。詩之所至﹐禮亦至焉。禮之所至﹐樂亦至焉。樂之所至﹐哀亦知焉。哀樂相生﹐是故正明目而視之﹐不可得而見也﹔傾耳而聽之﹐不可得而聞也。志气塞乎天地﹐此之謂五至。」

書云「詩言志」﹐故曰「志之所至﹐詩亦至焉」﹐則志卽在詩內﹐不得分爲二至。且章首是言民之父母﹐則五至皆謂至於民也。至志於詩﹐何與於民﹖其不得以志爲一至﹐審矣。鄭氏以其不可通﹐故曰「凡言至者﹐至於民也。志謂恩意也﹐言君恩意至於民﹐則其詩亦至也。」以志爲恩意﹐曲解顯然﹐卽作者之意亦豈嘗如是﹖或「樂亦至焉」之「樂」﹐音嶽﹔「樂之所至」之「樂」﹐音洛﹐欲取哀至之義﹐忽以樂嶽。字脫換作樂洛。字﹐其奇。注與疏以三樂字皆音洛﹐則禮樂不相接﹐陳氏集說上二樂字皆音嶽﹐則樂哀又不相接也。詩﹑禮﹑樂屬經﹐哀屬人情﹐又何得並詩禮樂爲一至乎﹖至於哀樂相生﹐又別一義﹐竟與「民之父母」章旨全不照顧矣。視之不見﹐聽之不聞﹐本老子「希夷」之說。志气塞乎天地﹐襲孟子「其爲气也﹐則塞乎天地之間」﹐然气可言塞﹐志不可塞也。﹝卷八四﹐頁二五—二六﹞

子夏曰「五至旣得而聞之矣﹐敢問何謂三無﹖」孔子曰「無聲之樂﹐無體之禮﹐無服之喪﹐此之謂三無。」子夏曰「三無旣得略而聞之矣﹐敢問何詩近之﹖」孔子曰「『夙夜其命宥密』﹐無聲之樂也。『威儀逮逮﹐不可選也』﹐無體之禮也。『凡民有喪﹐匍匐救之』﹐無服之喪也。」

「三無」本莊子爲說。莊子曰「禮法度數﹐刑名比詳﹐治之末也。鐘鼓之音﹐羽毛之容﹐樂之末也。哭泣衰絰﹐隆殺之服﹐哀之末也。」按﹕莊言「末」﹐猶可﹐此言無﹐益無理矣。「三無」仍是五至中之三﹐何也﹖﹝卷八四﹐頁二七—二八﹞

子夏曰「言則大矣﹗美矣﹗盛矣﹗言盡於此而已乎﹖」孔子曰「何爲其然也﹗君子之服之也﹐猶有五起焉。」子夏曰「何如﹖」孔子曰「無聲之樂﹐气志不違﹔無體之禮﹐威儀遲遲﹔無服之喪﹐內恕孔惱。無聲之樂﹐气志旣得﹔無體之禮﹐威儀翼翼﹔無服之喪﹐施及四國。無聲之樂﹐气志旣從﹔無體之禮﹐上下和同﹔無服之喪﹐以蓄萬邦。無聲之樂﹐日聞四方﹔無體之禮﹐日就月將﹔無服之喪﹐純徳孔明。無聲之樂﹐气志旣起﹔無體之禮﹐施及四海﹔無服之喪﹐施於孫子。」

五起仍是三無﹐何也﹖且皆以膚辭排衍﹐無截然五義﹐彼此移易亦得﹐遊戲無益之文。呂覽曰「有聲之聲﹐不過百里。無聲之聲﹐施於四海。」此襲之爲說﹐正見其爲漢人﹐然彼言聲﹐此言樂﹐故自不同。﹝卷八四﹐頁二九﹞

子夏曰「三王之徳﹐參於天地﹐敢問﹕何如斯可謂參天地矣﹖」孔子曰「奉三無私以勞天下。」子夏曰「敢問何謂三無私﹖」孔子曰「天無私覆﹐地無私載﹐日月無私照﹐奉斯三者﹐以勞天下﹐此之謂三無私。其在詩曰﹕『帝命不違﹐至於湯齊。湯降不遲﹐聖敬日齊。昭假遲遲﹐上帝是祗。帝命式於九圍。』是湯之徳也。

按﹕參﹐卽古三字﹐又彼兩而我三之之謂參﹐故中庸曰「可以與天地參」矣。今所問者參天地﹐而所答者謂聖人奉三﹐則是彼三而我四之﹐斯豈參之義乎﹖若日月本附於天地﹐亦不可列而爲三也。﹝卷八四﹐頁三一﹞

天有四時﹐春秋冬夏﹐風雨霜露﹐無非教也。地載神气﹐神气風霆﹐風霆流形﹐庶物露生﹐無非教也。

三無私﹐又遺日月﹐何也﹖﹝卷八四﹐頁三二﹞

淸明在躬﹐气志如神﹐嗜欲將至﹐有開必先。天降時雨﹐山川出云﹐其在詩曰「嵩髙維嶽﹐峻極於天。維嶽降神﹐生甫及申。維申及甫﹐爲周之翰。四國於蕃﹐四方於宣。」此文武之徳也。

「嗜欲」﹐不可解。注疏謂王天下之期將至﹐王位是聖人所貪﹐故曰嗜欲﹐無理甚矣。﹝卷八四﹐頁三四﹞

三代之王也﹐必先其令聞。詩云「明明天子﹐令聞不已。」三代之徳也。「弛其文徳﹐協此四國」﹐太王之徳也。」

所問者三王﹐所答者二王﹐不可解。﹝卷八四﹐頁三五﹞

坊記

程正叔曰「坊記﹐觀其引『論語曰』﹐則不可以爲孔子之言。」石梁王氏曰「旣是子云﹐又有論語曰﹐不應孔子自言。」按﹕仲尼燕居﹑孔子閒居兩篇辭旨多謬﹐然辧其非孔子之言者絕少。此篇固非孔子之言﹐然頗不詭於聖人之道﹐不必以其非孔子之言﹐而遂少之也。凡古書多稱「子曰」﹑「子云」者﹐不必是冒竊孔子。子爲男子美稱﹐周秦間人多稱之。又弟子錄其師說﹐亦稱「子曰」。此篇作者使果欲冒竊孔子﹐必不復引論語以顯其獘竇矣。而後人又豈必待其引論語﹐然後知其非孔子之言矣。此儒家之諸子﹐義理嚴正﹐而作者貫穿諸禮於胸中﹐以議論出之﹐頗具精能。共章法變化﹐不拘一轍﹔段落若斷若連﹐洵先秦妙筆也。惟引經多不類﹐然亦見古人胸有別解﹐不易使人測識﹐無事深求。若鄭氏率攺經義﹐以遷就之﹐則無謂甚矣。﹝卷八五﹐頁一—二﹞

子言之﹕「君子之道﹐辟則坊與﹖坊民之所不足者也。大爲之坊﹐民猶踰之。故君子禮以坊徳﹐刑以坊淫﹐命以坊欲。」

坊徳﹐據疏謂「坊徳之失﹐蓋作者不欲與淫欲爲排偶故耳」﹐然終似歇後。命以坊欲﹐陸農師謂如孟子所謂「有命焉﹐君子不謂性也」﹐此說固直捷﹐然如此解命﹐是與君子坊民義不甚協﹐不若且從注謂「教命」也。﹝卷八五﹐頁三﹞

子云「小人貧斯約﹐富斯驕。約斯盜﹐驕斯亂。禮者﹐因人之情而爲之節文﹐以爲民坊者也。故聖人之制富貴也﹐使民富不足以驕﹐貧不至於約﹐貴不慊「慊」字﹐原作「嫌」﹐依今本攺。於上﹐故亂益亡。」

「慊」宜與孟子「行有不慊於心」之「慊」同﹐謂「滿足」也。﹝卷八五﹐頁四﹞

子云「貧而好樂﹐富而好禮﹐眾而以寧者﹐天下其幾矣。詩云﹕『民之貪亂﹐寧爲荼毒。』故制﹕國不過千乘﹐都城不過百雉﹐家富不過百乘。以此坊民﹐諸侯猶有畔者。」

好樂﹐「好」字非﹐衍。樂音嶽。論語云「貧而樂﹐富而好禮。」此孔子原文也﹐此云「貧而好樂﹐富而好禮」﹐此後來文士本舊文而易以新義也﹐取樂禮相對﹐然言好樂則樂﹐洛。字義亦在內﹐猶孟子云「獨樂樂」﹐此寫意法也。史記仲尼弟子傳云「貧而樂道」﹐以對好禮﹐則板實矣。千乘﹐鄭氏曰「古者方十里﹐其中六十四井﹐出兵車一乘﹐此兵賦之法也。成國之賦千乘。」按﹕此本司馬法說﹐馬融解論語亦同。是以千乘爲地方三百一十六里有畸﹐此皆信周禮而不信孟子﹑王制者﹐然周禮「公五百里﹐侯四百里」﹐皆過於千乘﹐亦不合矣。惟包咸曰「千乘之國﹐百里之國也。古者井田﹕方裏爲井﹐十井爲乘﹐百里之國適千乘也。」此說是。按﹕云千乘者﹐以開方萬里之法推之﹐甚言之也。百雉﹐鄭氏曰「髙一丈﹑長三丈爲雉﹐百雉爲長三百丈﹑方五百步。」據疏謂此本古周禮﹑左氏說。杜預曰「方丈曰堵﹐三堵曰雉﹐一雉之墻長三丈﹑髙一丈。」亦同此﹐是也。鄭又按﹕定十二年公羊曰「雉者何﹖五板而堵﹐五堵而雉。」何休曰「八尺曰板﹐堵凡四十尺。五堵二百尺﹐百雉二萬尺。若是則爲長二十丈﹐三千三百三十三步。」公羊何休之說不可從。按﹕此雲家富不過百乘﹐而孟子云千乘之家者何﹖蓋孟子謂天子之卿﹐此謂諸侯之卿也。然天子之卿受地視侯﹐亦祗食采地百里﹐而謂之千乘者﹐亦甚言之也。諸侯之卿﹐其采地當益少﹐而謂之百乘者﹐亦甚言之也。其後諸侯地方廣大﹐其卿應得有百里﹐故左傳云「惟卿備百邑」﹐是地方百里也﹐如是乃實爲百乘之家矣。百里爲百乘﹐此以開方千里言也﹐然則後世諸侯之卿﹐實同天子之卿﹐若以開方萬里言之﹐蓋亦可稱千乘雲。孔疏未明﹐故及之。﹝卷八五﹐頁五—七﹞

子云「天無二日﹐土無二王﹐家無二主﹐尊無二上﹐示民有君臣之別也。春秋不稱楚﹑越之王喪。禮﹐君不稱天﹐大夫不稱君﹐恐民之惑也。詩云﹕『相彼盍旦﹐尙猶患之。』」

以楚越僭王﹐故不書葬。陳可大謂「夷之也」﹐非。﹝卷八五﹐頁七﹞

子云「君不與同姓同車﹐與異姓同車不同服﹐示民不嫌也。以此坊民﹐民猶得同姓以弒其君。」

此謂「君不「不」字原敓﹐今補。與同姓同車」﹐以其俱爲先王先公子孫﹐有可承繼之勢。如與之同車﹐則疑有嫌。若異姓或與同車則無嫌﹐但不可同服耳。別嫌同姓如此﹐而同姓猶有弒其君者。記文之意主同姓言﹐故以異姓可同車襯起同姓不可同車之義﹐異姓只是帶言﹐不可油。陳可大曰「不同車﹐遠害也。纂弒之禍常起於同姓﹐故與異姓同車則不嫌。」按﹕篡弒之禍未嘗皆同姓也﹐且其說是謂恐同姓弒君於車﹐故不與同車以遠害。然卽同姓弒君﹐何嘗定於車耶﹖可謂瞽說。記文同車﹑不同車及同服﹐皆寫意法﹐總不必油﹐說見下章「於父之執」下。﹝卷八五﹐頁八—九﹞

子云「君子辭貴不辭賤﹐辭富不辭貧﹐則亂益亡。故君子與其使食浮於人也﹐寧使人浮於食。」

「君子辭貴不辭賤」二句本孟子「辭尊居卑﹐辭富居貧」來﹐然富貴可辭﹐貧賤本無可辭﹐而云不辭者﹐蓋以一有辭貧賤之心﹐遇非道之富貴便不能辭矣﹐其言甚警動而敏妙。孔子嘗爲委吏乘田﹐豈非人浮於食乎﹖此二語從孟子生來。此一段名言﹐可感。﹝卷八五﹐頁九—一○﹞

子云「觴酒豆肉﹐讓而受惡﹐民猶犯齒。衽席之上﹐讓而坐下﹐民猶犯貴。朝廷之位﹐讓而就賤﹐民猶犯君。詩云﹕『民之無良﹐相怨一方﹐受爵不讓﹐至於已斯亡。』」

詩所言之爵﹐自謂爵祿之爵。陳可大獨從嚴氏作「酒器」解﹐旣非詩義﹐且作酒器解固切觴酒豆肉一條﹐作爵祿解﹐亦切朝廷之位一條﹐又何必去此取彼﹖﹝卷八五﹐頁一○﹞

子云「利祿﹐先死者而後生者﹐則民不偝﹔先亡者而後存者﹐則民可以托。詩云﹕『先君之思﹐以畜寡人。』以此坊民﹐民猶偝死而號無告。」

死﹑亡皆謂「爲國而死亡者」﹐古人多如此並言﹐不嫌其復。中庸亦云「事死如事生﹐事亡如事存」﹐大﹖死生據其人而言﹐亡存據在我視其人而言耳。孔氏以亡爲「爲國出亡在外者」﹐按﹕爲國出亡﹐此事甚鮮﹐何必舉以爲言﹐且下引詩云「先君」及云「偝死」皆承死亡言﹐而無涉出亡也。若中庸所謂亡﹐亦可云出亡乎﹖﹝卷八五﹐頁一一—一二﹞

子云「有國家者貴人而賤祿﹐則民興讓﹔尙技而賤車﹐則民興藝。故君子約言﹐小人先言。」

技﹐猶秦誓「人之有技」之「技」。車﹐「車服以庸」之「車」。「故君子」以下﹐不與上義關聯﹐古文多如此﹐不必彊爲之說。﹝卷八五﹐頁一二﹞

子云「上酌民言﹐則下天上施。上不酌民言﹐則犯也﹔下不天上施﹐以則亂也。故君子信讓以﹖百姓﹐則民之報禮重。詩云﹕『先民有言﹐詢於芻蕘。』」

「則犯也」﹐當如注疏作「民犯上」解。方性夫謂事或妄行而失其所守﹐陸農師謂順民而無犯﹐皆迂折。蓋因此句屬在上者言﹐故爲此解﹐豈知坊記全篇多參差散脫﹐何必如是排整乎﹖﹝卷八五﹐頁一三﹞

子云「善則稱人﹐過則稱己﹐則民不爭。善則稱人﹐過則稱己﹐則怨益亡。詩云﹕『爾卜爾筮﹐履無咎言。』」

詩以「體」字爲「履」字﹐乃語音訛。石梁王氏曰「鄭箋詩旣以體爲卦兆之體﹐何故於此曲附履字之訛﹖」﹝卷八五﹐頁一四﹞

子云「善則稱人﹐過則稱己﹐則民讓善。詩云﹕『考卜惟王﹐度是鎬京。惟龜正之﹐武王成之。』」

「善則稱人﹐過則稱己」﹐凡三述之﹐所謂三嘆者與﹖文有詩意﹐甚奇﹐惟引詩皆不協。﹝卷八五﹐頁一五﹞

子云「善則稱親﹐過則稱己﹐則民作孝﹐大誓曰﹕『予克紂﹐非予武﹐惟朕文考無罪。紂克予﹐非朕文考有罪﹐惟予小子無良。』」

三嘆之餘﹐又益以君﹑親二義﹐共成五章﹐文法迆邐﹐辭气悠揚﹐全法三百篇。﹝卷八五﹐頁一六﹞

子云「睦於父母之黨﹐可謂孝矣﹐故君子因睦以合族。詩云﹕『此令兄弟﹐綽綽有裕﹔不令兄弟﹐交相爲愈。』」

讀渭陽之詩﹐見睦於母黨之義焉﹐但較父黨爲輕﹐故下祗言「合族」。﹝卷八五﹐頁一七﹞

子云「於父之執﹐可以乘其車﹐不可以衣其衣﹐君子以廣孝也。」

車與衣是寫意法﹐非實也。觀可以﹑不可以文法﹐便見大﹖。謂稍遠則可﹐逼近則不可耳。不然﹐豈必有父執之車與衣﹐而詔其乘之﹐戒其勿衣之哉﹖如此亦可知前章同車﹑不同車之說矣。﹝卷八五﹐頁一八﹞

子云「小人皆能養其親﹐君子不敬﹐何以辧﹖」

服勞奉事曰養﹐論語云「至於犬馬﹐皆能有養」﹐謂犬馬皆能養人也。此云「小人皆能養其親」﹐但變舊文之以畜比人者。𨿽以畜比小人﹐然是以畜比子﹐故自無妨爲小人比君子﹐而語義正同。彼解論語爲人養犬馬者﹐語義便不類矣﹐且以畜比親﹐尢大謬無理。﹝卷八五﹐頁一九﹞

子云「父子不同位﹐以厚敬也。書云﹕『厥辟不辟﹐忝厥祖。』」

父子不同位﹐謂生不共席﹐死殊昭穆﹐然則祖可同也。引書似不切而殊妙。﹝卷八五﹐頁一九﹞

子云「父母在﹐不稱老﹐言孝不言慈。閨門之內﹐戲而不嘆。君子以此坊民﹐民猶薄於孝而厚於慈。」

不言慈﹐恐嫌望親慈己也﹐純乎寫意。戲而不嘆﹐已畫出一老萊子。薄於孝﹐厚於慈﹐可謂善罵世人﹐然「厚於慈」之慈亦非慈也﹐溺愛而己矣。﹝卷八五﹐頁二○﹞

子云「長民者﹐朝廷敬老﹐則民作孝。」

言長民者﹐於朝廷之上敬老﹐則民作孝矣。長民以人言﹐朝廷以地言。或謂「朝廷」二字衍﹐謬。﹝卷八五﹐頁二○﹞

子云「祭祀之有屍也﹐宗廟之有主也﹐示民有事也。修宗廟﹐敬祀事﹐教民追孝也。以此坊民﹐民猶忘其親。」子云「敬則用祭器。故君子不以菲廢禮﹐不以美沒禮。故食禮﹕主人親饋﹐則客祭﹔主人不親饋﹐則客不祭。故君子苟無禮﹐𨿽美不食焉。易曰﹕『東鄰殺牛﹐不如西鄰之禴祭﹐實受其福。』詩云﹕『旣醉以酒﹐旣飽以徳。』以此示民﹐民猶爭利而忘義。」

雙引經易「坊」字爲「示」﹐字法皆變。﹝卷八五﹐頁二一﹞

子云「七日戒﹐三日齊﹐承一人焉以爲屍﹐過之者趨走﹐以教敬也。醴酒在室﹐醍酒在堂﹐澄酒在下﹐示民不淫也。屍飲三﹐眾賓飲一﹐示民有上下也。因其酒肉﹐聚其宗族﹐以教民睦也。故堂上觀乎室﹐堂下觀乎上。詩云﹕『禮儀卒度﹐笑語卒獲。』」

曲禮云「爲君屍者﹐大夫士見之則下之」﹐今云「過之者趨走」﹐此文家點染法。禮運云「元酒在室﹐醴醆在戶﹐粢醍在堂﹐澄酒在下。」今去「元酒」與「在戶」﹐合兩句爲一﹐曰「醴酒在室」﹐此文家剪裁法。屍飲一﹐君飲一﹔屍飲二﹐後飲二﹐屍飲三﹐賓飲一。今言上下之義﹐故獨舉屍「三」賓「一」爲言﹐此文家斷制法。禮器云「血毛詔於室﹐羹定詔於堂」﹐郊特牲云「詔祝於室﹐坐屍於堂」﹐又云「升首於室」﹐今云「堂上觀乎室﹐堂下觀乎上」﹐此文家避實就虛法。﹝卷八五﹐頁二二﹞

子云「賓禮每進以讓﹐喪禮每加以遠。浴於中澑﹐飯於牖下﹐小斂於戶內﹐大斂於阼﹐殯於客位﹐祖於庭﹐葬於墓﹐所以示遠也。殷人弔於壙﹐周人弔於家﹐示民不偝也。」子云「死﹐民之卒事也﹐吾從周。以此坊民﹐諸侯猶有薨而不葬者。」

二章皆本檀弓爲言。不葬﹐非不葬也﹐猶公羊所謂「渴葬」﹐不能葬之類與﹖﹝卷八五﹐頁二三﹞

子云「升自客階﹐受弔於賓位﹐教民追孝也。未沒喪﹐不稱君﹐示民不爭也。故魯春秋記晉喪曰﹕殺其君之子奚齊及其君卓。以此坊民﹐子猶有弒其父者。」子云「孝以事君﹐弟以事長﹐示民不貳也。故君子有君不謀仕﹐惟卜之日稱二君。喪父三年﹐喪君三年﹐示民不疑也。父母在﹐不敢有其身﹐不敢私其財也﹐示民有上下也。故天子四海之內無客禮﹐莫敢爲主焉。故君適其臣﹐升自阼階﹐卽位於堂﹐示民不敢有其室也。父母在﹐饋獻不及車馬﹐示民不敢專也。以此坊民﹐民猶忘其親而貳其君。」

推事父母之道以事君﹐推事兄之道以事長﹐則臣不敢貳於其君﹐幼不敢貳於其長﹐所以示民不貳也。故君子旣有君而事之﹐不得更謀他國之仕﹐惟卜仕之日君臣未定﹐乃得稱二君耳。鄭以「貳」爲「副貳」﹐以「二」字爲「貳」字﹐皆鑿。不敢有其身﹐卽曲禮「不許友以死」之義﹐旣變板實爲空靈﹐又泯其近遊俠之獘﹐妙絕。﹝卷八五﹐頁二四—二五﹞

子云「禮之先幣帛也﹐欲民之先事而後祿也。先財而後禮﹐則民利﹔無辭而行情﹐則民爭。故君子於有饋者﹐弗能見則不視其饋。易曰﹕『不耕獲﹐不菑畬﹐凶。』以此坊民﹐民猶貴祿而賤行。」

弗能見﹐鄭氏謂「受饋者有疾」﹐非是。蓋謂饋者之弗能先以禮來見也﹐卽禮先幣帛之意﹐此言敵者﹐若大夫賜士﹐不來見亦受﹐如陽貨歸孔子豚是也。然儲子不來見孟子﹐孟子受之而不報﹐其又以不報示異與﹖易曰「則利有攸往」﹐此曰「凶」﹐此誤引經之大者。﹝卷八五﹐頁二七﹞

子云「君子不盡利以遺民。詩云﹕『彼有遺秉﹐此有不斂穧﹐伊寡婦之利。」故君子仕則不稼﹐田則不漁﹐食時不力珍。大夫不坐羊﹐士不坐犬。詩云﹕『采葑采菲﹐無以下體﹐徳音莫違﹐及爾同死。』以此坊民﹐民猶忘義而爭利﹐以亡其身。」

王制云「大夫無故不殺牛羊﹐士無故不殺犬豕。」此云「不坐」﹐猶不殺之意﹐亦寫意法。﹝卷八五﹐頁二九﹞

子云「夫禮﹐坊民所淫﹐章民之別﹐使民無嫌﹐以爲民紀者也。故男女無媒不交﹐無幣不相見﹐恐男女之無別也。詩云﹕『伐柯如之何﹖匪斧不克。居妻如之何﹖匪媒不得。蓻麻如之何﹖橫從其畝。取妻如之何﹖必告父母。』以此坊民﹐民猶有自獻其身。」

此章引經在言坊民之後﹐法又變。其詩﹐若依齊風﹐則易「析薪」二字爲「伐柯」二字﹐若依豳風﹐則「伐柯如之何」四句多二「之」字。﹝卷八五﹐頁二九﹞

子云「取妻不取同姓﹐以厚別也。故買妄不知其姓﹐則卜之。以此坊民﹐魯春秋猶去夫人之姓﹐曰吳﹐其死曰孟子卒。」

此章卽引經以言坊民﹐法又變。﹝卷八五﹐頁三○﹞

子云「禮﹐非祭﹐男女不交爵。以此坊民﹐陽侯猶殺繆侯而竊其夫人﹐故大饗廢夫人之禮。」

此章謂自古後夫人之禮﹐凡非祭祀獻屍則男女不交爵。其後諸侯與鄰國之君相會大饗﹐命夫人出祼獻相交爵﹐於是有陽侯殺繆侯而竊夫人之事﹐故大饗廢夫人之禮矣。洵乎禮非祭﹐男女不得交爵也﹐其義如此。鄭氏曰「陽侯﹑繆侯﹐同姓也﹐其國未聞。」孔氏曰「陽侯以前﹐大饗﹐夫人出饗鄰國之君﹐得有男女交爵。此云非祭男女不交爵者﹐謂侯伯子男大夫士﹐若王於上公及上公相饗後﹐與夫人亦男女交爵。」又曰「其同姓上公﹐則後與夫人親祼獻拜送﹐若異姓上公使人攝祼﹐則繆侯所饗﹐蓋同姓也。」凡此皆鄭﹑孔惑於周禮而妄爲之說也。內宰云「大祭祀﹐後祼獻﹐則贊﹐瑤爵亦如之﹐凡賓客之祼獻﹑瑤爵皆贊。」是王者非祭亦男女交爵﹐而與記文「禮﹐非祭﹐男女不交爵」之說違。故其謂陽侯繆侯爲上公﹐而以非祭男女不交爵之禮屬之「諸侯以下」也。然終以記文有此說﹐不能顯背﹐於是爲同姓異姓之說﹐又附會大宗伯「有大賓客﹐則攝以載祼」之文﹐謂同姓行此禮﹐異姓則使人攝。意欲以記文之記爲若獨詔異姓者然﹐故又以陽侯﹑繆侯爲同姓也。按﹕禮後夫人惟祭裸獻﹐無祼獻賓客之事﹐周禮之說必不可用﹐而記文之說固足徵也。記文本謂禮非祭﹐男女不交爵﹐今乃謂「王與上公大饗﹐男女交爵」﹐則是非祭男女得交爵矣。不使記文前後之義自相背違乎﹖又王與上公男女得交爵﹐而諸侯以下男女不得交爵﹐則禮行不自上始矣﹐其可乎﹖且其旣云陽侯繆侯「其國未聞」﹐又何以知其爲上公而同姓乎﹖種種﹖謬皆因妄執周禮之故﹐勘破之﹐正不直一笑耳。﹝卷八五﹐頁三○—三一﹞

子云「好徳如好色﹐諸侯不下漁色﹐故君子遠色以爲民紀﹐故男女授受於親﹐禦婦人則進左手。姑姊妹女子﹐子已嫁而反﹐男子不與同席而坐。寡婦不夜哭。婦人疾﹐問之不問其疾。以此坊民﹐民猶淫泆而亂於族。」

孔子曰﹕吾未見好徳如好色者也。今去未見之義﹐而但云好徳如好色﹐此正剪裁法﹐而鄭氏曰「此句似不足」﹐何耶﹖﹝卷八五﹐頁三三﹞

子云「昏禮﹐﹖親迎﹐見於舅姑﹐舅姑承子以授﹖﹐恐事之違也。以此坊民﹐婦猶有不至者。」

﹖稱妻父母亦曰「舅姑」﹐其稱最古﹐後人鮮知。蓋謂我舅者謂之「甥」﹐﹖稱妻父母爲舅姑﹐所以稱﹖爲甥也﹐見孟子「帝館甥於貳室」。惜爾雅稱妻父母爲「外舅」「外姑」﹐多此一外字耳。若後世稱外父﹑外母﹐加以外字則可﹐然父母又非所宜稱也。婦於夫之父母止稱舅姑﹐夫於妻之父母反父母之耶﹖或謂父之姊妹曰「姑」﹐母之兄弟曰「舅」﹐如此則何以別﹖不知古人朴質﹐重稱皆無礙。爾雅云姑之子﹑舅之子﹑妻之昆弟﹑姊妹之夫皆爲「甥」﹐是也。﹝卷八五﹐頁三三—三四﹞

中庸

予分出此帙﹐以爲僞中庸者﹐蓋以其爲二氏之學也。然非予之私言也﹐實有左﹐云﹕禮記﹐漢儒所定﹐中庸在第三十一篇

。自劉宋戴顒始從記中摘出﹐撰中庸傳二卷。考史顒傳云「漢世始有佛像﹐形制未工﹐父逵善其事﹐顒六參焉。」唐李綽尙書故實云「佛像本外夷朴陋﹐人不生敬。今之藻繪雕刻﹐自戴顒始也。」晉﹑宋世﹐士人競尙佛教﹐顒與父首爲雕塑之制﹐蓋深信篤敬﹐乃能如此。其作此篇之傳﹐適與相符也。又梁武帝撰中庸疏二卷﹑私記制旨中庸義五卷。梁武之崇佛﹐世所共知﹐玆不更綴。至唐李﹖益尊信是書﹐而論說之﹐創爲滅情復性之說。其生平篤好禪學﹐五燈載其爲鼎州剌史﹐謁藥山問道﹐山答以「云在靑天﹐水在瓶」。翺忻愜作禮而述偈曰「煉得身形似鶴形﹐千株松下兩函經。我來問道無餘說﹐云在靑天水在瓶。」迨至宋儒﹐益復從風而靡。周茂叔學於東林禪師﹐東林授以中庸﹐與言中庸之旨﹕一理中發爲萬事﹐末復合爲一理。茂叔受之﹐以授程正叔。正叔嘗言之﹐今章句載於篇端者是也。於是程門遊﹑楊之徒﹐多爲中庸解﹐朱仲晦相承以爲章句﹐乃復抵其師說爲淫於佛老﹐見章句序﹐楊中立授羅仲素及李願中及朱仲晦。孰知其說殆有甚於遊﹑楊之徒者哉。注者依文爲言﹐大抵本文使然﹐非注之過﹐故咎注者皆非。若夫橫浦﹑慈湖一輩﹐又無論焉。近時明代相傳猶然﹐薛以身贈三峯藏詩云「知君問我參周處﹐請看中庸第幾章。」羅念庵習禪學者﹐詩曰「何人欲問逍遙法﹐爲語中庸第一章

。」徐世溥與克明上人書曰「三乘五車﹐本無二諦。若求簡盡﹐莫過中庸。」尢展成文序曰「中庸﹕不睹不聞﹐無聲無臭﹐尢近不二法門。」故昔人謂熟讀三十三章﹐己見西來大意﹐觀此則大槪可知矣。然則好禪學者﹐必尙中庸﹐尙中庸者﹐必好禪學。中庸之爲異學﹐其非予之私言也﹐不亦明乎﹖至若釋氏之徒取而配合其教者益多﹐間詳篇中﹐然亦不能盡也。大抵佛之與老﹐其形﹖似同而指歸實別。僞中庸之言﹐旁趨於老氏﹐預啟夫佛氏﹐故其言有類老者﹐有類佛者﹐有一言而以爲老可者﹐以爲佛可者﹐則從其形﹖而論也﹐具詳篇中。中庸子思之言曰「君子之道﹐辟如行遠必自邇﹐辟如登髙必自卑。」今僞中庸所言﹐無非髙遠之事﹐何曾有一毫卑邇來﹖與子思之言不啻若冰炭﹐則予之分別仍非漫然者﹐不得咎我以割裂也。聖人教人舉而近之﹐僞中庸教人推而遠之。舉而近之者﹐只在日用應事接物上﹐如孝弟忠信以及視聽言動之類是也。推而遠之者﹐只在幽獨自處靜觀﹖悟上﹐如以不睹不聞起﹐以無聲無臭終是也。姑舉論語一二端言之﹐孔子出則事公卿﹐入則事父兄﹐喪事不敢不勉﹐不爲酒困﹐何有於我哉﹖聖人平日以此自省者﹐不離應事接物上見也。聖門髙弟莫過顏﹑曾﹐孔子稱顏子之好學曰「不遷怒﹐不貳過」﹐夫遷怒貳過非在應事接物上見乎﹖曾子曰﹕三省其身﹕爲人謀﹐與人交﹐受師傳。非在應事接物上見乎﹖試以中庸較之﹐有片言隻字之合否﹖然則卽使果爲子思之言﹐寧有不信顏﹑曾而反信子思者﹐又寧有不信孔子而反信子思者﹐是予之釐剔此帙以爲僞也﹐人亦可無疑而怪之矣。學者依孔﹑孟所教﹐則學聖人甚易﹐人人樂趨喜赴﹐而皆可爲聖人。依僞中庸所教﹐則學聖人千難萬難﹐茫無畔岸﹐人人畏懼退縮而不敢前。自宋以後﹐中庸之書日盛﹐而語﹑孟日微﹐宜乎僞道學日益多﹐而眞聖賢之徒日益少也﹐此古今世道升降一大關鍵﹐惜乎人在世中﹐絕不覺之﹐可爲浩嘆﹗僞中庸一味裝大冒頭﹑說大話。孟子曰「言近而指遠者﹐善言也。」此則言遠指近﹐恰與相反。語﹑孟之言極平常﹐而意味深長﹐一字一句﹐體驗之可以終身行之而無盡。僞中庸之言﹐彌六合﹐﹖宇宙﹐細按之﹐則枵然無有也﹐非言遠指近而何﹖余說見帖首中庸下﹐及後卷之大學下。歐陽永叔曰「禮樂之書散而出於諸儒之記﹐獨中庸出於子思。子思﹐聖人之後也﹐其所傳宜得其眞﹐而其說有異乎聖人者﹐何也﹖論語云﹕『吾十有五而志於學﹐三十而立﹐四十而不惑﹐五十而知天命。』蓋孔子自年十五而學﹐學十有五年而後有立其道﹐又須十年而一進。孔子之聖﹐必學而後至﹐久而後成。而中庸曰﹕『自誠明謂之性﹐自明誠謂之教。自誠明﹐生而知之也﹐自明誠﹐學而知之也。』若孔子者﹐可謂學而知之者﹐孔子必須學﹐則中庸所謂自誠而明﹐不學而知之者﹐誰可當之歟﹖堯用四凶﹐其初非不思也﹐蓋思之不能無失耳﹐故曰﹕『惟帝其難之。』舜之於事﹐必問於人而擇焉﹐故曰﹕『舜好問。』禹之於事﹐己所不決﹐人有告之言﹐則拜而從之﹐故曰﹕『禹拜昌言。』湯之有過﹐後知而必攺﹐故曰﹕『攺過不吝。』孔子亦嘗有過﹐故曰﹕『幸苟有過﹐人必知之。』而中庸曰﹕『不勉而中﹐不思而得。』夫堯之思慮常有失﹐舜﹑禹嘗待人之助﹐湯與孔子嘗有過﹐此五君子者﹐皆上古聖人之明者﹐其勉而思之﹐猶有不及﹐則中庸所謂不勉而中﹑不思而得者﹐誰可以當之與﹖此五君子者不足當之﹐則自有天地以來﹐無其人矣。豈所謂虛言髙論而無益者與﹖夫孔子必學而後至﹐堯之思慮或失﹐舜﹑禹必資乎人﹐湯﹑孔不能無過﹐此皆勉人力行不怠﹐有益之言也。若中庸之誠明不可及則怠人而中止﹐無用之空言也﹐故予疑其傳之謬也。」此歐公問進士策﹐予此書成後六年﹐閱其文集始見之﹐旣喜予說之不孤﹐而又愧予之寡學﹐見之之遲也﹐亟錄之。﹝卷八六﹐頁一—五﹞

天命之謂性﹐率性之謂道﹐修道之謂教。

率性謂道﹐性中自有仁義﹐由仁義而行﹐乃謂之道。𨿽大意可通﹐然不說出仁義一層﹐孟子曰「仁也者﹐人也﹐合而言之﹐道也。」只似籠統語﹐未免泛混﹐便類「生之謂性」之說﹐以致「以性爲惡」﹐種種獘端矣。老子曰「失道而後徳﹐失徳而後仁﹐失仁而後義。」彼以气化爲道﹐故自離根如此﹐而準南子據中庸解之曰「率性而行謂之道﹐得其天性謂之徳。性失然後貴仁﹐道失然後貴義。」按﹕老子旣將二義與道判而爲二﹐準南復將仁義與性判而爲二﹐益舛矣﹐則固中庸籠統泛混之言﹐有以啟之也。「率性謂道」一句﹐泛混尢在「率」字﹐蓋率字下得甚輕﹐故宋儒解此﹐兼人物而言。蓋人率人之性﹐牛馬率牛馬之性﹐若是則同人道於牛馬矣﹐非類「生之謂性」之說而何﹖此孟子所以致詰於告子也。或咎宋儒解兼人物之過﹐不知非宋儒之過﹐而作者之過也。妙喜以「淸淨法身」﹐配「天命之謂性」﹔「圓滿報身」﹐配「率性之謂道」﹔「千百億化身」配「修道之謂教。」釋氏多援引中庸﹐實以其言﹐與彼教合也。不然﹐何以不援引語﹑孟﹐而獨援引中庸乎﹖此其可思矣。故披覽釋言﹐偶有所見則志之﹐以見予之非私言也﹐後仿此。﹝卷八六﹐頁一一—一二﹞

是故君子戒愼乎其所不睹﹐恐懼乎其所不聞。

「戒愼」二句﹐老子「致虛」「守靜」之說近之﹐又莊子「私居而龍見﹐淵默而雷聲」亦頗切合﹐而大意則全類乎禪。聖人教弟子自入孝出弟﹐謹信愛眾﹐親仁學文﹐以及成人處而惇行講學﹐出而爲政治民﹐無非應事接物上﹐固未嘗教以獨處靜坐也。故不睹不聞之說﹐從來無之﹐卽如習隱之流﹐聖人之所不與。然而隱者亦耦耕荷蕢﹐汲汲於資生﹐又何嘗獨處靜坐乎﹖聖人又教爲學者曰「吾嘗終日不食﹐終夜不寢。以思﹐無益﹐不如學也。」夫能思亦善矣﹐聖人猶慮其涉於虛也﹐必教之以爲學之實功焉。下此者則又教之曰「飽食終日﹐無所用心﹐難矣哉。不有博奕者乎﹐爲之猶賢乎已。」非賢博奕也﹐亦欲其有所事事耳。夫不用心者﹐賢之以博奕﹔用心者﹐進之以爲學﹐聖人之意從可見已。若夫釋氏世出世間﹐以﹖禪入定爲功﹐以結制打七爲限﹐如是而終其生在不睹不聞之時﹐故曰全類乎禪也。乃陋學無識之徒﹐習成異端﹐專教學者靜坐﹐豈不哀也哉﹖然而卽曰「戒愼恐懼」﹐亦非不善﹐豈反欲其懈惰恣肆耶﹖又非也。聖人教人戒愼恐懼﹐亦只在睹聞時﹐如顏子問爲仁之「目」﹐告之以視﹑聽﹑言﹑動﹔仲弓問﹐告之以出門使民﹐不欲勿施﹐皆非不睹不聞時也。而其所以不教人在不睹聞上用力者﹐一則聖人設教﹐必不彊人以苦難﹔一則本不可以此爲教﹐苟以此爲教﹐則有體無用﹐語內遺外﹐豈成吾儒之正學。故𨿽時未有佛教﹐而已駸駸乎若預防其流矣。由是而知聖人亦有獨處之時﹐固無所用其戒愼恐懼也。其景象曰「申申夭夭」而已﹐曰「居不容」而已﹐卽教學者獨處之時﹐亦不教以戒愼恐懼也﹐曰「居處恭」而已。嗟乎﹗後來時學者誤循其說﹐亦第口耳相傳﹐未嘗身試究竟﹐不知果能戒愼不睹﹑恐懼不聞否﹖如其未然﹐則是自欺也﹐則是欺人也﹐安有自欺欺人﹐而尙可以爲學哉﹖請自深思之。或解「不睹」「不聞」貼已身說﹐若然﹐則亦禪家滅眼﹑耳二根之法也。六根僅滅其二而遺其四﹐不又爲釋氏所嗤乎﹖﹝卷八六﹐頁一三—一四﹞

喜怒哀樂之未發﹐謂之中。發而皆中節﹐謂之和。中也者﹐天下之大本也﹔和也者﹐天下之達道也。

喜怒哀樂之未發謂之中﹐予謂不謂之中﹐謂之「空」﹐可也﹐此釋氏「心空法」﹐對竟不起﹐湛如止水。天臺三止觀﹕空一。﹐不空二。﹐空不空三。之說﹐亦如是。夫未發則無著﹐無著則不屬理道﹐不屬理道則安可謂之中﹖且謂之大本乎﹖宜乎劣士喜淺近之禪學﹐必奉此二字爲祕密藏也。詳後。且推勘怒哀樂之未發﹐必至於推勘吾生父母未生前本來面目而後已矣。異學之徒﹐教人終日靜坐﹐觀未發時气象﹐不盡驅天下學者入於禪和子不止﹐可嘆﹑復可恨也。王樵曰「佛經千萬部﹐只說得喜怒哀樂之未發一句。」夫以未發對已發言且不可﹐況單言未發乎﹖其父報仇﹐子且行劫﹐亦勢之所必然耳矣。以其未發爲中論之﹕堯舜「允執其中」之中﹐指理言﹐此以未發爲中﹐指心言。指理言﹐則共之於人﹐故孔子言「舜用其中於民」。指心言﹐則獨用之於己﹐合眼低眉﹐﹖悟而已﹐於他人有交涉耶﹖孔子又曰「知者過之﹐愚者不及也。」明釋中爲無過不及﹐今云未發謂中﹐旣未發有何過不及﹐斯豈中之義乎﹖不應同在中庸一書﹐而詮解「中」字異同﹐至於如此也。故有人解中字之義曰﹕中非無過不及﹐中庸已自釋之矣﹐乃是喜怒哀樂之未發也。以﹖傳﹖如此﹐則堯舜以來中字之眞面目不可復識矣。且孔子言「中庸」﹐而書名亦曰中庸﹐乃其首章則曰「中和」﹐直是方圓枘鑿。謂非後人攙入﹐爲中庸本書﹐𨿽置喙奚辭焉。「中」「和」二字作對偶﹐他經無之﹐惟樂記有此字﹐然彼言樂則可﹐此言性命之理則未妥。抑撮取子路問「彊」意﹐「和而不流﹐中立而不倚」爲言耶﹖然彼自兩義﹖不可合並也。明僧蓮池竹﹖二筆曰「予初入道﹐憶子思以喜怒哀樂未發謂中﹐意此中卽開刱以前自己也。旣而參諸楞嚴﹐則云『縱滅一切見聞覺知﹐內守幽閒﹐猶爲法塵﹐分別影事。夫見聞泯﹐知覺絕﹐似喜怒哀樂未發。』而云法塵分別者何也﹖意﹐根也﹔法﹐塵也。根與塵對。未發則塵未交於外﹐根未起於內﹐寂然峭然﹐應是本體﹐不知向緣動境﹐今緣靜境。向﹐法塵之粗分別也﹔今﹐亦法塵之細分別也﹐皆影事也﹐非眞實也。謂之幽閒﹐特幽勝顯﹐閒勝鬧耳。空刱以前自己﹐尙隔遠在。」按﹕蓮池此論﹐予於大學云「學庸僅得禪之粗﹖」﹐正指此耳。喜怒哀樂未發﹐禪之下乘也﹐北宗近之﹐龐居士所呵爲峭然機是也。要悟空刱以前自己﹐禪之上乘﹐南宗也。吾嘆宋儒終日觀未發气象﹐祗得禪之乘耳。﹝卷八六﹐頁一九—二○﹞

致中和﹐天地位焉﹐萬物育焉。

致中和﹐天地位﹐萬物育﹐此所謂說大話﹐裝大冒頭者也﹐其實皆禪也﹐何則﹖禪則其理虛無﹐故可以任意極言而無礙﹐若吾儒則事事切實﹐豈可言此。言之﹐則中和未致﹐天地萬物將不位不育耶﹖中和旣致﹐天地萬物如何位﹑如何育耶﹖此非虛無而何﹖今歷取諸佛語証之﹕華嚴經云「法性偏在一切處。」楞嚴經云「色身外泊﹐山河虛空﹐大地咸是妙明眞心中物。」又云「心﹖十方﹐見十方空﹐如觀手中所持葉物。」此天地位注腳也。又云「一切世間諸所有物﹐皆卽菩提妙明元心﹐心精﹖圓﹐含裹十方。」此萬物育腳注也。肇論云「天地與我同根﹐萬物與我同體。」又云「懷六合於胸中﹐而靈鑑有餘﹐鏡萬有於方寸﹐而其神常虛。」又云「至人空洞無象﹐而萬物無非我造。」此皆「天地位」﹑「萬物育」注腳也。﹝卷八六﹐頁二一—二二﹞

故君子語大﹐天下莫能載焉。語小﹐天下莫能破焉。

按﹕隱字﹐乃異端之尢。上章孔子曰「素隱行怪」﹐「隱」與「怪」並言﹐可見矣。上章方述孔子之語﹐辟隱怪﹐而下章卽曰「君子之道費而隱」﹐謂之子思之言﹐得乎﹖不必他辧矣。聖人以理爲道﹐由吾心之仁義而施之於事物是也﹐故孟子曰「萬物皆備於我矣。」今以所知能﹑所不知能爲道﹐則是凡見天地間之物無非是道﹐此認外物爲道﹐物自物﹐我自我﹐而離其根矣。夫聖人𨿽有所不知﹑不能﹐亦只是造化气機﹐於道絕無干。若謂不知﹑不能便不能盡道﹐則重外輕內﹐旣認外物爲道﹐勢必求道於杳冥寂寞之中。老子之見道曰「惟恍惟惚」﹐曰「夷希微」﹐曰「深不可測」﹔釋氏之見道曰「七聖皆述﹐不可思議」﹐皆是此也。天地之大﹐人猶有所憾﹐又以並聖人之不知不能而言﹐正是一例語義。如天地之道﹐雲行雨施﹐而耕者以爲樂﹐桑者以爲憂﹐此自在物﹐於天地何與﹖若然﹐必將天地恂物以求道﹐而後可爲天地與﹖夫天地自有道﹐不必恂物以求道而後可爲天地﹐則聖人亦自有道﹐不必恂物而後可爲聖人明矣。則何必爲聖人之不知﹑不能惜﹐爲天地之大猶有憾慮哉﹖語大莫載﹐語小莫破﹐卽莊子秋毫泰山﹐蟭螟﹖鵬﹐釋氏微塵由旬﹐芥子須彌之說。而總以气化爲道﹐於道家尢近也。﹝卷八七﹐頁五—六﹞

詩云「鳶飛戾天﹐魚躍於淵。」言其上下察也。

引魚鳶之詩﹐亦一例語義。鳶﹑魚﹐物也。以其飛躍之上下察而言道﹐非是見凡天地間之物無非道乎﹖非是認外物爲道而離其根乎﹖此老莊之以气化爲道也。告子「生之謂性」﹐其於犬牛無別﹐鳶魚卽犬牛類也﹐飛躍卽生之謂也。然以佛法言﹐老子告子皆得其初耳﹐惟夫宗門之說引此獨多﹐皆在非有非無之間﹐致爲微妙。故僞中庸中惟此與宗門之旨最契﹐非若前之不睹不聞﹐與未發之爲下乘禪也。略記數端﹕唐時僧問法眞禪師曰「學人向恁處駐足﹖」師曰「海闊從魚躍﹐天空任鳥飛。」朱仲晦跋其後曰「大丈夫不可無此气象。」徳章禪師對宋仁宗曰「空中求鳥迹﹐水內覓魚蹤。」覺通禪師曰「破一微塵出大經﹐鳶飛魯躍更分明。」雪峯問克勤禪師﹕「前三三﹐後三三﹐意旨何如﹖」師曰「水中魚﹐天上鳥。」淨慈寺門聯云「魚躍鳶飛皆妙道」﹐殷邁侍郎作佛偈曰「﹖外鳶魚活潑」﹐陳白沙﹑王陽明﹐禪學也。陳詩曰「君若問鳶魚﹐鳶魚體本虛﹐我拈言外意﹐六籍也無書。」王書曰「悟到鳶飛魚躍處﹐工夫原不在陳編。」凡此之類﹐可爲明證﹐此皆釋氏之學﹐假諭爲道處﹐今引此詩以諭君子之道﹐不與其旨符同乎﹖朱仲晦曰﹕此卽禪家云「靑靑綠竹﹐莫匪眞如﹐粲粲黃花﹐無非般若」之語﹐又壽昌問﹕鳶飛魚躍﹐何故仁便在其中﹖先生良久微笑曰﹕公好說禪﹐這个亦略似禪﹐試將禪來說看。壽昌對﹕不敢。曰﹕莫是云在靑天水在瓶麼﹖壽昌又不敢對。曰﹕不妨說試看。曰﹕渠今正是我﹐我且不似渠。曰﹕何不道我今生是渠。旣而又曰﹕須將中庸其餘處﹐一一理會﹐今教子細到這个田地時﹐恁他輕輕拈掇過﹐便是自然會得﹐更無所疑﹐亦不著問人。﹝卷八七﹐頁七—八﹞

君子之道﹐造端乎夫婦﹐及其至也﹐察乎天地。

或解此章謂言男女交媾之事﹐故曰﹕費而隱。曰﹕夫婦之愚不肖﹐與知與能﹐極其至﹐聖人有所不知不能。曰﹕大莫載﹐小莫破。凡鳶交﹐必飛旋乎髙﹔魚交﹐必遊躍乎卑﹐故取以言上下察﹐而以造端夫婦﹑察乎天地終焉。此解頗確。易系曰「一陰一陽之謂道」﹐又曰「男女媾精﹐萬物化生」﹐與此旨亦同。道家以气爲道﹐絕不言理﹐故專取造化嬗生處贊其道妙。在此舉凡聖賢仁義之心﹐中庸之理﹐直皆擯棄無用﹐故其先卑徳﹑棄仁義﹑毀禮﹐由是流而爲楊氏之爲我﹐又流而爲商君之任法﹐以毒害天下﹐又流而爲長生久視﹑練形按气之術。種種異端﹐不可致詰矣﹐此皆以气化爲道﹐致使然也。故予謂佛與老﹐形迹似同﹐而指歸各別﹐而僞中庸之言﹐則以爲佛可﹐以爲老亦可者﹐以其形迹同﹐故也。或謂﹕言其上下察﹐其字指「君子」﹐察字卽下「察乎天地」察字﹐其謂察字卽下「察」字﹐是也。謂其字指君子﹐據文義﹐非也。且擬人必於其倫﹐以鳶魚比君子可乎﹖然卽以鳶魚比君子﹐與以鳶魚言君子﹐又何殊焉﹖吾謂欲辟世所共尊信之者﹐最喜其人爲尊信之尢者﹐而時亦有其言疑之﹐則不必待吾之辟之﹐而世之共尊信者﹐亦可以已矣。如中庸一書﹐自宋以來﹐爲尊信之尢者﹐非朱仲晦乎﹖而世所共尊信者﹐非因朱仲晦之尊信而尊信之乎﹖乃閱其文集﹐與蔡季通曰「費隱之說﹐今日終日安排﹐終不能定。蓋察乎天地﹐終是說做隱字不得﹐百種計校﹐再說不來。且是所說不知﹑不能﹑有憾等句﹐虛無恍惚﹐如捕風系影﹐聖人平日之言恐無是也。」與未之或知﹑不可能也不同。嗟乎﹗予閱此書﹐因嘆人有是心﹐無不皆同。第一時惑溺於師承﹐瞽說先入其中﹐又無明識以照之﹐遂至牢不可破﹐乃忽於昏沈睡夢之中﹐微覺醒悟﹐時露一星兩星﹐如石火電光﹐旋復滅息﹐可畏哉﹖渠蓋不知僞中庸之文直是亂道﹐依費隱字解末節﹐造端夫婦是「隱」﹐察天地是「費」﹐如此卻是「隱而費」了。卽或謂造端夫婦是「費」﹐然察天地仍是「費」﹐如此又是「費而費」了﹐前後文理乖違不通如此。渠欲順文理解書﹐則思以造端夫婦屬費﹐察天地屬隱﹐所以云百種計校﹐再說不來。於是不得已模糊了事﹐以三字注之曰「結上文」。吁﹗其平居所私疑如此﹐乃作爲章句之書﹐不露所疑之意﹐陽爲尊信﹐以示天下。豈非所謂失其本心哉﹖此書供狀最明﹐在己旣不復毀棄﹐而門人訂集﹐亦不辧別而誤存之﹐可笑如此。﹝卷八七﹐頁九—一○﹞

誠者﹐天之道也。誠之者﹐人之道也。誠者不勉而中﹐不思而得﹐從容中道﹐聖人也。誠之者﹐擇善而固執之者也。

「在下位」至「人之道也」﹐與孟子文同﹐惟易數字。按﹕此若爲孔子及子思之言﹐孟子必不抹去「孔子」﹑「子思」﹐而以爲己文。記孟子者﹐亦豈不見而以爲孟子之文乎﹖孟子中從無與他經文同者﹐而此處獨同中庸﹐是必作僞中庸者﹐取孟子之文而增加己說也。故「誠者不勉」以下﹐皆從上文推演出之﹐然而與孟子之旨大相反矣。盂子「誠者天之道」﹐屬天而言「思誠者人之道」﹐屬人而言﹐義理分明。今如「不勉」數句﹐以爲聖人﹐則誠者亦屬人言矣。以人而爲天之道﹐義理乖舛﹐此作僞中庸語義﹐孟子從無此等語義。故曰﹕與孟子之旨大相反也。易「思誠」爲「誠之」﹐加一之字以與誠者別﹐究未穩妥。「不思」字亦從「思誠」思字來﹐此等處﹐世人日讀中庸﹑孟子之書而漫不經意者﹐悠悠千古﹐豈不可嘆。﹝卷八八﹐頁三三—三四﹞

自誠明﹐謂之性。自明誠﹐謂之教。誠則明矣。明則誠矣。

宋明教禪師曰「中庸『自誠明』至『之教』﹐豈不與經所謂『實性一相』者似乎﹖」明沈士榮續原教論曰「自誠明者﹐誠者﹐寂也﹔明者﹐覺也。寂而覺﹐曰﹕天之道。覺而寂﹐曰﹕人之道。」焦弱侯筆乘曰「楞嚴經『性覺妙明﹐本覺明妙』﹐孤山注曰﹕『卽寂而照曰妙明。』卽照而寂曰明﹐與『自誠明』一節合。」司馬子微曰「莊子曰﹕『古之治道者﹐以恬養智。』佛氏曰『定慧』﹐大學曰『安而後能慮』﹐中庸曰『誠則明矣﹐明則誠矣』。安﹐慮也﹔誠﹐明也﹔恬﹐智也﹔定﹐慧也﹐一也。」﹝卷八九﹐頁二—三﹞

「能盡人之性」﹐此句先未允。夫堯舜之世而有四凶﹐堯舜之家而子皆不肖﹐豈能盡人之性耶﹖孔子於博施濟眾﹐於修已以安百姓﹐皆曰「堯舜猶病」﹐此足證矣。「能盡物之性」﹐此句尢舛。千﹝「千」字﹐原作「於」﹐今徑攺。﹞古大聖爲治﹐莫堯舜若矣﹐史臣言其「平章百姓﹐黎民於變時雍﹐海隅蒼生萬邦黎獻」﹐未嘗一及物也。夫於民且猶病﹐況物耶﹖堯舜之下﹐惟孔子﹐使孔子而治天下﹐亦堯舜是若而已矣。又檢論語無一物字﹐記者但曰釣﹑曰弋﹔於焚﹐曰「不問馬」﹐則其於物﹐固己不惜箋殺之而膜外視之矣。孟子書始有物字﹐其曰「君子之於物也﹐愛之而弗仁」﹐於物曰愛﹐乃爲仁民﹑親親陪說﹐非重物也﹐且曰弗仁﹐則固同孔子之釣﹑戈與不問馬矣。帝王之治天下也﹐惟以人爲本﹐勢不能兼全乎物﹐故舜使益掌火﹐益烈山澤而焚之﹐驅蛇龍鳥獸之害﹐然後民可以居﹐可以食﹐而其物之不爲民害者﹐則又任人制射獵网罟之屬以取資焉。於是取禽獸以爲飲食﹐取蠶絲以爲衣服﹐取材木以爲宮室﹐人之不能無飲食衣服宮室也﹐則自不能全物之命也。夫物之命且不能全﹐而況曰物之性乎﹖禽獸以飛走爲性者也﹐艸木以發生爲性者也﹐旣殺戮之﹐箋賊之﹐而性於何有﹖夫物之生且不有﹐而況曰盡之乎﹖今且無論不能無飲食衣服宮室也﹐卽曰﹕吾欲盡物之性﹐而斷飲食﹐去衣服﹐無宮室焉﹐然則禽獸以飛走爲性者固自若也﹐艸木以發生爲性者固自若也﹐天與之也。天與之而乃貪天功以爲己力﹐曰吾有以盡之﹐豈不荒唐謬悠之甚者哉﹖告子以生之謂性﹐而孟子詰以犬牛人性之同﹐告子且無辭以答﹐今此義正是犬牛人性同之說﹐則是甚於告子矣。且以爲盡其性﹐則於孟子之所詰者﹐而殆有加焉矣。說者謂孟子爲子思之徒﹐豈有其師言人物之性同﹐而孟子言人物之性異乎﹖又不待辧矣﹐故此義惟同佛氏之說。涅盤經曰「一切眾生皆有佛性」﹐金剛經曰「我應滅度一切眾生」﹐又曰「所有一切眾生之類﹐若卵生﹑若胎生﹑若濕生﹑若化生﹑若無有﹑若有想﹑若無想﹑若非有想﹑非無想﹐我皆令入無餘涅盤而滅度之。」大阿彌陀經曰「諸天帝王人民﹐以至蜎飛蝡動之類﹐皆因女所問得度脫。阿彌陀佛初度願曰﹕我至成佛時﹐名聲超十方人﹐天同得聞俱來生我剎﹐地獄鬼眾生亦生我剎中。」歸元直指曰「書云惟天下至誠至。能盡物之性」﹐金剛經云「是法平等﹐無有髙下。是法者﹐指其本性也。無有髙下者﹐上至諸物菩薩﹐下至蠢動含靈﹐謂其皆有佛性故﹐故曰平等也。」明教禪師曰「惟天下至誠至。天地參矣。」豈不與佛教所謂萬物同一眞性者似乎﹖凡此皆足以證。𨿽然﹐佛氏之說猶未嘗言盡物性也﹐「盡物性」一語﹐不獨其義乖舛﹐且實有不通處。吾儒二氏皆不可用﹐何也﹖據盡物性者﹐使之順適其性﹐同歸於道之謂也。然則豺狼虎豹之屬﹐其性噬人﹐人亦將順適之以同歸於道乎﹖言至此﹐不直一胡盧矣。或曲解盡物性爲「處之各得其當」﹐如仲冬斬陽木﹐仲夏斬陰木﹔獺祭魚﹐然後漁﹔人入澤梁﹐豺祭獸然後田獵。夫旣已斬之﹐入而取以烹之﹐獵而取以戮之﹐胡云盡其性乎﹖且如期斬木﹐取禽獸﹐是順天明以裁物﹐非盡物性之謂也﹐是王者食時用禮之政﹐非至誠學問心性之功也。義隔天淵﹐且盡物性與盡人性﹑盡其性同辭無異﹐豈有盡己性﹑盡物性爲一義﹐盡物性又爲一義乎﹖此本不足辧﹐恐人猶惑其說﹐故及之。贊化育﹐參天地﹐同爲一種大話﹐聖賢從無此語。孔子謂「惟堯則天﹑則法也」﹐孟子「上下與天地同流」猶則天之義﹐與參贊義迥別。明徐昌谷好玄﹐修學沖舉之術﹐見王陽明﹐問曰「沖舉有諸﹖」陽明曰「盡鳶之性者﹐可以衝於天矣﹔盡魚之性者﹐可以泳於川矣﹔盡人之性者﹐可以知化育矣。」直以中庸此節爲沖舉法門﹐又一奇也。﹝卷八九﹐頁五—八﹞

至誠之道﹐可以前知。國家將興﹐必有禎祥﹔國家將亡﹐必有妖孽。見乎蓍龜﹐動乎四體﹐禍福將至﹐善﹐必先知之﹔不善﹐必先知之﹐故至誠如神。

「前知」二字﹐聖人之所不道。觀子張問十世﹐而夫子答以「因禮之損益可知」可見矣。自此云前知﹐開後世無數術數之邪學﹐抑且啟後世人主好尙符瑞之心﹐必不可訓也﹐況其所謂前知者﹐不過見乎蓍龜之事。注云﹕禎祥妖孽﹐蓍龜之占。四體謂蓍龜四體。夫旣卜筮而見乎蓍龜矣﹐𨿽愚百姓亦可憑之﹐以知休咎﹐乃以之詫至誠之如神﹐豈不陋而可笑乎﹖﹝卷八九﹐頁一二﹞

誠者﹐物之終始﹔不誠﹐無物。

以誠爲物之終始﹐純乎以气化爲道﹐見識與易系原始反終﹐故知死生之說同。﹝卷八九﹐頁一三﹞

詩云「維天之命﹐於穆不已」﹐蓋曰天之所以爲天也。「於乎不顯﹐文王之徳之純」﹐蓋曰文王之所以爲文也﹐純亦不已。

載物﹑覆物﹑成物﹐配天﹑配地﹑無疆﹐皆大話。不見﹑不動﹑無爲﹐悉老氏家法。林伐山云「莊子曰『尸居而龍見』﹐不見而章也﹔『淵默而雷聲』﹐不動而變也﹔『神動而天隨』﹑無爲而成也。」可互證其義。天地之道可一言而盡﹐其「爲物不貳」﹐與老子「天得一以淸﹐地得一以寧」之說同。毗耶首立不二法門以興禪教﹐此云不貳﹐亦異地而同符也。明教禪師曰「『至誠無息﹐至。可一言而盡也』﹐豈不與佛教所謂『法界常住﹐不增不減』者似乎﹖其『爲物不貳至。今夫天斯昭昭』之多雲云﹐豈不與佛教所謂『世界之始﹐乃有光明風輪﹐先色界天﹐其後有安住風輪乎天地者』似乎﹖」二氏形﹖似同﹐故中庸各有與合。﹝卷八九﹐頁二二—二三﹞

大哉﹗聖人之道﹐洋洋乎﹐發育萬物﹐峻極於天。

聖人之道﹐發育萬物﹐峻極於天﹐皆大話。禮與儀有分﹐見左傳子太叔語。此云禮儀﹐而又云威儀﹐混難解。且儀上加一威字﹐他經傳無之﹐惟見於佛經。釋藏有「大比丘三千威儀」﹑「五戒威儀」﹑「沙彌十戒威儀」等語﹐六祖壇經云「夫沙門者﹐俱三千威儀﹐八百細行」﹐種種皆與此同。「尊徳性而道問學」﹐按﹕孔子言「下學而上達」﹐上達卽在下學之中﹐今云道問學﹐是孔子之學下也。又云尊徳性﹐則是另有上達功夫矣。且以「尊徳性」居「道問學」之前﹐則是上達而下學矣﹐並謬。聖功一以貫之﹐初無兩橛﹐旣曰「尊徳性」﹐又曰「道問學」﹐非釋教之性教相二宗乎﹖以「髙明」對「中庸」﹐尢未允。若是「中庸」之外﹐別有一「髙明」與之對峙﹐則「中庸」何足爲貴﹖而孔子嘆「其至矣」﹐子思以之名篇乎﹖﹝卷八九﹐頁二三—二四﹞

子曰「愚而好自用﹐賤而好自專。生乎今之世﹐反古之道。如此者﹐﹖及其身者也。」

「愚而好自用」至「﹖及其身者也」﹐乃孔子之言﹐而作者引之。﹝卷八九﹐頁二七﹞

非天子不議禮﹐不制度﹐不考文。

非天子不可制禮﹐議禮則可也﹐夫子答問爲邦﹐此非議禮乎﹖﹝卷八九﹐頁二七﹞

今天下車同軌﹐書同文﹐行同倫。

春秋之世﹐嘗車書一統﹐毋乃近於誇而誕乎﹖﹝卷八九﹐頁二八﹞

子曰「吾說夏禮﹐杞不足徵也﹔吾學殷禮﹐有宋存焉﹔吾學周禮﹐今用之﹐吾從周。」

此從論語「夏禮﹐吾能言之」及「周監於二代」兩章推演爲說。然孔子從周者﹐以其監二代﹐而有鬱鬱之文也﹐非特尊本朝之制而已。說夫子從周﹐只爲尊本朝之制﹐與「周監於二代」之「吾從周」旨別﹐其攺論語「宋不足徵」爲「有宋存焉」﹐亦以爲吾尊本朝﹐宋𨿽存而不從也﹐然顯與論語異矣。﹝卷八九﹐頁三○﹞

王天下有三重焉﹐其寡過矣乎﹗

據文義似上章承「爲下不倍」﹐此章承「居上不驕」而言。然過尊王天下者﹐於尊仲尼又不涉﹐其意難曉。﹝卷八九﹐頁三○﹞

辟如天地之無不持載﹐無不覆幬﹐辟如四時之錯行﹐如日月之代明﹐萬物並育而不相害﹐道並行而不相悖﹐小徳川流﹐大徳惇化﹐此天地之所以爲大也。

以天地比孔子﹐恐孔子在天之靈終有未安﹐而人之學聖人者﹐益無有矣。且上章言「無位者不尊﹑不信﹐民弗從」﹐安有天地﹑四時﹑日月﹐而民不尊信以從者乎﹖其論駁矛盾可知。大小彊弱﹐豈能不害﹖四時日月﹐豈能不悖﹖皆誇大無實之言。﹝卷八九﹐頁三八—三九﹞

溥博如天﹐淵泉如淵。見而民莫不敬﹐言而民莫不信﹐行而民莫不悅。是以聲名洋溢乎中國﹐施及蠻貊﹐舟車所至﹐人力所通﹐天之所覆﹐地之所載﹐日月所照﹐霜露所隊。凡有血气者莫不尊親﹐故曰配天。

僞中庸之病﹐只是言效驗﹐說大話﹐於中庸之理去而千里矣。﹝卷八九﹐頁四一﹞

苟不固聰明聖知達天徳者﹐其孰能知之﹖

天地之化育﹐聖人亦無容知之﹐此皆以气化爲道之見。﹝卷八九﹐頁四二﹞

毛猶有倫﹐「上天之載﹐無聲無臭」﹐至矣﹗

引「衣錦尙絅」之詩﹐卽老子「被褐懷玉」及「爲腹不爲目」之旨。「惡其文之著」﹐卽老子「三者以爲文不足﹐故令有所屬﹐見素抱璞」之旨。「闇然而日章」﹐卽老子「塞兌閉門﹐不自見故明﹐不自是故彰」之旨。「人之所不見」﹐卽老子「視之不見名曰夷﹐聽之不聞名曰希」之旨。「不動而敬﹐不言而信」﹐卽老子「處無爲之事﹐行不言之教」之旨。「不賞而民勸﹐不怒而民威於鈇鉞」﹐此出莊子「不賞而民勸﹐不罰而民畏」﹐卽老子「我無爲而民自化﹐我好靜而民自正」及「不欲以靜﹐天下將自定」之旨。衛碩人詩「衣錦褧衣」﹐士昏禮「姆加景﹐景褧顯絅」皆通﹐本言新嫁婦在途﹐加之禦塵也﹐今引之以爲惡文之著﹐君子之道闇然而日章焉。小雅正月詩「潛𨿽伏矣﹐亦孔之昭」﹐本言禍亂之萌也﹐今引之以言君子內省不疚焉。大雅抑詩「相在爾室﹐尙不愧於屋漏」﹐本言仰而不愧之事也﹐今引之以爲君子不動而敬﹐不言而信焉。商頌烈祖詩「奏假無言﹐時靡有爭」﹐本言祭祀時無言無爭也﹐今引之以爲君子不賞民勸﹐不怒民威於鈇鉞焉。周頌烈文詩「不顯惟徳﹐百辟其刑之」﹐本言莫顯乎徳也﹐今誤解實爲不顯﹐引之以爲君子篤恭而天下平焉。大雅皇矣詩「予懷明徳﹐不大聲以色」﹐鄭氏曰「言我歸有明徳者﹐以其不大聲爲嚴厲之色以威我也。」今引之以爲君子之徳﹐不大聲色﹐而尙有聲色者存焉。烝民之詩「徳輶如毛」﹐下文云「民鮮克舉之﹐我儀圖之﹐惟仲山甫舉之」﹐本言徳至輕﹐而民尙不克舉﹐惟仲山甫能舉也﹐今引之以爲徳之輶如毛﹐而毛尙有倫焉。文王詩「上天之載﹐無聲無臭」﹐鄭氏曰「言天之道難知也」﹐今引之以爲人徳至矣焉。如此引詩﹐是何異於誦北山之詩﹐而謂「周無遺民」﹐讀保赤之書﹐而謂愛無差等哉﹖金剛經曰「以色見我﹐以聲音求我﹐是人行邪道﹐不能見如來。」卽此義。空谷禪師曰「子思子曰上天之載﹐無聲無臭﹐三教聖賢之旨﹐皆是眞常寂滅﹐眞空不空﹐無少異。」程正叔曰「釋氏之說才見得些﹐便驚天動地。只爲乍見不似聖人﹐見慣如中庸言道﹐只消道『無聲無臭』四字﹐總括了多少釋氏言。非黃非白﹐非鹽非苦﹐費多少言語。」按﹕程乃首尊中庸之人﹐今將來與釋氏並說爲一理﹐豈非眞實供狀乎﹖﹝卷八九﹐頁四九—五○﹞

表記

是篇較坊記爲劣﹐多是老莊之學﹐其言仁處尢戾﹐戰國異端之學﹐告子𨿽外義﹐然尙以仁爲內也﹐此則並仁而外之矣。其篇名表記者﹐取篇中仁者天下之表也。列下帖。﹝卷九○﹐頁一﹞

子言之﹕「歸乎﹗君子隱而顯﹐不矜而莊﹐不厲而威﹐不言而信。」

君子隱而顯﹐此句有獘。君子處世在隱﹐不必求顯﹐如幹初之「潛龍勿用」﹐及孔子曰「捨之則藏」是也﹐在下而使聲名彰徹﹐斯東漢諸儒所以有黨錮之禍矣。孔子身不得大行而名顯於萬世﹐此豈屬有意爲之哉﹖諸儒解爲「潛伏孔昭」之義﹐按﹕下三句莊﹑威﹑信﹐皆屬外體觀感上言﹐不應上句﹐「顯」字獨爲中庸「愼獨」之「莫顯」﹐殊非一例義。且「隱而顯」與「莫見乎隱﹐莫顯乎微」語義亦天淵﹐何可通乎﹖又或解爲「闇然而日章」﹐按﹕中庸此句釋詩「衣錦尙絅」之義﹐則闇然主在外言﹐日章主在內言﹐與此正相反﹐又何可通乎﹖

孔子之嘆歸與者﹐思狂簡也。若不矜而莊﹐不厲而威﹐不言而信等義﹐自當無時不然﹐豈必欲歸而始謀之哉﹖﹝卷九○﹐頁二﹞

子﹝「子」字﹐原誤作「於」﹐依今本攺。﹞曰「君子不失足於人﹐不失色於人﹐不失口於人。是故君子貌足畏也﹐色足憚也﹐言足信也。甫刑曰﹕『敬忌而罔有擇言在躬。』」

本論語「巧言﹐今色﹐足恭」爲說。上言莊威﹐此言畏憚﹐皆主剛猛一邊﹐非聖人中和气象。﹝卷九○﹐頁四﹞

子曰「裼襲之不相因也﹐欲民之毋相瀆也。」

裼已又襲﹐襲已又裼﹐是謂不相因也。若裼而不知襲﹐襲而不知裼﹐則因而瀆矣。﹝卷九○﹐頁四—五﹞

子曰「祭極敬﹐不繼之以樂﹔朝極辧﹐不繼之以倦。」

「朝極辧」二句﹐仿論語「先勞無倦」爲說﹐而語義晦。﹝卷九○﹐頁五﹞

子曰「君子愼以避禍﹐篤以不揜﹐恭以遠恥。」

愼以避禍﹐仿論語「先勞無倦」爲說。篤以不揜﹐仿中庸「誠之不可揜」爲說。恭以違恥﹐仿論語「恭近於禮﹐遠恥邕」爲說。﹝卷九○﹐頁五﹞

子曰「齊戒以事鬼神﹐擇日月以見君﹐恐民之不敬也。」

擇日月以見君﹐義僻﹐鄭氏謂「臣在邑境者」﹐亦不得不作如是解耳。或謂之互文﹐亦曲說也。﹝卷九○﹐頁六﹞

子曰「無辭不相接也﹐無禮不相見也﹐欲民之毋相褻也。易曰﹕『初筮告﹐再三瀆﹐瀆則不告。』」

引易義不協﹐想僅取褻瀆字相類故耳。諸儒皆以「交際敬終﹐數則致疏」爲解﹐牽紐正義以就引經﹐可乎﹖﹝卷九○﹐頁七﹞

子言之﹕「仁者﹐天下之表也﹔義者﹐天下之制也﹔報者﹐天下之利也。」

「仁者天下之表」一句﹐以之命爲篇名﹐是則爲一篇之綱領矣。而其爲仁則失之也﹐孔子曰「一日克已復禮﹐天下歸仁。」先言克﹑復而後乃言歸仁﹐此但云仁者天下之表﹐則是語用而遺體矣。報字晦甚﹐鄭氏以爲「禮」﹐然何以不名禮而名報﹖呂與叔謂「徳怨往來」﹐若是何以並仁義而爲言﹖郝仲輿謂「仁者愛人﹐則人皆愛之義者﹐敬人則人皆敬之﹐故爲報者天下之利」﹐然何以並立以爲三﹐且仁義乃望報求利具耶﹖﹝卷九○﹐頁七—八﹞

子曰「以徳報怨則寬身之仁也﹐以怨報徳則刑戮之民也。」

上節以徳報怨﹐老子之說。按﹕孔子曰「以直報怨」﹐而此故攺之爲「以徳報怨」﹐孔子折以徳報怨之非﹐詰其何以報徳﹐而此故譽之爲寬身之仁﹐皆明與聖言相反﹐又增「以怨報徳」﹐亦穿鑿無謂。﹝卷九○﹐頁九—一○﹞

子曰「無欲而好仁者﹐無畏而惡不仁者﹐天下一人而已矣。是故君子議道自已﹐而置法以民。」

「無欲而好仁者」三句﹐仿孔子「我未見好仁者﹐惡不仁者」爲說﹐以「未見」爲「一人」﹐語下滯甚。一人者﹐何人乎﹖議道自已﹐置法以民﹐此是荀韓家言﹐所謂「道徳之意﹐流爲法術」者也。本文明分道與法﹐己與民﹐而孔氏謂「好仁之法﹐須恩惠及人﹐當恕己而行。己所能行﹐乃施於人」等語﹐絕非本文意。陸農師謂﹕「置者意在弗用。」夫置法弗用﹐又豈有是理﹖惟不可云「議道自己﹐置法以民」耳。﹝卷九○﹐頁一○﹞

「道有至﹑有義﹑有考﹐至道以王﹐義道以霸﹐考道以爲無失。」

與仁同過﹐然後其仁可知也﹐仿論語「觀過知仁」爲說。孔子曰「仁者安仁﹐知者利仁。」此用而增「畏罪者彊仁」﹐贅而失理。孟子曰「仁也者﹐人也。」合而言之道也﹐仁之與道其義如此。今云仁者右也﹐道者左也﹐非矣。中庸云「仁者人也﹐親親爲大。義者宜也﹐尊賢爲大。」此云「仁者人也﹐道者義也。」「厚於仁者薄於義﹐親而不尊﹔厚於義者薄於仁﹐尊而不親。」以中庸言「親親尊賢」爲大﹐而以爲不尊不親﹐執滯難通。道有至﹑義﹐有考﹐尢晦﹐依鄭氏義﹐上補有字﹐作「道有至﹑有義﹑有考」﹐亦何可通耶﹖﹝卷九○﹐頁一二—一三﹞

子言之﹕「仁有數﹐義有長短小大。中心憯怛﹐愛人之仁也。率法而彊之﹐資仁者也。詩云﹕『丰水有﹖﹐武王豈不仕﹖詒厥孫謀﹐以燕翼子。武王烝哉。』數世之仁也。國風曰﹕『我今不閱﹐皇卹我後。』終身之仁也。」

孔子曰「我欲仁﹐斯仁至矣。」孟子曰「仁﹑義﹑禮﹑知﹐非由外鑠我也。」此云率法而彊之﹐資仁者也﹐非矣。引詩證數世之仁﹐終身之仁﹐亦無意義。﹝卷九○﹐頁一四﹞

子曰「仁之爲器重﹐其爲道遠﹐舉者莫能勝也﹐行者莫能致也﹐取數多者﹐仁也。夫勉「勉」字﹐原作「遠」﹐依今本攺。於仁者﹐不亦難乎﹖是故君子以義度人則難爲仁﹐以人望人則賢者可知已矣。」

「仁之爲器重﹐其爲道遠﹐舉者莫能勝也﹐行者莫能致也」﹐仿論語「仁以爲己任﹐不亦重乎﹖死而後已﹐不亦遠乎」爲說。﹝卷九○﹐頁一五﹞

子曰「中心安仁者﹐天下一人而已矣。大雅曰﹕『徳輶如毛﹐民鮮克舉之。我儀圖之﹐惟仲山甫舉之﹐愛莫助之。』小雅曰﹕『髙山仰止﹐景行行止。』」子曰「詩之好仁如此﹐鄕道而行﹐中道而廢﹐忘身之老也﹐不知年數之不足也﹐俛焉日有孳孳﹐斃而後已。」

引大雅「舉」字﹐證上「舉者莫能勝」。引小雅「行」字﹐證上「行者莫能致」。「子曰詩之好仁」以下﹐單論小雅詩也﹐孔氏分解不誤。觀鄕道而行﹐「行」字可見﹐後儒多謂兼論二詩﹐非。中道而廢﹐不可詳﹐鄭氏謂「力極罷頓則止」﹐與下「斃而後已」義相戾﹐徐伯魯作反說﹐又與下「忘身之老」義不連。﹝卷九○﹐頁一六﹞

子曰「仁之難成久矣﹗人人失其所好﹐故仁者之過易辭也。」

鄭氏謂辭爲「解說」﹐非也。若是則是小人之過又從而爲之辭矣﹐或謂「辭猶違也﹐謂有不善則知避之」﹐此解可通﹐然又與「上與仁同過」之過不合。﹝卷九○﹐頁一七﹞

子曰「恭近禮﹐儉近仁﹐信近情﹐敬讓以行﹐此𨿽有過﹐其不甚矣。夫恭寡過﹐情可信﹐儉易容也。以此失之者﹐不亦鮮乎﹖詩云﹕『溫溫恭人﹐惟徳之基。』」

從論語「以約失之者鮮矣」增多爲說。﹝卷九○﹐頁一七﹞

「是故君子服其服﹐則文以君子之容﹔有其容﹐則文以君子之辭﹔遂其辭﹐則實以君子之徳。是故君子恥服其服而無其容﹐恥有容而無其辭﹐恥有其辭而無其徳﹐恥有其徳而無其行。是故衰絰則有哀色﹐端冕則有敬色﹐甲冑則有不可犯之色。詩云﹕『維鵜在梁﹐不濡其翼。彼其之子﹐不稱其服。』」

有徳自然有行﹐無行便非實徳﹐有其徳而無其行﹐此句有礙。﹝卷九○﹐頁二○﹞

子曰「下之事上也﹐𨿽有庇民之大徳﹐不敢有君民之心﹐仁之厚也。是故君子恭儉以求役仁﹐信讓以求役禮﹐不自尙其事﹐不自專其身﹐儉於位而寡於欲﹐讓於賢﹐卑己而尊人﹐小心而畏義﹐求以事君﹐得之自是﹐不得自是﹐以聽天命。詩云﹕『莫莫葛藟﹐施於條枚﹔豈弟君子﹐求福不同。』其舜禹文王周公之謂與﹖有君民之大徳﹐有事君之小心。詩云﹕『維此文王﹐小心翼翼﹐昭事上帝﹐聿懷多福﹐厥徳不回﹐以受方國。』」

以仁言役﹐以恭儉言役仁﹐義戾。﹝卷九○﹐頁二二﹞

子曰「先王謚以尊名﹐節以壹惠﹐恥名之浮於行也。是故君子不自大其事﹐不自尙其功﹐以求處情﹔過行弗率﹐以求處厚﹔彰人之善而美人之功﹐以求下賢。是故君子𨿽自卑﹐而其民敬尊之。」子曰「后稷﹐天下之爲烈也﹐豈一手一足哉﹗惟欲行之浮於名也﹐故自謂便人。」子言之﹕「君子之所謂仁者﹐其難乎﹗詩云﹕『豈弟君子﹐民之父母。』豈以彊教之﹐弟以悅安之。樂而無荒﹐有禮而親﹐威莊而安﹐孝慈而敬﹐使民有父之尊﹑有母之親﹐如此而後可以爲民父母矣﹐非至徳其孰能如此乎﹖

凱﹐和樂義﹐又善義﹐以云「彊教」﹐未協。彊字﹐音平﹑音仄皆然。﹝卷九一﹐頁二三﹞

「今父之親子也﹐親賢而下無能﹔母之親子也﹐賢則親之﹐無能則憐之。母﹐親而不尊﹔父﹐尊而不親。水之於民也﹐親而不尊﹔火﹐尊而不親。土之於民也﹐親而不尊﹔天﹐尊而不親。命之於民也﹐親而不尊﹔鬼﹐尊而不親。」

論尊親之編﹐絕非要典。夫親而不尊﹐不將闕於禮乎﹖尊而不親﹐不將隔於情乎﹖且中多瑣褻牽彊處。﹝卷九○﹐頁二五﹞

子曰「夏道尊命﹐事鬼敬神而遠之﹐近人而忠焉﹐先祿而後威﹐先賞而後罰﹐親而不尊。其民之敝﹕惷而愚﹐喬而野﹐朴而不文。殷人尊神﹐率民以事神﹐先鬼而後禮﹐先罰而後賞﹐尊而不親。其民之敝﹕蕩而不靜﹐勝而無恥。周人尊禮尙施﹐事鬼敬神而遠之﹐近人而忠焉﹐其賞罰用爵﹐列親而不尊。其民之敝﹕利而巧﹐文而不﹖﹐賊而蔽。」

老子曰「絕巧棄利」﹐又曰「三者以爲文﹐不足」﹐蓋以利巧爲文﹐故絕棄之也。此云「利而巧」﹐與之正同。其論三代敝處﹐尢周章無理﹐大抵皆緯書之說。元命包曰「夏立教以忠﹐其失野﹐救野莫若敬。殷立教以敬﹐其失鬼﹐救鬼莫若文。周立教以文﹐其失蕩﹐救蕩莫若忠。」又其先賞後罰﹐先罰後賞﹐賞罰用爵列﹐悉謬悠之說﹐不詳辧。﹝卷九○﹐頁二六﹞

子曰「虞夏之質﹐殷周之文﹐至矣。虞夏之文﹐不勝其質﹔殷周之質﹐不勝其文。」子言之曰「後世𨿽有作者﹐虞帝弗可及也已。君天下﹐生無私﹐死不厚其子﹐子民如父母﹐有憯怛之愛﹐有忠利之教﹐親而尊﹐安而敬﹐威而愛﹐富而有禮﹐惠而能散。其君子尊仁畏義﹐恥費輕實﹐忠而不犯﹐義而順﹐文而靜﹐寬而有辧。甫刑曰﹕『徳威惟威﹐徳明惟明。』非虞帝其孰能如此乎﹖」

以上五章﹐皆傳老氏之學者所言也。孔子曰「周監於二代﹐鬱鬱乎文哉﹗吾從周。」又畏於匡﹐有「文不在玆」之嘆﹐而卜天之將喪﹑未喪斯文以自解。聖人尊周若此﹐重文若此﹐初未嘗有咎其時文勝之說也。自老子生其時﹐尙一切元妙淸虛﹐惡周之文﹐思古之質﹐欲以無爲變之﹐於是以「聖智」﹑「仁義」﹑「巧利」三者謂之文﹐而絕棄之﹐欲一歸於素朴。老子曰「絕聖棄智﹐絕仁棄義﹐絕巧棄利﹐三者以爲文﹐不足。故今有所屬﹐見素抱朴。」所以後來莊列楊墨之徒﹐各逞其說於時﹐以致二氏之教分亂於天下﹐以與吾儒爭衡也。其惡文之深也﹐並謂殷爲文之至而尊夏﹔其思質之深也﹐並謂夏爲厚其子而尊虞﹐究其尊虞帝也﹐僅作「不厚其子﹐惠而能散」等語﹐亦淺乎其尊虞帝已。皆異端之說也。至於夏殷之禮﹐孔子尙嘆無徵﹐彼何人斯﹐乃能歷歷言其「所尊」﹑「所敝」﹑「所尙」諸端﹐如此之詳且悉耶﹖且以周人而言本朝﹐謂之瀆禮﹐解者曰「已瀆禮﹐猶未瀆神焉。」謂之「彊民」﹐謂之「極敝」﹐不亦生今反古之民乎﹖夫文者﹐君臣﹑父子﹑夫婦﹑朋友之各安其倫﹐萬物之各得其理﹐而聖智仁義禮樂之所由著也。天地自黃農而後﹐固有日開其文之勢﹐而帝王之治天下﹐不可一日無文。孔子言唐堯之煥乎文章﹐史臣述虞舜之禮樂﹐命官觀象十二章﹐非唐虞之文乎﹖孔子於三代﹐獨美周文之鬱鬱者﹐誠以文至周而尢盛﹐非謂周有文﹐二代無文也。況曰監於二代﹐正監其文耳。孟子曰「學則三代共之﹐皆所以明人倫也。」旣共此學﹐共此倫﹐又何不共此文乎﹖蓋質者﹐文之質也﹔文者﹐質之文也﹐二者不可相離﹐猶所謂體與用之謂﹐並無本末輕重之分﹐苟語體而遺用﹐語用而遺體﹐則相離矣﹐相離則相勝矣。自古帝王未有不兼乎文質而爲治者﹐孔子所謂「文質彬彬﹐然後君子」是也。使虞夏而徒有其質﹐不將不得爲君子乎﹖若以勝不勝爲言﹐則所謂野與史者﹐又豈是貶虞夏而刺本朝耶﹖玆語流傳失實﹐以至緯書諸說﹐分三代爲忠﹑敬﹑文﹐或忠﹑質﹑文﹐皆不經之言也。其謂周之質不勝其文﹐其道不勝敝﹐後儒因此有周末文勝之獘之說﹐尢大謬不然。斯文爲人安其倫﹐物得其理﹐聖智仁義禮樂之所由著﹐𨿽歷千古而無獘。周法之獘在於諸侯彊﹐王室微﹐非文勝也。據春秋時已爲周末﹐戰國直無周矣﹐齊桓以空名尊王﹐衰气一振﹐此猶屬文之功﹐而謂之文勝之獘﹐可乎﹖若以文章而言﹐猶不得謂周末文勝之獘﹐孔子序書﹑述詩﹑作春秋﹑傳論語﹐皆在定哀之世﹐孟子七篇闡明聖道﹐出於戰國。凡此者﹐其文之爲功於天下萬世者﹐何如可以周末少之乎﹖而謂之文勝之獘乎﹖其時老莊楊墨出﹐老莊﹐惡文思質者也。莊子曰「文滅質﹐然後民始惑亂。」於時遊虛蹈無﹐棄絕聖智仁義禮樂﹐而文始亡。楊氏爲我﹐墨子兼愛﹐至於無父無君﹐其言盈天下而文幾澌滅殆盡﹐不有孔﹑孟聖賢力持正道﹐使斯文一脈未喪﹐則吾儒之學其不汨沒於二氏者幾希矣。故謂周之文勝而敝者﹐是卽老﹑莊之徒﹐厭惡其時之孔﹑孟而爲是言也﹐然則柰何以吾儒之書而存是言也乎﹖嘗觀論孟所載﹐或人弟子諸問﹐往往有涉於異端者﹐而孟子中尢甚。今卽以表記此數章所言﹐合之可驗。論語或曰「以徳報怨」﹐卽老子「報怨以徳」之說。而表記曰「以徳報怨﹐則寬身之仁也」。棘子成曰「君子質而已矣﹐何以文爲﹖」卽老子「此三者以爲不足者﹐故令有所屬﹐見素抱朴」之說。而表記曰「殷周之文至矣﹐殷周之道不勝其敝」。孟子萬章曰「人有言至於禹而徳衰﹐不傳於賢而傳於子」﹐而表記於舜曰「生無私﹐死不厚其子」。卽此數者﹐可見當時不有大聖大賢持衡秉中﹐力排羣議﹐眞使萬古長夜矣。此等之說﹐已經聖賢駁過﹐而漢儒無識﹐猶捃拾記中﹐後之儒者以其爲經也﹐不敢辧﹐間有辦者﹐終以其經也﹐不敢力辧﹐卽辧而又不能窮析其源流之所在。嗟夫﹗尊經﹐所以尊聖賢也﹐明知背戾聖賢﹐而昧其是非之心﹐曰﹕吾以尊經。則孰若寧冒不尊經之名﹐而以尊聖賢也與﹖﹝卷九○﹐頁三二﹞

子曰「事君﹐大言入則望大利﹐小言入則望小利。故君子不以小言受大祿﹐不以大言受小祿。易曰﹕『不家食﹐吉。』

此言之謬﹐夫人知之﹐不復辧。﹝卷九一﹐頁一一﹞

子曰「事君﹐遠而諫﹐則也﹔近而不諫﹐則屍利也。」

疏遠而諫﹐謂越職則可﹐謂則非﹐焉有諫而謂之者哉﹖﹝卷九一﹐頁三﹞

子曰「事君﹐難進而易退﹐則位有序﹔易進而難退﹐則亂也。故君子三揖而進﹐一辭而退﹐以遠亂也。」

此一段乃爲名言。﹝卷九一﹐頁四﹞

子曰「事君三違而不出竟﹐則利祿也。人𨿽曰不要「要」字下原誤衍「君」字﹐今刪。﹐吾弗信也。」

說者多引孔子去魯「遲遲吾行」﹑孟子去齊「三宿出晝」爲聖賢彌縫﹐不知無事此也。此但爲中人說法﹐不必大聖大賢也。﹝卷九一﹐頁五﹞

子曰「惟天子受命於天﹐士受命於君。故君命順則臣有順命﹐君命逆則臣有逆命。詩曰﹕『鵲之姜姜﹐鶉之賁賁﹔人之無良﹐我以爲君。』」

「臣有逆命」句﹐大非。鄭氏以「爲君不易」解之﹐然則可爲爲臣者訓乎﹖或作如後世不敢奉詔封還詔書之事﹐然本文非此義﹐且不可以之立訓也。引詩義取垂教於世﹐若此詩則爲衛人代惠公之言刺小君者﹐今引之以懟怨其君爲無良﹐可乎﹖嗟夫﹗禮記後出﹐其言龐雜如此﹐不若離騷美人香艸之思﹐猶是聖人之徒也。﹝卷九一﹐頁六—七﹞

子曰「君子不以辭盡人﹐故天下有道﹐則行有枝葉﹔天下無道﹐則辭有枝葉。是故君子於有喪者之側﹐不能賻焉﹐則不問其所費。於有病者之側﹐不能饋焉﹐則不問其所欲。有客不能館﹐則不問其所捨。故君子之接如水﹐小人之接如醴﹐君子淡以成﹐小人甘以壞。小雅曰﹕『盜言孔甘﹐亂是用餤。』」

郝仲輿曰「不能則不問﹐此深於涉世者耳﹐非至徳之要。」愚按﹕此言在曲禮猶曰訓童子可也﹐今上承天下有道﹑無道﹐下起君子﹑小人之交﹐言此尢不類。「君子之接如水」四句﹐本莊子曰「君子之交淡若水﹐小人之交甘若醲。君子淡以親﹐小人甘以絕」﹐何以知記文用莊子﹖觀其交爲接﹐用字甚生﹐如水如醲﹐少淡甘二字﹐句法晦澀﹐不若莊書自然。易「親」「絕」爲「成」「壞」﹐此二字仍貼「水」「醴」﹐不貼「交」義﹐不若莊書以「淡」「甘」貼「水」「醴」﹐以「親」「絕」貼「交」義之完善也。﹝卷九一﹐頁八﹞

子曰「情欲信﹐辭欲巧。」

辭欲巧﹐夫人知其謬﹐不復辧。﹝卷九一﹐頁一○﹞

子言之﹕「昔三代明王皆事天地之神明﹐無非卜筮之用﹐不敢以其私褻事上帝。是以不犯日月﹐不違卜筮。卜筮不相襲也。大事有時日﹐小事無時日﹐有筮。外事用剛日﹐內事用柔日。不違龜筮。」

不犯日月﹐不違卜筮﹐本春秋魯卜郊爲說。不犯日月﹐如三傳皆謂「四月郊﹐非禮」﹐而公谷謂「九月郊﹐不宜」是犯也。不違卜筮﹐如三傳皆以三卜爲禮﹐四卜爲非禮﹐四卜是違也。「大事有時日﹐小事無時日﹐有筮」﹐亦謂大事卜也。有時日﹐如郊特牲謂「郊用辛」是也。卜﹐如谷梁謂「上辛不從﹐則卜下辛」是也。陳氏集說引劉氏之說﹐疑經失﹐及與他經多有不合﹐成容若集說補正一一駁其非﹐今加詳核之﹐亦各有是非也。劉疑經文言「事天地神明﹐無非卜筮之用」﹐是用卜筮﹔又云「大事有時日」﹐是不用卜筮﹐以爲不合。成駁謂卜牲與屍﹐仍用卜筮。此本注疏﹐然亦非止卜牲與屍也。說見上。劉疑此云「無非卜筮之用」﹐曲禮云「大饗不問卜」﹐周官大宰「祀五帝卜日大卜﹐大祭日﹖髙命龜」以爲不合﹐其謂與曲禮不合﹐是也﹐若周禮則不足據。成駁引曲禮鄭注謂「莫適卜」﹐屈曲禮以從周禮﹐不可從。劉疑魯有卜郊之文﹐郊特牲又有「用辛」之語﹐以爲不合。成駁引谷梁「上辛不從﹐則卜下辛」之說証之﹐是也。且郊特牲亦有卜郊之文﹐劉未考爾。劉疑「卜筮不相襲」﹑「大事卜﹑小事筮」﹐而洪致有「龜從筮從﹐龜逆筮逆」之文﹐簭人「凡國有大事﹐先筮而後卜大卜﹐凡小事﹖卜」以爲不合﹐其謂與洪致不合﹐是也﹐若周禮則不足據。成駁謂「卜筮不相襲﹐大事卜﹐小事筮」﹐謂卜﹐祭祀言之﹐謂大祭祀用卜﹐小祭祀用筮。曲禮「卜筮不相襲」亦爲卜日言之﹐其說恐武斷。劉疑「外事用剛日﹐內事用柔日」﹐郊特牲「社用甲」﹐召誥「丁巳郊﹐戊午社」﹐洛誥「戊辰烝丞祭歲」以爲不合﹐是也。成駁引崔氏謂外事指「用兵」﹐內事指「祭祀」﹐鄭氏以「甲午治兵」爲剛日之證﹐而不以「郊社」爲外事﹐皆系曲說﹐引之﹐非也。﹝卷九一﹐頁一一—一二﹞

子曰「牲牷禮樂齊盛﹐是以無害乎鬼神﹐無怨乎百姓。」

孔氏「孔氏」﹐原誤作「孔子」﹐今徑攺。解此節謂牲牷﹑禮樂﹑齊盛三者﹐皆不違龜筮。陳可大直謂「不違龜筮」句﹐在「牲牷﹑禮樂﹑齊盛」之下。郝仲輿謂「子曰」二字衍。俱未詳。﹝卷九一﹐頁一四—一五﹞

子曰「大人之器威敬。天子無筮﹐諸侯有守筮。天子道以筮﹐諸侯非其國不以筮。卜宅寢室﹐天子不卜處大廟。」

「天子無筮﹐諸侯有守筮﹐天子道以筮﹐諸侯非其國不以筮」﹐解家之解不一﹐惟項平甫解爲﹕「明曰『諸侯非其國不以筮』﹐筮韥不出國﹐是以有『守筮』。天子所在爲家﹐𨿽在道亦以筮﹐故無守筮也。」「卜宅寢室﹐天子不卜處太廟。」諸家尢解不一。注疏曰「諸侯受封乎天子曰國﹐而國惟宮室欲攺易者得卜之耳。天子建國之時﹐總卜其吉﹐不待更小處大廟所在﹐以具吉可知。」一說也。張子厚曰「諸侯適他國﹐惟卜寢宅而已。不卜處大廟﹐捨諸侯祖廟爲常﹐故不卜。」一說也。呂與叔曰「宗廟有定位﹐𨿽天子不卜﹐惟宅寢室則卜之。」一說也。項平甫曰「凡爲宮室者﹐寢室宅其中﹐宗廟處左。卜室者﹐卜其中而已﹐中定則左右可知﹐故但卜寢室之所宅﹐不卜宗廟之所處。𨿽天子之廟無卜也﹐諸侯以下可知。」一說也。按﹕諸﹝「諸」字下原誤衍「侯」字﹐今刪。﹞說仍當以注疏爲近﹐蓋謂諸侯得卜﹐攺易所宅之寢室﹔天子不卜﹐處大廟之地。所以然者﹐見諸侯亦卜﹐天子亦有不必卜者也。如張說諸侯適他國﹐館捨自有常處﹐豈能有多處以以待卜吉乎﹖如呂說﹐天子旣卜建國﹐前朝後寢卽建國之處﹐豈必又卜之。如項說卽是卜建國也﹐何以云「寢室」。故俱不從。﹝卷九一﹐頁一七—一八﹞

緇衣

陸徳明引劉瓛云「緇衣﹐公孫尼子所作」﹐然則篇中所有「子言之」﹑「子曰」者蓋公孫尼子也﹐不然﹐鮮不以爲孔子矣。因知記中他篇亦有「子曰」字者﹐本非冒爲孔子﹐不可便以爲孔子之言也。然安得有劉瓛其人者﹐篇篇指爲某人作哉﹖此篇旨趣𨿽平淺﹐然孔孟之義爲多﹐老莊之義猶少﹐未大倍於聖人之道﹐不可因其爲公孫尼子之作而遽少之也。馮氏﹑郝氏之徒﹐皆謂其理不純正﹐正以其知爲公孫尼子而云也。吁﹗豈非耳食哉。﹝卷九二﹐頁一﹞

子言之曰「爲上易事也﹐爲下易知也﹐則刑不煩矣。」子曰「好賢如緇衣﹐惡惡如巷伯﹐則爵不瀆而民作願﹐刑不試而民咸服。大雅曰『儀刑文王﹐萬國作孚』。」

「好賢」「惡惡」二句﹐可謂善於言詩矣。緇衣「敝﹐予又攺爲」「敝﹐予又攺造」「敝﹐予又攺作」﹐巷伯「投畀豺虎」「投畀有北」「投畀有昊」﹐其辭皆有加無已﹐正自相當﹐斯所以爲好惡之至也。﹝卷九二﹐頁二﹞

子曰「夫民﹐教之以徳﹐齊之以禮﹐則民有格心﹔教之以政﹐齊之以刑﹐則民有遁心。故君民者﹐子以愛之﹐則民親之﹔信以結之﹐則民不倍﹔恭以蒞之﹐則民有孫心。甫刑曰﹕『苗民匪用命﹐制以刑﹐惟作五虐之刑﹐曰法。』是以民有惡徳﹐而遂絕其世也。」

首言徳﹑禮﹑政﹑刑﹐仿論語兩言有恥無恥﹐蓋爲君上使民重恥而發﹐此去「恥」字﹐似失其意。﹝卷九二﹐頁三﹞

子曰「禹立三年﹐百姓以仁遂焉﹐豈必盡仁﹖詩云﹕『赫赫師尹﹐民具爾瞻。』甫刑曰﹕『一人有慶﹐兆民賴之。』大雅曰﹕『成王之孚﹐下土之式。』」

「豈必盡仁」﹐鄭氏謂「非本性能仁」﹐據語气此解爲合﹐餘皆曲解。然則其言有獘﹐類荀子之學也。﹝卷九二﹐頁四﹞

子曰「王言如絲﹐其出如綸﹔王言如綸﹐其出如綍。故大人不倡遊言。可言也﹐不可行﹐君子弗言也﹔可行也﹐不可言﹐君子弗行也。則民言不危行﹐而行不危言矣。詩云﹕『淑愼爾止﹐不﹖於儀。』」「﹖」﹐詩作「愆」﹐字通。

王言四句﹐比物精妙﹐可謂名言。﹝卷九二﹐頁五﹞

子曰「爲上可望而知也﹐爲下可述而志也﹐則君不疑於其臣﹐而臣不惑於君矣。尹吉曰﹕惟尹躬及湯﹐咸有一徳。詩云﹕『淑人君子﹐其儀不忒。』」至﹑志同。吉﹑告字之訛。

爲上可望而知﹐開誠布公﹐故臣不惑於其君。爲下可述而志﹐言行皆可述而志之﹐不敢有所欺蔽﹐故君不疑於其臣。﹝卷九二﹐頁八﹞

子曰「上人疑則百姓惑﹐下難知則君長勞。故君民者﹐章好以示民俗﹐愼惡以禦民之淫﹐則民不惑矣。臣儀行﹐不重辭﹐不援其所不及﹐不煩其所不知﹐則君不勞矣。詩云﹕『上帝板板﹐下民卒●。』小雅曰﹕『匪其止共﹐惟王之﹖。』

鄭氏曰「引君所不及﹐謂必使其君所行如堯舜也。煩所不知﹐謂必使其知慮如聖人也。凡告諭人當隨其才以誘之。」按﹕當時荀﹑韓一派原有此種議論﹐鄭依文以解之﹐是也。胡邦衡舉孟子「我非堯舜之道﹐不敢以陳於王前」折鄭爲誤﹐蓋孔﹑孟之言不可以律子書耳。﹝卷九二﹐頁九﹞

子曰「政之不行也﹐教之不成也﹐爵祿不足勸也﹐刑罰不足恥也﹐故上不可以褻刑而輕爵。得誥曰『敬明乃罰』。甫刑曰『播刑之不迪』。」

疏引皇氏曰「言在上政令所以不行﹐教化所以不成者﹐祇由君上爵祿加於小人﹐不足勸人爲善也。由刑罰加於無罪之人﹐不足恥其爲惡也。」此解是。馬彥醇及陳用之謂﹕政教者﹐爵刑之本﹐無政教﹐而徒加爵刑﹐故不足勸善恥惡。人君不可褻刑輕爵﹐當以教化先之。此解殊失語气﹐且下引書皆言刑事﹐則其重爵刑﹑非重政教可知。﹝卷九二﹐頁一一﹞

子曰「大臣不親﹐百姓不寧﹐則忠敬不足﹐而富貴已過也﹐大臣不治而邇臣比矣。故大臣不可不敬也﹐是民之表也﹔邇臣不可不愼也﹐是民之道也。君毋以小謀大﹐毋以遠言近﹐毋以內圖外﹐則大臣不怨﹐邇臣不疾﹐而遠臣不蔽矣。葉公之顧命曰﹕毋以小謀敗似大作﹐毋以嬖禦人疾莊後﹐毋以嬖禦士疾莊士﹑大夫卿士。」

忠敬皆屬君言﹐孔氏以忠屬臣言﹐非是。﹝卷九二﹐頁一二﹞

子曰「小人溺於水﹐君子溺於口﹐大人溺於民﹐皆在其所褻也。夫水近於人而溺人﹐徳易狎而難親也﹐易以溺人﹔口費而煩﹐易出難悔﹐易以溺人。夫民閉於人﹐而有鄙心﹐可敬不可慢﹐易於溺人﹐故君子不可以不愼也。大甲曰﹕『毋越厥命以自覆也』﹐『若虞機張﹐往省括於度則釋。』兌命曰﹕『惟口起羞﹐惟甲冑起兵﹐惟衣裳在笥﹐惟干戈省厥躬。』大甲曰﹕『天作孽﹐可違也﹐自作孽﹐不可以逭。』尹吉曰﹕『惟尹躬先﹐見於西邑夏﹐自周有終﹐相亦惟終。』」

此節之義﹐解者從來瞶瞶。荀子曰「君﹐舟也﹔民﹐水也。水能載舟﹐亦能覆舟。」此本其意﹐故以「溺」字爲說。解見下節。先言小人溺於水﹐此是譬意﹔解者皆以溺水﹑溺口﹑溺民三者並言﹐其言溺水意﹐似戒人勿戲水弄潮﹐恐致溺身者﹐全不分主客可笑。再言君子溺於口﹐亦是陪意﹔大人溺於民﹐乃是正意也。蓋謂水之易狎而易以溺人﹐與口之易出而易以溺人﹐民之易慢而易溺人一也。「故君子不可不愼」﹐謂君子愼於口而謹言﹐大人愼於民而敬民也。君子統大人言「溺水」是譬意﹐故結局不言小人不可不愼﹐「溺口」亦是陪意﹐故下獨言「溺民」之義。﹝卷九二﹐頁一六﹞

子曰「民以君爲心﹐君以民爲體﹔心莊則體舒﹐心肅則容敬。心好之﹐身必安之﹔君好之﹐民必欲之。心以體全﹐亦以體傷﹔君以民存﹐亦以民亡。詩云﹕『昔吾有先正﹐其言明且淸﹐國家以寧﹐都邑以成﹐庶民以生。誰能秉國成﹐不自爲正﹐卒勞百姓。』君雅曰﹕『夏日暑雨﹐小民惟曰怨﹔資冬祁寒﹐小民亦惟曰怨。』」雅作「牙」﹐資書作「咨」﹐祈﹐書作「祁」﹐末「怨」字之下﹐按﹕書闕一「咨」字。

君以民存亦以民亡﹐卽荀子水能載舟﹐亦能覆舟之義。則上節「溺」字是本荀子爲說﹐而「溺水」是譬意﹐「溺口」亦是陪意﹐甚彰明矣。﹝卷九二﹐頁一八﹞

子曰「下之事上也﹐身不正﹐言不信﹐則義不壹﹐行無類也。」

身不正﹐故義不壹。言不信﹐故行無類也。無類謂不類其信﹐下章多言言行﹐故分屬之。﹝卷九二﹐頁一九﹞

子曰「言有物而行有格也﹐是以生則不可奪志﹐死則不可奪名。故君子多聞﹐質而守之﹔多志﹐質而親之﹔精知﹐略而行之。君陳曰﹕『出入自爾師虞﹐庶言同。』詩云﹕『淑人君子﹐其儀一也。』」

「多聞」一段仿論語「蓋有不知而作之者」章爲說。「多聞﹐質而守之」﹐多聞擇其善者而從之也。「多志﹐質而親之」﹐多見而識之也。「精知﹐略而行之」﹐則非不知而作之者矣。﹝卷九二﹐頁一九﹞

子曰「惟君子能好其正﹐小人毒其正。故君子之朋友有鄕﹐其惡有方。是故邇者不惑﹐而遠者不疑也。詩云『君子好仇』。」

此言君子擇交之道。﹝卷九二﹐頁二一﹞

子曰「輕絕貧賤﹐而重絕富貴﹐則好賢不堅﹐而惡惡不著也。人𨿽曰不利﹐吾不信也。詩云﹕『朋友攸攝﹐攝以威儀。』」

此言君子擇交之道。﹝卷九二﹐頁二一﹞

子曰「私惠不歸徳﹐君子不自臯焉。詩云﹕『人之好我﹐示我周行。』」

私惠不歸徳﹐謂但以私惠及賢﹐而不歸誠於其徳﹐是徒悅賢而不能舉﹐子思所謂「以犬馬畜伋」是也﹐故君子不自臯焉。鄭氏謂「褻瀆邪辟之物﹐是爲不歸於徳」﹐甚迂﹐乃諸家從之。或云不歸本於道徳﹐或云不合於道徳之公﹐皆牽彊添設﹐不協文理。﹝卷九二﹐頁二二﹞

子曰「苟有車﹐必見其軾﹔苟有衣﹐必見其敝﹔人苟或言之﹐必聞其聲﹔苟或行之﹐必見其成。葛覃曰『服之無射』。」

「苟有車﹐必見其軾」﹐言有於此﹐必彰於彼也。「苟有衣﹐必見其敝」﹐言有其始﹐必要其終也。人言必聞其聲﹐猶車必見其軾也﹔人行必見其成﹐猶衣必見其敝也﹐以著言易不可輕發﹐行難必當有終也。注疏謂人之言行必愼其終﹐未免不包有車見軾之諭。宋儒以言行貴誠實爲言﹐於有衣見敝之諭﹐又不協。﹝卷九二﹐頁二三﹞

子曰「言從而行之﹐則言不可飾也﹔行從而言之﹐則行不可飾也。故君子寡言﹐而行以成其信﹐則民不得大其美而小其惡。詩曰﹕『白圭之玷﹐尙可磨也﹔斯言之玷﹐不可爲也。』小雅曰﹕『允矣君子﹐展也大成。』君奭曰﹕『在昔上帝﹐周田觀文王之徳﹐其集大命於厥躬。』」寡舊讀爲顧﹐今如字﹐周作割﹐田觀作申勸﹐皆誤。

寡言而行以成其信﹐卽論語「古者言之不出﹐恥躬之不逮」之義。﹝卷九二﹐頁二四﹞

子曰「南人有言曰﹕人而無恆﹐不可以爲卜筮。古之遺言與﹖龜筮猶不能知也﹐而況於人乎﹗詩云﹕『我龜旣厭﹐不我告猶。』兌命曰﹕『爵無及惡徳﹐民立而正事。』『純而祭祀﹐是爲不敬。事煩則亂﹐事神則難。』易曰﹕『不恆其徳﹐或承之羞。恆其徳偵﹐婦人吉﹐夫子凶。』」

此本論語而變其說﹐以「不可以作巫醫」爲不可以爲卜筮﹐蓋因論語下有不占之文﹐而遂牽合爲不可爲卜筮也。復誤解「不占」之義﹐謂無恆者於龜筮猶不能知之﹐以占卜筮而況於人乎﹖此言本欠達﹐所以注疏諸家又皆誤解爲﹕龜筮猶不能知無恆之人﹐若然則龜筮僅能知君子﹐不能知小人﹐何以爲神物﹖而卜筮亦僅君子用之﹐小人不用矣﹐益不可通。馬彥醇因此並謂論語「不可作巫醫」亦是謂﹕巫醫不能治無恆之人﹐若然﹐君子多在世﹐小人多不在世矣﹐更足拊掌。篇中所引逸書之辭﹐說俱見古文尙書。﹝卷九二﹐頁二六﹞

奔喪

鄭氏曰「奔喪者﹐實逸曲禮之正篇。」按﹕此篇鄭以爲文似儀禮﹐遂以爲十七篇之逸﹐不知此文比儀禮有句調﹐非是一手也。喪禮此事自不可少。﹝卷九三﹐頁一﹞

奔喪之禮﹕始聞親喪﹐以哭答使者﹐盡哀。問故﹐又哭盡哀。遂行﹐日行百里﹐不以夜行﹐惟父母之喪﹐見星而行﹐見星而捨。若未得行﹐則成服而後行。過國至竟﹐哭盡哀而止。哭辟市朝﹐望其國竟哭。

此言奔父母喪之禮﹐鄭氏曰「親父母也。𨿽非父母﹐聞喪而哭﹐其禮亦然。」孔氏曰「此一節論初聞之節﹐五服皆然﹐以下別曰惟父母﹐則知其前兼五服也。」注疏之說滯而謬。「日行百里﹐不以夜行」﹐上文指父母之喪言﹐又言惟父母之喪﹐見星而行﹐見星而捨者﹐謂惟父母之喪𨿽不夜行﹐晨昏猶必見星爲行止也﹐則奔他喪不夜行﹐且不必見星可知。不見星﹐則不必百里亦可知。晨昏不見星行﹐日不能百里。古人之文一直說去﹐而其中又自爲轉折﹐𨿽繁不亂﹐豈有言親喪﹐又忽言五服﹐又言親喪﹐如是之無倫次者乎﹖「望其國竟哭」﹐亦皆指奔父母之喪言﹐鄭謂「斬衰」亦非﹐蓋以下云「齊衰望鄕而哭也」﹐詳本文。﹝卷九三﹐頁二—三﹞

奔喪者非主人﹐則主人爲之拜賓送賓。

告就次﹐次卽位也。鄭氏謂「倚廬」﹐非。「奔喪者非主人」二句﹐諸本皆連下節﹐今依徐氏集注屬上爲一節﹐甚當。蓋云「則主人爲之拜賓送賓」﹐卽承上拜賓﹑送賓之文爲說。下「奔喪者自齊衰以下」﹐乃另起爲一節也。「非主人」謂非嫡長主喪之人﹐卽眾主人是也。喪禮倠嫡長稱主人﹐其餘諸弟子稱眾主人。賓爲此眾主人奔喪始至而來﹐仍是主人拜賓送賓﹐眾主人不敢與也。陳可大謂「非主人」爲其餘或親或疏之屬﹐甚混﹐郝仲輿謂期功以下之親﹐徐伯魯旣知以此二句連上節﹐乃亦謂非父母之喪之人﹐皆非。如其說﹐下節自齊衰以下﹐又曰有賓則主人拜賓送賓﹐不爲重復乎﹖﹝卷九三﹐頁六﹞

奔喪者自齊衰以下﹐入門左中庭北面哭盡哀。免麻於序東﹐卽位袒﹐與主人哭成踴。於又哭﹑三哭皆免袒﹐有賓則主人拜賓﹑送賓。丈夫婦人之待之也﹐皆如朝夕哭﹐位無變也。

齊衰以下﹐謂自齊衰不杖期以下﹐至大小功緦麻之親也。郝仲輿旣以「非主人」爲期功以下之親﹐於此無以通之﹐乃謂「如繼父出母之類」﹐殊迂。觀此於齊衰以下﹐又言「有賓則主人拜賓送賓」﹐則上二句屬上節﹐爲眾主人可知矣。﹝卷九三﹐頁七﹞

奔母之喪﹐西面哭盡哀﹐括發袒﹐降堂東卽位﹐西鄕哭﹐成踴。襲免絰於序東﹐拜賓送賓﹐皆如奔父之禮﹐於又哭不括發。

喪服小記「奔母喪不括發」與此異。﹝卷九三﹐頁八﹞

婦人奔喪﹐升自東階﹐殯東西面坐﹐哭盡哀。東髽﹐卽位﹐與主人拾踴。

「升自東階」別於男子也﹐鄭氏謂「東面之階」﹐非是。其謂東面之階者﹐據雜記「升自側階」之文﹐不知彼以主君在阼﹐故言婦人升自側階﹐此處所言﹐豈得附合之。東髽﹐鄭氏曰「髽於東序﹐不髽於房﹐變於在室者也。」陸農師曰「不言髽於某所﹐以關貴賤。按﹕士喪禮婦人髽於室﹐而喪大記曰婦人髽帶麻於房中﹐鄭氏謂蓋諸侯之禮﹐然則房中蓋東房也﹐於室亦室之東。」愚按﹕陸謂士禮於室東﹐諸候禮於東房﹐此言其常也。鄭謂東序﹐變於在室﹐上男子襲絰於序東﹐免麻子序東。當以鄭說爲優。與主人拾踴﹐鄭氏曰「賓客之位」﹐陸農師曰「外女子也」﹐陸說更明。﹝卷九三﹐頁八﹞

奔喪者不及殯﹐先之墓﹐北面坐坐﹐哭盡哀。主人之待之也﹐卽位於墓左﹐婦人墓右﹐成踴﹐盡哀﹐括發﹐東卽主人位﹐絰絞帶﹐哭成踴﹐拜賓﹐反位﹐成踴﹐相者告事畢。

此明父母葬後﹐嫡子奔喪之禮。注疏曰「此奔喪者身是嫡子﹐故經云「拜賓反位成踴」﹐若非嫡子﹐則不得拜賓也。主人之待之﹐謂在家者也。」此說是。蓋主喪之人謂之主人﹐在家之人亦可謂之主人﹐下「東卽主人位」﹐此主人乃指主喪之人﹐二主人不可油。陸農師謂此言眾主人奔喪﹐主人之待之也﹐正言主人﹐反以鄭在家之說爲誤﹐非也。且下東卽主人位﹐此主人益說不去矣。按﹕上言嫡子奔喪﹐次言自齊衰以下奔喪﹔此言嫡子不及殯﹐下亦言齊衰以下不及殯﹐章法井然。若眾主人奔喪與不及殯﹐自同嫡子可知﹐故不復另說﹐所異者惟主人爲之拜賓送賓一事﹐上節所以特明之耳。﹝卷九三﹐頁一○﹞

遂冠﹐歸﹐入門左﹐北面哭盡哀﹐括發﹐袒﹐成踴﹐東卽位﹐拜賓﹐成踴。賓出﹐主人拜送。有賓後至者﹐則拜之﹑成踴﹐送賓如初。眾主人兄弟皆出門﹐出門哭止﹐相者告就次。於又哭﹐括發﹐成踴。於三哭﹐猶括發﹐成踴。三日成服﹐於五哭﹐相者告事畢。

喪服小記云「三日而五哭袒」﹐注疏云五哭者﹐初至哭﹐與明日又明日之朝夕而五也。三袒者﹐初至袒﹐與明日又明日之朝而三也。此篇上節云於又哭﹐括發﹐袒﹐成踴。於三哭﹐猶括發﹐袒﹐成踴。兩成踴上應有「袒」字﹐文不備耳﹐說見下。「三日成服﹐於五哭」﹐注疏云初至爲一哭﹐明日爲二哭﹐又明日爲三哭﹐又明日成服之日爲四哭﹐又明日爲五哭﹐不數夕哭。按﹕此節之說成服前三哭皆在朝﹐括發袒成踴﹐餘二哭則否﹐卽小記所謂「三袒」也﹐惟較小記多二日哭﹐與之異。但小記何以不連言成服之哭﹐此節何以連言成服後之哭﹐殊不可曉。大抵三哭﹑五哭之文﹐本文不甚爲典要﹐言三哭﹐則此後成服尙有哭﹔言五哭﹐則此後朝夕尙有哭﹐或舉其重者爲言則可耳。陸農師解此節「五哭」﹐不數初至之哭﹐爲成服前兩日朝夕哭﹐成服之朝又一哭﹐不知此篇之文皆以「於又哭」爲起﹐是明以「初至之哭」爲一哭矣。陸說背戾本文﹐非也。按﹕上第二節

至於家﹐入門曰括發袒成踴﹐猶括發袒成踴﹐此爲父袒也。第三節

奔喪者自「齊衰以下」曰於又哭﹑三哭皆免袒﹐此爲他喪亦袒也。故下節齊衰以下不及殯﹐亦曰免袒﹐成踴﹐猶免袒成踴﹐所以應第三節

也。此節奔喪者不及殯﹐亦當曰括發袒成踴﹐猶括發袒成踴以應第二節

文。今少二「袒」字﹐此是文略不詳﹐或失記耳﹐不必油。鄭氏因此節無袒字﹐遂謂下節二袒字衍﹐不知不獨應上第二節

應有袒﹐且他喪亦袒﹐父喪反不袒乎﹖若謂下節袒字衍﹐則第三節

袒字何不亦云衍乎﹖故與其謂下節爲衍﹐曷若謂此爲略之爲當也。﹝卷九三﹐頁一○—一二﹞

爲母所以異於父者﹐壹括發﹐其餘免以終事﹐他如奔父之禮。

「爲母﹐所以異於父」一段﹐承上不及殯言﹐共爲一節。鄭氏曰「明及殯﹑不及殯﹐其異者同」﹐非也。上奔母之喪節﹐此是及殯者已言又哭﹐不括發矣。﹝卷九三﹐頁一二﹞

聞喪不得奔喪﹐哭盡哀﹐問故﹐又哭盡哀。乃爲位﹐括發﹐袒﹐成踴﹐襲絰絞帶卽位﹐拜賓反位成踴。賓出﹐主人拜送於門外﹐反位。若有賓後至者﹐拜之成踴﹐送賓如初。於又哭﹐括發﹐袒﹐成踴﹔於三哭﹐猶括發﹐袒﹐成踴﹐三日成服﹐於五哭﹐拜賓送賓如初。

按﹕此言「五哭」亦同上文。鄭氏曰「言五哭者﹐以近公事﹐五日哀殺﹐亦可以止。」此附會之說也。﹝卷九三﹐頁一五﹞

若除喪而後歸﹐則之墓﹐哭﹐成踴﹐束括發袒絰﹐拜賓﹐成踴﹐送賓反位﹐又哭盡哀﹐遂除﹐於家不哭。主人之待之也﹐無變於服﹐與之哭﹐不踴。

聞親喪﹐公事私事俱可已﹐奚有不得奔喪者﹖若謂除喪後歸﹐益非教孝之義矣。記者此兩段文得毋過於周詳乎﹖鄭氏以「遂除」句絕﹐謂「除於墓」﹐是﹐然云「於家不哭」﹐則匪人情。﹝卷九三﹐頁一六﹞

若所爲位家遠﹐則成服而往。

設弔者之位﹐與己之哭泣行禮之次﹐皆謂之「位」。凡聞喪爲位者﹐惟父母之喪不待爲位哭﹐齊衰以下之喪卽位哭﹐行禮如此。三日五哭﹐初聞喪哭﹐明日又明日朝夕哭也。陸農師曰「言卒喪輕故也」﹐郝仲輿曰「三日不俟成服﹐五哭終者﹐哀殺於親喪。」愚按﹕不止此二義﹐前文五哭三袒﹐此不言袒﹐亦是殺於親喪﹐蓋惟初聞喪一袒也。鄭氏曰「不五朝哭而數朝夕備五哭而止﹐亦爲急奔喪。」按﹕下記五哭三袒﹐亦以三袒不同於此耳。若止論「三日五哭」﹐則小記亦豈爲急奔耶﹖鄭之附會皆此類也。﹝卷九三﹐頁一八—一九﹞

齊衰﹐望鄕而哭﹔大功﹐望門而哭﹔小功﹐至門而哭﹔緦麻﹐卽位而哭。

上章云「望其國竟哭」﹐總言父母也。此云「齊衰」﹐亦總言父母也。蓋先時皆不分斬齊﹐如論語「子見齊衰者」﹑孟子「齊疏之服」是也。此篇不見斬衰孛﹐惟言齊衰以下﹐及此節首言齊衰﹐皆據古義而言也。其云望鄕而哭﹐與望其國竟哭不同者﹐又必別一說而引之於此耳﹐不必附會爲說也。又雜記云「大功見鄕而哭」與此亦不同﹐說見雜記。﹝卷九三﹐頁二一﹞

哭父之黨於廟﹐母妻之黨於寢﹐師於廟門外﹐朋友於寢門外﹐所識於野張帷。或曰﹕母之黨於廟。

檀弓云「兄弟﹐吾哭諸廟。父之友﹐吾哭諸廟門之外。師﹐吾哭諸寢。朋友﹐吾哭諸寢門之外。所知﹐吾哭諸野。」此文「於寢」﹐易師而言母妻之黨「於廟門外」﹐易父之友而言師較長者﹐必在後之人取前說而正之也。鄭孔以彼爲「異代禮」﹐非矣。惟「所識於野」增張帷之說﹐益迂。又檀弓云「有殯﹐聞遠兄弟之喪﹐哭於側室﹐若無殯則在寢。」此文於廟之說亦較長。鄭氏謂黨爲「族類無服者」﹐亦非。此一節不涉奔喪之事。﹝卷九三﹐頁二二﹞

與諸侯爲兄弟﹐亦爲位而哭。凡爲位者壹袒。

按﹕王制天子至士庶殯葬日數﹐有七五三之分﹐雜記公大夫士踴數﹐亦有七五三之分﹐此言哭天子諸侯卿大夫日數﹐亦如此分﹐正是一類語。鄭氏謂臣哭君﹐「尊卑日數之差」﹐是也。觀下接「大夫哭諸侯」可見。陸農師謂「哭親之數」﹐非也。「與侯兄弟」﹐謂同姓之卿大夫仕於他國者。﹝卷九三﹐頁二四﹞

所識者弔﹐先哭於家而後之墓﹐皆爲之成踴﹐從主人北面而踴。

小記云「所知之喪﹐則哭於宮﹐而後之墓。」此與同。從主人北面而踴﹐不拾可知。﹝卷九三﹐頁二五﹞

凡喪﹐父在﹐父爲主﹔父沒﹐兄弟同居﹐各主其喪。親同﹐長者主之﹔不同﹐親者主之。

「父在父爲主」﹐如子有妻子之喪﹐則父爲主。父沒﹐兄弟𨿽同居﹐兄不主弟之妻﹐子之妻自主之﹐可也。然父母𨿽沒﹐若親同﹐亦長者主之﹐如兄弟之親同﹐凡喪必推長者爲主是也。惟親不同﹐乃親者主之﹐如兄公與弟妻之親不同﹐則任夫之親者主之﹐伯叔與侄之親不同﹐則任親父之親者主之是也﹐如此解則上下之呼應相通。鄭氏謂親同長者主之爲「昆弟之喪﹐宗子主之」﹐是已。謂不同親者主之﹐爲「從父昆弟之喪」﹐旣謂昆弟之喪﹐長子主之﹐則從父昆弟之喪自不得與﹐何必又申之乎﹖此節亦不涉奔喪之事﹐觀上「凡喪」二字可見。郝仲輿必以爲喪主人不在之禮﹐其說曰「妻子之喪﹐父在則父爲主。按﹕妻子之喪﹐父在應得爲主﹐不因其子之出也。」不可通。﹝卷九三﹐頁二六﹞

聞遠兄弟之喪﹐旣除喪而後聞喪﹐免袒﹐成踴﹐拜賓則尙左手。無服而爲位者﹐惟嫂﹑叔及婦人降而無服者麻。

檀弓云「子思之哭嫂也﹐爲位。」此與同。﹝卷九三﹐頁二七﹞

問喪

問喪者取後「或問」名篇﹐方性夫謂鄰里爲之糜粥以飲食之﹐卽「鄰里問之之事」﹐曲說非理。此篇言喪只重一「哀」字﹐與「喪﹐與其易也﹐寧戚」﹑「喪及﹐致乎哀而止」同義﹐不悖聖賢之旨。﹝卷九四﹐頁一﹞

親始死﹐雞斯徒跣﹐扱上﹖﹐交手哭。惻怛之心﹐痛疾之意﹐傷腎幹肝焦肺﹐水漿不入口﹐三日不舉火﹐故鄰里爲之糜粥以飲食之。夫惱哀在中﹐故形變於外也﹐痛疾在心﹐故口不甘味﹐身不安美也。

按﹕素問云「藏精於腎﹐恐則精郤」﹐故此爲傷腎。又云「肝主身之筋膜﹐肝熱則筋膜幹」﹐故此爲幹肝。又云「有所亡失﹐所求不得﹐則發肺鳴﹐鳴則肺熱葉焦」﹐故此爲焦肺。用字實有證。陸農師曰「傷﹐傷而已﹐幹爲甚。幹﹐猶可也﹐焦又甚。」失其義矣。「鄰里爲之糜粥以飲食之」﹐卽承上「不舉火三日」言﹐三日不舉火﹐言其經鄰里勸助飲食。言其權勸助者﹐鄰里之義﹐食不食在己﹐固不相妨也。孔氏慮其與「三日不食」之義相妨﹐故又指爲「旁親以下」﹐如其說﹐全與上文不接矣。且期功之喪三不食﹑再不食而已﹐乃動煩鄰里爲糜粥﹐豈近人情﹖甚矣﹗孔說之固也。﹝卷九四﹐頁一—二﹞

三日而斂﹐在牀曰屍﹐在棺曰柩﹐動屍舉柩﹐哭踴無數。惻怛之心﹐痛疾之意﹐惱哀志懣气盛﹐故袒而踴之﹐所以動體﹑安心﹑下气也。婦人不宜袒﹐故發胸﹑擊心﹑爵踴﹐殷殷田田﹐如壞墻然﹐惱哀痛疾之至也。故曰「辟踴哭泣﹐哀以送之﹐送形而往﹐迎精而反」也。其往送也﹐望望然﹑汲汲然如有追而弗及也。其反哭也﹐皇皇然若有求而弗得也。故其往送也如慕﹐其反也如疑。求而無所得之也﹐入門而勿見也﹐上堂又勿見也﹐入室又勿見也﹐亡矣﹗喪矣﹗不可復見已矣﹗故哭泣辟踴﹐盡哀而止矣。心悵焉﹐愴焉﹐惚焉﹐愾焉﹐心絕志惱而己矣。

「安心下气」﹐應「志懣气盛」﹐「袒」﹑「踴」則志之憤懣者藉以舒﹐故曰「安心」﹐气之盈塞者藉以達﹐故曰「下气」﹐皆情之自然﹐與勢之不得不然者。此最善體貼以爲言也﹐而其痛深處亦正在此。不知者認「安」下爲「善」字而疑之﹐故郝仲輿以記文爲迂﹐而吳幼淸解「安心」爲「安靜其心」也。上言男袒﹐此言婦人不宜袒﹐而其哀則一「發胸擊心爵踴﹐殷殷田田﹐如壞墻然﹐惱哀痛疾之至也﹐故曰辟踴哭泣﹐哀以送之」﹐此言送葬反哭之義。「精」卽易傳所謂精气爲物之精﹐若有物焉﹐故曰「迎」﹐以孝子之情言﹐於理固無礙。﹝卷九四﹐頁四—五﹞

祭之宗廟﹐以鬼享之﹐徼幸復反也。成壙而歸﹐不敢入處室﹐居於倚盧﹐哀親之在外也。寢苫枕塊﹐哀親之在土也。故哭泣無時﹐服勤三年﹐思慕之心﹐孝子之志也﹐人情之實也。

此言虞祭至終喪之義。﹝卷九四﹐頁五﹞

或問曰「免者以何爲也﹖」曰「不冠者之所服也。禮曰﹕『童子不緦﹐惟當室緦。』緦者其免也﹐當室則免而杖矣。」

言「免」爲不冠者之所服﹐人遇凶禮﹐不冠則加免﹐免所以代冠也。然則亦有未冠而免者﹐童子是也。禮曰「童子不緦﹐惟當室緦」﹐凡緦者必免﹐苟童子當室則免而且杖矣。解者多不甚楚﹐故詳之。本是言「免」﹐末增出「杖」字﹐又起下文杖之意﹐妙義環生。﹝卷九四﹐頁八﹞

或問曰「杖者何也﹖」曰「竹﹑桐一也。故爲父苴杖﹐苴杖﹐竹也﹔爲母卻杖﹐削杖﹐桐也。」或問曰「杖者以何爲也﹖」曰「孝子喪親﹐哭泣無數﹐服勤三年﹐身病體羸﹐以杖扶病也。則父在不敢杖矣﹐尊者在故也﹔堂上不杖﹐辟尊者之處也﹔堂上不趨﹐示不遽也。此孝子之志也﹐人情之實也﹐禮義之經也﹐非從天降也﹐非從地出也﹐人情而已矣。

言喪﹐以哀爲主。哀從人情﹐而出於天地﹐皆無與也﹐可謂眞實切至之言。﹝卷九四﹐頁一○﹞

服問

按﹕篇名服問﹐以其首「首」字﹐原誤作「有」﹐今徑攺。章引傳文四句作問﹐而答之以其義﹐故名服問﹐不必文中定露問也。說者謂本有問辭﹐記者但記其所答之辭﹐不復記其所問﹐殊無謂。此篇周詳精確﹐多搜括零星事義﹐爲喪服禮文之所末備者﹐誠可尙也。且說典制之文﹐而能絕去皮腐﹐姿致橫生﹐亦是周秦妙筆﹐恨其不能多耳。﹝卷九四﹐頁一○—一一﹞

傳曰﹕有從輕而重﹐公子之妻爲其皇姑。有從重而輕﹐爲妻之父母。有從無服而有服﹐公子之妻爲公子之外兄弟。有從有服而無服﹐公子爲其妻之父母。

此所謂傳﹐蓋古書舊文﹐如後人亦稱經書爲傳﹐不必定是傳也。若謂此文爲大傳所有﹐卽是大傳﹐下節非大傳所有﹐而稱傳則如何﹖公子之外兄弟﹐謂母舅之子及從母之子也﹐此等皆稱外兄弟﹐其服相爲緦。喪服記云「夫之所爲兄弟服﹐妻皆降一等」﹐故夫與母舅之子及從母之子爲外兄弟﹐皆服緦﹐妻則無服。今公子被厭﹐不服己母之外家而妻爲之服緦﹐是從無服而有服也。鄭氏直謂外弟爲「公子之外祖父母﹐從母」﹐謬。郝仲輿謂卽「公子妻之兄弟﹐不言兄弟而言公子者﹐從夫也」﹐攺易本文之稱﹐亦謬。﹝卷九四﹐頁一一—一二﹞

傳曰﹕母出﹐則爲繼母之黨服﹔母死﹐則爲其母之黨服。爲其母之黨服﹐則不爲繼母之黨服。

「母死」與「其母」﹐皆指親母﹐注疏是。陳可大謂「母死」爲繼母﹐「其母」爲出母﹐謬。禮爲出母齊衰杖期﹐而爲父後者無服﹐必不尙爲其黨可知﹐不因厭於繼母也。若因繼母死﹐遂爲出母之黨﹐不爲繼母之黨服﹐是知有母而不知有父矣。因思記中每有可爲兩解之文﹐惟取一解之合理者可也。然於此正見古人立言之妙﹐大扺其文不爲徑露﹐多委婉含蓄故也。若一見眾口僉同﹐則無他解者﹐其理𨿽正﹐而其文則索然寡味矣。此段句法亦蟬聯搖曳。﹝卷九四﹐頁一三—一四﹞

三年之喪旣練矣﹐有期之喪旣葬矣﹐則帶其故葛帶﹐絰期之絰﹐服其功衰。有大功之喪﹐亦如之。小功﹐無變也。

「有大功之喪﹐亦如之」﹐注疏亦謂帶其葛帶﹐絰期之絰﹐若是﹐則兼父練﹑母葬言。然不若單承父練言語意爲協。謂三年喪﹐練後遇大功之喪﹐始死亦麻﹐旣葬帶其故葛帶﹐而絰大功之葛絰﹐服其功衰﹐故曰「亦如之也」。﹝卷九四﹐頁一七﹞

麻之有本者﹐變三年之葛。

承上「三年練後﹐遇大功以上之喪」言也。大功以上之喪﹐始死﹐其要絰之麻不斷本﹐得易三年之葛帶﹐蓋麻之有本﹐重於三年之葛故也。若葬後﹐則仍帶其故葛帶矣。郝仲輿曰「喪服小記云『斬衰之葛與齊衰之麻同﹐齊衰之葛與大功之麻同﹐皆兼服之』﹐卽此也。」按﹕郝引彼證此﹐皆誤。﹝卷九四﹐頁一八﹞

旣練﹐遇麻斷本者﹐於免絰之﹐旣絰去經。每可以絰必絰﹐旣絰﹐則去之。

又承上言三年練後﹐遇大功以上之喪。麻有本者﹐旣變三年之葛帶矣﹐則小功以下麻斷本者﹐情輕無變三年之葛帶可知。然亦有變者﹐首絰是也。蓋以練無首絰﹐惟有冠。「於免絰之」者於初喪當免﹐加小功之麻絰﹐此謂殮時也。「旣免去經」者﹐謂殮畢也。「每可以絰必絰」者﹐謂殯葬時也。「旣絰﹐則去之」者﹐謂殯葬畢也。凡去絰之後皆仍服三年練冠﹐故下節又以「小功不易喪之練冠」明之。旣練﹐遇麻斷本﹐據義尙當云旣練﹐遇小功之喪耳。今以麻斷本代小功之喪﹐旣使文不平衍﹐又兼小功之喪麻斷本﹐又對映大功之喪麻有本﹐殊妙。於免絰之以下﹐句法層疊﹐音節歷落﹐亦可玩。﹝卷九四﹐頁一九﹞

小功不易喪之練冠﹐如免﹐則絰其緦小功之絰﹐因其初葛帶。緦之麻不變小功之葛﹐小功之麻不變大功之葛﹐以有本爲稅。

又承上﹐恐人以練冠爲可易﹐故申明之。「小功不易喪之練冠」﹐申明上「旣免去絰」﹑「旣絰則去之」之義也。「如免﹐則絰其緦小功之絰」﹐申明上「於免絰之」﹑「每可以絰必絰」之義也。兼言緦者﹐恐人以免絰不及緦故也。小功不易喪之練冠﹐則大功可易矣。雜記云「有三年之練冠﹐則以大功之麻易之。」是也。此言首絰也﹐「因其初葛帶」者﹐前以期初喪用麻變葛﹐旣葬還舊葛﹐故曰故。此小功以下﹐初喪﹐亦不變葛﹐故曰初。上言小功變﹐正指此﹐何也﹖緦之麻不變小功之葛﹐小功之麻不變大功之葛﹐況三年乎﹖此以麻之無本﹐故與葛同。若大功之麻得變三年之葛﹐則以有本者重於葛﹐乃爲之稅葛耳﹐此言要絰也。稅音脫﹐卽孟子「不稅冕而行」之稅﹐下卒哭之稅﹐及稅齊衰皆同﹐鄭氏謂「易」﹐方性夫謂「息」﹐皆非。﹝卷九四﹐頁二○﹞

殤﹕長﹑中﹐變三年之葛。終殤之月算﹐而反三年之葛。是非重麻﹐爲其無卒哭之稅。下殤則否。

又承上言緦小功不得變三年之葛﹐而亦有得變者﹐殤長﹑中是也。殤長﹑中本服大功﹐降而爲小功男曁婦長殤。﹑緦婦中殤。﹐於是以殤服麻絰帶﹐變三年之葛。終此小功緦月算﹐然後乃反三年之葛。夫麻以有本爲重﹐方得易葛。此無本得易葛者﹐是非重此無本之麻﹐乃爲降服小功緦無卒哭脫麻之禮﹐故以麻終月數也。若大功下殤降服緦麻﹐𨿽亦無卒哭之稅﹐然情輕則否。降服緦與成人小功以下等﹐則又以麻之無本而不變。所謂「小功無變」者也。以上四節會合諸解而折中以鄙意似較明﹐於此見古人言禮委曲周詳﹐妙義如環豈﹐後人所能及。﹝卷九四﹐頁二一﹞

君爲天子三年﹐夫人如外宗之爲君也。世子不爲天子服。

據義當云「君爲天子三年﹐夫人期耳」﹐乃取諸侯外宗之婦爲君之禮﹐比夫人爲天子之禮﹐而曰「夫人如外宗「外」字下原敓「宗」字﹐之補。之爲君也」。古人說禮說服制﹐必不欲爲板腐如此﹐所以其文千載如新﹐使後人爲之﹐甫出數語﹐便已陳爛矣。君爲天子三年﹐孔氏謂此喪服正文爲「喪夫人如外宗之爲君」起文﹐不知此兼爲「世子不爲天子服」起文也。郝仲輿曰「世子不爲天子服﹐此禮近迂。大夫之適子爲君服如士﹐安得諸侯世子於天子獨無服乎﹖」愚按﹕世子若爲天子服亦斬﹐則是有二君矣﹐非大夫之適子可比也。記文此句大義森然﹐直發諸喪禮所未發﹐郝妄駁之﹐不可不辧。﹝卷九四﹐頁二三﹞

君所主﹕夫人妻﹐大人﹐適婦。

「夫人妻」卽諸侯夫人。云「夫人﹑妻」者言之法﹐蓋夫人主他人言﹐妻主君言。若單言夫人﹐則與下子與婦不類﹐若單言妻﹐非記者所宜稱﹐故曰夫人﹑妻。諸儒皆不諭﹐鄭氏謂言妻「見大夫以下亦爲此三人爲喪主」﹐夫大夫以下三人爲喪主何必見乎﹖陳可大謂「夫人者﹐君之適妻」﹐陸農師謂曲禮云「公候有夫人﹐有世婦﹐有妻﹐有妾」。皆非。﹝卷九四﹐頁二四﹞

大夫之適子爲君﹑夫人﹑大子﹐如士服。

此因世子不爲天子服﹐恐大夫之適子亦不爲君服﹐故特明之。鄭氏曰「大夫不世﹐子不嫌也。」此說亦未然﹐大夫固不世﹐卽大夫亦不嫌﹐惟爲君乃嫌耳。﹝卷九四﹐頁二四﹞

君之母﹐非夫人﹐則羣臣無服。惟近臣及僕驂參乘從服﹐惟君所服﹐服也。

古最嚴嫡﹑妾之辧﹐如公子爲其母練冠麻衣縓緣﹐庶子爲後「後」字下﹐原誤衍「母」字﹐今刪。爲其母緦。及於後代﹐法制彌寬﹐庶於皆得爲其母三年矣。此節之義﹐注疏引春秋「夫人風氏薨」﹐主谷梁「子爵於母」「以妾爲妻」之辧﹐而以左氏「子以母貴」﹑公羊「其母得夫人」之說爲非。然由後世觀之﹐則左氏﹑公羊之說﹐豈嘗非耶﹖惟君所服﹐服也﹐說近習﹐便覺﹖媚。﹝卷九四﹐頁二五﹞

公爲卿大夫錫衰以居﹐出亦如之﹐當事則弁絰。大夫相爲亦然。爲其妻﹐往則服之﹐出則否。

「大夫「大夫」二字﹐原誤作「夫人」﹐今徑攺。相爲亦然」﹐與雜記「大夫哭大夫﹐弁絰﹐與殯﹐亦弁絰」同。朱仲晦曰「古人君臣之際﹐如君臨臣喪﹐坐當撫心﹐要絰而踴。今日之事﹐至於死生之際﹐恝然不相關﹐不啻如路人﹐所謂君臣之義安在﹖祖宗時於舊執政亦嘗親臨﹐渡江以來﹐一向廢此。只秦檜之死﹐髙宗臨之﹐後來不復舉。古之君臣﹐所以做得成﹐緣是親愛一體。」衛氏集說載此條。愚按﹕此言爲失﹐後世禮每事多不如古﹐不獨此一事也。儀禮﹑禮記之言﹐周世多同姓爲大臣﹐春秋時諸候之卿大夫亦然﹐故容有此隆禮﹐若﹖以此這後世人主﹐亦恐未當。且臣爲君斬衰三年﹐不知後世爲臣者能盡行否﹖亦曾反身而思之乎﹖又此說不形於章奏﹐而私存簡冊﹐以彰其時君上之失﹐亦非賢者所爲也。﹝卷九四﹐頁二七﹞

凡見人無免絰﹐𨿽朝於君無免絰。惟公門有稅齊衰。傳曰「君子不奪人之喪﹐亦不可奪喪也。」

此「稅」字是「脫」字﹐鄭氏此處以爲猶「免」﹐前又以爲猶「變」﹐何也﹖於絰言免﹐於齊衰言脫﹐用字自有義﹐不得以脫爲免﹐以免爲脫也。傳語甚妙﹐如此則見奪喪之事﹐使之者與爲之者皆非矣。﹝卷九四﹐頁二七﹞

傳曰「罪多而刑五﹐喪多而服五﹐上附下附列也。」

人遭大喪如獲大罪﹐遭小喪如獲小罪﹐故稱棘人﹑稱戮民。凡衣冠﹑飲食﹑居處﹑貌言一切示異﹐不得齒於平人之列﹐此以「罪」對「服」言﹐深得聖人制服之精意﹐而數亦適合﹐故於篇終言之。解者但以墨﹑劓﹑剕﹑宮﹑大辟之五者﹐合斬齊衰﹑大小功﹑緦之五者﹐猶未夢見作者之意也。「列」﹐注疏讀如字﹐謂等比﹐是也。釋文云﹕列﹐徐音例﹐本亦作例。愚按﹕古無例字﹐後以列加人旁作例。﹝卷九四﹐頁二九﹞

間傳

間字未詳﹐鄭氏謂﹕喪服之間輕重所宜﹐以間爲「平聲」。吳幼淸謂﹕當讀如間廁之間﹐儀禮喪服正經自有正傳﹐此篇非正傳﹐而廁於喪服之正傳﹐以間字爲「去聲」。鄭說猶近之﹐吳說其鑿。篇中言哀之發於容體﹑聲音﹑言語﹑飲食﹑居處﹐凡五段﹐其格制𨿽本於荀子禮論﹐而辧別喪服倫等﹐細密周詳﹐較荀本但以吉凶憂愉分別爲說者﹐不殊霄壤﹐於此見古人亦脫胎舊文﹐其妙如此。此篇立說較喪服傳﹑雜記﹑喪大記諸篇爲嚴﹐立訓垂致﹐寧嚴毋寬﹐君子有取焉。今於下文諸篇細爲較論﹐以見異同﹐學者詳之。﹝卷九五﹐頁一﹞

斬衰何以服苴﹖苴﹐惡貌也﹐所以首其內而見諸外也。斬衰貌若苴﹐齊衰若枲﹐大功貌若止﹐小功緦麻容貌可也。此哀之發於容體者也。

首﹐猶先也。若苴與若枲爲一類﹐若止與容貌爲一類。若止謂不爲容﹐若休止之狀。小功緦則容貌可也。﹝卷九五﹐頁三﹞

斬衰之哭﹐若往而不反﹔齊衰之哭﹐若往而反﹔大功之哭﹐三曲而偯﹔小功緦麻﹐哀容也。此哀之發於聲音者也。

「偯」﹐鄭氏謂「聲余從容」﹐是。陳可大謂「餘聲之委曲」﹐仍粘帶上三曲爲說﹐非也。哀容謂哭時但爲哀容可也﹐正對映上容貌字﹐彼言平時﹐此言當禮節時也。孔氏謂「哀聲從容」﹐以容貌之容爲從容之容﹐卽用鄭解偯字之說﹐非也。觀此文「往而不反」﹑「而反」爲一類﹐「三曲而偯」﹑「哀容」爲一類﹐則上節「若止」與「容貌」爲一類可知矣。按﹕上兩節所言容體聲音﹐此亦據行文寫意法如此﹐不必油。父母之喪﹐其容與聲果有別乎﹖三曲而偯﹐豈必眞有曲折之數所可法者耶﹖﹝卷九五﹐頁四﹞

斬衰﹐惟而不對﹔齊衰﹐對而不言﹔大功﹐言而不議﹔小功緦麻﹐議而不及樂。此哀之發於言語者也。

雜記下云「三年之喪﹐言而不語﹐對而不問。」此以雜記之對爲斬衰不對﹐惟可以「惟」﹐以雜記之言爲齊衰不言﹐惟可以「對」﹐較雜記爲嚴且有分別。作此篇者必在雜記後﹐何以知之﹖以雜記不分斬齊﹐而此分之﹐且其說較嚴也。孔氏謂雜記之對﹐對有服之親﹔間傳之對﹐對疏遠賓客。雜記之言﹐言己事﹔間傳之言﹐言他事。皆武斷曲說。或謂﹕間傳爲人君喪禮﹐雜記爲士大夫喪禮者﹐尢謬。大抵古人立說各有其義﹐後人豈可妄爲附會而同之﹖且此兩篇所記言語之節﹐亦類寫意法﹐親喪固所自盡﹐第存其訓說﹐任人擇用可矣﹐非必如衣服飲食之不可稍有踰越也。解者油之﹐便失。﹝卷九五﹐頁四—五﹞

斬衰﹐三日不食﹔齊衰﹐二日不食﹔大功﹐三不食﹔小功緦麻﹐再不食﹔士與斂焉﹐則壹不食。故父母之喪﹐旣殯食粥﹐朝一溢米﹐莫一溢米﹔齊衰之喪﹐疏食水飲﹐不食菜果﹔大功之喪﹐不食酰醬﹔小功緦麻﹐不飲醴酒。此哀之發於飲食者也。

喪大記云「期之喪三不食﹐五月三月之喪壹不食﹐再不食﹐可也。」喪大記言「期」﹐此「齊衰」﹐承「斬衰」而言﹐則是爲母也﹐自應不同。惟喪大記謂小功再不食﹐緦麻壹不食﹐此謂緦麻亦再不食﹐較嚴。士與斂焉則壹不食﹐是插敍法﹐易喪大記之「緦麻壹不食」者而別以「士與斂」補之﹐妙絕。﹝卷九五﹐頁五—六﹞

父母之喪﹐旣虞卒哭﹐疏食水飲﹐不食菜果﹔期而小祥﹐食菜果﹔又期而大祥﹐有酰醬﹔中月而禫﹐禫而飲醴酒。始飲酒者先飲醴酒﹐始食肉者先食幹肉。

喪大記云「練而食菜果﹐食菜以酰醬」﹐此云「大祥有酰醬」﹐較嚴。喪大記云「祥而食肉」﹐此不言食肉之期者﹐其在祥之後﹑禫之前與﹖他篇或謂二十五月禫﹐或謂二十六月禫﹐此言大祥中月﹐謂間一月﹐是二十七月也﹐亦較他篇爲嚴而義自正﹐說詳檀弓「孟獻子禫」章。此言初喪以後飲食之節。﹝卷九五﹐頁七﹞

父母之喪﹐居倚盧﹐寢苦枕塊﹐不稅絰帶﹔齊衰之喪﹐居堊室﹐芐翦不納﹔大功之喪﹐寢有席﹔小功緦麻﹐牀可也。此哀之發於居處者也。

芐﹐爾雅說文皆謂「地黃」﹐則以其苗可爲席也﹐鄭氏獨謂「蒲蘋」﹐不知何據﹐恐亦以蒲可爲席而附會耳。﹝卷九五﹐頁八﹞

父母之喪﹐旣虞卒哭﹐柱楣翦屏﹐芐翦不納﹐期而小祥﹐居堊室﹐寢有席。又期而大祥﹐居復寢。中月而禫﹐禫而牀。

喪服傳云「旣練﹐捨外寢」﹐此云「小祥﹐居堊室」﹔喪服傳云「旣虞﹐寢有席」﹐此云「小祥﹐寢有席」﹐皆較喪服傳爲嚴義自正。陸農師謂傳「寢有席」爲天子﹐此爲大夫士﹐未然﹐儀禮乃大夫士禮也。此言初喪以後居處之節。﹝卷九五﹐頁八—九﹞

斬衰三升﹔齊衰四升﹑五升﹑六升﹔大功七升﹑八升﹑九升﹔小功十升﹑十一升﹑十二升﹔緦麻十五升去其半﹐有事其縷﹐無事其布曰緦。此哀之發於服者也。

儀禮喪服記云「衰三升﹐三升有半。齊衰四升﹐大功八升﹑若九升﹐小功十升﹑若十一升。」此於喪服記斬衰少「三升有半」﹐齊衰多「二等」﹐大功小功多「一等」﹐蓋本喪服記爲說而排次之﹐稍涉附會。鄭氏以降﹐正義三者配合﹐尢非﹐說詳喪服記。﹝卷九五﹐頁一○—一一﹞

斬衰三升﹐旣虞卒哭﹐受以成布六升﹑冠七升﹔爲母疏衰四升﹐受以成布七升﹑冠八升。去麻服葛﹐葛帶三重。期而小祥﹐練冠縓緣﹐要絰不除﹐男子除乎首﹐婦人除乎帶。男子何爲除乎首也﹖婦人何爲除乎帶也﹖男子重首﹐婦人重帶﹐除服者先重者﹐易服者易輕者。又期而大祥﹐素縞麻衣。中月而禫﹐禫而纖﹐無所不佩。

按﹕檀弓云「練﹐練衣﹐黃裏縓緣」﹐此云「練冠縓緣」﹐彼言衣﹐此言冠也。又縓只是一染之色﹐爲淺赤黃色﹐注疏謂「淺絳色」﹐則是三染之纁矣。說詳檀弓。所以來郝仲輿「縓緣近於列采﹐無乃太驟」之疑也。大祥麻衣﹐鄭氏謂「十五升布深衣」﹐蓋以雜記云「朝服十五升」﹐此大祥之祭﹐旣著朝服﹐則麻衣粗細當與朝服同﹐是已。又曰「謂之麻者﹐純用布﹐無采飾。」孔氏曰「麻亦未有采﹐緣哀情未忘﹐更反服微凶的服。」按﹕小祥練衣﹐𨿽縓緣仍著衰﹐至大祥脫衰著細麻布深衣﹐至禫而纖﹐則用帛矣。除殺之節井然﹐蓋旣脫衰著深衣﹐不應更有采飾﹐與小祥練衣之縓緣﹐又自不同。鄭孔未悉其由﹐又誤以縓緣爲采色﹐故多爲此迂曲之辭耳。此言初喪以後衣服之節﹐「易服者易輕者」﹐因「除服帶」說出﹐爲下文作起﹐至末皆明此義。﹝卷九五﹐頁一三﹞

易服者何﹖爲易輕者也。斬衰之喪﹐旣虞卒哭﹐遭齊衰之喪﹐輕者包﹐重者特。旣練﹐遭大功之喪﹐麻葛重。齊衰之喪﹐旣虞卒哭﹐遭大功之喪﹐麻葛兼服之。斬衰之葛與齊衰之麻同﹐齊衰之葛與大功之麻同﹐大功之葛與小功之麻同﹐小功之葛與緦之麻同。麻同則兼服之﹐兼服之服重者則易輕者也。

「輕者包」﹐孔氏曰「言斬衰受服之時﹐遭齊衰初喪﹐男子輕要﹐得著齊衰要帶﹐而兼包斬衰之帶。若婦人輕首﹐得著齊衰首絰﹐而包斬衰之絰﹐故曰輕者包。」此說是。「重者特」﹐鄭氏曰「重者宜主於尊﹐謂男子之絰﹑婦人之帶﹐特其葛不變之也。」孔氏曰「男重首﹐特臯斬衰之絰﹔婦人重要﹐特畱斬衰要絰。」按﹕鄭謂特其葛﹐不變﹐誤也。男子斬衰﹐旣虞卒哭﹐首易葛絰﹔婦人不葛帶﹐要帶仍麻﹐何爲並言葛乎﹖疏又不分麻葛﹐亦混。蓋重者﹑特者﹐男子重首﹐特其葛不變﹔婦人重要﹐特其麻不變也。徐伯魯曰「男子輕要﹐則系齊衰之帶﹐而兼系斬衰之帶。婦人輕首﹐則著齊衰之絰﹐而兼斬衰之絰。故雲輕者包。」按﹕豈有男﹑婦系二帶﹑著二絰之理﹖此說誤世尢甚﹐不可不辧。陳可大曰「疏『斬衰旣練﹐男子惟有要絰﹐婦人惟有首絰』﹐是單也。今遭大功之喪﹐男子首空﹐著大功麻絰﹐又以大功麻帶易練之葛絰﹐是重麻也。至大功旣虞卒哭﹐男子帶以練之故葛帶﹐首著期之葛絰﹔婦人絰其練之故葛絰﹐著期之葛帶。」又曰「疏言『期之葛絰』『期之葛帶』﹐謂『粗細與期同』﹐其實是大功葛絰葛帶也。」按﹕謂期卽大功﹐本孔顈達正義釋鄭注語﹐今陳氏又以之釋疏語也。此是。郝仲輿曰「斬衰及期旣練﹐男絰女帶﹐重者已除﹐獨存男帶女絰之葛輕者﹐而又遭大功不斷本之麻﹐則首以麻易練冠﹐要以麻易葛帶﹐終算還服故葛﹐故曰麻也﹐葛重也。」按﹕此說麻易葛帶﹐則單指男而遺女矣。蓋旣云女帶已除﹐安復有帶乎﹖此欲與注疏立異而誤者﹐故前列注語以見之。孔氏曰「麻葛兼服之者﹐卽前文輕者包﹑重者特之義。今齊衰旣虞卒哭﹐遭大功之喪﹐易換輕者﹐男子則大功麻帶易齊衰之葛帶﹐其首猶齊衰葛絰﹐是首有葛要有麻﹐故云麻葛兼服之﹐兼服之文據男子也。婦人則首服大功之麻絰﹐要服齊衰之麻帶﹐上下俱麻﹐不得云麻葛兼服之也。」按﹕注疏旣謂兼服之文不包婦人﹐下兼服之服重者則易輕者也﹐又謂包男子婦人﹐恐記文不當若此參差。蓋男子首葛要麻﹐固可謂之兼服﹐婦人要麻不易而首葛可易﹐則首旣常服葛﹐今又服麻﹐亦可謂之兼服也﹐不得以辭害意義。斬衰之葛與齊衰之麻同﹐齊衰之葛與大功之麻同﹐麻同則兼服之﹐與喪服「服」字﹐原誤作「記」﹐今徑攺。小記同。多大功之葛與小功之麻同﹐小功之葛與緦之麻同﹐似稍混。何則﹖服問云「緦之麻不變小功之葛﹐小功之麻不變大功之葛。」則不爲同矣。注因服問「大功之殤長﹑中」補其說﹐然本文旣無明言﹐且殤長﹑中亦得變三年之葛﹐豈特得變大小功之葛而已耶﹖兼服之服重者則易輕者也﹐男子重首而輕要﹐婦人重要而輕首﹐輕要故易要﹐輕首故易首﹐所謂服重者﹐則易輕者也。前已有「易服者﹐何爲易輕者也」一節﹐此又言之者﹐所以明兼服之義也。其所以明之者﹐恐人疑易服不可謂之兼服也。易則兼以麻易葛﹐卽可謂之麻葛兼服﹐不必定是服麻又服葛而後謂之「兼服」也。則上節齊衰之喪旣虞卒哭﹐遭大功之喪﹐麻葛兼服之者﹐包男﹑婦而言可見矣。記文正明此﹐注疏自不察耳。且若依注疏﹐但解「服重則易輕」之義﹐而不解「服重則易輕爲兼服」之義﹐則是仍與上輕者包﹑重者特無別﹐不爲重復乎﹖﹝卷九五﹐頁一七—二○﹞

三年問

此篇撮取荀子禮論篇之文﹐輯禮者但見其言三年﹐便以爲合於聖人之禮﹐而不知其旨之謬於聖人也﹐只合還荀子書爲得。﹝卷九五﹐頁二四﹞

創雊者其日久﹐痛甚者其愈遲。三年者﹐稱情而立文﹐所以爲至痛極也。斬衰﹐苴杖﹐居倚廬﹐食粥﹐寢苫枕塊﹐所以爲至痛飾也。

謂三年之喪爲「稱情立文」及「飾羣」﹐皆荀學。下云「哀痛未盡﹐思慕未忘」﹐則非稱情可知﹐又自相左也。三年之喪﹐二十五月而畢﹐卽以二十五月爲禫月﹐較二十七月少兩月﹐此固非矣。而其所以立義尢謬。詳下。後儒明知其非﹐必爲之補救。如張子厚曰「三年之喪﹐二十五月而畢﹐此言除之於內。」吳幼淸曰「大祥後除練服﹐去絰杖﹐則喪服畢矣。其喪服後服至二十七月禫祭畢而除者﹐非喪之正服。」皆曲說也。﹝卷九五﹐頁二六﹞

凡生天地之間者﹐有血气之屬必有知﹐有知之屬莫不知愛其類。今是大鳥獸則失喪其羣匹﹐越月踰時焉﹐則必反巡過其故鄕﹐翔回焉﹐鳴號焉﹐蹢﹖焉﹐踟躊焉﹐然後乃能去之。小者至於燕雀﹐猶有啁﹖之頃焉﹐然後乃能去之。故有血气「气」下原誤衍「者」字﹐今刪。之屬者莫知於人﹐故人於其親也﹐至死不窮。

此篇僅此一段之文稍有致﹐然總無關於大道也。﹝卷九五﹐頁二八﹞

將由夫患邪淫之人與﹖則彼朝死夕忘之﹐然而從之﹐則是曾鳥獸之不若也﹐夫焉能相與羣居而不亂乎﹖

「患」字荀本作「愚陋」二字﹐「從」﹐荀本作「縱」。﹝卷九五﹐頁二九﹞

將由夫修飾之君子與﹖則三年之喪﹐二十五月而畢﹐若駟之過隙﹐然而遂之﹐則是無窮也。故先王焉焉爲之立中﹑制節﹐壹使足以成文理﹐則釋之矣。

其謂人天性之厚爲修飾﹐謂先王制喪禮爲成文理﹐皆荀學。﹝卷九五﹐頁二九﹞

然則何以至期也﹖曰﹕至親以期斷。是何也﹖曰﹕天地則已易矣﹐四時則已變矣﹐其在天地之中者﹐莫不更始焉﹐以是象之也。然則何以三年也﹖曰﹕加隆焉爾也。焉使倍之﹐故再期也。

言有泛視之初﹐若平平羣然忽過﹐苟一經深思﹐則有大謬於聖人而不可訓者﹐如此文是也。何以見之﹖自聖心制爲三年之喪﹐迄乎周衰廢﹐風俗日偸﹐故宰我有期久之問。馴至滕魯莫行﹐齊宣欲短。一時風尙比比而然﹐不有孔孟聖賢申揭三年大義﹐以之通曉愚聾﹐將滔滔者靡所止矣。荀況師老氏之學﹐踵戰國之風﹐陽假孔子以召號學徒﹐而其書謂性惡﹐謂禮矯﹐則固有所不能掩也。今觀其論三年之喪﹐意欲示不詭於聖人﹐乃其言曰「至親以期斷」﹑曰「加隆焉爾也」﹑「焉荀作「案」﹐下同。使倍之﹐故再期也」﹐此益足驗其陽假孔子﹐而學之非出於正矣。蓋父母之喪﹐孔孟皆言三年﹐其後短折爲二十七月﹐固已悖矣。玆且無論﹐第當時宰我狃於薄俗﹐妄意爲期﹐荀旣欲發明三年之義﹐乃不原本孔孟而獨原本於宰我「谷沒谷升﹐鉆燧攺火」之說﹐謂至親以期斷﹐加之倍之爲再期﹐則是循其流而忘其源也。然則其所謂三年者﹐亦不過從宰我之見勉加之﹐勉倍之而已矣﹐斯豈三年之義哉﹖聖人之制爲三年之喪者﹐蓋以「子生三年﹐然後免於父母之懷」﹐亦姑以是云報也﹐故必以三年爲斷﹐其等差則或自下推上﹐或自上降下﹐皆由親以及疏焉。故中庸曰「親親爲大﹐親親之殺﹐禮所生也。」今不言「殺」而獨言「隆」﹐則是由疏及親﹐其義悉逆矣。如期服爲祖父母﹑爲伯叔父﹑爲兄弟﹑爲妻﹑爲眾子﹐此其大槪也。如謂以祖父母之期爲斷耶﹖祖父母𨿽尊而恩不敵父母﹐故服必由親上推遞﹐上則遞疏﹐遞疏則遞輕。今謂自上降下而反重﹐則是以疏者爲主﹐而親者失權﹐無是理也﹐此「由疏及親」之逆乎上者也。如謂以伯叔父﹑兄弟﹑妻﹑子之期爲斷耶﹖伯叔父﹐父行也﹔兄弟﹐父母所生﹔妻﹐父母所取﹔子﹐己所生也。論其親𨿽或同本﹐或敵體﹐莫非至戚。而以生我劬勞論﹐則欲報之徳﹐昊天罔極﹐其與伯叔父﹑兄弟﹑妻﹑子誠不啻什伯千萬﹐奚止倍蓗之可言乎﹖第以心𨿽無窮﹐分則有限﹐故以三年免懷之恩推之﹐而斷以三年耳﹐非謂以期斷也﹐此由疏及親之逆乎中與下者也。如是則上下倒置﹐輕重平衡﹐彜倫攸斁﹐又何服制之有乎哉﹖喪禮之分別﹐一期爲小祥﹐再期爲大祥者﹐乃爲人子衣服﹑飲食﹑寢處變除之節﹐所謂天地易﹑四時變者﹐此而已矣﹐非爲一期之天地易﹑四時變﹐以是爲喪服斷而加之倍爲「再期」也。苟以「一期」之天地易﹑四時變爲喪服斷﹐其去宰我之見﹐其間不能以寸耳。揆其立說之獘﹐在於主二十五月而畢之說也﹐何則﹖主二十五月畢之說﹐是以有以期斷而倍再期之說﹐兩期外卽以二十五月爲禫月﹐是月遂畢。有以期斷而再期之說﹐是以𨿽論三年﹐而實昧於三年之大義矣。夫以二十五月較二十七月﹐所差亦僅無幾﹐而其立說之獘至於大謬於聖人﹐而不可訓若此﹐則立言固不可不愼哉﹗﹝卷九五﹐頁三○—三二﹞

由九月以下何也﹖曰﹕焉使弗及也。

此一邊說則是﹐蓋以期斷而及大小功緦﹐猶之以三年斷而及期﹐所謂由親及疏﹑由隆及殺者也。﹝卷九五﹐頁三三﹞

故三年之喪﹐人道之至文者也﹐夫是之謂至隆﹐是百王之所同﹐古今之所一也﹐未有知其所由來者也。

此仍前說取象法則於天地人﹐亦無意義。凡聖人制禮﹐無不可謂之文﹐獨以三年之喪爲人道之至文﹐義偏語滯﹐是荀學。荀論止此。﹝卷九五﹐頁三四﹞

孔子曰「子生三年﹐然後免於父母之懷。」夫三年之喪﹐天下之達喪也。

此乃後人孔子之言增入之也。苟知三年免懷之義﹐則其言三年之喪﹐必不復云以期斷矣。輯禮者增此作尾﹐不過欲其義之完善耳﹐不知自明者視之﹐其與前篇之義毫不合﹐判然若黑白之不相類也。予謂禮記諸篇﹐或首或尾﹐多有爲庸妄人竄入者﹐此足爲明證﹐學者亦可無疑於予言矣。﹝卷九五﹐頁三四﹞

深衣

郝仲輿曰「玉藻謂深衣以帛裏布非禮﹐鄭遂謂深衣專用布﹐純采爲深衣﹐純布爲麻衣﹐有表爲中衣﹐純素爲長衣﹐鑿說也。其實一深衣耳﹐布帛皆可爲﹐有禮服則著於中﹐無禮服則著於外。純采﹑純素﹑吉凶隨時而已。」按﹕注疏多立名色﹐殊屬附會﹐郝掃而空之﹐極是。惟謂深衣「布帛皆可爲」﹐非也。朝服用十五升布﹐深衣與朝服﹐其用布亦可知。且玉藻謂「深衣以帛裏布非禮」﹐則深衣非用帛﹐亦可知矣。爲文以言衣裳之制﹐古今所少﹐而文亦佳妙絕倫。若在後人動輒繪圖﹐陋套可厭。夫字畫以「巳三」「亥豕」便易致訛﹐況繪圖乎﹖此古人所以不爲也﹐輯禮者捃拾深衣投壺入記﹐𨿽乏精深之致﹐然可謂碎金蒼璧也。﹝卷九六﹐頁一﹞

古者深衣蓋有制度﹐以應規﹑矩﹑繩﹑權﹑衡。短毋見膚﹐長毋被土﹐續﹖﹖邊﹐要縫半下。

﹖﹐衣襟也。論語﹑喪大記「左﹖」﹐左傳「結﹖」﹐檀弓雜記「棺﹖」義取象﹖。皆是。﹖在要之右旁﹐故下云「要縫半下」﹐玉藻云「﹖當旁」﹐是也。禮服﹕衣裳不相連﹐﹖不必接續﹐此言續﹖﹐是深衣之制如此﹐但不可詳考耳。鄭氏謂「﹖在裳旁﹐屬連之不殊裳前後」﹐此本玉藻「﹖當旁」之文而彷佛爲說者。孔氏謂﹖爲深衣之裳﹐下闊上狹﹐���。孔說竟以﹖爲「裳幅」﹐非也。徐伯魯曰「����爲﹖﹐此傳其訛者也。孔又曰『前後左右皆有﹖﹐所續之﹖當身之一旁﹐非謂余﹖悉當旁』﹐其說尢支離。」又曰「喪服前裳二幅﹐後四幅﹐各自爲之不相連﹔今深衣裳一旁則連之相著﹐一旁則有續﹖掩之﹐與相連無異。」此𨿽誤解﹖義﹐然謂一旁連之﹐一旁不連﹐但掩之﹐以其人身可著而云也。陳氏集說引楊氏說則以疏說爲「亂」﹐而云「深衣﹐裳十二幅﹐交裂裁之﹐皆名爲﹖。所謂續﹖者﹐指在裳旁兩幅言之﹐謂連屬裳旁兩幅﹐不殊裳之前後也。」如其說﹐則兩旁皆連人身﹐何以著入﹖尢舛誤可笑。「鉤邊」﹐鄭孔謂「若今曲裾鉤其邊旁」﹐方性夫謂「裳之邊曲以鉤束焉」﹐未詳孰是﹖方說似較勝﹐蓋古衣裳亦有鉤不獨帶也。楊慈湖謂其邊如鉤﹐集說引楊氏謂鉤爲「覆縫」。朱仲晦謂別裁白布而鉤之﹐若今之貼邊。吳幼淸謂「鉤縫」﹐徐伯魯謂「猶今言鉤鍼」﹐皆俚甚。「要縫半下」與玉藻「縫齊倍要」同義﹐蓋縫齊倍於要﹐則要縫止半於下齊耳﹐是蓋交互言之也。﹝卷九六﹐頁三—五﹞

袼之髙下﹐可以運肘﹐袂之長短﹐反詘之及肘。帶﹐下毋厭髀﹐上毋厭﹖﹐當無骨者。

以髙下言﹐則袼之髙可以回轉其肘。以長短言﹐則袂之長自手又反詘之﹐以及於肘。玉藻云「袂可以回肘」是也。陳氏集說引劉氏說﹐謂以人身爲度﹐而不言尺寸者﹐以人身有大小長短之殊故也﹐此說特精。寫系帶處描摹極工﹐凡帶皆當無骨。孔氏謂﹕此下於朝祭之帶﹐朝祭之帶則近上﹐故玉藻云「三分帶下﹐紳居二焉」﹐是自帶以下四尺五寸也。按﹕孔不善會玉藻文﹐必以尺寸爲說﹐不知人身八尺﹐上三尺五寸﹐下四尺五寸﹐亦正是無骨處也。謂深衣之帶稍緩於朝祭之帶則有之﹐不可遂謂下於朝祭之帶﹐如其說﹐不成朝祭之帶「厭脇」﹑深衣之帶「厭髀」乎﹖﹝卷九六﹐頁五—六﹞

制﹕十有二幅﹐以應十有二月。袂圜以應規﹐曲袷如矩以應方﹐負繩及踝以應直﹐下齊如權﹑衡以應平。

十有二幅﹐兼衣六幅﹑裳六幅而言﹐非裳之六幅又分爲六幅之謂也﹐前儒駁鄭﹐是。袷﹐交領也。裁領用方曲尺﹐故曰「如矩以應方」也。﹝卷九六﹐頁八﹞

故規者﹐行舉手以爲容﹐負繩﹑抱方者﹐以直其政﹐方其義也。故易曰「坤六二之動﹐直以方也。」下齊如權﹑衡者﹐以安志而平心也。五法已施﹐故聖人服之。故規﹑矩取其無私﹐繩取其直﹐權﹑衡取其平。故先生王貴之。故可以爲文﹐可以爲武﹐可以檳相﹐可以治軍旅。完且弗費﹐善衣之次也。

政﹑正同﹐擯﹑相卽明上「爲文」之義﹐治軍旅卽明上「爲武」之義。曰擯相﹐則非主朝祭﹔曰治軍旅﹐則非臨戰陣。推大深衣之用而不涉於虛﹐可謂善於立言者。﹝卷九六﹐頁八—九﹞

具父母﹑大父母﹐衣純以繢。具父母﹐衣純以靑。如孤子﹐衣純以素。純袂﹑緣﹑純邊﹐廣各寸半。

袖口曰袂﹐裳下曰緣﹐衣旁曰邊﹐其純皆寸半也。﹝卷九六﹐頁五—一一﹞

投壺

鄭氏以此篇於別錄屬吉禮。皇氏曰﹕與射爲類﹐宜屬嘉禮。或云﹕宜屬賓禮也。按﹕周禮五禮之說﹐原非確義﹐今觀諸家於投壺一事﹐紛無定說﹐若此亦其一徵矣。投壺是射之餘法﹐盛於春秋。左傳晉侯與齊侯燕投壺﹐此篇亦周人作。故云「奏貍首」與大射禮等﹐而後載魯薛之令與其鼓譜也。獨詳魯薛﹐疑魯士爲之。其文類儀禮敍法﹐然更簡約﹐且饒古趣﹐記中小品也。﹝卷九六﹐頁一二—一三﹞

投壺之禮﹕主人奉矢﹐司射奉中﹐使人執壺。主文請曰「某有枉矢﹑哨壺﹐請以樂賓。」賓曰「子有旨酒﹑嘉肴﹐某旣賜矣﹐又重以樂﹐敢辭。」主人曰「枉矢﹑哨壺不足辭也﹐敢固以請。」賓曰「某旣賜矣﹐又重以樂﹐敢固辭。」主人曰「枉矢﹑哨壺不足辭也﹐敢固以請。」賓曰「某固辭不得命﹐敢不敬從。」

「枉」「哨」﹐鄭氏謂﹕不正貌﹐皆非也。矢宜直﹐枉者不直﹐非不正也。哨﹐說文﹕「口不容也。」謙言壺口小﹐不能容矢之意﹐若謂壺不正﹐壺乃致金所成﹐安有不正者﹐何必爲之謙乎﹖諸家因以爲口不正﹐皆踵鄭之誤而附會其說也。大戴記「哨」作「峭」﹐非。「樂賓」﹐音洛。「以樂」﹐音嶽。投壺有弦歌擊鼓﹐故各以其重者言之。﹝卷九六﹐頁一三—一四﹞

賓再拜受﹐主人般還﹐曰「辟。」主人阼階上拜送﹐賓般還﹐曰「辟。」已拜﹐受矢﹐進卽兩楹間﹐退反位﹐揖賓就筵。

拜受﹐受命也。拜送﹐送矢也。「曰辟」﹐贊者告主人及賓之辭也。﹝卷九六﹐頁一四﹞

司射進度壺﹐間以二矢半﹐反位﹐設中﹐東面﹐執八算興。請賓曰「順投爲入﹐比投不釋﹐勝飲不勝者。正爵旣行﹐請爲勝者立馬﹐一馬從二馬。三馬旣立﹐請慶多馬。」請主人亦如之。

言八算以見八矢﹐賓主各四矢也。順投﹐自然而投。比投﹐比方而投。比投則可爲獘﹐故不釋﹐順投則釋可知﹐比投則不爲入可知。互見妙。馬卽算﹐記入曰算﹐記勝之算曰馬。﹝卷九六﹐頁一五﹞

命弦者曰「請奏貍首﹐間若一。」大師曰「諾。」

儀禮大射奏貍首﹐此亦同﹐蓋皆諸侯而言也。「貍首」卽貍首之詩﹐曰「貍首之班然﹐執女手之捲然。」間間歌﹐一歌一奏也。閒若一﹐陸農師謂「或間亦或一」﹐是也。﹝卷九六﹐頁一七﹞

左右告矢具﹐請拾投。有入者﹐則司射坐而釋一算焉。賓黨於右﹐主黨於左。拾﹐音涉。

「賓黨於右﹐主黨於左」﹐則司射在中﹐賓黨勝﹐釋於右﹔主黨勝﹐釋於左﹐可知。﹝卷九六﹐頁一七﹞

卒投﹐司射執算曰「左右卒投﹐請數。」二算爲純﹐一純以取﹐一算爲奇。遂以奇算告﹐曰「某賢於某若干純。」奇則曰「奇」﹐鈞則曰「左右鈞。」

「一純以取」﹐每一純則別而取之。遂以奇算告﹐如九算則曰九奇﹐不論四純而一奇也。此比大射鄕射禮之文皆簡﹐而增「遂以奇算告」一句﹐此一句承「一算爲奇」來。曰「某賢」以下其義另起﹐統言告純奇鈞之辭也。﹝卷九六﹐頁一八﹞

命酌﹐曰「請行觴。」酌者曰「諾。」當飲者皆跪﹐奉觴曰「賜灌。」勝者跪曰「敬養。」

「敬養」﹐盡禮之辭。孔氏謂「敬以此觴而養不能」﹐其辭不當倨傲若此。﹝卷九六﹐頁一九﹞

正爵旣行﹐請立馬﹐馬各直其算。一馬從二馬﹐以慶。慶禮曰「三馬旣備﹐請慶多馬。」賓主皆曰「諾。」正爵旣行﹐請徹馬。

前卒投﹐謂一番畢也。此立馬﹐謂通計三番畢也。﹝卷九六﹐頁一九﹞

魯令弟子辭曰「毋幠﹐毋敖﹐毋偝立﹐毋踰言。偝立﹑踰言有常爵。」薛令弟子辭曰「毋幠﹐毋敖﹐毋偝立﹐毋踰言。若是者浮。」司射﹑庭長及冠士立者皆屬賓黨﹐樂人及使者﹑童子皆屬主黨。幠﹐慢意﹐注疏謂「亦傲也」﹐非。郝仲輿謂作呼戒呼號也﹐似武斷﹐且與「踰言」意亦復。古人記文字﹐或斷或連﹐初不整齊﹐正以錯落見妙。鄭氏以此節移置於「薛令弟子」之下﹐不必從。﹝卷九六﹐頁二○﹞

鼓﹕○�○○��○�○○�。半﹐○�○�○○○��○�。○魯鼓﹕○�○○○��○�○○��○�○○��○。半﹐○�○○○��。○薛鼓﹕取半以下爲投壺禮﹐盡用之爲射禮。

鄭氏以此射禮爲燕禮﹐非也。此所謂射﹐卽通大射﹑鄕射以言之。大射﹑鄕射﹐旣皆歌詩﹐自皆擊鼓﹐又篇中多同大射鄕射禮文﹐何獨此射謂燕射乎﹖鄕射命大師﹐此命弦者﹐皆降一等﹐卽此用全用半之義也。鄭於上弦者謂「鼓瑟」﹐旣準鄕射用瑟而云﹐何獨於此射又謂非鄕射乎﹖又大射﹑鄕射皆有賓有燕﹐不必別立燕射諸名。說見射圃。鄭因投壺燕飲﹐遂附會此爲「燕射」﹐訛而又訛者也。因思大射無「鼓譜」﹐而此則有之﹐正足以補儀禮之闕。鄭漫以燕射之名埋沒之﹐可﹖也。﹝卷九六﹐頁二二﹞

魯鼓﹕○�○○��○○。半﹐○�○○�○○○○�○�○。薛鼓﹕○�○○○○�○�○�○○○�○�○○�○。半﹐○�○�○○○○�○。

此以魯﹑薛鼓譜之別者附於末。﹝卷九六﹐頁二三﹞

儒行

戰國之時﹐墨子常非儒﹐故後之儒士作爲此篇以尊儒﹐而名儒行。然依仿莊子田子方篇魯哀公與莊子論儒服之說爲發端﹐實原本於老﹑莊之意﹐宜其篇中所言輕世肆志﹐迂闊陂僻﹐鮮有合於聖人之道也。夫莊子非哀公之世﹐所言寓言十九﹐此亦甚明﹐安可本之爲說﹖輯禮者但以其名尊儒而收之﹐豈不誤與﹖呂與叔謂﹕有矜大勝人之气﹐少雍容深厚之風﹐疑其非孔子之言﹐是已。然又謂其言不合於義理者殊寡﹐噫﹗彼亦未知義理爲何若耳﹗今卽借其言﹐將篇中不合於義理者詳悉其下﹐若其分列條目﹐雜亂塡湊﹐辭旨淺陋﹐以及重復抵牾又其餘也。﹝卷九六﹐頁二三—二四﹞

魯哀公問於孔子曰「夫子之服﹐其儒服與﹖」孔子對曰「丘少居魯﹐衣逢掖之衣﹔長居宋﹐冠章甫之冠。丘聞之也﹐君子之學也博﹐其服也鄕。丘不知儒服。」

莊子田子方篇曰「莊子見魯哀公﹐哀公曰﹕魯多儒行﹐少爲先生方者。莊子曰﹕魯少儒。哀公曰﹕舉魯國而儒服﹐何謂少乎﹖莊子曰﹕周聞之﹐儒者冠圜冠者﹐知天時。履方履者﹐知地形。緩佩玦者﹐事至而斷。君子有其道者﹐本必爲其服也。爲其服者﹐未必知其道也。公固以爲不然﹐何不號於中國曰﹕無此道而爲此服者其罪死。哀公號之五日﹐而魯國無敢儒服者﹐獨有一丈夫儒服而立於公門﹐公卽召而問之以國事﹐千轉萬變而不窮。莊子曰﹕以魯國而儒者一人耳﹐何謂多乎﹖」按﹕此本屬莊子寓言﹐其說𨿽若尊孔子﹐然實所以譏儒﹐而不知譏儒卽所以譏孔子也。今記者欲言儒行而依仿其說以爲發端﹐失其義矣。其謂「君子之學也博﹐其服也鄕。丘不知儒服」﹐卽「君子有其道未必爲其服」之說也。篇末「今眾人之命儒也妄」﹐卽「爲其服者未必知其道」之說也。且據其意作哀公之問以疑孔子﹐孔子之答以譏哀公﹐注疏語。若是則君臣交失﹐又不若作莊子論孔子之爲當也。逢﹑縫同。「逢掖」卽莊子「縫衣」﹐蓋以兩幅布合縫其掖﹐使肘掖之所寬大也。鄭氏曰「逢﹐大也。大掖之衣﹐大袂襌衣也。」非是。孔氏引詩「維柞之枝﹐其葉蓬蓬」﹐謂蓬爲盛大貌﹐以證逢之爲大。按﹕蓬字從艸﹐蓬蓬﹐艸盛貌﹐亦非艸大貌﹐不可以蓬爲大﹐況可以逢作蓬爲大乎﹖彼意以逢爲大者﹐謂儒服必大掖耳﹐然安知縫掖之非卽大掖耶﹖「長居宋﹐冠章甫之冠」﹐亦本莊子宋人資章甫適越﹐然章甫果爲殷冠﹐孔子必不以周人而冠殷冠也。又孔子辭黨人稱博學﹐必不自矜博學﹐此皆不合義理之言。﹝卷九六﹐頁二四—二六﹞

哀公曰「敢問儒行。」孔子對曰「遽數之不能終其物﹐悉數之乃臯﹐更僕未可終也。」哀公命席﹐孔子侍﹐曰「儒有席上之珍以待聘﹐夙夜彊學以待問﹐懷忠信以待舉﹐力行以待取。其自立有如此者。

「夙夜彊學」豈爲待問﹖「懷忠信」豈爲待舉﹖「力行」豈爲待取﹖而「自立」總非爲有待﹐此皆不合義理之言。﹝卷九六﹐頁二六﹞

儒有衣冠中﹐動作愼。其大讓如慢﹐小讓如僞。大則如威﹐小則如愧。其難進而易退也。粥粥若無能也﹐其容貌有如此者。

「中」字費解。「如慢」﹑「如僞」﹐不合義理之言。「如威」「如愧」無所指﹐亦難明。難進易退﹐無與容貌皆塡湊。﹝卷九六﹐頁二七﹞

儒有居處齊難﹐其坐起恭敬。言必先信﹐行必中正。道塗不爭險易之利﹐冬夏不爭陰陽之和。愛其死以有待也﹐養其身以有爲也。其備豫其如此者。

「難」字費解。道塗不爭險易之利﹐意謂「行不由徑」也。險易﹐包遠近﹑遲捷言。冬夏不爭陰陽之和﹐意謂「居無求安」也。鄭氏釋「不爭」爲遠﹖訟﹐欲合備豫之意﹐不知據謂不爭陰陽之和爲冬不爭溫﹐夏不爭涼﹐此溫涼自求便適之事﹐何必與人爭而且﹖訟耶﹖諸家循此解﹐皆以不爭爲「不與人爭」﹐不可通。且以陰陽之和爲冬溫夏涼﹐亦非也﹐冬溫夏涼乃陰陽之戾﹐非陰陽之和矣﹐陰陽之和卽是冬寒夏熱﹐若冬必避寒求熱﹐夏必避熱求涼﹐便爲與陰陽之和爭也。恭敬言行道塗居止﹐皆不必定屬備豫。愛其死以有待﹐似遊俠語﹐此不合義理之言。﹝卷九六﹐頁二八—二九﹞

儒有不寶金玉﹐而忠信以爲寶。不祈土地﹐立義以爲土地。不祈多積﹐多文以爲富。難得而易祿也﹐易祿而難畜也。非時不見﹐不亦難得乎﹗非義不合﹐不亦難畜乎﹗先勞而後祿﹐不亦易祿乎﹗其近人有如此者。

「忠信」﹑「立義」﹑「多文」皆無與近人﹐「難得」﹑「難畜」尢與人反。﹝卷九六﹐頁三○﹞

儒有委之以貨財﹐淹之以樂好﹐見利不虧其義。劫之以眾﹐沮之以兵﹐見死不更其守。鷙虫攫搏﹐不程勇者﹔引重鼎﹐不程其力。往者不悔﹐來者不豫。過言不再﹐流言不極。不斷其威﹐不習其謀。其特立有如此者。

不程勇力﹐孔氏曰「此實暴虎之事。」斷威不習謀﹐亦與「好謀而成」反。皆不合義理之言。特立與上自立復。﹝卷九六﹐頁三一﹞

儒有可親而不可劫也﹐可近而不可迫也﹐可殺而不可邕也。其居處不淫﹐其飲食不溽﹐其過失可微辧而不可面數也。其剛毅有如此者。

其過失可微辧而不可面數﹐不合義理之言。呂氏惟謂此爲「不合於義理」。又居處復上。﹝卷九六﹐頁三二﹞

儒有忠信以爲甲冑﹐禮義以爲幹櫓。戴仁而行﹐抱義而處。𨿽有暴政﹐不更其所。其自立有如此者。

「忠信以爲甲冑﹐禮義以爲幹櫓」﹑「抱義而處」並與上「忠信以爲寶」﹑「立義以爲土地」復。忠信仁義前後多復﹐一節內二「義」字又復﹐「自立」與上「自立」及「特「特」字﹐原誤作「時」﹐今徑攺。」立並復。﹝卷九六﹐頁三三﹞

儒有一畝之宮﹐環堵之室。篳門圭窬﹐蓬戶甕牖。易衣而出﹐並日而食。上答之不敢以疑﹐上不答不敢以諂。其仕有如此者。

「一畝之宮」以下數句﹐皆掇拾莊子﹑左傳中語﹐然彼是言隱也﹐與仕正反。𨿽有爲貧而爲小官者﹐然貧至是又何爲貧之有﹖故知上六句爲掇拾混拈也。﹝卷九六﹐頁二四﹞

儒有今人與居﹐古人與稽。今世行之﹐後世以爲楷。適弗逢世﹐上弗援﹐下弗推。讒諂之民﹐有比黨而危之者﹐身可危也﹐而志不可奪也。𨿽危﹐起居竟信其志﹐猶將不忘百姓之病也。其憂思有如此者。

「猶將不忘百姓之病」一句只爲合下「憂思」意故作此耳﹐與上義卻不貫。﹝卷九六﹐頁三五﹞

儒有博學而不窮﹐篤行而不倦﹐幽居而不淫﹐上通而不困。禮之以和爲貴﹐忠信之美﹐優遊之法。慕賢而容眾﹐毀方而瓦合。其寬裕有如此者。

「毀方瓦合」全是鄕原本領﹐不合義理之言。﹝卷九六﹐頁三七﹞

儒有聞善以相告也﹐見善以相示也。爵位相先也﹐患難相死也﹐久相待也。遠相致也。其任舉有如此者。

「爵位相先」與「久相待」﹐爵位乃朝廷之物﹐恐不可以意爲如此也。患難相死是遊俠語﹐皆不合義理之言。「任舉」與上「舉賢援能」復。﹝卷九六﹐頁三八﹞

儒有澡身而浴徳﹐陳言而伏﹐靜而正之﹐上弗知也﹐麤而翹之﹐又弗急爲也。不臨深而爲髙﹐不加少而爲多。世治不輕﹐世亂不沮。同弗與﹐異弗非也。其特立獨行有如此者。

澡身而浴徳﹐本莊子「澡雪而精神﹐疏瀹而心」爲說。同弗與﹑異弗非﹐作者之意所以特立獨行﹐諸家曲解之﹐非。同弗與﹐豈得爲君子﹖異弗非﹐則爲鄕原矣﹐不合義理之言。「特立獨行」與上「特立」及兩「自立」並復。﹝卷九六﹐頁三九—四○﹞

儒有上不臣天子﹐下不事諸侯。愼靜而尙寬﹐彊毅以與人﹐博學以知服。近文章﹐砥厲廉隅。𨿽分國﹐如錙銖﹐不臣不仕。其規爲有如此者。

上不臣天子﹐下不事諸侯﹐本莊子「天子不得臣﹐諸侯不得友」爲說﹐此言安可以對君﹖彊毅亦非與人之道。分國如錙銖﹐不臣不仕﹐此巢許石隱之流。此節與上「席珍待聘」一節之義﹐全相抵牾。﹝卷九六﹐頁四一﹞

儒有合志同方﹐營道同術﹐並立則樂﹐相下不厭。久不相見﹐聞流言不信。其行本方立義﹐同而進﹐不同而退。其交友有如此者。

吳幼淸曰「按韓文『其行』屬上句。」﹝卷九六﹐頁四二﹞

溫良者﹐仁之本也。敬愼者﹐仁之地也。寬裕者﹐仁之作也。孫接者﹐仁之能也。禮節者﹐仁之貌也。言談者﹐仁之文也。歌樂者﹐仁之和也。分散者﹐仁之施也。儒皆兼此而有之﹐猶且不敢言『仁』也。其尊讓有如此者。

仁不本於溫良﹐開口便錯﹐其下悉牽彊塡湊﹐不悉辧。以「猶且不敢言仁」一句﹐合下「尊讓」意﹐無謂。鄭氏謂此兼上十有五儒﹐蓋聖人之儒行爲此言者﹐以其言仁故也﹐不知上已有「戴仁而行」句﹐又將作何分別乎﹖﹝卷九六﹐頁四三﹞

儒有不隕獲於貧賤﹐不充詘於富貴﹐不慁君王﹐不累長上﹐不閔有司﹐故曰『儒』。今眾人之命儒也妄﹐常以儒相詬病。」孔子至捨﹐哀公館之﹐聞此言也﹐言加信﹐行加義﹐終沒世也﹐不敢以儒爲戲。

哀公必不戲孔子﹐孔子必不譏哀公﹐特祖述莊子假設此事耳﹐此「子虛」「亡是」之濫觴也。﹝卷九六﹐頁四四﹞

大學

前一篇全後世禪學﹐其用字義﹐更有牽彊失理處及鶻突處﹐後儒篇分界限﹐亦多不楚﹐然猶少疵﹐學者分別觀之﹐或曰﹕後漢佛教始入中國﹐大學﹑中庸﹐非後漢書也﹐何以謂其入禪學乎﹖曰﹕予謂其與佛理同﹐不必佛入中國也。予庸言錄曰「東土有預見之禪﹐西土無已見之儒。」此二言可爲確論。大抵有開必先﹐如世言三教﹕孔子﹐儒也﹔釋迦﹐釋也﹔老子﹐道也。孔子之前有堯﹑舜﹑禹﹑文﹑湯﹑武﹑周公多人矣﹐非預開老子乎﹖老子之前有黃帝﹐史遷以黃老並稱是也﹐非預開老子乎﹖然則釋迦﹐中國﹐豈獨無預開者乎﹖且大﹑中二篇於釋並不得謂之預開也。據釋書﹐釋迦生於春秋之世﹐𨿽未入中國而﹐外國已有其人矣。彼此先後翕應﹐異地同符﹐理自有之﹐夫亦何疑乎﹖孟子集注「告子生之謂性」章曰「與近世佛氏所謂作用是性者略相似。」人皆不疑朱說﹐而獨疑予說﹐何也﹖或又曰﹕然則佛氏之教﹐竊取大學﹑中庸之說耶﹖曰﹕又非也。彼在春秋之世已生其人﹐巳樹其教﹐安用竊此﹐第此與彼教適相合耳﹐蓋已肇其入中國之機矣。然其言亦祇彼教之「下乘」﹐自達摩入中土以來﹐始掃除文字﹐一翻義理窠臼﹐爲「上乘」禪﹐今稱宗門是也。宗初﹑曾會﹑宗元以大學中庸參楞嚴而和合宗語句﹐質之明覺﹐明覺曰「這个尙不與教乘合﹐況學庸乎﹖」則學庸者固彼教之所心嗛也﹐是予之以學庸爲禪者﹐特禪之粗﹖耳。此義甚微﹐非深通外典﹐直窺底蘊﹐不能知之。然曾會不用他書參楞嚴﹐而獨用學庸﹐其故又可思矣。彼以學庸參禪﹐予以禪駁學庸﹐亦略相似﹐所謂同牀各夢者與﹖又張子韶少學於龜山﹐窺見未發之旨﹐及造徑山﹐以格物物格宗旨﹐言下叩擊頓領微旨﹐然則徑山猶用大學開悟﹐子韶殆未及明覺與﹖明釋憨山著大學中庸直指﹐又大學綱領決疑﹐又嚴印持云學庸二書非明於佛理不能讀。大學自司馬君實始摘出﹐與中庸並爲廣義﹐而時二程各有攺本﹐至正叔以此書爲首而論孟次之﹐據其見以大學爲曾子作﹐乃首曾子書而次孔子論語﹐苟非喪狂決不至是﹐況大學乃不知誰何之人作﹐並非曾子耶﹖海昌陳幹初有駁大學書﹐惜予未之見。﹝卷九七﹐頁一—三﹞

大學之道﹐在明明徳﹐在親民﹐在止於至善。知止而後有定﹐定而後能靜﹐靜而後能安﹐安而後能慮﹐慮而後能得。物有本末﹐事有終始﹐知所先後﹐則近道矣。

「明明徳」﹐古無此語﹐據後引得誥曰「克明徳。」帝典曰「克明峻徳。」按﹕「徳」﹐釋名﹕「得也﹐得事宜也。」是徳乃人生躬行所自得之善。帝典「峻徳﹐贊其大也」﹐徳在吾身﹐處於隱微﹐明者光輝發越﹐如日月之明﹐以照臨天下也﹐故史臣以是贊堯﹐而得誥亦同其文焉。是「徳」猶本體﹐「明」猶功用之謂﹐今云「明明徳」﹐於徳上加明字﹐又別以明徳上加明字﹐則以「明徳」爲本體﹐「明明徳」爲功用﹐便墮入空虛﹐同於釋氏﹐如釋氏所云「妙明直心」﹑「妙覺明性」﹑「元明明覺」等義矣。單主心體﹐遺卻事爲﹐與吾儒有毫釐千里之別。昔五祖欲傳衣缽﹐詔眾作偈﹐上座神秀作偈書壁曰「身似菩提樹﹐心如明鏡臺。明明勤拂拭﹐莫使惹塵埃。」六祖時在碓坊﹐聞之﹐乃作偈﹐請人書於秀偈之側﹐曰「菩提本無樹﹐明鏡亦非臺。本來無一物﹐何處惹塵埃。」竟以是奪秀衣缽。按﹕秀之所言﹐其旨正與明徳上加明字相類。心如明鏡臺﹐明徳也﹔時時勤拂拭﹐明明徳也﹐而六祖則並「明徳」﹑「明明徳」而一空之﹐是爲最上乘﹐神秀所言不及﹐故不得衣缽﹐自是分南﹑北宗。故此明明徳蓋已逗漏北宗之禪﹐而與吾儒「克明峻徳」﹑「克明徳」之旨相隔天淵也。旣明徳則無非善矣﹐又於明徳外添出「止至善」名目﹐未楚。「新民」何以悉能止至善﹖與孔子「堯﹑舜猶病」之旨戾﹐且至善加以「止」字﹐亦有礙義。然曰「言其終之極功」猶可也﹐後又重新單提一止字﹐加以「知」字﹐推至能得﹐則又以止爲「始事」﹐不獨與上意不合﹐亦且全爲禪學矣。禪家有「止觀」之義﹐經云「止能捨眾﹐觀能離若。」又云「止能修心﹐能斷貪愛。」﹑「觀能修慧﹐能斷無明。」止如知止而後有定以及靜安﹐觀如慮而後能得也。禪家以戒﹑定﹑慧三者爲關鍵﹐經云「因戒生定﹐因定發慧。」因戒生定﹐知止而後有定也﹔因定發慧﹐由定以至靜安而慮也。「生」與「發」卽「而後」義也。唐圭峯禪師禪源詮序曰「禪是天竺之語﹐具云『禪那』﹐此云『思惟修』﹐亦云『靜慮』﹐皆定慧之通稱也。」司馬子微曰「安﹐慮也﹐佛之定慧也﹐一也。」皆足證其義。至於定字﹐自釋迦以來已有「入定」之說。至於靜字﹐聖賢諸經﹐從無單言靜者﹐必兼動﹑靜兩端而言。孔子曰「知者動﹐仁者靜」﹐且動靜根上山﹑水來﹐山體本靜﹐故以形容之﹐非實義也。然而仁﹑知一理﹐則動﹑靜亦一致矣。卽易之彖系曰「動靜不失其時」﹐曰「動靜有常」﹐曰「其靜也專﹐其動也直」亦是也。其單言靜字﹐則二氏之說也﹐始於老子﹐其言最多﹐曰「守靜篤」﹑「歸根曰靜」﹑「靜爲躁君」﹑「不能以靜」﹑「靜勝熱」﹑「我好靜而民自正」﹑「牝常以靜勝矣」﹑「以靜爲下」﹔若釋氏﹐則固以靜爲體﹐謂之「靜慧」﹑「靜力」﹐其法如是﹐其言不可殫述也。至於安字﹐亦禪家之說﹐所謂「安心法」﹑「將心來與汝安」﹐亦不可殫述也。若夫旣曰知止﹐又必歷定﹑靜﹑安而後能慮﹐則知止時仍未完全此知矣。知則思慮﹐思慮則知﹐知與慮何所分別之懸遠哉﹖又以「知」字始﹐以「得」字終﹐尢可議。聖賢之學知﹑行並重﹐未有惟言知而遺行者﹐今云自知止而後定﹑靜﹑安﹑慮而得之﹐則一知字直貫到底﹐便已了畢﹐全無所用其行﹐則其所得者果何物耶﹖非忽然有省﹐摸著鼻孔乎﹖經言「般若波羅密」﹐般若此言智慧﹐波羅密此言到彼岸﹐只一智慧而直可到彼岸矣。此「知止」以至「能得」之義也。﹝卷九七﹐頁四—七﹞

物格而後知至﹐知至而後意誠﹐意誠而後心正﹐心正而後身修﹐身修而後家齊﹐家齊而後國治﹐國治而後天下平。自天子以至於庶人﹐壹是皆以修身爲本。其本亂而末治者。否矣。其所厚者薄﹐而其所薄者厚﹐未之有也。此謂知本﹐此謂知之至也。

明明徳說見上。天下﹑國﹑家﹑身遞推﹐必先本孟子「天下之本在國﹐國之本在家﹐家之本在身」爲說﹐而增以「誠意」﹑「正心」﹑「致知」﹑「格物」﹐則大有可疑焉。以正心言之﹐孔﹑孟皆言正身﹐孔子曰「其身正﹐不令而行」﹑「苟正其身矣﹐於從政乎何有」﹐孟子曰「其身正﹐而天下歸之」﹑「正己而正物者也」﹐孟子言「我亦欲正人心」﹐以人心陷於楊﹑墨而邪﹐故曰正﹐非平日空空教人正心之比也。若以人心爲正心之證﹐則下云「息邪說﹐距跛行﹐放淫辭」﹐亦可以息﹐說距行﹑放辭爲成說乎﹖蓋正者猶之曰息﹐曰距﹐曰放也。蓋以正身言﹐則主乎踐履行事﹔以正心言﹐則專主心體上說﹐恐人墮入陰界﹐聖賢以似蚤爲後世之防如此。然則孔子言操存捨亡﹐孟子言存其心﹐求放心﹐又何與﹖曰﹕蓋以心或放故﹐則必須存﹐以存之權予心﹐乃心之本職。若以正之權予心﹐則非心之本職矣。然則心可不正乎﹖又非也。吾儒正身未嘗不本心來﹐而聖賢則不言之。蓋言正心﹐恐人只油一「正心」便已了畢﹐不復求之躬行實踐﹐便爲有體無用之學。如佛教「萬法惟心」﹑「直指人心」﹑「見性成佛」﹐教人鎭日觀心參悟﹐邪妄攀援自然俱絕﹐如是則心豈容有不正者﹖乃佛門安心之法而與吾儒似是而實非﹐此意甚微﹐惟深明乎理者乃能知也。以誠意言之﹐論語言意者﹐一曰「毋意」﹔孟子言意者﹐一曰「以意逆志」。據論語﹐意是不美字﹔據孟子﹐是言解詩之法﹐𨿽非不美字﹐然與論語字義亦同。蓋意者﹐心所思想之名﹐猶俗云「意想」是也。凡人端居不可私想﹐讀書求解不妨用之以逆料﹐故曰「論孟字義同」也。証之釋氏之書﹐亦然﹐心經「眼﹑耳﹑鼻﹑舌﹑身﹑意」﹐以是爲六根﹐說者謂五根皆起於意﹐故以意居終而貫之﹐則其以意爲不美之字﹐亦與儒書同也。後加作「臆」﹐仍與意同﹐人謂「臆測」「臆度」「臆斷」﹐皆非善語也。今以意爲美字﹐亦若爲一物與心對峙﹐便不可通。況加以「誠」字﹐謂私想之必以誠﹐尢不可通﹐誠字聖賢亦止屬身而言﹐孟子言「誠身」﹐又曰「反身而誠」﹐則「正」「誠」皆屬乎身。正且不可以屬身﹐而況誠可以屬意乎﹖故以正誠屬身﹐則皆切實可行。以正屬心﹐則淪於虛﹐以誠屬意﹐且失理而難通矣。此意字自宋人尊崇大學以來﹐無人不安於固然﹐習焉不察﹐驟聞予言﹐必大駭異﹐以我爲狂言﹑爲譫語矣。今姑以大學所謂「意」﹐世人之所安於固然者言之﹐可乎﹖據從來解此意字爲「心之所向」或爲「心之所發」﹐觀本文言意於心之先﹐自當如此解。然但言心足矣﹐何必又言意乎﹖或謂必欲言之﹐亦姑不辧。但意爲心之所發﹐心發爲善則善矣﹐心發爲惡則惡矣﹐其爲善爲惡﹐自無不誠者﹐何必誡之以誠耶﹖誡屬身言﹐則爲美字﹔屬意言﹐則兼爲美惡字。然則誠意兼乎善惡﹐不可獨以誠意爲善事﹐與正心並言明矣。且惟心正﹐然後心之所發者自無不正﹐當云「欲誠其意者﹐先正其心」﹑「心正而後意誠」﹐乃云「欲正其心者﹐先誠其意」﹑「意誠而後心正」﹐非倒說耶﹖不知其所謂誠意者﹐誠善意乎﹖誠惡意乎﹖何也﹖以在正心先也。誠意在正心後﹐則爲善事﹔在正心先﹐則兼爲惡事。或者言正心﹐不言誠意可﹐必欲言意﹐言正意亦可﹐何也﹖正則不邪﹐誠則未可﹐必其正邪也。卽以其所自言者証之﹐下云「所謂誠其意者﹐毋自欺也﹐如惡惡臭﹐如好好色」﹐惡惡臭猶無關於善惡﹐好好色則惡矣﹐非誠意兼善惡之明驗乎﹖又云「此謂誠於中﹐形於外」﹐文根「小人」來﹐則此誠字自槪論善惡﹐非誠意兼善惡之明驗乎﹖則又安可以正心與誠意並列也。總之﹐依彼以誠爲美事﹐以誠意爲善事而言﹐則意爲心之所發﹐豈有心之所發者誠﹐而心尙有不正者乎﹖所以明儒劉念臺曾反之﹐以意爲心之所存﹐夫意字自有一定之義﹐爲存爲發﹐相去懸絕﹐可以任人遊移亂拈如是乎﹖亦可見大學說理未確﹐故致此獘。劉說與大學文義差可通矣﹐其如訓「意」﹐字義之不通﹐何﹖性具於心﹐則性可謂心之所存﹐是以意爲性也。以致知言之﹐聖門之學未有單重知而遺行者﹐惟佛氏以智慧爲本﹐情識爲未﹐一念覺悟﹐立證菩提﹐故重知而而遺行也。卽聖賢之言知者有矣﹐曰「我非生而知之者﹐好古﹐敏以求之者也。」曰「多聞﹐擇其善者而從之﹐多見而識之。」知之次也﹐皆實地用力﹐未有空言致知者。空言致知﹐非佛氏離語言文字﹐一惟明心見性之學而何﹖或曰「必知善惡然後用功﹐故以致知爲先。」夫善惡自墮地以來﹐稍有知識自無不知者﹐所謂「良知」是也﹐安有若何致知之法﹖亦不可通也。以「格物」言之﹐此二字晦澀之甚﹐物字不知指何物﹖格字不知是何義﹖古人未有以物作善字用者﹐孟子曰『物交物』自老子曰『有物混成』﹐釋氏曰「有物先天地始」﹐以物作善字用矣。後人認物爲善字﹐正是二字之見﹐格字義最多﹐爾雅訓「來」﹐說文訓「正」﹑訓「式」﹐玉篇訓「至」﹐廣韻訓「量」﹑「度」﹐又詩「神保是格」爲感悟義﹐又音閣﹐禮「扞格」﹐史記「廢格」及「阻格」﹑「格﹖」﹑「格殺」諸義﹐尢無定解。聖賢教人從無鶻突語﹐況爲大學之首功﹐爲平天下之要務﹐而顧用格物二字﹐豈可通哉﹖故不辧。細測其意﹐不過「格」是孟子「格君心之非」格字﹐「物」亦是孟子「物交物」下物字﹐指耳﹑目之類﹐謂致知之法﹐在格止其耳﹑目﹑口﹑鼻之欲﹐其智慧自生﹐正是禪家斷根塵﹐根自還妙明覺體之義﹐宜乎後世徑山以格物﹑物格詔張子韶也。故此物字以善字解﹑以不善字解﹐俱無是處。嘗見儒者終身談格物﹐正如鼠入牛角﹐了無出路。修身以上用「先」字爲界限自可﹐修身以下用「先」字爲界限﹐下卽「後」字﹐同。則格物致知時意尙有不誠﹐誠意時心尙有不正﹐做了此件﹐再做彼件﹐豈有此理﹖就其所言之義﹐已自無可通﹐況欲垂訓立教乎﹖此固盡人知之﹐故亦無容多辧焉。作是篇者之意﹐以其言治國平天下﹐故謂其學爲「大學」。但文中所言﹐如知止﹑定﹑靜﹑安﹑慮﹑得﹐如正心﹑誠意﹑格物﹑致知﹐則儼然黃面瞿曇向壁枯坐景象﹐從其道相率而爲禪者也﹐惡能治國平天下哉﹖﹝卷九七﹐頁一○—一四﹞

所謂「誠其意」者﹐毋自欺也。如惡惡臭﹐如好好色﹐此之謂自謙﹐故君子必愼其獨也。小人閒居爲不善﹐無所不至﹐見君子而後厭然﹐揜其不善而著其善。人之視己﹐如見其肺肝然﹐則何益矣﹖此謂誠於中﹐形於外。故君子必愼其獨也。

自此至末﹐皆重發明上文。注疏以「所謂誠其意者」至「此謂知本」爲廣明誠意之事﹐然則格物致知何以獨不明之乎﹖蓋作者亦有難以指辭﹐作者尙難指辭﹐況能令讀者通其義乎﹖作者尙難指辭﹐後人乃補之乎﹖據誠意與愼獨自是兩義﹐一精實之於中﹐一防閒之於外。且意誠矣﹐尙有獨之未愼﹐而煩誡之耶﹖若然﹐何以謂之誠意﹐若謂意誠之功﹐則又當云「欲誠其意者先愼其獨」矣﹐乃兩以必「愼其獨」爲言﹐一以必「誠其意」爲言﹐主客之不分也。﹝卷九七﹐頁一五—一六﹞

詩云﹕『瞻彼淇澳﹐菉竹猗猗。有斐君子﹐如切如磋﹐如琢如磨﹔瑟兮僩兮﹐赫兮諠兮。有斐君子﹐終不可諠兮。』如切如磋者﹐道學也。如琢如磨者﹐自修也。瑟兮僩兮者﹐恂栗也。赫兮喧兮者﹐威儀也。有斐君子﹐終不可喧兮者﹐道盛徳至善﹐民之不能忘也。

「如切如磋者﹐道學也」﹐至「民之不能忘也」﹐全用爾雅釋訓文﹐惟每詩句下加「者」字﹐按﹕爾雅﹐周末人所作﹐中有釋離騷字﹐說見鄭樵序。大學又在其後也。或問﹕「何以知大學用爾雅﹖」曰「爾雅﹐訓釋體﹐故其文如此。大學﹐平衍之文﹐安得有此體乎﹖且卽引用詩書﹐安必釋詩書乎﹖蓋正因爾雅之文﹐故引此詩耳。取其言道學以證大學之道﹐取其言自修以證自明﹐取其言盛徳至善以證明徳止至善﹐取其言民不能忘以證新民。若自作其文﹐以發明前文﹐斷無此體也。至於爾雅之書﹐專於訓釋﹐安有引用他人之訓釋而以爲己之訓釋者﹖且其書中從無他經傳之文﹐不應獨有大學。若大學之引詩書﹐以及楚書﹑舅犯﹑孟獻子之說無不入﹐則是大學之用爾雅明矣。」

湯之盤銘曰「苟日新﹐日日新﹐又日新。」得誥曰「作新民。」詩云「周𨿽舊邦﹐其命維新。」是故君子無所不用其極。

無所不用其極﹐「極」字﹐老﹑莊用之﹐聖人所不道。老子曰「復歸於無極。」莊子曰「在太極之先而不爲老。」﹝卷九七﹐頁二一﹞

詩云「穆穆文王﹐於緝熙敬止。」爲人君﹐止於仁。爲人臣﹐止於敬。爲人子﹐止於孝。爲人父﹐止於慈。與國人交﹐止於信。

文王詩﹕「於緝熙敬止」﹐此止字﹐疏云「辭也」﹐以助辭作實字用﹐將來闡發無數止字﹐極可笑。古人引詩或不切本旨則有之﹐未有如是之引詩法也。子曰「聽訟﹐吾猶人也﹐必也使無訟乎。」無情者不得盡其辭﹐大畏民志。引孔子聽訟之文﹐較論語多「無情者不得盡其辭」「大畏民志」二句。使無訟而云不得盡辭﹑云大畏民志﹐則是彊制作用﹐恐非以徳化民﹑自然輸誠悅服景象﹐未免蛇足。若孔子果有此二句﹐論語不應刪之。﹝卷九七﹐頁二三﹞

所謂修身在正其心者﹐身有所忿懥﹐則不得其正。有所恐懼﹐則不得其正。有所憂患﹐則不得其正。有所好樂﹐則不得其正。心不在焉﹐視而不見﹐聽而不聞﹐食而不知其味。此謂修身在正其心。

忿懥﹐怒也。好樂﹐喜樂也。憂患﹐哀也。喜怒哀樂人不能無﹐若謂有之﹐心便不得其正。此釋氏教人除煩惱﹑絕恐怖﹑去惡欲﹑離斷七情﹑心空性空之學﹐非吾儒正道也。故釋氏以心空爲及第﹐又云「行腳人著惹來由﹐放塊石頭在心裏」﹐卽此旨也。至謂心不在﹐便爲心不正﹐尢禪學之易明而易見者﹐其教主「卽心卽佛」「如如不動」﹐達摩見僧云「覓心了不可得」﹐遂與之安心法﹐楞嚴「七處徵心」﹐卽此旨也。聖賢言存心﹐言求放心﹐使心存仁義﹐見於行事﹐亦無非仁義﹐而身乃得正﹐非只求心在便以爲正也﹐至其形容心不在焉爲視不見﹑聽不聞﹑食不知味﹐尢大失理。「孔子聞韶﹐三月不知肉味」﹐此心之不在而忘味者﹐可之心不正乎﹖若是則屬厭之﹐夫志專飲食者﹐反得爲心正矣。吾儒主理﹐釋氏主心。主理以言心﹐則心不落空﹔主心而遺理﹐則心全落空。此單主心不主理﹐故致此失也。心不在﹐在於聞韶而不知肉味﹐此不在之得理者也﹐心自正也。心在﹐在於飲食而窮極其味﹐此在之失理者也﹐心亦不正也。安可徒論其在與不在﹐而不顧理之是非耶﹖又如魏文侯聽鄭﹑衛之音而忘倦﹐此則心不在之失理者﹐然此爲一邊說﹐聞韶又爲一邊說﹐未可舉其一而遺其一也。﹝卷九七﹐頁二四—二五﹞

所謂「齊其家在修其身」者﹐人之其所親愛而辟焉﹐之其所賤惡而辟焉﹐之其所畏敬而辟焉﹐之其所哀矜而辟焉﹐之其所敖惰而辟焉。故好而知其惡﹐惡而知其美者﹐天下鮮矣﹗故諺有之﹐曰「人莫知其子之惡﹐莫知其苗之碩。」此謂身不修﹐不可以齊其家。

「之其所」五句﹐又與「正心」章相類似﹐未可分正心﹑修身界限也。﹝卷九七﹐頁二七﹞

堯﹑舜率天下以仁而民從之﹐桀﹑紂率天下以暴而民從之﹐其所令反其所好﹐而民不從。

「桀﹑紂率天下以暴﹐而民從之」﹐此一句可商。桀﹑紂自爲暴﹐非率天下以暴也﹐民亦未嘗從其暴也。怨時日之曷喪﹐嗟王室之如毀﹐愁苦不暇﹐而暇從其暴乎﹖此句蓋狃對上「堯﹑舜」句耳﹐當云「堯﹑舜率天下以仁﹐而民從之﹔桀﹑紂爲暴﹐所令反其所好﹐而民不從。」義乃順。﹝卷九七﹐頁二八—二九﹞

詩云「桃之夭夭﹐其葉蓁蓁。之子於歸﹐宜其家人。」宜其家人﹐而後可以教國人。詩云「宜兄宜弟」﹐宜兄宜弟﹐而後可以教國人。詩云「其儀不忒﹐正是四國」﹐其爲父子兄弟足法﹐而後民法之也﹐此謂「治國在齊其家」。

說國處﹐又說天下﹐有諸己﹑無諸己﹐引詩「其儀不忒」﹐又皆說身﹐皆說﹐則分界限之獘也。﹝卷九七﹐頁三○﹞

所謂「平天下在治其國」者﹐上老老而民興孝﹐上長長而民興弟﹐上卹孤而民不倍。是以君子有絜矩之道也。

此章「上老老」三句與上「治國」章相類﹐界限不楚。「上老老」三句﹐是上行下效之義﹐「絜矩」是四面均平之義﹐就政事上說。觀下節以所惡於上下﹑前後﹑左右釋絜矩之義﹐可見與上行下效有別﹐乃以「是以君子有絜矩之道」接上爲結﹐絕不相蒙。絜矩之道卽忠恕之事﹐自修身時卽不可少此﹐奚特治國平天下乎﹖此皆分界限之獘也。此下言「生財有大道」﹐「大」字未安﹐以義爲利﹐畢竟有語獘。孔子分君子﹑小人﹑義﹑利之諭﹐孟子言「有仁義﹐何必曰利」﹐其理自純而不﹐若以義爲利﹐便近於霸術﹐開宋儒講義利圓通法門﹐有關世道人心不淺。余無疵﹐且有名言。﹝卷九七﹐頁三一—三二﹞

冠義冠﹐古亂反。

此撮取郊特牲中言冠義者﹐及士冠禮一二事﹐前後敷衍﹐以爲冠義一篇﹐昏義亦同﹐余說見郊特牲。此冠﹑昏之義﹐兩篇所謂「有之無所補﹐無之靡所闕者」是也。

自注疏以及諸儒﹐無不皆以禮記冠﹑昏﹑鄕飲酒﹑射﹑燕﹑聘六義﹐爲釋儀禮冠﹑昏﹑鄕飲酒﹑射﹑燕﹑聘六禮﹐耳食相傳﹐習爲固然。其後且有以儀禮爲經﹐禮記爲傳者﹐其於禮記諸篇與儀禮絕不合者﹐亦必妄求附麗﹐世尙信之﹐況此六義正同儀禮之六禮﹐有不深信之而無疑者乎﹖以今考之﹐皆不然也。其不合者有五﹕儀禮十七篇﹐今義祗六篇﹐其餘何以無之﹖一也。儀禮正文後多有記﹐今以此義爲釋正文字﹐抑釋記乎﹖二也。記者記前文所未備﹐若義則止以釋其文爲主﹐不當有離其文而別自爲說者﹐況有與其文義相抵牾者乎﹖三也。六篇之首有稱某義﹐亦有稱某禮者﹐安得﹖以爲釋禮之義﹖四也。且六篇中亦有不同﹐冠義﹐昏義皆撮取郊特牲及冠禮昏禮爲之﹐不足爲冠禮昏禮之義也。鄕飲酒義﹑射義多不同於鄕飲酒禮射禮而別自爲說者也。燕義﹑聘義似釋燕禮聘禮矣﹐然其中亦多不同也。俱詳本篇。五也。由是觀之﹐凡於其同者必指以爲釋禮﹐於其不同者亦必牽彊以求合﹐則惑之甚者也。學者苟知禮記之義非專釋儀禮之禮﹐則於其餘四十三篇非儀禮之傳也﹐益明矣。﹝卷九八﹐頁一—二﹞

凡人之所以爲人者﹐禮義也。禮義之始﹐在於正容體﹐齊顏色﹐順辭令。容體正﹐顏色齊﹐詞令順﹐而後禮義備﹐以正君臣﹐親父子﹐和長幼。君臣正﹐父子親﹐長幼和﹐而後禮義立。故冠而後服備﹐服備而後容體正﹐顏色齊﹐辭令順﹐故曰「冠者﹐禮之始也。」是故古者聖王重冠。

「正容體﹑齊顏色﹑順辭令」仿論語「曾子動容貌﹐正顏色﹑出辭气」爲言。﹝卷九八﹐頁三﹞

見於母﹐母拜之﹐見於兄弟﹐兄弟拜之﹐成人而與爲禮也。玄冠﹑玄端﹐奠摯於君﹐遂以摯見於卿大夫﹑鄕先生﹐以成人見也。

此撮取郊特牲及冠禮之文也。「母拜之」﹐按﹕冠禮﹕取脯見母﹐故母拜受﹐子拜送。此不言取脯而但雲母拜之﹐殊屬疏謬。又冠禮﹕見母然後字﹐此敍於「字」後﹐亦疏。「奠摯於君」﹐此指卿大夫之適子也﹐遂以摯見於卿大夫鄕先生﹐據孔氏謂﹕卿大夫爲在朝之卿大夫﹐然鄕先生則是鄕老而致仕者在鄕矣﹐故不必油事爲一時事﹐大抵在朝則見君與卿大夫﹐在鄕則見鄕先生耳。方性夫謂﹕鄕大夫爲「鄕之有職事者」﹐此附會周禮鄕大夫職﹐又非。﹝卷九八﹐頁六—七﹞

成人之者﹐將這成人禮焉也。責成人禮焉者﹐將責爲人子﹑爲人弟﹑爲人臣﹑爲人少者之禮行焉。將這四者之行於人﹐其禮可不重與﹖故孝弟忠順行立而後可以爲人﹐可以爲人而後可以治人也。故聖王重禮。故曰「冠者﹐禮之始也﹐嘉事之重者也。」是故古者重冠﹐重冠故行之於廟﹐行之於廟者所以尊重事﹐尊重事而不敢擅重事﹐不敢擅重事﹐所以自卑而尊先祖也。

「嘉事」謂嘉美之事﹐鄭氏妄援宗伯五禮之「嘉禮」爲說﹐不特嘉事不可謂嘉禮﹐而作冠義者﹐胸中何嘗有周禮耶﹖﹝卷九八﹐頁一○﹞

昏義

父親醮子﹐而命之迎﹐男先於女也。子承命以迎﹐主人筵幾於廟﹐而拜迎於門外。﹖執鴈入﹐揖讓升堂﹐再拜奠鴈﹐蓋親受之於父母也。降﹐出禦婦車﹐而﹖授綏﹐禦輪三周。先俟於門外﹐婦至﹐﹖揖婦以入﹐共牢而食﹐合巹而酳﹐所以合體同尊卑以親之也。

「禦輪三周」一句﹐郊特牲及昏禮皆無之﹐殊有致。﹝卷九八﹐頁一四﹞

夫禮始於冠﹐本於昏﹐重於喪祭﹐尊於朝聘﹐和於鄕射﹐此禮之大體也。

此一段似通論儀禮﹐豈特釋昏禮之義而已。觀此則謂禮記冠﹑昏等義釋儀禮冠﹑昏等禮者﹐亦可以已矣。﹝卷九八﹐頁一五﹞

厥明﹐舅姑共饗婦以一獻之禮﹐奠酬。舅姑先降自西階﹐婦降自阼階﹐以著代也。

此節較昏禮增「厥明」二字﹐是也。質明﹐婦見舅姑﹐乃昏之次日﹔厥明﹐舅姑享婦﹐乃昏之三日。昏禮﹕舅姑饗婦﹐不言厥明﹐文略也。鄭氏曰「昏禮不言厥明﹐此言之者﹐容大夫以上禮多或異耳。」鄭因昏禮不言厥明﹐遂疑此爲大夫禮﹐此執油之過。黃叔陽據昏禮反以此「厥明」二字爲衍﹐益妄矣。按﹕婦初見舅姑在適寢﹐迨舅姑入室﹐婦然後饋。厥明﹐舅姑享婦﹐又在適寢﹐故云「舅先降自西階﹐婦降自阼階」。鄭謂降者各還其燕寢﹐婦見及饋享於適寢﹐是也。昏禮旣同「入室降階」之文﹐則𨿽不言厥明而其爲厥明﹐自可知。若共爲一日﹐舅姑方自適寢入室﹐受婦饋﹐又出適寢享婦﹐隨出隨入﹐何其僕僕﹖而儀文繁重亦難猝舉﹐豈必大夫禮多而後爲異日者乎﹖且婦見舅姑﹐舅姑旣醴之﹐設婦席於戶牖間﹐薦脯醢又食之。婦饋舅姑﹐又自餕之。若復饗婦奠酬﹐一日之間飲食亦何其稠疊﹖揆之事理﹐皆有未宜矣。是爲二日婦饋舅姑﹐三日舅姑享婦﹐士及大夫以上之禮皆然﹐又何疑乎﹖﹝卷九八﹐頁一七﹞

是以古者婦人先嫁三月﹐祖廟未毀﹐教於公宮﹔祖廟旣毀﹐教於宗室。教以婦徳﹑婦言﹑婦容﹑婦功﹐教成祭之﹐牲用魚﹐芼之以蘋藻﹐所以成婦順也。

昏義之文止此﹐以下之文與昏義無涉﹐說詳下。﹝卷九八﹐頁二○﹞

古者天子後立六宮﹑三夫人﹑九嬪﹑二十七世婦﹑八十一禦妻﹐以聽天下之內治﹐以明章婦順。故天下內和而家理。天子立六官﹑三公﹑九卿﹑二十七大夫﹑八十一元士﹐以聽天下之外治﹐以明章天下之男教﹐故外和而國治。故曰﹕天子聽男教﹐後聽女順﹔天子理陽道﹐後治陰徳﹔天子聽外治﹐後聽內職。教順成俗﹐外內和順﹐國家理治﹐此之謂盛徳。是故男教不修﹐陽事不得﹐適見於天﹐日爲之食﹔婦順不修﹐陰事不得﹐適見於天﹐月爲之食。是故日食則天子素服而修六官之職﹐蕩天下之陽事﹔月食則後素服而修六宮之職﹐蕩天下之陰事。故天子之與後﹐猶日之與月﹐陰之與陽﹐相須而後成者也。天子修男教﹐父道也﹔後修女教﹐母道也。故曰﹕天子之與後﹐猶父之與母也。故爲天王服斬衰﹐服父之義也﹔爲後服齊衰﹐服母之義也。

按﹕昏義云者﹐言所以男女成昏之義﹐爲人道之始﹐故聖王重之﹐自士至大夫以上皆同﹐卽推之天子﹐其義要亦不過如此﹐未有於正昏之外﹐旁及其嬪嬙之名與其人之數﹐而可爲昏義者也。至於天子之公卿﹑大夫﹑元士﹐則又屬設官之制﹐尢與昏義風馬牛矣﹐故曰﹕宜刪之也。然其立說之謬﹐則又有不可不辧者。三公﹑九卿﹑二十七大夫﹐八十一元士﹐此王制之文﹐作者襲取之﹐而以夫人﹑嬪﹑世婦﹑禦妻之數合之﹐其謬有七﹕曲禮云「天子有後﹑有夫人﹑有世婦﹑有嬪﹑有妻﹑有妾」﹐初未嘗列其數﹐而此何以妄取合於王制之官數乎﹖一謬也。王制「三公九卿」﹐其數皆奇﹐取法幹陽至九而極﹐於理或然。至於大夫﹑元士﹐亦必三倍之以九而數﹐此固疑附會矣。若夫女屬乎陰﹐其數宜偶﹐至六而極﹐乃亦取奇與九﹐豈不失其義乎﹖二謬也。陽有餘而常伸﹐陰不足而常詘﹐今以陰陽之數相偶並勝﹐三謬也。外庭之官比數於內庭之女則太減﹐內庭之女比數於外庭之官則太盈﹐且使內外男女一一配合﹐先王之法果如是﹐不涉於戲乎﹖四謬也。曲禮敍世婦於嬪之前﹐玉藻亦敍世婦於夫人之後而不及嬪﹐則是世婦尊於嬪矣﹐今爲嬪九﹑世婦二十七﹐五謬也。天子六宮﹐經傳無明文﹐諸侯則有三宮矣。春秋書莊公薨於路寢﹐僖公薨於小寢﹐及「西宮災」﹐公羊曰「路寢﹐正寢也。西宮﹐小寢也。」有西宮則有東宮﹐以是知諸侯有三宮。谷梁曰「甸粟而納之三宮」﹐祭義曰「卜三宮之夫人」﹐是蓋因諸侯有三宮﹐遂附會爲天子六宮耳。然後儒謂天子路寢一﹑小寢五﹐後之六宮亦大寢一﹑小寢五﹐亦皆附會也。據大寢﹐後居之﹐其餘小寢五﹐不知夫人以下作何分居之法﹖亦有成說否乎﹖孔氏曰「後之六宮﹑九嬪以下分居之﹐其三夫人𨿽不分居六宮﹐亦分主六宮之事。」若然﹐則三夫人居六宮之外﹐後亦然﹐又不止六宮矣。是與其大寢一﹑小寢五之說﹐亦相矛盾﹐卒使人紛紛無定說﹐六謬也。旣曰「後立六宮」﹐又以天子立六官對之﹐尢屬無理。宮者﹐宮寢之名﹐猶可曰後夫人以下所分處之地﹐作成語云爾。若六官者﹐謂卽周禮天地四時之六官耶﹖則九卿中已有之﹐旣爲重疊﹐且安得以卿居三公之上﹐而與上六宮分處之義亦絕不侔。謂非周禮天地四時之六官耶﹖則旣不詳其名﹐虛而無著。又六宮系分處後夫人以下﹐可爲成語﹐若以六官爲成語﹐亦可分處三公以下乎﹖七謬也。且此七謬又以謬而傳謬焉﹐一傳於大戴記盛徳篇﹐再傳於周禮﹐三傳於古文尙書周官篇﹐皆僞書也。大戴記襲此「六官」二字﹐而以周制「司徒」「司馬」「司空」之三公﹐加「冢宰」「宗伯」「司寇」以實之﹐分配爲道﹑徳﹑仁﹑聖﹑義﹐禮是也。其所謂盛徳篇者﹐卽取此節結句「此之謂盛徳也」。周禮又襲大戴記六官之名﹐而以道徳仁聖義禮﹐易爲天地四時是也。周官又襲周禮六官之名﹐而增以三公三孤於前是也。噫﹗古制湮沒﹐經學荒蕪﹐萬古傳謬種之書﹐千秋鮮具眼之士﹐可慨也夫﹗﹝卷九八﹐頁二一—二三﹞

鄕飲酒義

「鄕飲酒」不必盡同鄕飲酒禮﹐古人爲文𨿽共爲一事﹐亦必另措手眼﹐不規規以某義釋某禮﹐如後世拘儒所云也。禮記諸篇大抵經周禮剽竊其義而攺其節目者﹐皆爲注疏屈禮記以從之﹐一一解壞。如此篇第謂先王之法﹐鄕有司相與尊賢﹐爲賓於庠﹐以著飲酒之禮耳﹐說詳儀禮。注疏乃謂此篇前後凡四事﹕一則三年賓賢能﹐二則鄕大夫飲國中賢者﹐三則州長習射飲酒﹐四則黨正蠟祭飲酒。蓋因篇中有「鄕人士君子」句﹐遂妄援周禮司徒鄕大夫﹑州長﹑黨正三職﹐以鄕人爲鄕大夫﹐以士爲州長黨正﹐以君子爲統稱鄕人士﹐其牽合附會如此。所謂篇中有四事者﹐實無一事也﹐各詳文下。﹝卷九九﹐頁一﹞

鄕飲酒之義﹕主人拜迎賓於庠門之外﹐入三揖而後至階﹐三讓而後升﹐所以致尊讓也。穎洗揚觶﹐所以致絜也。拜至﹐拜洗﹐拜受﹐拜送﹐拜旣﹐所以致敬也。

鄭氏云「庠﹐鄕學也﹐州黨曰序。」孔氏曰「州長職云『春秋射於序』﹐黨正云『屬民飲酒於序』﹐是州黨曰序。」此鄭﹑孔妄援周禮鄕大夫﹑州長﹑黨正三職爲說﹐與此絕不合﹐不可從。孔又曰「學記云『黨有庠』者﹐謂鄕人在州黨﹐但於鄕之庠學﹐不別立也。」按﹕學記明言黨有庠﹐孔必謂黨無庠﹑鄕有庠﹐其佞鄭欺世如此。余說尢多﹐皆是欲蓋彌彰者﹐不悉辧。孟子曰「庠者﹐養也。」此言庠門者﹐義取鄕飲酒﹐近於養老﹐下云「尊賢養老」是也。﹝卷九九﹐頁四﹞

尊讓絜敬也者﹐君子之所以相接也﹐故君子尊讓則不爭﹐絜敬則不慢。不慢不爭﹐則遠於﹖辧矣﹐不﹖辧則無暴亂之禍矣﹐斯君子所以免於人禍也﹐故聖人制之以道。

「故聖人制之以道」句﹐陳可大屬下節﹐未安。郝仲輿以「故聖人制之」爲句以「道鄕人士君子」爲句﹐亦未安。不若從注疏屬上節爲是。﹝卷九九﹐頁五﹞

鄕人﹑士﹑君子﹐尊於房中「中」字﹐原作「戶」﹐依今本攺。之間﹐賓主共之也。尊有玄酒﹐貴其質也。羞出自東房﹐主人共之也。洗當東榮﹐主人之所以自絜而以事賓也。

「鄕人﹑士﹑君子」﹐鄕人總名﹐謂鄕人之士君子﹐卽指賢之爲賓者也。鄭氏以鄕人爲「鄕大夫」﹐士爲「州長﹑黨正」﹐君子爲「總指鄕人士」﹐悉謬。﹝卷九九﹐頁六﹞

賓主象天地也﹐介僎象陰陽也﹐三賓象三光也。讓之三也﹐象月之三日而成魄也﹐四面之坐﹐象四時也。

取象之說﹐近迂﹐然圖行文好看則可耳。﹝卷九九﹐頁八﹞

天地嚴凝之气始於西南而盛於西北﹐此天地之尊嚴气也﹐此天地之義气也。天地溫厚之气始於東北而盛於東南﹐此天地之盛徳气也﹐此天地之仁气也。主人者尊賓﹐故坐賓於西北﹐而坐介於西南以輔賓。賓者接人以義者也﹐故坐於西北。主人者接人「人」下原有「以仁」二字﹐依今本刪。以徳厚者也﹐故坐於東南﹐而坐僎於東北﹐以輔主人也。

賓坐西北﹐介坐西南﹐僎坐東北﹐主人坐東南﹐以四隅取法天地四時之气﹐上所謂「四面之坐象四時」是也。後章云「賓必南鄕﹐介必東鄕﹐主人必居東方」﹐東方卽此東南﹐取春產物爲言﹐故但言東。是西鄕也﹐祇緣欲取象四時之气﹐故必坐於四隅。而賓西北隅﹐自必南鄕﹐主東南隅﹐勢不能向賓而向介﹐則是賓主不相鄕矣﹐禮無不賓主相向者﹐其義失之。張子厚爲之說曰「禮不主於賓主﹐欲以尊賢﹐故其位賓主不相對。」夫君南面﹐臣北面﹐非尊君乎﹖何不可以尊君者尊賢也﹐此曲說也。由是陸農師意其主賓必當相向﹐則又因而誤解於後之「賓必南鄕」節﹐曰「介必東向」﹐據此坐面東北明矣。然則主面西北﹐賓面東南﹐僎面西南皆可知﹐則又誤以四隅之方爲四隅之「向」。大禮所在﹐安有不正其席而側坐者乎﹖孔子「席不正不坐」之義謂何﹖是明以本文南鄕爲「東南向」﹐東鄕爲「東北向」﹐謬亦甚矣。郝仲輿﹖其解﹐則又於後之「賓必南向」節﹐謂此一節亦一家之說﹐與前坐小異﹐如解投壺末節之「魯鼓﹑薛鼓」者然﹐尢可笑也。又謂﹕「鄕大夫尊貴﹐禮不齒於鄕人﹐鄕人賤而居賓位﹐不得不隅﹐主人亦隅﹐坐而向之。」其解隅﹑向之義固謬矣﹐其謂主人爲「鄕大夫」﹐前亦駁鄭以主人爲「鄕大夫」之非﹐而於此仍自蹈其轍﹐又可笑也。鄭氏曰「言學術道﹐則此說賓賢能之禮。」又以鄕大夫職糾纏﹐無謂。﹝卷九九﹐頁一○—一一﹞

祭薦﹐祭酒﹐敬禮也。嚌肺﹐嘗禮也。啐酒﹐成禮也。於席未﹐言是席之正﹐非專爲飲食也﹐爲行禮也﹐此所以貴禮而賤財也。卒觶﹐致實於西階上﹐言是席之上﹐非專爲飲食也﹐此先禮而後財之義也。先禮而後財﹐則民作敬讓而不爭矣。

「是席之正」「是席之上」﹐必有訛。﹝卷九九﹐頁一三﹞

鄕飲酒之禮﹐六十者坐﹐五十者立侍「侍」字﹐原誤作「俟」﹐依今本攺。﹐以聽政役﹐所以明尊長也。六十者三豆﹐七十者四豆﹐八十者五豆﹐九十者六豆﹐所以明養老也。民知尊長養老﹐而後乃能人孝弟。民人孝弟﹐出尊長養老而後成教﹐成教而後國可安也。君子之所謂孝者﹐非家至而日見之也﹐合諸鄕射﹐教之鄕飲酒之禮﹐而孝弟之立矣。

鄭氏曰「此說鄕飲酒﹐謂黨正『國索鬼神而祭祀﹐則以禮屬民而飲酒於序﹐以正齒位』之禮也。其鄕射﹐則州長『春秋以禮會民射於州序』之禮也。」按﹕鄭攺易鄕飲酒爲黨正飲酒﹐鄕射爲州射﹐屈禮記以從周禮﹐其妄甚矣。「謂之鄕者﹐州﹑黨﹐鄕之屬也﹐或則鄕之所居州黨﹐鄕大夫親爲主人焉。」鄭本意旣以鄕飲酒爲黨飲酒﹐鄕射爲州射﹐而又略示回護本文曰「或則鄕之所居州黨」﹐其辭遁窮如此。孔氏曰「此州黨謂之鄕﹐鄕之所居此州黨行飲酒射之禮﹐鄕大夫則代此州長黨正爲主人﹐故得稱鄕射鄕飲酒也。」若鄕之州黨﹐鄕所不居則鄕大夫不得爲主人﹐亦不得稱鄕射鄕飲酒﹐但謂之州長黨飲酒可也。其依阿鄭意﹐迂曲可笑又如此。愚謂禮記爲鄭﹑孔以周禮解壞﹐夫豈誣哉。孔氏曰「鄭知此經所說是黨正正齒位者﹐以儀禮鄕飲酒之篇無正齒位之禮﹐今此云六十者坐﹑五十者立侍﹐故知是黨正正齒位之禮。」按﹕鄕飲酒記云「樂正與立者皆薦以齒」﹐則鄕飲酒何嘗不尙齒乎﹖胡邦衡曰「鄕黨篇云『鄕人飲酒﹐杖者出﹐斯出矣』﹐杖者亦謂五十六十者﹐而此經下云少長以齒﹐則鄕飲豈無正齒位之禮乎﹖」此駁亦快。又按﹕鄭﹑孔本謂禮記之義釋儀禮之禮﹐乃又謂儀鄕鄕飲酒無正齒位之禮﹐則是禮記之義非釋儀禮之禮矣。欲附會周禮﹐竟忘其前說﹐何也﹖按﹕射義云「卿大夫士之射也﹐必先與行鄕飲酒之禮。」故此亦言合諸鄕射﹐可見禮記諸義於飲酒而言射﹐於射而言飲酒﹐其非釋儀禮之禮益信矣。﹝卷九九﹐頁一四—一五﹞

孔子曰「吾觀於鄕而知王道之易易也。」

自此至後「故曰吾觀於鄕而知王道之易易也」﹐見荀子樂論篇。﹝卷九九﹐頁一八﹞

工入﹐升歌三終﹐主人獻之﹔笙入三終﹐主人獻之﹔間歌三終﹐合樂三終﹐工告樂備﹐遂出。一人揚觶﹐乃立司正焉﹐知其能和樂而不流也。

「一人」﹐荀子作「二人」。按﹕鄕飲酒禮﹐立司正之前「一人舉觶」﹐其後乃「二人舉觶」﹐則此一人爲是。﹝卷九九﹐頁一九﹞

賓酬主人﹐主人酬介﹐介酬眾賓﹐少長以齒﹐終於沃洗者焉﹐知其能弟長而無遺矣。降﹐脫屨升坐﹐修爵無數。飲酒之節﹐朝不廢朝﹐莫不廢夕。賓出﹐主人拜送﹐節文終遂焉。知其能安燕而不亂也。

鄕飲酒記云「主人之贊者」「無算爵」﹐此云「沃洗者」﹐卽主人之贊者也。無算爵在「旅酬」之後﹐則此言酬終於沃洗者﹐與鄕飲酒禮亦互異矣。孔氏曰「此鄕飲酒之禮﹐若黨正飲酒﹐一國若狂無不醉也。」按﹕此因黨正有「國索鬼神而祭祀」之文﹐故以黨正爲蠟祭。若然﹐鄕飲酒則安燕不亂﹐黨正飲酒則盡醉若狂﹐先王何爲獨教鄕而不教黨乎﹖且黨正﹑正齒位者﹐若盡醉至於狂﹐又安能正之﹖於此亦見周禮之誣﹐而鄭孔援之者之妄矣。﹝卷九九﹐頁二○—二一﹞

貴賤明﹐隆殺辧﹐和樂而不流﹐弟長而無遺﹐安燕而不亂﹐此五行者﹐足以正身安國矣。彼國安而天下安﹐故曰「吾觀於鄕﹐而知王道之易易也。」鄕飲酒之義﹐立賓以象天﹐立主以象地﹐設介僎以象日月﹐立三賓以象三光﹐古之制禮也。經之以天地﹐紀之以日月﹐參之以三光﹐政教之本也。烹狗於東方﹐祖陽气之發於東方也。洗之在阼﹐其水在洗東﹐祖天地之左海也。尊有玄酒﹐教民不忘本也。賓必南鄕。東方者春﹐春之爲言蠢也﹐產萬物者聖也。南方者夏﹐夏之爲言假也﹐養之﹑長之﹑假之﹐仁也。西方者秋﹐秋之爲言愁也﹐愁之以時察﹐守義者也。北方者冬﹐冬之爲言中也﹐中者藏也。是以天子之立也﹐左聖鄕仁﹐右義偝藏也。介必東鄕﹐介賓主也。主人必居東方﹐東方者春﹐春之爲言蠢也﹐產萬物者也﹐主人者造之﹐產萬物者也。月者三日則成魄﹐三月則成時﹐是以禮有三讓﹐建國必立三卿。三賓者﹐政教之本﹐禮之大參也。

說皆近迂。賓以天象之﹐以天子之位尊之﹐尢迂。朱仲晦曰「魄者﹐月之有體而無光處也。故書言『哉生明』﹑『旁死魄』皆謂月二三日﹐月初生時也。凡言『旣生魄』﹐卽謂月十六日﹐月始闕時也。今此篇兩言月三日而成魄﹐則是漢儒專門陋學﹐未嘗讀尙書之言耳。」劉氏曰「以月魄思之﹐望後爲生魄﹐然人未嘗見其魄﹐蓋以明盛則魄不可見﹐月之魄可見﹐惟晦前三日之朝﹐月自東出﹐明將滅而魄可見﹔朔後三日之夕﹐月自西將墜﹐明始生而魄可見。過此則明漸盛而不可復見矣。蓋明讓魄則魄見﹐明不讓則魄隱。」愚按﹕不有朱駁之誤﹐不見劉解之精﹐學者兩閱之﹐始了然矣﹐故並載焉。﹝卷九九﹐頁二二—二三﹞

燕義

此燕義文﹐似釋燕禮﹐然亦有不同處。其首節誤入周禮之文﹐宜刪之﹐說各詳文下。﹝卷一○○﹐頁一﹞

古者周天子之官﹐有庶子官。庶子官職諸侯﹑卿﹑大夫﹑士之庶子之卒﹐掌其戒令﹐與其教治﹐別其等﹐正其位。國有大事﹐則率國子而致於大子﹐惟所用之。若有甲兵之事﹐則授之以車甲﹐合其卒伍﹐置其有司﹐以軍法治之﹐司馬弗正。凡國之政事﹐國子存遊卒﹐使之修徳學道﹐春合諸學﹐秋合諸射﹐以考其藝而進退之。

「掌其戒令」至末﹐周禮夏官諸子職文。按﹕小戴在元成之世﹐其時周禮尙未出﹐燕義旣經小戴手定﹐且爲小戴以前之文﹐自不應預引周禮也。而此有之者何﹖揆其故﹐必杜子春﹑鄭眾輩讀燕義﹐見文中有庶子名﹐因文王世子有庶子之官﹐曰「庶子正於公族」與此庶子名同﹐又因周禮諸子與文王世子庶子之職同﹐遂妄以諸子爲卽此庶子﹐而書其文於篇首以符合之。鄭氏誤據其本﹐認爲燕義之文而並注之耳。其非本篇原文極易見者有三﹕禮記他篇從無周禮之文﹐一也。此周禮序官之義﹐與燕義毫無交涉﹐二也。禮記諸義其發端語曰「昏禮曰」「聘禮曰」「鄕飲酒之義」﹐此一節下曰「諸侯燕禮之義」正同﹐不應其前又有他文﹐三也。若其以周禮之諸子爲卽此庶子﹐尢謬。周禮諸子本襲文王世子「庶子正於公族」之職而易名爲諸子﹐取庶﹑諸音近﹐蓋因文王世子之庶子與燕禮燕義之庶子絕不同﹐故易之。後儒以周禮之諸子爲文王世子之庶子可也﹐爲燕禮燕義之庶子不可也。據周禮「諸子爵下大夫」﹐而燕禮云「獻庶子於阼階上﹐如獻士之禮﹔獻左右正內小臣﹐如獻庶子之禮」﹐又云「峨則庶子執燭於阼階上」﹐燕義「士庶子以次就位於下」﹐又云「士舉旅行酬而後獻庶子」。按﹕庶者﹐眾也﹐乃卿大夫士之子未有爵命者﹐有大事則隨父趨事於君所﹐後世之以子入衛者然﹐故燕禮燕禮皆以後於士﹑先於左右正內小臣﹐而爲執役之事﹐如此則安得以此庶子爲卽諸子乎﹖其不可引周禮之文以釋此明矣。從來解者率依文爲解﹐或謂天子謂之諸子﹐諸侯謂之庶子本文明曰「古者天子之官﹐有庶子官」。或明知其與燕義無涉﹐而爲之移於篇末焉。噫﹗千年夢夢﹐今始醒覺﹐豈不可嘆哉﹖﹝卷一○○﹐頁三—四﹞

諸侯燕禮之義﹕君立阼階之東南﹐南鄕爾﹔鄕大夫皆少進﹐定位也。君席阼階之上﹐居主位也。君獨升立席上﹐西面特立﹐莫敢適之義也。設賓主﹐飲酒之禮也。使宰夫爲獻主﹐臣莫敢與君亢禮也。不以公卿爲賓﹐而以大夫爲賓﹐爲疑也﹐明嫌之義也。賓入中庭﹐君降一等而揖之﹐禮之也。

「公降席於阼階之東南﹐南鄕爾﹐卿大夫皆少進」﹐燕禮文。君席阼階上者﹐燕禮「小臣設公席於阼階上」是也。君獨升立席上西面者﹐燕禮「賓與主人皆升自西階」之時也。宰夫﹐卽主人也。不以公卿爲賓﹐而以大夫爲賓者﹐燕禮記「與卿燕則大夫爲賓」是也。賓入及庭﹐公降一等揖之﹐燕禮文﹝卷一○○﹐頁六﹞

君舉旅於賓﹐及君所賜爵﹐皆降再拜稽首﹐升成拜﹐明臣禮也。君答拜之﹐禮無不答﹐明君上之禮也。臣下竭力盡能以立功於國﹐君必報之以爵祿﹐故臣下皆務竭力盡能以立功﹐是以國安而君寧。禮無不答﹐言上之不虛取於下也。上必明正道以道民﹐民道之而有功﹐然後取其什一﹐故上用足而下不匱也﹐是以上下和親而不相怨也。和寧﹐禮之用也。此君臣上下之大義也。故曰「燕禮者﹐所以明君臣之義也。」

燕禮云「公坐「坐」字下﹐原誤衍「所」字﹐今刪。取大夫所媵爵觶﹐興以酬賓。賓降﹐西階下再拜稽首。公命小臣辭。賓升﹐成拜。公坐奠觶﹐答再拜。」此與同。以下言「爵祿」「取民」皆從燕禮推廣及之﹐亦不沾沾釋其義也。﹝卷一○○﹐頁八﹞

席﹐小卿次上卿﹐大夫次小卿﹐士庶子以次就位於下。獻君﹐君舉旅行酬而後獻卿﹐卿舉旅行酬而後獻大夫﹐大夫舉旅行酬而後獻士﹐士舉旅行酬﹐而後獻庶子。俎豆﹑牲體﹑薦羞﹐皆有等差﹐所以明貴賤也。

上卿﹐上大夫﹔小卿﹐中大夫﹔大夫﹐下大夫也。燕禮云「卿席設於賓左」﹐賓左﹐賓東也。又云「大夫繼賓以西」﹐賓西也。不言小卿﹐惟大射云「小卿賓西」可以爲證。孔氏曰「小卿次上卿者﹐燕禮『上卿在賓席之東﹐小卿在賓席之西』。大夫次小卿者﹐燕禮『大夫在小卿之西』﹐故燕禮云『繼賓以西東上也』。」按﹕燕禮無小卿賓西之文﹐乃大射耳﹐故正之。「士庶子以次就位於下」﹐謂位在堂下也。孔述燕禮文而云「士庶子旣受獻﹐立於下」﹐亦非也。「俎豆﹑牲體﹑薦羞﹐皆有等差」燕禮記云「惟公與賓有俎﹐卿無俎﹐大夫無脀。」是俎豆有等差也。又云「羞膳者與執幕者﹐皆士也。羞卿者﹐小膳宰也。」是薦羞有等差也。孔氏謂「燕禮不載﹐無以言之」﹐亦非也﹐惟牲體等差無文耳﹐燕禮記云「其牲狗」﹐是狗體之等差也。﹝卷一○○﹐頁九﹞

聘義

此聘義亦多釋聘禮﹐然聘禮是諸侯使使臣於鄰國﹐此不盡屬其事﹐又有聘禮所無者﹐則亦非專釋聘禮也。後二章與聘義無涉﹐宜刪之﹐各詳下文。﹝卷一○○﹐頁一一﹞

聘禮﹐上公七介﹐侯伯五介﹐子男三介﹐所以明貴賤也。

聘禮有「上介一﹐士介四」﹐據此文﹐則聘禮所言乃屬諸侯﹐此通五等言之﹐固非專釋聘禮也。禮器云「諸侯七介﹐大夫五介」﹐此云「侯伯五介﹐子男三介」﹐不同者﹐彼以親行言之﹐此以使卿出聘言之也。周禮大行人「諸侯七介﹐子男五介」者﹐合禮器之說也。又云「凡諸侯之卿﹐其禮各下其君二等」者﹐合聘義之說也﹐而增以上公九人者﹐亦因聘義「上公七介」而云也。﹝卷一○○﹐頁一二﹞

介紹而傳命﹐君子於其所尊弗敢質﹐敬之至也。

注疏據周禮司儀兩君相見則交擯﹐臣聘於君則旅擯﹐「交擯」謂賓介上下相傳﹐「旅擯」謂賓與上擯相對而語﹐然本文但言「介紹傳命」﹐正不必以周禮糾纏解釋耳。﹝卷一○○﹐頁一四﹞

三讓而後傳命﹐三讓而後入廟門﹐三揖而後至階﹐三讓而後升﹐所以致尊讓也。君使士迎於竟﹐大夫郊勞﹐君親拜迎於大門之內而廟受﹐北面拜貺﹐拜君命之邕﹐所以致敬也。敬讓也者﹐君子之所以相接也﹐故諸侯相接以敬讓﹐則不相侵陵。

「三讓而後傳命」﹐聘禮「賓至廟門﹐主人請事」時是也。「三讓而後入廟門」﹐讓主人廟受是也﹐但聘禮無三讓之文。「三揖而後至階﹐三讓而後升」﹐聘禮「三揖至於階﹐三讓﹐公升二等﹐賓升西楹西東面」是也。「君使士迎於竟」﹐聘禮「君使士請事﹐遂以入竟」是也。「大夫郊勞」﹐聘禮「君使卿朝服用束帛勞」是也。「君親拜迎於大門之內而廟受」﹐聘禮「賓致命﹐公左還北鄕」時是也。孔疏此處引聘禮尙未合﹐今正之。「北面拜貺」﹐聘禮「公當楣再拜」時是也。﹝卷一○○﹐頁一五﹞

卿爲上擯﹐大夫爲承擯﹐士爲紹擯。君親禮賓﹐賓私面﹑私覿﹐致饔餼﹐還圭璋﹐賄贈﹐饗食燕﹐所以明賓客君臣之義也。

「卿爲上擯」三句﹐聘禮文。「君親禮賓」﹐聘禮「公拜送醴」是也。「賓私面﹑私覿」﹐聘禮「賓覿及賓面如覿幣」是也﹐但順文勢以「私面」敍「私覿」之前耳。「致甕餼」以下﹐皆同聘禮。周禮大行人「上公擯五人﹐侯伯四人﹐子男三人」﹐蓋因聘禮聘義言﹐諸侯主國待賓客有三擯﹐故以爲王朝待賓客有五人﹑四人﹑三人之分﹐自不足據﹐然兩義不同﹐任存其說猶可也。孔氏欲以聘禮聘義紐合周禮﹐謂擯者五人﹐則士爲紹擯者三人﹔擯者四人﹐則士爲紹擯者三人﹔擯者三人﹐則士爲紹擯者一人﹐此孔氏之禮耳。呂與叔曰「大行人五人﹑四人﹑三人﹐此王朝迎賓之擯也。諸侯之卿各下其君二等﹐則主待賓客之擯﹐上公當三人﹐侯伯二人﹐子男一人。」此又執周禮以補聘禮﹑聘義﹐亦屬杜撰。﹝卷一○○﹐頁一六—一七﹞

故天子制諸侯﹐比年小聘﹐三年大聘﹐相厲以禮。使者聘而誤﹐主君弗親饗「饗」字﹐原作「享」﹐依今本攺。食也﹐所以愧厲之也。諸侯相厲以禮﹐則外不相侵﹐內不相陵。此天子之所以養諸侯﹐兵不用而諸侯自爲正之具也。

王制云「諸侯之於天子也﹐比年一小聘﹐三年一大聘。」解者謂王制所云「諸侯聘天子」﹐此晉文襄霸時所制﹐說見本篇。此所云「諸侯自相聘」是已。然何以適相同﹖亦有可疑。按﹕聘禮篇末有「小聘」一節﹐則前文爲「大聘」矣。然皆無比年三年之文﹐不但無其文﹐而其義亦別。聘禮篇首云「君與卿圖事﹐遂命使者」﹐記云「久無事則聘焉」﹐若然﹐則非定爲比年三年之制可知矣。今聘義之言如此﹐孰謂禮記之義專釋儀禮之禮乎﹖﹝卷一○○﹐頁一八﹞

主國待客﹐出入三積﹐餼客於捨﹐五牢之具陳於內﹐米三十車﹐禾三十車﹐芻薪倍禾﹐皆陳於外﹐乘禽日五雙﹐羣介皆有餼牢﹐壹食再饗﹐燕與時賜無數﹐所以厚重禮也。

「出入三積」句﹐聘禮無。「五牢之具」﹑「米三十車」﹑「禾三十車」﹑「芻薪倍禾」﹑「﹖介皆有餼牢」﹐同聘禮。「乘禽日五雙」﹐聘禮記云「乘禽日如其饔餼之數」﹐則上賓饔餼五牢﹐是五雙也。「壹食再饗﹐燕與羞俶獻無常數」﹐聘禮文﹐此亦同。﹝卷一○○﹐頁一九﹞

古之用財者不能均如此﹐然而用財如此其厚者﹐言盡之於禮也。盡之於禮﹐則內君臣不相陵﹐而外不相侵﹐故天子制之﹐而諸侯務焉爾。

藉「厚用財」以爲內不陵﹑外不侵之計﹐此春秋戰國時人之說﹐非可訓也﹐聘禮止此。﹝卷一○○﹐頁一九﹞

聘射之禮﹐至大禮也。質明而始行事﹐日幾中而後禮成﹐非彊有力者弗能行也。故彊有力者﹐將以行禮也。酒淸人渴而不敢飲也﹐肉漧人饑而不敢食也﹐日莫人倦﹐齊莊正齊而不敢解惰﹐以成禮節﹐以正君臣﹐以親父子﹐以和長幼。此眾人之所難﹐而君子行之﹐故謂之有行。有行之謂有義﹐有義之謂勇敢﹐故所貴於勇敢者﹐貴其能以立義也。所貴於立義者﹐貴其有行也。所貴於有行者﹐貴其行禮也。故所貴於勇敢者﹐貴其敢行禮義也。故勇敢彊有力者﹐天下無事則用之於禮義﹐天下有事則用之於戰勝。用之於戰勝則無敵﹐用之於禮義則順治﹐外無敵﹐內順治﹐此之謂盛徳。故聖王之貴勇敢彊有力如此也。勇敢彊有力而不用之於禮義戰勝﹐而用之於爭﹖﹐則謂之亂人。刑罰行於國﹐所誅者亂人也。如此則民順治而國安也。

此一章朱仲晦謂鄕射之義﹐失次在此。徐伯魯因而直攺「聘射」聘字爲鄕字﹐皆非也。蓋不知此爲後人妄增﹐其云「質明而始行事﹐日幾中而後禮成﹐非彊有力者弗能行」﹐乃用禮器「子路爲季氏宰」章中語﹐以言祭者移而言聘射也。又所云「饑渴不敢食飲」﹐不惟無與於聘﹐卽鄕射亦安有此﹔不惟無與於鄕射﹐卽大射亦安有此。若然﹐何必臆斷爲錯簡而且攺聘字爲鄕字乎﹖此章旣與聘義無涉﹐而其語尢多疵﹐宜刪之。﹝卷一○○﹐頁二○—二一﹞

子貢問於孔子曰「敢問君子貴玉而賤﹖者何也﹖爲玉之寡而﹖之多與﹖」孔子曰「非爲﹖之多﹐故賤之也﹐玉之寡﹐故貴之也。夫昔者君子比徳於玉焉﹕溫潤而澤﹐仁也﹔縝密以栗﹐知也﹔廉而不劌﹐義也﹔垂之如隊﹐禮也﹔叩之其聲淸越以長﹐其終詘然﹐樂也﹔瑕不掩瑜﹐瑜不掩瑕﹐忠也﹔孚尹旁達﹐信也。气如白虹﹐天也﹔精神見於山川﹐地也﹔珪璋特達﹐徳也﹔天下莫不貴者﹐道也。詩曰「言念君子﹐溫其如玉。」故君子貴之也。

此一章後人因聘義用圭璋﹐故書此論玉之文於後﹐第取其「圭璋特達」句義耳。與燕義之書周禮文於首者正同﹐𨿽無大悖﹐然亦無與聘義﹐並可刪也。其論玉亦多附會語。﹝卷一○○﹐頁二三﹞

喪服四制

孔氏曰「以上諸篇每篇言義﹐此不云喪服義﹐而云喪服四制者﹐以上諸篇皆記儀禮當篇之義﹐故每篇言義﹔此則記者別記喪服之四制﹐非記儀禮喪服之篇﹐故不云喪服之義也。」按﹕以上諸篇言義者於儀禮故多別說﹐而此篇𨿽明四制﹐反多合儀禮喪服之文﹐若但以篇名爲義﹐便爲記儀禮之義﹐篇名非義﹐便爲非記儀禮之義﹐得非以皮相乎﹖

此篇爲吾儒之言﹐較三年問不殊霄壤﹐列上帖。﹝卷一○○﹐頁二四﹞

凡禮之大體﹐體天地﹐法四時﹐則陰陽﹐順入情﹐故謂之禮。訾之者﹐是不知禮之所由生也。夫禮﹐吉凶異道﹐不得相干取之陰陽也。

謂訾禮者﹐指老莊也﹐故曰此篇爲吾儒之言。禮止言吉﹑凶盡之矣﹐尙見典刑﹐周禮軍﹑賓﹑嘉﹐直是妄添耳。﹝卷一○○﹐頁二五﹞

其恩厚者﹐其服重﹐故爲父斬衰三年﹐以恩制者也。

喪服傳言父「至尊」﹐此言「恩厚」﹐與之不同。然下云「父在爲母齊衰﹐見無二尊也」﹐又主尊一邊說﹐似相抵牾。古者於父母之喪皆言三年﹐近世變而與古同﹐此可主恩言﹐以父母之恩均重也。今旣分別﹐則當言尊﹐不當言恩耳。﹝卷一○○﹐頁二六—二七﹞

門內之治﹐恩揜義。門外之治﹐義斷恩。資於事父以事君而敬同﹐貴貴尊尊﹐義之大者也。故爲君亦斬衰三年﹐以義制者也。

貴貴尊尊﹐皆指君言。﹝卷一○○﹐頁二七﹞

三日而食﹐三月而沐﹐期而練﹐毀不滅性﹐不以死傷生也。喪不過三年﹐苴衰不補﹐墳墓不培﹐祥之日鼓素琴﹐告民有終也﹐以節制者也。資於事父以事母而愛同﹐天無二日﹐士無二王﹐國無二君﹐家無二尊﹐以一治之也。故父在﹐爲母齊衰期者﹐見無二尊也。

此節注疏屬上節「節制」是也﹐蓋母喪亦應三年﹐因父在以節制也﹐與權制義別。古文多參差不排﹐觀下始死三日不怠﹐下又有制節之言可見。疏引皇氏﹑熊氏並屬下「權制」﹐非也。或欲移於「權制者也」之下而自爲一章﹐益妄已。﹝卷一○○﹐頁二八﹞

杖者何也﹖爵也。三日授子杖﹐五日授大夫杖﹐七日授士杖。或曰擔主﹐或曰輔病。婦人﹑童子不杖﹐不能病也。百官備﹐百物具﹐不言而事行者﹐扶而起。言而後事行者﹐杖而起。身自執事而後行者﹐面垢而已。禿者不髽﹐傴者不袒﹐跛者不踴﹐老病不止酒肉。凡此八者﹐以權制者也。

「杖者」至「不能病也」﹐大意同喪服傳而較彼詳略有法。「禿者不髽」三句同問喪﹐然彼主哀言﹐此主權言﹐則彼義爲勝矣。﹝卷一○○﹐頁二九﹞

父母之喪﹐衰冠﹑繩纓﹑菅履﹐三日而食粥﹐三月而沐﹐期十三月而練冠﹐三年而祥。比終玆三節者﹐仁者可以觀其愛焉﹐知者可以觀其理焉﹐彊者可以觀其志焉。禮以治之﹐義以正之﹐孝子弟弟貞婦﹐皆可得而察焉。

二十五月而祥﹐此云三年﹐似湊合上三日三月以行文﹐然前文亦多言三年﹐與語﹑孟諸書合。﹝卷一○○﹐頁三二﹞

禮﹐斬衰之喪﹐惟而不對﹔齊衰之喪﹐對而不言﹔大功之喪﹐言而不議﹔緦﹑小功之喪﹐議而不及樂。

「禮斬衰之喪」以下引間傳文﹐鄭亦以其與雜記異﹐謂此與賓客﹐非是﹐說見間傳。﹝卷一○○﹐頁三三﹞

