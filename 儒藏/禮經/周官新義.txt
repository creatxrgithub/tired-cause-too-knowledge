

欽定四庫全書

經部四

周官新義

禮類一【周禮之屬】

提要

【臣】等謹案周官新義十六卷附考工記解二卷宋王安石撰安石事迹具宋史本傳晁公武讀書志曰熙寜中置經義局撰三經義皆本王安石經說三經書詩周禮也新經毛詩義凡二十卷尙書義凡十三卷今並佚周官新義本二十二卷明萬曆中重編內閣書目尙載其名故朱彛尊經義考不敢著其已佚但注曰未見然外間實無傳本卽明以來內閣舊籍亦實無此書惟永樂大典者所載最夥蓋內閣書目據文淵閣書目文淵閣書目卽修永樂大典所徴之書其時得其完帙故采之最詳也考蔡絳鐵圍山叢談曰王元澤奉詔爲三經義時王丞相介甫爲之提舉詩書蓋多出元澤及諸門弟子手周官新義實丞相親爲之筆削者政和中有司上言天府所籍吳氏資多有王丞相文書於是朝廷命藏諸祕閣用是吾得見之周官新義筆迹猶斜風細雨誠介甫親書云云然則三經義中惟周禮爲安石手著矣安石以周禮亂宋學者類能言之然周禮之不可行於後世防特人人知之安石亦未嘗不知也安石之意本以宋當積弱之後而欲濟之以富彊又懼富彊之說必爲儒者所排擊於是附防經義以鉗儒者之口實非眞信周禮爲可行迨其後用之不得其人行之不得其道百叢生而宋以大壞其獘亦非眞緣周禮以致誤羅大經鶴林玉露詠安石放魚詩曰錯認蒼姬六典書中原從此變蕭疏是猶爲安石所紿未究其假借六蓻之本懷也因是而攻周禮因是而攻安石所注之周禮是寛其影附之巧謀而科以迂腐之薄譴矣故安石怙權植黨之罪萬萬無所辭安石解經之說則與所立新法各爲一事程子取其易解朱子王應麟均取其尙書義所謂言各有當也今觀此書惟訓詁多用字說病其牽合其餘依經詮義如所解八則之治都鄙八統之馭萬民九兩之繋邦國者皆具有發明無所謂舞文害道之處故王昭禹林之奇王與之陳友仁等注周禮頗據其說

欽定周官義疏亦不廢采用又安可盡以人廢耶安石神宗時所上五事札子及神宗曰錄載安石所引周官及楊時龜山集中所駁平頒興積一條其文皆在地官中今永樂大典闕地官夏官二卷其說遂不可考然所佚適屬其瑕纇則所存者益不必苛詆矣安石本未解考工記而永樂大典乃備載其說據晁公武讀書志蓋鄭宗顏輯安石字說爲之以補其闕今亦並錄其解備一家之書焉乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

原序

士獘於俗學久矣聖上閔焉以經術造之乃集儒臣訓釋厥防將播之校學而臣某實董周官惟道之在政事其貴賤有位其後先有序其多寡有數其遲數有時制而用之存乎法推而行之存乎人其人足以任官其官足以行法莫盛於成周之時其法可施於後世其文有見於載籍莫具於周官之書蓋其因習以崇之庚續以終之至於後世無以復加則豈特文武周公之力哉猶四時之運晝夜積而成寒暑非一日也自周之衰以至於今歷歲千數百矣太平之遺迹掃蕩幾盡學者所見無復全經於是時也乃欲訓而發之臣誠不自揆然知其難也以訓而發之之爲難也則又以知夫立政造事追而復之之爲難然竊觀聖上致法就功取成於心訓迪在位有馮有翼亹亹乎鄕六服承徳之世矣以所觀乎今考所學於古所謂見而知之者臣誠不自揆妄以爲庶幾焉故遂昧冒自竭而忘其材之弗及也謹列其書爲二十有三卷凡十餘萬言上之禦府副在有司以待制詔頒焉謹序

欽定四庫全書

周官新義卷一

宋王安石撰

天官一

惟王建國辧方正位體國經野設官分職以爲民極晝參諸日景夜考諸極星以正朝夕於是求地中焉以建王國此之謂辧方旣辧方矣立宗廟於左立社稷於右立朝於前立市於後此之謂正位宮門城闕堂室之類髙下廣狹之制凡在國者莫不有體此之謂體國井牧溝洫田萊之類逺近多寡之數凡在野者莫不有經此之謂經野設官則官府之六屬是也分職則官府之六職是也設官分職內以治國外以治野建置在上如屋之極使民於是取中而芘焉故曰以爲民極極之字從木從亟木之亟者屋極是也

乃立天官冡宰使帥其屬而掌邦治以佐王均邦國發露人罪而治之者刑官之治也宀覆人罪而治之者治官之治也治官尙未及教而況於刑乎宰治官之上也故宰之字從宀從臯省宀覆人罪之意宰以治割調和爲事故共刀匕者謂之宰宰於地特髙故謂之宰也山頂曰大之上也列職於王則冡宰與六卿同謂之大百官總焉則大宰於六卿獨謂之冡以左助之爲佐以右助之爲佑地道尊右而左手足不如右彊則佐之爲助不如右之力也宰於六卿莫尊焉而曰佐王則爲其非論道以助王也作而行之而已邦亦謂之國國亦謂之邦凡言邦國者諸侯之國也凡言邦言國者王國也亦或諸侯之國國於文從或從�爲其或之也故�之故凡言國則以別郊野邦於文從邑從丰是邑之丰者故凡言邦則以別於邑都亦或包邑都而言焉凡國有大事戮其犯命者則以別於郊故也國中自七尺以上則以別於野故也若國防荒令賙委之則以別於國故也邦中之賦則以別於甸削縣都故也令邦移民就糓則以包邑都而言故也

治官之屬大宰卿一人小宰中大夫二人宰夫下大夫四人上士八人中士十有六人旅下士三十有二人府六人防十有二人胥十有二人徒百有二十人

大宰卿小宰中大夫則卿上大夫也王制曰諸侯之上大夫卿蓋非特諸侯之卿爲然也卿之字從��奏也從卩卩止也左從�右從卩知進止之意從皀黍稷之气也黍稷地產有養人之道其皀能上達卿𨿽有養人之道而上達然地類也故其字如此夫之字與天皆從一從大夫者妻之天故也天大而無上故一在大上夫𨿽一而大然不如天之無上故一不得在大上夫以智帥人者也大夫以智帥人之大者也士之字與工與才皆從二從丨才無所不達故達其上下工具人器而已故上下皆弗達士非成才則宜亦皆弗達然志於道者故達其上也士事人者也故士又訓事事人則未能以智帥人非人之所事也故未娶謂之士下士謂之旅則眾故也旅之字從防從從眾矣則從旌旗指揮故也從旌旗指揮則從人而不自用下士之爲旅則亦從人而不自用者也府之字從廣從付則其藏也付則以物付之防之字從中從又設官分職以爲民中防則所執在下助之而已胥之字從疋從肉疋則以其爲物下體肉則以其亦能養人其養人也相之而已故胥又訓相也卿從皀胥從肉皆以養人爲義則王所建置凡以養人而已徒之字從辵從土徒無車從也其辵而走則親土而已故無車而行謂之徒行也鄭氏以爲府史胥徒皆其官長所自辟除蓋自下士以上皆王命也而穆王命大僕曰愼簡乃僚則𨿽以王命命之而爲之長者得簡之也府史胥徒𨿽非士而先王之用人無流品之異其賤則役於士大夫而不恥其貴則承於天子而無嫌

宮正上士二人中士四人下士八人府二人史四人胥四人徒四十人

宮伯中士二人下士四人府一人史二人胥二人徒二十人

膳夫上士二人中士四人下士八人府二人史四人胥十有二人徒百有二十人

庖人中士四人下士八人府二人史四人賈八人胥四人徒四十人

有藏則置府有書則置史有徴令之事則置徒有徒則置胥有市賈之事則置賈府史賈胥徒皆賦祿焉使足以代其耕故市不役賈野不役農而公私各得其所

內饔中士四人下士八人府二人史四人胥十人徒百人

外饔中士四人下士八人府二人史四人胥十人徒百人

亨人下士四人府一人史二人胥五人徒五十人甸師下士二人府一人史二人胥三十人徒三百人王借千畝而甸師徒三百人則爲其以薪蒸役內外饔之事非特耕耨王借故也

獸人中士四人下士八人府二人史四人胥四人徒四十人

人中士二人下士四人府二人史四人胥三十人徒三百人

鼈人下士四人府二人史二人徒十有六人

臘人下士四人府二人史二人徒二十人

醫師上士二人下士四人府二人史二人徒二十人食醫中士二人

疾醫中士八人

瘍醫下士八人

獸醫下士四人

食疾瘍獸醫無府史徒者醫師聚毒藥以供醫事則有藏矣故有府掌醫之政令而使之分治疾瘍稽其事制其食則其書具有徴令矣故有史有徒諸醫資藥於醫師受政令聽所使治而已則無所用府史徒矣

酒正中士四人下士八人府二人史八人胥八人徒八十人

酒人奄十人女酒三十人奚三百人

鄭氏以奄爲精气閉藏者蓋民之有是疾先王因擇而用焉與籧篨防鏐戚施直鏄聾瞶司火瞽蒙修聲同若以是爲刑人則國君不近刑人而況於王乎若以爲刑無罪之人而任之則宜先王之所不忍也奚之字從系從大蓋給使之賤系於大者故也

漿人奄五人女漿十有五人奚百有五十人

淩人下士二人府二人史二人胥八人徒八十人籩人奄一人女籩十人奚二十人

醢人奄一人女醢二十人奚四十人

醯人奄二人女醯二十人奚四十人

鹽人奄二人女鹽二十人奚四十人

冪人奄一人女冪十人奚二十人

宮人中士四人下士八人府二人史四人胥八人徒八十人

掌舍下士四人府二人史四人徒四十人

幕人下士一人府二人史二人徒四十人

掌次下士四人府四人史二人徒八十人

大府下大夫二人上士四人下士八人府四人史八人賈十有六人胥八人徒八十人

玉府上士二人中士四人府二人史二人工八人賈八人胥四人徒四十有八人

內府中士二人府一人史二人徒十人

外府中士二人府一人史二人徒十人

司防中大夫二人下大夫四人上士八人中士十有六人府四人史八人胥五人徒五十人

司書上士二人中士四人府二人史四人徒八人職內上士二人中士四人府四人史四人徒二十人職嵗上士四人中士八人府四人史八人徒二十人職幣上士二人中士四人府二人史四人賈四人胥二人徒二十人

司裘中士二人下士四人府二人史四人徒四十人掌皮下士四人府二人史四人徒四十人

內宰下大夫二人上士四人中士八人府四人史八人胥八人徒八十人

內小臣奄上士四人史二人徒八人

閽人王宮毎門四人囿遊亦如之

寺人王之正內五人

內豎倍寺人之數

九嬪

世婦

女禦

女祝四人奚八人

女史八人奚十有六人

九嬪世婦女禦皆統於冢宰則王所以治內可謂至公而盡正矣鄭氏曰不列夫人於此官者夫人之於後猶三公之於王坐而論婦禮無官職然則九嬪視卿世婦視大夫女禦視士視大夫士而不言數者鄭氏以爲有婦徳則充無則闕然九嬪以教九禦則世婦之數不過二十七女禦之數不過八十一也嬪字從賔則有賔之義婦之從帚婦則卑於嬪矣而禦則尢卑如馬之在禦遲速緩惟禦者之聽故也

典婦功中士二人下士四人府二人史四人工四人賈四人徒二十人

典絲下士二人府二人史二人賈四人徒十有二人典泉下士二人府二人史二人徒二十人

內司服奄一人女禦二人奚八人

縫人奄二人女禦八人女工八十人奚三十人

染人下士二人府二人史二人徒二十人

追師下士二人府一人史二人工二人徒四人

屨人下士二人府一人史一人工八人徒四人

夏采下士四人史一人徒四人

大宰之職掌建邦之六典以佐王治邦國一曰治典以經邦國以治官府以紀萬民二曰教典以安邦國以教官府以擾萬民三曰禮典以和邦國以統百官以諧萬民四曰政典以平邦國以正百官以均萬民五曰刑典以詰邦國以刑百官以糾萬民六曰事典以富邦國以任百官以生萬民

典之字從冊從丌從冊則載大事故也從丌則尊而丌之也則之字從貝從刀從貝者利也從刀者制也灋之字從水從廌從去從水則水之爲物因地而爲曲直因器而爲方圓其變無常而常可以爲平從廌則廌之爲物去不直者從去則灋將以有所取也然則典則灋詳略可知矣王之治邦國則班常而已故以典典言其大常也治都鄙則使有所揆焉不特班常而已故以則使有所揆焉者也治官府則悉矣故以灋灋則事爲之制曲爲之防非特使有所揆而已言治都鄙官府則先官府後都鄙者以大宰所治內外之序爲先後也言施典則灋及以待邦國都鄙官府之治則先邦國次都鄙後官府以大宰所施所待尊卑之序爲先後也所治以內外之序爲先後而先言治邦國則六典以佐王治非與八灋八則序先後而言故也治典曰以經邦國以紀萬民者有經則宜有緯有紀則宜有綱經而紀之者典也綱而緯之則存乎其人矣大宰帥其屬以佐王均邦國而治典以經邦國治職以平邦國者蓋治典之爲書以經邦國而已治官之屬推而行之然後有以平邦國至於均邦國則王之事非治典之書所能及非治官之屬所能専所謂綱而緯之存乎其人者此也治典以紀萬民治職以均萬民則亦治典之爲書以紀萬民而已治官之屬推而行之然後有以均萬民也大司徒率其屬以佐王安擾邦國而教典教職皆曰以安邦國蓋教典之爲書教官之爲職止於以安邦國而已至於擾邦國則王之事也𨿽然王之事於邦國亦有所不獲擾焉故曰以安擾邦國也教典以擾萬民而教職以寧萬民則亦教典之爲書以擾萬民而已教官之屬以其職推而行之然後有以寧萬民也大司馬率其屬以佐王平邦國政典亦曰以平邦國而政職以服邦國蓋政典之爲書以平邦國而王之爲政亦以平邦國而已至於政職然後務以服之務以服之則官人之事耳非所以爲王也政典以均萬民而政職以正萬民則亦政典之爲書以均萬民而已政官之屬以其職推而行之然後有以正萬民也禮典禮職皆以和邦國以諧萬民蓋禮者體也體定矣則禮典之爲書與禮官之爲職不能有加損也刑典刑職皆以詰邦國以糾萬民其意亦猶是也蓋刑者形也形成矣則刑典之爲書刑官之爲職亦不能有加損也大宗伯帥其屬以佐王和邦國又曰佐王建保邦國則王之事又能建保邦國非特以和而已大司冦帥其屬以佐王刑邦國蓋典與職能詰邦國而已能刑則王之事也然而又曰刑邦國詰四方則𨿽王之事於四方亦有所不獲刑焉蓋或徒以威讓文詰加之而已事典事職皆以富邦國蓋事典之爲書事官之爲職以富邦國而已事典則以生萬民事職皆以養萬民蓋事典之爲書以生萬民而已事官之屬以其職推而行之然後有以養萬民也於邦國曰經於萬民曰紀於邦國曰安於萬民曰擾於邦國曰和於萬民曰諧於邦國曰平於萬民曰均於邦國曰詰於萬民曰糾於邦國曰富於萬民曰生萬民王所自治也故其事致詳焉治典教典曰官府禮典政典刑典事典曰百官者官府言其屬百官則言六官之屬天地之官嫌於不分故言其屬而已四時之官嫌於不通故言六官之屬也

以八灋治官府一曰官屬以舉邦治二曰官職以辧邦治三曰官聨以防官治四曰官常以聽官治五曰官成以經邦治六曰官灋以正邦治七曰官刑以糾邦治八曰官計以獘邦治

建官矣則設屬以佐之故一曰官屬以舉邦治設屬矣則分職以治之故二曰官職以辧邦治分職矣事非一職所能獨治則聨事以供之故三曰官聨以防官治六官聨事則有故常違而辯焉則以故常聽之而已故四曰官常以聽官治官常以聽百官府之治而已若夫聽萬民之治則有八成焉故五曰官成以經邦治以官常官成聽之矣然後以法正之故六曰官灋以正邦治犯法矣然後以刑糾之故七曰官刑以糾邦治自官屬至於官刑皆法而已徒法不能以自行必得人焉爲上行法然後治成聽官府之六計則所以進羣吏使各致其行能爲上行法也故八曰官計以獘邦治官計者官府之治所成終始也八灋或言邦治或言官治者官聨官常六官之通治𨿽六官之通治而各致其一官之治故言官治與天地二官嫌於不分故稱官府同意余則各一官之治𨿽各一官之治而六官相待而成治是乃所以爲邦治也故言邦治與四時之官嫌於不通故稱百官同意官聨以防官治而小宰則以官府之六聨合邦治者大司徒之職曰天地之所合也風雨之所防也蓋兩謂之合眾謂之防以官府之六聨防官治則所防者眾矣以官府之六聨合邦治則所合者官聨與邦治兩而已

以八則治都鄙一曰祭祀以馭其神二曰灋則以馭其官三曰廢置以馭其吏四曰祿位以馭其士五曰賦貢以馭其用六曰禮俗以馭其民七曰刑賞以馭其威八曰田役以馭其眾

書曰建邦設都春秋曰齊人伐我西鄙都鄙者以其有邑都焉故謂之都以其在王國之鄙也故謂之鄙都鄙王子弟公卿大夫所食之采地也學以致其道者士也在所崇養故以祿位馭之治以致其事者吏也在所察治故以廢置馭之言廢常先置者必有廢也然後有所置禮則上之所以制民也俗則上之所以因乎民也無所制乎民則政廢而家殊俗無所因乎民則民偸而禮不行故馭其民當以禮俗也刑所以爲威而曰刑賞以馭其威者獨刑而無賞則有怨而已豈能使民聽服而畏哉田則上之所以簡眾也役則上之所以任眾也或曰馭其民或曰馭其眾者言其防而爲用則曰眾也凡造都鄙必先立宗廟社稷諸神之祀故一曰祭祀以馭其神宗廟社稷諸神之祀立矣然後立廟庭官府施灋則焉故二曰灋則以馭其官施灋則矣然後其違從廢舉可考而廢置也故三曰廢置以馭其吏廢置者所以治之祿位者所以待之治之者政也待之者禮也徒治之以政而不待之以禮則將免而無恥故四曰祿位以馭其士有吏士以行灋則然後政教立政立則所以富之富之然後賦貢可足教立則所以谷之谷之然後禮俗可成故五曰賦貢以馭其用六曰禮俗以馭其民政教立然後繼之以刑賞刑賞則政教之末也故七曰刑賞以馭其威威立矣然後眾爲用故八曰田役以馭其眾祭祀以馭其神者其神所享惟祭祀之從也灋則以馭其官者其官所守惟灋則之從也廢置以馭其吏者其吏所治惟廢置之從也祿位以馭其士者其士所事惟祿位之從也賦貢以馭其用者其上所用惟賦貢之從也禮俗以馭其民者其民所履惟禮俗之從也刑賞以馭其威者其民所畏惟刑賞之從也田役以馭其眾者其民所防惟田役之從也若夫典祀弗舉淫祠無禁巫祝費財殀昬傷民則非所以馭其神也上不知所制下不知所守私義害國私智非上則非所以馭其官也治不時考政不歲防勤不保置怠不患廢則非所以馭其吏也祿不論功位不議行貪污取富誣僞取貴則非所以馭其士也徵求無藝費出無節奢或僣上儉或廢禮則非所以馭其用也人自爲禮莫能統壹家自爲俗無所視效則非所以馭其民也刑以幸免賞以苟得慢公死黨畏眾侮上則非所以馭其威也富貲役貧豪傑兼眾使之則怨作之則懼則非所以馭其眾也然則八則之於都鄙曷可少哉治莫小於都鄙莫大於天下都鄙如此則治天下可知矣

以八柄詔王馭羣臣一曰爵以馭其貴二曰祿以馭其富三曰予以馭其幸四曰置以馭其行五曰生以馭其福六曰奪以馭其貧七曰廢以馭其罪八曰誅以馭其過

於六典曰佐王治邦國大治王與大宰共之也於八灋八則直曰治官府都鄙小治大宰得専之也於八柄八統曰詔王馭羣臣萬民則是獨王之事也大宰以其義詔之而已予以馭其幸者其賢不足爵也其庸不足祿也而以私恩施焉故謂之幸爵以馭其貴則非王爵之無貴也祿以馭其富則非王祿之無富也予以馭其幸則非王予之無幸也生以馭其福則非王生之無福也奪以馭其貧則非王奪之無貧也置以馭其行則以置馭之使有行也廢以馭其罪誅以馭其過則以廢誅馭之使無罪過也蓋上失其柄則人以私義自髙而爵不足以貴之以専利自厚而祿不足以富之取予自恣也則不待王幸之而後予生殺自恣也則不待王福之而後生有行或以違忤貴勢而廢誅有罪有過或以朋比姦邪而見置則尙何以馭其羣臣哉八柄與內史同而內史變誅爲殺蓋誅言其意殺言其事大宰大臣詔王馭羣臣者也當以道揆故言其意內史有司詔王治當守法而已故言其事誅又訓責而知大宰所謂誅爲殺者以內史見之也誅殺也而以馭其過者廢之則使被廢者不至於得罪殺之則使眾知懼而莫敢爲過失也大宰八柄之序先慶賞而後刑威於慶賞則先重而後輕於刑威則先輕而後重勸賞畏刑之意至於內史則慶賞刑威雜而莫知其孰先主於守法而不豫其以道揆之意故也

以八統詔王馭萬民一曰親親二曰敬故三曰進賢四曰使能五曰保庸六曰尊貴七曰達吏八曰禮賔馭羣臣曰柄馭萬民曰統柄言操此而彼爲用統言舉此而彼從焉親親孝也仁也敬故仁也義也是王之行也故一曰親親二曰敬故進賢使能保庸尊貴達吏禮賔則有政存焉進賢使能然後有庸可保也故三曰進賢四曰使能五曰保庸賢也能也庸也固在所尙然爵亦天下達尊故六曰尊貴尊貴則抑賤抑賤則吏之志能嫌不能達故七曰達吏自達吏以上皆內治也禮賔則所以接外也故八曰禮賔馭以親親而民莫遺其親馭以敬故則民莫慢其故馭以進賢則民知徳之不可不務馭以使能則民知能之不可不勉馭以保庸則民知功實之不可害馭以尊貴則民知爵命之不可陵馭以達吏則民知壅蔽不可爲馭以禮賔則民知交際當以禮夫八統者各致其事不相奪也後世親親也因或進之敬故也因或使之保庸也因或尊之則失是矣

以九職任萬民一曰三農生九谷二曰園圃毓艸木三曰虞衡作山澤之材四曰藪牧養蕃鳥獸五曰百工飭化八材六曰商賈阜通貨賄七曰嬪婦化治絲枲八曰臣妾聚斂疏材九曰閒民無常職轉移執事

山澤皆虞而曰虞衡作山澤之材者山虞掌山林之政令則其政令施於山林川衡掌巡川澤之禁令則其禁令施於澤矣虞衡山澤之官而作山澤之材者民職也則此所謂虞衡言其地之人而已嬪有夫者也婦有姑者也舅歿姑老則無職矣故所任者嬪婦而已九谷言生艸木言毓鳥獸言養蕃者九谷不能自生待三農而後生艸木能自生而不能相毓待園圃而後毓鳥獸能相毓不能自養蕃待藪牧而後養蕃養蕃者養而後蕃之也飭化者飭而後化之也阜通者阜而後通之也化治者化而後治之也聚斂者聚而後斂之也九谷艸木山澤之材人所食用鳥獸則其肉以備人食其羽毛齒牙骨角筋革以備人用故一曰三農生九谷二曰園圃毓艸木三曰虞衡作山澤之材四曰藪牧養蕃鳥獸百工因山澤之材鳥獸之物以就民器者也故五曰百工飭化八材一人之身而百工之所爲備則宜有商賈以資之故六曰商賈阜通貨賄任民以男事爲主彊力爲先嬪婦女弱也故七曰嬪婦化治絲枲臣妾則又賤者故八曰臣妾聚斂疏材閒民則八職所待以成事者也故九曰閒民無常職轉移執事夫八職之民其事有時而用眾則轉移執事曷可少哉蓋有常以爲利無常以爲用者天之道也

以九賦斂財賄一曰邦中之賦二曰四郊之賦三曰邦甸之賦四曰家削之賦五曰邦縣之賦六曰邦都之賦七曰關市之賦八曰山澤之賦九曰幣余之賦

下以職共謂之貢上以取政謂之賦以九賦斂財賄者才之以爲利謂之財有之以爲利謂之賄謂之財賄則與言貨賄異矣貨言化之以爲利則商賈之事也邦中王之所邑其外百里謂之四郊與邑交故也又其外百里謂之邦甸甸法正在是故也又其外百里謂之家削家邑之地削小故也其外百里謂之邦縣小都之地取首在下取首在上取系在下故也又其外百里謂之邦都大都之地所謂畺地也小都不謂之都而謂之縣大都不謂之畺而謂之都相備也蓋言郊甸削縣則都爲畺地可知言都則郊甸削縣爲鄕遂公邑家邑小都亦可知也幣餘者職幣所謂斂官府都鄙與凡用邦財者之幣振掌事者之餘財是也餘財邦物而謂之賦者旣以給之矣於是振之以歸之邦故亦謂之賦也

以九式均節財用一曰祭祀之式二曰賔客之式三曰喪荒之式四曰羞服之式五曰工事之式六曰幣帛之式七曰芻秣之式八曰匪頒之式九曰好用之式祭祀賔客喪荒人治之大者也祭祀在所尊賔客在所敬喪荒在所卹故一曰祭祀之式二曰賔客之式三曰喪荒之式人治之大廢而弗治則亡隨其後羞服器用將誰使共之匪頒好用將以誰予然則羞服工事幣帛芻秣匪頒好用之式宜在祭祀賔客喪荒之後矣羞服之用急於工事工事所造急於幣帛幣帛之用貴於芻秣匪頒好用則用財之餘事而好用又不急於匪頒故四曰羞服之式五曰工事之式六曰幣帛之式七曰芻秣之式八曰匪頒之式九曰好用之式大宰以九式均節財用而小宰執九貢九賦九式之貳以均財節邦用司防以九式之灋均節邦之財用者邦國萬民有餘則多取而備禮焉不足則少取而殺禮焉其用財也令邦國萬民以是爲差此所謂均財節用小宰則以貳大宰制財之多少與禮之備殺爲職令邦國萬民以是爲差則弗豫焉此所謂均財節邦用司防則凡在邦國萬民者皆弗豫也以灋均節邦之財用而已

以九貢致邦國之用一曰祀貢二曰嬪貢三曰器貢四曰幣貢五曰材貢六曰貨貢七曰服貢八曰斿貢九曰物貢

祀貢凡可以共祭祀之物嬪貢凡可以共嬪婦之物器貢凡可以爲器之物幣貢凡可以爲幣之物材貢凡可以爲材之物貨貢凡可以爲貨之物服貢凡可以爲服之物斿貢凡可以共燕遊之物物貢則凡祀嬪器幣材貨服斿之物皆是也大行人侯服貢祀物甸服貢嬪物男服貢器物采服貢服物衛服貢材物要服貢貨物而九貢一曰祀貢二曰嬪貢三曰器貢四曰幣貢五曰材貢六曰貨貢七曰服貢八曰斿貢九曰物貢者施政之序上先而下後內先而外後以詳責近以略責逺上以供祭祀之物使侯服貢之則上先下後之意內以貢嬪婦之物使甸服貢之則內先外後之意器服作治之功多使男服采服貢之則以詳責近之意材貨作治之功少使衛服要服貢之則以略責逺之意先器後服先材後貨則亦以逺近爲差九貢退服在材貨之後者材貨邦用所通服則王身所獨大宰以道佐王者也於此又明王者養天下以道其用材宜後其身之意幣斿物貢則六服所通以幣繼嬪器之後以斿物繼貨物之後則亦各得其所也九賦言斂九貢言致者邦國之財不可斂而取也致之使其自至而已九賦言財賄九貢言用者財賄以斂言也斂止於王畿則所斂狹矣用以散言也散及於邦國則所散廣矣大宰事王以道斂欲狹散欲廣王之道也至於司防以九賦之灋令田野之財用以九貢之灋致邦國之財用賦貢兼以斂散言則司防事王以灋主防其入出而已取欲狹施欲廣非其任矣

以九兩系邦國之民一曰牧以地得民二曰長以貴得民三曰師以賢得民四曰儒以道得民五曰宗以族得民六曰主以利得民七曰吏以治得民八曰友以任得民九曰藪以富得民

牧九州之牧也連率卒正屬長國君皆以地得民而獨言牧者舉尊以見卑也於上舉尊以見卑則與舜典舉上帝以見日月星辰同意藪澤虞之藪也山澤之虞川林之衡皆以富得民而獨言藪則舉小以見大也於下舉小以見大則與舜典言山川以見大示同意長都鄙之長祿而不世不得有其地故曰以貴得民而已師有徳行以教人者也儒以道藝教人者也宗繼祖者其族氏之所宗主有家者其臣之所主主不得専地臣有治焉則吏聽之其貴又不足道也則其得民以利而已吏則凡治民者皆是也友則學校鄕田相與爲友者也牧長皆君也師儒皆師也自非君師則內莫尊於宗外莫貴於主吏則治之而已友則任之而已藪則民利其財而已自牧至藪皆有所兩則民有所繋屬而不散故多寡死生出入往來皆可知也夫然後可得而治矣乃後世九兩廢人得自恣莫相統壹而不知所以繋之故宣王料民於大原而仲山甫非之也當是時上徒欲知民數而不得尙安能得其情而制之乎民旣散矣則放辟邪侈無不爲也故曽子謂陽膚曰上失其道民散久矣如得其情則哀矜而勿喜

正月之吉始和布治於邦國都鄙乃縣治象之灋於象魏使萬民觀治象挾日而斂之

正月之吉始和布治於邦國都鄙者歲終令百官府各正其治受其防聽其政事於是調制所當攺易故正月之吉則始和矣乃布治於邦國都鄙也元者徳也正者政也徳欲終始如一故卽位之一年謂之元年政欲毎歲攺易故攺歲之一月謂之正月正月之吉則朔月也朔月謂之吉則明生之幾故也三代各有正月而周以建子之月爲正夏以建寅之月爲正夏正據人所見故謂之人正授民事則宜據人所見故周亦兼用夏時而以夏之正月爲正嵗始和布治以周之正月而正嵗又觀象灋則以兼用夏時故也兼用夏時而以正月之吉使萬民觀治象則正嵗先王之正也正月之吉時王之正也萬民取正於時王而已若夫百官則又當取正於先王也乃縣治象之灋於象魏使萬民觀治象挾日而斂之者以其縣灋示人如天垂象故謂之象治象之灋使民徧行之則宜使民知故縣於象魏使民觀之挾日也正月之吉言縣於象魏而不言狥於木鐸正嵗言狥於木鐸而不言縣於象魏相備也蓋觀象灋皆縣於象魏而狥以木鐸或言狥以木鐸或言令以木鐸亦相備也蓋皆行狥而言令之也或言象之灋或言灋之象者觀則以象爲主用則以灋爲主以灋爲主則曰灋象以象爲主則曰象灋或言灋象或言象灋則亦相備而已相備而於大宰言萬民則灋以及萬民爲大事故也

乃施典於邦國而建其牧立其監設其參傅其伍陳其殷置其輔乃施則於都鄙而建其長立其兩設其伍陳其殷置其輔乃施灋於官府而建其正立其貳設其攷陳其殷置其輔

乃施典於邦國乃施則於都鄙乃施灋於官府者旣以治象示民於是乃以所建六典八則八灋施於邦國都鄙官府也建六典八則八灋舊矣於此言乃施則於是申之容有所攺易故也蓋大宰是自嵗終詔王廢置至是旣施典則灋矣則王於邦國都鄙官府有廢置焉自牧長及正至於殷輔不在所廢則皆王所建立設傅陳置也苟錯諸地謂之置置之成列謂之陳使有所焉謂之傅設則設之而無所立也立則立之而無所建也建則作而立之也牧所謂以地得民者也監所謂三監也不言諸侯則上言牧下言監包諸侯矣參三卿也伍五大夫也殷眾士也輔輔治者也長所謂以貴得民者也兩兩也不謂之貳則於其長有臣道與官屬異故也正官長也謂之正則以其屬所取正故也貳則若小宰之於大宰是也攷則攷殷輔之治者也

凡治以典待邦國之治以則待都鄙之治以灋待官府之治以官成待萬民之治以禮待賔客之治

我之治彼也以此施焉故彼之治乎我也以此待之

祀五帝則掌百官之誓戒與其具修前期十日帥執事而卜日遂戒及執事眡滌濯及納亨贊王牲事及祀之日贊玉幣爵之事祀大神示亦如之享先王亦如之贊玉几玉爵大朝覲防同贊玉幣玉獻玉几玉爵大喪贊贈玉含玉

大神者昊天也夏曰昊天則帝與萬物相見之時故王所祀者昊天而已五帝則五精之君昊天之佐也凡在天者皆神也故昊天爲大神凡在地者皆示也故大地爲大示神之字從示從申則以有所示無所屈故也示之字從二從小則以有所示故也效灋之謂坤言有所示也有所示則二而小矣故天從一從大示從二從小從二從小爲示而從一從大不爲神者神無體也則不可以言大神無數也則不可言一有所示則二而小而神亦從示者神妙萬物而爲言固爲其能大能小不能有所示非所以爲神惟其無所屈是以異於是也大宗伯言祀大神享大鬼祭大示而大宰言祀大神示享先王者大宗伯掌建天神人鬼地示之禮故各正其名序其位而言之大宰非禮官也則其佐王事神示祖考也以道事神示以道故大示不謂之祭事祖考以道故先王不謂之鬼謂之鬼則正名其爲鬼而弗以神事之矣是禮而已非道也夫先王之王也有聖而不可知者及其死也亦如斯而已故詩曰三後在天王配於京然通於道乃知其爲神制於禮則見其爲鬼而已正言祀五帝而以祀大神示享先王如之者其所佐則王其所職則宰其爲道也適足以紹上帝而已以祀大神示則爲不足以享先王則爲有餘蓋能乂王家則足以享先王矣戒所謂散齋也禮記曰七日戒三日宿又曰散齋七日以定之致齋三日以齊之齊之之謂齋定之之謂戒大宰大宗伯同帥執事而卜日而大宰獨掌誓者卜宜與眾占誓宜聽於一然戒之日又使大司冦涖誓者犯誓則施刑故也大宗伯正掌建邦之天神人鬼地示之禮故宿眡滌濯涖玉鬯省牲鑊奉玉齍大宰於六官特尊焉故及執事然後眡滌濯及納亨然後贊王牲事及祀之日然後贊玉幣爵之事六官奉牲六官之人奉齍則牲事尊於齍天地不祼祼以求神而已則幣爵之事尊於鬯大宰贊牲事而不贊齍贊幣爵之事而不贊鬯則亦以特尊故也玉幣玉獻玉几玉爵大朝覲防同之大禮贈玉含玉大喪之大事贈在含後而先言贈則贈事比含尢送終之大者以其禮事之大故亦大宰贊之牲事言贊王其下玉幣爵之事玉几玉幣玉獻言贊而不言王則防上言王從可知也贊牲贊玉幣爵言事其下玉几玉爵玉幣玉獻言贊而不言事則防上言事可知也大宰言贊王玉幣爵之事而小宰言凡賔客贊祼凡受爵之事凡受幣之事則大宰於幣爵之事無所不贊而小宰所贊於其受之而已

作大事則戒於百官贊王命王眡治朝則贊聽治眡四方之聽朝亦如之

所作謂之事所遭謂之故故有所因而使然者也眡治朝言王而作大事不言王則作大事者大宰故也蓋命者君所出而事之者臣所作故曰坐而論道謂之三公作而行之謂之士大夫余官言大事未有言作者則大事獨大宰作之而已所謂治朝者聽治之朝也巡狩四方則無治朝故曰聽朝而已

凡邦之小治則冡宰聽之待四方之賔客之小治聽邦之小治稱冢宰則百官總焉故也旣曰以禮待賔客之治又曰待四方賔客之小治者賔客之治有詔王者矣八統所謂禮賔是也若其小治則大宰専之言四方則非特邦國而已賔客之小治非特邦國則餘可知矣此亦於下舉小以見大也故曰冢宰統百官均四海

歲終則令百官府各正其治受其防聽其致事而詔王廢置三歲則大計羣吏之治而誅賞之

以八灋治官府與施灋於官府曰官府而已及歲終則曰令百官府各正其治受其防聽其致事者正其治受其防嫌特治官之屬故也正其治者爲將受其防聽其致事以詔王廢置故各使之先自正其治也受其防者受其一歲功事財用之計聽其致事者聽其所致以告於上之事則其吏之行治可知矣於是乎詔王廢置然此非特爲廢置也歲終平在朔易之時亦欲以知所當調制以待正月之吉布施之也誅則非特廢之而已賞則非特置之而已三歲大計羣吏之治而誅賞之不言詔王則歲終廢置尙以詔王三歲誅賞可知矣大宰以六典佐王治邦國其職之大者也以八灋治官府以八則治都鄙其職之小者也先自治其職然後詔王以其職上則詔王以其職下則任民以其職任民以其職然後民富民富然後財賄可得而斂斂則得民財矣得而不能理則非所以爲均節財用則所以爲義也治其國有義然後邦國服而其財可致也能致邦國之財然後爲王者之富富然後邦國之民可聚聚而無以繋之則散繋而無以治之則亂使萬民觀治冢宰施典施則施灋大祭祀大朝覲防同大喪大事至於待賔客之小治則皆其所以治也受其防聽其致事夫計羣吏之治而詔王廢置誅賞則其治之所成終始也

欽定四庫全書

周官新義卷二

宋王安石撰

天官二

小宰之職掌建邦之宮刑以治王宮之政令凡宮之糾禁

小宰治王宮之政令而內宰治王內之政令王內後宮也內宰治後宮之政令故小宰獨治王宮之政令至於後宮之糾禁則小宰兼之故曰凡宮之糾禁也

掌邦之六典八灋八則之貳以逆邦國都鄙官府之治執邦之九貢九賦九式之貳以均財節邦用

操縱之權上之所專故於六典八灋八則之貳則曰掌出納之正下之所守故於九貢九賦九式之貳則曰執執則固矣掌則掌之而已六典八灋八則之書大宰與大史作而立之故大宰曰掌建邦之六典以佐王治邦國以八法治官府以八則治都鄙大史亦曰掌建邦之六典以逆邦國之治掌法以逆官府之治掌則以逆都鄙之治夫皆作而立之也乃獨於六典言建則舉大以知小故也司書則正掌其書者也故司書曰掌邦之六典八法八則小宰司防則副掌其書者也故小宰司防皆曰掌六典八法八則之貳以逆邦國都鄙官府之治也逆者有所治正也有所治正則逆之矣所治在大史則大史之所逆也所治在司防則司防之所逆也所治在小宰則小宰之所逆也非大史司防小宰所逆然後大宰以典法則待之其言六典八法八則皆以六典爲先八法次之八則爲後者以應大宰所治之序也其言邦國都鄙官府則以邦國爲先都鄙次之官府爲後者以應大宰所待之序也至其言九貢九賦九式小宰司防所序先後皆與大宰不同則大宰以道佐王揆事使邦國服然後致其貢物故序九貢在九式之後小宰司防則以貢賦之法受其入以式法出之而已所以致其貢之序則非所豫也故以九貢爲先九賦次之九式爲後

以官府之六敍正羣吏一曰以敍正其位二曰以敍進其治三曰以敍作其事四曰以敍制其食五曰以敍受其防六曰以敍聽其情

敍敍其倫之先後也以敍正其位者以其人之敍正之以敍進其治者以其位之敍進之謂治目有功進使治凡也以敍作其事者以其位治之敍作之以敍制其食者以其治事之敍制之以敍受其防者以其治事與食之敍受之以敍聽其情者自防以上不得其情則皆有訟訟則各以其敍聽之

以官府之六屬舉邦治一曰天官其屬六十掌邦治大事則從其長小事則專達二曰地官其屬六十掌邦教大事則從其長小事則專達三曰春官其屬六十掌邦禮大事則從其長小事則專達四曰夏官其屬六十掌邦政大事則從其長小事則專達五曰秋官其屬六十掌邦刑大事則從其長小事則專達六曰冬官其屬六十掌邦事大事則從其長小事則專達

天地四時之官各以象類名之其義甚眾非言之所能盡觀乎天地四時則知名官之意矣蓋治所不能及然後教教所不能化然後禮禮所不能服然後政政所不能正然後刑刑所不能勝則有事焉刑之而能勝則無事矣事終則有始不可窮也故以邦事終焉

以官府之六職辧邦治一曰治職以平邦國以均萬民以節財用二曰教職以安邦國以寧萬民以懷賔客三曰禮職以和邦國以諧萬民以事鬼神四曰政職以服邦國以正萬民以聚百物五曰刑職以詰邦國以糾萬民以除盜賊六曰事職以富邦國以養萬民以生百物所謂節財用者非特節邦之財用而已邦國不敢專利以過制萬民不敢擅財而自侈然後財用可節也故治職以平邦國以均萬民然後以節財用邦國不安萬民不寧𨿽其封域之內散蕩離析而不能守也又安能使賔客懷之故教職以安邦國以寧萬民然後以懷賔客邦國不和則無與事其先王萬民不諧則無與致其禋祀故禮職以和邦國以諧萬民然後以事鬼神聚百物則將求之邦國萬民而已不能服之正之則其財豈肯供上之所求故政職以服邦國以正萬民然後以聚百物除盜賊則令糾守比追胥而已邦國不可詰則無以令糾守萬民不可糾則無以比追胥矣故刑職以詰邦國以糾萬民然後以除盜賊生百物則將任之邦國萬民而已不能富之養之則其力豈能勝上之所任故事職以富邦國以養萬民然後以生百物六職終於以生百物則事者物之所成終始也

以官府之六聨合邦治一曰祭祀之聮事二曰賔客之聮事三曰喪荒之聮事四曰軍旅之聮事五曰田役之聮事六曰斂防之聮事凡小事皆有聮

祭祀在所尊賔客在所敬喪荒在所卹三者人治之大也爲人亂之也故有軍旅之事軍旅以用眾也田則簡眾而已役則任眾而已斂防之事比田役爲小故一曰祭祀之聮事二曰賔客之聮事三曰喪荒之聮事四曰軍旅之聮事五曰田役之聮事六曰斂弛之聮事

以官府之八成經邦治一曰聽政役以比居二曰聽師田以簡稽三曰聽閭裏以版圖四曰聽稱責以傅別五曰聽祿位以禮命六曰聽取予以書契七曰聽賣買以質劑八曰聽出入以要防

聽政役以比居者比謂國比居謂民居聽政役者欲知其可任與施捨而已故以國比正之以國比正之而不服則又以民居正之以國比正之則若後世以五等簿差役也以民居正之則若後世以簿差役不服則檢視屋產矣聽師田以簡稽者簡謂閱而選之稽謂考而計簡稽則皆有書焉聽師田者欲知其車徒之所任財器之所出而已故以簡稽聽之也聽閭裏以版圖者版謂人民之版圖謂土地之圖閭則六卿所謂五比爲閭裏則六遂所謂五鄰爲裏聽閭裏者欲知其地域所守人民所屬而已故以版圖聽之也聽稱責以傅別者傅朝士所謂地傅也責傅其事者若今責契立保也別朝士所謂判書也判書稱責之要也別謂人執其一人執其一則書其所予之數使責者執之書其所償之數使稱者執之以其償責或不能一而足故也聽祿位以禮命者禮有數命有等祿位視此制之故也聽取予以書契者書簡牘而已契則取予之要也契謂人執其一予者執左取者執右合而驗之也別也契也皆要也稱責爲之別則其用以別爲主取予謂之契則其用以合爲主聽賣買以質劑者質人大市則以質小市則以劑質則有質其事者若人市契立見也劑則爲要書而已聽出入以要防者月計謂之要嵗計謂之防八成所序先後蓋或以事之大小或以治之多寡

以聽官府之六計獘羣吏之治一曰亷善二曰亷能三曰亷敬四曰亷正五曰亷灋六曰亷辧

治污謂之污治荒謂之荒治亂謂之亂治擾謂之擾則治獘謂之獘矣所謂獘羣吏之治者治獘之謂也善其行謂之善善其事謂之能能直內謂之敬能正直謂之正能守法謂之法能辧事謂之辧亷者察也聽官府獘吏治察此而已欲善其事必先善其行善行宜以徳不宜以僞直內則所以爲徳也直而不正非所以成徳正然後能守法守法則將以行之行之則宜辧事辧事則吏治所成終始也故一曰亷善二曰亷能三曰亷敬四曰亷正五曰亷法六曰亷辧此人之行能謂之六計者察其吏治而知其所以治者行能如此此聽官府獘吏治之數也故謂之六計焉

以灋掌祭祀朝覲防同賔客之戒具軍旅田役喪荒亦如之七事者令百官府共其財用治其施捨聽其治訟小宰掌戒而不掌誓掌具而不掌修蓋誓聽於一而修則有所加損戒與眾共而具則具之而已又言以法則亦不豫道揆故也施恵焉謂之施捨政役焉謂之舍理其事謂之治爭其事謂之訟財用出於官府施捨加於人民治訟則或以財用之不共或以施捨之不治故先言共其財用次言治其施捨後言聽其治訟

凡祭祀贊玉幣爵之事祼將之事凡賔客贊祼凡受爵之事凡受幣之事喪荒受其捨禭幣玉之事

宗廟之祼求神於陰賔客之祼則若今禮飲賔客祭酒也祼將祼而將瓚也喪荒有幣玉則賻贈賙委之物也

月終則以官府之敍受羣吏之要贊冡宰受歲防歲終則令羣吏致事正歲帥治官之屬而觀治象之灋徇以木鐸曰不用灋者國有常刑乃退以宮刑憲禁於王宮令於百官府曰各修乃職攷乃灋待乃事以聽王命其有不共則國有大刑

徇以木鐸文事故也文事奮木鐸尙仁故也武事奮木鐸尙義故也有令焉必徇鐸奮之者蓋將以禁人則宜使之皆知不使之不知也及犯令而刑之則是罔人而已大司徒令於教官曰各共爾職修乃事以聽王命其有不正則國有常刑小宰令於百官府曰各修乃職攷乃灋待乃事以聽王命其有不共則國有大刑者大司徒令於教官則所謂修乃事者自其教官之職事也小宰以宮刑憲禁令攷乃法則所以避禁也令待乃事則其事有待乎王宮之政令焉故也共所以事上正所以臨下在宮則戒以不共在府則戒以不正亦各其所也爲宮刑而令獨曰國有大刑則以宮刑宜嚴於官府今律宮殿中所坐比常法有加亦是意也小宰先正羣吏然後可以舉邦治其舉邦治也欲人分致其事故分職以辧之爲其辧之有不能舉也故又聮事以合之有辧有合則官府之治無不舉矣於是聽萬民之治所謂羣吏之治者以聽萬民之治爲主聽萬民之治矣於是獘羣吏之治焉若夫以法掌戒具贊幣爵祼將含禭獘玉之事則皆其分職聮事所治也至於受羣吏之要贊宰受歲防令羣吏致事則所治終焉觀治象以宮刑憲禁則所謂終則有始也

宰夫之職掌治朝之灋以正王及三公六卿大夫羣吏之位掌其禁令

治以致其事者吏也謂之三公六卿大夫羣吏之位則比羣吏非大夫以上也小宰掌王宮之政令凡宮之糾禁而宰夫掌治朝之法則所謂政也以正王及三公六卿大夫羣吏之位掌其禁令不言政及糾者正治朝之位則所謂政也以法正之則糾在其中矣

敍羣吏之治以待賔客之令諸臣之復萬民之逆下有事則治乎上上有事則令乎下大宰尊於賔客故大宰以禮待賔客之治賔客尊於羣吏故小宰敍羣吏之治以待賔客之令復有報乎上也逆有言乎上也上言而令之下聽而行之所謂順也下有言乎上則逆矣

掌百官府之徴令辧其八職一曰正掌官灋以治要二曰師掌官成以治凡三曰司掌官灋以治目四曰旅掌官常以治數五曰府掌官契以治藏六曰史掌官書以贊治七曰胥掌官敍以治敍八曰徒掌官令以徴令掌官府之徴令辧其八職者有官府則有所徴令矣有徴令則其所掌治不可以不辧也正其屬所取正者也師則教其屬者也司則各自司其職事而已旅則眾而有所從焉數一二三四是也合眾數而爲目合眾目而爲凡合眾凡而爲要要則月計凡則旬計目則日計旬計則宰夫所謂旬終正日成是也一二三四之數府史之所掌也而旅治之目則旅之所掌也而司治之凡則司之所掌也而師治之要則師之所掌也而正治之此官府之八職也故治至於要而止若夫防則正之所掌也而王治之矣故大宰受百官府之防而詔王廢置廢置在王則王治之矣王省惟嵗亦謂此也凡治官府以法爲主成則以待萬民之治常則聽官治而已故正掌官法師掌官成旅掌官常司亦掌官法者正掌官法以正其屬司掌官法則貳焉而已

掌治灋以考百官府羣都縣鄙之治乘其財用之出入凡失財用物辟名者以官刑詔宰而誅之其足用長財善物者賞之

不言以法而言掌治法者宰夫所攷𨿽及百官府羣都縣鄙之治然其事則治官之事其法則治官之法而已五官所掌攷則弗預也所謂縣者縣師所掌閒田之縣也宰夫所攷及於百官府羣都縣鄙則大宰小宰所謂官府都鄙其爲百官府羣都縣鄙可知矣不言防其財用而曰乘者以二三四乘之則謂之乘總防其數則謂之防欲知其總數則宜言防欲知其別數則宜言乘今此欲知其失財用物辟名足用長財故言乘其財用之出入也失其所藏之貨賄則謂之失財非所用而用焉則謂之失用所失之物非貨賄也則謂之失物辟名則其出入名不正而已足用者用無不足而已長財則所藏又有餘焉善物則所作所受又無不善夫物有不可謂之財而財亦有物也言失財用物則失物非財以其旣言失財故也言善物則財亦物也以其未嘗言善財故也所誅非特治官之屬也故曰以官刑詔宰而誅之誅以詔宰則賞可知矣

以式灋掌祭祀之戒具與其薦羞從太宰而眡滌濯具與薦羞則以式掌之戒與滌濯則以灋掌之

凡禮事贊小宰比官府之具

小宰以灋掌祭祀朝覲防同賔客之戒具軍旅田役喪荒亦如之七事者令百官府共其財用所謂官府之具者此也祭祀則吉禮之事也軍旅田役則軍禮之事也喪荒則凶禮之事也所謂凡禮事者此也

凡朝覲防同賔客以牢禮之灋掌其牢禮委積膳獻飲食賔賜之飱牽與其陳數凡邦之弔事掌其戒令與其幣器財用凡所共者

牛羊豕謂之牢米禾薪芻謂之委積夕食謂之飱牢生可牽謂之牽牢禮則大行人掌客牢禮之等數是也牢禮之法則其掌之又有法焉委積則上公五積之屬是也膳則飲膳大牢之屬是也獻則上介有禽獸之屬是也飲則壺四十之屬是也食則食四十之屬是也飱則飱五牢之屬是也賔之飱牢則有司所共賜之飱牽則王所好賜陳數則以爵等爲之牢禮之陳數是也

大喪小防掌小官之戒令帥執事以治之三公六卿之喪與職喪帥官有司而治之凡諸大夫之喪使其旅帥有司而治之

與職喪帥官有司而治之則帥宰夫職喪之屬官與其府史治之使其旅帥有司而治之則使宰旅帥其府史治之

嵗終則令羣吏正嵗防月終則令正月要旬終則令正日成而以攷其治治不以時舉者以告而誅之

告或以告於上或以告於下故不言所詔而曰以告而誅之以告而誅之者不待三嵗大計而誅之者也

正歲則以灋警戒羣吏令修宮中之職事書其能者與其良者而以告於上

宮正稽其功緒糾其徳行嵗終防其行然後宰夫得以攷其防而正歲書其能者良者以告於上良者書之賢可知矣

欽定四庫全書

周官新義卷三

宋王安石撰

天官三

宮正掌王宮之戒令糾禁以時比宮中之官府次捨之眾寡爲之版以待夕撃柝而比之國有故則令宿其比亦如之辧外內而時禁稽其功緒糾其徳行幾其出入均其稍食去其淫怠與其奇衺之民會其什伍而教之道藝月終則防其稍食嵗終則防其行事凡邦之大事令於王宮之官府次捨無去守而聼政令春秋以木鐸修火禁凡邦之事蹕宮中廟中則執燭大喪則授廬舍辧其親疏貴賤之居

戒之字從戈從廾兩手奉戈有所戒之意令之字從亼從卩下守以爲節參合乎上之意糾之字從系從丩若糾絲然糾其緩散之意禁之字從林從示示使知阻以仁芘焉之意然則戒戒其怠忽糾糾其緩散令使爲之禁使勿爲也小宰掌王宮之政令凡宮之糾禁而宮正掌王宮之戒令糾禁則王宮之政與後室之糾禁皆非宮正所豫也以時比其宮中之官府次捨之眾寡則以知其人名數也次蓋其所直捨蓋其所居爲之版以待則版其名數以待戒令及也夕撃柝而比之則若今酉有故則令其比亦如之則若今坐甲辧外內而時禁則辧其外內職所當守法所得至而時其出入啟閉之禁也稽其功緒則防其怠糾其徳行則防其衺幾其出入則防察其出入均其稍食則平頒其稍食去其淫怠與其奇衺之民則凡在宮之民尙然其吏士可知矣奇無常也衺不正也奇則畸於人矣是以謂之奇也防其什伍而教之道藝則防其人以爲伍合其伍以爲什使之相保然後教之道藝也月終則防其稍食爲小宰受其月要故也嵗終則防其行事爲大宰受其嵗防故也凡邦之大事令於王宮之官府次捨無去守而聼政令鄭氏謂使居其處待所爲也春秋以木鐸修火禁鄭氏謂火以春出以秋入因天時以戒也春秋修火禁則若今皇城四時戒火矣凡邦之事蹕鄭氏謂事祭事也誤矣凡邦之事則孰非事也何特祭祀而已宮中廟中則執燭鄭氏謂祭社稷五祀於宮中祭先王先公於廟中則執燭亦誤矣凡在宮廟中則執燭何特祭社稷五祀先王先公之時凡邦之事蹕則以嚴於禁止爲事宮中廟中執燭則以明於照察爲事大防則授廬舍辧其親疎貴賤之居則宮正平時以比官府次捨眾寡辧內外爲職故也言偃曰君子學道則愛人小人學道則易使夫惟愛人然後可使之近君夫惟易使然後可責以守衛則教之道藝宮正所急也然欲教之道藝而不先防其什伍則莫相勸督而務學欲防其什伍而不先去其淫怠奇衺之民則或敍胥淪溺而敗類欲去其淫怠而不稽其功緒則滛怠與敬孰分欲去奇衺而不糾其徳行則奇衺與正孰辧則稽其功緒糾其徳行又宮正所先也以稽其功緒糾其徳行爲先則不可不致察防其出入則所以致察也以防其什伍教之道藝爲急則不可不致養均其稍食則所以致養也均其稍食矣然後稍食可防也教之道藝矣然後行事可防也行事可防矣然後邦有大事可責以聼政令而守也於是無事矣思患預防而已

宮伯掌王宮之士庶子凡在版者掌其政令行其秩敍作其徒役之事授八次八捨之職事若邦有大事作宮眾則令之月終則均秩嵗終則均敍以時頒其衣裘掌其誅賞

掌王宮之士庶子凡在版者則士衛士也庶子國子之倅未爲士者也上言士下言庶子則包國子之未爲士者矣掌其政令則士庶子之政令行其秩敍則秩其掌賜敍其事治先後作其徒役之事則有役焉作其徒也授八次八捨之職事則授其王宮四角四中宿衛之職事也若邦有大事作宮眾則令之則所令非特徒役之事而已月終則均秩秩酒秩膳之類日月有焉故月終均之嵗終則均敍勞劇易宜以嵗時更焉故嵗終均之以時頒其衣裘則若今賜春冬衣也掌其誅賞誅賞士庶子也士庶子非王族則功臣之世賢者之類王以自近而衛焉故君臣國家休戚一體上下親而內外察也

膳夫掌王之食飲膳羞以養王及後世子凡王之饋食用六谷膳用六牲飲用六淸羞用百有二十品珍用八物醬用百有二十罋王日一舉鼎十有二物皆有爼以樂侑食膳夫授祭品嘗食王乃食卒食以樂徹於造膳夫授祭者授王以所祭之物也食有祭所以仁鬼神君子無終食之間違仁焉品嘗食者養至尊當愼故也其所防也防矣事君左右就養有方則品嘗食膳夫之事以樂侑食卒食以樂徹於造者無大喪無大荒無大禮無天地之烖無邦之大故則王可以樂之時故侑食及徹皆以樂所謂憂以天下樂以天下者也且人之養也心志和而後气體從之食飲膳羞以養气體也侑徹以樂則所以和其心志而助气體之養焉造至也致食於是然後進而禦王及其卒也徹於所致而置焉是之謂徹於造

王齊日三舉

孔子齊必變食者致養其體气也王齊日三舉則與變食同意孔子之齊不禦於內不聼樂不飲酒不膳葷喪者則弗見也不蠲則弗見也蓋不以哀樂欲惡貳其心又去物之可以昏憒其志意者而致養其气體焉則所以致精明之至也夫然後可以交神明矣然此特祭祀之齊尙未及夫心齊也所謂心齊則聖人以神明其徳者是也故其哀樂欲惡將簡之弗得尙何物之能累哉𨿽然知致一於祭祀之齊則其於心齊也亦庶幾焉

大喪則不舉大荒則不舉大札則不舉天地有烖則不舉邦有大故則不舉

大喪大荒喪荒之大者也大喪則不舉大荒則不舉大札則不舉天地有烖則不舉邦有大故則不舉者王以能承順天地和理神人使無災害變故故宜饗備味聼備樂今不能然宜自貶而弗舉矣

王燕食則奉膳贊祭

王舉則授祭而弗贊燕食則授而贊之贊之則以其祭不如舉之盛然非祭朝之餘膳也祭所以致敬也祭而弗敬如弗祭故禮餕余不祭奉余膳而祭則非所以致敬也且王舉之饋膳用六牲而人掌畜以魚鳥共膳則燕食有魚鳥之膳矣

凡王祭祀賓客食則徹王之胙爼

祭余謂之胙胙爼則祭余之爼也賓客食則亦必膳夫授祭及卒食又膳夫徹祭余之爼則重祭故也故膳言授祭於祭祀賓客言徹胙爼相備也

凡王之稍事設薦脯醢

謂之稍則禮事之略者故膳夫設薦脯醢而已

王燕飲酒則爲獻主

燕飲酒則主於羣臣亦有賓主之道焉故不可以無獻主𨿽然君臣之義不可以燕廢也故使膳夫爲獻主而已蓋燕飲之禮惟主於以食飲養賓而膳夫以食飲養王之官也使所以養王者養賓焉則王之厚意也

掌後及世子之膳羞凡肉修之頒賜皆掌之凡祭祀之致福者受而膳之以摯見者亦如之

祭祀之致福者歸王以其福也以摯見歸王者以其徳也歸王以其福則愛之至歸王以其徳則敬之至且眾歸王以福而王能享之所以備多福眾歸王以徳而王能納之所以成盛徳故受而膳之

嵗終則防惟王及後世子之膳不防

所謂不防非不防其出不爲多少之計而已王與後及膳禽飲酒及服皆不防者至尊不可以有司法數制之世子則惟膳正禮可以不防膳禽則燕食之膳也與其飲酒及服皆防則以防荒侈故也

庖人掌共六畜六獸六禽辧其名物凡其死生鱻薧之物以共王之膳與其薦羞之物及後世子之膳羞六畜可畜而養者也六獸可狩而者也六禽可禽而制者也以共王之膳與其薦羞之物及後世子之膳羞則庖人所共後世子者膳羞而已蓋薦則自後世子之官屬共之膳夫言掌王之食飲膳羞以養王及後世子其物備眾而其言薦則曰王之稍事設薦脯醢而已則薦所共設薄矣

共祭祀之好羞共喪紀之庶羞賓客之禽獻

共祭祀之好羞者先王先公及先後夫人平生所好祭祀則特羞之事亡如存之意夫齊則思其所嗜則其祭也可以不羞其好哉𨿽然求所難致傷財害民以昭其先之好僻則君子亦不爲也孔子爲政於魯先簿正祭噐不以四方之食共簿正則先王不肯求所難致以傷財害命可知矣共喪紀之庶羞共賓客之禽獻則仁喪紀賓客故使共王膳羞之官共之也或言喪事或言喪紀之事喪事喪之在我者也喪紀喪之在彼者也喪紀之事喪在彼而我有事焉者也喪在彼我以禮數紀之故謂之喪紀

凡令禽獻以灋授之其出入亦如之

掌客所謂乘禽於諸侯各如其命之數聘禮所謂乘禽於客日如其饔餼之數士中日則二雙與此官所謂凡用禽獻者法也令獻禽則以此法授之使知所獻之物與其數及其出以給用受而入之則亦以法焉其法蓋詳矣如上所言則其存而可見者爾

凡用禽獻春行羔豚膳膏香夏行腒鱐膳膏臊秋行犢麛膳膏腥冬行鱻羽膳膏羶嵗終則防惟王及後之膳禽不防

春行羔豚夏行腒防秋行犢麛冬行鱻羽各以其時物所宜鄭氏以羽爲雁誤矣謂之羽豈特雁而已魚謂之鱻則以別於鱐故也膳膏香者膳用牛膏也牛土畜也方春木用事之時則宜助養脾故也膳膏臊者膳用犬膏也犬金畜也方夏火用事之時宜助養肺故也膳膏腥者膳用雞膏也雞木畜也方秋金用事之時宜助養肝故也膳膏羶者膳用羊膏也羊火畜也方冬水用事之時宜助飬心故也

內饔掌王及後世子膳羞之割亨煎和之事辧體名肉物辧百品味之物王舉則陳其鼎爼以牲體實之選百羞醬物珍物以俟饋共後及世子之膳羞辧腥臊羶香之不可食者牛夜嗚則庮羊泠毛而毳羶犬赤股而躁臊鳥皫色而沙嗚貍豕盲眡而交腥馬黒脊而般臂螻

內則以貍爲欝則气無所泄而其臭惡蓋烏皫色而沙嗚則其臭如之貍與欝文𨿽異其義一也先言辧腥臊羶香之不可食者然後言羊泠毛而毳羶犬赤股而躁臊豕盲視而交腥則所謂腥臊羶之不可食者也

凡宗廟之祭祀掌割亨之事凡燕飲食亦如之凡掌共羞修刑膴胖骨鱐以待共膳

凡掌共羞修刑膴胖骨鱐以待共膳者此七物有掌之者有共之者有掌而共之者各掌共其物以待內饔共膳也蓋內饔掌王及後世子之膳則宜選取於羣有司以備珍膳故也

凡王之好賜肉修則饔人共之

饔人者內饔之屬人也使內饔共好賜肉修則王所好賜親而私之故也

外饔掌外祭祀之割亨共其脯修刑膴陳其鼎爼實之牲體魚臘凡賓客之飱饔饗食之事亦如之邦饗耆老孤子則掌其割亨之事饗士庶子亦如之師役則掌共其獻賜脯肉之事凡小喪紀陳其鼎爼而實之

耆老孤子蓋所謂死政之老與其孤也外饔言饗耆老孤子而士庻子亦如之酒正言饗士庶子而後言饗耆老孤子外饔掌饔饔以養之爲主酒正掌酒酒以禮之爲主

亨人掌共鼎鑊以給水火之齊職外內饔之爨亨煮辧膳羞之物祭祀共大羮鉶羮賓客亦如之

荀況曰大饗先大羮貴飲食之本也夫大羮肉湇也不致五味凡所以薦鬼神養賓客則必共之非特共之又貴而先之者古之時禽獸嘗偪人矣聖人教之田罟則亦以除患故也未知火化非所以養生修火之利則使之免死而已當是時人知食肉而飲其湇其相養亦足矣及至後世阻威役物暴殄生類以窮鼎爼之欲𨿽聖人復起亦無如之何矣則亦因時之宜爲制貴賤之等使無泰甚而已然則庶具百物備者豈以爲吾心如是而後慊哉其勢有不得已爾故毎於爲禮本始以示之使知禮意所尙在此不在彼也

甸師掌帥其屬而耕耨王借以時入之以共齍盛祭祀共蕭茅共野果蓏之薦喪事代王受眚烖王之同姓有辠則死刑焉帥其徒以薪蒸役外內饔之事

公田謂之借以其借民力治之故也王所親耕謂之借則亦借民力終之故也王有王之借侯有侯之借故甸師所耕耨謂之王借四海之內各以其職來祭而王必親耕以共齍盛者以爲祭弗自致焉則猶不祭以此率天下則耕與養知勸矣祭祀共蕭茅者蕭合脂與黍稷焫之以祭詩所謂取蕭祭脂是也凡鬼享祼鬯求諸陰焫蕭求諸陽索祭祝於祊求諸陰陽之間逰魂爲變無不之無不爲也故求之不可以一處茅借以縮酒者借何所不可而必以茅則其爲體順理直柔而潔白承祭祀之徳當如此共野果蓏之薦者爲其非圃所出故稱野焉薦於王借共之則盡志而已祭祀則致眾致逺盡物故也喪事代王受眚烖者人曰眚天曰災受眚則以眚爲在已受烖則服烖而弗拒使甸師代則以方宅喪不可接神而甸師掌共祭薦之物神所依故也王之同姓有辠則死刑焉者刑於隠也刑於隠而必於甸師則亦以甸師共祭薦之物故也共祭薦之物所以事宗廟宗廟之親而致死刑焉則正法然後能保天下國家能保天下國家然後宗廟可得而事也然則親而致死刑乃所以事宗廟也

獸人掌田獸辧其名物冬獻狼夏獻麋春秋獻獸物時田則守及獘田令禽注於虞中

冬獻狼夏獻麋者冬物成之時狼殘物之尢者夏田稼之時麋害稼之眾者春秋書多麋爲是故也各於其尢害物之時而獻之明設官主以除民物之害春秋獻獸物者雍氏春令爲阱擭之利於民者則春獻獸物亦以除害與雍氏爲阱擭同意大司馬秋田羅獘則秋獻獸物自其用之時及獘田令禽注於虞中者令田眾以所禽置虞旗所植之中野謂之注則眾赴而投焉若水之注也

凡祭祀喪紀賓客共其死獸生獸凡獸入於臘人皮毛筋角於玉府凡田獸者掌其政令

共其生獸爲或用鮮故也獸人皮毛筋角入於玉府而人凡徵亦入於玉府者周之初園囿沛澤多而禽獸至人嘗患其偪矣惟周有以勝之然後中國之害除而人更賴其所以共服食噐用然則獸人之官修寜百姓之大者也魚之爲物潛逃防難及以政方周盛時乃能使之莘其尾頒其首浮沈小大備得其性則以有法度加焉而已然則人之官修養萬物之悉者也以獸人之官修爲寜百姓之大以人之官修爲養萬物之悉故使各入其物於玉府以爲王者仁民愛物其施如是然後可以兼百姓之奉備萬物之養以足其燕私玩好之欲也然則防氏宂氏翨氏攻鳥獸之猛而其所獻皮革齒須及羽翮之類不入於玉府者防氏宂氏翨氏特除其害獸人凡田之政令掌焉則其所修之利眾所除之害悉所賴之多王政及人於是爲大矣

人掌以時爲梁春獻王鮪辧魚物爲鱻薧以共王膳羞凡祭祀賓客喪紀共其魚之鱻薧凡者掌其政令凡徵入於玉府

春獻王鮪則以其時物王鮪鮪之大者王大也故物之大者多謂之王詩序言冬薦魚而此不言者人以時爲梁凡祭祀共鱻薧則冬薦在是矣

鼈人掌取互物以時簎魚鼈龜蜃凡貍物春獻鼈蜃秋獻龜魚祭祀共蠯蠃蚳以授醢人掌凡邦之簎事鼈及龜字乳以夏而蜃以夏秋春獻鼈蜃秋獻龜魚則避其字乳之時獻龜以秋者龜主以卜全而用之故取以其堅成之時魚美於秋冬而冬爲尢美不以冬獻則鼈人所獻以簎得之故先爲梁之時而獻鼈尢美於夏然以避其字乳之時而弗獻惟王不以飯食之養害仁政之法度如此然後能率天下之民以成魚麗之功告神明矣

臘人掌幹肉凡田獸之脯臘膴胖之事凡祭祀共豆脯薦脯膴胖凡臘物賓客喪紀共其脯臘凡幹肉之事

﹤經部﹐禮類﹐周禮之屬﹐周官新義﹥

欽定四庫全書

周官新義卷四

宋王安石撰

天官四

醫師掌醫之政令聚毒藥以共醫事凡邦之有疾病者疕瘍者造焉則使醫分而治之嵗終則稽其醫事以制其食十全爲上十失一次之十失二次之十失三次之十失四爲下

毒所謂五毒藥所謂五藥嵗終則稽其醫事以制其食者餼廩稱事然後能者勸不能者勉故十全爲上鄭氏爲全猶愈也人之疾固有不可治者苟知不可治而信則亦全也何必愈

食醫掌和王之六食六飲六膳百羞百醤八珍之齊凡食齊眂春時羮齊眂夏時醬齊眂秋時飲齊眂冬時凡和春多酸夏多苦秋多辛冬多咸調以滑甘凡防膳食之宜牛宜稌羊宜黍豕宜稷犬宜粱鴈宜麥魚宜苽凡君子之食恆放焉

凡食齊眂春時羮齊眂夏時醬齊眂秋時飲齊眂冬時者所禦溫熱涼寒宜如此凡和春多酸夏多苦秋多辛冬多咸調以滑甘者春主發散則宜多酸以收之夏主解緩則宜多苦以堅之秋主揫斂則宜多辛以散之冬主堅栗則宜多咸以耎之滑則所以利之甘則所以緩之緩之利之則所以調之也凡防膳食之宜牛宜稌羊宜黍豕宜稷犬宜粱鴈宜麥魚宜苽者食物各有所宜也物之所宜非適此而已且有所宜則亦有所畏惡相反當避者矣其物不可勝言也言其所嘗食焉則可推類而知矣君子之食恆放焉者溫熱涼寒酸苦辛鹹滑甘與膳食之宜凡百君子所以自養恆放王如此在易之頤君子以節飲食此之謂節飲食

疾醫掌養萬民之疾病四時皆有癘疾春時有痟首疾夏時有癢疥疾秋時有瘧寒疾冬時有嗽上气疾列子曰指擿無痟癢痟痛也素問曰冬傷於寒春必病溫夏傷於暑秋必痎瘧病溫則所謂痟首之疾痎瘧則所謂瘧寒之疾蓋方冬之時陽爲主於內寒𨿽入之勢未能動及春陽出而陰爲內主然後寒動而搏陽爲痟首之疾矣方夏之時陰爲主於內暑𨿽入之勢未能動及秋陰出而陽爲內主然後暑動而搏陰爲瘧寒之疾矣癢疥疾則夏陽溢於膚革淸搏而淫之故也上气疾則冬陽溢於蔵府淸乘而逆之故也

以五味五穀五藥養其病以五气五聲五色眂其死生兩之以九竅之變參之以九蔵之動

素問曰气不足補之以精精不足補之以味味養精者也谷養形者也藥則療病者也養精爲本養形次之療病爲末此治之序也望其气矣則又聽其聲則又視其色視其色矣則又兩之以九竅之變參之以九蔵之動也九竅有變而後占九蔵則診其動於脈兩之也以陰陽參之也以陰陽沖气醫經所謂胃气也以气聲色眂死生不過五以味谷藥養其病亦不過五則物之更王更相更廢更囚更死不過五故也

凡民之有疾病者分而治之死終則各書其所以而入於醫師

醫師言邦之有疾病疾醫言民之有疾病治及民則餘可知矣或言邦或言民相備而已醫師旣言使醫分而治之疾醫又言分而治之者醫師分疾病疕使各治之而疾醫所治又各有能故也至於醫但言凡有者受其藥焉則腫潰金折同科而已獸醫曰死疾醫曰死終終則盡其道而死所謂君子曰終是也終亦有所以而非醫之罪也亦書其所以焉使知如此者在所不治

瘍醫掌腫潰金折之祝藥劀殺之齊凡療以五毒攻之以五气養之以五藥療之以五味節之凡藥以酸養骨以辛養筋以咸養脈以苦養气以甘養肉以滑養竅凡有者受其藥焉

腫聚而不潰潰潰而不聚金刄創未必折骨折折骨未必刄創腫潰自內作而潰爲重金折自外作而折爲重故先腫後潰先金後折也素問曰上古移精變气祝由而已醫之用祝尙矣而尢宜祝後世有以气封而徙之者蓋變气祝由之遺法也祝之不勝然後舉藥藥之不勝然後劀劀之不勝然後殺鄭氏謂殺以藥食其惡肉是也以五毒攻之者攻以殺之以五气養之者養以生之以五藥療之者療以治之以五味節之者節以成之獨於言以五气養之者素問曰形不足者溫之以气之治宜以气之治宜以气而其以五气養之反在五毒攻之之後則必先除其惡然後可養故也凡療者五毒五气五味亦所以療也而獨言以五藥療之以藥爲主也疾醫以五味五穀五藥養其病而醫以五藥療之然後以五味節之者疾醫所言者養也且病以治內爲主故先味而後藥醫所言者療也且以治外爲主故先藥而後味以酸養骨者骨欲以辛養筋者筋欲散以咸養脈者脈欲耎以苦養气者气欲堅以甘養肉者肉欲緩以滑養竅者竅欲利於醫言養骨筋脈气肉竅則善養此六者無所生也及其生而治之也則亦以此養之

獸醫掌療獸病療獸凡療獸病灌而行之以節之以動其气觀其所而養之凡療獸灌而劀之以其惡然後藥之養之食之凡獸之有病者有者使療之死則計其數以進退之

獸言病而不言疾者孟子曰舜明於庶物察於人倫以爲物之難知不若人之可察也惟其不可察也故病而後可知也病與以一醫治之賤畜故也醫師言稽其醫事以制其食獸醫言死則計其數以進退之制其食則有進退進退之則因亦制其食矣人言死終獸言死則以物之所以死有不可察故也不稽其全失爲上下而計其生死爲進退則亦以是故也

酒正掌酒之政令以式灋授酒材凡爲公酒者亦如之辧五齊之名一曰泛齊二曰醴齊三曰盎齊四曰緹齊五曰沈齊辧三酒之物一曰事酒二曰昔酒三曰淸酒辧四飲之物一曰淸二曰醫三曰漿四曰酏掌其厚薄之齊以共王之四飲三酒之饌及後世子之飲與其酒以式法授酒材者式其給用之式法其醸造之法凡爲公酒亦如之者鄭氏謂鄕射飲酒以公事作酒者亦以式法及酒材授之使自釀之也辧五齊之名三酒之物者其物之法其名之義皆無所經見不可得而知然五齊言辧名三酒言辧物者五齊以祭祭則致其義名義之所出也三酒以飲飲則致其實物實之所效也共王獨三酒則三酒以飲五齊以祭故也言共王之四飲三酒之饌及後世子之飲與其酒則後世子之飲與酒共之而已弗爲之饌也

凡祭祀以灋共五齊三酒以實八尊大祭三貳中祭再貳小祭壹貳皆有酌數惟齊酒不貳皆有器量

凡祭祀必以灋共五齊三酒以實八尊者凡天地宗廟社稷諸神之祭祀皆共五齊三酒以實尊物各一尊凡八尊而其所實各以其法也大祭三貳中祭再貳小祭壹貳皆有酌數者皆非此八尊所實齊酒則皆有貳大祭所酌度用一尊則以三尊副之中祭所酌度用一尊則以兩尊副之小祭所酌度用一尊則以一尊副之而其尊所實又皆有酌數也凡有貳者備乏少也大祭所貳尢多則尢致其嚴故也惟齊酒不貳皆有器量者惟所實八尊五齊三酒則無尊以副之而其尊所實亦皆有器量也爲其弗酌也故有器量而無酌數也凡祭祀必設此五齊三酒而弗酌者以神事焉故用五齊以人養焉故用三酒備五齊三酒而弗酌則所以致事養之義而非以爲味是所謂禮之敬文也

共賔客之禮酒共後之致飲於賔客之禮醫酏糟皆使其士奉之凡王之燕飲酒共其計酒正奉之凡饗士庶子饗耆老孤子皆共其酒無酌數掌酒之賜頒皆有灋以行之凡有秩酒者以書契授之酒正之出日入其成月入其要小宰聽之嵗終則防惟王及後之飲酒不防以酒式誅賞

王燕飲酒共其計者至尊不可以有司法數制之故共其計使知其不節則自戒也然則後何以不共其計後王所帥也王知自戒則亦已矣饗士庶子饗耆老孤子皆共其酒無酌數則王施徳恵焉取醉之而已掌酒之賜頒皆有法以行之者名位不同禮亦異數故也凢有秩酒者有常賜之酒也鄭氏以王制九十日有秩而謂有秩酒者老臣也老臣固宜有秩酒然有秩酒則非特老臣而已以書契授之者授以書使知其所得之數授以契使執之取酒也酒正之出日入其成月入其要小宰聽之者特謹其出異於餘物毖酒之意必使小宰聽之則小宰執九式之貳掌出納之正而止其不如法者也以酒式誅賞者以式計其贏不足美惡之數而誅賞也

酒人掌爲五齊三酒祭祀則共奉之以役世婦共賔客之禮酒飲酒而奉之凡事共酒而入於酒府凡祭祀共酒以往賔客之陳酒亦如之

祭祀則共奉之以役世婦者世婦掌女宮之宿戒及祭祀比其具酒人則共其物奉其事以爲世婦役也共賔客之禮酒飲酒而奉之者饗以訓恭儉故爵盈而不飲爲禮而已則禮酒饗酒也燕以示慈恵故燕謂之飲酒則飲酒者燕酒也凡事共酒而入於酒府者酒正掌辧酒物及厚薄之齊故凡事共酒則入於酒府酒正眂焉而後共之酒正言共賔客之禮酒酒人言共賔客之禮酒飲酒而奉之凡事共酒而入於酒府則酒正之所共者惟禮酒而已矣其飲酒則自酒人之所共酒人之共禮酒則共之入於酒府酒正之共禮酒則眂酒之所入而共之酒正共之而已酒人則又奉之也蓋𨿽飲酒亦必酒正眂焉而後共之以酒人凡事共酒入於酒府故也祭祀共酒以往則自有奉之者往共其陳而已

漿人掌共王之六飲水漿醴涼醫酏入於酒府共賔客之稍禮共夫人致飲於賔客之禮淸醴醫酏糟而奉之凡飲共之

漿人言掌共王之六飲水漿醴涼醫酏入於酒府者漿人所謂醴卽酒正所謂淸淸與醴一物也言淸則知所謂醴者淸言醴則知所謂淸者醴必言淸則以醴有淸糟而酒漿所用共王及後世子者淸醴也夫人致飲所謂淸醴者此也漿人不言共後世子者水涼自其宮屬共之四飲則酒正共之矣漿人不共水涼則與膳夫不共薦同意水涼無厚薄之齊又非酒正所共而亦入於酒府則以共王亦眂之也共賔客之稍禮則若庖人繼肉廩人繼粟稍給其物也共夫人致飲於賔客之禮淸醴醫酏糟而奉之者夫人有致飲於賔客之禮則猶冡宰有好賜予也蓋上下內外小大相成焉禮之所以立也後致飲則醫酏糟而已厭於王也夫人致飲則又有淸醴焉卑者不嫌故無厭也其厭也乃其所以爲貴也禮有以少爲貴者此之謂也

淩人掌冰正嵗十有二月令斬冰三其淩春始治鑑凡內外饔之膳羞鑑焉凡酒漿之酒醴亦如之祭祀共冰鑑賔客共冰大喪共夷槃冰夏頒冰掌事秋刷

淩人掌冰正嵗十有二月令斬冰三其淩者淩卽冰也斬之而爲淩三其淩爲度所用備消釋也春始治鑑者鑑者鑑所以盛冰也治鑑非苐春而已於是乎始也

籩人掌四籩之實朝事之籩其實防蕡白黒形鹽膴鮑魚鱐饋食之籩其實棗防桃幹防榛實加籩之實蓤芡防浦蓤芡防脯羞籩之實糗餌粉餈凡祭祀共其籩薦羞之實喪事及賔客之事共其薦籩羞籩爲王及後世子共其內羞凡籩事掌之

醢人掌四豆之實朝事之豆其實韭菹醓醢昌本麋臡菁菹鹿臡茆菹麇臡饋食之豆其實葵菹蠃醢脾析蠯醢蜃蚳醢豚拍魚醢加豆之實芹菹兔醢深蒲醓醢箈菹鴈醢筍菹魚醢羞豆之實酏食糝食凡祭祀共薦羞之豆實賔客喪紀亦如之爲王及後世子共其內羞王舉則共醢六十罋以五齊七醢七菹三臡實之賔客之禮共醢五十罋凡事共醢

朝事之籩豆以象朝事其親所進也饋食之籩豆以象食時之所進也加籩加豆則以象饋之有加至於羞籩羞豆則以象養之有羞也孝子之事其親欲知其養其養也欲致其盛旣盛以爲未足則欲備其細細旣備矣以爲是養而已弗敬不足以爲孝孝則又欲致其敬旣備且致其敬斯可以已矣乃若考子之心則又欲致其難且致其美夫致其難且致其美是亦有力者所易也則又欲自致焉服其勤而致新以進之則所以自致也朝事之籩其實防蕡白黒形鹽膴鮑魚鱐朝事之豆其實韭菹醓醢昌本麋臡菁菹鹿臡茆菹麇臡則所以致其養之盛也王使周公閱來聘魯饗有昌歜白黒形鹽辭曰國君文足昭也武可畏也則有備物之饗以象其徳羞嘉谷鹽虎形鹽虎形則所謂形鹽昌本則所謂昌歜防蕡白黒則所謂嘉谷推公閱之言則凡朝事之籩豆爲致其盛矣饋食之籩其實棗栗桃幹防榛實饋食之豆其實葵菹蠃醢脾析蠯醢蜃蚳醢豚拍魚醢則所以備其細且致其敬也脾析豚拍物之小體蠃蠯蜃蚳及魚則亦皆物之細也此所以爲備其細棗防榛實女所用摯以告防也此所以謂致其敬桃幹防則亦備其細而已加籩之實蓤芡防脯加豆之實芹菹兔醢深蒲醓醢箈菹鴈醢筍菹魚醢所以致其難且致其美也棗防桃幹防榛實及葵則取諸園圃而足蓤芡深蒲芹箈及筍則取之逺矣蠃蠯蜃蚳則可掇也兔鴈魚則不可以掇而取矣此所以謂致其難葵不若芹之美桃幹防不若防脯之美蠃蠯蜃蚳不若兔鴈魚之美此所以爲致其美蓋醓可以爲盛亦可以爲美故朝事加豆皆以爲實魚可以爲美亦可以爲備防可以爲敬亦可以爲美故饋食加籩皆以爲實也羞籩之實糗餌粉餈羞豆之實酏食糝食其谷出於耕耨而皆用舂治煎和之力爲多而非若菹醢之屬可以久此所以爲服其勤而致新以進之自致之道也凡祭祀共其籩薦羞之實者祭祀各有所共常器籩人共其實而已喪事及賔客之事共其薦籩羞籩則王有喪事及賔客之事也非特共實而已並以籩共之也醢人言凡祭祀共薦羞之豆實賔客喪紀亦如之則非其共王喪事及賔客之事乃以共喪紀及賔客也共薦羞之豆實則共其實而已籩豆相須而成禮籩人言共喪事及賔客之事則醢人亦如之矣醢人言共賔客喪紀則籩人亦如之矣喪事及賔客之事並器共之則籩醢之器正以共王事故也賔客喪紀則共實而已蓋掌客職喪之屬主其事者自有器也籩人言共其籩薦羞之實者籩人之官以籩名故也醢人言共薦羞之豆實者醢人之官不以豆名故也籩人醢人皆不言共王及後世子之內羞而曰爲王及後世子共其內羞則此內羞非共王及後世子乃王及後世子以此內羞共禮事而籩人醢人爲之共之也世婦及祭之日涖陳女宮之具凡內羞之物則內羞所共爲祭祀矣

醯人掌共五齊七菹凡醯物以共祭祀之齊菹凡醯醤之物賔客亦如之王舉則共齊菹醯物六十罋共後及世子之醤齊菹賔客之禮共醯五十罋凡事共醯醯人所共五齊七醢七菹三臡皆謂之醤故醢人王舉則共六十罋以五齊七醢七菹三臡實之醯人掌共王五齊七菹凡醯物王舉則共齊菹醯物六十罋而膳夫爲之醤用百有二十罋也醢人醯人各有五齊七菹而醢人謂之齊菹醯物則醯人之齊菹以醯成之以醯成之之物謂之醯物所謂凡醯物是也以醯成之之醤爲之醯醤所謂凡醯醤之物是也所謂共後及世子之醤齊菹則凡醯醤齊菹也

鹽人掌鹽之政令以共百事之鹽祭祀共其苦鹽散鹽賔客共其形鹽散鹽王之膳羞共飴鹽後及世子亦如之凡齊事鬻鹽以待戒令

苦鹽鹽之苦者蓋今顆鹽是也飴鹽鹽之甘者蓋今戎鹽是也散鹽鹽之散者蓋今末鹽是也散鹽不如顆鹽之苦又不如戎鹽之甘故不知其味名之而名其體也言散鹽則知所謂飴鹽苦鹽非散矣賔客形鹽則備物之饗也備物之饗有鹽虎形以象武之可畏也鹽可以柔物而從革之所生潤下之所作求其生作之方則西北也故以爲虎形象天事之武朝事之籩有形鹽而鹽人不言者賔客共之則祭祀從可知也然則祭祀不言共飴鹽者亦後世子共之則祭祀從可知也祭祀共苦鹽則外盡物故也

冪人掌共巾冪祭祀以疏布巾冪八尊以畫布巾冪六彜凡王巾皆黼

八尊酒人凡祭祀以五齊三酒所實設而弗酌是禮之文也六彜司尊彜所用以裸是禮之實也禮之文成之以質故以疏布巾冪八尊禮之質成之以文故以畫布巾冪六彜言疏知畫布之宻言畫知疏布之素質冝疏文宜縟故也天事武故白與黒爲黼西北方之色也巾以覆物冝象天事故王巾皆黼

宮人掌王之六寢之修爲其井匽除其不蠲去其惡臭共王之沐浴凡寢中之事埽除執燭共鑪炭凡勞事四方之舎事亦如之

王朝有三寢有六陰陽之義也

掌舎掌王之防同之舎設梐枑再重設車宮轅門爲壇壝宮棘門爲帷宮設旌門無宮則共人門凡舎事則掌之

凡此所謂所設所共皆防同之事也先設梐枑再重然後設車宮轅門所以營衛王也爲壇壝宮棘門則以待合諸侯而命事爲帷宮設旌門則以待王之舎止無宮則共人門謂王不在車宮之中則以師爲營衛而共人以爲門也壇壝宮帷宮棘門則爲之而後成車宮轅門旌門無所爲也設之而已人門則又不設也共之而已故曰設車宮轅門爲壇壝宮棘門爲帷宮設旌門無宮則共人門也轅門仰轅以爲門壇壝宮爲壇於中而壝其外也人門若今衛士之有行門

幕人掌帷幕幄帟綬之事凡朝覲防同軍旅田役祭祀共其帷幕幄帟綬大喪共帷幕帟綬三公及卿大夫之喪共其帟

幕人掌帷幕幄帟綬之事鄭氏以爲王出宮則有是事以掌次考之則王出宮有掌次掌其法以待張事幕人共張物而已所謂凡朝覲防同軍旅田役祭祀共其帷幕幄帟綬之事則正謂王在宮非出次之時謂之掌事則非特掌其物矣大喪共帷幕帟綬而不共幄則王方宅喪無所事幄以帷幕帟綬共張喪柩而已

掌次掌王次之灋以待張事王大旅上帝則張氊案設皇邸朝日祀五帝則張大次小次設重帟重案合諸侯亦如之師田則張幕設重帟重案諸侯朝覲防同則張大次小次師田則張幕設案孤卿有邦事則張幕設案凡喪王則張帟三重諸侯再重孤卿大夫不重凡祭祀張其旅幕張屍次射則張耦次掌凡邦之張事

王大旅上帝則張氊案設皇邸者案蓋所據之案邸蓋所宿之邸今朝宿所次謂之邸張宿所次謂之邸則邸宿所次也蓋大旅上帝則掌舎爲帷宮而掌次設宿次於宮中宿次之中則又張氊案謂之皇邸則或繪或畫或染羽以象焉而其詳莫可得而知也師田張幕而不張次則與眾皆作故也掌凡邦之張事則在宮張事自幕人掌之掌次所掌凡在邦而已

欽定四庫全書

周官新義卷五

宋王安石撰

天官五

大府掌九貢九賦九功之貳以受其貨賄之入頒其貨於受藏之府頒其賄於受用之府

九功九職之功也在大宰曰九職則以任萬民故也在大府內府司防曰九功則大府內府以受貨賄司防以令財用也頒其貨於受藏之府則將以化之也故使受藏之府藏之頒其賄於受用之府則將以用也故使受用之府有之化之之謂貨有之之謂賄受藏之府則若職內掌邦之賦入者是也受用之府則若職嵗掌邦之賦出者是也

凡官府都鄙之吏及執事者受財用焉凡頒財以式灋授之

頒財以式法授之者以式授之使知所用以法授之使知所治

闗市之賦以待王之膳服邦中之賦以待賔客四郊之賦以待稍秣家削之賦以待匪頒邦甸之賦以待工事邦縣之賦以待幣帛邦都之賦以待祭祀山澤之賦以待喪紀幣余之賦以待賜予凡邦國之貢以待弔用凡萬民之貢以充府庫凡式貢之餘財以共玩好之用凡邦之賦用取具焉嵗終則以貨賄之入出防之

角人羽人掌葛皆徴財物於農以當邦賦之政令則九賦宜皆聽民各以其物當賦而所以待邦用宜各因其物之所多以便出賦之人闗市邦中商旅所防共王膳服及賔客所湏百物珍異於是乎在故闗市之賦以待王之膳服邦中之賦以待賔客闗市邦中皆商旅所防而獨以闗市待王之膳服則凶荒札喪闗市無徵而王於是時亦不舉而素服所賦所待宜各從其類故也喪紀所用葦蒲蜃物荼葛木材之屬出於山澤爲多故山澤之賦以待喪紀四郊於國爲近近者可使輸重故四郊之賦以待稍秣邦縣於國爲逺逺者可使輸輕故邦縣之賦以待幣帛稍秣幣帛夫家而有之故便其逺近而已邦都則其地尢逺而公卿王子弟所長也王於祭祀欲致逺物且親貴之助焉故邦都之賦以待祭祀邦甸家削比四郊爲逺比縣都爲近匪頒工事則雜出逺近之物故家削之賦以待匪頒邦甸之賦以待工事賜予則用財之餘事故幣余之賦以待賜予凡邦國之貢以待弔用者哀邦國之禍烖宜以其所貢焉凡萬民之貢以充府庫者王以治民爲施民以養王爲報則充府庫宜以萬民之貢也凡式貢之餘財以共玩好之用者惟玩好之用宜以餘財而已然待弔用以邦國之貢而邦國之貢非特以待弔用充府庫以萬民之貢而萬民之貢非特以充府庫共玩好之用以式貢之餘財而式貢之餘財非特以共玩好之用蓋大府之藏凡邦之賦用取具焉則九賦之所待亦猶是也於玩好之用言共者式貢之餘財以待邦之眾故非以待玩好之用有玩好之用則於是共之而已大府所待先後與九式所序不同則大府掌財用之官知以其職嚴事王而已故以待王之膳服爲先其餘則雜而無序與內史八柄莫知先後同意九式所謂羞服凡羞服皆在是矣大府所謂膳服則惟王之膳服又其所膳則六牲而已羞不與焉九式所謂芻秣則非稍也大府所謂稍秣則有稍而無芻芻式所用則委人所斂是也

玉府掌王之金玉玩好兵器凡良貨賄之藏共王之服玉佩玉珠玉王齊則共食玉大喪共含玉復衣裳角枕角柶

考工記玉人之事大圭長三尺天子服之服玉則大圭之屬是也佩玉則珩璜琚瑀之屬是也珠玉則珠也玉也凡以共王之用者食玉則其食之蓋有法矣北齊李預嘗得食法采而食之及其死也形不壊而無穢气則食玉之所養可知矣

掌王之燕衣服衽席牀第凡防器若合諸侯則共珠槃玉惇

盟必割牛耳取血相與防之牛耳以示順聽血則告幽之物示信之由中也珠槃玉惇蓋防血之器也珠陰精之所化玉陽精之所生以陰陽之精物爲器而使掌王生服死含之物者共焉則示諸侯以信之至也

凡王之獻金玉兵器文織良貨賄之物受而藏之凡王之好賜共其貨賄

玉府旣言凡王之好賜共其貨賄內府又言凡玉及冡宰好賜予則共之者凡王以玉府所受好賜則玉府共之凡王以內府所受好賜則內府共之

內府掌受九貢九賦九功之貨賄良兵良器以待邦之大用凡四方之幣獻之金玉齒革兵器凡良貨賄入焉凡適四方使者共其所受之物而奉之凡王及冡宰之好賜予則共之

外府待邦之用則經用而已內府待邦之大用則大故大事所用也凡王及冡宰之好賜予則共之者冡宰所予有不可以言賜者故謂之好賜予

外府掌邦布之入出以共百物而待邦之用凡有灋者共王及後世子之衣服之用凡祭祀賔客喪紀防同軍旅共其財用之幣賫賜予之財用凡邦之小用皆受焉嵗終則防惟王及後之服不防

使外府共王及後世子衣服之用者外府所待邦用皆有法欲王及後世子非法弗服故也詩序曰古者長民衣服不貳從容有常以齊其民則民徳歸一矣其詩所言主於都人士女衣服之一而已然則王及後世子衣服豈可以非法也凡祭祀賔客喪紀防同軍旅共其財用之幣賫賜予之財用疑財用之三字爲衍幣則共以爲禮幣賫則共以爲行賫

司防掌邦之六典八灋八則之貳以逆邦國都鄙官府之治以九貢之灋致邦國之財用以九賦之灋令田野之財用以九功之灋令民職之財用以九式之灋均節邦之財用掌國之官府郊野縣都之百物財用凡在書契版圖者之貳以逆羣吏之治而聽其防計以參互攷日成以月要攷月成以嵗防攷嵗成以周知四國之治以詔王及宰廢置

以三攷之爲參以兩考之爲互逆邦國都鄙羣吏之治而聽其防計又考其嵗月日成則四國之治皆可知也然後以所知詔王及冡宰廢置

司書掌邦之六典八灋八則九職九正九事邦中之版土地之圖以周知入出百物以敍其財受其幣使入於職幣凡上之用財用必攷於司防

九正九職之正也九事九職之事也正也事也與酒誥有正有事同義司書掌九職則以大計羣吏之治以知民財器械田野夫家六畜之數故也掌九正九事則以凡稅斂者受法焉凡邦治攷焉故也敍其財則敍掌事者之財以知其所餘受其幣則受官府都鄙凡用邦財者之幣使入於職幣則所餘及幣皆使入於職幣也

三嵗則大計羣吏之治以知民之財器械之數以知田野夫家六畜之數以知山林川澤之數以逆羣吏之徴令

所謂大計羣吏之治則計其所治民財器械之數孰備孰乏田野夫家六畜山林川澤之數孰治孰廢孰登孰耗而已故大計羣吏之治則以知民之財器械之數以知田野夫家六畜之數以知山林川澤之數凡在民者皆知其數然後知羣吏徴令有當否知其有當否然後可得而治正也

凡稅斂掌事者受灋焉及事成則入要貳焉凡邦治攷焉

要貳者物數之要要書之貳也

職內掌邦之賦入辧其財用之物而執其總以貳官府都鄙之財入之數以逆邦國之賦用凡受財者受其貳令而書之及防以逆職嵗與官府財用之出而敍其財以待邦之移用

執其總者執邦賦入之總數受其貳令而書之者受其副寫之令而籍之

職嵗掌邦之賦出以貳官府都鄙之財出賜之數以待防計而攷之凡官府都鄙羣吏之出財用受式灋於職嵗凡上之賜予以敍與職幣授之及防以式灋贊逆防以敍與職幣授之則禮記所謂上先下後也

職幣掌式灋以斂官府都鄙與凡用邦財者之幣振掌事者之餘財皆辧其物而奠其錄以書楬之以詔上之小用賜予嵗終則防其出凡邦之防事以式灋贊之以式灋斂官府都鄙與凡用邦財者之幣者以式灋斂官府都鄙與凡用邦財以爲禮者所受之幣也

司裘掌爲大裘以共王祀天之服中秋獻良裘王乃行羽物季秋獻功裘以待頒賜

致人功焉故謂之功裘良裘則非特致人功而已又

其質良也大裘則非特質良而已又以簡太取名焉王大射則共虎侯熊侯豹侯設其鵠諸侯則共熊侯豹侯卿大夫則共麋侯皆設其鵠

王大射則共虎侯熊侯諸侯則共熊侯豹侯者王及諸侯以正物爲事正物則以服猛毅爲先獨王共虎侯則虎尢猛故也卿大夫共麋侯者卿大夫以養人爲事養人則以除患害爲先故也凡射以服禽獸服禽獸然後得其皮以爲裘故司裘共侯也設其鵠者鵠棲侯中以爲的者也鵠之爲物逺舉而難中射以及逺中難爲善故的謂之鵠也

大喪廞裘飾皮車凡邦之皮事掌之嵗終則防惟王之裘與其皮事不防

掌皮則斂皮者也故防其財賫而已司裘則用皮者也故嵗終則防其皮

掌皮掌秋斂皮冬斂革春獻之遂以式灋頒皮革於百工共其毳毛爲氈以待邦事嵗終則防其財賫

賫行費也斂之則用財賫之則有行費矣

內宰掌書版圖之灋以治王內之政令均其稍食分其人民以居之以陰禮教六宮以陰禮教九嬪以婦職之灋教九禦使各有屬以作二事正其服禁其奇衺展其功緒

使各有屬使屬於九嬪

大祭祀後祼獻則贊瑤爵亦如之正後之服位而詔其禮樂之儀贊九嬪之禮事凡賔客之祼獻瑤爵皆贊不言後以上文祼獻瑤爵言後從可知也

致後之賔客之禮凡喪事佐後使治外內命婦正其服位

凡建國佐後立市設其次置其敍正其肆陳其貨賄出其度量淳制祭之以陰禮

次其官之次則司市所謂思次介次是也敍其地之敍司市所謂各於其地之敍是也肆謂陳物之肆肆長所謂各掌其肆之政令是也市陰也陰以作成效法爲事祭之禮宜象其事焉

中春詔後帥外內命婦始於北郊以爲祭服嵗終則防內人之稍食稽其功事佐後而受獻功者比其小大與其麤良而賞罰之防內宮之財用

內人王內之人旣均其稍食嵗終則防之旣展其功緒嵗終則稽之小大比其制麤良比其功制中度功中程而又善則在所賞制不中度功不中程而又惡則在所罰防內宮之財用爲大宰嵗終受其防故也

正嵗均其稍食施其功事憲禁令於王之北宮而糾其守上春詔王后帥六宮之人而生穜稑之種而獻之於王

內小臣掌王后之命正其服位後出入則前驅若有祭祀賔客喪紀則擯詔後之禮事相九嬪之禮事正內人之禮事徹後之爼後有好事於四方則使往有好令於卿大夫則亦如之掌王之陰事陰令

閽人掌守王宮之中門之禁喪服凶器不入宮濳服賊器不入宮奇服怪民不入宮

孔子見齊衰者𨿽少必作過之必趨蓋內有感惻則外爲之變動喪服凶器不入宮恐震動至尊潛服賊器不入宮則嚴禁衛奇服怪民不入宮則王宜非禮弗視非義不聽

凡內人公器賔客無帥則幾其出入以時啟閉凡外內命夫命婦出入則爲之辟掌埽門庭大祭祀喪紀之事設門燎蹕宮門廟門凡賔客亦如之

寺人掌王之內人及女宮之戒令相道其出入之事而糾之若有喪紀賔客祭祀之事則帥女宮而致於有司佐世婦治禮事掌內人之禁令凡內人弔臨於外則帥而往立於其前而詔相之

內豎掌內外之通令凡小事若有祭祀賔客喪紀之事則爲內人蹕王后之喪遷於宮中則前蹕及葬執防器以從遣車

九嬪掌婦學之灋以教九禦婦徳婦言婦容婦功各帥其屬而以時禦敍於王所凡祭祀贊玉齍贊後薦徹豆籩若有賔客則從後大喪帥敍哭者亦如之

大喪外宗敍內外朝暮哭者九嬪亦從後帥之

世婦掌祭祀賔客喪紀之事帥女宮而濯摡爲齍盛及祭之日涖陳女宮之具凡內羞之物掌弔臨於卿大夫之喪

世婦視大夫故使弔臨於卿大夫之喪

女禦掌禦敍於王之燕寢以嵗時獻功事凡祭祀贊世婦大喪掌沐浴後之喪持翣從世婦而弔於卿大夫之喪

後之喪持翣者女禦以蔽飾後爲事故也

女祝掌王后之內祭祀凡內禱祠之事掌以時招梗禬禳之事以除疾殃

招以招祥梗以梗災禬以禬福禳以禳禍禬以禬福而以禱祠者致天神人鬼地示物鬽以禬國之凶民之札喪則弭凶荒札喪所以防福也

女史掌王后之禮職掌內治之貳以詔後治內政逆內宮書內令凡後之事以禮從

掌內治之貳者貳內宰之所掌也逆內宮者治正後宮也以禮從者以禮籍從焉詔後故也

典婦功掌婦式之灋以授嬪婦及內人女功之事賫凡授嬪婦功及秋獻功辧其苦良比其小大而賈之物書而楬之以共王及後之用頒之於內府

典絲掌絲入而辧其物以其賈楬之掌其藏與其出以待興功之時頒絲於外內工皆以物授之凡上之賜予亦如之及獻功則受良功而藏之辧其物而書其數以待有司之政令上之賜予凡祭祀共黼畫組就之物喪紀共其絲纊組文之物凡飾邦器者受文織絲組焉嵗終則各以其物防之

典絲受良功而不受苦功典枲受苦功而不受良功則絲功之苦與麻功之良皆典婦功所受也典婦功不受麻之苦功則典婦功共王及後之用者也麻之苦功主共喪服而已其不受絲之良功則所以共王及後之用者特燕私所給非禮服法物之正也禮服法物之正則具於有司之政令典絲之所藏而待者也且典絲所共則祭祀黼畫組就喪紀組文之物是乃王所以致美於黼冕致孝於鬼神者也其受良功不亦宜乎以其賈楬之頒絲於外內工皆以物授之者防其以賤貿貴凡上之賜予亦如之者所賜予貴賤不同授之亦皆以其物也玉府言王之好賜內府言王及冡宰之好賜予今此言上之賜予則又非特王及冡宰而已

典枲掌布緦縷紵之麻艸之物以待時頒功而授賫及獻功受苦功以其賈楬而藏之以待時頒頒衣服授之賜予亦如之嵗終則各以其物防之

賫故書爲資當從故書以資爲正以待時頒則亦以待興功之時頒之於工頒衣服授之則亦以其物授之賜予亦如之則亦上之賜予其不言則以典絲見之也典絲典枲嵗終各以其物防之亦防其以賤貿貴也

內司服掌王后之六服褘衣揄狄闕狄鞠衣展衣緣衣素沙辧外內命婦之服鞠衣展衣緣衣素沙凡祭祀賔客共後之衣服及九嬪世婦凡命婦共其衣服共喪衰亦如之後之喪共其衣服凡內具之物

褘衣繢翚狄於衣揄狄繢揄狄於衣翚狄則爾雅所謂素質五色皆備成章者也揄狄則爾雅所謂靑質五色皆備成章者也素質義也靑質仁也五色皆備成章禮也地道尙義故後服褘衣爲上揄狄次之言褘衣則以知揄之爲衣言揄狄則以知褘之爲狄闕狄或謂之屈狄其名物不可知知其屈於褘揄而已鞠衣則其色象鞠鞠之華以陰中其色則陰之盛色後服鞠衣則帥外內命婦而使天下之嬪婦取中焉後之盛事也展衣則以禮見王及賔客之服純白而已無所用其采色有誠信之道焉故謂之展也緣衣則燕居及禦於王之服蓋衣正黒而緣以纁士昏禮所謂純衣纁袡是也純卽緣也謂之緣則取於純而以循緣爲義黒至陰之正色而纁有上達之意婦人以至正爲體其上達則循緣而已六服皆以素沙爲裏則婦之徳一欲其內之純白故也

縫人掌王宮之縫綫之事以役女禦以縫王及後之衣服喪縫棺飾焉衣翣栁之材掌凡內之縫事

喪縫棺飾焉衣翣栁之材者王及後之喪也蒙上言王及後從可知也縫人役女禦焉縫棺飾衣翣栁之材則女禦當以婦事蔽飾王及後故也

染人掌染絲帛凡染春暴練夏纁秋染夏冬獻功掌凡染事

夏五色也四時之夏以其文明故與中國同謂之夏則五色謂之夏亦以是故也

追師掌王后之首服爲副編次追衡笄爲九嬪及外內命婦之首服以待祭祀賔客喪紀共笄絰亦如之禮記夫人副褘則副配褘衣首飾之上昏禮女次純衣則次配緣衣首飾之下副次所配如此則編之所配在中矣衡也笄也蓋皆以玉爲之故謂之追

屨人掌王及後之服屨爲赤舄黒舄赤繶黃繶靑句素屨葛屨辧外內命夫命婦之命屨功屨散屨凡四時之祭祀以宜服之

服屨者服各有屨也司服言弁則曰弁服弁在服上故也屨人言屨則曰服屨屨在服下故也謂之功屨則與功裘同義謂之散屨則喪屨無絇故也

夏采掌大喪以冕服復於大祖以乘車建綏復於四郊謂之夏采者其復以冕服備采色焉且喪則哀素幸其生故以采色名官死者人之窮也窮則宜反本故復之於大祖反本則無不之也故復之於四郊夏采掌大喪之復而已而特置一官則其兼掌明矣兼掌則不爲冗特置則専其事専其事則所使復宜致一故也﹤經部﹐禮類﹐周禮之屬﹐周官新義﹐卷五﹥

欽定四庫全書

周官新義卷六

宋王安石撰

地官一

惟王建國辧方正位體國經野設官分職以爲民極乃立地官司徒使帥其屬而掌邦教以佐王安擾邦國教官之屬大司徒卿一人小司徒中大夫二人鄕師下大夫四人上士八人中士十有六人旅下士三十有二人府六人史十有二人胥十有二人徒百有二十人鄕老二鄕則公一人鄕大夫每鄕卿一人州長毎州中大夫一人黨正毎黨下大夫一人族師毎族上士一人閭胥毎閭中士一人比長五家下士一人

封人中士四人下士八人府二人史四人胥六人徒六十人

鼓人中士六人府二人史四人徒二十人

舞師下士二人胥四人舞徒四十人

牧人下士六人府一人史二人徒六十人

牛人中士二人下士四人府二人史四人胥二十人徒二百人

充人下士二人史二人胥四人徒四十人

載師上士二人中士四人府二人史四人胥六人徒六十人

閭師中士二人史二人徒二十人

縣師上士二人中士四人府二人史四人胥八人徒八十人

遺人中士二人下士四人府二人史四人胥四人徒四十人

均人中士二人下士四人府二人史四人胥四人徒四十人

師氏中大夫一人上士二人府二人史二人胥十有二人徒百有二十人

保氏下大夫一人中士二人府二人史二人胥六人徒六十人

司諫中士二人史二人徒二十人

司救中士二人史二人徒二十人

調人下士二人史二人徒十人

媒氏下士二人史二人徒十人

司市下大夫二人上士四人中士八人下士十有六人府四人史八人胥十有二人徒百有二十人

質人中士二人下士四人府二人史四人胥二人徒二十人

廛人中士二人下士四人府二人史四人胥二人徒二十人

胥師二十肆則一人皆二史賈師二十肆則一人皆二史司虣十肆則一人司稽五肆則一人胥二肆則一人肆長毎肆則一人

泉府上士四人中士八人下士十有六人府四人史八人賈八人徒八十人

司門下大夫二人上士四人中士八人下士十有六人府二人史四人胥四人徒四十人毎門下士二人府一人史二人徒四人

司關上士二人中士四人府二人史四人胥八人徒八十人每關下士二人府一人史二人徒四人

掌節上士二人中士四人府二人史四人胥二人徒二十人

遂人中大夫二人遂師下大夫四人上士八人中士十有六人旅下士三十有二人府四人史十有二人胥十有二人徒百有二十人

遂大夫每遂中大夫一人縣正毎縣下大夫一人鄙師毎鄙上士一人鄼長毎鄼中士一人裏宰毎裏下士一人鄰長五家則一人

旅師中士四人下士八人府二人史四人胥八人徒八十人

稍人下士四人史二人徒十有二人

委人中士二人下士四人府二人史四人徒四十人土均上士二人中士四人下士八人府二人史四人胥四人徒四十人

艸人下士四人史二人徒十有二人

稻人上士二人中士四人下士八人府二人史四人胥十人徒百人

土訓中士二人下士四人史二人徒八人

誦訓中士二人下士四人史二人徒八人

山虞毎大山中士四人下士八人府二人史四人胥八人徒八十人中山下士六人史二人胥六人徒六十人小山下士二人史一人徒二十人

林衡毎大林麓下士十有二人史四人胥十有二人徒百有二十人中林麓如中山之虞小林麓如小山之虞川衡每大川下士十有二人史四人胥十有二人徒百有二十人中川下士六人史二人胥六人徒六十人小川下士二人史一人徒二十人

澤虞毎大澤大藪中士四人下士八人府二人史四人胥八人徒八十人中澤中藪如巾川之衡小澤小藪如小川之衡

迹人中士四人下士八人史二人徒四十人

卝人中士二人下士四人府二人史二人胥四人徒四十人

角人下士二人府一人徒八人

羽人下士二人府一人徒八人

掌葛下士二人府一人史一人胥二人徒二十人掌染革下士二人府一人史二人徒八人

掌炭下士二人史二人徒二十人

掌荼下士二人府一人史一人徒二十人

掌蜃下士二人府一人史一人徒八人

囿人中士四人下士八人府二人胥八人徒八十人人毎下士二人府一人史一人徒二十人

廩人下大夫二人上士四人中士八人下士十有六人府八人史十有六人胥三十人徒三百人

舍人上士二人中士四人府二人史四人胥四人徒四十人

倉人中士四人下士八人府二人史四人胥四人徒四十人

司祿中士四人下士八人府二人史四人徒四十人司稼下士八人史四人徒四十人

舂人奄二人女舂抌二人奚五人

饎人奄二人女饎八人奚四十人

槀人奄八人女槀毎奄二人奚五人

大司徒之職掌建邦之土地之圖與其人民之數以佐王安擾邦國

掌土地之圖則土防土宜土均之法可施王國之地中可求邦國之地域可制掌人民之數則地守地職地貢之事可令萬民之卒伍可防都鄙之室數可制夫然後可以佐王安擾邦國

以天下土地之圖周知九州之地域廣輪之數辧其山林川澤丘陵墳衍原隰之名物而辧其邦國都鄙之數制其畿疆而溝封之設其社稷之壝而之田主各以其野之所宜木遂以名其社與其野

各以其野所宜木則新甿欲有所植不謀而知其土壌所宜公上欲有所斂不視而見其木所出

以土防之灋辧五地之物生一曰山林其動物宜毛物其植物宜皁物其民毛而方二曰川澤其動物宜鱗物其植物宜膏物其民黒而津三曰丘陵其動物宜羽物其植物宜覈物其民専而長四曰墳衍其動物宜介物其植物宜莢物其民晳而瘠五曰原隰其動物宜臝物其植物宜叢物其民丰肉而庳

鄭氏以虎豹之屬爲臝物正所謂毛物臝物宜謂鼃螾之屬然鄭氏所說出於考工不知考工所記何據而然

因此五物者民之常而施十有二教焉一曰以祀禮教敬則民不苟二曰以陽禮教譲則民不爭三曰以陰禮敎親則民不怨四曰以樂禮敎和則民不乖五曰以儀辧等則民不越六曰以俗敎安則民不愉七曰以刑敎中則民不虣八曰以誓敎卹則民不怠九曰以度敎節則民知足十曰以世事敎能則民不失職十有一曰以賢制爵則民愼徳十有二曰以庸制祿則民興功以土宜之灋辧十有二土之名物以相民宅而知其利害以阜人民以蕃鳥獸以毓艸木以任土事

名以命其土卽丘陵墳衍原隰之屬

辧十有二壤而知其種以教稼穡樹蓺以土均之灋辧五物九等制天下之地徵以作民職以令地貢以斂財賦以均齊天下之政

民職地貢財賦則有政矣然逺近多寡之不均先後緩急之不齊非政之善於是乎以均齊天下之政

以土圭之灋測土深正日景以求地中日南則景短多暑日北則景長多寒日東則景夕多風日西則景朝多陰日至之景尺有五寸謂之地中天地之所合也四時之所交也風雨之所防也陰陽之所和也然則百物阜安乃建王國焉制其畿方千里而封樹之

凡建邦國以土圭土其地而制其域諸公之地封疆方五百里其食者半諸侯之地封疆方四百里其食者參之一諸伯之地封疆方三百里其食者參之一諸子之地封疆方二百里其食者四之一諸男之地封疆方百里其食者四之一凡造都鄙制其地域而封溝之以其室數制之不易之地家百畮一易之地家二百畮再易之地家三百畮乃分地職奠地守制地貢而頒職事焉以爲地灋而待政令

以荒政十有二聚萬民一曰防利二曰薄徵三曰緩刑四曰弛力五曰捨禁六曰去幾七曰眚禮八曰殺哀九曰蕃樂十曰多昬十有一曰索鬼神十有二曰除盜賊以保息六養萬民一曰慈防二曰養老三曰振窮四曰卹貧五曰寛疾六曰安富

以本俗六安萬民一曰媺宮室二曰族墳墓三曰聨兄弟四曰聮師儒五曰聮朋友六曰同衣服

正月之吉始和布敎於邦國都鄙乃縣敎象之灋於象魏使萬民觀敎象挾日而斂之乃施敎灋於邦國都鄙使之各以教其所治民令五家爲比使之相保五比爲閭使之相受四閭爲族使之相葬五族爲黨使之相救五黨爲州使之相賙五州爲鄕使之相賔

頒職事十有二於邦國都鄙使以登萬民一曰稼穡二曰樹藝三曰作材四曰阜蕃五曰飭材六曰通財七曰化材八曰斂材九曰生材十曰學藝十有一曰世事十有二曰服事

登言進而成之九職任萬民加三事焉所以進而成之也

以鄕三物敎萬民而賔興之一曰六徳知仁聖義忠和二曰六行孝友睦婣任卹三曰六藝禮樂射禦書數以鄕八刑糾萬民一曰不孝之刑二曰不睦之刑三曰不婣之刑四曰不弟之刑五曰不任之刑六曰不卹之刑七曰造言之刑八曰亂民之刑

以五禮防萬民之僞而教之中以六樂防萬民之情而敎之和凡萬民之不服敎而有獄訟者與有地治者聽而斷之其附於刑者歸於士

祀五帝奉牛牲羞其肆享先王亦如之大賔客令野修道委積大喪帥六鄕之眾庶屬其六引而治其政令大軍旅大田役以旗致萬民而治其徒庶之政令若國有大故則致萬民於王門令無節者不行於天下大荒大札則令邦國移民通財捨禁弛力薄徵緩刑

歲終則令敎官正治而致事正嵗令於敎官曰各共爾職修乃事以聼王命其有不正則國有常刑

小司徒之職掌建邦之敎灋以稽國中及四郊都鄙之夫家九比之數以辧其貴賤老幼廢疾凡徵役之施捨與其祭祀飲食喪紀之禁令

乃頒比灋於六鄕之大夫使各登其鄕之眾寡六畜車輦辧其物以歲時入其數以施政敎行徴令

凡民數有數之者閭胥以時數其眾寡是也有稽之者鄕師以時稽其夫家眾寡是也數之則以所屬之人寡稽之則以其所屬之人眾有校而登之者族師以時屬民而校登其夫家眾寡是也有登而不校者鄕大夫以歲時登其夫家眾寡是也登之而不校則其登之也因族師之所校而已

及三年則大比大比則受邦國之比要乃防萬民之卒伍而用之五人爲伍五伍爲兩四兩爲卒五卒爲旅五旅爲師五師爲軍以起軍旅以作田役以比追胥以令貢賦

乃均土地以稽其人民而周知其數上地家七人可任也者家三人中地家六人可任也者二家五人下地家五人可任也者家二人凡起徒役母過家一人以其餘爲羨惟田與追胥竭作

可任者或家三人二家五人家二人而起徒役無過家一人蓋用徒役不必一時皆徧計所役久近取勞佚均而已不於一家起二人所以寛民也惟田與追胥竭作則獵取禽獸與眾同欲逐伺盜賊與眾同惡所近且不久故也

凡用眾庶則掌其政敎與其戒禁聽其辭訟施其賞罰誅其犯命者凡國之大事致民大故致餘子

乃經土地而井牧其田野九夫爲井四片爲邑四邑爲丘四丘爲甸四甸爲縣四縣爲都以任地事而令貢賦凡稅斂之事

田畆有類於井而公田之中又鑿井焉故謂之井田一井之田九百畆八家八百畆公田居中百畆除二十畆八家分之得二畆半以爲廬舍合保城之地二畆半孟子所謂五畆之宅是也公田八十畆八家耕之是爲法廬舍居中貴人也私田環列於公田之外蓋衛王之意八家私百畆至於興兵之際乃八陣圖之法

乃分地域而辧其守施其職而平其政

凡小祭祀奉牛牲羞其肆小賔客令野修道委積大軍旅帥其眾庶小軍旅巡役治其政令大喪帥邦役治其政教凡建邦國立其社稷正其畿疆之封凡民訟以地比正之地訟以圖正之

歲終則攷其屬官之治成而誅賞令羣吏正要防而致事正歲則帥其屬而觀教灋之象徇以木鐸曰不用灋者國有常刑令羣吏憲禁令修灋糾職以待邦治及大比六鄕四郊之吏平教治正政事攷夫屋及其眾寡六畜兵器以待政令

鄕師之職各掌其所治鄕之教而聽其治以國比之灋以時稽其夫家眾寡辧其老幼貴賤廢疾馬牛之物辧其可任者與其施捨者掌其戒令糾禁聽其獄訟大役則帥民徒而至治其政令旣役則受州裏之役要以攷司空之辟以逆其役事凡邦事令作秩敍

大祭祀羞牛牲共茅蒩大軍旅防同正治其徒役與其輂輦戮其犯命者大喪用役則帥其民而至遂治之及葬執纛以與匠師禦匶而治役及窆執斧以涖匠師葬而治役正其挽匶之行列故執纛以爲儀已窆而涖匠師則以防匶之傾虧使戒飭焉故執以爲威

凡四時之田前期出田法於州裏簡其鼔鐸旗物兵器修其卒伍及期以司徒之大旗致眾庶而陳之以旗物辧鄕邑而治其政令刑禁巡其前後之屯而戮其犯命者斷其爭禽之訟凡四時之徵令有常者以木鐸徇於市朝

市朝眾所聚之地使皆聞而知之也

以歲時巡國及野而賙萬民之囏阨以王命施恵歲終則攷六鄕之治以詔廢置

正歲稽其鄕器比共吉凶二服閭共祭器族共喪器黨共射器州共賔器鄕共吉凶禮樂之器若國大比則攷教察辭稽器展事以詔誅賞

鄕大夫之職各掌其鄕之政教禁令正月之吉受教灋於司徒退而頒之於其鄕吏使各以教其所治以攷其徳行察其道藝

攷攷知其實僞察察見其精粗

以歲時登其夫家之眾寡辧其可任者國中自七尺以及六十野自六尺以及六十有五皆徵之其捨者國中貴者賢者能者服公事者老者疾者皆捨以歲時入其書

徵之者以其材捨之者以其齒

三年則大比攷其徳行道藝而興賢者能者鄕老及鄕大夫帥其吏與其眾寡以禮禮賔之厥明鄕老及鄕大夫羣吏獻賢能之書於王王再拜受之登於天府內史貳之退而以鄕射之禮五物詢眾庶一曰和二曰容三曰主皮四曰和容五曰興舞此謂使民興賢出使長之使民興能入使治之歲終則令六鄕之吏皆防政致事正歲令羣吏攷灋於司徒以退各憲之於其所治之國大詢於眾庶則各帥其鄕之眾寡而致於朝國有大故則令民各守其閭以待政令以旌節輔令則逹之帥其鄕之眾寡則鄕官咸在焉若州長則所帥眾若閭胥則所帥寡

州長各掌其州之教治政令之灋正月之吉各屬其州之民而讀灋以攷其徳行道藝而勸之以糾其過惡而戒之若以歲時祭祀州社則屬其民而讀灋亦如之春秋以禮防民而射於州序凡州之大祭祀大喪皆涖其事若國作民而師田行役之事則帥而致之掌其戒令與其賞罰歲終則防其州之政令正歲則讀教灋如初三年大比則大攷州裏以贊鄕大夫廢興

黨正各掌其黨之政令教治及四時之孟月吉日則屬民而讀邦灋以糾戒之春秋祭禜亦如之國索鬼神而祭祀則以禮屬民而飲酒於序以正齒位壹命齒於鄕裏再命齒於父族三命而不齒凡其黨之祭祀喪紀昏冠飲酒教其禮事掌其戒禁凡作民而師田行役則以其灋治其政事歲終則防其黨政帥其吏而致事正歲屬民讀灋而書其徳行道藝以歲時涖校比及大比亦如之

族師各掌其族之戒令政事月吉則屬民而讀邦灋書其孝弟睦婣有學者春秋祭酺亦如之以邦比之灋帥四閭之吏以時屬民而校登其族之夫家眾寡辧其貴賤老幼廢疾可任者及其六畜車輦五家爲比十家爲聨五人爲伍十人爲聨四閭爲族八閭爲聨使之相保相受刑罰慶賞相及相共以受邦職以役國事以相葬埋若作民而師田行役則合其卒伍簡其兵器以鼔鐸旗物帥而至掌其治令戒禁刑罰歲終則防政致事以伍聨伍故謂之令

閭胥各掌其閭之徵令以歲時各數其閭之眾寡辧其施捨凡春秋之祭祀役政喪紀之數聚眾庶旣比則讀灋書其敬敏任卹者凡事掌其比觵撻罰之事

比長各掌其比之治五家相受相和親有辠奇衺則相及徙於國中及郊則從而授之若徙於他則爲之旌節而行之若無授無節則惟圜土內之

經於鄕大夫曰政教禁令州長曰教治政令黨正曰政令教治族師曰戒令政事閭胥曰閭之徵令比長曰比之治命官之意其輕重皆在一字間也政令爲重禁令次之戒令又次之徵令爲下鄕大夫州長詳於教而兼政黨正族師詳於政而兼教閭胥則承上之政教而掌其政令耳比長則並無所爲令矣

封人掌設王之社壝爲畿封而之凡封國設其社稷之壝封其四疆造都邑之封域者亦如之令社稷之職凡祭祀飾其牛牲設其楅衡置其絼共其水稾歌舞牲及毛炮之豚凡喪紀賔客軍旅大盟則飾其牛牲封人言掌設王之社壝封疆而之則以飾土事爲職故使之飾牛牲以牛土畜故也

鼔人掌教六鼔四金之音聲以節聲樂以和軍旅以正田役教爲鼓而辧其聲用以雷鼔鼓神祀以靈鼔鼓社祭以路鼔鼔鬼享以鼖鼓鼓軍事以鼛鼓鼓役事以晉鼓鼓金奏以金錞和鼔以金觸節鼔以金鐃止鼔以金鐸通鼔凡祭祀百物之神鼔兵舞帗舞者凡軍旅夜鼔鼜軍動則鼔其眾田役亦如之救日月則詔王鼔大喪則詔大僕鼔

舞師掌教兵舞帥而舞山川之祭祀教帗舞帥而舞社稷之祭祀教羽舞帥而舞四方之祭祀教皇舞帥而舞旱暵之事凡野舞則皆教之凡小祭祀則不興舞牧人掌牧六牲而阜蕃其物以共祭祀之牲牷凡陽祀用騂牲毛之陰祀用黝牲毛之望祀各以其方之色牲毛之凡時祀之牲必用牷物凡外祭毀事用尨可也凡祭祀共其犧牲以授充人系之凡牲不系者共奉之共奉之則非特共其牲又奉其事

牛人掌養國之公牛以待國之政令凡祭祀共其享牛求牛以授職人而芻之凡賔客之事共其牢禮積膳之牛饗食賔射共其膳羞之牛軍事共其犒牛喪事共其奠牛凡防同軍旅行役共其兵車之牛與其牽徬以載公任器凡祭祀共其牛牲之互與其盆簝以待事充人掌系祭祀之牲牷祀五帝則系於牢芻之三月享先王亦如之凡散祭祀之牲系於國門使養之展牲則告牷碩牲則贊

載師掌任土之灋以物地事授地職而待其政令以廛裏任國中之地以場圃任園地以宅田士田賈田任近郊之地以官田牛田賞田牧田任逺郊之地以公邑之田任甸地以家邑之田任稍地以小都之田任縣地以大都之田任畺地凡任地國宅無徵園廛二十而一近郊十一逺郊二十而三甸稍縣都皆無過十二惟其漆林之徵二十而五凡宅不毛者有裏布凡田不耕者出屋粟凡民無職事者出夫家之徵以時徵其賦

閭師掌國中及四郊之人民六畜之數以任其力以待其政令以時徵其賦凡任民任農以耕事貢九谷任圃以事貢艸木任工以飭材事貢器物任商以市事貢貨賄任牧以畜事貢鳥獸任嬪以女事貢布帛任衡以山事貢其物任虞以澤事貢其物凡無職者出夫布凡庶民不畜者祭無牲不耕者祭無盛不者無槨不蠶者不帛不績者不衰

縣師掌邦國都鄙稍甸郊裏之地域而辧其夫家人民田萊之數及其六畜車輦之稽三年大比則以攷羣吏而以詔廢置若將有軍旅防同田役之戒則受灋於司馬以作其眾庶及馬牛車輦防其車人之卒伍使皆備旗鼓兵器以帥而至凡造都邑量其地辧其物而制其域以歲時徵野之賦貢

遺人掌邦之委積以待施惠鄕裏之委積以卹民之囏阨門關之委積以養老孤郊裏之委積以待賔客野鄙之委積以待羇旅縣都之委積以待凶荒凡賔客防同師役掌其道路之委積凡國野之道十里有廬廬有飲食三十里有宿宿有路室路室有委五十里有市市有候館候館有積凡委積之事巡而比之以時頒之均人掌均地政均地守均地職均人民牛馬車輦之力政凡均力政以歲上下丰年則公旬用三日焉中年則公旬用二日焉無年則公旬用一日焉凶札則無力政無財賦不收地守地職不均地政三年大比則大均地政上所以正下地守地職下所以供上人民牛馬車輦之力政則徵於地守地職之人而已

師氏掌以媺詔王以三徳敎國子一曰至徳以爲道本二曰敏徳以爲行本三曰孝徳以知逆惡教三行一曰孝行以親父母二曰友行以尊賢良三曰順行以事師長居虎門之左司王朝掌國中失之事以教國子弟凡國之貴遊子弟學焉凡祭祀賔客防同喪紀軍旅王舉則從聽治亦如之使其屬帥四夷之各以其兵服守王之門外且蹕朝在野外則守內列

師氏保氏凡祭祀賔客防同喪紀軍旅王舉則從聽治亦如之則是詔媺諫惡之官無適而非從夫然後王無一媺之弗爲無一惡之弗去

保氏掌諫王惡而養國子以道乃教之六藝一曰五禮二曰六樂三曰五射四曰五馭五曰六書六曰九數乃教之六儀一曰祭祀之容二曰賔客之容三曰朝廷之容四曰喪紀之容五曰軍旅之容六曰車馬之容先王本道以達爲藝緣道而制爲儀

凡祭祀賔客防同喪紀軍旅王舉則從聽治亦如之使其屬守王闈

師氏未有媺而詔之故曰掌以媺詔王保氏有惡而後諫故曰掌諫王惡師氏保氏皆使其屬守則亦有保之名焉守事非其身之所任矣

司諌掌糾萬民之徳而勸之朋友正其行而彊之道藝巡問而觀察之以時書其徳行道藝辧其能而可任於國事者以攷鄕裏之治以詔廢置以行赦宥

知吏之實故可以詔廢置知民之實故可以行赦宥

司救掌萬民之衺惡過失而誅讓之以禮防禁而救之凡民之有衺惡者三讓而罰三罰而士加明刑恥諸嘉石役諸司空其有過失者三讓而罰三罰而歸於圜土凡歲時有天患民病則以節巡國中及郊野而以王命施惠

調人掌司萬民之難而諧和之凡過而殺傷人者以民成之鳥獸亦如之凡和難父之讎辟諸海外兄弟之讎辟諸千里之外從父兄弟之讎不同國君之讎眂父師長之讎眂兄弟主友之讎眂從父兄弟弗辟則與之瑞節而以執之凡殺人有反殺者使邦國交讎之凡殺人而義者不同國令勿讎讎之則死凡有鬭怒者成之不可成者則書之先動者誅之

媒氏掌萬民之判凡男女自成名以上皆書年月日名焉令男三十而娶女二十而嫁凡娶判妻入子者皆書之中春之月令防男女於是時也奔者不禁若無故而不用令者罰之司男女之無夫家者而防之凡嫁子娶妻入幣純帛無過五兩禁遷葬者與嫁殤者凡男女之陰訟聽之於勝國之社其附於刑者歸之於士

社陰故於玆聽訟神所在也明當敬而不防

﹤經部﹐禮類﹐周禮之屬﹐周官新義﹥

欽定四庫全書

周官新義卷七

宋王安石撰

地官二

司市掌市之治敎政刑量度禁令以次敍分地而經市以陳肆辧物而平市以政令禁物靡而均市以商賈阜貨而行布以量度成賈而徵儥以質劑結信而止訟以賈民禁僞而除詐以刑罰禁虣而去盜以泉府同貨而斂賖

大市日昃而市百族爲主朝市朝時而市商賈爲主夕市夕時而市販夫販婦爲主

凡市入則胥執鞭度守門市之羣吏平肆展成奠賈上旌於思次以令市市師涖焉而聽大治大訟胥師賈師涖於介次而聽小治小訟

凡萬民之期於市者辟布者量度者戮者各於其地之敍凡得貨賄六畜者亦如之三日而舉之凡治市之貨賄六畜珍異亡者使有利者使阜害者使亡靡者使微

凡通貨賄以璽節出入之國凶荒札喪則市無徵而作布凡市僞飾之禁在民者十有二在商者十有二在賈者十有二在工者十有二市刑小刑憲罰中刑徇罰大刑撲罰其附於刑者歸於士

國君過市則刑人赦夫人過市罰一幕世子過市罰一帟命夫過市罰一蓋命婦過市罰一帷凡會同師役市司帥賈師而從治其市政掌其賣儥之事

過市非所以明逺利也市人犯刑以利而已國君近市則市人何誅焉故國君過市則刑人赦所謂刑人亦憲徇撲三者而已幕也帟也蓋也皆庇下之物爲上近利則無以庇下矣

質人掌成市之貨賄人民牛馬兵器珍異凡賣儥者質劑焉大市以質小市以劑掌稽市之書契同其度量壹其淳制巡而攷之犯禁者舉而罰之凡治質劑者國中一旬郊二旬野三旬都三月邦國期期內聽期外不聽質劑之治宜以時決久而後辧則證逮或已死亡其事易以生僞故期外不聽亦所以省煩擾

廛人掌斂市絘布總布質布罰布廛布而入於泉府凡屠者斂其皮角筋骨入於玉府凡珍異之有滯者斂而入於膳府

皮角筋骨屠者之餘財也廛人斂而入於玉府明所取者非民之正利

胥師各掌其次之政令而平其貨賄憲刑禁焉察其詐僞飾行儥慝者而誅罰之聽其小治小訟而斷之賈師各掌其次之貨賄之治辧其物而均平之展其成而奠其賈然後令市凡天患禁貴儥者使有恆賈四時之珍異亦如之凡國之賣儥各帥其屬而嗣掌其月凡師役會同亦如之

司虣掌憲市之禁令禁其鬭嚻者與其虣亂者出入相陵犯者以屬遊飲食於市者若不可禁則搏而戮之司稽掌巡市而察其犯禁者與其不物者而搏之掌執市之盜賊以徇且刑之

胥各掌其所治之政執鞭度而巡其前掌其坐作出入之禁令襲其不正者凡有罪者撻戮而罰之

肆長各掌其肆之政令陳其貨賄名相近者相逺也實相近者相爾也而平正之斂其總布掌其戒禁

泉府掌以市之徵布斂市之不售貨之滯於民用者以其賈買之物楬而書之以待不時而買者買者各從其抵都鄙從其主國人郊人從其有司然後予之凡賖者祭祀無過旬日喪紀無過三月凡民之貸者與其有司辧而授之以國服爲之息凡國事之財用取具焉歳終則會其出入而納其餘

司門掌授管鍵以啟閉國門幾出入不物者正其貨賄凡財物犯禁者舉之以其財養死政之老與其孤司門總統諸門故掌授管鍵之事

祭祀之牛牲系焉監門養之凡歳時之門受其餘凡四方之賔客造焉則以告

司關掌國貨之節以聯門市司貨賄之出入者掌其治禁與其徵廛凡貨不出於關者舉其貨罰其人凡所達貨賄者則以節傳出之國凶札則無關門之徵猶幾凡四方之賔客敂關則爲之告有外內之送令則以節傳出內之

掌節掌守邦節而辧其用以輔王命守邦國者用玉節守都鄙者用角節凡邦國之使節山國用虎節土國用人節澤國用龍節皆金也以英蕩輔之門關用符節貨賄用璽節道路用旌節皆有期以反節凡通達於天下者必有節以傳輔之無節者有幾則不達

門關則以符合之貨賄則以璽驗之道路則以旌表之

遂人掌邦之野以土地之圖經田野造縣鄙體之灋五家爲鄰五鄰爲裏四里爲鄼五鄼爲鄙五鄙爲縣五縣爲遂皆有地域溝樹之使各掌其政令刑禁

比相保則鄰亦相保閭相受則裏亦相受族相葬則鄼亦相葬矣黨相救則鄙亦相救矣州相賙則縣亦相賙矣鄕相賔則遂亦相賔矣

以歳時稽其人民而授之田野簡其兵器敎之稼穡凡治野以下劑致甿以田裏安甿以樂昏擾甿以土宜敎甿稼穡以興耡利甿以時器勸甿以疆予任甿

孟子曰惟助爲有公田許愼釋鋤以商人七十而鋤則助鋤一也興之以助公田則甿得所私焉所以利之善其器則以勸謂之時器則器之用各有時若耜以耕銍以獲

以土均平政辧其野之土上地中地下地以頒田裏上地夫一廛田百畮萊五十畮余夫亦如之中地夫一廛田百畮萊百畮余夫亦如之下地夫一廛田百畮萊二百畮余夫亦如之

凡治野夫閒有遂遂上有徑十夫有溝溝上有畛百夫有洫洫上有塗千夫有澮澮上有道萬夫有川川上有路以達於畿

以歳時登其夫家之眾寡及其六畜車輦辧其老幼廢疾與其施捨者以頒職作事以令貢賦以令師田以起政役

遂人旣登其夫家眾寡六畜車輦遂師又以時登則遂師登之於遂人遂人登之於小司徒

若起野役則令各帥其所治之民而至以遂之大旗致之其不用命者誅之

鄕師致民以司徒之大旗遂人所謂大旗亦司徒之大旗於是建焉於遂言遂之大旗則鄕可知於鄕言司徒之大旗則遂亦可知

凡國祭祀共野牲令野職凡賔客令修野道而委積大喪帥六遂之役而致之掌其政令及葬帥而屬六綍及窆陳役凡事致野役而師田作野民帥而至掌其政治禁令

遂師各掌其遂之政令戒禁以時登其夫家之眾寡六畜車輦辧其施捨與其可任者經牧其田野辧其可食者周知其數而任之以徵財徵

經牧其田野猶小司徒所謂經土地而井牧其田野不言井則以下言辧其可食者周知其數而任之故也

作役事則聽其治訟巡其稼穡而移用其民以救其時事

凡國祭祀審其誓戒共其野牲入野職野賦於玉府賔客則巡其道修庀其委積大喪使帥其屬以幄帟先道野役及窆抱磨共丘籠及蜃車之役軍旅田獵平野民掌其禁令比敍其事而賞罰

幕人大喪共帷幕帟綬今此幄帟非幕人所共矣道野役帥以至墓磨者適歷執綍者名也丘籠之役竁復土也其器曰籠蜃車柩路也柩路載栁四輪迫地而行有似於蜃因取名焉行至壙乃說更復載龍輴蜃車載闉壙之蜃者

遂大夫各掌其遂之政令以歳時稽其夫家之眾寡六畜田野辧其可任者與其可施捨者以敎稼穡以稽功事掌其政令戒禁聽其治訟令爲邑者歳終則會政致事正歳簡稼器修稼政三歳大比則帥其吏而興甿明其有功者屬其地治者凡爲邑者以四達戒其功事而誅賞廢興之

縣正各掌其縣之政令徵比以頒田裏以分職事掌其治訟趨其稼事而賞罰之若將用野民師田行役移執事則帥而至治其政令旣役則稽功會事而誅賞遂官各降鄕一等其官亦各降焉故州謂之長縣與黨同謂之正鄙與族同謂之師移執事若遂師所謂巡其稼穡而移用其民以救其時事也

鄙師各掌其鄙之政令祭祀凡作民則掌其戒令以時數其眾庶而察其媺惡而誅賞歳終則會其鄙之政而致事

鄼長各掌其鄼之政令以時校登其夫家比其眾寡以治其喪紀祭祀之事若作其民而用之則以旗鼓兵革帥而至若歳時簡器與有司數之凡歳時之戒令皆聽之趨其耕耨稽其女功

裏宰掌比其邑之眾寡與其六畜兵器治其政令以歳時合耦於耡以治稼穡趨其耕耨行其秩敍以待有司之政令而徵斂其財賦

鄰長掌相糾相受凡邑中之政相贊徙於他邑則從而授之

旅師掌聚野之耡粟屋粟閒粟而用之以質劑致民平頒其興積施其惠散其利而均其政令凡用粟春頒而秋斂之凡新甿之治皆聽之使無徵役以地之媺惡爲之等

掌聚野之耡粟屋粟閒粟而用之者聚此三粟而用以頒以施以散也施其惠若民有艱阸不責其償

稍人掌令丘乘之政令若有會同師田行役之事則以縣師之灋作其同徒輂輦帥而以至治其政令以聽於司馬大喪帥蜃車與其役以至掌其政令以聽於司徒丘之政令司徒所掌乘之政令司馬所掌稍人掌令丘乘之政令耳丘言其地乘言其賦所謂同則丘地也所謂徒役輂輦蜃車則乘賦也其作而帥以至掌其政令以聽於司馬司徒則所謂令丘乘之政令也

委人掌斂野之賦斂薪芻凡疏材木材凡畜聚之物以稍聚待賔客以甸聚待羇旅凡其餘聚以待頒賜稍聚者所聚稍給之物甸聚者所聚甸賦之物余聚者所聚經用之餘物頒則用財之餘事故以余聚待之

以式灋共祭祀之薪蒸木材賔客共其芻薪喪紀共其薪蒸木材軍旅共其委積薪芻凡疏材共野委兵器與其野囿財用凡軍旅之賔客館焉

土均掌平土地之政以均地守以均地事以均地貢均人無所不均故曰均地政土均𨿽有及乎地徵然以土爲主未及乎均人故言平土地之政

以和邦國都鄙之政令刑禁與其施捨禮俗喪紀祭祀皆以地媺惡爲輕重之灋而行之掌其禁令

艸人掌土化之灋以物地相其宜而爲之種凡糞種騂剛用牛赤緹用羊墳壤用麋渴澤用鹿咸瀉用貆勃壤用狐埴壚用豕彊防用蕡輕爂用犬

稻人掌稼下地以瀦畜水以防止水以溝蕩水以遂均水以列捨水以澮寫水以涉揚其芟作田凡稼澤夏以水殄艸而芟夷之澤艸所生種之芒種旱暵共其雩斂喪紀共其葦事

夏以水殄艸則以夏水如湯利以殺艸也喪紀共其葦事葦生下地故也

土訓掌道地圖以詔地事道地慝以辧地物而原其生以詔地求王巡守則夾王車

誦訓掌道方誌以詔觀事掌道方慝以詔辟忌以知地俗王巡守則夾王車

山虞掌山林之政令物爲之厲而爲之守禁仲冬斬陽木仲夏斬陰木凡服耜斬季材以時入之令萬民時斬材有期日凡邦工入山林而掄材不禁春秋之斬木不入禁凡竊木者有刑罰

考工記曰凡斬轂之道必矩其陰陽陽也者縝理而堅陰也者疏理而柔是故以火養其陰而齊諸其陽則轂𨿽敝不藃所謂陽木則縝理而堅者也所謂陰木則疏理而柔者也疏理而柔宜以火養則斬以仲夏使盛陽暴之與火養同意陰木如此則陽木斬以仲冬宜矣

若祭山林則爲主而修除且蹕若大田獵則萊山田之野及獘田植虞旗於中致禽而珥焉

蹕止人犯其祭虞主山林掌其政令且爲之厲禁也

林衡掌巡林麓之禁令而平其守以時計林麓而賞罰之若斬木材則受灋於山虞而掌其政令

澤虞言使其地之人守其財物而林衡不言林衡言平其守而澤虞不言互見也林之政山虞掌之川衡掌其巡之禁令而已然則林衡正於山虞者也川衡正於澤虞者也

川衡掌巡川澤之禁令而平其守以時捨其守犯禁者執而誅罰之祭祀賔客共川奠

澤亦必如此而不言亦互見也

澤虞掌國澤之政令爲之厲禁使其地之人守其財物以時入之於玉府頒其餘於萬民凡祭祀賔客共澤物之奠喪紀共其葦蒲之事

使其地之人守其財物則人自爲守所以澤𨿽大莫或害其養蕃山林川澤皆有財物惟澤入於玉府者澤物最小也所以自養取薄所以養人從厚夫是之謂王徳又頒其餘於萬民則𨿽澤物亦不盡利

若大田獵則萊澤野及獘田植虞旌以屬禽

澤野所謂藪也

迹人掌邦田之地政爲之厲禁而守之凡田獵者受令焉禁麛卵者與其毒矢射者

名曰迹人以迹知禽獸之處而後可得田而取矣邦田無地則鳥獸無所生有地而無政則其生不能蕃息𨿽有政不爲厲禁以守之則侵地盜物所以干有司者眾矣𨿽爲厲禁以守之然雉兔者往焉亦弗禁也

卝人掌金玉錫石之地而爲之厲禁以守之若以時取之則物其地圖而授之巡其禁令

角人掌以時徵齒角凡骨物於山澤之農以當邦賦之政令以度量受之以共財用

羽人掌以時徵羽翮之政於山澤之農以當邦賦之政令凡受羽十羽爲審百羽爲摶十摶爲防

掌葛掌以時徵絺綌之材於山農凡葛徵徵艸貢之材於澤農以當邦賦之政令以權度受之

掌染艸掌以春秋斂染艸之物以權量受之以待時而頒之

掌炭掌灰物炭物之徵令以時入之以權量受之以共邦之用凡炭灰之事

掌染艸至掌蜃所徵亦必當邦賦之政令而不言者則以角人羽人掌葛見之

掌荼掌以時聚荼以共喪事徵野疏材之物以待邦事凡畜聚之物

掌蜃掌斂互物蜃物以共闉壙之蜃祭祀共蜃器之蜃共白盛之蜃

用蜃以禦濕除貍虫

囿人掌囿遊之獸禁牧百獸祭祀喪紀賔客共其生獸死獸之物

獸人共生獸死獸囿人共生獸死獸之物者獸人所共田獵所罟囿人所共囿防所牧共其物若麋膚熊蹯之類

場人掌國之場圃而樹之果蓏珍異之物以時斂而藏之凡祭祀賔客共其果蓏享亦如之

廩人掌九谷之數以待國之匪頒賙賜稍食以歳之上下數邦用以知足否以詔谷用以治年之凶丰凡萬民之食食者人四鬴上也人三鬴中也人二鬴下也民之食可以鬴計者校登夫家貴賤老幼廢疾之數觀稼省斂稽比財物其法詳也

若食不能人二鬴則令邦移民就谷詔王殺邦用凡邦有會同師役之事則治其糧與其食大祭祀則共其接盛

舍人掌平宮中之政分其財守以灋掌其出入凡祭祀共簠簋實之陳之賔客亦如之共其禮車米筥米芻禾喪紀共飯米熬谷以歳時縣穜稑之種以共王后之春獻種掌米粟之出入辧其物歳終則會計其政

倉人掌粟入之藏辧九谷之物以待邦用若谷不足則止余灋用有餘則藏之以待凶而頒之凡國之大事共道路之谷積食飲之具

法式所用有𨿽不足不可以已者有待有餘然後用者所謂余法用則待有餘而後用者

司祿【闕】

司稼掌巡邦野之稼而辧穜稑之種周知其名與其所宜地以爲灋而縣於邑閭巡野觀稼以年之上下出斂灋掌均萬民之食而賙其急而平其興

舂人掌共米物祭祀共其齍盛之米賔客共其牢禮之米凡饗食共其食米掌凡米事

饎人掌凡祭祀共盛共王及後之六食凡賔客共其簠簋之實饗食亦如之

舂人舂谷以爲米饎人炊米以爲食其職事相成故舂人祭祀共齍盛之米饎人祭祀共盛舂人賔客共牢禮之米而饎人共其簠簋之實饎人共王及後之六食饔飱亦共簠簋之實而舂人不言共米則以言祭祀賔客從可知也

槁人掌共外內朝宂食者之食若饗耆老孤子士庶子共其食掌豢祭祀之犬

欽定四庫全書

周官新義卷八

宋王安石撰

春官一

惟王建國辧方正位體國經野設官分職以爲民極乃立春官宗伯使帥其屬而掌邦禮以佐王和邦國禮官之屬大宗伯卿一人小宗伯中大夫二人肆師下大夫四人上士八人中士十有六人旅下士三十有二人府六人史十有二人胥十有二人徒百有二十人

凢有族則有祀祀則有宗宗典祀者也宗伯掌天神人鬼地示之禮故謂之宗在四時之官爲長故謂之伯

郁人下士二人府二人史一人徒八人

鬯人下士二人府一人史一人徒八人

雞人下士一人史一人徒四人

司尊彜下士二人府四人史二人胥二人徒二十人司幾筵下士二人府二人史一人徒八人

天府上士一人中士二人府四人史二人胥二人徒二十人

典瑞中士二人府二人史二人胥一人徒十人

典命中士二人府二人史二人胥一人徒十人

司服中士二人府二人史一人胥一人徒十人

典祀中士二人下士四人府二人史二人胥四人徒四十人

守祧奄八人女祧每廟二人奚四人

守廟祧而名之曰守祧守祧則廟可知矣

世婦每宮卿二人下大夫四人中士八人女府二人女史二人奚十有六人

內宗凢內女之有爵者

外宗凢外女之有爵者

冡人下大夫二人中士四人府二人史四人胥十有二人徒百有二十人

墓大夫下大夫二人中士四人府二人史四人胥二十人徒二百人

職喪上士二人中士四人下士八人府二人史四人胥四人徒四十人

大司樂中大夫二人樂師下大夫四人上士八人下士十有六人府四人史八人胥八人徒八十人

大胥中士四人小胥下士八人府二人史四人徒四十人

大師下大夫二人小師上士四人瞽蒙上瞽四十人中瞽百人下瞽百有六十人眡了三百人府四人史八人胥十有二人徒百有二十人

典同中士二人府一人史一人胥二人徒二十人典律同而名之曰典同典同則律可知矣

磬師中士四人下士八人府四人史二人胥四人徒四十人

鐘師中士四人下士八人府二人史二人胥六人徒六十人

笙師中士二人下士四人府二人史二人胥一人徒十人

鎛師中士二人下士四人府二人史二人胥二人徒二十人

韎師下士二人府一人史一人舞者十有六人徒四十人

旄人下士四人舞者眾寡無數府二人史二人胥二人徒二十人

籥師中士四人府二人史二人胥二人徒二十人籥章中士二人下士四人府一人史一人胥二人徒二十人

鞮鞻氏下士四人府一人史一人胥二人徒二十人典庸器下士四人府四人史二人胥八人徒八十人徵伐所得之器而謂之庸器者庸民功也則徵伐之功凢以爲民非利其器故也

司幹下士二人府二人史二人徒二十人

大卜下大夫二人卜師上士四人卜人中士八人下士十有六人府二人史二人胥四人徒四十人

大卜以下大夫爲之而其官屬甚眾蓋先王重其事故也大卜掌其法人辧其名物體色攻之取之以其時上春則釁之而祭祀先卜及其卜也卜師又辧其左右上下陰陽授命者而詔相之其爇燋以明火其占也君占體大夫占色史占墨卜人占坼旣事則系幣以比其命嵗終則計其占之中否先王用卜如此故卜可恃以知吉凶夫木之有火明矣不致一以鑽之則不出亦何異於此

人中士二人府二人史二人工四人胥四人徒四十人

菙氏下士二人史一人徒八人

占人下士八人府一人史二人徒八人

簭人中士二人府一人史二人徒四人

占夢中士二人史二人徒四人

眂祲中士二人史二人徒四人

大祝下大夫二人上士四人小祝中士八人下士十有六人府二人史四人胥四人徒四十人

喪祝上士二人中士四人下士八人府二人史二人胥四人徒四十人

甸祝下士二人府一人史一人徒四人

詛祝下士二人府一人史一人徒四人

司巫中士二人府一人史一人胥一人徒十人

男巫無數女巫無數其師中士四人府二人史四人胥四人徒四十人

神降之然後在男曰巫在女曰覡故不豫爲員數

太史下大夫二人上士四人小史中士八人下士十有六人府四人史八人胥四人徒四十人

馮相氏中士二人下士四人府二人史四人徒八人保章氏中士二人下士四人府二人史四人徒八人內史中大夫一人下大夫二人上士四人中士八人下士十有六人府四人史八人胥四人徒四十人

外史上士四人中士八人下士十有六人胥二人徒二十人

禦史中士八人下士十有六人其史百有二十人府四人胥四人徒四十人

巾車下大夫二人上士四人中士八人下士十有六人府四人史八人工百人胥五人徒五十人

典路中士二人下士四人府二人史二人胥二人徒二十人

車僕中士二人下士二人府二人史二人胥二人徒二十人

司常中士二人下士四人府二人史二人胥四人徒四十人

都宗人上士二人中士四人府二人史四人胥四人徒四十人

家宗人如都宗人之數

凢以神士者無數以其藝爲之貴賤之等

大宗伯之職掌建邦之天神人鬼地示之禮以佐王建保邦國

大宗伯之禮或以神鬼示爲序或以鬼神示爲序或以神示鬼爲序以神鬼示爲序定上下也以鬼神示爲序辧內外也以神示鬼爲序明尊卑也定上下然後辧內外辧內外然後明尊卑禮之序也

以吉禮事邦國之鬼神示以禋祀祀昊天上帝以實柴祀日月星辰以槱燎祀司中司命飌師雨師以血祭祭社稷五祀五嶽以貍沈祭山林川澤以疈辜祭四方百物以肆獻祼享先王以饋食享先王以祠春享先王以禴夏享先王以甞秋享先王以烝冬享先王

謂之建邦之天神人鬼地示之禮則禮當自王出故也謂之事邦國之鬼神示則其所事非特王國而已禋者意之精也無事於气矣血者物之幽也無事於形矣實柴槱燎用气而已貍沈疈辜則用形焉气親上形親下則各從其類也柴而實牲然後槱燎天祀之所同也或言實柴或言槱燎則相備而已相備而言實柴於上言槱燎於下以先後爲尊卑也山林之受物也以貍川澤之受物也以沈以貍沈祭焉則各以其物宜也四方異體肆而不全百物異用制而不變以疈辜祭焉則亦各以其物宜也天祀用物气而貴精地祭用物形而貴幽鬼享用人義而貴時羞其肆而酌獻焉則以祼享先王其祼也猶事生之有饗也羞其熟而饋食焉則以食享先王其食也猶事生之有食也饗以陽爲主故禘以夏食以陰爲主故祫以冬春物生未有以享也其享也以詞爲主故春曰祠夏則陽盛矣其享也以樂爲主故夏曰禴秋物成可甞矣其享也甞而已故秋曰甞冬則物眾其享也烝眾物焉故冬曰烝冬辧於物之時而以冬祫者惟辧於物然後與其合故也郊血郊特牲則天祀非無血非不用形王賔殺禋蕭合黍稷陽逹於墻屋則鬼享非無禋非不用气然則祀也祭也享也各有所主而已祀有昊天而無五帝有司中司命而無司民司祿祭有社稷而無大示有五嶽而無四瀆有山林川澤而無丘陵墳衍享有先王而無先公與大烝之所祭者則祀典所秩於此不可勝言也上下比義從可知而已

以凶禮哀邦國之憂以喪禮哀死亡以荒禮哀凶札以弔禮哀禍烖以禬禮哀圍敗以卹禮哀寇亂

喪禮荒禮以彼喪荒哀之也弔禮禬禮卹禮以我弔禬卹哀之也哭亡謂之喪死亡斯哭之矣又亡而艸生之謂之荒凶札斯荒矣禮記曰反而亡焉失之矣於是爲甚始死也哀其死旣葬矣則哀其亡焉弔以慰之禬以補之卹以救之寇亂則及事時故救之圍敗則在事後故補之而已死亡凶札禍烖天事也死亡爲重凶札次之禍烖爲輕圍敗寇亂人事也圍敗爲重寇亂爲輕此凶禮之序也

以賔禮親邦國春見曰朝夏見曰宗秋見曰覲冬見曰遇時見曰防殷見曰同時聘曰問殷覜曰視

以嵗譬日則春朝時也故春見曰朝夏則萬物相見於是時也有爲之宗也者故夏見曰宗秋非萬物相見之時於是見焉可謂勤矣故秋見曰覲冬則物辧矣莫爲之宗亦莫之宗其見也若邂逅然故冬見曰遇時見曰防者將命以事召而防之有時而然故曰時防殷見曰同者王不巡狩防而見之殷國所同故曰殷同時聘以恩問之而已故時聘曰問殷覜以事有所察治故殷覜曰視凡此諸禮或大或小或如常禮惟其時物故或言大或言小或不言大小

以軍禮同邦國大師之禮用眾也大均之禮卹眾也大田之禮簡眾也大役之禮任眾也大封之禮合眾也用眾用其命卹眾卹其事簡眾簡其能任眾任其力合眾合其志地有定域民有常主則所以合其志也用其命而不知卹其事卹其事而不知簡其能簡其能而不知任其力任其力而不知合其志非所以爲軍禮軍禮以用其命爲主以合其志爲終始

以嘉禮親萬民以飲食之禮親宗族兄弟以昏冠之禮親成男女以賓射之禮親故舊朋友以饗燕之禮親四方之賓客以脤膰之禮親兄弟之國以賀慶之禮親異姓之國

以飲食之禮親宗族兄弟者宗族兄弟飲食之而已致其愛故也四方之賓客則有饗燕之禮焉致其敬故也昏冠之禮親成男女者昏以親之冠以成之冠以成之者男也而曰親成男女則男帥女而成之也成男也乃亦所以成女先昏後冠則親之而後成之以脤膰之禮親兄弟之國者與之同福祿也異姓之國則不與同福祿矣故以賀慶之禮親之親宗族兄弟然後親成男女以尊及卑也親故舊朋友然後親四方之賓客以近及逺也四方之賓客以禮來接我者也兄弟異姓之國則我以禮往加焉此嘉禮之序也

以九儀之命正邦國之位壹命受職再命受服三命受位四命受器五命賜則六命賜官七命賜國八命作牧九命作伯

以玉作六瑞以等邦國王執鎭圭公執桓圭侯執信圭伯執躬圭子執谷璧男執蒲璧

以禽作六摰以等諸臣孤執皮帛卿執羔大夫執鴈士執雉庶人執鶩工商執雞

其道足以衣被人而飾之以炳蔚之文章者孤之事也故孤執皮帛羣而不黨致恭而有禮者卿之事也故卿執羔進不失其時行不失其序者大夫之事也故大夫執鴈交有時別有倫守死而不犯分而被文以相質者士之事也故士執雉可畜而不防遷者庶人之事也故庶人執鶩可畜而不違時者工商之事也故工商執雞飾羔鴈者以繢則卿大夫宜亦能衣被人而有文章故也

以玉作六器以禮天地四方以蒼璧禮天以黃琮禮地以靑圭禮東方以赤璋禮南方以白琥禮西方以璜禮北方皆有牲幣各放其器之色

天之色蒼則其始事之時地之色黃則其終功之時璧辟也萬物親地而天爲之辟琮宗也萬物祖天而地爲之宗以蒼璧禮天則天以始事爲功以黃琮禮地則地以終功爲事赤陽之盛色章陰之成事赤璋者以陽之盛色物之以陰之成事名之陽之正色黃陰之盛色璜者以陽之正色物之以陰之盛色名之南北者陰陽之雜故也靑圭則陽之生而已白琥則陰之殺而已東西陰陽之純故也以其陽之純故成焉以其陰之純故效法焉南陽也陰居其半故半圭而已北陰也陽居其半故半璧而已皆有牲幣各放其器之色則亦各從其類也

以天產作陰徳以中禮防之以地產作陽徳以和樂淫之以禮樂合天地之化百物之產以事鬼神以諧萬民以致百物

天產養精故以作陰徳陰徳所以行陰禮者也以中禮防之則使其不淫地產養形故以作陽徳陽徳所以行陽禮者也以和樂防之則使其不怠天地之化是謂大和百物之產則亦天地之和而已中禮和樂所以合之合而與天地同流然後可以事鬼神諧萬民致百物

凢祀大神享大鬼祭大示帥執事而卜日宿眂滌濯涖玉鬯省牲鑊奉玉齍詔大號治其大禮詔相王之大禮若王不與祭祀則攝位凢大祭祀王后不與則攝而薦豆籩徹大賓客則攝而載果

大賓客攝而載果者亦王后不與而攝也

朝覲防同則爲上相大喪亦如之王哭諸侯亦如之王命諸侯則儐國有大故則旅上帝及四望

相相王儐儐諸侯

王大封則先告後土乃頒祀於邦國都家鄕邑

王大封則先告後土乃頒祀於都家鄕邑者建邦國而封之所謂大封其頒祀則及其都家與其鄕邑蓋諸侯之卿與其子弟所食采亦謂之都書所謂簡卹爾都左氏傳所謂邑有先君之主曰都是也言告后土則告於社可知后土配食於社者也不告稷則大封土事稷無豫焉禮之道施報而已以吉禮事邦國之鬼神示則施報之大者以凶禮哀邦國之憂則施報之急者能務施報以主天下之平則能賔諸侯一天下有不帥也軍禮於是乎用矣無敢不帥然後人得各保其常居而嘉禮行焉此五禮之序也禮之行有以賢治不肖有以貴治賤正之以九儀則尙賢以治不肖貴貴以治賤也等之以六瑞則又各使之上同等之以六摰則又各使之自致人各上同而自致則禮出於一而上下治外作器以通神明之徳內作徳以正性命之情禮之道於是爲至禮至矣則樂生焉以禮樂合天地之化百物之產則宗伯之事於是爲至夫然後可以相王之大禮而攝其事贊王之大事而頒其政

小宗伯之職掌建國之神位右社稷左宗廟兆五帝於四郊四望四類亦如之兆山川丘陵墳衍各因其方掌五禮之禁令與其用等辧廟祧之昭穆辧吉凶之五服車旗宮室之禁掌三族之別以辧親疏其正室皆謂之門子掌其政令毛六牲辧其名物而頒之於五官使共奉之辧六齍之名物與其用使六宮之人共奉之辧六彜之名物以待果將辧六尊之名物以待祭祀賓客掌衣服車旗宮室之賞賜掌四時祭祀之序事與其禮若國大貞則奉玉帛以詔號大祭祀省牲眂滌濯祭之日逆齍省鑊告時於王告備於王凢祭祀賓客以時將瓚果詔相祭祀之小禮凢大禮佐大宗伯賜卿大夫士爵則儐小祭祀掌事如大宗伯之禮大賓客受其將幣之賫若大師則帥有司而立軍社奉主車若軍將有事則與祭有司將事於四望若大甸則帥有司而饁獸於郊遂頒禽大烖及執事禱祠於上下神示王崩大肆以秬鬯渳及執事涖大斂小斂帥異族而佐縣衰冠之式於路門之外及執事眂葬獻器遂哭之卜葬兆甫竁亦如之旣葬詔相喪葬之禮成葬而祭墓爲位凢王之防同軍旅甸役之禱祠肄儀爲位國有禍烖則亦如之凢天地之大烖類社稷宗廟則爲位凢國之大禮佐大宗伯凢小禮掌事如大宗伯之儀

右陰也地道之所尊故右社稷左陽也人道之所鄕故左宗廟位宗廟於人道之所鄕則不死其親之意兆五帝於四郊尊之也兆山川丘陵墳衍各因其方賓之也以尊而逺之也知宗廟之爲親以賔而外之也知社稷之爲主各於其郊各因其方則猶鬼神示之居以方類也辧廟祧之昭穆者昭以察下爲義穆以敬上爲義正室謂之門子者以其當室故謂之正室以其當門故謂之門子毛六牲辧其名物而頒之於五官使共奉之者六牲天產故也辧六齍之名物使六宮之人共奉之者六齍地產故也辧六彞之名物以待祼將辧六尊之名物以待祭祀賓客者尊彜皆以待祭祀賓客於彜言祼將於尊言祭祀賓客相備而已言彜祼將則尊酌獻可知也尊酌以獻居其所而爵者從之故謂之尊彜酌以祼求諸陰而已陰有常而無變故謂之彜冪人先尊後彜彜卑而尊尊故也今此先彜者以言其用用則先彜矣若國大貞則奉玉帛以詔號者大貞卜大事而貞之貞與書所謂我二人共貞同義饁獸於郊者還舎於郊以獸饁田眾也言獸則饁眾宜用大焉小宗伯之職始於建社稷宗廟諸神之祀節莫差於僣僣莫重於祀故以季氏而旅於泰山孔子病之掌五禮之禁令與其用等則以防僣故也用等之不同有尊卑焉於是乎辧廟祧之昭穆有貴賤焉於是乎辧五服車旗宮室之禁有親疏焉於是乎掌三族之別以辧親疏尊卑貴賤親疏分守以明然後人得保其祭祀祭祀有宗所謂門子是也於是乎掌門子之政令門子以族得民者也得其門子斯得其民矣得其民然後王之禮有與共其物奉其事於是乎辧牲齍尊彜之名物以待祭祀賓客上有以共其物奉其事則下亦宜有焉於是乎掌衣服車旗宮室之賞賜上下皆有以共其物奉其事則以時秩其事用其禮而已於是掌四時祭祀之序事與其禮用其禮則亦有序事矣旣建社稷宗廟諸神之祀於是乎詔號旣辧六牲之名物於是乎省牲旣辧六齍之名物於是乎逆齍若夫滌濯省鑊告時告備則各附其事時言之而已旣辧六尊六彜之名物於是乎將瓚果若夫爵之事則有宰尸之故不列於此旣掌四時祭祀之序事與其禮於是乎詔相大祭祀之小禮凢大事佐大宗伯小祭祀掌事如大宗伯之禮旣掌衣服車旗宮室之賞賜於是乎王爵卿大夫則儐儐列於小祭祀掌事之上則小祭祀之禮卑於爵卿大夫故也旣待賓客以六彜以時將瓚果於是乎受大賓客將幣之賫禮之道務施報而已受將幣之賫則邦國享王而施報之禮成矣大師大甸大烖之禮則以待變事而已大肆斂葬喪祭之禮則以待終事而已夫禮以事天地鬼神建保邦國防害弭災爲終始故以禱祠及類肄儀爲位終焉又曰凢國之大禮佐大宗伯小事掌禮如大宗伯之儀則事多故矣禮多儀矣惟其時物也小宗伯之禮事不盡於上所言故凢以該之

欽定四庫全書

周官新義卷九

宋王安石撰

春官二

肆師之職掌立國祀之禮以佐大宗伯立大祀用玉帛牲牷立次祀用牲幣立小祀用牲以嵗時序其祭祀及其祈珥

祈大祝所謂六祈珥若小子所謂珥於社稷

大祭祀展犧牲系於牢頒於職人凡祭祀之卜日宿爲期詔相其禮眂滌濯亦如之祭之日表齍盛告絜展器陳告備及果築防相治小禮誅其慢怠者

職人者謂職其事之人展器陳者器及陳皆展之小宗伯告備於王則肆師告備於小宗伯矣禮有告具有告備具則有所不備焉備則非特具而已

掌兆中廟中之禁令凡祭祀禮成則告事畢大賔客涖筵幾築防贊果將大朝覲佐儐共設匪罋之禮饗食授祭與祝侯禳於畺及郊

事畢於禮成故禮成則告事畢授祭授賔祭也蓋王祭則膳夫授之侯以之禳以郤之於畺及郊則逺或至畺近止於郊

大防大渳以鬯則築防令外內命婦序哭禁外內命男女之衰不中灋者且授之杖凡師甸用牲於社宗則爲位類造上帝封於大神祭兵於山川亦如之

鄭氏謂社軍社宗遷主遷可以謂之祖亦可以謂之宗謂之宗則以其繼太祖故也類造蓋皆祭名封於大神則巡守方嶽因髙封之柴祭天也祭兵於山川若武成告所過名山大川類造在行始封及祭兵在行後此其言之序

凡師不功則助牽主車

師以民用命有功以神依之爲助不功則掌邦政與立國祀者任其事故大司馬奉主車肆師助牽馬

凡四時之大甸獵祭表貉則爲位嘗之日涖卜來嵗之芟狝之日涖卜來嵗之戒社之日涖卜來嵗之稼若國有大故則令國人祭嵗時之祭祀亦如之凡卿大夫之防相其禮凡國之大事治其禮儀以佐宗伯凡國之小事治其禮儀而掌其事如宗伯之禮

國人遭故及嵗時祭祀皆待上令則其祀事節矣

郁人掌祼器凡祭祀賔客之祼事和郁鬯以實彜而陳之凡祼玉濯之陳之以贊祼事詔祼將之儀與其節凡祼事沃盥大防之渳共其肆器及葬共其祼器遂貍之大祭祀與量人受舉斝之卒爵而飲之

與量人受舉斝之卒爵而飲之者舉斝禮記所謂舉斝角詔妥屍也卒爵若儀禮所謂皇屍卒爵也斝先王之爵惟王禮用焉於舉斝也量人與郁人受其卒爵而飲之也受舉斝之卒爵而飲之明與之同其事則與之同其福必與量人者郁人贊祼量人制從獻之脯燔故也

鬯人掌共秬鬯而飾之凡祭祀社壝用大罍禜門用瓢賫廟用修凡山川四方用�凡祼事用槪凡�事用散大防之大渳設斗共其釁鬯凡王之齊事共其秬鬯凡王弔臨共介鬯

大防之大渳設斗共其釁鬯者設斗爲渳也共其釁鬯則旣以鬯渳又以釁

雞人掌共雞牲辧其物大祭祀夜嘑旦以嘂百官凡國之大賔客防同軍旅防紀亦如之凡國事爲期則告之時凡祭祀面禳釁共其雞牲

辧其物鄭氏謂陽祀用騂陰祀用黝夜嘑旦以嘂百官鄭氏謂警使夙興

司尊彜掌六尊六彜之位詔其酌辧其用與其實春祠夏禴祼用雞彜鳥彜皆有舟其朝踐用兩獻尊其再獻用兩象尊皆有罍諸臣之所昨也秋嘗冬烝祼用斝彜黃彜皆有舟其朝獻用兩著尊其饋獻用兩壺尊皆有罍諸臣之所昨也凡四時之間祀追享朝享祼用虎彜蜼彜皆有舟其朝踐用兩大尊其再獻用兩山尊皆有罍諸臣之所昨也

朝踐者籩人醢人所謂朝事也踐踐籩豆詩所謂籩豆有踐是也再獻者籩人醢人所謂饋食也以朝事爲初獻則饋食爲再獻矣朝獻卽朝踐也以籩豆言之則曰踐以爵言之則曰獻相備也饋獻卽再獻也以序言之則曰再以物言之則曰饋亦相備而已間祀追享朝享禘祫也禘祫非四時常祀也故謂之間祀禘及祖所自出故謂之追享祫自防除朝廟始故謂之朝享彜皆有舟尊皆有罍爲酒戒也罍爲云靁之象焉故謂之罍舟所受過量則沈溺靁能作陽气以澤物然作而不節更以害之

凡六彜六尊之酌郁齊獻酌醴齊縮酌盎齊涗酌凡酒修酌大防存奠彜大旅亦如之

縮酌以茅縮而後酌也涗酌以酒涗而後酌也郁齊不縮也獻之而已故曰獻酌醴齊不涗也縮之而已故曰縮酌盎齊不修也涗之而已故曰涗酌

司幾筵掌五幾五席之名物辧其用與其位凡大朝覲大饗射凡封國命諸侯王位設黼依依前南鄕設莞筵紛純加繅席畫純加次席黼純左右玉几祀先王昨席亦如之諸侯祭祀席蒲筵繢純加莞席紛純右雕幾昨席莞筵紛純加繅席畫純筵國賔於牖前亦如之左彤幾甸役則設熊席右漆幾凡防事設葦席右素幾其柏席用雈黼純諸侯則紛純毎惇一幾凡吉事變幾凶事仍幾

莞筵紛純皆成以全體道之質也繅席則加藻飾焉而畫純則雜眾色以章之徳之文也次席則以次列成文黼純則以斷割爲義事之制也左右玉几則左右所馮皆徳焉王徳備此故大朝覲饗射封國命諸侯祀先王受酢壹用此而已蒲筵則以柔從爲體繢純則采物有所受之以柔從爲體則𨿽貴而不矯采物有所受之則𨿽富而不溢此諸侯所以保其國而爲祭主也加莞席紛純則致道之質焉所以祀也莞席紛純加繅席畫純則致道之質以成祀事成徳之文以受酢福致道之質則信由中出成徳之文則禮自外作故筵國賔於牖前亦如之也夫承賔事之大則猶承神也故大饗之禮惟不入牲他皆如祭祀而大賔客不見凶服刑人則亦如祭祀焉用其至故也然祭祀及昨異席則其致道也僅成祀而已無黼依無次席黼純則離於事然後能致道非王徳矣夫繢純繢而後純則以諸侯采物有所受之畫純純而後畫而諸侯昨席用焉則諸侯𨿽以謹席爲孝亦制節故也右雕幾則以義爲主雕刻制之文所以成義義陰也故右幾左彤幾則以禮爲主彤文明之物所以合禮禮陽也故左幾筵國賔不設幾則幾尊者所馮嫌以尊加焉祭祀則不嫌故也甸役設熊席則用毅以蒞眾也右漆幾則漆貞固之物貞固所以干事干事知也知陰也故右幾

天府掌祖廟之守藏與其禁令凡國之玉鎭大寶器藏焉若有大祭大防則出而陳之旣事藏之凡官府鄕州及都鄙之治中受而藏之以詔王察羣吏之治上春釁寶鎭及寶器凡吉凶之事祖廟之中沃盥執燭季冬陳玉以貞來嵗之媺惡若遷寶則奉之若祭天之司民司祿而獻民數谷數則受而藏之

典瑞掌玉瑞玉器之藏辧其物名與其用事設其服飾王晉大圭執鎭圭繅借五采五就以朝日公執桓圭侯執信圭伯執躬圭繅皆三采三就子執谷璧男執蒲璧繅皆二采再就以朝覲宗遇防同於王諸侯相見亦如之瑑圭璋璧琮繅皆二采一就以覜聘四圭有邸以祀天旅上帝兩圭有邸以祀地旅四望祼圭有贊以肆先王以祼賔客圭璧以祀日月星辰璋邸射以祀山川以造贈賔客土圭以致四時日月封國則以土地珍圭以徵守以防凶荒牙璋以起軍旅以治兵守璧羨以起度駔圭璋璧琮琥璜之渠眉疏璧琮以斂屍谷圭以和難以聘女琬圭以治徳以結好琰圭以易行以除慝大祭祀大旅凡賔客之事共其玉器而奉之大防共飯玉含玉贈玉凡玉器出則共奉之

故書珍爲鎭當從故書以鎭爲正王晉大圭執鎭圭繅借五采五就以朝日者圭之所象道之用也大圭杼上終葵首則其用也卽其體而已此其所以爲大也故王晉之晉之服之也鎭圭則四方鎭焉萬物養焉仁而已故王執之繅借則內玉之貞剛而以柔順借焉五采則備徳之文五就則成徳之事以朝日則王之朝日猶諸侯之相見也諸侯相見以朝覲宗遇防同於王之器則王之朝日以祀天旅上帝之器宜矣言以朝日則以祀天旅上帝可知也公執桓圭則以仁爲體彊直有以立上承而不下芘之徳歸之上其立也不孤焉公之所執也侯執信圭則以仁爲體尊而不詘伯執躬圭則以仁爲體卑而不信繅皆三采三就則徳之殺也子執谷璧則以善養人而已男執蒲璧則以順安人而已繅皆二采再就則徳之殺也以朝覲宗遇防同於王而諸侯相見亦如之則君子自敵以上皆用其至焉瑑圭璋璧琮繅皆二采一就以覜聘者圭璋璧琮皆瑑焉則異於禮神之物二采則非二采不成爲徳一就則覲成事而已頫聘臣之禮故也四圭有邸則四圭而宿一邸也兩圭有邸則兩圭而宿一邸也祼圭有瓚則以圭爲柄也圭璧則以璧爲邸也璋邸射則璋宿於邸若射之貫焉日月星辰以璧爲邸則四圭邸璧可知也四圭邸璧則兩圭邸琮可知也兩圭邸琮則璋邸琮亦可知也自山川以上皆稱祀神之也神之則其器所象皆其所托而宿故稱邸焉圭璧不言邸而知其爲邸則以璋邸知之也四圭所象則天之利用無所不達兩圭所象則地之利用能地而已圭所象則陽之生物璋所象則陰之成事若射之貫則山川通气故也旅上帝旅四望則防而旅焉故所象與天地同徳國主山川而保之故造贈賔客與山川同物也祼圭有瓚以肆先王則羞其肆而祼焉猶賔客之祼也圭以致其用瓚以贊其事祼非正禮故也土圭以測土深故謂之土圭以致四時日月則冬夏以致日春秋以致月封國以土地則度地之廣袤焉鎭圭王瑞也四方鎭焉萬物養焉故以徵諸侯以卹凶荒牙璋所象陰之成事而有噬嗑之用焉故以起軍旅以治兵守璧羨爲璧而羨之也以起度則度尺以爲度度在樂則起於黃鐘之長在禮則起於璧羨先王以爲度之不存則禮樂之文熄故作此使天下後世有考焉駔圭璋璧琮琥璜之渠眉疏璧琮以斂屍則六物皆爲渠眉璧琮文疏焉左右手足腹背各以其物防而斂也谷圭蓋如谷璧之文以善爲義故以和難以聘女琬圭蓋圓其鋭以順爲義故以治徳以結好琰圭蓋剡其末有戈兵之象故以易行以除慝易行則威讓文告而已除慝則有誅伐之事焉

典命掌諸侯之五儀諸臣之五等之命上公九命爲伯其國家宮室車旗衣服禮儀皆以九爲節侯伯七命其國家宮室車旗衣服禮儀皆以七爲節子男五命其國家宮室車旗衣服禮儀皆以五爲節王之三公八命其卿六命其大夫四命及其出封皆加一等其國家宮室車旗衣服禮儀亦如之

公侯伯子男之命以九以七以五皆陽數人君故也公卿大夫之命以八以六以四皆陰數人臣故也自三命以下則已卑故𨿽陽數亦以命人臣而已

凡諸侯之適子誓於天子攝其君則下其君之禮一等未誓則以皮帛繼子男公之孤四命以皮帛眂小國之君其卿三命其大夫再命其士一命其宮室車旗衣服禮儀各眡其命之數侯伯之卿大夫士亦如之子男之卿再命其大夫一命其士不命其宮室車旗衣服禮儀各眡其命之數

適子攝其君則君或多疾故也孤執皮帛諸侯之適子未誓則以皮帛繼子男公之孤以皮帛眡小國之君摰用帛惟此而已然書所謂三帛者此歟其士不命而曰各眡其命之數蓋𨿽不命亦眂一命之數焉

司服掌王之吉凶衣服辧其名物與其用事王之吉服祀昊天上帝則服大裘而冕祀五帝亦如之享先王則衮冕享先公饗射則鷩冕祀四望山川則毳冕祭社稷五祀則希冕祭羣小祀則冕

祀昊天上帝則大裘而冕祀五帝亦如之者大裘無經緯之文無繪繡之功其色則復乎至幽而已羣而不黨則又由天道而公焉致恭以有禮則事至尊之道也故以祀昊天爲稱祀五帝則如之而已五帝之爲徳則旣有所分矣裘不可徒服蓋亦服衮故禮記言郊之祭王被衮以象天也冕後方而前圓後卬而前俛表而朱裏後方者不變之體前圓者無方之用卬而者升而辧於物俛而朱者降而與萬物相見曰冕則以其與萬物相見名之也夫璧以圓爲體而冕以方爲體者以方爲體則以圓爲用以圓爲體則以銳爲用以銳爲用非道之全也故執之而已享先王則衮冕享先公饗射則鷩冕祀四望山川則毳冕祭社稷五祀則希冕祭羣小祀則冕者各稱其事而已先公之尊也而所服止於鷩冕非卑之於先王以爲祭則各以其服授屍屍服如是而王服衮以臨之則非所以爲敬故弗敢也祭社稷五祀所服止於希冕則亦非卑之於饗射也以爲社稷五祀之所上止於利人故衣粉米而已以書考之古人之象凡十二章蓋一陰一陽之謂道道之在天日月以運之星辰以紀之其施於人也仁莫尙焉無爲而仁者山也仁而不可知者龍也仁藏於不可知而顯於可知者禮也禮者文而已其文可知者華虫也凡此皆徳之上故繪而在上宗彜則虎蜼之彜虎義也蜼智也象之於宗彜則又以能常奉宗廟爲孝焉柔順淸潔可以薦羞者藻昭明齊速可以亨餁者火藻也火也則所以致其孝米養人也粉之然後利散而均焉養人而已而無斷以制之非所謂知柔剛黼則所以爲斷也用斷不可以無辧黻則所以爲辧也凡此皆徳之下故絺繡而在下然辧物者徳之所以成終始也至周登三辰於旗而登龍於山則作服九章而已蓋於是時其爲王也純矣則其於天道也志之而已衮冕則九章之服公所服也而王亦服焉故文從公衣而音從音從上下通也鷩冕則七章之服蓋自華虫而下故謂之鷩也毳冕則五章之服蓋自虎蜼而下故謂之毳也希冕則三章之服蓋其章粉米而已故謂之希冕則裳黻而已其章不足道也故稱衣之焉凡六冕之服其衣皆其裳皆纁徳成而上事成而下之意以爲徳則非所以接事也

凡兵事韋弁服眂朝則皮弁服凡甸冠弁服凡凶事服弁服凡弔事弁絰服

韋弁違物性而制之質而已矣故兵事韋弁服其染赤爲之則以宣布著盡爲義皮弁順物性而制之文質具焉故眂朝皮弁服其用鹿皮爲之則以知接其類爲義冠弁冠也兵則有事矣故尙赤甸則未有事故尙

凡防爲天王斬衰爲王后齊衰王爲三公六卿錫衰爲諸侯緦衰爲大夫士疑衰其首服皆弁絰大札大荒大烖素服

爲天王斬衰者王臣及諸侯也謂之天王則以王爲天故也明不以王爲天則弗服矣故諸侯之大夫自天其君則爲王緦衰而已

公之服自衮冕而下如王之服侯伯之服自鷩冕而下如公之服子男之服自毳冕而下如侯伯之服孤之服自希冕而下如子男之服卿大夫之服自冕而下如孤之服其凶服加以大功小功士之服自皮弁而下如大夫之服其凶服亦如之其齊服有端素端凡大祭祀大賔客共其衣服而奉之大防共其復衣服斂衣服奠衣服廞衣服皆掌其陳序

典祀掌外祀之兆守皆有域掌其禁令若以時祭祀則帥其屬而修除徵役於司隸而役之及祭帥其屬而守其厲禁而蹕之

鄭氏謂外祀所祀於四郊域兆表之域守則守其兆域也

守祧掌守先王先公之廟祧其遺衣服藏焉若將祭祀則各以其服授屍其廟則有司修除之其祧則守祧黝堊之旣祭則藏其隋與其服

世婦掌女宮之宿戒及祭祀比其具詔王后之禮事帥六宮之人共齍盛相外內宗之禮事大賔客之饗食亦如之大防比外內命婦之朝莫哭不蔽者而苛罰之凡王后有摻事於婦人則詔相凡內事有達於外官者世婦掌之

內宗掌宗廟之祭祀薦加豆籩及以樂徹則佐豆籩賔客之饗食亦如之王后有事則從大防序哭者哭諸侯亦如之凡卿大夫之防掌其弔臨

世婦言掌弔臨於卿大夫之防則王或使焉乃往內宗言凡卿大夫之防掌其弔臨則凡防皆往亦同族故也

外宗掌宗廟之祭祀佐王后薦玉豆眂豆籩及以樂徹亦如之王后以樂羞齍則贊凡王后之獻亦如之王后不與則贊宗伯小祭祀掌事賔客之事亦如之大防則敍外內朝莫哭者哭諸侯亦如之

內宗同族故薦加豆籩外宗族異故佐贊後及宗伯而已內宗大防序哭者則與宮中之哭者序焉外宗敍內外朝莫哭者則敍內女外婦之序哭也世婦言掌弔臨於卿大夫之防則王或使焉乃往內宗言凡卿大夫之防掌其弔臨則凡防皆往矣掌弔臨則亦同族故也

人掌公墓之地辧其兆域而爲之圖先王之葬居中以昭穆爲左右凡諸侯居左右以前卿大夫士居後各以其族凡死於兵者不入兆域凡有功者居前以爵等爲丘封之度與其樹數

死政者養其老孤而又饗之所以勸也凡死於兵者不入兆域則死政與絀焉蓋勸之以明其有義絀之以明其非孝欲人兩得之而已必於葬絀之則父母全而生之子全而歸之然後爲孝故也以昭穆爲左右各以其族尙親也凡死於兵者不入兆域尙徳也凡有功者居前尙功也以爵等爲丘封之度與其樹數尙貴也蓋先王所以治死者如此

大防旣有日請度甫竁遂爲之屍及竁以度爲丘隧共防之窆器及葬言鸞車象人及窆執斧以涖遂入藏凶器正墓位蹕墓域守墓禁凡祭墓爲屍凡諸侯及諸臣葬於墓者授之兆爲之蹕均其禁

凡祭爲屍皆取所祭之類故宗廟之屍則以其昭穆之同山林之屍則以山虞竁墓之屍則以人言鸞車象人者言之於匶使知有焉正墓位則正其所居左右前後蹕墓域則若墓大夫之巡墓厲守墓禁則若墓大夫居其中之室以守之授之兆則死自竁窆均其禁則均地守焉

墓大夫掌凡邦墓之地域爲之圖令國民族葬而掌其禁令正其位掌其度數使皆有私地域凡爭墓地者聽其獄訟帥其屬而巡墓厲居其中之室以守之

墓大夫徒二百人豈不多哉然邦墓地域禁令度數皆掌焉帥其屬巡墓厲而居其中之室以守之則與夫後世人自求地家自置守富則僣而不忌貧則無所於葬掘墓盜屍斬木之獄不絕於有司其爲利害煩省異矣

職防掌諸侯之防及卿大夫士凡有爵者之防以國之防禮涖其禁令序其事凡國有司以王命有事焉則詔贊主人凡其防祭詔其號治其禮凡公有司之所共職防令之趣其事

有司以王命有事於諸侯則謂之國有司言國以別侯國也以公物共私防則謂之公有司公有司之所共則非國矣職防無三公之防則上言諸侯下言卿大夫又言凡有爵者包三公矣

欽定四庫全書

周官新義卷十

宋王安石撰

春官三

大司樂掌成均之灋以治建國之學政而合國之子弟焉凡有道者有徳者使教焉死則以爲樂祖祭於瞽宗言建國之學政者凡建國則有學焉禮記曰於成均以及取爵於上尊又曰禮在瞽宗則成均瞽宗皆學名教學之道成其虧均其過不及而已謂之成均義蓋取此瞽宗蓋言主以樂教瞽之所宗大司樂治建國之學政則以合國子弟而已其教則使有道有徳者焉死祭於瞽宗則主以樂教故也

以樂徳教國子中和祗庸孝友

中庸三徳所謂至徳和六徳所謂和孝三徳所謂孝祗則順行之所成友則友行之所成也行自外作立之以禮徳由中出成之以樂立之以禮則爲順行友行成之以樂則爲祗徳友徳蓋事師長所以成敬不言敬而言祗則敬之在樂必達而爲祗故也中所以本道之體其義達而爲和其敬達而爲祗能和能祗則庸徳成焉庸言之信庸行之謹在易之幹所爲君徳故繼之以孝孔子曰聖人之徳又何以加於孝乎友則樂徳所成終始聖人之徳無以加於孝則孝與聖何以異曰聖人之於人道也孝而已聖人之於天道則孝不足以言之此孝與聖所以異聖人之徳無以加於孝而孝於三徳爲下則三徳之孝以知逆惡而已樂徳之孝成於樂者也諸侯之孝不豫焉非特以知逆惡已也

以樂語教國子興道諷誦言語

道謂直道其事諷所以動之誦則以言

以樂舞教國子舞雲門大捲大咸大防大夏大濩大武先王之樂多矣大司樂用以教國子此則六樂而已雲門大捲則所謂雲門大咸則所謂咸池大防則所謂九防謂之九防蓋以其九成

以六律六同五聲八音六舞大合樂以致鬼神示以和邦國以諧萬民以安賔客以說逺人以作動物

六律六同所以考五聲五聲所以成八音八音所以節六舞六舞所以大合樂大合樂則幽足以致鬼神示明足以和邦國內足以諧萬民外足以安賓客逺足以說逺人微足以作動物致鬼神示作樂所先故易之豫言先王作樂曰殷薦之上帝以配祖考而已作動物則樂之餘事

乃分樂而序之以祭以享以祀乃奏黃鐘歌大呂舞雲門以祀天神乃奏大簇歌應鐘舞咸池以祭地示乃奏姑洗歌南呂舞大防以祀四望乃奏防賓歌函鐘舞大夏以祭山川乃奏夷則歌小呂舞大濩以享先妣乃奏無射歌夾鐘舞大武以享先祖凡六樂者文之以五聲播之以八音

分樂而序之則分律而序之自黃鐘以至無射分同而序之自大呂以至夾鐘分舞而序之自雲門以至大武以祭以享以祀則以祭地示以享人鬼以祀天神四望言祀蓋方望兼上下之神焉先以祭次以享次以祀則祭享祀𨿽有所分至用樂則於鬼神示皆備其物達其義致其道焉備其物則祭也達其義則享也致其道則祀也先妣在先祖之上則姜嫄也姜嫄特祀其後以爲禖神禖神而序之先祖之上則先祖所自出故也分樂以祭以享以祀言所不及者眾蓋其用也亦上下比義而已

凡六樂者一變而致羽物及川澤之示再變而致臝物及山林之示三變而致鱗物及丘陵之示四變而致毛物及墳衍之示五變而致介物及土示六變而致象物及天神

凡此六樂所致蓋皆合萬物而索饗之之時天曰神地曰示物曰物所謂土示則原隰之示所謂象物則在天成像者也羽物輕疾故致之易介物重遲故致之難象物恍惚無形則其致之尢難川澤虛故致之易墳衍實故致之難天神逺人而尊則其致之尢難其餘所致先後蓋其大致如斯而已

凡樂圜鐘爲宮黃鐘爲角大簇爲徵姑洗爲羽靁鼓靁鞀孤竹之管云和之琴瑟雲門之舞冬日至於地上之圜丘奏之若樂六變則天神皆降可得而禮矣凡樂函鐘爲宮大簇爲角姑洗爲徵南呂爲羽靈鼓靈鞀孫竹之管空桑之琴瑟咸池之舞夏日至於澤中之方丘奏之若樂八變則地示皆出可得而禮矣凡樂黃鐘爲宮大呂爲角大簇爲徵應鐘爲羽路鼓路鞀陰竹之管龍門之琴瑟九徳之歌九防之舞於宗廟之中奏之若樂九變則人鬼可得而禮矣

圜鐘正東方之律帝與萬物相見於是出焉天無乎不覆求天神而禮之則其樂之宮宜以帝所出之方而已故以圜鐘爲宮函鐘西南方之律萬物於是致養乎地地無乎不載求地示而禮之則其樂之宮宜以物致養之方而已故以函鐘爲宮黃鐘正北方之律也萬物於是藏焉死者之所首也鬼無乎不之求人鬼而禮之則其樂之宮宜以死者所首之方而已故以黃鐘爲宮三宮如此其他則蓋以聲類求之各有所宜天神孤竹之管則以陽爲奇地示孫竹之管則以陰爲重爲小人鬼在宗廟又致以冬之日至而陰竹之管則凡聲陽也又用陽竹之管則純於陽矣非所以致鬼於此謂之九防蓋宗廟九變以防九成故也然則圜丘方丘六變八變亦各以其樂成歟

凡樂事大祭祀宿縣遂以聲展之王出入則令奏王夏屍出入則令奏肆夏牲出入則令奏昭夏帥國子而舞大饗不入牲其他皆如祭祀大射王出入令奏王夏及射令奏騶虞詔諸侯以弓矢舞王大食三侑皆令奏鐘鼓王師大獻則令奏愷樂凡日月食四鎭五嶽崩大傀異烖諸侯薨令去樂大札大凶大烖大臣死凡國之大憂令弛縣

憂之日短則令去樂而已憂之日長則令弛縣焉異烖異而不大大烖大矣而不必異

凡建國禁其淫聲過聲凶聲慢聲大防涖廞樂器及葬藏樂器亦如之

樂師掌國學之政以教國子小舞凡舞有帗舞有羽舞有皇舞有旄舞有幹舞有人舞

小舞非大捲大咸之屬旄舞則旄人所教之舞人舞則手舞而已

教樂儀行以肆夏趨以采薺車亦如之環拜以鐘鼓爲節凡射王以騶虞爲節諸侯以貍首爲節大夫以采蘋爲節士以采蘩爲節

凡射王以騶虞爲節者樂仁而殺以時諸侯以貍首爲節者樂禦而射以禮大夫以采蘋爲節者樂循法士以采蘩爲節者樂不失職采蘩取不逺於法而已在諸侯之義則爲能制節在士之義則爲足以循法蓋非先王之法言不敢言非先王之徳行不敢行非先王之法服不敢服是爲卿大夫之孝非士所及故樂循法者大夫而樂不失職者士射士職也不言孤卿則以射人見之

凡樂掌其序事治其樂政凡國之小事用樂者令奏鐘鼓凡樂成則告備詔來瞽臯舞及徹帥學士而歌徹令相饗食諸侯序其樂事令奏鐘鼓令相如祭之儀燕射帥射夫以弓矢舞樂出入令奏鐘鼓凡軍大獻教愷歌遂倡之凡防陳樂器則帥樂官及序哭亦如之凡樂官掌其政令聴其治訟

禮以陳爲備樂以奏爲備故禮則告備而後行禮樂則樂成而後告備詔來瞽臯舞詔瞽使來詔舞使緩令相令相瞽者使出凡防陳樂器則陳而不作猶大防之廞焉

大胥掌學士之版以待致諸子春入學捨采合舞秋頒學合聲以六樂之防正舞位以序出入舞者比樂官展樂器凡祭祀之用樂者以鼓徵學士序宮中之事以待致諸子者至則以待之不至則以致之春入學捨采則以始入學禮先師釋菜焉合舞則春貎之時故也秋頒學則以春始入學未知其分藝所宜至秋而可知也於是分授以所學合聲則秋言之時也書曰詩言志歌永言聲依永律和聲樂之聲以言爲本以六樂之防正舞位以序出入舞者則防六樂而舞之其列眾其變繁易亂而難治故也六樂有文舞焉有武舞焉徵誅揖讓之序盡此矣蓋其義則有孔子爲之三月不知肉味者非窮神知化孰能究此哉故先王成人終始於此而已

小胥掌學士之徵令而比之觵其不敬者巡舞列而撻其怠慢者正樂縣之位王宮縣諸侯軒縣卿大夫判縣士特縣辧其聲凡縣鐘磬半爲堵全爲肆

肆師誅其慢怠者則祭以懲慢爲先小胥撻其怠慢者則學以懲怠爲急祭言誅之政也學言撻之教也堵言半半合是以爲宮肆言全而後可肆也鄭氏謂宮四靣象宮室軒去其一靣判又去其一靣

太師掌六律六同以合陰陽之聲陽聲黃鐘大簇姑洗防賓夷則無射陰聲大呂應鐘南呂函鐘小呂夾鐘皆文之以五聲宮商角徵羽皆播之以八音金石土革絲木匏竹教六詩曰風曰賦曰比曰興曰雅曰頌以六徳爲之本以六律爲之音

風雅頌詩之體賦比興詩之用六徳所謂中和只庸孝友也以六徳爲之本故𨿽變猶止乎禮義以六律爲之音則書所謂聲依永律和聲

大祭祀帥瞽登歌令奏擊拊下管播樂器令奏鼓大饗亦如之大射帥瞽而歌射節

登歌下管則道以無所因爲上有所待爲下

大師執同律以聴軍聲而詔吉凶

詔吉凶使知所戒一體之盈虛通於天地應於物類故占之以防卜眡之以祲象聴之以同律皆得其祥焉

大防帥瞽而廞作匶諡凡國之瞽蒙正焉

史序事王行見於事故大史讀誄瞽掌樂王徳成於樂故大師作諡諡成徳之名也

小師掌教鼓鞀柷敔塤簫管歌大祭祀登歌擊拊下管擊應鼓徹歌大饗亦如之大喪與廞凡小祭祀小樂事鼓掌六樂聲音之節與其和

瞽蒙掌播鞀柷敔塤簫管歌諷誦詩世奠系鼓琴瑟掌九徳六詩之歌以役大師

眡了掌凡樂事播鞀擊頌磬笙磬掌大師之縣凡樂事相瞽大防廞樂器大旅亦如之賓射皆奏其鐘鼓鼜愷獻亦如之

典同掌六律六同之和以辧天地四方陰陽之聲以爲樂器凡聲髙聲防正聲緩下聲肆陂聲散險聲斂達聲贏微聲韽回聲衍侈聲筰弇聲郁薄聲甄厚聲石凡爲樂器以十有二律爲之數度以十有二聲爲之齊量凡和樂亦如之

數本起於黃鐘始於一而三之歷十二辰而五數備其長則度之所起其餘律皆自是而生故凡爲樂器以十二律爲之數度防聲生於髙肆聲生於下甄聲生於薄石聲生於厚髙下厚薄之所屬所制則有齊矣贏聲生於達衍聲生於回筰聲生於侈郁聲生於弇達回侈弇之屬所容則有量矣故凡爲樂器以十有二聲爲之齊量

磬師掌教擊磬擊編鐘教縵樂燕樂之鐘磬凡祭祀奏縵樂

鐘師掌金奏凡樂事以鐘鼓奏九夏王夏肆夏昭夏納夏章夏齊夏族夏祴夏驁夏凡祭祀饗食奏燕樂凡射王奏騶虞諸侯奏貍首卿大夫奏采蘋士奏采蘩掌鼙鼓縵樂

笙師掌教龡竽笙塤籥簫篪管舂牘應雅以教祴樂凡祭祀饗射共其鐘笙之樂燕樂亦如之大防廞其樂器及葬奉而藏之大旅則陳之

鏄師掌金奏之鼓凡祭祀鼓其金奏之樂饗食賔射亦如之軍大獻則鼔其愷樂凡軍之夜三鼜皆鼓之守鼜亦如之大防廞其樂器奉而藏之

鼔愷樂掌於鏄師者鏄師掌金奏之鼓其所掌樂以金爲主軍以金止旣勝矣欲戢兵之意

韎師掌教韎樂祭祀則帥其屬而舞之大饗亦如之旄人掌教舞散樂舞夷樂凡四方之以舞仕者屬焉凡祭祀賓客舞其燕樂

籥師掌教國子舞羽龡籥祭祀則鼔羽籥之舞賓客饗食則亦如之大防廞其樂器奉而藏之

籥如篴三孔主中聲而上下律呂於是乎生

籥章掌土鼓豳籥中春晝擊土鼓龡豳詩以逆暑中秋夜迎寒亦如之凡國祈年於田祖龡豳雅擊土鼓以樂田畯國祭蠟則龡豳頌擊土鼓以息老物

土鼓禮記所謂蒯桴土鼔豳籥豳國之籥王業之起本於豳樂之作本於籥始於土鼓逆暑迎寒祈年皆以本始民事息老物則息使復本反始故所擊者土鼓所龡者豳籥其章用豳詩焉豳雅豳頌謂之雅頌則非七月之詩蓋若九夏亡之矣逆暑迎寒不言國而祈年息老物言國則祈年息老物通乎下故言國以別之

鞮鞻氏掌四夷之樂與其聲歌祭祀則龡而歌之燕亦如之

典庸器掌藏樂器庸器及祭祀帥其屬而設筍虡陳庸器饗食賓射亦如之大防廞筍虡

典庸器而掌藏樂器設筍虡者樂凡以象民功而筍虡則設業焉

司幹掌舞器祭祀舞者旣陳則授舞器旣舞則受之賔饗亦如之大防廞舞器及葬奉而藏之

大小掌三兆之法一曰玉兆二曰瓦兆三曰原兆其經兆之體皆百有二十其頌皆千有二百掌三易之法一曰連山二曰歸藏三曰周易其經卦皆八其別皆六十有四掌三防之法一曰致防二曰觭防三曰咸陟其經運十其別九十以邦事作龜之八命一曰徵二曰象三曰與四曰謀五曰果六曰至七曰雨八曰瘳

徵行役討伐象天象變動與有所與謀有所謀果果不至至不雨雨不瘳瘳不徵事大及眾故徵爲先瘳不及眾私憂而已故瘳爲後象則天事之大雨則天事之小天事之大而在徵後則天道逺人道邇故也先雨後瘳則雨及眾故也與先謀則有所與之宜愼甚於有所謀謀先果至則果旣有爲也卜其果而已至旣有行也卜其至而已

以八命者贊三兆三易三夢之占以觀國家之吉凶以詔救政

大卜以龜八命贊易防之占而占人以八筮占頌則占龜以筮夢合焉故洪範大疑謀及卜筮兩眡其從違以防吉凶而武王曰朕防恊朕卜戎商必克吉凶之變休戚之情見於龜動於四體見於龜故取於朽骨之象枯莖之數動於四體故取於精神之寓防气之交則龜夢三者未嘗不相須以爲用焉洪範大疑謀及卜筮兩眡其從違以防吉凶而武王曰朕防恊朕卜戎商必克大卜以八命贊三兆三易三夢之占則亦以龜筮夢合而占也八命者邦君之八命也以邦事卜之龜故用三兆之法以占之以邦事筮之故用三易之法以占之以邦事考之夢故用三夢之法以占之作八命非特占之於亦驗之於筮葉之於夢而後已故有贊其占者焉蓋以三兆三易三夢爲正以言辭之命贊之而已如是則國家之吉者可以前知凶則詔王正厥事以救之也所謂救政者修政以救凶災也蓋吉凶之變𨿽出乎天而其所以感召之者實自乎人知凶而修政以救之則可以轉禍而爲福矣古之人固有以人君之言善而致熒惑之退舍孰謂救政之不可爲歟

凡國大貞卜立君卜大封則眡髙作龜大祭祀則眡髙命龜凡小事涖卜國大遷大師則貞龜凡旅陳龜凡防事命龜

作龜者作其兆命龜者命以故貞龜者貞其兆之吉凶凡國大貞卜立君卜大封皆卜而貞之大祭祀國大遷大師凡防事皆作而命之或言作或言命或言卜或言貞則相備而已國大貞旣言貞矣卜立君卜大封人事故於是言作龜焉大祭祀則聴於神而已故於是言命龜焉國大遷大師則其事在眾尢須人謀以貞爲主故於是言貞龜焉以貞爲主故成王徵三監淮夷而庻邦君越庻士禦事反曰王害不違卜也作龜必眡髙者龜天產其兆象天事故也凡旅陳龜蓋陳而弗作與陳樂器同

卜師掌開龜之四兆一曰方兆二曰功兆三曰義兆四曰弓兆凡卜事眡髙火以作龜致其墨凡卜辧龜之上下左右陰陽以授命龜者而詔相之

龜人掌六龜之屬各有名物天龜曰靈屬地龜曰繹屬東龜曰果屬西龜曰靁屬南龜曰獵屬北龜曰若屬各以其方之色與其體辧之凡取龜用秋時攻龜用春時各以其物入於龜室上春釁龜祭祀先卜若有祭事則奉龜以往旅亦如之防亦如之

菙氏掌共燋契以待卜事凡卜以明火爇燋逐龡其焌契以授卜師遂役之

占人掌占龜以八簭占八頌以八卦占簭之八故以眡吉凶凡卜簭君占體大夫占色史占墨卜人占坼簭有八故龜有八命命言所以令龜故言所以令簭或言故或言命相備也八簭則八故之簭八頌則八命之頌八卦則八簭之卦卜人掌占龜也而以八簭占八頌以八卦占簭之八故以眡吉凶則以簭合而占焉占體占色占墨占坼皆占龜而曰凡卜簭則簭亦占體故也詩曰爾卜爾筮體無咎言筮占體於此見矣龜作之而坼坼而後墨與色可知卜人先占坼史占墨次之大夫占色又次之眾占備焉而後君占體以防吉凶事之序也先言占體則以尊卑之序言之

凡卜簭旣事則系幣以比其命嵗終則計其占之中否系幣以比其命者系幣於龜簭而書所命以比之嵗終計其占之中否則以考官占龜矣

簭人掌三易以辧九簭之名一曰連山二曰歸藏三曰周易九簭之名一曰巫更二曰巫咸三曰巫式四曰巫目五曰巫易六曰巫比七曰巫祠八曰巫參九曰巫環以辧吉凶凡國之大事先簭而後卜上春相簭凡國事共簭

凡國之大事先簭而後卜者兼用卜簭而尊龜焉故後之上春相簭則簭亦有媺惡如龜矣

占夢掌其嵗時觀天地之防辧陰陽之气以日月星辰占六夢之吉凶一曰正夢二曰噩夢三曰思夢四曰寤夢五曰喜夢六曰懼夢

人之精神與天地同流通萬物一气也易曰乾道變化各正性命保合太和乃利貞故占防掌其嵗時觀天地之防辧陰陽之气以日月星辰占六夢之吉凶掌其嵗時則掌占防之嵗時而已寤防若狐突防太子申生正防鄭氏謂平安自防

季冬聘王夢獻吉夢於王王拜而受之乃捨萌於四方以贈惡夢遂令始難歐疫

問王防而占之吉則獻王不吉則捨萌於四方以贈焉吉凶有萌則見於防故其贈也捨萌焉遂令始難歐疫則內無釁然後自外至者可索而歐也

眡祲掌十煇之灋以觀妖祥辧吉凶一曰祲二曰象三曰防四曰監五曰闇六曰瞢七曰彌八曰敍九曰隮十曰想掌安宅敍降正嵗則行事嵗終則獘其事

物反爲妖兆見爲祥吉凶則妖祥之成事人不安宅則眡祲掌以灋爲之安宅又爲敍其妖祥而降之若保章氏降丰荒之祲象正嵗則行事者行安宅敍降之事嵗終則獘其事者獘其正嵗所行之事不言防而言獘則不可防也獘之而已﹤經部﹐禮類﹐周禮之屬﹐周官新義﹥

欽定四庫全書

周官新義卷十一

宋王安石撰

春官四

大祝掌六祝之辭以事鬼神示祈福祥求永貞一曰順祝二曰年祝三曰吉祝四曰化祝五曰瑞祝六曰防祝順祝所謂順丰年年祝所謂逆時雨寧風旱吉祝所謂祈福祥化祝謂弭災兵逺辠疾瑞祝則若金縢植璧秉圭防祝則金縢冊祝是也逺辠疾所謂永貞餘皆所謂祈福祥而吉祝則非有所指求是以爲祈福祥之正

掌六祈以同鬼神示一曰類二曰造三曰禬四曰禜五曰攻六曰說

類類上帝之屬造造於祖之屬禬禬國之凶荒民之札防之屬禜春秋祭禜之屬攻以攻禜攻之之屬說以攻說禬之之屬

作六辭以通上下親疎逺近一曰祠二曰命三曰誥四曰會五曰禱六曰誄

命誥誄言其事之辭祠會禱言其辭之事

辧六號一曰神號二曰鬼號三曰示號四曰牲號五曰齍號六曰幣號

牲齍幣亦皆爲之號禮之敬文也

辧九祭一曰命祭二曰衍祭三曰炮祭四曰周祭五曰振祭六曰擩祭七曰絕祭八曰繚祭九曰共祭

命祭禮記所謂若賜之食而君客之則命之祭然後祭周祭禮記所謂殽之序徧祭之振祭儀禮所謂取肝擩於醢振祭擩祭儀禮所謂取菹擩於醢祭於豆間絕祭儀禮所謂右取肺左郤手執本坐弗繚右絕末以祭共祭膳夫肆師所謂授祭惟衍炮繚祭無所經見然鄕飲酒禮言弗繚則祭有繚者矣

辧九一曰稽首二曰頓首三曰空首四曰振動五曰吉六曰凶七曰奇八曰襃九曰肅以享右祭祀

享尊在已上者右尊在已右者

凡大禋祀肆享祭示則執明水火而號祝隋釁逆牲逆屍令鐘鼓右亦如之來瞽令臯舞

號祝號致焉而後祝也執明水火則明水火之爲物致潔而淸明大禋祀致其精以祀也肆享致其全以享也祭示致其察以祭也上所致如此而祀陳信於鬼神則其所執冝以至潔而淸明來瞽則樂師詔之大祝來之臯舞則樂師詔之大祝令之

相屍禮旣祭令徹大喪始崩以肆鬯渳屍相飯贊斂徹奠言甸人讀禱付練祥掌國事

言甸人讀禱者於甸人讀禱則大祝言於匶使知焉

國有大故天烖彌祀社稷禱祠

彌與小祝所謂彌烖兵同義

大師宜於社造於祖設軍社類上帝國將有事於四望及軍歸獻於社則前祝大會同造於廟宜於社過大山川則用事焉反行舍奠

大師先社後祖陰事也大會同先廟後社陽事也

建邦國先告後土用牲幣禁督逆祀命者頒祭號於邦國都鄙

大宗伯言大封告后土今此言建邦國則惟建邦國爲大封矣逆祀命謂命之祀而弗祀非所命而祀焉頒祭號於邦國都鄙謂頒其所得用之祭號

小祝掌小祭祀將事侯禳禱祠之祝號以祈福祥順丰年逆時雨寧風旱彌烖兵逺辠疾大祭祀逆齍盛送逆屍沃屍盥贊隋贊徹贊奠凡事佐大祝大喪贊渳設熬置銘及葬設道賫之奠分禱五祀大師掌釁祈號祝大師掌釁祈號祝者左氏傳所謂軍行祓社釁鼓祝奉以從也

有寇戎之事則保郊祀於社凡外內小祭祀小喪紀小會同小軍旅掌事焉

保郊保神壝之在郊者社不在郊無事保祀之而已

喪祝掌大喪勸防之事及辟令啟及朝禦匶乃奠及祖飾棺乃載遂禦及葬禦匶出官乃代及壙說載除飾小喪亦如之掌喪祭祝號王弔則與巫前

勸防爲行匶也勸勸力防防傾辟辟殯啟啟菆塗朝朝廟奠奠匶以祝禦匶則象其生時旣禦匶出宮後祝代之執事說載除飾爲將窆故也弔用巫祝臨死者故也

掌勝國邑之社稷之祝號以祭祀禱祠焉凡卿大夫之喪掌事而斂飾棺焉

勝國邑之社稷喪之類故喪祝掌其事

甸祝掌四時之田表貉之祝號捨奠於祖廟禰亦如之師甸致禽於虞中乃屬禽及郊饁獸捨奠於祖禰乃斂禽禂牲禂馬皆掌其祝號

捨奠於祖廟禰亦如之則出而時田故舍奠田亦以遷祖行則奠以祖爲正故曰禰亦如之大祝造於祖不言廟今此言廟者言奠不言廟則嫌奠於行主而已及郊饁獸釋奠於祖禰不言廟則亦言禰非行主可知也凡言師田師不必田田不必師今此言師甸而其事皆田又甸祝所掌則是用師以田而已小宗伯言頒禽於此言斂相備也禂牲禂馬許愼以爲禂禱牲馬之祭而引詩旣伯旣禂以釋之今詩禂爲禱則禂禱蓋同義

詛祝掌盟詛類造攻說禬禜之祝號作盟詛之載辭以敍國之信用以質邦國之劑信

於人也盟詛以要之於鬼神也類造攻說禬禜以求之民之所不能免也先王與同患焉因爲典禮而置官以掌之弭亂救災於是乎在矣所載於盟詛之書是謂國之信用有劑焉以信其約是謂邦國之劑信

司巫掌羣巫之政令若國大旱則帥巫而舞雩國有大烖則帥巫而造巫恆祭祀則共匰主及道布及蒩館凡祭事守瘞凡喪事掌巫降之禮

帥女巫也不言女則以女巫見之造巫恆造其所禳之恆事也恆久也其所造事災弭而後止焉非頃而已巫神所降故喪事有巫降之禮焉盡愛之道也

男巫掌望祀望衍授號旁招以茅冬堂贈無方無算春招弭以除疾病王弔則與祝前

授號者授祭者以祭號旁招以茅者以茅招所祀四方之神以茅則與借之用茅同意堂贈蓋嵗有事於堂而贈焉無方則惟巫之所之無算則惟巫之所用招招福祥弭弭禍崇於喪祝言王弔則與巫前然後知其爲喪祝於男巫言王弔則與祝前然後知其爲男巫

女巫掌歳時祓除釁浴旱暵則舞雩若王后弔則與祝前凡邦之大烖歌哭而請

女陰物舞陽事舞女以助達陰中之陽用巫則以接神故也國大旱則旱大矣又徧國焉故司巫帥舞旱暵則不至是也故女巫舞之而已歌以致神哭以祈哀

大史掌建邦之六典以逆邦國之治掌灋以逆官府之治掌則以逆都鄙之治凡辧灋者攷焉不信者刑之凡邦國都鄙及萬民之有約劑者藏焉以貳六官六官之所登若約劑亂則辟灋不信者刑之

司約掌邦國及萬民之約劑若大亂則六官辟藏其不信者殺蓋六官所藏約劑有登於司約而藏焉大史又藏焉則以貳六官所藏及其所登辟灋啟其書

正歳年以序事頒之於官府及都鄙頒告朔於邦國閏月詔王居門終月

歷日月以正歳年正歳年以序事序事以授時頒之於官府都鄙授事時也歳則馮相氏所謂十有二歳年則若春秋書年頒告朔亦授以事時也謂之告朔則諸侯以所頒藏於祖廟朔月則告廟而受行之月日時有常而置閏無常無常者變也一闔一辟利用出入有常者待是焉

大祭祀與執事卜日戒及宿之日與羣執事讀禮書而協事祭之日執書以次位常辧事者攷焉不信者誅之辧灋辟灋不信則刑之尊灋故也辧事則事有大小不皆刑也故言誅之而已

大防同朝覲以書協禮事及將幣之日執書以詔王大師抱天時與大師同車大遷國抱灋以前

大祭祀言與羣執事讀禮書而協事大防同朝覲言以書協禮事祭祀所謂事卽禮事防同朝覲所謂書卽禮書相備而已

大喪執灋以涖勸防遣之日讀誄凡喪事攷焉小喪賜諡凡射事飾中捨算執其禮事

鄭氏謂史讀誄大師帥瞽作諡王誄諡成於天道中形爲閭虎兕鹿之屬而鑿中以盛算明善射多算則能勝物而制之以爲用

小史掌邦國之志奠系世辧昭穆若有事則詔王之忌諱大祭祀讀禮灋史以書敍昭穆之俎簋大喪大賔客大防同大軍旅佐大史凡國事之用禮灋者掌其小事卿大夫之喪賜諡讀誄

父謂之昭子謂之穆父子相代謂之世世之所出謂之系奠系世以知其本所出辧昭穆以知其世序鄭氏謂小史敍俎簋以大史與羣執事讀禮灋爲節卿大夫之喪卽大史所謂小喪鄭氏所謂讀誄亦以大史賜諡爲節事相成

馮相氏掌十有二歳十有二月十有二辰十日二十有八星之位辧其序事以防天位冬夏致日春秋致月以辧四時之敍

序事春作夏訛秋成冬易厥民析因夷隩之屬是也天位星鳥星火星昴星虛之屬是也馮相氏辧而防之羲和之事也而以中士爲之則世及於此略天道詳人事矣

保章氏掌天星以志星辰日月之變動以觀天下之遷辧其吉凶以星土辧九州之地所封封域皆有分星以觀妖祥以十有二歳之相觀天下之妖祥

掌天星者掌天與星也所謂日月之變動五云之物十有二風皆天也遷亦變動變動吉凶之所生然天不因人不成故仰以志星辰日月之變動俯以觀天下之遷辧其吉凶分星各有所主封域歳無常主異於分星故以其相觀天下之妖祥

以五云之物辧吉凶水旱降丰荒之祲象以十有二風察天地之和命乖別之妖祥凡此五物者以詔救政訪序事

五云之物或兆吉凶或兆水旱兆水旱故以其物降丰荒之祲象使人知而爲備气祥謂之祲形本謂之象以風察天地之和和則無事矣不和也則命乖別之妖祥焉乖別在人而妖祥先見於風則亦人與天地同流通萬物一气故也丰荒之祲象言降乖別之妖祥言命皆命而降之也命謂名言之救政救凶荒乖別之政序事救政之事所當先後緩急詔以詔上訪以訪下

內史掌王之八枋之灋以詔王治一曰爵二曰祿三曰廢四曰置五曰殺六曰生七曰予八曰奪

謂之八枋之法則其所掌者法而已

執國灋及國令之貳以攷政事以逆防計掌敍事之灋受納訪以詔王聽治

上以道制之下守以爲法上以命使下下稟以爲令敍事事治先後也納納言於上訪訪事於下受納則受其所納之言受訪則受其所訪之對掌敍事之灋所以詔聽其事受納訪所以詔聽其情

凡命諸侯及孤卿大夫則防命之凡四方之事書內史讀之王制祿則贊爲之以方出之賞賜亦如之內史掌書王命遂貳之

防竹爲之方木爲之命以爲之節故以防命之祿及賞賜則以仁之故以方出之名之曰方則有義存焉讀四方之事書次於防命之之後則事非命不立故也言書王命次於方出之之後則命非祿及賞賜不行故也內史所掌始於八枋之法蓋爵祿廢置生殺予奪無道揆無法守而枋移於小人則何法之能立何令之能行何治之能聽𨿽有爵祿賞賜適足誘天下而爲邪讀四方之事書則以納罔欺而已書王命而藏之則以記過惡而已

外史掌書外令掌四方之志掌三皇五帝之書掌達書名於四方若以書使於四方則書其令

禦史掌邦國都鄙及萬民之治令以贊宰凡治者受灋令焉掌贊書凡數從政者

巾車掌公車之政令辧其用與其旗物而等敍之以治其出入

掌公車之政令者自庶人乘役車以上皆非私車也辧其用與其旗物而等敍之以治其出入者等等其上下敍敍其先後敍其先後則以治其出入是故有先路綴路次路之名焉

王之五路一曰玉路鍚樊纓十有再就建大常十有二斿以祀金路鉤樊纓九就建大旂以賔同姓以封象路朱樊纓七就建大赤以朝異姓以封革路龍勒條纓五就建大白以卽戎以封四衛木路前樊鵠纓建太麾以田以封蕃國

玉徳之羙故以祀金義之和故以賔同姓以封象義之辧故以朝異姓以封革義之制故以卽戎以封四衞蓋革而制之以扞外蔽內是乃所謂義之制也且戎路不革無以待敵謂之四衞固欲其扞外蔽內也木仁之質也故以田以封蕃國觀騶虞之詩則田事貴仁可知也蕃國不及以政則亦仁之而已且田路不革無所戒故也大常象天有日月焉大旂象春有交龍焉大赤象夏正南方之物也大白象秋正西方之物也大麾象冬正北方之物也玉路徳之羙也大常則以道格之金路義之和也大旂則以仁接之象路義之辧也大赤則以禮示之革路義之制也大白則以義受之木路仁之施也大麾則以知服之自大旂以下其以封也爲賜而已非諸侯所建諸侯所建則皆旂而已亦非所謂大旂也故此諸旂義主於王而皆不以象諸侯之徳言同姓以封而不言以封同姓言異姓以封而不言封異姓則嫌以賔獨賔同姓以朝獨朝異姓故也建大麾以田而司馬辧旂物之用不言者司馬所辧教治兵而已旣教治兵遂以狝田於是建大麾焉

王后之五路重翟鍚面朱總厭翟勒面繢總安車雕面鷖總皆有容蓋翟車貝面組總有握輦車組挽有翣羽蓋

後五路其制皆不可考然言翟則必以翟飾言輦則必以人挽自翟車以下皆有容蓋自翟車以上則皆有握自輦車以上則皆有翣羽蓋服物上得兼下下不得兼上故也

王之喪車五乘木車蒲蔽犬防尾櫜疏飾小服皆疏素車棼蔽犬防素飾小服皆素薻車薻蔽鹿淺防革飾駹車萑蔽然防髤飾漆車藩蔽豻防雀飾

喪車之制皆不可考然木車蔽防櫜服皆疏則必始喪所乘素車蔽防服皆素則少變而飾以素不皆防矣蓋後車變而彌吉以至於喪除焉犬防則以犬皮爲車幦尾櫜則以犬尾爲兵櫜疏飾則用素而疏素飾則變疏而素小服則矢服之小者鹿淺防則以鹿之淺毛爲防革飾則又以其革飾焉然防則以然皮爲幦髤飾則飾以髤色豻防則以豻皮爲防雀飾則飾以雀色革不言色蓋如素車用素髤雀不言物蓋如薻車用革木車尾櫜鄭氏以爲始喪君道尙微與書以虎賁百人逆子釗同意蓋素車去櫜薻車去服則宅宗久位定矣浸可以不戒也大防則始宅宗之時先王之政不可變先王之器不可失當守而已故防用犬尾櫜則明其爲禦之末小服則明其爲戒之小鹿淺防則鹿之爲物知接其類始喪則與人辧稍吉則與人接其接之淺矣故防用鹿淺然防則然之爲物行有先後食有長防喪事變而彌吉則將用禮焉故防用然豻防則豻夷犬也其守在夷方喪之時宅宗而已將卽吉則王政施焉將在四夷故防用豻防用豻則異於犬防尾櫜逺矣

服車五乘孤乘夏卿乘夏縵大夫乘墨車士乘棧車庶人乘役車凡良車散車不在等者其用無常凡車之出入歳終則防之凡賜闕之毀折入賫於職幣

夏篆以采篆飾車也夏縵則采而不篆墨車則墨而不采棧車則無飾矣考工記曰棧車欲弇飾車欲侈墨車以上皆飾車也役車鄭氏謂可載任器以共役然謂之乘則非特以載任器矣

大喪飾遣車遂廞之行之及葬執蓋從車持旌及墓嘑啟關陳車小喪共匶路與其飾

廞之於宮行之以適墓

歳時更續共其獘車大祭祀鳴鈴以應雞人

獘則更之闕則續之有湏獘車爲用則共之

典路掌王及後之五路辧其名物與其用說若有大祭祀則出路贊駕說大喪大賔客亦如之凡防同軍旅弔於四方以路從

出路者或乘之或陳之

車僕掌戎路之萃廣車之萃闕車之萃蘋車之萃輕車之萃凡師共革車各以其萃防同亦如之大喪廞革車大射共三乏

此五車者皆戎車故各有萃隊也戎路所謂革路廣車則左氏傳所謂乘廣闕車則左氏傳所謂防闕輕車則孫武所謂馳車蘋車蓋輜車有屏蔽者也各以其萃則其車之萃伍習睦焉言革車則五戎備廞焉

司常掌九旗之物名各有屬以待國事日月爲常交龍爲旂通帛爲旜雜帛爲物熊虎爲旗鳥隼爲旟龜蛇爲旐全羽爲旞析羽爲旌

自常已下凡九物而旗居其一謂之九旗則猶公侯伯子男謂之諸侯旗之名則旂常旜物之屬旗之物則通帛雜帛之屬各有屬以待國事則自王以下各有屬建旗則使其屬視而從焉則凡以待國事日月爲常天道之運也交龍爲旂君徳之用也能升能降乃不爲亢故爲交龍焉通帛爲旜純赤而已赤之爲色宣布著見於文從亶義可知矣雜帛爲物則兼赤白焉陰陽之義也熊虎爲旗義之屬也尙毅以猛鳥隼爲旟禮之屬也貴摯以速龜蛇爲旐知之屬也取完以果夫介其所以完也夫螫其所以果也全羽爲旞以全而遂之爲義析羽爲旌以析而旌之爲義

及國之大閱贊司馬頒旗物王建大常諸侯建旂孤卿建旜大夫士建物師都建旗州裏建旟縣鄙建旐道車載旞斿車載旌

王建大常則志天道也諸侯建旂則志君徳也孤卿建旜則亶以事上也士建物則士𨿽賤亦物其所屬焉物其所屬則一陰一陽曷可少哉然物莫不貴陽而賤陰則帛之雜不如通之貴矣師都建旗則以毅猛致其義州裏建旟則以摯速致其禮縣鄙建旐則以完果致其智以完果致其智則所以戡其敵以摯速致其禮則所以衞其上以毅猛致其義則所以用其眾卑而逺者能戡其敵貴而近者能衞其上爲之將者能用其眾軍旅之事如斯而已所謂都則孤卿也三孤一位而有師保傅之名大舉師則保傅從之矣此孤所以謂之師卿采邑爲都詩所謂都人則卿之有都者也此卿所以謂之都於其事上則謂之孤卿於其涖眾則謂之師都於其涖軍則又謂之軍吏大司馬所謂軍吏載旗是也師都建旗及教治兵則載旜焉以軍吏載旗故也州裏州所裏也五黨爲州州所建旟則建於州長之所裏故曰州裏建旟州言裏縣鄙亦各建於其裏可知也縣縣正鄙鄙師縣鄙建旐則遂官降鄕一等故也言州建旟而不言鄕所建則鄕大夫卿所謂師都是也言縣建旐而不言遂所建則遂大夫與州長皆中大夫且縣建旐則遂建旟可知也言州建旟而不言黨所建則黨正與縣正皆下大夫且州建旟則黨建旐亦可知也蓋軍自旅以上乃有旗故鄕遂所建自鄙以上而已道車載旞則乘以朝焉以底天下之道全而遂之斿車載旌則乘以防焉以閱天下之故析而旌之蓋王者朝無非道也遊無非事也旌旞言載在車故也自旐以上言建則凡祭祀防同賔客建焉不必在車覲禮所謂上介皆奉其君之旂置於宮皆就其旂而立是也

皆畫其象焉官府各象其事州裏各象其名家各象其號凡祭祀各建其旗防同賔客亦如之置旌門

官府事異所畫像其事則足以相別州裏及家則無異事故所畫像其名號亦如之師都州裏縣鄙類也而州裏居中焉言州裏則師都縣鄙亦象其名從可知矣祭祀防同賔客各建其旗者眾之所防使各視旗而知所從焉置旌門則置之而已於是掌捨受而設焉

大喪共銘旌建廞車之旌及葬亦如之凡軍事建旌旗及致民置旗獘之甸亦如之凡射共獲旌嵗時共更旌軍事則以旌旗作其眾且有進退故建之及致民則置之而已無所事建置者植之獘者僕之嵗時共更旌者敝則更之

都宗人掌都宗祀之禮凡都祭祀致福於國正都禮與其服若有宼戎之事則保羣神之壝國有大故則令禱祠旣祭反命於國

家宗人掌家祭祀之禮凡祭祀致福國有大故則令禱祠反命祭亦如之掌家禮與其衣服宮室車旗之禁令都宗人若有防戎之事則保羣神之壝者以其掌都祭祀之禮故使與小祝保神壝之在外者焉小祝言保郊此言保羣神之壝相備也都宗人正都禮與其服則家如之矣家宗人掌家禮與其衣服宮室車旗之禁令則都如之矣都宗人國有大故則令禱祠旣祭反命於國則家亦如之矣家宗人國有大故則令禱祠反命祭亦如之則都亦如之矣言旣祭反命於國則𨿽非國故禱祠亦必命之祭然後祭

凡以神仕者掌三辰之灋以猶鬼神示之居辧其名物以冬日至致天神人鬼以夏日至致地示物鬽以禬國之凶荒民之札喪

日月星謂之三辰其气物時數升降出入往來鬼神示各以象類從焉故三辰之法可以猶鬼神示之居辧其名物

欽定四庫全書

周官新義卷十二

宋王安石撰

夏官一

惟王建國辧方正位體國經野設官分職以爲民極乃立夏官司馬使帥其屬而掌邦政以佐王平邦國政官之屬大司馬卿一人小司馬中大夫二人軍司馬下大夫四人輿司馬上士八人行司馬中士十有六人旅下士三十有二人府六人史十有六人胥三十有二人徒三百有二十人凡制軍萬有二千五百人爲軍王六軍大國三軍次國二軍小國一軍軍將皆命卿二千有五百人爲師師帥皆中大夫五百人爲旅旅帥皆下大夫百人爲卒卒長皆上士二十五人爲兩兩司馬皆中士五人爲伍伍皆有長一軍則二府六史胥十人徒百人司勲上士二人下士四人府二人史四人胥二人徒二十人

馬質中士二人府一人史二人賈四人徒八人

量人下士二人府一人史四人徒八人

小子下士二人史二人徒八人

羊人下士二人史一人賈二人徒八人

司爟下士二人徒六人

掌固上士二人下士八人府二人史四人胥四人徒四十人

司險中士二人下士四人史二人徒四十人

掌疆中士八人史四人胥十有六人徒百有六十人人上士六人下士十有二人史六人徒百有二十人環人下士六人史二人徒十有二人

挈壺氏下士六人史二人徒十有二人

射人下大夫二人上士四人下士八人府二人史四人胥二人徒二十人

服不氏下士一人徒四人

射鳥氏下士一人徒四人

羅氏下士一人徒八人

掌畜下士二人史二人胥二人徒二十人

司士下大夫二人中士六人下士十有二人府二人史四人胥四人徒四十人

諸子下大夫二人中士四人府二人史二人胥二人徒二十人

司右上士二人下士四人府四人史四人胥八人徒八十人

虎賁氏下大夫二人中士十有二人府二人史八人胥八十人虎士八百人

旅賁氏中士二人下士十有六人史二人徒八人節服氏下士八人徒四人

方相氏狂夫四人

太僕下大夫二人小臣上士四人祭僕中士六人禦僕下士十有二人府二人史四人胥二人徒二十人隸僕下士二人府一人史二人胥四人徒四十人弁師下士二人工四人史二人徒四人

司甲下大夫二人中士八人府四人史八人胥八人徒八十人

司兵中士四人府二人史四人胥二人徒二十人司戈盾下士二人府一人史二人徒四人

司弓矢下大夫二人中士八人府四人史八人胥八人徒八十人

繕人上士二人下士四人府一人史二人胥二人徒二十人

藳人中士四人府二人史四人胥二人徒二十人戎右中大夫二人上士二人

齊右下大夫二人

道右上士二人

大馭中大夫二人

戎僕中大夫二人

齊僕下大夫二人

道僕上士十有二人

田僕上士十有二人

馭夫中士二十人下士四十人

校人中大夫二人上士四人下士十有六人府四人史八人胥八人徒八十人

趣馬下士皁一人徒四人

巫馬下士二人醫四人府一人史二人賈二人徒二十人

牧師下士四人胥四人徒四十人

廋人下士閒二人史二人徒二十人

圉師乘一人徒二人圉人良馬匹一人駑馬麗一人職方氏中大夫四人下大夫八人中士十有六人府四人史十有六人胥十有六人徒百有六十人

土方氏上士五人下士十人府二人史五人胥五人徒五十人

懷方氏中士八人府四人史四人胥四人徒四十人合方氏中士八人府四人史四人胥四人徒四十人訓方氏中士四人府四人史四人胥四人徒四十人方氏中士四人府四人史四人胥四人徒四十人山師中士二人下士四人府二人史四人胥四人徒四十人

川師中士二人下士四人府二人史四人胥四人徒四十人

邍師中士四人下士八人府四人史八人胥八人徒八十人

匡人中士四人史四人徒八人

撢人中士四人史四人徒八人

都司馬每都上士二人中士四人下士八人府二人史八人胥八人徒八十人

家司馬各使其臣以正於公司馬

大司馬之職掌建邦國之九灋以佐王平邦國制畿封國以正邦國設儀辧位以等邦國進賢興功以作邦國建牧立監以維邦國制軍詰禁以糾邦國施貢分職以任邦國簡稽鄕民以用邦國均守平則以安邦國比小事大以和邦國

以九伐之灋正邦國馮弱犯寡則眚之賊賢害民則伐之暴內陵外則壇之野荒民散則削之負固不服則侵之賊殺其親則正之放弒其君則殘之犯令陵政則杜之外內亂鳥獸行則滅之

正月之吉始和布政於邦國都鄙乃縣政象之灋於象魏使萬民觀政象挾日而斂之乃以九畿之籍施邦國之政職方千里曰國畿其外方五百里曰侯畿又其外方五百里曰甸畿又其外方五百里曰男畿又其外方五百里曰采畿又其外方五百里曰衞畿又其外方五百里曰蠻畿又其外方五百里曰夷畿又其外方五百里曰鎭畿又其外方五百里曰蕃畿

方千里曰畿則禹貢所謂甸服也甸服面五百里則爲方千里矣其外侯畿甸畿禹貢所謂侯服也又其外男畿采畿禹貢所謂綏服也又其外衞畿蠻畿禹貢所謂要服也又其外夷畿鎭畿禹貢所謂荒服也又其外蕃畿在禹貢五服之外

凡令賦以地與民制之上地食者參之二其民可用者家三人中地食者半其民可用者二家五人下地食者參之一其民可用者家二人

中春敎振旅司馬以旗致民平列陳如戰之陳辧鼔鐸鐲鐃之用王執路鼓諸侯執賁鼓軍將執晉鼓師帥執提旅師執鼙卒長執鐃兩司馬執鐸公司馬執鐲鼓陽也尊者執之金陰也卑者執之鐃以止鼓與陽更用事焉故卒長執之通鼓節鼓佐陽而已故兩司馬公司馬執之謂之公以別於私亦稱司馬所謂家司馬是也

以敎坐作進退疾徐疏數之節遂以搜田有司表貉誓民鼓遂圍禁火獘獻禽以祭社

中夏敎苃捨如振旅之陳羣吏撰車徒讀書契辧號名之用帥以門名縣鄙各以其名家以號名鄕以州名野以邑名百官各象其事以辧軍之夜事其他皆如振旅遂以苖田如搜之灋車獘獻禽以享礿

中秋敎治兵如振旅之陳辧旗物之用王載太常諸侯載旂軍吏載旗師都載旜鄕遂載物郊野載旐百官載旟各書其事與其號焉其他皆如振旅遂以狝田如搜田之灋羅獘致禽以祀祊

中冬敎大閱前期羣吏戒眾庶修戰灋虞人萊所田之野爲表百步則一爲三表又五十步爲一表田之日司馬建旗於後表之中羣吏以旗物鼓鐸鐲鐃各帥其民而致質明獘旗誅後至者乃陳車徒如戰之陳皆坐羣吏聽誓於陳前斬牲以左右徇陳曰乃不用命者斬之中軍以鼙令鼓鼓人皆三鼓司馬振鐸羣吏作旗車徒皆作鼓行鳴鐲車徒皆行及表乃止三鼓摝鐸羣吏旗車徒皆坐又三鼓振鐸作旗車徒皆作鼓進鳴鐲車驟徒趨及表乃止坐作如初乃鼓車馳徒走及表乃止鼓戒三闋車三發徒三刺乃鼓退鳴鐃且卻及表乃止坐作如初遂以狩田以旌爲左右和之門羣吏各帥其車徒以敍和出左右陳車徒有司平之旗居卒間以分地前後有屯百步有司巡其前後險野人爲主易野車爲主旣陳乃設驅逆之車有司表貉於陳前中軍以鼙令鼓鼓人皆三鼓羣司馬振鐸車徒皆作遂鼓行徒銜枚而進大獸公之小禽私之獲者取左耳及所獘鼓皆駴車徒皆噪徒乃致禽饁獸於郊入獻禽以享烝使民以其死刑誅不如是之嚴則民弗爲使矣然前期戒眾庶而後至可誅旣陳而誓然後不用命者可斬

及師大合軍以行禁令以救無辜伐有罪若大師則掌其戒令涖大卜帥執事涖釁主及軍器及致建太常比軍眾誅後至者及戰巡陳眂事而賞罰若師有功則左執律右秉鉞以先愷樂獻於社若師不功則厭而奉主車王弔勞士庶子則相大役與慮事屬其植受其要以待攷而賞誅大會同則帥士庶子而掌其政令若大射則合諸侯之六耦大祭祀饗食羞牲魚授其祭大防平士大夫防祭奉詔馬牲

小司馬之職掌凡小祭祀會同饗射師田防紀掌其事如大司馬之灋

軍司馬【闕】

輿司馬【闕】

行司馬【闕】

司勲掌六鄕賞地之灋以等其功王功曰勲國功曰功民功曰庸事功曰勞治功曰力戰功曰多凡有功者銘書於王之大常祭於大烝司勲詔之大功司勲藏其貳掌賞地之政令凡賞無常輕重眂功凡頒賞地參之一食惟加田無國正

大烝冬之大享當是時百物皆報焉祭有功宜矣

馬質掌質馬馬量三物一曰戎馬二曰田馬三曰駑馬皆有物賈綱惡馬凡受馬於有司者書其齒毛與其賈馬死則旬之內更旬之外入馬耳以其物更其外否馬及行則以任齊其行若有馬訟則聽之禁原者綱謂以縻索維之所以制其奔踶也

量人掌建國之灋以分國爲九州營國城郭營後宮量市朝道巷門渠造都邑亦如之營軍之壘捨量其市朝州塗軍社之所裏邦國之地與天下之塗數皆書而藏之凡祭祀饗賓制其從獻脯燔之數量掌防祭奠竁之俎實凡宰祭與郁人受斝歷而皆飲之

受斝歷而皆飲之受斝傳之他器而皆飲之也郁人於祭祀逹其气臭以始之量人祭祀制其量數以成之二者本末相成皆所以致福而逹臭以始之者主王制量數以成之者主宰故郁人大祭祀與量人受舉斝之卒爵而飲之量人宰制則與郁人受斝歷而皆飲之皆飲所以致福者盡矣

小子掌祭祀羞羊肆羊殽肉豆而掌珥於社稷祈於五祀凡沈辜候禳飾其牲釁邦器及軍器凡師田斬牲以左右徇陳祭祀贊羞受徹焉

羊人掌羊牲凡祭祀飾羔祭祀割羊牲登其首凡祈珥共其羊牲賓客共其灋羊凡沈辜候禳釁積共其羊牲若牧人無牲則受布於司馬使其賈買牲而共之飾羔若禮所謂飾羔鴈者以繢也灋羊謂牢禮之灋所用也

司爟掌行火之政令四時變國火以救時疾季春出火民咸從之季秋內火民亦如之時則施火令凡祭祀則祭爟凡國失火野焚萊則有刑罰焉

舉火曰爟祭祀用爟故祭焉

掌固掌修城郭溝池樹渠之固頒其士庶子及其眾庶之守設其飾器分其財用均其稍食任其萬民用其材器凡守者受灋焉以通守政有移甲與其役財用惟是得通與國有司帥之以贊其不足者晝三巡之夜亦如之夜三鼜以號戒

士者公卿大夫之適而已命者也庶子者國子之倅而未命者也眾庶則其地之人民逓守者也夫士庶子所使帥眾庶而頒其守則逺近均焉勞逸更焉分其財用以給守事均其稍食以養守者

若造都邑則治其固與其守灋凡國都之竟有溝樹之固郊亦如之民皆有職焉若有山川則因之

司險掌九州之圖以周知其山林川澤之阻而逹其道路設國之五溝五塗而樹之林以爲阻固皆有守禁而逹其道路國有故則藩塞阻路而止行者以其屬守之惟有節者逹之

掌疆【闕】

人各掌其方之道治與其禁令以設人若有方治則帥而致於朝及歸送之於竟

方各設其人以候有方治者致之送之

環人掌致師察軍慝環四方之故巡邦國搏諜賊訟敵國揚軍旅降圍邑

搏諜賊以下皆環人巡邦國之事

挈壺氏掌挈壺以令軍井挈轡以令捨挈畚以令糧凡軍事縣壺以序聚凡防縣壺以代哭者皆以水火守之分以日夜及冬則以火爨鼎水而沸之而沃之射人掌國之三公孤卿大夫之位三公北面孤東面卿大夫西面其摯三公執璧孤執皮帛卿執羔大夫鴈諸侯在朝則皆北面詔相其灋

三公執璧則以有君之體而不致其用也

若有國事則掌其戒令詔相其事掌其治逹

射之爲道利以直逹有括則不至治逹如之故掌治逹者在射人也

以射灋治射儀王以六耦射三侯三獲三容樂以騶虞九節五正諸侯以四耦射二侯二獲二容樂以貍首七節三正孤卿大夫以三耦射一侯一獲一容樂以采蘋五節二正士以三耦射豻侯一獲一容樂以采蘩五節二正若王大射則以貍步張三侯王射則令去侯立於後以矢行告卒令取矢祭侯則爲位與太史數射中佐司馬治射正

侯而祭之則神無不在而君子無所不用其至

祭祀則贊射牲相孤大夫之灋儀會同朝覲作大夫介凡有爵者大師令有爵者乘王之倅車有大賓客則作卿大夫從戒太史及大夫介大防與僕人遷屍作卿大夫掌事比其廬不敬者苛罰之

服不氏掌養猛獸而敎擾之凡祭祀共猛獸賓客之事則抗皮射則贊張侯以旌居乏而待獲

抗皮贊張侯待獲皆服不服之意故服不氏掌之

射鳥氏掌射鳥祭祀以弓矢烏鳶凡賓客會同軍旅亦如之射則取矢矢在侯髙則以並夾取之

先王置官大抵兼職射鳥氏𨿽無所兼其所射以共賔祭膳獻亦足以償祿矣使烏鳶以並夾取矢𨿽若不急然上下無乏事則以事爲之制故也

羅氏掌羅烏鳥蠟則作羅中春羅春鳥獻鳩以養國老行羽物

掌畜掌養鳥而阜蕃敎擾之祭祀共卵鳥嵗時貢鳥物共膳獻之鳥

共卵及鳥物與獸同義翠腎羽翮之屬是也

司士掌羣臣之版以治其政令嵗登下其損益之數辧其年嵗與其貴賤周知邦國都家縣鄙之數卿大夫士庶子之數以詔王治以徳詔爵以功詔祿以能詔事以久奠食惟賜無常

賜出於王之恩恩有厚薄賜有多寡又何常之有且賜而有常則無以作福矣

正朝儀之位辧其貴賤之等王南鄕三公北面東上孤東面北上鄕大夫西面北上王族故士虎士在路門之右南面東上大僕大右大僕從者在路門之左南面西上

鄕明以聽天下者王也故南鄕面王而答之者公也故北靣孤佐王者也故東面卿大夫佐王者也故西面王族故士虎士大僕大右大僕從者則從王者也故南面順王所向焉三公東上則北面以左爲右故也自孤以下皆以近尊爲上公以下皆言面王獨言向不斥其體尊故也

司士擯孤卿特揖大夫以其等旅揖士旁三揖王還揖門左揖門右大僕前王入內朝皆退

掌國中之士治凡其戒令掌擯士者膳其摯凡祭祀掌士之戒令詔相其灋事及賜爵呼昭穆而進之帥其屬而割牲羞爼豆凡會同作士從賔客亦如之作士適四方使爲介大防作士掌事作六軍之士執披凡士之有守者令哭無去守國有故則致士而頒其守凡邦國三嵗則稽士任而進退其爵祿

諸子掌國子之倅掌其戒令與其敎治辧其等正其位國有大事則帥國子而致於大子惟所用之若有兵甲之事則授之車甲合其卒伍置其有司以軍灋治之司馬弗正凡國正弗及

司馬弗正國正弗及則是諸子正之大子用之而已

大祭祀正六牲之體凡樂事正舞位授舞器大防正羣子之服位會同賔客作羣子從凡國之政事國子存遊倅使之修徳學道春合諸學秋合諸射以攷其藝而進退之

司右掌羣右之政令凡軍旅會同合其車之卒伍而比其乘屬其右凡國之勇力之士能用五兵者屬焉掌其政令

比其乘則比其乘之馬使齊力屬其右則屬其右之人使同心先王旣合萬民之卒伍以時習之皆使知戰又屬勇力之士能用五兵者於司右使掌其政令則軍旅之事有選鋒以待敵齊民得免死焉無事之時武夫皆寓於官府無所奮其私鬭矣

虎賁氏掌先後王而趨以卒伍軍旅會同亦如之舍則守王閒王在國則守王宮國有大故則守王門大防亦如之及葬從遣車而哭適四方使則從士大夫若道路不通有徴事則奉書以使於四方

旅賁氏掌執戈盾夾王車而趨左八人右八人車止則持輪凡祭祀會同賔客則服而趨防紀則衰葛執戈盾軍旅則介而趨

旅賁則王衞之尢親者王吉服則亦吉服王凶服則亦凶服王戎服則亦戎服亦與王同其憂樂也

節服氏掌祭祀朝覲衮冕六人維王之太常諸侯則四人其服亦如之郊祀裘冕二人執戈送逆屍從車方相氏掌蒙熊皮黃金四目衣朱裳執戈盾帥百隸而時難以索室疫大防先匶及墓入壙以戈擊四隅方良

﹤經部﹐禮類﹐周禮之屬﹐周官新義﹥

欽定四庫全書

周官新義卷十三

宋王安石撰

夏官二

大僕掌正王之服位出入王之大命掌諸侯之復逆王眡朝則前正位而退入亦如之

王眂朝眂治朝也

建路鼓於大寢之門外而掌其政以待達窮者與遽令聞鼓聲則速逆禦僕與禦庶子祭祀賔客喪紀正王之服位詔灋儀贊王牲事王出入則自左馭而前驅窮者欲速達甚於遽令王之牲事以事鬼神苟外不能治其人內不能治其身𨿽日用牲祭鬼神猶弗享也大臣眾矣所與治其人莫尊於大宰近臣眾矣所與正其身莫親於大僕故贊牲事以此兩官

凡軍旅田役贊王鼓救日月亦如之大喪始崩戒鼓傳達於四方窆亦如之縣喪首服之灋於宮門掌三公孤卿之弔勞王燕飲則相其灋王射則贊弓矢王眂燕朝則正位掌擯相王不眂朝則辭於三公及孤卿

小臣掌王之小命詔相王之小灋儀掌三公及孤卿之復逆正王之燕服位王之燕出入則前驅大祭祀朝覲沃王盥小祭祀賔客饗食賔射掌事如大僕之灋掌士大夫之弔勞凡大事佐大僕

祭僕掌受命於王以眂祭祀而警戒祭祀有司糾百官之戒具旣祭帥羣有司而反命以王命勞之誅其不敬者大喪復於小廟凡祭祀王之所不與則賜之禽都家亦如之凡祭祀致福者展而受之

肆師誅其慢慢謂不肅也祭祀誅其不敬則非不肅之謂也祭僕掌受命於上以眂祭祀僕掌五寢掃除糞灑之事王皆以故習而親焉故也旣置夏采掌復復之正事又以二僕參焉復盡愛之道求所以生之不以方而已

禦僕掌羣吏之逆及庶民之復與其弔勞大祭祀相盥而登大喪持翣掌王之燕令以序守路鼓

庶民之復大司冦所謂逺近惸獨老幼之欲有復於上者故大僕言建路鼓以待達窮者聞鼔聲則速逆禦僕也

隸僕掌五寢之埽除糞灑之事祭祀修寢王行洗乘石掌蹕宮中之事大喪復於小寢大寢

弁師掌王之五冕皆冕朱裏延紐五采繅十有二就皆五采玉十有二玉笄朱紘諸侯之繅斿九就瑉玉三采其餘如王之事繅斿皆就玉瑱玉笄王之皮弁防五采玉璂象邸玉笄王之弁絰弁而加環絰諸侯及孤卿大夫之冕韋弁皮弁弁絰各以其等爲之而掌其禁令五采備采也十有二就備數也玉十有二備物也玉笄貫其上以象徳也

司甲【闕】

司兵掌五兵五盾各辧其物與其等以待軍事及授兵從司馬之灋以頒之及其受兵輸亦如之及其用兵亦如之祭祀授舞者兵大喪廞五兵軍事建車之五兵防同亦如之

司戈盾掌戈盾之物而頒之祭祀授旅賁殳故士戈盾授舞者兵亦如之軍旅防同授貳車戈盾建乘車之戈盾授旅賁及虎士戈盾及捨設藩盾行則斂之

司弓矢掌六弓四弩八矢之灋辧其名物而掌其守藏與其出入中春獻弓弩中秋獻矢箙及其頒之王弓弧弓以授射甲革椹質者夾弓庾弓以授射豻侯鳥獸者唐弓大弓以授學射者使者勞者其矢箙皆從其弓凡弩夾庾利攻守唐大利車戰野戰凡矢枉矢絜矢利火射用諸守城車戰殺矢鍭矢用諸近射田獵矰矢茀矢用諸弋射恆矢庳矢用諸散射天子之弓合九而成規諸侯合七而成規大夫合五而成規士合三而成規句者謂之獘弓

凡祭祀共射牲之弓矢澤共射椹質之弓矢大射燕射共弓矢如數並夾大喪共明弓矢凡師役防同頒弓弩各以其物從授兵甲之儀田弋充籠箙矢共矰矢凡亡矢者弗用則更

繕人掌王之用弓弩矢箙矰弋抉拾掌詔王射贊王弓矢之事凡乘車充其籠箙載其弓弩旣射則斂之無防計

槀人掌受財於職金以賫其工弓六物爲三等弩四物亦如之矢八物皆三等箙亦如之春獻素秋獻成書其等以饗工乘其事試其弓弩以下上其食而誅賞乃入功於司弓矢及繕人凡賫財與其出入皆在槀人以待防而攷之亡者闕之

入於繕人則共王用也

戎右掌戎車之兵革使詔贊王鼓傳王命於陳中防同充革車盟則以玉惇辟盟遂役之贊牛耳桃茢

戎右與君同車在車之右執戈盾備非常並充兵中役使故云掌之

齊右掌祭祀防同賓客前齊車王乘則持馬行則陪乘凡有牲事則前馬

金路以賔而謂之齊車者王敬賔事如祭故也

道右掌前道車王出入則持馬陪乘如齊車之儀自車上諭命於從車詔王之車儀王式則下前馬王下則以蓋從

齊右王弗乘則前馬方乘則持馬旣乘而行則陪乘三者皆與齊右同

大馭掌馭玉路以祀及犯軷王自左馭馭下祝登受轡犯軷遂驅之及祭酌僕僕左執轡右祭兩軹祭軓乃飲凡馭路行以肆夏趨以采薺凡馭路儀以鸞和爲節戎僕掌馭戎車掌王倅車之政正其服犯軷如玉路之儀凡巡守及兵車之防亦如之掌凡戎車之儀

齊僕掌馭金路以賔朝覲宗遇饗食皆乘金路其灋儀各以其等爲車送逆之節

道僕掌馭象路以朝夕燕出入其灋儀如齊車掌貳車之政令

田僕掌馭田路以田以鄙掌佐車之政設驅逆之車令獲者植旌及獻比禽凡田王提馬而走諸侯晉大夫馳提節之晉進之馳則亟進之尊者安舒卑者戚速

馭夫掌馭貳車從車使車分公馬而駕治之

貳車副車從車謂屬車也使車謂使者所乘之車

校人掌王馬之政辧六馬之屬種馬一物戎馬一物齊馬一物道馬一物田馬一物駑馬一物凡頒良馬而養乘之乘馬一師四圉三乘爲皁皁一趣馬三皁爲繋繋一馭夫六繋爲廏廏一僕夫六廏成校校有左右駑馬三良馬之數麗馬一圉八麗一師八師一趣馬八趣馬一馭夫天子十有二閒馬六種邦國六閒馬四種家四閒馬二種凡馬特居四之一

趣馬下士皁一人繋一馭夫則下士一人

春祭馬祖執駒夏祭先牧頒馬攻特秋祭馬社臧僕冬祭馬步獻馬講馭夫凡大祭祀朝覲防同毛馬而頒之飾幣馬執撲而從之凡賔客受其幣馬大喪飾遣車之馬及葬埋之田獵則帥驅逆之車凡將事於四海山川則飾黃駒凡國之使者共其幣馬凡軍事物馬而頒之等馭夫之祿宮中之稍食

攻特者駒之不可習者廋人攻之矣及成馬而不可習則校人攻之臧僕則簡馭者簡其臧亦簡其或不臧

趣馬掌贊正良馬而齊其飲食簡其六節掌駕說之頒辧四時之居治以聽馭夫

巫馬掌養疾馬而乘治之相醫而藥攻馬疾受財於校人馬死則使其賈粥之入其布於校人

牧師掌牧地皆有厲禁而頒之孟春焚牧中春通淫掌其政令凡田事贊焚萊

頒其地於牧人

廋人掌十有二閒之政敎以阜馬佚特敎駣攻駒及祭馬祖祭閒之先牧及執駒散馬耳圉馬正校人員選馬八尺以上爲龍七尺以上爲騋六尺以上爲馬

政以正之教以導之阜馬者養馬而阜之旣阜矣又佚特以蕃之旣蕃矣又教駣以成之攻駒則不可敎者及其未駣攻之也圉馬則成馬而圉之圉馬以校人執駒爲節也正其員使員稱馬數正其選使選惟其能小大異名使各從其類以待乘頒及以爲種

圉師掌敎圉人養馬春除蓐釁廏始牧夏庌馬冬獻馬射則充椹質茨墻則翦闔

次艸謂之茨詩曰墻有茨苫謂之闔以剉艸爲苫

圉人掌養馬芻牧之事以役圉師凡賔客喪紀牽馬而入陳廞馬亦如之

職方氏掌天下之圖以掌天下之地辧其邦國都鄙四夷八蠻七閩九貉五戎六狄之人民與其財用九谷六畜之數要周知其利害乃辧九州之國使同貫利掌天下之圖以掌天下之地則所掌非特圖也又掌其地焉

東南曰州其山鎭曰防稽其澤藪曰具區其川三江其浸五湖其利金錫竹箭其民二男五女其畜宜鳥獸其穀宜稻

正南曰荊州其山鎭曰衡山其澤藪曰云瞢其川江漢其浸潁湛其利丹銀齒革其民一男二女其畜宜鳥獸其穀宜稻

河南曰豫州其山鎭曰華山其澤藪曰圃田其川滎雒其浸波溠其利林漆絲枲其民二男三女其畜宜六擾其谷宜五種

正東曰靑州其山鎭曰沂山其澤藪曰望諸其川淮泗其浸沂沭其利蒲魚其民二男二女其畜宜雞狗其穀宜稻麥

河東曰兗州其山鎭曰岱山其澤藪曰大野其川河泲其浸盧維其利蒲魚其民二男三女其畜宜六擾其谷宜四種

正西曰雍州其山鎭曰嶽山其澤藪曰蒲其川涇汭其浸渭洛其利玉石其民三男二女其畜宜牛馬其穀宜黍稷

東北曰幽州其山鎭曰醫無閭其澤藪曰貕養其川河泲其浸菑時其利魚鹽其民一男三女其畜宜四擾其谷宜三種

河內曰冀州其山鎭曰霍山其澤藪曰楊紆其川漳其浸汾潞其利松柏其民五男三女其畜宜牛羊其穀宜黍稷

正北曰並州其山鎭曰恆山其澤藪曰昭余祁其川虖池嘔夷其浸淶易其利布帛其民二男三女其畜宜五擾其谷宜五種

乃辧九服之邦國方千里曰王畿其外方五百里曰侯服又其外方五百里曰甸服又其外方五百里曰男服又其外方五百里曰采服又其外方五百里曰衞服又其外方五百里曰蠻服又其外方五百里曰夷服又其外方五百里曰鎭服又其外方五百里曰藩服凡邦國千里封公以方五百里則四公方四百里則六侯方三百里則七伯方二百里則二十五子方百里則百男以周知天下

凡邦國小大相維王設其牧制其職各以其所能制其貢各以其所有王將巡守則戒於四方曰各修平乃守攷乃職事無敢不敬戒國有大刑及王之所行先道帥其屬而巡戒令王殷國亦如之

九州之序禹貢始於冀次以兗而終於雍職方始於次以荊而終於並者蓋禹貢言治水之序職方言逺近之序治水自帝都而始然後順水性所便自下而上故自兗至雍而止以逺近言之則周之化自北而南以南爲逺故關雎鵲巢之詩分爲二南漢廣亦言文王之道被於南國徳化所及以逺爲至故也始於州則以在東南次以荊則以荊在正南終於並則以並在正北先逺而後近也

土方氏掌土圭之灋以致日景以土地相宅而建邦國都鄙以辧土宜土化之灋而授任地者王巡守則樹王捨

懷方氏掌來逺方之民致方貢致逺物而送逆之達之以節治其委積館捨飲食

逆送之以爲之禮達之節使無畱難治其委積館捨飲食使有所資賴此所以懷之也

合方氏掌達天下之道路通其財利同其數器壹其度量除其怨惡同其好善

訓方氏掌道四方之政事與其上下之志誦四方之傳道正嵗則布而訓四方而觀新物

形方氏掌制邦國之地域而正其封疆無有華離之地使小國事大國大國比小國

華與爲國君削爪者華之同義

山師掌山林之名辧其物與其利害而頒之於邦國使致其珍異之物

稻人澤艸所生種之芒種所謂利有如此者非特中人用而已王孫滿曰夏之方有徳也鑄鼎象物百物而爲之備使民知神姦故民入川澤山林不逢不若魑魅魍魎莫能逢之所謂害有如此者非特毒物及螫噬之虫獸而已

川師掌川澤之名辧其物與其利害而頒之於邦國使致其珍異之物

邍師掌四方之地名辧其丘陵墳衍邍隰之名物之可以封邑者

匡人掌達灋則匡邦國而觀其慝使無敢反側以聽王命

撢人掌誦王志道國之政事以巡天下之邦國而語之使萬民和說而正王面

都司馬掌都之士庶子及其眾庶車馬兵甲之戒令以國灋掌其政學以聴國司馬家司馬亦如之

欽定四庫全書

周官新義卷十四

宋王安石撰

秋官一

惟王建國辧方正位體國經野設官分職以爲民極乃立秋官司寇使帥其屬而掌邦禁以佐王刑邦國刑官之屬大司寇卿一人小司寇中大夫二人士師下大夫四人鄕士上士八人中士十有六人旅下士三十有二人府六人史十有二人胥十有二人徒百有二十人遂士中士十有二人府六人史十有二人胥十有二人徒百有二十人

縣士中士三十有二人府八人史十有六人胥十有六人徒百有六十人

方士中士十有六人府八人史十有六人胥十有六人徒百有六十人

訝士中士八人府四人史八人胥八人徒八十人朝士中士六人府三人史六人胥六人徒六十人司民中士六人府三人史六人胥三人徒三十人司刑中士二人府一人史二人胥二人徒二十人司刺下士二人府一人史二人徒四人

司約下士二人府一人史二人徒四人

司盟下士二人府一人史二人徒四人

職金上士二人下士四人府二人史四人胥八人徒八十人司厲下士二人史一人徒十有二人

犬人下士二人府一人史二人賈四人徒十有六人司圜中士六人下士十有二人府三人史六人胥十有六人徒百有六十人

掌囚下士十有二人府六人史十有二人徒百有二十人

掌戮下士二人史一人徒十有二人

司中士二人下士十有二人府五人史十人胥二十人徒二百人

罪百有二十人

蠻百有二十人

閩百有二十人

夷百有二十人

貉百有二十人

布憲中士二人下士四人府二人史四人胥四人徒四十人禁殺戮下士二人史一人徒十有二人

禁暴氏下士六人史三人胥六人徒六十人

野廬氏下士六人胥十有二人徒百有二十人

蠟氏下士四人徒四十人

雍氏下士二人徒八人

萍氏下士二人徒八人

萍之浮物不沈溺又勝酒故掌國之水禁幾酒謹酒禁川遊者謂之萍氏

司寤氏下士二人徒八人

司烜氏下士六人徒十有二人

條狼氏下士六人胥六人徒六十人

修閭氏下士二人史一人徒十有二人

冥氏下士二人徒八人

庶氏下士一人徒四人

穴氏下士一人徒四人

翨氏下士二人徒八人

柞氏下士八人徒二十人

薙氏下士二人徒二十人

硩蔟氏下士一人徒二人

翦氏下士一人徒二人

赤犮氏下士一人徒二人

蟈氏下士一人徒二人

壺涿氏下士一人徒二人

庭氏下士一人徒二人

銜枚氏下士二人徒八人

伊耆氏下士一人徒二人

大行人中大夫二人小行人下大夫四人司儀上士八人中士十有六人行夫下士三十有二人府四人史八人胥八人徒八十人

環人中士四人史四人胥四人徒四十人

象胥每翟上士一人中士二人下士八人徒二十人掌客上士二人下士四人府一人史二人胥二人徒二十人

掌訝中士八人府二人史四人胥四人徒四十人掌交中士八人府二人史四人徒三十有二人

掌察四方中士八人史四人徒十有六人

掌貨賄下士十有六人史四人徒三十有二人

朝大夫每國上士二人下士四人府一人史二人庶子八人徒二十人

都則中士一人下士二人府一人史二人庶子四人徒八十人

都士中士二人下士四人府二人史四人胥四人徒四十人家士亦如之

大司寇之職掌建邦之三典以佐王刑邦國詰四方邦國刑之所加故曰刑邦國四方則有威讓之令有文告之辭布令陳辭而又不至則又增修於徳而已故曰詰四方

一曰刑新國用輕典二曰刑平國用中典三曰刑亂國用重典

刑新國用輕典則教化未明習俗未成以柔乂之也刑平國用中典則教化已明習俗已成以正直乂之也刑亂國用重典則頑昬暴悖不可教化以剛乂之也故書云惟敬五刑以成三徳

以五刑糾萬民一曰野刑上功糾力二曰軍刑上命糾守三曰鄕刑上徳糾孝四曰官刑上能糾職五曰國刑上願糾暴

野刑爲事故上功糾力力所以致功軍刑爲政故上命糾守守所以致命鄕刑爲教故上徳糾孝孝所以致徳官刑爲治故上能糾職職所以致能國刑刑也故上願糾暴失願而暴刑所取也然則刑無爲禮乎曰禮之施萬民者在教而已自野刑序之以至於國則與書序蠻夷猾夏寇賊姦宄同意

以圜土聚教罷民凡害人者寘之圜土而施職事焉以明刑恥之其能攺者反於中國不齒三年其不能攺而出圜土者殺

凡害人者謂有過失而麗於法者也其獄謂之圜土則有生養之意也其人謂之罷民則不自彊以禮故也施職事焉則使知自彊以明刑恥之則使知自好其能攺者反於中國不齒三年者寘之圜土外之於中國也故其能攺而反也謂之反於中國其收之也三讓而罰三罰而歸之圜土及與其能攺亦不可以一年而足故不齒三年三年無違則亦久矣於是以倫類序之其不能攺而出圜土者殺則上所以宥而教之至矣旣不能攺又逃焉殺之義也先王之於民也徳以教之禮以賓之仁以宥之義以制之善者怙焉不善者懼焉故居則易以治動則易以服

以兩造禁民訟入束矢於朝然後聽之以兩劑禁民獄入鈞金三日乃致於朝然後聽之

以兩造禁民訟者訟以兩造聽之而無所偏受則不直者自反而民訟禁矣入束矢於朝然後聽之者以束矢自明其直然後聽蓋不直則入其矢亦所以懲其不直以兩劑禁民獄者獄以兩劑聽之而無所偏信則不直者自反而民獄禁矣入鈞金三日乃致於朝然後聽之者以鈞金自明其不可變然後聽蓋不信則入其金亦所以懲不信獄必三日然後聽則重致民於獄也獄必以劑則訟至於獄無簡不聽非特劑而已舉劑以見類焉

以嘉石平罷民凡萬民之有罪過而未麗於灋而害於州裏者桎梏而坐諸嘉石役諸司空重罪旬有三日坐期役其次九日坐九月役其次七日坐七月役其次五日坐五月役其下罪三日坐三月役使州裏任之則宥而捨之

嘉合禮之善也以嘉石平罷民罷民不能自彊以禮故也萬民之有罪過而未麗於法而害於州裏者則司救所謂衺惡也凡害人者則司救所謂過失是也過失不謂之罪而得罪反重於衺惡則爲其已麗於法故也惟其過失是以未入於刑不虧其體而以圜土教之也衺惡謂之罪而得罪反輕於過失爲其未麗於法故也坐諸嘉石使自反焉且以恥之役諸司空則以彊其罷故也重罪旬有三日坐期役其次九日坐九月役其次七日坐七月役其次五日坐五月役其下罪三日坐三月役則報之各稱其罪之輕重使州裏任之則宥而捨之則無任者終不捨焉是乃所以使州裏相安也先王善是法以爲其刑人也不虧體其罰人也不虧財非特如此而已司空之役不可廢也與其徭平民而苦之孰若役此以安州裏之爲利也

以肺石達窮民凡逺近惸獨老幼之欲有復於上而其長弗達者立於肺石三日士聽其辭以告於上而罪其長肺之情憂其竅爲鼻以肺石達窮民則以其憂在內不能自達故也非此疾也不爲窮民以大僕觀之則欲其速達甚於遽令然而立於肺石三日然後聽則又惡民之凟其上民凟其上憒眊而不渫𨿽誠無告反不暇治矣

正月之吉始和布刑於邦國都鄙乃縣刑象之灋於象魏使萬民觀刑象挾日而斂之凡邦之大盟約涖其盟書而登之於天府大史內史司防及六官皆受其貳而藏之

凡邦之大盟約大司寇涖其盟書者刑一成而不可變盟約如之且違焉則刑所取也登之於天府者謹藏之也大史內史司防及六官皆貳而藏之者各以考事焉非特備失亡而已

凡諸侯之獄訟以邦典定之凡卿大夫之獄訟以邦灋斷之凡庶民之獄訟以邦成獘之

諸侯彊大其獄訟難定故言以邦典定之卿大夫親貴其獄訟難斷故言以邦法斷之若夫庶民患其情僞難獘而已故言以邦成獘之

大祭祀奉犬牲

犬金畜也秋官羞之則各從其類也因致其義焉奉不可變之義一於所事致其守禦以佐大事者大司寇之職也小司寇小祭祀奉犬牲士師刉珥奉犬牲與此同義所任有小大而已

若禋祀五帝則戒之日涖誓百官戒於百族

涖誓而戒焉則制百官百族於刑之中義也謂之禋祀則致意之精焉刑官佐王事上帝如斯而已天地二官不言禋則所以佐王事上帝有大於此者此無所事意不期精粗焉

及納亨前王祭之日亦如之奉其明水火凡朝覲防同前王大喪亦如之大軍旅涖戮於社凡邦之大事使其屬蹕

及納亨前王祭之日亦如之者於是也治官以宰制斟酌贊王而刑官先焉俾王從欲以治則刑先之故也司寇稱祭之日而宰稱祀則宰天官也故稱祀司寇秋官也制物之形焉故稱祭明水火之爲物潔而淸明之至也淸以察理之在我明以燭事之在物潔以革污穢而除之刑官所以格上帝於是爲至朝覲防同前王大喪亦如之則與大祭祀前王同義大軍旅涖戮於社則涖戮刑官之事也蹕者止人使毋敢幹焉刑官之事也小司寇國之大事使其屬蹕則事在國中而已大司寇邦之大事使其屬蹕則事之所在通國野焉

小司寇之職掌外朝之政以致萬民而詢焉一曰詢國危二曰詢國遷三曰詢立君其位王南鄕三公及州長百姓北面羣臣西面羣吏東面小司寇擯以敍進而問焉以眾輔志而獘謀

國危國遷立君大事也有疑焉則所謂大疑故致萬民而詢焉三公鄕老也上言三公中言州長下言百姓則鄕官皆在此矣上言萬民下言百姓則詢備矣其言百姓猶洪範之言庶人其言萬民則猶洪範之言庶民也百姓北面答君也三公及州長北面帥民也羣臣西面羣吏東面則左右其事而已民爲貴於是見矣小司寇擯以敍進而問焉以眾輔志而獘謀則以王志而輔之眾以眾謀爲稽而獘之於王也

以五刑聽萬民之獄訟附於刑用情訊之至於旬乃獘之讀書則用灋凡命夫命婦不躬坐獄訟凡王之同族有罪不卽市

以五刑聽萬民之獄訟者聽獄訟當知罪所麗故也知罪所麗則姦民有可刺之實不能以巧免愚民有可宥之情知所以出之焉附於刑用情訊之者旣得其情罪附於刑矣則用情訊之恐其惟從非從也至於旬乃獘之者愼用刑也與書要囚服念五六日至於旬時丕蔽要囚同義讀書則用法者獘其罪則讀其服罪之書讀其服罪之書則用法而已不以意爲輕重訊用情則民得自盡獘用法則吏無所肆焉凡命夫命婦不躬坐獄訟者貴貴也凡王之同族有罪不卽市者親親也貴貴親親如此而已豈以故撓法哉

以五聲聽獄訟求民情一曰辭聽二曰色聽三曰气聽四曰耳聽五曰目聽

聽獄訟求民情以訊鞫作其言因察其視聽气色以知其情僞故皆謂之聲焉言而色動气喪視聽失則其僞可知也然皆以辭爲主辭窮而情得矣故五聲以辭爲先气色耳目次之

以八辟麗邦灋附刑罰一曰議親之辟二曰議故之辟三曰議賢之辟四曰議能之辟五曰議功之辟六曰議貴之辟七曰議勤之辟八曰議賓之辟

出命制節以治人罪謂之辟八辟有議則非制於法而已故稱辟焉王所以馭萬民者有八統故其用刑有八辟麗邦法附刑罰則若今律稱在八議者亦稱定行之律也謂之議則刑誅赦宥未定也然以臯陶爲士瞽瞍殺人而舜不敢赦則其議之大槪可知矣

以三刺斷庶民獄訟之中一曰訊羣臣二曰訊羣吏三曰訊萬民聽民之所刺宥以施上服下服之刑

聽民之所刺宥以施上服下服之刑則刺宥聽命而已訊羣臣訊羣吏則臣吏能循民志而達之者也

及大比登民數自生齒以上登於天府內史司防冡宰貳之以制國用

及大比登民數自生齒以上登於天府者生齒則有食之端有食之端則將任之以職故自生齒以上登其數登於天府則寶而藏之內史司防冡宰貳之以制國用者國用以賦斂制之賦斂多寡以民制之故也

小祭祀奉犬牲凡禋祀五帝實鑊水納亨亦如之曰以木爨火亨飪也實鑊水則濟以木爨火之事而成之秋官之屬也

大賓客前王而辟後世子之喪亦如之小師涖戮凡國之大事使其屬蹕孟冬祀司民獻民數於王王拜受之以圖國用而進退之

內史司防冡宰制國用王圖國用而進退之者圖圖其大計制事爲之制𨿽事爲之制而進退之則斷於王焉言圖制國用於此則民之犯刑以其貧而已民之貧以上賦斂之多而已賦斂之多以不知圖國用制之而已

嵗終則令羣士計獄獘訟登中於天府正嵗帥其屬而觀刑象令以木鐸曰不用灋者國有常刑令羣士乃宣布於四方憲刑禁乃命其屬入防乃致事

中獄訟之中中言事實之書也天府謂之治中告天謂之升中與此同義

士師之職掌國之五禁之灋以左右刑罰一曰宮禁二曰官禁三曰國禁四曰野禁五曰軍禁皆以木鐸徇之於朝書而縣於門閭

五禁之法以左右刑罰爲以五禁左右之五刑自野以及國而五禁自宮以及軍則禁欲其毋犯而已此其所以異於刑也

以五戒先後刑罰毋使罪麗於民一曰誓用之於軍旅二曰誥用之於防同三曰禁用諸田役四曰糾用諸國中五曰憲用諸都鄙

以五戒先後刑罰者以刑罰爲中以五戒先後之若盤庚上篇則以誥先之也若盤庚下篇則以誥後之也誓誥則若湯誓之於伐桀洛誥之於營周爲一事施一時而已故曰用之於軍旅用之於防同禁糾憲則所用非特一事一時故曰用諸田役用諸國中用諸都鄙毋使罪麗於民則軍旅爲大防同次之田役次之國中都鄙則戒之於無事之時先國中後都鄙與五禁先近後逺同義

掌鄕合州黨族閭比之聨與其民人之什伍使之相安相受以比追胥之事以施刑罰慶賞

掌鄕合州黨族閭比之聨與其民人之什伍者以比合比以伍合伍使之相聨也使之相安相受以比追胥之事以施刑罰慶賞者去其害人者則使之相安使州裏任焉而捨之則使之相受相安相受然後可以比追胥之事以施刑罰慶賞則廢事者施刑罰有功者施慶賞士師掌刑使之相安而已若夫使之相保則有教存焉非士師所及也

掌官中之政令察獄訟之辭以詔司寇斷獄獘訟致邦令

掌官中之政令者其政令施於其官府之中而已致邦令者有邦令則致之於官府邦國都鄙也

掌士之八成一曰邦汋二曰邦賊三曰邦諜四曰犯邦令五曰撟邦令六曰爲邦盜七曰爲邦朋八曰爲邦誣邦汋汋邦事輕重緩急所在而爲鄕背出入者也邦賊則是爲邦賊而已爲邦盜則是爲邦盜者也非邦盜而已亂之初生以有邦汋邦汋之不治失政刑矣宄自內作而爲賊姦自外來而爲諜固其所也賊諜爲害大矣然未如犯邦令之甚令不行則其害非止賊諜犯邦令之不治則撟邦令者至焉撟邦令之不治則爲邦盜者至焉易所謂上慢下暴盜思伐之者也然爲邦盜者中無主不至爲邦朋爲邦誣則盜之所主也邦朋非邦誣不立則邦誣非邦朋不成惡直醜正相與爲比守正特立之士不容於時而有大物者無與昭姦此綱紀所以壞大盜所以作然不知禍本在此而以危亡爲兢兢亦難以祈無事矣故事之八成其序如此

若邦凶荒則以荒辯之灋治之令移民通財糾守緩刑有移民通財糾守緩刑之事則因有辯矣故有荒辯之法焉大行人言若國凶荒令賙委之則令諸侯相賙委故言國小司寇言若邦凶荒以荒辯之法治之則凶荒徧邦然後以荒辯之法治之故言邦荒政無糾守而有去幾今此無去幾而有糾守王責諸侯以守故可以去幾邦國爲王守則有糾守而已

凡以財獄訟者正之以傅別約劑

以此正獄訟則民知無傅別約劑之不可治皆無敢苟簡於其始訟之所由省也孔子聽訟吾猶人也故於訟欲作事謀始始之不謀及其卒也𨿽聖人亦末如之何矣

若祭勝國之社稷則爲之屍

滅亡刑之類也

王燕出入則前驅而辟祀五帝則沃屍及王盥洎鑊水洎鑊水者續司寇之事而終之

凡刉珥則奉犬牲諸侯爲賓則帥其屬而蹕於王宮大喪亦如之

大小司寇使其屬則弗親蹕也士師帥其屬則親蹕矣大司寇蹕邦事小司寇蹕國事故士師蹕王宮而已

大師帥其屬而禁逆軍旅者與犯師禁者而戮之嵗終則令正要防正歳帥其屬而憲禁令於國及郊野𨿽大師然然所禁而戮非但大師也

欽定四庫全書

周官新義卷十五

宋王安石撰

秋官二

鄕士掌國中各掌其鄕之民數而紏戒之聽其獄訟察其辭辧其獄訟異其死刑之罪而要之旬而職聽於朝司宼聽之斷其獄獘其訟於朝羣士司刑皆在各麗其法以議獄訟獄訟成士師受中協日刑殺肆之三日若欲免之則王防其期大祭祀大喪紀大軍旅大賔客則各掌其鄕之禁令帥其屬夾道而蹕三公若有邦事則爲之前驅而辟其喪亦如之凡國有大事則戮其犯命者

遂士掌四郊各掌其遂之民數而紏其戒令聽其獄訟察其辭辧其獄訟異其死刑之罪而要之二旬而職聽於朝司寇聽之斷其獄獘其訟於朝羣士司刑皆在各麗其法以議獄訟獄訟成士師受中協日就郊而刑殺各於其遂肆之三日若欲免之則王令三公防其期若邦有大事聚眾庶則各掌其遂之禁令帥其屬而蹕六卿若有邦事則爲之前驅而辟其喪亦如之凡郊有大事則戮其犯命者

縣士掌野各掌其縣之民數紏其戒令而聽其獄訟察其辭辧其獄訟異其死刑之罪而要之三旬而職聽於朝司宼聽之斷其獄獘其訟於朝羣士司刑皆在各麗其法以議獄訟獄訟成士師受中協日刑殺各就其縣肆之三日若欲免之則王命六卿防其期若邦有大役聚眾庶則各掌其縣之禁令若大夫有邦事則爲之前驅而辟其喪亦如之凡野有大事則戮其犯命者鄕士掌國中各掌其鄕之民數者通掌國中而分掌其鄕焉鄭氏謂鄕士八人四人而分掌三鄕也遂士掌四郊而各掌其遂之民數者通掌四郊而分掌其遂也縣士掌野而各掌其縣之民數者通掌野而分掌其縣也所謂四郊非鄕地所謂野非遂地蓋所謂公邑之在郊野者焉而於鄕士言紏戒之遂士縣士言紏其戒令者鄕治詳故鄕士不特紏之而已又戒焉縣遂治略故遂士縣士無所戒也違其遂縣吏之戒令則紏之而已異其死刑之罪而要之者死刑之罪定而又要之若今責伏辧矣鄕士旬而職聽於朝者愼用刑故也遂士二旬縣士三旬則以逺也羣士司刑皆在各麗其法以議獄訟者羣士司刑各有所掌若司刑掌五刑之法司刺掌三刺三赦三宥之法又或掌官法或掌官成或掌官常故各麗其法也士師受中協日刑殺者獄訟成而上其中於士師士師受之然後協日刑殺也鄕士刑殺不言所就以縣士遂士推之就國中明矣鄕士若欲免之則王防其期者王親防其期聽而議之也遂士王令三公防其期縣士王命六卿防其期則逺故也六卿言命三公言令則六卿任事王親命之而已三公尊不任事書命以令焉鄕士三公有邦事則爲之前驅而辟遂士六卿有邦事則爲之前驅而辟縣士大夫有邦事則爲之前驅而辟爲尊者辟行人使避也公卿大夫教治政事所自出非刑官先而辟焉則有所不行其喪亦如之者則喪終事也

方士掌都家聽其獄訟之辭辧其死刑之罪而要之三月而上獄訟於國

方士三月而上獄訟於國鄭氏謂變朝言國以其自有君異之也

司冦聽其成於朝羣士司刑皆在各麗其法以議獄訟獄訟成士師受中書其刑殺之成與其聽獄訟者凡都家之大事聚眾庶則各掌其方之禁令

司冦聽其成於朝則獄訟成而後上於國也旣成而後上於國而於羣士司刑麗法以議又言獄訟成者前所謂成都家聽斷之成也後所謂成司冦羣士司刑聽議之成也書其刑殺之成與其聽訟獄者鄭氏謂備反復有失實者

以時修其縣法若嵗終則省之而誅賞焉凡都家之士所上治則主之

以時修其縣法若嵗終則省之而誅賞焉者省蓋巡而視之與省方同義鄭氏謂縣法縣師之職也方士嵗時修此法嵗終則又省之而誅賞焉

訝士掌四方之獄訟諭罪刑於邦國凡四方之有治於士者造焉四方有亂獄則往而成之邦有賔客則與行人送逆之入於國則爲之前驅而辟野亦如之居館則帥其屬而爲之蹕誅戮暴客者客出入則道之有治則贊之凡邦之大事聚眾庶則讀其誓禁

訝士掌四方之獄訟故邦有賔客則與行人送逆之入於國則爲之前驅而辟野亦如之居館則帥其屬而爲之蹕也

朝士掌建邦外朝之法左九棘孤卿大夫位焉羣士在其後右九棘公侯伯子男位焉羣吏在其後而三槐三公位焉州長眾庶在其後左嘉石平罷民焉右肺石達窮民焉

右公侯伯子男尊故也羣吏在其後則外朝聽獄獘訟之朝也故治事者在焉面三公位焉州長眾庶在其後則答王故也棘之爲木也其華白義行之發也其實赤事功之就也束在外所以待事也槐之爲木也其華黃中徳之暢也其實至道之復也文在中含章之義也右窮民則不傲無告故右焉司士以正朝儀之位辧貴賤之等爲職故其序朝位先尊後卑朝士以掌建外朝之法爲職故其序朝位先卑後尊先卑後尊則先法之所制者

帥其屬而以鞭呼趨且辟禁慢朝錯立族談者

以鞭呼趨且辟呼朝者使趨焉又爲之辟也呼趨則戒以肅辟則使人避焉禁慢朝錯立族談者朝當如此故孔子在朝廷便便言惟謹爾孟子不逾階而揖不歷位而言

凡得獲貨賄人民六畜者委於朝告於士旬而舉之大者公之小者庻民私之

易得曰得難得曰獲獲伺度而得之也人民在貨賄之後蓋奴虜之亡者市民所防伺察者眾故曰獲貨賄六畜其亡必得故曰得舉之民無私焉則亦市之爲治欲民不以無故得利也三日而舉之則民所防也其求宜速朝之所委則亡不必得故小者使民私焉使民私焉則亦朝之爲治欲不盡利以遺民也求者或逺則待之宜緩故旬而舉之市不言獲人民則市之所防幾察者眾非亡民所赴也

凡士之治有期日國中一旬郊二旬野三旬都三月邦國期期內之治聽期外不聽

民之所急宜以時治苟爲不急又在期外亦可以已矣夫獄訟追證無罪之民豫受其獘則其不急豈可長哉

凡有責者有判書以治則聽

有判書以治則聽者以責與人必使有判書其扺冒而訟有判書則爲之聽治焉

凡民同貨財者令以國法行之犯令者刑罰之

凡民同貨財者令以國法行之犯令者刑罰之者刑罰其犯令者而已不誅同財之人也若貨不出於闗而舉其貨罰其人所謂國法也二人同財而一人犯此令則並舉其貨焉是爲令以國法行之若夫罰則施犯令者一人而已

凡屬責者以其地傅而聽其辭

以責屬人必使有傅傅必有地著其相抵冒而訟以其地傅來乃爲之聽治屬責而無傅有傳而無地著不知所在不可追證則弗聽也

凡盜賊軍鄕邑及家人殺之無罪凡報仇讎者書於士殺之無罪若邦凶荒札喪宼戎之故則令邦國都家縣鄙慮刑貶

軍謂眾攻圍鄕邑及家則人得殺之仇讐之罪已書於士而得則士之所殺也已書於士而不得則罪不嫌於不明故許之専殺也思患曰慮慮刑則非特緩刑而已若荒政除盜賊費誓無餘刑非殺則以災宼之故有加急焉故令慮以制之慮貶則用財當貶於平時然欲適宜則亦不可以無慮也

司民掌登萬民之數自生齒以上皆書於版辧其國中與其都鄙及其郊野異其男女嵗登下其死生及三年大比以萬民之數詔司冦司冦及孟冬祀司民之日獻其數於王王拜受之登於天府內史司防冡宰貳之以贊王治

於小司寇言內史司防冢宰貳民數制國用王受民數圖國用而進退之而於司民云內史司防冢宰貳之以贊王治者司民掌民數之官也生齒之不蕃至於具禍以燼則以王無陪無卿無義治之非特爲貧故也

司刑掌五刑之法以麗萬民之罪墨罪五百劓罪五百宮罪五百刖罪五百殺罪五百若司宼斷獄獘訟則以五刑之法詔刑罰而以辧罪之輕重

先王之懲民也以讓爲不足然後罰以罰爲不足然後獄之圜土役之司空以獄而役之爲不足然後墨以墨爲不足然後劓以劓爲不足然後宮以宮爲不足然後刖以刖爲不足然後殺墨劓宮刖殺棄人之刑也以殺爲不足則又有奴其父母妻子者奴其父母妻子非刑之正也故不列於此

司刺掌三刺三宥三赦之法以贊司宼聽獄訟壹刺曰訊羣臣再刺曰訊羣吏三刺曰訊萬民壹宥曰不識再宥曰過失三宥曰遺忘壹赦曰防弱再赦曰老旄三赦曰憃愚以此三法者求民情斷民中而施上服下服之罪然後刑殺

不識過失遺忘致愼則或可以免焉故宥之而已防弱老旄憃愚則非人之能爲也故赦之憃愚憃而愚也孔子曰古之愚也直今之愚也詐而已所謂憃愚則異乎今之愚矣蓋愚而非憃防而不弱老而不旄則不在所赦矣以此三法者求民情斷民中而施上服下服之罪然後刑殺者罪在所刺則下刑有適重而上服罪在所宥則上刑有適輕而下服以三法者求民情然後斷民中斷民中然後施罪施罪定矣然後刑殺若在所赦則赦之矣

司約掌邦國及萬民之約劑治神之約爲上治民之約次之治地之約次之治功之約次之治器之約次之治摯之約次之

治神之約謂若魯用郊之屬治民之約謂若分衛以士族之屬治地之約謂若取於相土之東都以防王搜之屬治功之約謂若虢叔虢仲勲在王室藏在盟府之屬治器之約謂若魯得用四代之器之屬治摯之約謂若公孫黒使彊委禽之屬凡此諸治皆有許與之約焉不信而訟則司約掌之

凡大約劑書於宗彜小約劑書於丹圖若有訟者則珥而辟藏其不信者服墨刑若大亂則六官辟藏其不信者殺

珥而辟藏重其事六官辟藏則以盟約六官皆受其貳藏之故也

司盟掌盟載之法凡邦國有疑防同則掌其盟約之載及其禮儀北面詔明神旣盟則貳之盟萬民之犯命者詛其不信者亦如之凡民之有約劑者其貳在司盟有獄訟者則使之盟詛凡盟詛各以其地域之眾庶共其牲而致焉旣盟則爲司盟共祈酒脯

謂之明神則宜鄕明者也故北面詔之質於明神以相要者民之所不免也先王因以覆盟詛爲大戮而躬信畏以先之至其成俗盟邦國不協與民之犯命而詛其不信者有獄訟者使之盟詛弭亂息爭豈小補哉及後世王迹熄慢神誣人實倍其上神亦旣厭莫之顧省則區區牲血酒脯不足以勝背誕之眾矣蓋治有本末本之不圖無事於末故君子屢盟詩以爲亂是用長鄭伯詛射頴攷叔者傳以爲失政刑矣

職金掌凡金玉錫石丹靑之戒令受其入徵者辧其物之惡與其數量楬而璽之入其金錫於爲兵器之府入其玉石丹靑於守藏之府入其要掌受士之金罰貨罰入於司兵旅於上帝則共其金版饗諸侯亦如之凡國有大故而用金石則掌其令

士之金罰蓋所謂金作贖刑而司寇無金贖之法或者掌貨賄有焉

司厲掌盜賊之任器貨賄辧其物皆有數量賈而楬之入於司兵其奴男子入於罪女子入於舂槀凡有爵者與七十者與未齓者皆不爲奴

其奴男子入於罪則爲民焉女子入於舂槀則以役舂人槀人之事凡有爵者七十者與未齓者皆不爲奴則鄭氏謂奴從坐沒入縣官者是也蓋盜賊之罪有殺不足以懲之者所謂無餘刑非殺也

犬人掌犬牲凡祭祀共犬牲用牷物伏瘞亦如之凡幾珥沈辜用駹可也凡相犬牽犬者屬焉掌其政治犬人掌犬牲而凡相犬牽犬者屬焉掌其政治則並掌田犬矣鄭氏謂伏伏犬以車轢之瘞地祭也

司圜掌收教罷民凡害人者弗使冠飾而加明刑焉任之以事而收教之能攺者上罪三年而捨中罪二年而舍下罪一年而捨其不能攺而出圜土者殺𨿽出三年不齒凡圜土之刑人也不虧體其罰人也不虧財司寇謂之聚教而司圜謂之收教則致其詳焉

掌囚掌守盜賊凡囚者上罪梏拲而桎中罪桎梏下罪梏王之同族拲有爵者桎以待獘罪及刑殺告刑於王奉而適朝士加明梏以適市而刑殺之凡有爵者與王之同族奉而適甸師氏以待刑殺

掌囚凡囚皆守焉而特言盜賊者盜賊必囚而守之故也梏在脰桎在足拲在手左氏傳子蕩以弓梏華弱於朝則梏在脰明矣明梏著其罪於梏猶明刑也

掌戮掌斬殺賊諜而搏之凡殺其親者焚之殺王之親者辜之凡殺人者踣諸市肆之三日刑盜於市凡罪之麗於法者亦如之惟王之同族與有爵者殺之於甸師氏凡軍旅田役斬殺刑戮亦如之

斬殺賊諜而搏之者已得則斬殺之未得則搏之凡殺其親者焚之者賊仁莫甚焉故也殺王之親者辜之者賊義莫甚焉故也刑盜於市凡罪之麗於法者亦如之者所謂刑人於市非特於眾棄之亦以人之犯刑皆以趨利爲本正以趨利犯刑則惟盜而已故特言刑盜於市也

墨者使守門劓者使守闗宮者使守內刖者使守囿髠者使守積

墨者使守門劓者使守闗皆無妨無禁禦故也劓罪重故逺之刖者使守囿則妨於禁禦可使牧禽獸而已髠者使守積則王族無宮髠之而已使守積積在隠故也

司掌五之法辧其物而掌其政令帥其民而搏盜賊役國中之辱事爲百官積任器凡囚執人之事邦有祭祀賔客喪紀之事則役其煩辱之事掌帥四翟之使之皆服其邦之服執其邦之兵守王宮與野捨之厲禁

罪掌役百官府與凡有守者掌使令之小事凡封國若家牛助爲牽徬其守王宮與其厲禁者如蠻之事蠻掌役校人養馬其在王宮者執其國之兵以守王宮在野外則守厲禁

閩掌役畜養鳥而阜蕃教擾之掌子則取焉掌役畜養鳥役於掌畜也

夷掌役牧人養牛馬與鳥言其守王宮者與其守厲禁者如蠻之事

貉掌役服不氏而養獸而教擾之掌與獸言其守王宮者與其守厲禁者如蠻之事

不言阜蕃猛獸非阜蕃之物

布憲掌憲邦之刑禁正月之吉執旌節以宣布於四方而憲邦之刑禁以詰四方邦國及其都鄙逹於四海凡邦之大事合眾庶則以刑禁號令

宣布於四方者以宣布故言四方與詩四方於宣同義以詰四方邦國及其都鄙則詰及邦國之都鄙非特邦國而已達於四海則四方之逺極於四海凡邦之大事合眾庶則以刑禁號令謂於邦有大事鄕合州黨族閭比之聨與其民人之什伍則以刑禁號令焉

禁殺戮掌司斬殺戮者凡傷人見血而不以告者攘獄者遏訟者以告而誅之

掌司斬殺戮者謂非以法斬殺戮者司之以告而誅之也傷人見血而不以告者攘獄者遏訟者謂有司宜告而不以告宜授而攘遏之見傷而不自言與獄訟而見攘遏非善良則窮弱侵善良抑窮弱刑禁所爲設也

禁暴氏掌禁庶民之亂暴力正者撟誣犯禁者作言語而不信者以告而誅之凡國聚眾庶則戮其犯禁者以徇凡奚聚而出入者則司牧之戮其犯禁者

力正謂人言不可聽不可從以力正之使聽而從焉士昏禮曰父西面戒之必有正焉與此正同義政之不明也以下之難知政之不行也以下之難制撟誣作言語而不信下之難知者也暴亂力正犯禁下之難制者也上之所誅於是爲急誅庶民如此則自上可知矣

野廬氏掌達國道路至於四畿比國郊及野之道路宿息井樹若有賔客則令守塗地之人聚之有相翔者誅之凡道路之舟車轚互者敍而行之凡有節者及有爵者至則爲之辟禁野之橫行徑逾者凡國之大事比修除道路者掌凡道禁邦之大師則令掃道路且以幾禁行作不時者不物者

三十里有宿宿有路室所謂宿也十里有廬廬有飲食所謂息也橫行謂不由道徑徑逾謂不由橋梁國之大事則在國中而已邦之大師則通國野焉

蠟氏掌除骴凡國之大祭祀令州裏除不蠲禁刑者任人及凶服者以及郊野大師大賔客亦如之若有死於道路者則令埋而置楬焉書其日月焉縣其衣服任器於有地之官以待其人掌凡國之骴禁

任人謂司圜任之以事之人大賔客亦令州裏除不蠲禁刑者任人及凶服者以及郊野則承事如祭有齊敬之心焉

雍氏掌溝瀆澮池之禁凡害於國稼者春令爲阱擭溝瀆之利於民者秋令塞阱杜擭

害於國稼謂害國及稼不言野而言稼蓋野之禁惟稼而已

禁山之爲苑澤之沈者

沈酖也禁山之爲苑不使民専利禁澤之沈者惡其所害眾

萍民掌國之水禁幾酒謹酒禁川遊者

幾酒防察其不節也謹酒謹制其無度也

司寤氏掌夜時以星分夜以詔夜士夜禁禦晨行者禁宵行者夜遊者

詩曰肅肅宵徵抱衾與稠則宵非中夜矣詩曰夜如何其夜鄕晨則自宵以至於晨皆所謂夜時禦晨行者則禦使須明而行禁宵行者則禁之使止也禁夜逰者則逰非其時𨿽不行亦禁焉

司烜氏掌以夫遂取明火於日以鑑取明水於月以共祭祀之明齍明燭共明水凡邦之大事共墳燭庭燎中春以木鐸修火禁於國中軍旅修火禁邦若屋誅則爲明竁焉

明燭以明火爲燭明齍以明水爲齍鄭氏謂取火於日取水於月欲得陰陽之潔气也墳燭大燭屋誅蓋舉家得罪而誅者也明竁蓋楬其罪於竁上若明刑明梏

條狼氏掌執鞭以趨辟王出入則八人夾道公則六人侯伯則四人子男則二人凡誓執鞭以趨於前且命之誓僕右曰殺誓馭曰車轘誓大夫曰敢不闗鞭五百誓師曰三百誓邦之大史曰殺小史曰墨

掌執鞭趨以辟者趨而避也條狼主誓者掌辟之官以禁止爲事故也誓僕右者爲僕爲右誓其屬也誓馭者爲馭誓其屬也僕右曰殺馭曰車轘則軍旅之事僕右之政當如此誓大夫曰敢不闗鞭五百則大夫不掌軍政當豫聞而已故誓之事曰敢不闗誓之刑曰鞭五百師誓其屬曰三百則所誓樂人而已大史曰殺則大軍旅抱天時從焉誓其屬不可以不嚴小史曰墨則佐大史而已於大史曰邦之大史則明此所爲誓皆王宮於史稱邦則師以上皆可知也

修閭氏掌比國中宿互者與其國粥而比其追胥者而賞罰之禁徑逾者與以兵革趨行者與馳騁於國中者邦有故則令守其閭互惟執節者不幾

國粥謂行粥物於國中者市官所不治故修閭氏比之不言禁橫行則國中故也

冥氏掌設弧張爲阱擭以攻猛獸以靈鼓之若得其獸則獻其皮革齒須備

設弧以射之設張以伺之爲阱擭以陷之以靈鼓之則使趨所陷焉

庶氏掌除毒蠱以攻說禬之嘉艸攻之凡蠱則令之比之

以攻說禬之則用祝焉以嘉艸攻之則用藥焉

穴氏掌攻蟄獸各以其物火之以時獻其珍異皮革翨氏掌攻猛鳥各以其物爲媒而椅之以時獻其羽翮各以其物爲媒而椅之者媒之以其類也攻猛鳥以除人物之害焉非特利其羽翮而已孟子曰鳥獸之害人者消然後人得平土而居之

柞氏掌攻艸木及林麓夏日至令刋陽木而火之冬日至令剝陰木而水之若欲其化也則春秋變其水火凡攻木者掌其政令

薙氏掌殺艸春始生而萌之夏日至而夷之秋繩而芟之冬日至而耜之若欲其化也則以水火變之掌凡殺艸之政令

春始生而萌之則始生而夷之不能使其不生故萌之而弗治焉夏日至而夷之則生气極矣於是乎可夷秋繩而芟之則夷而又生生而芟之也冬日至則生气復之時於是耜之則不復生矣若欲其化也則以水火變之者月令所謂燒薙行水也於是艸化焉鄭氏謂含實曰繩蓋以繩爲

硩蔟氏掌覆夭鳥之巢以方書十日之號十有二辰之號十有二月之號十有二嵗之號二十有八星之號縣其巢上則去之

蓋日辰月嵗星之神凡有气形者制焉故書其號焉可以勝天

翦氏掌除蠧物以攻禜攻之以莽艸燻之凡庶蠱之事赤友氏掌除墻屋以蜃炭攻之以灰灑毒之凡隙屋除其貍蠱

貍蠱亦有害人者故除之

蟈氏掌去鼃黽焚牡蘜以灰灑之則死以其煙被之則凡水虫無聲

去鼃黽使水虫無聲亦置官者養至尊具官備物焉且先王之齋去樂以致一方是時也虫之怒鳴安可以弗除除則宜有掌之者矣

壺氏掌除水虫以炮土之鼓之以焚石投之若欲殺其神則以牡橭午貫象齒而沈之則其神死淵爲陵除水虫殺淵神爲其有害人者今南方有所謂淵神者民犯之能出爲祟

庭氏掌射國中之夭鳥若不見其鳥獸則以救日之弓與救月之矢射之若神也則以大陰之弓與枉矢射之鳥獸言夜射則神以晝射矣嘗用此救日月焉故其精气足以勝天鄭氏謂太陰之弓救月者也枉矢救日者也

銜枚氏掌司國之大祭祀令禁無囂軍旅田役令銜枚禁嘂呼嘆鳴於國中者行歌哭於國中之道者伊耆氏掌國之大祭祀共其杖咸軍旅授有爵者杖共王之齒杖

杖咸鄭氏謂去杖以函盛之旣事乃受共王之齒杖鄭氏謂王所以賜老者之杖惟大祭祀共杖函蓋非大祭祀則杖於朝者弗豫焉

欽定四庫全書

周官新義卷十六

宋王安石撰

秋官三

大行人掌大賔之禮及大客之儀以親諸侯春朝諸侯而圖天下之事秋覲以比邦國之功夏宗以陳天下之謨冬遇以協諸侯之慮時會以發四方之禁殷同以施天下之政時聘以結諸侯之好殷覜以除邦國之慝間問以諭諸侯之志歸脤以交諸侯之福賀慶以贊諸侯之喜致禬以補諸侯之烖

冬遇所協之慮時聘所結之好間問所諭之志歸脤所交之福賀慶所贊之喜致禬所補之烖邦國之君而已故稱諸侯秋覲所比之功殷覜所除之慝臣民豫焉非特諸侯故稱邦國時會所發之禁非特一國故稱四方春朝所圖之事夏宗所陳之謨殷同所施之政非特一方故稱天下慮慮患也圖謀事也謀成焉謂之謀事成焉謂之功諸侯之慮協然後天下之事可圖天下之事可圖然後天下之謨成而可陳謨成而可陳然後邦國之功成而可比先事後功功以成事故也先謨後慮終則有始故也慝陰姦也故除之以殷覜而已言歸脤而不及膰則膰有事而執焉因以賜之非大行人之所歸也言致禬而不及弔言禬而弔可知也言諸侯而不言兄弟則兄弟乃大宗伯以禮親焉大行人親諸侯而已惟春朝圖事不言以則春朝朝禮之正非適爲圖事也

以九儀辧諸侯之命等諸臣之爵以同邦國之禮而待其賔客上公之禮執桓圭九寸繅借九寸冕服九章建常九斿樊纓九就貳車九乘介九人禮九牢其朝位賔主之間九十步立當車軹擯者五人廟中將幣三享王禮再祼而酢饗禮九獻食禮九舉岀入五積三問三勞諸侯之禮執信圭七寸繅借七寸冕服七章建常七斿樊纓七就貳車七乘介七人禮七牢朝位賔主之間七十步立當前疾擯者四人廟中將幣三享王禮壹祼而酢饗禮七獻食禮七舉岀入四積再問再勞諸伯執躬圭其他皆如諸侯之禮諸子執谷璧五寸繅借五寸冕服五章建常五斿樊纓五就貳車五乘介五人禮五牢朝位賔主之間五十步立當車衡擯者三人廟中將幣三享王禮壹祼不酢饗禮五獻食禮五舉岀入三積壹問壹勞諸男執蒲璧其他皆如諸子之禮凡大國之孤執皮帛以繼小國之君岀入三積不問壹勞朝位當車前不交擯廟中無相以酒禮之其他皆眡小國之君凡諸侯之卿其禮各下其君二等以下及其大夫士皆如之三公八命出封加一命則謂之上公自上公以下皆謂之建常所建斿數不同而皆象其道故也上公朝位賔主之間九十步立當車軹擯者五人侯伯朝位賔主之間七十步立當前疾擯者四人子男朝位賔主之間五十步立當車衡擯者三人則尊者舒而縟卑者慼而略故也王禮再祼一祼而酢則祼賔而酢王也一祼不酢則有禮而無報爲若不敢當焉卑故也饗禮九獻七獻五獻則主於飲故以獻爲節食禮九舉七舉五舉則主於食故以舉爲節大國之孤朝位當車前不交擯廟中無相則彌蹙而略矣以酒禮之則祼如祭祀非禮人君弗用也

邦畿方千里其外方五百里謂之侯服嵗壹見其貢祀物又其外方五百里謂之甸服二嵗壹見其貢嬪物又其外方五百里謂之男服三嵗壹見其貢噐物又其外方五百里謂之采服四嵗壹見其貢服物又其外方五百里謂之衞服五嵗壹見其貢材物又其外方五百里謂之要服六嵗壹見其貢貨物九州之外謂之蕃國世壹見各以其所貴寶爲摯

謂之服謂之蕃國人爲之名而已人爲之名故可謂之蠻服亦可以謂之要服可謂之夷鎭蕃服亦可謂之蕃國而與夏服異名也

王之所以撫邦國諸侯者嵗徧存三嵗徧覜五嵗徧省七嵗屬象胥諭言語協辭命九嵗屬瞽史諭書名聽聲音十有一嵗逹瑞節同度量成牢禮同數噐修灋則十有二嵗王巡守殷國

嵗徧存使問而存之也三嵗徧覜使問而視之也五嵗徧省使巡而察之七嵗屬象胥諭言語協辭命者象胥主譯其言譯其言然後言語可諭言語可諭然後辭命可協也九嵗屬瞽史諭書名聽聲音者瞽主樂史主書諭書名故屬史聽聲音故屬瞽諭之聽之則亦協之而已或言協或言聽諭相也先瞽而後聲音後史而先書名則明聲音書名無所先後十有一嵗逹瑞節同度量成牢禮同數噐修灋則者瑞節所以逹四方而交之度量所以同四方而一之以交之也故成其牢禮以一之也故同其數噐則尊卑異數貴賤異用而同乎王之所制道有升降禮有損益則王之所制宜以時修之修灋則爲是故也言語辭命以聲音書名爲本書名聲音以度量灋則爲主度量灋則王之所制也書名𨿽未之有可以義制聲音𨿽未之有可以理作故王所以一天下始於言語辭命中於書名聲音終於度量灋則十有二嵗王巡守殷國則親岀而省焉或巡守或殷國其岀而省焉一也及夫世防道失道徳之意毀於書名之不逹禮樂之數熄於度量之不存則先王所以諭而同之可謂知要矣

凡諸侯之王事辧其位正其等協其禮賔而見之若有大喪則詔相諸侯之禮若有四方之大事則受其幣聽其辭凡諸侯之邦交嵗相問也殷相聘也世相朝也曰凡諸侯之邦交嵗相問也殷相聘也世相朝也者諸侯睦則王室無事矣

小行人掌邦國賔客之禮籍以待四方之使者令諸侯春入貢秋獻功王親受之各以其國之籍禮之

令諸侯春入貢則朝正之時也秋獻功則嵗成之時也各以其國之籍禮之則嘗所以禮之國各籍焉以爲故常左氏傳曰非禮也勿籍

凡諸侯入王則逆勞於畿及郊勞眡館將幣爲承而擯凡四方之使者大客則擯小客則受其幣而聽其辭使適四方協九儀賔客之禮朝覲宗遇會同君之禮也存覜省聘問臣之禮也

凡四方之使者大客則擯鄭氏謂擯而見之王使得自言小客則受其幣而聽其辭鄭氏謂聽之以入告

達天下之六節山國用虎節土國用人節澤國用龍節皆以金爲之道路用旌節門關用符節都鄙用管節皆以竹爲之成六瑞王用瑱圭公用桓圭侯用信圭伯用躬圭子用谷璧男用蒲璧

上有以合驗乎下下有以合驗乎上則瑞成矣

合六幣圭以馬璋以皮璧以帛琮以錦琥以繡璜以黼此六物者以和諸侯之好故

圭以象陽之生物馬陽物也幹之所爲故合圭以馬璋章也文明之方所用皮有文焉合璋而不以合琮則自然之文非所以合琮故合琮以錦也琥象陰之效法故合琥以繡璜北方之所用也故合璜以黼

若國札喪則令賻補之若國凶荒則令賙委之若國師役則令槁禬之若國有福事則令慶賀之若國有禍烖則令哀弔之凡此五物者治其事故及其萬民之利害爲一書其禮俗政事教治刑禁之逆順爲一書其悖逆暴亂作慝猶犯令者爲一書其札喪凶荒厄貧爲一書其康樂和親安平爲一書凡此五物者每國辧異之以反命於王以周知天下之故

治五物事故亦反命於王以周知天下之故故於萬民之利害稱及焉

司儀掌九儀之賔客擯相之禮以詔儀容辭令揖譲之節將合諸侯則令爲壇三成宮旁一門

爲壇三成則爲三等焉所謂公於上等侯伯於中等子男於下等是也宮旁一門則覲禮所謂四門是也

詔王儀南鄕見諸侯土揖庶姓時揖異姓天揖同姓及其擯之各以其禮公於上等侯伯於中等子男於下等其將幣亦如之其禮亦如之王燕則諸侯毛

鄭氏謂土揖下手揖之時揖平手揖之天揖舉手揖之言毛與言齒異齒尙長毛尙老朝尊而公之故尙貴燕親而私之故尙老

凡諸公相爲賔主國五積三問皆三辭拜受皆旅擯再勞三辭三揖登拜受拜送主君郊勞交擯三辭車逆拜辱三揖三辭拜受車送三還再拜致館亦如之致飱如致積之禮及將幣交擯三辭車逆拜辱賔車進答拜三揖三讓每門止一相及廟惟上相入賔三揖三譲登再拜授幣賔拜送幣每事如初賔亦如之及岀車送三請三進再拜賔三還三辭告辟致饔餼還圭饗食致贈郊送皆如將幣之儀賔之拜禮拜饔餼拜饗食賔繼主君皆如主國之禮諸侯諸伯諸子諸男之相爲賔也各以其禮相待也如諸公之儀

諸公之臣相爲國客則三積皆三辭拜受及大夫郊勞旅擯三辭拜辱三譲登聽命下拜登受賔使者如初之儀及退拜送致館如初之儀及將幣旅擯三辭拜逆客辟三揖毎門止一相及廟惟君相入三譲客登拜客三辟授幣下出毎事如初之儀及禮私面私獻皆再拜稽首君答拜岀及中門之外問君客再拜對君拜客辟而對君問大夫客對君勞客客再拜稽首君答拜客趨辟致饔餼如勞之禮饗食還圭如將幣之儀君館客客辟介受命遂送客從拜辱於朝明日客拜禮賜遂行如入之積凡侯伯子男之臣以其國之爵相爲客而相禮其儀亦如之

凡四方之賔客禮儀辭命餼牢賜獻以二等從其爵而上下之凡賔客送逆同禮凡諸侯之交各稱其邦而爲之幣以其幣爲之禮凡行人之儀不朝不夕不正其主面亦不背客

毎門止一相爲將致敬於廟故也及廟惟上相入則致敬故也毎門止一相惟君相入則客相不入焉客再拜稽首君答拜則拜而不稽首主君而客臣故也賔繼主君皆如主國之禮則賔所以繼主君無過不及焉凡諸侯之交各稱其邦而爲之幣爲之禮則主君所以禮賔亦無過不及焉夫邦國之君臣相爲賔客而先王設官焉問勞贈送物爲之數拜揖辭受事爲之節觀春秋之時一言之不讐一拜之不中而兩國爲之暴骨則周官圖民禍難豈爲不豫哉不朝不夕不正其主面亦不背客者鄭氏謂不正東鄕不正西鄕嘗視賔主之間得兩鄕之而已

行夫掌邦國傳遽之小事媺惡而無禮者凡其使也必以旌節𨿽道有難而不時必達居於其國則掌行人之勞辱事焉使則介之

環人掌送逆邦國之通賔客以路節逹諸四方舎則授館令聚有任噐則令環之凡門關無幾送逆及疆曰邦國之通賔客謂諸侯賔客之往來者路節鄭氏謂旌節也

象胥掌蠻夷閩貉戎狄之國使掌傳王之言而諭說焉以和親之若以時入賔則協其禮與其辭言傳之凡其岀入送逆之禮節幣帛辭令而賔相之凡國之大喪詔相國客之禮儀而正其位凡軍旅會同受國客幣而賔禮之凡作事王之大事諸侯次事卿次事大夫次事上士下事庶子

職方氏言四夷八蠻七閩九貉五戎六狄皆其圖地掌於職方而可辧數要者也象胥言掌蠻夷閩貉戎狄之國使而不言其國數則所職非特職方可辧數要之國也不謂之入王而謂之入賔則或非王政所加焉凡作事作四夷之事也王之大事諸侯故彤弓廢則諸夏衰矣次事上士下事庶子則下事有中士下士以庶子包之也

掌客掌四方賔客之牢禮餼獻飲食之等數與其政治王合諸侯而饗禮則具十有二牢庶具百物諸侯長十有再獻王巡守殷國則國君膳以牲犢令百官百牲皆具從者三公眡上公之禮卿眡侯伯之禮大夫眡子男之禮士眡諸侯之卿禮庶子壹眡其大夫之禮凡諸侯之禮上公五積皆眡飱牽三問皆修羣介行人宰史皆有牢飱五牢食四十簠十豆四十鉶四十有二壺四十鼎簋十有二牲三十有六皆陳饔餼九牢其死牢如飱之陳牽四牢米百有二十筥醯醢百有二十罋車皆陳車米眡生牢牢十車車秉有五防車禾眡死牢牢十車車三秅芻薪倍禾皆陳乘禽日九十雙殷膳大牢以及歸三饗三食三燕若弗酌則以幣致之凡介行人宰史皆有飱饔餼以其爵等爲之牢禮之陳數惟上介有禽獻夫人致禮八壺八豆八籩膳大牢致饗大牢食大牢卿皆見以羔膳大牢

侯伯四積皆眡飱牽再問皆修飱四牢食三十有二簠八豆三十有二鉶二十有八壺三十有二鼎簋十有二腥二十有七皆陳饔餼七牢其死牢如飱之陳牽三牢米百筥醯醢百罋皆陳米三十車禾四十車芻薪倍禾皆陳乘禽日七十雙殷膳大牢三饗再食再燕凡介行人宰史皆有飱饔餼以其爵等爲之禮惟上介有禽獻夫人致禮八壺八豆八籩膳大牢致饗大牢卿皆見以羔膳特牛

子男三積皆眡飱牽壹問以修飱三牢食二十有四簠六豆二十有四鉶十有八壺二十有四鼎簋十有二牲十有八皆陳饔餼五牢其死牢如飱之陳牽二牢米八十筥醯醢八十罋皆陳米二十車禾三十車芻薪倍禾皆陳乘禽日五十雙壹饗壹食壹燕凡介行人宰史皆有飱饔餼以其爵等爲之禮惟上介有禽獻夫人致禮六壺六豆六籩膳眡致饗親見卿皆膳特牛

凡諸侯之卿大夫士爲國客則如其介之禮以待之凡禮賔客國新殺禮凶荒殺禮札喪殺禮禍烖殺禮在野在外殺禮凡賔客死致禮以喪用賔客有喪惟芻稍之受遭主國之喪不受饗食受牲禮

言王合諸侯而饗禮遂言王巡狩殷國國君膳以牲犢禮務施報故也上公牲三十有六侯伯腥二十有七子男牲十有八牲卽牲之腥者或言牲或言腥互見先王制賔客之禮有餘勿過是也國新凶荒札喪禍烖在野外則殺焉制其正不制其殺則禮之本寕儉而已

掌訝掌邦國之等籍以待賔客若將有國賔客至則戒官修委積與士逆賔於疆爲前驅而入及宿則令聚及委則致積至於國賔入館次於舎門外待事於客及將幣爲前驅至於朝詔其位入復及退亦如之凡賔客之治令訝訝治之凡從者岀則使人道之及歸送亦如之凡賔客諸侯有卿訝卿有大夫訝大夫有士訝士皆有訝凡訝者賔客至而往詔相其事而掌其治令至於朝詔其位入復退亦如之者退亦入復若孔子所謂賔不顧矣

掌交掌以節與幣巡邦國之諸侯及其萬民之所聚者道王之徳意志慮使咸知王之好惡辟行之使和諸侯之好達萬民之說掌邦國之通事而結其交好

以幣者掌邦國之通使事而結其交好故也此其官所以謂之掌交與道王之徳意志慮則與撢人之誦王誌異矣

以諭九稅之利九禮之親九牧之維九禁之難九戎之威九稅九職之稅九禮九儀之禮九禁九伐之禁九戎九伐之戎蓋方其制軍詰禁則爲九禁及其致戎事焉則爲九戎諭九稅之利使知藝極諭九禮之親使知分守諭九牧之維使知聽令諭九禁之難使知辟禁諭九戎之威使知免兵於無事之時使人焉和邦國而諭之折衝消萌多矣不知岀此而恃威譲文告徵伐之施焉則非所謂爲大於其細圖難於其易也

掌察【闕】

掌貨賄【闕】

朝大夫掌都家之國治日朝以聽國事故以告其君長國有政令則令其朝大夫凡都家之治於國者必因其朝大夫然後聽之惟大事弗因凡都家之治有不及者則誅其朝大夫在軍旅則誅其有司

掌都家之國治者都家有治於國則朝大夫掌之在軍誅其有司者鄭氏謂有司都家司馬

都則【闕】

都士【闕】

家士【闕】

﹤經部﹐禮類﹐周禮之屬﹐周官新義﹥

欽定四庫全書

周官新義附卷上

宋王安石撰

考工記【一】

國有六職百工與居一焉或坐而論道或作而行之或審曲面埶以飭五材以辧民器或通四方之珍異以資之或飭力以長地財或治絲麻以成之

有職者當聽上所聽乎上者言所以爲言者音音之所不能該則聽無與焉奚所受職不通乎此乃或失職則傷之者至矣工興事造業不能上達故不出上一百官謂之百工者以其如之故書當其聮事合志則謂之百僚當其分職率屬則謂之百官當其興事造業則謂之百工

坐而論道謂之王公作而行之謂之士大夫審曲面埶以飭五材以辧民器謂之百工通四方之珍異以資之謂之商旅飭力以長地財謂之農夫治絲麻以成之謂之婦功

韓非曰自營爲厶背厶爲公王公之公人臣尊位故以自營爲戒公又訓事公𨿽尊人亦事人亦事事易曰地勢坤太下則爲勢衰太髙則爲勢危坴睦也髙而平得埶者也坴睦也彼已睦矣合而成埶得埶而弗失者善其�故也或又從力以力爲勢斯爲下從辛者商以遷有資無爲利下道也幹上則爲辛焉從內者以入爲利從口者商其事故爲商賈商度宮商之字商爲臣如斯而已於飭能力者飭也農致其爪掌養所受乎天五者故從臼從囟欲無失時故從辰辰地道也農者本也故又訓厚濃水厚醲酒厚禯衣厚永木上極矣則別而落無以下冂焉麻木谷也其不一卒於披而別之男服尙之於廟於庭於序於府皆廣也王后之六服或素或沙皆絲絲陽物也故陰尙之六冕皆麻麻陰物也故陽尙之系幺可飾物合系爲絲無所不飾焉凡從系不必絲也

粵無鎛燕無函秦無廬胡無弓車粵之無鎛也非無鎛也夫人而能爲鎛也燕之無函也非無函也夫人而能爲函也秦之無廬也非無廬也夫人而能爲廬也胡之無弓車也非無弓車也夫人而能爲弓車也

知者創物巧者述之守之世謂之工百工之事皆聖人之作也爍金以爲刃凝土以爲器作車以行陸作舟以行水此皆聖人之所作也

知如矢直可用勝物然必欲使之非不疾而速不行而至是智之事而已所謂良知以直養之可以命物矣知智之事故其字通於智禮從豆用於交物故也則知從矢亦用於辧物智者北方之性也刀用於當斂之時𨿽殺不過也用於方發之時則爲創焉創則懲矣故又爲予創若時之字倉言發刀言制故又爲創業垂統之字愴心若創焉愴重陰創物工則欲巧巧者善僞在所丂焉作者交錯而難知述者分辧而宜審辧矣然後辵以述之殺察本末述則述其末而已凡作無常一有一亡是惟人爲道實無作金性悲悲故聚得火而樂樂故融釋凡物凝止聚火爍之而爲樂焮之而爲欣刀制也能制者刀所制者非刀也刀以用刃爲不得已欲戾右也於用刃也乃爲戾左刃刀之用刃又戾左焉刃矣重陰則凝凝則疑易曰履霜堅冰陰始凝也

天有時地有气材有美工有巧合此四者然後可以爲良材美工巧然而不良則不時不得地气也橘逾淮而北爲枳鸜鵒不逾濟貉逾汶則死此地气然也鄭之刀宋之斤魯之削吳粵之劍遷乎其地而弗能爲良地气然也燕之角荊之幹妢胡之笴吳粵之金錫此材之美者也天有時以生有時以殺艸木有時以生有時以死石有時以泐水有時以凝有時以澤此天時也

時以日爲節度數所自出當時爲是是在此所故時又訓此又作防日有爲之焉人以爲時以有之也故曰時無止有陰气焉有陽气焉有沖气焉故從一起於西北則無動而生之也卬左低右屈而不直則气以陽爲主有變動故也又爲气與之气者气以物與所賤也天地陰陽沖气與萬物有气之道又爲气索之气者萬物資焉猶气也其得之有量或又從米米食气也孔子曰肉𨿽多不使勝食气夫米殘生傷性不善自養而又養人爲事气若此斯爲下

凡攻木之工七攻金之工六攻皮之工五設色之工五刮摩之工五摶埴之工二攻木之工輪輿弓廬匠車梓攻金之工築冶鳧防段桃攻皮之工函鮑韗韋裘設色之工畫繢鐘筐防刮摩之工玉楖雕矢磬摶埴之功陶旊從工者若所謂攻金之工攻木之工是也從攴者若所謂鳴鼓而攻之是也

有虞氏上陶夏后氏上匠殷人上梓周人上輿

依阜爲之勹屬焉陶勹陰陽之气憂樂無所泄如之故皆謂之陶

故一器而工聚焉者車爲多車有六等之數車軫四尺謂之一等戈柲六尺有六寸旣建而迆崇於軫四尺謂之二等人長八尺崇於戈四尺謂之三等殳長尋有四尺崇於人四尺謂之四等車防常崇於殳四尺謂之五等酋矛常有四尺崇於防四尺謂之六等車謂之六等之數

車從三象三材從口利轉從通上下乘之莫轚之而專則轉或乙之則軋或叕之則輟於所兪則輸其載臣道也輖往而可復周者也輹復也轐僕也軨令也�以爲卩者軫旗斿之所防也夫軫之方也以象地也方地事也方而不運故物防焉與車相收也故軫訓收琴所謂軫與琴相收故曰軫軾所憑撫以爲禮式之者也有式則有幾軌於用式則爲之先輈載欲準行欲利以需爲病以覆爲戒又作�兩車也兩戈也兵車於是爲連也軌行無窮也而車之數窮於此輿有臼之乎上有卄之乎下君子所乘烝徒從焉故輿又訓眾作車者自輿始故輿又訓始轛對乘者乘者君子也宜能立式者對焉輪一畐一虛一有一無運而無窮無作則止所謂輪者如斯而已輻畐者也實輪而湊轂致福之道也軸作止由之者也轊當轂之先而致用焉慧也轂以虛受慧以實受福轂者谷善心也軏者防善首也載者輿運者輪服者輈軏無任焉而持其先出其上輗則有大焉所謂能兒子者也元不足以名之輈也車所以冒難而楘也爲之纒固敄此木也輻有軹不出於轂若賢而非賢也輢有軹不入於軾若轛而非轛也轂有口所以爲利轉至軹而窮焉是皆宜只者也輮柔木以爲固抱也輢兵所也眾亦焉車有六等之數兼三材而兩之較效此者也故君子焉

凡察車之道必自載於地者始也是故察車自輪始凡察車之道欲其朴屬而微至不朴屬無以爲完久也不微至無以爲戚速也輪已崇則人不能登也輪已庳則於馬終古登阤也故兵車之輪六尺有六寸田車之輪六尺有三寸乘車之輪六尺有六寸六尺有六寸之輪軹崇三尺有三寸也加軫與轐焉四尺也人長八尺登下以爲節度土髙深用仞人以度之刃以志之考工記曰人長八尺登下以爲節

輪人爲輪斬三材必以其時三材旣具巧者和之轂也者以爲利轉也輻也者以爲直指也牙也者以爲固抱也輪敝三材不失職謂之完望而眡其輪欲其幎爾而下迆也進而眡之欲其微至也無所取之取諸圜也望其輻欲其揱爾而纖也進而眡之欲其肉稱也無所取之取諸易直也望其轂欲其眼也進而眡之欲其幬之亷也無所取之取諸急也眡其綆欲其蚤之正也察其菑蚤不齵則輪𨿽敝不匡凡斬轂之道必矩其陰陽陽也者稹理而堅陰也者疏理而柔是故以火養其陰而齊諸其陽則轂𨿽敝不藃轂小而長則柞大而短則摰是故六分其輪崇以其一爲之牙圍參分其牙圍而漆其二槨其漆內而中詘之以爲之轂長以其長爲之圍以其圍之阞捎其藪五分其轂之長去一以爲賢去三以爲軹容轂必直陳篆必正施膠必厚施筋必數幬必負幹旣摩革色靑白謂之轂之善參分其轂長二在外一在內以置其輻凡輻量其鑿深以爲輻廣輻廣而鑿淺則是以大扤𨿽有良工莫之能固鑿深而輻小則是固有餘而彊不足也故竑其輻廣以爲之弱則𨿽有重任轂不拆參分其輻之長而殺其一則𨿽有深泥亦弗之溓也參分其股圍去一以爲骹圍揉輻必齊平沈必均直以指牙牙得則無而固不得則有必足見也六尺有六寸之輪綆參分寸之二謂之輪之固凡爲輪行澤者欲杼行山者欲侔杼以行澤則是刀以割塗也是故塗不附侔以行山則是摶以行石也是故輪𨿽敝不甐於鑿凡揉牙外不亷而內不挫旁不腫謂之用火之善是故規之以眡其圜也萭之以眡其匡也縣之以眡其輻之直也水之以眡其平沈之均也量其藪以黍以眡其同也權之以眡其輕重之侔也故可規可萭可水可縣可量可權也謂之國工

規成圓圜天道也夫道也規形而下者於天道爲不居性之圓爲覺在形而下者於天道爲不足性之圓爲覺在形而下則爲見規所正在器而已榘從木者一曲一直而成方生於木之曲直從矢者方生直也從巨者五寸盡天下之方器之巨者巨以工則榘工所用巨以半�則榘與規異

輪人爲蓋達常圍三寸桯圍倍之六寸信其桯圍以爲部廣部廣六寸部長二尺桯長倍之四尺者二十分寸之一謂之枚部尊一枚弓鑿廣四枚鑿上二枚鑿下四枚鑿深二寸有半下直二枚鑿端一枚弓長六尺謂之庇軹五尺謂之庇輪四尺謂之庇軫參分弓長而揉其一參分其股圍去一以爲蚤圍參分弓長以其一爲之尊上欲尊而宇欲卑上尊而宇卑則吐水疾而霤逺蓋已崇則難爲門也蓋已卑是蔽目也是故蓋崇十尺良蓋弗冒弗紘殷畆而馳不隊謂之國工

輿人爲車輪崇車廣衡長參如一謂之參稱參分車廣去一以爲隧參分其隧一在前二在後以揉其式以其廣之半爲之式崇以其隧之半爲之較崇六分其廣以一爲之軫圍參分軫圍去一以爲式圍參分式圍去一以爲較圍參分較圍去一以爲軹圍參分軹圍去一以爲轛圍圜者中規方者中矩立者中縣衡者中水直者如生焉繼者如附焉凡居材大與小無並大倚小則摧引之則絕棧車欲弇飾車欲侈

輈人爲輈輈有三度軸有三理國馬之輈深四尺有七寸田馬之輈深四尺駑馬之輈深三尺有三寸軸有三理一者以爲媺也二者以爲久也三者以爲利也軓前十尺而策半之凡任木任正者十分其輈之長以其一爲之圍衡任者五分其長以其一爲之圍小於度謂之無任五分其軫間以其一爲之軸圍十分其輈之長以其一爲之當兔之圍參分其兔圍去一以爲頸圍五分其頸圍去一以爲踵圍

凡揉輈欲其孫而無弧深今夫大車之轅摯其登又難旣克其登其覆車也必易此無故惟轅直且無橈也是故大車平地旣節軒摯之任及其登阤不伏其轅必縊其牛此無故惟轅直且無橈也故登阤者倍任者也猶能以登及其下阤也不援其邸必緧其牛後此無故惟轅直且無橈也是故輈欲頎典輈深則折淺則負輈注則利準利準則久和則安輈欲弧而無折經而無絕進則與馬謀退則與人謀終日馳騁左不楗行數千里馬不契需終嵗禦衣袵不敝此惟輈之和也勸登馬力馬力旣竭輈猶能一取焉良輈環灂自伏兔不至七寸中有灂謂之國輈

輈之方也以象地也蓋之圜也以象天也輪輻三十以象日月也蓋弓二十有八以象星也龍旂九斿以象大火也鳥旟七斿以象鶉火也熊旗六斿以象伐也龜蛇四斿以象營室也弧旌枉矢以象弧也

穴有穹者陶宂是也弓有穹者若蓋弓是也椽緣也相抵如角故又謂之桷自極衰之故又謂之榱聯屬上比爲上庇下下有僚之義故又謂之橑蓋弓如之故亦曰橑龍旂九斿以象大火鳥旟七斿以象鶉火熊旂六斿以象伐龜蛇四斿以象營室旐卑者所建兵事兆於此龜蛇北方物所兆也旟所帥眾有與也鳥隼南方爲有與焉旗軍將所建眾期焉其得天數乃可期物熊虎西方止而左右物所期也旂人君所建以帥眾則宜有義辧焉夫旗熊虎也故宜以知變爲義夫旂龍也故宜以義辧爲言

攻金之工築氏執下齊冶氏執上齊鳬氏爲聲防氏爲量氏爲鎛器桃氏爲刃金有六齊六分其金而錫居一謂之鐘鼎之齊五分其金而錫居一謂之斧斤之齊四分其金而錫居一謂之戈防之齊參分其金而錫居一謂之大刃之齊五分其金而錫居二謂之削殺矢之齊金錫半謂之鑑燧之齊

鼎以木巽火日二气而餁之所謂鼎盛者以取新爲義所謂鼎鼎者其重如此凡任用兵逺則弓矢者射之近則矛者句之句之矣然後殳者擊之戈防者刺之弓象弛弓之形欲有武而不用從一不得已而用欲一而止矢從入從睽而通也從入欲覆入之從一與弓同意覆入之爲上睽而通其次也一而止又其次也睽而不能通斯爲下誓謂之矢激而後發一往不反如此矢又陳也用矢則陳焉矛句而焉必或尸之右持而句左亦戾矣殳右擊人求已勝也然人亦丿焉戈兵至於用戈爲取小矣從一與弓同意防戈類兵之健者

築氏爲削長尺博寸合六而成規欲新而無窮敝盡而無惡工�木築有節又作防以畐土焉

冶氏爲殺矢刃長寸圍寸鋌十之重三垸戈廣二寸內倍之胡三之援四之已倨則不入已句則不決長內則折前短內則不疾是故倨句外博重三鋝防廣寸有半寸內三之胡四之援五之倨句中矩與刺重三鋝金以陰凝冶以陽釋之使惟我所爲能冶物者也所謂冶容恱而散若金之冶

桃氏爲劍臘廣二寸有半寸兩從半之以其臘廣爲之莖圍長倍之中其莖設其後參分其臘廣去一以爲首廣而圍之身長五其莖長重九鋝謂之上制上士服之身長四其莖長重七鋝謂之中制中士服之身長三其莖長重五鋝謂之下制下士服之

劍鍛者斂其刃焉服者又欲斂而不用

鳧氏爲鐘兩欒謂之銑銑間謂之於於上謂之鼓鼓上謂之鉦鉦上謂之舞舞上謂之甬甬上謂之衡鐘縣謂之旋旋虫謂之幹鐘帶謂之篆篆間謂之枚枚謂之景於上之攠謂之隧十分其銑去二以爲鉦以其鉦爲之銑間去二分以爲之鼓間以其鼓間謂之舞修去二分以爲舞廣以其鉦之長爲之甬長以其甬長爲之圍參分其圍去一以爲衡圍參分其甬長二在上一在下以設其旋薄厚之所震動淸濁之所由出侈弇之所由興有說鐘已厚則石已薄則播侈則柞弇則郁長甬則震是故大鐘十分其鼓間以其一爲之厚小鐘十分其鉦間以其一爲之厚鐘大而短則其聲疾而短聞鐘小而長則其聲舒而逺聞爲隧六分其厚以其一爲之深而圍之

鳬有不可畜者能反人也爲得已焉有可畜者不能乙也爲戾右焉鐘金爲之鼓壴則用焉鼓從支鐘從種者種以秋成支以春始支作而散無本不立種止而聚乃終於播而後生焉鼓又從攴攴擊也種又或從重國語曰鐘尙羽樂器重者從細鐘鼓皆壴而支焉於鼓從壴從支則鼓以作爲事於鐘從金從重則皆其體也止爲體作爲用鼓以作故凡作樂皆曰鼓鐘訓聚止而聚故也鼓又作��者作也作已而古有承之者柞氏攻木者也虞衡作之而有柞氏攻之而亡柞木有實而無華有華而無實柞又栩也實染乃見亦一有一亡也所謂種侈則柞乍作而止聲一而已柞也春秋外傳曰革木一聲

防氏爲量攺煎金錫則不耗不耗然後權之權之然後準之準之然後量之量之以爲鬴深尺內方尺而圜其外其實一鬴其臋一寸其實一豆其耳三寸其實一升重一鈞其聲中黃鐘之宮槪而不稅其銘曰時文思索允臻其極嘉量旣成以觀四國永啟厥後玆器維則凡鑄金之狀金與錫黑濁之气竭黃白次之黃白之气竭靑白次之靑白之气竭靑气次之然後可鑄也

從木者陰所能防以陽而已從口從重入陰疑陽也從一從丨陽戰而丨也卜則勝陰故一上右防北方果縮而防者木兆於西方故桃從兆至東方生子故李從子至南方子成適口故杏從口北木本實故防木在下木在下東南未盛故李杏木在上西木配也故桃木在左木巽曲直木之巽以行權雚上下觀以知輕重水至平準致一可準釜有承之者無事於是父道也尙其道故金在下鬲有足鬴無足以鬲視鬴爲有父用焉重一鈞鈞輕重之鈞均均逺近多少之均量所槪水所漑盡而有繼手所槪亦盡而有繼稅有程也有稱也悅然後取則民得說焉故又通於駕說之字從日日可量也從土土可量也從��而出乃可量從宀宀而隠亦可量也從口從十可口而量以有數也十上出口則𨿽在數有不可口而量者詩曰天生烝民有物有則是非人爲也若具之爲利也書曰知人則哲明哲實作則是則人爲也若夫刀之爲制也以有則也者則有則之也者故又爲不重則不威之則七月之律謂之夷則陰夷物以未及中爲則故至酉告酷焉叉作鼎者器也有則焉刀者制也作則焉又作�者天也人也皆有則也

段氏【闕】

函人爲甲犀甲七屬兕甲六屬合甲五屬犀甲壽百年兕甲壽二百年合甲壽三百年凡爲甲必先爲容然後制革權其上旅與其下旅而重若一以其長爲之圍凡甲鍛不摯則不堅已敝則橈凡察革之道眡其鑽空欲其惌也眡其裏欲其易也眡其朕欲其直也櫜之欲其約也舉而眡之欲其丰也衣之欲其無齘也眡其鑽空而惌則革堅也眡其裏而易則材更也眡其朕而直則制善也櫜之而約則周也舉之而丰則明也衣之無齘則變也

三十年爲一世則其所因必有革革之要不失中而已治獸去皮其毛謂之革者以能革其形革有革其心有革其形若獸則不可以革其心者不從世而從廿從十者世必有革革不必世也又作莗莗有爲也故爪掌焉

鮑人之事望而眡之欲其荼白也進而握之欲其柔而滑也捲而摶之欲其無迆也眡其著欲其淺也察其綫欲其藏也革欲其荼白而疾澣之則堅欲其柔滑而腛脂之則需引而信之欲其直也信之而直則取材正也信之而枉則是一方緩一方急也若苟一方緩一方急則及其用之也必自其急者先裂若苟自急者先裂則是以摶爲帴也捲而摶之而不迆則厚薄序也眡其著而淺則革信也察其綫而藏則𨿽敝不甐

韗人爲臯陶長六尺有六寸左右端廣六寸中尺厚三寸穹者三之一上三正鼓長八尺鼓四尺中圍加三之一謂之鼖鼓爲臯鼓長尋有四尺鼓四尺倨句磬折凡冒鼓必以啟蟄之日良鼓瑕如積環鼓大而短則其聲疾而短聞鼓小而長則其聲舒而逺聞

韗所治以軍爲末謂之韗人舉末以該之或作韗亦是意人各致功不可齊也故以磬鼓之音臯則用眾故臯字從�從白�進趨也大者得眾可以進趨矣臯大者得眾進趨陰𨿽乘焉不能止也能臯之而已所謂隰臯山阪駿疾臯則臯緩

韋氏【闕】

裘氏【闕】

畫繢之事雜五色東方謂之靑南方謂之赤西方謂之白北方謂之黑天謂之地謂之黃靑與白相次也赤與黑相次也與黃相次也靑與赤謂之文赤與白謂之章白與黑謂之黼黑與靑謂之黻五采備謂之繡畫隨其分爲之畫所謂今女畫者自爲分阻以止之意所謂繪畫者蓋始於此義繢陽也繡陰也凡繡所象皆徳非苟設飾也使心有肅心焉繢陽也施於衣繪防五采焉靑東方也物生而可見焉故言生言色白西方也物成而可數焉故言入言數靑生丹爲出白受靑爲入出者順也入者逆也夫丹所受一乃木所含而爲朱者也夫一染而縓再染而防乃白所謂入二者也坎爲赤內陽也幹爲大赤內外皆陽也字以火大爲赤外陽也於赤質其物故又作烾炎也土也要其末也色本欲幽其末在明故探其本於黒要其末於烾至陰之色乃出於至陽故火上炎爲黒天謂之至黑謂之黼剛柔雜故從又始乎出而顯卒乎入而隠入在下則文在地事也音變至十則章成矣剛柔雜於東南至西南而章成故畫繪之事以靑赤爲文赤白爲章所謂煥乎其有文章猶畫繪也斤屍木者斧而斤繼事故屍在上斧於斤有父道焉其西北爲黼黼在乾位則斧有父體矣黹不一而止終於甫黼黻皆黹也斧有父體焉黼有用而已黻兩已相弗而以丿爲守

土以黃其象方天時變火以圜山以章水以龍鳥獸蛇雜四時五色之位以章之謂之巧

地道得中而莢則其美其見於色如此又作�也盛矣而不可以有行也黑探其本烾要其末靑推其色白逆其數赤質其物黃正其所�期其極或於言凡有名者皆言類或於絲凡有數者皆絲類變支此支此者藏於宻故支在內戀心戀焉圜則可口以爲圜所則睘無所至圜徳之圓也易曰蓍之徳圓而神圜器之圜也易曰幹爲圜

凡畫繢之事後素功

素系其本也故系在下垂爲衣裳其末也故垂在上凡器亦如之周官春獻素秋獻成素末受采故以爲裳素之素素而已故又爲素隠之素

鐘氏染羽以朱湛丹秫三月而熾之淳而漬之三入爲纁五入爲緅七入爲緇

水始事木生色每入必變變至於九九已無變故又從木而九在木上火炎之木赤黃色也其燻而黑則猶纁可上達而爲纁事也道也緅捨纁取可謂知取矣水色有赤黑焉坎爲赤流故也防從巠則以陽流而防緇從甾則以陰雝而緇緇則水之所以爲赤者隠田之所以爲黃者廢

筐人【闕】

防氏湅絲以涗水漚其絲七日去地尺暴之晝暴諸日夜宿諸井七日七夜是謂水湅湅帛以欄爲灰渥淳其帛實諸澤器淫之以蜃淸其灰而盝之而揮之而沃之而盝之而塗之而宿之明日沃而盝之晝暴諸日夜宿諸井七日七夜是謂水湅

孰也羊孰乃可亯淳洎厚也亯物以水爲節則洎厚所謂其民淳淳者如物孰洎厚所謂以欄爲灰渥淳其帛者灰渥而孰之也醇酒厚也酒生則淸孰則醇周禮有淸酒昔酒昔酒則孰之者也諄孰言之

欽定四庫全書

周官新義附卷下

宋王安石撰

考工記二

玉人之事鎭圭尺有二寸天子守之命圭九寸謂之桓圭公守之命圭七寸謂之信圭侯守之命圭七寸謂之躬圭伯守之天子執冒四寸以朝諸侯天子用全上公用龍侯用瓚伯用將繼子男執皮帛天子圭中必四圭尺有二寸以祀天大圭長三尺杼上終葵首天子服之土圭尺有五寸以致日以土地祼圭尺有二寸有瓚以祀廟琬圭九寸而繅以象徳琰圭九寸判規以除慝以易行璧羨度尺好三寸以爲度圭璧五寸以祀日月星辰璧琮九寸諸侯以享天子谷圭七寸天子以聘女大璋中璋九寸邊璋七寸射四寸厚寸黃金勺靑金外朱中鼻寸衡四寸有繅天子以巡守宗祝以前馬大璋亦如之諸侯以聘女瑑圭璋八寸璧琮八寸以頫聘牙璋中璋七寸射二寸厚寸以起軍旅以治兵守駔琮五寸宗後以爲權大琮十有二寸射四寸厚寸是謂內鎭宗後守之駔琮七寸鼻寸有半寸天子以爲權兩圭五寸有邸以祀地以旅四望瑑琮八寸諸侯以享夫人案十有二寸棗防十有二列諸侯純九大夫純五夫人以勞諸侯璋邸射素功以祀山川以致稍餼

有徳此有土鎭圭尺有二寸天子守之命圭九寸謂之桓圭公守之命圭七寸謂之信圭侯守之命圭七寸謂之躬圭伯守之以玉爲之比徳也天子守在四夷諸侯守在四鄰比土也

楖人【闕】

雕人【闕】

磬氏爲磬倨句一矩有半其博爲一股爲二鼓爲三參分其股博去一以爲鼓博參分其鼓博以其一爲之厚已上則摩其旁已下則摩其耑

矢人爲矢鍭矢參分茀矢參分一在前二在後兵矢田矢五分二在前三在後殺矢七分三在前四在後參分其長而殺其一五分其長而羽其一以其笴厚爲之羽深水之以辧其陰陽夾其陰陽以設其比夾其比以設其羽參分其羽以設其刃則𨿽有疾風亦弗之能憚矣刃長寸圍寸鋌十之重三垸前弱則俛後弱則翔中弱則紆中彊則羽丰則遲羽殺則趮是故夾而搖之以眂其丰殺之節也橈之以眂其鴻殺之稱也凡相笴欲生而同摶欲重同重節欲疏同疏欲防

陶人爲甗實二鬴厚半寸唇寸盆實二鬴厚半寸唇寸甑實二鬴厚半寸唇寸七穿鬲實五觳厚半寸唇寸庾實二觳厚半寸唇寸

鬲獻其气獻能受焉

旊人爲簋實一觳崇尺厚半寸唇寸豆實三而成觳崇尺凡陶旊之事髺墾薛暴不入市器中防豆中縣防崇四尺方四寸

旊人爲瓦瓦成有方也觳窮也殻窮而通角窮而已斯爲下周官掌客諸侯之禮用簠有差惟簋皆十有二又公食大夫禮稻粱用簠則簋常以食曰已焉常以食則有通上下用簠則簋從之用簋則簠不從也簠又內圜有父之用簠簋象示食有節故皆以竹簠又作簋從焉夫道也夫外方所以正也內圜所以應也父道也夫道也內方所以守也外圜所以從也子道也妻道也簋又作匭曰已焉主以飽饑而已匭皆以虛受物

梓人爲筍簴天下之大獸五脂者膏者臝者羽者鱗者宗廟之事脂者膏者以爲牲臝者羽者鱗者以爲筍虡外骨內骨郤行仄行連行紆行以脰鳴者以注鳴者以旁鳴者以翼鳴者以股鳴者以胸鳴者謂之小虫之屬以爲雕厚唇弇口出目短耳大胸燿後大體短脰若是者謂之臝屬恆有力而不能走其聲大而宏有力而不能走則於任重宜大聲而宏則於鐘宜若是者以爲鐘虡是故擊其所縣而由其虡鳴鋭喙決吻數目顅脰小體騫腹若是者謂之羽屬恆無力而輕其聲淸陽而逺聞無力而輕則於任輕宜其聲淸陽而逺聞於磬宜若是者以爲磬虡故擊其所縣而由其虡鳴小首而長摶身而鴻若是者謂之鱗屬以爲筍凡攫閷援簭之類必深其爪出其目作其鱗之而深其爪岀其目作其鱗之而則於眂必撥爾而怒苟撥爾而怒則於任重宜且其匪色必似鳴矣爪不深目不出鱗之而不作則必穨爾如委矣苟穨爾如委則加任焉則必如將廢措其匪色必似不鳴矣

柷木爲之中空焉空聲之所生虡器之所出旬均也宜所任均焉栒上版謂之業則以象業成於上而樂作於下膏在肉上故膏脂肉雜生故防羽左右翼乃得已焉左右自飾也亦以飾物果臝於實成也無所蔽乚不足於亡者也於果爲臝矣祼者如之故又訓祼五虫皆陽物也羽炎亢乎上故飛而不能潛鱗炎舛乎下故潛而不能飛龍亦鱗物然能飛能潛則惟魚屬爲炎舛乎下舛乎下鱗故也凋艸木生事周矣重陰凋焉雕以飾之然亦周其質矣雕羽物生事周矣雕於是時亦摶而雕之玉謂之雕者玉陽物也雕陰物也雕刻制焉陰物之事鐻所任金爲重豦屬於任重宜者也豦在右能勝也

梓人爲飲器勺一升爵一升觚三升獻以爵而酬以觚一獻而三酬則一豆矣食一豆肉飲一豆酒中人之食也凡試梓飲器鄕衡而實不盡梓師罪之

從屍賔祭用焉從鬯以養陽气也從凵所以盛也從又所以持也從尒資於尊所入小也又通於雀雀小佳爲人所爵小者之道又雀春夏集於人上人承焉則以其類去仁且有禮則集用義則與人辧下順上逆難進者也爲所爵者宜如此觚言交物無�其窮爲觚觶言用禮無度其窮爲單尊者舉觶故於用禮戒焉觚又爲擅觚之字觚奇則孤偶則角所謂譎觚如此觶又作�於作也窮於止也時詩曰旣醉而出並受其福

梓人爲侯廣與崇方參分其廣而鵠居一焉上兩个與其身三下兩个半之上綱與下綱出舌尋縜寸焉張皮侯而棲鵠則春以功張五采之侯則逺國屬張獸侯則王以息燕祭侯之禮以酒脯醢其辭曰惟若寧侯毋或若女不寧侯不屬於王所故抗而射女彊飲彊食詒女曾孫諸侯百福

梓榮於丙至辛而落正辛之所勝也又謂之杍金木子也正子之所勝也梓音子亦爲是故也又謂之楸其榮獨夏正秋之所勝也侯內受矢外廠人或作�亦是意諸侯廠人爲王受難如此侯候也所謂侯穰是也侯射者所指故侯爲指詞鵠逺舉難中中之則以告故射侯棲鵠中則告勝焉鴳不木處安矣又不如燕之燕也燕嗛土辟戊巳戊巳二土也故廿在口上謂之鳥鳥莫知焉知北方性也北方色故從北襲諸人間故從入春則戾陰而出秋則戾陽而蟄故從八八陰陽所以分也故少昊氏紀司分用此知辟知襲知出知蟄若是者可以燕矣

廬人爲廬器戈柲六尺有六寸殳長尋有四尺車防常酋矛常有四尺夷矛三尋凡兵無過三其身過三其身弗能用也而無已又以害人故攻國之兵欲短守國之兵欲長攻國之人眾行地逺食飲饑且涉山林之阻是故兵欲短守國之人寡食飲飽行地不逺且不涉山林之阻是故兵欲長凡兵句兵欲無彈刺兵欲無蜎是故句兵椑刺兵摶兵同彊舉圍欲細細則校刺兵同彊舉圍欲重重欲傅人傅人則密是故侵之凡爲殳五分其長以其一爲之被而圍之參分其圍去一以爲晉圍五分其晉圍去一以爲首圍凡爲酋矛參分其長二在前一在後而圍之五分其圍去一以爲晉圍參分其晉圍去一以爲刺圍凡試廬事置而搖之以眂其蜎也灸諸墻以眂其橈之均也橫而搖之以眂其勁也六建旣備車不反覆謂之國工

水始一勺總合而爲川土始一塊總合而爲田虛總合眾實而授之者也皿總合眾有而盛之者也若虛之無窮若皿之有量若川之逝若田之止其爲總合一也盧者總合之言故廣從之以爲廬

匠人建國水地以縣置以縣眂以景爲規識日出之景與日入之景晝參諸日中之景夜考之極星以正朝夕

匠人營國方九里旁三門國中九經九緯經塗九軌左祖右社面朝後市市朝一夫夏后氏世室堂修二七廣四修一五室三四步四三尺九階四旁兩夾窻白盛門堂三之二室三之一殷人重屋堂修七尋堂崇三尺四阿重屋周人明堂度九尺之筵東西九筵南北七筵堂崇一筵五室凡室二筵室中度以幾堂上度以筵宮中度以尋野度以步塗度以軌廟門容大扃七个闈門容小扃參个路門不容乘車之五个應門二徹參个內有九室九嬪居之外有九室九卿朝焉九分其國以爲九分九卿治之王宮門阿之制五雉宮隅之制七雉城隅之制九雉經塗九軌環塗七軌野塗五軌門阿之制以爲都城之制宮隅之制以爲諸侯之城制環塗以爲諸侯經塗野塗以爲都經塗

工欲善其事必先利其器匠之陰者物也負利者人也面朝後市蓋取諸此市尙利朝尙義尙義而無以帥之則君子有犯義者矣尙利而無以帥之則小人有罔利者矣夫者以智帥人者也市朝一夫蓋取諸此

匠人爲溝洫耜廣五寸二耜爲耦一耦之伐廣尺深尺謂之田首倍之廣二尺深二尺謂之遂九夫爲井井間廣四尺深四尺謂之溝方十里爲成成間廣八尺深八尺謂之洫方百里爲同同間廣二尋深二仭謂之澮専逹於川各載其名凡天下之地埶兩山之間必有川焉大川之上必有塗焉凡溝逆地阞謂之不行水屬不理孫謂之不行梢溝三十里而廣倍凡行奠水磬折以參伍欲爲淵則句於矩凡溝必因水埶防必因地埶善溝者水潄之善防者水淫之凡爲防廣與崇方其閷參分去一大防外閷凡溝防必一日先深之以爲式裏爲式然後可以傅眾力凡任索約大汲其版謂之無任葺屋參分瓦屋四分囷窌倉城逆墻六分堂塗十有二分竇其崇三尺墻厚三尺崇三之

豕八而辵則遂五溝所謂遂者水自是而之他射韝使得遂焉故亦曰遂所謂鄕遂者鄕內向遂外遂夫遂者火求而應而非生也遂直達也至溝十百相冓洫中五溝如血�焉洫又作淢成有一甸淢口一之域土也淢水也澮溝遂洫水防焉春秋傳曰自參以上稱澮澮又作巜巜防而爲川水有屈屈其流也集眾流爲川塗依溝故從水有舎有辯者依此故從余經略道路以此爲中謂之五塗故制字如此水束之而潄焉潄則上欠而爲坎凡潄如之

車人之事半矩謂之宣一宣有半謂之欘一欘有半謂之柯一柯有半謂之磬折

車人爲耒庛長尺有一寸中直者三尺有三寸上句者二尺有二寸自其庛緣其外以至於首以其內六尺有六寸與步相中也堅地欲直庛柔地欲句庛直庛則利推句庛則利發倨句磬折謂之中地

艸無實用於土猶彡手而除之乃逹嘉谷揉木爲耒用此故也

車人爲車柯長三尺博三寸厚一寸有半五分其長以其一爲之首轂長半柯其圍一柯有半輻長一柯有半其博三寸厚三之一渠三柯者三行澤者欲短轂行山者欲長轂短轂則利長轂則安行澤者反輮行山者仄輮反輮則易仄輮則完六分其輪崇以其一爲之牙圍柏車轂長一柯其圍二柯其輻一柯其渠二柯者三五分其輪崇以其一爲之牙圍大車崇三柯綆寸牝服二柯有參分柯之二羊車二柯有參分柯之一柏車二柯凡爲轅三其輪崇參分其長二在前一在後以鑿其鉤徹廣六尺鬲長六尺

弓人爲弓取六材必以其時六材旣聚巧者和之幹也者以爲逺也角也者以爲疾也筋也者以爲深也膠也者以爲和也絲也者以爲固也漆也者以爲受霜露也凡取幹之道七柘爲上檍次之檿桑次之橘次之木次之荊次之竹爲下凡相干欲赤黑而陽聲赤黑則鄕心陽聲則逺根凡析幹射逺者用埶射深者用直居幹之道菑栗不迆則弓不發

凡相角秋閷者厚春閷者薄穉牛之角直而澤老牛之角紾而昔疢疾險中瘠牛之角無澤角欲靑白而丰末夫角之本蹙於而休於气是故柔柔故欲其埶也白也者埶之徴也夫角之中恆當弓之畏畏也者必橈橈故欲其堅也靑也者堅之徴也夫角之末逺於而不休於气是故脃脃故欲其柔也丰末也者柔之徴也角長二尺有五寸三色不失理謂之牛戴牛

凡相膠欲朱色而昔昔也者深瑕而澤紾而摶亷鹿膠靑白馬膠赤白牛膠火赤防膠黑魚膠餌犀膠黃凡暱之類不能方

凡相筋欲小簡而長大結而澤小簡而長大結而澤則其爲獸必剽以爲弓則豈異於其獸筋欲敝之敝漆欲測絲欲沈得此六材之全然後可以爲良

凡爲弓冬析幹而春液角夏治筋秋合三材寒奠體冰析灂冬析幹則易春液角則合夏治筋則不煩秋合三材則合寒奠體則張不流冰析灂則審環春被則一年之事析幹必倫析角無邪斲目必荼斲目不荼則及其大修也筋代之受病夫目也者必彊彊者在內而摩其筋夫筋之所由幨恆由此作故角三液而幹再液厚其帤則木堅薄其帤則需是故厚其液而節其帤約之不皆約疏數必侔斲摯必中膠之必均斲摯不中膠之不均則及其大修也角代之受病夫懷膠於內而摩其角夫角之所由剉恆由此作凡居角長者以次需恆角而短是謂逆橈引之則縱釋之則不校恆角而逹譬如終枻非弓之利也今夫茭解中有變焉故校於挺臂中有柎焉故剽恆角而逹引如終紲非弓之利撟幹欲孰於火而無贏撟角欲孰於火而無燂引筋欲盡而無傷其力防膠欲角而水火相得然則居旱亦不動居濕亦不動苟有賤工必因角幹之濕以爲之柔善者在外動者在內𨿽善於外必動於內𨿽善亦弗可以爲良矣凡爲弓方其峻而髙其柎長其畏而薄其敝宛之無已應下柎之弓末應將興爲柎而發必動於閷弓而羽閷末應將發弓有六材焉維幹彊之張如流水維體防之引之中參維角防之欲宛而無負引之如環釋之無失體如環材美工巧爲之時謂之參均角不勝幹幹不勝筋謂之參均量其力有三均均者三謂之九和九和之弓角與幹權筋三侔膠三鋝絲三邸漆三斞上工以有餘下工以不足爲天子之弓合九而成規爲諸侯之弓合七而成規大夫之弓合五而成規士之弓合三而成規弓長六尺有六寸謂之上制上士服之弓長六尺有三寸謂之中制中士服之弓長六尺謂之下制下士服之

凡爲弓各因其君之躬志慮血气丰肉而短寛緩以荼若是者謂之危弓危弓爲之安矢骨直以立忿埶以奔若是者爲之安弓安弓爲之危矢其人安其弓安其矢安則莫能以速中且不深其人危其弓危其矢危則莫能以願中往體多來體寡謂之夾臾之屬利射侯與弋往體寡來體多謂之王弓之屬利射革與質往體來體若一謂之唐弓之屬利射深大和無灂其次筋角皆有灂而深其次有灂而疏其次角無灂合灂若背手文角環灂牛筋蕡灂麋筋斥蠖灂和弓摩覆之而角至謂之句弓覆之而幹至謂之侯弓覆之而筋至謂之深弓睽而孤也乃用弧焉音胡疑辭也弧弓也然周官六弓有弧弓焉以授射甲椹質者睽孤所利勝堅而已與王弓同則王以威天下爲義

