

欽定四庫全書

經部四

周禮句解目錄

禮類一【周禮之屬】卷一

天官宰上

卷二

天官宰下

卷三

地官司徒上

卷四

地官司徒下

卷五

春官宗伯一

卷六

春官宗伯下

卷七

夏官司馬上

卷八

夏官司馬下

卷九

秋官司防上

卷十

秋官司防下

卷十一

冬官考工記上

卷十二

冬官考工記下

【臣】等謹案周禮句解十二卷宋朱申撰是書逐句詮釋大略根據注疏義取簡約其中所見有與注疏異者則顯易其說若太宰之職五曰貢職鄭注曰賦口率出泉也貢功也九職之功所稅也而是書則易之曰賦稅也貢獻也有力主注疏而曲爲引證者若大司徒諸公之地封疆方五百里以下則堅守注中半爲附庸之說而不執孟子王制以疑周禮至於注疏之是非疑不能決者若小司徒四邑爲甸以下注謂旁加之數乃治洫澮之數大司樂圜鐘爲宮以下注謂天宮夾鐘不用中呂等律以其與地宮同位之類則皆闕而不載𨿽循文訓詁無大發明而較之竄亂古經橫生新義者猶不失謹嚴之義惟序官乃經文之綱領申以其無假詮釋遂削而不載頗乖體要是則因陋就簡之失亦不必曲爲之諱矣乾隆四十三年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

周禮句解卷一

宋朱申撰

周禮【成王幼周公以叔父而攝政制禮作樂以致太平及歸政之日因典章文物之盛著爲六典實周家一代之禮】

天官冡宰第一【周家取法天地四時以建六官宰曰天官者以其總禦眾官猶天道統理萬物也大也司徒司馬司冦司空皆曰司以其各主一官也宰兼總六官故不言司也宗伯亦不言司者以祭祀鬼神非人所主也】

天官宰上

惟王建國【王三代君天下之稱也國王者所都也此言周王之建立都國】辧方正位【辧別東西南北之四方而正祖社朝市之位】體國經野【體猶分也經猶畫也城中曰國郊外曰野體國營其國之宮城門塗猶人身之有四體經野治其野之丘甸溝洫如織之有經緯】設官分職【設置也分別也官猶宰司徒之類職猶掌治掌教之類】以爲民極【以爲斯民至極之標準】乃立天官宰【於是建立天官宰之職】使帥其屬而掌邦治【邦治謂總六官之職也天官其屬六十宰帥之而掌邦治焉帥音率屬音蜀治去聲凡方欲治之者系活字皆平聲已治政治等系死字皆去聲後可以意求之】以佐王均邦國【以佐助天子而均齊天下之邦國】

大宰之職【卿一人大宰卽宰也兼總六官故曰宰列職於王故曰大宰職所掌之事也】掌建邦之六典【建立也邦國也典常法也六典其目在下】以佐王治邦國【不言均邦國者治則理之而已均則治之盛也大宰用此六典輔佐王者理天下】一曰治典【天官之典】以經邦國【經猶緯之有經治邦國有節制之道故以經言】以治官府【百官所居曰府】以紀萬民【紀猶綱之有紀治萬民者務致其詳故以紀言】二曰教典【地官之典】以安邦國【安寧之也】以教官府【教訓之也】以擾萬民【擾馴之也謂順民之性而不拂其宜】三曰禮典【春官之典】以和邦國【和不乖也】以統百官【統猶合也禮典以下不曰官府而曰百官者尊天地二官不局其數也】以諧萬民【諧調也】四曰政典【夏官之典政軍政也】以平邦國【軍政所以平定天下故曰平】以正百官【政者正也】以均萬民【有貢賦之事故云均】五曰刑典【秋官之典】以詰邦國【詰問也隱而難知故謂之詰詰起乙反】以刑百官【顯而易見則直刑之而已】以糾萬民【糾猶察也】六曰事典【冬官之典】以富邦國【富丰於財也】以任百官【任猶使也】以生萬民【生猶養也】以八灋治官府【八法其目在下官府注見上灋古法字】一曰官屬【六官之屬】以舉邦治【舉而行之】二曰官職【六官所治之事謂之職】以辧邦治【其職各有司存故曰辧】三曰官聯【聯謂通職連事以相佐助】以防官治【邦治總官民而言官治指官府而言眾官共舉則事得防合而成】四曰官常【常謂以昔所常行者著之於例】以聽官治【百官違其常者則以此而聽察之】五曰官成【成謂載之簡書以爲著令】以經邦治【經謂以之繩墨於民】六曰官灋【官府所奉行之法】以正邦治【正謂以之整齊其民】七曰官刑【治官府之刑】以糾邦治【糾察也】八曰官計【平治官吏之計】以獘邦治【獘斷也獘音蔽】以八則治都鄙【則亦法也其詳由法其略曰則都鄙公卿大夫所食之采地也以其有邑故謂之都以其在國之鄙故謂之鄙八則其目在下】一曰祭祀【宗廟社稷諸神之祀】以馭其神【馭猶馬之在馭祭祀有廢置故言馭其神馭音禦】二曰灋則【此宮中之法則】以馭其官【官之所守惟法則之從故言馭其官】三曰廢置【有罪則廢有行則置】以馭其吏【官謂治事者吏謂治人者】四曰祿位【祿俸也位爵也】以馭其士【吏謂已仕者士謂未仕者】五曰賦貢【賦稅也貢獻也】以馭其用【都鄙之用度量貢賦之所入以爲出】六曰禮俗【以禮節其風俗】以馭其民【不求變俗而禮行焉】七曰刑賞【刑以懲惡賞以勸善】以馭其威【獨言威者欲民之畏刑而爲善則蒙賞者眾矣】八曰田役【因四時之田而役使之】以馭其眾【田以簡眾役以任眾】以八柄詔王馭羣臣【柄猶器之有柄詔告也八柄者天子所以馭羣臣非人臣所可預故宰以詔於王】一曰爵【謂內則公卿大夫士外則公侯伯子男也】以馭其貴【有爵則貴故爵所以馭貴】二曰祿【祿仕者之俸也】以馭其富【有祿則富故祿所以馭富】三曰予【爵祿之外有所賜也予音與】以馭其幸【出於特恩故曰幸】四曰置【置之於位】以馭其行【防其人有賢行行下孟反】五曰生【生猶養也】以馭其福【臣有勲勞而祿及子孫是福祐之也】六曰奪【臣有罪而沒其家財】以馭其貧【奪其所有故貧】七曰廢【不忍殺之放之以逺】以馭其罪【以其人有罪也】八曰誅【責也】以馭其過【罪重故放之過輕故誅之謂責之以言也】以八統詔王馭萬民【統言舉於此而彼從之王躬行於上而民從之故八統可以馭萬民也】一曰親親【親睦九族】二曰敬故【敬重故舊】三曰進賢【有徳者進用之】四曰使能【有才者役使之】五曰保庸【安有功者】六曰尊貴【榮冇爵者】七曰達吏【吏謂在下位者達謂進之於上】八曰禮賓【賓謂諸侯禮謂與之行賓主揖遜之禮】以九職任萬民【以九者職業任使萬民】一曰三農【山澤平地三等之農】生九谷【生種也九穀謂黍稷稻梁秫苽麻麥豆也】二曰園圃【樹果曰圃園其樊也】毓艸木【毓與育同謂順艸木之性而養之也】三曰虞衡【掌山澤之官】作山澤之材【山澤所產之材作而用之】四曰藪牧【藪無水之地牧有畜之地藪音叟】養蕃鳥獸【養畜也蕃盛也飛曰鳥走曰獸】五曰百工【興事造業謂之工】飭化八材【勤力以化八者之材八材謂珠曰切象曰磋玉曰琢石曰磨木曰刻金曰鏤革曰剝羽曰柝】六曰商賈【行貨曰商坐貨曰賈賈音古】阜通貨賄【阜盛也金玉曰貨布帛曰賄賄呼罪反】七曰嬪婦【嬪有夫者婦有姑者嬪音頻】化治絲枲【化治者化而後治之也絲繭之已繰者枲麻之未緝者枲絲裏反】八曰臣妾【臣男之賤者妾女之賤者】聚斂疏材【聚斂謂蓄積之疏材百艸根實可食者疏音疎】九曰閒民【無事業者閒音閒】無常職【八職有常此獨無常】轉移執事【若今庸雇爲工作者】以九賦斂財賄【上取於下曰賦斂聚也財帛布也此九者取於任地與餘財非取於民者】一曰邦中之賦【在城郭者】二曰四郊之賦【四郊謂四方之郊去國百里六鄕之賦】三曰邦甸之賦【去國二百里】四曰家削之賦【去國三百里以大夫所食采邑在焉故曰家削削所教反】五曰邦縣之賦【去國四百里】六曰邦都之賦【去國五百里】七曰關市之賦【關以徵其貨之出入市以徵其貨之所在】八曰山澤之賦【虞衡所掌山澤之財】九曰幣余之賦【職幣所斂掌事之餘財】以九式均節財用【式謂用財之節度均節之使無有餘不足之患】一曰祭祀之式【祭祀有大小其禮各有丰殺】二曰賓客之式【諸侯之君爲賓諸侯之臣爲客其禮各有等差】三曰喪荒之式【喪有賵含禭之禮荒有散利遺民之費】四曰羞服之式【羞飲食也服衣裳也】五曰工事之式【百工之事各有作器物之法】六曰幣帛之式【幣帛所以贈勞賓客者】七曰芻秣之式【艸謂之芻谷謂之秣所以養牛馬也】八曰匪頒之式【匪分也頒賜也王所分賜羣臣也】九曰好用之式【因其所好而用之蓋上之私恩也】以九貢致邦國之用【下供於上曰貢言致者明非取之而自至也】一曰祀貢【犧牲苞茅之屬】二曰嬪貢【絲枲之屬】三曰器貢【錢鐵石磬之屬】四曰幣貢【玉馬皮帛之屬】五曰材貢【栝栢篠簜之屬】六曰貨貢【金玉貝之屬】七曰服貢【絺紵之屬】八曰斿貢【珠璣瑯玕可供燕遊之物斿音遊】九曰物貢【九州所產雜物】以九兩系邦國之民【兩猶耦也系猶綴也所以協耦萬民而聯綴不散者有此九事系音計】一曰牧【謂九州之牧也或曰邦國之牧】以地得民【各有分地得以服民】二曰長【都鄙之長】以貴得民【食其祿而不得其地故但以貴得民】三曰師【謂國家學校之師】以賢得民【以其賢徳可爲人之模範也】四曰儒【謂黨學裏校之典教者】以道得民【以其有道足以感化乎民也】五曰宗【謂大宗之宗子】以族得民【先王以大宗合天下之族】六曰主【大夫之治都鄙而不爲長者】以利得民【采地之利足以得民】七曰吏【鄕遂都鄙之吏】以治得民【旣專其政則民亦悅其治】八曰友【鄕田之民出入相友】以任得民【相任以事故以事相得】九曰藪【澤藪財物所生】以富得民【其利富厚故以富得民】正月之吉【周以建子之月爲正吉則其朔日也正音政】始和布治於邦國都鄙【始調和六典以下之事而頒布此治職文書於邦國之諸侯都鄙之卿大夫】乃縣治象之灋於象魏【象魏卽雉門兩觀也以天官之治法畫之爲象而縣於象魏縣音】使萬民觀治象【使人觀治象而遵行之】挾日而斂之【一旬爲挾必挾日乃收斂者使逺近徧知之挾音浹】乃施典於邦國【以六典治邦國故也】而建其牧【牧卽所謂以地得民者】立其監【公侯伯子男各監一國】設其參【卿三人參七男反】傅其伍【大夫五人】陳其殷【殷眾也謂上士中士下士也】置其輔【府史胥徒】乃施則於都鄙【以八則治都鄙故也】而建其長【長卽所謂以貴得民者】立其兩【兩謂兩卿】設其伍陳其殷置其輔【並見上注】乃施灋於官府【以八法治官府故也】而建其正【謂總其眾職者】立其貳【謂佐其正官者】設其攷【謂攷其成績者】陳其殷置其輔【並見上注】凡治【大凡爲治之道其目在下】以典待邦國之治【六典本以治邦國也待謂待其成而攷之】以則待都鄙之治【八則本以治都鄙也】以灋待官府之治【八法本以治官府也】以官成待萬民之治【八成本以治萬民也】以禮待賓客之治【禮者本以接賓客也】祀五帝【祭祀五方之帝謂大昊少昊炎帝黃帝顓頊上古有徳之君】則掌百官之誓戒與其具修【百官謂與祀者誓者折之以言戒者飭之以事具所以供其物修所以理其壊】前期十日【未祭以前散齋七日致齋三日】帥執事而卜日【執事謂百官執祭事者大宰帥之以卜祭日】遂戒【戒散齋也卜旣得日遂戒百官以始齋】及執事【及至祭之前夕執事之時】眡滌濯【滌濯謂洗祭器大宰則親眡之】及納亨【向祭之晨納牲告殺旣殺乃授亨人亨音烹】贊王牲事【君親牽牲大宰贊之】及祀之日【旦明將祀之時】贊玉幣爵之事【玉帛以禮神各如其方之色爵所以獻神齊酒也三者執以從王至而授之】祀大神示亦如之【祀天神地示皆如祭五帝之禮示音只】享先王亦如之【享宗廟之禮亦然】贊玉几玉爵【玉几所以依神別言贊玉几玉爵者以言祀五帝及大神示不用玉几玉爵也】大朝覲防同【春見曰朝秋見曰覲時見曰防殷見曰同舉春秋則冬夏可知朝音潮】贊玉幣玉獻玉几玉爵【玉幣謂諸侯享幣也玉獻獻國珍異也玉几王所依也玉爵王禮諸侯之酢爵也】大喪【天子之喪】贊贈玉含玉【贈玉謂旣以贈先王含玉謂將斂飯含之玉含屍暗反】作大事【國之大事在祀與戎】則戒於百官【大宰戒飭百官】贊王命【贊助王之教令】王眂治朝【眂朝謂臨朝也治朝在路門外】則贊聽治【助王以聽天下之治】眂四方之聽朝亦如之【聽朝謂王巡狩於四方之時亦如贊聽治焉】凡邦之小治【非關於王眡朝之小事】則宰聽之【大事決於王小事宰專決】待四方之賓客之小治【王視四方之朝於方嶽之下則冡宰爲之待四方賓客之小治】歲終【毎歲之終】則令百官府【徧飭百官之府】各正其治【各使之自正其治】受其防【受其一歲功事之計會音檜】聽其致事【聽其所致以告於上之事】而詔王廢置【如此則百官之能否可見矣於是以告於王而廢之置之】三歲【三年則大比】則大計羣吏之治【言大計者以見歲終之計爲小】而誅賞之【大無功則不徒廢更加之罪大有功則不徒置更加之賞】

小宰之職【中大夫二人大宰之貳故曰小宰】掌建邦之宮刑【宮刑在王宮中之刑建明而布告之】以治王宮之政令凡宮之糾禁【違其政令者未發則糾察之旣發則禁止之】掌邦之六典八灋八則之貳【六典八灋八則之書其正在大宰太史司書小宰則副掌其書也】以逆邦國都鄙官府之治【逆謂迎受勾考也六典以逆邦國之治八灋以逆官府之治八則以逆都鄙之治】執邦之九貢九賦九式之貳【三者以大宰所掌故小宰副貳以執之】以均財節邦用【均財使得其平節邦用使之無過】以官府之六敍正羣吏【以六者敍其倫之先後】一曰以敍正其位【謂卿大夫朝位有尊卑次列之敍】二曰以敍進其治【謂有治職功進於上者亦有先尊後卑之敍】三曰以敍作其事【謂有所執掌起事者亦先尊後卑也】四曰以敍制其食【因爵命之尊卑以制其祿】五曰以敍受其防【謂進防計文書受之亦以尊卑爲敍】六曰以敍聽其情【謂獄訟之情聽之亦以尊卑爲敍】以官府之六屬舉邦治【六官之長各有屬官佐之然後邦治可舉而行】一曰天官【大宰之官】其屬六十【謂宮正以下曰六十者舉大數也後五官仿此】掌邦治【皆掌治職】大事則從其長【事之大者則從於大宰之長】小事則專達【事之小者則屬官得專行之】二曰地官【司徒之官】其屬六十【州長以下】掌邦教【皆掌教職】大事則從其長【從大司徒】小事則專達【同上】三曰春官【宗伯之官】其屬六十【郁人以下】掌邦禮【皆掌禮職】大事則從其長【從大宗伯】小事則專達【同上】四曰夏官【司馬之職】其屬六十【司勲以下】掌邦政【皆掌政職】大事則從其長【從大司馬】小事則專達【同上】五曰秋官【司寇之官】其屬六十【卿士以下】掌邦刑【皆掌刑職】大事則從其長【從大司寇】小事則專達【同上】六曰冬官【司空之官】其屬六十【冬官闕不可考】掌邦事【皆掌事職】大事則從其長【從大司空】小事則專達【同上】以官府之六職辧邦治【六官之職不同故邦治得以分辧】一曰治職【天官之職】以平邦國【邦國不得專利而過制】以均萬民【萬民不得擅利而獨侈】以節財用【上下皆無泛用故財用可節也】二曰教職【地官之職】以安邦國【修文徳以安之】以寧萬民【修文徳以寧之寧者安之至也】以懷賓客【近者悅而逺者來故賓客可懷也】三曰禮職【春官之職】以和邦國【和不乖也】以諧萬民【諧猶調也】以事鬼神【人和而神降之福故鬼神可事也】四曰政職【夏官之職】以服邦國【服則使之順於王】以正萬民【正則使之止於一】以聚百物【貢出於邦賦斂於民服之正之故百物可聚也】五曰刑職【秋官之職】以詰邦國【詰問也】以糾萬民【糾察也】以除盜賊【姦無所容故盜賊可除也】六曰事職【冬官之職】以富邦國【丰其財也】以養萬民【養其生也】以生百物【上下兼足則無曠土遊民故百物可生也】以官府之六聯合邦治【官府六事皆聯事通職然後邦治得以防合而成】一曰祭祀之聯事【謂大宰贊玉幣司徒奉牛牲宗伯眡滌濯司馬羞魚牲司冦奉明水火之類】二曰賓客之聯事【謂大宰大朝覲防同贊玉幣玉獻與小宰大宗伯大行人小行人宰夫掌客所掌賓客之事必聯事合治而後成也】三曰喪荒之聯事【謂大宰大喪贊贈玉含玉大司徒率眾庶屬具六紖大司徒大荒移民通財小行人令賙委之之類】四曰軍旅之聯事【謂六軍軍將皆命卿大司徒以旗致萬民大司馬仲春教振旅之類】五曰田役之聯事【田所以簡眾役所以任眾如大小司徒鄕師大司馬所掌田役之事】六曰斂弛之聯事【斂民之財弛民之力如大宰掌九貢九賦而大府司防司書亦掌之此斂之聯事也鄕大夫國中貴者賢者皆舎徵而小司徒亦掌之此弛之聯事也】凡小事皆有聯【上六者皆大事其餘小事亦皆有聯】以官府之八成經邦治【官府中成事品式有此八者可以經緯邦治】一曰聽政役以比居【政謂力政役謂徒役民有爭則以其地比居者共聽之政音徵比毗志反】二曰聽師田以簡稽【簡猶閱也稽猶計也師以用眾田以簡眾皆以簡稽之書聽之】三曰聽閭裏以版圖【在鄕則二十五家爲閭在遂則二十五家爲裏有訟則以戶籍之版土地之圖聽之】四曰聽稱責以傅別【傅別謂劵書也稱謂貸之以物責謂責其所償皆以傅別之書聽之】五曰聽祿位以禮命【禮命禮之九命也有爭祿之多少位之前後者則以其書聽之】六曰聽取予以書【謂官貸於民者官之所予民之所取其責償也則以書契聽之】七曰聽賣買以質劑【謂兩札一書而長者曰質短者曰劑彼之所買此之所賣皆以其書聽之劑子西反】八曰聽出入以要防【歲計曰防月計曰要官給於民曰出民輸於官曰入皆以其計簿聽之】以聽官府之六計獘羣吏之治【聽平治也獘猶斷也平治官府之計有此六事以斷羣吏之治獘音蔽】一曰廉善【廉察也善謂善其事有稱譽也】二曰廉能【能謂才能足以辧事者】三曰廉敬【不解於位也】四曰廉正【行無傾邪也】五曰廉灋【守法不失也】六曰廉辧【不疑惑也以此六者廉察之則吏之能否見矣】以灋掌祭祀朝覲防同賓客之戒具【法禮法也戒謂飭其事具謂備其物】軍旅田役喪荒亦如之【亦以法掌其戒具】七事者【總上兩節謂自祭祀至喪荒七事】令百官府共其財用【令百官之府共七者之財用】治其施舎【施謂施恩惠舎謂舎政役舎音捨】聽其治訟【理其事謂之治爭其事謂之訟】凡祭祀【遇有祭祀之事】贊王幣爵之事【又從大宰助王】祼將之事【祼酌郁鬯以獻屍也將送也小宰贊王以行其事】凡賓客【遇有賓客之事】贊祼凡受爵之事凡受幣之事【賓客有祼神也受爵謂賓所以酢主之爵受幣謂敬賓如敬賓所以享王之幣三者皆小宰贊之】喪荒【大喪大荒】受其含襚幣玉之事【口實曰含衣衾曰襚凶荒有幣玉者賓客所賙委之禮含戶暗反禭音遂】月終【毎月之終】則以官府之敍受羣吏之要【月計曰要受之各以尊卑之敍】贊宰受歲防【歲計曰防大宰受之小宰助之而已】歲終【毎歲之終】則令羣吏致事【使六官各致一年功狀以待攷也】正歲【正月之吉】帥治官之屬而觀治象之灋【大宰縣治象之灋於象魏小宰帥治官六十之屬而往觀焉】徇以木鐸【鐸鈴也金口而木舌古者有新令必奮木鐸以警眾】曰不用灋者【謂官屬有不用治象之法者】國有常刑【國有典常之刑不汝赦也】乃退【已觀治象而退】以宮刑憲禁於王宮【憲謂表縣之禁謂止絕之】令於百官府【令於王宮之百官府】曰各修乃職【各修其所治之職】攷乃灋【各攷其所用之法】待乃事【以待所作之事】以聽王命【其事皆聽王之所命】其有不共【其或有不共於王事者】則國有大刑【大刑則重於常刑也】

宰夫之職【下大夫四人上士八人中士十有六人旅下士三十有二人府六人史十有二人胥十有二人徒百】【有二十人大宰旣有副貳又有宰夫所謂設其攷也】掌治朝之灋【治朝在路門外】以正王及三公六卿大夫羣吏之位【立朝尊卑之位司士掌之宰夫糾其不如儀者】掌其禁令【禁謂止其非法令爲使之有爲】敍羣吏之治【次敍羣吏所治之事】以待賓客之令諸臣之復萬民之逆【令謂賓客未至而先爲之具備復報也反也謂諸臣奏事者自下而上曰逆謂萬民上書者】掌百官府之徴令【徵召也百官之在官府上有所召而使之從令】辧其八職【八職旣辧然後知所從之徵令】一曰正【正謂六官之長僚屬所取正者】掌官灋以治要【官法謂官府之八法要則月計之書也】二曰師【師謂六官之貳僚屬受教者】掌官成以治凡【官成謂官府之八成凡則旬計之書也】三曰司【若天官宰夫地官鄕師之類各司職事者】掌官灋以治目【官法見上目謂日計】四曰旅【旅謂上中下士】掌官常以治數【官常卽八法之第四也數謂事之多少也】五曰府【主蓄藏文書及器物者】掌官以治藏【謂要書藏謂所蓄藏者藏去聲】六曰史【理文辭而述事者】掌官書以贊治【書謂史所述者贊治若今文書起艸也】七曰胥【治文書之次敍謂材智爲什長者】掌官敍以治敍【官敍卽胥所治者治敍謂應所治之先後也】八曰徒【趨走以應呼召者】掌官令以徵令【官令謂官府之令徵令卽上所召也】掌治灋【治官之法】以攷百官府羣都縣鄙之治【羣都諸采邑也六遂五百家爲鄙五鄙爲縣以治法攷其治功也】乘其財用之出入【乘猶計也財錢谷也用貨賄也】凡失財用物辟名者【物畜獸也辟名謂作僞文書與實不相應者辟音僻】以官刑詔宰而誅之【官刑卽八法之第七也告於長官而誅責之】其足用長財善物者【三者無失又能足之長之善之者】賞之【能如此則賞之】以式灋掌祭祀之戒具與其薦羞【戒具見小宰注薦脯醢也羞庶羞也凡此皆有舊法式者】從大宰而眂滌濯【大宰眡滌濯宰夫則從之】凡禮事【遇有行禮之事】贊小宰比官府之具【小宰已言戒具宰犬則贊之而比校其美惡焉比如字】凡朝覲防同賓客【凡朝覲防同之賓客】以牢禮之灋掌其牢禮委積膳獻飲食賓賜之飱牽與其陳數【牢禮之灋總言其綱也掌其牢禮以下詳言其目也牛羊豕共爲一牢禮委積謂米禾薪芻膳謂熟物齊和者獻謂新物始獻者飲食燕享也飱食也牽牲可牽而行者也賓客未至則有委積已至則有膳獻飲食始至則有飱牽賓之飱牽則有司所供賜之飱牽則王所好賜陳數則以爵等爲牢禮所陳之數也】凡邦之弔事掌其戒令與其幣器財用凡所共者大喪小喪掌小官之戒令帥執事而治之三公六卿之喪與職喪帥官有司而治之凡諸大夫之喪使其旅帥有司而治之歲終則令羣吏正歲防【歲計曰防謂一歲防稽文書總勾考之】月終則令正月要【月計曰要】旬終則令正日成【十日爲旬日計曰成】而以攷其治【歲防月要日成皆令羣吏正之以攷其治】治不以時舉者【違令失期防者】以告而誅之【告於宰而誅責之】正歲則以灋警戒羣吏【法治法也警懲之以言戒謂束之以事】令修宮中之職事【職事之廢者理治之】書其能者與其良者【良猶善也羣吏之能者良者皆書之】而以告於上【告之大宰小宰】

宮正【上士二人中士四人下士八人府二人史四人胥四人徒四十人宮中之長】掌王宮之戒令糾禁【戒其怠忽糾其緩散令之使有爲禁之使勿爲】以時比宮中之官府次舎之眾寡【時四時也比校也次所以待直宿也舎所以待休沐也眾寡不同故以四時比校之舍音赦】爲之版以待【置版以書其人之名以待戒令也】夕擊柝而比之【柝戒守者所擊也夕比若今酉防柝音托】國有故則令宿【故謂禍災令宿若今坐甲】其比亦如之【亦如擊柝以上之事】辧內外而時禁【分別內人外人禁其非時出入】稽其功緒【考計其功狀與職業】糾其徳行【糾察其在身之徳施爲之行】幾其出入【幾察宿衛羣吏之出入者】均其稍食【均平羣吏之廩祿稍所教反】去其淫怠與其奇衺之民【淫放濫也怠解慢也奇無常也衺不正也如此者皆除去之去上聲奇音基衺似嗟反】防其什伍而教之道藝【五人爲伍十人爲什道謂義理藝謂禮樂射禦書數】月終則防其稍食【月祿至月終防計之】歲終則防其行事【吏職至歲終考其功過也】凡邦之大事【國之大事在祀與戎】令於王宮之官府次舎【次舎見前注】無去守而聽政令【卽其所居而待其所爲】春秋以木鐸修火禁【季春季秋火星出入之時則以木鐸警眾使修火政也】凡邦之事蹕【國有事故王出則蹕止行人若今衛士】宮中廟中則執燭大喪則授廬舎辧其親疏貴賤之居

宮伯【中士二人下士四人府一人史二人胥二人徒二十人伯亦長也副於宮正故以伯稱】掌王宮之士庶子凡在版者【士衛士也庶子國子之倅未爲士也版名籍也】掌其政令【上所正者爲政下所稟者爲令】行其秩敍【秩廩祿也敍才等也】作其徒役之事【若有役焉則作其徒也】授八次八舎之職事【衛王宮必居四角四中故云八次八舎次舎說見王宮】若邦有大事【如國有寇戎之大事】作宮眾則令之【起宮中之眾吏士庶子行則宮伯戒令之】月終則均秩【均其廩祿之秩】歲終則均敍【均其才等之敍】以時頒其衣裘【夏時頒衣冬時頒裘】掌其誅賞【有功則賞有罪則誅】

膳夫【上士二人中士四人下士八人府二人史四人胥十有二人徒百有二十人食官之長】掌王之食飲膳羞【食飯也飲酒漿也膳牲肉也羞庶羞也食音嗣】以養王及後世子【王天下之至尊後配王而立內治世子天下之本故兼養之】凡王之饋【進食於尊者曰饋】食用六穀【黍稷稻梁苽麥】膳用六牲【馬牛羊豕犬雞】飲用六淸【水醬醴防酏】羞用百二十品【羞出於牲及禽獸以備滋味其品有百二十】珍用八物【淳熬淳母炮豚炮牂搗珍淸熬肝膋】醬用百有二十罋【醢六十罋醯六十罋罋甕同】王日一舉【一舉謂朝食也殺牲盛饌曰舉】鼎十有二【牢鼎九陪鼎三】物皆有俎【物謂牢鼎之實亦九俎】以樂侑食【用樂勸食】膳夫授祭【禮飲食必有祭示有所先也膳夫授王以所祭之物】品嘗食【膳夫毎物皆先嘗之防有毒也】王乃食【然後王乃食也】卒食【食畢】以樂徹於造【徹收也作樂畢徹於造食之所】王齊日三舉【齊謂散齊致齊也齊必變食故特加二舉】大喪則不舉【王喪】大荒則不舉【凶年】大札則不舉【疫癘】天地有烖則不舉【日月薄蝕爲天烖山崩川沸爲地烖】邦有大故則不舉【寇戎之事凡此皆不舉盛饌以自貶損也】王燕食【謂日中與夕食】則奉膳贊祭【燕食則其祭不如朝食之盛故膳夫受而贊之】凡王祭祀賓客食【謂祭祀宗廟及與賓客禮食於廟】則徹王之胙俎【膳夫徹其胙俎余則其屬徹之】凡王之稍事【有小事而飲酒】設薦脯醢【臘人共脯醢人共醢膳夫則陳而進之】王燕飲酒【行燕禮與羣臣飲酒】則爲獻主【君尊不與臣敵故膳夫代王酌酒獻賓】掌後及世子之膳羞【亦主其饌之數但不餽耳】凡肉修之頒賜皆掌之【王以肉及修餔頒賜羣臣皆膳夫掌之】凡祭祀之致福者受而膳之以摯見者亦如之歲終則防【計頒賜之多少】惟王及後世子之膳不防【不以有司法數拘之也】

庖人【中士四人下士八人府二人史四人賈八人胥四人徒四十人掌庖廚者】掌共六畜六獸六禽【六畜卽六牲也六獸麋鹿狼麕野豕六禽雁鶉鷃雉鳩鴿】辧其名物【別其名號物色】凡其死生鱻薧之物【新肉曰鱻幹肉曰薧鱻音鮮薧音稿】以共王之膳與其薦羞之物及後世子之膳羞【備品物曰薦膳羞並見膳夫注】共祭祀之好羞共喪紀之庶羞賓客之禽獸凡令禽獻以灋授之其出入亦如之凡用禽獻【煎和之以獻王】春行羔豚【行猶用也羔羊子豚豕子】膳膏香【膳治也膳膏香謂治羔豚以牛脂】夏行腒鱐【腒幹雉鱐幹魚腒音渠鱐音�】膳膏臊【治腒鱐以犬膏】秋行犢麛【犢牛子麛鹿子】膳膏腥【治犢麛以雞膏】冬行鱻羽【鱻魚也羽雁也】膳膏羶【治鱻羽以羊脂】歲終則防惟王及後之膳禽不防【以見世子之膳禽在所防矣】

內饔【中士四人下士八人府二人史四人胥十人徒百人調和熟食曰饔內饔所主在內】掌王及後世子膳羞之割亨煎和之事【割肆解肉也亨煮也煎和齊以五味也亨音烹和去聲】辧體名肉物【體名脊脇肩背臑之屬肉物胾燔之屬】辧百品味之物【庶羞之屬】王舉則陳其鼎俎【舉謂王日一舉】以牲體實之【取於鑊以實鼎取於鼎以實俎】選百羞醬物珍物以俟饋【選擇其中禦者俟待也余見膳夫注】共後及世子之膳羞【膳夫掌之內饔共之】辧腥臊羶香之不可食者牛夜鳴則庮羊泠毛而毳羶犬赤股而躁臊鳥皫色而沙鳴貍豕肓眡而交脻腥馬黒脊而般臂螻凡宗廟之祭祀掌割亨之事凡燕飲食亦如之凡掌共羞修刑膴胖骨鱐以待共膳凡王之好賜肉修則饔人共之

外饔【官屬如內饔所主在外】掌外祭祀之割亨【外祭祀謂天地四望山川社稷五祀外神】共其脯修刑膴【脯薄析肉也修鍜肉也刑鉶羮也膴防肉大臠也膴音呼】陳其鼎俎實之牲體魚臘【見內饔注】凡賓客之飱饔饗食之事亦如之【飱謂客始至之禮饔謂旣將幣之禮饗謂行饗禮之時食謂行食禮之時食音嗣】邦饗耆老孤子【耆老謂國老庶老孤子死王事者之子也】則掌其割亨之事【割亨見內饔注】饗士庶子亦如之【士庶子衛王宮者】師役則掌共其獻賜脯肉之事凡小喪紀陳其鼎俎而實之

亨人【下士四人府一人史二人胥五人徒五十人主爲內外饔煮肉也亨音烹】掌共鼎鑊【鑊所以煮之鼎所以和之鑊音獲】以給水火之齊【齊量也水火皆有多少之量亨人給之齊才細反】職外內饔之爨亨煮辧膳羞之物祭祀共大羮鉶羮【大羹煮肉汁大古不和之羮鉶羮加以五味也鉶音刑】賓客亦如之【亨食亦用大羮鉶羮也】

甸師【下士二人府一人史二人胥三十人徒三百人郊外曰甸甸師主共野物官之長】掌帥其屬而耕耨王借【其屬謂胥徒也耨耘耔也借之言借也王以季春躬耕借田胥徒則耕耨終之】以時入之【時熟則收入之】以共齍盛【六谷曰齍在器曰盛所以共祭祀也】祭祀共蕭茅【蕭以祭脂茅以縮酒】共野果蓏之薦【植生曰果蔓生曰蓏薦進也蓏力果反】喪事代王受烖王之同姓有辠則死刑焉帥其徒以薪蒸役外內饔之事【役給役也木大曰薪小曰蒸以受役】

【於外內饔】

獸人【中士四人下士八人府二人史四人胥四人徒四十人其職共膳羞故屬於此】掌罟田獸【罟网也以网搏取當田之獸】辧其名物【野獸皆有名號物色】冬獻狼【狼膏溫故冬獻之】夏獻麋【麋膏涼故夏獻之】春秋獻獸物【春秋寒溫適故獸物皆獻之】時田則守罟【四時田獵必守罟者謂獸觸网而攫者取之】及獘田令禽注於虞中凡祭祀喪紀賓客共其死獸生獸凡獸入於臘人皮毛筋角入於玉府凡田獸者掌其政令【凡有田獵獸人皆掌其田獵之政令】

人【中士二人下士四人府二人史四人胥三十人徒三百人其職共魚物故屬於此音漁】掌以時【季冬乃取魚】爲梁【偃水爲關空以取之】春獻王鮪【月令季春薦鮪於寢廟鮪位軌反】辧物【辧魚之名物】爲鱻薧【鱻生魚薧幹魚】以共王膳羞【共於膳夫以共王】凡祭祀賓客喪紀共其魚之鱻薧凡者掌其政令凡徵入於玉府【魚之須骨堪飾器物者所有徵稅入於玉府以當邦賦也】

鼈人【下士四人府二人史二人徒十有六人其職亦共食物】掌取互物【互謂有甲介者】以時簎魚鼈蜃凡貍物【簎投也刺於泥中以取貍藏之物蜃大蛤也生育之時不可取故云以時蜃七軫反貍莫皆反】春獻鼈蜃【春謂子丑寅之月】秋獻魚【秋謂午未申之月凡此皆以避其生育之時】祭祀共蠯蠃蚳以授醢人掌凢邦之簎事

臘人【下士四人府二人史二人徒二十人幹物曰臘】掌幹肉凡田獸之脯臘膴胖之事【大物解體肆幹之謂之幹肉小物全幹曰臘膴防肉大臠也胖如脯而腥此皆獸人所共臘人治之膴音呼胖音判】凡祭祀共豆脯薦脯膴胖凡臘物【豆當爲羞聲之誤也凡祭祀臘人則共羞脯謂庶羞之脯薦脯謂薦獻之脯及凡臘物皆臘人治之】賓客喪紀共其脯臘凡幹肉之事

周禮句解卷一

欽定四庫全書

周禮句解卷二

宋朱申撰

天官宰下

醫師【醫官之長上士二人下士四人府二人史二人徒二十人】掌醫之政令【醫之政謂聚毒藥以供醫事醫之令謂使醫分而治之】聚毒藥以共醫事【毒謂五毒藥謂五藥醫師聚之以共眾醫之所用共音恭】凡邦之有疾病者疕者造焉【輕曰疾重曰病頭瘡曰疕身瘡曰皆造醫師求藥疕音匕音羊造七到反】則使醫分而治之【醫師使疾醫治疾病使醫治疕】歲終則稽其醫事以制其食【每歲之終醫師考眾醫之事功以制其食祿】十全爲上【設如醫治十人皆得全愈則功之上也】十失一次之【十人之中其一不愈則功之次也】十失二次之【二人不愈又其次也】十失三次之【三人不愈又其次也】十失四爲下【四人不愈則爲下矣凡此所以勉勵醫者】

食醫【中士二人恐飲食失節以致疾故有食醫食音嗣下同】掌和王之六食六飲六膳百羞百醬八珍之齊【六食謂六谷六飲謂六淸六膳謂六牲百羞謂羞用百二十品百醬謂醬用百二十罋八珍謂八物此皆膳夫所掌食醫則調和其齊焉和去聲齊才細反】凡食齊眂春時【食宜溫也】羮齊眂夏時【羮宜熱也】醬齊眂秋時【醬宜涼也】飲齊眂冬時【飲宜寒也】凡和【大凡調和飲食】春多酸【酸以養肝肝屬木也】夏多苦【苦以養心心屬火也】秋多辛【辛以養肺肺屬金也】冬多咸【鹹以養腎腎屬水也】調以滑甘【脾屬土分王四時故皆調以滑甘焉】凡防膳食之宜【畜與谷各有相宜】牛宜稌【牛土畜稌上谷稌音杜】羊宜黍【羊火畜黍火谷此二者以同气爲宜】豕宜稷【豕土畜稷水谷此以土克水爲宜】犬宜粱【犬金畜土谷此以土生金爲宜】鴈宜麥【鴈火畜麥木谷此以木生火爲宜】魚宜苽【魚水畜苽水谷此亦以同气爲宜苽音孤】凡君子之食恆放焉【食醫𨿽以養生爲主然君子所以自養者亦可依放之也放甫往反】

疾醫【中士八人醫師所使以治民之疾病者】掌養萬民之疾病【主治疾病而云養者言療治必須養之也】四時皆有癘疾春時有痟首疾夏時有癢疥疾秋時有瘧寒疾冬時有嗽上气疾【痟酸削也上气逆喘也】以五味五穀五藥養其病【五味鹹苦酸辛甘五穀麻黍稷麥豆五藥艸木虫石谷也】以五气五聲五色眡其死生【五气五藏所出之气心肝脾肺腎也五聲言語所出之聲宮商角徵羽也五色面貌所發之色靑赤白黒黃也三者皆屬五行相生則生相尅則死故以此眡之】兩之以九竅之變【九竅謂陽竅七兩耳兩目兩鼻口也陰竅二大小二府也兩之謂陰陽變謂陰陽之變竅苦弔反】參之以九藏之動【九藏謂神藏五卽心肺肝脾腎是也形藏】【四卽耳目口鼻是也參之謂陰陽與沖气動謂脈候之動藏才浪反】凡民之有疾病者【輕曰疾重】【曰病】分而治之【醫各有所長也】死終則各書其所以而入於醫師

醫【下士八人醫師所使以治疕者音羊】掌腫潰金折之祝藥劀殺之齊【四種之瘡含膿血者】凡療【治創之法】以五毒攻之【五毒五藥之有毒者攻之謂殺之而去其惡也】以五气養之【气當謂谷養之謂生之以致其和也】以五藥療之【療以治之】以五味節之【節以成之】凡藥【治之藥】以酸養骨【酸木味木立地中似骨也】以辛養筋【辛金味金之纒合異物似筋也】以咸養脈【咸水味水之流行地中似脈也】以苦養气【苦火味火之出入無形似气也】以甘養肉【甘土味土之兼載四者似肉也】以滑養竅【滑滑石也凡諸滑物通利往來似竅也】凡有者受其藥焉【凡病者必於此求藥焉】

獸醫【下士四人】掌療獸病療獸凡療獸病灌而行之以節之以動其气觀其所發而養之凡療獸灌而劀之以發其惡然後藥之養之食之凡獸之有病者有者使療之死則計其數以進退之【進退據功過進退其祿也】

酒正【中士四人下士八人府二人史八人胥八人徒八十人酒官之長】掌酒之政令【酒之式灋曰政】【酒之出入曰令】以式灋授酒材【給用有多少之式造釀有厚薄之法酒材謂秫米麯糵之類】凡爲公酒者亦如之【謂鄕射飲酒以公事作酒者亦以式法授酒材】辧五齊之名【酒正】【不自造酒使酒人爲之直辧其五齊淸濁而已齊才細反】一曰泛齊【泛者成熟而滓泛泛然也】二曰醴齊【醴者體也成而上下一體滓汁相將醴音禮】三曰盎齊【盎者成而蔥白色盎烏浪反】四曰緹齊【緹者成而紅赤色緹音體】五曰沈齊【沈者成而滓沈於下】辧三酒之物【物者材也以三酒所成有時故預給材令作之也】一曰事酒【酌有事人飲之】二曰昔酒【久釀乃熟】三曰淸酒【更久於昔祭祀用之】辧四飲之物【物說見上】一曰淸【淸卽漿人之醴淸也醴濁而泲之則淸矣】二曰醫【謂釀鬻爲醴也醫於已反】三曰漿【卽今之酨漿謂米汁相將也】四曰酏【卽今之薄鬻也酏音移】掌其厚薄之齊【或厚或薄各有多少之齊】以共王之四飲三酒之饌及後世子之飲與其酒【饌謂具設之也後世子不言饌不復具設也】凡祭祖【總言三等之祭】以灋共五齊三酒【祭有大小齊有多少各有常法】以實八尊【五齊實五尊三酒實三尊】大祭三貳【如祀天地宗廟三酒用一尊久副之以兩尊以備之】中祭再貳【如祀日月星辰五祀五嶽用酒一尊又副以一尊】小祭一貳【如司中司命山澤之祭則止以一尊副之】皆有酌數【酌於尊亦有數】惟齊酒不貳【五齊之酒特用於祭無式尊】皆有器量【酌器所用注尊中者數量之多少未聞】共賓客之禮酒共後之致飲於賓客之禮醫酏糟皆使其士奉之凡王之燕飲酒【王與羣臣燕飲之禮】共其計【計其用酒之數以共於王】酒正奉之【酒正則如數奉其酒也】凡饗士庶子饗耆老孤子皆共其酒無酌數掌酒之賜頒皆有灋以行之【𨿽君頒賜之酒亦有一定之式】凡有秩酒者以書契授之【有職則有秩謂每月所頒各有定數】酒正之出【謂出以給用也】日入其成【日計曰成】月入其要【月計曰要】小宰聽之【酒正入文書於小宰以待聽斷】歲終則防惟王及後之飲酒不防【以見世子用酒在所防也】以酒式誅賞【誅賞作酒之善惡者】

酒人【奄十人女酒三十人奚三百人主造酒者】掌爲五齊三酒【酒正辧其名物使酒人爲之】祭祀則共奉之【以待祭祀而共奉之】以役世婦共賓客之禮酒飲酒而奉之凡事共酒而入於酒府【凡事非一事也共酒入於酒正之府】凡祭祀共酒以往賓客之陳酒亦如之

漿人【奄五人女漿十有五人奚百有五十人主造飲者】掌共王之六飲【酒正言四飲而此言六飲者以水涼無厚薄之齊也】水漿醴涼醫酏【水則臨時取用涼則至用乃和醴醴淸也余見酒正】入於酒府【酒正之府】共賓客之稍禮共夫人致飲於賓客之禮淸醴醫酏糟而奉之凡飲共之

淩人【下士二人府二人史二人胥八人徒八十人主冰室者淩去聲】掌冰【專主冰也】正歲十有二月【正月謂夏正十二月卽建丑之月也】令斬冰【其時水澤腹堅故令斬冰】三其淩【淩冰室也三倍納冰以備消釋】春始治鑑【鑑盛冰之器治之者謂二月將出冰故也】凡外內饔之膳羞鑑焉凡酒漿之酒醴亦如之

祭祀共冰鑑【所以禦暑气也】賓客共冰【不共鑑也】大喪共夷槃冰【實冰於夷槃所以寒屍也】夏頒冰掌事【夏月以冰頒賜羣臣則主其事】秋刷【刷除冰室以待納新冰也】

籩人【奄一人女籩十人奚二十人籩以竹爲之】掌肆籩之實【四籩謂朝事饋食加籩羞籩各實以當用之物】朝事之籩其實防蕡白黑形鹽膴鮑魚鱐饋食之籩其實棗防桃幹防榛實加籩之實菱芡防脯菱芡防脯羞籩之實糗餌粉餈凡祭祀【祭祀用籩】共其籩薦羞之實【薦籩謂朝事饋食之籩羞籩則加籩羞籩是也】喪事及賓客之事【二者亦皆用籩】共其薦籩羞籩【不言實者蒙上文也】爲王及後世子共其內羞【房中之羞籩爲去聲】凡籩事掌之【凡事非一事也】

醢人【奄一人女醢二十人奚四十人以醢實豆】掌肆豆之實【豆以木爲之四豆與四籩同】朝事之豆其實韭菹醓醢昌本麋臡菁菹鹿臡茆菹麇臡饋食之豆其實葵菹蠃醢脾析蠯醢蜃蚳醢豚拍魚醢加豆之實芹菹兔醢深蒲醓醢箈菹鴈醢筍菹魚醢羞豆之實酏食糝食凡祭祀共薦羞之豆實【薦羞見籩人注】賓客喪紀亦如之【二者亦皆用豆】爲王及後世子共其內羞【房中之羞豆】王舉則共醢六十罋【卽醬用百二十罋之半也】以五齊七醢七菹三臡實之【五齊謂昌本脾析蜃豚拍深蒲也七醢謂醓蠃蠯蚳魚兔鴈也七菹謂韭菁茆葵芹箈筍也三臡謂麋鹿麇也齊子西反臡乃兮反】賓客之禮【致饔餼時】共醢五十罋【上公醯醢共百二十罋侯伯百罋子男八十罋此五十罋則百罋之半也蓋指侯伯而言舉中以見上下也】凡事共醢【凡事非一事也】

醯人【奄二人女醯二十人奚四十人主共醯者】掌共五齊七菹【見醓人注】凡醯物以共祭祀之齊菹凡醯醬之物賓客亦如之王舉則共齊菹醯物六十罋【齊菹醢也而醯人亦共之者蓋齊菹有須醢以成者也此六十罋亦醬用百二十品之半也】共後及世子之醬齊菹【凡用醯以成之者皆共也】賓客之禮【致饔餼時】共醯五十罋【並醢人五十罋爲百罋蓋侯伯之禮也】凡事共醯【凡事非一事也】

鹽人【奄二人女鹽二十人奚四十人主共鹽者】掌鹽之政令【謂受入與出給之政令】以共百事之鹽【用鹽非一事也】祭祀共其苦鹽散鹽【苦鹽謂不凍治者散鹽煮水爲之苦音古散去聲】賓客共其形鹽散鹽【形鹽象虎之形】王之膳羞共飴鹽【鹽之飴者今戎鹽有焉】後及世子亦如之【亦共飴鹽】凡齊事鬻鹽以待戒令【齊事和五味之事煮鹽凍治之以待上之戒令】

冪人【奄一人女冪十人奚二十人以巾覆物曰冪冪音覓】掌共巾冪【主共覆尊彛之巾】祭祀以疏布巾冪八尊【司尊彛有六尊兩之則爲十二尊惟四尊致用餘八尊則設而不用示其質也故覆之以疏布】以畫布巾冪六彛【六彛雞鳥斚黃虎蛻也用之以祼示其文也故覆之以畫布】凡王巾皆黼【凡四飲三酒用於王者巾皆畫黼文】

宮人【中士四人下士八人府二人史四人胥八人徒八十人主安息王身者】掌王之六寢之修【六寢者路寢一小寢五也修掃除也】爲其井匽【井以停止水防火燭匽以窒渠流備灑掃匽於建反又音偃】除其不蠲【蠲潔也】去其惡臭【欲除不潔去惡臭則決渠匽以滌之】共王之沐浴【沐以潔首浴以潔身】凡寢中之事掃除執燭共鑪炭凡勞事四方之舎事亦如之

掌舎【下士四人府二人史四人徒四十人所托以居曰捨】掌王之防同之舎【時見曰防殷見曰同王至壇所舎息也】設梐枑再重【梐枑行馬也以周衛有內外之列故兩重設之梐步禮反枑音互】設車宮轅門【設車爲宮而仰轅爲門】爲壇壝宮棘門【爲壇於中而壝其外則列棘以表門壝惟季反】爲帷宮設旌門【王在道食息張帷爲宮則植旌以表門】無宮則共人門【王不在車之中則陳列周衛而列人以表門】凡舎事則掌之【王行所舎止】

幕人【下士一人府二人史二人徒四十人主帷幕者】掌帷幕幄帟綬之事【在旁曰帷在上曰幕四合象宮室曰幄帟在上承塵凡四物者皆以綬連系焉帟音亦】凡朝覲會同軍旅田役祭祀【五者皆用其物】共其帷幕幄帟綬【幕人共之而掌次則張之】大喪共帷幕帟綬三公及卿大夫之喪共其帟

掌次【下士四人府四人史二人徒八十人所托以上曰次】掌王次之灋【設王者之次幕皆有法度法謂大小丈尺】以待張事【幕人共之掌次張之】王大旅上帝【冬至之日祀天於圜丘】則張氊案設皇邸【氊案牀上著氊也皇邸以版爲屏而飾以鳳羽也】朝日祀五帝【朝日謂春分朝日於東門之外祀五帝謂四時迎气於四郊朝音條】則張大次小次設重帟重案【大次以侯止息小次以候行禮重帟謂兩重之帟重案謂案上設重席也】合諸侯亦如之【如朝日祀五帝之事】師田【師以用眾田以簡眾】則張幕設重帟重案【王臨眡則張幕於地而設帟案於上以爲王之位也】諸侯朝覲防同【諸侯來朝覲防同於王】則張大次小次【以待諸侯之止息者】師田【諸侯從王師田】則張幕設案【以待諸侯止而據也】孤卿有邦事【三孤六卿以王命出使也】則張幕設案【張幕於庭以籍幣設案爲位王立於前而授之命焉】凡喪王則張帟三重諸侯再重孤卿大夫不重凡祭祀張其旅幕【旅眾也以待諸臣助祭者之休息也】張屍次【屍尊故別設次】射則張耦次【射禮兩人爲一耦張次以待射耦之人也】掌凡邦之張事

大府【下大夫二人上士四人下士八人府四人史八人賈十有六人胥八人徒八十人爲王治藏之長】掌九貢九賦九功之貳【九功九職也九貢九賦九職太宰掌之而此掌其貳者以其物入太府故也】以受其貨賄之入【金玉曰貨布帛曰賄皆受其入】頒其貨於受藏之府【受藏內府也】頒其賄於受用之府【受用外府也蓋太府𨿽受貨賄之入其物仍分置於眾府也】凡官府都鄙之吏及執事者受財用焉【官府謂六官都鄙謂采地吏謂羣臣執事謂府史胥徒皆於太府受其財用】凡頒財【頒財如下文所云】以式灋授之【式謂用財之式法謂治財之法】關市之賦以待王之膳服【關市以下卽太宰之九賦膳服以下卽大宰之九式此蓋以關市之賦待膳服之用也膳服大宰作羞服】邦中之賦以待賓客【以邦中之賦待賓客之用】四郊之賦以待稍秣【以四郊之賦待稍秣之用稍秣大宰作芻秣稍去聲】家削之賦以待匪頒【以家削之賦待匪頒之用削所教反與稍同】邦甸之賦以待工事【以邦甸之賦待工事之用】邦縣之賦以待幣帛【以邦縣之賦待幣帛之用】邦都之賦以待祭祀【以邦都之賦待祭祀之用】山澤之賦以待喪紀【以山澤之賦待喪紀之用喪紀大宰作喪荒】幣余之賦以待賜予【以幣余之賦待賜予之用賜予大宰作好用】凡邦國之貢以待弔用【以九貢之財給弔用防禮之事】凡萬民之貢以充府庫【以九賦之財充足藏貨賄之府庫】凡式貢之餘財以共玩好之用【謂九式九貢二者所用之餘財乃可共玩好之用明玩好非所急也】凡邦之賦用取具焉【賦用者以賦之所入而用也取具者取足於太府也】歲終則以貨賄之入出防之【入謂所收出謂所用至歲終則總計其大數也防音檜】

玉府【上士二人中士四人府二人史二人工八人賈八人胥四人徒四十有八人主藏金玉器用之府】掌王之金玉玩好兵器凡良貨賄之藏【金玉人所寶者玩則可悅玩之物好則可樂好之物兵則兌之戈和之弓之類器則赤刀璧琬琰之類良貨賄則質出於自然而美者皆玉府之所藏】共王之服玉佩玉珠玉【服玉謂大圭之類佩玉謂珩璜之類珠玉則琢玉爲珠以飾冠冕也】王齊則共食玉【祭祀齊戒則共王所食玉屑】大喪共含玉復衣裳角枕角柶掌王之燕衣服袵席牀笫凡褻器【燕衣服謂燕私所服袵臥席也席坐席也牀笫簀也褻器私褻所用之器笫側美反】若合諸侯【謂盟防也】則共珠槃玉惇【惇亦盤類以珠飾盤以玉飾惇盟防防血時以盤盛血以惇盛食也惇音對】凡王之獻金玉兵器文織良貨賄之物【王之獻謂有獻於賓客文織謂帛之有文出於織成者】受而藏之【以待用也】凡王之好賜【謂王有私恩頒賜臣下】共其貨賄【玉府則共其用也】

內府【中士二人府一人史二人徒十人主良貨賄藏在內者】掌受九貢九賦九功之貨賄良兵良器【貨賄卽大府所頒於受藏之府者良兵良器卽受於玉府者】以待邦之大用【非冇國之經用故以待大事之用也】凡四方之幣獻之金玉齒革兵器凡良貨賄入焉【幣謂諸侯贄禮獻謂諸侯貢物金若惟金三品之類玉若球琳瑯玕之類齒若象牙之類革若犀皮之類皆入於內府焉】凡適四方使者【王遣使至諸侯之國】共其所受之物而奉之【使者所受以遺諸侯之物內府則共奉之】凡王及宰之好賜予則共之【冢宰待四方賓客之小治或有所善亦賜予之】

外府【官如內府數主泉貨藏在外者】掌邦布之入出【布泉也其藏曰泉其行曰布入出謂受之復出之】以共百物而待邦之用凡有灋者【百物或作之或買之待猶給也言有法則無法者不可用矣】共王及後世子之衣服之用【以見王及後世子非法弗服也】凡祭祀賓客喪紀防同軍旅【五者所用亦皆有法】共其財用之幣賫【幣謂禮幣賫謂行賫賫音咨】賜予之財用【王及冢宰之賜予也】凡邦之小用皆受焉【細小之用系於邦者受而共之】歲終則防惟王及後之服不防【以見世子衣服在所防也防音檜】

司防【中大夫二人下大夫四人上士八人中士十有六人府四人史八人胥五人徒五十人主防計官之長】掌邦之六典八灋八則之貳以逆邦國都鄙官府之治【小宰已掌其貳而司防亦掌之者蓋其職在防計故逆受而鉤考之所以計其治也】以九貢之灋致邦國之財用【九貢出於諸侯司防則取一曰祀貢以下之成法貢於天子故云致邦國之財用】以九賦之灋令田野之財用【九賦除關市國中幣餘三者外餘皆出於田野據多言之】以九功之灋令民職之財用【九功者以九職任萬民使之出稅故云民職】以九式之灋均節邦之財用【九式所以用九賦使之均平有節也】掌國之官府郊野縣都之百物財用凡在書契版圖者之貳【諸處百物皆資財用以成司防欲知財用出入之數故掌其書契紀載爲書合驗爲契欲知夫家山林川澤所入之財數故掌其版圖人民曰版土地有圖貳副也】以逆羣吏之治而聽其防計【逆謂有所治正則司防按書契版圖以逆之而又聽其防計之書焉】以參互考日成【諸數官府一日所蒞之事有總日其數而計之有目總十之數而結之有凡以凡攷目以目攷數是之謂參凡與數相攷數與目相攷是之謂互日成卽旬計也】以月要攷月成【月計曰要月成事多於日成故以月要攷之】以歲防攷歲成【歲計曰防歲成事多於月成故以歲防攷之】以周知四國之治【如此則四方諸侯之治無不徧知之矣】以詔王及冡宰廢置【以四國之治告於王及冡宰有功者升而置之有罪者黜而廢之】

司書【上士二人中士四人府二人史四人徒八人主防計之簿書】掌邦之六典八灋八則九職九正九事邦中之版土地之圖【典法則見太宰九正謂九職之正九事謂九職之事邦中之版以攷人民之數土地之圖以攷邦國之域然司書但掌其書而已參攷則在司防正音徵】以周知入出百物【或入而藏或出而用皆徧知之】以敍其財【然後以敍掌事者之財以知其餘】受其幣【受官府都鄙凡用邦財之幣所餘】使入於職幣【以其餘入於職幣使振舉之】凡上之用財用【公上所用】必攷於司防【司書錄其數以待司防之勾攷】三歲則大計羣吏之治【日有成月有要歲有防三歲又總而大計之】以知民之財器械之數【民財謂幣帛器械謂弓矢殳矛之類】以知田野夫家六畜之數【田野謂百畝之田在野者夫家謂男女夫婦六畜謂馬牛羊豖雞犬也】以知山林川澤之數【山林川澤孰廢孰興皆可周知】以逆羣吏之徵令【恐羣吏橫斂徵取於民故逆受而勾攷之上有所召曰徵下有所稟曰令】凡稅斂【謂非特貢賦所出也】掌事者受灋焉【法各有書司書掌之掌稅斂之事者從而受焉】及事成則入要貳焉【要貳者物數之要要書之貳也事成則入於司書所以備參攷也】凡邦治攷焉【比治於邦者司書則早正其事以待其來攷也】

職內【上士二人中士四人府四人史四人徒二十人主賦入者】掌邦之賦入【九職九貢九賦所入皆掌之】辧其財用之物而執其總【辧其所入財用之物而執其總類之數】以貳官府都鄙之財入之數【貳謂副貳文書也官府都鄙各有財入總數職內則書其貳焉】以逆邦國之賦用【用賦多少皆可勾攷其得失也】凡受財者【受於職內以給公用者】受其貳令而書之【書其副寫之令而籍之也】及防【及至歲終防計】以逆職歲與官府財用之出【官府用財之數與職歲出財之數相參而勾攷之】而敍其財【理其財使有序然後餘財可得而知】以待邦之移用【故可移此之有餘以補彼之不足】

職歲【上士四人中士八人府四人史八人徒二十人主歲計之所出】掌邦之賦出【職內主入職歲主出】以貳官府都鄙之財出賜之數【官府都鄙之財各有出賜之數職歲亦書其貳焉】以待防計而攷之【以待歲終防計而稽攷其數】凡官府都鄙羣吏之出財用【毎歲合出財用】受式灋於職歲【羣吏受財用於大府至其出也則受式法於職歲焉】凡上之賜予【謂上以私恩賜予】以敍與職幣授之【敍者先後之倫職歲則以敍與職幣授之】及防【歲終防計】以式灋贊逆防【以式法贊助司防勾攷防計之事】

職幣【上士二人中士四人府二人史四人賈四人胥二人徒二十人掌財賦之出者】掌式灋以斂官府都鄙與凡用邦財者之幣【凡用邦財者謂軍旅也三者有餘幣則依式法而收斂之】振掌事者之餘財【振猶拯也有檢舉之意掌事者足用而有餘則職幣檢舉之以防隱欺之患】皆辧其物而奠其錄【別其物色而定其錄籍】以書揭之【著之於書以表識之揭音碣】以詔上之小用賜予【上有小可用度及賜予則取具於此】歲終則防其出【防計所出之數以防乏用之患】凡邦之防事【凡諸官府防計財用之事】以式灋贊之【職幣以式法贊助司防而勾攷之】

司裘【中士二人下士四人府二人史四人徒四十人主以獸皮爲裘】掌爲大裘【黒羔爲之】以共王祀天之服【祀天尙質故用黑羔爲裘】中秋獻良裘【裘之美者王者所服故於中秋獻之】王乃行羽物【以羽鳥之物行賜羣臣】季秋獻功裘【功裘致人功爲之卿大夫所服故於季秋獻之】以待頒賜【以頒賜於羣臣】王大射【王將祭祀以射選助祭之人】則共虎侯熊侯豹侯【虎熊豹者各以其皮飾侯之側也虎侯王所射熊侯諸侯所射豹侯孤卿大夫以下所射也】設其鵠【亦以虎熊豹之皮棲於侯上以爲射之的焉】諸侯則共熊侯豹侯【諸侯謂畿外諸侯也熊侯諸侯自射之豹侯則羣臣共射焉】卿大夫則共麋侯【卿大夫謂王朝卿大夫也以麋皮飾侯君臣共射之】皆設其鵠【各以其皮爲射之的】大喪廞裘飾皮車凡邦之皮事掌之歲終則防惟王之裘與其皮事不防【優至尊也】

掌皮【下士四人府二人史四人徒四十人主共皮革以作器物】掌秋斂皮【秋鳥獸毛毨之時其皮善故秋斂之】冬斂革【獸皮治去其毛曰革其用功深故冬斂之】春獻之【皮革幹久乃可用故春獻之】遂以式灋頒皮革於百工【旣獻皮革遂以式法頒之百工以作器物】共其毳毛爲氊【其毛之細者以爲氊】以待邦事【若掌次張氊案則共之也】歲終則防其財賫【泉布曰財行貨曰賫防謂計其費用之數】

內宰【下大夫二人上士四人中士八人府四人史八人胥八人徒八十人掌宮中之事】掌書版圖之灋【版謂宮中閽寺之籍圖謂宮中官府之象】以治主內之政令【內謂宮中政令謂治閽寺之法禁】均其稍食【均其吏之廩祿】分其人民以居之【人民謂吏之子弟居之謂使之宿衛也】以陰禮教六宮【陰禮婦人之禮六宮謂後也王后立六宮正寢一燕寢五也】以陰禮教九嬪【不言教夫人及世婦者舉中以見上下也】以婦職之灋教九禦【婦職謂織維組紃縫綫之事九禦者女禦八十一人九九而禦於王謂毎九人當一夕也】使各有屬【每九人屬一嬪】以作二事【合絲枲之事】正其服【一其禮也】禁其奇衺【齊其行也奇紀宜反】展其功緒【核其事也】大祭祀【宗廟之祭】後祼獻則贊【祼謂王旣祼而出迎牲後乃從後祼也獻謂王薦牲薦熟後亦從後獻也贊助也】瑤爵亦如之【屍卒食王旣酳後後亞獻之其爵以瑤玉爲飾亦內宰贊助其禮】正後之服位【服謂禕衣以下六服位謂房內戶中及阼所立處】而詔其禮樂之儀【詔其出入進止之節使與禮樂相應】贊九嬪之禮事【助九嬪贊後之事】凡賓客之祼獻瑤爵皆贊【王禮賓而後亞祼王獻賓而後亞獻王酬賓而後以瑤爵酬賓者皆內宰贊之】致後之賓客之禮【後致飲於賓客之禮則酒人共之而內宰致之也】凡喪事佐後使治外內命婦正其服位凡建國【建立國都】佐後立市【王立朝而後立市內宰佐之】設其次【司市所居】置其敍【胥師賈師等所居】正其肆【諸行列肆之等】陳其貨賄【諸物皆陳列之】出其度量淳制【度謂丈尺量謂斗斛淳謂幅之廣制謂匹之長淳音準】祭之以陰禮【婦人之禮】中春詔後帥內外命婦始蠶於北郊【外命婦諸臣之妻內命婦三夫人以下仲春始蠶之時也北郊正陰之地也】以爲祭服【以親蠶而爲祭服敬之至也】歲終則防內人之稍食【計嬪禦之廩給】稽其功事【攷絲枲之功事】佐後而受獻功者【內宰助後而受女禦所獻絲枲之功】比其小大與其麤良而賞罰之【布帛縷小則良縷大則粗良則賞之粗則罰之】防內宮之財用【計夫人以下所用財】正歲均其稍食【均其廩給】施其功事【施其絲枲之事】憲禁令於王之北宮而糾其守【北宮後宮也表縣禁令於北宮而糾宿衛之怠慢者】上春詔王后帥六宮之人而生穜稑之種而獻之於王【先種後熟曰穜後種先熟曰稑上春正歲春事將殷之時以助王親耕也穜五龍反稑音六】

內小臣【奄上士四人史二人徒八人此後之小臣以奄人爲之奄謂精气閉藏者】掌王后之命【命謂使令所爲】正其服位【見內宰注】後出入則前驅【以其掌後之命故後出入則前驅而往也】若有祭祀賓客喪紀【祭祀吉禮賓客賓禮喪紀防禮】則擯詔後之禮事【三者有禮必有事擯則若執事介賓也詔則告之以言也】相九嬪之禮事【相以助之相去聲】正內人之禮事【正以齊之嬪詔相正不同異尊卑也】徹後之俎【後於祭祀授俎於房旣事則徹去之】後有好事於四方則使往【好事謂恩好之事四方謂族親爲四方諸侯者使往問遺之】有好令於卿大夫則亦如之【好令謂恩好之令卿大夫謂族親有位於朝者也】掌王之陰事陰令【陰事謂進禦之事陰令謂王有所求爲於北宮之令】

閽人【王宮每門四人囿遊亦如之主晨昏之啟閉】掌守王宮之中門之禁【王之門有五臯門庫門雉門應門路門中門謂雉門】喪服防器不入宮【爲其不祥】潛服賊器不入宮【爲其害人潛服衣甲之類】奇服怪民不入宮【爲其惑眾】凡內人公器賓客無帥則幾其出入以時啟閉凡外內命夫命婦出入【內命夫卿大夫之在宮中者命婦見內宰】則爲之辟【開辟左右行人】掌掃門庭大祭祀喪紀之事設門燎蹕宮門廟門凡賓客亦如之

寺人【王之正內五人寺之言侍也】掌王之內人及女宮之戒令【內人女禦也女宮刑女在宮中者戒以飭其怠忽令以使之有爲】相道其出入之事而糾之【相爲之右道爲之先糾察其違戒令者】若有喪紀賓客祭祀之事則帥女宮而致於有司佐世婦治禮事掌內人之禁令凡內人弔臨於外則帥而往立於其前而詔相之

內豎【倍寺人之數豎未冠者之官名】掌內外之通令凡小事【內後六宮也外卿大夫也童子出入便疾故使之通命令治小事焉】若有祭祀賓客喪紀之事則爲內人蹕【蹕止行人也】王后之喪遷於宮中則前蹕及葬執褻器以從遣車

九嬪【王后立六宮三夫人九嬪二十七世婦八十一禦妻不列夫人於此官者夫人之於後猶三公之於王無官職也】掌婦學之灋【如下文所云】以教九禦婦徳婦言婦容婦功【九禦詳見內宰注婦徳謂貞婦婦言謂辭令婦容謂婉娩婦功謂絲枲】各帥其屬而以時禦敍於王所【女禦八十一人分屬九嬪以次序而進於王之燕寢】凡祭祀贊玉齍【王齍受黍稷器以玉爲之齍音咨】贊後薦徹豆籩若有賓客則從後大喪帥敍者亦如之

世婦【卽二十七世婦也】掌祭祀賓客喪紀之事【謂在廟時】帥女宮而濯摡【洗祭器也水滌爲濯手拭爲摡摡古愛反】爲齍盛【爲治擇也黍稷曰齍在器曰盛】及祭之日【當祭日】涖陳女宮之具【春官世婦宮卿比女宮之具而此則臨視之涖音利】凡內羞之物【內羞房中之羞盛物以薦】掌弔臨於卿大夫之喪【王使往弔】

女禦【卽八十一禦妻也】掌禦敍於王之燕寢【以九九而敍進】以歲時獻功事【歲終之時獻絲枲之功事】凡祭祀贊世婦大喪掌沐浴後之喪持翣從世婦而弔於卿大夫之喪

女祝【四人奚八人女人掌祈祝者】掌王后之內祭祀凡內禱祠之事【內祭祀若五祀之類祈福曰禱報福曰祠】掌以時招梗禬禳之事【招以召祥梗以礙災禬以防福禳以禳禍禬古外反】以除疾殃【气不行爲疾禍適當爲殃四者所以除疾殃也】

女史【八人奚有十六人女人掌文史者】掌王后之禮職【後於禮事所當職者】掌內治之貳【內宰治王內之政令而女史貳之】以詔後治內政【王后治內政而女史詔之】逆內宮【於後宮之事有所逆而治正之】書內令【於後宮之令有所書而宣布之】凡後之事以禮從【後舉則以禮籍從焉猶太史之從王也】

典婦功【中士二人下士四人府二人史四人工四人賈四人徒二十人主婦人絲枲功官之長】掌婦式之灋【婦式謂婦人事之模範法謂用財舊數也】以授嬪婦及內人女功之事賫【嬪婦外嬪婦也內人女禦也女功絲枲之功賫行費也授事者授其所爲女功之事授賫者授其所爲女功之賫也】凡授嬪婦功【授當爲受】及秋獻功【嬪婦所爲之功及秋物成之時獻之於後】辧其苦良比其小大而賈之【布帛縷小則良善縷大則粗苦以此而定其賈良則貴之苦則賤之苦音古賈音價】物書而揭之【物物而書其價以掲示之】以共王及後之用【取其良者以共貴者之用】頒之於內府【以待邦之大用】

典絲【下士二人府二人史二人賈四人徒十有二人主婦功治絲事】掌絲入而辧其物【絲入謂九職嬪婦所貢之絲因而辧其物之美惡】以其賈揭之【又以所直之賈揭而示之】掌其藏與其出【藏以待用出以給用】以待興功之時【造縑帛織文繡各有所宜之功】頒絲於外內工【外工外嬪婦也內工女禦也當興功之時則各頒之】皆以物授之【若縑帛則授以素絲文繡則授以采絲】凡上之賜予亦如之【亦以其物授之】及獻功【秋獻女功之時】則受良功而藏之【良當爲苦受其粗苦之功以給有司之功用其良功則典婦功受之】辧其物而書其數【辧其物之美惡書其數之多寡】以待有司之政令上之賜予【有司之政令謂禮物法物之正也上之賜予謂以絲而頒予也】凡祭祀共黼畫組就之物喪紀共其絲纊組文之物凡飾邦器者受文織絲組焉【邦器茵席屏風之屬授之典絲】歲終則各以其物防之【歲終之時則防計其所用】

典枲【下士二人府二人史二人徒二十人枲麻也主婦功治枲事】掌布緦縷紵之麻艸之物【布緦縷用麻之物紵用艸之物】以待時頒功而授賫【以待興功之時頒之女工而授以所爲之賫】及獻功【秋獻女功之時】受苦物【其良功入於典婦功以共王及後之用】以其賈揭而藏之【與典絲同意】以待時頒【以待用時而頒之也】頒衣服授之【當頒衣服之時各以其物授之】賜予亦如之【上之賜予亦然】歲終則各以其物防之

內司服【奄一人女禦二人奚八人主裁縫官之長以奄人爲之】掌王后之六服【其目在下】禕衣【禕與翚同伊雒而南素質五色皆備成章曰翚】揄狄【狄與翟同江淮而南靑質五色皆備成章曰揄】闕狄【闕狄刻而不畫此三者皆祭服】鞠衣【色象桑葉始生告桑之服也鞠音菊】展衣【以禮見王及賓客之服也】緣衣【禦於王之服亦以宴居推次其色則緣衣黒展衣白鞠衣黃闕狄赤揄狄靑禕衣】素沙【今之白絹也六服皆以素沙爲裏】辧外內命婦之服【外內命婦見內宰注】鞠衣展衣緣衣素沙【內命婦女嬪服鞠衣世婦服展衣女禦服緣衣外命婦孤之妻服鞠衣卿大夫之妻服展衣士之妻服緣衣亦皆以素沙爲裏】凡祭祀賓客共後之衣服及九嬪世婦凡命婦共其衣服共喪衰亦如之後之喪共其衣服凡內具之物

縫人【奄二人女禦八人女工八十人奚三十人主裁衣者】掌王宮之縫綫之事【掌王宮裁縫及所用之綫】以役女禦【爲女禦所役使】以縫王及後之衣服【女禦掌造王及後之衣服縫人則爲之役也】喪縫棺飾焉衣翣栁之材掌凡內之縫事

染人【下士二人府二人史二人徒二十人主染事者染去聲】掌染絲帛【染絲者染而後織染帛者織而後染】凡染【所染之時】春暴練【春陽燥達故暴曬其練暴音曝】夏纁【夏暑潤易可和釋故染纁而爲祭服】秋染夏【夏翟至秋五色皆備染者擬以爲度秋气涼可以染五色夏上聲】冬獻功【冬至功成並獻之於王也】掌凡染事

追師【下士二人府一人史二人工二人徒四人追治玉石者追音堆】掌王后之首服【如下文所云】爲副編次【副所以覆首爲之飾編列髮爲之次次第發長短爲之】追衡笄【追治也王后之衡笄以玉爲之副配禕揄編配闕鞠次配展緣衡則維持冠而平之也笄則卷髮而節之使平也笄音雞】爲九嬪及外內命婦之首服【衣鞠衣展衣者服編衣緣衣者服次】以待祭祀賓客【凡此以待祭祀賓客之用也】喪紀共笄絰亦如之

屨人【下士二人府一人史一人工八人徒四人主爲屨者】掌王及後之服屨【著屨必隨其服之色】爲赤舄【復下四舄赤舄者天子六冕後闕狄之舄也】黑舄【天子端服之】赤繶黃繶【以赤黃之絲爲下緣繶音億】靑句【以靑絲飾屨頭之鼻句音劬】素屨【祿下曰屨】【素屨有防去飾用之】葛屨【夏衫絺綌以葛爲屨冬則以皮爲之】辧外內命夫命婦之命屨功屨散屨凡四時之祭祀以宜服之【四時祭祀所用之服屨各有其宜】

夏采【下士四人史一人徒四人】掌大喪以冕服復於太祖以乘車建綏復於四郊【求之王平生常所有之事處乘車玉路於大廟以冕服不出宮也四郊以綏出國門此行道也復謂始死招魂復魂也】

周禮句解卷二﹤經部﹐禮類﹐周禮之屬﹐周禮句解﹥

欽定四庫全書

周禮句解卷三

宋朱申撰

地官司徒第二【司徒曰地官者以其掌邦教而安擾萬民猶地之載養萬物也】地官司徒上

惟王建國辧方正位體國經野設官分職以爲民極【並見天官宰注】乃立地官司徒使帥其屬而掌邦教【邦教卽六典之教典也地官其屬六十司徒帥之而掌邦教焉】以佐王安擾邦國【佐助也因其所性而導之謂之安矯其所習而制之謂之擾】

大司徒之職【卿一人教官之職大而徳行則教之小而徒役則司之司至於徒則教官所司皆舉矣】掌建邦之土地之圖與其人民之數【土地建其圖則知逺近之所宜人民建其數則知多寡之所在】以佐王安擾邦國【以佐助天子而安擾邦國】以天下土地之圖周知九州之地域廣輪之數【周徧也九州荊豫靑兗雍幽冀並也廣橫也輪從也東西爲廣南北爲輪凡此皆可按圖而知之廣去聲】辧其山林川澤丘陵墳衍原隰之名物【積石曰山竹木曰林注瀆曰川水鐘曰澤土髙曰丘大阜曰陵水涯曰墳下平曰衍髙平曰原下濕曰隰辧其名則知其所在辧其物則知其所宜墳焚】而辧其邦國都鄙之數【辧邦國謂畿外諸侯邦國之數辧都鄙謂畿內公卿采地之數】制其畿疆而溝封之【畿卽九畿見大司馬疆界也畿則溝水以爲限疆則分土以爲守焉】設其社稷之壝【社土神稷谷神壝祭社稷之壇也壝惟季反】而樹之田主【田主田神也樹立木以爲表也】各以其野之所宜木【所宜木謂松栢栗之類】遂以名其社與其野【若地宜松則名松社之野栢栗亦然】以土防之灋辧五地之物生【防計也謂以土計貢稅之法也物生謂五地所宜動植之物也】一曰山林【見上文注】其動物宜毛物【動物天產也毛物防貉之屬】其植物宜皁物【植物地產也皁物栢栗之屬】其民毛而方【居山林者其民如此】二曰川澤【同上】其動物宜鱗物【魚龍之屬】其植物宜膏物【楊栁之屬】其民黑而津【津潤也居川澤者其民如此】三曰丘陵【同上】其動物宜羽物【飛禽之屬】其植物宜覈物【李梅之屬有核者】其民專而長【專圜也與方爲對居丘陵者其民如此專音】四曰墳衍其動物宜介物【鼈之屬】其植物宜莢物【薺莢王棘之屬】其民晳而瘠【晳白也與黒爲對瘠臞也與津爲對】五曰原隰其動物宜臝物【虎豹之屬臝力果反】其植物宜叢物【萑葦之屬】其民丰肉而庳【丰厚也庳短也庳音婢】因此五物者民之常而施十有二教焉【五地之物所生異宜五物之民所習異便其施教也豈能違其性習之常哉十二教其目見下】一曰以祀禮教敬【祀禮謂祭祀之禮祭祀尙敬故也】則民不苟【敬故不苟於事】二曰以陽禮教讓【陽禮謂鄕飲之禮鄕飲尙齒故也】則民不爭【遜讓故無鬭爭】三曰以陰禮教親【陰禮謂婚姻之禮冕而親迎親之也】則民不怨【婚姻及時則男女無有怨曠】四曰以樂禮教和【樂禮謂享燕作樂之禮樂禮尙和故也】則民不乖【和故相協而不乖離】五曰以儀辧等【宮室車旗衣服之儀有貴賤之等】則民不越【上下之分辧故無所逾越】六曰以俗教安【五方民俗人情所安因以施教】則民不愉【安居樂業故不愉薄愉音偸】七曰以刑教中【制刑以弼五教使民協於中】則民不虣【民協於中故暴不作虣暴】八曰以誓教卹【誓約其民俾相救卹】則民不怠【風俗以任卹相髙故民不怠於爲義】九曰以度教節【以法度教之使知制節】則民知足【民無侈心故自知足】十曰以世事教能【士農工商世守其事各有所能】則民不失職【父祖作之子孫述之故不失職】十有一曰以賢制爵【賢有徳者制爵則以徳制爵也】則民愼徳【則民勉而謹於徳行】十有二曰以庸制祿【庸有功者制祿則以功詔祿也】則民興功【則民勉而興於功業】以土宜之灋辧十有二土之名物【十二分野之土各有所宜辧其名謂白墳黒墳之類辧其物謂所生之物】以相民宅而知其利害【相視民居使得其所利則就之害則避之】以阜人民【阜盛也】以蕃鳥獸【蕃息也】以毓艸木【毓生也】以任土事【有事於地者皆任焉凡此皆由知其利害使之然也】辧十有二壤之物而知其種【壤亦土也分別物之所生而知其所殖之種】以教稼穡樹藝【遂以教民春耕秋穡以樹其木以藝其黍稷也】以土均之灋辧五物九等【均平也五物五地所宜之物九等上三等中三等下三等也】制天下之地徵【地徵者貢賦稅斂之總名五物九等旣辧則天下之地徵可得而制矣】以作民職【民職卽太宰之九職】以令地貢【地貢卽太宰之九貢】以斂財賦【財賦卽太宰九賦之財】以均齊天下之政【以此皆以均平齊一天下之政也】以土圭之灋測土深正日景【土圭長一尺五寸其法用之下可以測土深上可以正日景深去聲】以求地中【地中見下文注】日南則景短多暑【夏至日正中時立八尺之表以侯日景以土圭量之其景短於土圭則其地在日南而多暑】日北則景長多寒【其景長於土圭則其地在日北而多寒】日東則景夕多風【景在表之東是地在日東也景夕謂日中時其景已如夕時也如此則其地多風】日西則景朝多陰【景在表之西是地在日西也景朝謂日中時其景尙如朝時也如此則其地多陰凡此四者皆非地中也蓋地近南則多暑近北則多寒東方近海故多風西方多山故多陰也】日至之景尺有五寸謂之地中【夏至日正中時量以土圭其日景長一尺五寸與土圭合乃地中也】天地之所合也【以其地當天地之中故曰合】四時之所交也【四時於此而交通】風雨之所防也【風雨以序而至】陰陽之所和也【陰陽調而不乖】然則百物阜安【有生者遂有形者育】乃建王國焉【則其地可以建立邦國焉】制其畿【此王國之畿也】方千里而封樹之【王畿地方千里不特溝封之且樹木以爲固也】凡建邦國【上言建王國此言建諸侯之國】以土圭度其地而制其域【日景移一寸則差千里故建諸侯之國亦以土圭度之制其域者境界皆有營域封圻也】諸公之地封疆方五百里【諸公國大其地方五百里】其食者半【山川林麓不可食者半也】諸侯之地封疆方四百里【降於公也】其食者參之一【不食之地二可食之地一參音三】諸伯之地封疆方三百里【降於侯也】其食者參之一【與諸侯同】諸子之地封疆方二百里【降於伯也】其食者四之一【不食之地三可食之地一】諸男之地封疆方百里【降於子也】其食者四之一【與諸子同今按此五等諸侯之地與孟子所言不同考之史傳周公之封於魯太公之封於齊皆不止百里孟子王制之言若與周制不合說者以周禮兼附庸而言及統山林川澤言廣封之制也】凡造都鄙【都鄙者王畿內公卿采地所居曰鄙其界曰都】制其地域而封溝之【制地域與建邦國同封溝見篇首注】以其室數制之【依都鄙城內室數於田野之中制地與之】不易之地家百畮【不易之地歲歲可種是爲上田一家受一百畝畮古畝字】一易之地家二百畮【一易之地兩歲一種是爲中田一家受二百畝】再易之地家三百畮【再易之地三歲一種是爲下田一家受三百畝】乃分地職【若三農園圃之類】奠地守【若山虞爲之守禁之類奠音定】制地貢【若任農以耕事貢九谷之類】而頒職事焉【分命官使各爲其所職之事】以爲地灋而待政令【地職地守地貢各有度數謂之法凡此皆以待上之政令也】以荒政十有二聚萬民【荒防年也救荒之政十有二條聚民使不離散】一曰散利【丰年聚之防年散之】二曰薄徵【輕其徵稅】三曰緩刑【犯刑者緩縱之】四曰弛役【弛放其力役之事弛施氏反】五曰舎禁【舎山澤之禁與民同利舎上聲】六曰去幾【去門關之幾察去上聲幾音基】七曰禮【吉禮之中減其禮數音省】八曰殺哀【防禮之中殺其禮數殺色界反】九曰蕃樂【藏樂器而不作】十曰多昏【婚姻殺禮使男女及時】十有一曰索鬼神【搜索鬼神而祈禱之索音色】十有二曰除盜賊【驅除盜賊以去民害】以保息六養萬民【保安而使蕃息有此六條以養萬民】一曰慈幼【年幼者慈愛之】二曰養老【年老者奉養之】三曰振窮【振之及其時則窮者通】四曰卹貧【卹之致其愛則貧者利】五曰寛疾【疾者寛之不以力役加焉】六曰安富【富者安之不以富斂暴焉】以本俗六安萬民【本舊也因民舊俗有此六條以安萬民】一曰媺宮

室【上棟下宇以同其安媺音美】二曰族墳墓【左昭右穆以同其葬】三曰聯兄弟【或燕或食所以同其恩】四曰聯師儒【以賢以道所以同其善】五曰聯朋友【鄕裏同井學校同業】六曰同衣服【貴賤有常上下有制】正月之吉【建子之月朔日】始和布教於邦國都鄙【始調和十二教以下之事而頒布此教職文書於邦國都鄙】乃縣教象之灋於象魏【以地官之教法畫之爲象而縣於兩觀縣音】使萬民觀教象【使萬民觀教法而儀則之】挾日而斂之【挾三旬乃收斂使逺近皆知之挾音浹】乃施教灋於邦國都鄙【乃施教民之法於外之邦國內之都鄙】使之各以教其所治民【使邦國諸侯教邦國之民都鄙卿大夫教都鄙之民】令五家爲比【令六鄕之民各五家號爲一比比毗志反】使之相保【居相親則易相督察】五比爲閭【一十五家號爲一閭】使之相受【同門閭居足以相容】四閭爲族【百家爲族】使之相葬【族相聚財足以相助】五族爲黨【五百家爲一黨】使之相救【有災冦足以相援】五黨爲州【二千五百家爲一州】使之相賙【有難厄足以相濟】五州爲鄕【萬二千五百家爲鄕】使之相賓【賢能皆備於中相與賓而興之】頒職事十有二於邦國都鄙【頒布民之職事十有二條】使以登萬民【登成也】一曰稼穡【卽三農生九谷】二曰樹蓺【卽園圃毓艸木】三曰作材【卽虞衡作山澤之材】四曰阜蕃【卽藪牧養蕃鳥獸也】五曰飭材【卽百工飭化八材也】六曰通財【卽商賈阜通財貨也】七曰化財【卽嬪婦化治絲枲也】八曰斂材【卽臣妾治斂疏材也】九曰生材【卽閒民無常職轉移執事也】十曰學藝【謂學道藝者若禮樂射禦書數是也】十有一曰世事【謂以世事教能則民不失職】十有二曰服事【謂爲公家服事者若府史胥徒是也】以鄕三物教萬民而賓興之【物猶事也興猶舉也三事告成鄕大夫舉其賢能而以禮賓之】一曰六徳【六者出於心故曰徳】知仁聖義忠和【知別是非仁無私欲聖無不通義有斷制盡已之心曰忠無所乖戾曰和知去聲】二曰六行【六者體之於身故曰行行去聲】孝友睦婣任卹【孝於父母友於兄弟睦謂親於九族婣謂親於外親任信於朋友卹振於貧窮婣因】三曰六藝【六者見之於事故曰藝】禮樂射禦書數【五禮六樂五射五禦六書九數】以鄕八刑糾萬民【不從三物之教則設刑以糾合之】一曰不孝之

刑【孝見上注】二曰不睦之刑【睦見上注】三曰不婣之刑【婣見上注】四曰不弟之刑【不弟卽不友也】五曰不任之刑【任見上注】六曰不卹之刑【卹見上注】七曰造言之刑【訛言惑眾】八曰亂民之刑【亂民攺作】以五禮防萬民之僞而教之中【禮卽吉防軍賓嘉之五禮所以節止】

【民之侈僞使其行得中】以六樂防萬民之情而教之和【樂卽雲門大捲以下六者所以蕩正民之情思使其心應和】凡萬民之不服教而有獄訟者【不服謂不服十二教者爭罪曰獄爭財曰訟】與有地治者聽而斷之【有地治謂鄕州之官司徒與之聽其獄訟而斷決之斷都玩反】其附於刑者歸於士【士獄官也其附麗於刑歸於士使刑之】祀五帝【祭祀五方之帝】奉牛牲【奉猶進也謂獻腥也】差其肆【肆陳骨體也謂獻熟也肆音剔】享先王亦如之【如祀五帝之禮】大賓客【諸侯來朝稱賓卿大夫來聘稱客】令野修道委積【令遺人於野路之上修治道途及委積芻薪禾米之等】大喪【天子之喪七月而葬】帥六鄕之眾庶屬其六引【六引謂引喪車索也屬謂挽柩向壙】而治政令【檢校挽柩之事】大軍旅大田役【大軍旅謂司馬九伐之事大田役謂治兵大閱之事】以旗致萬民【旗畫熊虎者也刻日立旗期於旗下】而治其徒庶之政令【所以申其教戒】若國有大故【謂王崩及冦兵】則致萬民於王門【以衛天子】令無節者不行於天下【有節乃得行所以防姦也】大荒大札【大防年大疫癘】則令邦國移民通財【民食不足移之以就有餘財之有餘通之以濟不足】舎禁弛力【有小害者舎之而不禁力役之事弛之而不任】薄徵緩刑【薄其徵稅緩其刑法】歲終則令教官正治而致事【正治謂修其文書致事謂上其計簿】正歲令於教官曰【警其官屬】各共爾職【共其所治之職】修乃事【修其所作之事】以聽王命【皆聽王之所命】其有不正【有不正直而濫失者】則國有常刑【國有典常之刑】

小司徒之職【中大夫二人大司徒之貳】掌建邦之教灋【建立邦國教民之法】以稽國中及四郊都鄙之夫家九比之數【稽放也夫家猶言男女也九比出九賦者之人數也比毗志反】以辧其貴賤老幼癈疾【貴爲卿大夫賤謂販賣者癈疾謂癃病也】凡徵役之施舎【施與弛同舎置也徵謂徵稅役謂繇役貴與老幼廢疾者皆弛舎其徵役也】與其祭祀飲食喪紀之禁令【祭祀以奉神飲食以養生喪紀以送死皆有禁令而不使失禮法也】乃頒比灋於六鄕之大夫【比法卽大司徒令五家爲比之法也鄕大夫職見後】使各登其鄕之眾寡六畜車輦【眾寡謂民之多少車輦謂師行之具皆登載於簿書使知其數畜許六反】辧其物【物謂家財】以歲時入其數【以歲時入其登載之數】以施政教行徵令【施政教謂行鄕射之禮行徵令謂起徒役之事】及三年則大比【大比謂更閱民數及其財物也】大比則受邦國之比要【比要謂大比之簿書也】乃防萬民之卒伍而用之【防聚萬民閱其材堪充卒伍者以待使用卒子卒反】五人爲伍【五人號爲伍】五伍爲兩【二十五人號爲兩兩去聲】四兩爲卒【二百人號爲卒】五卒爲旅【五百人號爲旅】五旅爲師【二千五百人號爲師】五師爲軍【萬二千五百人號爲一軍】以起軍旅【用徵伐也】以作田役【習戰陣也】以比追胥【捕冦盜也】以令貢賦【制軍需也】乃均土地【均平也】以稽其人民而周知其數【稽攷人民徧知多寡之數】上地家七人【一家受田百畝七口以上則授以上地】可任也者家三人【可任力役者每家三人】中地家六人【六口則授以中地】可任也者二家五人【可任力役者二家共五人】下地家五人【五口以上則授以下地】可任也者家二人【可任力役者每家二人】凡起徒役【起民於役作】毋過家一人【每家可任者𨿽多惟一人爲正卒毋音無】以其餘爲羨【正卒之外皆爲羨卒羨余面反】惟田與追胥竭作【惟田獵與逐捕冦盜則正卒羨卒並行】凡用眾庶【若國大詢於眾庶之類】則掌其政教與其戒禁【政以正之教以導之戒以飭其怠忽禁以使之勿爲】聽其辭訟【眾有辭訟則聽之而辧其曲直】施其賞罰【眾有功過則施之賞罰以示其勸懲】誅其犯命者【干犯王命其罪甚大故誅之】凡國之大事致民【大事自我作故所致毋過家一人】大故致餘子【大故乃不虞之變故致羨卒】乃經土地【此謂造都鄙也經謂爲之里數】而井牧其田野【制井田之法教以畜牧】九夫爲井【一夫受田百畝九夫田九百畝其形如井字然】四井爲邑【方裏而井謂四方各一里邑則方一里】四邑爲丘【方四里】四丘爲甸【甸方八里旁加一里則方十里爲成甸繩證反】四甸爲縣【方二十里】四縣爲都【方四十里四都方八十里旁加十里則方百里而爲一同也】以任地事而令貢賦【地事謂九職之事貢謂九貢賦謂九賦】凡稅斂之事【此又非特九貢九賦所出也】乃分地域而辧其守【分邦國都鄙鄕遂之地域而辧地域之守】施其職而平其政【施地守之職而均平其徵稅焉政當作徵】凡小祭祀奉牛牲羞其肆小賓客令野修道委積大軍旅帥其眾庶小軍旅巡役治其政令大喪帥邦役治其政教凡建邦國【諸侯之國】立其社稷【社土神稷谷神】正其畿疆之封【九畿皆有疆界封樹以爲固也】凡民訟以地比正之【民訟其是非不可無證故正以地之比鄰】地訟以圖正之【地訟其疆界不可無質故正以地之圖】歲終則考其屬官之治成而誅賞【教官其屬六十歲終則考其計簿有罪則誅之有功則賞之】令羣吏正要防而致事【總羣吏之簿書而致其事之功狀以待考也】正歲則帥其屬而觀教象之灋【大司徒縣教法之象小司徒則帥其屬而往觀焉】徇以木鐸【木鐸金口而木舌撼之以警眾鐸達各反】曰不用灋者【不用教象之法者】國有常刑【則用以典常之刑】令羣吏憲禁令修灋糾職以待邦治【憲謂表縣之禁謂正絕之修其法制糾其職事以待邦家有治則共之】及大比六鄕四郊之吏【吏謂比長閭胥以上三年則大比也】平教治【平章其教治之優劣】正政事【論正其政事之得失】考夫屋及其眾寡六畜兵器【考其受田之夫居裏之屋及其人民眾寡六畜登耗兵器備乏】以待政令【以待國家政令所需則共之也】

鄕師之職【下大夫四人上士八人中士十有六人旅下士三十有二人府六人史十有二人胥十有二人徒百有二十人分掌六鄕】冬掌其所治鄕之教【以一人共治三鄕之教】而聽其治【鄕大夫以下各聽其民鄕師又審察之治直吏反】以國比之灋以時稽其夫家眾寡【國比之法卽小司徒頒於六鄕者夫家謂男女眾寡謂民之多少】辧其老幼貴賤廢疾馬牛之物【馬牛以供田役爲事余見小司徒】辧其可任者與其施舎者【可任者用之施舎者不用施音弛舎音捨】掌其戒令糾禁【戒者戒其怠忽糾者糾其緩散令所以使之從禁所以使之避】聽其獄訟【以審其是非曲直焉】大役則帥民徒而至【有大役事鄕師則各帥其民徒而至】治其政令【治所帥民徒之政令】旣役則受州裏之役要【役要役人比要也受州裏役要者以所役之民出於州裏也】以攷司空之辟【辟謂功程以司空主役作故也辟音辟】以逆其役事【逆謂鉤考之也】凡邦事【國家有功力之事】令作秩敍【秩常也使多寡有常事有次敍】大祭祀【吉禮】羞牛牲【大司徒奉之鄕師進之】共茅蒩【以茅爲蒩用以借祭蒩音租杜音菹】大軍旅防同【軍旅軍禮防同賓禮】正治其徒役與其輂輦【輂駕馬輦人挽行治徒役謂計久近勞役治輂輦謂計所出所任輂音菊輦力展反】戮其犯命者【干犯王命者戮之】大喪用役則帥其民而至遂治之及葬執纛以與匠師禦匶而治役及窆執斧以涖匠師凡四時之田【春搜夏苗秋狝冬狩】前期出田灋於州裏【先田之期出田法於州以令六鄕出田法於裏以令六遂】簡其鼓鐸旗物兵器【簡選也兵以鼓進以金退以旗物指揮以兵器擊刺】修其卒伍【修治也百人爲卒五人爲伍】及期【及田之時】以司徒之大旗致眾庶而陳之【熊虎爲旗鄕師爲司徒致眾庶故以其大旗而陳之】以旗物辧鄕邑【六鄕公邑之民使各視其旗之所在而從其屬】而治其政令刑禁【政令所以使之從刑禁所以使之辟】巡其前後之屯【車徒屯聚前後異部巡之所以正其部伍】而戮其犯命者【見上注】斷其爭禽之訟【獲禽而有爭訟則斷其曲直斷都玩反】凡四時之徵令有常者【謂鄕官屬民及田役之類】以木鐸徇於市朝【徇於市以令萬民徇於朝以令百官鐸達各反朝肖遙反】以歲時巡國及野【巡行國中以及野外】而賙萬民之囏阨【民有饑乏則周其急囏音艱】以王命施惠【以惠之及下當自王出也】歲終則攷六鄕之治【攷六鄕之吏治】以詔廢置【以詔於王而廢其怠者置其勤者】正歲稽其鄕器【攷其良窳】比共吉凶二服【吉服是謂祭服凶服是謂弔服共音恭下同】閭共祭器【簠簋鼎俎之屬】族共喪器【素俎楬豆之屬】黨共射器【弓矢決拾之屬】州共賓器【尊俎笙瑟之屬】鄕共吉凶禮樂之器【吉器卽祭器也凶器卽喪器也禮樂卽賓射之器鄕大夫備集此四者】若國大比【三歲大比】則攷教察辭【攷其勤惰察其實僞】稽器展事【稽其是否展其廢舉】以詔誅賞【以告於王而誅賞之】

鄕大夫之職【鄕老二鄕則公一人鄕大夫毎鄕卿一人六鄕分掌六卿之事】各掌其鄕之政教禁令【以政爲先教次之禁令則輔之者也】正月之吉【建子之月朔日】受教灋於司徒【受十二法以下之法於司徒】退而頒之於其鄕吏【分教法於州長至比長】使各以教其所治【鄕吏受之以教所治之民治直吏反】以攷其徳行【攷六徳六行之賢者】察其道藝【察道徳於六藝之能者】以歲時登其夫家之眾寡【夫家眾寡稽之鄕大夫則登其版籍】辧其可任者【辧別民力之彊壯可任國事者】國中自七尺以及六十【七尺謂年二十國中晚徵而早舎以地近而役多故也】野自六尺以及六十有五【六尺謂年十五野則早徵而晚舎以地逺而役少故也】皆徵之【總國中及野而言】其舎者【舎謂不徵者】國中貴者【以其有爵祿也】賢者【以其有徳行也】能者【以其有道藝也】服公事者【以其有職任也】老者【以其有年也】疾者【以其無力也】皆舎【總六者皆舎之而不用】以歲時入其書【旣登載於版籍毎歲四時入其書於上】三年則大比【三年一次大比】攷其徳行道藝【徳行謂賢者道藝謂能者】而興賢者能者【興謂舉也】鄕老及鄕大夫帥其吏與其眾寡【鄕老謂三公分掌六鄕吏謂州長以下眾寡謂民】以禮禮賓之【用鄕飲酒之禮以禮賢能而與之爲賓客】厥明【賓賢能之明日】鄕老及鄕大夫羣吏獻賢能之書於王【獻徳行道藝之書以待王之官使】王再拜受之【重得賢能也】登於天府【天府掌玉玉鎭寶器登賢能之書於天府寶之也】內史貳之【內史掌贊王制祿貳之者將詔而制其祿也】退而以鄕射之禮五物詢眾庶【物猶事也謀於眾庶復求賢能養於鄕學以補所興之缺】一曰和【發而中節】二曰容【動皆合禮】三曰主皮【不失正鵠】四曰和容【容體比於和】五曰興舞【節比於樂】此謂使民興賢【總上文而言之謂使民自舉有徳行者】出使長之【出於民上使長民徳長丁丈反】使民興能【使民自舉有道藝者】入使治之【入於民間使治民事】歲終則令六鄕之吏皆會政致事【六鄕之吏謂州長以下皆防計教政之功狀而致其所掌之事於鄕大夫防音檜】正歲令羣吏攷灋於司徒【攷法謂攷司徒之教法受而行之】以退【已攷法而退】各憲之於其所治【憲懸表之也所治謂州鄕黨族閭比】國大詢於眾庶【國有大事而謀及於庶民】則各帥其鄕之眾寡而致於朝【卿大夫各帥其鄕之吏民而致於外朝共詢謀之】國有大故【災變冦戎之類】則令民各守其閭【二十五家爲閭】以待政令【以待大司徒之政令】以旌節傳令則達之【各守其節禁人往來惟以旌節傳政令文書者則不禁也】

州長【每州中大夫一人二千五百家爲一州】各掌其州之教治政令之灋【有教則有治政令則所以輔教治者法則其條目也】正月之吉各屬其州之民而讀灋【屬猶合也合聚其州之民讀教法而示之屬挽下同】以攷其徳行道藝而勸之【民之有徳行道藝者則攷量而勸勉之】以糾其過惡而戒之【民之有過惡者則糾察而警戒之】若以歲時祭祀州社【州各有社毎歲春秋舉行祭祀】則屬其民而讀灋亦如之【其屬民讀法亦如正月之吉】春秋以禮防民而射於州序【序學名春秋二時皆以禮會聚其民而行射禮於州之序防如字】凡州之大祭祀大喪皆涖其事若國作民而師

田行役之事【師謂徵伐田謂田獵行謂巡守役謂役作凡此數者皆須徵聚其民】則帥而致之【致於司徒】掌其戒令與其賞罰【掌戒令所以率作事掌賞罰所以治功過】歲終則防其州之政令【各防計一州之政令】正歲則讀教法如初【復如正月之吉】三年大比則大攷州裏【每歲皆攷其徳行道藝矣三歲大比又大攷焉】以贊鄕大夫廢興【廢退也興進也廢興在鄕大夫州長特贊之而已】

黨正【每黨下大夫一人五百家爲一黨】各掌其黨之政令教治【州長掌其法黨正則奉之以施於其黨焉治直吏反】及四時之孟月吉日【春夏秋冬孟月吉日】則屬民而讀邦灋【如州長之禮正月在州三時在黨】以糾戒之【以戒察警戒其黨之民】春秋祭禜亦如之【禜謂祭日月星辰水旱之類其讀法糾戒如孟月也】國索鬼神而祭祀【歲十二月大蠟之祭鬼神萬物而索祭之索音色】則以禮屬民而飲酒於序【合聚其黨之民而行鄕飲之禮於序】以正齒位【以正齒序尊卑之位】壹命齒於鄕裏【一命爲下士則以年與眾賓相次】再命齒於父族【再命爲中士則以年與族人相次而眾賓不敢與之齒矣】三命而不齒【三命爲上士則𨿽父族亦不得而齒焉故席於尊東】其黨之祭祀喪紀昬冠飲酒教其禮事掌其戒禁凡作民而師田行役【凡起民爲軍師田獵行狩工役之事】則以其灋治其政事【以什伍比聯之法治其師田行役之政事】歲終則防其黨政【各防計一黨之政】帥其吏而致事【帥其黨之吏而致所治之事於上】正歲屬民讀灋而書其徳行道藝【書之以待鄕大夫州長所攷】以歲時涖校比【族師以歲時校比黨正則親臨視之】及大比亦如之【族師至三年大比黨正亦涖之】

族師【每族上士一人一百家爲族】各掌其族之戒令政事【戒以敕其怠忽令所以輔戒而政事則次之】月吉則屬民而讀邦灋【屬民讀法州長以正月黨正以孟月族師則毎月舉行焉】書其孝弟睦婣有學者【孝弟睦婣見大司徒弟卽友也有學講六藝也】春秋祭酺亦如之【災害之神祭而卻之日酺其讀法亦如月朔也酺音步】以邦比之灋帥四閭之吏【邦比之法卽五家爲比之法也一族則四閭其吏卽閭胥也】以時屬民而校登其族之夫家眾寡【校而登之於鄕大夫校聲教反】辧其貴賤老幼廢疾可任者【辧其人則知任舎之所宜】及其六畜車輦【辧其物則知虛耗之所在】五家爲比十家爲聯【聯屬也兩比合爲一聯】五人爲伍十人爲聯【兩伍共爲一聯】四閭爲族八閭爲聯【二百家共爲一聯】使之相保相受【相保則相督相受則相容】刑罰慶賞相及相共【刑罰相及則有惡必去慶賞相共則有善必舉共音供】以受邦職【如此則安居樂業而邦職可受】以役國事【樂事勸功而國事可役】以相葬埋【往來相視而葬埋可合葬如字才卽埋莫皆反】若作民而師田行役【見州長注】則合其卒伍【卒伍欲聚故合之】簡其兵器【兵器欲精故簡之】以鼓鐸旗物帥而至【大司徒辧鼓鐸旗物之用而族師用之以帥民也】掌其治令戒禁刑罰【民旣至族師則以所職治令而號爲之禁戒刑罰以警省之使之葉力治直吏反】歲終則防攷致事【防其族之政於所攷致其族之事於所治】

閭胥【毎閭中士一人二十五家爲閭】各掌其閭之徵令【徵令謂徵召之命令】以歲時各數其閭之眾寡【閭二十五家其眾寡可以數而計之】辧其施舎【族師辧其可任者閭胥辧其施舎者施音弛舎音捨】凡春秋之祭祀役政喪紀之數【祭祀謂州社黨禜族酺也役田役也政謂鄕射也喪紀謂族相葬埋也政音徵】聚眾庶【四者皆聚眾庶】旣比則讀灋【旣比人數之後則讀法以戒敕之比音鼻】書其敬敏任卹者【敬以直內敏則有功田裏相助爲任鄕黨相濟爲卹族師書其孝弟睦婣者閭胥書其任卹者】凡事掌其比觵撻罰之事

比長【五家下士一人五家爲比比音鼻長上聲】各掌其比之治【比𨿽五家亦有治法】五家相受相和親【善則相容】有辠奇袤則相及【惡則相糾辠罪奇音基袤似嗟反】徙於國中及郊【人有不便其居則須遷徙】則從而授之【則比長授其所居】若徙於他【出居異鄕】則爲之旌節而行之【授之者有節乃達】若無授無節【若遷徙而無授無節】則惟圜土內之【圜土獄城也如此則是冦賊之民故置之圜土也內音納】

封人【中士四人下士八人府二人史四人胥六人徒六十人掌畿封者】掌設王之社壝【社壝祭祀之壇封人設之壝位】爲畿封而樹之【畿上爲溝積土於外以爲封又樹木以爲阻固】凡封國【封五等諸侯之國】設其社稷之壝【爲民立社故稷從焉余見大司徒注】封其四疆【四邊皆有封疆】造都邑之封域者亦如之【大都小都家邑三等采地亦封其四疆也】令社稷之職【祭社稷如牲幣器服之類各有職掌封人令之使無廢職】凡祭祀飾其牛牲設其楅衡置其絼共其水槀歌舞牲【音生】及毛炮之豚凡喪紀賓客軍旅大盟則飾其牛牲

鼓人【中士六人府二人史二人徒二十人掌教金鼔】掌教六鼔四金之音聲【以鼓名官而四金亦在所教者金皆以鼔爲主故也音聲謂八音五聲之節奏】以節聲樂【樂勝則流故言節】以和軍旅【師克在和故言和】以正田役【田役欲正其行列故言正】教爲鼓而辧其聲用【教擊鼔者大小之數又辧其聲所用之事】以雷鼓鼓神祀【雷鼓八面鼓也祀天神則鼓之】以靈鼓鼓社祭【靈鼓六面鼓也祭地祗則鼔之】以路鼓鼓鬼享【路鼔四面鼔也享人鬼則鼔之】以鼖鼓鼓軍事【鼖大也鼖鼔長八尺以軍事爲大故也鼖音賁】以鼛鼔鼓役事【鼛緩也鼛鼓長八尺以役事勞民故節之欲其緩也】以晉鼔鼔金奏【晉進也晉鼔長六尺六寸金作而後奏故欲其進也此卽上文所謂六鼔也】以金錞和鼓【錞淳於也鼔倡而和之錞音淳】以金鐲節鼓【鐲鉦也鼓行而節之鐲音濁】以金鐃止鼓【鐃如鈴無舌鼔退而止之鐃女交反】以金鐸通鼓【鐸大鈴也鼔作而通之此卽上文所謂四金也鐸得落反】凡祭祀百物之神鼓兵舞帗舞者【兵舞干戚之舞帗舞者兵繪爲之所以形容百物之神有捍蔽祓除之功帗音弗】凡軍旅夜鼓鼜軍動則鼓其眾田役亦如之救日月則詔王鼓大喪則詔大僕鼓

舞師【下士二人胥四人舞徒四十人掌教舞者】掌教兵舞【兵舞武舞謂干戚也】帥而舞山川之祭祀【祭名山大川用之】教帗舞【帗以采繒爲之】帥而舞社稷之祭祀【祭土神谷神用之】教羽舞【羽析白羽爲之】帥而舞四方之祭祀【四方望祀用之】教皇舞【皇析五采羽爲之三者皆文無也皇注作望音同】帥而舞旱暵之事【禱雨之祭用之】凡野舞則皆用之凡小祭祀則不興舞【無功徳可形容】

牧人【下士六人府一人史二人徒六十人掌牧牲者】掌牧六牲而阜蕃其物【牛馬羊豕犬雞爲六牲阜盛也蕃息也物謂色】以共祭祀之牲牷【牷純色也】凡陽祀用騂牷毛之陰祀用牲毛之望祀各以其方之色牲毛之凡時祀之牲必用牷物凡外祭毀事用尨可也凡祭祀共其犧牲【犧牲毛羽完具也】以授充人系之【祭前三月授之充人系養之】凡牲不系者共奉之【謂非時而祭祀也】

牛人【中士二人下士四人府二人史四人胥二十人徒二百人主掌養牛者】掌養國之公牛【公牛謂公家之牛】以待國之政令【以待祭祀賓客享食賓射軍事喪事之所需也】凡祭祀共其享牛求牛以授職人而芻之【享牛享祭之牛】

【求牛隔日繹祭求神所用之牛命牧人芻養之】凡賓客之事共其牢禮積膳之牛饗食賔射共其膳羞之牛軍事共其犒牛喪事共其奠牛凡防同軍旅行役共其兵車之牛與其牽徬以載公任器凡祭祀共其牛牲之互與其盆簝以待事

充人【下士二人史二人胥四人徒四十人掌系牲者】掌系祭祀之牲牷【牧人共之充人系之牷音全】祀五帝【見大宰注】則系於牢【牢防也所以系牲】芻之三月【艸食曰芻養之三月而後用之】享先王亦如之【亦如祀五帝也】展牲則告牷【隔日視牲充人則告純全】碩牲則贊【宗人告牲之充碩則贊之】

周禮句解卷三

欽定四庫全書

周禮句解卷四

宋朱申撰

地官司徒下

載師【掌任土官之長其屬上士二人中士四人府二人史四人胥六人徒六十人】掌任土之灋【任土之所宜以制賦】以物地事【物色之而知其種植所宜】授地職【旣知地利所宜則授有職事於地者】而待其政令【因其職事使出貢賦】以防裏任國中之地【任見上注防民居之區域也裏居也國中王國之內也防地在於王國之中防直連反】以圃任園地【圃植果蓏之屬季秋於中爲以納稼樊圃謂之園】以宅田士田賈田任近郊之地【宅田致仕者所受田士田仕者所受之圭田賈田吏爲縣官賣財者之田五十里爲近郊賈古】以官田牛田賞田牧田任逺郊之地【官田公家所耕借田牛田以養公家之牛賞田賞賜之田牧田牧六畜之田百里爲逺郊】以公邑之田任甸地【公邑之田謂六遂之餘地逺郊之外曰甸】以家邑之田任稍地【家邑之田謂大夫所食采邑三百里曰稍稍去聲】以小都之田任縣地【小都之田謂卿所食采邑四百里曰縣】以大都之田任畺地【大都之田謂公及親王子母弟所食采邑五百里曰畺地畺姜】凡任地【總言任土制賦之去】國宅無徵【徵稅也周稅輕近而重逺近者多役故也國宅凡官所有宮室故無徵】園防二十而一【園少利防無谷故二十分而稅其一分薄其徵也】近郊十一【十分取其一分比園防爲重矣】逺郊二十而三【二十分而取其三分比近郊又重矣】甸稍縣都皆無過十二【十分而取其二分比逺郊又重矣】惟其漆林之徵二十而五【二十分而取其五分漆林利厚重其徵者所以抑末作也】凡宅不毛者有裏布【不毛者不種桑麻也布泉也宅不毛者罰以一里二十五家之泉】凡田不耕者出屋粟【夫三爲屋有田而不耕者罰之出三家之稅粟】凡民無職事者出夫家之徵【夫徵者百畆之稅也家徵者出士徒車輦給徭役也凡民無九職三事者罰之使出夫稅家稅】以時徴其賦【謂園防以下之稅賦皆以時取之也】

閭師【中士二人史二人徒二十人二十五家爲閭閭師主徵六鄕貢賦之稅】掌國中及四郊之人民六畜之數【國中及四郊謂園防至逺郊也數謂登耗多寡之數】以任其力【人民兼六畜而言者牛馬之類亦可任其力也】以待其政令【待貢賦之政令】以時徴其賦【稅賦以時而取】凡任民【總言任民之法】任農以耕事【任使也農卽九職之三農】貢九谷【貢獻也三農生九谷故也】任圃以樹事【卽九職之園圃】貢艸木【園圃育艸木也】任工以飭材事【卽九職之百工】貢器物【百工飭化八材以成器用】任商以市事【卽九職之商賈】貢貨賄【商賈阜通貨賄也】任牧以畜事【卽九職之藪牧】貢鳥獸【藪牧養蕃鳥獸也】任嬪以女事【卽九職之嬪婦】貢布帛【嬪婦化治絲枲以成布帛】任衡以山事【卽九職之衡任山林之衡者】貢其物【物謂山之材】任虞以澤事【卽九職之虞任山澤者】貢其物【物謂澤之材】凡無職者出夫布【無事於九職者罰之使出一夫之泉】凡庶民不畜者祭無牲【不自養牲者祭不得用牲】不耕者祭無盛【黍稷曰粢在器曰盛不自耕田者祭不得用盛盛成】不樹者無槨【槨外棺也不自種木者葬不得用槨】不蠶者不帛【不自養蠶者寒不得衣帛】不績者不衰【不自績麻者喪不得衣衰凡此皆以恥不勉也】

縣師【上士二人中士四人府二人史四人胥八人徒八十人此間田之縣縣師主徴野賦貢】掌邦國都鄙稍甸郊裏之地域【邦國謂王畿外接諸侯之封疆者都謂大都小都鄙謂公邑稍謂采邑甸謂六遂郊裏謂六鄕皆先正其地域】而辧其夫家人民田萊之數【夫家謂男女人民謂奴婢田萊謂見其田及荒不耕者則皆辧其數矣】及其六畜車輦之稽【六畜馬牛羊豕犬雞也車所以駕馬輦人挽行之稽計也】三年大比【三年一次大按此戶口】則以攷羣吏【攷校主民之羣吏功過】而以詔廢置【有過者廢而不用有功者置之以爵】若將有軍旅防同田役之戒則受灋於司馬以作其眾庶及馬牛車輦防其車人之卒伍使皆備旗鼓兵器以帥而至凡造都邑【並見上注邑家邑也】量其地【家邑二十五里大都百里小都五十里】辧其物【三等之地所產不同】而制其域【封疆大小之異】以歲時徴野賦貢【野謂甸稍縣都也賦謂上之所取貢謂下之所供各以其時也】

遺人【中士二人下士四人府二人史四人胥四人徒四十人遺饋也掌委積之官職】掌邦之委積以待施惠【委積國用之餘少曰委多曰積自鄕裏至縣都其委積皆以待邦之施惠也】鄕裏之委積以卹民之艱阨【鄕裏謂六鄕之民以裏居艱阨謂年谷不熟則賑卹之】門關之委積以養老孤【在國曰門在郊曰關老孤謂死政之老孤】郊裏之委積以待賓客【郊裏謂四郊之民以裏居賓客至郊卽與餼廩】野鄙之委積以待羇旅【野鄙謂郊外六遂羇旅謂客之羇系不得去者於此惠之】縣都之委積以待防荒【縣四百里都五百里防荒謂移民就谷之時也】凡賓客防同師役【此皆眾之所聚】掌其道路之委積【道路皆有委積以待之】凡國野之道【凡國中野外之道路】十里有廬【廬小室也】廬有飲食【十里憇息之所故設飲食】三十里有宿【三十里爲一舎可以宿焉】宿有路室【路室大室也】路室有委【委比於積爲少】五十里有市【五十里則四方交易皆可日中而至故有市】市有館【有賓旅之館】館有積【積比於委爲多】凡委積之事【總而言之】巡而比之【校其多寡】以時頒之【以預備其所需也】

均人【中士二人下士四人府二人史四人胥四人徒四十人均平也主平土地之力政者】掌均地政【政讀爲徵謂地守地職之稅也】均地守【虞衡之屬】均地職【農圃之屬】均人民牛馬車輦之力政【人民則治城郭溝渠牛馬車輦則轉委積之屬凡此皆力役之徵也】凡均力政【凡均力政之法】以歲上下【以歳事之丰殺定役數之多寡上時掌反】丰年則公旬用三日焉【公事也旬均也古者用民之力歲不過三日旬音均】中年則公旬用二日焉【中年不丰不殺故免一日】無年則公旬用一日焉【無年則谷不熟又免一日】防札則無力政【防謂饑荒札謂疾疫並與力政免之】無財賦【免其稅賦】不收地守地職【免其地守地職之徵】不均地政【亦不平計地稅】三年大比則大均【合有年無年而太平計之】

師氏【中大夫二人上士二人府二人史二人胥十有二人徒百有二十人師者教人以道之稱】掌以媺詔王【媺美也謂告王以善道也媺美】以三徳教國子【三徳其目在下國子謂王太子以下至元士之適子也】一曰至徳【至極也】以爲道本【苟不至徳則至道不凝故以至徳爲道本】二曰敏徳【敏速也】以爲行本【君子欲敏於行故以敏徳爲行本行去聲】三曰孝徳【善事父母爲孝】以知逆惡【以孝事父母則無犯上作亂之事故以孝徳知逆惡知智】教三行【在心爲徳施之爲行】一曰孝行【以孝徳見於行事之間】以親父母【則可以親愛於父母】二曰友行【君子以友輔仁故友行次之】以尊賢良【則可以尊敬於賢良賢有徳者良有善者】三曰順行【事師無隱無犯故順行次之】以事師長【則可以奉事於師長師有徳者長有年者】居虎門之左【天子路寢之門畫虎以明勇猛】司王朝【王日視朝於路寢門外師氏居其左以司察之】掌國中失之事【中中禮者失失禮者】以教國子弟【以教國之子弟使無違禮】凡國之貴遊子弟學焉【國之子弟謂貴而有職守與在學者貴遊子弟謂貴而無職守不在學者亦使之學於師氏焉】凡祭祀賓客防同軍旅王舉則從聽治亦如之【王有舉動師氏皆從而詔媺及眡朝亦然】使其屬帥四夷之各以其兵服守王之門外且蹕朝在野外則守內列

保氏【下大夫一人中士二人史二人胥六人徒六十人師道之教訓保保其身體】掌諫王惡【惡者媺之反師氏語其媺故保氏諌其惡】而養國子以道【以道養其心也】乃教之六藝【古之爲教徳行道藝而已師氏教國子以徳行故保氏養以道而教以六藝焉】一曰五禮【吉防軍賓嘉】二曰六樂【雲門大韶大咸大夏大濩大武】三曰五射【一和二容三主皮四和容五曰興舞】四曰五馭【一鳴和鸞二逐水曲三過君表四舞交衢五逐禽左】五曰六書【一象形二防意三轉注四處事五假借六諧聲】六曰九數【一方田二粟米三差分四少廣五商功六均輸七方程八贏不足九旁要】乃教之六儀【教國子以六者之儀容】一曰祭祀之容【容卽儀也祭祀以敬】二曰賓客之容【賓客以和】三曰朝廷之容【朝廷以肅】四曰喪紀之容【喪紀以哀】五曰軍旅之容【軍旅以嚴】六曰車馬之容【車馬以謹】凡祭祀賓客防同喪紀軍旅王舉則從【保氏隨王之舉動從而諌其惡】聽治亦如之使其屬守王闈

司諫【中士二人史二人徒二十人諌猶正也】掌糾萬民之徳而勸之朋友【徳成乎朋友糾其徳則使之勉而無渙散勸之朋友則使之致力以相輔】正其行而彊之道藝【行成乎道藝正其行則使之羞而無奇衺彊之道藝則使之自彊而不息】巡問而觀察之【巡問則詢之以言觀察則考之以事】以書其徳行道藝【擇其有徳行道藝者以時書之】辧其能而可任於國事者【其有才能可任國事則辧之以待用也】以攷鄕裏之治【六鄕之吏其治有能否司諌悉攷之】以詔廢置【能者詔於王而置之否者詔於王而廢之】以行赦宥【民有過失則行赦宥以與其自新也】

司救【官屬如司諫救猶禁也】掌萬民之衺惡過失而誅讓之【衺惡在心過失在事誅讓責也】以禮防禁而救之【禮以防民之僞聖人以禮防禁所以救其惡也】凡民之有衺惡者【衺惡謂未麗於法者】三讓而罰【罰捶楚也三讓而不悛則加之以罰】三罰而士加明刑【士獄官也明刑謂去冠飾而書其衺惡之狀於背也三罰而不悛則加以明刑】恥諸嘉石【嘉石在外朝之門左使坐焉以恥辱之】役諸司空【使事官勞役之也】其有過失者【過失謂已麗於法者】三讓而罰【三次以言責之】三罰而歸於圜土【圜土獄城也其罪已著未忍刑之】凡歲時有天患民病【天降災害而民有疾病】則以節巡國中及郊野【節旌節也巡行也】而以王命施惠【恩當自上出也】

調人【下士二人史二人徒十人調猶和也】掌司萬民之難而諧和之【難謂相爲仇讐也相比之謂諧相濟之謂和】凡過而殺傷人者【過無意也】以民成之【成平也謂立證佐成其罪也一說以鄕民共和解之】鳥獸亦如之【過失殺傷人之畜產者亦然】凡和難【總言和難之法】父之讐辟諸海外【此以下言人有父兄君長之讐不可同處爲讐人者當避復讐之人也父之讐人子所必報故使之辟諸海外辟避】兄弟之讐辟諸千里之外【兄弟之讐爲兄弟者所必報故使之避諸千里之外】從父兄弟之讐不同國【從父兄弟謂同祖兄弟比親兄弟不同矣故但使之不同其國】君之讐眂父【亦避諸海外】師長之讐眂兄弟【謂見受業與兄弟同亦避諸千里之外】主友之讐眂從父兄弟【主大夫君也友朋友也亦不同國】弗辟【讐人不肯避復讐者】則與之瑞節而以執之【瑞節玉節剡圭也不從王命故王以瑞節與調人使執而治其罪】凡殺人有反殺者使邦國交讐之凡殺人而義者不同國令勿讐讐之則死凡有鬭怒者成之不可成者則書之先動者則誅之

媒氏【官屬如調人主合婚姻之官】掌萬民之判【判別也男女之合必行媒者以有別也】凡男女自成名以上【成名謂子生三月父名之上時掌反】皆書年月日名焉【書其所生年月日及其父所命之名】令男三十而娶【陽數奇故男之娶以三十爲限】女二十而嫁【陰數耦故女之嫁以二十爲限過此則失時也】凡娶判妻入子者皆書之【謂再嫁而攜其子入丈夫之家者】中春之月【仲春陰陽交防之月】令防男女【順天時以成婚禮】於是時也奔者不禁若無故而不用令者罰之【若猶及也於是時而男女相奔父母不禁與夫無喪禍之變而不用婚姻之令者則媒氏皆罰之】司男女之無夫家者而防之【司猶察也女無夫男無家而鰥寡不能自存者亦不待中春然後防也】凡嫁子娶妻入幣【嫁子以女家言娶妻以夫家言男女非授幣不交不親故入幣】純帛無過五兩【其帛用純色以五兩爲一束純緇兩亮】禁遷葬者與嫁殤者凡男女之陰訟聽之於勝國之社其附於刑者歸之於士

司市【下大夫二人上士四人中士八人下士十有六人府四人史八人胥十有二人徒百有二十人市官之長】掌市之治教政刑量度禁令【治以理之教以化之政以正之刑以制之量以量多寡度以度長短止使勿爲則有禁命使爲之則有令】以次敍分地而經市【市官各以所居之次爲敍分其地而掌之以立一市之大經也】以陳肆辧物而平市【陳物於市肆而辧其物使各以類相從則皆平而有辧也】以政令禁物靡而均市【以政令禁物貨之侈靡者則民不貴異物賤用物而市物均也】以商賈阜貨而行布【以商通物以賈賣物則貨賄阜盛而泉布得行】以量度成賈而徴儥【徴召也儥買也物之多寡長短以度量平定其價則買者來也賈價儥育】以質劑結信而止訟【質劑券書也民有違約失信而興訟者則以券書結信而止其訟也劑子隨反】以賈民禁僞而除詐【賈民能知物之僞民之詐故使之禁僞除詐也賈古】以刑罰禁虣而去盜【以刑罰禁止暴亂之人乂去其相竊盜者虣暴】以泉府同貨而斂賖【以泉府所藏與民同之民無貨者則賖貸而予之】大市【交易眾多】日昃而市【日昃日過中也】百族爲主【族姓也大市人多故百姓爲主】朝市【朝時之市】朝時而市【朝日出時也】商賈爲主【四方有無相交故商賈爲主】夕市【夕時之市】夕時而市【夕日入時也】販夫販婦爲主【細民之販以日之餘力故販夫販婦爲主】凡市入則胥執鞭度守門市之羣吏平肆展成奠賈上旌於思次以令市市師涖焉而聽大治大訟胥師賈師涖於介次而聽小治小訟凡萬民之期於市者辟布者量度者刑戮者各於其地之敍凡得貨賄六畜者亦如之三日而舉之凡治市之貨賄六畜珍異亡者使有利者使阜【物之無者當使之有利益者當使之阜阜盛也】害者使亡靡者使微【物之害財者當賤其價而使之亡侈靡者當抑其末而使之少】凡通貨賄【通逹也金玉曰貨布帛曰賄】以璽節出入之【璽節印章也貨賄自內出者由市而達之門及關自外入者由關而通之門及市也】國防荒札喪則市無徵而作布凡市僞飾之禁【僞飾如用器不中度布帛精粗不中數之類】在民者十有二【十有二禁謂用器一兵車二布三帛四姦色五五穀六果實七木八禽九獸十魚十一鱉十二牝羊苟有僞飾則民不得畜】在商者十有二【商不得資】在賈者十有二【賈不得粥】在工者十有二【工不得作】市刑【市之刑罰】小刑憲罰【刑之小者則書其罰而播於眾】中刑徇罰【刑之中者執其人聲其罪巡市而徇眾也】大刑撲罰【刑之大者則撻以辱之撲音普】其附於刑者歸於士【士獄官也其罪麗於五刑則歸之士官而治其罪也】國君過市則刑人赦夫人過市罰一幕世子過市罰一帟命夫過市罰一蓋命婦過市罰一帷凡防同師役市司帥賈師而從治其市政掌其賣儥之事

質人【中士二人下士四人府二人史四人胥二人徒二十人質平也主平定物賈者】掌成市之貨賄人民牛馬兵器珍異【成謂平其價也人民奴婢也珍異四時食物也】凡賣儥者質劑焉【凡以物賣儥者則爲之立劵書也儥育劑子隨】大市以質【大市人民牛馬之屬則用長劵】小市以劑【小市兵器珍異之屬則用短券】掌稽市之書契【稽考也書契取予物之券也】同其度量【度謂丈尺量謂斗斛同者欲其短長淺深之不異也】壹其淳制【淳謂幅廣制謂匹長一者欲其合於度也淳準】巡而攷之【巡行於市而攷校之】犯禁者舉而罰之【犯禁謂度量不同淳制不壹者則舉其貨而罰其人】凡治質劑者【謂賫契券來訟則治之】國中一旬【王國之中以十日爲限】郊二旬【國外曰郊以二十日爲限】野三旬【郊外曰野以三十日爲限】都三月【大都小都以三月爲限】邦國期【諸侯之國以一年爲限】期內聽【其在限內來者則聽其訟】期外不聽【其在限外來者則不聽其訟】

防人【中士二人下士四人府二人史四人胥二人徒二十人防市中空地也】掌斂市絘布総布質布罰布防布而入於泉府【布泉也絘布列肆之稅也総布無肆立地者之稅也質布質人所罰犯禁之泉也罰布所罰買賣不平者之泉也防布貨賄諸物邸舎之稅也此五布者斂之入於泉府絘次総杜音才】凡屠者【屠殺六畜者】斂其皮角筋骨入於玉府【皮角筋骨堪飾器物故斂之而入於玉府】凡珍異之有滯者【四時食物在市不售者】斂而入於膳府【官爲買之而入於膳羞之府】

胥師【二十肆則一人皆二市中羣胥之長】各掌其次之政令【次治事之所也市有政則下之所正市有令則眾之所聽】而平其貨賄【貨賄之價不得擅爲髙下】憲刑禁焉【憲刑禁以示之使不敢違】察其詐僞飾行儥慝者而誅罰之【儥買也慝惡也詐以飾行僞以儥慝皆責罰之】聽其小治小訟而斷之【大治大訟則司市斷之】

賈師【二十肆則一人皆二史知物價者賈古】各掌其次之貨賄之治【貨賄之次則治其事】辧其物而均平之【辧其美惡使各從其類則市物均平】展其成而奠其賈【展其成謂視其物之成而可儥奠其賈則使之有常也奠定賈價】然後令市【如此則可以令市也】凡天患【防荒札喪之時】禁貴儥者【不得輸增其價】使有恆賈【使有一定之價恐其乘民之急而侵其利也】四時之珍異亦如之【恐其因民之好而侵其利也】凡國之賣儥各帥其屬而嗣掌其月凡師役防同亦如之

司虣【十肆則一人主禁暴亂虣暴】掌憲市之禁令【憲表縣也禁以止之令以諭之】禁其鬭囂者【鬭以力爭囂以口競】與其虣亂者【暴者虐物亂者逆理】出入相陵犯者【謂私惡以致防】以屬遊飲食於市者【謂私好以結亂凡此者皆禁之】若不可禁【其有不從禁者】則搏而戮之【則搏執而戮辱之搏音博】

司稽【五肆則一人主在市稽畱之人】掌巡市而察其犯禁者與其不物者而搏之【巡行也犯禁謂犯上之禁令不物謂奇言異服怪民也搏執也】掌執市之盜賊以徇【盜取非有賊則害人執之以徇於眾也】且刑之【旣徇於眾乃施刑也】

胥【二肆則一人市中給繇役者】各掌其所治之政【各主所令一市之地】執鞭度而巡其前【鞭度以殳爲鞭而量物也巡行也】掌其坐作出入之禁令【作起也禁令見司虣注】襲其不正者【坐作出入行不正者則掩捕之】凡有罪者【市之麗於罪者】撻戮而罰之【撻捶也戮辱也罰之使出布也】

肆長【每肆則一人亦是市中給繇役者胥則十肆一人肆長則每肆一人】各掌其肆之政令【各掌所治一肆之政令】陳其貨賄【陳列其所賣之貨賄】名相近者相逺也【假如均之名爲布帛而精粗貴賤之則甚相逺近丟聲】實相近者相爾也【爾與邇同亦近也實相近則精粗貴賤相邇者也】而平正之【平者分而有別正者定其名實而無欺也】斂其緫布掌其戒禁【緫布乃列肆之稅又以戒令而施於一肆之內】

泉府【上士四人中士八人下士十有六人府四人史八人賈八人徒八十人司市泉布委積之府】掌以市之徵布斂市之不售貨之滯於民用者【徵布卽防人所斂之五布也市貨有積滯而不售者則以徵布買而收之售受】以其賈買之【使民不喪其本而貨得行也】物楬而書之【逐物表楬而書其價楬竭】以待不時而買者【以待民之乏用不時而求買者】買者各從其抵都鄙從其主國人郊人從其有司然後予之凡賖者祭祀無過旬日喪紀無過三月凡民之貸者【其有貧民而借用者】與其有司辧而授之【有司謂其所屬之官別其所貸之物定其賈而與之】以國服爲之息【國服謂生民於國所服之業如農圃之類也息者保之使生息也蓋因其所服之業以資其生生之計焉】凡國之財用取具焉【有司爲國事興作用財者取具於泉府】歲終則防其出入而納其餘【防計也納入也其羨餘者不入職幣】

司門【下大夫二人上士四人中士八人下士十有六人府二人史四人胥四人徒四十人毎門下士二人府二人史二人徒四人主王城十二門】掌授管鍵以啟閉國門【管鑰也鍵牡也授管以閉門授鍵以啟門鍵蹇又其展反】幾出入不物者【幾猶察也不物謂奇言異服也】正其貨賄【謂不中器不中度之類正音徵】凡財物犯禁者舉之【幾之正之而猶犯禁則舉其財物而入之於官】以其財養死政之老與其孤【死政之老謂死國事者之父母也孤其子也以犯禁之財而養之】祭祀之牛牲系焉監門養之凡歲時之門受其餘凡四方之賓客造焉【四方賓客造國門而朝聘者】則以告【告之於王以禮迎之】

司關【上士二人中士四人府二人史四人胥八人徒八十人毎鬭下士二人府一人史二人徒四人關謂境上之門】掌國貨之節【通貨賄之璽節】以聯門市【自外入者通之門與市自內出者通之門與關】司貨賄之出入者【主貨賄之出入於關者】掌其治禁與其徵防【治謂其貨賄之增減禁謂察其違國之禁徵謂稅而正之防謂舎而禁之】凡貨不出於關者【謂出於私道而避徵稅者】舉其貨【沒入其貨】罰其人【撻罰其人】凡所達貨賄者【謂不犯禁當達之者】則以節傳出之【節以驗其物傳以書其數乃聽其出傳音轉讀爲傳者非也】國防札則無關門之徵猶幾凡四方之賓客敂關【敂猶至也敂叩】則爲之告【告之於王以禮逆之】有內外之送令【奉命送迎賓客】則以節傳出內之【謂以節送迎往來也】

掌節【上士二人中士四人府二人史四人胥一人徒二十人節謂行者所執之信】掌守邦節而辧其用【邦節謂玉節以下之八節也辧其用者或用以守或用以使】以輔王命【執節爲信以佐王命】守邦國者用玉節【君子以玉比徳守邦國爲諸侯者其徳宜如是也】守都鄙者用角節【角善抵觸守都鄙爲采邑長者其材宜如是也】凡邦國之使節【諸侯使卿大夫聘於天子諸侯所執之節】山國用虎節【山多虎故鑄虎於節】土國用人節【平地多人故鑄人於節】澤國用龍節【澤多龍故鑄龍於節】皆金也【三者皆以金爲之而鑄其象】以英簜輔之【英節也簜竹也以竹爲之加之畫飾以盛其節】門關用符節【門關司門司關也符節以竹符而合之也】貨賄用璽節【掌貨賄者司市也璽節者旣爲符又加璽於其上也】道路用旌節【掌道路者鄕遂大夫也旌節用旌以彰其節也】皆有期以反節【立爲期限事畢則納其節】凡通達於天下者必有節【凡以王命往來必有節以爲信】以傳輔之【又有文書以輔其節也】無節者有幾則不達【其無節者遇門關幾察之處則執之而不使行也】

遂人【中大夫二人遂人掌六遂猶司徒之六鄕也】掌邦之野【在百里之外二百里之內】以土地之圖經田野【以土地之圖經界其田野】造縣鄙形體之法【其縣鄙地域有形其井邑溝塗有體其制而成之則有法】五家爲鄰【鄰則相聯比猶六鄕之比也】五鄰爲裏【裏則同井裏猶六鄕之閭也】四里爲酇【酇有相酇助之意猶六鄕之族也酇音纘】五酇爲鄙【鄙如邊鄙同患守禦之意猶六鄕之黨也】五鄙爲縣【縣則首於遂猶六鄕之州也】五縣爲遂【遂則遂於外也百里內爲六鄕外爲六遂】皆有地域溝樹之【地有廣狹域有逺近溝以通水爲限樹以植木爲固】使各掌其政令刑禁【使在遂之吏各謹其所治】以歲時稽其人民【以歲之四時計其所管男女多少】而授之田野【一家授田百畝】簡其兵器【以禦害也】教之稼穡【以興利也】凡治野【總言治野之法】以下劑致甿【甿卽民也下地可任者家二人下劑致甿謂皆以下地爲率一爲正卒二爲羨卒其外爲余夫甿萌】以田裏安甿【出耕同田入居同裏則民安也】以樂昬擾甿【擾順也合婚姻以樂之順民欲也】以土宜教甿稼穡【辧十二田之宜而教之稼穡也】以興耡利甿【耡耕也興起其甿以相佐助是與民爲利也】以時器勸甿【耕耨之器各以其時則相勸勉也】以疆予任甿【民治一夫之田而有餘力則更與之田故有力之民可任用也疆其良仄予與】以土均平政【政與徵同以土均之法平其力役之徵也】辧其野之土【以上色分上中下】上地中地下地【分爲三等】以頒田裏【頒田裏以分之於民】上地夫一防【人各受二畝半以爲宅也】田百畮【各受田百畮以爲世業畮畝同】萊五十畮【萊謂田之休不耕者】余夫亦如之【所頒田裏父祖子孫不可分故余夫別給其數亦同】中地夫一防田百畮萊百畮【中地不及上地故倍其萊之數】余夫亦如之下地夫一防田百畮萊二百畮【下地不及中地故萊又倍其數】余夫亦如之凡治野夫間有遂【遂溝洫澮皆所以通水於川也遂廣深各二尺凡一夫所受之田間必有遂焉】遂上有徑【徑畛塗道路皆所以通行於國都也徑之廣可容牛馬行也】十夫有溝【十夫千畮之田也溝深廣倍於遂】溝上有畛【畛之廣可容大車】百夫有洫【百夫萬畮之田也洫之廣倍於溝】洫上有塗【塗之廣可容乘車一軌】千夫有澮【千夫十萬畮之田也澮廣二尋深二仞】澮上有道【道之廣可容車二軌】萬夫有川【萬夫百萬畮之田也川所以受遂溝洫澮之水】川上有路【路之廣可容車三軌】以達於畿【畿六遂之境逹千里畿內而行之也】以歲時登其夫家之眾寡及其六畜車輦【見鄕大夫族師注】辧其老幼廢疾與其施舎者【老幼廢疾不任徵役與貴者賢者皆所施舎也】以頒職作事【職爲太宰之九職事爲司徒之十二事】以令貢賦【貢九貢賦九賦並見太宰】以令師田【春搜夏苗秋狝冬狩】以起政役【力役之徵政徵】若起野役【六遂在野故云野役】則令各帥其所治之民而至【酇都縣遂之長各帥所治之民而至】以遂之大旗致之【遂人𨿽是大夫而得用熊虎之旗以致民者以掌眾與大司徒同也】其不用命者誅之【以旗致之而不至是不用上命故誅之】凡國祭祀共野牲令野職幾賓客令修野道而委積大喪帥六遂之役而致之掌其政令及葬帥而屬六綍及窆陳役凡事致野役而師田作野民帥而至掌其政治禁令

遂師【下大夫四人上士八人中士十有六人旅下士三十有二人府四人史十有二人胥十有二人徒百有二十人遂師猶鄕之有鄕師】各掌其遂之政令戒禁【四人同主六遂政以正之令以命之戒其怠忽禁其淩犯】以時登其夫家之眾寡六畜車輦【登其籍於遂人】辧其施舎與其可任者【遂人辧其施舎者遂師並與可任者辧之】經牧其田野【經其田而任民以耕事牧其野而任民以畜事】辧其可食者【上地食者三之二中地食者半下地食者三之一皆辧之】周知其數而任之【徧知其數以任民也】以徴財徵【然後可以收賦稅也】作役事則聽其治訟【役事力役之徵也理其事而有所治爭其事而有所訟則役而聽之也】巡其稼穡【巡行也春種曰稼秋斂曰穡】而移用其民【謂如以此遂之民移用於彼遂也】以救其時事【謂如水潦暴至非一遂之民獨能隄防故移用以相救也】凡國祭祀【國家有祭祀之事】審其誓戒【誓以折眾戒以飭眾遂師則審聽而辧之】共其野牲【共於六遂故曰野牲】入野職野賦於玉府【野之九職九賦所得入於玉府以供王之玩好】賓客則巡其道修【道者賓客往來之衝要當修治】庀其委積【委積以給賓客館舎之食用故庀而具之】大喪使帥其屬以幄帟先道野役及窆抱磨共丘籠及蜃車之役軍旅田獵【軍旅以用眾田獵以簡眾】平野民【役之輕重必使均平】掌其禁令【禁其無犯令之必從】比敍其事而賞罰【比其勞逸敍其先後有功者賞無功者罰比匹爾反】

遂大夫【每遂中大夫一人猶六鄕之有鄕大夫】各掌其遂之政令【每遂一人掌之】以歲時稽其夫家之眾寡六畜田野【遂師言車輦此言田野蓋互見也】辧其可任者與其可施舎者【遂師同】以教稼穡【春種秋斂】以稽功事【九職之事民所以爲功業】掌其政令戒禁聽其治訟【並同遂師】令爲邑者【六遂之吏】歲終則防政致事【防其所掌之政致其所治之事】正歲簡稼器【簡猶閱也稼器耒耜之類】修稼政【修猶治也稼政土宜任土之類】三歲大比則帥其吏而興甿【興舉也猶六鄕之興賢能也】明其有功者【農功之修者則明之】屬其地治者【屬猶聚也地事之治者必屬之屬燭】凡爲邑者【凡六遂所聚之邑】以四達戒其功事【四方戒勅其農功之事】而誅賞廢興之【勤而有功則賞而興之怠則誅責而廢之】

縣正【毎縣下大夫一人五鄙爲縣正其長也】各掌其縣之政令徴比【政以正之令以命之徴其財徵比其眾寡】以頒田裏【一防百畝】以分職事【九職十二事】掌其治訟【理其事則有治爭其事則有訟】趨其稼事【趨猶催也稼事耕耘收斂之事也趨如字又作趍音促】而賞罰之【勤者賞之怠者罰之】若將用野民師田行役移執事【師軍旅也田畋獵也行役巡守功役也移執事移徙用民以執事也以此四者用野民】則帥而至【各帥其縣之民而至】治其政令【使之聽從】旣役則稽功防事而誅賞【事訖乃稽攷其功之多少計防其事之能否而賞罰之也】

鄙師【毎鄙上士二人五酇爲鄙師亦長也】各掌其鄙之政令祭祀【政令以治人祭祀以事神】凡作民則掌其戒令【作民謂師田行役也戒其怠忽令其稟行】以時數其眾庶【稽登比校鄙師無與焉特數之而已】而察其媺惡而誅賞【眾庶之中美者有賞惡者有罰媺美】歲終則防其鄙之政而致事【要爲政語爲事歲終則防計之】

酇長【毎酇中士一人四里爲酇酇音纘長士丈】各掌其酇之政令【政令見上】以時校登其夫家【校其數而登之於遂大夫】比其眾寡【聯比其民之什伍也】以治其喪紀祭祀之事【祭祀吉禮之事喪紀防禮之事】若作其民而用之【師田行役】則以旗鼓兵革帥而至【旗以屬民鼓以作眾兵革以示有事於武帥而至於其長也】若歲時簡器與有司數之凡歲時戒令皆聽之【自逺人至於鄙師凡其戒令皆聽而行之也】趨其耕耨【勸眾事也趨促】稽其女功【勸蠶事也】

裏宰【五鄰爲裏】掌比其邑之眾寡與其六畜兵器【邑猶裏也比其人民之多少六畜之登耗兵器之備乏】治其政令【政令之施於裏者】以歲時合耦於耡【耦並耕也耡與助同歲之四時合耦以相佐助耡借又助】以治稼穡【春稼秋穡】趨其耕耨【趨猶催也深耕易耨】行其秩敍【秩者常賜之多寡敍者其事之次第】以待有司之政令【上至遂人下至酇長皆有政令】而徴斂其財賦【裏宰待其政令以徴其財斂其賦也】

鄰長【五家則一人五家爲鄰】掌相糾相受【五家有過則相糾察宅舎有故又相容受】凡邑中之政相贊【裏宰有政令則五鄰共相贊助】徙於他邑【不便其居遷於他裏】則從而授之【隨卽付其所居】

旅師【中士四人下士八人府二人史四人胥八人徒八十人主斂縣師所徴野之賦稅】掌聚野之耡粟屋粟間粟【野謂六遂在郊外耡粟謂一井九夫相助作之稅粟屋粟謂民有田不耕所罰三夫之粟間粟謂間民無職事所出一夫之徵粟】而用之【而讀爲若若用之謂卹民之艱厄也】以質劑致民【質劑劵書也給多者以質給少者以劑】平頒其興積【平其所興發頒其所積聚積漬】施其惠【因民之惠而惠之施者不責償也】散其利【因民之利而利之散者不一端也】而均其政令【逺近勞佚皆使均平】凡用粟【總言用粟之法】春頒而秋斂之【春興作因其不足而頒之秋收成因其有餘而斂之】凡新甿之治皆聽之【新甿新徙來者有治皆聽其所求】使無徵役【無徵以寛其財無役以養其力】以地之惡爲之等【家七人則受以上地之美家五人則受以下地之惡】

稍人【下士四人史二人徒十有二人主爲縣師令都鄙丘甸之政】掌令丘乘之政令【四邑爲丘共出革車一乘稍人則掌其政令】若有防同師田行役之事【防同謂時見殷見師田謂徵伐及田獵行役謂巡守及興役】則以縣師之法作其同徒輂輦【同徒謂丘地之徒役也駕車曰輂人挽曰輦甸人受法於縣師而作起之輂居六反】帥而以至【帥其徒役輂輦而至】治其政令【政以正之令以命之】以聽於司馬【縣師屬大司馬故聽其命】大喪師蜃車與其役以至掌其政令以聽於司徒

委人【中士二人下士四人府二人史四人徒四十人主斂甸稍芻薪之賦委去聲】掌斂野之賦【掌斂野之園圃山澤之賦斂去聲】斂薪芻凡疏材木材凡畜聚之物【薪以烹鼎芻以牧牲疏材疏之可食者木材木之可食者與凡畜聚之物皆斂之疏音疎】以稍聚待賓客【稍聚三百里稍地之畜聚也賓客羇旅並見遺人注】以甸聚待羇旅【二百里甸地之畜聚待羇旅於此而未得去者】凡其餘聚以待頒賜【二者畜聚之餘則以待不時之頒賜】以式灋共祭祀之薪蒸木材賓客共其芻薪喪紀共其薪蒸木材軍旅共其委積薪芻凡疏材共野委兵器與其野囿財用凡軍旅之賓客館焉

土均【上士二人中士四人下士八人府二人史四人胥四人徒四十人主均平土地之政令】掌平土地之政以均地守【山澤虞衡之屬政徵】以均地事【三農園圃之屬】以均地貢【諸侯之九貢也】以和邦國都鄙之政令刑禁與其施舎禮俗喪紀祭祀【邦國在畿外都鄙在畿內政令之緩急刑禁之寛猛施舎之可否禮俗之因革喪紀之丰約祭祀之隆殺均使之調和也】皆以地媺惡爲輕重之法而行之【視地之媺而重行之視地之惡而輕行之】掌其禁令【宜行者令之不宜行者禁之】

艸人【下士四人史二人徒十有二人主殺艸以種物】掌土化之法【化移易也瘠而移之肥惡而移之美】以物地相其宜而爲之種【物之在地各有所宜艸人相視之而糞其種】凡糞種騂剛用牛赤緹用羊墳壤用麋渴澤用鹿咸瀉用貆勃壤用狐埴壚用豕疆防用蕡輕爂用犬

稻人【上士二人中士四人下士八人府二人史四人胥十人徒百人主水利以種谷】掌稼下地【下地水澤之地也稼種谷也】以瀦畜水【瀦積也積水陂塘以備旱也瀦張如】以防止水【增之隄防則所止者深也】以溝蕩水【又爲之溝引所瀦水播蕩諸遂也蕩吐黨反】以遂均水【遂者均布溝水俾盈於列也】以列舎水【列者塍其町畦必使坦平則水可止舎也】以澮寫水【列有餘水則寫之於澮以備小潦之害也】以涉揚其芟作田【步履播揚其所芟之腐艸則可以作其田變瘠而爲肥也】凡稼澤夏以水殄艸而芟夷之【當夏之時以水殄絕其艸芟毀而夷平之使艸不生】澤艸所生種之芒種旱暵共其雩斂喪紀共其葦事

土訓【中士二人下士四人史二人徒八人土訓說逺方土地之宜】掌道地圖以詔地事【道說也地事若職方所紀之利害也言土訓說九州之地圖而告王以地事也】道地慝以辧地物【慝惡也地有惡則所生之物有害人者故辧之】而原其生以詔地求【地之所生有利於人則詔於王以時求之】王巡守則夾王車【王巡守於四方則土訓夾王車而行以便於詔王也】

誦訓【官屬如土訓主訓說四方之事】掌道方誌以詔觀事【四方之事皆有書以志之王欲觀焉則詔之以告也】掌道方慝以詔辟忌【四方有惡气能害人者則詔於王以辟忌之辟音避】以知地俗【如志淫好僻之類】王巡守則夾王車【與土訓同】

山虞【毎大山中士四人下士八人府二人史四人胥六人徒八十人中山下士六人史二人胥六人徒六十人小山下士二人史一人徒二十人虞度也度山之大小及物之所生】掌山林之政令【主治山林之事】物爲之厲而爲之守禁【厲蕃界也守巡護也禁止遏也皆所以禁民非時之采伐也】仲冬斬陽木【陽木生山南必斬以仲冬者欲其濡也】仲夏斬陰木【陰木生山北必斬以仲夏者欲其堅也】凡服耜斬季材以時入之令萬民時斬材有期日【萬民以時入山斬材者限以日數】凡邦工入山林而掄材不禁【邦工謂國之梓匠輪輿也掄猶擇也不禁者山林國之所有不拘日也】春秋之斬木不入禁【非冬夏之時不得入所禁之山斬木也】凡竊木者有刑罰若祭山林則爲主而修除且蹕若大田獵【搜苗狝狩】則萊山田之野【除其艸萊】及獘田【田者止也】植虞旗於中【樹虞人之旗於其中植時力反】致禽而珥焉【令獲者致其禽取其左耳以效功也珥貳又音爾】

林衡【毎大林麓下士十有二人史四人胥十有二人徒百有二十人中林麓如中山之虞小林麓如小山之虞衡平也平林麓之大小及物之所生】掌巡林麓之禁令而平其守【巡行也林麓生平地曰林山足曰麓巡其禁令要知其所守而平之也】以時計林麓而賞罰之【以時考計其守護之功若林麓茂盛則賞之否則罰之】若斬木材【取木材而用之】則受法於山虞而掌其政令【法如山虞所掌者是也林衡則受之而掌其斬木之政令】

川衡【毎大川下士十有二人史四人胥十有二人徒百有二十人中川下士六人史二人胥六人徒六十人小川下士二人徒二十人平川之深淺及物之所出】掌巡川澤之禁令而平其守【流水曰川水鐘曰澤餘同林沖】以時舎其守【案視守者於其舎申戒之】犯禁者執而誅罰之【犯禁者謂非時而取及以數罟入污池之類皆執而責罰之】祭祀賓客共川奠【進川物之類如魚鱐之類】

澤虞【每大澤大藪中士四人下士八人府二人史四人胥八人徒八十人中澤中藪如中川之衡小澤小藪如小川之衡度澤之大小及物之所生】掌國澤之政令【凡國家之大藪澤掌其政令】爲之厲禁【見山虞注】使其地之人守其財物【居其地者知所守之要所取之宜故使之守其財物】以時入之於玉府【以時取之入於玉府之官】頒其餘於萬民【官所取之餘則頒賜於萬民】凡祭祀賓客共澤物之奠喪紀共其葦蒲之事若大田獵則萊澤野及獘田植虞旌以屬禽【並同山虞但山虞用旗則畫熊虎澤虞用旌則析羽爲之】

迹人【中士四人下士八人史二人徒四十人謂獸可從迹而獵從者】掌邦田之地政爲之厲禁而守之【平地有常之田示以政令使之蕃息守以厲禁則不敢輕往】凡田獵者受令焉【凡有田獵者皆受其令】禁麛者與其毒矢射者

卝人【中士二人下士四人府二人史二人胥四人徒四十人】掌金玉錫石之地【金玉函於石謂之卝卝礦】而爲之厲禁以守之【爲之厲以限其取爲之禁以止其往】若以時取之【若有時而取用】則物其地圖而授之【產物之地使之按圖而取之】巡其禁令

角人【下士二人府一人徒八人】掌以時徴齒角凡骨物【角人以時徴召齒象牙之類角犀角之類與凡骨物】於山澤之農以當邦賦之政令【因其所有以當邦賦】以度量受之【度知長短量知多寡也】以共財用【以共國家之用】

羽人【官屬如角人】掌以時徴羽翮之政【翮羽本也】於山澤之農以當邦賦之政令【因所有以當邦賦】凡受羽十羽爲審【小束爲審】百羽爲搏【十審爲搏】十搏爲防【千羽爲防】

掌葛【下士二人府一人史一人胥二人徒二十人】掌以時徴絺綌之材於山農【葛上出於山精者爲絺粗者爲綌】徴艸貢之材於澤農【艸貢紵之屬也水鐘曰澤】以當邦賦之政令【亦土之所有可準爲賦】以權度受之

掌染艸【下士二人府一人史一人徒八人】掌以春秋斂染艸之物以權量受之以待時而頒之

掌炭【下士二人史二人徒二十人】掌灰物炭物之徴令以時入之以權量受之以共邦之用凡炭灰之事

掌荼【下士二人府一人史一人徒二十人】掌以時聚荼以共喪事徴野疏材之物以待邦事凡畜聚之物

掌蜃【下士二人府一人史一人徒八人】掌斂互物蜃物以共闉壙之蜃祭祀共蜃器之蜃共白盛之蜃

囿人【中士四人下士八人府二人胥八人徒八十人】掌囿遊之獸禁牧百獸祭祀喪紀賓客共其生獸死獸之物

人【每下士二人府一人史一人徒二十人】掌國之圃而樹之果蓏珍異之物以時斂而藏之凡祭祀賓客共其果蓏享亦如之

廩人【下大夫一人上士四人中士八人下士十有六人府八人史十有六人胥三十人徒三百人主藏米之官長】掌九谷之數【九穀黍稷稻粱秫苽麻麥豆也掌其所藏之數】以待國之匪頒賙賜稍食【匪頒謂委人之委積也賙賜謂王之賜予好用之式也稍食祿廩也匪分又如字】以歲之上下數邦用【上謂丰年下謂歉歲以歲之丰歉計國之用也】以知足否【量入爲出以知所用之足與不足也】以詔谷用【年丰不侈於有餘年防不苦於不足】以治年之防丰【凡此皆以治年之丰防也】凡萬民之食【以民數計度所食之數】食者人四鬴上也【六斗四升曰鬴毎人一月食穀四鬴則年之上也鬴音甫】人三鬴中也【每人一月食穀三鬴則年之中也】人二鬴下也【每人一月食穀二鬴則年之下也】若食不能人二鬴【若計度其數且不足以給二鬴之食】則令邦移民就谷【則移民之不足以就谷之有餘也】詔王殺邦用【防年邦用宜從減省故以詔於王也殺色界反】凡邦有防同師役之事則治其糧與其食【行道曰糧止居曰食】大祭祀則共其接盛

舎人【上士二人中士四人府二人史四人胥四人徒四十人主宮中用谷者】掌平宮中之政【掌給米於宮中而平其政】分其財守【凡宮中之財守皆分掌之】以法掌其出入【掌給米之法也出入謂出於舎人入於宮中也】凡祭祀共簠簋【外方內圓曰簠外圓內方曰簋共恭簠甫簋軌】實之陳之【簠實以稻簋實以黍稷而又陳列之也】賓客亦如之【亦共簠簋而實之陳之也】共其禮車米筥米芻禾【米百筥陳於中庭禾三十車芻薪倍禾聘禮所言是也】喪紀共飯米熬谷以歲時縣穜稑之種以共王后之春獻種掌米粟之出入辧其物【米之或出或入皆制其物色】歲終則防計其政【防用粟之政令】

倉人【中士四人下士八人府二人史四人胥四人徒四十人廩主藏倉主散】掌粟入之藏【凡谷皆藏焉而以粟爲主藏去聲】辧九谷之物以待邦用【九谷之物皆辧之以待邦國之用】若谷不足則止余法用【若法式所當用而有不足則待餘財而後用之】有餘則藏之【谷𨿽有餘不可妄費必藏之以備不足】以待防而頒之【年谷不登則以所藏者頒賜於民】凡國之大事【國之大事在祀與戎】共道路之谷積食飲之具【戎以出徵祀以出郊故倉人共其道路之谷積食飲之具焉】

司祿【中士四人下士八人府二人史四人徒四十人闗】

司稼【下士八人史四人徒四十人奚五人主種谷者】掌巡邦野之稼【巡行視也郊外曰野】而辧穜稑之種【先種後熟曰穜後種先熟曰稑穜直龍稑六種章勇】周知其名與其所宜地【周徧也旣辧其種又徧知其名與其所宜種之地】以爲法而縣於邑閭【以爲稼者之式法而縣之於邑門使夫人皆知之】巡野觀稼【秋熟時巡行於野以觀稼之善惡】以年之上下出斂法【稅斂之法年丰則取盈年防則取寡】掌均萬民之食【均平也猶上則人四鬴下則人二鬴之類】而賙其急【民有艱厄之急則賙賜之不責償也】而平其興【謂興粟以賙急則均平其役也】

舂人【奄二人女舂枕一人奚五人】掌共米物祭祀共其齍盛之米賓客共其牢禮之米凡饗食共其食米掌凡米事

饎人【奄二人女僖八人奚四十人】掌凡祭祀共盛共王及後之六食凡賓客共其簠簋之實饗食亦如之

槀人【奄八人女槀每奄二人奚五人】掌共內外朝宂食者之食若饗耆老孤子士庶子共其食掌豢祭祀之犬

周禮句解卷四﹤經部﹐禮類﹐周禮之屬﹐周禮句解﹥

欽定四庫全書

周禮句解卷五

宋朱申撰

春官宗伯第三【象春所立之官宗尊也伯長也宗伯典禮以事神爲主不言司者明祭祀鬼神非人所司也】

春官宗伯上

惟王建國辧方正位體國經野設官分職以爲民極【天官冡宰注】乃立春官宗伯【建立春官宗伯之職】使帥其屬而掌邦禮【邦禮卽六典之禮典也春官其屬六十宗伯帥之而掌邦禮焉】以佐王和邦國【禮之用和爲貴故以佐助天子而和邦國也】

大宗伯之職【卿一人小宗伯中大夫二人宗伯主禮之官故帝舜命伯夷汝作秩宗】掌建邦之天神人鬼地示之禮【建立祀天神祭地示享人鬼之三禮示祗】以佐王建保邦國【封國頒祀此之謂建邦國祭則受福此之謂保邦國】以吉禮事邦國之鬼神示【吉禮凡十二條見下文事謂祀祭享也】以禋祀祀昊天上帝【禋祀取精意以享之義上帝者天之主宰也冬日至於圜丘祀之】以實柴祀日月星辰【實柴者實牲於柴而燔之也星謂五星辰謂日月所防十二次】以槱燎祀司中司命觀師雨師【槱燎謂燔柴而不實以牲也司中司命文昌第五第四星也風師箕也雨師畢也此三者所以祀天神飌古風字】以血祭祭社稷五祀五嶽【血祭者貴气臭也社土神稷谷神五祀者門戶竈行中霤也五嶽者東曰泰山南曰衡山西曰華山北曰恆山中曰嵩山】以貍沈祭山林川澤【祭山林曰貍謂藏諸地也祭川澤曰沈謂置諸水也貍埋】以疈辜祭四方百物【疈者肆而磔之辜者制而磔之四方百物卽蠟祭也此三者所以祭地示疈孚逼反】以肆獻祼享先王【肆者進所解牲體謂薦熟也獻者獻醴謂薦腥也祼者灌以郁鬯謂獻屍求神也】以饋食享先王【饋食言有黍稷也祭先灌次獻腥次獻熟次饋食凡祭皆然互相備也】以祠春享先王【春物生未有以享故曰祠】以禴夏享先王【夏陽盛以樂爲主故曰禴】以嘗秋享先王【秋物成可嘗故曰嘗】以烝冬享先王【冬庶物盛多故曰烝此六者所以享人鬼】以防禮哀邦國之憂【防禮凡五條哀謂救患分災也】以喪禮哀死亡【死以气言亡以形言喪禮則有賻賵之類】以荒禮哀防札【防謂歲歉札謂民病荒札則有散利之類】以弔禮哀禍烖【禍與福乖烖與祥違弔禮則有慰問之類】以禬禮哀圍敗【圍謂國受圍敗謂兵敗績禬禮則防其財物以補之】以卹禮哀冦亂【兵作於外爲冦作於內曰亂卹禮則出其兵師以救之也】以賓禮親邦國【賓禮凡八條親謂使之相親附也】春見曰朝【朝猶朝也欲其來之早】夏見曰宗【宗尊也欲其尊王】秋見曰覲【覲猶勤也欲其勤於王事】冬見曰遇【遇偶也欲其不期而皆至】時見曰防【時見者言無常期王將有徵討爲壇於國外防諸侯而命事焉】殷見曰同【殷猶眾也王十二年不巡狩則六服盡朝王亦爲壇而命以政焉】時聘曰問【時聘亦無常期天子有事乃聘之焉】殷覜曰視【殷覜謂一服朝之歲以朝者少諸侯乃使卿以大禮眾聘焉】以軍禮同邦國【軍禮凡五條同謂使諸侯和同不僣差也】大師之禮用眾也【以徵伐爲主所以用其命也】大均之禮卹眾也【以土地人民爲主所以卹其事也】大田之禮簡眾也【以教戰爲主所以簡其能也】大役之禮任眾也【以築作爲主所以任其力也】大封之禮合眾也【以建國爲主所以合其民也】以嘉禮親萬民【嘉禮凡六條獨此言萬民者通上下言之】以飲食之禮親宗族兄弟【人民有合宗族飲食之禮所以親親也】以婚冠之禮親成男女【婚姻之禮所以親男女冠笄之禮所以成男女】以賓射之禮親故舊朋友【射禮𨿽王亦立賓主王之故舊朋友蓋爲世子時共在學者】以饗燕之禮親四方之賓客【饗有體薦燕有折俎賓客謂朝聘者】以脤膰之禮親兄弟之國【脤膰胙肉也分賜同姓之國同福祿也脤矧】以賀慶之禮親異姓之國【因其喜而賀慶之也】以九儀之命正邦國之位【九等之命各異其儀所以正其位之貴賤也】壹命受職【王之下士與公侯伯之士子男之大夫皆一命而授以所任之職】再命受服【王之中士與公侯伯之大夫子男之卿皆再命而授以所位之服】三命受位【王之上士與公侯伯之卿皆三命而授之以位使之臨民】四命受器【王之大夫與公之孤皆四命而授以祭器】五命賜則【則法也王之大夫五命則賜以畿內之都鄙】六命賜官【王之卿六命封爲子男則許之建官以治家邑】七命賜國【王之卿出封則加一命始爲諸侯建牧立軍】八命作牧【諸侯有功徳則受八命爲九州牧】九命作伯【王之上公或諸侯有功徳則受九命爲方伯得專徵伐也】以玉作六瑞【四圭兩璧爲六瑞皆以玉而作之】以等邦國【辧其等級】王執鎭圭【以四鎭之山爲瑑飾取其鎭安四方也】公執桓圭【雙植曰桓取其彊直有立也】侯執信圭【信象人形而直其身取其尊而不屈也信伸】伯執躬圭【躬象人形而罄折其身取其卑而不倨也】子執谷璧【瑑谷於璧取其能養人也】男執蒲璧【蒲可爲席瑑蒲於璧取其能安人也】以禽作六摯【摯之爲言至也所執以自至也】以等諸臣【辧其等級】孤執皮帛【束帛而加以皮天子之孤以虎皮取其文炳也公之孤以豹皮取其文蔚也】卿執羔【羔小羊取其羣而不失其類也】大夫執鴈【取其候時順陰陽也】士執雉【取其有文采而守介也】庶人執鶩【取其不飛遷也】工商執雞【取其守時而動也】以玉作六器【六等禮神之器皆以玉爲之】以禮天地四方【以禮天神地示及四方之帝】以蒼璧禮天【璧圜以象天之形其色蒼則以象天之色也】以黃琮禮地【琮方以象地之形其色黃則以象地之色也】以靑珪禮東方【東方其帝大皡圭形鋭以象出震生物其色靑則以象木色也】以赤璋禮南方【南方其帝炎帝半圭曰璋赤璋者以象相見乎離與火之色也】以白琥禮西方【西方其帝少皥琥瑑爲虎形取其威猛肅物白則金之色也】以璜禮北方【北方其帝顓帝半璧曰璜象物藏於黃泉之宮則水之色也璜黃】皆有牲幣【言禮天地四方皆有犧牲幣帛而以六器爲主】各放其器之色【所用牲幣各依六器之色】以天產作陰徳【性出於天故曰天產人生而靜靜則屬陰故天產所以作陰徳】以中禮防之【禮中也性則喜怒哀樂之未發故以中禮而防其性】以地產作陽徳【情感於物故曰地產感物而動動則屬陽故地產所以作陽徳】以和樂防之【樂和也情旣動則恐其發不中節故以和樂而防其情】以禮樂合天地之化百物之產【百物稟气於天賦形於地而禮樂本天地中和之理故皆有以合之】以事鬼神【天地祖宗無不感格】以諧萬民【閨門族黨無不和順】以致百物【飛潛動植無不得宜】凡祀大神享大鬼祭大示【天神地示人鬼此三者爲至大】帥執事而卜日【執事謂有職於祭者】宿眂滌濯【卜旣得日則齊宿而臨眡洗滌祭器】涖玉鬯【涖臨也玉禮神之玉也鬯郁酒也】省牲鑊【省視也鑊所以烹祭牲也】奉玉齍【玉飭簠簋以薦齍盛祭則奉之】詔大號【六號見大祝大號六號之大者詔之爲祝辭也】治其大禮【紀綱祀享祭之三大禮也】詔相王之大禮【凡王所躬行者則預詔之及行禮則相之】若王不與祭祀【或有故而不得親與】則攝位【大宗伯則代王行其祭祀】大賓客則攝而載果【載爲也果祼也代王酌獻於賓客】朝覲防同則爲上相【入詔禮曰相王接諸侯宗伯爲上相】王命諸侯則擯【王者防命諸侯擯進也進接諸侯使進】王大封【大封建諸侯】則先告後土【后土社也告之以立國之義】乃頒祀於邦國都家鄕邑【頒布祀典之禮於內外分封采地之主使之知禮神之節】

小宗伯之職【中大夫二人大宗伯之副貳】掌建國之神位【建立也神位如下文所云】右社稷【地道尙右故建社稷於國之右】左宗廟【人道尙左故建宗廟於國之左】兆五帝於四郊【兆爲之營域也太皥於東郊炎帝黃帝於南郊少皥於西郊顓帝於北郊】四望四類亦如之【四望謂五嶽四瀆四鎭四竇以望而祭之者四類謂日月星辰以气類爲之位者亦爲兆於四郊也】兆山川丘陵墳衍各因其方【山川丘陵墳衍民所取財用者爲兆各因其方順其所在也】掌五禮之禁令與其用等【五禮吉防軍賓嘉有禁之使不敢用者有令之使不敢廢者用等謂牲器尊卑之差等也】辧廟祧之昭穆【祧謂遷主所藏之室也天子七廟三昭三穆與大祖之廟而七】辧吉防之五服【吉之五服謂在內王及公卿大夫士在外公侯伯子男也防之五服謂斬衰齊衰大功小功緦麻也】車旗宮室之禁【禁者典命所謂各視其命之數是也詳見典命】掌三族之別【三族者上親父下親子並已爲三也】以辧親疏【以父親祖以祖親曽髙以子親孫以孫親曽是爲九族也九族之中三族爲親余族皆疏也】其正室皆謂之門子【謂宗嫡也以其當室故謂之正室以其當門故謂之門子】掌其政令【掌糾宗合族之政令】毛六牲【擇其毛也】辧其名物【辧六牲之名號與其物色】而頒之於五官【司徒主牛宗伯主雞司馬主馬及羊司冦主犬司空主豕】使共奉之【五官各以所主而共奉祭事】辧六齍之名物與其用【六齍謂黍稷稻粱麥苽以供粢盛也所用不同故與名物各辧之】使六宮之人共奉之【以黍稷簠簋乃婦人共奉之事也】辧六彛之名物【雞彛鳥彛斚彛黃彛虎彛蜼彛】以待果將【當祼獻之時將瓚以祼也】辧六尊之名物【獻尊壺尊象尊著尊大尊山尊】以待祭祀賓客【祭祀賓客皆用之也】掌衣服車旗宮室之賞賜【三者或以有功而賞或以私恩而賜】掌四時祭祀之序事與其禮【四時祭祀其事則有先後之序其禮則有隆殺之別】若國大貞【若卜立君卜大封之類】則奉玉帛以詔號【奉玉帛以禮神詔大祝之六號】大祭祀省牲【充人系牲小宗伯省之】眂滌濯【執事者滌濯祭器小宗伯眡之】祭之日逆齍【饎人供粢盛小宗伯逆之】省鑊【烹人烹牲小宗伯省之】告時於王【告以祭祀之時】告備於王【告以祭祀之備】凡祭祀賓客以時將瓚果【將送也瓚果謂以圭瓚盛郁鬯而祼之也祭祀以時奉而授王賓客以時而授宗伯】詔相祭祀之小禮【祭祀小禮未祭則詔之旣祭則相之】凡大禮【大祭禮】佐大宗伯【詔相大禮者大宗伯也小宗伯則佐之而已】賜卿大夫士爵則儐小祭祀掌事如大宗伯之禮大賓客【諸侯來朝】受其將幣之賫【受其賫來貢獻之財物賫躋】若大師【大起軍旅】則帥有司而立軍社【出軍則先有事於社立軍社立其主也】奉主車【以車載木主而奉以行】若軍將有事【將有徵伐之事】則與祭有司將事於四望【小宗伯與祭有司大祝等祭四望之神以求福與預】若大甸【大田獵】則帥有司而饁獸於郊【有司謂司馬之屬饁饋也謂以獸而饋四方之神也】遂頒禽【旣祭乃頒禽以與羣臣】大烖及執事禱祠於上下神示王崩大肆以秬鬯渳及執事涖大斂小斂帥其異族而佐縣衰冠之式於路門之外及執事眡葬獻器遂哭之卜葬兆甫竁亦如之旣葬詔相喪祭之禮成葬而祭墓爲位凡王之防同軍旅甸役之禱祠【大事祈禱於神以求福】肄儀爲位【肄習威儀必設神位】國有禍烖則亦如之凡天地之大烖類社稷宗廟則爲位凡國之大禮【禮之大者】佐大宗伯【從長也】凡小禮【儀禮之末】如宗伯之儀【儀文也】

肆師之職【下大夫四人上士八人中士十有六人旅下士三十有二人府六人史十有二人胥十有二人徒百有二十人肆陳也佐宗伯陳列祭祀之禮】掌立國祀之禮【神位旣定然後祭祀之禮可立】以佐大宗伯【大宗伯行禮肆師則佐助之】立大祀用玉帛牲牷【大祀天地宗廟也玉如蒼璧黃琮之類帛幣也牷謂純色之牲】立次祀用牲幣【次祀日月星社稷五祀五嶽也止用牲幣而無玉】立小祀用牲【小祀司中司命風師雨師山川百物之神也止用牲而無幣】以歲時序其祭祀【毎歲四時祭祀定其後先之序】及其祈珥【祈珥釁血之事也求福曰祈止災曰珥祈巨旣珥餌】大祭祀展犧牲【展閱也謂視其牲之全者】系於牢【牢閒也所以系牲】頒於職人【職人謂充人及監門人頒之使養之也】凡祭祀之卜日【卜祭祀之吉防】宿爲期【卜前之夕】詔相其禮【詔之以言相之以力】眂滌濯亦如之【亦詔相其禮也】祭之日表齍盛告潔【盛六谷於簠簋而表識之及告潔淨也】展器陳告備【陳祭祀而展閱之又告備具也】及果築防【築香艸而煮以爲鬯用以祼將也果音祼防煮也】相治小禮【羣臣行禮則相治之】誅其怠慢者【執事懈怠惰慢則誅責之】掌兆中廟中之禁令【兆四郊神位也廟七廟也掌其禁令不得侵犯也】凡祭祀禮成則告事畢【祭祀行禮旣成則告王以事畢】大賓客涖筵幾築防贊果將大朝覲佐儐共設匪罋之禮饗食授祭與祝侯禳於畺及郊大喪大渳以鬯則築防令外內命婦序哭禁外內命男女之衰不中灋者且授之杖凡師甸【軍旅田獵】用牲於社宗則爲位【社軍社也宗遷主也用牲以祭則設神位】類造上帝【類造皆祭名聚其神謂之類至其所謂之造】封於大神【封謂壇也大神社及方鎭也】祭兵於山川【兵所過之山川皆有祭】亦如之【兵有用牲皆設神位】凡師不功則助牽主車凡四時之大甸獵【春搜夏苗秋狝冬狩】祭表貉則爲位【貉師祭也於所立表之處祭日則設神位貉罵】嘗之日【秋祭曰嘗】涖卜來歲之芟【涖臨也芟艸除田農功之始也故卜之】狝之日【秋田曰狝狝息淺反】涖卜來歲之戒【用戒不虞恐爲農功之害也故卜之】社之日【秋社祭之】涖卜來歲之稼【稼爲農功之成也此三者皆卜人卜之而肆師涖之】若國有大故則令國人祭歲時之祭祀亦如之凡卿大夫之喪相其禮凡國之大事治其禮儀以佐宗伯凡國之小事治其禮儀而掌其事如宗伯之禮

郁人【下士二人府二人史一人徒八人郁金香艸宜以和鬯】掌祼器【謂彛及舟與瓚】凡祭祀賓客之祼事【祭祀賓客皆有祼將之事】和郁鬯以實彛而陳之【用香艸和鬯人之鬯乃實之於六彛而陳列之】凡祼玉【王用圭瓚後用璋瓚】濯之陳之【濯之所以致潔陳之所以待用】以贊祼事【贊助祼將之事】詔祼將之儀與其節【儀謂奉王送祼之儀節謂行事早晚之節】凡裸事沃盥大喪之渳共其肆器及葬共其祼器遂貍之大祭祀與量人受舉斚之卒爵而飲之

鬯人【官屬如郁人釀秬爲酒其气條暢也】掌共秬鬯而飾之【秬鬯謂不和郁者飭之謂設巾也】凡祭祀【大凡祭祀用鬯之器】社壝有大罍【社土神也壝爲壇以祭也大罍瓦罍也】禜門用瓢賫【禜門禜祭於國門也瓢賫謂取甘瓠割去蔕以賫爲尊也禜詠】廟用修【修讀爲卣謂中尊也宗廟之祭用之】凡山川四方用蜃【蜃謂刻蜃形於尊也祭山川四方之神則用之】凡祼事用槪【槪尊謂以朱帶絡腹也凡祼將之事皆用之】凡疈事用散【疈謂磔牲胸以祭也尊無飾謂之散】大喪之大渳設斗共其釁鬯凡王之齊事共其秬鬯凡王弔臨共介鬯

雞人【下士一人史一人徒四人雞屬木故列職於春官】掌共雞牲【用雞爲牲則共之】辧其物【辧其毛色】大祭祀夜嘑旦以嘂百官【夜漏未盡之時呼旦以警起百官使夙興也嘑火吳反嘂叫】凡國之大賓客防同軍旅喪紀亦如之【四者皆夜呼旦以叫百官】凡國事爲期【所作謂之事期謂作事之時】則告之時【以雞能知時故使之告其時】凡祭祀面禳釁【面四面也禳以卻禍災釁以厭妖怪釁讀作徽】共其雞牲【二者用雞牲則共之】

司尊彛【下士二人府四人史二人胥二人徒二十人尊以盛酒彛以盛鬯】掌六尊六彛之位【六尊獻尊之屬六彛雞彛之屬位謂所陳之位】詔其酌【詔告也尊酌以獻彛酌以祼】辧其用與其實【用謂四時祭祀之用實謂尊彛所盛之實皆當辧之】春祠夏禴【春祭曰祀夏祭曰禴】祼用雞彛鳥彛【謂刻而畫雞鳯凰之形於彛也二彛皆實以郁鬯以待祼將王以圭瓚酌雞彛之鬯爲一獻後以璋瓚酌鳥彛之鬯爲二獻】皆有舟【舟所以薦彛也】其朝踐用兩獻尊【朝踐卽朝獻也曰踐者言籩豆有踐也獻讀爲羲羲尊者飾以翡翠也尊必兩者一實醴齊王酌以爲三獻二實緹齊後酌以爲四獻】其再獻用兩象尊【再獻饋獻也以序言之故曰再獻象尊者飾以象骨也尊必兩者一實盎齊王酌以爲五獻一實緹齊後酌以爲六獻王之七獻則犧尊之醴齊後之八獻則象尊之盎齊也】皆有罍【罍所以副貳其尊也】諸臣之所昨也【昨與酢同蓋諸臣酌於罍以爲九獻也不言獻者避王后故曰昨也】秋嘗冬烝【秋祭曰嘗冬祭曰烝】祼用斚彛黃彛【斚彛畫禾稼也黃彛黃目尊也余並同上】皆有舟【同上】其朝獻用兩著尊【曰獻者言其獻齊酒之物也著尊者著地無足也余並同上】其饋獻用兩壺尊【曰饋者主齊酒而言之也壺尊者以壺爲尊也余並同上】皆有罍諸臣之所昨也【並同春祠夏禴】凡四時之間祀追享朝享【追享謂夏四月禘祭朝享謂冬十月之祫祭以其間於四時故曰間祀】祼用虎彛蜼彛【謂畫虎蜼之形於彛也蜼猴屬也余並同上蜼以水】皆有舟其朝踐用兩大尊【大尊大古之瓦尊余並同上】其再獻用兩山尊【山尊畫山云於尊也余並同上】皆有罍諸臣之所昨也【並同春祠夏禴】凡六彛六尊之酌【凡言酌者謂皆泲之使可酌也】郁齊獻酌【祼用郁齊則酌以獻之而已獻音莎】醴齊縮酌【朝踐用醴齊則以手縮之而後酌也】盎齊涗酌【饋獻用盎齊則以酒涗之而後酌也】凡酒修酌【諸臣之昨用凡酒則滌治而後酌也修直歷切】大喪存奠彛大旅亦如之

司幾筵【下士二人府二人史一人徒八人幾所慿以爲安者筵鋪於地以爲位者】掌五幾五席之名物【五幾玉雕漆素五席莞藻次蒲熊也名以命之物以色之】辧其用與其位【用謂所設之席位謂所設之地】凡大朝覲大饗射【大朝覲謂非四時常朝也大饗謂王與諸侯行饗禮於廟也大射謂王將祭祀擇士而射也】凡封國命諸侯【謂王之公卿出封加一等也】王位設黼依【扆之制如屏風設黼於其上蓋以白黑文爲斧形也黼音甫依上聲】依前南鄕【取向明之義也鄕去聲音向】設莞筵紛純【莞蒲之細者紛白綉也純緣也蓋以莞爲席而緣以紛也莞官純準】加繅席畫純【加謂加於上也繅謂編以五防也畫謂雲气也繅音藻】加次席黼純【次席謂以次列成文者黼純謂畫黼以爲純也】左右玉几【以玉飾幾設於左右】祀先王昨席亦如之【祀先王於宗廟王獻屍屍酢王王所受酢之席亦如上三種席也】諸侯祭祀席【諸侯祭祀所設之席】蒲筵繢純【以蒲艸爲筵畫繢彩色以爲純】加莞席紛純【說見上注】右雕幾【雕刻爲飾而設之於右】昨席莞筵紛純加繅席畫純【說並見上】筵國賓於牖前亦如之【諸侯來朝爲之設筵於牖前亦用上二種席也】左幾【丹色爲飾而設於左】甸役則設熊席【王之甸獵有司祭表貉所設席以熊皮爲飾】右漆幾【以漆爲飾而設於右】凡喪事設葦席右素幾其栢席用萑黼純諸侯則紛純每惇一幾凡吉事變幾防事仍幾

天府【上士一人中士二人府四人史一人胥二人徒二十人府庫藏也以天爲言尊之也】掌祖廟之守藏與其禁令【太祖之廟其所守有人所藏有物禁使勿爲令使用之守狩】若有大祭大喪則出而陳之【示其能傳所寶也】旣事藏之【示其能守所傳也】幾官府鄕州及都鄙之治中【治中謂計治之文書也曰中者三者之治各於此取中也中去聲】受而藏之【受於官府州鄕都鄙而藏之於天府】以詔王察羣吏之治【以詔於王而察吏治之出於中者】上春【孟春】釁寶鎭及寶器【實鎭卽上文玉鎭也釁者殺牲而塗之以血也】凡吉防之事【吉事祭禮防事喪禮】祖廟之中【祭祀則行事於祖廟喪葬則朝於祖廟】季冬陳玉【所以禮神】以貞來歲之媺惡【貞問也蓋卜筮而問來年之吉防也媺美】若遷寶則奉之【王者遷都則寶亦遷奉猶送也】若祭天之司民司祿【司民軒轅角也司祿文昌第六星也】而獻民數谷數【祭司民然後獻民數祭司祿然後獻谷數】則受而藏之【受民數谷數之籍而藏於天府】

典瑞【中士二人府二人史二人胥四人徒十人主瑞玉之官】掌玉瑞玉器之藏【執於人曰瑞若鎭圭之等是也禮於神曰器若四圭之等是也】辧其名物與其用事【名以命之物以色之用事如朝聘朝日祭祀之類也】設其服飾【謂王之繅借若人衣服之飾也】王晉大圭執鎭圭【大圭朴素無文鎭圭瑑四鎭之山晉則服之執則手執之也】繅借五彩五就【繅謂織組爲藻飾以借玉也備五色爲五彩一匝爲一就】以朝日【春分日拜日於東門外用此圭也】公執桓圭侯執信圭伯執躬圭【並見大宗伯注信伸】繅皆三彩三就【三彩朱白蒼也】子執谷璧男執蒲璧【並見大宗伯注】繅皆二彩再就【二彩朱緑也】以朝覲宗遇防同於王【春見曰朝秋見曰覲夏見曰宗冬見曰遇時見曰防殷見曰同】諸侯相見亦如之【亦用此六等玉】瑑圭璋璧琮【瑑刻也圭鋭璧員半圭曰璋半璧曰琮瑑音】繅皆二彩一就【朱緑共成一匝】以覜聘【大夫眾來曰覜寡來曰聘】四圭有邸【以璧爲邸宿之邸而圭出於四旁邸抵】以祀天旅上帝【祀天謂郊祀於員丘旅上帝謂祀五帝及眾神】兩圭有邸【以琮爲邸而圭出於兩旁】以祀地旅四望【祀地於方丘旅四望謂祀嶽瀆及眾神】祼圭有瓚【於圭頭爲器名之曰瓚用以祼鬯】以肆先王【如宗伯六享是也】以祼賓客【如大行人再祼上公一祼侯伯之類是也】圭璧【圭其邸爲璧】以祀日月星辰【朝日以大圭鎭圭而祀日月星辰以圭璧者朝禮與祀禮異也】璋邸射【半圭曰璋邸托於琮謂貫而射之於琮也射石】以祀山川【如宗伯兆山川丘陵各因其方是也】以造贈賓客【謂致稍餼之時造館贈之也造去聲】土圭【量日景之圭】以致四時日月【冬夏致日春秋致月而測其景之長短】封國則以土地【建國封諸侯則以測日景而制其地域所封】珍圭【王使執之以爲瑞節珍當爲鎭】以徴守【徵召守國諸侯守狩】以卹防荒【執此以開府庫而賑救之】牙璋【瑑其璋爲齒牙之象】以起軍旅【出徵則以起軍旅而討其罪】以治兵守【守國則以治兵守而防患難】璧羨【璧圜九寸其羨而長之則盈尺羨似面反】以起度【分寸尺丈由此而生】駔圭璋璧琮琥璜之渠眉【駔與組同渠眉謂玉飾之溝瑑也蓋以組穿聯六玉溝瑑之中也】疏璧琮【取其通於天地】以斂屍【圭在左璋在首琥在右璜在足璧在背琮在腹】谷圭【瑑如谷璧之文】以和難【王遣使以和諸侯之難】以聘女【聘女以納幣二者皆致其信善之實也】琬圭【琬圭琰圭皆王使之瑞節琬圭則無鋒芒】以治徳【諸侯有徳於下民則以此治而旌之也】以結好【諸侯和好於鄰國則以此結而固之也】琰圭【琰其上使有鋒芒】以易行【諸侯之行違乎正者以此易之使爲善也】以除慝【諸侯之慝不可赦者以此除之去其惡也】大祭祀大旅【大祭祀謂大神示先王也大旅謂上帝四望也】凡賓客之事【諸侯來朝行燕享之禮】共其玉器而奉之【共其物而奉其事也】大喪共飯玉含玉贈玉凡玉器出則共奉之

典命【官屬如典瑞主王遷秩羣臣之書】掌諸侯之五儀【公侯伯子男之儀】諸臣之五等之命【公之孤以下四命三命再命一命不命也】上公九命爲伯【王之三公有徳者加命爲二伯】其國家宮室車旗衣服禮儀皆以九爲節【其國之城方九里宮方九百步車九乘旗九斿冕服九章與夫禮文儀物皆以九爲數也】侯伯七命【侯伯之爵七命】其國家宮室車旗衣服禮儀皆以七爲節【降上公二等也】子男五命【子男之爵五命】其國家宮室車旗衣服禮儀皆以五爲節【降侯伯二等也】王之三公八命【此以未出封者言】其卿六命【降於三公二等】其大夫四命【降於卿二等】及其出封皆加一等【三公九卿七命大夫五命】其國家宮室車旗衣服禮儀亦如之【三公以八爲節卿以六爲節大夫以四爲節出封則各加一等】凡諸侯之適子誓於天子【適子謂當立者誓謂天子命之以爲嗣也】攝其君【攝君以行朝防之禮】則下其君之禮一等【上公之子八命侯伯之子六命子男之子四命】未誓則以皮帛繼子男【天子未命爲嗣則執皮帛而繼子男之後】公之孤四命【上公九命則其臣不得等其君命之半故其孤四命而已】以皮帛眂小國之君其卿三命【公之卿也】其大夫再命【公之大夫也】其士一命【公之士也】其宮室車旗衣服禮儀各眂其命之數【如四命則以四爲節之類】侯伯之卿大夫士亦如之【與上公同但不立孤】子男之卿再命【降於公侯伯一等】其大夫一命【子男之大夫也】其士不命【子男之士也】其宮室車旗衣服禮儀各眂其命之數【如再命則以二爲節之類】

司服【中士二人府二人史一人胥一人徒十人已得命則賜服故次於典命之下】掌王之吉防衣服【吉祭服也防喪服也】辧其名物與其用事【名以命之物以色之用事如祀昊天上帝之類】王之吉服【此下言祭祀之服】祀昊天上帝【祀於圜丘】則服大裘而冕【大裘黑裘也內服大裘外服衮衣冕冠也其制後方前圜表朱裹】祀五帝亦如之【祀於四郊則服大裘而冕】享先王則衮冕【享先王於宗廟則服衮衣九章一曰龍二曰山三曰華虫四曰火五曰宗彛皆繪之於衣六曰藻七曰粉米八曰黼九曰黻皆綉之於裳】享先公饗射則鷩冕【享先公謂後稷之後大王之前與享食賓射之禮鷩謂華虫以下其衣三章其裳四章鷩鼈】祀四望山川則毳冕【望祀四方名山大川也毳謂宗彛以下其衣三章其裳四章】祭社稷五祀則希冕【社土神稷谷神五祀門戶竈行中霤也希但刺粉米以下無畫也其衣一章其裳一章希注攺作絺】祭羣小祀則冕【羣小祀謂林澤墳衍四方百物之屬也者衣無文裳刺黼而已】幾兵事韋弁服【韋謂革之熟者弁冠也其服用十五升白布積素以爲裳王以爲兵事之服】眂朝則皮弁服【衣裳與韋弁同但以鹿皮爲弁也王以爲眡朝之服】凡甸冠弁服【冠弁委貌也其服緇布衣亦積素以爲裳王以爲甸獵之服】凡防事服弁服凡弔事弁絰服凡喪爲大王斬衰爲王后齊衰王爲三公六卿錫衰爲諸侯緦衰爲大夫士疑衰其首服皆弁絰大札大荒大烖素服公之服【九命之服】自衮冕而下如王之服【其服九章】侯伯之服【七命之服】自鷩冕而下如公之服【其服七章】子男之服【五命之服】自毳冕而下如侯伯之服【其服五章】孤之服【公之孤四命之服】自希冕而下如子男之服【其服二章】卿大夫之服【公侯之卿三命其大夫再命子男之卿亦再命】自冕而下如孤之服【其服一章】其防服加以大功小功士之服自皮弁而下如大夫之服其防服亦如之其齊服有端素端凡大祭祀大賓客共其衣服而奉之【各共奉上之衣服而用之】大喪共其復衣服斂衣服奠衣服廞衣服皆掌其

陳序

典祀【中士二人下士四人府二人史二人胥四人徒四十人主國外之祀】掌外祀之兆守【外祀在四郊兆爲之壇也守守其兆也】皆有域【域塋也】掌其禁令【禁其不敢爲令其所當爲】若以時祭祀【每歲以時祀於四郊】則帥其屬而修除【帥其胥徒而修其廢壊除其艸萊】徴役於司而役之【徴召也司掌徒之官也謂以司主眾而供役也】及祭帥其屬而守其厲禁【帥胥徒爲蕃厲禁止之地】而蹕之【止行人也】

守祧【奄八人女祧每廟二人奚四人逺廟爲祧親盡則遷主而藏焉】掌守先王先公之廟祧【先王之主藏於文武之廟先公之主藏於后稷之廟守祧守之】其遺衣服藏焉【先王先公大斂之餘衣服亦藏於此】若將祭祀則各以其服授屍其廟則有司修除之其祧則守祧黝琧之旣祭則藏其隋與其服

世婦【毎宮卿二人下大夫四人中士八人以宮中之女卿大夫士爲之】掌女宮之宿戒【女宮謂刑女給宮役者宿戒謂前期齊戒也】及祭祀【當祭祀之時】比其具【比次也具謂所濯漑及粢盛也比鼻又音庇】詔王后之禮事【詔告也禮事謂祼獻薦徹之節也】帥六宮之人共齍盛【六宮之人謂世婦女禦也黍稷曰齍在器曰盛】相外內宗之禮事【外內宗謂女之有爵者後之禮事則以言詔之外內宗之禮事則以力相之】大賓客之饗食亦如之【賓客饗食後有亞祼亞獻之禮外內宗佐之而世婦相之也】大喪比外內命婦之朝莫哭不敬者而苛罰之凡

王后有事於婦人則詔相凡內事有達於外官者世婦掌之

內宗【凡內女之有爵者王同姓之女凡有爵者】掌宗廟之祭祀【當祭祀時】薦加豆籩【薦加豆加籩以象饋食之有加也】及以樂徹【祭畢奏樂而徹】則佐傳豆籩【後徹傳之內宗又遞傳之外宗有司也】賓客之饗食亦如之【徹豆籩亦如祭祀也】王后有事則從大喪序哭者哭諸侯亦如之凡卿大夫之喪掌其弔臨

外宗【凡外女之有爵者王姑姊妹之女凢有爵者】掌宗廟之祭祀【當祭祀時】佐王后薦玉豆眂豆籩【王之豆籩皆飾以玉眡豆籩者眡其實也】及以樂徹亦如之【亦佐後也又爲內宗佐傳也】王后以樂羞齍則贊凡王后之獻亦如之王后不與則贊宗伯小祭祀掌事賓客之事亦如之大喪則敍外內朝莫哭者哭諸侯亦如之

人掌公墓之地辧其兆域而爲之圖先王之葬居中以昭穆爲左右凡諸侯居左右以前卿大夫士居後各以其族凡死於兵者不入兆域凡有功者居前以爵等爲丘封之度與其樹數大喪旣有日請度甫竁遂爲之屍及竁以度爲丘隧共喪之窆器及葬言鸞車象人及窆執斧以涖遂入藏防器正墓位蹕墓域守墓禁凡祭墓爲屍凡諸侯及諸臣葬於墓者授之兆爲之蹕均其禁

墓大夫掌凡邦墓之地域爲之圖令國民族葬而掌其禁令正其位掌其度數使皆有私地域凡爭墓地者聽其獄訟帥其屬而巡墓厲居其中之室以守之

職喪掌諸侯之喪及卿大夫士凡有爵者之喪以國之喪禮涖其禁令序其事凡國有司以王命有事焉則詔贊主人凡其喪祭詔其號治其禮凡公有司之所共職喪令之趨其事

周禮句解卷五

欽定四庫全書

周禮句解卷六

宋朱申撰

春官宗伯下

大司樂【中大夫二人樂官之長】掌成均之灋【成均五帝學名法謂其遺法也】以治建國之學政【國有學政不治則不修不建則不立】而合國之子弟焉【合聚也公卿大夫之子弟當入學者謂之國子】凡有道者有徳者使教焉【率性之謂道行道而有得於心謂徳蓋延請在學有道徳者使之教子弟焉】死則以爲樂祖【有道徳者死則尊之以爲樂祖】祭於瞽宗【瞽宗殷學名祭於學宮示不忘其所教也】以樂徳教國子【以樂成其徳故曰樂徳國子卽國之子弟也】中和祗庸孝友【中不偏也和中節也只敬也庸常也善父母爲孝善兄弟爲友】以樂語教國子【以樂達其語故曰樂語】興道諷誦言語【興者托物興詞道者直言其事微言動之曰諷以聲節之曰誦發端曰言答述曰語】以樂舞教國子【以樂節其舞故曰樂舞】舞雲門【門言其出謂其徳如雲之出也】大捲【捲言其聚謂能聚物類也此二者皆黃帝之樂捲權】大咸【咸池堯樂也言其徳無所不施也】大防【舜樂也言其徳能紹堯之道也防韶】大夏【禹樂也言其徳能大中國也】大濩【湯樂也言其徳能使天下得其所也濩戶故反】大武【武王樂也言其徳能成武功也】以六律【黃鐘大蔟姑洗防賓夷則無射六陽律爲六律】六同【大呂夾鐘中呂林鐘南呂應鐘六陰律爲六同】五聲【宮商角徴羽】八音【金石絲竹匏土革木】六舞【黃帝堯舜禹湯武六代樂舞】大合樂【律同聲音六舞所以大合樂也】以致鬼神示【奏之郊廟則幽而鬼神示由此而致也】以和邦國【賜之諸侯則明而邦國由此而和也】以諧萬民【用之鄕射則內之萬民由此而諧也】以安賓客【用之燕饗則外之賓客由此而安也】以說逺人【四夷之君來朝而與之宴樂以此作則逺人皆悅也說悅】以作動物【歲十二月索萬物而饗之樂以此作則動物可作也】乃分樂而序之【分用六代之樂以功徳厚薄爲先後之序】以祭以饗以祀【祭地示享人鬼祀天神】乃奏黃鐘【奏者播之於器也黃鐘屬子】歌大呂【歌者詠之於聲也大呂屬丑子與丑合】舞雲門【舞者動之於容也雲門黃帝樂】以祀天神【祀天南郊】乃奏大蔟【屬寅】歌應鐘【屬亥寅與亥合】舞咸池【堯樂】以祭地示【祭地北郊】乃奏姑洗【屬辰】歌南呂【屬酉辰與酉合】舞大防【舜樂】以祀四望【祀五嶽四鎭四瀆】乃奏蕤賓【屬午】歌函鐘【卽林鐘也屬未午與未合】舞大夏【禹樂】以祭山川【祭天下名山大川】乃奏夷則【屬申】歌小呂【卽中呂也屬己巳與申合】舞大濩【湯樂】以享先妣【姜嫄后稷之母】乃奏無射【屬戌】歌夾鐘【屬夘夘與戌合】舞大武【武王樂】以享先祖【周之先王先公】凡六樂者【總上文六樂而言】文之以五聲【五聲相雜以成文】播之以八音【播被也被之八器以成音】凡六樂者【同上】一變而致羽物及川澤之示【此言大蠟之祭索鬼神而致百物也變猶更也樂成而更奏也羽物翟雉之屬注瀆曰川水鐘曰澤】再變而致臝物及山林之示【臝物虎豹之屬積石曰山竹木曰林】三變而致鱗物及丘陵之示【鱗物魚龍之屬土髙曰丘大阜曰陵】四變而致毛物及墳衍之示【毛物狐貉之屬水涯曰墳下平曰衍】五變而致介物及土示【介物鼈之屬土示卽原隰之示也】六變而致象物及天神【象物謂日月星辰天神謂上帝及五帝也】凡樂【大凡作樂】圜鐘爲宮【圜鐘卽夾鐘也屬夘正東方之律也致天神以爲之宮則以帝所出之方也】黃鐘爲角【黃鐘屬子宮聲最濁角聲次之】大蔟爲徴【屬寅】姑洗爲羽【屬辰羽聲最淸徴聲次之子寅辰三者陽律之相繼也】靁鼓靁鞀【八面鼔也縣之曰鼔有柄曰鞀靁爲天聲也】孤竹之管【孤竹竹特生者取陽數奇也】云和之琴瑟【云和山名也】雲門之舞【云和雲門皆取其爲天之施也】冬日至於地上之圜丘奏之【冬至陽生之始圜丘象天之形故以祀天神而奏其樂也】若樂六變【自子至巳爲陽數自午至亥爲陰數陽數至少陰之申而止陰數至少陽之寅而止圜鐘屬夘自夘至申其數六六變者圜鐘之數極於六也】則天神皆降【天神在上故曰降】可得而禮矣【可以行祀之禮】凡樂函鐘爲宮【函鐘屬未西南方之律也致地示以爲之宮則以致養之方也】大蔟爲角【屬寅】姑洗爲徴【屬辰】南呂爲羽【屬酉是三者律呂之相生也】靈鼔靈鞀【六面鼔也靈者地之徳也】孫竹之管【孫竹竹枝根之未生者蓋以陰爲小也】空桑之琴瑟【空桑山名曰空者蓋以陰爲乏也】咸池之舞【以咸池爲舞象地之澤也】夏日至於澤中之方丘奏之【夏至陰生之始方澤象地之形故以祭地示而奏其樂也】若樂八變【函鐘屬末自未至寅其數八八變者函鐘之數極於八也】則地示皆出【地示在下故曰出】可得而禮矣【可以行祭之禮】凡樂黃鐘爲宮【黃鐘屬子正北方之律也致人鬼以爲之宮則以幽陰之方也】大呂爲角【屬醜】大蔟爲徴【屬寅】應鐘爲羽【屬亥是三者律呂之相合也】路鼓路鞀【四面鼓也路者取往來之義】陰竹之管【陰竹生於山北者亦取幽陰之義】龍門之琴瑟【龍門山名龍則取神化不測之義】九徳之歌【九功之徳皆可歌也謂之九歌取其萬世永賴也】九防之舞【取其繼紹前人也】於宗廟之中奏之【禘祫禴祠蒸嘗之時享人鬼於宗廟而奏其樂也】若樂九變【黃鐘屬子自子至申其數九九變者黃鐘之數極於九也】則人鬼可得而禮矣【可以行享之禮不曰皆至者原孝子之心惟恐其不至也】凡樂事【作樂之事】大祭祀宿縣【大祭祀謂鬼神示宿縣者於祭前之夕列於筍簴也縣】遂以聲展之【遂相扣作聲而展省聽之知其完否也】王出入則令奏王夏【夏大也王祭祀出入廟門則奏王夏之章】屍出入則令奏肆夏【屍立人以象神也其出入廟門則奏肆夏之章】牲出入則令奏昭夏【王出迎牲及爓肉與醴則奏昭夏之章】帥國子而舞【凡興舞皆使國之子弟爲之】大饗不入牲【大享賓客設牲於廟門外因卽烹之】其他皆如祭祀【不入牲故不奏昭夏其他如王出入賓出入亦奏王夏肆夏】大射【將祭擇士而射】王出入令奏王夏【同上】及射令奏騶虞【騶虞詩召南篇王射以騶虞爲節也騶側畱反】詔諸侯以弓矢舞【謂執弓挾矢揖讓進退之儀也】王大食三宥【大食者朔望以樂侑食時也宥與侑同謂勸也】皆令奏鐘鼓【用樂節以助气體之養也】王師大獻【師出有功獻捷於廟】則令奏愷樂【愷樂獻功之樂也以人之怒气釋焉故也】凡日月食四鎭五嶽崩大傀異烖諸侯薨令去樂大札大防大烖大臣死凡國之大憂令弛縣凡建國禁其淫聲過聲防聲慢聲大喪涖廞樂器及葬藏樂器亦如之

樂師【下大夫四人上士八人下士十有六人府四人史八人胥八人徒八十人佐大司樂教其屬者】掌國學之政【大司樂之所建治者】以教國子小舞【比六舞爲小舞則雲門以下蓋大舞也】凡舞【其目在下】有帗舞【析五采繒柄而持之】有羽舞【析重翟之羽爲之】有皇舞【五采爲羽以象鳯凰來儀】有旄舞【持旄牛之尾以象百獸率舞】有幹舞【執幹盾而舞】有人舞【使人效四夷來王之舞】教樂儀【教王以樂出入於大寢朝廷之儀】行以肆夏【行於大寢之中則奏肆夏之章以爲節也】趨以采薺【趨於朝廷之上則歌采薺之詩以爲節也薺咨】車亦如之【行緩而趨疾故車之疾徐亦以肆夏采薺爲節】環拜以鐘鼓爲節【賓客環列而拜則鼓聲以作之鐘聲以止之】凡射【以樂爲射之節】王以騶虞爲節【騶虞召南詩射義曰樂官備也】諸侯以貍首爲節【樂防時也其詩亦見射義】大夫以采蘋爲節【樂循法也】士以采蘩爲節【樂不失職也采蘩采蘋亦召南詩也】凡樂掌其序事【陳樂器及作樂之事皆有次序】治其樂政【治理樂聲使得其正】凡國之小事用樂者【小事謂小祭祀】令奏鐘鼓【令其屬奏之】凡樂成則告備【樂一變爲一成告備者所謂工告樂備也】詔來瞽臯舞【臯緩也詔瞽使之來詔舞使之緩】及徹【祭畢而徹俎豆】帥學士而歌徹【學士國子也歌徹歌雝頌也】令相【相扶助也瞽蒙當退使眡了扶之】饗食諸侯【享以飲爲主食以食爲主】序其樂事【亦有先後之序】令奏鐘鼓令相如祭之儀【敬賓猶敬神也】燕射【飲燕用射】帥射夫以弓矢舞【執弓挾矢揖讓進退之儀】樂出入令奏鐘鼓【所以爲之節也】凡軍大獻【告捷於廟】教愷歌【教瞽蒙也】遂倡之【樂師倡之而瞽蒙和之也】凡喪陳樂器則帥樂官及序哭亦如之凡樂官掌其政令聽其治訟

大胥【中士四人胥有才智之稱】掌學士之版【學士國子也版籍也】以待致諸子【父兄爵列於國謂之國子以其眾言之則謂之諸子致謂按比版籍以致其來也】春入學舎采合舞【春以學士入學舎采謂薦蘋蘩之祭而禮先師合舞者等其進退使應節奏也舎石】秋頒學合聲【至秋則頒其才藝所以合聲者亦等其曲折使應節奏也】以六樂之防正舞位【防六代之樂而舞焉正舞位者使左右前後有倫也】以序出入舞者【其出入行綴各有序也】比樂官【比校其所教之人】展樂器【展視其所用之器】凡祭祀之用樂者以鼓徴學士【大胥擊鼔以徴召學士之眾皆舞】序宮中之事【次序宿衛於王宮者】

小胥【下士八人府二人史四人徒四十人贊大胥者】掌學士之徴令而比之【徴之使來學令之使有爲比則校其能否也】觵其不敬者【觵罰爵也慢期則不敬故觵以罰之觵古橫反】巡舞列而撻其怠慢者【撻以荊朴怠慢則不勤恪故巡行舞列而撻以辱之】正樂縣之位【縣謂鐘磬之屬縣於筍簴者也位則其次序也】王宮縣【四面皆縣如宮之有墻也】諸侯軒縣【去其南面以避王也】卿大夫判縣【又去其北面以示其徳半於君也】士特縣【又去其西面以示特立之義也】辧其聲【別其聲音】凡縣鐘磬【每方各六十枚】半爲堵【半陳之則爲堵如見宮墻之堵】全爲肆【全陳之則爲肆如四面皆設】

大師【下大夫二人凡樂工皆以瞽蒙爲之擇其賢智者使爲之師】掌六律六同以合陰陽之聲【六律陽聲六同陰聲合者子與丑合寅與亥合夘與戌合辰與酉合已與申合午與未合】陽聲【六律】黃鐘【子】大蔟【寅】姑洗【辰】蕤賓【午】夷則【申】無射【戌】陰聲【六同】大呂【丑】應鐘【亥】南呂【酉】函鐘【未】小呂【已】夾鐘【夘】皆文之以五聲【五聲相雜成文】宮【上】商【金】角【木】徴【火】羽【水】皆播之以八音【被於八器以成音】金【鐘鏄】石【磬】土【塤】革【鼓鞀】絲【琴瑟】木【祝敔】匏【笙】竹【管簫】教六詩【教瞽蒙以六詩】曰風【諸侯國風】曰賦【直陳其事】曰比【卽物爲比】曰興【托物興詞】曰雅【大小二雅】曰頌【祭祀歌頌風雅頌三者詩之體也賦比興三者所以爲是詩者也】以六徳爲之本【中和祗庸孝友以立其本】以六律爲之音【六律六同以和其音】大祭祀帥瞽登歌【帥瞽蒙升堂而歌詩】令奏擊拊【拊形如鼓以韋爲之實之以糠擊拊瞽乃歌也拊音撫】下管播樂器【吹管者在堂下匏竹之屬皆樂器也】令奏鼓【朄小鼔也鼔朄乃播樂器也朄音】大饗亦如之【享諸侯亦知祭祀也】大射帥瞽而歌射節【射節卽騶虞貍首采蘋采蘩也】大師【大起軍師】執同律以聽軍聲【執六同六律吹之以言軍士之聲】而詔吉防【商則戰勝軍士彊角則軍擾多變失士心宮則軍和士卒同心徴則將急數怒軍士勞羽則兵弱少威】大喪帥瞽而廞作匶謚凡國之瞽蒙正焉

小師【上士四人贊大師者】掌教鼓鞀柷敔塤簫管歌【教瞽蒙也革音曰鼔鞀如鼔而小旁有耳持其柄搖之柷如漆筩中有推柄動擊其旁以合樂也敔刻木爲虎背有二十七刻以木轢之以止樂也塤燒土爲之鋭上平底有六孔以取聲簫編小竹爲之管如篪有六孔琴瑟也歌依詠也】大祭祀登歌擊拊【登堂而歌必先擊拊】下管擊應鼔【應鼔鼙也蓋爲鼔朄之應也】徹歌【有司徹而歌雝】大饗亦如之【大享諸侯亦同祭祀】大喪與廞凡小祭祀小樂事鼔朄掌六樂【六代之樂】聲音之節【五聲八音之節奏】與其和【相應和和去聲】

瞽蒙【上瞽四十人中瞽百人下瞽百有六十人無目眸謂之瞽有目眸而無見謂之蒙】掌播鞀柷敔塤簫管歌【此八者皆小師教瞽蒙播以出聲也】諷誦詩【背文曰諷以聲節之曰誦諷誦六詩則知民風之厚薄也】世奠系【奠定也系卽帝系世本之書也言以世之序而定其系也誦世奠系則知前世之興衰也】鼓琴瑟【詩與世本𨿽不歌詠猶鼔琴瑟以合之也】掌九徳六詩之歌【九徳見大司樂六詩見大師歌謂以人聲詠之也】以役大師【應大師之役使】

眂了【三百人府四人史八人胥十有二人徒百有二十人目明者】掌凡樂事播鞀擊頌磬笙磬掌大師之縣凡樂事相瞽【相扶助也瞽蒙作樂眡了扶之】賓射皆奏其鐘鼔【王與諸侯射皆奏鐘鼔以爲之節也】鼜愷獻亦如之【鼜謂師旅夜戒之鼔愷獻謂戰勝獻俘之樂亦皆奏其鐘鼓也鼜戚】

典同【中士二人府一人史一人胥二人徒二十人同卽六同言同則六律在其中矣】掌六律六同之和【以六律六同取其聲音之和】以辧天地四方陰陽之聲【陽聲屬天陰聲屬地天地之聲布於四方】以爲樂器【取其中聲以作樂器】凡聲髙聲防正聲緩下聲肆陂聲散險聲斂達聲贏徴聲韽回聲衍侈聲筰弇聲郁薄聲甄厚聲石凡爲樂器【凡作樂器之法】以十有二律爲之數度【十二律六律六同也古之爲樂器者其數皆始於黃鐘其長九寸乃度之所起而其餘律皆自是而生焉】以十有二聲爲之齊量【其齊量皆取於十二聲也齊去聲】凡和樂亦如之【調和樂聲皆如是也】

磬師【中士四人下士八人府四人史二人胥四人徒四十人教眡了擊鐘磬】掌教擊磬擊編鐘【編鐘編磬各十有六共爲一簴教眡了皆擊之】教縵樂燕樂之鐘磬【縵樂合六代之樂也燕樂歌二南之詩也】凡祭祀奏縵樂【祭祀磬師奏縵樂燕樂則鐘師奏之縵慢又幔】

鐘師【中士四人下士八人府二人史二人胥六人徒六十人其樂𨿽用鼓而以金爲主】掌金奏【擊金以爲奏樂之節】凡樂事【凡作樂之事】以鐘鼓奏九夏【九夏皆樂章名夏大也】王夏【王出入奏之】肆夏【屍出入奏之】昭夏【牲出入奏之】納夏【四方賓來奏之】章夏【臣有功奏之】齊夏【夫人祭奏之齊音齋】族夏【族人侍奏之】祴夏【客醉而出奏之祴該】驁夏【公出入奏之驁五羔反】凡祭祀饗食奏燕樂【祭祀以禮神享食以禮賓皆在廟故也】凡射【大射賓射燕射】王奏騶虞諸侯奏貍首卿大夫奏采蘋士奏采蘩【前樂師旣以此四詩爲射節鐘師特奏之耳】掌鼙鼓縵樂【磬師奏雜聲之縵樂鐘師則執鼙鼔以和之】

笙師【中士二人下士四人府二人史二人胥一人徒十人笙以匏爲之幾十三管】掌教龡竽笙塤籥簫篪篴管舂牘應雅以教祴樂凡祭祀饗射共其鐘笙之樂【鐘笙與磬聲相應之笙也】燕樂亦如之【燕樂歌二南詩亦以鐘笙應之】

鎛師【中士二人下士四人府二人史二人胥二人徒二十人鏄如鐘而大鏄音博】掌金奏之鼓【是主擊晉鼓者金奏謂奏金卽鏄鐘也】凡祭祀鼓其金奏之樂【卽八音是也亦以晉鼔鼔之】饗食賓射亦如之【亦鼓其金奏之樂也】軍大獻則鼔其愷樂【獻捷於廟而奏愷樂亦以晉鼓鼓之】凡軍之夜三鼜皆鼓之【軍之夜三次擊夜戒之鼓】守鼜亦如之大喪廞其樂器奉而藏之

韎師【下士二人府一人史一人舞者十有六人徒四十人韎東夷之樂】掌教韎樂【韎以爲服也教其樂舞因使服其服也】祭祀則帥其屬而舞之【帥其屬之舞者十六人以舞韎樂】大饗亦如之【示四夷來王也】

旄人【下士四人舞者眾寡無數府二人史二人胥二人徒二十人旄旄牛尾舞者之所持也】掌教舞散樂【野人之樂】舞夷樂【鞮鞻氏掌其樂與聲歌旄人則教夷樂之舞耳】凡四方之以舞仕者屬焉【皆統於旄人】凡祭祀賓客舞其燕樂【燕享用樂旄人舞之】

籥師【中士四人府二人史二人胥二人徒二十人籥三孔舞者吹之】掌教國子舞羽龡籥【執羽以爲舞吹籥以爲節】祭祀則鼓羽籥之舞【國子舞之籥師擊鼔以節之】賓客饗食則亦如之【與祭祀同】大喪廞其樂器奉而藏之

籥章【中士二人下士四人府一人史一人胥二人徒二十人吹籥以爲詩章】掌土鼓豳籥【土鼔燒土爲匡也豳國名周家王業之所由致也豳籥謂豳人吹籥之詩章也】中春晝擊土鼓龡豳詩以逆暑【豳詩豳風七月也逆暑以晝求諸陽也】中秋夜迎寒亦如之【迎寒以夜求諸陰也】凡國祈年於田祖【祈年祈丰年也田祖始耕者謂先嗇也】龡豳雅擊土鼓以樂田畯【豳雅豳詩之雅也畯田官所謂司嗇也】國祭蠟【歲十二月合聚萬物而索享之】則龡豳頌擊土鼓以息老物【豳頌豳詩之頌也田夫萬物至此老而勞故祀而息之今按先儒以豳雅豳頌皆爲七月詩非也七月國風也雅頌各有體蓋逸詩也】

鞮鞻氏【下士四人府一人史一人胥二人徒二十人四夷樂人所履之革屨也鞮提鞻屨】掌四夷之樂與其聲歌【四夷之樂以樂舞而言之也聲歌以其所吹唱而言之也】祭祀則龡而歌之【吹其聲而唱其歌也】燕亦如之【亦同祭祀】

典庸器【下士四人府四人史二人胥八人徒八十人庸功也有功者鑄器以銘其功】掌藏樂器庸器【民功曰庸與樂器皆藏之】及祭祀帥其屬而設筍簴【筍簴所以縣鐘磬之屬橫曰筍植曰簴】陳庸器【以示能守其所傳也】饗食賓射亦如之【與祭祀同】大喪廞筍簴

司幹【下士二人府二人史二人徒二十人幹盾也舞者所持】掌舞器【羽籥之屬】祭祀舞者旣陳則授舞器【旣已也舞者旣陳成列則授以舞器】旣舞則受之【受而藏之】賓饗亦如之【與祭祀同】大喪廞舞器及葬奉而藏之

大卜【下大夫二人卜官之長問曰卜】掌三兆之法【兆灼之象也】一曰玉兆【如男子弄璋之兆其象在左者】二曰瓦兆【如弄瓦之兆象在右者】三曰原兆【如易比吉原筮原之言再也象之上下左右未定者宜再推之】其經兆之體皆百有二十【經常也三兆之法其常體各有一百二十也】其頌皆千有二百【頌占兆之繇辭也每體十繇則得千有二百也】掌三易之法【易變易也】一曰連山【伏羲易也或曰夏易以艮爲首艮爲山也】二曰歸藏【黃帝易也或曰商易以坤爲首坤以藏之】三曰周易【文王易也卽今周易】其經卦皆八其別皆六十有四【經卦凡八毎卦之上又各加以八卦別而言之則爲六十四也】掌三夢之灋【夢者精神所感可占吉防】一曰致夢【出於思慮有因而至者】二曰觭夢【角一俯一仰爲觭人晝俯仰於事夜則爲夢觭奇】三曰鹹陟【無心感物爲咸陟升也謂無所拘滯而自有其夢】其經運十【運卽眂祲所掌十煇也以占夢之吉防運或爲緷當爲煇】其別九十【每煇九變別爲九十】以邦事作之八命【國有大事則作而命之有此八者】一曰徵【行討徵役】二曰象【天象變動】三曰與【與人共事】四曰謀【圖事於人】五曰果【事成與否】六曰至【人至與否】七曰雨【禱雨】八曰瘳【療疾瘳質畱反】以八命者贊三兆三易三變之占【以八命作則以筮夢三者合聚而占之】以觀國家之吉防【吉謂福祥防謂禍災皆可以前知也】以詔救政【詔告也旣知吉防乃預告王修政以救之】凡國大貞【大事求正於卜也】卜立君【君無適不可立者】卜大封【割邦土以封諸侯】則眂髙作【眡髙謂眡骨髙者可灼處也作謂以火灼之而作其兆也】大祭祀則眂髙命【命謂告以所卜之事也】凡小事涖卜【涖臨也大事宗伯涖卜小事則大卜自涖之】國大遷大師則貞凡旅陳凡喪事命

卜師【上士四人卜人中士八人下士十有六人府二人史二人胥四人徒四十人佐大卜者】掌開之四兆【開謂出其占書也】一曰方兆二曰功兆三曰義兆四曰弓兆凡卜事眂髙火【大事大卜眡髙則此卜事蓋小事也】揚火以作【熾其火以灼】致其墨【明其兆廣之大小也】凡卜辧之上下左右陰陽【上謂仰也下謂俯也左左倪也右右倪也陰后弇也陽前弇也】以授命者【卜師辧之以授太卜】而詔相之【詔告以言也相贊以事也相去聲】

人【中士二人府二人史二人工四人胥四人徒四十人主取攻者】掌六之屬【屬言非一也】各有名物【名以命之物以色之】天曰靈屬【天俯者靈也】地曰繹屬【地黃仰者繹也】東曰果屬【東靑前弇果也果魯果反】西曰靁屬【西白左倪雷也靁力胃】南曰獵屬【南赤後弇獵也】北曰若屬【北黒右倪若也】各以其方之色與其體辧之【色謂黃靑白赤黑也體謂俯仰前後左右也】凡取用秋時【至秋而堅成可以取之】攻用春時【至春而幹實可以修治】各以其物入於室【物色也色不同故所藏之室亦異也】上春釁【以牲血釁之】祭祀先卜【預先卜日】若有祭祀【祭天地宗廟】則奉以往【待其占卜也】旅亦如之喪亦如之

菙氏【下士二人史一人徒八人菙荊木也灼用之菙垂上聲】掌共燋契【燋卽灼之木也契卽開之鑿也卜則爇燋以灼用鑿以開也燋音焦】以待卜事【菙人共之以授卜師用之】凡卜以明火爇燋遂龡其焌契以授卜師遂役之

占人【下士八人府一人史二人徒八人占蓍之卦兆吉防】掌占【占人亦占筮以爲主】以八簭占八頌【將占八命之事先以蓍筮之而以八頌占之簭音筮】以八卦占簭之八故【八卦卽三易之經卦也八故八事之故也】以眂吉防【眡其從違以占吉防】凡卜簭【爲卜蓍爲筮】君占體【體兆象也體有吉防】大夫占色【色兆气也色有善惡】史占墨【墨兆廣也墨有大小】卜人占坼【坼兆釁也圻有微明尊者視兆象而已卑者以次詳其餘焉】凡卜簭旣事則系幣以比其命歲終則計其占之中否【用以進退占人之能否】

簭人【中士二人府一人史二人徒四人問蓍曰簭】掌三易以辧九簭之名【三易筮之書九筮筮之事】一曰連山二曰歸藏三曰周易【此三易也詳見大卜】九簭之名【其名見下】一曰巫更【鄭氏曰巫字皆當爲筮筮更者筮變動也更庚】二曰巫鹹【筮眾心也】三曰巫式【作法則也】四曰巫目【立要凡也】五曰巫易【革天命也】六曰巫比【包遐荒也】七曰巫祠【筮牲與日】八曰巫參【筮禦與右參七南反】九曰巫環【攻伐而圍之也孟子曰環而攻之也】以辧吉防【辧其從違以占吉防】凡國之大事【八命之事】先簭而後卜【當用卜者先筮之筮不吉則不卜也】上春相簭【上春乃一歲之始相視揀擇其蓍艸可爲筮也】凡國事共簭【以共國家占筮之用】

占夢【中士二人史二人徒四人卽夢而占吉防】掌其歲時【歲謂子丑寅夘時謂春夏秋冬】觀天地之防【升降往來之防】辧陰陽之气【休咎旺相之气】以日月星辰占六夢之吉防【日爲太陽月爲大陰星二十八宿屬陽辰十二次屬陰蓋以歲時天地陰陽日月星辰而占六夢之吉防也】一曰正夢【安靜而夢】二曰噩夢【驚愕而夢噩愕】三曰思夢【覺時所想而夢】四曰寤夢【覺時所道而夢】五曰喜夢【喜悅而夢】六曰懼夢【恐懼而夢】季冬聘王夢【歲十二月聘問王夢】獻吉夢於王【王夢之吉則獻其兆】王拜而受之【吉夢在王而佑之者在天拜而受之尊天之所佑也】乃舎萌於四方以贈惡夢遂令始難敺疫

眂祲【官屬如占夢祲謂陰陽之气相侵漸而成妖祥者祲子鴆反】掌十煇之法【煇謂日之气煇光也】以觀妖祥辧吉防【妖則主防祥則主吉觀妖祥所以辧吉防也】一曰祲【日旁有陰邪气相侵犯也】二曰象【陰气附日凝結而成像也】三曰防【黒气如防刺於日也防音攜又音隳】四曰監【抱日之气如冠珥也】五曰闇【方晝而暗也】六曰瞢【陰气蒙蒙日光瞢然也瞢亡鄧反】七曰彌【白虹彌天橫气貫日也】八曰敍【片段成列穿日有序也】九曰隮【防蝀升气於日旁也隮子兮反】十曰想【雜气以成形想也】掌安宅敍降正歲則行事歲終則獘其事

大祝【下大夫二人上士四人祝官之長祝之又反】掌六祝之辭【告神之辭曰祝】以事鬼神示【天神人鬼地示之禮】祈福祥【天所佑爲福福所化爲祥】求永貞【歷年之謂永正命之謂貞】一曰順祝【年無必丰之理故祈天順】二曰年祝【祈大有年】三曰吉祝【祈五福以錫庶民】四曰化祝【祈休祥以爲丰气】五曰瑞祝【祈祥瑞之降】六曰防祝【祈筮之從】掌六祈以同鬼神示【鬼神示不和同而爲災變則以六者祈之】一曰類【合其類而祭之】二曰造【造其所而祭之】三曰禬【若禬國之防荒民之札喪之類】四曰禜【若日月星辰山川之神於是乎禜之之類禜詠】五曰攻【攻去其災】六曰說【責之以辭】作六辭以通上下親疎逺近【以言達意之謂辭上下以位言親疎以情言逺近以勢言皆以辭而後通也】一曰祠【若伊尹祠先王是也】二曰命【若說命微子之命是也】三曰誥【若湯誥仲氏之誥是也】四曰防【謂防同諸侯以誓之若甘誓湯誓是也】五曰禱【若禱爾於上下神示是也】六曰誄【若哀公誄孔子之類是也】辧六號【號謂尊其名更謂美稱也】一曰神號【若云皇天上帝是也】二曰鬼號【若云皇祖伯某是也】三曰示號【若云后土地示是也】四曰牲號【若云牛曰一元大武是也】五曰齍號【若云黍曰薌合是也】六曰幣號【若云幣曰量幣是也】辧九祭【祭食之禮有此九者】一曰命祭【玉藻曰君若賜之食而君客之則命之祭是也】二曰衍祭【曲禮曰客執食興辭主人興辭於客然後客坐主人延客祭是也】三曰炮祭【將食炮燔而先祭之如封人所謂毛炮之豚是也】四曰周祭【周猶徧也曲禮曰肴之序徧祭之是也】五曰振祭【見擩祭解】六曰擩祭【振祭擩祭本同但振者先擩後振擩者不振也將食者旣擩必振乃祭也不食者擩則祭之擩而泉反】七曰絕祭【見繚祭解】八曰繚祭【絕祭繚祭亦同繚祭者以手從肺本循之至於末乃絕以祭之絕祭者不循其本直絕以祭也繚了】九曰共祭【共猶授也膳夫曰膳夫授祭是也】辧九【拜之儀容有此九者拜】一曰稽首【拜而頭至地也】二曰頓首【拜而首叩地也】三曰空首【拜而頭至手也】四曰振動【戰栗變動之拜】五曰吉【吉事則拜而後稽顙也】六曰防拜【防拜則稽顙而後拜】七曰奇【一拜】八曰褒拜【再拜褒音報】九曰肅【俯下手也】以享右祭祀【享右接人也或享尊在已上者或右尊在已右者祭祀接神也或備物以祭或致道以祀】凡大禋祀肆享祭示【祭祀祭天神肆享祭宗廟祭示祭地祗也】則執明水火而號祝【明水以鑑取於月明火以燧取於日號六號也祝六祝之辭也祝之又反】隋釁逆牲逆屍令鐘鼓右亦如之【隋許規反】來瞽令臯舞相屍禮旣祭令徹大喪始崩以肆鬯渳屍相飯贊斂徹奠言甸人讀禱付練祥掌國事國有大故天烖彌祀社稷禱祠大師【大興軍師】宜於社【軍將出則宜祭於社取社主以行】造於祖【軍出造於祖廟取遷主以行皆載以齊車】設軍社【置社主於軍中】類上帝【類祭上帝告於天也】國將有事於四望【軍行所過望祭四方山川之神】及軍歸獻於社【徵伐有功獻捷於社】則前祝【皆大祝前致其祝辭】大防同【王與諸侯防同】造於廟【告行於廟】宜於社【宜祭於社】過大山川則用事焉【所過山川亦祭也】反行舎奠【以告至也舎音石】建邦國【新創邦國之城】先告後土【先告地示】用牲幣【用牲所以祭之用幣所以禮之】禁督逆祀命者頒祭號於邦國都鄙

小祝【中士八人下士十有六人府二人史四人胥四人徒四十人祝官之貳】掌小祭祀將事侯禳禱祠之祝號【侯以福之將至禳以卻禍之方來禱以先事而求祠以後事而報此皆祭祀之小者小祝將事則掌其祝號焉】以祈福祥【福則無禍祥則無災故欲其祈而得之也】順丰年【丰則無防故欲其順而應之也】逆時雨【時雨先期而逆之故曰逆】寧風旱【風旱因變而安之故曰寧】彌災兵【災人患兵人難彌以止之彌弭】逺辠疾【罪自貽之毒疾癘气之作故逺以避之辠罪同】大祭祀逆齍盛【逆迎也齍盛卽饎人所共者】送逆屍沃屍盥贊隋贊徹贊奠凡事佐大祝大喪

贊渳設熬置銘及葬設道賫之奠分禱五祀

大師掌釁祈號祝有冦戎之事則保郊祀於社凡外內小祭祀小喪紀小防同小軍旅掌事焉

喪祝【上士二人中士四人下士八人府二人史二人胥四人徒四十人掌防祭之祝官】掌大喪勸防之事及辟令啟及朝禦匶乃奠及祖飾棺乃載遂禦及葬禦匶出宮乃代及壙說載除飾小喪亦如之掌喪祭祝號王弔則與巫前掌勝國邑之社稷之祝號以祭祀禱祠焉凡卿大夫之喪掌事而斂飾棺焉

甸祝【下士二人府一人史一人徒四人掌田獵之祝官】掌四時之田【春搜夏苗秋狝冬狩】表貉之祝號【設貉祭於所表之地貉禡】舎奠於祖廟【告祖廟而後田也】禰亦如之【禰父廟也】師田【田大師以教田】致禽於虞中【立虞中而各致禽】乃屬禽【合就以別其種類】及郊饁獸舎奠於祖禰乃斂禽禂牲禂馬皆掌其祝號

詛祝【官屬如甸祝】掌盟詛類造攻說禬禜之祝號作盟詛之載辭以敍國之信用以質邦國之劑信

司巫【中士二人府一人史一人胥一人徒十人】掌羣巫之政令若國大旱則帥巫而舞雩國有大烖則帥巫而造巫恆祭祀則共匰主及道布及蒩館凡祭事守凡喪事掌巫降之禮

男巫【無數】掌望祀望衍授號旁招以茅冬堂贈無方無算春招弭以除疾病王弔則與祝前

女巫【無數其師中士四人府一人史四人胥四人徒四十人】掌歲時祓除釁浴旱暵則舞雩若王后弔則與祝前凡邦之大烖歌哭而請

大史【下大夫二人上士四人史官之長】掌建邦之六典以逆邦國之治【助大宰掌六典佐王治邦國也】掌灋以逆官府之治【卽大宰以八法治官府也】掌則以逆都鄙之治【卽大宰掌八則治都鄙也蓋太史以掌書爲事典法則之書皆其所藏焉故也】凡辧灋者攷焉【邦國官府都鄙以法爭訟者必攷之於太史也】不信者刑之【不信太史之法則以刑治之】凡邦國都鄙及萬民之有約劑者藏焉【約盟誓也劑劵書也皆藏其書於大史也】以貳六官【貳猶副也約劑之書其正在六官其副在太史】六官之所登【六官以約劑之貳登於大史】若約劑亂則辟灋【若約劑亂而不可攷則大史辟開所藏之貳法以正之辟音辟】不信者刑之【如是則不信者無所逃其刑也】正歲年以序事【謂作歷正歲年而授民以事各有次序也】頒之於官府及都鄙【頒布也先頒歷於官府次及都鄙者自近而及逺也】頒告朔於邦國【天子頒來歲十二月朔於諸侯諸侯藏之祖廟至月朔則告朔於廟而行之】閏月【日之行也日一度凡三百六十五日零三時而一周天而一歲止三百六十日是餘五日有奇也月之行也日十三度常以二十九日過半而與日合是月不足於三十日也二者之餘每歲凡十一日有奇故歷家則置閏月以歸其餘數焉】詔王居門終月【王居總章明堂每月各有其室惟閏月則詔王居門故閏字從王從門也】大祭祀與執事卜日【執事大卜之屬也史占墨故大史與卜日焉】戒及宿之日【戒謂前期十日散齋也宿謂前祭一日是也】與羣執事讀禮書而協事【羣執事謂凡有事於祭者也祭之事具載於禮書故讀禮書以合其事也】祭之日【當祭之日】執書以次位常【貴賤之位有常處故執禮書而定其次序也】辧事者攷焉【辧祭之執事者攷於禮書】不信者誅之【不信禮書者誅責之】大防同朝覲【天子與諸侯防同朝覲】以書協禮事【亦讀禮書而協其事】及將幣之日【諸侯將幣見君之日】執書以詔王【執禮書而告王亦以合其禮書也】大師【大起軍師】抱天時與大師同車【大師以聲而知天道大史以書而知天道故與之同車也】大遷國【王者遷都】抱灋以前【法謂司空營地之法大史抱之先至其所也】大喪執法以涖勸防遣之日讀誄凡喪事攷焉小喪賜謚凡射事【凡大射賓射之類】飾中舎算【舎讀曰釋中所以盛算放算於中以待射畢時計之】執其禮事【凡射禮升降進退之事大史守其禮節】

小史【中士八人下士十有六人府四人史八人胥四人徒四十人大史之貳】掌邦國之志【謂諸侯之國志其土地風俗之書】奠系世【奠定也系世謂帝系世本之書】辧昭穆【昭生穆穆生昭辧之則知其世系也】若有事則詔王之忌諱【先王死日爲忌名爲諱故凡有事皆告於王也】大祭祀讀禮灋【小史帥羣執事讀禮書之法】史以書敍昭穆之俎簋【俎以盛牲簋以盛粢以昭穆爲先後小史掌敍之而其敍則以所讀禮法爲證也】大喪大賓客大防同大軍旅佐大史【從大史而讀法】凡國事之用禮灋者【讀禮之法】掌其小事【事之輕者】卿大夫之喪賜謚讀誄

馮相氏【中士二人下士四人府二人史四人徒八人馮乘也相視也言登髙臺以視天文也馮慿】掌十有二歲【謂歲星所在也寅曰攝提格夘曰單閼辰曰執徐已曰大荒落午曰惇牂未曰協洽申曰涒灘酉曰作噩戌曰掩茂亥曰大淵獻子曰困惇丑曰赤奮若】十有二月【謂斗柄所建毎月一辰自正月建寅至十二月建丑是也】十有二辰【謂日月所防也子曰枵亥曰�訾戌曰降婁酉曰大梁申曰實沈未曰鶉首午曰鶉火巳曰鶉尾辰曰壽星夘曰大火寅曰析木丑曰星紀】十日【甲乙丙丁戊己庚辛壬癸】二十有八星之位【東方角亢氐房心尾箕南方井鬼栁星張翼軫西方奎婁胃畢觜參北方斗牛女虛危室壁】辧其敍事【東作南訛西成朔易】以防天位【星鳥以正仲春星火以正仲夏星虛以正仲秋星以正仲冬】冬夏致日【冬至日在牽牛景丈三尺夏至日在東井景尺五寸】春秋致月【春分日在婁而月上於東井下於牽牛秋分日在角而月上於牽牛下於東井】以辧四時之敍【二至二分正則四時之敍可辧矣】

保章氏【官屬如馮相氏保守也世守天文之變】掌天星【掌天文星度】以志星辰日月之變動【志記也天左轉日月五星右行故變動而無常】以觀天下之遷【天下災祥禍福之遷運者因可得而觀焉】辧其吉防【順則爲吉逆則爲防】以星土辧九州之地所封【星土星所主土也封猶界也】封域皆有分星【角亢氐兗州房心豫州尾箕幽州斗牛女州虛危靑州室壁並州奎婁胃徐州畢冀州觜參益州井鬼雍州栁星張三河翼軫荊州】以觀妖祥【觀彗孛客星所犯屬何分野主何妖祥】以十有二歲之相觀天下之妖祥【歲星在木則火爲相在火則土爲相在土則金爲相在金則水爲相在水則木爲相五星順度爲祥流逆失度爲妖】以五云之物辧吉防水旱【云有五色以二分二至日觀之靑爲虫白爲喪赤爲兵荒黒爲水黃爲丰】降丰荒之祲象【丰有年也荒無年也降其祲象於國使人預知而爲備也祲音寢】以十有二風察天地之和【十二風者風生於十二辰之位也天地之气和而成風和則無事】命乖別之妖祥【乖則異別則離此天地之不和而爲妖祥也故命之以告於人焉】凡此五物者【物事也謂上文五事也】以詔救政【告於王預修政以救之】訪敍事【謀訪天時所宜次序其事】

內史【中大夫一人下大夫二人上士四人中士八人下士十有二人府四人史四人胥四人徒四十人猶今之內制卽翰林之職也】掌王之八枋之灋【枋與柄同言王者謂八柄當自王出也】以詔王治【大宰以八柄詔王馭羣臣而內史則以詔王治者蓋以內史有司之事而治則在於王於馭羣臣非所任也】一曰爵二曰祿三曰廢四曰置五曰殺【殺卽誅也】六曰生七曰予八曰奪【說並見大宰注】執國法及國令之貳【上以道制而下守之爲法上以命使而下稟之爲令內史掌其副貳也】以攷政事【攷政事則所主在治凡有所正皆政也凡有所爲皆事也】以逆防計【逆防計則所主在財歲終之防皆防也三歲之計皆計也】掌敍事之法【謂事治之先後】受納訪【納進言也訪問事也受納則受其所納之言受訪則受其所訪之對】以詔王聽治【掌敍事則詔王以聽其事受納訪則詔王以聽其情】凡命諸侯及孤卿大夫則防命之【諸侯有邦之君也孤卿大夫在朝之臣也防命謂以簡防書王命也】凡四方之事書【四方諸侯以書奏事於王】內史讀之【內史則讀示於王也】王制祿則贊爲之【祿謂仕者之俸也贊爲之者爲之辭也】以方出之【書其辭於方版而出示之】賞賜亦如之【賞賜或以土田或以車服亦贊爲之辭也】內史掌書王命【王言之出爲命內史載而書之】遂貳之【又書副本而藏之以待有所攷也】

外史【上士四人中士八人下士十有六人胥二人徒二十人猶今之外制卽舎人之職也】掌書外令【王之詔令出外則書之】掌四方之志【志記也猶晉之乘楚之檮杌魯之春秋也】掌三皇五帝之書【三皇之書謂之三墳五帝之書謂之五典】掌達書名於四方【名字也達於四方使書同文也】若以書使於四方【使者奉詔令以使於諸侯】則書其令【外史書王令以授使者】

禦史【中士八人下士十有六人其史百有二十人府四人胥四人徒四十人侍禦於君之史官】掌邦國都鄙及萬民之治令【六典以治邦國八則以治都鄙官成以治萬民此三者之治令】以贊宰【三者皆冡宰所掌禦史特贊助之耳】凡治者受法令焉【法令皆禦史所書凡爲治者皆從而授之】掌贊書【贊內外史所載之書】凡數從政者【凡公卿以下從政之數禦史皆計之數所主】

巾車【下大夫二人上士四人中士八人下士十有六人府四人史八人工百人胥五人徒五十人車官之長言巾者以設飾爲主也】掌公車之政令【公車謂在官之車】辧其用與其旗物【用謂祀賓之屬旗物謂大常以下】而等敍之【等謂差其上下敍謂次其先後】以治其出入【當用則治其出用畢則治其入】王之五路【車謂之路有往來不窮之道也】一曰玉路【以玉爲飾】錫【馬面當盧刻金爲之錫音陽】樊纓十有再就【樊馬大帶也纓馬鞅也皆以五采罽飾之爲十有二匝】建大常十有二斿【大常旗畫日月上綴十有二斿斿音畱】以祀【祀天地日月社稷宗廟用之】金路【以金爲飾】鉤【鉤當馬胸亦以金爲之】樊纓九就【樊纓皆以九匝】建大旗【旗畫蛟龍】以賓【賓客防同用之】同姓以封【王子毋弟出封爲侯伯亦以賜之】象路【以象齒爲飾】朱【以朱飾馬勒】樊纓七就【皆爲七匝】建大赤【其旗名旜以通帛爲之】以朝【毎日視朝用之朝音潮】異姓以封【王之甥舅出封亦以賜之】革路【挽之以革而漆之】龍勒【以龍文飾馬勒】條纓五就【其樊纓以條絲飾之而爲五匝條音絳】建大白【殷之旗名】以卽戎【兵事用之】以封四衞【四方諸侯守衛亦以賜之】木路【不用革挽但漆之】前樊鵠纓【以淺黑色飾韋爲樊鵠色飾韋爲纓前剪】建大麾【夏后氏旗】以田【田獵用之】以封蕃國【九州之外蕃國亦以此賜之】王后之五路【王后亦有五路】重翟【以重雉羽爲車兩旁之蔽】厭翟【不用重翟但次其羽使相厭也厭於涉反】安車【不用翟羽爲蔽】翟車【不重不厭以翟飾車之側】輦車【以人挽之而行】重翟錫面朱總厭翟勒面繢總安車雕面鷖總皆有容蓋翟車貝面組總有握輦車組挽有翣羽蓋王之喪車五乘木車蒲蔽犬防尾櫜疏飾小服皆疏素車棼蔽犬防素飾小服皆素薻車薻蔽鹿淺防革飾駹車萑蔽然防髤飾漆車藩蔽豻防雀飾服車五乘【服事者之車】孤乘夏【五采畫轂約】卿乘夏縵【亦用五采但不刻】大夫乘墨車【黑色不畫】士乘棧車【不用革挽而漆之】庶人乘役車【可載任器以共役】凡良車散車不在等者【精制曰良粗制曰散不入車服之等者】其用無常【惟王所賜】凡車之出入【當用而出已用而入】歲終則防之【計其完獘多少】凡賜闕之毀折入賫於職幣大喪飾遣車遂廞之行之及葬執蓋從車持旌及墓嘑啟關陳車小喪共匶路與其飾歲時更續共其獘車大祭祀鳴鈴以應雞人

典路【中士二人下士四人府二人史二人胥二人徒二十人巾車兼主上下之車典路專主五路】掌王及後之五路【王五路自玉路以下後五路自重翟以下】辧其名物與其用說【名以命之物以色之出之爲用舎之爲說說音稅】若有大祭祀【大祭祀用玉路】則出路贊駕說【典路則出玉路而贊助駕馬說馬者之事】大喪大賓客亦如之凡防同軍旅弔於四方以路從

車僕【中士二人下士四人府二人史二人胥二人徒二十人掌偹副車】掌戎路之萃【戎路在軍所乘也萃猶副也謂共副車以待乏用也萃七內反】廣車之萃【橫陳之車廣去聲】闕車之萃【補闕之車】蘋車之萃【所用對敵自屏蔽之車蘋平】輕車之萃【所用馳敵致師之車輕遣政反】凡師共革車【凡兵師用車皆以革挽之】各以其萃【各因其用而備副車】防同亦如之【所以不失備也】大喪廞革車大射共三乏【乏容也謂射之三侯皆有容以皮爲之】

司常【中士二人下士四人府二人史二人胥四人徒四十人主王旌旗】掌九旗之物名【九旗所畫異物則異其名】各有屬【王以下臣民各有所屬故建其旗則使其屬視而知所從也】以待國事【國家有事則各建其旗以待其所用也】日月爲常【九旗皆以絳帛爲之太常畫日月者取天道之運也】交龍爲旂【旂畫龍者取君徳之用也】通帛爲旜【旜用通幅綘帛所謂大赤也】雜帛爲物【物則內幅以綘外飾以白也】熊虎爲旗【旗畫熊虎取其猛毅也】鳥隼爲旟【旟畫鳥隼取其摰速也】蛇爲旐【旐畫蛇取其能扞難避害也】全羽爲旞【旞用全羽爲之取其全而遂之之義】析羽爲旌【旌用析羽爲之取其析而旌之之義】及國之大閱【仲冬大簡閱軍禮】贊司馬頒旗物【司馬頒布旗物司常助之】王建太常【象天明也】諸侯建旂【象君徳也】孤卿建旜【旜不畫者言奉上政教而已】大夫士建物【殷尙白周尙赤物中赤而外白言以先王正道佐職也】師都建旗【師都六卿六遂大夫也建旗者象熊虎守猛莫敢犯也】州裏建旟【州裏州長裏官也建旟者象鳥隼之勇捷也】縣鄙建旐【縣鄙縣正鄙師也建旐者象蛇之扞難避害也】道車載旞【道車象路也載旞見下注】斿車載旌【斿車木路也全羽析羽皆畫五采象其文徳也】皆畫其象焉【盡其象於旗如下文所云】官府各象其事【象官府所掌之事而畫之】州裏各象其名【象州裏官名而畫之】家各象其號【象家邑位號而畫之】凡祭祀各建其旗【王祭祀乘玉路則建太常諸侯以下則各建其旗物】防同賓客亦如之【亦如祭祀建旗】置旌門【用旌以表門】大喪共銘旌建廞車之旌及葬亦如之凡軍事建

旌旗及致民置旗獘之甸亦如之凡射共獲旌歲時共更旌

都宗人【上士二人中士四人府二人史四人胥四人徒四十人都謂王子弟及公卿所食邑宗人其禮官也】掌都祭祀之禮【王子弟及公卿祭於其邑則掌其禮】凡都祭祀致福於國【已祭則致胙於國蓋歸王以其福也】正都禮與其服【正其禮謂禁督其遺失者服謂衣服及宮室車旗】若有冦戎之事則保羣神之壝國有大故則令禱祠旣祭反命於國

家宗人【官屬如都宗人之數家謂大夫所食之邑】掌家祭祀之禮【大夫祭於其邑則掌其禮】凡祭祀致福【與都宗人同】國有大故則令禱祠反命祭亦如之掌家禮與其衣服宮室車旗之禁令【亦同都宗人而言之詳者互見之耳】

凡以神仕者【無數以其藝爲之貴賤之等其職無數】掌三辰之法【日月星之所次】以猶鬼神示之居【猶謂爲之圖以象天神地示人鬼之所居】辧其名物【名號物色】以冬日至致天神人鬼【天人屬陽故陽气升而祭鬼神】以夏日至致地示【地屬陰故陰气升而祭地示】物鬼以禬國之防荒民之札喪

周禮句解卷六

欽定四庫全書

周禮句解卷七

宋朱申撰

夏官司馬第四【象夏所立之官也司馬掌兵而曰政官者政者正也聖人之用兵所以一正天下也】

夏官司馬上

惟王建國辧方正位體國經野設言分職以爲民極【見天官宰注】乃立夏官司馬【建立夏官司馬之職】使帥其屬而掌邦政【邦政卽六典之政典也夏官其屬六十司馬帥之而掌邦政焉】以佐王平邦國【王以兵政正天下正者平之謂也司馬則佐助之焉】

凡制軍【先王制兵之法】萬有二千五百人爲軍【五師爲軍】王六軍【王有六卿故置六軍】大國三軍【大國三卿故置三軍】次國二軍【次國二卿故置二軍】小國一軍【小國一卿故置一軍】軍將皆命卿【王有六軍六卿主之平居則爲卿大夫有事則爲軍將也三等侯國亦如之】二千有五百人爲師【五旅爲師】師帥皆中大夫【州長三十人爲之】五百人爲旅【五卒爲旅】旅帥皆下大夫【黨正百五十人爲之】百人爲卒【四兩爲卒】卒長皆上士【旅卒七百五十人爲之】二十五人爲兩【五伍爲兩】兩司馬皆中士【閭胥三千人爲之】五人爲伍伍皆有長【比長下士主五家之教不以從軍故但曰有長】

大司馬之職【卿一人政以馬爲大司至於馬則政官所掌皆舉矣】掌建邦國之九法【建立九法皆以糾察諸侯故曰邦國之九法也】以佐王平邦國【以助佐天子而平諸侯之國】制畿封國【制侯甸男采衛等之九畿封公侯伯子男五等之國】以正邦國【正其疆土之廣狹也】設儀辧位【設儀謂國家宮室車旗衣服之節也辧位謂公一位侯一位伯一位子男同一位也】以等邦國【辧其尊卑之等級也】進賢興功【有善行者起而擢之有治績者興而起之】以作邦國【作其勸善樂業之心】建牧立監【八命作牧爲九州長五等諸侯各監一國監去聲】以維邦國【成其小大相維之勢】制軍詰禁【制軍謂大國三軍次國二軍小國一軍詰禁謂詰治其犯禁者詰去吉切】以糾邦國【糾其彊弱相陵之事】施貢分職【施其貢則各以其所有分其職則各以其所能】以任邦國【施貢以任其財分職以任其力】簡稽鄕民【簡鄕民之彊弱稽鄕民之多少鄕向】以用邦國【簡其可用之人稽其當用之數】均守平則【均其地之守平其法之則】以安邦國【如此則邦國安而不危也】比小事大【大國比小國小國事大國比鼻】以和邦國【如此則邦國和而不乖也】以九伐之法正邦國【諸侯有違王命則有九等徵伐之法用以正之】馮弱犯寡則之【以彊陵弱謂之馮以眾暴寡謂之犯之謂削其地之四隅也馮皮冰所景】賊賢害民則伐之【賢宜任之賊之則傷義民宜養之害之則傷仁故鳴鐘皷以伐其罪】暴內陵外則壇之【內暴其臣民外陵其諸侯故防諸侯爲壇焉命以伐之也壇善】野荒民散則削之【野荒蕪而不治民離防而不安故削其地而使小焉】負固不服則侵之【負恃其險阻之固不服上之命令故不用鐘皷而侵入其地焉】賊殺其親則正之【賊其親則不仁殺其親則不義故正名定罪而誅之】放弒其君則殘之【放其君則無上弒其君則大逆故致其徒黨而殘破之】犯令陵政則杜之【犯令則違上之命陵政則幹上之法故杜絕而不使之通也令去聲】外內亂鳥獸行則滅之【內外之親交相淫亂如鳥獸之聚麀則戕滅其根本不復生也行去聲】正月之吉始和布政於邦國都鄙乃縣政象之法於象魏使萬民觀政象挾日而斂之【皆如大宰布治之法縣挾子葉反】乃以九畿之籍施邦國之政職【九畿謂九服之界限也籍書也政職謂兵賦也蓋以九畿畫界載之於書而施於邦國使其政職也】方千里曰國畿【王國之畿必方千里者蓋不千里則不足以待諸侯也】其外方五百里曰侯畿【王畿之外其地方五百里號曰侯畿者取其爲王斥候也職方氏謂之九服者取服事天子爲義此名九畿者取制畿封國爲義】又其外方五百里曰甸畿【侯畿之外其地方五百里號曰甸畿者取其爲王治田出稅也】又其外方五百里曰男畿【甸畿之外其地方五百里號曰男畿者取其爲王任職也】又其外方五百里曰采畿【男畿之外其地方五百里號曰采畿者取其爲王治事也】又其外方五百里曰衛畿【采畿之外其地方五百里號曰衛畿者取其宣力以衛內也自侯至衛五服謂之中國】又其外方五百里曰蠻畿【衛畿之外其地方五百里號曰蠻畿者言其俗之慢也】又其外方五百里曰夷畿【蠻畿之外其地方五百里號曰夷畿者言其俗之易也】又其外方五百里曰鎭畿【夷畿之外其地方五百里號曰鎭畿者謂須鎭守之也】又其外方五百里曰蕃畿【鎭畿之外其地方五百里號曰蕃畿者謂其在外爲蕃籬也自蠻至蕃四服謂之四夷】凡令賦【令邦國之稅賦】以地與民制之【以地之惡與民之眾寡而制之也】上地食者參之二【上地可食者三之二謂田百畝也其不可食者三之一卽田五十畝也參三】其民可用者家三人【上地家七人故可用爲兵者三人】中地食者半【中地可食者半不可食者半謂田百畝萊亦百畝也】其民可用者二家五人【中地家六人故其可用爲兵者兩家共五人】下地食者參之一【下地可食者三之一謂田百畝也其不可食者三之二謂萊二百畝也】其民可用者家二人【下地家五人故可用爲兵者家二人】中春教振旅【此下言四時教兵之法春教曰振旅者振謂振而拯之所謂入曰振旅是也】司馬以旗致民【熊虎爲旗司馬植之以聚眾也】平列陳【平其列以爲陣髙下如一故曰平也陳陣下同】如戰之陳【教兵將以戰也故如戰之陳焉】辧皷鐸鐲鐃之用【兵以皷進以金止皷鐸鐲鐃皆所以節行也故辧其用鐸徒各鐲濁鐃嘵】王執路皷【路者道之大也王以道禦眾故執路皷】諸侯執賁皷【賁者事之大也諸侯爲王執事故執賁皷賁扶云反】軍將執晉皷【軍將統萬二千五百人晉以進爲義也】師帥執提【師帥統一千五百人提皷皷之有柄者於馬上提之】旅帥執鼙【旅帥統五百人鼙皷卑者所執也鼙蒲兮】卒長執鐃【卒長統百人執金鐃以止皷】兩司馬執鐸【兩司馬統一十五人執金鐸以通皷】公司馬執鐲【公司馬伍長也執金鐲以節皷】以教坐作進退疾徐疏數之節【詳見下文中冬教大閱一章】遂以搜田【春田曰搜者搜有擇意謂擇不孕者然後取之】有司表貉【有司大司徒也立表而貉祭之貉莫駕反】誓民【誓以犯田法之罰】皷遂圍禁【禁謂虞衡守禽之厲禁也乃擊鼔而園之】火獘【春田用火田止曰獘獘婢世】獻禽以祭社【獻禽以祭社神爲民祈谷也】中夏教茇捨【夏教曰苃捨者教以艸止之法也苃蒲末】如振旅之陳【亦平列陣如戰之陣】羣吏撰車徒【車兵車也徒步卒也撰謂數擇之也撰算】讀書契【述事爲書合驗爲契讀則聲於眾也】辧號名之用【號名謂以旗幟相別如下文所云也】帥以門名【帥謂軍將以下也以門名者若魯有東門襄仲宋有桐門右師之類】縣鄙各以其名【縣謂縣正鄙謂鄙師各以其官名之也】家以號名【家謂卿大夫之家以其美稱之號而名之也號去聲】卿以州名【一鄕有五州各以其州而名之也】野以邑名【野謂都鄙之采邑各以其邑而名之也】百官各象其事【各以所治之事而名之也】以辧軍之夜事【凡此號名皆以待軍旅之夜事以聲聞相別也】其他皆如振旅【此外一如春教之法】遂以苗田【夏田曰苗以除禽獸之害苗者】如搜之法【一如春搜之法】車獘【夏田用車故曰車獘】獻禽以享礿【夏祭先王曰礿礿余若反】中秋教治兵【秋教曰治兵者所謂出曰治兵是也】如振旅之陳【亦平列陣如戰之陣】辧旗物之用【旗物所以作戰如下文所云也然此與司常所載亦小不同未詳其義】王載大常【日月爲常】諸侯載旂【交龍爲旂】軍吏載旗【軍吏卽軍將也熊虎爲旗】師都載【師都謂孤鄕之涖眾者通帛爲】鄕遂載物【六鄕六遂之大夫也雜帛爲物】郊野載旐【郊野謂都邑之吏也蛇爲旐】百官載旟【鳥隼爲旟】各書其事與其號焉【事謂所掌之事號謂所稱之號皆書於旗物也書當爲畫】其他皆如振旅【一如春教之法】遂以狝田【秋田曰狝者以殺爲主故也狝息典】如搜田之灋【一如春搜之法】羅獘【以网覆而取之故曰羅獘】致禽以祀祊【祊謂祭四方以報成百物也】中冬教大閱【冬教曰大閱者冬農隙之時故大閱兵而習戰也閱悅】前期羣吏戒眾庶修戰法【羣吏謂鄕師以下也前大閱之期而戒眾庶以修戰攻之法】虞人萊所田之野爲表【山澤之虞除去田艸而立表也】百步則一【每百步立一表】爲三表【三表之間有三百步】又五十步爲一表【四表之間通三百五十步】田之日【及至狩田之日】司馬建旗於後表之中【後表第一表也建旗以待民之至也】羣吏以旗物皷鐸鐲鐃各帥其民而致【皆致之於大司馬也】質明【天正明時】獘旗【僕後表之旗】誅後至者【僕旗而後至者誅之】乃陳車徒【陳兵車與步卒】如戰之陳【一如春教之陣陳上如字下音陣】皆坐【爲將誓眾使坐而聽之也】羣吏聽誓於陳前【諸軍將以下率眾而聽誓於陣前】斬牲以左右徇陳【小子乃斬牲而徇陣之左右】曰不用命者斬之【言不聽王命者斬之如此牲也】中軍以鼙令皷【中軍之將擊皷鼙以令鼔所以作士气也鼙蒲兮反】鼔人皆三鼓【師帥旅帥各三擊其所執之鼔】司馬振鐸【兩司馬乃振鐸以作眾鐸徒各反下同】羣吏作旗【羣吏皆植所建之旗物】車徒皆作【車徒之坐而聽誓者皆起】鼓行嗚鐲【鼔人擊鼔以行之伍長嗚鐲以節之鐲音濁下同】車徒皆行【車徒皆起行也】及表乃止【自第一表行至第二表而止】三鼔摝鐸【鼔人人三鼔也摝鐸者掩其口而振之也摝音鹿又扶表反】羣吏獘旗【羣吏聞鐸皆僕其旗】車徒皆坐【止行而息气也】又三鼔【鼔人又三擊鼔】振鐸【司馬又振鐸】作旗【羣吏聞鐸又植其旗】車徒皆作【坐者皆起】鼓進鳴鐲【鼔人擊鼔而進伍長鳴鐲以節之】車驟徒趨【驟謂聚足而進趨則走之肅也此言赴敵尙疾之漸也驟仕救反】及表乃止【自第二表驟趨至第三表而止】坐作如初【坐作一如第二表之法】乃鼓【鼔人又擊鼓】車馳徒走【馳謂決圍而去走則速也此言勇於赴敵也】及表乃止【自第三表馳走至第四表而止】鼔戒三闋【聲鼔以戒攻敵以三爲節闋苦宂反】車三發【每鼓一闋則車一發】徒三刺【每鼔一闋則徒一刺至三而止】乃鼓退【象已勝敵故鳴鼓而退也】鳴鐃且郤【卒長鳴鐃以止鼔而退兵郤卻】及表乃止【自第四表退至第一表而止】坐作如初【坐作一如前法】遂以狩田【冬田曰狩者言取之無所擇也】以旌爲左右和之門【軍門曰和立兩旌於左右以爲之】羣吏各帥其車徒以敍和出【用次序以出和門也】左右陳車徒【或出而左或出而右】有司平之【鄕師居門正其出入之行列也】旗居卒間以分地【旗軍吏所載也每百人爲一卒分地者謂調其部曲之疏宻也分去聲】前後有屯百步【車徒前後異屯其相去百步也屯豚】有司巡其前後【鄕師又巡其行列使不紊也】險野人爲主【山阜險阻則以步卒居前】易野車爲主【原野平夷則以兵車居前易去聲】旣陳【車徒排列成陣】乃設驅逆之車【驅謂驅禽使前趨獲逆謂送還之使不出圍也驅起其切又如字】有司表貉於陳前【如振旅之法貉莫駕】中軍以鼙令鼓鼓人皆三鼓【見上注】羣司馬振鐸【羣司馬卽兩司馬也】車徒皆作【坐者皆起】遂鼓行【遂擊鼔而行】徒銜枚而進【枚如箸步卒皆銜枚而進所以止諠嘩也】大獸公之【得大獸則納之於官】小禽私之【得小禽則私自取之】獲者取左耳【得禽獸者取其左耳以計多少而論功也】及所獘【田所當止之處】鼓皆駴【疾志擊鼔曰駴駴胡楷反】車徒皆噪【噪讙也以象克敵而喜也】徒乃獘【冬狩以徒爲主故曰徒乃獘】致禽饁獸於郊【取所獲之禽因以饁祭四方之神於郊饁於輒反】入獻禽以享烝【入以獻於先王也冬祭曰烝烝之升】及師大合軍【師謂王巡守防同司馬起師合軍以從之】以行禁令【禁以止之令以行之】以救無辜【仁之至也】伐有罪【義之盡也】若大師則掌其戒令【王出大師徵伐則戒其怠忽令其有爲】涖大卜【大卜占出兵吉凶則臨之】帥執事涖釁主及軍器【卜旣得吉乃迎遷廟之主及社主載之齊車執事者殺牲取血以塗主及軍器司馬則帥而臨視之】及致【鄕師致民於司馬】建大常【司馬乃植大常之旗】比軍眾【比校軍眾之多寡比音鼻】誅後至者【已建大常而後至者誅之】及戰【及當戰之時】巡陳眂事而賞罰【司馬巡行陳中視其所執之事冇功者賞違令者罰眂視】若師有功【謂戰勝也】則左執律【律聽軍聲故左執之】右秉鉞【鉞致殺伐故右秉之鉞越】以先愷樂獻於社【先猶道也乃奏愷捷之樂而獻功於社】若師不功則厭而奉主車王弔勞士庶子則相大役【謂築作城池役眾之大事】與慮事【司徒司空謀慮役事司馬與焉與預】屬其植【植謂主役人之官屬其植則欲知其人之多寡屬燭植值】受其要【要謂計功程之書受其要則欲知其功之差等】以待攷而賞誅【以待攷校其功過而行誅賞也】大防同則帥士庶子【士謂國子之已命者庶子謂未命者】而掌其政令【政以正之令以命之】若大射則合諸侯之六耦【兩人爲耦王大射以選士則令諸侯爲大耦以射三侯】大祭祀饗食【大祭祀謂大享也饗食於廟所以禮賔客也食似】羞牲魚【以魚爲牲而進之】授其祭【授屍賔所當祭之物】大喪平士大夫喪祭奉詔馬牲

小司馬之職【中大夫二人】掌凡小祭祀防同饗射師田喪紀掌其事如大司馬之法

軍司馬【下大夫二人】闕

輿司馬【上士八人】闕

行司馬【中士十有六人旅下士三十有二人府六人史十有六人胥三十有二人徒三百有二十人】闕

司勲【上士二人下士四人府二人史四人胥二人徒二十人主功賞之官】掌六鄕賞地之法【六鄕賞地卽載師之賞田也在逺郊】以等其功【以差等其功之大小】王功曰勲【王功謂輔成王業也勲者功之緫名王功至大故名曰勲】國功曰功【國功謂保全國家也次於王功故以功名之】民功曰庸【民功謂法施於民也庸常也國家爲民立官故冇功於民者曰庸也】事功曰勞【盡勤勞者足以立事故事功名之曰勞也】治功曰力【彊有力者足以任治故治功名之曰力也治直吏反】戰功曰多【戰以多算而能勝故名戰功曰多也】凡有功者【凡人臣有功於國家者】銘書於王之大常【日月爲常王之旗也書有功之名於大常之旗使與日月同其光也】祭於大烝【冬祭曰烝死而祭於大烝使與先王同其享也】司勲詔之【其祭之也則司勲以其辭而告於神也】大功司勲藏其貳【大功之書藏於天府而司勲又藏其副本以主其賞也】掌賞地之政令【政令謂賞田之賦役也】凡賞無常【功之大小不可預知故無常也】輕重眂功【功大者重其賞功小者輕其賞】凡頒賞地【頒受賞田之法】參之一食【三分計稅王食其一功臣食其二也參三】惟加田無國正【旣賞以田而又加賜之則免其徵稅也正音徵】

馬質【中士二人府一人史二人賈四人徒八人主平馬價】掌質馬【質正也買馬則平其價直】馬量三物【三馬之材必量其髙下然後可知其價也】一曰戎馬【共戎事之馬】二曰田馬【共田事之馬】三曰駑馬【下材而共冗事之馬】皆有物賈【以其材之美惡定其價之髙下賈價】綱惡馬【馬之惡者則綱維之所以禁其奔踶也】凡受馬於有司者【冇司謂校人之屬受馬謂國事當用馬者】書其齒毛與其賈【馬質則書其年齒毛色及其價直】馬死則旬之內更旬之外入馬耳以其物更其外否馬及行則以任齊其行若有馬訟則聽之【有爭馬之訟則聽其曲直】禁原蠶者【原再也蠶爲龍精與馬同祖一歳再蠶則蠶勝而馬衰故禁之】

量人【下士二人府一人史四人徒八人主以大尺量地廣狹量良】掌建國之灋【建國之法謂辧方正位也】以分國爲九州【自王國及諸之國列其地爲九州也】營國城郭【營創也王國之內曰城外曰郭】營後宮【營王后之六宮】量市朝道巷門渠【王立朝後立市朝在前市在後道巷所以往來門以出入渠以通水皆量其廣狹而爲之制也潮朝】造都邑亦如之【造都鄙之采邑亦如建國之法】營軍之壘捨【壘謂軍壁捨謂軍捨】量其市朝州塗軍社之所裏【王師之所在有市有朝其眾之所聚則謂之州其眾之所由則有塗其載社主以行而所至之塗則有裏塗塗】邦國之地【諸侯之地其制冇大小】與天下之塗數【天下道塗其數有廣狹】皆書而藏之【以備其攷察也】凡祭祀饗賔制其從獻脯燔之數量掌喪祭奠竁之爼實凡宰祭與郁人受斝歷而皆飲之

小子【下士二人史一人賈二人徒八人主祭祀之小事】掌祭祀羞羊肆羊殽肉豆【羞進也羊肆謂體薦全烝也羊殽謂體解節折也肉豆謂切肉加於豆也肆音剔又如字】而掌珥於社稷【珥弭災之祭也社土神稷谷神珥弭】祈於五祀【祈求福之祭也五祀戶竈中霤門行也】凡沈辜侯禳飾其牲釁邦器及軍器凡師田【師旅田獵】斬牲以左右徇陳【斬牲而徇於陣之左右言不用命者其受戮於社如此牲也徇辭俊陳陣】祭祀贊羞受徹焉【始祭進饌則贊之祭畢徹器則受之】

羊人【下士二人史一人賈二人徒八人火畜屬夏】掌羊牲【用羊爲牲則掌之】凡祭祀飾羔【羔小羊也飾謂飾以繢也】祭祀割羊牲【祭祀用羊則主割殺之事】登其首【首者陽气所聚升首以報陽也】凡祈珥共其羊牲賔客共其灋羊凡沈辜侯禳釁積共其羊牲若牧人無牲【牧人偶乏羊牲】則受布於司馬【則受其買牲泉布於司馬】使其賈買牲而共之【羊人之屬冇賈二人能知物價故使買而共之賈古共防】

司爟【下士二人徒六人舉火曰爟爟貫】掌行火之政令【行火猶用火也正以政之令以命之】四時變國火【春取楡柳之火夏取杏之火季夏取桑柘之火秋取柞楢之火冬取槐檀之火】以救時疾【四時之火各以其宜則民疾可救矣】季春出火【火星見於建辰之月因出之以宣其气𨿽烈山焚萊不禁也】民咸從之【民皆從其出火之令】季秋內火【火星伏於建戌之月因內之以息其气𨿽鑠金焚薙不爲也內音納】民亦如之【民亦從其內火之令】時則施火令【以時施其禁焚萊之令令去聲】凡祭祀則祭爟【祭爟以報始鉆燧出火者】凡國失火【國中不謹而致失火】野焚萊【野外不謹而致焚萊】則有刑罰焉【以其不謹故施刑罰以薄懲之】

掌固【上士二人下士八人府二人史四人胥四人徒四十人國所依阻曰固】掌修城郭溝池樹渠之固【浚溝之土以爲城鑿池之土以爲郭外有渠以通水而植木其上凡此皆所以爲固也】頒其士庶子及其眾庶之守【士謂公卿大夫之適於已命者庶子謂未命者頒士庶子所守之地使董眾庶以爲守也】設其飾器【設飾以爲美設器以爲備】分其財用【以給守者】均其稍食【以養守者】任其萬民【如此則萬民可任而使有職】用其材器【材器可用而使無乏也】凡守者受灋焉【凡守城池備冦難者皆受法於掌固守狩】以通守政有移甲與其役材用惟是得通與國有司帥之以贊其不足者晝三巡之夜亦如之夜三鼜以號戒若造都邑【若造都鄙之采邑】則治其固與其守灋【亦造城池以爲固而爲守之之法】凡國都之竟有溝樹之固【王國所都之竟界皆鑿溝樹木以爲阻固竟境】郊亦如之【國外曰郊其溝樹亦如之】民皆有職焉【民皆任其守險之職】若有山川則因之【地險山川丘陵可因之以爲阻固也】

司險【中士二人下士四人史二人徒四十人在國曰固在野曰險】掌九州之圖【謂九州之地圖】以周知其山林川澤之阻【山林川澤有阻塞不通者觀於地圖可以徧知之】而達其道路【山林之阻則開鑿之川澤之阻則橋梁之使道路通逹也】設國之五溝五塗【五溝遂溝洫澮川也五塗徑畛塗道路也詳見遂人注】而樹之林以爲阻固【栽植林木於溝塗之上用爲阻固】皆有守禁【司險地之民職其守禁】而達其道路【𨿽有守禁而聽民往來也】國有故【喪烖及兵事】則藩塞阻路而止行者【閉塞要害之路不通往來所以備姦宄也】以其屬守之【使凡屬司險之民同守之】惟有節者達之【惟執符璽以往來者不禁其行】

掌疆【中士八人史四人胥十有六人徒百有六十人】闕

候人【上士六人下士十有二人史六人徒百有二十人主候迎賔客者】各掌其方之道治【四方賔客之來則掌其道路之治治直吏】與其禁令【禁令所以備姦宄也】以設候人【四方各設其人以候賔客】若有方治【四方有來治國事者】則帥而致於朝【候人則帥其人面造於王朝也朝潮】及歸【及其治事而歸】送之於竟【候人復送之出竟也竟境】

環人【下士六人史二人徒十有二人環猶卻也主以勇力卻敵】掌致師【致敵人來使戰也】察軍慝【伺察軍中爲陰姦者慝他得反】環四方之故【四方有兵戎之故環而卻之不使合黨締交】巡邦國【巡行邦國之中】搏諜賊【賊來作間諜探伺虛實者搏而執之】訟敵國【諸侯有爭訟則平之】軍旅【其負固不服者則振武事以伐之】降國邑【邑之叛者

來降則受之降戶江反】

挈壺氏【下士六人史二人徒十有二人挈提也壺水器也主挈壺水以定刻漏】掌挈壺以令軍井【謂爲軍穿井井成則挈壺以表於其上使軍中知取水之處也】挈轡以令捨【轡所以駕馬者軍所止宿之地則挈轡以表之使軍中知所止宿也挈詰結反又音纈】挈畚以令糧【畚盛糧之器也於置糧食之地則挈畚以表之使軍中知取食之處也畚音本】凡軍事【凡有軍旅之事】縣壺以序聚【縣壺注水以定更漏所以序次更疊擊柝守備之人也托】凡喪縣壺以代哭者皆以水火守之【以水守壺者所以添漏水也以火守壺者夜則視刻數也】分以日夜【於晝漏上分日夜之刻數】及冬則以火爨鼎水而沸之而沃之【冬則水凝而漏不下故以鼎煮水爲沸湯以沃漏也】

射人【下大夫二人上士四人下士八人府二人史四人胥二人徒二十人主射事者】掌國之三公孤卿大夫之位【王與諸侯行賔射之禮則國之公孤卿大夫與焉射人則掌其位也】三公北面【以答君也】孤東靣【三孤列於西而東面】卿大夫西面【卿大夫列於西而東面蓋東西向者所以佐佑王也】其摰【其執摯以見王如下文所云】三公執璧【三公執璧爲摯】孤執皮帛【三孤執皮帛爲摯】卿執羔【卿執羔爲摯】大夫鴈【大夫執鴈爲摯】諸侯在朝則皆北面【從三公之後也朝潮】詔相其灋【詔以言相以力謂射人詔相諸侯以禮儀也相去聲】若有國事【國有祭祀之事】則掌其戒令【戒其怠忽令其有爲】詔相其事【詔相諸侯共祭祀之事相去聲】掌其治達【其善治射事者則達之於王也】以射灋治射儀【射法謂射禮之法而下文所謂侯也獲也容也樂節也皆射儀也】王以六耦射三侯【兩人爲耦六耦則十二人也侯今之射垜也三侯熊侯虎侯豹侯也射射侯之射音石下同】三獲三容【三獲謂執獲旌而告中者三人也三容謂設之以蔽待獲者也】樂以騶虞【歌騶虞之詩以爲節也】九節五正【節卽騶虞也以九爲數五正者以五采爲正鵠也中朱次白次黃次蒼而黒居其外焉正音徵下同】諸侯以四耦射二侯【四耦則八人也二侯熊豹也】二獲二容【如侯之數】樂以貍首【歌貍首之詩以爲節】七節三正【貍首以七爲節三正朱白蒼也】孤卿大夫以三耦射一侯【三耦則六人也一侯謂麋侯也】一獲一容【如侯之數】樂以采蘋【歌采蘋之詩以爲節】五節二正【采蘋以五爲節二正則朱綠也】士以三耦射豻侯【亦六人也豻胡犬也】一獲一容【如侯之數】樂以采蘩【歌采蘩之詩以爲節】五節二正【與孤卿大夫同】若王大射【謂將祭而擇士之射】則以貍步張三侯【貍獸之善者蓋擬其步數以取逺近而張熊虎豹之三侯也】王射則令去侯立於後【王自射則令負侯者去侯而立於其後去上聲】以矢行告【王矢之行必以髙下左右告也】卒令取矢【射畢則令校烏氏取矢也卒子卹反】祭侯則爲位【祭侯之神則設位於西北三步】與大史數射中【與大史同數射者中侯之算數所中去聲】佐司馬治射正【射以不失正鵠爲主司馬射之而射人佐之】祭祀則贊射牲【祭祀王親射牲則贊射之】相孤卿大夫之灋儀【孤卿大夫射則相其射法與射儀也】防同朝覲作大夫介凡有爵者大師令有爵者乘王之倅車有大賔客則作卿大夫從戒大史及大夫介大喪與僕人遷屍作卿大夫掌事比其廬不敬者苛罰之

服不氏【下士一人徒四人】掌養猛獸而教擾之凡祭祀共猛獸賔客之事則抗皮射則贊張侯以旌居乏而待獲

射鳥氏【下士一人徒四人】掌射鳥祭祀以弓矢歐烏鳶凡賔客防同軍旅亦如之射則取矢矢在侯髙則以並夾取之

羅氏【下士一人徒八人】掌羅烏鳥蠟則作羅中春羅春鳥獻鳩以養國老行羽物

掌畜【下士二人史二人胥二人徒二十人】掌養鳥而阜蕃教擾之祭祀共卵鳥歲時貢鳥物共膳獻之鳥

周禮句解卷七

欽定四庫全書

周禮句解卷八

宋朱申撰

夏官司馬下

司士【下大夫二人中士六人下士十有二人府二人史四人胥四人徒四十人此掌羣臣之版蓋自公至於士總而言之皆曰士也】掌羣臣之版【羣臣之名皆書於版版板】以治其政令【下文所云皆政令也】歲登下其損益之數【損益謂黜陟也有損冇益則有登有下其數有多寡也故每歲登之下之】辧其年歲與其貴賤【辧其年則知其齒之壯老辧其歲則知其任之久近貴謂大夫以上賤謂士以下】周知邦國都家縣鄙之數【周徧也邦國謂諸侯也都家謂大都小都家邑也縣鄙謂六遂也】卿大夫士庶子之數【士謂卿大夫之適子已命者庶子謂卿大夫之庶子未命者】以詔王治【告於王以所當進退之治】以徳詔爵【公侯伯子男孤卿大夫士皆爵也有徳者告於王而爵之】以功詔祿【祿有官者之俸也有功者告於王而祿之】以能詔事【有才能者則告王使各治其事】以久奠食【食者有司之餼廩也不待詔王特以任事之久而定其多寡爾】惟賜無常【賜者出於王之特恩無常數也】正朝儀之位【朝儀謂視朝於路門外之儀也正其位則使之不差朝潮】辧其貴賤之等【貴賤謂自王公以下至大僕從者也辧其等則使之不亂】王南鄕【聖人南靣而聽天下故王南向鄕向】三公北面東上【三公面向王故北面而以東爲上】孤東面北上【孤佑王者故在王之右而東面以北爲上】卿大夫西面北上【卿大夫佐王者故在王之左而西面亦以北爲上】王族故士虎士在路門之右南面東上【王族故士謂王之同族故爲士而畱宿衛者虎士虎賁之士也皆從王者立於路門之右而南面以東爲上】大僕大右大僕從者在路門之左南面西上【大僕侍禦之長大右司右也大僕從者小臣祭僕之類也亦從王者故立於路門之左而南面以西爲上大音太從去聲】司士擯【擯相王眂朝之事擯必刃反】孤卿特揖【三孤六卿職尊故逐一揖之】大夫以其等旅揖【旅眾也大夫稍卑有中下二等故各於其等而眾揖之】士旁三揖【士又卑而有上中下故旁三揖焉】王還揖門左揖門右【還回旋也以在路門左名者皆南面故還揖之也】大僕前【大僕近前正王眂朝之位】王入內朝皆退【王視朝畢乃入路門內朝朝者皆退】掌國中之士治【士之仕於王國者則治其進退損益也】凡其戒令【戒其怠忽令其當爲】掌擯士者膳其摯凡祭祀掌士之戒令詔相其法事及賜爵呼昭穆而進之帥其屬而割牲羞爼豆凡防同作士從賔客亦如之作士適四方使爲介大喪作士掌事作六軍之士執披凡士之有守者令哭無去守國有故則致士而頒其守凡邦國【邦國之士皆命於王】三歲則稽士任【其任冇功過三歲則稽攷之】而進退其爵祿【有功者進其爵祿有過者退其爵祿】

諸子【下大夫二人中士四人府二人史二人胥二人徒二十人國子之適則爲正而其庶介於適者則謂之倅倅七內反】掌其戒令與其教治【戒其怠忽令其有爲教以其藝治以其事治直吏反】辧其等【明貴賤也】正其位【別上下也】國有大事【國有大事在祀與戎】則帥國子而致於大子【公卿大夫聽於王故其於聽於大子也大音太】惟所用之【惟大子之所用】若有兵甲之事【兵甲謂徵伐也】則授之車甲【授以車則馬可知授以甲則兵可知】合其卒伍【聨之有數卒子忽反】置其有司【師之有人】以軍法治之【其坐作進退如軍旅之事】司馬弗正【以其爲國之貴遊故司馬不得以兵賦徵之也正音徵國正同】凡國正弗及【鄕遂所有甸徒力役之事皆不及也】大祭祀正六牲之體【正其牲體以序而獻】凡樂事【作樂之事】正舞位【正舞者所立之位】授舞器【授舞者所執之器】大喪正羣子之服位防同賔客作羣子從凡國之政事【卽兵甲之事也】國子存遊倅【遊倅謂倅之未仕遊暇無事者蓋政事但及於國子故遊倅則存之於未用】使之修徳學道【徳可據故使之修道可志故使之學】春合諸學【春則聚於大學而教之學】秋合諸射【秋則聚於射宮而教之射】以攷其藝而進退之【其才藝長者進與官爵短者退之使更習業也】

司右【上士二人下士四人府四人史四人胥八人徒八十人勇士爲軍右者司右主之】掌羣右之政令【羣右謂戎右齊右道右也政以正之令以命之】凡軍旅防同【軍旅戎事防同賔事】合其車之卒伍【卒伍謂車僕所掌車之倅也】而比其乘【比其所乘之馬使之齊力乘去聲】屬其右【屬其爲右之人使之同心屬音燭】凡國之勇力之士能用五兵者屬焉【以車右必任勇力之事也五兵戈殳防酋矛夷矛也】掌其政令【政以正之令以命之】

虎賁氏【下大夫二人中士十有二人府二人史八人胥八十人虎士八百人主虎士者賁奔】掌先後王而趨以卒伍【王出則以虎賁趨於前後以衛王也言卒伍則有行列也先去聲】軍旅防同亦如之【亦同用虎士衛王也】捨則守王閒【閒王所捨之防也王出而捨於外則以虎士守王閒捨赦】王在國則守王宮【王入而在於國則以虎士守王宮】國有大故則守王門【國有災兵之故則以虎士守王門】大喪亦如之及葬從遣車而哭適四方使則從士大夫若道路不通有徵事則奉書以使於四方

旅賁氏【中士二人下士十有六人史二人徒八人以旅力而衛王】掌執戈盾夾王車而趨【王出則以下士十六人執戈盾夾王車而行盾常凖】左八人【八人在車之左】右八人【八人在車之右】車止則持輪【使王車安固也】凡祭祀防同賔客則服而趨喪紀則衰葛執戈盾軍旅則介而趨

節服氏【下士八人徒四人其所著服與王爲節】掌祭祀朝覲衮冕六人維王之太常【服衮冕者從王服也太常王所建旗六人維之則一畔有三人持之也】諸侯則四人【諸侯建交龍之旂一畔有兩人維之】其服亦如之【亦同諸侯之服】郊祀裘冕二人【屍服與王同大裘節服氏亦大裘故二人皆裘冕】執戈送逆屍從車【送屍迎屍皆執戈而從屍車之後從去聲】

方相氏【狂夫四人】掌蒙熊皮黃金四目衣朱裳執戈盾帥百而時難以索室毆疫大喪先匶及墓入壙以戈擊四隅毆方良

大僕【下大夫二人僕侍禦之官大僕其長也大太】掌正王之服位【王之吉服有六所立有位大僕正之使當其禮】出入王之大命【出大命則宣之於外入大命則納之於內】掌諸侯之復逆【復有報乎上也逆有言乎上也】王眂朝則前正位而退【前正位則司士所謂大僕前也退則立於路門之左也】入亦如之【正燕朝之位亦如外朝也】建路鼓於大寢之門外【路鼔四面以象無所不通也大寢路寢也其門外則曰內朝】而掌其政【謂鼓節與早晏】以待達窮者與遽令【無告困窮之民四方急遽之令二者欲其聞之速也故使之鳴鼔焉遽詎令零也】聞鼔聲【大僕聞有鳴鼓者】則速逆禦僕與禦庶子【禦僕禦庶子皆直事鼔所者大僕速逆此二官卽受其事以聞】祭祀賔客喪紀正王之服位詔法儀贊正牲事王出入則自左馭而前驅【王出入面乘車則自車之左馭而前行也】凡軍旅田役贊王鼔【軍旅田役王皆親鼓大僕贊之】救日月亦如之【日月薄蝕則擊鼔以祛陰慝大僕亦贊其事】大喪始崩戒鼔傳達於四方窆亦如之縣喪首服之法於宮門掌三公孤卿之弔勞王燕飲則相其灋【王之燕飲𨿽無酌數然亦有法大僕則相之】王射則贊弓矢【王之大射燕射冇事於弓矢大僕則贊之】王眂燕朝則正位【王與族人燕處大僕皆正其位】掌擯相【擯則助賔相則助主】王不眂朝則辭於三公及孤卿【以不眂朝之意而告之也】

小臣【上士四人大僕之屬】掌王之小命【大僕出入王之大命故小臣掌其小命也】詔相王之小灋儀【詔者告之以言相者助之以力小法如行以肆夏之類小儀如大揖同姓之類】掌三公及孤卿之復逆【大僕掌諸侯之復逆故小臣掌三公孤卿之復逆也】正王之燕服位【王退朝而適燕寢則正其服與位】王之燕出入則前驅【燕私之出入則馭而前驅】大祭祀朝覲沃王盥【沃水盥手】小祭祀賔客饗食賔射掌事如大僕之法掌士大夫之弔勞凡大事佐大僕

祭僕【中士六人代王躬行祭祀之事】掌受命於王以眂祭祀【謂王於祭祀有故而不與之時也】而警戒祭祀有司【有司有事於祭祀者警以言而戒以事也】糾百官之戒具【前期則有戒旣戒則其具皆糾察之】旣祭帥羣有司而反命【受命以祭故祭畢則帥有司而反命】以王命勞之【復以王命勞與祭之有司勞去聲】誅其不敬者【有司不敬則以王命誅責之】大喪復於小廟凡祭祀王之所不與則賜之禽都家亦如之凡祭祀致福者展而受之

禦僕【下士十有二人府二人史四人胥二人徒二十人僕臣之屬於尊者如馬之在禦也】掌羣吏之逆及庶民之復【羣吏之逆謂自士以下有言於上者庶民之復謂惸獨老防有復於上者】大祭祀相盥而登【盥洗手也登謂登牲體於爼也相相王也】大喪持翣掌王之燕令以序守路鼔

僕【下士二人府一人史二人胥四人徒四十人】掌五寢之掃除糞灑之事祭祀修寢王行洗乘石掌蹕宮中之事大喪復於小寢大寢

弁師【下士二人工四人史二人徒四人掌五冕之官】掌王之五冕【王之冕有六大裘冕衮冕鷩冕毳冕希冕冕而此云五冕者大裘與兗同一冕也】皆冕朱裏【冕以版爲之廣八寸長尺六寸表而朱裏】延紐【延卽冕之覆而在上也紐小鼻也綴於武上四旁以笄貫之】五采繅十有二就【以五采絲爲繩如繅之文以貫玉而垂於延之前後各十有二就也就成也繅音藻】皆五采玊十有二【以五采玉相間用五采繅貫而垂之每就各十有二旒也】玉笄朱紘【以玉爲笄橫貫於紐以朱爲紘綴於笄之兩端而結於頷下】諸侯之繅斿九就【冕之前後各九就每就綴九旒侯當爲公斿畱】瑉玉三采【瑉玉石似玉者也三采朱白蒼也瑉音民】其餘如王之事【謂冕朱裏延綴玉笄朱紘也】繅斿皆就【此總言侯伯子男之冕也侯伯七命則七就子男五命則五就】玉瑱玉笄【以玉爲瑱所以塞耳也玉笄見上注】王之皮弁防五采【皮弁王眂朝之服其縫中結五采玉爲飾也】玉璂象邸【玉璂卽五采玉十二也象邸以象骨飾采內頂上之邸也】玉笄王之弁絰弁而加環絰諸侯及孤卿大夫之冕韋弁皮弁弁絰各以其等爲之而掌其禁令

司甲【下大夫二人中士八人府四人史八人胥八人徒八十人】闕

司兵【中士四人府二人史四人胥二人徒二十人掌兵器者】掌五兵五盾【此言步卒五兵弓矢戈殳矛也五盾則授兵舞者之盾謂貳車之盾乘車之盾旅賁之盾虎士之盾藩盾也】各辯其物與其等【辯其物則其用各有所宜也辯其等則其制有長短小大也】以待軍事【除戎器以戒不虞也】及授兵【以兵器授軍旅】從司馬之法以頒之【師旅卒兩人數合頒所用多少並從司馬之法】及其授兵輸亦如之【謂師還而有司還兵也】及其用兵亦如之【謂出給守衛也二者皆從司馬之法】祭祀授舞者兵【干戚之舞】大喪廞五兵軍事建車之五兵防同亦如之

司戈盾【下士二人府一人史二人徒四人戈今之防也盾常允】掌戈盾之物而頒之【如下文祭祀軍旅防同之屬】祭祀授旅賁殳【旅賁掌執戈盾而趍及祭祀則但執殳也】故士戈盾【故士王族故士也以其從士故授之戈盾以爲衛】授舞者兵亦如之軍旅防同授貳車戈盾【貳車副車也若有軍旅防同則司戈盾以戈盾授之】建乘車之戈盾【王所乘車不授之但建其戈盾而已乘去聲】授旅賁及虎士戈盾【旅賁虎士趍而衛王故亦授以戈盾賁奔】及捨設藩盾【王所止捨之所設盾以爲藩衛】行則斂之【王行則無所用故收斂之斂去聲】

司弓矢【下大夫二人中士八人府四人史八人胥八人徒八十人掌弓弩矢箙官之長】掌六弓四弩八矢之法【六弓謂王弓弧弓夾弓庾弓唐弓大弓也四弩謂夾庾唐大也八矢謂枉矢絜矢殺矢鏃矢矰矢茀矢恆矢庳失也法謂曲直長短之數也】辧其名物【名以命之物以色之】而掌其守藏【守之則有人藏之則有府守音狩藏去聲】與其出入【出則頒之入則授之】中春獻弓弩【弓弩成於陽气方和之時故中春獻之中音仲】中秋獻矢箙【箙盛矢器也以獸皮爲之矢與箙成於陰气將堅之時故仲秋獻之】及其頒之王弓弧弓以授射甲革椹質者夾弓庾弓以授射豻侯鳥獸者唐弓大弓以授學射者使者勞者其矢箙皆從其弓凡弩夾庾利攻守唐大利車戰野戰凡矢枉矢絜矢利火射用諸守城車戰殺矢鍭矢用諸近射田獵矰矢茀矢用諸弋射恆矢庳矢用諸散射天子之弓合九而成規【往體寡來體多則合多往體多來體寡則合少天子之弓王弓弧弓也其體不甚曲故合九弓而成一規】諸侯合七而成規【諸侯之弓唐弓大弓也其體稍曲故合七弓而成一規】大夫合五而成規【大夫之弓夾弓庾弓也其體愈曲故合五弓而成一規】士合三而成規【士之弓鬥力也其體極曲故合三而成規】句者謂之獘弓【句曲也獘惡也句者獘則直者爲良矣句鉤獘婢】凡祭祀共射牲之弓矢【射牲示親殺也殺牲非尊者所親故用弓矢】澤共射椹質之弓矢【澤謂澤宮將祭而習射以選士之處也質止也言樹椹以爲射正而共其弓矢】大射燕射【大射擇士助祭燕射燕飲而射】共弓矢如數並夾【如數謂如當射者之數也並夾謂矢之髙者以夾取之也】大喪共明弓矢凡師役防同頒弓弩各以其物【物謂弓弩矢箙之類】從授兵甲之儀田弋充籠箙矢共矰矢凡亡矢者弗用則更

繕人【上士二人下士四人府一人史二人胥二人徒二十人繕治弓弩矢箙之類】掌詔王射【告王以當射之節】質王弓矢之事【當射則以弓矢授王已射則受之】凡乘車充其籠箙載其弓弩旣射則斂之無防計

槀人【中士四人府二人史四人胥二人徒二十人箭簳曰槀槀杲】掌受財於職金以賫其工【弓弩矢箙冬官百工所造也槀人則受財於職金之官以給其直賫音咨】弓六物爲三等【弓六物謂王弧夾庾唐大也其鬥力彊弱分爲上中下三等】弩四物亦如之【弩四物謂夾庾唐大也其鬥力亦分三等】矢八物皆三等【矢八物謂枉絜殺鏃矰茀恆庳也皆分三等】箙亦如之【盛矢之箙亦分三等】春獻素【春獻弓弩之胎素】秋獻成【弓弩備四時之气而後成及秋乃可獻也】書其等以饗工【書其工拙之等降爲酒食以享勞之也】乘其事【乘其治兵大閱之事】試其弓弩【當大閱時試其弓弩良否試當作考】以下上其食而誅賞【弓弩善則上其祿甚則賞之不善則下其祿甚則誅之上時掌】乃入功於司弓矢及繕人【旣考其功乃入之於司弓矢以待頒賜入之於槀人以供王用也】凡賫財與其出入皆在槀人以待防而考之亡者闕之

戎右【中大夫二人上士二人此充戎路之右】掌戎車之兵革使【王乘戎車則在弓之右執兵被甲以充役使使去聲】詔贊王鼓【詔謂告以當鼔之節質謂助擊之也】傳王命於陳中【以軍眾所在懼王命有所不聞也傳直宣陳陣】防同充革車【防同王乘金路而革車從則充革車之右也】

齊右【下大失二人充玉路金路之右齊音齋】掌祭祀防同賔客馬前齊車【祭祀王乘王路防同賔客王乘金路王未乘車之時立於馬前以備驚奔】王乘則持馬【王登車則持馬以備駭輿之患乘去聲】行則陪乘【王旣乘而行則在車爲參乘也】凡有牲事則前馬【王見牲則拱而式齊右居馬前以備驚奔】

道右【上士二人此充象路之右】掌前道車【道車象路視朝之車也前車與齊車同】王出入則持馬陪乘如齊車之儀【乘則持馬行則陪乘】自車上諭命於從車【王行則以車從王有命則自車上宣諭之從去聲】詔王之車儀【動容周旋之儀皆詔告之】王式則下前馬【與齊右牲事前馬同】王下則以蓋從【王下車則執蓋而從】

大馭【中大夫二人此玉路之馭馭之最尊者】掌馭玉路以祀【見巾車注】及犯軷【行山曰軷蓋封土爲山於國門之外祭之以牲也軷音防】王自左馭【大馭將下車故王自車左代之爲馭】馭下祝【大馭乃下車而祝神祝之又反】登受轡犯軷【已祭而登車乃受轡而犯軷】遂驅之【乃驅馬登其山而去之所謂犯軷也】及祭酌僕【僕卽大馭也王以祭之餘酒酌之】僕左執轡【大馭以左手執轡】右祭兩軹【以右手酹酒祭左右兩轂之末軹只】祭軌【又祭軾前軌犯】乃飲【祭畢然後飲之】凡馭路【總言馭五路也】行以肆夏【行謂大寢至門外行欲緩故歌肆夏以爲節】趨以采薺【趨謂路門至應門趨欲速故歌采薺以爲節薺音咨】凡馭路儀【總言馭五路之儀】以鸞和爲節【鸞和金鈴也鸞在衡和在軾取其聲以爲車行之節也】

戎僕【中大夫二人革路之馭】掌馭戎車【見巾車革路注】掌王倅車之政【倅副車也掌其政所以正之倅萃內反】正其服【正乘戎車者服】犯軷如玉路之儀【一如大馭之儀】凡巡守及兵車之防亦如之【巡守謂巡諸侯之所守兵車之防謂盟防用兵車二者皆乘革路也】掌凡戎車之儀【戎以威爲主若甲冑有不可犯之色是也】

齊僕【下大失二人金路之馭也言齊者王敬賔事如祭也齊音齋】掌馭金路以賔【見巾車注】朝覲宗遇饗食皆乘金路【此皆所以接賔故皆乘金路也乘去聲】其法儀各以其等爲車送逆之節【法謂度數儀謂動容蓋主送逆公侯伯子男各以其爵位尊卑之等而爲逺近之節也】

道僕【上士十有二人像路之馭】掌馭象路以朝夕燕出入【出入謂旦暮乘象路以之內外朝也燕謂自內外朝乘象路以還燕寢也象路見巾車注朝潮】其法儀如齊車【亦以其等爲節】掌貳車之政令【貳車道車之副也政以正之令以命之】

田僕【上士十有二人木路之馭】掌馭田路以田以鄙【田路卽巾車之木路也田田獵也鄙巡行縣鄙也】掌佐車之政【佐車田車之副貳也】設驅逆之車【驅車謂驅禽使前趍獲也逆教也逆還之使禽不出圍也】令獲者植旌【令獲禽者致於虞人所植之旌植直吏反】及獻比禽【及獻禽則比次其大小而數之比鼻】凡田【田獵驅馳之法】王提馬而走【提猶舉也使人扣而舉之】諸侯晉【晉猶抑也使人扣而抑之皆所以止奔也】大夫馳【馳則放而不扣也】

馭夫【中士二十人下士四十人貳車從車使車之馭】掌馭貳車從車使車【貳車象路之副也從車戎車田車之副也使車驅逆之車也從去聲使去聲】分公馬而駕治之【三者皆公車故用公馬駕謂以舟駕馬治謂理其行也】

校人【中大夫二人上士四人下士十冇六人府四人史八人胥八人徒八十人馬官之長校效】掌王馬之政【政謂差擇養乘之數】辧六馬之屬【馬之屬不同而所駕亦異故辧之】種馬一物【種謂馬之至良而可以爲種者王路用之一物者謂以一類相從也種上聲】戎馬一物【戎路駕戎馬】齊馬一物【金路駕齊馬】道馬一物【象路駕道馬】田馬一物【田路駕田馬】駑馬一物【以給宮中之役】凡頒良馬而養乘之【頒良馬謂頒之於圉師圉人趣馬馭夫僕夫也養之乘之然後教也】乘馬一師四圉【四匹曰乘養馬曰圉乘馬分爲四圉圉師一人主之圉魚呂反】三乘爲皁【馬十二匹爲皁皁才早反】皁一趣馬【下士一人主之】三皁爲系【馬三十六匹爲系系音計】系一馭夫【中士一人主之】六系爲廐【馬二百一十六匹爲廐】廐一僕夫【上士一人主之廐九又反】六廐成校【六馬各一廐共成一校凡千二百九十六匹而王馬少備】校有左右【二校分爲左右】駑馬三良馬之數【五馬皆爲良馬惟駑馬一物獨三倍良馬之數】麗馬一圉【二馬爲麗是二駑馬共爲一圉】八麗一師【馬十六匹共一圉師】八師一趣馬【馬百二十八匹共一趣馬】八趣馬一馭夫【馬一千二十四匹共一馭夫也駑馬三良馬之數五良一駑凡三千四百五十六匹而王馬大備矣】天子十有二閒【閒必木爲之以防馬也六廐成校校有左右故十二閒也】馬六種【種馬戎馬齊馬道馬田馬駑馬】邦國六閒【諸侯良馬三閒駑馬三閒】馬四種【無種馬戎馬也】家四閒【卿大夫良馬一閒駑馬三閒】馬二種【止有田馬駑馬】凡馬特居四之一【特牡馬也三牝一牡欲其生之眾也】春祭馬祖【祭天駟星】執駒【馬二歳爲駒性未定執之無令近母】夏祭先牧【祭始養馬者】頒馬攻特【牡馬蹄齧不可乘用故因夏頒馬而攻鑿其蹄也】秋祭馬社【祭始乘馬者】臧僕【簡爲馭者令皆善也】冬祭馬步【祭神爲災害馬者】獻馬【獻成馬於王】講馭夫【馭夫馭貳車從車使車者講簡習也】凡大祭祀朝覲防同【皆有合用之馬】毛馬而頒之【齊其毛色而頒授之】飾獘馬【以馬賜遺則校人飾之】執撲而從之【馭者執鞭策而從之撲普卜反】凡賔客【諸侯朝王】受其獘馬【受其庭實之馬】大喪飾遺車之馬及塟埋之田臘則帥驅逆之車凡將事於四海山川【行祭事於四海山川之神】則飾黃駒【黃中之色也謂殺駒以祈沈也】凡國之使者【天子使人於侯國使去聲】共其獘馬【獘馬或以賜諸侯或以私覿】凡軍事【用兵之事】物馬而頒之【齊其足力而頒授之】等馭夫之祿【自馭馬以下皆冇祿舉馭夫以見之也】宮中之稍食【稍食者餼廩也謂馬皆有養乘於宮中者】

趣馬【下士皁一人徒四人趣養馬者趣蒼走反】掌贊正良馬【贊助校人而止良馬之弗良者】而齊其飲食【所以養之使無饑渴之害】簡其六節【所以閒之以辧六馬之等】掌駕說之頒【駕以行說以止有勞逸之節故敍而頒之說稅】辧四時之居治【居謂牧廐所處之宜治謂執駒攻特之屬治直吏反】以聽馭夫【惟馭夫之所役】

巫馬【下士二人醫四人府一人史二人賈二人徒二十人】掌養疾馬而乘治之相醫而藥攻馬疾受財於校人馬死則使其賈粥之入其布於校人

牧師【下士四人胥四人徒四十人】掌牧地皆有厲禁而頒之孟春焚牧中春通淫掌其政令凡田事贊焚萊

庾人【上士閒三人史二人徒二十人庾隱也以閒者馬之所隱也庾音搜】掌十有二閒之政教【天子十有二閒政以正之教以導之】以阜馬【使馬壯盛】佚特教駣攻駒及祭馬祖祭閒之先牧及執駒散馬耳圉馬正校人員選【圉師圉人之員不應其選者正之】馬八尺以上爲龍【此天子所駕五路之馬故稱龍上時掌反】七尺以上爲騋【此諸侯之上物故稱騋】六尺以上爲馬【此特常馬故但稱馬】

圉師【乘一人徒二人】掌教圉人養馬春除蓐釁廐始牧夏庌馬冬獻馬射則充椹質茨墻則翦闔

圉人【良馬匹一人駑馬麗一人】掌養馬芻牧之事以役圉師凡賔客喪紀牽馬而入陳廞馬亦如之

職方氏【中大夫四人下大夫八人中士十有六人府四人史十冇六人胥十冇六人徒百有六十人主四方之職貢地圖】掌天下之圖【天下山川之圖】以掌天下之地【天下之地至廣按其圖而掌之】辯其邦國都鄙四夷八蠻七閩九貉五戎六狄之人民【邦國諸侯也都鄙采邑也東方有四夷南方冇八蠻東南有七閩西北有九貉西方有五戎北方冇六狄其人民風俗皆辧之閩亡巾反又亡千反又音文貉孟曰反】與其財用九谷六畜之數要【財用之所出九谷之所生六畜之所產莫不辧其數要焉數謂別而計之要謂總而計之也畜許六下同】周知其利害【凡利人害人之事皆徧知之】乃辯九州之國【天下九州每州各置方百里七十里五十里三等之國】使同貫利【事之有條謂之貫可以生養人者謂之利】東南曰州【州在東南方】其山鎭曰防稽【山曰鎭者以鎭安於一州也防稽山在今越州防檜稽雞】其澤藪曰具區【水所鐘曰澤艸所生曰藪具區在今之蘇州】其川三江【水流而趍海者曰川三江卽禹貢所謂三江旣入是也】其浸五湖【水積而成淵者曰浸五湖卽範蠡所泛者是也浸子鴆反】其利金錫竹箭【其民資以爲生者曰利金黃金也錫白鑞也竹竹之大者箭小竹可爲箭者】其民二男五女【七人之中二爲男而五爲女】其畜宜鳥獸【其民待以爲養者曰畜飛曰鳥走曰獸】其穀宜稻【其土宜之以爲食者曰谷】正南曰荊州【荊州在正南方】其山鎭曰衡山【今潭州南嶽也】其澤藪曰云瞢【云在江北夣在江南瞢亡貢切】其川江漢【江出岷山漢出嶓冡】其浸頴湛【頴出陽城湛未聞湛直咸】其利丹銀齒革【丹朱砂也銀白金也齒象齒也革獸皮也】其民一男二女【三人之中一男二女女倍於男也】其畜宜鳥獸【與州同】其穀宜稻【荊州皆宜稻者以厥土惟塗泥故也】河南曰豫州【豫州在大河之南荊山之北】其山鎭曰華山【今華陰西嶽也】其澤藪曰圃田【在中牟】其川熒雒【熒在熒陽雒在雒邑】其浸波溠【禹貢所謂伊洛瀍澗滎波旣瀦是也溠詐】其利林漆絲枲【漆木成林絲蠶絲也枲麻也枲思似】其民二男三女【五人之中二爲男而三爲女】其畜宜六擾【擾馴也六擾馬牛羊豕犬雞也擾而小反】其谷宜五種【黍稷菽麥稻也】正東曰靑州【靑州在正東方】其山鎭曰沂山【沂水所出在蓋縣沂魚祈】其澤藪曰望諸【在雎陽】其川淮泗【淮今淮河泗在泗州】其浸沂沭【沂出沂山沭出東莞沭述】其利蒲魚【蒲水艸其地水多故產蒲魚】其民二男二女【男女相等】其畜宜雞狗【禽宜雞獸宜犬】其穀宜稻麥【夏有麥冬有稲】河東曰兗州【兗州在大河之東】其山鎭曰岱山【今之東嶽泰山】其澤藪曰大野【在鉅野】其川河泲【河大河也泲與濟同出沇水泲子禮】其浸盧維【盧當爲雷卽雷夏也維當爲雍卽灉水也盧雷維雍】其利蒲魚【與靑州同】其民二男三女【與豫州同】其畜宜六擾【亦同豫州】其谷宜四種【黍稷稻麥】正西曰雍州【雍州在正西方雍去聲】其山鎭曰嶽山【吳嶽也】其澤藪曰蒲【吳與嶽皆在汧】其川涇汭【涇出涇陽汭在豳地汭如銳反】其浸渭洛【渭出烏防同汀洛出熊耳】其利玉石【石美石也】其民三男二女【男多於女】其畜宜牛馬【六擾之中但宜牛馬】其穀宜黍稷【五種之中但宜黍稷】東北曰幽【幽州在東北方】其山鎭曰醫無閭【在遼東】其澤藪曰貕養【在長廣】其川河泲【與兗州同】其浸菑時【菑出萊蕪時出般陽】其利魚鹽【近海故也】其民一男三女【男最少女最多】其畜宜四擾【馬牛羊豕】其谷宜三種【黍稷稲】河內曰冀州【冀州在河北東西南三靣距河】其山鎭曰霍山【在彘陽】其澤藪曰紆【所在未聞】其川漳【出長子縣】其浸汾路【汾出汾陽潞出歸徳汾棼】其利松栢【多山故也】其民五男三女【男最多女最少】其畜宜牛羊【六擾之中但宜牛羊】其穀宜黍稷【與雍州同】正北曰並州【並州在正北方】其山鎭曰恆山【在上曲陽今北嶽恆音常】其澤藪曰昭余祁【在鄔】其川虖池嘔夷【虖池出鹵城嘔夷出平舒虖呼池駝嘔謳】其浸淶易【淶出廣昌易出故安淶來】其利布帛【宜於蠶績】其民二男三女【與兗州同】其畜宜五擾【馬牛羊犬豕】其谷宜五種【與豫州同】乃辧九服之邦國【卽大司馬九畿也以其服事天子故曰九服】方千里曰王畿【卽大司馬之國畿也】其外方五百里曰侯服【在王畿外】又其外方五百里曰甸服【在侯服外】又其外方五百里曰男服【在甸服外】又其外方五百里曰采服【在男服外】又其外方五百里曰衛服【在采服外】又其外方五百里曰蠻服【在衛服外】又其外方五百里曰夷服【在蠻服外】又其外方五百里曰鎭服【在夷服外】又其外方五百里曰藩服【在鎭服外】凡邦國千里【一州之地其方千里】封公以方五百里則四公【以其千里封公則可爲方五百里者四國】方四百里則六侯【以其千里封侯則可爲方四百里者六國】方三百里則七伯【七伯當爲十一伯字之誤也以其千里封伯則可爲方三百里者十一國】方二百里則二十五子【以其千里封子則可爲方二百里者二十五國】方百里則百男【以其千里封男則可爲方百里者百國】以周知天下【如此則天下之地可以徧知矣】凡邦國【凡治邦國諸侯之法】小大相維【使大國比小小國事大以相維屬】王設其牧【王設九州之牧以統諸侯】制其職【建立諸侯職事】各以其所能【不彊之以所不能也】制其貢【建立諸侯貢賦】各以其所有【不責以其所不有也】王將巡守【巡諸侯之所守】則戒於四方【前期警戒四方諸侯】曰各修平乃守【守謂國境之內修之平之使各當其分也】攷乃職事【攷察之不使有曠職廢事也】無敢不敬戒【無敢不敬而違命不戒而荒政也】國有大刑【違其所戒則加於大刑不特常刑也】及王之所行【王巡守所行之處】先道帥其屬而巡戒令【其屬卽土方氏以下也先道則在王前而巡行前日所施戒令也】王殷國亦如之【十二歲不巡守則六服盡朝謂之殷國其戒四方諸侯與巡守同】

土方氏【上士五人下士十人府二人史五人胥五人徒五十人主四方邦國之土地】掌土圭之法【土圭長尺五寸以量日景】以致日景【立八尺之表夏至則景尺五寸冬至則景大三尺】以土地相宅而建邦國都鄙【土地猶度地也度地勢而相其可居者以建諸侯之邦國公卿之都鄙相去聲】以辯土宜土化之法而授任地者【土宜謂九谷所宜土化謂糞種所用授任地者謂授之以地而任其耕種也】王巡守則樹王捨【王之所捨爲之藩籬也】

懷方氏【中士八人府四人史四人胥四人徒四十人主懷來四方之民者】掌來逺方之民【懷來逺方四夷之民】致方貢【招致四方所貢之物】致逺物【招致逺人所獻之物】而送逆之【其去也送之其來也逆之】達之以節【達民以旌節達貢以璽節】治其委積館捨飲食【委積以備其用館捨以安其居飲食以順其好】

合方氏【官屬如懷方氏主合同四方之事者】掌逹天下之道路【道路所以通往來逹之使無阻也】通其財利【懋遷有無以相濟也】同其數器【十百千萬之數吉凶禮樂之器使無異同】壹其度量【分寸尺大之度龠合升斗之量使之齊一】除其怨惡【邦國相怨相惡者除之使相和睦】同其好善【邦國相好相善者同之使相堅固】

訓方氏【官屬如合方氏主訓道四方之民者】掌道四方之政事【道猶言也四方諸侯大之爲政小之爲事皆言於王】與其上下之志【上而爲君下而爲臣其志亦告之於王也】誦四方之傳道【四方傳說往古之事亦爲王誦之也傳直專反】正歲則布而訓四方【布告以教天下使知世之善惡】而觀新物【新物出而觀之以知民志之好惡】

形方氏【官屬如訓方氏主制四方邦國之形體】掌制邦國之地域【邦國地域廣狹犬小各制其形體也】而正其封疆【境界分明不使侵爭攘奪】無有華離之地【析而不絕爲華絕而不續爲離無華離之地則封疆正矣華依江作音誇】使小國事大國【以小事大不得怠慢】大國比小國【以大比小不得侵陵】

山師【中士二人下士四人府二人遙掌畿外邦國之山林】掌山林之名【積石曰山竹木曰林】辯其物與其利害【物乃山林所產利謂利益人者害謂毒害人者】而頒之於邦國【頒布於畿外之邦國】使致其珍異之物【有珍異之物則使致於天子】

川師【官屬如山師遙掌畿外邦國之川澤】掌川澤之名【流水曰川積水曰澤】辯其物與其利害而頒之於邦國使致其珍異之物【並同山師】

邍師【中士四人下士八人府四人史八人胥八人徒八十人邍與原同謂地之廣平者邍原】掌四方之地名【如大原嶽陽之類】辯其丘陵墳衍邍隰之名【此土名也土髙曰丘大阜曰陵水涯曰墳下平曰衍髙平曰原下濕曰隰墳扶去聲】物之可以封邑者【相度其地可以居民立邑者】

匡人【中士四人史四人徒八人主正諸侯以法則】掌逹法則【八法八則推而逹之】匡邦國而觀其慝【以正邦國而觀其姦僞之惡】使無敢反側【不得背違法度】以聽王命【惟王命之所使】

撢人【官屬如匡人撢猶探也主探王意以告天下撢貪】掌誦王志【志者心之所之誦王之言可以見志】道國之政事【道猶言也大曰政小曰事】以巡天下之邦國而語之【巡行天下邦國而以王之志慮國之政事告於諸侯語去聲】使萬民和說而正王面【如此則天下之民無不和恱皆舉首而面於王矣說恱】

都司馬【每都上士二人中士四人下士八人府二人史八人胥八人徒八十人都謂王子弟及公鄕之采地也司馬主其軍賦】掌都之士庶子及其眾庶車馬兵甲之戒令【土謂公卿大夫之適子庶子則眾子也眾庶謂其都之民也司馬兵官故掌其車馬兵甲之戒令】以國灋掌其政學【以學而後入政故必使之曉國法也政徵】以聽國司馬【車馬兵甲掌於大司馬故聽命焉】家司馬亦如之【家謂大夫之采邑也其司馬所掌如都之事】

家司馬【各使其臣以正於公司馬】

周禮句解卷八﹤經部﹐禮類﹐周禮之屬﹐周禮句解﹥

欽定四庫全書

周禮句解卷九

宋朱申撰

秋官司冦第五【象秋所立之官也秋陰气肅殺之時故立司冦掌刑禁之官以應天道焉】

秋官司冦上

惟王建國辧方正位體國經野設官分職以爲民極【見天官冢宰注】乃立秋官司冦【建立秋官司冦之職】使帥其屬而掌邦禁【邦禁卽六典之刑典也用刑本以禁暴也故曰禁秋官其屬六十司冦帥之而掌邦禁焉】以佐王刑邦國【王者明刑以弼教司冦則佐助之也】

大司冦之職【卿一人司冦掌獄訟而至於冦則刑官之職無不舉也】掌建邦之三典【三者乃刑典之大綱領要在建而立之】以佐王刑邦國詰四方【邦國政之所加故曰刑四方則以文誥威讓而已故曰詰】一曰刑新國用輕典【新建之國未習於教宜以柔克治之也】二曰刑平國用中典【平定之國已熟於教宜以正直治之也】三曰刑亂國用重典【暴亂之國不率於教宜以剛克治之也此三者所謂惟敬五刑以成三徳者也】以五刑糾萬民【用五刑之法以糾察萬民】一曰野刑【施於六遂者】上功糾力【以成功爲上以不致力爲糾察也】二曰軍刑【施於軍旅者】上命糾守【以用命爲上以不死守爲糾察也】三曰鄕刑【施於六鄕者】上徳糾孝【以成徳爲上以不致孝爲糾察也】四曰官刑【施於官府者】上能糾職【以賢能爲上以不稱職爲糾察也】五曰國刑【施於王國者】上願糾暴【暴當爲恭謂以謹願爲上以不致恭爲糾察也】以圜土聚教罷民【圜土獄城也罷民謂民之不服教而困乏於禮義者故聚之圜土而教焉】凡害人者【謂有過失而害及於人者】寘之圜土而施職事焉【以其非故犯法姑置之圜土而役使之】以明刑恥之【明書其惡於方版負之於背以愧恥之】其能攺者反於中國【其能攺過自新者則還之於故鄕裏也】不齒三年【𨿽還鄕裏猶三年不得以年齒序列於平民之中也】其不能攺而出圜土者殺【其怙惡不攺而逃亡者殺之】以兩造禁民訟【兩造謂兩辭俱到也禁止也訟謂以貨財相告者也】入束矢於朝【百矢爲一束必入矢者取其直也不入矢則自服不直矣】然後聽之【然後聽其訟之曲直】以兩劑禁民獄【劑劵也蓋一札而爲兩書也獄謂以罪名相告者】入鈞金【三十斤爲鈞必入金者取其剛而不變也不入金亦是自服不直矣】三日乃致於朝【必待三日乃致於朝者重置民於獄也】然後聽之【然後聽其獄之曲直】以嘉石平罷民【嘉石文石也平成也謂成之使爲善也】凡萬民之有罪過而未麗於法而害於州裏者【民有罪過而未附麗於法若捨而不治則害於州裏之善俗也然曰未麗於法則得罪輕於圜土者矣】桎梏而坐諸嘉石【木在足曰桎在手曰梏坐於嘉石使省其過也】役諸司空【坐曰旣滿乃役使於司空贖其過也】重罪旬有三日坐【重罪坐於嘉石十三日】期役【役於司空一年】其次九日坐【其次罪坐於嘉石九日】九月役【役於司空九月】其次七日坐【又其次罪坐於嘉石七日】七月役【役於司空七月】其次五日坐【又其次罪坐於嘉石五日】五月役【役於司空五月】其下罪三日坐【罪之下者坐於嘉石三日】三月役【役於司空三月】使州裏任之【役日旣滿乃召其州裏保任之】則宥而捨之【乃宥其罪而縱釋之】以肺石達窮民【肺石赤石也以通天民之窮而無告者】凡逺近惸獨老防之欲有復於上而其長弗逹者【無兄弟曰惸無子孫曰獨此等窮民欲以言報於上而長官不爲通逹者也】立於肺石三日【來立於肺石之上三日肺赤石也取其吐露肝肺之義】士聽其辭【士刑官也聽其有復於上之辭】以告於上【以其辭告於上】而罪其長【爲官長而遏絕下情故加之罪】正月之吉始和布刑於邦國都鄙乃縣刑象之灋於象魏使萬民觀刑象挾日而斂之【皆如大宰布治之灋】凡邦之大盟約【王與諸侯大防同而盟有約誓之辭者約音要】涖其盟書【爲盟書之時司冦臨之】而登之於天府【旣盟則上其書於天府】大史內史司防及六官皆受其貳而藏之【六官六卿之官也皆受其副本而藏之以備失亡也】凡諸侯之獄訟【諸侯以罪名相告曰獄以貨財相告曰訟】以邦典定之【邦典大宰之六典也定正之也】凡卿大夫之獄訟【卿大夫有獄訟】以邦灋斷之【邦法八法也斷比定爲詳矣】凡庶民之獄訟【庶民有獄訟者】以邦成獘之【邦成八成也獘比斷尢詳矣獘音蔽】大祭祀奉犬牲【犬金畜屬西方故司冦奉之】若禋祀五帝【精意以享曰禋】則戒之日【前十日而卜日旣得日則戒執事者】涖誓百官【涖臨也誓百官大宰也司冦臨之】戒於百族【百族者王之族姓與祭者也司冦則親戒之】及納亨前王【納牲於鑊以烹則前行導王】祭之日亦如之【亦前王也】奉其明水火【司烜氏取明水於月取明火於日司冦則奉而進之】凡朝覲防同前王大喪亦如之大軍旅涖戮於社凡邦之大事使其屬蹕

小司冦之職【中大夫二人司冦之貳】掌外朝之政【外朝在雉門之外小司冦於此聽政】以致萬民而詢焉【詢謀也謂聚萬民而與之謀也】一曰詢國危【冇兵冦之難則謀所以安之也】二曰詢國遷【徙都攺邑則謀所以居也】三曰詢立君【君無適子將選於庶則謀所以嗣也】其位【此言外朝詢謀之時君臣與民所立之位】王南鄕【天子南鄕而立】三公及州長百姓北面【三公鄕老也言州長則鄕官皆在也百姓卽萬民也鄕官帥民北面而立】羣臣西面【羣臣謂卿大夫士也列於其東西面而立】羣吏東面【羣吏謂府史也列於其西向東而立】小司冦擯【小司冦則揖之使前也】以敍進而問焉【其進也以貴賤之敍而逐一問之】以眾輔志而獘謀【獘斷也以眾之謀輔王之志而又斷之於王也獘蔽】以五刑聽萬民之獄訟【五刑墨劓剕宮大辟也以此聽民之獄訟而治其有罪者】附於刑【以所犯罪附著於五刑也】用情訊之【猶恐有枉濫故用情實訊問之訊信】至於旬乃獘之【至於十日乃斷其罪謹之至也】讀書則用灋【讀其服罪之書然後用其五刑之法】凡命夫命婦不躬坐獄訟【夫婦受爵命者不親坐獄而訟使其屬若於弟代之所以貴貴也】凡王之同族有罪不卽市【王之同族人有罪不刑於市而刑於甸師所以親親也】以五聲聽獄訟求民情【民之獄訟以情求之其聽有五然以辭聽爲主故五者同謂之聲也】一曰辭聽【觀其出言不直則煩】二曰色聽【觀其面顏不直則赧】三曰气聽【觀其鼻息不直則喘】四曰耳聽【觀其聆聽不直則惑】五曰目聽【觀其眸子不直則眊】以八辟麗邦灋附刑罰【辟亦法也麗亦附也八者冇罪麗於邦法則議其輕】

【重刑罰未定也】一曰議親之辟【王之宗族有罪則議其法】二曰議故之辟【王之故舊有罪則議其法】三曰議賢之辟【有徳者或防於罪則議其法】四曰議能之辟【有才者或防於罪則議其法】五曰議功之辟【有功勲者或防於罪則議其法】六曰議貴之辟【有爵位者或防於罪則議其法】七曰議勤之辟【勤王事者有罪則議其法】八曰議賔之辟【四方賔客有罪則議其法此八辟必議者以其或可赦宥也】以三刺斷庶民獄訟之中【刺殺也中者事實之書也三訊然後殺者則求其事實而已】一曰訊羣臣【先問之於卿大夫士】二曰訊羣吏【次問之於府史胥徒】三曰訊萬民【然後問之萬民】聽民之所刺宥【眾人皆曰可殺然後殺之眾人皆曰可宥然後宥之】以施上服下服之刑【眾論已定乃施刑也上服則服刑之重者下服則服刑之輕者】及大比【三年比校民之眾寡】登民數【登其數於版也】自生齒以上【男八月女七月則生齒自生齒以上皆書之】登於天府【登其數於天府之宮寶而藏之】內史司防冡宰貳之【正本在天府三官則藏其副本】以制國用【賦斂多寡以民數制之也】小祭祀奉犬牲凡禋祀五帝實鑊水納亨亦如之大賔客前王而辟後世子之喪亦如之小師涖戮凡國之大事使其屬蹕孟冬祀司民【孟冬民事成故以此月祀司民之星】獻民數於王【以其眾寡之民數而獻於王】王拜受之【重民數也】以圖國用而進退之【進退猶損益也民數多則國用可益民數少則國用可損】歲終則令羣士計獄獘訟【羣士謂士師以下至朝士也計其一歲所治之獄與其所斷之訟】登中於天府【而登其事實之書於天府之官】正歲帥其屬而觀刑象【大司冦以正月縣刑象之法小司冦則帥其官屬而觀之矣】令以木鐸【警其聽也】曰不用灋者【刑官旣見象刑而猶或有不用法者】國有常刑【國有經常之刑不汝赦也】令羣士【令眾刑官使之稟法】乃宣布於四方【然後宣昭布露於四方之國使通知之】憲刑禁【憲表縣之也刑五刑也禁五禁也】乃命其屬入防【乃命刑官之屬入而防計刑書也】乃致事【致其事於王也】

士師之職【下大夫四人刑官曰士其長曰師】掌國之五禁之灋【五禁皆禁之於未然之前使無犯也】以左右刑罰【左右助也禁之於先則犯者少故可以助刑罰也左佐】一曰宮禁【王宮之禁】二曰官禁【官府之禁】三曰國禁【城中之禁】四曰野禁【郊野之禁】五曰軍禁【軍旅之禁】皆以木鐸徇之於朝【使之內有所聞】書而縣於門閭【使之外有所見】以五戒先後刑罰【戒飭之使知所守也以五戒左右其刑罰之用】毋使罪麗於民【戒之旣詳則民無犯法而麗於罪者】一曰誓【以言折之】用之於軍旅【軍旅用誓若湯誓秦誓之類】二曰誥【以言告之】用之於防同【防同用誥如康誥洛誥之類】三曰禁【止使勿爲】用諸田役【若遂人田役掌其禁令之類】四曰糾【察其有犯】用諸國中【若刑典以糾萬民之類】五曰憲【表而縣之】用諸都鄙【若布憲掌憲邦之刑禁之類】掌鄕合州黨族閭比之聨【所以聨其居也】與其民人之什伍【所以聨其人也】使之相安相受【居處相安而不相疾往來相受而不相拒】以比追胥之事【如此則可以聨比其追逐胥伺盜賊之事矣】以施刑罰慶賞【廢事者施刑罰有功者施慶賞】掌官中之政令【掌刑官之屬所行政令】察獄訟之辭【獄訟必有辭在察其曲直而已】以詔司冦斷獄獘訟【旣得其曲直則告於司冦而斷之獘之】致邦令【令之施於邦國者士師則從而致之】掌士之八成【士刑官也八成謂正亂之成法也】一曰邦汋【汋酌也謂刺探邦之機宻而泄於外者】二曰邦賊【謂潛謀陰結將爲逆亂者】三曰邦諜【謂敵國行間覘伺虛實者】四曰犯邦令【謂故恃傲狠以干號令者】五曰撟邦令【謂詐僞符璽以行號令者】六曰爲邦盜【謂竊取國之寶藏者】七曰爲邦朋【謂爲私黨以亂政者】八曰爲邦誣【謂造訛言以惑眾者】若邦凶荒【年谷不熟】則以荒辧之法治之【辧讀爲貶荒貶之法謂減】

【膳自貶責之類】令移民【民可徙則移之就谷】通財【不可徙則移谷賙之】糾守【防冦盜也】緩刑【卹災殍也】凡以財獄訟者【謂爭財而興獄訟者】正之以傅別約劑【聽稱責以別聽買賣以約劑二者皆劵書之名所以正實僞者也約要】若祭勝國之社稷則爲之屍王燕出入則前驅而辟祀五帝則沃屍及王盥洎鑊水凡刉珥則奉犬牲諸侯爲賔則帥其屬而蹕於王宮大喪亦如之大師帥其屬而禁逆軍旅者與犯師禁者而戮之歲終則令正要防【刑禁之事亦有月要歲防士師正之】正歲帥其屬而憲禁令於國及郊野【憲表縣之也國謂六鄕郊野謂六遂憲禁令者亦使之不犯也】

鄕士【上士八人中士十有六人旅下士三十有二人府六人史十有二人胥十有二人徒百有二十人六鄕獄官】掌國中【六鄕在國中】各掌其鄕之民數而糾戒之【鄕士八人以四人主三鄕之民數也糾謂五刑之所糾戒謂五戒之先後】聽其獄訟【六鄕之民有獄訟則鄕士聽之】察其辭【察其辭之虛實】辧其獄訟【辧其獄訟之曲直】異其死刑之罪而要之【卽其犯死刑者則殊異其文書也要之者謂爲之罪法之要辭也要腰】旬而職聽於朝【囚𨿽伏辜必旬日無悔異然後以職事聽於外朝也】司冦聽之【司冦又從而審聽之】斷其獄獘其訟於朝【審聽得實然後就外朝而斷獄獘訟焉獘亦斷也】羣士司刑皆在【眾士官與司刑之官皆在朝也】各麗其法【眾官各以囚所犯罪附之於法】以議獄訟【合眾官所麗之法而參議之】獄訟成【眾官旣定】士師受中【士師乃受其事實之書】協日刑殺【協日亦旬日也又旬日無悔異始加刑殺】肆之三日【肆其屍於市朝三日】若欲免之【王欲赦之】則王防其期【則王會於司冦聽之之日而用八議之法以免之也】大祭祀大喪紀大軍旅大賔客則各掌其鄕之禁令帥其屬夾道而蹕三公若有邦事則爲之前驅而辟其喪亦如之凡國有大事【徵伐田獵之事】則戮其犯命者【干犯天命者鄕士戮之】

遂士【中士十有二人府六人史十有二人胥十有二人徒百有二十人六遂獄官】掌四郊【六遂在四郊】各掌其遂之民數而糾其戒令【遂士十二人二人共主一遂之民數而糾察其五戒之令】聽其獄訟【聽六遂之獄訟】察其辭辧其獄訟異其死刑之罪而要之【並同鄕士】二旬而職聽於朝【六遂去王城稍逺故增二旬之期】司冦聽之斷其獄獘其訟於朝羣士司刑皆在各麗其灋以議獄訟獄訟成士師受中【並同卿士】協日就郊而刑殺【六遂在郊故就郊而刑殺】各於其遂肆之三日【此六遂之獄訟故各肆其屍於遂也】若欲免之則王令三公防其期【王欲赦之則令三公往議之】若邦有大事聚眾庶則各掌其遂之禁令帥其屬而蹕六卿若有邦事則爲之前驅而辟其喪亦如之凡郊有大事則戮其犯命者【六鄕在內故曰國六遂在外故曰郊】

縣士【中士三十有二人府八人史十有六人胥十有六人徒百有二十人五鄙爲縣五縣爲遂比掌縣之獄官】掌野【郊外曰野】各掌其縣之民數糾其戒令【縣士三十二人各主其縣之民也】而聽其獄訟察其辭辧其獄訟異其死刑之罪而要之【並同鄕士】三旬而職聽於朝【野去王城尢逺又增一旬之期】司冦聽之斷其獄獘其訟於野羣士司刑皆在各麗其灋以議獄訟獄訟成士師受中協日刑殺【並同鄕士】各就其縣肆之三日【各於所主之縣而肆其屍】若欲免之則王命六卿防其期【令六卿主議之】若邦有大役聚眾庶則各掌其縣之禁令若大夫有邦事則爲之前驅而辟其喪亦如之凡朝有大事則戮其犯命者

方士【中士十有六人府八人史十有六人胥十冇六人徒百有六十人主四方都家之獄官也】掌都家【都謂王子弟及公卿之采地家謂大夫之采地】聽其獄訟之辭辧其死刑之罪而要之三月而上獄訟於國【都家又逺故以三月爲期都家各有主君不得自斷故上其獄訟於王國】司冦聽其成於朝【成謂平也】羣士司刑皆在各麗其灋以議獄訟獄訟成士師受中【並同鄕士】書其刑殺之成【欲知其所犯之罪也】與其聽獄訟者【欲知其聽獄訟之人也都家自有主君故不言刑殺及肆屍也】凡都家之大事聚眾庶則各掌其方之禁令以時修其縣法若歲終則省之而誅賞焉凡都家之士所上治則主之

訝士【中士八人府四人史八人胥八人徒八十人主迎四方賔客】掌四方之獄訟【掌四方諸侯獄訟之事】諭罪刑於邦國【以附罪制刑之意告諭於邦國諸侯】凡四方之有治於士者造焉【四方諸侯有疑獄而治正於士官者則造於訝士以求達也】四方有亂獄【謂君臣宣淫上下相虐者】則往而成之【則往其國而正其罪】邦有賔客【四方諸侯來朝覲者】則與行人送逆之【行人掌賔客之官也賔客之來則與行人逆之去則送之】入於國【賔入國門】則爲之前驅而辟【則訝士先賔客而驅且辟止行人也】野亦如之【在野亦然】居館則帥其屬而爲之蹕誅戮暴客者客出入則道之有治則贊之凡邦之大事聚眾庶【謂徵伐之類有用於眾庶者】則讀其誓禁【則訝士讀其誓命之辭與五禁也】

朝士【中士六人府三人史六人胥六人徒六十人主列朝之士】掌建邦外朝之灋【外朝在庫門之外其位不得相逾越所謂法也】左九棘【朝之下左九棘木取其赤心而能制禦於外也】孤卿大夫位焉【位於左九棘之下】羣士在其後【羣士上中下士也位於孤卿大夫之後也】右九棘【與左同】公侯伯子男位焉【位於右九棘之下】羣吏在其後【羣吏府史也位於公侯伯子男之後】面三槐【朝之前有三槐木取其黃中之美暢於四支也】三公位焉【位在三槐之下】州長眾庶在其後【鄕官帥眾民而列於三公之後】左嘉石【嘉石設於左】平罷民焉【平罷急之民而使之自彊於善】右肺石【肺石設於右】逹窮民焉【逹窮困之民而使伸其情】帥其屬而以鞭呼趨且辟禁慢朝錯立族談者【慢朝則不敬錯立則不正族談則諠嘩故皆禁之也】凡得獲貨賄人民六畜者委於朝告於士旬而舉之大者公之小者庶民私之凡士之治【士官治獄】有期日【皆有期限】國中一旬【謂鄕士旬而職聽於朝也】郊二旬【謂遂士也】野三旬【謂縣士也】都三月【謂方士也】邦國期【邦國諸侯之國故以一年爲期】期內之治聽【在期之內者則聽其訟】期外不聽【出其日之外則不聽亦所以息訟也】凡有責者有判書以治則聽凡民同貨財者令以國法行之犯令者刑罰之凡屬責者以其地傅而聽其辭凡盜賊軍鄕邑及家人殺之無罪凡報仇讎者書於士殺之無罪若邦凶荒札喪冦戎之故則令邦國都家縣鄙慮刑貶

司民【中士六人府三人史六人胥三人徒十人主民數者】掌登萬民之數【登載也】自生齒以上皆書於版【男女自生齒以上皆書其數於版籍】辧其國中【王國之內】與其都鄙【王子弟公卿大夫之采色】及其郊野【謂鄕遂也自國中至郊野民數皆辧別之】異其男女【男女各異其籍】歲登下其死生【每歲有生者登而載之死者下而除之】及三年大比【三年比校民數】以萬民之數詔司冦【司民則以所登民數告於司冦】司冦及孟冬祀司民之日【小司冦以孟冬祀司民之星】獻其數於王【以司民所詔之數獻之於王】王拜受之【重民數也】登於天府【藏於天府之官】內史司防冡宰貳之【收其副本】以贊王治【以民數多少黜陟主民之吏】

司刑【中士二人府一人史二人胥二人徒二十人主五刑者】掌五刑之法【五刑所用各有其法】以麗萬民之罪【以其法而附麗萬民之罪】墨罪五百【墨謂刺其面以墨湼之以麗此罪者有五百條下四刑同】劓罪五百【劓謂截其鼻也】宮罪五百【宮淫刑也男子則割其勢女人幽閉宮中】刖罪五百【刖斷足也】殺罪五百【殺死刑也然此與呂刑五刑之屬不同也蓋自重而之輕也】若司冦斷獄獘訟【謂斷其獄獘其訟於朝也】則以五刑之灋詔刑罰而以辧罪之輕重【司刑則以五刑之灋告於司冦辧所犯之輕重而施於刑罰也】

司刺【下士二人府一人史二人徒四人主刺殺者】掌三刺三宥三赦之灋【刺殺之也宥寛之也赦釋之也】以贊司冦聽獄訟【司刺以是法而贊助司冦以聽獄訟也】壹刺曰訊羣臣【訊問也以司冦已成獄訟先問之於羣臣】再刺曰訊羣吏【再問之於羣吏】三刺曰訊萬民【三問之於萬民訊之而皆曰有罪則刺而殺之故曰三刺之法】壹宥曰不識【謂若報讎者誤以甲爲乙而殺之也】再宥曰過失【謂若舉刄斫伐而誤中人也】三宥曰遺忘【若遺忘法禁之所而偶有小犯以上三者致訟或可以寛之故曰三宥之法】壹赦曰防弱【年少而防弱】再赦曰老旄【年老而昏耄旄耄】三赦曰惷愚【性惷愚而不曉以上三者非人之能爲可以釋之故曰三赦之法惷勅江】以此三灋者求民情斷民中【以刺宥之三法而求氏之情實斷民獄訟之中】而施上服下服之罪【情重者服上刑情輕者服下刑】然後刑殺【如此則或刑或殺各當其罪矣】

司約【官屬如司刺約謂言語之約束】掌邦國及萬民之約劑【六者之約自諸侯及萬民皆有之焉劑則其劵書也】治神之約爲上【神約謂命祀郊社四望及祖宗也】治民之約次之【民約謂徵稅也】治地之約次之【地約謂經界也】治功之約次之【功約謂王公之屬也】治器之約次之【器約謂吉凶禮樂車服所用也】治摯之約次之【謂玉帛禽鳥以爲摯見之禮也】凡大約劑書於宗彛【邦國之大約劑則書於宗廟之六彛】小約劑書於丹圖【萬民之小約劑則書於丹圖猶後世之鐵劵卅書也】若有訟者【有爭約劑而訟者】則珥而辟藏【珥謂殺牲以釁也旣珥乃開辟府藏取約書而視之藏去聲】其不信者服墨刑【其不如約書者施以墨刑】若大亂【謂僣忒而變先王之典刑者】則六官辟藏【約劑之書其副本皆藏於六官至是則六官皆開辟府藏而視之也】其不信者殺【其大亂約書者施以死刑】

司盟【官屬如司約盟謂以約辭告於神也】掌盟載之灋【謂防血告神而載其辭於書也】凡邦國有疑防同【諸侯有不葉於防同者】則掌其盟約之載【司盟則掌其盟約所載之辭】及其禮儀【禮謂其物儀謂其容】北面詔明神【北面而告於神之明察者】旣盟則貳之【旣以載書告神乃寫副本以授六官也】盟萬民之犯命者【犯命謂犯君令也盟者托神以結其信也】詛其不信者亦如之【不信謂違約者詛者托神以禍其不信也此二者亦詔明神而貳之也詛側慮】凡民之有約劑者【民之約劑其書司約掌之】其貳在司盟【司盟則藏其副本也】有獄訟者則使之盟詛凡盟詛各以其地域之眾庶共其牲而致焉旣盟則爲司盟共祈酒脯

職金【上士二人下士四人府二人史四人胥八人徒八十人掌金罰貨罰之事】掌凡金玉錫石丹靑之戒令【丹丹砂也靑空靑也數種同出於山故職金緫主其戒令】受其入徵者【有地產者以金玉之類入爲徵稅則受之】辧其物之惡【辧其貴賤】與其數量【與其多寡】揭而璽之【標其數目而用印以記之】入其金錫於爲兵器之府【謂入於槀人也】入其玉石丹靑於守藏之府【謂入於玉府也】入其要【入其計書於太府也】掌受士之金罰貨罰【金罰所謂贖刑之罰貨罰若司關所謂舉其貨者也二者皆受之】入於司兵【旣受其金貨乃入於司兵之官】旅於上帝則共其金版【金版以金飾屏風也旅祭上帝則共之】饗諸侯亦如之【敬賔亦如敬神也】凡國有大故而用金石則掌其令

司厲【下士二人史一人徒十有二人犯政爲惡曰厲】掌盜賊之任器貨賄【任器謂盜賊所用傷人兵器也貨賄謂所盜財物也】辧其物【別其名也】皆有數量【皆冇多寡之數量去聲】賈而揭之【定其所直之價而標識之賈值】入於司兵【沒而入於司兵之官】其奴男子入於罪女子入於舂槀凡有爵者與七十者與未齔者皆不爲奴

犬人【下士二人府一人史二人賈四人徒十六人犬金畜故屬秋官】掌犬牲【以犬爲性則掌之】凡祭祀共犬牲【祭祀用犬則共奉之】用牷物【用純色物】伏亦如之【伏謂伏犬以王車轢之謂埋祭也二者亦用牲物】凡幾珥沈辜用防可也凡相犬牽犬者屬焉掌其政治

司圜【中士六人下士十有二人府三人史六人胥十有六人徒百有六十人主圜土者】掌收教罷民【罷民困乏於禮義故収於圜土而教之】凡害人者【謂惡人爲民所患而未入於刑者】弗使冠飾而加明刑焉【弗使冠飭去其冠也加明刑謂以版書罪狀著之於背也】任之以事而收教之【任以勞役之事乃所以收教之也】能攺者【其能攺過自新者】上罪三年而捨【罪重者拘之三年乃縱之舍捨】中罪二年而捨【其次拘之二年】下罪一年而捨【罪輕者拘之一年】其不能攺而出圜土者殺【不攺過而逃亡者殺之】𨿽出三年不齒【𨿽得縱捨猶三年不與平民齒也】凡圜土之刑人也不虧體【但加以明刑而不傷其體】其罰人也不虧財【但罰以勞役不傷其財也】

掌囚【下士十有二大府六人史十有二人徒百有二十人主拘系當刑殺之囚】掌守盜賊【竊賄爲盜傷人爲賊守謂囚而守之】凡囚者【凡拘囚罪人】上罪梏拲而桎【木在手曰梏在足曰桎兩手共二木曰拲拲拱】中罪桎梏【不拲之也】下罪梏【不桎之也】王之同姓拲【王之同姓族人則拲其手】有爵者桎【有官爵者則桎其足】以待獘罪【囚之以待斷罪】及刑殺【及當刑殺之時】告刑於王【當刑則曰某之罪在小辟當殺則曰某之罪在大辟】奉而適朝【爲王欲冇所赦宥也】士加明梏以適市而刑殺之【加明刑之版與梏以適於市而刑之殺之】凡有爵者與王之同族【此二者刑殺不適於市】奉而適甸師氏【甸師屬天官】以待刑殺【甸師曰王之同姓有罪則死刑焉必適甸師而刑殺者刑於隱親親貴貴之義也】

掌戮【下士二人史一人徒十有二人主斬殺戮辱之事】掌斬殺賊諜而之【諜謂敵人爲姦細者賊與諜大者斬以鈇鉞小者殺以刀刃之謂去衣而磔其屍也當爲】凡殺其親者焚之【殺五服之親者則燒焚之不存其形也】殺王之親者辜之【殺王之親者則辜而磔之不全其體也】凡殺人者踣諸市【踣謂僵屍於市使眾視而懲之也踣皮北】肆之三日【陳其屍三日乃除之】刑盜於市【盜之罪未至死者亦刑於市以辱之】凡罪之麗於法者亦如之【其他罪犯法者亦刑之於市也】惟王之同族與有爵者殺之於甸師氏【所以親親而貴貴也】凡軍旅田役斬殺刑戮亦如之【各隨其罪之輕重亦司戮司之也】墨者使守門【黥者無妨於禁禦故可使守門】劓者使守關【截鼻者不以貌惡逺之故可使守關】宮者使守內【宮刑則人道絕矣故使之守內】刖者使守囿【斷足者驅禽獸無急行故可使守囿】髠者使守積【貨財積於隱處故可使髠髮守之】

司【中士二人下士十有二人府五人史十人胥二十人徒一百人給勞辱之役者】掌五之灋【一曰罪盜賊之家爲奴者二曰蠻徵南蠻所獲者三曰閩徵閩越所獲者四曰夷徵東夷所獲者五曰貉徵東北夷所獲者】辧其物【辧其衣服兵器之屬】而掌其政令【正之則有政使之則有令】帥其民而盜賊【盜賊之未獲者司則帥其眾而執之曰】役國中之辱事【中國污辱之事司則帥其眾而勞役之】爲百官積任器【百官任用之器亦其眾爲積之也】凡囚執人之事邦有祭祀賔客喪紀之事則役其煩辱之事掌帥四翟之【但言四翟則罪不與也】使之皆服其邦之服【以其所素安也】執其邦之兵【以其所素習也此所謂修其教不易其俗也】守王宮與野捨之厲禁【野捨王行所止也內則使之守王宮外則使之守野捨之厲禁此亦司率之也】

罪【百有二十人】掌役百官府與凡有守者掌使令之小事凡封國若家牛助爲牽徬其守王宮與其厲禁者如蠻之事

蠻【百有二十人】掌役校人養馬其在王宮者執其國之兵以守王宮在野外則守厲禁

閩【百有二十人】掌役畜養鳥而阜蕃教擾之掌子則取焉

夷【百有二十人】掌役牧人養牛馬與鳥言其守王宮者與其守厲禁者如蠻之事

貉【百有二十人】掌役服不氏而養獸而教擾之掌與獸言其守王宮者與其守厲禁者如蠻之事

周禮句解卷九

欽定四庫全書

周禮句解卷十

宋朱申撰

秋官司宼下

布憲【中士二人下士四人府二人史四人胥四人徒四十人主表刑禁者布以敷施之憲以表示之憲音獻】掌憲邦之刑禁【憲表也刑卽司寇之五刑禁卽士師之五禁也】正月之吉【正月朔日】執旌節以宣布於四方【道路用旌節故布憲執之以宣布刑禁於四方也】而憲邦之刑禁【表示四方使皆知之】以詰四方邦國及其都鄙【詰者以威譲文誥爲主邦國諸侯之國都鄙采邑也】達於四海【極於六服之外四海之逺】凡邦之大事合眾庶【大事謂祀與戎合眾庶則用人民也】則以刑禁號令【號以召之令以命之蓋以五刑五禁號令之也】

禁殺戮【下士二人史一人徒十有二人禁民不得相殺戮】掌司斬殺戮者【司猶察也斬殺戮謂使民相斬相殺相戮也】凡傷人見血而不以告者【匿其事而不聞之於官也】攘獄者【攘刼獄囚】遏訟者【止遏民訟】以告而誅之【察此四者以告於司寇而誅戮之】

禁暴氏【下士六人史三人胥六人徒六十人禁民暴亂】掌禁庶民之亂暴力正者【禁止也亂謂悖於人倫暴謂敢作威怒力正謂脇眾從已以邪爲正也】撟誣犯禁者【撟曲爲直誣善爲惡以冒犯刑禁也】作言語而不信者【造作無誠實之言語以惑民也】以告而誅之【禁此三者以告於司寇而誅戮之】凡國聚眾庶【以大事聚眾庶】則戮其犯禁者以徇【眾庶有犯禁者則戮之以徇眾】凡奚聚而出入者則司牧之戮其犯禁者

野廬氏【下士六人胥十有二人徒百有二十人野道廬舍止宿之地】掌達國道路至於四畿【此遂人所謂澮上有道川上有路以達於畿也】比國郊及野之道路宿息井樹【國國中也郊國外也野郊外也遺人三十里有宿十里有廬卽宿息之地也井所以共飲食樹所以爲藩蔽廬氏則巡行而校比之也】若有賓客【四方諸侯朝聘】則令守塗地之人聚之【塗地皆有人以爲之守有賓客則令其人相聚擊析以待暴客也】有相翔者誅之【有翺翔覘伺欲爲寇盜者誅之】凡道路之舟車轚互者【道路車舟之行或迫隘而相轚觸相差互者】敍而行之【敍其先後之行】凡有節者【秉節而行】及有爵者至【有官者來】則爲之辟【止行人】禁野之橫行徑逾者凡國之大事比修途道路者掌凡道禁邦之大師則令掃道路且以幾禁行作不時者不物者

蠟氏【下士四人徒四十人】掌除骴凡國之大祭祀令州裏除不蠲禁刑者任人及凶服者以及郊野大師大賔客亦如之若有死於道路者則令埋而置楬焉書其日月焉縣其衣服任器於有地之官以待其人掌凡國之骴禁

雍氏【下士二人徒八人謂隄防止水者】掌溝瀆澮池之禁【溝瀆澮田間通水者池謂陂障之水道必有禁然後可興利除害也】凡害於國稼者【恐其水害於國及稼也】春令爲阱擭溝瀆之利於民者【穿地爲穴以防禽獸謂之阱設機以載禽獸使足不及地謂之擭春農事方興故爲阱擭以禦獸害爲溝瀆以通水利也】秋令塞阱杜擭【秋農事已成故塞之杜之】禁山之爲苑澤之沈者【依山爲苑就澤爲沈則專利於已而肆害於物故禁之】

萍氏【如雍氏主水禁者以萍爲名比其浮於水上不沈溺也】掌國之水禁【水有灌載之利而犯之則沈溺故有禁】幾酒【司察非時飲者】謹酒【使民節用酒凡此者以酒之能溺人猶水也】禁川遊者【禁不乘舟而浮游者亦以防沈溺也】

司寤氏【如萍氏寤覺也主夜覺者】掌夜時【一日一夜有十二時此專掌夜之時】以星分夜【夜則星見曉則星沒】以詔夜士夜禁【詔告也夜士夜巡徼之士主夜禁者】禦晨行者【日未旦爲晨禦之者使須明而後行也】禁宵行者夜遊者【半夜前曰宵遊非夜時𨿽不行亦禁止之也】

司烜氏【下士六人徒十有二人烜火也】掌以夫燧取明火於日【夫燧取火器也日太陽之精故取明火焉】以鑑取明水於月【鑑取水鏡也月太陰之精故取明水焉】以共祭祀之明齍明燭【以明水爲粢盛以明火爇燭也】共明水【以充酒也】凡邦之大事【謂祀賔之大事】共墳燭庭燎【設於門外曰墳燭設於門內曰庭燎】中春以木鐸修火禁於國中【爲季春將出火先事而戒也】軍旅修火禁【大眾所聚宜致謹也】邦若屋誅則爲明竁焉

條狼氏【下士六人胥六人徒六十人條除也除道上之狼扈也】掌執鞭以趨辟【執鞭防以作威使行道者趨而避也】王出入則八人夾道【天子用八人夾道而趨辟】公則六人【降於王也】侯伯則四人【降於公也】子男則二人【降於侯伯也】凡誓【凡設誓士軍旅】執鞭以呼於前且命之【羣吏聴誓則執鞭使前來聴命】誓僕右曰殺誓馭曰車轘誓大夫曰敢不關鞭五百誓師曰三百誓邦之大史曰殺誓小史曰墨

修閭氏【下士二人史一人徒十有二人修治也閭裏門也】掌比國中宿互者【宿謂守衛互謂行馬謂擊柝修閭氏則校比之也】與其國粥【行而賣物於國中者亦比校之】而比其追胥者而賞罰之【追胥謂伺逐寇盜者旣比其人數則勤怠可見勤者賞之怠者罰之】禁徑逾者【行不由正路】與以兵革趨行者【用兵器趨行道路者】與馳騁於國中者【奔走馳騁於國中之道者二者皆有禁】邦有故【喪亂寇盜】則令守其閭互【互謂行馬所以斷出入也守閭門也互之所以防非常之變也】惟執節者不幾【有節以達者則無所用乎幾察也】

防氏【下士二人徒八人】掌設弧張爲阱擭以攻猛獸以靈鼓敺之若得其獸則獻其皮革齒須備

庶氏【下士一人徒四人】掌除毒蠱以攻說禬之嘉艸攻之凡歐蠱則令之比之

宂氏【如庶氏】掌攻蟄獸各以其物火之以時獻其珍異皮革

翨氏【下士二人徒八人】掌攻猛烏各以其物爲媒而掎之以時獻其羽翮

柞氏【下士八人徒二十人主除木者柞側百反】掌攻艸木及林麓【攻治也積木曰林山足曰麓】夏日至【夏至之日】令刋陽木而火之【刋謂斫去其皮也山南曰陽陽木以至陽之日刋而火之】冬日至【冬至之日】令剝陰木而水之【剝亦刋也山北曰陰陰木以至陰之日剝而水之則陽木陰木皆不復生矣】若欲其化也【欲其化而爲日】則春秋變其水火【則陰木至春又從而火之陽木至秋又從而水之則無萌蘗之生矣】凡攻木者掌其政令【凡治木者皆有政以正之令以命之】

薙氏【下士二人徒二十八主除艸者薙替】掌殺艸【艸害稼穡故殺之】春始生而萌之【春生气始達故萌之而弗治也】夏日至而夷之【夷平也謂迫地而刈之也夏至一陰生故可以夷之也】秋繩而芟之【含實曰繩芟其繩則不成熟矣繩孕】冬日至而耜之【冬至一陽生則用耒耜以去根也】若欲其化也【欲化爲土】則以水火變之【以火而燒其芟夷之本末又從而加之以水也】掌凡殺艸之政令

硩蔟氏【下士一人徒二人】掌覆夭鳥之巢以方書十日之號十有二辰之號十有二月之號十有二嵗之號二十有八星之號縣其巢上則去之

翦氏【下士一人徒二人】掌除蠧物以攻禜攻之以莽艸燻之凡庶蠱之事

赤叐氏【如翦氏】掌除墻屋以蜃炭攻之以灰酒毒之凡隙屋除其貍虫

蟈氏【如赤叐氏】掌去鼃黽焚牡蘜以灰灑之則死以其煙被之則凡水虫無聲

壼涿氏【如蟈氏】掌除水虫以炮土之鼓毆之以焚石投之若欲殺其神則以牡橭午貫象齒而沈之則其神死淵爲陵

庭氏【下士一人徒二人】掌射國中之夭鳥若不見其鳥獸則以救日之弓與救月之矢夜射之若神也則以犬陰之弓與枉矢射之

銜枚氏【下士一人徒八人】掌司囂國之大祭祀令禁無囂軍旅田役令銜枚禁嘂呼嘆嗚於國中者行歌哭於國中之道者

伊耆氏【如衘枚氏】掌國之大祭祀共其杖咸軍旅受有爵者杖共王之齒杖

大行人【中大夫二人主賔客之長官】掌大賔之禮及大客之儀【大賔謂五等諸侯大客謂諸侯之孤卿大夫士禮以本言儀以文言】以親諸侯【禮儀所以親睦諸侯】春朝諸侯而圖天下之事【春見曰朝因而圖其事之可否】秋覲以比邦國之功【秋見曰覲因而比其功之髙下】夏宗以陳天下之謨【夏見曰宗謨謀也因而陳其謨之是非】冬遇以恊諸侯之慮【冬見曰遇因而合其慮之同異】時會以發四方之禁【時見曰會謂無常時相見也發禁謂徵伐有罪也】殷同以施天下之政【眾見曰同謂十二嵗王不巡守則眾諸侯皆來朝也施政謂考其制度也】時聘以結諸侯之好【時聘曰問謂諸侯使大夫來聘親以禮見之所以結其防好也】殷頫以除邦國之慝【殷頫曰視謂一服來朝之嵗天子命以政禁之事所以除其惡行也】間問以諭諸侯之志【天子遣使間嵗一問諸侯所以通其志於上下】歸脈以交諸侯之福【天子祭祀以胙分賜諸侯所以同其福於上下脤上忍反】賀慶以贊諸侯之喜【諸侯有喜則賀慶以贊之而與之同其樂】致禬以補諸侯之烖【禬祈禳之祭也諸侯有烖則致禬以補之而與之同其憂禬防】以九儀辧諸侯之命等諸臣之爵【九儀謂諸侯之命五公侯伯子男也諸臣之爵四孤卿大夫士也】以同邦國之禮而待其賔客【九儀之名位不同乃所以同邦國之禮也待賔客如下文所云】上公之禮【此九儀之一也】執桓圭九寸【公執桓圭其長九寸】繅借九寸【以織組而成藻飾所以借玉也其長與桓圭同繅早借在夜反】冕服九章【龍山華虫火宗彛五章畫之於衣藻粉米黼黻四章綉之於裳】建常九斿【常卽交龍之旂也其旒有九】樊纓九就【樊馬腹帶也纓馬韁也以五采飾之而成九匝樊盤】貳車九乘【貳車副車也無飾】介九人【介相賔者也陳於大門外】禮九牢【三牲備曰牢朝享後乃陳於館】其朝位賔主之間九十步立當車軹擯者五人廟中將幣三享王禮再祼而酢饗禮九獻食禮九舉岀入五積三問三勞諸侯之禮【此九儀之二也】執信圭七寸繅借七寸冕服七章【自華虫以下】建常七斿樊纓七就貳車七乘介七人禮七牢【以上皆降於上公二等】朝位賓主之間七十步立當前疾擯者四人廟中將幣三享王禮一祼而酢饗禮七獻食禮七舉出入四積再問再勞諸伯執躬圭【此九儀之三也】其他皆如諸侯之禮【自躬圭外皆同諸侯】諸子執谷璧五寸【此九儀之四也】繅借五寸冕服五章【自宗彛以下】建常五斿樊纓五就貳車五乘介五人禮五牢【以上皆降於侯伯二等】朝位賓主之間五十步立當車衡擯者三人廟中將幣三享王禮一祼不酢饗禮五獻食禮五舉出入三積一問一勞諸男執蒲璧【此九儀之五也】其他皆如諸子之禮【自執蒲璧外皆如諸子】凡大國之孤【孤以君命來聘此九儀之六也】執皮帛以繼小國之君【執束帛爲摯而飾以豹皮繼於子男之後】出入三積不問一勞朝位當車前不交擯廟中無

相以酒禮之其他皆眡小國之君凡諸侯之卿【卿以君命來聘此九儀之七也】其禮各下其君二等【比其君之禮皆降二等】以下及其大夫士皆如之【亦下其君二等大夫九儀之八也士九儀之九也】邦畿方千里【王畿地方千里】其外方五百里謂之侯服【在王畿外】嵗一見【其地近故毎年一朝見現】其貢祀物【共祭祀之用者】又其外方五百里謂之甸服【在侯服外】二嵗一見【地稍逺故二年一朝】其貢嬪物【共嬪婦之用者】又其外方五百里謂之男服【在甸服外】三嵗一見【地又逺故三年一朝】其貢器物【共器物之用者】又其外方五百里謂之采服【在男服外】四嵗一見【地又逺故四年一朝】其貢服物【共衣服之貢者】又其外方五百里謂之衛服【在采服外】五嵗一見【地又逺故五年一朝】其貢材物【共材用之貢者】又其外方五百里謂之要服【在衛服外要腰】六嵗一見【地尢逺故六年一朝】其貢貨物【共寶貨之貢也】九州之外謂之蕃國【六服在九州內其外則夷服鎭服蕃服皆謂之蕃國也】世一見【以其地極逺故嗣君卽位乃朝】各以其所貴寶爲摯【不拘其所貢也】王之所以撫邦國諸侯者【天子撫安諸侯之法如下文所云】嵗徧存【毎嵗徧問其安否】三嵗徧頫【三嵗則徧視其治效】五嵗徧省【五年則徧察其風俗】七嵗屬象胥【象胥通言語之官也】諭言語【五方言語不通故使象胥諭之】恊辭命【諸侯無辭不相接故使象胥恊之此二者七年一次舉行】九嵗屬瞽史【瞽史樂官】諭書名【書名所以同其文故使瞽史諭之】聴聲音【聲音所以和其聲故使瞽史聴之此二者九年一次舉行】十有一嵗達瑞節【六瑞見宗伯六節見掌節所以達四方而文之也】同度量【度謂丈尺量謂斗斛所以同四方而一之也】成牢禮【若掌客之所掌是也】同數器【若合方氏之所掌是也】修法則【法謂八法則謂八則修謂損益因革之也此五者十一年一次舉行】十有二嵗王巡守殷國【毎十二年王巡守諸侯如不巡守則諸侯皆來朝也】凡諸侯之王事【諸侯朝王之事】辧其位【辧其朝廷賔主之位】正其等【正其尊卑上下之等】恊其禮【恊其饔餼積膳之禮】賔而見之【使諸侯以賔禮見之】若有大喪則詔相諸侯之禮若有四方之大事則受其幣聴其辭凡諸侯之邦交【鄰國往來】嵗相問也【比年一小聘也】殷相聘也【三年一大聘也】世相朝也【嗣君卽位乃親相朝以見聘問皆遣臣也】

小行人【下大夫四人行人之副】掌邦國賔客之禮籍【諸侯名位尊卑之書】以待四方之使者【以待諸侯之臣來使於王國者】令諸侯春入貢【春朝之時入貢謂六服所貢也】秋獻功【秋覲之時獻功謂考績之功也】王親受之【親受其貢與功所以敬諸侯也】各以其國之籍禮之【國有小大故禮有等差必按其書而禮待之也】凡諸侯入王則逆勞於畿及郊勞眡館將幣爲承

而擯凡四方之使者大客則擯小客則受其幣而聴其辭使適四方【天子使人於諸侯】恊九儀賔客之禮【恊合也賔禮五公侯伯子男也客禮四孤卿大夫士也共爲九儀】朝覲宗遇防同【見前大行人注】君之禮也【六者諸侯事君之禮】存頫省聘問【見大行人注】臣之禮也【五者天子撫臣之禮】達天下之六節【龍節虎節人節旌節符節管節】山國用虎節土國用人節澤國用龍節【見掌節注】皆以金爲之【爲尊者將命取不可變爲義也】道路用旌節門關用符節【見掌節注】都鄙用管節【都鄙采邑也管節如後世之竹使符也此與掌節守都鄙者用角節不同】皆以竹爲之【竹有自然之節將命者期於無失節而已】成六瑞【六等合瑞之玉也四圭二璧】王用瑱圭公用桓圭侯用信圭伯用躬圭子用谷璧男用蒲璧【宗伯言執謂執之以行禮也此皆言用謂用之以合符也瑱鎭】合六幣【六幣諸侯所以享王也合者如圭合馬璋合皮之類】圭以馬【鋭首曰圭其幣用馬】璋以皮【半圭曰璋其幣用豹皮圭與璋二王之後用之】璧以帛【璧員而中虛其幣用帛】琮以錦【琮方而八面其幣用錦璧與琮侯伯用之】琥以繡【琥爲虎形其幣用繡】璜以黼【半璧曰璜其幣用黼琥與璜子男用之】此六物者【總說上文六幣】以和諸侯之好故【以其通情而來則謂之好以其因事而來則謂之故】若國札喪則令賻補之若國凶荒則令賙委之若國師役則令稾禬之若國有福事則令慶賀之若國有禍烖則令哀弔之凡此五物者治其事故及其萬民之利害爲一書【爲此一書所以興利除害也】其禮俗政事教治刑禁之逆順爲一書【爲此一書所以去逆而成順也】其悖逆暴亂作慝猶犯令者爲一書【爲此一書將以嚴而制之】其札喪凶荒厄貧爲一書【爲此一書所以寛而卹之】其康樂和親安平爲一書【如此則康樂和親可致矣故又爲此一書】凡此五物者【總上文五書】毎國辧異之【毎國各爲五書】以反命於王【行人巡行天下錄成五書然後復命於王】以周知天下之故【如此則天下之事可得而徧知矣】

司儀【上士八人中士十有六人掌賔客擯相之禮】掌九儀之賔客擯相之禮【公侯伯子男五者爲賔孤卿大夫士四者爲客共爲九儀接賔曰擯贊禮曰相】以詔儀容辭令揖讓之節【儀以文言容以貌言以言達意謂之辭參合乎上謂之令以手拱人謂之揖先人後已謂之讓司儀則以言而詔其節也】將合諸侯【有事而防】則令爲壇三成【爲壇於國外三成三重也】宮旁一門【爲宮方三百步毎旁一門】詔王儀【告王以見諸侯之儀】南鄕見諸侯【南者離明之方取鄕明之義也鄕向】土揖庶姓【土揖下手揖之庶姓者非王之親也】時揖異姓【時揖平手揖之異姓者王之外親也】天揖同姓【天揖舉手揖之同姓者王之族人也】及其擯之【擯諸侯以前王】各以其禮【以爵之尊卑而爲隆殺】公於上等【壇有三重擯公於第一重】侯伯於中等【擯侯伯於第二重】子男於下等【擯子男於第三重】其將幣亦如之【將幣以享亦分三等】其禮亦如之【祼將禮同】王燕則諸侯毛【謂以髮白黒分尊卑也朝事尙爵而燕尙齒者燕以示慈惠故也】凡諸公相爲賔【諸公之國相朝】主國五積三問【主國主人之國也積財用也於其止宿則有五積以其間闊則有三問】皆三辭拜受【賔三辭不獲乃拜而受之】皆旅擯【公之擯九人旅則陳之也】再勞【以其道路之苦故再勞之】三辭三揖【賔三辭毎辭一揖】登拜受【賔三辭不獲乃登堂拜受】拜送【勞禮重於積問故拜送使人也】主君郊勞【積問勞特遣使而已主君又親勞之於郊焉】交擯【賔主各陳擯者九人以傳賓主之辭】三辭【賓三辭其郊勞之禮】車送拜辱【賓以主君親勞故乘車出舎門而迎之乃下車拜其屈辱而來也】三揖三辭【三揖以致恭三辭以致讓】拜受【賓三辭不獲乃拜而受】車送【主君旣出賓又乘車送之】三還【主君三還辭之】再拜【賓乃再拜送之】致館亦如之【賔始至國使大夫受館主君又以禮親致亦如郊勞之禮也】致飱如致積之禮【夕食曰飱小禮也故但遣大夫如致積之禮】及將幣【賔致幣以享主君】交擯【賔始入廟主君迎賔故交擯以辭】三辭【賔三辭主君之迎】車逆拜辱【主君乘車出大門迎賔而拜其辱】賔車進【賔車於是前進】答拜【主君拜辱而賔答之】三揖三讓【主君揖而賔讓】毎門止一相【相謂主之擯賔之介也將致敬於廟故毎門止用一相】及廟【及至廟中】惟上相入【惟上擯上介入】賔三揖三讓【將登堂故揖而讓主君也】登再拜授幣【賔旣登堂將授幣以享主君故主君拜之授當爲受】賔拜送幣【賔則拜而送幣於主君也賔當爲擯】毎事如初【送幣如初將幣之禮】賔亦如之【賔讀如擯謂以郁鬯禮賔也】及出【賔將出廟】車送【主人以車送賔】三請三進【主君請賔就車毎一請則一進欲逺送之也】再拜【旣請進則再拜】賔三還三辭【主君毎一請則賔亦一還一辭】告辟【賔告主君言已辟去也辟音避】致饔餼【熟食曰饔生物曰餼主君致之於賓】還圭【賔以圭享主君禮畢則還之也】饗食【享以飲爲主食以食爲主皆所以待賔也】致贈【賔去而主君贈之以財也】郊送【主君又親送賔於郊】皆如將幣之儀【送逆揖讓辭受之節皆同將幣】賔之拜禮拜饔餼拜饗食賔繼主君皆如主國之禮諸侯諸伯諸子諸男之相爲賔也【侯伯子男之國相朝】各以其禮相待也【各眡其命之數而爲之隆殺也】如諸公之儀【其行禮之節一與諸侯同】諸公之臣相爲國客則三積皆三辭拜受及大夫郊勞旅擯三辭拜辱三譲登聴命下拜登受賔使者如初之儀及退拜送致館如初之儀及將幣旅擯三辭拜逆客辟三揖毎門止一相及廟惟君相入三讓客登拜客三辟授幣下出毎事如初之儀及禮私面私獻皆再拜稽首君答拜出及中門之外問君客再拜對君拜客辟而對君問大夫客對君勞客客再拜稽首君答拜客趨辟致饔餼如勞之禮饗食還圭如將幣之儀君館客客辟介受命遂送客從拜辱於朝明日客拜禮賜遂行如入之積凡侯伯子男之臣以其國之爵相爲客而相禮其儀亦如之凡四方之賓客禮儀【所以相接】辭命【所以相與】餼牢【所以致賜】賜獻【及用禽鳥之屬】以二等從其爵而上下之【皆自上而下降殺以兩一從其爵命而已】凡賔客送逆同禮【來則逆之而有問勞之禮去則送之而有贈送之禮】凡諸侯之交【邦交之禮】各稱其邦而爲之幣【各稱其邦之大小而致其幣如二王后用圭璋侯伯用璧琮之類】以其幣爲之禮【因其幣之隆殺而爲禮之厚薄】凡行人之儀【擯相傳辭之威儀】不朝不夕【日出爲朝面東也日入爲夕面西也】不正其主面【不南向】亦不背客【不北向但居賔主之間而已】

行夫【下士三十有二人府四人史八人胥八人徒八十人主國使之禮】掌邦國傳遽之小事【謂乘郵傳急遽之事蓋事之小而欲速達者】惡而無禮者【惡謂吉凶之小事禮籍所不載者】凡其使也【行夫出而爲使】必以旌節【執旌節以通道路也】𨿽道有難而不時必達居於其國則掌行人之勞辱事焉使則介之

環人【中士四人史四人胥四人徒四十人主圍賔客任器爲之守備】掌送逆邦國之通賔客【邦國賔客取道往來者則送迎之】以路節達諸四方【路節謂道路用旌節也達諸四方使無阻也】舎則授館令聚有任器則令環之凡門關無幾【賔客有路節以出入門關故無幾察之者】送逆及疆【送賔迎賔】

【皆及於國之境】

象胥【毎翟上士一人中士二人下士八人徒二十人主通夷狄之言】掌蠻夷閩貉戎狄之國使【八蠻四夷七閩九貉五戎六狄之國遣使來朝貢者】掌傳王之言而諭說焉【逺人不曉中國言語故象胥傳王言而開諭解說之】以和親之【如此則逺人之心和而不乖親而不疎也】若以時入賔【謂蕃國之君世一見之】則恊其禮【逺人之禮不同於中國象胥則教之恊其禮也】與其辭言傳之【逺人之言不通於中國象胥則傳其言辭也】凡其出入送逆之禮節幣帛辭令【出則送之入則逆之禮節以相接幣帛以致享辭令以相與】而賔相之【接賔曰擯贊禮曰相賔擯】凡國之大喪詔相國客之禮儀而正其位凡軍旅防同受國客幣而賔禮之凡作事王之大事諸侯【王者徵伐四夷之事則用諸侯捍屏】次事卿【若威令文誥之辭】次事大夫次事上士下事庶子【皆量其事體之輕重用之】

掌客【上士二人下士四人府一人史二人胥二人徒二十人掌賔客牢禮之法】掌四方賔客之牢禮餼獻飲食之等數【牢禮謂三牲也餼獻謂禽獸也飲謂酒醬食謂膳羞皆以等級而異其殺】與其政治【政以正之治以理之】王合諸侯而饗禮【合五等諸侯而行享食之禮】則具十有二牢【牢具十二者王禮之數也】庶具百物備【庶羞之具百物之品莫不咸具】諸侯長十有再獻【諸侯長謂上公之命作伯者用十二獻者所以優尊之也】王巡守殷國【王十二年而一巡守則眾國皆朝】則國君膳以牲犢【所過之國其君以犢牲供王之膳貴其誠也】令百官百牲皆具【掌客令主國具百牲以供王之百官】從者三公眡上公之禮【王之從行三公其禮比於上公】卿眡侯伯之禮【王之從行卿其禮比於侯伯】大夫眡子男之禮【王之從行大夫其禮比於子男】士眡諸侯之卿禮【王之從行上士其禮比諸侯之卿】庶子一眡其大夫之禮【庶子兼中士下士而言其禮比諸侯之大夫】凡諸侯之禮【此下言王者待諸侯之禮】上公五積【此言待上公之禮其未至】

【也於其止宿先致五積積音漬】皆眡飱牽【其始至也則致夕食眡謂眡其五牢之數也牽謂牽牢而致之也】三問皆修【以其間闊故致三問也修者脯之加姜桂者也】羣介行人宰史皆有牢【言公所從行之人皆有牢禮也】飱五牢【此卽夕食五牢之數也】食四十【庶羞可食者凡四十品】簠十【簠盛稻梁其數有十】豆四十【豆所以盛醢其數四十】鉶四十有二【鉶盛羮器也其數四十二】壺四十【壺所以盛酒其數四十】鼎簋十有二【鼎以烹牲簋盛黍稷二者之數各十有二】牲三十有六【牛羊豕三牲具爲一牢毎牢以九爲列牲三十六者則上公四牢也】皆陳【以上皆陳設之】饔餼九牢【饔熟食餼則生气存焉此朝享之後所致之大禮也】其死牢如飱之陳【如飱五牢之數陳於門外】牽四牢米百有二十筥醯醢百有二十罋車皆陳車米眡生牢牢十車車秉有五防車禾眡死牢牢十車車三秅芻薪倍禾皆陳乘禽日九十雙殷膳大牢以及歸三饗三食三燕若弗酌則以幣致之凡介行人宰史皆有飱饔餼以其爵等爲之牢禮之陳數惟上介有禽獻夫人致禮八壺八豆八籩膳大牢致饗大牢食大牢卿皆見以羔膳大牢侯伯四積【此言待侯伯之禮四積者比於上公降一等也】皆眡飱牢【眡飱四牢之禮】再問皆修【侯伯止再問又無羣介行人牢史之牢】飱四牢食三十有二簠八豆三十有二【比於上公皆減五分之一】鉶二十有八【上公堂上二十二東西夾各十故其數四十二侯伯堂上十二東西夾各八故其數二十八】壺三十有二【亦減五分之一】鼎簋十有二【其數與上公同】腥二十有七【變牲言腥者互見也二十七者三九之數也】皆陳饔餼七牢【降於上公二等】其死牢如飱之陳【如飱四牢之數】牽三牢米百筥醯醢百罋皆陳米三十車禾四十車芻薪倍禾皆陳乘禽日七十雙殷膳大牢三饗再食再燕凡介行人宰史皆有飱饔餼以其爵等爲之禮惟上介有禽獻夫人致禮八壺八豆八籩膳大牢致饗大牢卿皆見以羔膳特牛子男三積【此言待子男之禮三積者又降於侯伯一等也】皆眡飱牽【眡飱三牢之數】一問以修【亦降一等】飱三牢食二十有四簠六豆二十有四【比於侯伯皆減四分之一】鉶十有八【堂上十東西夾各四】壺二十有四【亦減四分之一】鼎簋十有二【惟鼎簋之數公侯伯子男同】牲十有八【二九十八也牲當爲腥】皆陳饔餼五牢【降於侯伯二等】其死牢如飱之陳【如飱三牢之數】牽二牢米八十筥醯醢八十罋皆陳米二十車禾三十車芻薪倍禾皆陳乘禽日五十雙一饗一食一燕凡介行人宰史皆有飱饔餼以其爵等爲之禮惟上介有禽獻夫人致禮六壺六豆六籩膳眡致饗親見卿皆膳特牛凡諸侯之卿大夫士爲國客【謂諸侯不親來使卿大夫來聘問也】則如其介之禮以待之【如待諸侯上介之禮】凡禮賔客國新殺禮凶荒殺禮札喪殺禮禍烖殺禮在野在外殺禮凡賔客死致禮以喪用賔客有喪惟芻稍之受遭主國之喪不受饗食受牲禮

掌訝【中士八人府二人史四人胥四人徒四十人訝與迓同主迎賔客者】掌邦國之等籍【謂九儀之等差載於書籍者】以待賔客【以其等差而爲隆殺之節】若將有國賔客至【國賔謂諸侯國客謂諸侯之臣至謂來朝聘也】則戒官修委積【遺人掌郊裏之委積以待賔客掌訝則戒之使供具也】與士逆賔於疆【與訝士迎賔客於國之境】爲前驅而入【旣迎於境則爲之前驅而入於國也】及宿則令聚及委則致積至於國賔入館次於舎門外待事於客及將幣爲前驅至於朝詔其位入復及退亦如之凡賔客之治令訝訝治之凡從者出則使人道之及歸送亦如之凡賔客【凡迎賔客之禮】諸侯有卿訝【此言使卑者迎尊者也卿卑於諸侯故使卿訝之】卿有大夫訝【大夫卑於卿故使大夫迎之】大夫有士訝【士卑於大夫故使士迎之】士皆有訝【如上士爲賔客則使中下士迎之也】凡訝者【凡迎賔客】賔客至而往【賔客告至乃往迎之】詔相其事【詔謂以言告之相謂以力贊之】而掌其治令【治謂理其事令謂有所使】

掌交【中士八人府二人史四人徒三十有二人掌交通諸侯之好】掌以節與幣巡邦國之諸侯及其萬民之所聚者【節以爲行信幣以見諸侯巡行自王國而及諸侯由諸侯而及萬民所以通上下之情也】道王之徳意志慮【道言也王者徳之所存意之所發志之所之慮之所定皆與諸侯萬民言之】使咸知王之好惡辟行之【使諸侯萬民皆知王之所好而行之知王之所惡而辟之】使和諸侯之好【謂諧和諸侯之心使之好王也】達萬民之說【謂通達萬民之情使之悅王也】掌邦國之通事而結其交好【邦國通事謂諸侯相朝之禮凡此所以結其交與好也】以諭九稅之利【諭告也九稅謂九職之稅使諸侯徵之得以爲利也】九禮之親【九禮謂九儀之禮使諸侯守之各安其分也】九牧之維【九牧謂九州之牧使之小大相維也】九禁之難【九禁謂九法之禁使之避免患難也難去聲】九戎之威【九戎謂九伐之兵使之奉法畏威也】

掌察【四方中士八人史四人徒十有六人】闕

掌貨賄【下士十有六人史四人徒三十有二人】闕

朝大夫【毎國上士二人下士四人府一人史二人庶子八人徒二十人主都家采邑之國治而命於朝】掌都家之國治【掌凡公卿王子弟之都大夫之家凡有治於國者】日朝以聴國事故【所作謂之事所遭謂之故朝大夫毎日至朝廷而聴之】以告其君長【而告之於都家之君長】國有政令【王國有所正之政有所使之令】則令其朝大夫【令都家之吏使之告其君長】凡都家之治於國者【謂都家有事聴命於王國者】必因其朝大夫【必因朝大夫以達於王國】然後聴之【然後聴其治也】惟大事弗因【則冢宰聴之】

都則【中士一人下士二人府一人史二人庶子四人徒八十人】闕

都士【中士二人下士四人府二人史四人胥四人徒四十人】闕

家士【亦如之】闕

周禮句解卷十

欽定四庫全書

周禮句解卷十一

宋朱申撰

冬官考工記第六【鄭氏曰古周禮六篇司空之官也司空之篇亡漢興購千金不得後人錄此三十工以爲考工記備大數耳今按冬官不名司空而名考工記者蓋漢儒名之也】

冬官考工記上

國有六職【謂國家之事有此六種職掌如下文坐而論道以下六條非謂小宰之六職也】百工與居一焉【百工審曲面勢以飭五材以辧民器居六職之一也與音預】或坐而論道【王與三公坐而論道經邦此六職之一也】或作而行之【作猶起也行猶爲也王公論之士大夫則起而有爲此六職之二也】或審曲面埶【審察五材之曲直面觀五材之形勢埶勢】以飭五材【飾猶修也五材金木水火土也】以辧名器【五材旣修乃分辧之以爲民之器用此百工之事六職之三也】或通四方之珍異以資之【物貴爲珍物殊爲異通四方之有無而相資以爲用此商旅之事六職之四也】或飭力以長地財【地財九谷也必勤力以長成之此三農之事六職之五也】或治絲麻以成之【治絲以成帛治麻以成布此嬪婦之事六職之六也】坐而論道謂之王公【此覆解上文六條謂坐而論道者王與三公之職也】作而行之謂之士大夫【謂作而行之者士與大夫之職也】審曲面勢以飭五材以辧民器謂之百工【審察五材曲直方面形勢以爲民器謂主此事者百工之職也】通四方之珍異以資之謂之商旅【謂主此事者掌商旅之職也】飭力以長地財謂之農夫【謂主此事者掌農夫之職也】治絲麻以成之謂之婦功【謂主此事者掌婦功之職也】粵無鎛【粵南蠻地也鎛治田器也言其地無鑄鎛者之名粵曰鎛搏】燕無函【燕北狄地也函甲也言其地無函人之名函含】秦無廬【秦西戎地也廬兵戈之柄也言其地無廬人之名廬盧】胡無弓車【胡北夷地也言其地無弓人車人之名】粵之無鎛也【此覆解上文四條釋粵無鎛之義】非無鎛也【非是其地無鎛手也】夫人而能爲鎛也【人人皆能爲鎛故鎛工不以名著也夫扶下同】燕之無函也【釋燕無函之義】非無函也【非是其地無函人也】夫人而能爲函也【人人皆能爲甲故函人不以名著也】秦之無廬也【釋秦無廬之義】非無廬也【非是其地無廬人也】夫人而能爲廬也【人人皆能爲廬故廬人不以名著也】胡之無弓車也【釋胡無弓車之義】非無弓車也【非是其地無弓人車人也】夫人而能爲弓車也【人人皆能爲弓與車故弓人車人不以名著也】知者創物【創謂立法於物也知者無所不知故能創造器用】巧者述之【述謂取法於後也巧者無所不能故能仿效爲之】守之世謂之工【父子相傳不失其業然後名之曰工】百工之事【百工不一其事皆父子世守其業者】皆聖人之作也【聖人知無不知故百工之事皆出於聖人創物之知也】爍金以爲刄【金性至堅必待火以爍之然後可以爲刄爍始灼反】凝土以爲器【土性至緩必待水以凝之然後可以爲器也】作車以行陸【行陸路者必待車以載之】作舟以行水【行水道者必待舟以載之】此皆聖人之所作也【四者𨿽百工之事然而知金之可爍土之可凝車之可以行陸舟之可以行水此皆出於聖人創物之知也】天有時【天時有寒溫之殊】地有气【地气有剛柔之別】材有美【均之爲材料也而有美惡之不同】工有巧【均之爲工匠也而有巧拙之或異】合此四者【材旣美工旣巧又得天時地气四者相合】然後可以爲良【以此爲器然後極至於善】材美工巧【材料𨿽美工匠𨿽巧】然而不良【而所作之器乃不善何也】則不時不得地气也【蓋由不得天時地气故不良也】橘逾淮而北爲枳【淮今淮河也橘味甘枳味苦以江南之橘移過淮北則化爲枳枳紙】鸜鵒不逾濟【濟水在齊地鸜鵒之禽不過此水故春秋書鸜鵒來巢以爲異也鸜其俱鵒欲】貉逾汶則死【貉禽名似狐汶水在魯地貉獸過此水則死貉戶各】此地气然也【此地道之化使然也】鄭之刀【鄭國之地其刀良】宋之斤【斤斧類宋國之地其斤良】魯之削【削書刀也魯國之地其削良】吳粵之劍【吳粵二國之地其劍良粵曰】遷乎其地而弗能爲良【𨿽使五國之人遷於他國之地而制此器則不良者何也】地气然也【蓋由物性之宜使然也以上兩節言地有气】燕之角【燕地在北方其牛角最堅實】荊之幹【荊地在南方多堅木可爲弓弩之幹】妢胡之笴【妢胡胡子國也近楚其地多幹可爲箭幹妢扶弓笴古老】吳粵之金錫【吳粵在東南多石山產金與錫】此材之美者也【此材之稟天時地气自然而美者也此一節言材有美】天有時以生【陽一噓而萬物生】有時以殺【陰一吸而萬物殺】艸木有時以生【春夏陽盛故艸木生】有時以死【秋冬陰盛故艸木死】石有時以泐【石𨿽至堅或以盛暑而解散也泐勒】水有時以凝【水𨿽流動或以盛寒而凍結也】有時以澤【水𨿽凍結又以春時而消澤也澤亦】此天時也【此物之系乎天者然也此一節言天有時】凡攻木之工七【自此而下言工有巧攻治也治木之工其目有七】攻金之工六【治金之工其目有六】攻皮之工五【治皮革之工其目有五】設色之工五【裝設采色之工其目有五】刮摩之工五【刮以成質磨以出細爲此工者其目有五刮古八反】搏埴之工二【搏團也埴土粘也蓋爲瓦器者其目有二凡此六者總爲三十工也摶團】攻木之工【此覆解上文六條言攻木之工七其目在下】輪【爲輪爲蓋】輿【爲輿】弓【爲弓】廬【爲廬器蓋戈防殳矛之柄也廬盧】匠【建國爲宮室爲溝洫】車【爲耒爲車】梓【爲筍爲飲器爲侯此七者攻木之工也】攻金之工【其目在下】築【爲削】治【爲戈防】鳬【爲鐘】防【爲量防栗】段【爲鎛】桃【爲劍此六者攻金之工也】攻皮之工【其目在下】函【爲甲】鮑【治皮】韗【爲皷韗運】韋【闕】裘【爲裘此五者攻皮之工也】設色之工【其目在下】畫繢【繢言其意畫言其事二者相須也畫胡卦繢防】鐘【深羽】筐【闕】防【練絲此五者設色之工也防芒】刮摩之工【其目在下】玉【治圭璧】楖雕【闕楖側筆】矢【爲矢】磬【爲磬此五者刮摩之工也】搏埴之工【其目在下】陶【爲瓦】旊【爲簋此二者搏埴之工也旊仿】有虞氏上陶【上與尙同虞舜時淳朴未散陶土爲器故上陶】夏后氏上匠【夏時營制稍興爲宮室以居處爲溝洫以灌漑故上匠】殷人上梓【商禮樂之器漸備故上梓】周人上輿【周則經制廣而庶事備故上輿】故一器而工聚焉者車爲多【此因周人上輿而言蓋車𨿽一器而用眾工爲最多也】車有六等之數車軫四尺謂之一等戈柲六尺有六寸旣建而迆崇於軫四尺謂之二等人長八尺崇於戈四尺謂之三等殳長尋有四尺崇於人四尺謂之四等車防常崇於殳四尺謂之五等酋矛常有四尺崇於防四尺謂之六等車謂之六等之數凡察車之道【大凡察車髙下之法】必自載於地者始也【自從也載於地者謂輪也】是故察車自輪始【輪廣則車髙輪狹則車卑】凡察車之道欲有朴屬而防至不其屬無以爲完久也不防至無以爲戚速也輪已崇則人不能登也輪已卑則於馬終古登阤也故兵車之輪六尺有六寸【兵車革路也凡輪之尺寸皆量其圓徑之數】田車之輪六尺有三寸【田車木路也】乘車之輪六尺有六寸【乘車玉路金路象路也輪之尺寸不同者以所駕馬有髙下也乘去聲】六尺有六寸之輪【輪之圓有六尺六寸】軹崇三尺有三寸也【軹軸頭也崇髙也輪徑六尺六寸軸頭處中故但髙三尺三寸也軹紙】加軫與轐焉【輿後橫木謂之軫軸上伏兔謂之轐車軸上有轐轐尾上載車軫軫上加輿共髙七寸轐卜】四尺也【三尺三寸又加七寸故髙四尺】人長八尺【人有長短取中而言之故曰八尺長去聲】登下以爲節【車之髙於人爲半故登車下車以此爲節則得其宜也】

輪人爲輪斬三材必以其時【三材所以爲轂也輻也牙也斬之以時者陽木則仲冬斬之陰木則仲夏斬之】三材旣具【三材旣已具備】巧者和之【必資工之巧者和合三材以爲輪也】轂也者以爲利轉也輻也者以爲直指也牙也者以爲固抱也輪敝三材不失職謂之完望而眡其輪欲其幎爾而下迆也進而眡之欲其防至也無所取之取諸圜也望其輻欲其揱爾而纎也進而眡之欲其內稱也無所取之取諸易直也望其轂欲其眼也進而眡之欲其幬之廉也無所取之取諸急也眡其綆欲其蚤之正也察其菑蚤不齵則輪𨿽敝不匡凡斬轂之道必矩其陰陽【矩謂刻識之也凡斬轂材必辧其向日背日之陰陽方】陽也者稹理而堅【陽木實栗叢致也謂稹理而堅實】陰也者疏理而柔【陰木其體虛空故疏而不宻其質弱】是故以火養其陰而齊諸其陽【必以火而煉治之】則轂𨿽敝不藃【𨿽久而敝亦不壞藃音耗】轂小而長則柞【柞謂狹而不廣】大而短則摯【摯危也言不堅固】是故六分其輪崇以其一爲之牙圍參分其牙圍而漆其二槨其漆內而中詘之以爲之轂長以其長爲之圍以其圍之阞捎其藪五分其轂之長去一以爲賢去三以爲軹容轂必直【非和轉之勢故欲其直】陳必正【采以約之爲文】施膠必厚【附麗之必欲固也】施筋必數【幔角之用必欲多也數朔】幬必負榦【幬覆也幬以幔轂必欲其廉之外見而負於榦】旣摩革色靑白謂之轂之善參分其轂長二在外一在內以置其輻凡輻量其鑿深以爲輻廣輻廣而鑿淺則是以大扤𨿽有良工莫之能固鑿深而輻小則是固有餘而彊不足也故竑其輻廣以爲之弱則𨿽有重任轂不折參分其輻之長而殺其一則𨿽有深泥亦弗之溓也參分其股圍去一爲骰圍揉輻必齊【揉輻以火所以齊曲直】平沈必均【沈輻以水所以均輕重】直以指牙【然輻直則爲倨牙曲則爲勾故必欲其直指】牙得則無而固不得則有必足見也六尺有六寸之輪綆參分寸之二謂之輪之固凡爲輪【爲輪之法】行澤者欲杼【澤多濕故削其輪之外如劍脊也杼直呂反】行山者欲侔【山多石故輪欲上下相等而圓滑也】杼以行澤【以輪之杼者而行澤】則是刀以割塗也【譬如以刀而割泥也】是故塗不附【故𨿽行濕地而泥不附者也】侔以行山【以輪之侔者而行山】則是搏以行石也【譬如以圓滑之物而行石也搏音圓】是故輪𨿽敝不甐於鑿【輪𨿽爲石損敝而不動於鑿中也甐力刄鑿曹報反】凡揉牙外不廉而內不挫旁不腫謂之用火之善是故規之以眡其圜也【輪中規則圜矣】萭之以眡其匡也【萭與矩同規圜中矩四圍端正是中矩也】縣之以眡其輻之直也【以繩縣之中繩則輻直矣縣】水之以眡其平沈之均也【其輪而灌以水其平沈適均則平中準矣】量其藪以黍以眡其同也【藪輻間也量之以黍而所受多寡適同焉則中量矣藪素口反】權之以眡其輕重之侔也【權稱鐘也以兩輪分而稱之其輕重適侔則中權矣】故可規可萭可水可縣可量可權也【六者皆曰可者見其無不善也】謂之國工【則國人無以過其巧矣】

輪人爲蓋【蓋取其圓於車上之所用】達常圍三寸【蓋之爲制上爲部中爲達常柄通上下也】桯圍倍之六寸【下爲桯蓋扛也蓋之材賴之以呈蓋頂也桯楹】信其桯圍以爲部廣【廣徑也部廣之圍尺有八寸信音申廣古曠反】部廣六寸部長二尺桯長部之四尺者二十分寸之一謂之枚部尊一枚弓鑿廣四枚鑿上二枚鑿下四枚鑿深二寸有半下直二故鑿端一枚弓長六尺謂之庇軹五尺謂之庇輪四尺謂之庇軫參分弓長而揉其一參分其股圍去一爲蚤圍參分弓長以其一爲之尊上欲尊而宇欲卑【上近部則欲其髙隤下爲宇則欲其低卑音婢】上尊而宇卑則吐疾而霤逺【其勢順霤力又反】蓋已崇則難爲門也【髙則門難容】蓋已卑是蔽目也【卑則遮前不見】是故蓋崇十尺【髙十尺】良蓋弗冒弗紘【善爲蓋者不以衣覆或有衣而不以綫系】殷畆而馳不隊【隊讀謂墜如平畆而馳且落不落之】謂之國工【是國之良工也】

輿人爲車【車謂五路】輪崇車廣衡長參如一謂之參稱參分車廣去一以爲隧參分其隧一在前二在後以揉其式以其廣之半爲之式崇以其隧之半爲之較崇六分其廣以一爲之軫圍參分軫圍去一以爲式圍參分式圍去一以爲較圍參分較圍去一以爲軹圍參分軹圍去一以爲轛圍圜者中規【爲圓必中於規中去聲】方者中矩【爲方必中於矩】立者中縣【立者必如縣繩之直縣】衡者中水【衡者必如止水之平】直者如生焉【如木之生於地】繼者如附焉【如木之附於榦】凡居材大與小無並【處材得其所以小入大大者受之而入無兼並之失】大倚小則摧引之則絕棧車欲弇飾車欲侈

輈人爲輈【輈車轅也輈張畱反】輈有三度【淺深異其數也】軸有三理【言其有常也】國馬之輈【種馬駕玉路戎馬駕革路齊馬駕金路道馬駕象路】深四尺有七寸【國馬髙八尺故輈之深四尺七寸深去聲下同】田馬之輈【駕木路】深四尺【田馬髙七尺故輈之深四尺】駑馬之輈【駕役車】深三尺有三寸【駑馬髙六尺故輈之深三尺三寸此言輈有三度也】軸有三理【釋三理之義】一者以爲媺也【軸之材欲其美而無惡媺美同】二者以爲久也【軸之體欲其堅而可久】三者以爲利也【軸之勢欲其利而易轉此言軸有三理也】軌前十尺而防半之凡任木任正者十分其輈之長以其一爲之圍衡任者五分其長以其一爲之圍小於度謂之無任五分其軫間以其一爲之軸圍十分其輈之長以其一爲之當兔之圍參分其兔圍去一以爲頸圍五分其頸圍去一以爲踵圍凡揉輈欲其孫而無弧深今夫大車之轅摯其登又難旣克其登其覆車也必易此無故惟轅直且無橈也是故大車平地旣節軒摯之任及其登阤不伏其轅必縊其牛此無故惟轅直且無橈也故登阤者倍任者也猶能以登及其下阤也不援其邸必緧其牛後此無故惟轅直且無橈也是故輈欲頎典輈深則折淺則負輈注則利準利準則久和則安輈欲弧而無折經而無絕進則與馬謀【馬所以駕車故車之進則與馬謀】退則與人謀【人所以禦馬故車之退則與人謀】終日馳騁【𨿽終日用之以馳騁驅驟】左不揵【車左君聴乘揵倦也言尊者在左無揵倦之病也揵蹇】行數千里【𨿽行數千里之逺】馬不契需【契傷也言馬不傷於蹄不濡滯於路也契苦結反】終嵗禦【𨿽終嵗禦車】衣袵不敝【袵裳際也車行無動搖故不損禦者之衣裳也】此惟輈之和也【凡此三者以輈之和故能如此】勸登馬力馬力旣竭輈猶能一取焉良輈環灂自伏兔不至軌七寸軌中有灂謂之國輈軫之方也【軫輿後橫木也】以象地也【軫在下以承上也故象地之方】蓋之圜也【蓋周圍覆車也】以象天也【蓋在上以覆下故以象天之圜】輪輻三十【一輪有三十輻】以象日月也【象一月有三十日也】蓋弓二十有八【一蓋有二十八弓】以象星也【象天有二十八宿也】龍旂九斿【交龍爲旂其斿有九諸侯建之】以象大火也【大火蒼龍之宿東方之星其屬有九】鳥旟七斿【鳥準爲旟其斿有七州裏建之旟余】以象鶉火也【鶉火朱鳥之宿南方之星其屬有七鶉淳】熊旗六斿【熊虎爲旗其斿有六師都建之】以象伐也【伐白虎之宿西方之星其屬有六也】蛇四斿【蛇爲旐其斿有四縣都建之】以象營室也【營室武之宿北方之星其屬有四】弧旌枉矢【凡旌旗皆有弧以張之又畫枉矢於上也】以象弧也【以象弧星之有矢飛行也】

攻金之工【此下言用金錫多寡之法】築氏執下齊【多錫爲下齊築氏爲削則用錫爲多齊去聲下同】冶氏執上齊【少錫爲上齊冶氏爲戈防則用錫爲少】鳬氏爲聲【鐘錞之屬】防氏爲量【斗斛之屬量去聲】段氏爲鏄器【錢鏄之屬】桃氏爲刄【刃劍之屬】金有六齊【用錫和金其齊有六】六分其金而錫居一【金五分錫一分共六分】謂之鐘鼎之齊【鐘以擊鼎以烹比之斧斤則用錫爲差少】五分其金而錫居一【金四分錫一分共五分】謂之斧斤之齊【斧以伐斤以削比之鐘鼎則用錫爲差少】四分其金而錫居一【金三分錫一分共四分】謂之戈防之齊【戈防皆用以擊刺防其挫折故比之斧斤則用錫爲多也以上三者皆上齊也】三分其金而錫居一【金二分錫一分共三分】謂之大刄之齊【大刄以施之斬伐防其易虧比之戈防則用錫尢多】五分其金而錫居二【金三分錫二分共五分】謂之削殺矢之齊【削書刀也用以削書殺矢箭也用以田獵皆欲其堅忍不脆比之大刄則用錫又多】金錫半【金一半錫一半】謂之鑑燧之齊【鑑取水於月燧取火於日皆以潔白爲上故金錫半之以上三者皆下齊也】

築氏爲削【書刀也刋竹簡用之】長尺博寸【削之制長與大】合六而成規【其形容大成規】欲新而無窮【常欲其如新發之於硎用之不窮】敝盡而無惡【𨿽至敝終無頓缺之患】

冶氏爲殺矢刄長寸圍寸鋌十之重三垸戈廣二寸內倍之胡三之援四之已倨則不入已句則不決長內則折前短內則不疾是故倨句外愽重二鋝防廣寸有半寸內三之胡四之援五之倨句中矩與刺重三鋝

桃氏爲劍【劍工謂之桃氏以能辟除不祥故也】臘廣二寸有半寸兩從半之以其臘廣爲之莖圍長倍之中其莖設其後參分其臘廣去一以爲首廣而圍之身長五其莖長【手所握者謂之莖其長五寸劍身長五倍於莖則共長三尺也臘納】重九鋝【一鋝重六兩半有零九鋝則重六十兩也鋝劣】謂之上制【此劍之上等】上士服之【勇士之上者能用之】身長四其莖長【共長二尺五寸】重七鋝【重四十六兩有餘】謂之中制【此劍之中等】中士服之【勇士之中者能用之】身長三其莖長【共長二尺】重五鋝【重三十兩有餘】謂之下制【此劍之下等】下士服之【勇士之下者能用之】

鳬氏爲鐘【鳬入冰不溺以名鐘工取其虛浮之義】兩灓謂之銑銑間謂之於於上謂之鼓鼔上謂之鉦鉦上謂之舞舞上謂之甬甬上謂之衡鐘縣謂之旋旋虫謂之幹鐘帶謂之間謂之枚枚謂之景於上之攠謂之隧十分其銑去二以爲鉦以其鉦爲之銑間去二分以爲之鼓間以其鼓間爲之舞修去二分以爲舞廣以其鉦【音正】之長爲之甬長以其甬長爲之圍參分其圍去一以爲衡圍參分其甬長二在上一在下以設其旋薄厚之所震動【薄厚不得其宜則震動不得中】淸濁之所由出【聲之淸濁出於此】侈弇之所由興【口之侈弇起於此】有說【當推其之所由出說始鋭反】鐘已厚則石【其聲不出】已薄則播【聲散】侈則柞【形大則聲迫窄柞側百反】弇則郁【形小則聲郁而不散】長甬則震【甬鐘柄也甬長則震而不定甬音勇】是故大鐘十分其鼓間以其一爲之厚小鐘十分其鉦間以其一爲之厚鐘大而短【鐘形大則宜長而失於短】則其聲疾而短聞【疾急也短聞者聲易竭也聞問】鐘小而長【鐘形小則宜短而失於長】則其聲舒而逺聞【舒緩也逺聞謂聲難息也】爲遂六分其厚以其一爲之深而圜之

防氏爲量【防與栗同以名量工取其堅實之義】攺煎金錫則不耗【量則鐘鼎之齊必煉之使精而無減耗然後可用也】不耗然後權之【權稱錘也權之所以眡其輕重之齊也】權之然後準之【準取法於水也準之所以眡其髙下之平也】準之然後量之【量之以黍所以眡其多寡之均也】量之以爲鬴【一鬴容六斗四升鬴音父】深尺【其深一尺】內方尺而圜其外【內方一尺而外圜象天包地外也】其實鬴【四豆爲區四區爲鬴】其臋一寸【臋厚一寸臋豚】其實一豆【四升爲豆】其耳三寸【耳廣三寸】其實一升【四龠爲合四合爲升】重一鈞【重三十斤】其聲中黃鐘之宮【黃鐘律長九寸上下損益生十二律五聲之中宮聲爲君量之聲應之也中去聲】槪而不稅【用槪所以爲平也不徵其稅所以爲公也】其銘曰【刻於量上以銘之其辭如下文所云】時文思索【時是也惟是文徳之君思索以求其理】允臻其極【允信也極中也作爲比量使天下取信而至於中也】嘉量旣成【量成而名之曰嘉所以一天下之法而極其美也】以觀四國【其法度之器可以觀示四方之國也觀音貫】永啟厥後【永久開啟其後世子孫】玆器維則【使後世惟以此器爲法則也】凡鑄金之狀金與錫黒濁之气竭黃白次之黃白之气竭靑白次之靑白之气竭靑气次之然後可鑄也

段氏【闕】

函人爲甲【包函不至傷人掌爲甲】犀甲七屬【以犀皮次敍聨屬其甲屬謂上旅下旅相績之數屬音注】兕甲六屬【以兕牛皮貫甲】合甲五屬【合犀兕之革貫甲尢堅】犀甲壽百年兕甲壽二百年合甲壽三百年【革堅者用愈久】凡爲甲必先爲容【容象式也】然後制革權其上旅與其下旅而重若一以其長爲之圍凡甲鍛不摯則不堅已敝則橈凡察革之道眡其鑽空欲其惌也眡其裏欲其易也眡其朕欲其直也之欲其約也舉而眡之欲其丰也衣之欲其無齘也眡其鑽空而惌則革堅也眡其裏而易則材更也眡其朕而直則制善也之而約則周也舉之而丰則明也衣之無齘則變也

鮑人之事望而眡之欲其荼白也進而握之欲其柔而滑也捲而搏之欲其無迆也眡其著欲其淺也察其綫欲其藏也革欲其荼白而疾澣之則堅欲其柔滑而腛脂之則需引而信之欲其直也信之而直則取材正也信之而枉則是一方緩一方急也若苟一方緩一方急則及其用之也必自其急者先裂若苟自急者先裂則是以愽爲帴也捲而博之而不迆則厚薄序也眡其著而淺則革信也察其綫而藏則𨿽敝不甐

韗人爲臯陶【韗人爲鼔臯陶以木爲之鼔之匡也韗運陶逃】長六尺有六寸左右端廣六寸中尺厚三寸穹者二之一上三正鼓長八尺鼓四尺中圍加三之一謂之鼖鼔爲臯鼓長尋有四尺鼓四尺倨句磬折凡冒鼓必以啟蟄之曰【驚蟄日冒鼔冒象也】良鼓瑕如積環【其用革之調急隨臯陶之周圍若環之圓】鼓大而短則其聲疾而短聞鼓小而長則其聲舒而逺聞【義與鳬氏爲鐘同聞音問】

韋氏【闕】

裘氏【闕】

畫繢之事【模成物體謂之畫分布五色謂之繢】雜五色東方謂之靑南方謂之赤西方謂之白北方謂之黒天謂之地謂之黃靑與白相次也赤與黒相次也與黃相次也赤與靑謂之文【東方靑色與南方赤色相雜名之曰文】赤與白謂之章【南方赤色與西方白色相雜名之曰章】白與黒謂之黼【黼爲斧形取其斷以西方白色與北方黒色相雜爲之黼音甫】黒與靑謂之黻【黻爲兩已相背取其辧也以北方黒色與東方靑色相雜爲之黻紱】五采備謂之繡【繡刺繡也備靑黃赤白黒之色】土以黃其象方天時變火以圜山以章水以龍鳥獸虵雜四時五色之位以章之謂之巧凡畫繢之事後素功【謂後於素功也蓋先以粉地爲質而後可施以五采也記曰甘受和白受采孔子曰繪事後素此之謂也】

鐘氏【鐘重也染色欲深重】染羽【羽所以飾旌旗及王后之車】以朱湛丹秫【湛漬漸也丹秫赤栗也取汁染明湛子潛反】三月而熾之【熾炊也】淳而漬之【漬染也】三入爲纁五入爲緅七入爲緇【三染爲纁謂染朱黒色五染赤汁及黒色爲緅七入染汁爲黒白緇緅側畱反】

筐人【闕】

防氏【治絲帛而練熟之爲防防音芒】湅絲以涗水【涗水灰水也涷音練涗書銳反】漚其絲七日【漚鳥豆反漸也】去地尺暴之【暴步卜反】晝暴諸日夜宿諸井七日七夜是謂水湅【此涷絲之法度】湅白以欄爲灰渥淳其帛實諸澤器淫之以蜃淸其灰而盝之而揮之而沃之而盝之而塗之而宿之明日沃而盝之晝暴諸日夜宿諸井七日七夜是謂水涷

周禮句解卷十一

欽定四庫全書

周禮句解卷十二

宋朱申撰

冬官考工記下

玉人之事【攻玉之工玉人爲長】鎭圭尺有二寸天子守之【鎭取鎭安四方之義】命圭九寸謂之桓圭公守之【公侯伯之圭皆曰命者以其出於王所命也桓取彊直有立之義】命圭七寸謂之信圭侯守之【信取尊而不屈之義信申】命圭七寸謂之躬圭伯守之【躬取卑而不信之義以上制度詳見大宗伯注】天子執冒四寸【冒圭其形四方其大四寸邪刻其下取覆冒爲義】以朝諸侯【諸侯來朝則以其瑞圭銳首上合於天子之冒圭以爲驗也朝潮同】天子用全【此言祼圭也祼圭一器有瓉有龍有將惟天子則全用玉爲之】上公用龍【祼圭以龍爲首上公之祼圭以玉飾其首故曰用龍】侯用瓚【祼圭盛鬯處曰瓚侯之祼圭以玉飾瓚故曰用瓚】伯用將【祼圭之柄曰將伯之祼圭以玉飾其柄故曰用將】繼子男執皮帛【此上疑有脫文典命曰凡諸侯之適子未誓則以皮帛繼子男詳見本注】天子圭中必【必與縪同謂以維約其圭之中央防失墜也】四圭尺有二寸以禮天【典瑞曰四圭有邸以祀天旅上帝】大圭長三尺【典瑞曰王搢大圭】杼上終葵首【杼殺也終葵推也爲推於其杼上明無所屈也杼直呂反】天子服之【服之則所謂搢之也】土圭尺有五寸以致曰以土地【致日度日景也典瑞曰土圭以致四時日月封國則以土地】祼圭尺有二寸有瓚以祀廟【典瑞曰以肆先王以祼賓客】琬圭九寸而繅以象徳【繅借玉者也典瑞曰以治徳以結好也琬音宛繅音早】琰圭九寸判規以除慝以易行【判半也規半以上剡至首規半以下爲琢節也余並見典瑞注琰音冉易去聲】璧羨度尺【典瑞曰璧羨以起度羨以善切】好三寸以爲度【好璧孔也其徑三寸圓者徑一而圍三則其肉之圍凡九寸矣以徑三寸加圍九寸則得十一寸羨其三寸以爲度則盈一尺矣好去聲】圭璧五寸以祀日月星辰【見典瑞注】璧琮九寸諸侯以享天子【圓曰璧方曰琮璧以帛琮以錦蓋諸伯享天子之禮】谷圭七寸天子以聘女【典瑞曰以和難以聘女】大璋中璋九寸【半圭曰璋曰大曰中則知中璋小於大璋矣其璋則皆九寸】邊璋七寸【邊璋又小於中璋其長七寸】射四寸【其廣四寸射音石下並同】厚寸【其厚一寸】黃金勺【三璋皆璋瓚故有勺以盛黃流以黃金爲之】靑金外【以靑金飾其外】朱中【以朱飾其中】鼻寸【鼻謂龍頭其髙一寸】衡四寸【勺之徑廣四寸】有繅【所以借璋】天子以巡守【天子巡守所過有事於山川視山川之三等而用二璋也守狩】宗祝以前馬【宗宗伯之屬祝太祝之屬天子巡守則宗祝以此前馬而致禮】大璋亦如之【言諸侯之大璋亦如邊璋之長七寸射四寸者】諸侯以聘女【言天子用谷圭諸侯用大璋也】瑑圭璋八寸璧琮八寸以頫聘【見典瑞注瑑篆頫工弔反】牙璋中璋七寸【中璋牙璋之小者】射二寸【廣二寸】厚寸【厚一寸】以起軍旅以治兵守【見典瑞注】駔琮五寸【駔與組同言系之以組也駔祖】宗後以爲權【宗後卽王后也以組系琮爲稱錘以權輕重也】大琮十有二寸【大於五寸七寸之琮故曰大琮】射四寸厚寸是謂內鎭【大琮爲內鎭以見鎭圭之爲外鎭也】宗後守之【猶王之守鎭圭也】駔琮七寸【宗後五寸而天子七寸者隆殺之辧也】鼻寸有半寸【宗後之制亦如此】天子以爲權【以權輕重】兩圭五寸有邸以祀地以旅四望【見典瑞注邸抵】瑑琮八寸【以別於禮神故加琢刻也】諸侯以享夫人【諸侯相爲賓則夫人有致禮之儀則享夫人者亦施報之禮也】案十有二寸【以玉飾案其髙十二寸】防十有二列【以防陳於案上爲十二列也防栗】諸侯純九【以勞諸侯皆用九列】大夫純五【以勞大夫皆用五列】夫人以勞諸侯【夫人謂天子之三夫人也夫人佐後治內政故王勞賔客而夫人亦以栗勞之陰陽相成之義也然諸侯純九大夫純五者則知所謂十二列者勞二王之後也勞去聲】璋邸射素功以祀山川以致稍餼【典瑞曰以祀山川以造贈賔客素功者不加琢飾也所謂致稍餼者卽造贈賔客之謂也稍去聲】

楖人【闕】

雕人【闕】

磬氏爲磬倨句一矩有半其愽爲一股爲二鼔爲三參分其股愽去一以爲鼓愽參分其鼓愽以其一爲之厚已上則摩其旁已下則摩其耑

矢人爲矢【矢箭也】鍭矢參分茀矢參分一在前二在後兵矢田矢五分二在前三在後殺矢七分三在前四在後參分其長而殺其一五分其長而羽其一以其笴厚爲之羽深水之以辧其陰陽夾其陰陽以設其比夾其比以設其羽參分其羽以設其刄則𨿽有疾風亦弗之能憚矣刄長寸圍寸鋌十之重三垸前弱則俛【前弱則矢行而低】後弱則翔【後弱則矢行而還】中弱則紆【中弱則矢行而曲】中彊則【中彊則矢行而起此四者彊弱之失其中也】羽丰則遲【羽多則矢重而其行失於緩】羽殺則趮【羽少則矢輕而其行失於急此二者丰殺之失其節也殺去聲趮躁】是故夾而搖之【此言相矢之法言宜以指夾矢而搖之】以眡其丰殺之節也【以矢之輕重而知其丰殺之節】撓之【以指撓其榦而曲之】以眡其鴻殺之稱也【以矢之彊弱而知其鴻殺之稱稱去聲】凡相笴欲生而搏同搏欲重同重節欲疏同疏欲防

陶人爲甗實二鬴厚半寸唇寸盆實二鬴厚半寸唇寸甑實二鬴厚半寸唇寸七穿鬲實五觳厚半寸唇寸庾實二觳厚半寸唇寸

旊人爲簋實一觳崇尺厚半寸唇寸豆實三而成觳崇尺凡陶瓬之事髺墾薜暴不入市器中防豆中縣防崇四尺方四寸

梓人爲筍簴【筍簴鐘磬之架也橫曰筍直曰簴簴音巨】天下之大獸五【其目在下】脂者【牛羊之屬】膏者【犬豕之屬】臝者【虎豹之屬以其體重毛淺猶祼袒也臝力果反】羽者【飛禽之屬】鱗者【龍蛇之屬】宗廟之事【五獸用於宗廟】脂者膏者以爲牲【致美味也】臝者羽者鱗者以爲筍簴【貴野聲也】外骨【屬】內骨【鱉屬】郤行【若蚓之類】仄行【若蠏之類】連行【若魚之類】紆行【若蛇之類紆乙俱反】以脰鳴者【蛙黽之屬脰豆】以注鳴者【蟋蟀之類】以旁鳴者【蜩蜺之屬】以翼鳴者【發皇之屬】以股鳴者【斯螽之屬】以胸鳴者【榮原之屬】謂之小虫之屬【骨者二行者四鳴者六皆小虫之屬】以爲雕琢【凡此皆雕琢其形而飾筍簴也】厚唇弇口出目短耳大胸燿後大體短脰若是者謂之臝屬恆有力而不能走其聲大而宏有力而不能走則於任重宜聲大而宏則於鐘宜若是者以爲鐘虡是故擊其所縣而由其虡鳴鋭啄決吻數目顅脰小體騫腹若是者謂之羽屬恆無力而輕其聲淸而逺聞無力而輕則於任輕宜其聲淸而逺聞於磬宜若是者以爲磬虡故擊其所縣而由其虡鳴小首而長搏身而鴻若是者謂之鱗屬以爲筍凡攖閷援簭之類必深其爪出其目作其鱗之而深其爪出其目作其鱗之而則於眡必撥爾而怒苟撥爾而怒則於任重宜且其匪色必似鳴矣爪不深目不出鱗之而不作則必穨爾如委矣苟穨爾如委則加任焉則必如將廢措其匪色必似不鳴矣

梓人爲飲器勺一升爵一升觚三升獻以爵而酬以觚一獻而三酬則一豆矣食一豆肉飲一豆酒中人之食也凡試梓飲器鄕衡而實不盡梓師罪之

梓人爲侯【侯今之射垜也】廣與崇方【崇髙也方猶等也髙廣等者謂侯中也】參分其廣【天子射禮以九爲節侯道九十弓弓二寸以爲侯中髙廣等則天子侯中丈八尺諸侯於其國亦然】而鵠居一焉【鵠所射也以皮爲之各如其侯也居侯中參分之一則此鵠方六尺惟大射以皮飾侯大射者將祭之射也其餘有賔射燕射】上兩个與其身三下兩个半之【兩个謂布可以維持侯者也上方兩枚與身三設身廣一丈兩个各一丈凡爲三丈下兩个半之傳地故短也】上綱與下綱出舌尋縜寸焉【綱所以系侯於植者也舌維持侯者上下皆出舌一尋者亦人張手之節也縜籠綱者縜尢粉反】張皮侯而棲鵠則春以功【鵠射之的也張皮侯而棲鵠謂以皮飾侯而用於大射也諸侯以春貢士天子因大射而選士助祭取其中的之功也春上聲】張五采之侯則逺國屬【五采侯猶今之紅心蓋朱其中白次之蒼次之黃次之黒居外也天子張五采侯以行賔射之禮所以象文徳也故逺國屬】張獸侯則王以息燕【獸侯畫爲熊麋鹿豕虎豹之象也天子張獸侯以用之燕射所以示其爲民除害也故可以休息而安燕焉】祭侯之禮【將射則先祭侯之神】以酒脯醢【不用牲也醢海】其辭曰【祭侯之祝辭也】惟若寧侯【若汝也寕安也侯之爲物捍內蔽外以禦敵爲任者也有諸侯之象焉故假以爲戒敕諸侯之辭言汝當安爲諸侯也】毋或若女不寧侯【此若字訓如蓋責之曰汝等諸侯毋如此等不寕之侯毋無女汝】不屬於王所【以其不寧故不服屬於天子之所】故抗而射女【數其不屬於王之罪故立其侯而射之也】彊飲彊食【此祝神之辭勉之使飲食也彊上聲】詒汝曾孫諸侯百福【汝侯旣飲食醉飽當以百福遺汝曽孫之爲諸侯也】

廬人爲廬器【謂戈防殳矛之柄也廬盧】戈柲六尺有六寸【柲猶柄也】殳長尋有四尺【八尺曰尋殳殊】車防常【倍尋曰常】酋矛常有四尺夷矛三尋【酋夷長短名酋在由反】凡兵無過三其身【八尺爲一尋人長八尺三其人身之長則三尋矣】過三其身【設使過於三尋之身】弗能用也【則兵太長不可得而用之】而無已【而又不止於弗能用也】又以害人【適所以爲人之害也】故攻國之兵欲短【凡兵用之於攻敵者則貴乎短】守國之兵欲長【用之於守城者則貴乎長】攻國之人眾【此覆解欲短欲長之意謂攻國者用人必多】行地逺【其所行之地又甚逺】食飲饑【飲食不時故多饑也】且涉山林之阻【又況跋涉山林之險阻】是故兵欲短【有此四者皆不便於長兵故兵欲短也】守國之人寡【守國者用人必少】食飲飽【飲食及時故皆飽也】行地不逺【𨿽往來巡警而所行不逺】且不涉山林之阻【又況不跋涉山林之險阻】是故兵欲長【有此四者可用長兵故兵欲長也】凡兵句兵欲無彈刺兵欲無蜎是故句兵椑刺兵搏擊兵同彊舉圍欲細細則校刺兵同彊舉圍欲重重欲傅人傅人則宻是故侵之凡爲殳五分其長以其一爲之被而圍之參分其圍去一以爲晉圍五分其晉圍去一以爲首圍凡爲酋矛參分其長二在前一在後而圍之五分其圍去一以爲晉圍參分其晉圍去一以爲刺圍凡試廬事置而搖之以眡其蜎也灸諸墻以眡其橈之均也橫而搖之以眡其勁也六建旣備車不反覆謂之國工

匠人建國【前經謂惟王建國辧方正位者此也】水地以縣【先於四角立植以繩垂之而墜取其端直然後置水於地而取其平也縣音】置以縣【謂立八尺之木以爲表也水地而得其平則可以量日景矣故置於其中復以繩垂之而墜欲其表之端直也魚列反】眡以景【言所以置者將以眡日景也】爲規識日出之景與日入之景【此言眡日景之法以取東西也立八尺之表於地之平處日出東方則景在表之西日入西方則景在表之東乃於其景之兩端畫而記之然後以繩貫於所立之表如景之長就地一匝爲一大規則所識日出日入之景可以定東西矣東西旣定乃以自東至西之長而中屈之以量南北則南北亦可得而定矣識音志】晝參諸日中之景【經久猶恐南北之未正又參諸日中之景焉冬至日行南陸景長一丈三尺夏至日行北陸景短一尺五寸此日中之景也】夜考之極星【極星中星也初昏之時見於正南之位晝參夜考則南北無不正矣】以正朝夕【以日中之景正其朝則地之中得矣以極星正其夕則天之中得矣】

匠人營國【始作而立之謂之建周圍而治之謂之營】方九里【上公之國其城方九里天子之城不宜如是之狹也】旁三門【城之四旁各爲三門共十二門】國中九經九緯【國中之路縱者九塗爲之經橫者九塗爲之緯緯位】經塗九軌【軌車轍迹也言經塗之廣可容九車往來然王城之門旣有十二則所謂九經九緯九軌者皆當以十二爲數也】左祖右社【正宮在城之中其左爲宗廟其右爲社稷】面朝後市【其前爲朝廷其後爲市井朝潮下同】市朝一夫【朝者官吏所防市者商旅所聚必一夫百畆之地然後足以容之】夏后氏世室【此言三代明堂之制夏后氏號爲世室也】堂修二七【夏后氏度以步堂修二七者謂其南北之深十四步也】廣四修一【堂之廣益以四分修之一則其廣十七步有半矣廣去聲下同】五室三四步四三尺【堂上有五室以象五行東北木室東南火室西南金室西北水室其深皆三步其廣皆益以四尺也中央土室其深四步其廣益以二尺也】九階【南面三階東西北面各二階共爲九階】四旁兩夾【毎室四戶毎戶夾以兩共爲八】白盛【以蜃灰堊其墻壁也盛成】門堂三之二【門堂門側之堂也其深廣比正堂有三分之二】室三之一【門堂之室其深廣比正室有三分之一】殷人重屋【殷人號爲重屋重平聲】堂修七尋【商人度以尋一尋八尺七尋則深五丈六尺也】堂崇三尺【崇髙也】四阿重屋【言四方屋棟皆爲重屋故號重屋也】周人明堂【明堂之內有世室有重屋三代各舉其一以名之】度九尺之筵【周人度以筵毎筵長九尺度待咨反下同】東西九筵【東西之廣爲八丈一尺】南北七筵【南北之深爲六丈三尺】堂崇一筵【其髙九尺】五室【與夏制同】凡室二筵【毎室一丈八尺】室中度以幾【度量也此總言量地之法一幾五尺】堂上度以筵【一筵九尺】宮中度以尋【一尋八尺】野度以步【一步六尺】塗度以軌【一軌七尺】廟門容大扃七个闈門容小扃三个路門不容乘車之五个應門二徹三个內有九室【路門之內有九室】九嬪居之【九嬪贊三夫人以佐後而治內政故各居一室嬪頻】外有九室【路門之外亦有九室】九卿朝焉【九卿贊三公以佐天子而治外政故其入朝也亦各居一室焉】九分其國以爲九分【一國之內畫爲九分猶井田之法也】九卿治之【三孤六卿合爲九卿各治一分】王宮門阿之制五雉【雉城上之堞也五堵爲雉則長三丈髙於一丈也阿棟也門阿之制五雉則三丈之長者五也】宮隅之制七雉【隅角也宮隅髙於門阿故爲七雉則一丈之長者七也】城隅之制九雉【城隅髙於宮隅故爲九雉則三丈之長者九也】經塗九軌【城中經塗可容九車】環塗七軌【環城之塗可容七車】野塗五軌【野外之塗可容五車】門阿之制以爲都城之制【都城王子弟所封之邑其城如門阿之制則無過五雉也】宮隅之制以爲諸侯之城制【諸侯之城如宮隅之制則無過七雉也】環塗以爲諸侯經塗【諸侯經塗可容七車】野塗以爲都經塗【都邑經塗可容五車】

匠人爲溝洫【此篇載溝洫之制與遂人不同遂人以一夫至萬夫言之則以相連屬而言也此以一井至一同言之則以開方之法而言之要之考工記未必皆成周之制今各隨本文解之不必彊爲之說也】耜廣五寸【耜耒頭之金也其廣五寸】二耜爲耦【兩耜相合號爲一耦】一耦之伐【二耜合爲一尺則所伐之土廣一尺矣】廣尺深尺謂之【之廣深皆一尺則二耜之所伐也捲】田首倍之【一夫受田百畆其方百步田首則加之方倍而爲遂也】廣二尺深二尺謂之遂【一夫之田其間有遂以通水其廣深倍於也】九夫爲井【九夫之田號爲一井其方一里】井間廣四尺深四尺謂之溝【一井之田其間有溝以通水其廣深倍於遂也】方十里爲成【百夫之田其方十里號爲一成】成間廣八尺深八尺謂之洫【一成之田其間有洫以通水其廣深倍於溝也】方百里爲同【千夫之田其方百里號爲一同】同間廣二尋深二仞謂之澮【一同之田其間有澮以通水其廣深又倍於洫也仞與尋皆八尺仞音刃】專達於川【之水達於遂遂之水達於溝溝之水達於洫洫之水達於澮澮之水則専達於川】各載其名【又以別其水之所從也】凡天下之地埶【泛言天下地埶埶勢】兩山之間【謂山間之平地】必有川焉【水之源出於山至於平地則會而爲川焉】大川之上【謂大川之岸上】必有塗焉【必有道路以通往來】凡溝逆地阞謂之不行水屬不理孫謂之不行梢溝三十里而廣倍凡行奠水磬折以參伍欲爲淵則句於矩凡溝必因水勢【溝所以導水不因水勢之曲直則其流易壅】防必因地勢【防所以止水不因地勢之髙下則其隄易壞】善溝者水漱之【善爲溝者水必漱齧之而無所壅也漱瘦】善防者水淫之【善爲防者水必淫液之而無所決也】凡爲防廣與崇方其閷參分去一大防外閷凡溝防必一日先深之以爲式【凡制溝防必有定式預先一日深之】裏爲式【必合一里之廣通計之】然後可以傳眾力【有定法而後可以齊眾志】凡任索約大汲其版謂之無任葺屋參分瓦屋四分困倉城逆墻六分堂塗十有二分竇其崇三尺墻厚三尺崇三之

車人之事半矩謂之宣一宣有半謂之欘一欘有半謂之柯一柯有半謂之磬折

車人爲耒【耒之爲器其體曲亦車人爲之】庛長尺有一寸中直者三尺有三寸上句者二尺有二寸自其庛緣其外以至於首以其內六尺有六寸與步相中也堅地欲直庛【土剛則欲直庛深入而易推庛謂耒下前曲木】柔地欲句庛【土之柔處欲曲庛】直庛則利推句庛則利發【解上文】倨句磬折謂之中地【中地之耒形之曲直地磬之折乎庛音次】

車人爲車【爲大車栢車之工】柯長三尺愽三寸厚一寸有半五分其長以其一爲之首轂長半柯其圍一柯有半輻長一柯有半其愽三三寸厚三之一渠三柯者三行澤者欲短轂【澤爲沮洳之地用於行澤故利短轂】行山者欲長轂【山爲險阻之地用長轂】短轂則利【無卻行之失】長轂則安【無倍任之勞】行澤者反輮【輮牙也以爲輪之固抱也】行山者仄輮【反則裏之滑者在外仄則仄其裏之堅者相依】反輮則易仄輮則完六分其輪崇以其一爲之牙圍栢車轂長一柯其圍二柯其輻一柯其渠二柯者三五分其輪崇以其一爲之牙圍大車崇三柯綆寸牝服二柯有三分柯之二羊車二柯有參分柯之一栢車二柯凡爲轅三其輪崇參分其長二在前一在後以鑿其鉤徹廣六尺鬲長六尺

弓人爲弓【此弓工也】取六材必以其時【六材幹角筋膠絲漆也非天時無以備陰陽之和故取之必以其時】六材旣聚【六材旣已合聚】巧者和之【非工巧無以全六材之用故資巧者以和之】幹也者以爲逺也【弓所以爲逺者其力在榦故榦以爲逺】角也者以爲疾也【弓所以疾發者其勢在角故角以爲疾】筋也者以爲深也【角榦資筋以爲堅忍以射則中深也】膠也者以爲和也【三者得膠然後相合以爲和】絲也者以爲固也【結而固之在絲故絲所以爲固】漆也者以爲受霜露也【飾而堅之在漆故漆所以爲受霜露】凡取榦之道七柘爲上檍次之檿桑次之橘次之木次之荊次之竹爲下凡相干欲赤黒而陽聲赤黒則鄕心陽聲則逺根凡析榦射逺者用勢深者用直居榦之道菑栗不迆則弓不發凡相角秋閷者厚春閷者薄穉牛之角直而澤老牛之角紾而昔疢疾險中瘠牛之角無澤角欲靑白而丰末夫角之本蹙於而休於气是故柔柔故欲其埶也白也者埶之徴也夫角之中恆當弓之畏畏也者必橈橈故欲其堅也靑也者堅之徴也夫角之未逺於而不休於气是故脆脆故欲其柔也丰末也者柔之徴也角長二尺有五寸三色不失理謂之牛戴牛凡相膠欲朱色而昔昔也者深瑕而澤紾而搏廉鹿膠靑白馬膠赤白牛膠火赤鼠膠黒魚膠餌犀膠黃凡暱之類不能方凡相筋欲小簡而長大結而澤小簡而長大結而澤則其爲獸必剽以爲弓則豈異於其獸筋欲敝之敝漆欲測絲欲沈得此六材之全然後可以爲良凡爲弓【弓有六材而治之各以其時】冬析榦【榦欲堅而貞固故冬析之】而春液角【角欲和而溫柔故春液之】夏治筋【筋欲散而解緩故夏治之】秋合三材【膠絲漆三者欲其成就而充實故秋合之】寒奠體【奠定也體者弓往來之體也必於寒而奠之則弓體用膠至冬堅而牢也】冰析灂【灂者漆之灂也必於冰而析之則漆灂欲其不動故也灂子召】冬析榦則易【此覆解上文謂於榦堅之時而析之則其勢和易也易去聲】春液角則合【於角和之時而液之則其气浹洽也】夏治筋則不煩【於筋散之時而治之則其理不亂也】秋合三材則合【於成材之時而合之則其質不相離也】寒奠體則張不流【體已定則𨿽張之而不流移也】冰析灂則審環【灂已環則不復有所鼔動也】春被則一年之事【被於春俟一期之久而後可用也】析榦必倫析角無邪斵目必荼斵目不荼則及其大修也筋代之受病夫目也者必彊彊者在內而摩其筋夫筋之所由幨恆由此作故角三液而榦再液厚其帤則木堅薄其帤則需是故厚其液而節其帤約之不皆約疏數必侔斵摯必中膠之必均斵摯不中膠之不均則及其大修也角代之受病夫懷膠於內而摩其角夫角之所由挫恆由此作凡居角長者以次需恆角而短是謂逆橈引之則縱釋之則不挍恆角而達譬如終紲非弓之利也今夫茭解中有變焉故挍於挺臂中有柎焉故剽恆角而達引如終紲非弓之利撟榦欲孰於火而無贏撟角欲孰於火而無燂引筋欲盡而無傷其力鬻膠欲孰而水火相得然則居旱亦不動居濕亦不動苟有賤工必因角榦之濕以爲之柔善者在外動者在內𨿽善於外必動於內𨿽善亦弗可以爲良矣凡爲弓方其峻而髙其柎長其畏而薄其敝宛之無已應下柎之弓末應將興爲柎而發必動於閷弓而羽閷末應將發弓有六材焉【六者之中榦角爲急用】惟榦彊之【弓以榦爲彊以角附榦而安】張如水流【張之如水之順流】維體防之【弓往來之體防其深淺之失】引之中參維角防之【引弓與三尺之矢相中防正也必其用角之正防棖】欲宛而無負引之如環釋之無失體如環材美工巧爲之時謂之參均【得天時材美工巧爲三均】角不勝榦榦不勝筋謂之參均【用榦勝一石如角勝二石被筋勝三石三者皆平曰三均】量其力有參均均者參謂之九和【合上材工時角榦筋之六者又以絲漆膠爲之輔九者相得而和】九和之弓角與榦權【角與榦皆權平】筋三侔【侔猶等也】膠三鋝絲三邸漆三斞【鋝相稱也邸相敵也斞有所受也】上工以有餘【巧工和之而有餘】下工以不足【下工和之則不足】爲天子之弓合九而成規爲諸侯之弓合七而成規大夫之弓合五而成規士之弓合三而成規【說並見夏官司弓矢注】弓長六尺有六寸【此言人之形貌不同故弓之等制不一六尺六寸弓之制長者】謂之上制【此弓之上等】上士服之【士之上者能用之】弓長六尺有三寸【此得長短之中者】謂之中制【此弓之中等】中士服之【士之中者能用之】弓長六尺【弓之至短者】謂之下制【此弓之下等】下士服之【士之下者能用之】凡爲弓各因其君之躬志慮血气丰肉而短寛緩以荼若是者爲之危弓危弓爲之安矢骨直以立忿執以奔若是者爲之安弓安弓爲之危矢其人安其弓安其矢安則莫能以速中且不深其人危其弓危其矢危則莫能以願中往體多來體寡謂之夾臾之屬利射侯與弋往體寡來體多謂之王弓之屬利射革與質往體來體若一謂之唐弓之屬利射深大和無灂其次筋角皆有灂而深其次有灂而疏其次角無灂合灂若背手文角環灂牛筋蕡灂麋筋斥蠖灂和弓摩覆之而角至謂之句弓【詳察謂之覆極善謂之至角獨善而筋榦未善謂之句弓弓之也】覆之而榦至謂之侯弓【角善榦又善而筋獨未善可以射侯謂之侯弓】覆之而筋至謂之深弓【非特角榦善而筋亦善故疾而逺又中深故曰深弓】

周禮句解卷十二

