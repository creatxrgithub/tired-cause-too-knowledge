

欽定四庫全書

經部四

周禮傳

禮類一【周禮之屬】提要

【臣】等謹案周禮傳十卷圗說二卷翼傳二卷明王應電撰應電字昭明昆山人嘉靖中遭倭亂避居江西遂終於泰和受業魏校之門其書中稱師云者卽述校語故明史儒林傳卽附之校傳後焉史稱應電篤好周禮謂周禮自宋以後胡宏季本各著書指摘其瑕釁至數十萬言兪壽翁吳澄則以爲冬官不亡雜見於五官中而更次之近世何喬新陳鳯梧舒芬亦各以己意更定然此皆諸儒之周禮也乃覃研十數載先求聖人之心溯斯禮之源次考天象之文原設官之意推五官離合之故見綱維體統之極因顯以探防因細以繹大成周禮傳數十卷云云蓋應電於周禮之學用力頗深此三書𨿽各爲卷帙實相輔而行核其大致亦瑕瑜互見其傳十卷黜考工記不錄猶曰専解古經至割裂序官之文凡同職相統者使區分部居各以類從則頗嫌竄亂然論說頗爲醇正𨿽略於考證而義理多所發明其圖說二卷用以稽考傳義中如職方氏九州之類有圖無說又有如女宮女奚女奴諸辧有說無圖上卷明堂表一篇亦有錄無書蓋原本所闕下卷闕井邑邱甸諸圖則別見翼傳故不復載也所說間有舛誤者如謂社卽地只夏至有事於方澤乃祭大社考春官司服飾冕以祀社稷五祀序於毳冕以祀四望山川之下故鄭康成酒正注列社稷於小祭其說本明應電以當地只大祭殊於經義有乖至謂明堂卽王之六寢宗祀文王以配上帝不得於王之寢地當在南郊與郊天同迎屍則於明堂又謂郊天迎屍亦當於明堂考通典載南郊去國五十里明堂在國三里之外七里之內則相距凡四十餘里安有祭時迎屍逺在四十里外者周禮掌次凡祭祀張屍次蓋屍幄切近壝宮迎屍卽於此幄應電未核注疏故有此訛他如圖南郊於朝日之前旣從其序而圖祈谷於迎暑之後又頗顚舛然其自序謂舊周禮圖冕服則類爲男女之形而章服仍不明井邑則類爲大方隔而溝洫仍不分則亦頗有所訂正今姑與其傳並存以備一家之說其翼傳二卷凡分七篇上卷曰冬官義曰天王防通曰學周禮法曰治地事宜下卷曰握奇經傳曰非周禮辧曰經傳正譌其冬官義擬補土司空工師梓人器府四瀆匠人壘壁氏巡方攷工準人嗇夫柱下史左史右史水泉魚政鹽法豕人十八官未免意爲揣測其天王防通以天官書所列諸星分配諸官以爲王者憲天而出治亦多涉附防其讀周禮法論周禮有必不可復者及凶人假仿之妄舊注解釋之謬攺聲攺字之非與細物爲自古相傳之遺官事有兼涉不擾之法皆爲有見余則多錄舊文其治地事宜眞欲復井田之制殊失之迂其握奇經傳雜防以後世之法亦失之駁其非周禮辧駁正諸家尙爲明析其經傳訛字則於周禮以外兼涉羣經非惟以篆攺並欲以籀攺篆則拾其師魏校六書精蘊之說而不知其流於詭誕矣大抵三書之中多防臆說不盡可從周禮儀禮至明幾爲絕學故取長棄短略采數家以姑備一朝之經術所謂不得已而思其次也三書凡十四卷明史作數十卷蓋約舉之詞朱尊經義考惟載傳十卷圖說二卷學周禮法一卷非周禮辧一卷而不載翼傳之名頗爲疎漏又所引黃虞稷語乃翼傳之解題而系之周禮傳下亦爲舛誤豈偶然疎略未及檢其全書歟乾隆四十六年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

周禮傳原序

天地之道貞觀焉而變易者五气之行也日月之道貞明焉而往來者所乘之機也帝王之治貞一焉而損益者所值之時也粵稽古羲黃而上未嘗先天以開人成周而下亦不能爲太古之無事故五帝不同禮三王不相沿樂而其所以貞夫一者則萬古如一日蓋世有升降治灋不能不與之推移心無滅息則立人之道不可得而攺也周公之時何時也當殷之末造成之多難其憂患也深其防慮也周監於四代爰建六官各率其屬以倡九牧覆承生長收藏彌綸宥密如上下四方之六合治敎禮政防事捲舒闔辟如花瓣之六出大而王躳後宮切而朝廷圻輔迄於五服四夷百官萬務六官共聞其政一職不專其理錯綜繚繞如束物之六札故一職修可以扶顚持危撥亂反正六職修則天下太和萬物咸若今其綱條具在其人存則其政舉矣至其物必有則事必有司其作止有時其措置有所君臣上下之交泰男女內外之交際禮之敍樂之和鬱鬱乎文前作者莫之先後作者莫之繼時焉而已後之學禮者吾惑焉誦其文不究於用泥其名不揆諸道類以當世之獘政而釋先王之良灋致後之瞽蒙聖經是疑而或知其分不知其合見其異不見其同乃欲析其合同而化理者分隸以補冬官之缺紛紛臆見人自爲書至於鹵莽求之不得其義妄意詆毀竊其糟粕用濟其私卒歸廢弛皆是書之罪人也應電玩習累年不質之注而質之經不求之我而求之天遇有不得虛以待之久之若有所會通者敬爲傳詁然愚豈泥其迹而欲盡如其所設耶器便於盆盂而籩豆猶存服習於長衫而衣常不廢先王制作幸而未墜者有是經在庶乎治有根柢得以取衷不失之太逺云爾嗚呼三百六十屬洋洋乎廣大而精密師其意不師其迹用其道不用其名變而通之以盡利非英君碩輔孰能與於此且造化不收斂則不能發散不混沌則不開文明丘園之賁先進之從周公孔子蓋嘗發之董子有言少損周之文用夏之忠百世可知矣乃若天王后世子廟朝宮衛之式君臣同體宇內一家之情飬民治兵敷敎用賢之方百職各正六官聨事之灋密於理財而以義爲利詳於會攷而謹終如始五常並立而不遺七敎兼陳而不悖是則與天地共爲貞觀日月共爲貞明者也徴古驗今推舊爲新愚所傳者不在玆乎嘉靖戊午秋日吳人王應電書

欽定四庫全書

周禮傳卷一上

明王應電撰

天官上

【六官曰天地春夏秋冬者天官所掌王宮內外及百官皆在上之事天覆象也地官所掌敎飬斯民皆根本之事地載象也春官掌禮樂合天地之和春生象也夏官掌政皆均平大事夏長象也秋官掌刑裁物之過秋殺象也冬官掌事萬物各止其所冬藏象也故六官皆實理以成天下之務如天宇之六合也】

惟王建國【聖人繼天而王必宅中圖大而建立國都】辧方【以日景定其方向】正位【中爲王宮後宮前朝後市左祖右社卽洛誥攻位於洛汭也】體國【國中之道九經九緯如人之四體】經野【井牧其田野爲都鄙鄕遂之制如布之有經】設官【天地春夏秋冬】分職【治敎禮政刑事】以爲民極【極至也民之所歸猶之北辰眾星所拱屋正中眾木所湊故謂之北極屋極也】

【四海之治歸於王畿王畿歸於王朝王朝歸於王躬而王建其有極故辧方正位則前王后後內外不相嬻前朝後市義利不相干而朝廷正矣體國經野則王國王畿各止其所而邦畿千里正矣設官分職則天下之治大綱小紀靡不畢舉矣所以大中至正爲萬民之表極焉治道不出於此故六官之首皆以此語冠之也】

乃立天官冡宰【鄭氏曰山頂曰冡宰主也以其緫制六官之治曰冡宰以其司主一卿之事曰大宰冢宰不主一職宗伯緫掌其禮故皆不言司】使帥其屬而掌邦治以佐王均邦國

【按書周官曰冢宰掌邦治統百官均四海大宰治典曰以經邦國以治官府以紀萬民小宰治職曰以平邦國以均萬民以節財用冡宰者天下之治所自出故曰掌邦治百官皆其所任用故曰統百官天下之治必始扵財用主制國用故曰節財用布帛縱引者曰經邦國於是乎有統緒而不亂故曰經邦國网之目曰紀萬民在規條中而不敢越故曰紀萬民曰均四海曰均邦國曰平邦國曰均萬民皆指其均平天下而言也】

治官之屬大宰卿一人小宰中大夫二人宰夫下大夫四人【鄭氏曰小宰與大宰同名小大爲異故六卿之下中大夫爲十二小卿宰夫曰攷以其攷此一官所主之事也】上士八人中士十有六人旅下士三十有二人【鄭氏曰旅眾也下士治眾事者凡官尊者少宜逸卑者多宜勞故下士稱旅】府六人史十有二人胥十有二人徒百有二十人【蔵貨財曰府以府名者主守蔵之吏也掌文書曰史以史名者取其善於書計也徒奔走之稱以徒名者主徴求號召給使令之役也胥說文別有諝字釋云知也謂凡人有才知之稱設官之數每徒十人胥一人卽徒之什長所以序次諸徒役使之事俾有次第而不偏頗者當用諝字胥蟹醢也借用非】

取用府史胥徒之灋

宮正宮伯【宮正之屬○序官原有大夫士府史胥徒之數今附於各職下】膳夫庖人內饔外饔亨人【烹同○已上並屬膳夫】甸師獸人人【漁同】鼈人臘人【已上甸師之類並統於膳夫】醫師【當作毉下同】食醫疾醫瘍醫【音陽】獸醫【已上並屬毉師】酒正酒人漿人淩人【去聲】籩人醢人【音海】醯人【音希】鹽人冪人【音密○已上並屬酒正】宮人掌捨幕人掌次【已上並屬宮人】大府玉府內府外府【已上並屬大府】司會司書職內職歳【歳當作出】職幣【已上並屬司會】司裘掌皮【司裘之屬】內宰內小臣閽人寺人內竪【音樹○已上並屬內宰】九嬪世婦女禦女祝女史【已上並屬九嬪統扵內宰】典婦功典絲典枲【音徙○已上並屬典婦功】內司服防人染人【已上並屬司服】追師【堆同】屨師【已上內司服之類】夏采

【以上天官之屬凡六十官王者奉天道以理天下也故曰天王冢宰佐王以奉天也故曰天官是故王宮後宮之事冢宰無所不統宮正而下主宿衛及王之左右內宰而下主內政及後之左右膳夫主食酒正主飲宮人主宮室典婦功主女工內司服主衣服醫師主疾病罔有一事一物出扵他門違扵式灋者俾王及後率由天道也萬物皆天物故主制國用而有大府以掌其出入之權百官府皆天職故主統百官天下事皆天工故主贊王聽邦治而特立司防一職緫贊天下之治防天下之職稽之虞廷謂之百揆六十屬皆主在上之事故曰天覆象也】

【按舊說周禮設官諸言伯者以尊長爲名師者取可爲師灋也言人者以其事名官言氏者有二義若桃氏爲劍築氏爲削族有世業故以氏名官若馮相氏保章氏師保氏官有世功則有官族也司者専任其事事由扵已典者出入由己課彼作人職者財不久停職之而已守者專扵其地無敢移易掌者執掌其事不得放失曰夫者剛陽之稱曰大夫則尢尊矣曰僕侍禦之名曰卑之也曰正貞固之義曰宗禮灋之主府主藏火主禮文他若饔醫卜祝虞衡車馬瞽蒙眡了布憲象胥之屬皆因其事而立名也】

太宰之職掌建邦之六典以佐王治邦國【典常也主也謂所主執經常之道也】一曰治典以經邦國以治官府以紀萬民二曰敎典以安邦國以敎官府以擾萬民三曰禮典以和邦國以統百官以諧萬民四曰政典以平邦國以正百官以均萬民五曰刑典以詰邦國以刑百官以糾萬民六曰事典以富邦國以任百官以生萬民【擾從憂獸名不從憂】

【建邦之六典者建國設官不離乎此王執之以治天下邦君執之以治其國故大宰掌之以佐王也六官各以邦國言者自王國以至諸侯之國兼舉之矣各以官府言者六官互相管攝不止治一職也各以萬民言者民惟邦本爲政主扵臨兆民也治道無綱不足以言治大宰主出治亮采惠疇舉其大綱邦國如布縷之有經進人才百官府皆其所統治於是萬民如在网目中而不敢越無禮義則上下亂司徒敬敷五教邦國賴以安寜六鄕六遂皆受教灋於司徒百官府皆其所教於是民生遂馴擾而無叛亂然猶未諧和也秩宗典禮樂直哉惟淸神人以和邦國賴以和協百官府習於禮樂心志有所統攝萬民因以諧和而無乖戾然苟有外患內訌禮教將安施乎政典以正之九灋修明邦國賴以底平百官府無先後失時弗納扵邪萬民因之均齊無敢亂行干紀刑典以糾之制百姓於刑之中惟明克允邦國之不如灋者有以詰責之百官府皆有所儀刑入於軌度萬民因之以舉正此二者所以禍亂無由起也然苟有廢壊不舉之處則不生司空度地居民水火金木土谷惟修邦國賴以殷富百官之事皆其所任用萬民因之生生而不困也此六典之相合而無罅漏周匝而無厭殬相承而有序如此六典旣定王國於嵗首則以此縣之邦國於嵗首則以此施之諸侯之獄訟則以此定之所以佐王治邦國也】

【按惟王建國而大宰之六典司徒之土地人民宗伯之神示鬼之禮司馬之九灋司寇之三典與夫小宰之宮刑小司徒之教灋小宗伯之神位大司樂治建國之教灋必稱建國者謂有是國卽有是典圗禮教刑法神位教法非此無以立國國存與存國亡與亡商受夏周受殷百王不易故系之建國有國者當知所執守矣】

【聞之師曰先王封建諸侯以道治天下定爲萬世常經是曰六典後世廢封建爲郡縣専務以法把持守令不復有君道六典滅亡久矣大宰偏言則一職專言則包六職故六典皆大宰所掌治典大宰自主之其次分掌於五官○應電業師魏恭簡公諱校學者稱爲莊渠先生仕至大常卿有周禮沿革傳止天地二官余闕】

以八灋治官府【灋古法字從水取其平從廌觸邪獸去惡之意今文省廌非○鄭氏曰百官所居曰府】一曰官屬以舉邦治【卽小宰之六屬】二曰官職以辧邦治【卽小宰之六職】三曰官聮以會邦治【卽小宰之六聮】四曰官常以聽邦治【卽宰夫之四曰旅掌官常以治數常古所常行也周官其爾典常】五曰官成以經邦治【卽小宰之八成宰夫二曰師掌官成以治凡謂比居簡稽八者】六曰官灋以正邦治【卽宰夫三曰司掌官灋以治目及經中治灋教灋與凡稱灋者皆是】七曰官刑以糾邦治【伊訓制官刑司寇官刑尙能糾職小宰以官刑詔冡宰而誅之及經中稱誅罰皆是】八曰官計以獘邦治【卽小宰六計獘防也】

【六官各有六十屬舉賢自助則邦治興舉而無鰥矌六職各有攸司責有所歸則邦治有分辧無相奪倫國有大事如吉凶軍賓嘉非一官所供六官相聮共行則邦治防合如一而無離散事變無窮創立之始節目有未盡舉古所常行者而折中之則邦治有以聽斷而不官府各有成事品式六官依此聽決則邦治如布之有經而不紊每事各有成灋百官各循其灋則邦治各正而不忒以至人無所懲戒則心易制官刑儆於有眾邦治得以糾察無廢墜有善不舉則眾無所勸防計功敍以獘斷之邦治所以成終也】

【師曰治天下有體邦國君道也以六典治之官府臣道也以八灋治之】

以八則治都鄙【三百里外邦縣邦都之地】一曰祭祀以馭其神【宗廟社稷山川五祀及凡有功徳之在其地者或因國之在其地而無主後者都鄙主其神之祭祀】二曰灋則以馭其官【有爵位者兩伍之屬以王灋紀之】三曰廢置以馭其吏【庶人在官者有過則廢有善則置】四曰祿位以馭其士【學士將仕者論定官之位定祿之】五曰賦貢以馭其用【自上所收曰賦自下所供曰貢用所以待王朝之徴調及守宗廟之典籍也】六曰禮俗以馭其民【凡鄕俗之禮有不同而無害於義者如祔有離合衣有端防腋冠禮有醮冇醴因其俗而節文之以禮俾民相安而不敢越】七曰刑賞以馭其威【都鄙冇君道故封內刑有罪賞有功得自專之方士所謂書其刑殺之成與其聽獄訟者上之於國猶今之題知而不屑屑兼聽之故事治而上逸也】八曰田役以馭其眾【大田簡眾大役任眾都鄙之君農隙得自爲之】

【王畿千里自鄕遂公邑之外有家削縣都之地天子不能親治不得不封其臣子以分治之然不可聽其自治而不爲之節制又不可一一束縛之使不得以有爲故有八則以馭之使得專其治無過其則而已蓋幽則有鬼神示明則有官吏士皆爲治之綱領賦貢以足用禮俗以施教皆爲治之具而刑以詰姦兵以禦侮則輔治之灋故祭祀禮俗則有都家宗人法則則有都則家則刑則有方士兵則有都家司馬至若大宰之建長立兩鄕大夫以法憲於所治之國春官大史逆都鄙之治夏官司士掌都家縣鄙卿大夫士庶子之數秋官朝大夫掌都家之國治凡歳終之所攷正歳之所施治朝之所聽一以此八則而馭之又有公邑錯綜其間天子使吏治之此千里之內所以昭明而無後世世家之禍也】

【師曰先王建都邑以封公卿大夫在王朝則臣道也以八灋治之在封邑則君道也故以八則治之灋者從上之令而下不自專也則者受節制於上而下得自專也馭者節制之義】

以八柄詔王馭羣臣【鄭氏曰柄所秉執以起事者】一曰爵以馭其貴【公侯伯子男孤卿大夫士之命也有徳者尊之以爵使貴於凡民】二曰祿以馭其富【自國君至庶人在官者之食也有功者厚之以祿使丰其所享】三曰予以馭其幸【常祿外賜與特恩卽九式好用勲賞功幸易承天寵】四曰置以馭其行【有善行者論定官之置之於位】五曰生以馭其福【人情莫不欲壽罪疑惟輕死刑者赦之使得其生爲福大矣】六曰奪以馭其貧【大則收其田裏小則下其食不善而君所棄者貧乏以困之】七曰廢以馭其罪【有罪者罷黜不敍使不任事】八曰誅以馭其過【誅麗於五刑卽內史之殺也罪而至於典刑非常過惡舊以罪重於過故訓誅爲薄責然不可以對生當以內史之殺爲據或曰過對福當是禍字禍與過形聲相似而誤猶詩莫予禍謫亦作過也○柄說文從秉作棅】

【周禮敍大宰治天下之綱凡十條而惟六典曰佐王八柄八統曰詔王蓋治邦國馭羣臣馭萬民乃王之大權王所自操大宰但參贊之禮所謂𨿽有庇民之徳不敢懷君民之心也其餘大宰執之王不必専書所謂罔攸兼於庶言庶獄庶愼也爵祿二者王所以馭羣臣八柄之大者予奪二者自其祿而施低昂之柄廢置二者自其爵而操進退之柄生誅二者制其死生之命也予置生皆作福之事奪廢誅皆作威之事洪範所謂惟辟作福惟辟作威臣無有作威作福故以詔王也】

以八統詔王馭萬民【統包舉倡率之意】一曰親親【如堯之親九族】二曰敬故【如髙宗之舊學於甘盤光武故人嚴子陵】三曰進賢【有徳行者】四曰使能【有才藝者】五曰保庸【有功者】六曰尊貴【有爵者】七曰逹吏【在官小吏】八曰禮賔【如三恪二代之不臣者以賔禮之及待四方之賔客也】

【四海之廣兆民之眾大君以一人之身欲操禦之使皆循軌苟無其道不防於舉一而廢百乎惟其統領之道有此八者然後能不動而變無爲而成耳篤於親則民興於仁故舊不遺則民不偸進賢使能則民勸於爲善有功者保安之則民知趨事赴功有爵者尊崇之則朝廷愈尊屬吏有勤勞王事察舉奬勸之俾得行其志則民相勸而勤於事禮賓則民興讓八者上行而下效故能以一而禦萬所謂譬如北辰居其所而眾星拱之者也足故先王以道治天下似難而實見後世以灋把持天下似易而實難也】

以九職任萬民【任者使負荷其職事而責其成】一曰三農生九谷【三農者山農澤農平地之農也九穀者黍稷稻粱麻麥菽蕡也黍禾髙丈餘稷俗名穄髙四五尺二者皆宜於陸稻一名稌有百種宜於水粱卽良也有黃白二種麻芝蔴也有數種月令食蔴與犬麥有來麥大麥小麥三種熟於夏一名荍麥熟於秋菽俗名豆其類二一生於冬而收於蠶月有大小二種一生於夏與禾齊熟有黃白赤緑黒絳大小刀扁之名百餘種苽茭所結實也生於水涯食醫苽宜魚蕡黃蔴仁也籩人防蕡谷類尙多此特取經傳所載者明之○菇蕡音孤文荍音喬】二曰園圃毓艸木【毓育通繁息之意○圃樹植之地園其樊卽載師所謂園防也艸者蓏實及菜茹木者果實及桑柘與凡嘉禾也○蓏禮果反上中果也柘音蔗】三曰虞衡作山澤之材【山林川澤有自然之利不撙節愛飬之則至於困竭山虞澤虞林衡川衡敎民作興其利】四曰藪牧養蕃鳥獸【藪音叟○澤生艸曰藪牧者牧地皆善水艸之處滋飬鳥獸使之蕃殖】五曰百工飭化八材【飭音勅○八材者曰圡曰木曰金曰玉石曰骨角曰皮革曰羽毛曰采漆土之陶木之斵金之冶玉石曰琢磨骨角曰切磋皮革曰剝羽毛曰析采色之文膠漆之固所謂百工也飭者修治之如土金去其滓玉去其瑕木刋其皮皮革治熟之因其質而作新之耳化者變化之如木之爲室土金之爲器皮之爲衣采色之有象更易之而非舊形也】六曰商賈阜通貨賄【賈音古○金玉曰貨自然之物也布帛曰賄若聘禮賄用束紡人所爲也物之生聚有地自其多處遷於所無曰商物之多寡有時自其多時積以待乏曰賈故能利者使阜無者使有】七曰嬪婦化治絲枲【枲音徙○出於蠶枲出於艸變爲布帛故曰化治嬪指宮中之人及有爵者之妻掌於典婦功婦泛指國中婦人掌於閭師等官】八曰臣妾聚斂疏材【疏材者艸木枝葉根實可以食用藥材者地官掌茶之所掌也臣妾男女賤者之稱蓋一男一婦勢不能自立而依於私家則使之爲此職也】九曰閒民無常職轉移執事【閒民者不服農圃山澤藪牧之勞又不從事於工商之葉故使轉移執事若今之腳夫舟師車夫等人】

【古語曰一夫不耕或受之饑一婦不蠶或受之寒民無職事則不生不事事而求生亂之道也然人情好逸惡勞非長民者各以其職而任之則相率而爲惰逰矣生民之本在食農圃二者民生之本故居其首虞衡藪牧二者虞書所謂若上下鳥獸艸木皆生財之源故次於農工商二者民用之不可缺所以資農故視農爲末人情勞則思善逸則思淫惟夫嬪婦皆勤於女工此內人之所以無不有事而富足之資也其一家專務爲織則任之以女事而貢布帛耳至於疏材者天地之遺利則以臣妾聚之轉移者百職之所需則以閒民司之蓋旣不彊人以所不能而又足以濟人事之不可無者庶防天下無廢人而事易舉矣九職旣任卽大學所謂生之者眾爲之者疾也何憂乎貧今民之無職者多矣一曰佛二曰老三曰冗兵四曰冗吏五曰逰民六曰作無益之工七曰通異物之商宜乎民之困窮而無以爲生矣抑不特此風俗奢僣於下賦役歳增於上而縱貪污官吏日夜疾視其民而斂之若仇不至於大壊不止也善乎節卿鄭氏之論曰先王制民之產以厚其生旣而聽民自爲生下則困之使民無以爲生嗚呼天之立君以爲民夫何使之至於此極也大有爲之君聽民自爲生不止也其當制民之產哉】

以九賦斂財賄【賄月鬼興鬼二切○賦取於民之稱兵有車馬兵器亦取於民故謂兵爲賦人功所成曰賄周禮取民之制不專於米故以財賄言】一曰邦中之賦【在城郭者以待賔客】二曰四郊之賦【去國百里近郊逺郊也以待芻秣】三曰邦甸之賦【二百里以待工事】四曰家削之賦【削卹敎反古文作�善○三百里以待匪頒】五曰邦縣之賦【四百里以待幣帛】六曰邦都之賦【五百里以待祭祀】七曰關市之賦【市或在闗或在國以待王之膳服】八曰山澤之賦【虞衡所掌山農澤農以待喪紀】九曰幣余之賦【掌事者之餘財以待賜予】

【此王國賦入之定灋舊說賦爲口率出泉如漢灋口賦人百二十以爲算也關市山澤之稅有人占防取之幣余之物指斥與人賣之皆爲官出息若後世賈人倍算矣愚謂有田則有賦有身則有役未有稅其身者口率出泉商貨取稅斥賣官物有息皆漢已後事用此以觧九賦謬甚蓋自邦中四郊甸稍縣都皆田賦也關市有廛布山農澤農有十一之貢此皆正賦惟夫幣餘者蓋九式之用𨿽有定灋然防計之始必稍爲余故事畢必有所餘以待王之小用賜予其詳見於職幣古人節用故用於上而有幣余後世橫徵故取於下而有羨余名相似而實不同也】

以九式均節財用【鄭氏曰式謂用財之節度】一曰祭祀之式【祭祀有大小中三者出於邦都之賦】二曰賔客之式【朝覲防同及諸侯諸臣聘問往來之饔飱牢禮也出於邦中之賦】三曰喪荒之式【喪古喪字○喪謂大喪小喪也大府山澤之賦以待喪紀荒謂凶札遺人縣都之委積以待凶荒又傳曰三年耕必有一年之積此亦荒之式也蓋每賦式皆當以三年而存其一卒然無徵而國用有所支又以其餘及縣都所積者而散之於民故每遇凶札旣能薄徵又能散利也】四曰羞服之式【王之膳羞衣服出於關市之賦】五曰工事之式【百工器物之材與其食也出於邦甸之賦】六曰幣帛之式【諸臣適四方之幣獻玉帛也出於邦縣之賦與邦國之幣貢】七曰芻秣之式【芻音初○養牛馬禾谷出於四郊之賦】八曰匪頒之式【匪分也諸臣之常祿出於家削之賦】九曰好用之式【好去聲○君之於臣或親故賢能於常祿之外特恩加厚有所賜予所謂予以馭其幸也出於幣余然亦有式則不至於過多無節】

【此王朝用出之定式王者莫尊於天地祖宗故祭祀爲首禮莫重於尊賢故賔客次之喪禮以送終荒禮以救災二者事之至急故喪荒次之羞服所以供王工事亦上用爲多此國用之至大而次於祭祀賔客喪荒者卽大禹之菲飲食惡衣服卑宮室薄於自奉之意也匪頒主供臣下芻秣乃軍國犧牲之所需故次於上供好用非常典故在經用之末也】

【按軍旅有國莫大之費而九式不言者蓋軍旅之賦出於邱甸其谷積在廩人倉人薪芻在稍人委人皆取於公田之入務多積以待不測與凶荒互用者其金石之費則職金所謂凡有大故而用金石則掌其令也其車馬兵器別取辦於農所謂邱甸之車數者此非若常用之可以一定而無損益故不在九式之內也】

【師曰九式言均節也者以三十年之通制國用總計國賦歳入若干國費歳出若干四分爲率量用其三而存其一三年矣則其積可供一年三十年則有十年之積國不幸多故不待加賦以病民民不幸有水旱之災上又得以蠲賦所以飬王仁心助成恭儉之徳而禁奢侈於未萌也事有定格王不得濫費有司毋敢濫供監守者不得侵沒上下交相正焉祖宗創業立灋謹嚴子孫守成遵而不易不至由儉入奢王政之至善也嗚呼九式廢人主太平逸樂將必生其侈心而有司逢君爲容說國費日靡民賦且日增至於窮奢極欲竭民之脂膏而不能給矣上下相師風俗胥爲侈靡四海所以困窮也今欲復九式則何先曰寡欲則費省而稅斂薄多欲則多費而多取於民此古今治亂興亡之訣也】

以九貢致邦國之用【致者定爲式灋使其自致也】一曰祀貢【供祭祀之所需禹貢荊州包匭菁茅以其堅實條脊利於縮酒其產特良也】二曰嬪貢【嬪音賔○供嬪婦之所化治禹貢靑州岱畎絲枲厥篚檿絲兗之絲荊之枲皆堅韌肥美利於女工也】三曰器貢【吉凶禮樂之所需九州各有所制禹貢徐州之泗濵浮磬攷工記所稱燕之函胡之弓及肅愼氏楛矢成器精妙非他方所能造也】四曰幣貢【供神人幣帛之用禹貢所謂厥篚揚之織貝兗之織文荊之纁�組徐之纎縞豫之纎纊也此與服貢相類故大行人采服之貢但言服貢而不及於幣貢皆堅致而有文章非他方之所及也】五曰材貢【供百工之所飭化禹貢徐之土五色嶧陽孤桐易之篠簜齒革惟禾荊之杶幹栝栢礪砥砮丹箘輅楛美材適用非他方之所產也】六曰貨貢【山澤所生自然之物禹貢徐之淮夷蠙珠荊揚之金三品荊之大梁之璆鐵銀鏤雍之球琳瑯玕得天地之精英者也○蠙玭通弼眠切璆球通】七曰服貢【供衣服之用禹貢冀之島夷皮服之島夷卉服荊之絺綌梁之熊羆狐貍織皮是也】八曰斿貢【斿旒通又音由○供旌旗之用禹貢荊揚之羽毛徐之羽畎夏翟此皆出自南方蓋天文南方七宿爲朱鳥感之而生者也】九曰物貢【九州之物各有所宜禹貢之厥包橘柚靑之海物徐之魚物有適用而不可無者也】

【此侯國職貢於王之定灋召公訓於武王曰明王愼徳四夷咸賔無有逺邇畢獻方物惟服食器用夫聖經每言制其貢各以其所有後世之貢責以非其地者不可勝數誅求貨買之殃民不可勝言苟律以此灋一切裁革其利民不亦大乎】

以九兩系邦國之民一曰牧以地得民二曰長以貴得民三曰師以賢得民四曰儒以道得民五曰宗以族得民六曰主以利得民七曰吏以治得民八曰友以任得民九曰藪以富得民

【師曰兩猶耦也所以協耦萬民系聫綴之使不渙散先王能以天下爲一家中國爲一人者有道以固結其心耳牧者諸侯各有分地世養其民民皆親戴之後世守令數易不復以地得民矣長者畿內諸侯𨿽不世然徳尊位隆民皆尊仰之後世公卿不親民不復以貴得民矣師者學校之官興教化善風俗民尊其賢後世師道不立不復以賢得民矣儒者學校所造之士篤信力行有道爲人所重後世儒者志於利祿習爲空言不復以道得民矣宗者大宗百世不遷收合其族後世宗灋不立人不知統系不復以族得民矣主者大夫各食其采地利益及民後世仕不世祿與民爭利不復以利得民矣吏者若比長鄰長已上等吏治教與民相安後世鄕遂灋廢上下乖離不復以治得民矣友者同井合耦之人互相保任情各親睦後世井田廢出入不相友不復以任得民矣藪者虞衡掌澤藪公其利於民後世山澤之利盡榷於官國富民貧不復以富得民矣此古今治亂之大較也有志復古者以民吾同胞爲心則有是灋矣愚按府史之屬服勤公事亦以治得民也】

正月之吉【夏正月正元日】始和布治於邦國都鄙【有不調之處和洽而布之】○乃縣治象之灋於象魏【縣音掛也○象者國家之灋如天之垂象也魏大也闕旁兩觀巍然故以爲名兩觀主縣灋故曰象魏】使萬民觀治象挾日而斂之【挾音接○挾日更一旬也久則生玩故斂之】

【歳首天運更始人事當一新治敎禮政刑事建國之所倚賴六官之所執守萬民之所觀灋王畿內外之所奉行者也然時移世攺必有不可行之處治道當有變通故每歳首則和而布之於邦國都鄙使行之無斟酌而縣示於民使有持循蓋邦中鄕遂之民六官所自治故縣以示之邦國都鄙之民各有其君六官但節制之而已故布而使自縣之也宗伯獨不言和布縣灋者其有缺文歟司空則亡之矣又按周公制禮述爲一代大典後賢後王率由舊章而已而六官於正月之吉皆曰和布何也立人之道生生不息事變無窮治道與之推移宰相佐王禦天豈拘拘守其防墨之謂哉故必有協和之布而後可以守之無也是故舜禹以聖紹聖而尙有作新之政成王名爲守成而周家一代典章皆其所立後世不知此義凡於先君已行之事時移世攺有所廢缺則不敢少有損益曰變亂成灋也其小人陰壊黙損則更不能問故必至於大壊極然後英雄之君相起而振飭之此不善守成者也周公之防深哉𨿽然苟無協和之道而徒取舊章紛更之以至於速天下之禍多矣故事冇當變通偸惰而不肯爲非也事非有喜事而擅攺作誠前王之罪人也】

乃施典於邦國而建其牧【九州之牧在舜典爲十二牧周官所謂九牧也】立其監【監平聲○監於方伯之國及名山大川者】設其參【參淸含反○諸侯之三卿記所謂大國三卿次國二卿小國一卿命於天子者】傅其伍【傅音附○益之也伍五大夫】陳其殷【眾也謂上中下士】置其輔【府史胥徒輔治者】乃施則於都鄙而建其長【都鄙之君】立其兩【孟仲兩卿】設其伍陳其殷置其輔○乃施灋於官府而建其正【六卿】立其貮【十二小卿】設其攷【成也宰夫鄕師等成治者】陳其殷置其輔

【前所言和布縣觀者六官各下其一官之事於邦國都鄙萬民若天之賦式地之教灋春之三禮夏之九灋秋之三典卽小宰所謂六職也每嵗施行之際有所損益故各官自行之此所言典灋則者邦國官府都鄙一代之典章一定不易大宰總執其體要而施之也夫牧而曰建者不可則有所更置州牧未嘗専其任曰監曰叄皆自王立之設之此天下之治所以常出於一也長而曰建者有罪得而廢之都家未嘗有其土曰兩曰伍皆自王立之設之此王畿之治所以爲首善之地也正而曰建者嵗終則致其事六卿未嘗世其官曰貮曰攷皆自王立之設之蓋嵗終於百官府之受會致事而詔王廢置故此若更置其人在位者所以無姦慝之可容也此皆天子之大權大宰得而佐之若侯國之五大夫其君自擇之及夫殷與輔皆其君長正自主之王與大宰固不得而屑屑矣夫典灋則非有變更也每嵗首必施之則爲治之具然有日新之意牧正長非必攺易也而每嵗首必建之則爲治之人欣然有日新之功故灋久立而不玩人久任而不倦也】

凡治以典待邦國之治以則待都鄙之治以灋待官府之治以官成待萬民之治【八灋中之官成自官府所執而言此則自萬民之有事於王朝而治之】以禮待賔客之治【五禮之賓禮自常時言此則因事變不齊而治之蓋大宰聽邦治則有萬民賔客之至故特舉此二者】

【師曰治灋立矣擇人而任之矣大宰淸心無爲候事之至各舉舊章應之未嘗作聰明焉所謂無偏無黨王道蕩蕩也】

祀五帝【五帝者一气流行而變爲木火土金水徳各不同以宰制萬物王者因而祀之也詳見郊社總釋】則掌百官之誓戒【誓警勵之詞若不共有大防戒使知儆卽齋戒】與其具修【具所當供之物牲幣之類修所當舉之事滌濯掃除之類】前期十日帥執事而卜日遂戒【卜者請命於天也卜吉遂戒而散齋七日致齋三日故必前期十日而卜此誓戒之事也】及執事眡滌濯【祭之前夕世婦帥女宮而濯漑宗伯眡之大宰復親眡之此所修之事也】及納亨贊王牲事【亨音烹○納亨者祭之晨王親割牲以授亨人納之鼎俎也納亨之牲大宰牽之以授王故曰贊王牲事】及祀之日贊玉幣爵之事【玉與幣所以禮神各如其方之色爵所以獻齊酒宗廟用玉爵祀五帝不用玉尙質也牲與幣此所具之事也○齊音劑】祀大神亦如之【大神謂郊社】享先王亦如之贊玉几玉爵【玉几者天子平日左右玉几故享先王設之以依神玉幣爵玉几玉爵皆大宰執以從王而授之故皆曰贊】

【禮莫重於祭凡卜日具修詔相大禮𨿽大宗伯所掌而大宰有司之表故凡百官之誓戒與其具修復掌之】

大朝覲會同贊玉幣玉獻【朝覲會同見大宗伯玉幣諸侯享幣也玉獻獻國珍異亦執玉以致之二者大宰贊王授之】玉几【王所依也卽司幾筵之左右玉几所以優尊者】玉爵【王禮諸侯之酢爵王朝諸侯立依前南靣其禮之於阼階上二者大宰贊王爲禮】

大喪贊贈玉含玉【王及後之器贈玉旣窆而納於壙者含玉斂而實口者大宰助王爲之】作大事則戒於百官贊王命【大事軍旅田役也王親命之冢宰爲之贊助國之大事在祀與戎祭祀之戒大宰掌之則此戎事之戒非大宰則司馬今不屬之二官何也此有三義其一君徳以剛爲善故欲其當萬眾之中布昭聖武其二治安則玩兵故欲後王身親師旅之事安不忘危三則大宰於治無所不統不可復專兵事之戒大司馬統兵於外其權特重軍容不可入國故亦不専其戒皆防防杜漸之意也】

王眡治朝則贊聽治【治朝路門朝也】眡四方之聽朝亦如之【謂巡狩於方嶽】凡邦之小治則冢宰聽之聽四方之賔客之小治【王日出眂朝宰夫敍羣吏之治而王聽邦之大治及大行人有四方之大事則受其幣而聽其辭與巡狩而聽治於明堂並冢宰佐王平斷若畿內與四方賔客之小治則宰自聽之四方聽朝不言小治巡狩皆大政也】

【師曰王恭已南靣大治與宰臣平章一人之體也大治與聞助王所不及小治不以煩王百揆之體也上奉王命次請於冢宰眾務各以其職自治之庶僚之體也故曰主好要百事詳主好詳百事荒】

歳終則令百官府各正其治受其會聽其致事而詔王廢置

【百官府六官之僚屬也嵗終天運一終人事告成將除舊布新故令百官府各正其治謂申明其職掌也受其防謂攷覈其功敍也致事者休致其職事於上一則王事告成而不徒使一則臣事告終而不徒祿於是詔王廢置以爲正月建立之地蓋大僚中有當舉當黜不能俟大比之期也他官或言正治致事或言會政致事義並同】

三歳則大計羣吏之治而誅賞之

【凡人事必以三嵗而成一爲創始二爲損益三則成立若教民而使之感格治地而使之成熟豈一嵗之功故攷治者必以三年也嵗終之考止於百職之首去泰去甚三嵗大比則大計其羣吏之治訃者審察商度之謂無功者不徒廢之而已必加以下官不職之罪有功者不徒置之而已必受進賢之賞書周官舉能其官惟爾之能稱匪其人惟爾不任是矣蓋興起事功出內財用士大夫不能一一親之皆出於羣吏之手而其所以用此羣吏者則士大夫也故周公之灋必詳於羣吏禦史贊其書宰夫正其會司防攷其成內史逆其防如是則事功之興廢財用之生耗不得毛髮欺隠其誅賞皆實績而非虛應故事矣若羣吏之廢置誅賞皆各屬長官自專之觀鄕師嵗終攷六鄕之治以詔廢置大比則攷校察辭稽器展事以詔誅賞乃各官之著例也夫然則大僚務以求賢爲急而必明於其官百揆不侵百官府之權使得精於用捨此其大小煩簡所以各得其職也後世百官皆攷選於吏部豈爲長官者不能知其屬吏而爲吏部獨能詳其各屬各部之官皆不可信獨吏部爲可信耶是所謂舛也】

【按羣吏不止府史胥徒亦有兼言士者觀宰夫言三公六卿大夫羣吏之位可見六官之中言羣吏者非一大宰三嵗大計羣吏之治小宰月終受羣吏之要指六官之屬吏也宰夫歳終則令羣吏正嵗防正嵗則以灋警戒羣吏專言天官一屬之吏也鄕大夫令羣吏正要防遂大夫帥其吏而興甿卽鄕遂之官司市市之羣吏卽胥師等官司馬令羣吏撰車徒卽鄕遂之吏受灋於司馬者也惟司防之詢羣吏則指諸侯之陪臣言若小宰以官府之六敍正羣吏則兼大夫士而言猶禦僕言掌羣吏之逆不言士大夫在其中矣】

【師曰六典而下建立治道紀綱也正月之吉率百官興事也嵗終省其成也有事詔王贊王順承天施之義也故曰幹知大始坤作成物幹以易知坤以簡能昔者堯舉舜而敷治焉舜有臣五人而天下治此乾坤易簡之理萬世之灋也】

【又聞之師曰冢宰統百官則旣掌其廢置誅賞矣然冡宰之賢否王何以知之乎昔夫子稱鄙夫之患得患失洪範稱臣無有作威作福玉食秦誓稱一个臣之休休有容觀於此三者而相定矣愚謂爵祿威福出自於君臣何有焉技能彥聖出自於天已何與焉彼鄙夫淺丈夫知自利其身故患得患失以至於奢縱擬君自有其善故妬賢嫉能以至於殃民病國大臣者以天下之樂爲樂而不有其身何意於富貴威權以天下之善爲善而不有其善何敢以自賢自聖在髙位者非此斯亦無足觀矣求之近代王安石能不患得失公孫能不作威福王旦能不忌賢才而相業者未盡者非以其有得有失歟抑宰相者佐天王以禦天四海理亂百世安危孰非其責臯陶之謨曰在知人在安民知人則哲能官人安民則惠黎民懷之此舜以不得禹臯陶爲己憂而伊尹以一夫不獲爲時予之辜也察此而無餘蘊矣】

小宰之職掌建邦之宮防【在王宮中者之防】以治王宮之政令【王宮各司職事命令】凡宮之糾禁【糾者檢察而攻發之禁若士師宮禁】

【王宮統於天官故小宰掌建邦之宮防王宮內外其防特嚴所以衛至尊肅政本也各司政令或有不舉糾禁或有所犯皆得以宮防治之】

掌邦之六典八灋八則之貳以逆邦國都鄙官府之治○執邦之九貢九賦九式之貮以均財節邦用【貳副也典灋則大宰所頒爲治之道小宰迎受而攷覈之使天下之治不徒爲文具貢賦式大宰所以制國用小宰參議而圴節之使上下之財不得違於式灋】

以官府之六敍正羣吏【大夫而下三等士庶人在官者】一曰以敍正其位【宮伯歲終圴敍爵𨿽同階而有先後之次猶孟子之不歷位也】二曰以敍進其治【奏事於王有輕重緩急不得參越卽宰夫敍羣吏之治也】三曰以敍作其事【朝廷七事及各官職事有大小遲速當率作申戒】四曰以敍制其食【攷其勤惰工拙爲之下上其食卽宮伯月終均秩也】五曰以敍受其會【卽下文以官府之敍受羣吏之要贊冢宰受嵗防也各有次第】六曰以敍聽其情【情謂事有時移勢攺不可執一湏冇變通之方當白於上者卽官常以聽邦治也或曰情謂私家之事非王政而欲白於上者】

【朝廷主莊公卿望隆事簡自無不肅羣吏人眾事煩苟不有以齊之能免喧嘩者乎所以有六敍以正之也朝廷莫如爵故正位爲首王視朝則聽治故進治次之不戒則事不成故百官府之事所當率作而興起之其在王所食有丰嗇當制其食事成則有要會當受其防事未安則有所白當聽其情六者並以敍正之斯無爭先越次而致有不肅者矣】

【冡宰主統百官故六敍六屬六職六聯八成六計凡所以治百官府之灋皆小宰掌之】

以官府之六屬舉邦治一曰天官其屬六十掌邦治大事則從其長小事則専逹二曰地官其屬六十掌邦敎大事則從其長小事則專逹三曰春官其屬六十掌邦禮大事則從其長小事則專逹四曰夏官其屬六十掌邦政大事則從其長小事則專逹五曰秋官其屬六十掌邦防大事則從其長小事則專逹六曰冬官其屬六十掌邦事大事則從其長小事則専逹

【周禮六官通言六十屬然攷之於序官天官六十地官七十五春官六十六夏官六十五秋官六十二而不甚齊者蓋周天三百六十五度設官之數因之故所謂六十者舉大數而已天官之九嬪世婦女禦春官之宮卿世婦內宗外宗本後所立之六官而亦附載其職掌者天官兼內外之治春官兼內外之禮故皆掌內官之大略也必六十屬者官盛任使大小相承然後邦治得以修舉不至於缺人廢事也且其多寡不甚殊者固聖人擬議之使繁簡相等亦天然之妙也○六官之下有各司之長若天官之膳夫大府地官之司市遂人各司之下有分司若膳夫之庖人內饔大府之內府外府司市之質人防人遂人之縣正鄙師有大事焉則分司之旅承命於各司之長各司之長又承命於六官之長而無敢専行如鄕大夫攷灋於司徒而小司徒頒比灋六牲皆有専官而奉之者必長官也其小事則各司之長専行之而六官有弗與或分司之旅専行之而其長亦弗與如內竪掌內外之通令凡小事肆師凡國之小事治其禮儀小史凡國之用禮灋者掌其小事上逹於王下逹於民旁逹於六官皆専行之也蓋大事而弗從其長則政出多門小臣橫而大臣無權小事而不專逹則大臣親細務以多事自敝下僚賢者不得盡其才不肖者得以推姦借口二者皆非也】

【聞之師曰王舉大宰大宰舉五官於王六卿各舉其僚屬之長數人使自以類相舉此乾坤易簡之道也漢制公卿亦得自舉掾屬爭以辟士相髙非其人則負知人之明而亦自失其助故漢治猶爲近古後世天下之官盡選於吏部人才不能周知不得已而用資格賢不肖大混淆矣】

以官府之六職辧邦治一曰治職以平邦國以均萬民以節財用二曰教職以安邦國以寜萬民以懷賔客三曰禮職以和邦國以諧萬民以事鬼神四曰政職以服邦國以正萬民以聚百物五曰防職以詰邦國以糾萬民以除盜賊六曰事職以富邦國以養萬民以生百物【冢宰云六典者謂所當行經常之道人君之所操故有治官府教官府統百官正百官防百官任百官六官互相管攝者也此言六職者謂所主掌之事人臣各有攸司故曰辧邦治而不云官府百官乃六官之分職也節財用者大府司防主制國用懷賓客者八政以食爲先遺人主供道路之委積以懷逺人事鬼神者典祀大司樂等官主禮樂以假鬼神聚百物者大司馬九灋皆天下之大政主糾聚百物除盜賊者囚戮防刺等官皆主除盜賊生百物者居四民時地利而百物自生也】

【聞之師曰古者百官府各有分職委任而責其成功故得展布以爲治弗稱其職則去之其人可得而去其職弗可得而侵也後世君行臣職大臣行小臣之職煩碎拘攣萬事棼不可理矣然則何如曰王者勞於求賢逸於任人】

以官府之六聯合邦治一曰祭祀之聯事【大宰誓百官贊玉幣司徒奉牛牲宗伯視滌濯涖玉鬯省牲鑊奉玉齍司馬羞魚牲奉馬牲司冦奉明水火】二曰賔客之聯事【大宰贊玉幣玉獻玉几宰夫掌牢禮大司徒令野修道委積大宗伯爲上相大司馬帥士庶子而掌其政令大司冦前王】三曰喪荒之聯事【大喪大宰贊贈玉含玉司徒帥六鄕之眾庶屬其六紖遂人屬六綍宗伯主喪禮司馬平士大夫司防前王荒大宰防計司徒主荒政宗伯主荒禮司防荒辧之灋小行人令賙委】四曰軍旅之聯事五曰田役之聯事【六軍軍將皆命卿田役亦然大宰贊王戒百官大司徒以旗致萬民大宗伯主軍禮大司馬建大常比軍眾司防涖戮】六曰斂弛之聯事【斂謂徵賦役弛謂捨其徵大宰任貢賦司書凡稅斂掌事者受灋焉小司徒辧徵役之施捨司馬施貢分職閭師徵賦大府受財】○凡小事皆有聯【如司門聯門市充人聯六牲其詳錯綜互見於各官之下】

【一事而一官専行之此六職也一事而合六官共行之此六聯也蓋大事非百職具不克舉行且大禮所在必六官皆在方不至於缺失也通貫而無扞格會合若出於一人故曰聯必分見各官者使各有所職掌也】

以官府之八成經邦治一曰聽政役以比居【徵役凡起軍旅作田役比追胥令貢賦也聽之者辧其可任與其弛捨及貢賦之更易以比居者所謂民訟以地比正之也】二曰聽師田以簡稽【師旅田役分數宜明簡稽者遂人職云稽其人民簡其兵器爲之要簿則多多益辧】三曰聽閭裏以版圖【六鄕二十五家爲閭六遂二十五家爲里人民之版以人爲主以業爲客土地之圗以地爲母以人爲子聽閭裏以版圖所謂地訟以圖正之也】四曰聽稱責以傅別【此指民間相假借言稱借而責其必償故曰稱責傅地之附近鄰比爲證佐也別者上下劵書合而分之兩相執一猶今合同也】五曰聽祿位以禮命【祿之多寡位之崇卑皆出於命數禮有九命載於方冊故以聽祿位】六曰聽取予以書契【此指官與民相交言始則民取之於官終則官取之於民若泉府之同貨而斂賒旅師之平頒其興積書者錄之於冊契則刻之於木曰取予者兩平交易而不拘上下之分也】七曰聽賣買以質劑【此指市中貨物言大市以質若中見也小市以劑但刻以爲識皆質人存之所謂期內聽期外不聽也】八曰聽出入以要會【此指百官府互冇出入言此出彼入各存於日成月要歳會故以聽出入】

【人之情僞無窮而官府之施捨措置有一定品式可以依據不勞而理經邦治者如布之有經而不亂也四六七八皆主財貨之相交言凡交財最易起爭端劵書之類所以絕訟端於始也】

以聽官府之六計獘邦治【聽字無意義以上下之例推之當是衍字八灋中官常以聽邦治經無其文豈此其缺文歟獘邦治一本作獘羣吏之治然此本從大宰八灋作獘邦治與上文爲類故從之○計如會計之計獘斷也謂計其人之有某事某事而施廢置誅賞之典故邦治於此而斷也】一曰廉譱【廉察也譱謂愷悌慈良】二曰廉能【人有才藝如治民治兵典禮典樂各有所長】三曰廉敬【勤謹畏愼不懈於位】四曰廉正【公淸正直行無傾邪】五曰廉灋【奉公守灋不違憲典】六曰亷辧【明哲果斷臨事不惑】

【人之才行萬有不齊棄其所短取其所長皆可適於用非仁不足以長人故譱居其首非才不足以興舉事功故能次之惰慢邪僻則身不正枉法蓄疑則事不理敬正以律己斯無悔尢灋辧以應務斯可以無憾六者於吏治盡之矣然人才未必皆全而取人者不可以求備故以此六者斟酌低昂以定人之髙下故曰計如書之三徳六徳傳所謂用人之知仁勇而各去其所短者庶乎天下無棄才也】

以灋掌祭祀朝覲會同賔客之戒具軍旅田役喪荒亦如之【國之大事皆天官掌之故祭祀之誓戒與其具修大宰掌之軍旅田役之戒則王親命而大宰贊之此七事之誓戒具修復小宰掌之者特佐大宰耳云以灋者小宰以灋守爲事也】七事者令百官府共其財用治其施捨聽其治訟【百官府合共其財賫與其具修皆有常規然有當共而施以職事者或捨而不用者須有變通至有因而爭訟者當斷其曲直並小宰司之○已上小宰於禮事所掌之灋】凡祭祀贊玉幣爵之事【大祭祀用玉幣爵大宰贊王小宰執以授大宰故亦曰贊】祼將之事【祼音貫小宗伯單用果論語借灌用此爲善○小宗伯以時將瓚祼小宰贊之者酌欝鬯也】凡賔客贊祼【大賔客大宗伯攝後載祼小宰贊之】凡受爵之事凡受幣之事【受爵受幣卽大宰玉爵王幣王受於賔客大宰贊之受於王也小宰又贊之受於大宰也】○喪荒受其含襚幣玉之事【喪有含襚之禮凶荒有賙委之幣玉小宰專受之○已上小宰於禮事所執之事】

月終則以官府之敍受羣吏之要贊冢宰受歲會【凡言官府百官府皆兼六官言若單言羣吏則止一官之吏而已敍卽以敍受其會之敍百官府之月要小宰受之歲防冡宰受之而小宰贊之】

歲終則令羣吏致事【羣吏指天官一屬之吏致事休其職事致於冡宰而廢置之也凡五官歲終致事皆少卿令之】

正歳率治官之屬而觀治象之灋【正月之吉大宰縣治象之灋於象魏小宰帥治官之屬往觀之】徇以木鐸曰不用灋者國有常刑【徇卹愼反○鄭氏曰古者有新令必奮木鐸以警眾使明聽也木鐸金口木舌文事奮木鐸武事奮金鐸○凡五官觀灋皆少卿令之】

乃以宮刑憲禁於王宮【觀灋而卽以宮刑宮禁表縣於王宮】令於百官府曰各修乃職攷乃灋待乃事以聽王命【復令於王宮之百官府俾各修明其職掌無敢廢墜稽於式灋無敢遺忘所當行之事豫爲以待無敢緩急失措職統言故曰修事尢切故曰待】其有不共則國有大刑【共恭通○宮中皆王事比外尢重故不共則有大刑重於常刑也】

正月正歲春王正月辧

宰夫之職掌治朝之灋以正王及三公六卿大夫羣吏之位掌其禁令【治朝之位見夏官司士司馬主政故司士掌正朝儀之位辧其貴賤之等冢宰贊聽治故宰夫之職掌治朝之灋糾其不如儀掌其禁令者朝廷之禁戒命令皆宰夫宣行治出於一也】敍羣吏之治【敍卽所謂以敍進其治也】以待賔客之令【賔客四方諸侯及使臣也令謂政事】諸臣之復【諸臣王臣也復白也】萬民之逆【逆上奏也自上而下爲順自下而上故曰逆諸侯諸臣萬民皆有復逆或言復或言逆互文見義】

【凡諸侯諸臣凡民奏事不出於六職而六曹吏治不過統此三等之人但其事有尊卑大小緩急聽之當有先後故每日先期敍六曹吏治使依次進之以待此三等之人也夏官大僕掌諸侯之復逆小臣掌三公及孤卿之復逆禦僕掌羣吏之逆庶人之復三官主受之於外故有尊卑宰夫主白之於王故有先後也詳見命令復逆圖說】

【按冢宰贊聽治則朝廷之政令章奏皆得與聞之故宰夫主肅朝儀宣行禁令及受其復逆所以爲一體相承後世小宰散爲禦史大夫故肅朝儀之事亦散於禦史承受章奏散於尙書中書以侵奪宰相之職於是政出多門宰相名存實亡矣】

掌百官府之徵令辧其八職【王有徴召命令於百官府皆宰夫掌之其尊卑之職掌有八宰夫辧而施其徵令或下於其正長或下於其屬旅正與大事從其長小事專逹相通小宰六職自各官府辧之也宰夫八職自一官府辧之也】一曰正掌官灋以治要【一曰正掌官灋以治要與三曰官灋字重此灋字誤當作官屬○正六官之長也八灋中官屬以舉邦治掌於六官之正任賢才以充各職則治無不舉此爲治之大綱故曰要也】二曰師掌官成以治凡【師六官之丞言可爲師灋也官成卽小宰之八成每事之至有一定之科條六官之貮聽之治一官之大凡也】三曰司掌官灋以治目【司六官各屬之長如大宰之膳夫大府司徒之鄕大夫遂人宗伯之大司樂司馬之職方氏司宼之大行人之屬各有攸司官灋者飲食倉庫鄕遂禮樂每事各有成灋如网之有日故曰治目】四曰旅掌官常以治數【旅六屬分司之佐也官常者事𨿽有成灋亦有變態不一在乎親其事者舉古所常行者而斟酌損益之書所謂學古入官議事以制其爾典常作之師也當纎悉數其科條而治理之故曰治數○已上四職皆王臣】五曰府掌官契以治藏【府居守之名掌官府文契以治所藏圖書器物貨賄米谷】六曰史掌官書以贊治【史吏知文墨者掌官府之書寫以助爲治】七曰胥掌官敍以治敍【胥人有才知之稱徒之什長也官敍者掌官府中當先當後之事如小宰六敍之類因以次敍役使者而行不數數煩於士大夫】八曰徒掌官令以徴令【徒奔走之稱掌官府中之有命令則爲之徴求號召給其使令之役也其煩辱之事與囚執人之類別掌於司故此胥徒非若今胥之賤也○已上四職皆庶人在官者】

【師曰古之官府卿大夫士轉相副貮其數居多府史胥徒其數反寡後世吏多於官數倍奔走在官者往往千百維羣積爲姦囊槖坐而蠧耗生民此古今盛衰之判抑亦有故矣古之治也以道卿大夫士同寅協恭淸心而致理後世上下相疑不復推誠委任天下之事一決簿書變成胥吏世界矣】

掌治灋以攷百官府羣都縣鄙之治【百官府羣都縣鄙通王畿而言灋卽大宰之八灋八則也大宰出灋以治之小宰執灋以逆之宰夫循灋而攷之每加詳焉】乘其財用之出入【乘卽算灋乘除之乘以其入數攷其出數而知其贏耗也】凡失財用物辟名者以官刑詔冢宰而誅之其足用長財善物者賞之【辟避通】

【財謂谷帛貨賄用謂費出物謂樹畜失財用物者侵漁而財耗散妄費而用不足失養而物凋獘辟名者追攺日月移易數目規避以爲姦欺此有辠而當誅責者若稱量得宜而用不乏運用冇方而財自生培飬冇道而物充盛此有功而當賞者一功一辠每事告成咸詔於冢宰而誅賞之或疑財用物有定曰足曰長曰善不防於聚斂乎生財有大道惟用天道因地利與夫轉輸斂散之適宜調度費出之有方若夫子之畜蕃息蕭何餽餉劉晏理財其充裕阜蕃視夫拘攣無變通至於困急消耗者所差百倍不特無損失而已惟識時務者知之】

以式灋掌祭祀之戒具與其薦羞【祭祀之誓戒具修太宰掌之小宰以灋掌之然財用出納割亨調和小宰不親之故誓戒之事官府之具與脯醢之薦內羞庶羞之物並宰夫以式灋掌之特治其詳也】從大宰而眡滌濯【滌濯大宰眡之小宰曰贊宰夫曰從禮之等差也】凡禮事贊小宰比官府之具【凡禮事卽小宰之七事也具卽共其財用小宰令之宰夫贊而比之謂較齊其美惡具否】

凡朝覲會同賔客以牢禮之灋掌其牢禮委積膳獻飲食食賔賜之飱牽與其陳數【三牲牛羊豕爲一牢聘禮歸饔餼於賔有五牢餁一腥二牽二也委積禾米薪芻也膳獻禽獻及四時珍美新物也飲食燕享也賔賜之飱牽謂中間加賜之牢與牽也牢禮皆掌客所主小宰陳之故掌其數】○凡邦之弔事掌其戒令與其幣器財用凡所共者【鄭氏曰弔事弔諸侯諸臣幣所用賻也器所致明器也凡喪始死弔而含襚而賵贈其間加恩厚則有賻焉○賵賻音諷附○已上國之大事宰夫佐大小宰掌其具修禮灋】大喪小喪【小喪夫人已下之喪也】掌小官之戒令帥執事而治之○三公六卿之喪與職喪帥官有司而治之【官有司王官也】凡諸大夫之喪使其旅帥有司而治之【有司大夫家臣也】

【國之喪禮皆小宰掌其戒具故小官之戒令則宰夫掌之及凡執事之人皆宰夫帥之以各供治其職公卿大夫士之喪皆職喪所掌公卿與王一體宰夫帥王官治其事猶王家事也大夫亦貴臣故宰夫使其下士帥其家臣而治之但不若公卿之率公有司士已下則旅亦不命但職喪治之耳○已上國之喪禮並宰夫掌之】

歲終則令羣吏正歳會【此令天官一職之羣吏也歳會致於冡宰】月終則令正月要【月要致於小宰】旬終則令正日成而以攷其治【旬終十日之終也令正日成宰夫自攷其治】治不以時舉者以告而誅之【治不以時舉廢時失事也財用事小故告於冢宰宮中事重故告於王此所告者大則於王小則於冢宰也】

【此條乃六官攷課之著例也每官之攷若鄕師肆師軍司馬士師皆令羣吏以嵗防致於其正月要致於其丞日成自攷之治不以時舉者皆以告而誅之】

【考課之灋凡日成一則六官各司之長受之如酒正之出日入其成酒正所自聽也一則六官各入於其攷宰夫之令正日成而以攷其治餘五官則鄕師士師等聽之也一則六官縂入於司防所謂以參互攷日成也凡月要一則入於各官之丞一則入於小宰所謂以官府之敍受羣吏之要也一則入於司防所謂以月要攷月成也凡嵗防一則入於各官之正一則入於冢宰一則入於司防○或疑百官府至賾也毎月每嵗之事至繁也大宰司防咸受之不防於文具乎曰三百六十屬𨿽眾而其大屬每官數人而已故所謂日成每日出入之數及所成之事似於繁也至於月要則縂計一屬之財貨入防何出防何合行政事某事已行某事未行如是兩條甚爲簡要故稱月要至於嵗防則縂訃其一嵗之出入行事較量而稱度之以爲之縂故謂之防尢爲易辦安得謂之繁後世惟不知防要之灋故文書愈詳而愈不可致詰所以爲文具也○師曰百官府各有長吏得自攷課僚屬而上訃於其六官之正爲之正者攷課其長吏數人並覈實其所攷之僚屬而悉上訃於天官天官縂覈百官府羣吏之計大宰提其綱故以嵗防覈其大者小宰挈其紀故以月要覈其次者宰夫兼理其目故以日成覈其小者蓋帥百官府興事而屢省其成也漢郡守辟除長吏得自課第刺史得課郡國守相而丞相禦史得雜考郡國計書其灋猶爲近古後世天下之官銓選皆出吏部故攷課悉歸於攷功上下欺誕多文具矣】

正歲則以灋警戒羣吏令修宮中之職事【小宰於正歲以宮刑憲禁於王宮令於百官府大約令之修職攷事無敢違慢宰夫云以灋令修宮中之職事則八服食宮毉之事一一戒令之不越於式灋矣】書其能者與其良者而以告於上【能謂舉其職良謂有善行上謂王必書而告使有實迹可稽非若後世之浮詞得以朦朧庶王知近臣之賢否也師曰小宰貳大宰而宰夫又以貳小宰也故大宰以寛簡爲治而小宰濟之以嚴宰夫加之以密上下所以相承也】

【按天官之職甚爲博大驟而觀之若散出無紀然有要焉典灋則治天下之迶貢賦式制國用之矩八柄八統禦天命之權九兩九職保萬民之方此總述圴平之事所以運量天下者也冢宰主節制王及後世子而有宮中之政令王統百官以攷其治理財以制國用而有歲終正治受防此一官灋守也自和布縣灋而下則帥六十屬以舉天下之治建其牧而下則縂擇天下之官以任天下之職此特春王正月新政也以其宅百揆故贊王聽治而有六敍以肅百僚六計以察百官八成以聽萬民六屬而事之職掌有定規六職而事下六官有定式八職而事下各職冇定式此皆每日之事也國之大事七或以百職之首而提其綱或以天官所掌而治其要此則每時所值之事也小宰宰夫其職掌並與冢宰而相亞大約尊者博而要卑者少而詳故𨿽雜而不越大積焉而不苑者以此嗚呼天無爲作之君以代天君不能自爲立之相以代君求之切擇之審待之隆相視爲一體相胥爲一家君之所以付托相之所以負荷皆家事也故宰相事業不過輔王以承天奉嗣王以統承於先王而已蓋主器者天子而相之者天官天子之位𨿽傳於一家而天下之治則公於四海是故天官之職俾王及後世子靡不由於式灋不必傳賢而天下無不治𨿽曰家天下而實常得賢也伯益伊尹周公所世守者後世人君所以求之待之旣與古異而人才亦不古若或貪戀權勢肆志妄行或罷軟不勝任推姦避事故天子每每自用相不得冇爲豈一體相承意哉三代而下惟孔明君臣有古立冡宰之風耳小宰佐大宰及夫五卿之職皆自王躬後宮王朝王畿以及四海無所不統皆所以儲相才也】

宮正上士二人中士四人下士八人府二人史四人胥四人徒四十人【掌百官府執事於王宮之長】

宮伯中士二人下士四人府一人史二人胥二人徒二十人【掌士庶子宿衛於王宮之長】

【以分職言宮正専掌官府如所謂比宮中之官府令於王宮之官府是也宮伯專掌士庶子所謂掌王宮之士庶子凡在版者是也以兼職言則宮正縂掌王宮戒令糾禁故宮伯爲中士而統於宮正】

宮正掌王宮之戒令糾禁【戒者先事而戒令者率作興事二者卽宰夫以灋警戒羣吏令修宮中之職事也糾者舉其違慢卽下文糾其徳行禁者禁於未發卽小宰以宮防憲禁於王宮士師之宮禁也】以時比宮中之官府次舎之眾寡爲之版以待【宮中官府若膳夫酒正毉師典婦功師保氏大史等官各有職事於王宮莫相統一皆宮正主之次其涖事之處捨其私居其人有升降出入時常比較之爲之圗籍以待比及聽政令咸按籍爲之】○夕擊柝而比之【柝音托野廬氏作○夜則每官府各自戒備宮正總擊柝而比之庶無懈惰失守也】○國有故則令宿其比亦如之【凡經中言大故專謂宼戎之事此有故若日食天火大烖大喪皆是也令諸司宿衛王宮宮正總擊柝而比之此與夏官司士國有故則致士而頒其守秋官修閭氏邦有故守其閭互聨事通國上下皆爲之戒備也○已上皆版籍宿衛之事】

辧內外而時禁【王宮後宮有內外之別常禁防之無得妄有傳遞出入】稽其功緒【興事造業曰功事業有倫曰緒】糾其徳行【徳行見師氏糾勸之以敬良爲本】防其出入【有當出入者則防察其操持及疏數】均其稍食【稍小也卽稾人所謂內外朝之冗食給事王朝者總共其食則體統一而事功易起也均謂平頒之】去其淫怠與其奇衺之民【衺斜通○民宮中官府各有庶人在官者放辟怠惰奇異衺曲者察而去之】會其什伍而敎之道藝【凡官府之在王宮者𨿽各有職司宮正總以時而會之使之五人爲伍二伍爲什鄭氏云使之軰作軰學相觀率且寄宿衛之令道藝見保氏敎之者令王所皆善士也】月終則防其稍食【防其虧耗】歲終則會其行事【糾其廢職○已上皆敍正其人之事】

凡邦之大事令於王宮之官府次捨無去守而聽政令【大事七事之大者政所當共之事令別有所徴召攝官之類宮正令之以待】○春秋以木鐸修火禁【鄭氏云火星以春出秋入修火禁者因天時而設戒也】○凡邦之事蹕宮中廟中則執燭【蹕音畢○邦事小宰之七事也蹕止行者以備非常宮中宮正所専掌廟中乃其兼掌闇則藏姦必執燭以爲明】○大喪則授廬舍辧其親疎貴賤之居【廬倚廬親貴者所居捨堊室疏賤者所居○已上皆有事警戒之事】

【天官之職惟宮中爲至要故小宰宰夫以宮職爲至重宮正乃天官設屬之至大者於王宮之官府士庶子無所不統故內宰掌版圗之灋矣此則縂爲之版王宮八面常均一無眾寡不均師氏使其屬帥夷守王門矣此則擊而比其宿晝夜巡警無頃刻疎虞師保氏敎以徳行道藝矣此復糾而敎之王所其惟吉士閽人禁暴氏稽其出入去其奇衺矣此復稽而禁之無得越其禁防膳夫毉師等各掌其功敍矣此復稽而防之惟恐曠天職舍人司祿等旣掌其祿食矣此復均而防之惟恐其暴天祿四時有司爟以掌火政矣宮中尢宜愼火此時以木鐸修之凡有邦事宮門廟門閽人掌其蹕燎矣宮中廟中不可無備此特掌其蹕燎大喪司士大僕旣掌其守政首服矣此復授其廬舍凡若此類𨿽各司之長所自掌而宮正爲宮官之長故又爲之挈其總禁密之地無一處而不究心內外之眾無一人而不致察百職無一事之敢慢通歲無一時之敢忽與小宰宰夫相成交舉乃天官之第一義所以列衘百職之首也】

宮伯掌王宮之士庶子凡在版者【士庶子卿大夫之適子庶子及士之適子也凡在版者謂宿衛王宮皆有名籍以擬校比施政令也○適音的】

掌其政令行其秩敍作其徒役之事授八次八捨之職事

【八次八捨者王宮四正四隅各有宿衛常處整行列便檄候謂之八次又各有私居謂之八舍職事者擊巡警等事皆宮伯授之此卽所謂掌其政令也】

若邦有大事作宮眾則令之

【司士防同賔客作士從大喪作士掌事諸子大事帥國子而致於太子皆宮伯令之此卽所謂作其徒役之事】

月終則均秩歲終則均敍

【秩謂祿之髙下一事而功有勤惰則爲之下上其食敍謂位之等級一官而才有升降則爲之先後其次月終均秩則祿冇不同故宮正因而防其稍食嵗終均敍則能有不同故宮正因而防其行事此卽所謂行其秩敍】

以時班其衣裘○掌其誅賞

【班其衣裘者王所以厚世臣之子掌其誅賞者以王命賞其功而治其罪以其未仕故不與天官之攷也○已上宮伯所掌凡五事敎則於師保氏詳焉】

王宮官府八次捨圖

膳夫上士二人中士四人下士八人府二人史四人胥十有二人徒百有二十人

【人非食不生孟子曰口腹豈適爲尺寸之膚哉然苟失其養則疾病因之以王及後世子可不致其謹歟故天文有天廚內廚爲是故也況畿之內外凡可以致養者貢獻爲至多而祭祀賔客之禮極於繁縟司之者尢不可以非其人膳夫者以禮制王之食以道節王之欲贊王之祭代王之獻謹其出入明其黜陟非知道者不能故庖人內外饔亨人主庖廚之事甸師獸人人鱉人臘人主生聚取辧食物之事凡九職皆統於膳夫也】

庖人中士四人下士八人府二人史四人賈八人胥四人徒四十人【主庖廚中一應生物】

內饔中士四人下士八人府二人史四人胥十人徒百人

外饔中士四人下士八人府二人史四人胥十人徒百人

【主調和五味熟食爲事朝食曰饔日中及夕餕朝之餘故官以饔名王后世子之食及宗廟之祭與燕飲食其事皆在內故曰內饔外祭祀賔客饗耆老孤子及師役其事皆在外故曰外饔】

亨人下士四人府一人史二人胥五人徒五十人【亨烹同主薪水煮之事】

膳夫掌王之食飲膳羞以養王及後世子【食飯也飲酒漿也膳牲肉也羞有滋味者】○凡王之饋【進食尊者曰饋】食用六穀【稻黍稷粱麥苽】膳用六牲【馬牛雞羊犬豕】飲用六淸【水漿醴涼醫酏】羞用百有二十品【羞庶羞也出於牲及禽魚菓實以備滋味】珍用八物【卽八珍見內則謂淳熬淳毋炮檮珍漬熬糝肝膋也○膋音遼】醬用百有二十罋【醢六十罋醯六十罋合之爲醬百有二十其詳並見下諸職或謂周公設王之飲食何其太丰侈也夫居崇髙之位享天下之飬下自士大夫等而上之升降以兩其數不得不加四海九州之富各欲盡其奉上之心其物不得不多故非勉彊以致之苟王而不禦之其物亦何所用萃彖曰用大牲吉亦理勢之自然也且物性各得陰陽之气於人身必有所益如食治本艸之云備物致味亦所以助王精气而益其聰明非但爲肥甘之足於口而已然王日一舉不過一牛而又與後同牢其羞醬之百有二十者則出於六牲之所雜制與夫菓實菜品而陳之較之太古似於奢眡後世禦食之費其約不知防倍矣柰何以寒士所習見於民間之事而遂疑於周公之制哉抑此但總言饋食之物有此數而已觀夫月令云孟春之月其食麥與羊之類蓋四時錯共非必一日盡共之也正如記稱四海九州之物皆以備孝饗而籩人醢人止於四籩四豆之實合之爲三十二物自有簿正存焉可以類推矣】

王日一舉【殺牲盛饌曰舉玉藻皮弁以日眡朝遂以食日中而餕日一舉謂朝日也】鼎十有二物皆有俎【牢鼎九陪鼎三總而十二物皆有俎謂牢鼎皆實於爼也鄭氏云王日一大牢以王制君無故不殺牛之例推之理或然也】○以樂侑食【侑猶導也】○膳夫授祭【古人每食必祭先代始爲飲食之人不忘本也膳夫授王祭謂祭肺也其餘肴之序偏祭之】品嘗食王乃食【玉藻云火熟者先君子一恐火齊之不得一以備非常也○齊去聲】卒食以樂徹於造

【人於飲食之際心气和暢則多食而易化拂欝則食不消而致疾古人當食不嘆者謂是故也樂乃天機之嗚脾喜聲音故毎飯皆奏樂以侑之食畢仍以樂徹於故處終之以和皆所以飬胃气使不至於欝滯也】

王齊日三舉【齊齋同將祭而齋○日三二字當作則不】大喪則不舉大荒則不舉大札則不舉天地有烖則不舉邦有大故則不舉【札子八反】

【齊之日宜沖淡以養其精誠故不飲酒不茹葷不聽樂舉則飲酒侑食故齋則不舉與下文類相從大喪粥之食自天子逹於百官府大荒饑饉也大札疫癘也爲民父母子有憂患自然不安天地有烖如日月食山崩川竭地動之類爲天之子父母有變自然恐懼修省大故謂宼戎也上下戒嚴期敉安之自不遑寜處六者皆當徹膳以自貶損其禮皆膳夫掌之又凡防殺大臣之喪臣民弒逆古人皆不舉此不盡述王或不以禮自處膳夫當隨事救正如檀弓所記杜簣之觶於平公是也○葷音昏飦同敉音米寜也】

王燕食則奉膳贊祭【已上每日王食此事之至重故必膳夫親之】

凡王祭祀賔客食則徹王之胙俎【胙音酢○胙俎王與屍及賔相酢之俎】○凡王之稍事設薦脯醢【稍事謂非饗燕大事偶有事賜飲臣下】○王燕飲酒則爲獻主【燕羣臣嘉賔以示慈恵】

【祭祀賔客以胙爼爲尊故膳夫親徹稍事以脯醢爲重故膳夫設薦燕飲酒一則畿內諸臣不敢當君客禮一則不使賢者冇亟拜之勞故膳夫爲獻主先王所以恩禮曲盡也】

掌後及世子之膳羞【內饔供之膳夫特掌其數玉藻云夫人與君同牢後牢肉當亦與王同】

凡肉修之頒賜皆掌之【肉修姜桂煆治者王有加恵於臣制肉修頒賜之蓋孟子所謂鼎肉】

凡祭祀之致福者受而膳之以摯見者亦如之

【致福謂羣臣祭祀若畿內都鄙山川及四海五嶽四瀆古帝王之在其國都或王五服之親凡以王命而祭者當歸胙於王也摯見卿羔大夫雁士雉之類所以伸臣子之誠敬二者皆受而膳之使鬼神之恵臣下之誠不至於虛也○後世子膳羞頒賜致福贄見四者膳夫但掌其出入命令不親爲之】

歲終則會惟王及後世子之膳不會

【舊說謂不防計多少優尊者則任所用夫九式羞服好用之式正先王所以立爲定灋節制後王之膳羞衣服好用賜與故司書云凡上之用財用必攷於司防豈得而任其所用謂之優尊者哉且庖人酒正外府等官惟言王及後不防則世子除正膳之外餘皆有防矣司裘惟王之裘與其皮事不防是後之用皮亦有防也何獨不優之而任其所用乎愚謂凡掌財賦之官皆有日成月要歳會蓋百官則有進陟降庶務則有行止丰約其財之用否盈縮萬有不齊故必以彼之入數較此之出數而互相防計王及後世子一而已計日而其數可知百司皆了然故不必彼此互相勾攷也其事甚明而添一注釋遂使蔡京執此爲說務以侈靡惑人主使海內虛耗卒召裔夷之禍釋經者言可不愼乎】

庖人掌共六畜六獸六禽【六畜卽前六牲六獸麋鹿狼麕野豕兔也六禽雁鶉鷃雉鳩鴿也○麕坤倫反鶉音純鷃英諫切鴿敎合切】辧其名物凡其死生鱻薧之物【名如兔曰明視豕曰剛鬛也物謂各以其方之色及用牷用駹也鮮曰鱻幹曰薧○鬛音獵牷音全駹音茫雜色也】

【凡水陸之產不可生得者不嫌其死可以生致者死則味變當生畜之凡腥物新致者以鱻爲美逺來者以薧爲用入則辧而受之出則辧而頒之○已上庖人所共之物】

以共王之膳與其薦羞之物及後世子之膳羞【備品味曰薦卽醬用百有二十罋也致滋味曰羞卽羞用百有二十品也】○共祭祀之好羞【若禹貢徐州之魚鄭氏謂荊州之防魚靑州之蟹胥○防子馬反亦作鲝卽鮓也】共喪紀之庻羞【虞祔之祭乃有薦羞】賔客之禽獻【掌客上公乘禽日九十雙侯伯七十雙子男五十雙】

【王言薦羞者味以不防爲尊後世子言膳羞致滋味也祭祀好羞喪紀庻羞者記稱四海九州之美味莫不鹹在以致孝於鬼神也賔客曰禽獻者尊之曰獻○已上庖人所當供之事】

凡令禽獸以灋授之其出入亦如之

【禽獸不可久處將獻賔客取於獸人掌畜等必書所當獻之數是以灋授之也及其來致禽依此數受之是入以灋也至獻賔客又以此數付使者展行之是出以灋也一則不失禮於賔客二以待防計○已上出入之灋】

凡用禽獻【此謂煎和之以獻王及凡祭祀賔客也】春行羔豚膳膏香【香當從禮記作膷從肉爲是香乃禾气也○行用也通下四行字內則俱作宜】夏行腒鱐膳膏臊【腒音渠鱐音搜臊音稍】秋行犢麛膳膏腥【麛音迷】冬行鱻羽膳膏膻【鱻音鮮膻勝堅反】

【按禽獻四時各因其類而用之今人於夏膳亦以臘薧爲宜推此類可見羔小羊豚小豖始生而肥春气柔嘉之象故春行羔豚春木克土而土死於春膷牛也牛屬土故春膳以牛膏和之腒幹雉鱐幹魚爆熯而幹夏時火盛之象故夏行腒鱐夏火克金而金死於夏臊犬也犬屬金故夏膳以犬膏和之犢牛子麛鹿子牲成而克秋物長大之象故秋行犢麛秋金克木而木死於秋腥雞也雞屬木故秋膳以雞膏和之鱻魚也潛於水羽雁也巢土不木棲冬气潛藏之象故冬行鱻羽冬水克火而火死於冬膻羊也羊屬火故冬膳以羊膏和之禽獻各以其時必先歲气也復因其時舉其死絕之气而和之者無使太過以傷天和也○已上用物之宜】

歲終則會惟王及後之膳禽不會【日食有常】

內饔掌王及後世子膳羞之割亨煎和之事【亨讀作烹和去聲○鄭氏曰割肆觧肉也烹煮也煎和齊以五味】辧體名肉物辧百品味之物【體名脊脇肩臂臑之屬肉物胾燔之屬百品味庻羞之屬言百舉成數○臑寜報反牲臂節胾音子幹肉也】王舉則陳其鼎爼以牲體實之【取於鑊以實鼎取於鼎以實俎實鼎曰脀實俎曰載○脀音烝升也】選百羞醬物珍物以俟饋【百羞饔人所辧百品味之物也醬物醯人醢人所造也珍物卽八珍先進食之時選擇王所當禦者以俟膳夫饋之】○共後及世子之膳羞【後世子直言共內饔自饋之降殺之等也○已上共王及後世子之灋】

辧腥臊羶香之不可食者【腥臊羶香雞犬羊牛之味也無疾肥美則其气味𨿽存而可食有疾而形體變則臭味惡而特著斯不可食者】牛夜鳴則庮【庮音由○鄭氏曰牛不夜鳴反常則病庮朽木臭也】羊泠毛而毳羶【泠音零毳音翠○羊曰柔毛泠毛而毳者毛長總結其肉必羶甚也】犬赤股而躁臊【犬股裏無毛曰赤髮狂曰躁其肉必臊甚也】鳥皫色而沙鳴貍【皫丕表反貍音埋○鳥毛失色曰皫聲細而澌曰沙其肉气貍欝而不疏通也】豕盲眡而交睫腥【肓杜作望豕聽物不望眡此豕望視而眼睫毛交肉必成米如星也】馬黒脊而般臂螻【般班同螻音樓○馬脊肉黒色前脛毛有文般般其肉如螻蛄臭也○已上選擇牲肉之灋】凡宗廟之祭祀掌割亨之事凡燕飲食亦如之【宋廟祭祀謂四時告朔祫禘等祭也燕飲食者燕羣臣以示慈恵也掌割亨之事而不言煎和者此行正禮之時不貴防味也】○凡掌共羞修刑膴胖骨鱐以待共膳【刑當作鉶膴音呼胖音判○羞庶羞也修脯也加姜桂煆治之曰修不煆治曰脯不幹而腥曰胖防肉大臠曰膴刑鉶羮也骨肴也鱐幹魚也祭畢而燕與燕飲食皆先具此七者以待共膳也上言選百羞醬物此言共修羞刑膴互文也○已上宗廟燕飲食之事○防音蝶】

凡王之好賜肉修則饔人共之

【王所愛好若親故賢能有所賜肉修比膳夫之頒賜爲重故云好賜也饔人內饔也此卽孟子所謂庖人繼肉不以君命將之者歟】

外饔掌外祭祀之割亨共其脯修刑膴陳其鼎俎實之牲體魚臘【外祭祀謂天地四望山川社稷五祀等神也內饔有羞胖骨鱐而此止於脯修刑膴內饔不言陳其鼎俎實之牲體魚臘而此言之蓋互文也】○凡賔客之飧饔饗食之事亦如之【飧客始至之禮饔旣將幣之禮饗以酒爲主食以飯爲主其割亨共膳陳鼎爼亦皆外饔掌之】邦饗耆老孤子則掌其割亨之事饗士庻子亦如之【耆老孤子死事者之父祖子孫也饗之於朝所以示恩而民勸於功士庶子宿衛王宮之適子庶子也饗之亦所以示恩使之益知親上死長皆死饔掌其割亨之事按吳子頒賜有功者父母妻子於廟門外以功爲差有死事之家遣使者勞賜其父母著不忘於心左傳陳成子朝設乘車兩馬系五邑焉召顏庚之子而賜之此皆禮耆老孤子之事也又按王制周人饗國老於東膠饗庶老於虞庠樂記食三老五更於大學天子袒而割牲執醬而饋執爵而酳冕而摠幹所以敎諸侯之弟也國老有爵者之老庶老庶人之老猶國子庶子之云也養之所以敎敬而民勸於徳】

【以槁人例之共外內朝冗食者之食此外饔並當共其膳】

師役【大師用眾大役任眾】則掌共其獻賜脯肉之事【獻賜皆有脯肉遣帥之禮君親推轂曰閫以外將軍治之故尊之曰獻犒兵眾曰賜記云賜君子與小人不同日卽此意也】

凡小喪紀陳其鼎俎而實之【殷奠及虞祔之祭皆有鼎俎大喪紀則內饔掌之按外祭祀賔客之飧饔饗食其事皆在外國學在郊其事逺耆老孤子士庶子𨿽在朝其事煩師役其事亦煩小喪紀𨿽在內其事防故皆外饔掌之內饔掌王及後世子之膳宗廟祭祀及燕飲食故不相混也】

亨人掌共鼎鑊以給水火之齊【齊去聲○凡肉物先實於鑊煮之以水然後脀於鼎調以五味各因其物而加水之多少火之進退故曰齊皆亨人給之○脀音烝】職外內饔之爨亨煮辧膳羞之物【爨淸亂反然火也○分職外內饔之亨煮然火之事及辧其所當膳羞之物】

祭祀共大羮鉶羮賔客亦如之【大音泰羮音庚】

【大羮大古之羮肉湆不調以五味及菜設之貴其始也鉶羮後世之羮調以五味加以菜芼牛用藿羊用苦豕用薇之類所以致滋味也以亨煮所得故亨人共之○湆古汁字音執芼音毛菜葉也】

甸師下士二人府一人史二人胥三十人徒三百人【郊外曰甸師猶長也自此以下五職皆主生聚取辧野物甸師主齍盛爲重故居其先】

獸人中士四人下士八人府二人史四人胥四人徒四十人【主佃獸之政事者】

人中士二人下士四人府二人史四人胥三十人徒三百人【主取魚之政事者】

鼈人下士四人府二人史二人徒十有六人

【主取介物及貍藏水中之物者甲虫三百有六十而爲之長此主食而言故以鼈命官】

臘人下士四人府二人史二人徒二十人【昔字古人作防上卽疊肉從日幹之今文旁加肉贅○主凡幹肉】

甸師掌帥其屬【卽徒三百人記謂庶人】而耕耨王借【耨寜豆反去艸也○躬耕𨿽在君而實借其力於民故以借名】以時入之以共齍盛【齍音資○黍稷曰齍在器曰盛按月令孟春元辰天子親載耒耜躳耕帝借天子三推三公五推卿諸侯九推庶人終於千畆一以示敬恭神祗致孝於天地祖考一以勸農率先天下也以時入之者小滿而來麥成熟霜降而百谷用登收入地官神倉不敢以爲他用所以祭則受福也諸侯爲借百畆卿以下則有圭田】

祭祀共蕭茅【蕭香蒿也茅白茅也】共野果蓏之薦【蓏禮果反○木實曰果艸實曰蓏】

【詩曰取蕭祭脂郊特牲云蕭合黍稷臭陽逹於墻屋故旣奠然後焫蕭合馨香謂以黍稷率膫實於蕭以爲燔燎旣取其明又取其气之上逹求諸陽之義也士虞禮束茅長五寸立於兒束謂之苴郊特牲鬰合鬯臭陰逹於淵泉謂以鬯酒灌地以茅借而滲之一取其潔二象具歆之意求諸陰之義也又按司巫云祭祀共蒩館鄕師云大祭共茅蒩凡茅皆出自甸師祭宗廟則司巫爲苴以共之祭天地則鄕師爲苴以共之其聨事若此又楚之貢曰包茅其產特良故以爲貢蓋亦入於甸師而共之也詩云園有桃又云疆埸有野果蓏之謂也地官人祭祀賔客共其果蓏職與此聨事上四物皆野之所有故皆甸師共之○率膫音律遼腸間脂也苴蒩並疽租二音埸音亦場音脹】

喪事代王受烖【生上聲】

【鄭氏曰齍盛者祭祀之主也國遭大喪若云此齍盛不馨使鬼神不逞於王旣殯大祝作禱詞授甸人使禱借田之神受烖弭後殃○按商俗尙鬼周人因之觀盤庚金縢所稱極誠確矣代王受災者意以齍盛不蠲乃甸人之責非先王之過恐降禍非一端則當罪及甸人不當延於嗣王亦臣子之至情也】

王之同姓有辠則死刑焉【辠古罪字罪乃取魚器也秦人以辠似皇故借用罪文王世子曰公族有死辠則磬於甸人又曰獄成致刑於甸人甸師主郊廟齍盛不以卽市而戮於是者以示得辠天地祖宗非王所専也又掌囚云凡有爵者與王之同族奉而適甸師氏以待刑殺貴貴與親親同此不言者於秋官互見也】

帥其徒以薪蒸役外內饔之事【木大可析曰薪小曰蒸耕借之餘則樵蘓以分給外內饔之柴薪】

【按甸師共胥徒三百三十人蓋非此眾則農功之時不足以集事然止耕此千畆則農隙之時遂防於徒食故多其員則事事而人無不給兼其役則無事而祿不妄費周禮攝官之意皆此類也】

獸人掌罟田獸辧其名物【罟音古网別名○野獸皆有名號物色用之各有所宜取而辧之以共獻○网古网字】○冬獻狼夏獻麋春秋獻獸物【鄭氏曰狼山獸其膏聚聚則溫冬苦寒故獻狼麋澤獸其膏散散則涼夏苦熱故獻麋春秋溫寒適故獸物皆可獻若內則狐去首貍去正脊之屬也○右用物之宜】

時田則守罟【四時之田謂獀苗狝狩也守罟者獸投罟則取之一使不得奔逸二以備其觸攫○狝音選攫敎縛切】○及獘田令禽注於虞中【獘田謂春火獘夏車秋羅冬徒獘也令禽注於虞中者凡田在山山虞萊山田之野田在澤澤虞萊澤田之野及獘田植虞旗虞旌於中致禽而珥焉於是獸人主令田眾得禽者置於虞旗虞旌之中大獸公之小禽私之也右田獵所執之事○珥刵通割獸耳也】

凡祭祀喪紀賔客共其死獸生獸【凡獸之生獲而可畜者百獸並入於囿人猛獸則入於服不氏以待喪紀賓客用時取之囿人祭祀喪紀賓客共其生獸死獸之物服不氏祭祀共猛獸是也獸可生共者共之而後殺不可生共者殺之而後共並主獸人共之】○凡獸入於臘人【臘音昔○其獸之有所傷而不可畜者並入於臘人而幹之亦以待祭祀喪紀賔客之用】皮毛筋角入於玉府【皮毛筋角堪作器物者入於玉府以給百工之用○右供獸入獸之灋】

凡田獸者掌其政令

【畋狩有時王制云獺祭魚然後虞人入澤梁豺祭獸然後田獵鳩化爲鷹然後設尉羅昆虫未蟄不以火田是也取獸有灋若不麛不夘不殺胎不殀夭不覆巢踐毛不獻不成禽不獻是也田獵有地若東有甫艸駕言行狩是也及夫辧其死生鱻薧之物當公當私之宜斷其爭禽之訟皆所謂政令也○麛音迷鹿子也】

人掌以時爲梁【古漁字○梁者匽水爲闗而中空之以笱承其空而取之詩敝笱在梁是也取魚之時歲有四月令孟春獺祭魚之時得取一也季春薦鮪於寢廟二也鼈人秋獻魚三也月令季冬漁人始漁卽潛詩序云季冬薦魚四也○匽音燕笱音苟】○春獻王鮪辧魚爲鱻薧以共王膳羞凡祭祀賔客喪紀共其魚之鱻薧【鮪月鬼反○王大也王鮪鮪之大者鱻生也薧幹也共王膳羞共於膳夫以共王也祭祀賔客喪紀共於內外饔而共之也】○凡者掌其政令【政令見上獸人】凡徵入於玉府【周之先澤梁無禁而有所謂徵者蓋無禁者謂虞人入澤梁之時與民公其利徵者謂水族中若須骨珠蜃堪餙器物者取之有定數民有得之者人以漸收之以時而入於玉府以當山澤之賦二者並行而不悖也】

鼈人掌取互物以時簎魚鼈蜃凡貍物【簎昌角反貍音埋○互有甲之物其殻相交互故名簎義刺泥中而取之也貍物謂水族之貍藏泥中者掌取互物而以時簎凡貍物者互物皆貍故兼及於凡貍物取之爲便也】○春獻鼈蜃秋獻魚【鼈字乳以夏蜃大蛤十月雉入大水所化亦有自產者用以卜秋則殻堅實其內亦可食能補心益知也貍藏之魚多生於秋冬至春而消春鼈蜃秋魚各因其盛美之時而獻之】○祭祀共蠯蠃蚳以授醢人【蠯弼猛反嬴音羅蚳靑遲○蠯揩作蜯說文修爲蠯圎爲蠃介虫旋殻者蚳說文蛾子未詳醢人有蠃醢蠯醢蚳醢故此於祭祀共此三物以授醢人而其之也】○掌凡邦之簎事【簎事非一凡冇取於水中若金珠玉石或異物及有所遺失以鼈人善於簎事故兼掌之也】

臘人掌幹肉凡田獸之脯臘膴胖之事【日幹曰臘亦有火幹者凡幹肉總名之曰臘折言之大物觧肆幹之曰幹肉小物全幹曰臘大臠曰膴薄折而幹之曰脯箠之而施以姜桂曰修脯而腥曰胖凡田獸畢宜爲此數等之肉者臘人治之以共於膳夫】○凡祭祀共豆脯薦脯膴胖凡臘物【籩人職曰祭祀共其籩薦羞之實此言共豆脯薦脯者共於籩人也】○賔客喪紀共脯臘凡幹肉之事

【凡畋有時方其入山澤也則有餘而無用及其設禁也則欲用而不得故於其多時取以爲昔所以用足而不費且不至於多殺亦所以養不忍之心昔呂正獻公每貯昔薧以待客正爲此耳】

醫師上士二人下士四人府二人史二人徒二十人【已下五毉字皆當用毉從巫謂其通神明如巫也此醫字乃梅漿以造灋如酒故從酉今用此醫字非○毉師眾毉之長】

食醫中士二人【卽今食治灋】

疾醫中士八人

瘍醫下士八人【瘍音陽創腫也】

獸醫下士四人

醫師掌醫之政令【政令謂眾毉疾病藥材等事】聚毒藥以共醫事【毒藥得天地之偏气寒熱之性過甚者也人身具造化與天地相流通非時不正之气感則成疾與夫七情六欲所傷亦能成疾是皆冇不和之气者故以偏勝之物攻之卽得其平然藥亦有平補者終不免有所偏可暫用止疾而已久服必有所傷故縂以毒名也】

凡邦之有疾病者疕瘍者造焉則使醫分而治之【疕兵米反輕曰疾重曰病內科主治頭瘍曰疕身瘍曰瘍外科主治邦國有內外疾來求治者毉有専科故毉師使分治之或疫癘大作民不能就毉量地逺近民之多寡分命眾毉往治之以活人爲上不責其直以救民天札也】

歲終則稽其醫事以制其食

【凡祿食必本於功事每屬之長稽而制之若毉師內宰所云是也小宰總稽百官府而制之所謂以敍制其食也惟公正則凡宮中之官府又以時稽而制之禁密之地尢宜加嚴耳又冢宰受嵗防故毉師以嵗終考課羣毉蓋官屬各課於其屬之長冢宰但執其要而已】

十全爲上十失一次之十失二次之十失三次之十失四爲下

【凡疾病有生道則可治無生道則不可治又有命數短促或老而气散亦非醫藥所能起故醫可以治人之疾不可以治人之死十全者指凡治人疾十人而皆驗也其不可救而不救非毉之辠矣所謂失者非謂失而死也變癥之輕重情狀投藥之多少效驗豫言之而無徴卽爲失耳故藥有起病者苟不能豫定其情偶中而已不可以爲全病有不起者苟能預決其死不可以爲失如此則毉不可以僥幸失一失二失三失四以次而降制食因之過是而失五則不足爲毉矣蓋人有不服藥者病亦吉凶相半毉而至於失五何以異於不服藥哉】

食醫掌和王之六食六飲六膳百羞百醬八珍之齊【齊去聲】

凡食齊眡春時齊眡夏時醬齊眡秋時飲齊眡冬時【此飲食寒溫之節也食飯也五穀食之主宜溫故眡春大鉶菜也所以調食宜熱故眡夏醬豆實之主言醬則豆在其中所以致滋味宜涼故眡秋飲主觧渴宜寒故眡冬】

凡和春多酸夏多苦秋多辛冬多咸調以滑【和去聲此調和五味之宜也春屬木主酸夏屬火主苦秋屬金主辛冬屬水主咸故和飲食者各因四時之味而稍加之所謂必先嵗气也木火金水載於土酸苦辛鹹成於甘故復調以滑甘內則棗栗飴蜜以甘之菫荁枌楡娩薨滫瀡以滑之甘者脾家本宮之味滑以通和諸竅也○飴音兮菫音謹荁音桓枌音文白楡也娩音問薧音考菫已下新生者曰娩久畜者曰薧滫卹久反久泔也瀡髓通竅坤敎反】

凡會膳食之宜牛宜稌羊宜黍豕宜稷犬宜粱鴈宜麥魚宜【稌音杜音孤】

【此合食之灋也凡物性有同類以助其生者有相制以泄其過者合食則能益人有相反而爲逆者有相惡而爲�者合食則能害人故膳之與食相合各有其宜牛稌土羊黍火豕稷水犬粱金鴈麥陽魚陰同其所稟故合食爲宜】

凡君子之食恆放焉【君子自士而上也】

【食數有品節限制養道則上下同之寒溫之節調和之宜會合之灋皆如食毉○按食毉以王爲主疾毉以萬民爲主大人治於未病而其灋通乎下卑者不能備物也小人治於已病而其灋通乎上尊者不敢指斥也】

疾醫掌養萬民之疾病【疾毉而曰養者病每加於小愈療治易將養難不專於攻治而已】四時皆有癘疾春時有痟首疾夏時有癢疥疾秋時有瘧寒疾冬時有嗽上气疾【痟音消癢音羊疥音介卹媾反○四時皆有癘疾此主萬民之通疾言蓋感時气所生卽所謂疫癘也鄭氏云痟酸削也欬也上气逆喘也六癘作見春金沴木夏水沴火秋火沴金冬土沴水】

【師曰春气不正人傷於風气升而上涼金所制酸削頭痛夏气不正人傷於熱汗泄於外寒水所制生疥而癬二者感而卽病也夏傷於暑火邪傅脾土旺未病至秋火金爭脾病乃見瘧而振寒秋傷於濕土邪侵肺金旺未病至冬寒包熱肺病乃見气欬而逆二者感之逾時而後發也然亦有感而卽發者夏季金畏火而伏至秋金盛陰陽爭人感之而爲寒熱交作之疾冬時寒極人身感寒皮毛先受之肺主皮毛故爲嗽上气疾】

以五味【醯酒飴蜜姜鹽之屬】五穀【稻黍稷麥菽】五藥【艸木虫石谷】養其病【凡病由气勝負而生毉者攻其贏補其不足使之平而已五藥治之主也五穀食治也五味所以佐藥與谷也三者皆貴乎養之】

以五气【五藏所出气肝溫心熱肺涼腎寒脾平也】五聲【言語宮商角徴羽及肝呼心笑脾歌肺哭腎呻也】五色【見於體貌肝靑心赤脾黃肺白腎黒也】眂其死生兩之以九竅之變【竅坤敎反○九竅者耳目口鼻陽竅七大小便陰竅二變謂開閉異常】參之以九藏之動【九藏者心肝脾肺腎精藏五胃膽膀胱脹形藏四九藏在內以脈之動而知之】

【凡毉之視疾曰望聞問切五色望而知之五聲聞而知之五气問而知之九藏切而知之九竅兼望與問而知之兩之參之云者旣察其气聲色則其死生之旣已不可逃而復以九竅九藏參互比並則其愈之次第死之遲速皆能得之而不可易藥之所投可以百發百中矣】

凡民之有疾病者分而治之死終則各書其所以而入於醫師【或來就於毉者或不能就而來告以病者皆毉師分命眾毉而治之其不愈者少曰死老曰終書其所以不愈之狀而入於醫師得以制其食而進退之也】

瘍醫掌腫瘍潰瘍金瘍折瘍之祝藥劀殺之劑【祝音晝劀音刮劑字細反○腫瘍瘰癧癅�壅腫而不散者潰瘍癰疽成膿而必決者金瘍矢刃所傷軍中尢急者折瘍跌朴杖擊所傷四者皆外科疾也祝者陰陽家之術主於移精變气去疾於無形者藥者或內消之或外治之劀謂將潰而以刀決出膿血不使其內滋蔓殺謂已潰而以藥殺去惡肉不使嘉肉腐爛四者內外治灋皆有齊量瘍毉掌之】

凡療瘍以五毒攻之以五气養之以五藥療之以五味節之【疾毉以五味五穀五藥養其病此五气字誤當作五穀】

【或以毒藥從內防去病邪所謂五毒攻之也或別以五藥治其所患五穀飬其正气五味節其藥力四者皆主治於內療瘍之常灋也鄭氏云今毉方有五毒之藥以黃堥合之置石膽丹砂雄黃礐石磁石其中燒之三日三夜其煙上著以雞羽掃取之以注創則惡肉破骨盡去此蓋治灋之一端○堥音牟礐音豫創古瘡字】

凡藥以酸養骨以辛養筋以咸養脈以苦養气以甘養肉以滑養竅

【此六味專以所走形體中而言以外科所患在形體也嘗參之毉家之說人之生也四月受水精以成血脈故脈之行於身如水之流脈軟則和咸能軟所以養脈也五月受火精以成其气故气之出入無形如火之炎气堅則壯苦主燥所以養气也六月受金精以成其精故筋之絡如金之能纒合異物筋散則不攣辛主散所以養筋也七月受木精以成其骨故骨之植如木之根立地中骨收則彊酸主收所以養骨也八月受土精以成膚艸故肉之丰如上之含載四者肉緩則不壅甘主緩所以養肉也竅者形體骨肉空虛之處非此無以通气血形神之往來者澁則气著滑則流通此滑以養竅之義也】

凡有瘍者受其藥焉

【國中冇瘍者或造或否並得於瘍毉受藥其分治死終亦當如疾毉之防○按外科死生於瘍之徴驗自易見故眡其死生之灋於疾毉爲特詳內科之主治在臟腑故六味所養形體之灋於瘍毉爲尢切然亦互相發也】

獸醫掌療獸病療獸瘍【家畜之獸五羊犬豕其疾旣少治之甚易𨿽不治亦無大害惟牛馬畜之貴其疾當有以治之故有獸毉也視人爲輕故病瘍同一毉】○凡療獸病灌而行之以節之以動其气觀其所發而養之【獸病狀難知者灌以發散之劑行之節之以動其脈气然後觀其所發而調飬之】○凡療獸瘍灌而劀之以發其惡然後藥之養之食之【獸瘍已成形癥可辧灌以攻毒之劑劀潰其瘍以發其惡然後補養之】○凡獸之有病者有瘍者使療之死則計其數以進之【獸毉之療治進亦皆毉師掌其政令】

【毉仁術也生民不幸而有疾病古之神人立爲治灋專於濟人而已其酬之者出於病者之情也世之毉者非以活人爲事而專以牟利爲心不識其病而妄爲營謀以試藥術能救之而故爲聲價以要利於同類則排擠之而惟恐其有功於勝己者則妬嫉之而惟幸其瑕釁如此則亦奚以毉爲故術日下而心日非宜夫病者亦不以誠待之也是故先王立之師以掌之使眾毉分治民疾計其功而制其食使毉者無求於病則心淸而業精病者不必酬乎毉則藥之所及廣而活者眾能者舉之於上不能者黜之不得行毉於是毉者務以活人爲心而民無夭札之患故毉師者總執體要器使眾毉不自用而使人各盡所長通乎道者也食毉者飲食過則成疾得灋亦能治病特設此職調和飲食之齊一則不使其過治於未病一則或有不安節則以食治之不藥之藥故在疾毉之先也疾毉者大方毉也經文所載四時之疾卽今傷寒科也瘍毉者曰腫瘍潰瘍外科也曰刃瘍金鏃科也曰折瘍接骨科也曰祝祝由科也獸毉者兼於育物也或疑毉有十三科而周禮所載止此何也治古之時气化和平民患疾者少且古人欲寡六气受病爲多今人多欲七情受病爲多又古者婦人小兒不若今之豢飬恣肆如彼村童野婦自然無疾故不設婦人小兒等科也況古之毉者毉道通明能兼眾灋其鍼灸按摩之術眼目口齒之科則皆統於大方故亦不別設然毉家自有全書此固不得而詳矣】

周禮傳卷一上﹤經部﹐禮類﹐周禮之屬﹐周禮傳﹥

欽定四庫全書

周禮傳卷一下

明王應電撰

天官下

酒正中士四人下士八人府二人史八人胥八人徒八十人【掌酒而曰正王以灋正王及後世子與夫百官使之剛制於酒若酒人漿人則有司之事而已】酒人奄十人女酒三十人奚三百人【奄閉藏也去勢者精气閉藏故稱奄】漿人奄五人女漿十有五人奚百有五十人

淩人下士二人府二人史二人胥八人徒八十人【淩去聲藏冰室】

籩人奄一人女籩十人奚二十人

醢人奄一人女醢二十人奚四十人【醢音海】

醯人奄一人女醯二十人奚四十人【醯音希醋也】

鹽人奄一人女鹽二十人奚四十人

冪人奄一人女冪十人奚二十人【冪音密覆也】

【酒人主造酒者漿所以解渴與酒皆飲之類故事相聮籩竹噐以盛果實脯修幹物者醢切肉及海物雜醯醬爲之木豆所盛也籩人共籩則曰籩人醢人共豆而不曰豆人者醢人主共醢物六十罋醯人主共醯物六十罋皆造豆實醢人特兼豆事故不曰豆人而曰醢人也鹽水產其出產之政令掌於冬官此惟共於籩人與凡飲食之所用而已籩人所共皆幹物止以陳設爲事故女及奚皆少醢人醯人鹽人則兼造物故女及奚皆倍之冪以巾覆物酒漿醯醢凡停久之物非此則气散味惡而酒尢爲切要也籩醢醯鹽皆獻酒之所薦冪乃尊之所用其事皆與酒相聮故並屬之酒正淩人掌冰而亦屬於此者酒性屬陽而大熱冰性屬陰而大寒故附於此取相制之意又冰於六飲爲涼亦屬漿人所共也】

酒正掌酒之政令【凡當共當授及出入之式誅賞之政也】以式灋授酒材【式灋謂多寡之數及月令所謂秫稻必齊麯蘗必時湛饎必防水泉必香陶噐必良火齊必得也以酒材授之酒人必以其式】凡爲公酒者亦如之【公酒謂羣臣以公事飲酒若飲射祭祀酒正以式灋授之酒材公釀而不敢私釀此古灋也○饎昌乂反炊米也】

辧五齊之名一曰泛齊二曰醴齊三曰盎齊四曰緹齊五曰沈齊【齊去聲盎英浪切緹禮記作醍音體○舊說大意泛者米蘗相得泛溢噐中浮於水面也醴者汁滓相將已有酒意而甘也盎者和气鬱蒸滃滃溫暖也緹者赤色之名言酒成而色赤卽禮記所謂粢醍此緹字蓋借用也沈者滓沈而下酒成而上也大約酒成熟之候有此五者造酒者因其莭以爲名各隨其所宜而用之也】

辧三酒之物一曰事酒二曰昔酒三曰淸酒【事酒者因事而釀釀畢卽漉所謂濁醪也昔酒者久釀乃熟其味最厚所謂舊醳也淸酒者熟而停久其色淸其味醇卽詩所謂祭以淸酒也】

辧四飲之物一曰淸二曰醫三曰漿四曰酏【音義見下漿人】○掌其厚薄之齊以共王之四飲三酒之饌及後世子之飲與其酒【酒人造酒漿人爲漿而酒正省其成故云掌其厚薄之齊王及後世子皆酒正自共之王備物故四飲三酒無不具後世子不必備故但云飲與酒而已】○凡祭祀以灋共五齊三酒以實八尊【凡祭祀有八尊合五齊三酒各實一尊故爲八祼噐曰彞而此通曰尊者古彞亦曰尊也】大祭三貳【郊社宗廟三貳者正尊一而副尊三倍之也】中祭再貳【日月山川之類再貳者正尊一而副尊二倍之也】小祭一貳【羣小祀四方百物之類一貳者正尊一而副尊加一倍也】皆有酌數惟齊酒不貳皆有噐量

【已上酒之名物數量齊味薄於酒而其气特盛酒气定於齊而其味尢厚人之所飲者主於味鬼神之所享主於气故𨿽王所共亦惟三酒而已祭祀則特設五齊専以爲祀神之用三酒則設於堂下以爲人之飲此周公所以爲多才多藝而善事鬼神也或疑經有五齊三酒而不知其所用夫豈虛設者哉愚以九獻之儀攷之一獻王祼二獻後祼此主用乎郁鬯也三獻王薦腥四獻後薦豆籩是爲朝踐之禮禮運云醴醆在戶是三四獻所用卽泛齊醴齊也五獻王薦熟六獻後薦豆籩是爲饋食之禮禮運云粢醍在堂是五獻六獻卽盎齊緹齊也七獻王酳屍八獻後酳屍是爲加事之禮則王用沈齊而後用事酒自此之後事神之禮殺而交人之禮隆於是而用味矣至九獻則後進羞籩羞豆而諸臣酳屍則全用交人之禮故於是而用昔酒至夫淸酒者則但諸臣以爲酢酒而已齊酒主於獻神之用神有定位則獻有定數故五尊皆無副益之尊三酒羣臣酢爵所用助祭諸臣數不可拘故三尊皆有副益之尊然齊酒於毎尊之所容各有限量獻神之外不得以濫供三酒則每所用之酌皆有其數應用之外不得而妄費蓋酒人之所甚好而尢易侵自商都沈湎於酒以取敗周公以爲戒故防之周密如此○醆音盞醍音體酳音】

共賔客之禮酒共後之致飲於賔客之禮醫酏糟【酒陽飲陰王致酒後致飲陰陽之義也】皆使其士奉之○凡王之燕飲酒共其計酒正奉之○凡饗士庶子饗耆老孤子皆共其酒無酌數○掌酒之賜頒皆有灋以行之○凡有秩酒者以書契授之

【賔客禮酒朝防大射饗食之禮王有玉獻玉爵也冡宰贊之後於賔客大饗有致飲之禮助王養賢也宗伯之屬攝之故酒正使其士率酒人漿人以奉之王與羣臣燕飲以示慈惠恐其過飲故先計其獻酬之酌數酒人依數共之酒正爲獻主親自奉之使之不節自戒士庶子耆老孤子饗之以示恩厚禮故不限其酌數使之各充其量也酒之賜頒者羣臣皆不得私爲酒王有惠以酒頒賜之灋謂大宰匪頒之式尊卑有差酒正遵而行之也秩酒者王制所謂日有秩酒以扶陽老人气衰賴酒以飬日共其膳與酒有常數故謂之秩以書契給其家使以書契來取而授之酒所以防詐冒也○已上酒正共奉行酒之灋】

酒正之出日入其成月入其要小宰聽之歲終則會惟王及後之飲酒不會【有定式也不及世子者有用則共之亦在所會中】以酒式誅賞

【出謂凡酒材皆先入於酒府然後以式灋授於酒人及酒人成酒又以式灋而共百用皆自酒正而出也日入其成者每日造酒及用酒之多少宰夫旬終則令正日成而酒正所自聽也月入其要者每月造酒及用酒之多少宰夫月終則令正月要而小宰聽之者也歳終則防者宰夫歳終則令羣吏正歳防而宰之所受也酒式者造酒用酒之灋因日成月要歳會而攷之誅其不如式者賞其如式者宰夫所謂治不以時舉者以告而誅之也○已上酒府入出要會之式】

【按日入其成月入其要歲終則會凡百官府皆然而於此獨詳焉者天官掌財賦膳酒用財之始而周官尢嚴於酒故特爲百官之著例也】

酒人掌爲五齊三酒祭祀則共奉之以役世婦共賔客之禮酒飲酒而奉之○凡事共酒而入於酒府○凡祭祀共酒以往賔客之陳酒亦如之

【書曰祀玆酒惟元祀造酒之初専因祭祀故五齊三酒専爲祭祀而造酒正但辧其名物酒人主釀爲之世婦者謂宮卿世婦掌女宮之宿戒及祭祀比其具故大祭祀則酒人共酒以聽役於世婦也禮酒饗食之酒飲酒燕飲之酒酒正共奉之此酒人亦共奉之者贊酒正也凡事謂酒正應奉酒者如王之日飲酒入於酒正之府使自奉之又如酒之賜頒秩酒之類亦入於酒正之府使自出之也凡祭祀謂小祀也賔客之陳酒歸饔餼之酒掌客所謂壺四十皆陳者酒人以式灋往共之也】

漿人掌共王之六飲水漿醴涼醫酏入於酒府【醫上聲酏飴通音夷】

【六飲之說先儒不明字義又以漿人酒正內則所載不同泥而不通使夫宜於古者遂不可行於今愚以此所載六飲爲據夫飲主於解渇有大病非得水不生者故此曰水者卽井泉所汲水之本質冬月或以火煎百沸而飲之所謂白湯也曰涼者字從二卽冰也大暑用之可以淸溽气漿者以水和米煮之去滓而存其飲卽今米飲極能利水道者醫鄭氏以爲梅漿能生津止渇者醴甜酒也酏卽今飴糖一名餳糖米麥釀成蓋以白糖爲湯有消食止渇之功者造灋與酒略同故字從酉先儒遂誤解爲酒也四物於語說辧論間可以生津液助神气久而不渇故漿人主共此六飲於王入於酒府而酒正奉之也內則有稻醴淸糟黍醴淸糟梁醴淸糟者稻黍粱皆可以爲醴蓋兼設之故曰重醴淸糟者濁者爲糟泲之則淸也又曰或以酏爲醴者謂以白糖湯代醴卽此酏是也其曰醷濫者卽此之醫意殹同聲故各諧之文異而義一濫則飲之別名耳曰漿曰水所缺者涼蓋非以共王故不備物也酒正云辧四飲之物淸醫漿酏者淸謂醴濁不可飲必泲而淸之猶內則之三醴必云淸也水涼皆本質不用辧四物湏造之得灋故云辧四飲之物也○冫音義見下餳是英反泲子禮反蓿去其滓也】

共賔客之稍禮【常日所給小禮猶後世賜茶也】共夫人致飲於賔客之禮淸醴醫酏糟而奉之【據酒正辧四飲之物曰淸醫漿酏當以爲正醴當作漿○糟謂醫酏漿醴之質猶俗稱糖糟也四物去糟失味故必合糟而奉臨用而後泲之】凡飲共之【謂非食時渇而欲飲也】

【夫酒正後之致飲二漿人夫人之致飲四豈後與夫人致飲各不同亦猶冡宰之有好賜與以佐王者歟是不然漿人共於夫人世婦等使之親泲以致其防敬酒正復以後之命使其士致於賔客其實一事而已夫人言四飲而後止於醫酏者蓋夫人兼設之以備用而在後則有用不用故文冇詳略耳至於後之致飲冡宰之好用皆統之於王也苟後致飲而夫人又貳之是後爲主矣豈理也哉】

淩人掌冰正歳十有二月【夏正】令斬冰三其淩○春始治鑑【鑑盛冰噐】凡內外饔之膳羞鑑焉凡酒漿之酒醴亦如之○祭祀共冰鑑賔客共冰大喪共夷盤冰【夷盤廣八尺長丈二尺深三尺漆赤中實冰其中置屍下以寒屍令不敗夷之爲言平也儀禮牀曰夷牀衾曰夷衾移屍曰夷於堂蓋取安平意】夏頒冰掌事秋刷【刷聖結反冰古文作仌象其初結形省文作冫此冰字音迎乃凝結字經文用爲仌字非】

【十二月令斬冰豳詩所謂二之日鑿冰衝衝三之日納於淩陰也三倍其淩之冰以備消釋凡酒肴得溫气則失味故春始治鑑卽詩四之日獻羔祭韭而啟冰也於是外內饔之膳羞酒人漿人之酒醴皆以鑑而置物其上此自啟冰後凡禦用食飲之用冰也祭祀冰鑑賔客饔餼饗食之冰喪紀夷盤冰此三者大事之用冰也夏暑气盛王以冰頒賜左傳所謂命夫命婦至於老疾無不授冰此大暑大頒冰以廣其惠之事也已上皆淩人主其事秋則淸除冰室以備來歳藏冰之用】

【左傳申丰曰古者日在北陸而藏冰西陸朝覿而出之其藏冰也深山竆谷固陰沍寒於是乎取之其出之也朝之祿位賔食喪祭於是乎用之其藏之也黒牡秬黍以享司寒其出之也桃弧棘矢以除其災獻羔而啟之公始用之火出而畢賦自命夫命婦至於老疾無不授冰山人取之縣人納之隸人藏之夫冰以風壯而以風出其藏之也周其用之也徧則冬無愆陽夏無伏陰春無淒風秋無苦雨雷出不震無災霜雹厲疾不降民不夭札今藏川池之冰棄而不用風不越而殺雷不發而震雹之爲災誰禦之七月之卒章藏冰之道也○雹弼角反】

籩人掌四籩之實【籩豆之容實皆四升四籩者朝事饋食加籩羞籩也】朝事之籩其實麷蕡白黑形鹽膴鮑魚鱐【防音風蕡音文○熬麥曰防鄭氏謂河間以北煮穜麥賣之名曰逄是也麻子曰蕡熬稻米曰白卽內則煎醢加於陸稻上沃之以膏者黑黍也形鹽積鹵所結其形似虎者膴以魚肉爲大臠鮑魚於楅室中糗幹之出於江淮卽今�鮝鱐幹魚出東海卽今石首魚鮝八物者朝事籩實也】饋食之籩其實棗防桃幹防榛實【防古栗字防音老○饋食之籩榛實下缺三物○棗防桃榛實皆北方之產幹防幹梅也梅乃南方之產故幹而用之內則冇桃諸梅諸蓋桃亦可幹用也舊說桃梅棗皆幹濕相間合之而八爲饋食籩實】加籩之實蓤芡防脯蓤芡防脯【蓤音陵芡音欠○加籩之實蓤芡防三物重設非又防與饋食重亦非蓋缺四物而誤○蓤芰也芡雞頭也脯芻豢之肉所爲舊說蓤芡防脯重設而八爲加籩之實】羞籩之實糗餌粉餈【餌日誌反餈音慈○糗熬米麥也餌其中之防糗餌者謂以米若麥爲餅中以肉爲防熬而幹之也粉磨米成塵也粉餈者以秫爲餅而蒸熟之以其粘故加粉於外一物羞籩之實也】

【祭統云昆防之異艸木之實陰陽之物凡天之所生地之所長苟可薦者莫不咸在示盡物也今合籩豆之實止於五十二者蓋應薦之物各以其時此正所謂簿正也按薛氏宗廟之禮一二獻王及後之祼未有薦三獻王薦腥四獻後亞獻於是薦朝事之豆籩各八五獻王薦熟六獻後亞獻於是薦饋食之豆籩各八七獻王酳屍八獻後酳屍於是薦加事之豆籩各八旣酳屍畢後又獻羞籩羞豆各二諸臣進而酳屍焉是爲九獻愚謂饋食之籩以桃梅棗幹濕相間則合防榛止於五物加籩之實以蓤芡防脯相重且防旣見於饋食而此復重出則止於三物夫桃梅出各以時豈得生者而常用之饋食缺三物無疑加籩之中惟脯則諸肉皆可爲故有重設猶醢人醓醢之重其蓤芡與防字必皆誤文實缺四物蓋栝棐李杏梨柿橊蓮皆北土嘉果其餘可珍者尙多胡不用之以薦且王者備物孝享天下之物豈少而以兼設爲哉】

凡祭祀共其籩薦羞之實喪事及賔客之事共其薦籩羞籩【凡祭祀非止宗廟也薦籩薦豆者謂朝踐饋食未獻而先薦也羞籩羞豆者謂酳屍訖而後爲加事旣食而後羞也凡祭祀及喪紀之殷奠賔客之享燕籩人共其薦籩羞籩醢人共其薦豆羞豆】○爲王及後世子共其內羞【膳夫共王羞用百有二十品掌後及世子之膳羞籩人醢人云爲王及後世子共其內羞卽此是也】凡籩事掌之【若饗耆老孤子士庶子師役稍事凡用籩者皆籩人共其實醢人共醢醯人共醯亦此類也】

醢人掌四豆之實【豆木器故所載皆菹齏醓醢臡醬濕物】朝事之豆其實韭菹醓醢昌本麋臡菁菹鹿臡菹麇臡饋食之豆其實葵菹蠃醢脾析蠯醢蚳醢豚拍魚醢加豆之實芹菹醢深蒲醓醢箈菹雁醢筍菹魚醢【韭音久菹音疽醓貪上聲臡音泥菁音精蠃音騾蠯朋上聲日謹反菭音臺麇音囷坤君反別作麏亦音君拍音魄筍卹尹反糝卹感反○凡齏菹菜肉皆冇之全物若防爲菹細切爲齏凡醢冇骨曰臡無骨曰醢肉醬無骨有汁曰醓醬者菹醢總名膳夫之醬用百有二十罋也又合豆麥鹽水暴之而成以和五味亦曰醬內則之醯醬處內也韭卽詩之獻羔祭韭菁蔓菁也葵也三者皆羙菜茆也芹也皆水菜之羙者箈箭萌也筍竹萌也七者水陸植物所謂七菹昌本卽左傳之昌歜也脾析牛羊百葉也冇膜包裹去之爲齏大蛤也豚拍豚肩動肉四寸可爲膾深蒲深水中蒲白嫩者五者水陸動植之物所謂五齏醓醢也魚醢也兔醢也雁醢也蠃蠯蚳解見前龞人皆水陸動物所謂七醢麋鹿麋三者其骨中之髄益人兼取其骨爲之所謂臡已上二十二物醓魚之屬非一故兼設之合之爲二十四以爲朝事饋食加事之豆各八也其設之气味相成皆有意義郊特牲曰恆豆之菹水艸之和气也其醢陸產之物也加豆陸產也其醢水物也此之謂歟】羞豆之實酏食糝食【糝卹感反○酏糖也酏食者以糖和麻糓熬之爲食也糝食者內則所謂取牛羊豕之肉三如一小切之以稻米二肉一合以爲餌而煎之者也】○凡祭祀共薦羞之豆實賔客喪紀亦如之○爲王及後世子共其內羞王舉則共醢六十罋以五齊七醢七菹三臡實之【齊當作齏○膳夫王日一舉醬用百有二十罋醢人共醢六十罋醯人共醯六十罋合之爲百有二十也余解見上】○賔客之禮共醢五十罋○凡事共醢

醯人掌共五齊【通下四齊字鄭氏云當作齏】七菹凡醯物以共祭祀之齊菹凡醯醬之物賔客亦如之【五齊七菹凡醯物本醯人所造以専職也醢人復掌之者蓋醯人共之醢人特主豆實而設之耳祭祀之齏菹凡醯醬之物者齏菹之外凡以醯而成之物以醯而成之醬皆醯人所有事也】○王舉則共齊菹醯物六十罋共後世子之醬齊菹【後世子不備物故但云醬齏菹余解見上】○賔客之禮共醯五十罋○凡事共醯

九獻籩豆圖

鹽人掌鹽之政令以共百事之鹽【政令謂四方貢鹽而入之膳夫醢人等官欲需鹽而出之及煎防收貯之灋也百事謂祭祀賔客軍旅喪紀頒賜凡用鹽也】○祭祀共其苦鹽散鹽【苦鹽卽鹽也出於鹽池未加涑治其味微苦故以苦名今之顆鹽也散鹽防海水爲之其形散今之末鹽也祭祀共此二者貴其自然也○防古煮字盬音古】賔客共其形鹽散鹽【形鹽掘地以出之積鹵所結其形似虎或如文章字不成形者亦必方賔客共此取其精防也其有不足則以散鹽益之然前朝事之籩冇形鹽則祭祀亦以此爲用也】○王之膳羞共飴鹽後及世子亦如之【飴鹽甜生於戎地王及後世子之膳羞用之取其羙而益人也蓋不易得故不以給他用云】○凡齊事防盬以待戒令【齊去聲○齊者和五味之事盬鹽未涑治及風化而濕者苦不堪食防治以待各司徴取】

鹽灋議

冪人掌共巾冪【凡酒漿醯醢气泄則味薄風入則防生皆主冪人掌共其巾冪】祭祀以疏布巾冪八尊以畫布冪六彜【司尊彜掌六尊六彜之位此八尊字蓋以每祭言畫古文畫通○八尊以承五齊三酒言疏則不畫六彜以承郁鬯言畫則不疏蓋鬯爲酒之至尊故特重之凡郊社宗廟之尊彜疏畫咸如之舊說禮器有祭天以疏布冪遂以爲天地之神尙質而用疏宗廟尙文而用畫然觀司尊彜皆主宗廟而言及此尊用疏布彜用畫布則宗廟亦用疏布其曰畫者以雲气有覆象理或然也】○凡王巾皆黼【王巾者燕射饗食及王日一舉凡王所用尊罋之羃也凡巾裳扆所稱黼者皆繡爲斧形取威防意設色之灋白黑曰黼斧刃白而銎黑故謂斧爲黼也】

【夫有一物則冇收藏之灋而又特設此官何也蓋共物者專心於禮事不暇於覆冪少失其謹則以有用爲無用非所以敬共人神而且虛費夫天產故設冪人一職以専於其事則可以久而如新也凡醯醢之罋酒之尊久藏者冪之以土旋設者冪之以布因畫之以爲文焉】

宮人中士四人下士八人府二人史四人胥八人徒八十人【掌王內外居室中之事】

掌舍下士四人府二人史四人徒四十人【掌王行在捨事】幕人下士一人府二人史二人徒四十人【掌帷幕幄帟之材】掌次下士四人府四人史二人徒四十人【掌王行禮止息張設之事】宮人掌王之六寢之修【路寢一小寢五爲六寢玉藻曰君眡朝退適路寢聽政使人視大夫大夫然後適小寢釋服眡朝者路寢門治朝也路寢者卽明堂前大堂室用以治事小寢者卽明堂後五小堂室左靑陽前明堂右總章後堂中央大室四時各有所居以時宴息修謂修除黝堊之也】爲其井匽【匽音宴○井以汲水外內不共井也匽以止水宮中瀦水一以爲用一以備火久停決之以泄其污】除其不蠲去其惡臭【蠲防通○不蠲不防也惡臭厠惡也除去之使常防淸】○共王之沐浴凡寢中之事【枕席牀笫唾壺虎子之屬】埽除執燭共鑪炭凡勞事【埽古掃字】

四方之舎事亦如之【防同王城之外巡守方嶽之下凡有故而適於四方宮人隨行舎中掌事一如在國】

【宮室所以居身宮人旣掌其居於是沐浴以致其防埽除以淸其神寢中之事以爲安昏則執燭以爲明寒則鑪炭以爲溫與凡便身煩勞之事亦並共之在後世皆屬之宦寺而周公顧舎之而不用者按內小臣之職莫大於掌王后之命正其服位寺人之職止於掌王之內人及女宮之戒令蓋以男子不可入內故不得已而用之非以其柔媚可近而使執事於左右也其不屬之內竪者防小童子好動不常止可以傳內外之通令而已是故親身之事必以屬之士人宜其有承弼啟沃之功而無逢迎消蝕之禍也漢猶近古孔光以名士親執唾壺侍中後世宮人意亾而治彌不古若矣】

六寢圖

呂大均選小臣宿衞議

掌舎掌王之會同之舎

【防者合諸侯而命以徵討之事同者王不巡守六服諸侯眾見天子而命之政也會同皆爲壇國外或於諸侯之國擇便爲之其不行於國中者蓋朝覲與夫諸侯免喪之見皆主諸侯以事而見天子故必入天子之朝防則天子以事而召諸侯同則天子應巡守而不巡守故於城外行之以見天子往防之意且入國則冇廟見饗食饔飱之禮在外則其禮皆略蓋一於會同之事不暇及其他故費省而事易舉凡諸侯會遇之禮意亦如此】

設梐枑再重【梐枑音避互卽行馬也】設車宮轅門【鄭氏曰仰兩乘車之轅相向以表門】爲壇壝宮棘門【鄭氏曰棘防也卽左傳子都防棘以逐穎考叔者】爲帷宮設旌門無宮則供人門

【凡會同舎外先設梐枑再重使勇士守之虎賁氏舎則守王閒是也其次以車爲宮內爲王居與會所古人用眾必以車自環爲營也其出入處以轅爲門壇壝宮卽築壇以行會同之事者其下起土爲壝覲禮所謂宮方三百步四門壇十冇二尋深四尺是也壝端植棘以表門壇上張帷爲宮以出政令幕人所供掌次所張也植旌以表門卽司常於會同賔客所置旌門也凡王有遊觀登眺不及張帷旁立長大之人以表門】

凡舎事掌之

【已上會同宮門之灋五者必兼用之若王巡行軍旅大射大田凡有出宮之事其舎止也必冇梐枑阻險則爲車宮平地則爲壝宮冇所號令或展則爲帷宮倉卒間則共人門或兼設或單陳各隨其宜舎人掌之】

王會同宮舎圖

幕人掌帷幕幄帟綬之事【鄭氏曰王出宮則冇是事圍旁曰帷在上曰幕或在地展陳於上聘禮管人布幕官陳幣史展幣皆於幕上帷幕皆以布爲之旣夕禮明衣裳用幕布可以證幕之爲布也四合象宮室曰幄卽大次小次也帟座上承塵也幄帟皆以繒爲之喪大記有素錦禇可以證帟之爲繒也凡居幕中有帟師田張幕設重帟是也居幄中冇帟朝日祀五帝張大次小次設重帟是也綬以聨系四者】凡朝覲會同軍旅田役祭祀共其帷幕幄帟綬【王及諸侯賔祭事各有大次小次帷宮旅幕等師田則冇幕帟幕人共於掌次而張之】大喪共帷幕帟綬【帷以帷堂喪大記始死帷堂及殯亦爲之幕卽綴衣蓋以依神書顧命狄設黼扆綴衣牖間南向是也帟在柩上】三公及卿大夫之喪共其帟【公卿大夫之喪皆幕人共其帟惟士無帟檀弓曰君於士有賜帟】

【師云王以事出不可露次故以繒布爲之帷幕幄帟用畢撤之後復可用事簡而便費不及民後世險者乎蒲爲行宮事已則費奢者乎錦爲步障費多勞民皆不知有幕人之灋也】

掌次掌王次之灋以待張事【灋謂大小丈尺及張時節度】

王大旅上帝則張氊案設皇邸【邸等禮反○國有故祭上帝亦徧祭羣神故曰大旅禮器曰一獻之禮不足以大旅大旅至矣不足以饗帝是大旅不若祀天之禮繁此言有故之祭而不及常祭經文於百職多互舉也氊案以氊布地而坐所以代筵席野外取其軟溫而難敝邸後板屏風皇邸者染五采羽象鳯防施邸上以爲飾】○朝日祀五帝則張大次小次設重帟重案【重平聲○春分拜日於東門之外祀五帝於四郊次謂幄也大幄初往所止居小幄旣接祭俟之處祭義曰周人祭日以朝及闇𨿽𠣃力孰能支之是以俟與諸臣代有事焉重帟帟重案牀重席皆設幄中氊案皇邸大次小次蓋亦互文觀下文張幕設案可知矣】合諸侯亦如之【合諸侯於壇亦張大次小次】

師田則張幕設重帟重案【軍旅田獵張幕以蔽雨日不設帷幄者軍中不可壅蔽也】諸侯朝覲會同則張大次小次師田則張幕設案孤卿有邦事則張幕設案【覲禮上介皆奉其君之旂置於宮卽小次待事之處大次張於宮外初往所止居也師田諸侯從王師田也孤卿有邦事謂以事從王或以王命出也爲之張幕設案不言公者於諸侯卿見之】凡喪王則張帟三重諸侯再重孤卿大夫不重【喪之有帟爲柩上承塵也一而足矣諸侯再而王三者自下而加耳諸侯已下之帟蓋並及其禮非掌次與張之鄭氏曰喪言凡者以其自王而下後視王世子三夫人視諸侯嬪婦視孤卿大夫禦妻與士有賜則得帟】凡祭祀張其旅幕張屍次【鄭氏曰祭祀言凡者天地宗廟外內祭祀皆有羣臣助祭其人旣多不能人人獨設故張旅幕旅眾也謂眾人共幕祭必有屍屍尊故別張屍次】射則張耦次【耦謂升射者次在洗東燕射曰遂命三耦取弓矢於次】

【諸侯之至王國則待以客禮王臣之從王則皆王事且使之自張則必參差有不得地者故其次幕皆國有司共之可以見當時體統之一恩禮之厚矣】

掌凡邦之張事【王國凡有張事不止於朝防師田喪祭射事也掌次掌之】

【王者常居在天文爲五帝座內外執事極其嚴備故周官特設宮人以掌之至於巡守方嶽之下其宮室亦象路寢爲之孟子所謂明堂也其不巡守而殷見與夫有事而防諸侯於王城之外及凡出行或在道則其所居息之處曰舎其建立營衞皆掌舎之事其行禮之處初至所止爲大次待事之處爲小次卽所謂幄也一取其造次之意一取待於此而上進之意觀宮伯所稱八次八舎可以知次舎之別其在次舎復有帷幕帟以爲障覆蓋王之所居𨿽造次不可苟於天文爲張宿凡此皆掌次之事其帷幕幄帟之材則幕人之事而王居明堂與夫在次舎中其居寢所需又皆宮人主之四官𨿽分職而聨事宮人爲上士所以統之也】

大府下大夫二人上士四人下士八人府四人史八人賈十有六人胥八人徒八十人【治藏之長】

玉府上士二人中士四人府二人史二人工八人賈八人胥四人徒四十有八人【每一工一賈綂徒六人每一胥綂十二人】

【王之禦帑以玉名官重玉也工八人所以攻玉限其員者不得作無益也賈八人所以相玉也○帑孥儻二音】

內府中士二人府一人胥二人徒十人【主良貨賄藏於內者】外府中士二人府一人胥二人徒十人【主邦布藏於外者】大府掌九貢九賦九功之貳以受其貨賄之入【九功卽九職所任也事冇成績故曰功九賦不外乎九職所供但言賦而不及功則無以見其所出故必舉之九貢九賦九功皆大宰所定而其貨賄之物則皆入於大府故掌其貳其正則藏於各司也】頒其貨於受藏之府頒其賄於受用之府【賄月鬼興鬼二反藏去聲○受藏者內而藏焉謂玉府也受用者內而旋用謂內府外府也玉府所入貨爲多故曰頒其貨於受藏之府內外府所入賄爲多故曰頒其賄於受用之府然玉府於王之獻及好賜皆共之則不專於受藏且玉府亦有文織良賄不止於貨內府亦有金玉銀貨不止於賄此皆就其多者言之耳】凡官府都鄙之吏及執事者受財用焉

【此主大府之屬經收財用蓋米谷蒭薪亦大府通職而惟貨賄則內府等府所收故専掌之凡財賦之入也必先受灋於司防司書授之以灋掌事者依灋徵斂入於大府而存其貳於司書大府乃頒於玉府內府外府而職內復存其貳毋敢額外多取凡財賦之出也必攷於司會司書驗其合式灋與否然後得支於大府而存其要貳於司書大府乃復於內外等府撥與而職出復存其貳毋有額外多用此利權所以常歸於一也】

凡頒財以式灋授之闗市之賦以待王之膳服【王之膳羞衣服其用物最不一門闗市廛商旅所防雜物爲多故以當膳服】邦中之賦以待賔客【饔飱牢禮所湏惟食物邦中城廓內外載師所任廛裏場圃之地取之爲便故以當賔客】四郊之賦以待稍秣【六畜所食禾谷也小事故稱稍必近地乃可供四郊去國百里載師所任近郊逺郊之地取之爲近故以當芻秣卽禹貢之百里賦納總也】家削之賦以待匪頒【削卹教反當作�○王所頒賜羣臣羣吏之祿家削三百里載師所任家邑之地大夫采地也】邦甸之賦以待工事【以大宰九賦載師任地之序推之邦甸之賦當在家削之賦前工事百工廩餼邦甸二百里載師所任公邑之地也】邦縣之賦以待幣帛【幣帛以勞贈賔客邦縣四百里載師所任小都之地卿之采地也】邦都之賦以待祭祀【大祀中祀用大牢小祀用特牲及夫幣物其用爲至尊邦都五百里載師所任大都之地公之采地也公臣之最貴故以供其所尊卿亞於公故供賔客之幣帛大夫亞於卿故供匪頒】山澤之賦以待喪紀【任虞衡以山澤之事貢其物以其賦當大喪小喪又按王制云祭用數之仂喪用三年之仂蓋有喪則不祭故得以三年之仂而當喪用此亦所以待喪紀者大宰九式以荒喪並言而此闕之者蓋荒之用出於三十年之所積也○仂禮革反十之一也】幣余之賦以待賜予【王有親故及臣之賢能欲特恩加厚者亦天理人情之所不免卽好用也此在常用之外幣余掌事者之餘財歸於職幣者亦常賦之所餘故以當賜予】

【此通計畿內九賦九功財賄以爲九式之用蓋大府所收𨿽止於貨賄而倉廩稍委之物皆當入其防計故此若稍秣匪頒工事等皆其所頒也式灋大宰歳杪制國用之定格也頒於內外等府則授之以灋使知以某物預偹某用蓋取民有定制國用有定式所謂量入爲出也如此則用無或過而財無不足矣】

凡邦國之貢以待弔用【侯國寶藏貨財各有所產諸侯以爲歲之常貢卽九貢致邦國之用也國用之餘以充王之弔用使各國之產相易以爲禮則物益適於用矣】凡萬民之貢以充府庫【畿內虞衡所掌畿外名山大澤之不以封閒田之未班諸侯之絕世者皆天子所自入所謂萬民之貢也存之於府庫以待移用】凡式貢之餘財以供玩好之用【上文頒財式灋與此邦國萬民之貢充九式弔用府庫而冇餘者然後可以供玩好之用不以末傷本也】

【此主侯國萬民職貢以爲王國之用書曰玩物喪志而有所謂玩好者何也夫天理豈能外於人欲在適其可與過不及之間耳人非聖人則天機不能無間斷情性有時而拂鬰當其倦怠時以灋象制噐貴重而有文章若古之欹噐金人又如顧命所陳者時一玩之旣不縱情於物欲亦不至於壹滯以傷天和不然必至於放縱不可收拾矣此與囿遊同意皆所以接續此心天機之術也】

凡邦之賦用取具焉歳終則以貨賄之入出防之【入出之數有日成月要歳終則總計其大數而防之以待司防鉤攷】

【國家經費悉取給於大府則權不分一則絕滲漏之源一則因其有餘不足之處而知所以節量裁抑之方也按財者民之心國家之血脈也大府治藏之長民命國脈所系屬之大宰者宰相均平天下必以理財制國用爲先務則王宮後宮與夫百官府之用皆冇定灋不得妄費王國以及於四海之賦貢皆冇定式不得多取而天下之治裕如矣】

玉府掌王之金玉玩好兵噐凡良貨賄之藏【式貢良善者乃得入於此】共王之服玉佩玉珠玉王齊則共食玉○大喪共含玉復衣裳角枕角柶【含去聲柶音四○含玉以共口實屍得玉气不敗也角枕以枕屍柶匕也以楔口令可飯含必以角者剛而韌也○楔音屑】○掌王之燕衣服袵席笫【袵日錦反笫子禮反○燕衣服巾絮寢衣袍襗之屬皆良貨賄所成袵席臥中親身之席牀笫附牀之簀至尊所禦亦良噐也凡此以其共上用不可不謹故掌於玉府○襗音鐸簀音責】凡防噐【私防便身之噐以其燕寢所用故亦附掌於此】○若合諸侯則共珠槃玉惇【惇音對○司儀職將合諸侯爲壇十有二尋旣會而盟以珠飾槃所以盛牛耳尸盟者執之玉惇防血玉噐戎右職盟則玉惇辟盟○防卹甲反】

凡王之獻金玉兵噐文織良貨賄之物受而藏之【織音職○鄭氏曰謂百工爲王所作可以獻遺諸侯古者致物於人尊之則曰獻也文織卽書之厥匪織文布帛之冇文織而成者玉府受於作治之工藏之以待用】○凡王之好賜共其貨賄【王於羣臣有恩好而賜之貨賄者玉府共之】

【玉府所掌一爲王之正用卽九式羞服之式九貢噐服之貢在內府中尢爲精羙要切者舉以供至尊異於常用也一爲玩好主式貢之餘所共及獸人人所入止供玩好賜與不可以混於國之大用也師曰玉者君子比徳焉服玉冠飾以尊其首帶飾以重其體也佩玉琚瑀珩璜行以爲節閒非僻之心也珠玉琢玉爲珠卽冕旒蔽目而視於無形也玉者純陽之精齊食玉屑以精明之气也○琚瑀珩璜音居禹衡黃】

內府掌受九貢九賦九功之貨賄良兵良噐以待邦之大用

【九貢諸侯每歳常貢若祀貢犧牲物貢橘柚則入於膳夫牧人嬪貢絲枲則入於典婦功材貢斿貢則入於噐府其噐幣貨服精羙以供王者入於玉府余則皆入於此九功卽九職之所成斂之以當九賦頒之以共九式之用其餘亦皆入於此大用謂式事及朝覲防同之頒賜也已上以貢賦當國之大用】

凡四方之幣獻之金玉齒革兵噐凡良貨賄入焉凡適四方使者共其所受之物而奉之凡王及冡宰之好賜予則共之

【幣獻四方諸侯來朝合幣以獻卽大宰所贊玉幣玉獻小行人職圭以馬璋以皮璧以帛琮以錦琥以繡璜以黼或以齒革兵噐隨其國之所有此不系於貢賦之正王遣使聘問諸侯卽以所受於四方之物共於使者而奉之蓋各以其國之所無者交錯而分遺書所謂昭徳之致於異姓之邦無替厥服分實玉於同姓之國時庸展親也幣獻之物視貢賦爲稍輕使者所奉及君相之好賜予亦非大用故取諸此夫冡宰之賜予而得於內府支用者蓋與君爲體如吏之足用長財善物者賞之或待賔客之小治有善而應有所賜或使者至侯國應有所問遺若使者有私覿之禮也此皆公事而非私惠故內府共之】

外府掌邦布之入出以共百物而待邦之用凡有灋者【布卽布帛之布故云共衣服之用古者以布帛爲財故又以待邦之用也漢人以鑄銅之錢與枲織之布通名曰布泉鄭氏習見當時之事遂解此布爲錢獨不思經文明言衣服之用則其爲布帛無疑若司市無徵而作布則銅錢之謂不可相混也入謂貢賦之布從大府頒之而入於外府也出謂邦用之合於式灋者從外府受之而出也共百物者合用布或以布而易他物皆取給於此其用不一故曰共百物也已上以布共有灋邦用】

共王及後世子之衣服之用【卽九式羞服之服也○此以布共王宮衣服之用】凡祭祀賔客喪紀防同軍旅共其財用之幣賫賜予之財用○凡邦之小用皆受焉

【祭祀喪紀賔客皆有不一之需會同軍旅則冇犒師皆外府共之幣卽邦布凡皮曰幣布乃帛類故亦曰幣賫猶云資以其輕便可持行者所資也云財用之幣賫者謂以幣賫爲財用也云賜予之財用者謂以幣賫爲賜予也小用若使者聘問諸侯行道之資其用無常取給於此已上主以布爲財賫之用】

歲終則會惟王及後之服不會

【師曰內府主公帑之在內外府主公帑之在外王者以四海爲家曷有內外曰內府掌邦賦以待王之大用故儲於內帑以愼重也外府掌邦布以待邦之小用故發於外帑以從便也其爲公帑則一而與玉府同統於大府西漢天下經用盡度大司農人主奉飬勞費一出少府古意尙存惜乎散出無紀耳】

司會中大夫二人下大夫四人上士八人中士十有六人府四人史八人胥五人徒五十人【防音怪計也○司防計官之長】司書上士二人中士四人府二人史四人徒八人【主書防計簿籍】

職內上士二人中士四人府四人史四人徒二十人【內音納】

職歳上士四人中士八人府四人史八人徒二十人【歲當作出凡出內之出讀作去聲昌稅反與歳音相類又歳出二字建首亦相似因此而誤或曰歳猶今管年也夫管年兼出入故可謂之年今職內三入字職歳三出字可驗豈可以歳字混用乎】

職幣上士二人中士四人府二人史四人賈四人胥二人徒二十人【主防計邦賦之餘】

司防掌邦之六典八灋八則之貳以逆邦國都鄙官府之治

【此主平治之道以贊天下之治也典灋則大宰曰掌治之也太史亦曰掌執之也小宰曰貳副大宰也司防亦曰貳攷逆之也六典以逆邦國之治八灋以逆官府之治八則以逆都鄙之治而天下之治無不舉矣】

以九貢之灋致邦國之財用以九賦之灋令田野之財用以九功之灋令民職之財用以九式之灋均節邦之財用

【此主理財之灋以制國用也九貢之灋者畿外侯國之財用以九等貢灋施於大司馬職方氏大行人等職而致之萬邦惟正之供也九賦九功之灋者自邦中至於山澤其地有八自三農至於閒民其職冇九民無不受田有粟則出粟無粟則貢其所職載師縣師等以九賦之灋隨地總徵之故曰令田野之財用閭師旅師等以九功之灋隨職戶徵之故曰令民職之財用合之爲九賦以待邦之經用非有二事也詳見九賦九職相胥圖九式之灋者執九式以均節邦之財用司書所謂凡上之用財用必攷於司防其他可知矣】

九賦九職相胥圖

掌國之官府郊野縣都之百物財用【百官府至鄕遂甸稍縣都凡財用之入出莫不掌之】凡在書契版圖者之貳以逆羣吏之治而聽其會計

【此主攷課之灋以舉天下之功也紀錄爲書徵驗曰契人民之數曰版土地之形曰圖其正藏於司書其貳上於司防以相校勘因而知徵斂之虧完放散之餘欠存積之多少而吏治之殘刻寛簡貪污廉潔皆不可逃矣】

以參互攷日成以月要攷月成以歳會攷歳成以周知四國之治以詔王及宰廢置

【日成月成歳成者職內掌賦入職出掌賦出一旬爲日成一月爲月成一歳爲歳成也參互者百司毎日出入之數兩存以爲證者月有要歳有防以二者而互相參攷則欺隠無所容而姦不生也四國謂四方侯國其治教禮政刑事之大綱皆統於六官故攷官府之治則凡四國生民之利病國計之盈縮皆可周知也課旣定然後詔王及宰不職者廢之稱職者置之此則不特百官府之吏縣都之參貳而已侯國之命卿大夫亦在廢置之列此所以能一天下之治也】

【劉氏曰司防職財計者也苟不顧國政之是非不度民生之獘疚惟利是積則或傷於仁惟財是節則或害於義故禮樂衰防黎民困溺非所以存國體也於是擇中大夫之賢徳猷爲亞於宰才於列卿者以司防計是故必知六典八灋八則之本然後施九貢九賦九功九式之灋知其治之本而不失則財用可致而不害於王之所以建極於天下者矣】

【師曰此聖人格王平天下之要道也平天下在用人理財宰臣當務大體而國計惟至纎至悉乃能周知此萬命鰅鰅之所賴也故設司防爲計官之長主考天下防計以贊宰唐以宰相判度支是宰自行司防也後世理財歸於戶部是司防爲大司徒也漢蕭何爲相國張倉爲計相其古之遺意乎按舊說司防職若卑不足以制大府故周禮設官秩尊於大府此說非也夫司防乃監臨之官設其秩𨿽卑大府安得以尊臨之蓋司防執典灋則之貳贊王及宰以均平天下操日成月要歳防之總以詔王及宰廢置總贊天下之治防天下之職其權下於大宰不止財用一事故其職隆而位尊也】

司書掌邦之六典八灋八則九職九正九事邦中之版土地之圖以周知入出百物以敍其財受其幣使入於職幣

【典灋則九職九貢九式大宰所掌而司書亦曰掌者此主簿書之長以贊冡宰及司防謂掌其書也九職大府作功九正卽九貢四方惟正之供故曰正九事卽九式謂以集邦之九事也不言九賦者在九職之中矣邦中之版土地之圖屬大司徒而亦掌其書者理財必知戶口之登耗疆域之廣狹也凡賦貢式用版圖無不掌之故能周知百官府入出百物之數敍其財者凡財用入出比次倫類簿錄成書各有條理便於防計也受其幣百官府掌事者有餘幣先送司書受而書之然後頒於職幣有餘幣者知其出受余幣者知其入也】

凡上之用財用必攷於司會

【凡財之出司書必存其數司防存其貳然後下職歳闗大府就所司支給上之用財用謂九式常格之外若好賜與也司書存數之時必攷於司防合式灋與否合於式灋然後下於職歳苟其事弗當則彼此互相執奏所以杜奢侈之萌也】

三歳則大計羣吏之治以知民之財噐械之數以知田野夫家六畜之數以知山林川澤之數以逆羣吏之徵令

【歳會攷歳成每歳固有防至於三歳又通計之故謂之大計大宰三歳大計羣吏之治而誅賞之司書掌防計之書以贊宰必知其數而後能攷其徵令也民財九職所共有荒有熟知財之數則諸府所受之貢賦必知其欠餘噐械吉凶禮樂賔射及兵噐有備有乏知噐械之數則司教化之官可以攷其勤惰田野夫家六畜之數有登有耗知其數則凡田役之事可以聽其簡稽山林之材木有童植川澤之蒲葦魚鱉有盛衰知其數則虞衡之所共可以知其盈虧徵謂取於民令謂作其事先知其本數而後攷其所徵所令故其事覈而易舉也】

凡稅斂掌事者受灋焉及事成則入要貳焉

【司稼以年之上下出斂灋宰制國用具有成灋藏於司書閭師旅師等掌斂事者皆來司書處受灋不得灋外取民事畢有要簿入於宰其貳藏於司書以爲攷逆之證】

凡邦治攷焉

【典灋則職貢式無不掌版圖吏治靡不知故欲知國家治灋吏治得失皆於是攷之猶太史凡辧灋者攷焉也】

職內掌邦之賦入辧其財用之物而執其總以貳官府都鄙之財入之數以逆邦國之賦用【內音納○賦入兼九職九貢而言閭師旅師縣師之所徵職方行人之所致也官府若大府等掌財廩人等掌米谷及泉府職金等職也都鄙凡甸稍縣都所收之賦也辧其財用之物某物該若干某物該若干執其總數官府都鄙存其正職內存其貳於是以其所入之數攷邦國九式之用合用防何則其冇余不足皆可得而知矣】○凡受財者受其貳令而書之及會以逆職歳與官府財用之出【受財冇二一謂膳夫舎人等冇司常用一謂祭祀軍旅等一時之用令謂於大府廩人等支財之令大府等存其正職內存其貳及防計之時則以其受財之數攷其出財之數與職歳出財之數相同與否則其有無存積與夫公淸欺隠皆可得而知矣】而敍其財以待邦之移用【賦入冇限費出不齊於是更以其見在之物比次而敍正以待邦之移用如喪三年不祭則移祭祀之用於喪丰年而動大眾則移凶荒之用於役都有餘則可移於縣甸不足則取之於稍冇司守常不得擅移通融之灋皆職內主之也】

職歳掌邦之賦出以貳官府都鄙之財出賜之數以待會計而攷之【歳當作出○賦出謂所收九職九貢之財物以待邦之大用者官府都鄙出財之數此有司之常灋也其出賜之數以王命而非常灋也官府都鄙存其正職出存其貳以待防計之時則以其貳攷其正更不可得而隠矣】○凡官府都鄙之出財用受式灋於職歳【凡費出嚴之於後不若正之於始故凡官府都鄙羣吏之出財用必先於職歳受大宰所頒應用與否及應丰應約之式灋然後得出毋敢擅出之也】○凡上之賜予以敍與職幣授之【賜予之祿有常數仕者之廩祿也予上之好用賜予也敍卽以敍制其食及好用之式也𨿽上之賜予亦必以敍而與職幣授之則防不至於濫矣】○及防以式灋贊逆防【財用出時皆職歳以式灋授之及冡宰司防防計之時仍以式灋贊而逆之則羣吏豈冇私出而天子亦豈有私恩所以爲蕩蕩平平之道也】

【職內主防計邦賦之入職出主會計邦賦之出入出各司其事而不相混雜則耳目専而鉤攷明職內以每歳所入而考其所出職出以每歳所出而考其所入出入互相考則考覈詳而姦欺無所容職內者賦入以時其數簡故官吏省職出賦出以漸其數煩故官吏多也】

職幣掌式灋以斂官府都鄙與凡用邦財者之幣【幣若布帛皮幣金玉貝皆是也】振掌事者之餘財【振收也亦刷淸之意】皆辧其物而奠其錄以書楬之以詔上之小用賜予【楬音竭○辧其物者品色及美惡使以類相從奠其錄者定其數而書於簿籍以書楬之者每物標識其上非此三灋則統紀條貫不分難於尋檢也上之小用賜予量度其宜詔王而共之大者固不足以給也】○歲終則會其出【此𨿽出於防計之餘亦必防其出以謹之】○凡邦之會事以式灋贊之【將以斂其餘也國之賦用有定數而冇所謂餘者古人於用財必稍有盈餘使得寛裕而不急廹故事畢而復收之也凡餘財有三其一大府廩人都鄙等收邦賦以待用者若以待祭祀以待賔客每歳所入必有餘也其二內宰膳夫酒正舍人等用邦財者每歳冇司常事而其事冇行否人冇進退則每官所用必有所餘也其三祭祀賔客軍旅喪紀每事所掌幣賫及賜予之財用事畢必有所餘也職幣掌式灋以斂此三等之財蓋有餘則以式灋而斂之故不欲其吝嗇以爲羨盈應余而無所餘則橾式灋以攷之亦不容其侵牟而埋沒】

司裘中士二人下士四人府二人史四人徒四十人掌皮下士四人府二人史四人徒四十人

【裘服之本故古人重之且北方地寒非此無以敵其凜冽之气朝祭所不能廢也又冇共射侯頒裘物等故冇司裘之官皮之用猶廣不止於裘也故別設掌皮與司裘聯事而分職】

司裘掌爲大裘以共王祀天之服【大裘用黒羔皮不分衣裳大占裘也王祀天服衮郊特牲曰王被衮以象天其外服大裘猶裳之有�不忘本也大裘不褐冇緇衣以襲之說見春官司服】

中秋獻良裘王乃行羽物季秋獻功裘以待頒賜【中音仲○裘自然完善之謂良稍加人工補綴之謂功玉藻云惟君冇黼裘又云君衣狐白裘白與黒謂之黼謂毛白黒相間如斧文也狐白裘卽孟嘗君持以入秦者或云狐五百歳則毛白或云聚狐腋爲之也皆輕暖而冇文章者所謂良裘也仲秋獻之於王以仲秋誓狝孟冬始裘也又玉藻云君子狐靑裘豹褎麛裘靑豻褎羔裘豹飾皆所謂功裘也季秋獻之以頒賜於羣臣羽物小鳥鶉雀之屬鷹所擊者仲秋鳩化爲鷹王順殺气衣黼裘而誓狝狝則得烏獸於是行羽物頒禽自此始也仲春鷹化爲鳩王順生气而不殺羅氏仲春羅春鳥獻鳩以飬國老行羽物頒禽自此而止也○狝卹蹇反褎古袖字豻音岸】

王大射【王將有郊廟之事以射擇諸侯羣臣與邦國所貢之士可以與祭者】則共虎侯熊侯豹侯設其鵠【鵠音谷○侯以布爲之所用以射者侯之中復棲皮以爲射之的畫以鵠者取其髙飛迅疾而難中故以射中爲善猶北虜所稱射雕手也虎侯王與其耦所射熊侯諸侯與其耦所射豹侯卿大夫與其耦所射此皆在王朝射灋也】○諸侯則共熊侯豹侯卿大夫則共麋侯皆設其鵠【諸侯共熊侯已下因天子而並及其禮耳余當參攷夏官射人○侯皮所爲故司裘兼共射侯】

【按侯之云者言矢之所至以此爲候故古文侯字作醫象矢集於布之形其諸侯與俟候字則皆從人而諧醫聲人在上作矦爲諸侯字人在旁作�爲俟候字前人不識古文遂謂射中者得爲諸侯不知射�元非諸侯字且自諸侯而下安得爲諸侯上則爲天子亦胡以侯爲又考工記祭�之辭曰惟若寕侯毋或若汝不寜侯不屬於王所故抗而射汝彊飲彊食貽汝曾孫諸侯百福夫祭者爲用之有功而報之也今爲不屬於王而射之又何祭焉且旣惡而射之又祈以多福乎況天子習射而以射諸侯爲名不祥孰甚焉至於諸侯自射其身大夫而下射其君尢爲非禮凡此皆俗傳�爲諸侯字故悖繆至此也夫射者兵之以近及逺男子之所有事古者君臣相與盡志於射者取其能禦外侮以安善良而已虎熊豹皆獸之極猛者春秋書多麋亦害稼之獸取其皮爲侯以示驅猛獸除民害之意射之所冇事者在此不於此求其義而乃妄求之於侯不失之逺哉】

大喪廞裘飾皮車【廞音歆陳也○生時所服陳之不忍死其親王喪車五乘飾其蔽○音密】凡邦之皮事掌之歳終則會【邦中用皮之事皆掌之此不盡述】惟王之裘與其皮事不會【王之裘與皮冇定式故不會不及後世子者有用共之亦在所會中】鵠正圖

掌皮【獸皮治去其毛曰革已柔曰韋全毛與其通稱皆曰皮】掌秋斂皮【仲秋鳥獸希革毛毨則其毛有文章凡飾噐物者用之仲冬烏獸毛則其毛內生細絨凡爲裘者用之秋斂皮者春夏之皮不足貴自秋而後始可斂虞衡有卽斂之也○毨卹蹇切日勇反】冬斂革【革湏幹久而完善故至冬而斂之】春獻之【凡皮革至春然後總獻之於王】遂以式灋頒皮革於百工【式灋故事作物所用多少百工謂凡裘氏韋氏函人之用皮者使之作爲衣服噐物蓋越歳而後可服用也已上皮革斂散之事】

共其毳毛爲氈以待邦事【毳音翠氈氊同○麤曰毛細曰毳皆可爲氊但有美惡之不同皮與毛一類掌皮並斂其毛凡氈工所需毳毛並掌皮共之邦事卽掌次氊案之類氈事掌皮兼掌】歳終則會其財賫【財謂皮革之材可以爲用者行者所持口賫皮爲幣帛之用故亦曰賫猶外府以布爲財用之幣賫也歳終則凡邦之用皮與幣賫並以其入皮之數而會之】

【按裘無與於天官之事而爲之屬者古者以皮爲幣又與布而同爲百用之財賫蓋亦外府之類故附於職幣之後也】

內宰下大夫二人上士四人中士八人府四人史八人胥八人徒八十人【後宮官之長】

內小臣奄上士四人史二人徒八人【主給事後宮鄭氏曰奄稱士者異其賢】

閽人王宮每門四人囿防亦如之【閽音昏防音由○司晨昏啟閉者路寢王宮也後宮王之北宮也今言每門兼臯雉庫應及廟社而言囿防苑囿之離宮也每門四人】

寺人王之正內五人【寺之爲言侍也正內路寢】

內竪倍寺人之數

【十嵗上下童子朴實解事情竇未開者若天奄而年防者亦可兼之在於王所若文王世子內竪以告玉藻童子無事則立於主人之南北靣者也】

內宰掌書版圖之灋以治王內之政令均其稍食分其人民以居之

【此正後宮地與人之灋欲施政教先湏敍正其地分布其人然後爲之圖畫後宮宮室官府次舎之形象爲之版書閽寺女宮女奚之錄籍由是按圖而知其所居守之地執版而可以稽其所事之業政若酒漿籩豆醯醢衣服祭祀賔客之所當供者令若閽人掌守王宮中門之禁寺人掌王之內人及宮女之戒令惟版圖旣定皆可得而治之矣稍食有事於後者不可不給其食猶王朝之冗食也解見宮正人民國中婦女執事宮中者上爲祝史等下則爲奚猶云庶人在官也後宮之外不可直接宿衛周廬故列女宮於旁部分其居略如宿衛之灋而後總以垣墉限隔閽寺守之其外乃爲官府次舎此周之內宮所以爲善也】

以陰禮教六宮以陰禮教九嬪以婦職之灋教九禦使各有屬以作二事【陰禮者婦人所當行之禮六宮王后所立猶王之六官也教六宮者鄭氏曰後也不敢斥言若今稱中宮矣愚謂亦兼夫人而下也婦職之灋婦人所當修之職事絲枲等事也禮與職亦互文女禦九九相屬於九殯故曰九禦使九禦各屬於九嬪以率作之其他教道進禦禮事亦莫不然矣】正其服禁其奇衺展其功緒【衺斜通○婦人之服易於過侈正之使長短大小有定式文繡物色冇定制不得隨意變更奇衺奇巧左道非僻者禁之於微使不得惑眾致力曰功業次曰緒以時展視不至怠荒也】

【此主教其宮嬪之事按內宰教嬪婦之灋此古今人世昏明偏全澆淳美惡之一大界限也夫天之生人有一男則冇一女豈男子有教而婦人獨可無教乎古者宮中必設師傅保姆之官故周南后妃言告師氏而後得歸寜宋國夫人保母不至以及於水難百姓婦女亦必有師四十無子爲人間女師是也今觀夫祭祀賔客禮也闗雎所稱琴瑟鐘鼔樂也國風諸篇詩也女史所記書也非學何以能之惟如是故古者女子之盛徳髙識若敬姜孟母者無忝於男子而凡祭祀賔客喪紀冇男子之事則有婦人之事是以能上奉神靈之統下理萬物之宜也此所謂內宰之教蓋傳其學於師傅保姆而教之然亦有齒尊徳卲如昭帝後之親受書於夏侯勝者矣秦漢而下其君旣無修身齊家之學至於呂不韋審食其武三思或委以國事令監宮中者遂使人疑而不復信苟得人如內宰者以治之豈有是醜哉以是知周公之灋似迂而實深切也○食其音異箕】

後立六宮圖說

大祭祀後祼獻則贊瑤爵亦如之【祼灌通瑤音遙○宗廟之祭王旣祼後從後亞祼王薦腥薦熟後亦從後獻也屍卒食王旣酳屍後亞獻其爵以瑤爲飾內宰贊之】正後之服位而詔其禮樂之儀【服謂內司服之六服正之使服當其事位謂房中戶內堂上及阼所立處正之使不失處所後行禮之時皆合於樂節詔之使各當其威儀】贊九嬪之禮事【九嬪贊後薦玉齍薦徹籩豆與凡從後之禮內宰亦贊之使不失】○凡賔客之祼獻瑤爵皆贊【王同姓及二王之後爲賔客者祼亞王禮賔也獻王饗燕亞王獻賔也瑤爵亞王酬賔也後從王內宰皆贊之】致後之賔客之禮【酒正致後之致飲於賔客之禮掌客夫人致禮豆籩等物內宰將後命而致之蓋惟大饗有夫人之禮余但致之而已詳見大行人掌客】○凡喪事佐後使治外內命婦正其服位【喪事佐後行喪禮內命婦九嬪世婦九禦也外命婦卿大夫之妻也使治者使其屬上士治之正其服之精麤位之前後也】

【此佐後行禮之事按後夫人與屍賔獻酬後哭諸侯嬪禦弔臨於卿大夫士之喪此古人之至大禮非中古以上莫之能行也禮國君取夫人之辭曰與寡人共冇宗廟社稷故祭必夫婦親之天子以天下爲家建侯樹屏𨿽世爵而必命有徳者故其來朝以禮神之禮禮之是以後皆從王古者君臣同體大臣之死王爲之服故後夫人亦有弔臨之禮且古者世道淳篤人心純一漙天之人專以行禮爲務而無媱姣衺僞之風爲之屍者則足以象神而人亦以神事之爲之賔者果才徳出類而人亦以賢禮之有喪者主於哀戚而人之弔之者亦眞冇哀戚之心是故可以行獻酬弔臨之禮而無嫌也況所謂屍者皆王同姓懿親而卜吉者苟匪人則不足以爲屍矣所謂賔者亦微子箕子魯公太公之流苟泛常諸侯則宗伯攝之矣所謂弔臨者亦必王之諸父兄弟及姑姊妹或嬪禦父母之家耳不然則內外宗命秩視嬪禦者掌之豈以少年宮嬪數數入諸臣之家以行禮哉後世祭無屍君臣無復獻酬之禮後夫人不復出宮此禮皆不必復講然觀宋之宣仁賜忠宣公社飯爲溫公申公弔臨徹朝猶有君臣一家之意後王不可不知而周禮自當存之未可以輕訾也○臨去聲數入聲】

凡建國佐後立市【謂諸侯始封或如殷周之遷國也國必靣朝後市故王立朝而後立市】設其次置其敍【凡市必區畫有制思次居中司市涖之於是以次敍分地而經畫之每二十肆則爲一介次胥師賈師涖焉思次介次所謂設其次也經畫其地所謂置其敍也】正其肆陳其貨賄【肆各藏物而不錯雜物各以類而相從比可以平價可以禁僞所謂正其肆陳其貨賄也皆後命官爲之】出其度量淳制【淳音純○度謂分寸丈尺引量謂籥合升斗斛淳謂布帛幅廣狹之度制謂長短之式皆自後宮而出】祭之以陰禮【鄭氏云市中之社祭以婦人】

【此佐後立市之事乾坤之道乾主資始坤主化生市所以利物故後立之天文下垣市樓斗斛帛度列肆等星卽內宰佐後所立者歟】

中春詔後帥外內命婦始蠶於北郊以爲祭服【中音仲○中春蠶月也北郊純陰之地婦道屬陰故公桑蠶室於北郊後帥外內命婦親蠶者一則供祭服以奉郊廟一則勤職事以化百姓也爲祭服見後典枲】○歳終則防內人之稍食稽其功事【內人九禦及女宮女奚也稍食給事後宮之冗食正歲均之歲終則防之功事凡酒漿醯醢衣服等事正歲施之歲終則稽之】佐後而受獻功者比其小大與其麤良而賞罰之【麤粗通○典婦功凡授嬪婦功及秋獻功內宰佐後受之小大者猶云粗細蓋各有適用麤惡也良善也小大各冇善惡良善則可用麤惡則不堪用比而賞罰之靡不兢爲精美也】會內宮之財用【內宮夫人而下也後宮用財易於侈靡先爲定式使冇品莭限制歲終而會之庶不至於驕奢浪費也】正歲均其稍食施其功事【正歲均之施之歲終會之稽之與天道相始終也】憲禁令於王之北宮而糾其守【北宮對王宮在南而言系之王者王兼內外也禁謂宮禁令謂宮中之職事正歳懸之以時糾之】

上春詔王后帥六宮之人而生穜稑之種而獻之於王【穜稑音同六○鄭氏云六宮之人夫人已下分居後之六宮者使後宮藏種以其有傳類蕃孳之祥必生而獻之示能育使不傷敗且以佐王耕事供禘郊也先種後熟曰穜後種先熟曰稑○已上皆衣食本原之事內宰之官掌版圖之灋而辧內外稽人民此其大綱也教六宮之禮職憲北宮之禁令此其大職業也莫尊於後而正其服位詔其禮樂耕桑立市之事莫費於內宮而防其財用莫貴於嬪禦而正其服稽其功事王設之以治王內之政故曰內宰於天文爲天相乃軒轅附星正主輔女後以爲職者也非齒徳皆尊及王至親不可以居此官內宰之職舉內治寕有不修乎冡宰兼治後宮故復統於冡宰】

【又按內宰寺人閽人世婦女史等職所言後宮其辭不一曰內宮對王宮爲外而言曰北宮對王宮在南而言曰中門以內外之中而言曰王內曰王之北宮曰王宮中門系之王而言也其曰六宮者乃後所立六宮擬於六官者故曰以陰禮教六宮帥六宮之人而生穜稑之種也其曰女宮者乃民間女服事於六宮典司職事於後宮之旁者故曰帥女宮而致於有司帥女宮而濯漑爲齍盛蒞陳女宮之具觀寺人稱掌王之內人及女宮之戒令王之內人則指女禦言故系之於王女宮卽民間婦女故不系之王也詳見六宮圖說】

女宮女奚女奴辧

內小臣掌王后之命【後聽內治有命內宰所詔內小臣傳之】正其服位【服位內宰所正內小臣傳而正之】後出入則前驅【爲之開道○已上主侍朝之事】

若有祭祀賔客喪紀則擯【皆內小臣爲之傳辭】詔後之禮事相九嬪之禮事正內人之禮事【詔者先事而告相者助其不及正者糾其違慢異尊卑也】徹後之爼【謂後受尸之爵飲於房中之爼○已上主相禮之事】

後有好事於四方則使往【畿外王同姓二王之後或後兄弟之國姊妹之嫁於諸侯者時有問遺故曰好事】有好令於卿大夫則亦如之【畿內正宮夫人六卿世婦內宗外宗之家後𨿽無政令時有言教至焉故曰好令二者皆內小臣衘命以往○已上主爲後使命之事】掌王之陰事【鄭氏云陰事羣妃禦見之時若今掖庭令晝漏不盡八刻日錄所記推當禦見者是也云王之陰事亦先乎陰之意】陰令【王居路寢有命令教戒於北宮則內小臣令之也○已上主王假於有家之事】

【夫婦三綱之首閨門萬化之原眾庶莫不然而況母儀天下者乎宦寺者不能不用而不可以輕用其選有甚於外廷之臣者故其職曰掌後命正服位出入前驅與大防之於王無一爽庶防出入起居罔有不欽也若禮事在後曰詔九嬪曰相內人曰正一大小宗伯之贊於王庶六宮閒於禮儀而無有愆忒也若好事好令則使往親親賢賢與王同志卽齊詩女曰雞鳴之意也掌王之陰事陰令則恩逮下而無嫉妬庶有樛木螽斯之美也古稱婦寺以其去勢柔媚如女人也今觀其職如此非剛正之士其孰能之是故奄悉無命爵惟此稱上士蓋必其有士噐士行士徳而錫以士爵也】

閽人掌守王宮之中門之禁【王宮每門四人専言中者北宮之門於內外爲中男女之別尢爲嚴也舊謂庫門於王之五門爲中蓋內爲大府天府路寢皆禁密之地守之當嚴其說亦通但玩經文則専指後宮言耳】喪服凶噐不入宮【喪服衰絰之服凶噐喪事之噐曲禮苞履極袵厭冠不入公門】潛服賊噐不入宮【潛服若甲賊噐若懷刃】奇服怪民不入宮【冠服異常左道怪誕】凡內人公噐賔客無帥則防其出入【內人女禦也公噐籩豆等禮噐賔客謂女賔公卿之夫人世婦以好禮往來者】以時啟閉

【喪服凶噐避不祥也潛服賊噐防不軌也奇服怪民慮惑眾也三者門闗皆所當禁於此言之𨿽有天子之命若唐憲宗之迎佛骨亦不得入也內人公噐賔客三者冇時而出入然苟無使者符節以帥之則在所防察不得私出入也晨昏啟閉以時○已上每門禁防之事】

凡外內命夫命婦出入則爲之辟【外命夫內宰醫師以事入宮者內命夫奄士也】

【命夫命婦出入中門則爲之辟除行人使違避無干犯賤事貴之禮余則驗其出入防爲之蹕此閽人兼職】

掌掃門庭【門所相值之地曰庭掃除不蠲】大祭祀喪紀之事設門燎【燎地燭也束葦百根塗蜜焚之手執者爲手燭或昧爽旣夕設以爲明】蹕宮門廟門【蹕止行者無得相翔喧囂】凡賔客亦如之

【平時掃門庭有事設門燎二者每門之事蹕則惟宮廟爲然尢嚴密也必爲之燎與蹕禁防之意在其中矣】

【按閽人有職無爵若北宮之門則奄人也其餘疑以庶人在官者之賢者然禮稱墨者使守門蓋黥靣防之至輕者罪薄過小而能攺過遷善故可用之抑亦以示戒蓋兼用之歟】

寺人掌王之內人及女宮之戒令【內小臣士也故所掌皆後及總宮中之事寺人卑所掌止內人已下之事而已內人女禦也女宮民間婦女服公事於宮中者戒謂所當禁戒之事令所當修之職寺人掌之】相道其出入之事而糾之【相去聲○出入謂內人以禮事出宮還宮及女宮女奚以事出入宮門者寺人相助教道其所不及違禁者糾之】

若有喪紀賔客祭祀之事則帥女宮而致於有司佐世婦治禮事掌內人之禁令【春官宮卿世婦云掌女宮之宿戒及祭祀比其具故寺人於吉凶賔客三事則帥女宮之各司致於宮卿世婦而執事並佐相世婦之禮事及糾正女禦之禁戒政令也】凡內人弔臨於外則帥而往立於其前而詔相之【相去聲○弔臨於外謂哭其族親也女禦𨿽卑亦有父母兄弟不以賤廢禮寺人帥而詔相之蓋不使失儀寺之爲言侍也王之正內五人主侍於王路寢之旁者也今攷經文惟曰掌王之內人及宮女之戒令乃其專職其餘則於大禮之時佐世婦禮事掌內人之禁令及佐內人弔臨於外而已故所謂侍者非以執事於王也王當總內宮之治而不可用夫士人故以屬之奄蓋侍於王所而代王以正其宮人也夫正其宮人而常在於王所得與王左右大夫士雜處豈憸人可得而容苟宮中有纎防差忒有不上聞者乎此周之內治所以至嚴且宻也且名𨿽侍於正內而實不近於王豈虞其竊弄之禍後世防寺至以數萬計左右前後罔非是輩幽曠隔絕靡所不爲天子以一人耳目安能照察之然後知周公正內五人之制所以不可易也】

奄人義【見學禮通今錄】

內竪掌內外之通令凡小事【內北宮外治朝外朝王有命令若有所湏於內或有召於外也小事者左右使令之役不便於成人者皆內竪掌之以其出入便疾無與爲禮也】○若有祭祀賔客喪紀之事則爲內人蹕【內人從世婦有事於廟者命婦閽人蹕內人則內竪蹕也】○王后之喪遷於宮中則前蹕【自北宮之中遷而朝於祖以在內故亦內竪蹕出宮則閽人蹕矣】及葬執防噐以從遣車【遣去聲○防噐巾以振飾盤以颒沭之類也喪車就道使內竪執而從之亦以其便於小事如生時也○音移颒月貴反】九嬪【嬪之爲言賔也言其徳爲王及後之所賔禮也鄭氏曰夫人於後猶三公之於王坐而論婦禮故無官職】

世婦【秩比於大夫故大夫妻亦曰世婦】

女禦【宮女得以進禦故以名官秩比於元士已上三官原不具數有徳者充之解見內宰六宮條下】女祝四人奚八人【婦人習於祭祀之禮者在天文爲尾宿之傳說星也】

女史八人奚十有六人【婦人賢而知詩書禮義者】

九嬪掌婦學之灋以教九禦婦徳婦言婦容婦功各帥其屬而以時禦敍於王所○凡祭祀贊玉齍贊後薦徹豆籩若有賔客則從後大喪帥敍哭者亦如之【齍音咨】世婦掌祭祀賔客喪紀之事帥女宮而濯摡爲齍盛及祭之日涖陳女宮之具凡內羞之物○掌弔臨於卿大夫之喪【摡音蓋】

女禦掌禦敍於王之燕寢○以歲時獻功事○凡祭祀贊世婦大喪掌沐浴後之喪持翣○從世婦而弔於卿大夫之喪【翣卹甲反】

【宮中之事凡四曰教學曰進禦曰禮事曰攷工○所謂教學者一婦徳非柔媚之謂也以順正爲主二婦言非便佞之謂也以和信爲貴三婦容非冶容之謂也以無暴慢爲善四婦功非文繡之謂也以絲枲爲事九嬪自其家時受阿保之教比入宮內宰人以陰禮教之習於四事世婦女禦采於民間防未知學故九嬪掌其灋以教之則王內無不學之人矣記稱婦人未嫁三月教於公宮此灋諸侯之國亦莫不然也○所謂進禦者鄭氏謂羣妃禦見之灋仿月紀朔後從微向著卑者宜先女禦八十一人當九夕世婦二十七人當三夕九嬪當一夕三夫人當一夕後當一夕十五日而徧朢後從著向微卑者宜後自后妃以漸及於女禦每以一嬪綂三世婦九女禦自九九三九而屬之九嬪故曰九禦九嬪云各帥其屬而以時禦敍於王謂日常執役事王俾無失禮也女禦云掌禦敍於王之燕寢明其得進禦也曰王之燕寢王不至後宮婦人往承君子耳以此灋觀之大較後之進禦於王每月二夕三夫人每季人二夕九嬪世婦女禦約一歳之中每人均得三進禦焉豈若後世掖庭多怨女終身不得見君王之靣者哉○所謂禮事者一祭祀後主薦玉齍薦徹豆籩九嬪贊之六宮之人主供齍盛內羞之物世婦帥之濯槪涖陳其具皆女禦贊之也二賔客後有祼獻酬之禮九嬪皆從世婦於齍盛內羞之事皆如祭祀三喪紀大喪後主正外內命婦服位及敍哭者九嬪皆從世婦於齍盛內羞之事亦如祭祀女禦於大喪則掌沐浴在後則躳親之王則男子抗衾女禦蓋掌其具而已後之喪特翣乃擁衛親身之事亦不使男子近之其卿大夫之喪世婦掌其弔臨女禦從之也○所謂攷工者典婦功凡授嬪婦功及秋獻功內宰教九禦使各冇屬以作二事正歳施其功事歳終佐後而授獻功者故女禦以歳時獻其功事也】

女祝掌王后之內祭祀凡內禱祠之事【內祭祀六宮之中竈門戶中�水泉及先蠶先嗇髙媒等出宮則有祓祭也禱疾病求瘳禱爾於上下神祗也祠報福也】○掌以時招梗禬禳之事以除疾殃【梗音鯁禬音怪禳日羊反○招迎善祥若春招弭梗禦惡气若時儺及冬堂贈禬除災害若祈水旱禳卻變異若日月食鼔射凡此皆女祝掌之非以求福所以除疾病殃禍】

【內祭祀禱祠其說有五凡物必有神若五杞蠶桑之類古人用之者則有祈有報一也鬼有所歸則不爲厲夫人而下無子者或後有厲祭古人必有以處此二也天地之气有正和則有乖邪以時而迎其正和禦其乖邪此亦理之所有三也水旱日月食𨿽皆天數然自古冇救卻之理後與王一體同其休戚四也天道福善禍淫故疾病之禱若曰遷善攺過以祈神祐五也鬼神之事婦人信之尢酷聖人深識鬼神之情狀因人情之所不能已制爲正祀則彼淫祠不禁而止矣後世不知此一切禁絕此淫祀之所以紛紜也】

女史掌王后之禮職○掌內治之貳以詔後治內政○逆內宮○書內令○凡後之事以禮從

【後匹天王非行侔天地無以奉神靈之綂理萬物之宜故聖王立之史以佐之其職不隆且重歟禮職者凡後於行大禮執事有常者若經所稱後祼獻修齍立市蠶於北郊等職事禮儀女史掌之貴用其中也內治者若內宰所掌版圖之法六宮之禮職北宮之禁令女史貳之詔後以時而班以時而省治其不法以聽天下之內治也逆內宮者人情無稽則廢弛凡政事財用靡不鉤考而司其防計猶天官之司防也書內令者後冇政令美惡直書以示勸戒此其專職也後冇事必在左右執禮以行因而獻可替否猶大臣之以道事君不可則止也周人所以佐後者如此宜其克配君子以成內治歟按史之爲官手持中而不失者也故主記人君言動納之金匱爲上者不得而與𨿽至暴如桀紂者亦無容其私人君設欲覽之或有所更易爲史者知冇灋而不知冇其身頭可斷而手不可易有死而已繼之者亦然所以謂之信史春秋之時齊有大史之簡晉冇董狐之筆此意尙存蓋自古相傳之灋也夫人君惟其言而莫予違後夫人深居禁中尢易縱恣然而好善名惡惡名之心人孰無之故垂象於天有柱史女史各司其職先王灋之故特設女史以婦人之賢且能者執彤管以待後猶王之左右史而兼掌夫禮職內治防計之事蓋王政繁故分掌於大史內史諸職後事簡故總一職而已】

典婦功中士二人下士四人府二人史四人工四人賈四人徒二十人【主婦人絲枲功官之長工以修治織作之器賈以奠定布帛之直】典絲下士二人府二人史二人賈四人徒十有二人典枲下士二人府二人史二人徒二十人【枲音徙】

典婦功掌婦式之灋【婦人所常執之業冇定式卽敬姜所言其餘量物而粗細冇常灋計日而多寡冇常數也】以授嬪婦及內人女工之事賫【嬪婦內之九嬪世婦外之宮卿世婦也內人女禦而下也女工民間女治絲枲於宮中者事賫絲枲之材也以婦功之式灋授外內命婦及內人女工之物料絲以爲帛枲以爲布】凡授嬪婦功及秋獻功【隆冬寒沍非女工時故秋獻功先授之功以齊其業然後受其獻功以責其成母使之間曠以生驕侈與內宰以婦職之灋教九禦以作二事互相成也】辧其苦良比其小大而賈之物書而揭之【賈音稼揭音竭○苦良者凡絲枲布帛湏用其美善者惡則無用絲之美者出於自然天成故曰良凡麻枲人工倍而苦則美省而逸則惡𨿽粗者調勻圓卽人工加倍故麻枲謂之苦功亦猶良裘功裘之云皆其美善者非苦較良爲不美也小大者猶云粗細各有所適用如冕之三十升衰則至於四升祭服當極精巾冪帷幕當稍疏也於獻功之時辧而受之絲帛欲其良枲布欲其苦比者分配之使精粗各自爲類大抵適用有苦良小大爲美惡之異也於是每物使賈定貴賤之直並與其長短多寡之數書而掲於物之上則用時不忒內宰官尊故比其小大與其粗良而賞罰之此則但辧而受之耳】以共王及後之用【凡冕服之組畫及賜予於典婦功卽共之】頒之於內府【其餘頒之於內府以內府受良賄存之以待用也】典絲掌絲入而辧其物以其賈曷之掌其藏與其出○以待興功之時頒絲於外內工皆以物授之凡上之賜予亦如之○及獻功則受良功而藏之辧其物而書其數○以待有司之政令上之賜予凡祭祀共黼畫組就之物喪紀共其絲纊組文之物凡飾邦噐者受文織絲組焉○歳終則各以其物會之【畫古畫字纊音曠】

典枲掌布緦縷紵之麻艸之物【紵音主】○以待時頒功而授賫○及獻功受苦功以其賈掲而藏之○以待時頒頒衣服授之【時頒頒衣服衍一頒字蓋上時頒授之賫以爲功也下時頒授之布以爲衣服也】賜予亦如之○歳終則各以其物防之

【二官職掌𨿽有絲枲之殊然其大要不過有五人而受之也興工而頒之也獻功則受而藏之也用而出之也歳終而防之也蓋其時與事無不相同故其文多彼此互見合而觀之可也物謂絲有黃白粗細白者宜爲縑黃者宜染及粗細各有適用絲縷薴皆布名十五升布去其半曰緦七升半也白而細疏曰紵麻謂蕡麻艸謂薴檾焦葛之屬絲入若兗州厥貢漆絲靑州厥篚檿絲及九職嬪婦所貢咸辧其物以其賈掲之枲亦有所入若靑州之岱畎絲枲荊州之枲絺綌掌葛所徵山農絺綌之材澤農之艸貢皆當辧其物而以賈掲之此入而受之之灋也○興功之時謂春和時也外工宮卿世婦等內工九嬪而下以物受之縑帛授以素絲文繡授以采絲也上謂王及後以絲賜與人亦以其物典枲言時頒功卽興功之時云授齍者謂枲之材料卽以物授之上之以枲賜予亦必以其物矣此興功而頒之之灋也○秋而獻功典絲則受良功而藏之典枲則受苦功而藏之蓋凡絲枲之或粗或細必欲其美善者絲以良爲貴枲以苦爲貴於是辧其物使粗細各以類聚用各有所宜奠其良賤之價及其長短多寡之數書而掲於其物卽典婦功之比其小大物書而掲之此受而藏之之灋也○冇司之政令若司服內司服弁師追師屨人冪人幕人車馬旗常與內外府之用布帛者以式灋於此典絲典枲而取之也上之賜予以布帛賜人也時頒衣服若宮伯之以時頒其衣裘也祭祀喪紀之所共者蓋以布帛制爲冕服冠屨則彼職各共之惟黼畫組就等完成之物不必復有裁制者則典絲典枲掌共之也黼若黼扆黼巾畫若畫布巾組就瑞玉繅借巾車纓就也喪紀共其絲者若裁縫之綫縷共其纊者喪大紀屬纊也共其組文者士喪禮握手纁著組系也飾邦噐者茵席帷幄之屬司幾筵冪人等所職也但於此受文織絲組而已幾此絲之用爲廣故於典絲特詳時頒衣服則布縷爲多故於典枲言之皆互文以相備此用而出之之灋也○歳終則計其所入之數攷其所出之數毋使侵牟此防之之灋也】

【按四方之奢儉勤惰皆起於後宮後夫人者佐天子以理天下之內治正以其貴而勤富而儉有以率先天下耳天文有扶筐星后妃親蠶之噐也織女星者宮嬪親織之象也咸列象於紫微垣故周禮特爲典婦功一職以司後宮工作之事此內治之所以修舉而無怠荒之禍也敬姜冇云民勞則思思則善心生逸則淫淫則忘善忘善則惡心生沃土之民不材淫也瘠土之民莫不向義勞也是故王后親織紞公侯之夫人加之以紞綖卿之內子爲大帶命婦成祭服列士之妻加之以朝服自庶士以下皆衣其夫社而賦事蒸而獻功男女效績愆則有辟古之制也敬姜可謂知言矣抑周之先自昔相傳男勤於耕女勤於織故以絲枲之事不特典婦功掌之而已九嬪教之內宰職之又佐後而賞罰之宜其女有餘布而財不可勝用也及其衰也後宮休其蠶織民間則杼軸其空貢禹諌元帝曰故時齊三服官輸物不過十笥方今齊三服官工作各數千人一歳費數鉅萬三工官費五十萬東西織室亦然夫一婦不織或受之寒柰何民不困竆也卽周之內治如此宜其永世也歟○笥卹志反】

內司服奄一人女禦二人奚八人【主後宮裁防官之長】

縫人奄二人女禦八人女工八十人奚三十人【主裁防之事】染人下士二人府二人史二人徒二十人

【染人系於此者嬪婦染練之事欲其精美故與典絲典枲等職聮事而屬之典婦功也其他染職屬於冬官】

內司服掌王后之六服禕衣揄狄闕狄鞠衣展衣緣衣素沙【禕音翚揄音搖鞠音菊展古文作檀哲兗反緣音彖○鄭氏曰後之服自翚衣至緣衣爲六禕當作翚揄當作搖狄當作翟翚翟皆雉名伊雒而南素質五色皆備成章曰翚江淮而南靑質五色皆備成章曰搖王后之服刻繒爲之形而采畫之綴於衣以爲文章禕衣色畫翚從王祭先王之服揄狄色靑畫搖從王祭先公之服闕狄色赤刻而不畫從王祭羣小祀之服鞠衣色黃告桑事之服展衣卽記之防衣誠也色白朝王及見賔客之服緣當作禒或作稅色黒禦於王之服亦以燕居男子上衣下裳異色婦人尙專一徳無所兼故衣裳同色王之祭服六常服三後之祭服惟三翟者以不與天地山川社稷之祭也】辧外內命婦之服鞠衣展衣緣衣素沙【外內命婦受服者辧而命之已命者則辧其不中式者也愚按六服之見於經傳者祭綂云夫人副禕立於東房玉藻王后禕衣夫人揄狄君命屈狄再命褘衣一命禪衣士禒衣惟世婦命於奠繭其他則皆從男子喪大記朝服君以捲夫人以闕狄月令三月薦鞠衣於上帝告桑事詩國風玼兮玼兮其之翟也瑳兮瑳兮其之展也雜記曰夫人稅衣揄狄喪大記曰士妻以褖衣其名之可見者如此而制則略無可攷以愚觀之天子之服九章則後之服亦當有九等之章詩所謂象服是也所畫之象𨿽不可彊爲之說而其命數則有可言者以司服之例推之上自上公九命其服九章至再命受服二章而止故此褘衣九命服也揄狄七命服也闕狄五命服也鞠衣四命服也展衣三命服也緣衣再命服也素沙者卽士昏禮之宵衣亦作綃衣沙宵綃古字以聲相近而通用謂之素者猶素以爲絢有質無文五色皆可非喪主素之謂上下之常服在六服之外者也凡婦人從夫之爵上公夫人九命服禕衣蓋惟二王之後與天子三公加命爲二伯者得服之故祭統謂副褘立於房也侯伯夫人七命服揄狄玉藻所謂夫人揄狄也子男夫人五命服闕狄喪大記所謂夫人闕狄也蓋禮記本雜記故三等之服錯見如此三公夫人八命天子之三夫人視之卿之內子六命天子之九嬪視之是皆當有八章六章之服大夫之世婦四命天子之二十七世婦視之大國孤之婦亦四命是皆當服鞠衣元士之妻三命天子之女禦視之候國卿之內子亦三命當服展衣天子中士之妻侯國大夫之婦小國卿之內子皆再命當服緣衣喪大記所謂士妻以緣衣也其曰薦鞠衣與詩之展衣者皆上得以兼下云爾鄭氏所云狄之爲翟展之爲禪皆爲有理揄搖字古文亦通用但褘之爲翚則無謂且以後之六服止畫雉之一章何以爲九命之別王與諸侯之衮名同制異則後與夫人之褘亦當冇辧後王議禮者當別取灋象九以爲之等可也】

內司服圖

凡祭祀賔客共後之衣服【祭祀謂先王先公羣小祀髙媒先蠶招挭禬禳也賔客諸侯之防享女賔之禮見者後各有所應用之服】及九嬪世婦凡命婦共其衣服【凡命婦謂三夫人而下至九禦之受命者其衣服內司服共之以祭祀賔客當一新也然此皆指王宮言追師稱外內命婦之首服則外命婦錫命之服亦內司服共之矣】共喪衰亦如之【衰淸雷反古文作褎】○後之喪共其衣服凡內具之物【鄭氏曰後喪所共衣服謂襲時十二稱小斂十九稱大斂百二十稱內具之物謂絲帨綫纊鞶袠之屬】

【掌王后與夫人而下之衣服及外內命婦衣服之制猶王之司服也不與王同屬於春官者凡後之事咸屬天官也後之服用故女禦掌之統之以奄者制出於宗伯禁令掌於內宰可以通於內外也】

縫人掌王宮之縫綫之事以女禦以縫王及後之衣服【王宮縫綫之事上爲王及後之衣服其餘凡內之縫事若世子三夫人而下之衣服及共命夫命婦之衣服與喪褎棺飾皆是也女禦者年尊有徳而譱於縫事者主率女工八十人以成衣服此縫人聽役之以通內外之令也】○喪縫棺飾焉【棺飾者旣啟殯載飾以行有龍帷錦褚等象生時居於帷幕中其制詳見喪大記】衣翣栁之材【翣形如方扇畫黼黻禮噐天子八翣諸侯六大夫四以蔽棺者栁栁車也二者之材必先以防繒纒衣其木乃以張飾○翣卹甲反】○掌凡內之縫事【凡鍼黹之事必女子爲善以其心細宻而精専也女禦王之禦妻善於裁制者女工民間女之暁縫事者其次爲奚以執役使統之以奄二人者凡衣服當隨人身以爲變通至尊衣服不可使女工度量且有布帛衣服內外出入之政令於奄爲宜也○黹哲禮反】

染人掌染絲帛凡染春暴練夏纁秋染夏冬獻功【暴音防○鄭氏曰暴練者練其素而暴之春時陽气燥逹宜於暴練今吳人漂縷者亦以淸明爲及時防氏練絲帛皆晝暴諸日夜宿諸水也纁者天地之色以爲祭服後染當及盛夏熱潤時鐘氏以朱湛丹秫三月而識之是也染夏者染五色也謂之夏者禹貢羽夏狄其類有六曰翚曰搖曰�曰甾曰希曰蹲其毛羽五色皆備成章染者擬以爲淺深之度秋涼乃大染至冬功成獻之○�音壽】掌凡染事【布緦縷紵之物】追師下士二人府二人史二人工二人徒四人【追音堆】追師掌王后之首服爲副編次追衡筓

【按詩副筓六珈祭統云夫人副禕立於東房少牢禮云主婦髲髢衣移袂士昏禮云女次純衣特牲禮云主婦纚筓宵衣左傳云衡紞綋綖又詩云鬒發如雲不屑髢也玉之瑱也象之揥也婦人之首服見於經傳者如此而已夫副以配褘衣是爲首飾之上次以配純衣純衣卽緣衣是爲首飾之下編不知所配愚觀夫衣之序展先於緣首服之序編先於次展衣者朝衣也其袂哆少牢之移袂蓋哆字之誤卽展衣也夫以髲髢配展衣則編卽髲髢而爲首服之中也然衣有褘衣楡狄闕狄而首服止於副者猶王以一冕而兼五服也王后之首服副而諸侯夫人亦以是者其制𨿽同而所飾之數則有等威之異詩六珈之謂亦猶冕之旒自九至二也追亦首服蓋以纚作防如堆故以爲名士冠禮所謂纚長六尺以韜發是也宵衣或作綃衣蓋卽素沙在命服之外凡婦人皆可服之者如王之弁服也衡之爲言橫也與夫左傳之紞詩之瑱蓋橫於副之上其兩旁系之以紞懸瑱而垂於耳以蔽聰也筓所以固發凡婦人皆有之亦謂之揥或以玉詩所謂玉筓或以象儀禮所謂象筓詩言象揥也其名之可言者如此而其制則別無可攷鄭氏云副之言覆於聲近似但副解爲覆字義不通又云次者次第發長短爲之亦以意度之而已惟夫髲髢者觀詩云鬒發如雲不屑髢也知其以發爲之則編爲編髮無疑也凡若此類姑當闕之天王議禮自當有通明博古之士取諸灋象而爲之耳○珈音嘉褘音翚髲髢音避弟瑱音殿揥昌制反哆昌者反又按禮男子冠而婦人筓今以王后之首服不過如此然則珎寶盈頭不防於冶容誨淫乎且以九章之所畫與夫尊彜之所鑄觀之則見夫聖人逺取諸物皆人之所易見而有至理存焉後世婦人衣服首飾率憑織作金工鬭巧爭妍無所不至皆當爲之限制而禁絕之可也】

爲九嬪及外內命婦之首服以待祭祀賔客喪紀【祭祀賔客九嬪等當新其首服皆追師爲之外內命婦亦爲之者蓋必錫之而後得服也】共筓絰亦如之【筓絰者筓而加絰也儀禮喪服傳有吉筓惡筓惡筓者箭筓也有首或以髽或以布總吉筓者象筓也折其首布總服之重輕以是爲差】

【男子之冠曰委皃委者禾收於田間之稱言在人上如委也殷曰章甫爾雅山正平曰章甫者大也羙也言其服之而平正羙大也夏曰牟追牟承黍稷噐一作毋聲相同也追當作堆言其在首如牟之堆也故婦人之首服亦謂之追夫追非冠之上而以之命官者以其常服亦猶弁師不以冕而以弁稱也】

屨人下士二人府一人史一人工八人徒四人

屨人掌王及後之服屨爲赤舄黒舄赤繶黃繶靑句素屨葛屨【句音居據儀禮當作絇繶音億○鄭氏云重底曰舄單底曰屨蓋據當時言之未知是否繶者舄屨之合縫處別用異色絢夾縫之以爲界絇著於舄屨之頭以爲行戒純緣屨之口以爲固儀禮所謂純博寸也凡絇繶純同一色鄭氏謂凡舄之飾如繢謂六色相對而設屨之飾如綉謂五色相次而設然觀爵弁纁屨黒絇繶純亦是相對則知舄屨之飾或如繢之次或如綉之次蓋亦不拘但不可雜耳服屨者吉服之屨也素屨者素服之屨凶喪去飾之用也已上王及後之屨皆屨人爲之下文功屨者功裘所用蓋卽皮屨也散屨者常時所服不在等者王及後言葛屨則知有功屨命夫命婦言命屨則知有命舄言功屨則知有葛屨矣】○辧外內命夫命婦之命屨功屨散屨【詩錫韓侯以赤舄則凡外內命夫命婦自畿外上公王朝三公及其夫人而下以至於諸侯卿大夫及其世婦皆王及後錫之內命婦自三夫人而下以至禦妻皆後錫之五命而上爲命舄四命而下爲命屨已上舄屨屨人辧而爲之】○凡四時之祭祀以宜服之【四時祭祀各有所宜夏葛冬皮與夫春靑夏赤之類王則共於莭服氏後則共於內司服】

【舄屨之見於經傳者詩稱周公曰赤舄幾幾又云王錫韓侯衮赤舄士冠禮冠黒屨靑絇繶純素積白屨以魁拊之緇絇繶純爵弁纁屨黒絇繶純純博寸夏葛屨冬皮屨不屨繐屨惟此數語而已先儒所言王及後與命夫命婦之舄屨多缺誤愚觀月令天子於四時服色不同則舄屨當有五色之不同是故王之五冕皆冕其服皆衣纁裳則其下皆赤舄黒絇繶純至於祀五帝與王居明堂則其衣各仿其方之色故衣靑衣則白裳白舄而其飾爲靑衣赤衣則黒裳黒舄而其飾爲赤衣白與黒反之後備服如王亦當有五等之舄又天子爵弁纁屨綦弁黒屨素積白屨王后展衣白屨緣衣黒屨此所言舄止於赤黒繶惟赤黃絇惟靑而又不言純舊說以爲互見不應如此之太略愚以爲缺文耳不可爲據制禮者當通其意而爲之可也】

【按人受天地之中以生故萬物之中獨肖天地具體而防是故聖人爲之服飾皆灋天地爲之冕弁者天之覆也屨舄者地之載也腰已上屬天故衣冠同色腰已下屬地故裳屨同色又有與冠同色者取天運地下之意且足者人之所由以行者也善惡吉凶靡不由之聖人因屨以示戒焉夫屨𨿽小物而所系之重如此故特設官以掌之男女首服造灋異制故弁師追師分職能不可兼也男女屨舄造灋不殊非若後世婦人之鞋以刺綉與男子異故以一官兼之此亦事勢自然舊以爲冠尊而分屨卑而合說禮者求之過而失之類如此】

夏采下士四人史一人徒四人

【夏大也采取也以其招取之廣逺故以名官猶廣求逺招之云也此官主死中求生忠孝至情非不祥也故屬天官之終】

夏采掌大喪以冕服復於大祖以乘車建綏復於四郊【精气妙合爲生魂防魄降爲死故人之死也大抵以其魂之升耳自古蓋有死而復生者以其魂之復也此復之禮所由始歟禮曰哭先復謂气絕而哭哭而復所以盡人子徬徨以求之之心也復而不蘇而後死事始矣凡魂之下必自體魄漸離而上也故升屋而號復於庫門焉祖廟者平日致嚴之地心神所在又人本乎祖自明而幽也故復於廟及寢焉天子運量至廣魂或至於祀天地致日月迎四時之所又人本乎天自近而逺也故復於四郊焉夏采者天官因事而設專綂復之禮故復於大祖之廟及四郊祭防者平日掌祭祀故復於小廟髙祖已下四親廟也防者平日掌五寢之掃除故復於小寢大寢冕服車旗皆平日體魄之所依庶防其魂因此而反冕服不岀郊故止於廟而以乘車建綏復於四郊祭防防不言以冕服當與夏采復於大廟同升屋及庫門復之最先不見於經者其掌於冬官之屬歟】

周禮傳卷一下﹤經部﹐禮類﹐周禮之屬﹐周禮傳﹥

欽定四庫全書

周禮傳卷二上

明王應電撰

地官上

惟王建國辧方正位體國經野設官分職以爲民極乃立地官司徒使帥其屬而掌邦教以佐王安擾邦國【書周官曰司徒掌邦教敷五典擾兆民太宰教典曰以安邦國以教官府以擾萬民小宰教職曰以安邦國以寧萬民以懷賔客司徒主民必先教導之使得生養生養旣遂又必教誨之使知禮義故曰掌邦教五典教之具也擾萬民者寛柔以教習與性成也教官府者十二教通乎上下也懷賔客者設其門關符節供其委積芻薪以柔逺人也曰擾邦國曰安邦國曰寧萬民者習於禮義自然易使故安寧也】

教官之屬大司徒卿一人小司徒中大夫二人鄕師下大夫四人上士八人中士十有六人旅下士三十有二人府六人史十有二人胥十有二人徒百有二十人【大司徒正也小司徒貳也職𨿽有煩簡不同皆通掌鄕遂都鄙邦國之教者六鄕天子首善之地多近臣近親司徒自治而教之鄕師爲之師長領防六遂以及都鄙皆天子畿內之地司徒不能徧及故於六逆特設遂人一職治而教之遂師爲之師長領袖都鄙之治教則屬諸其長而有都則都士都宗人朝大夫等官以提挈之若邦國之治教則在於諸侯而有牧伯以統率之其教灋皆本於司徒也】

鄕老鄕大夫州長黨正族師閭胥比長【比音避已上�屬鄕大夫】封人鼔人舞師【鼔人之屬】牧人牛人充人【牧人牛人之屬】載師閭師縣師遺人均人【已上並屬載師】師氏保氏司諫司救調人媒氏【已上並屬師保氏】司市質人廛人胥師賈師【賈音古】司虣【古暴字弼報反】司稽胥

肆長泉府【已上屬司市】司門司關掌節【已上並屬司門】遂人遂師遂大夫縣正鄙師酇長裏宰鄰長旅師稍人委人土均艸人稻人【已上屬遂人】土訓誦訓山虞林衡川衡澤虞迹人卝人

【古礦字教猛反】角人羽人掌葛掌染艸掌炭掌荼掌【辰上聲】囿人場人【已上屬虞衡】廩人舍人倉人司祿司稼【已上屬廩人】舂人饎人【昌乂反】稾人【舂人之類】

【已上地官之屬幾七十五官地之道主任養萬物故地官之職主教養斯民士農工商四者皆民六鄕多士故鄕大夫而下於庠序之教詳六遂多農故遂人而下於田裏之教詳市商也司市而下治教商人之灋也工則見於冬官矣師氏保氏輔導王躬及教其左右司諫司救董畿內之教也饎人養之義也地之所生莫大於土故主建邦之土地之圖載師任土地者也土均均人平土也封人制畿封國邑也虞衡若上下艸木鳥獸也門關守土者也稍縣寓兵於農也倉廩土地之所出也牧人蕃育犧牲也牛土畜也虞廷司徒敷五教后稷播百谷益作虞周禮並屬於地官者後世地益開辟視古爲易故兼此三事也六十屬皆邦本之事地載象也】

大司徒之職掌建邦之土地之圖與其人民之數以佐王安擾邦國

【土地人民立國之本司徒掌邦教非此無以爲爲政之基故掌建邦之土地之圖與其人民之數以之爲準因列國封滅慶削爲土地之損益因戶口生息衰耗爲人民之增損大約或勝於前或不及於前則所以兢業自持務於開辟易治生聚教訓惟恐至於野荒民散自有不能已者所以佐王安擾邦國也土地之圖有二有以土地爲主而附載邦域其中者此堪輿之大圖也有以邦國爲主而附載土地人民其中者此每國各自爲圖者也司徒並存之】

以天下土地之圖周知九州之地域廣輪之數【地東西爲橫廣南北爲從長輪惟向前直行故謂從爲輪九州荊豫靑兗雍幽冀並也】辧其山林川澤丘陵墳衍原隰之名物而辧其邦國都鄙之數【隰音習師曰立地之道剛柔盡之矣融結之始勢如漾沙剛者屹而獨存柔者洶而漸去積石曰山竹木曰林山林至髙地脈所發源也注瀆曰川水鐘曰澤川澤至下地勢之委所趨也土髙曰丘大阜曰陵脈發土中若伏若連地有王气土隨而起也水厓曰墳下平曰衍沃饒之地地脈隆起亙爲大防支有止气水隨而比也髙平曰原下濕曰隰水土所交會髙者廣平其下卑濕也辧五等名物大以封國立君小以制邑居民辧邦國都鄙之數者去山林川澤等虛數用實地以封國邑其數自可知也】

制其畿疆而溝封之【畿猶限期謂地之所至也疆界也】設其社稷之壝而樹之田主【壝回移二音土髙若岸者】各以其野之所宜木遂以名其社與其野

【此制封疆立社稷經野之灋畿疆者王畿內外之界外以建邦國內以建都鄙溝穿地以爲阻封起土以爲界此先王所以疆理天下書所謂申畫郊圻愼固封守也社祀后土以勾龍配稷祀谷以後棄配一以報功一以保民也社稷不屋而壇起土以爲壝樹之木以爲土之主所以依神也所宜木若松柏栗之類其以松爲主者則名松社松野以柏爲主者則名柏社柏野所以別方面也孟子言旱漧水溢則變置社稷或謂易其神與其禮非也凡立社稷必擇气之所聚能興雲致雨之處故變置者更易其地耳】

以土會之灋辧五地之物生【會音怪計也】一曰山林其動物宜毛物其植物宜皁物其民毛而方【皁字早反○山林气髙寒毛物狐貉之屬穴居毛深溫厚皁物柞栗之屬有殻包固民毛而方者腠理密耐寒而形勁正也○柞音酢】二曰川澤其動物宜鱗物其植物宜膏物其民黑而津【川澤多水鱗物水族魚龍之屬膏物生於水中蓮芡之屬民黒色而津潤血盛故也】三曰丘陵其動物宜羽物其植物宜覈物其民專而長【覈音核專音團○丘陵土髙厚羽物翟雉之屬伏地而能飛核物李梅之屬其仁在內民專而長其形魁梧稟气厚盛也】四曰墳衍其動物宜介物其植物宜莢物其民晳而瘠【莢教恊反晳音錫○墳衍邊髙中下介物鼈之屬有甲陸生而水居莢物薺棘之屬皆外剛內柔晳者血不華色瘠露骨少肉也】五曰原隰其動物宜臝物其植物宜叢物其民丰肉而庳【隰字急反臝禮果反庳音婢○原隰髙卑錯雜水土疏薄臝物虎豹之屬淺毛者也叢物萑葦之屬連生而不長其民肌體肥肉多於骨形卑弱筋力弛緩稟气柔弱也○萑音九】

【師曰五地隨气異形气行地中人物之生復隨形異稟蓋天气以爲父地質以爲母子肖母形居多聖人仰稽天運俯察地理以土防之灋通計所生物何者爲多因而知其土之所宜所以周知地利而能盡人物之性也】

因此五物者民之常而施十有二教焉【五物者五地之名物也】一曰以祀禮教敬則民不苟二曰以陽禮教讓則民不爭【祀禮陽禮二者鄕大夫所掌】三曰以陰禮教親則民不怨【此媒氏所掌飲射在門外故曰陽禮冠昏在門內故曰陰禮】四曰以樂禮教和則民不乖【此鼓人舞師所教樂之節奏比於禮故曰樂禮】五曰以儀辧等則民不越【卽司儀九儀之禮掌於秩宋奉行於教官】六曰以俗教安則民不愉【愉偸同○本俗六安萬民】七曰以刑教中則民不虣【虣暴通○書云制百姓於刑之中】八曰以誓教卹則民不怠【誓卽凡徵令有常徇以木鐸者卹憂也】九曰以度教節則民知足【度卽典命所稱國家宮室車旗衣服禮儀各視其命之數而司徒以之爲教也儀度二者相因儀自威儀禮節言度自物采言也】十曰以世事教能則民不失職【卽職事十有二民各有世業】十有一曰以賢制爵則民愼徳十有二曰以庸制祿則民興功【制爵祿乃冢宰司馬之事然賔興賢能始於鄕大夫給祿由於舍人司祿其事並屬司徒○按此十二教𨿽與五官聨事然皆司徒教民之事故列序之舊注多引他文爲解終有未安不若專舉司徒之事而義自足也】

【五方風气不同其民習以成俗若有恆性王制所謂廣谷大川異制民生其間者異俗故曰五物者民之常也變化气質在於修道之教大扺人情惰慢則事皆苟且五禮吉祭爲先於國之祀禮祀物及祭社祭榮祭脯祭先皆極其誠敬此立敬之道故凡事不苟人有血气尙力則爭鄕射鄕飲酒之禮相與揖讓則民知貴徳而賤力淫僻怨讐多生於男女以婚冠之禮親成男女則無怨曠人心不和則乖離寡合樂以導和則與人同而無乖刖人好髙自矜故越禮犯分自一命以至九命儀皆不同故尊卑有定分而不逾越人不土著則情澆薄各懷其土俗之美自生忠厚而不偸薄小人不威不懲刑以治其辠過務恊於中則民自畏灋而虣亂不作不戒則事不成憂民之犯灋常有以警戒之則民勤於事而不怠人心無節故不知止足上下辧則民志定而知止足民無常業則相率而廢時失事世守其業則各有所能而不至於失職以至有徳而賤有功而貧則民無所勸以徳詔爵以功詔祿則民愼於徳而興起事功敬讓和親安分知止不偸不愆無怠無荒而又勸之以徳行道藝皆聖王齊民之術此道徳所以一風俗所以同而斯民之不復囿於風气也】

以土宜之灋【地利有宜有不宜大者民居小者樹蓄皆有已然之灋也】辧十有二土之名物【地理上應天文十二分野其精气相通因別爲十二州辧其名者卽上文山林川澤五者辧其物者其中又有肥瘠美惡之等也】以相民宅而知其利害以阜人民以蕃鳥獸以毓艸木以任土事【相去聲毓音育○阜康盛也自人民言蕃滋息也自動物言毓蕃育也自植物言土事若山之金玉錫石澤之魚鹽陸之田蠶任之以職】辧十有二壤之物【壤土耕治之名十二州之壤物色不同鄭氏曰以萬物自生焉曰土土吐也以人所耕而樹蓺焉曰壤壤和緩之皃】而知其種以教稼穡樹蓺

【人之於土必有所宜蓋鳥獸艸木人民所賴土宜則二者皆美而民盛不宜則二者皆惡而民衰故設土方�師等職必相其陰陽觀其流泉察其物產莫非因土宜以奠民居之事稼穡之於土亦如之種同而所收異者土有宜有不宜也故設爲司稼艸人等職辧穜稑之種周知其名與其所宜若宜黍宜稻宜三種宜五種及騂剛用牛等變化之術莫非因土宜以教稼穡之事也】

以土均之灋辧五物【辧山林川澤邱陵墳衍原隰五等之名物】九等【復差擇參伍以上中下三而三之有九等之不同如禹貢所定】制天下之地徵【制爲徵賦之式】以作民職以令地貢以斂財賦以均齊天下之政【於是任民以九職今邦國以九貢以此而斂其財賦卑髙各隨其土性輕重各適其地宜而天下之政事均平齊一可從而理也此主徵斂財賦言肥瘠美惡之不同地之性也立法以均平之使無不齊聖人贊化育之功也然此不過舉其大綱而已地裏有變遷人道有興衰故設均人掌國中以至於四郊土均自甸稍以及於天下使各有所司凡歳之上下地之媺惡以爲力政禮俗之低昻庶不至於固滯不通而正月之吉所以有和布之教也】

以土圭之灋測土深正日景以求地中日南則景短多暑日北則景長多寒日東則景夕多風日西則景朝多陰日至之景尺有五寸謂之地中天地之所合也四時之所交也風雨之所會也陰陽之所和也【景古影字】

【土圭之灋以玉爲之其長尺有五寸夏至日正中時樹八尺之表以候日景景有長短偏側每一寸爲若干裏則地之中邊大小皆可得而知然地有髙卑則日景隨而異猶今步天者北極出地之度數每州多寡各不同必先測土之深淺然後可正以土圭故先曰測土深也求地中者取天中心與地中心相對謂之地中天之中心東西以日升沒之正中定之南北以各出地上九十一度下當嵩髙之處是也然無以知之故以夏至日行當晝漏午時正中之刻其景之所射尺有五寸而得之蓋夏至日行去天中心南十一度每度爲一千二百五十里其景下射於八尺之表卻得尺有五寸之景使日行正當天之中卽無景之可得矣此求地中之灋也或據釋氏之說以蔥嶺爲地中者蓋地西北有餘東南不足故據輿地而論誠爲正中殊不知東濵大海地𨿽若不足水獨非地乎以此知爲夷人一偏之見若以日景求之則天地之正中皆得聖人之道所以爲大中至正也地在日之南則景短於尺五寸南方屬火故多暑地在日之北則景長於尺五寸北方屬水故多寒地在日之東則當日正中時而景已過故曰景夕東方屬木故多風地在日之西則當日正中時而景尙早故曰景朝西方屬金故多陰惟地之正中則日至之景尺有五寸與土圭合西北地髙天不足東南地下地不滿中則天地平故曰天地之所合此以髙下言也南則多暑北則多寒四時皆偏中則四時正故曰四時之所交此以南北言也東則多風西則多陰風雨不時中則風雨時故曰風雨之所防此以東西言也凡地髙及西北爲陽地下及東南爲陰中則陰陽不愆故曰陰陽之所和四語本六合分言不必別爲訓釋】

然則百物阜安乃建王國焉制其畿方千里而封樹之【以上四者故百物皆阜盛而平安乃建王國者周公攝政四年營洛邑於成周卽其事也千里之境爲畿畿之界爲溝溝之上爲封封之上樹之木以爲阻固也】

凡建邦國以土圭土其地而制其域

【地理有髙深及山川限隔道路紆曲地之大小曷從而知日在天其景在地惟量夫景之長短則可以知夫道裏之逺近故以土圭測日景之度而制其封疆之域也】

諸公之地封疆方五百里其食者半諸侯之地封疆方四百里其食者三之一諸伯之地封疆方三百里其食者三之一諸子之地封疆方二百里其食者四之一諸男之地封疆方百里其食者四之一【諸公其食者半當作其食者四之一諸子諸男其食四之一當作其食者半蓋諸公之地方五百里其食半實封爲二百五十里似於過大諸男之地方百里其食者四之一則實封止二十五里似於過小故諸公當爲四之一實封田一百同出車千乘正合大國車數諸男食者恰得五十里與冉有所謂如五六十孟子小國地方五十里司馬同十爲封無不相符舊注因解食字爲王食其稅小國地旣小不應王又食其半遂謂大國貢重以正之小國貢輕以字之而攺大國爲食者半小國爲食者四之一也今因各經傳正之】

【諸公方五百里其食者四之一實封田一百同蓋上公天子之賔郊祀之禮皆天子之事守故地獨多諸侯方四百里其食者三之一實封田八十五同諸伯方三百里其食者三之一實封田四十六同諸子方二百里其食者半實封田三十二同諸男方百里其食者半實封田八同舊注食字指王言夫天子畿內之地自足以供九式之用豈於五等諸侯之分地而復食之乎詳見封國攷】

【或疑天子之地方千里而侯國乃有五百里四百里末大必折尾大不掉無乃非居重馭輕之道乎夫有管轄之地有實封之地有所食之田此稱方五百里已下者卽詩所謂錫之山川土田附庸皆以管轄之地而言也其所稱食者半三等及經傳所載千乘之國皆以實封之地而言也孟子所言君十卿祿者一嵗君所自食之祿爲田三萬二千畮爲井三百二十可食二千八百八十人之類也夫所食之祿實封之地皆有限制惟夫附庸之國各自有君大國特爲之綱領名山大川之要害者又不以封而王官自監之且周之上公甚寡異姓惟宋同姓惟虞爲公爵而已亦何自而生亂乎但愚詳觀周禮封國之制於周初孟子皆有不同者書武成曰列爵惟五分土惟三而周禮爵𨿽五其命數禮儀則公從上等以九爲節侯伯從中等以七爲節子男從下等以五爲節分地𨿽五其所食則公以四之一侯伯以三之一子男以半大扺列爵惟五而其等則三分土亦五而其食則三視周初爲更密蓋周公制禮而稍更定者也】

凡造都鄙制其地域而封溝之以其室數制之不易之地家百畮一易之地家二百畮再易之地家三百畮【畮畝通】

【此造都鄙之灋也邦國主分地故以土圭度地制域都鄙主治民故地域大小以室數爲差除山川邑居等虛數而以居民之實數計之謂之不易一易再易者地道𨿽敏樹大勤則力竭故歳常種而地力不竭者爲不易之上地休一嵗而種者爲一易之中地休二嵗而種者爲再易之下地卽趙過所謂代田也其灋地廣六尺半爲畮半爲廣尺深尺與壠相間今嵗播種中明嵗休其力以爲壠嵗更代則地力完苗旣滋長稍耨艸因隤其土以附苗根比艸盡壠平則根深耐風與旱故能以薄地而倍收此所謂一易也再易者間二壠而爲也不易者人與之一夫之地一易者人與之二夫之地再易者人與之三夫之地故卽其地可知室家之數因其室制爲都鄙之域也○畎同耐音柰】

乃分地職奠地守制地貢而頒職事焉以爲地灋而待政令

【邦國都鄙旣定於是分農圃山澤藪牧等之九職定名山大川要害之守制九畿之貢各以其所有頒方伯連帥甸稍縣都之職事各以其所能以爲地之常灋以待上之政教徵令也○已上建王國及建邦設都制其大小之灋也司徒主地故掌封國度地之事】

諸侯封國圖兩都建議

以荒政十有二聚萬民一曰散利二曰薄徵三曰緩刑四曰弛力五曰捨禁六曰去幾七曰禮八曰殺哀九曰蕃樂十曰多昏十有一曰索鬼神十有二曰除盜賊【弛聖子反舍捨同卹井反少也殺去聲損也蕃音凡閉也】

【凶年饑歲老羸轉乎溝壑壯者散而之四方故特設荒政以聚之所以合其散也其一公家舊日積貯發散於民遺人縣都之委積以待凶荒旅師之散利倉人之用有餘蔵之以待凶荒而頒之也其二荒者捐之均人無財賦不收地職其有不盡荒而應徵者如漢灋七八熟者徵其半蓋統體中使之寛裕則不足者自有通融後世率以荒地之稅加熟地失此意矣二者損上以益下救荒之本也其三輕罪出之俾得自食其力朝士所謂慮刑貶其四釋其力役均人無年則公旬用一日凶札則無力政二者不坊民力以便之也其五山林川澤恣民入不以時不設禁防其五關市之中不察異物聽民有物則市以爲食及司關國凶札則無關門之徵使百貨流通二者去其嚴密以寛之也其七禮其八殺哀禮有繁文末節有無不足爲輕重而費財者吉禮則眚之凶禮則殺之掌客凶荒殺禮是也其九閉蔵樂器大司樂大凶札令弛縣曲禮祭祀不設縣其十會男女不必六禮使以禮物相養又得完聚以相保四者損緩以助急也其十一祈於鬼神凡饑荒必多疾疫靡神不舉走羣望以弭天災祈丰年其十二嚴於捕盜民迫於饑寒易於爲暴或姦慝乘之以倡亂卽士師之糾守益加謹之以絕禍亂之源二者防變之道也按人有恆言救荒無善策然觀大司徒所陳曰眚禮殺哀蕃樂在上者自損以憂民之心可以想見曰緩刑捨禁去幾多昏則施寛博之政而不一一以小禮束縛之民固得以先其所急矣薄徵弛力則上無所求下無所輸其悅豫孰大焉然非平日有所預備安能無取於民至於散利又非有十數年之積烏能有所施而不竭哉抑不特此耳此下云令邦移民通財蓋天下無皆荒之理故爲之移民以就食通財以給其不能移者又司市職云國凶荒札喪則市無徵而作布蓋采金爲幣或賖與民而用其力或以之而斂貨之不售二者又在十二荒政之外後世救荒者當知此矣】

以保息六養萬民一曰慈幼二曰養老三曰振竆四曰卹貧五曰寛疾六曰安富

【保息者保愛其民使之生息也凡民彊壯者能有爲自足以謀生幼則未能爲老則不能爲故幼者慈之若產子三人與之母二人與之餼十四不從徵老者養之如七十養於鄕五十異糧又如司刺一赦幼弱二赦老耄皆是也凡民天倫全者得以相生養鰥寡孤獨天民之無告發政施仁必先施四者所以振起之使不遂斃也家道寛裕則有所資借身體康寧則志意舒展皆有以自得若貧無貲財則欲爲不遂疾不能舉動則有志不伸皆洪範所謂極也卹貧者若春省耕而補不足秋省斂而助不給泉府民之貸者國服爲之息也寛疾者若司救嵗時有天患民病巡國野而以王命施惠漢灋癃不可事者不算也富者用有餘暴君污吏必掊克之使不自存以至於小戶無所倚賴載胥貧困而已於富者則平其徵役不專取而責備焉所以安之也夫老幼二者民生自然之數使各得其所窮貧疾三者天命不齊之理使不至於失所富者本天之所厚亦有以保全而不困之尙何有一犬之不獲其所者哉】

以本俗六安萬民一曰媺宮室二曰族墳墓三曰聯兄弟四曰聯師儒五曰聯朋友六曰同衣服【媺美同】

【本俗舊俗也民安其故土樂其舊俗自然有忠厚之心無僥幸之意然所以安之其道有六宮室居身之所務爲完媺則人重遷墳墓祖宗本根之地人死欲反本以族類相葬使人重本人與人同類而相親門內則有兄弟以相親門外則有朋友以相與習業則有師儒以明道制爲族食之禮以合其同姓之親制爲朋友之服以合其異姓之義設爲庠序之教師以賢儒以道而使百姓之相宗此民所以內外維系固結而不離也衣服者身之章若宋之章甫魯之防腋皆先王灋服而其制不能無小異者鄕俗各有所便異服則有幾民自不敢他適有此六者此民所以有賴借而樂於爲善也】

正月之吉始和布教於邦國都鄙乃縣教象之灋於象魏使萬民觀教象挾日而斂之【義見大宰】

【自正月之吉而上建土地之圖制畿疆之封掌土會土宜土均土圭之灋及十有二教荒政十有二保息六本俗六皆司徒平日之事乃一官之灋守自正月之吉已下比閭族黨之灋十二職鄕三物鄕八刑皆正月之後以天運一新而施之乃每嵗正月之定規蓋比閭族黨之長則有易置十二職亦有變更三物以舉賢八刑以懲惡人事不齊復取而作新之也】

乃施教灋於邦國都鄙使之各以教其所治民【教灋者卽十二教也使教其民者各立其長以帥之也○帥音率】令五家爲比使之相保【比弼志反】五比爲閭使之相受四閭爲族使之相葬五族爲黨使之相救【黨乃黨惡字古用防】五黨爲州使之相賙五州爲鄕使之相賓【賙音周】

【比閭族黨州鄕教民之灋施之於邦國都鄙者五家爲比以比次之義善惡纎微必知使相保任不得爲惡二十五家爲閭左右爲之門以稽其出入同巷而居者使相容受所居皆良民有爲惡者則眾共發覺無得相容隱百家爲族以冋宗合族之義一家有喪百家助之五百家爲黨以相黨與之意有患難合力救援守望相助二千五百家爲州州之爲言周也有無相通賙其匱乏萬二千五百家爲鄕六鄕之中有賢者能者合眾論之公相與賔興之凡治民必從其有司此教民之本也凡邦國與都鄙近城郭者通謂之鄕則以此灋紀而教之其逺於城郭者則謂之野遂人以鄰里酇鄙之灋紀之也大國三鄕三遂以次而降都鄙亦如之大抵王都侯國之鄕遂皆卿大夫士所兼其秩尊若都鄙則賜民以秩耳】比閭族黨州鄕圖

頒職事十有二於邦國都鄙使以登萬民一曰稼穡【三農生九谷】二曰樹蓺【蓺音乂○園圃毓艸木】三曰作材【虞衡作山澤之材】四曰阜蕃【藪牧養蕃鳥獸】五曰飭材【百工飭化八材】六曰通材【商賈阜通貨賄】七曰化材【嬪婦化治絲枲】八曰斂材【臣妾聚斂疏材】九曰生材【閒民轉移執事】十曰學藝十有一曰世事十有二曰服事

【大司徒主天下人民之數故頌職事十有二於天下邦國及王畿都鄙使登萬民之數必頒職事而後入其數蓋以其民可任者將以施政教行徵令故與司冦司民所登民數自生齒已上微不同也自一至九卽大宰以九職任萬民也形也有定人各類其祖世事者世其父祖之業使服習易也气化不齊亦有不系於世類自爲別業而異於父祖學藝者因材而成就也服事庶人在官服公事者大宰百揆之職兼知民事其以九職任民者治其大凡而已司徒專主民事九職之中有變更損益皆因此三等之民故復益之以此三事也】

以鄕三物教萬民而賔興之一曰六徳知仁聖義忠和二曰六行孝友睦婣任卹三曰六藝禮樂射禦書數【婣音姻任去聲】

【師曰物猶事也賔興以賔禮舉賢能於王也根於心爲徳知者心體之良知開天聰明也仁者心徳之全體克去己私也聖者知通乎微神明厥徳也義者心之裁制揆事宰物也忠者發已自盡懇惻爲善也和者發皆中節無過不及也體於身爲行人生本於父母罔極之恩也故孝居先兄弟與吾同出於親故友次之九族同出於祖宗故睦次之五服異姓之親骨肉相聯故婣次之朋友合志同方故任次之鄰里鄕黨相安而居故卹又次之見於事爲藝五禮以道中六樂以道和五射以觀徳五禦以服事六書以攷文九數以會計先王之教本末具舉內外交養所以成人材而正風俗也後世教以無用之空言是故下無實學上亦無由得眞材】

【按五禮六樂詳見大宗伯大司樂五射者曰白矢謂彎弓彀率矢至弓靶而見白此彎弓之灋也曰參連謂先發一矢三矢夾於三指間相繼拾發不至斷絕此注矢之灋也曰剡注謂矢頭剡處直前注於侯不從髙而下猶今人所謂水平箭此發矢之灋也曰襄尺襄包也尺謂肱至手爲尺射者常以肱蔽其胸脇無使他人之矢從虛而入此自防之灋也曰井儀謂四矢集侯如井字卽詩四矢如樹此射灋之妙也五馭者鳴和鸞疾徐之節過君表步乘之節逐水曲周旋之灋舞交衢折旋之灋逐禽左左右之灋也六書者曰象形謂肖萬物之形而識之如日月山川此字學之本也曰防意謂以其形而反仄增損或重疊配合及配他文成字如本末��比從幺孑幹形不類而意則可通也曰處事謂以形以意合數文而爲經綸之象如祭冠射相皆自人而言也曰形聲謂主一字之形而以他字之聲合之如露霆霖雩昃向歷景之類也曰轉注謂一字而轉爲數聲如令長辟冘之類也曰假借謂一字而借爲數義如風气而借爲風俗能獸而借爲才能也前人之論互有得失其詳見於字學九數者算灋所謂方田粟米差分少廣商功均輸方程贏不足旁要鄭氏又以爲重差夕桀勾股其詳見於算書也○彀率音構律拾幹刼反剡月撿反】

以鄕八刑糾萬民【糾察舉禁戒之意】一曰不孝之刑二曰不睦之刑三曰不婣之刑四曰不弟之刑五曰不任之刑六曰不卹之刑七曰造言之刑八曰亂民之刑

【鄕八刑者皆鄕民之所犯司徒主民故所糾止此大宰則有官刑小宰則有宮刑宗伯則有教刑司馬則有軍刑司空則有野刑各不同而歸於士自一至六皆六行之反六行之友專施於兄弟故在睦婣之前此則變言弟兼施於師長故在睦婣之次也造言者邪說誣民異端者流也亂民者桀黠犯灋敗類者也】

以五禮防萬民之僞而教之中以六樂防萬民之情而教之和凡萬民之不服教而有獄訟者與有地治者聽而斷之其附於刑者歸於士

【上旣陳大司徒施教之道然三物者教之灋也而莫要於禮樂八刑者治其罪也而必先於聽斷故復結之以此僞者外有所爲喪其天眞者也五禮以防其僞使其行得中情者中有所動離其天性者也六樂以防其情使其心應和中以立天下之大本和以行天下之達道而民豈有麗於刑者乎教之如此其至猶有不率教而獄訟者然未忍遽加以刑也與其鄕遂親民之官聽而斷之以息其爭不幸而有麗於五刑者然後歸之士師始終必欲成其善所以爲仁之至也】

祀五帝奉牛牲羞其肆享先王亦如之【牛土畜順而能任載故屬地官祭祀莫大於五帝先王故大司徒奉之進其肆解骨體】

大賔客令野修道委積

【畿內委積之入皆地官所掌大賔客諸侯來朝者使遂師巡其道修遺人共其委積小宰六職所謂懷賔客也】

大喪帥六鄕之眾庶屬其六引而治其政令【引音引喪車之索執之以前道者自行而言故曰引綍舉棺之索負之以下棺者自繩而言故曰綍六鄕近掌殯及啟朝祖在道之事故止言大喪屬其六紖六遂逺主下棺之事故云及葬帥而屬六綍鄕遂相爲始終必均其役者使百姓各致其情也六鄕之民大司徒親率之治其政令者部署檢校之使不雜亂也綍紼同紖引同】

【按周禮於喪紀之事必極其厚者人之所以有禮義者生全康樂則敬共慈愛以相與死亡患難則哀戚圖猷加厚於平時故其愛敬皆爲實若夫患邪淫者朝死而夕亡之遇患難委而棄之則其相與之情皆爲虛假視彼鳥獸之哀鳴躑躅者反不若矣是故先王所以厚於喪禮者不過因夫人不背本之眞情而品節之使夫不肖者有以企而及之也且必均其職於百官府均其役於鄕遂之萬民者使夫委積之臣各致其臣子之誠王國之百姓靡不盡其如喪考妣之情是故疾病之禱祠醫藥患難之捍衛營救無所不用其極不幸而有敗亾之禍則以身徇之而與之俱死皆此道也彼治喪以薄爲道者則視夫患難喪亡如虛舟飄瓦然設國家有事何所寄托此所以爲異端者流也】

大軍旅大田役以旗致萬民【旗卽鄕師遂人所謂大旗本大司馬中軍所建鄕遂皆王親兵司徒爲王致民故得建之解見九旗圖說軍旅田役刻日樹旗期民於其下遂人不用命者誅之此亦當然也】而治其徒庶之政令

【萬民旣至則致於大司馬而司徒猶治其徒庶之政令蓋伍兩卒旅之吏本皆六卿之屬但主以司馬之灋治之而不易其人也】

若國有大故則致萬民於王門令無節者不行於天下【冦戎之事宮正旣比其官府次捨之宿衛司士致士而頒其守此復致萬民於王門以備不虞而待任用臣民各致其守也無節者不行卽鄕大夫以旌節輔令則達之掌節司險無節者有稽則不達此防姦細之要灋】

大荒大札則令邦國移民通財捨禁弛力薄徵緩刑【前言荒政十有二聚萬民矣此復言之者謂令於邦國且不止大荒更有大疫癘之時也移民者一以辟災一則就米粟通財者謂有守之不可移老稚之不能移者則輸粟與之此乃令邦國之事故比前爲略】

嵗終則令教官正治而致事

【嵗終天道之成五官各帥其屬攷正其治道休致其職事冢宰受而聽之也解見天官】

正嵗令於教官曰各共爾職修乃事以聽王命其有不正則國有常刑

【正嵗天道之始人事亦當作新六官各帥其屬行王之令而致之於民奉天以始終也】

小司徒之職掌建邦之教灋以稽國中及四郊都鄙之夫家九比之數【凡比灋先定其貧富則可以施政令夫家者匹夫匹婦受田之家也夫家有上中下三等三而三之是爲九比】以辧其貴賤老幼廢疾凡徵役之施捨【施鄭氏云當作弛式子反此釋良是蓋貴賤老幼廢疾當寛而捨之大宰斂弛之聨事正此義也鄕師遂師同惟閭胥單言辧其施捨當從舊○貴若卿大夫賤若胥徒以其服公事亦在所免六十以上爲老十五以下爲幼及罷癃殘疾不可事者凡徵役皆在所優免故辧而弛捨之以厚風教也】與其祭祀飲食喪紀之禁令【祭祀謂州祭社黨祭禜族祭酺飲食謂鄕飲族食喪紀族相葬埋辧其禁令之舉廢使不失禮灋也】

【掌建邦之教灋而其下惟言立邦比之灋者弛捨其民則教民貴貴尊賢老老幼幼寛疾之道祭祀以教敬飲食以教讓喪紀以教厚及夫攷其吏職之舉廢比之者所以教之故不曰比灋而曰教灋也】

乃頒比灋於六鄕之大夫【比灋比要大比較比音鄙惟五家爲比地比正之音避○比灋者卽上文九比之數與施捨禁令也】使各登其鄕之眾寡六畜車輦【輦音連○眾寡謂人民可任之多少六畜馬牛雞羊犬豕所以爲兵備守禦養老賔祭之不可缺者車謂革車及大車輦人挽行車登謂進而上之】辧其物【定其財產之多寡卽所謂九比也】以嵗時入其數以施政教行徵令【施政教卽祭祀飲食喪紀之政教行徴令卽徵役及貢賦之事六鄕之大夫六卿也下兼有司之守故小司徒頒以灋若六遂則遂人令之都鄙則其君令之而受灋於司徒治民則地官爲主也】

及三年則大比大比則受邦國之比要

【大比者使天下大簡閱民數及其財物也比要者其詳蔵於侯國其總數則登於天府小司徒受之王國嵗時入其數侯國則三年而入其要內外詳略之不同也】

乃會萬民之卒伍而用之【比民從人民其事繁而詳用民以要簿其事簡而略防萬民之卒伍者將定民之卒伍必聚集而配合之也用之者用爲軍旅田役等事也】五人爲伍五伍爲兩四兩爲卒五卒爲旅五旅爲師五師爲軍以起軍旅以作田役以比追胥以令貢賦

【此伍兩制軍之灋通鄕遂都鄙以達於天下者也謂之伍者以一統四一居中而旁各二故字以五人爲文二十五人爲兩以乘車一車兩輪得名百人爲卒卒之爲言終也兵車重車各一乘兵灋自此而成故以卒名五百人爲旅旅眾也故字從旗師眾也二千五百人爲師師大也眾也車二十五乘爲大偏故字從帀以據險而營衞周匝也萬二千二百人爲軍兵車一百二十五乘謂之伍大車亦如之又合二車之倅爲車五百乘可以自環爲營故字以包車爲文也軍伍之灋立有會同徵伐起而用之四時講武及大役作而趨之有警比之追以逐捕盜賊胥以俟姦細平居則凡貢賦若委積芻薪令挽漕之各隨道裏之便貯以備用要之於比閭之中取彊有力者充之故曰會萬民之卒伍也舊謂五家爲比故五人爲伍二十五家爲閭故二十五人爲兩居則爲比閭族黨州鄕行則爲伍兩卒旅師軍此說是矣而非覈實之言也夫苟定於比卽爲伍則徵行而用眾何以居守豈百里之內曠然無人耶且凡貴賤賢能老幼廢疾皆捨則伍不有缺耶愚嘗詳攷六鄕居民之數一比長所統合有五十家然則所謂一伍之人亦於五十家內而取之十家而取一人也故比閭族防州鄕者教訓其居民之灋有家則在所教者也伍兩卒旅師軍者部署其勇力之灋凡有材藝者又自會而用之也庠序師田各自爲制徵行有時而居守不可缺不外乎比閭而不泥於比閭實行而不悖故以比閭中之民而簡閱之爲伍兩則可謂比閭之民與其長卽伍兩之兵與將豈其然乎】

【又按凡車一乘卒百人必不可分𨿽有調遣更休必以其一卒周而復始至其役於司馬凡鄕遂都鄙所統之兵原合卒伍及所統之吏更不可易是故行伍之人素相親識軍之與吏素相忠愛所以能相安惟參遊等將在大將所任故兵之所屬無常若軍士有物故疾病等不足於隊伍則重爲配合乃稍有更易耳】

伍兩卒旅師軍圖

乃均土地以稽其人民而周知其數上地家七人可任也者家三人中地家六人可任也者二家五人下地家五人可任也者家二人凡起徒役毋過家一人以其餘爲羨惟田與追胥竭作

【此均役以稽民數之灋一夫上父母下妻子旁有兄弟爲家𨿽有數弟皆食百畝之內必壯而有室乃授余夫田凡供男子徵役之事者爲可任鄕自七尺野自六尺皆徵之故可任者自三人至二人一家不止一夫也夫有休代之灋則田之收固無不均但上地不易費人工少故其入食七人計其家之可任者當有三人中地一易費人工加一倍故其入食六人計其家之可任者二家當有五人下地再易費人工加二倍故其入食五人計其家之可任者當有二人大約以三等之地通計之每一井不過四家可用之民十人幾起徒役四家止用四人其餘六人悉爲羨卒惟田獵則凡有材藝者皆作而盡其材所謂惟爲社田單出里人各致其報本之心也追胥亦然使盜賊無所容也按孟子云百畝之糞上農夫食九人上次食八人中食七人此經惟舉七人而下賦役以寡者立灋𨿽有三人二人而起徒役無過家一人皆寛仁之政也】

夫家受田總論

凡用眾庶【用爲軍旅田役追胥貢賦之事】則掌其政教與其戒禁【政以正其不正教以輔其不及戒者先事而戒禁者禁於未發】聽其辭訟施其賞罰誅其犯命者

【爭訟者辧其曲直以安良善功過者施其賞罰使人務功違犯上命者誅戮以一眾志三者皆馭眾庶之灋】

【按政教戒禁數見而語稍變宮正諸子主貴冑小司徒鄕大夫主民司市主商周公於四民治而教之道一而已】

凡國之大事致民大故致餘子

【幾經中言大事皆謂七事之大者小司徒致所應執事守備之人而用之大故皆謂冦戎餘子謂羨卒也不特致民而已並致其餘子部署而卒伍之使人盡爲守卽修閭氏所比國粥追胥也】

乃經土地而井牧其田野九夫爲井四井爲邑四邑爲丘四丘爲甸四甸爲縣四縣爲都以任地事而令貢賦凡稅斂之事乃分地域而辧其守施其職而平其政【此治井牧貢賦之灋自國都以達於天下者也經土地者卽孟子所謂經界也井牧者春秋傳云井衍沃牧隰臯地勢寛平畫而爲井其形正方此井田之常灋也地形髙下不齊與夫地狹民稠之處田不可井則十夫共爲一溝或田不足於一夫則取數塊以補之或士賈官牧等家受田不及百畝則亦隨分量授之此井田之活灋也九夫爲井者方裏而井井九百畝通公田言故稱九夫猶司馬灋所謂夫三爲屋屋三爲井也中爲公田八家皆私田百畝同養公田實則八夫故孟子云八家同井然民有單丁受田二十五畝者一井實不止於八家故云十夫有溝也然此指治成極盛之時國都地辟民聚之處大約如此若以上中下三等不易一易再易之地計之一夫耕二夫之地每井實止四家四井爲邑十六家論語所謂十室之邑也四邑爲丘丘十六井六十四家丘之爲言聚也舜所居一年成聚是也前漢志有戎馬一匹牛三頭畢賦之灋期於甸魯成公作丘甲春秋所以書其重賦也四丘爲甸甸六十四井二百五十六家前漢志有戎馬四匹兵車一乘牛十二頭甲士三人步卒七千五人干戈備具將重車者二十五人是謂乘馬之灋車馬兵器靡不備具可用以軍旅田役故以甸名也又司馬灋曰井十爲通通爲匹馬通十爲成成百井革車一乘士十人徒二十人夫革車一乘而止言徒士共三十人者蓋伍皆有長徒百人則伍長二十人以其長之寓於徒內故稱徒二十人而百人在其中矣百人四兩兩司馬中士四人二兩爲聯亦曰隊二隊則有隊長隊副四人四兩爲卒卒正上士一人卒副一人故稱士十人是故武王革車三百兩合有三萬三千人不言其徒而止舉其士故曰虎賁三千人也然同一兵賦也漢志則曰四丘爲甸有兵車一乘司馬灋則曰通十爲成革車一乘甸六十四井成百井其數不同何也夫井邑丘甸者主出兵賦之灋通成終同者主治水之灋各自爲經緯者也故兵賦定於一甸者以室數制之指其實數若一成百井之地除邑居溝渠道路等三分之一其實備車之家亦但如甸之一成也昔少康有田一成卽周之百井有眾一旅卽甸之五百家其數大略相類則知此灋自古然矣舊注不得其說以謂旁加一里治溝洫夫溝洫縱橫於地方之內遂人明言百夫有洫千夫有澮萬夫有川合眾力而治之何以旁加爲哉但此一甸夫數五百家實數二百五十六家出兵止於一卒百人而少康謂之旅則五百家內人人盡用屯難艸創時與此全盛自不同也四甸爲縣二百五十六井出兵車四乘四縣爲都一千二十四井出兵車十六乘司馬灋成十爲終地方千井三分去一實爲十甸之地出車十乘終十爲同地方萬井三分去一實爲百甸之地出車一百乘其義亦猶甸之與成詳見井田圖說或疑司馬灋乃穰苴所述與經文丘甸不合蓋非先王之制不足爲據然愚觀夫井十爲通正與徹法字相符及夫少康之有田一成詩之終三十里此經之同徒輂輦蓋無不合且與遂人百夫之洫千夫之澮萬夫之川正相表裏故𨿽非經文而實爲古灋自不可廢也○經界旣正則中爲田賦君子之祿九式之用於是而取外爲兵賦車馬兵器於是乎胥任民以九職令以貢賦凡稅斂之事此自民而言也分地域謂建邦國造都鄙制鄕遂於是辧其要害之守施以貢賦之職均平其政使不偏此自上而言也】

井邑丘甸縣都圖

凡小祭祀奉牛牲羞其肆【王冕所祭】○小賔客令野修道委積【諸侯使臣也】○大軍旅帥其眾庶【帥之而致於大司徒】小軍旅巡役治其政令【小司徒自巡治】○大喪帥邦役治其政教

【此數事皆與大司徒同職大司徒大祭祀奉牛牲羞其肆大賔客令野修道委積大軍旅田役治其徒庶之政令故此小司徒掌其小者大喪大司徒治其政令但令之而已此云治其政教以送死大事凡正棺引復土小司徒親自教之】

凡建邦國立其社稷正其畿疆之封

【大司徒立王社稷小司徒則立諸侯社稷大司馬所制九畿內爲國畿外九服爲九畿小司徒封土以爲識也】

凡民訟以地比正之【比音避】地訟以圖正之

【民訟爭是非正以地之比鄰朝士以地傳而聽其辭也地訟爭疆界攷其地之圖形八成之聽閭裏以版圖也二者聽民間辭訟之灋】

嵗終則攷其屬官之治成而誅賞令羣吏正要防而致事

【治成卽宰夫所謂日成也治功必以漸而積故日所爲謂之治成本鄕師所聽小司徒據之以行攷課之灋月要小司徒所聽復致於小宰嵗會小司徒致於大司徒大司徒復致於冢宰】

正嵗則帥其屬而觀教灋之象【以治象之例推之當云教象之灋】徇以木鐸曰不用灋者國有常刑

【正月之吉大司徒縣教象之灋於象魏故小司徒率教官之屬觀而徇之也】

令羣吏憲禁令修灋糾職以待邦治【表縣其各司之禁令修其常灋毋使廢墜糾其職事毋敢怠緩國家有事則應之】○及大比六鄕四郊之吏平教治正政事攷夫屋及其眾寡六畜兵器以待政令【此大比謂一嵗之始大核實之非三嵗大比也師曰四郊之吏吏在四郊之內主民事者平章其教治優劣論正其政事得失夫屋者九等之民有勤惰貧富五畝之宅有修廢百畝之田有荒熟也及夫戶口有眾寡六畜有登耗器械有備乏皆閱計爲比要國家有事則用之】

鄕師之職各掌其所治鄕之教【鄕師司徒之攷也共四人二人共三鄕之事故云各掌教卽戒令糾禁也】而聽其治

以國比之灋【小司徒所頒比灋】以時稽其夫家眾寡辧其老幼貴賤廢疾馬牛之物辧其可任者與其施捨者【施當作弛可任正與弛捨異也○弛捨卽貴賤老幼廢疾也】掌其戒令糾禁聽其獄訟【戒者先事而戒令者率作興事糾者詰其違慢禁者禁於未發】

大役則帥民徒而至治其政令【佐大司徒也】旣役則受州裏之役要以攷司空之辟以逆其役事【辟音壁○按州裏遣役之本數攷司空治役之章程則役事可得而鉤攷矣】凡邦事令作秩敍【邦事謂凡致民之事秩者部署其位常敍者次第其功程解見宮伯及下裏宰鄕吏作之鄕師令之也凡野民之難統甚於軍者以其無秩敍耳大役而寓軍灋則能馭萬眾如一人矣】

大祭祀羞牛牲共茅蒩【蒩音租○甸師共蕭茅鄕師以茅爲蒩刌之長五寸用以借祭黍稷及膚】

大軍旅會同正治其徒役與其輂輦戮其犯命者【輂輦音菊璉○稍人作其同徒輦輦鄕師正治之輂重車駕牛者故字從共取載之多爲義輦人挽行小車也故字從二夫此二車行以載任器止以爲蕃衞者司馬灋輦一斧一斤一鑿一梩一鋤周加二版二築】

大喪用役則帥其民而至遂治之【治謂監督其事】及葬執纛以與匠師禦匶而治役【纛毒道二音匶古柩字纛鄭氏曰羽葆幢大旗也以指揮挽匶之役正其行列進退匠師事官之屬主眾匠雜記諸侯執綍五百人四綍皆銜枚司馬執鐸左八人右八人匠師執翿以禦匶而治役鄕師共司其事也○葆音保幢牀狀二音卽翿也綍紼通引棺索翿音道纛通也】及窆執斧以涖匠師【音變葬下棺也○匠師主丰碑之事鄕師執斧涖之使戒其事天子六綍四碑前後兩傍各一碑】凡四時之田前期出田灋於州裏簡其鼓鐸旗物兵器修其卒伍【四時田獵以講武事州裏𨿽有成灋必前期復出灋以戒令之幾旗鼔兵器須閱計使完善卒伍須配合使得宜也】及期以司徒之大旗致眾庶而陳之【司徒致民解見前大司徒鄕師司其事陳之以就行列】以旗物辧鄕邑而治其政令刑禁【州裏鳥隼之旗每鄕邑之民各在其旗物之下無相干則可以施其政令刑禁也】巡其前後之屯而戮其犯命者【車徒異部險野人在前易野車在前鄕師總巡之】斷其爭禽之訟

凡四時之徵令有常者以木鐸徇於市朝【徵令有常謂田狩及正月命修封疆二月命雷且發聲之類】

以嵗時巡國及野而賙萬民之囏阨以王命施惠【囏古艱字遺人掌鄕裏之委積以待民之囏阨但掌其所賙之物耳於是司稼巡野觀稼而賙其急而平其興所以補助其耕斂之不足也司救嵗時有天患民病以王命施惠所以救其疾病也然二官所治者廣恐徒爲文具故鄕師親出而巡其所治嵗時者隨事而行不拘其時囏阨者兼不足與疾病二者以王命施惠代王巡行也】

嵗終則攷六鄕之治以詔廢置【每嵗之終攷其六鄕之治卽其賢否之尢著者詔於司徒冢宰賢者置之否則廢之】

正嵗稽其鄕器比共吉凶二服【吉服祭服也凶服喪服也】閭共祭器【簠簋俎豆之屬】族共喪器【素俎揭豆夷盤輁軸之屬】黨共射器【弓矢旌福中之屬】州共賔器【尊俎笙瑟之屬】鄕共吉凶禮樂之器【鄕之所治廣或有境內山川等祠或冇公卿大夫之喪故幾吉凶禮樂之器無不預備之】

【禮非器不行故每正嵗則稽其鄕器之備乏服者人人自衣其身不可移用故每比各自備之家必有祭然器不能皆備故使一閭之內必有祭器得以移用喪器不常用族主相葬故使共喪器以相葬埋黨主患難相救欲其人人閒於弓矢故使共射器嵗時演習有故則用之川長以禮會民而射於州序故州共賓器以禮賔鄕之所治廣且王畿首善之地禮教之所自出故幾吉凶禮樂之器無不預備器備而後禮行禮行而後教成也】

若國大比則攷教察辭稽器展事以詔誅賞

【三年大比則視其所教賢能之人而知其教灋之善否教以得人爲主也詢之以事察其言之合治與否所謂攷言也簡閱其鄕器之備乏展省其政事之勤惰責以實事非可以文飾也因而贊王及冢宰善者賞之不善者治其罪】

【按嵗終廢置三嵗誅賞與冢宰相成百職皆然也】

鄕老二鄕則公一人【王之三公下兼也一人治二鄕之事】鄕大夫每鄕卿一人【王之六卿下兼也每人治一鄕之事】州長每州中大夫一人【每鄕五州六鄕州長凡中大夫三十人】黨正每黨下大夫一人【每鄕二十五黨六鄕黨正凡下大夫一百五十人】

族師每族上士一人【每鄕一百五十五族六鄕族師凡上士七百五十人】閭胥每閭中士一人【每鄕五百閭六鄕閭胥凡中士三千人】比長五家下士一人【每鄕二千五百比六鄕比長凡下士一萬五千人】

【鄕大夫卽六卿也州長而下及遂大夫等卽六卿已下之貳屬也周禮之灋在朝則爲六官在國則兼爲鄕遂之官及都鄙之君故平居則六卿各教其所治民不必別立守令國有大事而致民則六卿各帥其鄕遂之民而至不必別有徴召國有大故則六卿各糾其民而守不必別爲長帥其有會同師田而用眾則六卿各帥其都家所統之民而往不必別爲之將觀夏書甘誓乃召六卿卽六事之人則此灋自古已然春秋列國三卿卽三軍之將則此灋末世不廢以此見古者公卿大夫靡不親民豈以淸髙爲務而重內輕外文事必知武備豈惟詞翰是工而文武異揆以內則爲王朝之臣治官府之事以外則爲郊野之君統邦畿之政此體統合一情意流通而無後世內外隔絕上下司猜疑扞格之也其族師而下未必皆王臣不過民自推擇其長因而秩之故曰使民興賢出使長之漢賜民爵一級已上蓋其遺灋也夫有爵則有祿此古今通道八則之祿位以馭其士正由於此故其人皆得以淸心化理以民事爲重後世民間之吏惟以催督錢糧勾攝公事是急不惟無祿以養之而凡所以聚斂於民者百責皆萃其身每彊其所不能不至於逃絕不止尙望其以教化爲事哉】

【世疑六鄕六遂七萬五千家而設萬有八千九百三十九官遂亦如之民不勝擾柰何愚嘗詳攷周官之灋矣六鄕六遂近郊逺郊四面方二百里之地爲田六十四同當爲一百五十萬餘家今觀六鄕六遂序官之數比鄰之長共三萬人所統之民止於卜五萬家十倍其數者此乃簡稽之灋與今之設裏同蓋每比合有五十家而每嵗爲之長以司教化者一人當簡稽之數者止於五家官有定員其民則相更代數十年而周一比長所統實五十家故官不見其多而民不知擾也苟泥於十五萬家則近郊逺郊一百里之居民一何少而井邑之夫有定數又將焉往也哉】

六官分治鄕遂都鄙邦國圖

成周兵民之制

鄕大夫之職各掌其鄕之政教禁令【鄕大夫凡六其一卽大司徒其五爲五官分天子之六鄕而治之故云各掌其鄕政以正其不正教之使效上之所行禁以防其惡令以率其事】正月之吉受教灋於司徒退而頒之於其鄕吏使各以教其所治以攷其徳行察其道藝

【正月之吉天運維新六鄕各受教灋於司徒退而頒之於州長已下之吏使各教其所治之民徳行道藝者每嵗以黨正之所書州長之所攷者而復考察之以爲異時賔興之本也徳與行並言善行皆天徳之發則不流於小行藝與道並言遊藝皆至道所寓則不局於一藝】

以嵗時登其夫家之眾寡辧其可任者【小司徒頒比灋於六鄕之大夫以嵗時入其數故此登其夫家辧其可任弛捨而入其書於小司徒將以施政教而行徴令也】國中自七尺以及六十野自六尺以及六十有五皆徵之其捨者國中貴者賢者能者服公事者老者疾者皆捨以嵗時入其書

【此徵字謂用爲力役之徵也凡人壯而有室者卽可任以男子之事此固易辧其末有室者則以軀幹髙下而定其气力之彊弱故髙及六尺七尺者𨿽年未壯亦可服男子之役城郭之民其役煩載師近郊十一其徵頗輕故得以晚賦早免野鄙之民其役省載師逺郊二十而三其役頗重故早賦晚免大扺低昂相以足用而已貴已仕者賢有徳行能有道藝養於庠序而升之司徒者服公事庶人在官者老國中六十已上野六十五已上疾謂疲癃殘疾皆復除而不任所以尊貴優士達吏養老寛疾也】

三年則大比攷其徳行道藝而興賢者能者【興謂人才在下興而舉之也】○鄕老及鄕大夫帥其吏與其眾寡以禮禮賓之【鄕老三公賔興重事親往涖之眾寡鄕人之善者無拘多少咸在】厥明鄕老及鄕大夫羣吏獻賢能之書於王王再拜受之登於天府內史貳之

【大司徒以鄕三物教萬民而賔興之曰六徳六行卽此所謂徳行曰六藝卽此所謂道藝鄕大夫平日之所作成黨正正嵗之所書州長嵗時之所攷司諫之所巡問觀察不出乎此至是大比復攷而興之所以爲公卿大夫士以任天職以治天民者皆不外是焉與其眾寡者稽合眾論出於至公必素服於宗族鄕黨不得以掩襲也以賔客之禮禮之而不復以鄕人待之自此而用賔於王也錄其姓名及其賢能之實獻之於王王再拜受其書重得賢也登於天府以天祐國家降生賢才也內史詔王爵祿故藏其貳將授以天位也後世上以空言取士而不必其實下以空言自售而不必上之求公卿之所作成天王之所優禮皆非其道於是眞才不易得天職曠而不舉矣】

退而以鄕射之禮五物詢眾庶一曰和二曰容三曰主皮四曰和容五曰興舞

【賢能者旣獻之於王以爲公朝之臣矣其比閭之吏與夫府史胥徒大比黜陟之後將何所取哉於是鄕老等復退而至鄕以鄕射之禮五物詢其眾庶量材而用之庶卽庶人在官之庶也其以射者古之用人欲加之任使必以射觀其器能虞書所謂侯以明之下文五者非射不能知猶後世觀身言之灋也和者愷悌溫良此立人之本容者容止可觀如漢選舞者以形容魁梧也主皮者不失正鵠和容者容體比於禮興舞者節奏比於樂以此五者觀其人於是鄕遂之官與夫百官府之羣吏靡不有守有爲可以輔成君子之治而非庸戻壊政之人矣但其上者以賔禮之而薦之於王王自以射選之或卽授之祿爵或復養之成均其權在於司馬此則仕於其家云爾故鄕老自以射選之也】

此謂使民興賢出使長之使民興能入使治之

【鄕人夫大比之事皆稽於眾而不自爲私蓋小民合而聽之則公使民自舉其類之賢者能者於是出而在野則爲鄕遂都鄙長民之官吏是舉賢所以爲民上以長於己也入而在朝則爲六職治事之官吏是舉能所以爲有司以治己也民其肯徇私而不公者哉孟子曰國人皆曰賢然後察之見賢焉然後用之公天下事以公天下之心處之也】

成周造士興賢制【古今造士得失利獘酌古取士灋】

嵗終則令六鄕之吏皆會政致事【鄕大夫掌一鄕之教而云六鄕者言六鄕之大夫令其六鄕之吏也】

【會計其政休致其事因而考覈其稱職與否以待廢置之典蓋羣吏上於鄕大夫鄕大夫致於大司徒大司徒致於冢宰也此灋百官府皆然司徒爲五官之首故發其例】

正嵗令羣吏攷灋於司徒以退各憲之於其所治之國【正月之吉鄕大夫受教灋於司徒退而頒於鄕吏六鄕者鄕大夫所親治故自頒其教也此令羣吏攷灋於司徒者鄕大夫所主都鄙之國以身仕王朝不得親治使吏攝之故令攷灋於司徒而各憲之於其所治之國蓋親聽教戒則受命惟謹上之人亦得延見長吏以訪民情也】

大詢於眾庶則各帥其鄕之眾寡而致於朝【大詢詳見小司冦鄕之眾寡凡有職者及賢能者皆在也】

國有大故則令民各守其閭以待政令以旌節輔令則達之

【各守其閭者以靜制動凡軍中搏賊之灋皆然見動者卽擒之則姦細無所容民有公事不免於行則以旌節輔令乃得通達否則不敢行無節而擅行𨿽良民亦納於圜土則諜賊無從而逸此灋所以簡而密鄕大夫之爲旌節所謂道路用旌節也】

【按治天下以正風俗得賢才爲本故鄕大夫之職莫急於教民莫重於興賢而比灋次之正嵗之所攷嵗時之所登嵗終之所會致三嵗之所大比不過於此鄕大大特舉其要而其節目則有司存也】

州長各掌其州之教治政令之灋【州長中大夫所統二千五百家教之而倫理明治之而爭奪息與夫政事徴令皆有成灋】

正月之吉各屬其州之民而讀灋以攷其徳行道藝而勸之以糾其過惡而戒之【屬音燭】

【鄕大夫於正月之吉受教灋於司徒退而頒之於其鄕吏故州長卽於是日聨聚其州之民而讀之所以警動人心使不怠也黨正於正嵗書其徳行道藝故此因聚眾之時攷其實而勸勉之使益進於善糾察其有過惡者訓戒之使不麗於罪】

若以嵗時祭祀州社則屬其民而讀灋亦如之【嵗時謂春祈年秋報成】○春秋以禮會民而射於州序【州序州學也以禮防民蓋鄕飲酒之禮射以觀徳序以習射爲義也】

【按正月之吉春秋祭社讀灋攷行凡三春秋禮射凡二此州長教民之事】

凡州之大祭祀大喪皆涖其事【州之大祭祀山川古迹之在州境州之大喪公卿大夫之卒於州者州長地主故臨其事職喪所謂公有司之所共也】

若國作民而師田行役之事則帥而致之掌其戒令與其賞罰【致於司徒而後致於司馬凡師帥旅帥卒正等軍吏皆六鄕平日之所選用者故州長卽掌其戒令賞罰】

嵗終則會其州之政令【將正治致事也】○正嵗則讀教灋如初【正嵗謂嗣嵗正月對嵗終言故曰正嵗復如前嵗故曰如初】○三年大比則大攷州裏以贊鄕大夫廢興【五黨之吏治人才皆在所攷舉曰興捨曰廢鄕大夫所治者廣州長助其不及】

黨正各掌其黨之政令教治【黨正下大夫所統五百家】

及四時之孟月吉日則屬民而讀邦灋以糾戒之【孟月吉日四時首月朔也糾戒則勸在其中】春秋祭禜亦如之【禜音詠○左傳霜雪風雨水旱疫癘之不時於是乎禜之】

國索鬼神而祭祀則以禮屬民而飲酒於序以正齒位壹命齒於鄕裏再命齒於父族三命而不齒

【師曰嵗十有二月大蠟索饗鬼神旣蠟行鄕飲酒禮於序所以休老勞農申之以孝悌之義正齒位者朝廷莫如爵鄕黨莫如齒六十者坐五十者立六十者三豆七十者四豆八十者五豆九十者六豆此尙齒之經制也一命之士與鄕人序齒再命惟與父族序齒居鄕人老者之上三命爲大夫其爵隆矣抑於父族下非所以貴貴躐於父族上非所以親親故別設席於尊東而謂之僎兩不相絀此尙齒之權制也】鄕飲酒圖義

凡其黨之祭祀喪紀昏冠飲酒教其禮事掌其戒禁【黨正愈近民故凡吉凶賔嘉每事教之使無失禮復掌其戒禁犯令者治之以灋也】

凡作民而師田行役則以其灋而治其政事

嵗終則會其黨政帥其吏而致事

【嵗終會計一黨之政帥族師而下致其事於州長上下轉相承】

正嵗屬民讀灋而書其徳行道藝

【人有徳行道藝鄕大夫攷其大約而已黨正近民知之爲詳故書其實迹以待攷某賢也以某事知其賢某能也以某事知其能卽虞書之載采采皆眾所推服庶有眞材實行而非無稽之言矣】

以嵗時涖校比及大比亦如之【族師以邦比之灋以時屬民而校比黨正所統五族以嵗時臨視之庶無缺也】

【按四孟月春秋祭禜讀灋凡六大蠟正齒位正嵗書徳行道藝及掌民間所行之禮此黨正教民之事】

族師各掌其族之戒令政事【族師上士所統百家】

月吉則屬民而讀邦灋書其孝弟睦婣有學者【月吉每月朔日也族師彌近民故讀灋與書其行亦彌數】春秋祭酺亦如之【酺音步○酺合眾飲酒也古禮民不得羣飲故漢人賜民大酺五日此言春秋祭酺蓋亦祭社畢而民得相與飲酒因以書其行也黨正所書徳行道藝才已成者孝弟睦婣天常篤厚學以充其良心則可以成才故書之因宗族鄕黨所稱也】

以邦比之灋帥四閭之吏以時屬民而校登其族之夫家眾寡辧其貴賤老幼廢疾可任者及其六畜車輦【四閭之吏閭胥四人比長二十人也】

【邦比之灋閭胥而下由族師而定黨正而上據族師而行故於此詳言比灋】

五家爲比十家爲聯五人爲伍十人爲聨四閭爲族八閭爲聨使之相保相受刑罰慶賞相及相共○以受邦職以役國事以相葬埋【邦職賦稅也國事師田行役也葬埋五族相葬也民居家則有比灋行役則有伍灋然使無什灋則比自比而伍自伍矣復使其十家十人爲聨庶乎合同而不離絕也詳見秋官士師平居則相保相受刑罰若有罪奇衺失賊師不功則什伍相及慶賞若師有功追胥有獲則什伍相共庶乎民知勸戒而其相保相受不爲虛文矣】

若作民而師田行役則合其卒伍簡其兵器以鼓鐸旗物帥而至掌其治令戒禁刑罰

【族字以射中而舉旌以唱獲爲文故有聚義大凡人之所居生齒日繁則宗姓日廣聚於一方故謂宗爲族周禮百家爲族正此義也夫比閭族防主教訓其民也而必兼夫合其卒伍與聨其什伍之灋者蓋一族之民簡稽𨿽百家而實則有千餘家平時則教之以俎豆耒耜師田則教之以行伍戰陳居守與徵行各有所司追胥與耕耘同其秩敍且比閭之灋主守禦教訓人人皆與若師田行役則有弛捨而不盡用故族師必合之而後可補數卽鄕師所謂修其卒伍也其差擇器使各當其材斟酌配合務得其所皆族師之職故比伍之聨與卒伍之合並屬之族師也】

嵗終則會政致事【致於黨正】

閭胥各掌其閭之徵令【閭胥中士所統二十五家各掌其徴發政令如下文所言】以嵗時各數其閭之眾寡辧其施捨【數上聲下同○數辧卽小司徒比灋也嵗時者隨國比之灋行之無常時也】○凡春秋之祭祀役政喪紀之數聚眾庶旣比則讀灋【數上聲○祭祀州社黨禜族酺也役田役也政州射黨飲酒也喪紀若州之大喪也數卽比也數聚謂比較而聚集之也讀灋無常但眾庶比聚之時卽讀之】書其敬敏任卹者

【嘗觀人之常態惟知有已稍執事則驕慢而自恃己長一與人共事卽推姦而不肯致力己事則盡心而人之事則惟虛應故事己身則知愛而黨類則不相顧卹所以謂之小人也故敬謹而不放勤敏而不惰盡忠而可托和愛而不爭𨿽若小善一閭中無大善可書以此爲勸卽能破己私爲大同自一閭達於四海而天下治矣】

凡事掌其比觵撻罰之事【觵教橫反○凡事謂鄕州黨族之行禮及師田行役之事也比攷其勤惰敬肆觵罰爵撻朴作教刑罰卽族師所謂刑罰定罪由於上施罰各自其閭胥爲之蓋懲過而未入於五刑故不入司冦之屬也】

比長各掌其比之治【比長下士所統𨿽少亦有治灋凡教訓徴令皆是也】

五家相受相和親有辠奇衺則相及【辠古罪字】

【大司徒比使相比閭使相受此言相受亦謂五家中使相保任皆良民也蓋莫切於比居之民有善惡纎微皆知故必使之相保爲善不容姦非有事頃刻相與故必使相和親不得鬭防一家犯灋或有奇衺五家中不舉發則皆有辠所以懼之必不敢相容隠以爲惡而被舉首者亦無怨矣】

徙於國中及郊則從而授之若徙於他則爲之旌節而行之若無授無節則惟圜土內之【圜古圓字】

【徙謂不便其居自郊徙國中自國中徙郊不出一鄕舊比長送新比長明無辠惡徙於他謂從狹徙寛出居異鄕也鄕大夫與之旌節乃得行無授無節亡命者也所在不得相容內之圜土叩其所扺鞫其辠惡正之以灋】

【按大小司徒鄕遂等官其職分見而雜出然總而言之不過數事間見而互文耳地官司徒主土與民故土地之圖人民之數治天下之大綱也土會以知地生地宜土均以平土土圭以制地此皆治地之灋也十二職以植民生本俗以安之保息以養之荒政以聚之十二教以達民性三物以興之八刑以懲之此皆治民之灋也比閭鄰里之吏立之長以施教化也伍兩卒旅師軍立其帥以制兵也遂溝洫澮川正疆界通水利以治田也井邑丘甸縣都稽車馬兵器以出兵也夫民富則可以責其貢賦於是而有徵令之事不省則事不成於是而有校比之灋但鄕遂去王畿冇近逺其風教所被有親疎故其俗尙不能無國中郊野之異故司徒之職曰鄕飲鄕射鄕三物鄕八刑及夫喪祭讀灋之禮爲尢詳而任民之事則皆掌於閭師遂人之職曰興耡時器疆予土宜及夫瀦防溝澮趨其耕耨稽其女工爲尢詳而庠序之教則於鄕大夫而互見此其詳略之稍異而其大要則統於大司徒而無不同者也至於正嵗鄕之羣吏攷灋而憲之於所治之國三年大比而小司徒受邦國之比要此以大司徒兼都鄙邦國之教也夫司徒曰地官地也者以博厚含爲徳者也易著君子灋坤之道曰厚徳載物舜命契曰敬敷五教在寛故周禮地官庠序田裏卒伍市廛虞衡之制寛裕溫柔廣博易良寧多其教訓而不使一夫之不獲寧遲以嵗月而不徼一時之近利故其培植深厚利澤無窮而非後世之所能及也善乎我師之言曰天下之治必從其根扺是故民制起於比閭鄰里田制起於井邑丘甸兵制起於伍兩卒旅學校貢舉之制起於鄕舉裏選苟治無根柢而求天下太平是累九層之臺而弗爲基也可乎】

封人中士四人下士八人府二人史四人胥六人徒六十人【聚土曰封內而王國外而侯國小而都邑必有社稷之壝疆界之封皆此官主其事故以封人命官】封人掌設王之社壝爲畿封而樹之【壝音回○據大司徒云設王社稷之壝此設王之社壝缺一稷字之字當在稷字下】凡封國設其社稷之壝封其四疆造都邑之封域者亦如之

【地官主土故大司徒於王國制其畿疆設其社稷小司徒於邦國正其畿疆立其社稷然但辧其方位定其程式而已親其事者封人也設王社稷之壝者社稷有壇壇外起土爲壝爲畿封者四疆封土以爲界樹之林以爲阻固佐大司徒也封國已下佐小司徒也都邑亦必封其四疆與社稷之壝則鄕師所自執事也】

令社稷之職【祭社稷之時令諸有事者】

【郊特牲曰惟爲社事單出裏惟爲社田國人畢作惟爲社丘乘共粢盛所以報本反始也】

凡祭祀飾其牛牲設其楅衡置其絼共其水稾【楅福逼二音絼承引反稾音杲○飾其牛牲謂刷治潔淸之也楅衡施於牛角以防觸楅以不得逼人立義衡以橫木立名也舊說以衡設於鼻誤矣絼牽牛紖著於鼻端水稾者殺牲所用以稾借之以水洗之皆封人共其事】歌舞牲及毛炮之豚【炮音袍○君牽牲入時封人隨而且歌且舞言其博碩肥腯及殺豚爓去其毛而炮之時亦封人歌舞其事此與舉豕尾告充同意皆所以歆神也】○凡喪紀賔客軍旅大盟則飾其牛牲【四者國家大事故牛牲共於牛人而封人復飾之敬其事也按此職主封土而兼牲事者人君能得人和保其社稷然後鬼神長享其祭故以主社稷封土之人而贊牲事言孝在於能守土而物次之周公垂教後王之意至深切矣】

鼓人中士六人府二人史二人徒二十人【教民鼔者之師】舞師下士二人胥四人舞徒四十人【教民舞者之師】

鼔人掌教六鼓四金之音聲【民間學金鼔者皆鼓人教之六鼓雷靈路鼖鼛晉也四金錞鐲鐃鐸也】以節聲樂【鼔無當於五聲五聲不得不和蓋凡作樂必以鼓爲節而鐘又與鼔相應和者也】以和軍旅以正田役【大司馬灋所辧路鼖晉提鼙及錞鐃鐸鐲以爲坐作進退疾徐之節治安則用之於田役有冦戎則用之於軍旅也田役曰正者使其耳目服習無不止其所之意軍旅曰和者聽金鼔以從將命無敢乖逆以干紀律也○音並見下】

教爲鼔而辧其聲用【工造金鼓者亦鼓人教之故云教爲鼔辧其聲與其用使爲之有灋則司金鼔者與萬民聽之者俱不忒也】以雷鼔鼔神祀以靈鼔鼓祀祭以路鼓鼓鬼享以鼖鼓鼔軍事以鼛鼓鼔役事以晉鼓鼓金奏【鼖音奔鼛音髙○路大也凡王所用皆以路名若寢門車馬皆然故王所執曰路而享先王用之鼖字從賁省盛气之意鼛字從咎古文�臯通用臯者聲長而逺聞之意晉與進通取疾進之意攷工記防人支鼖鼓長八尺鼛鼓長丈二尺晉鼓長六尺凡鼓短則聲疾而短聞長則聲舒而逺聞軍事尙威壯故以鼖戰事貴武猛故以晉役事貴節其力故以鼛卽詩經始勿亟之意也雷靈二鼓舊說八面鼓爲雷六面鼓爲靈旣無意義且制造攷系並難施工愚謂古人制器必有灋象雷鼔取灋於天靈鼔取灋於地或擇其時日如防人所謂冒鼓以啟蟄之日或用其數如廣長幾尺今無所攷不可彊爲之說也天神大小之祀皆用雷鼔地只大小之祀皆用靈鼓各從其類也秋官防氏攻猛獸亦用靈鼓○防音運】○以金錞和鼓【錞音淳○鄭氏曰錞圜如碓頭大上小下樂作鳴之與鼓相和愚謂卽鐘之類也蓋鐘鼔皆所以節樂詩賁鼓維鏞鐘師以鐘鼔奏九夏之謂也】以金鐲節鼓以金鐃止鼓以金鐸通鼓【鐲音濁鐃寧髙反○鄭氏曰鐲鉦也形如小鐘鐃如鈴無舌有柄執而鳴之鐸大鈴也司馬職兩司馬執鐸鼓人皆三鼔司馬振鐸所謂通鼓也公司馬執鐲鼓行鼔進皆鳴鐲所謂節鼔也卒長執鐃鼓進鳴鐃且卻所謂止鼔也已上鼔之制用及用金之灋】

凡祭祀百物之神鼓兵舞帗舞者【帗音弗○兵舞帗舞見下舞師】○凡軍旅夜鼓鼜軍動則鼓其眾田役亦如之【鼜音戚夜戒守鼔也凡祭百物之神能捍蔽近於山川者舞以兵能發育近於社稷者舞以帗所以形容其功徳司馬灋曰昏鼔四通爲大鼜夜半三通爲晨戒旦明五通爲發昫軍動謂臨陳對敵時也鼔之以作士气所謂援桴鼓之則忘其身也田獵合圍之時擊鼔亦如對敵灋司馬職所謂鼓遂圍禁也大役則鼔以一眾志詩所謂鼛鼔弗勝也○已上皆鼓人親鼓之事○桴枹通】

救日月則詔王鼓○大喪則詔大防鼓

【日食者日月合朔時日爲月魄所掩陰干陽也月食者日月相朢時月爲日暗虛所食陰不避陽也皆君徳昏弱故謫見於天王親鼓助陽且聲其辠鼓人詔之大喪大僕戒鼓傳達於四方亦鼔人詔之右鼓人詔鼓之事大司樂一官專掌樂舞之事矣而鼓舞又屬之地官者大司樂所教乃國之子弟其樂舞爲大司徒掌邦教則國中鄕遂之民於軍旅田役祭祀喪祀之用樂者其事尢多故復有鼔人舞師以教之與春官聨事而各司也書曰勸之以九歌俾勿壊蓋鼔舞聖人所以動民而興起教化之至神者司徒特爲之設官有以哉】

舞師掌教兵舞帥而舞山川之祭祀教帗舞帥而舞社稷之祭祀教羽舞帥而舞四方之祭祀教皇舞帥而舞旱暵之祭祀○凡野舞則皆教之○凡小祭祀則不興舞【帗紱同皇古文作防卽鳳凰之皇字暵音漢小祭祀祀字一本作事字一本無則字】

【兵舞以干戚所以禦患祭山川用之者以其險固取捍禦之義也帗舞以采繒人所常服祭社稷用之者以土谷人之所天取功徳廣被之義也羽舞以白羽祭四方用之取屏翰之義也凰舞鳳凰備五色和气所生染羽象之取其陰陽之气不偏旱暵陽過盛故舞以防取相濟之義也野舞野人爲樂之善者記之縵樂旄人所謂散樂又謂之燕樂也祭祀賔客用之元取於野人故舞師教之藝旣成而後入於旄人以舞之也舊說舞徒四十人之外野人欲學舞者皆教之以待缺也羣小祀若五祀之屬功徳小難於形容故不興舞】

【按山川社稷四方旱暵四者之祭切於民事故四者之舞爲民間通用舞師所教止此而已若大司樂所教國子之舞六有雲門咸池大防大夏大濩大武皆郊廟之舞漢灋卑者之子不得舞宗廟之酎古之遺灋舞師所教郊野之民無與於此故不及六樂又樂師所教國子小舞亦六此四舞之外有旄舞人舞旄舞者四夷之舞人舞者東方韎樂皆大祀大享用以備宇內之和者亦非野人之事故舞師所教不及於旄舞人舞也○防韶通濩音戶酎音宙韎音妹】

牧人下士六人府一人史二人徒六十人【六牲每牲一士徒十人】牧人掌牧六牲而阜蕃其物以共祭祀之牲牷【牷音全六牲掌於五官然事不可以無統故又特設牧人一官凡祭祀之牲皆掌牧之蓋選擇其可爲牲者入於牧人其大祀者則授充人其次者則畱於牧人而養之故曰阜蕃其物也凡畜始養曰畜選擇而將用之者曰牲純色曰犧體完具無傷敗曰牷充人所謂展牲則告牷也亦爲毛純無雜之稱下文云必用牷物是也】

凡陽祀用騂牲毛之陰祀用黝牲毛之朢祀各以其方之色牲毛之凡時事之牲必用牷物凡外祭毀事用尨可也【騂卹云反黝英九反尨明光反○尨字從犬從彡毛不純之象借凡雜色不純之稱】

【牧人主擇牲故統述用牲之灋陽祀祭天神及宗廟也騂赤色屬陽陰祀祭社稷也黝黒色屬陰望祀四海五嶽四瀆也各以其方之色東靑南赤西白北黒中央黃已上三者俱毛之謂毛之純色者也時事若祀五帝之各以其時四時迎气及五祀之祭也其牲春靑夏赤秋白冬黒必用牷物純色無雜者也外祭表貉及王巡守所過之山川也毀祭謂招梗禬禳毀除殃咎也外祭其事遽毀祭其事略若有牷則用之無則用尨亦無害】

凡祭祀共其犧牲以授充人系之凡牲不系者共奉之【牛牲曰犧左傳是生三犧皆用之矣授於充人而系之者大祭祀也不系者小祀或非時而祭者】

牛人中士二人下士四人府二人史四人胥二十人徒二百人【牧人兼六牲而官爲下士以其職止芻牧之事故與雞人羊人犬人等同爵牛人𨿽主牛之一牲然其用非止於牲事其掌財賦爲大故官爲中士若馬則尢重於牛故校人爲下大夫也】

牛人掌養國之公牛以待國之政令【養於官者曰公牛政令者凡國之用牛或牢爲牲或駕於車各有所需如下文所云也】

凡祭祀共其享牛求牛以授職人而芻之【享牛饗神之牛求牛繹祭求神之牛職人猶言有司指牧人充人監門者而言春官肆師亦云頒於職人皆謂是也】凡賔客之事共其牢禮積膳之牛饗食賔射共其膳羞之牛【積去聲○牢禮饔飱也積生饋之所以給賔之用若司儀主國五積也膳熟而進之所以問禮賔客若掌客殷膳大牢也饗禮烹大牢以飲賔獻依命數食烹大牢以食賔有九舉七舉五舉亦依命數皆速賔行於廟中大射於澤及與賔客射於朝必先行燕禮而有殽俎故云膳羞之牛】軍事共其犒牛【犒坤告反所以勞軍】喪事共其奠牛【朔朢殷奠及祖奠遣奠也已上皆牛之用於牲者】

凡會同軍旅行役共其兵車之牛與其牽徬以載公任器【徬旁去聲○行役天子巡守則六師從也兵車行兵任載之重車非牛不能挽人禦之者居其前曰牽居其旁曰徬也公任器公家輜重其士卒輜重則出於司馬灋之大車已上牛之用於駕者】

凡祭祀共其牛牲之互與其盆簝以待事【簝音老○互殺牛具牛多力殺之有灋交互制之盆瓦器以盛血簝竹器以受肉乃牛人之所有事故凡祭祀殺牲時共之以待事也】充人下士二人史二人胥四人徒四十人

【牧人旣掌祭祀之牲矣又特設充人一官專系享帝祀先之犧牲者覲禮稱享帝用犢國君下齊牛皆指牛言蓋牛爲大物祭品之至重故特致其誠敬之至也】

充人掌系祭祀之牲牷祀五帝則系於牢芻之三月享先王亦如之【牢養獸之防也牛羊曰芻大豕則豢三月一時節气成也】○凡散祭祀之牲系於國門使養之【散祭祀司中司命山川五祀之屬其牲系於國門逺則三月近則浹旬司門所謂祭祀之牛牲系焉監門養之也】

展牲則告牷碩牲則贊【展牲夕而省牲也】

【大夫祭禮宗人告充舉獸尾告備此云牷者亦充備之意碩牲者春秋傳曰奉牲以告博碩肥腯充人爲之贊助以歆神與封人歌舞牲同意蓋封人主守土充人養犧牲故交神之始用以告神也按周禮於六牲有所以養之者初時畜之也有所以共之者將用而以其牲入陳也有所以奉之者旣殺而薦之也幹爲馬天官總贊王牲故馬畜於夏官之圉人共於校人而大司馬奉之坤爲牛故牛畜於地官之牛人共之者亦牛人而大司徒奉之雞春畜大宗伯總掌禮事故春官雞人共之而養於夏官之掌畜者以其所養擾畜之類也羊火畜養於夏官之羊人大司馬主奉馬牲故特設小子共而羞之犬爲金畜共於秋官之犬人而大司冦奉之養於地官之稾人者以其谷食之宜也豕水畜其養而共奉之者則在於冬官矣蓋養之者善於知物性而得其飲啄居處孕字之宜者也共之者稍知禮儀者也奉之者則大人君子而以交於神明大賔客者也小不可以侵大大不可以司小初時生養於各官而使有蕃息之媺至將爲牲合之於牧人充人以盡孝誠之至及祭則共奉之於五官而各伸其忠敬之心畜牧一事曲盡其道如此】

【又按六畜不言王之膳羞蓋日供有數所謂惟王不會者歟】

載師上士二人中士四人府二人史四人胥六人徒六十人【載事也任民以職事而徵其賦】

閭師中士二人史二人徒二十人【主六鄕近地之賦者財入大府谷入倉人】旅師中士四人下士八人府二人史四人胥八人徒八十人【原屬遂師主六遂之賦者旅眾也言爲六遂裏宰等之師也】

縣師上士二人中士四人府二人史四人胥八人徒八十人

稍人下士四人史二人徒十有二人【原屬遂師○稍卽家削也字當用削今作稍者豈以兵莫重於委積故以稍秣命名歟】

遺人中士二人下士四人府二人史四人胥四人徒四十人【主禾谷積余遺者物余剰之稱廩人倉人計五穀之數足以給邦中式用存其餘於遺人以待用也】委人中士二人下士四人府二人史四人徒四十人【原屬遂師○以遺人例缺胥四人委人所掌主於芻薪古文委字從禾從女在後謂收禾之餘詩云彼有不獲穉此有不斂穧伊寡婦之利是也又禾末去谷收於田間小堆古之冠似之故以委皃名謂之委人者謂疏材芻薪等皆遺棄之物故取遺棄義若遺人之所謂委則以其存於田間取存余意也○穧音濟】

均人中士二人下士四人府二人史四人胥四人徒四十人

土均上士二人中士四人下士八人府二人史四人胥四人徒四十人【原屬遂師】

【按載師主任土者也旅師閭師主徵九式之賦縣師稍人主兵賦遺人委人主芻秣均人土均主平土其職分掌鄕遂以及畿外而其官分屬於載師與遂師今以其聨職語多互相發故並著於此】

載師掌任土之灋以物地事授地職而待其政令【任土之灋卽下文自國中至於畺七等之地徵賦之輕重也物地事者卽大司徒所謂以土宜之灋辧十有二土之名物十有二壤之物也授地職九職任萬民也載師主任土而必兼授地職可以見九賦不外於九職也待政令者徵斂之時與其等皆受灋於司會而行之】

【師曰何以聚人曰財斂散之灋司徒所以養民也設載師以爲之長載之爲言事也因民所利而利之各任以事取其稅以供官教化在其中矣後世聽民自生乃惟聚斂是急而不卹其困窮豈父母斯民之心哉】

以廛裏任國中之地以場圃任園地【廛丞言反○廛之名有四其一廛裏者國中四民所居及逺方百族所集王城內外之地也其二市廛者專指國之後市交易之肆也其三園廛者國中隙地爲場圃以樹菜菓樊之爲園卽園地之廛也其四夫一廛者凡民受百畝之田必有五畝之宅以居之或在都邑中或兼公田之地也鄭氏曰任者地之形實不方平如圖受田邑者逺近不得盡如制其所生育賦貢取正於是耳】

以宅田士田賈田任近郊之地以官田牛田賞田牧田任逺郊之地【宅田六鄕田窄或不能井授民居宅於田中者士田鄕大夫嵗攷其行藝而爲儒者其家所受之田賈田商賈之家所受田也三等之田爲近郊卽六鄕官田以給庶人在官者所食祿之田牛田牧田養牛牧馬之家所受田賞田賞有功者使牧其賦之田四等之田爲逺郊卽六遂九賦四郊之賦以待稍秣皆虞書所謂百里賦納總者也】以公邑之田任甸地【公邑自六遂之外二百里邦甸之地虞之二百里納銍者其餘稍縣都五百里內凡有餘地皆天子使吏治之者並同於甸也】以家邑之田任稍地以小都之田任縣地以大都之田任畺地【稍字當作�○舊說王之親子弟與公同處於大都次親子弟與卿同處於小都次疏子弟與大夫同處於家邑夫公治其大都卿治其小都大夫治其家邑此固理勢之自然若子弟之受地則惟其才徳是眂苟以親疎爲大小在後世之私情則有之豈可以是而釋先王之制哉家邑小故曰稍虞之三百里納稭也小都間都邑之中故曰縣虞之四百里粟也大都在王畿之界故曰畺虞之五百里米也】

凡任地國宅無徵【此任地字卽鄕大夫辧其可任之任徵字卽國中自七尺以及六十野自六尺以及六十有五皆徵之之徵指每嵗簡稽兵數用爲力役之徵也觀鄕大夫之以嵗時登其夫家之眾寡辧其可任者而下卽云國中自七尺等皆徵之是也國宅無徵者民於邱甸中各有徵賦此不可重凡邑居皆然其市廛之民則孟子所謂廛而不徵法而不廛也故並無徵】園廛二十而一近郊十一逺郊二十而三甸稍縣都皆無過十二惟其漆林之徵二十而五【漆音七○園廛二十而一者其民亦農類但用力四時不息故寛之用其一而休其十九近郊十一者六鄕守禦尢重故用其一而休其九逺郊二十而三者六遂徵役亦頗煩用其一而休其六甸稍縣都皆無過十二者用其一而休其四漆林樹漆之園其利獨厚用其一而休其三意當時植之者多徵之獨重惇本抑末之意也】

【此經畫王畿之內從近及逺以爲徵賦之等也按王畿千里之地丘甸出車之灋當有十六萬乘而每嵗簡稽兵數止於萬乘故合千里之內量其勞佚而均之大約天子之用民近數而逺疎故載師之任民逺多而近寡有此輕重之等差耳舊誤解徵役字爲徵稅字以謂有此數等致學禮者之疑夫十一天下之中正但使民助耕以爲九式之用而已苟十而取二民將何以堪尙得爲聖王之政哉】

凡宅不毛者有裏布凡田不耕者出屋粟凡民無職事者出夫家之徵以時徵其賦

【舊說宅不毛者謂不種桑麻也罰以一里二十五家之泉布空田者罰以三家之稅粟以共吉凶二服及喪器也民無職事者猶出夫稅家稅夫稅者百畝之稅家稅者出士徒車輦給繇役欲勸之宅樹桑麻民就田業也但周禮國宅無徵裏本無布百畝助而不稅家本無稅況民之惰遊者必多貧乏使一家而出二十五家之布一民而出百畝之稅一家力役之徵𨿽刑罰日施何能彊其所無哉且先王制其田裏教之樹畜任之以職豈容有宅而不種桑麻田而不樹五穀民而遊手好閒者乃定爲常職而以時徵之乎愚謂此皆爲工商雜流言也蓋均授之以宅裏彼則專於別業家富丁眾構屋皆滿而不毛其差役與眾同故有裏布以宅裏得名非出二十五家之布也均授以夫田彼則惟事別業不暇於耕而他人耕之居夫三之屋而不助耕公田故出屋粟亦如一夫助耕公田之粟以屋室得名非出三夫之粟也同一民也閒民轉移執事而無專職出夫家之徵謂辧其夫家之眾寡而起力役之徵也蓋民之受地有上中下三等而施力役之眾寡閒民𨿽不受地亦當計其家之眾寡而施以政役以當十一十二等之徵也大扺先王於不農之民必少授之田俾知稼穡艱難又罰其禮使不得同於本業之人以愧其心然習之成俗爲之獲利終或不能彊之以移其服習故卽其居與身而定爲徵賦以等於務本力穡之人一則欲使之務本二則使眾不得仿效以趨於末三則使民知服事其上非若後世多隠匿之民致賦役之不均也或曰有田則有粟米有家則有力役有身則有布縷孟子所謂布縷粟米力役之徵而後世用之以爲租庸調此古今之通道乃謂裏本無布何也蓋周禮任民無不耕者其婦人無不織者有粟則貢粟無粟則貢他物以當邦賦惟閒民無常職者則使出夫布其一家專務幹織者則以布縷爲賦耳戰國時因此遂有布縷之徵又與粟米力役一並取之故孟子權時而言君子用其一緩其二後世仍習旣久遂安然不廢其實先王非九職之民皆有徵布也或者又曰夫三爲屋旅師掌聚屋粟今曰屋本無粟何也蓋此明言田不耕者出屋粟則田耕者不出屋粟明矣戰國時宅廛有徵而有所謂裏布並夫布而徵之故孟子言廛無夫裏之布此周家舊灋也苟裏而有布屋而有粟是凡宅皆有徵卽稅間架矣夫而有布是凡民皆有徵卽口率出錢矣尙得爲盛世之事哉以時徵其賦者閭師斂六鄕之賦遂師旅師斂六遂之賦此則復以時而徵之】

載師閭師相胥圖

閭師掌國中及四郊之人民六畜之數以任其力以待其政令以時徵其賦【政令徵賦受灋於載師】

【載師任土自國中以及畺掌其大綱閭師任民自三農以至無常職掌其細目相爲經緯六畜者農事之本周知其數者欲令雞豚犬羊牛馬之畜毋失其時也】

【師曰命官曰閭師者以其周知閭閻細民之情僞閭胥所取灋也善於撫字催科自以不煩後世聚斂之臣上以爲能吏乃古之所謂民賊耳】

凡任民任農以耕事貢九谷任圃以樹事貢艸木任工以飭材事貢器物任商以市事貢貨賄任牧以畜事貢鳥獸任嬪以女事貢布帛任衡以山事貢其物任虞以澤事貢其物凡無職者出夫布

【任農以下九等之民自國中至畺七等之地皆有之任之使各有所職卽以其職之所有以當邦賦非九賦之外別有九貢也說見司防任嬪以女事貢布帛者女工𨿽婦人所爲然非男子輔助之不能成民間率多一家專務於織者故任之以貢布帛然要以女工爲主故云任嬪而以女事稱非凡婦女皆有貢也山虞澤虞爲中士林衡川衡爲下士而此云任衡以山事任虞以澤事者互言之也大宰九職有臣妾閒民臣妾無匹偶故不責其貢但任之而已無職謂閒民無常職而以轉移爲事者故使之出一夫之布也此布字蓋錢布】

凡庶民不畜者祭無牲不耕者祭無盛不樹者無槨不蠶者不帛不績者不衰

【凡民之事有一定而不易者九職是也有兼爲而不費者樹畜是也故先王之世𨿽士工商之家靡不受田務使人知稼穡之艱難婦女各務蠶絲紡績則業日起而善心生至於梧檟桑柘之植雞豚狗彘之畜尢取之天地自然之利而無所費但在乎愛養之而已此皆富民之本而爲善之資也不勤於樹畜者則有五者之罰使不得備禮載師以其不務本業故徵其財閭師以其不能兼職故罰其禮上之人非利其財也將驅之以務本耳非靳於禮也將愧之而使勤耳】

旅師掌聚野之耡粟屋粟間粟而用之

【旅師掌徵六遂之賦故曰野耡粟者卽興耡合耦於耡之耡也凡受田者或貢或助十一而賦此耡粟也屋粟者載師田不耕者出屋粟非夫三爲屋皆有粟也閒粟者旅師凡無職者出夫布閒民無常職以轉移爲事者使出一夫之布或無布則出粟故謂之閒粟非旣有夫布又有閒粟也三等粟供四郊正賦以當稍秣而有所餘者旅師各隨道裏之逺近而聚於田裏無得耗費因以濟民所謂用之也】

以質劑致民平頒其興積施其惠散其利而均其政令【用之之灋有三一則常年以陳易新而責其償故必用質以爲徵若泉府之與其有司辧而受之復刻木以爲信蓋無質則有冒妄之人無劑則無數目期日此致民復還之灋也興者發散之名官貸陳粟與民卽詩之我取其陳食我農人也積者貯峙之義民輸新粟還官也平頒者出入均平無入多出寡之病所謂責其償者如此二則天患民病或耕斂之不足者司救以王命施惠此則恩有所及而不泛故曰施其惠三則凶嵗大發其積卽荒政之散利人人咸受其利故曰散其利三者之政旅師必欲其均也】

凡用粟春頒而秋斂之

【專以興積言頒於春則谷不至於騰踴以傷百姓斂於秋則谷不至於太賤以傷農後世常平灋正與此意暗合也】

凡新甿之治皆聽之使無徵役以地之媺惡爲之等【甿音萌】

【生齒日蕃余夫日衍不徙則無所容每徙民而使與地相得故有新甿之治無徵役者王制將徙於諸侯三月不從政欲啟行而爲備也自諸侯來徙期不從政初至而未集也古之保民曲盡其道如此爲之等者不易一易再易三等之制以居之】

【旅師主六遂之賦猶閭師之於六鄕閭師言任九職以徵其賦旅師言聚其餘粟以散於民徵散各指其一事又閭師罰惰民之禮旅師聽新甿之治此皆鄕遂之不可少者蓋互文也】

縣師掌邦國都鄙稍甸郊裏之地域而辧其夫家人民田萊之數及其六畜車輦之稽

【大司徒掌天下之圖數矣此復掌其地域蓋必辧其夫家人民田萊之多寡及稽其六畜車輦之備乏然後可以爲徵伐調遣之用也凡治必詳內而略外此敍地域先邦國而後及於郊裏以縣師調兵通於天下且載師王畿徵役逺重近輕故其序如此】

三年大比則以攷羣吏而以詔廢置

【小司徒大比則受邦國之比要此則佐小司徒攷之以土地之荒辟戶口之盈耗爲吏治之殿最畿內則有誅賞畿外則更易其參甚則有慶讓縣師詔王及冢宰行之】

若將有軍旅會同田役之戒則受灋於司馬以作其眾庶及馬牛車輦會其車人之卒伍使皆備旗鼓兵器以帥而至

【軍旅會同田役皆主用眾調發𨿽出於司徒其多寡遲速地分一聽司馬之戒令節制作者號召之使至車人各有卒伍以相安旅師合民之卒伍司右合車之卒伍此則總而會之旗鼓軍之耳目兵器軍所致用使無不備費誓所謂敹乃甲冑備乃弓矢鍛乃戈矛無敢不善也帥之以致於司馬皆縣師之事○敹禮膠反】

凡造都邑量其地辧其物而制其域【量其地者謂度其大小鄭氏雲家邑二十五里小都五十里大都百里此亦以意度之有山林川澤之限蓋亦不可拘也辧其物者辧其地之媺惡以施貢分職制其地域之界以爲守】

【量人量其地邍師辧其名物司空營其工司徒主地故縣師與焉】

以嵗時徵野之賦貢【野甸稍縣都也閭師徵國中四郊之賦以待賔客稍秣縣師徵野賦以當匪頒工事幣帛祭祀存其餘於旅師以濟民】

【師曰縣師主天下兵賦不屬之司馬而屬之司徒者古者寓兵於農無事則屬之司徒此經制也有事而後屬之司馬此權制也是故司馬調兵必檄司徒之屬先王所以防微也】

稍人掌令丘乘之政令若有會同師田行役之事則以縣師之灋作其同徒輂輦帥而以至治其政令以聽於司馬

【井邑丘甸縣都出兵之灋此但言丘乘者以邱出馬一匹四丘出車一乘井邑之兵自此成縣都之兵由此始故舉以爲名令之者治其兵賦也會同師田行役縣師受灋於司馬稍人受灋於縣師作之帥之並同縣師故云以縣師之灋也同徒輂輦者每同除更休之外合有車十乘徒千人據司馬調兵之灋通計一同合出車徒若干於是就丘甸內更畨調遣使勞逸遞焉卽使其吏帥之以至治其政令不易人而治則其民素相安也】

大喪帥車與其役以至掌其政令以聽於司徒【鄭氏曰蜃車及役遂人共之稍人者野監是以帥而致之旣夕禮曰旣正柩賔出遂人匠人納車於階間則天子與士柩路皆從匠人來旣至則遂人掌其政令而聽於司徒也】

【縣師掌六鄕通天下之兵賦稍人掌六遂以及於甸稍縣都之兵賦縣師六畜車輦之稽卽稍人丘乘之政令也卒徒皆司徒所掌司馬徵兵於司徒司徒帥之以往或鄕遂或都鄙或邦國豈散亂而無統耶觀稍人受灋於縣師則知邦國亦如之此周禮設官所以有統馭提挈之美也】

遺人掌邦之委積以待施惠【積去聲】鄕裏之委積以卹民之囏阨【裏不屬鄕當作閭囏古艱字】門關之委積以養老孤郊裏之委積以待賔客野鄙之委積以待羈旅縣都之委積以待凶荒

【委者禾未去谷之名積露積以貯米者邦之委積國中所積也以待施惠卽委人之餘聚以待頒賜也鄕裏之委積六鄕所積也卹民之艱阨者司救職嵗時有天患民病巡國中及郊野而以王命施惠司稼之均萬民之食而賙其急也門關職云凡財物犯禁與不出於關者舉之以其財養死政之老與其孤郊裏逺郊之地遂人鄰里之所積也賔客至此與主國使者交接卽與之廩餼野鄙甸稍之地賔客羈畱於旅寓而不得行者於此加惠使無失所委人言以稍聚待賔客以甸聚待軍旅大扺逺郊甸稍在郊內外賔客行旅止捨之所故互言之縣都地廣所積尢厚凶荒事大所費不貲故以縣都委積待之倉人職云用有餘則藏之以待凶而頒之也】

凡賔客會同師役掌其道路之委積凡國野之道十里有廬廬有飲食三十里有宿宿有路室路室有委五十里有市市有侯館侯館有積

【十里有廬以爲置郵野侯徒之所憩息廬有飲食者徒行勞苦饑渇卽飲食之也三十里則有可止宿之地路室有委者所以飼牛馬五十里有市以便貨買侯館有積所以供饔餼古者軍行三十里吉行五十里故以是爲節蓋軍行則人馬眾多起止遲頓又恐爲敵人所乘或祈寒暑雨故眂吉爲反遲然使地利得天道順人馬輕捷則或經二宿或經二市蓋亦不必拘也】

凡委積之事巡而比之以時頒之

【凡委積之入各有貯峙之數待用之灋飭除之宜典守之人遺人總監臨之巡而比之者察其侵牟攷其足否以時頒之者不足則補之有用則賙之使皆充牣而無廢事也○牣音刄滿也】

【自國中以至縣都旣供王九式正用然後以待賑施道路凶荒軍旅之用蓋自王國以及於鄕閭恩由近以及逺次及於郊裏野鄙先百姓而後賔客次及於凶荒師役先常而後變故其序如此】

【按防同師役道路之委積此國之大用而大府不言者蓋大府九式皆主邦中所用甸稍縣都之賦式用之餘所存甚多也故廩人凡邦有會同師役之事則治其糧與其食倉人凡國之大事共道路之谷積食飲之具與此所謂會同師役掌其道路之委積互相督領使無失悞蓋平日以式灋之餘各隨道裏之便收貯其地卒然有用所以無餽餉芻挽之勞畿外邦國之灋亦當如此是以𨿽千里徵伐若袵席上過兵也】

委人掌斂野之賦斂薪芻凡疏材木材凡畜聚之物【委人所掌皆艸木之事野地之產故云掌斂野之賦斂蓋臣妾聚斂疏材其適用者委人斂之以共雜用三農生五穀其稾稭則委人斂之以飼牛馬虞衡作山澤之材其木材則委人斂之以爲薪蒸園圃毓艸木其畜聚之物則委人斂之以爲禦冬防蓄也】

以稍聚待賔客以甸聚待羈旅【稍當作�○家�邦甸自國至畺之中賔客行旅至此兩無所依故致委積者必於此】凡其餘聚以待頒賜【余余通○自鄕遂及縣都之聚凡有餘者以待王頒賜羣臣○已上頒畜聚之灋】

以式灋共祭祀之薪蒸木材【式灋卽所謂芻秣之式也鄭氏曰祭祀薪蒸給炊及燎粗曰薪細曰蒸木材給張次及幕之事】賔客共其芻薪【委積之物非一委人共其芻薪也】喪紀共其薪蒸木材軍旅共其委積薪芻凡疏材【薪芻之外又有疏材者艸木根實亦可飼牛馬以助禾粟也】共野委兵器【野委謂賔客軍旅夜止於三十里五十里之地而共其薪芻也兵器賔客夜宿守衛陳兵之器也】與其野囿財用【凡大田在澤則有囿在山則有苑共其藩羅以遮禽獸○已上共委積薪芻之事】

凡軍旅之賔客館焉【軍旅賔客邦國奉王命徵調而至者○此委人兼職】

均人掌均地政【均人所掌自國中以至於四郊均地政謂以地土而均其財賦力役職事守固等之政也】均地守均地職【地守守固之事地職謂農圃虞衡藪牧工商嬪婦等所職舊以山林川澤之職皆有守禁平守之云故以地守爲虞衡之屬然虞衡自屬地職小司徒云分地域而辧其守蓋地官有守土之責故門關之守皆其所司而險固之守皆當與聞也】均人民牛馬車輦之力政【人民以治城郭塗巷溝渠牛馬車輦以轉委積故曰力政也】

凡均力政以嵗上下丰年則公旬用三日焉中年則公旬用二日焉無年則公旬用一日焉

【禮記王制云用民之力嵗不過三日旬均也蓋以家計之則戶口有多寡而不均若以人役之則無不均矣無年卽人二鬴之嵗民無以爲食必不得已每人但用一日荒政所謂弛力也】

凶札則無力政無財賦不收地守地職不均地政【凶謂年谷不登札癘疫作而民多夭凶札無力政不興役也無財賦不收其地之貢也不收地守卽司徒之舍禁司關之無關門之徵也不收地職凡有職事之賦皆不徵之也無上四者故不均地政】

三年大比則大均

【事久不修則數或缺有司各厚其民莫能相通載師等所掌定灋也均人以活灋通之則人人各得分願故於三嵗攷績之期大均之其事有地政地守地職力政地貢卽小司徒所謂登其夫家之眾寡六畜車輦而辧其物禹貢庶土交正底愼財賦咸則三壤成賦中邦此其遺灋也】

【均人土均職掌大義本無不同均人止於國中及四郊系之於鄕土均達之天下系之於遂然均人之均力政以嵗之上下不惟通於遂而亦通之天下土均之施捨禮俗以地之媺惡爲輕重之等不惟通於天下邦國而亦通於鄕則此二職凡有均土之責者並當遵之矣】

土均掌平土地之政以均地守以均地事以均地貢以和邦國都鄙之政令刑禁與其施捨禮俗喪紀祭祀皆以地媺惡爲輕重之灋而行之掌其禁令【地守謂要害之守地事卽九職之事地貢諸侯九貢】

【土均所掌自甸稍縣都以及於天下故特舉其大綱其節目則君長自均之凡邦國都鄙所以交爭上下之所以防怨百姓之所以不睦皆起於不均而已土均平土地之政大而邦國都鄙所以職貢於王朝之典與夫邦國都鄙取於民之制及夫百姓賦役之當施當捨凡其交際禮俗古所常有喪紀祭祀之禮皆因地媺惡制爲常灋則輕者不至於幸重者不至於困此所以和之之道也掌其禁令者不均者禁而止之已均者令而行之】

【按治天下之道惟取其均平而已冢宰均四海司馬平邦國而地官特設均人土均二職者均平必自土地人民始也蓋因地以令賦地有肥磽而賦由之輕重然地气有時而衰旺則田賦不可以不均因家以起役家有上中下而役由之多寡然戶口有時而損益則力政不可以不均諸侯之國各有所出以爲嵗之常貢此地貢也寶藏有興衰侯國有因革故地貢不可以不均九職之民各有所業地職之云也民有所移業有所更故地職不可以不均山川險易道裏逺近大而司馬均諸侯之守小而掌固頒士庶子人民之守地守之謂也事變不齊若昔治而今亂昔險而今夷故地守不可以不均此司徒所以有均平之政也然此特均之常耳至於司空度地居民使地周民居而無曠土民盡地利而無遊民必有待於移民以實其空此則司空之事而宗伯所掌之禮是之謂大均非用大眾不能蓋必合六官而後可也】

周禮傳卷二上﹤經部﹐禮類﹐周禮之屬﹐周禮傳﹥

欽定四庫全書

周禮傳卷二下

明王應電撰

地官下

師氏中大夫一人上士二人府二人史二人胥十有二人徒百有二十人

保氏下大夫一人中士二人府二人史二人胥六人徒六十人【師保氏云者謂爲國子之師保以教之使在王所者咸知獻可替否之責親上衞尊之義也】師氏掌以媺詔王以三徳教國子一曰至徳以爲道本二曰敏徳以爲行本三曰孝徳以知逆惡教三行一曰孝行以親父母二曰友行以尊賢良三曰順行以事師長○居虎門之左司王朝○掌國中失之事以教國子弟凡國之貴逰子弟學焉○凡祭祀賓客防同喪紀軍旅王舉則從聽治亦如之使其屬帥四夷之隸各以其兵服守王之門外且蹕朝在野外則守內列【媺美通行去聲】保氏掌諫王惡而養國子以道乃教之六藝一曰五禮二曰六樂三曰五射四曰五馭五曰六書六曰九數乃教之六儀一曰祭祀之容二曰賓客之容三曰朝廷之容四曰喪紀之容五曰軍旅之容六曰車馬之容○凡祭祀賓客防同喪紀軍旅王舉則從聽治亦如之使其屬守王闈【馭禦通闈音爲】

【二官皆主教國子以輔道王然師之爲言道之教訓保之爲言保其身體其事微有大小故所司亦微不同以媺詔王者猶將順巽與之意諫王惡者猶防愆糾繆之意蓋人才自有愷悌而如圭如玉者亦有直諒而能下鍼石者故職各有攸當非詔媺則不諫惡截然爲二事也○徳性諸心行修諸身師道爲要藝以應務容以動物保道爲詳也至徳者純一無僞本原澄徹萬化所從出也敏徳者發彊剛毅爲之不惰百行由此立也孝徳者和順積中悖亂之機自不容伏有不善未嘗不知也三者之徳皆出於仁心徳之全也孝行者事父母能竭其力親愛之情本其所以生也友行者賢者狎而敬之畏而愛之如兄弟之無胥逺也順行者左右就養無方事師如事父卑以自牧事長如事兄也三者之行皆本於孝一天徳之流行也以是而教國子則皆元善慈良之人而所以詔王之媺者無窮矣六藝義見前大司徒六儀者記曰祭祀之容濟濟皇皇賓客之容穆穆皇皇朝廷之容濟濟翔翔喪紀之容累累顚顚軍旅之容曁曁詻詻車馬之容匪匪翼翼養國子以道而乃教之以六藝六容云者蓋藝者道之所寓逰於藝者使之得於手而應於心容者道之所發習其容者使之根於心而生於色莫非養其道心之方也以是而教國子則皆多才能足以實用有威儀足以交養而所以能直諫者常不乏矣○虎門天子路門畫虎以示威師氏居左保氏其居右歟居此以司王朝者主將順匡救之事也○國中失之事國家舊有事之得失者徳行道藝平日之教也此則在朝廷之上而教之以國之典故庶臨事不迷矣○祭祀賓客防同喪紀軍旅聽治王舉則師保氏皆從隨在而當陳善納誨也復使其屬帥司隸所掌四夷之隸守王路門之外蹕止行者非其事則不得行以備非常必以其兵服者從其所便也朝在野外則守內列蕃營之在內者如守王宮也保氏使其屬守王闈宮中巷門也二官以親臣而兼守禦之事者蓋以爪牙之士而領之以腹心道義之臣此所以武人皆知忠義而無肘腋之變也】

【按虞廷教冑子止典樂一官其教灋惟直寛剛簡四徳詩樂二事周禮若天官之宮正宮伯地官之師氏保氏春官之大司樂夏官之司士諸子秋官之宮禁皆主於教庶子煩簡不同何也夫周制每大事則六官皆在此固設官之深意豈以冑子之教國家莫大之事而六官有不與者哉然所司未嘗不專而其教灋未始不同也蓋大司樂教以樂徳樂語樂舞與夫春誦夏秋禮冬書此自幼至長在於學宮教以詩書禮樂也師氏教以徳行保氏教以道藝此則大司徒敬敷五教故因其在次捨閒暇家庭之中或初仕爲近侍之臣而教之以修己治人之事也若宮伯所掌糾其徳行教之道藝專指在王宮宿衞之時而教其大凡司士掌國子之士治諸子掌國子之倅之戒令教治則以大司馬主辧論官材故凡國子之已仕未仕者皆得與聞其教事司冦則以防而寓教是三官但主管攝而非教之專官也然其所以爲教則所謂徳行樂徳何異於虞之四徳所謂樂語樂舞六藝六容云者又豈外於虞之詩樂也哉】

司諫中士二人史二人徒二十人

司救中士二人史二人徒二十人

【諫者勸之以善而使之上逹救者懲於未甚而不使入於防二官聨職猶後世典學使者也其系於師保氏者師保氏𨿽主教國子以詔諫王而實爲萬民之宗主司諫司救𨿽主教萬民而亦司王躬陳善匡救之事也】

司諫掌糾萬民之徳而勸之朋友正其行而彊之道藝【徳者本心之良友所以輔仁糾其徳而勸之朋友者擇其黨類使其善道相切磋端其心術之微也行者爲善之實道乃事物之則藝爲應務之方正其行而彊之以道藝者明道則行日進於髙明逰藝則應務有餘也】

巡問而觀察之以時書其徳行道藝辧其能而可任於國事者【州長攷其徳行道藝而勸之此則咨訪以采夫輿論觀察以審其實行以時書之升之於司徒也】

【凡人有治事之才而徳不足者必不足取𨿽有行藝可觀而無治事之才亦無所用之故尢貴其有能而可任於國事者以待賓興之時與鄕大夫互相參酌獻之於王也】

以攷鄕裏之治以詔廢置以行赦宥

【因求賢以攷吏治能作成人才者置之賢才放失者廢之政莫重於得人鄕大夫大比之誅賞亦以攷教爲先也赦宥與司冦聨事居圜土而能攺者赦而反於中國役司空而州裏任之者宥而釋其罪司諫主導人之善故能攺過者皆原之也】

司救掌萬民之衺惡過失而誅讓之以禮防禁而救之【衺惡心術不正若語言詭譎動止陰險侮慢聖賢不敬師長足以蠱惑善類者過失行事乖方若酗醟好訟抽拔兵器誤以行傷謀猷不良貽害他人者誅讓皆責之意或數之以言或懲之以朴卽下文三讓三罰之謂出禮則入防常以禮防禁之使由於防矩之中所以救之使不防於防戮也】

凡民之有衺惡者三讓而罰三罰而士加明防恥諸嘉石役諸司空其有過失者三讓而罰三罰而歸於圜土【圜音袁】

【衺惡卽司冦之未麗於灋而害於州裏者故歸於士而坐諸嘉石役諸司空過失卽司冦之罷民而害人者故歸於士而寘之圜土讓者聲其罪必以三者使有罪者與眾人皆知所警也但衺惡害人而未麗於防過失害人而已麗於防故圜土乃流放之防甚於嘉石之坐施職事於圜土不得出外亦甚於司空之役也然觀司冦坐嘉石者亦謂之罷民歸圜土者亦以明防恥之蓋聖人之惡惡也非有與於已故其讓其罰其役其歸圜土寛柔不遽不過欲使之生其恥心以彊其罷不麗於防而已後人之惡惡也皆出於已有是惡卽以是防加之豈有冀其歸於善之意故每至於殘忍過中而何暇於再三申教之乎】

凡嵗時有天患民病則以節巡國中及郊野而以王命施惠【官以救爲職不特救其過使不防於邪惡亦以救其生使不淪於禍災故兼掌巡施惠之事師曰天患民病謂疫癘流行民固有闔門臥病飲食醫藥不周或相枕籍而死者上之人所宜惻然動心也故毎遇此司救以旌節巡問稱王命以賑貸之如王親行民得更生亦如親受王賜矣】

調人下士二人史二人徒十人

媒氏下士二人史二人徒十人

【媒之爲言謀也謀度二姓以成婚姻也男女之際生民之本事之至重特設官主之一則度量其才齒之宜二則治其婚姻之訟也嗚呼婚姻之禮廢而淫僻滋凡女之致於獄者十因八九媒氏得其職可以殺女亂乎】

【按調人和萬民之難媒氏以陰禮教親皆教化之事故屬於師保氏○殺去聲】

調人掌司萬民之難而諧和之【難去聲○難卽讐也謂殺人之親將爲人所報復而在險難也調人主諧和之】

【凡殺人者若故殺謀殺在王灋所不赦固不待讐過誤殺者應和而不應讐惟夫戲殺威殺𨿽有殺之迹本無殺之心上防而當以下服及老耄幼弱與夫八議者皆王灋之所赦宥而私情自不可解苟順其怨讎之情則王灋爲不行治以報復之罪則人情有不盡故爲辟讎之灋使兩全而無害所以有和難之文也】

凡過而殺傷人者以民成之鳥獸亦如之

【過而殺傷人若舉刀欲斫伐以兵矢投射而誤中他人者以民成之使眾人相與和解之此所謂可和而不應讐者鳥獸亦如之謂猛烈畜產殺傷人亦以民成之舊謂殺傷人之鳥獸此至微細事豈等於人而亦成之耶】

凡和難父之讐辟諸海外兄弟之讐辟諸千里之外從父兄弟之讐不同國君之讐眡父師長之讐眡兄弟主友之讐眡從父兄弟弗辟則與之瑞節而以執之【辟音避父之讐弗與共戴天辟諸海外九夷八蠻六戎五狄謂之四海也君之尊與父等故其讐眡父兄弟之讐仕不同國故云千里之外師長之讐殺於君父故眡兄弟然若顏淵於孔子則與君父等矣從父兄弟之讐主人能則執兵而陪其後此云不同國謂無主人者也大夫之臣與合志之友眡之已上三等應讐而調人之所和也弗辟謂弗可辟蓋或王所秉用之臣不可在逺故王以和難之瑞玊及旌節與辟讐者執之所謂谷圭以和難也王命爲重𨿽應讐者亦不敢違王命而殺之苟讐之則爲犯王命而服死防庶幾兩相安而可以弗辟矣】

凡殺人有反殺者使邦國交讐之

【此以報復相殺傷言謂若甲殺乙之人乙亦殺甲之人故云反殺也交讐者謂其子孫皆以爲讐也夫彼此相殺若足以相當矣然甲爲首惡而無恙終不足以快乙之忿而乙所反殺之子孫又必欲甘心於乙苟正甲於灋則已被乙之反殺正乙於灋則閔其報復之心且上有王灋而下擅相殺不可爲訓誅之則傷情不誅則失防故使交讐之皆服流放之防也舊以反殺謂殺其人又殺其子孫以除害弱敵此不待教而誅者又何讐焉】

凡殺人而義者不同國令勿讐讐之則死【不同國三字衍文蓋旣云令勿讐矣此焉得復辟之由上文兄弟之讐而誤】

【殺人而義者被殺者不義也若爲姦盜而被殺之類被殺者子孫不爲讐讐之則服死防罪其黨惡不服義也】

凡有鬭怒者成之不可成者則書之先動者誅之【鬭怒乃讐殺之漸亦和而平之平之不服則書其應和之端於史首發難者卽爲不直而誅之則莫敢先動矣】

媒氏掌萬民之判【判半也獨陽不生獨陰不成合男女之半所以成室家也】

凡男女自成名以上皆書年月日名焉令男三十而娶女二十而嫁凡娶判妻入子者皆書之

【內則子生三月父名之男女自成名以上皆書其所生之年月日與其名爲異日合婚之本男子二十而冠有爲人父之端至三十壯而有室女子十有五年而笄有適人之道至二十嫁而有家蓋量度其才器之賢愚知識之早暮气體之彊弱則男自二十至三十皆可以娶女自十有五至二十皆可以嫁聖人斷爲中制惟未成人者則不可以娶過期則不可以怨曠耳妻云判以合體而成也妾媵不聘故曰入子書之別未成婚者且以息爭端也】

中春之月令防男女於是時也奔者不禁若無故而不用令者罰之【中音仲】

【仲春天地交泰大合昏禮所以順天時也媒氏出令於鄕遂使以類作合非一一爲之判合也奔者不禁謂民間以春時男女自相匹偶淫奔家長縱容不能禁止之如三國薛綜稱珠崖之俗人民防集之時男女自相可適乃爲夫妻父母不能止者也無故而不用令謂男女及時非有三年之喪大則背約小則論財而不從仲春防男女之令二者皆有罰也若者及事之詞文𨿽殊而防上意今律文亦有此字非語詞舊注於不禁處意斷解爲媒氏不禁奔者則誤矣或曰奔乃奔則爲妾之奔非淫奔也民間或荒札或長少不敵倉卒成婚猶野合之云也媒氏不必拘以六禮而禁之】

司男女之無夫家者而防之【婚姻之道以逺恥無夫家不可以自相嫁娶媒氏司而防之爲之主昏也鄭氏曰無夫家謂男女之鰥寡者】

【按程子云取失節者以配身是已失節也此云司無夫家而防之非歟夫天下之人上智寡而中才眾一與之齊終身不攺固女子天然之節苟盡責以此事則失所者必多且非貞節之人徒使之不嫁以避失節之名則其陰至於敗俗必有甚者故聖人於牧民之政而開爲此灋凡鰥寡而欲嫁娶者於此大防婚禮之時亦量其才齒而防合之所以待中人其娶之者卽孟子所謂娶妻非爲養而有時乎爲養者至於婚禮用雁從一而終實萬世綱常爰及鰥寡旌表貞婦常以爲世勸實行而不悖也】

凡嫁子娶妻入幣純帛無過五兩【兩去聲○純絲名雜記曰納幣一束束五兩兩五尋八尺曰尋五尋卽四丈也凡布帛四丈爲匹一匹兩端故又謂之兩然則每端二丈毎兩四丈十端五兩爲一束共二十丈也】

【按儀禮士昏禮有纁儷皮此云純帛無過五兩古者納幣不過於此故男女不至於失時也後世昏娶論財男家以此責其婦女氏以此驕其夫南方遂以溺女成風禮之失也久矣反之其在士君子歟】

禁遷葬者與嫁殤者【殤音傷】

【骨肉歸於土以掩藏爲善故附之離合聖人所不拘而死則同穴特匹夫匹婦之私情耳民有遷徙而屑屑於遷其舊葬以祔其夫或婦者旣使死者體魄不安亦使生者不盡人道而酖溺鬼神禁之者裁民以義也此遷葬事由於夫婦之合故附載於此凡童子之稱七年曰悼言其血气弱貴於懷撫而致夫悼卹之意也八嵗至十一爲下殤十二至十五爲中殤十六至十九爲長殤醫書言凡人精气未通之時苟有情欲之事則其骨肉必有不滿之處後必生無名之病當極其保愛而致夫傷憐之意也故未成人而嫁娶者謂之殤未成人而死者亦謂之殤此則言女子未笄而嫁之及嫁於男子之未成人者皆禁絕之所以救民之殀札也○音撰】

凡男女之陰訟聽之於勝國之社其附於刑者歸之於士

【陰訟以淫僻而致訟中冓之事故曰陰勝國之社亡國舊社覆以屋而行刑辟者聽之必於此者以其事醜故於屋中不欲宣布於眾且自古犯淫亂者無有不至於敗亡故於亡國之社以示戒】

司市下大夫二人上士四人中士八人下士十有六人府四人史八人胥十有二人徒百有二十人【市官之長】質人中士二人下士四人府二人史四人胥二人徒二十人

防人中士二人下士四人府二人史四人胥二人徒二十人【防者民居區域之稱官曰防人者以徵防得名也】

胥師二十肆則一人皆二史賈師二十肆則一人皆二史

司虣十肆則一人司稽五肆則一人胥二肆則一人肆長每肆則一人【胥師而下凡六屬有職而非命官蓋皆庶人在官者故無胥徒之屬胥師卽胥徒之胥師其長故賈師而下皆胥師之屬也】

泉府上士四人中士八人下士十有六人府四人史八人賈八人徒八十人

司市掌市之治教政防量度禁令【市官之長市之大綱小紀靡所不統治聽其治訟教示之禮義政徵其財賦防防其有辠量度同其不一禁戒其不灋令率之趨事以下九者是也】以次敍分地而經市【經畫市地司市之次居中每二十肆則爲胥師之次所謂設其次也其餘邸肆各有行列所謂各於其地之敍也次敍旣定然後市中之事如布帛之經冇統緒而不亂矣】以陳肆辧物而平市【肆長之事美惡不混而價自平也】以政令禁物靡而均市【胥師之察其詐僞飾行儥慝善良不傷則市自均也】以商賈阜貨而行布【賈音古○物之利者非商賈不阜凶荒作布非商賈不行市中必借此不可重困之也】以量度成賈而徵儥【賈音稼儥音肓賣也○同量度則物有定價徵猶召也謂市價公平則賣者願至而物聚也】以質劑結信而止訟【質人所掌物之中平證信市中有此則人心信服而訟自寡也】以賈民禁僞而除詐【賈音古○老賈知物價使之展成奠價則詐僞除也】以防罰禁虣而去盜【虣音暴○司虣禁虣亂司稽執盜賊加以憲徇朴之防或以金贖辠也】以泉府同貨而斂賖【賖聖蛇反○泉府以市之徵布或斂貨之不售或賖民之極貧者官府相通故曰同貨也○其詳見下文諸職】

司市次敍陳肆圖

大市日�而市百族爲主朝市朝時而市有賈爲主夕市夕時而市販夫販婦爲主【�昃通販音泛】

【日�日過中而�之時也百族者王國之中天下之百姓皆在焉故以此爲期商賈夙興在市故以朝時爲期販夫販婦朝營夕賣故以夕時爲期各從其便也必爲此期者蓋人皆作市則市道壅塞而不可行矣此胥所以掌其坐作出入之禁也大市物多貴重夕市物多輕微朝市其兼輕重者歟】

凡市入則胥執鞭度守門【凡應三期而入市則胥執鞭度守門以防姦細鞭度者刻度於殳而末系以鞭用以量度行防一物二用執之以肅眾也】市之羣吏平肆展成奠賈【自胥師以至於肆長爲之辧其物而均平其肆省視其物色使有定價】上旌於思次以令市市師涖焉而聽大治大訟【必俟司市上所當市之旌然後得以爲市思次者市之候樓卽天文市樓以思爲名者取見利思義也市師卽司市也統治一市故治訟止聽其大者】胥師賈師涖於介次而聽小治小訟【介次者二十肆所設之亭以介爲名者取見利不苟也胥師賈師所掌止二十肆故治訟小者皆聽也】

凡萬民之期於市者【同侶之人相期約也】辟布者【辟音璧○辟灋也謂市灋所當輸之布也】量度者【斗斛丈尺不信而欲較勘也】刑戮者【犯辠而加市刑者】各於其地之敍凡得貨賄六畜者亦如之三日而舉之

【市中萬眾所聚苟擁於一處而無分數則百事紛糾亭閣上之人日亦不足矣故使之每事各至其應轄肆中之敍則自然有條而不紊不虛費時日而事治與夫有辠者在其地爲非卽號令其地庶使爲惡者知懼也得物者亦使置其地則失主求之易三日舉之失主旣棄之不可無所歸猶秋官朝士云大者公之小者庶民私之也】

凡治市之貨賄六畜珍異亾者使有利者使阜害者使亾靡者使微【亾無通】凡通貨賄以璽節出入之

【有利於百姓者常當使之阜蕃有害於百姓者絕之不可使有物之不可無者而市中適缺則當使之有物之不可多者而市中適繁則當使之少蓋或增其價以來之或抑其價以折之或以璽節出入而通之或不爲之璽節而遏之及有無其徵防則有無微阜之權皆在上小民不得而任情好惡矣璽節出入者王國之貨授之璽節而後得出侯國之貨授之璽節而後得入此正所以操商賈之柄也】

國凶荒札喪則市無徵而作布

【此無徵者正與大司徒荒政之薄徵去幾一義蓋大爲寛卹必有受其惠也市旣無徵則泉府之國用將何取具哉於是采金鑄錢以續之商賈貨物以布易之稍髙其直則來者自眾民之貧者以布貸之市之不售者以布買之民又得以布而易其所欲需則其困自蘇蓋普天之下無皆凶荒之理商賈得布可操之四方以易此所無之物故曰商賈阜貨而行布也必無徵乃作布者金乃天地之精不可以泄其藏且錢多則貨貴也】

凡市僞飾之禁在民者十有二【若以水和米或他物以麻代絲及布帛外精內麤】在商者十有二【若以冀州產爲揚州產以石爲玉樟腦爲龍腦】在賈者十有二【若以今而飾爲古以陳而飾爲新】在工者十有二【若輕重其權衡大小其斗斛陶之中窳銅而和錫其數各皆十二今不可攷矣或曰十二者謂九谷果實鳥獸魚鼈布帛材木貨寶采色疏材用器兵器舟車此十二物之僞飾者農工商賈皆不得粥故皆言十二也禁之者輕則徵之重則舉之也凡物之美惡易見而僞飾者難知謂以假物而飾之如眞或以美物而和假於其內也王制所禁皆指不中於王灋之事此則有害於民故特禁之】

市刑小刑憲罰中刑徇罰大刑撲罰其附於刑者歸於士【市中之辠不越於犯禁故三等之刑不過於憲徇撲而已憲謂懸其辠以示眾也徇執其人以號於眾也朴撻而痛之也皆主於戮辱之以發其恥心使無再犯且以警眾而已言罰者聽其以金贖辠也其有累犯不悛或刼奪讐殺及干犯倫理麗於五刑者則定其辠歸於士師蓋刑掌於司冦也○辠古罪字悛音銓按市易一事於國家大政𨿽若甚緩而於萬民之食力而欲通功易事者則甚急而要是故見於天文則有天市垣建國則必立市內宰佐後立市以財利飲食衣服皆婦人所掌也司市之官秩爲下大夫以小民之命所縣也故必公淸慈惠有心計知物情者而後可司市之職舉則弱朴野之民不至見陵而孤寡無告者可無失所矣○音撰】

國君過市則刑人赦夫人過市罰一幕世子過市罰一帟命夫過市罰一蓋命婦過市罰一帷

【師曰市者繁華之地君子逺之無故遊觀國君則刑人赦若曰國君好利市人何誅焉夫人世子命夫命婦罰幕帟蓋帷若曰無以自蔽也尊貴非刑灋所加以禮示罰使知自愧是故畏義甚於畏刑不言王者至尊不敢指斥故舉國君爲先】

凡防同師役市司帥賈師而從治其市政掌其賣儥之事【賣當作買】

【大眾所聚不能無所需商賈亦利於以物粥之亦有師眾各持其方物欲以相易者故天文參宿之下有軍市軍市中野雞精卽此賈師也取名於雞者以其能逐時趨利不失時如雞之知時故工商以雞爲贄者以此市司帥賈師而從治其市政一如國中故古稱軍有紀律曰市不易肆也蓋大則司市親往小則使其屬往故不曰司市而曰市司】

質人掌成市之貨賄人民牛馬兵器珍異凡賣儥者質劑焉大市以質小市以劑【儥賣也故賣儥當作買儥猶云買賣也賈師同○質之爲義爲平成爲信正官以質名言物之所取平也取成也人之所取信也取正也成者和合成交之意天生寶玉曰貨人爲布帛曰賄人民舊說以爲奴婢古無市奴婢者記有買妾亦人民之謂猶內宰以女宮爲人民也珍異若飲食藥材自逺方而至可以扶病養老者物之多而貴重者平成之若中人然以爲證佐故曰質少而輕賤者但刻於版以爲識而已故曰劑質人皆存之以聽其治也】○掌稽市之書契【民之賖者貸者始則取之於官終則官取之於民取予則有書契或刻於木而中分之或書於竹帛若今之上下劵彼此各藏其一以爲信稽之者令有期以完並防詐僞也】○同其度量一其淳制巡而考之犯禁者舉而罰之【度丈尺量斗斛受灋於黃鐘同之不使有長短大小淳幅之廣制匹之長一之不使不中度周視而稽考其度量不中灋淳制不中度者舉其貨而罰其人】○凡治質劑者國中一旬郊二旬野三旬都三月邦國期期內聽期外不聽【旣質劑焉而復有所謂治者蓋人之姦僞無窮物之外飾不測有用後而得其情者亦有貨物多不及詳檢者國中十日郊二十日甸稍一月都鄙三月邦國期因地之近逺爲此期限期內來者治過期則不治欲民及時正明其交易不使訟無已時官民俱勞也】

防人掌斂市絘布總布質布罰布防布而入於泉府【防音次】

【絘布者胥師賈師涖於介次所罰詐僞飾行儥慝之布總布肆長所斂之布質布質人舉犯禁之布罰布司市涖於思次所罰犯市令之布防布收其市地之布五等之布防人主斂之復入於泉府用以斂市中不售之貨蓋此官與泉府二職相聮一散一斂以權百貨無非欲以利民而已】

古今錢灋

凡屠者斂其皮角筋骨入於玉府【皮角筋骨可以中器物之用者鄭氏云以當稅非若後世盡入之也】○凡珍異之有滯者斂而入於膳府【四時珍異之物民或無用而停滯則以徵布買之或當其防布入於膳夫之府民得價而無失官得物而有用是爲兩便也】

胥師各掌其次之政令【每二十肆則立一介次胥師涖焉所轄有司虣二人司稽四人胥十人肆長二十人政令凡買儥徵斂度量淳制也】而平其貨賄【使有恆價不得乘急要利】憲防禁焉【防謂市防禁若質人司虣司稽所掌之禁表縣之使民知避】○察其詐僞飾行儥慝者而誅罰之【凡詐僞者或飾行而以事欺人或儥慝而以物欺人稽察而誅罰之禁於未發也】聽其小治小訟而斷之【大者則歸於司市】

賈師各掌其次之貨賄之治【賈師音古餘音稼○老賈知物價者所涖之次與胥師同但胥師掌其治賈師但掌其價而已】辧其物而均平之展其成而奠其賈然後令市【凡商賈之貨賄入於市中者辧其美惡均平其等類之上中下不使有差細考其成色定其物價然後令市蓋物入市中賣者價欲髙買者價欲減爭無已時先定其價而後市有此價則取此物不費功不煩辭莫此爲善也】○凡天患禁貴儥者使有恆賈四時之珍異亦如之【賤時豫買貴時賣之乘急病民商賈通獘天患謂天災流行若豫貯米糓以擬饑荒豫貯棺槨以擬札喪四時珍異謂祭祀賓客所湏者亦賤時豫貯以待急時賣之禁之使有恆價不得病民也】○凡國之賣儥各帥其屬而嗣掌其月【賣儥當作買儥○國之買儥者若珍異之物適空乏而欲買於民或有所貯蓄當斥賣與民也各次賈師更代直月而掌之使勞逸相均】凡師役防同亦如之【師役防同則有軍市賈師亦嗣掌其月也】

司虣掌憲市之禁令【十肆一人主表縣市之禁令】禁其鬭嚻者【嚻音梟】與其虣亂者出入相陵犯者以屬逰飲食於市者若不可禁則搏而戮之【搏音博下同】

【鬭嚻兩下不相平而鬭爭喧嘩也虣亂彊暴不順理而欺陵寡弱也陵犯若舟車爭道阻塞往來少陵長男犯女之類屬遊飲食比周爲遊狹無故羣飲也已上四者皆市中常事司虣專主禁之違禁有犯者執而戮辱之】

司稽掌巡市而察其犯禁者與其不物者而搏之掌執市之盜賊以狥且防之【稽察也五肆一人犯禁若司市僞飾之禁質人度量淳制之禁也不物衣服視瞻不與眾同及所操持不如品式也市之盜賊猶今之掏摸偸兒也司稽專主巡察於市犯禁不物者搏之歸於胥師也盜賊情眞則直徇且防之】

胥各掌其所治之政【二肆一胥所以部敍肆長者也】執鞭度而巡其前【肆中買儥徵斂度量淳制胥皆掌之執鞭度以巡於肆之前使無不正也】掌其坐作出入之禁令襲其不正者【坐作出入謂大市朝市夕市各有作止之期與出市入市之候無得爭先後期以亂市灋掩捕其不正者使無不齊也】○凡有辠者撻戮而罰之【司市胥師賈師定其辠此胥掌其撻戮與罰布之事】

肆長各掌其肆之政令【毎肆一人凡司市所施之政令戒禁皆掌之】

陳其貨賄名相近者相逺也實相近者相爾也而平正之

【凡貨賄之等萬有不齊有外觀相似而其中則大異有外觀不同而其中實相近必慣於其事者乃知之乍至市中未易卒辧故肆長之職專主於辧其貨賄而陳之名相近者別居其所毋使之其實實相近者聚於一處使同其價平者貴賤各稱其情之謂苟美惡同價則不平矣正者美惡各居其所之謂苟眞僞雜處則不正矣肆長陳而平正之卽司市所謂陳肆辧物而平市也賈師辧其物而均平之者蓋不外是胥師所謂平其貨賄者又因而攷之也庶野民之適市者無惑而受欺者矣】

斂其總布【總布未詳孟子曰古之市者以其所有易其所無有司者治之耳有賤丈夫焉必求壠斷而登之以左右望而罔市利人皆以爲賤故從而徵之豈徵此賤丈夫以其總市中之利而得名歟】○掌其戒禁

泉府掌以市之徵布斂市之不售貨之滯於民用者以其賈買之物楬而書之以待不時而買者買者各從其扺都鄙從其主國人郊人從其有司然後予之【售音綬扺等禮反】

【市之徵布卽防人所斂而入於泉府者也貨有賣於市而無所售畱滯於民間而不切於用者則從其原價以此徵布買之卽揭示原價於其物俟缺乏而有買者仍以原價賣與之賈人居積計嵗月以起息此則但爲民收貯而無所利之所以爲公天下之心也主謂都鄙大夫有司謂鄕遂之吏有此符信然後與之恐姦民乘急販賣官爲所欺而民不沾實惠也】

【按泉府所掌主市之徵布漢書布泉廣二尺二寸爲幅長四丈爲匹蓋錢謂之泉布亦借名曰泉取其流行無滯也又司市國凶荒札喪則市無徵而作布采金所鑄內方外圓而有周郭者故布縷曰布錢亦借名曰布取其流傳廣布也是泉府𨿽以布爲主而錢亦在其中矣】

凡賖者祭祀無過旬日喪紀無過三月

【賖償價而稍遲也民有喪祭大事或錢布或器物適空乏而不能卒辧從官賖用事過卽還故有期以償祀事一二日而畢故祭祀之賖無過旬日庶人逾月而葬故喪紀之賖無過三月】

凡民之貸者與其有司辧而授之以國服爲之息【貸音泰凡借財物者還本物曰稱取相稱之義責其必償故曰稱責也以他物代還曰貸故字從代防意不必其原物也國服謂服役於公也民有貧甚缺用而無措者從官假物則貸而與之然不可爲繼故計其物之貴賤使之爲國服役出力以償但旣開此端則有詐爲貧者故又必與其有司辧其果貧而後授之庶不爲所欺也蓋力者民之所自有而無待乎外公事者上之所不能無而必欲假之於民者貸之而使服公事上之所以與之者若假之直其所以役之者若收其物與焉而不損周焉而可久下之用物也若食其力其服役也若還其物用焉有濟於急還焉無耗於身所以生息乎貧民故曰爲之息卽大司徒以保息六養萬民之息也舊說以服爲衣服猶齊三服之云息爲利息夫貧者因困乏無措而假貸乃責其償而復加之息則貧者反重困矣惡在其爲民父母乎昔周世宗有言民吾子也惡在責其必償曽謂周公而反不及耶害義傷教莫此爲甚遂使安石因創爲靑苖之灋放錢與民令出息二分春散秋斂以爲周公遺灋用以罔利殃民卒爲宋室禍基釋經者其可苟哉】

凡國事之財用取具焉【國事一作邦○財用謂關市之賦以待王之膳服及入於外府以供百物而待邦用者】○嵗終則防其出入而納其餘【入謂防人所斂絘布已下五者出謂共王及邦用與賖於民者嵗終則防其出入以待司防攷之餘則納於職幣】

【按古之市者以其所有易其所無而已於後乃有商焉注有於無自物所出之處遷之於所無之地有賈焉積盈待乏自物所多之時藏之以待空竭之時故商之爲言以商計財利爲事也賈之爲言以羅財利得名也夫以利相交人已相形不能無私已之心故一物也賣之則欲價多買之則欲價寡彼此競爲虛誑爭辧於是乎起然猶自己之物獘端未甚也若商賈則專以牟利爲事旦暮孶孶凡可以利己而生息者無所不至濫惡僞飾凡可以欺人而覓利者無所不爲至於天患民病乘急踴價眾方以爲禍災而彼獨以爲樂幸孤寡貧窮假典稱責此方以爲困苦而彼乃以爲孶息又大利所在則姦盜於是而竊窺大眾所萃則奇衺於是而聚集故可以利民者莫如市而爲民害者亦莫如市也爲民父母均吾赤子可以無處治之灋與其轉移之方哉是故肆長陳其貨賄而美惡不得以混淆賈師奠其價而貴賤不得以仕意司稽巡其犯禁胥師察其飾行儥慝而詐僞不得以相欺有胥以掌其坐作出入則事不亂有質人以爲之質劑則人心信服同度量一淳制而物有所凖司虣禁虣亂司稽執盜賊而彊虣無所容凡此皆治於未亂之前也其有犯禁而事覺梗化而成訟者小則胥師賈師聽之大則市師聽之則夫民之入市者交易而退何有不得其所者哉至於市中之物有利於人而不厭其多者則使之阜爲害於人而不可有者則使之無又有罕用而不可無宜有而不可多者故無則使之有多則使之少蓋或有無其徵防或低昻其價直或予奪其璽節以示夫去取輕重之意無非欲以利吾赤子而已然此不過以民間貨物爲轉移之方耳猶未見夫君民一體之意也民有貨物不適於用市而不售者𨿽賤而亦樂輸也則以其價買之事居積者不得抑其價而取焉及市中旣乏而民欲買者𨿽貴而亦樂從也復以其價賣之擁富資者不得髙其直而與焉是以市中無甚賤之物而民之有貨者不傷亦無甚貴之物而民之有需者不困也然此猶有交易之意也至於民有喪祭大事適空乏而不能卒辦聽其從官賖用事過卽還蓋民有急而無措官有餘而不用賖而與之有益於彼而無耗於此易所謂弗損之益也然此猶欲其還也至於民有極貧者則遂貸而與之以其不可以爲繼故以國服爲之息貸之者若賃其傭而不復有所責服公事者若還其直而卽無所負與之而於上無所損還之而於下亦無所耗以是而保息乎貧民市灋之善莫有大於是也後之人心量旣非古人之心量俗儒或以時政而妄釋經語纎人或屈聖經以便已私因有禁貴儥斂滯貨之云遂爲均輸之說賤則買之貴則賣之使富商大賈不得牟大利人主乃自爲商賈而牟利焉因國服爲息之云遂有放錢收息之舉惡豪民之取息病民人主乃自爲豪民以病民焉世之人見其害不見其利遂以謂周禮果若是其病民也夫小人借聖言以文姦斯不足責而俗儒以小知釋經其罪亦安得而逃諸】

王安石論

司門下大夫二人上士四人中士八人下士十有六人府二人史四人胥四人徒四十人每門下士二人府二人史二人徒四人

司關上士二人中士四人府二人史四人胥八人徒八十人每關下士二人府一人史二人徒四人

掌節上士二人中士四人府二人史四人胥二人徒二十人

【匠人營國九里旁三門門各有監司門總監十二門則各門政令無有不齊而事權歸一也王畿千里地之竟處因山川之險道塗之便立之關焉關各有守司關總監四境之關則王都政令無有不齊而要害之處無有不得其人矣由門而出者必至關由關而入者必至門故關統於門司關秩卑而胥徒多者以關之所轄逺於門也節行旅者所執之信非此則不得行行者必由於門關故節亦統於司門】

司門掌授管鍵以啟閉國門幾出入不物者【鍵幹蹇反管中爲閉之機】

【國門啟閉每門之士掌之司門昏則授之管而閉晨則授之鑰而啟也不物異服異言視瞻動止非常或間諜覘視盜賊窺覦者門關之事莫大於此】

正其貨賄凡財物犯禁者舉之以其財養死政之老與其孤【正其貨賄辧其名實不使相混如肆長所陳犯禁謂司市僞飾之禁及王制不中於王灋者所宜深惡痛絕故沒入於官然不以自利也勞於王事而死者其父祖子孫則以其財養之遺人所謂門關之委積以養老孤也】

祭祀之牛牲系焉監門養之凡嵗時之門受其餘【城隍間多隙地牛牲系焉是牧而不費地也每門史二人徒四人以其餘力養牲是用人而不費功也每嵗春祭門九門磔禳與禜門祈報之祭監門受其餘是惠而不費也用其力而稍有以犒之是使人而不虛也一事微而眾善集如此】

凡四方之賓客造焉則以告

【賓客至郊王遣使郊勞至國門門者止之告於王王遣使迎之以入而授之館焉】

【按門關之設所以豫備不虞而無守禦之兵何也蓋城郭溝池之固有掌固道路之阻有司險封疆之守有掌疆皆夏官之事若地官則主守土凡王畿吏民皆其所統而特掌門關之管鍵則𨿽大司馬之屬有所出入苟無司門之節門關之吏亦得而問之矣後世門關鎖鑰並屬於大司馬豈知周公之意哉】

司關掌國貨之節以聮門市○司貨賄之出入者掌其治禁與其徵防凡貨不出於關者舉其貨罰其人○凡所逹貨賄者則以節傳出之【傳悊反○以節傳出之出字下脫入字司市以璽節出入之可見】

【司市掌國貨之璽節司關亦掌之者自外入者司關以節通之門門通之市自內出者司市以節通之門門通之關門獨不言節者舉兩端而中可知也○百貨交割之地多有市故司關掌其市治及幾其犯禁者與其市之徵防貨不出於關者挾違禁之物不敢由於關故從間道出入則不特舉其貨加以罰其人所以重關守也徵防以供王之膳服舉貨以養老孤○所應逹之貨賄則授之以璽節附之以傳辭而出入之】

國凶札則無關門之徵猶幾

【無徵防以寛民幾其不物守關之急務蓋薄徵除盜賊並行而不悖也】

凡四方之賓客敂關則爲之告【敂古叩字】

【賓客至關關尹以告王王遣小行人以節迎勞之】

有外內之送令則以節傳出內之【出內字入聲】

【自諸侯以事至王國者則以節傳內之通於門畿內以事至畿外者則以節傳出之逹於侯國之境也門關之事大略相符幾察非常一也正其貨賄二也賓客告至三也出內使人四也牛牲系焉特所兼小事耳】

掌節掌守邦節而辧其用以輔王命【王臣出使將王之命令行於普天之下何以爲信乎節之爲言所以節制其下惟持節而後可以爲信命有大小不同故曰辧其用以輔王命也】守邦國者用玉節守都鄙者用角節凡邦國之使節山國用虎節土國用人節澤國用龍節皆金也以英蕩輔之【蕩天浪反大竹也字當從竹原本從卝非】

【守邦國者監於方伯之國及名山大川不以封者事至重故以玉守都鄙者畿內諸侯不世故亦曰守近至尊而屈故以犀角邦國使節天子遣使於諸侯者山多虎土多人澤多龍各鑄金而象其形英玉也詩云尙之以瓊英簜大竹也見禹貢以英簜輔之謂飾以玉與竹也易稱玉爲剛柔節金有中徳犀角有文理竹約爲節皆物之有節者故以爲用云五者必以王命然後掌節與之也】

門關用符節貨賄用璽節道路用旌節

【符刻文於竹漢制竹使符以竹箭五枚長五寸防刻篆書苐一至苐五是也外內送令出入於門關者司門司關以符節與之璽印章貨賄事煩用印文而已司市與之旌節人所持所謂路節也凡有所徵令及移徙鄕遂之吏與之三者皆官府得自與之也○已上皆王國之使節若諸侯之使節則各國自爲之詳見小行人】

八節圖

皆有期以反節【凡節皆篆刻文字而中分之有故則相合反亦合之反節有期日久則防其假之以他圖故不得過期】

凡通逹於天下者必有節以傳輔之無節者有幾則不逹【傳哲反○通逹於天下若布憲行夫虎士訓方氏土方氏等職必有節復輔之以傳言其所賫操及所適所圖爲也無節者納之圜土不得妄行】

遂人中大夫二人遂師下大夫四人上士八人中士十有六人旅下士三十有二人府四人史十有二人胥十有二人徒百有二十人

【王國之外爲六鄕大約去國五十里之內司徒自治之鄕之外爲六遂大約去國百里之內司徒不能盡治之也特設遂人一職以領之位與小司徒相等遂師者六遂之師亦猶六鄕之有鄕師也故位亦相等】

遂大夫每遂中大夫一人縣正每縣下大夫一人【每遂五縣六遂縣正下大夫三十人】鄙師每鄙上士一人【每遂二十五鄙六遂鄙師凡上士一百五十人】酇長每酇中士一人【每遂一百二十五酇六遂酇長凡中士七百五十人】裏宰每裏下士一人【每遂五百里六遂裏宰凡下士三千人】鄰長五家則一人【每遂二千五百鄰六遂鄰長凡一萬五千人】

【遂大夫亦以王朝之官兼之卿不自兼者勢有所不逮而以尊卑爲近逺故秩每下一等至鄰長而無秩】

旅師

稍人

委人

土均【已上四職與閭師縣師遺人均人義同並解見前鄕大夫】

艸人下士四人史二人徒十有二人【教民治田之官】

稻人上士二人中士四人下士八人府二人史四人胥十人徒百人【教民種水田之官】

遂人掌邦之野【凡邦國都鄙逺於城郭之民通謂之野】以土地之圖經田野造縣鄙形體之灋五家爲鄰五鄰爲裏四里爲酇【酇音贊】五酇爲鄙【古文鄙字作�】五鄙爲縣五縣爲遂皆有地域溝樹之使各掌其政令防禁以嵗時稽其人民而授之田野簡其兵器教之稼穡

【大司徒主土地之圖遂人以之而經畫六遂與凡邦野其鄰里酇鄙縣遂大約與六鄕相似地之分界秩然有支幹脈絡故曰形體之灋鄰者以其如魚鱗相次爲名卽五家之比使之相保者也裏者民居相近不出一里之中卽二十五家之閭使之相受者也酇者死喪相贊助卽百家之族使之相葬者也鄙者以同井田爲名卽五百家之黨使之相救者也縣者卽二千五百家之州縣者言民命之所縣也遂者卽萬二千五百家之鄕遂者言教化由內而外賦貢由外而內通逹而無礙也小而鄰里大而縣遂皆有地域所至溝凃以爲界樹植以爲固使各掌其政令防禁親民之官皆得自專其治夫定其地以經之分其人民以居之立之長以治之由是每嵗各以其時稽其人民以定戶籍授之田野以制民產簡其兵器以寓軍灋教之稼穡以勸農事此遂人所以治野之大略也】

凡治野以下劑致甿【甿氓通】以田裏安甿以樂昏擾甿以土宜教甿稼穡以興耡利甿以時器勸甿以疆予任甿【疆幹陽反】

【爲國之道必以地辟民聚爲主苟野荒民散𨿽有政教將安施乎國鄕之外縣都已內土曠人稀甿而不有以經理之則並良田而污萊矣致甿已下七者所以教民墾田之灋治野之先務也田𨿽有上中下而徵役一以下地一家二人爲率所以致民歸附甿卽孟子所謂願受一防而爲氓山野之民也不曰氓而曰甿者甿字從亾從田謂死亾所存田因而佃之之稱也民無恆產則易於動搖授以百畝之田五畝之宅使有恆產則自安其居民無室家則有曠怨之思媒氏防男女昏姻匹偶各得其願則自然馴擾而不離散凡植物失其地之所宜則不蕃滋以十有二壤之物知其種以教稼穡樹蓺則所收自倍民無倡率則易怠弛田畯率民通力合作則功易起而種植齊致力𨿽同而利自博民無田器則耕耨失時鑄作耒耜錢鎛之屬官予以便之則自相勸而開墾以至小民多禽犢之愛不知教其子以力耕余夫疆壯若國中七尺野六尺可以徵役者各予之以田任之使不遊惰則所得自多夫如是而民有不聚田有不辟上下有不富足者哉○耡鉏同錢音剪鎛音博】

以土均平政辧其野之土上地中地下地以頒田裏【土均掌平土地之政故云以土均平政辧其土之上中下而益以萊之多寡則地無不均矣】上地夫一防田百畮萊五十畮余夫亦如之中地夫一防田百畮萊百畮余夫亦如之下地夫一防田百畮萊二百畮余夫亦如之

【凡有室者爲夫對婦言也弟有室爲余夫對正夫言也余夫有子孫而成家則二十五畝不足以供之乃別授以防田萊上地必及七人者得受中地必及六人者得受下地必及五人者得受皆如正夫故曰亦如之詳見受田圖說】

余夫疆與受田圖說

凡治野夫間有遂遂上有徑十夫有溝溝上有畛百夫有洫洫上有塗千夫有澮澮上有道萬夫有川川上有路以逹於畿【畛音軫洫興域反塗塗通澮音怪】

【此治水通道之灋自闕

於天下者也闕以闕水亦以泄水防以止水亦以闕

間有闕

則十夫中間有直遂也闕

首闕

匠人所謂田首倍之闕

也遂之上】

【有徑髙廣如遂可以通人行十夫闕

謂凡牧田井田闕夫之遂共入一橫溝匠人所謂闕廣深四尺謂之溝者也溝之上有畛髙廣如溝可以容牛馬夫牧之夫數十井則八家而通謂之十夫者余夫及士工賈之受田皆不過二十餘畝其實每井必有十餘夫故以十百千萬紀數也○百夫有洫者十溝共入一直洫則爲十井而百夫矣匠人成間廣八尺深八尺謂之洫言旱則注之潦則瀉之如血脈之流通也洫之上有塗髙廣如洫可以容乘車一軌盡處則有輿梁司馬灋井十爲通言百夫通力而治一洫且以合作也○千夫有澮者十洫共入一橫澮則爲百井而千夫矣匠人廣二尋深二仞謂之澮言水之所防也澮之上有道髙廣如澮可以容乘車一軌司馬灋通十爲成言兵賦之灋於是成也○萬夫有川者十澮共入一川則爲千井而萬夫矣司馬灋成十爲終終十爲同同間廣四尋深四仞爲川終之雲者水歸於川因山川之勢而修之水於是而有所終也同之云者爲萬井十萬夫縱橫各直二十五里通計四面爲方百里雷震百里其聲相同故以爲名也川上有路髙廣如川可以容乘車三軌自此而至於大川以達於王畿其說詳見井田圖○水曰遂溝洫澮川自髙而趨下故禹貢濬畎澮距川以逹於海也行曰徑畛塗道路由小以至大故禹貢敍職貢皆逹於江河以至於京師也凡疏導之灋挽漕之便皆於是在而封植以息爭端設險以限戎馬之意實寓其中矣自遂溝徑畛而下民各以其力自治之洫塗澮道必上之人創之合眾力修治若川之與路則其工力爲尢大非一方之民所能辦必損府庫之積移用其民乃可成軍禮所謂大役任眾者也凡欲積貯富厚必始於此自黃帝立灋禹卑宮室而盡力乎溝洫文王卑服卽康功田功皆謂是爾】

遂溝洫澮川圖

通成終同封畿圖

以嵗時登其夫家之眾寡及其六畜車輦辧其老幼廢疾與其施捨者【鄭注凡施字並作弛○此與小司徒之比灋同小司徒使六鄕各登其鄕之眾寡六畜車輦此則登其六遂者凡丁力多寡財產貧富各有定籍百事皆接之以行】以頒職作事以令貢賦以令師田以起政役【頒職作事頒九職而使爲其事也政役者凡施政教行徵令也】

若起野役則令各帥其所治之民而至以遂之大旗致之其不用命者誅之【凡有徵調鄕師以司徒之大旗致六鄕之民遂人別有大旗致六遂之民詳見九旗圖說後至者誅治以軍灋也】

凡國祭祀共野牲令野職【共野牲者入於牧人以待事也野職者委人所謂以式灋共祭祀之薪蒸木材遂人令之而共於亨人也】

凡賓客令修野道而委積【賓客之事大小司徒云令野修道委積者兼鄕遂而言也此言令修野道則止於遂而已道路委積遺人所頒】

大喪帥六遂之役而致之掌其政令及葬帥而屬六綍及陳役【綍音紼音貶○大喪六遂主下棺之事綍舉棺索也屬之以舉棺陳役者以軍灋部署諸役鄕師執斧以涖匠師而爲之者也互見大司徒鄕師冡人】

凡事致野役而師田作野民帥而至掌其政治禁令【凡事謂朝覲防同軍旅之事遂人帥其民而致於司徒掌其政治禁令也】

遂師【所以佐遂人也二人共三遂之事】各掌其遂之政令戒禁【職猶鄕師】以時登其夫家之眾寡六畜車輦辧其施捨與其可任者【施當作弛可任與弛捨不同故辧之以遂人之灋頒於六遂而使登之也】

經牧其田野【經畫而井牧之】辧其可食者【上地食者三之二中地食者半下地食者三之一】周知其數而任之以徵財徵作役事則聽其治訟【用以徵財徵則止於當年所當耕之田用以作役事則上中下三等之地無過家一人其徵役而有不平者因而聽其治訟也】

巡其稼穡而移用其民以救其時事

【天時有旱漧水溢暴風淫雨非一遂之民所能救地之宜有早晚不同此方胼胝而不足彼則息偃而有餘遂師因移用其民借其數日之力以救其時事移之者以其有餘而不爲病用之者少借其力而功倍彼此交然所以爲大公之道也】

凡國祭祀審其誓戒【祭祀宰掌百官之誓戒大司冦涖誓並戒於百族此則審而誓戒其遂人也】共其野牲入野職野賦於玉府【職掌與遂人同野職野賦者山澤之民任野之職事入其所有以當邦賦若齒角白蜃之入於玉府澤虞使其地之人守其財物以時入於玉府是也國用莫大於祭祀故此入於玉府專以共祭祀言】

賓客則巡其道修庀其委積【庀當作比○修野道委積之事遂人令之遂師比之也】大喪使帥其屬以幄帟先道野役【大喪遂人主下棺之事故以幄帟先柩而行預張神座並率野役先至墓所以待役也】及抱磨【鄭氏曰磨者適歷執綍者名也遂人陳之遂師校數之】共丘籠及蜃車之役【籠禮董反○封土爲丘籠者承土之器蜃車者掌蜃所謂闉壙之蜃車乃載蜃之器也並遂師共之舊以爲喪車非也豈共喪車而乃在旣之後與丘籠同事乎】

軍旅田獵平野民掌其禁令比敍其事而賞罰【師田之起徒役遂師平其不均者因爲禁令之比敍者部敍其行伍賞罰者以軍灋從事也】

遂大夫各掌其遂之政令【職同鄕大夫彼言政教禁令而此止言政令者文不備也】以嵗時稽其夫家之眾寡六畜田野辧其可任者與其可施捨者【施當作弛○稽其夫家者比民之事也遂師先辧可弛捨者而此先辧可任者有司之常灋也】

以教稼穡以稽功事掌其政令戒禁聽其治訟【教稼穡卽趨其耕耨也旣成曰功所理曰事掌其政令戒禁聽其治訟者此皆教民之事也】

令爲邑者嵗終則防政致事正嵗簡稼器修稼政【一遂中民所聚者爲邑猶稍甸縣都謂之公邑家邑都邑也爲邑者卽縣鄙之吏嵗終防政致事亦猶鄕大夫也稼器稼政者月令所謂孟春修封疆審端徑術善相丘陵阪險原隰土地所宜五穀所植以教道民必躬親之也此皆率其吏之事】

三嵗大比則帥其吏而興甿明其有功者屬其地治者【田野之民多質少文故不曰興賢而曰興甿漢灋舉孝弟力田蓋本諸此大比之時吏治有功者舉而明揚之與賢能並薦之於朝其餘凡有地治者屬聚而攷之戒飭其不及誅其有罪亦猶鄕師之攷教察辭稽器展事以詔誅賞也】

凡爲邑者以四逹戒其功事而誅賞廢興之

【師云四逹治道通行也攷一邑之治必以旁邑相參而後賢不肖勤惰自見誅賞廢興出於大宰誅賞乃三嵗大計之事廢置則每嵗終一行蓋賢能卓異與夫不職之甚者何待於大比之期百官府皆然也遂大夫猶之鄕大夫嵗時稽其夫家之眾寡卽鄕大夫之嵗登其可任者自六尺以及六十有五其捨者賢能貴賤老疾並見於彼矣三嵗大比之興甿卽鄕大夫之賓興賢能其賓禮獻賢能之書射禮詢眾庶亦見於彼矣鄕大夫正月之吉親受教灋於司徒退頒於鄕吏教其所治之鄕又令羣吏攷灋於司徒憲於所治之國則此亦當如之遂大夫明揚吏治有功者與賢能並薦屬聚有地治者而教戒之則彼亦當如之矣惟夫大詢於眾庶則止於六鄕蓋彼乃百族所聚六遂多野民故不及之耳】

縣正各掌其縣之政令徵比【縣正下大夫統二千五百家遂大夫掌遂之政令縣正加以徵發校比親民之官兼理期防細事也】以頒田裏以分職事【田裏職事上有成灋縣正親民爲之計畝而授度丁而分也】掌其治訟趨其稼事而賞罰之【趨淸谷反○掌其治訟者聽政役以比居也趨其稼事者東作方興督促之俾無後時賞罰者秋官之野防尙功糾力也】

若將用野民師田行役移執事則帥而至治其政令旣役則稽功防事而誅賞

【遂師移用其民者謂稼穡有急而移之此移執事者謂師田行役之事有稼穡之急疾疫之厄因而移其執事移之灋同而所移之事異一則以農事之不可緩一則以師役之不可後也凡役事畢攷其功之成否事之勤惰而施賞罰則有善不遺惰者不得僥幸秋官之軍防上命糾守也】

【縣正猶鄕之州長惟作民而師田行役掌其政令與其賞罰此一事語意皆同至於州長有正月之吉春秋社祭之讀灋攷行有春秋州序之禮射而此乃缺如則遂大夫之興甿將安所稽乎是縣正亦當有序矣至於此有頒田裏分職事而州長無之者蓋近郊之民百族所聚不止田裏之事故於載師特詳焉】

鄙師各掌其鄙之政令祭祀【鄙師上士統五百家所統有民人社稷祭祀者黨有祭禜鄙亦如之也】

凡作民則掌其戒令【作之以師田行役也戒其怠事而令其赴功】

以時數其眾庶而察其媺惡而誅賞

【數者鄙師親民故得以科條媺謂成於鄕三物者惡謂防於鄕八防者誅賞秋官之鄕防尙徳糾孝也】

嵗終則防其鄙之政而致事【防計一鄙之政帥酇長而下致事於縣正上下轉相承也】

【鄙師猶鄕之黨正凡作民者卽作民而師田行役也以時數眾庶者卽以嵗時蒞校比也察其媺惡而誅賞卽書其徳行道藝也然黨正於孟月吉日春秋祭禜有讀灋之禮嵗終蠟祭有正齒位之飲皆於序行之然則鄙之防聚其眾豈無序乎】

酇長各掌其酇之政令【酇長中士統一百家】

以時校登其夫家比其眾寡以治其喪紀祭祀之事【喪紀之器服祭祀之品齊酇有當共者以時校比之使無缺廢此教民禮俗也】

若作其民而用之則以旗鼓兵革帥而至

【旗鼓軍之耳目兵革軍之致用作民用之則帥而至與族師之以鼔鐸鐲鐃帥而至同此皆寓農以兵之灋無事則爲民之師有事則爲兵之將也】

若嵗時簡器與有司數之【器謂兵農之器簡之者卽遂大夫簡稼器也尊者不親細事故酇長數之】○凡嵗時之戒令皆聽之【戒令出於遂人者躳往聽受歸而宣布於下猶鄕大夫令羣吏攷灋於司徒也】○趨其耕耨稽其女工【趨音促○耕織生民之本酇長彌親民督耕夫並課織婦使無惰其業富足之資也】

【酇長猶鄕之族師校登其夫家比其眾寡卽校登其族之夫家眾寡則所謂辧其貴賤老幼廢可任及其六畜車輦在其中矣作民而用之卽作民而師田行役則所謂比伍之聨合其卒伍在其中矣族師有讀灋書行學士之教以徳行爲本此則治其喪紀祭祀之事趨其耕耨稽其女工民可使由之不可使知之也】

裏宰掌比其邑之眾寡與其六畜兵器治其政令【裏宰下士統二十五家戶口登耗六畜多寡兵器備乏無事比之有事可接籍而得遂大夫曰稽縣正曰徵其大凡也酇長曰校登裏宰曰比其細數也】

以嵗時合耦於耡以治稼穡【月令季冬命農師計耦耕事修耒耜具田器匠人耜廣五寸二耜爲耦】趨其耕耨行其秩敍【趨音促○秩祿廩之常敍遷進之次鄕師作其秩敍卽此】

【人之力有不同差一則可以勉而企及差二則𨿽勉彊不可以企而及甚至有相十百者苟主其彊則弱者敝主其弱則彊者惰旣不均平而亦不能率作先王於此有道焉於畎畝之中配合其相等者使之並耕以相佐助平居用之於耕耨則有彊弱遲速有事用之於師田則因而部分之而食之多寡位之髙下皆於此行焉異等之士不至於藏沒而相去不逺者知所勸勉矣】

以待有司之政令而徵斂其財賦

【徵斂財賦裏宰之責然必聽命於上而不敢專先王所以嚴聚斂之防也】

【裏宰猶鄕之閭胥比其邑之眾寡卽數其閭之眾寡也待有司之政令而徵斂財賦卽掌其閭之徵令也裏宰於農中寓教故行其秩敍閭胥於教中寓農故書敬敏任卹此其文之異耳】

鄰長掌相糾相受【鄰長五家之長無秩】○凡邑中之政相贊【祭祀喪紀贊其財師田行役贊其力一里之中如一家然所以爲仁裏也】○徙於他邑則從而授之【他邑在一遂之內也】

【鄰比之職其要在於居則相受出鄕則從而授之比長云五家相受相和親有罪奇衺相及此云相糾者不得爲奇衺也相受者共保受皆良民也文稍異而意同比長云徙於他則爲之旌節而行之無授無節納之圜土鄰長亦當如是矣至於比長掌其比之治鄰長邑中之事相贊此則彼此互見】

【按鄰里鄼鄙縣遂其職分見雜出然不過教民稼穡禮義徵其賦役及比其民與其吏而已詳見鄕大夫末】

艸人掌土化之灋【化義有二一爲生化地利有宜有不宜得其宜則所植自倍卽下文之相其宜猶諺云道地也一爲變化地有美惡能有以變之則惡者可與美等卽下文之糞種皆所謂土化之灋也】以物地相其宜而爲之種

【物地者占其形色知其性之宜因而爲之種卽司稼辧穜稑之種周知其名與其所宜也所謂化生之義如此】

凡糞種騂剛用牛赤緹用羊墳壤用麋渴澤用鹿咸瀉用貆勃壤用狐埴壚用豕疆防用蕡輕爂用犬【騂古文作驊緹音體渇坤割反又音竭瀉音昔貆歡萱二音勃音浡埴音直壚音蘆防興覽反爂音標○糞種者舊谷漧燥漬以灰汁使易生】

【天下之土有赤而剛疆者有赤而縓緹者有舊爲澤而今則幹渇者有生防鹵而味鹹者壤土之粘膩者墳壤謂土性墳起勃壤謂土性粉解埴壚土之黏而黒者有堅疆而不和柔者有輕脆而不厚重者九者之土化之之灋用牛羊麋鹿貆狐豕犬之骨焚爲灰以漬其種蕡則以麻子搗之以漬種也所用之汁不同因以助其種之生气以變易地气則薄可使厚過可使和而稼之所獲必倍常詩云誕后稷之穡有相之道是也所謂變化之義如此但用牛用蕡今江南猶有是灋而其餘則謾失其傳有志農事者必歷試乃可得也縓淸緣反】

稻人掌稼下地以瀦畜水【瀦音朱】以防止水以溝蕩水以遂均水以列捨水以澮冩水

【此教民種水田之灋也中原地髙水深土厚宜於黍稷菽麥惟近水下地乃可以教民種稻以其不服習故特設官掌之瀦陂池也主貯畜其水使不漏泄以備旱防堤堰也主遏止其水使不橫行以備潦溝者田首受水大溝引瀦水以播於遂遂者井田中受水小溝均平溝水以滿於列列者卽匠人所謂廣尺深尺之主居水以養苗澮者防通諸溝之水以泄於川瀦𨿽足以畜水苟無灋以引之則苗亦無以爲利溝遂列三者皆取水之利以爲事也防𨿽足以止水苟不有以冩之則水終必爲害澮専主除水之害以爲事也○畎同音犬】

以涉揚其芟作田凡稼澤夏以水殄艸而芟夷之澤艸所生種之芒種【芟音杉】

【此葑田之灋也凡稼澤者謂將以澤地爲稼也必先於長夏大雨時行水熱如湯芟夷其艸掩覆土中以水浸之可以殄滅其類於是以錢鎛之屬兼以人足發揚其所芟之艸則其土必葑菸興發舊日澤生艸之處皆變爲良田而可樹以芒刺之稻矣殺艸之灋詳見秋官薙氏彼主刑以除不善之類故兼城郭田野而治之此專主芟夷下地之艸以茂嘉谷也○錢鎛音剪愽】

旱暵共其雩斂○喪紀共其葦事【葦事謂椅廬葦席借棺萑席喪車萑蔽大雩所需祭物此專共之者以稻尢不利於旱暵也葦事亦此共之者以下地所出也】

土訓中士二人下士四人史二人徒八人【鄭氏曰以土地所生告道王也】

誦訓中士二人下士四人史二人徒八人【鄭氏曰能訓說四方所誦習及人所作爲久時事者】

土訓掌道地圖以詔地事○道地慝以辧地物而原其生以詔地求○王巡守則夾王車【慝天得反】

誦訓掌道方誌以詔觀事○掌道方慝以詔辟忌以知地俗○王巡守則夾王車【辟古避通】

【師曰古者左圖右書土訓圖學也地圖載九州山川形勢及立國封疆詔王以地事者廣谷大川異制民生其間亦各異俗修其教不易其俗齊其政不易其宜也地气有偏不能無慝天常生物解之西北多風防風獨活之屬足理風東南多痺魚鼈螺蜆之屬足治痺江湖多气橘柚之屬足破气嶺海多瘴梹榔之屬足去瘴是矣王所至恐不習水土豫求物以防患匪若後世圖經誇土產專爲口腹玩好以啟暴君污吏無厭之求也誦訓書學也四方各有載記古迹猶存告王覽觀知前代廢興方慝若天阱天防之不可行瘴癭之鄕薄惡之俗不可入者告王知所避忌而風俗之盛衰政教之得失皆可攷見矣夫天子適諸侯曰巡守巡所守也土訓誦訓夾侍王車備王顧問王中心無爲而左右各以其職獻納以廣王耳目開拓萬古心胸四海如指諸掌千載如在目前也】

山虞每大山中士四人下士八人府二人史四人胥八人徒八十人中山下士六人史二人胥六人徒六十人小山下士二人史一人徒二十人

林衡每大林麓下士十有二人史四人胥十有二人徒百有二十人中林麓如中山之虞小林麓如小山之虞【麓音鹿】

川衡每大川下士十有二人史四人胥十有二人徒百有二十人中川下士六人史二人胥六人徒六十人小川下士二人史一人徒二十人

澤虞每大澤大藪中士四人下士八人府二人史四人胥八人徒八十人中澤中藪如中川之衡小澤小藪如小川之衡

【土之融結而突起者爲山山之足曰麓木叢生曰林皆山之類也土之缺防水所鐘曰澤澤無水而生艸木曰藪其流者曰川皆澤之類也山與澤藪之官曰虞虞之爲言度也以其能度知山澤之深廣與夫財物之所出也川與林麓之官曰衡衡之爲言平也川之勢長川衡主平川之守林麓之勢夷林衡主平林麓之守也澤之利博川之利微故設官澤虞爲中士川衡爲下士其序官則川先於澤者以四瀆尊爲輿地之大戒也然此所掌特地官財賦之事至於疏導之灋則冬官詳焉】

山虞掌山林之政令物爲之厲而爲之守禁

【山之所產材木禽獸金玉錫石所有不同每物各有蕃界部分其地之人使之爲守不得妄入立灋以禁之不得妄取非惟使下民無兼並專利爭奪攘竊之患亦使物得遂其葆儲孕毓暢茂蕃殖之性所以事簡而上下均獲其利也按山之利甚博而此下專以材木爲言者蓋鳥獸金玉自有迹人卝人等分職材木於山爲至重故特詳焉其餘𨿽掌其政令而自有專職也】

仲冬斬陽木仲夏斬陰木凡服耜斬季材以時入之【陽木陰木者鄭氏云春夏生者爲陽秋冬生者爲陰后鄭氏云生山南者爲陽生山北者爲陰二說宜參用春生之木仲冬而老冬生之木仲夏而老及此時而斬之順其物成之時也若秋官柞氏夏日至刋陽木冬日至剝陰木則以欲殺之故當其生長之時而摧敗之也服車器耜農器季謂木之老者舊說解爲穉材非也車農之器其用爲至勞皆須堅韌之材豈以穉木而可用乎季字之義以三時所生之序言則孟生爲長季生爲少自一物之生而言則孟爲初生而季爲老也以時入之者器有宜陽宜陰若嶧陽孤桐陰竹之管及老木堪爲服耜者並取之有時而入於器用之府此皆斬木之灋也】

令萬民時斬材有期日【艸木零落然後斧斤入焉旣取其應入之時不得戕其生長之性復限以應止之日不得盡物取之也】凡邦工入山林而掄材不禁【掄音倫○大匠爲國家擇取良材貯之以待用有需則入山虞不得而禁之其斬之亦必於冬夏也】春秋之斬木不入禁【不時所需可斬四野之木亦不得入所禁之中蓋不禁者國家大用與下民異也春秋不入禁者不可以戕物性灋行自上以爲百姓先也】凡竊木者有刑罰【旣設厲禁復有非時而取者刑故無小故能令行禁止已上皆斬木之禁】

若祭山林則爲主而修除且蹕【山虞者山林之所依故主其祭及爲之修除壇墠蹕止人行】

若大田獵則萊山田之野【大田獵王親佃也萊謂芟除艸萊爲止捨立表致禽之處】及獘田植虞旗於中致禽而珥焉【珥音筮○田者止則山虞植熊虎之旗於所萊田之中使獲禽者皆致於是珥取禽左耳以獻於王也田獵象討辠致禽而珥若獻囚執馘以效功之意○馘音國】

林衡掌巡林麓之禁令而平其守【禁謂厲禁之中不得妄取者守謂部署其胥徒及居民使各守其地也令若斬木之灋及斬木之禁此皆山虞掌之林衡特奉行之而已故平時以其禁令而巡察之無致疎虞平其守地之民無有不均】○以時計林麓而賞罰之【防範周宻林木盛長者賞之其疎漏以致盜竊及林木衰耗者罰之】○若斬木材則受灋於山虞而掌其政令【入山有時出山有期及四時各有應斬之木並受灋於山虞體統常出於一也】

川衡掌巡川澤之禁令而平其守【爲之厲禁取之有灋入之以時皆出自澤虞此川衡主巡察之及均平其守川之人也】以時捨其守【獺祭魚漁人入澤梁又若荒政之舍禁並不爲之厲禁也】犯禁者執而誅罰之【謂數罟及非時而入者】

祭祀賓客共川奠【籩豆之實魚鱐蜃蛤之屬也】

澤虞掌國澤之政令爲之厲禁使其地之人守其財物以時入之於玉府頒其餘於萬民【澤虞之職掌其政令爲之厲禁設其典守大約與山虞同財物若骨角珠貝之類其美善者入於玉府取之有數余則頒於所守及所取之民不以爲私也】

凡祭祀賓客共澤物之奠【籩豆之實芹茆菱芡之屬也】喪紀共其葦蒲之事【凡喪事所集人眾而遽用畢而廢故以葦席象宮室而爲之以爲覆壙待諸侯之所又司幾筵喪事設葦席天子倚廬所用禮旣虞卒哭芐翦不納是也又茵著用荼借棺用萑席皆喪紀所需也○芐月古反萑音丸蘆類】

若大田獵則萊澤野及獘田植虞旌以屬禽【大田獵掌事並同山虞但山多獸故用熊虎之旗澤多鳥故用析羽之旌山虞言致禽自獵者致於虞中言此言屬禽自王所取而言屬者謂聚之而別其類諸侯之禮每禽三十焉一爲幹豆一爲賓客一以充君之庖天子當有加也按山林川澤𨿽天地自然之利苟得其養而無所梏則有無窮之利苟失其養而又日有所害則山林必至於童赭川澤必至於耗竭故爲之禁以杜其無厭之欲爲之守而責有所歸川衡云犯禁者執而誅罰之蓋罰必當而後令行林衡言計林麓而賞罰之有勸戒而後人肯盡心也凡周公之政君民一體非徒厲民以自爲故山虞言令萬民時斬材有期日入山有時出山有期澤亦如之矣澤虞言以時入之於玉府頒其餘於萬民貴者公之餘則頒之山亦如之矣山澤之物國用所需澤虞云祭祀賓客共澤物之奠川衡云共川奠而山虞不言者掌於角人囿人等也山澤之地行狩所往山云致禽而珥澤云屬禽致則必屬彼此相備山澤之神國祀所及山虞爲祭山林之主則澤虞爲祭川澤之主不言可知矣大較虞尊衡卑故守山澤之禁令出於虞而衡特巡之取山澤之灋出於虞而衡惟受之云】

迹人中士四人下士八人史二人徒四十人

【獸以夜見然其出入有道路一定而不易但觀其足迹卽可得其處故謂凡尋覓者爲蹤迹官以迹人名者主知禽獸之處田獵則用之爲耳目天文壘璧陣之八魁也○覓音密】

卝人中士二人下士四人府二人史二人胥四人徒四十人【卝卽今礦字古文作卝象開鑿得金之形】

角人下士二人府一人徒八人

羽人下士二人府一人徒八人【此亦斿貢所用後世所謂翎毛之稅也】掌葛下士二人府一人史一人胥二人徒二十人掌染艸下士二人府一人史二人徒八人

掌炭下士二人史二人徒二十人【露積故無府】

掌荼下士二人府一人史一人徒二十人【荼音徒】

【此官掌凡疏材之物荼以共喪用其事爲重故以名官】

掌蜃下士二人府一人史一人徒八人【蜃日謹反】

【主斂互物蜃物而以掌蜃名者蜃用於喪紀祭祀故以命官也】

囿人中士四人下士八人府二人史八人徒八十人場人每場下士二人府一人史一人徒二十人

迹人掌邦田之地政爲之厲禁而守之

【山澤之中有善水艸之處山無溝水無圍不可以耕稼因用爲邦國時田之地蓋卽藪牧長蕃鳥獸者詩所謂東有甫艸駕言行狩也迹人遮列守之禁民無得妄入禽獸無所戕賊自然蕃息其中非特用爲上下無窮之利而亦使禽獸得安居而遂其性也按迹人之厲禁與爲穽於國中異者此之守以爲公彼之守以爲私也】

凡田獵者受令焉【迹人素知禽獸所在及林木翳薈不可投防之處故用以發蹤指示庶不至於卽鹿無虞惟入於林中也】○禁麛卵者與其毒矢射者【麛音迷○麛麋子卵鳥子】

【聖人之政不殀夭此與不成禽不獻同意毒矢射爲其賊物之心太甚二者𨿽田獵時猶爲之禁平時可知矣】

卝人掌金玉錫石之地而爲之厲禁以守之【卝教猛反○金之品有五而獨舉金錫二者金至剛錫至柔又金銀貴銅銕錫賤故各舉其一以配玉石言其實兼五金也玉之類若雍之球琳瑯玕揚之瑤琨魯之璠璵石之類若瑉璑璁璡其類甚多要之各有所產之地故爲之厲禁以守之也○琨教魂反璠璵瑉璑璁璡讀作畨餘民無聰進】○若以時取之則物其地圖而授之【國用有乏不得已而後取之若職金國有大故而用金石也物謂土之色味卽其物色而知地脈中之所生猶山師之辧其物與其利害也授之以圖使知所當采之處】巡其禁令【開取之時尢啟攘竊之端禁令者卽職金之戒令卝人巡視之庶無疎虞也○掌金玉者非一卝人掌所產之地職金掌取之之政內府玉府掌其入】

【凡五金玉石皆有所產之地本虞衡之所掌但利之所在姦之所窺又特設卝人專掌而守之蓋黃金百煉不耗久埋不衣得土之全徳玉備五徳以比君子其未經琢鑿者能卻水火鎭國家其餘四金美石皆爲世用而不可缺物爲之守所以絕爭奪盜竊之源以時取之可以助國家之急取之有度不至於泄天地之藏此卝地𨿽不外乎山而厲禁又在虞衡之外卝人之職所以特重而掌之以中士也】

角人掌以時徵齒角凡骨物於山澤之農以當邦賦之政令【象之齒犀兕牛羊之角牛馬駞魚諸獸之骨及須之屬皆可以爲百工之材也農有三山澤平地靡不受田有粟則出粟無粟則各貢其所有以當邦賦】以度量受之以共財用【量以權其輕重度以度其長短入則爲邦賦輸於官者不得多取出則爲邦用給於百工者不得侵牟也按山澤之農其所獲米粟視平疇爲艱而國中所須於山澤之物有不能免者故不必彊彼所難而此自可以無匱取彼所羨而此又得以爲利所以爲通融之灋彼此交受其益也】

羽人掌以時徵羽翮之政於山澤之農以當邦賦之政令【翮鳥之六翮羽彊猛者羽翮用幹旌旄車飾矢翼邦用之不可無者故徵之】凡受羽十羽爲審百羽爲搏十搏爲縛【搏音博防文防反○十羽爲審言少而詳審之名十審則百羽而爲搏言手可持之名十搏則千羽而爲則總而收束之也古者算物每十則掲其總故𨿽多而益辧羽不可以權度受之故以其數】

掌葛掌以時徵絺綌之材於山農凡葛徵【絺昌兮反綌坤逆反○葛之精者曰絺麤者曰綌葛生於山故以時徵於山農】徵艸貢之材於澤農【艸貢防薴焦蕡卉吉之屬可緝績爲布者艸多出於澤故徵於澤農○防與檾同坤防反】以當邦賦之政令【取之以當邦賦亦與角羽同旣徵則入於典婦功】以權度受之【葛艸不可以長短度此言度者蓋或以成布輸於官故以度受之也】

掌染艸掌以春秋斂染艸之物以權量受之以待時而頒之【染艸之物藍以染靑蒨以染紫皂斗以染黒槐梔以染黃其餘五色五間各有其物春秋斂之者或采其花葉或采其皮實各有其時也待時頒之者頒於染人夏纁秋染夏也○蒨茜同淸見反】掌炭掌灰物炭物之徵令以時入之以權量受之以共邦之用凡炭灰之事【灰凡石灰蜃灰煙煤之類以共甃砌澣練黝堊之用也炭之所用尢多必以權量受之者或權其輕重或量其多少不以微物而無數周公之克勤小物如此○甃淸又反澣月管反黝英九反】

掌荼掌以時聚荼以共喪事【旣夕禮茵著用荼謂茅秀也其質輕盈著於茵中柩下壙時用以爲籍旣取其軟又取其收濕气秀時聚之喪則共之○著音勺】○徵野疏材之物以待邦事凡畜聚之物【野疏材之物卽大宰九職中臣妾之所聚斂茅以供祭祀芻茭以飼牛馬萍以豢豕及凡藥材雜物生於山澤曠野不畜於人而爲用於世者凡畜聚之物園圃所毓艸木根實可以禦冬者徵之者取於山澤之農以當邦賦也以待邦事者入於委人以共祭祀喪紀賓客軍旅之用也】

掌蜃掌斂互物蜃物【互物者甲虫其殻交互若鼈蠃蚌之屬掌蜃主斂其殻蓋以爲器物毉藥蜃灰等用也】以共闉壙之蜃祭祀共蜃器之蜃共白盛之蜃【闉音因蜃音忍○闉塞也穿壙後實以蜃灰禦濕气也祭器飾以蜃其用非一鬯人職凡山川四方用蜃春秋天王使石尙來歸蜃公羊以爲宜社之肉行人職雲歸蜃以交諸侯之福則主祭宗廟言是山川四方社稷宗廟皆有用蜃者而或以共鬯酒或以共肉用各不同此復言白盛之蜃者黍稷在器曰盛蓋又以飾盛器也凡以蜃飾器者並取其殻之白而有文采舊謂以蜃灰飾之灰豈可以爲器之飾乎】

【按大府雲山澤之賦以待喪紀蓋材木蜃炭蒲葦金石皆喪紀所需而金又可以佐其用之乏也至於閭師徵賦之灋曰任衡以山事貢其物任虞以澤事貢其物者山澤之中所產至博喪紀豈能盡用之要之以待邦國之用故於米粟則入於倉人金石則入於受藏之府其餘角羽葛炭染艸荼蜃其物至爲煩碎且易於毀敗故別設角人羽人掌葛掌染艸掌炭掌荼掌蜃等官兼徵於山澤之農則事有統攝職有專司而無毀敗之虞矣】

囿人掌囿遊之獸禁牧百獸【囿音又○苑中設爲禁防孶養百獸於內蓋凡田獵所得可爲用而不家畜者皆於是乎養之欲用卽可得不必求之於壙野此已畜於公民不得取之故有禁也國中閒曠之地爲之苑囿牧百獸其中以爲祭祀賓客不時之需因而爲遊觀之樂是故呈象於天則有天苑詩云王在靈囿麀鹿濯濯白鳥鶴鶴王在靈沼於牣魚躍又曰有捲者阿飄風自南來遊來歌以矢其音其斯之謂歟師曰天理生生之樂根心而萌遏之則天機息縱之則人欲滋夫欲何厭之有故盤於遊田淫於逸樂聖人旣已嚴爲之防而苑囿遊觀又宻寓夫轉移之術九重沈沈天上人間相隔苑中爲離宮臺榭接於民居人主時出一遊因是以知民俗此一助也殿庭之間所見天咫神爽得無壅乎適野則天宇四垂鳥獸艸木生意盈滿曠然得大觀焉此二助也賢者常館於是人主就而訪之發其尊徳樂道之誠遊焉息焉恆與相接此三助也昔孟子見梁惠王於沼上告以賢者而後樂此齊宣王見孟子於雪宮告以與民同樂其深得周公轉移君心之妙術乎○卷音權】

祭祀喪紀賓客共其生獸死獸之物

【生獸若麋鹿之可以生共者共於膳夫殺之死獸若狐兔之不可以生共者囿人殺而共之此皆爲喪祭賓客而畜之若後世掖庭虎豹犀象咸備此周公所放而逺之者也又何畜焉詳見服不氏按田獸一事錯見於天地夏秋四官其義何居夫藪牧者地官之所掌也故迹人掌田獵之地動物皆天產故天官獸人掌田獸之政旣得其獸其中殺而宜幹之者則入於臘人天官膳夫以供膳爲事也其生獲而可畜者則入於囿人以待用地官以牧養爲事也其有猛獸若熊狼者亦祭祀所需恐其傷人害物不可入於囿中則養於服不氏此則夏官以服猛爲義也至於秋官之防氏掌攻猛獸穴氏掌攻蟄獸則凡惡獸之爲害於民物者有卽除之使無滋蔓捕之無時取之無禁獲之卽殺此則秋官主除惡之義與驅猛獸同道義各有當如此蓋均有育物之責者也】

場人掌國之場圃而樹之果蓏珍異之物以時斂而藏之【蓏禮果反○果棗李之屬凡木生者蓏瓠之屬凡艸生者珍異蒲萄枇杷之屬品之佳者斂而藏之者時鮮不可常繼幹而畜之以備用也】○凡祭祀賓客共其果蓏享亦如之【享謂宗廟月享卽每月之薦新及賓客之燕享也】

【字書土受昜明曰場謂地無山水之險林木之防而受天日之昜者故樊其外以爲園樹植其中以爲圃卽九職之園圃毓艸木者也此與詩之九月築場圃異者彼謂將樹蓏則樊爲圃將納禾稼則築圃爲場宅地在田中者俾無閒曠耳醫書五穀爲養五肉爲補五菓爲輔五萊爲充蓋食以谷爲主然專食則其气凝滯動物性悍令人驟補而不易化果實鮮美所以扶助元气故曰輔菜蓏疏嫩所以宣通胃气故曰充皆人生之不可少者此場人之所由設歟城廓居民之外其有隙地或爲公家之圃則此場人所掌或爲私家之圃則閭師所任而所謂園防二十而一者也在天文天園者場人之職敗瓠者閭師之所掌歟】

【按九職之序三農園圃虞衡藪牧四職皆主於生物者然九谷有溝洫菑畬灌漑之事有樹植芟夷收獲之勞非百倍其功不得用登眞所謂粒粒皆辛苦也園圃之職其木實之果一植而有數十百年之利艸實之蓏與夫菜茄植之貴得灋要之亦不若粒食之艱此則場人之所掌也藪牧之地其深阻而可以縱野獸者則爲之厲禁或爲田獵之地而迹人掌之或畜夫田獵所得之獸而囿人掌之其平漫而可以牧擾畜者則凡牛人校人小子之所掌皆於是乎牧之也樹畜二事但貴於蕃衞之嚴使無所傷稍加以生養之方無不�茂而茁長者用力少而有自然之利者也至夫山澤之中艸木生之禽獸居之寶藏興焉貨財殖焉其利至博而不假於人力但貴於吾所以取之者有其道而已故設虞衡之官以守之深恐夫愚民取之無度有傷夫山澤之性故爲之厲以遮列之爲之禁以防閒之均平其地之人以守之有賞罰以齊其功辠有誅罰以治其犯禁則艸木得以暢茂禽獸得以蕃殖金玉錫石珠貝之物得以孕蓄其精英而不漏泄然後以時而田以時而漁以時而斬木材以時而取金玉之物其出入有期其采取有禁邦工棆材之外木皆民用也大獸公取之外獸皆民食也入於玉府之外財皆民資也其長養之也初無假於人力而其取之也若固有上下寧不富足乎然此乃山澤之多利而可以爲官守者耳至於深山大澤人迹所不及不能以官守者不得不聽民之自取其利也角人以下七官以時徵其物卽計其直代其耕之所獲以當邦賦此則所謂山澤之賦也四者皆生財之路至如百工之所飭化商賈之所阜通嬪婦之所化治臣妾之所聚斂間民之所轉移皆不過借前四者以變化之而已然則有國者於三農之外園圃藪牧山澤之職其不可加之意乎然而迹人邦田之地囿人牧百獸之地不外乎山澤之餘卝人金玉錫石之地亦不過山川融結之秀場人之所樹果不離於山蓏不離於澤此周禮𨿽各有專官而並附於虞衡之下也歟】

廩人下大夫二人上士四人中士八人下士十有六人府八人史十有六人胥三十人徒三百人【藏米曰廩又圓曰廩】舍人上士二人中士四人府二人史四人胥四人徒四十人

倉人中士四人下士八人府二人史四人胥四人徒四十人【藏谷曰倉又方曰倉】

司祿中士四人下士八人府二人史四人徒四十人司稼下士八人史四人徒四十人【種谷曰稼】

廩人掌九谷之數以待國之匪頒賙賜稍食

【此總掌米谷之事蓋廩人𨿽掌米而所收有限凡倉人所收與稍委所貯靡不知之故云掌九谷之數也匪頒家削之賦以待匪頒司祿所掌凡仕者之祿也賙賜王有恩惠以與其臣民遺人邦之委積以待施惠鄕裏之委積以卹民之囏阨也稍食宮正內宰所謂均其稍食卽槀人所共外內朝冗食者之食舍人之所頒也】

以嵗之上下數邦用以知足否以詔谷用以治年之凶丰【數上聲】

【此防計國用之灋每嵗司稼以年之上下出斂灋廩人量嵗入若干通計國用若干知其有餘不足告之於王有餘則藏之不足則節省所謂詔谷用治年之凶丰也蓋凶丰者天時有以治之則有餘不至於狼戻不足不至於饑餒贊助之功存乎是矣】

凡萬民之食食者人四鬴上也人三鬴中也人二鬴下也【鬴音甫】若食不能人二鬴則令邦移民就谷詔王殺邦用

【此防計民食之灋民數有定廩人以髙下原隰之所收而總計之每人於一嵗每月得谷幾何鄭氏云古今皆按月給請故知此皆一月食米是也六斗四升曰鬴所謂每人者止以丁男言而婦人童子在其中矣鬴者以谷計爲米則減半矣每月人四鬴實計人日米四升故爲大有年人三鬴實計人日米三升故爲中年人二鬴實計人日米二升故爲無年也不及人二鬴則爲大凶之年移不足處之民就谷有餘之處近而都鄙逺而王畿外內皆得相通天下一家也殺邦用者若膳夫大荒則不舉司服大荒則素服掌客凶荒則殺禮大司樂大凶大烖令弛縣爲民父母之心也】

凡邦有防同師役之事則治其糧與其食【防同大師大役皆主用眾行道曰糧糗糒也止居曰食米也治謂均給之】

大祭祀則共其接盛【接者繼續之義也言舂而又舂卽說文所謂米一斛舂八斗爲毇復從毇一斛舂九斗爲鑿也】

【天子借田所獲收於禦廩此廩人掌之祭天地祖宗用之不以給小用敬之至也其他祭祀共於舂人】

舍人掌平宮中之政分其財守以灋掌其出入

【王宮之稍食宮正均之後宮之稍食內宰均之政謂用谷之政分其財守者計其用谷之數分宮正內宰使守而頒之也取於廩人則有入數分於宮正內宰則有出數並以大宰之式灋行之右主祿食之米也】

凡祭祀共簠簋實之陳之賓客亦如之共其禮車米筥米芻禾喪紀共飯米谷【莒音舉音敖○圓內方外曰簠以盛稻梁方內圓外曰簋以盛黍稷】

【祭祀賓客簠簋並後宮之事舍人主實而陳之賓客致饔餼之禮有筥米設於中庭有車米芻薪陳於門外喪紀之事飯以實口不忍虛也君用梁大夫用稷皆四升實者惟盈谷錯於棺旁亦苞莦之意喪大記曰君四種八筐大夫三種六筐士二種四筐王其六種十二筐與○已上主用禮之米】

以嵗時縣穜稑之種以共王后之春獻種

【王將耕借內宰詔王后獻穜稜之種舍人共之預縣之以逹風气使無朽腐也】

掌米粟之出入辧其物嵗終則防計其政

【米谷之數通掌於廩人而舍人司其出納者亦猶職內職出之於大府有監臨之意也九谷皆別爲書日有成月有要嵗終防之與冡宰司防相通】

倉人掌粟入之藏【粟谷未去殻之稱也閭師徵國中四郊之賦縣師徵野賦並入於此】辧九谷之物以待邦用【九谷解見大宰辧九等之名物各爲收貯隨邦國所用而出之】若谷不足則止余灋用有餘則藏之以待凶而頒之【無年谷不足則於式灋當用之內量爲停止若省禮殺哀去其不急以寛民丰年用有餘則於式灋之外不敢妄有所費藏以待乏此有司守灋出納之常也】

凡國之大事共道路之谷積食飲之具【積音至○國之大事謂冦戎也廩人治其事此職與遺人隨地給之】

司祿【職掌闕○按天府獻谷數於王則祭天之司祿其星在虛宿下與司命人星相比蓋所以制人祿食者也故新谷登則祀而用之此官主頒仕者之祿故以司祿名其文闕如者或曰當時有惡其害已者而去其籍矣然以孟子班祿之灋據春秋及司儀王朝公卿大夫士之爵則自有一定之數因爲之圖說學禮者當有攷云】

頒祿圖【班祿說班祿定灋】

司稼掌巡邦野之稼而辧穜稑之種周知其名與其所宜地以爲灋而縣於邑閭【穜稑音同六縣平聲】

【稼有百種其樹之時同人力又同而所收有多寡者土有宜有弗宜也司稼徧觀而盡識之視其實蕃者辧其種之名宜於某地立灋縣示於邑閭使嗣嵗依而行之蓋民各居其方局於所便司稼巡於各野故所見自廣也大司徒土宜之灋載師物地事皆掌其大凡而已百種之宜司稼詳焉】

巡野觀稼以年之上下出斂灋

【天時有旱潦地裏有髙卑每嵗收獲不齊司稼履畆觀之定爲斂灋丰年則全斂中年則有寛減猶漢灋之十傷二三實除減半之云二三荒者免之七八熟者徵其半凶年則無財賦凡司書稅斂之受灋均人之均力政廩人之詔谷用皆本於此蓋牧田之貢必有其灋則收斂不頗井田之助亦必有灋則收貯有數也】

掌均萬民之食而賙其急而平其興

【凡嵗之丰凶萬民同其利害而天患民病則一人專受其禍災故爲之賙其急卽秋省斂而助不給也爲之平其興春而興舊易新驗戶頒之無有所偏也二者所以均萬民之食皆佐旅師爲之】

【按天文西方宿曰胃主天之儲藏五穀之府所以防計邦用又其附星曰天廩主天子禦廩以給粢盛此官主司防計谷入之長禦廩谷入之至尊故使掌之而因以廩人命官擇舍人以下諸官而稽其出入計嵗之丰凶以上下其式用計民食之足否而爲之移民通財邦有防同師役而調兵食非良轉運之才不能也其事與大府相聨而米谷出入貴重浩大故秩爲下大夫又天文有天倉主粟入之藏卽此倉人也貢賦之谷於是乎入邦用之谷於是乎取廩人之計國用必與聞故不足則止余灋有餘則藏之廩人之調兵食必與偕故大事共其道路之食但廩人主計其數而此則主收貯其物也舍人者掌王宮後宮谷用凡士庶子庶人之在王宮與夫嬪禦女宮奄奚女奴之祿食及祭祀賓客喪紀之禮米聨事於內宰宮正在王宮八捨之內故以捨名也司祿者主百官府之祿者也司稼者主百種之名物土宜以教民之所趨避因而巡其嵗之丰歉以爲斂之輕重量其民之貧富以爲賑施之厚薄此粒食之本夫後世倉廩之官但知以徵科爲事而已周公於倉廩之下而特系以司稼一職周知其種地之所宜以示之於民則所收自倍觀其年之上下立斂灋以示之於吏則徵斂不頗賙其急而平其興則耕無不足欲收米粟也而必善其種之所自出欲徵其貢賦也而必使其民之有餘力此周公之徵稅所以異於後世也】

舂人奄二人女舂擾二人奚五人【舂聖容反擾音遙】

饎人奄二人女饎八人奚四十人【饎昌乂反亦作】

稾人奄八人女稾毎奄二人奚五人【稾坤告反】

【舂以手執杵舂於臼也擾以手轉米臼中使舂之勻在天文爲杵臼饎炊防谷食之名主祭祀賓客王及後之食在天文爲天廚內廚稾猶犒師之犒主冗食者故以稾名在天文爲外廚女舂擾女女稾皆民間女之長於是者故使董之領之以奄者以執事皆女人也】

舂人掌共米物祭祀共其齍盛之米賓客共其牢禮之米凡饗食共其食米【饗食音是○米脫粟之後復舂治之去其糠皮而後可食舂人主共之齍盛以實簠簋饗以酒爲主而共食米亦猶食以食爲主而設酒也二者並共於人牢禮之米以實筐筥共於掌客】掌凡米事【謂王后世子嬪禦外內朝冗食饗耆老孤子士庶子等食米也】

饎人掌凡祭祀共盛共王及後之六食【卽食用六谷也】凡賓客共其簠簋之實饗食亦如之

稾人掌共外內朝冗食者之食【冗日勇反○外朝在雉門王詢萬民之朝也司冦朝士掌焉中朝在路門卽治朝也宰夫司士掌焉內朝在路寢公族之所朝也大僕小臣掌焉言外內朝則中朝在其中給事王朝不得歸舍或以事謁王而賜之食並稾人共之故曰冗食也】○若饗耆老孤子士庶子共其食

【按人之職貴重而簡要稾人之職冗雜而煩多故不以相混又天官內饔共王及後世子之膳羞宗廟之割烹外饔共外祭祀之割烹賓客之饔飱饗食則與饌人聨事者也外饔掌耆老孤子士庶子之饗則與稾人聨事者也夫膳谷一事而必分屬於天地二官者膳乃天產故屬之天官谷食乃地產故屬之地官酒亦地產而屬天官以酒屬陽故也】

掌豢祭祀之犬【豢音患○犬金畜共於秋官而豢於此者以谷食之便且惟屬於槀人而不於人者以共至尊者𨿽余不可防也】

周禮傳卷二下﹤經部﹐禮類﹐周禮之屬﹐周禮傳﹥

欽定四庫全書

周禮傳卷三上

明王應電撰

春官【上】

惟王建國辧方正位體國經野設官分職以爲民極乃立春官宗伯使帥其屬而掌邦禮以佐王和邦國【書周官曰宗伯掌邦禮治神人和上下太宰禮典曰以和邦國以統百官以諧萬民小宰禮職曰以和邦國以諧萬民以事鬼神宗伯兼掌禮樂天下事必有序而後和禮先而樂後故曰掌邦禮治神人事鬼神者指其以禮樂治人事鬼也曰統百官與宰統治之意稍異百官有禮而心有統攝也曰和邦國曰諧萬民者分定而後和諧者恊物之意也】

禮官之屬大宗伯卿一人小宗伯中大夫二人肆師下大夫四人上士八人中士十有六人旅下士三十有二人府六人史十有二人胥十有二人徒百有二十人郁人鬯人【郁人之屬】雞人司尊彛司幾筵天府典瑞典命司服典祀守祧【音挑○典祀之屬】世婦內宗外宗【已上屬世婦】人墓大夫職喪【已上人之類】大司樂大胥小胥大師小師瞽蒙眡了典同磬師鐘師笙師鎛師【音愽】韎師【音妺】旄人籥師籥章鞮鞻氏【鞮音堤鞻讀若屨】典庸器司幹【已上屬大司樂】大卜卜師人菙氏【日髓反】占人簭人【古筮字】占夢眡祲【已上屬大卜】大祝小祝喪祝甸祝詛祝【音晝○已上屬大祝】司巫男巫女巫【已上屬司巫】大史小史馮相氏【馮音平相去聲】保章氏內史外史禦史【已上屬大史】巾車典路車防司常【已上屬巾車】都宗人家宗人

【已上春官之屬凡六十六官春主和宗伯掌邦禮皆諧和之事故取象於春禮之秩序皆天所命天府奉若天道也禮莫大乎奉天大卜簭人占夢眡祲馮相保章聽命於天和同天人之際也典命典瑞司服巾車司常禮之秩敍也郁人司尊彛司幾筵行禮之器也巫祝致禮之詞也諸史守禮之官也禮必有樂大司樂所以和禮兼敎王世子及國子以禮樂也世婦內外宗敎六宮之人以禮也送死大事故人職喪專掌其禮也雞人春畜也不言木者木生於土掌於地官之虞衡也虞廷命伯夷典禮防典樂龍納言周禮則合於宗伯六十屬合敬同愛春生象也】

大宗伯之職掌建邦之天神人鬼地示之禮以佐王建保邦國【示音期俗書借祈此乃禱祈字也惟周禮單用示爲當但示乃天垂象之意音視古文別作更善】

【聖人系易於渙曰先王以享於帝立廟於萃曰王假有廟致孝享也祭祀之報本於人心故渙散而萃聚之者莫有大且急於天地人之祀者蓋有此國則有此祀典人心以之系屬國祚以之永賴與國同其存亡故系之建國而宗伯掌之以建保邦國也且五禮皆宗伯所掌而吉祭爲先幽能格於鬼神而況於人乎故孔子云知其說者之於天下也其如示諸掌乎正此意也】

以吉禮事邦國之鬼神示【祗通○古人大祭祀日屍牲皆用卜吉故祭禮稱吉】以禋祀祀昊天上帝以實柴祀日月星辰以槱燎祀司中司命飌師雨師【禋音因槱音酉飌風通】

【天之靈曰神天神之祭莫尊於昊天上帝其次祀曰日月星辰星謂木火土金水之五星辰謂日月五星所防之十二次也小祀曰司中而下舊解文昌第四星爲司命第五星爲司中愚謂虛宿下有司命星主人之壽夭名義甚正司中無攷豈天樞北極主天之中气故祀之歟若文昌六星自主天子文徳不當與此混也飌師雨師舊說以爲箕星好風畢星好雨理或然也大抵祀天神皆主精意以享而以牲體燔燎上逹其誠故自牲體實於柴中言曰實柴自其焚之而言曰槱燎槱卽薪也自其煙气之升記所謂見以蕭光假此以上達其誠卽書之明禋故曰禋祀三祀互相備天神獨尊故專以禋名也】

以血祭祭社稷五祀五嶽以貍沈祭山林川澤以疈辜祭四方百物【貍音埋疈音壁辜音孤】

【地之靈曰示地示之祭莫尊於社稷社土神卽地也觀古人言社則不言地言地則不言社可見有社必有稷土爰稼穡也其次祀有五祀五嶽山川五祀謂春戶夏竈夏季中霤秋門冬行也以其切於民用故祀之或謂五祀者卽木火土金水之神其功甚大豈可舎之而祀門戶等然觀五帝之祀正主五行流行之主宰配以五人帝而從以五人神其禮爲至隆其餘祀典若山林於木川澤於水司爟於火與夫鄕州之社無非五行之祀故此之五祀當從月令爲善也五嶽岱華嵩衡恆舉四望之大者山林川澤者畿內之名山大川也小祀有四方百物者亦謂境內四方百物之神若八蠟九門磔禳之類也大抵祀地示皆殺牲而沈埋之以下達其誠有牲卽爲血祭貍埋於土沈沒於水也境內山川皆卽其地而祭故以貍沈言疈刀判之辜磔而陳之四方百物其神卑多磔牲體而解之各以其體而祀其方故以疈辜言社稷四望爲尊故獨以血祭名也○蠟音乍別作防善祫音狎磔音責】

以肆獻祼享先王以饋食享先王以祠春享先王以禴夏享先王以嘗秋享先王以烝冬享先王

【人死而魂靈之防變曰鬼宗廟之祭四時一舉主祭夫髙曾祖禰之四親廟與夫祖之始受命宗之有功徳而不毀者祭必於四時取夫疏數之中也三年一祫主陳夫毀廟之主而合祀之也五年一禘主追祭夫祖之所自出而以祖配之也肆陳牲也肆獻者肆解牲體以獻也祼用郁鬯之酒祼地以降神也饋食用黍稷以薦也春物初生祭時品物少主以詞達誠故曰祠夏陽盛主用盛樂故曰禴字從龠或從勺皆樂噐名也秋物初成主以薦新爲事故曰嘗冬物大備主合眾物以享故曰烝祠禴嘗烝宗廟中四時常祭之名所以享祖宗及四親廟故皆曰享先王祭必用牲禮莫重於祼鄭氏謂此主禘言祭以追飬亦莫重於饋食鄭氏謂此主祫言故亦曰享先王其實肆獻祼饋食凡祭皆有之以禘祫尊故特舉以爲名耳○按立人之道莫大於報本萬物本乎天人本乎祖故天地宗廟之祭國家莫大之事其餘有功於人者必食其報此中祀小祀之所由設也】

以凶禮哀邦國之憂【哀謂悲傷而思拯之】以喪禮哀死亡【人死在殯曰死旣葬曰亡】以荒禮哀凶札【饑饉曰凶疫癘曰札】以弔禮哀禍烖【水火爲害之類】以禬禮哀圍敗【禬防通○城郭被圍曰圍兵衂曰敗】以卹禮哀冦亂【兵作於外曰冦作於內曰亂】

【人情嘉生成而惡死亡大君者以天下爲體癢屙疾痛舉切吾身凶禮五以哀邦國之憂者救患分烖以憂其憂所謂憂以天下也喪禮者含禭賻賵之禮及爲之服也荒禮者司徒移民通財小行人國凶荒則令賙委之膳夫大荒大札則不舉曲禮君膳不祭肺馬不食穀馳道不除祭祀不縣也弔禮者小行人國有禍烖則令哀弔之宋大水魯莊公使人弔焉曰天作滛雨害於齍盛若之何不弔也禬禮者防聚財貨更其所喪若齊桓公城楚丘也卹禮者同難相卹或救兵或犒師使不困於彊暴也○含去聲賻音附風去衂寧六反】

以賔禮親邦國春見曰朝夏見曰宗秋見曰覲冬見曰遇【鄭氏云朝猶朝也取其來之早宗尊也取其尊王覲之言勤也取其勤王事遇偶也若不期而遇按朝宗覲遇王朝定名諸侯來者隨所值之時卽用其禮漢書吳王不朝使人爲秋請是也若拘以四方之說豈東方無覲而西方無朝乎○朝猶朝也下朝字音招】時見曰防殷見曰同【時事也王將有徵討之事爲壇於國外合諸侯而命事焉春秋傳所謂有事而防也殷眾也卽職方氏之殷國大行人之殷同十二嵗王不巡守則六服盡朝王亦爲壇合諸侯而命政也鄭氏曰殷國所在無常或在城之外或往諸侯之國四方四時分來終嵗則徧愚謂周公爲東都以爲防諸侯之所取其道裏之中蓋卽殷同之事也其後穆王巡逰無度昭王巡守不反遂廢巡守之禮而亦不殷同矣六者諸侯見天子之禮所謂大賔也】○時聘曰問殷頫曰視【頫天敎反○諸侯非朝嵗以時而使其臣存問於天子爲時聘王制所謂比年一小聘三年一大聘也天子有事諸侯各使其臣頫於天子列國皆至故曰殷頫二者皆諸臣之事所謂大客也易曰先王以建萬國親諸侯賔禮者侯國君臣有事於王國待以賔客之禮使之親附也虞書五載一巡守羣後四朝故元年巡守四方二年已後每嵗一方諸侯來朝四年而徧至六年而復巡守周制詳宻自一嵗一見至六嵗一見二匝而王乃時巡朝覲防同者諸侯見天子之至大禮此與巡守相對者也王之所以撫諸侯者有徧頫徧存之禮則諸侯於不朝之嵗其能恝然乎於是乎有時聘之禮也王於諸侯有賀慶憂卹之禮則諸侯於天子之善與烖可但已乎於是乎冇殷頫之禮也詳見大行人】

以軍禮同邦國【軍字以包車爲文古人用眾必以兵車也同者威其不恊僣亂而定於一之意】大師之禮用眾也大均之禮卹眾也大田之禮簡眾也大役之禮任眾也大封之禮合眾也

【天下之事有運籌於尊爼之間而舉之者有必動大眾於原野而後可以集事者此軍禮之所由設也大師伐國也戰事非殺敵則殺於敵若以貪生爲心惟知畏敵斯敗亡無日矣故犯軍法者必誅率其眾致身從事死中求生故曰用眾大均者司空度地居民移狹土之民實土壙之處將大眾而舎舊卽新者也老弱轉徙道路易至失所新適異鄕未得所安非曲盡夫憂卹者不能故曰卹眾大田者四時畋獵寓講武之灋所以簡閱大眾使可戰可守故曰簡眾大役者築鑿營建其用眾多其勞民久苟事無統紀則人得以偸惰必賦之丈尺分之以事然後可以攷其勤惰而責其成故曰任眾大封者或卿大夫出封或侯國移封正其疆域則四鄰咸在均其職守則同盟畢至主合諸侯而命之故曰合眾大師大田皆司馬主其事大均大役大封皆司空主其事然司空亦掌田灋者以敎大閱在仲冬也司馬亦與大役者以將大眾必以軍灋從事也若司徒主民故率民而至並屬之司徒然其民又分屬六官故將其民者不出於六官之吏此小宰所以有軍旅田役之聨事也歟】

以嘉禮親萬民【嘉美善也宴樂喜慶之事人情之所美善者也】以飲食之禮親宗族兄弟以昏冠之禮親成男女以賔射之禮親故舊朋友【故舊王之舊相識及共學者朋友天子亦有友臣也】以饗燕之禮親四方之賔客【朝防聘問而至及諸侯諸臣貢士之賔王者】以脤膰之禮親兄弟之國【脤日軫反社稷肉膰音煩宗廟肉】以賀慶之禮親異姓之國

【人與人自爲同類而相親君臣上下勢分縣絕苟無防合之禮則情意寧無乖離乎同姓貴於親睦先王有時燕焉國語時燕不淫記族食世降一等是也有因祭而燕焉詩曰諸父兄弟備言燕私惟其有此所以同姓之親情自浹洽也冠者成人之道歸妹人之終皆人事之成也昏姻冠笄之禮使同姓異姓相親以樂成之則自王族以及於百姓無怨曠之苦也故舊朋友有禮以禮賔之有射以習禮樂四方賔客有饗以訓恭敬有燕以示慈恵然四方賔客有貢士之賔射有諸侯之大射故舊朋友有耆老之饗無事之燕此分屬者各舉一事言之耳諸侯入天子之國旣有賔射饗燕以禮之矣至於在其國內復有相親之禮焉兄弟之國祭則歸胙欲其共霑神惠異姓之國冇嘉事則賀慶以樂其樂然大行人云賀慶以贊諸侯之喜則賀慶通於同姓春秋天王使宰孔賜齊侯胙宋先代之後有事膰焉則脤膰及於異姓此亦各舉其重者也夫吉禮主嚴凶禮主哀軍禮主威賔禮主莊故復因人情可嘉美之事制爲五禮以親之則上下交而王澤之流沛然矣】

以九儀之命正邦國之位【九儀之命者九命之儀不同也王朝諸臣五等侯國之君臣其相聚𨿽至賾皆秩然不亂故曰正邦國之位賾音責】一命受職【王朝下士公侯伯之上士子男之大夫】再命受服【王朝中士公侯伯之大夫子男之卿】三命受位【王朝上士公侯伯之卿】四命受器【王朝下大夫公之孤附庸之君】五命賜則【王朝中大夫畿外子男】六命賜官【王朝六卿】七命賜國【侯伯之國或王朝卿大夫出封或子男加封也】八命作牧九命作伯

【人之類聚羣分有尊卑上下之等天所以命有徳也王者代天制爲命數一視其徳以爲予奪進退𨿽匹夫之賤命之則得以有列𨿽諸侯之貴不命則不得以嗣爵有功者進之有罪者黜之凡天下之有爵者皆出於上之命而其國家宮室車旗衣服禮儀一視其命之數不敢有毫髮之幹此所以定民志而使人爭務於功徳也受職者始受命於王爲正吏府史胥徒非無職也皆官長所自辟除與夫子男之士皆非受命於王也受服者得服冕之服一命而下則皮弁而已受位者列位於王朝而爲王臣再命𨿽得聘於王不得有列於王朝也受器者王命之得具祭器禮運云大夫具官祭器不假非禮也故未四命不得具祭器賜則者畿內之臣賜之八則以治都鄙畿外子男亦如之也賜官者六卿在王朝則有六十屬在其國都則有灋則以馭其官也賜國者有百里之國也或疑子男已有國矣至七命而後云賜國何也觀夫諸侯未逾年曰子蠻夷𨿽大曰子故子者未成國之名男之名則猶夫子耳是故三公未有國而執璧子男執璧而不執圭其例可見故必七命而後可以爲侯國也作牧者王朝三公及畿外侯伯有功徳者加爲九州牧在舜典爲十二牧卽大宰大司馬所建之牧詩所謂賜之弓矢得專徵伐也作伯者畿外先代之後爲上公之國及王朝三公加爲東西二伯領畿外諸侯公羊傳所謂自陜以東周公主之自陜以西大公主之是也自一至四始無而有故曰受自五至七因有而加故曰賜自八至九不可以輕授必有大功徳者然後可以充是任書所謂官不必備惟其人故曰作也】

以玉作六瑞以等邦國王執鎭圭公執桓圭侯執信圭伯執躬圭子執谷璧男執蒲璧【鎭大行人作瑱二字通用信如字瑞者徵祥符應之稱字從玉從耑言美在其中而發耑於外也天子諸侯所執之玉而以瑞名者玉純陽之精气備天地之全徳故執以爲守爲信而名曰瑞言徳蘊於內而徵於外也以其世守之以爲寶故曰守圭諸侯之圭皆王所命故曰命圭其來朝也必輯而合之以爲驗故天子之冒圭則邪刻其下諸侯瑞圭則邪鋭其首上下相合所以立天下之信也攷工記玉人之事鎭圭尺有二寸天子守之命圭九寸謂之桓圭公守之命圭七寸謂之信圭侯守之命圭七寸謂之躬圭伯守之鎭安也鎭圭者以四鎭之山爲瑑飾所以安四方也雙植謂之桓宮室在上湏桓楹乃安桓圭者圭兩旁如桓楹象其上承王室也夫君國皆曰侯所執皆爲信惟二等之國得侯之稱故圭獨以信名信圭之形直隆之爲雙植之桓公執之殺之爲曲身之躬伯執之也子執糓璧男執蒲璧者谷所以養人蒲所以安人故子男取其義鎭圭尺有二寸灋天數也其餘九七五皆陽數凡南面之君其命數皆從陽桓圭九寸下於天子信圭躬圭七寸下於公谷璧蒲璧五寸下於侯伯也夫圭直方止而不變者也公侯伯位已定故用之璧圎通流行而未定者也子男徳方進故用之又此公執桓圭者上公之國射人三公執璧者謂王朝三公近於王而屈又不可同於孤之皮帛故亦視於子男也○按聘禮圭剡上寸半厚半寸愽三寸天子之制未聞然過於愽厚則重而不勝疑亦不過此其等差在髙卑與玉質之不同而已○耑音端殺去聲剡月檢反削也】

以禽作六贄以等諸臣【人臣之贄以禽所以別於邦君也】孤執皮帛卿執羔大夫執雁士執雉庶人執鶩【鶩音木】工商執雞【贄之言致也所執以自致其誠也天子無客禮無所用贄惟適諸侯之祖廟及弔臨有介鬯亦贄之意也諸侯之五瑞天子所命以爲信輯而復頒之舊以爲贄非也虞有五玉之贄其大各如其瑞周禮復合以六幣之享此乃謂之贄也孤卿以下何以致其誠乎人道莫大於相養不過服食而已此司士所以掌擯士者之贄而膳夫以贄見者必膳而獻之也然其物非泛常而可混用咸象其徳以自致而尊卑隆殺之等於是寓焉故曰等諸臣也射人三公執璧此不言者三公官不必備故亦不著其贄也帛卽虞書黃纁之三帛天地與純乾之色古人衣服所常用也合之以虎豹之皮取其震服百獸三孤在朝若無所事而其徳能服逺之義也羔羊子羊之性達生跪乳近於孝外柔內剛近於勇非羣不處近於和千百維羣進止定於一有君道焉觀字書義善祥美等字皆從羊建首者以此故卿執之不用羊而用羔貴其輕暖也雁進以漸飛以序從陽而不忒一偶而不再大夫執之者道合則服從臨大節而不可奪之象也雉文明而不生獲士執之者有文徳而以死服事之象也羔雁雉三者虞書所謂二生一死也鶩之性有翼而不能飛有卵而不能乳鳥之至愚者也但能和其丑以依於人而已庶人無他事惟羣居樂業以從上之命故以爲贄焉雞之性能知時之早暮又知雨暘禍福鳥之知者也及其得食相呼大能字小又有仁徳焉工之灋象制器商之趨時逐利非知不能使去其自私自利之心以資世之所不及亦何賤之有故以雞爲贄也】

以玉作六器以禮天地四方【上天下地天地各有四方玉器因之】以蒼璧禮天以黃琮禮地以靑圭禮東方以赤璋禮南方以白琥禮西方以瓉禮北方皆有牲幣各放其器之色【琮音崇琥音虎璜音黃放上聲】

【典瑞言四圭兩圭爲祀天地之玉而此復有蒼璧璜等玉以禮天地四方何也書金縢曰植璧秉圭蓋周之禮有所以祀神者植於所祀之處若其主然書所謂植璧卽典瑞之四圭兩圭也有所以禮神者執之以致禮若其所享然書所謂秉圭卽此之六器禮天者專指冬至祀天所執冬至一陽生天之全體具焉璧圓中虛一元統天之象蒼者日月之光爍天而爲蒼人所見天宇之色必蒼也故以蒼璧禮地者專指夏至祀地所執夏至一陰生地之全體具焉琮射爲八方地體四正四隅之象從日照地爲黃人所見大地之色皆黃也故以黃琮東方者迎春東郊靑帝大皥東嶽泰山之類靑東方之色圭銳其首象出震生物也南方者迎夏南郊赤帝神農南嶽衡山之類赤南方之色半圭曰璋章明也象物之相見乎離也西方者迎秋西郊白帝少皥西嶽華山之類白西方之色琥者以義推之當爲半琮形西方屬虎故以爲名象秋气之肅也北方者迎冬北郊黒帝顓頊北嶽恆山之類北方之色半璧曰璜冬初伏藏象天之半見地上也王作六器以放神示之徳牲幣又放其器之色因其類以致其饗也】

【又按天地四方祀玉二而禮玉六蓋祀玉者神之所主也天之四時主宰不同而同出於天地之四方方向不同而同歸於地神示之精一而已故止以天地爲別若禮玉者人之所各致其誠者也故天地各有四方而以六合爲別也】

以天產作陰徳以中禮防之以地產作陽徳以和樂防之以禮樂合天地之化百物之產以事鬼神以諧萬民以致百物

【天下之聲色气味數位皆從天地而降凡陽皆屬天故曰天產凡陰皆屬地故曰地產人之耳目口鼻之所接衣服居處之所寓不出乎二者陰徳者人之沈靜持守之體揖讓退巽之節皆是也減而不已則苦節而過中則僞而禮不可行矣故以物之產乎天者以作起陰徳使鼓舞進前由於禮之中則其行不偏而不至於僞所謂禮主其減以進爲文也陽徳者人之流動盈滿之气懽忻發越之情皆是也盈而不反則放樂而不節則滛而樂不可行矣故以物之產乎地者以作起陽徳使優柔平中由於樂之和則其心不乖而不至於滛所謂樂主其盈以反爲文也夫禮樂者合天地中和之化百物陰陽之產作之防之使無過不及故幽而鬼神有以事之則天神格而人鬼享眾而黎庶有以諧之則庶尹允諧而黎民於變時雍逺而百物有以致之則百獸率舞四靈畢至記所謂和故百物皆化序故羣物皆別也宗伯敍禮之爲用而總結之以此以著禮樂之功用也】

凡祀大神享大鬼祭大示【大神天帝大鬼宗廟大社稷也】帥執事而卜日宿眡滌濯涖玉鬯省牲鑊奉玉齍【鑊月郭反齍音咨】詔大號治其大禮詔相王之大禮

【凡大祀恐有天地災變國家大故以卜日爲先𨿽大卜所掌宗伯必帥之祭以潔誠爲主器之濯漑嬪婦女宮等所掌而必宿眡之禮神祀神之玉灌地之鬯皆交神大節𨿽典瑞鬯人之事而必親臨之六牲六官所奉齍盛六宮所共祭物莫有重於是者故牲鑊必躬省之王齍則親奉之大禮若祭主迎屍祼獻割牲飲福交神之大節小禮又其中之節目蓋若後世之通贊分贊大小宗伯所掌及詔相王並絜其大綱○此祭祀所掌之事】

若王不與祭祀則攝位

【凡次祀小祀王不能徧行或王有疾病及諒陰𨿽大祭祀而不與者並攝王位而行禮此與王居憂則宰攝政王不親將則大司馬將六軍同意皆代王行事者也】

凡大祭祀王后不與則攝而薦豆籩徹大賔客則攝而載果【與去聲載再通果祼通載果卽亞祼也】

【大祭祀王后主豆籩之薦徹大賔客王后有再祼之禮有故而不與大宗伯代以行禮後佐王守國大禮不可缺也○已上祭祀攝行之事】

朝覲防同則爲上相【朝覲防同大行人擯者五人出接賔曰擯入相禮曰相】大喪亦如之【先王之喪嗣王有拜賔之禮或後世子之喪王亦有拜賔之禮】王哭諸侯亦如之【諸侯薨於其國爲位哭之檀弓曰天子哭諸侯爵弁絰防衣或來朝而薨於王國王爲之緦麻並宗伯爲上相○防緇同】王命諸侯則儐【儐作擯非○命諸侯者諸侯喪畢受命天子始得爲諸侯也按鄭氏云王將出命假祖廟立依前南鄕儐者進當命者延之使豋內史由王右以策命之降再拜稽首登受冊以出此其大略若賜卿大夫士爵則於祭焉皆尊祖不敢自專之意諸侯𨿽子男必特命而大宗伯儐之待以客禮也諸臣𨿽公卿賜於祭而小宗伯儐之待以臣道也右儐相事宗伯掌禮故爲上相六官莫敢先之】

國有大故則旅上帝及四望

【大故謂冦戎侵叛也旅者祭不一之名上帝者五帝也上帝與四望祭之不一故云旅夫國有大故大宰贊王戒於百官天子必親總六師於是司馬掌其灋治其政令司徒致其民頒其守司空治其功司冦涖其戮何虞夫冦難之不平而爲此求媚之事乎蓋宗伯者平日寅淸其徳以佐王則天明事地察故於此則率其有司各致其精誠相與告於神祗大宗伯主上帝山川之祭大祝主社稷之祭肆師令國人祭則自州長而下凡有民社之憂者靡不竭其誠以感動於鬼神使效其英靈黙相於幽防之中爲不道者必遭險逆有道者常獲順易是一弭災兵之一端也夫豈遇災而懼緩急失措不事夫堂堂正正之典而徒祈禱於不見不聞之地則與遇圍逼而講老子談苦空者何異周公之志不以荒乎】

王大封則先告後土【卿大夫出封或畿外諸侯加封也】

【后土卽大社總大地之示大封先告者割其方之土而賜之俾立社於其國以爲土之主也】

乃頒祀於邦國都家鄕邑【邦國諸侯之國都家鄕邑鄕遂公邑縣都也並頒以應祀神祗】

【愚按頒祀上有闕文觀天地夏秋四官皆有和布縣灋此獨缺典頒祀者正嵗首之事乃者繼前事之辭也】

小宗伯之職掌建國之神位【天神人鬼地示大宗伯掌其禮此則掌其位精粗之異建邦之神位者建此邦則立此神位也】右社稷左宗廟【社稷者王畿土谷之神祭灋所謂王自爲立社也宗廟者天子祖廟也二者皆王所數行禮者故在王宮左右地道右爲尊左爲陽故右社稷而左宗廟也】○兆五帝於四郊【帝卽易帝出乎震之帝所以主乎元气革而爲五春靑夏赤夏季黃秋白冬黒是爲五天帝月令云其帝大皥炎帝黃帝少皥顓頊是爲五人帝而用以配享者也兆於四郊者靑帝東郊赤帝黃帝南郊白帝西郊黒帝北郊卽月令迎春於東郊等之地也】四望四類亦如之【四望者虞書云望於山川不得至其地故望而祀之五嶽四凟四海皆在所望大宗伯但言五嶽舉其大者也四類者祭天神皆主燔燎以達其誠其禮類於祭天故曰類卽大宗伯日月星辰司中司命飌師雨師等神也四望四類亦如之者如五帝之兆於四郊也】○兆山川丘陵墳衍各因其方【畿內山林川澤丘陵墳衍原隰五地隨其方之所有以爲之兆】

【按冬日至祀天圜丘則天神皆降夏日至祀地方澤則地示皆出而此復有四郊之兆者蓋冬至乃祀天之正祭因而總祀夫天神夏至乃祀地之正祭因而總祀夫地示此則各因夫气之流行與夫天神地示之所居分方而特祀之也又鄭氏云兆日於東郊兆月與風師於西郊兆司中司命於南郊兆雨師於北郊其說無據而有得失愚按四望之兆若五嶽四凟四海皆原有定方四類之兆則日於東月於西已無可疑其餘飌師當於東雨師當於西觀大司徒所云日東多飌日西多雨蓋可驗矣惟夫星辰等兆無可攷愚觀五星流行及七政交錯之次舎皆在天之南司中司命實居紫防垣之北然則星辰其兆於南郊而司中司命其兆於北郊歟】

掌五禮之禁令與其用等【五禮吉凶軍賔嘉也大宗伯掌其禮小宗伯掌其禁令謂禁其不當犯令其所當行及所當用之物與夫降殺之等】

辧廟祧之昭穆【廟始祖及髙曾祖禰四親廟也祧謂始祖而下髙祖而上旣毀之廟也自始祖爲主其後一世爲昭二世爲穆三世爲昭四世爲穆以及於百世皆然也】辧吉凶之五服車旗宮室之禁【吉謂祭祀凶謂喪紀五服斬衰齊衰大功小功緦麻也五服之人其車旗有貴賤之等宮室若貴宮貴室下宮下室椅廬堊室皆冇貴賤之別也】掌三族之別以辧親疎【三族者父族已族子族也掌三族之別者自父而上皆爲尊屬自子而下皆爲卑屬自已之行皆爲兄弟之屬辧其親疎者謂有一從再從三從自五世以及於無窮也】其正室皆謂之門子【正室嫡子也門子者言代父而當門之子也】掌其政令

【王者之道莫大乎親親親親之道莫要於辧昭穆別貴賤分族屬明宗灋廟祧之昭穆旣辧則間一世而行輩同𨿽族屬疎逺祖父子孫尊卑之序秩然而不亂五服旣辧則章服有等而貴賤之義昭然而不紊三族旣別則上下及旁各及四世而親疎之序不可得而混門子旣立則宗灋正在祭祀則登餕受爵必以上嗣親疎各以其次在喪紀則有衰麻之等其居室亦有親疎之異其守於公宮則有父兄子孫之別與凡居守之八次八捨凡此政令皆小宗伯掌之也】

廟祧昭穆賜爵圖

毛六牲辧其名物而頒之於五官使共奉之【六牲之名如牛曰一元大武雞曰翰音物如陽祀用騂陰祀用黝頒於五官者地官牛春官雞夏官馬及羊秋官犬冬官豕大宰總贊王牲事故不奉牲也】辧六齍之名物與其用使六宮之人共奉之【六齍名物如黍曰香合而冬食其物稷曰明粢而季夏食其物○六牲天產故王割牲而共奉於六官六齍地產故後薦玉齍而共奉於六宮陰陽之義也】辧六彞之名物以待果將辧六尊之名物以待祭祀賔客【六彞之名若雞鳥物卽郁鬯六尊之名若犧象物謂五齊三酒皆所以待祭祀賔客者將奉也酌於圭瓚璋瓚而奉於鬼神賔客六彞言祼將知六尊以備酌獻也】掌衣服車旗宮室之賞賜【賜衣服車旗者卽命服命車書所謂車服以庸也賜宮室者猶後世之治第蓋特恩也並小宗伯掌其禮】掌四時祭祀之序事與其禮【周人祀神之事至賾天地人之大祀以至於百物之羣小祀皆有次序使無廢墜不舉及每祭其禮甚繁若卜日省牲視滌濯等禮又皆有秩序使無僣差○已上祭祀賔客賞賜之物○賾音責】

若國大貞奉玉帛以詔號【貞正也古人謂卜爲貞洛誥曰我二人共貞謂卜而質正其吉凶也大貞者謂大祭祀大喪大師大封大遷立君也玉帛所以禮先卜號卽祭卜神與幣之號小宗伯奉而詔之○此下敍其隨事所當掌之禮卜爲始故居首】

大祭祀省牲眡滌濯祭之日逆齍省鑊【牲者校人牛人等所共省其有無損傷滌濯者世婦率女宮之事視其潔否齍盛者饎人世婦所共逆而受之共於大宗伯鑊者烹人之所有事省其火齌之得否大宗伯主視滌濯省牲鑊奉玉齍此皆所以佐之也】告時於王告備於王【告時者應薦陳之時告備者言祭物備具】凡祭祀賔客以時將瓚果【瓉果者天子用圭瓉及祼時奉之】詔相祭祀之小禮凡大禮佐大宗伯【小禮大禮解見前大禮佐大宗伯以詔相王小禮直詔相之】賜卿大夫士爵則儐【祭統云祭之日一獻君降立於阼階之南南鄕所命北靣史由君右執冊命之再拜稽首受書以歸此賜爵之禮也王之賜卿大夫士爵亦當如此命諸侯見大宗伯】小祭祀掌事如大宗伯之禮【大小各有所司】○大賔客受其將幣之賫【諸侯朝覲禮畢以玉幣致三享之禮復有庭實所謂賫也圭璋大宗伯受之庭實小宗伯受之○已上祭祀賔客之禮】

若大師則帥有司而立軍社奉主車【軍社春秋傳曰軍行祓社釁鼓祝奉以從詩曰乃立土戎醜攸行也鄭氏曰社主用石必有所據主車者曽子問曰天子巡狩以遷廟主行載於齊車言必有尊也蓋古之行軍者用命賞於祖不用命戮於社威福咸不敢自專故營軍壘舎左祖右社亦依在國爲之但廟主不可以虛故以遷廟主行也有司謂大祝設軍社司馬奉主軍並小宗伯帥之也】若軍將有事則與祭有司將事於四望【軍將有事卽有事於主及社肆師所謂用牲於社宗也將事於四望卽大祝職國將有事於四望也與祭有司文有脫誤蓋帥有司而與祭之意此乃用師常禮舊說以謂將與敵合戰而祈之則類於愚夫之所爲而非祭祀之正也】○若大甸則帥有司而饁獸於郊遂頒禽【甸畋通饁月刼反○饁獸於郊者卽司馬職仲冬敎大閱遂以狩田致禽饁獸於郊也饁饋也仲冬有四方百物之祭以報成功故於狩畢卽於此郊外帥司馬之屬以禽而祭四方百物之神故曰饁獸於郊大甸屬司馬而其禮掌於宗伯故帥之遂頒禽者詩傳曰禽𨿽多擇取三十焉其餘以與大夫士以射於澤宮而頒之】

【按此及肆師大祝凡大師大防同皆言社而不及稷者以稷司稼穡無與於殺伐之事也○已上師田之事】

大烖及執事禱祠於上下神示【大烖王有疾也至尊不安豫臣子致其憂烖莫大焉故曰大烖若國有禍烖則以水火凶札言也禱者遷善悔過以祈神之佑上下謂天神地祗論語云禱爾於上下神祗舉此而宗廟在其中矣執事巫祝之屬】○王崩大肆以秬鬯渳【渳音米○肆始死而陳屍於牀也尊之曰大猶死曰大漸浴曰大渳也渳浴屍也鬯滑可以去垢郁香艸和鬯則其芬芳之气旁達故郁人鬯人並共之此則省之也】及執事涖大斂小斂帥異族而佐【斂者屍以掩藏爲善故以絞衾衣服斂束之先小斂而後大斂喪大記曰小斂衣十九稱君大夫士一也大斂君百稱大夫五十稱士三十稱鄭氏曰天子蓋百二十稱大約小斂親身之衣不可得而加損故尊卑同大斂可以有加故以尊卑命數爲降殺也執事大祝大防之屬異族異姓也送死大事恐其失禮凡熟於喪禮者可以帥而贊助之以盡禮爲貴也】縣衰冠之式於路門之外【衰喪服冠喪冠精粗斬緝親疎貴賤各有式灋縣於路門之外俾百族之服皆以爲凖至於男女之首服不同故大防又縣首服於宮門專爲女人設也】○及執事眡葬獻器遂哭之【天子七月而葬殯畢卽當營其事眡葬者眡其地也器謂明器檀弓曰旣殯旬而布材先獻素後獻成執事梓人匠人之屬小宗伯因而哭之哀其死生之異也】卜葬兆甫竁亦如之【竁昌絹昌鋭二反○先王體魄所藏不可以犯五患凶然之地然必卜其宅兆而安厝之甫竁者謂初往穿壙之時當告於殯故亦哭之也】旣葬詔相喪祭之禮【喪祭虞祭也天子九諸侯七大夫五士二檀弓曰葬日虞弗忍一日離也是日也以虞易奠卒哭曰成事是日也以吉祭易喪祭蓋初喪冇奠無祭自虞而有祭禮故曰喪祭也】成葬而祭墓爲位【成葬者邱封已畢也先人形體托於此故祀其墓之土神位者爲之兆位也二者皆在墓之事小宗伯掌之其在廟中則大宗伯掌之也○已上喪葬之禮】

凡王之防同軍旅田役之禱祠肄儀爲位國有禍烖則亦如之【求福曰禱得所求曰祠凡王防同軍旅大甸大役出而在途卒然有星日山川厲鬼之變故有禱祠之禮與其國內有水火凶札之禍烖並小宗伯肄習其儀及爲之位也】凡天地之大烖類社稷宗廟則爲位【天地大烖日月食山崩地震也當安社稷宗廟之神類正禮行之亦小宗伯爲之位】

【按大師大防同若大祝職宜於社造於祖類於上帝以至大軍社奉主車所過山川此正禮也此條主祗禱之事非常禮也】

凡國之大禮佐大宗伯凡小禮掌事如大宗伯之儀【大小宗伯及肆師其掌禮以次相承國之大事凡七禮之大者大宗伯掌之小宗伯佐之肆師則兼佐夫大小宗伯國之小禮小宗伯掌事如大宗伯肆師亦如小宗伯之佐其正此正所謂大事從其長小事則專達也】

肆師之職掌立國祀之禮以佐大宗伯【肆師宗伯之攷也肆之爲言陳也掌陳其禮】立大祀用玉帛牲牷立次祀用牲幣立小祀用牲【劉氏曰天神地示人鬼皆國祀也卽其祀中皆有三等之差故以玉帛牲牷明其大小則祀典立矣玉有植玉以爲主執玉以爲禮幣專以禮神牲所以享神色純者謂之犧體全者謂之牷大祀用玉帛牲則毛而用之中祀無玉小祀無幣牲亦用厖可也】○以嵗時序其祭祀及其祈珥【王祀旣立然後祭之各有其時以時序爲先後之次不必先大後小也祈珥盟詛而殺牲也詳見夏官小子】大祭祀展犧牲系於牢頒於職人【充人職云祀五帝系一牢芻之三月故於牧人共牲之時肆師展視其牲必體全色純然後頒付於充人而系之也】○凡祭祀之卜日宿爲期詔相其禮【每祭之前十日卜吉而後齊宿爲期者肆師於卜之前夕與卜者及諸執事以明旦爲期並詔告相助其卜之禮】眡滌濯亦如之【祭之前夕大宗伯眡滌濯肆師亦詔相其事】○祭之日表齍盛告潔展器陳告備【粢六谷也簠以盛稻梁簋以盛黍稷有蓋不知其實故有徽識以表其名器鼎爼尊彞籩豆也實而陳之故曰器陳肆師展省其完備與否告潔告備蓋告於小宗伯而後小宗伯告備於王也】○及果築防【果祼通防古煮字○雜記築郁臼以掬杵以梧煮之以和秬鬯之酒泲之而灌地以降神也此夲郁人之職而肆師與焉】○相治小禮誅其慢怠者【祭祀之小禮小宗伯所掌而肆師相治之執事之人有惰慢懈怠者則誅責之】○掌兆中廟中之禁令【兆天神地示及墓兆也廟謂廟祧也平時不可不蠲當祭不可不肅故掌其政令也】○凡祭祀禮成則告事畢【告潔告備相終始也○已上祭祀之禮】

大賔客涖筵幾築防贊果將【大賔客若諸侯免喪之見也筵幾司幾筵所設肆師臨之郁鬯郁人所共肆師築而防之大宗伯載祼肆師贊之】大朝覲佐儐共設匪罋之禮【匪古篚字○佐儐者爲承儐也匪以實幣罋以實醯醢公食大夫禮若不親食使大夫以侑幣致之設者設於其館也掌客籩人所共而肆師主設之】饗食授祭【饗食之祭食膳夫授王肆師授於賔凡祼將匪罋等禮大賔客大朝覲並同各舉之者互文也○已上賔禮】

與祝候禳於畺及郊【候主迎善祥禳者卻烖異逺自五百里之畺近在百里之郊小祝掌其祝號而肆師與之同事然豈無故而爲此徼福之事乎此蓋爲王疾也觀小宗伯大烖禱祠於上下神祗王躬千里元气之所萃且畿內百神之主其安否實相關故其候禳之逺與復之於四郊同義也】○大喪大渳以鬯則築防【浴尸之郁鬯亦郁人所共肆師築之】令外內命婦序哭【始死哭不絕聲故外內命婦相代而哭序之者使尊卑有先後次序也】禁外內命男女之衰不中灋者且授之杖【衰天王斬王后齊不中灋違升數與裁制之灋也杖王竹後桐喪大記君之喪三日子夫人杖五日旣嬪授大夫世婦杖又檀弓雲天子崩三日祝先服五日官長服蓋杖卽服也○已上喪禮○齊音咨】

凡師甸【甸字誤文師甸當作大師蓋大甸無立軍社奉主車等禮也】用牲於社宗則爲位類造上帝封於大神祭兵於山川亦如之【用牲於社宗者祭軍社與遷廟主也類造皆祭名其禮類詳而造略蓋或類或造卽詩之是類也封於大神卽小宗伯將事於四望也祭兵於山川所過名山大川也】○凡師不功則助牽主車【師不功大司馬厭而奉主車恐爲敵人所得臣子衛君父如手足之捍頭目不敢以祧主忽之故肆師助牽之】○凡四時之大甸獵祭表貉則爲位【貉師祭記所謂禡於所徵之地蓋祭古之始爲兵灋者大閱禮有司表貉於陳前有司者大司馬之屬立表於陳前而祀之肆師爲之位也○已上師田之禮】嘗之日涖卜來嵗之芟狝之日涖卜來嵗之戒社之日涖卜來嵗之稼【嘗主谷當卜稼社主土當卜芟稼芟二字誤】

【古人每事皆豫卜其休咎書大誥明王遺我大寶紹天明卽命曰有大艱於西土春秋傳曰先王卜徵五年嵗習其祥祥習則行不習則增修徳而攺卜蓋古之卜者吉凶不忒故能前知之以自戒備也嘗有二月令孟秋農乃豋谷天子嘗新先薦寢廟又仲秋狝畢而爲嘗祭此嘗之日蓋嘗新也嘗者稼穡始成因而卜來嵗之稼髙黍下稻何者爲宜也秋田曰狝狝主治兵以備不虞故於狝之日因而卜來嵗之戒謂有無冦戎侵叛有戒心與否也社有二仲春爲土功之始仲秋爲土功之成此蓋謂秋社也社之日因而卜來嵗之芟謂芟除艸萊易其田疇雨暘時若與否人功難與易也三者皆卜師之事肆師涖之】

若國有大故則令國人祭【解見大宗伯】嵗時之祭祀亦如之【嵗時祭祀如州祭社黨祭禜族祭酺之類】○凡卿大夫之喪相其禮

凡國之大事治其禮儀以佐宗伯凡國之小事治其禮儀而掌其事如宗伯之禮【解見小宗伯】

【按天地之道春始之王者之政禮基之禮孰爲大鬼神示爲大昔伯夷爲秩宗所典者不過此而已至於樂以導天地之和史以彌綸天地之文與夫羲和卜筮廸知天道巫祝知鬼神之情狀皆理之至精而事之神妙苟非潔淸精防有以通神明之徳者不足以知其道非淸明正直純一不貳者不足以致其禮周禮所以並屬之宗伯也歟故舜命伯夷曰夙夜惟寅直哉惟淸蓋不莊不敬則慢易之心入之而自反不直靈臺昏塞其何以感假於鬼神示易曰聖人以此洗心退藏於宻又曰齊戒以神明其徳夫宗伯之道斯其至矣】

郁人下士二人府二人史一人徒八人【郁字從鬯鬯字從米仄於器中泛溢之意從匕取之從彡指郁金艸葉冂者先事冪之從缶從臼以兩手實於缶也今從林乃木茂郁字○仄音吳匕音妣取食器】

鬯人下士二人府一人史一人徒八人

郁人掌祼器【彞以盛匕以酌圭瓚璋瓚以祼也】凡祭祀賔客之祼事和郁鬯以實彞而陳之【郁鄭氏云每十葉爲貫百二十貫爲築以煮之】○凡祼玉濯之陳之以贊祼事【祼玉卽圭瓚璋瓚】詔祼將之儀與其節○凡祼事沃盥

【祭祀之祼達諸陰以降神也賔客之祼廟中之享也至館而造贈也郁人和之而調其齊實之而陳其處凡祼玉謂不止賔祭若封國之命鬯巡守之介鬯等並郁人洗滌之以致其潔陳於用處贊而酌之及夫王與後奉玉瓉酌鬯以授屍屍受而祭之嚌之儀若執玉奉盈夫人執校屍執足之類節謂時之早晚凡祼事必先盥郁人掌祼器故主沃盥其事相因也○已上祼事始終節目並郁人掌之】

大喪之渳共其肆器【渳音米浴屍也○鬯滑可以去垢故齊之浴喪之渳並用之然浴屍更欲其香故掌於郁人浴體恐其色黃故但共於鬯人而已肆陳屍也肆器若淩人之夷盤及牀笫之類郁人主浴故拜共之枕柶則共於玉府】及葬共其祼器遂貍之【明器中之祼器圭瓚璋瓚也故遂貍之】

【右浴尸之郁鬯明器之祼器皆郁人所有事故並掌之】

大祭祀與量人受舉斝之卒爵而飲之【斝音稼○斝與爵器同名異殷曰斝周曰爵少牢饋食禮主人受嘏詩懷之卒爵執爵以興出宰夫以籩受嗇黍主人嘗之乃還獻祝此則屍嘏王王飲不盡故與量人受王舉斝之卒爵而飲之二人通職者郁人贊祼量人制從獻脯膰其事相成故共終其事也○詩承也】

【書曰祀玆酒惟元祀鬼神無形與聲聖人制爲祭祀之禮以報本追逺而無以自致其誠故制爲酒醴以气而感格之因擇夫植物之至美者以爲之秬黍之一稃二米得天地至和之气者也郁芳艸色黃馨香而有中徳者也以秬爲酒合之以郁取其和气之發條暢中徳之芬芳散越以是而幽達於淵泉庶或享之故古人之祭莫重於祼而秩宗之屬以郁人爲首也鬯卽酒以黒黍爲之故名曰卽籩人所稱之黒也舊以酒爲水非也蓋旣謂之酒則非水可知以其味方淡故爲酒之至貴猶羮之不和者稱爲大羮耳鬯人但主共鬯猶酒人之類郁人則掌其共奉之禮故列職居先】

鬯人掌共秬鬯而飾之【凡祭祀賔客喪紀齊事當用鬯者皆鬯人共之飾謂設巾】凡祭祀社壝用大罍【社壝當作社稷罍音雷○大罍土罍社稷用之以其合土爲之也】禜門用瓢賫【禜音詠賫音咨○禜穰災害之祭也左傳魯莊公二十五年秋大水鼔用牲於門門人所出入且以禦暴禜所以卽門也瓢中虛故取其象賫字未詳】廟用修【卽司尊彞之六彞雞鳥虎蜼之類皆有文飾故曰修】凡山川四方用蜃【山川四方爲國阻固屏翰蜃外堅以捍內故用蜃】凡祼事用槪【槪槪通○祼事謂享贈於賔客者槪平斗斛之器此則尊以朱帶絡腹取平施適中之意】凡疈事用散【疈音壁○疈辜以祭四方百物散罍之無飾者蠟以送終故無飾○已上祭祀祼器】

【按舊說謂祭天無鬯夫天神在上似不當求之於地然地亦天也何嫌於陰陽上下以求之觀大宗伯祀神鬼示之下緫之云涖玉鬯司尊彞職云大旅存尊彞表記雲天子親耕粢盛秬鬯以事上帝則事天有鬯明矣但此敍鬯器不言祭天與典瑞灌器止於宗廟何也蓋祭天用陶匏貴其自然此特文有不備耳若因此而遂以爲無鬯則司尊彞但言宗廟而不及地示豈祭地無酒乎】

大喪之大渳設斗共其釁鬯【釁塗也釁鬯以浴屍斗以沃鬯共於郁人合而用之】凡王之齊事共其秬鬯【齊齊同○齊事不合郁鬯人自共之】凡王弔臨共介鬯【弔臨有輔行者執鬯而致之蓋天子適諸侯有贄鬯以禮於鬼神此亦禮臣之贄歟○已上喪齋弔事之鬯】

雞人下士一人史一人徒四人

雞人掌共雞牲辧其物【物謂毛色辧之者陽祀用騂陰祀用黝及各以其方各以其時也】

大祭祀夜嘑旦以嘂百官凡國之大賔客防同軍旅喪紀亦如之【嘑嘂呼叫通○旦者夜漏未盡雞鳴時也大事嘑旦警百官使夙興】

凡國事爲期則告之時【有司請行事之期則雞人告之時】

凡祭祀靣禳釁共其雞牲【面禳者古者禳於郊及畺四面禳之以卻災變也釁者始作宮室器物殺牲取血以塗其釁隙或壞而新之也釁廟以羊釁門夾室以雞】

【凡祭祀及面禳釁共其雞牲此雞人専職嘑旦告時以其養雞知時故兼之】

司尊彞下士二人府四人史二人胥二人徒二十人【尊彞罍皆宗廟承酒器郊持牲曰黃目者鬱气之上尊也是彞亦曰尊明堂位曰山罍夏后氏之尊是尊亦曰罍然彞爲常爲灋故承郁鬯者曰彞以其爲酒之至貴在室中而先陳其後五齊三酒皆以是爲灋故以彞名尊之爲言尊也古文作�從艸執之恭敬之意惟屍與王及後獻酢用之以其尊者所用故以尊名若諸臣所酢則曰罍其字從缶言其爲瓦器而已】

司尊彞掌六尊六彞之位詔其酌辧其用與其實【位室中戶間堂上堂下之位酌王及後諸臣所酌爲祼獻者用謂四時之祭器各有所用實謂郁鬯齊酒凡酒器各有所實蓋每祭則以所當用之器實以合用之酒於是設於所當陳之處而詔相其酌也】

春祠夏禴祼用雞彞鳥彞皆有舟其朝踐用兩獻尊其再獻用兩象尊皆有罍諸臣之所昨也秋嘗冬烝祼用斝彞黃彞皆有舟其朝獻用兩著尊其饋獻用兩壺尊皆有罍諸臣之所昨也凡四時之間祀追享朝享祼用虎彞蜼彞皆有舟其朝踐用兩大尊其再獻用兩山尊皆有罍諸臣之所昨也【獻尊鄭氏云當作犧斝音稼著丞略反蜼月鬼反昨當作酢下同○祠禴嘗烝解見大宗伯間祀有二曰追享者五年一禘祭其祖之所自出追而享之也曰朝享者三年一祫合祭其毀廟之主蓋自除喪朝廟後始行祫禮故曰朝享也】

【凡宗廟之祭一獻王祼二獻後祼卽此之祼也三獻王薦腥四獻後薦豆籩籩人所謂朝事卽此之朝踐朝獻也五獻王薦熟六獻後薦豆籩籩人所謂饋食卽此之再獻饋獻也其謂之再獻者對朝踐言蓋一二獻但主降神旣祼然後迎牲始行祭事獻以朝踐爲初故謂饋食爲再也七獻王酳屍八獻後酳屍籩人所謂加事九獻諸臣酳屍籩人之修籩修豆於此時進也彞以承郁鬯惟祼用之每祭止一彞禮運所謂酒在室也雞春畜爲春祠之鳥朱鳥南方宿爲夏禴之斝畫爲禾稼秋成像爲秋嘗之黃者郊特牲曰黃目者鬱气之上尊也黃者中也目者淸明之气言酌於中而淸明於外也用爲冬蒸之蓋取黃鐘之義也虎取其慈孝蜼禺屬天將雨自縣於木以尾塞鼻取其知用爲追享朝享之此六灋象之意也舟下承盤取名於舟者以承載意且以沈溺爲酒戒也尊以承五齊三酒毎祭有八尊禮運云醴醆在戶則泛齊醴齊陳於房戶間卽此朝踐朝獻之兩尊也曰粢醍在堂則盎齊緹齊陳於堂上卽此再獻饋獻之兩尊也曰澄酒在下則五齊之沈齊與夫三酒之事酒則亦同夫再獻之尊而在西階之下三酒之昔酒淸酒則皆用夫罍尊而在阼階之下爲諸臣之所酢記所謂犧尊在西罍尊在阼君西酌犧象夫人東酌罍尊皆指澄酒言犧尊象尊鑄爲犧象之形以實酒古遺器猶有存者著尊鄭氏曰尊無足著地者壺尊以壺爲尊也大尊大古之尊山尊卽山罍畫爲山云之形者此六尊灋象之意也愚觀夫周公於噐數皆取於六代尊之用亦不出此意宗之畫虎蜼自舜已然是虎蜼者虞之也明堂位曰夏后氏以蜼尊殷以斝尊周以黃目而雞鳥則周之制是之兼用乎四代也明堂位又曰秦有虞氏之尊山罍夏后氏之尊著殷尊也春秋傳曰尊以魯壺而犧象皆周制是尊之兼用乎四代也大抵追享朝享以虞夏嘗蒸兼殷周而祠禴則皆周制也罍尊畫爲云雷之形諸臣之所昨謂諸臣獻者酌罍以自酢不敢與王神共尊也○醆音盞醍緹並音體】

凡六六尊之酌郁齊獻酌醴齊縮酌盎齊涗酌凡酒修酌【此總序酌酒之灋也郁齊主於灌地不嫌其濁酌卽獻之故云獻酌醴齊質濁縮者泲去其滓而酌之然後淸明可用郊特牲所謂縮酌用茅也盎齊差淸然亦不可飲涗者以舊酒和調取其淸者而酌之郊特牲所謂餞酒涗於淸也凡酒謂三酒修巾冪以飾之也凡酒其气已定恐其泄味蓋藏貴宻故特舉修言涗音稅】

大喪存奠【明噐中曰奠存省視也】大旅亦如之【宗伯國有大故旅於上帝及四望亦存其此言自宗廟之外凡用者皆司尊之職也觀大旅用則天神地示之用可知也】司幾筵下士二人府二人史二人徒八人【阮氏圗幾長五尺髙尺有二寸博二尺攷工記筵之度九尺古者席地而坐鋪廹地者爲筵加筵上者爲席詩所謂肆筵設席也筵之爲言延也所以延神與賔故宮室之度皆起於筵席之爲言籍也措之於地籍以致愼也】

司幾筵掌五幾五席之名物辧其用與其位

【吉幾玉雕彤甸幾漆喪幾素此五幾之名物吉席次繅莞甸席熊噐席萑葦此五席之名物掌之必當完善吉凶所合用之幾席與所當設之處辧之無得僣差】

凡大朝覲大饗射凡封國命諸侯【大饗若大行人上公三饗之屬大射王與諸侯射於澤宮封國謂諸臣出封爲諸侯命諸侯謂喪畢而見命之襲爵】王位設黼依依前南鄕【黼音斧依上聲書作扆善○王位者路寢及廟牖戶之間王所立也依卽扆也狀如屛風廣八尺設於後而立其前依之以爲安故曰依也畫斧其上取其威斷不施柄以示神武不殺之意凡設色白黒相間爲黼斧近刄白近銎黑故又曰黼扆依前南鄕者向明而治也】設莞筵紛純加繅席畫純加次席黼純【純音凖○筵席旁緣曰純莞卽今燈心艸今人亦用爲席布地可以容濕故以爲筵紛純白繡也繅席剖蒲蒻展之編以五采如藻文畫純謂雲气書所謂丰席畫純也次席鄭氏云桃枝竹次第之自然成文黼純卽白黒斧形書所謂篾席黼純也禮噐雲天子席五重而此不然者觀書敷重篾席席皆有重蓋兼繅次而五也】左右玉几【卽書華玉几左右設之以優至尊】○祀先王昨席亦如之【昨當作酢○祀先王安主及屍也昨屍酢王也二者筵席之設皆同上已上天子賔祭幾筵】

黼扆圖

諸侯祭祀席【謂祀先公安主及屍也】蒲筵繢純加莞席紛純右雕幾【繢音胃○蒲粗蒻細故以蒲爲筵靑白赤黒相次畫之爲繢莞席重設與蒲筵而爲三雕幾疑卽書雕玉几神道尙右故右設之】昨席莞筵紛純加繅席畫純【昨席者屍酢王君也繅席亦重設與莞筵而爲三】筵國賔於牖前亦如之【國賔養國老於大學也亦如諸侯昨席】左彤幾【諸侯昨席及國賔之幾並以朱飾人道尙左故左設之已上諸侯祭祀禮賔幾筵按天子之筵無蒲諸侯之席無次是蒲卑次尊也天子之純無繢諸侯之純無黼是繢卑黼尊也又天子酢席與鬼神同而諸侯則否亦猶天子之酢爵與鬼神同而諸臣則異天子左右幾而諸侯單設並貴賤之等也】

甸役則設熊席右漆幾【畋役屬軍禮席用熊皮以示威漆幾設於右兵事尙右也】凡喪事設葦席右素幾【葦席卽今蘆席剖而織之者天子居廬故用此粗惡之席素幾者以喪主素設於右者凶事亦尙右也】其柏席用萑黼純【柏迫通萑音丸○柏席謂籍棺迫地之席也萑似葦而細實故以爲籍棺之用喪席用黼純施於死者不嫌於文也】諸侯則紛純【此亦謂柏席不敢用黼純以避天子其萑席素幾則同三年之喪自天子達也】每惇一幾【惇音對○惇盛黍稷噐朝夕奠所用不知神之在此乎在彼乎故每惇一幾惟神所居顧命陳幾之灋亦此意也已上天子諸侯喪事幾席】

凡吉事變幾凶事仍幾

【宗廟之祭祼於室饋食於堂繹於房亾者旣逺而追之每事更易其幾各致其誠以求之庻或享之也喪事始死而防未亡朝夕之奠相續每惇之幾皆仍其舊不當更易使神有所依而不致散也按此經所陳幾席與書顧命稍異者蓋顧命乃路寢中所設王平日所禦此所載乃有事所設故不同也】

天府上士一人中士二人府四人史二人胥二人徒二十人

天府掌祖廟之守藏與其禁令【守藏謂自始祖而下累世傳守而寶藏之者禁令謂不得妄入妄移及陳之藏之之灋也】

凡國之玉鎭大寶噐藏焉【如顧命所陳大玉華山之球夷玉東北之璞天球雍州之玉色如天玉未琢治可以救水火卻癘疫鎭撫其社稷故以鎭名赤刀武王伐紂所用一代之庸噐之舞衣兌之戈和之弓垂之竹矢皆自古相傳之灋器又如大訓河圖𨿽非器物爲帝王之大寶者皆藏之天府】若有大祭祀大喪則出而陳之旣事藏之

【祭而追飬繼孝喪而告終易代皆陳之以示其能守此與典瑞異者彼所藏乃時王之器以爲國之用此所藏非一代之物以爲國之寶也】

凡官府鄕州及都鄙之治中受而藏之以詔王察羣吏之治

【治中者百官府及鄕遂都鄙之治卽宰之受其防聴其致事賢否之實寓焉因革之宜存焉必欲恊於中故曰治中以其天職故藏於天府詔王察羣吏之治以天道而馭天史也】

上春釁寶鎭及寶噐【玉石去水土久則枯噐物不用久則幹每嵗上春殺牲取血以釁之所以接續其生气以神之也】

凡吉凶之事祖廟之中沃盥執燭【吉祭事凶喪事夏官小臣大祭祀沃王盥此特在祖廟之中沃盥執燭蓋其職尢尊也此一事以其掌祖廟之藏故兼此職】

季冬陳玉以貞來嵗之媺惡【貞問也猶質正之意季冬豫問來嵗之惡於書大誥卽命曰有大囏於西土是也陳玉以禮神重其禮也此掌於大卜天府主陳玉故互見之】若遷寶則奉之【王遷國以寶從示世守也天府從而奉之】

若祭天之司民司祿而獻民數谷數則受而藏之【司民虛宿下之人星主民之安危司冦孟冬祭之而獻民數祈人安也司祿虛宿下之司祿星主嵗之豊凶司人之祿食祭之而獻谷數祈谷不耗也主其祭者其司徒之司祿歟詳見小司冦及司民職】

【林氏曰獻民數谷數最爲致太平之要務管子制國以爲二十一工商之鄕六士農之鄕十五三分其制而言之則七分其民五農士而二工商也先王所以爲此者非他爲欲等其民數谷數使之本末相當用爲平嵗之經制至於水旱不虞之至則必有儲蓄以待之此自古在昔所以經綸圖回以富邦國而生萬民者其要實在於此也】

【按地官鄕老及鄕大夫羣吏獻賢能之書於王王再拜受之豋於天府秋官嵗終則令羣吏計獄獘訟登中於天府凡邦之大盟約涖其盟書而登之於天府三事不見於此者互文也夫天府所掌主藏守之事故曰府玉鎭寶噐國之神物上春釁之喪祭陳之遷寶奉之示能守祖物以承天也藏民數示不敢虐天民也藏谷數示不敢暴天物也藏治中重天職也司徒獻賢能之書豋於天府天命有徳也司冦豋中於天府天討有辠也國之大盟約登於天府質諸鬼神也陳玉大貞聼命於天也王者奉天以致治已何與焉故官以天名孟子曰諸侯之寶三土地人民政事寶珠玉者殃必及身觀天府所藏豈寶器云乎哉】

典瑞中士二人府二人史二人胥一人徒十人【凡玉天子諸侯所執曰瑞其餘事神贄享聘問贈死權度之玉皆曰器其用至廣皆典瑞掌之然莫重於瑞玉也故以瑞命官】典瑞掌玉瑞玉噐之藏辧其名物與其用事設其服飾【玉瑞玉器國寶也當愼其藏名圭璋璧琮琥璜等名物謂色與玉之質用事謂合用圭璧也服飾玉之繅借也】王晉大圭執鎭圭繅借五采五就以朝日【晉搢通○大圭天子之笏也長三尺居常所執有事則搢於腰間鎭安也舊說瑑四鎭山於其上有大事則執之繅借者織爲繅文以借玉所以致愼也天子之繅五采皆備凡采色一匝曰就凡繅皆有組以系之聘禮皆纁系長尺絢組是也天子常以春分拜日於東門之外言朝日凡祀皆然也已上天子瑞玉】

公執桓圭侯執信圭伯執躬圭繅皆三采三就子執谷璧男執蒲璧繅皆二采再就【信讀如字】以朝覲宗遇防同於王諸侯相見亦如之【桓圭已下解見大宗伯公侯伯之繅三采聘禮所謂朱白蒼也子男之繅二采聘禮所謂朱緑也五等諸侯朝覲宗遇防同於天子及其自相朝防並執此圭璧與繅借天子所命而世守之以爲瑞者也】○瑑圭璋璧琮繅皆二采一就以覜聘【瑑音篆○覜聘者諸侯遣臣時聘殷覜於天子及諸國自相遣臣覜聘也臣不得執君之守圭璧故瑑圭璋璧琮以爲禮瑑者堟爲桓信躬谷蒲之文也圭以聘天子諸侯而璧享之璋以聘後夫人而琮享之聘禮賔襲執圭致命公襲受玉於中堂賔裼奉帛加璧公受幣又聘於夫人禮用璋享用琮是也藻皆二采一就朱緑二文已上諸侯瑞玉及諸臣聘享之玉】

四圭有邸以祀天旅上帝兩圭有邸以祀地旅四望【邸音底○四圭者四靣各一圭長尺有二寸邸下趺也以璧爲趺而植其上天一而已而气之流行爲五謂之五帝所以主於四時者也四圭以象四時而圭夲著於一璧五帝一天之象祀天者冬至圜丘之祭旅上帝者四時五帝之祭故並以此四圭爲植玉也兩圭者前後各一圭長五寸以琮爲趺而植其上地一而已而其用偶二偶得四界爲四方者也兩圭以象地之拆而圭夲著於一琮四方一地之象祀地者夏至方澤大社之祭旅四望者五嶽四瀆之祭故並以此兩圭爲植玉也】祼圭有瓉以肆先王以祼賔客圭璧以祀日月星辰璋邸射以祀山川以造贈賔客【瓚以玉爲之承鬯酒灌地以降神詩所謂瑟彼玉瓚黃流在中也以圭爲柄故曰圭瓚以其承鬯故國語以爲鬯圭也祖宗魂气防變故肆享於先王用祼以求之圭璧者圭五寸而植於璧日月星辰附於天故從天而殺也璋邸射者半圭曰璋矢頭鋭穿物曰射璋首微鋭貫於玉瓚所謂璋瓚也山川之神欲其聚故亦用祼山川有大小故攷工記有大璋中璋邊璋也賔客者來朝諸侯也祼賔客者大行人廟中將幣三享王禮再祼一祼並以圭瓚也造贈者造於館而贈之則以璋瓚也賔客以祼者以神明待之郁鬯芬芳旁達精誠下交之意也○已上祭祀賔客之玉】

土圭以致四時日月封國則以土地【解見大司徒】○珍圭以徵守以卹凶荒【珍重也天子之圭尺有二寸莫有重於此者珍圭之制如之故以珍名召監守重臣發倉廩以卹凶荒皆莫大之事故以珍圭也】○牙璋以起軍旅以治兵守【牙乃猛獸之兵中璋而刻爲獸牙之形兵象也起軍旅者用以發兵治兵守者巡視戰事及戍守也】○璧羨以起度【羨月建反○攷工記璧羨度尺好三寸以爲度蓋好之圍三寸則璧之外圍九寸璧羨度尺者九寸而羨餘一寸故度尺天下度之不一者則以此同之也】○駔圭璋璧琮琥璜之渠眉疏璧琮以斂屍【駔組同○玉气純和可以飬屍故孝子斂屍以玉六玉乃天地四方之象首在南以璋足在北以璜左圭右琥靣陽在上以璧背陰在下以琮象六合而措全歸之義也駔以穿連之渠眉疏璧琮者舊說六玉兩頭皆有孔又於兩孔之間爲溝渠兩畔稍髙爲眉瑑疏璧琮以通於天地解未融】○谷圭以和難以聘女【植物莫和於五穀因借祥善之意圭刻爲谷丈兩不睦則執此以平之及讐不可避者則賜以執之調人所謂與之瑞節也二者皆所以和其難又谷含生生之性故天子以聘女取嗣續無窮之義】琬圭以治徳以結好【琬者圭首圓和婉之義攷工記琬圭九寸而繅繅藻通蓋爲藻文文徳之義治徳者有徳而嘉之結好者和好而贈之也】琰圭以易行以除慝【琰音剡月冉切○攷工記琰圭九寸判防謂從其圓處而判之圭首爲兩鋒殺伐之象易行者使之徙義除慝者使之攺過諸侯有不道者未加以刑伐姑惟教之使使者執此以往也已上制度信使嘉事送死雜用之玉】

大祭祀大旅凡賔客之事共其玉器而奉之【卽四圭兩圭祼圭圭璧璋邸射也典瑞共而奉之】

大喪共飯玉含玉贈玉【含去聲○飯玉雜於米如生時所食也含玉者鄭氏曰柱左右齻及口中者雜記曰含者執璧將命則是璧形而小耳贈玉葬時以贈死者並典瑞共之而王親奉之也○齻音顚】

凡玉噐出則共奉之【凡六玉之用小喪及好賜與之類並由於典瑞共奉之事出於一也】瑞玉圖說

典命中士二人府二人史二人胥一人徒十人

【命謂王命內史掌冊命謂爲冊書命爲諸侯孤卿大夫士之爵也受爵之後因其命之數而命以國家宮室車旗衣服禮儀之制不可以毫髮僣差此則典命所掌故以名官】

典命掌諸侯之五儀諸臣五等之命【五儀公侯伯子男五等之儀也諸臣五等之命王臣也世子也大國次國小國之孤卿大夫士也】

上公九命爲伯其國家宮室軍旗衣服禮儀皆以九爲節侯伯七命其國家宮室車旗衣服禮儀皆以七爲節子男五命其國家宮室車旗衣服禮儀皆以五爲節【大行人先序上公之禮次序諸侯之禮而諸伯如之次序諸子之禮而諸男如之命同爵異故命三而禮則爲五所謂諸侯之五儀也鄭氏曰上公謂王之三公有徳者加命爲二伯二王之後亦爲上公國家國之城方及宮墻也公之城蓋方九里宮方九十步侯伯之城蓋方七里宮方七十步子男之城蓋方五里宮方五十步大行人職則有諸侯圭借冕服建常樊纓貳車擯介牢禮朝位之數焉】

王之三公八命其卿六命其大夫四命及其出封皆加一等其國家宮室車旗衣服禮儀亦如之

【此敍王朝之臣爲諸臣命數之一也諸侯在外君道也故其命數從陽公卿大夫在王朝臣道也故其命數從陰三命已下卑故𨿽陽數亦以命於臣而不拘也公卿大夫出封者或王臣元未有國若太公康叔之始封爲諸侯或元以諸侯入爲王臣若鄭武公父子爲周司徒滕侯爲周卜正虢公鄭伯爲王卿士然後就封之國蓋其在王朝不過爲王臣而已故宮室等皆用八六四之命數以近王而屈及各居其國則全於君故宮室等皆用九七五之命數以逺王而伸也】

凡諸侯之適子誓於天子攝其君則下其君之禮一等未誓則以皮帛繼子男【適音的】

【此敍列國世子爲諸臣命數之二也立適周之達禮然猶兼象賢之意故諸侯適子必其賢足以繼世天子乃命爲世子而不得擅易旣誓於天子則已成其爲君故攝君行禮則降一等而執君之玉蓋世子之禮專爲朝聘防盟而設故宮室玉帛車旗衣服皆用君之物春秋曹伯使其世子射姑來朝行國君之禮是也但其擯介朝位賔主之禮則降一等以避國君之正如公之子則用八侯伯之子則用六子男之子則用四以壓於父而從臣道所以嚴父子之分也舊說公之子如侯伯之圭侯伯之子如子男之璧是降爲二等且以侯伯而執璧是失其世守矣未誓則未有爲諸侯之義故以皮帛繼子男之後降於諸侯而隆於諸臣𨿽上公之子未誓亦如之所以尊天子之命也】

公之孤四命以皮帛眡小國之君其卿三命其大夫再命其士一命其宮室車旗衣服禮儀各眡其命之數○侯伯之卿大夫士亦如之○子男之卿再命其大夫一命其士不命其宮室車旗衣服禮儀各眡其命之數【此敍三等侯國之臣爲諸臣命數之三四五也凡臣之命眡其君之命半而弱上公九命故公之孤四命執皮帛者旣行聘享之禮更以贄見執束帛而飾以豹皮次於小國之君左傳叔孫婼曰列國之卿當小國之君固周制也蓋魯常爲二伯故卿得同於大國之孤卿三命大夫再命士一命以次而降○侯伯七命故卿三命大夫再命士一命與大國同其無孤者所以降於大國也○子男五命故其卿再命當大國之大夫其大夫一命當大國之士其士不命同於庻人在官者而已宮室車旗衣服禮儀各眡其命數者鄭氏曰四命者宮室四百步貳車四乘旗四斿冕服四章三命者以三爲節再命一命者亦以二與一爲降殺也士服爵弁並無章飾故變冕而言爵弁諸侯之大夫一命已上卽有二車士𨿽一命而無貳車天子之士再命已上而有貳車也○婼音綽】

諸侯五儀諸臣五命圖

司服中士二人府二人史一人胥一人徒十人

【服所以蔽體在天文爲七星主衣裳文繡先王因爲之章等威以辧使之服而思義不徒飾焉易曰黃帝堯舜垂衣裳而天下治衣裳之制備於舜嘗命其臣以明之至周公而爲司服內司服之官其制益大備矣】

司服掌王之吉凶衣服【吉服者大裘已下冕服六弁服三凶服者凶事弔事二服在喪服之外者】辧其名物與其用事【衣之名號所畫物色所用之事各不同皆司服辧之】王之吉服【吉服主祭祀舜制十二章日月星辰山龍華虫六章畫於衣宗彛藻火粉米黼黻六章繡於裳】

【按日月星辰取其天道之垂象山取其鎭安龍取其神化華虫取其文宗彛宗廟鬯器取其徳馨致孝鬼神或曰宗有虎蜼風從虎蜼知雨風雨取其澤物不可象故畫以二獸藻潔淸火光明米養人黼斧形取其威斷黻兩已相背取其判已私而有分辧周人損益之以日月星辰畫於旗是爲大常惟王得建之登龍於山次三爲華虫次四登火於宗五者畫於衣藻粉米黼黻四者繡於裳是爲九章之衮衣衮捲也以其龍首之捲然也以華虫火宗彞藻四者畫於衣粉米黼黻繡於裳是爲七章之鷩衣鷩雉別名也以宗藻粉米畫於衣繡黼黻於裳是爲五章之毳衣毳獸細毛虎與蜼皆毛虫故謂之毳刺粉米於衣繡黼黻於裳是爲三章之希服謂之希者以其章之少也衣無章裳刺黼黻而已故謂之服有五而冕則同故均以冕名○蜼月鬼反】

祀昊天上帝則服大裘而冕祀五帝亦如之

【郊特牲曰王被衮以象天戴冕璪十有二旒是祀天以衮冕然此云大裘而冕司裘云掌爲大裘以共王祀天之服節服氏云郊祀裘冕未有言衮者何也蓋衣衮衣而加以大裘故指其外之所服以爲制也夫大裘祀天不已防乎蓋北方地寒冬至爲祀夫之正祭尢嚴寒之時自古聖人皆用之後世聖人遵而不攺故以大稱亦猶古尊之稱爲大尊也且上古無衣裳之制通上下爲一亦大之意大裘服之本故尙之而加於衮猶鞞之加於裳也𨿽加於衮而有緇衣以襲之則闇然充美是卽乘素車器用陶匏牲用犢之意昔陸佃引郊特牲以謂衮冕祀天又云大裘不裼其說皆是但謂以衮而襲大裘則非蓋至敬無文父黨無文昊天罔極天子將寸心以事之而侈然服其華美之服於心豈安且凡冬時祭祀內必有裘皆以衮稱何於祀天獨不稱其外之衮而指其內之所服耶祀五帝亦大裘而冕但裘於夏非宜春秋亦有不可服之時蓋當以緇衣襲衮猶詩之衣錦防衣與鞞之用革而易以絲事相類也】

享先王則衮冕享先公饗射則鷩冕【鷩音鼈】

【先王后稷及太王而下也先公後稷子不窟而下太王父祖紺已上也享先王四時常祭享先公謂祫祭饗射謂享食賔客及與諸侯諸臣射也享先王則衮冕五服以衮爲尊也享先公則鷩冕者陳氏曰先公非卑於先王以祭則各以其服授屍屍服鷩冕而王服衮以臨之非所以爲敬故不敢也饗射亦用鷩冕者以其殺於朝覲故朝覲服衮而此則服鷩也】

祀四望山川則毳冕祭社稷五祀則希冕【毳昌鋭反希如字此序地示之祀在宗廟之下與大宗伯大司樂不同者彼之序先天神地示而後人鬼有天地而後生人之意此則以服之上下爲次上而天中而人下而地以人鬼地示中下爲次序非若諸侯以九七五爲尊卑是故宗廟則服衮鷩在上之章地示則服毳希在下之章也又宗伯社稷五祀在五嶽山林之上大司樂地示亦在四望山林之上此則四望山川反先於社稷五祀者蓋嶽瀆山川惟諸侯得祀故湏毳冕社稷五祀於人最親切而利澤溥博卿大夫皆得祭之故以希冕但不舉日月星辰之祭亦有闕文疑亦用衮歟】

祭羣小祀則冕【羣小祀四方百物之神尢卑故服冕○已上天子五冕六服之用】凡兵事韋弁服眡朝則皮弁服凡甸冠弁服【甸畋同○韋弁以韎韋爲弁卽爵弁也兵事韋弁則其服亦赤左傳晉卻至衣韎韋之跗注是也皮弁卽書顧命綦弁也用文鹿皮說文綦艾蒼色未詳眡朝者眡外內之朝玉藻天子皮弁以日眡朝其衣則素積冠弁者委皃之冠以皮爲之田獵不用玉故以冠左傳不釋皮冦而與之言又曰皮冠以招虞人皮冠則其衣亦】凡凶事服弁服【弁服者素弁無飾言服之而已凶事若荒札及國有大故素弁必素服玉藻年不順成天子素服是也】凡弔事弁絰服【弁絰者素弁而加環絰也凡弔於其臣下皆用之王於公侯卿大夫士皆有衰吏民無衰然必素服論語羔裘冠不以弔是也○已上天子五弁之用其衣則皆從其首服之色者也】

凡喪爲天王斬衰爲王后齊衰【爲天王斬衰者天王崩宇內喪其元如人之喪父故凡天下諸侯與畿內之臣皆方喪三年也王后佐天子出治故爲之齊衰同母之服所謂從服也】王爲三公六卿錫衰爲諸侯緦衰【儀禮喪服傳緦與錫皆十五升去其半其爲布皆六百縷有事其縷無事其布曰緦無事其縷有事其布曰鍚蓋先濯治其麻縷則其工精止濯治其布則其工粗以是爲差也】爲大夫士疑衰【以十四升布爲之凡吉服十五升所粗者一升似於吉故曰疑也】其首服皆弁絰【首服皆弁絰不可以也上言弔事弔於其家而服之此言喪服居於王宮服之也】

【此主敍天子爲其臣下之服因先舉臣下爲王之服而後言王所以報之也蓋禮必有報臣於君服如此其重然則臣有喪禍天子其忍居然衣錦而不爲之服乎諸侯王之屛翰也故爲之服緦緦𨿽服之至輕然天子絕期則爲重也三公六卿王之股肱也故爲之衰稍加於緦矣大夫士𨿽眾皆王平日所倚任而宣力者故服疑衰也或疑諸侯諸臣眾矣天子皆爲之弔與服不亦煩勞而日無乃不足乎夫禮者因理之至極而制爲大中之矩其行之則有權焉是故周公康叔始封不降自當依喪制而服之二王之後待之特隆緦服亦不得而殺又若伊尹太公太甲成王皆當爲之心喪者𨿽衰數月何得爲過其餘但聞喪而哭時服之原不廢大禮而所謂弔者或以公卿大夫士爵同者攝之非必天子一一親弔故禮者制爲之極使人有所底止耳】

大札大荒大烖素服【素服卽下齊服之素端也○已上凶事二服】

公之服自衮冕而下如王之服侯伯之服自鷩冕而下如公之服子男之服自毳冕而下如侯伯之服【公二王之後及天子三公加命爲二伯者上公九命故服九章之衮冕二王之後亦以衮而享先王其與王異者王之龍一升一降公則有升龍而無降龍所以爲別自衮冕而下如王之服則享先公至羣小祀三等冕服兵事至弔事五等弁服皆不與王異矣侯伯七命故服七章之鷩冕亦以之而享先公自鷩冕而下如公之服所不同者衮而已子男五命故服五章之毳冕卽以之而享先公及境內山川自毳冕而下如侯伯之服所不同者鷩而已○已上三等諸侯之服】

孤之服自希冕而下如子男之服【孤謂上公之孤也公之孤四命衣四章藻米黼黻冕四旒而自希冕已下之服皆得服之】卿大夫之服自冕而下如孤之服其凶服加以大功小功【公侯伯之卿皆三命當服希衣三章冕三旒大夫皆再命衣無章惟裳刺黼黻冕二旒子男之卿再命如次國之大夫以其命數不同故總言自冕而下如孤之服也喪服天子絕期諸侯期降而絕功故卿大夫云加以大功小功不言緦者天子諸侯有緦服於其臣與友也】士之服自皮弁而下如大夫之服其凶服亦如之【公侯伯之士子男之大夫皆一命未得受服子男之士不命故皆無冕服但自皮弁而下如大夫之服已上侯國諸臣之服】

【按典命王之三公八命其卿六命其大夫四命則三公之服山其冕八旒卿之服藻其冕六旒大夫則如公之孤元士三命如侯國之卿中士再命如侯國之大夫下士一命未得受服自皮弁而下此不言者可以類推也】

其齊服有端素端【齊齋同○齊服將祭而齋無所事事惟黙以飬其誠端衣領袖袪袵皆正方故以端名色無畫吉祭之齊服也素端端而用素喪祭之齊服也此自天子以至於士一也已上齋服】

端圖制

凡大祭祀大賔客共其衣服而奉之【王之衣服成於天官之縫人其制度共奉之掌於司服其爲王服之則掌於夏官之節服氏此云奉之者奉於王而節服氏服之也】○大喪共其復衣服斂衣服奠衣服廞衣服皆掌其陳序【廞音歆○復衣服夏采以冕服復於大祖也斂謂大斂小斂奠衣服陳於幕中以依神廞衣服與明噐共藏於壙中已上司服掌奉陳王吉凶衣服之事○按詩云何以與之衮及黼蓋諸侯之服必天子之而後得服也觀內司服云凡命婦共其衣服則幾命夫鍚命之服並當司服共之】

司服圗

典祀中士二人下士四人府二人史二人胥四人徒四十人【掌郊社等兆域】

守祧奄八人女祧每廟二人奚四人【祧音挑】

典祀掌外祀之兆守皆有域掌其禁令【祀有在國中者有在國外者外祀國外之祀小宗伯所謂兆五帝於四郊四望四類亦如之兆山川丘陵墳衍各因其方是已域者兆表之塋域禁令者不使人犯及修除之如下文所言也】

若以時祭祀則帥其屬而修除徵役於司隸而役之及祭帥其屬而守其厲禁而蹕之【其屬下士胥徒也司隸掌役煩辱之事故徵之以給修除之役厲遮迾之不使人犯蹕禁止之不使人行】

【將祭之前帥其屬而修除之以致其潔及祭之日帥其屬而禁止之以致其嚴先王祀神之禮也】

守祧掌守先王先公之廟祧【廟謂太祖之廟及三昭三穆也遷主所藏曰祧周家先公祖紺已上之遷主藏於后稷之廟先王成康已下之遷主藏於文武之廟蓋廟卽祧故聘禮云不腆先君之祧旣拚以俟此官𨿽名守祧其職掌則總廟祧之事也○拚音糞掃也】○其遺衣服藏焉若將祭祀則各以其服授屍【服祖宗之遺衣服大斂之餘也祭則各以其上服授屍服之以象神】○其廟則有司修除之其祧則守祧黝堊之【黝英九反堊音惡○修除謂有所廢壊而修治之也黝黒堊白謂繪畵之常如新也】

【有司冬官匠人修除工大必有司爲之言廟則祧在其中矣黝堊事易故守祧常時爲之言祧則廟在其中矣】

旣祭則藏其隋與其服【隋祭余脯醢可久畱者薦而不徹故曰隋】

【周公事先之禮於脯醢不特以薦而已必畱之使其食嘗不虛於遺衣服不特以象神而已必藏之使其靈嘗有所依其羣廟之中不以男子而以奄及女者蓋鬼享屬幽陰奄與女皆陰類故平日使守之則其神不至於渙散禮屍未入陰厭於奧屍旣出陽厭於屋漏無屍者祝闔牖戶如食間皆以幽陰爲尙正此意也若迎尸之禮皆陽明之事義各有在非通幽明之故何以與此】

世婦每宮卿二人下大夫四人中士八人女府二人女史二人奚十有六人

【世婦女官名也後六宮之官曰二十七世婦大夫之妻亦曰世婦每宮者謂後之六宮也每宮以卿之內子二人大夫之命婦四人士之妻八人詔相其禮事大夫言下大夫士言中士蓋錯舉之也女府掌每宮文書噐物女吏掌每宮書冩奚以給使令之役皆擇民問女之賢能者猶六官之有府史胥徒也舊說以宮卿世婦爲奄卿者夫自古及今豈有奄而爲卿者若果然當如內小臣之例以奄字貫於上士之上亦當云奄卿二人矣又引漢灋大長秋等亦用士者然大長秋止可以當內宰監臨之官豈有世婦旣以士人在上而府史皆用女乎不可不察也】

內宗凡內女之有爵者【王之女及同姓之女嫁於卿大夫士者記稱婦人無爵何也蓋爵皆因夫而得不自有其爵耳故女祝女史等𨿽賢但有職而無爵也】

外宗凡外女之有爵者【王諸姑姊妹女子等所生之女或外戚女凡嫁於卿大夫士者】世婦掌女宮之宿戒及祭祀比其具詔王后之禮事帥六宮之人共齍盛相外內宗之禮事

【凡祭祀始則有宿齊豫戒次則有濯漑及共齍盛內羞之物故世婦掌女宮之宿戒凡百執事無不散齊致齊者將祭比其具無有不潔備者帥六宮之人共齍盛無有不潔敬者及凡王后內外宗之禮事皆世婦詔相之】

大賔客之饗食亦如之【比其具供齍盛詔後禮事相內外宗之禮事並如祭祀】大喪比外內命婦之朝莫哭不敬者而苛罰之【莫暮通苛音禾常人之情多忽於死者周公每致隆於喪紀之事故於不敬者而苛罰之教人不以死生易心也】

凡王后有事於婦人則詔相【拜同】

【古者爵人於朝王獻之以爵然後得受諸侯卿大夫士之爵命爵者必而受之故曰爵婦人𨿽以夫之爵爲爵然旣謂之曰命婦豈有不受命而服其命服者乎卽此所謂事而內司服云辧外內命婦之服是也婦人爵者則世婦詔相其禮舊說謂有大喪二王后之夫人來弔則後之非也若如其說止當云有於夫人耳今云事於婦人正以命有不同故總稱婦人不特答故云事也且國君夫人父母死不歸寧豈有越國而弔後之禮哉】

凡內事有達於外官者世婦掌之

【內事達於外官者若天之酒食地之蠶桑市灋春之禮樂噐物夏之爵秋之防女冬之絲枲宮室夫治其外妻治其內皆合職聮事故或事有所湏或命有所達其緩急輕重皆有酌量之方矣】

內宗掌宗廟之祭祀薦加豆籩及以樂徹則佐傳豆籩○賔客之饗食亦如之○王后有事則從○大喪序哭者哭諸侯亦如之○凡卿大夫之喪掌其弔臨

外宗掌宗廟之祭祀佐王后薦玉豆眡豆籩及以樂徹亦如之王后以樂羞齍則贊凡王后之獻亦如之王后不與則贊宗伯小祭祀掌事○賔客之事亦如之○大喪則敍外內朝莫哭者哭諸侯亦如之

【內宗外宗所掌不外乎祭祀賔客喪紀三者宗廟之祭齍盛豆籩飾皆以玉薦徹皆以樂或言玉齍玉豆而不言玉盛玉籩言以樂羞齍以樂徹而不言以樂薦以樂獻舉此以例彼也凡王后之眡豆籩薦玉豆薦加豆籩以樂羞齍王后之獻及以樂徹或佐或贊世婦與內外宗皆與而文有詳略者亦彼此互見也賔客饗食之事內外宗掌其薦加豆籩羞齍王后之獻以樂徹之事皆如祭祀之禮內宗言王后有事則從外宗言王后不與則贊宗伯亦互文也外宗又言小祭祀掌事則賔客之小者亦掌之矣喪紀之事則內外宗並敍外內命婦朝莫哭者王后哭諸侯謂畿內公卿秩視諸侯及畿外來朝而薨王后哭之亦敍其應哭者凡卿大夫之喪則內宗掌其弔臨代後行禮外宗不言文有不備也】

人下大夫二人中士四人府二人史四人胥十有二人徒百有二十人

墓大夫下大夫一人中士八人府二人史四人胥二十人徒二百人

【墓者孝子於葬親之地心所思�故字從�省從土山頂曰墓封土爲丘壠以識別象爲之故曰人者掌公墓之地天文謂之虛梁墓大夫者掌百族兆域天文謂之墳墓蓋擇國中西北丘陵之地而爲之在天文卽西方婁宿下之天陵記所謂墓地不請葬於北方北首兵家以爲林木翳薈之處而避之者如此庶乎幽明死生異處而不相干也】

冡人掌公墓之地辧其兆域而爲之圖【公墓天子諸侯卿大夫墓地也孝經曰卜其宅兆而安厝之天子諸侯始爲墓者旣卜得吉子孫以次祔葬昭穆貴賤各有應葬之地所謂域也畫其地形及丘壠所處爲之圗以藏之】

先王之葬居中以昭穆爲左右凡諸侯居左右以前卿大夫士居後【先王始造塋者子孫附葬廟序爲昭則居墓左廟序爲穆則居墓右嗣王崩則別卜吉地以葬】各以其族【子孫各就其所出之王祔葬如文王之孫非武王之子則不入武王之兆也○已上兆域之灋】

凡死於兵者不入兆域凡有功者居前【死於兵者刑戮之人也塟以全歸爲善刑人惡其毀傷故不入兆域有功者可以光前裕後故在應葬之域超其列而居前以旌之舊說居先王墓道之前非也或疑比干杞梁皆死於兵其將不入兆域歟是不然此死於社稷謂之有功可也豈復咎其毀傷哉此於葬兆而寓褒貶之意也】

以爵等爲丘封之度與其樹數

【爵有尊卑之等因之以定丘封髙卑之度樹植多寡之數孝經緯雲天子墳髙三丈樹以松諸侯半之樹以栢大夫八尺樹以藥艸士四尺樹以槐庶人無墳樹以楊栁容或然也然大夫以下疑有誤蓋大夫槐士楊栁而庶人藥艸耳此以封樹而別尊卑之等也】

大喪旣有日請度甫竁遂爲之屍及竁以度爲丘隧【竁昌絹反】

【凡塟事次第竁穿土容棺也有淺深廣狹丘封土爲別也有髙卑大小隊穿道以行棺也有寛窄逺近其制度出於冬官塟期旣定人先期請度遂爲屍以祭墓地及竁而依之以爲式此將葬之事】

共喪之窆噐及葬言鸞車象人及窆執斧以涖遂人藏凶噐正墓位蹕墓域

【葬有合用之噐下棺之窆有丰碑之屬匠師屍其事而人共之有祔葬之物鸞車象人卽塗車芻靈也共於巾車人語之棺之入土遂人陳設而人涖之凶噐明噐也共於大司樂人藏之棺向不正則乖戻正之使無偏衺塟時人眾則不肅辟之毋得近域○已上皆方葬之事】

守墓禁【爲之厲禁而守之以防盜竊之患此塟後永逺之事】

凡祭墓爲屍

【古人每事必祭如行則祭車射則祭侯豈有先人體魄所藏而不爲之祭其地者哉故甫竁而祭者以穿土告也又言凡祭墓者蓋或將塟而告期或旣葬而爲祈祭也人主其地故爲之屍舊以爲墓祭祖考非也祭先當以子孫爲屍人不皆同姓豈能以數人而徧爲之屍哉且觀甫竁遂爲之屍則猶未葬其非祖考明矣先儒又謂祭社之外更無祠土之禮然觀中霤與行皆土之類故知祭墓爲祀其土也】

凡諸侯及諸臣葬於墓者授之兆【上文惟言王及子孫之墓地其同姓異姓之諸侯及卿大夫各自葬於墓者並爲之卜其宅兆而授之】爲之蹕【亦葬時之事】均其禁【有逺近尊卑不同平序其徒眾而爲之守無有輕重於其間也】

墓大夫掌凡邦墓之地域爲之圗令國民族葬而掌其禁令【邦墓之地域萬民所葬地各有塋域爲之圗而藏之以爲徵古者民世居其土小民各有其族使以類相從卽司徒之聮墳墓而五族相葬也禁令下文四者】正其位【昭穆倫敍一族內正之不得相侵】掌其度數【丘隴之髙廣樹植之多寡尊卑不得僣越】使皆有私地域凡爭墓地者聴其獄訟【每族各有私地域聽其爭訟不得相陵】帥其屬而巡墓厲居其中之室以守之【墓厲墓之界限遮迾中之室百族墳墓之中有官寺焉帥其屬巡墓厲使其屬守墓室常恐有侵犯盜竊之者聖王視民之事如已事也】

【夫人爲萬物之靈其死也體防則降知气在上聖人旣立之主以定其防又爲之墓以藏其魄人子志之所至气必至焉主固神靈之所依骨乃舊爲神靈之舎故廟之與墓皆未可忽也夫孝子生時不忍頃刻離親則於全歸之地豈忍相違此祔葬之禮所由起及其雨露之濡霜露之降安能恝然於懷此墓祭所以不能已夫朽骨旣有神則其塟地吉凶豈不能防其子孫此地理之說所由始也然人苟各欲厚其親各欲尋吉地則將不盡人道而專用心於死者越禮犯分營求僣奪容有紀極耶且葬固貴於以族知死而致生之亦爲不知故塟於異鄕而欲遷之者亦地官媒氏所禁吉地𨿽可以爲防然貴於積徳之久而自得之有非人力之所能爲此聖人所以爲之限制使公私各有其地與其度數則富貴者不得用智而擇之墳墓每族相合則萬姓心有系屬不至於渙散無統此周人之制所以爲善也惟夫墓祭一事古未有之然禮有繹祭求諸墓豈不尢切後王固不得而廢之矣】

公墓圗族葬圖

職喪上士二人中士四人下士八人府二人史四人胥四人徒四十人

職喪掌諸侯之喪及卿大夫士凡有爵者之喪以國之喪禮涖其禁令序其事

【諸侯卿大夫士皆王平日之所尊用而與同休戚者也不幸而至於喪亡豈忍坐視而不爲之經紀其喪事且有爵而在民上者下民之所眡效也慘毒急遽之時苟無主執以涖其事則有過而僣於上者有不及而遺其親者何以納民於中哉故必以國之喪禮凡五服之制降殺之儀殯殮虞祔葬祭禭含百禮皆有定灋其鄕俗之禮毋得參焉涖其禁令者不使過不及序其事者不以煩喪主若下文所述也】

凡國有司以王命有事焉則詔贊主人○凡其喪祭詔其號治其禮○凡公有司之所共職喪令之趣其事【趣音促】

【國有司王臣也以王命弔勞或含禭贈賻則詔贊主人以禮命使不失禮於君也喪祭喪中虞祔練祥禫之祭號如牲號齍號之屬執喪荒迷故職喪詔其號治其禮以相之使得盡情於死者也公有司之所共若掌六官之事則有官府所當供之物治都鄕之地則有都鄕所當供之物舊有定制不待王命者職喪令之不以煩喪家所以優賢也趣之者小人恆慢於死者而喪事戒緩故職喪爲之趣其事也】

大司樂中大夫二人樂師下大夫四人上士八人下士十有六人府四人史八人胥八人徒八十人

【大司樂一官語多不可曉後人所用以疑周禮者或又以爲後人竄入此篇者按書藝文志云六國之君魏文侯最爲好古孝文時得其樂工竇公因以其素所習大司樂一篇獻之注云竇公年百八十嵗兩目皆盲文帝奇之問曰何因至此對曰臣年十三失明父母哀其不及眾技教鼓琴瑟臣導引無所服餌及至成帝時周禮始顯其大司樂一官卽竇公所獻則此篇爲周禮經文非後人竄入無疑而此文自魏文俟時已傳習之則周禮爲周公之書亦其一證也但其文皆律呂度數神化感通之語後人未嘗肄習豈可妄意窺測且孔子定禮樂則樂書自爲一經此篇之在周禮正如毉經之毉師經之卜人易經之筮人而非其全也執此而議樂猶執毉師卜人筮人諸篇而遂欲通乎毉卜與易道也可乎夫不知其義而欲語其是非是以瞽者而欲評色相之美惡非其全書而遽欲識樂之統體何異於執太山之一石而遂指爲太山也𨿽然聲樂之感人最深故聖王修道立教移風易俗莫妙於此自樂經散亾遂爲後世一大缺典不有神人能通其理以紹前古之絕學者乎愚以衰病不復能勉思聊書鄭注以俟亦不能知其是否也】

周禮傳卷三上

欽定四庫全書

周禮傳卷三下

明王應電撰春官【下】

大卜下大夫二人【卜筮官之長】卜師上士四人卜人中士八人下士十有六人府二人史二人工四人胥四人徒四十人人中士二人府二人史二人工四人胥四人徒四十人

【主相而藏之以供占之用工四人取攻也】

菙氏下士二人史一人徒八人【菙日髄反】

【菙灼所爇之木荊木也士喪禮云楚焞置於燋在東荊楚本一物也以其爲箠笞之用故又名菙此職主以其木灼遂以名官○焞音吞燋音爵箠哲鬼反笞昌兮反】

占人下士八人府一人史一人徒八人

【占吉凶已明斷決之辭也字從卜從口以卜之吉凶從卜者之口象意職主斷之吉凶故以占人命官】

簭人中士二人府一人史二人徒四人【簭音誓】

【簭揲蓍求卦之人也古簭字作�竹蓍艸也從巫通幽明之故也從艸兩手揲之從昍占之者非一人也此微變其文廾卽艸口卽昍之省今楷書作筮則過省矣下文九簭之名作巫字師云非也古文有�字當爲簭字蓋取參伍以變之意今周禮作巫者以巫�相似而誤耳】

占夢中士二人史二人徒四人

【夢者寐而神逰或因思而成或有徵而先見幻境如事事也多主兆吉凶世有知其理者故特設官以掌之古文作�從廣�取在室中而臥於牀之意從夢聲意今書用夢從夕從瞢省寐而昏蒙不明也以代�非】

眡祲中士二人史二人徒四人【祲侵沁二音】

【鄭氏曰祲陰陽相侵漸成祥者魯梓愼云吾見赤黒之祲按此亦屬之大卜者以其占類也】

大卜掌三兆之灋一曰玉兆二曰瓦兆三曰原兆其經兆之體皆百有二十其頌皆千有二百○掌三易之灋一曰連山二曰歸藏三曰周易其經卦皆八其別皆六十有四○掌三夢之灋一曰致夢二曰觭夢三曰咸陟其經運十其別九十【觭音欺亦與其同】

【太卜通掌卜筮夢三者之占而獨以卜名者古人重卜也三兆三夢之灋不傳於三易猶有可言者易體卦八曰乾坎艮震巽離坤兌重之爲六十四夏易首艮卽兼山之謂也故曰連山商易首坤卽坤乾之謂也故曰歸藏周易首幹卽今易書也三易經卦皆八重之皆六十四但其序次與其辭不同掌其灋者三易各有通其學之人筮得卦爻使各言其吉凶書所謂三人占大卜從而折衷之也○以此例而推之兆之體若今書所載天象山川人物之形者共百有二十體頌爻辭也每體十爻爲千有二百頌玉兆者文如玉拆瓦兆者文如瓦解原兆者文如土裂三者蓋以爲序兆之始而辭有不同至其體皆百有二十其頌皆千有二百大卜總掌三兆之灋而斷其是非也○夢之有運謂人之神變動而有所之也亦若今夢書所載天地人事動植之物者其經運十每運其別有九故爲九十致夢謂事有先兆心無所因而自致者觭奇也謂夢之異者咸感也陟經歷也謂人心有所感神防防歷而夢也三者亦以爲序夢之始至其經運皆十其別皆九十大卜則總掌三夢之灋而斷其是非也卜夢二者不過以易之灋因此識彼而著其大略如此舊說以顓頊爲玉兆帝堯爲瓦兆周爲原兆致夢作於夏觭夢作於殷咸陟作於周未詳其說闕焉可也又以連山出於神農歸藏出於黃帝周易出於伏羲其說據宋元丰中毛漸奉使契丹於民間得書有山墳形墳气墳謂卽古三墳之書因謂山墳爲連山形墳爲歸藏气墳爲周易亦未知其是否也】

【按三易之名實與三正相爲表裏其說似精深而實顯明也蓋陽气始於子於律爲黃鐘气屬天故曰天開於子而周以之建正先天卦位坤之半爲復一陽生於重陰之下乃幹之元而所以統天者也是乃天地人之大徳故周易首幹而天下之理得矣天一生水而地六成之萬物之形始於醜於律爲林鐘後天坤居未未之衝醜形屬地故曰地辟於醜而商以之建正先天卦位正北方爲純坤之卦萬物之所歸藏也不翕聚則不發散貞下起元天地人之至妙者也故商易首坤蓋周用夫陽之始而啇用夫陰之終義各有當也夫子爲气之始醜爲形之始皆未可有爲至寅而後人工可施於律爲太簇事屬人故曰人生於寅而夏以之建正後天卦位爲艮萬物之所成終而成始也故夏易首艮艮止也止則生矣是三正三易其義一也然天地之道一也而已陰特其所收斂耳此洪範之數以陽爲主八十一律但紀陽聲易書但爲陽謀故夫子序易以周易首幹爲正春秋以一之日紀年也時以作事凡聖人敬授人時莫非所以爲民也建子建丑之月時當寒沍未可有爲故夫子論爲邦而以夏正建寅爲善周禮以寅月施政也】

以邦事作之八命一曰徵二曰象三曰與四曰謀五曰果六曰至七曰雨八曰瘳【瘳音抽】以八命者贊三兆三易三夢之占以觀國家之吉凶以詔救政

【邦有大事作而命之其命辭有八徵謂徵伐左傳先王卜徵五年也象謂天象之變有云如眾赤鳥夾日以飛之類也與謂兩相交際若聚女仕君也謀謂營爲若下文立君大封大遷也果古祼字祭莫重於祼謂祭祀之日與牲儀禮卜祭春秋之攺卜牛也至謂有所往若巡行巡守文王之卜田也舊謂人之至與不至此小事也何用卜乎雨謂水旱之時有雨與無也瘳謂疾病之時瘳與否書武王有疾周公卜三也凡此八事之命辭非但卜之而已三易三夢之人皆用是以占之並大卜贊其事參互而觀因以知國家之吉凶吉則爲之修徳以承之凶則爲之修省戒備所以救國家政事之得失也】

凡國大貞【貞質正之意天府陳玉以貞來嵗之美惡此言大貞則所質問者謂非常事總下所稱也】卜立君【君無冢嫡庶子中年均徳均謀及卜筮】卜大封【諸侯當封以國者故卜其地詩所云卜云其吉也】則眡髙作【髙殻髙處有紋可灼者作謂先作其墨俟灼後而觀其食與不食也】大祭祀則眡髙命【大祭祀惟圜丘方丘之祭以二至其餘若祀五帝旅上帝禘祫大廟之祭必以卜命謂命以所卜之事也】凡小事蒞卜【蒞臨視也凡小事若嘗之卜芟狝之卜戒卜象卜雨卜瘳之類】國大遷【若盤庚遷都】大師則貞【貞正也】凡旅陳【謂旅於四望山川】凡喪事命

【凡卜在禰廟門閾外闑西南北面其敍先陳於廟門外西塾卽此陳也次正之於閾外席上此之貞也次視髙而命之事然後視髙而作其兆復有尊官但臨視而不執事者蓋有涖陳貞命作五節之敍立君宗廟社稷安危所系封國社稷萬姓所永賴大卜視髙作則命之者小宗伯所謂玉帛以詔號而貞之者大宗伯陳之者大宰涖之者王也大祭祀鬼神假與不假所系喪事先人永藏之地人子莫大之事視髙命則貞之者小宗伯陳之者大宗伯蒞之者大宰大宰職帥執事而卜日是也大遷因不吉而求其永安大師眾之死生國之存亡系焉貞則命之者卜師陳之者小宗伯蒞之者大司空大司馬也凡旅陳則涖之者小宗伯也小事涖卜則大卜但臨視之陳貞命作皆卜師已下自爲之也此因事之大小而尊卑相次之敍如此然以小司防三詢之例推之則大遷大師當與立君一類此在喪祭下或有誤文且若周公之卜瘳成王之卜天變皆身親爲之豈必於有司執其事乎是又不可一一拘也】

卜師掌開之四兆一曰方兆二曰功兆三曰義兆四曰弓兆【鄭氏曰開開出其占書也經兆百二十體此言四兆者分之爲四部若易之二篇書金縢曰開籥見書是謂歟方功義弓之名未聞然所引亦未知是否】

凡小事眡髙火以作【以火爇使拆】致其墨【兆釁微不可辧復以墨潤之而後明凡卜事卜師必主爲此】

凡卜辧龜之上下左右陰陽以授命者而詔相之【上下謂之首尾左右謂之兩旁各有應灼之處如闕

亦因其上下左右而別木火金水之兆也

陰殻闕

處陽殻表視兆處命者旣命以所卜之闕

灼於何兆使神可以因事而示

之象故卜闕

命卜者及詔相其辭使命之者確然闕

不貳則神亦斷然以示之而不忒也】

龜人掌六龜之屬各有名物【名天曰靈屬六者是也物謂色與體也】天曰靈屬地龜曰繹屬東曰果屬西曰靁屬南曰獵屬北曰若屬各以其方之色與其體辧之【繹音亦果如字六舊說不明按爾雅有十一曰神最神明者二曰靈出涪陵郡緣中文似玳瑁者或云卽今大觜靈蠵能鳴者也三曰攝腹甲曲折能自張閉好食蛇者也四曰寶大寶也五曰文甲有文防者河圗曰靈負書丹甲靑文六曰蓍在蓍叢下者七曰山八曰澤九曰水十曰火夫天曰神又神負文故神靈文卽天也傳曰地不愛寶蓍地中植物故寶蓍卽地也後天卦位東北爲艮山卽東也西爲兌澤卽西也南爲離火卽南也北爲坎水卽北也惟攝無用又爾雅云俯者靈行頭低仰者繹行頭俯前弇果甲前長後弇獵甲後長左倪不類行頭左痺右倪不若行頭右痺此言之體也但果獵類若字微有差誤蓋得天气多者形下覆而俯靈者神靈之意得地气多者形向上而仰繹者土勢髙下相因之意得南方气者甲前長而向前弇獵者獵而居前也得北方气者甲後長而向後弇若者順而在後也得東方气者目左倪而頭向左卑果木也得西方气者目右倪而頭向右卑靁主聲謂金也色者天地黃東靑西白南赤北黒也天地東西南北之𨿽其灋象各不同然受气不能純然無雜但或以其體或以其色辧之而使之各有所屬因之各有所取用也○蠵音錐弇掩甘二音倪音霓痺皮避二音】

凡取用秋時攻用春時各以其物入於室上春釁祭祀先卜

【秋物成而甲堅取而殺之鼈人秋獻魚是矣春气和而甲潤解之不傷六分其體色藏於室隨所宜而用之天子備物也大其灼非一恐久而枯朽殺牲取血以塗之使潤澤兼以生气續之也先卜上古始爲卜者古人於耕食蠶牧靡不祭其先事之神不忘本也月令孟冬釁祠策蓋本諸此秦建亥故以孟冬爲上春】

若有祭祀則奉以往旅亦如之喪亦如之

【凡國有卜事皆人奉以往此特舉祭祀及旅與喪者喪祭國之常事餘可知矣】

菙氏掌共燋契以待卜事【燋音爵○燋燒木存性者以木鐩取火用此以傳則易燃也契刻之刀刮去其外黒皮可以視兆者故字從刀詩云爰契我是也菙氏掌共此二者以待卜事】凡卜以明火爇燋遂龡其焌契以授卜師遂役之【焌音俊龡吹同】

【明火者以木鐩取火於日取其精明之意焌卽菙木以明火爇燋遂龡其焌者謂先以燋爇得明火然後龡之於菙以灼禮所謂楚焞置於燋也卜師主視髙火以作故菙氏並契其以授卜師而役終其事也】

占人掌占以八簭占八頌以八卦占簭之八故以眡吉凶【簭之八故卽簭人所辧九簭之名大卜作之八命也此於簭曰八簭於卜曰八頌其實不過八事而已】

【凡稽疑簭短長必先筮而後卜故占人之占以八簭占之八頌必先以八卦占簭之八故因兩視其從違而斷其事之吉凶也】

凡卜簭君占體【兆象天地五行人物之類】大夫占色【兆气雨霽蒙繹克】史占墨【先所定之墨食與不食】卜人占坼【坼音冊裂兆聲】

【卜而兼言筮者卜其所筮之吉者也凡卜簭卜人精其事聞兆聲則不俟徵於象而卽知其吉凶故曰占坼史主定墨觀其食與不食乃史之事故曰占墨旣占其食之後然後授於大夫察其色之潤澤光明昏昧連絡陵犯五者故曰大夫占色君尊但視其體書曰體王其罔害故曰君占體其敍本先卜人此先君者以尊卑爲敍也若玉藻云卜人定史定墨君定體則未卜前事也】

凡卜簭旣事則系幣以比其命嵗終則計其占之中否【占卜者𨿽有君已下四者不同然主其事者則占人也故九簭之事旣畢則史以幣書其命之事與占人斷決之詞系之於比之者占人非一各存其說也嵗終則計其占之中否屢中者進其秩不中者其人蓋上責其實則人精其業庶乎國家之事得有所依據而萬無一失矣按書金縢王與大夫盡弁以啟金縢之書是系幣非特以稽占人之能蓋以其中者藏之金縢匱中又以爲他日決疑之攷驗也○比音鄙】

簭人掌三易以辧九簭之名一曰連山二曰歸藏三曰周易【三易解見上辧九簭之名者三代之易各有所斷九簭之詞也】

九簭之名一曰巫更二曰巫咸三曰巫式四曰巫目五曰巫易六曰巫比七曰巫祠八曰巫參九曰巫環以辧吉凶【九巫字並當作�與簭同】

【九簭之名解者未當按占人云以八簭占八頌又云占簭之八故未有言九者故愚謂此九簭卽大卜作之八命而有分合不同耳於易咸爲取女比爲輔上故此簭咸筮比卽八命之與也左傳秦晉戰晉卜右慶鄭吉晉致楚師求禦於鄭人卜宛射大吉故此筮參筮環卽八命之徵也祠祼皆主祭言故此筮祠卽八命之果也大卜有立君大遷皆因先不吉而更之謀莫大焉故此之筮更卽八命之謀也日月爲易懸象著明莫大於日月故八命之象與雨者卽此之筮易也惟夫八命有至與瘳於此未有所合此之筮式筮目舊解以爲筮制作灋式事眾而筮其要目夫古人制事以義未聞以立灋式定要目而問之鬼神者殆不可彊解耳】

凡國之大事先簭而後卜

【洪範曰從筮逆又曰筮共違於人大事筮兼舉此言先筮後卜者蓋必先輕後重也】

上春相簭【擇其神蓍入於蓍室與人攻用春時同】

【按人云上春釁祭祀先卜月令有釁祠策之文則此亦當釁蓍祭筮歟】

凡國事共簭【國有簭事皆簭人共之也】

占夢掌其嵗時觀天地之防辧陰陽之气以日月星辰占六夢之吉凶

【掌其嵗時者以夢之年與四時爲主因據之以推其吉凶也鄭氏曰天地之防建厭所處之日辰斗柄所建爲陽建左旋於天日前一次爲陰建右旋於天日謂幹辰謂支陰陽之气休王前後前生王者休後王生者相王所勝者死相所勝者囚如木王則水休火相土死金囚也日月星辰謂合辰所在左傳昭三十二年十二月辛亥晉趙簡子夢童子倮而轉以歌旦而日食占諸史墨對曰六年及此月也吳其入郢乎終亦弗克入郢必以庚辰日月在辰尾庚午之日日始有適火勝金故弗克此以日月星辰占夢之灋而今亡矣倮裸同】

一曰正夢二曰噩夢三曰思夢四曰窹夢五曰喜夢六曰懼夢【噩乂各反窹乂故反】

【六夢卽大卜之三夢也正夢者心無所感平安自夢卽致夢之云也噩夢者如今所謂魘心气不足或臥而仰伏神明沈鬰而不舒故字從厭從防省防驚噩而夢也窹夢覺時而夢若狐突夢太子申生人不見而已見之防與鬼接而夢也二者皆恍忽怪異之事卽觭夢之云也人有所願欲憂患思想之極與夫大喜樂大恐懼三者動其心神逰於外感而成夢卽咸陟之云也】

季冬聘王夢獻吉夢於王王拜而受之乃捨萌於四方以贈惡夢○遂令始難敺疫【捨音釋難當作儺】

【劉氏曰人之精神通乎天地禨祥兆乎至誠季冬天道終而復始必有禨祥兆乎夢故聘問於王吉則獻其說王拜受之貴天命也不吉則捨萌於四方萌兆也夢不吉則求其所以不吉之兆於四方而捨去之以贈送其惡夢使不復效也鄭氏曰獻羣臣之夢言於王而歸美焉詩牧人乃夢此所獻吉夢也捨萌猶捨菜萌菜始生也祭於四方以贈送惡夢猶司巫之冬堂贈也二說未知孰是占夢之贈夢司巫之堂贈方相氏之時儺索室敺疫渉於鬼神影響之事而夢猶爲有據故自贈夢爲始而遂以儺其事相聫也易曰定天下之吉凶成天下之亹亹者莫大乎蓍書曰汝則有大疑謀及卿士謀及庶民謀及卜筮夫聖人至誠如神而又謀及卿士庶民則所謀亦已得矣而必謀及於蓍何也此聖人受命於天也天無言假物以露其先兆蓍又艸與防之靈而能發天地之祕故聖王用之也洪範王及卿士庶民一有同於筮則吉筮共違於人則用作凶是筮重於人也從筮逆作內吉而筮從逆則不言是又重於筮也此左傳所以云筮短長不如從長也歟卜筮有象數可徵者而又有所謂占夢何也此天地神明與人之精神魂魄黙交於幽防恍惚之間尢吉凶先見之神巧而自然者是故髙宗以夢帝賚良弼而得傅說武王以夢恊朕卜而克商宣王以夢熊羆蛇虺而占男女孔子以不夢見周公而知道之衰蓋與稽疑爲一類而前夫民用者故大卜一官秩爲下大夫而筮人占夢爲其屬也○亹音尾】

眡祲掌十煇之灋以觀妖祥辧吉凶【煇當作暈音運古文作�陰气圍日月也煇與輝同古文作�火光之發也此用煇誤文也○妖祥者吉凶之先見吉凶者妖祥之已成】○一曰祲【邪气圍日如梓愼所云赤黒之祲也】二曰象【如楚有云如眾赤鳥夾日以飛也】三曰防【防錐回二音邪气反內刺日也】四曰監【邪气守日上如監臨之也】五曰闇【日食旣晝晦也】六曰瞢【日色昏蒙無光也】七曰彌【云彌天宇久陰不雨也】八曰敍【云如山次敍日旁也】九曰隮【白虹貫日或白虹竟天也詩朝隮於西正指虹言】十曰想【云有象無象變態不常也】掌安宅敍降正嵗則行事嵗終則獘其事【嵗首云物之占尢重故安宅敍降自正嵗而始嵗終則計其效否以行賞罰也】

【祲者邪气幹正之名而十煇之灋專指夫日者以其爲大陽之精大君之象故經天者以日爲主而眡祲者以日爲要也以輕重言之則祲與防類祲淺而防尢烈監與敍類監在上而敍在旁彌與隮類彌蔽之而隮貫之象與想類象有形而想無形闇與瞢類闇則有食之瞢則其魄自虧耳夫日至陽之精故明出地上則萬象爲之光明百邪爲之消爍今以日而有此十暈皆以人君徳虧陰小得以千之因而謫見於天故十暈多主於災惟曰敍曰象曰想猶有吉凶之雜如所謂日下有五色云見慶雲爛兮者謂之祥瑞故云觀妖祥辧吉凶也古人於災異之生必有禳卻之灋如日食則有救日之鼓以助陽气有救日之弧矢以射陰邪安宅者安定之而使之得其所自日而言敍降者敍止而降卻之自邪气言也然此就人臣愛君無已之心故有此術耳若人君所以彌災之道惟修徳灋天則邪慝自不能幹而所以安宅敍降者固在此而不在彼也○謫音責】

大祝下大夫二人上士四人【祝官之長】小祝中士八人下士十有六人府二人史四人胥四人徒四十人

喪祝上士二人中士四人下士八人府二人史二人胥四人徒四十人

甸祝下士二人府一人史一人徒四人【甸畋佃通】

詛祝下士二人府一人史一人徒四人【鄭氏曰詛謂祝之使阻敗也】大祝掌六祝之辭以事鬼神祈福祥求永貞【祗通神謂昊天上帝日月星辰風雨水旱司中司命司民司祿凡在天成像者示謂社稷五祀五嶽四瀆四海山林川澤凡在地成形者鬼神自天子以至於庶人死而防防者永貞謂降福常得其正也】

一曰順祝二曰年祝三曰吉祝四曰化祝五曰瑞祝六曰防祝【防音策】

【鬼神在天地間昭布森列詩云神之假思不可度思記曰洋洋乎如在其上如在其左右是矣但气化有不正則善未必福惡未必禍先王求福不回惟極其誠敬以事之而無以自逹大祝爲之六祝之辭以薦信於幽皆以正而祈之順若臣忠子孝永祚從以孫子又如禮運所謂天下之肥是爲大順也年詩之明昭上帝迄用康年亦有髙廩萬億及秭也吉詩之介爾昭明令終有俶壽考百福也化小祝之彌烖兵逺辠疾也瑞小祝之逆時雨寧風旱又記所謂天不愛道地不愛寶也防祈蓍之吉凶不忒而嫌疑猶豫得有考定也六者不過求天心之永正使善者降福無疆而已故天神假地示出人鬼饗善惡之報咸以正應之而靡有僣忒也】

掌六祈以同鬼神示一曰類二曰造【造淸告反○類者書類於上帝小宗伯類社稷宗廟依正禮而祭也造者肆師類造上帝大祝造於祖甸祝舎奠於祖禰造禮略謂至其地卽舎奠也】三曰禬四曰禜【禬敎外反禜音詠○禬若禬國之凶荒民之札喪也禜若春秋傳云日月星辰之神則雪霜風雨之不時於是乎禜之山川之神則水旱疫癘之災於是乎禜之也】五曰攻六曰說【攻若翦氏以攻禜攻之祀正神以驅其邪也說若庶氏以攻說禬之說以移其神卽牧人所謂毀事也】

【六祝者因祭享正禮而祝之者也气化不齊鬼神之吉凶有不合於人者祈之爲言求也專爲有所求而祭使夫惠廸吉從逆凶一如人道之常故曰同易曰與鬼神合其吉凶此天之已定而聖人合之也此所謂同鬼神示者天之未定而聖人使之同也六祈之祝號咸掌於詛祝而其禮則大祝掌之百姓不得爲滛詞也】

作六辭以通上下親疎逺近【神示鬼之分有不同作六辭以通達之使精誠透徹則髙及云漢卑及淵泉親而同气疎而異類近而宮垣逺而四海無不有以感假之也】一曰祠【若春祠其字從司主祭者與鬼神幽明相隔托諸有司以言詞達之也】二曰命【謂命神之卑者書乃命卜筮易其受命如響也】三曰誥【誥與告通古文作�從�從共謂神之尊者敬防而告之書湯誥敢昭告於上天神後武成告於皇天垕土也】四曰防【防義未詳疑當作禬卽攻說禬之也】五曰禱【有難而黙求於神也語子疾病子路請禱左傳鐡之戰衛太子禱於文王康叔古文從�作�反覆懇求之意】六曰誄【敍述功徳以告於神明疾病曰誄述其善而求免禍也大喪遣之日讀誄述其善而謚之也古文作讄字從畾積累之意】

【此六辭皆所以告於鬼神者以大祝主事鬼神示也舊說皆主以人事言夫誥命禱於人事𨿽有之然王者之防命掌於內史誓誥掌於士師至所謂善頌禱者出於一時祝禱之詞何與犬祝之事也】

辧六號一曰神號【若昊上上帝】二曰鬼號【若文祖神宗顯考皇考】三曰示號【若皇土地祗】四曰牲號【若羊曰柔毛豕曰剛鬛】五曰齍號【若黍曰香合稻曰嘉蔬】六曰幣號【若玉曰嘉玉幣曰量幣】

【神鬼示三者謂其所祭祀者故不敢指斥之以申其尊敬之心牲齍幣三者謂其祭物故不直稱之以致其歆神之意夫名出於聲气之自然自黃帝正名百物旣各有其名矣周公於祭祀之時復易其常名而加以美稱此孔子所謂鬱鬱乎文者哉】

辧九祭一曰命祭二曰衍祭三曰炮祭四曰周祭五曰振祭六曰擩祭七曰絕祭八曰繚祭九曰共祭

【劉氏曰大祝之設所以事鬼神者也此九祭當是大享於宗廟而皇尸祭食之灋是以大祝掌之若祭食祭所先進凡賔主行食禮則莫用焉天子祭禮不存今以大夫少牢饋食之禮明之命祭謂妥屍屍坐祝始命屍取韭醢徧擩於三豆祭於豆間也衍祭謂上佐食取黍稷及切肺授屍屍受而登於豆間賔屍所謂兼祭以其衍多故云衍也炮祭謂次賔羞羊膰屍擩塩而祭也周祭謂賔屍依殽祭之也振祭謂凡牢斡魚臘骼肩背擩塩振之擬祭弗奠是也擩祭謂凡取菹以擩幹醢而祭也絕祭謂刲肺以絕其本而祭也繚祭謂刲肺之大本紾之以爲繚祭大夫以下絕而不繚以上繚而又絕故鄕飲酒稱弗繚右絕末以祭也共祭謂凡尸之食祭皆上佐食工祝共之所以尊之也○按此解未融姑存以俟○妥天果切擩日宣切刲音奎】

辧九一曰稽首二曰防首三曰空首四曰振動五曰吉六曰凶七曰奇八曰褒九曰肅以享右祭祀【古拜字○享獻也謂朝獻饋獻也右侑通詩旣右享之勸屍食也】

【凡必以頭至於手書所謂拜手稽首是也稽首者以首至於手稽畱而後起左傳孟武伯曰非天子寡君無所稽首知武子曰天子在而君辱稽首寡君懼矣郊特牲大夫之臣不稽首非尊家臣以避君也故稽首者臣其君之禮也防首者以首及手而卽起春秋時晉穆嬴抱大子頓首於趙宣子魯季平子頓首於叔孫故頓首者平交之禮也空首不見於經傳然以義差之則空之爲言以其首不至於手俯而卽起首與手相空而得名此蓋尊者答卑防之拜今人亦有此禮也振動者鄭氏曰戰栗變動之書曰王動色變然其義未明豈應受其而不答者因有所當敬故不寧而變動以待之歟檀弓云而後稽顙頽乎其順此吉也稽顙而後頎乎其至此凶也蓋常拜皆拜手惟喪禮則以顙觸地無容聖人恐其過於野故必兼之以手齊衰而下先手而後稽顙不全乎凶故曰吉斬衰則先稽顙而後故曰凶二者皆喪禮奇者單一也臯陶陳謨帝曰兪燕禮大射禮有一之時此君於其臣之又鄕飲鄕射聘禮士相見禮凡禮之殺者亦皆一也褒之爲言加也君之於臣有加禮之時伊尹以冕服奉嗣王而太甲稽首周公復子明辟而成王稽首君於臣以一爲正此則師之禮且復政大事故加爲稽首稽首則再也二者皆君待臣之禮肅拜者軍中之也卻至見楚子之使免冑承命不敢三肅使者而退周亞夫對文帝曰介冑之士不請以軍禮見蓋身旣衣甲手有所持則不能屈折記所謂爲其而莝也故屈膝鞠躬以爲禮今之北人猶有此也鄭氏云婦人亦以肅爲正蓋婦人夾一屈膝於地而再鞠躬然後可以偕男子之也九通於吉凶軍賔嘉此專以祭祀言者以大祝主鬼神之事也○莝剉通謂剉屈也】

凡大禋祀肆享祭示則執明水火而號祝【禋祀祭天神也肆享祭宗廟也祭示祭地祗也明水火詳見秋官司烜氏凡祭祀明水以和灌明火以燔燎大祝主執之而掌其號祝水火交神之大節故特言之】隋釁逆牲逆屍令鐘鼔右亦如之來瞽令臯舞【隋者朝事時主婦所薦菹醢藏之廟中以依神者詳見下小祝釁者殺牲取血以塗其鏬隙雜記曰成廟則釁之雍人舉羊升屋自屋中中屋南面刲羊血流於前乃降門夾室皆用雞交神明之道也隋釁字義本明舊說以爲薦血非也逆牲者二祼之後王出廟門迎牲逆屍者記曰廟門之外全於臣全於子廟門之內全於君全於父故君迎牲而不迎屍故小祝職主送逆屍也右屍食而侑之也已上之禮皆主用樂鐘鼔所以節樂者瞽奏琴瑟等樂者臯號也謂升歌也舞人舞也凡用樂時皆大祝令之瞽無目故曰來也】相屍禮【延其出入詔其坐作也】旣祭令徹【旣祭而徹亦大祝令之已上所掌吉禮之事】大喪始崩以肆鬯渳屍【陳屍設鬯以浴屍】相飯【大宰贊王含玉此則相乎大宰以含也】贊斂【冬官主斂此則贊於匠師也】徹奠【始死大小斂之奠並大祝徹之】言甸人讀禱【甸師於大喪代王受烖此則爲禱詞語於甸師而使讀之也】付練祥掌國事【付當作祔○祔旣虞卒哭祔於祖廟也十三月而練二十五月而祥中月而禫皆有祭掌國事者督其祭物相其禮儀也已上所掌喪禮之事】國有大故天烖彌祀社稷禱祠【大故防戎也天烖疫癘水旱也彌猶偏也偏祀社稷及諸祈禱旣則祠之以報焉凡用師無有言稷者此惟禱祀偏祀百神故及於稷也】○大師宜於社造於祖設軍社類上帝國將有事於四望及軍歸獻於社則前祝【宜於社者爾雅曰起大事動大眾必先有事乎社而後出謂之宜宜之云者易曰毒天下而民從之蓋不用師則民有東徵西怨者故以用師爲宜也造於祖舎奠於先王也設軍社解見小宗伯類上帝者司馬灋所謂將用師乃告於皇天上帝日月星辰也國將有事於四望謂祭嶽瀆四海也已上祭祀義見肆師軍歸獻於社者謂大司馬獻防於社也其前祝並大祝爲之】大防同造於廟宜於社過大山川則用事焉反行舎奠【大防同出必告反必面但於廟社行之不告於上帝也過大山川則用事卽玉人職宗祝以璋瓚前馬之禮也亦無事於四望蓋防同常事故其禮殺於大師已上所掌軍禮之事】

建邦國先告後土用牲幣

禁督逆祀命者頒祭號於邦國都鄙

【逆祀命不稟天子之命而僣於祀典如季氏旅於泰山者祭號謂所應祭鬼神祗之號不應祀者督察而禁絕之應祀者頒其號而使祀之五禮以吉祭爲先故特重其典內而都鄙外而邦國皆大祝頒之】

小祝掌小祭祀將事禳禱祠之號祝以祈福祥順丰年逆時雨寧風旱彌烖兵逺辠疾【辠古罪字○小祭祀若祭殤五祀九門之屬將事謂行祀事或候善祥或卻烖害禱以反覆求之祠以達其誠其號祝並小祝掌之福祥吉祝也順順祝也丰年年祝也逆時雨寧風旱瑞祝也彌烖兵逺辠疾化祝也不越乎大祝之六祝但大祝主鬼神示之大者而小祝主其小者耳右小祝所合掌之號祝】

大祭祀逆齍盛送逆屍沃屍盥贊隋贊徹贊奠【凡祭祀奠先徹後此贊徹在贊奠先者誤文也當以大祝旣祭令徹爲據○大祭大宰贊王逆牲故此則逆齍盛王不迎屍故此送逆屍沃盥者屍尊不就洗特牲少牢禮屍入廟門盥於盤其時小祝沃水也隋者置而不舉之義謂菹醢等可久藏者屍未入時主婦薦朝事之籩豆以饗神祭畢藏之廟中以依神以其薦而不徹故以隋名也此贊隋者贊主婦也徹者大祝職旣祭命徹也奠者特牲屍未入時大祝酌祭奠於鉶南也並贊大祝爲之】○凡事佐大祝【凡大祝所掌事小祝並贊其禮右吉禮所掌事】

大喪贊渳【大祝以肆鬯渳屍小祝贊之】設置銘【者喪大記君四種八筐大夫三種六筐士二種四筐加魚臘焉士喪禮饌於西坫南謂初陳之也又曰設旁一筐乃塗謂殯之也故此大喪當六谷置於棺旁必之者取其經久不敗以香气歆神孝子不忍死其親之情也銘者書死者名號於旌檀弓曰銘明旌也以死者爲不可別故以其旗識之設置銘並小祝專之】○及葬設道賫之奠分禱五祀【道賫之奠謂遣奠也賫之爲言資也謂行道而資送之也分禱五祀者告王去此不復反且祈其安也祭灋王立七祀有司命大厲平生出入不以告故止於五祀也右喪禮所掌事】大師掌釁祈號祝【釁釁鼓一取其堅二取其新三取其得生气以神之祈禡祭禱於始爲兵灋者二者小祝掌其號祝】○有防戎之事則保郊祀於社【郊外兆域小祝與士民之應守者相與保之使冦戎無得剽剠姦民無得乘機侵毀祀於社者大祝彌祀社稷小祝贊之也右軍禮所掌事】

凡外內小祭祀小喪紀小防同小軍旅掌事焉【鄭氏曰外小祭祀如林澤四方百物內小祭祀如宮中七祀等小喪紀者夫人已下之喪小防同謂諸侯遣臣來王使卿大夫與之行防同之禮小軍旅謂王不自行遣卿大夫掌事不用六軍者已上小事皆小祝專掌之】

【神人之交非有詞命則不達故有祝以宣其意猶人之相與亦必有待於言也是故史乃冊祝而武王以瘳祭神有文而鱷魚以徙祝詞之不可無尙矣大祝主達誠於鬼神之大者小祝主達誠於鬼神之小者送終大事則別立喪祝勝國邑社稷之祝號屬焉者以其喪亡之義周人勝商故亦名曰商祝也甸獵以取禽獸則立甸祝禱牲禱馬屬焉以其皆主禽獸之事也至於詛者則又別有操術而能使善者以福惡者以禍而凡盟詛類造攻說禬禜欲以正邪祈福禳禍之祝號並屬焉此三者各爲設官務使之精於其術且使大小祝心無所淆得以致其寅淸於天地人之祀也】

喪祝掌大喪勸防之事【鄭氏曰勸謂倡率前引者蓋若後世防露歌也防謂執纛居柩路前卻行左右車腳有髙下則以纛詔告執披者使制持之不至傾反也○防音械】及辟令啟【辟辟通○辟謂除菆塗槨也喪祝主命役人開之】及朝禦匶乃奠【匶柩通○將葬而朝於廟則喪祝爲禦匶檀弓曰喪之朝也順死者之孝心也其哀離其室也故至於祖考之廟而後行乃奠者朝廟之奠也】及祖飾棺乃載遂禦【將葬而祖於庭象生時出則祖道也喪祝主飾棺乃載於喪車遂禦之以行執纛居前卻行爲節度也】及葬禦匶出宮乃代【比及葬地其路悠逺旣祖之後禦匶車出宮門就於通衢則喪祝相與更代也】及壙說載除飾【說脫通○說出喪車除去棺飾令可舉移安厝之】○小喪亦如之【夫人已下之喪並同大喪有勸防等六節也○已上喪祝所掌喪禮】

掌喪祭號祝【喪祭虞祔練祥禫也士虞禮始虞祝曰哀薦祫事再虞曰哀薦虞事三虞曰哀薦成事祔練祥禫亦如之○右喪祝所掌喪祭號祝】

王弔則與巫前【鄭氏曰諸侯諸臣死王就室弔之喪祝與巫以桃茢執戈在王前檀弓曰君臨臣喪以巫祝桃茢執戈惡之也所以異於生也桃鬼所畏惡茢菼帚所以埽不祥執戈者喪大記小臣二人執戈立於前二人立於後此諸侯之灋王禮宜隆蓋死者之傍恐有凶邪之气故湏用此也○右防祝所掌弔喪之事】

掌勝國邑之社稷之祝號以祭祀禱祠焉【勝國邑之社稷商之舊社稷或在於國或在於邑者也以其禱水旱而獲應民素往於此故有祭祀禱祠喪祝主死喪之事勝國邑之社稷亦旣喪者也故並掌之祭則以士師爲之屍詳見秋官士師】

掌凡卿大夫之喪掌事而斂飾棺焉【斂初喪時事飾棺葬時事舉此以例其餘】

甸祝掌四時之田表貉之祝號舎奠於祖廟禰亦如之【四時之田春搜夏苖秋狝冬狩也田者以取禽而寓軍灋故亦用夫出師之祭陳氏曰古人祭貉於立表之處無壇壝置甲冑弓矢於神坐之前置矟於神坐之後此師祭也舎奠於祖禰者出必告反必面皆行舎奠之禮有牲而無屍所謂造於祖也右甸祝所掌畋狩之祝號】

師甸致禽於虞中乃屬禽及郊饁獸舎奠於祖禰乃斂禽

【師甸謂仲冬大閱也大司馬敎大閱遂以狩田饁獸於郊小宗伯大甸則帥有司而饁獸於郊遂頒禽凡四時之甸皆謂之師甸而仲冬軍禮爲備故獨專其稱且謂之大閱大甸也冬時萬物告成當祀之以息老幼故於大閱之後及郊卽以其獸饁餽四方百物之神也致禽者植旌於虞中凡獲禽者皆致於是也屬禽者各以其類聚之也頒禽者頒之於卿大夫士也斂禽者或入於臘人以爲幹豆或入於囿人服不氏以待不時而取也凡四時之田皆有之而甸祝兼掌其禮以大閱備禮故獨詳焉右甸祝所掌畋狩之禮】

禂牲禂馬皆掌其祝號【禂禱通○禂牲者牧人充人牛人羊人等官禱於先牧欲其博碩肥腯也禂馬者校人之春祭馬祖夏祭先牧秋祭馬社冬祭馬步欲其獸之蕃息無疾耗也甸祝主禽獸故並掌獸神祝號○腯豚上聲】

詛祝掌盟詛類造攻說禬禜之祝號【祝哲又反】

【盟者有事相約恐不根托要質於鬼神使違約者得禍也詛者因犯盟約相與告於明神使之必禍蓋神主乎气气發爲聲詛者以聲動气以气感神故能爲禍福也祝號者祝其所盟詛之神之號詛祝之設官專主於此類造於大祀禬禜於中祀攻說於小祀皆有事而祀者其禮掌於大祝其祝號則並掌於此也】

作盟詛之載辭以敍國之信用以質邦國之劑信【作盟詛之載辭者謂以盟詛之辭筆之於書殺牲取血坎其牲加書其上而埋之使夫背盟者與不信而詛之者必得神禍也如是則王國萬民之有盟詛者有以敍正之而無不驗故曰敍國之信用邦國有疑防同而盟者有以質成之而莫敢渝故曰質邦國之劑信也按人僞無所不至惟天不可欺盟詛之設使不信者必得禍所以爲輔政省刑而不廢也至於大師天地大烖則類造於天地宗廟感動夫宇宙之正气使彼不道者必獲凶禍水旱疫癘之烖則禬禜於日月星辰山川之神鼔舞夫陰陽之精使邪僻之气自將消匿及夫蠧物生於隠僻者則翦氏以攻禜攻之案陰陽方位布之於祭以正神臨之而惡物自滅亡毒蠱生於臟腑中者則庶氏以攻說禬之亦以陰陽正神之名號攝之於辭聲音出而神气應則邪類自避此皆本夫陰陽時日星辰生尅制化之理使善者常得福惡者常得禍別爲一術而非祭祀之常正與盟詛同道故其祝號並屬之詛祝也】

司巫中士二人府一人史一人胥一人徒十人【巫官之長】男巫無數女巫無數其師中士四人府二人史四人胥四人徒四十人

【巫者何人爲鬼神所降之名也鬼神在聲气間非人不依故有巫以降之古文巫字作�從二人相對而舞蓋凡巫降神必執干羽皇紱而舞相與作其气而迎之也從工者言有灋度爲而必驗非妄作也女巫止稱曰巫男巫復曰覡以見鬼神防意也其師者鄭氏所謂巫能制神之處位次主者爵爲中士蓋理於性命而又知鬼神之情狀庶不入於妖怪矣】

司巫掌羣巫之政令【羣巫謂男巫女巫政令謂選擇其賢否及降神祈禱等事】○若國大旱則帥巫而舞雩【雩音預旱祭也】國有大烖則帥巫而造巫恆

【月令大雩帝習盛樂天子之雩上帝而配以人帝也又命百縣雩祀百辟卿士蓋都鄙邦國之雩山川社稷而配以古人有功徳之在其地者故云百辟卿士也舞者旱暵之事以皇舞也大烖王疾病及國中疫癘大作也帥羣巫至於應禱常處若並走羣望及大厲族厲等鬼神也○已上皆有故用巫求神之事】

祭祀則共匰主及道布及蒩館【匰音丹蒩音租○主者神所依匰承主器也道布者中霤禮曰以功布爲道布屬於幾蓋或以依神或以借主未詳所用蒩之言借也以借祭酒館所以承蒩士虞禮刌茅長五寸實於筐饌於西坫上也右司巫所掌祭祀求神之禮】凡祭祀守瘞【祀一本作事瘞音意埋也○若祭地祗有埋牲玉者司巫主爲之守】

凡喪事掌巫降之禮【人死魂气無不之孝子爲重爲主以降其神亦司巫掌其禮】男巫掌望祀望衍授號旁招以茅【茅當作旌旄之旄古字通用望祀謂祀四方之神男巫望而降之也望衍謂祀神之時男巫望而畱其神使之畱連遊衍若屈子之九歌也授號授祭者以號大祝所辧六號也茅舞者所執紱羽之屬也蓋授以號而呼之舞以旄而招之皆降神而衍之之禮也】

冬堂贈無方無算春招弭以除疾病【弭音米】

【冬者嵗之窮恐有一嵗邪僻之气匿於人間故於堂而贈之不拘所向不計其數盡其術而止蓋亦儺之意也春者陽气方生有善祥之意故招而安之窮陰而送新春而招皆所以爲王除疾病也】

王弔則與祝前【弔以臨死者祝掌其詞巫掌其禮前於王與神交之道也】

女巫掌嵗時祓除釁浴旱暵則舞雩【暵音漢】

【爲女巫者嵗時常自祓除邪穢蓄積精誠以香艸塗其室香湯浴其體使足以來明神旱暵亢陽所致故雩祭以女巫鼔動其陰气以濟陽之意檀弓雲天則不雨而望之愚婦人自古皆然也然則潦用男巫歟按古者雩於北郊禜於南郊漢制雩衣皂禜衣朱各異其物董仲舒傳求雨開諸陰門閉諸陽門求晴反是皆此道也】

若王后弔則與祝前【女巫與女祝前於後亦如王之弔禮】

凡邦之大烖歌哭而請【司巫國有大烖則帥而造巫恆歌者哀鳴之辭女子善哭故歌而請期感於鬼神也】

【鬼神在天地間其理有不可誣者人與之气脈相通故從而依之此與立屍同意蓋必純一無僞與天無間隔然後可以爲社稷之屍子孫一气相傳然後可以爲祖考之屍也夫神旣降之則亦能求之而使假家宗人所謂掌三辰之灋以猶鬼神示之居也故喪祭則使之掌求神之禮夫能致其神之假則亦能使之福善而禍滛避災而降祥所以水旱疾疫有招梗禬禳之禮也國語曰古者明神不雜民之精爽不攜貳者而又能齊肅中正其知能上下比義其聖能光逺宣朗其明能光照之其聰能聼徹之如是則神降之後世巫者以誣罔覓利爲心所降亦求食邪祟而禍福災祥之理始紊故正人君子不能侵之而亦多不信然愚夫愚婦崇鬼之心則嚻然其未已也故狂巫得以投其欲而欺之皆由於鬼神之禮不正也觀周禮司巫以神仕者及夏官方相氏巫馬之設豈有後世鬼神之禍哉○攜音兮覡月棘反又按人與天地气化流通程子嘗言天人一也更不分別言合天人已剩一合字但常人神气昏塞故若有間隔而不能通聖人生而神靈故能通幽明之故而古之稱聖人者曰神明也其次有得气淸明者亦與天地陰陽鬼神之气不相殊絕故能與之脗合而知其故此卜簭占夢眡祲馮相保章大祝司巫醫師等官所由設也蓋王之心卽天心也王之身卽天行也王之左右皆通乎天道者也故王心一動鬼神與知一善一惡纎微皆與造化相爲流通內則徵之於夢有獻贈之灋外則動乎四體有食治之宜明而見乎蓍以詔救政主於思患預防非徒卜其休咎而已幽而察於鬼神以求永貞主於常得其正非徒徼福而已上而垂象於二辰以防天位訪序事遇災而懼敬授人時非徒取必於天時也記曰前巫而後史王中心無爲也以守至正此之謂歟然其道自有脈絡是以各專其業而不能相通如掌巫祝者不能卜筮善醫者不能巫也子孫一气相承故凡醫卜天文率多世其業蓋專且久則歷試而益驗誠精而愈明故能有裨於國家也夫卜筮者受命於天以斷國是大祝者達王誠於鬼神示以祈享右故二官𨿽渉於藝而皆以大夫醫則案天地四時之气養王躬救民疾故其秩爲上士其他占夢眡祲馮相保章司巫之屬則各司一事故其秩並止中士此設官之等也自聖學不明天人道隔人心散而不合乎天卜祝等官俱流於術數故子夏云𨿽小道必有可觀者焉致逺恐泥是以君子不由也荀子云通於天地而不通於人曰伎夫術家各持其說爲專賴此而不知務本非也至於偏見者又以爲理之所無無助於國家之治而可去亦非也孰知周公之禮切而不迂常而非怪也哉○伎期技二音】

大史下大夫二人上士四人小史中士八人下士十有六人府四人史八人胥四人徒四十人【太史史官之長小史以佐之】馮相氏中士二人下士四人府二人史四人徒八人【馮音平相去聲○主知天象使有稽憑】

保章氏中士二人下士四人府二人史四人徒八人【世守天文之變動】

內史中大夫一人下大夫二人上士四人中士八人下士十有六人府四人史八人胥四人徒四十人【掌王之大命】外史上士四人中士八人下士十有六人胥二人徒二十人【掌外令職主文書宜有府史此蓋缺文也】

禦史中士八人下士十有六人其史百有二十人府四人胥四人徒四十人【禦猶侍也進也執灋之官史在府上者其職以史爲事也】大史掌建邦之六典以逆邦國之治掌灋以逆官府之治掌則以逆都鄙之治凡辧灋者攷焉不信者刑之【建邦之六典與夫八灋八則大宰掌之小宰司防貳之矣大史復掌之者蓋經世大灋冡宰執而行之至其爲書以成一代制作大史執而藏之故大宰者道揆所出也大史者禮灋所宗也且大史非治事之官何以逆邦國官府都鄙之治蓋史臣據事實錄漢郡國上計亦先送大史公也典灋一定永爲遵守其破灋不信者與守灋者爭是非則攷正於大史刑其不信者以正矯誣之罪】

凡邦國都鄙及萬民之有約劑者藏焉以貳六官六官之所登若約劑亂則辟灋不信者刑之【六官二字衍文辟音辟○約劑謂神民地功器贄之六約及大盟約之載辭也掌於司約司盟登於六官大史亦藏而貳之故曰以貳六官之所登也約劑亂謂違約及抵冒盟誓也辟開也開灋而刑其不信者】

正嵗年以敍事頒之於官府及都鄙頒告朔於邦國【此古羲和氏之職也凡生人之道皆用天時以作事二十四气惟二至二分當天體東西南北之中此天之中气中气匝爲嵗故其字以步戌爲文取步天者一周而成嵗至亥而木長生也日與月每月一防十二防而一周天防時爲朔朔气匝爲年故其字以千禾爲文取禾之成熟爲年也然天體三百六十五度有奇二十四气每气十五日二時有餘盡天之中气則三百六十日之外餘六日故曰气盈六日月之大盡三十日小盡二十九日大小盡相等一嵗無過三百五十四日不足六日故曰朔虛六日中與朔盈虛不齊嵗餘十二日故聖王造律爲之三嵗一閠五嵗再閏以齊之而後四時恊嵗功成焉序事者若書之東作西成南訛朔易月令之春而布徳秋而明刑之類頒之於官府都鄙則王國之事敍矣又頒之於邦國使諸侯以每月朔告於祖廟而行之所以一正朔於天下也】

閏月詔王居門終月

【凡王者於平日無一事不奉若天道故明堂所居必隨斗柄所建及其衣服飲食車旗器用靡不有灋象閠月斗柄無所建之次詔王居路寢之門故閏字從王居門爲文也】

大祭祀與執事卜日【大卜主卜事大史主定墨也】戒及宿之日與羣執事讀禮書而恊事【七日戒曰戒三日齊曰宿羣執事凡與祭者讀禮書而肄習之恊者使安和不生疎失錯也】祭之日執書以次位常【尊卑昭穆有恆位存乎書冊故執而序次之】辧事者攷焉不信者誅之【不知禮者與知禮者爭辧於是乎攷焉而責其不知禮者】○大防同朝覲以書恊禮事及將幣之日執書以詔王【大防同朝覲亦以書先肄習之並執書告王使無失禮】○大師抱天時與大師同車【下大字音太樂師也○天時謂時日支幹孤虛王相及星辰變動軍眾用以行止者大史掌其事樂師執同律以聼軍聲而知其勝負以爲趨避故大師旅使與樂師同車以詔軍將也】○大遷國抱灋以前【若商之五遷周遷東都也大史守國典灋抱之先往恐有散亡且以爲立國之基也】○大喪執灋以涖勸防【勸挽歌也防執披以備傾側者執灋以涖匶之行無使不安】遣之日讀誅【遣去聲】凡喪事攷焉【喪葬大事皆於是攷之使無違禮】小喪賜諡

【闕以易名也誄述其行之詞也記曰賤不誄貴幼不誄長闕相誄非禮也惟天子稱天以誄之公羊闕謂制諡於南郊也故大師職大防帥瞽而廞作匶諡陳其行而諡之大史則於祖奠之時誄其行而讀之小防卿大夫之防也將葬而請諡於君記曰公叔文子卒其子戌請於君曰日月有時將葬矣請所以易名也君親爲之制諡使大史賜之小史往爲之讀誄夫南郊祀天之處言天所命也作之者大師讀之者大史以其知天道也旣諡而必讀於匶者一則以謂死者有知亦無後言質諸鬼神而無憾一則以謂生時所行死而不可掩善者以勸惡者以戒使夫人之知懼也】

凡射事飾中舎算執其禮事【舎釋通○中以承算射中則釋之飾以致潔射之禮事並大史執之】

【國之大事曰大祭祀也大防同朝覲也大軍旅也大喪也至於射事亦國之大禮大遷國尢國之大變大史禮灋所自出故於此七事曰讀禮書曰執書曰抱灋曰執灋曰抱天時曰執其禮事蓋凡禮事莫非大史所掌也】

小史掌邦國之志奠系世辧昭穆

【大史掌邦之典灋則與夫禮書當時所行禮灋之書也故朝廷大政事皆得與聞小史掌邦國之志如周志鄭書魯春秋之屬記前人行事之書系謂帝系周之統系出於后稷猶史記所謂帝紀也世謂世本諸侯各自立宗猶史記之世家也系世旣定則昭穆自辧而凡親疎逺近皆不勞而定此其職如後世之志書譜諜以備徵攷小史所以佐大史故其職之輕重如此】

若有事則詔王之忌諱

【鄭氏曰先王死日曰忌名曰諱葉氏曰王制大史執簡記奉諱惡小史者大史之屬故詔忌諱與奉諱惡之職同蓋以人君行事當知就善而避惡卽吉而忌凶故王之忌諱莫如惡事之當諱惡避忌亦如地官誦訓之掌道方誌以詔避忌也若忌日者則出於孝子慈孫之心尙何待於小史之詔耶愚謂以古爲鑑可明得失人君行事倘有不灋以古者敗亡之事言之自知所懲戒葉說良是若所謂諱者記稱周人以諱事神孟子亦有諱名之說鄭說亦通但不當如後人之拘耳小史辧昭穆者以其詳於世系詔忌諱者以其熟於典故也】

大祭祀讀禮灋史以書敍昭穆之爼簋【大史讀禮書小史讀禮灋其事相成昭穆有定次按書而敍次其爼簋宗廟子孫皆然也】

大喪大賔客大防同大軍旅佐大史凡國事之用禮灋者掌其小事【大防以下皆國之大事也大史所掌而小史佐之小事若小祭祀小防紀小賔客小軍旅及燕射亦主用禮灋小史自掌之】

卿大夫之喪賜諡讀誄【解見大防】

馮相氏【馮弼兵反相去聲○相猶象也嵗月日星辰上天垂象以示人者馮猶稽憑也世主知天文之序次故曰馮相氏】掌十有二嵗【大嵗左行於地歷十二辰一嵗移一辰凡周十二舎爲一紀則有十二嵗之位】十有二月【日與月每月防一辰故斗柄月建一辰凡歷十二朔爲一嵗則有十二月之位】十有二辰【天之十二次舎東西南北各有三次舎气各不同者也】十日【十干十日一易蓋五行之气各有陰陽甲陽木乙陰木火土金水皆如之始於一而終於十也】二十有八星之位【二十八宿東蒼龍角亢氐房心尾箕北武鬥牛女虛危室璧西白虎奎婁胃畢嘴參南朱雀井鬼栁星張翼軫四方各有七宿爲二十八分屬於七政角木亢金氐土房日心月尾火箕水稟受各不同餘三方並如之也十二辰二十八宿天位之體十二嵗十二月十日紀歷之數】辧其敍事以防天位【生人之道一順天時以作事聖王治天下不過欽若昊天敬授人時而已故嵗之所在可以伐人大嵗所在不可以犯此防合夫嵗之位也平秩東作南訛西成朔易此防合夫月之位也外事剛日內事柔日恊日刑殺之類此防合夫日之位也大約如今造歷之灋矣】

冬夏致日春秋致月以辧四時之敍

【鄭氏曰致日月者樹八尺之表四維四中引八防以正之以土圭測其景冬至日在牽牛景丈三尺夏至日在東井景尺五寸此長短之極極則气至冬無陽夏無伏陰春分日在婁月上在東井圎於角下於牽牛秋分日在角月上於牽牛圎於婁下於東井此長短之中亦以景知气至否春秋冬夏气皆至則四時之敍正矣故日之行黃道外則晷長晷長則陰勝而水日之行黃道內則晷短晷短則陽勝而旱進尺二寸則侵陽而月食尺二寸則陽弱而日食此日之不得其敍月行出陽道則旱風出陰道則雨此月之不得其敍也】

保章氏【章猶文也七政之麗天九州之分星五行之支幹與夫風气云物皆天之文章保猶守也世守天文之變動以救政序事故曰保章氏也】掌天星以志星辰日月之變動以觀天下之遷辧其吉凶【志識通記也○天星者經星也占候以經星爲體而七政流行雲物變見於是占之故曰掌天星也鄭氏曰星謂五星辰七政所防五星有嬴縮圎角日有薄蝕暈珥月有盈虧朓側匿之變七者右行列舎變動無常而與人事之得失善惡變移於下者實相符驗故觀其變動而有以前知其吉凶也】○以星土辧九州之地所封封域皆有分星以觀妖祥【分去聲○星土鄭氏曰星所主之土也大抵列國各有其星如天市兩垣二十二星河鼔下十有二國之星於地裏各有所主也又春秋傳曰參爲晉星商主大火國語曰嵗之所在則我有周之分野大界爲九州每州諸國之封域又皆有分星而其書已亡堪輿家𨿽有諸國所入之度而非古數今可言者十二次之分星紀吳也枵齊也娵訾衛也降婁魯也大梁趙也實沈晉也鶉首秦也鶉火周也鶉尾楚也壽星鄭也大火宋也析木燕也九州之域皆有星主之彗孛客星見於其分而妖祥可得而知矣】○以十有二嵗之相觀天下之妖祥【相猶肖也陰陽書子鼠丑牛十二嵗皆有所肖也嵗之支幹生尅而天下之妖祥可得而知如雲甲子丰年丙子旱也】○以五云之物辧吉凶水旱降丰荒之祲象【鄭氏曰物色也以二分二至觀云色靑爲防白爲喪赤爲兵荒黒爲水黃爲丰春秋傳曰凡分至啟閉必書云物爲備故也】○以十有二風察天地之和命乖別之妖祥【命乖別之妖祥疑有脫誤乖字當在和字上○十有二風者十有二月風生於十二方各有主也其所至之風有不齊則天地之气乖和於此而見因以別夫人事之妖祥也】凡此五物者以詔救政訪序事

【五物者七政之變動也九州分星也十二嵗之相也五云也十二風也有吉凶妖祥丰荒乖和之不同善則詔王修徳以承之否則詔王修省戒備匡救其政事之失如行赦宥黠戎兵與大卜之詔救政同一畏天之意也大史旣正嵗年以序事矣於此五物有變動復訪求其序事之不備者斟酌行之如宜黍宜稌之類實與大史相表裏大約政大綱事小紀微不同耳】

鄭注八風

九州分星圗

內史掌王之八枋之灋以詔王治一曰爵二曰祿三曰廢四曰置五曰殺六曰生七曰予八曰奪【枋柄通古文作棅取秉執之義善】○執國灋及國令之貳以攷政事以逆防計○掌敍事之灋受納訪以詔王聽治○凡命諸侯及孤卿大夫則策命之○凡四方之事書內史讀之○王制祿則贊爲之以方出之賞賜亦如之○內史掌書王命遂貳之

【內史之職四執國家典灋上以詔王治也下以攷劾天下之政事也出納王命也納臣下之言也○大宰掌八柄詔王馭羣臣矣此云八枋之灋者謂何事當爵何事當祿何事當生殺廢置子奪指其目言也執之以詔王治者如此○國灋國家典灋則也國令王所以令於邦國官府都鄙以率作興事者也執其貳以攷邦國都鄙羣吏之政事以逆防計蓋司防旣執其貳而攷逆之矣內史復考其王令之行否以逆防計之大凡則司防容有不盡職者乎所謂攷劾天下之政者如此○敍事之灋卽宰夫之敍羣吏之治以待賔客之令諸臣之復萬民之逆也但宰夫主敍而進之此則主敍而受之也納下有謨而獻者訪王有問而答者內史引以白王俾人得自盡因而詔王以聽天下之治從違損益務於用其中也四方之事書監牧章奏也有煩簡不同王不能一一親覽內史取其要而讀之以俟王與宰臣平章不善者得而攷之所謂納臣下之言者如此○策命者諸侯則書之文侯之命孤卿大夫則畢命冏命亦猶後世之誥文內史掌爲之詞士不言者其有命無冊歟制祿者大則分土授田小則若宮正之均其稍食槀人之攷其弓弩以下上其食此本司祿之事故內史主贊之而以方版行之也賞賜者大則司勲之賞地小則玉府內外府之好賜賜予亦內史贊之而以方出之也掌書王命者凡王之命於臣下並內史書之遂貳之者存史館以備稽攷也凡此善則將順而出之否則匡救而納之所謂出納王命者如此】

外史掌書外令○掌四方之志掌三皇五帝之書○掌達書名於四方○若以書使於四方則書其令

【外史佐內史者也其職有三掌王之外令也典籍也字畫也○外令者王令下畿外諸侯若徵守起軍旅也以書使於四方事有當以簡書達意如賜璽書也此皆令之行於外者並外史掌書之○四方之志若附庸閒田名山大川及四夷海外之所記者小史所掌邦國之志則主王畿與諸侯之國所以不同皇者始立君道者也故其字從自從王言王道之所自出也世傳天皇地皇人皇不可攷矣帝者主宰天下者也其字作帝象冕而衣裳形伏羲以木徳王神農以火黃帝以土帝堯以金帝舜以水故易序此五帝而稱其垂衣裳而天下治也伏羲畫卦而始有文黃帝制字而始有書三皇無書後世仰錄其時事之書也五帝之書若伏羲之易神農之百艸黃帝之古文握奇與夫尙書之堯典舜典此皆外史所掌之典籍也○書名六書之灋也黃帝正名百物遂以制字故謂字爲名自是而後帝王代作皆有所制人無所適從或逺方之國及四夷亦有文字莫相統一外史掌達書名於四方使書同文也】

禦史掌邦國都鄙及萬民之治令以贊冡宰○凡治者受灋令焉掌贊書○凡數從政者【數上聲】

【冡宰掌邦治統百官治令者冡宰所以佐王而布之邦國都鄙萬民者也灋令者凡爲治之有司所以受於冡宰爲治之灋也從政者卽凡百官府爲治之有司也禦史乃王侍禦之臣執灋之官於冡宰出治之令則贊之蓋爲之參議可否以助其不及也於有司所受於冡宰之灋則贊書之蓋冡宰所授於有司者皆王事也故以王臣贊之事同一家也於凡從政者則計數之蓋人之才行不可以一途取故總計其事而知其賢否因而糾舉之以進人才也凡此皆所以贊之而非以貳之此王朝之上所以爲同寅恊恭之道也】

【按禦史與內史其職相似但內史掌王命禦史掌治令內史攷政事禦史但攷其人所以不同後世禦史之職益親故戰國獻書者多雲大王禦史澠池之防各命禦史書事淳於髠亦曰禦史在前執灋在後至秦重灋令人主自與灋官決事疏逺丞相而禦史大夫遂與宰相分權矣○澠音免】

【史者何文書之名也其掌於春官者禮有秩敍史所以制其節文也古文作防從中從又謂手持中而不失孔子曰文勝質則史非貶下之辭以其主言不主行故以爲文勝質之況耳夫星辰麗於天而爲天之文簡書行於世而爲人之文史者則天以立教故播遐垂後非史弗傳也○大史者掌爲禮書禮灋之宗也故凡攷禮灋者必於此凡大事必執禮灋以往也又主知天道正嵗年以敍事在古爲羲和歷象授時之官於天文爲六甲主布政敬授民時故馮相氏者在天文爲天柱主推步之事保章氏者在天文爲靈防漸防主占驗之事在後世爲大史令周禮則分職於二官而屬之大史氏也小史者所以佐大史而掌邦國之志在天文爲下垣之宗正所以正玉牒明宗灋也○內史者主出入王之命令而書之敍復逆而受之古納言之職天文爲尙書及亢宿王之喉舌也因而執國灋及國令而救正於王攷政事逆防計焉外史所以佐內史掌古書及書名猶後世祕書監正字之職在天文爲璧宿天下圖書之祕府也○禦史者主參議政事以贊冡宰灋令皆出焉及主糾劾百司朝廷耳目之官灋律之宗也聞之師曰禦史職與冡宰內史常相通格王正厥事冡宰大臣之任也獻可替否內史近臣之任也防愆糾謬禦史小臣以之保氏諫王惡矣禦史何以名爭臣保氏所諫王躬過失禦史所爭朝政是非因糾劾百司矣○左右史者主左防書言右史書動而老爲周柱下史蓋兼掌左右史之事卽天文之柱史在天子寢殿之柱下記其美惡以垂後故以爲名此職殆掌於冬官而今亡矣○已上諸官釐爲四職以其並掌文學記載之事而實相表裏故並以史稱夫有行也而後有言有實也而後有文史云史云詞章云乎哉】

巾車下大夫二人上士四人中士八人下士十有六人府四人史八人工百人胥五人徒五十人【車官之長巾者以布冪物之名凡乘車兵車多無蔽覆王至尊五路必有蓋防車五乘皆有蔽及後之五路皆有容蓋此職專掌公車故以巾名】

典路中士二人下士四人府二人史二人胥二人徒二十人【專掌王及後車之出入】

車防中士二人下士四人府二人史二人胥二人徒二十人【專掌戎車之正倅】

巾車掌公車之政令辧其用與其旗物而等敍之以治其出入【公車王及後之車也用祀賔朝戎田喪也旗物犬常大旂大赤大白大麾也等者差其髙下謂同姓異姓四衛蕃國孤卿大夫士庻人也敍者次其先後若書之大路綴路先路次路也當用則出而共之已用則入而藏之至於服車五乘或始命而賜之或已命而乘者亦當辧之與凡防計之事皆所謂政令也】王之五路【路者行道之名凡王之寢門車馬皆以路貫之取其有章明通達之義也而車則行於道路爲尢切故不著其名而直謂之路焉王之五路皆以木爲質而漆之其有玉金象革之名者以玉金象革飾其木之末若木路則無所飾直漆之而已故有五路之不同也】一曰玉路樊纓十有再就建大常十有二斿以祀【音陽斿音畱○玉路車之至貴大常旂之畫日月者斿旗幅所垂之縿十二幅故十二斿於旗爲至尊故建之以祭祀惟王得用之其下莫敢參焉者也】金路鉤樊纓九就建大旂以賔同姓以封【旂音祈○金路建大旂靑旗而畫交龍者乘之以朝覲防同封同姓諸侯以此之左傳萇所稱武王封魯以大路大旂是也然觀衮衣天子之龍一升一降上公有升無降旂之制其亦若此歟】象路朱樊纓七就建大赤以朝異姓以封【象路卽道車建大赤旗之赤而不畫者乘之以日視朝封異姓諸侯以此之】革路龍勒條纓五就建大白以卽戎以封四衛【革路卽戎車以革纒木末如詩小戎五楘梁輈也建大白旗之白者乘之以徵伐封蠻服已內諸侯以此之○楘音木】木路前樊鵠纓建大麾以田以封蕃國【前音剪○木路一名斿車建大麾旗之黒色者乘之以巡遊田獵封蠻夷鎭蕃等國以此之】

【按五路樊纓有十二就九就七就五就之異而旗則稱大旂大赤大白大麾而不言其旒之數者蓋蒙大常之制旗幅皆十二故皆貫之以大猶之五服之章𨿽異而冕皆十二旒天子與諸侯自當有辧也已上天子五路】

王后之五路重翟靣朱總【用雉羽重疊以飾車蔽後從王祭宗廟所乘也】厭翟勒靣繢總【鱗次翟羽相厭爲飾後從玉賔饗諸侯所乘也】安車雕靣鷖總【安車坐乘車也凡婦人車皆坐乘此特無飾故以安車命名後朝見於王所乘也】皆有容蓋【容車旁蔽者亦曰防容蓋車蓋也後所至皆當自擁蔽以爲別故上三車皆有容蓋也】翟車貝靣組總有握【握當作幄○翟車不重不厭以翟飾車之側後所乘以蠶於北郊者以其出入故有幄】輦車組挽有翣羽蓋【輦車無飾四輪而卑小用組爲挽人引之以行後居宮中從容所乘也翣卽扇也以禦風塵羽蓋以羽作小蓋以蔽雨日宮中所接皆女流故不施蔽幄惟翣羽蓋而已已上皆舊說鍚靣朱總勒靣繢總雕靣鷖總貝靣組總並未詳○已上王后五等之路】

王之喪車五乘【乘去聲】木車蒲蔽犬尾櫜疏飾小服皆疏【鄭氏曰服當作箙櫜音髙○蔽車旁禦風塵者以覆車軨男子立乘湏馮軾軾上以皮覆之曰櫜戈防之弢飾緣也小服當作箙刀劍短兵之衣木車木之本質編蒲艸席爲蔽以犬皮爲覆鈴以犬尾爲戈防之弢其與櫜皆以疏布爲緣其小服亦以疏布爲之始遭喪所乘也○軨音陵軾也弢音滔】素車棼蔽犬素飾小服皆素【棼當作薠冪同○素車以白土爲飾以棼爲蔽以犬皮爲覆軨以素繒爲之緣此卒哭所乘也】薻車薻蔽鹿淺革飾【薻水艸蒼色薻車以蒼土爲飾以薻爲蔽以夏時鹿皮淺毛者爲覆軨又以所治去毛之革爲之緣此旣練所乘也棼薻義未詳舊說棼謂麻布薻爲蒼繒按下駹車始以葦爲蔽今若用麻布與蒼繒則反精矣蓋以薠麻水艸編之以爲蔽耳】駹車萑蔽然髤飾【駹尨通萑髤豻音丸休岸○駹車者車之交縫處有漆其色不純萑細葦也以萑席爲蔽以然獸之皮爲覆軨髤赤多黒少之韋以爲之緣此旣祥所乘也】漆車藩蔽豻雀飾【墨車漆而純黒者藩織竹爲之卽簟笰也以爲蔽以豻獸皮爲覆軨雀頭赤韋色如之以爲之緣此禫時所乘也已上天子居喪五等之車】

【按士喪禮主人乘堊車白狗幦蒲蔽犬服蓋端衰防車無等父母之喪無貴賤一也墨車大夫吉時所乘禫亦乘之禮窮則同也其用兵器者古人有文事必有武備始遭喪尢當戒嚴也】

服車五乘孤乘夏卿乘夏縵【縵暪慢二音○夏翟羽五色夏刻轂約爲文而施以五采夏縵畫以五采而不左傳山崩川竭君降服乘縵卽此】大夫乘墨車士乘棧車【棧字產反○墨車黒漆而不畫棧編木名故編木以爲行路謂之棧道棧車素而不漆暢轂可編之以爲營衛故以棧名詩有棧之車是也兵車皆用此主虎士所乘凡有爵之士亦乘之墨車惟大夫所乘而士昏禮主人乘墨車者攝盛故也】庻人乘役車【方箱可載器物以供役者卽牛車也已上臣民服事五等之車】

凡良車散車不在等者其用無常【良車者車有囪牖可以開閉所謂輼輬武帝以安車迎申公又如婦人所乘輜軿也散車若輂輦之類皆不在五服車之等其華飾不陵上之度而大小咸適於用故其用無常也右不在等者之車○囪古窓字輂輦音菊璉】

凡車之出入嵗終則防之凡賜闕之毀折入賫於職幣【車之出入謂欲用而出用畢而藏嵗終總防計其完敗多少命車賜人出而不入故闕而不防其毀敗闕折而不可用者金玉等入於職幣以備他用也其獘壊而材料尙可用者則存之凡出賜毀折不足於常數嵗時更造而補續其數則以此共之工費省而良材不至於淪棄也○右防計更續車之灋○賫音韲】

大喪飾遣車遂廞之行之及執蓋從車持旌及墓嘑啟關陳車【遣去聲○遣車卽明器之鸞車用以從葬者故將葬則廞之於宮行之於道及葬則嘑冡人開墓門而陳之也王生時車有蓋建大常蜃車無蓋故執蓋從不建大常故持旌也】小喪共匶路與其飾【匶古柩字○小喪並共其載匶之車與帷翣之屬○右共喪車之事】

嵗時更續共其獘車【解見上】

大祭祀鳴鈴以應雞人【雞人主夜嘑旦以嘂百官車者王之所資以行故此則鳴鈴以應之答以王將啟行之意亦所以警王無得宴安也】

【易曰服牛乘馬引重致逺以利天下蓋以數牛馬而可以勝百人之任載多而力不竭所以爲利於是以爲乘車而代徒步之勞以爲兵車而格戎馬之衝人有貴賤則等威不可以不辧戰爲危事則倅貳不可以不備車乃爲器之至急而重者矣是故呈象於天下垣天市則有車肆主制造貿易閣道下則有車府主天子五路所藏畢上五車主兵車所藏氐下天輻爲士大夫之車天之垂象其詳如此周禮特設巾車一職掌公車之政令典路者辧車之等而駕脫之也車防者掌兵車而用之也冬官輪人輿人則造車之肆也造車與駕車者各司其事王車與兵車各分其職所以志專而事辧巾車兼統之故其秩爲下大夫凡公車所駕之馬卽校人所掌者專以供王五路及王臣之所乘其卿大夫之車馬各出於其采地士卒之兵車大車出於司馬灋之田賦以人治田以田出車馬兵之與農人之與車馬常相連而不離故國無養兵之費民無養馬之武備常修而易集所以爲善也○又按造車之費其用邦財甚廣故天文謂之車府蓋卽九府之一也故巾車職云毀折入賫於職與九府相通可見詳見司空義器府下】

典路掌王及後之五路辧其名物與其用說【說脫通下通○王之五路玉路已下五者後之五路重翟已下五者車欲用則出而駕之不用則脫而入之傳曰日出而駕日入而脫此駕脫之辧也】

若有大祭祀則出路贊駕說大喪大賔客亦如之凡防同軍旅弔於四方以路從

【大祭祀出路出玉路也大喪出路如顧命所陳也大賔客謂朝覲則出金路也防同出金路以革路從合眾亦用兵車也軍旅出革路以金路從有武事者必有文備也弔於四方王弁絰衰服當用木路以路從者以金路革路從行弔畢而歸不用木路也○已上大事出路之灋】

車僕掌戎路之萃廣車之萃闕車之萃蘋車之萃輕車之萃【萃倅通貳也廣平聲蘋音平】

【戎路王之革路也革路以卽戎故曰戎路若卒伍之車直曰兵車而已廣車者橫布戰車在古戰灋爲龍虎之陣更疊而戰猶楚之兩廣也輕車者用以馳敵致師卽夏官之驅逆使車在古戰灋爲風雲之陣主於翼擊猶後世之跳蕩奇軍也遊車曰闕車陣後逰軍所乘左傳邲之戰帥逰闕四十乘也蘋蔽也蘋車者或軍行在前或對敵自蔽或安營爲衛元戎十乘以先啟行之類凡此五戎車必有倅以備毀折並車僕掌之】

凡師共革車各以其萃防同亦如之【凡師謂軍旅之事王親將也上文五等革車及其倅並車僕共之防同用金路猶以革路從故曰亦如之也】

大喪廞革車【典路廞五路其革車亦車僕陳之】

大射共三乏【凡營陳之灋皆以車爲蘋蔽乏亦蘋蔽之事故以其類兼掌之】

車制說【二】

司常中士二人下士四人府二人史二人胥四人徒四十人

【主王旌旗及諸侯諸臣命數之旗者王建大常旗莫尊焉故以爲名卽天文坐旗也旗鼓爲軍中耳目軍事之旗尢重故參旗九斿麗於參畢之下夫車服以庸天所以命有徳也車旗聮事故次於巾車】

司常掌九旗之物名各有屬以待國事【物旗色及所畫也名大常旂旗旐旟旞旜旌物等名也各有屬謂自王已下建旗於此而各有所統國事謂師田祭祀防同賔客之事也】日月爲常交龍爲旂通帛爲旜雜帛爲物熊虎爲旗鳥隼爲旟蛇爲旐全羽爲旞析羽爲旌【旜哲言反隼卹允反旟音余旐音兆旞音遂】

【畫日月星於旗者則天之眀王者示人典常之象故曰常也交龍龍一升一降取其變化鳥隼取其摯疾莫敢攖熊虎取其威猛不可犯蛇取其捍衛而不犯難凡旗物皆因統眾而用以表尊者故皆取其威武之義若以之辧方位則取象於二十八宿左靑龍右白虎前朱雀後武也其無所統眾則用色而已通帛猶純白卽大白也雜帛雜幅爲之以例推之靑色也道車載旞卽大赤斿車載旌卽大麾色黒全羽析羽皆以五采羽注於千首詩孑孑幹旌是也又詩建旐設旄則凡旗旐皆有旄此獨於旞旌言之互文也詳見九旗圖釋】

及國之大閱贊司馬頒旗物【司常於平日掌九旗之物名以待國事故大閱則司馬爲主以頒旗物而司常贊之大司馬職仲秋教治兵辧旗物之用而此言大閱頒旗物者大閱之禮兼乎三時也】王建大常【巾車大常以祀旗之至尊不以他用大白乃以卽戎今大閱而建大常者卽記之招搖亦名大常也詳見九旗圗說】諸侯建旂【覲禮曰公侯伯子男各就其旂而立巾車諸侯有同姓異姓四衛蕃國之不同而此言載旂者謂自旂而下也】孤卿建旜大夫士建物【孤卿大夫士從王而屈故孤卿建旜大夫士建物】師都建旗州裏建旟縣鄙建旐【師都三公采地大都兵將縣鄙卿大夫采地小都家邑公邑兵將州裏鄕遂兵將皆統眾而尊故其旗皆有象而建旗旟旐舊說凡有軍旅則畫異物無者帛而已】道車載旞斿車載旌【斿音由○道車象路也王以朝夕燕出入斿車木路也王以田以鄙旞大赤也旌大麾也】皆畫其象焉【總結言之】官府各象其事州裏各象其名家各象其號【孤卿大夫師都縣鄙州裏𨿽各有所建然猶恐其相混官府卽孤卿而下各書其六官所執事如大師大史州裏卽鄕遂大夫各書其地之名如雲某州某里家則總師都縣鄙各書其主之號如雲祭公凡伯則物色各有識別而不相混矣○已上司常所掌旗之名物】

凡祭祀各建其旗防同賔客亦如之【王之旗大常以祀大旂以賔大赤以朝兵車之防亦以大白雲各建其旗者諸侯之旗各不同又各有所止之地司常蓋敍次之】置旌門【掌舎職曰爲帷宮設旌門司常共之而掌舎設之也】○大防共銘旌建廞車之旌及葬亦如之【銘旌設於殯士喪禮曰爲銘各以其物廞車之旌朝祖時設於遣車及葬明器中所用並司常共之】○凡軍事建旌旗及致民置旗獘之甸亦如之【軍旅田獵王車所設之旌司常建之及大司馬建大常鄕遂大旗致民亦司常植之獘之】○凡射共獲旌【服不氏以旌居乏而待獲司常共之○已上司常所共旗之用事】

嵗時共更旌【有司用旌有獘壞而欲更易也並司常共與】

司常九旗圖說

都宗人上士二人中士四人府二人史四人胥四人徒四十人【都司馬云每都朝大夫云每國則此亦當云每都缺文也】

家宗人如都宗人之數

都宗人掌都祭祀之禮凡都祭祀致福於國○正都禮與其服○若有冦戎之事則保羣神之壝○國有大故則令禱祠旣祭反命於國

家宗人掌家祭祀之禮凡祭祀致福○國有大故則令禱祠反命祭亦如之○掌家禮與其衣服宮室車旗之禁令

【二官掌都家之禮禮莫重於祭故以之爲首都家祭祀致福於國者王命所使爲祭若都鄙內山川社稷古帝王與凡有功徳者之在其地或王五服之親祭則歸胙於王祭僕展而受之膳夫受而膳之也國有大故則令禱祠於前所應祀之神令之者宗伯也反命於國者反命於王也家宗人復言反命祭亦如之者有祈而效報祭也○冦戎之事則令其有司保其所應祀之壇域家宗人不言互文也○此官專掌其禮事與其衣服宮室車旗之禁令都宗人但云正其禮與其服文有詳略耳】

凡以神士者無數以其藝爲貴賤之等【士據下文稱仕則此亦當作仕神士者謂明神理而仕者巫祝之類也此亦天地間气所生世不常有故有卽入之不爲定員藝卽事神之術其能不同上等則命爵爲貴下等則不命如庻人在官者爲賤也】

凡以神仕者掌三辰之灋以猶鬼神示之居辧其名物【示祗通○猶圗謀也】

【天神地示人鬼在天文有常居若五帝座及北辰爲太乙常居鬼宿下天社天稷則地示之居天廟則人鬼祖廟也三辰日月星所至之次舎也凡祀神各有其時與其日月此以神仕者能按其三辰所臨之時日謀猶其鬼神示之居而祀之猶陰陽家祀神之日有宜有不宜也鄭氏曰居謂坐也郊之布席象五帝座祭天圓丘象北極祭地方澤象后妃及社稷之席祭宗廟序昭穆似虛危卽國語所謂居以天灋也愚謂居字當合此二義爲備名謂鬼神之名及處位次舎之類物謂鬼神物色及祀物國語神降於莘內史過所謂以其物享焉其至之日亦其物也凡名物亦以三辰之灋而辧之若月令所載孟春之月日在營室其帝大皡其神勾芒其祀戶祭先脾是其灋也】

以冬日至致天神人鬼以夏日至致地示物鬽以禬國之凶荒民之札喪【鬽魅通明閉反禬音胃】

【冬至一陽生祭天於圜丘凡天神屬陽故皆於是而致之夏至一陰生祭地於方澤凡地示屬陰故皆於是而致之人鬼祭於宗廟四時有常祭此專屬之冬至者蓋泰厲國厲之屬人與天合故從天神物鬽百物之精也若八蠟之屬致之於壇墠物鬽作於地故從地示夫於祭天地祖宗大報之後而必祭此天地人物之百神者蓋宇宙內有是物必有是神故用之而有功則有報賽之禮焉將用而欲求吉祥則有祈禱之禮焉或不得其所而有烖則有禳禬之禮焉蓋以國之凶荒民之札喪故祭百神以禬之吉凶與民同患也】

周禮傳卷三下﹤經部﹐禮類﹐周禮之屬﹐周禮傳﹥

欽定四庫全書

周禮傳卷四上

明王應電撰

夏官上

惟王建國辧方正位體國經野設官分職以爲民極乃立夏官司馬使帥其屬而掌邦政以佐王平邦國【書周官曰司馬掌邦政統六師平邦國太宰政典曰以平邦國以正百官以均萬民小宰政職曰以服邦國以正萬民以聚百物司馬王執邦灋之大者以正天下故曰掌邦政統六師者司馬之所有事聚百物者主令貢賦也正百官正萬民者以正率之莫敢不正也服邦國者僭亂無不從也曰平邦國曰均萬民者服而正之自然均平也】

政官之屬大司馬卿一人小司馬中大夫二人軍司馬下大夫四人輿司馬上士八人行司馬中士十有六人旅下士三十有二人府六人史十有六人胥三十有二人徒三百有二十人

凡制軍萬有二千五百人爲軍王六軍大國三軍次國二軍小國一軍軍將皆命卿二千有五百人爲師師帥皆中大夫五百人爲旅旅帥皆下大夫百人爲卒卒長皆上士二十五人爲兩兩司馬皆中士五人爲伍伍皆有長一軍則二府六史胥十人徒百人

【儒先之說曰六鄕七萬五千家六軍七萬五千人居則爲比閭族防州鄕行則爲伍兩卒旅師軍是故人服習而政便安上易事而民易使此周人之灋所以爲善也夫兵不外乎民將不出乎吏此說是矣惜乎知其一而未嘗防其全也夫使王之所以守國者止此六軍苟事變紛防如天子巡守於方嶽夷狄交侵姦宄竊發王城要害之守逺近徵討之疊用將何以爲備耶蓋鄕遂近郊逺郊二百里之地爲田六十四同當有一百六十萬餘家以丘甸出車之灋計之當爲五十餘軍矣苟謂一家出一人而有十二軍之眾則二百里內豈止十五萬家而已乎故以鄕而言約二十五軍遂亦如之此猶後世之京軍以居守爲重而不可廢弛者也每都鄙各有鄕遂之兵視夫侯國之制而在野則有井邑丘甸出車之賦此猶後世之畿輔軍各守衛其國都而拱護王畿者也故凡有大故致萬民於王門大喪用役凡事致野役此惟鄕遂之民有之也大事致民用之軍旅田役大故致餘子令各守其閭由鄕遂至都鄙定灋皆然也至於大司馬所握之六軍通王畿千里之內相更休而調遣之每以十分有餘而用其一觀四時教閱之旗物號名必兼州裏野家都鄙而陳之可以見矣其在王國則用之以爲防同軍旅田役喪紀其出畿外則用之以爲巡狩徵討此皆公卿大夫各師其鄕遂都鄙采地之民在後世猶更畨上直郡國調遣之兵故鄕遂之徵止十一與二十而三用一而休九而七甸稍縣都則其徵十二用一而休四大較天子之役民近數而逺防故大司馬之用眾近輕而逺重豈有專以六鄕爲六軍之理苟比卽爲伍人人盡用嵗歲無更休豈自古制軍之灋且六鄕盡用而千里則居然無事何其勞逸不均況六軍每出則天子之近郊曠然無人胡以居守此皆悖理之大者昔人何不察至此耶以此觀之則五等之國其三軍二軍一軍皆通於四畺可以類推矣學禮者尙詳之】

司勲馬質量人小子羊人【小子之屬】司爟掌固司險掌疆人環人【已上掌固之類】挈壺氏射人服不氏射鳥氏羅氏掌畜【已上屬射人】司士諸子【司士之類】司右虎賁氏旅賁氏節服氏方相氏【方放通相去聲○已上司右之類】大僕小臣祭僕禦僕隸僕【已上屬大僕】弁師司甲司兵司戈盾【已上司甲之類】司弓矢繕人槀人【音考○已上屬司弓矢】戎右齊右【齋通】道右【已上皆戎右之類】大馭戎僕齊僕【齋通】道僕田僕馭夫【已上皆大馭之類】校人趣馬【趣淸斗反】巫馬牧師廋人【音叟】圉師圉人【圉音語○已上屬校人】職方氏土方氏懷方氏合方氏訓方氏形方氏山師川師邍師【音原】匡人撢人【探同○已上屬職方氏】都司馬家司馬

【已上夏官之屬凡六十三官夏萬物盛長大司馬掌邦政主天下之大事故取象於夏量人邍師制畿封國也職方氏施貢分職也都司馬家司馬簡稽鄕民也司勲司士諸子進賢興功也四者皆政事之大者也政者正也大僕節服氏格王正厥事也司士正朝儀之位正朝廷以正百官也九伐之灋正萬國也服不氏而下正及禽獸也兵司馬之用器則有司甲司兵司弓矢馬司馬之乘畜則有馬質校人戰司馬之事戎僕主軍之禦司右主軍之右射人主軍之左環人挈壺皆有事於戰者也兵莫大於自衛守險虎賁旅賁備輦轂以衛王掌固司險掌疆設險以守其國也兵莫大於防徴杜漸懷方合方訓方制治於未亂匡人撢人消患於未萌也司爟主火夏气也小子羊人主共羊火畜也弁師首服夏象也六十屬使萬物各正品物咸亨之象也】

大司馬之職掌建邦國之九灋以佐王平邦國【九灋修明天下邦國自是平治非此無以立國故曰建邦國之九灋也】制畿封國以正邦國【制以九等之畿封以五等之國逺近大小各有封疆界限故曰以正邦國此職方量人之事也】設儀辧位以等邦國【以九儀之命正邦國之位使有隆殺等級故曰以等邦國此宗伯大行人之事司馬與之通職共掌者也】進賢興功以作邦國【賢而有徳者進而用之能而有功者賞以興之則人莫不作起於事功司士邦國三歳稽士任司勲掌賞地之事也】建牧立監以維邦國【監平聲○諸侯各自爲守建以九州之牧立以要害之監然後邦國有所維系大宰所謂建牧立監也】制軍詰禁以糾邦國【詰音乞○爲三軍二軍一軍之制詰察姦慝而禁之所以糾率邦國凡環人匡人撢人皆其事也】施貢分職以任邦國【制其連帥等職各以其所能施以服食等貢各以其所有爲王國所任此亦職方氏之事也】簡稽鄕民以用邦國【列國鄕邑皆有簡冊以稽其人民車馬器械之數然後得以用之邍師掌四方地名小司徒受邦國比要之事也】均守平則以安邦國【要害之地量其逺近均而守之與夫器械財用人民守之之灋務得其平所以使邦國安寧而無外患之侵此掌固司險之事也】比小事大以和邦國【制地犬牙相入使大國比小國小國事大國而邦國大小相和此形方氏之事也】

【犬畿封先定天下之政如綱之舉而可施故爲九灋之首邦國立矣亂之所生則儀位以爲階故正名分爲先異賢能而後人心作起於事功故進賢興功次之有王官而後天下之政出於一故建牧立監次之足兵而後姦雄不獲逞故制軍詰禁次之夫四海之財孰非天子之富天下之險孰非天子之守方域乂安然後得任用而使之故施貢分職簡稽鄕民均守平則又次之然不能治其相淩虐豈恊和萬邦之道哉故比小事大終焉此九灋者皆天下之大政邦國所以均平而大司馬所以佐王者如此】

以九伐之灋正邦國馮弱犯寡則之【馮音平本馬步冫聲也因借爲乘陵之義本目病音與省同因借爲省削之義冫古作仌音兵今俗用冰乃凝字○以彊而陵踐乎弱以眾而侵犯乎小故削其四面使彊大不獲逞】賊賢害民則伐之【賊賢如遺老失賢賊虐諌輔害民謂掊尅在位重賦多徭有鐘鼓曰伐聲其罪而責之】暴內陵外則壇之【兼前二惡壇者除地之義謂分北其惡黨變置其君而更立之】野荒民散則削之【土地荒蕪百姓流離削其地以示不能有】負固不服則侵之【恃其險阻不服王朝政役無鐘鼓曰侵掩其不備旣服卽止】賊殺其親則正之【若晉殺其世子申生衛侯殺其弟叔武正治其煽亂者驪姫優施之屬也】放弒其君則殘之【放逐也若季孫逐昭公崔杼弒齊君殘戕也如秋官掌戮辜之焚之罪不容於死也】犯令陵政則杜之【如變禮易樂或僭王號於犯陵越王朝政令此皆夷狄恃彊所致先治其與國使不得交通然後從而討之若桓公伐楚而先江黃也】外內亂鳥獸行則滅之【行去聲○若陳靈齊諸兒此鳥獸之行也旣誅其人復滅之使其後不得嗣爵九伐之序首三節並諸侯恃其崇髙富貴之勢因而不謹侯度陷於剛惡者也第四節

荒滛怠惰不卹國事防於柔惡者也賊殺以上殺下放弒則覆載不容之惡二者皆其國內之亂也不服但不供政役陵犯則至於僭擬二者皆有於王紀之惡也至於鳥獸行者則無復有人道大約惡有大小灋有輕重此九伐之防也】

正月之吉始和布政於邦國都鄙乃縣政象之灋於象魏使萬民觀政象挾日而斂之【義見大宰】

乃以九畿之籍施邦國之政職方千里曰國畿其外方五百里曰侯畿又其外方五百里曰甸畿又其外方五百里曰男畿又其外方五百里曰采畿又其外方五百里曰衛畿又其外方五百里曰蠻畿又其外方五百里曰夷畿又其外方五百里曰鎭畿又其外方五百里曰蕃畿【畿音雞蕃音凡】

【鄭氏曰畿猶限也九畿四面五千里皆有典籍大司馬以此籍施其政職於諸侯國畿者據王畿內千里而言以此爲本向外每五百里加爲一畿侯者言爲天子伺候非常甸者爲天子治田以出貢男者任也任王之職事采者擇也量擇所出以供天子衛者爲天子守衛蠻者縻系之以政教大行人變蠻云要亦要束以文教也自此已上六服每服五百里通王畿千里四面各爲三千五百里爲中國之九州自此已外三服爲夷狄之諸侯云夷者以夷狄而得夷稱鎭者去中國稍逺理須鎭守蕃者以其最逺故得蕃屏之稱夷鎭蕃三服大行人總云九州之外謂之蕃國】

凡令賦以地與民制之上地食者三之二其民可用者家三人中地食者半其民可用者二家五人下地食者三之一其民可用者家二人

【此簡稽鄕民以出兵賦之灋亦大均之意解見井田夫家總論】

中春教振旅【中古仲通○兵入曰振旅振收也仲冬教大閱之後仲春而收之示不用之意也】司馬以旗致民平列陳如戰之陳【以旗致民者樹大司馬中軍旗卽大閱灋建旗旗誅後至等事平列陳者卽大閱灋陳車徒斬牲聽誓等事也】○辧鼓鐸鐲鐃之用王執路鼓【鐲音濁鐃寧髙反○辧者敍正修明之意路大也路鼓王之所有事】諸侯執賁鼓【賁音奔○賁卽地官鼓人之鼖也從奔字建首盛气之意鼖鼔鼔軍事諸侯下於王而代其事故執之】軍將執晉鼓【晉鼔鼓金奏晉奏皆進也將戰而用金以殺則擊晉鼓使進而趨敵軍之進退由元帥故軍將執之】師帥執提【猶後世馬上鼓有曲木可提持者二千五百人之師帥執之】旅帥執鼙【鼙音脾○鼔之尢卑者蓋如後世絡於項下之鼔也五百人之旅帥執之】卒長執鐃【如鈴無舌有柄以止鼔大閱灋鼔退鳴鐃且卻百人之長執之】兩司馬執鐸【大鈴金口金舌以通鼔振鐸作旗摝鐸獘旗二十五人之長執之】公司馬執鐲【如小鐘以節鼔鼔行鼔進皆鳴鐲五人之長執之伍長謂之公司馬者𨿽卑同其號且別於都家司馬等之私人也○按兵以鼓進以金退旅帥師帥軍將而上靡不執鼔率軍士以進也故兩司馬而下靡不從之然知進而不知退兵之大忌故卒長執鐃以止鼔蓋指揮𨿽在軍將而其所執惟主於鼓以進眾故退軍之金屬於卒正此制金鼔之防也】以教坐作進退疾徐防數之節【旗舉則作臥則坐令鼔則進鳴鐃則退鼓急則疾行慢則緩行旗居卒間逺則防近則數並見下大閱灋】○遂以搜田【搜音搜○春田曰搜搜取不孕者用之也】有司表貉【貉月各反○肆師職祭表貉則爲位謂立表而祭始田獵者也詩一之日於貉田獵而亦以取貉爲事蓋貉穴居獸貴而難得故田與祭並取以爲名也】誓民【誓以無犯田灋無干車無自後射之類卽大閱禮羣吏聽誓於陣前月令司徒北面誓之是也】鼓遂圍禁【鼓者中軍令鼔鼓人皆三鼓也禁者虞衡守禽之厲禁圍而焚之以取禽】火獘獻禽以祭社【火止虞人植旗眾皆獻其所獲之禽以祭社其中殺者入於臘人而幹之爲幹豆賔客君庖之用其生獲者則畜於獸人及服不氏以待用此但舉祭社者略言之耳】

【右仲春教振旅之灋以辧金鼔爲主】

中夏教茇捨如振旅之陳【茇捨農民夏所居田舍也軍行在途夜有艸止之灋故以爲名以旗致民平列陳如戰之陳皆如振旅】○羣吏撰車徒讀書契【羣吏師帥而下也撰差擇飭具也書契以簿書校錄軍實之凡要卽八成之聽師田以簡稽也】辧號名之用帥以門名縣鄙各以其名家以號名鄕以州名野以邑名【幾兵司徒帥而至若鄕遂若甸稍若縣都皆其有司以率之鄕遂則以州裏名野則以其甸稍之邑名縣鄙都家則以其主之號名各有所抵也至於司馬合其卒伍則陣有八門門各有帥帥卽以其陣之門爲名民各屬其門之下焉如雲東門師帥某卒伍軍系某州里人或某甸稍邑人或某縣鄙都家人也】百官各象其事【如掌次掌捨師氏保氏大師大史環人校人條狼銜枚等六官各有職事以從王於軍者則象其事以爲名】以辧軍之夜事【號名旣定出戰則從其軍帥在營則從其有司其有執事者則從其官夜則聲相聞卽以書契之所讀者以爲呼召所謂辧軍之夜事也】其他皆如振旅【謂教坐作進退疾徐疏數之節也】○遂以苗田如搜之灋【夏田爲苗除害故曰苗如搜之灋者表貉誓民中軍令鼔之類也】車獘獻禽以享礿【礿禴通○夏田不用火羅故止言車王制天子殺則下大綏諸侯殺則下小綏大夫殺則止佐車然後百姓田獵此車灋也並解見田僕車止虞人植旗眾皆獻其所獲之禽以爲宗廟之夏祭】

【右仲夏苃捨之灋以辧號名爲主】

中秋教治兵如振旅之陳【秋分後霜降天气肅殺故以治兵爲名】○辧旗物之用王載大常諸侯載旂軍吏載旗師都載旜鄕遂載物郊野載旐百官載旟【按司常王建大常諸侯建旂正與此同孤卿建旜大夫建物旜物皆不畫以象奉王政教之意師都建旗州裏建旟縣鄙建旐皆有所綂率故畫異物以取灋象之意與此所載皆不同舊說凡旌旗有軍眾者畫異物無者帛而已軍吏諸軍帥也以其統眾故皆載旗百官卽孤卿大夫士也以其有事故皆載旟師都鄕遂兵已屬軍吏已無所將故載旜載物郊野卽公邑家邑大夫以其或將羨卒故載旐其大防如此夫司常於國之大閱贊司馬頒旗物則凡祭祀賔客防同軍旅並當以之爲凖惟安營出戰則其旗灋與此不同詳見八陣灋若其初至不當又有所更置蓋旌旗以一人之耳目豈得數易以亂之此蓋誤文也】各書其事與其號焉【事與號者軍帥以門有司以地百官以事與茇捨所辧號名相符畫則可以相識也】其他皆如振旅【解見前】○遂以狝田如搜田之灋【狝卹蹇反○秋田曰狝殺也】羅致禽以祀祊【祊音方○秋田主用网中殺者多羅氏社則張羅襦易曰王用三驅失前禽謂開一面之网此羅灋也羅止祀四方之神以報成物之功月令季秋天子旣田命主祠祭禽四方是也○襦音如】

【右仲秋教治兵之灋以辧旗物爲主】

中冬教大閱前期羣吏戒眾庶修戰灋【羣吏司徒之吏鄕師而下也戒眾庶鄕師所謂前期出田灋於州裏簡其鼓鐸兵器修其卒伍縣師之受灋於司馬以作其眾庶及馬牛車輦防其車人之卒伍也】

虞人萊所田之野爲表百步則一爲三表又五十步爲一表【除地爲萊立髙木爲表示人進止之處五十步表乃大司馬所居去後表百步之半也】田之日司馬建旗於後表之中【卽五十步之表】羣吏以旗物鼓鐸鐲鐃各帥其民而致【旗物卽司常於國之大閱贊司馬所頒仲秋治兵復辧之鼓鐸鐲鐃卽鼓人所教仲春振旅復辧之至此則大簡閱之也】質明獘旗誅後至者【旗者期也建旗以期其至期而不至侮慢不恭者也獘旗誅後至者此軍灋之始】

乃陳車徒如戰之陳皆坐羣吏聽誓於陳前【羣吏司馬所合卒伍師帥而下也誓若甘誓牧誓及條狼氏所職謂大將之戒令也】斬牲以左右徇陳曰不用命者斬之【徇卹運反】

【凡用大眾大將誓以出師之意並告師眾以所當禁戒者於是斬牲徇陳行而示之不用命者如其牲蓋軍令不一則無統而眾亂故軍灋不用命𨿽有功必誅也】

中軍以鼙令鼓鼓人皆三鼓司馬振鐸羣吏作旗車徒皆作【鼙音脾○令鼔蓋擊晉鼔鼙字未詳鼔人皆三鼓兵以鼔進也兩司馬振鐸以通鼓作士气也羣吏作旗凡正旗傔旗皆立車執轡徒立示將行也○傔音欠】鼓行鳴鐲車徒皆行及表乃止【師帥旅帥擊鼔以行伍長鳴鐲以節鼔於是車徒皆行自五十步表進至後表】三鼓摝鐸羣吏獘旗車徒皆坐【摝音鹿掩也兩司馬手掩鐸聲羣吏旗皆偃於是禦者步者皆跪旗舉則作臥則坐此作止之灋】

又三鼓振鐸作旗車徒皆作○鼓進鳴鐲車驟徒趨及表乃止坐作如初【鼔勢前進車驟徒趨者以漸赴敵也自後表進至中表】

【鼓慢則緩行急則疾行此疾徐之節】

乃鼓車馳徒走及表乃止【乃鼓者鼓急疾不暇鳴鐲以節之也車馳徒走者對敵行益疾自中表進至前表】鼓戒三闋車三發徒三刺【闋音缺○疾雷擊鼔曰戒每鼓戒一則車一轉發徒一擊刺戒者作气使戰闋者不極其力書所謂乃止齊焉是也止於三示敵已服】

乃鼓退鳴鐃且卻及表乃止【鐃卒長所執以止鼓者及表乃止自前表退至中表也】坐作如初【如初者三鼓摝鐸獘旗車徒皆坐又三鼓振鐸作旗車徒皆作】

【旗臥則坐舉則作退軍亦有節度如前○以鼓進以金退此進退之節已上仲冬教大閱之灋】

遂以狩田以旌爲左右和之門【植旗於左右以爲門軍門曰和師克在和也】羣吏各帥其車徒以敍和出【以次第出和門】○左右陳車徒有司平之【門之左右各陳車徒使有司平敍之】旗居卒間以分地前後有屯百步【凡旗常居一卒之中百人悉聚於旗下可以知部曲所屬因而分其所屯之地凡設圍之屯前後錯居相去百步此防數之節亦奇正之意也】有司巡其前後險野人爲主易野車爲主【險野人爲主者人在車前以爲輔易野車爲主者車在人前以爲衛也】旣陳乃設驅逆之車【驅逆者驅在外之禽趨於獲逐脫走之禽反於圍此但設之至百姓畋獵然後用也分屯地以防數巡人車之險易設驅逆以期大獲此皆田之要務已下皆爲田事】

有司表貉於陳前【見前振旅】中軍以鼙令鼓鼔人皆三鼓羣司馬振鐸車徒皆作遂鼓行徒銜枚而進【銜音咸○鼔動而軍作鼔行而軍行一如前大閱旗鼔作止之灋】大獸公之小禽私之【大獸公之者百姓先公後私之意小禽私之者人君與民同利之意詩獻豜於公言私其豵意亦如此○豜音肩三歳豕豵音宗一歲豕】獲者取左耳【亦如軍灋之執馘也○馘音國】及所獘鼓皆駴車徒皆噪【駴戒通噪卹告反○田獵盡其所禁之處獸益多而窮廹於是鼔益急疾車上與步卒皆大呼俟大獲而後止】徒乃獘【冬田用眾多百姓竭作故以徒言】

致禽【虞衡植旗甸祝致之也】饁獸於郊【饁音叶餽也○至郊而索享百物以獸餽之】入獻禽以享烝【入國而爲冬烝之祭】

【按師田之政聖人所以仁義曲盡而有國者之至急務也安而忘戰則危無事而教殺則不祥是故因田以寓軍灋蓋夷狄冦賊如禽獸禽獸害人如冦戎故教戰而繼之以田也田而必先教戰者不用不教之民以戰也○仲冬教大閱閱簡也大簡閱其軍實農隙而可以大用其民蓋行之非一故傳曰三時務農一時講武三時農事方殷非不用也但可一爲之冬則農功已畢故曰大閱其禮爲特備其行當不一而三時之田皆以是爲凖焉三時田灋非有略也於冬述之不復重出耳兵出曰治兵入曰振旅仲春爲一歳教戰之始而曰振旅者爲仲冬大閱之後將收而藏之藏之以禮則用而不忒故曰振旅者反尊卑也反尊卑也者出則壯者在前老者在後入則反之所以明尊卑長防之序也其田之名曰搜搜之爲言搜也鳥獸方孳尾搜取其不孕字者故孕者𨿽獲而不獻也茇捨者田間艸宿止舎之名仲夏講武而曰茇捨者夏則百姓畢出郊野以治田夜則止宿於艸舍恐有非類之侵故取名於茇捨雍氏春令爲阱防亦此意也其田之名曰苗夏苗在田故除禽獸之害苗者蠟之迎貓迎虎者謂是故也四時皆治兵而秋獨專其名者爲仲冬大閱之始故以出兵爲名也其田之名曰��之爲言殺也秋气肅殺順天時以裁物之過也○旗鼓號名者軍之耳目教戰莫此爲急四時之田靡不用之春而辧鼓鐸等器鄭氏謂象雷發聲故以辧其聲爲主亦猶攷工記云冒鼓必以啟蟄之日也夏而辧號名之用者夏主夜宿夜戰聲相聞故以辧號名爲主也秋而辧旗物之用者秋气淸明物色莫辧於秋故以辧其色爲主也用之者四時皆然不可有缺也辧之者三時各專其一則習之審也○其田之灋有火有車有羅者昆虫未蟄不以火田春而火止故春以火言鳩化爲鷹然後設罻羅秋而始羅故秋以羅言四時非不用車也夏無火羅之用故單以車言冬則兼而用之故言及所獘百姓竭作因以徒言也○聖王之於祭祀也必有資於物故其於禽獸也非獨去其害亦所以資其用故田之後必終之以祭四時皆有宗廟之祭禴夏以迎來烝冬以送往錯舉其盛者也春秋皆祭社獨於春言者土方施功也秋田主祭四方報成萬物也聖人之於禽獸不得不除也而必有其名不得不用也而必以其禮且物之害人常也故四時之田有定時人之害人無常也故爲之備有急則移而用之耳實教戰也而不以爲名若無形也而實藏其用此師田之政所以爲仁義曲盡也○孳音自擭音話�古狝字又作�】

及師大合軍以行禁令以救無辜伐有罪

【大合軍者合聚軍眾兵車之防也行禁令若葵丘五禁及令貢賦救無辜如救圍救伐興滅繼絕伐有罪卽九伐之灋以此三者而後合軍否則不爲徒防也】

若大師則掌其戒令【戒令卽軍灋也】○涖大卜【用兵必先於卜司馬灋曰上卜下謀是謂叄之】帥執事涖釁主及軍器【主謂遷廟之主載於齊車凡帥旣受甲迎主於廟及社祝奉以從軍器旗鼔戈兵之屬殺牲取血塗之】○及致建大常【卽王之大常畫北斗其上者按巾車大常以祀大白以卽戎今大師而建之者記曰招搖在上急繕其怒舊注解云卽北斗第七星名搖光者以其杓尾用以指十二方軍中貴於指揮故以取義非畫日月之大常也若兵車所建則仍用夫大白而已王都之眾皆王之親兵王親禦六軍則司馬爲王建之若司馬居中軍則代王之將且有社宗故亦得建之以其旗之至尊故稱大也余詳見九旗總釋】比軍眾誅後至者【比上聲○比其軍眾之在否而戮其犯命者】○及戰巡陳眡事而賞罰【對敵交戰時親巡陳后恐有疎虞以致蹉跌及眡其事機以爲變化其有功辠者因而賞罰之與安坐城堡而惟遣師出戰者異矣】○若師有功則左執律右秉鉞以先愷樂獻於社【司馬灋曰得意則愷樂愷歌勝軍樂也樂師執同律以聽軍聲】若師不功則厭而奉主車【厭入聲喪冠也】王弔勞士庶子則相【士庶子之死事者司馬相王親弔勞之】

【此大司馬於用兵時所掌始終節目掌其戒令者凡師之進退遲速並大司馬掌之君不得而與也涖大卜者眡其吉凶以爲行止也釁主及軍器助以生气使之神也建旗獘旗齊其眾也巡陳眡事者戰危事與眾共之也師有功獻於社后土之神助有道而立功也執律奉天討也秉鉞所用以勝之器也厭而奉主車軍敗以喪禮處之也王弔勞士庶子者嘉其忠爲眾勸也𨿽大捷必有橫罹鋒鏑者人人死戰斯無大敗之軍矣】

大役與慮事【與去聲○慮計謀之也】屬其植【植築城楨也屬謂分任】受其要以待攷而賞誅【要者功程之簿書事成攷之】

【大役任眾屬軍禮故經營其事而爲之者司空大司馬與其謀賦之丈尺而使分任之者量人大司馬主其數執其要簿而攷之者鄕師大司馬行其誅賞】

大防同則帥士庶子而掌其政令【司士防同賔客作士從諸子防同賔客作羣子從並司馬帥之而掌其職事之戒令】

若大射則合諸侯之六耦【大射者王將祭射於澤宮以選士也王射三侯以諸侯爲六耦大司馬主射正故合其耦卿已下其射人合之歟】

大祭祀饗食羞牲魚授其祭【牲魚魚牲也少牢篇主人主婦屍侑各一魚加膴祭於其上司馬主進之祭祀授尸祭賔客授賔祭也】

大喪平士大夫喪祭奉詔馬牲【平謂正其服位喪祭遣奠也馬牲夏官所有事也】

【按幹爲馬屬天官羊大畜屬夏官天官總贊王牲無所奉馬乃司馬之所有事故主奉詔馬牲而羊則特設小子一官以掌之也觀喪祭奉詔馬牲及以司徒奉牛牲司冦奉犬牲之例推之則大祭祀當奉馬牲蓋互見矣】

小司馬之職掌凡小祭祀會同饗射師田喪紀掌其事如大司馬之灋

【祭祀饗食羞牲魚授祭會同率士庶子而掌其政令大射合耦大師掌其戒令蒞大卜釁主及軍器比軍眾巡陳眡事大田戒眾庶掌畋灋大喪平士大夫此皆大司馬之職也其七事之小者小司馬專掌之】

軍司馬

輿司馬

行司馬【已上三官職掌缺】

【按軍司馬者軍中執灋之官猶後世都虞侯也凡一軍儀制之舉廢人才之進退軍將之得失士卒之功罪靡不司之昔王儀爲司馬昭司馬得以言上將之咎秀實爲白孝徳都虞侯得以專驕軍之戮所以佐大小司馬者也輿司馬者主一軍之車車必有騎故天文謂之車騎行則以爲乘載止則以爲營衛戰則以爲衝突兵家莫重之器此官掌其收藏出入師行則主營衛車戰之事使無離次不齊也行司馬者主一軍戰陳行伍坐作進退之灋凡軍灋左右前後各司其局士大夫死行列故費誓曰馬牛其風臣妾逋逃勿敢越逐祗復之牧誓曰不愆於六步七步乃止齊焉不愆於四伐五伐六伐七伐乃止齊焉如是則人有統攝而無奔潰之患勇怯並奏而無罷敝之虞矣凡行陣之事多於車而輿司馬爲上士者蓋輿皆士大夫所乘而行則兼夫貴賤且車以爲營衛亦先爲不可勝之意也按易大傳曰離也者明也萬物皆相見也於是雷雨作而物與無妄此天之政也王者奉天討罪救民水火之中如雷霆之威如時雨之降天下之政莫大焉司馬所以稱爲夏官也粵稽虞廷兵革罕用分掌於六事之人而未有專官中古防患深逺故特設夏官掌政而專統六師然觀夫職方險固等職皆主於控制四海之大端治亂者以不抵於亂爲務也兵甲弓矢等司必先於自衛用兵者以不可勝爲貴也大僕等官以通達上下司士射人以辧論官材伐無道誅不義以方域乂安進賢興功爲先也以至天子侍禦僕從輿服灋駕靡不統焉而皆主於格王正厥事者正君而後可以正天下也後之言兵者率以謂武人之事而治平尙文則每輕之殊不知吾民非此則不生國家非此則不安聖人制兵之始其原出於天地生生之心而已故非體天地好生之徳者不可以語兵非有剛大浩然之气者不足以用兵夫豈勇夫捍卒撫劍持防之云故苟有一毫功名利達之念卽逆天地好生之心尙可與議周公夏官之防哉詩曰上帝臨汝無貳爾心斯得之矣或疑大司馬當申明軍灋而周禮若缺然何也蓋八陣之灋始自黃帝歷代相傳不廢大公推而演之自有成灋亦如禮之有儀禮筮之有周易有事則舉而用之故此自不得而詳耳愚因述風後握機經傳爲翼傳之一以爲用兵者攷焉】

司勲上士二人下士四人府二人史四人胥二人徒二十人【大司馬主進賢興功以作邦國之治故司勲屬焉】

司勲掌六鄕賞地之灋以等其功【六鄕無閒田載師賞田任逺郊之地六鄕字誤當作六遂】

【髙爵厚祿所以待賢人者至矣而復有所謂賞何也大宰曰予以馭其幸司士云惟賜無常蓋有功而獲上利國爵祿不足以盡之或賜之貨賄則王府典婦功所掌或賞之以地則載師所謂賞田蓋地掌於載師而灋掌於司勲言灋者地有差等功亦有差等故等其功而賞之也】

王功曰勲國功曰功民功曰庸事功曰勞治功曰力戰功曰多

【一貫三才曰王王功者若古帝王之佐裁成天地之功也國功者若伊尹之不私其君石碏之不私其子惟以計安社稷爲事也民功者若后稷教民稼穡而民不阻饑契爲司徒而民成有功徳於民也事功者若禹之治水防之典樂伯夷降典爲其事而有成績也治功者若召公之循行南國畢公之保釐東郊爲政而有治平之功也戰功者若師尙父之時維鷹韓信之戰勝攻取也六者之功周公以義定爲六字今以字書攷之勲功勞力皆以力爲主以人致力所爲也從�言有大功者光烈烜赫也從工爲功以運籌如工也從營省爲勞以經營而力殫也力者竭力無餘之意庸事也民功主事故曰庸多者有餘之意武不可黷故謂戰功曰多此六事相比第爲六言而有定然功勲勞字亦有通用如雲勲勞防勲之類不必拘也已上等其功大小之名】

凡有功者銘書於王之大常祭於大烝司勲詔之【銘之爲言識其名也大常王之旗生則識其人之功於王之大常君牙之命所謂紀於大常是也又古之有功者銘於宗彞亦謂之常二者其兼用歟冬祭曰烝祭於大烝者配享廟廷盤庚所謂肆予大享於先王爾祖其從與享之也又月令季冬畢山川之祀及帝之大臣亦祭有功之事也銘之以示著存於心祭之以示報功之無盡皆司勲告於王而爲之已上報大功之禮】

大功司勲藏其貳掌賞地之政令凡賞無常輕重眡功【司約掌治功之約天府藏邦國之治中內史出王之賞賜其貳則司勲藏之蓋如事勞而時有劇易戰多而敵有堅脆不可以豫定但當視功之大小以爲賞地之輕重其政令皆司勲藏其貳以爲節量之方也已上賞地輕重之政令】

凡頒賞地三之一食惟加田無國徵【徵一作正】

【賞地不止於王臣諸侯有功而慶以地者亦在其中賞地必閒田故初受之者止可以當下等再易之地三分而食其一苟如上地之賦則民不堪田將棄而受之者無益矣加田者萊田也荒蕪之田盡民開墾無賦役之徵庶地辟民足而國自富於下必至民稠而地有限然後分授於民以息其爭奪耳後世墾田未幾而遽復其稅田卒污萊皆因見小利而不知大利故耳此句因頒地之灋故類及之已上賞地徵斂之灋】

馬質中士二人府一人史二人賈四人徒八人

馬質掌質馬【質者平成之義謂平其馬價而成其交易也】馬量三物一曰戎馬二曰田馬三曰駑馬皆有物賈【駑音奴賈價通○馬之等一爲戎馬二爲田獵三供冗役馬類𨿽多而惟此三者可以通於上下之用其貿易爲最多故以此量之使皆有物色價直也】綱惡馬【馬有覂駕破車而其才可用者則以索綱維而馴習之制其奔踶之性○覂音俸逸也踶題第二音】

凡受馬於有司者書其齒毛與其賈馬死則旬之內更旬之外入馬耳以其物更其外否

【受馬於有司者丘甸之民及凡民買圉人之馬也未及旬而馬死病有未賣之前也故依原價而償與之過旬而死先不甚病任之過其任也故使之入馬耳依其色而償之不足於原價兩分其災也二旬之外則先無所病買者之過故無所償聖人大公之心𨿽小事亦無不得其平也】

馬及行則以任齊其行【行音杭○及行謂始當駕者任之以物使之致逺因而知其所載之輕重所行之逺近然後可以齊其行等隨所任使而不偏矣】

若有馬訟則聽之【買賣馬有爭者馬質掌其事故聽之】禁原蠶者【易大傳曰幹爲馬蠶書蠶爲龍精月値大火則浴其種至四月純乾卦气而蠶功告成是蠶與馬同气物莫能兩大原再也禁再蠶者恐傷馬也】

【校人所掌皆公馬也其名物教治委任責成之灋詳矣然鄕遂公邑民間之馬甚多也故復設此官以統之馬量三物以定其價綱惡馬齊其行以教導之禁原蠶以蕃育之此皆所謂馬政也至闕有丰耗王馬不足則買於民有餘則賣之及夫民間之賣粥者故有受馬有司之例與夫馬訟之聽而以馬質命官也】

量人下士二人府一人史四人徒八人

【司馬掌邦灋幾言灋必以度言度者丈尺之謂事之灋則必起於度數故量人屬之夏官也】

量人掌建邦之灋以分國爲九州

【制畿分國邑夏官之事先言王國以之爲則也州古文作�象水中可居旁有二水爲界故凡界限而可居者皆謂之州非必海內之九州及州鄕之州也分國爲九州者國中最大之道縱橫各二則國中之地界爲九區若井字然故曰九州也】

營國城郭營後宮量市朝道巷門渠造都邑亦如之【內城外郭王后之宮前朝後市其道路溝渠門巷皆有縱橫廣狹之度數若攷工記匠人所載是矣不曰王宮而曰後宮者王有前朝五門所居止於路寢後所居有六宮之眾宮室爲多故以爲言然亦總曰王宮故又名王之北宮也王國旣定五等之侯國三等之采地順是以降而爲隆殺焉皆量人掌之】

營軍之壘捨【壘軍所屯之壁捨士卒之居】量其市朝州塗軍社之所裏

【夫師眾所居非可苟也八陣之灋中軍倍於四正以爲提挈弛張四正倍於四隅以爲輔翼遊軍別存三之一以爲應援營中大道縱橫各二所謂塗也其地分爲九所謂州也前有朝爲天子諸侯大將臨眾之地後有市以爲兵眾貿易之所左祖以聽命而行賞右社示有尊以行罰略如國中之制安營皆然多無所加少不可損者也但軍行眾寡不同則壘捨大小亦異苟地余於人則營陣空疎人余於地則眾廹促故量地之廣狹可以知容眾之多寡因眾之多寡以爲營壘之大小握機經云先出遊軍定兩端孫子云地生度度生量量生數數生稱稱生勝皆謂是也】

邦國之地與天下之塗數皆書而藏之

【邦國之地有方圜山川之廣狹天下之塗有曲直攴湊之逺近並書而藏之若封國慶削巡行徵役皆於是乎攷之以量人主長短之數也】

凡祭祀饗賔制其從獻脯膰之數量掌喪祭奠竁之俎實【膰一本作燔竁昌絹反○儀禮獻屍以燔從獻賔薦脯醢數量者儀禮脯十脡各長尺二寸是其多少之數長短之量又如大行人所掌賔客饗食之數也竁穿壙名喪之祭與竁而納遣奠之笣筲亦有數並量人制之以其主度量爲職也】

凡宰祭與郁人受斝歷而皆飲之【斝音假○宰字義疑舊說大宰攝祭非也王不與祭則宗伯攝位太宰無攝祭之禮按郁人職曰大祭祀與量人受舉斝之卒爵而飲之此宰字當作大○舉斝卒爵者謂屍嘏王而二官共飲其卒爵也歷謂更歷飲之非一人余見春官郁人】

營國九州經緯圖

營軍壘捨圖

小子下士二人史一人徒八人【主用羊之禮事】

羊人下士二人史一人賈二人徒八人【主共羊牲】

小子掌祭祀羞羊肆羊殽肉豆【劉氏曰羞進之也羊肆謂朝踐獻腥四叚其牲爲豚解也羊殽謂饋食獻熟體解骨節折而爓之以酳屍也肉豆謂切肉而以豆羞者也】

而掌珥於社稷祈於五祀【珥並傳刵衈音筮祈並傳刉音期】

【周禮祈珥之文非一春官肆師職曰及其祈珥秋官士師職曰凡刉珥則奉犬牲犬人幾幾珥沈辜舊注云釁禮之事愚以謂非也此蓋用爲盟詛之牲耳嘗觀戎右云盟則贊牛耳桃茢司約云若有訟者則珥而辟藏故知盟則割牲取耳珥之謂也又司盟云旣盟則爲司盟共祈酒脯蓋殺牲以祈明神祈之謂也此三節爲可徴若釋之爲釁則如小子羊人旣言祈珥而又言釁不幾衍文且大血能殺陰靈廟以聚祖考之精神苟以之而釁廟及器不幾於散祖考之神乎故六畜惟牛羊雞豕可以爲釁孟子牛何之將以釁鐘以羊易之雜記釁廟以羊門夾室以雞又曰凡宗廟之器其名者成則釁之以豭豚未聞有釁犬者故犬人亦未嘗有釁之文也若盟詛則六牲皆用之故如司右之贊牛耳羊人之祈珥犬人之幾珥又史稱刑白馬而誓詩云出此三物以詛爾私卽左氏鄭伯使卒出豭行出雞犬詛射穎考叔者是知六牲皆可用也舊注又以毛牲曰祈羽牲曰珥愚亦以爲非也蓋毛牲則有耳故珥者殺毛牲之名社稷大神故謂珥於社稷羽牲但取血以祭曰祈五祀神小故謂祈於五祀也若祈珥之文經傳參用不一其用祈者取祈神之義用刉者以刀殺訖之義古文別作從血諧幾聲今用幾者之誤其用珥者象牲耳在玉惇也雜記作衈從血或作刵從刀割耳也亦通】

凡沈辜候禳飾其牲【沈謂貍沈祭川辜謂磔牲以祭月令九門磔禳以畢春气祥禳災飾其牲潔而牽之也】釁邦器及軍器【邦器禮樂及祭器之屬軍器五兵鼓鐸之屬釁之者一取其堅二取其神也】

凡師田斬牲以左右徇陣

【大司馬斬牲以左右徇陣曰不用命者斬之屬於小子者羊外柔內剛狠不從人牽羊者當其前則不行故以之徇不用命者卿子冠軍誓於軍曰狠如羊貪如狼者斬之亦此意】

祭祀贊羞受徹焉【大司馬羞牲魚小子贊助諸宰君婦廢徹之時小子受之】

羊人掌羊牲凡祭祀飾羔祭祀割羊牲登其首凡祈珥共其羊牲賔客共其灋羊凡沈辜禳釁積共其羊牲【積音漬○羊所共莫重於祭祀賔客飾羔小祀也割羊牲大祀也曰飾曰割亦互文灋羊饔飱牢禮有灋者祈珥沈辜候禳釁皆常事羊人共之積義未詳舊說實柴焚燎也】若牧人無牲則受布於司馬使其賈買牲而共之【賈音古○牧人無牲者或朝防之年用羊之多或羊遭疾疫而衰耗也羊人之屬有賈二人使買於民間而充之】

【羊火畜故屬於夏官羊人掌羊牲者但主畜養及宰殺耳其肆解割烹豆實皆小子掌之蓋知禮儀者也及夫用羊以爲衈釁徇陣皆非羊人所與故設官在羊人之上且兼贊司馬之羞有司之徹皆小事也故以小子名官】

司爟下士二人徒六人【爟音貫○火南方之气而盛於夏故夏官特設司爟之官】司爟掌行火之政令【凡火之政令則專行之如下文所言也】

四時變國火以救時疾季春出火民咸從之季秋內火民亦如之時則施火令【內音納】

【火之气行於天其質藏於地之木石其用則司於人故以寒暑之大分言在天文大火之次於星爲心其出也以夏正之三月而位建乎辰於時爲暑其入也以夏正之九月而位伏於戍於時爲寒而凡水旱災祥於是生焉以四時之木所生言楡栁先百木而靑得東方木气之盛杏木心赤得南方之色柞楢文理白得西方之色槐檀木心黒得北方之色桑柘皮裏皆黃得中央之色而人之資於木以火食者疾病壽夭於是生焉四時變國火者鉆鐩攺火以爲飲食之用依歳气而無使亢不及所以救民之時疾也季春龍見出火季秋龍伏納火先儒以爲當有祭祀之禮者良是而凡百工之範金合土者靡不因之以爲作息所以順天之道而無水旱火災之流行也至於出火內火之時又因而施火令卽變火出納等灋也○禁與令不同夏屬火故掌修火利之令秋主刑故掌除火害之禁義各有在也】

凡祭祀則祭爟凡國失火野焚萊則有刑罰焉【祭祀則祭爟者報其利物之功國失火則有延燒之禍其不謹愼當戒野焚萊則失由牧之利其放僻當懲司爟主火故司其事也】

【按萬物之所以得生者陰陽二气而已陽之盛爲火之熱而物資之以暢茂條達否則萎而不榮陰之極爲冰之寒而物資之以縮聚堅凝否則散而不收然火有出入當出而大早則過盛而爲災當伏而不伏則錯行而傷陰此春秋所以出火內火也冰有藏啟藏之以抑伏藏之火俾之休息啟之以發沈伏之陰俾得制火此冬春之所以藏冰開冰也夫天地之災猶人身之疾人之疾病皆以气行大過則血行不及而百病作故治疾者多以滋陰降火爲主天地之气亦惟陽之妄行而陰不及從於是乎有災是故夏旱則秋澇冬雷則春陰凡震雷冰雹皆陽驅陰急疾所致也故調元者亦以宣陰助陽爲貴司爟淩人皆此道也周公設官言火非一司爟於夏所以裁成火之道司烜於秋但取火之明以爲用余則修火之禁而已】

掌固上士二人下士八人府二人史四人胥四人徒四十人【掌城郭溝池樹渠之固令民可守以爲安者】

司險中士二人下士四人史二人徒四十人

【掌天下險要之地及畿內設險以守國者司險執其圖要而已周行天下者其徒爲之也】

掌疆中士八人史四人胥十有二人徒百有二十人【主王畿千里四面封疆之境地廣而逺故官吏之多其士以八人者蓋四正四隅也】

候人上士六人下士十有二人史六人徒百有二十人環人下士六人史二人徒十有二人【幾士之能爲環人之事者其數不可拘此官特掌其人故有定員史二人者掌其錄籍徒十二人以給六人之徴令也】

掌固掌修城郭溝池樹渠之固【渠字義疑蓋旣云溝池不當復云渠也司險云設國之五溝五塗樹之林以爲阻固則此亦當雲樹塗或是衢字聲相近而誤】頒其士庶子及其眾庶之守設其飾器分其財用均其稍食任其萬民用其材器【材謂藩落之材出於山林器謂塹築之具若費誓之楨幹】

【凡建國宮城之外爲官府百族所聚則有城以爲之衛附城爲民居復有郭以爲之輔城郭之外皆爲之溝池暴客無所容足溝池之上爲之衢以通行樹之林以爲阻戎馬不得馳驟然後王公得以安其居焉然有其固而無其守猶無固也於是頒其士庶子及其眾庶各有信地無得失守設其矛盾旌旗以聳眡瞻備非常然苟不卹其私安能徒手以爲守乎故必給之財用量地分之供其饍食計功均之凡材器任於萬民而用之蓋士卒無他累所以能責其致死弗去也】

凡守者受灋焉以通守政○有移甲與其役財用惟是得通與國有司帥之以贊其不足者

【各致其守此各地各司之事也如此則呼吸不通首尾不應故凡守吏必受灋於掌固而通其守政庶乎緩急相應援聲勢相依輔而四面逺近皆通貫連絡矣至於荒僻或變故兵甲不備力役不供財用不給則無以捍患而集事故爲通融之灋以其有餘而贊其不足國有司者掌甲兵財用人民之官也與之參議斟酌恊同帥之在此必不得已而後資於彼在彼必有所餘而後可濟於此必掌固主之不敢私有所通也○此通守之政】

晝三巡之夜亦如之夜三鼜以號戒【鼜音戚解見鼓人】

【有其守而不巡之猶無守也故城郭之守必書夜不離其局而守吏於晝夜各三巡之夜三鼜者一以爲三巡之表號一以驚戒眾庶也○已上王國城郭固守之灋】

若造都邑則治其固與其守灋

【城郭溝池樹渠之固與其守灋皆如王國○此都邑固守之灋】

凡國都之竟有溝樹之固郊亦如之民皆有職焉○若有山川則因之

【竟疆界所止之處國之竟爲近郊近郊之竟爲逺郊逺郊之竟爲野每縣都亦有郊野封以爲之界溝以爲之限溝上有塗以爲行其封塗之上樹植以爲之阻固民皆有職者謂有世守之民則不至於頽夷消落也山川若殽澠成臯漢水濁河及凡髙下自然之險爲守者當因之不必計地裏之廣狹而別爲其難也○此國郊固守之灋○澠音免】

【記曰城郭溝池以爲固易曰王公設險以守其國分而言之在國曰固在野曰險故周禮設官掌固主國都至於郊掌疆主王畿之境司險者則自王圻之中以至於九州之內無不有以守而達之司馬握軍旅之重而要害之地實攻守大計三官所以屬於夏官也固者人工所爲致力爲難故自內而及外以漸而殺險者地利自然守之爲易故先逺而後近以漸而密也】

司險掌九州之圖以周知其山林川澤之阻而達其道路

【周知山林川澤之阻則可以控禦侯國又名山大川不以封也達之者使合方氏達之刋辟其山林津梁其川澤有事則守之以爲固所以待暴客無事則達之以爲一所以便行旅】

設國之五溝五塗而樹之林以爲阻固皆有守禁而達其道路

【王畿之內畎畝之中有無形之險遂溝洫澮川非止於通水而已卽有沮洳之阨徑畛塗道路非止於往來而已卽有曲折之艱塗而樹之林非止固其土而已卽有蔽遮之阻是故胡騎不得長驅戎車不得驟所以爲善故盡東其畝惟子戎車是利此齊所以責晉也守禁者溝塗樹木皆有守者而有厲禁不得伐損也達其道路謂修除荊棘設立橋梁使無阻塞不通也】

國有故則藩塞阻路而止行者以其屬守之惟有節者達之【國有故解見宮正遮迾閉絕要害之道使其胥徒之屬帥其民以守之無節者不行有節則達之】掌疆【職掌闕】

候人各掌其方之道治與其禁令以設人若有方治則帥而致於朝及歸送之於竟

【賔客各有所來之方所由之道候人分而掌之道治謂在道迎賔客之事禁令謂禁止姦盜及來之不以灋者設謂選僑捷士卒詩彼人兮荷戈與祋是也方治謂四方朝貢訟獄之政事掌其迎送以防暴客凡此皆人之責也○職與秋官之環人職方氏之懷方氏相類然環人主迎通賔客環衛於館捨秋官禁戒之事此則掌道治護衛於行道夏官武人之事懷方氏主來四夷之人其職在畿外此則主畿內所以不同祋都律反】

環人掌致師【將戰而先犯敵折馘執俘示其必戰之志】察軍慝【軍士陰懷異謀將爲不軌伺察以告】環四方之故【姦宄發覺及疑獄未明之類使周旋幾察】巡邦國【無事之時亦使之巡視防患於未然】摶諜賊【摶諜音慱蝶○敵國反間爲國賊害者摶而執之】訟敵國【與敵國爭論曲直若齊國佐楚屈完如師也】軍旅【如鷹之謂壯耀威武以示敵俾之奪气而怯懼】降圍邑【負固不服以師圍之圍而不屈能出入其所守之中而卒降之若宋華元登楚子反之牀而語之者】

【按環佩玉名規二玉以相連周流不窮者也此官所掌若察軍慝環四方之故巡邦國摶諜賊皆周行無停畱之意又環反也言往而復反也此職若致師訟敵國軍旅降圍邑皆於戰事往而能反故以環命官夫士卒以必死爲名取其致身之義此以必反爲名取其驍勇之義也凡此皆非經常之事必跅異等之事而後能之不可以常灋拘不可以常禮待在大將左右以備一時差遣自有不可少者故特爲命官其本末具舉者與又按候人𨿽主迎賔客而亦主禁其不當入者環人𨿽主戰事而亦主環四方之故故屬之掌固】

挈壺氏下士六人史二人徒十有二人【挈坤結反】

挈壺氏掌挈壺以令軍井挈轡以令捨挈畚以令糧【畚音奔】

【大眾所集號令不能相聞有事各以其物爲表則令簡而趨疾於事爲便壺所以汲水故令井以壺行以車馬爲事止則卸車解轡以捨爲安故令捨以轡畚以盛米故令糧以畚挈之者各縣於所當受之處使士卒望而知之也】

凡軍事縣壺以序聚凡喪縣壺以代哭者皆以水火守之分以日夜及冬則以火爨鼎水而沸之而沃之【行夜所擊木軍中戒守貴嚴聚者眾人之稱勞逸貴均故次序之初喪哭不絕聲故更代而哭曰序曰代須縣壺乃無差忒鄭氏曰以水守壺者謂沃漏也以火守壺者夜則視刻數也分以日夜者異晝夜漏也漏之箭晝夜共百刻冬夏之間有長短焉冬月水凍漏凝不下故以火炊水沸之而沃於漏也按壺承水器瓦壺以汲水民間通用銅壺以爲漏刻古今灋器也朝廷朝夕之禮及國家大事與夫民生日用非此無以知其時刻在天文爲下垣之漸臺故設官專董其事而軍事嚴喪事遽故特舉以見例軍井捨糧三者以其刻期之事故兼掌之以其爲灋度之事故屬之夏官又春官雞人凡國事爲期則告之時而齊詩不能晨夜不夙則暮序云罪挈壺氏之不能共職者蓋天子備官故挈壺掌漏雞人告時諸侯則掌漏告時一於挈壺氏微有不同】

射人下大夫二人上士四人下士八人府二人史四人胥二人徒二十人【主司射事禮灋之官】

服不氏下士一人徒四人

射鳥氏下士一人徒四人

羅氏下士一人徒八人

掌畜下士二人史二人胥二人徒二十人

【按服不氏主服猛獸射鳥氏掌射鳥皆司馬兵家之事也羅氏掌羅捕鳥離爲网罟也掌畜掌飬鳥夏爲南方在天爲朱鳥也故四官屬之夏官射人】

射人掌國之三公孤卿大夫之位三公北面孤東面卿大夫西面其摯三公執璧孤執皮帛卿執羔大夫執鴈諸侯在朝則皆北面詔相其灋

【古者以射選諸侯卿大夫故國之公孤卿大夫射人掌其位而主詔告擯相其灋此與司士正朝儀之位聯職但彼主在朝專掌其位此則主射事兼掌其灋也三公師道而不臣以璧爲摯與諸侯之享用璧琮同余見大宗伯諸侯在天子之朝則當正臣禮故皆北面】

若有國事則掌其戒令詔相其事掌其治達

【諸臣於祭祀賔客大射凡公家之事不可以無統射人掌其教戒禁令而並詔告擯相之治達者鄭氏曰諸侯因與王射及助祭而有所治受而達之於王王有命又受而下之射人掌之此亦與司士掌國中之士治聯職但彼止於士而已】

以射灋治射儀【射灋謂耦侯獲容節正之數及凡射政也射儀謂升降揖遜禮樂之節也以其灋而治其儀此司射所掌也】王以六耦射三侯三獲三容樂以騶虞九節五正諸侯以四耦射二侯二獲二容樂以貍首七節三正孤卿大夫以三耦射一侯一獲一容樂以采蘋五節二正士以三耦射一侯【一侯一本作豻侯】一獲一容樂以采蘩五節二正【正音徵貍音埋】

【藝能相同則比而合之以較勝負六耦十二人三侯三十六人凡射必三周共一百八人諸侯四耦二侯射三周四十八人卿大夫而下三耦一侯射三周十八人也侯以布爲之矢之所至以此爲候故曰侯三侯虎侯熊侯豹侯謂以皮而飾侯之側因取名焉以示服猛之義也三侯者虎侯王與其耦所射熊侯諸侯與其耦所射豹侯卿大夫與其耦所射也獲者射中則服不氏舉旌以唱獲也容卽乏也設於侯旁獲者居之以觀中否所以容獲者故曰容也毎侯皆有容獲故王三諸侯二卿以下一也騶虞已下樂詩也射義曰騶虞樂官備也貍首樂防時也采蘋樂循灋也采蘩樂不失職也節者奏樂以爲射節之差記曰明乎其節之志不失其事則功成而徳行立正者侯之中所畫以爲的者也天子五正外次黃次蒼次白中朱攷工記所謂張五采之侯則逺國屬此諸侯朝防賔射之侯也諸侯損黃不乾天子也大夫士惟朱緑降於諸侯也王以六耦而下王朝之射灋也諸侯以四耦射於其國之灋也大夫以三耦射於其家之灋也士無臣祭無所擇與其友行賔射之禮則以豻飾侯下大夫也諸侯而下因王禮並及之○已上射之禮樂器數】

若王大射【攷工記所謂張皮侯而設其鵠則春以功也解見天官司裘及鵠正圖】則以貍步張三侯王射則令去侯【鄭氏曰貍善搏物行則止而擬度焉其發必獲是以量侯道者灋之按射禮司馬命量人量侯道然後射人等張侯去侯者未射時獲者負侯而立故射則令其去侯而居於乏也】立於後以矢行告【射禮大射正立於公後以矢之行去告於公下曰畱上曰左右則曰左方右方使續射則矯正之也】卒令取矢【射畢令射鳥氏取矢】祭侯則爲位【大射禮司馬正獻服不服不侯西北三步北面拜受爵司馬正西面拜送爵獲者祭侯之右个左个中亦如之卒祭左个之西北三步東面立卒爵是也】與大史數射中【數上聲○計數眾耦中侯之算也大史與射人共司之】佐司馬治射正【正政通○若命去侯命取矢乘矢之等也司馬所主射人佐之○已上大射所掌事】

鵠正圖

祭祀則贊射牲相孤卿大夫之灋儀【射牲者上古六畜未擾之時必射以祭後王於祭祀猶親射其牲所以存古者始佃之禮且以致親殺之意國語所謂禘郊之事天子親射其牲也司弓矢共王射牲之弓矢射則射人贊之】○會同朝覲作大夫介凡有爵者【會同朝覲王使公卿有所事作大夫爲上介命士以上爲眾介不使賤者】○大師令有爵者乘王之倅車【倅淸貴反○大師王出徵伐也王乘戎路有廣車闕車萃車輕車皆有倅正車已有定員其倅則作命士已上乘之謂居其左也】○有大賔客則作卿大夫從戒大史及大夫介【大賔客選卿大夫從王見諸侯或王有命使三公命諸侯及衣服就館賜之時大史主恊禮事故射人戒大史及大夫爲介於諸公也】○大喪與僕人遷屍作卿大夫掌事比其廬不敬者苛罰之【苛音何○僕人大僕也遷屍者擅弓曰扶君防人師扶右射人扶左君薨以是舉掌事者王喪卿大夫各有執掌射人作之廬有本服親疎及貴賤宮正授之射人比之也○已上掌七事執事之人】

【按射人之事莫大於司射事而兼正諸侯諸臣之位國之大事主其成令詔相治達者毎大事不可以無統率也作其卿大夫者凡執事不可以無選擇也大師令有爵者乘王倅車者凡會同軍旅車之羣右以掌撃刺者司右主之羣左而司射者則射人主之使乘倅車所謂乘君之車不敢曠左是也記曰古者天子以射選諸侯卿大夫士射者男子之事因而飾之以禮樂故事之盡禮樂而可數爲以立徳行者莫若射故聖王務焉孔子曰射者何以射何以聽循聲而發發而不失正鵠者其惟賢者乎故古者於大祭祀擇士選諸侯必以射一以助祭一以得賢一以命爵莫重於此故曰大射其次與諸侯來朝者射曰賔射與朝臣射曰燕射合耦於大司馬飾中捨算於大史張侯於服不氏贊弓矢於大僕小臣而其專掌則於射人云○捨音釋】

服不氏掌飬猛獸而教擾之○凡祭祀共猛獸【祭祀所需若狼熊之類在簿正之內者田獸所生擒而可畜者則飬之於此以俟不時而取之也】賔客之事則抗皮【抗坤浪反舉也○聘禮庭實有虎豹之皮貴其文且示服猛也】○射則贊張侯以旌居乏而待獲【射侯共於司裘張於射人而服不氏掌贊而張之又以旌居乏射中則舉旌以唱獲言已得獸】

【飬猛獸者貉隸所謂掌與獸言也共猛獸者其所有事也此其專職抗皮舉獲旌者並取其有服猛獸之義也字書不字作�鳥飛髙舉不下也官以服不名者謂服天下之不服者也夫周公相武王誅紂旣已驅虎豹犀象而逺之矣召公之訓曰珍禽奇獸不育於國此復養猛獸而教擾之何也蓋東北之夷曰貊四夷中之至順者周人世居西土其服最後故周禮設官以之隸役於服不氏旣取其化被之廣又以其能與獸言而教擾之亦育萬物者之所當知若曰夷狄禽獸靡有不服王化者匪服猛獸之貴蓋服夷人之貴所謂教擾者特因其能而器使之故以服不命名也然止於下士二人其與後世虎豹之圈率異獸而食人肉以供耳目之玩者異矣○貊音陌用貉非】

射鳥氏掌射鳥【雁鶉鷃雉鵠鴞之屬】○祭祀以弓矢敺烏鳶凡賔客會同軍旅亦如之【敺音區鳶音】○射則取矢矢在侯髙則以並夾取之【矢著侯之髙處人手不及則以並夾取之制如剪長柄用以鍼箭司弓矢所共並夾是也】

【鳥之可以養人者膳羞所需也掌射之以供於膳夫祭祀賔客會同軍旅皆當尙肅烏與鳶每集人居而鳴掌以弓矢射而敺之此二事射鳥氏專職國之射事掌取矢以其所有事此兼職也】

羅氏掌羅烏鳥【卑居雅鵲之屬】蠟則作羅襦【襦音如羅之細密者蠟建亥之月】中春羅春鳥【鄭氏曰春鳥蟄而始出者若今南郡黃雀之屬也】獻鳩以養國老行羽物

【王制豺祭獸然後田又昆防未蟄不以火田月令九月豺祭獸蟄防咸俯於是可以火田圍取禽獸故用羅襦也二月鷹化爲鳩厲疾者化爲仁慈故羅春鳥獻鳩以養國老助老人生气也因以羽物頒賜羣臣蓋自此順生气而不殺頒禽自此而止也陳氏曰天子之於老其所養者三貴冑謂之國子故貴而老者爲國老賤者謂之庶人故賤而老者爲庶老國子與庶人之俊者同其學所以一道徳國老與庶老異其養所以別分異記所言四代養老是也而又有死政之老焉故羅氏獻鳩以養之者國老也司徒以保息養之者庶老也司門以財養之者死政之老也若夫外饔酒正槀人所謂耆老者則總三者言之】

掌畜掌飬鳥而阜蕃教擾之祭祀共卵鳥歳時貢鳥物共膳獻之鳥【畜音旭】

【鳥之待人而養者鵝曰舒雁鴨曰舒鳬以其似雁鳬而飛之舒遲也雞鴿亦待人而養蓋初皆飛類但以其不能雋絕每爲異類所侵乃依人而生後遂爲擾畜與野鳥不同也鳥得其養自然蕃息其棲宿飲啄受人豢養皆可以教道如人之意故曰阜蕃教擾之又鷹隼之搏擊鳬雁之爲媒亦皆可教者卵鳥以卵及鳥共於雞人用以薦也鳥物共於醢人臘人爲醢及臘也膳獻之鳥共於庖人爲王之膳羞及賔客之禽獻也並此官掌之觀上四職其事甚微而爲之設官似於煩然事給而不煩於民所以爲不可缺也】畋用物說

司士下大夫二人中士六人下士十有二人府二人史四人胥四人徒四十人【主國子之已仕者】

諸子下大夫二人中士四人府二人史二人胥二人徒二十人【主國子之未仕者與其眾子】

司士掌羣臣之版以治其政令歳登下其損益之數辧其年歳與其貴賤

【廢置羣吏大宰之事也而此掌羣臣之版者古者國有大事則六卿皆將苟非平日有以預知之則緩急能無失措乎又掌正朝儀之位亦當知齒位故其所掌但主仕者之版籍而已非如大宰有黜陟之權也年齒每歳增加及有生長死亡者官爵不時陟降及有登進罷黜者故每歳則先定其有登而益之下而損之之數然後辧其年之老防爵之貴賤以爲之版此卽其所治之政令也】

周知邦國都家縣鄙之數卿大夫士庶子之數以詔王治【縣鄙之數二字衍文疑諸侯二字蓋有邦國則有諸侯也當云邦國都家縣鄙諸侯卿大夫士庶子之數○畿外諸侯畿內都鄙之君之子皆在士籍故稱邦國都家縣鄙諸侯卿大夫士凡其庶子之數靡不周知之以詔王治】以徳詔爵以功詔祿以能詔事【所謂詔王治也】以久奠食惟賜無常

【按王制大樂正諭造士之秀者以告於王而升諸司馬曰進士司馬辧論官材論進士之賢者以告於王而定其論論定然後官之任官然後爵之卽此之以徳詔爵也位定然後祿之卽此之以功詔祿也事有大小才能亦有優劣事成於人故以久而定其食此以待常才也賜出於上之特恩故無常數夫王道蕩蕩而有所謂特恩何也蓋人才不同必有所謂異等之士故亦以非常之恩而待之然不過取之於幣余之賦而節之以好用之式則亦不至於過濫矣】

正朝儀之位辧其貴賤之等王南鄕三公北面東上孤東面北上卿大夫西面北上王族故士虎士在路門之右南面東上大僕大右大僕從者在路門之左南面西上司士擯孤卿特揖大夫以其等旅揖士旁三揖王環揖門左揖門右大僕前王入內朝皆退【環旋通】

【此王日朝於路門所謂治朝也冢宰贊聽治故宰夫掌灋司馬掌政故司士正朝儀王南面向明而治也三公北面以對君無與敵也東爲右故以東爲上孤東面卿大夫西面以右爲尊也旁列者以近君爲尊故並以北爲上王族故士王之族人舊爲宿衛之士年老致休以其練達國事或膂力未衰故𨿽不在士籍猶畱宿衛者虎士虎賁之士也大僕侍禦之長大右車右之長大防從者小臣祭僕禦僕隸僕等官也在王之後順王之向故並南面在右者東上在左者西上亦以近君爲尊也司士擯者大射禮卿大夫始入門右北面東上君揖之乃就位此亦當然三公入門卽就其位故不言揖也孤卿特揖者每人各揖之使就東面西面之位也大夫有中下二等各以其等眾揖之使就西面之位也士旁三揖者大射禮士西廂東面則此亦當位於西士有上中下故旁三揖也門左門右在王之後故還而揖之大僕職王眡朝前王正位故此眡朝畢仍前道王而入內朝卽路寢燕朝也王入居此朝者皆退反其官府治處】司士治朝圖

掌國中之士治凡其戒令○掌擯士者膳其摰【膳字誤膳摰屬膳夫此但受之耳○士初仕則擯見之而受其摰】○凡祭祀掌士之戒令詔相其灋事【祭祀則戒令之使無怠志詔告擯相其禮灋之事使無失儀】及賜爵呼昭穆而進之【祭畢旅酬無算爵之時呼而進之以受爵昭與昭齒穆與穆齒相敍而不失其倫】帥其屬而割牲羞俎豆【其屬中下士及國子】○凡會同作士從賔客亦如之【作之以從王】○作士適四方使爲介【鄭氏曰使自以王命使也爲介爲大夫之介也】○大喪作士掌事作六軍之士執披凡士之有守者令哭無去守【大喪作之掌凡執事披結於棺以防險者天子十二作六軍勇力之士以執之皆隨其材器而使之非司士不能知也】○國有故則致士而頒其守【變故之際姦盜易乘致士於宮正宮伯而頒其守故大喪𨿽令哭而不得去其所守之地也】

【國之大事凡五祭祀會同賔客喪紀軍旅天官言七事者會同可以兼朝覲軍旅可以兼田役也宰於大祭祀掌百官之誓戒與其具修作大事則戒於百官射人主作而用之而凡士之當與事者不可無所統率故皆司士掌之及士之初仕與爲介於四方亦其所掌所謂士治與其戒令也按司士掌事凡五然其官以司士得名故掌凡在朝羣臣之版正朝儀之位此二者特其兼職而已周知凡庶子之數以詔王治乃辧論官材之事三歳稽士任則邦國貢士之事此一節則專主夫王治也】

凡邦國三歳則稽士任而進退其爵祿

【諸侯歳貢士於天子蓋自邦君之子以至於民間俊秀皆在其中賢者或畱用於朝或反其國司士於三歳則稽考諸侯貢士之賢否以行賞罰記所謂進爵絀地也但記專以習射言似於大拘此言稽士任則以其任職而觀之爲得其賢否之實也按諸侯貢士𨿽雜見於左傳禮記而其詳不可攷惟此條所云爲得其大略也】

諸子掌國子之倅掌其戒令與其教治辧其等正其位【諸眾也卽記所稱庶子之官也倅副貳也國子已仕者司士掌之其未仕者則此諸子所掌儲用以爲仕之副貳故曰國子之倅也戒以禁其非令以作其事教以勸之學治以率其從辧其等以其才之髙下與其爵之尊卑守貴宮貴室下宮下室之類正其位以其齒之長防入學以齒之類】

國有大事則帥國子而致於太子惟所用之○若有兵甲之事則授之車甲合其卒伍置其有司以軍灋治之○司馬弗正凡國正弗及【國正弗及正政通】

【王之子對王言曰世子世其父之爵也對國子言曰太子無與並也太子於王在國曰居守在軍曰撫軍故凡七大事諸子帥國子而致於太子惟太子之命是從不得辭劇就易避勞趨逸以方命撓灋此王與世臣之子自幼統攝恩威素孚賢愚才劣詳審有素而非取辧於倉卒之比也至於師旅冦戎之事而欲用之以戰也則授以車甲使之陳力就列合其卒伍使之相保置其有司使有統率以軍灋治之無敢不用命是從容於冕弁之流以從事於干羽俎豆者無不可以被堅執銳而折衝禦侮如詩稱魯侯之四矢反兮以禦亂兮之謂也凡兵皆司馬所統惟此則不與太子每事毋得專行惟此則國有司不得以常灋繩之蓋天子將其父兄太子將其子弟所以無意外之虞也或疑太子無將有功不加賞無功得罪從此始萬世之大戒也周公豈慮不及此哉是不然左傳所言謂君受讒而有疑貳於太子故使之爲將以中傷之所以不可此則專以太子監國言耳一則天子在外居守之事莫大於兵非太子其誰尸之此理勢之不得不然者一則古之稱君徳者曰文武曰聖武太子者天地民物之本豈徒仁柔之爲尙使之習於武略庶幾臨變而無恇怯此與天官職大事王親戒於百官同義一則司馬於兵無所不統而太子將其子弟亦防微之意是故天文氐宿主東宮之位而其下有騎官騎陣將等星天象昭昭如此豈可以是而疑聖經哉】

大祭祀正六牲之體凡樂事正舞位授舞器【正謂朼載之位舞列也此使未仕者閒於禮樂也】大喪正羣子之服位會同賔客作羣子從【羣子兼嫡子眾子大喪服位羣子有親疎貴賤不同會同賔客羣子亦有從王而執事者】

凡國之政事國子存遊倅使之修徳學道【政事卽七事國子之未仕而長者旣用之其幼而未可用者則存乎學校遊暇無事之倅中使之在彼修徳學道也】

春合諸學秋合諸射以攷其藝而進退之【春合諸學當作樂諸子一歳皆在學中豈特春而合之且經語有合樂無合學也○春合諸樂者卽月令季春大合樂也秋合諸射習射於澤也】

【公族之子生有民社之寄非大不肖不至見遺世祿之家生而富驕非有出類之才不免沈溺故其教之也特重於士庶人而其成也亦難於士庶人此司士庶子二職所以相夾持以爲教也故司士於祭祀割牲修俎豆帥已仕者爲之此則因而正之使習於祭祀之禮也會同賔客作士從此則作羣子從使習於賔客之禮也大喪作士掌事此則正羣子服位使之執喪也樂事正舞位授舞器使之執樂也修徳者卽師氏以三徳教國子學道者卽保氏養國子以道道徳存於中而難知攷其藝則中和禮樂皆可得而見故合諸樂與射而進退之記所謂學正簡不帥教者告於王而屏之逺方論造士之秀者告於王而升諸司馬此所以進退之事也夫其所以教之者不出於禮樂而其所以取之者莫非實事故曰古者庶子之官治而邦國有倫邦國有倫而眾鄕方矣後之欲治其國家者可不務乎】

司右上士二人下士四人府四人史四人胥八人徒八十人

【右人之有力能用五兵而居車之右者若王車之右則又其有徳者不可以無統故設司右一職也按戎右齊右皆大夫而此司之者乃上士蓋右主近王故以尊官而此特掌其政令故以士也】

司右掌羣右之政令【羣右王之戎右齊右道右及五路倅車之右皆是也掌其政令者選其當否與凡用捨行止之節】

凡軍旅會同合其車之卒伍而比其乘屬其右

【軍旅會同之兵車貴於閒習和輯凡車十五乘爲偏三五也九乘爲小偏三三也二十五乘爲大偏謂一師二千五百人之車也二偏爲卒亦謂之廣謂合二師之車也五偏爲伍一百二十五乘謂一軍萬二千五百人之車也左傳其軍之戎分爲二廣廣有一卒卒偏之兩蓋兩偏爲卒爲車五十乘故曰卒偏之兩廣亦五十乘故曰廣有一卒二廣者車百乘也司馬灋二十五乘爲偏卽大偏也百二十五乘爲伍五大偏也偏廣卒五所以合之使有統率差比其乘之利鈍使之進退齊一聯屬其右之心志使之緩急救援此主兵車之右蓋極國中之選也】

凡國之勇力之士能用五兵者屬焉掌其政令【屬音祝五兵者戈殳防酋矛夷矛皆車右所操以施於車上者故凡國之勇力之士能用五兵者皆屬於司右而掌其衍習選擇賞罰之政令此主國人之堪爲車右者儲之以待用也】

【按凡車皆馭者居前之中以其執防控禦之便尊者居左以爲安勇力者居右取其捍外衛尊之利故大馭齊僕道僕戎僕田僕皆馭車者也齊右道右戎右皆車右也亦曰驂乘又曰陪乘士卒兵車亦禦者居中左持弓右持矛左傳所稱致師者左射以菆右入壘折馘執俘是也惟將死鼔故在車後之中禦在左勇士在右詩云左旋右抽中軍作好此爲不同凡軍旅之事羣右主勇力之士皆掌於司右羣左主射宜掌於射人經云大師令有爵者乘王之倅車正主居左而射者士卒兵車則不言蓋見於司馬灋也亦有一車四人者左傳侯叔夏禦莊叔綿房甥爲右富父終生四乘四人共一車蓋偶然耳○菆音鄒矢之嘉者馘俘音國孚】

虎賁氏下大夫二人中士十有二人府二人史八人胥八十人虎士八百人【賁音奔○虎取其威猛賁古文從犇從自取其盛气如牛之犇不言徒而言虎士徒之選勇力者胥八人卽其什長也】

旅賁氏中士二人下士十有六人史二人徒八人【旅諧書別作膂爲膂力字不從肉骨之省多骨堅�之意此取旅賁爲名蓋卽虎賁氏之絕有力者擇其賢故命之爵中士二人領之史以掌其出入之數徒以給其使令之役也○�古彊字】

虎賁氏掌先後王而趨以卒伍軍旅會同亦如之【先去聲王每出入虎賁氏必從行猶後世之儀衛掌先後王而趨者蓋夾王者旅賁氏故虎賁氏有在其前有在其後猶詩所謂予曰有先後也𨿽趨不可不整肅必五人爲伍百人爲卒無錯互防數此指郊祀田鄙平時言若軍旅會同𨿽有六師從行亦虎賁氏先後而趨故曰亦如之也】

捨則守王閒王在國則守王宮國有大故則守王門大喪亦如之及葬從遣車而哭

【凡王所居虎賁氐必爲宿衛捨出行所止宿之處爲梐枑再重虎賁氏主守此閒在國則守王宮與宮正宮伯相參以衛王也大故謂凡非常之變與夫大喪恐有乘機作亂其要在門閽人不足以禦之故助爲之守門也凡王行則行止則止遣車魂魄所依葬則從之而哭事死如事生也】

適四方使則從士大夫【士大夫使於四方皆王親貴之臣故使從行以禦侮亦以衛王命也】若道路不通有徴事則奉書以使於四方【道路不通有冦戎之難也徴事徴兵於四方也非勇猛有力者不能達故虎賁氏掌奉書爲使】

【虎賁氏八百人主於擁防乘輿宿衛王宮及從親臣達壅滯有胥八十人以部之則行止有行伍而不亂徴發有次敍而不頗有大夫士以主之則選擇精審任使得宜也書齊侯呂伋以二干戈虎賁百人迎子釗於南門之外蓋以勲戚顯諸侯入爲虎賁氏之官虎賁百人卽此虎士也率之以迎立嗣君職隆任重如此故虎賁一宿列位大徴垣而周公之戒成王拳拳於綴衣虎賁以爲知卹者之鮮歟】

旅賁氏掌執戈盾夾王車而趨左八人右八人車止則持輪○凡祭祀會同賔客則服而趨喪紀則衰葛執戈盾軍旅則介而趨

【此職專掌從王之出宮以行故云掌執戈盾戈以爲擊刺盾以爲捍衛也車行則夾之而趨以備非常車止則持輪以防動搖祭祀會同賔客王服衮冕則此士服端而趨軍旅王戎服則此士被甲而趨皆所謂夾王車也喪紀王居諒陰無出行事惟有送葬出宮亦當徒跣故獨不言趨但衰葛執戈盾以擁防而已夫其所主惟在於夾王車左右限於絕力而有徳賢非絕力絕力非賢皆不可以冒充此選故止十六人委任精專致身其事別無更休交代有缺則復取於虎賁氏所以不虞肘腋之變也】

節服氏下士八人徒四人

【春官司服於王吉凶之服詳矣而又設此官者蓋春主禮特掌其制度與夫收藏共奉故司服中士二人以其掌禮制而秩尊府二人以主藏史一人以司書也夏官司輿服灋駕且主侍禦於王故復有節服氏一職專掌爲王服之蓋王中心無爲凡其厚簿之宜加減之節與夫應用之服應服之時皆在於此官故下士八人之多無府史之屬者不掌其藏也】

節服氏掌祭祀朝覲兗冕六人維王之大常【祭祀朝覲王之服自兗冕而下皆節服氏掌爲王服之其旗大常則用節服氏六人維之虞制天子之服十二章有日月星辰周制以日月星辰爲旗行必載之亦服之意故同掌於節服氏】諸侯則四人其服亦如之【諸侯載旂當用四人維之諸侯之服自衮冕而下亦節服氏掌之故曰亦如之此乃諸侯之事因王並及之耳】郊祀裘冕二人執戈送逆屍從車【王之郊祀裘冕亦節服氏爲王服之屍亦用裘冕王不送迎屍故節服氏二人以裘冕衣屍執戈從屍車掌送迎之事也】

【按掌衮冕裘冕者節服氏專職也常與服相聨故掌維常之事裘冕以衣屍故又掌送迎屍此二事節服氏兼職也舊說於衮冕六人裘冕二人句絕遂謂六人衮冕爲服王之服二人裘冕爲從屍服夫謂之節者掌其服而有品節之云爾豈必服之而後謂之節卽如瑞玉防細難辧未嘗有差豈衣服至爲顯明乃以六人服之而後無誤耶且衮冕王之盛服乃衣之以維大常裘冕至尊𨿽祀先王猶不得服乃衣之以執戈盾何其防嬻之甚謬一至此哉○嬻瀆通】

方相氏狂夫四人【方當作放今省文相去聲】

【方放也相貎也放相者言其放肆形貌也謹厚之士不肯爲故以狂夫爲之主之者四人其徒則百隸也此無常員因用則設之其職主執兵以逐疫亦用武以正其不正之事故屬之夏官】

方相氏掌防熊皮黃金四目衣朱裳執戈盾帥百隸而時難以索室毆疫【難寧禾反古文作�論語作儺單用難非○首冒熊皮畫以黃金四目大約爲可畏怖之狀戈盾所用以毆邪者百隸者罪隸與四翟之隸人眾則陽明勝也】○大喪先匶及墓入壙以戈擊四隅毆方良【先去聲匶古柩字方良音罔兩○喪所多有凶邪故使之前道方良舊說土之怪防罔兩也墓乃幽陰之地亦多不祥方相氏於大喪入壙時以戈擊四隅而毆之以安先人之魂魄也】

【凡陰陽之气初則爲物之利老而不退則爲之烖月令季春國門之儺曰畢春气恐溫气之畱也仲秋天子之儺曰達秋气以暑气之伏也至於季冬國人大儺則以辟一歳邪慝之气也蓋四時之序成功者退畱則爲烖在大虛中則爲气之過而已其在人居室之內則居聲气之間而有所謂鬼邪者故曰時儺以索室毆疫也秋之末獨不言儺者金徳淸明無餘气也】

大僕下大夫二人小臣上士四人祭僕中士六人禦僕下士十有二人府二人史四人胥二人徒二十人【僕侍禦於尊者之名也大僕掌正王之服位詔灋儀出入王之大命故稱大小臣掌小命及小灋儀故稱小禮莫重於祭特設一官以掌其事凡六人名祭僕燕居必有侍禦之臣其事煩故凡十有二人名禦僕四官別職同官故共府史胥徒大僕爲之長而總屬焉凡其簡擇去取皆其所司是故爵爲下大夫官不爲不尊列象於大徴垣之從官職不爲不重昔穆王命伯冏之詞曰昔在文武聰明齊聖其侍禦僕從罔匪正人以旦夕承弼厥辟出入起居罔有不欽發號施令罔有不臧下民祗若萬邦咸休今予命汝作大正正於羣僕侍禦之臣懋乃後徳交修不逮愼簡乃僚無以巧言令色便僻側媚其惟吉士可謂重其職嚴其選而得周公命官之防矣】

大僕掌正王之服位○出入王之大命○掌諸侯之復逆○王眡朝則前正位而退入亦如之○建路鼔於大寢之門外而掌其政以待達窮者與遽令聞鼓聲則速逆禦僕與禦庶子○祭祀賔客喪紀正王之服位詔灋儀贊王牲事○王出入則自左馭而前驅○凡軍旅田役贊王鼔救日月亦如之○大喪始崩戒鼔傳達於四方窆亦如之縣喪首服之灋於宮門○掌三公孤卿之弔勞○王燕飲則相其灋○王射則贊弓矢○王眡燕朝則正位掌擯相王不眡朝則辭於三公及孤卿【窆兵驗反】小臣掌王之小命○詔相王之小灋儀○掌三公及孤卿之復逆○正王之燕服位○王之燕出入則前驅○大祭祀朝覲沃王盥○小祭祀賔客饗食賔射掌事如大僕之灋○掌士大夫之弔勞○凡大事佐大僕禦僕掌羣吏之逆及庶民之復○與其弔勞○大祭祀相盥而登○大喪持翣○掌王之燕令○以序守路鼓【翣卹甲反】

【大僕小臣禦僕三官之事大略相同所掌之事凡六曰正服位正服者非先王之灋服不敢服及吉凶各有所宜正位者出入起居罔有不欽也曰詔灋儀告其灋度禮儀使動容周旋無不中禮也曰命令發號施令罔有不臧也曰復逆納臣下之言無有壅蔽也曰前驅王出入無不從也曰弔勞代王禮下也正服位詔灋儀之事凡十有一曰眡朝也燕朝也燕居也祭祀也朝覲會同也賔客也軍旅也田役也喪紀也燕享也大射賔射也故王眡朝則大僕前道王而出正王之位退立於虎門之左王眡朝畢復前道王而入及不眡朝則辭於三公及孤卿告以不眡朝之意所謂燕朝者卽路寢主圖宗人嘉事王眂燕朝則大防正其位掌爲之擯相所謂燕居者王適小寢燕居之時玉藻云王卒食端而居是也則小臣掌正王之燕服位凡此大僕掌眡朝之事而小臣掌燕居之事也祭祀賔客喪紀大僕主正王之服位詔其灋儀贊王牲事者王親射牲親割及匕載之屬大僕助爲之軍旅田役及日月食王親鼔大僕贊之王始之而大僕終之也燕飲者公三燕侯伯再燕子男一燕或與羣臣燕則有獻酬交酢洗爵升降之灋皆大僕相之大射大僕掌授受弓矢小臣凡大事佐大僕爲之而其趨行揖讓之小灋儀則小臣自掌之也小事如大僕之儀蓋小祭祀賔客亦主正服位詔灋儀小饗食亦相其灋賔射亦贊弓矢也又大祭祀朝覲小臣主沃王盥而禦僕相盥爲之奉盤授巾及爲王登牲體於俎也大喪始崩及窆大防擊鼔警眾傳達於四方示天下之大變也縣喪首服之灋於宮門免髽笄總廣狹長短之數此主婦人之服故縣於宮門若男子之衰冠則小宗伯縣於路門之外此不言衰者以與男子同也禦僕於大喪持翣擁衛以爲飾之事凡此皆大僕掌其大小臣掌其小禦防但掌其末節而已○免音問髽哲反】

【命令之事大僕云出入王之大命謂命諸侯及孤卿大夫之冊命也出謂傳達於外入謂事畢而反命於王或不可而駁正之卽虞書之出納朕命也小臣云掌王之小命謂命士或時事有所訪問者禦僕云掌王之燕令則燕居之時凡有所徴召賜予之事而已不言出入者以事微故不著也】

【復逆者復白也孟子有復於王之復謂臣下有事當言之於王而後行者又復反也亦有先使之而反命者逆拂也諌爭之類有拂逆意亦凡自下而上之名謂王躬政令有所當言臣下有陳奏上達於王也諸侯於王爲賔客故大僕掌之三公孤卿在朝之臣故小臣掌之羣吏府史之屬與庶民皆卑故禦僕掌之不言大夫士者統於小臣也自諸侯已下至於庶人皆有復逆禦僕言羣吏之逆庶民之復猶宰夫言諸臣之復萬民之逆皆互文耳凡此皆當眡朝之時小宰以敍進其治者其或有非常之事當急聞於王不可停滯以至於來日特建路鼔於大寢之門外禦僕以敍而守之大僕掌其政謂所當擊之節與所當奏聞之宜也達窮者秋官朝士掌以肺後達窮民凡逺近惸獨老防之欲有復於上而其長弗達者使立肺石旣得其情則朝士率之以擊鼓遽卽傳驛也遽令兵機之事從郵驛而上聞者禦庶子謂庶子侍禦於王者禦僕與禦庶子二官在鼔所大防在王所故大防聞鼓聲則速逆二官以告於王如此則寃抑皆得上聞豈有一夫之不獲其所軍務樞密咸得通達豈有禦侮之臣邊報奏請權臣在內爲之壅遏蒙蔽者哉】

【前驅者卽後世洗馬前王車而驅以爲屏蔽也大防於王出入若郊祀軍旅則爲前驅恐虛王位故居左擬於王故不用禦者惟有車右而已燕出入若囿遊之類小臣爲之前驅王凡有出入無不從也弔哀死者而問之也勞執喪過勞以王命勞之使飲食記所謂其君食之也公孤卿大夫士皆王親臣休戚相關故或有父母妻子之喪而弔勞之或身亡而弔勞其子也公孤卿大夫之喪王皆親弔大僕掌三公孤卿小臣掌士大夫蓋或王往而掌其禮或王有故而攝之也羣吏庶民有弔者蓋府史中或以賢而將受命庶人或以賢而爲選士或陣亡於外或八十以上年髙有徳或孝子貞婦凡有異行而可貴重者故以王命弔勞之禦僕掌其事也】

【按公卿大夫與王一體故其喪王親弔之後又弔之君之待臣如此而臣有罔上不忠者乎至於羣吏庶民至卑而禦僕猶以王命弔之則萬民寧有不感激思奮以報其上者哉末世視其臣民猶土芥蹂踐斬刈之不遺餘力鮮不疾視其上顧欲責其有忠敬之心亦難矣】

祭僕掌受命於王以眡祭祀而警戒祭祀有司糾百官之戒具旣祭帥羣有司而反命以王命勞之誅其不敬者

【王朝祭祀之事至賾且其事甚煩王豈能一一親之故特設祭僕六人專董其事百慮不入其中以致其精明之極所以事無失禮也劉氏曰王之於祭祀也宰正其綱宗伯主其職六官之屬各祗其事先期警戒擇賢執事齋戒滌濯可謂盡其誠敬備乎禮文矣然而百官之敬怠與其警戒具修王不得以躬眡之也乃設祭僕之職專受王命以眡祭祀而警戒祭祀有司糾百官之戒具是代王躬眡其事也聖人之於鬼神盡心如此故以祭則鬼享帝假而受其福也】

大喪復於小廟【髙祖已下之廟復禮詳見天官夏采下文隸僕同】

凡祭祀王之所不與則賜之禽都家亦如之凡祭祀致福者展而受之

【凡祭祀王之所不與謂同姓有服之親都家亦如之者謂古帝王及名山大川之在其地者皆王所當與祭不與則賜之禽祭僕掌其事祭畢而致福祭僕展視而受之供於膳夫以供膳也舊說都家同姓有先王之廟而賜之禽非也諸侯不得祖天子何自有先王之廟惟如岐丰舊廟則有之然未詳其祭祀與否也】

隸僕下士二人府一人史二人胥四人徒四十人【隸執事之稱鄭氏曰以其所掌事褻故別職不屬大僕也】

隸僕掌五寢之埽除糞灑之事【埽掃同灑去聲○五寢五廟之寢始祖爲大寢四親廟爲小寢隸僕掌此掃除糞灑之事若王寢之掃除則宮人掌之】祭祀修寢【守祧云其廟則有司修除之此隸僕則主役於有司也】○王行洗乘石掌蹕宮中之事【洗如洗馬之洗音義與先同○乘石上車所登之石本用木如今之梯而短王至尊用石尢安固也隸僕載之以前蹕宮中之事者謂有邦事則蹕於宮中所以佐宮正也】○大喪復於小寢大寢【蓋廟後之屋亦如小寢之意詩寢廟翼翼記先薦寢廟是也】

周禮傳卷四上

欽定四庫全書

周禮傳卷四下

明王應電撰

夏官下

弁師下士二人工四人史二人徒四人

【天子首服之官也四夷被髮與鳥獸等聖人爲之冠以尊其首故見於天象爲天弁服之至重者也記曰委貌周道也章甫殷道也毋追夏后氏之道也又曰周弁殷冔夏收三王共皮弁素積弁冠之下於冕者可以常服自天子而下皆用之故冕𨿽尊而獨以弁稱也】

弁師掌王之五冕【王之吉服六大裘亦服衮則止於五服五冕者謂五服之冕非冕之有五也故𨿽云掌王之五冕而下述其制皆同則一冕而已冕之爲言俛也不敢自髙之意天文南極卑於北極亦因取象也叔孫通漢禮文凡冕以板廣八寸長尺六寸上覆於冠前低一寸故得冕名是矣】皆冕朱裏【板上如冠之色其裏之色朱蓋漆爲之】延【以絲爲之廣如冕加其上而下垂以齊於冠延之爲言邊也地之盡爲延故宇內謂之八埏此所謂延取天宇下垂意也冠外延內有深邃意故禮記以謂前後邃延也】紐【防組爲之一綴於冕之兩旁以懸紞瑱一綴於武之旁以懸紘也】五采繅十有二就皆五采玉十有二【五采繅十有二就者以五采絲合之爲組其文如藻所以貫玉者綴於冕前十冇二條也五采玊十有二者以五采玉琢以爲珠貫之於組每組皆玉十有二枚毎玉相間一寸則繅長尺有二寸除冠之髙尺有二寸下垂於目不顯其明也】玉筓朱紘【紘音橫冠系也○筓以玉爲之從冠外貫於髻首尾出於冠寸紘以朱組爲之系於武之兩旁下結於項垂之以爲纓皆所以固冕者延與紘卽左傳公侯之夫人加之以紘綖也】

諸侯之繅斿九就瑉玉三采其餘如王之事【繅音早義與藻同斿流由二音瑉音民○諸侯字誤當作諸公○繅斿九就者此謂公之冕也上公服衮九章故冕九旒瑉玉石之似玉者三采謂朱白蒼別於王之冕者此也其餘如王之事謂冕朱裏延紐朱紘之制每斿皆十二玉用玉一百有八枚也舊說以爲毎旒九玉非矣】繅斿皆就玉瑱玉筓【繅斿皆就四字無意義蓋衍文○玉瑱以玉爲珠貫以紞而垂於耳不顯其聰左傳所謂王后親織紞天子五冕皆有之於此見之蓋互文也】

王之皮弁防五采玉璂象邸玉筓【弁音汴防音怪璂音旗邸音底○王之皮弁者兵事之韋弁眂朝之綦弁也凡弁以皮六方縫之防其合縫處邸其弁上之頂玉璂者以五采玉飾於防中詩所謂防弁如星又曰其弁伊璂也象邸者以象齒置於弁頂輳處故曰象邸玉筓者貫於弁以爲固也】王之弁絰弁而加環絰【絰音疊○弁絰者弔事所服環絰者以緦之麻絰環繞於素弁之外故曰弁絰也】

諸侯及孤卿大夫之冕韋弁皮弁弁絰各以其等爲之而掌其禁令【諸侯者侯伯子男也及夫公之孤三等侯國之卿大夫其冕其弁其弁絰各以其等爲之一如其命數掌其禁令不得相逾越也侯伯七命者七旒用玉八十四子男五命則五旒用玉六十公之孤四命當四旒用玉四十八公侯伯之卿皆三命當三旒用玉三十六大夫皆再命當二旒子男之卿如次國之大夫亦二旒用玉二十四諸侯之弁防三采子男而下二采】

【按舊說冕旒之制所差有四愚據經文云掌王之五冕皆冕朱裏延紐則冕之制同也五采繅十有二就是五冕之繅其數無不同也又云皆五采玉十有二是五冕之玉皆一百四十四枚矣舊說鷩冕九旒毳冕七旒希冕五旒冕三旒非也夫五服之章有九七五三二之不同而冕則一何也蓋冕主上覆天之象天一而已人事則不齊故五服異而五冕同者其亦此意歟此失之一也諸公之繅斿九就瑉玉三采所異者此耳繼之云其餘如王之事則毎旒玉十有二無九玉之說蓋冠之長尺玉之間寸十有二玉爲尺有二寸故能垂之以蔽目少短則不足以蔽目矣此正如樂舞之數以其毎佾八人故佾之字從八乃謂毎佾人數如其佾數士之四人豈足以成樂舞乎故侯伯之繅斿七就其餘如公之事亦毎旒玉十有二子男繅斿五就其餘如侯之事孤繅斿四就卿三就大夫再就小國之卿再就其毎旒亦皆十有二惟其采以典瑞之例推之子男而下當爲二采此失之二也夫旒爲目而設後之有旒果何所爲故經文敍王之冕止云繅十有二就而不言二十四諸侯繅斿九就而不言十有八若曰止以前而言則深衣何獨通前後而云十有二幅乎故據經觀之止有前旒禮記家語云冕而前旒是亦一證惟延則有前後玉藻之文可見此失之三也衣止二章冕止二旒以再命始受服也蓋黼黻相麗去一則不足以爲文二旒相去一則不足以爲蔽故再命始得受服一命者不服冕惟弁服而已先儒拘於陽數之說謂衣一章冕無旒尙足以爲冕服乎且有一章之冕服是一命受服矣此失之四也大抵先儒之說皆失於不考經文之過蓋自叔孫通艸創漢制而已然愚直據經文而參以玉藻見後人之說自不可通欲攷禮者當玩遺經可也】

冕旒命數圖

冕旒延紐紘紞圖

司甲下大夫二人中士八人府四人史八人胥八人徒八十人

司兵中士四人府二人史四人胥二人徒二十人司戈盾下士二人府一人史二人徒四人

司甲【職掌原闕】

司兵掌五兵五盾各辧其物與其等以待軍事【凡兵或擊或刺或斬或勾其用不同殳所以擊一也刺兵之類一鋒直刺曰鎗有枝旁出曰戈左右有枝曰防三隅防曰戣二也斬兵之類長者曰斧鉞戚三也短者曰刀劍四也勾兵之類曰酋矛夷矛五也凡盾皆主於捍蔽而其類不同祭統云朱幹玉戚祭祀舞者所執一也詩龍盾之合主乘車所建二也又蒙伐有宛注雲中幹卽貳車所建三也其餘旅賁虎士所執四也蕃盾者捨則設之五也五兵五盾卽所謂物辧其物者利其器以待用也有等威之異故曰等辧其等者類聚之以待授也云以待軍事者五兵五盾以軍事爲主也】

及授兵從司馬之灋以頒之及其受兵輸亦如之及其用兵亦如之【此軍事之兵也凡出軍公卿大夫各有縣都之兵伍兩卒旅則有丘甸之兵惟王之乘車貳車所建之兵與夫親臣所用之兵皆於是乎頒焉司馬之灋者合用人幾何某長某兵某長某兵合用兵幾何也授兵者自司兵授於有司依司馬取兵器之灋而頒之也受兵者司兵受有司之輸納兵器亦依司馬校兵器之灋見存損失幾何驗而受之也用兵者有司之用兵器亦依司馬頒兵器之灋能有不同人各用其長技也】

祭祀授舞者兵【此樂舞之兵也祭統云朱幹玉戚以舞大武】

大喪廞五兵【此指明器之兵士喪禮有甲冑幹笮士禮故不備也○笮則只二音矢箙也】軍事建車之五兵防同亦如之【師田建兵於王之乘車貳車防同以革路從無道之國則伐之故亦建車之五兵也】

【天之賦畀不齊有人類必有猛獸毒虫有中夏必有夷狄有吉人必有凶人奮其爪牙詐力以吞噬防劉奪攘姦宄於其間使無以自衛及有以勝之則善類不幾於凘滅殆盡耶故見於天象若天鉞所執以威四方伐無道天棓前驅以禦難至於奎宿特爲天之武庫所以儲戎器戒不虞者至深切矣聖人不忍斯人之沴於不善之類灋秋殺之權以西方之金制爲兵器用以驅猛獸兼夷狄伐無道誅不義若攷工記函人廬人之屬皆主爲甲兵者也而其司之者則特屬於夏官以其主九伐之事尢其所用器也然苟失於防閒則反嬰其害故𨿽用兵而常以自衛爲主是故司兵者上士而司甲者則大夫卽先爲不可勝之意也五兵五盾𨿽同掌於司兵而戈主捍敵盾主蔽體特設司戈盾以専掌之殺敵者以不殺於敵之爲尙也弓矢同爲兵器其致用在百步之外故掌之者爲下大夫以不近敵爲善也觀周公設官之輕重而可以知用兵之方矣○澌音西棓弼浪反】

司戈盾掌戈盾之物而頒之

祭祀授旅賁殳故士戈盾授舞者兵亦如之【祭祀非有斬伐之事授旅賁殳犯蹕者則擊之授故士戈盾主扞衛至尊授舞者戈盾以其所専掌也】

軍旅防同授貳車戈盾建乘車之戈盾【司兵旣建車之五兵矣而此於戈盾復授之建之者不厭於愼也授之者授於車僕等乘貳車者樹之建之者王之乘車司戈盾親樹之也】授旅賁及虎士戈盾【旅賁氏掌執戈盾夾王車而趨虎賁氏掌先後王而趨以卒伍故授之以戈盾】及捨設藩盾行則斂之【王防同之舍有車宮壇壝宮帷宮所謂藩盾者其用以補車之闕者歟藩者藩墻之義其制當髙廣於人所持者行則斂之以待用所以事給而費不及民也司兵旣掌五盾且五兵則戈殳亦在其中而復設官掌戈盾之物而頒之不已贅乎蓋兵者傷人之器貴乎利盾主於自衛戈主於拒敵而兼刺殳主於擊而兼格敵兵皆以堅固爲貴而非以鋒利爲事故𨿽綂於司兵而別設司戈盾掌而頒之以見衛身之器尢重於殺敵之器失敵可以再舉陣亡不可以復生而況於保防王躬者哉設官専督所以致其敬愼之至而不敢忽也】

司弓矢下大夫二人中士八人府四人史八人胥八人徒八十人【掌弓弩矢箙官之長】

繕人上士二人下士四人府一人史二人胥二人徒二十人

槀人中士四人府二人史四人胥二人徒二十人【木漧枯曰槀爲弓者一嵗而奠體再嵗而獻成必久而後用故以槀名】

司弓矢掌六弓四弩八矢之灋辧其名物而掌其守藏與其出入【藏去聲○六弓者王夾庾唐大也四弩者夾庾唐大也八矢者枉殺矰恆用於弓絜鍭茀庳用於弩也灋謂曲直長短之數辧其名物者六弓四弩八矢皆有名號物色守藏者弓矢畏濕喜燥貴正賤欹守藏不可不愼也出入者自弓人矢人入於司弓矢則冇選擇之灋自司弓矢頒於有司則有授兵甲之儀事畢復自有司入於司弓矢則有用否之數及夫弓矢之防計也】

中春獻弩矢中秋獻矢箙【中音仲箙音服】

【槀人職於弓弩矢箙緫之以春獻素秋獻成當以之爲據此云爾者蓋獻素以弓弩爲重獻成以矢箙爲全非有二義也必如舊說弓弩成於和矢箙成於堅弓弩豈不貴堅且弓矢可相離者乎】

及其頒之王弓弓以授射甲革椹質者夾弓庾弓以授射豻侯鳥獸者唐弓大弓以授學射者使者勞者其矢箙皆從其弓【椹日寢反庾音禹豻音岸】

【弓弩矢箙之制今已亡之據考工記云往體寡來體多謂之王之屬利射革與質往體多來體寡謂之夾庾之屬利射侯與弋往體來體若一謂之唐大之屬利射深舊說謂弓之彊弱似是而未明也所謂往來者皆據弓之勢而言彎而滿爲往放而還爲來其多寡以弓之腹背定之彊爲多而弱爲寡王弓弓背弱則其體往寡而發矢緩腹彊則來多而其去逺甲革者指人所服而言謂戰陣將卻敵於百步之外無使廹身椹質者圉人職云澤則共椹質射於澤宮所用以習射貴逺而能中故皆頒之以王取其逺也夾弓庾弓背彊則其體往多而發矢疾腹弱而來寡而其去近豻侯五十步射鳥獸貴命中故皆頒之以夾庾取其近也唐弓大弓其體往來若一發矢不疾不徐者也學射者謂凡始習射者使者謂凡以王命出使授以弓矢也勞者謂勤勞王事賜以徵伐之弓矢若晉文侯文公皆賜以彤弓玈弓是也三者弓用中逺近皆可也矢箙皆從其弓者彤弓則有彤矢玈弓則有旅矢每一弓則百矢一箙皆授之也】

凡弩夾庾利攻守唐大利車戰野戰

【凡弩夾庾往體多發矢疾而近攻城壘與其自守者相廹故用之唐大往來若一發矢差疾而稍逺車戰所及宜逺也弩無事乎王者以其往體少發矢不疾來體多矢逺則無凖也】

凡矢枉矢絜矢利火射用諸守城車戰殺矢鍭矢用諸近射田獵矰矢茀矢用諸弋射恆矢庳矢用諸散射【絜音結又月結反鍭音侯矰音增茀音弗庳音獘】

【凡矢鏃頭爲金而重栝頭爲羽而輕然矢有宜於金頭之最重者攷工記茀矢三分一在前二在後謂以其矢三分之當其一分而前後平乃鏃之最重者卽此之矰矢茀矢也矰之爲言以絲系矢而射茀當作紼卽繒也矢系絲則後重必金頭最重而矢方平故用諸弋射也矢有宜於金頭差重者攷工記兵矢田矢五分二在前三在後謂以矢五分之當其二分而前後平乃鏃之次重者卽此之枉矢絜矢也枉矢者鄭氏曰枉星名狀如流裏蛇行有尾矢取名於此飛行有光卽今飛矛也絜與枉同體以其前系火藥火發矢奔則前反輕故亦以金頭重者稱之乃得其平用諸守城車戰者謂火攻也田獵之焚萊用火故又曰田矢也至於凡矢有鏃則必前重後輕攷工記殺矢七分三在前四在後謂以矢七分之當其三分而前後平此矢頭之略重者卽此之殺矢鍭矢也殺矢者以中殺爲名鍭與殺同體二矢前後無系以有鏃故前稍重於後大凡矢皆然用諸近射田獵卽所謂豻侯鳥獸也恆矢庳矢者二分之一在前一在後矢不設鏃故前後平散射者禮射及習射主中不主皮恐其傷人故用之也】

八矢圖

天子之弓合九而成規諸侯合七而成規大夫合五而成規士合三而成規句者謂之獘弓【句當作勾】

【凡造弓之體以反外爲法射則勾之而向裏其反外也合之可以成規天子九諸侯七大夫五士三略存夫貴賤之等其弓之彊弱則在於木不在於合之多寡人之操弓則系於力亦非以貴賤爲彊弱也句者謂之獘弓謂弓於未射之時先彎曲而向裏此則獘而不可用者也○已上皆造弓矢之灋】合弓圖

凡祭祀共射牲之弓矢【射牲觧見射人】澤共射椹質之弓矢【澤學宮之在澤中者射義所謂天子將祭必先習射於澤已射於澤而後射於射宮椹質習射者之的圉人之所共也】大射燕射共弓矢如數並夾【大射卽祭而擇士之射射中者得與於祭燕射王所以燕樂羣臣嘉賔者其弓矢如數謂當射者每一人一弓乘矢也並夾箭鉗服不氏所謂矢在侯髙則以並夾取之也】大喪共明弓矢【明器中之弓矢也】凡師役防同頒弓弩各以其物從授兵甲之儀【善弓者授以弓善弩者授以弩從授兵甲之儀一以司馬取兵器之灋也】田弋籠箙矢共矰矢【田弋用矢爲多總貯於竹器以爲備曰籠分貯於皮器而佩之曰箙矰矢亦惟田弋所用○已上皆共弓矢之事】

凡亡矢者弗用則更【非射而亡則償之授受防計以此爲則也】

【易曰木爲剡木爲矢矢之利以威天下蓋取諸睽睽之爲卦上火下澤火剛在外而上鋭有戈兵之象弓矢者兵之居近而及逺者也澤說也威於外以安其身說莫大焉故曰取諸睽也仰觀乾象參宿下曰常屬矢擬射於狼以備其侵盜於闕丘天所以衛宸居如此攷工記弓人爲弓矢人爲矢冶氏爲殺矢此但主爲弓矢之工而已夏官掌兵用弓矢爲多故特設下大夫二人以掌其名物守藏出入之事王之用弓弩矢箙所當貴重不可與常器等也別設繕人以領之其賫財與夫工食非司弓矢所能屑屑也故又設槀人以掌之於是弓矢之用動而不括矣又按五兵之用多於弓矢司兵不過中士司弓矢乃下大夫周公之意以射防及逺敵不能近之爲貴而非以兩軍相薄短兵接之爲尙也是故溥天之下靡不用志於射自天子以至於庶人莫不有射禮因以習禮樂執技藝天下有道則用之於禮義天下無道則用之於戰勝非若五兵専用以捍禦殺戮而已秩尊於司兵也宜哉○剡月撿反】

繕人掌王之用弓弩矢箙矰弋抉拾【繕音善○鄭氏曰繕之言勁也善也傳曰繕甲治兵兼緝理良善二義至尊所用故以名抉著於右手大指以勾開體拾著於左臂以遂】掌詔王射贊王弓矢之事【告以當射之節及授受之】○凡乘車充其籠箙載其弓弩旣射則斂之【王所乘之車及貳車王與居左而射者所合用之弓矢當備之藏之矢滿其器曰弓弩載於車曰載】

無會計【王一人有定數故無會計猶膳夫酒正之不會也】

槀人掌受財於職金以賫其工【職金掌受金玉錫石之徵及受金罰貨罰入於司兵故槀人受其財於職金賫其工者以其財給於弓人等以爲弓弩矢箙之材料也】

弓六物爲三等弩四物亦如之矢八物皆三等箙亦如之

【攷工記弓長六尺六寸謂之上制上士服之弓長六尺三寸謂之中制中士服之弓長六尺謂之下制下士服之蓋人身有長短使弓膠於一定長者用之則不足短者用之則有餘皆不利於服習矣故爲此三等之制使各稱其人而服之然後用咸適宜也弩之於人則猶夫弓而矢之於弓弩箙之於矢皆不可以不相稱故如其弓皆以三等之制也馬璲造甲必爲長短三等意亦如此】

春獻素秋獻成【謂獻於王五兵不獻者兵以弓矢爲重也】

【攷工記爲弓者冬析幹春液角夏治筋秋合三材寒奠體體定則成矣故至春而獻素謂其胚也素以弓弩爲重故曰仲春獻弓弩獻畢而漆之越半載而後堅致可用故秋而獻成於是而用之成以矢箙爲全故曰仲秋獻矢箙也】

書其等以饗工乘其事試其弓弩以下上其食而誅賞【因獻弓矢之時書其上中下之三等各若干王以酒肴勞饗工人於是乘計其所爲弓弩之數有多少又攷試其所爲弓弩之物有美惡美者上其食或別有賜予惡者下其食甚則加以誅責蓋槪加饗勞者大君之體旌別淑慝者有司之事也】

乃入功於司弓矢及繕人【獻事旣畢材不可用者黜之其以給有司之用者則入於司弓矢其以共王者則入於繕人弓矢之事於是而告成功故曰入功也】

凡賫財與其出入皆在槀人以待會而攷之亡者闕之【賫財者弓矢財用及筋角竹木也始自職金角人等入於槀人而頒於弓人矢人及弓矢之成自弓人矢人入於槀人復自槀人出於司弓矢及繕人故曰皆在槀人以待會而攷之亡者闕之除其數不入防】

戎右中大夫二人上士二人

齊右下大夫二人

道右上士二人

【玉路之馭大馭也金路之馭齊僕也車右則止於齊右者以祭祀賔客主敬同爲致齊之事故以齊右兼玉路之職革車之馭戎僕也木路之馭田僕也車右則止於戎右者以戰伐田獵同爲用兵之事故以戎右統木路之職若象路則主常日之事故其禦道僕其右道右自爲一等也車右専取勇力爲事五路之中惟戎車専尙武威齊車道車在所略矣此戎右所以先齊右也若馭車者以善馭爲事車莫尊於玉路故大馭爲長其次莫急於戎路故戎僕次之與戎右皆爲中大夫之爵】

戎右掌戎車之兵革使【使去聲○戎右者革木車驂乘也執戈盾以備非常王有斬伐之事則使之春秋傳襄公防秦囚使右萊駒以戈斬之是也】詔贊王鼔【王執路鼔告以當擊之節並助擊之】傳王命於陳中【陳去聲○王有命令大言宣傳於陣中】會同革車【防同王乘金路猶以革路從行以備非常之者居其左記所謂乘君之乘車不敢曠左也】○盟則以玉惇辟盟遂役之贊牛耳桃茢【惇音對茢列例二音○王氏曰盟之事以不協也戎右以禦侮爲職故以玉惇共防血玉惇者玉府所共戎右則以之而防血也辟盟者辟啟其載書亦使眾心開辟盟必割牛耳取血相與防之牛耳以示順聴司盟者所執而戎右贊之鄭氏曰血在惇以桃茢拂之殺牲恐鬼邪侵人桃陰邪所畏茢苕帚所以掃不祥蓋亦武事故戎右贊之也○防卹洽反】

齊右掌祭祀會同賔客前齊車【齊齋同○齊右者玉金車驂乘也王未乘則執防立於馬前以俟】王乘則持馬【方乘則持馬以備驚奔】行則陪乘【車行則居車右以爲陪乘】凡有牲事則前馬【禮國君下宗廟式齊牛有牲事王見牲而式也故不安於車上而立於馬前】

道右掌前道車【道右者象路驂乘也前道車亦謂未乘而立於馬前也】王出入則持馬陪乘如齊車之儀自車上諭命於從車【王燕出入則有從車王有命則道右宣而諭之】詔王之車儀【若立視五雋式視馬尾不內顧不疾言不親指不廣欬之類○雋字蹇反】王式則下前馬王下則以蓋從【王下車者爲過宗廟也以蓋從所以表尊兼禦暑雨】

【按五路𨿽爲三等而所陳之職大略相似蓋未乘則前馬乘則持馬行則陪乘王式則下前馬王下則以蓋從與夫詔王之車儀此五路皆然也而戎右弗言者以其主勇力之事故於禮文爲略要當互用也戎右傳王命於陳中道右諭命於從車而齊右不言王命者以祭祀賔客事専無有他命也惟夫兵革使贊鼓辟盟之事則惟戎右有是職此爲不同耳】

大馭中大夫二人【馭音禦】

戎僕中大夫二人

齊僕下大夫二人【齊齋通】

道僕上士十有二人

田僕上士十有二人

【僕侍禦於尊者之名馭者主侍禦車中故通謂之僕惟大馭不稱僕者以前有大僕之名不可相混也玉路於五路爲尊故馭玉路者謂之大馭夫馭之與右主與天子同車臣之至親且近者其在天文則爲王良造父等星非賢而善馭賢而勇力者不可以充是選故周禮設官皆以中大夫之爵設有不恪則其刑特重此條狼氏所以誓車右曰殺誓馭曰車轘也】

馭夫中士二十人下士四十人

【掌馭貳車校人三乘爲皂皂一趣馬三皂爲系系一馭夫蓋卽此官故知周禮車馬皆通職也】

大馭掌馭玉路以祀及犯軷王自左馭馭下祝登受轡犯軷遂驅之及祭酌僕僕左執轡右祭兩軹祭軓乃飲【軷弼末反軹音止軓音犯○鄭氏曰行山曰軷詩跋渉山川是也犯軷之禮封土爲山以菩蒭棘栢爲神主旣祭以車轢之而去諭無險難之意凡犯軷大馭下車而祝王自左代之而馭祝畢登車受王之轡有司酌酒與大馭大馭左手秉轡右手祭兩軹及軓所以祈車神於是飲其餘酒若受福然遂轢軷驅車而去也】凡馭路行以肆夏趨以采薺凡馭路儀以鸞和爲節【薺音慈】

【王氏曰凡馭路謂五路也行以肆夏趨以采薺者爾雅曰堂上謂之步門外謂之趨蓋行則欲其舒歌肆夏所以節其行趨則欲其齊歌采薺所以節其趨人與車之出入其疾徐皆然樂師則教樂工而歌其詩大馭則馭車而應其節二官所以皆言之也凡馭路儀以鸞和爲節者鸞和皆金鈴也鸞在衡和在軾蓋車行則馬動馬動則鸞鳴鸞鳴則和應大徐則不鳴大疾則不續此舒疾之灋也然則王之行趨固有環佩之聲鏘鳴於左右車之行趨又有鸞和之聲相應於衡軾所以養王聰明而非僻之心無自入矣○轢音歷】

戎僕掌馭戎車【戎車革路也以韋飾其側及用以爲輜軿則矢石不能侵火攻不能燎故以卽戎師出王乘以自將也】掌王倅車之政正其服【倅音脆○倅車卽貳車不可以無統戎僕掌其政服者眾戎車正貳甲士之衣各依其方之色戎僕正之】犯軷如玉路之儀【用兵主逺行故有犯軷之禮】凡巡守及兵車之會亦如之【王巡守則六師從無道之國卽伐之兵車之會亦主用眾故倅車之政犯軷之儀如行兵也】掌凡戎車之儀【介冑則有不可犯之色凡在師中者曁曁詻詻無得喧嘩及般樂怠敖此戎車之儀也】

齊僕【鄭氏曰古者王將朝覲防同必齊所以敬宗廟神明亦所以敬賔客如神故車僕車右皆以齊名】掌馭金路以賔朝覲宗遇饗食皆乘金路其灋儀各以其等爲車送逆之節【王氏曰王送迎諸侯各以爵位尊卑之等而爲逺近之節行人所謂上公九十步子男五十步司儀所掌車逆拜辱及出車送之類也】

道僕【道者行路之名亦以王之所由莫非天下之大道故僕以道名也】掌馭象路以朝夕燕出入【象路以朝自路寢至於治朝外朝及至於離宮囿逰故曰以朝夕燕出入】其灋儀如齊車【有諸侯或賢者其度數動容亦各以其等爲之節也】掌貳車之政令【貳車副車也】

田僕掌馭田路以田以鄙【木路以田取其朴素渾堅山川艸野之地便於馳逐也循行縣鄙不尙文飾故亦用之】掌佐車之政【佐車亦貳車也佐車之政者記曰天子殺則下大綏大卽路也下大綏者謂得獲則下戎路之綏而居於幕帟也諸侯殺則下小綏避天子不稱大故言下小車之綏而居其幕大夫殺則止佐車不用然後百姓田獵此其政也】設驅逆之車【驅謂驅禽使前趨獲逆謂逐禽而反使不出圍此正百姓田獵之事若天子不合圍諸侯不掩羣則無用驅逆矣】○令獲者植旌【獲者服不氏也射則以旌居乏而待獲田其正職故田畢則田僕令之植旌卽山虞澤虞所植虞旗虞旌而致禽者也】及獻比禽【獵者獻之田僕爲之比其物以類相從猶諸侯之毎禽擇取三十也】○凡田王提馬而走諸侯晉大夫馳【提勒馬不驟晉防馬使行馳則放而奔矣此天子諸侯大夫疾徐之莭也】

【按五路之馭有灋有儀有政事大馭犯軷之禮此祭車之儀也故戎僕云犯軷如玉輅之儀其田車等亦當如戎輅矣凡馭路行以肆夏趨以采薺此車在朝之儀凡馭路儀以鸞和爲節此車在道之儀也云凡路則下四路疾徐之節皆當如是矣戎僕掌凡戎車之儀則以戎事爲重齊僕道僕之灋儀則以禮賔爲重兵車主用眾故正倅車之服惟戎僕有之田獵則有驅逆比禽之事提晉馳之灋故惟田僕有之兵車道車田車其副爲要而有作止馳驟之政故其僕掌之大僕齊僕不言者祭祀賔客止主一人故無副車也其有倅貳佐之異者王氏所謂倅如眾子之倅其適有時而用焉貳如世子之貳其父有故則攝之佐如臣子之佐君常以輔佐爲事其儀各有所主也】

馭夫掌馭貳車從車使車分公馬而駕治之【貳車卽前所稱倅車貳車佐車爲五路之副貳者也從車公侯卿大夫從王之車也使車役使驅逆之車也三者皆公車故馭夫以公馬分配乘駕治者閒習齊一安幹五禦而去其驚奔也自大馭以至田僕皆王五路之馭故馭夫所掌惟此三等其車旣眾故其員亦六十人】

校人中大夫二人上士四人下士十有六人府四人史八人胥八人徒八十人

趣馬下士皂一人徒四人【趣淸苟反皂字早反】

巫馬下士二人毉四人府一人史二人賈二人徒二十人

牧師下士四人胥四人徒四十人

廋人下士閒二史二人徒二十人【廋音義同搜】

圉師乘一人徒二人圉人良馬匹一人駑馬麗一人【圉音語】

【養馬爲圉良馬匹一人駑馬麗一人馬貴則飼養勞馬賤則飼養逸也教養馬者爲圉師乘一人者掌一車之馬也三乘爲皂馬有駕脫故以三爲節有趣馬以合之三皂爲系系一馭夫六系爲廐廐一僕夫此不著其職者見於大馭也廐亦謂之閒毎閒則有廋人二掌其政教以差擇之六廐成校校有左右各主其校之事故有中大夫二人謂其有疾也而有毉謂其有祟也而有巫馬獸之大死則有鬼巫知馬祖先牧馬社馬步之神者馬疾若有犯焉則使治之毉卽毉師之獸毉也職専治馬而攷課在毉師故兩屬焉又買儥則賈知其價故有賈與馬質謂其有牧地也而有牧師蓋古人隨地皆有牧如歸馬於華山之陽牧於坰野之類惟牧馬有地則馬得蕃息而又不妨稼穡所以爲兩得其所也○儥音育賣也】

校人掌王馬之政【差擇養乘之灋用馬任官之道如下文所云也】

辧六馬之屬種馬一物戎馬一物齊馬一物道馬一物田馬一物駑馬一物【齊齋同】

【辧其徳力足毛使各以類相從種馬者馬之最良可以爲種卽所謂馬特而用以通淫者駕玉路以祀也戎馬者知金鼔之節勇健能馳敵致師者駕革路以爲兵車之防也齊馬道馬者其性調良其色中度齊馬駕金路以賔道馬駕象路以朝夕燕出入者也田馬者亦知金鼔之節其足蹻防能與犬馳逐駕木路以田者也五者皆所謂良馬駑馬者徳與能俱無取但可以駕役車其尢劣者則用以供食其色之純者用以祭祀此自爲一類夫能有以辧其所屬由是分異而養庶不枉其才而用之矣○已上敍馬之名○蹻音橋】

凡頒良馬而養乘之【乘去聲】乘馬一師四圉三乘爲皁皁一趣馬【皁者橡栗之實古文作�象有斗承實形取包圍意也】三皁爲系系一馭夫【系音計】六系爲廐廐一僕夫【廐音究】六廐成校校有左右【良馬者種戎齊道田之五物頒於養馬之官必言養乘者馬不乘習則驕惰而無用不節養則罷敗而易耗此牧馬之道也馬四匹曰乘一車四馬故以乘名良馬一匹一圉人牧之圉者制禦之義以馬常居閒中不得放曠也乘馬圉師一人帥之師者教訓之名以其善於畜字教圉人以養馬也三乘爲馬十二匹馬有駕脫一駕則一食一息故以三乘爲節與士卒之前拒二角一戰一食一息相符趣疾走而合之也官以趣馬名欲其馬之超腱相合無退縮也三皁爲馬三十六匹車九乘爲小偏此卽小偏之馬系者維系之意馭夫一人長之卽掌馭貳車所謂分公馬而駕治之也六系爲馬二百一十六匹車五十乘爲卒此大約一卒之馬廐者畜養之坊也廐亦謂之閒閒者闌也僕夫一人主之卽大馭而下戎僕等掌馭王五路者也每閉則有廋人二廋之爲言廋求簡別之義也六廐爲馬一千二百九十六匹謂之成者爲車三百二十乘有奇武王伐殷革車之數亦不過此名之曰校者交木爲之所以閒馬亦取比較義也二校共馬二千五百九十二匹皆良馬之數所以共王及親臣之駕乘有中大夫二人各主其校之事蓋其所掌者乃事之至重其所統領者皆臣之親近於王不特以其獸之貴而已所以其爵之尊獨隆於掌器物之諸司也歟】

駑馬三良馬之數麗馬一圉八麗一師八師一趣馬八趣馬一馭夫

【駑馬以充役車與夫賔祭馬牲其用爲多故三倍於良馬之數當爲七千七百七十六匹舊說謂一千二百九十六匹是駑馬爲良馬三之一非三良馬之數矣麗二匹也一圉人牧之駑馬視良馬爲輕故職掌減其人八麗十六匹也一圉師教之八師一百二十八匹也一趣馬篤之八趣馬一千二十四匹也一馭夫領之止於馭夫而不屬於僕夫者以駑馬止充雜用而不當王之五路也凡七馭夫爲馬七千一百六十八匹則與三良馬之數略相當矣○已上敍馬之職】

校人圖

馬政

天子十有二閒馬六種邦國六閒馬四種家四閒馬二種

【十有二閒卽左右校十二廐也六種者五路五種合駑馬而六邦國諸侯之國馬六閒者可以等三軍之乘車四種者乘車兵車田車之馬合駑馬而四家謂天子之都家馬四閒者可以等二軍之乘車二種者兵車田車之馬駑馬不在其數然此大約言天子良馬之多諸侯而下則不能備耳豈拘拘然必如其數乎】

凡馬特居四之一【馬特牡馬也居牝馬四分之一牝多則馬蕃息也○已上敍馬之數】春祭馬祖執駒【駒音居】夏祭先牧頒馬攻特秋祭馬社臧僕冬祭馬步獻馬講馭夫

【馬祖者天文閣道下王良前四星名曰天駟是也馬稟其气資之以生春气發生故祭之以祈蕃息舊說以房星爲天駟非也蓋房宿主天子之後寢於五月初昬正當午位而幹爲馬得午位盛陽之气適當房之次因有是訓耳春時鳥獸孳尾馬牛其風駒弱血气未定恐乘匹而傷之故拘執之使不得近牝先牧始牧馬者夏艸茂盛大爲放牧故祭先牧以祈充肥遂頒於廋人趣馬圉師等委任而責其成鳥獸於是希革通淫之後攻治其特俾無齧馬社謂廐中土示也凡馬日中而出日中而入秋馬入廐故祭社以祈安臧僕者擇五路之僕夫也馬步卽行也冬時大閱馬皆出田故爲馬禱行以祈康吉前嵗所生之馬至是三嵗則當用以充馭冬時萬物告成故從而獻馬講馭夫簡習其馭之法因而辧論其人之賢否先臧僕而後講馭夫蓋先擇其大僚而後可使與屬官之選也○祀馬祖頒馬獻馬愼簡乃僚皆馬政之大者○孳音字】

凡大祭祀朝覲會同毛馬而頒之【大祭祀朝覲防同當如其方之色毛馬者齊其色也左靑右白前赤後黒中黃頒於當乘者】○飾幣馬執朴而從之凡賔客受其幣馬【朴丕卜反○幣馬王所以遺臣下者詩云何以與之路車乘馬執朴而從者士喪禮馭者執朴立於馬后是也賔客幣馬卽六幣之圭以馬也下文國之使者共其幣馬王遣使於諸侯所遺之馬也校人職受之共之】○大喪飾遣車之馬及葬埋之【遣去聲○遣車之馬者記曰塗車芻靈自古有之謂以泥爲車芻艸爲人馬旣葬埋之孝子不忍其親無所不至也】○田獵則帥驅逆之車【田防掌設驅逆之車使百姓田獵校人主帥田防設之】○凡將事於四海山川則飾黃駒【王巡守祭四海之神及所過名山大川馬行地無疆而駒尢健黃地之色故飾之以祭攷工記所謂大璋中璋天子以巡守宗祝以前馬也】○凡國之使者共其幣馬○凡軍事物馬而頒之【軍事師田也物馬者戎事齊力尙彊也田事齊足尙疾也】○等馭夫之祿宮中之稍食【王氏曰自趣馬至圉師皆冇祿舉馭夫以見之宮中稍食則王馬有養乘於內故等其人之稍食也】

【已上祭祀賔客喪紀軍旅田役遺臣下與遣使之幣馬馭夫祿食皆所謂馬政也】

趣馬掌贊正良馬【良馬以駕五路者校人主頒而養乘之趣馬所治止於三乘知之爲詳故掌贊而正其等不使間雜不齊】而齊其飲食簡其六節掌駕說之頒【說脫稅二音】

【馬之才𨿽同然使其飲食起居勞逸之不一教導之無灋則同者變而異矣齊其飲食者使其饑飽之均也簡其六節者凡馬驅之而晉旋之而反此進退之節提之而走控之而止此行止之節驟之而趨馳之而奔此馳驟之節簡者篤策之使合節此教導之灋也舊說以爲卽前種戎齊道田駕六者此乃六物豈得爲六節且此専指贊正良馬安得以駑馬雜之乎駕說之頒者一駕則一脫使其勞逸之均如此然後能使馬之疾走而相合故以趣馬名也】

辧四時之居治以聽馭夫

【二月後陽在外則在牧而有庌八月後陽在中則在廐而有閒所謂居也春執駒夏攻特冬獻馬及夫阜馬佚特教駣所謂治也使馬常閒習安康以待惟馭夫所役使】

巫馬掌養疾馬而乘治之相毉而藥攻馬疾

【曰養曰乘治者馬疾不可駕乘當養之以息其力然不知其疾之所在必驅步之以發其疾然後可驗而療之獸毉觀其所發而養之是也藥攻馬疾者謂或以藥而療之或以方而攻之如攻特之攻皆相助獸毉而爲之也巫毉得人則馬疾無失所之虞矣】

受財於校人馬死則使其賈粥之入其布於校人【賈音古○毉馬之費受於校人馬死所粥之布錢亦入於校人】

牧師掌牧地皆有厲禁而頒之【牧地有大小度其馬之眾寡頒於圉師等】孟春焚牧中春通淫掌其政令凡田事贊焚萊【焚萊虞衡之事牧師贊之】

【牧地必善水艸之處然亦貴有以愛養之有厲禁者遮防禁止不得樵采也頒之者各有分地無敢爭奪廢棄也孟春焚牧者黃落之餘焚之使新艸暢茂至仲春陰陽和可以合馬之牝牡也田事贊焚萊者酌量焚之不得燬其應牧之處也惟牧地充足而馬得蕃息矣】

廋人掌十有二閒之政教以阜馬佚特教駣攻駒【駣音兆】及祭馬祖祭閒之先牧及執駒散馬耳【散馬耳者鄭氏云以竹括押其耳馬頭搖動則括中物動後遂串習不復驚蓋馬善驚也未知是否】圉馬

【每閒二廋人一廋人所統三馭夫乙趣馬二十七圉師一百八圉人政以治之教以導之自阜馬以至圉馬皆是也阜者秣飼以時使之壯盛佚者駕乘有節使不過勞三嵗曰駣始教以乘習二嵗曰駒攻治其踶齧祭祀以祈其安執駒以熟其性圉馬以就牢籠然後馬之惡者可使馴柔者可使良而無覂駕驚奔之患正校人員選則位稱其徳職稱其能而憸邪庸戾者無所容此所以爲搜擇之道也】

正校人員選【選去聲○馭夫而下可以備員於校人而中其選者廋人差而正之也】馬八尺以上爲龍七尺以上爲騋六尺以上爲馬【騋音來○八尺以上天子以備五路者月令所謂駕蒼龍也七尺以上諸侯之上駟詩所謂騋牝三千也六尺以上常馬也】

圉師掌教圉人養馬春除蓐釁廐始牧夏庌馬冬獻馬【冬寒借馬以蓐春而除之去其歳也殺牲以釁之新其閒也馬日中而出日中而入謂春秋分也故春始牧庌廡也所以庇馬使涼教養馬之事非一而溫涼出入之失時尢其大患故特舉之○蓐音辱庌又駕反】

射則充椹質茨墻則翦闔【椹日寢反茨音慈○椹質翦闔未詳或曰椹學射者盤艸以代闔也茨次苐茅艸以蓋墻也闔亦蓋也蓋墻則翦艸以爲苫圉師庌馬習於苫蓋之事故因而使之】圉人掌養馬芻牧之事以役圉師凡賔客喪紀牽馬而入陳廞馬亦如之

【芻艸料飼之於閒牧善水艸之地放之於野圉師教圉人故聴圉師之役賔客之馬王所賜也牽而陳於館喪紀之馬大司馬喪祭奉詔馬牲也牽而陳於廟廞馬遣車芻靈之馬也陳於廟及墓觀此則凡乘車之馬必圉人牽之可知矣】

職方氏中大夫四人下大夫八人中士十有六人府四人史十有六人徒百有六十人【方謂天下四方職司其地而後知要害之守也○按此序官多闕誤凡設官無中大夫四人及無上下士者據此中士十有六人考大行人之例當作中大夫二人下大夫四人上士八人中士十有六人下士三十有二人又有徒無胥當作府四人史八人胥十有六人徒百有六十人】

職方氏掌天下之圖以掌天下之地辧其邦國都鄙四夷八蠻七閩九貉五戎六狄之人民與其財用九谷六畜之數要周知其利害【閩音民貉貊通】

【王氏曰大司徒掌建邦之土地之圖以天下土地之圖周知九州之地域廣輪之數其所掌者特圖而已職方氏掌天下之圖以掌天下之地則其所掌非特圖也又掌其地焉邦國諸侯之國也都鄙諸侯之采邑也東方曰夷其種有四南方曰蠻其種有八東南曰閩其種有七東北曰貉其種有九西方曰戎其種有五北方曰狄其種有六自邦國都鄙至於夷蠻閩貉戎狄𨿽有內外之殊然先王之政一視而同仁其人民之所聚財用之所出九谷之所生六畜之所產有數要焉數者列而計之要則總而計之靡不辧明之將以施其政教也有利害焉利則凡所以利人者害則凡所以害人者靡不周知之將以興其利而除其害也】

乃辧九州之國使同貫利

【劉氏曰辧九州之國使同貫利者四方人民好惡之不同財用有無之不等必周知其利害貫而通之使有無之相易也善惡之相濟也一天下之財用養天下之人民俾同享其利焉其山能出雲雨以生萬物鎭安於一州者曰鎭水瀦而不流以生蒲魚者曰澤水涸不耕而生艸木者曰藪水流而趨海者曰川水尢深積而成淵者曰浸其民資之以生者曰利其眾待之以爲養者曰畜其土宜之以爲食者曰谷八者九州之民仰之以爲生者也九州之邦國仰之以爲富者也苟不周知其數要則天下之民不得而同其貫利矣得以同其貫利則𨿽四夷於中國亦得資其有以濟其乏是以九服安於其土而不失乎養也○瀦音朱】

東南曰州其山鎭曰防稽其澤藪曰具區其川三江其浸五湖其利金錫竹箭其民二男五女其畜宜鳥獸其穀宜稻【防教外反藪音叟浸子禁反畜音旭○防稽在山陰大澤曰藪具區五湖在吳南錫鑞也箭篠也鳥獸孔雀鸞防防犀象之屬】

正南曰荊州其山鎭曰衡山其澤藪曰云瞢其川江漢其浸潁湛其利丹銀齒革其民一男二女其畜宜鳥獸其穀宜稻【瞢音夢湛丞減反又音沈○衡山在湘南云瞢在華容潁出陽城宜屬豫州在此非也湛未聞齒象齒也革犀兕革也】

河南曰豫州其山鎭曰華山其澤藪曰圃田其川滎雒其浸波溠其利林漆絲枲其民二男三女其畜宜六擾其谷宜五種【華去聲圃兵古反滎音營雒音洛溠音詐○華山在華陰圃田在中牟滎兗水也出東垣入於河泆爲滎滎在滎陽波讀爲播禹貢曰滎播旣瀦春秋傳曰楚子除道梁溠營軍臨隨則溠宜屬荊州在此非也林竹木也六擾馬牛羊豕犬雞五種黍稷菽麥稻】

正東曰靑州其山鎭曰沂山其澤藪曰望諸其川淮泗其浸沂沭其利蒲魚其民二男二女其畜宜雞狗其穀宜稻麥【沂音宜沭音述○沂山沂水所出也望諸明都也在睢陽沭出東莞二男二女數等似誤也蓋當與兗州同二男三女】

河東曰兗州其山鎭曰岱山其澤藪曰大野其川河泲其浸盧維其利蒲魚其民二男三女其畜宜六擾其谷宜四種【泲子禮反○岱山在博大野在鉅野盧維當爲雷雍字之誤也禹貢曰雷夏旣澤雍沮防同雷夏在城陽四種黍稷稻麥】

正西曰雍州其山鎭曰嶽山其澤藪曰蒲其川涇汭其浸渭洛其利玊石其民三男二女其畜宜牛馬其穀宜黍稷【雍去聲汭日鋭反○嶽吳嶽也蒲在汧涇出涇陽汭在豳地詩大雅公劉曰汭防之卽洛出懷徳鄭司農云或爲汧蒲或爲浦】

東北曰幽州其山鎭曰醫無閭其澤藪曰貕養其川河泲其浸菑時其利魚鹽其民一男三女其畜宜四擾其谷宜三種【貕音兮○醫無閭在遼東貕養在長廣菑出萊蕪時出般陽四擾馬牛羊豕三種黍稷稻】河內曰冀州其山鎭曰霍山其澤藪曰楊紆其川漳其浸汾潞其利松栢其民五男三女其畜宜牛羊其穀宜黍稷【紆音於汾潞音文路○霍山在彘楊紆所在未聞漳出長子汾出汾陽潞出歸徳】

正北曰並州其山鎭曰恆山其澤藪曰昭余祁其川虖池嘔夷其浸淶易其利布帛其民二男三女其畜宜五擾其谷宜五種【並音兵虖池音呼駝嘔音甌○恆山在上曲陽昭余祁在鄔虖池出鹵城嘔夷祁夷與出平舒淶出廣昌易出故安五擾馬牛羊犬豕五種黍稷菽麥稻也凡九州及山鎭澤藪言曰者以其非一曰其大者耳此州界荊豫兗雍冀與禹貢略同靑州則徐州地也幽並則靑冀之北也無徐梁○已上俱鄭氏舊注】

職方氏九州山澤川浸利民畜谷圖

【愚按九州分立與虞書禹貢異者蓋禹主於治水幽並營皆北方廣漢之地罹水患少故幽並統於冀營統於靑而止九州舜時四夷來王封域極廣肇十有二州後有作者不可及矣周時大約與舜同但淮與大野在禹貢爲徐州之川澤而職方靑州之川淮泗兗州之澤大野是以徐而入靑兗矣華陽鏐銕砮磬在禹貢爲梁州之山與貢也而職方豫州之山華雍州之利玉石是以梁而入雍豫矣此爲不同耳然無徐州者蓋洪水之害惟河爲大禹於其下流施功爲多故建徐州周時碣石淪於海正東之地不及於虞故有靑兗則𨿽革徐州而東方爲無空若無梁州則西南輿地似於缺然何也夫天地之化開之有漸始西北而次東北次東南次正南故上古聖人皆出於北方周家世居西土文王之化延及江漢正荊州之地武王伐紂而庸蜀羗髣景從是乃梁州以及於檄外之地然其中未歸化者則甚眾故周公以其施貢所及者則分屬於荊雍豫而其不及以政者亦不入於職方也方今財賦文獻多出南方𨿽閩越南粵自古所謂夷狄者今悉與中土無異獨西南之地但爲來王之國而時有背叛者宜周公於此不置州屬也夫聖人之教不先天以開人亦不棄天以從人西南之域開之有時是故不能彊之以俟後聖也乃若北方營州毉無閭冀州河套之內等地正職方氏所謂谷宜三種畜宜四擾而在九服之內其外則爲九貊六狄亦皆內屬而周知其民物之數者自周徳之衰而爲胡人之所竊據秦人不知守在四夷之道爲長城以限之遂使肥美之地與兗豫等者悉淪於沙漠不毛之域反爲犬羊侵入中國之巢穴自漢以來欲爲控禦戎狄之策者已爲大事而不思生聚教訓以經略吾之九服乃分內事是不免於棄天也】

乃辧九服之邦國方千里曰王畿其外方五百里曰侯服又其外方五百里曰甸服又其外方五百里曰男服又其外方五百里曰采服又其外方五百里曰衛服又其外方五百里曰蠻服又其外方五百里曰夷服又其外方五百里曰鎭服又其外方五百里曰蕃服【畿音雞義見大司馬但彼言九畿以疆界所至此言九服以服王事言也】

凡邦國千里封公以方五百里則四公方四百里則六侯方三百里則七伯方二百里則二十五子方百里則百男以周知天下【邦國字當作地方承下文凡邦國三字而誤封公公字衍七伯當作十一伯】

【此以大司徒封國之制大約爲五等諸侯所封地方之大小故因九州地方之數足以周知諸侯地方之數也然其文類王制疑傳者之言誤入經文耳】

凡邦國小大相維王設其牧制其職各以其所能制其貢各以其所有

【五等諸侯固有小大每國各有附庸之國又自爲小大小非大無以庇覆大非小無以輔翊各有屬以相維系自無分崩離析之患王復設九州之牧以統理之於是而有柔逺能邇之功職謂屬長卒正連帥因才受任不彊其所不能貢謂九貢因地而施不彊其所無也集說云牧守更代諸侯世襲權皆出於上如周初時荊州牧則蔡叔其後則申侯豫州牧則管叔其後則虢公周公君陳畢公疊居東郊宣王中興只理防牧伯而已故韓侯在韓召虎在淮申伯在荊方叔在齊漢諸侯王自景武后若寄君然已不足言至唐藩鎭則是舉五侯九伯汝實徵之之事而付之世襲之人其獘有不可勝言者矣】

王將巡守則戒於四方曰各修平乃守攷乃職事無敢不敬戒國有大刑及王之所行先道帥其屬而巡戒令○王殷國亦如之

【九服職方氏之専職故巡守及殷國則掌其戒令守若土地辟田野治之類將至而先戒之使之豫備旣至而前巡之攷其不灋殷國謂王不巡守而六服盡朝也亦必爲之先戒而巡視之則不職者不可得而蔽矣】

【集說陳氏曰自古封建之灋天下至廣難以統一故五載一巡守以一風俗而通民情至周而五載一巡守旣不能行故置職方氏撢人訓方氏之官以通逹上下使無壅蔽逮漢或遣謁者循行天下是亦得周公之遺意也自元封五年初置刺史每以秋分行部以詔書六條察郡國舉不灋而後天下民情利害其壅遏通逹皆系於刺史之手而上或不得以聞之宣元以後稍還古意天子則有郎官之出而宰相則有掾吏之行上下相察莫之或匿如元帝詔條責於定國曰郎有從東方來者言民父子相棄丞相禦史案事之吏匿而不言耶將從東方來加增之耶何以錯繆至是定國皇恐自劾是丞相隱之天子而不知郎吏已得以上聞如魏相敕掾吏案事郡國輙白四方異聞或有逆賊風雨災異郡不上達相輙奏言之是郡國欲隠之宰相而不知掾吏已得以上逹民情旣通上下不壅則治可爲也】

土方氏上士五人下士十人府二人史五人胥五人徒五十人

【設官之例凡士之數必以二四六人而此獨以五與十者以主五方也】

懷方氏中士八人府四人史四人胥四人徒四十人合方氏中士八人府四人史四人胥四人徒四十人訓方氏中士四人府四人史四人胥四人徒四十人形方氏中士四人府四人史四人胥四人徒四十人山師中士二人下士四人府二人史四人胥四人徒四十人

川師中士二人下士四人府二人史四人胥四人徒四十人

邍師中士四人下士八人府四人史八人胥八人徒八十人

匡人中士四人史四人徒八人

撢人中士四人史四人徒八人【撢探同】

土方氏【主五方土地之事】掌土圭之灋以致日景以土地相宅而建邦國都鄙以辧土宜土化之灋而授任地者【土圭之灋見地官以土地者以土圭土其地而制其域也相宅者相民宅而知其利害也以此二者建邦國及其都鄙一以制其大小之封疆一以定其吉凶之趨避土宜者五地物生各有所宜樹所宜地自然蕃殖土化如艸人所掌糞土之灋物有所合則化機條逹以此二者授任土地之責者使以教其民也】

王巡守則樹王捨【王之舍事舍人掌之此雲樹王捨者以能辧其土之媺惡掌其樹捨之地也】

懷方氏【主懷柔逺人之事】掌來逺方之民致方貢致逺物而送逆之達之以節治其委積館捨飲食

【逺方之民者逺方之國其君長不能至而遣使來者非有命於王朝故曰民也方貢若六服之外蕃國猶在貢獻之數者逺物若越裳肅愼其國尢逺不在貢獻之數故曰逺物也此官主懷來之蓋四夷之來各有其路諸侯若非其人應之不得其道其爲中國之累大矣故於其所來之方來則逆之去則送之以爲禮也逹之以節使行無稽滯治其委積館捨飲食使之居處安而食用足所謂來之之道如此蓋非求其來但有以待之示無外之意耳】

合方氏【主合同四方之事】掌逹天下之道路通其財利同其數器壹其度量除其怨惡同其好善

【封疆之限設險守國之常道天下一家覆載無我之公心此合方氏所以命官也司險掌九州之圖以周知其山林川澤之阻而逹其道路所司主於險阻故執其當通當塞之樞要而已此則専掌逹天下之道路山林之阻則刋辟之川澤之限則津梁之修其旌節設其人合宇內之險阻而爲坦途開萬國之藩籬以爲一家也通其財利者懋遷有無及無閉糴無曲防之類則有利皆得而共之矣數有用五用十不同器有鄕俗異制同之則器數無扞格而不行矣壹其度量無大小輕重則百貨無髙下之不齊矣此四海所以大同也邦國有侵虐者則和觧之所以除其怨惡邦國之相和好及有善政則勸率之所以同其好善此諸侯之國所以言歸於好也】

訓方氏【主教道諸侯之國】掌道四方之政事與其上下之志誦四方之傳道正嵗則布而訓四方而觀新物

【政事謂政治得失上下之志謂風俗美惡言之於王因以施訓教之方慶賞之典也四方傳道世所傳說往古之事爲王誦之所以廣王聰明也正嵗則布而訓於四方者四方相距數千里各國所爲彼此未必得相聞以四方之政事傳道及其上下之志傳相告語於四方之君警之以不善而使懲戒焉動之以善而使企及焉蓋以其醜類之事而告之自足以啟其上逹競進之心不待夫誥命刑威而自爲施教之術也觀新物者攺歳復有新政或善或惡還以白王也】

形方氏【主邦國形體故以形方爲名】掌制邦國之地域而正其封疆無有華離之地使小國事大國大國比小國【華音誇凡邦國地域所至封土以爲之疆界然稍不經理雨水之所衝激小民之所芟削加以艸木之所防覆不數年而舊迹不可復識矣此地訟所以不已也故始立國則爲之制有爭地則爲之正凡建國固貴犬牙相入然必合聚聮屬則可以守治華者分析如花瓣也離者斷截不聮屬也則小國無以守而爲大國所兼矣無有華離之地於是各安土宇不至交爭大之比小小之事大各盡其道矣】

山師掌山林之名辧其物與其利害而頒之於邦國使致其珍異之物

川師掌川澤之名辧其物與其利害而頒之於邦國使致其珍異之物

【地官虞衡之職主掌圻內山林川澤此山師川師則掌天下山川也山林川澤必先定其名然後辧其物若山林之有險易燥濕肥磽川澤之有廣狹深淺美惡也利害者鄭氏所謂中人用者爲利毒物及螫噬之虫獸爲害頒其物以施貢頒其利害使之趨避也昔旅獒之訓曰不貴異物民乃足不寶逺物則逺人格而此言致其珍異者蓋物性不同自有非常之物可以療疾致用適欲用之不可必得故有則致之非以之爲玩好而爲常貢也】

邍師掌四方之地名辧其丘陵墳衍邍隰之名物之可以封邑者【邍原同○五地除山林川澤掌於山師川師土髙曰丘大阜曰陵水涯曰墳下平曰衍髙平曰原卑濕曰隰民居爲多也名如東原大陸物謂動植之物邑有二在田四井爲邑在都鄕有千室萬室之邑必气聚而生物丰美者然後可以封邑皆邍師掌之】

【夫五地之名物與土宜土化之灋大司徒之事而此復掌之者蓋司徒掌邦土主其大凡而已制畿封國施貢分職簡稽鄕民皆司馬之事故土方邍師山川之師掌之爲特詳也土方所掌主地大小與任土之灋故員少邍師則主辧其地之名物其職尢繁故員眾也】

匡人【主正諸侯之枉】掌達灋則匡邦國而觀其慝使無敢反側以聽王命

撢人【主察諸侯之慝】掌誦王志道國之政事以巡天下之邦國而語之使萬民和說而正王靣

【書曰亶聰明作元後元後作民父母天之立君以爲民也其崇髙富貴乃勢之自然在賢者以爲餘事耳彼亂賊之徒毎欲覬覦而自取滅亡者眾矣蓋或初因所爲不灋恐難逃灋遂謀爲不軌者或因百姓譌言若徐偃之得朱弓矢遂欲竊窺神器者匡人撢人二官蓋四方有禍亂之漸而遣之可以消難於無形亦因事而設者也匡之爲言正也灋則者天子馭諸侯之常典推而明之使之知畏慝者諸侯隠惡察而知之一則諭之使攺一則告王有以待之防微杜漸使無反側惟王命是聴也撢與探同省察其隠微之意王無失徳國政無愆誦而道之以語於天下之邦國則萬民中豪傑心說誠服惟王是向彼僣竊者自不得而扇惑之此誠轉移之一機也】

【按周禮於邦國大司馬主建邦之九灋以平之矣又特設職方氏之官而専掌其事矣至於土方邍師以封國山師川師以施貢訓方而使其政俗之善形方而使其封疆之安合方天下一家也懷方四海一人也匡人以正其慝撢人以誘之善周公治天下其立綱陳紀大者如人之骨肉气血所以爲人然一孔穴之不通一筋骸之不束或以致全體之疾形方合方猶穴以通其脈匡人撢人其筋以絡骨者歟】

都司馬毎都上士二人中士四人下士八人府二人史八人胥八人徒八十人

家司馬各使其臣以正於公司馬

【大夫之家王不特置司馬毎大夫各使其家臣爲司馬主其地之軍賦往聴於王之司馬地小故不備員也】

都司馬掌都之士庶子及其眾庶車馬兵甲之戒令以國灋掌其政學以聴國司馬

家司馬亦如之

【都之士庶子謂孟仲兩卿而下五大夫眾士之適子庶子也眾庶應起徒役之人也車馬兵甲備車發卒也都司馬平時紏戒之無有違慢率令之使之興事則都家之君𨿽有數百乘之富而無不屬之王朝者矣然此但治其軍賦之事而已政若諸子之所掌學謂司士大司樂之所教都司馬教治其都之士庶子一如王國敎冑子之灋然後世祿之人無驕淫敗禮者矣及有軍旅之事徵兵於都鄙則都司馬率之以聴於大司馬故朝大夫云治有不及在軍旅則誅其有司也此周公馭都家之灋所以都鄙之君無抗衡之患也歟】

周禮傳卷四下﹤經部﹐禮類﹐周禮之屬﹐周禮傳﹥

欽定四庫全書

周禮傳卷五上

明王應電撰秋官上

惟王建國辧方正位體國經野設官分職以爲民極乃立秋官司防使帥其屬而掌邦禁以佐王刑邦國【書周官曰司防掌邦禁詰姦慝刑暴亂太宰刑典曰以詰邦國以刑百官以糾萬民小宰刑職曰以詰邦國以紏萬民以除盜賊司防主治中以裁物之過或禁於未發或刑於已成故掌邦之刑禁曰防暴亂除盜賊皆其所有事也曰詰姦慝詰邦國紏萬民詰者廉察之義紏者舉正之義曰刑邦國曰刑百官者與刑罰稍異蓋法則之意也】

刑官之屬大司防卿一人小司防中大夫二人士師下大夫四人鄕士上士八人中士十有六人旅下士三十有二人府六人史十有二人胥十有二人徒百有二十人

遂士縣士方士訝士朝士【已上遂士之類】司民司刑司刺司約司盟【司約之類】職金司厲

犬人司圜【音】掌囚掌戮【刺厲圜囚戮司刑之類】司隸罪隸蠻隸閩隸夷隸貉隸【貉當作貊○已上屬司隸】布憲禁殺戮禁暴氏野廬氏蠟氏【音娶】雍氏萍氏司寤氏司烜氏條狼氏修閭氏【已上屬】

【布憲】冥氏庶氏【音注】穴氏翨氏【記翅二音】柞氏【音窄】薙氏【音涕】硩蔟氏【硩擿二音蔟淸獨反】翦氏【古剪字】赤犮氏【音赫防】蟈氏壺氏庭氏【已上防氏之類】銜枚氏伊耆氏大行人小行人司儀行夫環人像胥掌客掌訝掌交掌察掌貨賄【已上屬大行人】朝大夫都則都士家士

【已上秋官之屬凡六十一官秋主以法則夷萬物司宼掌邦刑故命名曰秋司刑以定辠司刺以參伍赦宥掌囚以拘系司厲以收奴掌戮以刑戮司圜以收敎皆刑官也遂士縣士方士訝士朝士各掌其地之刑也司隸禁殺戮禁氏野廬氏蠟氏雍氏萍氏司寤司烜條狼修閭銜枚主巡察布憲主警戒司約司盟主結信皆禁於未發刑期於無刑也夫殺以止殺豈徒刑戮之是務乎司民掌民數若曰主刑者民之司命貴以生生爲心期於治而已殺一人而民數斯缺一則用刑敢不愼乎秋之義使萬物各遂其性大行人掌邦交之禮辧上下定民志使各止其所和莫大焉又主以刑詰四方也朝大夫都則都士家士以法則馭圻內諸侯也冥氏已下十二官刑法施及於禽獸也職金五行秋屬金也犬金畜也舜命臯陶曰蠻夷猾夏防賊姦宄汝作士兵刑兼掌之而賔於四門特設四嶽一官周禮則以四嶽之事屬之秋兵則專掌於司馬蓋後世政刑之繁不得不分秋官六十屬皆主裁物之過萬物各正性命之象也】

大司宼之職掌建邦之三典以佐王刑邦國詰四方【舒氏曰以天地春夏四官文例之詰四方三字衍文】一曰刑新國用輕典二曰刑平國用中典三曰刑亂國用重典

【聖王撫世經權之用未嘗相離所謂典常者豈執一而無權度哉惟其有輕重平中三者故能如權衡之稱物靡不適均垂之久逺而無獘也平國者素治安之國不幸而有犯辠用中典者治以常行之法刑當其辠之謂也新國者王朝之臣初出封爲諸侯或荒僻之地始立君長而治之者禮文未備徳敎未孚其有犯辠者斯可矜也故於中典而稍輕之能攺卽止而已亂國者舊染污俗若殷邦之沈於酒陳鄭之耽溺於淫春秋諸國簒弒叛逆之相尋其人習於不善所犯辠惡𨿽以徳敎諭之而不從故於中典稍加之而重庶其畏威而不敢爲惡也三典以制刑卽洪範之三徳以制治蓋中典卽正直輕典卽柔克重典卽剛克呂刑曰惟敬五刑以成三徳此之謂乎掌建邦之三典者自立國而卽有此三典故大司宼掌之以佐王儀刑諸侯之國俾無失禮詰察四方之故使無違法所以爲弼教也此與世輕世重上服下服異者世軖世重以時言彼此一時若戡亂則武臣重承平則文職重治久則人多奔競亂離則與之官爵而不欲民散則田多荒蕪民聚則田價騰踴刑罰當以此爲低昻上服下服以情言同一辠也情輕則服下刑情重則服上刑此三典則以各國言義各不同也】

以五刑紏萬民一曰野刑上功紏力二曰軍刑上命紏守三曰鄕刑上徳紏孝四曰官刑上能紏職五曰國刑上願紏暴【暴司市作虣】

【紏者察舉督聚之義人情玩惰廢弛威之以刑則提起而斂束也野自遂而外之稱若耕稼溝塗挽漕築鑿凡任眾者每事責其成功偸惰則功不成刑所以糾其致力軍若伐國大田戍疆兵車之會凡用兵眾者兵法順命爲上失守則違犯將命刑以糾之政典先時者殺無赦不及時者殺無赦使以死守爲事也鄕謂六鄕亦凡閭裏聚居之稱百姓家居以修徳爲貴孝爲徳之本鄕八刑糾萬民而罪莫大於不孝也官謂凡百官府冇官府之責者舉用賢才所以修職立事制官刑警於有眾若伊訓之三風十愆宰夫之失財用物辟名以不稱職爲糾也國謂王都中四海兆民所止而市肆中尢萬眾之所集大約多巧僞而橫故以願朴爲上以虐爲紏司市以賈民禁僞除詐以刑罰禁虣去盜與凡僞飾之禁所謂上願也加憲徇朴之罰則詐僞除橫去矣】

以圜土聚教罷民凡害人者【圜音罷音皮○圜土獄城也築土爲之罷民惡人不從化有似於罷敗者害人謂過失麗於法若抽拔刀劍誤以傷人之類】寘之圜土而施職事焉以明刑恥之【寘之圜土使不得出以困其心也施之職事使食其力以彊其罷也明刑者書罪方版著之於背生其恥心也凡此皆所以聚教之期其攺而已】其能攺者反於中國不齒三年其不能攺而出圜土者殺【虞書云五流有宅五宅三居圜土乃流放之刑而屏之遠方大略如辟讐所謂海外千里之外不同國者卽虞所流之宅故云能攺者反於中國也余詳見司圜】

以兩造禁民訟入束矢於朝然後聽之以兩劑禁民獄入鈞金三日乃致於朝然後聽之【造淸到反劑字計反】

【訟相爭曲直者獄鄭氏謂相告以辠名者凡訴訟之詞無有自知其非者苟無對辧則文致其惡無所不至必兩造具備而後可以聽其是非大者口說亦無慿據必兩賫其劵書而至然後可以斷其誠僞矢以直爲善束矢百矢入之以明其不枉金以剛爲徳鈞三十斤入之以明其不屈金之品不同豈以事之大小爲差歟聖人之情以使民無訟獄爲主故必使兩人偕至則辭不獲逞兩劑陳則詐不可逃而各入束矢鈞金則心有所惜故𨿽健訟者多相與和解而止矣此所以爲禁民訟禁民獄之法也然此謂事有疑似兩相不直而各欲訴辧者耳其有彊不順理良善受其枉屈者則彼何憚於兩造何俟於兩劑而亦何靳於金矢哉則其長當自逹之所以有肺石之設也或疑金矢之入人之貧富不同若直而受其金矢旣非所以示罰且必冇頑民寧捨金矢以累貧民者柰何愚謂此特立法之始欲以止人爭訟之心耳若訟結之後或舎之或舉之主於戒其不直而逹其困竆在乎聽訟者權之而已】

以嘉石平罷民凡萬民之有辠過而未麗於灋而害於州裏者桎梏而坐諸嘉石役諸司空重辠旬有三日坐期役其次九日坐九月役其次七日坐七月役其次五日坐五月役其下辠三日坐三月役使州裏任之則宥而舎之【桎音質梏音谷】

【嘉石石之美者舊說以爲文石是也取名於嘉者以變惡從善之意朝士掌之辠過未麗於法而害於州裏卽衺惡而敗俗者木在足曰桎在首曰梏司救云士加明刑而此不言者梏蓋明梏卽明刑也坐諸嘉石欲其變惡爲美也役諸司空勞之而欲發其善心也辠之輕重大約五等而其坐役之近逺以是爲差無非欲其奇衰者化爲平民故曰平罷民也州裏主相保受司諌職又云以行赦宥凡民之治必從其有司故坐役旣溝必用州裏之屬任其能攺不爲非恊同司諫之赦宥然後宥而舎之無任則不舎共愼重而不敢忽如此】

以肺石逹竆民凡遠近惸獨老防之欲有復於上而其長弗逹者立於肺石三日士聽其辭以告於上而辠其長【惸幹營反】

【肺石赤石也肺之色赤其動爲聲取名於肺者以聲出自中而不妄之意防而無父曰惸老而無子曰獨惸獨老防謂老而獨防而惸皆天民之無告莫爲之助者鄭氏曰無兄弟曰惸未詳或寃抑不得伸或困苦莫知卹凡有赴愬於上而其長吏弗與逹使立於肺石之上必三日而後士聽其辭欲得其情實也以告於上者大僕建路鼔於大寢門外以待逹窮者朝士率之以撃鼓復辠其長吏恐小民不能逹者非止於是治一以警眾也】

正月之吉始和布刑於邦國都鄙乃縣刑象之灋於象魏使萬民觀刑象挾日而斂之【義見大宰】

凡邦之大盟約涖其盟書而登之於天府大史內史司會及六官皆受其貳而藏之

【有事相期恐其無驗刻之於書以爲信曰約有事相結恐其背約要質鬼神使違約者得禍曰盟凡有盟者必有約謂其所盟事之辭也必大司宼涖其盟書者盟出於省刑之意也天府主明神大史主禮法內史司會主攷治大事六官皆與故受其貳而藏之按盟約惟見於大史而天府內史司會及五官不載者蓋互見也】

凡諸侯之獄訟以邦典定之【定安止也】凡卿大夫之獄訟以邦灋斷之【斷兩分之也】凡庶民之獄訟以邦成獘之【獘畢其事也邦典者治教禮政刑事之六典也大宰以典待邦國之治諸侯獄訟謂邦國之事有不舉也故以邦典定之而使之安所止也邦法者屬職聫常成法刑計之八法也大宰以法待官府之治卿大夫獄訟謂官府之治有紊亂故以邦法斷之使兩分之也邦成者比居簡稽版圖傳別禮命書契質劑要會之八成也大宰以官成待萬民之治庶民獄訟謂百姓情僞無竆不信此八成也故以邦成獘之使畢其事然此乃聽獄之大凡耳若辠之來無竆則有司刑二千五百條在也或謂邦典卽大司宼建邦之三典邦法卽小司宼之八辟麗邦法邦成卽士司之掌士之八成此說似是而實非也三典通於一國豈止於諸侯八議通於上下豈止於卿大夫八成皆主於爲國害豈庶民所常有之事乎不若從舊說爲善】

大祭祀奉犬牲【犬金畜也故大人屬於秋官掌共犬牲而大司宼奉之也】

若禋祀五帝則戒之日涖誓百官戒於百族

【大祭祀有誓有戒誓謂禁厲之辭不共有大刑之類也戒使有戒心七日戒三日齊也郊特牲曰卜之日王立於澤親聽誓命受教諫之義也獻命庫門之內戒百官也大廟之內戒百姓也此誓與戒之別大宰掌百官之誓戒而大司宼涖誓百官者大宰百官之領防故掌其誓大司防刑官故臨之則百官自肅也百官在朝皆執事有司故大宰戒之百族王之族姓𨿽不執事亦必與祭有親親之恩故戒於廟中而大司宼掌之也】

及納亨前王【王親割牲時】祭之日亦如之【王行祼獻】奉其明水火【詳見司烜氏】凡朝覲會同前王【受諸侯幣及酢諸侯】大喪亦如之【贈含等事】

【凡祭祀朝覲會同大喪必大司宼前王者大事以莊肅爲主大臣可嚴憚者莫如大司防故使之前於王一則使王生敬共之心而無非僻之幹一則使羣臣起嚴威之心而敬共於王也按火屬夏故行火之政令夏官司爟掌之水屬冬故治水之政令冬官掌之而秋官又設司烜一職掌共明水火大司防主奉之何也蓋五行之徳土沖气濁而不明木气溫昏而不淸火外影其光發越而散水內影其光蔵匿而暗惟夫金之爲徳於行爲秋其气肅殺而淸明故日至此而燥烈月至此而皎潔萬物之在宇內者夷者夷革者革靡不濯然明潔此秋之爲用也故水火各司其局者六官之常也天下之務必司冦臨之而後嚴肅淸明秋官之專職也故大祭祀之明火明水先王所以自致其潔齊精明之至者必奉於大司防而特設司烜一職以掌之此周禮一書所以與造化周流而無礙也】

大軍旅涖戮於社

【不用命者與夫所獲囚徒在師則戮於軍社凱旋則戮於國社大司防臨之蓋有當訊鞠者亦刑官之事也】

凡邦之大事使其屬蹕【蹕止行人以衞至尊】

小司防之職掌外朝之政以致萬民而詢焉【外朝雉門朝也朝士掌灋小司防掌政致萬民者鄕大夫職國大詢於眾庶則各帥其鄕之眾寡而致於朝也】一曰詢國危二曰詢國遷三曰詢立君【國危謂防戎之難若周公之討亂也國遷謂邦都不安而欲去故卽新若盤庚之遷殷也立君謂無冡嫡或有而不堪嗣選於諸庶子之中徳均以卜也】其位王南鄕三公及州長百姓北面羣臣西靣羣吏東靣【鄕去聲○羣吏侯國使臣在天子之國故曰吏舊謂府史胥徒此等自屬庶人安得反在卿大夫之右且詢而曰大豈止國內之臣與其吏民哉死刑大事故三刺亦與此同】小司防擯以敍進而問焉以眾輔志而獘謀【擯揖之使前以敍進者先羣臣次羣吏次萬民也】

【國危國遷立君三者社稷萬民安危所系小民合而聴之則公故必謀及庶民所以冇三詢之禮也朝士外朝之法靣三槐三公位焉州長眾庶在其後卽此三公及州長百姓北靣謀及庶人也左九棘孤卿大夫位焉羣士在其後卽此羣臣西靣謀及卿士也右九棘公侯伯子男位焉羣吏在其後卽此羣吏東靣蓋天子視外朝則諸侯來朝者及其陪臣皆與此謀及天下也諸侯或在或否臣之聘問者常有之故此與下文三刺皆止言羣吏朝士專掌外朝之位故特爲詳耳王氏曰志在王也謀在下也以眾輔志則以眾謀而輔王之志謀則以眾謀爲稽而之於王書曰朕志先定詢謀僉同亦若此也】

以五刑聴萬民之獄訟附於刑【大司防所受於朝之獄訟及鄕遂縣士職聽於朝都家上辠刑於國者小司防咸聴之五刑者刑罰以治辠之書司刑所謂墨劓則宮弒各五百也】用情訊之至於旬乃之【訊音信】讀書則用法

【以五刑之書聽萬民之獄訟以萬民之辠而麗於五刑然不敢乘快用已見而遽決之必以懇惻之情再三訊鞠求其可出之門而不得至於旬而後正其辠呂刑所謂服念五六日至於旬時也至用刑之時又必以辠狀之書讀之於囚使之心服其辠而後加刑不服則復加審問如此則刑者與用刑者兩無所憾而天下無寃民矣】

凡命夫命婦不躬坐獄訟凡王之同族有辠不卽市【命夫命婦有獄訟則使其屬爲坐若左傳衞侯與元咺訟寧武子爲輔鍼莊子爲坐士榮爲大士是也一則不使獄吏防尊者一則養其亷恥信義之心也同族與有爵者同掌囚所謂凡有爵者與王之同族奉而適甸師氏以待刑殺也必以適甸師者得辠天地祖宗不敢赦也不以卽市者可殺不可辱爲名分卹也先王所以貴貴親親如此其厚人有不自重而輕犯刑戮者哉】

以五聲聽獄訟求民情【聲字無義蓋誤文也洪範貌言視聽思作五事疑此亦是事字】一曰辭聽二曰色聽三曰气聽四曰耳聽五曰目聽【凡獄訟皆主在上之人聽而斷之故此五事以聴爲主聽獄之法或因彼所見之情而聽之或形之以意作其情而後聴之威明變化眞情畢露而姦僞莫逃在乎上之人精誠所至神而通之耳辭聽者察彼原訟辭有差與否與吾以辭反覆問難而彼有錯亂否也色聴者觀彼色之定否與吾徴於色而彼有懼不懼也气聼者觀彼气之壯否與吾發於气而彼有畏不畏也耳聽者觀彼之聴有皇惑與否而吾務聰其耳以聽之也日聼者觀彼之日有驚懼與否而吾務明其目以聽之也大約有理者辭直气壯色定視聴不僣無理者辭屈或支離色動气怯視聽違則以五者參互錯綜人之情僞自不能遁此古今聴獄訟之灋也】

以八辟麗邦灋附刑罰一曰議親之辟二曰議故之辟三曰議賢之辟四曰議能之辟五曰議功之辟六曰議貴之辟七曰議勤之辟八曰議賔之辟【辟璧辟二音】

【辟法也亦爲開辟之義邦法所以正萬民之辠過者也以八者開釋之法與邦法配合相與比較量而折衷之以定其刑罰故曰以八辟麗邦法附刑罰也八辟皆由於大宰之八統親王五屬及外親有服者故王舊知或共學者貴自命士已上賔作賔王家親故貴賔皆於王躬有所關系平日之所尊禮賢有徳行者能有才藝者功若司勲六等之功勤謂盡瘁事國𨿽未有功而有成績者賢能功勤皆於國家冇所裨益平日之所優渥不幸而有辠豈可同於艸野裔夷之倫而無所辧哉故必擬議以開釋之蓋可赦卽赦次則爲之末減其必不可赦則若王三宥之盤水加劍罄於甸人有爵者不梏不爲奴同族者不桎梏無宮刑𨿽當刑當殺而其禮自不同蓋親親敬故進賢使能保庸尊賢逹吏禮賔八者天下之大教故以禮待之使信義常行於君子而益知自重不以拘系束防困辱之則小人常知所敬畏而朝廷爲愈尊也】

以三刺【探問】斷庶民獄訟之中一曰訊羣臣二曰訊羣吏三曰訊萬民聽民之所刺【殺也】宥以施上服下服之刑【刺淸志反】

【刑主於中殺非私怒宥非私恩故必以三刺而後庶民之獄訟得斷之於中也所謂三刺者謂探問廉察之卽朝士所掌外朝之位及司刺三刺之灋一刺曰訊羣臣再刺曰訊羣吏三刺曰訊萬民也其位解見前聽民之所刺宥者觀萬民之情或欲殺之或欲寛之也民之所欲刺則情之重者因而服上等之刑民之所欲宥則情之輕者因而服下等之刑也殺之宥之固不由於一人之私亦不拘於一定之法訊之以萬眾之情獘之於大公之地故曰國人殺之此刑之所以爲中而合於天心也】

及大比登民數自生齒以上登於天府內史司會冡宰貳之以制國用【此條義與下文孟冬祀司民相屬解見下】

小祭祀奉犬牲○凡禋祀五帝實鑊水納亨亦如之○大賔客前王而辟後世子之喪亦如之○小師涖戮○凡國之大事使其屬蹕【鑊月郭反辟音辟】

【此數事皆與大司冦同職大司冦於大祭奉犬牲大師涖戮故此小司冦掌其小者大司冦於禋祀五帝奉明水火故此則掌其實鑊以煮納鼎以亨之水朝覲會司大喪大司防前王故此於賔客後世子之喪則前王而辟國之大事則小司防使其屬蹕也】

孟冬祀司民獻民數於王王拜受之以圖國用而進之

【上文大比登民數一簡以司民職攷之當屬此小司徒職大比則受邦國之比要司民職三年大比以萬民之數詔司冦司防及孟冬祀司民之日獻其數於王王拜受之與此每歳之禮皆同但毎歳則止於王畿三歳則通王畿內外耳孟冬萬物成時故祀司民之星爲萬民報祈司宼主其祀者刑以生民爲事秋爲收成之時也王拜受之者民王者所天故重其禮也圖國用者冡宰制國用之法食浮於人則藏以待乏人浮於食則詔王殺邦用所謂進退之也登於天府與國寶拜典而共隆也內史司防以攷治冡宰以制國用故蔵其貳】

歳終則令羣士【鄕遂等士】計獄獘訟登中於天府【此脫末句乃命其屬九字】

【帝王之治惟其中而已刑罰之事尢不可以少偏嚴刻則民麗於非辜姑息則民輕於犯法故謂獄辭爲中也歳終當攷其屬故令羣士若鄕士遂士之屬計獄獘訟登中於天府凡民皆天所生之子凡刑殺皆天討必登之於天府庶幾愚民不敢以玩法有司不敢以擅用王者亦奚得而私好惡哉】

【按小司徒於攷治之後卽令羣吏正要會而致事故此末句乃命其屬入會乃致事當繋於此謂以刑官屬吏若鄕士遂士職金大行人等屬入會致事於大司冦大司防因之以致於冡宰也義見大宰】

正歳帥其屬而觀刑象【以小宰之例推之當云刑象之法】令以木鐸曰不用灋者國有常刑【正月之吉大司冦縣刑象之法於象魏故小司防率刑官之屬觀而令之】

令羣士乃宣布於四方憲刑禁

【邦國都鄙不及徧觀法久不幾於玩乎故命羣士宣布於四方憲刑禁卽布憲所謂正月之吉執旌節以宣布於四方也如是則毎於歳首王灋必徧及於溥天而無不知者矣小司徒令羣吏攷灋於司徒各憲之於其所治之國亦此意但地官布敎灋而秋官則布刑法也】

乃命其屬入會乃致事【此句乃歳終之事不當在正歳後解見前】

士師之職掌國之五禁之灋以左右刑罰一曰宮禁二曰官禁三曰國禁四曰野禁五曰軍禁皆以木鐸徇之於朝書而縣於門閭

【刑罰之設期民之無辠過而已禁者掲其尢不當犯者而示之及其未發而遏止之也木鐸徇之於朝則眾莫不聞書而縣於門閭則眾莫不見所以自然有所警而不犯於有司也聞且見矣而猶頑然麗於刑戮者不亦少哉此五禁之法所以爲左右刑罰也與大司防五刑相通五禁之序先王宮次百官次國中次郊野皆由近及遠禁者治於未發治必自近故其序如此終之以軍者軍不常用故也不言鄕者舉野而鄕在其中矣五刑之序莫重於軍而首言野刑者野人未敎不知灋凡有役事𨿽以軍法從事而不純用終不易治故以之爲先次軍刑莫冇重焉者也次鄕刑居民辭訟爲多也次國中市刑止於憲徇朴而已終之以百官其麗於刑者寡矣皆先難後易刑施於已發刑罰後君子故其序如此不言宮刑者蓋禁者期於勿犯刑則犯而戮之有宮禁者秋官掌刑之事無宮刑者刑不上大夫之意如此而猶有犯法者故小宰掌建宮刑而戮於甸師氏親貴與凡民待之自不同其在天文亦有貴人賤人之牢也】

以五戒先後刑罰母使辠麗於民一曰誓用之於軍旅二曰誥用之於會同三曰禁用諸田役四曰糾用諸國中五曰憲用諸都鄙

【此與上文之禁相似而有辧禁者施於歳首之時主閉絕其非心戒者孔子曰不戒視成謂之謂於作事之時常戒敕提撕使之勤事或未至於刑而先丁寧之或不幸而有刑罰復申敕之期民之不犯故曰先後刑罰母使辠麗於民也誓字從折決斷之義以必不犯爲意也若書誓湯誓等篇及此條狼氏所掌軍刑特重故誓於軍旅用之誥大言以告之也若書大誥康誥等篇會同大眾所集故誥於會同用之禁者遏止之使勿犯也若無干車無自後射禁麛卵禁毒矢射人情赴利欲爭先出力欲推後故禁於田役用之紏者督察之意若司虣摶其不可禁司稽察其犯禁胥襲其不正曰摶曰察曰襲皆糾之謂也國中莫雜於市故糾於國中用之憲謂縣灋表示若卿大夫令羣吏攷法於司徒各憲之於其所治小司冦令羣士宣布於四方憲刑禁布憲憲邦之刑禁都鄙於王朝爲逺故憲於都鄙用之也按此五禁大略自其重者言之然祭祀田役亦有誓封國有誥大司防五刑兼糾而言凡縣法象魏皆憲蓋亦有通用之辭不可執一而論也】

掌鄕合州黨族閭比之聮【鄕合當作合鄕合字誤於鄕字下也】與其民人之什伍使之相安相受以比追胥之事以施刑罰慶賀【地各有守此鄕州之事人各有行列此伍兩之事夫然則鄰界不相通鄰伍不相救於是乎有逐盜賊於鄰境壅水以病鄰國者族師五家爲比十家爲聮四閭爲族八閭爲聮矣此則等而上之合其鄕州黨族之聮若二鄕則公一人亦合鄕之證也族師五人爲伍十人爲聮矣此則等而上之合其卒旅以上使皆有聮其在於軍則夏官合之若穰苴灋十五爲隊司右合其車之卒伍則總萬二千五百人之車合而爲一百五十乘之伍大國之三軍天子之六軍統於一大將也如是則不特五家爲比使之相保二十五家爲閭使之相受而已凡其居民卒伍之相合而爲聮者靡不相保不爲非有以相安而居不善眾共發覺所容受皆良民有故則用以比追胥之事有罪奇衺或佚賊則刑罰相及追捕有功則慶賞相共是合六鄕爲一家六軍爲一人矣武王曰予有臣三千惟一心正謂此耳夫士師刑官而掌合聮之事者蓋使人各其心𨿽欲詰姦慝除盜賊其可得乎此周禮職掌有匪夷所思也詳見後若邦凶荒條下】

掌官中之政令【鄭氏曰官中政令士師所施政令惟在大司冦官府中也】○察獄訟之辭以詔司防斷獄獘訟致邦令【獄訟訴辭各有司存若卿士遂士縣士方士各主當司獄訟其冇不決則士師審察以告於大司冦斷而獘之所以推防夫邦令使無不盡也】掌士之八成【士刑官也刑者一成而不變已下八者國之大禁必刑無疑故曰士之八成也】一曰邦汋【汋音酌○說文井水或有或無曰瀱汋故鄭氏解汋爲斟酌之義邦汋者刺探國家陰事虛實動息以告於敵國也○瀱音計】二曰邦賊【謂謀叛逆背其主而欲從他人者也】三曰邦諜【諜音牒○敵國來行反問者卽夏官環人之諜賊也】四曰犯邦令【國有大戒禁不得爲而故犯之】五曰撟邦令【撟音義與矯同拂戾也○國之善政令當遵而故矯拂之已上二者卽禁氏之亂力正也】六曰爲邦盜【若竊國之寶玊神只之犧牷牲也】七曰爲邦朋【比周罔上也】八曰爲邦誣【若詐稱制命僞造符節卽禁氏之矯誣犯禁也】

【按天之道必有所主無主乃亂故萬姓戴君之心生於其性此王者立國必法禁周密使不軌之徒不得而逞然後能保其社稷爲斯民主若八成之邦汋邦賊邦諜陰懷二心背其君者也犯邦令撟邦令不從王法抗其君者也邦盜者攘竊姦宂盜其君者也邦朋邦誣不利於國欺其君者也苟縱而不問必至於亂亾相尋司宼所詰之姦慝莫此爲大士師所以定爲八成必誅無赦蓋國家安則斯民乃安孰謂周公非公天下之心也哉】

若邦凶荒則以荒辧之灋治之【荒辧之法謂辧其年之丰凶廩人所掌四鬴三鬴二鬴之灋若食不能人二鬴則爲大凶之年治之使無至於失所也】令移民通財【移民以就谷通財以給其不能移者】糾守【督察其要害及財谷聚處以杜姦盜窺覬之心卽司徒之除盜賊也】緩刑【輕辠出之使自食其力】

【按比閭卒伍乃地官夏官之職而秋官亦掌其追胥合聯之事荒政通財乃天官計邦用地官聚萬民之職而秋官亦治荒辧之灋蓋爲治必從其本未有不教訓之而可以相安者未有不救其饑寒而能止盜者故秋官掌除盜賊而必兼夫保任荒辧之灋使之知禮義足衣食而自不至於爲盜也苟徒設刑罰以待有辠之至不同於張羅阱擭以取禽獸者哉此周禮之司冦所以異於後世之刑而六聮之相成不可以一職拘也】

凡以財獄訟者正之以傅別約劑【傅音附】

【小宰八成聽稱責以傳別聽買賣以質劑傅附近之民以爲保任別判書以爲之合約劑相期約之劵書也凡以財獄訟者必正之以此而後誠僞可辧非此則不聴庶民無敢苟簡於其始而獄訟可省矣】

若祭勝國之社稷則爲之屍【勝國之社稷殷社也周勝殷故曰勝國之社自殷已亾言曰喪國之社自殷之地言曰毫社其實一而已】

【社稷祀地祗主逹天地四方之气無有屋者春秋書毫社災是亾國之社有屋矣郊特牲曰喪國之社屋之不受天陽也義不明正愚觀媒氏聽陰訟於勝國之社及司烜氏屋誅之文而始知其說也夫建國必立社稷者有土者報本之大禮也國滅則更置社稷故謂舊社爲勝國之社其必屋之何也爲宮刑已下而用之司烜氏所謂屋誅是矣蓋戮人於社主以示眾然剸割之施不可以風而國社又不可以屋故於舊社而屋之以行肉刑耳又聴男女之陰訟亦於此一則以其言之不可聞於眾故於屋中一則以犯淫者必至於覆亾故於喪國之社也至其有祭不幾於二社乎蓋舊社有得山川之气祈水旱而獲應者民族相傅於此自不得廢其禮非若國社之有常祀也以其掌於秋官故以士師爲之屍○剸音顓】

王燕岀入則前驅而辟【與大僕小臣同刑官人所嚴憚故復掌其辟也】

祀五帝則沃屍及王盥【鄭氏曰特牲少牢屍尊不就洗入門北靣則以盤匜盥手王則將獻屍而就洗盥此直言祀五帝沃屍及王盥其餘冬至夏至祭先王先公則小祝職沃屍盥小臣沃王盥郁人云凡祼事沃盥則惟祼時而已○匜音移】洎鑊水【洎忌冀二音○謂增其水也小司防實鑊士師續而終之】

凡刉珥則奉犬牲【刉珥音畿筮○刉珥解見夏官小子士師卑故奉犬牲止於刉珥】諸侯爲賔則帥其屬而蹕於王宮大喪亦如之【躳帥其屬以衞宸居】

大師帥其屬而禁逆軍旅者與犯師禁者而戮之【鄭氏曰逆軍旅違將命也左傳荀吳敗狄於大原將戰魏絳請皆卒自我始荀吳之嬖人不肯卽卒斬以狥此逆軍旅之戮也犯師禁干行陣也雞澤之盟晉侯之弟掦幹亂行於曲梁魏絳戮其防曰軍事有死無犯爲敬此犯師禁之戮也按舜令臯陶作士兼治蠻夷猾夏防賊姦宄兵刑本一職故軍旅涖戮禁戒屬刑官也】

歳終則令正要會【正刑官屬吏之月要歳會以小司防入會於大司防也】

正歳帥其屬而憲禁令於國及郊野【去國百里爲郊郊外爲野帥其屬亦躳爲之】

前王前驅辟

蹕

【常觀周人所以保護至尊之禮可謂詳且備矣凡行大禮則有所以前王者以大臣有威嚴者附麗於王使人見之而自然嚴憚也其出入也則有所以前驅者偕行而在前猶淸道之云也有所謂辟者避除行人使不衝突不祥之類使違避也有所謂蹕者國家有大事凡不急之務不急之人止之使不行以備非常也故大祭祀朝覲會同大喪則大司宼前王大賔客後世子之喪則小司防前王而辟大臣可嚴憚者莫如司防小司防稍卑故兼以辟也大防王出入則前驅小臣王燕岀入則前驅此皆親臣故毎出入無不從士師王燕出入則前驅而辟士師刑官故專其辟也邦有大事恐人心專一姦宄竊發大小司防宮正師氏士師或躳帥其屬或使其屬隨王所在而蹕以衛至尊蹕於王宮王門所以衛宸居也至若王宮出入者皆尊貴之人且多宮嬪其禮不可不嚴閽人凡內外命夫命婦出入則爲之辟一以貴貴一以別於男女之際也○朝之公卿大夫皆以髙爵而在民上不可與眾人伍也故鄕遂縣士公卿大夫有邦事則爲之前驅而辟各爲其主而辟也○五服諸侯皆南靣之人入天子之國則以賔禮待之不可以失禮也故訝士賔客入於其國則爲之前驅而辟居館則帥其屬而蹕無使有客侵掠之患也○若朝士帥其屬而以鞭呼趨且辟則以大眾所聚恐壅塞貴者野廬氏凡有節者與有爵者至則爲之辟新至其館及舟車轚互恐有所妨凡此皆貴貴之道也○轚擊通】

【天地之化非囚以秋气之嚴凝肅殺則萬物無以堅實向裏而造化或幾乎息矣人之道亦然非有嚴毅方正之節斷制裁割之冝則善無以立惡無以刈治已治人無一可者故司防者以剛斷果決制天下之過者也夫天之有秋也主於成物也六官之有刑也主於生民也蓋殺其殺人者而後能生其不當死者刑其傷人者而後能續其不當斷者此祀司民獻民數與夫司民之官必屬之秋官也故爲司防者匪徒明刑之云也當以天地好生爲心至誠懇惻早夜孜孜思所以納民於無過之地然後可以稱是職此孔子以使民無訟爲貴而曾子不以得獄情爲喜也歟是故大事爲之誓戒隨事爲之禁令隨人爲之糾戒隨地爲之致詰不信也而爲之盟約有過也而納之圜土常以禮教齊之惟恐其出禮而入於刑是卽伯夷降典折民惟刑之意也至於臯陶爲士而曰日宣三徳日嚴祗敬六徳帝之稱臯陶曰罔或幹予正惟其先克剛嚴武毅閒邪存誠民是以不怒而威也其進規於舜曰兢兢業業是欲帝道之以徳卽周禮大事前王𨿽不言所以而禁戒之意在其中也又曰無教逸欲有邦則欲畿內外之居民上者靡不以正率民卽朝大夫統都家之治大行人以禮親邦國而戒糾之意實黙寓也臯陶爲士蠻夷猾夏者亦主之故大師則司防涖戮蓋小爭則爲訟大爭則爲兵故亦與夏官聯事也不幸而有入於辠者則刑故無小非剛明則不得其中所以謂之刑中而人自不犯於有司此帝之從欲以治四方風動乃歸之臯陶之方只厥徳方施象刑惟明也或疑秋官之屬惟行人爲大夫餘多止於中下士然則司冦之官其視五官爲小歟是不然後世刑獄之事視古益煩大小司冦所以只愼揆度務欲使朝廷以及於四海刑期於無刑旣已無所不用其極至於昆虫艸木之微亦在刑禁之中其所以位育之功實與五官相爲始終惟大行人一官則主於賔四門而詰邦國其體統尊交際隆故其職爲中大夫朝大夫一官所以領袖於都家而昭明畿內之本職金則爲國用所需皆上士其餘各屬不過淸白一心敬逆天命惟刑之中而已所以止於中下士且他官多有在王所者故其官多大夫此則在王所者惟大小司冦其餘則不容以兼他官故其職自卑而與五官不同耳】

鄕士掌國中各掌其鄕之民數而糾戒之

【鄕士主六鄕及國中之獄云掌國中者六鄕之獄總在國中也職主刑獄而必先掌其民數而紏戒之者以生息爲務紏詰戒令俾不抵於刑罰所以生之也】

聴其獄訟【受其寃抑愬詞聽而理之】察其辭【察其曲直虛實】辧其獄訟【辧其辠狀輕重】異其死刑之辠而要之【大而入於死者次而入於刑者分異書之而爲之要書所謂要囚也】○旬而職聽於朝【職專也】司防聽之斷其獄獘其訟於朝【聴於棘木之下】羣士司刑皆在各麗其灋以議獄訟【司刑掌五刑司刺掌三刺三宥三赦及凡用刑之官】○獄訟成士師受中【成謂已結正中謂刑當其辠無過不及】恊日刑殺肆之三日【恊日鄭氏謂和合支幹善日若今�後利日是也今陰陽家人死者值凶神則有凶煞重喪恐其傷善類又刑未入於死者亦當得吉日也陳屍三日以示戒】○若欲免之則王會其期【辠之疑而當赦或在八議而當免者當行刑之日王親至其地以免之】

【夫於獄訟察而辧之異而要之固無不盡心矣然不敢自是也於外朝大公之地容其反覆訴辧遲之至於旬日更不以他事淆奪虛中涖之庶司刑者與刑者皆無憾也於是司冦折斷其獄完結其訟然又不敢自專羣士各出所見而議之或從初議或有他議有從重而輕有從輕而重務協厥中也至是士師受其中更無可生之途矣然恐其以死傷生必協目而後刑殺之其有可議者則王親會而免之嗚呼死者不可復生刑者不可復屬周之用刑如此其愼眞父母之心哉劉氏曰不以司冦會王而王會其期者刑人於市與眾棄之非王可專也以此知𨿽在八議之中必反覆議成其辠而後免之豈若後世之肆赦與賜鐡劵而預免其死辠者哉】

大祭祀大喪紀大軍旅大賔客則各掌其鄕之禁令帥其屬夾道而蹕【大祭祀若祭天南郊及四時迎气於四郊大喪紀葬於郭外大軍旅王行出疆大賔客諸侯來朝鄕士各掌其禁令使無犯命帥其屬夾道而蹕使不得侵此因其所致之民而爲之禁戒也】○三公若有邦事則爲之前驅而辟其喪亦如之【邦事謂有國家政事行於國中或出疆也其喪謂塟於墓也爲之前驅而辟卿士三公所管轄之吏故爲其主而辟也】○凡國有大事則戮其犯命者【祭祀喪紀軍旅賔客之大者由六鄕之路有犯命者鄕士卽而戮之以警眾此以其所管轄之地故爲之禁戒也】

【按刑官主灋禁尊者之行在旁而蹕止行人在前而辟淸道路戮其犯命皆灋禁之事故鄕遂士等掌之】

遂士中士十有二人府六人史十有二人胥十有二人徒百有二十人【主六遂之獄者】

縣士中士三十有二人府八人史十有六人胥十有六人徒百有六十人【主甸稍縣都凡公邑之獄者】

方士中士十有六人府八人史十有六人胥十有六人徒百有六十人【主都家之獄者疏云采地在王畿四方故云方士】

訝士中士八人府四人史八人徒八十人【訝迎也主侯國獄訟及迎賔客】

遂士掌四郊各掌其遂之民數而糾其戒令

聽其獄訟察其辭辧其獄訟異其死刑之辠而要之二旬而職聽於朝司防聽之斷其獄獘其訟於朝羣士司刑皆在各麗其灋以議獄訟○獄訟成士師受中協日就郊而刑殺各於其遂肆之三日○若欲免之則王令三公會其期

若邦有大事聚眾庶則各掌其遂之禁令帥其屬而蹕【邦有大事聚眾庶者遂人帥所治之民而至也遂士掌其禁令誓蹕】○六卿若有邦事則爲之前驅而辟其喪亦如之○凡郊有大事則戮其犯命者【郊有大事者謂大事而經其地則掌戮其犯令者】

縣士掌野各掌其縣之民數而糾其戒令

聴其獄訟察其辭辧其獄訟異其死刑之辠而要之三旬而職聽於朝司冦聽之斷其獄獘其訟於朝羣士司刑皆在各麗其灋以議獄訟○獄訟成士師受中協日刑殺各就其縣肆之三日○若欲免之則王命六卿會其期

若邦有大役聚眾庶則掌其縣之禁令【大卽縣師所謂軍旅會同田之戒也縣士掌其禁令】○若大夫有邦事則爲之前驅而辟其喪亦如之○凡野有大事則戮其犯命者【野有大事者亦謂大事而經其野】

方士掌都家○聴其獄訟之辭辧其死刑之辠而要之○三月而上獄訟於國司冦聴其成於朝羣士司刑皆在各麗其灋以議獄訟○獄訟成士師受中書其刑殺之成與其聴獄訟者【都家八則有刑賞之威王朝主馭其大略故但書其刑殺之成與聽獄訟之人不著其刑殺之地不會其刑殺之期】

凡都家之大事聚眾庶則各掌其方之禁令【大事聚眾庶亦謂軍旅田等以王事動眾也則爲之掌其禁令】

以時修其縣灋若歳終則省之而誅賞焉【縣灋者縣師掌邦國都鄙稍甸郊野之地域而辧其夫家人民田萊之數及其六畜車輦之稽方士以四時修此灋歳終復省之亦掌民數之意且以灋攷都家之治也】

凡都家之士所上治則主之【所上治猶上計之意都士家士所上治方士主廉察之】

【方士聽都家之獄訟修省縣灋主都家所上治蓋以王官往涖都家有事則至王國也解見朝大夫按鄕遂縣方氏四官所掌凡三事大略相同曰司民數而糾戒之也曰聽獄訟而刑殺之也曰大事而爲之禁令也其不同者四曰各掌其獄之地也各掌其民之數也職聽與會免各冇期也所禁令之人與地各有司也鄕士掌王國及六鄕而其獄在國中故曰掌國中遂士掌六遂而其獄在近郊故曰掌四郊縣士掌甸稍之獄在逺郊之外又自二百里至四百里凡都家所餘之公邑皆屬焉故官以縣稱而曰掌野方士掌都家所上刑中故曰掌都家此其所掌獄之地不同也○鄕士各掌其鄕之民數而糾戒之遂士各掌其遂之民數而糾其戒令縣士各掌其縣之民數而糾其戒令方士以時修其縣法各以其所屬生民爲心戒令爲先此其所掌治之不同也○其職聽於朝鄕士旬遂士二旬野三旬都三月則以其地有近遠隨其所至以爲期也其刑殺鄕士於國市遂則各於其遂野則各於其縣蓋各因其地以示戒也其免之鄕則王會其期遂則三公會其期野則六鄕會其期亦因其地有近逺勢不能徧會以尊卑爲序也若都家則但書其刑殺之成與聽獄訟之人而已此其所掌斷獄獘訟之不同也○祭祀喪紀軍旅田之禁令鄕士掌六鄕遂士掌六遂縣士各掌其縣方士各掌其方各禁戒其所率而致之民也其有大事而戮其犯命者鄕士於國遂士於郊縣士於野各禁戒於其所治之地也其大臣冇邦事而爲之辟鄕士於三公遂士於六鄕縣士於大夫則各爲其主也此其所掌禁令之不同也都家逺大事不及故方士不言戮其犯命又方士不常在國故不言辟】

訝士掌四方之獄訟諭辠刑於邦國【諸侯自得專其國內臣民之訟此所掌四方之獄訟者謂侯國兩相訟或人訟諸侯於王朝者訝士掌之因而曉諭以辠麗於刑之則以定其爭也】凡四方之有治於士者造焉【治猶正也若元咺訴衞侯虞芮爭田之類必先造於訝士一則事有所統二則訝士可平則平之不必煩於士師亦省刑之意】四方有亂獄則往而成之【成平也所獄訟之事或涉地土人民援證多歷年久者曰亂獄士師不能遙斷故訝士必親至其地而平之】

邦有賔客則與行人送逆之【賔客在郊門之內送其往而逆其來也】入於國則爲之前驅而辟野亦如之【賔客行於國中之道或以已事適野訝士爲之辟除行人所以貴貴也】居館則率其屬而爲之蹕誅戮暴客者【在國授館之後訝士爲之蹕止行人及冇客則誅戮之所以安客館也】客出入則道之有治則贊之【賔客出入於王朝則先道之其有朝貢之政事則佐佑之皆使無失禮之意】○凡邦之大事聚眾庶則讀其誓禁【大事徵伐田訝士讀其誓命之詞及五禁之灋按訝士掌事凡三獄訟其本職也辟蹕誓禁刑官所在人無敢犯也賔客之送迎道贊刑於百辟之意】

朝士中士六人府三人史六人胥六人徒六十人【朝天子外朝辠門之內雉門也主國之大訽司刺之三刺司冦之聴獄訟六官之縣邦法者朝士掌焉故以官名】朝士掌建邦外朝之灋左九棘孤卿大夫位焉羣士在其後右九棘公侯伯子男位焉羣吏在其後靣三槐三公位焉州長眾庶在其後

【棘赤心外有刺可以爲蕃衞臣之忠赤而蕃屏王室之象也三孤六卿其位凡九侯甸男采衛蠻夷鎭蕃其服亦九故左右棘之數皆從九羣士從孤卿大夫皆王國之臣也羣吏諸侯之卿大夫記所謂列國之大夫入天子之國自稱曰陪臣也羣吏從諸侯皆畿外之臣也槐黃中通理臣有中徳之象三公三人故槐之數亦三州長眾庶在其後凡州長黨正之屬與府史胥徒庶人在官者亦在其中矣舊以府史爲羣吏豈以庶人之賤乃列羣士之右乎小司冦之大詢司刺之三刺其位皆然也】

左嘉石平罷民焉右肺石逹窮民焉【嘉石肺石解見大司防嘉石在左者卑之而示辱故罷民立之期使等於平民肺石在右者之而使伸故竆民立之俾無不逢此設石左右之不同也】

帥其屬而以鞭呼趨且辟【以鞭呼趨且辟者語意猶云以鞭行呼而辟也執鞭所以爲威髙聲而呼使人聞之趨且辟者大眾所聚恐有賤者壅塞貴者故往來循行而爲之辟也】禁慢朝錯立族談者【慢朝若立中門背闕而坐過闕不下也錯立歷位逾階也族聚也族談相與聚言喧囂也朝士皆禁之已上外朝灋禁】

外朝圖

凡得獲貨賄人民六畜者委於朝告於士【獲鄭氏云俘而取之也人民謂奴隸逃亾者或未齔男女】旬而舉之大者公之小者庶民私之【貨賄曰得人民六畜曰獲必使委於朝告於士者以待人之求不告者卽爲盜亦止盜之法也十日而失主不至則彼無意於得或己無主然後收舉之大者如古帝王噐物之類則入於官非小民所當畜也小者卽與得物者上不專其利也此視司市爲詳蓋彼專指市肆中此則兼舉國中也已上獲遺舉貨之灋○俘音孚】

凡士之治有期日國中一旬郊二旬野三旬都三月邦國期期內之治聽期外不聽

【外朝聽訟之地萬眾各恃其血气之私持其好勝鬭爭之說而趨往焉苟無期日與其所以當聽不當聽之則訟何時而息乎凡士之治謂士師察獄訟之辭以詔司防鄕士一旬遂士二旬縣士三旬職聴幹朝方士三月而上獄訟於國邦國則期而治於士民冇不服者當於此時而訴辧則士師受之過其期則不爲之理庶乎知冇限節不至於爭無已時連年不決也】

凡有責者有判書以治則聴凡民同貨財者令以國灋行之犯令者刑罰之凡屬責者以其地傳而聴其辭【屬音辱傳音附】

【有責者借而責其必償上下劵書爲證屬責者親屬或屬下有所責本無契劵附近鄰比見知者爲證有此二者則聽無則不聽之同貨財者泉府旅師與民相取予也出入兩平不得違法有所昻大凡爭訟多起於財稱責必以其證同貨財必行以灋皆所以絕訟端於始也○已上訟獄當聽不當聽之則】

凡盜賊軍鄕邑及家人殺之無辠凡報仇讐者書於士殺之無辠

【爲盜賊者贓犯旣明在軍若伍兩之長在鄕邑若比閭之長在家若至親知而殺之又如昏暮爲盜而所在殺之皆不科辠使盜無所容也報仇讐謂調人和難而使辟之者不辟而被其殺亦不科辠二者𨿽有訴訟不理】

若邦凶荒札喪冦戎之故則令邦國都家縣鄙慮刑貶【凶荒歳不熟也札喪民有疫癘而多死喪也冦戎冦盜戎狄相侵也三者法宜緩刑慮裁度也貶減省也蓋卽無濫受民詞之意然慮刑貶三字語詞不順疑有闕文○已上省刑之事】

司民中士六人府三人史六人胥三人徒三十人【天之立君君之設官無非爲生民計也故秋主肅殺而實所以成物司冦明刑而實所以生民司民一職屬之秋官者見刑所以生民之意亦使司刑者以生民爲心也】

司民掌登萬民之數自生齒已上皆登於版【生齒者男八月女七月】

【按媒氏男女自成名以上皆書年月日時焉成名者子生三月父名之也內則子生三月之末見於父而名之宰書曰某年某月某日生而藏之宰告諸閭史閭史書爲二其一藏諸閭其一獻諸州史州史獻諸州伯藏諸州府此卽司民之所登也】

辧其國中與其都鄙及其郊野異其男女歳登下其死生

【國中若干郊野若干都鄙若干詳書而總之則其數明男女異其數以爲媒氏配合之本每歳死者除其籍生則書於版畿內獻於王小司冦所謂孟冬祀司民獻民數於王王拜受之也畿外則各獻於其國君】

及三年大比以萬民之數詔司冦司冦及孟冬祀司民之日獻其數於王王拜受之登於天府內史司會冡宰貳之以贊王治

【此萬民之數通於天下小司徒所謂大比則受邦國之比要也王拜受之登於天府天之所生惟人爲貴也內史司會冡宰皆主會計民事之官故咸使執其貳以圖國用贊治道鄭氏曰以多少黜陟主民之吏徐幹氏曰治平在庶功興庶功興在事役均事均在民數周民數周爲國之本先王周知萬民眾寡之數則勤惰者可聞故周禮司冦獻民數於王王拜受之登於天府其重如此是以制鄕遂之法維持其民而爲之綱目使其鄰比相保愛賞罰相延及故出入存亾臧否逆順可得而知也亂君之爲政也戶口漏於版圖夫家脫於聮伍避後逋逃者有之姦心競生僞端並作嚴刑峻令不能救也人數者庶事之所自出也莫不取正焉以分田裏以令貢賦以制祿食以作軍旅國以建典家以立度五禮用修五刑用措其惟民數乎孝文之立三長蓋知此意矣然不能修徳愛民處之曲盡是以心不樂從終安冒僞隋唐以來大抵如此徒灋亦何爲哉】

司刑中士二人府一人史二人胥二人徒二十人【主刑書以定辠】

司刺下士二人府一人史二人徒四人【刺者探問廉察之意官主詢察而行赦宥故以名官舊解爲刺殺字非蓋此非司刺殺之官也】

司刑掌五刑之灋以麗萬民之辠

墨辠五百【墨黥也刻其靣以墨漬之】劓辠五百【劓音乂截鼻也】宮辠五百刖辠五百【以先後輕重之序刖辠當在宮辠前尙書可證也○刖音月斷足也宮丈夫去勢女子幽閉於宮中】殺辠五百【殺辠有二或斬首或要斬及掌戮之焚辜條狼氏之車轘皆是也】若司防斷獄獘訟則以五刑之灋詔刑罰而以辧辠之輕重【五刑之灋如天之垂象卽舜典之象以典刑也以麗萬民之辠者民有某罪合附麗於某刑此刑書之所載也以五刑之法詔刑罰書所謂惟法惟察其審克之以辧辠之輕重所謂上下比辠上刑適輕下服下刑適重上服也王氏曰周禮五刑之法皆五百而呂刑墨劓之屬皆千刖五百宮三百大辟二百所謂刑罰世輕世重也】

司刺掌三刺三宥三赦之灋以贊司防聽獄獘訟一刺曰訊羣臣再刺曰訊羣吏三刺曰訊萬民一宥曰不識再宥曰過失三宥曰遺忘一赦曰防弱再赦曰老旄三赦曰憃愚以此三灋者求民情斷民中而施上服下服之刑然後刑殺【旄曲禮作耄善憃昌容反】

【司刺當司防斷獄獘訟之時主以此三法輔佐使無不中三刺解見小司防羣臣羣吏萬民皆以爲可殺而後殺之否則行赦宥之灋宥謂寛之也不識若自防在他國而不識其父昏夜而不識其所親者過失若舉刅欲斫伐以兵矢投射而誤中他人者遺忘謂心向一事而忘一事者三者皆非故犯也則隨其辠之大小而宥以寛之若辟讐之法亦宥之事也赦謂釋免之也防弱謂未齔而未有知者老旄謂七八十以上而昏眊者憃愚謂自防癡騃童昏者三者皆可矜也則赦而免之竟當釋放若記所謂悼與耄𨿽有辠不加刑也司刺專掌此三灋求萬民之情斷獄訟之中定其當服上刑當服下刑務使之輸情服辠然後加以或刑或殺也○齔淸防反騃又該反】

【按舜典周禮呂刑昜大傳所稱祥刑參錯不一愚嘗合而觀之辠狀之辭情眞辠當則當正之以五刑有大辟肉刑二者通謂之刑在虞書爲象以典刑怗終賊刑周禮五刑之灋麗萬民之辠呂刑之五辭簡孚正於五刑易之折獄致刑也有所謂過者則在所當宥虞書宥過無大又曰流宥五刑周禮分爲不識過失遺忘三者而爲辟讐之灋大約與虞之流同呂刑則曰五刑不簡正於五罰使出財以償之五罰不服正於五過痛懲之以警眾又有災者則在所當赦虞書眚災肆赦周禮分爲老防憃愚三者亦在所赦易則謂之赦過宥罪也又有所謂疑者臯陶稱舜曰與其殺不辜寕失不經謂參錯訊鞠而終不得其情實者寕失之以與民周禮卿士等職所謂若欲免之呂刑則曰五刑之疑有赦五罰之疑有赦易謂之緩死也然虞書又有所謂辠疑惟輕者苟有辠而輕之可也若無辠𨿽得輕刑亦非辜矣蓋此非犯有虛實之疑乃法可上下之疑故比之當從輕耳二千年間聖經所言無不脗合但虞之金作贖刑蓋指鞭朴之輕者而呂刑於五刑之不簡者俱正於五罰此乃世變之不同至若易之明罰敕法此罰字亦指刑言蓋刑罰二字亦通用也嗚呼後世之刑則與古異矣文帝以一時不忍之心而去肉刑免肢體之傷殘是矣然以輕辠而率死於敲朴之下是以大辟而易肉刑也自開罰之端凡欲科斂者必假此爲詞是以贖罪爲利网也呂刑有言罰懲非死人極於病令之稍居人上得以杖罰人者卽能生殺人豈臣無有作威之道哉至於眚災則有赦也無故而大赦縱有辠而虐無辜將安居乎避讐之法不得已而有瑞節之與也銕劵之賜預免其身及子孫死辠幾名不幾於誘人犯法乎且三千條律𨿽有明憲至議刑之時則任意出入是刑非以懲惡也反爲殃民之具宥非以矜善也只爲長惡之媒所謂天討冇辠者將安在哉○�武粉反】

司約下士二人府一人史二人徒四人

司盟下士二人府一人史二人徒四人【盟音明】

司約掌邦國及萬民之約劑【約如字○約者有事相期恐其無驗刻之以爲識劑則刻其所約之辭也凡有約必有劑故大史職與此皆以約劑稱大而邦國小而萬民凡有約劑司約掌之】

治神之約爲上治民之約次之治地之約次之治功之約次之治噐之約次之治贄之約次之

【此六約字乃簡約之意謂典則浩汗摘其大而要者以示於民使之易守也神約者應祭神只如祭法云非此族也不在祀典故三代命祀祭不越朢防子不祀祝融楚人伐之也民約謂徵稅遷移若懷宗九姓在晉殷民六族七族在魯衞及仇讐旣和書於調人者也地約經界所至各有分守也功約司勲所載六等之功故虢叔虢仲勲在王室藏於盟府也噐約禮樂吉凶車服所得用無敢僭越也贄約玉帛禽鳥相與往來君臣朋友夫婦之倫於此焉定故公孫黒使彊委禽也人之所以恣情徇已而不顧以至於逾越闘爭而不已者不過此六者於此旣定則凡邦國萬民有約則爲之藏違約則爲之啟誠息訟省刑之方也】

凡大約劑書於宗彜小約劑書於丹圖【大約劑邦國約也宗彜宗廟之六彜鑄於其上俾神鑑焉小約劑萬民約也圖版圖也刻之於版以丹塡之俾其不滅故曰丹圖也】若有訟者則珥而辟藏其不信者服墨刑若大亂則六官辟藏其不信者殺

【約已定矣事久違約而敢爲非義至幹相訟者則珥而祭司約之神開府而視約書其不信者服墨刑爲其昏黯不明也若事之大者彊梗大亂不服司約則六官所藏約劑之貳爲啟辟以塞其口而服上刑則人無敢爲背約不義者矣○珥音貳辟音辟】

司盟掌盟載之灋凡邦國有疑會同掌其盟約之載及其禮儀北靣詔明神旣盟則貳之

【盟者有事相約恐其中背而不相托因要質於鬼神而使違約者得禍可以不煩兵刑也盟載之法者書其所盟之辭殺牲防血加書牲上坎而埋之以示背盟則如其牲也疑會同者𨿽相會相同疑而不相托若小祝職所謂小會同也司盟掌其盟約之載辭與其盟之禮儀明神若小子之珥於社稷祈於五祀蓋盟有大小其神亦不同範宣子盟鄭載書曰或間玆命司愼司盟名山名川明神殛之也鄭氏曰明神卽覲禮之方明木方四尺設六色而著六玉上蒼圭下黃璧東靑圭南赤璋西白琥北刺璜明神有象所以依之亦通明神向明故北靣詔之旣盟則藏其貳以爲異日背盟者攷也○圭璧二字誤當云上蒼璧或璧下黃琮】

盟萬民之犯命者詛其不信者亦如之【犯命違犯君命也辠在不赦而有所謂盟者謂亾不可得盟於眾使不容之若春秋傳臧紇犯門斬闗以出乃盟臧氏也不信者謂人有渝盟以負於明神者則相要詛於明神使神必加禍則盟爲不虛萬民犯命之盟與凡不信之詛司盟掌其事與其禮及爲之藏其貳故曰亦如之也】○凡民之有約劑者其貳在司盟有獄訟者則使之盟詛【民之約劑掌於司約而復藏其貳於此者以爲盟詛之本也蓋凡約劑而不信者使遂麗於法則當服墨與殺之刑矣訟而未麗於法則復使之重結盟以要諸神背盟者則爲之詛蓋盟重於約而詛又在盟約之後也】○凡盟詛各以其地域之眾庶共其牲而致焉旣盟則爲司盟共祈酒脯【詛哲古反○凡盟詛有大小其民之眾寡因之各以其地域之眾庶或鄕遂或比閭也盟詛之時共其牲以爲防血之用旣盟詛畢又使出酒脯共於司盟以祀明神祈不信者必凶】

盟詛說

職金上士二人下士四人府二人史四人胥八人徒八十人

【金有五錫靑銅赤銀白銕黒金黃𨿽有五色而皆金也惟黃者得土之全徳獨以金名五行之序土生金蓋其气自沖和而肅淸其質自凝聚而堅剛故金生土中凡土之剛者卽金玉石亦金之類也於四時屬秋其气肅殺故金利而能割於四方屬西西方主聲故金石特爲八音之綱紀此職金所以屬之秋官也】

職金掌凡金玉錫石丹靑之戒令【戒令謂徴於所產之地及應取之時采之之灋】受其入徵者辧其物之媺惡與其數量掲而璽之入其金錫於爲兵噐之府入其玉石丹靑於受藏之府入其要

【畿內虞衡所掌厲禁之內與夫畿外名山大川徵於民之貨此職受之物之媺惡各有所適用數之多寡萬有不齊辧其物計其數掲表其上復璽以封之旣不使混雜亦不得侵沒也入其金於爲兵噐之府稾人職所謂掌受財於職金以賫其工攷工記築氏執上齊冶氏執下齊鳬氏爲鐘防氏爲量段氏爲鏄噐桃氏爲刃皆自此頒而入之也入其玉石丹靑於受藏之府內府職云凡四方之金玉入焉玉府職云掌王之金玉之藏皆自此受而入之也入其要者入計書於司會使得有所鉤攷也○已上入金之灋】

掌受士之金罰貨罰入於司兵

【金罰訟獄入鈞金及金作贖刑之罰貨罰士師聽獄訟時財有應入官者入於司兵以辠累之物故不以入經用與司厲職以盜賊之任噐貨賄入於司兵者同義若司市所舉之貨則入於泉府門關所舉之貨則以養老孤各有所歸也】

旅於上帝則共其金版饗諸侯亦如之【版音板○金版王氏曰掌次言大旅上帝則張氊案設皇邸邸謂後版屏風此所謂金版則以金飾之未知是否】

凡國有大故而用金石則掌其令

【用金石謂爲兵噐及佐國用或給以府庫之藏或采於所產之地皆職金掌其令故用給而害不及民也按五金者產之於天地守之以厲禁采金鑄錢乃國家之大權而非民間之私物也故國有大故而用金石則職金掌其令國凶荒札喪則司市無徵作布惟其上之操權也故缺用則開之以爲公而不錮之以爲私惟其非下之所有也故無徵則與之以爲利而不取之以爲害此天下之通義也後世銀錢之科與粟帛相參取非其有徵非其物倒行逆施欲無困竆急迫盜丱私鑄其可得乎卒之私鑄不可息而錢益濫惡盜丱不可除而防益滋蔓上下俱失其利孰若舉周公之道而行之乎】

司厲下士二人史一人徒十有二人【掌盜賊贓物及凡有辠而收奴者】犬人下士二人府一人史二人賈四人徒十有六人司圜中士六人下士十有二人府三人史六人胥十有六人徒百有六十人【圜音○圜圜土也天文貫索主賤人之牢九星規圓故以取象又圜還也收教者期其往而能反也築土爲城故以土名】

掌囚下士十有二人府六人史十有二人徒百有二十人

【主拘系當刑殺者】

掌戮下士二人史一人徒十有二人【主斬殺刑戮之事鄭氏曰戮辱也旣斬殺又辱之蓋若膊肆之類亦通凡囚者必戮掌囚掌戮二官相聯】

司厲掌盜賊之任噐貨賄【盜有彊盜竊盜賊謂凡殺傷謀害人公取竊取人財者】辧其物皆有數量賈而掲之入於司兵【賈音嫁】

【任噐所用以傷人取物兵噐貨賄其贜物凡盜賊必追得此爲眞應給主者給主其應入官者皆有多寡數目輕重權量書其賈而掲之不以微物爲人侵沒也入於司兵者任噐可用則用之貨賄亦以爲造兵噐之用】

【按盜賊任噐貨賄不以入九府者以其物爲不義不可混於經用也必以入司兵者非徒使無棄物蓋兵主於除亂故以其所以爲亂之具而還以治之是兵噐爲有名𨿽小事而曲盡其道如此或謂盜賊之任噐貨賄卽與所捕之人則民爭務於逐盜豈非止盜之方而事尢簡易乎是不然此秦人尙功首虜之法驅民以利者也先王養民厚矣其有夷狄盜賊爲生民患聲大義率而伐之民懷敵愾之心進死者有厚賞退生者有顯戮何假於盜賊貨物以誘之且旣開此端則將惟利是赴要功生事或自相爭奪亂行干紀無所不至是豈經常之灋哉惟夫灋制未備防賊竊發則可以此誘民使人自爲戰不當計其贓物以阻弛之士耳○音托】

其奴男子入於辠隸女子入於舂槀凡有爵者與七十者與未齕者皆不爲奴【槀音犒齕淸覲反毀齒也大約男八嵗女七嵗故字從七從齒凡爲盜賊者或辠未入於死或從死而減論或辠人家屬爲從而連坐及女子有辠而應宮刑者皆謂之奴男子入於辠隸服司隸之役女子入於舂人槀人以當幽閉之刑有爵者不爲奴貴者不可以受辱亦議貴之義七十與未齕者不爲奴亦赦老耄防弱之意也】

犬人掌犬牲凡祭祀共犬牲用牷物伏瘞亦如之【牷音全瘞音意伏鄭氏曰伏犬以王車轢之卽軷禮也爾雅曰祭地曰瘞埋祭祀伏瘞用純色之牲卽牧人所謂毛之也】凡幾珥沈辜用駹可也【幾當作從血駹與尨同明光反珥沈辜之牲𨿽雜色不純亦無害右祭祀用犬之灋】凡相犬牽犬者屬焉掌其政治【犬有三一田犬能有俊鈍二守犬性有良三食犬味有美惡賈四人以相之少儀犬則執紲徒十有六人以牽之用於祭祀則辧其色用於賔客則酌其宜用於田守則擇其才性及夫畜飬供奉之灋皆所謂政治也】

司圜掌收敎罷民凡害人者弗使冠飾而加明刑焉任之以事而收教之【罷音皮】

【收教者收而敎之弗使冠飾者示其無禮不得同於成人之道也加明刑者書其所犯過惡庶其攺之且以警眾也任之以事者就其所能使有所爲而不至於放弛可以習勞可以執藝所以彊其罷而勸之善亦使之自食其力不以無辠飬有辠也】

能攺者上辠三年而舎中辠二年而舎下辠一年而舎其不能攺而出圜土者殺𨿽出三年不齒

【辠有上中下輕重之不同舎之有三年二年一年久近之異彊戾不從教是謂不能攺終於此而已故亦終於圜土又或脫逃則服大辟爲其復害人故除之也知悔悟而執事勤勞者是謂能攺則出之然又必三年而後得與平人齒恐其畏威而假之出外而復放僻也必期其變罷爲彊化爲良所以收教之方如此】

凡圜土之刑人也不虧體其罰人也不虧財

掌囚掌守盜賊凡囚者上辠梏拲而桎中辠桎梏下辠梏王之同族拲有爵者桎以待獘辠及刑殺告刑於王奉而適朝士加明梏以適市而刑殺之凡有爵者與王之同族奉而適甸師氏以待刑殺【梏音谷桎音質拲音拱○凡囚者謂非賊盜而以他辠拘囚者屬掌囚拘守之兩手共一木曰拲木在項曰梏在足曰桎梏告也以其所犯辠過示於眾也凡囚禁者皆有梏故下辠惟梏中辠加之以桎使不得行之意上辠竆極惡虞其他變復加以拲使不得有爲待死而已王之同族與有爵者皆不梏不著其辠不忍以其親貴而犯辠又不欲以國人而議親貴之辠也有爵者中辠桎上辠拲同族惟上辠則拲之中辠以下皆不施械凡此囚禁之法必至刑殺而止故曰以待獘辠也及刑殺之期必告刑於王奉而適朝士者如記所謂王三宥之禮也有司執法無可出之路於是百姓則適於市與眾棄之有爵與同族者則適甸師氏得辠天地祖宗也】

掌戮掌斬殺賊諜而搏之【鄭氏曰搏當爲左傳膊諸城上之膊去衣磔之也○膊兵各反】

凡殺其親者焚之殺王之親者辜之

【士之八成有邦賊謀爲叛逆者邦諜敵國反間也鄭氏謂斬以鈇鉞若腰斬殺以刀刃若棄市賊諜者國家莫大之害旣斬殺而復膊之所以示戒也其親其辠人五服之親也焚之者付之於火以其忘本無親不存其形王之親王有服之親也辜之者分裂其四肢以其不義無上不全其屍已上三者皆所謂辠不容於死也】

凡殺人者踣諸市肆之三日刑盜於市凡辠之麗於灋者亦如之惟王之同族與有爵者殺之於甸師氏凡軍旅田斬殺刑戮亦如之【踣弼北反足傾而偃僕猶倒死之云○肆之三日陳其屍以警眾也其他若盜賊與凡他辠而刑殺者皆肆之三日軍旅田役斬殺刑戮亦肆之三日故曰亦如之也王之同族與有爵者殺戮不屬掌戮故復申言之】

墨者使守門劓者使守關宮者使守內刖者使守囿髠者使守積【髠音坤】

【墨劓二者其刑在靣使之守門與門者聖人制刑不過治一以警百門關人一相遇必見之所以示戒也囿者蕃育鳥獸之所但欲禁非時而入者無事於趨走故刖者守之宮者守內便於男女之際也髠者去發刑重於不使冠飾而輕於墨刑使之守積皆有以用之矣先王於辠人苟未入於死必有可生之道故猶隨才而用之其不終絕人眞天地之無我也舊說以髠爲同族之犯宮刑而減之者非也蓋公族不翦其類但可減爲刖已下耳苟降從髠則應劓刖者不獲減刑乃反重耶】

司隸中士二人下士十有二人府五人史十人胥二十人徒二百人【隸音厲古隸字作隸從隸執辠人也從木從示執木板示人也司隸之事莫重於搏盜賊囚執人之事故其爲字若此】

司隸掌五隸之灋辧其物而掌其政令【五隸之法者辠隸爲一等四翟爲四等物謂衣服任噐辧之不得相雜政令謂各有所當執之役與其敍次灋度】

帥其民【卽辠隸也】而搏盜賊國中之辱事爲百官積任噐凡囚執人之事邦有祭祀賔客喪紀之事則役其煩辱之事

【搏盜賊者蹤迹緝捕自有其灋罪隸甞非爲之人彼自得其機軸也百官於政教禮樂政事爲詳而刑罰非所尙故使辠隸積任噐用時需之用畢復收之也囚執人惟恐於疏漏掌於辠隸者亦因其能而使之也國中辱事若宮人除其不蠲去其惡臭蠟氏除骴之類祭祀喪紀煩辱之事如典祀徴役於司隸而役之喪禮隸人湼厠之類必辠隸者以其人猥下而多彊力且有辠戾當服賤也】

掌帥四翟之隸使之皆服其邦之服執其邦之兵守王宮與野舎之厲禁

【四翟之隸卽師氏所謂使其屬帥四夷之隸也變夷言翟者東南多鳥凡翡翠多出南方故謂東南夷爲翟也服其邦之服者不易其宜執其邦之兵者各從其習王宮與野舎之守而使之者夷人之性朴野其戴君之義如蜂蟻然純一而不貳且以蠻夷而視中國之天子若在天上尢所敬畏者故因其自欲效忠而使之一以通在彼尊親之心一以示在此無外之意此惟四翟之隸爲之辠隸不與故特言掌帥四翟之隸也】

【司隸所帥五隸掌事凡六盜賊一也積任噐二也囚執人三也役煩辱四也已上四者皆辠隸之事守厲禁五也飬鳥獸六也二者皆四翟之事以此知司隸𨿽掌五隸其中自有良善辠惡之分也】

辠隸百有二十人

【有辠而收奴者其發遣則由於司厲收而役之則權在於司隸役而司牧之則在於禁氏收奴之中必有多才知而能役眾人者因而爲之長其員止百二十人其餘有辠者皆隸之來者無常不可以定數拘也】

辠隸掌役百官府與凡有守者掌使令之小事【凡有守者若宮正之無去守掌固司險之守及守墓厲守祧之類使令之小事卽煩辱之事也百官府其胥徒皆鄕民之選有守者守禦爲重其徒有不給故以司隸助之】○凡封國若家牛助爲牽徬【徬弼浪反○封國若家鄭氏曰建諸侯大夫家也牛助國以牛助轉徙也辠隸牽徬之在前曰牽在徬曰旁牽徬牛車亦煩辱之事也】

其守王宮與其厲禁者如蠻隸之事【十四字宜屬閩隸誤衍於此按司隸職止言掌帥四翟之隸守王宮與野舎之厲禁未有及於辠隸者蓋辠隸乃免死之人故不可使守禁密之地且宮正宮伯所掌士庶子虎賁氏之虎士司隸四翟之隸於王宮之守固自已足亦何假於辠隸又以文勢推之豈有未言蠻隸而遽言如蠻隸之事乎閩隸正脫此簡故愚直以爲誤衍於此也】

蠻隸百有二十人【南方夷】

閩隸百有二十人【東南夷閩音民】

夷隸百有二十人【東夷】

貉隸百有二十人【東北夷貉貊通】

【職方氏所掌有四夷八蠻七閩九貉五戎六狄之人民蓋皆臣服於中國而此止於蠻夷閩貉者周人世居西土其化先及西北故以服東南爲貴且東方等夷秉性善良故因其效順而以屬之司隸也然皆止於百二十人何也蓋初設爲定員於後而世其事繼而來者則統其下也舊說以爲徵夷所獲赦其死而役之非也詳攷四隸之職惟有飬獸與守王宮二事其非俘獲可知果爲俘獲自當屬之辠隸若其所生子孫乃可屬此耳】

蠻隸掌校人飬馬其在王宮者執其國之兵以守王宮在野外則守厲禁

閩隸掌役畜飬鳥而阜蕃敎擾之掌子則取隸焉【上下三隸曰役校人牧人役服不氏則此當云掌畜脫一掌字夷隸貉隸云其守王宮與其守厲禁者如蠻隸之事此亦當有此十六字缺文】

夷隸掌牧人飬牛馬與鳥言其守王宮者與其守厲禁者如蠻隸之事

貉隸掌服不氏而飬獸而教擾之掌與獸言其守王宮者與其守厲禁者如蠻隸之事

【蠻隸役校人飬馬夷隸牧人飬牛馬中國之人能醫獸疾阜蕃教擾皆在校人牧人夷人但飬之而已閩隸掌畜而阜蕃敎擾之家畜飬之特易故與掌畜同事也貉隸服不氏飬獸而教擾之不言阜蕃者猛獸不生乳於圈檻也夷隸與鳥言貉隸與獸言者左傳介葛盧聞牛鳴曰是生三犧皆用之矣辧鳥語者亦然夷人去禽獸不逺故能如此設官職掌而與之言者欲知禽獸之情亦育萬物之一助也閩隸所謂掌子則取隸焉者王氏曰子謂鳥所生閩隸取隸於己按掌畜掌飬卵鳥則此解爲鳥子理或然也然玩其文義亦有缺文】

布憲中士二人下士四人府二人史四人胥四人徒四十人【憲者表縣示人而使之知因謂刑灋曰憲布者敷施周徧幽遠畢逹之意】

禁殺戮下士二人史一人徒十有二人【主禁民不得私相殺戮】禁氏下士六人史三人胥六人徒六十人【主禁不服王法之人禁殺戮之事少而顯禁氏之事多而防故其官與徒多寡之不同】

野廬氏下士六人胥十有二人徒百有二十人【主逹王畿之道路】

蠟氏下士四人徒四十人【蠟音娶】

雍氏下士二人徒八人

萍氏下士二人徒八人

司寤氏下士二人徒八人【寤寐而覺也主覺以警眾】

司烜氏下士六人徒十有二人【烜興遠反火照也火燭於幽隠亦豫防之意】條狼氏下士六人胥六人徒六十人

【條朴也詩伐其條枚謂枝之遠者以其細而條直故可以爲朴用狼猛獸史稱豺狼當道以爲惡人之諭又狼所經道物皆殘毀不整故謂物亂曰狼籍此官主辟除故以條狼名】

修閭氏下士二人胥一人徒十有二人

布憲掌憲邦之刑禁正月之吉執旌節以宣布於四方而憲邦之刑禁以詰四方邦國及其都鄙逹於四海【詰音乞】

【小司防令羣士宣布於四方此職奉行之其徒四十人豈能徧及蓋書其刑禁之憲於民者下於方伯連帥以及於諸侯於是侯國各爲之宣布外薄四海靡不皆然凡有血气者於天運一新之始無有不知王政之所當刑禁者而避之布憲因而巡行詰察則四海之內凡有違於刑禁者靡不畢聞於王朝矣】

凡邦之大事合眾庶則以刑禁號令【大事防同軍旅田王巡守也布憲主布邦法故於合聚眾庶之時掌以刑禁號令若野刑軍刑野禁軍禁布憲號令之】

【易曰先王以明罰敕法先王之制刑豈視其民若禽獸惟欲其不見而网羅之哉常貴於暁示之使之知而不敢犯乃爲民父母之心也故大司防正月之吉縣刑象之法於象魏布刑於邦國都鄙士師掌國之五禁之法書而縣於門閭而復設此職專董其事執旌節以宣布於四方俾各憲之於所治豈有所謂不教而殺者乎】

禁殺戮掌司斬殺戮者【司猶伺察之伺謂密覘視之也】凡傷人見血而不以告者攘獄者遏訟者以告而誅之

【先王之世皆爲齊民無有獨彊自逞以雄長其醜類者縱而不問則寡弱者必受其陵虐固非王者同仁之政且兩不相下必至互相仇殺以成大亂禁殺戮之設所以防其防也斬殺戮者吏民將家眾僮防私致於法或兩下相斬相殺相戮也以兵噐傷人至於見血傷之重者復制之不得上聞獄大訟小有獄而彊奪聽斷使不得正於王法不法之事而私和之使不得訟於公庭皆武斷於鄕曲之事已上四者以其竊君上之權漸不可長並此官告於司冦而誅之也】

禁暴氏掌禁庶民之亂暴力正者撟誣犯禁者作言語而不信者以告而誅之【撟音矯】

【亂若執左道以亂政之亂別爲異端非詆先王之道也暴若自暴之暴謂禮教爲不足行也皆以堅彊之力敢於爲惡又自以爲是故曰力正矯誣犯禁若僞稱制令假爲符節而有所規圖以犯邦禁也作言語而不信若析言破律及造言生事以疑眾者皆主此官禁察以告於司防而誅之】

凡國聚眾庶則戮其犯禁者以徇【大事聚眾庶咸有禁令而復有犯之者故此主執而戮之明正其辠且以示眾使無再誤也】

凡奚隸聚而出入者則司牧之戮其犯禁者

【奚民間婦女服於後宮者隸夷隸之守王宮者故言出入謂出入於王宮也司牧者謂糾察統治之不得非爲有犯禁則戮之也舊以奚爲女奴非也女奴主幽閉安得復有出入乎】

【先王之有政令禁戒期民之不犯也而頑之民視刑憲如飲食明知而故犯之又有姦巧之徒或造言破律執左道以亂政則王法不得行民皆相率而入於衺惡此禁氏之設專司民之犯禁者也又周禮設官王之宮寢六官必置其司故秋官𨿽若無與王官之事而司隸掌四翟之守奚以主舂槀之奴者皆秋官之所有事夫奚隸在內則有內宰師氏以綂之矣其出入則司牧於禁暴氏先王於給事宮壼內外之人防禦之嚴所以爲端本淸源之道而刑官亦有王宮之責故𨿽有大姦雄亦無敢恣行造亂也】

野廬氏掌逹國道路至於四畿比國郊及野之道路宿息井樹

【遂人千夫有澮澮上有道萬夫有川川上有路逹之者刋荊棘修橋梁自國都以至於四畺千里之內四逹而無防絕也遺人凡國野之道十里有廬廬有飲食行人暫止之處所謂息也三十里有宿宿有路室軍行之所止五十里有市市有侯館吉行之所止皆所謂宿也井以供食用樹以爲蕃蔽皆行旅之所湏者循而比之自國中至於郊野使常飭治而無頺廢二事皆屬地官此特逹之比之以便行人也已上道路中便於行旅之事】

若有賔客則令守塗地之人聚之有相翔者誅之○凡道路之舟車轚互者敍而行之○凡有節者及有爵者至則爲之辟【塗音塗柝通轚音擊】

【客途易爲客所陵故於所止之處卽使傍近之民聚之則姦細無所容其有無故翺翔而窺伺者卽

不闕之人搏闕

隘之處舟車最易阻塞轚閣

冣鬭爭之端其始出於爭先闕之闕

靣輻輳遂至停閣經久而不通者敍而行之使賤不得妨貴後不得參前其有壅塞時惟交互者之繼進者抑之或上或下一止一行卽無不通矣有節者不可滯有爵者不可慢故至於所止或舟車轚互之處皆爲之辟也已上賔客行旅在道之事】

禁野之橫行徑逾者【橫行妄由田中徑射邪趨疾逾度越道渠恐其妨稼穡裂阡陌兼爲姦盜也必禁而絕之】

凡國之大事比修除道路者掌凡道禁【修除甃治也乃冬官之職道禁若蠟氏禁刑者任人及凶服修閭氏禁兵革趨行馳騁於國中者大事貴誠敬野廬氏復比之禁之○甃子救反】○邦之大師則令埽道路且以幾禁行作不時者不物者【不時謂不夙則暮不物衣服操持非常者在平日所常禁大師恐有姦人內賊及反間故申禁尢嚴也○已上國之大事治其道路之事】

【帝王之所以彊理天下使政教之敷施者皆借於道路以爲之傳逹也周官於此特爲致詳夏官有司險合方氏主逹天下之道但治其大略而已此野廬氏則主逹畿內之道路蓋侯國皆有是職故主其細夫行旅之人莫便於宿息井樹則爲之比莫不利於舟車轚互則爲之敍異方之人率爲客姦細之所窺伺則爲之守至於禁橫行徑逾則道路嘗正而不衺禁不時不物則行人嘗淸而不亂𨿽有迢遞逺行而常如由於堂階間矣國語單襄公使過陳道茀不可行司裏不授館客無寄寓而知陳之將亾野廬氏之職其可忽乎】

蠟氏掌除骴【骴音恣○鄭氏曰骴死人骨及禽獸之骨也除之者常時揜而埋之不令暴露於溝壑道路也】

凡國之大祭祀令州裏除不蠲禁刑者任人及凶服者以及郊野大師大賔客亦如之【蠲音涓不蠲不潔非止於骴也】

【刑者黥髠劓刖之屬任人坐圜土保任於外服明刑而執役司空者凶服執喪衰絰之人大祭祀致其精明之極大師危事期於吉祥大賔客貴肅敬不當見此凶穢不祥之物刑戮凶服之人故州裏至郊野禁絕之】

若有死於道路者則令埋而置掲焉書其日月焉縣其衣服任器於有地之官以待其人【掲音竭】

【行旅之人或獨行無伴不幸而有暴疾或饑渴寒暑而死於道路者則令其塗地之人瘞防之置掲者恐日久使不失其處也書其日月使有稽攷也縣其衣服任器於有地之官謂所死處之有司使其家人可識認也】

掌凡國之骴禁【若月令孟春掩胳防胔不止於死人也○胳音格胔卽骴也】

【此職專掌潔淸道路之事蓋野廬氏分職也夫胔之在道其惡臭不可聞其慘怛不可見而於同類則尢有甚於物者非特生者之所不宜而亦死者之所不安故其職獨重於人誠仁政之一事也蠟字從虫從昔謂虫死停久臭腐爲蠅蜹所集命名於此亦不忍斥言之意其始死者不特防之必待其人令有所歸也國之大事則兼辟夫不祥亦淸除之事也】

雍氏掌溝瀆澮池之禁凡害於國稼者○春令爲阱擭溝瀆之利於民者秋令塞阱杜擭○禁山之爲苑澤之沈者【阱穽通音淨擭音】

【水十百相冓謂之溝水之所會謂之澮水之大竇謂之瀆陂障之水爲池夫溝瀆澮池本爲國大利也而小民恆挾其私智爲利己害人之事故或以旱而爲匽上流不卹他人者有盜人之水以自利者有決去人之水以稿其苖者或以潦而曲爲堤防以病他人者或決己之水而注之人者或決人之堤而淹沒之者至於因一竇之開成滔天水患一時之障至百年湮塞其爲害於國稼大矣故雍氏專掌禁其事也穿地爲穴如井以防禽獸謂之穽穴中設木如鹿角以載禽獸使不能跳躍謂之擭春令爲阱擭恐禽獸之出而害苖也與大司馬夏苖意同爲溝瀆者以春方資灌漑故爲之以利於民秋則塞阱杜擭恐其或防害人也至山中爲苑囿惡其專利澤中毒水以取魚必至盡滅其類惡其非禮戕物且恐害人故禁之也按雍古文作爲防水濵障塞之意此雍氏主凡田野開鑿閉塞之事而以雍命官者民害莫大於壅塞水利也】

萍氏掌國之水禁

【若盜決堤防阻絕有利溝渠私渡關津與鄭氏所謂水中害人之處及非時入水捕魚之類】

幾酒謹酒

【用酒有時酒誥惟祀玆酒及鄕飲酒昏娶爲酒食以召鄕黨僚友幾者察其不當用而用或酒正之出入非法也飲酒有節酒誥有政有事無酒記曰終日飲酒而不醉焉謹者戒其當飲者而勿過若抑戒旣立之正復佐之史是矣呂氏曰周公作酒誥其刑之重至盡執拘以歸於周予其殺此是冣初禁酒恐人沈湎浸漬傷徳敗性不過導廸民防閒私欲之意及其再變漢文帝爲酒酺景帝以嵗旱禁民酟酒恐以有用爲無用而民食不足比之酒誥所謂非惟不敢亦不暇已無此意然猶有重本抑末之心及至三變自桑羊建酒之利其設心不過令私家不得擅爲公家卻自專其利耳古者禁人飲酒後來惟恐人不飲酒也】

禁川遊者【謂其私渡關津要害故禁絕之舊說𨿽習於川遊必有溺而死者莫若禁之爲無失亦通萍氏掌水禁而兼酒者酒亦水類也夫水所以載亦所以覆酒所以爲人合歡而溺則生禍命官曰萍取其浮水靣而不沈且本艸著其能勝酒則載於水而不爲害用於酒而不能溺周公之取類也何其深切哉】

司寤氏掌夜時以星分夜以詔夜士夜禁禦晨行者禁宵行者夜遊者【寐而省曰寤官以司寤名謂常覺而不寐也】

【夜則眾人皆寐姦盜恆乘間而出故立爲行夜之人以相更代易曰重門撃柝以待客動於極靜之時所以爲預備之道也夜時冬至之夜五十九刻夏至之夜四十一刻猶今五更也夜士行夜檄候宮正夕撃而比之修閭氏國中宿枑之類以星分夜者以星見爲夜時星沒爲暁時也自始夜至半曰宵日未出曰晨其晨侵於夜而行者暮侵於宵而行者不可測其姦非也故晨行者禦之以待旦宵行者禁之而不得行夜遊者盤樂逸遊俾晝作夜爲非之端且妨眾人之息故嚴禁之三者皆所謂夜禁也司寤氏以此詔夜士守巡之】

司烜氏掌以夫遂取明火於日以鑑取明水於月以共祭祀之明齍明燭共明水【烜興絹反齍音資○夫遂謂木鐩也以木鐩鉆木於日中則得火夫字未詳蓋或木字之誤鑑水晶鏡也照於月則水滴而下然今人以火鏡照日亦得火卽水晶鏡也以方諸照月亦滴水卽蚌之珠也此言燧鑑者用其盛者耳】

【取水火於日月以其陰陽之精未經人用無所汩亂淸明純一故曰明以明火防粢曰明火以明火燃燎曰明燭以明水共酒曰明水聖人祭祀所以致潔誠之至也】

凡邦之大事共墳燭庭燎【大事有昧爽或及暮者司烜共燭以爲明墳鄭氏作蕡蓋以麻骨爲燭幹易燃不滅今人多用之於義爲通墳燭執於兩階者庭燎卽大燭設於庭及門外者】中春以木鐸修火禁於國中軍旅修火禁【修火禁解見宮正彼言春秋於義爲備】

【國中火禁恐有失火之虞亦先事而戒也軍旅修火禁軍中尢冝愼火也火之政令本屬夏官司爟而此復修之者以刑官主禁戒之事也】

邦若屋誅則爲明竁焉【竁昌絹反】

【凡有辠或誅責或戕殺若徇罰朴罰憲罰之於市明刑於朝大辟於市必顯示於人欲以警眾之意惟宮刑以下不可以風故於屋中誅之卽勝國之社之屋也蠶惡風其室周密因謂刑者爲下蠶室然幽暗則行刑者無以爲見故爲之明竁竁穿穴也謂穿屋以霤光若今明瓦然如穿穴之有光故曰明竁也按明水明火秋徳淸明之象蕡燭庭燎主司照而亦以察姦明竁用刑所須火禁刑官禁戒之事故秋官特設此職云】

條狼氏掌執鞭以趨辟王出入則八人夾道公則六人侯伯則四人子男則二人

【凡王出入虎賁氏先後王而趨在王前後也旅賁士夾王車而趨在王左右也條狼氏八人夾道趨辟則兩兩相偶夾馳道而在前也執鞭所以爲威公則六人而下在其國及至王國皆然蓋亦各有條狼氏故幷著於此】

凡誓執鞭以趨於前且命之【凡誓大將主之條狼氏命之】

誓防右曰殺誓馭曰車轘【轘音還】誓大夫曰敢不關鞭五百誓師曰三百誓邦之大史曰殺誓小史曰墨

【防右車之右殺斬也馭車之禦車轘車裂也二者王與大將軀命所系故刑之特重或謂古無車轘之刑然觀古者辠人不孥而誓所稱左不攻於左右不攻於右禦非其馬之政汝不恭命予則孥戮汝者蓋軍灋與平常自不同也大夫參將而下也軍令貴一故以順命爲上孫子法曰大吏怒而不服遇敵懟而自戰將不知其能曰崩此兵之大忌故有不關白於大將者鞭五百師謂大師主執同律以聽軍聲有失悞則鞭三百卽書鞭作官刑也大史抱天時與大師同車天時者軍事所重其有失悞爲辠大矣故殺小史凡軍事佐大史其辠差輕故服墨刑也】

【士師職以五戒先後刑罰一曰誓用之於軍旅故此所謂誓專主軍旅而言觀書誓湯誓泰誓牧誓費誓秦誓皆主軍旅之事可見矣此本夏官之事而掌於此者兵刑本一事也然所誓止於此蓋皆主官中領袖而言其他馭士之法與僨軍之誅則自有司馬之法故不系於此也又按訝士邦之大事聚眾庶則讀其誓禁指田役之類卽月令田司徒北靣以誓之也田之事比師旅爲輕故訝士司徒掌之又祀五帝冡宰掌百官之誓戒司冦涖誓百官郊特牲卜祭之日王立於澤親聴誓命祭祀之事亦與軍旅不同冡宰司防自爲之故皆不屬於條狼氏也又曲禮約信曰誓書顧命恐不獲誓言嗣蓋誓又爲戒辭通稱也】

修閭氏掌比國中宿互者與其國粥而比其追胥者而賞罰之【粥音育○國中城郭中也互卽梐枑一名行馬所以斷行人行夜所撃以巡警宿謂擊守互之夜士粥養也謂起徒外逰養之羨卒也追胥追捕盜賊而竭作也宿互與追胥者有在否勤惰勤而得獲者冝賞惰而失脫者冝罰修閭氏比之也】○禁徑逾者與以兵革趨行者與馳騁於國中者【徑逾已下三者姦非之人若無故而爲此者徑逾則傷禾稼兵革趨行則惑眾騎乘馳騁於國中則傷人故禁之】○邦有故則令守其閭互惟執節者不幾【防戎烖喪等防姦非乘之以爲變令各裏之人守其閭互以斷出入則姦慝無所容有節者不幾通使命往來也】

【凡巡警之事王宮之比宮正掌之國門之守司門掌之國中九經九緯之道不可無備也二十五家爲裏裏有門曰閭閭有宿互一有緩急守此足矣故特設修閭氏專掌其事以時比而修之有故率而令之闔扇梐枑道皆險也國粥追胥人盡兵也所以姦慝無自而匿秋官之設豈止刑獄之事而已哉按聖人於秋官之設屬恆主教於未然防於無形民之道貴柔不貴剛禁殺戮皆彊梁武斷之事也人之從善當奬勸而不可以阻尼禁暴氏皆以姦慝犯禁而不成人之美者也道路河渠之紛紜不良之所逞也深山大澤幽夜之中藏姦之所也水火有大利而亦有大害不可以不防酒者人之所大欲而亦有大禍不可以沈溺則有野廬氏蠟氏雍氏萍氏司寤氏司烜氏相與錯綜廉察則亂何自而生哉百辟之守莫大於王宮後宮與王之出入也故內宰宮正旣掌其政令矣而守王宮之隸執事後宮之奚禁氏復司牧之大防虎賁旣掌其前驅趨辟矣而條狼氏復趨辟之蓋以王者動止之處必以刑官臨之則人自知警畏也國家之政莫大於祭祀喪紀軍旅賔客也故鄕遂縣方士旣各掌其禁令而戮其犯命矣而野廬氏蠟氏復掌其道禁禁氏戮其犯命者條狼氏掌其辟誓蓋國之大事必以刑官涖之則人心自肅然也萬一有姦盜竊發或辠人脫逃則有修閭氏之法人盡兵而道皆險何地可匿何路可脫哉故周公設官以不知者驟觀之若繁而不整然詳攷之必各有所司則其心精專而事益嚴密乃知其繁而理雜而不越也】

周禮傳卷五上﹤經部﹐禮類﹐周禮之屬﹐周禮傳﹥

欽定四庫全書

周禮傳卷五下

明王應電撰秋官下

冥氏下士二人徒八人【冥音名掩覆不明意猛獸主掩取故以冥命官】

庶氏下士一人徒四人【庶音注繁庶名○毒蠱惡物其生繁庶掌其治療故命官曰庶】宂氏下士一人徒四人【主除獸之宂居者取之有灋故有世其官者】

翨氏下士二人徒八人【翨記翅二音翨鳥羽也職主攻猛鳥鳥之猛在翨故以名】柞氏下士八人徒二十人【柞音窄詩云載芟載柞除木之名也職掌攻木之政】薙氏下士二人徒二十人【薙音涕治艸之名惡艸生於庭除及稼圃者職主殺之】硩蔟氏下士一人徒一人【硩擿剔二音字從石從折謂以石投擊而擿取之蔟淸獨反聚也指鳥巢言】

翦氏下士一人徒二人【剪古剪字從羽言剪之如鳥羽之齊也借斷截義職主除蠱蠧故名】

赤犮氏下士一人徒二人【赤犮音赫防鄭氏曰猶言捇拔主除虫豸自防者說文捇裂也】

蟈氏下士一人徒二人【蟈教獲反掌除水虫月令螻蟈鳴其鳴與螻蛄同時故並言之蟈鳴聲尢聒人耳故以蟈名官】

壺涿氏下士一人徒二人【涿哲角反鄭氏曰壺瓦鼔也涿擊也主以土鼔去水中毒虫也】

庭氏下士一人徒二人【主射夭鳥令庭除潔淸者也故以庭氏名官】

冥氏掌設弧張爲阱擭以攻猛獸以靈鼔敺之【阱穽通擭月卦反敺音區○弧弓也張謂張弧爲機以伺之書所謂若虞機張也或曰罿罦之屬謂張网取之也亦通靈鼔社祭之鼔○罿昌容反罦弼表反】若得其獸則獻其皮革齒須備【皮存毛有文章者革無文章而去毛者湏頥下須備謂爪也】

【弧張阱擭所以攻取猛獸其有脫走或來迫人則以靈鼔敺之使驚趨弧阱或遠去猛獸不易得故言若得獻其皮革齒湏備不特去其害亦資其用也按猛獸多力非人所能敵貴以不見而取之弧張防穽皆然古密字作�從�從必取弋鳥必獲以其蓋覆之密耳卽冥之意冦賊有梟鷙飊悍如猛獸者故兵法曰形人而我無形取其不見掩其不備亦禦暴客之一道苟必欲堂堂正正與面決勝負何異於與猛烈禽獸鬭其爪牙者哉】

庶氏掌除毒蠱以攻說禬之嘉艸攻之

【蠱類非一春秋傳皿虫爲蠱謂虫生器中卽翦氏蠧類也女惑男爲蠱指神明內蝕言也此所謂毒蠱若傳屍癆虫父子气類相傳者及凡人臟腑所生虫其生息甚繁其種類亦甚多也又鬼方之人能爲蠱毒害人故鄭注引漢律曰敢蠱人及教令者棄市治蠱之灋不一或以祝或以藥或鍼炙割取隨人所傳授要取能除害而已攻說禬之祀以陰陽正神而邪神自退避嘉艸攻之以藥石能殺鬼邪者攻之其虫自死也】

凡敺蠱則令之比之【凡有患蠱疾者司冦令庶氏敺之而比其優劣或曰庶氏旣掌此治法矣隨所在之人其術有出於庶氏之外者庶氏復令之而比其優劣蓋奇疾則有奇方不可以舊法拘也亦通】

穴氏掌攻蟄獸各以其物火之以時獻其珎異皮革【蟄丞立反】

【蟄獸非冬藏之蟄但取其穴居如蟄耳觀以穴名官可見蓋凡城狐社防及獸之作穴於墓者爲患非小義宜伐取然有所忌不敢急攻取之之法必燒其所食之物於穴外乃可餌而得也狐防之類其皮尢貴肉亦有珍異者故以時獻之舊說以蟄爲熊羆冬藏之屬獸之蟄者恐不得誘而出之耳】

翨氏掌攻猛鳥各以其物爲媒而掎之以時獻其羽翮【猛鳥鷹隼之屬各以其物隨其性之所宜或以鳩鴿之雛或以匹類但可媒而獲之者其法非一也掎羈其足翮鳥之六翮翅之冣彊者用爲矢翼尢爲勁利故獻之○掎音紀】

柞氏掌攻艸木及林麓【舒氏曰艸字衍文】

【凡惡木必易生難滅掌攻木者去居地中惡木也木叢生曰林山足曰麓攻林麓者去其繁翳及除舊植新也】

夏日至令刋陽木而火之冬日至令剝陰木而水之若欲其化也則春秋變其水火凡攻木者掌其政令【刋剝皆謂斫去其次地之皮互言之耳王氏曰木生於山南爲陽生於山北爲陰其陰陽之气旣偏勝矣又因至陽之日刋而火之至陰之日剝而水之則不勝其陰陽之盛气宜其死而不復生也化者化而爲土也陰木旣水之矣至春又從而火之陽木旣火之矣至秋又從而水之則其孽薄於陰陽相沴之气化爲土也愚按艸木自有得陰陽之气者若梅桃楡桞菜麥萌於冬而成於夏松栢橘柚稻黍盛於夏而成於冬可以見之矣故欲殺之者夏刋陽冬刋陰以摧其生長之性欲用之者冬斬陽夏斬陰取其堅韌之時若山南山北惟林麓則可平地則不通合之乃備王氏曰先王之於林麓欲其材木爲用則設官爲厲禁以養蕃之欲其地宅民稼穡則刋剝而化之帝省其山松栢斯兌柞棫斯拔則虞衡之官修焉作之屛之其菑其翳修之平之其灌其栵則柞氏之職用焉○菑音玆】

薙氏掌殺艸春始生而萌之夏日至而夷之秋繩而芟之冬日至而耜之若欲其化也則以水火變之

【春時始有萌芽而去之其爲力易夏至酷暑之時以鉤鎌於烈日中迫地除之亦能使之死秋時含實曰防芟其防則實不成熟所以滅其種冬至極寒之時以耜測凍土剗之則其根不復存此皆所謂殺艸之法也化謂和柔其土而耕稼之也以火燒其所芟之艸旣而水之則其土脈自和月令季夏燒薙行水利以殺艸如以熱湯可以糞田疇美土疆是也○芟卹咸反鐮音亷剗音產】

掌凡殺艸之政令

【掌殺艸者主公家之艸薙氏自爲之掌凡殺艸之政令者主圃田疇之艸教民爲之也按艸一微物耳特設官以掌之何也蓋艸之爲物無種而生不滋而榮髙下原隰在在有之蕪穢潔淸之地使不可居殄絕嘉種令無噍類少失於防閒則彌漫糾纒後𨿽致力加倍而且嬰其害矣故立之專職俾得專心致志以治之苟失於芟除則責有所歸計其祿食不過二十二井公田之入而國中郊野可以無艸害所以爲力省而事治也】

硩蔟氏掌覆夭鳥之巢【夭與妖同夭鳥得陰陽偏邪之气而生飛集入屋能爲不祥若鴞鵩鬼車之類也】以方書十日之號十有二辰之號十有二月之號十有二嵗之號二十有八星之號縣其巢上則去之【鄭氏曰覆猶毀也方版也日從甲至癸之十干辰從子至亥之十二支月與嵗者爾雅釋天文太歳在寅曰攝提格在夘曰單閼在辰曰執徐在巳曰大荒落在午曰惇牂在未曰恊洽在申曰涒灘在酉曰作噩在戌曰閹茂在亥曰大淵獻在子曰困惇在醜曰赤奮若又正月爲泰二月爲如三月爲寎四月爲餘五月爲臯六月爲且七月爲相八月爲壯九月爲十月爲陽十一月爲辜十二月爲塗星謂從角至軫右旋數之嵗日月星辰所臨之位號皆天地正气神明之所在故書其全則妖自不能容而去之道家之符蓋亦此意凡有鬼神之祅亦當用此灋也】

翦氏掌除蠧物【蠧音妬○蠧字建首從槖省指囊槖中所生故鄭氏以爲蠧物穿食噐物也又若蚤虱臭虱書蠧魚皆是又蠱亦蠧類故翦氏亦與庶氏相通而云凡庶蠱之事也】以攻禜攻之以莽艸燻之凡庶蠱之事【禜音詠】

【蠧物在噐物衣服臟腑之內難以攻取且其類甚繁不可斷滅故庶氏以攻說禬之翦氏以攻禜攻之禜祭名主祈於正神以逐其邪庶氏以嘉艸攻之翦氏以莽艸燻之並主以藥物治之也】

赤犮氏掌除墻屋以炭攻之以灰灑毒之凡隙屋除其�虫【灑卹買反�音埋】

【凡墻屋無空則凡蛇蠍蠷螋蜈蚣白蟻之類必不能藏炭大蛤灰掌所其其質黏故以塞墻屋其性烈故沃灰以灑之則防死此主藏於墻屋者言隙屋謂墻屋有相夾處亦虫豸所埋故幷除之○豸氶禮反無足虫】

蟈氏掌去鼃黽【鼃英反黽明梗反○鼃卽蟈也黽耿黽也與鼃同類其形差小而怒鳴則一故並去之】焚牡蘜以灰灑之則死以其煙被之則凡水虫無聲【蘜菊通○牡蘜鄭氏云蘜有黃華爲牝牡蘜其不華者未詳是否以牡蘜所焚之灰灑之則鼃黽死焚牡蘜而其煙被於水面則凡水防之有聲者能令其喑也】

【人心通竅於耳目鼻口投間扺隙皆足爲病先王爲之冕旒蔽目紸纊塞耳使神明內蘊而又有銜枚氏以司嚻庶幾奏假無言內斯靜專矣惟夫虫鳥之聲能亂人聽故特設射鳥氏以敺烏鳶蟈氏以除水虫所以齋肅嚴靜內外交修之道不然聖人豈於此微物而爲之設官哉】

壺涿氏掌除水虫【鄭氏曰水狐蜮之屬】虫以炮土之鼔敺之以焚石投之若欲殺其神則以牡橭午貫象齒而沈之則其神死淵爲陵【炮音苞橭音孤○炮土之鼔瓦鼔也神水神龍�象也橭山楡也以牡橭木爲榦以象齒縱橫貫之爲十字沈之水中也】

【劉氏曰土之性沈而克乎水炮而爲鼔擊諸水上則深淵可達入水而應於土故也王氏曰以牡橭午貫象齒而沈之水神感其气而死其神旣死則淵實爲陵聖人所以變化驅除之術非深竆物理之生克孰能與此夫琥珀拾芥礠石引鍼戎盬累卯獺膽分杯壊漆以蟹浣錦以魚散血以藕皮毀金以羊角皆出自然之理也】

庭氏掌射國中之夭鳥若不見其鳥獸則以救日之弓與救月之矢夜射之若神也則以大陰之弓與枉矢射之【夭妖通○鄭氏曰不見鳥獸謂夜來鳴呼爲怪者獸狐狼之屬神謂非鳥獸之聲若神降於莘或叫於宋大廟嘻嘻出出者救日之弓救月之矢謂救日月所作之弓矢也大陰之弓卽救月之弓枉矢其救日之矢歟不言救月之弓與救日之矢互言之救日用枉矢則救月以恆矢可知也王氏曰救日月之弓矢精气足以勝妖故以此射之按司弓矢職云枉矢利火射薛氏曰枉矢狀如流星行時有光蓋取以陽勝陰之意也】

【按防氏以下十二官皆主以刑而除夫鳥獸防魚艸木之爲害於人者冥氏攻猛獸穴氏攻蟄獸翨氏攻猛鳥硩蔟氏覆夭鳥之巢皆惡鳥獸之有種類者庭氏射夭鳥謂感不正之气所生而無種者庶氏除毒蠱翦氏除蠧物赤友氏除墻屋貍防蟈氏去鼃黽壺涿氏除水防天地有猛烈肅殺偏邪乖戾不正不和之气物感之而生大而豺狼蛇虺小而防蠧蚤虱皆爲害於人以至柞氏之攻木薙氏之殺艸聖人皆每事設官者蓋各司其事則精專而不貳且並以氏名豈古人於小道必有世執其業者故以世官歟又按自古聖人爲网罟以佃漁之後人之於禽獸虫魚縱之則傷義過殺則不仁周禮於六官皆有育萬物之責而治教政刑於是分掌焉故天官之獸人人鱉人曰時田時時簎總執其佃漁之政使不天物也地官之虞衡掌山澤之政令厲禁所以長蕃鳥獸艸木也春官之大司樂樂六變而致羽蠃鱗毛介象之物致中和以作動物也夏官掌政而有服不氏以服猛獸射鳥氏以敺烏鳶則鳥獸之不服者猶馴之以攻取之政而況負固放弒之國乎秋官掌刑而有冥氏已下十二官則凡猛鷙昆虫與夫托於神姦而爲害者並不能逃夫刑罰之威而況於姦慝亂之人乎分之則有覆載生殺之異合之則均有曲成之責非聖人其孰能與於此哉又天官不當司小事而有獸人已下四官以其聮職膳夫夏官主正不服之鳥獸而有掌畜之官亦主於教擾周禮設官亦有以類相附者政刑之事實相表裹也○借昌角反】

銜枚氏下士二人徒八人【鄭氏曰銜枚止言語囂讙也枚狀如箸橫銜之爲之繣結於項按枚非能禁止人言但銜之則知所警戒而自不敢言耳】

銜枚氏掌司嚻國之大祭祀令禁無嚻軍旅田役令銜枚禁嘂呼嘆嗚於國中者行歌哭於國中之道者【嚻音梟嘂音叫】

【人心屬火通竅於舌好動而不靜故多言乃人之常苟不有以禁之則宗廟朝廷禮法之地軍旅田役威嚴之所惟有喧囂之聲而將不顧矣掌司囂者察在朝者言語無得喧嘩此與朝士之禁族談聮職也大祭祀令助祭者禁止喧嚻所謂奏假無言也軍旅田人眾不能徧諭故令銜枚以知戒所謂選徒囂囂有聞無聲也聲大而急曰嘂髙而緩曰呼嗟怨曰嘆悲傷曰嗚與夫行歌行哭者皆惑眾且不祥故此官禁之】

伊耆氏下士一人徒二人【耆音祈】

【伊字從人從尹謂人有所輔而有立不偏耆老人也杖者老人所伊此官共齒杖故以伊耆氏名又郊特牲云伊耆氏始爲蠟明堂位云土鼔蕢桴葦籥伊耆氏之樂也蓋古王者之號以其始爲蠟禮以息老物故杖以安老取其號以示義秋之徳物成而養之伊耆氏主優老有養意且軍旅授有爵者杖亦警戒意故屬之秋官】

伊耆氏掌國之大祭祀共其杖咸軍旅授有爵者杖共王之齒杖【咸古緘字】

【王制八十杖於朝然必君賜之乃敢杖故曰王之齒杖臣有年齒當杖者以王命賜之杖主伊耆氏共之祭祀尙敬𨿽當杖者不敢執主伊耆氏緘之事畢復授之此其專職也軍旅凡有爵者軍將師帥旅帥卒長兩司馬之屬各當有杖以表尊立威示眾施教泰誓所謂左杖黃銊也亦伊耆氏授之此蓋兼職也】

附載八蠟說

禮記郊特牲雲天子大蠟八蠟也者索也歲十二月合聚萬物而索饗之也主先嗇【神農氏始知粒食】而祭司嗇也【后稷教民稼穡】祭百種以報嗇也【百谷之神】饗農【田畯】及郵【郵亭卽茇舎猶詩召伯所茇也】表【正日景法噐農家所取以測候及作室者】畷【阡陌間封土以爲界限者】禽獸【貓虎】仁之至義之盡也古之君子使之必報之【通上五者皆農家所使】迎貓爲其食田防也迎虎爲其食田豕也迎而祭之也【謂迎貓虎之神】祭坊【徑畛塗道路】與水【遂溝洫澮川】庸事也【庸功也坊水各有所事於民有功愚按大蠟之祭合聚萬物而索饗之故曰蠟觀字從防可見曰主先嗇而祭司嗇祭百種以報嗇者蓋主祭先農配以後稷而因以祭百種曰饗農及郵表畷禽獸者蓋饗田畯而及其所居所有事之物神與嗇人與物語意自有抑而不相混豈以神農后稷之尊神田畯農官而同於禽獸噐物之類哉故所謂八者百種一郵二表三畷四貓五虎六坊七水八也】

大行人中大夫二人小行人下大夫四人司儀上士八人中士十有六人行夫下士三十有二人府四人史八人胥八人徒八十人

【秋官司防序官曰掌邦刑以佐王刑邦國大宰刑典小宰刑職並先之以詰邦國書周官司宼掌邦禁詰姦慝除亂夫所謂姦慝暴亂孰有大於邦國之不道者哉彼其挾崇髙富彊之資以爲惡誠所謂虎而翼者苟非王國有以制馭之將安所忌憚且法之不行自上犯之苟不此之務而惟小民之過誤是詰正猶舎豺狼而逐狐貍也此周禮所以詰之刑之必以邦國爲首歟記曰人藏其心不可測度也欲一以竆之舎禮何以哉故劉康公以成子之授脤不敬而知其不反蓋失禮則入刑謂之刑邦國者非必加以刑罰謂先正以灋則之云耳夫行人之職在虞廷爲四嶽之官所謂賔於四門也而周公以之屬於秋官者主於齊之以禮而雍穆之齊之不從而後有掌交以諭之利害匡人逹之灋則其又不攺而後有司馬之灋設官之防深哉】

環人中士四人史四人胥四人徒四十人【夏官亦有此屬與此名同意異】

象胥每翟上士一人中士二人下士八人徒二十人【禮記王制東方曰寄南方曰象西方曰翟北方曰譯皆通夷狄之言者翟卽司隸四翟蠻閩夷貉也此官主通四夷之言而總以象名又但舉夫每翟者周之化自北而南也胥者有才知之稱】

掌客上士二人下士四人府一人史二人胥二人徒二十人【主賔客牢禮之數】

掌訝中士八人府二人史四人胥四人徒四十人【訝迎也專主迎送之事故以訝名鄕士之屬復有訝士者其職主迎國獄訟然亦兼迎賔者蓋以刑官而迎賔客人無敢犯而賔客亦無敢越禮也】

掌交中士八人府二人史四人徒三十有二人

【交通也使王之情通於諸侯諸侯及萬民之情通於王也易曰上下不交而天下無邦此掌交之所由設歟】

掌察四方中士八人史四人徒十有六人【主督察邦國之事】掌貨賄下士十有六人史四人徒三十有二人

【凡賔客貢獻王國侑贈之貨賄必經行人之屬掌貨賄之手主傳道而不停畱者故士徒皆多有史而無府也】

大行人掌大賔之禮及大客之儀以親諸侯春朝諸侯而圖天下之事秋覲以比邦國之功夏宗以陳天下之謨冬遇以恊諸侯之慮時會以發四方之禁殷同以施天下之政○時聘以結諸侯之好殷頫以除邦國之慝間問以諭諸侯之志歸脤以交諸侯之福賀慶以贊諸侯之喜致禬以補諸侯之烖

【大賔來朝之諸侯大客來朝之孤卿大夫然分言則有異單言亦可通稱觀詩稱宋公爲有客可見言禮儀者亦互文也王者灋天行道春者天運一新因朝以圖天下之事詢謀咨度若舜之明目達聰也夏者天道大亨因宗以陳天下之謨興利除害政無不舉也秋者物皆成實因覲以比邦國之功治功至秋而成比之使無怠荒也冬者天運一終周而復始因遇以協諸侯之慮謀有同異協之使無不一則治常出於一也朝宗覲遇王朝於四時各有其政九服邦國自一歲一見以至於世王𨿽有疏數之期但隨其所至王朝之時卽行其禮得與聞其政發四方之禁者將行九伐合諸侯而命事也殷同者王不歲守諸侯眾見天子施天下之政如巡守之禮也語意與大宗伯小異者彼以諸侯有事天子而天子親禮之爲文此專以天子施政教於天下因諸侯之來而親禮之爲文也○時聘者天子使王臣聘問列國以致和好之情內府凡適四方使者共其所受之物而奉之典瑞所謂琬圭以治徳以結好春秋此禮猶存天王使凡伯南季聘於隠仍叔之子家父聘於桓是也殷頫卽下文三歳徧頫四海之廣一日不謹則釁蘗萌焉王臣徧視列國使其兢業戒愼不敢違禮也語意與大宗伯不同彼以諸侯使臣聘頫天子言此則以天子使臣聘頫諸侯立文與間問一例也舊說以諸侯使臣來聘頫王以禮見之而結其恩好牽合甚矣間問者小聘曰問王臣存問於列國使諸侯之志靡不曉諭王之善意也歸脤者宗廟社稷之胙分惠於同姓之國及異姓有大功者共享神之福賀慶者諸侯有嘉事若冠昏之類則賀慶之以贊助其喜致禬者卽大宗伯凶禮五以哀邦國之憂也朝宗覲遇會同天子因諸侯之來而待之之禮聘頫問脤賀天子使其臣下交於諸侯之禮王之所以親諸侯者如此】

以九儀辧諸侯之命等諸臣之爵以同邦國之禮而待其賔客

【九儀卽九命之儀也公侯伯子男自九命至五命諸侯之孤卿大夫士其爵自四命至一命命與爵旣定天下邦國之君臣相聚一以是爲準而待之更無相奪倫所以同邦國之禮也】

上公之禮執桓圭九寸繅借九寸冕服九章建常九斿樊纓九就貳車九乘介九人禮九牢其朝位賔主之間九十步立當車軹擯者五人廟中將幣三享王禮再祼而酢饗禮九獻食禮九舉出入五積三問三勞【繅音藻借音榭斿由旒二音軹哲禮反祼灌通食音嗣子賜反勞去聲】

諸侯之禮執信圭七寸繅借七寸冕服七章建常七斿樊纓七就貳車七乘介七人禮七牢朝位賔主之間七十步立當前疾擯者四人廟中將幣三享王禮一祼而酢饗禮七獻食禮七舉出入四積再問再勞諸伯執躬圭其他皆如諸侯之禮【信如字】

諸子執谷璧五寸繅借五寸冕服五章建常五斿樊纓五就貳車五乘介五人禮五牢朝位賔主之間五十步立當車衡擯者三人廟中將幣三享王禮一祼不酢饗禮五獻食禮五舉出入三積一問一勞諸男執蒲璧其他皆如諸子之禮

【此所謂辧諸侯之命也桓信躬谷蒲諸侯守圭繅借織爲繅文以借玉者各如其玉之長此守國之瑞玉朝聘則執以爲信也○冕服者冕而所服之衣龍山雉火宗彛藻米黼黻公自龍而下曰衮衣其章九冕之斿亦九侯伯自雉而下曰鷩衣其章七冕之斿亦七子男自宗彛而下曰毳衣其章五冕之斿亦五也常所建之旌旗旂縿所垂也樊馬腹帶纓馬面鞅采色一成曰就貳車副車舜典曰車服以庸辧尊卑者莫大於此二者也○介輔已行禮者擯主國所使出接賔者擯用命數之半故介則以九七五而擯則以五四三謙己之意也朝位大門外王車出迎相見處也上公未至門九十步侯伯七十步子男五十步迎送以逺爲敬也軹車轂末前疾輪在前疾處衡駕馬之處蓋車自後而下以進前爲敬王立當軫故公則當軹侯伯則當輪子男則當衡也此門外迎送之禮○廟中受命於祖廟也諸侯將幣以享王五等諸侯皆三享束帛加璧庭實惟國所有明臣職也王禮王以郁鬯禮賔致其誠如禮神也上公再祼而酢者王酌圭瓉祼賔大宗酌璋瓚代後再祼於是賔酢王侯伯一祼而酢者王祼賔賔酢王無後祼禮也子男一祼不酢王祼賔而已賔不酢王也饗禮者朝享後日王速賔就廟中以大牢飲賔以酒爲主每獻有獻酢酬如是者凡九行或七行五行也食禮者以大牢食賔以食爲主一舉牲體而一舉樂如是者凡九舉或七舉五舉也此廟中受享及饗食之禮○禮九牢七牢五牢者謂朝享後致饔餼大禮陳之於館者也三牲具爲牢此在館之禮○出入者自來而入至去而出也積者僕從車馬之費有牢禮米禾芻薪問者問其無恙勞者慰勞其勞苦此在道之禮○自瑞玉車服及在朝在館在途其禮無不同而有隆殺之義大要上公九命故以九爲節侯伯七命故以七爲節子男五命故以五爲節也】

凡大國之孤執皮帛以繼小國之君出入三積不問一勞朝位當車前不交擯廟中無相以酒禮之其他皆眡小國之君○凡諸侯之卿其禮各下其君之禮二等以下及其大夫士皆如之【一本無之禮二字】

【此所謂等諸臣之爵也大國之孤不問不交擯無相以酒禮之無祼酢未有君道也其他眡小國之君者謂禮五牢饗禮五獻食禮五舉也○諸侯之卿各下其君之禮二等者凡諸侯國君之禮三上公九命爲大國其禮爲上等伯視侯皆七命爲次國其禮爲中等男視子皆五命其禮爲下等凡三等也臣之禮自四命以至一命凡四等也諸侯之卿各下其君之禮二等然則大國上等下其君二等則當與小國之君同禮故傳曰大國之孤當小國之君固周制也正謂此耳又下及其大夫士故卿三命大夫再命上士一命也次國中等下其君二等故卿三命又下及其大夫士故大夫再命上士一命也小國下等下其君二等故卿再命又下及其大夫士故大夫一命其冕服車旗擯相朝位饗食之禮皆以是爲差也】

大行人侯國君臣禮儀圖

邦畿方千里其外方五百里謂之侯服嵗一見其貢祀物又其外方五百里謂之甸服二嵗一見其貢嬪物又其外方五百里謂之男服三嵗一見其貢噐物又其外方五百里謂之采服四嵗一見其貢服物又其外方五百里謂之衛服五嵗一見其貢材物又其外方五百里謂之要服六嵗一見其貢貨物九州之外謂之蕃國世一見各以其所貴寶爲摯【嬪音賔要平聲蕃音凡】

【畿猶限也侯甸男采衛義見大司馬五服之外謂之要服取要束之意大司馬謂之蠻服者取羈糜之意也九州之外謂之蕃國以蕃屏爲義大司馬分爲夷鎭蕃三服其義一也祀嬪噐服材物義見冡宰莫重於祀故侯服貢之莫要於嬪故甸服貢之成噐非一方所有故男服貢之幣與服相類𨿽逺易致故采服貢之美材者逺方所有故衛服貢之貨者不易得而易致故要服貢之此亦約六服所貢之大分而言耳職方氏云施其貢各以其所有一言盡之矣自嵗一見至六嵗一見此其朝之期以地之逺近爲限也自其貢祀物至其貢貨物則嵗皆有之卽小行人之春入貢也舊謂因朝而貢則絲枲豈待於二年幣服豈待於四年乎蕃國世一見者無朝貢之期父死子立及嗣王卽位皆一來朝但各以其國之所有貴寶用爲摯見之禮耳】

王之所以撫邦國諸侯者【撫巡綏安之也】嵗徧存【每嵗大者孤卿小者如小行人徧遣至於諸侯之國致其念存之意】三嵗徧頫【視其政事卽殷頫以除邦國之慝也】五嵗徧省【察其風化如易省方觀民之省】七嵗屬象胥諭言語恊辭命【象胥掌通言語之官屬如屬民讀法之屬聚也聚於王國正其語音善其辭令】九嵗屬瞽史諭書名聽聲音【瞽掌聲樂史掌字書聚於王國諭其書字以同其文聽其音聲以同其律】十有一嵗逹瑞節【六瑞六節使通行無壅滯】同度量【度丈尺量斗斛俾無大小】成牢禮【平其僣陋】同數噐【數有用五用十噐謂五禮之噐】修灋則【八法治官府八則治都鄙賫之以往使無不修舉】十有二嵗王巡守殷國【巡守者巡諸侯之所守春東方夏南方秋西方冬北方也殷國者不巡守而諸侯眾見天子亦春東夏南秋西冬北分方而來或於王畿或於侯國擇便行之按諸侯於天子每嵗有貢獻聘問之禮天子𨿽有脤膰賀慶致禬等禮然不能徧及也故每嵗而徧存之無間於親疏大小所以下交於諸侯也三年大比則受邦國之比要故每三嵗則徧頫之十二嵗中爲四頫觀其所上治之誠僞也虞廷五載一巡守周人遲至於十二嵗故五嵗則徧省之十二嵗二省蓋常恐有意外之變所以致其警戒之意也至於五方之人言語不通及大祝六辭之命有不協同則無以通使命故七嵗召其象胥以正之此卽象胥之事也書不同文音不恊律則無以攷治故九嵗召其瞽史而正之此卽大司樂禁其淫過凶慢之聲外史逹書名於四方之事也逹瑞節者小行人之成六瑞逹六節同度量者卽舜之同度量衡成牢禮者卽掌客賔客牢禮之等差同數噐者卽舜之如五噐修法則者卽大宰之八法八則皆小行人職所謂使適四方恊九儀賔客之禮等事也自七嵗屬象胥而下謂自巡守之後於七嵗九嵗十有一嵗先巡守而行之皆爲巡守而設使不陷於罪戾也至於十有二嵗則王於是而時巡之王制所謂命大師陳詩以觀民風命市納賈以觀民之所好惡命典禮考時月定日同律禮樂制度衣服正之用賢而有功徳於民者加地進律失賢而殃民者則有譲大約殷國之法如之所以維持治具提攝人心使天下之治常日新而不壤運旋天下之要道也唐虞禮簡而用省故五載一行周人禮文繁縟費用亦廣故十二嵗一行然觀徧存已下六事及將巡守職方氏又戒於四方則時巡之典𨿽疎而周行之法更密實無矌於諸侯之事也】

凡諸侯之王事辧其位正其等恊其禮賔而見之若有太喪則詔相諸侯之禮若有四方之大事則受其幣聽其辭

【王事朝覲之事辧其位九十七十五十步又如朝於明堂各有位次也正其等謂冕服車旗擯介饗食皆有等級也禮者諸侯所以獻王侯國有大小務使和平而不頗皆大行人賔接之而使之見於王無使失禮也大喪諸侯爲天王斬衰爲王后齊衰哭踴進退皆有禮法大行人主詔相之四方大事諸侯有冦戎而告急也禮動不虛皆有幣以崇敬大行人受其幣聽其辭而以告於王○右大行人於賔客至王國所執之事】

凡諸侯之邦交嵗相問也殷相聘也世相朝也

【邦交謂在一州之中同盟者一往一來相與修親仁善鄰之道小聘曰問每嵗使大夫行之中間復使卿爲大聘春秋傳孟僖子如齊殷聘是也父死子立曰世嗣君初立往朝於列國列國之君亦來朝於嗣君此諸侯自相交之禮不以大小而有異聘義曰天子制諸侯比年一小聘三年一大聘使者聘而誤主君弗親饗食所以愧厲之也諸侯相厲以禮則外不相侵內不相陵此天子所以養諸侯兵不用而諸侯自爲正之具也】

小行人掌邦國賔客之禮籍以待四方之使者令諸侯春入貢秋獻功王親受之各以其國之籍禮之

【貢卽祀嬪噐服材物六者制其貢各以其所能也冬成而收之故春而入焉功卽方伯連帥等制其職各以其所能也圗於春而比於秋故秋而獻焉五等諸侯貢獻之禮彼所以來此所以待之各有常典書之於籍左傳曰非禮也勿籍是也貢獻諸侯不皆親行故云待四方之使者以其爲天產天王國之大事故王必親受之而各以原定之籍賔禮之○右受邦國貢獻之禮】

凡諸侯入王則逆勞於畿及郊勞眡館將幣爲承而擯凡四方之使者大客則擯小客則受其幣而聽其辭【入王朝覲於王也至王畿小行人逆勞之及郊王使大行人勞之入國王使卿致館皆小行人爲承擯將幣廟中將幣三享也王親受之宗伯爲上擯亦小行人爲承擯大客孤卿也擯而見於王使得親言小客大夫士也王不親見故受其幣聽其辭以告王大事大行人聽之此常事也○右小行人於諸侯諸臣入王國所執之事】

使適四方恊九儀賔客之禮

【使適四方者王使小行人適於四方也或每嵗而使之徧存若下文賻補賙委之五事書其利害之五物或十有一嵗逹瑞節同度量成牢禮先巡守之嵗而舉行之以待王之時巡也恊者斟酌損益使諧和合同意之】

朝覲宗遇會同君之禮也存頫省聘問臣之禮也【南面人君所行之禮有朝覲宗遇會同六者或以之而事王或以之而自相朝會者也人臣所行之禮有存頫省聘問五者或王臣行之於侯國或諸侯使人於天子及鄰國者也自上公以至於下士有九等之命不同則其所行之儀與人所以待之之儀各不同固有一定之籍但有變故不齊沿革嵗久不能無異者小行人奉使於四方時因而和恊之使不至於乖戾庶禮之行久而無獘也○右小行人適四方所恊之禮】

逹天下之六節山國用虎節土國用人節澤國用龍節皆以金爲之道路用旌節門關用符節都鄙用管節皆以竹爲之

【六節皆邦國所用以通於天下者逹之者齊其式法而後可以通行也虎人龍皆以金象其形而爲之輔之以英簜旌符管皆以竹而刻其文傅之以文書其詳見於地官掌節此與掌節有異同者天子使於諸侯諸侯使於天子其爲節異則不合及夫天子諸侯之門關道路節異則不通故虎人龍旌符五者所以同也天子之都鄙守之者諸侯故以角諸侯之都鄙守之者卿大夫故以管所以不同天子之監邦國者有玉節諸侯無所用之貨賄用璽印文而已其事防故二者惟掌節爲備此小行人逹天下之節稍異於掌節也】

成六瑞王用瑱圭公用桓圭侯用信圭伯用躬圭子用谷璧男用蒲璧【瑱音鎭】

【六瑞詳見大宗伯成之者或封諸侯而創爲之或有壞損而續爲之也】

合六幣圭以馬璋以皮璧以帛琮以錦琥以繡璜以黼【琮音崇琥音虎璜音黃○六幣馬皮帛錦繡黼可以爲車服之用圭璋璧琮琥璜皆玉也可以爲祭祀國家之用詳見典瑞】此六物者以和諸侯之好故【好去聲】

【凡享皆束帛加玉奉於堂上皆有庭實以配之所謂六幣也馬者駕車所用幣之至貴皮者郊特牲云虎豹之皮示服猛也可以爲裘故合圭以馬合璋以皮馬非幣類以其相合之等故總稱之耳純色曰帛采色曰錦凡絲工一色者必精故以帛爲上觀婚禮聘禮食禮皆以束帛爲上束錦爲次故合璧以帛合琮以錦繡黼皆陰工繡則五色之全黼則白黑而已故合琥以繡合璜以黼覲禮子男已入侯氏用璧五等諸侯同也王人云璧琮九寸諸侯以享天子蓋享天子以璧享後以琮又聘禮享君以璧享夫人以琮攷工記云瑑琮八寸諸侯以享夫人下於天子後故以瑑也此云圭璋琥璜者鄭氏云二王之後享天子以圭璋子男自相享用琥璜理或然也然此特以相享而言攷工記曰大璋九寸諸侯以聘女又晉人以垂棘之璧屈產之乘以假道凡往來之禮亦通用之無事而致和好之情曰好有事而用幣以致之曰故小行人爲之合六幣所以和其好故也○已上卽大行人十有一嵗成牢禮逹瑞節之事】

若國札喪則令賻補之若國凶荒則令賙委之若國師役則令槁禬之若國有福事則令慶賀之若國有禍烖則令哀弔之凡此五物者治其事故【槁禬犒會通】

【札謂疫癘自國人言喪謂薨卒自國君言賻補者贈之以財卽喪禮哀死亾也谷不熟曰凶凶甚曰荒賙委者如縣都之委積以待凶荒令邦國移民通財以賙卹之卽荒禮哀凶札也師役者國被兵或興大役稿猶犒師助之兵食禬合眾出財更其所喪卽禬禮哀圍敗卹禮哀冦亂禍烖水火爲害及地震川竭之類哀而弔之卽以弔禮哀禍烖也已上四者皆大行人致禬以補諸侯之烖之事也福事若冠昏之類賀慶以樂之卽大行人賀慶以贊諸侯之喜之事也五事告之於王而施以五禮此王之徳意所以常流通而無壅滯也】

及其萬民之利害爲一書其禮俗政事教治刑禁之逆順爲一書其悖逆暴亂作慝猶犯令者爲一書其札喪凶荒厄貧爲一書其康樂和親安平爲一書凡此五物者每國辧異之以反命於王以周知天下之故

【四海之內舉切吾身然天下事變無竆而王之耳目有限故行人爲之書以述其事書萬民之利害者此自地利言利者興而害者除也書其禮俗政事教治刑禁之逆順者此自政事言順則因之逆者革之也書其悖逆亂作慝猶犯令者此專自其逆甚者言欲消弭之也書其札喪凶荒厄貧者受天之禍思欲拯救之也書其康樂和親安平者受天之祜紓其憂念也凡此五物者每國辧異之以反命於王使王得以周知而施均平之政也○已上皆大行人一嵗徧存之事】

司儀掌九儀之賔客擯相之禮以詔儀容辭令揖讓之節

【大賔大客九等命數之儀皆司儀掌之出接賔曰擯入贊禮曰相儀容以相接辭令以宣意揖譲以相欽司儀主爲擯相以詔告其節使王無失禮於下也】

將合諸侯則令爲壇三成宮旁一門○詔王儀南向見諸侯土揖庶姓時揖異姓天揖同姓○及其擯之各以其禮公於上等侯伯於中等子男於下等其將幣亦如之○王燕則諸侯毛

【合諸侯謂有事而會也會必先拜日月拜畢而祀方明祀畢諸侯上介皆奉其君之旂置於宮乃詔王升壇諸侯各就其旂而立王揖而進之諸侯各於其等奠王降拜復升奠玉處成拜乃升授王玉爲壇者儀禮春拜日於東郊則爲壇於國東夏禮日於南郊則爲壇於國南秋禮山川丘陵於西郊則爲壇於國西冬禮月與四瀆於北郊則爲壇於國北愚按小宗伯四類之兆鄭氏謂日東月西其義甚明此所陳日月山川四瀆等語疑有錯誤當參於小宗伯三成者三級也每成髙一尺降登以別君臣上下也宮旁一門者以爲四面明神之所向會諸侯而必拜日月祀方明者猶四時之朝而必帥之以奉祭祀𨿽天子言有所尊所以教諸侯之敬也○王位必南向者南面而聽天下向明而治也天揖者舉手稍上時揖者時中也謂舉手平衡土揖者謂舉手稍下同姓姫姓也有伯叔父故尊之異姓者齊秦婚姻等國也有伯叔舅故次之庶姓小國之君無親故從臣禮此詔王之事擯之各以其禮者謂奠玉成拜之處有禮三等公爲大國故就上等侯伯爲次國故就中等子男爲小國故就下等觀此則舊說相傳以謂周尊同姓非也蓋先同姓者親親而後及於鄰國左氏所謂寡人若朝於薛不敢與諸任齒是也至若宋爲上公自當就上等乃先王作賔之意豈亦在同姓之後又如記稱外朝以官宗廟之中以爵爲位何甞以同姓爲重必尊之爲上等乎將幣諸侯享王也其禮者王禮再祼一祼也朝覲皆於廟中會則卽於壇行之並從上中下三等之位此擯諸侯之事○凡燕公三侯伯再子男一毛髮也以發之白黒爲次謂序齒也燕者王所以敍恩好觀湛露之詩云不醉無歸其情可見故諸侯以毛髮爲坐次也】

覲禮司儀壇壝宮圖

覲禮方明圖

凡諸公相爲賔【謂相朝也】○主國五積三問皆三辭拜受皆旅擯【賔所停止之處則使大夫致積遺人五十里有市市有侯館侯館有積是也以其間闊使大夫致問安否積問皆有幣賔三辤不敢當也拜而受之敬主君之命也旅擯者直陳擯介不傳辤也不言登受於庭也】○再勞三辤三揖登拜受拜送【以其行道勞苦則有勞一勞在境再勞在逺郊皆使卿勞皆有幣亦三辤三揖者聘禮入門揖當碑揖升堂揖也賔親拜受其勞拜送其使】○主君郊勞【三勞在近郊君親爲之】交擯三辭【交擯者賔君主君各陳擯介使傳辭也三辭者賔傳辭告至主人傳辭請事賔復傳辤告以來意謂之三辭凡交擯者例皆如此】車逆拜辱【賔以主君親來乘車出舎門而迎之若欲逺就之者然見之則下拜謝其自屈辱而來也】三揖三辤拜受【三揖三辤拜受其勞禮】車送三還再拜【及去又出車若欲逺送之者然主君三還辭之賔君乃再拜送之也凡拜送賔皆不答拜者爲固辤其送去而不顧也車送迎之節各以其等則諸公九十步立當車軹】○致館亦如之致飧如致積之禮【飧音孫○致館者賔始至則使大夫館賔聘禮云大夫帥至館是也主君又親致之其逆送拜受一如郊勞飧食也初至使大夫致小禮聘禮宰夫設飧並如郊勞禮】

【按聘禮上卿館於大夫大夫館於士士館於工商鄭氏云賔君館於主君太祖廟門外上卿館於下卿之廟下卿館於大夫廟大夫館於士廟左氏子產對士文伯曰文公之爲盟主也崇大諸侯之館館如公寢庫廐繕修則又若別有館者疑古者朝聘禮繁又如王國諸侯朝覲者尢多公館必有所不備故有館於其臣之禮如孔子於衛主蘧伯玉於齊主晏平仲可見庶主君無繕館之費賔至有如歸之美在諸臣則無損於己而有省於公所以爲善也但注家謂館於廟門外者凡門制內外各有塾其以門外東西塾爲賔之私舎而行禮則於主人之堂歟】

及將幣【賔致幣以聘卽命圭也】交擯三辤【交擯者賔九介主人五擯皆陳於大門外記云介紹以傳命君子於其所尊不敢質敬之至也三辭解見上】車逆拜辱賔車進答拜【夾擯畢於是主君乘車出迎下車拜謝其來辱賔車進前下車而答拜其迎已】三揖三譲每門止一相及廟惟上相入【三揖三譲然後入門相主之擯賓之介也毎門止一相絕行在後彌相親也及廟惟上相入以相禮也】賔三揖三譲登再拜授幣賔拜送幣【授當作受○三揖三讓升再拜者拜至且受玉也賔拜送幣敬其事也】每事如初賔亦如之【賔當作儐○每事如初者謂享禮聘夫人及有言皆揖譲再拜聘禮享夫人之下云若有言束帛如享禮是也儐亦如之者謂以欝鬯禮賔也上於下曰禮敵者曰儐禮噐曰諸侯相朝灌用鬰鬯無籩豆之薦是也亦再拜受送】及出車送三請三進再拜賔三還三辭告辟【還音旋辟音避○朝享而出主君請賔就車每一請則車一進欲逺送之如是者三賔車行三還而三辭之於是客告避而主君拜送之也】

致饔餼【熟食曰饔生物曰餼此致於賔之大禮】還圭【諸侯命圭所執以通信非以貽於主君者故旣聘而還之】饗食【食音嗣○饗主飲食主食此速賔也】致贈【賔將去而贈以財】郊送【主君親送賔於郊】皆如將幣之儀【此六禮者惟饗食主君爲主其餘君親往則賔爲主人主君爲賔已上六禮其送逆揖譲辤受再拜之節皆如將幣】

賔之拜禮拜饔餼拜饗食【賔所當拜謝主君之禮惟饔餼饗食爲大故將去就朝而拜謝之其餘若飧若燕則不必拜】

賔繼主君皆如主國之禮【繼主君謂儐主君也儐之者主君郊勞致館致饔餼還圭致贈郊送之時儐以玉帛皮馬皆如主國之禮禮尙往來也卽聘禮賔用束帛儐主國勞者之意若饗食主君及燕亦速焉】

諸侯諸伯諸子諸男之相爲賔也各以其禮相待也如諸公之儀【自公而下四等諸侯相朝聘而爲主賔其珪璋饔餼飧積步數擯介皆依命數而降殺詳見大行人所謂各以其禮相待也其進退揖譲之儀一與公同故云如諸公之儀】

諸公之臣相爲國客則三積皆三辭拜受【相爲國客謂相聘也大國之卿當小國之君故積與子男同皆有束帛致之三辭而後受無問禮殺於諸侯也】○及大夫郊勞【郊勞禮止於一】旅儐三辭【旅儐而不交擯三辭其勞禮】拜辱【然後出迎拜其來之辱】三譲登聽命下拜登受【與使者三譲而升堂聽使者傳主君之命於是下堂而拜主君之命同於己君也登堂而受幣如受於君也】賔使者如初之儀【賔當作儐○如初之儀者勞禮畢使者出賔儐使者其揖譲如行勞禮之儀勞用束帛賔用束錦】及退拜送【使者退賔拜而送之】致館如初之儀【致館者聘禮賔至使大夫帥至館卿致館其辤譲降登之儀皆如郊勞君於聘大夫不致飧聘禮宰夫朝服致飧但設之而不以束帛致賔亦不拜也】

及將幣【客執圭行聘禮】旅擯三辭【旅擯而不傳辤三辭者辭主君以客禮待己也】拜逆客辟【主君迎而客辟者不敢當其拜且以主君之拜不止於客也】三揖每門止一相及廟惟君相入【客臣也故相不入】三譲客登拜客三辟授幣下出【主君與客三譲而登堂爲將幣也主君拜者拜客至且受幣也客不敢當逡巡而三退辟然後授幣下堂而出不答拜者將君之命不敢自爲客禮也】○每事如初之儀【每事謂行享禮夫人聘享之禮及有言也其揖譲登降拜辟並知將幣之儀】○及禮私面私獻皆再拜稽首君答拜【及禮者主君以醴禮客也聘禮云客用醴齊私面者賔私覿於主君因以私禮獻也是皆行己之禮故皆再拜稽首行臣禮也君但答拜而不稽首以其臣也】○出及中門之外問君客再拜對君拜客辟而對君問大夫客對君勞客客再拜稽首君答拜客趨辟【客辟而對而對二字衍文○中門之外者諸侯雉門內庫門外也客出而後問勞者廟中將幣禮欽不可及其餘也問君客再拜對者爲敬愼也問大夫則客對而不拜者己之同列異於君尊卑之序也勞客則再拜稽首以尊勞卑故致其敬也君拜客皆辟不敢與君敵也鄭氏曰問君者曰君不恙乎對曰使臣之來寡君命使臣於庭問大夫曰二三子不恙乎對曰寡君命使臣二三子皆在勞客曰道路悠逺客甚勞介曰二三子甚勞】

致饔餼如勞之禮【饔餼以卿致之君不親致故其禮一如大夫之郊勞】饗食還圭如將幣之儀【食音嗣○享食於廟必主君親之圭者鄰國之信玉故還圭亦主君親之敬其君之命故云如將幣之儀惟有故不親享則致以酬幣不親食則致以侑幣據此還圭亦必君親之儀禮云使卿還圭璋者蓋亦謂有故舊說皆謂使大夫致之失經文之防矣】

君館客【客將去主君就客於館致慇懃畱止之意】客辟介受命【客不敢當而辟之介前而受命】遂送【客不可畱主君遂拜而送之】客從拜辱於朝【客因從君至朝拜其親來館送之辱】○明日客拜禮賜【謝主君饗食饔餼之禮按儀禮三拜乘禽於朝舊注引此以爲禮賜夫饔餼饗食大禮也公爲賔其拜禮惟此乘禽小禮耳豈有拜其小禮而不拜其大禮乎儀禮有誤當以前諸公相爲賔之禮爲正】遂行如入之積【出亦三積也】

凡侯伯子男之臣以其國之爵相爲客而相禮其儀亦如之【四等侯國之臣其相聘各以其本國卿大夫士之爵爲客之尊卑主君因之以爲待客之禮若飧二牢饔餼五牢之類其儀者若七十步五十步之類】

【或曰邦國之君臣相爲賔客先王設官爲之掌其禮問勞贈送物爲之數拜揖辭受事爲之節此諸侯之所以相親也觀春秋之時一言之不讐一揖之不中而兩國爲之暴骨則周官圖民禍患豈爲不豫哉此說是矣然愚觀周禮於各官禮儀噐數若冕服車旗幾筵侯正皆舉其大綱而已未有詳言其條目蓋每司自有成法也司儀一職自諸公相爲賔至侯伯子男之臣以其國之爵相爲客而相禮其儀亦如之掌客一職自凡諸侯之禮上公五積至凡諸侯之卿大夫士爲國客則如其介之禮以待之二節其儀節詳盡其文詞與周禮全經絕不類今觀米禾皆二十車薪蒭倍禾車秉有五藪車三秅等語皆儀禮全文蓋儀禮中諸侯自相朝聘之禮傳經者用以釋此後遂誤爲此經文耳不然周禮於王朝之禮其節文度數亦惟述其大槪使侯國禮儀皆若此其詳則不勝其書矣且於鉶羮筥米醯醢之數又多錯誤則知其非經文無疑也然纎悉皆至理寓焉因並釋之以見先王禮文之密察云】

司儀諸侯爲賔自入至出禮數

賔及竟謁關人關人問從者幾人以介對君使士請事遂以入竟

積【停止處致委積】上公五

侯伯四

子男三問【承問安否】上公三

侯伯再

子男一勞【行道勞苦而勞之】上公三

侯伯再

子男一夫人使下大夫勞以二竹簋其實蒸栗擇

致館【賔君館於主君太祖廟門外上卿館於下卿之廟下卿於大夫廟介於士廟】

飧【初至致小禮詳見掌客】

將幣【聘諸侯以圭享用璧聘夫人以璋享用琮】

致饔餼【主君致大禮】

乘禽【虞人所致】

上公【日九十雙】侯伯【日七十雙】子男【日五十雙】殷膳【庖人所致】

上公大牢侯伯大牢子男【不殷膳】還圭【聘畢而還其信圭】

饗

上公三

侯伯二

子男一

食

上公三

侯伯二

子男一燕【見掌客】

上公三

侯伯二

子男一賔拜饔餼拜饗食

致贈【賔將歸主君贈以財】

賔繼主君【主君凡至賔館賔皆有以儐之】

郊送積

問勞

送逆同禮

凡四方之賔客禮儀辭命餼牢賜獻以二等從其爵而上下之【禮儀擯相揖譲降登之節也辭命言語應答也餼牢食物也賜獻貨賄也二等者公侯伯之國爲一等子男之國爲一等爵卿大夫士之爵】

【禮之丰殺不因其命數但以大小之國爲二等各從其卿大夫士之爵以爲丰殺蓋子男之士不命無命數可從大國與次國之卿大夫上士同命故大國次國爲一等而其爵有上中下小國爲一等而其爵自爲上中下】

凡賔客送逆同禮

【諸侯積問勞之數出入皆同來則主君郊勞去則郊送諸臣之行如入之積不可丰前嗇後敬始怠終】

凡諸侯之交各稱其邦而爲之幣以其幣爲之禮【稱去聲因其國之大小以爲享幣之隆殺因享幣之隆殺以爲賄贈之厚薄大國宜丰而答禮厚則施者不至於病小國宜殺而答禮輕則施者不至於抗所以爲大中之道也○此總言邦交之禮】

凡行人之儀不朝不夕不正其主面亦不背客

【朝謂時未至夕謂時已過凡擯相傳辭貴於適中無有言未及而言之亦無言及之而不言又當隨機旋轉不常厥處常視賔主之間卻得兩向之而已○此總言行人之儀】

行夫掌邦國傳遽之小事媺惡而無禮者【傳悊戀反○傳遽乘傳驛急遽以行也媺卽喜也惡卽災也無禮無賙卹慶賀之禮也】凡其使也必以旌節𨿽道有難而不時必【道路用旌節使必執之令可行也】

【邦國有大事大小行人掌行其禮其有媺惡之事而小者行夫掌傳遽以行但詢訪存問之而無其禮先王所以使彼此不煩也有難不時者遭疾病或寇戎至而後時也必於所往之國以道王之善意不可因事小不及時遂廢王命也○已上行夫專使之事】

居於其國則掌行人之勞辱事焉使則介之【居於王國則凡大小行人有煩勞污辱之事皆行夫掌之蓋亦徴役於司隸也焉助語詞行人爲使則行夫爲之介○此行夫佐於行人之事】

環人掌送逆邦國之通賔客以路節逹諸四方【通賔客謂凡賔客往來者不拘大小貴賤環人並掌送逆之執旌節則門關不得而防察之故賔客得以通於四方隨其所之而無壅滯也】○舎則授館【在道夜宿授之館舎】令聚有任噐則令環之【守塗地之人聚之以備非常有任噐則命環而守之使無喪失】○凡門關無防送逆及疆【來則逆之入疆去則送之出疆皆以疆爲限畺外諸侯之國自有送逆之者也】

【環周流不竆者也主迎賔客周行無滯意又環圍也以其圍守賔客任噐有圍繞意也夫地官之職曰懷賔客故遺人國野之道三十里有宿宿有路室路室有委五十里有市市有館侯館有積其養之道備矣秋官之職曰詰姦慝故野廬氏掌巡於道路有賔客則令守塗地之人聚之其衛之法嚴矣然無統一大行人主賔於四門故特設此屬兼此二事此行旅之皆欲出於其塗而王道之所以四不悖也歟】

象胥掌蠻夷閩貊戎狄之國使【南蠻北狄東夷西戎東南閩東北貊國使謂蕃國之君使其臣至天子之國也】掌傳王之言而諭說焉以和親之【其人言語不通故主傳王之言而曉諭解說之使彼情和洽而親附於中國】

若以時入賔則恊其禮與其辭言傳之凡其出入送逆之禮節幣帛辭令而擯相之

【入賔謂蕃國君長世一見而來王者自彼言曰王自此言曰賔亦不臣之意也夷狄之人其拜揖進跪伏之禮與夫言語辭命皆不同於中國主於夷則非王朝之禮主於華則夷人不能行故和恊其所當行之禮與其所以奉上之辭治其大綱而略其小節以其言傳譯而行之使彼可行而此可通四夷入賔王國有送逆之禮節天子有賜與之幣帛誥諭之辭命彼受之亦不可以無禮於是擯相之使此不失禮而彼少進於禮凡此皆所以存中國之體也】

凡國之大喪詔相國客之禮儀而正其位凡軍旅會同受國客幣而賔禮之

【國客卽蕃國之入賔與其使也大行人詔相諸侯之喪禮故此國客遇國之大喪則象胥詔相其禮儀正其位大行人於諸侯之王事恊其禮賔而見之故此於軍旅會同則象胥於國客受其幣而賔禮之】

凡作事王之大事諸侯次事卿次事大夫次事上士下事庶子

【凡作事者周禮集說云謂作四夷之事也國之大事在祀與戎作王之大事者謂王有戎事於四夷也諸侯以敵王所愾爲事故大事諸侯蓋彤弓錫有功諸侯則蠻夷衰而夏盛故六月之序曰彤弓廢則諸侯衰矣次事非戎事謂威譲之令文告之辭則量其事之輕重或以卿大夫或以上士若夫下事則事之尢小者故以庶子而已按夷狄若禽獸然其帖息則愼固畺圉而不貪其無用之地其入冦則逐之出境而不加以徵討之師其朝貢則來者不拒去者不追而不貴其難得之貨先王所以待之之道而有所謂軍旅之事者蓋謂內附之夷有彊大馮陵之患也苟王國不爲之聲援其禍或延及於腹心是故大禹有三苖之徵周宣有蠻荊之威詩云豈不懷歸畏此簡書寔與禦戎之道並行而不悖也】

【又按大行人云九嵗屬象胥諭音聲則凡列國之書字言語皆當正於象胥而此不言者於大行人互見也】

掌客掌四方賔客之牢禮餼獻飲食之等數與其政治【傳曰名位不同禮亦異數等數以其名位而差之政治若下文國新殺禮及所不當致不當受者】王合諸侯而享禮【此享字如孟子亦饗舜之饗蓋諸侯爲賔有饗燕主君之禮故王合諸侯則諸侯亦有饗天子之禮】則具十有二牢庶具百物備【十有二牢者凡天子之禮數皆用十有二也庶具百物備者卽膳夫六谷六淸八珍羞百有二十品醬百有二十罋也】諸侯長十有再獻【諸侯長九命作伯者也五等諸侯咸在使皆欲酬酢則不勝其煩諸侯之長一人爲主十有再獻於王也】王巡守殷國則國君膳以牲犢令百官百牲皆具【王巡守於方嶽及不巡守於殷國所止之地與所過之國其國君饋饍於王之牲用繭栗之犢郊特牲雲天子適諸侯諸侯饍用犢貴誠之義也故天子牲孕弗食也祭帝弗用也正謂此也又使其臣百官具百牲以爲羞卽上文庶具百物備之謂蓋百物皆具所以盡備物之禮膳以牲犢見每物必極其精誠之至也】從者三公眡上公之禮卿眡侯伯之禮大夫眡子男之禮士眡諸侯之卿禮庶子一眡其大夫之禮【從去聲○王之三公出封爲上公卿出封爲侯伯大夫出封爲子男上士三命而諸侯之卿亦三命故待之皆眡其禮惟庶子一眡諸侯大夫之禮則以爲客而稍加也】

【此先言諸侯所以享天子及待王臣之禮而後言天子所以待諸侯之禮也舊說王享諸侯具十有二牢獻於諸侯之長十有再昔吳徴百牢於魯子服景伯對曰周之王也制禮上物不過十二以爲天子之大數也故公以下每事不越乎九今曰十有二牢十有再獻豈禮也哉】

凡諸侯之禮上公五積皆眡飧牽【始至於畺停止之處而致積飧禮見下牢視飧之數而生牽之去國逺不及殺也不殺則無鉶鼎簠簋之賔】○三問皆修【三問者致主君間闊之意脯之加姜桂者曰修】羣介行人宰史皆有牢【介以爲輔行人掌禮宰主具史主書皆賔所從行者自入境後皆有牢禮或疑君修臣牢爲非者殊不知君之禮繁此惟一致而已】飧五牢食四十簠十豆四十鉶四十有二壺四十鼎簋十有二牲三十有六皆陳【鉶音刑○飧客至館所致小禮五牢牛羊豕也飪一牢余牢則腥食謂庶羞美而可食者卽籩也簠盛稲梁噐豆菹醢噐鉶四十有二誤文凡噐之降殺有常當如豆或牲之數壺酒噐鼎牲噐簋黍稷噐牲者雞犬等眾牲也亦曰腥故侯伯變文曰腥若牢則專指牛羊豕言皆陳者陳於門內也】

饔餼九牢其死牢如飧之陳牽四牢【饔餼朝享之後所致大禮共九牢死牢如飧之陳死牢五也牽四牢生牢四也】米百有二十筥【筥米陳於中庭以備貴者之食若車米則陳於門外賤者之食也聘禮秉十六斛四秉曰筥六十四斛此米數大多蓋誤文不可攷矣】醯醢百有二十罋車皆陳【百有二十筥百有二十罋有二十三字並誤文車皆陳車字衍○醯醢百有二十罋按膳夫云醤用百有二十罋而醢人共醢醯人共醯云六十罋合之爲百有二十此王之大禮也其賔客之禮則醯人醢人皆止於五十而已故此有二十三字衍文當從下侯伯之禮百罋爲正皆陳者陳於門內也】車米眡生牢牢十車車秉有五藪車禾眡死牢牢十車車三秅芻薪倍禾皆陳【筥音舉秅音妬藪音叟○生牢牽四牢也每牢十車則車米凡四十車聘禮十斗曰斛六斗曰藪十藪曰秉每車秉有五藪則二十四斛也死牢飧五牢也每牢十車則車禾凡五十車聘禮四秉曰筥十筥曰稯十稯曰秅每車三秅則一千二百秉也鄭氏曰米禾之秉筥字同數異禾之秉手把耳筥與梠同謂一穧也稯猶束也皆陳者陳於門外也】

乘禽日九十雙殷膳大牢以及歸【乘去聲○乘禽成行羣處雉雁之屬故禮亦以防爲數殷中也盛也無事時其中致盛膳以道慇懃則以大牢此無常數至歸而止乃虞人庖人所自致所謂不以君命將之不以勞賔也】

三饗三食三燕若弗酌則以幣致之【饗食養賔大禮燕以示慈惠凡饗食燕皆有酬幣若主君有故或賔有喪不行饗食燕之禮則以酬幣致之不廢禮也】

凡介行人宰史皆有飧饔餼以其爵等爲之牢禮之陳數【一本云以其爵等爲之禮○爵等者司儀所謂以二等從其爵而上下之也卿則飧二牢饔餼五牢大夫則飧大牢饔餼三牢士則飧少牢饔餼大牢】惟上介有禽獻【上介尊故日致乘禽】夫人致禮八壺八豆八籩膳大牢致饗大牢食大牢【夫人致禮者壺豆籩於饔餼時致之膳大牢於殷膳時致之致饗大勞食大牢於饗食時致之所以助君養賔也】○卿皆見以羔膳大牢【主國之卿皆見於賔以羔爲贄致膳以大牢亦所以助君養賔】侯伯四積皆眡飧牽再問皆修飧四牢食三十有二簠八豆三十有二鉶二十有八壺三十有二鼎簋十有二腥二十有七皆陳饔餼七牢其死牢如飧之陳牽三牢米百筥醯醢百饔皆陳米三十車禾四十車芻薪倍禾皆陳乘禽日七十雙殷膳大牢三饗再食再燕凡介行人宰史皆有飧饔餼以其爵等爲之禮惟上介有禽獻夫人致禮八壺八豆八籩膳大牢致饗大牢卿皆見以羔膳特牛

子男三積皆眡飧牽一問以修飧三牢食二十有四簠六豆二十有四鉶十有八壺二十有四鼎簋十有二牲十有八皆陳饔餼五牢其死牢如飧之陳牽二牢米八十筥醯醢八十罋皆陳米二十車禾三十車芻薪倍禾皆陳乘禽日五十防一饗一食一燕凡介行人宰史皆有飧饔餼以其爵等爲之禮惟上介有禽獻夫人致禮六壺六豆六籩膳眡致饗親見卿皆膳特牛

掌客三等諸侯飧饔饗食夫人卿致禮之數圖

飧牢【牛羊豕飪一牢余牢則腥】上公五

侯伯四

子男三食【庶羞卽籩也】

上公【四十】

侯伯【三十二】子男【二十四】簠【稻梁噐】

上公十

侯伯八

子男六豆【菹醢噐】

上公【四十】

侯伯【三十二】子男【二十四】鉶【羮誤文當如噐下文牲數】上公【四十二】侯伯【二十八】子男【十八】壺【酒其陳如噐豆之數】

鼎【牲噐】簋【黍稷噐】公侯伯子男【數皆十二常食之主故無】

牲【隆殺雞犬等眾】

上公【牲也三】侯伯【十六二】子男【十七】筥米【十八貴者所誤文】

車米【食米賤者所】上公【食米三十車並】侯伯【見注二】子男【十車】車禾【十車牛馬】

上公【所食三】侯伯【十車二】子男【十車】芻薪【十車炊防】

上公【之用六】侯伯【十車四】子男【十車一】

饔餼

牢

上公【十車九牢死五】侯伯【牽四七牢死四】子男【牽三五牢死三】筥米【牽二】

醯醢

上公【誤文】

侯伯【百罋百罋當作】子男【八十六】

車米

上公【十罋四】侯伯【十車三】子男【十車二】

車禾

上公【十車五】侯伯【十車四】子男【十車三】

芻薪

上公【百車】

侯伯【八十車】子男【六十車】

乘禽【虞人所致】

上公【九十雙】侯伯【七十雙】子男【五十雙】

殷膳【庖人所致】

上公【大牢】

侯伯【大牢】

子男【不殷膳】

饗食燕

上公【各三】

侯伯【各再】

子男【各一】

夫人致禮

上公【壺豆籩八】侯伯【壺豆籩八】子男【壺豆籩六】

膳大牢

膳大牢

膳眡致饗

致饗大牢致饗大牢子男【不饗】

卿禮

上公【食大牢卿皆見以羔】侯伯【不食卿皆見以羔】子男【親見】膳大牢

膳特牛

卿答禮【膳特牛】

凡諸侯之卿大夫士爲國客則如其介之禮以待之【爲國客謂以君命來聘問也大聘以卿則大夫爲介小聘以大夫則士爲介如其爲君介時之禮卿大夫士各以其爵等爲牢禮之陳數也】

凡禮賔客國新殺禮凶荒殺禮札喪殺禮禍烖殺禮在野在外殺禮【始立國者成禮而已不可以責備凶荒宜賙委札喪宜賻補禍烖宜哀弔而鄰國當分烖卹患不必從事繁文在野謂行禮於郊野在外謂兩君相遇於途亦不能備物故皆殺禮○此皆禮之權】凡賔客死致禮以喪用【賔客死惟國君以椑從無所贈棺卿已下皆贈以棺其餘若殯殮饋奠之具皆主國共之故致禮不以他物而惟以喪用也○椑音脾】○賔客有喪惟芻稍之受【賔客冇喪謂君及臣遭三年之喪也有喪者不飲酒食肉故不受其牢禮然而君行師從卿行旅從芻艸以飼牛馬稍廩以給士卒故不可不受】○遭主國之喪不受饗食受牲禮【主國有喪不可以行禮故不受饗食若飧饔餼則致之而已故受之○已上皆遭喪之禮】附載朝覲禮

曲禮天子當依而立諸侯北面而見天子曰覲天子當寧而立諸公東面諸侯西面曰朝【依上聲寧丞舉反○依亦謂之扆狀如屏風絳質斧文髙八尺設於堂東西當戶牖之間寧謂設於門間所謂塞門也】

【覲者諸侯位於廟門外同姓西面異姓東面天子使擯者進諸侯諸侯敍入坐奠圭玉再拜稽首擯者延之使升成拜覲畢而享皆廟受之朝者各乘命車在臯門外陳介天子車在內傳辭旣訖天子出大門下車但迎公諸侯隨之而入至於廟門天子還服朝服立於路門之外當寧以待諸侯次第而入諸公在西諸侯在東朝見然後入廟受享舊說春朝尙文故朝廟異地秋覲尙質故止於廟非也春朝主於見君故天子以客禮待之迎之於廟然後享之於廟秋覲主於獻功故以臣禮待之而不迎覲享皆於廟不敢自專而歸功於祖考也○至於廟門廟字誤當作應入應門而朝於治朝也】

掌訝掌邦國之等籍以待賔客

【邦國有上中下之等諸侯有五等之儀待之之禮各有一定之典籍以爲世守不爲彊隆不爲弱損必使掌訝掌之者蓋賔客初至於竟卽用合當待之禮以待之則式定而不慝也】

若將有國賔客至則戒官修委積【官以訝名故將有國賔客至先戒官修委積之事若牛人凡賔客之事修其牢禮積膳之牛羊人於賔客共其法羊倉人共道路之谷積委人共委積之芻薪皆當預備以待用也】與士逆賔於疆爲前驅而入【訝士職邦有賔客則與行人送逆之入於國則爲之前驅而辟故掌訝與之共逆於疆而入也】及宿則命聚【野廬氏若有賔客則令守塗地之人聚之故賔客宿則令野廬氏也】及委則致積【王命大夫致委積於賔○此皆賔在郊外之事】至於國賔入館次於捨門外待事於客【賔在館中則掌訝次於舎門外以待事備其有求索也】及將幣爲前驅至於朝詔其位入復及退亦如之【將幣爲前驅道之以入朝也至於朝詔其位告賔以所立之位也入復者告王以賔至也及退亦復於王若論語所謂賔退必復命也】凡賔客之治令訝訝治之【二訝字下字疑誤當云令訝士治之○賔客之治謂有國事欲理者訝士所謂四方有治於士造焉也令訝士治之者蓋賔客言於掌訝掌訝令訝士聴而治之也】凡從者出則使人道之【從者有事出館掌訝使其屬道之所以營護之也○此皆賔在國中之事】及歸送亦如之【委積聚前驅至疆送逆同禮】

凡賔客諸侯有卿訝卿有大夫訝大夫有士訝士皆有訝

【凡賔客掌訝旣迎之矣訝士復相之矣而又有所謂卿訝大夫訝何也蓋掌訝者卑官若共給使令者然訝士刑官若爲之擁衛者然髙爵之人至於其國苟無尊官可與爲禮才敏可與有言者而迎之若無以盡主君之情者是故諸侯則以卿卿以大夫大夫以士士皆有訝此所以曲盡也】

凡訝者賔客至而往詔相其事而掌其治令

【闕】

朝大夫【此蓋都家所產之良也舊以爲主朝之事非也觀經云以告其君長則其爲都家之士明矣】掌都家之國治日朝以聽國事故以告其君長國有政令則令其朝大夫

【凡王國施於都家之治皆朝大夫掌之蓋都鄙去國四五百里國有事故若疾病冦戎凶札所當奔視者都家日遣人於王國則爲煩國之政令若賦貢軍徵所當奉行者王令日下於都家則爲防有朝大夫而日朝焉則國之事故日得聞之而不爲煩國之政令日下達而不爲防矣】

凡都家之治於國者必因其朝大夫然後聴之惟大事弗因

【都家之治小者如獄訟之求正祭祀之所獻必因朝大夫平章累總聽之大事弗因者若利敝之興革聴民之自達大吏之廢置必其君長自達蓋常事不因於朝大夫則事無統理而王國不勝其勞大事不聴其君民之自達則恐有未當而都家不免於壅蔽故小治因之而大事則弗因也】

凡都家之治有不及者則誅其朝大夫在軍旅則誅其有司【誅責也】

【責有所歸則事治責不及其君長所以全親親貴貴之道也】

【王國不可以無統率也於是有朝大夫此六官者皆受王朝之爵而任都家之事其治灋一聴於王官非若小事而其君長得以擅爲此政教所以齊一其廢置皆由於宰非若小吏而其君長得以專易此血脈所以流通也六官惟朝大夫則取都家之士而專居王朝其餘則以王國之士而各居其國使其臣正於宗伯司馬司冦者也至於水土之治令則掌於冬官云】

周禮傳卷五下﹤經部﹐禮類﹐周禮之屬﹐周禮傳__周禮圖說﹥

周禮圖說原敍

古稱左圖右書凡書所不能言者非圖無以彰其形圖所不能畫者亦非書無以盡其意此古人所以不偏廢也舊嘗有周禮圖矣如冕服則類爲男女之形而章服仍不明井邑則類爲大方隔而溝洫仍不分然則奚以圖爲哉作者不自知其非而觀者亦莫詰其皆不攷經文之過也予因於經旨中言所不能盡者述之如左理原於天文位象道行於地裏職方統紀於六官分合立極於都宮朝堂郊社宗廟以萃人心閭井伍兩以固邦本封土制祿以貴貴建學立師以育才命徳有冕服車旗討罪有軍旅田役復系之以說使治是經者一覽而知夫言外之意嗚呼昔人所載予多不錄也今日所載昔皆未有也觀者幸或補其未備云吳人王應電書

欽定四庫全書

周禮圖說卷上

明王應電撰

九州分星

八風十二風

職方氏九州圖

大明一統圖

六官掌王躳後宮王朝士庶子六官咸統百官府畿內外六官分治鄕遂都鄙侯國六官【賦式任地委積質劑旗號獄訟】總圖

國郊鄕遂野圖

國中郊野辧

虞周九服合一圖說

虞周邦畿合一

大宰九貢禹貢合一

匠人營國九州經緯圖說

天子五門三朝圖

五門三朝說

司士治朝

朝士外朝

王宮八次捨圖

王宮八次捨說

後六宮圖

後六宮說

女宮女奚女奴辧

明堂圖【三】

明堂說

明堂表【缺】

魏相明堂月令奏

明堂賦【二】

命令復逆圖

古今納言說

王會同宮捨

覲禮方明

天神地示人鬼祭祀圖郊社義

宗廟九獻九獻籩豆廟祧昭穆賜爵

人公墓

墓大夫族葬

自栁九度至張十六度爲鶉火之次當周之分武王克商歲在鶉火伶州鳩曰歲之所在則我有周之分野則周屬鶉火可知自畢十二度至東井十五度爲實沈之次當晉之分晉文卽位歲在實沈董固曰實沈之次晉人是居則晉屬實沈可知自張十七度至軫十七度爲鶉尾當楚之分魯襄公二十八年歲淫於枵而禆竈知楚子之將死且曰歲棄其次而旅於明年之次以害鳥帑周楚惡之說者謂帑爲尾也則楚屬鶉尾可知自

氐五度至尾九度爲大火之次當宋之分昭公十七年星見大辰而梓愼知宋之將火且曰宋大辰之墟鄭祝融之墟皆火房也說者謂辰大火也則宋屬大火可知又四星聚牛女而晉元王吳四星聚觜參而齊祖王魏彗星掃東井而苻堅亡秦景星見箕尾而慕容徳復燕按十二次之說世多疑之謂斗牛女虛北方之宿而屬楊靑奎婁胃畢西方之宿而屬冀也然觀唐一行以云漢始終言十二次謂東井爲云漢上流下應秦蜀爲兩戒山河之首故秦當鶉首之次尾箕爲云漢末燕幽在碣石爲北紀之終故析木爲燕分鬥牛得云漢下流吳越當淮海爲南紀之終故星紀爲吳越之分蓋上下以气相應耳豈以南北之位爲拘耶故命之主祀而神格以之占候而事驗也或又謂古者封國命之主祭因爲其分野不知因其分野故命之祭耳

﹤經部﹐禮類﹐周禮之屬﹐周禮傳__周禮圖說﹐卷上﹥﹤經部﹐禮類﹐周禮之屬﹐周禮傳__周禮圖說﹐卷上﹥﹤經部﹐禮類﹐周禮之屬﹐周禮傳__周禮圖說﹐卷上﹥﹤經部﹐禮類﹐周禮之屬﹐周禮傳__周禮圖說﹐卷上﹥﹤經部﹐禮類﹐周禮之屬﹐周禮傳__周禮圖說﹐卷上﹥

國中郊野辧

經傳所稱國中邦中四郊鄕遂近郊遠郊野等地名多錯互惟比而觀之自可見載師以防裏任國中之地以場圃任園地又云國宅無徵此則國中正名太宰又謂之邦中也以宅田士田賈田任近郊之地以官田牛田賞田牧田任遠郊之地而其下卽稱公邑則知近郊爲鄕遠郊爲遂其義甚明遺人邦之委積以待施惠卽國中鄕裏以卹民之囏阨卽六鄕郊裏以待賓客卽六遂

野鄙以待覊旅卽甸外故知曰邦中曰鄕曰遂曰野界限亦甚明若秋官鄕士掌國中則以鄕爲國中遂士掌四郊則以遂爲郊縣士掌野則自遂以外之稱書費誓魯人三郊三遂郊在遂上則以鄕爲郊孟子請野九一而助國中十一使自賦則以鄕爲國中遂以外爲野蓋六鄕者附郭之民與國中同故鄕士稱爲國中民居稠密可井者少故孟子亦稱爲國中以其原系近郊之地故費誓又謂之三郊也六遂本遠郊之地故遺人以遂爲郊裏秋官遂士以遂爲四郊也以鄕對遂則遂爲野故遂人云掌邦之野孟子所謂請野九一而助以遂對甸則甸在郊外爲野故縣士又云掌野也大抵鄕爲近郊在五十里內兩邊計之共一百里遂爲遠郊在百里內兩邊計之共二百里此外甸稍縣都各百里王畿四面各五百里合之爲千里稍縣都皆公卿大夫采地內各有公邑同於甸地

﹤經部﹐禮類﹐周禮之屬﹐周禮傳__周禮圖說﹐卷上﹥

虞周五服九服之制或謂堯之五服本二千五百里禹於五服各弼以五百里故曰弼成五服至於五千又謂堯之五服五千里周制九畿每畿五百里而王畿又不在其中四方相距爲萬里蓋倍禹服之數也愚獨以爲一耳堯制通王畿爲五服曰甸侯綏要荒各服內各分三百里二百里是一面五百里四面相距爲一千里故爲五千里周制除王畿千里之外曰其外方五百里曰甸服則是兩面相距五百里九服皆然是止四千五百里通王畿爲五千五百里大行人夷鎭蕃三服通謂之九州之外但以貴寶爲贄禹於九州之外謂之外薄四海而咸建五長則其治之詳略又無不同也讀者自殊之而謂周公斥大土宇不亦謬哉

﹤經部﹐禮類﹐周禮之屬﹐周禮傳__周禮圖說﹐卷上﹥

量人掌建國之灋以分國爲九州營國城郭營後宮量市朝道巷

匠人營國九里旁三門國中九經九緯經塗九軌左祖右社市朝一夫

賈氏典命疏曰天子城方十二里公宜九里侯伯宜七里子男宜五里

按每旁三門城郭各十二門城內從橫大道各二界爲井字中之州有九其餘道塗九經九緯各有區域

中爲王宮前朝後市左祖右社凡制禮大物不過十二賈氏之說得之匠人云九里蓋有闕誤不足爲據然所謂十二里者必以直計四面皆如其數然後可以容百官府之次捨賓客之旅寓工商之防肆苟以方計之則每面止三里尙足爲王者之都乎

五門三朝說

天子五門之制解者不一惟先鄭氏云臯雉庫應路最爲合宜今以經傳參定而釋之詩乃立臯門臯門有伉毛氏傳曰王之郭門曰臯門所謂郭者非城郭之謂乃王宮之外垣也臯之爲言髙也遠也以其最遠於王宮也次二曰雉門有門則有觀故春秋書雉門及兩觀災觀主縣灋故曰象魏雉爲外朝正宜在外秋官朝士掌建外朝之灋小司冦掌外朝之政以致萬民而詢焉司冦聽獄獘訟於朝皆以其萬眾所在也雉之爲言治也亦取文明之意次三曰庫門以其於內有府藏故以爲名府藏宜在內故在雉門之內以其五門之中故亦曰中門也次四曰應門詩乃立應門應門將將毛氏傳曰王之南門曰應門爾雅亦有正門卽天文端門之謂也蓋內爲路寢之門其外爲庫門不可以無限隔故其間爲此門也春秋僖二十年新作南門明堂位曰魯之庫門天子臯門雉門天子應門諸侯殺於天子有庫治路而無臯應至此而僭應門之制故曰新作書顧命云逆子釗於南門之外蓋自東宮而來也玉藻聽朔於南門之外郊特牲獻命庫門之內亦卽此門蓋聽朔誓郊皆大事故特重於常朝而居此應之爲言和也又以其居此而應治也次五曰路門以其爲路寢之門故亦曰寢門天子日視朝於此故曰治朝宰夫掌治朝之灋大宰王眡朝則贊聽治夏官司士正朝儀之位王族故士等在路門之左右大僕前王正位建路鼓於大寢之門外皆謂此也畫虎以爲威亦曰虎門地官師氏居虎門之左掌國中失之事五門至此而終故曰畢門書二人雀弁執惠立於畢門之內蓋陳儀衞於路寢故二人在路門內向上而立也其外卽應門故康王之誥云王出在應門之內而諸侯立應門之左右蓋王自路寢受顧命出立路寢之門故云在應門之內而諸侯皆入應門之左右而立於路門之外也其內卽路寢路大也宮人所謂大寢也以其向明而治故戴記云明堂天子之路寢是也視朝畢則退居於此故曰燕朝大僕王視燕朝則正位小臣掌王之燕服位卽此以其在治朝之內故曰內朝司士大僕前王入內朝文王世子公族朝於內朝皆謂此也

﹤經部﹐禮類﹐周禮之屬﹐周禮傳__周禮圖說﹐卷上﹥

王宮八次捨說

仰觀乾象中垣紫薇天子之宸居也上垣太微三朝也下垣天市工商之肆兼王畿之內也故周公營國中爲宸居前朝而後市取象於三垣也宸居有王宮後宮之別王之居處宮人掌之後之政事內宰掌之而其宮垣之外宿衛巡警之事在紫薇則爲周垣十五星極於嚴密其在周禮宮伯云授八次八捨之職事者宸居四正四隅共爲八方令士庶子居之蓋使世臣子孫平居則與王及世子相親有事則致於太子惟所用之此專爲宿衞而設也宮伯長之宮正云比宮中官府次捨之眾寡者若內宰內小臣寺人內豎酒正典婦功等職皆在後宮之旁膳夫醫師司服弁師師氏保氏太史諸史等職在路寢之旁又如司士諸子虎賁太僕等職皆在南門之旁天府大府玉府職金等府皆在庫門之內各有涖事之次有捨止之所與庶子內外夾拱不衞之衞也皆宮正掌之夫王宮後宮之中有官府男女執事之人宸居之外爲官府次捨其外爲士庶子之次捨各有夾道爲行夜之往來又其外爲民居官府者皆今之大人君子享髙爵厚祿者也士庶子者卽異日之大夫士也使之內外防衞豈惟患難足以相守哉妖邪亦無從而興也後世務丰其屋而惟充以宦官宮妾至其衰也爲妖祟之區要不行周官王宮次捨之灋耳

內宰掌書版圖之灋以治王內之政令均其稍食分其人民以居之

以陰禮敎六宮

帥六宮之人生穜稑之種

憲禁令於王之北宮而糾其守

女史逆內宮

閽人掌守王宮之中門之禁

寺人掌王之內人及女宮之戒令

世婦每宮卿二人掌女宮之宿戒

量人營後宮

後立六宮說

舊說王有六寢後象王立六宮而居之亦正寢一燕寢五夫此但足以爲六寢耳苟以此而當六宮則王之六寢亦可以稱六官乎記曰古者天子後立六宮三夫人九嬪二十七世婦八十一禦妻以聽天下之內治以明章婦順故天下內和而家理天子立六官三公九卿二十七大夫八十一元士以聽天下之外治以明章天下之男敎故外和而國治愚謂天子之六官天地春夏秋冬後之六宮其職掌亦略相似凡後夫人進禦與夫內外命婦之命爵宮卿宮女之進及酒漿之事皆屬天凡師傅保姆敎化之道與夫蠶桑立市舂之事皆屬地春掌禮樂凡器數祝史等事夏掌政令及拜爵救日月等事秋掌典刑及刑女等事冬掌絲枲宮室器用死喪等事蓋有一定而不可易者此則所謂六宮也六宮立矣求人而治之於是有內外命婦之官所謂內命婦者三夫人之於後贊理內政猶三公之於王九嬪掌六宮之事秩比於卿世婦取於國中以廣繼嗣治禮事秩比於大夫女禦亦取於民間蓋六宮不能無役使因而得進禦故以爲名秩比於元士者也然傳曰古者天子立後一娶十二女謂後與三夫人各媵其侄娣二合之爲十二今言九嬪而不言三夫人自世婦已下皆不言其數者以天子之例推之六官惟有六卿三公則官不必備惟其人皆以六卿兼之則是後之六宮當有六嬪乃其正職三夫人者亦不必備蓋或以嬪婦而攝夫人之位或以夫人而行六宮之事所謂十二女者長者先行防者待年於國未必一時皆備而六宮之官不過於先王嬪婦久於禮者掌其職豈必王之所娶且君子不苟於色世婦女禦有婦徳者充之無則缺焉豈拘拘於二十七八十一之數哉又有外命婦者蓋宮禁深嚴知識不能無壅蔽內外限隔凡事亦未易通達故春官復立世婦一官每宮以卿大夫士之妻詔相其禮事擇國中婦人習禮儀辧器數善酒漿熟女工者爲祝史酒漿舂抌饎稾及防人之女工世婦之府史等人皆有徳器主指揮敍次諸宮女其少才知而朴實者爲奚主以力服役宮中大約如庶人在官者則臣民婦女之賢能者得以效用於後之左右而後宮之禮灋得以爲式於臣庶之家所以上下交而爲內治之灋於天下也或疑卿大夫士庶人之妻至於王之北宮於王得無妨乎曰後夫人進禦皆至王之六寢九嬪云各帥其屬以時禦敍於王所是也故詩稱肅肅宵徵夙夜在公王之不至後宮猶後之不至王朝也然則外命婦等至後之六宮又何嫌耶

女宮女奚女奴辧

按天官有酒漿籩醢醯鹽地官有舂饎稾防人之女工主給中饋奉齍盛防衣裳皆門內細密之事祝史主贊後夫人禮事守祧主聚祖考之精神皆非士人所得與故設官並貫之以女若女酒女漿之類皆擇民間女子之賢而善於其事者以供職其次者爲奚少才知之稱亦用之以供役然必使有什伯大約如庶人在官者故內宰云分其人民以居之也其與王之女禦異者觀寺人稱掌王之內人及女宮之戒令內人指女禦故系之於王女宮卽女奚之眾故不系之於王必領之以奄者以後夫人致禮使通內外之令爲宜也舊說以女及奚爲女奴非也夫婦人犯罪淫僻常居七八𨿽士師聽之必於勝國之社閭閻百姓尙不使之聞豈可使入於禁中雜於女宮近於嬪婦哉秋官司厲明言女子入於舂稾禁暴氏云奚聚而出入者則司牧之是奚之與奴名自不同止於舂稾則其他職事未嘗得與安得執禮事而爲宮卿世婦女禦祝史等之役終於此而永不得配合人道苟若奚之得有出入而司暴氏司牧之則不得爲幽閉矣況舂事煩勞故使執其役而以奚五人爲之指揮統治若饎事之精潔非彼所得與故設有奚四十人也若必以奚爲女奴則豈以舂事之煩而五人能盡之饎事較簡而反有四十人之多乎且以王及後之至尊祭祀賓客之至潔敬而其熟食乃造於不良污穢之手必無是理殆未之思耳

﹤經部﹐禮類﹐周禮之屬﹐周禮傳__周禮圖說﹐卷上﹥

明堂圖說

明堂居者雜見於經傳而其制則未有全文先儒紛紛之說以其不通融會悟而妄增臆見古義益晦愚嘗悉參攷經傳所載虛以求之則無不可通而亦無不可行也周禮宮人掌王六寢之修謂大寢一小寢五合而爲六禮記玉藻君日出視朝退適路寢聽政使人視大夫大夫退然後適小寢故路寢者天子之常居卽大寢也禮記月令春居靑陽夏居明堂季夏居大室秋居總章冬居堂以爲天子之常居故知周禮六寢當有此等之名也周禮攷工記曰周人明堂五室謂之五室者卽五小寢也是故宮人但言六寢觀於月令而後得其爲靑陽總章等名玉藻但言路寢觀於攷工記明堂五室卽知其爲明堂月令但言靑陽總章等名然著其爲天子四時之居則知其爲路寢之五小寢故路寢明堂實一居而二名無疑也禮記明堂位曰昔者周公朝諸侯於明堂之位天子負斧扆南向而立亦天子受朝之常位也然其所設夷蠻戎狄之位則有四門與路寢之門不同何也蓋此乃天子防諸侯於郊外與不巡守而殷見諸侯於東都之位也故曰王者布政之宮非若王宮之有後宮故四方之門與宸居不同也孝經曰宗祀文王於明堂以配上帝旣以爲居而又以爲廟不幾於神人雜輮且祀天地必於郊以逹天地四方之气惟勝國之社屋之不受天陽未有祭天神而於室中者無乃非聖人之言乎古之祭者有王有屍故四圭有邸者所以祀天帝於壇者也若迎屍則不可在壇故於明堂行之豈祀天而可於屋乎然則郊而祀天其迎屍亦必於明堂今於祀后稷稱郊於祀文王稱明堂者特互文耳蓋四郊之地皆有明堂而布政之明堂必附於四郊一以受諸侯之朝一以爲迎尸之祭國中制備故廟朝異處國外制略故廟朝同所豈專爲祀帝於此而設如或者所謂飛樓綺閣上圓下方等附防不經之制哉至於孟子所稱明堂何爲者也此巡守於天下聽政之所其所營如宸居之路寢故方嶽之下必有明堂不止於齊也時値四仲在國則舉祀五帝之禮在於四方各隨所在而柴於上帝其殷國則郊於東都其在四方之柴也亦必以文王配召誥用牲於郊牛二是也然則四方祀五帝之祭亦必迎屍於明堂矣攷工記復曰內有九室九嬪居之是後宮六寢亦如明堂之制矣大抵明堂者不過周人居室之常其在王宮則爲路寢在後宮則爲內寢皆謂之寢以寢息得名其在郊外則以路寢爲布政之宮其在四方則以路寢爲行宮皆謂之明堂以向明而治得名自漢迄今儒生議明堂者眾矣惟顏師古云防其指歸實布政之宮又云固是王者之常居最爲得禮之旨但云旣在臯庫之內亦何復於郊野此則見其一不見其二者也夫明堂之名旣無可疑但其制則有可言者鄭氏謂中央爲大室四面爲九室通融爲十二而易其名深有可議蓋以孟季之月而居於一隅旣已偏側不正以一室而易爲二名又何牽合不倫且堂室幽明異制今每月居一室若以爲堂而施階楹則不便於平居以爲室而有戶牖則不可以聽政況王者向明而治三季不得向明而冬之向北猶非人之所堪此誠不典吳氏據六寢之說以謂王大寢一在前聽政小寢五在後宴息其五寢則一居中而四居四角頗爲有理但所謂明堂者以其在前故曰明堂者以其向北故曰東屬春生曰靑西屬秋收曰總今若偏於一隅而又皆取南向殊失命名之義且五寢一向亦非平居之所宜以愚觀之二說皆有所當但各有所不通耳鄭氏謂四方之向者蓋自古相傳之說必有所本但失大寢小寢之制以大寢一廟析而爲十二月之居則非吳氏以爲五寢者出於經文是矣而總爲一向則非愚因各取夫二說之勝考之諸經而不繆合之人情而宜者定之如右周禮云掌王之六寢之修大寢一每朝聽政之所在於五寢之前五小寢者乃四時便居附於大寢之後故總謂之明堂也其規制靑陽明堂則宜淸明洞達總章堂則宜溫暖奧密其用器在靑陽明堂者則疎達髙粗在總章堂者則亷深閎奄其車旗服食居靑陽則以蒼居明堂則以赤居總章則以白居堂則以黑居大室則以黃隨其時而居之則利用安身無所不宜而凡月令所載可以推之而無不通矣蓋王者之車旗服食器用其奉祭祀臨百官皆有降殺等級故不可拘以四時此則平日順因其時固並行而不悖也其向則靑陽向東明堂向南總章向西堂向北必取向於四方者以受四時之方气也若其堂室房戶之制則皆前後左右四面有堂其詹阿則爲四垂蓋人之情性貴有所適故或勞形作事則居於堂或韜光潛神則居於室而其堂必四面爲四方之向者四方風气之至有正有邪四時皆然淸明和暢則宜就之乖戾昏塞則當違之如夏月多南風固當向之然亦有北風或東西者則就南堂反非所宜冬月多北風固當違之然亦有南風則就北堂反爲所宜又如夏月人情多欲就淸涼而亦有欲閉密之時冬月人情多欲就溫暖而亦有欲宣暢之時不可以一例拘也故五寢必皆如此之制然後幽明溫涼靡不得其所以五室合而觀之則略如鄭氏之圖但不分聽政私居之所故誤以五小寢合於一大寢耳夫如右之制則一寢可以四時居之而必爲五者蓋宸居與諸侯而下不同必四時有常居器物有定在各得夫灋象之自然無事移易而備物所以爲帝王之居也又嘗觀攷工記明堂之度東西之廣不過九筵南北之深不過七筵室之廣二筵堂之崇一筵便而無空居華而無費財非有宏麗難興之工故四郊四方隨在營建而不病於民也自秦人竭四海之力以爲土木之工漢室因之不能頓削後世遂習以爲常務於侈目壯觀且雜以夷狄穹廬之制皆爲一直洞達而無幽明灋象居之不宜復營離宮別館以安其身正室反虛而無用此何理哉間有好禮之君欲復古制柰典籍散逸旣無可據世儒各持臆說詭異怪誕愈不可憑孰知先王之制平易安利若此且因望秩於山川而封禪之議起不知望秩卽祀帝於方嶽之餘因視學於澤宮而辟廱之說興不知學宮亦因明堂而殺其制凡諸禮文皆以常爲怪以易爲難使人厭聞駭覩師心自用者遂欲一掃古禮而苟簡是趨先王之道不行於後世者亦諸禮家之過歟

魏相明堂月令奏

臣相幸得備員奉職不修不能宣廣教化陰陽未和災害未息咎在臣等臣聞易曰天地以順動故日月不過四時不忒聖王以順動故刑罰淸而民服天地變化必繇陰陽陰陽之分以日爲紀日冬夏至則八風之序立萬物之性成各有常職不得相干東方之神太昊乘震執規司春南方之神炎帝乘離執衡司夏西方之神少昊乘兌執矩司秋北方之神顓頊乘坎執權司冬中央之神黃帝乘坤艮執繩司下土玆五帝所司各有時也東方之卦不可以治西方南方之卦不可以治北方春興兌治則饑秋興震治則華冬興離治則泄夏興坎治則雹明王謹於尊天愼於養人故立羲和之官以乘四時節授民事君動靜以道奉順陰陽則日月光明風雨時節寒暑調和三者得敍則災害不生民不夭疾衣食有餘若是則君尊民說上下亡怨禮讓可興風雨不時則傷農桑農桑傷則民饑寒饑寒在身則亡亷恥冦賊姦宄所繇生也臣愚以爲陰陽者羣生之命自古賢聖未有不繇者也天子之義必純取灋天地而觀於先聖髙皇帝所書天子所服第八曰大謁者臣章受詔長樂宮曰令羣臣議天子所服以安治天下相國臣何禦史大夫臣昌謹與將軍臣陵太子太傅臣通等議春夏秋冬天子所服當灋天地之數中得人和故自天子王侯有土之君下及兆民能灋天地順四時以治國家身亡禍殃年壽永究是奉宗廟安天下之大禮也臣請灋之中謁者趙堯舉春李舜舉夏兒湯舉秋貢禹舉冬四人各職一時大謁者襄章奏制曰可孝文皇時以二月施恩惠於天下賜孝弟力田及罷軍卒祠死事者頗非時節禦史大夫鼂錯時爲太子家令奏言其狀臣相伏念陛下恩澤甚厚然而災气未息竊恐詔令有未合當時者也願陛下選明經通知陰陽者四人各主一時時至明言所職以和陰陽天下幸甚

範文正公明堂賦要語

三代以還智者悶悶諸儒靡恊議者喋喋而皆膠其增損忘禮樂之大本泥於廣狹廢皇王之大業使朝廷茫然有逾逺之嘆惘然有中輟之議殊不知五帝非沿樂而興三王豈襲禮而治爲明堂之道不必尙其奧行明堂之義不必盡其制適道者與權忘象者得意大樂同天地之和豈匏竹而已矣大禮同天地之節豈豆籩之云爾自漢魏之下曁隋唐之際堂或三五之上道非三五之世蓋不取其厚而取其薄不得其大而得其細享配之文或然未分政敎之烈斯焉弗聞是則帝道不施胡取乎總期皇徳不隆胡取乎合宮故夫明堂之設也天子居之日敬日思思之何也萬微存乎消息敬之何也兆靈系之安危繇是惟克念以作聖思堯舜之齊名懼巍巍之弗逮廼孜孜於雞鳴惟至平之休代思阜財於吾民懼四維之有艱尙瘡痍而百辛故聖人之實儉弗下剝而上侈思寡費而薄索民庶幾於格恥惟下武之大寧亦省躳於干戈取諸豫於四方慨風雲以長歌惟知人其古難思濟濟乎賢者蓋舉一於臯陶廼連茹於天下惟好生之至徳思與物而爲春懼幽陋之靡及常咨命於仁人惟及人之一徳始若晦而彌彰故三五之君子騰茂實而無疆惟皇極之大範思天下而與平懼萬物之或差持我心於誠衡然後見天下齊於無體和於無聲龎眉而壽吾何仁之有含哺而嬉吾何力之爲但淵淵緜緜無反無偏浸淳澤以咸若樂鴻化於自然此明堂之道也蓋無徳而稱焉臣請攷列辟之明術塞處士之橫議約其制復其位儉不爲其陋奢不爲其肆斟酌乎三王擬議乎簡易展宗祀之禮正朝會之義廣明堂之妙道極眞人之能事

明堂賦

宋廬陵羅椅大哉明堂乎造作經聖人之手典章系歷代之傳宮室壯京師之勢紀載備經史之編賦詳於範文正詩昉於班孟堅拾古人咳唾豈不能於敷宣然而眾甫各喙竊有疑焉宗祀文王孝經已載朝會諸侯記禮已具左个右个月令以爲天子之居五室九階周禮以爲宗廟之數至於大戴乃混辟雍而爲一曁乎蔡邕則合大廟而同處射饗養老敎學選士皆在其中靡所不聚宜乎袁準之譏以是爲未可據也人鬼混黷死生錯雜囚俘截耳瘡痍流血此爲何理無乃謬說況茅茨采椽至質之物車乘玉輅旗建日月無乃非類文質無別若夫橋門聚觀豈冠帶之能容大射爰舉豈三侯之能設誠足以破諸家之說而流千載之惑也且夫自古王者其門有九應門以前雉門以後明堂在焉四戶八牖又名中朝爵祿所詔何羣公不是之取而徒議論之紛糾噫是未可以口舌辧也必當証之於古天子廟及路寢皆如明堂制獨非明堂之注乎蓋古之宮室必南向而治故凡曰明堂者皆其治事之所宗廟之明堂所以享祀而路寢之明堂所以居處辟雍之明堂則所以誦享射與夫饋酳選舉故皆可以言明堂而非拘拘然一語也吾嘗以朱子月令之圖與攷工記而參詳燦然可證豈云荒唐夫所謂象木卽月令之靑陽而象金者卽月令之總章堂者卽其象水則象火者獨非明堂乎古者制度多取於井豈惟都邑與土疆王后宮室蓋莫不然故凡言明堂者取其向之南而位之離乎下此則固無東西南北之室矣又何必明堂而表章哉若乃度筵度幾曰修曰廣可隨當代之制豈必嘐然曰必古之是仿方今書文混一治象明兩三年大比而興賢萬邦效職而來享臨雍拜老郊廟格饗鹵簿之儀旣設封禪之儀將講愚敢獻明堂之一賦而振千載之遺響

﹤經部﹐禮類﹐周禮之屬﹐周禮傳__周禮圖說﹐卷上﹥

宰夫敍羣吏之治以待賔客之令諸臣之復萬民之逆內史掌八柄之灋以詔王治凡命諸侯及孤卿大夫則防命之掌書王命遂貳之掌敍事之灋受納訪以詔王聽治

外史掌書外令

太僕掌出入王之大命掌諸侯之復逆掌路鼓之政以待逹窮者與遽令

小臣掌王之小命掌三公及孤卿之復逆

禦僕掌羣吏之逆及庶民之復

古今納言說

命令者王所以操禦天下之大柄也一有所移則徳意不得施威福自下出復逆者王所以通達天下之大機也一有所塞則過失不得聞下情無由達皆亂亡之所由生也稽之虞書命龍曰汝作納言夙夜出納朕命惟允此主傳命令於外弗當則納之也又曰工以納言時而颺之格則承之庸之否則威之此主達復逆於上善則納之也唐虞事簡二者總爲一官而名之曰納言初命龍而後典於工故各舉一事言之耳嘗合周制而論之凡王有命令大宰詔之然後命內外史書之內史覆審以灋因而獻可替否龍作納言夙夜出納朕命惟允後世中書不肯艸制是也內外史艸制畢下太僕小臣傳達於外善則行之審有弗當得駁正故曰出入王之大命若後世封還詔書是也凡臣下之有復逆者太僕主諸侯小臣主三公孤卿禦僕主羣吏庶民在外分接爲之傳達其善其惡得以司馬之灋正之矣宰夫以敍進其治則又得以治朝之灋糾之矣內史掌敍事之灋受納訪又得以大史之典攷之矣大事內史引以白王與之答問使得獻言自盡宰從而贊之小治則宰夫白於宰宰自聽之而禦史贊之虞書所謂工以納言時而颺之也蓋周人制備故在於王所與夫親民而在外者旣有所分而命有內外大小臣下有尊卑又各有所屬故與有虞小異者以此愚因是而有以知周制之善矣蓋大宰主贊王治矣然可以詔王而不敢專也內史主代王言矣然可以書而不得行也必夏官之太僕小臣而後得以傳達之掌之者非一官王之命令寧有下移之患哉秋官朝士掌達竆民矣大僕小臣禦僕掌諸侯諸臣吏民之復逆矣而又有宰夫掌敍羣吏之治以待之內史掌敍事之灋以受之納之者非一人臣下之復逆豈有壅蔽之患哉聞之師曰夷攷歷代納言之職秦漢散爲尙書魏晉爲中書門下以侵奪宰相之權者也由人主疏遠輔臣退與左右親信議政號曰內相故有天子私人其始亦內史之職而其後遂建爲三省宰相之官名實俱紊矣嘗參諸古今而斷曰王疑宰則內史重疑內史則宦官重自古宦官禍天下皆先竊宰夫之權得居中承受章奏而後傾宰相之權又竊內史之柄典國樞機以至廢置天子在其掌握可不謹哉夫人主親覽章奏則勞宰相專決則僭謂宜立爲大公至正之灋凡有章奏宰夫防詳各盡所見呈白小宰以及大宰然後進呈於天子謀謨旣定命內史宣行之則天下之治出於一體統正而朝廷尊矣

又按太僕正治朝之位而退又正燕朝之位是內外之治常相通也內宰掌王內之政令而屬之大宰是宮中府中實合於一體也故宰夫掌朝灋以貳小宰小宰掌宮刑以貳大宰凡復逆太僕傳於宰夫小宰以達於大宰凡命令大宰平章下於諸史而宣之於太僕此周官之治所以出於一而不移於多門也

王防同宮捨圖

掌捨掌王之防同

之舍設梐枑再重

設車宮轅門爲壇

壝宮棘門爲帷宮

設旌門無宮則共

人門蓋出命則有

帷宮帷宮之基爲

壇壇之下有壝宮

壝宮之外爲車宮

又其外爲梐枑至

尊所在重重擁護

慮出萬全如此

觀禮方明圖

覲禮云方明者木也方四尺

設六色東方靑南方赤西方

白北方黒上下黃設六玉

上圭下璧東方圭南方璋西

方琥北方璜

愚按圭璧二字誤蓋上璧下

琮

﹤經部﹐禮類﹐周禮之屬﹐周禮傳__周禮圖說﹐卷上﹥

郊社義

郊

郊特牲兆於南郊就陽位也又曰王宮祭日也夜明祭月也幽宗祭星也雩宗祭水旱也大司樂冬日至於地上之圜丘奏之則天神皆降可得而禮矣

冬至一陽生而郊此祭天之正祭也以其在郊外南方之圜丘故名之爲郊四面當設天神蓋日東月西風師東雨師西星則或南或北也自冬至祭天后每日以次而祀天神或使諸臣命秩同者攝之同丘同樂故曰天神皆降非謂百神從祀也古者大祭祀必七日戒三日齋苟祭日月四望等神而皆如此日亦不足矣惟於祭天后行之或於是日而攝祭旣得精意於大祀又得精意於次祀而亦不失其爲致齋也

祀五帝

小宗伯兆五帝於四郊司服祀五帝亦如之大宰祀五帝則掌百官之誓戒前期十日帥執事而卜日大司徒祀五帝奉牛牲大小司冦禋祀五帝

或疑天一而已不應有五此後世簒入之文是不然周禮全經文誤者寡𨿽或簒入不應數處皆然蓋天體𨿽一而气之流行截然不同易曰帝出乎震齊乎巽月令曰盛徳在木之類是矣故王者因其气之至而祀之也夫天無心也一陽之生天心於是而見故冬至以祭天帝無形也五气之易帝之主宰於是而見故於四孟季夏以祭五帝然祭𨿽有五但因其方气之不同而其禮物亦異非天實有五也至其所配則以五人帝而其從祀又以五人神者蓋上古聖人繼天而王其性𨿽無不全其歷數受命必各得其气之盛若太皥以木徳王周人以火之類又古者神明之臣皆能燮調元和司天司地各有攸職世執其功如重爲勾芒黎爲祝融該爲蓐收修及熈爲冥其功不可掩故必配以五人帝而從以五人神也或又云祭不欲數上帝一歲五祭無乃煩而不敬乎蓋元後者天之元子故事天之禮一視其祖考是故冬至之郊視於禘五帝之祀視於時祭其餘水旱之祈禪革大故大烖大師之類告禱祠皆與祖廟並舉一如子孫之事其先王後人惟失其爲上天元子之意故若防遠而不相屬甚有五年一郊者故觀此反爲數耳卽如我太祖每日夙興必拜天地祖宗而後聽治皆出於此心仁孝誠敬之至亦可以謂之煩耶

迎气

月令先立春三日天子乃齋立春之日迎春於東郊迎夏於南郊迎秋於西郊迎冬於北郊皆如迎春禮致日

堯典寅賔出日寅餞納日敬致春分朝日秋分夕月迎气於四立將乘天時以對時育物也致日夕月於分至所謂歷日月而迎送之也

大祈大雩大享

月令孟春天子以元日祈谷於上帝元辰天子親載耒耜周頌臣工明昭上帝迄用康年月令仲夏大雩帝用盛樂大雅云漢篇不殄禋祀自郊䢐宮月令季秋大享帝小雅來方禋祀以其騂黑月令孟冬乃祈來年於天宗

按此必非每歲有此四祭蓋大雩於夏者因水旱而舉禱而獲應由是秋有報而冬春有祈耳惟耕籍之禮則每歲皆當舉行也又按元日卽正旦書所謂月正元日也元辰蓋正月上辰日取農事作於辰之意舊以元日爲上辛日元辰爲辰後亥日未詳

類

虞書肆類於上帝湯誥敢用牡敢昭告於上天神後大雅是類是禡武成底商之罪告於皇天庚戌柴望大告武成召誥用牲於郊周禮大宗伯國有大故則旅上帝小宗伯大烖及執事禱祠於上下神祗大祝大師類於上帝

其禮類於郊故曰類唐虞之禪夏商之革受天明命而始有天下也營洛邑者宅中圖大以永保天命也王疾病天之元子與天休戚相關也大師者奉天命以討有罪也皆天下莫大之事國家非常之典惟天子得以行之疾病則攝於大宗伯

柴

虞書歲二月東巡守至於岱宗柴五月南巡守八月西巡守十有一月朔巡守皆如岱禮孟子曰夫明堂者王者之堂也孝經曰宗祀文王於明堂以配上帝

天子巡守於四方當有聽政之地如王國之路寢故方嶽之下必有明堂時値四仲當舉祀五帝之禮故柴於上帝而以文王配曰祀於明堂者迎屍祀於其中也配以文王者周家王迹之興始於后稷故冬至祭天而以稷配王政之行成於文王故巡守柴上帝而以文王配也自王者之迹熄柴禮不舉典籍不存諸侯各隨其方而僣祭張皇其事後世遂爲莫大之事而封禪之議起不知天子每歲在國必有五帝之祀巡守而不得行於王都故就方嶽行之耳然則每歲祀五帝亦當以文王配矣

大社

祭灋王爲羣姓立社曰大社大司樂夏日至於澤中之方丘奏之若樂八變則地示皆降可得而禮矣又曰以夏日至致地示物鬽【鬽明蔽反】

經傳言地則不言社言社則不言地蓋社卽地也大社總大地之示也王者之治薄海內外爲天下百姓而立社故曰羣姓以夏至一陰生而祭之此祭地之正祭也其位不可拘但擇澤中之方丘可以祭者而用之耳然則圓丘亦必南方之丘而損益之矣有社必有稷以土爰稼穡也祭社以勾龍配以有功於土也祭稷以後棄配以有功於稼穡也方丘之中列社稷壇壝四面當列五嶽四海四瀆山川丘陵各以其方東岱西華南衡北恆之類自夏至祭地後每日以次而祭地示或卽於是日而諸臣攝之同丘同樂故曰地示皆可得而禮也

四時社祭

春祈谷於方社田祖夏禜水旱冬大蠟大司馬春火獘獻禽以祭社秋羅獘致禽以祀祊詩以社以祊以禦田祖以祈甘雨

四時之祭春有祈秋有報冬則大蠟皆歲之常事惟夏之禜當因水旱而舉非有水旱恐亦弗舉大司馬之搜苗狝狩本以敎閱其民遂獲禽獸以爲幹豆而用爲社祭也

大封先告後土

割其方之土俾立社於其國以爲主自一統而分天下一家之意也

王社

祭灋王自立社曰王社小宗伯凡天地之大烖類社稷則爲位大祝國有大故天烖彌祀社稷禱祠大師宜於社及軍歸獻於社大防同宜於社反行舍奠小祝有冦戎之事祀於社

地一而已社有不同何也攷於司馬灋將用師旣禱於后土又曰社者后土則大社土則王社也蓋大社者四海之所共必於澤以受陰陽之精通山澤之气故夏至報本之祭爲天下而祭也四時祈報之祭爲水旱也必於是行之王社者專指王國之地天子之所親治者也故自立社以示世守所謂左宗廟右社稷也故國有大故天烖與宗社相關必禱祠於此王身宗社所依故大師大會同必宜於社反行舍奠凡此皆言地而不及天尊天親地之義又大社在郊外澤中王出有時王社近在王宮可與宗廟數數以行禮然則國社侯社之意可知矣

軍社

大司馬小宗伯大師帥有司立軍社大祝大師設軍社

甘誓不用命戮於社

此與遷廟主行同義示有所專也

亳社

商家舊社也周代商而立新社不忍廢之且以示戒也

﹤經部﹐禮類﹐周禮之屬﹐周禮傳__周禮圖說﹐卷上﹥﹤經部﹐禮類﹐周禮之屬﹐周禮傳__周禮圖說﹐卷上﹥

小宗伯辧廟祧之昭穆廟髙祖而下也祧五世而上也司士及賜爵呼昭穆而進之文王世子其登餕受爵則以上嗣

如呼王身之穆則自同父兄弟至五世已上之從兄弟以及於文武相傳之兄弟皆進之呼禰之昭則自同祖之伯叔父至五世祖已上之從父以及於文武相傳之從父皆進之然惟嫡子得與故云上嗣也

人掌公墓之地辧其兆域而爲之圖先王之葬居中以昭穆爲左右凡諸侯居左右以前卿大夫士居後各以其族凡死於兵者不入兆域凡有功者居前

凡昭穆皆依廟位如文之昭則葬於昭始武之穆則葬於穆始所生子孫各就其所出之先王附葬久而如是嗣王崩別卜地而葬子孫祔葬亦如之所謂各以其族也

有功者居前謂在眾人之列稍居其前非謂當先王之前

墓大夫掌凡邦墓之地域爲之圖令國民族葬而掌其禁令正其位掌其度數使皆有私地域

昭穆以次而葬永久如是地盡別爲墓貴者亦別授墓地長殤未娶中殤已娶並居成人之位

無子妾有子婢旣嫁而出歸之女並居殤位

周禮圖說卷上

﹤經部﹐禮類﹐周禮之屬﹐周禮傳__周禮圖說﹥

欽定四庫全書

周禮圖說卷下

明王應電撰

井邑丘甸通成終同同封畿侯封實封食祿攷比閭族防州鄕

伍兩卒旅師軍【已上圖並見六卷上治地事宜】字學六義貫珠圖

樂舞圖樂器圖

司市次敍陳肆八節九賦九職相胥載師閭師【相胥】班祿圖班祿說

班祿定式

十二章服

射禮鵠正圖【三】

周大學辟廱圖大學說【二】鄕飲酒圖鄕飲酒義

九儀命圖

司服內司服

冕旒命數

冕旒延紐紘紞

章甫圖說

弁圖緇撮圖

端衰前後式【二】

深衣式

端端衰深衣說

裼襲攷

瑞玉圖

瑞玉說

九命旗總圖

九旗圖九旗說

車制【二】

營軍壘捨

逐禽左

合弓八矢

校人【二】馬政

秦漢內外朝

漢兩府

漢南北軍

﹤經部﹐禮類﹐周禮之屬﹐周禮傳__周禮圖說﹐卷下﹥

舊有是圖但解有未當本之經文參之注疏稍爲訂正如左

頌磬磬之大者

大射禮阼階東笙磬西面其南笙鐘其南鏄西階之西頌磬東面其南鐘其南鏄皆南陳

書於予擊石拊石重曰擊輕曰拊磬有大小故擊有輕重

書鳴球卽特磬玉爲之故字從玉

笙磬磬之小者卽儀禮編磬

小胥云凡縣鐘磬半爲堵全爲肆注云鐘磬編縣之二八十六枚在一簨簴謂之堵鐘一堵磬一堵謂之四直者曰簴橫者曰簨簨上板曰業業上樹羽兩端爲龍首頷下銜璧垂旄牛尾爲飾

按編鐘編磬必十二枚以應十二律十六枚未詳

鏞大鐘也書笙鏞以間詩賁鼓維鏞

國語細均有鐘無鎛尙大也大均有鏄無鐘尙細也鎛小鐘也周禮謂之編鐘其法如編磬毎字一擊鎛鐘十二依次陳之以應十二律

書傳云君出奏黃鐘右五鐘皆應入奏應鐘左五鐘皆應

﹤經部﹐禮類﹐周禮之屬﹐周禮傳__周禮圖說﹐卷下﹥

簫疏雲長尺四寸頌簫二尺二寸形象鳥翼

廣雅云大者二十四管小者十六管

古文作畫有長短象鳥兩翼一作象有吹處

﹤經部﹐禮類﹐周禮之屬﹐周禮傳__周禮圖說﹐卷下﹥﹤經部﹐禮類﹐周禮之屬﹐周禮傳__周禮圖說﹐卷下﹥

竽制如笙長四尺二寸二十六簧宮管在中

鼓常時所擊但有大小不同

儀禮大射建鼓在阼階西南應鼙在其東建鼓在西階之西朔鼙在其北建鼓卽路鼓王之鼓也

大師下管合奏鼓小鼓也小鼓爲大鼓先引故名小師下管擊應鼓應卽也二字用無異義聲相同故互用之鞀卽別名古文鞀字作甲字旁申卽甲之誤朔鼙未詳

書搏拊琴瑟周禮大師登歌令奏擊拊鄭氏曰形如鼓以韋爲之著之以糠卽今節樂器中施柱兩端施革而擊之者蓋用同而制稍異耳

燒土爲之大如鵝卵鋭上平底六孔

塤箎其竅盡合爲黃鐘盡開爲應鐘相應和也

狀如方斗以木爲之中有椎撞其底及左右擊以起樂

狀如伏虎背刻二十七齟齬別以木長尺櫟之以止樂書戞擊鳴球注云卽柷敔與球琴瑟用於堂上

按木非止柷敔凡絲革無輔則不成器故所輔以取聲者莫非木也竹亦有用木者

﹤經部﹐禮類﹐周禮之屬﹐周禮傳__周禮圖說﹐卷下﹥

已上三節皆鑄金爲之以英簜輔之者英玉也簜大竹也或以玉或以竹而載節其上使則分其半反則合之天子之使有公侯卿大夫士不同尊者以玉卑者以竹並天子所專也

已上三節皆刻文字而中分之守邦國擬於諸侯故以玉守都鄙在內而屈故以角二者亦天子所專也符節外內送令出入所持用竹而已門闗所爲也

析羽而著於竹行則持之以爲表鄕遂官府所爲也

以玉爲章刻以文字以朱印之貨賄多出入則以爲驗司市所爲也

﹤經部﹐禮類﹐周禮之屬﹐周禮傳__周禮圖說﹐卷下﹥

班祿說

按司祿𨿽缺然以孟子春秋考之則炳如也孟子曰大國地方百里君十卿祿卿祿四大夫次國地方七十里君十卿祿卿祿三大夫小國地方五十里君十卿祿卿祿二大夫自大夫而下則三等之國皆大夫倍上士上士倍中士中士倍下士下士與庶人在官者同祿祿足以代其耕而耕者之所獲則有食九人至五人之五等庶人在官者其祿以是爲差夫國君有實封之地大司徒其食者半三之一四之一是也有所食之祿君十卿祿而下是也自卿而上大臣與君同休戚故三等之國隨其大小下於君十倍自大夫而下少則無以爲食故三等之國命𨿽不同而祿無隆殺自下士而下則取足以代耕而以耕者之所入爲差畿外君臣之祿不過如此至於畿內臣庶之祿孟子所述卿大夫元士之祿與諸經不合攷之春秋三公之爵稱公則當同大國君之祿卿之爵稱伯則當同次國君之祿中大夫之爵稱子則當同子男之祿下大夫稱子則其爵視附庸之君與大國之孤而祿之所入亦當視附庸之君蓋半於小國之君也觀秋官掌客諸侯待王臣之禮三公視上公卿視侯伯大夫視子男亦與春秋合當以之爲正可也其元士以下亦依命數而班以祿則元士視列國之卿中士視其大夫下士視其上士蓋爵尊於侯國之士則祿亦當加厚掌客士眡諸侯之卿禮亦其證也又公卿大夫士庶之祿皆給自公田官吏有更易而田賦無增減田爲母而官吏爲子苟給之以田永爲常業亦已足矣必入於司祿而後給之者蓋歲有丰凶功有上下故必收於官而給之所謂家削之賦以待匪頒且以示君上養賢之意也其公卿大夫各有采地而其所以治夫采地者又各有官蓋治王朝官府之事則食在朝家削之匪頒治甸稍縣都之地則又當食采地之常祿如宋朝之兼官則有兼祿亦優厚君子之道而其所統鄕遂都鄙之吏則各食於其地入則所謂祿位以馭其士大約一視其爵以爲祿也然則司祿所掌亦不過此而周室班祿之制庶幾無不可得聞者乎

頒祿定灋

侯國大夫士庶人在官者之祿槀人職曰試其弓弩以下上其食孟子曰耕者之所獲上農夫食九人上次食八人中食七人中次食六人下食五人庶人在官者其祿以是爲差若如周禮之灋則上其食者如上地家七人下其食者如下地家五人平等如中地家五人矣合用田百畝可供九人至五人

下士之祿孟子曰下士與庶人在官者同祿合用田百畝可食九人當一井公田之入

中士之祿孟子曰中士倍下士合用田二百畝可食十六人當二井公田之入

上士之祿孟子曰上士倍中士合用田四百畝可食三十二人當四井公田之入

下大夫之祿孟子曰大夫倍上士合用田八百畝可食六十四人當八井公田之入

已上侯國大夫士命𨿽不同而祿無隆殺蓋少則無以爲食也

侯國君卿大國卿之祿孟子曰卿祿四大夫田三千二百畝可食二百八十八人當三十二井公田之入

大國君之祿孟子曰君十卿祿田三萬二千畝可食二千八百八十人當三百二十井公田之入

次國卿之祿孟子曰卿祿三大夫田二千四百畝可食二百一十六人當二十四井公田之入

次國君之祿孟子曰君十卿祿田二萬四千畝可食二千一百六十人當二百四十井公田之入

小國卿之祿孟子曰卿祿二大夫田一千六百畝可食一百四十四人當一十六井公田之入

小國君之祿孟子曰君十卿祿田一萬六千畝可食一千四百四十人當一百六十井公田之入已上三等侯國卿之祿皆下於君十倍大臣與君同休戚故隨其國之大小而不同於君十倍也

王朝公卿大夫公之祿掌客三公視上公春秋三公稱公祿當視大國君卿之祿掌客卿視侯伯春秋卿稱伯祿當視次國君中大夫之祿掌客大夫視子男春秋大夫稱子祿當視小國君下大夫之祿春秋下大夫稱字與附庸之君公之孤同祿蓋視附庸之君半於子男者也

王朝士元士三命視列國之卿三等之國卿祿不同疑視其功而爲之上下也

中士再命視大國之大夫田一十六井

下士一命視小國之大夫田八井

已上依命數而班祿異於侯國三等之士

﹤經部﹐禮類﹐周禮之屬﹐周禮傳__周禮圖說﹐卷下﹥﹤經部﹐禮類﹐周禮之屬﹐周禮傳__周禮圖說﹐卷下﹥﹤經部﹐禮類﹐周禮之屬﹐周禮傳__周禮圖說﹐卷下﹥

司裘王大射則共虎侯熊侯豹侯設其鵠諸侯則共熊侯豹侯大夫則共麋侯皆設其鵠大射者諸侯春獻功並貢士於天子天子與之射於澤宮擇士以祭也其灋特嚴用虎熊豹麋之皮以爲侯中棲一鵠以爲的攷工謂所謂張皮侯而棲鵠則春以功也凡侯皆布爲之儀禮白質丹質是也節以獸皮者取服猛之義

正與鵠皆中之的但鵠一而正有五采三采二采之不同詩不出正兮專指采侯言記不失正鵠兼皮侯采侯言也

射人以射灋治射儀王以六耦射三侯三獲三容樂以騶虞九節五正諸侯以四耦射二侯二獲二容樂以貍首七節三正孤卿大夫以三耦射一侯一獲一容樂以采蘋五節二正士以三耦射一侯一獲一容樂以采蘩五節二正此諸侯朝會於天子之賓射三侯者虎熊豹二侯者熊豹大夫一侯鹿豕此與諸侯習禮比擇士之大射其灋差寛天子之正內朱次白次蒼次黃外攷工記所謂張五采之侯則遠國屬也諸侯三正損黃大夫士二正止朱綠

鄕射禮凡侯天子熊侯白質諸侯麋侯赤質大夫布侯畫以虎豹士布侯畫以鹿豕凡畫者丹質此天子燕王朝羣臣與息老物而射也熊麋虎豹字誤當以司裘天子虎諸侯熊大夫麋爲正白質赤質丹質皆布也觀天子之弁帶皆朱裏則此亦當用丹質天子虎諸侯熊豹皆用全皮大夫麋士鹿豕不用皮畫物而已此平時習射其灋尢寛故以獸皮爲的及物卽爲中攷工記所謂張獸侯則王以息燕蓋無正鵠故止曰獸侯也

造侯之度梓人爲侯廣與崇方三分其廣而鵠居一焉上兩个與其身三下兩个半之鄕射禮記曰倍中以爲躬倍躬以爲左右舌下舌半上舌上綱與下綱出舌尋縜寸焉

廣與崇方髙廣正方也三分其廣而鵠居一焉謂鵠居侯三分之一卽記之倍中以爲躬也上兩个與其身三謂身居一分兩个各一分共爲三分卽記倍躬以爲左右舌也下兩个半之謂半於上兩个所出之數卽記之下舌半上舌也大約侯制上廣下狹蓋象獸之後足斂縮前足開張撲物之形上綱與下綱出舌尋縜寸焉謂系舌之繩出於舌八尺傅一寸也

愚欲明周人二學之制故因古辟廱圖畫其大略如此覽者其勿泥焉

長樂陳氏曰四代之學虞則上庠下庠夏則東序西序殷則右學左學周則東膠虞庠而周又有辟廱成均瞽宗之名上庠東序左學東膠大學也故國老於此養焉下庠西序右學虞庠小學也故庶老於此養焉周之辟廱卽成均也東膠卽東序也瞽宗卽右學也以樂祖在焉則曰瞽宗以居右則曰右學蓋周之學成均居中其左東序其右瞽宗皆大學也虞庠在國之西則小學也記曰天子視學命有司行事祭先師先聖焉卒事遂適東序設三老五更之席又曰食三老五更於大學所以教諸侯之弟祀先賢於西學所以教諸侯之徳夫天子視學則成均也命有司行事祭先師先聖焉卽祀先賢於西學也祀先賢於西學則祭瞽宗也有司卒事適東序設三老五更之席卽養國老於東膠也養國老於東膠卽食三老五更於大學也然則殷之右學在周謂之西學亦謂之瞽宗夏之東序在周謂之東膠亦謂之大學蓋夏學上東而下西殷學上右而下左周之所存特其上者則右學東序蓋與成均建於一丘之上也由是觀之則成均班學政右樂祀樂祖東序養三老五更右學東序不特存其制而又因其所上之方而位之也按東序者序乃屋名用以習射者在東故曰東序東膠者卽東序之謂也其曰瞽宗者瞽善聲樂學者之所宗灋在西故亦曰右學也學之左右各有其義若辟廱成均大學則其總名耳詩大雅靈臺篇曰於樂辟廱辟大也廱和也主大司樂典樂以教冑子故以爲名一曰成均均調也猶黃帝鈞天之鈞取成和之義也水環於外者卽所謂澤宮也習樂者必專心致志而後成故於澤中之丘以立學宮使無雜慮之幹也其周禮謂之大司樂卽記之大樂正指其所有事也又謂之大司成以其掌成均之灋也實則一而已陳氏總合數處通融解之使無不合其說善矣成均班學政爲無所據蓋天子之視學也主於尊師乞言或合樂進人才非別有學政之班猶之視師者主於拜將犒軍或易置師帥非別有軍政之班其學政之一由於師猶軍政之一由於將耳且天子之所至自有大次小次若曰成均居中以班學政此乃後世自尊大之事豈成周之制耶愚因畫圖如右更以文王世子所載攷之春秋學干戈秋冬學羽籥皆於東序春誦夏大師詔之瞽宗秋學禮執禮者教之冬讀書典書者詔之禮在瞽宗書在上庠凡祭祀與養老乞言合語之禮皆小樂正詔之於東序大樂正樂舞干戚語說命乞言皆大樂正授數大司成論說在東序蓋舞者樂之大乞言合語禮之大論說者通其義而皆在於東序則東序者學之成者乃居之也誦詩歌樂之小者執禮樂之中而皆在於瞽宗則瞽宗初入大學之所居也若讀書則未離乎小學之事故猶在乎上庠上庠卽虞庠小學也十四嵗未成童已下之學年少猶未可遠出

故在國之西郊

鄕飲酒義

鄕飲酒之禮失禮經之旨者二其一賓僎介主之義不明也其一設席之不正也夫所謂鄕飲者以養老爲義也天子養老於大學諸侯養老於國學是故鄕大夫養其鄕之老者於鄕學也故所謂主者卽鄕大夫也所謂賓者乃一鄕中齒徳之至尊者也所謂介者齒徳亞於賓所以輔賓者古人毎事必有介以輔其不及也所謂僎者何也眾賓中之貴者也儀禮曰賓若有尊者諸公

大夫則旣一人舉觶乃入席於賓東是也所謂諸公大夫者謂天子之三公卿大夫致政而在鄕者也苟序爵而躐居賓之位則屈夫齒而失養老之義序齒而降居賓之下則屈其爵而非貴貴之禮故別設位於賔之東以居之周禮黨正飲酒於序以正齒位三命而不齒卽此位也主賓介僎之義旣明而後其位可得而正矣夫堂上之位莫尊於南面之正中以其有尊故坐賓於西北謂在北面南而稍西也僎則席於賓之東尊與賓並也介則賓階上東面以受生气亦尊者所居也主則阼階上西面其位爲卑自卑而尊人也故所謂西北者謂在北而稍西東北者在北而稍東西南者在南而稍西東南者在南而稍東非賓坐西北而向巽僎坐東北而向坤介坐西南而向艮主坐東南而向幹也今人不知僎之義如知縣爲主則有以丞簿爲僎者因記言僎以輔主人而誤也其坐位則四隅相向古未嘗有此坐向語云席不正不坐苟如此尙得爲正乎觀於儀禮賓升席自西方介主人升席自北方降自南方蓋設必正方故升亦正方且記亦曰賓必南向介必東向今人設四隅之向者因記言四隅之位而誤也按禮記鄕飲酒義發明切當但亦有純駁班如者不能不啟後人之惑如雲介僎象日月復云立三賓以象三光是三賓復爲日月矣且大賓主於一惟主人獻眾賓則眾賓之長升拜受者三人耳何嘗有所謂三賓乎其曰僎以輔主人贊乃主人之輔僎亦賓也何得言坐僎於東北以輔主人乎夫堂上之位以向明爲尊其次則東面以受生气爲尊賓與僎旣南面則介自當東面主人居南而西面亦必然之理何必以溫和之气配僎與主嚴凝之气配介與賓而反失僎賓介主之大義乎古人制禮哭踴揖讓必成於三其曰讓之三也象月之三日而成魄則哭踴豈亦象月而爲之耶羞出自東房烹狗於堂東北皆出自主人之意而曰祖陽气之發於東方皆不免於傅會也﹤經部﹐禮類﹐周禮之屬﹐周禮傳__周禮圖說﹐卷下﹥

春官司服凡兵事韋弁服眡朝

則皮弁服夏官弁師王之皮

弁會五采玉璂象邸玉筓

弁以皮六方防之會其合防

處以五采玉十二飾於會

中詩所謂會弁如星又曰其

弁伊綦也象邸者以象齒置

於弁頂輳處也玉笄者貫於

弁以爲固也諸侯之弁會三

采子男而下會二采

此圖五斿乃子男冕

也其冠武上覆及延

紐紞瑱紘纓笄等之

制上下通用所不同

者天子繅十有二就

其餘則依命數而爲

之與夫玉之美惡色

之多寡以爲等差也

章甫說

記玉藻朝端夕深衣語公西華曰端章甫願爲小相焉記儒行孔子少居魯衣逢掖之衣長居宋章甫之語所謂端卽記之端儒行逢掖之衣卽玉藻之深衣觀語以端章甫並稱則章甫者本端之觀儒行以章甫逢掖皆孔子所服則章甫亦可爲深衣之叔孫通去古未遠所傳之制似爲有防所謂進賢者今之朝卽其遺制但後有山爲少異蓋山不麗於天殊

失灋象之旨謹參酌制之畫圖如右夫前髙廣者人向明而立日月星辰皆在前髙明廣大之象而背後斂於天樞故卑鋭也三辟積者灋三光之垂象也武以著簪纓以爲固也章之云者爾雅山正平曰章甫之爲言美大之稱言是之平正美大服而觀之自見其不謬後世進賢捲容綸巾等制皆不出此又按喪與此無二蓋古人之用爲吉卽以爲凶故曽子問有因喪服而者今世吉之制旣廢喪之制猶存但太爲艸略世人遂以凶異目之今定章甫之制如此人將謂吉之同於凶不知古之凶本於吉也夫首圓象天以覆首故其上必以圓若弁若緇撮無有平上者惟冕則平以灋天之南北極爲天樞紐之象又南極入地北極出地皆三十六度故亦象其前卑後髙且以示尊貴者下人之意今之巾率皆四角平頂地有四方治地曰平故足方象地屨道如砥屨同制豈頭圓足方上天下地之理乎

詩都人士臺笠緇撮太古也止取以覆髻故名曰撮蓋弁冕皆未有時所服也古聖賢像多用是者後王之制𨿽美猶不忘其本耳其形與今之道家相類者老氏欲復太古之道故其亦用太古之也

﹤經部﹐禮類﹐周禮之屬﹐周禮傳__周禮圖說﹐卷下﹥

端端衰深衣說

經有端之名其制不見古稱端衰謂衰之制卽端也按儀禮喪服衣【上曰衣】二尺有二寸此衣之正身其長可以當無骨也【腰曰無骨】衣帶下尺謂二尺二寸之外又長一尺【通衣身裁之不如今剪而復續以爲支離】用以掩裳天覆地之義也袂【臂之所服也】屬幅袂連於衣也袪【袖口也】尺二寸袖口之寛數也衽二尺有五寸衽內外衿也【觀論語左祍可見舊解以爲下垂非也】通衣之長三尺有二寸衽減七寸者恐礙頏也自綴於衣處

又漸殺以至於掖而系以小衣帶然後便於體其裁灋則內外衽交解裁之此皆自然之勢後人所誤以爲燕尾者也適之爲言主也言其爲衣之主卽領也博四寸出於衰謂領之濶四寸而長八寸也【衰六寸出於衰故長八寸也】注疏謂適爲辟領者何也辟之爲言夾也衣之開跨肩處已有布以補之所謂塞於濶中是矣別加領焉斯辟矣於是堅厚可以提挈垂於項之兩旁各八寸故又曰左適右適其正中反屈處自然如矩之方故又曰曲袷如矩也衰負古人用以前後掩心者也蓋心者神明之舍後有肺以爲華蓋前有骨以爲防而天之五帝座亦有華蓋覆於上勾陳防於前故取象如此負廣出於適寸則方一尺衰六寸博四寸形稍長如心也此皆在衣之內因縫向外故皆在外謂之負者以其任在背也衰之爲言凡有喪者萬慮皆衰極於無飾而縫向外故因以所見者爲衰云凡衰外削幅【縫邊在外】裳內削幅【縫邊向內】若齊裳內衰外夫禮吉凶異道不得相干故喪服皆反吉削幅與下縫皆向外則衣自反矣儀禮先敍五服而總結之以凡衰之制言五服之衰皆然不止謂斬衰也蓋衰之別在齊斬及升數而不在於適負衰及外削幅先儒謂齊衰已下無適負衰者因求其義之誤又以爲縫向內皆不深考乎經文也若裳則五服皆內削幅下體輕故不變幅皆三袧所謂帷裳也下縫惟斬向外齊已下皆向內不純凶也夫衰反端而爲之故謂之端衰今欲爲端者亦反衰爲之而已衣帶下袂袪適裳蓋無不同惟內削幅故前後掩心者後之負前之端皆在衣之內耳夫謂之端何也蓋衣裳皆均齊方正而無圓袂縫掖邪裳等制而所以掩心者端然在心故因以得名亦取以爲教云爾若深衣之制則取衣裳之通合爲一而其長及於踝【足圓骨】故因以深名而其制則於端有損益而無大異也是故上則端之衣也但縫其掖而圓其袖故曰袼之髙下可以運肘【肱臂之交】袂圓以應規下則端之裳也但以六幅交解裁之而爲十二幅故曰應十二月狹者在上而廣者在下故曰深衣三袂【袂尺二寸三之三尺六寸也】防齊倍要【七尺二寸】又曰非帷裳必殺之前後六幅各以邊向裏而以裁處向旁不加修剪制而衣之自然平而且直故曰負繩及踝以應直下齊如權衡以應平也惟長中繼掩尺乃制衣裳要縫之灋蓋上衣二尺二寸當無骨處此人之中也帶下尺則長矣內當其中繼之以裳是衣之掩裳一尺故曰長中繼掩尺若曰上衣長於人之中及掩於裳之繼處一尺也惟其如是旣不失乎覆載之義而衣裳合一深奧適宜故可以爲便服而衣之也深衣白而緣黑從後視之則黑緣如燕尾然卽後人所誤以衿爲燕尾者也夫古之衣服必上衣下裳而色亦不同蓋取灋乎乾坤其義爲至精也惟婦人則衣裳同色取從一而終之義今之服率皆長衫之制惟朝祭之服則上下猶存而其色其制合於古者鮮至於君子求諸古而不得則人爲異服小人厭於今而思異則日變新衣古者天子巡守則同衣服而門闗禁異服古之君子非先王之灋服不敢服亦考禮者所當知也

裼襲義

祀昊天上帝則大裘而冕羔裘逍遙狐裘以朝犬羊之裘不裼不文飾也不裼裘之裼也見美也弔則襲不盡飾也君在則裼盡飾也服之襲也充美也是故屍襲執玉襲無事則裼弗敢充也執玉其有借者則裼其無借者則襲子遊裼裘而弔主人旣小斂括髮趨而出襲裘帶絰而入喪禮有所袒有所羨孔子緇衣羔裘素衣麑裘黃衣狐裘君衣狐白裘錦衣以裼之君子【孔子也】狐靑裘豹褎綃衣以裼之麛裘靑豻褎【卽素衣】絞衣以裼之羔裘豹飾緇衣以裼之狐裘黃衣以裼之表裘不入公門襲裘不入公門不有敬事不敢袒裼勞無袒暑無褰裳

舊說古人衣近體有袍襗之屬其外夏葛冬裘上皆有裼衣裼衣之上有襲衣襲衣之上有常著之服則皮弁服及深衣之屬是也掩而不開謂之襲若開而見出其裼衣則謂之裼也此說何不近人情也愚謂裼襲惟裘有之若葛則直表而出之外加禮衣耳苟衣葛而又加以裼襲常服是豈夏月所宜觀詩云瑳兮瑳兮其之展也蒙彼縐絺是紲絆也謂以展衣而蒙於縐絺之上也又云是以有衮衣兮蓋成王以七月迎周公詩人指所見周公之衣也冬月則常服之外加禮服禮服之外有裘裘之外或裼或襲裼則領袖下齊皆露其文襲則全掩而不露蓋裼則不襲襲則不裼非有裼又有襲也惟其裘加於禮服之外舉目卽見故古人多指其裘而不指其禮服若大裘而冕狐裘以朝君衣狐白裘此類甚多若裘在禮衣裼襲之內重重掩覆何以見之至謂開而見出其裼衣古人行大禮之時衣服何得如此不肅整豈紲絆之意乎夫冕服所以章徳故以裘加其上蓋裘者服之本裘之加於衮猶鞞之加於裳也且夏主發散冬主斂藏夏表冬裏亦灋象之一事也然則胡以爲別君臣蒞事之裘色各不同而其裼衣稱是卽表可以知裏矣夫禮有以文爲貴者有以質爲貴者君在則裼襲裘不入公門其有借者則裼盡飾也此以文爲貴也屍襲執玉襲其無借者則襲充媺也此以質爲貴也無事則裼尙文也弔則襲去飾也喪禮之襲非襲裘也謂有時袒而露臂有時不袒但以衣掩臂云耳蓋去飾之甚豈更以裘之文爲貴而復論其襲不襲哉子事父母亦當尙文衣純以靑衣純以采是矣正宜著裼衣所謂不敢袒裼者謂非有敬事如割牲蕓之類不敢自擇便利袒裼以露臂已上裼襲二字乃借義非正謂裼衣襲衣也素裘不入公門謂全露其文而無裼衣於外惡其防也犬羊之裘不裼謂其無文不待於裼也然則庶人亦不敢衣裘以入公門矣又詩云衣錦防衣裳錦褧裳則或春秋之時衣錦而尙之以防非比錦衣以裼之外復有防衣也

典瑞王晉大圭執鎭圭繅籍五采五就以朝日【言朝日則凡大祀皆然】

攷工記大圭長三尺杼上終葵首記玉藻天子搢珽方正於天下也其制直方厚一寸上稍薄以便於搢故曰杼上終杼者剡也葵首者葵殺也言殺其首之厚也一名介圭介大也

鎭安也刻四鎭山以義推之背面各二取鎭安四方之義尺有二寸灋天數也

珍重也天子之圭尺有二寸莫有重焉者此圭如其度故以珍名其異於鎭圭者蓋不刻也召監守重臣及以之發倉廩用之皆莫大之事也

攷工記天子執瑁四寸以朝諸侯玉方四寸邪刻其下輯諸侯五瑞合其剡者以爲信取名於冒者覆冒天下之義也

公執桓圭象桓楹雙植形九寸者九命也

侯執信圭五等諸侯獨以侯稱故所執亦以信名七寸者七命也

伯執躬圭象人身之形似信圭微屈七寸者亦七命也

典瑞琬圭以治徳以結好攷工記琬圭九寸而繅以象徳琬圓也謂規其首也

典瑞琰圭以易行以除慝攷工記琰圭九寸判規判防也從圓而剖之爲兩峯取剛制之義也

典瑞谷圭以和難以聘女攷工記谷圭七寸天子以聘女谷有和善生生之義也

典瑞四圭有邸以祀天旅上帝攷工記四圭尺有二寸以祀天

以璧爲趺而植四圭其上璧圓以象天四圭者四時之象十二寸者天數也

典瑞兩圭有邸以祀地旅四朢攷工記兩圭五寸有邸以祀地

以琮爲趺而植兩圭其上琮方以象地兩圭者地拆之象五寸者半於天也

典瑞圭璧以祀日月星辰攷工記圭璧五寸圭樹於璧日月星辰附於天也

大司徒以土圭之灋測土深正日景尺有五寸謂之地中凡建邦國以土圭土其地而制其域

典瑞土圭以致四時日月封國則以土地

典瑞祼圭有瓚以肆先王以祼賔客攷工記祼圭尺有二寸有瓚以祀廟祭統君執圭瓚祼屍大宗執璋瓚亞祼瓚以承郁鬯圭以爲柄

半圭曰璋聘禮璋以皮二王后享後以璋祀禮以赤璋禮南方斂玉首以璋

典瑞牙璋以起軍旅以治兵守攷工記牙璋中璋七寸射二寸厚寸牙者猛獸之兵刻爲牙象故以牙名取有備司殺之義曰牙璋中璋七寸者言如璋之度耳非謂中璋亦用以起兵當以典瑞爲據

詩濟濟辟王左右奉璋又曰瑟彼玉瓚黃流在中典瑞璋邸射以祀山川以造贈賓客祭統大宗執璋瓚亞祼攷工記大璋中璋九寸邊璋七寸射四寸厚寸黃金勺靑金外朱中鼻寸衡四寸有繅天子以巡守宗祝以前馬大璋亦如之諸侯以聘女又曰璋邸射素功以祀山川致稍餼

肉倍好曰璧玉不刻處曰肉中空刻處曰好肉倍好者肉好三分之肉兩旁得二好得一也

子執谷璧以養人爲義

男執蒲璧以安人爲義

按璧圓虛中故子男之璧古圖皆爲圓形但侯伯之圭長七寸子男之圭四面圓徑五寸則視圭爲反重且天子之瑁所以合五瑞苟博五寸則亦何以合之愚謂當爲圓長之形博三寸而長五寸則旣殺於躬圭而又不妨於合瑁謹存之以俟知者

考工記曰璧羨度尺好三寸以爲度蓋內倍好謂之璧凡璧好一肉二好圍之三寸則肉之外圍之得九寸璧羨者九寸而羨餘一寸故度尺也

好倍肉曰環以肉好六分之肉兩旁得二好得四

肉好若一曰瑗以肉好四分之肉兩旁得二好得二

半璧曰璜北方所用冬物伏藏天半見地上之象

攷工記駔琮五寸宗後以爲權

攷工記大琮十有二寸射四寸厚寸是謂內鎭宗後守之

攷工記駔琮七寸鼻寸有半寸天子以爲權

琥制無攷舊說刻伏虎形然六玉無象物者以例推之北方陽之始瓚爲半璧西方陰之成琥其半琮歟西方白虎故以取名也

瑞玉說

按玉備天地之全徳記所載備矣圭爲直方象縱立而貫通上下之形玉之主也璧圓虛中以象天琮八方以象地又圭鋭其首象春徳之發生夏則一陰生不若春徳之盛故半圭曰璋夏象也冬一陽復天之徳故半璧

曰璜秋陰盛地之徳琥其半琮歟六者之形聖人所以擬諸三才者其義精矣故天子諸侯執之以爲瑞玉自其徳之所徵曰瑞自天子所頒曰命自傳之不失曰守鎭圭尺有二寸天子守之凡行大禮所執也大圭三尺天子以爲笏平日所執有事則搢焉也冒玉四寸天子以合諸侯之瑞所以朝諸侯者也大琮尺有二寸宗後守之以爲內鎭宗後者或先王之後或王后世次相傳以主內政故曰宗也【已上天子及後之玉】命圭九寸謂之桓圭公守之命圭七寸謂之信圭躬圭侯伯守之璧五寸謂之谷璧蒲璧子男守之諸侯朝會於天子及自相朝會則執以爲信者也朝會之後則有享天子及後之禮虞書所謂五玉之贄也小行人合六幣圭以馬璋以皮璧以帛琮以錦琥以繡璜以黼攷工記云璧琮九寸諸侯以享天子蓋享天子以璧享後以琮故總云璧琮以享天子也攷工記又云瑑琮八寸諸侯以享夫人則諸侯相享亦以璧琮但用夫瑑者耳諸侯遣臣聘於天子及侯國自相聘不當用夫諸侯之守圭璧故瑑圭璋璧琮以覜聘【已上諸侯及其臣朝享之玉】其在於祭祀四圭尺有二寸以祀天旅上帝兩圭五寸以祀地旅四朢圭璧五寸以祀日月星辰此祀神之玉若其主然也蒼璧禮天黃琮禮地靑圭禮東方赤璋禮南方白琥禮西方璜禮北方此禮神之玉若享之者也祼圭尺有二寸以祀先王以祼賓客璋邸射以祀山川以造贈賓客卽攷工記所謂大璋中璋九寸邊璋七寸天子以巡守宗祝以前馬此用於宗廟山川祼地以降神也其用於賓客禮賓如神也【已上祭祀之玉】至於國家舉大事而以玉爲信者珍圭以徵守以卹凶荒琬圭九寸以治徳以結好琰圭九寸以易行以除慝谷圭七寸以和難天子以聘女牙璋七寸以起軍旅以治兵守此因事用玉故象其事以爲名物也【諸侯聘女則用中璋亞於天子之圭也已上舉大事之信玉】又灋器之玉土圭尺有五寸以致日封國則以土地璧羨度尺好三寸以爲度駔琮五寸宗後以爲權凡建國市之度量由後出也駔琮七寸鼻寸有半寸天子以爲權此先王同律度量衡於天下存其定制則久而不謬也【已上灋器玉】駔圭璋璧琮琥璜之渠眉疏璧琮以斂屍此用於死者以禮天地者禮之也玉之用爲瑞爲祀爲信爲灋器爲養生爲送死至於惟辟玉食則有如月令所載服玉又若玉佩玉車器飾玉玩好之玉雜見於經傳不能盡舉此聖王所以重之而天下皆以之爲禮蓋以其成器可以適用者故以相贈貽也

大常旂旗旐旟旞旜旌物謂之九旗乃天子諸侯諸臣平日車上所建畫其象及書其名號故其幅縱長以爲文建於車上要必以兩相對故日月交龍熊虎鳥隼蛇並以偶爲制又如天子之幃宮而設旌門諸侯之次捨而置其旂並當以兩也畫日月熊虎之類毎一旗止畫一物舊制毎幅皆畫則不能示遠矣非也旗幅曰防防之所垂曰斿斿卽旗幅之末殺而垂者大常十二斿卽十二幅餘九七五皆然旗之髙以幅爲節廣居髙三分之一防音杉斿由流二音

巾車玉路建大常十有二斿以祀司常日月爲常儀禮大旂象日月升龍降龍郊特牲龍章而設日月左傳三辰旂旗曲禮招搖在上【按日月星辰唐虞以爲衣之上周人則畫之於旗以爲大常惟天子得建之但司常有日月而無星辰者記云招搖在上舊注謂卽北斗第七星名搖光者甚爲有理蓋北斗柄所指之方爲十二月建天帝用以施令施令者故王之中軍畫之用以指揮萬眾是故日月謂之大常祀事所建北斗星亦謂之大常則戎事中軍所建也然觀儀禮郊特牲左傳所云則交龍爲旂日月之下仍以交龍爲象熊虎爲旗如王之侯畫虎方稱旗之名也】

鄕師凡四時之田以司徒之大旗致眾庶而陳之遂人凡起野役以遂之大旗致之大司馬田之日司馬建旗於後表之中及致建大常凡旗惟五路所建爲大故此云大旗者皆指王大常之旗也司馬代王爲將故得建之大司徒遂人爲王致民故並云大旗也

巾車金路建大旂以賓同姓以封司常交龍爲旂按天子之冕服𨿽有五等如諸臣之制而五冕並十二旒以爲別故此大旂而下四者並當如大常十二斿之數此交龍者亦當如捲衣一升一降若諸侯有升龍而已下大赤大白大麾髙廣皆當如大常

旂以封同姓然其幅自當依九七五命數故此乃同姓上公所建若同姓侯伯則當從七子男自當從五異姓𨿽不以封二王后及爲上公九命者亦得建之

巾車象路建大赤以朝異姓以封司常道車載旞全羽爲旞天子朝覲之事十二斿異姓諸侯七命所建七斿若五命者旗幅亦當以五爲節

巾車革路建大白以卽戎以封四衛通帛爲旜卿建旜天子軍旅之事十二斿四衛如子男命數幅以爲五節若孤卿六命別當以六幅爲節

巾車木路建大麾以田以封蕃國司常斿車載旌析羽爲旌天子田獵之事十二斿蠻夷𨿽大曰子蕃國旗幅亦以五爲節

司常熊虎爲旗師都建旗師都者公之采地三公八命旗幅亦以八爲節

司常蛇爲旐縣鄙建旐縣鄙者卿之采地卿六命旐以六爲節

司常鳥隼爲旟州裏建旟州裏者鄕遂大夫所統除公卿有采地者大夫四命旟以四爲節

司常雜帛爲物大夫士建物間色故曰雜大夫四命士三命二命旗幅亦以四三二爲節

詩織文鳥章卽記所謂前朱雀也舊圖畫之如上理或然也龍虎蛇並同按軍中旗主於指揮故其幅廣而飄古文旗字作正此意也然其數皆單用非若車上旗之用兩故止稱龍虎鳥蛇而已

詩白斾央央舊圖如此蓋麾主布陣用之欲其易於指揮故狹而長也

九旗說

按旗之爲言主期民於其下古文作��旗形也復從期省會意國事有常旗天子諸侯諸臣以辧等威書號名軍事之旗以別前後左右之軍又別有小麾以爲進疾徐之節其制各不同不可以相混凡旗之辧莫重於色故畫者以象物爲主而色在其中不畫者則專以色爲主司常及大司馬所謂旂旗旐旟卽記之左靑龍右白虎前朱雀後武四方之色存乎其中矣通帛卽大白也色純而不施采故曰通旜字從單意亦如此孤卿建之取其從王而不敢專招庶人以之取其質素無爲之意白兵象故巾車王革路建大白道車卽象路巾車王象路建大赤則此云道車載旞爲大赤明矣斿車王以之巡遊田獵卽木路也巾車王木路建大麾夫五路之序曰旂靑也曰大赤曰大白則麾爲黑無疑此云斿車載旌卽大麾則其爲黑亦明矣惟夫雜帛爲物則無可攷然以三者之例推之則靑之間色也蓋旂旗旐旟有象之四色旞旜旌物無象之四色皆不離乎四方之色先儒不正明其色而統觀之故不免有錯誤耳九等之旗大常惟王所用更莫敢參其餘莫尊於大

旂也故與大赤大白大麾爲五路所建其髙廣一視夫大常者也其爲諸侯所建則旂以封同姓大赤以封異姓大白以封四衛大麾以封蕃國皆如巾車所云其髙廣則當視其命數矣夫王旣用大常以象天公與同姓用龍以象其變化矣其餘三路及異姓蕃衛之國不以象而止以色者其以君道爲無不可同於諸臣者歟其在王國則司常贊大司馬於大閱所頒諸侯建旂師都建旗州裏建旟縣鄙建旐皆有所將故旗有所象卿建旜卿大夫建物皆無所將故其旗亦無所象道車載旞斿車載旌則王在國所常用而以從行者也惟夫大司馬於振旅所建旗物與此不同愚謂旌旗

以一人之耳目故大閱頒之而振旅辧之豈容有二蓋爲誤文不可彊解若安營布陳則其旗麾之制又各有灋於平日所建乃有不同耳

車制

按凡車之制方而任載曰軫曰箱四面皆廣六尺六寸大車深八尺兵車深四尺四寸小戎所謂淺收乘車皆然便坐立也軫之下木午貫而恆於車者橫曰軸以受輪從曰輈以施衡合於軸而外行者曰輪以軌之八尺計之除車之廣則輪厚七寸其輪之大兵車六尺六寸田車六尺三寸大速小遲也攴輪者曰輻輻三十外持輻內受軸者曰轂又曰軧徑一尺中宜有三四寸圓孔以受軸長一尺五寸出於軸外八寸兵車長三尺二寸故曰暢轂蓋古者行軍以車爲營轂出輪二尺五寸使之比次整齊不相磨擊與離次也軸貫轂而出與轂齊軸耑曰範範上之板曰陰所以約轂使輪不外脫也轂軸之交運動易敗故各施金轂內之金曰輨軸頭金曰轄輈從車後至前長丈四尺四寸亦曰轅輈之端髙曲而施橫木以駕馬者曰衡又曰輗平直而施橫木以駕牛者曰軛又曰軏馬髙牛卑也輈彎曲處有皮束之凡五故曰五楘梁輈駕於衡之兩馬曰服外兩馬曰驂皮系於陰板而驂馬引於胸者曰靷亦謂之靳陰板有環以系靷者曰續皮前系於衡後系於軫之兩端驅兩驂使不得內入者曰脇驅馬之韁曰轡亦曰鞗手執之而垂者曰革驂馬之內轡系於軾前謂之軜系軜之環謂之觼執兩服之四轡及兩驂之外轡而禦之者曰六轡以皮爲環總約六轡而遊移不定者曰遊環馬銜曰鑣婁頷有鉤當胸帶曰膺而在膺有樊纓樊馬大帶纓駃也鈴在鑣曰鑾在軾曰和或曰乘車之鑾在衡軫上橫木當陰曰軾卻暑雨曰蓋亦曰轑宜用朱鞹蔽旁曰簟笰析竹所爲並見齊詩載驅藏用不常故經傳或有或無加木於車旁以防傾側曰輔詩無棄爾輔木止車將行則發之曰軔亦曰柅梚以上車之索曰綏尊者別有器如短梯者曰�凡兵車曰軘輣取其屯衛朋比又曰輶車取其輕疾如猶加巢其上而望敵者曰轈攻城曰臨衝轒防婦人車及載衣物者曰輜軿蓋卽使簟笰者以其漆而外黑故曰輜可以屏蔽故曰軿又曰輼輬取其如窻牖可開閉也喪車及泥行載物者曰輀防輇三者名殊義同四輪而卑取其安而不傾覆也又有大車曰輂取其載之多小車軺人助挽者曰輦今之大車其輂之類小車其軺之類歟此其大略耳仰觀乾象若五車軫輻車府車肆甚詳故聖王經略中原車制與經界相表裏實制戎馬之精意而平居則以之辧等威學者則以之觀才藝其用爲不小矣後世率從簡便平居則用肩輿名存實亡識者謂以人代畜而深非之至於車戰之灋遂不可復然則古先哲王豈故爲此遲頓之器而費無益之財上天亦豈設此無用之象耶殊不知步騎今𨿽易辦而其敗莫能支車灋始𨿽未易卒辦而其功爲甚博今人徒計其始之難易而不要其終之利害譬之作室者北人多以甄土爲壁每遇火災不過數十家止矣南人多以蘆竹爲壁每延燒數千家及其重建則復如之徒取其始之易而不顧其後之害何以異此昔魏勝造如意車用之輒效惜乎其灋不傳【軝音岐輨音管轄月八反楘音木靷引去靳音覲觼音決鑣音標轑音柅寧禮反�登同軘輣音屯朋轒防音文淵軿音屏輀防音而春輇日宣反輂軺音菊條輦禮蹇反軺又音搖】夾漈鄭氏車說曰聖人作車圜而爲輪方而爲輿曲而爲輈皆有制度運而無窮無作則止者輪也掬之乎上拱之乎下者輿也載欲凖行欲利以需爲病以覆爲戒者輈也輪以運輿以載輈以服三者然後行故兵車乘車之輪各六尺有六寸田車田車之輪六尺有三寸轂以利轉輻以直指牙以固抱轂之材中以虛受軸大穿爲賢小穿爲軹外以實受軸故二分在外一分在內轂之末則軹是也轂之約則篆是也軸之近轂則謂之股近牙則謂之骹股入轂中謂之菑股入牙中謂之蚤夫牙之材或謂之渠其大足以抱輻故也或謂之揉揉木以爲之故也轂又有革以挽之輻有綆以固之牙又有漆以飾之此輪之制也卽輿以考之兩輢上出式者較也較下橫一木者式也軹則輢之植者以其旁止於此故曰軹轛則式之植者對人而言故曰轛輿後橫木則曰軫式前橫木則曰軌此輿之制也卽輈以考之國馬之輈深四尺有七寸田馬之輈深四尺駑馬之輈深三尺有三寸適當伏免圍在前持衡則爲頸圍在後承軫則爲踵圍此輈之制也且輪之中有軸所謂軸有三理也輿之下有轐所謂加軫與轐是也輈之前有衡所謂衡任是也軸木則有轊助輻則曰輔輿間橫木則曰軫系木乘輿則曰輹大車輈端則曰輗小車輈端則曰軏其制𨿽考工記無所見要其材皆相資以致用闕一不可故軫可以名輿可以名車逹常可以名部軫前橫木可以名輅此又因一材而通名之也其爲車也有長轂者有短轂者有杼輪者有侔輪者有反揉者有仄揉者有兩輪者有四輪者有有輻者有無輻者有曲轅者有直轅者【輦有轅】有一轅者有兩轅者有直輿者有曲輿者【鉤車曲輿】有廣箱者有方箱者有重校者有單校者或駕以馬或駕以牛或挽以人或飾以物或飾以漆或朴以素皆因儀以爲制稱事以爲之文也

﹤經部﹐禮類﹐周禮之屬﹐周禮傳__周禮圖說﹐卷下﹥﹤經部﹐禮類﹐周禮之屬﹐周禮傳__周禮圖說﹐卷下﹥﹤經部﹐禮類﹐周禮之屬﹐周禮傳__周禮圖說﹐卷下﹥﹤經部﹐禮類﹐周禮之屬﹐周禮傳__周禮圖說﹐卷下﹥

【周禮圖說卷下】

﹤經部﹐禮類﹐周禮之屬﹐周禮傳__周禮翼傳﹥

周禮翼傳序

五官全經敬爲傳詁冬官放失眾說紛紜則天明稽古訓述冬官補義

昊天懸象皇王布政若合符節中古文盛厥象益彰仰觀俯察述天王會通

夫子沒微言絕處士橫議大義乖提挈綱維開示蘊奧述學周禮法

壘髙者下爲基生民者地爲本畺界𨿽廢方略其存通變宜民存乎其人述治地事宜

軍輿行司馬職掌俄空東漢罷都肄而古陳脢衛公變七軍而八陣亡本風後推尙父述握機經傳

盈頷吞者不知易牙之味一指障者不見太山之形鹵莽自賢敢於非聖毫分縷析述非周禮辧

書名不諭於象胥古文大壞於斯至以楷翻經並斯失之酌古準今述經傳正譌

冬官補義

冬者萬物之所終也司空掌邦土天下之治所由以成故命名曰冬漢人以攷工記補之夫共工者誠冬官之事但其一屬耳故取之以入冬官則可遂用之以補冬官則不可自宋以來乃以五官之事聮職於司空者歸之以爲冬官未嘗亡也不知周禮之治毎事六官皆與蓋自王身王宮王朝王畿四海以及於昆虫艸木六官皆有其責非若後世之設官截然各爲一事也不得此意遂用其疑似以相歸幷此說一興人各自以其意見而更定之乃此人之周禮豈復得爲周公之周禮哉愚謂周公設官皆取法於天五官歷歷可考此見聖人之制作後天而奉天時建諸天地而不悖也故以天象之有闗於冬官者而參互之卽炳然不磨其餘各職見於經傳者亦昭然可攷謹述之如左補其義則前人是非不辧自明闕其文以逭續經之罪乎損益而折衷之姑俟後之君子

天王會通序

天者萬物之祖懸象著明不言而品類畢陳王者天之元子法天立道無爲而天象益彰有見於天者則曰虛能生有故在天成像在地成形有見於人者則曰影生於形故下有是形則上有是影孰知有則俱有成不獨成曷先曷後耶是故元气之開也以漸後人或以人事而名象【周鼎靈防天稷王良之類天象未開時先有此事】人文之著也以時後王多因天象以設官【三垣八政營室東井之類後王見有此星然後設此官】易曰先天而天弗違後天而奉天時斯其至矣聞其名可以了其義觀其位可以測其蘊自昔聖神未有不與於此文者也中古道亨文盛周公得備施於六官春秋道否文獘孔子不復見於空言秦漢而下業儒者視天象爲術家而知焉者寡言天者以王道爲粗迹而罔焉弗聞直以占驗轉相注釋大義乖而小道熾徒使英雄假之以用武姦豪竊之以行私宜乎爲世大禁而垂象之精蘊隠法天之妙用絕矣夫前世已然之迹未必一一復見於後世殆可參攷而不可爲典要者也今以占而定其所主或數星而同一主管或一星而淆以數占是皆不明乎道防何而不致逺則泥也哉且今之言天者咸以二十八宿爲綱不知二十八宿皆當七政經由之常道而猶顯著故古之步天者因用以七政之行而天王合一之妙則未盡於此也粵嘗仰而觀之帝一也垣鬥角心義各有在相一也公孤輔相職各有司后妃太子諸侯諸臣間見而有無窮之奧八政六府錯出而有天然之蘊大而日月嶽瀆微而昆虫艸木精英呈露至理攸存煥乎圖書布列之象多不可損少不可增昭乎帝王經綸之法南不可北左不可右更以三五之所陳稽類體躬則有以見夫六藝之指歸頡頑相並萬化之綱維昭晰不遺誠王道之權輿列聖之取焉者也君人者明此則對時育物不假彊爲人臣者稽此則補衮陳善非爲虛言學者而不知此義則無以奉天體道實有諸已予病夫王道之失其原天人之二其本也述會通以明之言王道與天文通貫只一事也爲星一千四百六十五爲座二百八十三其大義數十其文五千宇宙間事如指諸掌列宿所主截然不移彼專門者測而識之因其體之聚拆隠見光之微明變動與夫七政之所以宿離客气之所以乘見而又參之以十有二歲之相伍之以十有二律之徵紀之以十有二州之舎吉凶妖祥可觸類而推之是則有司存矣拒而不信非予之所彊也知而弗庸非予之所望也合而凝之存乎徳推而行之存乎通神而明之存乎聖人焉

學周禮法

夫子嘗示人以學詩之方矣今之學詩者有能達於政而專對者哉有可以興可以羣可以觀可以怨與能事父事君者哉又有能不正墻面而立者哉蓋夫子之所謂誦者非徒記其詞也所謂學者非徒知其義也亦爲之而已矣世之學周禮者多矣剽竊其詞以爲舉業一時之用何暇於深思其義討論其義以成訓詁一家之言何嘗有必爲之志其與夫子之所謂學者異矣安望其此禮之行乎愚非有以過夫人也但其志直欲爲之有所不得虛以待之此理自然呈露其與鉆研紙上彊探力索者爲少異耳嗚呼聖凡識異爲己爲人道殊以不肖而述周公之作未知果能渉其籓籬與否也以後人而覽予所述安知遂能窺見其室家否乎𨿽然學之弗能弗措則思之弗得弗措豈直見愚之室家耶將希周公堂室矣學詩學禮何以異諸

治地事宜

愚嘗攷自古井田之說而爲之溝洫丘邑封彊等圖蓋欲知其大較不得不然耳山林川澤回曲萬狀不可拘一也地有肥瘠司徒言上地中地下地參差不齊二也宅田士田賈田圭田余夫田所受不盡田之數三也地形偏斜不等不及百畝者甚多四也山川林澤固在除去之外一易再易者一夫耕二夫三夫之地圭田則以一井中公田而爲二餘夫則以一夫之田而爲四士田賈田等各隨分量授之如余夫法若其地形偏斜不足者則會算以足百畝之數蓋無窒礙不可行亦何嘗取正方如紙上所畫哉孟子曰此其大略也若夫潤澤之則在君與子斯言得之矣但其法始於黃帝曁於大禹伯益后稷皆以神明之徳相與參畫輔相始克成功又歷殷周數聖人而後大備今廢棄殆盡若欲急遽起事竊古人之糟粕而行之必大致紛紜徒敗壞天下使後人指爲口實而已聞之劉中丞隅穆翰林孔暉開地於北直河南稍獲其利今南方土瘠民稠之處往往散而之四方耕種工作以謀生毎負冒借越境之罪苟有志興復宜進天下之賢擇其策之可用者授以荒頓之地隸以客徙之民或免罪賜爵以勸之室廬牛種以安之如鼂錯徙民之法任其經略開墾無拘以文法吏治數年之間優劣自見然後興其賢能者使之循行勞來用其良法美意推而廣之事有成效則人必樂從非虛言徒法之比矣因述事宜如左

握機經傳序

古者佳兵無所庸言也談兵也者不得已焉也治古之時人閒射禦軍有成法有防戎之事則百姓皆兵六卿皆將文武未分見之無不知行之爲常事焉耳不明也斯有言不行也斯有傳故兵之入於言者非得已也夫殺則不仁爭則無禮詐則非信其非大道之行歟何則天造艸昧龍鬭於野眞僞相角六合一家四夷入防盜賊竊發何世無之猶之毒虫猛獸藪澤山林是其區也則縱之在平原則將剝我樹畜寧免驅逐之乎在蕭墻之內則將戕我骨肉寧免與之鬭乎故夫虞衡之有擭穽居室之有藩墻皆兵之道也故知而不爲則可欲爲而無其具胡以敉慮備而不用則可欲用而無其備胡以立國且兵法曰形人而我無形多方以誤之者疑之也疑之也者宻之也示之以利云者誘之也誘之也者餌之也故投其欲而非詐也不顯吾計而非不信也順刃者生傃刃者死殺人之中而有禮焉而非爭也故兵者仁人之所不忍言也而不得不言信士之所不肯爲也而不得不爲義者之所當爲也而不極其力知者之所優爲也而不任其詐必五常之徳備而後可以言兵也故夫分數不明則無所統攝而人各其心左右不相顧首尾不相應可離而易潰於是隊伍之法生焉布列無法是使士卒自占其地隊伍必紛亂而不整家自爲敵敵因可乘於是行陣之法生焉擊刺無節是極士卒之力而不虞其罷怯者敵勇者不立於是有坐作進退之法焉調發無序是擁眾而無奇正也戰者獨勞居者虛壘故有出兵次第焉處舎不周徙舉不當是知存不知亡棄吾民於敵也故有營壘軍行之制焉教道不明則鼓之不進金之不退器𨿽利而不殺兵𨿽眾而無用是以有教閱之法焉故以兵爲是而喜談之者非也以兵爲難而不敢言者亦非也或者謂吾有是陣法彼亦用之胡以相決是大不然便防輕佻而不能備物倐聚倐散而不能持久勝不相讓敗不相救而無節制皆末世盜賊之常耳彼𨿽得之必不能用若相敵者更有徳義輔之所以爲必勝之道也世所傳孫吳等書皆言兵之權略也若營陣之制莫逃風後之所作三代保邦莫之能外操禦天命輯寜外侮保防黎元所宜世守但明者變通以愚民昧者支離以自眞妄雜陳使聖賢簡明之心法反爲繁晦之剩語後世莫所取裁予因作傳以明之復推廣其所未言者俾可以措諸行事𨿽然予所傳者法也通其意則法神不通其意法不行也昔髙帝得淮陰而申明之以開漢業大宗得衛公而變通之以肇唐基昭烈得武侯而敷演之猶能吹炎漢之餘燼使之復然唐之明皇以忘戰而不用終於播遷宋之諸君以小知揣摩卒以削弱非睿知神武切於救世者可以語此哉

非周禮辧

聖王治法自大徳而川流不俟更攺而後定其禮經自神化而模冩非有思勉而後成欲窮之者如登太華卽之而愈峻如渉滄溟測之而愈深故先儒讀經無疑至有疑有疑至無疑思而不得鬼神將通之然後爲庶防耳豈若史書集文粗略淺近一覽而盡得其防義乎非周禮者若林孝存何休輩不下數家指擿瑕釁無如胡仁仲之詳著書數十萬言辧析精微無如季明徳之苦移易周禮者若吳防淸余壽翁王次防輩亦不下數家參互演繹集成後出莫如舒國裳之備以愚觀之胡氏謂太宰六十屬無一官完善者其說淺陋未見有的然不可破才髙之人乍見而不領略遂置不復思任意剖決𨿽欲自絕於經何損哉舒氏作序辧圖釋剔僞繼之定本夫先王之法本安也而人自不安聖人之書本明也而人自不明各以其意爲之更定初若快意以語不知者似乎可觀回視作者精義其謬何啻千里季氏大防惟執孟子一書以爲權度然愚觀孟子之才足以旋轉乾坤開辟宇宙其學識其大者使其當路則其施爲必不泥於周家之舊章且其所以告時君者在於救時三揖三讓之儀非所以施於同室之鬭不親授受之禮不可以語於兄嫂之溺故逺色賤貨下力放淫皆孔氏家法也好貨好色好勇於王何有今樂猶古樂可執之以非中庸論語乎況周禮行於王國而非侯國之所通行其籍藏於六官孟子未嘗適周固不得而見其行於侯國者則諸侯惡其害已而去其籍至於姜之齊移而爲田姬之晉移而爲魏舊法豈有存者立意旣偏將後人誤解者皆以病周禮治經而可艸率若是耶愚旣取三家之說爲之辧釋因述其所以差失之故冠於篇首覽者自知所擇云

經傳正譌題詞【詩沔水民之訛言說文作譌言爲乃獸名卽猴也其性變詐故用爲差譌之意訛字說文缺詩無干或寢或訛獸活動也節南山式訛爾心攺易也書平秩南訛物化生也不當用爲差譌字】

余觀說文所引五經字與今書文絕異蓋許氏當東漢時猶及見古文故所載如此今之經文不知防更翻楷之手故與許氏不同也夫余所病於說文者以其悖於古文也而翻楷者又悖於說文則其去古文奚翅千里餘嘗語楷書之非世罕有知者至語說文之非益不信之矣今舉說文所載則翻楷之非亦自易見然則說文之非豈無徵者哉世之習經者惟知有今文而書字者惟知趨簡便狂瀾一決謬將何極今姑據說文所載及淺近譌謬之甚者稍加訂正以爲之防膚淺衰病非其所長也不賢者識其小者亦非所重也不得已焉耳且此特因字書中見諸經字聊正之而已苟據諸經文一一是正之何止於是姑爲之發端云

欽定四庫全書

周禮翼傳卷一

明王應電撰

冬官司空補義

空之爲言空也相天下之大勢擇其空缺之處而修治補助之故天文室壁之末有土司空一星土公二星主知水土殃咎周官之職曰司空掌邦土居四民時地利記曰司空度地居民使地邑居民必參相得無曠土無遊民司空之職莫大於此蓋司徒掌其圖數而司空治其功程司空建其始而司徒守其成此其聮事若此而後人遂欲以相並也然則冬官之屬當有掌大均之事如地官之徙民宗伯之卹眾又當有善於景相觀卜以經營疆理於四方如詩稱召伯之世執其功燕師所成者

百工之事惟土木爲大故蓋屋二星土公吏二星列象於營室之下又百工居肆以成其事故土司空四星列象於翼軫器府之下以冬官而言當有工師以統營造諸工又當有梓人以統制器百工是卽攷工記之事虞書所謂共工也

百工之事其用邦財爲甚廣若攷工記廬人爲兵器梓人爲樂器其屬甚眾故呈象於天有器府實九府之一也後之言九府圜灋者不見此義遂以天府職內當之殊不知天府掌國寶邦典而非用物職內主監臨而非主守且職內與職歲合職聯事何得專以職內爲一府故以司空而言當有器府與九府相通觀巾車云毀折入賫於職幣職金雲入其金錫於爲兵器之府則巾車器府與九府圜灋相通可見故所謂九府者太府內府外府玉府器府與司徒之泉府春官之巾車司冦之職金幣余之職幣合而爲九斯百貨可以流通矣

天之井宿主水衡事也故其附星若南北河四瀆主大水也水位水府主溝洫小水也其他羅堰九坎天津天潢天江天河不一而足於五行屬冬攷工記言水甚略地官𨿽有川衡澤虞但主厲禁財賦昔伯禹作司空曰予決九川距四海濬畎澮距川然則四瀆皆當有專職又當有匠人以治溝洫通津梁如攷工記所述匠人之法斯無後世水患矣

大田之禮曰春獀夏苗秋狝冬狩於冬獨曰大閱軍禮爲備而三時皆取準焉故天文壘壁陣見於陬訾之次冬官當有壘壁氏掌大閱之禮蓋其法統於司馬其民出於司徒而其事則掌於司空也

天子巡守之禮春東夏南秋西冬北而一終故天官河鼓閣道等星見於枵之次冬官當有屬以掌夫巡守之禮凡道路津梁之通塞山川之險易與諸侯所朝之方所述之職皆其所司也已上凡八職皆出自天文有天然之妙非可以私知安排也

萬物終於冬故冬官之職曰任百官生百物以萬物之所終也冬官之典曰事以萬事之告成功也是故伯禹作司空六府三事允治故曰考功謂攷百官之功也今之攷工名存而實亡矣司空當有屬總修六府之職歲終則佐冢宰考課之事此司空典職之大者也

人心不節則無限制富者欲過貧者欲及百工不節則競爲淫巧蕩上心而滋人欲靡有紀極書立政有準人守法有司也孟子謂工不信度以準人之職廢耳故冬官當有準人一屬則律度量衡各有其則宮室器用各有其制淫巧奢麗何自而興非不節自正之道乎與春官典命夏官量人分職聫事之官也

冬主藏天地閉塞又於時沍寒民當閉藏禮有嗇夫當屬之冬官主掩閉室廬收藏積聚務爲封守鍵閉之事若月令冬月所記者所以助天地之藏也

自古大史主掌國史今春官大史所載但曰正歲年以敍事是乃羲和歷象授時之職古稱左右史而老爲周柱下史於天文爲柱史今五官皆無其人蓋冬主事故記事自宜屬冬故冬官當有左史書言右史書動與內史之策命而總屬諸柱下史大事別記當如書冊書紀年當如春秋專掌文學記載之事蓋大史則爲考時執禮贊治之職禦史則爲守法之宗三官實相表裏故同以史稱也已上考工準人嗇夫左史右史五官其名著於書禮其事見於傳記如掲日星爲周禮者自習焉而不察耳

舊君傳位新君踐祚三年諒闇天下莫大之政也傳位踐祚見於顧命諒闇見於各經今𨿽以聯事見於各職而未有專官死人之終事天道北爲幽陰故北方虛危爲死器之事冬官當有是官以掌其禮

水於五行屬冬𨿽涸於上而實盛於下故月令仲冬祀四海水泉魚於動物屬濳月令季冬命漁師始漁鹽水所自出而其利爲甚博天官鹽人但掌國家食鹽耳出鹽之地未有其官故水泉魚鹽三者皆當有專掌之官而屬之司空魚鹽兼出於江海而專掌於此者亦猶職金之掌於秋也

豕人以供豕豕水畜也故屬之冬官

天王會通

中垣紫微天子之大內也上垣大微三朝也下垣天市市也兼國中矣凡建國中爲王宮前朝而後市蓋本諸三垣也故大帝後太子庶子皆列象紫微總居大內也【凡帝星見處最多蓋中垣者常居上垣聽政下垣治國角主正月新政心主見於天根北極日太陽其徳天皇天乙太乙其神北斗臨禦之柄各不同也後星所見亦然中宮者常居尾生生之源軒轅立政之地天市內政之所布月太陰後之徳各有所指也】天樞北極所謂北辰居其所而眾星拱之天子爲天下樞而無爲之象也五帝座卽五小寢朝宴息之處華蓋承雨日之器覆於上勾陳天子親軍防於前也兩垣宿衛周廬宮伯所掌八次八舎舊立將相等名非也【天子之武備國家莫重之務周禮掌於宮伯宮正官府士庶子皆統之故中宮者衛士常居也常隨則爲勾陳天棓侍朝則爲虎賁郎位在東宮則爲騎官騎將守國則爲梗河招搖也】天皇在勾陳裏天明則日月不明王者聰明睿知而不用其明故冕旈蔽目紸纊塞耳主隠占以見變也天乙主司戰鬭吉凶太乙主知水旱疾疫皆天帝之神至誠如神所以首出庶物也大理主平刑獄陰徳主施恩赦君徳以仁爲主也尙書出納王命王之喉舌虞之納言周之內史大僕之職司也柱史左右史也四輔蓋卽虞書四鄰在周則師氏保氏乃王者之友臣也六甲主布政敬授民時大史正歲年以序事者天柱主晦朔晝夜以知天文之次序馮相氏防天位敍四時也【世之言天者二家曰推步曰占驗推步主測度推算在內之事故中宮天柱主推步六甲所以授時占驗必登髙逺眺在外之事故上垣則有靈臺下垣則有漸臺畢主邊兵尢當觀天文气故有天髙若夫憲天以贊化育則六經無非是道言天者固不及知而儒者亦所罕言耳】禦女女禦之象女史佐後禮事而記其美惡者也北斗主出號令定紀綱運旋中央臨制四方建四時均五行七政之樞機陰陽之本源也有君道焉勢臨禦之柄惟辟作威作福所謂八柄禦羣臣也然夬履則厲故不欲其明古者或有宦者竊柄而威福恣行以致明大占書遂謂明則刑余用事實非斟者主星也輔一星大臣象也【斗有三南斗見於析木之次一見於天市垣斗主斟酌損益故北斗爲酌量元气南斗主進退人才天市中者量米谷之器而已】三公論道經邦爕理陰陽三師疑作三孤貳公化寅亮天地者也【大臣宰相之職非一公孤師而不臣四輔友而不任相天官宰大將軍夏官大司馬司空冬官大司空尙書主納言上垣三公九卿主常朝下垣七公主治國輔臺鼎蓋其總象河月蓋其總占若軒轅內平天相乃內宰此二官皆主佐後非相職也】文昌位於斗之上欲明天理居於斗之中欲暗王者代天理物已何與焉文命敷於四海法文昌也神武而不殺則天理也舊文昌六星各有所司有上將次將貴相司祿司中司命等名周禮注引此爲證然北辰居中列宿咸以爲準其爲司中無疑虛宿下自有司祿司命故知星家注釋之謬太陽守幹之徳也昊天之象與昴宿太陰坤徳地只之象相配守字衍又太陽主人君以剛健禦極太陰主以厚徳載物亦後之象也君徳以剛爲主戈天帝用以斷天鉞所執以威四方伐無道天棓前驅以禦難也天牢貴人之牢有八議焉故以不見爲善也內階升降之納陛天鉤輿服法駕天廚內廚掌天子及後饌食於周屬膳夫之內饔及饎人天牀及天市垣之女牀天子及後枕席牀笫之司於周禮則玉府之所掌也八穀黍稷稻粱麻麥菽苽也舊解爲大麥小麥赤豆大豆止當菽麥二谷耳扶筐后妃親蠶之器也農桑衣食之源民之所天人君當知其囏難列於此者帝親耕後親蠶爲天下先之象也傳舎主北狄驛館故不明則胡兵入也【紸纊音主曠馮音平棓弼浪反兵器也饎昌乂反】

太微兩垣十星其中間者天子之九門曰大陰大陽中華東西華左右掖門端門也五帝座天子日出眂朝之處大子儲嗣監國者故列位焉【北極前星主大子居大內氐爲東宮所生之地也】幸臣天子防近之臣若周禮小臣禦僕之屬可以當之古者天子侍禦僕從罔非正人豈有所謂幸臣乎然則斯名也其變於後代歟虎賁從官郎位郎將卽司士所掌王族故士虎士太僕大右大僕從者等官也三公九卿常朝者五諸侯入覲者也謁者卽所謂司士擯孤卿特揖者內屏設於路門諸侯入自應門則天子寧立其前也天子外屏諸侯內屏此亦云內者對婁宿外屏言也常陳儀衛之仗也鼎國之神器臺國之髙位皆大臣象也三臺解者不一要之主臣位上公侯中卿伯下子大夫歟太尊天子之尊屬貴戚也少微賢人在下僚者亦東宮官屬也明堂天子布政之宮靈防所以時登眺望云物宣壅蔽而舒鬰滯者也長垣設險以守其國在古爲城郭溝塗今爲長城是也【寧承呂反塗塗通】

天市兩垣二十二星主四海之地建侯樹屏蕃衛王畿也垣中侯星畿內諸侯【上垣五諸侯入覲在朝者井宿五諸侯六諸王建萬國以養民爲務河皷之下十二國天子巡守之所至也】帝座天子親治其畿內篤近舉逺之象市樓司市所蒞之思次也斗斛帛度質人所以同度量而一淳制也列肆肆長所以陳肆辧物而平市也車肆貿易車之處【軫所以造車閣道下車府天子五輅所藏氐下天輻士大夫之車歟夫兵凶器也欲求萬全卒不如騎騎不如車故聖人爲車制與經界相表裏實制防敵限戎馬之精意也仰觀乾象所麗特詳欲禦外侮可不修舉其法哉】屠肆飲食莫費於�故專其肆也天子之親同姓皆食采於王畿故宗星列位焉宗正所以敍玉牒正宗法宗人卽都宗人家宗人治其禮事者也侯星則諸臣采地視諸侯也女牀后妃之寢也後聽天下之內治故太微皆天子之事天市多後之事女牀麗於此者天下奢儉貧富之原國毋吉凶之也宦者四星卽周禮內小臣之職其員四人取象於此也天紀市之法也凡建國內宰佐後立市設其次置其敍正其肆陳其貨賄一其淳制故斗斛帛度凡司市之法亦內宰所掌而後得以與聞者也織女卽周禮典婦功后妃夫人無不勤於絲麻也七公鄕老鄕大夫佐天子以治王畿者也市之中姦人聚焉故戮人必於市貫索者賤人之牢也【天牢見紫微垣與此貫索貴賤所司不同故禮公族有罪則罄於甸人不與國人慮兄弟昴主天下刑獄大司防之職見於正秋之位故大辟必於秋後處決也】罰主金贖罪利者人所同欲而易犯故罪之輕者則罰贖所以禁之於微又國君過市則刑人赦夫人世子命夫命婦過市則罰幕帟蓋帷戒君子不可以近利也梗河招搖皆主戈矛鋒刃以備不虞也漸防主晷漏律呂吹灰之事以驗气之應否緩急並觀於乾象以占天文之變動保章氏之職也【晷音舉】

角蒼龍之首鳥獸生角艸木拆甲化生萬物者也大角君象主春王正月新政攝提協時月也進賢興賢能也天門陽門南門天地於是而辟戶人君於是辟四門也天田耕借也亢主章奏明目達聰周禮之復逆也廟堂通塞之故曰疏廟頡頏赦過宥罪折威禁兵止武平星平和政刑皆春生之象也帝席宴樂羣臣嘉賓也亢池平道達水陸之道也庫樓天府大府等在庫門之內者也樓中衡星闗石和鈞王府則有也【亢古吭字取蒼龍吭意亦音岡頡月結反頏音杭】

氐天之行始於東故此爲天根大子爲天下根本故取象也大乳后妃不自乳其子乳母也亦主飴之事騎官主國有大事大子合國子而用之者也陣車兵車也車騎乘車之馬也騎陣將所以帥國子者也天輻車之三十輻也古之命將者賜弓矢則王畿之外皆得專徵賜鈇鉞則參將而下皆得專殺然則大將統兵於外無乃非國家所利乎周禮國有大事則國子皆屬於大子惟所用之治以軍法司馬弗與故大將統兵權於外以正軍法而大子握兵柄於內以遏亂源氐宿之下而有騎官騎陣將天道明切如此【氐等禮反根柢意也飴音兮餹也】

房天子之後寢禦羣陰之處鍵閉鉤鈐其管籥兩咸防淫泆之戶皆所以謹內外之辧也日大陽之精生於東故麗於此月生於西故麗於昴日君象月女後大臣象也心天子之象蓋人者天地之心而天子者人之主故以爲名也從官巫毉之屬主疾病禱祠之事積卒衛士卽宮人所掌六寢之修掃除糞灑之事也尾主后妃禦敍於王所神宮解衣之內室傅說後宮女巫主克禋克嗣以弗無子也箕者主承糞穢又爲播五穀之器字書女執帚爲婦周禮舂抌皆掌於女奚尾而受之以箕可以知婦無外事矣木杵主舂而糠者谷皮也東方主風此星播故主八風傳所謂箕星好風是矣舌哆又主口舌詩云哆兮侈兮成是南箕東方者春產萬物者也故太子謂之東宮天子后妃之寢麗於此者嗣續無窮之意又主太子問安視膳以孝養其親也天江者大江之精發源岷山天淮者淮河之精發源桐栢並注諸東南大海者也【江淮河泲爲四瀆天河見於昴宿下泲水絕流故天文亦不見井宿復有四瀆者以天下所資以爲飬也】東南水之委魚鱉及龜水族也故附麗焉【鈐咸弗鉗緘紱通抌音淫治米也哆昌者反張也岷音民泲音濟】

斗宗廟酌酒器也爵人必於廟故主薦賢良而受爵祿斗爲器量所以斟酌之也掌於司尊天弁天子之弁冠掌於弁師建天之都闕正月之吉和布法象於其上者也天籥主國家祕書藏之金櫃石室若大訓河圖大盟約開籥見書之類皆天府之所職也此皆春官宗伯之事故列象於丑寅之間也

河鼓天子之路鼓天桴所以擊鼓亦主漏刻鼔鼜之事左旗右旗天子之大常皆天子巡行之所有事者也天下之務莫重於耕織牛農丈人所耕之具驪珠女所獻之工離瑜女之服飾也天田九星井田之象敗瓠疆有瓠幹則質堅敗者西甜王生冬等時過則敗故名菜類之大者故占菜之丰凶狗天雞民間常畜制其田裏教之樹畜也羅堰主瀦畜九坎主溝渠天淵是其泉亦所以灌漑也十二國天下之諸侯也此皆巡守於天下之事十二月朔巡守而一終矣三垣皆天子在國之事非巡守則四海之大不無壅閉之處故舜五載一巡守周制十有二歲王乃時巡後世此禮旣廢凡天子出巡之地至等於兵災仰觀乾象所謹在道路津梁所嚴在旗鼔車禦所重在人民溝洫樹畜代天子民天下其家也不當若是耶善乎漢章帝之詔曰車駕行秋稼觀收獲皆精騎輕行無他輜重不得輒修道橋逺離城郭遣吏逢迎刺探起居出入前後以爲煩擾動務節省但患不得脫粟瓢飲耳可謂暗合天道者矣狗國朝鮮獫狁之屬也【四夷𨿽人類而其性之異於禽獸者防希以其得天地之偏气也觀上天呈象若虛下之天壘城生北狄軫下之東甌毒丘子主閩蠻畢下九州珠口爲傳驛之官皆在天之涯聖人謹華夷之辧有以也夫又按天子有道守在四夷徳之下衰乃有戎狄之患且內有卽衛兵衛外有梗河招搖長垣天象設險深切著明如此何外患之敢幹明皇自我致戎棄社稷而逃遂爲後世不死守之魁彼愚儒反或是之悲夫獫狁音險允桴枹通鼜音戚夜戒鼔也埸音易】

天之道南爲陽明北爲幽陰人之事嘉禮屬陽凶器屬陰故坐必南向寢必東首葬則於北方北首皆天理合如此也故北方武爲虛危皆主死器危禍等事命主年壽祿司官祿危司驕泆非司過失謹愼則享祿壽危非則罹凶夭也哭泣主倚廬哭泣之事敗臼主敗亡災咎臼咎聲同通用也墳墓墓大夫所掌百族兆域虛梁冡人所掌公墓之地園陵寢廟也人萬民之精也正北方子位於先天卦气爲復貞下起元天道之所開人之事𨿽生於寅而實胎於子故懸象於此繼天而生也周禮獻民數而祭天之司民蓋卽此星注疏以爲軒轅角非也天錢主錢帛十星規圓主九府循環流通以權百貨之象坤北陰方故主利也【洪範八政曰食貨祀司空司徒司防賔師天象八谷栁主食天市軍市天錢主貨鬼主祭祀營室翼軫司空之事七公司徒之官凡刑皆司防凡兵將卽師謁者傳捨主賔客聖經與天道相合類如此】天壘城主丁零匈奴諸夷正北方之地也

室十月而農工已畢此星昏而正中故主營建宮室定之方中作於楚宮是矣離宮三雙天子之別館也百工之事惟土木爲大土司空冬官主知水土殃咎掌度地居民相景之職土公執役之民也蓋屋主營建宮室工師之事土公吏其屬也杵臼冬月治五穀之所有事也【定音訂景古影通】

閣道天子遊幸別宮之道故從紫微宮絕漢抵營室附路閣道之便路王良造父皆禦官王良前四星爲天駟舊以房星爲天駟以其星於仲夏初昏正當午位而幹爲馬得午之气也策王良所執以禦也車府天子五輅所藏掌於巾車天廐所以養馬掌於校人者也天津四瀆津梁輦道天子馳道所以渡神通四方主巡行天下水陸之道也奚仲主軍徵大禦之官也至尊行幸道路舟車猶加謹嚴故天道詳焉螣蛇北方水虫也

壘壁陣天子四時之田以講武事者而於冬則備軍禮以大閱故系於此羽林軍鄕遂之兵猶後世京軍也北落門卽大司馬仲冬教大閱所謂以旌爲左右和門以敍和出軍令貴一師克在和也鈇鉞者軍中之所有事八魁主設機穽張羅网在周官爲獸人迹人羅氏等官也雷電霹靂雲雨所以發生萬物者也乖和皆於此之王者之師如雷之動如電之明如霹靂之威如雲雨之澤其鼔舞羣動神武如之也天网武帳也與八魁義同天海四海之精也

璧天下圖書之祕府自室至婁天子之宮館苑囿在焉所以禮賔講武遊觀之所皆不可缺而亦不可溺者也有璧在焉所以崇文徳天象不旣昭昭矣乎

奎天子之武庫軍南門軍門也天大將軍大司馬之官本兵之職外小柱爲庾士左右爲旗也【古者兵農不分六卿皆將後世兵益重而始專其職大將軍卽大司馬壘壁陣今之團營參有左右前後中五軍命將出師之象畢爲邊兵騎陣將所以帥國子不領於司馬者也】

婁主苑囿犧牲以給郊祀周官之牧人左更藪澤之虞官右更牧地之牧師天陵主山陵丘陵虞人之所有事又盜賊所依死亡所瘞也故兵疫於此占之積屍陵中之屍也隠暗爲吉【五嶽者五方之鎭風气之所限隔水澤之所發源民物之所依歸者也其神視四瀆爲尊而不見於天者蓋山靜而無爲水動物也修舉則利博廢墜則害漙故聖王經水之政爲多猶醫之治血而不治骨也宜星象之獨略歟】天混豢豕之所外屏所以蔽臭穢天苑主養鳥獸天園主毓艸木周官之囿人人也銕鎖主芟芻剉槀以飼牛馬芻槀營聚芻之所皆委人之職萬物成於秋故於此爲備也

胃天之儲藏五穀之府所以會計邦用者也天廩天子之禦廩以給粢盛也天囷田中貯所納之也天倉掌粟入之藏以待邦用周官之倉人也天庾貯於民間小倉所謂曽孫之庾如坁如京也時至於秋則黍稷重穋禾麻菽麥靡不畢登矣【防教外反囷坤倫反穋音六】

昴主刑獄天之道秋爲殺地之道西爲金皆所以裁物之過也人之事蠻夷狡夏冦賊姦宄者則正之小則加以刑大則加以兵故兵刑皆列象西方也又名旄頭主胡星以其稟肅殺之气也昔五胡時專以此禍福而三垣皆不應可以知華夷之辧矣兌爲口舌捲舌六星讒佞之臣天讒一星主讒佞者自古佞臣無世無之在人君近逺之何如耳天河一星濁河之精發源昆侖之象天船主舟楫船中積水一星所以水災也【昴與畱同音讀作卯非】

畢主邊兵禦侮之臣附耳主聽得失伺愆不邪不祥天髙主望云物觀邊警也天街主南華北狄之道所以限隔華夷天闗主邊防闗塞亦皆日月之所行也五車軍器兵車所貯故以柱之出入車內外知兵之出入礪石磨礪鋒刃天潢輿梁可通車輿者咸池主陂澤池沼鳥獸麟介之所萃川師所謂辧其利害者也天節使臣所持以傳命掌於掌節九斿大將所持以發蹤者也掌於司常九州珠口主傳譯象胥之屬也

參中三星爲中軍正中一星大將旁二星參謀也命名爲參以此二肩爲左右將軍二足爲前後將軍伐大將之柄主大司馬九伐之法以正邦國者也觜行軍之藏府坐旗天子大白旗參旗大將之旂也司怪主災祥軍中望气司卜者也玉井主水泉給廚用軍井行軍之井所以給師徒也軍市行軍之市野雞精主知物價察姦慝賈師也闕丘天子雙闕丘下一狼主相侵盜賊也弧天弓也常屬矢擬射於狼天狗橫河中皆所以備盜賊也屏所以蔽厠厠下一星天屎也【觜子委反又音資鳥喙也參淸含反】

井主水衡法令中平之事物之平者莫如水故營國制城畫野分州皆取象焉鉞附於井所以斷也北河爲北戒曰胡門陰戶自壺口北負微垣東抵獩貊朝鮮以爲北紀爲陰國主攻伐之政南河爲南戒曰越門陽戶自農亟谷絕江河達嶺循漳東抵越雋東甌以爲南紀爲陽國主禮樂之政卽地裏南北絡之說【見天官書】六諸王宗臣藩屏王室在周爲魯衛之國漢已後則爲侯王也五諸侯畿外諸侯也此皆聖王所以建國而養民者也天樽主盛饘粥以給貧餒水位主水衡水府主隄防溝洫之事四瀆江河淮濟之精也【六府之中水居其先王政之所至重也故周禮川則有衡澤則有虞溝洫則有匠人故凡麗於天者若四瀆咸池之類皆虞衡之所職水府羅堰九坎天淵之類匠人之所職歟】丈人主壽考而哀孤窮孫子主孝愛以侍丈人老人所以占大人壽考者也【獩音穢雋字兗反】

鬼主祀事祖考之象中央積屍所以象神也天廟天子之祖廟天社勾龍之神天稷后稷之神也積水積薪主水火之齊以給烹餁爟位主變國火供明水火及烽燧司爟司烜也【禹敍六府曰水火金木土谷天象爟位司火栁主木土司空土公土公吏司土八谷主稼穡於水猶詳而金獨略可以知天道重輕王政緩急矣】後天卦位西南坤方萬物皆致養焉故曰致役乎坤潤萬物者莫潤乎水故又曰井飬而不窮也井宿列於西南致養之義也養莫大於敬老卹孤祭祀者追養繼孝之事也

柳主艸木雷雨時至於夏雲行雨施品物流形也又爲天之廚宰主享燕之事陽气極盛故天子飲酎於是時也酒祭祀燕享酒正之官天記主知禽獸齒歲牧人牧師等職也外廚主烹宰給賔客外饔稾人之職也【酎音紂】

星爲朱雀頸文明之會羽儀之所蓋物盛則有文故主衣裳文繡也

軒轅南大星女後左右爲夫人以次而北者嬪禦自午而一陰生陰陽相遇故此爲后妃之宮庭軒轅曰權太微曰衡主內政以弼太微者也內平主執法平罪天相主朝服之制佐後禮事並內宰之職也

張主珍寶宗廟服用掌次之官翼天子之樂府也樂陽气之盛故系於此天子所以大合樂於夏也

軫主車騎任載軍之出入皆占之長沙子主三軍壽命軍門天子之軍門也器府百工居肆以成其事者司空掌邦土翼軫器府皆其所掌故土司空系焉百工之事當及溫和之故月令季春而百工咸理孟冬而效工翼軫所以麗於辰巳歟【工有大小不同室下司空主工師匠氏土木大役若此之司空梓人輿人之事而已】東甌主穿骨南越諸夷靑丘子南蠻之國也

學周禮法

周公設官分職皆出自天備見於天王會通冬官補義學禮者非與天爲體安得有聖人心胸彼以章句訓詁爲能窮遺經以儀章度數爲能盡儒術何足語此況於掇拾記憶以作文乎

或曰三百六十官皆周公心思所爲何其精宻也是不然天生烝民有物有則必如此乃安不如此不得公之制作皆自廣大中流出物各付物正如天地之化沖漠無朕及其气機鼔動大而日星之垂教河嶽之效靈皆至理所寓微而艸木之一華一葉昆虫之一羽一毛靡不相對成文豈物物刻而雕之哉自有莫之爲而爲者周禮非致思所與亦若是而已矣周禮六官之設曰天地春夏秋冬掌治教禮政刑事上下四方包括不漏以成天下之治正如天地四方之六合一方缺卽不成合其分而治之如六鄕六遂六軍小者如六牲正如六出之花一瓣脫卽不成花至若王宮王朝都鄙邦國士庶子萬民萬物以及於祭祀賔客軍旅器荒毎事重重提綴此卻如束物之六匝一職不至卽管攝有不周苟得此三義肯移易周禮乎

周禮有必不可復者如后妃夫人與屍賔獻酬天子與邦君送迎獻酬及夫升降揖讓三千之儀在後世必不能行𨿽遂損之可也至如宮中府中俱爲一體王后世子動遵式法自天子而下有田國采地以處其子孫寓兵於農取士以賢選用宦守府史胥徒制馭諸侯四夷後世舎之無以爲治此亦不可用耶其他官職有分合古今異制者不必變今之法伹當行古意於今制之中只如出納王命一事周制極其正大詳宻今之通政給事翰林皆其職也但欲諸人各得其職君相以公天下之心行之何必泥於大僕內史宰夫等官又如制國用一事本屬之冡宰今之戶部卽其職也但欲戶部等官務爲萬民生財之道轉運之方君相一心大革冗費冗員冗食量入爲出何必泥於司會大府等官治兵者王於能禦侮而不必拘於軍司馬輿司馬司兵司弓矢治刑者期於無刑而不必拘於鄕士遂士掌囚掌戮要在於變而通之然後可與語行周禮也【詳見內宰司徒鄕遂天官內史司會條下】

世人疑周禮者率以行之者無效也夫後世簒奪者祖揖讓戰爭者本放伐豈堯舜湯武之過哉王莽動法先聖以文姦奚止於周禮安石徒得其糟粕以便其術中間良法美意皆罔然也以是而訾聖經不亦異哉或以奔者不禁王及後世子不會等語非周公所作不知此皆注家解釋之誤耳故林孝存謂爲黷亂不驗之書何休以爲六國陰謀之書今其書見存黷亂陰謀安在玩其文義有能作此者𨿽非周公卽聖人矣

或曰烏鳶蟈蠧葛羽荼炭似於煩夢卜盟詛禱祠似非正大使果周公所作則其學不防於駁雜不純耶夫周監於二代此等之事皆自古相傳周公因而品節之非必皆周公所創且公之道必及於萬物故凡宇內之昆虫艸木咸在其治教政刑之中自有不得而遺者又古人離造化不逺猶知鬼神之情狀故其於鬼神之事爲之必效今人爲軀殻間隔天人道殊且失古人之法故於夢卜盟詛禱祠之事爲之無徵直截者一切禁絕遂不信有此理孰知周公所以通於幽明之故哉【詳見天官女祝春官大卜秋官司盟冥氏條下】

官多則民擾周禮六官所以經緯乎王畿四海者至詳且宻當時之民恐不勝其擾也是不然此在於官之賢否何如耳故利民之官不可少害民之官不可有且周禮親民之官惟其鄕遂都鄙之主而已其餘若司諌司救媒氏調人皆下其法於其主而自行之又如布憲毎歲首遣之但至於邦國蓋於吏爲詳宻於民實闊略他如匡人撢人掌交掌察則又因事而遣非有常員後世巡行國邑者不得其人各以其意見主張氏事甚則有司科斂於民以附益之宜乎有十羊九牧之諭也

三百六十屬公孤官不必備周公以冡宰兼大師召公以司空兼太保蘇公以司防兼大史此原爲兼官者公兼鄕老卿兼鄕大夫軍將皆命卿旅帥皆中大夫此原不別設官以至比長閭師等局分不必設府史胥徒不別置也有不得不兼者掌馬者卽以爲馭士庶子等可以爲車右也至如撢人訓方因事而遣夏采放相因事而設平日無此官事畢而罷故官𨿽多而無冗員之病

周公兼官之設使人之所能乘人之所餘事治而不妨功用人而不費祿善物而不費財周禮中此意爲多司門多隙地而祭祀之牛牲系焉稾人多谷食之餘以豢祭祀之犬甸師有餘力帥其徒以薪蒸圉師習於苫蓋之事則以充椹質翦闔車僕主蘋蔽之事則以共大射之三乏至於遂師農事之不可緩者則移用其民縣正師役之不可後者則移其執事蓋亦莫非此意他如罪人之執役於圜土未嘗以無用妨有用盜賊之任器貨物則入於師兵亦不以有用爲無用周公之克勤小物類如此此官事不攝夫子所以譏管氏之不儉也後世之冗費冗員冗食略不知節而惟餕民之膏血以償之亦當念及此哉

注疏於周禮字有不通者不獨攺其聲且攺其文全無意義至有的然差譌者卻不能正愚取其所攺不過百之一二而已

凡諸經各有義例其字面亦有不同初開卷茫然無識惟終捲後反覆再觀其義始見愚得一法以經解經而已故凡初讀時不明處率十之三四次以漸融釋末後尙有疑者不過十之一二遂置不復思記之寓目處使畱於心久之此理自然呈露蓋心卽天地聖人之心但爲形骸間隔遂蔽覆昏塞惟虛靜無我則自開露此天聰明也杜元凱云優而柔之使自求之厭而飫之使自趨之管敬仲云思而不得鬼神將通之皆得此意矣

賈氏正義云按書傳周公一年救亂二年伐商三年踐奄四年建侯衛五年營成周六年制禮作樂所制之禮卽此周禮也漢興髙堂生傳十七篇自髙堂生蕭奮孟卿後倉戴徳戴聖是爲五傳弟子所謂十七篇卽儀禮也若夫周禮其出特後者馬融傳云秦自孝公已下用商君之法其政酷烈與周官相反始皇禁挾書特疾惡欲絕滅之故焚燒之獨悉是以隠藏百年孝惠除挾書之律開獻書之路時有季氏上周官五篇復入於祕府五家之儒莫得見焉孝成時劉向子歆校理祕書始得列序著於錄略然亡冬官一篇以攷工記足之時眾儒並出共排以爲非是惟歆年尙防務在廣覽乃知其周公致太平之迹且在於此柰遭天下兵革並起疾疫喪荒弟子死喪彼有里人何南緱氏杜子春尙在永平之初年且九十能通其讀頗識其說賈徽及子逵大中大夫鄭興及子大司農眾往傳其業又以經書傳記轉相證明爲解其時議郎衛次仲待中賈景伯南郡太守馬季良亦皆作周禮解詁然猶有參錯同事相違二鄭明理於典籍觕識周官之義存古字發微正讀鄭字康成作周禮注多引杜子春鄭大夫司農之義以贊而下之焉然則周禮起於劉歆而成於鄭然林孝存以爲末世瀆亂不驗之書作十論八難以排棄之何休亦以爲六國陰謀之書惟有鄭徧覽羣經故能答林碩之難作爲訓注使其義得條通焉其後唐大學博士賈公彥又撰周禮疏五十卷是爲注疏云【觕粗通】文中子曰吾視千載以上聖人在上者未有若周公焉其道則一而經制大備使後之爲政有所持循唐太宗問三代損益何者爲當魏徵對曰孔子曰周監於二代鬱鬱乎文哉吾從周周禮周公所裁遺談余義可舉而行若擇前代憲章發明王道臣請以周典惟所施行帝大說翌日又召徵入曰朕昨夜讀周禮眞聖作也篇首云惟王建國辧方正位體國經野設官分職以爲民極誠哉深乎良久謂徵曰朕思之不井田不封建不肉刑而欲行周公之道不可得也明道先生曰必有闗雎麟趾之意然後可以行周官之法度愚案淳公之學識其大者可謂盡得周禮之本矣然詳攷周禮之治莫重於教六宮教世子故周官法度正所以爲闗雎麟趾法度無大於此也大抵周之治必自卑近始必於其所難者而致詳故後夫人嬪婦女禦之教王世子貴遊子之教以至教其宦寺教其胥徒教百姓女工初若可略而實則甚切要爲之甚難而其成功則甚易簡此其所以異於後世之治也

橫渠張先生曰天官之職須襟懷洪大方看得蓋其規模至大若不得此心欲事事上致曲窮究湊合此心如是之大必不能得也愚謂周公之心與天地同體以天下爲家又以多才多藝一事一物皆此心散見及其制作成後莫不與此心湊合六官皆然學者須先得此心有不通處致曲可也

橫渠又曰太宰之職難看蓋無許大心胸包羅記得此復忘彼其混混天下之事當如捕龍蛇搏虎豹用心力看方可其他五官便易看止一職也愚謂大宰之職若典法則而下凡十條皆總陳治天下之道其餘有春王正月之事有歲終之事有毎日之事又有隨時所遇大事具有成法按職行之要之亦一官之事後世此書遂無傳者特以周公於天下事混成在心其作爲成書皆自大本中冩出故官𨿽六而治則一職𨿽殊而意則通後人無此胸襟各自一職上推求只見其雜亂紛糾而已學者須於三百六十屬融會而通之運旋得轉乃可以觀此書也

文公先生曰周禮一書周公所以立下許多條貫皆自從廣大心中流出又曰周官徧布精宻乃周公運用天理熟爛之書

文公又嘗以爲未成之書者然愚觀正歲建牧立監九伐之法巡狩殷國等禮皆防維封建之意豈有後世牧伯專恣之禍又如建其長立其兩與夫都則都士都宗人都司馬等官皆置於都鄙之後豈有世卿之禍如制貢治兵春秋此法猶存至於六官職掌皆與書同蓋周公攝政時制禮作樂者卽此也烏得謂之未成哉但自成康旣沒之後綱紀日漸頽廢無大有爲之君以舉之遂不可復反若當時未嘗行者文公或未詳覽恐亦記者之誤也

陳同父曰周禮一書先王之遺制具在後有聖人不能加毫末於此矣世儒以爲治至周公而術已窮窮則不可復繼周之後必爲秦夫子蓋逆言而不言也嗚呼果其窮也則周公之志荒矣自伏羲神農黃帝已來順風气之宜而因時制法凡以爲人道立極而非有私天下之心也蓋至於周公而集百聖之大成文理宻察曲而當盡而不污無復一毫之間而人道備矣人道備則足以通天下之禮而周天下之變變通之理具在周公蓋至此而與天地同流而奚憂其窮哉夫周家之制旣定而上下相維至於八百餘年諸侯旣已擅立周之王徒擁其虛器蕞然立諸侯之上諸侯皆相顧而莫之或廢獨何所畏而不忍哉豈非周公之制有以維持其不盡叛之心𨿽顚倒錯亂而猶未底於亡也當時有能變通周公之制而行之天下不必周而周公之術未始窮也

黃度氏周禮說序曰周之道固莫聚於此書他經其散者也周之籍固莫切於此書他經其緩者也公卿敬羣有司亷教法齊備義利均等文武周召之實政在是也柰何使降爲度數事物之學哉新昌黃文叔始述五官而爲之說亹亹乎孔孟之以理貫事者必相發明也惻惻乎文武之以己形民者必相經緯也滌洗劉歆蘇綽王安石之腥穢而一以性命道徳啟後世之公心𨿽未能表是心而獨行猶將合他經而並存也

馬端臨氏曰經制至周而詳文物至周而備有一事必有一官毋足怪者有如閹閽卜祝各設命官羞服泉貨俱有司屬自漢以來其規模之碎經制之煩宻亦復如此特官名不襲六典之舊耳固未見其爲行周禮而亦未見其異於周禮也獨與百姓交渉之事古今異宜蓋三代之時寰宇悉以封建上之人所以治其民者不帝如祖父之於其子孫田土則少而授老而收又從而視其田業之肥瘠食指之眾寡而爲之斟酌區畫俾之均平貨財則盈而斂乏而散又從而補其不足助其不給或賖或貸而俾之足用所以養之者如此司徒之鄕州縣遂歲時讀法攷其徳藝糾其過惡而加以勸懲司馬之卒旅師軍四時大田行其禁令而加以誅賞所以教之者如此其事𨿽似煩擾而不見其爲法之獘者蓋以私土子人痛癢常相闗脈絡常相屬𨿽其時所謂諸侯卿大夫者未必皆賢然旣世守其地世撫其民則自不容不視爲一體旣視爲一體則姦獘無由生而良法可以世守矣自封建變而爲郡縣國家之法制率以簡易爲便愼無擾獄市之說治道去太甚之說遂爲經國庇民之逺猷所以臨乎其民者未嘗有以養之也苟使之自無失其養斯可矣未嘗有以教之也苟使之自無失其教斯可矣蓋壤土旣廣則志慮有所不能周長吏數易則設施有所不及竟於是法立而姦生令下而詐起處以簡靖猶或庶幾稍涉繁夥則不勝瀆亂矣則知周禮所載凡法制之碎煩宻者可行之於封建之時而不可行之於郡縣之後必知時適變者而後可與通經學古之說也

治地事宜

尺

凡地皆從人身起寸指節也尺臂長也尋伸臂而上也約以中人十寸爲尺十尺爲丈倍丈爲引八尺曰尋倍尋爲常布帛尺十二寸者天數也周尺六寸四分洛陽測景防之制猶存其度起黃鐘故短

步

半步曰武一足所履二武曰步兩足所張六尺爲步此人生自然之度量田用之自古及今未之有攺王制云古以周尺八尺爲步今以周尺六尺四寸爲步古者百畝當今東田百四十六畝三十步東田謂山東之國以闗中在西而言也此不過周末權度不審故有此繆夫步生於足謂步有不同足亦不同乎鄧展曰古者百步爲畝漢時二百四十步爲畝古千二百畝則得今五頃

趙氏曰古以百步爲畝今以二百四十步爲畝古百畝當今之四十一畝也

桑羊曰古者制田百步爲畝民井田而耕什而籍一先帝哀憐百姓之愁苦衣食不足制田二百四十步而一畝率三十而稅一

司馬法曰六尺爲步步百爲畝一目縱橫六尺是謂之步此圖縱橫各十步積爲百步是謂一畝

攷工記匠人爲溝洫耜廣五寸二耜爲耦一耦之伐廣尺深尺謂之畎班固曰后稷始畎田以二耜爲耦廣尺深尺田畎長終畝一畝三畎而播種於畎中苗生葉以上稍耨壠艸因隤其土以附苗根比壠盡畎平則根深而能風與旱也能音柰�通

二耜爲偶兩人並耕也深者爲畎畎上髙土爲伐伐發也兩人所發之土廣尺則伐下之土爲深尺矣一步三畎立苗方二尺此法井牧皆然鄭氏曰古者耜一金兩人並發之賈氏曰耒頭金廣五寸

按畎壠之法見於趙過蓋凡陸谷初種時必迫於地面則天地气相接而易滋至其漸長漸潰其土以益之其治地可謂盡善矣若治水田莫善於吳越畎壠之制與此不同大凡地�廣狹各有所宜所謂廣深尺者亦不可拘當隨種之所宜參酌鄕俗教民爲之可也象山先生述其家治田之法用長大鐝頭鋤深至二尺許廣一尺半植一禾大旱時以田肉深獨得不旱毎穗數至二百粒他處不及百粒計所收數倍深耕易耨之效如此不可不學也

詩公劉徹田爲糧大田雨我公田遂及我私

孟子曰方裏而井井九百畝中爲公田八家皆私田百畝同養公田公事畢然後敢治私事

方一里之中其田九百畝界爲井字中爲公田八家皆私田百畝借其力以助耕公田故謂之助八家共耕爲通力各私田百畝爲均平故謂之徹徹者通也均也通力合作則可計畝均收則不可蓋各入其田之所收故謂之私田若曰均收則公田外爲民田不

必分井字不稱爲私田矣

孟子國中十一使自賦又曰貢者校數歲之中以爲常千畝之田中爲遂九十夫各受田百畝九遂並入於溝以其無公田毎夫各自供其十一之賦故謂之貢

小司徒經土地而井牧其田野春秋傳井衍沃牧隰臯

寛平之地爲井窄狹之田與夫髙下不齊者但可爲牧多則十夫少則𨿽不足一夫皆可補而授之

司馬法步百爲畝畝百爲夫夫三爲屋屋三爲井步百爲畝謂闊一步長百步畝百爲夫謂長闊皆百步也

匠人廣尺深尺爲畎田首倍之廣二尺深二尺謂之遂九夫爲井井間廣四尺深四尺謂之溝

遂人夫間有遂遂上有徑十夫有溝溝上有畛

夫間有遂廣深二尺遂上有徑髙廣亦二尺可以通人行十夫有溝廣深四尺溝上有畛髙廣亦四尺可以通牛馬

舊說以遂人有十夫字因以爲鄕遂用貢法之溝洫匠人有九夫字因以爲都鄙用助法之溝洫愚謂凡耕者皆爲橫畎以入於遂一步爲三畎立苗方二尺此樹植之法井牧皆然也夫間有遂遂上有徑十夫有溝溝上有畛大抵田首之水入於溝亦井牧所同也但井限於九夫牧則十夫此微不同然所謂九夫者乃九夫之地非九家也且每井有餘夫等受田一井實不止九夫故舉成數言豈可因此而遂分鄕遂都鄙有二法乎

公田二十畝爲廬舍

春秋谷梁傳曰古者方三百步爲裏名曰井田井田者九百畝公田居一公田爲居井竈蔥韭取焉

班固曰理民之道地著爲本故必建步立畝正其經界六尺爲步步百爲畝畝百爲夫夫三爲屋屋三爲井井方一里是爲九夫八家共之各受私田百畝公田十畝是爲八百八十畝餘二十畝以爲廬舍環廬樹桑菜茹有畦瓠果蓏植於疆在野曰廬在邑曰裏春則令民畢出在野冬則畢入於邑何休曰一夫一婦受田百畝公田十畝廬舎二畝半凡爲田一頃十二畝半八家而九頃共爲一井故曰井田趙氏曰古者一夫一婦受私田百畝公田十畝八家是爲八百八十畝餘公田二十畝八家分之得二畝半以爲廬舎城邑之居亦各得二畝半廬各在田中而裏聚居

季氏云公田爲廬舍之說起於谷梁諸儒遂以在邑在野各分二畝半以合孟子五畝之說若公田之中去二十畝止存八十畝則制祿之時又當割別井之田以足百畝之數不惟失先王正經界之意而又以邑處農民亦有不便蓋一夫一婦食力之小人也就田斯可以治農業而死徙無出鄕又同井者之所安也冬則入邑春則出野𨿽近郊之地住近國中猶以搬運爲煩不欲輕動而況逺郊之外必使逺棄田疇徙居國邑人誰樂之先王之立此法果何義邪且孟子言五畝之宅未嘗以爲廬舍也信南山詩中田有廬者八家各於田中小苫茅舎以爲息勞守畝之所耳蓋農民所宅必是平原可居之地另以五畝爲一處不占公田也然亦取於便農功邇饁餉去田豈宜逺哉其所聚居或止八家或倍八家以上各隨便宜合爲一邑置堡設城以相守望故舉成數言則有十室之邑千室之邑丁男之有妻者爲室室亦家也所主在於同井無出鄕而已非必都邑然後爲邑而都邑亦豈可以寓農民哉故農民之宅與國中之防不同農民之宅鄕裏也卽制裏而導其妻子養老者也國中之防市防也但爲士旅寄居之所工商懋遷之區而已而農人入居焉則徙業無常非所以爲安矣故管子作內政有曰四民雜處則其言哤其事易聖王處士就閒燕處工就官府處商就市井處農就田野少而習焉其心安焉不見異物而遷焉其父兄之教不肅而成其子弟之化不勞而能是故士之子恆爲士工之子恆爲工商之子恆爲商農之子恆爲農農則野處而不暱韋昭所謂國都城郭之域惟士工商而已農不在焉此古法之僅存者也諸儒但見後世四民混而爲一遂謂人皆有兩宅焉此但可以富室逾侈者言耳豈所以語土著之農夫哉

應電按谷梁先秦人其言有自班固何休趙岐宗之似於有徵但公田去二十畝爲廬舎止八十畝誠於制祿有妨而冬邑春郊出入煩擾亦非人情所樂此季氏獨見之言辧析甚善然觀周禮上地田萊一百五十畝其食者三之二其民可用者家三人中地田萊二百畝其食者半其民可用者二家五人下地田萊三百畝其食者三之一其民可用者家二人乃知畫爲井田者此定法也而田有上中下則居民之八家不可得而拘中爲公田者此定法也而田亦有上中下則百畝之入亦不可得而拘故使田極肥厚而土窄無萊田則一井止於八家此卽匠人孟子司馬法之常制也田瘠薄而人稀則一井三家而不足此卽後世盡民開墾之法也都邑相近則民不野宿而公田之百畝無缺此季氏所疑之言也都邑相逺則民當野宿而公田之百畝不足此谷梁諸儒之所言也蓋公田已足則百畝爲實而用以制祿公田不足則百畝爲虛而當有以益之此猶後世之敍祿者云食封若干而其數多食實封若干而其數少如此則周禮孟子班氏季氏其言皆無窒礙矣況公田皆借民力所收自倍於私田𨿽八十畝亦足以當百畝也

十一說

凡十一之制有十之內取其一者貢法是也有十之外取其一者公田二十畝爲廬舎民所耕田共一百一十畝是也有九分而取其一者公田無廬舎官皆取之九百畝中取一百畝是也大約不出十之上下故總謂之十一

一夫上父母下妻子旁有兄弟爲家受百畝之田上地萊五十畝中地萊百畝下地萊二百畝故自七人至五人可任者三人至二人皆食於百畝之內七人至五人外又有弟六尺已上可任男子徵役之事乃受余夫田二十五畝如有數弟則各受田二十五畝以養其妻子孟子所謂余夫二十五畝弟𨿽生子猶同居故兄弟之子爲猶子其相謂爲同堂兄弟也

夫與弟各生孫則夫與弟又爲父夫與弟之冡子爲夫次子爲余夫孫爲子各成一家夫之冡子受原田諸弟冡子各受百畝之田遂人所謂夫一防余夫亦如之也世次相降其法皆然

余夫疆與受田說

易曰父父子子兄兄弟弟夫夫婦婦而家道正蓋必三親具而後成家也周禮大司徒任民之法上自七人下至五人而後謂之家蓋必聮於兄弟也故上地足以供七人中地足以供六人下地足以供五人此外別有弟六尺以上可任男子之事百畝不足以供別受余夫田二十五畝當今之十餘畝𨿽有室有子皆食其內亦無不瞻若其長子孫二十五畝不足以供然後如夫之授以防田萊蓋自正夫言必人浮於所食田之數方加以余夫田自余夫言必人足以當所食田之數方授以足田也觀先王之法父子兄弟永無分居之理骨肉之親有天倫之樂無離索之憂一善也諸弟各有餘夫田寛裕自生禮譲而無迫促畔怨之患二善也有孫則別居受田旣以休老又使夫人各私其親以盡人子之情三善也長子世守田裏廬舍支子以次宗之默寓宗法四善也或疑朱子云壯而有室然後受百畝之田與此不同何也夫壯而有室上無父母下無子孫卽可謂之單丁也安得與八九人之家同受田此本賈氏疏云年二十九已下未有妻受口田二十五畝三十有妻則受夫田百畝一歲之間因有妻而遂加田七十五畝寧不至於荒蕪耶故余夫非丁眾防不足以容田不足於食不可授以百畝也以此言之凡有單丁一夫一婦者亦止可受余夫田不當受百畝田經載未盡耳苟凡壯而有室卽受防別居受田別耕年少地廣零丁孤苦普天之人並無父子兄弟之樂王政乃所以厲民矣或又云土田有限凡創業之時土荒民散則受田之法爲可行也承平日久生齒日繁其法將不可通耶是不然天地之化形气逼塞於穹壤間有是土田而後足以生是人有是人必有以足其食自一方言則有寛狹自大塊言有民稠之地必有土曠之處惟患上之人不爲之裁制耳是故狹鄕則徙於寛鄕民不病地寡而無爭地空地則募民徙實地不病人稀而無曠土此周之先公所以世有遷都之舉也豈若後世不爲制民之產而有有餘不足之處況乘除者理勢之自然得气有厚薄則子孫有多寡數世蕃衍則後多無嗣孰謂天下之地不足以養天下之人哉

授萊田法

凡上地萊田有在一處者則右圖是也有美田不可爲萊者則當別授之萊田更在他處也凡耕萊田有以百畝而二易一歲曰菑二歲曰畬三歲曰新田是也有萊在別處則當雜植以助正田

凡公田之入亦當以上中下三等之田計之故有三井而當一者有二井而當一者有一井而當一者夏官量人云凡班賞地三之一食賞地多閒田故率三井而當一井此可以爲證

井田夫家總論

孟子曰方裏而井井九百畝中爲公田八家皆私田百畝然周初時辟土分田不盡然者大司徒不易之地家百畝一易之地家二百畝再易之地家三百畝遂人上地夫一防田百畝萊五十畝餘夫亦如之中地夫一防田百畝萊百畝餘夫亦如之下地夫一防田百畝萊二百畝餘夫亦如之小司徒上地家七人可任也者家三人中地家六人可任也者二家五人下地家五人可任也者家二人大司馬上地食者三之二中地食者半下地食者三之一三等之地經中四見皆然分土任民侯國與王國鄕遂公邑與采地並不容有異夫不易者膏腴上地而必益以萊五十畝者常使地力有餘不至耗竭艸萊葑淤田益肥美家有餘利自生禮讓生齒日蕃有田可耕也三分而食其二故曰食者三之二毎一夫田百畝萊五十畝所占夫半之地是一井中實止六夫而不足矣一易者肥瘠平之中地休一歲而種其獲與上地等益以萊百畝二分而食其一故曰食者半毎一夫田二百畝所占二夫之地是一井中實止四夫也再易者瘠薄下地休二歲而種其獲與上地等益以萊三百畝三分而食其一故曰食者三之一毎一夫田三百畝所占三夫之地是一井中實三夫而不足也井田之界限有定而夫之分受不齊如此夫有休伐之法則田之所收固無不均但不易則用人工少易則費人工多故上地之入食七人而可任者家三人中地之入食六人而可任者二家五人下地之入食五人而可任者家二人正夫足其所食人之數而又有可任者卽受余夫田余夫而滿其七人六人五人之數者別受正夫田大約以上中下三等之地總而計之毎一井田通融而論止於四家可用之民十人而已若舊泥於一夫百畝然田有髙下口有多寡似均而實不均也惟其以上中下三等之田授之有一百五十畝二百畝三百畝多寡之三等上中下三等農夫可任之民亦有家三人二家五人家二人多寡之三等然後爲均平以此知古人云八家同井蓋治久齒繁井田大治之時耳初辟地之時不可爲也欲知井田夫家之數當攷於周禮可也

程張井地語錄

二程謂地形不必謂寛平可以畫方只可用算法折計地畝授民子厚謂必先正經界經界不正則法終不定地有防垤處不管只觀四摽竿中間地𨿽不平饒與民無害又經界必須正南北假使地形有寛狹尖斜經界則不避山河之曲其田則就得井處爲井不能就成處或五七或三四或一夫其實田數則在又或就不成一夫處亦可計百畝之數而授之無不可行者如此則經界隨山隨河皆不害於畫之也苟如此畫定𨿽便使暴君污吏亦數百年壞不得經界之壞亦非專在秦時其來亦逺漸有壞矣或謂井議不可輕示人恐致笑及有議論子厚謂有笑有議論則方有益也又謂若有人聞其說取之以爲已功先生云如有能者則已願受一防而爲氓亦幸也伯淳言井田今取民使貧富均則願者眾不願者寡正叔言亦未可言民情怨怒止論可不可爾須使上下都無些怨怒方可行

二程問官戶占田過制者如何如文曽有田極多隻消與五十里采地盡多又問其他如何今之公卿非如古之公卿舊有田多者與之采地多防與之則無以別有田者無田者

朱子開阡陌辯

阡陌者舊說以爲田間之道蓋因田之疆畔制其廣狹與其縱橫以通人物之往來卽周禮遂上之徑溝上之畛洫上之塗澮上之道也蓋陌之言百也遂洫縱而徑塗亦縱則遂間百畝洫間百夫而徑塗爲陌矣阡之爲言千也溝澮橫而畛道亦橫則溝間千畝澮間千夫而畛道爲阡矣阡陌之名由此而得至於萬夫有川而川上之路周其外其與匠人井田之制遂溝洫澮亦皆四周則阡陌之名疑亦因其縱橫而命之然遂廣一尺澮二尋則丈有六尺徑容牛馬畛容大車塗容乘車一軌道二軌路三軌則防二丈矣此其水陸占地不得爲田者頗多先王非虛棄之所以正經界正侵爭時蓄泄備水旱爲永久之計有不得不然者商君以急刻之心行苟且之政盡開阡陌悉除禁限聽民兼並買賣以盡人力墾辟棄地悉爲田疇而不使有尺寸之遺以盡地利蓋一時之害𨿽除而千古聖賢傳授精微之意於此盡矣又曰所謂開者乃破壊剗削之意而非開置建立之名所謂阡陌乃三代井田之舊而非秦之所置矣

季氏云孟子耕者之所獲一夫百畝百畝之糞上農夫食九人上次食八人中食七人中次食六人下食五人庶人在官者其祿以是爲差一夫百畝非謂一夫一婦佃田百畝也蓋九夫爲井之夫謂百畝之田爲一夫之地也一人之力止可以耕二十五畝則百畝者四人之力所耕也上中下農夫皆正夫自公田八分之一外上農夫自受私田百畝中農夫受七十五畝餘二十五畝授余夫下農夫受五十畝餘五十畝更授一下農夫或授二餘夫理皆可通上食九人八人中食七人六人下食五人計其所食之口而耕田之所獲適足以供之也庶人在官者事有繁簡則人有眾寡而祿宜有差故計農夫所食之數以明之豈謂不論人力多寡皆耕百畝聽其爲惰農而漫無勸督均齊之法哉季氏又云農家受田其實毎人止可耕二十五畝但自受田之長而言則曰匹夫而總謂之一夫百畝耳

按孟子之意當如朱子注同授田而以糞力爲上下苟以授田有此三等則上次中次說不去矣且經中明言七人六人五人三等則不及人數者不受足田在其中矣以其足以明余夫受田之法故存之

小司徒云九夫爲井以步百爲畝畝百爲夫計之故曰九夫地有上中下大約一夫耕二夫之地毎井實則四家四井爲邑十六家論語曰十室之邑是也四邑爲丘十六井六十四家丘之爲言聚也舜所居二年成聚是也司馬法有戎馬一匹牛三頭畢賦之法期於甸而魯成公作丘甲春秋所以識其重賦也四丘爲甸六十四井二百五十六家司馬法有戎馬四匹兵車一乘步卒七十五人又重車一乘將之者二十五人二車共百人甸之爲言用以佃獸之名也一甸出車一乘可以軍旅田役故名

四甸爲縣二百五十六井一千二十四家出兵車四乘四縣爲都一千二十四井四千九十六家出兵車十六乘

都字從諸省從邑言諸邑之所會也

凡丘甸縣都皆據井邑居民而立名所謂以室數制之其出車當捉零就整非可以道裏計也二圖正方姑發明其名數而已

遂人百夫有洫洫上有塗司馬法井十爲通通爲匹馬士一人徒二人一溝受十夫一井之遂十溝入一洫則爲十井而百夫矣故曰百夫有洫井十爲通言百夫通力而治一洫又十井通力以興耡也

塗之髙廣如洫容乘車一軌塗之盡處有輿梁

牧之夫數十故有百千萬夫井之田數限於九大數限於八此紀夫並以十者凡余夫單丁及士工賈之受田不過二十餘畝其實每井必有十餘夫故舉其成數言也

遂人千夫有澮澮上有道

司馬法通十爲成成百井革車一乘士十人徒二十人匠人方十里爲成成間廣八尺深八尺謂之洫

一洫受十井百夫之水十洫共入一澮則爲百井而千夫矣故曰千夫有澮通十爲成言十洫方百井井田之法於是而成也

一成百井千夫除山川等三分之一仿佛甸之六十四井以上中下三等計之一夫耕二夫之地毎井止四家爲戶二百五十六約五戶而出二卒故爲士十人革車一乘

道之髙廣如澮容乘車二軌

遂人萬夫有川川上有路以達於畿

司馬法成十爲終終千井革車十乘士百人徒二百人千夫爲澮十澮共入一川則爲千井而萬夫矣故曰萬夫有川成十爲終言十成之水共歸於一川因山川之勢而加以人功疏導水有所終故以取義也自川則可以達於四瀆矣

詩云駿發爾私終三十里亦服爾耕十千惟耦終直二十五里曰三十里十千耦皆舉成數極言之

以地方言爲千井萬夫除山川道路等三分之一爲二縣零二甸之地總爲十甸共六百四十井出兵車十乘路之髙廣如川容乘車三軌

司馬法終十爲同同方百里革車百乘士千人徒二千人終千井萬夫十終則提封萬井十萬夫直二十五里四面方一百里謂之同者言雷震百里其聲相同也同間廣四尋深四仞爲川一同之中其川九其外爲大川以達於畿者也毎一目當一成以地方計之𨿽有萬井十萬家除山川道路三分之一總爲百甸之地六千四百井毎井止四家爲戶二萬六千四百約五戶而出二卒故爲士千人二百五十餘戶而出一車故爲革車百乘

井田溝洫澮川用田數

一井之溝【長九百步】溝上之畛【各廣四尺共八尺積一千二百步】計田十二畝井十爲通溝畛十【積一萬二千步】計田一夫零二十畝十井之洫【長二千步】洫上之塗【各廣八尺共二步四尺積八千步】計田八十畝已上十井溝畛合洫塗共計田二百畝該二夫

通十爲成百井洫塗十計田二千畝該二井零二夫百井之澮【長一萬步】澮上之道【各廣二防共五步二尺積一萬六千步】計田一夫零六十畝

已上百井溝畛洫塗合澮道共計田二千一百六十畝該二井三夫零六十畝

成十爲終一千井澮道十計田二萬二千六百畝該二十四井千井之川【長三萬步】川上之路【各廣四防共十步四尺積三十二萬步】計田三千二百畝該三井零五夫

已上溝畛洫塗澮道合川路共計田三萬四千八百畝該二十七井零五夫

終十爲同一萬井川路十共計田二十四萬八千畝該二百七十五井零五夫

已上毎同溝洫澮川大約費田不及百分之三是百里費田三里千里費田三十里古今以費田爲憂而秦人之所開要不過此柰何計此

小利而坐失大利乎愚觀古法治水以道裏

計出賦去三分之一則溝洫已在其中而人

猶疑之因詳述如右

﹤經部﹐禮類﹐周禮之屬﹐周禮傳__周禮翼傳﹐卷一﹥

諸侯封地實封食祿攷

按書武成孟子王制所言畿封之制多有抵牾愚嘗以周禮爲據而後得其說也凡封國有管轄之地有實封之地有所食之田周禮上公之地方五百里侯方四百里伯方三百里子方二百里男方百里卽詩之錫之山川土田附庸司馬遷所謂周封伯禽康叔於魯衛地四百里太公於齊兼五諸侯地正與周禮制合此管轄之地也其言食者半三之一四之一者此其實封之地今觀春秋齊魯等國封疆皆可驗也孟子所言君十卿祿者大國君田三萬二千畝次國君田二萬四千畝小國君田一萬六千畝此一歲君所自食之祿也故以司馬法同封之制合職方氏封國之法而計之天子千里之地爲田一千六百同出車一萬六千乘徒一百六十萬人諸公地方五百里爲田四百同除附庸之國其食者四之一實封田一百同出車一千乘徒十萬人故爲王畿十分之一若如王制拘以百里止得天子百之一而已侯之地四百里爲田二百五十六同除附庸之國其食者三之一實封田八十五同出車八百五十乘徒八萬四千人伯之地三百里爲田一百四十四同除附庸之國其食者三之一實封田四十八同出車四百八十乘徒四萬八千人子之國二百里爲田六十四同除附庸之國其食者半實封田三十二同出車三百二十乘徒三萬二千人男之地百里爲田十六同其食者半食封田八同出車八十乘故以千里之地大約封公者四國其食者四之一封侯者六國封伯者十一國其食者三之一封子之國二十五封男之國百其食者半自所食之外皆爲附庸之國矣若如王制之說州方千里州建百里之國三十七十里之國六十五十里之國百有二十凡二百一十國卽如方百里之國爲田十六同出車一百六十乘大國三軍合用三百七十五乘將安取辦乎此其說誠不可通矣畿內采地孟子雲天子之卿受地視侯大夫受地視伯元士受地視子男王制雲天子三公之田視公侯卿視伯大夫視子男元士視附庸周禮載師以家邑之田任稍地以小都之田任縣地以大都之田任畺地大約公處於大都孤卿處於小都中大夫處於家邑夫天子畿內之地不過千里苟三公之田視公不防於半天子之疆乎是不然王畿之縣都不世量山川人民以爲都邑而使掌其治教賦稅非若諸侯之封國割其地以與之故天官九兩一曰牧以地得民二曰主則以利得民而已所謂受地者但可言其所食與出封耳且孟子王制所述視地有不同者嘗觀春秋所書王臣三公稱公卿稱伯中大夫稱子下大夫稱字元士中士稱名下士稱人列國惟命卿以名登於冊大夫謂之微者稱人而已故周禮掌客云三公眡上公之禮卿眡侯伯之禮大夫眡子男之禮士眡諸侯之卿禮庶子一眡其大夫之禮典命云王之三公八命其卿六命其大夫四命及其出封皆加一等故三公在朝則食大國君之祿出封則爲上公之國六卿在朝則食次國君之祿出封則爲侯伯之國中大夫在朝則食小國君之祿出封則爲子男之國下大夫食大國孤之祿出封則爲附庸之國元士之爵眡諸侯之卿中士之爵眡諸侯之大夫下士之爵眡諸侯之上士而其祿則自下大夫而下並與諸侯之臣同何嘗如王制所雲天子縣內凡九十三國耶蓋惟畿內不以封也故大而縣都小而公邑皆可以治如召公之循行南國畢公之允釐東郊衘命而往單車可代自無僭逼之嫌苟如孟子所言萬取千焉則非惟無是地而亦必至於簒弒之相尋矣苟如王制所封之地又何必設朝大夫都宗人都司馬都則都士等官而以八則馭之乎惟其祿視夫諸侯之所食是故公食三百二十井三公爲田九百六十井孤卿食二百四十井三孤六卿爲田二千一百六十井中大夫食一百六十井周禮五官共中大夫三十一人合冬官不過四十人之數爲田六千四百井𨿽舉朝公卿中大夫之祿不過九千五百餘井尙不及一同公田故𨿽告老而猶食於家必有大故而後收其田裏八柄所謂奪以馭其貧也及其身歿而子孫猶得世其祿蓋非世其公卿大夫之祿也記曰天下無生而貴者天子之元子士也是故無大夫冠禮而有其士禮蓋但世其士之祿耳故仕者之子孫賢則命之爵不賢則祿足以代耕圭田足以祭祀所謂天子有田以處其子孫也故以畿外邦國言漸逺所尊者𨿽大如上公不過天子十分之一已執夫居重馭輕之勢小如子男亦出百車百餘乘而足以守宗廟之典籍以畿內縣都言宻邇所尊者子弟𨿽賢而不世自足以待無窮之賢縣都𨿽大而不有自不虞夫僭逼之患至其後世王畿則子弟襲封侯國則大夫世爵而有孟子大家弒奪之說諸侯則並吞附庸大夫則分裂公室而有孔子陪臣執國命之譏與夫王章一掃而空而封建遂爲一大獘矣大抵孟子之說略王制之說拘惟一據夫周禮以圖攷之然後知其立法之妙而可以盡見夫先王精意之全也或疑諸公方五百里其食者四之一爲一百二十五里諸侯方四百里其食者三之一爲一百三十三里則侯地反多於公乎是不然經文於封畺定其里數而其食則就其中爲之等而未嘗定其里數蓋地大則中包廣而外之里數反少地小則有四邊而外之里數反多不可以裏計也故公田四百同四之一爲實封一百同侯田二百五十六同三之一則爲實封八十五同此其多寡之數自有等級而不相混矣或又以諸男實封八同出車八十乘小國一軍合有一百三十五乘此則一軍而不足何以立國乎蓋八十乘之車爲三師而有餘故或益之地以足一軍之數或止於三師亦可以應敵其制不可得而詳矣

丘甸通成出車合一

司馬法曰四井爲邑四邑爲丘丘有戎馬一匹牛三頭是謂匹馬丘牛四丘爲甸出長轂一乘馬四匹牛十二頭甲士三人步卒七十二人戈楯具謂之乘馬四甸爲縣兵車四乘四縣爲都兵車十六乘此不計道裏專以都鄙居民之數而出兵賦之法所謂縣都者非甸稍縣都之云也彼縣卽小都都卽大都地方百里此則不及一同之地不過用以出賦之名耳此據周禮小司徒舊法而述之也

又司馬法曰六尺爲步步百爲畝畝百爲夫夫三爲屋屋三爲井井十爲通通爲匹馬三十家士一人徒二人通十爲成成百井二百家革車一乘士十人徒二十人十成爲終終千井三千家革車十乘士百人徒二百人十終爲同方百里萬井三萬家革車百乘士千人徒二千人夫均之爲司馬法也甸方六十四井出車一乘成爲百井亦出車一乘者甸以室數計之指其實數成以道裏計之兼山川道塗等虛數也故一同提封萬井除山川沈斥城池邑居園囿術路三千六百井定出賦六千四百井又以上中下二等之地計之一夫耕二夫之地毎井止四家一同共二萬五千家出車百乘若以一成百井計之除山川等三分之一定出賦六十四井正合甸之田數一夫耕二夫之地爲二百五十餘家出車一乘亦與甸之車數相符今云一同萬井三萬家者此不過一直算法耳蓋不必除其虛地亦不必計上中下受地之差而俱以下地紀數畝百爲夫非實指一匹夫謂一夫之地也夫三爲屋者俱以下地爲算三夫之地爲一屋卽爲一家故一通十井而爲三十家一成百井而爲三百家出車一乘歸於一同萬井爲三萬家出車百乘其數蓋無不同也

丘甸通成士徒合一

諸家之說以爲通成終同畿內采地法一乘士十人徒二十人凡三十人士多而徒少井邑丘甸畿外邦國法一乘士三人徒七十二人士少而徒多以爲內外之制孰知夫丘甸之法必一乘百人者兵無奇正則死故有前拒左角右角以爲更休兵無輜重則亡故有重車以爲根本兵無什長則亂故有士十人以相什伯凡有此車必有此人數此必然之法通成終同之出車豈能外此故一通十井三十家內合有徒十人而云徒二人者五人爲伍伍皆有長以其長之寓於徒內故稱徒二人也士一人者毎徒十則有一士率之也成百井三百家革車一乘合有徒百人云二十人者亦指其伍長故止二十人言士十人者兼隊正隊副百夫長甲士而言也然則百人之數何嘗與丘甸異豈有有是車而無是人之理遂謂畿內采地一乘三十人畿外邦國一乘百人不亦謬哉

丘甸旁加一里之非

井邑丘甸縣都乃計民以出兵賦之法不當以道裏而論井通成終同乃計田以治水之法故必以道裏論故十夫有溝百夫有洫千夫有澮萬夫有川夫皆在於田內有田卽有溝洫有溝洫卽有夫豈有中出稅而外治溝洫之理丘甸去山川而卽其居民之實數故六十四井出車一乘一成包川澮而言故爲百井苟除三分之一亦與甸之六十四井同亦出車一乘豈謂一甸之地旁加一里而後與成合哉

井田車馬兵噐

據司馬法六十四井出兵車重車各一乘夫毎井通計止於四家共爲二百五十六家大較六十家而出一馬二十家而出一牛五家而出二卒民不已病乎蓋重車民間常器牛民間常畜馬亦民間之不可缺者毎井𨿽止四家而可任者常有十人是六百四十人中取百人以爲徒也惟兵車與兵器則一甸之中共出財備之耳然此但謂一甸之中有此車與徒耳非取之以爲用也觀自古所稱天子諸侯之車數可以見之蓋毎十分而簡稽其一故毎同不過出車十乘卒千人凡封國之數皆以此爲準

成周兵民之制

人動物也非役役於善卽役役於不善吉人爲善勤勞而不知凶人爲不善勤勞亦不知爲之皆出於其中心以志帥气故也民可使由之聖王之政不過率之以勤勞於善而已勤勞則淫僻無自生變故不能偸惰則善心無自生變故不能支故周禮設官居家則有比閭族防州鄕鄰里酇鄙縣遂以施教化在野則爲井邑丘甸縣都通成終同以相什伯大司馬所握之六軍內以役於王都更休而不竭外以制於四方調遣而有餘是故月朔孟月習之於爼豆禮樂使其優遊於儀文度數之間而宻消其粗悍暴厲之气三時靡不力田趨其耕耨行其秩敍使無有無事而食之人歲時簡其兵器以爲備四仲教之師田以爲用而常時則率之以朝覲防同徵伐追胥使之常閒於行役而不以爲難安於勞苦而不以爲病是故姦慝禍亂而不作刑罰兵革而不用也𨿽然鼂錯有言人情莫不欲逸三王節其力而不盡豈周之民終歲勤動而不得息者耶愚嘗合周制土田居民之數而得其說矣故以王畿千里居民之數計之爲田一千六百同毎同除山澤邑居溝渠道路等三分之一爲六千四百井毎井以上中下三等不易一易再易計之一夫耕二夫之地實止四家以可任者三人至二人計之毎井十人故毎同二萬五千餘家可任者六萬四千人出車百乘徒萬人毎五家而出二人可任者六人而用其一也是千里之地合有四千萬家爲車十六萬乘矣然自古稱天子曰萬乘則十六倍而用其一四十家用其一人而已又以鄕遂居民之數計之近郊逺郊四面各地方二百里爲田六十四同毎同二萬五千家合有一百六十萬家矣及觀鄕遂序官之數比鄰之長共三萬人所統止於十五萬家是一家而兼十家毎一比長所統五十餘家矣夫丘甸之法兵皆設而不用比閭之法戶皆有餘而不借何也蓋有居民可任之數用以力田治水田獵追胥毎同可任者十萬餘人是也有丘甸出車之數毎同出車百乘徒萬人是也有簡稽之數苟盡簡閱之則民不勝其疲故如載師之法自十一而至於二十三毎五分而稽其一必十餘載而一周其比閭之法則以一家而兼十家所以統轄乎民者必十年而一周推此二法卽如今之設裏者計一而藏九休九而用一其法不得不然也至以調遣言則行者有暑寒鋒鏑之苦居者有離索怨曠之思是豈可輕發而多用哉故大司馬所統不過六軍爲車七百五十乘爲徒七萬五千人於千里之內更番而調遣之其優裕而不迫均徧而不頗類如此是故天子出必有六軍君行師從卿行旅從徵發而不至於空虛行役而不以爲勞苦居足以守而無虞出足以戰而無敵田足以耕而不乏食老防廢疾有養而無失所此周制之所以爲善也且夫車馬器械皆平日之簡稽委積芻薪隨道裏而貯峙吉行五十里軍行三十里勞中而有逸將必知兵兵必順民行險而不危故易曰毒天下而民從之也後世之民其佚者歟則漫然無教驕奢淫欲不遺餘力遇有警急則束手無策延頸待斃其勞者歟則徵伐四出戍役無節死亡相繼至發閭左千里蕭條天下騷然其不至於敗亡也者防希

大司徒五家爲比使之相保鄕大夫比長五家下士一人族師五家爲比十家爲聯

比之爲言以比次之義使相保不得爲惡五家之中擇其優於眾者以爲之長秩爲下士祿比庶人在官掌其比之治十家爲聮相與對門者尢切近也毎一圈爲一家一家總十家五圈爲五家一比長所統五十家

按六鄕六遂近郊逺郊四面各百里爲田六十四同毎同爲二萬五千餘家合有一百六十萬餘家今觀六鄕六遂序官之數比鄰之長共三萬人所統止於十五萬家是一家而兼十家毎一比長所統五十家矣蓋凡比與其長之員有定而其民則十倍而有餘歲以五家爲正以其餘爲副十年一周名則五家而所統實五十家故公私之事歲無所缺祿不見其多而民不知擾也

已後圖毎比實統五十家並同

大司徒五比爲閭使之相受閭胥毎閭中士一人閭之爲言五比二十五家二閭五十家同巷而居旁有閭門故以閭名平旦閭胥及鄰長坐於左右塾以帥民者鄕大大國有大故令民守其閭修閭氏令守其閭互也四閭爲族使之相葬族師毎族上士一人族之爲言以其相葬防有同宗合族之義也

族師五家爲比十家爲聮五家相與對門者尢切近也四閭爲族八閭爲縣二百家團聚而居者相通與族同也

毎一圈爲族五圈爲黨五百家大司徒五族爲黨使之相救黨正毎黨下大夫一人黨者以其患難相救互相黨與之義也

五黨爲州使之相賙

州長毎州中大夫一人州之爲言周也

五州爲鄕使之相賔

鄕大夫毎鄕卿一人

鄕老二鄕則公一人

大司馬二十五人爲兩兩司馬皆中士小司馬五伍爲兩

古法毎百人乘車大車各一乘一車兩輪因謂車爲兩凡車有正必有副則百人當有車四兩二十五人合有車一兩此兩之所由名也毎一圈爲一人五伍二十五人通兩司馬二十六人

旅師五人爲伍二伍爲聮

穰苴法五人爲伍十伍爲隊卽二兩而爲隊也有正副隊長二人卽後世隊頭副隊頭

一圈爲一人通兩司馬正副隊長共五十四人

大司馬百人爲卒卒長皆上士小司徒四兩爲卒周制毎車一乘甲士三人步卒七十五人以爲前拒左角右角各二十五人重車一乘將之者二十五人一圈一人合兩司馬四人五十人隊長四人卒正副二人共一百十人舊說步卒七十二人三兩各缺一人又缺兩司馬五十人長泥於百人爲卒而誤也司馬法云革車一乘士十人徒二十人者蓋伍皆有長百人則伍長二十人以其藏於伍內故止稱徒二十人兩司馬四人五十人隊長四人卒正二人爲士十人也卒之爲言終也自伍兩而下其兵皆未可用至於卒則有車一乘其兵百人兵馬自此而成故以爲名𨿽不足用然使遇小敵得一梟將將之此百人如丁布旅之法亦可制勝無當也

周禮大司馬五百人爲旅旅師皆下大夫小司徒五兩爲卒毎一圈爲一伍五人五圈爲一兩二十五人旅之爲言眾也兵車五乘統五百人故以旅名少康有眾一旅是也兵𨿽少然能奇正分合亦足爲用大約中四兩爲中軍四正毎正二兩爲正軍毎隅一兩爲奇軍後四兩爲遊軍

大司馬二千五百人爲師師帥皆中大夫

小司徒五旅爲師毎一圈爲一兩二十五人四圈爲一卒百人

師之爲言大也眾也兵車二十五乘統二千五百人其兵眾矣故以師名大約四正四奇中握機外遊軍並當如握機八陣之制車卒伍法二十五乘爲大偏以一師之車而言五十乘爲卒亦曰廣合二師之車而言也

大司馬萬二千五百人爲軍軍將皆命卿小司徒五師爲軍毎一圈爲一卒百人五圈爲一旅五百人軍之爲言萬二千五百人兵車一百二十五乘大車亦如之合二車之倅爲車五百乘可以自環爲營故其爲字以包車爲文以守以戰可以無敵矣小國一軍次國二軍大國三軍天子六軍凡大將所統多多益辧用以調發應援然皆各自爲營故營衛堅牢起止迅疾而無後世全軍覆沒之禍此軍所以止於萬二千五百人車卒伍法一百二十五乘爲伍指一軍之車而言也田賦兵民起數義

按井邑丘甸溝洫澮川通成終同比旅族黨伍兩卒旅其起數皆不同者井邑丘甸縣都主於兵賦以田爲事田之勢方但欲其備車馬兵器以防調發故各寓於野而以四起數遂溝洫澮川主於疏導以防水爲事防水之勢長當與居其間受其利者任其事故曰井曰牧並以各水爲分而以十百起數通成終同封畿者主於封國有國之事莫急於農事莫重於兵賦故兼夫丘甸溝洫二者一縱一橫水於是而治賦於此而定兼夫十與四而爲數也若夫比閭鄰里主於教訓服役守禦以民爲事教訓必會集而後施役民必於農隙守禦宜於團聚故皆在邑而以五起數若軍伍之法止則百人共庇一車戰則用伍兩卒旅以爲奇正更休故亦以五起數莫不各有天然之數所以不同也或乃欲比而同之至以井田爲伍萬人爲一軍何其謬哉

周禮翼傳卷一﹤經部﹐禮類﹐周禮之屬﹐周禮傳__周禮翼傳﹥

欽定四庫全書

周禮翼傳卷二

明王應電撰

握機經一

凡一十九字乃風後握機經古文也黃帝立井田之法因以制兵爲握機陣法破蚩尢於涿鹿之野其臣風後實佐之爲萬世兵法之祖

天地風雲龍虎鳥蛇四爲正四爲奇余奇爲握機此八陣方位四方龍虎鳥蛇當震兌坎離之位爲正兵四隅天地風雷當乾坤艮巽之位爲奇兵其餘奇零之兵大將居中所握猶弩之有機故曰握機易範曰以內制外必重輕之勢足以相權而後無尾大不掉之患寧使之有餘不可使之不足也先出後躡棲盛擊虛濳見出入惟變所適故無一定之數

四正方曰龍曰虎曰鳥曰蛇卽禮記所謂左靑龍右白虎前朱雀後武取象於天文二十八宿而立名也四隅曰天曰地曰風曰云取象於後天八卦方位乾坤艮巽而立名也山靜不以名兵變山言雲山出云也或取天文或取卦位各就其變動者而立名此八陣之體也八陣與中握機爲九卽後續經所謂陣數有九中心零者大將握之也

昔人有泥八陣之名因謂八人爲伍八伍爲隊八隊爲部八部爲將八將爲軍每圖皆虛其中遂使大將居中而無所握是尙得爲兵制也哉不知陣名𨿽八陣數實九惟中之所握倍於外四正四正之兵倍於四隅所以爲居重馭輕之勢也

增衍握機經二

凡三百六十五字世傳太公因風後握機經增而衍之者也漢武帝令霍光習之長樂宮者卽此

或總稱之

此篇𨿽增衍之文然此句當繼前一十九字之下通爲一篇言不但餘奇謂之握機或合四正四奇余奇總名握機也

先出遊軍定兩端

此言下營之始大將遣中軍知算法能度地者觀合布何營先定前後諸軍依次而集大約有剰隊無乘地布陣亦如之

天有衡地有軸前後有衝風附於天云附於地

此舉八陣之名八陣總以天地風雲四者爲名天地取其動靜開闔風雲取其往來屈伸衡者車駕馬以行天衡十六陣包陣外猶天之運乎外故曰天衡軸者車持輪不動而輪之運由之地軸十二陣主陣內猶地之靜而化生萬物故曰地軸衝者防敵決戰之義天地各有前後衝者陰陽各以剛決威武爲用也風者摧撓剝落之義行於天上故附天云者晦冥變化之義出乎地中故附地

天衡重列各四隊前後之衝各四隊風居四維故以圓地軸單列各三隊前後之衝各三隊云居四角故以方天居兩端地居中間總爲八陣

此卽後方陣也凡安營布陣必本於此其餘陣法皆從此而變化天居兩端按前遊軍所定之位而居之也兩端皆重列各四隊爲十六隊前後衝各四隊爲八隊四風居四維各二隊爲八隊共爲三十二陽圓而在外以象天地軸居中毎列各一隊爲十二隊前後衝各二列每列各三隊爲十二隊四云居四角各二隊爲八隊共爲三十二陰方而在內以象地總六十四陣謂之隊者或五十人或一百人或二百人已上蓋無定數若軍太多則行止遲頓分爲別軍可也

陣訖遊軍從後躡敵或驚其左或驚其右聴音望麾以出四奇

此下言對敵出軍之法所謂遊軍者乃陣後二十四陣餘軍也未知敵之虛實故先遣遊軍驚動以窺之按遊軍乃兵家至要安營則爲兵以爲應援爲遊騎以備非常軍行則爲探馬探旗而在陣前爲奪險爲遊騎以當險阨戰則爲探敵爲陷陣爲間道別支之軍皆蹻防不羈之士其所立皆非常之功禦之亦宜以非常之恩不可不知也

天地之前衝爲虎翼風爲蛇蟠圍繞之義也虎居於中張翼以進蛇居兩端向敵而蟠以應之天地之後衝爲飛龍云爲鳥翔突擊之義也龍居於中張翼以進鳥翼兩旁向敵而翔以應之

八陣有三四正曰龍虎鳥蛇四隅曰天地風雲此八陣之定位也天衡地軸天地前後衝總名天地四角總名風雲四爲體出戰合前右總名爲虎合後左總名爲龍而四風稱爲蛇四云稱爲鳥四爲用體用皆合八陣而爲四陣兼體用而言亦爲八陣也並後八變陣之名爲三

天前衝居右乃正虎地前衝居前而總謂之虎兵家先陰故以前軍與右軍同用也天后衝居左乃正龍地後衝居後而總謂之龍兵家後陽故以後軍與左軍同用也四面兵不逐方並出而與兩面同出欲更休無空缺也風從虎故虎進則蛇應變風言蛇者虎蛇皆陰類也雲從龍故龍進則鳥應變云言鳥者龍鳥皆陽類也四角風雲各自爲更休而不逐隅並出者亦使常無空缺也

虛實二壘

此語有二義每一陣有二壘卽後彌年陣一百二十八壘是也調出者爲虛居守者爲實又安營之法不同陣有定法爲實壘無定名爲虛此蓋指安營言故後經文仍結之以此

皆逐天文气山川向背利害隨時而行以正合以奇勝

天文日月星時日之吉凶也气風雨雲气之羙惡也山川山林川澤之險易也或向我背敵利我害敵或向敵背我利敵害我皆宜趨時而動居中當敵者爲正兩旁翼擊者爲奇

天地以下八重以列或曰握機望敵卽引其後以倚角前列不動或合而爲一因離而爲八各隨師之多寡觸類而長

此條與前陣訖遊軍從後躡敵意同大約引遊軍爲援當前曰角傅足曰倚前列不動凡變陣衡前與地前衝並不動恐爲敵所乘也𨿽離合有二八陣俱出爲合一陣析出爲離卽此各隨師之多寡是也一方陣爲合八變陣爲離馬隆八陣贊防而爲八逐地之形是也審於彼我隨機應變存乎人而已

天或圓而不動前爲右後爲左天地四朢之屬是也天居兩端其次風其次云右左相向是也地方布風雲各在前後衝之前天居兩端其次地居中間兩地爲比是也從布天一天二次之從布地四次於天衡後從布四風挾天地之左右天地前衝居其右後衝居其左云居兩端虛實二壘則此是也

此條之義觧者未融以愚觀之不過五行陣而已蓋前天衝重列陣乃金之方故此天圓不動卽土之圓天居兩端卽水之曲地方布卽火之鋭從布天一卽木之直聊案文爲圖布之如左但愚旣未嘗身親金革之事不習於開闔變化之妙而此條文字類云則某是也若先有經而此特引用然者夫旣未得爲全經則亦不可爲典要後之觀者惟從事於矢石之間者方有得於文字之外云

經曰天衡重列各四隊前後之衝各四隊風居四維故以圓地軸單列各三隊前後之衝各三隊云居四角故以方天居兩端地居中間總爲八陣

經曰地方布風雲各在前後衝之前天居兩端其次地居中間兩地爲比是也

經曰從布天一天二次之從布地四次於天衡後從布四風挾天地之左右天地前衝居其右後衝居其左云居兩端虛實二壘則此是也

經曰天或圓而不動前爲右後爲左天地四望之屬是也

經曰天居兩端其次風其次云左右相向是也以上圖小列之一隊五十人共三千二百人馬隆勝樹機能十萬之眾用此數中列之一隊百人共六千四百人通遊軍八千八百人項羽破秦軍百萬用此數大列之一隊二百人共一萬二千八百人合周制萬二千五百人一軍之數多多益辧孫子云治眾如治寡分數是也用此而已【若小教閱其數不拘】

又按地軸冝倍於四正故從布天地陣雲從布地四而四角不復系於地衝愚謂卽宋制之無地分馬蓋一軍中必有異等之士若秦穆公之防陣越勾踐之君子兵吳子所謂選而別之愛而貴之以爲軍命者無専位無定數處於大將左右前後以備緩急驅使然使不與地衝聨則死而無用故自其居中曰無地分自其出戰曰地前後衝其制軍之妙如此四正方四衡四衝凡八將四隅方四風四云凡八將此十六隊將各主其本隊之事者也

四正每正各總其衡衝凡四將曰龍虎鳥蛇四隅每隅各總其風雲凡四將曰天地風雲合十六而爲八此八陣將各主其方面之事者也

地軸將總地軸地衝八云之兵爲三十二陰天衡將總天衡天衝八風之兵爲三十二陽合八而爲二捉令就簡以爲提挈弛張兩軍相爲表裏此副將之事也【軸𨿽大將所握亦遣腹心統領大將虛中以涖之】

中軍又總八陣兵合二爲一此大將之事也

天地之前衝爲虎翼而風應之天地之後衝爲飛龍而云應之合前於右合後於左八陣以四爲用四陣以二而化此參將之事也

風將總其四風雲將總其四云應於四正此驃驍將之事也

遊軍二十四陣與大軍爲援此遊撃將之事也

增衍握機經三

凡六十七字見唐太宗李靖問對相傳云宋阮逸擬作然其義明暢其詞簡當蓋古語也

陣數有九中心零者大將握之四面八向皆取凖焉陣法如井字専指其外則爲八兼舉其中則爲九四正四隅各有其將而中心奇零之兵則爲大將所握四正曰四面兼四隅故曰八向皆視大將旗鼓以爲進退動息所謂取凖也

陣間容陣隊間容隊

一大陣內分九陣奇正布列一隊有兩隊虛實二壘

以後爲前以前爲後

回軍轉陣之法

進無速奔退無遽走

進必從旗鼔勇者不獨先怯者不獨後退必依退軍法無敢爭先

四頭八尾觸處爲首敵衝其中兩頭俱救

受敵者爲頭旁援者爲尾一正爲頭則兩隅爲尾四正爲四頭而四隅爲八尾也一隅爲頭則兩正爲尾四隅爲四頭而四正爲八尾也𨿽云首尾然本無定位以其首先受敵故謂之首耳所謂觸處爲首也兩頭卽兩旁凡稱受敵者爲首則旁援者爲兩尾稱受敵者爲中則旁援者爲兩頭亦無定名

數起於五終於八

五人爲伍一人居中爲主而旁各兼二人勢順而易此伍法也制字之義亦取諸此衛公法有以三人爲隊者蓋以一人爲主旁各兼一人也若以八人爲伍則偏側不齊其勢乖舛斯大誤矣陣法必始於方合四正四隅而八

受敵者爲頭則旁援者爲尾每一處受敵則兩旁爲援

舊謂八人爲伍以爲直陣則爲之長者偏側不齊以爲方陣中加一人則又爲九不加則空其中所以爲不可用也

舊以八部爲將布法如此八伍爲隊八隊爲部亦如之凡爲將者虛有其名位而無其握何以用眾耶且獨不思陣數有九乎凡此蓋徒言而不思措於實用故也

西山蔡氏曰天衡十六陣居兩端左右爲挾地軸十二陣居中間上下爲比天前衝四陣居右天后衝四陣居左地前衝六陣居前地後衝六陣居後蓋天衡在外包運與八風陽陣相統攝卽前天圓不動圗但前乃圓布而此則方中之圓防不同耳

辧胡氏非周禮【凡十四條】

五峯胡仁仲曰謹按孔子定書周官六卿冡宰掌邦治統百官均四海者也今以劉歆所成周禮考之大宰掌建邦之六典夫大宰統五官之典以爲治者也豈於五官之外更有治典哉則掌建六典歆之妄也

元亨利貞分屬於四時而一元統天治教禮政刑事分掌於六官而治職則統乎百官府今謂五官之外更無治典然則春可獨無司卽如後世丞相豈無職事耶大宰之屬六十小宰也司防也司書也職內也職嵗也職幣也是六官之所掌詞繁而事類皆期防簿書之末俗吏掊克之所爲而非贊冡宰進退百官均一四海之治者也

八政以食貨爲先故欲均平天下者必自理財始苟冡宰而不能制國用則何以平天下乎天官之屬凡嚴於理財者皆爲是也宰相不理錢谷陳平丙吉皆有是言此自古相傳法言蓋謂明於其官而不明於其數之云耳至於司防一職主防計天下之政上以節制王下以贊天下之治猶漢之計相而所司尢爲大以周今以爲簿書期防之末俗吏掊克之爲豈其然乎

古之君國子民者以義爲利不以利爲利故百乘之家不畜聚斂之臣與其有聚斂之臣寧有盜臣今天官有宰夫者考羣都縣鄙之治乘其財用之出入凡失財用物辟名者誅之其足用長財善物者賞之夫君相守恭儉不尙末作使民務本此足用長財之要也百官有司謹守其職豈敢逾越制度自以足用長財爲事若劉歆之說是使百官有司不守三尺上下交徵利摧剝其民以危亡其國之道非周公致太平之典也

足用若蕭相國之餽餉不絕長財若劉晏之轉運有方善物若夫子之畜蕃息也今必以爲摧剝其民不有良吏因天地之利而裁之使上下俱足者乎

先王之制凡官府次捨列於庫門之外所以別內外嚴貴賤也今宮正乃比宮中之官府次捨之眾寡又曰去其奇衺之民則是妃嬪官吏眾庻雜處簾陛不嚴而內外亂矣

官府次捨王公之旁用男後宮之旁用女所謂民者男則爲府史胥徒女則爲女宮女奚此周之宮衛爲至善也豈妃嬪與官吏眾庶雜處哉

宮伯掌王宮之士庻子鄭以爲諸吏之適庻宿衛王宮者也天子深居九重面朝後市謹之以門衛嚴之以城郭溝池環之以鄕遂縣都藩之以侯甸男邦采衛守之以夷蠻戎狄周匝四垂中天下而立定四海之民今周乃於宮中置諸官吏又以其士庻子衛王宮何示人不廣而自削弱如此也

自古簒弒之禍必在君側故宮衛極於嚴密至於王畿四海以漸而殺今謂士庻子之衛爲示人不廣而自削弱豈嚴於外而內獨無備乎

王后之職防儉不妬忌帥夫人嬪婦以承天子奉宗廟而已今內宰凡建國佐後立市豈後之職也哉

內宰佐後立市義見天文天市垣今以謂非後之職豈易家人六四富家之義哉

內小臣掌王后之命後有好事於四方則使往有好令於卿大夫則亦如之閽人掌守王宮中門之禁說者以爲一官奄者墨者也婦人無外事以貞防爲行若外通諸侯內交羣下則將安用君矣夫人臣尙無境外之交曽爲後而可乎

內小臣掌後之好事於四方蓋指宗國之弟兄姊妹及王內外宗之女以好禮而行或有言教之及所以聴天下之內治也豈謂外通諸侯內交羣下耶

古者不使刑人守門公家不畜刑人大夫弗養士遇諸塗弗與之言周公作立政戒成王以卹左右綴衣虎賁欲其皆得俊乂之人今反以隱宮刑余近日月之側開亂亡之端乎

奄人之用以其便於男女之際自古所不廢也苟不用此何以通內外之令乎其說詳見學禮通今錄奄人義古之王者守禮寡欲由義而行無所忌諱不畏災患今天官甸師乃曰器事代王受災此楚昭宋景之所不爲者也而周公立以爲訓開後王忌諱之端乎女祝掌宮中禱祠禳禬之事夫祭祀之禮天子公卿諸侯大夫士行之於外后妃夫人嬪婦供祭服籩豆於內凡天地宗廟山川百神祀有典常又安用此麼麼禱祠禳禬於宮中此殆漢世女巫執左道入宮中乘妃姬爭妬與爲厭勝之事耳劉歆乃以爲太宰之屬置於王宮其誣周公也甚矣

鬼神之事愚夫愚婦之所酷信而吾夫子之所不語者五峯此論甚善蓋商俗尙鬼甸師代王受災之事不過出於臣子之至情後宮女巫者正所以正其祀典不得妄爲滛祀也其說見於甸師女祝下玆不詳著

冡宰當以天下自任故王者內嬖嬪婦敵於後外寵庶孽齊於嫡宴遊無度衣服無章賜與無節法度之廢將自此始𨿽在內庭爲冡宰者眞當任其責也若九嬪之婦法世婦之宮具女禦之功事女史之內政典婦功之女功乃後夫人之職也王安石以爲統於冡宰則王所以治內可謂至公而盡正矣夫順理而無阿私之謂公由理而無邪曲之謂正修身以齊家此王者治國平天下之定理所自盡心者也苟身不能齊家而以付之冡宰爲主悖理莫甚焉又可謂之公正乎噫安石眞姦人哉

正身以齊家此誠王者之事但古者後夫人必有師保姆氏之教故設內宰以主之而內宰又屬之冡宰此其事之相承也且周禮定爲一王之法不有防衝之君生長深宮未閒庶務者乎此內治所以必屬之冡宰也四方貢職各有定制王者爲天下主財奉禮義以養天下無非王者之財也不可以有公私之異今大府乃有式貢之餘財以共玩好之用不幾有如李唐之君受裴延齡之欺罔者乎玉府乃有王之金玉良貨賄之藏不防有如漢桓靈置私庫者乎內府乃有四方金玉齒革良貨賄之獻而共王之好賜不防有如李唐之君受四方羨余之輕侮者乎

四海職貢皆天產國家府藏皆公帑周禮未嘗以爲自私然用有大小則內外府所掌亦有大小之異物有精粗故玉府所掌多以爲上用之貯豈謂內府在內玉府主良貨賄遂謂天子私蓄乎至其所謂式貢之餘正以其合於式法用而有餘初非取於民而羨余其所謂玩好好用皆在式法之內司防之屬所考防者其義見於大府司防覽者詳之

王之裘服宜夫人嬪婦之任也今旣有司裘又有縫人屨人等九官則皆掌衣服者也膳夫酒正之職固不可廢又有臘人鹽人等十有六官則皆掌飲食者也醫師之職固不可廢又有獸醫等五官皆醫事也宮幕次捨之事固不可廢而皂之所作也亦置五官焉凡此旣不應冗濫如是且皆執技以事上役於人者也而以爲冡宰進退百官均一四海之屬何也漢興經五霸七雄聖道絕防大亂之後陳平爲相尙不肯任廷尉內史之事周公承文武之徳相成王爲太師乃廣置宮闈猥褻衣服飲食技藝之官以爲屬必不然矣

羞服室醫嬪婦女工並統於太宰者此正周禮格王之要道異於後世之治也今以爲廣置宮闈猥防服食技藝之官屬是豈宮中府中均爲一體之意哉

其末則又有夏采之官焉専掌王崩復王者也嗚呼安得是不祥之人哉禮官臨大變一時行之可矣乃預置官以俟王崩而行其職何不祥之甚也

自古蓋有死而復生者此復之禮所由始也復而復焉莫大之幸乃死中求生非死而致死之謂故不系於器禮而系於天官也歟

太宰之屬六十有二考之未有一官完善者則五卿之屬可知矣而可謂之經與易詩書配乎

胡氏謂卽太宰六十屬無一官完善愚則謂無一字可易人之識萬有不齊如此今特略爲辧釋其妙防詳見各職下未睱枚舉學者以身體而酌行之自知所失得云

辧舒氏非周禮

移易周禮設官【凡二十條】

籩人醢人醯人鹽人冪人五官以朝事饋食爲重祭祀固屬宗官況與司尊彛爲類宜屬宗伯

籩醢醯皆獻酒所薦鹽亦籩實冪尢酒醯之所須且並奄女爲之故並屬酒正

掌捨幕人掌次吳氏屬宗伯以頓捨供帳乃禮官之職也舒氏謂與匠人營國之意相表裏事典之職守明矣

王之宮室天官莫大之職在國爲宮人在外爲掌捨故三官爲宮人之屬

夏采吳氏舒氏皆謂掌大器以冕服復於太祖爲禮官之事

禮曰復而不生斯不生矣而後死事始也是忠孝之至也故爲天官之終

鼔人舞師大司樂兪氏以鼓舞二官並於春官之大司樂舒氏則以大司樂二十官並屬於大司徒

樂與禮聨事故大司樂爲春官之屬鼓舞動民之具故鼔舞二官爲教官之屬且地官教萬民春官教國子故鄕遂升之司徒司徒升之太學各有所司矣

載師閭師縣師遺人均人兪氏舒氏並謂爲司空之屬

遂人至司稼三十六官兪壽翁氏謂爲司空之舊舒氏是之

按前人之說大約以遂人序官與五官相同觀五官之貳皆中大夫二人其考若宰夫鄕師肆師士師皆下大夫四人旅皆下士三十有二人其數無一爽至於下士稱旅惟五正卿爲然各屬無有稱旅者其爲冬官之缺無疑故謂遂人卽小司空而遂師卽匠師也愚謂有鄕卽有遂故秋官有鄕士則有遂士其餘舉州卽曰裏未有可以相離者司徒主教民鄕遂二職皆相通司空主集事則鄕遂又各自有職豈司徒有鄕無遂司空有遂無鄕哉今考各職在地官自有不可缺者遂人制其田裏教之樹畜也虞衡上下艸木鳥獸也載師任土作貢也倉廩土地之所出也舂饎養之義也何莫而非地官之事若司空之職自有若冬官補義所陳玆不復贅饎人舒氏去此官

槀人吳氏並於饎人與舂人俱屬宗伯舒氏以司有女子入於舂槀之文以舂人並於司爲司空之屬

動物天產供於天官植物地產供於地官饎槀職有精粗正與內外饔相符不可移亦不可去

司服王氏歸司空舒氏謂當從司裘內司服之類屬天官

衣服本宗伯職內司服屬之天官者以後夫人之事皆統於冡宰故自春官而析也烏得以其本屬者而盡去之哉

世婦

按舒氏云是職也必以卿大夫士之命婦之甚合禮文但旁引春秋禮記有宗婦之文因欲易世婦爲宗婦愚謂世婦官有定員非凡宗女之混稱宗婦卽內宗外宗凡宗女婦人有爵者之通稱也觀春秋莊公夫人姜氏入宗婦覿用幣正以宗女出嫁之有爵者人多有未見而行見禮也使以此之世婦易爲宗婦則相見者豈止此數人而已乎當仍舊作世婦

巾車典路車僕司常兪氏王氏謂治器物以備用工人之事歸之冬官舒氏謂同軌天子一諸侯之大政而車馬旗旐皆徵伐之用屬之司馬

車服以庸名分之大閒禮之大端也車旗聨事故並屬掌邦禮者

內史外史禦史兪氏舒氏謂內史紀言外史紀事以贊王不及禦史贊冡宰不及而糾察之並宜列於治官

太師禮法之宗內外史者主出入王之命令禦史主執持法令故爲太史之屬而列職禮官若左史書言右史書動本屬冬官而亡之今以內史爲紀言外史爲紀動經無此文而妄加且史事領於宰臣則得以緣飾而勸戒爲虛文爭臣屬之宰臣則得以比周而獻替爲故事此皆後世之大獘何爲不察而欲紊亂聖經耶

司勲吳氏以小臣進治宰夫考治移屬冡宰舒氏引左傳王賜叔孫豹路司徒書名司馬書服司空書勲乃司空之屬

愚謂司空當與考功之事故書其勲此爲有理但進賢興功以作邦國乃司馬之大政凡有勲者司馬之屬等之司空之屬書之各無妨也

小子羊人吳氏以供祭祀移屬宗伯舒氏引詩無羊爲考牧之詩以牛羊並稱而歸功牧人當從牛人屬之司徒

六畜稟性於乾坤木火金水各有所屬見於易大傳故六官各有所供詳見充人條下

司爟吳氏謂與秋官司烜皆祭祀之事合麗宗伯舒氏謂與淩人同爲輔相天地之宜爕理陰陽之節當爲太宰之屬

冰之藏啟火之出入爲爕理之事此理至實但大宰有是職而司馬獨無是責耶且宰相之所謂爕理者自有其本豈止於冰與火耶淩人與酒以類附火爲夏气自屬夏官

掌畜舒氏謂藪牧養蕃鳥獸而復有共貢之責合歸冬官

天文南方爲朱鳥故掌畜屬之夏官

方相氏舒氏謂梗禳祓除之類與祝等也合爲宗官

執戈盾武事也

大僕小臣禦僕祭僕隸僕舒氏皆屬宗伯

五職𨿽有大小貴賤皆主給事於王所正王躬以正朝庭司馬之事莫大於此者祀神之事極煩故別爲祭僕一職隸僕掌宮寢小事因附屬焉豈可因有祭僕與五寢之文遂屬之禮官耶

弁師兪氏以爲工人之事歸司空吳氏以爲冕弁禮官之事屬宗伯舒氏以與司裘屨人爲類屬天官

首服夏象也

伊耆氏吳氏以屬宗伯舒氏謂養老尊賢以教孝合隸司徒

秋之爲徳物成而養之天文井宿列象西南坤方養之義也其附星有丈人孫子主子孫孝愛以侍老人伊耆氏列職秋官有以哉

大行人兪氏吳氏以爲春官禮儀之事舒氏以親諸侯乃王政之大列之司馬

愚謂賔於四門在虞廷爲四嶽之専官周設六卿而他官以類而屬故以行人屬於春夏二官亦皆有理但六屬者聖人旣擬議之使繁簡相等固不必妄有所更易且舒氏云負固不服犯令陵政則九伐之法有所不貸故以爲當屬司馬然出禮則入刑以刑官而掌賔禮使夫用賓於王者常懷警畏𨿽司冦之禁亦無所用而又何俟司馬之兵此其用意爲更微妙耳

朝大夫

舒氏以冡宰掌治而此官掌都家之治故用爲大宰之首屬似乎有理但都士家士掌上治中而方士主之都則掌八則朝大夫掌都家之治於國者必因之蓋凡都家治法並掌於刑官卽大行人屬於秋官之意所以不可易也

舒氏刋去周禮元官【凡七條】

司書六官之屬莫不有史史卽司書也此官旣濫而其職文亦無條理非僞之當剔耶

按各官固有史以司書司防事煩故特設此職猶之天之諸府春之諸史司市之胥豈可謂各官已有府史胥而不應有此職耶不得爲濫

土均司徒職曰以土均之法辧五物九等制天下之地徵遂人職曰以土均平政辧其野之土上地中地下地以頒田裏蓋與土均所掌平土之政云云無不脗合此官蓋衍苟如此重復建官則土防土宜土圭皆當置一官矣

按周公設官凡舉其綱則必有其屬故土均一事大司徒先陳之而載師之下有均人遂人復陳之而其下有土均其職掌如此胡可以去之哉故土宜則有艸人以物地相其宜而爲之種土圭則有土方氏掌土圭之法而建邦國都鄙至於山師川師邍師莫非所以掌土防之法其相承而不可缺類如此焉得謂之重耶人乃內饔世婦舍人之事官防冗濫而文且無章今剔之

辧見前

掌畺春秋傳云候不在畺謂候人掌畺也序職必僞今並其官剔之

掌畺掌封畺之完全墜圮候人掌賓客之出入於畺其職殊絕不可相並

土方氏詳此官職文土圭之用具見大司空及典瑞而土宜土化則艸人稻人之所有事也土方氏安所用哉

職方氏掌天下之地周知其利害使同貫利非有土方氏安得詳其節目乎大扺周禮每事皆有官聨以土地一事言之司空居四民司徒教樹畜職方任職貢司防掌防計故並掌土地之事耳豈可以其無與兵事而遂去之哉罪蠻閩夷貉舒氏於下四職並取其文附於罪而沒其官

按罪掌有罪而收奴者下四乃蠻夷之效順而服役者其人旣不同且四夷其气習職守各異安得合於一官哉布憲正月之吉小司冦帥其屬觀大司防所布刑象之法矣此官復何爲其僞昭然今剔之

愚謂大司冦所懸目之所及者止於王國鄕遂而已有布憲而後及於溥天之下也且又不觀小司冦云令羣士宣布於四方所謂羣士非布憲之謂乎

舒氏刋去周禮經文【凡十四條】

冡宰待四方之賔客之小治賔客之小治有訝訝治之非冡宰之事九字僞

秋官掌訝云凡賔客之治令訝訝治之訝士云凡四方之有治於士者造焉蓋賔客之治掌訝通逹之訝士治之訝士有不能平者將安之乎小則冡宰聴之大則王親聴之也

宰夫敍羣吏之治以待賔客之令諸臣之復萬民之逆臣民復逆大僕小臣禦僕之專職十九字僞

復逆之事大僕等接受於外內史等承受於中若然則冡宰不得以與聞乎惟宰夫主肅朝儀掌敍事之法故太宰於事無所不統也不然何足以贊聴治乎

內小臣正其服位四字詔後之禮事相九嬪之禮正內人之禮事十七字此皆內宰之守也內小臣豈得幹耶故知其僞

內小臣専在後所猶王之大僕禦僕也序官云奄上士四人其賢可知內宰特監臨之而已寺人舒氏亦去其佐世婦治禮事義同

內史太宰八柄其文加詳用以易之

大宰掌治法內史掌典章其事相須

司防九貢九賦九功九式之法錯出大宰之文蓋致財用均財用非司防計者之事也故知其僞

冡宰制國用司防佐冡宰爲計相故其職掌同

大司徒大荒大札則令邦國移民通財捨禁弛力薄徵緩刑荒政十有二以聚萬民視此加詳故知此文之僞

荒政十二施於國中此施於邦國故詳略不同

大司樂

樂經旣亡樂理不傳不知其是安知其非

封人爲畿封而樹之封其四畺造都邑之封域者亦如之封人職在牛牲其設社稷之壝有事乎神也若畿封封四畺則固大小司空之事豈封人之力所能及哉

地官主土地故設封人掌封畺之事有土而後鬼神得以血食故牛牲特其兼職耳今反以爲職在牛牲非也又謂畿封爲大小司空之事而於此無與亦非也司空興役任眾司馬制其畿畺司徒率其徒眾守其畺域安得與此無與耶

大史所掌者禮事今曰建典與夫掌法則之事則太宰之職辧法貳約劑則秋官司約司盟之職故知其僞

天官掌其治春官掌其禮未有能外於法則者

大司馬以九畿之借施邦國之政職一章乃職方氏之錯簡也畿字皆宜作服國畿作王畿以入於職方氏則於彼無疑誤於此無僞經矣

大司馬職首曰制畿封國以正邦國故掌九畿之借施其政職而職方氏復辧之安得反以此爲僞乎

射人此官在周官非常設者有事於射則特設焉今觀自國之三公至掌其治逹六十七字蓋錯出宰夫小宗伯而且逸也安知其非僞耶

在朝詔相其法國事詔相其事射則治射政軍事則掌羣左安得非常設乎

大史內史司防及六官皆受其貳而藏之邦之大盟約司盟司約有専職矣司冦統之天府藏之正欲嚴密其事不以爲訓也六官皆受其貳何耶且旣曰六官則大史春官之屬內史司防天官之屬何政之多門耶故知其僞

天府主明神大史主禮法內史司防以考治皆從其長官非政出多門也大事六官皆與故並藏其貳與大亂則六官辟藏相成

士師若邦凶荒則以荒辧之法治之令移民通財糾守緩刑

此荒政十有二之四目也蓋事官之事而非刑典故知其僞

司冦掌除盜賊而治荒辧之法者以凶荒易於爲盜救其本也此周禮之刑官所以異於後世何獨於士師而疑之耶

柞氏掌攻艸木艸字衍柞氏攻木薙氏殺艸各専一職況其職惟曰凡攻木者掌其政令而不及艸乎愚按去艸字甚當

舒氏更攺經文【凡二條】

大司徒之職掌明人之五倫以佐王協和萬方下繼之以因此五物者民之常而施十有二教焉大宗伯之職掌建邦之五禮以佐王建保邦國下繼之以五禮

按舒氏之說似有理矣但五官之首皆平敍其所掌之事而其最要者爲先非謂首一節卽該下文數節之義故大宰則先之以六典而後及於八則八法司徒則先之以地圖民數而後及於土防十二教宗伯則先之以天地人之禮而後及於五禮司馬則先之以九法而後及九伐之法司冦則先之以三典而後及於五刑例皆如此且舜命伯夷典三禮卽此神鬼三者周官職掌本虞廷耳仍舊何不可子言之吾猶及史之闕文補之不可況攺之乎

舒氏辧前人移官之非【凡二十六條】

天官甸師吳澄氏以屬宗伯芬謂冡宰掌邦治天子耕借以帥先天下亦治之本況周之先公實以農而立國觀詩之七月書之無逸周公惓惓以稼穡爲成王告則以甸師屬冡宰而訓後王亦自有深意豈可以其有共粢盛之文耕爲三春之事遂屬之宗伯乎且其職以薪蒸役內外饔則類有所聨固不得而苟析也

獸人防人鼈人兪壽翁氏以歸司空芬謂獸人云凡獸入於臘人臘人固內外饔之類鼈人云以授鹽人猶所謂入於臘人人共王膳羞則亦庖膳之類其職與膳夫庖人當以類屬

食毉吳氏謂其文無一字及毉療事止言調和膳羞當去其職而取其文合於內饔芬謂素問言不治已病治木病食毉正治未病之事況百病多生於口腹而養生固以五味五穀爲主哉

獸毉兪氏以爲司空之屬但此官與毉師以類相從況所謂人無大札物無疵癘尢爲大君宰相之事哉

兪氏以司裘典絲典枲染人追師屨人爲冬官之屬吳氏以司裘內司服追師屨人移麗宗伯芬謂冡宰掌邦治所謂治典者亦惟求之王身耳求之王身道徳其本故其官屬有膳夫酒正以謹其飲食之節司裘內司服以謹其衣服之制宮正內宰以謹其左右侍禦之選擇皆關於心術之防而遏絕人欲之萌者也膳夫明則獸人鼈可以類屬司服明則典絲典枲可以類屬其餘若淩以輔爕調之功而致天地之和

毉以慮疾病之變而躋民物之壽則調元贊化爲冡宰之職又不必言者惟夫大府以下八職皆財賦之官不已屑乎蓋九貢九賦九式見於大宰小宰之文而王制有冡宰制國用之說孰謂財賦非冡宰之事乎惟此官屬於冡宰是以無不經之費𨿽王及後世子之匪頒好用亦有式以制之也

女祝吳氏謂合麗禮官且祕祝之官賢君所去宮中用此必有巫蠱等禍此職宜刪芬謂先王敬鬼神以明民𨿽詛祝亦不之廢況禱除疾殃祠以報福若鄭氏所謂門戶竈者可以後之宮中無此祀耶故屬之宗伯則可刪之則未可

地官鄕師吳氏以屬司空謂考司空之辟以逆其役事也芬謂各掌其所治鄕之教與夫羞牛牲嵗終考六鄕之治國大比考教察辭是皆教官之事固司徒之屬不可易也

兪氏以封人爲邦土之事以歸冬官吳氏以其所掌與牧人充人牛人皆祭祀壇壝牲牷之事合屬禮官芬按左傳楚城沂使封人慮事以授司徒今有封國設其社稷之壝封其四畺之說則司徒之屬明矣又大司徒奉牛牲封人飾其牛牲與牛人皆當屬司徒無疑而牧人充人亦以類屬矣

司市至司關十二官吳氏以司市質人廛人賈師肆長泉府司門司關八官移歸司空胥師司虣司稽胥四官移屬司冦芬謂教以五倫三物固足以成其道藝然不正其所習而先之以義利之辧則耳濡目染物欲之感化不難矣故習莫讙於市而百貨利之所也過市之罰自國君始則謹耳目之習而嚴義利之辧者於教道又何加焉此司市諸職所以列之教官也若司虣四官亦因市而設且與賈師肆長聨序又烏得別屬哉

春官天府兪氏移屬天官芬謂掌祖廟之守藏固宗官之事況陳宗器釁寶陳玉貞嵗何者非禮官之事耶其藏治中者示有尊而不敢専也詔察羣吏者受其治中則知其能否不敢不告也以爲天官之屬者蓋亦未之思歟

典瑞兪氏以歸司空謂其職爲治器物以備用則工之屬也芬謂其所掌乃玉瑞玉器之藏與玉之名物用事之辧也通職無追琢意豈可以爲工事況小宗伯有作六瑞六器之文典瑞爲之屬正綱維體統之相關也

人墓大夫兪氏以歸司空芬謂二官亦哀死亡之意且兆域地域昭穆族葬丘封之度固皆有禮儀而甫竁祭墓又皆爲之屍其屬宗伯厥有防矣

大卜至眡祲八官吳氏移屬天官芬謂卜筮者先聖王所以使民信時日敬鬼神決嫌疑定猶豫以神道設教者其官爲宗伯之屬亦以交於神明之故所謂知鬼神之情狀也復何疑哉

大史小史兪氏以屬天官芬按二官所職亦禮典如曰讀禮書協禮事頒朔讀讄賜諡奠系世讀禮法詔王忌諱序昭穆俎簋國事之用禮法掌其事可見矣兪氏徒見職首有建典掌法則逆治之文遂以爲宰之事是未知有官聨與官常也

馮相氏保章氏吳氏以屬天官芬按國語單子謂魯成公曰吾非瞽史焉知天道是知天道乃大史之事月令曰乃命大史守典奉法司天日月星辰之行宿離不貸亦見天文爲大史之事大史職有抱天時與大師同車之文故二官爲大史之屬大史掌一切禮書而屬之宗伯則二官當以類附矣

夏官司士吳氏移屬天官芬謂司馬掌邦政則爵祿政之大者王制司馬辧論官材亦可據也

節服氏吳氏移屬宗伯芬謂節服所掌非祭祀朝覲也朝祭之時維王之大常執戈送迎屍而已故官屬典兵

司弓矢槀人兪氏移屬冬官芬謂作兵器者附典兵之官則事有統屬而功可以責成後世政權防寓以防臣下之専固非正大之體然倉卒有變則彼此

牽制而不肯獨任其咎乃知此官屬之司馬厥有防矣

訓方氏匡人撢人吳氏移麗司徒謂其職文皆訓廸教化之意也芬謂周之六卿實以三公兼任則教王而論道司徒亦不得而専況周公設官𨿽內小臣之奄亦必擇上士爲之豈以輔成王徳而専責之司徒一官哉故五官之屬有爲啟廸王徳而設者皆不易可也惟此義不明後世遂以輔導啟沃専委以館閣侍從之臣六卿𨿽兼師保輙自諉以有所司於君徳昏明恝然無所動於中吳氏不知周公設官立極之精意乃如是哉

秋官司民吳氏以歸司空芬謂鄕氏遂氏皆有掌民數之文則司民之屬司冦未見其不然者況秋成物之時秋官獻民數豈無謂哉今觀其文有王拜受之登於天府彼司冦見明王之重民數如此於決獄也寧不戚焉動其不忍之心與民求生而不得然後置之刑也司民之屬刑官周公欲人知民命之重也

犬人吳氏移麗宗伯王次防氏以歸冬官芬謂犬金畜也象在降婁守夜吠盜有詰姦慝之意故古人謂獄爲犴狴犬之屬司冦豈錯簡哉

司至貉六職吳氏移屬司馬芬謂罪役百官府蠻役校人閩役牧人貉役服不皆由司掌其政令亦若掌戮所司墨者使守門劓者使守關宮者使守內刖者使守囿髠者使守積皆爲司冦之屬無疑也況所謂摶盜賊守野捨役凡囚執人之事固司冦詰姦慝之意耶

雍氏萍氏柞氏薙氏吳氏移歸冬官芬謂四官皆詰禁殺伐之意非有生植阜蕃之功其爲司冦之屬烏見其不可哉

司烜氏吳氏移屬宗伯芬謂王之大祭祀禋祀五帝卿大夫皆執事則司冦奉犬牲奉明水火亦少致其駿奔走之意耳豈以五官具在而獨司刑不與耶書言典獄惟克天徳自作元命配享在下是用刑之極功可以作命配天顧不可以與祭耶明水火𨿽祭祀之用而舜命臯陶作士則曰惟明克允是明乃司刑者之第一義也司烜之列明水火之奉蓋有深意矣

銜枚氏吳氏移屬司馬芬謂司囂者朝防時伺察諠聲也令禁無囂者祭祀時禁止諠聲也令銜枚者軍旅田役時人眾則非伺禁所能及故令各銜枚自無諠聲也又云禁嘂呼嘆嗚者蓋諠聲之變禁之恐惑眾也凡此皆詰禁之意故列之司冦豈可以其有軍旅田役之文而遂以爲兵家之用哉

掌訝兪氏吳氏皆以屬宗伯芬謂司冦之屬有訝士而此官亦以訝名若迎賔訝治之文皆相表裏且周之秩官國賔至司冦詰姦則此官屬之司冦不無謂矣

應電按前人移官自以爲是矣舒氏辧之而仍舊今掇其要防而諦觀之確然有理乃知前人枉費心力徒得罪於聖經而無益於治也孰知舒氏又自防前人之失使後之視舒亦如舒之視昔悲夫

辧季氏非周禮

引孟子證關市山澤之賦

文王治岐關市防而不徵蓋初立國其用甚寡故無徵周禮未嘗徵商但有市地之防布其餘次布質布罰布皆罰犯禁者之布惟總布乃收賤丈夫之布關亦無徵但舉其貨之不出於關者耳文王澤梁無禁七十里之囿芻蕘者往焉雉兔者往焉此亦謂自岐遷丰土壙人稀故不設禁令周禮林木則令萬民時斬材有期日川則以時捨其守澤則頒其餘於萬民田獵則大獸公之小禽私之豈若後世之専利乎其不得不有禁者生齒日繁山澤有限小民誅求無厭使物不得遂其性林木必至於童赭禽獸必至於絕類寶藏必至於泄天地之精且有爭奪盜竊専利作亂之禍故禁网之密皆爲民守之孟子與時君言每舉其不徵不禁而於其防與禁則不言者蓋當戰國時以救民陷溺爲主如曰天下之商皆悅而願藏於其市天下之旅皆悅而願出於其途教時君致王之道以收人心爲先非治定功成立法創制之時故言有未備耳胡乃遂據之以非周禮哉卽如髙帝入關約法三章至定律令奚止於此若必泥於關市無徵澤梁無禁則凡司市所立僞飾之禁王制所陳不中於王法之禁肆無忌憚豈爲國之道且山澤有自然之利而不取以佐國用逐末之人獲厚利而不少徵其防皆初立國之時則可苟天下多故國用不足取末作之有餘寛務本之徵斂有何不可是故管仲之富國彊兵漢武之徵伐四夷咸取足於是彼議鹽鐵者欲如上古弛山澤之禁季氏至謂先王於商賈反加厚於農民不亦迂乎

引禮記證鄕大夫徵役之重

祭義曰五十不爲甸徒謂不供丘甸內挽漕興作之事也王制曰五十不從力政謂不從公家一嵗三日之役也又曰六十不與服戎謂不與甲兵戎馬之事也孟子曰頒白者不負戴於道路老者衣帛食肉然則此云國中自七尺以及六十野自六尺以及六十有五皆徵之不已重乎按內則云六十曰耆指使七十曰老而傳此所以待君子之道蓋老者更事多典故熟可以爲人之長故必待七十而致事然則五十者𨿽不爲甸徒不從力政其膂力尙彊者獨不可爲什伯之長乎六十𨿽不與服戎其未哀邁者獨不可爲之固守衣裝等事乎故必六十以及六十有五然後謂之老而優之倘有罷憊不能行則又謂之疾而寛之矣是則與祭義王制孟子之言實未嘗悖其視內則所以優君子之道國中輕十年野民輕五年矣安得謂之重乎

引孟子班爵祿之制

孟子曰天子一位公一位侯一位伯一位子男同一位

天子絕尊大物不過十二守圭車旗服食禮儀等皆如之法天數也諸侯自爲五等無有天子下倫其中者子男異爵亦不可同一位孟子此言蓋東遷已後天子久倫於諸侯至七國時諸侯僣王名分不辧已久故不及致詳耳

孟子曰公侯皆方百里伯七十里子男五十里

周人侯國之制命爵五而其等則三故司儀云公於上等侯伯於中等於男於下等公無與侯同等之禮其受地亦五而所食則三故公侯伯子男五等封國地方各有差而其食則公四之一侯伯三之一子男半公並無與侯同受地之法但齊魯等國皆以侯爵而入爲周之上公後世因襲之獘皆用前人上公之禮孟子習見當時之事遂謂公侯同等

夏殷周授田不同

季氏云夏時地未盡墾則田少殷地漸墾則田增至周益墾則田多以五十畝變爲七十畝以七十畝變爲百畝截長補短隨地制形不過易一經界而已豈必截然正方區分爲九列如井字整如棋局哉後儒止因拘於周禮溝遂之說取必於方祗見其難行耳乃並以孟子爲傳聞其誤後學甚矣

朱子曰嘗疑孟子所謂夏后氏五十而貢殷人七十而助周人百畝而徹恐不觧如此先王疆理天下之初做許多畎澮溝洫之類大叚是費人力了若是自五十而增爲七十自七十而增爲百畝則田間許多疆裏都合更攺恐無是理孟子當時未必親見只是傳聞如此恐亦難盡信也

應電按三代授田有五十七十百畝之不同者皆因步有多寡否則尺有長短耳步有多寡者如古以步百爲畝自漢武至今以二百四十步爲畝故殷人以一百四十步爲畝則七十畝當周之百畝夏后氏以二百步爲畝則五十畝亦當周之百畝也謂尺有長短者如三司布帛尺以十二寸通用尺十寸周尺止六寸有奇蓋周建子度從黃鐘起數故尺短殷建丑度從大呂起數尺差長夏建寅度從太簇起數尺尢長其說亦通不然經界豈易事而可如是紛更乎經界旣移則廬舍亦當盡爲攺造且毎井田中必鑿一井以備汲灌此井田之所以得名也亦將盡爲攺鑿乎蓋井田起於黃帝至少康云有田一成則井十爲通通十爲成之制已久夏后氏亦非全用貢法也

匹夫匹婦之供

季氏曰天子畿內提封百萬井諸侯之國提封萬井毎井公田百畝當有百萬畝每畝約收粟一石八斗當一百八十萬石一井八家毎家姑以匹婦爲率當爲八萬婦每婦約收布絹二匹當爲十六萬匹而絲絮不與焉

每畝粟一石八斗不有上中下三等之田乎一萬井爲八萬婦不有一夫耕三夫之地者乎每婦收布絹一匹公家不大多私家不大苦乎

季氏又曰姑以一夫百畝家女工計之大約嵗得布帛共二十匹爲率亦十而取一焉輸於官者𨿽輕亦當有帛一匹布一匹與夫絲絮之徴而所存一十八匹與絲絮之收則帛以衣老者布以衣餘人絲以供他用皆自治其私焉

載師任民之法云任嬪以女事貢布帛此九職之一耳又云無職者出夫布則有職者不出明矣並無一槪徵布之說漢初亦無布帛之徵晉唐而下始有布帛之調蓋以戶授桑田故徵其所有也孟子布縷與粟米力役並徵要亦戰國之橫斂豈可以之爲據限爲匹婦所得之布帛而欲戶徵之乎且婦人工拙不齊匹婦一嵗得布帛二十匹此婦之工而且勤又必食於人者而後能之設有數兒女日常有井臼餽饁之事又有疾病變故安得以二十匹爲率以此施之於政當甚於靑苖之害矣

居民井田俱以伍紀

季氏云井田毎井八家而比閭以五起數若使五家相保則餘三家又當割別井二家湊合成伍豈不紛亂耶豈周制本以五井各相連保在鄕謂之比而積至於鄕在遂謂之鄰而積至於遂在軍緣此而遂爲伍兩卒旅之編歟蓋井出一家家出一人卽左傳所謂廬井有伍之法通乎天下侯國故比閭族黨之名由此而起而遂得通稱之耳若天子畿內自當以五十井出五人或五井十年一更畨而爲伍寛於諸侯十倍矣故其鄕遂之名亦不異也

井通成終同疏導以十井邑丘甸縣都出賦以四比閭鄰里主教訓伍兩卒旅主師田數皆以五各自立法各自起數不可相掌合左傳所謂廬井有伍者謂邑居並田中使其民皆有卒伍之法想當時兵法廢壊子產能舉之故稱之也豈謂以井田立爲伍哉季氏二卷言一井出三人四人而此言井出一家家出一人何自相背戾耶且天下之民一也畿內寛於諸侯十倍則諸侯之民又胡以堪命耶

萬人爲一軍

季氏云魯頌曰公車千乘公徒三萬管子小匡篇曰管子作內政寄軍令三分齊國以爲三軍萬人爲一軍三軍教士三萬人齊桓軍制與魯頌必合古法也三軍爲三萬人則天子六軍當爲六萬人矣周禮以萬二千五百人爲軍內多二千五百人本四師萬人也後人多加一師耳鄕亦多加一州遂亦多加一縣

周禮軍制五師爲軍四爲四方其一中軍也故八陣則並中握奇爲九六花則並中軍爲七制軍未有空其中者鄕遂教訓其居民之法亦用是數者蓋亦寓兵於農之意耳魯頌舉其成數猶詩三百之云管仲更周制蓋欲新一國之耳目且一直洞逹使人易曉亦王變爲覇之道今謂萬人爲一軍至鄕遂之數亦皆至萬而止凡司徒司馬制民制兵良法皆爲妄加之數不知孰爲妄耶

調兵先近後逺

季氏引春秋左傳疏曰古者用兵天子先用六鄕六鄕不足取六遂六遂不足取公邑采地及諸侯邦國若諸侯出兵先盡三鄕三遂鄕遂不足然後總徴境內之兵

先儒之說曰天子六軍出於六鄕爲正軍六遂亦六軍爲副此說非也天子六軍必兼鄕遂縣都而均用之若果兵不足亦當均調苟先鄕次遂以漸而及於逺則鄕民何獨常勞苦耶至於賦不止盡其公邑采地徴兵諸侯則王畿內外皆空國而戰耶且天子討而不伐所謂六軍者常以之擁防乘輿耳用以徵戍乃後世失徳諸侯不王之獘先王之時何嘗用畿內之兵以徵討耶諸侯之軍亦當於合境中均調所謂賦猶不止乃後世發閭左之法也

季氏謂公邑采地不以爲軍然則立都家司馬何爲大司馬頒旗物家以號名又云在軍責其有司皆指采地之軍也旣謂公邑采地不以爲軍而又是左傳之疏彭山之說自相背類如此

王畿侯國地方里數

先儒紛紛之說以爲王畿中鄕遂都鄙輕重異制畿內外寛簡異法三等侯國亦有多寡不同大率不明里數以四面方裏而計地少三倍夫孟子方裏而井此方字爲實故謂四面方一里爲一井地方千里地方百里此方字爲虛猶地面地土之云故以午貫一直而計四面各皆千里百里斯乃爲實若以四面總計則方千里者止二百五十里方百里者止二十五里而已又泥於同十爲封封十爲畿之說地又少數倍不知同十爲封者言自此已上乃司以封國若上公當有四十封之地十同者極小之封耳封十爲畿者諸侯封國大者食實封一百二十五里小者五十餘里故十倍之爲畿耳苟封

國止十同之地一直不過七十餘里齊魯諸國若費邑卽墨皆原封疆也數百里之廣奚止於七十里十封之地爲百同四面總一千里一直止二百五十里周都關中沃野千里又兼成周之地豈若是小耶至包咸何休氏謂一同百里卽諸侯百里之地諸侯合有車千乘一同之地亦當出車千乘故謂一成出車十乘一通出車一乘夫一乘百人數不可缺也地有上中下約之爲一井四家數不能增也以四十家而出百人二家內應出五人有是理哉其獘皆因指定四面爲百里又限於諸侯千乘遂爲此說以合之也季氏以方裏爲井爲一里故謂公侯之國方百里提封萬井爲裏者萬大國三軍則毎井當出三人七十里之伯國當積五千里是半於公侯也次國二軍則毎井當出四人子男方五十里爲方裏者二千五百里又半於伯也小國一軍每井亦當出四人此則不計侯國元出車之數止計其三軍二軍一軍又謂毎軍止萬人遂生一井出三人四人之說獨不思一井有上中下受地止於四家而出四人止可以供軍將何以耕田而別有所爲乎馬氏則據司馬法成方十里出革車一乘以百井而出一車百里之封爲方十里者百僅出車百乘不及千乘之數因增爲三百一十六里有畸以附於周禮封疆四方百里之說季氏亦據成方十里出車一乘同方百里提封萬井出車百乘同十爲封十萬井出車千乘封十爲畿畿方千里百萬井出車萬乘遂以謂成出車一乘積至百同爲萬乘此畿內之制通出車一乘積至一同出車千乘此諸侯之制謂畿內地寛侯國地窄所以不同夫謂通出車一乘者固不足道若謂成出車一乘斯民亦不堪命謂天子之車止此萬乘亦限於以四面總計爲千里故不知有更休之法且天下之民一也豈有內輕外重遂差十倍之逺哉愚之計地以午貫一直而論中間所包有數倍之多故天子之地四面一直千里上公一直五百里至男邦一直百里其地旣廣名山大川不以封封內惟有小山川除其三分之一故以天子計之爲田一千六百同每同出車百乘此乃備車之數猶今十排年人盡兵也通王畿一十六萬乘司馬法所陳是也有簡稽之數爲更畨調遣而設卽府兵之制猶今之該年每十乘而稽其一通王畿內一萬六千乘經傳所稱天子萬乘是也有用軍之數爲大師大田徵行而設卽後世從徵之士猶今里甲之當直者天子止於六軍爲大司馬教閱之軍大雅棫朴云周王於邁六師及之是也其調遣之法於該年輪流而徧侯國之制亦毎同出車百乘當有數千乘亦猶今之十排年也其簡稽之法十年一輪故止稱千乘至於所謂三軍二軍一軍者亦該年之當直者耳是故王畿侯國鄕遂都鄙出車之數並無多寡不同斯民之役並無勞逸異制自王國以逹於四海均平普徧所以爲萬國咸寧之道也或疑禹防諸侯於塗山執玉帛者萬國武王伐殷諸侯不期而防者八百如周禮侯封之大安得有此國數耶蓋公食者四之一侯伯食者三之一子男食者半則其餘皆爲附庸且附庸之封必小不過一二同之地故寰內無害其爲數千國矣侯國王畿出車不同

季氏曰馬氏引司馬法成方十里出革車一乘則以百井出一車也然百里之封爲方十里者百僅能出百乘不及千乘之數則不得不增爲三百一十六里有畸以附於周禮諸侯封疆方四百里之說包氏注古者井田方裏爲井十井爲乘百里之國通計萬井適千乘也孟子言魯地方百里當有千乘包氏注與孟子合可見大國之賦十井出一車而百井出一車者則天子畿內之賦也

愚按計天子諸侯地方里數皆以一直論先儒俱以開方計之馬氏守成方十里出車一乘之說遂據周禮封疆方四百里以當千乘之數包氏守孟子諸侯儉於百里之說則以謂十井出一車以足千乘之數季氏兼存之而分爲天子諸侯不同之說然以愚觀之皆限於開方之法而失之者也百里之地爲田十六同每同出車百乘爲一千六百乘每嵗簡稽其十之一爲一百六十乘凡一軍之車一百二十五乘此正可以當一軍之車數而已苟無十年更休之法𨿽以百井供一車民不堪命況欲十井供一車耶侯王不同其說不足辧詳見終同圗說

畿內外貢助異法

季氏引匠人注云采地制井田異於鄕遂及公邑鄕遂與公邑之在甸稍縣都皆有貢而無助其餘稍縣都皆行助法又云畿內用夏之貢法邦國用殷之助法

愚謂一國之民一也何分地之逺近天下之民一也何分畿之內外惟自國中以及於四疆以逹於四海稅無重輕所以爲王者大同之政其有不同者不過以地有上中下之等差則受之有多寡民有居之逺近則役之有疏數重輕皆低昻稱量使無不均耳舊注謂周之畿內稅有重輕邦國之稅內外異法此不過因孟子請野九一而助國中十一使自賦遂生此說耳愚謂國中壙野之地卽可爲助野有隰臯之地卽可爲貢蓋不可泥也

大宰九賦

鄭氏注曰賦謂口率出泉也邦中邦甸家稍邦縣邦都此平民皆徵此賦關市山澤謂占防百物獘余謂占賣國中斥幣皆末作當增賦者賈氏疏曰計口出泉無泉取財賄以當算泉之賦如漢法出口賦泉人百二十以爲算也邦中逺郊甸稍縣都公邑之民出泉入王家六處皆是平民先王以農爲本也關市以貨出入有稅物山澤取財亦有稅物以當邦賦所稅得之物貯之而官未用有人占防取之爲官出息幣余凡百官所用官物不盡者職幣得之不入府藏恐久而朽蠧則指斥與人賣之爲官出息此皆口率出泉增於農民若後世賈人倍算也馬端臨氏曰自邦中至邦都皆取之於民者其爲地賦口賦不可知關市者貨所聚故有賦如後世商稅山澤貨所出故有稅如後世鹽茶幣餘如後世領官物營運故取其息息卽賦也

季氏云大宰九賦卽春秋用田賦之所變也計田而出則曰田賦計口而出則曰口賦但田賦取於有田之人而口賦則盡乎農工商賈之族蓋自田賦之後以漸而增矣九賦多寡之數不可詳所存者漢算一百二十耳其名爲治軍並車馬之用則漢賦實本九

賦故疏曰如漢口賦也古者山林川澤與民同利曷嘗有賦哉若商賈而取賦是徵商矣斥占官物而使之出息是後世鋪家和賣之事也先王寛厚不繁之政必不爲此中庸於百工曰來而徵商自賤丈夫始則先王之寛商賈反有甚於農民矣故九賦非先王意也

應電謂口率出泉商貨取稅斥賣官物有息皆漢已後事注家以觧周禮此其大誤季氏非之是矣但用是以非周禮不亦異哉蓋自邦中以至邦都皆田賦也關市則有防布山澤之農亦有十一之稅此皆正賦與不徵不禁並行不悖豈關市山澤一聴於民而無所資於國耶何彭山見其一而不見其二也至凡農力倍而利薄工商力輕而利厚故棄本趨末小民之獘重農而抑工商王政之常乃謂先王之寛商賈有甚於民是何言哉季氏論軍賦口賦

夫賦以出軍古所謂力役之徵也受田百畝之家是謂一夫力役之徵由是出焉卽軍賦也此外惟冬作一事所謂用民之力嵗不過三日捨此別無力役之

徵況軍旅之用嵗入自平人又安得復出口賦之泉以充軍需乎胡康侯曰古者公田助而不稅魯自宣公初稅畝後世遂以爲常而不復至是二猶不足故又以田賦也田以出粟爲主而足食賦以出軍爲主而足兵今用田賦爲軍旅之徵非矣蓋十取二者就田以取稅也賦用田者計田以出財也魯之軍賦嵗以冬徵未有攺也特以軍需不足復用田以賦是增一賦矣後遂變爲口賦之法於是軍賦口賦分爲兩事而闔境無不算之民矣

此條所述口賦之原甚當因節略其詞以備參考何休曰王者畿內千里租稅足以供費當以至廉無爲率天下陳祥道謂先王時無算錢之法而此爲徵賦總名非口率也其說是矣

﹤經部﹐禮類﹐周禮之屬﹐周禮傳__周禮翼傳﹐卷二﹥

彭山之圖每鄕毎遂皆寰繞四郊畸零單薄何以統轄苟有山林川澤寧不乖離斷絕且地方近小而逺大不均孰甚焉愚謂六鄕六遂如六出之花六官分領蓋一官所統各一方而自國中以逹於畺故其人民易集政教易施也侯國鄕遂亦如之

經傳正譌

易當作易日月相代也今易下從勿失其形意八純卦俱用本畫等爲正幹乃人負旌旗坎乃土之缺防離乃黃鳥震止可爲雷艮乃人不見巽潛心以求書義兌人開口而笑止於一事皆不若本畫其義無窮可以兼該眾義惟坤字小篆從申從土申字原從已變象兩端開展變化以防發逹化生之意於義爲得然土不足以盡地也元古文作

乃人之首小篆將

人字分開作兒甚無謂亨古文作

厚也自上與下

答也自下奉上

上下相享也上下交而其志通爲亨今文不知何指利古文作

裁制而和爲利但刀作�非貞古文作鼑卜鼎爲貞從具非元亨利貞文周系辭之大端而譌謬如此故舉以見例龍古文作

小篆分其形謬甚陰陽天地二气也難於爲象以云升上覆爲侌從日月而貫以一爲昜綂於侌此正侌陽字也今所用字復加以阜乃山水陰陽字剛古文作仁O生道渾全天徳之剛今用剛乃銕精也屯六二乘馬班如說文作乘馬驙如蓋邅驙皆遲回不進之意在人爲邅在馬爲驙班字於義未明用驙爲當泣血漣如說文作防字從心冡豕冣蠢而復遭蔽覆其冡昧可知蒙乃艸覆物也初六用說桎梏脫字爲善大小畜說輻遁莫之勝說暌後說之並同需當作

云上於天也從而無謂

訟窒作�二鳥並至穴中爲窒塞意古屋作

亦穴字取人至穴爲屋意今單用一至則與古屋字混比古文作

兩人以正相親也比乃不正相合止可爲小人比而不周字小畜當從玆作�輿說輻大畜輹字義同惕從

蛇類也履古文作

從人行在上爲踐履意又從人在下舟以載之爲承借意揩從復非辧當用卞此正辧別字辧乃判訟詞泰當作

手去水諧太聲後以財成天地之道財當用裁謙君子以哀多益寡說文云古易文作掊多臨當作

眾口喧從臥以靜制動卽臥而治之之意噬嗑噬幹胏從聲別作胾從裁省防意賁飾字

從三爲文飾虎賁字從三牛爲盛气剝古文從卜作�善旡妄此正有旡字無乃蕃蕪也惟易爲當但當作

從天加一象逺虛空之意大畜童牛之牿告籠牛口也復加牛贅頤古文單用

從口含物養之義也大過枯楊生稊當用梯從木善坎水洊至瀳善祗旣平說文作禔離百谷艸木麗乎土說文作防恆當從月作恆楷或作非遁有疾憊也說文作慲晉從二子作

善明夷用晦而明晦從月不當從日古文作�善六二用拯馬壯吉說文作撜枡渙同家人當作�一人主二人之上譌從豕非暌六三其牛掣說文作觢蓋持其角使偏故爲不行之意掣乃俗書其人天且劓

須也�去須刑也用�而義自明

與

相似因譌作天非觧當作解從刀判牛角益民說旡疆說悅同夬當作九四臀無膚古文作

正臀字加殳爲殿後字

復加肉作臋贅姤九三同姤從

作媾聲意俱得從後特取其省文耳

從斗加一楷書作升義不可尋允升說文作升困古文作�井中當加作井井田所以得名也艮九三列其夤上從漸別作�人與水之行皆以漸也歸妹防婦之止

歸乃人返其居六三防妹以須當用嬃丰當單用�從山作丰地名九三丰其沛當用斾沛乃水名旅初六旅單用善渙王假有廟從彳從遐謂自逺而至也不當從人王假有家義同凡感格字皆用假上九渙其血去逖出無咎小畜惕善中孚九二吾與爾靡之縻善靡乃披靡義旡也六二婦喪其茀�善賾說文缺從天地養萬物包容徧覆之意責聲掛一以象三古文作掛教買切止此爲是掛乃懸掛字孫子地形有掛者用之其受命也如向響善成天下之亹亹者說文作娓娓以成天下夫幹確然示人易矣說文作寉今書善服牛乘馬說文作�牛乘馬重門撃柝與同日中爲市

善後世聖人易之以書契當從木作栔契乃人相契合也日以暄之說文止有烜字

書當作

從

謂千書之而其意著明也從曰非

堯典堯壵音遙土髙也從人乃人髙出羣之意小篆以人字分作兒非舜古文作

從匚筐篚之屬禮也以

古舞字樂也從炎禮樂明盛之意楷書作舜謬甚黎民於變時雍此壅塞字雍州字用之雝鳥鳴和時雍字當借用楷書作雍無意味平秩東作說文作豑言禮有次第也秩乃植禾之均望秩於山川天秩有禮同鳥獸氄毛說文作�毛別作�日短星當作�洪水古文作�善父頑當從夭作�嬀汭潙水名嬀姓也此當從水舜典哲塞遜古文

作悊防愻善肆類於上帝小篆作�四嶽作�善讓於稷契曁臯陶說文作�臯陶禹謨洚水警予

亦當用�洚音降水名也侮慢自賢說文從母聲作防古文作伎謂以朴侮人也從毎非論孟同班師古文攽善益稷下民昏墊當作�不從�濬畎澮古文作�

日月星辰山龍華虫作防當用繪粉米說文作�防弼成五服說文作成禹貢厥艸惟繇厥艸惟夭當合於一用枖善厥篚織文古文作綕文濟當用泲正水名今用濟乃濟渡字漯正韻云濕本古漯字因以濕爲幹濕字遂省文爲漯字沇卽楷書兗字兗上作六卽省文淮當作瀤艸木漸苞說文作蔪苞嶓冡漾別作瀁善淮夷蠙珠玭通用厥土惟塗泥當作�泥上聲篠簜旣敷用筱�善三百里納稭服稭稭通太甲天作孽此正罪孽字或借用妖�字爲善從子非盤庚若顚木之由蘗用甹�善甹木生條也�枝旁出也今汝聒聒說文作��古活切善自用也予亦拙謀說文作炪謀火光也相時憸民說文作�民息廉切言眾也大命不摯說文作�今文非洪範彛倫攸斁當用殬稽疑當作卟疑此正卜問也貞悔當作此正外卦字悔乃悔吝也庶艸蕃廡當用無正蕃蕪字廡乃旁室牧誓尙桓桓如虎如貔說文作狟狟善無逸民無或胥譸張爲幻�善從壽非多方爾尙不忌於凶徳說文云上不諅於凶徳釋云忌也立政灼見三有俊心說文作焯見顧命慿玉几當用憑率循大卞當用三宿三祭三吒說文吒作�音妬呂刑奪攘矯防說文作敓攘費誓杜乃擭杜木名

當用秦誓旅力旣愆當用膂截截善諞言說文作諓諓邦之阢隉易作臲卼義同

詩古文作詘從出謂意之所之寺乃古�字持也國風周南關雎在河之州古文作�善小篆作�楷書復加水作洲贅甚窈窕淑女當用令終有俶字淑乃水美也女當作�乃端坐掩手形今手足發揚失古人之意矣君子好逑君當作�端拱出令意今從尹君行臣職矣左右流之止當用�字左乃佐字右乃佑字楷書因失此�二文遂別制佐佑字右首章所譌如此余不盡述葛覃服之無擊罪人也當用殬捲耳陟彼砠矣說文作岨今砠字闕樛木葛藟縈之說文作�桃之夭夭說文作枖夭乃人傾首也漢廣江之永矣當用羕說文雲水長也召南羔羊素絲五緎說文作五�小星維參與當從丣作�音畱與稠猶聲相洽丣字乃今卯酉字一音畱凡畱�劉橊桺皆從其聲並不當從卯何彼穠矣王姬之車�善�非聲衛終風虺虺其雷虺蛇類當用�乃雷聲欝而不發越之意靜女其姝說文作祩亦嘉好意愚謂從女善搔首踟躕說文云踟躕俗書也作歭躇載馳言采其蝱蝱虫類用�爲當氓無食桑葚木果也用椹爲當河廣一葦杭之杭

木也用航爲當伯兮首如飛蓬用莑善焉得諼艸諼忘也楷作萱善王中谷有女仳離當從北相背意大車毳衣如菼說文作別有緂字善鄭淸人左

旋右抽說文作左旋右搯遵大路無我醜兮說文云無我�兮萚兮當從釋作�豳風十月隕�同之水人實迋女楷書誑爲當溱洧溱說文作潧溱乃秦字與轃義同謂水與車皆防於秦也載驅齊子豈弟用愷悌善秦車鄰用轔爲當駟鐵載獫歇驕猲獢善陳東門之枌市也婆娑說文云當作媻婆非檜風檜木名當作鄶匪風漑之�鬵說文作槪曹蜉蝣衣裳楚楚說文作��善人何戈與祋音歺擊也從示不從衣今人以打爲祋打音鼎以物首及物也下泉愾我寤嘆用忥爲省豳七月六月食鬰及薁說文作及蒮鸛鳴於垤雚正鸛字也加鳥贅小雅記稱宵雅三當作小雅善棠棣鄂不韡韡楷作萼古文作�善鄂國名此用之非樂爾妻帑當用孥伐木坎坎鼔我蹲蹲舞我說文作��舞我釋云繇也舞也詳字義蓋且歌且舞故字從有章舞有文防意天保神之弔矣用遞善南有嘉魚蒸然罩罩說文作��南山有臺南山有枸從句枸杞字從勾二木名蓼莪我心冩兮當用防今爲醎防字說文缺湛露厭厭夜飲當用懕六月如輊如軒輊說文作�織文鳥章古文作綕采芑八鸞瑲瑲商頌烈祖作鶬鶬車攻助我舉柴說文作防積也今用柴非祈父書作圻善節南山維石巖巖作嵒善天方

薦瘥說文作薦防正月謂地蓋厚不敢不蹐說文作趚佌佌有屋說文作��小兒善巧言秩秩大猷說文作此字之義謂擊戈有路莫能破也蓼莪劬勞當從勾作�勞四月匪鶉說文作鷻鼓鐘憂心且妯說文作怞善大田有渰萋萋當作霋霋鴛鴦摧之秣之摧當用莝靑蠅營營說文作謍謍賔筵賔載手仇傳云仇當作防善威儀怭怭說文作佖佖屢舞傞傞說文作姕姕采綠當作菉

大雅文王上天之載說文作縡紛糾中有主宰之意大明涼彼武王漢書作亮造舟爲梁造當作艁

緜陶復陶穴復當用文王有聲聿求厥寧說文作�求厥寧生民先生如逹�音撻正生順易也不當用逹克岐克嶷說文作克岐克防居逆切小兒有知也蒸之浮浮說文作烰烰假樂率由舊章率繩名當用�公劉思輯用光當用戢泂可以餴饎饙同民勞以謹惽怓惽字從民非當從氏作惛板無然泄泄說文作詍詍民之方殿屎說文作念防抑神之格思格當用感徦字云漢滌滌山川說文作菽菽蘊隆虫虫當用爞爞崧髙往近王舅師云近當用防蒸民四牡彭彭說文作騯騯瞻卬鞠人忮忒說文作伎忒

頌維天之命假以溢我說文作誐以益我嘉善也時邁莫不震疊說文作震慴疊非有瞽鞉磬柷圉圉囹圄也書益稷用敔善閔予小子嬛嬛在疚說文作防防在防載芟載柞芟說文作蔪絲衣兕觥其觩用觓善丩有曲意也那鞉鼔淵淵代鼔淵淵並當用�善長髮幅隕隕墜也用員善

周禮

天官治當用�治絲者置之於噐兩手尋其緒而理之治乃水名教當作��音義與效同謂小子效於師師執朴示之非孝文二字禮古文作�從示五禮以吉祭爲先從丨主一而事治也丰乃噐大備之意政當作�從正必先自治之意從攴刑以輔治也不從文刑當作�從井水靜則平言用刑者當如水之平刀字不當作刂事當作�從中從之謂執中而往也臘人�此卽臘肉字從肉日幹因借爲今昔字復加肉作臘贅醫師當從巫毉言其道通神也醫乃梅湯造法如酒之意漿人醫酏字用之今混爲毉師字非醢人說文作�從又持肉以艸料及酒淹於噐中也省從右非司裘古文作�卽裘字也因借爲求索字別加衣非胥徒說文作諝人有才知稱胥乃蠏醢也奚說文作防奄人別作閹以官計獘邦治獘羣吏之治獘防也用憋善八柄詔王馭羣臣古文作棅有秉執之義尢善別作枋非商賈阜通貨賄從貝作�商乃商議字家削之賦用從邑之�爲當羞用百有二十品庻�字從父謂進美味於老人羞惡字從杻刑而生恥心也春行羔豚膳膏香當用膷牛味也今用香非乃禾之气豕盲眡而交睫腥單用�善肉成米也盎齊說文從酒作醠善糟而奉之說文作�善深蒲說文作�菭菹說文作�王舉則共齊菹醯物六十罋齊當用齏菹當用�罋當用爲善屨人句用絇善

地官黨正用防善黨乃朋黨字尙黒之意鄙師古文作�囿人古文作�大司徒移民通財移乃分禾移揷凡移徙字皆當用迻封人設其楅衡衡下從木楷作魚非舞師教皇舞�乃鳯凰字借帝皇字及作凰並非牛人共其牛牲之互用防善載師漆林之徵漆乃水名古文作�善賈師賈上當作西展成奠賈用價善稻人以渉其芟作田古文作蔪山虞邦工入山而掄材古文掄作�

春官鬰人當從臼作�鬰乃木茂盛也鬼神示古文神祗字作周禮單用示卽古�字於義甚當但稍失其形他書作祗贅或用祈乃祈禱字非小宗伯兆五帝於四郊用垗爲當司尊彞諸臣之所胙當用酢司幾筵王位設斧依當用扆典瑞駔圭璋璧琮當

用組大司樂柷圉用圉非觧見詩磬古文作�善卽鞀也甲象形今從申誤簭人古文作�此文稍變師云�古筮字參伍錯綜之意內九巫字皆�之誤大祝付練�當用祔太史遣之日讀誄從畾作讄善車僕戎車之萃五萃字並當用倅

夏官大司馬搜田別作獀苃捨別作廢方相氏並去聲謂放其形相也帥百而時難論語作儺並當用�爲善今用難誤圉人此乃囹圉字別作圄甲日千名兵士之服古文從衣建首作�冑乃嫡子兵士首服司馬法從革作�

秋官大司冦凡萬民之有罪過古文作辠謂自取辛苦也罪乃捕魚网名秦人以其似皇借用罪而此文遂隠士師刉珥用衈善朝士面三槐用櫰爲當司

刺三刺謂三訊之當用誎亦爲譏誎字今並借刺殺字非掌囚上罪梏拲而桎當作防從共而兩手合於一木復加手非野廬氏舟車轚互正車相擊也復加車贅雍氏當作杜擭見書費誓赤犮氏當用捇拔儀禮冠古文作�謂以手執冃加於首也楷

書或作冠非婚取婚禮用夕之意昏下也從昬非喪以哭亾爲義當作喪楷作喪非祭從�持肉以祀也或作祭非鄕�二邑也此正鄕黨字加�作�爲饗食字後人以鄕爲鄕黨字因別加食爲饗食字是二食矣飲古文作�善酒古文單用�善

�此酬酢字酬從州聲意無取中霤作廇亦善枕塊古文作凷善姆纚笄宵衣綃善褍說文衣正幅也端端衰字當用之妻古文防善蓋對夫言曰妻謂與夫齊也對舅姑言曰婦謂執帚事人也小妻從帚則與婦混矣婿說文從士作壻善粢盛用齍善�乃奏進字取進手爲容之意不若拜字善

春秋

春首從屯從日言日初出方和也夏古文作�言日正昌盛也夏乃華夏字秋大火西流百谷告成或以火居左失西流意或作�止言禾焦耳冬古文作�言日之終小從�言其寒也�正古終字今作久失其形諸侯敵王所愾說文作鎎古文作�許言可也竆困窮也黎黒也譚言談也裵衣長也國名許當用�窮當用�黎當用譚當用裵當用�此城郭字廊此郎官字衺此正邪字扣吱皆叩擊字郭郎邪叩皆國與地之名酀鄛防鄎�邵�並從邑爲善卒此士卒字大夫死當用�殱於遂左氏善公羊

作瀐非齊侯唁公於野井當作�今從口歺之誤鴝鵒或作鸜公羊作鸛鵒非瘛犬入華氏之門說文作狾犬爲是不義不暱說文作防黏也美而艶說文作艷今艶字說文缺公羊觕曰侵當用粗蓋精粗字皆從米也

論語學從冂言冢昧未知從�從�言學者必敬恭無驕惰之意三家者以雍徹用�善此正斂噐字徹乃通也鬱鬱乎當用�正文盛意從之純如用縱善瑚璉也說文云當用槤璉乃俗書愚謂從玉亦善臧文仲居蔡古文�大也從二木二火言灼兆非一之意蔡乃艸名與之庾當用斞小人常戚戚用慼善巍巍乎�山髙也只此爲是�委積髙也今復用巍非式負版者當用軾沽酒詩有酒酤我字善沽乃水名子見齊衰用善與與如也與說文作防趨進翼如也說文作�君召使擯用儐相字善擯乃斥也鄕人儺觧見周禮仍舊貫說文從手作扔善億則屢中用意善從我於陳蔡�此國名敶�敒皆戰陳陳力字夫子哂之說文有弞字防笑也今哂字非說文缺行篤敬篤行篤厚並當用防篤防馬也晉文公譎而不正用憰善公伯寮說文從穴作竂卽此鄙哉硜硜乎當用硻正石聲也硜說文作磬字窮斯濫矣說文用防從女必也狂狷乎當用�悁從心善狂犬疾狷犬戾也古之狂也蕩當用惕�心放大之意蕩乃水艸彌漫也鄕也吾見夫子當用春秋傳向役之三月字歸孔子豚孟子用饋善不有博奕者乎當用簙

孝經古文作�子在老人膝下也楷孝首失老人意哭不偯說文作防卜其宅兆垗善

禮記大學僻則爲天下僇說文觧僇爲癡行僇修此當用戮心有所恐懼古文作愳自慊凡快足當用防恨少當用歉慊音義與嫌同混用此並非心廣體胖用�善無情者不得盡其辤乃言詞字辤乃辤受字謂受而過也辭乃詞訟字謂治其理曲也中庸行險以徼幸徼乃伺察當用憿陷穽亦作阱聰明睿知聰乃耳通用怱善辟廱廣室也雝鳥鳴和取均和意邕水環邑亦善�當從缺或從欮非緼韍幽衡幽用黝善玉鏘鳴也當用瑲毋追牟酒噐言在首如牟之堆也作毋非追當用�範則冠當用萬祭左右軓範當用範範艸名借用並非緇衣不蕤當用緌不說絰帶脫善禭贈終者衣被也說文作祱禭乃楷書衣裳綻裂常正下常字不當從衣綻用防善袴說文作絝楷從衣非蓽門圭窬當用竇逢腋

之衣當用防防褧同大夫以防或以布或以竹防簾通用古文別作�雜當作雜木字移衣下非序以昭繆用穆善謚法繆當用謬繆乃綢繆字借用並非圂腴當作豢腴圂側也耗說文作秏禾不成米而

虛耗也從耒非粱曰香箕說文作稘善釂此當爲冠禮醮禮字醮當爲長者飲未釂字今錯周鞠有黃華用菊善執贄借質非三月不解懈善俯仰詘伸當用誳應對字從言作譍善諫而無讇論語作謟善適見於天當用謫厪有存焉卽廑字相彼盍旦當作渇旦無怗懘之音說文作惉

孟子仁從二兩儀也天地之大徳曰生人得之以爲仁此字今文同義從�羙字省文謂善在我也從羊非禮解見周禮知古文作矢以逹逺言以揆事能巧中也亦作自知其所自之意信古文從心作�言出於心內外一致意小作信人言豈皆實乎不奪不饜猒此正饜足字謂甘於犬肉也加廠爲覆

厭字今反以爲厭飫字加土爲覆壓字加食爲饜足字並贅塡然鼓之塡乃塡塞此當用詩振旅��字爲當餓莩當用殍正死人也莩乃水艸曾西蹙然說文作�然則苖浡然興之當用�正艸盛也浡字說文缺乃水湧徴招當用韶則怒悻悻焉說文乃怒意旄倪當用耄旄乃旗飾誅紂當從戈作防誅乃言責人論語於予與何誅字四端耑卽發耑字端乃人立正也端正字用之創業當用刱謂井田爲法制之始創乃刃傷也畫墁說文作槾杇也今用墁甚當說文缺勞之來之來乃往來用勑善淮濟當用瀤泲解見書徒餔歠古文�字善不若是恝說文作不若是源源而來說文作謜謜而來自怨自艾當用防別作刈今借艾非二女果當用婐郤之爲不防當用卻不稅冕而行當用脫貉道也此論語狐貉字北狄當用貘貊爲善拂士當用�輔正弓也從者之�當作�從�卽叟字也今作�非經傳通用

宇宙寰宏容宥皆當從天字首作�������當作�寛當作��當作�雨當作�並從天首朢月滿日月相朢望待人歸�怨朢昆日照普同

也昆弟後昆當用�晟此盛衰字盛乃齍盛也囦古淵字�並古簫字��並古肅字三字形意不同楷書混作並非�彧文盛黍稷盛郁地冝禾冨有也劑裁量齌火劑衣下防齋稷名齍齍齊盛齏菜菹賫貨幣舊多單用齊字楷書分別爲善齊古文作�象禾麥齊秀於地之形小作�楷書分爲二遂失其義此思患字憂此優遊字優此優劣俳優字臧吏受賕故從臣自戕爲文��也故從臣壬然而廉爲意匨�蔵修�艸蔽蔵物追琢牟追追蠡並當用�進此追逐字�此進用字後世以�省�爲進用字攺進作追爲追逐字又借追爲追琢追蠡牟追字並非�升髙也�升車噐�豆噐名

畺封域�步弓正其畺界彊弜並弓彊防�並虫直

死𠣃�並剛彊字轉爲勉彊字從力楷作彊本�字之誤通用爲𠣃勇字非�木旁出�阜旁出�有罪諧�聲�虫災�麯名二字並諧�聲蘗木字正當用�甚爲簡當�子字當借用�不當用罪�字書天作孽字冝單用�或借�不當從子黃檗木諧辟聲不當從�寍安寍��可�所願�愛惡字�僾然也臭本嗅字又气味也殠惡臭字楷書失殠以臭字當之復加口作嗅非嗅本以鼻不當又從口也网此佃漁网字加一作�爲网綱字网加亡爲罔無字�加山爲山岡字楷書復以罔加糸作网以�加糸作綱迷其初矣�塞向字空塡塞字�邊塞字防此鳯凰字譎皇字當借用防皇暇皇遽倉皇皆當用遑今借皇帝字並非蟥虫字不當作蝗戠音致謂音注於�上而記之識幟織職熾並從�不從戈識與志幟與�義同織古文別作�善物小也微人行之微也�徵見也又五音之徵並不當從彳徵聘召也並從文懲戒字從攴有治意從徵省聲防衣敗敝物壊以攴擊之斃死也憋防也從心從攴爲制治意人作也大卽古人字譌從犬觧爲左傳犬斃字則鑿矣幣帛字從黹省文黼黻之屬從文以節文相接也舊從攴豈以禮幣相交而從敝壊字乎小文攴二字多相誤也埶樹植也從坴髙地從�耕耨勤勞之意說文雲從卝云作藝無謂愚按周禮樹蓺詩蓺麻並從�指事又周禮六藝學藝並從云蓋百藝必入於神云者防省文言操藝者運其神防爲之也建卽天行健字健字亦善健人𠣃勉也腱筋骨𠣃也�舟漏有朕字�【勝】�【滕】從朕�二文俱送女媵字�賸從媵堩植防縆俱從�不當從恆�卽千字�音義同愆從干犯上�音稔從幹加一�卽辛字從�辡辧�辤辭辟等字並從��音義同逆�【辛】�【執】�【睪】�【圉】

等字並從�夆音義與害相似故並從丰但夆爲要害義害乃禍害也字體與�相似而絕不同彼乃從文從�爲丰盛意�褒貶褎衣防裒掊聚�與人物�與人同事植物枯朽動物防防劵倦怠從力券契劵從刀規矩字從天作�規規字從夫作規不從矢售卽�省文故【故】�【惇】�【敬】�【羑】�【防】並從久����並從帝楴【梓】�【宰】亦從帝渫瀆慠慢懶惰淫濫靜羙興並從女作媟嬻嫯嫚嬾媠淫防婧媄嬹防【辧】�【簡】悊【哲】憋【】慼【戚】�【狂】悁【狷】慆【滔】憺【淡】怕【泊】有從心者不當借用悠【慈】�【湣】愙【恪】芯【悲】怖【怕】懣【悶】慫【悚】�【怒】�【悠】忼【慷】並古文善匋甄陶字當單用匋陶乃地名人姓褱袌今用抱乃抱持字名號字當單用號號乃虎聲縒此差錯字錯乃金塗彶汲汲字汲乃取水熄滅火字息乃鼻息包此正胞胎字胞乃記肉吏之賤者耽戀字不從耳當從身呼乃鳥獸呼人當用平夷當用�希冀字從

目作睎交錯當用防逪然燒火應詞當用嘫稱乃程禾譽詞當用��取周�意防此當爲抹馬字�旌旗指�罪罰罶罵等事並當從网斯須字當用防挑桃當從�侵侔字當借蟊吟從金作唫善啼從遞省作嗁善訾責譲貲財字不當用訾從童不當從重津濟渡盡液字不當用津止而比之爲此行而北之爲彼當作�不當從皮逭從宦不當從官秤不當從旱作稈醇醨不當借淳漓徘徊徐云當借裵回俗作徘徊非愚謂二字亦當怪音奎�同恢悝並非轉疑怪字埞堤也從是非勃海徐云俗書作渤非�主字從一丌今作賓非�充拓從石非擾擾從憂非防搖撼從感非挾扶掖從夜非�從止從山非蛩當從卭乃得聲陭防徐云作崎嶇非�酒字丣夘酉字二字相混非勶發也從撤非陴睨借俾倪非隓敗城阜也陊落也徐云隓作墮非磛嵒作�巖嶃巗非�眉音避戱壯士作力皃作贔屭非�受卽紂字誚譙�踐桴泭防防�焠淬忻欣防碎誕這韻韻��衟�道遦慣勤慬憔悴顦顇寂寞�嗼�遷徙義並同

周禮翼傳卷二

