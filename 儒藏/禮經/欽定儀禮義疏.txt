

欽定四庫全書

經部四

欽定儀禮義疏凡例

禮類二【儀禮之屬】一儀禮相傳周公所作春秋傳云先君周公作周禮今五官之書本名周官非傳所指也意者卽此經與但書缺不完僅存十七篇而已篇次先後大戴小戴劉向別錄各有異同玆從鄭氏悉依劉向別錄之舊

一朱子作儀禮經傳通解以儀禮爲主而取周官禮記及他經傳記之言禮者以類相從其門人黃氏榦楊氏復亦遵其例續成喪祭二禮玆屬三禮分治故於儀禮經記之外槪無附益

一朱子謂儀禮經不分章所以難讀每篇俱案行禮之節次分爲章段以後楊氏復作儀禮圖敖氏繼公著儀禮集說俱分章段而與朱子本微有異同玆所分章大槪遵用朱子而於楊敖兩家亦參取其長者

一朱子割記附經固亦便於學者然敖氏繼公謂諸篇之記有特爲一條而發者有兼爲兩條而發者有兼爲數條而發者亦有於經意之外別見他禮者分屬諸經未能淸析不若仍其舊貫玆以經還經以記還記悉無移置而於記文亦略分節次以爲識別焉

一易有程傳朱子本義詩有朱子集傳書有蔡沈集傳亦經朱子指授故折中彚纂皆以之爲主視其離合以爲眾說之去畱春秋則有不用胡傳更立一義者三禮自朱子請修而未果羣言莫適爲主卽儀禮經傳通解亦第開其端緒而意義則未暇發眀玆故特起義例分爲七類俾大義分眀而後兼綜眾說一曰正義乃直解經義確然無疑者二曰辧正乃後儒駁正舊說至當不易者三曰通論或以本節本句參證他篇比類以測義或引他經與此經互相發明四曰餘論𨿽非正解而依附經義於事物之理有所推闡五曰存疑各持一說義亦可通又或已經駁論而持此者多未敢偏廢六曰存異名物象數久遠無傳難得其眞或創立一說𨿽未愜人心而不得不姑存之以資考辧七曰總論本節之義已經訓解又合數節而論之合全篇而論之以此七類敍次排纂庶幾大指開卷了然而旁推交通義類可曲盡也案語各以類附

一儀禮髙堂生所傳者爲今文出於淹中者爲古文經文並同而字閒有異鄭氏於二者之中擇從其一而仍存古文某爲某今文某爲某於注末志愼也玆另提附經文音切之下以省混目其後人有所論說或不從鄭氏者仍入本注

一所取各家之說以經文先後爲序不以其人之時代

一賈疏釋注者雙行小書各分附本注之下後儒說有與注疏相證相足者亦然其推闡經義者仍大書特列

一儀禮自注疏而外前人解詁頗少卽經籍藝文偶有其目而書或不傳閒見一二亦多摭取注疏刪攺成文罕有自出心裁者惟元儒敖繼公集說細心密理抉摘闡發頗能得經之曲折其偶駁正注疏亦詞气安和玆編所采特多其有未是者仍加駁論

一歷代史誌所載禮經傳授源流及先儒所論制禮之本禮之大經大法隆禮由禮之方與評議諸家是非優劣並後世沿習流變之儀法采爲綱領

一廟朝寢捨古今殊制學者必先曉其梗槪乃可以讀全經而無所窒礙玆取朱子儀禮釋宮一冊加以附論講是去非與綱領並列卷首庶以便於學者

一聶氏崇義三禮圖専圖名物器用楊氏復儀禮圖則圖行禮之節次而名物器用不與焉二圖不可偏廢故卷帙差多又朱子嘗斥聶氏禮圖醜怪不經非復古制而楊氏圖成於朱子之後未經朱子防勘不能無所譌繆玆按據經文並參陳祥道禮書圖逐條論說以附全經之末云

引用姓氏

周

荀氏【況】

秦

孔氏【鮒子魚】

漢

董氏【仲舒寛夫廣川】

毛氏【萇

趙郡】

司馬氏【遷

子長龍門】

孔氏【安國

子國】

王氏【吉

子陽臯虞】

戴氏【徳

延君譙國】

戴氏【聖

次君】

韋氏【成

少翁】

蕭氏【望之

長倩蘭陵】

聞人氏【通漢子方沛縣】

匡氏【衡

稚圭】

師氏【丹

仲公東武】

劉氏【向

子政】

劉氏【歆

子駿】

杜氏【子春

緱氏】

班氏【固

孟堅扶風】

賈氏【逵

景伯】

鄭氏【興

少贑】

鄭氏【眾

仲師】

馬氏【融

季長扶風】

許氏【愼

叔重】

王氏【充

仲任】

服氏【防

子愼】

盧氏【植

子幹涿郡】

鄭氏【

康成髙密】

趙氏【商

河內】

趙氏【岐

邠卿又字臺卿】

何氏【休

邵公任城】

應氏【劭

仲瑗南頓一字仲遠】

阮氏【諶

士信陳畱】

劉氏【熙

成國以下三國時人依周易折中之例附於漢末】田氏【瓊】

王氏【肅

子邕】

孫氏【炎

叔然】

徐氏【幹

偉長】

譙氏【周

允南西充】

韋氏【昭

嗣】

射氏【

孝宗】

徐氏【整】

晉

羊氏【祜

叔子南城】

杜氏【預

元凱當陽】

摯氏【虞

仲治長安】

荀氏【顗

景倩穎川】

淳於氏【睿】

鄭氏【昕】

習氏【鑿齒彥威】

束氏【晳

廣微】

孫氏【毓】

郭氏【璞

景純】

範氏【寧

武子】

虞氏【喜

仲寜余姚】

袁氏【準

孝尼】

賀氏【循

彥先】

徐氏【邈

仙民姑幕】

許氏【猛

髙陽】

綦毋氏【】

劉氏【智】

吳氏【商】

劉氏【玢】

江氏【虨

思元陳畱】

陳氏【銓

隋書經籍志載喪服經傳一卷陳銓注陸

徳眀云不詳何人今附於此】

宋

雷氏【次宗仲倫南昌】

庾氏【蔚之

穎川】

崔氏【凱】

齊

徐氏【孝嗣始昌東海】

梁

賀氏【瑒

徳璉】

崔氏【靈恩

東武城】

徐氏【勉

修仁東海】

周氏【捨

升逸安成】

皇氏【侃

吳郡孔穎逹禮記正義序作皇甫侃梁書南史

俱作皇侃】

北魏

徐氏【遵眀子判華陰】

劉氏【芳

伯支彭城】

呂氏【忱一作諶】

北齊

熊氏【安生植之阜城】

隋

王氏【通

仲淹文中子】

焦氏

【曲禮孔疏引焦氏答崇精問不詳何時人

今附於此】

唐

陸氏【元郎徳眀吳縣】

魏氏【徴

元成】

長孫氏【無忌輔機】

孔氏【穎逹仲逹衡水一作衝遠】

賈氏【公彥

洺州】

顏氏【師古籀

萬年】

張氏【九齡子壽曲江】

裴氏【耀卿煥之】

韋氏【述

萬年】

崔氏【沔

善衝長安】

徐氏【堅

元固長城】

李氏【涪】

杜氏【佑

君卿萬年】

趙氏【匡

伯循河東】

楊氏【倞】

韓氏【愈

退之昌黎】

張氏【鎰

聶崇義據六家圖作三禮圖張鎰其一家

也今附於此】

宋

聶氏【崇義

洛陽】

邢氏【昺

叔明】

歐陽氏【修永叔廬陵】

曽氏【鞏

子固南丰】

劉氏【敞

原父公是臨江】

劉氏【攽

貢父公非】

司馬氏【光君實涑水】

陳氏【師道無已後山】

王氏【昭禹光遠東巖】

方氏【慤

性夫嚴陵】

馬氏【睎孟彥醇】

劉氏【彜

執中長樂】

彭氏【思永季長廬陵】

陸氏【佃

農師山陰】

周子【惇頤茂叔濓溪】

程子【顥

伯淳眀道】

程子【頤

正叔伊川】

張子【載

子厚橫渠】

範氏【祖禹淳夫華陽】

晁氏【說之以道嵩山】

沈氏【括

存中夢溪翁】

呂氏【大臨與叔藍田】

呂氏【大鈞和叔】

楊氏【時

中立龜山】

陳氏【祥道用之三山】

陳氏【暘

晉之】

葉氏【夢得少蘊石林】

胡氏【安國康侯崇安】

張氏【淳

忠父永嘉】

胡氏【銓

邦衡澹庵廬陵】

應氏【鏞

子容金華】

髙氏【閌

抑崇息齊四眀】

程氏【大昌泰之休寜】

範氏【處義逸齋】

鄭氏【樵

漁仲夾漈】

胡氏【寅

眀仲致堂】

胡氏【宏

仁仲五】

張氏【栻

敬夫南軒】

呂氏【祖謙伯恭東萊】

朱子【熹

元晦紫陽】

薛氏【季宣士龍永嘉】

黃氏【度

文叔山陰】

羅氏【願

端良】

葉氏【時

秀發竹埜】

鄭氏【鍔

剛中三山】

蔡氏【元定季通西山】

李氏【如圭寶之廬陵】

黃氏【榦

直卿勉齋】

輔氏【廣

漢卿潛庵慶源】

蔡氏【沈

仲默九】

葛氏【勝仲】

楊氏【復

信齋秦溪】

楊氏【簡

敬仲慈湖】

朱氏【在】

陳氏【汲

及之】

晁氏【公武子止昭徳】

眞氏【徳秀景元西山一字希元】

魏氏【了翁華父鶴山】

王氏【與之次防】

李氏【心傳微之秀巖】

嚴氏【粲

坦叔華谷】

易氏【祓

彥章山齋】

王氏【應麟伯厚深寧叟】

馬氏【廷鸞翔仲碧梧樂平】

林氏【希逸鬳齋】

元

馬氏【端臨貴與鄱陽】

敖氏【繼公君善長樂】

吳氏【澄

防淸艸廬臨川】

金氏【履祥吉父仁山蘭谿】

熊氏【朋來與可】

陳氏【澔

可大雲莊東匯】

陳氏【櫟

壽翁定宇新安】

虞氏【集

伯生邵庵】

張氏【養浩希孟濟南】

眀

汪氏【克寛徳輔環谷】

宋氏【濓

景濓潛溪】

馮氏【善

文所】

邵氏【寶

國賢二泉】

邱氏【濬

仲深瓊山】

黃氏【潤玉南山四眀】

王氏【廷相子衡浚儀】

呂氏【柟

仲木涇野】

楊氏【廷和介夫新都】

薛氏【蕙

君采亳州】

何氏【孟春子元郴州】

楊氏【愼

用修升庵】

唐氏【順之應徳荊川】

楊氏【繼盛仲芳椒山】

魏氏【校

子才莊渠】

湛氏【若水元眀甘泉】

歸氏【有光熙甫震川】

鄧氏【元錫汝極潛谷】

姜氏【寶

廷善鳯阿】

朱氏【載堉鄭端淸世子】

王氏【應電昭眀眀齋】

郝氏【敬

仲輿楚望京山】

呂氏【坤

叔簡新吾】

王氏【志長平仲婁裏】

黃氏【干行

玉巖】

劉氏【績】

黃氏【叔暘

以上二人未詳世次今附於此】

欽定四庫全書

欽定儀禮義疏

提要

【臣】等謹按

欽定儀禮義疏四十八卷乾隆十三年

禦定三禮義疏之第二部也其詮釋七例與周官義疏同分經文爲四十卷冠以綱領四卷釋宮一卷殿以禮器圗四卷禮節圗四卷儀禮至爲難讀鄭注文句古奧亦不易解又全爲名物度數之學不可空言以騁辧故宋儒多避之不講卽偶有論述亦多不傳惟元敖繼公儀禮集說疏通鄭注而糾正其失號爲善本故是編大防以繼公所說爲宗而參核諸家以補正其舛漏至於今文古文之異同則全采鄭注而移附音切之下經文記文之次第則一從古本而不用割附之說所分章段則多從朱子儀禮經傳通解而以楊復敖繼公之說互相參校釋宮則用朱子防定李如圭本禮器則用聶宗義三禮圗本禮節則用楊復儀禮圖本而一一刋其訛謬拾其疎脫舉數百年庋閣之塵編搜剔疏爬使疑義奧詞渙然冰釋先王舊典可沿溯以得其津涯考証之功實較他經爲倍蓰豈非遭遇

聖朝表章古學萬世一時之嘉防歟乾隆

年月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定儀禮義疏目錄

卷首上

綱領

卷首下

朱子儀禮釋宮

卷第一

士冠禮第一之一

【筮日戒賓筮賓宿賔爲期陳服器卽位迎賓始加再加三加】

卷第二

士冠禮第一之二

【醴冠者見於母字

賓出就次見兄弟姑姊見君見鄕大夫鄕先生醴賓醮殺

孤子冠庶子冠母不在戒賓辭宿賓辭加冠祝辭醴辭醮辭字辭屨記四條】

卷第三

士昏禮第二之一

【納采問名醴賓納吉納徴請期陳器饌親迎夫婦入室食

酳昏禮成】

卷第四

士昏禮第二之二

【婦見舅姑醴婦婦饋舅姑饗婦禮送者奠菜舅姑沒饗送者記十六條】

卷第五

士相見禮第三

【初相見復見士見於大夫士嘗爲臣者見於大夫大夫相見大夫士庶人見於君他邦之人見於君燕見於君言視之法侍坐於君子士大夫侍飲食於君先生異爵者見於士自稱於他邦之辭執幣玉之儀自稱於君】

卷第六

鄕飲酒禮第四之一

【謀賓介戒賓介設席器速賓介迎賔拜至主人獻賓賓酢主人主人酬賔主人獻介主人自酢於介主人獻眾賔一人舉觶樂賓】

卷第七

鄕飲酒禮第四之二

【立司正旅酬二人舉觶徹俎說屨升坐無算爵賓出遵者之禮拜賜拜辱息司正記二十二條】

卷第八

鄕射禮第五之一

【戒賓陳席器張侯速賓迎賓拜至主人獻賓賓酢主人主人酬賓主人獻眾賓一人舉觶遵者之禮樂立司正請射納射器比三耦繋綱倚旌遷樂三耦就射位誘射】

卷第九

鄕射禮第五之二

【初射取矢加於楅再請射比眾耦三耦取矢於楅眾耦皆就射位再射再取矢告獲飲不勝者獻獲者獻釋獲三請射射者皆取矢於楅三射取矢告獲如初飲不勝者如初射者復取矢於楅射事畢】

卷第十

鄕射禮第五之三

【旅酬二人舉觶徹俎說屨升坐無算爵賓出拜賜拜辱息司正記四十七條】

卷第十一

燕禮第六之一

【戒與燕者具設器饌卽位命賓及執事者賓入拜至主人獻賓賓酢主人主人獻公主人自酢主人酬賓媵觶於公公爲賔舉旅主人獻諸公卿再媵觶公爲諸公卿舉旅主人獻大夫】

卷第十二

燕禮第六之二

【工歌公爲大夫舉旅樂備立司正徹俎說屨升坐羞主人獻士燕射賓媵觶於公公爲士舉旅主人獻庶子以下無算爵賓出公與客燕記十三條】

卷第十三

大射儀第七之一

【戒百官張侯縣

陳設卽位命賓及執事者賓入拜至主人獻賓賓酢主人主人獻公主人自酢主人酬賓媵觶於公公爲賓舉旅主人獻諸公卿再媵觶於公公爲諸公卿舉旅主人獻大夫工歌下管立司正請射納射器畫物誓大史比三耦誘射】

卷第十四

大射儀第七之二

【初射取矢再請射比耦三耦取矢於楅再射再取矢告獲飲不勝者獻獲者之屬獻釋獲者三請射耦皆取矢於楅三射取矢告獲如初飲】

【不勝者如初耦皆復取矢於楅射事畢公爲大夫舉旅徹俎說屨升坐主人獻士賓媵觶於公公爲士舉旅復射主人獻庶子以下無算爵賓出公入】

卷第十五

聘禮第八之一

【命使介具聘物夕幣釋幣受命遂行過他國習儀及竟請事展幣請行郊勞至朝致館設飱】

卷第十六

聘禮第八之二

【賓至朝迎賓行聘禮享

聘享夫人因聘有言醴賓賓私覿介私覿賓出公送卿大夫勞賓介】

卷第十七

聘禮第八之三

【歸賓饔餼歸上介饔餼餼士介問卿賓私面上介私面眾介私面賓退問下大夫嘗使者代受問夫人歸禮於賓介大夫餼賓介饗食燕羞獻致】

【饗食大夫饗食還玉及賄禮公館賓賓拜賜贈

歸反命釋幣於門釋奠於禰】

卷第十八

聘禮第八之四

【遭喪聘君薨私喪賓介卒小聘記三十九條】

卷第十九

公食大夫禮第九之一

【戒賓賓卽位於大門外陳設迎賓羣臣及介卽位拜至入載俎設正饌賓祭正饌】

卷第二十

公食大夫禮第九之二

【設加饌賔祭加饌賓食侑幣賓拜侑幣卒食賓出歸賓俎賓拜賜食上大夫禮致食禮大夫相食大夫致食記十條】

卷第二十一

覲禮第十

【郊勞賜捨戒覲日受捨於朝釋幣於禰行覲禮三享告聽事王勞賜車服言稱謂與其禮大朝覲之禮記三條】

卷第二十二

喪服第十一之一

【斬衰三年齊衰三年】

卷第二十三

喪服第十一之二

【齊衰杖期齊衰不杖期齊衰三月】

卷第二十四

喪服第十一之三

【殤大功九月七月大功九月繐衰殤小功五月小功五月】

卷第二十五

喪服第十一之四

【緦麻三月記十六條】

卷第二十六

士喪禮上第十二之一

【始死復

楔齒綴足始死奠帷堂命赴者哭位君使人弔君使人禭庶禭爲銘掘坎爲垼濯器陳襲事陳沐浴飯含之具】

卷第二十七

士喪禮上第十二之二

【沐浴飯含襲

設重置銘陳小斂衣饌小斂奠陳絰帶設牀笫盥陳鼎小斂小斂奠有禭者】

卷第二十八

士喪禮上第十二之三

【設燎陳大斂衣饌殯奠爲殯具陳鼎徹小斂奠大斂殯

殯奠君視大斂成服拜弔者朝哭徹殯奠朝奠朔奠筮宅視槨視器卜葬日】

卷第二十九

士喪禮下第十三之一

【請啟期陳祖奠器饌啟

朝祖薦車設遷祖奠薦馬請祖期載柩陳器祖請葬期】

卷第三十

士喪禮下第十三之二

【公賵賓賵奠贈代哭爲燎遣奠出重與車馬苞牲行器讀讀遣柩行公贈窆

反哭虞卒哭祔】

卷第三十一

士喪禮下第十三之三

【記三十七條】

卷第三十二

士虞禮第十四之一

【陳饌具門外位門內位設饌饗神屍入屍食主人酳屍屍酢主人主人獻祝佐食主婦亞獻主婦獻祝佐食賓長三獻祝告利成屍出攺設事畢】

卷第三十三

士虞禮第十四之二

【記十一條】

卷第三十四

特牲饋食禮第十五之一

【筮日筮屍宿屍宿賓祖濯視牲爲期亨饎陳設卽位設饌祝神】

卷第三十五

特牲饋食禮第十五之二

【屍入屍食主人酳屍屍酢主人嘏主人獻祝佐食主婦獻屍屍酢主婦獻祝佐食賓長獻屍爵止主婦致爵於主人自酢主人致爵於主婦自酢賓作止爵屍酢賓賓獻祝佐食致於主人主婦自酢主人獻賓長自酢主人獻眾賓主人酬賓長主人獻長兄弟自酢主人獻眾兄弟主人獻內兄弟自酢】

卷第三十六

特牲饋食禮第十五之三

【長兄弟爲加爵眾賓長爲加爵爵止嗣舉奠兄弟之弟子舉觶於其長祭脀乃羞賓與兄弟旅酬眾賓長作止爵兄弟與賓旅酬弟子各舉觶遂無算爵佐食獻屍祝屍出

徹攺設禮畢記九條】

卷第三十七

少牢饋食禮第十六之一

【筮日筮屍宿屍爲期視殺槪器實鼎陳設器饌卽位筵幾舉鼎載俎設饌祝神】

卷第三十八

少牢饋食禮第十六之二

【屍入屍食主人酳屍屍酢主人嘏主人獻祝佐食主婦獻屍屍酢主婦獻祝佐食賓獻屍屍酢賓獻祝屍出祭畢】

卷第三十九

有司徹第十七之一

【新儐禮立侑迎屍侑陳設鼎俎授幾主人獻屍主婦薦豆籩通言載俎之法終主人獻尸之禮主人獻侑屍酢主人主婦獻屍主婦獻侑主婦致爵於主人屍酢主婦】

卷第四十

有司徹第十七之二

【上賓獻屍爵止主人酬屍屍奠酬羞於屍侑主人主婦主人獻長賓主人辯獻眾賓主人自酢主人酬賓主人獻兄弟主人獻內賓主人獻私人屍作止爵上賓獻侑致於主人屍酢上賓二人舉觶於屍侑旅酬羞於堂下及房中兄弟後生舉觶於其長次賓獻致賓一人舉觶於屍遂旅酬堂下相酬無算爵屍出禮畢不賓屍屍食之禮主人酳屍屍酢主人主人獻祝佐食主婦獻】

【屍屍酢主婦主婦獻祝佐食賓長獻屍爵止主婦致爵於主人自酢屍作止爵酢賓賓長獻祝佐食賓長致於主人主婦羞於屍祝主人主婦主人獻賔至私人羞於堂下及房中次賓獻致旅酬無算爵上利獻屍祝屍出祭禮畢攺設禮畢】

卷第四十一

禮器圖一

卷第四十二

禮器圗二

卷第四十三

禮器圗三

卷第四十四

禮器圗四

卷第四十五

禮節圗一

卷第四十六

禮節圖二

卷第四十七

禮節圗三

卷第四十八

禮節圖四

欽定四庫全書

欽定儀禮義防卷首上

綱領一【此篇論本經源流及本經精蘊】

司馬氏遷曰諸學者多言禮而魯髙堂生最本禮固自孔子時而其經不具及至秦焚書書散亡益多於今獨有士禮髙堂生能言之而魯徐生善爲容文帝時徐生以容爲禮官大夫子至孫徐延徐襄是後能言禮爲容者由徐氏焉

劉氏歆曰易曰有夫婦父子君臣上下然後禮義有所錯而帝王質文世有損益至周曲爲之防事爲之制故曰禮經三百威儀三千【朱子曰案禮經威儀禮器作經禮曲禮而中庸以禮經爲禮儀臣瓉曰經禮謂冠昏吉凶蓋以儀禮爲經禮也近世葉夢得曰經禮制之凡也曲禮文之目也】及周之衰諸侯將逾法度惡其害已皆滅去其籍自孔子時而不具至秦大壊漢興魯髙堂生傳士禮十七篇訖孝宣世後蒼最明戴徳戴聖慶普皆其弟子三家立於學官禮古經者出於魯淹中及孔氏【蘇氏林曰淹中裏名也劉氏敞曰孔氏安國所得壁中書也】與十七篇文相似多三十九篇【朱子曰五十六卷除十七正多三十九】及明堂陰陽王史氏記【隋經籍志云明堂陰陽記三十三篇王氏史氏記二十一篇】所見多天子諸侯卿大夫之制𨿽不能備猶瘉倉等推士禮而致於天子之說【顏氏籀曰瘉與愈同勝也朱子曰張淳云如歆所言則髙堂生所得獨爲士禮而今儀禮乃有天子諸侯大夫之禮居其大半疑今儀禮非髙堂生之書但篇數偶同耳此則不深考於劉說所訂之誤又不察其所爲士禮者特略舉首篇以名之其曰推而致於天子者蓋専指冠昏喪祭而言若燕射朝聘則士豈有是禮而可推耶】魯共王壊孔子宅欲以爲宮而得古文於壊壁之中逸禮有三十九天漢之後孔安國獻之遭巫蠱倉卒之難未及施行藏於祕府伏而未發

班氏固曰禮古經五十六卷經十七篇【朱子曰案此卽今儀禮也十七本作七十臨江劉敞云當作十七計其篇數則然今從之】

王氏充曰宣帝時河內女子壊老屋得佚禮一篇儀禮見在十六篇秦火之餘也

隋書經籍志曰髙堂生傳十七篇又有古經出於淹中河間獻王好古愛學得而獻之合五十七篇並威儀之事宣帝時後蒼最明其業乃爲曲臺記【如淳曰行禮射於曲臺後蒼爲記故名曰曲臺記】蒼授梁人戴徳及徳從兄子聖沛人慶普三家並立後漢惟曹充傳慶氏以授其子褒漢末康成傳小戴之學後以古經校之取其義長者作注爲鄭氏學其喪服一篇子夏先傳之諸儒多爲注解今又別行【經籍志目錄鄭康成注儀禮十七卷王肅注儀禮十七卷馬融注喪服經傳一卷鄭康成注喪服經傳一卷王肅注喪服經傳一卷晉給事中袁凖注喪服經傳一卷晉廬陵太守孔倫撰集注喪服經傳一卷陳銓注喪服經傳一卷宋大中大夫裴松之撰集注喪服經傳一卷雷次宗著略注喪服經傳一卷宋丞相諮議參軍蔡超宗著集注喪服經傳二卷齊東平太守田僧紹著集解喪服經傳二卷梁步兵校尉五經博士賀瑒撰喪服義防二卷梁尙書左丞何佟之撰喪服經傳義防一卷梁通直郎裴子野撰喪服傳一卷陳國子助教皇甫侃撰喪服文句義防十卷陳國子祭酒謝嶠撰喪服義十卷】

孔氏頴逹曰儀禮之別有五名一則孝經說春秋說及中庸並云威儀三千二則禮器云曲禮三千三則禮說云動儀三千四則謂爲儀禮五則漢書藝文志謂儀禮爲古禮經凡五名所以三千者其履行周官五禮之別其事委曲條數繁廣故也非謂篇有三千今行於世者惟十七篇而已外此則逸禮也鄭君六藝論云案藝文志儒林傳傳禮者十三家惟髙堂生及五傳弟子戴徳戴聖名在也又案儒林傳云漢興髙堂生傳禮十七篇瑕丘蕭奮以禮至淮陽太守孟卿東海人事蕭奮以授戴徳戴聖熊氏云五傳則髙堂生蕭奮孟卿後蒼及戴徳戴聖爲五也此所傳皆儀禮也

賈氏公彥曰秦燔滅典籍漢興求錄遺文之後有古文今文漢書云魯人髙堂生爲漢博士傳儀禮十七篇是今文也至武帝之末魯恭王壊孔子宅得亡儀禮五十六篇其字皆以篆書是爲古文也古文十七篇與髙堂生所傳者同而字多不同其餘三十九篇絕無師說祕在於館

朱子曰禮書如儀禮尙完備於他書禮儀三百便是儀禮中士冠諸侯冠天子冠禮之類此是大節有三百條如始加再加三加又如坐如屍立如齊之類皆是其中小目古文儀禮五十六篇其中十七篇與髙堂生所同康成注此十七篇多舉古文作某則是他當時亦曽見此壁中之書不知如何只解此十七篇而三十九篇不解競無焉自漢以來凡天子之禮皆是將士禮來增加爲之河間獻王所得五十六篇卻有天子諸侯之禮故班固謂愈於推士禮以爲天子諸侯之禮者班固作漢書時此禮猶存不知何代何年失了可惜今之儀禮其存者十七篇而其逸見於他書者猶有投壺奔喪遷廟釁廟中霤等篇其不可見者又有古經增多三十九篇而明堂陰陽王史氏記數十篇及河間獻王所輯禮樂古事多至五百餘篇儻或有逸在其間者大率且以春官所領五禮之目約之則其初固當有三百餘篇無疑矣前此猶有三禮通學究諸科禮𨿽不行而士猶得以誦習而知其說熙寧以來王安石變亂舊制廢罷儀禮而猶存禮記之科棄經任傳遺本宗末其失已甚

魏氏了翁曰河間獻王二戴馬鄭相與保殘補缺晉宋隋唐諸儒疊爲發揮三禮得不盡亡自正義旣出先儒全書泯不復見至金陵王氏又罷儀禮而士習於禮者滋鮮

熊氏禾曰儀禮爲經大小戴記不過如春秋之左氏公谷乃其傳耳

王氏應麟曰禮古經五十六篇今其篇名乃見於他書若學禮見賈誼傳天子巡守禮見內宰注朝貢禮見聘禮注朝事儀見覲禮注烝甞禮見射人防中霤禮見月令注防詩泉水防王居明堂禮見月令禮器注古大明堂禮昭穆篇見蔡邕論本命篇見通典聘禮志見苟子又有奔喪投壺遷廟釁廟曲禮少儀內則弟子職諸篇見大小戴記及管子隋志河間獻王得仲尼弟子及後學者所記一百三十一篇獻之今逸篇之名有三正記別名記親屬記明堂記曽子記禮運五帝記見白虎通王度記見白虎通禮記注後漢輿服志注周禮防王覇記見夏官防瑞命記見論衡及文選注辧名記見春秋防孔子三朝記見史記漢書注月令記大學志見蔡邕論隋牛云案劉向別錄及馬宮蔡邕等所見當時有古文明堂禮王居明堂禮明堂圖明堂大圖明堂陰陽泰山通義其書皆亡

吳氏澄曰逸禮劉歆欲列之學官而諸博士不肯置對竟不得立孔鄭所引逸中霤禮禘於太廟禮王居明堂禮皆其篇也唐初猶存諸儒曽不爲意遂至於亡

丘氏濬曰古禮之傳於世也有三儀禮禮記周禮也後世欲復古禮者必自儀禮始然儀禮止有士大夫禮而無有所謂天子禮者必合彼二禮與他書有及於禮者然後成全禮焉【以上論本經源流】

左傳劉康公曰民受天地之中以生所謂命也是以有動作禮儀威儀之則以定命也

荀氏況曰禮有三本天地者生之本也先祖者類之本也君師者治之本也故禮上事天下事地尊先祖而隆君師是禮之三本也禮以順人心爲本故亡於禮經而順人心者皆禮者也

董氏仲舒曰夏上忠殷上敬周上文者所繼之捄當用此也孔子曰殷因於夏禮所損益可知也周因於殷禮所損益可知也其或繼周者𨿽百世可知也此言百世之用以此三者矣夏因於虞而獨不言所損益者其道一而所上同也

司馬氏遷曰禮經紀人倫故長於行洋洋美徳乎宰制萬物役使羣眾豈人力也哉余至大行禮官【索隠曰大行秦官主禮儀漢景帝攺曰大鴻臚】觀三代損益乃知緣人情而制禮依人性而作儀其由來尙矣人道經緯萬端規矩無所不貫誘進以仁義束縛以刑罰故徳厚者位尊祿重者寵榮所以縂一海內而整齊萬民也是以君臣朝廷尊卑貴賤之序下及黎庶車輿衣服宮室飲食嫁娶喪祭之分事有宜適物有節文

劉氏向曰禮以養人爲本如有過差是過而養人也刑罰之過或至死傷今之刑非臯陶之法也而有司請定法削則削筆則筆救時務也至於禮樂則曰不敢是敢於殺人不敢於養人也爲其俎豆筦之間少不備因是絕而不爲是去小不備而就大不備大不備惑莫甚焉夫教化之比於刑法刑法輕是舎所重而急所輕也且教化所恃以爲治也刑法所以助治也今廢所恃而獨立其所助非所以致太平也

班氏固曰六經之道同歸而禮樂之用爲急古者名位不同禮亦異數

荀氏爽曰昔者聖人建天地之中而謂之禮禮者所以興福祥之本而止禍亂之源也夫寒熱晦明所以爲尊卑奢儉所以爲禮易曰天地節而四時成孝經曰安上治民莫善於禮禮者尊卑之差上下之制也

鄭氏康成曰禮者體也履也統之於心曰體踐而行之曰履

王氏通曰冠禮廢天下無成人矣昏禮廢天下無家道矣喪禮廢天下遺其親矣祭禮廢天下忘其祖矣

長孫氏無忌曰周公制斯文吉凶軍賔嘉謂之五禮故曰禮經三百威儀三千成康由之而刑厝不用自禮失樂微風凋俗敝仲尼於是緝禮興樂欲救時敝顧道郁不行故曰昏姻之禮廢則淫僻之罪多鄕飲酒之禮廢則爭鬭之獄繁喪祭之禮廢則骨肉之恩薄朝聘之禮廢則侵陵之漸起

韓氏愈曰余甞苦儀禮難讀又其行於今者蓋寡沿襲不同復之無由考之於今誠無所用之然文王周公之法度粗在於是孔子曰吾從周謂其文章之盛也古書之存者希矣百氏雜家尙有可取況聖人之制度耶於是掇其大要奇辭奧防著於篇學者可觀焉惜乎吾不及其時揖讓進退於其間嗚呼盛哉

歐陽氏修曰由三代而上治出於一而禮樂逹於天下古者宮室車輿以爲居衣裳冕弁以爲服尊爵俎豆以爲器金石絲竹以爲樂以適郊廟以臨朝廷以事神而治民其時聚防以爲朝覲聘問歡欣交接以爲射鄕食饗合眾興事以爲師田學校下至裏閭田畝吉凶哀樂凡民之事莫不一出於禮由之以教其民爲孝慈友悌忠信仁義者常不出於居處動作衣服飲食之間蓋其朝夕從事者無非乎此也此所謂治出於一而禮樂逹於天下使天下安習而行之不知所以遷善逺罪而成俗也

司馬氏光曰禮之爲用大矣用之於身則動靜有法而百行備焉用之於家則內外有別而九族睦焉用之於鄕則長防有倫而俗化美焉用之於國則君臣有敍而政治成焉用之於天下則諸侯順服而紀綱正焉豈直幾席之上戶庭之間得之而不亂哉

王氏安石曰禮始於天而成於人知天而不知人則野知人而不知天則僞凡爲禮者必詘其放敖之心逆其嗜欲之性莫不欲逸而爲尊者勞莫不欲得而爲長者讓擎跽曲拳以見其恭故荀卿以爲特劫以法度之威而爲之於外耳此不思之過也人生而有嚴父愛母之心聖人因其性之欲而爲之制焉故其制𨿽有以彊人而乃以順其性之欲也聖人苟不爲之禮則天下蓋將有慢其父而疾其母者矣此亦可謂失其性也得性者以爲僞則失其性者乃可以爲眞乎此荀卿之所以爲不思也

張子曰禮儀三百威儀三千無一物而非仁也天之生物也有序物之旣形也有秩知序然後經正知秩然後禮行

程子曰天下無一物無禮樂且置兩隻椅子才不正便無序無序便乖乖便不和禮之本出於民之情聖人因而道之耳禮之器出於民之俗聖人因而節文之耳聖人復出必因今之衣服器用而爲之節文其所謂貴本而親用者亦隨時更斟酌而損益之耳古禮旣廢人倫不眀以至治家皆無法度是不得立於禮也

曽氏鞏曰禮者其本在於養人之性而其用在於言動視聼之間使人之言動視聼一於禮則安有放其邪心而窮於外物哉不放其邪心不窮於外物則禍亂可息而財用可充其立意微其爲法逺矣故設其器制其物爲其數立其文以待其有事者皆人之起居出入吉凶哀樂之具所謂其用在乎言動視聼之間者也後世不知其如此而或至於不敢爲或爲之者特出於其勢之不得已故苟簡而不能備希濶而不常行又不用之於上而未有加之於民者也故其禮本在於養人之性而其用在於言動視聼之間者歷千餘年民未甞得接於耳目況於服習而安之者乎

陳氏祥道曰先王之治以禮爲本其宮室衣服車旗械用有等其冠昏喪祭朝聘射禦有儀卽器以觀理無非法象之所寓卽文以觀義無非道義之所藏使人思之而知所以教守之而知所以禁奢者不得騁無度之心儉者不得就茍難之節奇者不得以亂常衺者不得以害正此上下所以辧而民志所以定也晚周而下先王之制浸以埽地天下學者亦失其傳故隨武子不知殽烝孟僖子不知相禮範獻子不知問諱曽子不知奠方魯不知尙羔衛不知立市則時之知禮者蓋鮮矣漢興叔孫通之綿蕝禮儀徒規當時之近功而其法失於太卑魯二生之論禮樂必期百年然後興而其言失於太髙賈誼有修禮之志而困於絳灌曹褒有定禮之議而沮於酺敏傅咸極論於晉而誚於流俗劉蕡發防於唐而棄於一時繇漢以來千有餘載禮之道終不明禮之事終不行也

朱子曰天敍有典勅我五典五惇哉天秩有禮自我五禮有庸哉這个典禮自是天理之當然欠他一毫不得添他一毫不得惟聖人之心與天合一故行出這禮無一不與天合其間曲折厚薄淺深莫不恰好這都不是聖人自撰出都是天理決定合著如此儀禮不是古人預作一書如此初間只是以義起漸漸相襲行相好只管切至於情文極細密周致處聖人見此意思好故錄成書儀禮事事都載在裏靣其間曲折難行處他都有个措置得恰好凡禮有本有文自其施於家者言之則名分之守愛敬之實其本也冠昏喪祭儀章度數者其文也其本者有家日用之常體固不可一日而不修其文又皆所以綱紀人道之終始𨿽其行之有時施之有所然非講之素明習之素熟則其臨事之際亦無以合宜而應節是以不可一日而不講且習焉也知崇禮卑禮以極卑爲事故自飲食居處灑埽欬唾之間皆有儀則聞之若不厭行之若碎而不綱然惟愈卑故愈約與所謂極崇之知未可以差殊觀也

呂氏祖謙曰周公制禮立於一時而萬世不易自非聖人議禮則未有久而不變故貞觀之禮不可行於顯慶而顯慶之禮不可行於開元

氏勝仲曰魯昭公如晉自郊勞至贈賄無失禮女叔齊曰是儀也不可謂之禮禮所以守其國行其政令無失其民者也趙簡子見子太叔問揖遜周旋之禮焉子太叔曰是儀也非禮也夫禮上下之紀天地之經緯民之所以生也二子可謂知禮之本末矣然制度文爲𨿽禮之末捨此則安上治民之意無以寓則所謂禮之文者豈可不載述以詔後哉

楊氏復曰聖人胸中制作之妙盡天理節文之詳經緯彌綸混成全體竭天下之心思莫能至焉是故其義密其辭嚴驟讀其書者苦其難也復曩從朱文公讀儀禮求其辭而不得則擬爲圖以象之圖成而義顯凡位之先後秩序物之輕重權衡禮之恭遜文明仁之忠厚懇至義之時措咸宜智之文理密察精粗本末昭然可見矣

魏氏了翁曰儀禮一經以之參考諸經尢有功

馬氏廷鸞曰儀禮之書於奇詞奧防中有精義妙道焉於纎悉曲折中有明辧等級焉不惟欲人之善其生且欲人之善其死不惟致嚴於冠昏朝聘鄕射而尢嚴於防祭

敖氏繼公曰夫子有言夫禮必本於天殽於地列於鬼神逹於喪祭冠昏射禦朝聘聖人以禮示之故天下國家可得而正也以夫子此言証之則是書也聖人其以爲正天下之具也與

丘氏濬曰先王爲治而必隆重於禮者蓋以禮爲教化之本所以遏民惡念而啟其善端約之於仁義道徳之中而使其不蕩於規矩制度之外以至犯戒令罹刑憲焉有不知其所以然而然者矣是故知男女之有欲也則制昏禮以止其滛僻之行於情竇未開之先知飲食之易爭也則制鄕飲以止其爭鬭之獄於朶頤未動之始制喪祭之禮以止其背死忘生之念於哭臨奠獻之際制聘覲之禮以止其背畔侵陵之患於俎豆玉帛之間是皆不待欲動情勝而自有潛消速化之妙縱有過差不逺而復尙何差謬而至於千里之遼絕乎

郝氏敬曰儀禮較周禮切近儀禮周旋裼襲合下有實地【以上論本經精蘊】

綱領二【此篇論本經義例及讀經方法】

賈氏公彥曰儀禮之次賤者爲先又以士冠昏士相見爲先後者以二十而冠三十而娶四十彊而仕卽有摯見鄕大夫見君之等又爲鄕大夫州長行鄕飲酒鄕射之事已下先吉後凶凶盡則又行祭祀吉禮也儀禮有古文今文鄭注禮之時以今古二字並之若從今文不從古文卽今文在經如士冠禮篇闑閾之等於注內疊出古文蹙之屬是也若從古文不從今文則古文在經注內疊出今文卽士冠禮孝友時格鄭注云今文格爲嘏又喪服注今文無冠布纓之等是也若二字俱合義者則互換見之卽士冠禮壹揖壹讓升注云古文壹皆作一公食大夫三牲之肺不離贊者辯取之一以授賔注云古文一爲壹是也又鄭疊古今之文者皆釋經義盡乃言之若疊古今之文訖須別釋余義者則在後言之卽士冠禮孝友時格注云今文格爲嘏又云醮者不祝之類是也喪服記子夏爲之作不應自造還自解之記當在子夏之前又鄭注禮記冠義云冠義者記於冠中之義也記時不同故有二記

朱子曰六經之道同歸而禮樂之用爲急遭秦滅學禮樂先壊漢晉以來諸儒補緝竟無全書其頗存者三禮而已周官一書固爲禮之綱領至其儀法度數則儀禮乃其本經而禮記郊特牲冠義等篇乃其義防耳今儀禮多是士禮天子諸侯喪祭之禮皆不存其中不過有些小朝聘燕食之禮儀禮是經禮記是解儀禮如儀禮有冠禮禮記便有冠義儀禮有昏禮禮記便有昏義以至燕射之類莫不皆然儀禮禮之根本而禮記乃其枝葉

馬氏廷鸞曰後世以儀禮爲殘闕之書徐而觀之一士也而天子之士與諸侯之士不同上大夫與下大夫不同等而上之固有可得而推者矣

熊氏朋來曰儀禮名爲十七篇實十五篇而已旣夕乃士喪禮之下篇有司徹乃少牢之下篇也儀禮是經禮記是傳儒者恆言之及讀儀禮則士冠禮自記冠義以後卽記矣士昏禮自記士昏禮以後卽記矣鄕飲酒禮自記鄕朝服而謀賓介以後卽記矣鄕射禮自記大夫與以後卽記矣燕禮自記燕朝服於寢以後卽記矣公食大夫禮自記不宿戒以後卽記矣覲禮自記幾俟於東箱以後卽記矣士虞禮自記虞沐浴不櫛以後卽記矣特牲饋食禮自記特牲以後卽記矣士喪禮自記士處適寢以後附在旣夕者卽士喪之記也旣夕則啟之昕以後卽旣夕之記也喪服毎章有子夏而記公子爲其母以後又別爲喪服之記其記文亦有是子夏以前有此記矣十七篇惟士相見大射少牢饋食有司徹四篇不言記其有記者十有三篇大小戴固多格言而訛僞亦不免惟儀禮爲禮經之稍完者先儒謂其文物彬彬乃周公制作之厪存者後之君子有志於禮樂勿以其難讀而不加意也

汪氏克寛曰儀禮十七篇吉禮之存惟特牲篇乃諸侯之士祭祖禰之禮少牢及有司徹篇乃諸侯之卿大夫祭祖禰之禮凶禮之存惟喪服篇乃制尊卑親疏冠絰衣服年月之禮士喪禮上下篇乃士喪其親自始死至塟之禮士虞篇乃士旣塟其親日中而祭於殯宮之禮賔禮之存惟士相見禮篇乃士始承贄相見之禮聘禮篇乃諸侯相交久無事相聘之禮覲禮篇乃諸侯覲天子之禮嘉禮之存惟士冠禮乃士之子加冠之禮士昏禮乃士娶妻之禮鄕飲酒禮乃鄕大夫賔興賢能之禮鄕射禮乃士爲州長防民射於州序之禮燕禮乃諸侯燕其臣之禮大射儀乃諸侯將有祭祀與羣臣燕飲而射之禮公食大夫禮乃諸侯以禮食鄰小聘大夫之禮自此之外如朝宗防同郊祀大饗帝大喪之禮蓋皆逸遺軍禮又無存

敖氏繼公曰周氏此書爲侯國而作也冠昏相見鄕飲鄕射士喪旣夕士虞特牲凡九篇皆言侯國之士禮少牢上下二篇皆言侯國之大夫禮聘食燕大射四篇皆言諸侯之禮惟覲禮一篇則言諸侯朝天子之禮然主於諸侯而言也喪服篇中言諸侯及公子大夫士之服詳矣其間𨿽有諸侯與諸侯之大夫爲天子之服然亦皆主於諸侯與其大夫而言也由是觀之則此書爲侯國之書無疑矣是經言士禮特詳其於大夫則但見其祭禮耳而昏禮喪禮無聞焉是其亡逸者也公食大夫禮云設洗如饗謂如其公饗大夫之禮也而經無是禮焉又諸侯之有覲禮但用於王朝耳若其邦交亦當有相朝相饗相食之禮又諸侯當有喪禮祭禮而今皆無聞焉是亦其亡逸者也由此言之經之篇數不止於十七亦可見矣

郝氏敬曰今人用字尙象古人用字尙音尙象者辧其防畫尙音者切其音響如角柶之柶爲匙也賔厭介之厭爲壓也孝子圭爲之圭爲蠲也苴刌茅之苴爲借也一溢米之溢爲搤也栗階之栗爲歷也閭中之閭爲驢也錫衣之錫爲緆也交錯以辯之辯爲徧也綏祭之綏爲墮也面枋之枋爲柄也若此類響切而意合故古人隨宜用之【以上論本經義例】

荀氏況曰禮者法之大分羣類之綱紀也故學至於禮而止矣夫是之謂道徳之極

張子曰看得儀禮則曉得周禮與禮記

程子曰學禮者考文必求先王之意得意乃可以沿革子厚以禮教學者最善使學者先有所防守

朱子曰禮學是一大事不可不講然亦須防得義理分明後及之乃佳不然徒精神無補於學問之實也禮記要兼儀禮讀如冠禮喪禮鄕飲酒禮之類儀

禮皆載其事禮記只發明其理讀禮記而不讀儀禮許多理皆無安著處禮之趨翔登降揖遜皆須習漢禮志如大射等禮𨿽不行卻依舊令人習人自傳得一般今𨿽是不能行亦須是立科令人習得也是一事古者禮學是専門名家始終理防此事故學者有所傳授終身守而行之凡欲行禮有疑者輒就質問所以上自宗廟朝廷下至士庶鄕黨典禮各各分明漢唐時猶有此意如今直是無人儀禮𨿽難讀然倫類若通則其先後彼此展轉參照足以互相發明久之自貫通也前賢常患儀禮難讀以今觀之只是經不分章記不隨經而注防各爲一書故使讀者不能遽曉大扺說禮都要先求其義豈知古人所以講明其義者蓋緣其儀皆在其具並存耳聞目見無非是禮故於此論說其義皆有依據儀禮疑處難卒說但看時隨手札記向後因讀他處邂逅或有發明自不費力徳明問編喪祭禮當依先生指授以儀禮爲經戴記爲傳周禮作旁證曰和通典也須防就中卻有議論更革處語畢卻云子晦正合且做切已工夫只管就外邊文字上走支離雜擾不濟事孔子曰操則存舎則亡孟子曰學問之道無他求其放心而已矣程子曰心要在腔子裏且如曽子於禮上纎細無不理防過及其語孟敬子則曰動容貌斯逺暴慢矣正顏色斯近信矣出辭气斯逺鄙俗矣籩豆之事則有司存須有緩急先後之序須將操存工夫做本然後逐逐義去看方有益只管支離雜防都不成事禮廢久矣讀者見其節文度數之詳有若未易究者往往未有習行而已有望風退怯之意又或見其堂室之廣給使之多儀物之盛而竊自病其力之不足未能有舉而行之者殊不知禮書之文𨿽多而身親試之或不過於頃刻其物𨿽博而亦有所謂不若禮不足而敬有餘者

敖氏繼公曰此經已亡逸者固不可復見矣其幸存者吾曹安可不盡心而講明之乎繼公沈潛旣久忽若有得一開卷則心目之間如親見古人於千載之上而與之揖讓周旋於其間蓋有手之舞之足之蹈之而不自知者

郝氏敬曰不讀儀禮不見古人周詳縝宻之思讀十七篇而人倫日用品節度數無不在其中矣飲食衣服升降禓襲坐起拜立別其嫌而明其微制其外而養其中故曰人之所以異於禽獸者幾希庶民去之君子存之學禮者所當黙識也禮非彊作是人道之經緯無禮則無人道是書所言冠昏喪祭品節秩序皆天理之不得不然其間煩難行者則時勢古今之異學禮者所以貴逹也讀禮切忌附合凡禮家言非出一人一手世逺傳疑安得盡同但據本文解釋同者自然脗合異者不妨並存牽彊比附失之愈逺【以上論讀經方法】

綱領三【此篇論諸家醇疵及後代禮儀】

範氏蔚宗曰漢興諸儒頗修藝文東京學者亦各名家而章句多者或乃百餘萬言康成括囊大典网羅眾家刪裁繁蕪刋攺漏失自是學者略知所歸王父豫章君每考先儒經訓而長於康成常以爲仲尼之門不能過也及傳授生徒並専以鄭氏家法云

北史儒林傳曰漢世鄭康成並爲眾經注解易詩書禮論語孝經大行於河北自魏末大儒徐遵明兼通之其後三禮並出徐遵明之門傳業於熊安生後生能通禮經者多是安生門人諸生盡通小戴於周儀兼通十二三焉大抵南北所爲章句好尙互有不同禮則同遵於鄭氏

隋書儒林傳曰馬光少好學尢明三禮爲儒者所宗山東三禮學者自熊安生後惟宗光一人劉與諸儒修定五禮自爲狀曰周禮禮記並堪講授儀禮用功蓋少

賈氏公彥曰周禮注者則有多門儀禮所注後鄭而已其爲章防則有齊信都黃慶隋李孟悊二家慶則舉大略小經注疏漏猶登山逺望而近不知悊則舉小略大經注稍周似入室近觀而逺不察二家之防互有修短案士冠三加有緇布冠皮弁爵弁旣冠又著冠以見於君有此四種之冠故記人下陳緇布冠委貌周弁以釋經之四種經與記都無天子冠法而李云委貌與弁皆天子始冠之冠李之謬也喪服一篇凶禮之要鄭注引禮記檀弓云絰之言實也明孝子有忠實之心故爲制此服焉而黃氏妄云衰以表心絰以表首黃之謬也黃李之謬略言其一餘足見矣

唐書曰孔頴達與顏師古王恭等受詔譔五經義訓凡百餘篇曰正義王恭講三禮別爲義證甚精博

竇氏儼曰國子司業兼太常博士聶崇義垂髦之篤志禮經防國朝創制彜器迨於車服乃究其軌量親自規模於是博采三禮舊圖凡得六本大同小異遂鑽研尋擇推較詳求躬命繢素凡舊圖之是者率由古典否者以實裁量作程立制昭示無窮

晁氏公武曰崔靈恩少篤學尢精禮傳仕魏歸梁爲博士甚拙朴及解析精義盡極精致正始之後不尙經術咸事虛談公卿大夫取文具而已而靈恩經明行修凡兩載王鄭異同皆援引古誼商略其可否賈公彥永徽中仕至太學博士世稱其發揮鄭學最爲詳明儀禮防五十卷黃慶李孟悊各有防義公彥刪二防爲此書國朝甞詔邢昺正之三禮圖聶崇義周世宗時被防纂集以鄭康成阮諶綦毋君梁正夏侯伏明張鎰六家圖刋定

陳氏祥道曰古禮十七卷釋文一卷識誤一卷永嘉張淳忠甫所校前有目錄一卷載大小戴劉向篇第異同以古監本校定識其誤而爲之序廬陵李如圭寶之甞爲釋宮經所載堂室門庭今人所不曉者一一釋之

朱子曰鄭康成考禮名數大有功事事都理防得儀禮防得不甚分明前賢之說𨿽或繁冗然其源流深逺气象從容實與聖賢微意隠然黙契讀此書乃知漢儒之學有補於世教者不小劉原父七經向見其初成之本後未得也計此亦是劉公少時作不然則亦以其多而不能精耶如陸農師禮象陳用之禮書亦甚該博陳氏勝陸氏儀禮難得善本鄭注賈防之外先儒舊說多不復見陸氏釋文亦甚疏略近世永嘉張淳校定印本又爲一書以識其誤號爲精宻然亦不能無舛謬但此本較他本爲最勝又論文廟釋奠祭器云祭器並依聶崇義禮圖之

樣式某見政和年中議禮局鑄造祭器皆考三代器物遺法制度精宻气象淳古足見一時文物之盛可以爲後世法紹興十五年曽有防以其樣制開說印造頒付州縣遵用今州縣旣無此本而所頒降儀式印夲尙仍聶氏舊圖之陋未爲得也又乞修三禮札子云頃甞與一二學者考訂禮說欲以儀禮爲經而取禮記及諸經史雜書所載有及於禮者皆以附於本經之下具列注疏諸儒之說略有端緒而私家無書檢閱無人抄冩久之未成欲望特詔有司許就祕書省太常寺關借禮樂諸書自行招致舊曰學徒十餘人令其編類踏官屋與之居處逐月量支錢米以及飲食紙札油燭之費差撥抄冩貼司二十餘名候給局日量支犒賞可以興起廢墜垂之永久使士知實學異時可爲聖朝制作之助

宋史藝文志曰聶崇義三禮圖集注二十卷陳祥道注解儀禮三十二卷周燔儀禮詳解十七卷李如圭儀禮集釋十七卷朱子儀禮經傳通解二十三卷張淳儀禮識誤一卷黃余續儀禮經傳通解二十九卷又儀禮集傳集注十四卷楊復儀禮圖解十七卷魏了翁儀禮要義五十卷三禮辧李心傳撰以儀禮之說與鄭氏辧者八十四皆有防

黃氏榦曰始余創二禮粗就質之先師先師喜曰所立喪祭禮規模甚善他日取吾所編家鄕邦國王朝禮悉用此規模更定之

朱氏在曰經傳通解二十三卷蓋先君晚之所新定是爲絕筆之書次第具見於目錄惟書數一篇缺而未補而大射禮聘禮公食大夫禮諸侯相見禮八篇則猶未脫稿也其曰集傳集注者此書之舊名也凡十四卷爲王朝禮而卜筮篇亦缺余則先君所艸定而未暇刪攺者也今皆不敢有所增益悉從其稿至於喪祭二禮則甞以規模次第屬之門人黃榦俾之類次他日書成亦當相從於此庶幾此書始末具備

楊氏復曰勉齋先生所修祭禮本經則特牲少牢有司徹大戴則釁廟所補者則自天神地只百神宗廟以至因事而祭者如建國遷都巡守師田行役祈禳及祭服祭器事序始終其綱目尢爲詳備先生嘉定己夘喪禮始克成編以次將修祭禮卽以其稿授復自此朝披夕閱不敢釋卷時在先生左右咨問抄識以待筆削不幸先生卽世日邁月徵今十餘年南康學宮舊有家鄕邦國王朝禮【文獻通考云朱子儀禮經傳通解已成書其子在刻之南康】及張侯虙續刋喪禮又取祭禮稿並刋之故四方朋友皆有祭禮稿本未有取其書而修定之者竊不自揆遂據稿本參以所聞稍加更定以續成其書嚴陵趙彥肅甞作特牲少牢二禮圖質諸先師先師喜曰更得冠昏圖及堂室制度並考之乃爲佳爾復今所圖者則髙堂生十七篇之書也爲家鄕邦國王朝喪祭則因先師經傳通解之義例也附儀禮旁通圖於其後則制度名物之縂要也區區用心𨿽不敢謂無遺誤庶幾或有以得先師之心焉

熊氏禾曰文公晚年爲經傳通解大綱細目具載歷門人黃勉齋楊信齋三世克成書舊有刻本兵燼之後板帙防亡兼初本所纂注防語類傷繁後信齋爲之圖解又復過略而文公初志將欲通經及諸史誌防要等書與夫開元開寶政和禮斟酌損益以爲百王之大法而志則未遂今得考亭以來諸名儒參校訂定墨本擬板行以便流布仍於所補儀禮各卷篇目之下參以歷代沿革之制又關洛以來諸儒折中之說輯爲儀禮外傳以附其後庶可繼先儒未畢之志

敖氏繼公曰儀禮舊有康成注予輒刪其不合於經者意義有未足則取防記或先儒之說補之又未足則附以一得之見名曰儀禮集說

吳氏澄曰朱子甞與東萊呂氏商訂三禮篇次呂氏旣不及答晚年所編校儀禮經傳則其條例與前所商訂又不同矣【以上論諸家醇疵】

司馬氏遷曰秦有天下悉內六國禮儀采擇其善至髙祖光有四海叔孫通頗有所增益減損大扺皆襲秦故自天子稱號下至佐僚及宮室官名少有變攺

班氏固曰叔孫通作漢禮儀因爲奉常諸弟子共定者咸爲選首

範氏蔚宗曰光武中興篤好文雅明帝繼軌尢重經術明帝幸三雍尊養五更饗射禮畢帝正坐自講諸儒執經問難於前建初中大防諸儒於白虎觀考詳同異肅宗稱制臨決如石渠故事章和元年正月召曹褒詣嘉徳門令小黃門持班固所上叔孫通漢儀十二篇勅褒曰此制防略多不合經今宜依禮條正使可施行於南宮東觀盡心集作褒旣受命乃次序禮事依準舊典雜以五經防記之文撰次天子至於庶人冠昏吉凶終始制度以爲百五十篇冩以二尺四寸簡其年十二月奏上

沈氏約曰漢魏以來各揆古今之中以通一代之儀司馬彪集後漢眾注以爲禮儀志魏初則王粲衛覬典定眾儀蜀朝則孟光許慈創理制度晉始則荀覬鄭衝詳定晉禮江左則荀崧刁協緝理乖紊其間名儒通學諸所論敍往往新出非可悉載

長孫氏無忌曰秦並吞九國盡収其禮儀歸之咸陽惟采其尊君抑臣以爲時用至於儒林道盡詩禮爲煙漢叔孫通起朝儀西京以降用相裁準咸稱當世之美黃初之詳定朝儀太始之削除乖謬則宋書言之備矣梁武始命羣儒明山嚴植之陸璉賀瑒司馬褧裁成大典沈約等咸在參詳陳武平建業多準梁舊後齊則博士熊安生等在周則蘇綽盧辧宇文防並習於儀禮者也隋髙祖命牛辛彥之等采梁及北齊儀注以爲五禮云

歐陽氏修曰自漢以來史官所記事物名數降登揖讓拜俛伏興之節皆有司之事爾所謂禮之末節也梁以來始以其當時所行傳於周官五禮之名各立一家之學唐初卽用隋禮至太宗時中書令房齡等因隋之禮增以天子上陵朝廟養老大射講武讀時令納皇后皇太子入學太常行陵合朔陳兵大社等爲吉禮六十一篇賔禮四篇軍禮二十篇嘉禮四十二篇凶禮十一篇是爲貞觀禮髙宗又詔太尉長孫無忌等增之爲一百三十卷是爲顯慶禮其文雜以式令而義府敬宗方得幸多希防傅防事旣施行議者皆以爲非上元三年詔復用貞觀禮由是終髙宗世貞觀顯慶二禮兼行而有司臨事逺引古義與二禮參考增損之無復定制開元十年以國子司業韋縚爲禮儀使以掌五禮十四年通事舎人王嵒上防請刪去禮記舊文而益以今事詔付集賢院議學士張說以爲禮記不刋之書去聖久逺不可攺易而唐貞觀顯慶禮儀注前後不同宜加折衷以爲唐禮乃詔集賢院學士右防騎常侍徐堅等撰定爲一百五十卷是爲大唐開元禮由是唐五禮之文始備貞元中太常禮院修撰王涇考次歷代郊廟沿革之制及其工歌祝號而圖其壇屋陟降之序爲郊祀錄十卷元和十一年祕書郎修撰韋公肅又錄開元已後禮文損益爲禮閣新儀三十卷十三年太常博士王彥威爲曲臺新禮三十卷又采元和以來王公士民婚祭喪塟之禮爲續曲臺禮三十卷

宋史曰宋開寶中命禦史中丞劉溫叟等撰開寶通禮二百卷本唐開元禮而損益之旣又定通禮義纂一百卷景祐四年賈昌朝撰太常新禮及祀儀嘉祐中歐陽修纂集散失命官設局主通禮而記其變及新禮以類相從爲一百卷賜名太常因革禮大觀初置議禮局請分秩五禮詔依開寶通禮之序政和元年續修成四百七十七卷

程子曰冠昏喪祭禮之大者今人都不以爲事某舊甞修六禮【原注冠昏喪祭鄕相見】將就後被召遂罷今更一二年可成家間多戀河北舊俗未能遽更易然大率漸使知義理一二年書成可皆如法

朱子曰儀禮多是士禮邦國人君者僅存一二叔孫通所制及曹褒所修固已非古然今亦不存唐開元顯慶二禮顯慶已亡開元襲隋書爲之本朝修開寶禮多本開元而頗加詳備及政和間修五禮一時姦邪以私智損益防略抵牾更沒理防魏徵以小戴禮綜彚不倫更作類禮二十篇數年而成太宗美其書錄寘內府今此書不復見甚可惜也二程與橫渠多是古禮溫公則大槪本儀禮而參以今之可行者要之溫公較穏若伊川禮則祭祀可用昏禮惟溫公者好又家禮序曰三代之際禮經偹矣然其存於今者宮廬器服之制出入起居之節皆已不宜於世世之君子𨿽或酌以古今之變更爲一時之法然亦或詳或略無所折衷至或遺其本而務其末緩於實而急於文自有志好禮之士猶或不能舉其要而困於貧窶者尢患其終不能有以及於禮也某之愚蓋兩病焉以是甞獨觀古今之籍因其大禮之不可變者而少加損益於其間以爲一家之言大扺謹名分崇愛敬以爲之本至其施行之際則又略浮文惇本實以竊自附於孔子從先進之遺意誠願得與同志之士熟講而勉行之庶幾古人所以修身齊家之道謹終追逺之心猶可以復見而於國家所以惇化導民之意亦或有少云祖宗時有開寶通禮科學究試黙義須是念得禮熟是後禮官用此等人爲之介甫一切罷去盡令作大義故今之禮官不問是甚人皆可做某甞謂朝廷須畱此等科如史科亦當有

楊氏復曰朱先生所定家鄕邦國王朝禮専以儀禮爲經及自述家禮則又通以古今之宜故冠禮則多取司馬氏昏禮則參諸司馬氏程氏喪禮本之司馬氏後又以髙氏之書爲最善及論祔遷則取橫渠遺命治喪則以書儀疏略而用儀禮祭祀則兼用司馬氏程氏而先後所見又有不同節祠則以韓魏公所行者爲法若夫明大宗小宗之法以寓愛禮存羊之意此又家禮之大義所系蓋諸書所未及而先生於此尢拳拳也【以上論後代禮儀】

欽定儀禮義防卷首上﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷首下

朱子儀禮釋宮【附論】

案儀禮之學當以宮室爲先宮室旣定然後人有所麗器有所措升降往來之節可得而通也堂階房室之制古與今殊學者惟求之遺經而經文隨事散見各以意測欲求其是而得其全則難鄭氏生於漢末差爲近古然已不能無差孔賈彊傅注義未有訂正朱子儀禮釋宮一篇薈萃前人諸說先提其綱次疏其義臚列言之頗有端緒然疑者未盡決而舊說之繆者亦未及悉正也玆取朱子原文逐條攷論冀以講其是而去其非焉如左

宮室之名制不盡見於經其可攷者宮必南鄕廟在寢東皆有堂有門其外有大門

周官建國之神位右社稷左宗廟宮南鄕而廟居左則廟在寢東也寢廟之大門一曰外門其北蓋直寢故士防禮注以寢門爲內門中門凡旣入外門其鄕廟也皆曲而東行又曲而北行案士冠禮賔立於外門之外主人迎賔入每曲揖至於廟門注曰入外門將東曲揖直廟將北曲又揖是也又案聘禮公迎賔於大門內每門每曲揖及廟門賈氏曰諸侯五廟大祖之廟居中二昭居東二穆居西每廟之前兩旁有隔墻墻皆有閤門諸侯受聘於大祖廟大祖廟以西隔墻有三閤門東行至大祖廟凡經三閤門故曰每門也大夫三廟其墻與門亦然故賔問大夫大夫迎賔入亦每門每曲揖乃及廟門其說當攷大夫士之門惟外門內門而已諸侯則三天子則五庠序則惟有一門鄕飲酒鄕射主人迎賔於門外入門卽三揖至階是也

案宮南鄕大門北直寢而廟在寢東此士大夫與諸侯天子之所同也士大夫二門則入大門曲而東卽廟已諸侯三門庫雉路廟在庫門之內天子五門臯庫雉應路廟亦在庫門之內但天子之庫門則爲第二門耳其諸侯廟制賈氏以爲東西平列與朱子所云大祖之廟在北左昭右穆以次而南者異似當以朱子之說爲定朱子於此引賈氏之言亦未暇論及也又案康成謂諸侯三門臯應路蓋列國名號或有不同有此則缺彼故容有曰臯曰應者然以春秋經傳及檀弓諸文參攷之則當以庫雉爲正又陳氏祥道據桓二年谷梁傳女嫁父送之不下堂母不出祭門諸母不出闕門闕門卽雉門也如此則諸侯廟在雉門內諸侯廟在雉門內則天子可知又或言禮運仲尼與於蠟賔出遊於觀之上夫蠟賔則在廟也兩觀則雉門也旣蠟而出遊於觀則廟在雉門內矣其說亦皆有理存之以備攷此云廟在庫門之內者據周官小宗伯及禮記郊特牲鄭注也

堂之屋南北五架中脊之架曰棟次棟之架曰楣鄕射記序則物當棟堂則物當楣注曰是制五架之屋也正中曰棟次曰楣前曰庪賈氏曰中脊爲棟棟前一架爲楣楣前接檐爲庪今見於經者惟棟與楣而已棟一名阿士昏禮賔升當阿致命注曰阿棟也入堂深示親親賈氏曰凡賔升皆當楣此深入當棟故云入堂深也又聘禮賔升亦當楣賈氏曰凡堂皆五架則五架之屋通乎上下而其廣狹隆殺則異爾案五架者舉其檁數之也若以其地則四架而已自檐至楣爲一架自楣至棟爲一架自棟至後楣爲一架自後楣至北墉爲一架此則以兩檁之閒數之蓋南北分爲四段以爲行禮之節焉此通乎上下者也其實屋深架寛檁數必不止於此無論天子諸侯制度宏濶卽以士屋計之空中一架昏禮婦饋奧設舅姑之席而於北墉下設婦席焉特牲禮奧設屍席而於北墉下設祝席焉防禮則屍牀含牀之東北有置襚衣之牀焉度周尺非二丈許不足以容也瓦屋峻四分之一則一椽之長當二丈五尺有奇恐中撓而不足以勝瓦巳是則庪與與棟之閒必益之以檁而皆爲小梁以承之然後椽稍短檁稍密而不虞其折厭也今士庶家聽事前與後相距爲四架而古人只以兩架目之是可證巳至大夫以上至天子諸侯殿屋之制其進愈深則爲檁愈宻蓋以數架合作一架但多一檁則增一重梁爾然則古人總謂之五架之屋者則何也凡屋之制中虛而旁實中虛則惟有兩楹焉以便於行禮若東西兩序與東西兩榮則皆壁也其壁之閒上承棟與庪之處皆有柱焉意壁閒之柱則以五爲率檁有增而柱無增故𨿽天子諸侯之屋亦只稱五架與兩架之閒𨿽多檁而皆可以小梁承之使行禮者視柱以爲節則尢便也天子諸侯之寢廟上或以板爲承塵則棟皆不可得而見可見者惟兩旁之柱而已又案阿未必是棟士昏禮主人拜於阼階上賔升西面不應遽至棟下聘禮受玉於中堂與東楹之閒注曰入堂深尊賔事賈氏曰前與棟之閒爲南北堂之中夫以棟之閒爲入堂深則昏賔之致命未必更深於此也攷工記匠人職曰四阿重屋注曰四阿四注屋則阿宜近於檐霤矣豈阿卽庪之別名抑指庪與之閒與春秋傳成二年槨有四阿亦可見非當脊之棟也

後以北爲室與房

後之下以南爲堂以北爲室與房室與房東西相連爲之少牢主人室中獻祝祝拜於席上坐受注曰室中廹狹賈氏曰棟南兩架北亦兩架棟北下爲室南壁而開戶以兩架之閒爲室故云廹狹也昏禮賔當阿致命鄭云入堂深明不入室是棟北乃有室也序之制則無室鄕射記序則物當棟堂則物當注曰序無室可以深也鄕射席賔南面注曰不言於戶牖之閒者此射於序賈氏曰無室則無戶牖故也釋宮云無室曰榭卽序也

案室與房東西相連爲之蓋中室而左右房也其閒各以墉隔之東房之東西房之西則東西夾室也其閒亦各以墉隔之夫以兩架之閒爲室固廹狹矣然以士昏士防特牲諸禮攷之則其南北相距亦不甚淺若太淺則不能以容而稍深則又非一椽之所能勝也然則後與北墉之閒必更有檁焉又可見矣室中廹狹房中可知中一閒宜稍廣於旁之兩閒未有室窄而房反寛者也又案序無室康成云爾未見其必然也鄕射記籩豆出自東房有房則必有室若幷無房則籩豆無所置之且如其說則後之下便爲北墉比尋常五架之屋又少一架恐無此規制也敖氏繼公曰鄕庠州序大小深淺有差堂之庭深於序故進退其物以合侯道之數其序亦有室亦有夾與庠不異其言近是詳見本篇

人君左右房大夫士東房西室而已

聘禮記若君不見使大夫受聘升受負右房而立大射薦脯醢由左房是人君之房有左右也公食記筵出自東房注曰天子諸侯左右房賈氏曰言左對右言東對西大夫士惟東房西室故直云房而已然案聘禮賔館於大夫士君使卿還玉於館賔退負右房則大夫亦有右房矣又鄕飲記薦出自左房少牢主婦薦自東房亦有左房東房之稱當攷

案鄕射記籩豆出自東房特牲禮豆籩鉶在東房記賔長兄弟之薦自東房如此者非一言左對右言東對西何於天子諸侯則云爾於大夫士則不云爾乎經文同而疏解異是引人入岐路也至聘禮使卿還玉賔受圭退負右房而立經明言右房可以無疑矣賈氏則曰今不在大夫廟於正客館故有右房夫前此歸饔時經固曰及廟門賔揖入矣後此公館賔賔辟注曰君在廟門敬也至賔將去而釋皮帛於堂楹之閒亦以館於廟而禮其神也何獨於還玉而忽不在廟乎經無易館之文賈氏何以知之只以右房二字有礙於其東房西室之說故多此周折耳朱子云當攷亦疑東房西室之不然後之人所當繼朱子之志而詳核之者也胡爲棄經而任疏乎

室中西南隅謂之奧

郉昺曰室戶不當中而近東西南隅最爲深隱故謂之奧而祭祀及尊者常處焉

案郉氏之意蓋謂日光從室戶入則帷西北隅受之而西南隅不及焉故云深隱也

東南隅謂之窔東北隅謂之宧【窔一叫反又音杳宧音頤】

郭氏曰窔亦隱闇

案士喪記朔月童子埽室聚諸窔以其爲戶之所掩故隱闇與

西北隅謂之屋漏

詩所謂尙不愧於屋漏是也曽子問謂之當室之白孫炎曰當室日光所漏入也鄭謂當室之白西北隅得戶明者

案奧與屋漏兩隅相當戶在室壁之東偏而日光漏入則屋漏與戶相距不逺而四隅左右適均亦可見矣

室南其戶戶東而牖西

說文曰戶半門也牖穿壁以木爲交窗也月令疏曰古者窟居開其上取明雨因霤之是以後人名室爲中霤開牖者象中霤之取明也牖一名鄕其扇在內案士虞祝闔牖戶如食閒啟戶啟牖鄕注曰牖先闔後啟扇在內也鄕牖一名是也

案戶東牖西其在室中視之蓋左右均也意室之南壁分爲四股中二股爲戶牖之閒東一股以其半爲戶戶之東爲壁啟戶則戶掩於壁其處謂之窔西一股以其半爲牖牖之西爲壁啟牖則牖掩於壁其處謂之奧如此則左右適均而案之士防之室位特牲少牢屍祝佐食之行禮亦多合者又案鄕牖一名蓋以豳詩塞向墐戶之向解之然詩箋云向北出牖也且曰塞則亦未必有交窗也鄕與牖自是不同敖氏於士虞禮讀啟牖爲句鄕如初爲句不從鄭氏解

戶牖之閒謂之依

郭氏曰牖東戶西也覲禮斧扆亦以設之於此而得扆名士昏注曰戶西者尊處以尊者及賔客位於此故又曰客位

案牖東戶西則壁也依設於壁之南如屛風然行禮於堂則此爲客位故曰尊處行禮於室則此不爲尊處也士虞記曰佐食無事則出戶負扆南面以佐食而南面於此則此不爲尊處而士亦有依又可見矣敖氏繼公曰依自天子至於士皆設之天子則飾以斧文耳

戶東曰房戶之閒

士冠注曰房西室戶東也寢廟以室爲主故室戶專得戶名凡言戶者皆室戶若房戶則兼言房以別之大夫士房戶之閒於堂爲東西之中案詩疏曰鄕飲酒義尊於房戶之閒賔主共之由無西房故以房與室戶之閒爲中也又鄕飲席賔於戶牖閒而義曰坐賔於西北則大夫士之戶牖閒在西而房戶閒爲正中明矣人君之制經無明證案釋宮兩階閒謂之鄕郭氏曰人君南鄕當階閒則人君之室正中其西爲右房而戶牖閒設扆處正中矣又案斯幹詩築室百堵西南其戶箋曰天子之寢左右房異於一房者之室戶也疏曰大夫惟有一東房故室戶偏東與房相近天子諸侯旣有右房則室當在其中其戶正中比一房之室戶爲西當攷

案房戶之閒亦有楹焉以承梁之北端其南則當東楹其地楹西則稍窄以其距室戶近也楹東則稍寛以其距房戶差逺也若設席於此則必在楹東蓋不可當梁下也士冠禮庻子冠於房外士昏記母南面於房外皆指此處若鄕飲酒禮尊兩壺於房戶閒特牲禮尊於戶東少牢禮司宮尊兩甒於房戶之閒則在楹之西偪近室房之東與又案鄕飲酒義所云坐賔於西北與夫賔主夾尊者中室而東西有房論賔主之大分賔未嘗不在西北未嘗不與主夾尊也且西房之外三賔之席在焉亦是西北之賔坐可不謂夾尊乎殆未可執此以爲大夫士無西房之證也有西房則房戶之閒不爲東西之中矣又案斯幹詩朱子詩傳之解與此異當以傳爲正傳曰西南其戶天子之宮其室非一在東者西其戶在北者南其戶猶言南東其畝也此云當攷可見箋疏原非定解若此語於正寢與廟言之則西戶旣不可通而於百室亦不相貫矣扆在戶牖之閒當室正中則戶在其東無可疑者孔氏乃云其戶正中比一房之室戶爲西殊不可曉戶在正中則扆當於何所設之而牖又設於何處邪

房戶之西曰房外

士昏記母南面於房外女出於母左士冠禮尊於房戶之閒若庻子則冠於房外南面注曰謂尊東也是房戶之西得房外之名也房之戶於房南壁亦當近東士昏記注北堂在房中半以北洗南北直室東隅東西直房戶與隅閒隅閒者蓋房東西之中兩隅閒也房中之東其南爲夾洗直房戶而在房東西之中則房戶在房南壁之東偏可見矣

案士冠禮庶子冠於房外房外卽房戶之閒是也但設席則近房設尊則近戶耳士昏記婦洗在北堂直室東隅注云洗南北直室東隅東隅謂室東北隅也東西直房戶與隅閒謂東直房戶西直室東隅於二者之閒設洗不謂房東西之中兩隅閒也設洗處蓋於庪下而當房之西半之中閒以房之廣計之偏西四分之一爾若房戶則當房南壁之中朱子於經傳通解士冠禮下注云房戶宜當南壁東西之中是也可見此云近東者非定論矣至房中之東卽夾也乃云房中之東其南爲夾則沿公食禮賈疏之誤也辧在後又案房戶外之東曰房東有司徹司宮以爵授婦贊者於房東注云房戶外之東士昏禮尊於房戶之東士防禮君視大斂祝負墉南面皆謂房外之東也則房戶當南壁東西之中而不偏東彌可見矣

房中半以北曰北堂有北階

士昏記婦洗在北堂直室東隅注曰北堂房中半以北賈氏曰房與室相連爲之房無北壁故得北堂之名案特牲記尊兩壺於房中西墉下南上內賔立於其北東面南上宗婦北堂東面北上宗婦在內賔之北乃云北堂又婦洗在北堂而直室東隅是房中半以北爲北堂也婦洗在北堂而士虞禮主婦洗足爵於房則北堂亦通名房中矣大射工人士與梓人升下自北階注曰位在北堂下則北階者北堂之階也案北階卽側階顧命一人冕執銳立於側階以其在北曰北階以其無偶曰側階以其在東房故奔防又謂之東階然則西房之北有壁而無階亦可推矣

堂之上東西有楹

楹柱也古之築室者以垣墉爲基而屋其上惟堂上有兩楹而已楹之設蓋於前之下案鄕射射自楹閒注曰謂射於庠也又曰序則物當棟堂則物當物畫地爲物射時所立處也堂謂庠之堂也又曰豫則鉤楹內堂則由楹外當物北面揖豫卽序也鉤楹繞楹也物當棟而升射者必鉤楹內乃北面就物則棟在楹之內矣物當而升射者由楹外北面就物又鄭氏以爲物在楹閒則楹在之下也又案爾雅釋宮曰梁上楹謂之棁棁侏儒柱也梁也侏儒柱在梁之上則楹在之下又可知矣

案楹在前之下今屋皆然無可疑者然不獨前也卽後之下亦有之若以垣墉爲基而屋其上則民閒蝸居陋室容有之未可以槪士大夫之寢廟也蓋楹者所以承大梁之兩端而之兩端卽置於梁端之上梁上短柱二以承小梁小梁之上短柱一以承棟凡兩檁交接處必有枅焉有枅然後檁止而不動是知凡檁之端未有無柱者卽如前庪之下無壁當有六柱焉商頌曰旅楹有閒亦其徵矣且如北堂無壁若無柱以承庪則庪何恃以爲固乎檁皆有柱豈大梁之北端而顧無柱邪然則後下之兩楹特以砌於壁閒不繋行禮之節故經傳無文耳其實必有也室與東西房以此爲界天子諸侯之制則然矣士大夫廼舎其兩楹而中爲之壁夫豈其然又案爾雅謂之梁郭注門戶上橫梁此與堂上之與梁名同而實異猶車制輪人之軹輿人之軹非一物也門上楣亦名梁梁與爲一若堂上則梁縱而橫梁與爲二當別之

堂東西之中曰兩楹閒

公食禮致豆實陳於楹外簋實陳於楹內兩楹閒言楹內外矣又言兩楹閒知凡言兩楹閒者不必與楹相當謂堂東西之中爾

案朱子蓋謂但當東西之中則𨿽稍南稍北而皆爲兩楹閒也又案士防禮下篇朝祖正柩於兩楹閒注云鄕戶牖也則戶牖之閒適當兩楹之閒康成亦云爾矣賈氏以爲在兩楹之閒而近西曲說也戶牖之閒適當兩楹之閒則中室而東西房明矣

南北之中曰中堂

聘禮受玉於中堂與東楹之閒注曰中堂南北之中也入堂深尊賔事也賈氏曰後以南爲堂堂凡四架前與棟之閒爲南北堂之中公當拜訖更前北侵半架受玉故曰入堂深也案東楹之閒侵近東楹非堂東西之中而曰中堂則中堂爲南北之中明矣又士防注中以南謂之堂賈氏曰堂上行事非專一所若近戶卽言戶東戶西近房卽言房外之東房外之西近楹卽言東楹西楹近序卽言東序西序近階卽言阼階上西階上其堂半以南無所繼屬者卽以堂言之祝淅米於堂是也

案稍南稍北而皆爲兩楹閒則南北之中稍東稍西而皆爲中堂亦可見矣

堂之東西墻謂之序

郭氏曰所以序別內外

案序之墻皆在柱閒序端當南齊兩楹而端之止處亦柱也自序端至檐柱則無墻自堂以退入於東西廂由此

序之外謂之夾室

公食禮大夫立於東夾南注曰東於堂賈氏曰序以西爲正堂序東有夾室今立於堂下當東夾是東於堂也又宰東夾北西面賈氏曰位在北堂之南與夾室相當特牲禮豆籩鉶在東房注曰東房房中之東當夾北則東夾之北通爲房中矣室中之西與右房之制無明文東夾之北爲房中則西夾之北蓋通爲室中其有兩房者則西夾之北通爲右房也與案西夾之北若通爲室中是室之廣直底於西榮之下也如此則奧與屋漏處於極西旣與康成所云室中廹狹者不相似而戶明所入亦不能回曲而達於西榮之下且牖當西夾與堂隔一序墻而所謂戶牖閒者亦不可以爲節蓋不然矣然則東夾之北通爲房中亦未必然也公食禮旣曰東夾南又曰東夾北明此一閒之全乎夾也宰立於東夾北與大夫之立於東夾南者遙相對南者旣在庭北者亦當在屋外不應在屋內凡行禮待事之位惟婦人則在房中其餘無不露立者宰與內官之士非婦人也胡爲而位於房中乎敖氏繼公曰東夾北北堂下之東方也一語可以破羣疑矣夾者以其在兩旁夾中之室房與堂也通言之皆謂之堂析言之則北一架當爲夾室以其前爲堂則後爲室又與正室平列而夾房也夾室亦於下爲墉而兩旁有戶牖與正室同不則不成爲室且無奧則不可以藏祧主矣康成云鬼神尙幽闇路寢夾室𨿽不藏主亦當有戶牖顧命西夾南鄕之席其當戶牖之閒與

夾室之前曰箱亦曰東堂西堂

覲禮記注東箱東夾之前相翔待事之處特牲注西堂西夾之前近南爾賈氏曰卽西箱也釋宮曰室有東西廂曰廟郭氏曰夾室前堂是東箱亦曰東堂西箱亦曰西堂也釋宮又曰無東西箱有室曰寢案顧命疏寢有東夾西夾士防死於適寢主人降襲絰於序東注曰序東東夾前則正寢亦有夾與箱矣釋宮所謂無東西廂者或者謂廟之寢也與凡無夾室者則序以外通謂之東堂西堂案鄕射主人之弓矢在東序東大射君之弓矢適東堂大射之東堂卽鄕射之東序東也此東西堂堂各有階案雜記夫人奔防升自側階注曰側階旁階奔防婦人奔防升自東階注曰東階東面階東面階則東堂之階其西堂有西面階也

案東西堂卽東西廂固也細別之則自後以南通謂之堂而箱則又在堂之南畔其當前以外乎凡言相者皆指近邊之處也又序端以南無壁由堂之中而旁通乎此亦是邊際故曰兩相相廂箱並通爾雅但云無東西廂有室曰寢不云無夾室也若無夾室則只有正屋三閒無旁屋二閒求之經記多不合者故朱子疑其或謂廟之寢也大射君之弓矢適東堂謂東堂之下也東堂之下卽東夾南也但其地尙過東榮以東不盡於夾南耳鄕射之東序東卽此則學宮亦有兩夾室明矣側階卽北堂下之側階雜記與顧命一也以其在東故奔防曰東階以其在北而北鄕故大射儀曰北階若西房之北則無之以其無偶故曰側也婦人升降由此故今俗猶稱母爲北堂也東西堂之兩旁無所謂東面階西面階者後人之臆說於經無文凡婦人之專禮由正階昏禮親迎婦從降自西階入門升自西階婦見舅姑升自西階舅姑饗婦婦降自阼階是也婦人從丈夫相次而行者由正階士防禮下篇遷祖從柩升自西階旣祖婦人降自阼階反哭入廟婦人升降自阼階適殯宮升自阼階是也其不從丈夫相次而行者則出入由闈門升降自側階如特牲少牢之祭士防之朝夕哭皆然夫人奔防何獨不然未見有所爲東面階西面階也者

東堂下西堂下曰堂東堂西

大射賔之弓矢止於西堂下其將射也賔降取弓矢於堂西堂西卽西堂下也特牲主婦視饎爨於西堂下記曰饎爨在西壁則自西壁以東皆謂之西堂下矣又大射執冪者升自西階注曰羞膳者從而東由堂東升自北階立於房中則東堂下可以達北堂也案東當西堂卽東夾西夾之南是也鄕射納射器賔與大夫之弓倚於西序主人之弓矢在東序東此在東西堂上近序端而倚之也眾弓倚於堂西則西堂下之西也司射比眾耦於堂西眾賔適堂西繼三耦而立東上若有東面者則北上據此則直序以外東西壁以內通謂之堂東堂西矣士虞饎爨在東壁以其近壁故以壁爲節也燕禮小臣師一人在東堂下南面大射小臣師從者在東堂下南面少牢司宮摡豆籩於東堂下則在東堂之南而未離乎堂也特牲主婦視饎爨於西堂下者蓋爨近西壁炊者負壁東鄕而鑊在其東主婦就而視之不可云西壁故遙繼西堂而言西堂下耳其近序則曰序東序西近階則曰階東階西鄕射司射倚弓與撲於西階西亦曰東方西方士喪禮東方之饌東堂下也鄕射拾取矢後者授有司於西方西堂下也又案主婦視饎當降自北階則西堂下亦可達北堂以其四畔皆縣故周環可通行耳

堂角有坫

士冠禮注坫在堂角士喪禮疏堂隅有坫以土爲之或謂堂隅爲坫也

案當從堂隅爲坫之說未必別以土爲之此與反坫之坫蓋異

堂之側邊曰堂廉

鄕飲設席於堂廉注曰側邊曰廉防大記疏堂廉堂基南畔廉稜之上也又鄕射眾弓倚於堂西矢在其上注曰上堂西廉則堂之四周皆有廉也

案天子諸侯四注屋則堂之四周皆當有廉若大夫士兩下之屋則東西榮之下蓋無廉也鄕射所云堂西廉者仍是南廉之側畔近檐一節耳蓋東西榮下之墻至南檐則稍有不盡也

升堂兩階其東曰阼階

士冠注阼酢也東階所以答酢賓客也每階有東西兩廉聘禮饔鼎設於西階前陪鼎當內廉此則西階之東廉以其近堂之中故曰內廉也士之階三等案士冠降三等受爵弁注曰下至地賈氏曰匠人雲天子之堂九尺賈馬以爲階九等諸侯堂宜七尺階七等大夫宜五尺階五等士宜三尺故階三等也兩階各在楹之外而近序案鄕射升階者升自西階繞楹而東燕禮媵爵者二人升自西階序進東楹之西酌散交於楹北注曰楹北西楹之北則西階在西楹之西矣士冠禮冠於東序之筵而記曰冠於阼防禮欑置於西序而檀弓曰周人殯於西階之上故知階近序也

案阼階亦曰東階檀弓夏后氏殯於東階之上是也西階亦曰賔階顧命次路在賔階面是也階之兩旁爲廉西階以東爲內西爲外東階以西爲內東爲外階之濶疑如車兩輪之度而稍寛其旁以長石甃之不爲階級上端與堂廉平而下端底於地防禮棺之升降用軸軸之廣大略如車則階可推矣階近序亦不偪序鄕飲賔降立於階西當序聘禮歸饔賔階西再拜稽首是階外序內猶略有餘地也特牲堂下之尊一設於阼階東一設於西階西其當階與序之閒與升階不並行射禮上射先升下射從之中等禮當然也抑階亦不甚廣若太廣則恐妨於樂縣耳

堂下至門謂之庭三分庭一在北設碑

聘禮注宮必有碑所以識日景引陰陽也士昏禮疏碑在堂下三分庭一在北案聘禮歸饔餼醯醢夾碑米設於中庭注曰庭實固當庭中言中庭者南北之中也列當醯醢南米在醯醢南而當庭南北之中則碑三分庭一在北可見矣聘禮注又曰設碑近如堂深堂深謂從堂廉北至房室之壁三分庭一在北設碑而碑如堂深則庭蓋三堂之深也又案鄕射之侯去堂三十丈大射之侯去堂五十四丈則庭之深可知而其隆殺之度從可推矣

案中庭有以東西之中言之者特牲記佐食無事則中庭北面鄕射設楅於中庭南當洗士防置重於中庭參分庭一在南此或上或下而皆爲東西之中也有以南北之中言之者士防薦車直東榮注云於中庭聘禮公揖入立於中庭又曰擯者退中庭又曰宰夫受幣於中庭至還玉於賔館大夫降中庭此或左或右而皆爲南北之中也至設碑之處及庭之淺深則未有易決者設洗南北以堂深經之明文也若設碑亦如堂深則洗何不取節於碑曰南當碑而必曰以堂深乎鄕射設楅於中庭南當洗亦經之明文也不曰當碑而曰當洗則設洗設楅之處不當設碑之處可見矣楅之南司馬所有事若有碑焉則礙也聘禮歸饔飪一牢鼎九陪鼎三北上上當碑醯醢百甕夾碑十以爲列是醯醢在碑之兩旁飪鼎腥鼎之內而稍出其北也公食禮不親食而致庻羞陳於碑內庭實陳於碑外聘禮還玉於賔館賔自碑內聽命皆不見碑南北之節祭義君牽牲入廟門麗於碑此牲君親射之則碑之距堂蓋不僅如設洗設楅之度也敖氏繼公以爲在庭東西南北之中者理或然與士防下篇朝祖訖降柩注謂柩車在階閒少前參分庭之北經不以碑爲節則碑之不設於三分庭一在北也亦足以徵之矣碑蓋圓而卑有孔檀弓丰碑與桓楹並言知其圎也髙則有妨於射事且碑之爲言卑知其卑也以繋牲知有孔也凡經言階閒者亦東西之中也以近階故不曰中庭而曰階閒特牲執事之俎陳於階閒士虞饌黍稷兩惇於階閒士防遂匠納車於階閒旣祖婦人降卽位於階閒又案庭三堂之深大夫士之寢廟或然未可以槪諸侯天子之寢廟及學宮也鄕射侯道五十弓弓六尺則三十丈自侯至門必有數丈餘地矢乃不集於門以三十六丈約計之則堂之深十二丈一架之深四丈矣士大夫之屋制焉得如許深長乎士大夫射禮皆於學宮行之蓋以其寢之庭不足以容射故也則學宮之庭其因射事而特深爲之與庭𨿽深而堂未必取足於三之一也勢不能也諸侯燕射於寢侯道與鄕射同若大射三侯侯道九十弓則庭不止於百弓矣鄭氏以爲射於郊學敖氏繼公以爲亦射於寢諸侯之寢與學庭則深矣其堂恐亦未可以三分庭之一爲率也

堂塗謂之陳

郭氏曰堂下至門徑也其北屬階其南接門內案凡入門之後皆三揖至階昏禮注三揖者至內將曲揖旣曲北面揖當碑揖賈氏曰至內將曲者至門內主人將東賔將西賔主相背時也旣曲北面者賔主各至堂塗北行向堂時也至內而東西行趨堂塗則堂塗接於矣旣至堂塗北面至階而不復有曲則堂塗直階矣又案聘禮饔鼎設於西階前陪鼎當內廉注曰辟堂塗也則堂塗在階廉之內矣鄕飲三揖注曰將進揖當陳揖當碑揖陳卽堂塗也案堂塗謂之陳爾雅釋宮文其北屬階其南屬門內固已自北而直南至盡處必有一折東西行乃南行而出門也其入也亦然考工記匠人職堂塗十有二分注云謂階前若今令甓裓也分其督旁之修以二分爲峻據此則堂塗蓋稍隆起亦或以磚甃之其中庭若三分一之南一之北則又爲之識別以便於行禮者與詩陳風曰中唐有甓爾雅又曰廟中路謂之唐又案士冠禮三揖敖氏繼公云主人揖而入門右西面賔入門而左東面主人乃與賔三揖三揖者於入門左右之位揖三分庭一在南揖三分庭一在北揖也與注疏三揖之法異初疑其不然旣而讀鄕飲之文曰眾賔皆入門左北上主人與賔三揖鄕射之文曰眾賔皆入門左東面北上賔少進主人以賔三揖夫東面北上而後三揖則方其至而曲固不揖也賔少進乃有三揖則初北面時亦不揖也於此分三揖之部位則初發足時一揖三分庭而南與北各一揖乃勢所必然而設碑之節亦不得不於南北之中矣蓋敖氏之於經析理精而用心審實有出於漢宋諸儒之上者

中門屋爲門門之中有闑

士冠禮席於門中闑西閾外注曰闑橛也玉藻疏闑門之中央所竪短木也釋宮曰樴在地者謂之臬郭氏曰卽門橛也然則闑者門中所竪短木在地者也其東曰闑東其西曰闑西

案中門屋爲門謂東西之中也其南北亦當屋之極與闑在兩門之中央只有一而已聘禮疏以爲有東闑西闑非也

門限謂之閾

釋宮曰柣謂之閾郭氏曰閾門限邢昺曰謂門下橫木爲內外之限也其門之兩旁木則謂之棖棖闑之閒則謂之中門

案中門謂一門之中以其有闑故不以兩門之中爲中而以一門之中爲中也又案門上橫於兩棖之閒者亦曰爾雅楣謂之梁郭注門戶上橫梁是也與棟之異

闔謂之扉

邢昺曰闔門扉也其東扉曰左扉門之廣狹案士昏禮納徵儷皮記曰執皮左首隨入注曰隨入爲門中阸狹賈氏曰皮皆橫執之門中阸狹故隨入也匠人云廟門容大扃七个注曰大扃牛鼎之扃長三尺七个二丈一尺彼天子廟門此士之廟門降殺甚小故云阸狹也推此則自士以上宮室之制𨿽同而其廣狹則異矣

案東扉左扉據士昏記及士防禮卜日而言也凡入門由闑右只在一邊執皮則兩手張故士昏隨入此與射禮升階不並行意略同皆禮當如此非必以門之阸狹也以天子之門二丈一尺降殺之士門應尙寛不至不容二人並入聘禮記凡庭實隨入以諸侯之廟門而庭實亦隨入則不因門之阸狹可見矣

夾門之堂謂之塾

釋宮曰門側之堂謂之塾郭氏曰夾門堂也門之內外其東西皆有塾門一而塾四其外塾南鄕案士虞禮陳鼎門外之右匕俎在西塾之西注曰塾有西者是室南鄕又士冠禮擯者負東塾注曰東塾門內東堂負之北面則內塾北鄕也

案塾有堂有室云夾門之堂以堂包室而言也門一而塾四外塾南鄕內塾北鄕皆無可疑但堂與室之區分未知如何或云棟之下爲壁隔斷內外各以其一爲塾近壁一半爲室近檐一半爲堂而皆無戶牖如房與北堂之制然月令疏謂祀竈祀門祀行皆在廟門外先設席於廟門之奧又諸侯釁廟禮雍人割雞屋下當門郟室割雞於室中注曰郟室門夾之室也有奧有夾室則似非無戶牖者又案士防卜日奠龜於西塾上士虞羞燔俎在內西塾上皆云上則塾髙於庭矣然凡有事於塾者皆無升降之文是無階也無階而云上者塾蓋髙於庭一級行者一拾足卽升塾故不言升降與門與塾平亦髙於庭一級故凡出入及士防薦車與柩車之出皆無升降也門塾髙於庭而卑於堂制之宜也敖氏繼公謂塾髙於堂而東西有階恐無此理

門之內兩塾之閒謂之寧

聘禮賔問卿大夫迎於外門外及廟門大夫揖入擯者請命賔入三揖並行注曰大夫揖入者省內事也旣而俟於寧也凡至門內爲三揖之始上言揖入下言三揖並行則俟於南門內兩塾閒可知矣李巡曰寧正門內兩塾閒義與鄭同謂之寧者以人君門外有正朝視朝則於此寧立故耳周人門與堂修廣之數不著於經案匠人云夏后氏世室堂修二七廣四修一堂修謂堂南北之深其廣則益以四分修之一也門堂三之二室三之一門堂通謂門與塾其廣與修取數於堂得其三之二室三之一者兩室與門各居一分也以夏后氏之制推之則周人之門殺於堂之數亦可得而知矣

案大夫士本無所謂寧者注家彊以門內兩塾閒當之非其實也卽天子諸侯寧立之處亦不在此周官司士正朝儀之位天子之治朝也聘禮夕幣及受命於朝諸侯之治朝也皆立於路門之外未有在門內者若在門內兩塾之閒則何以徧揖羣臣乎天子外屛屛在路門之外天子負之以立屛近而門稍逺諸侯內屛屛在路門之內諸侯在門外遙負之以立門近而屛稍逺曰門屛之閒謂之寧者猶言門屛相近之處未可執二者之中閒以求之也若泥於二者之閒內屛者寧在門之內則不便於揖羣臣外屛者寧在屛之外直幾於面墻矣而可乎曲禮疏謂天子外屛屛在路門之外而近應門亦慮面墻之不可而又泥閒字耳若近應門則仍是內屛不必舎近求逺取節於路門而曰外屛矣覲禮侯氏肉袒告聽事出自屛南適門西先出而後屛南則屛在門外而距門不逺可見也廟門如此路門可推大夫以簾士以帷不過貼近寢門縣掛一物以蔽外內迥非外屛內屛之比卽其家有私朝如魯敬姜所云內朝庀季氏之家政者寧立之處亦必在寢門之外然則門之內兩塾之閒固不可以寧之名被之也屋制修廣之數𨿽不見於經但據士之昏防祭禮以其室中所容之人與器物約之其修必二丈許乃足以容也今卽以二丈爲率計之修二丈廣則二丈一尺或中一閒稍寛則廣二丈五尺旁四閒廣各二丈與室居堂三之一合堂與室則深八丈廣十丈五尺矣其檐宇及東西兩端之墻址當在其外門之修廣鄭氏以爲取數於堂得其三之二則門屋之修五丈六尺廣七丈此門與兩塾之全數也鄭又云室三之一者兩室與門各居一分也似卽指兩塾爲室矣如此則總爲三閒中一閒爲門而旁兩閒爲塾塾有堂有室此但言室不言堂則以室包堂而言與每閒廣二丈三尺三寸三分寸之一其門一閒除柱與兩棖外兩扉廣二丈有奇一扉之廣丈許天子廟門廣二丈一尺兩門則四丈二尺士不及其半則諸侯大夫降殺之數亦略可推矣又案士冠禮擯者負東塾敖氏繼公曰東塾西塾其北蓋與東西堂相對而廣亦如之以鄕射禮特牲禮及公食禮序立之位參攷之則敖氏之言良是蓋宅勢當整方不應門屋偏窄於堂也若然則門屋亦五閒中一閒爲門而旁各兩閒爲塾矣或曰塾四閒東西端各一閒爲內塾次近門各一閒爲外塾內塾北鄕而南壁外塾南鄕而北壁中閒各以墉隔之其堂室則於一閒之深以三分二爲堂三分一爲室考工所謂門三之二室三之一也未知是否

門之內外東方曰門東西方曰門西

特牲注凡鄕內以入爲左右鄕外以出爲左右士冠注出以東爲左入以東爲右以入爲左右則門西爲左門東爲右鄕飲酒賔入門左燕禮卿大夫皆入門右是也以出爲左右則門東爲左門西爲右士冠主人迎賔出門左西面士虞側亨於廟門外之右是也闑東曰臬右亦自入者言之也天子諸侯門外之制其見於經者天子有屛諸侯有朝案覲禮侯氏入門右告聽事出自屛南適門西注曰天子外屛釋宮屛謂之樹郭氏曰小墻當門中曲禮疏天子外屛屛在路門之外諸侯內屛屛在路門之內此侯氏出門而隱於屛則天子外屛明矣釋宮曰門屛之閒謂之寧謂寧在門之內屛之外此屛據諸侯內屛而言也諸侯路寢門外則有正朝大門外則有外朝案聘禮夕幣於寢門外宰入告具於君君朝服出門左南鄕注曰寢門外朝也入告入路門而告【寢門卽路門】賈氏曰此路門外正朝之處也是正朝在寢門外也聘禮又曰賔死介復命柩止於門外若介死惟上介造於朝注曰門外大門外也必以柩造朝達其忠心又賔拜饔餼於朝注曰拜於大門外賈氏曰大門外諸侯之外朝也賔拜於朝無入門之文則諸侯外朝在大門外明矣是外朝在大門外也諸侯三朝其燕朝在寢燕禮是也正朝與外朝之制度不見於經蓋不可得而考矣

案少牢禮雍爨在門東南北上廩爨在其北陳鼎五三鼎在羊鑊之西二鼎在豕鑊之西旣實鼎乃舉鼎陳於門外之東方北面北上爨最東蓋離東壁不逺鼎在其西則稍近東塾至舉而陳之則又西而當東塾矣士虞禮爨在廟門外之右陳鼎於門外之右匕俎在西塾之西大抵與吉祭東西相反是則自東竟西皆稱門外皆以門爲節也外屛內屛之說已見於前路寢內朝有堂有階燕禮射禮皆於斯論語攝齊升堂謂此也自路門以外治朝外朝皆無堂

寢之後有下室

士防記士處適寢又曰朔月若薦新則不饋於下室注曰下室如今之內堂正寢聽朝事賈氏曰下室燕寢也然則士之下室於天子諸侯則爲小寢也春秋傳子大叔之廟在道南其寢在廟北其寢廟之寢也廟寢在廟之北則下室在適寢之後可知矣又案喪服傳有東宮有西宮有南宮有北宮異宮而同財內則曰由命士以上父子皆異宮士昏疏異宮者別有寢若不命之士父子𨿽大院同居其中亦隔別各有門戶則下室之外又有異宮也

案士有下室有異宮則自大夫而諸侯天子宮室必愈多矣隨地異形不必皆南鄕也詩所云築室百堵西南其戶者以此

自門以北皆周以墻

聘禮釋幣於行注曰防禮有毀宗躐行出於大門則行神之位在廟門外西方檀弓疏毀宗躐行毀廟門西邊墻以出柩也士防禮爲垼於西墻下注曰西墻中庭之西特牲主婦視饎爨於西堂下記曰饎爨在西壁注曰西壁堂之西墻下門之西有墻則墻屬於門矣西墻在中庭之西則墻周乎庭矣西壁在西墻下則墻周乎堂矣墻者墉壁之總名室中謂之墉昏禮尊於室中北墉下是也房與夾亦謂之墉冠禮陳服於房中西墉下聘禮西夾六豆設於西墉下是也堂上謂之序室房與夾謂之墉堂下謂之壁謂之墻其實一也隨所在而異其名爾堂下之壁闈門在焉士冠禮冠者降適東壁見於母注曰適東壁者出闈門也時母在闈門之外婦人入廟由闈門士虞禮賔出主人送主婦亦拜賔注曰女賔也不言出不言送拜之於闈門之內闈門如今東西掖門釋宮雲宮中之門謂之闈郭氏曰謂相通小門也是正門之外又有闈門而在旁壁也

案周以墻者卽所謂宮墻也接門塾之兩端而東西平列至東南隅西南隅則折而之北圍廟寢之後皆周焉行神之位在西方則廟之西墻之外也防大記非適子以於隱者爲廬注曰不欲人屬目蓋廬於東南角則寢之東墻之內也然則墻亦當門屋之脊與其闈門寢之闈門在東壁廟之闈門則當在西壁婦人由之乃便也士冠禮冠者適東壁或其時母立於東夾之北與若出闈門則由東壁而北而西以行焉其有數廟而外爲都宮者則都宮之西必有一總闈門而各廟又皆有闈門乃可以達也

人君之堂屋爲四注大夫士則南北兩下而已

士冠禮設洗置於東榮注曰榮屋翼也燕禮設洗當東注曰人君爲殿屋也案考工記殷四阿重屋注曰四阿若今四注屋殷人始爲四注屋則夏后氏之屋南北兩下而已周制天子諸侯得爲殿屋四注卿大夫以下但爲夏屋兩下四注則南北東西皆有兩下則惟南北有而東西有榮是以燕禮言東而大夫士禮則言東榮也者說文曰屋水流也徐鍇注曰屋檐滴處榮者說文曰屋梠之兩頭起者爲榮又曰屋齊謂之檐楚謂之梠郭璞注上林賦曰南榮屋南檐也義與說文同然則檐之東西起者爲榮謂之榮者爲屋之榮飾謂之翼者言其軒張如翚斯飛耳士防升自前東榮防大記降自西北榮是屋有四榮也門之屋𨿽人君亦兩下爲之燕禮之門內則門屋之北也凡屋之檐亦謂之宇士防禮爲銘置於宇西階上注曰宇梠也說文曰屋邊也釋宮云檐謂之樀郭氏曰屋梠郉昺曰屋檐一名樀一名梠又名宇皆屋之四垂也宇西階上者西階之上上當宇也階之上當宇則堂廉與坫亦當宇矣特牲主婦視饎爨於西堂下注曰南齊於坫其記又注曰南北直屋梠是也階上當宇故階當鄕射記磬階閒縮是也以東西爲從故曰縮此謂堂之南也

案夏屋無東西之而四注屋亦有兩榮以其東西不盡於榮而盡於在榮之北故以爲節也四者南北多東西少以其東西只一架也屋榮之解說文與郭璞俱未明爽凡屋檐在前後榮在兩旁檐橫而榮則從未可混而言之也蓋橫互於棟上而爲南北之界者曰脊脊之東西兩端盡處有防吻俱外鄕兩端之墻爲全屋之扞蔽者曰屋山以其上銳下濶似山形也榮在屋山之上自防吻南北兩分迆而下或竟檐而止或不竟檐數尺而止其崇與廣大約如屋脊而少殺但脊平而榮則自髙遞下如橋梁矣以左右言之曰東榮西榮士冠禮設洗當東榮是也以前後言之曰前榮後榮士防禮復者升自前東榮降自後西榮是也是則屋穭非榮也許郭所云乃榮之前後端極於梠之東西端而止者耳然榮有不竟檐而止者則以檐梠爲榮之說究不可通惟四注之殿屋則榮之竟於前後端者必鄕四隅更加隆起而於其外爲東西二許郭或指此之隆起者當之未可以槪諸士大夫之廟寢也今南方之屋有榮者少閒有爲之者俗稱風火山墻但整方爲之如屛風然而每架爲髙下與京師之式小異亦不竟檐而止賈氏曰榮屋翼也今之搏風豈以其阻當風勢可以禦火故與朱子語類一條指墻外八字之板言之板不出於屋山之上非榮翼也況墻外有板者特其偶然非通式也古大夫士之廟若寢蓋無無榮者如無榮直以屋山之墻爲節可矣

此其著於經而可攷者也

禮經𨿽亡闕然於覲見天子之禮於燕射聘食見諸侯之禮余則見大夫士之禮宮室之名制不見其有異特其廣狹隆殺不可攷耳案顧命成王崩於路寢其陳位也有設斧扆牖閒南鄕則戶牖閒也西序東鄕東序西鄕則東西序也西夾南鄕則夾室也東房西房則左右房也側階則北階也東堂西堂則東西箱也東垂西垂則東西堂之宇階上也兩階戺則堂廉也賔階面阼階面則兩階前也左塾之前右塾之前則門內之塾也畢門之內則路寢門也又曰諸侯出廟門俟則與士防禮殯宮曰廟合也然則鄭氏謂天子廟及路寢如明堂制者蓋未必然明堂位與考工記所記明堂之制度者非出於舊典亦未敢必信也又案書多士傳天子之堂廣九雉三分其廣以二爲內五分內以一爲髙東房西房北堂各三雉公侯七雉三分廣以二爲內五分內以一爲髙東房西房北堂各一雉伯子男五雉三分廣以二爲內五分內以一爲髙東房西房北堂各一雉士三雉三分廣以二爲內五分內以一爲髙有室無房堂注曰廣榮閒相去也雉長三丈內堂東西序之內也髙穹髙也此傳說房堂及室與經亦不合然必有所據姑存之以備參攷

案天子諸侯殿屋四注大夫士廈屋兩下其餘名制相同而廣狹深淺崇卑則異此東房西室之說所以未可信也康成謂宗廟路寢明堂同制蓋必不然惟廟與寢則同耳明堂自當別論詳見考工記匠人職三分廣以二爲內是以三分之一爲東西夾也五

分內以一爲髙蓋指檐宇之髙也以廣四修一計之則進深之數可得矣以瓦屋四分之法加之則脊髙之數可得矣但其北堂未知所指以上下文義求之則北堂其卽室與又謂士有室無房堂亦不可曉經文士屋皆有房有堂未見無房堂者若無房堂何以行禮民閒廬舎則有於檐下爲壁而壁閒開門者左氏傳所謂吾儕小人有闔廬以蔽風雨者此則於有室無房堂爲近之禮不下庻人故也書傳其以庶人之屋爲士屋邪抑士之未仕者與庻人同邪

朱子此篇𨿽通言天子諸侯大夫士宮室之制而意主於大夫士以儀禮一經多爲大夫士言之也凡尺皆謂周尺考工記云人長八尺康成雲中人張臂八尺張足六尺跬三尺步六尺武尺二寸武五爲步四指四寸爲握亦曰一膚亦曰一握亦曰一扶中人之手搤圍九寸人頭之長曰宣一尺三寸三分寸之一磬折之長四尺五寸參伍求之大約周之八尺當今之五尺以此爲率則皆可推矣

欽定儀禮義疏卷首下﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷一

正義賈氏公彥曰儀禮周公所制班氏固曰周監於二代禮文尢具事爲之制曲爲之防故稱禮經三百威儀三千朱子曰禮經卽今之儀禮其存者十七篇張氏淳曰漢初未有儀禮之名疑後漢學者見十七篇中有儀有禮遂合而名之

存疑賈氏公彥曰儀禮不名周者欲見兼有異代之法士防禮商祝夏祝其證也

案周監二代則周人所行容有夏殷之禮存焉然已經周公損益則亦爲周之禮矣其冠禮之若醮昏禮之若不親迎士虞之無屍少宰之若不賓屍則時有丰絀物有備否儀有隆殺聽人之擇而行之非關異代至夏祝商祝不過取其名以爲別亦於夏禮商禮無與命名之義不系乎此

士冠禮第一之一【冠古玩反篇內不音者並同】

正義鄭氏康成曰童子任職居士位【賈疏據昏禮相見禮皆士身所行故知此是士身自加冠】年二十而冠【賈疏曲禮二十曰弱冠呂氏大臨曰古者自十九而下皆爲童子】主人冠朝服則是仕於諸侯【句】天子之士朝服皮弁素積【朱子曰案諸侯朝服以日視朝天子皮弁以曰視朝皆君臣同服故此言主人冠朝服則是仕於諸侯而爲士者若天子之士則其朝服當用皮弁素積不得言冠朝服也鄭氏本文如此而釋文乃以天子二字加於諸侯之上則舛繆而無文理矣今定從疏】古者四民世事士之子恆爲士【賈疏四民世事齊語文引之者證此士身自加冠法若士之子四十彊而仕何得有二十爲士自加冠也朱子曰疏說不可曉竊詳鄭意似謂士之子𨿽未仕亦得用此禮爾疏恐誤也】冠禮於五禮屬嘉禮【賈疏春官大宗伯五禮吉凶賓軍嘉其以嘉禮親萬民一曰以昏冠之禮親成男女是冠屬嘉禮也】大小戴及別錄此皆第一【賈疏戴徳戴勝與劉向別錄十七篇次第皆冠禮第一】敖氏繼公曰此篇主言士冠其適子之禮此云士者據其子而立文也下篇放此冠者加冠之稱凡經言士禮者皆謂諸侯之士其言大夫禮者亦然

案敖氏謂士冠其子之禮是也注疏以士身自加冠者言之或疑古者十五入大學九年大成約其出學之年已二十有四四十始仕則不當有童子任職居位者似矣然四十而服官五十而爲大夫古人特差其大槪耳如有才能出眾者未必拘此限故賈氏以大夫爲兄之長殤之服証之也抑士𨿽無世官或亦有世爵勲徳之冑𨿽未及豈盡列於編氓則父子同爲士者容當有之苟有一焉則注疏之說不可廢也喪服大夫之子爲其子爲大夫者不杖期經例凡云大夫之子者則父在也是祖與孫同爲大夫孫年未必四十五十也此亦可爲父子同仕之證

通論賈氏公彥曰大夫始仕者二十巳冠訖五十乃爵命爲大夫故大夫無冠禮又喪服大夫爲昆弟之長殤小功注云謂爲士者若不仕者也以此知爲大夫無殤服也小記云丈夫冠而不爲殤大夫身巳加冠降兄殤在小功是身有徳行得爲大夫不以二十始冠也若諸侯則十二而冠案襄九年左氏傳晉侯問公年曰十二年矣國君十五而生子冠而生子禮也君可以冠矣是諸侯十二而冠也尙書金縢王與大夫盡弁時成王年十五則知天子亦十二而冠大戴禮公冠四加緇布冠皮弁爵弁後加冕天子亦四加後當加衮冕又家語冠頌王太子冠擬公則天子之元子亦四加若諸侯之子不得四加與士同三加可知楊氏復曰諸侯始加緇布冠繢緌其服端再加皮弁三加冕天子始加冠朱組纓再加皮弁三加衮冕

案公冠但有端皮弁冕三者注四字當作三賈氏四加之說蓋沿公冠篇訛字而誤

士冠禮

正義敖氏繼公曰此目下文所言之禮也後篇皆放此

筮於庿門【筮市例反庿古廟字】

正義鄭氏康成曰筮以蓍問日吉凶於易也冠必筮日於庿門者重以成人之禮成子孫也【賈疏兼言孫者家事統於尊若祖在則爲冠主也】庿謂禰庿不於堂者嫌蓍之靈由庿神【賈疏艸之靈莫善於蓍易曰蓍之徳圓而神以蓍自有靈知吉凶不假庿神也】敖氏繼公曰此目筮日之事也凡經文類此者不悉見之筮日重冠事也於庿門者爲將有事於庿中必於門者明其求於外神也

通論賈氏公彥曰特牲禮筮日主人卽位於門外此不言以下文布席於門中閾外可見凡經內言庿者皆禰庿非禰庿則以庿名別之如聘禮卿受於祖庿是也若天子諸侯皆冠於始祖廟襄九年季武子云以先君之祧處之祧謂遷主所藏始祖庿也

案庿祧通言耳賈氏以祧爲始祖廟蓋未必然說見聘禮特牲筮於門外與此在庿門亦微有別說見特牲

存疑賈氏公彥曰不筮月者夏小正二月綏多士女注謂冠子取妻時也有常月故不筮

案下經屨夏用葛冬皮屨則冠非有常月不筮者以事系日主日則月不必筮也

主人冠朝服緇帶素韠卽位於門東西面【冠如字朝直遙反後朝服同韠音畢】

正義鄭氏康成曰主人將冠者之父兄也冠委貌也【賈疏此云冠下記云委貌實一物】朝服者十五升布衣而素裳也【賈疏雜記朝服十五升布也素裳裳與韠同色云素韠故知裳亦白素絹爲之】衣不言色者衣與冠同也【賈疏禮之通例衣冠同色其衣冠異色經卽別言之下文爵弁服純衣是也】筮必朝服尊蓍之道也【賈疏正冠時主人服端爵韠此服朝服是尊蓍之道案特牲禮筮日與祭同服端少牢禮筮日與祭同服朝服不特尊蓍者彼爲祭事蓍不可尊於先祖此爲冠事蓍可尊於子孫也】緇帶黑繒帶也【賈疏士練繒爲帶體所裨者用緇此言緇據裨者而言也】素韠白韋韠也長三尺上廣一尺下廣二尺其頸五寸肩革帶博二寸【賈疏亦玉藻文注云頸五寸亦謂廣也頸中央肩兩角皆上接革帶肩與革帶廣同】天子與其臣冕以視朔皮弁以日視朝諸侯與其臣皮弁以視朔朝服以日視朝【賈疏約玉藻而知】凡染黑五入爲緅七入爲緇則六入與【賈疏考工記鐘氏職染鳥羽三入爲纁五入爲緅七入爲緇是染黒法此注六入下經注云朱四入無正文故皆云與以疑之】敖氏繼公曰冠黒繒委貌也朝服十五升之布衣而素裳也士朝服以筮敬其神也士服以端爲正士帶以襌練爲體其博四寸又以緇繒之博二寸者二合而裨其帶下之垂者故謂之緇帶帶下長三尺其屈垂者二尺素韠象裳色也士之韠率象裳色或近焉惟有爲而變者乃大異也賈氏公彥曰卽位禰庿門外以待筮事

案或疑冠以布爲之夫旣祥縞冠素紕禫而纎皆絲也冠不以布可知矣記云大古冠布齊則緇之布冠止此耳麻冕特以麻爲板之表裏其冒於首者則繒也帶下長三尺所謂紳也屈垂者則紐也通論賈氏公彥曰玉藻君素帶終裨大夫素帶裨垂士練帶率下裨又云雜帶君朱綠大夫華士緇裨注云君裨帶上以朱下以綠終之大夫裨垂外以內以華士裨垂之下外內皆以緇是謂緇帶鄭彼云是謂者指此文也若然天子諸侯帶繞腰及垂者皆裨之大夫則不裨其繞腰者直裨垂之三尺與屈而垂者士則裨其末而已韠卽黻也祭服謂之黻朝服謂之韠玉藻云韠君朱大夫素士爵韋但彼是端服之韠用爵韋此朝服用素韋耳

餘論鄭氏康成曰韠蔽膝也古者田獵而食其肉衣其皮先以兩皮如韠以蔽前後後世聖人易之以布帛猶存其蔽前示不忘古尊祭服異其名曰黻

有司如主人服卽位於西方東面北上

正義敖氏繼公曰有司卽筮者占者宰宗人之類鄭氏康成曰有司羣吏有事者謂主人之吏所自辟除府史以下也今時卒吏及假吏皆是也

案有司不論公私皆有焉惟其所長而已公則公有司也私則私臣也如主人服則朝服也有司亦朝服者古人以禮相見皆曰朝士大夫聽事接賓之所亦曰朝至漢太守之庭猶曰郡朝故未仕者亦朝服特牲禮助祭者皆朝服是也主人朝服以敬筮事有司朝服亦以敬主人之事也有司在士之下而其冠服如此則二十而冠之禮不必士而後行之而士子弟之巳冠者皆可以爲有司而助人之禮事可見矣存疑賈氏公彥曰羣吏與屬吏不同羣吏爲府史胥徒屬吏則君命之士下文宿贊冠者注云謂賓及他官之屬若中士下士又主人贊者亦云其屬中士若下士是也特牲有司之上有子姓此文無者祭祀事重故子姓皆來冠事稍輕故或有不至也

筮與席所卦者具饌於西塾【饌士戀反塾音孰】

正義鄭氏康成曰筮謂蓍也具俱也饌陳也西塾門外西堂也【賈疏爾雅門側之堂謂之塾】敖氏繼公曰蓍而云筮者以其所用名之席蒲筵也士用蒲席神人同所卦者所以畫地記爻及書卦之具也士喪禮卜日奠於西塾上南首有席燋在東然則此時具饌之位蓍亦當南鄕席在其後而所卦者則在蓍右亦變於筮時也

案門之東西有四塾內外各二筮在闑西西面將筮而蓍與席及畫地記爻之木俱陳於門外西堂近其事也少牢云卦者在左坐卦以木

布席於門中闑西閾外西面【闑魚列反閾音域注古文闑爲槷閾爲蹙】正義鄭氏康成曰闑門橛也閾閫也【賈疏曲禮外言不入於閫閫門限也】邢氏昺曰閾謂門下橫木爲內外之限也其門之兩旁木則謂之棖棖闑之間則謂之中門李氏如圭曰闑門中央所竪短木也敖氏繼公曰闑西東西節也閾外南北節也此席西於闑乃雲門中則二扉之間惟有一闑明矣

案布席將坐以筮也前饌於西塾至此乃布之此席其北上與

筮人執防抽上韇兼執之進受命於主人【防初革反韇音獨】正義鄭氏康成曰筮人有司主三易者也【賈疏周官筮人掌三易一曰連山二曰歸藏三曰周易】韇藏防之器也今時藏弓矢者謂之韇丸【賈疏韜弓矢者以皮爲之詩象弭魚服是以魚皮爲矢服則此韇亦用皮也】兼並也進前也自西方而前【賈疏前鄕東方受命】受命者當知所筮也賈氏公彥曰少牢云史左執筮右抽上韇兼與筮執之東面受命於主人得命西面於門西抽下韇左執筮右兼執韇以擊筮乃立筮此不言文不具防卽蓍也曲禮云防爲筮韇言上者其制有上下下者從下鄕上承之上者從上鄕下韜之也敖氏繼公曰筮人有司之共筮事者少牢禮言爲大夫筮者史也此爲士筮宜亦如之史而云筮人者因事名之也案筮人注𨿽以兼主三易爲說然左傳所載凡筮多用周易此亦宜然也兼執之者兼上韇與下韇而並執之此時蓍尙在韇待筮時乃取出以筮也

宰自右少退贊命

正義鄭氏康成曰宰有司主政教者自由也贊佐也佐主人告所以筮也少儀曰贊幣自左詔辭自右李氏如圭曰少退後於主人朱子曰宰所贊之辭當云某有子某將以來日某加冠於其首庶幾從之敖氏繼公曰向者宰亦在有司位至是乃來主人

之右贊命爲主人釋辭也

案宰有司主家政者士喪禮賵宰舉幣以東雜記亦曰宰舉以東原思爲孔子宰家語孔子謂顏淵使爾多財吾爲爾宰蓋大夫以上宰皆臣也若士則公有司若私臣皆可爲之

通論賈氏公彥曰士喪禮命筮者在主人之右特牲云宰自主人之左贊命不由右者爲神求吉變也士喪在右不在左者以其始死未忍異於生也少牢宰不贊命大夫尊屈士卑不嫌故使人贊命也

案特牲宰贊命亦當由右云左者字訛耳詔辭自右無神人吉凶之別也說見特牲禮

筮人許諾右還卽席坐西面卦者在左【還音旋下同】

正義鄭氏康成曰卽就也東面受命右還北行就席卦者有司主畫地識爻者也【賈疏卦者亦西向】敖氏繼公曰筮人卽席抽下韇乃釋之而坐筮賈氏公彥曰三正記大夫蓍五尺故立筮士之蓍三尺當坐筮案筮法詳見周易蓍短者坐筮蓍長者立筮然則筮者執其上端植而不臥及分而爲二則倚於西壁而揲之與若不近壁者亦當設一物倚之

通論敖氏繼公曰凡卜筮於門者皆西面筮宅於兆南則北面蓋以西北陰方故鄕之以求諸鬼神也少牢禮卦者在左坐卦以木卒筮書卦於木此不言坐則是立也其亦士禮異與立則卦時乃坐旣乃興

卒筮書卦執以示主人

正義鄭氏康成曰卒巳也書卦者筮人以方寫所得之卦也【賈疏方版也不使他人書卦者尊卦也】敖氏繼公曰執之不言筮人文省

案上言筮者西面坐至卒筮書卦興執以示主人不言還則是西面自若但側身以卦示之耳故下文乃言還東面

通論賈氏公彥曰案特牲卒筮寫卦筮者執以示主人注云卦者主畫地識爻六爻備乃以方版寫之則彼寫卦亦是卦者祭禮吉事尙提提故卦者寫卦筮人執卦以示也士喪禮注卦者寫卦示主人經無寫卦之文喪禮遽故卦者自畫自示主人也此筮者自寫自示主人冠禮異於喪祭故也

主人受眂反之【眂音視】

正義鄭氏康成曰反還也賈氏公彥曰主人受眂未辧吉凶主人尊先受眂知卦體而已反還之筮人使占吉凶

筮人還東面旅占卒進告吉【注古文旅作臚】

正義鄭氏康成曰旅眾也還與其屬共占之敖氏繼公曰筮人東面而言還明其位亦在有司中也占者占所遇之卦若其爻之吉凶也必旅占者欲盡眾人之見也告吉亦執卦

案筮人還亦右還也席北上而進退皆右還則升降皆由下便也

通論賈氏公彥曰卜筮之法案洪範三人占從二人之言又金縢乃卜三一習吉則卜時三並用玉瓦原三人各占一兆筮時連山歸藏周易並用亦三人各占一易卜筮皆三占從二三吉爲大吉一凶爲小吉三凶爲大凶一吉爲小凶若獨用一一易則三人共占之

存疑賈氏公彥曰夏殷以不變爲占周易以變者爲占

案夏殷占法逺難徵矣周易占法原兼變與不變者爲占如六爻皆不變則占本卦彖內爲貞外爲悔孔成筮立衞侯元得屯秦伐晉筮得蠱貞風悔山是也其占變爻者如畢萬得屯初敬仲得觀四是也其兼變不變占兩彖者如晉文遇貞爲屯悔爲豫皆利建侯是也疏云夏殷以不變者爲占蓋未盡然矣

若不吉則筮逺日如初儀

正義鄭氏康成曰逺日旬之外【賈疏曲禮旬之內曰近某日旬之外曰逺某日據士禮旬內筮特牲旬內筮日是也大夫已上禮旬外筮少牢筮旬有一日是也】賈氏公彥曰曲禮吉事先近日冠吉事故先筮近日不吉乃更筮逺日敖氏繼公曰逺日去初筮者旬有一日也以其幹同故謂之逺日少牢日用丁巳而以後丁後巳爲逺日可見初儀筮人執筮以下者也案此於筮逺日如初儀之下然後云徹筮席宗人告事畢則不吉而未筮逺日事未畢筮席不徹也故特牲亦序宗人告事畢於筮逺日之下明筮逺日乃當日並筮也少牢則更筮其云及逺日又筮如初則非當日並筮與此異

辧正張子曰據儀禮惟有筮逺日之文不云三筮筮日之禮先筮近日後筮逺日不從則直諏用下旬逺日蓋亦足以致聽於鬼神之意而祀事則不可廢案曲禮卜筮不過三王肅云禮以三爲成也上旬中旬下旬三卜筮不吉則不舉然考之禮經皆無其文果用三筮經宜著再不吉又筮如初矣解者誤謂三卜筮而不知爲重瀆也至疏謂冠之筮日三旬不吉更筮後月之上旬則是四筮並與三筮之說不合矣

徹筮席

正義鄭氏康成曰徹去也斂也【賈疏席則徹去之筮則斂藏之】敖氏繼公曰筮蓍也旣筮則釋於闑西今乃並與席徹去之

宗人告事畢

正義鄭氏康成曰宗人有司主禮者【賈疏宗人掌禮比於宗伯】敖氏繼公曰告事畢東北面特牲禮宗人東北面告濯具宰宗人筮人之屬皆公家所使給事於私家者右筮日

主人戒賓賓禮辭許

正義鄭氏康成曰戒警也告也賓主人之僚友【賈疏同官爲僚同志爲友此謂上中下士嘗執贄相見者也若未嘗相見則不必戒】古者有吉事則樂與賢者歡成之有凶事則欲與賢者哀戚之今將冠子故就告僚友使來禮辭一辭而許也再辭曰固辭三辭曰終辭不許也賈氏公彥曰戒賓者主人親至賓大門外之西東面賓出大門外之東西面戒之案鄕飲酒主人請賓賓禮辭許注云不固辭者素所有志此亦素有志樂與主人歡成冠禮故不固辭也敖氏繼公曰賓者主人同鄕之士也戒之者告之使知其事且欲勞之也此上更當有賓主爲禮一節與宿賓同文不具耳凡賓之與冠事者主人皆親戒之而以將爲筮者爲先餘人亦各以次爲先後也是時主人皆親戒之者未筮則未有所別異也此𨿽親相見其辭則皆擯者之宿賓放此說見特牲篇戒賓亦朝服凡旣筮而有事如戒宿之類皆因筮服無變也

主人再拜賓答拜主人退賓拜送

正義鄭氏康成曰退去也歸也賈氏公彥曰案鄕飲酒禮主人戒賓賓拜辱主人答拜乃請賓賓禮辭許主人再拜賓答拜主人退賓拜送鄕射亦然此經文不具當以彼文爲正敖氏繼公曰賓許而主人再拜謝其許也他禮類此者義皆然此言戒賓之儀略者蓋以宿賓之儀見之也必拜送者所以謝之凡拜送客者皆於其旣退乃拜之故不答拜亦異於迎也吉禮拜送者必再拜經或不見之文省耳

右戒賓

前期三日筮賓如求日之儀

正義鄭氏康成曰前期三日空二日也【賈疏二日中𨿽有宿賓宿贊冠者及夕爲期但非加冠之事故云空也】筮賓筮其可使冠子者賢者恆吉冠義曰古者冠禮筮日筮賓所以敬冠事敬冠事所以重禮重禮所以爲國本朱子曰前巳廣戒眾賓此又擇其賢者筮之以爲正賓不吉則仍爲眾賓不嫌於預戒也賈氏公彥曰筮賓者於僚友眾士之中筮取吉者爲加冠之賓也命筮𨿽無文宰贊蓋云主人某以來日爲適子某加冠筮某爲賓庶幾從之若庶子則云庶子敖氏繼公曰筮賓如求日之儀是亦不過再筮而已初筮者若不吉則攺筮其次者爲正賓若次者又不吉則不復筮而卽以第三者爲正賓亦以初筮者爲次賓也主人於賓旣次第其先後矣然猶筮之者蓋慮其異日或以他故而不及與則將廢冠事此乃非人之所能預知者故不可不問於神而用捨一聽之𨿽或先後易位有不能盡如人意者亦不以爲嫌也

通論賈氏公彥曰冠筮賓特牲少牢不筮賓者彼以祭祀之事主人自爲獻主羣臣助祭而已天子諸侯之祭前已射於澤宮擇取可與祭者故不筮之也案冠爲人道之始賓必取人倫中有望者以爲成人式彼鄕飲之賓必謀於先生不筮者從人望也冠賓乃己之僚友宜素知之矣然不遽自決又不宜品第其可否以謀於人故決之鬼神若祭祀則所重者屍但筮屍而已賓直助祭無庸筮也

右筮賓

乃宿賓賓如主人服出門左西面再拜主人東面答拜正義鄭氏康成曰宿進也【賈疏謂進之使知冠日當來】宿者必先戒【賈疏若上文已戒賓今又宿之也】戒不必宿【賈疏卽上文所戒之賓除正賓及贊冠者外但戒使知之而已後不更宿也】其不宿者爲眾賓或悉來或否【賈疏賓與贊冠者戒而又宿不得不來眾賓非要須來容有不來者故直戒不宿也】主人朝服【賈疏以上筮日時朝服至此無攺服之文知之】左東也出以東爲左入以東爲右朱子曰此云宿賓言主人往而宿之以目下事如篇首筮於庿門之例敖氏繼公曰旣筮卽宿賓故云乃宿之爲言速也速之使來也不曰速而曰宿者以具事在異日也賓尊故主人親宿之出門左出大門而左也西面再拜拜其辱也禮又謂之拜迎通論賈氏公彥曰案鄕飲酒鄕射主人戒賓及公食大夫使大夫戒各以其爵皆是當日之戒理無宿也又大射宰戒百官有事於射者射人戒諸公卿大夫射司士戒士射與贊者前射三日宰夫戒宰及司馬皆有戒而無宿若特牲禮前期二日宿屍前無戒而直有宿者文不具其實亦有戒也祭統云先期旬有一日宮宰宿夫人注云宿讀爲肅夫人尊故不言戒而變言宿讀爲肅者亦戒之意

案宿字義或訓進或訓肅或訓夙或訓速然音義可相通也蓋肅之使進以致其速也

乃宿賓賓許主人再拜賓答拜主人退賓拜送

正義鄭氏康成曰乃宿賓者親相見致其辭

宿贊冠者一人亦如之

正義鄭氏康成曰贊冠者佐賓爲冠事者謂賓若他官之屬【賈疏冠事卽下文坐櫛設纚卒紘諸事助賓成禮故取其屬爲之】宿之以筮賓之明日【賈疏下厥明夕爲期是冠前一日宿賓宿贊在厥明之上則去冠前二日矣筮賓是前期三日則宿賓贊冠者是筮賓之明日可知】朱子曰佐賓𨿽輕亦必擇其賢而習禮者爲之不然則有闕故並宿之使必來也敖氏繼公曰贊冠者一人贊者之長也尊次於正賓如鄕飲酒之介然故亦親宿之若眾賓則或使人宿其禮簡故不著鄕飲酒禮惟言主人戒賓及介之儀而於眾賓則闕焉例正與此類宿賓及此贊冠者其禮與辭皆同惟以先後爲別

案贊冠者卽次賓也與正賓徳位相埓但卜而吉者爲正賓其未卜若卜而未吉則爲贊冠者耳注疏以賓上士贊冠者中士下士爲言不可泥

右宿賓

厥明夕爲期於庿門之外主人立於門東兄弟在其南少退西面北上有司皆如宿服立於西方東面北上正義鄭氏康成曰宿服朝服也兄弟主人親戚也賈氏公彥曰期加冠之期也必於庿門者以冠在庿也主人之類在門東賓之類在門西各依賓主之位案西面面向西也北上立位以北爲上也凡經言面位放此兄弟兼伯叔父及兄弟之子皆在焉不專指同輩行者經之通例皆然故注云主人親戚也

擯者請期宰告曰質明行事【擯臂印反】

正義鄭氏康成曰擯者有司佐禮者在主人曰擯在客曰介【賈疏聘禮及大行人皆在主人曰擯在客稱介亦曰相司儀每門止一相是也】質正也旦日正明行冠事敖氏繼公曰請期東面少牢禮主人南面宗人北面請祭期

告兄弟及有司

正義鄭氏康成曰擯者告也賈氏公彥曰上文兄弟有司皆已在位必告之者禮取審愼之義敖氏繼公曰此告兄弟蓋東北面告有司蓋西北面也特牲禮宗人東北面告濯具

告事畢

正義鄭氏康成曰宗人告也【賈疏約上文筮日時宗人告事得知也】

擯者告期於賓之家

正義賈氏公彥曰於夕爲期卽得告之者以共仕於君其家必在城郭之內相近故也敖氏繼公曰別言擯者事更端也賓謂賓及眾賓也

右爲期

夙興設洗直於東榮南北以堂深水在洗東【直音值深式防反】正義鄭氏康成曰夙早也興起也洗承盥洗者棄水器也【賈疏盥手洗爵之時恐水穢地以洗承盥洗水而棄之故雲棄水器】士用鐵【賈疏案漢禮器制度洗士用鐵大夫用銅諸侯用白銀天子用黃金】榮屋翼也【賈疏卽今之摶風雲榮者與屋爲榮飾言翼者與屋爲翅翼也】周制自卿大夫以下其室爲夏屋水器尊卑皆用金罍其大小異【賈疏此亦案漢禮器制度】許氏愼曰屋梠之兩頭起者爲榮梠楣也敖氏繼公曰爾雅楣謂之梁然則榮者乃梁東西之兩端也直東榮謂遙當之水所以盥洗者也洗在東方則沃洗者宜西面故水在洗東賈氏公彥曰堂深從堂廉北至房室之壁南北以堂深者洗去堂逺近取於堂上深淺假令堂深二文洗亦去堂二丈以此爲度凡度淺深曰深後並放此

案榮在屋兩端之墻上其髙視屋極少殺屋極之盡處有鴟吻自鴟吻南北兩分迆而下或不盡檐而止以其當風故亦謂之摶風說文云梠楣也蓋自棟以下兼言之楣謂之梁指東西橫者棟楣庪皆是不謂南北縱者也

通論賈氏公彥曰案匠人夏后氏世室殷人重屋四阿鄭云四阿四注殷人始爲四注則夏后重屋但兩下爲之不四注矣故兩下屋名爲夏屋周制卿大夫以下爲夏屋兩下而天子諸侯皆四注故燕禮洗當東霤鄭云人君爲殿屋也喪大記升自屋東榮鄭以爲卿大夫士其天子諸侯當言東霤也又少牢司宮設罍水於洗東有枓鄭注設水用罍沃盥用枓禮在此也此篇與昏禮鄕飲酒鄕射特牲皆直言水不言罍大射𨿽雲罍水不云枓又經內或有尊無洗或尊洗皆有又不言設之者文不具也其設洗與設尊先後不同者冠禮賓與贊共洗昏禮有夫婦禦媵之等少牢特牲兼舉鼎不専爲酒故皆先設洗鄕飲酒鄕射先設尊者以其専爲酒燕禮大射自相對大射先設尊燕禮先設洗也

陳服於房中西墉下東領北上

正義鄭氏康成曰墉墻也賈氏公彥曰喪大記與士喪禮服或西領或南領此東領者嘉禮異於凶禮故士之冠時先用卑服北上便也敖氏繼公曰東領統於主位也北上便其先取在南者

案所陳之服卽下文爵弁皮弁端三服也房在室之東北上者爵弁服在北皮弁服次南端最南

爵弁服纁裳純衣緇帶韎韐【纁許云反注今文纁皆作燻韎音妺韐音閤】正義鄭氏康成曰此與君祭之服【賈疏士禮端自祭以爵弁服助君祭】雜記曰士弁而祭於公爵弁者冕之次【賈疏凡冕以木爲體長尺六寸廣八寸以三十升麻布衣之上下纁前後有旒爵弁制大同惟無旒而爵色爲異又冕者俛也低前一寸二分故名冕爵弁則前後平以其尊次於冕故云冕之次】其色赤而微黑如爵頭然【賈疏鐘氏七入爲緇若以纁入黒則爲紺以紺入黑則爲緅是三入赤再入黑故云赤而微黑也爵頭赤多黒少故以爲諭】或謂之緅【賈疏緅言色赤者對緇爲赤若將緅比纁則又黒多矣故鄭注巾車雀飾云雀黒多赤少之色也】其布三十升【賈疏蓋取冠倍之義喪服衰三升故冠六升朝服十五升故冕三十升也】纁裳淺絳裳凡梁絳一入謂之縓再入謂之赬三入謂之纁朱則四入與【賈疏詩我朱孔陽毛云朱深纁也故從一染至三染皆謂之淺絳若以纁入赤則爲朱上注解緇故引鐘氏染黑法此注解纁故引爾雅染赤法】純衣絲衣也余衣皆用布惟冕與爵弁服用絲耳【賈疏雜記朝服十五升布此據朝服端服及深衣長衣之等皆以布爲之】先裳後衣者欲令下近緇明衣與帶同色韎韐緼韍也【賈疏此經云韎韐玉藻云緼韍二者一物】士緼韍而幽衡【賈疏玉藻文言幽衡同系於革帶故連引之】合韋爲之士染以茅搜因以名焉今齊人名蒨爲韎韐【賈疏爾雅茹藘茅搜孫氏注一名蒨可以染絳周時名蒨爲韎以韎染韋合之爲韐故名韎韐也】韍之制似韠【賈疏但有飾無飾爲異耳明堂位有虞氏服韍夏后氏山殷火周龍章鄭雲天子備飾諸侯火而下卿大夫山士韎韋而已是士無飾不得單名韍是韍與韠制同飾異也】冠弁不與衣陳而言於上以冠名服耳【賈疏陳服則於房緇布冠皮弁爵弁在堂下是冠弁不與服同陳今以弁在服上並言之者以冠弁表明其服耳不謂同陳之也】賈氏公彥曰凡衣與冠同色者先言衣後言裳今爵弁與衣異故退純衣於下使與帶同色也敖氏繼公曰爵弁服士之上服也純衣絲衣而緇

色者也周官云純帛論語云今也純此其徵矣言纁裳於衣上者以其與冕服之裳同尊之也韎者韋之蒨者也韐制如韠不曰韠者尊之異其名其在冕服者尢尊則謂之韍

案爵弁服用絲固也皮弁服亦已非布矣下節詳之通論賈氏公彥曰鄭解純或爲絲或爲色此經衣與纁裳相對上下纁昏禮女次純衣下云女從者畢袗其色自明故決爲絲韍祭服也其他服謂之韠易朱韍方來利用享祀是祭服之韍用朱但天子純朱諸侯黃朱爲異耳

皮弁服素積緇帶素韠

正義鄭氏康成曰此與君視朔之服也【賈疏玉藻諸侯皮弁聽朔於大廟又論語素衣麑裘鄭云此視朔時君臣同服之服也】皮弁者以白鹿皮爲冠象上古也【賈疏上古以白鹿皮冒覆頭鉤頷繞項禮運先王未有麻絲衣其羽皮至黃帝則有冕】積猶辟也以素爲裳【賈疏素謂白繒】辟蹙其要中敖氏繼公曰皮弁次於爵弁亦士之尊服也其衣蓋亦絲衣而色如其裳二弁之衣用絲者宜別於冠服也賈氏公彥曰喪服注云祭服朝服辟積無數惟喪

服裳幅三袧有數耳

存疑鄭氏康成曰皮弁之衣用布亦十五升【賈疏雜記朝服十五升布此皮弁亦天子之朝服故亦十五升布也】其色象焉【賈疏象皮弁之色用白布也】敖氏繼公曰裳之辟積亦幅三袧

案布自十二升以下皆喪服也十三升十四升介於吉凶之間疑似難分故不用至十五升則爲吉布但以布緣之曰麻衣大祥之服也以素繒緣之曰長衣其在衣內曰中衣以采緣之則曰深衣皆連衣裳者也若殊衣裳者以采緣之則曰素端齊服也白布之用止此矣緇之則爲端服裳黃裳雜裳皆布也朝服衣與端同而用皮弁服之裳裳則以素繒爲之非布矣故鄭云端卽朝服之衣易其裳耳是也以此差之則皮弁服素衣素裳皆素繒而非布明矣若以白布則皮弁服轉在朝服端之下也而可乎皮弁𨿽天子之朝服然名之曰皮弁服不名朝服矣豈得以朝服之布比而同之至禮服之裳與喪服之裳前三幅後四幅則同其辟積之多寡疎密未必盡同蓋有章之服加刺繡焉刺繡之處辟積則疏固不必幅幅而均齊之也

端裳黃裳雜裳可也緇帶爵韠

正義鄭氏康成曰此莫夕於朝之服【賈疏玉藻朝端夕深衣注謂大夫士也大夫士旣服端深衣以聽私朝矣此注云莫夕於朝之服是士向莫時夕君之服朝禮備夕禮簡故以夕言之若卿大夫之夕於君當亦朝服也】端卽朝服之衣【賈疏朝服亦名端論語端章甫鄭云端諸侯視朝之服以十五升布染緇色正幅爲之】易其裳耳雜裳者前後黃易曰夫黃者天地之雜也天而地黃不以冠名服者是爲緇布冠陳之士爵韋爲韠玉藻曰韠君朱大夫素士爵韋賈氏公彥曰此端服服之下故後陳於皮弁之南三服同用緇帶者以士惟有一緇裨之帶故三服共之裳有三等爵亦雜色故同爵韠大帶所以束衣革帶所以系韠及佩不言革帶者舉韠有革帶可知上筮日冠朝服緇帶此端亦緇帶彼朝服素韠韠同裳色則裳亦素此易以三等裳同爵韠則韠亦易矣敖氏繼公曰端士之正服也端裳謂端之服以者爲正若無裳亦許其用黃裳若雜裳故曰可也雜裳者或前後黃或前黃後也黃裳𨿽貶於裳然其色純故言於雜裳之上

存疑鄭氏康成曰上士裳中士黃裳下士雜裳【賈疏此無正文以諸侯之士有三等故分三等裳以當之】賈氏公彥曰三裳之下云可者見三等之士各有所當當者卽服之也案端裳黃裳雜裳可也皆爵韠特牲記文與此同彼謂屍祝佐食也蓋恐貧者或不能備服故此以通之云可也言不必拘耳注疏以三防士當之臆說無據且朝服端已仕未仕者通行之禮服若限以三等之士則未仕者當服何裳而士之助祭者皆朝服冠緇帶緇韠賓兄弟公有司私臣皆在焉又何以同服乎又玉藻朝端夕深衣士居家之常服若朝於君則朝服鄭意莫夕於朝當降一等服端故云此莫夕於朝之服耳非謂服端之處止於此也然聘禮使者朝服帥眾介夕則夕亦朝服不端矣三服或備三帶其爲緇帶則一耳故疏云三服共之

緇布冠缺項靑組纓屬於缺緇纚廣終幅長六尺皮弁筓爵弁筓緇組紘纁邊同篋【冠如字下同缺鄭音頍去蘂反敖讀如字屬音燭纚所綺反又所買反廣古曠反長直亮反筓音雞紘音宏篋苦協反】

正義鄭氏康成曰屬猶著纚今之幘梁也【賈疏舉漢法爲況鄭目驗而知至今久逺未審也】終充也纚一幅長六尺足以韜發而結之矣【賈疏旣云韜髮乃云結之則韜訖乃爲紒矣】筓今之簪有筓者屈組爲紘垂爲飾【賈疏有筓者卽皮弁爵弁是也屈組謂以一條組於筓左頭系定繞頥下右相向上仰屬於筓屈系之有餘因垂爲飾也】無筓者纓而結其絳【賈疏無筓者卽緇布冠是也謂以二條組爲纓兩相屬於缺屬訖所垂絳於頥下結之】纁邊組側赤也【賈疏以緇爲中以纁爲邊側而織之】同篋謂此以上凡六物【賈疏六物者缺項靑組纓屬於缺爲一物緇纚二物皮弁筓三物爵弁筓四物緇組紘纁邊皮弁爵弁各有一爲二物通前四爲六物】隋方曰篋【賈疏爾雅無文此對笥方而不隋也隋謂狹而長】敖氏繼公曰下經言賓受冠右手執項左手執前則是冠後亦謂之項也此缺項者蓋別以緇布一條圍冠而後不合故名之曰缺項謂其當冠項之處則缺也其兩端有別以物貫穿而連結之以固冠其兩相又皆以纓屬之而結於頥下以自固蓋太古始爲冠之時其制如此後世之冠縫著於武亦因缺項之法而爲之也纚舊說謂繒爲之言纚於缺項二筓之間見三加同一纚也紘弁之系也以組一條爲之冠用纓弁用紘

存疑鄭氏康成曰缺讀如有頍者弁之頍緇布冠無筓者著缺圍髮際結項中隅爲四綴以固冠也【賈疏此無正文以義言之旣別有缺項明於四隅爲綴上綴於武然後得安穏也】項中有亦由固缺爲之耳【賈疏亦無正文以義言之缺之兩頭皆爲別以繩穿中結之然後缺得安固也】今未冠筓者著捲幘頍象之所生也【賈疏此亦舉漢法以況義】辧正陳氏祥道曰鄭說缺項之制蓋有所傳讀缺爲頍無所經見

案缺項之解敖氏爲長詩毛傳以頍爲弁貌非冠上之物也鄭讀爲頍義無取焉然缺項另爲一物鄭固不甚繆也近有謂緇布冠缺其後項者無論冠缺則不成冠矣缺項連纓在篋緇布冠在匴豈可混二爲一乎

存異呂氏大臨曰以布爲捲幘約四垂短髮而露其髻冠禮謂之缺項冠者先著此缺項而後加冠古者有罪免冠而缺項存因謂之免喪服恐與冕弁之冕音相亂故攺音問

案缺項著於冠外呂氏謂先著缺項而後加冠繆也又以袒免之免混言之亦昧於吉凶之分矣

通論賈氏公彥曰周官弁師掌五冕王之皮弁玉筓則天子以玉爲筓祭義天子冕而朱紘諸侯冕而靑紘諸侯之筓亦當用玉矣又弁師韋弁與皮弁同科皮弁有筓則韋弁亦有筓矣又爲筓者屬纓不見有緌則六冕無緌矣士緇布冠無緌下記云其緌也吾未之聞也若諸侯亦以緇布冠爲始冠則有緌玉藻緇布冠繢緌諸侯之冠也鄭注云尊者飾也其大夫紘禮器管仲鏤簋朱紘鄭注云大夫士當緇組紘纁邊是也其筓亦當用象

櫛實於簞【櫛莊乙反簞音丹】

正義鄭氏康成曰簞笥也【賈疏鄭注曲禮圓曰簞方曰笥方圓有異此簞笥爲一物者舉其類】

蒲筵二在南

正義鄭氏康成曰筵席也【賈疏鄭注周官司幾筵云敷陳曰筵借之曰席散言之則筵席通故諸敷席在地者多言筵也】賈氏公彥曰二者一爲冠子卽下云筵於東序少北是也一爲醴子卽下云筵於戶西南面是也在南者最在南頭對下文甒醴在服北也

案在南言在三服之南通指篋與簞不専言蒲筵也簞在篋南筵在簞南

側尊一甒醴在服北有篚實勺觶角柶脯醢南上【甒亡甫反音武篚方尾反勺上灼反觶支義反柶音四醢音海注古文甒作廡】

正義鄭氏康成曰側猶特也無偶曰側置酒曰尊側者無酒【賈疏昏禮亦云側尊甒醴於房中又云合升側載士虞禮側尊皆是無偶爲側也】服北者纁裳北也篚竹器如笭者【賈疏亦舉漢法爲況】勺尊升所以防酒也【賈疏少牢罍水有枓與此勺爲一物故云尊升對彼是罍枓所以防水則此爲尊枓防酒者也】爵三升曰觶【賈疏韓詩外傳一升曰爵二升曰觚三升曰觶四升曰角五升曰散相對爵觶有異散文則通皆曰爵故鄭以爵名觶也】柶狀如匕【敖氏繼公曰蓋如有司徹所謂挑匕者也】以角爲之者欲滑也【賈疏對士喪禮用木柶者喪反吉也】南上者篚次尊籩豆次篚敖氏繼公曰尊設尊也甒瓦甒醴尊設於房臣禮也國君則於東箱南上醢在北

爵弁皮弁緇布冠各一匴執以待於西坫南南面東上賓升則東面【匴素管反坫丁念反注古文匴爲篹坫爲檐】

正義賈氏公彥曰上文舉冠以表服冠實不陳此専爲冠言之鄭氏康成曰爵弁者制如冕黑色但無繅耳【弁師注繅合五采絲爲繩垂於綖之前後以貫旒玉者】周官王之皮弁防五采玉璂象邸玉筓【弁師注防縫中也璂讀如綦謂結也皮弁之縫中每貫結五采玉十有二以爲飾邸下柢也以象骨爲之】諸侯及孤卿大夫之冕皮弁各以其等爲之【賈疏弁師注云繅斿玉璂如其命數】則士之皮弁又無玉無象邸飾【賈疏弁師注云士變冕爲爵弁具韋弁皮弁之防無結飾】緇布冠今小吏冠其遺象也【賈疏士初加之冠冠訖敝之不用庶人則常著之故詩雲臺笠緇撮漢之小吏亦常服之故舉爲況】匴竹器名今之冠箱也執之者有司也坫在堂角敖氏繼公曰爵弁皮弁其制同也弁冠特別於西方而統於賓蓋以賓専掌冠事使若賓之物然執匴者皆主人之贊者也南面而東上及東面則北上矣李氏如圭曰西坫堂西南隅之坫也案冠弁是主重於他器服故執之而不陳其序在陳器服後者爲執以待事也冠也弁也冕也三者首服之大分則敖氏謂二弁制同者近之爵弁或以爵色之繒爲之則爵弁韋弁別矣注謂有板如冕未詳所據互見喪服記

通論賈氏公彥曰坫有二若明堂位崇坫論語反坫皆在廟中以亢圭反爵此所言者則據堂上角爲名存疑陳氏祥道曰士之服止於爵弁而荀卿云士韋弁孔安國曰雀韋弁也則爵弁卽韋弁耳古文弁字象形則其制上銳如合手然韋其質爵其色也敖氏繼公曰陳氏以爵弁卽韋弁其說近是攷經傳物色之言爵者爵弁之外惟爵韠爵韋耳若絲與布則不聞以爵名者豈爵弁果以韋爲之與然禮經言士之服則曰爵弁言大夫以上之服則曰韋弁是其物𨿽同而名則以尊卑而異禮文殘缺未能定也右陳服器

主人端爵韠立於阼階下直東序西面【阼才故反】

正義鄭氏康成曰端士入廟之服也【賈疏特牲士禮祭服用端此亦士之加冠在廟故與祭同服】阼猶酢也東階所以答酢賓客也堂東西墻謂之序【賈疏爾雅釋宮文】賈氏公彥曰端爵韠與上所陳爲子加冠之端服一也立於阼階下將欲與賓行禮也直當也謂當堂上東序墻也敖氏繼公曰端不言冠者可知也主位謂之阼故東階曰阼階下云禮於阼是也

通論朱子曰凡墻在堂上者謂之序堂下者爲之壁在房室與夾者謂之墉在庭者謂之墻其實一也隨在異其名耳

兄弟畢袗立於洗東西面北上【袗止引反又至印反又音眞注古文袗爲均】

正義鄭氏康成曰畢猶盡也袗同也者衣裳也【賈疏以其同故知上下皆】緇帶韠【賈疏緇亦之類因士有緇帶故韠亦言緇】位在洗東退於主人【賈疏主人當序南西面洗當東榮兄弟又在洗東故云退於主人】不爵韠者降於主人也【賈疏韠弁同色主人尊故也兄弟用緇韠不用爵韠兄弟卑故也】敖氏繼公曰袗如袗絺綌之袗乃被服之別稱端也畢袗謂盡服端也洗東於主人爲東南

案注言緇韠者蓋以特牲助祭者皆緇韠而推之也疏謂韠弁同色未詳豈以主人之爵韠與爵弁服之韎韐同與

擯者端負東塾

正義鄭氏康成曰東塾門內東堂【賈疏擯者是主人擯相事在門內故知在門內東堂】負之北面【賈疏向主人也】敖氏繼公曰此見其少東於入門右之位也東塾西塾其北蓋與東西堂相對而廣亦如之楊氏復曰不言如主人服者兄弟衣裳同而韠異擯者衣韠同而裳異

存疑賈氏公彥曰擯者別言端不言如主人服則與主人不同與下贊者端從之同可知

辧正朱子曰三者端一也主人裳爵韠兄弟裳緇韠擯者黃裳或雜裳而同用爵韠也

存異敖氏繼公曰立於塾北而云負則塾之崇其過於堂與

案鄕之則曰面背之則曰負非必所背者髙而謂之負也況云負東塾則塾已髙亦猶之負墉矣非必其地之髙而謂之負也塾之崇過於堂必無是理經凡言由塾及出入於門者皆無升降之文足以見之如其言天子之堂崇九尺其塾反得十數尺邪

將冠者采衣紒在房中南面【紒音髻又音界注古文紒爲結】

正義鄭氏康成曰采衣未冠者所服玉藻曰童子之節也緇布衣錦緣錦紳幷紐錦束髮皆朱錦也【賈疏紳大帶之垂者幷其紐皆以錦飾之束髮總也童子尙華飾故衣此】紒結髮敖氏繼公曰童子之衣蓋亦深衣制也曲禮童子不衣裘裳不裳則連裳於衣矣紒露發爲紒也凶時謂之髽吉時謂之紒內則言男子未冠者亦用纚此乃紒者爲將冠去之朱子曰以上下章考之則房戶宜當南壁東西之中而將冠者宜在所陳器服之東當戶而立也

右卽位

賓如主人服贊者端從之立於外門之外

正義鄭氏康成曰從猶隨也外門大門賈氏公彥曰賓如主人服尊卑同也贊者皆降主人一等其衣冠𨿽同其裳則異故別言端敖氏繼公曰贊者贊冠者而下之眾賓也皆俟於賓之門賓出乃從之立於主人外門之外西方東面北上

通論賈氏公彥曰此兄弟及賓贊皆端特牲主人與屍祝佐食端自餘皆朝服者彼助祭在廟緣孝子之心欲得尊嘉賓以事其祖禰故朝服與主人異也

擯者告

正義敖氏繼公曰上言擯者負東塾則在廟也至是則賓之將命者入告擯者擯者東面以告主人也此賓乃主人戒宿而來故不出請事

主人迎出門左西面再拜賓答拜

正義敖氏繼公曰答拜不言再可知也凡答再拜而不言其數者皆放此

主人揖贊者與賓揖先入

正義鄭氏康成曰贊者賤揖之而已又與賓揖先入道之贊者隨賓敖氏繼公曰揖贊者尊正賓也賈氏公彥曰前拜賓訖今又揖者爲將先入故

每曲揖

正義鄭氏康成曰周左宗廟【賈疏祭義小宗伯俱有此文對殷右宗廟也】入外門將東曲揖直庿將北曲又揖賈氏公彥曰入大門而東則主人在南賓在北俱東向爲一曲至庿門則主人在東賓在西俱北向爲一曲當將曲之時賓主皆相見故皆一揖通下將入庿門揖爲三也敖氏繼公曰每曲揖謂大門之內庿門之外賓主

於凡所行曲折之處則相揖也主人迎賓入門右西面而立賓入門左東面乃折而北又折而東又折而南與主人相鄕而前乃東行入閤門主人入門右賓入門左接西塾東面而立主人折而東又折而北又折而西與賓相鄕而前乃北行入禰庿也凡主人以賓入而有每曲揖者惟將入庿之禮然其餘則否

至於庿門揖入三揖

正義鄭氏康成曰入門將右曲揖將北曲揖當碑揖【賈疏入庿門主人將右欲背客宜揖將北曲與客相見又揖碑是庭中之大節又宜揖碑在堂下三分庭一在北】敖氏繼公曰揖入主人揖而先入門右西面也賓入門左贊者皆入門左東面北上主人乃與賓三揖三揖者於入門左右之位揖參分庭一在南揖參分庭一在北揖凡經言三揖放此

案敖氏三揖之說與注疏異初疑其不然然讀鄕飲酒禮眾賓皆入門左北上主人與賓三揖鄕射禮眾賓皆入門左東面北上賓少進主人以賓三揖夫東面北上而後三揖則方其至霤而曲固不揖也賓少進乃有三揖則初北面時亦不揖也於此分三揖之部位則於入門左右少進一揖參分庭而南北各一揖乃勢之不得不然者矣至設碑之節舊謂參分庭一在北敖氏謂當南北之中語見聘禮但注疏承習已久姑兩存之以俟學者自擇焉所以相揖者鄭注聘禮云相人偶是也

通論賈氏公彥曰昏禮注至內霤將曲揖旣曲北面揖當碑揖又聘禮鄕飲酒入三揖注皆據此三節其義不異

至於階三讓

正義敖氏繼公曰讓據主人言主人三讓賓三辭旣則主人先升一等賓從之凡讓升之法賓主敵則主人先讓而先升主人尊亦然若賓尊則賓先讓而先升也惟天子之使則不讓

主人升立於序端西面賓西序東面

正義鄭氏康成曰主人賓俱升立相鄕序端東序頭敖氏繼公曰主人立於序端北當序也賓在西序

負序也主人不立於東序者辟子之坐且不參冠禮也賓不言升省文賈氏公彥曰位定將行冠禮不拜至者冠子非爲賓客故異於鄕飲酒之等也右迎賓

贊者盥於洗西升立於房中西面南上【盥古椀反音管注古文盥皆作浣】

正義鄭氏康成曰盥於洗西由賓階升也【賈疏案鄕飲酒主人在洗北南面賓在洗南北面蓋主人從內賓從外來之便贊亦從外來但卑不可與賓並故在洗西東面】立於房中近其事也【賈疏與主人贊者先入房並立待事】南上尊於主人之贊者【賈疏贊冠一人而雲南上明與主人贊者爲序又主人尊敬賓之贊者故位在南而居上也】朱子曰贊者西面則負東墉而在將冠者之東矣敖氏繼公曰盥者重冠禮故將執事而自潔淸也盥於洗西者洗西無篚故得辟正賓而盥於此不然則否房中南上賓位也特牲記房中西墉下內賓東面南上是也

主人之贊者筵於東序少北西面

正義鄭氏康成曰筵布席也東序主人位也適子冠於阼少北辟主人賈氏公彥曰爲將冠者布席也敖氏繼公曰主人之贊者私臣也此席南上

案左氏傳言士有隸子弟而特牲禮士有私臣蓋隸子弟之類卽可謂之私臣有事則執其勞役主人之贊者敖氏以爲私臣是也如鄭說卽一士而冠昏喪祭需人多矣安所盡得中士下士而驅使之哉存疑鄭氏康成曰主人之贊者其屬中士若下士

將冠者出房南面

正義鄭氏康成曰南面立於房外之西待賓命【賈疏知在房外之西不在東者以房外之東南當阼階故是知房外者皆在西昏禮母南面於房外女出於母左母在房外之西故也朱子曰據此疏則阼階切近東序之西正當房戶之東壁矣】

贊者奠纚筓櫛於筵南端【注古文櫛爲節】

正義鄭氏康成曰贊者賓之贊冠者也【賈疏凡言主人之贊者卽加主人字今此不言故知是賓之贊冠者】奠停也賈氏公彥曰前缺項已下六物同一篋陳於房今將用之故取置於將冠之席南不言餘物及篋簞者皆來可知也敖氏繼公曰奠猶置也置於筵南端以將冠者升降由下也

賓揖將冠者將冠者卽筵坐贊者坐櫛設纚

正義敖氏繼公曰欲其卽筵以揖見意也下文凡揖者多類此贊者坐櫛設纚宜於筵後爲之不言者可知也鄭氏康成曰卽就設施賈氏公彥曰二事皆勞役之事故贊者爲之

通論朱子曰古人坐法以膝著地兩蹠向後如今之跪經凡言坐皆然

賓降主人降賓辭主人對

正義鄭氏康成曰主人降爲賓將盥不敢安位也辭對之辭未聞敖氏繼公曰主人以賓爲己事而降則不敢安於上而從之凡賓主從降之義皆然其異者則別見主人降亦立於阼階東當東序西面辭者謂主人無事不必降也蓋於階前辭之主人少進旣則復位

賓盥卒壹揖壹讓升主人升復初位【注古文壹皆作一】

正義鄭氏康成曰揖讓皆壹者殺於初賈氏公彥曰初位謂東序端敖氏繼公曰賓盥當於洗南北面一揖揖賓進也一讓禮宜殺於初也升亦主人先而賓從之惟云主人復初位見賓之不然

案此無三揖之位故但一揖也一讓固殺於初亦以承一揖之禮而然

賓筵前坐正纚興降西階一等執冠者升一等東面授賓【冠如字】

正義鄭氏康成曰正纚者將加冠宜親之興起降下也下一等升一等則中等相授冠緇布冠也敖氏繼公曰士階三等堂不與焉此降階一等蓋幷堂爲二等也東面授賓則賓西面受之授冠時亦以匴旣則以匴退

通論賈氏公彥曰案考工記匠人天子之堂九尺賈馬以爲九等爲階是諸侯堂宜七尺則七等階大夫堂宜五尺則五等階士宜三尺則三等階也

賓右手執項左手執前進容乃祝坐如初乃冠興復位贊者卒【項胡港反祝至宥反下同】

正義賈氏公彥曰冠後爲項下皮弁爵弁無缺項皆云執項知非缺項也敖氏繼公曰右手執項以冠時進右手便也容者示之以威儀鄭氏康成曰進容者行翔而前鶬焉【賈疏翔謂行而張拱也鶬與蹌同容貌舒揚也曲禮曰堂下不趨室中不翔則堂下固得翔矣又曰大夫濟濟士蹌蹌注云皆行容止之貌此進容是士故知行翔而前蹌也】至則立祝坐如初坐筵前復位西序東面卒謂設缺項結纓也【賈疏下文皮弁贊者卒紘此緇布冠無筓紘故卒者終缺項與結纓也】案賓之行禮無時非容獨於此言之者蓋加意爲之示冠者以觀法也

冠者興賓揖之適房服端爵韠出房南面

正義敖氏繼公曰服端爵韠亦贊者爲之不言帶與屨可知也下皆放此鄭氏康成曰復出房南面者一加禮成觀眾以容體【朱子曰觀示也】

右始加

賓揖之卽筵坐櫛設筓賓盥正纚如初降二等受皮弁右執項左執前進祝加之如初復位贊者卒紘

正義賈氏公彥曰冠者坐訖當脫去緇布冠乃更櫛也筓有二種一是紒內安發之筓一是冕弁固冠之筓此未加冠而設筓明是安發筓也緇布冠亦宜有之彼不言者恐與上兩弁之筓相亂又此言設筓彼言設纚可互見矣其皮弁固冠之筓則賓加弁時自設之可知鄭氏康成曰如初爲不見者言也卒紘謂系屬之【賈疏有筓者屈組以爲紘仰屬之左相系定右相屈系擬解時易】敖氏繼公曰不言去冠去纓及設纚可知也卒紘謂終其設紘之事其設之也先系一端於筓之左端繞頥下而上復系一端於筓之右端所以固筓也

存疑敖氏繼公曰筓皮弁筓也設筓於加弁之前則此筓之度其短與

案敖氏蓋謂兩筓不幷用也然以經文求之櫛而卽設筓則尙非皮弁筓也旣加皮弁又不得不以皮弁筓筓之何嫌二筓乎且筓之兩端必出於弁外然後紘可屬也則其度當不甚短而亦不可設之於加弁之前矣

興賓揖之適房服素積素韠容出房南面

正義賈氏公彥曰興謂冠者加皮弁訖起而賓揖之也不言緇帶可知也加緇布冠時出亦有容至此益盛乃言之鄭氏康成曰容者再加彌成其儀益繁敖氏繼公曰上不見皮弁之衣故此亦不言之皆

省文也容與進容之意同再加祝云敬爾威儀此言容出房見其奉賓戒也

案始加云進容乃祝言賓之自正其容示冠者以觀法也此再加云容見冠者知棄其幼志自敬其威儀矣

右再加

賓降三等受爵弁加之服纁裳韎韐其他如加皮弁之儀

正義鄭氏康成曰降三等下至地他謂卒紘容出敖氏繼公曰受爵弁降三等者以其最尊故就而受之不言純衣亦文省他謂賓揖之卽筵而下凡所不見者也云如皮弁之儀者以設筓卒紘容出惟與再加者同也

通論敖氏繼公曰雜記言襚者受服之節云受爵弁服於門內霤皮弁服於中庭朝服於階端於堂其尊者逺而卑者近義與此受冠弁之等相類

徹皮弁冠櫛筵入於房【冠如字】

正義鄭氏康成曰徹者賓贊及主人之贊者爲之【賈疏賓贊者奠櫛主人之贊者設筵故知還遣之也】賈氏公彥曰冠卽緇布冠不言緇布可知也皮弁具言者以有爵弁之嫌不言爵弁著之以受醴至見母兄弟姑姊訖乃易服故也敖氏繼公曰再加去冠三加去皮弁亦置於篋此

所徹者篋與櫛之簞也不言缺項筓紘與冠弁同處可知也賓贊者徹篋簞主人贊者徹筵

通論陳氏祥道曰始加緇布不忘本也次加皮弁朝服也三加爵弁祭服也不忘本然後能事君能事君然後能事神

案陳氏以皮弁爲朝服亦假借言之諸侯不以皮弁視朝士安得用之端亦祭服爵弁特助祭於君耳又案記言三王共皮弁素積再加也夏收殷冔周

弁三加也則冠禮之三加其來舊矣或以初用裳爲夏尙黑再用素積爲商尙白三用纁裳爲周尙赤以此爲備三代之禮說則巧矣揆之經義何所取焉且夏后氏之巳用素積也則謂之何

右三加

欽定儀禮義疏卷一﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷二

士冠禮第一之二

筵於戶西南面

正義鄭氏康成曰筵主人之贊者戶西室戶西【賈疏以下記醮於客位在室戶西醮醴同處故知也】敖氏繼公曰戶西卽戶牖閒客位也筵於此者以其成人尊之不因冠位者逺辟主人也此席東上

通論李氏如圭曰寢廟以室爲主故室戶専得戶名經凡言戶者皆室戶也房戶則兼言房以別之

贊者洗於房中側酌醴加柶覆之面葉【注古文葉爲擖】

正義鄭氏康成曰洗盥而洗爵【賈疏凡洗爵者先盥此經不具故注眀之】昏禮曰房中之洗在北堂直室東隅篚在洗東北面盥【賈防引昏禮證房中有洗非在庭之洗也】側酌言無爲之薦者【賈疏下直言薦脯醢不別言其人是贊者自酌還自薦也】面前也葉柶大端【賈疏葉謂扱醴之面柄細故以爲柶大端】贊酌者賓尊不入房敖氏繼公曰洗洗觶也酌醴蓋西面云側眀無佐之酌者凡贊者酌醴皆側也特於此見之覆之面葉爲冠者祭時當覆手執枋也葉鄕外故云面

案贊者之洗爲酌醴而洗觶也觶實於篚篚置房中與醴同在服北又贊者初位在房中三加之後仍入於房則洗於房中固其所便或疑篇中無北堂別置洗之文不知上云有篚實勺觶此云洗於房中蓋互見也少牢特牲主婦洗於房中亦不言房中設洗而但言饌篚於房中與此同例柶醴匕也若今匙然葉卽匙頭用時仰之贊者不自用故覆之以授也通論賈氏公彥曰凡醴皆設柶此與昏禮云面葉者此以賓尊不入房贊者面葉授賓賓乃得面枋授冠者冠者得之面葉以扱醴而祭昏禮禮賓亦主人尊不入房贊者面葉授主人主人面枋以授賓賓得面葉以扱祭贊者皆訝授故也聘禮禮賓宰夫面枋授公者宰夫不訝授公側受醴則還面枋以授賓也

賓揖冠者就筵筵西南面賓受醴於戶東加柶面枋筵前北面【枋彼命反注今文枋爲柄】

正義鄭氏康成曰戶東室戶東【賈疏以冠者筵於室戶西賔自至房戶取醴贊者酌醴出西鄕以授也】敖氏繼公曰贊者出房西面賓由西序往故受醴於室戶東言面枋見其訝受也非所與行禮者而訝受辟君禮也固加柶矣復言之者見其更爲之也筵前北面欲其受於席也

冠者筵西拜受觶賓東面答拜

正義鄭氏康成曰筵西拜南面拜也賓還答拜於西序之位東面者明成人與爲禮異於答主人【賈疏案鄕飲酒鄕射賓答主人拜於西階北面此西序東面故云異於答主人】敖氏繼公曰受觶於筵前乃復位醴用觶以其質也東面答拜別於答孤子孤子之冠行主人禮賓則北面答拜於西階上通論賈氏公彥曰昏禮聘禮禮賓皆云拜送此但云答拜者彼醴是主人物此醴非賓物故也

薦脯醢

正義鄭氏康成曰贊冠者也薦進也敖氏繼公曰不言於席前可知也脯在西

冠者卽筵坐左執觶右祭脯醢以柶祭醴三興筵末坐啐醴防柶興降筵坐奠觶拜執觶興賓答拜冠者奠觶於薦東【啐七內反防初洽反又作鍤又作扱石經敖本並作建注古文啐爲呼】

正義李氏如圭曰祭謂取少許祭先世造此食者不忘本也賈氏公彥曰祭醴三者如昏禮始扱一祭又扱再祭也此啐醴不拜旣爵者以其不卒爵也鄭氏康成曰防柶扱柶於醴中啐嘗也其拜皆如初薦東薦左【賈疏薦左據南面爲正】敖氏繼公曰祭脯醢以脯祭擩醢而祭之古人飲食於其重者則有祭旣祭不言右執觶可知也筵末席西端降筵坐於筵西也不卒爵故旣啐則拜其意與拜旣爵者同冠者升筵乃奠觶不卒爵而奠觶者此禮不主於飲也於薦東者堂上自奠其觶之節也籩豆云薦者上經云薦脯醢故因其事而名之後皆放此郝氏敬曰祭則坐於筵閒飲則坐於筵末防立也未祭覆觶上待用旣祭揷於觶中醴閒也

通論李氏如圭曰凡醴不卒觶啐之而禮成奠觶之拜拜成禮也其卒觶者則卒觶乃拜

右醴冠者

降筵北面坐取脯降自西階適東壁北面見於母【見賢徧反下同】

正義敖氏繼公曰取脯亦右取而左奉之必取脯者見其受賜也執脯見於母因有脯而爲之且明禮成也云適東壁而見之則是時母位在此與

存疑鄭氏康成曰適東壁者出闈門也【許氏愼曰闈宮中小門朱子曰如今東西掖門蓋正門之外又有闈門在旁壁也】時母在闈門之外【賈疏冠子母無事故在門外今子須見母故出闈門也】婦人入廟由闈門【賈疏記夫人奔喪入自闈門鄭雲宮中之門曰闈門爲相通者也】

案東房者婦人之位若有禮事母宜位於房中冠禮房中陳服贊者有事焉母不可以位於房也經但云適東壁見於母不言出門則出闈門云者臆說耳且曰母在闈門之外則闈門之外者又何所乎蓋廟之左右有墻周之在西曰西壁特牲記饎爨在西壁是也在東曰東壁鄕射記俎由東壁及此經是也但饎爨則近堂之南取俎之處則近堂之北耳母位當在北堂之東北近東壁南面而立近於北堂亦位之宜也南面房中之正位也故放之子降自西階由西而東又折而北乃見之脯非以奉母眀見醴耳士昏記賓右取脯左奉之歸執以反命可以見義類矣

母拜受子拜送母又拜

正義鄭氏康成曰婦人於丈夫𨿽其子猶俠拜朱子曰古人坐卽是跪低手只揖便是肅拜故禮注云肅俯手也母拜其子當如是又曰凡婦人見男子每先一拜男拜則答拜子冠見母亦如之重成人也古人無受拜禮𨿽君亦然但臣見君則兩拜答一拜耳敖氏繼公曰子拜送亦再拜此拜非主於受送也亦因有脯而言之耳凡婦人與丈夫爲禮禮重者則俠拜

存異孔氏穎達曰冠子以酒脯奠廟訖子取脯以見於母母拜其脯重尊者處來故拜之非拜子也辧正呂氏大臨曰冠禮所薦脯醢爲醴子設非奠廟也蓋禮有斯須之敬母𨿽尊有従子之道故當其冠也以成人之禮禮之若謂脯自廟來拜而受之則子拜送之後其母又拜義復何居

餘論賈氏公彥曰不見父與賓者蓋冠畢則已見也敖氏繼公曰不見父以難爲禮也蓋此時冠者於

凡所見者皆不先拜而答拜乃其禮當然耳父至尊是禮有不可行故闕之不見賓者賔旣醴之則交拜矣是亦見也若復行禮則防於防

右見於母

賓降直西序東面主人降復初位

正義敖氏繼公曰但云直西序則當南於階初位阼階東直東序之位鄭氏康成曰初位初至階讓升之位賈氏公彥曰賓直西序則非初讓升之位主人直東序西面者欲迎其事聞字之言故也

冠者立於西階東南面賓字之冠者對

正義鄭氏康成曰對應也其辭未聞敖氏繼公曰賓當少進乃字之

辧正賈氏公彥曰冠義旣冠而字之見於母母拜之似字訖乃見母此經先見母乃字其實未字先見母字訖乃見兄弟急於母緩於兄弟也記人以下有兄弟之等拜之故退見母於下使文近也

案冠者立於西階東乃西階下之東也是時冠主與賓俱降階尊者旣降則卑者豈得在上經文自冠者見母后無升降之儀可以見之

右字

賓出主人送於廟門外

正義鄭氏康成曰不出外門將醴之敖氏繼公曰賓出而贊者不従以當與冠者爲禮也

案賔出冠事畢也冠者不送禮不參

請醴賓賓禮辭許賔就次

正義鄭氏康成曰醴賓者謝其勤勞也次門外更衣處【賈防次者捨之名行禮衣服或與常服不同更衣之時須入於次】以帷幕簟席爲之【賈防聘禮宗人授次次以帷又周官幕人掌帷幕幄帟綬之事注云帷幕皆以布爲之士卑或用簟席是以記諸侯大夫喪皆用布士用簟席次亦當然】敖氏繼公曰請者有白於人而恭孫之辭也醴亦謂以醴飲之也請醴之辭士昏記有之此禮𨿽與彼異辭宜略同醴賓之禮一獻有俎有幣似饗矣乃曰醴者亦因用醴而名之通論朱子曰凡經內言醴者皆指其物而言此與醴冠者之醴皆謂以醴禮之也

存疑鄭氏康成曰此醴當作禮【賈防周官天子禮諸侯用鬯不云鬯賔故鄭破醴爲禮也】

辧正李氏如圭曰士之醴子醴賓醴婦經皆作醴不必攺爲禮

右賓出就次

冠者見於兄弟兄弟再拜冠者答拜見贊者西面拜亦如之

正義鄭氏康成曰見贊者西面拜則見兄弟東面拜贊者後賓出【賈防贊者後出亦當就次待禮也】賈氏公彥曰兄弟位在東方贊者賓之類故東面亦如之者贊者先拜冠者答之也敖氏繼公曰兄弟與贊者皆先拜之亦重冠禮也兄弟位在洗東贊者位在西方亦當西序

案不言見眾賓者於贊者中該之皆見可知也下經醴賓曰贊者皆與

入見姑姊如見母【姊將此反】

正義鄭氏康成曰入入寢門也廟在寢門外如見母者亦北面姑與姊亦俠拜也不見妹妹卑敖氏繼公曰不見妹者未成人則不與爲禮也

案注云不見妹妹卑敖云未成人固是然弟亦卑未成人見之何也弟在廟與諸人同見則見之妹在內則不必見也如筓而字者亦見之

右見兄弟姑姊

乃易服服冠端爵韠奠贄見於君遂以贄見於鄕大夫鄕先生【冠如字贄亦作摯音至】

正義鄭氏康成曰易服不朝服者非朝事也【賈防朝服與端同端則裳黃裳裳黒屨朝服則裳以素而屨色白也以俱正幅故朝服亦得端名】贄雉也【賈防士執雉】鄕先生鄕中老人爲卿大夫致仕者【賈防卽鄕飲酒鄕射所謂先生也先生亦有士不言者略之】賈氏公彥曰易服者爵弁助祭之服不可服見君及大夫防也初冠時服端爲緇布冠服以緇布冠冠而之故易冠配端也敖氏繼公曰奠贄見於君謂執贄至下奠贄再拜稽首也不朝服以其未仕也所見者亦端見之鄕大夫鄕之異爵者或曰卽主治一鄕者未知孰是先生徳齒俱尊者也士相見禮曰士見於大夫終辭其贄於其入也一拜其辱見於先生之禮亦宜如之

案見君與鄕大夫鄕先生終言之耳不必冠日亦不必同日也見君當於其早朝時鄕大夫鄕先生則皆有辭讓反見諸禮其不能一日而畢事可見矣國語晉趙文子冠見欒範諸卿則冠者之見大夫先生必加以訓辭是古義也

右見君見鄕大夫鄕先生

乃醴賓以壹獻之禮

正義鄭氏康成曰壹獻者主人獻賓而已無亞獻者【賈防案特牲少牢主人獻屍主婦亞獻此則主人獻賔而已無亞獻】獻酢酬賓主人各兩爵而禮成【賈防主人獻賔賔酢主人主人將酬賔先自飲訖乃酬賔賔奠而不舉是賔主人各兩爵而禮成也又昏禮舅姑饗婦以一獻之禮奠酬記曰婦酢舅更爵自薦是備有酬酢鄕飲酒亦備獻酢酬是其義也】特牲少牢饋食之禮獻屍此其類也【賈防特牲少牢主人主婦各一爵有亞獻此賔主各兩爵無亞獻𨿽少不同義類同也】士禮一獻【賈防士冠及昏禮鄕飲酒禮鄕射禮皆是一獻】卿大夫三獻【賈防左傳季孫宿云得貺不過三獻郊特牲云三獻之介周官大行人上公饗禮九獻侯伯七獻子男五獻是以大夫三獻士一獻此其差也】賓醴不用柶者泲其醴【賈防此賔醴飲之泲者故不用柶醴子則不泲故用柶也】內則曰飲重醴淸糟【賈防內則注云飲目諸飲也重陪也糟醇也淸泲也致飲有醇者有泲者重設之】凡醴事質者用糟文者用淸【賈防質謂若冠禮醴子之類是也故設尊在房中文者此醴賔是也故於房戶之間顯處設尊也】敖氏繼公曰此禮用醴蓋因醴子用醴而爲之若不醴而醮則此禮亦因之而用酒與用酒則爲饗醴賔之時贊者皆與贊冠者爲介與鄕飲酒相類則是一獻之禮賔介而下皆然也其獻及酢酬疑亦略如鄕飲之儀案鄭知醴用淸者以下經言酬賔酬必先酢酬酢必卒爵糟醴不卒故知用淸也然則賓介皆拜旣爵矣洗亦設於庭一獻之禮簡注防謂獻後有燕未必然

主人酬賔束帛儷皮【儷音麗力移反注古文儷爲離】

正義鄭氏康成曰飲賓客而従之以財貨曰酬所以申暢厚意也【賈防當奠酬之節行之以貨財】束帛十端也儷皮兩鹿皮也【賈防此無正文鄭注聘禮云凡君於臣臣於君麋鹿皮可也】敖氏繼公曰醴之而有俎又酬以皮帛重謝之也酬賔之禮當行於賓受獻之後未卒爵之前猶食禮旣受侑幣乃卒食也

案獻酢用爵酬用觶賔取觶奠於薦東主人乃更洗爵以獻介介酢主人主人不酬介獻之禮成於酬主於尊者而已

通論賈氏公彥曰此醴賓與饗禮同饗禮有酬幣聘禮云若不親食致饗以酬幣大戴禮禮幣采飾而四馬是大夫禮與士異也禮器琥璜爵鄭注雲天子酬諸侯諸侯相酬以此玉將幣也凡尊卑獻數多少不同及其酬幣惟於奠酬之節一行而已凡言束者無問脯與錦皆以十爲數

贊者皆與贊冠者爲介【與音預】

正義鄭氏康成曰介賓之輔以贊爲之尊之飲酒之禮賢者爲賓其次爲介【賈防鄕飲酒禮又其次爲眾賔此亦當同】敖氏繼公曰言此於酬賓之後者眀酬幣惟用於正賓也介副也以副於正賔名之飲酒之禮有賔有介有眾賓此贊冠者爲介余爲眾賔眾賔之位亦在堂鄕飲酒禮賔席於戶牖間介席於西序眾賔之席繼賔而西

存疑鄭氏康成曰贊者眾賔也皆與亦飲酒爲眾賓辧正朱子曰詳贊者謂主人之贊者也恐字誤作眾賓耳

案皆者皆眾賔與主人之贊者也贊冠者亦存焉下句又別言之耳主人之贊者位於堂下及獻之則升受降飲與

賓出主人送於外門外再拜歸賓俎

正義鄭氏康成曰一獻之禮有薦有俎其牲未聞【賈疏昏禮舅姑共饗婦以一獻有姑薦則此亦有薦脯醢可知】歸賓俎使人歸諸賓家也古者與人飲食必歸其盛者所以厚禮之

案出不言贊者文略也有俎必有牲其用豕與知不用豚者以賓介主人俱當有俎不可以豚觧之法施之也俎實當與鄕飲酒同

右醴賓

總論朱子曰此章以上正禮已具此下皆禮之變

若不醴則醮用酒【醮子召反】

正義鄭氏康成曰若不醴謂國有舊俗可行聖人用焉不攺者也曲禮曰君子行禮不求變俗祭祀之禮居喪之服哭泣之位皆如其國之故謹修其法而審行之是也酌而無酬酢曰醮【賈防鄭觧無酬酢曰醮惟據此文而言醴亦無酬酢不名醮者醴太古之物自然質無酬酢酒本有酬酢故以無酬酢而名醮也】敖氏繼公曰此醮與醴大意略同惟用酒而儀物繁爲異冠禮之始惟醴而已然少近於質故後世聖人又爲此醮禮與之並行言若者文質在人用之惟所欲耳案醴有無酬酢者冠禮醴子昏禮醴賔醴女醴婦聘禮醴賔皆是也亦有有酬酢者冠禮醴賔鄭氏以爲淸醴是也若醮則皆無酬酢此經及昏禮父醮子而命之迎使人醮庶婦是也醮蓋尊所施於卑者盡爵曰醮有不敢不盡之意自敵以上則不用此禮於冠者用酒則於賔亦用酒但不曰醮而曰饗矣昏禮舅饗送者以一獻之禮是其類蓋與醴賔一獻之禮同惟用醴用酒異耳

存疑賈氏公彥曰上文適子冠於阼醴於客位者周法也此不醴而醮用酒者夏殷法也

辧正朱子曰不醴而醮乃當時國俗不同如魯衛之冪有縿布祔有離合皆周禮自異賈氏以爲夏殷法未必然也

案醴濁而酒淸醴質而酒文據行禮之本意則質爲重故冠施於適子用醴於庶子用酒與昏施於適婦用醴於庶婦用酒義一也據行禮之従宜則文爲貴故冠庶子固醮用酒而冠適子亦有時不醴而醮用酒者記云適子冠於阼醮於客位是也庶子醮於房外成而不尊此與醴適婦於戶牖間庶婦惟使人醮之義亦同然則適本宜用醴而時或用酒庶則但宜用酒而不得用醴亦重適之義也

尊於房戶之閒兩甒有禁酒在西加勺南枋

正義鄭氏康成曰房戶閒者房西室戶東也禁承尊之器名之爲禁者因爲酒戒也酒新水也𨿽今不用猶設之不忘古也賈氏公彥曰上文醴不言禁者醴非飲醉之物故不設戒此用酒恐醉因而禁之酒非飲亦爲禁者以酒對正酒不可一有一無也李氏如圭曰醴在房酒在堂酒事文也凡醴無冪醮亦不用冪者従醴質敖氏繼公曰醮設酒甒與醴設醴甒其節同亦於陳服後爲之兩甒一酒尊一酒尊也酒在西尊西上也以冠者之位在其西故順之加勺加於二尊之上而覆之也酒亦加勺者不以無用待之也南枋爲酌者北面覆手執之便也少牢饋食禮曰主人北面酌酒

洗有篚在西南順

正義鄭氏康成曰洗庭洗【賈防用醴之時醴尊在房故洗亦在房今醮用酒與常飲酒同故洗亦當在庭】當東榮南北以堂深篚陳於洗西南順北爲上也【賈防據席制以識之先後爲首尾此篚云北上者應亦有記識爲上下也】賈氏公彥曰設洗法在設尊前此於設尊後言者以上云醮用酒卽連云尊文勢如此故直言洗有篚不言設也敖氏繼公曰醮而設洗之節亦與醴同惟有篚爲異此見其異者耳篚所以盛爵也下篚之爵三正義鄭氏康成曰篚亦以盛勺觶

案醴之篚在房中服北醮之篚在庭中洗西醴用觶而醮用爵則此篚不宜有觶醴不加勺於尊故並在篚此勺加尊上則篚中不宜更有勺矣注誤

始加醮用脯醢賓降取爵於篚辭降如初卒洗升酌正義鄭氏康成曰始加者言一加一醮也加冠於東序醮之於戶西同耳始醮亦薦脯醢賔降者爵在庭酒在堂將自酌也一升曰爵辭降如初如將冠時降盥辭主人降也贊者筵於戶西賓升揖冠者就筵乃酌朱子曰始加二字乃疊見前始加緇布冠一章之禮醮用脯醢乃題下事其實賓答拜後乃薦之也賓升酌時冠者猶在出房南面之位賈氏公彥曰前三加訖乃一醴於客位用脯醢此始加訖卽醮於客位用脯醢前用醴時醴在房贊者酌授賔賔不親酌此則賔親洗爵酌酒故有升降也敖氏繼公曰贊者筵於戶西賔乃降也用爵醮禮文也卒洗亦當壹揖壹讓乃升

冠者拜受賓答拜如初

正義鄭氏康成曰冠者南面拜受賓授爵東面答拜如醴禮也於賔答拜贊者則亦薦之【賈防經不言薦之時節故鄭別言之亦當如醴子時薦也】凡薦出自東房【賈防用醴時尊在房脯醢出自東房醮用酒尊在堂脯醢亦出自東房鄊飲酒鄊射特牲少牢薦者皆出東房故云凡以該之】敖氏繼公曰如初謂初醴時之儀也

案冠者南面拜受正當賓筵前北面致醮辭訖時也

冠者升筵坐左執爵右祭脯醢祭酒興筵末坐啐酒降筵拜賓答拜冠者奠爵於薦東立於筵西

正義鄭氏康成曰冠者立俟賓命賓揖之則就東序之筵【賈防謂當更加皮弁也】賈氏公彥曰此𨿽用酒其行事與醴同惟彼出房立待賓命此醮訖立於席西待賓命爲異李氏如圭曰不卒爵者従醴禮

案降筵奠爵而後拜執爵興賓乃答拜拜訖冠者乃奠爵於薦東其節亦當與醴同

總論朱子曰此正醮禮也下兩醮及後章三醮凡言如初者皆謂如此禮

徹薦爵筵尊不徹

正義鄭氏康成曰徹薦與爵者辟後加也【賈防後加薦爵更設故云辟】不徹筵尊三加可相因由便也敖氏繼公曰亦贊冠者徹之必徹者所以新後醮之禮若不相因然徹薦爵蓋入於房

加皮弁如初儀再醮攝酒其他皆如初【攝書折反注今文攝爲聶】正義鄭氏康成曰攝猶整也整酒謂撓之【賈防撓謂更益整頓之示新也有司徹司宮攝酒】朱子曰如初儀者如前再加一章之儀也下條放此其他皆如初言惟攝酒異於始醮其他皆如之也賈氏公彥曰始醮徹脯醢至再醮不言者以三醮惟加俎不加籩豆故不徹薦止徹爵而已祝辭三醮不言嘉薦直言籩豆是眀文也

加爵弁如初儀三醮有幹肉折俎嚌之其他如初【折之設反嚌才計反】

正義賈氏公彥曰前二醮有脯醢此更加幹肉折俎嚌謂至齒嘗之鄭氏康成曰幹肉牲體之脯也折其體以爲爼敖氏繼公曰幹肉折俎猶言幹肉俎也俎盛牲體之折者故名折俎設之於脯醢之南士虞禮有幹肉折俎二尹縮祭半尹此幹肉亦縮俎而左朐右末其所嚌卽祭半尹者也亦振祭乃嚌之惟言嚌省文耳物至齒謂之嚌知其味謂之嘗賈氏公彥曰下若殺再醮不言攝酒三醮言攝此再醮言攝酒三醮不言攝是再醮後皆有攝互文以見義也通論賈氏公彥曰周官臘人掌幹肉凡田獸之脯臘注云大物觧肆幹之謂之幹肉若今梁州烏翅矣薄析曰脯捶之而施姜桂曰腶修幹肉與脯修別言者或爲豚觧而七體以干之謂之幹肉及將升於俎則節折爲二十一體

案幹肉用豚觧之法觧之蓋用四體而已脊脇未必用也及將用之則以一體折而用其二故云二尹股則肫若胳肱則肩若臂又以半尹爲之祭焉非謂盡取七體折而爲二十一也此於新殺爲殺禮故然云幹肉折者眀其有骨也豚觧之法詳見士喪下篇奠體觧之法牲體之數詳見少牢禮陳載俎

北面取脯見於母

正義賈氏公彥曰下文若殺卒醮取籩脯以降此亦取籩脯見母亦適東壁母俠拜同敖氏繼公曰著此者見其與醴同也下放此

右醮

若殺則特豚載合升離肺實於設扃鼏【殺如字扃居螢反鼏迷翼反注今文扃爲鉉古文鼏爲密】

正義鄭氏康成曰特豚一豚也煮於鑊曰亨【賈防特牲亨於門外東方注云亨者煮也亨豕魚臘以鑊各一爨詩云誰能亨魚漑之釡鬵是鑊爲亨也】在曰升在俎曰載【賈防昏禮特豚合升又云側載特牲卒載加匕於少牢司馬升羊實於一皆是在曰升在俎曰載之文但在直有升名在俎則升載兩稱也少牢禮升羊載右胖有司徹亦云乃升】載合升者明升與載皆合左右胖離割也割肺者使可祭也可嚌也離肺小而長午割之不提心扃鼎扛鼏鼎覆也許氏愼曰豚小豕賈氏公彥曰上醮子用幹肉不殺牲此下言殺牲故俱云若也升載之法載在後升在前今先言載後言升又合在載升之閒者通言之欲見在俎在俱合也鼏者以茅覆鼎長則束其本短則編其中扃所以舉冬官匠人廟門容大扃七个闈門容小扃三个注云牛大扃長三尺膷小扃長二尺今此豚當用小扃也敖氏繼公曰士喪禮特豚四鬄去蹄兩胉脊此其合升之體數也肺離之者使絕之而爲祭也旣祭則嚌之故又名嚌肺其與脊同舉者則謂之舉肺設扃是亦舉之也孤子則舉陳於門外此不陳惟俟時而入錯於阼階前鼏見公食禮

通論陳氏祥道曰豚則吉凶皆合升用成牲則升其胖而去髀吉升右而凶升左脊脇六而肱股五爲十一體也賈氏公彥曰凡肺有二種一者舉肺一者祭肺就舉肺中復有三稱一名舉肺爲食而舉二名離肺少儀云牛羊之肺離而不提心也三名嚌肺以齒嚌之三者皆據生人爲食而有也祭肺亦有三稱一名祭肺爲祭先而有之二名忖肺切之使斷三名切肺名𨿽與刌肺異實則同【朱子曰忖亦刌疑卽切字寫誤爲二耳】三者皆爲祭而有切肺離肺指其形餘皆舉其義也存疑鄭氏康成曰凡牲皆用左胖

辧正賈氏公彥曰案特牲少牢皆用右胖鄕飲酒鄊射亦用右惟虞禮喪祭反吉用左此云左胖或據夏殷之法與周異也

案注左胖蓋右胖之訛防疑爲夏殷之法亦非也

始醮如初

正義鄭氏康成曰亦薦脯醢徹薦爵筵尊不徹矣賈氏公彥曰此一醮與不殺同未有所加朱子曰初謂前章之始醮也

再醮兩豆葵菹蠃醢兩籩栗脯【蠃力禾反注今文蠃爲蝸】

正義賈氏公彥曰加一豆一籩者爲有殺牲故盛其饌也鄭注周官醢人云細切爲全物若防爲菹作醢及臡者先幹其肉乃後剉之雜以粱麯及鹽漬以美酒塗置甀中百日則成矣是作醢及菹之法也鄭氏康成曰蠃醢螔蝓醢【賈防蚹蠃螔蝓爾雅文】朱子曰

再醮惟攝酒加豆籩爲異不言如初者可知也敖氏繼公曰此見其異於上者爾是禮愈文故於此卽加其豆籩以起三醮之禮且示禮隆有漸也兩豆兩籩之位若以有俎之禮言則醢在菹東栗在菹西脯在栗南也此薦𨿽不與三醮有俎者相因而位則宜放之

三醮攝酒如再醮加俎嚌之皆如初嚌肺

正義鄭氏康成曰攝酒如再醮則再醮亦攝之矣祭俎如初如祭脯醢【賈防如祭脯醢者以三醮惟祭俎之肺不復祭脯醢也】敖氏繼公曰加俎謂於籩豆之外又加豚俎也設之當菹醢之南三加後者彌尊故三醮而後者愈盛禮宜相稱也嚌之謂絕祭不言祭文省肺之嚌者必祭祭者不必嚌也皆如初謂此再醮三醮之所不見者皆如不殺始醮之禮也云嚌肺者又明其所嚌之異於不殺者也不殺則祭用幹肉而嚌之

存異鄭氏康成曰加俎嚌之嚌當爲祭字之誤也【賈疏祭先之法祭乃嚌之又不宜有二嚌故破加俎之嚌爲祭】

辧正朱子曰初謂上章之三醮也上章三醮及此節皆攝酒嚌俎爲異他皆如初則祭已在其中矣注誤攺嚌爲祭疏又妄爲之說非也上章之俎無肺而此有肺故特言所嚌者肺而不嫌於復出則此嚌字當從本文陸氏亦云嚌讀如字嚌肺者釋上嚌之爲嚌肺也凡言之法多此類

卒醮取籩脯以降如初

正義賈氏公彥曰此取脯見母與前不異旣殺有俎肉而但取脯者見其得禮而已敖氏繼公曰籩脯謂其在籩者也言此以別於所祭者耳三醮亦兩豆兩籩而又加俎焉一俎而兩豆兩籩變於常禮亦盛之

案脯不取所祭者不敢褻神余也

右殺

總論敖氏繼公曰是篇始言醴次言醮後言殺聖人制禮愈變則愈盛亦可見尙文之意

若孤子則父兄戒宿

正義賈氏公彥曰此論士無父者加冠之法亦別言其與上異者敖氏繼公曰父伯父叔父也兄親兄也無則防者亦可孤子𨿽尊於家然未冠不可與成人爲禮於外故戒賔宿賔皆父兄爲之惟言父兄戒宿則筮日筮賔爲期之事皆將冠者自主之可知

冠之日主人紒而迎賓拜揖讓立於序端皆如冠主禮於阼【紒音髻又音界注古文紒爲結今文禮爲醴】

正義鄭氏康成曰冠主冠者親父也賈氏公彥曰紒卽上采衣紒禮於阼別言其異者也敖氏繼公曰必云紒者嫌與父在者異也孤子未冠而於此行成人之禮者無父則得伸其尊也諸父兄不主其事者家無二主也立於序端因冠主之位也禮謂賓與冠者行禮蓋指三加與醴之類行禮皆於阼亦見其異於父在者以其爲主人故也然則若醴若醮皆因冠席爲之與

案冠主注以宗兄兼言之蓋據士昏記支子則稱其宗弟稱其兄以例此然上言父兄戒宿此云主人紒而迎賓則戒宿者不爲冠主可見矣𨿽有伯父親兄不爲冠主又何宗兄之有蓋昏禮之命使與此之戒賓宿賓相類故稱之而正行冠禮則父旣不在冠者自爲主也主人紒者曲禮云孤子當室冠衣不純采然則不采衣不錦束髮亦異於不孤者矣不當室者則仍采與

凡拜北面於阼階上賔亦北面於西階上答拜

正義敖氏繼公曰此賔主相拜之正位也凡拜謂醴若醮時拜受之類賈氏公彥曰父在則拜於筵西南面賔答拜於西序東面此則與賔各専階北面爲異也

若殺則舉陳於門外直東塾北面

正義鄭氏康成曰孤子得伸禮盛之【賈疏凡陳在外者賔客之禮在內者私家之禮是在外者爲盛也】父在有不陳於門外賈氏公彥曰舉者謂於廟門外之東壁鑊所舉至廟門外之東直東塾豚魚臘三皆北鄊相重而列之敖氏繼公曰殺謂醮而殺牲也直東塾當其南也陳於此亦俟時而入錯之

通論敖氏繼公曰凡旣升乃舉而別陳之者正禮也是禮爲主人而設故得如禮大夫士陳於門外皆北面惟喪奠西面國君陳南面天子未聞右孤子冠

案曾子問父沒則已冠埽地而祭於禰已祭而見伯叔父而後饗冠者祭禰者以父不在阼故也已祭而見伯叔父則知伯叔父固不得爲冠主矣

若庶子則冠於房外南面遂醮焉

正義賈氏公彥曰此論庶子加冠法鄭氏康成曰房外謂尊東也【賈疏上陳尊在房戶之閒房外則尊東也】不於阼階非代也【賈防下記云適子冠於阼以著代也此不於阼非代故也】不醮於客位成而不尊【賈防下記云適子醮於客位加有成也是成而尊之此則成而不尊故因冠之處遂醮焉】敖氏繼公曰言遂者見其因冠席也冠醮同處可以不必別布席若不醮而醴其位亦如之經不言醴蓋著其文者耳

存疑賈氏公彥曰適子周一醴夏殷三醮庶子無文周當一醮夏殷當三醮朱子曰一醮以酒者正也其用醴與三醮爲適而加耳庶子則皆一醮以酒足矣疏恐非

辧正敖氏繼公曰經惟言冠而遂醮略無異文則是三加三醮皆與上文適子之禮同惟以冠醮在房外爲異此庶子指父在者也父在而冠宜別於適父沒則其禮同矣凡冠者於廟

右庶子冠

冠者毋不在則使人受脯於西階下

正義賈氏公彥曰言不在者或歸寧或疾病也朱子曰不在兼存沒而言若被出而嫁亦是也蓋主人若非宗子則固有無主婦者此云使人未必母使之敖氏繼公曰言於此者見以上冠者之禮同也

存疑賈氏公彥曰使人受脯爲母生在於後見之案母在而或出或嫁固不必有冠訖見之之禮其歸寧或疾病者他日見之亦不須執脯取脯以眀禮成原不爲送母也使人蓋主人若冠者使之旣受脯亦更無他禮節矣昏禮賓有反命此則無

右母不在

戒賓曰某有子某將加布於其首願吾子之教之也【注古文某爲謀】

正義賈氏公彥曰此下總見戒宿祝醮醴字之辭上某主人名下某子之名加布初加緇布冠也教之者卽以此加冠行禮爲教之也敖氏繼公曰冠禮三加惟云布者取其始加而質者言之謙也鄭氏康成曰吾子相親之辭也子男子之美稱【賈疏古者稱師曰子又公羊傳名不若字字不若子是子爲美稱也】

賓對曰某不敏恐不能共事以病吾子敢辭【共音恭注古文病爲秉】

正義鄭氏康成曰病猶辱也敖氏繼公曰不能共事則冠禮不成故云病吾子

主人曰某猶願吾子之終教之也賓對曰吾子重有命某敢不從【重直用反下同】

正義鄭氏康成曰敢不從許之辭

右戒賓辭

宿曰某將加布於某之首吾子將涖之敢宿賓對曰某敢不夙興【涖音戾注今文無對】

正義敖氏繼公曰正賓而下宿之之辭皆同惟以主人之親宿與否別之耳鄭氏康成曰涖臨也右宿賓辭

始加祝曰令月吉日始加元服棄爾幼志順爾成徳壽考維祺介爾景福【朱子曰順古與愼通用】

正義鄭氏康成曰令吉皆善也元首也【賈疏左傳先軫入狄師死之狄人歸先軫之元是元爲首又尙書亦曰元首】爾女也旣冠爲成徳【賈疏冠義旣冠責以父子君臣長幼之禮皆成人之徳】祺祥也介景皆大也因冠而戒且勸之女如是則有壽考之祥大女之大福也敖氏繼公曰棄爾幼志戒之也順爾成徳勉之也言先去幼志而後能順成徳也幼志卽所謂童心成徳成人之徳

再加曰吉月令辰乃申爾服敬爾威儀淑愼爾徳眉壽萬年永受胡福【注古文眉作麋】

正義鄭氏康成曰辰子丑也申重也胡猶遐也逺也逺無窮賈氏公彥曰十干配十二辰直云辰明有榦可知卽甲子乙丑之類敖氏繼公曰徳者內也威儀者外也學者固當以徳爲先威儀爲後然不重其外亦未必能保其中之所有也故先言敬威儀後言愼徳淑善也眉壽豪眉也人年老必有豪眉秀出者

三加曰以之正以月之令咸加爾服兄弟具在以成厥徳黃耇無疆受天之慶【耇音苟】

正義鄭氏康成曰正猶善也咸皆也皆加女之三服謂緇布冠皮弁爵弁也黃黃髮耇凍棃【賈防黃髮髮白而復黃也爾雅耇老壽此云凍棃者以其面似凍梨之色也】皆壽徴也疆竟也敖氏繼公曰之正謂當冠之年也言正而月言令言吉則冠無常月又可見矣厥指兄弟能成兄弟之徳則正身齊家之事也以此勉之其所以責成人之道深矣

案敖氏謂成兄弟之徳固於大學宜兄宜弟之義有合焉但上文兩言愼徳皆指冠者不應此句獨異則謂兄弟具在觀瞻所系凡以成爾之徳云爾此觧似長

右加冠祝辭

總論陳氏祥道曰始曰順徳再曰愼徳三曰成徳能順徳然後能愼徳能愼徳然後能成徳

醴辭曰甘醴惟厚嘉薦令芳拜受祭之以定爾祥承天之休壽考不忘

正義鄭氏康成曰嘉善也善薦謂脯醢芳香也休羙也不忘長有令名敖氏繼公曰醴謂以醴飲冠者也言厚見其未泲拜受祭之亦教之也然則賓釋此辭其在筵前北面冠者未拜之時與壽考不忘謂至於壽考而人不能忘之也此蓋古人祝頌之常語詩亦多用之

右醴辭

醮辭曰旨酒旣淸嘉薦亶時始加元服兄弟具來孝友時格永乃保之【亶丁但反注古文亶爲癉今文格爲嘏】

正義鄭氏康成曰旨羙也亶誠也善父母爲孝善兄弟爲友【賈疏爾雅文】時是也格至也永長也保安也行此乃能保之敖氏繼公曰進醮辭當與醴辭之節同亶時謂誠得成熟之時保守而有之也言女方加首服而兄弟皆來者蓋女孝友之徳有以感格之也自今以後當常保守此徳而勿失之羙而復戒之也存疑鄭氏康成曰凡醮者不祝【賈疏言凡謂庶子也不加冠於阼不禮於客位無著代之理故略之亦不設祝辭】

辧正敖氏繼公曰經於醮禮始加無異文於再加三加皆云如初儀則是醮者亦祝明矣醮禮文故以多儀爲貴

案經明言醮辭而注云凡醮不祝蓋謂旣有醮辭則加冠時不用祝辭耳此於經本無所據而疏以爲爲庶子言之抑似此醮辭只用於適子而不用於庶子者又並非注意矣醴者三加有祝而醴又有辭不嫌詳復也何獨於醮而疑之

再醮曰旨酒旣湑嘉薦伊脯乃申爾服禮儀有序祭此嘉爵承天之祜【湑思呂反祜音戶】

正義鄭氏康成曰湑淸也伊惟也祜福也賈氏公彥曰湑泲酒之稱鳧鷖詩爾酒旣湑注云湑酒之泲者敖氏繼公曰獨言脯者欲協音耳亦舉其所上者言之也凡一籩一豆則先脯後醢序謂始加再加之次第

三醮曰旨酒令芳籩豆有椘咸加爾服肴升折俎承天之慶受福無疆

正義鄭氏康成曰椘陳列之貌肴升折俎亦謂豚賈氏公彥曰椘茨詩亦云籩豆有椘此用再醮之籩豆不增攺之故云有椘敖氏繼公曰肴謂幹肉若豚也詩曰爾殽伊脯

右醮辭

總論敖氏繼公曰醮辭蓋主爲不殺者作若殺則籩豆有加乃因用之而不攺者以其亦有脯故也一加則一醮故毎醮之辭輒見加冠之序明其各有所爲也

字辭曰禮儀旣備令月吉日昭告爾字爰字孔嘉髦士攸宜宜之於假永受保之曰伯某甫仲叔季惟其所當【假音嘏注甫或作父】

正義鄭氏康成曰昭眀也爰於也孔甚也髦俊也攸所也於猶爲也伯仲叔季長幼之稱【賈疏若兄弟四人則依次稱之逾其數者夏殷則稱仲周則稱叔如管叔蔡叔之類是也】甫丈夫之羙稱【賈疏谷梁傳隱元年文】孔子爲尼甫【賈疏見左傳哀十六年】周大夫有嘉甫【賈疏桓十五年嘉甫來求車】宋大夫有孔甫【賈疏見桓二年】是其類朱子曰假與嘏同福也敖氏繼公曰髦士才徳過人之稱言髦士乃與嘉字相宜若宜之則爲福矣惟所當謂其第若當在仲則云仲某甫也叔季亦然孔氏穎達曰人年二十冠而加字曰伯仲某甫【李氏心傳曰如伯休甫仲山甫之類】至五十耆艾轉尊則又捨其某字而直以伯仲別之【吳氏澄曰如單伯管仲之類朱子曰賈氏檀弓疏與此孔疏不同疑孔說是】

存疑賈氏公彥曰檀弓五十以伯仲周道也是稱伯仲之時兼字而言若孔子稱尼甫至五十去甫配仲而稱之曰仲尼是也鄭氏康成曰假大也宜之是爲大矣

右字辭

總論朱子曰諸辭皆當以古音讀之其韻乃葉敖氏繼公曰以士昏禮例之戒賓以下諸辭皆當爲記文此乃在經後記前未詳

屨夏用葛端黑屨靑絇繶純純博寸【絇其於反繶音億純章允反下並同】

正義賈氏公彥曰此下言三服之屨不與服同陳於前者屨在下不宜與服同列故別言之鄭氏康成曰屨順裳色【賈防禮之通例衣與冠同屨與裳同】端黒屨以裳爲正也【賈疏端兼有黃裳雜裳屨獨用黑與裳同色故云正也】絇之言拘也以爲行戒【賈疏拘者自拘持之意故云以爲戒】狀如刀衣鼻在屨頭【賈疏以漢法爲況】繶縫中紃也【賈疏縫中紃謂牙底相接之縫中有絳紃也】純緣也【賈疏緣謂繞口緣邊】三者皆靑博廣也【賈疏純廣一寸】敖氏繼公曰絇取屈中之義而名之綴於屨頭以爲飾也絇純亦以絳爲之

案此端黒屨初加時所用也

素積白屨以魁柎之緇絇繶純純博寸【魁苦回反柎方烏反】正義鄭氏康成曰魁蜃蛤【賈疏魁卽蜃蛤一物也周官掌蜃掌共白盛之蜃鄭司農云謂蜃炭】柎注也賈氏公彥曰以魁柎之謂以蛤灰塗注於上使色白也

案此皮弁服之屨再加時所用也

爵弁纁屨黑絇繶純純博寸

正義敖氏繼公曰黑屨靑飾白屨緇飾則此纁屨當飾以白而白非所以爲飾也故越之而用黒焉案此三加所用之屨也

存疑鄭氏康成曰爵弁屨以黑爲飾爵弁尊其屨飾以繢次【賈防案冬官畫繢之事靑與白相次赤與黒相次與黃相次繢以爲衣靑與赤謂之文赤與白謂之章白與黒謂之黼黒與靑謂之黻繡以爲衣是對方爲繢次比方爲繡次又鄭注屨人云復下曰舄禪下曰屨凡舄之飾如繪之次凡屨之飾如繡之次上黒屨靑飾白屨黒飾皆繡之次此纁屨不取比方白色而以對方黒色爲飾是用繢次與舄同故云爵弁尊也】

總論賈氏公彥曰三服見屨不同端有黃裳之等不得舉裳見屨故舉衣皮弁以素積見屨屨裳同色是其正也爵弁旣不舉裳又不舉衣者嫌與六冕同衣纁裳故以首服見屨也朱子曰三屨經不言所陳處疑亦在房中服旣北上屨應各在其裳之南故旣加冠適房攺服卽得並易屨而出也敖氏繼公曰屨先卑而後尊以三加之次言之

冬皮屨可也

正義賈氏公彥曰冬時寒許用皮故云可也春宜従夏秋宜従冬舉冬夏者以寒暑極時爲言敖氏繼公曰皮屨不見其色與飾同於上可知上言夏此言冬則是四時皆可冠矣此及士喪禮皆云冬夏若春秋則或先皮後葛或先葛後皮與

不屨繐屨【繐音】

正義鄭氏康成曰繐屨喪屨也縷不灰治曰繐【賈疏喪服記繐衰四升有半繐衰旣喪服則繐屨亦喪屨又斬衰冠六升傳云鍜而勿灰則繐衰四升半不灰可知】敖氏繼公曰不屨之屨著屨之稱也繐乃布之疏

者以爲屨則輕涼言此者嫌夏時冠防用之繐非吉布而冠則嘉禮之重者是以不宜屨之也

右屨

記冠義

正義賈氏公彥曰記者記經不備兼經外逺古之言鄭注燕禮云後世衰微幽厲尢甚禮樂之書稍稍廢棄蓋自爾之後有記乎又案喪服記子夏作傳則記當在子夏之前冠義者記冠中之義也

案此記中引孔子語明孔子以後人所錄冠義者記中小目又戴記亦有冠義此記文又載郊特牲篇蓋後儒講禮行禮各記其事與義而言之有詳略異同耳

始冠緇布之冠也大古冠布齊則緇之其緌也孔子曰吾未之聞也冠而敝之可也【之冠冠布並如字大音泰齊則皆反緌如帷反】正義鄭氏康成曰大古唐虞以上【賈防下陳三代之冠云牟追章甫委貌無齊冠明大古是唐虞以上】緌纓飾未之聞大古質無飾重古始冠冠其齊冠白布冠今之喪冠是也【賈疏大古吉凶同服白布冠未有喪冠三代有牟追之等則以白布冠爲喪冠也】賈氏公彥曰經直言加緇布冠此記更言不緌與不更著之事也冠布謂著白布冠也將祭而齊則爲緇孔子時有緌者故非之敝之明不復著敖氏繼公曰大古冠布謂始知作冠之時但以白布爲之初無吉凶之異齊則緇之變於無事之時也緌者以纓之餘長爲飾也古者之纓足以固冠而已未知爲飾後世冠制旣異惟始冠猶用古冠宜存古意若緌之則失之矣敝毀壊也敝之猶可則不復用可知旣不復用又何必飾之矣案始冠用古旣而敝之何取焉然而聖人用之者時之不得不變者其勢也古之不可不存者其義也餘論皇甫氏侃曰齊則緇之謂祭前若祭時自著祭服有虞氏皇而祭是也賈氏公彥曰冠訖士則敝之不復著若庶人猶著之故詩云彼都人士臺笠緇撮是庶人用緇布冠籠其發以爲常服也

右記用緇布冠之義

適子冠於阼以著代也醮於客位加有成也三加彌尊諭其志也冠而字之敬其名也【適低益反】

正義敖氏繼公曰著明也著代明其將代已也加猶尙也尊也有成謂有成人之道也尊其有成故以客禮待之凡人之志皆欲自卑而尊故三加之禮其最尊者在後蓋諭其志而然也諭謂深曉之賈氏公彥曰惟言醮舉一以見二也君父之前稱名他人稱字是敬其名鄭氏康成曰名者質所受於父母【賈疏內則子生三月父名之夫婦一體受於父卽是受於母故兼言也】冠成人益文【賈防字者受於賓故爲文】故敬之

案此皆冠義之大者故記者釋之三加彌尊諭其志者緇布冠朴皮弁質爵弁文服彌尊則志彌充大服其服則思文其容而實以君子之徳故祝辭曰順徳曰愼徳曰成徳

右記重適子之義

委貌周道也章甫殷道也母追夏后氏之道也【母追音牟堆注甫或爲父今文爲斧】

正義賈氏公彥曰此觧經之易服服冠也三冠皆三代朝服之冠鄭氏康成曰或謂委貌爲冠委猶安也言所以安正容貌章明也言所以表明丈夫也毋發聲也【賈防在上謂之發聲在下謂之助句義無取則是發聲也】追猶堆也夏后氏質以其形名之三冠其制之異同未之聞敖氏繼公曰道猶制也

案記意卽以此當始加之冠也蓋始加本應以冠重古故用緇布冠而旣則以此易之然則三者皆冠之別名與公西華言端章甫則周人亦名章甫矣

周弁殷冔夏收【冔虛羽反又況甫反】

正義賈氏公彥曰陳此者見三代士之三加之冠皆有爵弁也弁古冠之大號鄭氏康成曰弁名出於槃槃大也言所以自光大也冔名出於幠幠覆也言所以自覆飾也収言所以收斂髮也其制之異未聞

三王共皮弁素積

正義鄭氏康成曰質不變【賈疏以其質素故三王同之自天子下達無所攺易】賈氏公彥曰言三代再加所用同也

右記三代冠之同異

無大夫冠禮而有其昏禮古者五十而後爵何大夫冠禮之有

正義敖氏繼公曰無大夫冠禮而有其昏禮據禮經而言也其下二句釋所以無大夫冠禮之意古者謂始有冠禮之時鄭氏康成曰二十而冠急成人也五十乃爵重官人也大夫或時攺娶有昏禮是也【賈疏三十而娶五十乃命爲大夫則昏時猶爲士不宜有大夫昏禮其有昏禮容攺娶也】賈氏公彥曰或有未二十有賢才亦得試爲大夫者喪服小功章云大夫爲昆弟之長殤大夫十九以下爲兄殤服已爲大夫則早冠矣𨿽早冠亦行士禮而冠朱子曰疏引防服見未二十已爲大夫不待二十而冠然此亦爲繼世爲大夫者言耳

存疑鄭氏康成曰周之初禮年未五十而有賢才者試以大夫之事猶服士服行士禮

案記意謂古無年未及冠而先爲大夫者故無大夫冠禮若旣爲大夫已冠之後必不仍服士服行士禮矣卽如大夫爲兄殤再降至小功此亦服大夫服行大夫禮之一徴也疏謂大夫亦以士禮冠則可通

公侯之有冠禮也夏之末造也

正義賈氏公彥曰言此者見夏初以上𨿽諸侯之貴冠猶依士禮故記之於士冠篇之末鄭氏康成曰造作也敖氏繼公曰下文云繼世以立諸侯象賢也則是公侯父死子繼其來久矣或有防而嗣位者爵已爲諸侯及其冠也不容不與士禮異所以至夏末始作公侯之冠禮也

餘論家語冠頌孔子曰公冠以卿爲賔公自爲主迎賔揖升自阼立於席北【朱子曰公堂深異於士】其醴也則如士饗之以三獻之禮無介【鄭注饗賔也贊冠者退爲眾賔君禮於臣本無介】無樂【鄭注亦饗時也冠者成人代父始宜盡孝子之感不可以歡樂取之左傳云以金石之樂節之謂冠時爲節也】皆端【鄭注君臣同服】旣醴降自阼諸侯非公而自爲主者其所以異皆降自西階【朱子曰其餘皆與公同爲主而降自西階未詳其義】端與皮弁【朱子曰案大戴作公端與皮弁皆韠】異朝服素韠【王氏肅曰朝服素韠示不忘古大戴無異字朱子曰異疑是皆字】公冠四加冕祭【王氏肅曰四加冕祭服鄭注四當爲三當爲衮字之誤孔疏諸侯四加則天子當五加衮冕也朱子曰案本文但言端皮弁冕而不言爵弁則鄭說三加爲是而諸侯冕以祭則當從本文惟天子三加其衮冕與】其酬幣於賔則束帛乘馬【朱子曰案大戴作朱錦采四馬其慶也鄭注其慶賔也如是】天子擬焉【王氏肅曰擬諸侯禮】

存疑鄭氏康成曰自夏初以上諸侯𨿽父死子繼年未滿五十者亦服士服行士禮五十乃命也至其衰末上下相亂簒弒所由生故作公侯冠禮以正君臣也

案此節據諸侯言明不獨大夫無冠禮𨿽公侯冠禮亦始自夏末古未有也末造猶言末世

天子之元子猶士也天下無生而貴者也

正義鄭氏康成曰元子世子也無生而貴皆由下升敖氏繼公曰元子長子其冠時猶士而用士禮以其未卽位則無爵故也舉天子之元子以見其餘餘論家語冠頌孔子曰太子與庶子其冠皆自爲主其禮與士無變饗食賔也皆同

案此節明天子之元子其冠猶士不但公侯用士禮已也家語孔子曰古者王世子𨿽防其卽位則尊爲人君人君治成人之事者何冠之有又攷天子冠者武王崩成王年十三嗣位周公攝政旣葬冠成王朝於祖以見諸侯示有君也然則古者天子防旣卽位不復冠周則天子防卽位者有冠矣玉藻冠朱組纓天子之冠也緇布冠繢緌諸侯之冠也是諸侯之異者繢緌別於無緌而天子則又別於緇朱別於繢組纓別於緌耳其餘皆同士禮可知

總論歸氏有光曰自無大夫冠禮至此明天子諸侯大夫之無冠禮也冠者將責爲人子爲人弟爲人臣爲人少者之禮故冠必有主人孤子則父兄戒宿蓋父兄以成人之禮責子弟也天子爲元子之時以士禮冠設不幸君終世子未冠則冕而踐阼已奉宗祧君臨天下將又責以爲人子爲人弟爲人臣爲人少之禮乎家語孔子答孟懿子之問吾取焉曰古者王世子𨿽防其卽位則尊爲人君人君治成人之事者何冠之有曰諸侯之冠異天子與曰君薨而世子主防是亦冠也己人君無所殊也此孔氏之遺言也益以祝雍頌公符之篇則誣矣禮自上達而曰天子擬冠何也此非孔氏之言也周衰先王之禮不具傳者旣失其本但知其略而欲求之於詳不知禮之失在於略而又患於求詳之過公符曰公冠四加冕左傳季武子曰君冠必以祼享之禮行之以金石之樂節之以先君之祧處之玉藻曰始冠緇布冠自諸侯下達冠朱組纓天子之冠也緇布冠繢纓諸侯之冠也蓋務爲天子諸侯大夫士之別而不知先王制冠禮之義所以同之於士者也

案此論頗得制禮之本意如魯襄生四而卽位六而與於諸侯之防盟豈其童子服乎必當弁冕矣旣已弁冕列於諸侯屆十二歳而重行冠禮是亦可以已者也但自夏末有之則其來已久周公亦因之而不革與

繼世以立諸侯象賢也以官爵人徳之殺也死而諡今也古者生無爵死無諡【殺所戒反諡神至反】

正義朱子曰自繼世以下於冠義無所當疑錯也蓋老子不尙賢貴因任之意言上古之時各推其賢者奉以爲君沒則復奉其子以繼之其後遂以爲諸侯然其子之立也但象似其賢而已非故擇賢而立之也至於中古乃在上者擇人任官而爲之爵等此則徳之衰殺不及上古之時矣又至於周而有諡法則生而有爵者死又加諡此則又其殺也上古民自立君故生無爵中古未有諡法故𨿽有爵而無諡又以申言古今之變也鄭氏康成曰象法也爲子孫能法先祖之賢故使之繼世也殺猶衰也徳大者爵以大官徳小者爵以小官敖氏繼公曰古惟謂上古也記之意蓋謂以官爵人已不如古死而有諡則愈不如古矣故云古者生無爵死無諡

案此記依朱子作錯爲安後人彊以冠義解之防屬傅防

存疑鄭氏康成曰今謂周衰記之時也古謂殷殷士生不爲爵死不爲諡周制以士爲爵死猶不爲諡耳下大夫也【賈疏周官掌客職羣介行人宰史以其爵等爲之牢禮之陳數羣介行人皆士故知周士有爵𨿽有爵死猶不諡卿大夫以上則有諡也】今記之時士死則諡之非也諡之由魯莊公始也【賈疏事見檀弓】賈氏公彥曰鄭注郊特牲云殷大夫以上死有諡而檀弓云防名冠字五十伯仲死諡周道也者殷已前若堯舜禹湯之屬皆因生號以諡故不得諡名周禮死則別爲諡故云死諡周道也

案上古質𨿽堯舜亦稱名至湯乃有武王烈祖之稱亦子孫臣下推崇之而云然耳未定爲諡法也至周文武以後列國諸侯亦漸有諡然西周王朝之大夫如祭公謀父芮良夫尙稱字諸侯亦或別稱不盡有諡也至春秋而列國之卿大夫有諡魯衛晉宋齊陳然若鄭蔡秦楚以及諸小國則無之孔子曾爲魯大夫其沒也哀公誄之而無諡然則有諡者只世卿耳士則終春秋未見有諡者鄭賈所云非的論也右記大夫以上冠禮

欽定儀禮義疏卷二﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義防卷三

士昏禮第二之一

正義鄭氏康成曰士娶妻之禮以昏爲期因而名焉必以昏者陽往而陰來日入三商爲昏【賈防商謂商量是漏刻之名馬氏云日未出日入後皆二刻半前後共五刻今云三商者據整數言其實二刻半也】昏於五禮屬嘉禮大小戴及別錄皆第二賈氏公彥曰昏禮據士身自昏敖氏繼公曰此篇主言士之適子娶妻之禮娶必以昏者取其近夜也

案士或自昏或士之孤子昏皆得用此禮但儀禮冠昏防祭諸篇皆主適長立制則此當以士之昏其適子者爲主如敖氏之說也故醮子辭曰承我宗事若庶子昏自可以此爲準權而降殺其禮醮婦記云庶婦則使人醮之是也

昏禮

正義匡氏衡曰妃匹之際生民之始萬福之原昏姻之禮正然後品物遂而天命全呂氏大臨曰物不可以苟合受之以賁天下之情不合則不成其合也敬則克終苟則易離必受以致飾者所以敬而不苟也昏禮者其受賁之義乎自納采至親迎皆男先扵女所以別疑逺恥成婦之順正也朱子曰男女居室人事之至近而道行乎其間幽暗之中衽席之上人或防而慢之則天命有所不行矣然非知幾愼獨之君子其孰防體之易首乾坤而中扵咸恆禮謹大昏而詩以二南爲正始之道其以此與敖氏繼公曰此不言士者辟下逹之文

通論家語魯哀公問扵孔子曰禮男必三十而有室女必二十而有夫也豈不晚哉孔子曰夫禮言其極也不是過也男子二十冠有爲人父之端女子十五許嫁有適人之道扵此以往則爲昏矣孔叢子曰子張云女子必漸乎二十而後嫁何也孔子曰十五許嫁而後從夫是陽動而陰應男倡而女隨之義也以爲紡績組紃織紝者女子之所有事也黼黻文章之美婦人之所有大功也必十五以前漸乎二十然後可以通乎此事通乎此事然後乃防上以孝扵舅姑下以事夫養子也杜氏佑曰康成謂男必三十娶女必二十嫁王肅以爲男十六可娶女十四可嫁三十二十言其極耳今案三十二十而嫁娶者周官掌萬民之判眾庶之禮也服經有爲夫姊之長殤士大夫之禮也左傳十五而生子君之禮也又鄭氏嫁娶必以仲春王肅以爲秋冬嫁娶之時孫卿云霜降逆女冰泮殺止家語霜降而婦功成嫁娶者行焉冰泮而農桑起昏禮殺扵此束晳曰春秋二百四十年天王娶後魯女出嫁夫人來歸大夫逆女自正月至十二月悉不以得時失時爲褒貶何限扵仲春季秋以相非哉夫冠昏筓嫁男女之節冠以二十限無春秋之期筓以嫁而設不以日月爲斷何獨嫁娶當系扵時月乎士昏禮請期辭云惟是三族之不虞卜得吉日便可配合先賢以時月爲限恐非至當羅氏願曰聖人爲男女之節弱而後冠非美其容也責之成焉壯而後昏非足其欲也責之代焉

存異袁氏準曰同姓不相娶逺別也中外之親近扵同姓古人以爲無疑故不制也今以古之不言因謂之可昏此不知禮者也

辧正朱子語類堯卿問姑舅之子爲昏曰據律中不許然自仁宗之女嫁李璋家乃是姑舅之子故歐陽氏曰公私皆已通行又如魯初間與宋世爲昏後又與齊世爲昏其間皆有姑舅之子從古已然只怕無不是鄭氏樵曰氏同姓不同者婚姻可通姓同氏不同者婚姻不可通

案鄭樵之說蓋以古者有姓有氏同出一祖者謂之同姓大傳所謂綴之以姓而弗殊𨿽百世而昏姻不通者也有同姓而異氏者如魯之孟季宋之華向是也有異姓而同氏者其氏偶同本非一姓如宋孔氏爲子姓衛孔氏爲姞姓晉欒氏爲姬姓齊欒氏爲姜姓之類是也然後世宗法湮廢族氏異同猝難辧析則愼其所可知者可耳

餘論王氏吉曰夫婦人倫大綱夭壽之也世俗昏娶太蚤未知爲人父母之道而有子是以教化不眀而多夭胡氏宏曰夫婦之道人醜之者以淫欲爲事也聖人安之者以保合爲義也接而知有禮焉交而知有道焉惟敬者爲防守而勿失也

下逹納采用鴈

正義鄭氏康成曰詩云取妻如之何匪媒不得昏必由媒交接設紹介【賈防行禮皆使使往是交接設紹介也】皆所以養防恥納采而用鴈爲贄者取其順陰陽往來賈氏公彥曰大宗伯職卿執羔大夫執鴈士執雉此昏禮無問尊卑皆用鴈敖氏繼公曰此謂自天子下逹扵庶人納采皆用鴈也以此推之則余禮之用鴈者皆當下逹惟納徴之禮或異耳用鴈者先儒謂取其不再偶義恐或然

存疑鄭氏康成曰逹通逹也將欲與彼合昏姻必先使媒氏下通其言女氏許之乃後使人納其采擇之禮賈氏公彥曰下逹者男爲上女爲下取陽倡陰和之義謂以言辭下通扵女氏也陸氏佃曰下逹若逆女之類自天子逹是也

辧正朱子曰大夫執鴈士執雉而士昏下逹納采用鴈如大夫乘墨車士乘棧車而士昏親迎乘墨車也注防知乘墨車爲攝盛而不知下逹二字本爲用鴈一事而發言士庶皆得用鴈亦攝盛之意也蓋旣許攝盛𨿽庶人不用匹昏禮贄不用死不得不越雉而用鴈爾注防旣失其指陸氏扵下逹之義𨿽近得之然未知其與用鴈通爲一義則亦未爲盡善也餘論司馬氏光曰凡議昏姻當先察其壻與婦人之性行及家法何如勿苟慕其富貴程子曰世人多謹扵擇壻而忍扵擇婦其實壻易見而婦難知所系甚重豈可忽哉

主人筵於戶西西上右幾

正義鄭氏康成曰主人女父筵爲神布席也【賈防下醴賓徹幾攺筵是爲人設席故知此爲神席】戶西者尊處【賈防戶西是賓客之位故爲尊處】將以先祖之遺體許人故受其禮扵禰廟【賈防記云凡行事受諸禰廟】席西上右設幾神不統扵人【賈防鄕射燕禮等設席皆東上是統扵人今以神尊不統扵人是地道尊右之義】席有首尾【賈防公食記蒲筵萑席皆捲自末是席有首尾】敖氏繼公曰筵之者有司也乃云主人者對使者立文也幾漆幾也右幾席南面幾在席西端也席西上右幾變扵生人也神位扵室則居主位扵堂則居客位凡受禮扵廟而不扵戶牖之間行禮者必設神位扵客位示有所尊且敬其事也士用漆幾亦神人同是時主人立扵阼階東擯者亦端負東塾下禮放此

案此主人女父爲適子有禰廟者也若祖爲適者在則祖主之若祖父俱歿則兄之爲父後者主之記云弟則稱其兄是壻之適兄得主其弟之昏則女之適兄亦得主女弟之昏矣女適人爲兄弟之爲父後者不敢降服亦其證也若女有父而不爲父後及父歿而無適兄者則世父主之若並無世父則小宗尊屬近者主之記云支子則稱其宗是壻族宗子得主此壻之昏則女族宗子亦得主此女之昏矣記又云祖廟已毀教扵宗室白虎通云大夫士皆有宗族自扵宗子之室學事人亦可推也西上右幾席爲神設神道尙右故也

使者端至【使師異反】

正義鄭氏康成曰使者夫家之屬若羣吏使往來者端士莫夕之服又服以事其廟【賈防士以端祭廟今使者服端至亦扵主人廟中行事】有司緇裳【賈防緇裳卽裳】敖氏繼公曰使者壻父之家臣奉壻父之命而爲使者服端以行禮則端亦不獨爲士之正服矣至謂至於門外案防以使者爲中下士此其尊卑也微末可以相屬而相使也敖說得之端朝服士以下通得服之特牲記可證下經雲從者畢端而防以從者爲僕隸亦足以見之矣

擯者出請事入吿

正義鄭氏康成曰擯者有司佐禮者【賈防士冠禮有司是主人之屬及羣吏佐主人行禮之人知此亦然在主人曰擯】請猶問也禮不必事𨿽知猶問之重愼也敖氏繼公曰此亦賓之將命者入吿擯者吿主人乃出請事也其辭蓋曰某也使某請事凡賓非主人之所戒速而來者則有請事之禮擯者請事賓執鴈請納采擯者乃入吿凡請事者西面入吿者東面大夫士之禮也

主人如賓服迎於門外再拜賓不答拜揖入

正義鄭氏康成曰門外大門外【賈防大夫士惟有兩門寢門大門而已廟在寢門外之東此下有至於廟門明此是大門外】不答拜者奉使不敢當其盛禮敖氏繼公曰拜迎之禮主扵使者乃不答拜者使事未致不敢以私禮雜之也賈氏公彥曰士冠禮主人迎於大門外主人西面此及鄕飲酒鄕射皆不言面位者文不具耳

至於廟門揖入三揖至於階三讓

案揖入三揖注防及敖氏說已見士冠禮玆不重出

主人以賓升西面賓升西階當阿東面致命主人阼階上北面再拜【注今文阿爲庪】

正義敖氏繼公曰主人以賓升謂主人先升而賓從之也致命謂致其主人之辭也賈氏公彥曰主人阼階上北面再拜不言當阿則如鄕飲酒主人當楣再拜

存疑鄭氏康成曰阿棟也【賈防士之廟五架爲之棟北一楣下有室戶中脊爲棟棟南一架爲前楣楣前接檐爲庪】入堂深示親親【賈防鄕飲酒聘禮皆云賓當楣此獨云當阿故云示親親】賈氏公彥曰禮之通例賓主敵者賓主俱升士冠與此文是也若鄕飲酒鄕射皆主尊賓卑故初至之時主人升一等賓乃升至卒洗之後亦俱升

案使者升階卽至棟下疑其太驟或當從今文作庪則賓致命與主人拜所南北不甚相縣似爲近情注以阿爲棟亦無據以考工四阿之法推之則阿距檐不逺豈阿卽庪之別名與又案升階之法賓尊者扵主人之讓賓則先升如聘禮主君使卿歸饔餼大夫先升一等賓朝服問卿賓升一等大夫從又覲禮王使人勞侯氏使者不讓先升皆是也主人尊及賓主敵者賓三讓旣乃主人先升道賓如聘禮受玉公升二等賓升鄕飲酒主人升賓升此主人尊者也鄕射主人升一等賓升聘禮賓儐卿時賓升一等大夫升問卿大夫儐賓時大夫升一等賓從之此賓主敵者也曲禮云主人與客讓登主人先登客從之可見賓主敵體亦主人先升一等道賓也冠禮主人升此經主人以賓升鄕飲酒卒洗主人升賓升鄕射卒洗主人以賓升眀皆主人先升也防以爲賓主敵者賓主俱升恐非確義

授於楹間南面

正義鄭氏康成曰授於楹間明爲合好其節同也【賈防節同賓以鴈授主人於楹間其逺近節同也】李氏如圭曰楹柱也堂上有兩楹間堂東西之中也敖氏繼公曰此文承主人之下則授宜作受受者南面則授者宜北面矣爲人使而授於堂乃不南面者辟君使扵大夫之禮也授受扵楹間敵也使者𨿽賤扵主人然主人士也其爵卑未足以自別故使者無降等之嫌而得與主人扵楹間相授用敵者禮也主人拜受而賓不拜送者以其非己物也此與上文不答拜之意異凡爲使之禮皆放此

通論賈氏公彥曰凡賓主敵者授扵楹間不敵者不於楹間是以聘禮賓面大夫大夫受幣於楹間南面注云敵也公側受玉於中堂與東楹之間注云東楹之間亦君行一臣行二至醴賓及賓私覿皆云當東楹是尊卑不敵故不於楹間也

存疑鄭氏康成曰南面並受也【賈防經雲南面不辧賓主故知並受也】郝氏敬曰南面者主北面賓南面陽尊陰卑也

案賓主授受之正禮當訝受不當並受也聘禮賓面大夫受幣之法受者南面授者北面此亦當然故敖氏決之非苟爲異而已若南面授而北面受則君使卿大夫歸饔於聘使則然非常禮也郝氏陽尊陰卑之說非也

賓降出主人降授老鴈

正義敖氏繼公曰出出廟門老室老大夫士之貴臣授鴈扵階下旣則進立扵中庭賈氏公彥曰授鴈訖賓降自西階出門主人降自阼階授老鴈扵階立待後事也

存疑鄭氏康成曰老羣吏之尊者【賈防大夫家臣稱老士𨿽無君臣之名云老亦是羣吏中尊者】

案服傳公卿大夫有室老與士皆爲貴臣其餘皆眾臣也注云室老家相也據此則室老爲家臣之長家臣畜扵私家不食扵公與羣吏府史等異也特牲禮士有私臣曲禮云士不名家相眀士有室老矣敖氏較注爲優

右納采

總論賈氏公彥曰昏禮有六尊卑皆同五禮用鴈惟納徴不用鴈以其自有幣帛可執也納采言納者以其始相采擇恐女家不許故言納問名女家已許故不言納納吉男家卜吉往與女氏故更言納納徴用幣帛則昏禮成故更言納請期親迎則昏禮已成故皆不言納也

擯者出請

正義鄭氏康成曰不必賓之事有無敖氏繼公曰請請事也下文放此

賓執鴈請問名主人許賓入授如初禮【注古文禮爲醴】

正義鄭氏康成曰問名者將歸卜其吉凶範氏寧曰問女名而卜之知吉凶賈氏公彥曰此一使兼行納采問名二事相因又使還須卜故因卽問名主人許者擯請入吿乃報賓賓得主人許乃入門升堂授鴈與納采禮同敖氏繼公曰問名問女之名也初禮三揖以下之儀也此𨿽俟扵中庭亦有三揖與聘禮同吳氏澄曰主人受鴈於楹間還扵阼階上答以女之名賓旣受命乃降出也

總論陳氏祥道曰納采問名一使二鴈三入廟而再迎之

存疑孔氏穎逹曰問名者問其母所生之姓名昏禮云爲誰氏言母之姓何氏也賈氏公彥曰言問名者問女之姓氏不問三月之名也名有二種一是名字之名三月之名是也一是名號之名若以姓氏爲名之類也

辧正朱子曰孔防問名與儀禮不同

案納采時旣對以某之子則女之姓氏不待問矣此問名者旣納采將加諸卜不得不知名以吿扵神也記云誰氏者問者之謙不欲徑詢女名耳周官媒氏凡男女自成名以上皆書名此爲萬民之判立制也古人婦人有諱然則士大夫之女子子其亦登名與說見本篇記

右問名

擯者出請賓吿事畢入吿出請醴賓

正義鄭氏康成曰醴賓者欲厚之敖氏繼公曰醴與醴子之醴同凡自敵以下其使之行重禮者事畢則醴之所以見殷勤也擯者請醴賓亦以其降等也若敵者則主人自請之

存疑鄭氏康成曰此醴亦當爲禮【賈防士冠禮醴賓已從禮故此云亦】辧正李氏如圭曰士之醴子醴賓醴婦經皆作醴不必攺爲禮

賓禮辭許

正義鄭氏康成曰禮辭一辭賈氏公彥曰一辭許者主人醴賓之常法鄕已行納采問名賓主之情已通故一辭而已

案冠禮請醴賓賓禮辭許下有賓就次此亦當就次以待徹幾攺筵諸事也次在廟門外

主人徹幾攺筵東上側尊甒醴於房中【甒亡甫反】

正義鄭氏康成曰徹幾攺筵者鄕爲神今爲人【賈防爲神則西上爲人則東上】側尊亦言無酒【賈防以醴質故士冠與此皆無酒】側尊於房中亦有篚有籩豆如冠禮之設【賈防下云贊者酌醴加角柶眀有篚盛之又贊者薦脯醢則有籩豆可知冠禮尊在服北南上則此尊與篚等亦南上如冠禮】賈氏公彥曰扵戶西禮神坐徹去其幾扵後授賓攺設其筵

存疑賈氏公彥曰東上者統扵主人敖氏繼公曰攺筵者易他筵而布之也

案生人之席東上此僅一席耳非必有所統也聘禮爲神蒲筵繢純加莞席紛純右雕幾爲賓宜蒲筵緇布純加莞席帛純左漆幾賓卿不得視諸侯之先君故易幾筵而用之士則神人同用蒲筵緇布純漆幾因神席而攺設東上可也

主人迎賓於廟門外揖讓如初升主人北面再拜賓西階上北面答拜主人拂幾授校拜送賓以幾辟北面設於坐左之西階上答拜【校胡孝反辟音避注古文校爲枝】

正義賈氏公彥曰如初升者如納采時三揖三讓也主人再拜者拜賓至此堂也鄭氏康成曰拂拭也拭幾者尊賓新之也校幾足辟逡遁敖氏繼公曰幾者所以安體賓𨿽不隱幾主人猶進之者崇優厚也拂幾者新之且爲恭也凡拂幾以袂校未詳以有司徹執幾之法推之則校者其謂左廉與以幾辟者嫌辟時或釋幾也左之在席上之東也設幾扵左便其右也授幾扵筵前西面拜送亦扵阼階上北面設幾之法有司徹備之

案几足無分扵前後此云授校旣夕記云校在南則指一邊而言故敖氏億其爲左廉也以足授人亦嫌不恭

通論賈氏公彥曰案有司徹主人西面左手執幾縮之以右袂推拂幾三二手橫執幾進授屍於筵前注云此外拂之也凡敵者拂幾皆若此卑扵尊者則內拂之不欲塵坋尊者也凡有幾者賓重也其無幾者賓輕也云以幾辟者賓卑也不云者賓尊也聘禮云宰夫奉兩端以進有司徹云屍進二手受於手間故凡授幾設幾之法卑者以兩手執幾兩端尊者則以兩手扵幾間執之或受其足皆橫受之及其設之皆旋幾縦執乃設之扵坐南北面陳之位爲神則右之爲人則左之爲異不坐設之幾輕故也

贊者酌醴加角柶面葉出於房【柶音四注古文葉作擖】

正義鄭氏康成曰贊佐也佐主人酌事也贊者亦洗酌加角柶覆之如冠禮矣【賈防冠禮云贊者洗於房中側酌醴加柶覆之】出房南面待主人迎受熊氏朋來曰柶六寸匕也以角爲之冠昏賓祭受醴必用角柶蓋扱醴小匙醴濁扱乃可飲也

案酌醴酌側尊以實觶也冠昏賓祭之角柶與防禮角柶異玊府大防共角柶貎如軶上兩末楔齒用之士防記大小斂奠有木柶二制如吉禮角柶也又凡面枋者枋向外面葉者葉向外此經贊者面葉主人訝受則面枋至賓訝受時則仍面葉必使賓得面葉者便其執枋扱祭也

主人受醴面枋筵前西北面賓拜受醴復位主人阼階上拜送【枋彼命反柄同】

正義鄭氏康成曰主人西北面疑立待賓卽筵也【賈防知疑立者鄕飲酒云主人阼階東疑立眀此亦然凡主人將授酒醴待賓卽筵前乃授之此注云卽筵謂就筵前與下賓卽筵別也】賓復位扵西階上北面明相尊敬此筵不主爲飲食起敖氏繼公曰西北面以賓在西階上不可背之也醴子醴婦皆北面者以其立扵席西也賓拜亦扵西階上復位俟旣薦乃升席扵賓之拜也主人少退主人拜送賓亦如之

案主人受醴筵前西北面立定然後賓拜扵西階上注著主人疑立所以爲賓拜之節也

贊者薦脯醢賓卽筵坐左執觶祭脯醢以柶祭醴三西階上北面坐啐醴建柶興坐奠觶遂拜主人答拜【觶支義反啐七內反】

正義鄭氏康成曰卽就也左執觶則祭以右手也凡祭扵脯醢之豆間【賈防祭脯醢在籩豆之間直言豆者省文公食大夫及有司徹豆多者則言祭扵上豆之間】啐嘗也嘗之者成主人意建猶扱也興起也奠停也賈氏公彥曰因事曰遂因坐奠觶不復興而拜冠禮醴子醮子及此下醴婦不言坐奠觶遂者皆文不具

案行禮之節有不因坐而遂拜者如婦見舅姑奠笲栗舅坐撫之興答拜奠笲腶修姑坐舉以興拜是坐而又興興而又拜也少牢屍酢主人節主人左執爵右受佐食坐祭之又祭酒不興遂啐酒亦是因事曰遂與此同也受嘏節主人坐奠爵興再拜稽首興再拜是不因事遂拜與此異也

賓卽筵奠於薦左降筵北面坐取脯主人辭

正義鄭氏康成曰薦左籩豆之東降下也自取脯者尊主人之賜將歸執以反命【賈防記云賓右取脯左奉之乃歸執以反命】辭者辭其親徹敖氏繼公曰卽筵奠觶者以取脯當北面禮貴相變也主人辭者見賓珍己之物而取之則以不腆辭也

案下醴婦節婦取脯注云親徹且榮得禮燕禮大射禮賓取脯注云重得君賜此云尊主人之賜將歸執以反命要皆成禮不虛所賜之意但薦脯五挺橫祭扵其上云取者取其籩內之一而已此非所祭者若特牲少牢俱云賓取祭以降則所祭者也冠禮卒醮云取籩脯如初與此同燕禮大射賓取脯復賜鐘人者無所爲反命也

通論賈氏公彥曰此奠於薦左不言面位下贊禮婦奠於薦東注升席奠之眀皆升席南面奠則冠禮禮子亦南面奠之聘禮禮賓賓北面奠者以公親執束帛待賜已也燕禮大射重君物君祭酬酒亦南面奠

賓降授人脯出主人送於門外再拜

正義鄭氏康成曰人謂使者從者授扵階下西面然後出【賈防以賓位在西故知西階下西面授之】敖氏繼公曰門者大門也

右醴賓

納吉用鴈如納采禮

正義鄭氏康成曰歸卜扵廟得吉兆復使使者往吿昏姻之事扵是定【賈防未卜時恐有不吉昏姻未定故納吉乃定也】賈氏公彥曰上文納采在前問名在後此不云如問名而云如納采者問名賓不出大門故此如其納采也敖氏繼公曰如納采禮兼醴賓而言下禮放此存疑孔氏穎逹曰女家毎事吿廟則男氏將行六禮必皆吿廟不徒卜而已陳氏祥道曰卜常在吿廟之日禮記曰卜郊受命扵祖廟作扵禰宮尊祖親考之義也鄭氏謂受命退乃卜卜昏之禮蓋亦如之然則吿廟始扵納采問名之後矣

案納吉請期無卜筮儀儀略見扵冠禮也冠禮筮扵廟門不復布幾筵吿廟以爲祖考亦聞之矣若卜得吉是神許之卽祖考許之也請期之卜亦然白虎通云娶妻不先吿廟者示不必安也安猶定也納采未定不必吿廟卜而不吉猶不定也故問名之後納徴之前卜扵廟門而已女家不卜者女從男爲主吉則與吉也至請期又卜之親迎醮子止行扵寢而不扵廟矣凡士有禰廟宗子主之支庶娶妻必宗子爲之涖卜

餘論朱子語類問古人納采後又納吉若卜不吉則如何曰便休也

案夫婦一體也不吉則均不吉亦非女家之願矣吿而已焉非人謀有所私悔而不失愼重昏姻之意右納吉

納徴纁束帛儷皮如納吉禮【纁許云反儷音麗力移反注今文纁皆作燻】正義鄭氏康成曰徴成也使使者納幣以成昏禮用纁者象陰陽備也束帛十端也周官曰凡嫁子娶妻入幣純帛無過五兩【賈防五兩十端也必言兩者欲得配合之名十者象五行十日相成也雜記云納幣一束束五兩兩五尋然則毎端二丈】儷兩也執束帛以致命兩皮爲庭實皮鹿皮何氏休曰儷皮者所以重古程子曰徴證也成也用皮帛以證成男女之禮敖氏繼公曰納吉則成昏矣故扵納吉之後復納

其成昏之禮纁合而爲兩束帛纁各五端也用束帛儷皮則當至廟門主人揖先入賓乃執束帛而庭實先入設也如是則納吉之禮不足以防之乃云如者以其異者可得而見也下言如納徴禮類此賈氏公彥曰納徴無鴈者以有束帛故也呂氏大臨曰納徴者納幣以聘之也古之聘士聘女皆以幣交貞潔之女非禮則不行猶貞潔之士非其招則不往是以有儷皮束帛

通論賈氏公彥曰用纁者象陰陽備也士大夫乃以纁束帛天子加以谷圭諸侯加以大璋若庶人宜用緇色無纁故此注云備也其大夫無冠禮而有昏禮若試爲大夫及幼爲大夫者依士禮若五十而爵攺娶者纁及鹿皮則同扵士余有異者無文餘論王氏通曰昏娶而論財君子不入其鄕古者男女之族各擇徳焉不以財爲禮朱子語類問古人納幣五兩恐太簡曰計繁簡則是以利言矣

右納徴

請期用鴈主人辭賓許吿期如納徴禮

正義賈氏公彥曰壻之父使使納徴訖乃卜昏日得吉日又使使往女家吿日男家執謙若云期由女氏故曰請期女氏知陽倡陰和當由男家出故辭使者旣見主人辭遂吿期日也請期如納徴禮納徴如納吉禮納吉如納采禮案上納采之禮下至主人拜送於門外其中揖讓升降及禮賓送迎之事皆如之鄭氏康成曰主人辭者陽倡陰和期日宜由夫家來也夫家必先卜之得吉日乃使使者往辭卽吿之孔氏穎逹曰請者謙謹之辭示不敢自専呂氏大臨曰昏期主扵男氏必請扵女氏固辭然後吿者賓主之義不敢先也敖氏繼公曰壻家旣得吉日乃不敢直以吿女家而必請之者亦聼命扵女家之意尊之也許吿期卽記所謂某不敢不吿期者也右請期

案曾子問昏禮旣納幣有吉日女之父母死則如之何孔子曰壻使人弔如壻之父母死則女之家亦使人弔父防稱父母防稱母又曰父母不在則稱伯父世母也又曰壻已葬壻之伯父致命曰某之子有父母之防不得嗣爲兄弟使某致命女氏許諸而弗敢嫁禮也防云致命必待已葬者俟哀情稍殺始兼他事又曰壻免防女之父母使人請壻弗取而後嫁之禮也女之父母死壻亦如之凡此皆禮之變者也

期初昏陳三鼎於寢門外東方北面北上其實特豚合升去蹄舉肺脊二祭肺二魚十有四臘一肫髀不升皆飪設扄鼏【去起呂反肫音純髀筆倚反扃居螢反鼏迷翼反注古文純爲釣髀爲脾今文扃作鉉鼏皆作宻】

正義鄭氏康成曰期取妻之日【賈防此陳同牢之饌下云親迎之禮其中無厥眀之文眀是娶日也】鼎三者升豚魚臘也寢壻之室也【賈防命士以上父子異宮自然別有寢若不命之士父子同宮其中亦隔別各有門戶故總云寢門外】北面鄕內也【賈防東方北面是禮之正但數鼎故云北上此及少牢皆是也特牲陳鼎當門不在東方者辟大夫也此是東方不辟者重昏禮懾盛也凡陳鼎於外者北面爲正】特猶一也合升合左右胖升扵鼎也【賈防以夫婦各一故左右胖俱升】去蹄蹄甲不用也【賈防以其踐地穢惡】舉肺脊者食時所先舉也肺者气之主也周人尙焉脊者體之正也食時則祭之【賈防對祭肺未食時祭也】飯必舉之貴之也【賈防特牲注云先食啗之所以導食通气也】毎皆二者夫婦各一耳凡魚之正十五而鼎【賈防魚陰中之物取數扵月十五日而盈特牲少牢尊卑同用十五】減一爲十四者欲其敵偶也【賈防夫婦各有七也】臘臘也【賈防少牢用麋臘士臘可知】肫或作純純全也凡臘用全【賈防左右體骨相配共爲一體故得全名】髀不升者近竅賤也飪孰也扃所以扛鼎鼏覆之敖氏繼公曰初昏謂日方入之時東方直東塾少南也陳鼎東方大夫士之禮也北面北上便其入設也合升者用豚之法宜然也不言四鬄兩胉者士防下篇有成文故此略之舉肺脊者所舉之肺脊也此二者先飯則舉之毎飯則啗之脊正脊也肺切肺也他肺亦祭此直以祭名之者以其惟王扵祭而已故又謂之祭肺凡食而有牲爼者皆有祭肺士禮臘用一胖此一肫乃用左右胖者亦異昏禮也特牲記曰臘如牲骨然則此臘之體骨亦略放扵豚惟去髀爲異

案豚觧七體則脊爲一體而有舉脊二者以夫婦各一舉故以脊折而用之與肺同加扵爼如魚之有膴祭耳其他則仍之不折肩臂臑爲一體骼爲一體髀亦屬焉下惟去蹄則觳連扵骼矣

通論賈氏公彥曰祭時二肺俱有生人惟有舉肺皆祭今此得有祭肺者禮記郊特牲論娶婦鬼神陰陽也據下文先用祭肺後用舉肺此先言舉肺後言祭肺者以舉肺脊長大故先言是以特牲少牢入鼎時舉肺脊在前夫婦鬼神陰陽故同祭祀魚十五而去一若生人則異故公食大夫一命者七魚再命者九魚三命者十有一魚天子諸侯無文或諸侯十三魚天子十五魚也

案此特先陳壻婦合巹之鼎重昏禮故特殺三鼎者士之正禮其數同扵饋食至士冠則殺惟一鼎耳豚合升以共牢也二肺俱有亦同饋食也魚夫婦各七亦依一命之數也凡臘固用全此扵昏義尢切云

設洗於阼階東南

正義鄭氏康成曰洗所以承盥洗之器棄水者案此南洗也下經舉者盥贊者洗皆扵此房中北洗亦應此時設之冠禮亦有房中之洗及此經皆不言設之時節文略也

於房中醯醬二豆菹醢四豆兼巾之黍稷四惇皆蓋【助椀反醯呼西反惇音對下並同】

正義鄭氏康成曰醯醬者以醯和醬【賈防得醯者無醬得醬者無醯若和之則夫婦皆有】生人尙防味【賈防此文與公食皆以醯和醬少牢特牲不言之故云然】兼巾之者六豆共巾也巾爲禦塵蓋爲尙溫天官食醫職食齊視春時【賈防引此釋惇有蓋者飯宜溫比春時也】敖氏繼公曰此蓋順其設之先後也然則豆惇皆二以並而醯醬二豆其在南與菹醢葵菹蝸醢也蓋以防楊氏復曰有虞氏之惇周用之士大夫簠簋惇豆鐙皆有蓋而惇之蓋有首聶氏崇義曰覆巾士大夫以緇布赬裏熊氏朋來曰古者尊罍籩豆皆有布巾冪覆之

案齏菹醬三物皆須醯成味而齏菹亦有用醬和者周官醯人職兼掌齏菹是也此言以醯和醬蓋指臨時和之非據其始也醬爲食本臨時以醯和之公食大夫禮亦然是爲生人貴防味也葵菹蝸醢乃饋食八豆之首士冠士虞特牲皆用兩豆則兩豆者士之正禮此用四者以夫婦各二耳黍稷各二惇亦然

大羮湇在爨【大音泰湇音泣注今文湇皆作汁】

正義鄭氏康成曰大羮湇煮肉汁也大古之羮無鹽菜爨火上周官曰羮齊視夏時【賈防引周官證大羮須熱故在爨臨時乃取也】賈氏公彥曰左傳云大羮不致郊特牲云大羮不和謂不致五味大古有此羮三王以來更有鉶羮則致五味猶存大羮不忘古也敖氏繼公曰大羮上牲之肉汁也云大羮復云湇者嫌羮當用肉也此上牲謂豚爨烹豚之竈也不言鑊者可知也

通論楊氏復曰爾雅竹豆謂之籩其實幹實木豆謂之豆其實菹醢瓦豆謂之鐙其實大羮之湇

尊於室中北墉下有禁酒在西綌冪加勺皆南枋【冪迷繹反注今文枋作柄】

正義鄭氏康成曰墉墻也禁所以庪甒者【賈防士冠禮云甒此𨿽不言甒然此尊亦甒也庪承扵甒云禁者因爲酒戒】酒不忘古也綌粗葛冪覆尊巾敖氏繼公曰士虞禮尊於室中北墉下當戶此東西之節宜亦如之尊不言其器如上篇可知以巾覆物謂之冪

案此尊爲夫婦之酳而設所謂內尊也士禁以承尊有足者也大夫用棜則無足若天子諸侯則廢禁亦無足南枋者取其便扵酌

尊於房戶之東無酒篚在南實四爵合巹【巹音謹】正義鄭氏康成曰無酒略之也夫婦酌於內尊其餘酌於外尊合巹破匏也四爵兩巹凡六爲夫婦各三酳敖氏繼公曰無酒則惟一尊而已且不尊於房戶之間又不冪皆逺下尊者也篚實爵巹主酳夫婦也乃設扵此者非常禮因有尊而爲之耳凡設此篚扵堂者必在尊南鄕飲酒曰設篚於禁南東肆巹云合者謂合而實之也徐氏孝嗣曰實四爵加以合巹旣崇尙質之禮復象牉合之義

案巹爵與外尊並列者爲贊位在外將酌以酳壻婦故設之扵外爲便也初酳再酳用爵贊洗爵自酢亦用此三酳用巹則専主爲夫婦也

右陳器

主人爵弁纁裳緇袘從者畢端乘墨車從車二乘執燭前馬【袘逸戱反又音移從才用反下同二乘繩證反】

正義鄭氏康成曰主人壻也壻爲婦主【賈防親迎向女家女父稱主人男稱壻今此未至女家仍據男家而言是壻爲婦主故下親迎至男家壻還稱主人】爵弁而纁裳冕之次【賈防爵弁亦冕之類故亦纁裳夏官弁師注一命之大夫冕而無旒士變冕爲爵升故曰冕之次】大夫以上親迎冕服冕服者鬼神之鬼神之所以重之親之【賈防郊特牲文】纁裳者衣緇衣【賈防緇衣卽衣大同故也】不言衣與帶而言袘者空其文眀其與袘俱用緇【賈防士冠陳爵弁服云緇衣緇帶此文有緇袘無衣帶二字故云空其文以袘著緇者欲見袘與衣帶色同故云俱用緇】袘謂緣袘之言施以緇緣裳象陽气下施【賈防純緣扵裳故字從衣義取施及扵物故作袘男陽女陰象陽气下施故以衣帶上體同色之物下緣扵裳也】從者有司也乘貳車從行者也畢猶皆也【賈防士僕皆曰有司使乘貳車從壻大夫以上有貳車士有者攝盛也】墨車漆車士乘墨車攝盛也【賈防大夫墨車士棧車今士乘大夫墨車故云攝盛】執燭前馬使從役持炬火居前照道敖氏繼公曰此禮據壻家而言故以壻爲主人爵弁者以親迎當用上服也言緇袘不言衣帶韠與前篇互見也從者謂在車及執燭者也從車棧車也從車二乘與乘車而三士之車數扵此可見墨車加黑色而漆之棧車不加黑色漆之而已燭用蒸李氏如圭曰昏各用其上服爵弁士之上服也雜記曰士弁而親迎

通論賈氏公彥曰士自祭服端助祭用爵弁今用助祭之服親迎以爲攝盛則卿大夫助祭用冕親迎亦當冕也若上公有孤之國孤絺冕卿大夫同冕侯伯子男無孤之卿絺冕大夫冕也孤卿大夫士爲臣卑須攝盛取助祭之服以親迎天子諸侯尊則尊矣不須攝盛宜用家祭之服則五等諸侯冕以家祭親迎不過冕天子親迎當服衮冕矣是以郊特牲云冕齊戒鬼神陰陽也將爲社稷主據諸侯而說故知諸侯冕也【朱子曰案孔防云五冕通故合稱冕恐其說爲是】又案春官巾車王之車有玊路金路象路革路木路諸侯則自金路以下有差孤乘夏篆卿乘夏縵大夫乘墨車士乘棧車庶人乘役車今士乘墨車爲攝盛則庶人當乘棧車大夫當乘夏縵卿當乘夏篆諸侯天子亦不假攝盛自乘本車然玊路祭祀不可以親迎當乘金路矣以攝盛言之士之子冠與父同則昏亦同但尊適子皆與父同庶子宜降一等也案親迎之禮自夫家而行故壻稱主人至婦家則女父又當爲主人也女父爲主人則壻爲賓故曰賓東面答拜對女父之稱也至賓出而婦從則直稱曰壻對婦之辭也

存疑賈氏公彥曰以攝盛言孤卿𨿽絺冕以助祭至扵親迎亦用冕臣不得過君也卿當乘孤之夏篆以上有水路質而無飾不可使孤乘之禮窮則同還乘夏篆孤特置亦是尊不攝盛也

案五冕通合爲冕朱子取孔防說然則親迎上公宜衮冕侯伯宜鷩冕子男宜毳冕而非指絺冕以下之冕矣至上公之孤侯伯子男之卿旣得絺冕以助祭則親迎時攝盛用絺冕原無過扵君之嫌也路車有五皆君所乘臣非特賜不得上擬孤之親迎不攝盛木路者不可擬扵君也亦非以其質而無飾之謂

婦車亦如之有裧【裧昌占反同幨】

正義鄭氏康成曰亦如之者車同等【賈防婦車亦墨車從車二乘執燭前馬亦如之也】士妻之車夫家共之大夫以上嫁女則自以車送之【賈防左傳宣五年齊髙固及子叔姬來反馬也士昏則異士禮無反馬髙固秋月逆叔姬冬來反馬則婦入三月祭行行反馬禮故知大夫以上嫁女自以其車逆之】裧車裳帷周官謂之容【賈防巾車職重翟厭翟安車皆有容蓋鄭司農云容謂襜車山東謂之裳帷或謂之幢容後鄭從之】車有容則固有蓋【賈防巾車職有容蓋容蓋相配之物此旣有裧之容眀有蓋】敖氏繼公曰有裧者婦人重自蔽且以別扵男子之車也裧亦以布爲之在上曰裧在下曰裳帷防時婦車裧用防布

案雜記裧與帷裳並言則二物也渡水而漸及帷裳是帷裳在下也此云有裧亦有帷裳可知舉上以包下故鄭卽以帷裳觧之曲禮婦人不立乘禦婦人則進左手後右手以避嫌也蓋弓長者庇軹短者庇軫皆冒全車裧蔽婦人不可以蔽禦者然則設裧之法車前當視蓋弓稍進禦者前立近式而婦坐少後昏車姆亦在焉則在右與婦齊

通論賈氏公彥曰凡婦車之法自士以上至孤卿皆與夫同有裧爲異至扵王后及三夫人並諸侯夫人皆乘翟車案巾車王后之五路重翟厭翟安車皆有容蓋又云翟車輦車注云詩碩人篇翟茀以朝謂諸侯夫人始來乘翟車以朝見扵君盛之也此翟茀蓋厭翟也然則王后始來乘重翟乎又詩序云王姬下嫁扵諸侯車服不系其夫下王后一等以此差之王后始來乘重翟則上公夫人用厭翟侯伯子男夫人用翟車也安車次厭翟在翟車之上以其安車在宮中所乘無翟飾不用爲嫁時所乘也三夫人與三公夫人當用翟車九嬪與孤妻同用夏篆世婦與卿大夫妻同用夏縵女禦與士妻同用墨車其諸侯夫人侄娣及二媵侄娣依次下夫人一等爲差也

案孤之妻仍乘本車夏篆者亦猶孤之不攝盛木路一也

至於門外

正義鄭氏康成曰婦家大門之外【賈防以下有揖入乃至廟廟在大門內故知此大門外也】

主人筵於戶西西上右幾

正義鄭氏康成曰主人女父也敖氏繼公曰此主扵女家而言故復以女父爲主人賈氏公彥曰以先祖之遺體許人故女父先扵廟設神席乃迎壻也案此扵納采首見之其納吉納徴請期從同至親迎復著此者禮重親迎且列陳上下之儀不可以偏略也又案白虎通云遣女扵禰廟者重先祖之遺支體也不敢自専故吿禰也但設坐依神而臨其禮卽是吿非別有奠酒瘞幣之儀也至扵壻家來迎並無筵扵廟之文蓋納吉請期兩畨命卜扵廟門則齊戒以吿鬼神之義已備故至親迎之節不必更行吿廟之儀也

通論李氏如圭曰凡逆者皆受女扵廟春秋傳云其敢愛丰氏之祧是也

女次純衣纁衻立於房中南面【衻如占反】

正義鄭氏康成曰次首飾也今時髲也周官追師掌爲副編次【賈防彼注云副之言覆所以覆首爲飾其遺象若今步搖矣編編列髮爲之其遺象若今假紒矣次次第髮長短爲之所謂髲髢】純衣絲衣女從者畢袗則此衣亦矣【賈防旣以純爲絲恐色不眀故云亦用色】衻亦緣也【賈防上纁裳緇袘袘爲緣故云亦緣也】衻之言任也以纁緣其衣象陰气上任也【賈防婦人陰象陰气上交扵陽】凡婦人不常施衻之衣盛昏禮爲此服【賈防此純衣卽褖衣是士妻助祭之服尋常不用纁爲衻今用之故云盛昏禮言凡婦人者欲見王后以下初嫁皆有衻也】防大記曰復衣不以衻眀非常賈氏公彥曰不言裳者以婦人之服不殊裳內司服注云婦人尙專一徳無所兼連衣裳不異其色是也敖氏繼公曰立扵房中亦當戶純衣說見士冠禮

存疑敖氏繼公曰衻者裳連扵衣而異其色之稱此緇衣而纁裳故曰纁衻也婦人之衣裳異色者惟此時耳嫁時特服此衣者亦所以重之吳氏澄曰衻裳下襈也婦人之蔽膝

案婦人之徳純一平時衣不殊裳不應嫁時異色敖說未當吳氏以衻爲裳下襈本雜記防以衻爲婦蔽膝本釋文引王肅語案士防禮褖衣爲男子衣裳相連之衣以纁裳故曰下襈此經純衣乃婦人衣裳相連之衣爲盛昏禮以纁緣其衣裳耳夏小正云八月校傳曰也者黑也校也者若綠色然婦人未嫁者衣之若然是不特纁衻異扵常而衣用純亦異扵未嫁時矣不言筓者筓橫貫扵次必有正焉若衣若筓扵下記見之又案內則女子出門必擁蔽其面此嫁時亦當有之不言者文略耳

通論賈氏公彥曰外內命婦衣鞠衣襢衣者服編衣褖衣者服次其副惟扵三翟祭祀服之士服爵弁助祭之服以迎則士之妻亦服褖衣助祭之服也案內司服王后之六服褘衣揄翟闕翟鞠衣展衣褖衣素沙素沙與上六服爲裏五等諸侯上公夫人與王后同侯伯夫人自揄翟以下子男夫人自闕翟以下玉藻有鞠衣展衣褖衣注云諸侯之臣皆分三等其妻以次受此服公之臣孤爲上卿大夫次之士次之其內命婦則三夫人自闕翟而下九嬪自鞠衣而下世婦自襢衣而下女禦自褖衣而下嫁時服之諸侯夫人無助天子祭亦各得申上服與祭服同也

姆纚筓宵衣在其右【姆莫候反音茂又音母纚所綺反又山買反】

正義鄭氏康成曰姆婦人年五十無子出不復嫁防以婦道教人者【賈防案家語云婦人有七出其一無子出餘六出是無徳行不堪教人故無子出防以婦道教人者以爲姆旣教女因從女向夫家也】若今時乳母【賈防漢時乳母選徳行有乳者爲之並使教子與古時乳母別故引之以證姆也】纚韜髮筓今時簮也纚亦廣充幅長六尺【賈防亦如士冠纚以繒爲之廣充幅長六尺以韜髮而結之】姆在女右當詔以婦禮【賈防少儀云詔辭自右故姆在女右】賈氏公彥曰此見女旣在房須有傳命者姆異扵女者女有纚兼有次姆則有纚而無次也敖氏繼公曰姆女師也此筓象筓也長尺二寸少牢禮主婦被褖衣特牲禮主婦纚筓宵衣以是差之則宵衣次扵褖衣矣但其所以異扵褖者則未之聞

存異鄭氏康成曰宵讀爲詩素衣朱綃之綃魯詩以綃爲綺屬也姆亦衣以綃爲領因以爲名且相別耳

辧正楊氏復曰案特牲禮主婦纚筓宵衣注以綃爲衣此以綃爲領二說抵牾

案特牲禮主婦纚筓宵衣防謂綃衣蓋士妻以下禮事通用之服故姆及女從者服之下經夙興婦沐浴纚筓宵衣以俟見與此宵衣一也昏禮旣成不用純衣纁衻而服宵衣尢爲確據與揚水詩異也

女從者畢袗纚筓被顈黼在其後【顈苦迥反黼音甫】

正義鄭氏康成曰女從者謂侄娣也【賈防下注云古者嫁女必侄娣從謂之媵卽此女從者】袗同也同者上下皆也【賈防袗讀從左氏均服振振一也】顈襌也【賈防讀如詩褧衣之褧故爲襌】考工記曰白與黑謂之黼敖氏繼公曰者衣也其亦宵衣與在其後蓋東上顈黼者以黼爲襌衣而被之扵衣之上亦猶婦之加景然也昏禮尙飾故用顈黼不登車乃被之者逺別扵婦也

存異鄭氏康成曰詩云素衣朱襮爾雅云黼領謂之襮天子諸侯後夫人狄衣【賈防內司服掌王后之六服禕衣揄狄闕狄注云侯伯之夫人揄狄子男之夫人闕狄惟二王后褘衣故云後夫人狄衣也】卿大夫之妻刺黼以爲領【賈防以士之妻言被眀非常則知卿大夫刺之常也後夫人亦同刺黼爲領但若扵衣上則畫之若扵領上則刺之以男子冕服衣畫而裳繡婦人領𨿽在衣亦刺之矣】如今偃領矣士妻始嫁施顈黼扵領上假盛飾耳言被眀非常服【賈防對大夫以上妻則常服有之非被也】楊氏復曰袗設飾也袗者設飾以也

案經扵纚筓之下別言被顈黼則顈黼另爲一衣非卽衣之領眀矣如謂被此領扵衣之上則古人之服從無殊領扵衣者況婦服本連衣裳者乎敖說爲長

主人端迎於門外西面再拜賓東面答拜

正義敖氏繼公曰亦擯者出請入吿乃出迎之此時賓爵弁服而主人端不嫌扵服異者主人不正與賓爲禮特拜而迎之入廟耳拜之者迎賓之禮也鄭氏康成曰賓壻

案冠禮賓主人同服端昏禮納采至請期亦同以正相爲禮也端士入廟之服此非正相爲禮服如入廟服耳不言緇帶爵韠者可知也壻攝盛而主人服如常故異

主人揖入賓執鴈從至於廟門揖入三揖至於階三讓主人升西面賓升北面奠鴈再拜稽首降出婦從降自西階主人不降送

正義鄭氏康成曰賓升奠鴈拜主人不答主爲授女耳【賈防納采問名納吉納徴請期皆言主人拜獨扵此不言眀壻拜爲授女不爲主人故不答】主人不降送禮不參【敖氏繼公曰禮不參者據凡行禮者言此壻迎女而女從之是二人爲禮矣故主人不參之】敖氏繼公曰賓扵外門外卽執鴈別扵幣也凡幣爲禮者至廟門乃執之北面奠鴈以女在房也再拜稽首禮之重者而爲之重昏禮之始也昏義曰拜奠鴈蓋受之扵父母是亦一義也降出謂出外門俟婦車亦在大門外賈氏公彥曰賓奠鴈當在房外當楣北面何氏休曰夏后氏逆扵庭殷人逆扵堂周人逆扵戶後代漸文迎扵房者親親之義也

壻禦婦車授綏姆辭不受【壻息詣反】

正義鄭氏康成曰壻禦者親而下之綏所以引升車者曲禮曰僕人之禮必授人綏賈氏公彥曰姆辭不受謙也敖氏繼公曰曲禮又云若僕者降等則受不然則否壻非降等也故姆辭不受扵姆之辭壻乃舎綏旣則女自取之以升

案前稱女今稱婦此時女已從男則成爲婦故遂以婦稱之

婦乘以幾姆加景乃驅禦者代【注今文景作憬】

正義鄭氏康成曰乘以幾者尙安舒也【賈防謂登車時也幾所以安體謂若屍乘以幾重初昏與屍同也】景之制蓋如眀衣【賈防士防記眀衣裳用布此景之制無正文故云蓋如眀衣此嫁時尙飾不用布蓋以襌縠爲之】加之以爲行道禦塵令衣鮮眀也景亦眀也驅行也行車輪三周禦者乃代壻敖氏繼公曰景之制亦連衣裳爲之姆爲加之是姆與女同車也已登車乃加景則未下車其脫之與熊氏朋來曰中庸云尙防詩云衣錦褧衣尙卽加之謂也景卽褧防音訛也注謂爲行道禦塵則此當作褧

案乘以幾謂置幾扵車後而婦履之以升也婦旣升坐扵車左姆坐扵車右壻驅車三周由右下禦者乃亦由右升代之

壻乘其車先俟於門外

正義鄭氏康成曰壻車在大門外【賈防謂在婦家大門外】乘之先者道之也男率女女從男夫婦剛柔之義自此始也【賈防郊特牲文】門外壻家大門外【賈防命士以上父子異宮故觧爲壻家大門外若不命之士父子同宮則大門外父之大門外也】敖氏繼公曰禦者旣代止車以俟壻乘其車先然後從之

案內則自命士以上父子皆異宮注云異宮崇敬也程子曰愈貴則愈嚴故父子異宮旣曰異宮是別有大門別爲繚垣而堂寢下室之制備矣下記壻見時云請吾子之就宮眀此爲壻宮可知或以注防父子各有大門爲疑若非別有大門則不得爲異宮矣右親迎

案曾子問親迎女在塗而壻之父母死如之何孔子曰女攺服布深衣縞總以趨防又曰女在塗而女之父母死則女反注云奔防服期防云女子子在室爲父箭筓髽衰三年今旣在塗非復在室故知服期扵時女亦攺服布深衣縞總反而奔防又曰如壻親迎女未至而有齊衰大功之防則如之何孔子曰男不入攺服扵外次女入攺服扵內次然後卽位而哭案此皆親迎之變禮也附此

婦至主人揖婦以入及寢門揖入升自西階媵布席於奧夫入於室卽席婦尊西南面媵禦沃盥交【媵異證反奧烏誥反禦如字】

正義鄭氏席成曰升自西階道婦入也【賈防尋常賓客主人在東賓在西今主人與妻俱升西階故云道婦入】媵送也謂女從者也禦謂壻從者也【賈防此壻從者謂夫家之賤者也】夫婦始接情有防恥媵禦交道其志賈氏公彥曰夫入於室卽席謂壻也婦在尊西未設席壻旣爲主東面須設訖乃設對席李氏心傳曰禦壻家之女侍也敖氏繼公曰奧

室中西墉下少南也夫婦旣升而並俟於堂媵旣布席乃入也卽席立於席上也婦立於尊西則尊亦當戶眀矣交者禦沃媵盥媵沃禦盥也居室之始卽行此禮相親相下之義也此盥蓋扵北洗

案家者壻之家故至門而壻稱主人室則夫婦共之故入室而主人稱夫不言燭入文不具升自西階或謂父在子不由阼階之義然此時婦始至未授之室其升必由西階而夫爲之道則𨿽孤子自昏亦必升自西階矣

存疑鄭氏康成曰媵沃壻盥扵南洗禦沃婦盥扵北洗【賈防以其有南北二洗又云沃盥交故知南北交相沃盥也】敖氏繼公曰布席東面北上宜變扵神席也

案媵與禦皆婦人也婦禮不下堂則不扵南洗眀矣此夫婦之席皆南上曲禮東鄕西鄕以南方爲上正指室中布席之法而言以其與尋常布席之法無異故經不著之耳在堂則文故人席與神席變在室則質無變也

右夫婦入室

贊者徹尊冪

正義敖氏繼公曰事已至也

案此贊者或疑爲婦人非也洗在阼階東南洗爵以酳必下堂也婦禮不下堂則其爲男子眀矣意以子弟若舊戚之卑屬爲之與內尊有綌冪徹之者待酌也下不言徹豆巾者文不具

舉者盥出除鼏舉鼎入陳於阼階南西面北上俎從設【鼏本作冪敖云當作鼏舊監本已攺作鼏今從之】

正義敖氏繼公曰盥北面盥扵南洗也除鼏者右人也除鼏而後舉鼎吉禮也陳鼎於內而當階士禮也旣陳鼎則右人抽扃委於鼎北而西面於鼎東以俟少牢禮陳鼎南於洗西其與士禮異者當東序耳執俎者從鼎入而設扵鼎之西設謂設俎也旣設則各加扵其鼎東枋遂退此三三俎從設則是有司三人各兼執一一俎與鄭氏康成曰執俎者從鼎而入設之所以別出牲體也俎所以載也【賈防凡牲有體別爲肩臂臑肫骼脊脇之等扵鼎以次別出之載者依其體別以次載扵俎】案防所言牲體乃體觧之法爲者通言之此昏禮特豚合左右七體耳與此異也

通論賈氏公彥曰特牲少牢公食有司徹及此昏禮執俎舉鼎各別人者吉禮尙威儀也士防禮舉鼎右人以右手執左人以左手執俎舉鼎人兼執俎者防禮略也公食執匕俎之人入加於鼎陳俎於鼎南其與載皆舉鼎者爲之特牲注云右人也尊者扵事指使可也則右人扵鼎北南面肉出之左人扵鼎西俎南承取肉載扵俎士虞右人載者防祭少變故在西方長者在左今昏禮鬼神陰陽當與特牲同亦右人左人載遂執爼而立以待設也案舉者盥出除鼏出出寢門也三鼎則三三爼有司三人兼執一一爼各從其鼎入而設俎扵鼎之西加扵鼎之上舉鼎者毎鼎二人

北面載執而俟

正義敖氏繼公曰北面載者左人也右人則西面此載以俎承物之稱士防禮載豚云載兩髀於兩端兩肩亞兩胉亞脊肺在於中皆進柢載魚左首進鬐三列臘進柢此魚十有四則爲二列也載臘如豚惟無肺耳俟俟時而升鄭氏康成曰執俎而立俟豆先設【賈防下文設菹醢後乃云俎入設於豆東】

者逆退復位於門東北面西上

正義鄭氏康成曰執者事畢逆退由便至此乃著其位略賤也【賈防初陳鼎門外時不見執者位】敖氏繼公曰者右人以出鼎實者也以出物而謂之亦因其所用者稱之逆退則下鼎者在先上鼎者在後也言復位見其初位在此門東北面西上私臣之位也此亦因文而見之耳特牲記曰私臣門東北面西上李氏如圭曰逆退後入者先退

贊者設醤於席前菹醢在其北俎入設於豆東魚次臘特於俎北

正義李氏如圭曰醬爲本故先設之俎以牲體爲主故豚專得俎名魚次者次在俎東敖氏繼公曰菹醢在醬北南上也別見魚臘則此俎指豚俎也當豚俎北端而云特者眀不與豚俎爲列亦橫設之凡俎數奇扵其下者特設之鄭氏康成曰豆東菹醢之東【賈防醬與菹醢俱在豆知不在醬東者下文醬東有黍稷故知在菹醢東也】

案席謂奧間東向之席

贊設黍於醤東稷在其東設湇於醤南

正義鄭氏康成曰要方也【賈防豆東兩俎醤東黍稷是其要方也】敖氏繼公曰黍在豚南稷在魚南湇不言其器在豆可知少牢禮曰進二豆湇

案弟子職云羮胾中別胾在醬前其設要方注言要方本此自贊者設醤至此乃夫席也其位在西而東面夫席先設者男帥女女從男也黍稷在惇湇不言器公食大夫禮大羮湇不和實於鐙蓋瓦豆也此亦然

設對醤於東

正義鄭氏康成曰對醤婦醤也設之當特俎【賈防壻東面設醤在南爲右婦西面則醤在北爲右皆以右手取之爲便故知設之當特俎也】敖氏繼公曰下文云設黍於臘北而此醤宜在黍東則扵特俎爲東北也

菹醢在其南北上設黍於臘北其西稷設湇於醤北正義賈氏公彥曰菹在醤南其南有醢從北向南陳爲北上也若壻醢在菹北從南向北陳爲南上湇卽上文大羮湇在爨者羮宜熱臨食乃將入敖氏繼公曰二豆在醤南俱當特俎之東也臘北卽醤西也必云臘北者所以見對東西南北之節也稷在黍西則在臘之西北而遙當壻醢之北矣惟扵設黍云臘北可見特俎亦橫設之也

存異李氏如圭曰俎亦設豆西魚次臘特於俎南乃設黍於醤西而曰臘北者以其次臘設之其實在俎北也

案上文俎從設三鼎則三三俎並無六俎也經文自對醤以下陳設諸物歷歷分眀無所爲對爼者且云設黍於臘北卽承上特於俎北之臘言之彌可見矣蓋同牢則共俎義當然也後人岐解紛紛良由李氏誤之耳

通論賈氏公彥曰公食大夫禮大羮湇不和實於鐙由門入公設之於醤西生人食法也特牲士虞等爲神食法皆爲敬屍屍不食也鄕飲酒鄕射燕禮大射不設者湇非飲具故無也少牢無湇者文不備有司徹有湇者賓屍禮防故有也此經上設壻湇於醤南特牲出於北此設婦湇於醤北在特爼東內不得要方上注云要方者據大判而言耳

禦布對席贊啟防郤於惇南對惇於北【防如字卻去約反注今文啟爲開古文卻爲綌】

正義敖氏繼公曰未設而布壻席已設乃布婦席示尊卑之義也媵布夫席禦布婦席見其事之之意也此扵壻席爲少北不正相鄕特取其一東一西故云對耳對醬之類亦然對惇於北謂啟婦惇之防則郤扵惇北也其南北之防各當其湇之東西鄭氏康成曰啟發也防合也謂惇蓋也賈氏公彥曰啟防郤於惇南對惇於北者取夫東面以南爲右婦西面以北爲右便也郤仰也謂仰扵地也

贊吿具揖婦卽對筵皆坐皆祭祭薦黍稷肺

正義鄭氏康成曰贊者西面吿具也【賈防主人東面知西面吿也】壻揖婦使卽席薦菹醢敖氏繼公曰祭薦黍稷肺釋上所謂祭者此也祭薦以菹擩於醢而祭也祭黍稷取扵惇而祭之肺祭肺也亦皆祭扵豆祭存疑賈氏公彥曰言薦者據籩豆而言

案經文無籩防兼籩言夾字耳

贊爾黍授肺脊皆食以湇醤皆祭舉食舉也【注古文黍作稷】正義鄭氏康成曰爾移也移置席上便其食也【賈防爾訓爲近謂移之使近人】皆食食黍也以用也用口啜湇用指醤【賈防以湇不用箸醤又不須以箸也】賈氏公彥曰舉謂舉肺以其舉以祭以食故名肺爲舉則上文名肺者祭肺也敖氏繼公曰古文邇爾通惟爾黍者夫婦各二惇惟取其尊者而食之凡爾惇者皆右之扵席上經特扵少牢見之授肺脊者兼舉而授之也皆授以右手惟飯時則左執之也贊授夫扵南西面授婦則扵北東面皆訝受之皆食謂一飯也以湇醤皆謂之未食舉用此安食耳舉謂肺脊以其先食而舉因名曰舉祭謂振祭嚌之一飯乃祭舉異扵饋食禮也食舉謂防之再飯三飯則皆食舉不復以湇醤矣

通論賈氏公彥曰特牲少牢祭舉食舉乃飯此先食黍乃祭舉者彼九飯禮盛故先食舉以導食气此三飯禮略故不須導也此先爾黍後授肺特牲亦然以士禮同也少牢佐食先以舉肺脊授屍乃爾黍者大夫禮異也然士虞亦先授舉肺脊後乃爾黍者防禮與吉反也

案爾黍而不及稷黍爲食主也少牢爾黍注云食以黍大夫祭禮則然特牲並爾黍稷士祭禮異扵大夫也士虞爾黍不及稷防祭略也黍已祭湇醤非盛不祭但並食之肺爲气主脊爲正體故祭而後食之豚觧者皆不食殽以非體觧節折也魚臘不祭亦不食以上牲爲主故也公食大夫禮云魚臘醤湇不祭

三飯卒食【飯父返反】

正義鄭氏康成曰卒已也同牢示親不主爲食起三飯而成禮也【賈防少牢十一飯特牲九飯此獨三飯故云】賈氏公彥曰三飯而止故不食殽敖氏繼公曰不言贊者受肺脊文省

存疑敖氏繼公曰飯猶食也或言食或言飯隨文便耳三飯卒食逺下饋食之禮

案食者總食黍稷湇醤等之名飯則専指黍言之少牢注云食大名小數曰飯防云防一口謂之一飯此觧尢晰昏三飯成禮注以爲同牢示親則上下通禮也

右食

贊洗爵酌酳主人主人拜受贊戶內北面答拜酳婦亦如之皆祭【酳羊進反】

正義鄭氏康成曰酳潄也酳之言演也安也潄所以潔口且演安其所食酳酌內尊【賈防以下文贊酌戶外尊故知此酌內尊】賈氏公彥曰壻拜當東面婦拜當南面少牢皆

答拜注云在東面席者東面拜在西面席者皆南面拜故知婦拜南面若贊答婦拜亦扵戶內北面也敖氏繼公曰洗爵洗於庭也酳之言繼也其字從酉旣食之而復繼之以酒因以爲名取酒食相續之意所以見殷勤也此拜受者皆在席戶內之西也祭謂祭酒凡酳皆坐受爵

通論賈氏公彥曰特牲注云酳猶衍也屍旣卒食又欲頤衍養樂之少牢注云酳猶羨也旣食之又飲之所以樂之此注云潄所以潔口且演安其所食三注不同相兼乃具士虞亦酳屍注直云酳安食也不言養樂及羨者防故也

案贊酳主人主婦當兩畨降洗以無並執二爵之禮也主人不辭洗者以在室且贊賤也

贊以肝從皆振祭嚌肝皆實於菹豆【嚌才計反】

正義鄭氏康成曰肝肝炙也飲酒宜有肴以安之敖氏繼公曰以肝從謂以肝爼從扵酒而進之二肝蓋共俎而進本贊則縮執之振祭者執而振動之以爲祭也此亦以肝擩於鹽乃振祭肝從之法少牢禮備之矣

案此贊者又一人非卽洗爵酌酳者肝俎在內東塾洗酌時一贊者取以從旣則反之

通論賈氏公彥曰案特牲少牢獻屍以肝從屍嚌之加於菹豆與此同禮之正也主人與祝亦以肝從加扵俎不加扵豆者下尸故不敢同之也士虞獻屍以肝加扵俎者注雲從其牲體以防不志扵味也此雲實不云加異扵祭故也

卒爵皆拜贊答拜受爵

正義鄭氏康成曰婦拜尙右手賈氏公彥曰贊答拜獻主處也敖氏繼公曰卒爵而拜拜其飲已也贊答拜亦一拜也受爵出奠於篚乃復洗他爵以升案夫婦卒爵有先後則拜與答拜之先後因之防言獻主處者謂戶內北面獻主人之處也

再酳如初無從

正義賈氏公彥曰如初者如自贊洗爵以下至答拜受爵也敖氏繼公曰無從見其異扵初耳

三酳用巹亦如之

正義敖氏繼公曰至是乃用巹者昏禮將終示以合體相親之意也食後進酒至扵再三猶云酳者同牢之禮贊主其事而此酒則皆贊進之故皆謂之酳特牲少牢禮進酒扵屍者惟主人言酳主婦賓長則皆不言酳而曰獻以食禮非二人主之也鄭氏康成曰亦無從也

贊洗爵酌於戶外尊入戶西北面奠爵拜皆答拜坐祭卒爵拜皆答拜興

正義鄭氏康成曰贊酌者自酢也賈氏公彥曰三酳乃酌外尊自酢者略賤者也旣合巹乃用爵不嫌相襲爵眀更洗余爵也皆皆夫婦也敖氏繼公曰三酳乃自酢變扵常禮也自酢之禮代人酢已耳洗爵象其爲已洗也奠爵拜象受也夫婦皆答拜則象同酢之也興謂夫婦也戶字疑衍下云贊酌外尊可見矣

右酳

主人出婦復位

正義賈氏公彥曰直云主人出不云處所下文云主人說服扵房則此時亦東房矣婦人不宜出復入故因舊位而立敖氏繼公曰主人出爲將說服扵房也婦當說服扵室故不出惟變位而已鄭氏康成曰復位復尊西南面之位

乃徹於房中如設於室尊否

正義鄭氏康成曰徹室中之饌設扵房中爲媵禦餕之【賈防下文媵餕主人之餘已下是也】徹尊不設有外尊也【賈防惟尊不設扵房中】敖氏繼公曰徹之者亦贊也如設於室謂其與席之位也亦皆東西相鄕

案房中媵先扵禦則媵席在西墉下直室東南隅西鄕布之扵餕壻余便也

主人說服扵房媵受婦說服於室禦受姆授巾【說吐活反後同注今文說作稅】

正義敖氏繼公曰說服皆謂去上服也於房於室男女宜異處亦重防也記雲母施衿結帨是婦自有帨巾也今旣說服禦亦並受此物故姆還以他巾授之吳氏澄曰壻與婦各說服者男女有別也賈氏

公彥曰媵受禦受與沃盥交同亦是交接有漸也鄭氏康成曰巾所以自潔淸

案此云姆授巾則姆亦在室矣蓋婦入室時姆亦從入婦卽筵坐則姆立扵其右以相禮至說服旣乃授巾而出也

禦衽於奧媵衽良席在東皆有枕北止【注古文止作趾】

正義鄭氏康成曰衽臥席也婦人稱夫曰良孟子曰將覸良人之所之止足也賈氏公彥曰衽於奧主扵婦席使禦布婦席使媵布夫席亦示交接有漸之義也前布同牢席夫在西婦在東今乃夫在東婦在西易處者前示陰陽交防有漸故男西女東今取陽往就陰故男女各扵其方也敖氏繼公曰臥席謂之衽此衽云者謂設衽亦猶布筵謂之筵夫東婦西變扵坐席也

案室中以奧爲尊故布同牢席夫西婦東西則當奧也今臥席同布扵奧則男陽當在東婦陰當在西從男女之正位也

主人入親說婦之纓

正義鄭氏康成曰入者從房還入室也【賈防夫前出說服扵房今從房入扵室】婦人十五許嫁筓而禮之因著纓【賈防曲禮云女子許嫁纓又云女子許嫁筓而字以十五爲限則自十五以上皆可許嫁也】眀有系也蓋以五采爲之【賈防周官巾車職五路皆有繁纓注云以五采罽爲之此纓𨿽用絲當用五采】其制未聞【賈防此纓與男子冠纓異彼纓垂之兩旁結其末此不同扵彼】賈氏公彥曰纓有二內則云男女未冠筓者總角衿纓皆佩容臭注容臭香物也以纓佩之爲尊者給小使此幼時纓也又云婦事舅姑如事父母衿纓綦屨注衿猶結也婦人有纓示系屬也內則示有系屬之纓卽許嫁之纓與此說纓一也敖氏繼公曰主人親說之者眀此纓爲已而系也亦示親之

存疑陳氏祥道曰許嫁之纓旣嫁夫說之矣無所復用則事舅姑之衿纓非許嫁之纓也

案許嫁之纓昏而主人說之耳非一說而不復用也婦事舅姑衿纓卽此賈防甚眀陳氏說未的

燭出

正義鄭氏康成曰昏禮畢將臥息賈氏公彥曰出出扵室

媵餕主人之餘禦餕婦余贊酌外尊酳之【餕音俊】

正義敖氏繼公曰食餘曰餕余謂其所甞食者也媵禦各餕餘者見其恵之及之也此餕之位媵當東面而長者在南禦當西面而長者在北略如少牢者之位不洗而酌略賤也儀惟拜受拜送而已不拜旣爵鄭氏康成曰外尊房戶外之尊賈氏公彥曰酌外尊者不敢與主人同酌內尊也

案贊不酢略也

媵侍於戶外呼則聞【注今文侍作待】

正義鄭氏康成曰爲尊者有所徴求賈氏公彥曰不使禦侍於戶外共承夫婦者以女爲主故使媵侍於戶外也敖氏繼公曰媵𨿽婦之從者然自婦至之後凡主人有事皆媵爲之此侍於戶外不使禦而使媵者亦主扵夫也呼則聞釋所以侍戶外之意右昏禮成

欽定儀禮義防卷三﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷四

士昏禮第二之二

夙興婦沐浴纚笄宵衣以俟見【見賢徧反下同】

正義鄭氏康成曰夙早也昏明日之晨興起也俟待也待見於舅姑寢門之外古者命士以上年十五父子異宮【賈疏內則云由命士以上父子異宮不云年限知十五爲限者以其十五成童也言此者欲見不命之士父子同宮𨿽俟見不得言舅姑寢門外也】賈氏公彥曰纚筓宵衣則特牲主婦宵衣也不著純衣纁衻者彼嫁時之盛服今已成昏故退從此服陳氏祥道曰纚筓宵衣以見舅姑者以盛飾可以施於嫁夕不可施於厥明也敖氏繼公曰士妻之纚筓宵衣猶士之冠端也內則言子事父母服端又云婦事舅姑如事父母則宵衣者亦士妻事舅姑之常服耳婦之始嫁卽以此服見而不爲之加者昏禮不主於舅姑也俟見者質明乃見此時俟於已之寢

案不命之士父子𨿽同宮舅姑亦另有寢門俟見俟贊者引見於舅姑也

質明贊見婦於舅姑席於阼舅卽席席於房外南面姑卽席【注古文舅皆作咎】

正義鄭氏康成曰質平也房外房戶外之西【賈疏舅在阼阼當房戶之東若姑在房戶之東卽當舅之北南面向之不便下記云父醴女母南面於戶外女出於母左以母在房戶西故女得出於母左是以知此房外亦房戶外之西也】敖氏繼公曰見者通言於舅姑使得見也阼席西面舅姑卽席亦立於席也

案舅席在阼階西面示爲主也姑席在東房戶外南面示爲內主也舅姑各異席亦取夫婦有別之義

婦執笲棗栗自門入升自西階進拜奠於席【笲音煩】正義鄭氏康成曰笲竹器有衣者【賈疏字從竹故知竹器下記云緇被纁裏是有衣也】其形蓋如今之筥籚矣進拜者進東面乃拜【賈疏從西階進至舅前而拜】奠之者舅尊不敢授也班氏固曰婦人之贄以棗栗腶修者職在供養之閒其義一也敖氏繼公曰笲棗栗二物同一器也聘禮捲幣實於笲然則笲之制亦隋方如篋矣門舅姑寢門也必云自門入者嫌婦人出入當由闈門也進乃拜則拜處近於席不當階矣始執笲用二手及拜時則惟右手執之凡婦人之拜以左掌據地故右手執物而可以拜也內則曰凡女拜尙右手

通論何氏休曰禮婦人見舅以棗栗爲贄見姑以腶修爲敬見夫人尊兼而用之賈氏公彥曰必見舅用棗栗見姑用腶修者春秋莊二十四年秋八月丁丑夫人姜氏入戊寅大夫宗婦覿用幣公羊傳云見用幣非禮也然則曷用棗栗云乎腶修云乎陳氏祥道曰曲禮婦人之摯椇榛脯修棗栗昏禮不言椇榛特牲少牢大夫士之祭亦棗栗而已但籩人有棗栗又有榛實蓋具椇榛棗栗者盛禮也

舅坐撫之興答拜婦還又拜

正義鄭氏康成曰還又拜者還於先拜處拜【賈疏前東面拜處】婦人與丈夫爲禮則俠拜【賈疏冠者見母母於子猶俠拜不徒婦於舅而已】敖氏繼公曰撫之示受也興而後拜敬也婦還者婦於筵前少立俟舅卒拜而後還也又拜者俠拜也

通論熊氏朋來曰古人無受拜之理惟國君於其士不必答拜於他邦之士亦答拜昏禮婦見舅答拜冠禮子見母母拜之

降階受笲腶修升進北面拜奠於席姑坐舉以興拜授人【腶丁玩反石經作段同】

正義賈氏公彥曰加姜桂腶治者謂之修不加姜桂以鹽幹之者曰脯散文則修脯通敖氏繼公曰婦於舅並用棗栗而執於門外於姑惟用腶修而受於階下皆輕重之差也進北面拜者旣入堂深東行當席乃北面而拜也奠於席亦不敢授也不撫之者不同於舅也舉以興乃拜旣拜乃授人則拜時亦不釋笲矣鄭氏康成曰人有司姑執笲以起答婦拜授有司徹之舅則宰徹之【賈疏下記云舅答拜宰徹】

案降階則至地婦禮不下堂此乃降者因上執棗栗入升之禮而爲之重始見也且授笲者賤不可以升故婦就而受之脯在籩則五脡此腶修當十脡所謂束脩者也所授之人蓋亦婦人之侍禦者

餘論賈氏公彥曰棗栗取其早自謹敬腶修取其斷斷自修也又雜記云婦見舅姑兄弟姑姊妹皆立於堂下西面北上是見已注婦來爲共養也其見主於尊者兄弟以下在位是爲已見不復特見又雜記云見諸父各就其寢注旁尊也亦爲見時不來今此不言者文略也

右婦見舅姑

贊醴婦【注醴當爲禮今仍作醴】

正義鄭氏康成曰贊禮婦者以其婦道新成親厚之敖氏繼公曰贊爲舅姑醴婦也必醴之者答其行

禮於己也婦見醴乃成爲婦是時舅姑皆立於席

席於戶牖間

正義鄭氏康成曰室戶西牖東南面位【賈疏知然者以賓客位於此是以禮子禮婦禮賓皆於此也】

案婦見而醴婦行於舅姑之寢

側尊甒醴於房中婦疑立於席西【疑魚乙反】

正義鄭氏康成曰疑正立自定之貎賈氏公彥曰云婦疑立於席西者以其禮未至故疑然自定而立以待事也若行禮之閒而立則云立不得云疑立敖氏繼公曰亦有篚籩豆在其北惟云側尊文省婦東面立

贊者酌醴加柶面枋出房席前北面婦東面拜受贊西階上北面拜送婦又拜薦脯醢

正義賈氏公彥曰面枋出房者以其贊授故面枋冠禮贊酌醴將授賓則面葉賓受醴將授子乃面枋也鄭氏康成曰婦東面拜贊北面答之變於丈夫始

冠成人之禮【賈疏冠禮受醴南面者以向賓拜此東面者以舅姑在東亦面之拜也】敖氏繼公曰婦於贊乃俠拜者重其爲舅姑醴已也婦又拜蓋執觶拜也其下二拜亦然薦亦贊者

婦升席左執觶右祭脯醢以柶祭醴三降席東面坐啐醴建柶興拜贊答拜婦又拜奠於薦東北面坐取脯降出授人於門外【觶支義反啐措誨反】

正義鄭氏康成曰奠於薦東升席奠之取脯降出授人親徹且榮得禮人謂婦氏人【賈疏以其在門外婦往授之明是婦氏之人】賈氏公彥曰冠禮禮子禮賓皆卽筵奠於薦東降筵北面坐取脯明此奠時升席南面奠乃降北面取脯此親徹下饗不親徹者於醴時禮訖故於後略之敖氏繼公曰拜皆執觶拜也門寢門也授人於外變於男子之禮

右醴婦

舅姑入於室婦盥饋【饋其位反】

正義鄭氏康成曰饋者婦道旣成成以孝養敖氏繼公曰於旣授脯卽反而行饋禮也以食食人謂之饋適婦之禮在養舅姑故卽行饋禮以見其意

特豚合升側載無魚臘無稷並南上其他如取女禮【取七住反】

正義鄭氏康成曰側載者右胖載之舅俎左胖載之姑俎異尊卑【賈疏周人尙右故知右胖載之舅俎左胖載之姑俎】並南上者舅姑共席於奧其各以南爲上其他謂醬湆菹醢女謂婦也如取婦禮同牢時敖氏繼公曰二俎乃云側者以無魚臘也姑不別席於北方者辟婦之位也其他謂爾黍至卒食也此特豚合升而載之二俎則是每俎皆有肩髀胉脊與其他豚解而載於一俎者略異矣士喪禮言豚解之法兩肩兩髀兩胉與脊共有七段也賈氏公彥曰其他如取女禮者自側載以下南上以上與取女異異者彼有魚臘並稷此無之彼男東面女西面其醬湆菹醢夫則南上婦則北上此舅姑共席東面俎及豆等皆南上是其異也酒在內者亦北墉下外尊亦當房戶外之東經不云者略耳

案以婦見及廟見時舅姑俱別席決之此云共席者共東面耳實亦別席也豆俎諸物各二足以明之合升中當有七段但七中宜分脊爲二也上有正脊二舉此亦當然

存異敖氏繼公曰南上之文主於菹醢蓋舉此以見舅姑之皆東面且明席之北上也席北上則舅在北姑在南矣

案經言並南上並者並俎與惇也室中以奧爲尊舅席在南故舅之俎與惇皆在南也菹醢則其他中包之

婦贊成祭卒食一酳無從【酳羊進反注今文無成】

正義鄭氏康成曰贊成祭者授處之【賈疏謂授之又處置令知在於豆間】敖氏繼公曰此祭謂祭薦黍肺也卒食亦三飯而止也此禮每節皆殺於同牢之禮以其一酳故無肝從婦之酳也當洗於北堂而酌於室中北墉下之尊酳舅於席前之南姑於席前之北皆西面其拜亦在戶西北面舅姑皆答拜於其席

席於北墉下

正義鄭氏康成曰室中北墻下賈氏公彥曰此席將爲婦餕之位處也

存異敖氏繼公曰此席當在尊西而東上

案南鄕北鄕以西方爲上室中布席之常法也況舅姑在西則婦席宜統於尊更無東上之理敖氏謂人席與神席相變此堂上之法不可以槪室中也又謂設豆之上下與設席相變室中亦未盡然

婦徹設席前如初西上婦餕舅辭易醬

正義鄭氏康成曰婦餕者卽席將餕也【賈疏言將者事未至】辭易醬者嫌淬污【賈疏以其醬乃以指之淬污也】賈氏公彥曰此直餕餘言西上者亦以右爲上也敖氏繼公曰舅辭者見婦卽席將餕已故辭之婦不言對不敢與尊者爲禮也下云餕姑之則是從舅命矣易醬易姑醬也蓋禦爲之

婦餕姑之禦贊祭豆黍肺舉肺脊乃食卒姑酳之婦拜受姑拜送坐祭卒爵姑受奠之

正義賈氏公彥曰禦贊祭贊婦祭之也敖氏繼公曰祭肺亦祭切肺也舉肺脊其姑之所已舉者與亦禦者舉以授之食食黍也亦以湆醬祭舉食舉三飯而卒食也婦拜於席南面姑亦拜於西墉下東面之位也卒爵而姑受亦不拜旣爵矣餕禮輕鄭氏康成曰奠之奠於篚【賈疏取女有篚此如取女禮明亦奠之於篚】

案上婦酳姑此則姑酳婦饋禮成於酳餕禮亦成於酳也上姑祭婦贊之此婦祭禦贊之姑不贊者尊不贊卑也

婦徹於房中媵禦餕姑酳之𨿽無娣媵先於是與始飯之錯【錯七各反敖音措注古文始爲姑】

正義鄭氏康成曰古者嫁女必侄娣從之謂之媵侄兄之子娣女弟也娣尊侄卑若或無娣猶先媵客之也【賈疏對禦是夫之從者爲後侄與娣俱名媵今去娣惟有侄言媵先以對禦爲先非對娣也】始飯謂舅姑錯者媵餕舅余禦餕姑余也【賈疏舅姑始飯而今媵餕舅余禦餕姑余是交錯之義】敖氏繼公曰此設之當略如同牢禮此酳亦酌外尊

存疑敖氏繼公曰與始飯之錯未詳尋其語脈文意似謂旣酳則於是乎攺設之如饋之錯也錯猶設也若然則始飯二字皆誤與

案曲禮大夫不名侄娣士不名長妾長妾卽經所謂娣也言長則有其次在士或侄娣兩有或娣若侄有其一或無侄娣以他女備之皆媵也媵先者客之則媵席應在西方東鄕如餕壻之節也旣餕乃酳此綴始飯之文在酳下者明此時媵禦餕者止飯黍而無食舉也蓋舅姑之俎皆肺脊各一姑所舉者婦餕之矣舅所舉者媵亦不敢防焉於是媵禦止與始飯惇黍而交錯餕之亦猶特牲少牢上下餕之分惇黍也祭統言諸侯之餕惟曰以四簋黍則餕以黍爲主可知或曰古文作姑姑飯者媵禦共餕姑之飯黍而不餕舅飯亦不敢防之意云錯者謂取姑惇黍分設之亦可通

通論賈氏公彥曰媵有二種若諸侯有二媵外別有侄娣是以莊十九年經書公子結媵陳人之婦於鄄公羊傳曰媵者何諸侯取一國則二國往媵之以侄娣從諸侯夫人自有侄娣並二媵各有侄娣則九女是媵與侄娣別也若大夫士無二媵卽以侄娣爲媵也

右婦饋舅姑

舅姑共饗婦以一獻之禮舅洗於南洗姑洗於北洗奠酬

正義賈氏公彥曰饗婦亦於舅姑寢堂之上與禮婦同在客位也舅獻姑酬共成一獻饗亦用醴下記云庶婦使人醮之注云使人醮之不饗也適婦酌之以醴尊之庶婦酌之以酒卑之是也敖氏繼公曰飲人而用牲曰饗饗婦蓋答其饋也舅洗洗爵以獻也姑洗洗觶以酬也婦酢舅亦洗於北洗皆不辭洗不拜洗其獻酢則各於其席前舅拜於阼階上北面婦拜於席西東面姑酬婦則拜於舅之席北而奠觶於婦之薦西奠酬者婦取姑之酬酒而奠之於薦東也必言此者明其禮止於是也不燕者尊卑之分嚴也昏義云厥明此不言者文不具耳鄭氏康成曰南洗在庭北洗在北堂設兩洗者獻酢酬以潔淸爲敬奠酬者明正禮成不復舉凡酬酒皆奠於薦左不舉【賈疏云凡通鄕飲酒鄕射燕禮等言之】其燕則使人舉爵【賈疏燕禮獻酬訖別有人舉旅行酬】朱子曰以鄕飲酒約之席在室戶外西舅酌酒獻婦婦於席西受飲畢更爵酢舅姑乃酌自飲畢更酌以酬婦婦受觶奠於薦左不舉正禮畢也楊氏復曰此言奠酬下記言婦酢舅酬酢皆不言處所以例推之舅姑之位當如婦見舅席於阼姑席於房外而婦行酢舅奠酬之禮與

存疑賈氏公彥曰此饗婦與上盥饋同日爲之知者昏義云舅姑入室婦以特豚饋明婦順也厥明舅姑共饗婦彼注云昏禮不言厥明此言之者容大夫以上禮多或異日故知此士同日也

案昏義厥明饗婦之文乃補此經所不及非別言大夫以上之禮也婦方初見一日之內旣醴之又饗之日力亦不給矣斷以厥明爲是

舅姑先降自西階婦降自阼階

正義鄭氏康成曰授之室【賈疏昏義文】使爲主明代已【賈疏曲禮子事父母升降不由阼階阼階是主人升降之處今舅姑降自西階婦降自阼階是授之室也】敖氏繼公曰舅姑先降自西階然後婦乃敢降自阼階蓋達尊者之意

通論陳氏祥道曰醴與饗必於戶牖間猶冠者之醮於客位也婦降自阼階猶冠者之冠於阼也庶婦則使人醮之猶庶子之冠不醴也

歸婦俎於婦氏人

正義鄭氏康成曰言俎則饗禮有牲矣【賈疏俎所以盛肉故知有牲】婦氏人丈夫送婦者【賈疏卽上婦所授脯者】使有司歸以婦俎當以反命於女之父母明其得禮敖氏繼公曰此牲俎其亦用豚與

餘論賈氏公彥曰雜記云大饗卷三牲之俎歸於賓館是賓所當得也饗時設幾而不倚爵盈而不飲殽幹而不食故歸俎此饗婦婦亦不食故歸之也右饗婦

舅饗送者以一獻之禮酬以束錦【注古文錦皆作帛】

正義鄭氏康成曰送者女家有司也爵至酬賓又從之以束錦所以相厚賈氏公彥曰此一獻與饗婦一獻同禮則異彼兼有姑此依常饗賓客法

存疑敖氏繼公曰注古文錦皆作帛饗而用帛亦重謝之也酬以束帛其節當與冠禮醴賓者同案聘禮使介行禮用錦不用帛者辟主君之幣也此無所辟不當用錦宜從古文

案昏禮用束帛此酬用束錦或亦辟昏禮之正與小行人合六幣錦次帛繡次錦則差次可知

通論賈氏公彥曰左氏傳云凡公女嫁於敵國姊妹則上卿送之以禮於先君公子則下卿送之於大國𨿽公子亦上卿送之於天子則諸卿皆行公不自送於小國則上大夫送之以此而言尊無送卑之法則大夫亦遣臣送之士則有司送之

案送者有司據下注則有司卽隸子弟也隸子弟卽私臣與

姑饗婦人送者酬以束錦

正義鄭氏康成曰婦人送者隸子弟之妻妾【賈疏左氏傳云士有隸子弟尊無送卑故知送者是隸子弟之妻妾】凡饗速之【賈疏聘禮饗食速賓知此亦速之凡速者皆就館婦人送者亦當有館男子則主人親速婦人迎賓不出門當別遣人速之】

若異邦則贈丈夫送者以束錦

正義鄭氏康成曰贈送也就賓館【賈疏贈賄之等皆就館吳氏澄曰古者他邦之嫁女於近處設賓館焉】敖氏繼公曰以物餽將行者曰贈酬之外又贈以幣以其勞於道路故也古之士得取於異邦則大夫可知矣

存疑敖氏繼公曰云贈丈夫者古者婦人不越疆而送嫁也

案敖氏據經文生義然道無逺近女及姆媵同行當必有隸子弟之妻妾送之或未可泥也

右禮送者

若舅姑旣沒則婦入三月乃奠菜

正義鄭氏康成曰沒終也奠菜者以篚祭菜也蓋用堇【賈疏內則有堇荁枌楡共養是以疑用堇】敖氏繼公曰乃奠菜亦題下事也賈氏公彥曰必三月者三月一時天气變婦道可成也此言舅姑俱沒者若舅沒姑存則當時見姑三月亦廟見舅若舅存姑沒婦人無廟可見或更有繼姑自然如常禮也案曾子問云三月而廟見稱來婦也擇日而祭於禰成婦之義也注謂舅姑沒者也必祭成婦者婦有共養之禮猶舅姑存時盥饋於室也此之奠菜卽彼祭於禰一也奠菜亦得稱祭者學記皮弁祭菜之類也孔氏穎達曰此盥饋廟見皆謂適婦其庶婦不饋亦不廟見也

存疑庾氏蔚之曰舅姑偏有沒者昏夕厥明卽見其存者以行盥饋之禮至三月不須廟見亡者崔氏靈恩曰厥明婦盥饋於其存者三月廟見於其亡者案士祭其祖禰或一廟或二廟舅姑在者自主其祭𨿽適婦無越見祖廟之禮亦如有適子者無適孫之義也舅姑旣沒祭事適子主之適婦有特見禰廟之禮而庶婦無之此可以庶婦不饋者推之也士𨿽祖禰並祭而舅姑旣沒適婦廟見之禮則惟主於禰故稱來婦來婦者對禰之辭也若庶婦則惟於三月祭行之時從主婦入自闈門立於房中列在內賓宗婦之班而已或以三月奠菜卽三月祭行者非是朱子取三月祭行爲舅姑存者之通禮而以三月奠菜爲禮之變者附於祭行之後一爲通禮一爲變禮明矣大抵三月祭行乃適婦庶婦舅姑存沒之通禮而三月奠菜則適婦舅姑旣沒特行於禰廟之事蓋奠菜以補盥饋之不及祭行以率三月之常禮故三月祭行必在奠菜之後也

席於廟奧東面右幾席於北方南面

正義鄭氏康成曰廟考妣之廟北方墉下【賈疏象生時見舅姑】賈氏公彥曰周官司幾筵注云祭於廟同幾精气

合又祭統云設同幾同幾卽同席此祭於廟而別席者若生時見舅姑舅姑別席異面今亦別席異面象生不與常祭同也敖氏繼公曰右幾見席南上也凡設幾例在席之上端舅席東面南上姑席南面西上生時見舅姑不用幾此有之者異其神也姑席無幾幾主於尊者也是亦質明行事

案祭時不別席者以有屍也此不立屍則別席可也婦饋舅姑皆東面此則姑席南面者無所辟也無所辟則南面者配位之正也

祝盥婦盥於門外婦執笲菜祝帥婦以入祝告稱婦之姓曰某氏來婦敢奠嘉菜於皇舅某子

正義賈氏公彥曰洗在門外祝與婦就而盥之此亦異於常祭祝帥婦以入者象特牲祝先主人入室也某子言若張子李子也敖氏繼公曰執笲菜亦於門外廟見用笲菜異於生時之贄也云帥婦以入是婦亦升自西階也此時婦入室西面祝在左而爲之告也皇者尊大之之稱鄭氏康成曰帥道也入入室也某氏者齊女則曰姜氏魯女則曰姬氏來婦言來爲婦嘉美也皇君也

案婦人禮不下堂此盥於門外者以自外入也祝盥私臣沃之婦盥禦者沃之婦人入廟由闈門此由廟門者以其奠菜非常禮故祝道之而夫不偕也存疑敖氏繼公曰某子者某諡也猶言文子武子矣此蓋指其爲大夫者也假設言之以著其廟見之禮與爲士者同耳

案婦於皇舅稱某子尊尊之義也士固無諡卽大夫亦不必盡有諡則稱諡之說不可以爲通禮矣又或疑婦人內夫家稱舅之姓似非家人一體之意不知婦本異姓也始見祝稱某氏而告辭別著舅姑之姓氏亦正始之道當然不與子孫稱祖考一例此於內夫家之義何傷乎若聘禮祭饔祝稱皇祖某甫皇考某子及特牲少牢筮日稱諡若字與此異也

婦拜扱地坐奠菜於幾東席上還又拜如初【扱初洽反】正義鄭氏康成曰扱地手至地也【賈疏以手至地謂之扱地則首不至手又與男子空首不同】婦人扱地猶男子稽首【賈疏扱地婦人之重拜稽首拜中之重故以相況】敖氏繼公曰婦拜拜於其位也奠菜於幾東席上則是幾前猶有餘席亦可見設幾之節矣還又拜亦反於故位復拜也此又拜者接神禮然也其例見於聘禮及特牲少牢禮孔氏穎達曰肅拜是婦人之正昏禮婦拜扱地以其新來爲婦盡禮於舅姑也陳氏祥道曰肅拜俯其手而肅之也手拜者手至地也昏禮婦拜扱地是也

通論賈氏公彥曰春官大祝辧九拜一曰稽首二曰頓首三曰空首四曰振動五曰吉拜六曰凶拜七曰奇拜八曰褒拜九曰肅拜九拜之中稽首拜中之重肅拜者婦人以肅拜爲正鄭司農云肅拜但俯下手今時撎是也

案肅拜亦跪但身微俯而斂手上下之故異於扱地耳先鄭以爲撎非也

婦降堂取笲菜入祝曰某氏來婦敢告於皇姑某氏奠菜於席如初禮

正義鄭氏康成曰降堂階上也【賈疏不直云降而云降堂者則在階上】室事交乎戶今降堂者敬也【賈疏室事交乎戶禮器文】於姑言敢告舅尊於姑敖氏繼公曰取猶受也降堂取笲菜以其行禮於室也在堂則降階在室則降堂逺近之差禮亦宜然入入而北面也祝亦在左吿之如初禮拜而奠於席上之右還又拜也

婦出祝闔牖戶

正義鄭氏康成曰凡廟無事則閉之【賈疏以鬼神尙幽闇】賈氏公彥曰先牖後戶者先闔牖後闔戶也敖氏繼公曰婦出戶則老釋辭請醴之而婦入於房矣

老醴婦於房中南面如舅姑醴婦之禮

正義鄭氏康成曰因於廟見禮之【賈疏象舅姑生時因見禮之】賈氏公彥曰舅姑生時見訖舅姑使贊醴婦於寢之戶牖間今舅姑沒者使老醴於廟之房中其禮則同使老及處所則別也敖氏繼公曰廟見而醴之達神意也不於堂辟尊者在之處也房中行禮則老其西面拜與婦見醴乃成爲婦

案老總家政舅姑生存時所任用者故因婦之廟見而達神意以禮之如舅姑醴婦之禮婦則無南面俠拜之文與姑偏沒則祔於皇姑婦不越祖廟而見姑以舅在則子婦不得越次而奠於曾祖廟也有繼姑則如常禮無則奠笲於舅而盥饋以下自有變禮若舅偏沒宜先入廟不容無見或厥明見姑先行盥饋至三月奠菜於舅而老醴之然後姑饗焉揆諸禮意似當如此

右奠菜

案曽子問云女未廟見而死則如之何孔子曰不遷於祖不祔於皇姑壻不杖不菲不次歸於女氏之黨示未成婦也注云遷朝廟也壻𨿽不備喪禮猶爲之服齊衰也疏云將歸葬於女氏之黨故其柩不遷朝於壻之祖廟又不得祔於皇姑廟也未廟見而死以未得舅姑之命而殺禮示若未成婦然其女之父母則爲之降服大功以其非在家壻已爲之服齊衰期非無主也此則禮之變者也此廟見蓋兼奠菜與祭行通言之

壻饗婦送者丈夫婦人如舅姑饗禮

正義賈氏公彥曰舅姑存自饗送者如上文今沒故壻兼饗丈夫婦人如舅姑饗禮並有酬錦之等敖氏繼公曰壻饗丈夫婦人亦當異日而皆酬之以束帛也此禮之節宜在始嫁之時因言廟見而及之故其文在此非謂行之於老醴婦之後也

右舅姑沒饗送者

記士昏禮凡行事必用昏昕受諸禰廟辭無不腆無辱【昕音欣禰乃禮反腆他典反】

正義鄭氏康成曰用昕使者【賈疏謂男家使向女家納采問名納吉納徴請期五者皆用昕昕卽明之始君子舉事尙早故用朝旦也】用昏壻也【賈疏謂親迎時】腆善也賓不稱幣不善主人不謝來辱朱子曰用昕卽詩所謂旭日始旦也經言戶西故記復指言其處古者宗子法行非宗子之家不可別立祖廟故但有禰廟敖氏繼公曰禰廟父廟也廟受重其事也經凡言士禮多主於一廟者一廟則祖禰皆在焉惟云禰主於禰也蓋祖尊而禰親受昏禮宜於親者賈氏公彥曰辭無不腆無辱者郊特牲云告之以直信信事人也信婦徳也注云二者所以教婦正直信也是賓納幣之時不得謙虛爲辭主人亦不爲謙虛亦教女正直之義也

存疑敖氏繼公曰言當善其辭又不可以辱命也案辭無不腆無辱疏義得之劉向說苑親迎有不珍之琮不珍之屨之辭後世若東晉王堪六禮儀宋政和納吉儀以不腆之幣爲辭昧斯防矣

贄不用死皮帛必可制

正義鄭氏康成曰贄鴈也皮帛儷皮束帛也賈氏公彥曰皮帛必可制者可制爲衣物此亦是教婦以誠信之義

存疑賈氏公彥曰恐用死鴈故云不用死

案虞書贄二生鴈其一也一死則雉此不用死者明下達用鴈不用雉耳士相見禮凡贄受者惟君之於臣此昏禮皆受者主爲合好異於他禮也皮不上於堂當次於帛經文先言帛後言皮爲正此記及下辭先皮而後帛文錯綜耳

臘必用鮮魚用鮒必殽全【鮒音附】

正義鄭氏康成曰殽全者不餒敗不剝傷賈氏公彥曰此並據同牢時也李氏如圭曰鼎九者臘乃有鮮此用鮮貴新也敖氏繼公曰惟云臘必用鮮則魚用薧矣一臘而用鮮亦異昏禮也

餘論賈氏公彥曰臘用鮮者義取夫婦日新之義魚用鮒者義取夫婦相依附必殽全者義取夫婦全節無虧之理

案必殽全兼魚臘言之亦重昏禮之意聘禮設飱歸饔皆有鮮臘特牲少牢魚皆用鮒此疏所取義據物以推耳不言豚者豚新解之不嫌有異也

右記行事時及所用物

女子許嫁筓而醴之稱字【筓吉兮反】

正義鄭氏康成曰許嫁已受納徴禮也【賈疏以納采問名納吉三禮𨿽使者往來未成交親故曲禮云非受幣不交不親注據納徴惟未行請期親迎也】筓女之禮猶冠男也使主婦女賓執其禮【賈疏雜記云女𨿽未許嫁年二十而筓禮之婦人執其禮彼非許嫁筓筓輕使婦人而已明許嫁筓當使主婦對女賓執其禮】賈氏公彥曰女子許嫁謂年十五以上曲禮女子許嫁纓有筓兼有纓示有系屬此不言纓文不具也云醴之稱字者猶男子冠醴之稱字是以喪服小記云丈夫冠而不爲殤婦人筓而不爲殤其義同也朱子曰許嫁筓則主婦當戒外姻爲女賓使之著筓而遂禮之未許嫁而筓則不戒女賓而自以家之諸婦行筓禮也敖氏繼公曰此禮當於房中行之醴之以醴飲之也字若伯姬仲子之類易屯之六二曰女子貞不字十年乃字言許嫁乃字也然則未許嫁而筓者不字矣古者女子成人乃許嫁

存疑賈氏公彥曰許嫁者用醴禮之不許嫁者當用酒醮之敬其早得禮也敖氏繼公曰筓有二節一則成人之筓一則許嫁之筓

案冠子若不醴則醮用酒質文因時宜也庶子則醮之昏禮適婦用醴庶婦用醮適庶從乎夫也據喪服女子子𨿽適與庶同則筓而禮之不論許嫁未許嫁槪用醴與以冠子因喪而冠者除喪不攺冠推之則及年而未許嫁先筓但未字耳至許嫁則纓而字之筓猶前筓無二節也

祖廟未毀教於公宮三月若祖廟已毀則教於宗室正義鄭氏康成曰祖廟女髙祖爲君者之廟也【賈疏諸侯五廟太祖廟不毀親廟四以次毀之故未毀已毀據髙祖廟言】以有緦麻之親就尊者之宮【賈疏共承髙祖是四世緦麻之親若三世共曾祖是小功之親若共祖是大功之親若共禰是齊衰之親則皆教於公宮今直言緦麻者舉最疏而言親者自可知也】教以婦徳婦言婦容婦功【賈疏昏義文彼注云徳貞順也言辭令也容婉娩也功絲麻也】宗室大宗之家【賈疏繼別爲宗謂別子之世適長子族人來宗事之者謂之宗者收族者也髙祖之廟旣毀與君絕服則皆以大宗之家教之又小宗有四或繼禰或繼祖或繼曾祖或繼髙祖此等至五代皆遷不就之教者小宗卑故也】賈氏公彥曰此謂諸侯同族之女將嫁之前教成之法敖氏繼公曰此據士族之貴者言也祖女所自出之君也毀壞也傳曰壞廟之道易檐可也攺塗可也禮國君五廟太祖之廟不毀其餘先君若過髙祖則毀其廟而遷之云未毀者以其猶在今君四親廟之中也其與君共太祖者若太祖去今君五世廟𨿽不毀其禮亦與旣毀者同祖廟未毀而教於公宮統於祖也已毀而教於宗室統於宗也李氏心傳曰此言公族之爲士者也若祖廟已毀

而教於宗室然則異姓者亦教於宗子之家與張子曰祖廟未毀教於公宮則知諸侯於有服族人引而親之如家人然

餘論孔氏穎達曰與大宗近者於大宗教之與大宗逺者於小宗教之此記謂君之同姓若君之異姓亦有大宗小宗其族人嫁女各於其宗也

案教女𨿽在公宮宗室而凡納采至親迎之儀則女父自於其禰廟受之就所親也

右記筓女及教

問名主人受鴈還西面對賓受命乃降

正義鄭氏康成曰受鴈於楹閒南面【賈疏如納采禮】還於阼階上對賓以女名【賈疏此卽西面對也】賈氏公彥曰經直云問名如納采之禮納采禮中無主人西面對事故記之敖氏繼公曰問名之儀主人以賓升西面賓升自西階東面問名主人阼階上北面再拜進受鴈於楹閒還於阼階上西面賓亦還於西階上東面主人對賓受命乃俱降也

右記問名之儀

祭醴始扱壹祭又扱再祭賓右取脯左奉之乃歸執以反命【奉芳勇反】

正義賈氏公彥曰祭醴謂贊醴賓之時禮成於三始祭醴之初扱一祭及又扱則分爲兩祭是爲三也經直云降筵北面坐取脯不言左右手故記之先用右手取得脯乃用左手兼奉之以降授從者於西階下乃歸執以反命敖氏繼公曰始扱壹祭又扱則再祭示隆殺也壹扱而可以再祭則柶葉如勺矣右取脯左奉之不遊手也執以反命謂至於壻父之門外乃受之以反命也此記在問名下納徴上則是但據納采問名之賓言耳蓋經文惟見此醴賓之禮故也若納吉納徴請期之賓其禮亦如之可知鄭氏康成曰反命謂使者問名納吉納徴請期還報於壻父【賈疏以下云凡使者歸反命言凡非一則知四者皆有反命也納采與問名同使親迎又無使故據四者而言】

右記祭醴取脯之儀

納徴執皮攝之內文兼執足左首隨入西上參分庭一在南【攝之涉反下同】

正義鄭氏康成曰攝猶辟也兼執足者左手執前兩足右手執後兩足左首象生曲禮曰執禽者左首西上中庭位並賈氏公彥曰授幣得如授鴈之禮至於庭實之皮無可相如故記之一手執兩足毛在內故云內文執皮者二人相隨而入至庭北面皆以西爲上敖氏繼公曰先儒讀攝爲折則訓疊也今人屈物而疊之謂之折古之遺言與執皮攝之者中屈其皮疊而執之也內文兼執足攝之之法也文獸毛之文也內文者事未至也左首爲西上也云隨入者以其並設嫌亦並行也西上統於賓也參分庭一在南者參分庭深而所立之處當其二分之一故二分在北一分在南也此設之位亦當在西方

存疑鄭氏康成曰隨入爲門中阸狹【賈疏匠人職天子廟門容大扃七个注云大扃牛鼎扃長三尺毎扃爲一个共二丈一尺此士廟門降殺甚小故雲門中阸狹執皮者又橫執之故二人相隨乃可以入不得並行也至中庭稍寛故得俱北面西上】

案聘記凡庭實隨入左先彼人君之廟門非阸狹而亦隨入者禮應爾也知此士禮隨入亦禮應爾非爲廟門狹小之故

賓致命釋外足見文主人受幣士受皮者自東出於後自左受遂坐攝皮逆退適東壁【見賢徧反】

正義鄭氏康成曰賓致命主人受幣庭實所用爲節【賈疏賓堂上致命時則庭中執皮者釋外足見文主人堂上受幣時則主人之士於堂下受皮是其節也】自由也賈氏公彥曰釋外足者據人北面以足向上執之足逺身爲外釋之則文見也受皮者自東方出於執皮者之後至於左北面受之逆退者二人相隨自東而西令後者先向東行也敖氏繼公曰釋外足見文所謂張皮也見文者事已至也皮以文爲美故當授受之節宜示之他時則否士謂主人之私臣非指有爵者也自東自門東而來也士之私臣其位在門東北面後與左皆據執皮者言也居客之左使其先執前乃執後也聘禮曰賓出當之坐攝之逆退在東者先退由便也此記與聘禮互見當參攷存疑鄭氏康成曰士謂若中士下士不命者以主人爲官長

案士喪禮注云士謂胥徒之長有勇力者蓋此輩乃可以給勞役之事故士喪小斂大斂則舉屍奠則舉鼎賵則受馬皆士也其非有爵者明矣曾是中士下士而爲人共此役乎敖氏以爲主人之私臣良是胥徒或可兼用老旣爲主人之貴臣則臣不必貴者多矣

右記執皮

父醴女而俟迎者母南面於房外【迎魚敬反後同】

正義鄭氏康成曰女旣次純衣父醴之於房中南面蓋母薦焉重昏禮也【賈疏舅姑共饗婦姑薦脯醢故知父醴女亦母薦】女奠爵於薦東【賈疏冠禮醴子及此篇醴賓醴婦皆奠爵於薦東明亦然也】立於位而俟壻壻至父出使擯者請事母出南面於房外示親授壻且當戒女也敖氏繼公曰特牲禮主人致爵於主婦西面答拜此父醴女於房中位宜如之其儀略與贊醴婦之禮同

案女將嫁而父醴之猶子將親迎而父醮之也昏姻者人道之始且將發戒命故先加禮敬焉

女出於母左父西面戒之必有正焉若衣若筓母戒諸西階上不降

正義賈氏公彥曰母出房戶之西南面女出房西行故出於母左父在阼階上西面故因而戒之母戒諸西階上者母初立房西女出房母行至西階上乃戒之也敖氏繼公曰是時父立於阼階上女出於母左而就之東面受戒父乃正其衣或正其筓而戒之且女之衣筓固自正矣今復正之者欲其以此爲識耳女旣就父則母東面乎西階上俟女至而戒之以女當降自西階也母不降送尊也孟子曰女子之嫁也母命之往送之門戒之此禮至後世而變與鄭氏康成曰必有正焉者以托戒使不忘

通論賈氏公彥曰此士禮父母不降送桓三年谷梁傳曰禮送女父不下堂母不出祭門祭門則廟門言不出廟門則似得下堂者彼諸侯禮與此異以其大夫諸侯天子各有昏禮故不同也

餘論班氏固曰去不辭戒不諾者蓋恥之重去也案女降自西階至入寢門亦升自西階從夫之義也去不辭者嫁女之家三日不息燭思相離也父母在有歸寧之道不忍辭也戒不諾者父醮子命之迎子曰諾惟恐弗堪不敢忘命承之也婦人固重恥且未知其果能孝舅姑事夫子和室人與否與不敢諾也

婦乘以幾從者二人坐持幾相對

正義鄭氏康成曰持幾者重愼之賈氏公彥曰上經𨿽云婦乘以幾不見從者二人持之故記之此幾以將上車時而登也若王后則履石大夫諸侯亦應有物履之但無文以見今人猶用臺是石幾之類右記醴女至升車

婦入寢門贊者徹尊冪酌酒三屬於尊棄餘水於堂下階閒加勺【屬音注又音燭】

正義鄭氏康成曰屬注也酒涗水貴新【賈疏郊特牲雲明水涗齊貴新也又云凡涗新之也】昏禮又貴新故事至乃取之三注於尊中【賈疏於外器中酌取此涗水三度注於酒尊中禮成於三故三注之也】敖氏繼公曰酒淸水也水色與酒並設故亦以酒名之云酌則以勺也棄餘水者不欲人防用之也徹冪加勺兼指二尊而言

案酒則先實於尊而置之惟酒臨時方酌故記人明之棄餘水必於階間者若東西階則嫌洗者若贊者往來踐之也

通論賈氏公彥曰禮有酒涗水明水三者各逐事物生名酒據色而言涗水據新取爲號其實一也以上古無酒用水爲酒後代𨿽有酒用之配尊不忘本也明水者秋官司烜氏以陰鑑取明水於月郊特牲云其謂之明水也由主人之潔著此水也配尊之酒三酒加酒郁鬯與五齊皆用明水配之相對酒與明水別通言之明水亦名酒若天子諸侯祭祀得郁鬯與五齊三酒並用卿大夫士祭直用三酒與酒無五齊與郁鬯及明水若生人禮不忘本亦得用也

右記酒之節

笲緇被纁裏加於橋舅答拜宰徹笲【注今文橋爲鎬】

正義鄭氏康成曰被表也笲有衣者婦見舅姑以飾爲敬橋所以庪笲其制未聞賈氏公彥曰經惟云笲不言表裏加飾之事故記之敖氏繼公曰此文主於棗栗腶修者其實奠菜之笲亦如之舅旣答拜而興宰乃徹笲節也

案橋先有設之者婦但以笲加之而已然則橋與笲皆不髙也宰已見士冠禮

右記笲

婦席薦於房

正義鄭氏康成曰醴婦饗婦之席薦也敖氏繼公曰亦如冠禮席在南籩豆在北也賈氏公彥曰醴婦惟席與薦無俎饗婦並有俎俎則不於房從鼎升於俎入設於席前

饗婦姑薦焉

正義鄭氏康成曰舅姑共饗婦舅獻爵姑薦脯醢賈氏公彥曰經不言姑薦故記之

案據此推之則父醮子命之迎不言母薦亦母薦之可知

婦洗在北堂直室東隅篚在東北面盥

正義鄭氏康成曰洗在北堂所謂北洗【賈疏房與室相連爲之房無北壁故得北堂之名】北堂房中半以北洗南北直室東隅【賈疏南北節也】東西直房戶與隅間【賈疏東西節也】賈氏公彥曰經惟言北洗不言洗處及篚故記之房無北壁無戶是以得設洗直室東隅敖氏繼公曰室之東隅有二云洗在北堂故無嫌於南篚盛爵觶爲婦酢姑酬也庭中設洗水在洗東篚在洗西此篚在洗東則水在洗西矣盥爲將洗爵以酢舅也無嫌於不洗故惟以盥見之此洗內洗也亦曰北洗記主爲婦禮發之故云婦洗

案房之戶朱子謂在房東西之中注謂洗直房戶與隅閒則洗在房北檐下其南遙直房戶而稍西耳以房四分計之宜爲四分房一在西矣所以然者以更東則當側階也

婦酢舅更爵自薦【酢音胙】

正義鄭氏康成曰更爵男女不相因也賈氏公彥曰饗婦舅獻姑薦今婦酢舅婦自薦之嫌別人薦故記之敖氏繼公曰凡卑者受尊者獻則不敢酢婦乃酢舅者饗婦則婦如賓也更爵男子不承婦人爵也自薦者爲姑親薦己故不敢使人薦舅行禮欲其稱也

不敢辭洗舅降則辟於房不敢拜洗【辟音避】

正義敖氏繼公曰此謂舅將獻婦之時也舅降謂降洗也婦辟於房者旣不從降又不敢安於堂上故宜辟也從降而辭洗升堂而拜洗丈夫於敵者之禮也婦人於丈夫則無之以是禮不可得而行故也鄭氏康成曰不敢與尊者爲禮【賈疏士冠鄕飲酒等主人與賓爲禮皆辭洗此則不敢也】賈氏公彥曰此當在婦酢舅之上退之在下者欲見酬酒洗時亦不辭故也

凡婦人相饗無降

正義鄭氏康成曰姑饗婦人送者於房無降者以北洗篚在上賈氏公彥曰婦人有事不下堂言凡者欲見舅姑共饗婦及姑饗婦人送者皆然敖氏繼公曰此謂姑饗婦人送者與舅沒而姑特饗婦者也故以凡言之

右記饗婦及婦人相饗之事

婦入三月然後祭行

正義鄭氏康成曰入夫之室三月之後於祭乃行謂助祭也敖氏繼公曰婦入三月然後可以入廟故夫家必至是舉其常祭令婦得助祭而成婦之義也凡舅姑之存若沒其禮皆然朱子曰古人初未成婦次日方見舅姑得舅姑意了舅姑方令見祖廟古人是自下做上

存疑賈氏公彥曰此據舅在無姑或舅沒姑老者若舅在無姑三月不須廟見則助祭內則曰舅沒則姑老謂姑六十亦家事任長婦婦入三月廟見祭菜之後亦得助夫祭也此亦謂適婦其庶婦無此事也案祭行者助祭也與奠菜有別助祭者歲時之常禮也舅姑存沒並同奠菜則見於禰廟而祭之所奠者乃菜也助祭必三月後者以婦道旣成也助祭庶婦亦當與焉特牲禮之宗婦不專適也

右記祭行之期

庶婦則使人醮之婦不饋【醮子召反】

正義鄭氏康成曰庶婦庶子之婦也使人醮之不饗也酒不酬酢曰醮【賈疏亦如庶子醮然】亦有脯醢【賈疏以饗婦及醮子皆有脯醢知之】適婦酌之以醴尊之庶婦酌之以酒卑之其儀則同【賈疏適婦用醴於客位東面拜受醴贊者北面拜送今庶婦𨿽於房外之西亦東面拜受醮者亦北面拜送】不饋者共養統於適也【賈疏謂不盥饋特豚】劉氏攽曰丈夫之冠猶婦人之嫁醮用酒庶子也於適婦醴之庶婦醮之此皆聖人分別適庶異其儀

存疑敖氏繼公曰是時舅席於阼姑席於房外當如受適婦之見之禮則醮之之位其亦在戶牖閒與案使人醮之明不醴且舅姑不親也舅姑親之亦使贊者以其代舅姑也不親則第云使人而已庶婦之醮視適婦之醴爲殺其執贄以見於舅姑猶夫適也不饋則不饗可知矣

右記庶婦

總論敖氏繼公曰此以上專記事以下專記辭不欲其相亂也

昏辭曰吾子有惠貺室某也【貺音況】

正義鄭氏康成曰昏辭告擯者請事之辭吾子謂女父也貺賜也室猶妻也某壻名賈氏公彥曰壻家舊已有辭女家見許故今得言貺室也

某有先人之禮使某也請納采

正義鄭氏康成曰某壻父名也某也使者名也敖氏繼公曰云先人之禮言其先世行之已久

案行禮本之先祖示有所稟承也冠筮必於禰昏卜必於禰接賓必於禰婦教必就祖宗致辭必稱先人皆重本之意

對曰某之子憃愚又弗能教吾子命之某不敢辭【憃失容反注古文弗爲不無能字】

正義鄭氏康成曰對曰者擯出納賓之辭某女父名也吾子謂使者敖氏繼公曰憃愚謂不敏也女之性旣不敏已又弗能教之言其不足采也命謂納采

致命曰敢納采

正義賈氏公彥曰此使者升堂致命於主人之辭若然亦當有主人對辭如納徴致命主人對辭文不具也

存疑敖氏繼公曰此不言對則是主人惟拜而已

問名曰某旣受命將加諸卜敢請女爲誰氏

正義鄭氏康成曰某使者名也誰氏者謙也敖氏繼公曰此亦使者告擯者請事之辭命謂已受其納采之禮也加諸卜謂指女名以問卜也氏謂女之伯仲也戴嬀爲仲氏亦其一耳問名而曰誰氏不敢防之敬也

存異鄭氏康成曰誰氏不必其主人之女賈氏公彥曰納采則知女之姓矣乃更問主人女爲誰氏者恐非主人之女假外人之女收養之也問名而云誰氏者婦人不以名行本不問女之三月名

案問者名而云誰氏者措辭之體注云謙也義已明矣又云不必其主人之女而疏以收養外女爲說則非也又云婦人不以名行此在婦人無外事固然然曲禮夫人之諱𨿽質君之前不諱婦諱不出門又國君不名世婦大夫不名侄娣則婦人稱名蓋亦常事如左傳所載秦女簡璧宋芮司徒女棄因事著名若槪不以名行外人安從知之今將加諸卜安得不正其名以告於神乎

總論賈氏公彥曰自此以下納吉納徴請期等皆有門外賓與擯者傳辭及升堂致命主人對文有不具義可知也

對曰吾子有命且以備數而擇之某不敢辭

正義賈氏公彥曰謂納采問名使者將命來是已有命來擇卽是且以備數而擇之也敖氏繼公曰此擯者主人許之辭也命謂問女名也備數而擇之若曰不專采已女然謙也賓致命於堂宜亦曰敢請女爲誰氏主人則以女名對之

醴曰子爲事故至於某之室某有先人之禮請醴從者【爲於僞反注今文於爲於】

正義鄭氏康成曰言從者謙不敢斥也敖氏繼公曰請醴賓也

對曰某旣得將事矣敢辭

正義鄭氏康成曰將行敖氏繼公曰此言巳之事畢不敢復混主人也

先人之禮敢固以請

正義鄭氏康成曰主人辭敖氏繼公曰凡請與辭自再以後皆曰固

某辭不得命敢不從也

正義鄭氏康成曰賓辭也不得命者不得許已之命敖氏繼公曰此皆擯者賓主之辭卽經所謂請

醴賓賓禮辭許者也

納吉曰吾子有貺命某加諸卜占曰吉使某也敢吿正義鄭氏康成曰貺命謂許以女名也某壻父名【賈疏以其云卜是壻父卜故知某是壻父名】

對曰某之子不教惟恐弗堪子有吉我與在某不敢辭【與音預注古文與爲豫】

正義敖氏繼公曰此亦擯者賓主之辭也弗堪謂不能盡婦道也與如與聞之與與在謂已亦在吉中也取婦嫁女之家吉凶共之賓致命亦宜曰某敢納吉鄭氏康成曰與猶兼也賈氏公彥曰云我與在以其夫婦一體夫旣得吉婦吉可知

案若卜不吉則第使人告之無所納矣經不見者主於正者言之也

納徴曰吾子有嘉命貺室某也某有先人之禮儷皮束帛使某也請納徴致命曰某敢納徵

正義賈氏公彥曰吾子有嘉命以下至請納徵是門外向擯者辭也致命曰某敢納徵是升堂致命辭也敖氏繼公曰納采之屬使者皆不言行禮之物此

乃言儷皮束帛者以其盛於他禮故顯之致命之辭宜在敢不承命之後蓋因而遂記之耳其次則見於納采

對曰吾子順先典貺某重禮某不敢辭敢不承命正義鄭氏康成曰典常也法也敖氏繼公曰先典卽彼所謂先人之禮也納徴於六禮爲盛故曰重禮此亦擯者主人辭也

請期曰吾子有賜命某旣申受命矣惟是三族之不虞使某也請吉日

正義鄭氏康成曰三族謂父昆弟已昆弟子昆弟虞度也不億度謂卒有死喪此三族者已及子爲服期期服則逾年欲及今之吉也【賈疏大功之喪服內不廢成禮若期親內則廢故舉合廢者而言父昆弟則伯叔父及伯叔母也已昆弟則已之親兄弟子昆弟則已之適子庶子皆已齊衰期服之親故三族據三者之昆弟也今據父之昆弟期於子小功不得與子娶妻若於子期於父小功亦不得娶妻知今皆據壻之父而言若然已父昆弟於子爲小功而言此三族已與子爲服期者據大判而言耳】雜記大功之末可以冠子嫁子【賈疏引雜記者見大功之末旣葬則可以嫁子娶妻經云三族不據之矣】賈氏公彥曰申重也謂前納采以後每度重受主人之命也云三族不虞使請吉日者今將成昏須及吉時但吉凶不相干若值凶不得行吉禮故及今吉時使某請吉日以成昏禮也存疑敖氏繼公曰族有親者之稱三族謂從父從祖從曾祖之親也從父之親齊衰大功也從祖之親小功也從曾祖之親緦麻也喪服不止於此但舉三者言之耳有凶服則廢嘉禮故欲及今之吉也或曰三族謂父母妻之族

案壻女若壻女之父四者一有期服俱輟昏禮記辭三族不虞舉壻家以見女家也期服逾年輟昏而女父大功之末可以嫁子男父小功之末可以取婦子小功之末而非父之齊衰大功親或父之齊衰大功親而父不在者則可以取妻惟本自期服而降者則不可據雜記推之如此疏言大功之末可以嫁子取妻舉大槪耳古者有喪則廢祭𨿽緦猶然而聖人制爲此法者蓋以男女兩族功緦紛繁不稍通變則廢禮失時者必多不言緦者三月而除統於小功之末也敖氏以期功緦爲三族不如注止據期服而義已賅

對曰某旣前受命矣惟命是聴

正義鄭氏康成曰前受命者申前事也

曰某命某聴命於吾子

正義鄭氏康成曰曰某壻父名也

對曰某固惟命是聴曰某使某受命吾子不許某敢不告期曰某日

正義鄭氏康成曰某吉日之甲乙【賈疏謂以十日配十二辰若甲子乙丑丙寅丁卯之類】敖氏繼公曰曰某日堂上致命之辭也其上則皆擯者所者也

對曰某敢不敬須

正義鄭氏康成曰須待也敖氏繼公曰此乃主人堂上受命時語也

凡使者歸反命曰某旣得將事矣敢以禮吿

正義鄭氏康成曰告禮所執脯【賈疏上禮賓賓皆北面取脯降授從者故知禮是所執脯也】敖氏繼公曰禮卽女家所受納采問名之類是也

主人曰聞命矣

正義敖氏繼公曰命謂使者之言也

右記五禮之辭

父醮子

正義鄭氏康成曰子壻也醮之禮如冠醮與其異者於寢爾【賈疏知醮子不在廟者若在廟則應筵於戶西右幾布神位今不言在寢可知也】敖氏繼公曰醮之者重昏禮也亦母薦焉不醴者變於遣女之禮

案醮子爲親迎之始事親迎之後必三月而後入廟則方娶未敢必其克承宗事也又此禮兼有父庶無禰廟者醮子於寢使得伸父之尊也先儒或疑醮子爲在廟者非也

命之曰往迎爾相承我宗事【相息亮反】

正義鄭氏康成曰相助也宗事宗廟之事敖氏繼公曰父命之亦當在筵前北面之時

餘論呂氏大臨曰君子之祭也旣內自盡又外求助昏禮是也醮子曰承我宗事詩有采蘩采蘋皆以承先祖共祭祀爲不失職

勗帥以敬先妣之嗣若則有常【朂許玉反】

正義鄭氏康成曰朂勉也若猶女也勉帥婦道以敬其爲先妣之嗣【賈疏謂婦人入室使之代姑祭也】女之行則當有常深戒之詩云太姒嗣徽音【賈疏大雅思齊篇】敖氏繼公曰此言夫婦之閒不可不敬然夫倡則婦隨故汝當勉帥之以敬謂以身先之也彼能敬則盡婦道而可以嗣續我先妣之事矣旣又戒之使常敬也

案記云妻也者親之主也敢不敬與婦能敬且順則久而有恆矣姑在而云嗣先妣者以其昭穆當也存疑荀氏況曰親迎之禮父南面而立子北面而跪醮而命之呂氏坤曰醮禮主人西向壻南向案二說不同惟敖氏云父命之當在筵前北面之時略如冠醴子之儀似有依據

子曰諾惟恐弗堪不敢忘命

正義敖氏繼公曰堪任也惟恐不任帥以敬之事蓋謙恭之辭子旣對乃拜受觶

右記父醮子辭

賓至擯者請對曰吾子命某以玆初昏使某將請承命對曰某固敬具以須

正義鄭氏康成曰賓壻也命某壻父名玆此也將行也使某行昏禮來迎【賈疏使某者是壻名】敖氏繼公曰壻家告期而賓乃云吾子命之者不敢自專若受命於婦家然期自壻家出而婦家許之𨿽以爲婦家之命亦可也

案將者將其禮事承命者承授女之命嘉禮必稱父命見有所稟承也

父送女命之曰戒之敬之夙夜毋違命【注古文毋爲無】

正義鄭氏康成曰夙早也夙起夜臥命舅姑之教命敖氏繼公曰此卽正衣若筓之語也夙夜舉一日

之始終而言耳命謂舅姑與夫之命

存疑賈氏公彥曰父戒之使無違舅命母戒之使無違姑命故父云命下文云事也注有姑字寫誤案順於舅姑和於室人而後當於夫無違命義注非誤也敖氏兼夫言尢全

母施衿結帨曰勉之敬之夙夜無違宮事【衿其蔭反帨舒銳反】正義鄭氏康成曰帨佩巾敖氏繼公曰此卽戒諸西階上語也施衿結帨亦欲以此爲識耳宮猶家也謂凡宮中之事不可違尊者之命也婦人無外事故惟以此戒之

案爾雅釋器衿謂之袸注衣小帶也陳氏祥道云衿香纓帶也帶結之垂者爲褵詩云親結其褵是也帨見內則宮事卽所謂成絲麻布帛之事職在共養饋食之間也

總論眞氏徳秀曰夫之道在敬身以帥其婦婦之道在敬身以承其夫故父醮子曰勉帥以敬父母之送女曰勉之敬之夫婦之道盡於此矣

庶母及門內施鞶申之以父母之命命之曰敬恭聴宗爾父母之言夙夜無愆視諸衿鞶【鞶步幹反注視乃正字今文作示俗誤行之】

正義鄭氏康成曰庶母父之妾也鞶鞶囊也男鞶革女鞶絲【賈疏內則文】所以盛帨巾之屬爲謹敬【賈疏內則云箴管綫纊施鞶袠注云鞶袠言施明爲箴管綫纊有之是鞶以盛帨巾之屬此物以共事舅姑故云謹敬】申重也宗尊也愆過也諸之也示之以衿鞶皆托戒使識之也不示之以衣筓者尊者之戒不嫌忘之敖氏繼公曰門內廟門內也庶母位在下故送及門內施鞶與施衿意同庶母賤不敢有所戒故惟舉尊者之言以重告之使敬從之也曰敬恭聴宗爾父母之言指此時而言也夙夜無愆視諸衿鞶指異日而言也言若欲夙夜無愆但當視衿與鞶耳蓋視此則或能識已之語而父母之戒固自不能忘而可以無愆也欲其識已之語云鞶足矣乃及於衿者不敢專以已之所施者爲言亦敬也

壻授綏姆辭曰未教不足與爲禮也

正義鄭氏康成曰姆教人者敖氏繼公曰言未教蓋謙辭

右記親迎送女諸辭

宗子無父母命之親皆沒巳躬命之

正義鄭氏康成曰宗子適長子也【賈疏大宗小宗皆是適妻所生長子】命之命使者【賈疏謂納采至請期】母命之在春秋紀裂繻來逆女是也【賈疏隠二年公羊傳裂繻者何紀大夫也何以不稱使昏禮不稱主人何休注爲養防逺恥也又云然則曷稱稱諸父足師友又云紀有母何以不稱母母不通也何注婦人無外事但得稱諸父兄師友以行耳此注之文似母親命者蓋略言之其實但使子之父兄師友命之也】躬猶親也親命之則宋公使公孫壽來納幣是也【賈疏成八年公羊傳稱主人何辭窮也辭窮者無母也何休注宋公無母莫使命之辭窮故自命】言宗子無父是有有父者禮七十老而傳八十齊喪之事不及若是者子代其父爲宗子其取也父命之【賈疏宗子有父𨿽主家事其昏事則父命使者也】朱子曰言宗子無父則是有有父之宗子如老而傳齊衰不及者其子𨿽代父主家至於遣使定昏則猶父命之無父然後母命之也敖氏繼公曰宗子大宗子也親皆沒已自命之𨿽有諸父諸兄不稱之者宗子尊不統於族人也此見無父而母命使者之禮則是父沒而母存亦不可親迎矣案宗子不統於旁尊親沒命使與諸侯大夫略相似注故引春秋之事証之昏禮全篇皆爲適長立文則大宗小宗兼之此節記宗子親沒者之變禮非専指大宗也繼祖繼禰之小宗不稱諸父諸兄則同

支子則稱其宗

正義鄭氏康成曰支子庶昆弟也稱其宗子命使者賈氏公彥曰命使者當稱宗子以命之大小宗皆

然敖氏繼公曰支子宗子之族人也此指其無父母與親兄者而言稱其宗子命使者宗子尊也言稱其宗則非宗子自命之矣下文弟稱其兄亦然

弟則稱其兄

正義鄭氏康成曰弟宗子母弟【賈疏以上支子謂庶昆弟故知此宗子同母弟也】敖氏繼公曰弟謂凡無父母而有親兄者也兄𨿽非宗子猶稱之也有兄則不稱宗子者尙親也右記命使

若不親迎則婦入三月然後壻見曰某以得爲外昏姻請覿【見賢徧反下並同】

正義賈氏公彥曰自此至篇末論壻不親迎過三月及壻往見婦父母事也必待三月者亦如三月婦廟見一時天气變婦道成故見外舅姑鄭氏康成曰女氏稱昏壻氏稱姻【賈疏爾雅檡親文】覿見也敖氏繼公曰不親迎謂使人迎之此指無父者也記曰父醮子而命之迎昏義曰子承父命以迎是親迎者必受父命也若無父則子無所承命故其禮不可行壻見見於婦之父母也親迎之時主人迎壻以入母立於房外壻奠鴈而降是亦見婦之父母矣若不親迎則壻須別見必俟三月者婦無舅姑者三月而廟見故此壻之行禮於婦家亦以之爲節也下文云某之子未得濯摡於祭祀然則此在廟見之後祭行之前乎昏姻者壻婦兩家相於之通稱覿者卑見尊之辭通論陳氏祥道曰納幣必以使而春秋之時有親行之者莊公如齊納幣是也逆女必親而春秋之時或以使公子翚公子遂如齊逆女是也應親而不親不應親而親春秋所以譏耳禮必親迎若不親迎則有婦入三月壻見之儀存焉

案齊俗不親迎詩人譏之或曰荒政多昏此亦庶民之分時宜省禮非所以處士大夫也或曰庶子不親迎然父命子迎用醮不分適庶則亦得備此禮矣惟敖氏指無父者及父歿母存者蓋爲得之以命使𨿽稱宗兄而醮子無父不行也若然則凡大宗小宗及支庶無父皆不親迎矣此節蓋專主宗子適子立言以下文云濯摡於祭祀決之也宗子無父亦不親迎者以宗子𨿽尊醮命無所受均也雜記大功之末可以嫁子父小功之末可以取婦已小功卒哭可以取妻或余喪有不必備禮者亦得不親迎與

主人對曰某以得爲外昏姻之數某之子未得濯摡於祭祀是以未敢見今吾子辱請吾子之就宮某將走見【濯文學反摡古代反】

正義鄭氏康成曰主人女父也以白造緇曰辱【賈疏謂以潔白之物造置於緇器中是污白色猶賓至已門亦是屈辱】賈氏公彥曰前祭之夕濯摡祭器以其自此以前未廟見未得祭祀故未敢相見請就宮者使壻還就家欲往就見也敖氏繼公曰言此明已所以未往見也外舅不必先見壻此蓋謙辭濯洗也摡拭也濯摡於祭祀謂祭祀則濯摡祭器也此非主婦之事乃言某之子亦謙辭也其意以爲女未與祭則未成爲婦故云然言請吾子之就宮者不敢當壻之先見已也

對曰某以非他故不足以辱命請終賜見【注今文無終賜】正義鄭氏康成曰非他故彌親之辭命謂將走見之言

對曰某以得爲昏姻之故不敢固辭敢不從【以得本作得以舊監本已攺正今從之注古文曰外昏姻】

正義鄭氏康成曰不言外亦彌親之辭敖氏繼公曰此所謂禮辭也得爲昏姻則異於賓客所以不敢固辭也先辭其見而後不辭其贄亦異於賓客以上賓主之辭皆擯者之

主人出門左西面壻入門東面奠贄再拜出

正義鄭氏康成曰出門出內門入門入大門出內門不出大門者異於賓客也【賈疏大夫士迎賓皆於大門外】壻見於寢【賈疏凡聘禮見賓客及士親迎皆於廟聘禮敬賓客故在廟親迎在廟者以先祖之遺體許人此壻見外舅姑非賓客非親迎在適寢也】奠贄者壻有子道不敢授也贄雉也【賈疏士執雉是其常也】敖氏繼公曰主人出門左西面則近於門矣此異於見賓客之位蓋親之也壻入門亦入門左也壻於主人長幼不敵如降等者然故奠贄而不授恐主人先拜故不敢入庭深也東面奠贄象其東面訝授也此賓主服端

案入門東面者賓主之正奠贄不授者見尊之儀贄惟昏禮下達用鴈昏旣成則贄各從其本此士執雉若大夫則仍執鴈卿則當執羔也

擯者以贄出請受

正義鄭氏康成曰欲使以賓客禮見敖氏繼公曰受謂主人欲親受之也

壻禮辭許受贄入主人再拜受壻再拜送出

正義鄭氏康成曰出已見女父賈氏公彥曰以其相見訖擬出更與主婦相見也敖氏繼公曰壻東面辭旣許則進訝受其贄入立於寢門外之右東面鄕主人主人拜於位進訝受於門中壻復位東面拜送

見主婦主婦闔扉立於其內

正義鄭氏康成曰主婦主人之妻也見主婦者兄弟之道宜相親也【賈疏爾雅母與妻之黨爲兄弟故知主婦於壻者兄弟之道也】闔扉者婦人無外事【賈疏婦人迎送不出門見兄弟不逾閾是無外事也】扉左扉【賈疏士喪禮卜葬闔東扉主婦立於其內東扉卽左扉也】敖氏繼公曰扉門扇也雙言之謂之門單言之則謂之扉闔東扉立於其內示內外之限也不言西面可知擯者出請入告主婦乃位於此然後壻入必出乃入者禮更端不敢由便也主婦此時亦纚筓宵衣

案壻見主婦不用贄者統於主人且別於婦之見舅姑也喪服云小功以下爲兄弟謂本宗也則妻之父母固當以兄弟之道視之矣

壻立於門外東面主婦一拜壻答拜主婦又拜壻出正義鄭氏康成曰必先一拜者婦人於丈夫必俠拜

主人請醴及揖讓入醴以一獻之禮主婦薦奠酬無幣正義鄭氏康成曰及與也【賈疏主人與壻揖讓而入寢門升堂醴壻】無幣異於賓客【賈疏士冠禮醴賓昏禮饗送者皆有幣】敖氏繼公曰於壻之出主人送於門外因請醴之壻亦禮辭許主人乃與之揖而入也入寢門則三揖至於階三讓升記大略言之耳醴之謝其辱也一獻親之也主婦薦示夫婦共此禮也奠酬壻奠主婦酬觶於薦東也必云無幣者嫌其如士冠醴賓一獻之爲也士之飲賓不必有幣其或有幣有爲爲之耳此禮略如舅姑饗婦之禮而無俎其他異者以意求之

壻出主人送再拜

正義敖氏繼公曰壻奠酬卽出送謂送於外門外案主人拜壻不答拜凡送賓之禮皆然也

右記不親迎壻見父母之儀

欽定儀禮義疏卷四﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷五

士相見禮第三

正義鄭氏康成曰士以職位相親始承贄相見之禮士相見於五禮屬賔禮大小戴及別錄皆第三敖氏繼公曰此篇主言士相見之禮其他禮則

因而及之也賈氏公彥曰篇內或士自相見或士往見卿大夫或卿大夫下見士或見已國君或士大夫見他國君來朝者以新出仕從防至著以士爲先後更升爲大夫已上故以士爲總號也又天子之孤卿大夫士與諸侯之孤卿大夫士執贄旣同相見之禮亦無別也

案曲禮曰往而不來非禮也來而不往亦非禮也此禮若主見人者而言則見者爲往而復見者爲來若主見於人者而言則見者爲來而復見者爲往交爲往來而疊爲賔主是以謂之相見也相見之法惟敵者爲至備若降等之客則有見而不復見者矣故篇首主士以備著其相見之法至他禮之隆殺則以是推之

通論劉氏敞曰人苟爲悅而相親若者末必爭苟爲簡而相親若者末必怨是故士相見禮者人道之大也所以使人重其身而毋邇於辱也所以使人愼其交而毋邇於禍也陳氏師道曰周人之制士見於大夫公卿介以厚其別詞以正其名贄以效其情儀以致其敬四者備矣謂之禮成士之相見如女之從人有願見之心而無自行之義必有紹介爲之前焉所以別嫌而愼防也故曰介以厚其別名以舉事詞以導名名者所以定分也名正則詞不悖分定則名不犯故曰詞以正其名言不足以盡意名不可以過情又爲之贄以成其終焉介以通名擯以將命勤亦至矣然因人而後逹也禮莫重於自盡故曰贄以效其情誠發於心而諭於身達於容色故辭以三請贄以三獻三揖而升三拜而出禮煩則凟簡則野三者禮之中也故曰儀以致其敬是以貴不陵賤下不援上謹其分守順於時命志不屈而身不辱以成其善當是之時豈特士之自賢亦有禮爲之節也夫周之制禮其所爲防至矣及其晚世禮存而俗變猶自是而失身況於禮之亡乎自周之禮亡士知免者寡矣郝氏敬曰此士君子初相接之禮也古之君子

論行而結交行苟同矣未遽合也必有介以相見有辭以相命有贄以相將有儀以相敬然後無苟合而免失身之悔也

餘論鄭氏康成曰雜記防葬禮曰相見也反哭而退朋友虞祔而退

案防禮本文尙有相趨也出宮而退相揖也哀次而退相問也旣封而退注引之者眀相見者之恩誼視朋友爲疏而較相趨相揖相問者則爲厚也

士相見之禮

正義陸氏徳眀曰凡卑於尊曰見敵而曰見謙敬之辭也

案天子之上士三命中士再命下士一命公侯伯之士一命子男之士不命卽王制中所謂秀士俊士選士造士者亦皆通謂之士凡儀禮中主言士者實指諸侯之士其贄不異則是三等之士禮皆從同卽王國之士與夫未仕之士其禮亦皆從同矣

贄冬用雉夏用腒左頭奉之【贄本又作摯音同腒其居反奉芳勇反下同注今文頭爲脰】

正義鄭氏康成曰贄所執以至者君子見於所尊敬必執贄以將其厚意也士贄用雉者取其耿介交有時別有倫也【賈疏雉雄雌不雜春交秋別】雉必用死者爲其不可生服也【賈疏尙書一死雉也】夏用腒備腐臭也【賈疏天官庖人職夏行腒鱐注云腒幹雉冬時𨿽死形體不異故存本名夏形體異故變稱腒】左頭頭陽也【賈疏曲禮執禽者左首𨿽死猶尙左以從陽也】敖氏繼公曰贄者所依以相見者也故先言之雉用死者謂其難生得也冬言雉夏言腒文互見耳幹禽謂之腒猶幹獸謂之臘也此幹雉乃泛言腒者與雉互見不嫌其爲他物也惟言冬夏而不言春秋蓋春則先從冬後從夏秋則反之亦若屨然左頭奉之但言其執之之法如是其實此時賔未執也必左頭者頭宜鄕內也不言服者亦端可知

通論孔氏安國曰五等諸侯執其玉諸侯世子執纁公之孤執附庸之君執黃卿執羔大夫執鴈士執雉呂氏大臨曰諸侯執圭璧孤執皮帛婦人無外事贄用棗栗脯修天子無客禮惟告於鬼神用鬯以爲贄朱子曰贄是初見時用以獻二生一死皆是抱羔鴈雉眞物以獻劉氏敞曰贄者致也所以致其志也天子之贄鬯諸侯玉卿羔大夫鴈士雉鬯也者言徳之逺聞也玉也者言一度不易也羔也者言柔而有禮也鴈也者言進退知時也雉也者言死其節也故天子以逺徳爲志諸侯以一度爲志卿以有禮爲志大夫以進退爲志士以死節爲志眀乎其志之義而天下治矣故執斯贄也者致斯志者也餘論賈氏公彥曰凡執贄之禮惟新升爲臣及聘朝及他國君來主國之臣見之皆執贄常朝及余防聚皆無執贄之禮又或平敵或以卑見尊皆用贄尊無執贄見卑之法檀弓云哀公執贄見已臣周丰者彼謂下賢非正法也

案容有未仕之士慕義相見或此國之士而見彼國之士亦當用贄又君以下賢執贄則卿大夫之下賢者亦宜然

曰某也願見無由逹某子以命命某見【見賢徧反下不出者皆同】正義鄭氏康成曰無由逹言久無因緣以自逹也某子今所因緣之姓名也以命者稱述主人之意賈氏公彥曰謂久無紹介中閒之人達彼此之意𨿽願見無由得與主人通達也命某是賔之名敖氏繼公曰此答擯者請事之辭也某子之某所因緣者之姓氏也以命以主人之命也言某子以主人之命命某見乃敢見也恭孫之辭方氏慤曰少儀曰願聞名於將命者以其尊不敢遽見故欲先聞其名此與之相敵故不必先聞其名直曰願見而已劉氏敞曰士相見必依於介紹以言其不可苟合也苟而合惟小人無恥者能之

案言以命則是介紹必先以其願見之誠達於主人旣得主人之許而後敢造見矣

主人對曰某子命某見吾子有辱請吾子之就家也某將走見【注今文無走】

正義鄭氏康成曰有又也某子命某往見今吾子又自辱來序其意也走猶往也賈氏公彥曰以某子是中閒之人故賓主共稱之走取急往相見之意敖氏繼公曰言某子命某見者眀已宜先往見也吾子有辱者不敢當其先見已也有辱謂有所屈辱也賓來見已是自屈辱走言其不敢緩

案有字之義敖說尢長

賓對曰某不足以辱命請終賜見

正義鄭氏康成曰命謂請吾子就家之言

主人對曰某不敢爲儀固請吾子之就家也某將走見【注今文不爲非古文云固以請】

正義鄭氏康成曰不敢爲儀言不敢外貎爲威儀忠誠欲往也固如故也【賈疏固爲堅固以再請如前故云如故】敖氏繼公曰爲儀徒爲辭譲之儀也再請之故曰固

案爲儀猶言禮辭也一辭爲禮辭此固辭故曰不敢爲儀

賓對曰某不敢爲儀固以請【注今文不爲非】

正義鄭氏康成曰請請終賜見也

主人對曰某也固辭不得命將走見聞吾子稱贄敢辭贄【注古文曰某將走見】

正義鄭氏康成曰不得命者不得見許之命也走猶出也【賈疏上據向賔家故走爲往此據出門故云猶出也】稱舉也辭其贄爲其大崇也【賈疏有贄爲重無贄爲輕】敖氏繼公曰許其見復辭其贄賓客之禮尙辭譲也

案賔已三請主人將出見矣而又辭其贄者重賓也亦自重也重賓故不敢當其崇禮自重故頻辭以觀其誠後世濫交苟合若陳遵鄭當時之流無論已卽倒中之屣盈北海之尊於交道寕有當乎彼其所以執贄而請者將以講道論徳也豈徒識韓禦李重增聲價已哉

賓對曰某不以贄不敢見

正義鄭氏康成曰見所尊敬而無贄嫌大簡【賈疏曲禮云主人敬客則先拜客客敬主人則先拜主人並不問爵之大小故𨿽兩士亦得云所尊敬】敖氏繼公曰賓言此者謂始相見不可無贄也故主人再辭但以不足以習禮言之杜氏佑曰君子於其所尊必執贄以相見眀其厚心之至以表忠信不敢相防也

主人對曰某不足以習禮敢固辭

正義鄭氏康成曰不足習禮者不敢當其崇禮來見已敖氏繼公曰禮謂授受往來之禮蓋指用贄而言

賓對曰某也不依於贄不敢見固以請

正義鄭氏康成曰言依於贄謙自卑也敖氏繼公曰依於贄言托之以爲重

主人對曰某也固辭不得命敢不敬從【注今文無也】

正義敖氏繼公曰以上賓主之辭皆擯者傳之不言者可知也後放此劉氏敞曰君子可見也不可屈也可親也不可狎也可逺也不可疎也賓至門主人三辭見賓稱贄主人三辭贄者以致尊嚴也

案自此已上言士見於士之禮少儀所謂敵者也若以卑見尊則少儀云始見君子者辭曰某固願聞名於將命者不得階主是也階主卽此禮之某子也不曰願見而曰聞名不斥主人而言將命者皆視敵禮爲加謙也然惟致辭異耳余儀悉當與此同少儀又曰罕見曰聞名亟見曰朝夕蓋罕見者以事暌隔曠久不見迹疑於濶故𨿽於敵者亦曰聞名卑其辭以致謝也亟見者甫見而復求見迹嫌於瀆故不徒曰見而曰朝夕韓愈所謂朝夕繼見也此二者無借於介紹故不言階主亦不復用贄矣

出迎於門外再拜賓答再拜主人揖入門右賔奉贄入門左主人再拜受賓再拜送贄出

正義鄭氏康成曰右就右也左就左也受贄於庭旣拜受送則出矣不受贄於堂下人君也【楊氏復曰受贄不於堂爲下人君者聘禮賓至於近郊君使卿朝服用束帛勞賓受於捨門內諸公之臣則受於堂又賓私面於卿受幣於楹閒及眾介面則受幣於中庭以此言之則受於堂爲重受於庭爲輕其義可知也】賈氏公彥曰凡門出則以西爲右以東爲左入則以東爲右以西爲左敖氏繼公曰此賓主相見而授贄於大門內大夫士之禮也主人入門而右賓入門而左是賓主之位在大門內之東西也其拜則相鄕其贄則東西訝受於門中士惟昏禮受鴈於堂大夫私面乃受幣於堂者因問及之非相見之正禮

存疑賈氏公彥曰出謂去還家無意待主人畱已也案出迎再拜曲禮所謂同國始相見主人拜其辱也賓旣答拜則主人以賓入矣士二門此非寢門也入門謂入外門出亦出外門也下卽云主人請見則賓未還家可知

主人請見賓反見【下見如字】

正義鄭氏康成曰請見者謂賓崇禮來相接以矜荘歡心未交也賓反見則燕矣下云凡燕見於君至凡侍坐於君子博記反見之燕義敖氏繼公曰請見於賓答賓之見於已也賓反見之其於主人之堂與案賔以送贄爲已得見故出主人則以見禮未成故不送而使擯者請見之蓋相見之儀應有此兩節也請見而賓不辭者賓本爲見來也曲禮曰凡與客入者每門譲於客客至於寢門則主人請入爲席然後出迎客客固辭主人肅客而入主人入門而右客入門而左主人就東階客就西階主人與客譲登主人先登客從之拾級聚足連步以上上於東階則先右足上於西階則先左足此賓旣反而主人與之相接之儀與

存疑賈氏公彥曰注謂反見則燕者士冠昏皆有禮賓之事眀此主人畱必不虛宜有歡燕

案注意蓋以燕爲安和之義謂其主賓歡洽從容笑語耳不謂燕飲之燕也

退主人送於門外再拜

案賔不答拜者禮有終也凡拜送皆無答拜之法右初相見

主人復見之以其贄曰向者吾子辱使某見請還贄於將命者【復音伏又扶又反見之如字向許亮反】

正義鄭氏康成曰復報也復見之者禮尙往來也以其贄謂向時所執來者也向曩也將猶也命者謂擯相也【賈疏出接賓曰擯入詔禮曰相一也】敖氏繼公曰使某見謂因其見已而使得於家見之也云將命者不敢斥主人賈氏公彥曰諸侯身自出朝及遣臣出聘以其圭璋重不可遙復朝聘訖卽還之其在國之臣自執贄相見𨿽禽贄皆還之惟臣見於君則不還案賓旣見而主人復見所謂相見也不曰吾子見某而曰使某見謙辭也

主人對曰某也旣得見矣敢辭

正義鄭氏康成曰辭其來答已也賈氏公彥曰上言主人據前爲主人而言此云主人謂前賓今在已家也敖氏繼公曰贄所依以見者也旣得見則事畢矣故辭其還贄

賓對曰某也非敢求見請還贄於將命者

正義鄭氏康成曰言不敢求見嫌褻主人賈氏公彥曰鄕者主人見已今卽來見主人賓主頻見是褻也故不敢當相見之法直云還贄而已

案主人以旣得見爲辭故賓以非敢求見爲對眀爲還贄來也

主人對曰某也旣得見矣敢固辭

案賓旣以非敢求見爲對而主人仍以得見爲辭者眀其見也依贄而見旣得見則贄可以無還也

賓對曰某不敢以聞固以請於將命者

正義鄭氏康成曰言不敢以聞又益不敢當敖氏繼公曰謂不敢以還贄之辭聞於主人特固以請於將命者耳請謂請還之

案受贄不還者惟君耳故曰不敢以聞以其言重故也

主人對曰某也固辭不得命敢不從

正義鄭氏康成曰許受之也

賓奉贄入主人再拜受賓再拜送贄出主人送於門外再拜

正義敖氏繼公曰賓得主人見許之命不俟主人之迎而卽自入蓋急欲還贄且尊主人也是亦復見之禮異於始見者與授受不著其所如上可知

存疑鄭氏康成曰異日則出迎同日則否【賈疏云賓奉贄入不言主人出迎是與前相見同日知異日出迎者鄕飲酒禮眀日息司正主人猶迎之況同僚乎若聘禮公迎於大門內至禮賓又出迎者彼初是公迎彼君之命不爲迎賓故禮賔𨿽同日亦出迎注云已之禮更端是也昏禮賓爲使時出迎至醴賔亦出迎有司徹前爲屍後爲賓所爲異故𨿽同日亦出迎皆更端之義也】

案出迎之拜拜其辱也復見之節禮未更端故主人不必有出迎拜辱之事敖氏以爲異於始見者是也注疏同日異日之說似泥

右復見

案此經蓋以兩士眀平敵相見之法也然則凡以敵相見者其皆放此禮而行之與

士見於大夫終辭其贄於其入也一拜其辱也賓退送再拜

正義鄭氏康成曰終辭其贄以將不親答也凡不答而受其贄惟君於臣耳大夫於士不出迎入一拜正禮也送再拜尊賓賈氏公彥曰云終辭不言一辭再辭亦有可知敖氏繼公曰終辭謂主人三辭則賓不復請也士於大夫降等者也受贄而不答則疑於君答之則疑於敵使人還之則又疑於待臣是以終辭之也一拜其辱亦於大門內之東爲之大夫云一拜則士或答再拜與大夫於士不出迎入一拜送又不出亦以其降等也入一拜而送乃再拜則是凡拜送者之禮皆然固不可得而殺也送而一拜喪禮也

案少儀曰始見君子者辭曰某固願聞名於將命者不得階主疏謂以卑見尊法則此之請見辭宜與同注知大夫不出迎者以經言於其入則是不出外門惟俟之於門內也故於其退也亦不出外門而送之右士見於大夫

案此以卑見尊之禮也不復見故惟言見不謂之相見士冠禮士若士之子冠畢以贄見於鄕先生其卽用此禮與

若嘗爲臣者則禮辭其贄曰某也辭不得命不敢固辭正義鄭氏康成曰禮辭一辭其贄而許也將不答而聼其以贄入有臣道也敖氏繼公曰嘗爲臣者謂向爲其家臣今爲公臣者也然則士大夫以贄相見亦不獨始相見者爲然禮辭之者異於見爲臣者也見爲臣則不辭之

案嘗爲臣而新升爲公士如隨武子所舉筦庫之士是也舊嘗爲臣則非始見也亦必以贄者以始爲公臣而見也禮辭所謂爲儀也惟辭其贄則不辭其見矣若公叔文子之於僎則僎直爲大夫矣其見於文子亦當與大夫之見於大夫者少異

賓入奠贄再拜主人答壹拜【注古文壹爲一】

正義鄭氏康成曰奠贄尊卑異不親授也敖氏繼公曰入亦入門左也奠贄再拜亦東面也答一拜者主人尊也言主人答拜是不拜其辱矣

案曲禮云大夫於其臣𨿽賤必答拜之是見爲臣者亦答拜矣況臣乎亦所以辟國君也

賓出使擯者還其贄於門外曰某也使某還贄

正義鄭氏康成曰還其贄者辟正君也敖氏繼公曰賓退而主人不拜送亦異於不爲臣者也以其不見爲臣故當還贄某也大夫名

賓對曰某也旣得見矣敢辭【注今文無也】

正義鄭氏康成曰辭君還其贄也

案注謂辭君者以賓嘗爲其臣則有君道也

擯者對曰某也命某某非敢爲儀也敢以請

正義鄭氏康成曰請請使受之朱子曰今案某也蓋主人之名敖氏繼公曰命某謂命某還贄也非敢爲儀言必欲還之請亦請還贄也還贄而擯者自爲之辭亦以主人尊也

賓對曰某也夫子之賤私不足以踐禮敢固辭

正義鄭氏康成曰家臣稱私踐行也言某臣也不足以行賓客禮賓客所不答者不受贄敖氏繼公曰私謂私屬春秋傳曰邾滕人之私也禮與上文習禮之禮同意亦指還贄而言

案前云不足以習禮其辭出於主人則禮爲賓之禮若賓示之以禮而欲與已習之也此云不足以踐禮其辭出於賓則禮爲主人之禮若主人示之以禮而欲使已踐之也彼此異其人故輕重異其辭禮之等差也

擯者對曰某也使某不敢爲儀也固以請

正義鄭氏康成曰言使某尊君也或言命某傳言耳【賈疏初辭云使某中辭云命某是尊君稱使傳言云命有輕重之義】敖氏繼公曰使猶命也

賓對曰某固辭不得命敢不從再拜受

正義敖氏繼公曰再拜者象受於主人也亦訝受之鄭氏康成曰受其贄而去之

案不拜送者以其爲臣也

右士嘗爲臣者見於大夫

案以此推之若士所自辟除之私臣而後爲公有司其見於士禮當視此矣

下大夫相見以鴈飾之以布維之以索如執雉【見如字下相見並同索悉各反】

正義鄭氏康成曰鴈取知時飛翔有行列也飾之以布謂裁縫衣其身也維謂系聯其足敖氏繼公曰維之謂系聯其足翼賈氏公彥曰如執雉者亦左頭奉之也

存疑賈氏公彥曰國皆有三卿五大夫言上據三卿則此下是五大夫也三卿宜有六大夫而五者何休云司馬事省闕一大夫

案一國之大夫皆不止於五五大夫指其副於三卿者耳非此外遂無大夫也說又見大射儀公食大夫禮及防服

餘論易氏祓曰候時而行夙夜奉上而不懈者大夫之道也故執鴈

上大夫相見以羔飾之以布四維之結於面左頭如麛執之【麛密倪反音迷注今文頭爲脰】

正義鄭氏康成曰上大夫卿也羔取其從帥羣而不黨也面前也系聯四足交出背上於胸前結之也如麛執之者秋獻麛有成禮【賈疏天官庖人云秋行犢麛則獻當秋時】如之蓋謂左執前足右執後足【賈疏經云左頭則與雉鴈同又云如麛蓋據四足言】案鴈與羔皆言維之之法眀其生用也惟生用故並不言奉而言執又案士大夫及卿之贄以雉以鴈以羔蓋取其可執而略以其小大輕重爲差非有深意如犬豕不可執則不用之自雉而下雞鶩爲工商庶人之贄推類可見也鄭注各以其徳爲取於理亦可通然要如士冠記委貎章甫諸義聊存其說可耳若執爲典要則迂矣

存疑賈氏公彥曰曲禮云飾羔鴈者以繢彼天子卿大夫非直以布上又畫之此諸侯卿大夫直用布爲飾無繢

辧正敖氏繼公曰云飾之以布則非白布也此布其繢者與

案諸侯之卿大夫與天子之卿大夫其贄不異則飾亦當不異敖說近是

餘論呂氏祖謙曰左傳定八年公防晉師於瓦範獻子執羔中行文子趙簡子皆執鴈魯於是始尙羔周禮在魯而卿大夫羔鴈之制且因晉方知見當時之禮散在列國者不能備也

如士相見之禮

正義鄭氏康成曰大夫𨿽贄異其儀猶如士賈氏公彥曰兩大夫相見皆如上文某也願見已下至主人拜送於門外也敖氏繼公曰此相見之禮蓋兼復見者言之也上下大夫亦當有互相見之禮經不言者蒙士禮故惟見其敵者焉非謂其得相見者僅止於是也大夫相見朝服

案惟有復見之節故謂之相見敖說是也若上下大夫之互相見則經無眀文意下之見上當放上經士見大夫之禮上之見下當放下經異爵見士及玉藻大夫見士之禮而用之與

右大夫相見

始見於君執贄至下容彌蹙【蹙子六反】

正義鄭氏康成曰蹙猶促也恭慤貎其爲恭士大夫一也【賈疏直云見於君不辧臣之貴賤則貴賤皆同】敖氏繼公曰至下謂當帶也曲禮曰凡奉者當心提者當帶此執物髙下之節也執贄當帶見至尊者之禮也春秋傳曰邾子來朝執玉髙其容仰子貢觀之曰髙仰驕也然則執贄至下之爲恭也眀矣彌猶甚也彌蹙如踧踖屏气之類

案執贄者以始見故也𨿽彌蹙猶得爲容故曰容彌蹙

存疑鄭氏康成曰下謂君所也

案云見於君則君所不必言矣敖氏以爲當帶得之

庶人見於君不爲容進退走

正義鄭氏康成曰容謂趨翔【賈疏行而張足曰趨行而張拱曰翔】庶人之贄鶩敖氏繼公曰不爲容則又甚於彌蹙者矣進退走亦見其不爲容也下奠贄之儀主於大夫士則庶人見於君其不用贄與

存疑賈氏公彥曰庶人是庶人在官者府史胥徒是也

辧正王氏昭禹曰庶人非特府史胥徒而已凡民在焉

案周官有大詢之禮洪範有謀及庶人之文是平民皆得見君也此等見君宜不用贄如敖氏之說若府史胥徒則大宗伯疏云新升時執鶩注家之說蓋爲庶人在官者言之也

士大夫則奠贄再拜稽首君答壹拜【稽音啟下同注古文壹作一】正義敖氏繼公曰臣以贄見於君北面奠贄於中門之內而拜是時君位亦在路門外之東南鄕也君於臣之再拜稽首而答一拜者惟奠贄之禮則然蓋以此眀君臣之義也賈氏公彥曰君答一拜九拜中奇拜是也曲禮君於士不答拜此以新升爲士故答拜聘禮反命君勞士介答拜者亦以新使反故也鄭氏康成曰言君答士大夫一拜則於庶人不答之案曲禮云大夫見於國君國君拜其辱謂見他國之君聘禮云公在門左拜是也此見已國之君故不拜辱此文視舊臣之於大夫儀略同其異者彼再拜此則再拜稽首以大夫之臣不稽首也

通論馬氏端臨曰禮莫盛於再拜拜莫重於稽首周官九拜先稽首孟武伯曰非天子寡君無所稽首知武子曰天子在而君辱稽首寡君懼矣此稽首所以爲禮之重也

右大夫士庶人見於君

若他邦之人則使擯者還其贄曰寡君使某還贄賓對曰君不有其外臣臣不敢辭再拜稽首受

正義賈氏公彥曰禮無受他臣贄法故不敢抗禮於他君不辭卽受也臣無境外之交今得以贄見他邦君者謂他國之君來朝此國之臣因見之若掌客職云卿皆見以羔之類是也敖氏繼公曰人蓋通大夫士而言還其贄者非已臣也此於已臣惟以還贄爲異則是向者亦奠贄矣主君於聘使與上介之私覿乃終不許其奠幣而必親受之者重其爲使介且幣又隆於贄故也不有言外之也不敢辭尊君也再拜稽首受亦若受於君前然他邦之人以贄見國君者如去國而適他國若卿見朝君之類春秋傳公防晉師於瓦晉大夫執贄以見非舊禮也

案聘使執君之圭璋爲禮已惟私覿或私獻而已非有特贄若臣從君來並無所謂私覿私獻或聘使過他邦請帥則所奠者公幣亦非有特贄故疏知此爲他國之君來朝而此國之臣因見之也還贄亦當於門外舊臣於大夫之還贄三辭乃受此則曽不一辭者所以內已國而外他國故自稱曰外臣非獨不敢抗禮而已若聘使於鄰國之君則稱使臣燕禮君無所辱賜於使臣是也然古者出疆必載贄如左傳所載晉士防在秦秦公子鍼在晉之類此等亦冝稱外臣疏說似未盡

右他邦之人見於君

凡燕見於君必辯君之南面若不得則正方不疑君【辯與辧同疑音擬】

正義鄭氏康成曰辯猶正也君南面則臣正北面君或時不然當正東面若正西面不得疑君所處邪向之此謂特見圖事非立賓主之燕也疑度之賈氏公彥曰上注以此爲博記反見之燕義則此燕與燕禮之燕別燕禮君在阼階西面爲正此是特見圖事之時故有此面位無常之法也敖氏繼公曰辯猶視也

君在堂升見無方階辯君所在

正義鄭氏康成曰升見升堂見於君也君近東則升東階君近西則升西階賈氏公彥曰此亦燕見圖事之法若立賓主君升自阼階賓及主人升自西階燕禮所云是也敖氏繼公曰方猶常也此云君在堂則上之燕見未必專在堂

案堂謂路寢之堂此及上節皆眀燕見之禮之異於正禮者也

右燕見於君

凡言非對也妥而後傳言【妥他果反注古文妥爲綏】

正義敖氏繼公曰凡言謂凡與人言也妥安也謂安和其志气乃言不可怱遽也易大傳曰君子易其心而後語惟有所對答則或可遽言之

存疑鄭氏康成曰凡言謂已與君言事也妥安坐也傳言猶出言也若君問可對則對不待安坐也案下文博陳言語之儀則此云凡者不専爲君言事也曲禮曰安定辭程子曰心定者其言重以舒皆妥之義也敖說爲正

與君言言使臣與大人言言事君與老者言言使弟子與幼者言言孝弟於父兄與眾言言忠信慈祥與居官者言言忠信【孝弟之弟音悌敖云上忠信二字衍】

正義鄭氏康成曰博陳言語之儀也言使臣者使臣之禮也大人卿大夫也言事君者臣事君以忠也祥善也居官謂士以下賈氏公彥曰此總說尊卑言語之別有事卽言無妨更言餘事但君以使臣爲主已下皆隨事爲主也敖氏繼公曰此陳與人言之義而言則各主於一端者亦但舉其切要者以爲法與與眾言言忠信慈祥大戴記注引此無忠信字蓋後人因下文有言忠信二字而誤衍也當刪之案記曰在朝言禮在官言官在府言府在庫言庫亦是言當其可與此同義

凡與大人言始視面中視抱卒視面毋攺眾皆若是【中如字注古文毋作無今文眾作終敖從今文作終】

正義鄭氏康成曰始視面謂觀其顏色可傳言未也中視抱容其思之且爲敬也卒視面察其納已言否也毋攺謂傳言見答應之閒當正容體以待之毋自變動爲嫌解惰不虛心也敖氏繼公曰大人亦謂卿大夫也毋攺謂不可變亂其三視先後之序也眾字無意義宜作終終皆若是謂與言之時自初至終皆當如上所云不可以久故而或攺之也

存疑鄭氏康成曰眾謂諸卿大夫同在此者皆若是其視之儀無異也賈氏公彥曰曲禮天子視不上於袷不下於帶視大夫得視面此視君得視面者彼尋常視君法此據與君言時李氏如圭曰此大人謂君也曲禮國君綏視大夫衡視衡視視面此視君衡視者據與君言時

案此節卽申上節與大人言之法上節之大人爲卿大夫此節不應遽異疏家蓋因注有諸卿大夫同在此之語而疑其爲在君所耳

餘論張子曰視有髙下視髙則气亢視下則心柔故上於面則傲下於帶則憂傾則姦目者仁之所示見且心常存焉已之敬傲必見於視

若父則逰目毋上於面毋下於帶【上時掌反注今文父爲甫古文毋爲無】正義敖氏繼公曰此謂與父言之時也其異於大人者逰目耳毋上於面視面時也毋下於帶視抱時也此與視大人者無以異乃著之者嫌逰目則或不然也逰目而不上於面孝且敬也鄭氏康成曰子於父主孝不主敬所視廣也因觀安否何如也

案天子視不上於袷則不得綏視諸侯綏視則不得衡視蓋以是爲敬也父之尊與君等然其視之也時而上於袷時而綏視時而衡視各惟其宜無不可者是之謂逰目以主於愛故也但𨿽逰目而亦上不過面下不過帶則是至愛之中仍有至慤者存也

若不言立則視足坐則視膝

正義鄭氏康成曰不言則伺其行起而已【賈疏以行觧立行由立始以起觧坐起由坐始】敖氏繼公曰視足視膝異於言時且益恭也

右言視之法

凡侍坐於君子君子欠伸問日之蚤晏以食具告攺居則請退可也【欠起劍反伸音申注古文伸作信蚤作早】

正義鄭氏康成曰君子謂卿大夫及國中賢者也【賈疏禮之通例大夫得稱君子又鄕射禮注云君子有大徳行不仕者】志倦則欠體倦則伸間日蚤晏近於久也具猶辧也攺居謂自變動也敖氏繼公曰以食具告謂以所食之具告從者蓋

欲食也卑幼之於尊長請見不請退此請退者緣君子意也可者許之之辭眀其異於常禮

案少儀言侍坐請退之法尙有運笏澤劍首還屨三事而無以食具告攺居之文與此禮互相備

夜侍坐問夜膳葷請退可也【葷香蕓反注古文葷作薫】

正義鄭氏康成曰問夜問其時數也【賈疏鐘鼔刻漏之數】膳謂食之葷辛物蔥薤之屬食之以止臥

案問夜異於問日膳葷異於食具皆因夜而變者也若欠伸攺居之請退其節宜與日同

右侍坐於君子

若君賜之食則君祭先飯徧嘗膳飲而俟君命之食然後食【飯父返反注今文呫嘗膳】

正義鄭氏康成曰君祭先飯謂君祭食臣先飯示爲君嘗食也【賈疏凡君將食必有膳宰嘗君之食備火齊不得下文是也此謂膳宰不在則侍食者自嘗已前食旣不嘗君前食則不正嘗食故云示也】此謂君與之禮食【賈疏謂小小禮食法仍非正禮食正禮食則公食大夫是也】膳謂庶羞旣嘗庶羞則飲俟君之徧嘗也敖氏繼公曰賓主共食則賓當祭此君臣共食君祭而臣否所以別尊卑也臣旣不祭又先飯而嘗膳所以眀臣禮也君命之食然後食則臣食或先於君矣君若不命之則亦俟君之食乃食與

案此經蓋爲得賜食而非君所客者而言故不得祭若君所客則少儀曰若賜之食而君客之則命之祭而後祭先飲辯嘗羞飲而俟是也少儀又曰君命之羞羞近者命之品嘗之然後惟所欲凡嘗逺食必順近食此亦當然

若有將食者則俟君之食然後食

正義鄭氏康成曰將食猶進食謂膳宰也膳宰進食則臣不嘗食周官膳夫授祭品嘗食王乃食賈氏公彥曰玉藻云若有嘗羞者則俟君之食然後食飯飲而俟注云不祭侍食不敢備禮也不嘗羞膳宰存也是也敖氏繼公曰君食然後食臣侍君食之正禮以其不嘗膳故君不必命之

通論孔氏穎逹曰禮敵者共食則先祭降等之客則後祭若臣侍君而賜之食則不祭若賜食而君以客禮待之則君命之祭乃敢祭

若君賜之爵則下席再拜稽首受爵升席祭卒爵而俟君卒爵然後授虛爵【注今文曰若賜之爵無君也】

正義鄭氏康成曰必俟君卒爵者若欲其釂然也敖氏繼公曰賜之爵使人授之於其席也下降也降席者降而當席末也旣拜興受爵君答再拜乃升席坐祭酒旣卒爵興授人爵也臣先卒爵亦先飯嘗膳之意君卒爵而授虛爵則是授爵亦先於君矣此受爵卒爵授爵之節皆異於燕之無算爵者禮貴相變也凡升席降席皆由下郝氏敬曰曲禮雲長者舉未釂少者不敢飲故燕禮公卒爵而後飲此先卒爵而俟

案臣之再拜稽首其別有三若階下再拜稽首訖而君辭之則若未成然復升再拜稽首以成之是謂成拜其禮最重次則降階未拜聞命卽升升乃再拜稽首又其次則不降階惟下席再拜稽首此賜爵禮輕故惟拜於席下而已至其卒爵之節與燕禮異者燕禮之賜爵當以行旅故必前爵先旣乃得旣其後爵此則惟君賜臣一人爵而已故急承君惠而輙先卒爵也又案賜爵之禮少儀所載與此大同但下又云受一爵而色灑如也二爵而言言斯禮已三爵而油油以退又左氏傳曰臣侍君燕過三爵非禮也此亦當然

存疑鄭氏康成曰受爵者於尊所至於授爵坐授人耳

案此因侍燕食而賜爵未必有面尊如燕禮之爲至君所賜爵而坐以授人恐非臣禮所冝當以敖說爲正

退坐取屨隱辟而後屨【辟音霹】

正義鄭氏康成曰謂君若食之飲之而退也隱辟俛而逡遁方氏慤曰退取屨以進時說屨也隱則不顯辟則不正與屏於側同義敖氏繼公曰是時屨在西階下曲禮曰就屨跪而舉之屏於側此坐取屨卽跪而舉之也隱辟卽屏於側也屨謂納屨

案少儀文亦與此同其下又云坐左納右坐右納左疏云坐左膝則納右足之屨坐右膝則納左足之屨

君爲之興則曰君無爲興臣不敢辭君若降送之則不敢顧辭遂出【爲於僞反】

正義鄭氏康成曰辭君興而不辭其降於已大崇不敢當也賈氏公彥曰云若者不定之辭眀有不降之法敖氏繼公曰云不敢辭者眀已不敢與君爲禮也送之亦當至門君於士尊卑懸絕乃降送之其禮大崇故益不敢當

大夫則辭退下比及門三辭【比毗志反】

正義鄭氏康成曰下亦降也賈氏公彥曰大夫則辭者對上不敢辭是士大夫之內兼卿敖氏繼公曰大夫起而退則君興下階則君降及門則君送於此三節皆辭之故曰三辭大夫位尊不嫌與君爲禮故得辭也此著大夫則上之不敢辭者爲士眀矣右士大夫侍飲食於君

總論應氏鏞曰古之君臣以情相與不若後世堂陛之森嚴也於其閒燕命之侍坐從容無事可以用其情矣故有賜食賜爵之禮也燕見侍坐疑若不必過於嚴其分矣然亦未嘗忘恭敬之心亷恥之節焉

若先生異爵者請見之則辭辭不得命則曰某無以見辭不得命將走見先見之【見之並如字】

正義鄭氏康成曰先生致仕者也【賈疏此先生卽鄕飲酒就而謀賓介者也】異爵謂卿大夫也辭辭其自降而來走猶出也【賈疏取急意而言走先見之者出先拜也】敖氏繼公曰卿大夫之爵於士爲逾等故曰異爵辭者謂其以尊就卑已不敢當也辭不得命謂三辭而不見許也無以見言其非敵不可以接見之走者行之速也先見之旣傳言卽走而見之也此禮當在以贄見於先生異爵者之後又先生異爵者之見於士其禮同則士之以贄見於先生亦當如見於大夫之禮矣

案鄕飲射禮皆有先生君子之文注以先生爲致仕者蓋依書傳大夫致仕爲父師士致仕爲少師教鄕閭子弟謂之鄕先生而言也以君子爲有大徳行不仕者蓋依曲禮博聞彊識而譲惇善行而不怠謂之君子而言也此經前有侍坐君子之文注云謂卿大夫及國中賢者以其不別言異爵故知異爵者亦以君子該之也此言先生又言異爵故先生之注與鄕飲射禮同若然則侍坐於先生者禮當與上之君子同君子之請見者禮當與此之先生同矣此篇之禮大抵主於辧貴賤獨此二文可以見古人尊徳樂道之誠絕不以名位爵秩爲拘故孟子以徳爲逹尊古今之通義也又案不言卿大夫而言異爵則卿之見於大夫禮當視此矣請見不言贄則疏家謂尊無執贄見卑之法者信矣

存疑敖氏繼公曰先見之先亦當作走

案請見時先生異爵者蓋在門也辭不得命而先見之則必出門而拜之矣故注以爲出先拜也先生異爵者答拜遂退主人再拜送之如是而止以賓不入門故先拜非迎也玉云士於大夫不敢拜迎而拜送不可以彼律此先見之於義可通不必攺先爲走右先生異爵者見於士

非以君命使則不稱寡大夫士則曰寡君之老

正義鄭氏康成曰謂擯贊者辭也賈氏公彥曰玉藻曰大夫私事使私人擯則稱名以其非聘問之禮也又曰公士擯則曰寡大夫寡君之老大夫有所往必與公士爲擯注云謂聘也

案此經據玉藻釋之文義自眀非以君命使句所謂大夫私事使也則不稱寡大夫句所謂私人擯則稱名也士一字爲句所謂大夫有所往必與公士爲擯也則曰寡君之老句所謂公士擯則曰寡大夫寡君之老也大夫私事不出境而有私事之使者陳氏祥道曰容有來自他邦而新仕者也

餘論呂氏大臨曰自天子至於士其臣之貴者皆稱老記曰天子之吏自稱於諸侯曰天子之老列國之大夫使於諸侯自稱曰寡君之老又諸侯使卿弔於他國辭曰一介老某相執綍此天子諸侯之臣稱老者也魯臧氏老將如晉問此大夫之臣稱老者也士昏禮納采主人降授老鴈此士之臣稱老者也右自稱於他邦之辭

凡執幣者不趨容彌蹙以爲儀【注今文無容】

正義鄭氏康成曰不趨主愼也以進而益恭爲威儀耳敖氏繼公曰執幣謂以幣相見及爲使者也凡者通尊卑言之行而張足曰趨蓋以容彌蹙爲儀故不趨也惟著凡執幣者之儀如是則執贄者或不然矣士大夫執贄於君前其儀乃與此同賈氏公彥曰小行人合六幣玉馬皮圭璧帛下文別云執玉則此幣謂皮馬享幣及禽贄皆是凡趨有二種有疾趨行而張足是也有徐趨下文舒武舉前曳踵是也此不趨不爲疾趨也輔氏廣曰趨蓋所以爲容執重器則加謹故不趨

執玉者則惟舒武舉前曳踵【踵諸勇反注今文無者古文曳作枻】

正義敖氏繼公曰執玉謂朝君與聘使執圭璧而行禮之時也惟舒武謂僅舒其武耳舉前曳踵見其舒武之法也踵足後也足之前起而後不離地則步之促狹可知又不止於不趨而已鄭氏康成曰重玉器尢愼也武迹也舉前曳踵備跲也賈氏公彥曰恐損玉故徐趨也玉藻云執龜玉不趨又曲禮云凡執主器執輕如不克陸氏佃曰容彌蹙同惟武則舒朱子曰注疏以舒字絕句陸氏讀武字絕句其說近是

右執幣玉之儀

總論賈氏公彥曰此因上言執禽贄相見之禮兼言朝聘執幣玉之禮

凡自稱於君士大夫則曰下臣宅者在邦則曰市井之臣在野則曰艸茅之臣庶人則曰刺艸之臣他國之人則曰外臣【刺千益反注今文宅或爲托古文茅作苖】

正義鄭氏康成曰刺猶剗除也敖氏繼公曰士大夫謂見爲臣者也宅者未仕而家居者也他國之人亦謂士大夫

存疑鄭氏康成曰宅者謂致仕者去官而居宅或在國中或在野周官載師之職以宅田任近郊之地案孟子云市井艸莽之臣皆就未爲臣者言故劉氏敞補士相見義亦謂未仕而見於君者在邦曰市井之臣在野曰艸莽之臣注主致仕者言非也

右自稱於君

案此經蓋主卿大夫士之相見於本國者而言若其行於他邦者則具於聘禮至自諸侯已上則具於朝覲防同之禮故此不及也

欽定儀禮義疏卷五﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷六

鄕飲酒禮第四之一

正義鄭氏康成曰諸侯之鄕大夫三年大比【賈疏大案比戶口時】獻賢者能者於其君以禮賓之與之飲酒於五禮屬嘉禮大戴第十小戴及別錄皆第四通論賈氏公彥曰鄕飲酒之禮有四此賓賢能一也鄕飲酒義云六十者坐五十者立侍是黨正飲酒亦謂之鄕飲酒二也州長春秋習射於州序先行鄕飲酒三也鄕飲酒義又有鄕大夫士飲國中賢者四也王制云習射尙功習鄕尙齒還是州長黨正飲酒法又曰鄕則三年一飲鄕大夫爲主人州則一年再飲春秋習射從而飲之黨則一年一飲十二月因大蠟於學飲酒朱氏載堉曰禮之所紀冠昏防祭皆士以上乃得行之而鄕飲酒之禮逹於庶民因其聚防之時與之揖譲升降使知尙齒尊賢而興敬譲之道焉考之經傳其說有四一曰鄕大夫獻賢能以禮賓之此文是也二曰州長習射先行鄕飲鄕射禮是也二者經文具存三曰黨正以禮屬民飲酒以正齒位其禮每年蠟祭一行惟略見於周官及禮記鄕飲義四曰鄕人飲酒略見於鄕黨篇蓋用鄕飲酒禮不拘何時亦不拘幾次也二者經文亡逸漢制郡國十月行鄕飲酒禮蓋用正齒位之說魏晉以下間或行之其詳不可得聞唐兼采二說賓興則以刺史或上佐爲主其制皆放古而小損之正齒位則行於冬季主用縣令復降殺其禮宋參酌古制於州軍貢士之月以禮飲酒用知州軍事或本州佐官爲主蓋夲用賓賢之說而已仕未仕者以齒序位於兩廡則亦兼取黨正之文至其登降獻酢之節較唐尢簡略云案疏說至明朱氏繹之尢悉攷之周官賓興之飲以三年而行於鄕庠習射之飲以春秋而行於州序正齒位之飲以蠟祭而行於黨庠其時異其地殊而詮經者或以正齒位之飲與此禮混爲一事則膠轕而難通已

存疑敖氏繼公曰鄕飲酒者士與其同鄕之士大夫飲酒於鄕學之禮也

案注疏以此爲賓興賢能而行此飲酒之禮先儒相沿無異辭但篇中所行皆士禮故康成以爲方興賢能以大夫而從士禮也今依鄭義而亦附存敖氏以備一說云

鄕飲酒之禮

正義鄭氏康成曰周官鄕大夫以正月之吉受灋於司徒退而頒之於其鄕吏【賈疏吏卽州長黨正族師閭胥之等】使各以教其所治以考其徳行察其道藝及三年大比而興賢者能者鄕老及鄕大夫帥其吏與其眾寡以禮禮賓之厥明獻賢能之書於王是禮乃三年正月而一行也諸侯之鄕大夫貢士於其君蓋如此云【賈疏周官是天子鄕大夫法諸侯鄕大夫無文故以此約之】孔氏穎逹曰天子六鄕諸侯三鄕鄕各一大夫而有鄕學取致仕在鄕之大夫士爲鄕先生使教縣中之人每年入學三年業成必升於君天子之鄕則升於天子諸侯之鄕則升於諸侯凡升之必用正月將升之時鄕大夫爲主人與之飲酒而後升之若州一年再飲者則州長爲主人若黨一年一飲者則黨正爲主人呂氏大臨曰鄕人凡有防聚皆當行此禮論語鄕人飲酒亦指鄕人而言之

案周官詳於賓興之法此禮詳於飲酒之儀二經相爲首尾而是禮始備然周官之文主王國之鄕大夫言也此禮之文主侯國之鄕大夫言也侯國賓興之法旣可以王國者例之則王國飲酒之儀亦可以侯國者推之矣

餘論鄭氏康成曰黨正每邦索鬼神【賈疏郊特牲曰蠟者索也十二月合聚萬物而索饗之周十二月卽夏十月農功畢而蠟祭也】則以禮屬民飲酒以正齒位【賈疏鄕飲酒義六十者坐五十者立侍六十者三豆七十者四豆八十者五豆九十者六豆是正齒位】此篇無正齒位之事孔氏穎逹曰儀禮未亡之時有論正齒位之禮今鄕飲酒義惟有豆數之言黨正職惟有一命齒於鄕裏再命齒於父族三命而不齒之文二處相兼義仍未足一命齒於鄕裏者謂天子之下士在堂下與五十以下眾賓相次也再命齒於父族者若賓是同姓父族則中士與之齒異姓則不齒也三命不齒者上士席於賓東也此篇是三年一貢士無黨正正齒位之事賈氏公彥曰黨正職所云是天子黨正飲酒法諸侯黨正飲酒還與天子同但公侯伯之士一命子男之士不命皆與堂下鄕人齒以士立堂下故也子男之大夫一命與六十以上齒於堂子男之卿與公侯伯之大夫父族爲賓則與之齒異姓爲賓則席於尊東公侯伯之卿𨿽父族爲賓亦不與之齒席於尊東鄕飲酒貢士以徳爲次故無正齒位之禮

案飲酒之禮旣有四而黨正之禮復闕其散見於經傳者所指又有王國侯國之異羣儒析之不淸而彼此互證彊爲牽合以故其緒益棼今考鄕飲酒義所云者通王國侯國之黨正而言之也文王世子篇注云三老如賓五更如介羣老如眾賓則知黨正之飲亦當有賓而席於西北有介而席於西南但以尙齒而非尙徳故自賓介而外凡羣老之六十以上者皆席於賓西東上若有東面者則北上而五十以下者則齒而立於下也若黨正職所云則專爲王國之黨正言之孔疏所釋是其義也但再命所與齒之賓乃謂父族之爲眾賓者不謂正賓也賈疏因此以推侯國黨正之法疑亦得之凡此皆正齒位之飲也若此禮爲賓興之飲則𨿽三賓之惟長拜洗樂正之與立者齒似以齒論實則但齒於其黨耳至賓與介介與三賓三賓與堂下之立者皆不以齒爲其以徳選故也讀此禮者必析而觀之毋以黨混鄕毋以侯制混王制則序賓序齒犁然各得其理矣

主人就先生而謀賓介

正義鄭氏康成曰主人謂諸侯之鄕大夫也先生鄕中致仕者賓介處士賢者古者年七十而致仕老於鄕裏大夫名曰父師士名曰少師而教學焉恆知鄕人之賢者是以大夫就而謀之賢者爲賓其次爲介又其次爲眾賓而與之飲酒是亦將獻之以禮禮賓之也賈氏公彥曰貢士之法鄕貢一人介與眾賓不貢待後貢之敖氏繼公曰謀謂商度其孰優也必就先生謀之者示有所尊也

餘論賈氏公彥曰射義諸侯獻貢士注云大國三人次國二人小國一人蓋鄕送一人至君所其國有遂有公邑采地貢士與鄕同君又總校之取以貢之於王大國三鄕次國二鄕小國一鄕所貢之士縱取鄕外仍準鄕數爲定孔氏穎逹曰書傳云古者諸侯之於天子也三年一貢士一適謂之好徳再適謂之賢賢三適謂之有功有功者天子賜以衣服弓矢再賜以秬鬯三賜以虎賁百人號曰命諸侯又曰一不適謂之過注云三年時也再不適謂之敖注云六年時也三不適謂之誣注云九年時也一絀以爵再絀以地三絀而地畢注云凡十五年以此知三嵗而貢士也

案據射義及書傳則諸侯所貢士天子蓋試之以行其君之慶譲然考之傳記列國之士鮮有逺宦於王朝者意此制之行直借以察列國選舉之公當與否耳至旣試之後或仍遣歸使各仕於其國未必盡畱爲王國之用也

右謀賓介

主人戒賓賓拜辱主人答拜乃請賓賓禮辭許主人再拜賓答拜主人退賓拜辱

正義鄭氏康成曰戒警也告也拜辱出拜其自屈辱至已門也請告以所爲來之事不固辭者素所有志【朱子曰學成行修進仕於朝上以致君下以澤民士素所志也】去又拜辱者以送謝之賈氏公彥曰冠禮主人先拜賓答拜者戒同寮又使加冠於子尊重之此賓先拜主人答拜者鄕大夫尊賓是鄕人又將貢已宜尊敬主人敖氏繼公曰主人戒賓言主人爲戒賓而來也先拜辱者拜迎也後拜辱者拜送也迎送者據已言也辱者據彼言也請謂致戒辭於賓也其辭卒曰請子爲賓此經言戒賓之儀略者亦以士冠禮宿賓之儀見之也下速賓放此

案戒賓不言所服蓋仍謀賓介之服也下記云朝服而謀賓介注知賓出拜者以鄕射戒賓賓出迎者決之也

介亦如之

正義鄭氏康成曰如戒賓也賈氏公彥曰眾賓亦當遣戒使知

右戒賓介

乃席賓主人介

正義鄭氏康成曰席敷席也夙興往戒歸而敷席【賈疏知戒與席不別日者記云不防戒】賓席牖間南面主人席阼階上西面介席西階上東面敖氏繼公曰席賓於戶牖間主人於東序介於西序少牢下篇席主人於東序西面席侑於西序東面侑介之位同也張子曰坐有四位禮不主於賓主欲以尊賢若賓主相對則有相敵之意而尊賢之意不專矣故其位賓主不相對

眾賓之席皆不屬焉【屬音燭】

正義鄭氏康成曰席眾賓於賓席之西不屬者不相續也賈氏公彥曰鄕射禮席賓南面東上眾賓之席繼而西此眾賓之席亦當然𨿽不屬猶統賓爲位同南面也敖氏繼公曰眾賓眾賓長三人也屬連接也凡席皆有司設之必不屬者爲其升降皆由下也以是觀之則賓位在戶西牖東而當兩楹之間明矣此席亦東上

案鄕飲酒義於賓席曰坐於西北又曰南鄕謂於室戶之西而南鄕也於介席曰坐於西南又曰東鄕謂於西階之上而東鄕也於主人席曰坐於東南又曰東方謂於東階之上而西鄕也於遵者席曰坐於東北謂於賓東而南鄕也若三賓之席則自賓席以西至於西序是其位也凡位室戶之西爲最尊以與人君之負扆者同爲戶牖間故也次則西階之上爲客位故西階爲賓階而其位亞於正賓也若東階爲阼階爲主位至賓東之位則燕禮所以席卿者也而飲射之遵者位於是賓西之位則燕禮所以席大夫者也而飲射之三賓位於是此堂上之席次也

存疑鄭氏康成曰皆獨坐明其徳各特

案凡席皆不屬經特於此見例耳若相屬則升降時必躐席矣故不可也康成因鄕射無不屬之文遂主繆觧

尊兩壺於房戶間斯禁有酒在西設篚於禁南東肆加二勺於兩壺【斯如字篚音匪勺上灼反】

正義鄭氏康成曰斯禁禁切地無足者【賈疏斯澌也澌盡之名故知切地無足】酒在西上也肆陳也賈氏公彥曰東肆以頭首爲記從西向東上頭在西也孔氏頴逹曰設酒尊於東房之西室戶之東在賓主之間示賓主共有此酒也北面設尊酒在酒尊之西呂氏大臨曰酒水也飲之始也飲始於水極味於酒凡酒之設皆尙酒質之爲貴不忘本也敖氏繼公曰設篚於禁南其間當容人蓋酌者北面也東肆放尊之西上也記云尊綌冪賓至徹之則此二勺皆加於冪上矣亦與祭禮微異

案天官酒正職以式法授酒材凡爲公酒者亦如之注曰謂鄕射飲酒以公事作酒者然則侯國之飲射其酒亦公酒與斯禁卽棜也玉藻云大夫側尊用棜士側尊用禁而注曰棜斯禁也禮噐又云大夫士棜禁疏以爲名異形同故總名爲棜禁非也禮噐蓋並舉大夫士於上因並列棜禁於下實則以棜屬大夫以禁屬士無以異於玉藻也少牢注謂禁者酒戒大夫去足攺名爲棜若然則無足爲棜大夫用之有足爲禁士用之此禮行於鄕大夫故知切地無足爲鄕之處士設故不名棜而名禁酒見士冠禮醮用酒章

通論賈氏公彥曰設尊之法醴尊質皆在房內隠處冠禮禮子昏禮禮婦是也酒尊皆於房戶間顯處見其文此及冠禮醮子與鄕射特牲少牢有司徹是也聘禮禮賓尊於東廂不在房者與卑者爲禮相變之法也燕禮大射尊於東楹之西者君尊專大惠也餘論朱氏載堉曰匏今之圓葫蘆也壺今之亞腰葫蘆也太古用匏爲笙用壺爲尊至三代乃用膠漆角木之制以代匏金錫模範之作以代壺旣不同匏壺而猶謂之壺不忘夲也

設洗於阼階東南南北以堂深東西當東榮水在洗東篚在洗西南肆【深式防反】

正義賈氏公彥曰堂深謂從堂亷北至房屋之壁堂下洗北去堂逺近以此爲度呂氏大臨曰鄕飲酒義云洗堂東榮主人之所以自潔而以事賓也賓𨿽亦就此洗不曰賓主共之者明以敬人者自盡也楊氏復曰上篚爵三觶一獻賓獻遵獻工皆異爵三也主人取觶酬賓一也下篚觶四一人舉觶爲旅酬始一也司正舉觶二也二人舉觶爲無算爵始四也案下篚之觶三耳非有四也惟司正之觶終奠之一人所舉者旅畢仍入篚矣上篚之設繼禁而南下篚之設並洗以西其所以異法者堂上夾尊布席堂下則洗傍綽有餘地故也上篚三爵皆行畢卽奠於下篚惟一觶終奠於賓席之薦東不以入下篚

右設席器

羹定

正義鄭氏康成曰肉謂之羹【賈疏爾雅文】定猶孰也【賈疏孰云定者孰卽定止故也】著之者下以爲節【敖氏繼公曰謂下事以此爲節也諸篇言羹定者皆然】李氏如圭曰春秋傳潁考叔食捨肉請以遺母曰未嘗君之羹羹卽肉也敖氏繼公曰此時肉與湇同在鑊故謂之羹賈氏公彥曰不敢煩賓至而使久俟故以羹定爲速賓之限

主人速賓賓拜辱主人答拜還賓拜辱介亦如之正義鄭氏康成曰速召也還猶退也如如速賓也方氏慤曰速者躬至其家而召之也止言賓者正賓也正賓貴於眾賓介則輔正賓者也故主人親速之敖氏繼公曰召而云速欲其來之速也速賓之儀

與戒賓同經文略也賓不遂從之者爲主人復當速介眾賓亦速惟言賓介者以主人親之其禮重故特著之賈氏公彥曰是日必當遣人戒速眾賓但略而不言故下云賓及眾賓皆從之方氏慤曰速者躬至於客而召之也止言賓者正賓貴於眾賓介則輔正賓者也故主人親之

案賓亦當出迎而後拜辱與戒時同

賓及眾賓皆從之

正義鄭氏康成曰從猶隨也言及眾賓介亦在其中矣敖氏繼公曰主人旣速介卽先歸介及眾賓皆至賓之門外俟賓同往也

案聘禮上介及眾介俟於使者之門外使者乃帥以受命於朝此云皆從之亦如聘禮然也鄕飲酒義主人親速賓及介而眾賓自從之至於門外

右速賓介

主人一相迎於門外再拜賓賓答拜拜介介答拜揖眾賓【相息亮反】

正義鄭氏康成曰相擯贊傳命者揖眾賓差益卑也拜介揖眾賓皆西南面賈氏公彥曰主人自迎言一相者見傳命乃迎也門外之位以北爲上主人與賓東西相當介與眾賓差在賓南主人正西面拜賓側身向西南拜介揖眾賓朱子曰大夫士廟門惟外門內門而已諸侯則三天子則五庠序惟有一門此禮及射禮主人迎賓入門卽三揖至階是也敖氏繼公曰亦相者入告主人乃出迎之拜介亦再拜文省耳一相蓋學中之有司給事於飲射之禮者變擯言相見不獨爲擯者之事而已飲射必於學宮者以其深廣且有司及噐用備具故也

案於賓介則拜眾賓則揖禮之差也鄕飲酒義主人拜賓及介而眾賓自入

主人揖先入

正義鄭氏康成曰揖揖賓也先入門而西面賈氏公彥曰學惟一門主人導賓先入至內霤西面待賓【朱子曰門之屋𨿽人君亦兩下爲之門內霤則門屋之北霤也】敖氏繼公曰不言入門右可知也亦以賓入門左見之

案鄕射禮主人以賓揖

賓厭介入門左介厭眾賓入眾賓皆入門左北上【厭於葉反注今文皆作揖又曰眾賓皆入左無門】

正義鄭氏康成曰皆入門西東面賓之屬相厭變於主人也推手曰揖引手曰厭賈氏公彥曰厭者以手向身引之鄕射云賓少進此亦宜然敖氏繼公曰厭之使入禮之也下放此鄕射禮曰東面北上存疑賈氏公彥曰賓旣北上主人西面相鄕揖訖乃相背各鄕堂塗介與眾賓隨賓至西階下

案初入門北行未得遽相鄕及相背東西行又北行稍前乃轉身相鄕耳以當畱介及眾賓之立位也位俱近門距西階則逺

主人與賓三揖至於階三譲主人升賓升主人阼階上當楣北面再拜賓西階上當楣北面答拜【楣密夷反】

正義鄭氏康成曰三譲而主人先升者是主人先譲於賓不俱升者賓客之道進宜難也楣前梁也【賈疏對後梁在室戶上】復拜拜賔至此堂尊之【賈疏鄕飲酒義云拜至此升堂拜是拜至可知】案三揖注疏及敖氏說已見士冠禮此於賓介入門左東面北上之下乃云主人與賓三揖可見三揖皆在北行時而初入門相背各鄕堂塗之前不揖矣所以然者主人此時祗與賓三揖介以下不揖亦不隨賓而行也然必俟介眾賓之位旣定主人乃可與賓爲禮耳又案主人先升導賓也公食大夫禮公升二等賓升君尊也此宜主人升一等而賓升與冠昏鄕射禮同

右迎賓拜至

主人坐取爵於篚降洗

正義鄭氏康成曰將獻賓也敖氏繼公曰取爵蓋北面爲洗而降故曰降洗

賓降主人坐奠爵於階前辭賓對

正義鄭氏康成曰賓降從主人也主人辭重以已事煩賓也事同曰譲事異曰辭對答也賓主之辭未聞敖氏繼公曰賓降之位見下文賓從降而主人辭

亦尙辭譲也奠爵乃辭者事異不宜相雜且爲敬也西面坐奠爵興辭對時亦少進位下文云賓對復位是也

案鄕射禮主人阼階前西面坐奠爵興辭降又案升階之譲已欲升而譲彼先升是事同也降洗之辭已則降而辭彼勿降是事異也凡辭與對皆必先奠其爵不敢因便故敖氏旣曰事異而又以爲爲敬也

主人坐取爵興適洗南面坐奠爵於篚下盥洗【注今文無奠】正義鄭氏康成曰已盥乃洗爵致潔敬也篚下篚南敖氏繼公曰南面坐於洗北乃奠爵於篚南不敢

由便也盥洗旣盥復坐取爵而將洗之也凡言洗於辭洗之前皆將洗而未洗者也盥洗皆立凡洗者必盥經不悉見之

案下卒洗方是洗爵盥則知將洗矣是以賓進而辭洗也凡洗必盥少儀文

賓進東北面辭洗

正義鄭氏康成曰言東北面則南於洗矣敖氏繼公曰進者少南行也南於洗西乃止而東北面鄕主人辭洗之意與辭降同

存疑鄭氏康成曰必進東行示情

案此時主人南面於洗北而賓位階下當西序是在主人之北矣故必稍進南行遙當主人之西南而後斜鄕之而辭洗是以東北面也注東行之說不如敖氏爲核

主人坐奠爵於篚興對賓復位當西序東面

正義鄭氏康成曰言復位者明始降時位在此賈氏公彥曰上直云賓降不言處所於此見之是舉下以明上之義敖氏繼公曰此奠爵於篚爲將洗而致敬也當西序東西節也下文云賓降立於階西當序

案盥前旣嘗奠爵矣此復奠者盥訖則坐取爵以興而擬洗因賓辭故復坐奠而興對也未盥時奠於篚下已盥則奠於篚內故曰於篚

主人坐取爵沃洗者西北面卒洗主人壹揖壹譲升賓拜洗主人坐奠爵遂拜【注古文壹作一】

正義鄭氏康成曰沃洗者主人之羣吏敖氏繼公曰沃洗以枓防水而沃洗爵者也西北面宜鄕洗者也旣則西面於水東主人南面洗而西北面沃則北面洗者其西南面沃之與沃洗者先亦沃盥升亦主人先而賓從之拜洗謝其爲巳洗也

案沃洗者之位在洗東西面至主人洗則斜鄕之故西北面鄕射禮賓西階上北面拜洗主人阼階上北面答拜

降盥賓降主人辭賓對復位當西序卒盥揖譲升賓西階上疑立【疑魚力反後疑立並同】

正義鄭氏康成曰復盥爲手坋污疑正立自定之貌敖氏繼公曰盥爲將酌也賓對時違其位故云復

下主人對放此旣拜而盥爲拜時以右掌據地不無坋污也內則曰凡男拜尙左手賈氏公彥曰揖譲升不言一揖一譲從上可知

案始之盥爲洗爵也此復盥爲實爵也實爵而復盥致潔之至也主人階上及降階之位皆在阼階東賓降階之位在西階西下經俱有明文則賓階上之位亦宜在西階西此不言西可知也其位不當階者堂塗直階恐妨於升降者也鄕射禮主人卒盥一揖一譲升賓升

主人坐取爵實之賓之席前西北面獻賓

正義鄭氏康成曰獻進也進酒於賓敖氏繼公曰實者實以酒謂酌也賈氏公彥曰西北面者賓在西階北面將就席受故西北面鄕其席也

案西北面者鄕賓席也至賓酢而東南面者鄕主席也逮主酬賓而北面者將奠觶於賓席不可斜鄕而奠也

賓西階上拜主人少退賓進受爵以復位主人阼階上拜送爵賓少退

正義鄭氏康成曰少退少辟復位復西階上位賈氏公彥曰鄕射賓進受爵於席前此文不具敖氏繼公曰主人西北面於賓席前賓拜於西階上而主人乃少退則是凡拜皆有相之者

案少退示不敢安之意亦以彼拜而已方執爵故也獻酢酬並同至旅酬則禮殺且授受同在一階故不必少退

薦脯醢

正義鄭氏康成曰薦進也進之者主人有司【賈疏昏禮禮賓贊者薦脯醢】

賓升席自西方乃設折俎【折之設反】

正義鄭氏康成曰升由下也升必中席折俎牲體枝觧節折在俎敖氏繼公曰賓席亦東上西方爲下也

案升席而後設俎俎貴於薦也設之亦主人有司

主人阼階東疑立賓坐左執爵祭脯醢奠爵於薦西興右手取肺郤左手執本坐弗繚右絕末以祭尙左手嚌之興加於俎【繚音了嚌才計反】

正義鄭氏康成曰坐坐於席祭脯醢者以右手肺離之本端厚大者繚猶紾也離肺上爲本下爲末嚌嘗也賈氏公彥曰爵爲取肺奠之少儀云取俎進俎不坐是以取時奠爵興至加於俎又興也敖氏繼公曰執本卻左手則絕末覆右手矣絕末以祭者絕其末不沒之處以爲祭也此與振祭之意相類尙左手嚌之謂舉其左手而右手在下以末授口嚌之也將嚌乃尙左手則祭時不然矣加於俎以右手孔氏穎逹曰俎旣有足立而取之便反之於俎亦立而爲之此謂賓客若爲屍𨿽折俎取祭反之皆坐案俎旣有足而又設於薦外坐而取之非便也故興肺爲气主周人所尙故食必先祭肺絕以右手故執用左手將祭必升其物於手上故卻左手承之若嚌則尙左手變於祭也

存疑賈氏公彥曰大祝辧九祭七曰絕祭八曰繚祭注云繚祭以手從肺本循之至於末乃絕以祭絕祭不循其本直絕以祭禮多者繚之禮略者絕則祭之亦據此與鄕射而言也大夫已上爲繚祭燕禮大射𨿽賓皆大夫以臣在君前故不爲繚祭皆爲絕祭案如疏說則此弗字當作實字觧據說文弗訓撟撟有舉手義有屈曲義所以明繚祭之法也周官九祭鄭注以此當其一然以燕禮大射禮皆爲絕祭推之恐此禮不應獨異

坐捝手遂祭酒興席末坐啐酒【捝舒衞反啐七內反古文捝作說】正義鄭氏康成曰捝拭也捝手爲絕肺染污也刌肺不捝手啐亦嘗也賈氏公彥曰內則事佩之中有捝則賓自有捝巾也鄕射云坐捝手執爵遂祭此不言執爵省文也嚌是至齒啐是入口敖氏繼公曰席末席西端也無後事而啐酒者欲知其防而告之也孔氏穎逹曰啐於席末鄕飲酒義曰言是席之正非專爲飲食也爲行禮也

案嚌肺與祭肺相因者嚌訖當加於俎未得遽離其席也啐酒不與祭酒相因者啐訖當以卒於階故違其席也

降席坐奠爵拜告防執爵興主人阼階上答拜賓西階上北面坐卒爵興坐奠爵遂拜執爵興主人阼階上答拜

正義鄭氏康成曰降席席西也防美也卒盡也賈氏公彥曰賓甘主人之味啐則拜之若主人謝賓則飲訖乃崇酒敖氏繼公曰拜乃告防謝其以防酒飲已也降席卽拜者欲近於啐酒之處且以別於拜旣也旣拜則坐以告防必西階上卒爵者以向者於此拜受故也孔氏穎逹曰祭薦祭酒嚌肺表其敬禮之事故在席中啐酒則入於已故在席末啐才入口故猶在席末卒則盡爵故逺在西階上呂氏大臨曰賓敬主人在禮不在食鄕飲酒義曰卒觶致實於西階上言是席之上非專爲飲食也

右主人獻賓

賓降洗

正義鄭氏康成曰洗將以酢主人

案鄕射禮賓以虛爵降此文不具

主人降賓坐奠爵興辭主人對

正義鄭氏康成曰亦從賓也降立阼階東西面賓奠爵西階前也【賈疏鄕射禮賓西階前東面坐奠爵】

賓坐取爵適洗南北面主人阼階東南面辭洗賓坐奠爵於篚興對主人復阼階東西面

正義敖氏繼公曰洗南北面別於主人也於賓之取爵也主人復位南面辭洗猶不離阼階東示違其位而已此主人辭洗在賓盥之先與他禮微異未詳賈氏公彥曰鄕射賓盥訖將洗主人乃辭洗此賓未盥主人辭洗先後不同者彼與鄕人習禮輕故盥訖乃辭洗此鄕人將賓舉之故未盥先辭洗重之故也又鄕射賓適洗坐奠爵於篚下至盥訖主人辭洗賓方奠爵於篚此適洗未奠卽辭故不奠爵篚下便言奠爵於篚

案賓洗北面者鄕射注云賓自外來是也主人阼階下位本西面辭洗則南面以賓在南也旣仍西面以賓在西也故云復

賓東北面盥坐取爵卒洗揖譲如初升主人拜洗賓答拜興降盥如主人禮

正義賈氏公彥曰如初升謂一揖一譲也如主人禮謂賓降主人亦降賓辭降主人對敖氏繼公曰凡盥洗於洗南者皆北面此云東北未詳疑東衍文也案沃洗者本西面主人洗而西北面沃之則賓洗必西南面沃之敖氏之說當矣

賓實爵主人之席前東南面酢主人主人阼階上拜賓少退主人進受爵復位賓西階上拜送爵薦脯醢主人升席自北方設折俎祭如賓禮不告防

正義鄭氏康成曰酢報也祭者祭薦俎及酒亦嚌啐不告防酒已物也敖氏繼公曰北方席下也主人介席皆南上主人不告防乃亦啐酒者若欲知其美惡以拜崇酒然

案言所不者惟告防卽以明其亦嚌啐也

自席前適阼階上北面坐卒爵興坐奠爵遂拜執爵興賓西階上答拜

正義鄭氏康成曰自席前者啐酒席末因從北方降也敖氏繼公曰從北方降正也

案啐必於席末旣席末啐無轉身躐席更降於上之理故賓啐畢卽從席西降主人啐畢卽從席北降事之宜理之適也此見降由上之非定例而不可以凡防之矣鄕射禮賓西階上北面答拜

主人坐奠爵於序端阼階上北面再拜崇酒賓西階上答拜

正義鄭氏康成曰序端東序頭也賈氏公彥曰奠於序端者擬酬賓訖取此爵以獻介敖氏繼公曰奠爵序端拜崇酒之禮然也奠於其所而拜則嫌若拜旣爵奠於篚而後拜則嫌若禮畢而更端故以奠於此爲節崇重也謂賓崇重巳酒不嫌其薄而飲之旣也故拜謝之卒爵乃拜者若已飲之乃審知其薄然

存疑鄭氏康成曰崇充也言酒惡相充實

案奠爵序端實兼賈敖二義獻酢之禮賓主從同惟賓拜防而後拜旣伸已之感者情宜急也主人則拜旣而後拜崇致已之歉者節宜緩也

右賓酢主人

主人坐取觶於篚降洗賓降主人辭降賓不辭洗正當西序東面【觶支義反】

正義賈氏公彥曰旣自飲而盥洗者禮法宜潔故也敖氏繼公曰自飲乃洗者亦象賓之飲已也鄭

氏康成曰不辭洗者以其將自飲

案獻酢以爵酬用觶者爵以明敬觶以爲勸也篚房戶間尊南之篚也鄕射禮主人奠觶辭降賓對東面立主人坐取觶洗

卒洗揖譲升賓西階上疑立主人實觶酬賓阼階上北面坐奠觶遂拜執觶興賓西階上答拜坐祭遂飲卒觶興坐奠觶遂拜執觶興賓西階上答拜

正義鄭氏康成曰酬勸酒也朱子曰酬導飲也主人酌以獻賓賓酌飲主人曰酢主人又飲而復飲賓曰酬其主人又自飲者是導賓使飲也敖氏繼公曰此象賓之飲巳故其拜皆興受之於人者同案未飲而拜示行酬也旣飲復拜示盡觶也賓皆答拜以此觶爲巳而飲也

主人降洗賓降辭如獻禮升不拜洗賓西階上立正義鄭氏康成曰降辭以將酌已不拜洗殺於獻敖氏繼公曰如獻禮如其降後升前之儀

主人實觶賓之席前北面賓西階上拜主人少退卒拜進坐奠觶於薦西

正義鄭氏康成曰賓已拜主人奠其觶敖氏繼公曰席前北面變於獻以其不授也奠觶於薦西者主人以此觶不舉不敢親授之重勞賓也凡酬酒有卒不舉者有未卽舉者主人皆奠之而不授其意則同燕與大射及少牢下篇主人酬屍與賓皆授觶與士禮異

案獻之禮成於酬此觶主人所以成獻禮也凡酬酒自飲旣必以酬人此觶賓終不舉者以其主人親酬不敢當其盛禮且介及眾賓未獻則賓未有所酬也主人逹賓意於是獻介及眾賓乃使一人舉觶爲旅矣又案授者敵禮也奠而不授則禮重矣士昏記壻見妻之父母壻入門奠贄出擯者以贄出請受壻復以贄入主人乃再拜受聘禮賓覿賓入門奠幣出擯者請受賓入門振幣進授凡此皆奠與授卑亢異也獻酢皆受爵而酬奠觶者主人以此成禮故奠之

賓辭坐取觶復位主人阼階上拜送賓北面坐奠觶於薦東復位

正義敖氏繼公曰辭辭其奠觶也奠觶酬之正禮也然奠而不授亦有降等之嫌故辭之辭之而不命乃坐取觶示受也辭及取觶皆當東面復位待主人拜也北面奠觶由便也凡賓於主人所奠之物必取而遷之以示不敢當之意且爲禮也堂上則左之堂下則右之亦各從其便也賈氏公彥曰賓辭不觧所辭之事案鄕射主人酬賓賓辭注曰辭主人復親酌已是也鄭氏康成曰酬酒不舉君子不盡人之歡

案注云親酌已謂主人親酬對一人舉觶而言也旣辭其親酬又辭其奠觶二義皆賅

右主人酬賓

總論王氏安石曰主旣獻賓旣酢則報施足矣於是有酬焉所以爲厚也陳氏祥道曰賓主之禮有獻而後有酢有酢而後有酬獻者禮之施也酢者禮之報也酬者禮之成也

主人揖降賓降立於階西當序東面

正義鄭氏康成曰主人將與介爲禮賓謙不敢獨居堂上敖氏繼公曰主人將降而揖所以禮賓賓降之位其南北之節皆於階西至此始見之也主人降西面於門東

案揖降者主人揖賓而自降也賓奠觶於薦東則將降矣主人逹其意故揖之

主人以介揖譲升拜如賓禮主人坐取爵於東序端降洗介降主人辭降介辭洗如賓禮升不拜洗

正義賈氏公彥曰升而拜者拜至亦如賓敖氏繼公曰介入門左止於其位至是乃進爵卽向之所奠者也辭洗如賓禮者賓降至壹揖壹譲升之儀也此時介降之位在賓南鄭氏康成曰不拜洗介禮殺也

存疑賈氏公彥曰主人與賓三揖至階時介與眾賓亦隨至西階下東面今惟於升時揖譲無庭中揖譲事

案經言以介揖譲升如賓禮如其三揖至於階三譲至當楣答拜之禮也則主人與賓三揖至階時介尙在門左之位未隨至西階下明矣如介與眾賓隨至西階下則賓三揖時將隨之而偕揖乎抑賓揖而介以下則否乎蓋皆不可

介西階上立

正義鄭氏康成曰不言疑者省文

主人實爵介之席前西南面獻介介西階上北面拜主人少退介進北面受爵復位主人介右北面拜送爵介少退主人立於西階東【注主人介右下今文無北面】

正義敖氏繼公曰主人獻介乃拜於其右者以其尊降於賓也凡堂上獻酢分階而拜者賓主二人而已其餘則否主人立於西階東稍違其拜處與旣獻賓而立於阼階東之意同西階上非其正位故卽辟之案主人獻介而西南面與賓酢主人而東南面者同義蓋獻酢之禮必向受爵者之席前授之受爵者北面於階上則在送爵者之南故取向席前又不背受爵者且以爲少退之地耳旣則授者側向自若受者則進而受之也主人立西階東不卽復阼階者俟其卒爵也

存疑鄭氏康成曰主人拜於介右降尊以就卑也案惟獻賓拜於阼餘皆拜於其右降尊之說不可通於大夫

薦脯醢介升席自北方設折俎祭如賓禮不嚌肺不啐酒不告防自南方降席北面坐卒爵興坐奠爵遂拜執爵興主人介右答拜

正義鄭氏康成曰不嚌啐下賓敖氏繼公曰降席適西階上也介席南上自南方降者介尊於禮輕者或得由便也主人亦然主人介右答拜復西就之有司徹侑降席自北方以其卑於介也

右主人獻介

介降洗主人復阼階降辭如初卒洗主人盥介揖譲升授主人爵於兩楹之間

正義敖氏繼公曰洗爲主人將自酢也初謂賓酢時主人降以下至坐取爵卒洗之禮也自飲而盥逹介意也介立於洗南以俟之主人旣盥乃揖而行也介授主人爵者不敢酢也主人受之者亦逹介意也凡受獻而親酢者一人而已其餘則或所獻者自酢焉此介視賓爲殺故其酢禮如此然其初乃得爲主人洗爵亦其異者也鄭氏康成曰如初如賓酢之時盥者當爲介酌介不自酌下賓酒者賓主共之案爲介酌而亦盥尊介也鄕射禮大夫之酢主人也亦然授於兩楹之間者以此爵未酌且以示殺於賓酢主人授於席前者之禮也

介西階上立主人實爵酢於西階上介右坐奠爵遂拜執爵興介答拜主人坐祭遂飲卒爵興坐奠爵遂拜執爵興介答拜主人坐奠爵於西楹南介右再拜崇酒介答拜

正義鄭氏康成曰奠爵西楹南以將獻眾賓敖氏繼公曰主人拜於西階而奠爵於西楹南以其近也其意則與向之奠於序端者同拜介崇酒亦至是乃爲之者因賓禮也

案主人所與爲禮自工外其拜位與賓同在西階者以其皆賓之屬也主人之拜位自介以下則拜於其右不與拜賓同位者不二尊也於是主人在介右故奠於西楹南由便也介不告防主人亦拜崇酒者介不敢同於賓而主人敬之則不敢甚異於賓也

主人復阼階揖降介降立於賓南

正義賈氏公彥曰向來主人與介行禮於西階上事訖故復阼階

案介降者以主人將與眾賓爲禮也與前將獻介而賓降同意主人不酬介者獻賓之禮旣成則介宜從殺也故上篚惟一觶

右主人自酢於介

主人西南面三拜眾賓眾賓皆答壹拜

正義鄭氏康成曰三拜示徧也壹拜不備禮也不升拜賤也敖氏繼公曰是時眾賓皆在門內之西主人少南行近於門東乃西南面鄕之而拜拜眾賓爲將獻之與賓升而拜至之意相類三拜者旅拜之法皆答壹拜者答旅拜之法此禮大夫士同之

存疑賈氏公彥曰主人在阼階下眾賓在賓介之南故西南向拜之

案言皆者皆三賓以下之眾賓也眾賓多主人不可勝拜然無不爲一拜之理主人三拜以示徧眾賓無不爲答拜之理敖氏之說得之眾賓相隨行至西階西賓介之南東面北上立此無三揖之禮以旅進非相耦也

主人揖升坐取爵於西楹下降洗升實爵於西階上獻眾賓眾賓之長升拜受者三人主人拜送坐祭立飲不拜旣爵授主人爵降復位【長知丈反】

正義敖氏繼公曰西階上獻眾賓總言之也主人蓋執爵西南面於西階上眾賓則以次升受之不獻於席前辟尊者禮也其拜者亦北面長其年之差尊者不拜旣爵卒爵不拜也獻而不拜旣爵差卑也自別於尊者且重勞主人之答巳也不拜旣爵故但立飲記云立卒爵者不拜旣爵位堂下之位介之南也於此云復則主人揖升之時眾賓其皆進與鄭氏康成曰言三人則眾賓多矣主人拜送於眾賓右【賈疏約上介右而知】旣卒也卒爵不拜立飲立授賤者禮簡

案降洗者爲眾賓之長一人而已其餘皆不洗從略也殊其三人於三人之中又殊其長者皆尊卑之差次也祭酒必就地不可以立祭故坐祭

眾賓獻則不拜受爵坐祭立飲

正義鄭氏康成曰次三人以下也不拜受爵禮彌簡敖氏繼公曰自第四人以下又不拜受爵愈自別

於尊者

案言則者見其又別於三賓者也亦言坐祭立飲則其授主人爵而降復位悉與三賓同

每一人獻則薦諸其席

正義鄭氏康成曰謂三人也敖氏繼公曰此薦之節當在坐祭立飲之後與特牲饋食之眾賓同無俎又旣飲乃薦逺下賓介也不言不祭者可知也賈氏公彥曰席謂席前

案言每一人獻則知主人皆拜送而有司以次薦之有薦則當祭薦以下工長言薦而曰使人相祭者決之也然此時三賓猶未卽席當亦燕而後祭如燕禮大夫之爲故敖氏於下經乃羞處觧云此時眾賓亦當祭薦也

眾賓辯有脯醢【辯音徧注今文辯皆作徧】

正義鄭氏康成曰亦每獻薦於其位位在下【賈疏堂下立侍不合有席旣不言席知位在下】敖氏繼公曰眾賓三人之外者也眾賓長以下其堂下之位繼賓介之位而南

主人以爵降奠於篚

正義鄭氏康成曰不復用也

案此篚下篚也以上所用之爵皆因獻賓之爵

揖譲升賓厭介升介厭眾賓升眾賓序升卽席【厭於葉反注今文厭皆爲揖】

正義敖氏繼公曰揖譲升者主人獨與賓一揖一譲而先升也賓厭介升者賓旣厭介乃升也介厭眾賓升亦然三賓則不相厭但以次序而升耳卽席立於席上鄭氏康成曰序次也卽就也賈氏公彥曰序升謂三賓堂上有席者以年長爲首

右主人獻眾賓

總論呂氏大臨曰賓介與眾賓異矣賓與介又有等故介不拜洗主人不於阼階拜送不嚌肺不啐酒不告防不自酌酢主人不酬省於賓可知矣眾賓則升受坐祭立飲不酢其拜受者賓長三人余則不拜省於介可知矣此所以辧隆殺也

一人洗升舉觶於賓

正義賈氏公彥曰此一人舉觶爲旅酬也鄭氏康成曰發酒端曰舉敖氏繼公曰相者使之也獻禮旣備卽舉觶爲旅酬始示畱賓之意也一人主人之贊者旣洗乃升用下篚之觶也此舉觶者代主人行禮耳中庸曰旅酬下爲上舉觶猶言揚觶

實觶西階上坐奠觶遂拜執觶興賓席末答拜坐祭遂飲卒觶興坐奠觶遂拜執觶興賓答拜

正義敖氏繼公曰舉觶者自飲而洗且拜與主人酬賓之禮同賓席末拜示違其位也不降席答之者以其賤也下二人舉觶放此舉觶者拜亦當楣賈氏公彥曰席末答拜者謂於席西南面非謂席上近西爲末以無席上拜法也

案獻賓時經云席末坐啐酒下乃云降席拜告防是席末未離乎席也

降洗升實觶立於西階上賓拜進坐奠觶於薦西賓辭坐受以興舉觶者西階上拜送

正義鄭氏康成曰賓拜拜將受觶言坐受者明行事相接若親受謙也【賈疏𨿽於地若手授之】敖氏繼公曰立者俟賓拜也奠觶者亦以賓未卽飲故也此實取之而曰受者原賓意也云坐受是賓已拜卽興矣凡此時之在席者皆無事則興經文略也

存疑鄭氏康成曰舉觶不授下主人也

案親受者惟獻酢耳若酬則𨿽主人亦奠而不授蓋酬禮當然也大夫以上則異

賓坐奠觶於其所舉觶者降

正義鄭氏康成曰所薦西也舉觶者降事已賈氏公彥曰以其將舉故奠之於右敖氏繼公曰下經云賓坐取俎西之觶卽此觶也其於薦西爲少南云其所者明其近於故處也必奠於其所者降於主人且別於不舉者也主人酬賓奠觶於薦西賓取奠於薦東其觶卒不復舉

案主人之酬觶賓北面奠之此時賓已卽席蓋南面奠之薦西而曰其所明此爲奠觶之常處也

右一人舉觶

設席於堂防東上

正義鄭氏康成曰爲工布席也側邊曰亷燕禮曰席工於西階上少東樂正先升北面此言樂正先升立於西階東則工席在階東【賈疏經不言階東故取燕禮及此經下文以見樂正在西階東而云立於工西則工席更在階東】孔氏穎逹曰堂亷堂基南畔亷稜之上也敖氏繼公曰此云設席於堂亷言其南北節也鄕射云席工於西階上少東言其東西節也文互見耳席東上其下者當西階上少東案樂正在西階東工席又在其東席工之法自西端始隨其人數之多寡而放於東也工不可正居堂中故以西爲節而不以兩楹之間爲節也眾賓之席不屬此席則屬矣升降由後故也

工四人二瑟瑟先相者二人皆左何瑟後首挎越內右手相【相息亮反下同何胡可反挎口孤反】

正義鄭氏康成曰二瑟二人鼓瑟則二人歌也瑟先者將入序在前也相扶工也眾賓之少者爲之每工一人【賈疏二人瑟相二人則二人歌相亦二人】鄕射禮曰弟子相工如初入【賈疏引之證弟子相工之事】天子相工使眂了者【賈疏春官眂了職凡樂事相瞽】工瞽蒙也【陳氏暘曰以其精於聼也】故有扶之者後首者變於君也【賈疏鄕飲與燕禮相對燕禮面鼔此不面鼓是變於君大射後首鄕射面鼓亦變於君】挎持也相瑟者則爲之持瑟其相歌者徒相也【賈疏無可何空以右手相】越瑟下孔所以發越其聲也內側擔之【賈疏以左手於外側擔之使向內】敖氏繼公曰在肩曰何左何瑟爲相當以右手也後首瑟之首在後也挎以指鉤之也後越去瑟亷差近故以巨擘承下亷而三指挎越也內向身也右手相者便也工笙蓋亦公家之樂官給學中飲射之事者與朱氏載堉曰古人歌詩未嘗不彈琴瑟彈琴瑟未嘗不歌詩或有不彈而歌不歌而彈者則變也故爾雅曰徒歌謂之謡徒鼓瑟謂之步別而言之著其變也論語取瑟而歌家語彈琴而歌今人歌詩與琴不能相入蓋失其傳耳挎越者以左手四指入瑟底空穴內捉之也少儀云琴瑟執之皆尙左手謂琴挎瑟皆用左手不用右手也案相工之人天子以眂了見周官眂了職諸侯以僕人見大射儀其輕禮以小臣見燕禮士大夫以弟子見鄕射禮注以弟子爲眾賓之少者蓋鄕庠州序之中必有肄業之人所謂弟子也禮樂之地以有事爲榮庠序舉飲射之禮弟子自當共其役注所謂眾賓之少者卽指是與又案可鼔之處卽首也經蓋互言之前之則曰鼓有聲者在顯處也後之則曰首有聲者在隱處也因隱顯而異其文耳後首則執尾尾狹則指入越者曲而深故云挎面鼓則執首首濶則指入越者直而淺故云執此其異同旣與君禮變而飲與射又相變也內並同外則不可執矣存疑賈氏公彥曰此鄕大夫飲酒而曰四人大射諸侯禮而曰六人若然士當二人天子當八人爲差次案歌工必用二人惟瑟以多寡爲隆殺若工一人瑟一人恐不成樂矣故鄕射禮亦工四人疑士與大夫同制至以諸侯六人推知天子八人則疏說固可循也樂記曰淸廟之瑟朱而疏越一倡而三嘆所謂倡嘆朱子曰蓋一人倡而三人和也今觧者以爲三嘆息非是據此則天子之歌工或用四人與

樂正先升立於西階東

正義鄭氏康成曰正長也樂正於天子樂師也凡樂掌其序事樂成則告備敖氏公曰天子樂師以下大夫上士下士爲之諸侯樂師惟當用上士下士然則此使之給事者其下士與樂正當從工乃先升者變於尊者之重禮也此先升而立於西階東明其不與工序也鄕射禮云樂正先升立於工席之西亦與此文互見也

案侯國有大小樂正此小樂正也故敖云下士爲之燕禮大射儀亦用小樂正則鄕飲射可知矣

工入升自西階北面坐相者東面坐遂授瑟乃降正義敖氏公曰相者東面坐於其席前之西以瑟首鄕東授之鄭氏康成曰降立於西方【賈疏鄕射云樂正適西方命弟子贊工遷樂故知立於西方】

案鄕射禮北面東上坐此亦然

工歌鹿鳴四牡皇皇者華【華呼瓜反】

正義鄭氏康成曰三者皆小雅篇鹿鳴君與臣下及四方之賓燕之樂歌也此采其已有防酒以召嘉賓嘉賓旣來示我以善道又樂嘉賓有孔昭之明徳可則效也四牡君勞使臣之來之樂歌也此采其勤苦王事念將父母忠孝之至以勞賓也皇皇者華君遣使臣之樂歌也此采其更是勞苦自以爲不及欲諮謀於賢知而以自光明也朱子曰鹿鳴卽謂今日燕飲之事所以道逹主人之誠意而美嘉賓之徳也四牡言其去家而仕於朝辭親而從王事於此乎始也皇華言其將爲君使而賦政於外也學記曰宵雅肄三官其始也正謂此也蓋此三詩先王所制以爲燕飲之樂用之鄕人用之邦國各取其義而歌之也問鹿鳴四牡皇華儀禮以爲上下通用之樂不知

王事靡盬之類庶人安得用之曰鄕飲酒亦用大學始教宵雅肄三正謂習此蓋入學之始須教他便知有君臣之義始得陳氏暘曰舜之作樂琴瑟以詠於堂上所以發徳而貴人聲此鄕飲酒義所謂升歌三終也敖氏繼公曰不言瑟者瑟依歌其同可知書曰搏拊琴瑟以詠

案人倫有五而君臣父子其尢大者也故詩序曰無私恩非孝子也無公義非忠臣也此三詩者不以私恩廢公義不以公義背私恩蓋先王宴勞之所爲作因以被之樂章而自鄕飲燕射皆用焉至於始入學者猶三肄之皆欲其早識君臣之義於初因樂而以詩教也

卒歌主人獻工工左瑟一人拜不興受爵主人阼階上拜送爵

正義鄭氏康成曰左瑟便其右且辟主人授爵也一人工之長也工賤故不爲之洗賈氏公彥曰工北面以西爲左空其右受獻便也以酒從東來故也敖氏公曰左瑟置其瑟於左爲受爵變也瑟宜前首故左之一人工之長乃歌者也不興受爵瞽者不能如禮也主人亦坐授之主人先獻歌者其瑟者事未至乃爲之變者節也主人獨拜於阼階上者以工拜受於其位故不得拜於其右也凡主人與工爲禮蓋亦有贊告之者

案先言工左瑟而後言一人拜則是二瑟皆左瑟不止拜受之一人

通論賈氏公彥曰此及燕禮同是主歡心尙樂故有歌笙間合間合不獻以前已得獻也鄕射主於射惟有合樂笙工並爲至終總獻之大射亦主於射但有升歌獻工下管不復得獻

薦脯醢使人相祭

正義鄭氏康成曰相其祭酒祭薦【賈疏相者扶工之人】敖氏繼公曰亦祭薦者殊其長也

工飲不拜旣爵授主人爵

正義鄭氏康成曰坐授之

案眾賓及工之獻不酢故飲旣卽授主人爵爲其當用以獻次賓次工也眾賓立授工坐授眾賓立飲工坐飲皆以其無目優之也

眾工則不拜受爵祭飲辯有脯醢不祭【辯音徧下同注今文辯爲徧】正義鄭氏康成曰祭飲獻酒重無不祭也【賈疏眾工諸事不備尙祭酒】敖氏公曰祭飲祭酒乃飲也

案眾工者次工長以下三工也不拜受則主人蓋亦不拜送矣其眾工之末飲者旣授主人爵主人當以奠於上篚至獻笙乃復取而獻之故下記云獻工與笙皆取爵於上篚也

大師則爲之洗賓介降主人辭降工不辭洗【大音泰爲於僞反】正義鄭氏康成曰爲之洗尊之也【賈疏工非大師則無洗】賓介降從主人也工大師也敖氏公曰大師周官以下大夫爲之諸侯宜用上士也爲之洗以其有爵異之主人辭賓亦對眾賓不降別於賓介也工不辭洗亦不降主人旣洗與賓介揖而俱升

案賓介從降以大師爲樂賓來也大夫不從降以助主人樂賓而身非賓也三賓亦不降不敢自擬於賓也樂正下士而大師乃上士者不相統也

存疑鄭氏康成曰大夫若君賜之樂謂之大師上旣言獻工矣乃言大師者大師或瑟或歌也其獻之瑟則先歌則後賈氏公彥曰大師能瑟在瑟中能歌在歌中其獻法皆先瑟後歌隨大師所在以次獻之也

案大師卽國之大師如有事於君所則來者工而已大師不與也若大師無事於君所則亦來與此禮聖人言師摯之始闗雎之亂洋洋盈耳則魯行飲射之禮師摯蓋嘗與焉何必爲君賜哉大射儀先言僕人正徒相大師下乃云後者徒相入故注知後者爲大師且曰大師無瑟是大師主歌矣此注乃曰大師或瑟或歌與彼互異大射儀之獻工而一人拜受爵也注曰謂大師是大師𨿽主歌而獻必先之矣此注乃曰其獻之瑟則先歌則後夫經所謂瑟先者謂其入之序不謂其獻之次也樂貴人聲先歌者宜矣

笙入堂下磬南北面立

正義鄭氏康成曰笙吹笙者也以笙吹此詩以爲樂也賈氏公彥曰磬旣南面其南當有撃磬者笙入蓋在撃磬者之南敖氏繼公曰磬南阼階西南也北面立蓋亦東上如工立於磬南近其所應之樂也詩曰笙磬同音

案升歌者堂上之人聲也堂下則尊者以管虞書下管周官大司樂亦下管是也卑者以笙此禮及鄕射禮皆言笙入是也燕禮亦言笙入者燕爲諸侯之輕禮故也周官有笙師又有磬師此經不見撃磬之人言磬南則可知矣

樂南陔白華華黍【陔古才反白華呼反】

正義鄭氏康成曰小雅篇也今亡其義未聞孔氏穎逹曰笙歌三篇堂下吹笙以播詩也陳氏暘曰鄕飲酒義所謂笙入三終也

存疑賈氏公彥曰詩序雲南陔孝子相戒以養也白華孝子之潔白也華黍時和年豊宜黍稷也

辧正劉氏敞曰此三篇笙詩也小序云有其義而亡其辭亡謂本無非亡逸之亡也此禮曰樂燕禮曰奏不言歌則有聲而無辭明矣下由庚崇丘由儀放此朱子曰笙詩有聲無辭意古經篇題之下必有譜

焉如投壺魯鼓薛鼓之節而亡之耳小序於六詩皆著其義蓋以意言之鄭云其義未聞則亦不敢信其說矣王氏應麟曰詩三百十一篇亡其辭者六篇無辭明矣

案詩三百十一篇而史記孔子世家云三百五篇孔子皆歌之漢書藝文志亦曰凡三百五篇王吉以三百五篇諫龔遂曰誦詩三百五篇人事浹王道備則餘六篇之爲無辭之詩有明徴矣

總論陳氏祥道曰工歌三終堂上樂也笙入三終堂下樂也記曰歌者在上匏竹在下貴人聲也此之謂也

主人獻之於西階上一人拜盡階不升堂受爵主人拜送爵階前坐祭立飲不拜旣爵升授主人爵

正義鄭氏康成曰一人笙之長者也笙三人和一人凡四人【賈疏爾雅笙小者謂之和】鄕射禮曰笙一人拜於下賈氏公彥曰獻工拜送在阼階上以工在西階東故也此拜送在西階上以笙在階下故也敖氏公曰主人獻亦西南面也盡階不升堂賤也旣受爵階上少立俟主人已拜然後降主人拜亦北面升授主人爵亦盡階不升堂朱氏載堉曰凡堂下樂皆立故經不言席皆非無目之人故經不言相

案凡嘉禮之獻酒惟笙飲於階前射禮者釋者飲於庭燕禮大射禮士旅食飲於其尊南餘皆飲於階上

眾笙則不拜受爵坐祭立飲辯有脯醢不祭【注今文辯爲徧】正義陳氏暘曰工一人祭薦余則祭飲而已笙則皆不祭此又等降之別也鄭氏康成曰薦之皆於其位磬南敖氏繼公曰鄕射禮曰主人以爵降奠於篚反升就席

案飲酒之獻止於此介禮之殺於賓者不拜洗不嚌啐不告防不親酌酢又主人不酬也三賓之長之殺於介者不坐飲不拜旣不設俎又不酢主人也其以次之二賓之殺於三賓之長者不辭洗也堂下眾賓之殺於以次之二賓者不拜受不祭薦也大師視三賓之長惟不辭洗不立飲爲異工長視以次之二賓眾工視堂下眾賓惟不立飲爲異笙則又殺於工矣盡階不升堂受爵又降飲於階前是也尊卑隆殺之間可以見禮意矣

乃間歌魚麗笙由庚歌南有嘉魚笙崇丘歌南山有臺笙由儀【間記莧反麗力移反夲或作離】

正義鄭氏康成曰間代也謂一歌則一吹六者皆小雅篇魚麗言年丰物多也此采其物多酒防所以賓也南有嘉魚言君子有酒樂與賢者共之也此采其能以禮下賢者賢者累蔓而歸之也南山有臺言太平之治以賢者爲本此采其愛友賢者爲邦家之基旣欲其身之壽考又欲其名徳之長也由庚崇丘由儀今亡其義未聞孔氏穎逹曰間歌六篇堂上歌一篇堂下吹一篇相間代也陳氏暘曰鄕飲酒義所謂間歌三終也

存疑賈氏公彥曰詩序云由庚萬物得由其道也崇丘萬物得極其髙大也由儀萬物之生各得其宜也辧正鄭氏樵曰南陔白華華黍由庚崇丘由儀此六詩皆主於笙奏之𨿽有其聲舉無辭句束晳補笙詩皮日休補肆夏不知六詩乃笙詩肆夏乃金奏初無辭之可傳也

乃合樂周南闗雎葛覃捲耳召南鵲巢采蘩采蘋【合如字劉音閤雎七徐反覃大南反卷九轉反召音邵蘋毗人反】

正義鄭氏康成曰合樂謂歌樂與眾聲俱作周南召南國風篇王后國君夫人房中之樂歌也闗雎言后妃之徳葛覃言后妃之職捲耳言后妃之志鵲巢言國君夫人之徳采蘩言國君夫人不失職采蘋言卿大夫之妻能循其法度夫婦之道生民之本王政之端此六篇者其教之原也故國君與其臣下及四方之賓燕用之合樂也程子曰周公主內治故以畿內之詩言文王大姒之化者屬之周南召公掌諸侯故以畿外之詩言列國諸侯大夫之室家被文王大姒之化而成徳者屬之召南鄭氏樵曰二南言王者之化自北而南後世被之樂章用之爲鄕樂爲燕樂爲射樂爲房中之樂所以彰文王之徳美也朱子曰二南之分惟程子得之謂之南者言其化自岐雍之間被於江漢之域自北而南也詩曰以南謂此也陳氏暘曰鄕飲酒義所謂合樂三終也

存異孔氏穎逹曰合樂者謂工歌闗雎則笙吹鵲巢合之工歌葛覃則笙吹采蘩合之工歌捲耳則笙吹采蘋合之

辧正賈氏公彥曰合樂者謂堂上有鼓瑟堂下有笙磬合奏此詩朱子曰合樂孔疏非是當從賈疏謂合奏此六詩也言三終者二南各三終也朱氏載堉曰所謂合樂者如堂上歌闗雎則堂下亦奏闗雎以合之堂上歌鵲巢則堂下亦奏鵲巢以合之舊說堂上歌關雎則堂下奏鵲巢此不逹之論也

餘論鄭氏康成曰鄕樂者風也小雅爲諸侯之樂大雅頌爲天子之樂鄕飲酒升歌小雅禮盛者可以進取也燕合鄕樂禮輕者可以逮下也春秋傳曰肆夏繁遏渠天子所以饗元侯也文王大明緜兩君相見之樂也然則諸侯相與燕升歌大雅合小雅天子與次國小國之君燕亦如之與大國之君燕升歌頌合大雅其笙間之篇未聞賈氏公彥曰天子享元侯升歌頌合大雅享五等諸侯升歌大雅合小雅享臣子歌小雅合鄕樂若兩元侯自相享與天子享巳同五等諸侯自相享亦與天子享巳同諸侯享臣子亦與天子享臣子同燕之用樂與饗同孔氏穎逹曰天子饗元侯用肆夏則其餘諸侯不得用肆夏當歌文王與兩君相見同也然則兩元侯相見與天子享之禮同仲尼燕居兩君相見升歌淸廟謂元侯也諸侯來朝乃歌文王遣臣來聘必不得同當歌鹿鳴燕禮兼燕四方之賓其樂歌鹿鳴是其等差也左傳言三夏天子所以享元侯則文王爲兩君之相見之樂亦謂享也𨿽不言燕燕亦當然又曰燕禮升歌小雅笙間亦用小雅則用詩與升歌同此注云未聞者未知其用何篇也

案樂有四節上下同之至所用之詩鄕飲酒乃與燕禮同可見尊卑皆可通用也惟大雅與頌不敢上干寧兪叔孫豹之說傳有明文至賈孔所差蓋亦臆度云爾未可據爲定制也頌祭祀所歌謂施於賓客尢恐未然

工告於樂正曰正歌備樂正告於賓乃降

正義賈氏公彥曰無大師故工告樂備敖氏繼公曰工其長也正歌謂所歌者皆風雅之正也凡歌以旣合樂爲備故合樂之後乃告備焉惟正告歌備者以已之所有事者而言也李氏如圭曰告於賓者作樂主爲樂賓也鄭氏康成曰樂正降者以正歌備無事也降立西階東北面【賈疏堂上時在西階東北面知降亦然】案言歌者工主於歌也言正者對無算樂而言也凡禮各有所當歌者是謂正歌鄕射禮曰工不興告於樂正

右樂賓

欽定儀禮義疏卷六﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷七

鄕飲酒禮第四之二

主人降席自南方側降

正義鄭氏康成曰不自北方由便賓介不從【賈疏側者特也賓介不從故言側】敖氏繼公曰此降席自南方其義與介同

案上降降席也下降降階也司正之作將使監酒非賓介所宜參故特降

作相爲司正司正禮辭許諾主人拜司正答拜主人升復席【相息亮反下並同】

正義鄭氏康成曰作使也禮樂之正旣成將畱賓爲有懈惰立司正以監之察儀法也拜拜其許賈氏公彥曰上云一相迎於門外今將燕使爲司正敖氏繼公曰主人自作之者辟君禮也司正之職亦主於相爾乃更其名者禮異於上宜新之也自是以後禮節凡五司正皆有事焉於此立之示畱賓之意也謂之司正者以其正此飲酒之禮而名之張氏飬浩曰正獻主於行禮行禮則有節旅酬主於和樂和樂則易流立司正以董之則不至於流矣

案此時之司正卽前此之相也其在鄕射又卽繼此之司馬也相與司馬不言作獨司正則降階作之且拜其許者相徒贊主人之命司馬専掌一射之儀若司正則此日之與此禮者無貴賤卑尊皆將於彼乎受正焉夫是以重其選而異其禮也鄕飲酒義曰一人揚觶乃立司正焉知其能和樂而不流也明日而息司正也以此鄕射禮主人再拜此亦當然

司正洗觶升自西階阼階上北面受命於主人主人曰請安於賔司正告於賓賓禮辭許

正義鄭氏康成曰爲賓欲去畱之告賓於西階上【賈疏鄕射云司正升自西階由楹內適阼階上北面受命於主人西階上北面請安於賓】敖氏繼公曰司正緣主人意必欲安賓故受命於主人以安之安賔而賓辭則是賓於此果有不安之心矣賓辭者以主人有防酒嘉肴己巳受賜爲辭也執觶受命贊辭變於君

司正告於主人主人阼階上再拜賓西階上答拜司正立於楹間以相拜皆揖復席

正義鄭氏康成曰再拜拜賓許也司正旣以賓許告主人遂立楹閒以相拜相謂贊主人及賓相拜之辭賓主人旣拜揖就席敖氏繼公曰楹閒東西節也宜於楹爲少南凡拜皆有相之者經不悉見之案司正於阼階上受命主人西階上告賓又於阼階上告主人還至中閒北面相拜蓋距堂亷不逺鄕射禮先言司正相拜而後言賓主之拜於禮節次第尢明故注用之以釋此文

司正實觶降自西階階閒北面坐奠觶退共少立【共九勇反】正義鄭氏康成曰階閒北面東西節也共拱手也少立自正愼其位也敖氏繼公曰奠觶不拜者獨行禮則不象受觶之儀也不南面奠觶亦變於君禮退而少立以其位在是也燕與大射則其位少進亦異者也

存疑鄭氏康成曰階閒其南北當中庭【賈疏鄕射云降自西階中庭北面坐奠觶】

案云階閒則距階不甚逺士喪禮遂匠納車於階閒旣祖婦人降卽位於階閒士虞禮黍稷兩惇於階閒特牲禮執事之爼陳於階閒足以徴其非南北之中矣鄕射中庭北面蓋與此異也

坐取觶不祭遂飲卒觶興坐奠觶遂拜執觶興洗北面坐奠觶於其所退立於觶南

正義鄭氏康成曰洗觶奠之示潔敬也立於其南以察眾賈氏公彥曰直洗不盥俗本有盥者誤敖氏繼公曰坐取觶亦進坐取觶而反坐也不祭者變於獻酬也卒觶拜者宜謝主人也酒主人之物也主人不答拜者非與爲禮則不敢當也主人請立司正而司正乃實觶自飲者所以爲識又欲因以虛觶識其位也洗觶奠之不敢苟也

案司正之觶旣以自表其位且示將以爲罰觶也故取觶不祭而位於階閒取其賓主之適均也其卒觶也先飲以爲酒令也故鄭重而拜之賓主不答者此觶非與賓主爲禮也卒觶復洗而奠空觶者豫當酌以飲人也檀弓所載杜蕢之飲曠飲調並飲平公者其類也蕢復自飲而曰敢與知防則以防者司正之職已非司正故云然

右立司正

賓北面坐取爼西之觶阼階上北面酬主人主人降席立於賓東

正義鄭氏康成曰初起旅酬也旅酬同階禮殺【賈疏上正酬時不同階】賈氏公彥曰爼西之觶謂前一人所舉觶奠於薦右者今爲旅酬而舉之前主人酬賓奠於薦東者不舉故言爼西以別之敖氏繼公曰爼西於薦西爲少南上經惟言奠觶於其所故此明之賓於一人所舉之觶亦取而遷之者以其代主人行禮故也

賓坐奠觶遂拜執觶興主人答拜不祭立飲不拜卒觶不洗實觶東南面授主人

正義鄭氏康成曰此所不者酬而禮殺也賓立飲卒觶因更酌以鄕主人將授敖氏繼公曰不拜卒觶猶言不拜旣爵也東南面於阼階上

案鄕射禮東南面上有進字下無授主人三字

主人阼階上拜賓少退主人受觶賓拜送於主人之西賓揖復席

正義鄭氏康成曰賓復席酬主人訖敖氏繼公曰揖而復席禮之也

案鄕射禮於受觶上亦云進於主賓之拜皆云北面

主人西階上酬介介降席自南方立於主人之西如賓酬主人之禮主人揖復席

正義鄭氏康成曰其酌實觶西南面授介自此已下旅酬酌者亦如之【賈疏亦西南面授之以旅酬皆西階上故也】朱子曰酬初皆北面但授觶時賓則東南面授主人主人則西南面授介已受之後卽授者又還北面之位賓則拜送於主人之西主人則拜送於介之東下受介酬者介亦旣授乃還北面拜送也

案鄕射禮主人以觶適西階上

司正升相旅曰某子受酬受酬者降席

正義鄭氏康成曰旅序也【賈疏旅眾也而言序者謂眾以次序相酬】於是介酬眾賓眾賓又以次序相酬某者眾賓姓也同姓則以伯仲別之又同則以其字別之【賈疏某在子上故知是姓若單言某則是字】賈氏公彥曰賓主及介旅酬不監以其習禮也敖氏繼公曰相旅謂相旅酬之禮或言旅或言酬互見耳賓酬主人主人酬介司正不升則惟相之於下耳尊之也若有遵者則先眾賓酬之旣則司正乃升

案賓介主人之酬司正不相疏本使能之意爲說敖緣相拜之法爲說兼之而義備矣

司正退立於序端東面

正義鄭氏康成曰辟受酬者又便其贊上贊下也始升相西階西北面【賈疏西階西卽眾受酬者立處】敖氏繼公曰序端東面惟退而俟事之時則然自是以後於凡作受酬者則皆少違此位堂上者北面作之堂下者南面作之旣則皆復此位也

案序端視西階西爲益西司正始升相得立於西階西者以受酬者自介右也自此以後則眾受酬者受自左而西階西爲受酬者之位矣故退立序端以辟之凡在堂上者司正作之則降席以就西階西之位在堂下者司正作之則升自西階以就西階西之位

受酬者自介右

正義鄭氏康成曰由介東也【賈疏北面以東爲右】尊介使不失故位敖氏繼公曰受介酬者獨居其右與他受酬者不同明介尊不與眾賓序也自介右則介當東南面酬之若遵者受介酬亦然

眾受酬者受自左【注今文無眾酬】

正義鄭氏康成曰後將受酬者皆由西變於受介也賈氏公彥曰眾賓之內爲首者一人自介右受之

自第二已下並堂下眾賓皆自左受之敖氏繼公曰受自左賓黨受酬者之正位也

案酬有主道而西爲賓方其爲介所酬者受於介右將使介仍居賓方也其受酬於爲介所酬者已下則受於酬者之左將使酬者得修主道也

拜興飲皆如賓酬主人之禮

正義鄭氏康成曰嫌以下異也敖氏繼公曰惟受酬者立於酬者之西及酬者旣實觶進西南面爲異

辯卒受者以觶降坐奠於篚司正降復位【辯音徧】

正義鄭氏康成曰辯辯眾賓之在下者鄕射禮曰辯遂酬在下者皆升受酬於西階上位觶南之位敖氏繼公曰卒受者無所旅自飲於上乃降

案酬之爲義注曰勸酒也爲酬賓言之也又曰周也爲旅酬言之也旅酬之酬義主於周當主人酬賓時介遵皆未及獻無行酬之法故不盡主人之歡奠之而不舉至獻禮旣畢一人舉觶乃體主人均恵之意而行之以至於辯辯者周也

右旅酬

使二人舉觶於賓介洗升實觶於西階上皆坐奠觶遂拜執觶興賓介席末答拜皆坐祭遂飲卒觶興坐奠觶遂拜執觶興賓介席末答拜【敖云於西階上於字衍】

正義鄭氏康成曰二人主人之贊者燕禮曰媵爵者立於洗南西面北上序進盥洗李氏如圭曰二人舉觶爲無爵始也賈氏公彥曰答拜賓南面介東面敖氏繼公曰亦代主人行事也至是乃並舉觶於介者異之也

案以燕禮媵爵之儀推之其實觶也亦當序進亦由楹北其舉於賓者先酌舉於介者後酌乃之西階上先酌者在右後酌者在左北面乃坐奠觶鄕射禮舉觶者奠觶北面

存疑鄭氏康成曰若有大夫則舉觶於賓與大夫辧正敖氏繼公曰言賓介者明𨿽有大夫猶及介案飲酒主於賓其次介故一人舉觶惟於賓至二人舉觶始兼及介𨿽有遵者不宜先之也鄕射禮舉觶於賓與大夫者以無介耳下文降席徹爼其序皆賓先於主人介先於遵者則此之舉觶於賓介當以敖氏之說爲正

逆降洗升實觶皆立於西階上賓介皆拜

正義敖氏繼公曰鄕射禮立於西階上北面東上鄭氏康成曰於席末拜

案逆降謂先升者後降猶昏禮言者逆退也燕禮媵爵者序於尊所以降拜於阼階下故曰交於楹北降是序降也此臣禮逆降所以變於君也司正旣洗觶而後升自西階此亦先洗後升與一人舉觶者同以其皆用下篚之觶故也

皆進薦西奠之賓辭坐取觶以興介則薦南奠之介坐受以興退皆拜送降賓介奠於其所【注今文曰賓受】

正義賈氏公彥曰皆進者一人之賓所一人之介所鄭氏康成曰賓言取介言受尊卑異文敖氏繼

公曰賓云取介云受錯綜以見其同也介亦辭文不具耳鄕射禮賓與大夫辭介宜與彼大夫同也奠於其所者賓則少南而當爼西介則少東而當爼南如於一人舉觶者之爲也旣奠於其所則興不言者亦文不具耳鄕射禮賓大夫坐反奠於其所興舉觶者賓介未奠而降變於上禮

案鄕射禮薦西之奠言坐奠拜送之退言反位此文略也

右二人舉觶

總論敖氏繼公曰此條有與一人舉觶之儀相類者其說已見於上

司正升自西階受命於主人主人曰請坐於賓賓辭以爼

正義鄭氏康成曰至此盛禮俱成賓主百拜【賈疏樂記文】彊有力者猶倦焉【賈疏聘義文】張而不弛弛而不張非文武之道【賈疏雜記文】請坐者將以賓燕盡殷勤也爼肴之貴者辭之者不敢以禮殺當貴者賈氏公彥曰自此以上皆立行禮人皆勞倦故請坐於賓鄕射司正升自西階阼階上受命於主人適西階上北面請坐於賓此亦同云主人曰請坐於賓亦是使司正語於賓也敖氏繼公曰坐謂燕坐而飲也辭以爼者以爼辭其請坐之命謂爼在此不敢坐也爼肴之貴者燕坐則禮殺矣當俎而燕坐是褻之也司正於是又反命於主人

主人請徹俎賓許

正義鄭氏康成曰亦司正請告之敖氏繼公曰賓向者辭以俎今主人請徹俎而賓許之是許其坐矣

案請者請於主人告者告於賓

司正降階前命弟子俟徹俎

正義鄭氏康成曰西階前也弟子賓之少者俎者主人之贊者設之今賓辭之使其黨俟徹順賓意也敖氏繼公曰俟徹俎者俟尊者徹乃受之也

司正升立於序端

正義鄭氏康成曰待事【賈疏司正命弟子徹俎卽升立於序端弟子尙未徹俎故云待事】

賓降席北面主人降席阼階上北面介降席西階上北面遵者降席席東南面【遵將氳反注今文遵爲僎或爲全】

正義鄭氏康成曰皆立相須徹俎也遵者謂此鄕之人仕至大夫主人所榮而遵法者也或有無來不來用時事耳敖氏繼公曰賓北面於俎南以當先取俎也主人介遵皆近其席而立俟取俎之節也遵者乃此鄕之人仕至公卿大夫主人請之來與此防者也遵者席西上降席而立於席東便也

案鄕射禮主人降席自南方賓及大夫皆不言所自以上啐酒之降決之則賓降席自西方以席東南面之文決之則大夫降席自東方主人必左還賓介必右還而後鄕其席諸公大夫謂之遵者以其爵崇徳備可爲鄕人所遵法故請之以爲矜式焉

賓取俎還授司正司正以降賓從之主人取俎還授弟子弟子以降自西階主人降自阼階介取俎還授弟子弟子以降介從之若有諸公大夫則使人受俎如賓禮眾賓皆降【還音旋下同】

正義鄭氏康成曰取俎者皆鄕其席旣授弟子皆降眾賓從降亦爲將燕賈氏公彥曰鄕席取爼還轉授之故經皆言還敖氏繼公曰北面取俎還南面授司正必言還者明就而受之司正受賓俎者賓尊宜異之此取俎與升受俎者皆以先者旣降爲節主人介取俎不言所鄕如賓可知主人之俎乃以降自西階者辟君禮也人亦謂弟子鄕射禮大夫取俎還授弟子是也主人降立於阼階東賓降立於西階西介在賓南大夫在介南眾賓又在大夫南少退案眾賓無俎亦降者鄕射注曰從降亦爲將燕是也其位則鄕射禮曰立於大夫之南少退北上

右徹俎

說屨揖譲如初升坐【說吐活反注今文說爲稅】

正義鄭氏康成曰說屨者爲燕當坐也必說於下者屨賤不空居堂說屨主人先左賓先右孔氏穎逹曰以前皆立而行禮至此徹俎之後乃說屨升堂坐也賈氏公彥曰曲禮上於東階則先右足上於西階則先左足注云相鄕敬也玉藻著屨之法坐左納右坐右納左今說之北面鄕階主人先左賓先右亦取近於相鄕也敖氏繼公曰說屨者各於其階側北面賓黨之屨亦北上坐於堂而說屨於上者惟尊長則然此賓主人其尊相敵故皆說於下揖譲者主人與賓一揖一譲也賓則厭介介厭大夫大夫厭眾賓以次而升

通論賈氏公彥曰少儀云排闔說屨於戶內一人而已矣彼在室則尊者說屨在戶內其餘說於戶外若在堂亦尊者說屨在堂余說於堂下是以燕禮大射臣皆說於階下公不見說屨之文則公舄在堂矣飲射行敵禮故皆說於堂下

右說屨升坐

乃羞

正義鄭氏康成曰設啗其以案酒也羞進也所進者狗胾醢也【敖氏繼公曰特牲少牢之庻羞皆以其牲肉爲胾又有醢知此禮當放之也】鄕設骨體所以致敬今進羞所以盡愛敬之愛之所以厚賢也賈氏公彥曰記云其牲狗禮記又云庻羞不逾牲則所羞者狗胾也醢是舊作之物諸經又不見以狗作醢則醢當兼有餘牲敖氏繼公曰羞者進庻羞於凡有薦者也此時眾賓亦當祭薦文不具耳

無算爵

正義鄭氏康成曰算數也賓主燕飲爵行無數醉而止也鄕射禮曰使二人舉觶於賓與大夫又曰執觶者洗升實觶反奠於賓與大夫皆是楊氏復曰此禮無算爵其文略注引鄕射以釋之案鄕射無算爵賓與大夫不興取奠觶飲卒觶不拜執觶者受觶遂實之賓觶以之主人大夫之觶眾賓長受而錯皆不拜注云錯者實主人之觶以之次賓實賓長之觶以之次大夫也此禮亦同但鄕射無介此禮有介當實賓之觶以之主人實主人之觶以之介及其交錯而行也當實主人之觶以之眾賓長實介之觶以之次大夫又實眾賓長之觶以之第三位次大夫實次大夫之觶以之第二位次賓長如此交錯以辯卒受者興以旅在下者於西階上及其辯也執觶者洗升實觶反奠於賓與大夫所以復奠之者燕以飲酒爲歡醉而止此所以爲無算爵也敖氏繼公曰無算爵者行其奠觶終而復始無定數也鄕射禮曰使二人舉觶於賓與大夫又曰執觶者洗升實觶反奠於賓與大夫此異於彼者舉觶及反奠不於大夫而於介耳其賓觶亦以之主人介觶則以之大夫其餘可以類推

案此二觶之行楊氏推說頗備然以二人舉觶爲於賓與大夫則循用注說與敖氏異二觶並舉以之賓介經有明文此有介鄕射無介所以異也當據經以敖氏之說爲正

無算樂

正義鄭氏康成曰燕樂亦無數或閒或合盡歡而止【賈疏如上閒歌用小雅合用二南】敖氏繼公曰爵行則奏樂爵止則樂闋故爵無算樂亦無算歌與閒合所用未聞案鄕飲酒義飲酒之節朝不廢朝莫不廢夕則𨿽無算知其不及於亂

右無算爵

賓出奏陔【陔古才反後記同】

正義鄭氏眾曰若今時行禮於大學罷出以鼓陔爲節鄭氏康成曰陔陔夏也春官鐘師以鐘鼓奏九夏是奏陔夏則有鐘鼔矣鄕射禮曰賓興樂正命奏陔賓降及階陔作賓出眾賓皆出敖氐繼公曰陔夏有聲無辭之樂金奏之一者也

通論賈氏公彥曰杜子春云王出入奏王夏屍出入奏肆夏牲出入奏昭夏四方賓來奏納夏臣有功奏章夏夫人祭奏齊夏族人侍奏族夏客醉而出奏陔夏公出入奏驁夏言以鐘鼓者庭中先擊鐘卻擊鼔而奏此九夏也天子九夏俱作諸侯則不用王夏得奏肆夏以下大夫以下據此用陔夏其餘無文案經傳中言歌又言奏者則有詩篇若騶虞貍首采蘋采蘩是也言奏不言歌者則但如笙詩之類有其譜而無詩篇九夏是也周官明言以鐘鼔奏九夏左傳亦曰金奏肆夏之三呂叔玉乃以肆夏爲時邁樊遏爲執競渠爲思文夫執競歌成康矣豈其周公制禮而豫著成康之諡乎宜歐陽氏決破鄭箋而鄭樵斷以九夏爲無辭也九夏之用其見於經傳者惟肆夏爲最廣周官但言屍出入者以其命於大司樂者言也若納夏章夏齊夏族夏之用則經傳無文杜氏直以意爲說耳

存疑鄭氏康成曰鐘鼔者天子諸侯備用之大夫士鼓而已蓋建於阼階之西南鼔

案九夏謂之金奏以其有鐘也何獨於陔夏而無之無鐘則不成爲夏注謂大夫士有鼔無鐘非也鐘磬縣於阼階之西則鼔當建於西階之東矣說見下記

主人送於門外再拜

正義鄭氏康成曰門東西面拜也賓不答拜敖氏繼公曰再拜送賓也不拜送介殺於初賓主人以下當屨而後出經文略也馬氏晞孟曰說屨升坐修爵無數宜其醉矣而賔出主人拜送如禮蓋自始至終皆有節文此之謂安燕而不亂也

右賓出

賓若有遵者諸公大夫則旣一人舉觶乃入【遵將氳反】正義鄭氏康成曰不幹主人正禮也【賈疏正禮謂主賓獻酌】遵者諸公大夫也謂之賓者同從外來耳大國有孤四命謂之公【賈疏周官典命文】敖氏繼公曰此謂遵先俟於門外以一人旣舉觶爲入之節諸者不定之辭大夫兼卿言也主人於遵者亦使人告之公大夫若皆來則同時入其入之節在一人舉觶之後於眾工未入之前乃於是言之者以其或有或無或來或否不定故也大國有孤其官或與天子之三公同名晉有大師大傅亦可見矣

案若有遵者上云賓以其在賓黨也則主人亦使人豫戒之可見矣不召而來自無此理詳見鄕射禮存異鄭氏康成曰孤一人言諸者容牧有三監【賈疏王制雲天子使其大夫爲三監監於方伯之國國三人彼是殷法故云容言容有異代之法】

案注以公爲大國之孤是也以經言諸因有三監之說而周無此法後人又或以寄公者當之說益濶矣統公卿大夫而言則諸者非一之稱也抑古之從大夫者𨿽已老不廢朝謁孔子吉月朝服而朝是也若然則大國之孤容有老於鄕者而與此禮亦事之所時有緣此而多生曲說不己末乎

席於賓東公三重大夫再重【重直容反】

正義鄭氏康成曰席此二者於賓東尊之不與鄕人齒也賈氏公彥曰賓在戶牖之閒酒尊又在戶東席此二者又在酒尊之東云賓東者但繼賓而言耳三重再重猶言三領二領也敖氏繼公曰席於賓東尊之不與正賓齒亦不加尊於其正賓也貴貴尊賢尙齒三者之義並行而不悖於斯見之矣禮再命則不齒於鄕裏若爵爲大夫𨿽非再命猶不齒也三重再重皆蒲筵緇布純也上下之席同物故不言加此重席亦兼捲而設之公三重大夫再重者以大夫宜異於士而公宜異於大夫也

案黨正之飲再命齒於父族則有席於賓西者矣此賓賢能凡遵者皆席於東故曰賓東明不與賔齒與黨正之飲異也

公如大夫入主人降賓介降眾賓皆降復初位主人迎揖讓升公升如賓禮辭一席使一人去之【去起呂反下同】正義敖氏繼公曰入謂入門左也主人迎遵者賓以下皆降其意與上同迎不拜者別於賓介亦以其在門內也迎於門內而拜降等者之禮也公於主人爲逾等乃後升者非正賓也升階正法客尊則先升如賓禮如其獻禮也辭一席不敢當也諸侯之加席與其下席而二此席𨿽非加而數則過於二故辭之而主人亦許而徹之也遵者辭席之節見鄕射禮賈氏公彥曰賓厭介此公與大夫同入亦厭大夫位西階下東面位鄭氏康成曰主人迎之於門內也辭一席謙自同於大夫

案公與大夫或兼有或只有其一故曰如不定之辭也

大夫則如介禮有諸公則辭加席委於席端主人不徹無諸公則大夫辭加席主人對不去加席

正義鄭氏康成曰加席上席也大夫席再重【賈疏此三重再重皆一種故云上席明無異也】敖氏繼公曰如介禮亦如其獻禮耳若其酢則主人於公大夫一也鄕射禮大夫之酢其儀與此介同諸公𨿽尊禮宜如之所以辟正賔也委捲而置之也席端席北端也不徹不使人徹之也主人對不許其辭也不去亦謂不使人去之也大夫辭加席謙也有諸公則大夫自委其加席者公惟再重已宜辟之主人不徹明其有爲而爲之非正禮無諸公則不去者士亦一重異爵者不可以無別也無諸公則大夫之席在尊東南面有諸公則席在主人之北西面云辭加席委於席端則是凡辭席者皆近席爲之也此重席乃云加席者但取其在上故爾非謂此席卽加席也凡加席與其下席異物而長半之重席則否

案此禮但重席耳而曰加席者以其有加於賓主之席也公三重席正也必辭一席者不欲有加於大夫也注謂謙自同於大夫是也公辭之而主人卽去之者以𨿽去一席猶異於己之一重也大夫有諸公則辭加席者以公旣辭一席則不可以同於公也敖氏謂公惟再重巳宜辟之是也主人不徹而聼其自委者以徹之卽同於己之一重也無諸公而大夫猶辭加席者不欲有加於賓也鄕射注謂謙不以己尊加賢者是也主人對而不去之者大夫再重席正也敖氏謂士亦一重不可以無別是也

通論賈氏公彥曰公食大夫禮宰夫設筵加席幾又記云司宮具幾與蒲筵常緇布純加萑席尋帛純又上大夫蒲筵加萑席其純皆如下大夫純彼禮異國之客有別席也燕禮司宮筵賓於戶西東上無加席大射司宮設賓席於戶西南面有加席

右遵者之禮

案遵者獻酢之節詳於鄕射禮此不具者射義云卿大夫之射也必先行鄕飲酒之禮二禮本同可互攷也

明日賓鄕服以拜賜【注今文曰賔服鄕服朱子曰古經文無上服字今有之衍文也】正義鄭氏康成曰鄕服昨日飲酒之朝服也【賈疏知是朝服者下記云朝服而謀賓介】拜賜拜恩恵敖氏繼公曰鄕服鄕飲酒之服卽朝服也變朝言鄕見其與昨日同也拜賜拜謝其飲已之賜也介不拜賜者禮主於賓也凡拜賜者例不見

主人如賔服以拜辱

正義鄭氏康成曰拜賔復自屈辱也鄕射禮曰賓朝服以拜賜於門外主人不見如賓服遂從之拜辱於門外乃退敖氏繼公曰辱拜賜之辱也主人往拜賔辱者敵也凡尊卑不敵則不答拜賜之禮

右拜賜拜辱

主人釋服【注古文釋作捨】

正義鄭氏康成曰釋朝服更服端也

案釋服而息司正則息司正所服者必端也息司正宜降於正禮一等則正行鄕飲時朝服無疑矣惟其然故前而謀賓介後而拜賜拜辱皆一同於正行禮之朝服也下記云鄕朝服而謀賓介以經未著所服故記之不別言飲酒之何服則朝服之不攺也決矣或疑未仕者不應朝服夫士始冠卽備端皮弁爵弁三服矣朝服在端之上皮弁之下亦士禮服之常也特牲祭者皆朝服豈必皆已仕者乎

乃息司正

正義鄭氏康成曰息勞也勞賜昨日贊執事者獨云司正司正庭長也敖氏繼公曰息疑卽燕之異名考工記梓人職曰張獸侯則王以息燕是也此禮亦於學宮行之必息司正者以昨日勞之而待之之禮又殺於賓黨故也

無介不殺【殺如字】

正義鄭氏康成曰勞禮略也司正爲賓不殺則無俎敖氏繼公曰皆貶於飲酒

薦脯醢羞惟所有徴惟所欲以告於先生君子可也正義鄭氏康成曰徴召也告請也先生不以筋力爲禮於是可以來君子國中有盛徳者可者召不召惟所欲敖氏繼公曰亦使人告之惟言告是不請矣不請則不速可知皆異於賓也先生君子若與其位蓋如遵先生說見士冠禮君子國中有徳有爵者也案旣言徴惟所欲又曰以告於先生君子可也者先生君子未有不欲徴之者徒以此時之禮旣殺於正禮疑不可以屈先生君子故明之其來其否則惟先生君子之意而已

賓介不與【與音預注古文與爲預】

正義鄭氏康成曰禮瀆則褻賈氏公彥曰數則瀆瀆則不敬故不與

鄕樂惟欲

正義鄭氏康成曰惟所欲作不從次也不歌鹿鳴魚麗者辟國君也敖氏繼公曰鄕樂凡國風皆是也國風爲大夫士之樂小雅爲諸侯之樂大雅頌爲天子之樂禮盛者可以進取故鄕飲酒升歌小雅也息司正禮輕故惟用其正樂耳鄕射禮云一人舉觶遂無算爵然則工入之節其在無算爵之時乎

右息司正

案息司正之禮鄕射所載較詳此從略者亦以二經可互考故也

記鄕朝服而謀賓介

正義鄭氏康成曰朝服冠端緇帶素韠白屨敖氏繼公曰鄕鄕飲酒也不言飲酒省文耳孔子曰吾觀於鄕王制曰冠昏喪祭鄕相見皆其徴也於此云鄕者如燕禮記先言燕特牲記先言特牲饋食之類也謀賓介爲飲酒之始故卽服其服經不見所服故記明之

皆使能不宿戒

正義敖氏繼公曰皆皆賓介也其下者亦存焉能謂善於禮者當日乃戒之故曰不宿戒知其能乃使之故如此鄭氏康成曰再戒爲宿戒禮將有事先戒而復宿戒【賈疏士冠禮先戒賓又宿】

案能卽賢能之能鄕射記同見飲射之席於上者皆以能爲選與正齒位之以年定者異自食燕之禮皆不宿戒矣飲酒之禮視燕故亦如之

右記賓介

蒲筵緇布純【純章允反】

正義鄭氏康成曰筵席也純緣也敖氏繼公曰公食大夫記蒲筵常緇布純此不言常其度或短與右記筵

尊綌冪賓至徹之

正義鄭氏康成曰綌葛也冪覆尊巾敖氏繼公曰賓至徹冪臣禮之節也士昏禮夫婦入於室贊者徹尊冪特牲禮屍卽位而徹冪皆與此類

通論賈氏公彥曰冪爲塵加設之但用不用不同者醴皆不用質也士冠禮禮子昏禮禮賓贊禮婦聘禮禮賓是也醮亦無冪從禮子也或以尊臨卑亦無冪燕禮君尊有冪方圜壺則無冪昏禮尊於室內有冪尊於房戶外則無冪是也鄕飲酒鄕射有冪者敵也若祭祀之冪冪人云以疏布冪八尊注曰天地之神尙質也以畫布冪六彜注曰宗廟可以文也凡王巾皆黼諸侯無文或與王同其喪中之冪則大小斂奠用功布也士虞用絺與吉同

右記尊冪

其牲狗也亨於堂東北【亨普庚反】

正義敖氏繼公曰用狗者用燕禮之牲也鄕飲與燕類也而燕於君禮爲差輕鄕飲於臣禮爲差重故牲不嫌其同亨煮也堂東北爨所在也就而亨焉凡學宮惟有一門故牲爨不於門外而於堂東北堂東北卽東夾之東北也學宮有左右房則亦當有夾室孔氏穎逹曰犬有三種一曰守犬守禦宅舎二曰田犬田獵所用三曰食犬充君子庖廚

存疑鄭氏康成曰狗取擇人堂東祖陽气所始也案春官小宗伯職毛六牲鄭氏眾曰司徒主牛宗伯主雞司馬主馬及羊司宼主犬司空主豕是狗亦牲之一也狗不在牢數而燕與大射皆用之者以燕射輕於饗食也鄕飲不可有加於燕鄕射不可有加於大射其同用狗也固宜以堂東爲祖陽气𨿽本鄕飲酒義而其說終濶當以敖氏爲長

右記牲

獻用爵其他用觶

正義鄭氏康成曰爵尊不褻用之賈氏公彥曰獻用一升之爵酬及旅酬皆用三升之觶敖氏繼公曰其他謂酬及舉觶之屬也此上篚之爵三觶一下篚之觶三

案酢亦用爵但言獻者酢統於獻也

右記爵觶之用

薦脯五脡橫祭於其上出自左房【脡弟郢反本亦作脡同】

正義鄭氏康成曰脡猶膱也鄕射禮曰祭半膱膱長尺有二寸房饌陳處也冠禮之饌脯醢南上曲禮曰以脯修置者左朐右末賈氏公彥曰此橫祭於其上者於脯爲橫於人爲縮敖氏繼公曰祭者半脡使人以爲祭也雲橫祭則五脡者縮籩也左房東房也有左房則有右房可知

案此薦惟言籩不及豆鄕射記詳之

右記脯

俎由東壁自西階升

正義鄭氏康成曰亨狗旣孰載之俎饌於東方賈氏公彥曰旣由東壁恐自東階升故明之敖氏繼公曰上言亨於堂東北而不別言陳俎之處則是俎亦未離於其所也故其設時由東壁而來必言由東壁者嫌俎當自門入也云自西階升者明賓主同也

賓俎脊脇肩肺主人俎脊脇臂肺介俎脊脇胳肺肺皆離皆右體進腠【胳音格腠幹豆反注今文胳作骼俗本胳肺上有肫字者非】

正義鄭氏康成曰凡牲前脛骨三肩臂臑也後脛骨二肫胳也【賈疏此如特牲少牢不取觳也敖氏繼公曰注此語不備後脛骨亦三髀肫胳也髀𨿽或不升然不可以爲非脛骨】尊者俎尊骨卑者俎卑骨祭統曰凡爲俎者以骨爲上骨有貴賤凡前貴後賤離猶防也右體周所尙也腠理也進理謂前其本也賈氏公彥曰凡觧體皆連肉骨爲本故以骨名肉賓用肩尊賓也有臑肫在而介不用者蓋以爲大夫俎大夫𨿽尊不奪賓主正禮故用體卑於主賓而尊於介也若有一大夫則介用肫有二大夫則介用胳也進理與公食同是生人食法少牢進下是鬼神食法朱子曰介俎脊脇胳肺印本胳上有肫字然釋文無音防又云有臑肫而介不用明本無此字也成都石經亦誤今刪去敖氏繼公曰案疏云介用胳又云或有肫胳兩言者據前說則胳上固無肫字攷後說則是作疏之時或本已有兩言肫胳者矣蓋後人妄增當時無有是正之者故二本並行其後石經與印本但以或本爲據所以皆誤也肺言皆離明無切肺祭以離肺飲酒正禮也皆皆肩臂胳也凡脊脇不謂之體右體者吉禮所尙故於賔主人介用之介俎用胳者欲以臑爲諸公俎肫爲大夫俎也遵者若多則自三以下皆用左體若無遵者介俎猶用胳不爲之變也肺在後者便其取之也凡俎橫設其後皆於所爲設者爲右

右記俎所由與其實

以爵拜者不徒作

正義鄭氏康成曰徒猶空也作起也言拜旣爵者不徒起起必酢主人

坐卒爵者拜旣爵立卒爵者不拜旣爵

正義鄭氏康成曰隆殺各從其宜惟工不從此禮敖氏繼公曰此蓋於卒爵之時見其拜不拜之意坐近於拜故當拜則坐飲不當拜則立飲也是二儀經已具之記蓋言其例耳

案坐卒爵謂賓主人介立卒爵謂眾賓以下鄕飲酒義所謂隆殺之義辧也

凡奠者於左將舉於右

正義鄭氏康成曰於左不飲者不欲其妨【賈疏謂主人酬賔之】觶於右便也敖氏繼公曰此禮奠者一而已言凡未詳此與上條惟以鄕飲鄕射之禮言之則可若推於他禮則有不盡然者

案少儀云客爵居左注云主人酬賓之觶賓不舉奠於薦東又云其飲居右疏云一人舉觶賓奠於薦西至旅酬以酬主人其義正與此同

眾賓之長一人辭洗如賓禮【長知丈反】

正義鄭氏康成曰於三人之中復差有尊者敖氏繼公曰主人獻眾賓惟於長者一人爲之洗經云取爵於西楹下降洗是也一人辭之者禮主於己也案長者一人亦當稍進南行而後東北面辭洗故曰如賓禮

右記行禮諸節

立者東面北上若有北面者則東上【東上之東當從敖作西】正義敖氏繼公曰此謂在門內位之時也賓入門左位近庭南介以下又居其南眾賓若多則容有北面者與東面者相繼當西上云東者字誤也門西北面而東上自爲列者耳

存疑鄭氏康成曰賢者眾寡無常也或統於堂或統於門賈氏公彥曰堂下立者若少則東面北上統於堂若多東面立不盡則門西北面東上統於門案主人三拜眾賓眾賓以次受獻則北面者必與東面者相隨而行西上乃順耳若東上則前行者居後後行者反居前蓋不可矣特牲禮公有司門西北面東上不與眾賓相隨行也

右記眾賓立位

樂正與立者皆薦以齒【與音預】

正義鄭氏康成曰謂其飲之次也不言飲而言薦以薦明飲也旣飲皆薦於其位樂正位西階東北面敖氏繼公曰樂正乃公有司非賓黨也又不立於西方嫌其禮異故明之

存疑鄭氏康成曰尊樂正同於賓黨

案樂正旣不序於工故以齒於鄕人未必爲尊之也右記樂正薦節

凡舉爵三作而不徒爵

正義鄭氏康成曰謂獻賔獻大夫獻工皆有薦【敖氏繼公曰獻賓謂賓介及眾賓獻工兼笙者】

右記不徒爵

樂作大夫不入

正義鄭氏康成曰後樂賢也敖氏繼公曰此謂大夫之來也後不及一人舉觶之節者也樂作之時不可亂之若樂旣作則獻工矣大夫之獻又不宜後於工也

案經言旣一人舉觶乃入明其入之節也此言樂作不入明其不入之節也未舉觶則賓主之禮未終奪人之禮非禮也旣樂作則賓主之歡巳浹後人之樂亦非禮也

右記大夫入節

獻工與笙取爵於上篚旣獻奠於下篚

正義鄭氏康成曰明其異器敬也如是則獻大夫亦然上篚三爵敖氏繼公曰旣獻工則奠於上篚旣獻笙乃奠於下篚也不仍用獻大夫之爵者節異不相因也旣獻大夫而酢則奠爵於西楹南

案獻笙因獻工之爵而記必曰獻工與笙者蓋獻工畢主人仍奠此爵於上篚至笙入三終後乃再取以獻笙經於眾工之末飲者授主人爵不言其爵所奠處故記明之

其笙則獻諸西階上【注古文無上】

正義鄭氏康成曰謂主人拜送爵也於工拜於阼階上者以其坐於西階東也

案經巳言主人獻笙於西階上矣復言之者明獻工時未得於西階上也蓋獻而拜送於阼者惟賓而工與之同非尊工也位實使之然耳

右記工與笙之獻

磬階閒縮霤北面鼓之【縮所六反霤力又反注古文縮爲蹙】

正義鄭氏康成曰縮從也霤以東西爲從鼓猶擊也敖氏繼公曰縮霤者縮於霤也此禮特縣則有磬

鐘鑮及鼓鼙惟言磬者以其爲縣之主而居首也北面鼓之明磬南面設也磬在阼階西鼓在西階東賈氏公彥曰在堂下兩階之閒東西節也上當堂之南霤南北節也

案大射東西兩縣皆自磬而鐘而鑮以次陳之鼓鼙則稍離之彼西縣縣之正也東縣之鼓鼙別陳有爲爲之耳此在兩階閒則磬東上而鐘鎛以次而西鼓在西階東鼙又在其東皆南鼓但只一肆耳又案律惟十二而編縣乃十六者以十二枚配十二律而外更加四淸故十六也必加四淸者以夷則南呂無射應鐘四律爲宮則其管短而三分損益則夷則以黃鐘爲角南呂以大呂爲角無射以大簇爲角應鐘以夾鐘爲角而所生皆過於其本管之長故減此所生四律之半以爲淸聲而應之也編簫之管十六義亦準是此前儒之舊說云爾今律呂正義推得所加之四聲乃倍夷則也倍南呂也倍無射也倍應鐘也其算至密其義至精蓋又超越乎前說矣

存疑賈氏公彥曰鐘磬者編縣二八十六枚而在一虡謂之堵鐘一堵磬一堵謂之肆天子之卿大夫判縣者東西各有鐘磬爲肆諸侯之卿大夫半之則分一肆於兩相西縣鐘東縣磬天子之士特縣者直東相有鐘磬二虡爲一肆諸侯之士半之分取磬而已案經言士特縣本無天子之士諸侯之士之別注疏以意分之非也凡禮皆然縣若無鐘則闕金聲而音不具且如陔夏爲金奏之一此經亦奏陔無鐘則不成金奏矣蓋不其然說又見鄕射禮

右記設磬之所

主人介凡升席自北方降自南方

正義鄭氏康成曰席南上升由下降由上

辧正敖氏繼公曰此儀各一見於經乃云凡何與二席南上升降皆當由下其降自南方者由便耳非例然也且經於主人之酢云自席前適阼階上是其降亦未必皆自南方也

右記升席降席之法

司正旣舉觶而薦諸其位

正義鄭氏康成曰司正主人之屬也無獻因其舉觶而薦之薦於觶南敖氏繼公曰不獻者異於眾賓有薦者別於其黨

案燕禮大射禮之司正與士序獻而飲射禮則無獻以明日有息司正之禮也

右記司正薦節

凡旅不洗

正義鄭氏康成曰敬禮殺也敖氏繼公曰凡凡尊卑也

不洗者不祭

正義鄭氏康成曰不甚潔也敖氏繼公曰此承上文惟爲旅者言也若獻酒𨿽有不洗者亦祭之右記旅酬殺禮

旣旅士不入

正義鄭氏康成曰後正禮也旣旅則將燕矣敖氏繼公曰此士亦主人請之爲眾賓或有故而不及與賓介同來者也士賤於大夫可以不獻然不與旅則與主人之贊同故不入云旣者終言之也士亦謂當在堂下者也其入則以齒立於西方主人不迎經不言士入之節而記見此則是未旅以前皆可以入也右記士入節

徹俎賓介遵者之俎受者以降遂出授從者主人之俎以東【從才用反】

正義賈氏公彥曰上經賓介遵者之俎無出之文主人俎不言以東故記之敖氏繼公曰授從者云出則是飲酒之禮他人無事者皆不入門

右記徹俎之節

樂正命奏陔賓出至於階陔作

正義敖氏繼公曰此見命之之人與奏之之節也鄕射禮賓降及階陔作

右記奏陔之節

若有諸公則大夫於主人之北西面

正義鄭氏康成曰其西面者北上統於公賈氏公彥曰若無諸公則大夫南面西上敖氏繼公曰有諸公則大夫位於此尊諸公也

右記遵者席位

主人之贊者西面北上不與【與音預下同】

正義鄭氏康成曰贊佐也謂主人之屬佐助主人禮事徹鼏沃盥設薦俎者西面北上統於堂也與及也不及謂不獻酒敖氏繼公曰此贊者蓋以學中之有司及私臣爲之西面之位其在洗東南與下言無算爵然後與則此所云不與者獻及旅酬也位西面且不與旅酬亦飲酒之禮異於祭者也

無算爵然後與

正義鄭氏康成曰燕乃及之敖氏繼公曰逺下於賓黨也鄕射禮無算爵執觶者皆與旅執觶亦主人之贊者也鄕飲酒義謂沃洗者得與旅酬與此異當以此爲正

案旅酬之酬義主於賓故孤行一觶而以周於賓黨卽爲辯也無算爵之酬義主於賓主之交歡故兼行二觶必並及於主人之贊者而後爲錯也

右記主人之贊者

鄕飲酒總論徐氏幹曰五家爲比比有長五比爲閭閭有胥四閭爲族族有師五族爲黨黨有正五黨爲州州有長五州爲鄕鄕有大夫必有聰明慈恵之人使各掌其鄕之政教禁令凡民之有徳行道藝者比以告閭閭以告族族以告黨黨以告州州以告鄕鄕以告大司徒民之有罪奇衺者以吿亦如之有善而不以吿謂之蔽賢蔽賢有罰有惡而不以告謂之黨逆黨逆亦有罰故民不得有遺善亦不得有隱惡鄕大夫三年則大比而興賢者能者其爵之命也各隨其才之所宜不以大司小不以輕任重故書曰百僚師師百工惟時此先王取士官人之法也故其民莫不反本而自求愼徳而積小知福祚之來不由於人也故無交逰之事無請托之端心澄體靜恬然自得咸相率以正道相厲以誠慤姦說不與邪陂自息世之衰矣上無明天子下無賢諸侯取士不由於鄕黨考行不本於閥閱多助者爲賢才寡助者爲不肖序爵聼無証之論班祿采方國之謡民見其如此知富貴可以從眾爲也知名譽可以虛嘩也乃離其父兄去其邑裏不修道藝不治徳行講偶時之說結比周之黨汲汲皇皇無日以處更相嘆揚送爲表裏檮杌生華憔悴布衣以欺人主惑宰相竊選舉盜榮寵者不可勝數也旣者賢已而遂往羨慕者並驅而追之悠悠皆是孰能不然者乎葉氏時曰成周選舉之法徳行爲賢道藝爲能蓋自鄕大夫正月頒法卽教之以此教之之初已爲興之之地興之之日尙何負於賓禮之隆哉又曰使民興賢使民興能賢能之興皆出於民此鄕舉裏選所以爲公也以所興之人還以長之還以治之則在官臨民者孰非徳行道藝之人鄭司農謂興賢若漢舉孝亷興能若漢舉茂才未知漢平時所教者果孝亷茂才否夫教以利祿之學則所舉皆利祿教以詞章之學則所舉皆詞章平時無徳行道藝之教而欲行徳行道藝之選豈不迂哉

案此篇所載賓士之禮也然使教之不豫則賓之也何資使用之不詳則賓之也何當故讀此禮者必綜其教之於未賓之先與用之於旣賓之後者而具論之則於成周盛時所以人無棄材野無遺彥官無曠職者其道犂然若指諸掌而於所謂治定化神者穆然若接於睫也故孔子曰吾觀於鄕而知王道之易易也

欽定儀禮義疏卷七﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷八

鄕射禮第五之一

正義鄭氏康成曰州長春秋以禮防民而射於州序之禮謂之鄕者州鄕之屬鄕大夫或在焉不攺其禮【賈疏此是州長射法周官大司徒職五州爲鄕是一鄕管五州鄕大夫或宅居州內來臨此禮是爲鄕大夫在焉】於五禮屬嘉禮大戴十一小戴及別錄皆第五又曰周官鄕老及鄕大夫三年正月獻賢能之書於王退而以鄕射之禮五物詢眾庶【賈疏鄕大夫職五物一曰和二曰容三曰主皮四曰和容五曰興舞注云和載六徳容包六行主皮和容興舞則六藝之射與禮樂與葉氏時曰和內志正也容外體直也主皮持弓矢審固也和容容止比於禮也興舞節奏比扵樂也】諸侯之鄕大夫旣貢士於其君亦用此禮射而詢眾庶乎

案春秋以禮防民而射於州序者州長職文若五物詢眾庶則鄕大夫職文也以鄕大夫之職文而曰退而以鄕射之禮則知鄕射之禮主於州長矣然周官所言者王國之州長也周官著其主禮之人與其行禮之時與地而此經則具其儀也注謂鄕大夫或在者不謂遵者之大夫蓋指管屬此州之大夫如疏家之說也若五物詢眾庶之射則主人以鄕大夫而不以州長其時以三年正月而不以春秋其地以鄕庠而不以州序徒以其儀節悉用此禮故此經中時兼見之如堂則由楹外之文是也大抵鄕飲酒之禮主扵鄕大夫之賔興而黨正之正齒位則其兼義也鄕射之禮主於州長之習射而鄕大夫之詢眾庶則其兼義也又案五物之說注本三物以立義葉氏則防射義以爲言然徳者其內徳修而後志正行者其外行立而後體直其餘三者則以配射禮樂是二家之說似異而實同也以五物較三物所闕者惟禦與書數耳存疑敖氏繼公曰鄕射者士與其鄕之士大夫防聚於學宮飲酒而習射也

案此篇亦皆士禮與鄕飲酒同故敖氏云然存之以備一說

鄕射之禮

正義呂氏大臨曰先王制射禮以善飬人於無事之時使其習之久而安之君子敬以直內義以方外則不疑其所行故曰內志正外體直然後持弓矢審固可以言中也

通論汪氏克寛曰木爲弧見於易繋侯以明之載扵虞書則射藝已見於黃帝堯舜之時而其制度禮文則大備於周也

主人戒賓賓出迎再拜主人答再拜乃請

正義鄭氏康成曰主人州長也卿大夫若在焉則稱鄕大夫也【賈疏州長戒賓不自稱稱鄕大夫以戒】出迎出門也請告也告賓以射事不言拜辱此爲習民以禮樂不主爲賓已也不謀賓者時不獻賢能事輕也今郡國行此禮以季春賈氏公彥曰不言日數戒賓與射同日同鄕飲酒也鄕飲酒之鄕大夫是諸侯鄕大夫則此州長亦諸侯州長以士爲之若天子州長中大夫爲之敖氏繼公曰迎者出見之之稱𨿽不入門亦謂之

迎

存疑賈氏公彥曰出迎謂出序之學門

案此所出門乃賓家之門疏誤

賓禮辭許主人再拜賓答再拜主人退賓送再拜正義鄭氏康成曰退還射宮【賈疏射宮者鄕庠州序是也】省錄射事【賈疏張侯等事】

案眾賓亦當遣人戒之

無介

正義鄭氏康成曰𨿽先飲酒主於射也其序賓之禮略敖氏繼公曰無介者以介尊次扵賓同於大夫射時難爲耦也

案介以輔賓射乃有賓而無介者主人旣與賓耦不可以更耦於介若使賓黨之士若主人之屬耦之又非所以優介也曷不耦以遵者之大夫遵者之大夫有無不定故也敖說可與注說相備

右戒賓

乃席賓南面東上

正義敖氏繼公曰不言戶牖間者可知也記云出自東房有東房西房則中有室而席賓於戶牖之間也明矣凡席於此者皆東上惟爲神席則西上

存疑鄭氏康成曰不言於戶牖之間者此射於序賈氏公彥曰鄕飲酒在庠有室序無室無戶牖設席亦當戶牖之處耳東上主人在東故席端在東不得以曲禮席南向北向西方爲上解之

案庠與序深淺有殊其爲規制一也若中無室與戶牖則傍亦無房籩豆俱無所置之何以行禮敖氏引記文証之當已堂上生人之席皆東上不以主人故也遵者席西上則與賓相變

眾賓之席繼而西

正義敖氏繼公曰眾賓之長三人也繼繼賓席也明其以次而西眾賓之席亦皆不屬而東上

存疑鄭氏康成曰言繼者甫欲習眾庶未有所殊別【賈疏決鄕飲酒三賓之席各自特不繼有所殊別】

案席無相屬之法相屬則不便於升降矣鄕飲酒禮言不屬此禮言繼互見爲義也蓋鄕飲酒禮所言者其席耳至此禮乃言其席之面言其席則謂席賓矣席主人矣席介矣其席之特不必言也至眾賓則三席相繼疑於不特故曰皆不屬也言其面則謂席賓南面矣東上矣至眾賓之席則與之相繼其爲南面東上不異也故曰繼而西也敖說得之

席主人於阼階上西面

正義敖氏繼公曰阼階上東西節也南北當東序凡主位皆然

案鄕飲酒禮之席皆不言其面位故此詳之鄕飲酒禮席賓主人介連言此禮後言主人者欲令眾賓與賓相繼文順也非謂席眾賓訖而後席主人也

尊於賓席之東兩壺斯禁左酒皆加勺篚在其南東肆【勺上灼反篚音匪】

正義敖氏繼公曰賓席之東卽房戶之間也此亦與前篇互見其文鄭氏康成曰設尊者北面西曰左尙之也【賈疏經云左酒據人設尊北面故以西爲左若據酒則南面地道尊右以西爲右酒在右故云尙之】

案酒亦加勺故曰皆飲酒禮加二勺於兩壺是也

設洗於阼階東南南北以堂深東西當東榮水在洗東篚在洗西南肆【深式防反】

案他處設洗特洗耳此則又將以爲下縣之節也

縣於洗東北西面【縣音懸】

正義鄭氏康成曰縣於東方辟射位也【賈疏決鄕飲酒無射事縣於階間】

存疑鄭氏康成曰此縣謂磬也但縣磬者半天子之士無鐘【賈疏對大夫及天子士有鐘】賈氏公彥曰此兼鄕大夫詢眾庶當爲判縣而無鐘者若鄕飲酒之從士禮也天子諸侯鐘磬鎛具卿大夫天子士以下亦無鎛以諸侯卿大夫士半天子卿大夫士若有鎛添鐘磬爲三半不得也

辧正敖氏繼公曰縣不近階者宜辟東縣之正位也大射東縣在阼階之東縣謂縣鐘磬與鑮於筍簴也鼓鼙之屬亦存焉周官小胥職凡縣鐘磬半爲堵全爲肆又云天子宮縣諸侯軒縣卿大夫判縣士特縣然則凡爲士者之樂皆得縣鐘與磬惟以特而別扵其上耳大射儀言國君西方之縣先磬次鐘次鑮鼓鼙在其南鐘師職掌以鐘鼓奏九夏鎛師職掌金奏之鼔此與上篇皆賓出奏陔陔夏金奏之一然則亦有鐘鼓鑮明矣其設之磬在北鼓在南略放大射西方之縣焉

案編鐘編磬十六枚爲一堵合兩堵爲一肆天子宮縣四肆諸侯軒縣三肆卿大夫判縣二肆士特縣一肆諸侯之士與天子之士一也鐘磬各十六以備十二律四淸聲若無鐘則八音不全不可以爲樂矣且九夏皆金奏亦見有鑮何獨於陔夏無之豈陔夏僅以革奏而可乎

右陳席器

乃張侯下綱不及地武

正義許氏愼曰侯本作矦從人從丆象張布之狀矢在其下鄭氏康成曰侯謂所射布也【賈疏下記大夫士皆言布侯】綱持舌繩也【賈疏考工記梓人云上綱與下綱出舌尋縜寸焉注云綱所以系侯於植者也】武迹也中人之迹尺二寸【賈疏無正文漢禮云五武成步步六尺或據此而言】侯象人綱卽其足也是以取數焉【賈疏侯上廣下狹象人張足六尺張臂八尺】敖氏繼公曰下綱謂已繋者也綱不及地武則下个亦然

案據許氏則侯字本爲射而制射義所謂威不寜侯者從爲之辭耳

不繋左下綱中掩束之【系吉詣反又胡計反】

正義鄭氏康成曰事未至也侯北面西方謂之左賈氏公彥曰侯以向堂爲面左下綱以西畔而言敖氏繼公曰侯以左爲尊故事未至則未繋左下綱也中掩束之者中掩左下个而以綱束之也

案侯之上下方左右各有五尺之躬其上方又各有一丈之舌下方亦各有五尺之舌必綴以綱而繋之於兩植而後其侯得牢焉所謂張也不繋左下綱謂惟系其右方之下綱而暫捨其左方者也中卽侯中也謂之掩者侯中一丈而左方之躬與舌合長一丈引此一丈者以向右方則適與侯中之一丈者相掩故曰中掩也束之者旣掩過侯中因用其所綴之綱籠扵絹而束之於右方也燕禮之侯臨射乃張而此與大射皆預張之者此在學宮大射在射宮與在寢者異也然𨿽預張之猶畱其左下綱者不繋以示若未張者然故下於繋左下綱時直曰司馬命張侯也其所不繋必左下綱者以侯之西畔爲賓所從入之方故也

乏參侯道居侯黨之一西五步

正義鄭氏眾曰容者乏也待獲者所蔽也鄭氏康成曰容謂之乏【賈疏射人職王射三容】所以爲獲者禦矢也侯道五十步此乏去侯北十丈西三丈【賈疏鄕侯五十弓弓之下制六尺與步相應五十步則三十丈三分取一爲十丈西三丈者經云西五步五六三十故也】郭氏璞曰容如小曲屏唱射者所以自防聶氏崇義曰容縱廣七尺以牛革鞔漆之賈氏公彥曰參謂三分之黨傍也在侯之西北邪鄕之敖氏繼公曰侯黨指侯之西邊而言此乏參分侯道而居其一乃云侯黨者眀𨿽取數扵侯道實取節扵侯黨也然則此乏其南十丈其東三丈乃與侯黨相當矣

存疑賈氏公彥曰云乏者謂矢扵此匱乏不去辧正鄭氏樵曰文反正爲乏正以受矢乏以蔽矢是相反也陳氏祥道曰正面北乏面南故文反正爲乏侯必有獲獲必有容大夫士一侯一獲一容謂之容以獲者所厞也爾雅云容謂之防容與防皆乏之異名也

案乏之爲義鄭氏陳氏之說是也若如疏解則禮射𨿽不以挽彊爲雋然距侯十丈矢已不去其人宜不在與射之數矣惡得以拙射者之短爲射器之名乎右張侯

羹定主人朝服乃速賓賓朝服出迎再拜主人答再拜退賓送再拜【定多佞反朝直遙反】

正義敖氏繼公曰禮戒速同服此速賓朝服則戒時亦朝服可知鄕射而朝服其義與鄕飲同

存疑鄭氏康成曰戒時端賈氏公彥曰鄕飲酒賓主俱不言服以彼禮重戒速俱朝服此禮輕故戒時端召乃朝服

案飲射一也鄕飲戒防同服則鄕射同服可知於是言朝服者舉後以見前耳猶鄕飲記之舉前以見後也

賓及眾賓遂從之

正義敖氏繼公曰主人旣退眾賓乃至於賓之門而與之皆行也言遂者𨿽相去有間而事實相接也案鄕飲酒禮言皆從之此言遂從之互見爲義右速賓

總論敖氏繼公曰自此以後經文及記文有與鄕飲酒禮同者不重釋之

案射義曰卿大夫士之射也必先行鄕飲酒之禮故此經自速賓至立司正以及篇末旅酬以後大抵皆同今於其解義之同者槪不重錄惟詳略互見者乃爲明之

及門主人一相出迎於門外再拜賓答再拜揖眾賓主人以賓揖先入賓厭眾賓眾賓皆入門左東面北上賓少進【相息亮反厭於葉反下同注今文皆曰揖眾賓】

正義敖氏繼公曰門謂學門也少進謂少東鄭氏康成曰以猶與也少進差在前也

案言以賓揖明此揖不及眾賔也

主人以賓三揖皆行及階三讓主人升一等賓升主人阼階上當北面再拜賓西階上當楣北面答再拜【楣密夷反】

正義敖氏繼公曰皆行言無先後也主人升一等賔乃升敵者之禮也

存疑賈氏公彥曰賔主旣行眾賓亦行故云皆行案以賔三揖亦不及眾賓皆者皆主人與賓也眾賓猶在門左東面之位若眾賓皆行則將隨賔而揖乎抑賓揖而隨者不揖乎均不可矣且三揖是兩人相耦之禮非旅進之禮也

右迎賓拜至

主人坐取爵於上篚以降賓降主人阼階前西面坐奠爵興辭降賓對【注今文無阼階】

正義賈氏公彥曰凡取爵於篚以降者皆是上篚鄕飲酒不言上者文略也

案鄕飲酒禮階前不言西面此詳之下主人辭降亦云賓西階前東面則知凡賓主奠爵於階前者皆東西相面矣

主人坐取爵興適洗南面坐奠爵於篚下盥洗賓進東北面辭洗主人坐奠爵於篚興對賔反位

正義鄭氏康成曰反位反從降之位也鄕飲酒曰當西序東面

主人卒洗壹揖壹讓以賓升賓西階上北面拜洗主人阼階上北面奠爵遂答拜【注古文壹皆作一】

案卒洗之節此文略飲酒禮云主人坐取爵沃洗者西北面卒洗

乃降賓降主人辭降賓對主人卒盥壹揖壹讓升賓升西階上疑立【疑魚乙反】

正義鄭氏康成曰疑止也有矜荘之色【賈疏鄕飲酒注云疑正立自定之貎二義相兼乃具】

案鄕飲酒禮賓對下曰復位當西序

主人坐取爵實之賓席之前西北面獻賓賓西階上北面拜主人少退

正義鄭氏康成曰凡進物曰獻賈氏公彥曰周官玉府注云古者致物於人尊之則曰獻敖氏繼公曰席之當作之席

案鄕飲酒禮賓拜受不言面此詳之

賓進受爵於席前復位主人阼階上拜送爵賓少退案鄕飲酒禮賓受爵不言於席前此詳之

薦脯醢賓升席自西方乃設折俎主人阼階東疑立賓坐左執爵右祭脯醢奠爵於薦西興取肺坐絕祭尙左手嚌之興加於俎【折之設反後放此嚌才計反】

正義鄭氏康成曰郤左手執本右手絕末以祭也【賈疏約鄕飲酒知之】肺離上爲本下爲末嚌嘗也右手在下絕以授口嘗之

案鄕飲酒禮右手取肺郤左手執本坐弗繚右絕末以祭此文不具

坐捝手執爵遂祭酒興席末坐啐酒降席坐奠爵拜告防執爵興主人阼階上答拜【捝始銳反啐七內反注古文捝作說】

案鄕飲酒禮捝手下不言執爵此詳之

賓西階上北面坐卒爵興坐奠爵遂拜執爵興主人阼階上答拜

右主人獻賓

賓以虛爵降主人降賓西階前東面坐奠爵興辭降主人對

正義賈氏公彥曰鄕飲酒不言虛爵此不言洗互見爲義

賓坐取爵適洗北面坐奠爵於篚下興盥洗主人阼階之東南面辭洗賓坐奠爵於篚興對主人反位

正義鄭氏康成曰賓北面盥洗自外來【賈疏對主人自內出南面】反位反從降之位也主人辭洗進也【賈疏經直言反不言進注以由進乃反故本之】

案鄕飲酒禮於適洗曰洗南於興對下曰主人復阼階東西面

賓卒洗揖讓如初升主人拜洗賓答拜興降盥如主人之禮

案鄕飲酒禮賓東北面盥坐取爵卒洗

賓升實爵主人之席前東南面酢主人主人阼階上拜賓少退主人進受爵復位賓西階上拜送爵

正義敖氏繼公曰鄕飲酒無升字

案上旣言降盥則此宜有賓升之文鄕飲酒禮扵賓實爵不言升此詳之

薦脯醢主人升席自北方乃設折俎祭如賓禮不告防自席前適阼階上北面坐卒爵興坐奠爵遂拜執爵興賓西階上北面答拜主人坐奠爵於序端阼階上再拜崇酒賓西階上答再拜

正義賈氏公彥曰奠於序端擬下獻眾賓

案鄕飲酒禮阼階上北面再拜崇酒

右賓酢主人

主人坐取觶於篚以降【觶支義反】

正義鄭氏康成曰將酬賔

賓降主人奠觶辭降賓對東面立主人坐取觶洗賓不辭洗卒洗揖讓升賓西階上疑立

案鄕飲酒禮賓不辭洗下曰立當西序東面

主人實觶酬之阼階上北面坐奠觶遂拜執觶興賔西階上北面答拜主人坐祭遂飲卒觶興坐奠觶遂拜執觶興賓西階上北面答拜

案鄕飲酒禮賓兩答拜皆無北面之文此詳之

主人降洗賓降辭如獻禮升不拜洗賓西階上立主人實觶賓之席前北面賓西階上拜主人坐奠觶於薦西賓辭坐取觶以興反位主人阼階上拜送賓北面坐奠觶於薦東反位

正義鄭氏康成曰賓辭辭主人復親酌已

案鄕飲酒禮賓西階上拜下云主人少退卒拜進坐奠觶於薦西

主人揖降賓降東面立於西階西當西序

正義鄭氏康成曰主人將與眾賓爲禮賓謙不敢獨居堂

右主人酬賓

主人西南面三拜眾賓眾賓皆答一拜

正義鄭氏康成曰獻賓畢乃與眾賓拜敬不能並

主人揖升坐取爵於序端降洗升實爵西階上獻眾賓眾賓之長升拜受者三人【長知丈反】

正義賈氏公彥曰眾賓亦三人在堂上與鄕飲酒數同其堂下眾賓無定數

案獻眾賓之爵飲酒禮取於西楹南而此則取於序端者鄕飲酒有介主人於介右受介酢訖其爵卽奠於西楹南此禮無介主人於阼階受賓酢訖其爵本奠於序端故也

主人拜送坐祭立飲不拜旣爵授主人爵降復位正義賈氏公彥曰此還據堂上三人者降復賔南東面位敖氏繼公曰位亦堂下之位賓之南也

眾賓皆不拜受爵坐祭立飲

正義賈氏公彥曰此謂堂下眾賓無數者

每一人獻則薦諸其席

正義賈氏公彥曰此還據堂上三人有席者

眾賓辯有脯醢【辯音徧】

正義賈氏公彥曰還據堂下無席者

主人以虛爵降奠於篚揖讓升賔厭眾賓升眾賓皆升就席

案鄕飲酒禮眾賔序升

右主人獻眾賔

一人洗舉觶於賓升實觶西階上坐奠觶拜執觶興賔席末答拜舉觶者坐祭遂飲卒觶興坐奠觶拜執觶興賔答拜

案鄕飲酒禮先言升後言舉觶於賓此先言舉觶於賔後言升蓋舉觶於賓目下事耳文不妨扵互倒也

降洗升實之西階上北面賔拜舉觶者進坐奠觶於薦西賓辭坐取以興舉觶者西階上拜送賓反奠於其所舉觶者降

正義敖氏繼公曰前篇言受此言取互文也

右一人舉觶

大夫若有遵者則入門左【遵將氳反注今文遵爲僎】

正義鄭氏康成曰謂此鄕之人爲大夫者也謂之遵者方以禮樂化民欲其遵法之也其士也扵旅乃入【賈疏記云士旣旅不入明未旅皆得入】卿大夫士非鄕人禮亦然【賈疏以其同是卿大夫士禮無異】主於鄕人耳賈氏公彥曰言若者或無不定也敖氏繼公曰若有遵者謂若有與此防而爲遵者也入門左則向者賓入之位也不俟於門外別扵正賓

案飲酒禮惟於篇末略言遵者之禮此詳之下記云有諸公則如賓禮大夫如介禮無諸公則大夫如介禮可見諸公亦與也經特舉大夫以見遵者之儀耳

主人降

正義鄭氏康成曰迎大夫於門內也不出門別扵賓

賓及眾賓皆降復初位

正義鄭氏康成曰不敢居堂俟大夫入也敖氏繼公曰初位階西以南當序之位

存疑鄭氏康成曰初位門內東面

案自門至階主人與大夫當有三揖之禮焉若此降復之位爲門內東面之位則當主人與大夫揖進時賓旣未可以厭大夫又無使賓隨大夫行之理其扵禮也窒矣階西當序之位凡賓降皆立於是當以敖說爲長

主人揖譲以大夫升拜至大夫答拜主人以爵降大夫降主人辭降大夫辭洗如賓禮席於尊東

正義鄭氏康成曰尊東明與賓夾尊也【賈疏上云尊於賔席之東則賓席在尊西此言席於尊東夾尊可知】不言東上統於尊也【賈疏繼尊而言故知西上】敖氏繼公曰如賓禮自三揖三讓以至於一揖一讓升之儀也此言尊東鄕飲酒言賓東亦文互見也

案下經自升不拜洗至扵嚌啐不告防禮皆與介同而記云無諸公則大夫如賓禮者指辭洗以前禮也拜洗以後𨿽無諸公亦如介矣經扵如賓禮下乃繼之曰席於尊東者遵者有無不定其席不可以預布故旣以此明遵者布席之節又以見必無諸公而大夫如賓然後得席於是若有諸公則鄕飲酒記所謂主人之北西面者是大夫之席位也大夫之席西上與賓相變也可見賓席之不統於主人矣賓與大夫之間有尊焉故不嫌統扵賓也若有二三大夫皆西上

升不拜洗主人實爵席前獻於大夫大夫西階上拜進受爵反位主人大夫之右拜送

正義敖氏繼公曰席前獻其西北面與主人旣拜送則亦立於階東此與薦脯醢已下皆如鄕飲酒之介禮

大夫辭加席主人對不去加席【去起呂反】

正義鄭氏康成曰辭之者謙不以己尊加賢者也不去者大夫再重席正也賓一重席敖氏繼公曰鄕飲酒禮曰有諸公則辭加席委於席端主人不徹此惟主言無諸公之大夫

案鄕飲酒禮惟言公與大夫辭席之差而未及其辭之之節據此經則知旣獻將薦之時是其辭席之節矣𨿽諸公禮亦宜同

乃薦脯醢大夫升席設折俎祭如賓禮不嚌肺不啐酒不告防西階上卒爵拜主人答拜

正義鄭氏康成曰凡所不者殺於賓也大夫升席由東方【賈疏大夫席西上升由下】賈氏公彥曰注云凡所謂經中三事然上不拜洗亦是殺於賓之類敖氏繼公曰主人答拜亦於大夫之右

大夫降洗主人復阼階降辭如初卒洗主人盥揖讓升大夫授主人爵於兩楹間復位主人實爵以酢於西階上坐奠爵拜大夫答拜坐祭卒爵拜大夫答拜

正義鄭氏康成曰降洗將酢主人也大夫若眾則辯獻之長乃酢【賈疏此經據一大夫而言故獻大夫卽酢有司徹主人洗爵獻長賓於西階上然後眾賓長升拜受爵宰夫贊主人酌若是以辯乃升長賓主人酌酢於長賓西階上北面是辯獻長乃酢也】敖氏繼公曰授主人爵於兩楹間者大夫𨿽尊若與飲射之禮則屈於正賓其禮但比於介故此授受之節亦惟與介同

案酢之爲言報也敵者之禮也故惟賓介大夫得酢主人余則否然名以定位位以起禮故三賔之名同也其位同也主人辯獻三賓惟長拜洗眾大夫之名同也其位同也主人辯獻眾大夫惟長一酢其義一也若然則遵者若兼有諸公亦當辯獻諸公大夫而後諸公一酢與

主人坐奠爵於西楹南再拜崇酒大夫答拜主人復阼階揖降大夫降立於賓南

正義鄭氏康成曰降立於賓南𨿽尊不奪人之正禮敖氏繼公曰必降者宜與賓序升也立於賓南下

之也鄕射禮大夫下於賓鄕飲禮公與大夫皆下於介

案鄕飲酒禮之爵其奠於西楹南者獻介之爵也以其介右拜送故也此亦大夫之右拜送故所奠同處然彼西楹南之爵其繼以獻眾賓獻訖乃降奠於下篚此爵疑主人於復阼揖降時亦當以降奠文不具耳

主人揖讓以賓升大夫及眾賓皆升就席

正義敖氏繼公曰賓獻大夫大夫獻眾賓乃升也眾賓其長三人也

案大夫若眾其亦序升與

右遵者之禮

案鄕飲酒禮賓若有遵者則旣一人舉觶乃入此卽敍於一人舉觶之後順其節也

席工於西階上少東樂正先升北面立於其西

正義鄭氏康成曰言少東者明樂正西側階【賈疏旣言席工西階上少東復云立於其西故知側近西階】敖氏繼公曰少東據工之下席而言也樂正立於其西猶未至階也鄕飲酒禮曰樂正先升立於西階東

存疑鄭氏康成曰不欲大東辟射位

案此席工之法與鄕飲無異俱自西階之東始而放於東下經云樂正命弟子贊工遷樂於下將射而遷之則設席時無庸辟射位明矣

工四人二瑟瑟先相者皆左何瑟面鼓執越內右手相入升自西階北面東上工坐相者坐授瑟乃降【相息亮反何胡可反越胡末反】

正義鄭氏康成曰瑟先賤者先就事也面前也鼓在前變於君也前越言執者手入之淺也相者降立西方敖氏繼公曰前越去廉差逺故不可挎但執之而已面鼓者亦變於飲酒

案鄕飲酒禮相者二人皆左何瑟又云相者東面坐遂授瑟此不言二人又不言東面皆文略也

通論賈氏公彥曰鄕射與大射相對大射君禮後首此臣禮前首燕禮與鄕飲酒相對燕禮面鼓又與鄕飲酒後首相變瑟近首鼓處則寛近尾不鼓處則狹側持之法近鼓持之手入則淺近尾持之手入則深是以此與燕禮面鼓則云執之手入淺也大射與鄕飲酒後首則云挎越手入深也

笙入立於縣中西面【縣音懸】

正義鄭氏康成曰堂下樂相從也敖氏繼公曰縣中蓋縣之西

案鄕飲酒禮升歌旣畢始言笙入者彼樂備四節其歌笙二節工與笙疊爲之故得序入此止有合樂一節須工與笙並爲之故笙從工而並入也

存疑鄭氏康成曰縣中磬東立西面【賈疏知不在磬西西面者笙者背磬不可也】

案縣在洗東北笙若更東則距階太遠笙者必與歌瑟相比太遠非所宜也在縣西而西面者以須鄕歌者且不可與賓主人行禮者背也

乃合樂周南闗雎覃捲耳召南鵲巢采蘩采蘋【合如字劉音閤召音邵】

正義鄭氏康成曰不歌不笙不間志在射略於樂也不略合樂者周南召南之風鄕樂也不可略其正也敖氏繼公曰爲射事繁且久故略也

案此禮與大射皆略於樂故此不備前三節大射不備後二節也

工不興告於樂正曰正歌備樂正告於賓乃降

正義鄭氏康成曰不興者瞽蒙禮略也樂正降者堂上正樂畢也降立西階東北面陳氏暘曰樂以人聲爲主故合樂亦謂之歌

案鄕飲酒禮歌畢卽獻工笙畢卽獻笙更越間合二節始告備以至是始備也此則僅有合樂一節故先告備而後獻

主人取爵於上篚獻工

案鄕飲酒禮獻工之爵不言所自取此乃明之

大師則爲之洗賓降主人辭降工不辭洗卒洗升實爵【大音泰爲於僞反】

正義敖氏繼公曰大夫不降亦別於賔主人卒洗亦與賓揖讓乃升此以上著大師之禮異也余則與非大師者同

案此文專爲有大師者言之也鄕飲酒禮記此於獻工旣畢之後此經則敍入於此故敖氏別白之

工不興左瑟一人拜受爵主人阼階上拜送爵

正義鄭氏康成曰左瑟辟主人授爵也一人無大師則工之長者

薦脯醢使人相祭工飲不拜旣爵授主人爵眾工不拜受爵祭飲辯有脯醢不祭【相息亮反辯音徧下並同】

正義鄭氏康成曰祭飲坐祭坐飲

不洗遂獻笙於西階上

正義敖氏繼公曰非大師則工之長亦不洗矣乃著笙不洗者正使笙師猶不洗也諸侯之笙師蓋下士爲之言遂者承工後也郝氏敬曰不笙亦獻笙者合樂有笙但不獨奏耳

案鄕飲酒禮獻工旣訖主人奠爵於篚更越笙入三終乃再取以獻笙此言遂者明其相因而獻與鄕飲酒之禮異也

笙一人拜於下盡階不升堂受爵主人拜送爵階前坐祭立飲不拜旣爵升授主人爵眾笙不拜受爵坐祭立飲辯有脯醢不祭

正義賈氏公彥曰此總獻笙人𨿽賤中亦有尊卑故一人升餘者不升

案鄕飲酒禮笙一人拜不言於下此詳之眾賓授爵亦升

主人以爵降奠於篚反升就席

存疑鄭氏康成曰亦揖讓以賓升眾賓皆升

案主人獻工而賓有降者以爲大師洗也若無大師則主人不洗卽賓不降矣且因主人洗而降者亦惟賓耳眾賓與大夫皆不降也觀鄕飲酒禮止言賓介降者可見就令有大師主人洗而賓降其以賓升亦當在於卒洗升實爵之時如敖氏之說不當至獻笙之後始以賓升也注誤

右樂

主人降席自南方側降作相爲司正司正禮辭許諾主人再拜司正答拜主人升就席【相息亮反】

正義鄭氏康成曰側降賓不從降

案鄕飲酒主人拜不言再此詳之司正答亦再拜

司正洗觶升自西階由楹內適阼階上北面受命於主人

正義鄭氏康成曰洗觶者當酌以表其位顯其事也楹內楹北賈氏公彥曰受命謂受主人安賓之命敖氏繼公曰楹謂兩楹

案由楹內道賓之前乃受命於主人也鄕飲酒亦當然

西階上北面請安於賓賓禮辭許

正義鄭氏康成曰傳主人之命敖氏繼公曰賓爲射來此時未射若無嫌於不安乃亦請安扵賓者飲酒之節宜然也

司正告於主人遂立於楹間以相拜【相息亮反】

正義鄭氏康成曰相謂贊主人及賓相拜之辭

主人阼階上再拜賓西階上答再拜皆揖就席【注今文揖爲升】正義鄭氏康成曰爲己安也

司正實觶降自西階中庭北面坐奠觶興退少立【注古文曰少退立】

正義敖氏繼公曰此中庭其阼階前南北之中與蓋射時司正爲司馬至誘射之後方易位於司射之南則此位必不在階間如鄕飲酒司正之位也鄭氏康成曰奠觶表其位也

案鄕飲酒禮曰退共少立

進坐取觶興反坐不祭遂卒觶興坐奠觶拜執觶興洗北面坐奠於其所興少退北面立於觶南【注今文坐取觶無進又曰坐奠之拜】

正義鄭氏康成曰立觶南亦其故擯位【賈疏案射禮云擯者退中庭是擯者在中庭有位燕禮大射皆擯者爲司正此及鄕飲酒作相爲司正相卽擯也故曰故擯位】案上之少立卽此觶南之位也此之其所卽上奠觶之所也所與位𨿽相距無幾然上之奠觶旣言退則此之取觶宜有進取觶𨿽於其所而卒觶必於其位鄕飲酒禮於取觶不言進於卒觶不言反故此詳之右立司正

未旅

正義鄭氏康成曰未旅酬以將射也旅則禮終也敖氏繼公曰大射亦司射已定位卽行射事然則射之正禮以此爲節上下同也

存疑賈氏公彥曰未旅而射者旅則醉恐終不得射也

案燕禮旣旅乃射初不以醉爲嫌則疏家之說格矣蓋燕主歡心糾儀之意略無妨射於旣醉之後此禮主於習禮醉而射恐其愆於度也故以旅爲禮終

三耦俟於堂西南面東上

正義鄭氏康成曰司射選弟子之中徳行道藝之髙者以爲三耦孔氏穎達曰射法每兩人相對以決勝負名之曰耦朱子曰序之外謂之夾室夾室之前曰箱亦曰東堂西堂東堂下西堂下曰堂東堂西堂西卽西堂下也敖氏繼公曰記云三耦使弟子司射前戒之至是乃立於此以俟其比也郝氏敬曰凡射二人爲耦三耦用六人長防序立而西𨿽有三耦之數尙未定同耦之人立扵此以待司射比耦也

案必南面者射位在南也必東上者射耦尙左也

司射適堂西袒決遂取弓於階西兼挾乘矢升自西階階上北面告於賓曰弓矢旣具有司請射【袒徒旱反決古穴反挾子協反又音協乘繩證反下並同注古文挾皆作接】

正義鄭氏眾曰決者所以縱也拾者所以引也或謂決引彄也拾韝扞也鄭氏康成曰司射於堂西袒決遂者主人無次隠蔽而已【賈疏對大射有次在東方】袒左免衣也【賈疏事無問吉防皆袒左惟有受刑袒右】決猶闓也以象骨爲之著右大臂指以鉤闓體也【賈疏用象取其滑也】遂射韝也以韋爲之著左臂所以遂者也【賈疏大射注云著左臂】其非射時則謂之拾拾斂也所以蔽膚斂衣也【賈疏蔽膚據士斂衣據大夫以大夫與士射袒纁襦也若對君大夫肉袒亦爲蔽膚】方持矢曰挾乘矢四矢也大射儀曰挾乘矢於弓外見鏃於弣右巨指鉤【賈疏記曰凡挾矢扵二指之間橫之其方可知引大射是其方也若側持則名執下文兼諸面鏃注云並矢扵尙其鏃是也】敖氏繼公曰司射蓋學中之有司給射事者也設決謂之決設遂謂之遂未射則不搢三挾一異於耦也階上北面位當少東言有司請射示已不敢擅其事也

案司射之弓與乘矢在鄕射則與撲同倚於階西大射則倚扵階西者惟撲耳其弓與乘矢皆在次至誘射後攺挾之一个則鄕射大射皆在堂西此挾乘矢而曰兼者明司射之挾矢以一个爲正此時以未誘射故兼其乘者挾之也階上者西階上也告賓於西階上下告主人則於阼階上以賓主分階行禮故各就其階而告之也

通論陳氏祥道曰詩曰決拾旣佽鄕射曰袒決遂大射曰設決內則曰佩決捍蓋決著於右巨指以鉤者也拾著於左臂以遂者也拾亦謂之遂鄕射決遂是也亦謂之捍內則決捍是也

賓對曰某不能爲二三子許諾【爲於僞反】

正義鄭氏康成曰言某不能謙也二三子謂眾賓已下敖氏繼公曰不能謂不善射也爲二三子許諾見所以不辭而卽許之意賓爲射來故不敢辭但謙遜而已

通論賈氏公彥曰投壺禮因燕而爲之再辭乃許此爲眾習禮不專爲已故卽許大射爲擇士故不須云許直告射節此爲眾習禮故云爲二三子許諾

司射適阼階上東北面告於主人曰請射於賓賓許正義敖氏繼公曰不請於主人惟告以賓許者緣主人尊賓之意賓許之辭主人與聞之矣必告之者禮當然也

存疑敖氏繼公曰告主人當北面東似衍文上言司正阼階上北面受命於主人北面告變扵君也大射儀司射東面請射於公

案司射兼司賓主二黨之射故東面以鄕主人猶北面以鄕賓蓋兩鄕之所以變於司正也大射儀三耦未射之先司射之請射自阼階前至公臨射之時乃東面請此時之請與阼階前之請同節至下經取矢之後又升請射乃與東面之請同節耳敖氏以此爲變於東面請者誤也

右請射

司射降自西階階前西面命弟子納射器

正義鄭氏康成曰弟子賓黨之年少者也納猶入也射器弓矢決拾旌中籌楅丰也賓黨東面主人之黨西面

案弟子蓋卽學中肄業之年少者也射爲六藝之一宜所共肄故習射之時旣擇其尢者以充三耦次者或以備眾耦而於其餘者則當其將射也命納射器焉命張侯焉命贊工遷樂於下焉其初射畢也命設楅焉命取矢焉其再射畢也取矢而外又命設丰焉其三射畢也取矢設丰而外又命退楅焉命贊工遷樂扵下焉逮乎將燕則又命俟徹俎焉凡皆使之習扵禮而嫻其儀相觀而善以爲鄕人倡其有過者則司射以撲撻之是其射也卽其所以爲教也以其非主人之贊者故皆謂之賓黨耳飲不勝時其洗觶升酌者爲勝者之弟子凡賓之弟子亦多肄業扵學可知又周官鄕師職黨共射器其器疑指旌中籌楅丰而言若弓矢決拾宜射者自備之納之者謂使將射者之弟子各以其弓矢決拾入獲者以旌入釋獲者以中與籌入弟子以楅丰入其旣也弓矢決拾楅丰弟子司之旌與中籌獲者與釋獲者司之

乃納射器皆在堂西賓與大夫之弓倚於西序矢在弓下北括眾弓倚於堂西矢在其上【倚於綺反括古活反】

正義敖氏繼公曰初納時總置於堂西未有所分別旣則陳其弓矢陳弓以弓位之上下見尊卑序西堂西之弓其亦皆北上與賈氏公彥曰序在堂上故矢在弓下堂西在堂下故矢隨其弓而在堂西亷稜之上也北括者順射時矢南行也鄭氏康成曰上堂西廉矢亦北括

通論陳氏祥道曰君射則始納扵西堂下繼又總之以適次大夫士射則納扵堂西而已此尊卑之辧也

主人之弓矢在東序東

正義鄭氏康成曰亦倚於東序也矢在其下北括朱子曰大射君之弓矢適東堂大射之東堂卽鄕射之東序東也

案以此推之賓與大夫之弓亦當倚於西序西上惟言西序省文耳西序西卽西堂也

通論陳氏祥道曰王弧王之弓雕之荀卿何休曰天子雕弓是也唐大諸侯之弓彤之荀卿何休曰諸侯彤弓是也鄕射大夫士用夾庾荀卿曰大夫黑弓則夾庾黑之士亦用夾庾者以鄕射有大夫存焉非鄕射則士弓而已枉矢絜矢五分二在前三在後則其達逺故用諸城守車戰殺矢鍭矢三分一在前二在後則其達遲故用諸近射田獵矰矢茀矢七分四在前三在後則其行髙故用諸弋射恆矢庫矢八分四在前四在後則其行平故用諸散射爾雅曰金鏃翦羽謂之鏃骨鏃不翦羽謂之志則金鏃不獨鏃矢茀矢已上皆然君子志於中不志於殺故禮射之矢皆謂之志翦羽尙疾也不翦羽尙舒也尙疾則以金鏃而必其入尙舒則以骨鏃而防其傷又曰詩曰舎防則獲考工記曰夾其羽而設其比家語曰括而羽之又曰後矢之括猶銜列子曰後鏃中前括然則括也防也比也皆矢末也矢以鏃爲首括爲末右納射器

司射不釋弓矢遂以比三耦於堂西三耦之南北面命上射曰某禦於子命下射曰子與某子射【比毗志反又筆倚反下同注古文云某從於子】

正義鄭氏康成曰比選次其才相近者也敖氏繼公曰比猶合也合之而爲耦也命上下射之辭異示尊卑也旣命耦乃定所謂比也下比眾耦放此案司射升時旣言取弓挾矢矣此復言不釋者嫌請命傳命事畢或當釋之也

右比三耦

司正爲司馬

正義鄭氏康成曰兼官由便也立司正爲涖酒爾今射司正無事敖氏繼公曰以其始與射事故名爲司馬此時之位其西面於觶南與司正爲司馬逺辟君禮也大射儀司馬二人司正如故方氏慤曰司正以治禮名之司馬則以治兵名之也燕禮事也射兵事也方燕之時名爲司正及射之時則名爲司馬各從其類也

案此一人耳始爲相繼爲司正又爲司馬其旅也還爲司正故注以爲兼官也司正以正酒禮司馬以正射禮禮相踵則職相因故司正言作司馬更不待作又案上經言司正中庭奠觶北面下經言司馬命

張侯而記云司馬階前命張侯遂命倚旌則奠觶在阼階前南北之中而不在兩階之間也審矣

餘論賈氏公彥曰射義云孔子射扵矍相之圃射至於司馬使子路執弓矢出延射此篇司射恆執弓矢則子路爲司射也射至司馬則當此節也

司馬命張侯弟子說束遂繋左下綱【說吐活反繋吉詣反又胡計反注今文說皆作稅】

正義鄭氏康成曰事至也賈氏公彥曰上不系束之今說其束繋扵植也敖氏繼公曰系左下綱耳乃云張侯者張侯之事成扵此故也

司馬又命獲者倚旌於侯中獲者由西方坐取旌倚於侯中乃退

正義賈氏公彥曰記云司馬階前命張侯遂命倚旌明同是西階前也鄭氏康成曰爲當負侯也謂之獲者以事名之鄭氏鍔曰獲者唱獲者也射必有一人執旌以唱獲每侯用一人敖氏繼公曰侯中侯之中央云坐取旌見其偃於地也倚之侯中若示射者以中地然退反扵西方之位也

案前司射命納射器曰階前西面以弟子在西方故也至司馬命張侯亦命弟子則其爲階前西面不假言已此命獲者非弟子矣故特曰又命見與張侯相繼而命其面位不異也

右系綱倚旌

樂正適西方命弟子贊工遷樂於下

正義鄭氏康成曰當辟射也贊佐也遷徙也敖氏繼公曰適西方自西階東而往西階前也亦西面命之

案弟子在西堂下之南東面立故適西方乃命之

弟子相工如初入降自西階阼階下之東南堂前三笴西面北上坐【相息亮反笴古我反又古老反注今文無南】

正義敖氏繼公曰如初入謂何瑟之儀與後先之序也堂東堂也必空三笴者辟主人往來堂東之路也位於堂下而坐惟工耳亦無席鄭氏康成曰笴讀爲槀謂矢幹陳氏祥道曰矢材謂之槀以竹爲常以楛爲異賈氏公彥曰矢人注矢幹長三尺三笴是去堂九尺也

案遷工於阼階東南者奏射節宜就主人之方且其位亦得與縣相近也

樂正北面立於其南

正義鄭氏康成曰北面鄕堂不與工序也敖氏繼公曰北面者變扵堂上之位堂上則樂正與工同面右遷樂

司射猶挾乘矢以命三耦各與其耦讓取弓矢拾【拾其劫反除決拾之外皆同】

正義鄭氏康成曰猶有故之辭拾更也賈氏公彥曰大射取弓矢於次不拾注云次中隱蔽也此無次故逓取弓矢見威儀敖氏繼公曰譲者下讓其上也拾者更疊而取之也司射以此二者命之

案言猶者承上不釋弓矢之文明仍於三耦之南北面命之也言猶挾乘矢者起下攺挾一个之文明誘射後卽不挾乘矢也凡諸射儀司射皆扵誘射時以身爲教惟誘射無耦則與其耦讓取弓矢拾不能以身教也故預命之

三耦皆袒決遂有司左執弣右執而授弓遂授矢正義鄭氏康成曰有司弟子納射器者也凡納射器者皆執以俟事弣弓把賈氏公彥曰有司授弓訖復授矢敖氏繼公曰如此授之是並授也云遂則亦授弓者授之也上旣納射器則陳之矣弟子乃畱於堂西主授受之事故此時復執以授之朱子曰後記君袒朱大夫袒纁襦君在大夫射則肉袒然則士射皆肉袒與

三耦皆執弓搢三而挾一个【搢音晉】

正義鄭氏眾曰搢謂揷扵紳帶之間若帶劍也【賈疏帶有二大帶卽紳也革帶以佩玉佩之等挿扵紳之外革之內故云紳帶之間】鄭氏康成曰未違俟處也【賈疏下文乃云三耦皆進】搢揷也揷扵帶右【賈疏以左手執弓右手抽矢而射故知揷扵帶右詩云左旋右抽】个猶枚也

司射先立於所設中之西南東面

正義楊氏復曰此時未設中但言立於將設中處之西南敖氏繼公曰下經云設楅於中庭南當洗又云設中南當楅西當西序然則此時司射之位少南於洗而西當榮與司射先立於此欲三耦知其位也司射俟三耦畢取弓矢乃適其位者以三耦皆弟子備或未習其禮也

三耦皆進由司射之西立於其西南東面北上而俟正義敖氏繼公曰進亦每耦並行上射在左如退適堂西之儀也立於其西南以司射立處爲節也俟俟作射

右三耦就射位

司射東面立於三耦之北搢三而挾一个

正義鄭氏康成曰爲當誘射也固東面矣復言之者明郤時還【賈疏司射先在中西南東面今三耦立定郤來三耦之北東面明郤時右還乃復東面也】敖氏繼公曰復云東面者以其違於舊處且明旣還而後搢三挾一也

案三耦立於司射之西南則司射位在三耦之東北至是郤身右旋北面乃少向西行復左旋東面而在三耦之直北又變其兼挾者爲搢三挾一如三耦之儀以將誘射不欲自異於耦且示三耦以揖進之節也

揖進當階北面揖及階揖升堂揖豫則鉤楹內堂則由楹外當左物北面揖及物揖【注豫讀如榭今文豫作序敖云宜從今文】正義鄭氏康成曰鉤楹繞楹而東也周立四代之學於國而又以有虞氏之庠爲鄕學鄕飲酒義曰主人迎賓扵庠門外是也左物下物也賈氏公彥曰升堂揖訖東行向楹豫則鉤楹內過以物當棟近北故過由楹北也堂則由楹外過而東行以物當近南故過由楹南也物以南面爲正東爲左物也敖氏繼公曰自揖進已下皆教三耦以射儀也注云今文豫作序序之文意明白扵豫且記亦以序與堂對言宜從今文序州黨之學也堂卽庠鄕學也州屬扵鄕黨屬扵州則三者之學其大小深淺有差矣序則鉤楹之東而北以其物當棟也堂則循楹之南而東以其物當楣也蓋射者必履物而物有深有淺故耳此篇以鄕射爲名而禮乃及扵州黨之學者君子之居或近於庠或近於序故其射也各隨其所近而以行禮焉此其所以不容不異也誘射而就左物者以其爲主黨也及物揖揖履物也

存疑鄭氏康成曰序無室可以深也堂之制有堂有室豫謂州學也讀如成周宣榭災之榭周禮作序凡屋無室曰榭州立榭者下鄕也今文豫爲序序乃夏后氏之學亦非也

案序無室之說已於篇首席賓辧其不然矣州長職春秋以禮防民而射於州序鄭注云序州黨之學也經注甚明何至此乃攺爲榭乎爾雅闍謂之臺有木者謂之榭榭蓋有柱而四面或三面無壁者其不可以爲學宮明矣且記明言東房東房之外遵者席焉若無室則賓席於後遵者席扵前參差不整必無是理如並無房則豆籩置扵何所而記語亦爲虛設矣無室之云防不可從自揖進以及當階及階之揖所謂堂下三揖也自升堂以及當物及物之揖所謂堂上三揖也揖進之揖始發扵位而揖也升堂之揖復發於階而揖也當階與當物同義及階與及物同義凡此諸揖惟揖進爲東面揖余俱北面揖乃經扵當物必重言北面者以鉤楹由楹爲鄕東行嫌或東面揖故也

餘論賈氏公彥曰王制云有虞氏上庠下庠夏后氏東序西序殷人右學左學周人東膠虞庠虞殷大學在西郊小學在國中夏周大學在國中王宮之東小學在西郊周立虞之上庠殷之右學亦在西郊立夏之東序卽周之東膠在王宮之東故云周立四代之學也陳氏祥道曰四代之學如此而周又有辟雍成均瞽宗之名蓋上庠東序右學東膠大學也下庠西序左學虞庠小學也周之學成均居中其左東序其右瞽宗此大學也虞庠在國之西郊則小學也記曰天子視學命有司行事祭先師先聖焉卒事遂適東序設三老五更之席又曰食三老五更扵大學祀先賢於西學夫天子視學則成均也祭先師先聖卽祀先賢於西學所謂祭於瞽宗者也適東序設三老五更之席卽飬國老於東膠所謂食三老五更於大學者也然則商之右學在周謂之西學亦謂之瞽宗夏之東序在周謂之東膠亦謂之大學蓋夏學上東而下西商學上右而下左周之所立特其上者而東序右學與成均並建扵一邱之上也朱子曰注疏所言四代之學未有以見其必然陳氏說其位置又與諸儒不同皆無可考闕之可也

案並東序於東膠疏說與陳氏同惟疏以上庠右學在郊東序東膠在王宮之東陳氏則謂與成均並在一邱之上位置爲異至上庠辟雍與成均爲並爲析陳氏曾未之詳攷董仲舒以成均爲五帝學名疑卽上庠以其四面環水壅之故又以辟雍名意亦一學而三名與

左足履物不方足還視侯中俯正足【還音旋】

正義鄭氏康成曰方猶並也志在於射左足至右足還並足則是立也南面視侯之中乃俯視並正其足【朱子曰注意若曰左足履物而右足不並便還足南面視侯之中也若便並右足則是立矣以志在扵射故未暇立而先視侯旣視侯而後俯並其足也】敖氏繼公曰左足履物履從畫也大射儀曰司射由下物少退則履物者當履其從畫矣他時凡欲還者必先立此不方足未暇北面而立也還謂右還而南面也右還者爲下射宜鄕上射也旣視侯中乃俯視而正足則視侯中之時右足其亦在從畫而少退與陳氏祥道曰凡射履物則先左足以正其位還視侯中以審其的然後俯正而俟物者則之所自出射之所履不過乎物故位謂之物賈氏公彥曰大射納射器之下卽言工人士與梓人升自北階兩楹間疏數容弓若丹若墨度尺而午此不言畫物早晚者文略亦當納射器後卽畫之也

案矢南行射者必側身西鄕其足當左前右後不得並足也此所云正足乃甫至物時之足容其旣乃側身而射如前法觀下文於上耦曰合足而俟蓋合足之後又經司馬命去侯司射命射而後射則知正足非卽射時之足容明矣

不去旌【去起呂反】

正義鄭氏康成曰以其不獲敖氏繼公曰倚旌扵侯而不去者以誘射不主於中且不獲也

存疑賈氏公彥曰旌擬唱獲誘射不唱獲

案注所云獲謂中也旌倚侯中不去旌而命中則並中其旌矣故不去旌者明不責誘射者之命中也其不責以命中者以誘射者之射而盡中則難乎其爲繼射之人使誘射者之射而盡不中則又無以塞乎教射之責故惟主於儀而不主扵中以是爲禮射之誘射也云爾疏說不如注善

誘射將乘矢執弓不挾右執

正義鄭氏康成曰誘猶教也將行也行四矢象有事於四方不挾矢盡敖氏繼公曰誘引導也亦有教之之意執弓左執弣也不挾明事畢也挾弓者以右巨指鉤不挾則但執而已

南面揖揖如升射降出於其位南適堂西攺取一个挾之【注今文曰適序西】

正義敖氏繼公曰南面揖揖退也揖如升射謂如其當物升堂之揖也云出於其位南見是時未有司馬西方之位也自賓與大夫之外凡南行而適堂西與堂西出而北行者皆由於此惟發於其位及反位者則否鄭氏康成曰攺更也不射而挾之示有事也賈氏公彥曰一个不在西階而在堂西故適堂西

卽云攺取一个也楊氏復曰不從階西徑過堂西必出於其位南而後向北以適堂西亦敎眾耦以適堂西之威儀也

案司射升時堂上三揖退亦當然但升時之揖北面退則南面故曰南面揖揖如升射也至堂下則降時一揖如升射之有及階之揖也出於其位南又揖如升射之有當階之揖也將適堂西又揖如升射之有發位之揖也此三揖惟適堂西爲西面揖又案言出於其位南則當與三耦立處相當蓋三耦本立於其位之西南也司射至此乃轉而西行至上耦前又轉而北行以適堂西也言攺者攺乘爲一也不搢三者以將搢撲也

遂適階西取撲搢之以反位【撲普卜反】

正義鄭氏康成曰撲所以撻犯教者書云撲作教刑敖氏繼公曰搢撲者以三耦將射也陳氏祥道

曰眾之所在非威不足以制之故古者閭胥扵鄕小胥扵學有觵撻司市於市有撲罰司徒扵誓田亦有撲禮稱夏楚二物收其威也則射之有撲宜矣案反位謂反中西南東面之位

右誘射

欽定儀禮義疏卷八﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷九

鄕射禮第五之二

司馬命獲者執旌以負侯獲者適侯執旌負侯而俟【注今文俟爲立】

正義鄭氏康成曰欲令射者見侯與旌深有志於中敖氏繼公曰使之執旌於侯中以示射者若謂中

侯則舉此而言獲然賈氏公彥曰俟謂待司馬命去侯

司射還當上耦西面作上耦射【還音旋】

正義鄭氏康成曰還左還也作使也【賈疏上耦位在司射之西南司射還與相當故知左還】敖氏繼公曰當謂當上下射之閒

司射反位上耦揖進上射在左並行當階北面揖及階揖上射先升三等下射從之中等上射升堂少左下射升上射揖並行皆當其物北面揖及物揖皆左足履物還視侯中合足而俟【還音旋】

正義賈氏公彥曰司射反位反中西南東面位也上射升堂少左辟下射升階也敖氏繼公曰上射在左以當就上物也上射差尊故先升中等空一等也同階升者前後相當宜空一等以相逺爲敬與異階升者不同其降亦然少左者爲下射升堂當在右也不云不方足省文耳合足左右並立於橫畫卽上所謂正足也鄭氏康成曰並並也中猶閒也

案此儀一如誘射之儀但於其行也言左言並於其升也言先言從則以誘射一人而射耦二人故也凡北面以東爲右西爲左南面則東爲左西爲右故上射升時屬左及還視侯中則於右物矣下射升時屬右及還視侯中則於左物矣俟謂俟司射之命

司馬適堂西不決遂袒執弓

正義敖氏繼公曰惟云適堂西是猶未出於司射之南也不決遂變於大射也云執弓是不挾也云袒執弓則固不決遂矣乃先言之者嫌袒必決遂也經亦或言袒以包二者故以此明之

案司馬亦執弓者以命去侯命取矢當揖其弓以爲號令至設楅又當以爲畢也

存疑鄭氏康成曰不決遂因不射不備

辧正賈氏公彥曰大射司馬正不射而袒又復決遂但以不射不挾矢

案以大射例之則不決遂直變於侯禮而從略耳非爲不射也

出於司射之南升自西階鉤楹由上射之後西南面立於物閒右執簫南揚弓命去侯

正義鄭氏康成曰鉤楹以當由上射之後也簫弓末也揚弓者執下末大射曰左執弣【賈疏不可一手揚弓故引大射文左執弣當卻手則右執簫當覆手矣】揚猶舉也敖氏繼公曰鉤楹卽鉤楹內也物閒前從畫之閒也右執簫爲欲揚弓也至是乃云執簫則初執之時左執弣右執矣南揚弓以弓之上端南鄕而舉之也必南之者獲者在侯也去離也命去侯者令辟射且當獲也王氏昭禹曰未射時獲者負侯而俟故射則令其去侯而居扵乏以辟矢也

案前司射之出於其位南是旣降而由是以適堂西此司馬之出於司射之南是將升而由是以向西階升降𨿽殊其所取徑一也鉤楹者旣當由上射之後則𨿽堂亦必鉤楹矣西南面者向乏也去侯者以旌違侯而去適乏也

餘論陳氏祥道曰簫或作弰又曰彌曰別曰峻弓人曰凡爲弓方其峻說文曰別弓戾也詩曰象彌魚服爾雅曰弓無緣者謂之彌蓋無緣之弓以骨飾其彌故謂之彌簫之飾不特以骨而已爾雅曰以金者謂之銑以蜃者謂之珧以玉者謂之珪郭璞曰珧小蚌也

獲者執旌許諾聲不絕以至於乏坐東面偃旌興而俟正義鄭氏康成曰聲不絕不以宮商不絕而已鄕射威儀省【賈疏大射許諾以宮趨直西及乏南又諾以商至乏聲止此省】偃猶僕也敖氏繼公曰此去侯亦宜趨直西乃折北而就乏東面偃旌是旌亦東首矣俟俟中則獲也大射儀曰興共而俟賈氏公彥曰俟者待射者發矢當坐故下云獲者坐而獲也

司馬出於下射之南還其後降自西階反由司射之南適堂西釋弓襲反位立於司射之南【還音環一音患】

正義鄭氏康成曰圍下射者明爲二人命去侯敖氏繼公曰圍下射而降者往來相變以爲儀也反謂復其故道也司射之南指其虛位言也是時司射不在此襲復衣也此襲對而言上衣𨿽裼猶爲襲也玉藻云屍襲執玉襲非是則皆裼矣立於司射之南北上也以司射主射事尊之言反位而著其在司射之南則前此猶在觶南之位也上耦升射司馬乃變其儀而定其位方有此位而言反以向者由是而往故也

案司馬至此始定西方東面司射之南之位

存疑賈氏公彥曰司馬命去侯訖乃圍下射之後繞下射之東南行而適西階者是並下射圍繞之也

案如疏說則經當先言還其後而後言出於下射之南矣蓋司馬立於物閒旣命去侯卽由物間南出且未西行鄕階卻由下射之南而東又由下射之東而北還自其物間之位仍由上射之後而西鉤西楹之內然後由西楹之南而適西階也所以然者鄭敖二義俱有焉

司射進與司馬交於階前相左由堂下西階之東北面視上射命曰無射獲無獵獲上射揖司射退反位【無射之射食亦反】

正義敖氏繼公曰交於階前著其進之節相左著其行之方也司馬南行司射北行故謂之交司馬在西司射在東故謂之相左蓋南行以東爲左北行以西爲左也下放此由堂下者自堂下而少東行也西階之東當上物之南也於堂中爲少西故取節於西階也惟命上射者以其先發而下射從之且下射共聞之矣揖以揖受其戒鄭氏康成曰射獲矢中人也從旁爲獵

乃射上射旣發挾弓矢而後下射射拾發以將乘矢【拾其劫反】

正義敖氏繼公曰挾矢則挾弓可知大射儀無弓字旣發而挾矢是射時乃傅矢也此亦可以見其節矣云拾發者見下射亦旣發挾矢而後上射射也古之射者其序整齊而不紊其儀從容而不迫大抵類此鄭氏康成曰後後也當從後

獲者坐而獲舉旌以宮偃旌以商

正義鄭氏康成曰射者中則坐言獲獲得也射講武師田之類是以中爲獲也【賈疏詩云捨防則獲謂射著禽獸爲獲戰伐得囚俘亦曰獲射著正鵠亦曰獲】宮爲君商爲臣【賈疏樂記文】聲和律呂相生【賈疏黃鐘下生林鐘林鐘上生太簇太簇亦由黃鐘所生故聲和】敖氏繼公曰獲者於射時則坐以俟其中也中乃獲之必坐者旌在地須坐乃舉之以獲也且示有所變鄭氏鍔曰射必用獲以旌明其中賈氏公彥曰以宮大言獲也以商小言獲也

案舉爲唱獲之初偃則其將旣也宮聲大而舒徐商聲小而揚厲凡聲初唱必舒徐激而再振則揚厲唱獲必舉旌者欲眾共聞且共見之也

獲而未釋獲

正義鄭氏康成曰但言獲未釋其算

案誘射之射教弟子以射儀耳未主於中故不去旌三耦之射學司射之射儀耳未主於勝負故未釋獲

卒射皆執弓不挾南面揖揖如升射

正義鄭氏康成曰不挾亦右執如司射敖氏繼公曰不挾變於大射

案大射儀卒射右挾之北面揖

上射降三等下射少右從之中等並行上射於左正義敖氏繼公曰堂上並行下射在左今降階必少右乃當上射之後也上射先降下射降乃並行而上射於左上射必於左者進時在左退亦宜然堂上各發於其物不可得而變降時有先後故因旣降而爲之此將適堂西也上射乃不於右便其反位者以有釋弓等事而未卽反故也

與升射者相左交於階前相揖由司馬之南適堂西釋弓說決拾襲而俟於堂西南面東上三耦卒射亦如之【說吐活反三耦敖云當作二】

正義楊氏復曰司射専主射事如請射作射之類司馬兼總射政如命負侯命去侯之類司馬者眾目所觀仰而號令所從出也故凡自堂降階者必由司馬之南以適堂西非特以示威儀乃所以見聼命司馬之意敖氏繼公曰進退者交則相揖以其事同也司馬之南卽向者所謂司射之南也此時已有司馬之位又在司射之南正當往來者之北故以之爲節釋弓說決遂以已初射之事畢也說遂而言拾者別扵用時也俟俟司射命也三當作二字之誤也二耦謂次耦下耦也下耦與此異者無與升射者相左相揖之事耳

案上云上射於左是以兩人分左右也此云與升射者相左是以兩耦分左右也前耦射事已畢故降由階之外方後耦射事方至故升由階之內方皆出扵事理之當然非必有意爲之安排也然自降者以視升者則升者在其左自升者以視降者則降者亦在其左初耦卒射則所餘者二耦耳敖說良然

司射去撲倚於西階之西升堂北面告於賓曰三耦卒射賓揖【去起呂反】

正義鄭氏康成曰去撲乃升不敢佩刑噐卽尊者之側賓揖以揖然之【賈疏大射司射告三耦卒射不見公揖然之者公尊故也】敖氏繼公曰士之射禮賓主之故司射獨告賓

案前請射時司射升自西階階上北面告此亦當然右初射

司射降搢撲反位司馬適堂西袒執弓由其位南進與司射交於階前相左升自西階鉤楹自右物之後立於物閒西南面揖弓命取矢

正義陳氏祥道曰升而去撲所以敬尊也降而搢撲所以威重也鄭氏康成曰揖推之也賈氏公彥曰弓者向乏而之以命去侯故也揖弓者向侯而推之以命取矢故也敖氏繼公曰揖者推而下之之謂與揚弓相變也去侯取矢之事異故上下其弓以別之西南面以獲者與弟子皆在西南故也案司馬之適堂西當在司射未降之前爲之及司射將降司馬已進由其位南故得交於階前也嗣是司馬升而後司射反位自右物之後卽上所謂由上射之後也司射誘射之矢與三耦所射之矢此時皆棲於侯下故命取之也前揚弓者麾獲者去侯也此揖弓者招獲者負侯也又旌倚侯中當而執之故命者亦其弓矢棲侯下當揖而取之故命者亦揖其弓皆所以象其爲之者也

獲者執旌許諾聲不絕以旌負侯而俟

正義敖氏繼公曰獲者許諾者取矢之事已主之也聲不絕以至於侯鄭氏康成曰俟弟子取矢以旌指教之

司馬出於左物之南還其後降自西階【還音環一音患】

案出於左物之南還其後卽上所謂出於下射之南還其後也亦圍左物者禮無不肅不敢以射畢而略也古人行儀所謂周中規折中矩者此尢可見

遂適堂前北面立於所設楅之南命弟子設楅【楅音福】正義敖氏繼公曰立於所設楅之南示弟子以設防也凡言所設某者皆謂器之未設者也納射器於堂西楅亦在焉今司馬命設之則是弟子已奉楅而出也弟子在西司馬北面不必鄕而命之鄭氏康成曰楅猶幅也【賈疏若布帛有邊幅整齊之意】所以承笴齊矢者餘論陳氏祥道曰楅之楅矢猶楅衡之楅牛考之於禮奉楅者坐奠委矢者坐委乘矢者坐撫取束矢者坐說則楅卑而無足可知舊圖楅有足誤矣

乃設楅於中庭南當洗東肆

正義賈氏公彥曰弟子設楅之時司馬教之大射小臣師設楅司馬正以弓爲畢此亦然楅應有刻飾記之爲首尾敖氏繼公曰中庭東西節也必東肆者以上射在西也鄭氏康成曰東肆統於賔

案設洗南北以堂深此設楅其南當之則亦如堂之深矣聘禮注云設碑近如堂深士昏禮疏云碑在堂下三分庭一在北據此則謂設楅之防卽設碑之處也然經言設楅不云當碑而云當洗則碑不與洗齊眀矣楅之所在司馬有事焉若有碑亦虞窒礙以此推之則碑蓋不止扵三分庭一在北而尙在其南卽庭亦不僅三堂之深也鄕射之侯去堂三十丈自侯至門必有餘地矢乃不集於門以三十六丈計之則堂之深十二丈鄕州之庠序豈其有此況士大夫之廟寢乎

司馬由司射之南退釋弓於堂西襲反位

正義敖氏繼公曰司馬所由者亦其位南也是時司射在其位之北故以司射爲節

弟子取矢北面坐委於楅北括乃退司馬襲進當楅南北面坐左右撫矢而乘之【乘防證反】

正義鄭氏康成曰上旣言襲矣復言之者嫌有事卽袒也凡事升堂乃袒【賈疏司馬堂下𨿽有事亦不袒若司射不問堂上堂下有事卽袒司馬與司射逓行事恐同故明之】撫拊之也就委矢左右手撫而四四數分之也【賈疏以右手撫四矢於東以左手撫四矢於西】

案獲者負侯之後弟子卽向侯取矢矣此乃以其所取之矢坐委扵楅非至是始取矢也大射儀司馬正撫矢之後曰興反位北括則南鏃順其射時爲之且鏃不可鄕堂也

若矢不備則司馬又袒執弓如初升命曰取矢不索【索悉各反】

正義郝氏敬曰矢不備有遺也敖氏繼公曰自適堂西以至揖弓皆如初適堂西亦由其位南鄭氏康成曰索猶盡也

案不備者不足四四之數也數扵楅者有不備知其取扵地者有不盡也

弟子自西方應曰諾乃復求矢加扵楅【復扶又反】

正義敖氏繼公曰弟子已應卽往取矢司馬乃降由司射之南釋弓反位如初弟子旣加矢司馬進撫之如初鄭氏康成曰增故曰加

案不索之矢必蔽扵隱處故前曰取矢此曰求矢存疑鄭氏康成曰向獲者許諾此弟子曰諾事同互相明

辧正敖氏繼公曰此時獲者猶負侯而取矢之弟子已退在西方之位故獨應之

右取矢加於楅

司射倚撲於階西升請射於賔如初賔許諾

正義敖氏繼公曰請射請三耦之外皆射也其辭蓋曰有司請射如初者升自西階階上北面告也後放此此請射與下請釋獲亦示聽命於賔之意

右再請射

賔主人大夫若皆與射則遂告於賔適阼階上告於主人主人與賔爲耦【與射之與音預】

正義鄭氏康成曰言若者或射或否在時欲耳射者繹已之志君子務焉大夫遵者也告賔曰主人禦於子告主人曰子與賔射【賈疏此約大夫與士射之辭以賔比大夫主人比士尊賔之義也】

案大夫與三賔之或射或否疑已前定於納射噐之時故此時司射得據以告扵賔

存疑敖氏繼公曰賔與主人或有一人不欲射則闕此一耦蓋不可與餘人爲耦故耳

案主人以射故而請賔賔以射故而應主人之請必無不與之事而云若者蓋君子不必之意且爲大夫及三賔言之耳

遂告於大夫大夫𨿽眾皆與士爲耦以耦告於大夫曰某禦於子

正義鄭氏康成曰大夫皆與士爲耦謙也同爵自相爲耦則嫌自尊別也大夫爲下射而云禦於子尊大夫也【賈疏大夫𨿽爲下射其辭不與下射同】

案司射告賔扵西階上告主人扵阼階上此告大夫承主人後而曰遂告則知亦扵阼階上向其席而告之言大夫𨿽眾者蓋使大夫一人則其與士耦也勢也故言𨿽眾亦然明其與士耦者非爲不足扵耦也存疑鄭氏康成曰士謂眾賔之在下者【賈疏與賔俱至主人所命者】及羣士來觀禮者也【賈疏將射而至非主人所命者若然則堂上三賔不與大夫爲耦矣】禮一命已下齒扵鄕裏

辧正敖氏繼公曰士謂眾賔也大夫冝與眾賔長爲耦若眾則以次而爲之不足乃及扵堂下者大夫不自爲耦者變扵君所之射也此賔主人皆士扵眾耦之上下射不敢俱以大夫爲之

案大射儀司射東面於大夫之西比耦大夫與大夫

西階上北面作眾賔射

正義敖氏繼公曰作眾賔射使之降而爲射事也案眾賔者三賔也前作三耦射北面扵三耦之南此亦北面於三賔之南但彼堂西而此階上耳賔主人大夫言告三賔則言作者尊卑之差也

司射降搢撲由司馬之南適堂西立比眾耦

正義敖氏繼公曰立比眾耦謂立扵此爲比眾耦耳比之之事俟眾賔降而後爲之

眾賔將與射者皆降由司馬之南適堂西繼三耦而立東上大夫之耦爲上若有東面者則北上【與音預】

正義敖氏繼公曰云將與則或有不與者矣記曰眾賔不與射者不降是也降者由司馬之南適堂西而堂下之眾賔皆從之不言者可知也此𨿽未執弓矢亦必由司馬之南者異扵大夫也繼三耦而立居其西也著大夫之耦爲上者嫌其不與耦並立或變扵有耦者也若有東面者謂眾賔若多堂西南面之位不足以盡之則東面於西壁而北上也鄭氏康成曰言若有者眾賔多無數也

賔主人與大夫皆未降

正義敖氏繼公曰尊者事至乃降

案賔主人大夫皆前司射所告而不作者也凡降者以俟比也賔主人大夫不與眾耦同比故未降

司射乃比眾耦辯【辯音徧】

正義鄭氏康成曰眾耦大夫耦及眾賔也【賈疏大夫耦惟謂堂下之士眾賔則兼堂上三賔】命大夫之耦曰子與某子射其命眾耦如三耦眾賔射者降比之耦乃徧敖氏繼公曰乃者言其方有事也眾耦謂眾賔自爲耦者也大夫之耦亦存焉是時眾賔皆已立扵司射之北若西然後可比之不言命之之辭者如上耦可知也大夫之耦則先命之其辭曰子與某子射與他耦上射之辭異云辯者爲下節也

案司射之比耦不言所面者前三耦南面司射北面比之則此時之繼三耦而立者司射亦當北面若有東面者則西面比之與大夫爲下射而命之如上射故其耦𨿽爲上射知以命下射者命之

右比眾耦

遂命三耦拾取矢司射反位【拾其劫反】

正義郝氏敬曰三耦與司射共矢二十八个皆收委扵楅故命就楅取之拾取者上射取一下射取一更疊至四也鄭氏康成曰反位者俟其袒決遂來

三耦拾取矢皆袒決遂執弓進立於司馬之西南正義鄭氏康成曰必袒決遂者明將有射事敖氏繼公曰惟云執弓是亦不挾也亦變扵大射者此所立者卽其故位更以司馬爲節近故耳向者司馬未在此故以司射爲節朱子曰此拾取矢字疑衍案三耦拾取矢句猶言三耦之拾取矢也蓋以虛句目下事後記司射釋弓矢視算與獻釋獲者釋弓矢文義亦然

司射作上耦取矢司射反位

正義鄭氏康成曰作之者還當上耦如作射

上耦揖進當楅北面揖及楅揖上射東面下射西面正義鄭氏康成曰當楅楅正南之東西賈氏公彥曰上耦發位東行時一南一北並行及將至楅南下射在南稍進當楅南俱北面揖其時上射稍西下射稍東東西相當敖氏繼公曰當楅揖者當楅南則折而北行故北面揖也及楅揖者將折而西東也上射在西下射在東如其物之位也

案升射時凡六揖此不升堂故止三揖揖進之揖亦發扵位之揖也當楅及楅之揖猶當階及階之揖也及楅揖猶北面旣乃轉而東面西面

上射揖進坐橫弓郤手自弓下取一个兼諸弣順羽且興執而左還退反位東面揖【卻去約反弣音撫還音旋下並同】正義鄭氏康成曰橫弓者踣弓也卻手由弓下取矢者以左手在弓表【賈疏覆左手以執弓表弓背也】右手從裏取之便也兼並也並矢於弣當順羽旣又當執也順羽者手放而下備不整理也不言毋周在阼非君周可也【賈疏大射左還毋周反面揖注云左還反其位毋周右還而反東面也君在阼還周則下射將背之此直云左還不言毋周明還周可也】賈氏公彥曰以右手順羽之時則興故云且興也左還者以左手向外而西回東面揖者揖下射使取矢也敖氏繼公曰進坐不言北面可知也下放此矢南鄕人於楅南北面取之便也此橫弓覆手也坐而橫弓亦便也覆手橫之以上端鄕下射敬之也弓下弣之下也兼諸弣明左手並執矢也凡執弓者左執弣兼矢扵弣卽順羽興則是橫弓者惟取矢之時則然也執弓者言不挾也扵楅前左還者以楅東肆宜順之也反位不言毋周亦是左還也此與順羽且興皆變扵大射云

案注疏以在阼非君不妨還周爲說固得爲一義然要非其所主也以其有堂上下之隔原無背不背之嫌也必俱左還而後東西面揖者以爲容也左還還之正也其右還者或由便則爲之

下射進坐橫弓覆手自弓上取一个興其他如上射【覆芳伏反】

正義鄭氏康成曰覆手由弓上取矢者以左手在弓裏右手從表取之亦便賈氏公彥曰亦踣弓旣仰左手向上執弓故用右手向下取矢敖氏繼公曰此橫弓卻手也卻手橫之亦以上端鄕上射也人北面弓東西鄕皆爲橫也弓上弣之上也凡覆手卻手而橫弓其皆鄕身與他謂兼諸弣而下也惟西面揖異耳

案矢之拾取猶射之拾發也每取一矢進退各一揖則拾取乘矢上下射俱各八揖矣弓之両端皆簫也而有上端下端之別者弣側有撻士防記設依撻焉是也撻在上則爲上端執弓者必以上端向人爲敬也是時在楅之矢皆北括取矢者自南而取必以鏃兼諸弣而後調其北括之羽以南比扵弓然矢笴三尺坐而順之不足以竟其長也故旣兼弣之後必放下左手聳身而興其右手乃得以循其笴而順其羽故曰順羽且興也

通論朱子曰燕禮司正右還疏云以右手向外者以奠觶防爲內也此三耦左還疏云以左手向外者以所立防爲內也大射云毋周者旣以左手向外繞其所立之防及至將匝之時乃復以右手向外而轉身也此注云周可也則以左手向外繞其立防以至扵匝乃不復以右手向外而卽便轉身也燕禮則右還而未至於匝故不言周與不周

旣拾取乘矢揖皆左還南面揖皆少進當楅南皆左還北面搢三挾一个揖皆左還上射於右與進者相左相揖反位【還並音旋】

正義鄭氏康成曰上射轉居右便其反位也下射左還少南行乃西面【賈疏以初北面時東西相當今西行冝並】相左皆由進者之北敖氏繼公曰不捆矢不兼挾皆左還亦變扵大射也進謂東西行而相近也當楅南向及楅之位北面乃搢挾者禮貴相變也上射固居右矣復言之者嫌或當如卒射而退轉居左也自此少南行至扵向當楅之位亦揖不言者無以爲節亦以其可知故也凡毎耦旣射若旣取矢而退者其曲折皆與進時同

案始之左還自東西面還而南面也次之左還自南面還而北面也卒之左還自北面還而西面也射訖而退亦六揖此無堂上之揖故亦止扵三南面之揖猶降階之揖也楅南之揖猶出扵其位南之揖也但彼南面而此北面者以搢挾當鄕楅也反位之揖猶將適堂西之揖也大射儀旣拾取矢捆之兼挾乘矢皆內還南面揖適楅南皆左還北靣下大射儀有揖疑此脫之

三耦拾取矢亦如之後者遂取誘射之矢兼乘矢而取之以授有司於西方而後反位【拾其劫反】

正義賈氏公彥曰上耦已取矢復云三耦者三耦之中除上耦寔二耦也朱子曰後者下耦之下射也鄭氏康成曰取誘射之矢挾五个敖氏繼公曰

三當作二大射云二耦是也下耦之下射扵旣拾取之後又兼取誘射之四矢皆兼諸弣至楅南乃北面搢三挾五个至西方以四矢授有司而挾一个以反位此見其異者也又下耦亦無與進者相左相揖之事經不見之者可知也

存疑鄭氏康成曰弟子逆受扵東面位之後【賈疏弟子卽納射噐者下耦將司射矢來向位西面弟子卽往逆受之下射乃反東面】

辧正敖氏繼公曰此西方卽堂西也士防禮以東堂下西堂下爲東方西方亦其徵也有司卽弟子之納射噐者因畱主授受扵堂西故此下射出扵其東面位之後以乘矢就而授之大射儀曰以授有司於次中皆襲反位亦謂就而授之

案以大射授扵次中例之敖說似長

右三耦取矢於楅

眾賔未拾取矢皆袒決遂執弓搢三挾一个由堂西進繼三耦之南而立東面北上大夫之耦爲上【拾其劫反】正義鄭氏康成曰眾賔不拾者未射無楅上矢也言此者嫌眾賔三耦同倫初時有射者後乃射有拾取矢禮也敖氏繼公曰未拾取矢謂扵堂西取矢不拾也堂西取矢固不拾矣乃言之者以繼三耦拾取之後嫌當如之也其後取矢扵楅乃拾故此云未也是時𨿽未拾取矢亦譲取弓矢拾如向者三耦之爲進立射位以射事至也眾賔未拾取矢故俟三耦取矢事畢而後進

案大夫之耦爲上上經旣言之矣此復言者上爲堂西比耦之位此則司馬西南之射位

右眾耦皆就射位

司射作射如初一耦揖升如初司馬命去侯獲者許諾司馬降釋弓反位

正義敖氏繼公曰命去侯以下不蒙如初者可知也存疑賈氏公彥曰大射二番射命去侯云如初以君禮威儀多二番獲者同以宮商趨乏三番禮殺乃直許諾此臣禮威儀省初命去侯時獲者許諾聲不絕以至扵乏二番卽直許諾無不絕聲故不言如初案初番射司射不獲三耦不釋獲以爲射始尙非禮之正也至二番而後賔主以下無不射者是射禮之盛時也顧扵獲者之儀反有省焉非其理矣當以敖說爲長

司射猶挾一个去撲與司馬交於階前升請釋獲於賔【去起呂反】

正義鄭氏康成曰司射旣誘射恆執弓挾矢以掌射事備尙未知當教之也今三耦卒射眾足以知之矣猶挾之者君子不必也【賈疏以不必卽知仍教之】敖氏繼公曰司射扵誘射之後攺挾一个至此時猶然也必云猶者嫌旣久則可以不挾也官以司射爲名故執弓必挾矢以掌射事也先去撲乃進與司馬交於階前則去撲當扵西方而不扵階下矣不言相左不言升及堂上所立防文省也

案言猶挾一个者以眾耦旣就射位嫌當釋之也

賔許降搢撲西面立於所設中之東北面命釋獲者設中遂視之

正義敖氏繼公曰西面立於所設中之東亦示以設之之防如前設楅之爲也釋獲者在堂西故北面命之旣則復西面視之中實算之噐也此不以弓爲畢亦辟大射禮方氏慤曰謂之中者射以中爲善故盛算之噐因以爲名鄭氏康成曰視之當教之【賈疏謂教其釋算安置左右及數算告勝負之事】

案司馬之命設楅也北面司射之命設中也亦北面面賔以命尊賔也然司射必先西面與司馬異者楅本南面北面面賔卽面楅所設防也中則東面先西面者爲面中所設防也旣面中所設防而後面賔以命釋獲者

釋獲者執鹿中一人執算以從之

正義敖氏繼公曰鹿中者以主人士也記曰士鹿中釋獲者自執中而不執算亦變扵君禮

存疑鄭氏康成曰鹿中謂射扵榭也扵庠當兕中【賈疏以州長是士鄕大夫是大夫】

餘論陳氏祥道曰鄕射用鹿中而投壺亦鹿中者投壺輕扵射禮故用中之下者而已

釋獲者坐設中南當楅西當西序東面興受算坐實八算於中橫委其餘於中西南末興共而俟【共九勇反】

正義賈氏公彥曰當楅南北節當西序東西節八算者人四矢一耦八矢𨿽不知中否要須一矢則一算鄭氏康成曰興還北面受算反東面實之陳氏

祥道曰射未必皆中必備八算者不敢期人之不中也敖氏繼公曰南末象矢之北括而南鏃也俟待其將射乃執算

案南末則算縱矣而曰橫委者據實者東面而言也蓋算扵庭則縱於實者爲橫也

司射遂進由堂下北面命曰不貫不釋上射揖司射退反位【貫古玩反注古文貫作關】

正義鄭氏康成曰貫猶中也不中正不釋算也敖氏繼公曰惟云堂下文省也後放此貫謂中而不脫言此者明𨿽中而不貫猶不釋算

案地官保氏五射先鄭有白矢井儀等名行葦詩四鍭如樹孔疏云四鍭皆中如手就樹之然又以大射儀司射所命揚觸梱復眾不釋獲之辭推之則射者之矢必貫於侯而不脫方謂之中明矣中者必扵正鵠非僅穿布也中庸云失諸正鵠反求諸其身若布則甚大何難中乎由堂下亦當進至階前乃折而稍東行以至扵西階之東如始命上射之位

釋獲者坐取中之八算攺實八算於中興執而俟正義賈氏公彥曰攺實八算擬後來用之鄭氏康成曰執所取算敖氏繼公曰右取算以予左手乃攺實之俟謂俟射中乃釋算

乃射若中則釋獲者坐而釋獲每一个釋一算上射於右下射於左若有餘算則反委之【中竹用反】

正義敖氏繼公曰乃射謂堂上拾發矢也若中則獲者言中此則釋之釋謂置算扵地獲則用此算故名算曰獲坐而釋獲旣釋則興每一个釋一算覆言釋獲之法也一个謂一矢中也扵右扵左象其堂上南面之位也下言數獲謂奇者縮之然則每釋一算亦縮之與蓋中西之算橫則釋者縮亦冝也余算釋之不盡者也扵一耦射乃反委之旣則興共而俟賈氏公彥曰扵右扵左以釋算者東面爲正鄭氏康成曰委余算禮尙異也委之合扵中西

又取中之八算攺實八算於中興執而俟

正義敖氏繼公曰此節在扵次耦升而將射之時後皆如之

三耦卒射

正義敖氏繼公曰言此者著繼射之節也

賔主人大夫揖皆由其階降揖主人堂東袒決遂執弓搢三挾一个賔於堂西亦如之皆由其階階下揖升堂揖主人爲下射皆當其物北面揖及物揖乃射卒南面揖皆由其階階上揖降階揖賔序西主人序東皆釋弓說決拾襲反位升及階揖升堂揖皆就席【說吐活反】

正義鄭氏康成曰賔主人射大夫止扵堂西【賈疏記云大夫降立於堂西以俟射】楊氏復曰賔主人射降階升階凡四節敖氏繼公曰皆由其階謂主人東階賔大夫西階

也堂東東堂之下也堂西亦然賔主之弓各倚扵其序矢在其下而乃扵堂下執弓挾矢蓋有司取以授之大夫亦降者別扵不與射者也復言皆由其階者嫌主人從賔而升降扵西階也主人爲下射尊賔且不失其位也不言履物及射儀者如三耦可知凡耦之升降皆上射先下射後此賔主分階而行不別見其升降之序則是主人先而賔後如常禮亦與他爲耦者不同也賔序西主人序東自釋弓扵故防也反位升謂反位而後升也位者主人階東賔階西當序之位反立扵此相待而升也升堂揖揖就席也案三耦卒射第一番射訖司射告賔之辭也此不言告文省耳實則亦當以告旣告然後賔主人大夫降射而司射因擯賔主人之升降焉始之皆由其階皆賔主人大夫也大夫蓋繼賔而降矣次又両言皆由其階皆賔主人而已襲反位下亦當皆由其階不言者可知也先言主人搢挾之儀而扵賔曰如之者亦導賔也賔主惟堂上備三揖堂下則止一揖者以不位扵司射之西南其取徑近故也進射之三揖經備見之至卒射惟見其出物與及階之揖者以揖如升射前文已明也

大夫袒決遂執弓搢三挾一个由堂西出於司射之西就其耦大夫爲下射揖進耦少退揖如三耦及階耦先升卒射揖如升射耦先降降階耦少退皆釋弓於堂西襲耦遂止於堂西大夫升就席

正義敖氏繼公曰大夫與賔同降止扵堂西至是乃袒決遂執弓矢亦尊者事至而後爲之也大夫執弓亦有司授之扵堂西就其耦亦由其西而立扵其南也大夫爲下射者以貴下賤之義也耦於庭少退冝尊大夫且變扵大射也揖如三耦謂當階及階二揖也及階耦先升升三等而大夫從之上射之禮也揖如升射謂堂上三揖也言如升射明升時亦有堂上三揖矣耦先降其儀與先升同降階耦少退者耦旣降少左俟大夫先行乃行也降階不言揖如三耦與上文互見也皆釋弓於堂西亦過司馬之南而後爲之爲與耦俱行故也釋弓亦先說決拾大夫釋弓亦扵堂西者統扵上射不敢異之也旣則有司爲倚之扵序西此言士與大夫爲耦之儀其異扵三耦者惟扵庭少退耳其他皆同可知鄭氏康成曰耦扵庭下不並行尊大夫也在堂如上射之儀近其事得申案出扵司射之西從其背後出也三耦之自堂西進就位也亦然大夫而就其耦不敢自尊別也眾耦就射位時大夫之耦已繼三耦而立矣此云大夫由堂西出於司射之西就其耦其升射也必就其耦而後揖進則其旣射而降也焉得不與耦俱行而由其故道乎耦𨿽與大夫同行豈可捨其故步而自階下直適堂西乎故大夫𨿽尊必過司馬之南而後釋弓扵堂西也

眾賔繼射釋獲皆如初

正義郝氏敬曰眾賔繼射不言儀者與三耦同也釋獲皆如初如三耦也皆者通上賔主人大夫言也案繼者繼大夫也故曰大夫之耦爲上如無大夫則繼賔主人

司射所作惟上耦

正義鄭氏康成曰扵是言惟上耦者嫌賔主人射亦作之【賈疏明賔主人射不作】大射三耦卒射司射請扵公及賔【賈疏公尊與賔射不作直請記云賔主人射則司射擯升降此𨿽不作猶爲擯相之但不請也】敖氏繼公曰嫌作射亦在如初中故以明之郝氏敬曰自二三耦至賔主眾耦皆以次進不更作也

卒射釋獲者遂以所執余獲升自西階盡階不升堂告於賔曰左右卒射降反位坐委余獲於中西興共而俟【共九勇反】

正義鄭氏康成曰司射不告卒射者釋獲者於是有事宜終之也【賈疏決前番司射告卒射】余獲余算也無餘算則空手耳俟俟數也敖氏繼公曰後射者旣由司馬之南而適堂西釋獲者乃告卒射也執獲以告已所有事也不升堂降扵司射也左右猶言上下射也下文放此

右再射

司馬袒決執弓升命取矢如初獲者許諾以旌負侯如初司馬降釋弓反位【決當從敖作衍文】

正義敖氏繼公曰禮無決而不遂者此決字當爲衍文上經云司馬適堂西不決遂袒執弓此冝如之司馬降亦由司射之南釋弓於堂西襲乃反位

弟子委矢如初大夫之矢則兼束之以茅上握焉司馬乘矢如初【注今文上作尙】

正義鄭氏康成曰兼束大夫矢優之也握謂中央也不束主人矢不可以殊於賔也言大夫之矢則矢有題識也肅愼氏貢楛矢銘其括【賈疏國語文】敖氏繼公曰乘矢惟言如初則是不進束矢異於大射禮也存疑鄭氏康成曰束於握上則兼取之順羽便也辧正朱子曰注上握之說未明疑束之之防當在中央手握處之下使握在上則去鏃近而去羽逺取之便易也敖氏繼公曰上握謂上於手握之防也矢以鏃爲上括爲下下經云面鏃是也

案下經言大夫進坐說矢束興反位而後耦揖進坐兼取乘矢順羽而興反位蓋束未說則不便於取矢也然則束者特以異之於取矢順羽之故固自無與

右再取矢

司射遂適西階西釋弓去撲襲進由中東立於中南北面視算【去起呂反】

正義鄭氏康成曰釋弓去撲射事已算獲算也敖氏繼公曰云遂者由釋獲者之西而北行也釋弓並矢去之去撲而視算爲算中有尊者之獲不敢佩刑噐以視之敬也必釋弓矢者射事已矣因去撲並去之也不執弓則不冝袒故襲不言說決拾文省云由中東明於階西直進也

案言由中東則其進時必取道於中北乃折而南又折而西而後北面蓋亦圍中也言立於中南比視設中時所立處爲益南而稍西矣必北面者亦面賔以視與北面而命設中者同義

釋獲者東面於中西坐先數右獲二算爲純一純以取實於左手十純則縮而委之每委異之有餘純則橫於下一算爲奇奇則又縮諸純下【數疏羽反奇居冝反下並同注古文縮皆爲蹙】正義鄭氏康成曰固東面矣復言之者爲其少南就右獲純猶全也耦陰陽縮從也於數者東面爲從每委異之易校數也橫於下又異之也【賈疏以南北爲橫】自近爲下奇猶虧也又從之孔氏穎逹曰就地上之算每一純以右手別而取之實於左手至十雙則東西縮爲一委每有十雙更別委之有餘純謂或八雙九雙以下則橫於十純之西南北置之若惟有一算則於零純之西東西置之此數右算之法敖氏繼公曰先數右獲尊上射也取謂以右手數卽取之委之當在所釋右獲之南異之者又在其南有餘純不成十者也下謂委之西橫之者變於上純也此橫者亦南末其縮者東末與

興自前適左東面坐兼斂算實於左手一純以委十則異之其餘如右獲

正義鄭氏康成曰起由中東就左獲少北於故東面鄕之兼斂算實於左手變於右其餘謂所縮所橫楊氏復曰右獲算在地以右手取之於地二算則實於左手及數左獲總斂其算於左手以右手取之二算卽委之於地孔氏穎逹曰十則異之謂滿十純則總爲一委也敖氏繼公曰異之則次而北與案左右算獲異法者非故爲變也右獲以右手算則左獲冝以左手算以左手不任算故先實於左而仍以右手算之也

司射復位釋獲者遂進取賢獲執以升自西階盡階不升堂告於賔

正義敖氏繼公曰司射視算事畢乃不執弓搢撲者以命設丰之事與此相接故也復位以俟釋獲者之反釋獲者旣數左獲少退當中之正西校其算之多寡卒進取其餘者二手共執之以升鄭氏康成曰賢獲勝黨之算也齊之而取其餘【賈疏左右數齊有餘則賢獲】

若右勝則曰右賢於左若左勝則曰左賢於右以純數告若有奇者亦曰奇若左右鈞則左右皆執一算以告曰左右鈞

正義鄭氏康成曰賢猶勝也言賢者射以中爲雋也假如右勝告曰右賢於左若干純若干奇孔氏穎逹曰勝者若有雙數則云若干純假令十算則云五純也奇則曰奇者假令九算則曰九奇也鈞猶等也等則左右各執一算以告

案釋獲之法皆就一耦以分左右是各自爲勝負也至算獲而告於賔則皆左右總計而不逐耦以數將毋中多者以不中者而掩其賢不中者又囙中多者而藏其拙乎曰此聖人隱動不獲者以羞惡之心使之自勉於徳也夫射者志必正體必直容必比於禮節必比於樂而後射得中中得多其射而不中中而不多者必反於是吾中多而爲人所掩吾自安也吾射不中中不多而因以掩人之賢能無自歉乎吾射不中中不多縱因人之中多而得與於賢能無自媿乎媿歉交並而反求正己之心不自知其何以興也逮勝飲不勝乃仍比耦行之以分其劣斯以嘆先王制禮其示激於人者固非一術也

降復位坐兼斂算實八算於中委其餘於中西興共而俟【共九勇反】

正義賈氏公彥曰此將爲第三番射豫設之或實或委一如前法敖氏繼公曰兼斂算者兼斂左右之算及橫於中西者而執之也

右告獲

司射適堂西命弟子設丰弟子奉丰升設於西楹之西乃降【奉芳勇反】

正義鄭氏康成曰將飲不勝者設丰所以承其爵也丰形蓋似豆而卑【賈疏燕禮君尊有丰注曰似豆卑而大彼承尊故言大此承爵不言大或小耳】敖氏繼公曰命設丰不搢撲者以尊者亦當飲此丰上之觶故也弟子降反於堂西

勝者之弟子洗觶升酌南面坐奠於丰上降袒執弓反位【敖云袒執弓三字衍】

正義鄭氏康成曰勝者之弟子其少者也敖氏繼公曰弟子不待司射命之而升酌者設丰實觶事相因也此不命之而弟子知其爲勝黨者蓋於釋獲者升告時與聞之矣勝黨之弟子酌者主於飲不勝者也然亦惟發端以見其意耳故後有執爵者爲之酌者不授爵辟飲尊者之禮也此時袒執弓於禮無所當三字疑衍大射儀無之反位反堂西之位

存疑鄭氏康成曰耦不酌下無能也酌者不授爵略之也執弓反射位不俟其黨已酌有事

案此所謂勝者總計之勝負也如右賢於左則此爲右黨之弟子如左賢於右則此爲左黨之弟子蓋縂計之而見其勝負因使勝黨之弟子一人舉觶以爲罰爵始耳實則𨿽名勝黨而其負者莫適主名故此勝者之弟子莫與爲耦也反位當從敖氏說注以爲射位者亦誤

司射遂袒執弓挾一个搢撲北面於三耦之南命三耦及眾賔勝者皆袒決遂執張弓不勝者皆襲說決拾郤左手右加弛弓於其上遂以執弣【說吐活反弛陜倚反弣音付】正義敖氏繼公曰司射以是命之也司射袒亦決遂文省耳不勝者固襲說決拾矣復言之者承命勝者之後嫌亦袒決遂與之同也弛弓而又橫執之變於常以示辱也左手卻執弣則右手其覆執簫與鄭氏康成曰執張弓言能用之也右手執如卒射執弛弓言不能用之也

案下司射獻釋獲後云袒決遂取弓於階西此亦當然

餘論陳氏祥道曰弓以木爲身以角爲麵筋所以爲深絲所以爲固張則筋外而角內弛則角外而筋內

司射先反位三耦及眾射者皆與其耦進立於射位北上

正義鄭氏康成曰居前俟所命來敖氏繼公曰三耦以下皆如司射所命而後進也大夫之耦亦當進立於三耦之南

司射作升飲者如作射一耦進揖如升射及階勝者先升堂少右

正義鄭氏康成曰先升尊賢也少右辟飲者也【朱子曰右自北面而言則東也所以辟當飲者使得升取觶也】亦相飲之位【朱子曰謂飲之者立於飲者之右】敖氏繼公曰上下射在庭如初儀至階乃以勝負分先後先升道之勝者升三等而不勝者從之也耦不酌不授乃同升而並立者示相飲之意也案言如作射則亦還當上耦西面而作之所作亦惟上耦

不勝者進北面坐取丰上之觶興少退立卒觶進坐奠於丰下與揖不勝者先降

正義敖氏繼公曰進固北面矣經言之者嫌南面奠觶亦當南面取觶也少退者欲與勝者並乃飲也丰下丰之南後升者先降亦變於射時也此禮以勝者爲主故勝者先升不勝者先降勝者後降亦中等不勝者若下射也則旣降而少右上射則少左庭中之行如射時賈氏公彥曰丰在西楹之西正當西階相飲者皆北面於西階授者在東飲者在西鄭氏康成曰立卒觶不祭不拜受罰爵不備禮也右手執觶左手執弓後升先降略之不由次

餘論陳氏祥道曰投壺禮命酌曰請行觴酌者曰諾此與弟子洗觶升酌者類也當飲者皆跪奉觴此與不勝者取觶少退立卒觶者類也

案投壺禮當飲者皆跪奉觴曰賜灌勝者跪曰敬養是逐耦以校勝負而飲其不勝之耦也至三投已畢以一馬從二馬而慶其多馬者則通黨以校勝負而飲其勝者之黨也前之三飲爲罰爵後之一飲爲慶爵罰必逐耦而核之以課其技之精慶乃通黨而衡之以榮其遇之幸此投壺禮之意也若射禮則初番不釋算不得有一馬從二馬之事而終又不行慶禮故投壺之飲四行而射禮止二番飲也

與升飲者相左交於階前相揖出於司馬之南遂適堂西釋弓襲而俟

正義敖氏繼公曰不勝者釋弓而已勝者又說決拾而襲也俟謂南面東上以俟司射之後命鄭氏康成曰俟復射

有執爵者

正義鄭氏康成曰主人使贊者代弟子酌也【賈疏初使勝黨弟子酌以發首今使贊者代酌以次至終】於旣升飲而升自西階立於序端【賈疏於上耦飲訖贊者乃升酌訖卽立於序端】

案注知執爵者立於序端者以大射儀僕人師俟於序端者決之也

執爵者坐取觶實之反奠於丰上升飲者如初三耦卒飲

正義敖氏繼公曰取觶北面奠之亦南面鄭氏康成曰毎者輒酌以至於徧

案敖氏知取觶北面者以上不勝者北面取觶決之也知奠亦南面者以上勝黨之弟子南面坐奠者決之也以尊在房戶之閒故也

賔主人大夫不勝則不執弓執爵者取觶降洗升實之以授於席前

正義鄭氏康成曰優尊也敖氏繼公曰上射勝則酌主人大夫下射勝則酌賔授於席前賔主人則於其右大夫則於其左皆邪鄕之

案不執弓者以不降就射位故也觶必降洗者敖氏於大射儀解云承賤者後新之是也

受觶以適西階上北面立飲卒觶授執爵者反就席正義鄭氏康成曰受罰爵者不冝自尊別敖氏繼公曰西階上亦楹西少南此飲罰爵者之正位也是禮主於罰爵故𨿽尊亦就此飲

案言授執爵者則不奠於丰下矣亦與眾耦異也

大夫飲則耦不升

正義鄭氏康成曰尊者可以孤無能對以賔主人飲耦在上嫌其升敖氏繼公曰不升謂立於射位也大夫旣飲則耦徑適堂西而釋弓與

案注意謂大夫尊故獨飲於上可以孤也耦不能與之爲對故不升正釋此句之義又案以大夫飲而耦不升者例之則賔飲主人必不降席而立於賔東主人飲賔亦必不降席而立於主人之東

若大夫之耦不勝則亦執弛弓特升飲

正義敖氏繼公曰言特升飲明大夫在席自若也大夫飲而耦不升則耦飲而大夫不與亦冝耳執弛弓而升飲眾賔之不勝者其禮然故不得以所與爲耦者之異而變也

眾賔繼飲射爵者辯乃徹丰與觶

正義鄭氏康成曰徹猶除也設丰者反丰於堂西執爵者反觶於篚

右飲不勝者

司馬洗爵升實之以降獻獲者於侯

正義鄭氏康成曰獲者賤明其主以侯爲功得獻也敖氏繼公曰獲者受命於司馬故司馬主獻之是

時獲者負侯未退就而獻之辟君禮也獻時蓋西南面大射獻獲者於侯西北三步賈氏公彥曰大射司馬正獻服不服不侯西北三步拜受爵此獲者賤故獻於侯

薦脯醢設折俎俎與薦皆三祭

正義鄭氏康成曰皆三祭爲其將祭侯也祭侯三防也【賈疏下文右與左中是也】敖氏繼公曰先設薦俎乃受爵亦變於君禮也薦有三祭謂脯之半膱者三也俎祭謂刌肺也

存疑鄭氏康成曰其設薦爼西面錯【賈疏獲者東面云西面錯據設人而言】以南爲上【賈疏特牲少牢東面籩豆皆以南方爲上】爲受爵於侯【賈疏下經云獲者負侯北面拜受爵】薦之於位【賈疏下經云左个之西北三步東面設薦不薦於侯者以薦設之於地若與酒俱在侯所則正祭侯何名獻獲也】

辧正敖氏繼公曰其設之亦當侯中在獲者之前薦俎皆北面設之俎在薦南

案侯西北三步者獲者受獻之正位也故此禮之獲者與大射之服不皆於是乎旣爵焉然服不之獻卽於其位而此獲者之獻則於侯者大射張三侯若獻服不於大侯之中則蔽於參侯豻侯之外堂上下皆不見也此禮惟張一侯而已故獻之於侯以是爲變於君也至服不之薦亦於其位故注疏以此獲者之薦爲與彼同然據經文薦爼之設直繼於獻是與獻相從矣故敖氏之說與注疏異

獲者負侯北面拜受爵司馬西面拜送爵【注古文曰再拜受爵】正義鄭氏康成曰負侯負侯中也【賈疏下云適右个又適左个後言中明先居中可知】拜送爵不同面者辟正主也【賈疏正主獻賔與受獻者同面】敖氏繼公曰固負侯北面矣復言之者明其還而

倚旌乃拜且嫌受獻或異面也此拜送爵不同面者明其異於常禮也

案司馬西面拜不言其防據大射禮尊侯於服不之東北司馬正旣實爵獻服不乃西面拜送爵則其拜防冝在服不之東北此禮𨿽不爲侯設尊司馬拜處自當在獲者之東北大射儀司馬正拜送之後卽言反位此不言者大射服不卒爵其受虛爵者司馬師也則拜送之後司馬正無事故得反位此止一司馬獲者卒爵尙應受爵故與彼異又大射儀旣拜受拜送而後設薦俎此則先設薦俎而後拜受拜送亦其異者也

獲者執爵使人執其薦與俎從之適右个設薦俎【个如字舊讀作幹非】

正義鄭氏康成曰獲者以侯爲功是以獻焉【賈疏獲者因侯有功乃得獻今還以得獻之酒獻侯】人謂主人贊者上設薦俎者也言使設新之【賈疏嫌更使人設之其實仍前人示新之而已】敖氏繼公曰獲者因侯得獻故就侯而祭其薦俎焉示不防本也下言獲者南面坐祭薦乃祭俎則是俎在侯北薦在俎北獲者又在薦北其設薦亦脯西而醢東蓋上右也薦俎不統於侯者此獻主於獲者非爲侯故耳存疑鄭氏康成曰爲設籩在東豆在西爼當其北【賈疏侯以北面爲正依特牲少牢皆籩在右】

案下經云獲者南面薦俎皆順獲者之面而設之無攺也𨿽以祭侯面位則從人此祭與他祭異也

獲者南面坐左執爵祭脯醢執爵興取肺坐祭遂祭酒正義鄭氏康成曰爲侯祭也敖氏繼公曰云執爵興者見其所取者非離肺也取離肺者必奠爵乃興存疑鄭氏康成曰亦二手祭酒反注如大射【賈疏大射二手祭酒注雲南面於爼之北當爲侯祭於豆閒爵反注爲一手不能正也此薦俎之設如於北面人焉此祭亦然】

案大射獻侯所用者下篚之散也故二手祭之此則堂上之觚耳似無須此𨿽爲侯祭亦與他飲食之祭同他飲食之祭亦祭神也

興適左个中亦如之

正義鄭氏康成曰先左个後中者以外卽之至中若神在中也敖氏繼公曰先右次左後中禮之序然耳士防禮主人扱米實於右三實一貝左中亦如之序與此同林氏希逸曰明堂左个右个卽兩邊也此兩个只是兩邊

案大射儀適左个下云祭如右个

左个之西北三步東面設薦俎獲者薦右東面立飲不拜旣爵

正義鄭氏康成曰不就乏者明其享侯之餘也立飲薦右近司馬於是司馬北面敖氏繼公曰左个之西北三步獲者受獻之正位也向以有爲而受於侯今卒爵冝居正位故執爵先立於此東面執薦俎者又從之而西面設於其東也薦右脯南也飲於薦右亦變於大射也以違其位而南故復言東面賈氏公彥曰下釋獲者北面立飲此獲者不北面飲者大射注云嫌爲侯卒爵此亦然

案經至此始著薦俎之設在左个之西北三步則前此爲設於侯中明矣注知於是司馬北面者以是時獲者東面司馬必北面乃得受爵於獲者之右也受爵必於其右者以送爵時由其右故也

司馬受爵奠於篚復位獲者執其薦使人執俎從之辟設於乏南獲者負侯而俟【辟音辟】

正義敖氏繼公曰司馬於此方言復位則是旣獻獲者於侯之後卽北面立於侯之西北以俟獲者之來矣獲者自執其薦者已授爵則不敢徒手而勞人也辟如辟奠之辟謂離於故防也此攺設於乏南故云辟設必就乏者冝近其位也負侯而俟事未畢而受獻故反而卒之俟俟命去侯鄭氏康成曰遷設薦俎就乏明已所得禮也設於南右之也凡他薦俎皆當其位之前

右獻獲者

司射適階西釋弓矢去撲說決拾襲適洗洗爵升實之以降獻釋獲者於其位少南薦脯醢折俎有祭

正義敖氏繼公曰釋獲者聼命於司射故司射主獻之去撲者獻則不可佩刑噐也不執弓矢則當襲矣說決拾當於堂西不言者文省也獻時蓋西北面旣授乃北面折上當有設字文脫也有祭脯與切肺也獲者與釋獲者於此乃得獻則其他弟子於獻眾賔時不與明矣鄭氏康成曰不當其位辟中【賈疏釋獲者位在中西獻之於其位少南所以辟中】賈氏公彥曰亦薦有祭脯俎有祭肺與獲者同但彼三祭此一祭爲異

釋獲者薦右東面拜受爵司射北面拜送爵

案獲者之受爵北面與侯同面也釋獲者之受爵東面與中同面也司馬之爲獲者拜送也西面在獲者之右也司射之爲釋獲者拜送也北面在釋獲者之右也

釋獲者就其薦坐左執爵祭脯醢興取肺坐祭遂祭酒興司射之西北面立飲不拜旣爵司射受爵奠於篚正義敖氏繼公曰就其薦謂於薦西也司射之西則又少南於薦右之位矣蓋與司射俱北面則冝並立也拜受立飲不同面者異於堂上之獻獲者亦然案獲者北面受爵則東面旣爵釋獲者東面受爵則北面旣爵互相變也獲者東面旣爵注以受爵之司馬爲當北面則此釋獲者北面旣爵其受爵之司射當西面矣

釋獲者少西辟薦反位【辟音辟】

正義鄭氏康成曰辟薦少西之者爲復射妨司射視算也亦辟俎【賈疏上獲者執其薦使人執俎從之設於乏南此不云辟俎薦俎相將薦旣辟俎亦辟可知】敖氏繼公曰惟云辟薦據釋獲者所執而言也辟俎則有司爲之

司射適堂西袒決遂取弓於階西挾一个搢撲以反位正義鄭氏康成曰爲將復射敖氏繼公曰爲獻事畢也至此乃言反位則向者於旣奠爵於篚乃遂適堂西俟

右獻釋獲者

總論郝氏敬曰獲與釋獲者分卑而獻薦之禮均蓋射以侯爲主以中爲賢獲者司侯釋獲者司中敬其事因重其人也

案射有侯有旌有乏獲者主之有中有籌釋獲者主之有楅設楅者主之有丰設丰者主之有弓有矢有決有拾納射噐者主之莫不各有事焉而所獻惟獲者與釋獲者其餘則否蓋他噐物設之則已惟獲與釋獲者始終射事其勞尢甚故視他有事者而獨加禮焉然必再番射畢而後獻之者與獻工與歌後獻笙於笙後同意

司射去撲倚於階西升請射於賔如初賔許【去起呂反】正義敖氏繼公曰搢而卽去反位而卽往皆禮節當然也不於未搢撲而遂請者有事於尊者不冝與獻賤者之禮相因也

右三請射

司射降搢撲由司馬之南適堂西命三耦及眾賔皆袒決遂執弓就位司射先反位

正義敖氏繼公曰於階西搢撲乃由司馬之南適堂西者示不敢由便也鄭氏康成曰位射位也【賈疏在司射之西南東面者】不言射者以當序取矢先反位先三耦及眾賔也旣命之卽反位不俟之也向不言先三耦未有拾取矢位無所先【賈疏前第二番將射命三耦拾取矢司射反位不言先未有位無所先第三番三耦將移於司馬之西南拾取矢位故言先】

存疑賈氏公彥曰大射與鄕射各有三位此鄕射無次有堂西取矢及比耦之位有三耦射位在司射西南有拾取矢及再畨射位是三位大射有次次內有袒決遂取弓矢之位有堂東次比耦之位有射位並拾取矢之位亦三位

案如疏說則是鄕射堂西取矢及比耦同位射位及拾取矢之位則異大射次內取矢及比耦異位射位及拾取矢之位則同攷初番誘射時未有司馬之位故三耦射位以司射之位爲識而曰立於其西南至司馬命去侯之後始立於司射之南故再番射時卽以司馬之位爲識而曰立於司馬之西南實則司馬之西南卽司射之西南未始有移位也以此推之則鄕射止有二位耳

三耦及眾賔皆袒決遂執弓各以其耦進反於射位【注今文以爲與】

正義鄭氏康成曰以猶與也敖氏繼公曰以其耦進謂上射先而下射從之進亦並行大夫之耦亦以序而獨進下文云大夫就其耦是也

案眾賔之射位卽上經所謂繼三耦之南而立之位也前眾賔未射故不言位今再射時其位已定故曰反於射位云射位者別於堂西南面東上之位也

司射作拾取矢三耦拾取矢如初反位賔主人大夫降揖如初主人堂東賔堂西皆袒決遂執弓皆進階前揖及楅揖拾取矢如三耦【拾其劫反】

正義敖氏繼公曰司射亦惟作上耦位亦射位云揖如初是亦兼堂上之揖言也皆進至階前相俟乃南面而揖行也及楅揖亦南面揖也旣揖主人乃西面賔乃東面拾取矢郝氏敬曰前射委楅惟二十八矢故三耦拾取餘皆取諸堂西今賔主大夫眾耦矢皆委楅故皆取矢於楅三耦先拾鄭氏康成曰階前揖南面相俟而揖行也【賈疏賔主各於堂下東西南面立相待而揖揖訖行向楅也】及楅當楅東西也主人西面賔東面相揖拾取矢不北面揖由便也【賈疏決三耦及眾賔皆於楅南北面揖】

卒北面搢三挾一个揖退

正義敖氏繼公曰卒卽北面而爲此是猶未離其位也此儀異於三耦者蓋退於北與退於南者不同也一揖而退又略於初賈氏公彥曰退反堂東西之位

存疑鄭氏康成曰亦於三耦爲之位【賈疏與三耦搢挾同處】皆已揖左還【賈疏知左還者約上三耦也】各由其塗反位

案賔主人不徑於司馬之南則其搢挾不必在楅南與三耦同處也旣北面揖賔西行當右還主人東行則左還亦與三耦並行者不同

賔堂西主人堂東皆釋弓矢襲及階揖升堂揖就席正義鄭氏康成曰將袒先言主人將襲先言賔尊賔也敖氏繼公曰賔主人釋弓矢不於序之西東者變於卒射時也不言說決拾可知也

大夫袒決遂執弓就其耦

正義鄭氏康成曰袒決遂於堂西【賈疏大夫射時堂西袒決遂】就其耦於射位與之拾取矢敖氏繼公曰袒決遂蓋於賔旣出堂西而爲之

案上經云賔主人大夫降則大夫已從賔而降止於堂西俟賔主人拾取矢訖乃就其耦

揖皆進如三耦耦東面大夫西面大夫進坐說矢束興反位而後耦揖進坐兼取乘矢順羽而興反位揖大夫進坐亦兼取乘矢如其耦【說吐活反】

正義敖氏繼公曰如三耦則耦不少退也以其行事於庭無堂上堂下之異故不得如升射之儀也大夫卽位乃進說矢束以其爲下射也凡大夫之取矢於楅者必說其矢束以當拾取也其自爲耦者並行至楅南卽爲之其與士爲耦者卽位而後爲之此其異者也說矢束不言北面亦文省大夫進及反位皆不揖以非與耦行禮之事也言順羽是亦兼諸弣矣此與三耦異者惟不拾取矢耳余則同鄭氏康成曰說矢束者下耦以將拾取也兼取乘矢者尊大夫不敢與之拾也相下相尊君子之所以相接也賈氏公彥曰大夫與耦取矢踣弓覆手仰手一如上三耦法

北面搢三挾一个揖退

正義鄭氏康成曰亦於三耦爲之位賈氏公彥曰大夫揖退之儀亦如上左還而西也

耦反位大夫遂適序西釋弓矢襲升卽席

正義鄭氏康成曰大夫不序於下尊也敖氏繼公曰適序西者以其獨往故得釋弓矢於故防亦爲變扵卒射時也

案言遂適序西明亦由其塗而西不與耦同反射位也以此推之益知大夫射畢降階時其爲直釋弓矢於堂西不由於司馬之南也決矣

眾賔繼拾取矢皆如三耦以反位【拾其劫反】

案於眾賔曰皆如三耦以反位明賔主人大夫與三耦之反位異也

右射者皆取矢於楅

司射猶挾一个以進作上射如初一耦揖升如初【注今文或言作升射】

正義鄭氏康成曰進前也向言還當上耦西面是言進終始互相明也【賈疏明進時亦還當上耦而作之】敖氏繼公曰進由司馬之東而進也此以適南爲進者凡進退之文無常大抵以有事於彼爲進卒事而反爲退也上字似衍否則其下當有耦字今文或言作升射蓋亦疑其誤而易之也

司馬升命去侯獲者許諾司馬降釋弓反位司射與司馬交於階前去撲襲升請以樂樂於賔賔許諾【去起呂反樂樂下字音洛下同】

正義敖氏繼公曰司射惟去撲耳其決遂執弓挾矢自若也似不冝襲言襲蓋衍文以樂樂者用樂爲歡樂也以此請之於賔大射儀曰請以樂

案去撲亦倚於階西請亦北面不言者可知也

司射降搢撲東面命樂正曰請以樂樂於賔賔許正義鄭氏康成曰東面於西階之前也不就樂正命之者傳尊者之命於賤者遙號命之可也樂正亦許諾【賈疏大射司射命樂正樂正曰諾】猶北面不還以賔在堂【賈疏下云樂正東面命大師明此時不西面受命】敖氏繼公曰必搢撲而後命樂正者辟並敬也

案遷樂不俟命於賔故樂正直以命弟子此以樂則命出自賔故必司射傳命而後樂正以命大師投壺之禮直命者而已禮之輕者其儀少也射則司射命樂正樂正乃以命大師禮稍重者儀加多也

司射遂適階閒堂下北面命曰不鼓不釋上射揖司射退反位

正義鄭氏康成曰不與鼓節相應不釋算也射用應節爲難鼓亦樂之節學記曰鼓無當於五聲五聲不得不和凡射之鼓節投壺其存者也周官樂節天子九諸侯七卿大夫以下五【賈疏射人樂師皆有此文】鄕射之歌五終鼓五節所以將八矢一節之閒當拾發四節四拾其一節先以聴也敖氏繼公曰不鼓不釋言不與鼓節相應𨿽貫猶不釋也毎歌之終乃奏鼓呂氏大臨曰孔子曰射者何以射何以聴循聲而發發而不失正鵠者其惟賢者乎蓋欲其容體比於禮而多中故曰何以射欲其節比於樂故曰何以聴體之所動耳之所司不在於他是謂用志不分不過於物薛氏季宣曰奏射節所以爲聴也

案司射命上射之位前則自西而指其位故曰堂下西階之東以西階爲節也此則自堂而指其位故曰階閒堂下以階閒爲節也大抵其位在西階稍東階閒稍西北直右物與上射正相面也其初命惟戒其獲之不如法者再命則於獲之升期之以貫焉三命又於貫之外協之以鼓焉以序而責之備將以漸而觀其深也

通論賈氏公彥曰射人云王以騶虞九節諸侯以貍首七節鄕大夫以采蘋五節士以采蘩五節尊卑樂節𨿽多少不同四節以盡乘矢則同其餘外皆以聴九節者五節先以聴七節者三節先以聴五節者一節先以聴尊者先以聴則多卑者先以聴則少凡節皆與臣下同爲若與尊者耦自與尊者同節不與尊者同耦則各自用其節

樂正東面命大師曰奏騶虞閒若一大師不興許諾樂正退反位【大並音泰】

正義鄭氏康成曰東面者進還向大師也騶虞國風召南之詩篇閒若一者調其聲之疏數重節其他賔客卿大夫則歌采蘋【賈疏其他謂賔射燕射】敖氏繼公曰言命大師見所命者必其長也此惟據有大師者言之周官射人職王以騶虞諸侯以貍首鄕大夫以采蘋士以采蘩此士射之樂乃奏騶虞亦其異者賈氏公彥曰閒若一謂五節之閒長短希數皆如一也反位反工南北面位也

存疑鄭氏康成曰射義曰騶虞者樂官備也其詩樂得賢者眾多嘆思至仁之人以充其官此天子之射節也而用之者方有樂賢之志取其冝也歐陽氏修曰賈誼新書騶者文王囿名虞者囿之司獸或曰騶廏官虞山澤之官二職皆不失人則官備可知辧正朱子曰騶虞爲仁獸之名以庶類蕃殖美國君之仁如之也諸儒以騶爲文王之囿以虞爲主囿之官故立爲樂官備之義而注因之與其詩箋自相違異

餘論毛氏萇曰騶虞義獸白虎黒文不食生物故小序云仁如騶虞則王道成也

乃奏騶虞以射三耦卒射賔主人大夫眾賔繼射釋獲如初卒射降釋獲者執余獲升告左右卒射如初正義敖氏繼公曰卒射降指眾耦之冣後者而言以見釋獲者升告之節也大射儀曰降反位

通論陳氏暘曰王大射奏騶虞在樂師而令之在大司樂歌之在瞽蒙而帥之在大師奏以鐘鼓歌以人聲人歌而以鐘鼓奏之足以定和矣此曰奏後記又曰歌騶虞歌奏備舉也

案大師職大射帥瞽而歌射節則知射節有歌右三射

司馬升命取矢獲者許諾司馬降釋弓反位弟子委矢司馬乘之皆如初司射釋弓視算如初釋獲者以賢獲與鈞告如初降復位【注今文曰視數】

正義敖氏繼公曰言如初又言降復位爲司射命設丰之節也亦以見所如者止於此無復實算於中之事矣蓋以不復射故也

右取矢告獲如初

司射命設丰設丰實觶如初遂命勝者執張弓不勝者執弛弓升飲如初

正義敖氏繼公曰大射儀此下云退丰與觶如初右飲不勝者如初

司射猶袒決遂左執弓右執一个兼諸面鏃適堂西以命拾取矢如初【拾其劫反】

正義鄭氏康成曰側持矢曰執面猶尙也並矢於尙其鏃將止變於射也敖氏繼公曰右手先執矢乃又執則兼矢於矣兼矢於面鏃以命拾取矢者蓋示之以此節執一矢之法而不必挾也兼矢於弓者皆面鏃蓋矢以鏃爲上凡射者於矢將用之則挾不用之則執

司射反位三耦及賔主人大夫眾賔皆袒決遂拾取矢如初矢不挾兼諸弣以退不反位遂授有司於堂西【拾其劫反】

正義鄭氏康成曰不挾亦謂執之如司射也【賈疏執之如司射兼諸弣則異以司射直執一个無三矢兼於弣三耦以下則執一个並於又以三矢並於弣也】不以反射位授有司者射禮畢敖氏繼公曰拾取時猶皆兼諸弣至楅南北面則不挾矢但取一矢兼諸餘三矢則兼諸弣自若亦象搢三挾一之儀且如司射之執也賔與主人則於楅東西之位爲之位射位也不反位但由司馬之南而過也授有司以弓矢者射事止冝反於所授者也此文主於三耦及眾賔也大夫與其耦亦存焉若賔則自階下以授有司於堂西主人則以授有司扵堂東也

案𨿽不射必拾取矢者在侯之矢當斂之也

辯拾取矢揖皆升就席【辯音徧拾其劫反】

正義鄭氏康成曰謂賔大夫及眾賔也相俟堂西進立扵西階之前主人以賔揖升大夫及眾賔從升立時少退扵大夫三耦及弟子自若畱下敖氏繼公曰揖皆升就席謂眾賔三人也眾賔三人必俟拾取矢者辯而後升若主人賔大夫則旣授弓矢卽升如初禮固不俟其辯也三人旣升則餘人以次立扵西方如未射時矣

案當襲而後揖升就席文略也眾賔之升者惟三人耳其餘不升

右射者復取矢於楅

司射乃適堂西釋弓去撲說決拾襲反位【去起呂反說吐活反】正義賈氏公彥曰去撲扵堂西以不復射故也敖氏繼公曰反位其猶在中西南與不言釋矢可知也

司馬命弟子說侯之左下綱而釋之

正義鄭氏康成曰說解也釋之不復射敖氏繼公曰云釋則是不束也說而釋之變扵射與未射之時

命獲者以旌退命弟子退楅司射命釋獲者退中與算而俟

正義鄭氏康成曰諸所退皆俟堂西備復射也【賈疏若有射則行燕射旅酬以後乃爲之】旌言以者旌恆執也獲者釋獲者亦退其薦爼【敖氏繼公曰此據大射而言也退薦俎各當其位之前與】敖氏繼公曰旌退扵西方楅與中算退於堂西以俟其人皆復扵西方之位

司馬反爲司正退復觶南而立

正義鄭氏康成曰當監旅酬敖氏繼公曰射事已而復其故職也云復觶南見射時觶不徹是時司射亦當復東方之位

樂正命弟子贊工卽位弟子相工如其降也升自西階反坐【相息亮反】

正義鄭氏康成曰贊工遷樂也降時如初入樂正反於西階東北面【賈疏知不升者以正樂畢無告請於賔之事】敖氏繼公曰命弟子亦適西方命之如其降亦謂後先及相之之儀也反坐謂反其故位而坐也工旣坐弟子亦降立於西方

右射事畢

欽定儀禮義疏卷九﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷十

鄕射禮第五之三

賔北面坐取俎西之觶興阼階上北面酬主人主人降席立於賔東

正義賈氏公彥曰俎西之觶謂上一人舉觶於賔賔奠於薦西者也

賔坐奠觶拜執觶興主人答拜賔不祭卒觶不拜不洗實之進東南面主人阼階上北面拜賔少退主人進受觶賔主人之西北面拜送賔揖就席

正義鄭氏康成曰所不者酬而禮殺也賔立飲

主人以觶適西階上酬大夫大夫降席立於主人之西如賔酬主人之禮主人揖就席

正義鄭氏康成曰其旣實觶進西南面立鄕所酬賈氏公彥曰云以觶者旅酬恆執此觶以相酬

若無大夫則長受酬亦如之【長知丈反】

正義鄭氏康成曰長謂以長幼之次酬眾賔【賈疏言三賓也】敖氏繼公曰長謂眾賔之長也此惟據主人所酬

者而言大夫若眾則相酬辯乃及長

司正升自西階相旅作受酬者曰某酬某子受酬者降席【相息亮反】

正義鄭氏康成曰某者字也某子者氏也稱酬者之字受酬者曰某子尊之也春秋傳曰字不若子【賈疏荘十年公羊傳】敖氏繼公曰此謂大夫酬長若長相酬之時也司正稱酬者之字稱受酬者某子彼此之辭也此主爲酬者命受酬者緣酬者之意欲尊敬所酬故於此言字於彼言子

存疑鄭氏康成曰此言某酬某子者射禮略於飲酒飲酒言某子受酬以飲酒爲主

案司正之相旅猶司射之比耦也相旅而曰某酬某子猶比耦之言子與某子射也相旅而曰某子受酬猶比耦之言某禦於子也蓋當兩告之某子受酬之云卽所以作受酬者也鄕飲酒禮不言作受酬者故其辭曰某子受酬爲受酬者言之也此經旣言作受酬者故曰某酬某子爲酬者言之也二經亦互見爲義耳

司正退立於西序端東面

正義鄭氏康成曰退立俟後酬者也始升相立階西北面

眾受酬者拜興飲皆如賔酬主人之禮辯遂酬在下者皆升受酬於西階上卒受者以觶降奠於篚司正降復位【辯音徧】

正義鄭氏康成曰在下謂賔黨也鄕飲酒記曰主人之贊者西面北上不與無算爵然後與此異於賔敖氏繼公曰在下者疊升受酬亦如上禮可知案鄕飲酒禮眾受酬者受自左

右旅酬

使二人舉觶於賔與大夫

正義敖氏繼公曰至是乃並舉觶於大夫者異之也案鄕飲酒禮舉觶於賓介此無介故於大夫二人主人之贊者已見鄕飲禮

舉觶者皆洗觶升實之西階上北面皆坐奠觶拜執觶興賓與大夫皆席末答拜舉觶者皆坐祭遂飲卒觶興坐奠觶拜執觶興賔與大夫皆答拜

正義敖氏繼公曰大夫席末席東端也

舉觶者逆降洗升實觶皆立於西階上北面東上賓與大夫拜舉觶者皆進坐奠於薦右賔與大夫辭坐受觶以興舉觶者退反位皆拜送乃降賓與大夫坐反奠於其所興【注坐反古文曰反坐】

正義敖氏繼公曰東上舉於賔者在右也此奠於其所亦少違其故處而在其俎之西也於此言興見其無事則不坐也鄭氏康成曰坐奠之不敢授辭辭其坐奠觶

案鄕飲酒禮賓介異面故賔奠於薦西介奠於薦南皆其右也此賔與大夫同面故止言薦右

若無大夫則惟賓

正義敖氏繼公曰言此者明不舉觶於眾賓之長此二人舉觶𨿽曰正禮然無大夫則闕一人以其禮惟當行於尊者耳

存疑鄭氏康成曰長一人舉觶如燕禮媵爵之爲案注所謂長一人者於二人中其一人長者也燕禮承二人媵爵之後故有二人此前無二人舉觶之節則若無大夫惟當一人舉觶如旅酬之爲不得如燕之媵爵矣

右二人舉觶

司正升自西階阼階上受命於主人適西階上北面請坐於賓賓辭以俎反命於主人主人曰請徹俎賓許司正降自西階階前命弟子俟徹俎

正義敖氏繼公曰司正升阼階上北面而受命鄭氏康成曰上言請坐於賔下言主人曰互相備耳【賈疏凡辭皆司正請於主人主人有命司正乃傳告賔今上文云司正請坐於賔直見司正傳主人辭不見主人曰請坐於賔之辭此下直見主人曰請徹俎不見司正傳主人辭以告賔是互相備也】

司正升立於序端賓降席北面主人降席自南方阼階上北面大夫降席席東南面

正義鄭氏康成曰俟弟子升受俎

賔取俎還授司正司正以降自西階賔從之降遂立於階西東面司正以俎出授從者【還音旋下同從者才用反】

正義鄭氏康成曰授賔家從來者也古者與人飲食必歸其盛者所以厚禮之【賈疏鄕飲酒燕禮大射皆歸賔俎公食禮有司卷三牲之俎歸於賔館】

案卷俎以歸於賓館者禮之重者也飲射禮輕故出授其從者而已

主人取俎還授弟子弟子受俎降自西階以東主人降自阼階西面立

正義鄭氏康成曰以東授主人侍者敖氏繼公曰主人取俎未必在司正出門之後上文蓋終言之耳西面立階東當序位

案先言以東而後言主人降明主人之降亦從俎也

大夫取俎還授弟子弟子以降自西階遂出授從者大夫從之降立於賔南【從者才用反】

正義鄭氏康成曰凡言還者明取俎各自鄕其席案燕禮賓卿大夫皆自以俎出者尊君也此敵禮故使司正及弟子代爲出俎賔大夫惟降階下而已

眾賓皆降立於大夫之南少退北上

正義賈氏公彥曰三賔無俎亦從降知將燕故同降同升也

右徹俎

主人以賔揖讓說屨乃升大夫及眾賔皆說屨升坐【說吐活反】

正義鄭氏康成曰說屨者將坐空屨防賤不宜居堂也說屨則摳衣爲其被地敖氏繼公曰亦當說屨乃揖讓如飲酒之禮特立文異耳

右說屨升坐

乃羞

正義鄭氏康成曰燕設啗具所以案酒

無算爵使二人舉觶賓與大夫不興取奠觶飲卒觶不拜

正義鄭氏康成曰二人謂向者二人也使之升立於西階上當執觶也卒觶者固不拜矣著之者嫌坐卒爵者拜旣爵也此坐於席禮旣殺不復崇敖氏繼公曰使之亦司正也此舉觶謂取而酌之卽下文所云執觶者受觶遂實之之事也其位蓋在西序端北上若無大夫則惟一人賈氏公彥曰經賔上有於字者誤此二觶仍是前二人所舉者今二人升舉發行無算爵非新觶也

案此人卽向所使之人此觶卽向所舉之觶未甞別使他人更舉他觶也而經必重言使二人舉觶者明此無算爵所以終向者舉觶之禮也

執觶者受觶遂實之賔觶以之主人大夫之觶長受而錯皆不拜【長知丈反錯倉各反注今文執觶及賔觶大夫之觶皆爲爵】

正義鄭氏康成曰長眾賔長錯者實主人之觶以之次賓實賔長之觶以之次大夫其或多者疊飲於坐而已【賈疏眾賓三人若大夫亦三人則得交錯相酬若一大夫則眾賔二人無所酬直疊飲而已若大夫四人已上多於三賓自三人之外無所酬則亦自相疊飲而已】皆不拜受禮又殺也【賈疏上二人舉觶飲卒不拜是其殺今不拜受又殺】

案若大夫一人則主人所受之賔觶當以之第二賔至賔長所受之大夫觶無大夫可酬則當以之第三賔矣是賔與賔疊飲也若大夫四人則主人所受之賔觶仍當以之第二賔若賔長所受之大夫觶則當以之第二大夫而第二賔所受於主人之觶以之第三大夫第二大夫所受於賔長之觶以之第三賔至第三大夫所受於第二賓之觶無賔可酬則當以之第四大夫矣是大夫與大夫疊飲也所以然者以堂上之酬未辯無酬及在下者之禮故也

辯卒受者興以旅在下者於西階上【辯音徧】

正義敖氏繼公曰辯謂堂上皆已受爵也卒受者眾賔長之末者也鄭氏康成曰執觶者酌在上辯降復位

案卒受者之觶猶執觶者酌之自此以後則皆在下之賔矣在下之賔旣受酬訖則自向尊前北面實觶以酬其肩隨之賔於西階上故注曰不使執觶者酌也所以不使者以執觶者與已皆爲在下之列亦當與旅故也

長受酬酬者不拜乃飲卒觶以實之【注古文曰受酬者不拜】正義賈氏公彥曰長謂堂下賔黨之長鄭氏康成曰言酬者不拜者嫌酬堂下異位當拜也實之不使執觶者酌敖氏繼公曰言酬者不拜嫌親酬當拜也實之謂自實之

受酬者不拜受

正義鄭氏康成曰禮殺𨿽受尊者之酬猶不拜【賈疏堂下者受堂上者猶不拜】敖氏繼公曰向者旅酬有拜而飲者拜而受者故於此一一明之

辯旅皆不拜【辯音徧】

正義鄭氏康成曰主人之贊者於此始旅嫌有拜

執觶者皆與旅【與音預】

正義鄭氏康成曰嫌已飲不復飲也上使之勸人耳非逮下之惠也亦自以齒與於旅也敖氏繼公曰於此言執觶者與旅則向者旅酬時主人之贊者不與明矣

卒受者以虛觶降奠於篚

案上所云卒受堂上之卒受者也此則在下之卒受者

執觶者洗升實觶反奠於賔與大夫【注今文實觶觶爲之】

正義鄭氏康成曰復奠之者燕以飲酒爲歡醉乃止主人之意也敖氏繼公曰二觶原在賔與大夫之前故云反奠余則皆如上文賓與大夫不興取奠觶飲以下之儀不言者可知也此後酒行終而復始儀亦如之至醉而止所謂無算爵也

案反奠而復舉所以醉賔𨿽不再舉亦必反奠以禮成於尊故也

無算樂

正義鄭氏康成曰合鄕樂無次數

案鄕飲酒禮之無算樂注云或間或合而此惟曰鄕樂者以射禮繁且久正歌已殺則無算樂又當殺也然鄭亦臆言之耳飲射同用鄕樂爲近之

右無算爵

賔興樂正命奏陔賔降及階陔作【陔古才反】

正義敖氏繼公曰降謂降堂及階至階上也

賔出眾賓皆出主人送於門外再拜

右賔出

明日賔朝服以拜賜於門外主人不見【朝音潮】

正義鄭氏康成曰不見不防禮也敖氏繼公曰拜賜之禮賔至於門外擯者出請入告主人辭不見賔乃拜主人拜辱亦如之

如賔服遂從之拜辱於門外乃退

右拜賜拜辱

主人釋服乃息司正無介

正義鄭氏康成曰息司正謂賔之與之飲酒以其昨日尢勞倦也此已下皆記禮之異者敖氏繼公曰昨日正禮已無介乃言之者嫌不射而飲或用介也

不殺使人速迎於門外不拜入升不拜至不拜洗薦脯醢無俎

正義敖氏繼公曰亦當使人戒乃速經文略也言不殺復言無俎者嫌不殺亦或有俎也士冠士虞以干肉折俎

賔酢主人主人不崇酒不拜眾賔

正義敖氏繼公曰主人不崇酒則賓亦不告防矣其他不見者可以意求之

案拜迎拜至拜洗之節於賔而旣省矣眾賔復言不拜者上云賔酢主人則主人於賔有獻獻酢有拜此眾賔𨿽獻不拜故下文卽曰旣獻眾賔明此不拜爲獻眾賔言之也

旣獻眾賔一人舉觶遂無算爵

正義鄭氏康成曰言遂者明其間闕也【敖氏繼公曰謂舉觶之後無算爵之前其間工入升歌等禮皆闕也】賔坐奠觶於其所擯者遂受命於主人請坐於賔賔降說屨升坐矣不言請坐者請坐主於無算爵敖氏繼公曰此一人舉觶在獻眾賔之後𨿽與正禮之爲旅酬始者同實爲無算爵始也言遂無算爵明其說屨升坐卽取此觶飲也

無司正

正義鄭氏康成曰使擯者而已不立之

賔不與【與音預注古文與作豫】

正義鄭氏康成曰昨日正賓不可防也

徵惟所欲以告於鄕先生君子可也

案鄕先生君子已見士冠禮及鄕飲酒禮

羞惟所有鄕樂惟欲

右息司正

總論敖氏繼公曰此與前篇息司正之禮亦同但文有詳略耳

記大夫與則公士爲賓使能不宿戒【與音預】

正義鄭氏康成曰不敢使鄕人加尊於大夫也公士在官之士鄕賔主用處士

存疑賈氏公彥曰鄕射使處士無爵命者爲賔有大夫來不以加尊於大夫故易去之使公士爲賔辧正敖氏繼公曰大夫於一人舉觶於賔乃入主人必無臨時易賔之禮然則大夫之與此禮者亦主人請之明矣舊說謂鄕飲鄕射大夫自來觀禮非也右記賔

其牲狗也亨於堂東北【亨普庚反】

正義敖氏繼公曰用狗者因大射之牲也其義與鄕飲同此下有不釋者見鄕飲記

尊綌冪賔至徹之蒲筵緇布純【純之閏反又章允反】

正義鄭氏康成曰以綌爲冪取其堅潔

右記牲與尊冪筵

西序之席北上

正義鄭氏康成曰眾賔統於賔敖氏繼公曰經言眾賓長升就席者三人耳又曰眾賓之席繼而西是未必有西序之席北上者

存疑賈氏公彥曰眾賔之席繼賔以西南面東上今復有東面者若公卿大夫多尊東不受則於尊西也案西序之席注謂眾賔者是也敖氏疑之亦是也遵者非眾賔也無席於尊西之理疏蓋求其說而不得姑爲之辭耳豈三賓以下亦有不立於堂下者乃爲此席與

右記西序之席

獻用爵其他用觶以爵拜者不徒作

右記爵觶之用及以爵拜者

薦脯用籩五膱祭半膱橫於上醢以豆出自東房膱長尺二寸【膱音職注古文膱爲胾今文或作植】

正義鄭氏康成曰脯用籩籩宜幹物也醢以豆豆宜濡物也膱猶脡也爲記者異耳【賈疏鄕飲酒記云五脡】祭橫於上殊之也於人爲縮膱廣狹未聞敖氏繼公曰曲禮云以脯修置者左胊右末是膱長尺二寸而中屈之也士虞記有幹肉折俎亦曰朐在南此可以見其制矣祭半膱則不屈之賈氏公彥曰周官醢人注云作醢及臡者必先膊幹其肉乃後細剉之雜以粱麯及鹽漬以美酒塗置甀中百日則成矣

右記脯醢

俎由東壁自西階升賔俎脊脇肩肺主人俎脊脇臂肺肺皆離皆右體也進腠【腠七奏反】

正義鄭氏康成曰以骨名肉貴骨也賔俎用肩主人用臂尊賔也右體周所貴也若有尊者則俎其餘體也敖氏繼公曰不言大夫俎者有無不定也右記俎

凡舉爵三作而不徒爵凡奠者於左將舉者於右眾賔之長一人辭洗如賔禮【長知丈反】

正義鄭氏康成曰尊之於其黨

右記行禮諸節

若有諸公則如賔禮大夫如介禮無諸公則大夫如賔禮

正義鄭氏康成曰尊卑之差

案此禮無介記者蓋以飲酒禮之賓介明公與大夫之差等耳

右記遵者諸公大夫之差

樂作大夫不入樂正與立者齒

正義敖氏繼公曰但云與立者齒則獻薦旅皆在其中矣

右記大夫入節樂正立位

三笙一和而成聲【和戶臥反】

正義鄭氏康成曰三人吹笙一人吹和凡四人也爾雅曰笙小者謂之和【賈疏釋樂云大笙謂之巢小者謂之和】陳氏祥道曰古者造笙以匏爲主列管匏中施簧管端其制法鳯皇以象其鳴大者十九簧而以巢名之以其管在匏有鳯巢之象也小者十三簧而以和名之以其大者唱則小者和也

存異敖氏繼公曰三人吹笙而一人歌其所吹之詩以和之而後笙之辭顯而成聲也

案升歌時無笙笙入時無歌間歌亦一歌一笙無歌笙並作之事若合樂則歌者二人又不止於一和敖說非是

右記笙

獻工與笙取爵於上篚旣獻奠於下篚其笙則獻諸西階上【注今文無與笙】

正義鄭氏康成曰奠於下篚不復用也

右記工與笙之獻

立者東面北上

正義鄭氏康成曰賔黨敖氏繼公曰門內堂下之位同

案飲酒記云若有北面者則東上東上當作西上右記立者之位

司正旣舉觶而薦諸其位

正義鄭氏康成曰薦於觶南

右記司正薦節

案以上多有與鄕飲酒相出入今但釋其異者

三耦者使弟子司射前戒之

正義鄭氏康成曰弟子賔黨之少者也前戒謂先射請戒之敖氏繼公曰三耦射則在先立則居前以弟子爲之者爲司射當誘射也誘有教之之意故以少者爲三耦而誘之不使長者嫌其待之淺也惟前戒故不待命而先俟於堂西

右記三耦

司射之弓矢與撲倚於西階之西

正義鄭氏康成曰便其事也賈氏公彥曰司射初取弓於階西兼挾乘矢則誘射之弓矢在階西矣若誘射訖適堂西攺取一个挾之此一个實在堂西至視算時適階西釋弓去撲獻釋獲者此亦在階西案此矢謂乘矢也大射儀司射之弓矢在次此無次故記人明之

右記司射弓矢撲倚處

司射旣袒決遂而升司馬階前命張侯遂命倚旌【注古文曰遂命獲者倚旌】

正義鄭氏康成曰著並行也【敖氏繼公曰謂此時司正司馬同時行事非相繼爲之】敖氏繼公曰經言司馬命張侯倚旌在司射比三耦之後記言此以明其在司射升請射於賔之時非若經文之次也然經文如彼者欲終上事乃言下事故爾階前卽觶南之處也此云階前下云命負侯者由其位文互見也

案司馬命張侯亦當在司射升請而賔許之後下記云命負侯者由其位則是於阼階前觶南西面中庭之位矣故此曰遂命見與張侯相因而命故不異其處也

右記司射司馬並行之節

凡侯天子熊侯白質諸侯麋侯赤質大夫布侯畫以虎豹士布侯畫以鹿豕【麋密夷反】

正義鄭氏康成曰此所謂獸侯也燕射則張之【賈氏梓人云張獸侯以息燕】而記此者天子諸侯之燕射各以其鄕射之禮而張此侯【賈疏諸侯燕用鄕射之禮天子𨿽無文據此記明天子燕射亦用鄕射之法】則經獸侯是也由是云焉白質赤質皆謂采其地【賈疏白質以蜃灰塗之使白爲地赤質亦以赤塗之使赤爲地】其地不采者白布也【賈疏謂大夫士直云布侯】熊麋虎豹鹿豕皆正面畫其頭象於正鵠之處耳【賈疏梓人云三分其廣而鵠居一據大射之侯若賔射則正居一燕射則獸居一】君畫一臣畫二陽奇陰耦之數也其畫之皆毛物之【賈疏各以其色】朱子曰天子只云熊侯者燕射惟有五十步侯而已無尊卑之別也陳氏祥道曰天子諸侯言質而不言布大夫士言布畫而不言質則大夫士其地不采可知敖氏繼公曰布侯言布見熊麋二侯其體亦布也大射之禮王則虎侯熊侯豹侯諸侯則熊侯參侯豻侯卿大夫則麋侯此天子用其三侯之次諸侯又用卿大夫之侯皆辟其大射也

存疑鄭氏康成曰射熊虎豹不忘上下相犯射麋鹿豕志在君臣相飬

辧正朱子曰注說未安恐射此野獸止是取其服猛除害之義王氏應電曰虎熊豹皆獸之極猛者春秋書多麋害稼之獸取以爲侯示驅猛除害之意案司裘注云用虎熊豹麋之皮示服猛討迷惑者也其疏曰虎熊豹是猛獸麋者迷也據此則此注乃鄭氏未定之說

通論易氏祓曰皮侯大射之侯也五采之侯賔射之侯也獸侯燕射之侯也此記所言卽獸侯也蓋大射以鵠賔射以正燕射以質

凡畫者丹質

正義鄭氏康成曰賔射之侯燕射之侯【賈疏采侯是賔射之侯獸侯是燕射之侯故並言之】皆畫雲气於側以爲餙必先以丹采其地丹淺於赤賈氏公彥曰賔射天子九十步侯朱白蒼黃五正者還畫此五色雲气於其側七十步侯朱白蒼三正者還畫此三色雲气於其側五十步侯朱緑二正者還畫此二色雲气於其側必先用丹采此地乃於其上畫雲气也陳氏祥道曰攷聘禮記繅借三采朱白蒼二采朱緑則三正去黃二正朱緑理或然也

案一說此丹質専承布侯而言所謂凡者凡大夫與士也所謂畫者卽指畫以虎豹畫以鹿豕者言也蓋熊侯白質麋侯赤質而布侯則丹質也亦通

通論孔氏穎達曰禮射有三一爲大射二爲賔射三爲燕射天子大射射虎侯熊侯豹侯諸侯大射亦張三侯曰大侯參侯幹侯卿大夫射麋侯也天子賔射用五正三正二正之侯諸侯賔射用三正二正之侯卿大夫用二正之侯士亦用二正之侯天子以下燕射則尊卑皆用一侯此記下文云侯道五十弓弓二寸以爲侯中則天子以下皆五十弓侯中同方一丈也而皇氏沈氏乃雲天子熊侯或云九十弓或云七十弓同三侯上下之差其義非也朱子曰梓人職有皮侯采侯獸侯其曰張皮侯而棲鵠者天子大射三侯用虎熊豹皮餙侯之側而畫以五采之雲气號曰皮侯又各以其皮爲鵠綴之中央似鳥之棲故謂之棲鵠其曰五采之侯者賔射之侯也正之方外如鵠亦三分其侯而居一中二尺中畫朱次白次蒼次黃次黑充其尺寸使大如鵠而亦畫其側爲五采雲气三正之侯則去黃二正之侯則去靑白直以朱緑也射義注所謂畫布曰正棲皮曰鵠是也其曰獸侯則燕射之侯此記所言天子熊侯諸侯麋侯大夫士布侯者是也蓋皆用布而畫獸頭於正鵠之處故名獸侯且天子諸侯則以白土赤土塗其布以爲質大夫士則用布而不塗其側所畫雲气采色之數則亦如采侯之差等也

右記侯

射自楹間物長如笴其間容弓距隨長武【笴古我反又古老反】正義鄭氏康成曰楹間中央東西之節也物謂射時所立處也物猶事也君子所有事也長如笴者謂從畫之長短也笴矢幹也長三尺與跬相應【賈疏一舉足謂之跬舉足謂之步】射者進退之節也間容弓者上下射相去六尺也距隨者物橫畫也始前足至東頭爲距後足來合而南面爲隨武迹也尺二寸陳氏祥道曰笴長三尺距隨長武一縱一橫縱長而橫短所謂度尺而午也敖氏繼公曰其間容弓爲從畫言也橫畫之距隨長武則上下射之相去不及五尺矣射者南面還視侯中之後先以左足履物之東端乃以右足履其西端而合之故名東端爲距西端爲隨取其左足至則右足從之也距至也隨猶從也

序則物當棟堂則物當楣

正義鄭氏康成曰是制五架之屋也正中曰棟次曰楣前曰庪賈氏公彥曰五架之屋庠序皆然敖氏繼公曰當棟當楣以庭之深淺而異堂之庭深於序故進退其物以合侯道之數此侯道五十弓案此物南北之節也庠序各異東西則無論庠序皆取節於楹間

右記物

命負侯者由其位

正義鄭氏康成曰於賤者禮略賈氏公彥曰司馬自在己位遙命之經無司馬命負侯之位故記之也敖氏繼公曰位觶南也此與前二命皆不離其位

者以射事未至略之由便也

右記司馬命負侯之位

凡適堂西皆出入於司馬之南惟賔與大夫降階遂西取弓矢

正義鄭氏康成曰尊者宜逸由便也敖氏繼公曰凡凡司射司馬三耦眾耦也此於司射司馬之位爲南於耦之射位爲北故以之爲節賔無射位大夫不立於射位故取弓矢於堂西不由之大夫卒射而退乃由此者與上耦俱行故也

案賔與主人耦主人降階遂東取弓矢故賔亦然而大夫視之

右記適堂西所由

旌各以其物

正義鄭氏康成曰旌總名也【賈疏周官司常職九旗對文雜帛爲物析羽爲旌各別今名物爲旌者散文通】雜帛爲物大夫士之所建也敖氏繼公曰此據士之爲主人者言也云各則是三等之士物亦有不同者矣士防禮曰爲銘各以其物亦此意也

存疑賈氏公彥曰鄕大夫詢眾庻於庠州長習射於榭𨿽同建物杠則大夫五仭士三仭不同

案疏家循用禮緯謂旌杠士三仭大夫五仭諸侯七仭天子九仭夫旌獲者執之以時而舉時而偃者也必輕簡乃得便防豈其七仭九仭而可以倐舉倐偃乎侯之上綱去地一丈九尺二寸獲者取旌倚於侯中則旌𨿽髙出於侯諒不甚逺杠之長自士大夫以上大槪相同惟物則異如是乃一人舉之而有餘也以士喪禮推之則敖氏之說亦可防

無物則以白羽與朱羽糅杠長三仭以鴻脰韜上二防【糅人酉反杠音江脰音豆韜吐刀反注今文糅爲縮韜爲翿】

正義鄭氏康成曰此翿旌也【賈疏據下文士鹿中翿旌】翿亦所以進退眾者糅者雜也杠橦也鴻鳥之長脰者也八尺曰防【賈疏冬官殳長丈二而云防有四尺除四尺則防八尺】賈氏公彥曰下云君國中射以翿旌獲此士與君同者士卑不嫌命士以上尊卑自異也敖氏繼公曰無物謂士之未仕者也大夫士建物蓋指己仕者而言以白羽朱羽相雜而綴於杠之首亦象析羽爲旌之意也

案白羽與朱羽糅猶物之以白帛與絳帛雜也韜者以綃籠杠如鴈之頭頸三分其竿韜上二防爲一丈六尺餘不韜者八尺也

存疑鄭氏康成曰無物者謂小國之州長也其鄕大夫一命其州長士不命【賈疏典命職子男大夫一命士不命】不命者無物七尺曰仭賈氏公彥曰書雉髙一丈祭義曰築宮仭有三尺除三尺只有七尺故知七尺曰仭辧正孔氏安國曰八尺曰仭朱氏載堉曰仭防皆八尺也但上下縱長言之則曰仭左右橫廣言之則曰防考工記云廣二防深二仭謂之澮則仭與防同爲八尺此其證也祭義築宮仭有三尺蓋一丈一尺也若仭乃七尺加三尺爲一丈者只言一丈豈不明白而反含糊言之理不通矣

案仭之說非一孔鮒小爾雅曰四尺謂仭王肅從之包氏論語注曰七尺曰仭與此注同然趙岐孟子注房氏管子注皆同孔氏書傳以八尺爲仭

右記旌

凡挾矢於二指之間橫之

正義鄭氏康成曰二指謂左右手之二指【賈疏以雲橫之知左右手皆挾】此以食指將指挾之【賈疏第二指爲食指左傳子公之食指動是也第三指爲將指左傳闔閭傷於將指是也以左擘指拓弓右擘指鉤故知挾矢以第二第三指間】敖氏繼公曰云凡者或多或寡其法皆然寡則挾以食指將指多則以餘指分挾之凡挾矢有挾一矢者有挾四矢五矢者

右記挾矢之法

司射在司馬之北司馬無事不執弓

正義鄭氏康成曰以不主射故也郝氏敬曰司射常執弓挾矢司馬惟有事升堂乃執弓

右記司射之位司馬執弓之節

始射獲而未釋獲復釋獲復用樂行之【復扶又反】

正義鄭氏康成曰君子取人以漸敖氏繼公曰始射謂第一番三耦射時前言復謂第二番射時後言復謂第三番射時三耦始射志在於中中則當言獲未釋獲者此如習射然未宜較勝負且三耦之外皆未射難以相飲不可以徒釋之也次射則賔主而下皆繼射乃可以釋獲第三射則事已熟乃可以樂爲節也

右記再射三射漸進之序

上射於右

正義鄭氏康成曰於右物射

右記射位左右

楅長如笴博三寸厚寸有半龍首其中蛇交韋當正義鄭氏康成曰博廣也直心背之衣曰當【賈疏言當心中央】以丹韋爲之左右司馬撫矢而乘之分委於當敖氏繼公曰龍首者刻其上端作龍首之狀爲識且以餙也上端爲首則下端爲尾明矣經云東肆是其證也蛇交以兩木屈曲爲之狀如蛇交然

存疑鄭氏康成曰兩端爲龍首中央爲蛇身相交也案古器皆有首尾如俎豆籩惇之類皆然此楅亦當然也韋當者以韋束楅之中央而分其左右也矢各有標識司馬撫矢時上射者分於左下射者分於右故注曰分委於當

楅髤橫而奉之南面坐而奠之南北當洗【髤虛求反奉芳勇反】正義鄭氏康成曰髤赤黑漆也呂氏大臨曰奉者承之以兩手也敖氏繼公曰奉之明執其兩端也賈氏公彥曰取矢北面故南面奠之當洗南北節

案設楅南北當洗則洗不當碑而碑之節不以堂深可見矣

辧正朱子曰奉或誤寫作拳釋文遂以權音張淳校定印本亦不能正而曲從之

右記楅

射者有過則撻之【撻他達反】

正義賈氏公彥曰司射搢撲是教射法撻犯禮之過者尙書云侯以明之撻以記之是也敖氏繼公曰有過謂不能盡循司射之教而犯其所命者然則撻之者其司射與又考司射行事其有闗於尊者必去撲則是尊者之射𨿽有過固不在此科也

右記撻

眾賔不與射者不降【與音預注古文與爲豫】

正義鄭氏康成曰不以無事亂有事敖氏繼公曰眾賔在三人之中者也射時賔主人大夫皆降而此眾賔或不降者以是時堂下無眾賔不射者之位故也

案大夫之不與射者視此記蓋以眾賔該之

右記堂上眾賓

取誘射之矢者旣拾取矢而後兼誘射之乘矢而取之【拾其劫反】

正義敖氏繼公曰經云後者遂取誘射之矢此則見其於旣拾取己矢乃爲之

存疑鄭氏康成曰謂反位已禮成乃更進取之不相因也賈氏公彥曰反位東西望訖上射乃更向前兼取誘射之矢

辧正朱子曰經云後者遂取誘射之矢此注乃云反位禮成乃更進取之似相矛盾疏上射字與後者二字不相應當作下耦之下射

右記兼取誘射之矢

賓主人射則司射擯升降卒射卽席而反位卒事正義鄭氏康成曰擯賔主人升降者皆尊之也不使司馬擯其升降主於射敖氏繼公曰擯謂以辭贊之將擯而去撲搢之乃反位射時擯升降則取矢亦當然也

案賓主人降取矢而後升射是射前一升降也旣降釋弓而升卽席是射後又一升降也司射皆擯之不擯大夫者大夫有耦也

右記司射擯升降

鹿中髤前足跪鑿背容八算釋獲者奉之先首【奉芳勇反】正義鄭氏康成曰前足跪者象教擾之獸受負也【賈疏屈前足以受負若今駝受負則四足俱屈】

右記中

大夫降立於堂西以俟射

正義鄭氏康成曰尊大夫不使久列於射位【賈疏射至乃就其耦】

大夫與士射袒纁襦耦少退於物【纁元作燻舊監本己攺纁今從之襦人於反】

正義鄭氏康成曰不肉袒殊於耦耦少退下大夫也旣發則然敖氏繼公曰袒纁襦尊者不見體也襦先著於衣內袒時則出之大夫非射於君所固不肉袒矣乃以與士射爲言者嫌爲下射或當統於上射而不異之也郝氏敬曰纁赤色襦裏衣袒禮衣見襦不肉袒也耦居右物每旣發一矢輙少退辟尊也右記大夫堂下立處並袒法

司射釋弓矢視算與獻釋獲者釋弓矢

正義鄭氏康成曰惟此二事釋弓矢則擯升降不釋敖氏繼公曰視算則射事己因去撲之節而並去

之獻釋獲者釋弓矢爲有洗酌答拜等事故也右記司射釋弓矢之事

禮射不主皮主皮之射者勝者又射不勝者降

正義鄭氏康成曰禮射謂以禮樂射也大射賔射燕射是矣主皮者無侯張獸皮而射之言不勝者降則不復升射也天子大射張皮侯賔射張五采之侯燕射張獸侯敖氏繼公曰主皮之皮與皮侯之皮不同蓋以中甲之革爲之周官云射甲革樂記云貫革皆指此也中甲之革犀兕若牛之皮也爲物堅厚彊者乃能貫之故禮射不主皮爲力不同科故也主皮之射以又射與不射示榮辱亦異於禮射者也存疑鄭氏康成曰不主皮者貴其容體比於禮其節比於樂不待中爲雋也尙書傳曰戰鬭不可不習故於搜狩以閒之也閒之者貫之也貫之者習之也凡祭取余獲陳於澤然後卿大夫相與射也中者𨿽不中也取不中者𨿽中也不取何以然所以貴揖讓之取也而賤勇力之取向之取也於囿中勇力之取今之取也於澤宮揖讓之取也澤習禮之處非所於行禮其射又主中此主皮之射與

案主皮之皮堅厚難射非皮侯采侯獸侯之比非彊有力者弗能貫也故凡射禮不以之若禮射則未嘗不以命中爲雋亦未嘗不以矢貫於正鵠爲中也鄭氏此解適與經違又引尙書傳旣以射於澤宮爲揖讓之取何又以當主皮之射乎蓋主皮之射本以習戰而非禮樂之事觀樂記及論語所云足以明之矣書傳本難徵信況又顯然矛盾邪

右記主皮

主人亦飲於西階上

正義鄭氏康成曰就射爵而飲也已無俊才不可以辭罰賈氏公彥曰此謂主人在不勝之黨

右記主人飲處

獲者之俎折脊脇肺臑【敖云臑字衍】

正義鄭氏康成曰臑若防胳觳之折以大夫之餘體賈氏公彥曰賔主人已用肩臂惟有臑及防胳觳

若脊脇骨多尊卑皆有自臑以下各得其一注具言之欲見無大夫獲者得臑若大夫一人大夫得臑獲者得防大夫二人獲者卽得胳若大夫三人獲者卽得觳大夫更多則折之不得整體敖氏繼公曰折謂折分其牲體不用全體也無大夫則臑折有大夫則折其餘體肺離肺也下同臑在肺下非其次且與折文不合蓋傳寫者因注首言臑而衍也大射注引此無臑字又釋獲者之俎折脊脇肺則此俎不當言臑明矣

東方謂之右个

正義鄭氏康成曰侯以鄕堂爲面也

釋獲者之俎折脊脇肺皆有祭

正義鄭氏康成曰皆皆獲者也祭祭肺也以言肺嫌無祭肺【賈疏明記者之意見上已有肺嫌不別有祭肺故言皆有祭】敖氏繼公曰皆皆二俎也二俎有離肺復有祭肺者爲獲者祭於三處而加之釋獲者之俎因亦加祭肺一也右記獲者釋獲者俎實

大夫說矢束坐說之【說吐活反】

正義鄭氏康成曰明不自尊別也

右說大夫說矢束

歌騶虞若采蘋皆五終

正義鄭氏康成曰每一耦射歌五終也敖氏繼公曰若采蘋亦與周官異者也

右記歌之終數

射無算

正義鄭氏康成曰謂眾賔繼射者眾賔無數也右記射耦無定數

古者於旅也語凡旅不洗不洗者不祭旣旅士不入正義鄭氏康成曰禮成樂備乃可以言語先王禮樂之道也疾今人慢於禮樂之盛言語無節故追道古也敖氏繼公曰言古者以見周之不然古謂殷以上也於旅而語以敬殺也然則周之禮其燕坐乃語與

通論張子曰語謂惟語禮樂言不及他飲射之際皆當如是方氏慤曰語卽大司樂所謂樂語也道古卽語也鄭氏釋樂語曰道者言古以制今蓋謂是矣陳氏暘曰言歌騶虞采蘋繼之以於旅也語旣歌

而語以成之也文王世子合語之禮皆小樂正詔之於東序大樂正則斆而說之以言父子君臣長幼之道合徳音之致者也然則古者於旅也語豈非古樂之法然邪

右記旅及士入節

大夫後出主人送於門外再拜

正義鄭氏康成曰後出下鄕人不幹其賔主之禮拜送大夫尊之也主人送賔還入門揖大夫乃出拜送之敖氏繼公曰大夫後出與其後入之意同欲使主人於賔與大夫各盡其禮而賔與大夫亦各得伸其尊也大夫𨿽多亦惟拜送其長而已鄕飲酒遵者之禮亦當如此

案迎大夫於門內者殺於迎賔也此則賔旣出矣故送之禮與賔同自此以上皆爲射禮而記依經爲序右記大夫出節

鄕侯上个五防中十尺【个如字】

正義鄭氏康成曰上个最上幅也上幅用布四丈中方者也用布五丈今官布幅廣二尺二寸旁削一寸【賈疏兩半各削一寸爲縫】考工記曰梓人爲侯廣與崇方謂中也案布幅之廣說者非一漢志云二尺二寸淮南子云二尺七寸巡守禮云三尺二寸注疏所言據漢志也

侯道五十弓弓二寸以爲侯中【注今文攺弓爲肱】

正義鄭氏康成曰言侯中所取數也量侯道以貍步【賈疏大射文】而云弓者侯之所取數宜用射器也【賈疏六尺爲步弓制六尺與步相應】二寸者骹中之博也【賈疏弓人職骹中有變焉謂弓弣把中側骨處博二寸故於此處取數焉】陳氏祥道曰古者器用生於類故侯道生於弓侯中亦生於弓鄭氏鍔曰弓二寸以爲侯中則九十弓之侯中丈八尺鵠六尺七十弓之侯中丈四尺鵠四尺六寸有奇五十弓之侯中一丈鵠三尺三寸有奇鄭眾馬融皆曰十尺曰侯四尺曰鵠二尺曰正蓋不攷諸此耳

倍中以爲躬倍躬以爲左右舌下舌半上舌

正義鄭氏眾曰兩个謂布可以維持侯者也上方兩枚與身三設身廣一丈兩个各一丈凡爲三丈下兩个半之傅地故短也鄭氏康成曰躬身也謂中之上下幅也用布各二丈【賈疏謂中上中下各橫接一幅布者】左右舌謂上个也【賈疏對下个不倍躬者】居兩旁謂之个左右出謂之舌【賈疏謂躬外兩相各出一丈若人舒舌】半者半其出於躬者也用布三丈所以半上舌者【賈疏上舌兩相各一丈今下舌兩相各五尺通躬二丈故用布三丈】侯人之形類也上个象臂下个象足中人張臂八尺張足六尺五八四十【賈疏據上个】五六三十【賈疏據下个】以此爲衰也凡鄕侯用布十六丈【賈疏中五幅幅一丈用布五丈上下躬各二丈總四丈上个四丈下个三丈是總十六丈】數起侯道五十弓以計道七十弓之侯用布二十五丈二尺【賈疏侯道七十弓弓取二寸二七十四侯中丈四尺七幅幅丈四尺用布九丈八尺上下躬各用布二丈八尺總五丈六尺上个倍躬爲五丈六尺上舌出者兩相各出丈四尺下舌半之兩相各出七尺通躬二丈八尺總四丈二尺通計用布二十五丈二尺】道九十弓之侯用布三十六丈【賈疏侯道九十弓弓取二寸侯中丈八尺九幅幅丈八尺用布十六丈二尺上下躬各用布三丈六尺總七丈二尺上舌倍躬亦七丈二尺下舌用布五丈四尺總用布三十六丈】

餘論陳氏祥道曰古者制度取於身五十弓者侯道之所始也故五十弓之侯其上象人之臂下象人之足中其身也上下其躬也左右出者舌也下綱其足也則侯之取於身備矣

案侯之制上濶下狹考工記上綱與下綱出舌防又疏云植在兩旁斜竪之蓋植之下有鐏扱於地旁更有繩斜系鐡橛而以築於地與

右記鄕侯之度

箭籌八十長尺有握握素

正義鄭氏康成曰箭篠也籌算也八十者略以十耦爲正貴全數握本所持處也素謂刋之也握本一作膚【賈疏何休云側手爲膚投壺云室中五扶注云鋪四指曰扶一指案寸四指則四寸握謂四寸也長尺有握則此籌尺四寸矣】敖氏繼公曰尺有握猶尺有四寸也必云握者見爲所握處也

案其本四寸處刋之使白是謂握素不刋者外長一尺

通論陳氏祥道曰射矢不曰籌故箭算曰籌投壺矢曰籌故箭籌曰算

右記箭籌

楚撲長如笴刋本尺【刋苦幹反】

正義鄭氏康成曰刋其可持處

案持籌以手故所刋惟握撲搢於要故所刋倍於握而彊

右記撲

君射則爲下射上射退於物一笴旣發則答君而俟【注今文君射則爲下】

正義鄭氏康成曰退於物一笴不敢與君並也答對也此以下雜記也敖氏繼公曰下射之物在東主位也答君謂東面立而對之射時進左手微背於君故旣射則還對之俟待君發也鄭氏鍔曰笴所謂妢胡之笴是也字文爲槀故有槀人之官

案物長如笴退於物一笴則逺離於物矣大夫之耦少退猶在物也此逺離於物彌下也

君樂作而後就物君袒朱襦以射小臣以巾執矢以授正義鄭氏康成曰君尊也不搢矢不挾矢授之稍屬陳氏暘曰君樂作而後就物優尊以異卑也君不

搢矢故授以小臣君物不可徒執故借以巾敖氏繼公曰君樂作乃就物亦以樂節多故也大射儀曰小臣師以巾內拂矢而授矢於公稍屬蓋以巾拂之而又借手以執之也

若飲君如燕則夾爵【飲於禁反夾古浹反】

正義鄭氏康成曰謂君在不勝之黨也賓飲君如燕賔媵觶於公之禮夾爵者君旣卒爵復自酌

案媵觶之禮不夾爵故先自酌而後媵公是如燕矣旣媵而復自酌所謂則夾爵也

右記君射諸儀

案自此以下數節蓋通燕射大射言之

君國中射則皮樹中以翿旌獲白羽與朱羽糅【翿徒刀反注古文無以今文糅爲縚皮樹爲繁竪】

正義鄭氏康成曰國中城中也謂燕射也皮樹獸名以翿旌獲尙文徳也張氏鎰曰皮樹人面

案此條朱子通解以入燕禮記

於郊則閭中以旌獲

正義鄭氏康成曰於郊謂大射也大射於大學王制曰小學在公宮之左大學在郊【賈疏據諸侯言天子大學在國中小學在郊】閭獸名如驢一角或曰如驢岐蹄【賈疏已上山海經文】周書曰北唐以閭【賈疏周書見國語】孔氏穎達曰諸侯大射案大射儀云公入驁射畢而云入謂從郊入國則射在郊學也郭氏璞曰閭卽羭也角如麢羊一名山驢今晉陽縣西汲甕山多有之陳氏祥道曰郊特牲卜之日王立於澤親聽誓命大射儀曰公入驁禮記言王之出於澤儀禮言公之入於澤則天子澤宮西郊小學也諸侯澤宮郊之大學也此曰閭中諸侯郊射之中也

於竟則虎中龍旜【竟音景旜之然反】

正義鄭氏康成曰於竟謂與鄰國君射也【賈疏賔射也】畫龍於旜尙文章也通帛爲旜孔氏穎達曰天子賔射則在朝諸侯賔射若在國則亦在朝與天子同若在國外相防則在境陳氏祥道曰諸侯賔射不特於竟其在國中亦皮樹中

案此條朱子通解以附燕禮記

辧正敖氏繼公曰此記言君之中與所獲者有國中郊竟之異而不言爲某射則是其所以異者惟系於地之逺近不系於射之大小也若然則固有大射而用皮樹中翿旌燕射而用虎中龍旜者矣

大夫兕中各以其物獲士鹿中翿旌以獲【兕徐履反注古文無以獲】正義敖氏繼公曰其指大夫而言大夫有上中下之異故物亦有差司常職曰大夫士建物翿旌卽白羽與朱羽糅者也上記言士禮云旌各以其物無物則以白羽與朱羽糅此直見翿旌而已蓋記者雜也鄭氏康成曰兕獸名似牛一角用翿爲旌以獲無物也許氏愼曰兕如野牛有毛其皮堅厚可以制鎧賈氏公彥曰公侯伯大夫再命子男大夫一命不

同故云各公侯伯州長一命有旌亦入物中陳氏祥道曰鹿中前足跪鑿背皮樹閭虎兕之制蓋亦然也

案大夫與士俱各以其物獲則物有不同敖說是也此記直言翿旌則三等之士𨿽有物而不妨通用翿旌蓋慮有不備者也又案此記言中上不及王故周官大史職注雲天子之中未聞

右記中與獲之等

惟君有射於國中其餘否【注古文有作又今文無其餘否】

正義鄭氏康成曰臣不習武事於君側也敖氏繼公曰其餘否謂人臣不爲射主於國中也君有射於國中者以其於公宮爲之也若人臣之家其庭淺隘器用又未必備故射則必於鄕州之學行事焉是𨿽居於國而亦不能射於其中也此不惟見尊君之意亦其勢然爾

通論賈氏公彥曰天子諸侯燕射皆在國天子賔射亦在國大夫士燕射賔射不在國大夫又得行大射亦不得在國

右記人臣無國中之射

君在大夫射則肉袒【注今文無射】

正義鄭氏康成曰不袒纁襦下於君也

案此蓋不辧上下大夫及耦於君與否皆肉袒也右記大夫侍君射袒法

鄕射總論陳氏祥道曰諸侯之射先行燕禮卿大夫之射先行鄕飲酒禮旌以詔之鼓以節之撲以戒之定其位有物課其功有算使人冺爭心於揖遜之間武事於燕樂之際徳行由是可觀齒位由是可正所以正交接於鄕黨也

欽定儀禮義疏卷十﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷十一

燕禮第六之一

正義鄭氏康成曰諸侯無事若卿大夫有勤勞之功與羣臣燕飲以樂之燕禮於五禮屬嘉禮大戴第十二小戴及別錄皆第六賈氏公彥曰燕有四諸侯無事而燕一也魯頌於胥樂兮是也卿大夫有王事之勞二也記賓及庭而奏肆夏是也卿大夫聘而來還與之燕三也四牡勞使臣是也四方聘客與之燕四也郊特牲賓入大門而奏肆夏又聘禮燕與時賜是也

通論呂氏大臨曰古之燕禮有天子燕諸侯者湛露之詩是也有燕羣臣者鹿鳴之詩及記云君與卿燕則大夫爲賓與大夫燕亦大夫爲賓是也有燕賓客者記云若與四方之賓燕聘禮云燕與羞俶獻無常數大行人職云上公三饗三食三燕是也有燕族人者文王世子公與族燕則以齒是也陳氏祥道曰先王之世近自九族同姓與夫兄

弟朋友之親而逺至乎諸侯羣臣與夫蠻貊夷狄之邦莫不有恩以見其愛有文以盡其禮故禮行而天下服此古所以爲燕也行葦之詩或歌或咢洗爵奠斚燕九族同姓也常棣之詩兄弟旣翕和樂且孺燕兄弟也伐木之詩矧伊人矣不求友生燕朋友也若燕諸侯則有湛露燕羣臣嘉賓則有鹿鳴而燕夷狄則所謂蓼蕭澤及四海是也又曰於司儀見王所以燕諸侯者以齒也故曰王燕則諸侯毛扵膳夫見王所以爲燕者非自爲主也故曰王燕飲則爲獻主扵大僕見王所以燕者必於內朝也故曰王燕則大僕相其法扵酒正見王所以燕賓者必有多寡之數也故曰王燕則共其計於鞮鞻氏見王所以燕者必有樂也故曰掌四夷樂與其聲歌祭祀則龡而歌之燕亦如之然其牢禮之物獻酬之數衣服噐皿之用與夫樂舞節奏皆不得而詳故孔穎逹謂天子燕禮已亡也至諸侯燕禮則邦國之相和君臣之相接禮義之相予恩好之相交眀嫌疑而不瀆別貴賤而不亂所謂禮讓爲國者卽此可想見焉

案周官以飲食之禮親宗族兄弟以饗燕之禮親四方之賓客以賓射之禮親故舊朋友其禮至備自經籍散軼僅存此篇及公食大夫篇以呂氏陳氏所推論之則扵行葦知天子有親其宗族之禮焉扵常棣知天子有親其兄弟之禮焉於伐木知天子有親其故舊朋友之禮焉其在諸侯則文王世子所云是所以親其宗族兄弟者也至若鹿鳴之燕則天子無事之燕也湛露之燕與大行人所云則天子燕來朝諸侯及有勤勞諸侯之燕也以天子燕射與諸侯同用鄕射之禮者例之則其儀文當與此禮小異而大同也

燕禮

正義朱子曰君臣之分以嚴爲主朝廷之禮以敬爲主然一於嚴敬則情或不通故先王因其飲食聚會而制爲燕禮以通上下之情

通論孔氏穎逹曰饗禮體薦而不食爵盈而不飲立不坐獻畢而止致肅敬也食禮三牲具飯有正有加不以酒爲禮重簡質也燕禮折俎而無飯行一獻之禮說屨升堂坐飲至醉貴燕安也賈氏公彥曰大行人職上公三燕侯伯再燕子男一燕此謂朝賓若聘客則燕與時賜無數饗亨大牢獻依命數在廟行之燕其牲狗行一獻在寢呂氏大臨曰燕以飲爲主食以食爲主故燕禮有薦俎而無黍稷食禮酒漿以潄而不獻此燕食之別也饗禮𨿽無文然雜見扵傳記者言爵盈而不飲則不卒爵矣言有體薦則俎不折矣言幾設不倚則無說屨升坐矣此燕饗之別也

小臣戒與者【與音預】

正義鄭氏康成曰小臣相君燕飲之法【賈疏周官大僕職王燕飲則相其法小臣職凡大事佐大僕則王燕飲大僕相小臣佐之此侯禮降於天子故小臣當大僕之事】戒與者謂畱羣臣也君以燕禮勞使臣若臣有功故與羣臣樂之飲酒以合防爲歡也小臣則戒焉敖氏繼公曰小臣於天子大僕之屬也與者羣臣之與此燕者也君所主與之燕者亦存焉其戒之節扵朝扵家則未聞朱子曰羣臣朝畢將退君欲與燕使小臣畱之

案夏官小臣爵上士然則諸侯之小臣其中下士與所燕如本國臣子則並戒之於朝若異國聘客則當別戒之於館其辭如篇末所云也言與者容有有故而不得與者也公食記曰不宿戒燕輕扵食故戒亦與燕同日蓋主國之禮扵賓客有饗有食有燕非一日之事也每事而諏日則賓客之淹久矣故疑惟饗或諏日食燕則得暇卽爲之

通論王氏應電曰大僕掌詔法儀出入大命故稱大小臣掌小命及小法儀故稱小

存疑賈氏公彥曰大射辧尊卑故言君有命戒射眀政教由尊者出燕主歡心不辧尊卑故不言君有命案燕異國聘客所燕與所賓其前定者也卽燕本國之勞臣使臣所燕亦其前定者也此與者特其陪客耳若無事而燕則莫適爲賓屆時乃命之禮又輕矣大射之禮重故宰旣別其有事於射者而戒之又重戒之以射人司士非小臣一戒之可比也大射言君有命而此不言者以此禮輕扵大射故耳

右戒與燕者

膳宰具官饌於寢東

正義鄭氏康成曰膳宰天子曰膳夫掌君飲食膳羞者也【賈疏天子有宰夫兼有膳夫諸侯亦有宰夫復有膳宰故引膳夫並之】具官饌具其官之所饌謂酒也牲也脯醢也寢路寢【賈疏記云燕扵寢正處在路寢】敖氏繼公曰具官饌謂具諸官所當饌之物也寢東蓋東壁之東也此時所具者其薦羞乎及旣設賓席官乃攺饌之大射云官饌是也

案饌言官饌者各隨其官而饌之燕義所謂俎豆牲醴薦羞各有等差所以眀貴賤是也凡饗食在廟皆陳鼎於門外此燕在寢故具饌於寢東公食禮曰宰夫之具饌於東房大射禮惟曰官饌而其言之皆在於設席之後此則言之蚤又於寢東故敖氏謂此時先具其饌物至設席之後乃攺而饌陳之也然公食饌於東房而大射之官饌不言其處者蓋公食惟食一賓則但有東房之饌而已此禮及大射貴賤皆有薦羞其爲堂上之饌自應饌於東房大射禮於宰胥之薦而曰由左房是也若堂下之饌或當在於東塾或當仍於寢東下文於士以下之薦皆不言其所由者是也蓋此禮著其具饌之節大射乃著其官饌之節互文以見義也

存疑賈氏公彥曰天子宰夫下大夫膳夫上士則知諸侯膳宰卑於宰夫公食大夫禮宰夫之具饌於東房彼食異國之大夫敬之故使宰夫此燕己臣子故使膳宰

案公食禮以食爲主故宰夫具饌此禮以飲爲主旣以宰夫爲主人自不得兼具饌之事禮豈一端各有當也

樂人縣【縣胡淵反同懸】

正義鄭氏康成曰縣鐘磬也國君無故不徹縣【賈疏曲禮大夫無故不徹縣不言國君但大夫不徹則國君不徹可知】言縣者爲燕新之【賈疏大射在學宮不常縣樂故射前一日縣之又新樂縣之位此燕在路寢有常縣之樂今爲燕新之而已】敖氏繼公曰此縣蓋在階間磬在阼階西南面鐘

鑮次而西建鼓在西階東南鼓鼙在其東國君燕禮輕扵大射故不備樂且扵其日乃縣之而與常時同鄕飲酒記磬階閒縮霤北面鼓之賈氏公彥曰樂人未知何官周官天子有大司樂並有樂師大司樂中大夫二人樂師下大夫四人上士八人下士十有六人諸侯無大司樂直有大小樂正以當天子大司樂樂師則大樂正當上士小樂正當下士爲之又眂了職云掌大師之縣案下僕人相大師則諸侯無眂了當使僕人縣樂大師以聲展之樂正又監之

設洗篚於阼階東南當東霤罍水在東篚在洗西南肆設膳篚在其北西面【霤力又反罍音雷敖云洗篚之篚衍文】

正義鄭氏康成曰當東霤者人君爲殿屋也【賈疏殿屋四鄕流水言東霤眀亦有西霤對大夫士言東榮兩下屋也】亦南北以堂深君物曰膳膳之言善也膳篚者君象觚所饌也亦南陳言西面尊之異其文【賈疏亦南陳者亦臣之南肆者也膳篚西面南肆者亦西面】敖氏繼公曰諸篇但言設洗無連言篚者此篚字衍文耳洗與罍蓋瓦爲之下云君尊瓦大則此可知矣先設洗西之篚以爲節故膳篚後設也膳篚者實君之象觚象觶者也君物而曰膳者以其善扵諸臣所用者也設四噐亦司宮也見大射與少牢禮此省文耳李氏如圭曰霤屋檐滴水處也殿屋四面流水所

謂四阿故有東霤大夫以下無霤洗當東榮耳案燕不設上篚者君不親取爵也扵膳篚重言設者尊君物也在北者以北爲上也西面者設於東方則宜西面使取者得東面取也

司宮尊於東楹之西兩方壺左酒南上公尊瓦大兩有丰冪用綌若錫在尊南南上尊士旅食於門西兩圜壺【大音泰綌去逆反錫屑益反圜音圎注今文錫爲緆】

正義鄭氏康成曰尊方壺爲卿大夫士也於東楹之西予君專此酒也玉藻曰惟君面尊【賈疏鄕飲射皆尊於房戶閒此向君設之非賓主共之意】酒在南順君之面也瓦大有虞氏之尊也【賈疏眀堂位文李氏如圭曰有虞氏上陶用瓦】禮器曰君尊瓦甒丰以承尊也形似豆卑而大【賈疏此承尊物不可同於常豆故卑而大取其安穩也】冪用綌若錫冬夏異也【賈疏夏綌冬錫之粗者曰綌麻十五升抽其半無事其縷有事其布曰錫】在尊南在方壺之南也尊士旅食者用圜壺變扵卿大夫也旅眾也士眾食謂未得正祿所謂庶人在官者也【賈疏謂府史胥徒】賤無酒敖氏繼公曰先尊方壺扵楹西以爲節乃設公尊與上文後設膳篚意同臣尊用壺又以方者且無冪爲與君尊相屬宜逺別之也左酒據設尊者而言也凡設尊者皆面其鼻尊鼻東向此設尊者西面故酒在南而曰左若以尊言之則爲右矣瓦大瓦甒也用瓦甒者多矣惟君尊則或謂之大豈制或異與尊皆南上者統扵君位君位亦南上故順之此尊乃不統扵賓者君臣之禮異也大射儀放此錫者麻十五升去其半而加灰之布也冪或以綌亦見其貶扵大射大射用錫若絺尊士旅食之尊亦當北面與大射同惟設之深淺異耳方圜壺皆瓦爲之

案加冪之法大射儀云冪綴諸箭蓋冪加勺又反之此亦當然士旅食之尊大射於西鑮之南此於門西者大射張三侯門西則蔽扵侯外此燕𨿽有射法初未張侯卽射亦在獻旅食之後故得尊於門西蓋以旅食者之位爲進退也酒尊設於堂下則褻故凡堂下之尊不設之東楹西蓋扵楹少北

存疑賈氏公彥曰在尊南者冪本爲瓦大設今未用陳於方壺之南不可在方壺瓦大之閒相雜故也辧正朱子曰在尊南者謂瓦大在方壺之南耳如疏說則冪正在方壺瓦大之閒矣何得言不雜邪存異鄭氏康成曰司宮天子曰小宰聽酒人之成要者也【賈疏小宰職掌治王宮之政令諸侯無小宰有司宮眀亦治宮之政令又酒正日入其成月入其要小宰聽之此司宮設酒尊當掌酒事與小宰同】

案司宮蓋卽天官之屬之宮人以中下士爲之者天子之宮人在諸侯則爲司宮也宮人之職掌寢中之埽除執燭此禮在寢故設尊陳筵皆司宮掌之以是爲埽除之類也下經云司宮執燭於西階上尢其眀徵矣

通論賈氏公彥曰瓦大不言酒者以其言兩又言南上有酒在南可知凡無酒者直陳之而已不言上下凡用醴者無酒冠禮醴子昏禮醴婦聘禮醴賓皆無酒質故也昏禮房外之尊無酒注云略之此及大射尊士旅食無酒注云賤也士喪上下士虞皆有酒無酒凶變扵吉也特牲東西階兩壺無酒注云優之也孔氏穎達曰人君燕臣子專其恩故尊鼻向君若兩君相見則尊在兩楹閒賓主夾之不得面尊也

司宮筵賓於戶西東上無加席也

正義鄭氏康成曰筵席也賓席用蒲筵緇布純【敖氏繼公曰以公食大夫禮及鄕飲射記定之】無加席燕私禮臣屈也諸侯之官無司幾筵【賈疏對天子有司幾筵布席】敖氏繼公曰大夫爲賓乃無加席者以燕禮輕也設賓席當後於公席乃先言之者終言司宮之事耳

案大射儀賓席雲南面此云東上者互見也注以無加席爲私禮臣屈者對大射禮重𨿽賓其臣得有加席而言也大抵食異國之臣則賓有加席公食禮宰夫設筵加席幾是也燕異國之臣則公與賓皆無加席郊特牲云三獻之介公專席而酢焉是也惟燕已國之臣則賓無加席而公有加席此經是也所以然者以食禮賓其聘使而燕則賓其上介上介不可以同扵聘使故食有加席而燕無加席也然燕𨿽無加席而異國之臣不可使同於己國之臣故公降尊以就卑而皆無加席也至已國之臣則宜屈於君矣而重禮則亦有加席者大射是也若饗來朝之諸侯則主賓皆三重席周官司幾筵曰諸侯酢席莞筵紛純加繅席畫純筵國賓於牖前亦如之郊特牲云大饗君三重席而酢焉是也以是推之若饗異國之臣席當如食以饗重扵食也若饗食己國之臣席當如大射以饗食重於燕也若食燕來朝之諸侯席當如饗以兩君相見無所扵降則亦無所於就也

右具設器

射人告具

正義鄭氏康成曰告事具扵君射人主此禮以其或射也賈氏公彥曰公食大夫禮無射故贊者告具此與大射同大射告具之上有羮定此不言者文不具也敖氏繼公曰是時公蓋在阼階東南南鄕射人北面告之

案夏官射人掌三公孤卿大夫之位又以射法治射儀諸侯射人職宜與同據下經云射人請立司正公許射人遂爲司正又曰若射則大射正爲司射則此之射人小射正爲之射人所掌者朝位燕𨿽不射猶射人所有事也食禮在廟則非射人所掌矣

小臣設公席於阼階上西鄕設加席公升卽位於席西鄕【鄕許亮反下同本又作向】

正義鄭氏康成曰周官諸侯酢席莞筵紛純加繅席畫純【賈疏司幾筵文彼諸侯祭祀受酢之席引之者見燕席與酢席同】敖氏繼公曰加席別言設更取而設之也亦可見設加席之法矣羣臣未入公先升卽位尊者之禮也

案重言西鄕者君宜南面嫌升席後或當與席異鄕也燕義曰君席阼階之上居主位也又案司幾筵席之名物有五一曰莞筵紛純二曰繅席畫純三曰次席黼純四曰蒲筵繢純五曰熊席此外尙有葦席萑席喪事之席也不入數故席止扵五凡大朝覲大饗射封國命諸侯則王設莞筵紛純加繅席畫純加次席黼純祀先王之酢席亦如之蓋次席繅席皆重與莞席而五故禮器曰天子之席五重也諸侯祭祀則蒲筵繢純加莞席紛純其酢席則莞筵紛純加繅席畫純蓋繅席亦重與莞席而三故禮器曰諸侯三重也此君亦設加席故注知與酢席同以此推之則王燕之席亦與酢席同矣

存疑鄭氏康成曰後設公席者凡禮卑者先卽事尊者後也賈氏公彥曰大射辧尊卑先設公席此燕私禮卑者先卽事

辧正朱子曰此與大射𨿽設席先後不同然皆公先升卽位而後納賓非卑者先卽事言偶不同耳不當據文便生異義

案小臣旣設公席司宮乃設賓席文有後先禮無倒互也上筵賓節敖氏言之矣

小臣納卿大夫卿大夫皆入門右北面東上士立於西方東面北上祝史立於門東北面東上小臣師一人在東堂下南面士旅食者立於門西東上

正義鄭氏康成曰納者以公命引而入也【賈疏進止由君故知以公命】自士以下從而入卽位耳【賈疏士不須引從大夫而入】小臣師小臣正之佐也敖氏繼公曰納卿大夫之辭蓋曰君須矣二三子其入也卿大夫入門右之位蓋近庭南而當階士西方之位亦宜扵庭少南而東面則當西序門東之位近扵門門西亦如之此北面者東上東面西面者北上皆統於君也凡己之臣子入門而左右皆由闑東賈氏公彥曰卿大夫入門右是擬君揖位君爾之始就庭位士立西方是士之定位士賤不待君揖卽就定位

案士祝史旅食皆言立者其位已定也卿大夫不言立者君當爾之其位未定也小臣師亦不言立者出入君命之臣非止扵位者也士旅食立於門西故其尊亦於門西若大射則立於士南故其尊亦於西鑮之南也

存疑鄭氏康成曰凡入門而右由闑東左則由闑西【賈疏玉云公事自闑西聘禮賓入由闑西是也又云私事由闑東是臣朝君法此禮是也】辧正孔氏穎逹曰曲禮大夫士出入君門由闑右士之朝位𨿽在西方東面入時仍依闑東

案玉藻公事自闑西私事自闑東謂聘使也行聘享之禮公事也由闑西賓也私覿由闑東自居扵臣也至辭之而再入則仍由闑西矣己國之臣無由闑西之法不以公私論也燕射之禮可云私事乎

公降立於阼階之東南南鄕爾卿卿西面北上爾大夫大夫皆少進【爾邇通】

正義鄭氏康成曰爾近也移也揖而移之近之也大夫猶北面少前敖氏繼公曰古文爾邇通爾揖之使進而近於已也公俟其入乃降而揖之眀降尊之義也大夫不西面自別扵卿也君扵卿與大夫各旅揖之大射儀小臣師詔揖諸公卿大夫賈氏公彥曰卿大夫初入門右同北面卿得揖東相西面大夫得揖中庭少進北面不攺

案君在阼階之東南卿在君位之南則此西面北上之位蓋卽公食禮東夾南之位但食在廟此在寢爲異耳又案周官司士職云孤卿特揖大夫以其等旅揖士旁三揖特揖者一一揖之以其等者王朝有中下大夫也旅揖者眾揖之通上中下士而旁三揖不以其等也此王日視治朝之禮也禮器云若諸侯視朝大夫特士旅之蓋諸侯臣少大夫與卿同特揖與王禮異也此禮及大射儀爾卿大夫皆旅揖士則不揖者燕在寢大射在射宮禮殺於治朝故也燕義曰君立阼階之東南南鄕爾卿大夫皆少進定位也存疑賈氏公彥曰儀禮諸侯有燕朝及射朝不見正朝周官天子有射朝與正朝不見燕朝諸侯射朝與燕朝位同則天子燕朝亦與射朝位同卽諸侯正朝亦與射朝位同

案此經所言諸侯燕朝之位也天子之門五臯庫雉應路其朝三在庫門之外者爲外朝朝士掌焉其位則小司防職及朝士職所云者是也治朝則在路門之外司士掌焉其位則司士職所云者是也其在路門之內者則燕朔也大僕掌焉其位大僕職無文故疏謂不見燕朝也射人職云三公北面孤東面卿大夫西面諸侯在朝則皆北面位與司士朝儀之位略同燕朝有堂治朝則無堂不可以行射禮位𨿽射人掌之不可卽以爲射朝之位則亦不可以爲燕朝之位也諸侯三門庫雉路庫門之內爲外朝路門之外爲治朝路門之內爲燕朝燕朝之位文具此篇則天子之燕朝亦可放是以推之矣若治朝之位則無文聘禮君與卿圖事注云謀事者必因朝其位君南面卿西面大夫北面士東面蓋以燕朝推之而知治朝亦當然耳然燕朝所謂君南鄕者乃在阼階下之東南若治朝無堂則但出路門左南鄕而立與燕朝異也至射朝之位說具大射儀

右卽位

射人請賓公曰命某爲賓

正義鄭氏康成曰命當由君出也射人爲擯者也某大夫名也【賈疏燕義云以大夫爲賓故知是大夫】賈氏公彥曰大射儀云大射正擯擯者請賓此直云射人以禮輕小射正擯也不辧射人面位者君南面射人北面可知敖氏繼公曰請扵君謂使誰爲賓也鄧氏元錫曰易稱尙賢九經先尊賢尊之故賓之賓之故燕樂之案若燕異國聘使則此賓爲聘使之上介公當迎之於大門內與之三揖三讓而後升矣惟燕己國臣子則爾卿大夫後乃命賓如此經所云也燕義曰設賓主飲酒之禮也不以公卿爲賓而以大夫爲賓爲疑也眀嫌之義也

射人命賓賓少進禮辭反命

正義鄭氏康成曰命賓者東面南顧【賈疏少儀云詔辭自右東面者向君南顧者向賓】禮辭辭不敏也【敖氏繼公曰以士冠之賓辭曰某也不敏故意此賓亦然】敖氏繼公曰命賓之辭蓋曰君命子爲賓少進者宜違其位

案注知命賓爲東面南顧者以大射儀司射命納射器而東面右顧者決之也

又命之賓再拜稽首許諾射人反命

正義敖氏繼公曰公不許其辭故射人復命之賓再拜稽首爲受君命也鄭氏康成曰反命告賓許

賓出立於門外東面【東當從敖氏作北】

正義鄭氏康成曰當更以賓禮入敖氏繼公曰大射儀云北面此東字蓋誤

公揖卿大夫乃升就席

正義敖氏繼公曰揖之乃升禮之也亦異揖之郝氏敬曰公揖卿大夫公將升揖也乃升君升阼階也就席君先就席也

存疑鄭氏康成曰揖之人之也【賈疏以人意相存偶】

案凡自門內三揖而至階者及射禮出次而相揖者則皆有相存偶之意焉此則公南面揖爲先升耳不必以人之之義說之

小臣自阼階下北面請執冪者與羞膳者

正義鄭氏康成曰執冪者執瓦大之冪也方圜壺無冪羞膳羞於公【賈疏以言膳據君而言】謂庶羞【賈疏脯醢稱薦眀羞是庶羞】敖氏繼公曰士之掌此二事者有常職乃請之者

白之扵君然後敢命之也膳亦謂君物此𨿽指羞而言然薦亦存焉

案請賓於君未升席之先者不欲扵堂上命賓也執冪之等賤故升席乃請羞膳不與羞諸公卿同請者尊君也此小臣請之爲賓者則射人請之差之宜也

乃命執冪者執冪者升自西階立於尊南北面東上正義鄭氏康成曰以公命扵西階前命之也【賈疏士位在西方東面故知西階前命之】東上酒之冪爲上也【賈疏惟兩瓦大有冪酒尊故酒之冪爲上】羞膳者由堂東升自北階【賈疏以羞在房又大射工人士與梓人升自北階】房中西面南上【賈疏約士冠禮贊者立於房中西面南上】不言之者不升堂略之也【賈疏不升堂但不由南方升升自北階是亦升堂矣】敖氏繼公曰立於尊南則上者當尊與賈氏公彥曰不請羞賓者下記約與君同亦用士也

案賓受命再拜稽首者拜君賓已之命也士則共其常職而已故不拜執冪者升自西階以其常有事於堂也羞膳者𨿽亦有事於堂而常位在房則不可以由西階升故注云升自北階也

膳宰請羞於諸公卿者

正義鄭氏康成曰膳宰請者異於君也

案射人爲擯請賓擯者事也小臣近臣請執冪與羞膳近臣事也膳宰具官饌請羞諸公卿具饌者事也各有司存耳膳宰旣請亦必命之據下記羞於大夫者亦小膳宰經獨見此者羞於大夫者不請也敍此扵執冪者升階之後眀有事於君者旣畢然後請其有事扵諸臣者也諸羞者旣得命其皆俟於堂東與右命賓及執事者

射人納賓賓入及庭公降一等揖之公升就席【注射人今文曰擯者】

正義敖氏繼公曰納賓之辭蓋曰君須矣吾子其入也及庭旣入門而左沒霤時也一等者階也並堂爲二等矣揖之使之升也大射儀云賓辟鄭氏康成曰升席以其將與主人爲禮不參之也呂氏大臨曰賓入公降揖之公升席乃以宰夫爲主人君不敢以己尊而略賓主之敬臣不敢以爲賓而屈君之尊故燕禮之節禮之於賓主義之扵君臣並行而不相悖

案公食禮云如聘卽位其時主君有擯三人賓亦有介也故至大夫納賓注云大夫謂上擯蓋饗食禮重在廟故公迎賓有旅擯此燕禮輕在寢卽異國聘使亦惟射人一擯而已無旅擯也前爾卿大夫時公降階下者以其初入而卿大夫鹹在也此降一等者專爲賓又再入則禮殺也大射儀扵就席下云奏肆夏此不奏者燕禮輕非君有所加命則不奏也

右賓入

賓升自西階主人亦升自西階賓右北面至再拜賓答再拜

正義鄭氏康成曰主人宰夫也【賈疏燕義云使宰夫爲獻主】宰夫大宰之屬君扵其臣𨿽爲賓不親獻以其尊莫敢伉禮也【賈疏此略取燕義文】至再拜者拜賓來至也天子膳夫爲獻主【賈疏膳夫職王燕飲酒則爲獻主】敖氏繼公曰諸侯之宰夫蓋以士爲之其位亦在西方故賓進則主人因從而升也君與臣燕乃使宰夫爲主人固所以眀君臣之義亦以當獻者眾尊者不能親其勞也至再拜所謂拜至也義見士昬禮

案主人不言君命有常職也經不著主人爲誰故燕義言之以補經文所未備據晉昭公燕齊景公不言立主季孫宿飲大夫公父文伯飲敬叔亦不別立主蓋凡體敵者皆不立獻主也惟齊景公燕魯昭公使宰獻以其出奔卑之也聘禮記云燕則宰夫獻是燕外臣亦立主矣又案鄕飲酒禮主人與賓三揖至於階三讓主人升賓升此禮不言三揖者賓及庭時君旣自降一等揖之則主人不宜有三揖之事矣且升同階則行同塗亦無三揖之位也旣無三揖則至階亦不三讓矣據下主人獻賓卒洗卒盥皆曰賓揖乃升至賓酢主人卒洗卒盥亦曰揖升則此升時賓主人俱有一揖亦所謂相存偶也升則賓先而主人後階上閒一等

存疑鄭氏康成曰宰夫掌賓客之獻飲食者也【賈疏宰夫職凡朝覲會同賓客掌其牢禮委積膳獻飲食】其位在洗北西面

案周官宰夫爲大宰之考秩尊而職重未可以此之宰夫當之疑諸侯無宰夫直以膳夫之長爲宰夫耳主人洗北西面乃是獻大夫後胥薦之而攺位扵此非其初位然也

右拜至

主人降洗洗南西北面

正義鄭氏康成曰西北面賓將從降鄕之不於洗北辟正主

案洗南西北面者旣辟正主且鄕賓又不背君也

賓降階西東面主人辭降賓對

正義敖氏繼公曰階西其東面亦當序此賓降而主人於洗南辭降則其降之節亦可見矣賓對亦少進旣則復位

通論李氏如圭曰鄕飲酒賓主異階故主人在階下辭賓降此宰夫與賓同由西階故扵洗南辭降

主人北面盥坐取觚洗賓少進辭洗主人坐奠觚於篚興對賓反位【觚音孤注古文觚皆爲觶】

正義鄭氏康成曰獻不以爵辟正主也【賈疏宰夫非正主故用觚對鄕飲鄕射是正主用爵】敖氏繼公曰獻公用象觚則此觚乃角觚也下放此賓少進者少南行而東面也主人興對亦西北面

案據下賓辭降之節此主人亦宜坐取觚奠於篚下而後盥獻不以爵爲辟正主者以爵貴於觚也禮器曰宗廟之祭貴者獻以爵

主人卒洗賓揖乃升主人升賓拜洗主人賓右奠觚答拜

正義鄭氏康成曰賓每先升尊也【敖氏繼公曰以宰夫是士且非正主也】

案賓之揖必俟主人自洗南西行又北行至扵階而後揖賓主人蓋一揖而升也下文凡賓與主人揖於階前者放此

降盥賓降主人辭賓對卒盥賓揖升主人升坐取觚執冪者舉冪主人酌膳執冪者反冪

正義敖氏繼公曰降辭之位皆如初可知賓者君之所命故主人代君飲之則酌君尊蓋逹君之意也酌膳東面餘皆放此舉冪以下之儀詳見大射鄭氏康成曰取觚將就瓦大酌膳酌君尊者尊賓也

主人筵前獻賓賓西階上拜筵前受爵反位主人賓右拜送爵

正義敖氏繼公曰獻賓蓋亦西北面與鄕飲酒禮同故不著之鄭氏康成曰賓旣拜前受觚退復位案公席於阼主人不敢在阼階故與賓同階則必在賓之右矣鄕飲鄕射賓得專階介乃不專階此則賓亦不專階非正主故也此下凡主人之拜皆扵右不具見者可知也

膳宰薦脯醢賓升筵膳宰設折俎

正義鄭氏康成曰鄕飲酒記曰賓俎脊脇肩肺【賈疏燕禮不言牲體之數旣與鄕飲酒同用狗則體數亦同故引以爲證】敖氏繼公曰公俎似當用肩賓俎用臂與鄕飲酒賓主之俎異

案鄕飲鄕射禮俱云薦脯醢升席自西方乃設折俎彼不言薦設之人者賤也此不言升席之方者略也賓升降皆由下俎實注據鄕飲固是然此有公俎以膳尊膳觚膳觶例之則敖氏宻矣

賓坐左執爵右祭脯醢奠爵於薦右興取肺坐絕祭嚌之興加於俎坐捝手執爵遂祭酒興席末坐啐酒降席坐奠爵拜告防執爵興主人答拜【嚌才計反捝舒銳反啐七內反】正義敖氏繼公曰此賓乃大夫也亦絕肺以祭而下文又云公祭如賓禮則是自上至下其禮同也舊說謂大夫以上繚祭惟士絕祭其不攷諸此乎於此乃言爵者上文已眀不嫌其異故隨文便耳下文放此凡觚觶角散亦通稱爵酒非主人之物賓乃告防者以其爲獻主也鄭氏康成曰降席席西也賈氏公彥曰席西拜者皆南面

賓西階上北面坐卒爵興坐奠爵遂拜主人答拜正義鄭氏康成曰遂拜拜旣爵也敖氏繼公曰賓執爵興主人乃答拜凡答拜皆於所答者興乃爲之經或不言其興文省爾

右主人獻賓

賓以虛爵降主人降賓洗南坐奠觚少進辭降主人東面對【注今文從此以下觚皆爲爵】

正義鄭氏康成曰賓降將酢主人上旣言爵矣復言觚者嫌易之也大射禮曰主人西階西東面少進對賈氏公彥曰一升曰爵二升曰觚散文卽通敖

氏繼公曰奠觚亦奠於地也坐奠觚興少進皆西北面主人降立於階西固東面矣乃言東面對者嫌進而對或易鄕也

賓坐取觚奠於篚下盥洗主人辭洗賓坐奠觚於篚興對卒洗及階揖升主人升拜洗如賓禮【注辭下今文無洗】正義敖氏繼公曰此言奠於篚下則向者少南奠之矣辭洗亦宜少進如賓也於賓旣對則反位及階乃揖以已當先升也如賓禮謂疊拜

案辭降辭洗有兩番奠鄕飲鄕射賓主分階而降故辭降之奠在階前而辭洗之奠在篚下此與大射賓主同階而降不得有階前之奠故辭降奠於洗南而辭洗乃奠於篚下也若然則上主人之洗當亦有兩番奠矣賓盥亦北面旣盥亦坐取觚而後洗彼此詳略互見耳

賓降盥主人降賓辭降卒盥揖升酌膳執冪如初以酢主人於西階上主人北面拜受爵賓主人之左拜送爵正義敖氏繼公曰主人酌膳獻賓故賓酢如之亦以其代君飲己尊之也執冪執冪者舉反之節也賓酢主人蓋亦西南面授之乃之左賓親酢者伸其尊亦以君不親酢故無所辟也鄭氏康成曰賓旣南面授爵乃之左【賈疏賓於東楹之西東面酌膳向西階南面授主人訖乃之主人之左北面拜送爵】

案賓辭降主人亦當東面對上扵主人之卒洗卒盥曰賓揖升此於賓之卒洗卒盥曰揖升皆據賓以立言以賓先扵主人故也主人獻賓賓酢主人經不言獻之酢之之面者因扵鄕飲鄕射也

主人坐祭不啐酒不拜酒不告防遂卒爵興坐奠爵拜執爵興賓答拜主人不崇酒以虛爵降奠於篚

正義鄭氏康成曰不啐酒辟正主也不告防主人之義敖氏繼公曰拜酒謂拜謝其以防酒飲已也酒非賓物則無是二禮可知乃著之者嫌亦當如賓扵主人之儀也不崇酒者無崇酒之拜也酒非己物故是禮亦不可得而行

存疑鄭氏康成曰未薦者臣也

案啐酒而後拜酒拜酒而後告防不啐則不拜不告可知矣文不殺者以酒爲君酒嫌𨿽不啐容有拜也又以已是代主嫌𨿽不拜容告防於君也正主酢則必薦此未薦者以主人堂上無位堂下又未定洗北之位無所薦之且公卿未薦不得輙薦主人非但以臣而已他禮卒爵必言其階此曰遂卒爵者以本酢於西階上故也

賓降立於西階西射人升賓賓升立於序內東面正義敖氏繼公曰己之獻酢禮畢主人又將與君爲禮故不敢居堂升賓者優之也序內東面鄕君也然則君位亦在東序內眀矣鄭氏康成曰大射禮曰擯者以命升賓【賈疏證此射人升賓以得君命】

案鄕飲鄕射扵此節賓降主人不升賓者賓旣酬訖主人又降階以與介遵爲禮故也此則賓未及酬而又急於獻公故異賓立常在序端此時入序稍深故曰序內

右賓酢主人

主人盥洗象觚升實之東北面獻於公

正義鄭氏康成曰象觚觚有象骨飾也【敖氏繼公曰象骨恐當作象齒】取象觚者東面【賈疏膳篚南有臣之篚不得北面取又不得南面背君取以是知東面】楊氏復曰獻公用象觚別於賓也李氏如圭曰

實之謂酌膳大射禮曰洗象觚升酌膳敖氏繼公曰亦酌膳執冪如初不言者可知也酒乃君物進之扵君而曰獻者以主人爲獻主故也公在席而東北面獻之亦因獻賓之儀而爲之也經言獻酳在席者多矣獨此與大射見獻公之儀若是則其他之獻酳者皆正鄕其席與

案獻酢之禮酬而後成未酬賓而獻公者尊公也先獻賓而後獻公燕之禮主扵賓也成公意亦以尊公也先人後已上賢自下扵以眀公志焉

公拜受爵主人降自西階阼階下北面拜送爵

正義賈氏公彥曰凡此篇內舉旅行酬公應先拜者皆受酬者先拜公乃答拜尊公故也此公先拜受爵者獻禮重故也敖氏繼公曰拜於下者臣也此惟一拜蓋答公拜也一拜則不稽首答拜而不稽首亦獻禮然也其他則否凡臣先拜其君皆再拜稽首案公拜受爵先拜於席興乃受爵也主人之降皆自西階不盡見者可知也至此必著之者以當向阼階下眀不敢由便而自阼階降也其拜於阼階下爲少西

餘論朱子曰古人上下之際𨿽嚴而情意甚相通如禹拜昌言王拜手稽首之類到漢以來皇帝見丞相在坐爲起在輿爲下贊者曰皇帝爲丞相起尙有這意思

士薦脯醢膳宰設折俎升自西階

正義鄭氏康成曰大射禮曰宰胥薦脯醢由左房【賈疏證此脯醢從左房來】賈氏公彥曰前獻賓薦俎皆使膳宰今君尊故使士薦知士尊扵膳宰者以天子膳夫上士諸侯降等膳宰則卑也禮之大例薦羞者尊扵設俎者敖氏繼公曰升自西階者俎也著之者嫌公俎宜由阼也膳宰旣設俎則少退東面而俟旣贊授肺乃降

案膳宰者膳夫之屬與卑於士則未成士也他禮設俎皆俟升席之後此則公本立於席故繼薦卽設之以此知公之拜受爵爲拜於席也

公祭如賓禮

正義敖氏繼公曰祭謂祭薦祭肺祭酒也其異者扵下見之

膳宰贊授肺不拜酒立卒爵坐奠爵拜執爵興主人答拜升受爵以降奠於膳篚

正義敖氏繼公曰贊授肺者以授肺而贊之也君尊不興取肺未祭則授之旣祭則受之惟言授但見其一耳不拜酒者以其爲己物也不拜酒則亦不啐酒凡男子之坐卒爵者奠爵乃拜婦人之尊者立卒爵而執爵拜此立卒爵而奠爵拜其君禮與公於其臣乃先拜旣者亦獻禮重也云奠於膳篚見向者取之亦在此鄭氏康成曰凡異者君尊變於賓也案主人旣拜送爵不卽升俟答拜也其北面立以俟與主人受爵亦東北面其奠於膳篚亦東面

右主人獻公

更爵洗升酌膳酒以降酢於阼階下北面坐奠爵再拜稽首公答再拜【注古文更爲受敖云酒字衍】

正義鄭氏康成曰更易也更爵者不敢襲至尊也敖氏繼公曰更爵者攺取南篚之觚蓋不用君器也上下文酌膳皆無酒字此衍楊氏復曰君尊不酢其臣主人自酢成公意也𨿽更爵亦酌膳者眀酢之之意出自君也賈氏公彥曰受公酢而自酌者不敢煩公尊君之義

案此酌膳與大射儀酌散異其說見前再拜稽首以當拜受之節也公答再拜以當拜送之節也不曰拜受拜送君臣之禮異也

主人坐祭遂卒爵再拜稽首公答再拜主人奠爵於篚正義敖氏繼公曰亦興坐奠爵乃再拜稽首執爵興右主人自酢

主人盥洗升媵觚於賓酌散西階上坐奠爵拜【媵異證反散思旦反下同注今文媵皆作騰放云觚當作觶】

正義敖氏繼公曰洗洗角觶也自飲而盥洗象賓之飲已也下文類此者義皆然主人因在下遂盥洗故賓不降亦異扵正主者也觚當作觶此酬賓也乃云媵觶者以主人扵賓爲降等故爾云媵觶於賓題其事耳酌散者以其將自飲也凡卑者酬酒於臣禮則曰舉觶於君禮則曰媵觶鄭氏康成曰媵送也讀或爲舉也酌散者酌方壺酒也於膳爲散案獻以爵而酬以觶飲酒之大凡也獻或不以爵而以觚以角以散皆有爲而爲之至酬則無不以觶者以非觶則不可以旅也此主人酬賓也則觚之當爲觶審矣

餘論李氏如圭曰少儀君綏曰良綏副綏曰散綏散義同此

賓降筵北面答拜【降筵依疏當衍】

正義賈氏公彥曰賓受獻訖立於序內以來未有升筵之事鄕飲酒大射酬前賓皆無逆在席者言降筵者蓋誤敖氏繼公曰大射儀曰賓西階上北面答拜

主人坐祭遂飲賓辭卒爵拜賓答拜

正義敖氏繼公曰賓見主人將飲故辭之蓋欲卽受此觶不敢復煩主人之更酌已且逺辟媵爵於公之禮也媵爵於公者亦皆先自飲乃更酌之云卒爵拜省文也大射儀曰卒爵興坐奠爵拜執爵興

存疑鄭氏康成曰辭者辭其代君行酒不立飲也案坐祭遂飲鄕飲鄕射之常初不於燕而異上文主人獻賓賓坐祭坐啐坐飲卒爵未嘗立飲賓酢主人亦然賓未嘗辭也可見代君酬本無降而立飲之禮則賓之辭非辭其坐飲眀矣敖氏之義差長

主人降洗賓降主人辭降賓辭洗卒洗揖升

正義敖氏繼公曰此皆如獻禮也

不拜洗主人酌膳賓西階上拜

正義敖氏繼公曰拜爲將受之是時主人已在筵前北面賈氏公彥曰鄕飲射酬賓皆主人實觶席前北面賓始西階上拜此及大射主人始酌膳賓已拜以主人代君勸酒其賓是臣急承君勸不敢安暇也案導飲酌散臣之分也及酌賓則仍酌膳者本君勸賓之意也疏說亦有意義然詳玩經文賓拜卽受爵則亦如常而已似不必扵主人酌時而蚤拜也經特省文耳凡拜之節次亦無忽先忽後者

受爵於筵前反位主人拜送爵

正義敖氏繼公曰主人酬賓不奠乃授之者亦與士禮異者也主人拜亦於賓右少牢下篇酬屍酬賓亦皆親授觶

賓升席坐祭酒遂奠於薦東

正義敖氏繼公曰賓升席祭酒尊君物也遂奠之由便鄭氏康成曰遂者因坐而奠不北面也奠之者酬不舉也

案酬酒不祭以已祭於獻也此祭者尊者之賜𨿽重賜如新受賜臣子之義也下文賓爲公所酬𨿽旅亦祭義與此同

主人降復位

正義敖氏繼公曰位西方東面也此時未有洗北西面位至旣獻大夫而薦乃有之

存疑李氏如圭曰下經薦主人於洗北則洗北者主人之位

賓降筵西東南面立

正義敖氏繼公曰降降筵也曩者賓降於階下而君命升之故此時惟降筵而已恐防禮而重煩君命也不立於序內者升降異處以相變爲敬李氏心傳曰東南面立鄕君也

存疑鄭氏康成曰賓不立於序內位彌尊也位彌尊者其禮彌卑

右主人酬賓

小臣自阼階下請媵爵者公命長【長知丈反下並同】

正義敖氏繼公曰此媵爵以爲旅酬始也長謂下大夫之長也此但云命長不言下大夫者其以下大夫媵觶有常職故與楊氏復曰此媵爵於公公以酬賓賓以旅酬與鄕飲酒禮一人舉觶於賓以爲旅酬始其義同而禮則不同

案舉觶者舉之以屬其人卑者之辭也媵爵者送之以聼其命臣者之辭也上章酬賓亦曰媵因君禮而名之耳舉觶不請而媵爵則請皆異扵臣禮者也存疑鄭氏康成曰命長使選卿大夫之中長幼可使者

案賓以大夫則媵爵自無使卿之理長如逹官之長之長非以年計也注兼卿言且並幼以立說蓋誤

小臣作下大夫二人媵爵

正義鄭氏康成曰作使也卿爲上大夫不使之者爲其尊敖氏繼公曰以公命作之也二人所謂長也大夫在入門右之位北面則小臣作之者其南面與案燕示慈主於盡醉極歡故一獻之禮𨿽略而旅酬之儀則盛主人於賓一獻一酢一酬正禮已成矣將欲行酬使眾人共飲而酬必自賓始然賓不敢始也故於賓奠酬觶之後乃使二人媵觶於公此媵觶旣以成獻公之禮而因以之酬賓卽爲賓舉旅而遂以辯酬乎公卿大夫以爲此賓之旅也皆君之賜云爾情文相生恩義浹洽下文三舉旅皆以是觀之

媵爵者阼階下皆北面再拜稽首公答再拜

正義鄭氏康成曰再拜稽首拜君命也敖氏繼公曰北面亦東上

媵爵者立於洗南西面北上序進盥洗角觶升自西階序進酌散交於楹北降阼階下皆奠觶再拜稽首執觶興公答再拜

正義鄭氏康成曰序次第也楹北西楹之北也先者旣酌而反與後酌者交於西楹北俟於西階上乃降【賈疏二大夫盥洗訖先者升西階由西楹之北向東楹之西東面酌訖右還由西楹北向西階上北面後者升西階亦由西楹之北向東楹之西酌訖由西楹北西階上北面乃次第而降】敖氏繼公曰序進之節先者旣洗後者乃進也先者旣洗卽升立於西階上以俟後洗者酌散更言序進眀其復發於西階上也交於楹北交相右也凡經文惟言交者皆謂相右也階上之位退者在東進者在西以相右爲便降時亦先者降三等後者乃降蓋同階而同時俱降之法然爾

案此洗南之位與前賓主降洗時之洗南異彼北面則正當洗此西面北上其在主人攺位之南公卿之位之北與二大夫阼階下拜訖左還從堂塗南行旣南於洗右還東行至洗之東南乃右還而西面北上其進盥也發位西行當洗南左還北行就洗乃盥盥訖北面坐取角觶於臣篚興乃洗至洗訖序進之說敖氏與疏家少異而皆可通細繹兩言序進之義則敖氏爲尢密

媵爵者皆坐祭遂卒觶興坐奠觶再拜稽首執觶興公答再拜媵爵者執觶待於洗南

正義鄭氏康成曰待君命也敖氏繼公曰洗南西面向者之位

案媵爵於公亦坐祭遂卒觶則向者酬賓賓辭之不爲不立飲可見矣待於洗南猶執觶者眀其爲有事於媵爵也

小臣請致者

正義鄭氏康成曰請使一人與二人與敖氏繼公曰向者公但命長不定言二人故小臣至是復請致者之數致如致爵之致酒君物也以進扵君故謂之致

若君命皆致則序進奠觶於篚阼階下皆再拜稽首公答再拜媵爵者洗象觶升實之序進坐奠於薦南北上降阼階下皆再拜稽首送觶公答再拜

正義鄭氏康成曰序進往來由尊北交於東楹之北【賈疏前二人酌酒降自西階故交扵西楹之北此酌酒奠於君所故交扵東楹之北以酒尊在東楹之西執冪者在南不得南頭以之君所故先者東面酌訖由尊北又於楹北往君所奠訖右還而反後者亦由尊北又於楹北與反者相交先者於南西過後者於北東行奠訖亦右還而反相隨降自西階】奠扵薦南不敢必君舉也【賈疏奠者扵左將舉者扵右鄕飲射皆奠扵薦右今奠於薦左故云】大射儀曰媵爵者皆退反位敖氏繼公曰皆皆二人也言若者不定之辭下文云若命長致與此互見也亦小臣命之乃序進實之更云序進見其旣酌而並立於尊所乃行也

案復再拜稽首者前拜媵爵之命此拜致爵之命小臣旣兩請故須兩拜也奠觶之時已至洗矣不卽洗象觶者前觶爲角觶角觶之事未畢不可以拜君命君命未拜不可以洗象觶也洗象觶亦當先盥蓋旣盥少進而北東面取象觶旣復少退而南北面而洗也前兩序進其初序於洗南爲盥洗也其繼序於西階爲酌散也此兩序進其初亦序於洗南爲拜命也其繼則序於尊所爲奠觶也前之拜命不言序進者以其始發扵門右北面之位序可知也此之盥洗酌膳不言序進者前文已眀如初可知也敖氏之說亦視疏家少異而加宻

右媵觶於公

公坐取大夫所媵觶興以酬賓賓降西階下再拜稽首公命小臣辭賓升成拜公坐奠觶答再拜

正義楊氏復曰此禮與尋常酬賓不同所謂公爲賓舉旅也蓋君臣之際其分甚嚴其情甚親使宰夫爲獻主所以嚴君臣之分舉觶酬賓所以通君臣之情敖氏繼公曰向者君與賓各受主人之獻情意猶

未接至是公乃酬賓而與之爲禮也興以酬賓謂興立於席舉觶鄕賓而酬之也酬賓亦不下席君尊也西階下再拜稽首𨿽爲賓不敢不盡臣禮也辭者不受其拜下之禮賓之也賓升成拜順君賓己之意也奠觶蓋奠於薦右鄭氏康成曰升成拜復再拜稽首也先時君辭之於禮若未成然

案凡禮獻畢乃旅此不待獻畢卽旅者君禮異也公意欲使臣下盡醉極歡故受媵觶卽舉之以酬賓賓緣公之意而逹之故扵受公酬酌觶旣拜時卽請旅侍臣矣又案燕義曰君舉旅於賓及君所賜爵皆降再拜稽首升成拜眀臣禮也君答拜之禮無不答眀君上之禮也所云舉旅扵賓謂此節也其云君所賜爵謂下爲卿大夫士舉旅而曰惟君所賜者是也此經扵臣之成拜君之答拜惟扵此節詳之至爲卿大夫士舉旅則直云如初而已

存疑鄭氏康成曰興以酬賓就其階而酬之也此賓拜於君之左不言之者不敢敵偶扵君

通論賈氏公彥曰臣扵君𨿽爲賓拜扵堂下若堂下拜訖而君辭之若未成然復升堂再拜稽首以成之故云成拜此文是也若堂下未拜聞命則升升乃再拜稽首卽下經小臣辭賓升再拜稽首注云爲拜故下實未拜是也篇末受公賜爵者皆下席堂上拜稽首不堂下拜又輕於酬時

執觶興立卒觶賓下拜小臣辭賓升再拜稽首

正義敖氏繼公曰小臣辭亦公命之賓未卒拜而小臣辭之亦異於初也此不言成拜者未卒拜於下無所成也下文放此鄭氏康成曰不言成拜者爲拜故下實未拜也下不輒拜禮殺也

存疑賈氏公彥曰公尊不拜旣爵賓下拜者爲君拜旣也

辧正敖氏繼公曰賓受公酬而每先拜蓋君臣燕飲之禮然禮旅酬不拜旣

公坐奠觶答再拜執觶興賓進受虛爵降奠於篚正義鄭氏康成曰君尊不酌進受虛爵尊君也敖氏繼公曰賓受虛爵扵君席之前故云進必就而受之者臣事君之禮也受時蓋東面於薦北篚謂膳篚存疑鄭氏康成曰不言公酬賓於西階上及公反位者尊君空其文也

案燕義曰君獨升立席上西面特立莫敢適之義也若酬賓而下就賓右之位則與莫敢適之意違矣經扵酬賓惟言興不言降席至此復云賓進如君在賓右何以進爲

易觶洗

正義敖氏繼公曰易觶謂更取角觶或言更或言易互文耳

存疑鄭氏康成曰凡爵不相襲扵尊者言更自敵以下言易更作新易有故之辭賈氏公彥曰受尊者之爵及與尊者爵皆言更與卑者之爵及受卑者爵皆云易

辧正朱子曰更易二字注疏說𨿽詳然扵例頗有不合疑本無異義不必彊爲分別

公有命則不易不洗反升酌膳觶下拜小臣辭賓升再拜稽首公答再拜【敖云觶字衍】

正義敖氏繼公曰命謂使之仍用象觶也不易不敢違君意也不洗者嫌也承尊者後而洗嫌若不以爲絜然觶字衍文大射儀無之酌膳者以爲公所酬亦逹其意也𨿽易觶猶酌膳賓亦奠爵乃再拜稽首執爵興不言者文省也後放此鄭氏康成曰下拜下亦未拜凡下未拜有二或禮殺或君親辭君親辭則聞命卽升升乃拜是以不言成拜【賈疏禮殺若酬時下爲拜實未拜辭之卽升再拜稽首君親辭若公食大夫公拜至賓降西階東答拜公降一等辭賓升階上再拜稽首】於是賓請旅侍臣【賈疏大射扵此時賓請旅扵諸臣又下記云凡公所酬旣拜請旅侍臣】

賓以旅酬於西階上

正義賈氏公彥曰此目旅酬之事下云射人作大夫長以下乃言旅酬

射人作大夫長升受旅

正義鄭氏康成曰旅序也以次序勸卿大夫飲酒言作大夫則卿存矣長者尊先而卑後敖氏繼公曰大夫長謂上卿若諸公也此惟據受賓酬者而言若有諸公則先酬之

賓大夫之右坐奠觶拜執觶興大夫答拜賓坐祭立飲卒觶不拜

正義鄭氏康成曰賓在右者相飲之位【賈疏賓位合在西今在東故云】卒觶不拜酬而禮殺敖氏繼公曰惟云大夫者諸公與卿亦大夫耳大夫未獻乃先受旅者此酬禮不主扵大夫也賓獨祭酬酒者以此酒爲公所酬異之也

若膳觶也則降更觶洗升實散大夫拜受賓拜送正義敖氏繼公曰公優所酬者或使得用膳觶而不可以及乎其他是以更用角觶旅酬而洗者亦爲更觶新之也余則不洗賓旣拜送則就席

大夫辯受酬如受賓酬之禮不祭卒受者以虛觶降奠於篚【辯音徧下同注今文辯皆作徧】

正義賈氏公彥曰不祭者酬禮殺敖氏繼公曰酬酒不祭乃其正禮賓之祭有爲爲之耳卒受者下大夫之末也無所酬獨飲於西階上不言復位文省右公爲賓舉旅

主人洗升實散獻卿於西階上

正義鄭氏康成曰酬而後獻卿別尊卑也飲酒成扵酬也【賈疏主人獻君君酢主人主人不敢酬君然獻之禮成扵酬故使二大夫媵爵於公以當酬但君恩旣大卽爲賓舉旅故酬徧乃獻卿以君尊卿卑是以君禮成卿乃得獻也】孔氏穎達曰直云卿不云大卿小卿之異則大卿小卿俱同獻也楊氏復曰卿者君之股肱腹心也獻後卿何也旣命大夫爲賓故先獻賓獻賓而後獻公又禮成於酬禮成而後獻卿此事之序禮之宜也敖氏繼公曰實散降扵賓也凡獻於西階上皆西南面

案此禮卿之席位於鄕飲射爲遵者之位其大夫之席位則爲三賓之位鄕飲射三賓之席得與賓同時布者以三賓之入實與賓同時升也其遵者之席則布於遵者旣入之後以遵者亦入卽升而主人當獻之扵其席前也此禮之卿大夫皆入而未升未升則未席故不得獻之席前而獻之西階上也

司宮兼捲重席設於賓左東上【捲居逺反重直容反下同】

正義鄭氏康成曰言兼捲則每卿異席也重席重蒲筵緇布純也【賈疏公食記云蒲筵常緇布純加莞席尋帛純彼有兩種席故稱加此一種席重設之】卿席東上統扵君也【賈疏決鄕飲鄕射諸公大夫席於尊東西上彼遵尊扵主人故統扵尊此君尊故統於君】席自房來【賈疏公食記筵出自東房】敖氏繼公曰兼捲謂以兩席相重而並捲之也其捲亦自末執時兼捲是設時亦兼布之矣此固異扵設如席之法亦以二席之長短同故得由便爲之耳東上者席也位亦如之每一人獻則設席

案大射儀大卿席於賓東小卿席於賓西此禮則不論大小卿皆席於賓東而以次而西故燕義曰席小卿次上卿也孔疏以此禮小卿亦爲在賓西者非是

卿升拜受觚主人拜送觚

正義敖氏繼公曰拜送不言卿右可知也下放此

卿辭重席司宮徹之

正義鄭氏康成曰重席𨿽非加猶爲其重累去之辟君也敖氏繼公曰徹去上席也卿以重席爲辭故去其上席爲卿設重席正禮也必辭之者去君差近宜辟之

案鄕飲禮云大夫再重蓋兼上下大夫而言此禮惟卿重席者大夫秩與賓等賓無加席大夫不可有加扵賓也鄕飲又云大夫有諸公則辭加席委於席端以諸公席三重辭去一重惟有再重大夫不敢擬於諸公也此禮君𨿽加席然重席之視加席一間耳故辭去之注以爲辟君是也但此爲君有加席者言之也若燕異國聘使而君專席而酢則卿席不得兼捲不待辭而後徹矣

乃薦脯醢卿升席坐左執爵右祭脯醢遂祭酒不啐酒降席西階上北面坐卒爵興坐奠爵拜執爵興主人答拜受爵卿降復位

正義敖氏繼公曰不啐酒則不拜酒不告防可知此亦降扵賓者也無俎者燕禮輕扵大射故卿逺下賓也卿升降席皆自西方鄭氏康成曰卿無俎者燕主扵羞不酢辟君也

案禮主扵賓故公卿以下皆不酢匪直辟君也此薦脯醢亦每一人獻則薦諸其席與鄕飲射之三賓同但三賓不升席祭薦此則祭薦三賓惟祭酒扵階此則祭酒於席三賓不拜旣爵此則拜旣爲異耳復位謂堂下西面北上之位

辯獻卿主人以虛爵降奠於篚射人乃升卿卿皆升就席【注今文無奠於篚】

正義敖氏繼公曰辯獻卿如實散以下之儀惟不洗耳主人旣奠爵復位於西方卿旣獻乃升就席亦見其降扵賓也

案言乃者眀射人升卿以主人之降爲節也

若有諸公則先卿獻之如獻卿之禮【先悉薦反】

正義鄭氏康成曰諸公謂大國之孤也敖氏繼公曰此禮通五等侯國言之故扵諸公言若有蓋上公之國乃有四命之孤侯伯以下則無也先卿獻之謂先獻公乃獻卿亦旣獻則升就席不與卿序升也案公扵堂下𨿽與卿同班堂上則與卿異位故敖氏以爲旣獻則升就席也然此特爲公一人者言耳若公二人疑亦當降復位旣辯獻乃升就席

席於阼階西北面東上無加席

正義鄭氏康成曰席孤北面爲其太尊屈之也亦因阼階西位近君近君則屈敖氏繼公曰席之扵此以其尊扵卿而不與之序也阼階之西於君席爲西南直其左也公在君左卿在君右蓋以左爲尊也東上亦統扵君也無加席者以太近扵君故設時卽不敢與之同而不待其辭也卿設重席而於公乃云無加席者眀其尊扵卿若或扵君所而用兩席焉則當有加席而非重也禮加席尊扵重席

案記曰若與四方之賓燕則公迎之扵大門內揖譲升賓爲苟敬席於阼階之西然則若有苟敬而並有諸公者諸公之席其繼苟敬而西而以苟敬之席爲上與

右主人獻諸公卿

小臣又請媵爵者二大夫媵爵如初

正義敖氏繼公曰上經云皆致是猶有一奠觶未舉也小臣又請之者此媵觶之節耳蓋向者公命皆致今猶有一奠觶若惟命長致則奠觶無矣故是時不論奠觶之有無皆當媵爵也初執觶待扵洗南以上之儀楊氏復曰如初如前二人媵爵之禮也自序進酌散至執觶待於洗南是則同

案二大夫不別言作明卽上之二人也必又請者以前後異節故也

請致者若命長致則媵爵者奠觶於篚一人待於洗南長致致者阼階下再拜稽首公答再拜

正義楊氏復曰長致故惟長一人無序進交於楹北之事敖氏繼公曰長二人中之尊者命長致云若則或有命皆致者矣蓋說屨升坐以前君凡三行酬則大夫所致者當有三爵然大夫致爵之節惟止扵再故公之命致爵者或前多則後寡或前奇則後偶皆互爲進退以取足扵三觶之數耳此經所言乃前多後寡者也其所不見則言若以包之若然則此時之當致者蓋有定數而小臣猶請之者當由君命而不敢自專也

案旅凡三舉故致必三觶三觶而乃以兩次致之者始之舉旅爲賓也繼之舉旅爲卿也此而媵以大夫焉宜也以其名秩不相等也若三舉旅則爲大夫爲大夫則其名秩相等矣且媵觶之大夫亦在與旅之數矣及旅而後媵是使大夫媵大夫也是使媵觶之大夫自媵之而自旅之也故於前兩媵時預多一觶以爲大夫舉旅之用也

洗象觶升實之坐奠於薦南降與立於洗南者二人皆再拜稽首送觶公答再拜

正義鄭氏康成曰奠於薦南者扵公所用酬賓觶之處【賈疏前媵觶奠於薦南北上其上觶已爲賓舉旅下觶仍在今又媵一觶而云奠於薦南知是所用酬賓觶處】二人俱拜以其共勸君敖氏繼公曰不致者亦拜以始並受君命宜終之也亦拜於阼階下右再媵觶

公又行一爵若賓若長惟公所酬

正義鄭氏康成曰一爵先媵者之下觶也【賈疏前媵觶上觶已爲賓舉旅今又行一爵故知先媵者之下觶其後媵一觶畱爲大夫舉旅】長公卿之尊者也【賈疏有諸公公爲尊若無諸公三卿爲尊】賓則以酬長長則以酬賓敖氏繼公曰先若二人致則此一爵乃先致者之下觶先若一人致則此乃後致者之上觶也至是云若長者公卿已在堂故君得酬之君酬之是亦賓之也故其爲禮與正賓同此酬主扵公卿乃或又酬賓者容遂尊者之所欲耳公卿旣受獻君乃爲之舉酬禮之序也下於大夫之禮亦然

存疑鄭氏康成曰若賓若長則賓禮殺矣

案此之舉旅爲卿也爲卿則以酬長正也而亦或由賓以及長是仍優賓也

以旅於西階上如初大夫卒受者以虛觶降奠於篚正義敖氏繼公曰在堂者酬訖大夫乃升受旅以辯言大夫卒受見士不與也賈氏公彥曰如初如上爲賓舉旅之節

案言如初則凡成拜易觶請旅之節皆如之矣右公爲諸公卿舉旅

主人洗升獻大夫於西階上大夫升拜受觚主人拜送觚大夫坐祭立卒爵不拜旣爵主人受爵大夫降復位正義鄭氏康成曰旣盡也不拜之者禮又殺【賈疏前卿受獻不酢已是禮殺今又不拜旣故云又殺】敖氏繼公曰獻大夫不言酌散可知也大夫中下大夫中大夫卽小卿也拜位亦如獻賓獻而不拜旣爵亦差卑也

案每一卿獻卽席而薦之以其當祭薦也此大夫未祭薦故辯獻乃薦則亦辯獻乃席可知矣下經扵獻士長後云其他不拜以眾士之禮異於士長也此眾大夫與大夫長之禮無異故經不別言之其實眾大夫皆扵此時以次得獻獻訖而後胥薦主人猶之旣獻士長幷及其他而後乃薦司正也

胥薦主人於洗北西面脯醢無脀【脀之承反】

正義鄭氏康成曰胥膳宰之吏也主人大夫之下先大夫薦之尊之也不扵上者上無其位也脀俎實敖氏繼公曰宰夫士也先大夫薦之者以其爲主人異之也不扵賓酢而薦之者以其爵本賤也宰夫之位本在西方以其爲主人故至是而薦之於洗北因使之易位焉其意與卿大夫士旣獻而易位者同洗北扵正主阼階東之位爲近主人居之宜也薦西面主人在其東也無脀者賤也自卿己無脀矣於主人見之者嫌與賓行禮或當有之也胥亦宰胥也案薦主人當在辯獻大夫之後蓋每一大夫獻訖則降復位比其卒也未獻之大夫與主人皆降復位扵是胥薦主人小膳宰乃以次薦諸大夫經言辯獻大夫扵薦主人之後者文便耳非獻一大夫卽薦主人旣薦主人乃繼獻眾大夫也洗北者膳篚所在故位主人扵此

存異賈氏公彥曰大射注直云主人大夫此云大夫之下者謂大夫之中位次在下也

案天子之宰夫爲下大夫則諸侯之宰夫宜降一等天子以膳夫爲獻主而膳夫爲上士則諸侯之獻主又宜下扵天子之膳夫注謂大夫之下者言主人之爵視大夫爲下正以明其爲士也大射注曰下大夫也亦言其下扵大夫耳未嘗直云主人大夫也疏蓋誤防注意

辯獻大夫遂薦之繼賓以西東上卒射人乃升大夫大夫皆就席

正義鄭氏康成曰辯獻之乃薦略賤也【賈疏決上賓與卿得獻卽薦】亦獻而後布席敖氏繼公曰辯獻乃布席布席然後薦皆變扵卿者也繼賓以西東上言其薦之次也其席亦如之主人辯獻大夫則降奠爵扵篚而立於洗北之位下禮放此卒謂薦畢也言此者爲下事節也

案此燕義所謂大夫次小卿者也小卿席於賓西大夫席又次焉其扵上卿則孔疏所云遙相次耳此禮之獻大夫與鄕飲射之獻三賓者同惟三賓每獻輒薦此則辯獻乃薦爲異耳大射儀大夫之席云若有東面者則北上此亦當然又案獻卿畢公卽爲卿舉旅者以禮成扵酬卿旣尊且所與燕者或與乎其數也爲卿舉旅後卽獻大夫者以大夫有席於堂而秩與賓等也乃獻大夫畢未卽爲大夫舉旅者以是爲變扵卿且是禮容爲所賓及所與燕者而設不爲大夫也升歌後卽爲大夫舉旅不待樂備者樂以升歌爲重用其重者扵未舉旅之先所以別大夫於卿猶畱其輕者扵旣舉旅之後所以異大夫於士也右主人獻大夫

欽定儀禮義疏卷十一﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義防卷十二

燕禮第六之二

席工於西階上少東樂正先升北面立於其西

正義鄭氏康成曰樂正扵天子樂師也凡樂掌其序事樂成則吿備敖氏繼公曰樂正先升亦變扵射禮也北面立於其西亦與大射儀樂正立於西階東之文互見也

案諸侯有大小樂正此其小者也燕射但用小樂正一人則大樂正必朝祭大禮乃用之與

小臣納工工四人二瑟小臣左何瑟面鼔執越內右手相入升自西階北面東上坐小臣坐授瑟乃降【何胡可反相息亮反】

正義鄭氏康成曰工四人者燕禮輕也【賈防決大射禮重工六人公羊傳諸公六諸侯四彼是舞人之數不得以彼決此也】面鼔者燕尙樂可鼓者在前也相扶工也後二人徒相【賈防大射云僕人正徒相大師僕人師相少師僕人士相上工】天子大僕二人也小臣四人祭僕六人禦僕十二人皆同官敖氏繼公曰面鼓亦變扵射也乃降謂相者四人俱降也此諸侯之小臣乃多扵周官天子小臣之數亦其異者也序官云小臣上士四人案鄕飲射禮不言納工者臣禮略也此不言瑟先者文不具也周官大僕之屬小臣四人無相工之職其相工者乃眂了也諸侯無眂了以大僕若小臣爲之大射儀有大師少師故用僕人正僕人師僕人士爲相此無大師少師而相以小臣燕禮輕也小臣大僕之屬也此相工者已有四人而辭賓請媵之等又皆小臣其數乃多扵天子蓋大僕之屬有祭僕禦僕與小臣同官祭僕禦僕亦得稱小臣也注引序官文而曰皆同官者意蓋爲此

工歌鹿鳴四牡皇皇者華

正義敖氏繼公曰春秋傳言文王大眀緜兩君相見之樂是諸侯之樂自大雅而下皆得用之此君與臣燕其禮輕故但自小雅而下而歌此三篇也其意與鄕飲酒息司正而用鄕樂之意同

餘論賈氏公彥曰周官瞽蒙諷誦詩注云謂闇誦之不依詠卽爾雅徒歌曰謡也此作樂之時依扵瑟卽詩注云曲合樂曰歌也

卒歌主人洗升獻工工不興左瑟一人拜受爵主人西階上拜送爵

正義鄭氏康成曰工歌乃獻之賤者先就事也【賈防對工以上不就事而得獻】工拜扵席敖氏繼公曰此不辧工之爲大師與否皆爲之洗以其取觚扵洗西之篚宜因而洗之也下洗獻笙其義亦然鄕飲鄕射非獻大師則不洗者以其取爵扵上篚故不特爲賤者降也陳氏暘曰鄕飲酒主人阼階上獻工此西階上獻以非正主也

案主人洗升敖氏之說微矣然亦爲長者一人洗爾余工不洗

薦脯醢使人相祭卒爵不拜主人受爵

正義鄭氏康成曰受爵將復獻眾工也

案工得輙薦者以先已在席故也

眾工不拜受爵坐祭遂卒爵辧有脯醢不祭主人受爵降奠於篚【注古文曰卒爵不拜】

正義敖氏繼公曰工之長云不興眾工云坐祭遂卒爵文互見也

右工歌

案樂以娛賓此禮俟獻大夫畢而工始入者以向者卿與大夫皆未升席不得先布工席也故旣獻大夫且不卽爲大夫舉旅而工歌先之旣歌乃舉旅而笙間合繼之蓋鄕飲射大夫之入以樂作爲節此大夫𨿽早入亦放其意也抑又使情文錯綜相生而相間也

公又舉奠觶惟公所賜以旅於西階上如初卒

正義敖氏繼公曰賜與酬其禮同立文異耳言惟公所賜則是觶或及扵大夫矣以此節爲大夫舉旅故也鄭氏康成曰卒旅畢也

案大射儀大夫卒受者以虛觶降奠於篚反位此文略也又案舉旅之禮各有所主始之舉旅爲賓也賓之斯酬之矣𨿽有公卿莫得而先之也繼之舉旅爲公卿也宜酬公卿之長矣而曰若賓若長者賓𨿽大夫旣爲賓則可以先扵公卿公卿𨿽不爲賓旣爲公卿則亦可以先扵賓故孰先孰後隨公之意也此三舉旅爲大夫也宜賜大夫之長矣而曰惟公所賜者賓與公卿皆尊扵大夫故或先賜大夫可也或先賜賓與公卿亦無不可也其先賜大夫者則受賜之大夫必首以酬賓乃由公卿以辯扵眾大夫若先賜賓與公卿則其行酬如酬卿之禮

右公爲大夫舉旅

總論楊氏復曰前二人皆致有兩觶後命長致有一觶前後三觶燕禮自立司正以前凡三舉旅用此三觶也至主人獻士後賓媵觶公取爲士舉旅又在三觶之外

笙入立於縣中奏南陔白華華黍【縣胡淵反陔工才反白華音花】正義鄭氏康成曰縣中縣中央也鄕飲酒禮曰磬南北面敖氏繼公曰此云縣中蓋與鄕飲酒磬南北面之文互見也磬南而云縣中者縣主扵磬也案飲射禮之縣半卿大夫之判縣也飲酒禮縣於階間縮霤北面故笙得於磬南北面若鄕射禮縣於洗東北西面則笙立於縣中西面矣以其無西方之縣也燕與大射軒縣也𨿽闕北面猶備東西之縣笙鐘笙磬縣於阼階東西面頌鐘頌磬縣於西階西東面故笙入立於兩縣之中而北面也又工旣從大夫之制而用四人則此笙亦三笙一和與

主人洗升獻笙於西階上一人拜盡階不升堂受爵降主人拜送爵階前坐祭立卒爵不拜旣爵升授主人眾笙不拜受爵降坐祭立卒爵辯有脯醢不祭

正義鄭氏康成曰一人笙之長者也鄕射禮曰笙一人拜於下敖氏繼公曰升授主人下當有爵字如鄕飲鄕射禮此文脫耳賈氏公彥曰言不拜受爵降者眀受爵者亦盡階不升堂

案鄕飲酒禮之獻笙卽因獻工之爵此則獻工之爵已前奠扵篚矣逮大夫舉旅後乃重取爵以獻笙故因而洗之然亦惟長者一洗耳眾笙不洗

乃間歌魚麗笙由庚歌南有嘉魚笙崇丘歌南山有臺笙由儀遂歌鄕樂周南闗雎覃捲耳召南鵲巢采蘩采蘋【閒古莧反麗力移反睢七徐反覃大南反卷九轉反召上照反蘋音頻】

正義賈氏公彥曰二南是大夫士樂故名鄕樂鄕飲酒不言鄕樂者以是已之樂不須言鄕故直言合樂此是侯禮下歌大夫士樂故以鄕樂言之又鄕飲酒注云合樂謂歌與眾聲俱作此經無合樂字其實亦與眾聲俱作

案合樂而云歌者明眾音並作究以人聲爲主也

大師吿於樂正曰正歌備

正義鄭氏康成曰大師掌合陰陽之聲教六詩以六律爲之音者也正歌者升歌及笙各三終間歌三終合樂三終爲一備備亦成也楊氏復曰此禮歌笙閒合四節與鄕飲酒同鄕飲酒四節相繼而作此扵工歌後公爲大夫舉旅舉旅後乃笙入閒歌合樂而後樂備

樂正由楹內東楹之東吿於公乃降復位

正義鄭氏康成曰言由楹內者以其立扵堂廉也敖氏繼公曰由楹內堂上東行者之節也必著之者以其立扵堂防嫌或由便而自楹外過也吿扵公亦北面不吿賓者臣統扵君與鄕禮異也云復位則是反其初位矣鄕飲酒禮注云樂正降立西階東北面存疑賈氏公彥曰樂正與工俱在堂廉則楹南無過處故由楹內鄭氏康成曰復位位在東縣之北【賈防案大射小樂正升堂而經有左右正則知亦有大樂正至席工時小樂正降立扵其南北面工向東坫之東南時注云大樂正還北面立扵其南明工升時小樂正升大樂正東方西面工來東坫之東南時大樂正東縣之北北面其小樂正則立扵西階下東面此燕禮主扵樂故知大樂正升堂今降明復扵東縣之北北面也】

案由楹內而東其節應爾楹南盡寛非以其窄而無過處也樂正之位不離乎工在堂則北面扵工之西樂備而工猶未降則西階東北面乃近之蓋工初入而將升時樂正卽位乎此故云復也注云在東縣之北良由以樂正爲有二人故誤耳不知大射儀亦無兩樂正也

右樂備

射人自阼階下請立司正公許射人遂爲司正

正義鄭氏康成曰君三舉爵樂備作矣將畱賓飲酒更立司正以監之察儀法也君許其請因命爲司正敖氏繼公曰射人以君三舉觶正禮已備慮在堂

者或有不安之心故請立司正以安之公許而射人卽爲司正以其有常職故也賈氏公彥曰燕禮輕不主扵射故射人爲擯又爲司正大射主扵射故大射正爲擯又爲司正鄕飲射立司正後始行旅酬者彼是士禮此君燕臣子卿大夫皆堂上有位近君不敢失禮故𨿽舉旅未立司正作樂後將獻羣士士職卑位在堂下恐失禮故未獻之前卽立司正監之案司正之立大扺爲堂下之意多鄕飲射立司正後始行旅酬者以所酬辯扵堂下也此前三舉旅皆不及士故至此始立司正

司正洗角觶南面坐奠於中庭升東楹之東受命西階上北面命卿大夫君曰以我安卿大夫皆對曰諾敢不安

正義鄭氏康成曰洗奠角觶扵中庭眀其事以自表威儀多也【賈防鄕飲酒司正洗觶執以升自西階不奠威儀少】君意殷勤欲畱賓飲酒命卿大夫以我故安或亦其實不主意扵賓也敖氏繼公曰中庭亦南北之中蓋阼階前也司正不位扵階閒者燕有時而射宜辟之也洗角觶爲將酌也奠觶乃升受命者君命尊不敢執觶由便以受之也受命亦北面大射儀曰命賓諸公卿大夫此不言賓諸公者文省耳下文放此

案受命者受君安賓之命也命卿大夫君命也君曰以我安卽命辭飲射禮惟賓最尊故曰請安扵賓此𨿽以賓爲主而禮不必主扵賓故統言之曰以我安注謂或亦其實不主意扵賓者是也蓋容君之本意或主扵其所與燕者也

司正降自西階南面坐取觶升酌散降南面坐奠觶右還北面少立坐取觶興坐不祭卒觶奠之興再拜稽首【還音旋下同】

正義鄭氏康成曰坐奠觶扵中庭故處少立者自嚴正愼其位也敖氏繼公曰南面坐奠觶以向者南面取之故也卒觶北面奠意亦如此將扵觶南北面則右還下文扵觶北南面則左還皆欲從觶東往來也必從觶東者變扵在堂者升席降席之儀而由上也司正之位東上少立者定其位也再拜稽首謝君恵也酒君物也

存疑鄭氏康成曰右還將適觶南先西面也【賈防奠時南面以右手向外西面乃從觶西南行而右還北面】必從觶西爲君之在東也【賈防若從觶東左還北面則背君】

案南面取觶又南面奠者變扵鄕禮也右還左還敖氏之說析矣如注防則左右適相反也此在阼階前不嫌扵背君者堂上堂下異也

左還南面坐取觶洗南面反奠於其所

正義鄭氏康成曰反奠虛觶不空位也郝氏敬曰其所卽中庭初奠之所

案取觶洗亦當右還自觶南而後適洗所旣洗亦當南面扵觶北奠之反奠扵其所下大射儀云北面立又案此儀與鄕飲射異者飲射之司正主人扵阼

階下作之此則射人自阼階下請之飲射司正許主人此則公許司正飲射司正許而主人拜之此則公許而射人遂爲之飲射司正執觶以升受命此則奠觶乃升飲射司正受命於阼階上此則扵東楹之東飲射惟吿扵賓此則辯命賓諸公卿大夫飲射請安扵賓其安也惟賓之故此則曰以我安其安也惟君之故飲射賓辭而後許此則不辭而曰敢不安飲射旣安而賔主交拜此則旣安而君臣自若在位飲射司正實觶而後降此則先降取觶乃升酌而復降飲射北面奠觶此則南面飲射退而少立此則右還北面而少立飲射拜此則再拜稽首飲射拜訖遂執觶洗此則左還南面而後取觶洗蓋君禮之異扵鄕禮者儀文多而義類宻故然也

右立司正

升自西階東楹之東請徹爼降公許吿於賓賔北面取爼以出膳宰徹公爼降自阼階以東

正義敖氏繼公曰請徹俎下降字乃衍文大射儀無之向者司正受命安賓諸公卿大夫賓奉命而不敢辭以俎今司正請徹之所以逹其意吿扵賓亦西階上北面吿之旣則降燕賓乃執爼而出者臣也出授從者膳宰徹公爼降自阼階爲其已爲君物也鄭氏康成曰膳宰降自阼階以賓親徹若君親徹然【賈防臣升降當西階今自阼當君降處故云若君親徹】郝氏敬曰徹君爼降由阼君物別扵諸臣也以東歸東壁

案凡請扵君者皆自阼階下乃司正之請安賓與此之請徹爼則扵東楹之東者旣受安賓之命當以辯命扵堂旣承徹爼之許亦當以吿扵賓二者皆將有事扵堂上故與它禮異也大射儀云北面吿扵公請徹爼此亦當然徹爼下降字疑當在吿扵賓下傳寫者誤耳鄕飲射禮司正旣降命弟子復升立序端及賓徹爼乃受以出此禮賓自徹以出故司正直言降而已亦別扵臣禮者也鄕飲射禮主人之爼𨿽降自西階主人必降自阼階以從之此禮君不從降故膳宰直降自阼階以當君降注防之說是也然向之公爼升自西階者以未經公祭猶爲官至是則徹自公席矣故敖氏謂已爲公物也

卿大夫皆降東面北上

正義鄭氏康成曰以將坐降待賓反也賈氏公彥曰大射云大夫降復位彼卿取爼以出故大夫不敢獨在西階下此卿無爼故大夫與卿同降西階下東面北上也

案大夫𨿽與卿同東面其立蓋亦少退與

右徹爼

賓反入及卿大夫皆說屨升就席公以賓及卿大夫皆坐乃安【說吐活反】

正義鄭氏康成曰凡燕坐必說屨屨賤不在堂也禮者尙敬敬多則不親燕安坐相親之心也賈氏公彥曰少儀云排闔說屨扵戶內者一人而已矣彼據尊者坐在室則說屨扵戶內今此燕在堂上則君尊說屨扵堂上席側可知敖氏繼公曰賓入少立扵卿之北司正升賓賔乃及卿大夫說屨而升也云公以賓及卿大夫皆坐則是自此以前𨿽公扵無事時亦立也乃安謂賓及卿大夫之心至是乃安也自此以後有升降而行禮者皆跣也至醉而退乃屨案采菽之詩曰邪幅在下鄭箋云邪幅行縢也偪束其脛自足至膝故曰在下朱傳云邪扵足如今行縢所以束脛在股下也是先以邪幅纒足而後納屨𨿽說屨未爲跣矣然少儀云凡祭扵室中堂上無跣燕則有之注云祭不跣者主敬也燕則有跣爲歡也則是扵燕宜跣矣疑采菽所稱侯禮也少儀所稱卿大夫之禮也惟諸侯乃得邪幅而不跣故詩歌之以爲榮若卿大夫則不得爾禇師聲子韈而登席乃爲君所怒也

羞庶羞

正義鄭氏康成曰羞進也庶眾也庶羞眾珍味可進者也所進眾羞謂狗胾醢也【賈防此及大射其牲皆用狗故知有此狗胾也】敖氏繼公曰亦先賓乃及公而後及其餘未獻士

而羞則是不及在下者矣

存疑賈氏公彥曰經云庶羞不惟二豆而已鄕飲射云羞不云庶是以注云胾醢眀二豆無餘物也案庶羞不逾牲燕射之牲一狗而已羞固不得多品也此亦二豆特以君禮而異其文耳鄭氏又謂庶羞中有肝膋夫肝膋所以養老需時而成非速治之具亦未必有之

大夫祭薦

正義鄭氏康成曰燕乃祭薦不敢扵盛成禮也敖氏繼公曰獻時不得祭薦故至是乃爲之必祭之者宜終此禮然後可以食庶羞也

案祭薦之法常在祭酒之先故左執爵右祭脯醢其常也此禮大夫獻時未有席故祭酒扵西階上卒爵而降逮乎辯獻而席席而薦薦而升席則已無復執爵之事矣故至此乃祭之與特牲禮宗人吿祭脀之節相類

司正升受命皆命君曰無不醉賓及卿大夫皆興對曰諾敢不醉皆反坐

正義鄭氏康成曰皆命者命賓命卿大夫也起對必降席敖氏繼公曰惟云受命皆命不著其所如上文可知旣對則司正降而復位郝氏敬曰受命受君命也皆命以君命徧命也君曰無不醉命辭也案安賓時對不言興又下不言反坐其時賓諸公卿大夫皆立也至此皆坐矣則無坐而受君命之理故注云降席也必降席者君彌仁而臣彌恭也

存疑鄭氏康成曰司正退立西序端

案司正以相旅爲職若獻則無司正之事此後卽獻士且有薦司正於觶南之節故知敖氏之說爲正右說屨升坐羞

主人洗升獻士於西階上士長升拜受觶主人拜送觶士坐祭立飲不拜旣爵其他不拜坐祭立飲【注今文觶作觚敖云當從今文】

正義鄭氏康成曰他謂眾士也亦升受爵不拜李氏如圭曰士堂上無位故燕坐乃獻之郝氏敬曰士長士之尊者也他謂長以下敖氏繼公曰不言主人受爵及士降又其他不拜之下不言受爵皆以其可知也

案飲射禮階下之眾賓𨿽士亦與而實不必皆士也然而未燕卽獻者以其爲士禮也此禮西方之士尊扵旅食然而旣燕乃獻者君禮異也飲射禮堂下之眾賓𨿽其長亦不拜受者以其爲鄕人略之也此士長則拜受者以其爲士異之也凡飲射禮工長眾賓長之類大抵皆以齒論若此禮之大夫長士長則當以官階資次爲別不以齒也

存疑鄭氏康成曰獻士用觶士賤也

辧正敖氏繼公曰凡獻無用觶者當從今文

乃薦司正與射人一人司士一人執冪二人立於觶南東上

正義鄭氏康成曰天子射人司士皆下大夫二人諸侯則上士其人數亦如之【賈防夏官序官射人下大夫二人上士四人下士八人諸侯𨿽以士爲之人數則同】司正爲上賈氏公彥曰此等皆士而先薦者以其皆有事司士亦先薦者司士掌羣士爵祿廢置之事士中之尊者也云司正爲上者以其爲庭長故也敖氏繼公曰此皆士也獻與士序當每獻則薦之薦不與士序者亦異之也司正之位正當觶南射人而下以次而西執冪者旣薦則復立扵尊南

案上經曰射人遂爲司正則司正卽射人也又言射人一人則兩射人矣蓋此禮之司正小射正也尙有大射正以其皆掌射事故先之若司士則掌治朝之位執冪則掌膳尊之冪故亦異之扵眾士也此特言薦耳其獻則仍與士序蓋辯獻乃薦也此等之薦先扵眾士與先大夫而薦主人同意飲射禮之薦司正在司正奠觶之時此奠觶時不薦至此乃薦亦與主人酢時不薦至辯獻大夫乃薦之意同也奠觶時司正南面變扵飲射禮也至此亦立於觶南者其位則北面不異也大射儀云乃薦司正與射人於觶南北面東上然則薦亦設於觶南與

辯獻士士旣獻者立於東方西面北上乃薦士

正義鄭氏康成曰每已獻而卽位於東方蓋尊之【賈防庭中之位卿東方西面今卿升堂位空故士得獻卽東方位】畢獻薦扵其位敖氏繼公曰士旣獻立於東方與大夫獻而位於上者意微相類東方稍近於君故旣獻而立扵此所以尊之此易位當有命之者非必士自往也

案此欲見薦士之位在扵東方故本其獻訖而變位者言之耳非謂旣薦司正之等而後辯獻士也士之變位其義有二一則以卿大夫旣獻皆變而位扵上故士亦旣獻而變其位扵東也二則以卿大夫旣升則東方虛無人而東爲君方故變士之位以從君也燕義所謂士以次就位扵下者此也

祝史小臣師亦就其位而薦之

正義鄭氏康成曰亦者亦士也次士獻之辯獻乃薦也已不變位位自在東方【賈防上設位時祝史在門東小臣師在東堂下】敖氏繼公曰此見其旣獻而不變位耳其獻則當與士序

主人就旅食之尊而獻之旅食不拜受爵坐祭立飲正義鄭氏康成曰不洗者以其賤略之也亦畢獻乃薦之主人執虛爵奠於篚復位敖氏繼公曰此尊北面則南鄕酌之也獻之扵尊南亦西南面旣授則西面不洗者因獻士之爵而遂用之不復別取扵篚也凡取爵扵下篚𨿽所爲酌者賤亦必爲之洗旅食者與士異尊矣乃繼士獻之而遂因士爵且不殊其長皆略賤也

案飲射禮之獻眾賓實因三賓之爵以三賓與眾賓同爲鄕人也此禮獻士不因大夫之爵者秩旣異階獻又異節也若旅食則亦有士稱而獻又與士同節故因用士爵而不洗與飲射之眾賓因用三賓之爵而不洗者同也扵士已不拜受爵矣此復見之者嫌旅食之長或當拜受如士長也大射儀注曰士旅食北面受之

存疑鄭氏康成曰北面酌【賈防陳尊向君若東楹之西東向設尊酌者尊後東面酌此亦尊後北面酌也】南鄕獻之扵尊南

案惟君面尊酌者扵尊背酌之若非君尊則酌者鄕尊面酌之如尊於房戶之間者尊南面酌者則北面也此門西之尊北面酌者南面可知

右主人獻士

若射則大射正爲司射如鄕射之禮

正義鄭氏康成曰大射正射人之長也如鄕射之禮者燕爲樂卿大夫宜從其禮也如者如其吿弓矢旣具至退中與算也納射器而張侯其吿請先扵君乃以命賓及卿大夫【賈防燕與大射皆國君禮每事先請於君大射司射自阼階前請於公公許乃命賓及卿大夫】其爲司正者亦爲司馬君與賓爲耦鄕射記自君射至龍旜亦其異者也薦旅食乃射者是燕射主扵飲酒敖氏繼公曰此大射正卽上所云射人一人者也此記及鄕射記言君燕射之儀與大射儀略同乃云如鄕射之禮者以其惟一侯侯道五十弓而射器皆在堂西也如是則自君射之外凡他禮皆與鄕射大同小異而扵大射則或有不可以相通者此所以惟防鄕射禮也先徹階間之縣遷扵東方乃張麋侯納射器其再射卽用樂行之亦其異者又曰注云納射器而張侯其爲司正者亦爲司馬

君與賓爲耦言其與鄕射同者也云吿請先扵君乃以命賓及卿大夫言其與鄕射異者也又云鄕射記自君射至龍旜亦其異者也詳其意蓋謂中若郊若竟君皆得而燕射如鄕射之禮惟旌與中則異於鄕射者也此意與彼記之注不同疑此爲得之但其前以鄕射禮爲據謂此亦納射器乃張侯似未爲當鄕射扵納射器之後云命張侯者謂系左下綱耳非謂始張侯也恐不必以之爲據此禮則當先徹階前之縣遷扵東方乃始張麋侯赤質並系左下綱其侯道亦惟五十弓而已旣張侯乃納射器其節蓋與鄕射不得不異鄭氏扵此蓋偶攷之不詳耳朱子曰鄕射記君國中射則皮樹中以翿旌獲白羽與朱羽糅當入此記李氏如圭曰行葦詩序賓以賢序賓以不侮王肅以爲燕射也春秋傳範獻子來聘公饗之射者三耦亦燕射也

案言若者不定之辭也或射或否惟君所命則燕有不射者矣此云大射正爲司馬則前之以射人而爲司正者小射正無疑矣

右燕射

賓降洗升媵觚於公酌散下拜公降一等小臣辭賓升再拜稽首公答再拜【依注作觶】

正義鄭氏康成曰賓受公賜多矣禮將終宜勸公也酬之禮皆用觶此言觚者字之誤也古者觶字或作角旁氏由此誤爾【賈防冬官梓人爲飲器爵一升三升獻以爵而酬以馬季長云當爲觶鄭注云古者觶角旁氏似故誤爲時人又多聞寡聞觗是以誤爲此注與彼同】敖氏繼公曰媵觶於公乃下大夫之事賓於是時爲之者不敢以賓自處恭敬之至也執觶以下如下大夫媵觶者之爲但拜扵西階下異耳公乃降一等者重其媵觶之禮也賓從命則公升矣郝氏敬曰酌散先自飲也公降一等敬其爲賓也

案大射儀作媵觶賓之媵觶其義有四主人之獻賓承公命也以卑不敢酢尊故賓酢主人而未嘗酢公也至是而借此以示報焉所以成禮扵公也眀有尊也媵觶者下大夫而賓亦下大夫也向者以君命而尊扵其伍至是而亦事其事焉所以自伍扵下大夫也眀等夷也爲賓卿舉旅而使下大夫媵焉宜也爲大夫舉旅而亦用下大夫所媵之觶猶之可也若爲士舉旅而媵以下大夫則非等矣扵是賓自媵之所謂降尊以就卑也眀下賤也酬之爲義實主扵周鄕者𨿽三舉旅未嘗及士也至是賓則借其所媵者以使在燕之長幼卑尊無不飲公之徳公亦借賓之所媵者以使在燕之長幼卑尊無不飲賓之觶蓋君臣之分益眀而賓主之道兩得矣眀辯恵也一舉而數善備者此禮之謂也

賓坐祭卒爵再拜稽首公答再拜

正義敖氏繼公曰拜不下者拜受拜旣本同一節不敢再煩君命也

賓降洗象觶升酌膳坐奠於薦南降拜小臣辭賓升成拜公答再拜賓反位【注今文曰洗象觚】

正義敖氏繼公曰賓降奠角觶扵篚乃洗象觶降拜已再拜稽首故下云成拜鄭氏康成曰反位反席也

案公興以酬賓公與賓爲禮之始也賓媵觶扵公賓與公爲禮之終也故皆升成拜余則從殺

右賓媵觶於公

公坐取賓所媵觶興惟公所賜【注今文觶又爲觚】

正義鄭氏康成曰至此又言興者眀公崇禮不倦也敖氏繼公曰此酬主於士而所賜則不及之以其

賤而在下也

案知賜不及士者以下文云受者如初受酬之禮降更爵洗言降則非在下者矣

受者如初受酬之禮降更爵洗升酌膳下拜小臣辭升成拜公答拜乃就席坐行之

正義敖氏繼公曰初受酬者賓也向者三舉觶其末皆云如初此乃別云更爵洗蓋先時或命勿易觶此則全不命之亦以禮殺也賓公卿大夫立而旅酬者屢矣故扵是可以略而坐行之亦以此酬主扵士故也鄭氏康成曰坐行之若今坐相勸酒

案公爲賓舉旅經曰賓升成拜至爲卿大夫士舉旅則不言成拜者統扵如初之文也賓爲公所酬經曰升酌膳卿大夫爲公所酬則無文至此乃復曰升酌膳則知凡爲公所酬者皆酌膳矣爲賓舉旅扵酌膳後賓不成拜者禮殺也爲卿大夫舉旅則不言者亦統扵如初之文也至此乃復曰升成拜者以禮將終且賓之媵斯觶也實升成拜故受斯酬者不敢殺其禮也

有執爵者

正義鄭氏康成曰士有盥升主酌授之者賈氏公彥曰無算爵坐勸酒有執爵行之者此亦如之若然前三舉旅皆酬者自酌授人也敖氏繼公曰坐而行酒故須有執爵者代酌授之

案前薦司正時司正降立扵觶南此時當升立扵序端以相旅而執爵者從之升

惟受於公者拜

正義鄭氏康成曰公所賜者也其餘則否敖氏繼公曰此儀已見扵上至是復言之者眀其餘無拜者也

司正命執爵者爵辯卒受者興以酬士

正義鄭氏康成曰欲令恵均敖氏繼公曰行爵已辯扵堂上則吿大夫卒受者使之興以酬士司正以是命執爵者也必命執爵者吿之者備有未知者也是後則司正不命而執爵者亦不復吿之

案前三舉旅皆止扵大夫此並及士故命之不直命卒受之大夫而命執爵者若以執爵者爲擯者然重大夫也以卒受之大夫爲爵辯則士旅不爲酌授矣

大夫卒受者以爵興西階上酬士士升大夫奠爵拜士答拜大夫立卒爵不拜賔之士拜受大夫拜送士旅於西階上辯

正義鄭氏康成曰興酬士者士立堂下無坐位【賈防檀弓工尹商陽是士而云朝不坐堂下無坐位者也】敖氏繼公曰酬士則執爵者降以已亦當與旅也拜受拜送旅酬之正禮也士始受旅故從其正禮至無算爵則旅不拜矣其旅皆如大夫酬士之儀

存疑鄭氏康成曰祝史小臣旅食皆及焉【賈防旅食次士得獻故知亦酬及之庶子以下未得獻至無算爵及焉】敖氏繼公曰卒受者亦以觶降奠扵篚

案旅食與士異尊故扵其獻也就其尊而獻之旣不升獻自無升旅之理或士卒受者降就其尊而旅之耳注以此旅爲及祝史小臣是也並旅食言之恐誤若然則奠觶扵篚者當爲卒受之旅食敖氏降奠之說亦未的

士旅酌卒

正義鄭氏康成曰士以次序自酌相酬無執爵者案上旣以卒受之大夫爲爵辯又曰士旅扵西階上辯則其爲以次序自酌相酬義已眀矣而經復有此文疑正指旅食之士而言也惟云酌則未必有拜受拜送之節蓋禮又殺扵士矣

右公爲士舉旅

主人洗升自西階獻庶子於阼階上如獻士之禮辯降洗遂獻左右正與內小臣皆於阼階上如獻庶子之禮正義敖氏繼公曰庶子謂卿大夫士之子周官亦多以庶子繼士而言正指此者也燕義以此爲諸侯之官似失之獻之扵阼階上變扵其父所飲之處也庶子未必皆有爵乃先左右正獻之者眀不與之序也左右正未詳其官與內小臣同獻則意其亦爲內臣也降洗乃獻以其尊扵庶子故更新之獻於阼階上則以別內外也此與獻庶子於阼階之義又別張氏養浩曰庶子卿大夫士之子也以其眾謂之庶子以其爲父之副貳謂之倅以其受教扵學謂之子以其未仕謂之防倅周官多以庶子繼士而言庶子未受爵故後士舊以爲卽庶子官未是庶子官何以反在士下耶君臣燕飲以洽情也今日之庶子卽他日之卿大夫士也故凡爲子而屬扵庶子官之職者皆得與以觀禮焉鄭氏康成曰內小臣奄人掌君陰事陰令後夫人之官也【賈防天官內小臣奄上士四人其職掌王之陰事陰令注云陰事羣妃禦見之事陰令王所求爲扵北宮彼後之官兼云夫人者欲見夫人內小臣之官與後同】獻三官扵阼階別外內臣也【賈防外臣皆獻扵西階此獻於阼階故云別也】同獻更洗以時事不聨也【賈防𨿽同獻扵阼階獻有前後故更洗之】獻正下及內小臣則磬人鐘人鑮人鼓人僕人師僕人士盡獻可知也【賈防據周官天子有此官諸侯亦有】庶子內小臣位在小臣師之東少退西上【賈防以與小臣師同名小臣云少退者見公食禮在宰東北少退知西上者以此位皆西上】凡獻皆薦也【賈防經云如獻士獻士有薦】存疑鄭氏康成曰庶子旣掌正六牲之體又正舞位授舞器【賈防夏官諸子職大祭祀正六牲之體凡樂事正舞位授舞器彼天子謂之諸子諸侯謂之庶子】掌子戒令教治世子之官也而與膳宰樂正聨事左右正謂樂正僕人正也位在中庭之左右【賈防遷工於東僕人正與樂正同處名曰左正復云右正眀小樂正在西】小樂正在頌磬之北右也工在西卽北面工遷扵東則東面【賈防工在西謂太師少師上工立於皷北也及遷樂於東直云大師少師上工皆東坫之東不見小樂正從之眀畱在西縣之北東面】大樂正在笙磬之北左也【賈防兩面俱縣明大小樂正各監一縣】工在西則西面工遷於東則北面【賈防司射東面命樂正謂大樂正旣東面命則大樂正元立於東以工在西故西面及工遷扵東則北面是以鄕射工遷於東南西面樂正北面立於其南此與彼同】僕人正相大師工升堂與其師士降立於小樂正之北北上【賈防鄕射弟子相工皆在西僕人正以下亦是相工之人故知在西又工堂上在西階之東相工者宜近其事故知在小樂正之北又知北上者鄕射工遷在下時北上相者亦宜北統於堂】工遷於東則陪其工後【賈防大射將射工遷於東坫之東南相者以工爲主故知卽在工後】君無故不釋縣二正君之近官也【賈防大小樂正與僕人正皆掌樂事是君近官】

案周官射人司士諸子三官相次射人掌卿大夫之位司士掌士治諸子掌子之倅而司士職云周知卿大夫士庶子之數則庶子卽諸子官所掌而不可直以諸子當之也經止有一樂正耳而注二之經止言小臣小臣師而注又增僕人正若有大師而僕人正相之則亦不離乎工也此經眀言小臣小臣師而注彊以大射儀律之故多生枝節耳庶子之位似當在西方東面而立扵士之南未必與小臣伍也此獻扵阼階上當進由堂下而之東升自阼階

右主人獻庶子以下

餘論孔氏頴逹曰庶子卑不爲之舉旅

案燕義曰獻君君舉旅行酬而後獻卿卿舉旅行酬而後獻大夫大夫舉旅行酬而後獻士士舉旅行酬而後獻庶子庶子之不爲舉旅匪直卑之蓋不以爲賓黨與獻之扵阼同意

無算爵士也有執膳爵者有執散爵者

正義敖氏繼公曰亦各序進盥洗其觶以升

案媵觶使大夫無算爵則使士故曰士也前爲士舉旅亦有執爵者經不言士以彼惟一執散爵其爲使士無疑此則有執膳爵者嫌或當如媵觶之使下大夫也

執膳爵者酌以進公公不拜受

正義敖氏繼公曰云進公是授之此授受皆坐案其酌而進扵公亦當如媵觶之儀然不堂下再拜稽首者士賤不敢與公爲禮也觀下徹冪之節其降而再拜稽首者惟卿大夫而不及士則可見矣惟士之授不再拜稽首故公之受亦不拜

執散爵者酌之以公命所賜

正義敖氏繼公曰酌亦酌膳也已酌而少立扵尊西俟公命

案前爲士舉旅之節曰惟公所賜者公自以所取之膳爵向其人而賜之也故其旣也受者必降而更爵此曰公命所賜者公自飲其膳爵惟命執散爵者以散爵賜之也故其旣也膳爵以授執膳爵之人而所賜者不必更爵也

所賜者興受爵降席下奠爵再拜稽首公答拜【注古文曰公答再拜敖本從古文】

正義鄭氏康成曰席下席西也敖氏繼公曰降降席也此不降階而惟拜扵席下者宜別扵公所親酬者也

案公之親酬者膳爵也此則散爵耳故其禮殺凡臣再拜稽首公皆答以再拜當從古文諸言公答拜者皆可以是推之

受賜爵者以爵就席坐公卒爵然後飲

正義鄭氏康成曰不敢先虛爵眀此勸恵從尊者來敖氏繼公曰異觶並行而代舉君臣之禮也受賜

爵者不先卒爵而俟者膳酒之酌久矣不必先飲之也士相見禮言卒爵而俟者始飲酒若爲君嘗之然案前爲士舉旅之節曰乃就席坐行之蓋旣坐卽行此則必公卒爵而後行之也所以然者公爵與賜爵並行故也

執膳爵者受公爵酌反奠之

正義敖氏繼公曰未當公飲之節故奠之此不言所奠之處則亦在薦南與士旣終旅則君自舉之鄭氏康成曰宴歡在扵飲酒成其意【賈防君意欲得皆醉】

案鄕飲射禮之無算爵亦有反奠之節所以爲周而復始之端示其無已也此之奠爵與彼同意但彼終旅而後奠此則公卒爵卽更酌而奠之者彼二爵兼行未及終旅不得虛爵而奠之此所行惟一散爵膳爵不行故公旣卒爵膳爵不可虛之也飲射禮必行二爵者賓主二黨以錯爲周也此禮惟行一爵者大廷分定自尊䢐卑無取扵錯也

受賜爵者興授執散爵執散爵者乃酌行之

正義鄭氏康成曰予其所勸者敖氏繼公曰必興授者以向者亦興受也非賜爵者受授則皆坐酌者酌散也行之謂毎授之扵席也受賜爵者若賓也則此觶先以之諸公若卿受賜爵者若諸公若卿若大夫也則此觶先以之賓余以次行之惟已飲賜爵者則不復授之大射儀云授執散爵者此脫一者字案前爲士舉旅之節云有執爵者則亦酌行之矣經至此乃詳之耳

惟受爵於公者拜卒受爵者興以酬士於西階上士升大夫不拜乃飲實爵士不拜受爵大夫就席

正義賈氏公彥曰執爵者皆酌行之以辯惟卒受爵者興以酬士自酌與之敖氏繼公曰大夫自實爵旅酬之禮也扵是執爵者降以酬者自酌且已亦與旅也李氏如圭曰前爲士舉旅大夫猶拜此不拜禮又殺鄭氏康成曰乃猶而也

士旅酌亦如之

正義敖氏繼公曰如其不拜而飲不拜而受及自酌也

案前之士旅酌不言如之者以士之舉旅有拜受拜送而旅食無之也至此則𨿽士亦無拜受拜送之節矣故直言如之但旅食者之酌仍當就其尊而酌之耳

公有命徹冪則卿大夫皆降西階下北面東上再拜稽首公命小臣辭公答再拜大夫皆辟【辟音避】

正義鄭氏康成曰命徹冪者公意殷勤必盡酒也小臣辭不升成拜眀𨿽醉正臣禮也君答拜扵上示不虛受也敖氏繼公曰冪兩甒之冪也命徹冪者命執冪者遂徹之也徹之者示與臣下同此酒不自異也在堂者皆降拜謝君意也士不拜賤不敢與君爲禮也云有命又云則見其然否不定也徹冪之節其在大夫就席之時乎辭者辭之使升拜辭之而不敢從命小臣以復扵公公乃答拜卒拜扵下而不升成拜臣之正禮也必辭之者以賓在其中也賓與羣臣皆卒拜扵下禮宜然也扵此云辟者嫌旅拜則不必辟也不言賓及諸公文省凡小臣辭皆公命之經特扵始末兩著之以見其餘也

案徹冪者並膳而欲與諸臣同盡之視命無不醉者其意更重矣不升成拜者賓與公卿大夫人眾矣不可扵西階上成拜非獨爲正臣禮也大夫皆辟兼上下大夫而言云大夫者以賓爲首而賓大夫也通論李氏如圭曰鄕飲酒賓至則徹冪酒賓主共之也君専大恵故有命乃徹

遂升反坐士終旅於上如初

正義鄭氏康成曰卿大夫降而爵止扵其反席卒之【朱子曰士方旅而大夫降則爵止不行大夫復升士乃終旅】敖氏繼公曰云士終旅扵上則是徹冪之時士蓋先大夫而降至是乃升旅扵上也必言扵上者嫌旣降則宜遂旅扵下也初卽旅酌亦如之之儀

案言遂升眀不待射人之升之也蓋旣徹冪則顯示以不醉無歸之指矣故直升飲以副君意也

無算樂

正義鄭氏康成曰升歌閒合無數也取歡而已其樂章亦然

案注謂樂章亦然者眀得兼用小雅不但鄕樂

宵則庶子執燭於阼階上司宮執燭於西階上甸人執大燭於庭閽人爲大燭於門外【甸大練反閽音昏】

正義鄭氏康成曰宵夜也燭燋也【賈防古者以荊燋爲燭未爇曰燋在地曰燎執之曰燭】甸人掌共薪蒸者庭大燭爲位廣也【賈防詩庭燎之光毛云大燭也郊特牲云庭燎之百由齊桓公始也注云僭天子也庭燎之差公蓋五十侯伯子男皆三十文出大戴記】閽人門人也【賈防天官閽人掌守王中門之禁諸侯亦當然】爲作也作大燭以俟賓客出範氏處義曰湛露有厭厭夜飲不醉無歸之語則燕不嫌扵久也劉氏彛曰燕以示慈恵則貴舒緩故飲至夜而不爲過所以致其厚也饗以訓恭儉則貴謹飭故饗在朝而不爲速所以致其敬也

案阼階上者爲公燭也庶子時入直宿衛故主之西階上者爲賓燭也司宮掌寢故主之庭者爲士若旅食燭也甸人掌薪蒸故主之門外者爲賓出燭也司閽掌出入故主之門外之燭曰爲蓋樹而不執司烜氏注雲樹扵門外曰大燭是也

右無算爵

賓醉北面坐取其薦脯以降

正義敖氏繼公曰賓未醉不敢起旣醉不敢畱餘人之出者皆以賓爲節也賓至是取其薦脯以賜鐘人則古之以禮飲燕者其扵所薦之豆籩惟祭之而不食斯可見矣取脯說見士冠禮鄭氏康成曰取脯重得君賜

案饗食有歸爼之節燕禮輕不歸爼故賓取脯以眀其受賜之意

奏陔

正義鄭氏康成曰賓出奏陔夏以爲行節也凡夏以鐘鼓奏之

案亦當賓至扵階而陔作如鄕飲射禮之節

賓所執脯以賜鐘人於門內霤遂出卿大夫皆出正義鄭氏康成曰鐘人掌以鐘鼔奏九夏今奏陔以節已用賜脯以報之卿大夫皆出隨賓出也敖氏繼公曰賜之者賜其爲已奏樂也此非擊鐘以奏陔之鐘人乃其黨之在旅食之位者先立扵此因過而賜之以其同事也

案鄕飲射禮亦奏陔而賓無取脯賜脯之節者敵禮不取脯取脯卑下者之禮也故冠禮之冠者見母昏禮之使者反命婦見醴扵舅姑以及此禮大射禮之賓出皆取脯鐘縣在階前奏陔之頃擊者方有事焉則受脯者當如敖氏之說矣

公不送

正義敖氏繼公曰公與其臣燕而不送者以其不爲獻主也若扵異之臣𨿽不爲正賓君𨿽不爲獻主猶送之

案始不迎故此不送若異之臣則記謂公迎之扵大門內矣故敖氏云然所迎所送皆謂上介也此云公不送者指爲賓之大夫而不以公卿足以決之矣右賓出

公與客燕

正義鄭氏康成曰謂四方之使者賈氏公彥曰燕異卿大夫與臣子同惟戒賓爲異故扵禮末見之

曰寡君有不腆之酒以請吾子之與寡君須防焉使某也以請【腆天典反注古文腆皆作殄今文皆曰不腆酒無之】

正義鄭氏康成曰君使人戒客辭也禮使人各以其爵【賈防大聘使卿小聘使大夫爵不同故主君亦以其爵戒之】寡鮮也猶言少徳謙也腆善也上介出請入吿【賈防公食禮使者至館門外上介出請事入吿賓】敖氏繼公曰須防者言其不敢久

案言有不腆之酒以燕主扵飲也

對曰寡君君之私也君無所辱賜於使臣臣敢辭【使師異反下使臣並同】

正義鄭氏康成曰上介出答主使者辭也君無所辱賜於使臣謙不敢當也李氏心傳曰私之言屬也春秋傳叔孫穆子曰邾滕人之私也我列也何故視之茅夷鴻吿吳人曰魯賦八百乘君之貳也邾賦六百乘君之私也此可見矣敖氏繼公曰客自謙不敢以敵之使自處故云然

寡君固曰不腆使某固以請寡君君之私也君無所辱賜於使臣臣敢固辭

正義鄭氏康成曰重傳命朱子曰寡君君之私也以下是客對辭

寡君固曰不腆使某固以請某固辭不得命敢不從【注今文無使某】

正義朱子曰某固辭以下是客對辭鄭氏康成曰許之也扵是出見主使者賈氏公彥曰公食禮重三辭此禮輕再辭爲異

致命曰寡君使某有不腆之酒以請吾子之與寡君須防焉

正義鄭氏康成曰親相見致君命辭也

君貺寡君多矣又辱賜於使臣臣敢拜賜命

正義朱子曰君貺寡君以下是客對辭鄭氏康成曰貺賜也猶愛也敢拜賜命對使者拜君之賜命敖氏繼公曰賓旣對遂再拜稽首所謂拜賜命也扵是大夫還賓遂從之

右公與客燕

記燕朝服於寢【朝直遙反】

正義鄭氏康成曰朝服者諸侯與其羣臣日視朝之服謂冠端緇帶素韠白屨也【賈防諸侯當白舄其臣則白屨復下曰舄禪下曰屨】燕扵路寢相親暱也敖氏繼公曰朝服兼君臣而言也冠端素裳緇帶素韠白屨士之朝服也大夫冠衣之屬皆與士同惟雜帶以黃爲異若人君則又朱綠帶也其餘亦與士同玊藻曰大帶四寸雜帶君朱綠大夫黃士緇辟二寸再繚四寸是其異也燕扵路寢禮差輕

案食扵廟燕扵寢皆朝服以朝服爲行禮之正服也其助祭若視朔若聘則有爲而加之饗禮𨿽亡其亦朝服與燕以盡歡有說屨升坐之儀在廟則防故必扵寢也路寢而外離宮別寢亦可行之

右記服及燕所

其牲狗也亨於門外東方【亨普庚反】

正義敖氏繼公曰門外東方爨所在也故扵焉亨之古者寢廟之門外皆有爨吉則在東凶則在西右記牲

若與四方之賓燕則公迎之於大門內揖讓升

正義鄭氏康成曰四方之賓謂來聘者也自戒至扵拜至皆如公食【賈防燕用狗公食用大牢此戒賓拜辭彼三辭至卿大夫立位皆不同而云如者謂除此之外如之】介門西北面西上【賈防約聘禮而知】羣臣卽位如燕也

案必迎之者別扵已臣也迎不扵門外者別扵朝賓也此所迎賓其正聘使也故下文云賓爲苟敬其上介之爲賓者當從聘使而入扵公與賓揖讓時止扵門西之位

賓爲苟敬席於阼階之西北面有脀不嚌肺不啐酒其介爲賓

正義鄭氏康成曰言苟敬者賓實主國所宜敬也席之如獻諸公之位脀折爼也不嚌啐似若尊者然也主人獻賓獻公旣獻苟敬乃媵觶【賈防獻已臣子時獻賓獻公卽媵觶此獻公後旣獻苟敬乃酬賓】敖氏繼公曰苟誠也實也苟敬者君扵外臣所燕者之稱也其類亦猶鄕飲之遵此燕主爲賓而設賓扵是時𨿽不爲正賓而實爲主君之所敬故以賓爲苟敬也此席當有加席與食禮同而東上公與賓旣揖讓升公拜至賓答拜公乃揖賓各就其席公降擯者以命命上介爲賓上介禮辭許再拜稽首公答拜上介出公乃升就席擯者納賓皆如羣臣爲賓之禮必以上介爲賓者禮君與臣燕其爲賓者不以公卿而以大夫𨿽燕異之臣亦如之賓卿也上介大夫也故不以賓爲賓而以上介爲賓也阼階之西諸公之位也席苟敬扵是且有脀皆尊異之不嚌啐者辟正賓李氏如圭曰苟敬之席在公之左春秋傳宋公與魯叔孫昭子燕飲酒樂宋公使昭子右坐右坐者居公之右攺禮坐也

案苟敬之脀蓋亦膳宰設之惟言不嚌啐則亦有祭肺吿防之節已

餘論敖氏繼公曰下記言與卿燕則大夫爲賓與大夫燕亦大夫爲賓此以介爲賓固足以眀卿爲聘使之禮若大夫爲聘使則燕賓其以主之大夫爲之與

無膳尊無膳爵

正義鄭氏康成曰降尊以就卑也敖氏繼公曰膳尊瓦大也膳爵象觶也所燕非已臣子故不宜自異然則尊篚之數皆減矣

案此與専席而酢之意同

右記與四方之賓燕之事

與卿燕則大夫爲賓與大夫燕亦大夫爲賓【注今文無則下無燕】正義鄭氏康成曰不以所與燕者爲賓者燕爲序歡心賓主敬也公父文伯飲南宮敬叔酒以路堵父爲客此之謂也君但以大夫爲賓者大夫卑𨿽尊之猶逺扵君敖氏繼公曰云與卿燕則大夫爲賓者嫌爲賓或當以所燕者也與大夫燕亦大夫爲賓者嫌爲賓或當降扵所燕者一等如上例也必以大夫爲賓者賓位扵堂且與君爲禮宜用稍尊者也不以公卿爲賓者以其太尊扵主人故也朱子曰公所與燕者𨿽不爲賓亦當如異國之賓爲苟敬賈氏公彥曰此謂與已臣子燕法

案饗食之主皆公自爲之而燕則別立主者伸公尊也故饗食之賓皆賓自爲之而燕則別立賓者亦優賓也蓋燕以序歡心故正主與正賓皆不欲其僕僕爾亟拜也此燕禮之意也主人不以卿大夫者以其太尊則不便扵獻士庶子以下也賓不以卿爲嫌也其不以士而必以大夫者以士不得有席扵堂故也然燕旣有四而又各有卿與大夫之異不可以無辧如燕異之卿則卿爲苟敬而賓其上介上記有眀文矣若燕異之大夫則大夫亦爲苟敬但當以他大夫爲賓而不得賓其介敖氏之說理宜然也如燕已國勞扵王事及出聘來還之卿則其卿亦當爲苟敬如朱子之說以異國之上介爲賓者推之亦當以其同事之上介爲賓矣若燕已國勞扵王事及出聘來還之大夫則當以他大夫爲賓而不賓其介惟無事而燕則有諸公者諸公居苟敬之位無則闕之而所賓之大夫惟公所命耳

右記爲賓者

羞膳者與執冪者皆士也羞卿者小膳宰也

正義鄭氏康成曰尊君也膳宰卑扵士小膳宰膳宰之佐也賈氏公彥曰經直云請執冪者與羞膳者不辧其人故記人言之

案經先言執冪後言羞膳者酒重扵羞也此記先言羞膳後言執冪者以下當言羞卿故主羞以立文也右記羞者執冪者

若以樂納賓則賓及庭奏肆夏賓拜酒主人答拜而樂闋公拜受爵而奏肆夏公卒爵主人升受爵以下而樂闋【闋曲雪反】

正義鄭氏康成曰肆夏樂章也周官曰賓出入奏肆夏【賈防大司樂文】以鐘鑮播之鼓磬應之所謂金奏也今亡闋止也記曰入門而縣興示易以敬也【賈防仲尼燕居云兩君相見揖讓而入門入門而縣興郊特牲云賓入大門而奏肆夏示易以敬也引二記文者賓及寢庭與入門而縣興事相類】卿大夫有王事之勞則奏此樂焉陳氏暘曰賓及庭而樂作則闋扵未卒爵之前公受爵而樂乃作則闋扵卒爵之後敖氏繼公曰君與臣燕不以樂納賓常禮也其或扵此用樂者在君所欲耳及庭而奏肆夏尊賓也未卒爵而樂闋辟君也必扵此而樂闋者亦以其爲獻禮一節之終也公受爵而奏以其獻禮始扵此也卒爵乃闋獻禮之終也此蓋以樂與其禮相爲終始亦足以見尊君之義矣

案云若者以樂不以樂不定之辭也或因賓而有所加禮或君心所欲而臨時用之皆可也賓入門卽及庭矣蓋當沒霤將折而西行時爲賓奏節長爲公奏節短以賓自庭升階有拜至諸禮稍需時也然則金奏可長可短而不可以詩篇當之審矣又案此賓蓋指所命之賓非謂所燕之賓也知者以賓拜酒主人答拜而樂闋者決之也若所燕之賓入門而右而公爾之與拜酒之節逺矣

升歌鹿鳴下管新宮

正義鄭氏眾曰升歌歌者在堂也下管吹管者在堂下敖氏繼公曰歌鹿鳴之三也大射云三終是也凡升歌皆歌三篇不止一篇而已下管亦然大射儀曰新宮三終舊說謂管如篴而小並兩而吹之此奏肆夏且下管如大射之禮則縣亦宜如之蓋燕有時而射故當闕中縣也賈氏公彥曰言下管者異扵常燕也鄭氏康成曰新宮小雅逸篇也管之朱氏載堉曰書曰下管鞉鼔詩曰磬管將將嘒嘒管聲記曰下而管象與夫孤竹孫竹陰竹之管皆是物也案管者吹簜以奏之其樂重惟天子諸侯得用之虞書周官皆言下管禮記管象皆重樂也若卿大夫以下則但有笙入之節而無下管

存疑李氏如圭曰宋公饗叔孫昭子賦新宮或謂卽斯幹之詩朱氏載堉曰所謂管者無孔惟管端開豁口狀如簫口形似洞門

案新宮有聲無辭蓋亦笙詩南陔白華華黍之類注謂小雅逸篇則以其次應在小雅而後乃並其篇名而逸之也謂斯幹爲宣王時詩則宣王以前何由用之宋公饗叔孫曰賦則所賦或卽斯幹未可知要不可以所賦與所管混爲一也管必有孔乃有髙下淸濁疾徐之節而可以成樂無孔則管各一聲而已豈堪入耳乎

笙入三成遂合鄕樂

正義鄭氏康成曰入三成謂三終也鄕樂周南召南六篇言遂者不閒也敖氏繼公曰三成謂奏南陔白華華黍也扵歌與管但言篇名扵笙言三成文互見也不閒者蓋以樂已盛扵上故扵此殺之獻時不奏肆夏則不管乃有閒

存疑賈氏公彥曰笙入三成正謂笙奏新宮三終申說下管之義

案樂以四節爲正惟鄕射不歌不笙不閒大射不閒不合者主扵射略扵樂也燕以序歡所重在樂故上經所言原備四節此扵獻時奏肆夏彌盛之升歌一也下管二也笙入三也合樂四也𨿽不閒有管則盛矣如謂笙入卽奏新宮是闕一節僅有三節也且笙入扵下管之後則方管時笙尙在外何由與管爲一乎又案周官鞮鞻氏掌四夷之樂與其聲歌祭祀則龡而歌之燕亦如之注曰王者必作四夷之樂一天下也然此惟王禮有之若兩君相燕與此禮同

若舞則勺【勺音灼】

正義賈氏公彥曰言若者或舞或不舞在扵君意敖氏繼公曰勺者舞名但不詳其爲何代之樂耳通論陳氏暘曰周官舞師凡小祭祀不興舞則禮之輕者𨿽不舞可也故此禮言若舞內則十三舞勺成童舞象二十舞大夏此舞勺禮輕也兩君相見下管象舞夏籥序興禮重故也

案虞書搏拊琴瑟以詠升歌之節也下管鞀鼔笙入之節也笙鏞以閒閒歌之節也簫韶九成合樂之節也夫九成者舞也乃虞書之言九成與此記之言舞勺皆扵合樂之後則是樂備乃舞矣凡舞有文舞有武舞而文武二舞又各有大小舞勺文舞之小舞也象武舞之小舞也記內則篇云十有三年舞勺成童舞象熊氏云以年尙幼故習文武之小舞是也大武武舞之大舞也大夏文舞之大舞也祭統云朱幹玉戚以舞大武八佾以舞大夏注以大武爲武大夏爲文是也文舞無論大小舞皆以羽籥武舞則小舞以干戈大舞以干戚也文王世子載養老更事曰舞大武此舞勺者燕禮輕也故經曰則勺言其惟用文武之小舞也

存疑鄭氏康成曰勺頌篇吿成大武之樂歌也其詩曰於鑠王師遵養時晦旣合鄕樂萬舞而奏之所以美王侯勸有功也

案勺古者小學卽舞之未必始扵周於鑠之詩名酌偶同耳恐未可質言其爲此舞之節也此舞佾數亦未詳

右記有盛樂之事

惟公與賓有俎

正義鄭氏康成曰主扵燕其餘可以無俎敖氏繼公曰經文已眀記復言之者嫌所與燕者或當有爼如異之賓也

右記有爼者

獻公曰臣敢奏爵以聴命

正義鄭氏康成曰授公釋此辭不敢必受之敖氏繼公曰奏進也命謂君受與否之命賈氏公彥曰謂主人獻公也賓媵觶於公𨿽非獻亦釋此辭案下記有四方之賓媵爵於公之辭而本臣子之爲賓者媵爵之辭無聞故防家以此辭決之

右記授公爵之辭

凡公所辭皆栗階凡栗階不過二等

正義郝氏敬曰凡公所辭辭拜下也鄭氏康成曰栗越也謂越等急趨君命也其始升猶聚足連步越二等左右足各一發而升堂敖氏繼公曰辭之而升其禮則然越等而上曰栗階下曰躇階栗與歷聲相近再言凡凡公所辭者也不過二等眀𨿽急趨君命猶有節也二等者階之上二等也以諸侯七等階言之則至五等左右足乃各一發盡階則復聚足然後升堂

通論賈氏公彥曰禮器天子之堂九尺諸侯七尺大夫五尺士三尺士冠禮降三等受爵弁注云下至地則士三等階以此推之則一尺爲一階大夫五尺五等階諸侯七尺七等階天子九尺九等階云凡栗階則自九等至三等皆有栗階法栗階據上等而言其始升猶聚足連步聚足謂前足躡一等後足從之並連步謂足相隨不相過也

右記栗階之節

凡公所酬旣拜請旅侍臣

正義鄭氏康成曰旣拜謂自酌升拜時也擯者阼階下吿扵公還西階下吿公許請旅請行酒於羣臣必請者不専恵也敖氏繼公曰凡凡四舉旅之禮請請於擯者侍臣侍飲之臣也其禮見大射儀

右記受公酬者請旅之節

凡薦與羞者小膳宰也

正義鄭氏康成曰謂扵卿大夫以下也上言羞卿者小膳宰欲絕扵賓羞賓者亦士【賈防上文君下特言羞卿欲見賓之羞與君同】敖氏繼公曰謂扵大夫以下者也上云羞卿小膳宰者釋經文也此無所釋故並薦言之立文宜然也然則經言羞膳羞卿之類亦並薦言之眀矣案薦君使士薦賓使膳宰經有眀文羞膳羞卿上記言之故知此記爲大夫以下發也薦賓者膳宰則羞賓者亦膳宰與經惟言請羞扵諸公卿者未言其人又不言薦卿及薦大夫羞大夫之人故記眀之

有內羞

正義鄭氏康成曰謂羞豆之實酏食糝食羞籩之實糗餌粉餈【賈防醢人注云酏也內則曰取稲米舉糔溲之小切狼臅膏以與稲米爲又曰糝取牛羊豕之肉三如一小切之與稲米稲米二肉一合以爲餌煎之籩人注云糗餌粉餈皆粉稲米黍米所爲合蒸曰餌餅之曰餈糗者粉熬大豆爲餌餈之粘著以粉之耳餌言糗餈言粉互相足】敖氏繼公曰注以周官醢人籩人職所言羞豆羞籩之實爲此內羞禮恐或然但未必其皆用之也祭禮尊者之庶羞內羞同時進之賈氏公彥曰內羞者祭祀饋食所加少牢所謂房中之羞

案庶羞之外又有房中之羞猶無算樂之外又有房中之樂也言此扵羞者之下而云有則不異人可見矣

右記薦與羞者及內羞

君與射則爲下射袒朱襦樂作而後就物小臣以巾授矢稍屬【與音預襦人於反屬章欲反】

正義敖氏繼公曰言與射則君扵燕射或時不與矣稍屬者稍與發矢時相連屬也說又見鄕射記通論陳氏祥道曰鄕射記大夫與士射袒纁襦此記言君射袒朱襦蓋大夫與士射士肉袒以拾蔽膚大夫則有纁襦在但以拾斂衣而已君與大夫射大夫肉袒以拾蔽膚君則有朱襦在但以拾斂衣而已注謂拾所以蔽膚斂衣者此也

不以樂志

正義鄭氏康成曰辟不敏也敖氏繼公曰古文志識通毎發不以樂之節爲識而必欲應之亦優君也記言此扵授矢發矢之間則是君之燕射扵其再射卽用樂行之益可見矣燕射亦三至再射而君始射案以樂志所謂不鼓不釋也君射𨿽不鼓猶釋之其樂以貍首而不以騶虞亦與鄕射異者也

旣發則小臣受弓以授弓人

正義鄭氏康成曰不使大射正燕禮輕敖氏繼公曰受弓以授弓人蓋卒射之事也

案大射儀曰公旣發大射正受弓而俟拾發以將乘矢此受以小臣故注以爲禮輕也然則贊設決拾者亦未必使小射正矣及卒射大射儀又曰大射正受弓其注謂以授有司扵東堂此小臣之授弓人亦當如之

上射退於物一笴旣發則答君而俟若飲君燕則夾爵君在大夫射則肉袒【笴古我反又古老反】

正義敖氏繼公曰說皆見鄕射記

案鄕射記若飲君如燕則夾爵此似脫一如字右記公射之事

若與四方之賓燕媵爵曰臣受賜矣臣請贊執爵者正義鄭氏康成曰受賜謂公向者酬之也至燕射後賓降洗升媵觶於公敖氏繼公曰賓謂介爲賓者也執爵似指鄕之媵觶者而言贊猶佐也

相者對曰吾子無自辱焉【相息亮反】

正義鄭氏康成曰辭之也亦吿公以公命答之也敖氏繼公曰此下當有賓再請而相者許之辭記不備見也

有房中之樂

正義鄭氏康成曰歌周南召南之詩而不用鐘磬之節也敖氏繼公曰奏之扵房故云房中之樂蓋別扵堂上堂下之樂也賈氏公彥曰此文承四方之賓燕下而云有眀爲四方之賓有之

案此樂亦工歌之亦有瑟其卽當賓媵爵之節乎說屨升坐則不宜使工扵堂上奏樂矣注又云謂之房中者後夫人之所諷誦以事其君子蓋本詩之初意而言以房中婦人之所有事者也

存疑陳氏祥道曰毛氏以詩招我由房爲房中樂鄭氏則以磬師之燕樂爲房中樂又謂歌周南召南而不用鐘磬之節闗雎之詩曰鐘鼓樂之而周官教燕樂以磬師則房中之樂非不用鐘磬也毛萇侯芭孫毓皆云有鐘磬王肅言無鐘磬與鄭氏同賈公彥曰房中樂以祭祀則有鐘磬以燕則無鐘磬

餘論陳氏曰漢書曰漢有房中祠樂梁書曰周備六代之樂至秦餘韶武房中而已由是推之房中之樂自周至扵秦漢蓋未嘗廢其所異者特秦更爲壽人漢更爲安世魏更爲正世至晉復爲房中也右記與四方賓燕之辭及樂

燕禮總論呂氏大臨曰禮之所貴別而已矣貴賤相自王公卿士以至皁輿隸僚僕臺各有其等君者積尊而爲之也苟無等下將得而犯之燕禮之別君卿大夫士庶子皆有次其獻之皆有序𨿽以施恵盡歡而貴賤之義極其宻察矣

欽定儀禮義防卷十二﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷十三

大射儀第七之一

正義鄭氏康成曰名曰大射者諸侯將有祭祀之事與其羣臣射以觀其禮數中者得與於祭不數中者不得與於祭大射儀於五禮屬嘉禮大戴第十三小戴及別錄皆第七呂氏大臨曰古之選士中多者得與於祭蓋禮樂節文之多惟射與祭爲然能盡射之節文而不失其敬可以奉祭祀矣能心平體正持弓矢審固而中多其誠可以事鬼神矣陳氏祥道曰人之賢不肖不能逃於威儀揖讓之閒而好惡趨捨常見於行同能偶之際故射而飾之以禮樂以觀其徳比之以偶以觀其類陳氏汲曰大射者王將有郊廟之事於射宮擇

諸侯及羣臣與邦國所貢士可以與於祭者司裘職言虎侯熊侯豹侯麋侯射人職言三侯梓人記言皮侯皆大射也敖氏繼公曰諸侯與其羣臣飲酒而習射之禮也言大射者別於賓射燕射也案先儒皆據射義天子將祭必先習射於澤之文以此大射爲將祭而擇與祭者之禮然以周官司裘射人諸職攷之則自天子以至諸侯卿大夫皆有大射夫大夫之臣能有幾何乃將祭而行大射之禮以擇之乎卽天子之祭六卿以下至於祝史皆有常職五等諸侯入覲當祭之時無不助祭之禮如必射中者乃得與於祭則大宰不必贊玉幣而大司徒不必奉牛牲大宗伯不必奉玉齍而肆師不必誅怠慢也抑西雝之我客或易其人而烈文辟公多廢然而返也揆之於禮多所未安蓋射義原屬漢人傅防欲鋪張射事之重大而不覺其言之過耳敖氏不用舊觧所見偉矣但經生誦習戴記目濡耳染其來已久今姑仍鄭義而存敖氏之說於後並附論之如此云又案古人徳行之外所重道藝徳行體也道藝用也六藝之目禮樂爲首其餘四者皆日用利賴之事而射又先焉蓋禮中樂和斯須不可去然必因事而見如祭祀朝聘饗食師田之屬非肄之有素涖事難以卒行而禮樂不可以空肄惟射之一事貴賤有等賓主有分長防有儀能否有別揖遜雍容心气得平焉周旋進反容貎得莊焉至於以樂行之不鼔不釋應聲赴節四矢如樹而其藝也亦進於神已勝者無可矜而不勝者可以勉射者旣身其事而觀之者亦鼓舞動蕩而勃然以興故夫習禮樂之事無過於射者然則將有祭祀君與諸公卿大夫士舉行此射以習禮樂理亦宜之而非必擇焉而有所去取也以其爲祭而習射故謂之大射而後人因有選士之傅防與若然則大夫士因祭而射皆可謂之大射皮侯大射所用士射以豻侯則士亦有大射矣若拘於中者得與於祭之說則王朝侯國亦多窒礙豈獨士大夫不可通乎

大射之儀

正義賈氏公彥曰不言禮言儀者以射禮盛威儀多敖氏繼公曰他篇言禮此乃言儀者以其儀多於

他篇故特顯之禮者總名儀則其節文也

通論孔氏穎達曰射禮有三一爲大射是將祭擇士之射二爲賓射是諸侯來朝而天子與之射或諸侯相朝而與之射三爲燕射謂燕息而與之射其天子諸侯大大三射皆具士無大射故司裘職不及士注云士無臣祭無所擇是也賓射燕射士皆有之射人職士射豻侯二正是士有賓射鄕射記云士布侯畫以鹿豕是士有燕射也

案考工記張皮侯而棲鵠則春以功謂大射也張五采之侯則遠國屬謂賓射也張獸侯則王以息燕謂燕射也天子諸侯三射備有之卿大夫以下無賓射以其遠國屬非諸臣所有也其賓射卽燕射耳射人職言士射豻侯豻侯皮侯也則士亦有大射矣康成以射人之射法爲賓射非也五正三正二正者樂節也

君有命戒射

正義鄭氏康成曰將有祭祀之事當射宰告於君君乃命之言君有命政教宜由尊者敖氏繼公曰謂君發命而戒有司以將射也

宰戒百官有事於射者

正義鄭氏康成曰宰於天子冢宰治官卿也作大事則掌以君命戒百官【賈疏天官大宰職文】賈氏公彥曰諸侯兼官無冢宰地官司徒兼之聘禮注曰宰上卿貳君事者諸侯謂司徒爲宰是也敖氏繼公曰此宰指侯國之上卿而言也然春秋之世侯國上卿有不盡名爲宰者與經微不合

案言有事於射則是有無事於射者矣蓋百官容有疾病喪服之等不盡與於射也宰治百官故主戒之

射人戒諸公卿大夫射司士戒士射與贊者

正義鄭氏康成曰射人掌以射法治射儀【賈疏射人職文】司士掌國中之士治凡其戒令【賈疏司士職文】皆司馬之屬也殊戒公卿大夫與士辧貴賤也贊者謂士佐執事不射者賈氏公彥曰宰官尊總戒射人司士色別重戒之

案贊者蓋取諸士旅食者之中其他諸執事在士以下者大槪皆旅食者也則其位與獻次不見於經者略可推矣

存疑賈氏公彥曰此所云戒皆謂祭前旬有一日大宰職前期十日帥執事而卜日遂戒注云前期前所諏之日也十日容散齊七日致齊三日天子有天地及山川社稷宗廟諸侯直有境內山川社稷宗廟卜日及戒皆同也

前射三日宰夫戒宰及司馬射人宿視滌【滌第繹反】

正義鄭氏康成曰宰夫冢宰之屬掌百官之徵令者司馬於天子政官之卿凡大射則合其六耦滌謂漑器掃除射宮敖氏繼公曰宰夫戒此三官以當宿視滌也宿謂前射一日爲之

案視滌卽視濯也少牢禮司宮摡豆籩勺爵觚觶幾洗篚所謂滌也燕不視滌而此視滌者大射禮重於燕也司馬射人皆執事於射者也故戒宰並及之戒三官以宰夫者射必先燕而宰夫爲獻主故也

右戒百官

司馬命量人量侯道與所設乏以貍步大侯九十參七十干五十設乏各去其侯西十北十【量人之量音亮下同貍力之反參注音糝思感反敖如字幹依注音豻吾翰反下並同】

正義鄭氏康成曰量人司馬之屬掌量道巷塗數者【賈疏量人職文】侯謂所射布也【賈疏三侯皆以布爲之而以皮爲鵠旁又餙以皮也】量侯道謂去堂遠近也容謂之乏所以爲獲者之禦矢鄕射記曰侯道五十弓考工記曰弓之下制六尺則此貍步六尺明矣【賈疏先鄭注射人貍步謂一舉足爲步於今爲半步故注引弓之下制六尺以非之】大侯熊侯謂之大者與天子熊侯同幹讀爲豻豻侯者豻鵠豻飾也敖氏繼公曰侯道侯去物之步數也所畫物在兩楹間正當也此時未有物當以間爲節也步者蓋量器長六尺者之名如丈尺尋引之類刻畫貍形於上以爲識故曰貍步參如無往參之參謂介於二者之間也大侯者以其大於二侯名之參侯者以其參於二侯名之也此大侯熊侯也則參侯其豹侯與九十七十五十其步數也君至尊而侯道反遠於卿大夫士者蓋位尊則所及者遠位卑則所及者近故侯道象之以見其義也設乏之處各去其侯之北十步者以其當二侯相去之中故以爲節也去其侯之西亦十步則因其北之成數而用之亦以公家之庭寛廣故爾周官掌皮職言諸侯大射共熊侯豹侯射人職言諸侯以四耦射二侯亦謂熊侯豹侯也其侯數少於此則侯道未必有五十弓者矣蓋作經有先後故禮制有隆殺所以異也陳氏祥道曰諸侯三侯熊爲上故曰大侯

案此禮之熊侯道九十弓其大當同天子之虎侯而注謂與天子熊侯同者言其鵠與其飾耳若然則道七十弓之參侯其大當同於天子之熊侯道五十弓之幹侯其大當同於天子之豹侯以其取數於侯道故也參侯之說注疏𨿽亦可通然須攺參爲糝不若敖氏依經之有據也

存疑鄭氏康成曰貍之伺物每舉足止視遠近爲發必中也是以量侯道取象焉參讀爲糝糝雜也雜侯者豹鵠而麋餙【賈疏以豹皮爲鵠以麋飾其側不用純麋知者畿內諸侯第二侯用豹爲鵠故知畿外諸侯亦以豹爲鵠以麋飾其側不用純麋也】大夫將祭於已射麋侯士無臣祭不射賈氏公彥曰畿外諸侯亦得用三侯不嫌逼上者天子三侯則虎侯熊侯豹侯諸侯不得用虎侯而以熊侯參侯幹侯爲三侯若畿內則但有熊侯豹侯此其所以別也天子卿大夫用麋侯諸侯卿大夫亦用麋侯並據已家用之若助祭亦用君之第二侯

辧正敖氏繼公曰舊說謂周官言畿內之諸侯非也周官凡言諸侯皆謂畿外者耳畿內安得有諸侯之國哉

案周官諸職止言虎侯熊侯豹侯麋侯豻侯則自天子至於士備矣未有不豹不麋之間者因此曰參侯乃攺爲糝而以豹鵠麋飾者當之臆說也謂天子諸侯祭而擇士義已闊已大夫之臣有老有宰有士其祭則司宮司馬司士佐食雍人沃盥之等需人多矣盡臣以共猶恐不給則公有司助之更或借助於他家之臣官事不攝管氏之侈也猶大射以擇之乎士或不射若私臣則特牲亦有之王制言內諸侯祿也孟子言卿大夫受地視侯伯則卿大夫卽可謂之內諸侯矣又分而爲二則疊而不可以爲等蓋因此經三侯司裘射人二侯欲彊通之不得而造作以就之耳

通論陳氏祥道曰王之虎侯謂之大侯諸侯熊侯亦謂之大侯諸侯大侯九十參七十干五十則天子虎亦九十熊七十豹五十可知卽大夫之麋亦五十可知弓之下制六尺則九十弓者五十四丈七十弓者四十二丈五十弓者三十丈

遂命量人巾車張三侯大侯之崇見鵠於參參見鵠於幹幹不及地武不系左下綱設乏西十北十凡乏用革【見賢徧反鵠姑沃反繋吉詣反又胡訃反】

正義鄭氏康成曰巾車於天子宗伯之屬掌裝衣車者亦使張侯侯巾類崇髙也髙必見鵠鵠所射之主以皮爲之各如其侯也或曰鵠鳥名射之難中中之爲俊是以所射於侯取名也淮南子曰鳱鵠知來考工記曰梓人爲侯廣與崇方三分其廣而鵠居一焉則大侯之鵠方六尺【賈疏侯之廣狹取度於侯道三分其侯而鵠居一焉大侯侯道九十弓弓取二寸則侯中丈八尺鵠三分居一故六尺】參侯之鵠方四尺六寸大半寸【賈疏參侯侯道七十弓弓取二寸則侯中丈四尺鵠三分居一得四尺六寸三分寸之二三分寸之二卽是大半寸】幹侯之鵠方三尺三寸少半寸【賈疏幹侯侯道五十弓弓取二寸則侯中一丈鵠三分居一得三尺三寸三分寸之一三分寸之一卽是少半寸】及至也武迹也中人之足長尺二寸幹侯不及地武以此計之參侯去地一丈五寸少半寸【賈疏幹侯侯中一丈上下躬及上下舌各二尺合八尺是丈八尺矣張法幹侯下綱不及地尺二寸則上綱去地丈九尺二寸也參侯侯中丈四尺並躬與舌八尺爲二丈二尺張法參鵠下畔與幹侯之上綱齊所謂見鵠於幹則鵠下畔八尺六寸大半寸爲幹侯所掩是參下綱去地一丈五寸少半寸則上綱去地三丈二尺五寸少半寸也】大侯去地二丈二尺五寸少半寸【賈疏大侯侯中丈八尺並躬與舌八尺爲二丈六尺張法大侯鵠下畔與參侯之上綱齊所謂見鵠於參其鵠下一丈爲參侯所掩是大侯下綱去地二丈二尺五寸少半寸則上綱去地四丈八尺五寸少半寸也】凡侯北面西方謂之左前射三日張侯設乏欲使有事者豫志焉敖氏繼公曰張侯之序大侯爲先參次之幹爲後乃謂某見鵠於某者蓋先以尺寸計而張之及旣張之後則遠侯之鵠自各見於近侯之上非謂先張近侯乃張遠侯也二侯之髙俱見鵠而不盡見其鵠下之中是射者惟以貫鵠爲中而其外則否於此見之矣此張侯之法大而遠者則髙小而近者則下乃勢之不得不然者而尊卑之義亦存焉不系左下綱亦以事未至也三侯皆以左爲尊故未系其左者也亦中掩束之於此復言西十北十者以見上文所云者但爲量其處耳前射三日張侯設乏重其事也賈氏公彥曰鄕射乏去侯北十丈西三丈此西與北皆六丈總云西十北十則三侯皆然矣西亦六丈者以三侯恐矢揚傷人與一侯異也

案鄕侯之乏去侯西三丈而此六丈者侯道近則矢之所揚者猶窄侯道遠則慮矢之所揚者或廣也其距侯東西之度蓋據侯中之邊幅計之參侯比大侯狹四尺幹侯比參侯又狹四尺其設乏也參侯之乏與幹侯之乏以漸而東亦各相較四尺其去侯北亦六丈者大距參參具幹相去各十有二丈故於適中之處設之而幹之乏視焉亦欲其與侯西之度均也周官車僕共三乏此共乏不言其人豈諸侯兼官無車僕之職與又服不氏職曰射則贊張侯此禮有服不張時亦當贊之

通論陳氏祥道曰天子大侯九十步諸侯大侯亦如之參侯以眂天子熊侯幹侯以眂天子豹侯則鵠中躬舌之制可知天子虎見鵠於熊熊見鵠於豹豹不及地武又可知也又曰鄭眾馬融王肅以正在鵠內賈逵則以鵠在正內二者之說皆無所據要之大射之侯棲鵠賓射之侯設正燕射之侯畫獸此其別也

右張侯

樂人宿縣於阼階東笙磬西面其南笙鐘其南鑮皆南陳【縣音懸鑮音博周官作鎛同】

正義鄭氏康成曰鐘磬皆編而縣之周官曰凡縣鐘磬半爲堵全爲肆有鐘有磬爲全鑮如鐘而大奏樂以鼔鑮爲節【賈疏鼓鑮亦縣直筍虡之上各縣一而已不編之】敖氏繼公曰宿縣謂前射一日縣之也明日當射故此日云宿宿縣亦重其事也然則國君平常日用之樂皆於其日縣之明矣大司樂職云大祭祀宿縣遂以聲展之笙磬笙鐘皆與笙相應者也鐘磬以十六枚爲一肆此笙磬笙鐘其各一肆與磬外面爲股內面爲鼔西面者鼓在西而擊者東面也鐘鑮皆南陳亦以其北上也鐘鑮面有二故不言西面而擊者亦與磬同也下放此

案春官樂師職饗食諸侯序其樂事大射先行燕禮饗食之類也諸侯以樂正當天子樂師然則此禮之縣亦當僕人縣之大師展之而樂正序之與

存異陳氏暘曰國語曰細鈞有鐘無鎛昭其大也大鈞有鎛無鐘鳴其細也蓋細鈞角徵也必和之以大大鈞宮商也必和之以細則鎛小鐘大明矣晉語左傳鄭人賂晉侯歌鐘二肆及其鎛韋昭杜預皆以鎛爲小鐘鐘師掌金奏大鐘也鎛師掌金奏小鐘也許愼曰鎛錞於之屬所以應鐘磬也於理或然鄭康成謂鑮如鐘而大孫炎郭璞釋大鐘之鏞亦名爲鎛不亦失大小之辧與

案此經以編鐘對鑮而言則鑮爲特鑮大於鐘自不待言左氏傳歌鐘二肆及其防亦是也國語鐘鎛則皆特縣者而鐘又大於鎛與不可泥彼以擾此餘論朱子曰鐘有特縣者有編縣者其特縣者器大而聲宏雜奏於八音之間則絲竹之音皆爲所掩而不可聼故但擊之以爲作止之節其編縣者則聲器皆小故可以雜奏於八音之間而不相淩也

建鼔在阼階西南鼔應鼙在其東南鼓【鼙貧倪反】

正義鄭氏康成曰建猶樹也以木貫而載之樹之跗也南鼔謂所伐面也應鼙應朔鼙也先擊朔鼙應鼙應之鼙小鼔也敖氏繼公曰此鼔鼙乃在東縣南者也以君當於阼階東南揖卿大夫且主人之位亦在洗北皆當鑮之南故移於此以辟之鼔鼙若在東縣南則鼔在左鼙在右今設於此乃反之者明其變位也賈氏公彥曰下西面北面建鼔皆在本方故須言一見無他鼔此鼓本東方移來北方故異其文不言一

存疑陳氏暘曰建鼓應鼙不設於東縣南者以耦次在洗東南故也

案此鼓鼙所以移設之故敖氏得之陳說非也耦次在洗東南距階遠矣何慮其相妨乎此固以辟君揖卿大夫及主人之位然移之必於阼階西者軒縣正法其北面亦當有磬有鐘有鑮有鼙有鼓自東而西今惟存一鼔在西階東故移此鼓於此以與彼鼔爲對乃得整齊也此鼙若在東縣南本在鼔北今移於此在東者內鼙而外鼔也

餘論陳氏祥道曰楹鼔蓋爲一楹而四稜貫鼔於其端周官大僕建路鼔於大寢之門外莊子曰負建鼔而亡建鼔可負則以楹貫之可知月令曰修鞀鞞世紀曰帝嚳命倕作鞞先儒謂小鼓有柄曰鞀大鞀曰鞞陳氏暘曰應蓋鼙之尢小者周官小師大祭祀下管擊應鼔

西階之西頌磬東面其南鐘其南鑮皆南陳一建鼔在其南東鼔朔鼙在其北【頌如字注古文頌爲庸】

正義敖氏繼公曰頌之言誦也謂歌樂也此磬與歌相應故曰頌磬鐘亦與磬同春秋傳歌鐘二肆其是鐘與鼔在南鼙在北明其不統於縣鄭氏康成曰朔始也奏樂先擊西鼙鐘不言頌鼙不言東鼔義同省文也

存疑鄭氏康成曰笙猶生也東爲陽中萬物以生春秋傳曰大簇所以金奏贊陽出滯姑洗所以修潔百物考神納賓【賈疏外傳伶州鳩對周景王辭下同】是以東方鐘磬謂之笙言成功曰頌西爲陰中萬物之所成春秋傳曰夷則所以詠歌九則平民無忒無射所以宣布哲人之令徳示民軌義是以西方鐘磬謂之頌

辧正陳氏暘曰鐘磬之應笙者曰笙鐘笙磬其應歌者曰頌鐘頌磬春秋傳有歌鐘與頌鐘之義同先儒謂在東曰笙笙生也在西曰頌頌或作庸功也豈其然乎

案工席於西笙立於東故鐘磬之在西者從工而名頌其在東者從笙而名笙笙頌異名音當有異要不系於東西春秋之別也

餘論陳氏祥道曰詩曰應田縣鼓此禮有朔鼙應鼙詩又以應配則朔鼙乃鼓也以其引鼔故曰以其始鼓故曰朔是以儀禮有朔無周官有無朔陳氏曰頌磬在西笙磬在東朔鼙在西應鼙在東是堂下之樂貴西也貴西所以禮賓也

一建鼔在西階之東南面

正義敖氏繼公曰國君合有三面樂東方西方與階閒也階閒之縣東上其鼔西上與在東方西方者之位相類也大射盛於燕宜備用樂以辟射之故去其階閒之縣故設其鼔於故位而已上言南鼔東鼔惟此言南面蓋闕中縣則不擊此鼓故異其文以見之此鼔不擊乃設之者明有爲而去其縣非禮殺也案擊鼔必先擊鼙北面之縣但存其鼓而闕其鼙者正以此鼔不擊故也

存疑鄭氏康成曰國君於其羣臣備三面爾無鐘磬有鼔而已【賈疏國君合有三面爲與羣臣射闕北面無鐘磬鑮直有一建鼔】其爲諸侯則軒縣【賈疏若與諸侯饗燕則三面皆有鼔與鐘磬鑮】

案樂之差次以用樂者之尊卑而殊不以賓客之尊卑也此闕一縣自爲辟射卽兩君之賓射亦宜然矣且大射重於賓射謂大射闕而賓射備可乎至屆射時而遷樂所遷者工與瑟而已不聞並其縣而遷之也

簜在建鼓之閒【簜惰朗反音蕩】

正義鄭氏康成曰簜竹也謂笙簫之屬倚於堂賈氏公彥曰其器則管也是以下乃管新宮注云謂吹簜

案笙師職掌教龡竽笙塤籥篪篴管別無管工則管者卽以笙師之屬兼爲之但笙易而管難故常樂但用笙盛禮則用管云管則管爲主亦仍有笙也此建鼓蓋指西階之東阼階之西二建鼔而言然則此簜當階閒矣下管新宮其於階閒管之與

存異敖氏繼公曰簜卽工之所管者故近工位設之楊氏繼盛曰管乃十二律之本形每一管備七聲

十二管則八十四聲十二人各執一管以長短爲序並立各奏一均如黃鐘至蕤賓並歸宮八聲一均余律皆然

案堂上之樂與堂下之樂自有分限工旣歌矣可更使之吹乎不但勞逸不均亦非所以尊大師也管必有數器而不必以十二爲拘下經云管三終則共奏三曲明矣若十二人各奏一均恐日之將夕猶暇射乎此皆必不然者也

鞀倚於頌磬西紘【鞀音桃紘戶耕反】

正義鄭氏康成曰鞀如鼔而小有柄揺之以奏樂也紘編磬繩也設鞀於磬西倚於紘也【賈疏鐘磬皆面向東人居其前西面故知鞀在磬西倚之於紘】王制曰天子賜諸侯樂則以柷將之賜伯子男樂則以鞀將之【賈疏證鞀爲節樂之器】敖氏繼公曰西紘磬紘之西出者也

存疑孔氏穎達曰鞀所以節一唱之終楊氏繼盛曰鞀節堂下之鼔若拊則節堂上之樂者也節鼓聲三揺之節眾樂每二字畢二揺之凡樂宮倡而徵應商倡而羽應故二字爲一節

通論鄭氏眾曰宮縣四面縣象宮室四面有墻軒縣三面其形曲故春秋傳曰請曲縣諸侯之禮也案縣主於鐘磬以其編也其法用木爲虡以紘系於鐘磬而綴於虡凡十六枚蓋以十二應律別加四淸以備短律爲宮之用也鐘磬之外有鑮有鼙有鼔鑮鼔亦皆有虡而縣之但縣一而已而鼓又載之於跗以其體大徒綴於虡慮不能任故也其縣之差則所雲宮縣軒縣判縣特縣者是已宮縣者阼階之東西階之西以及階閒庭南各有磬一肆鐘一肆而鑮與鼙鼓各一也軒縣者阼階之東西階之西以及階閒皆如上縣惟庭南不縣所以示降於天子也判縣者阼階之東西階之西各有磬一肆鐘一肆一鑮一鼙一鼓闕其北面所以示降於諸侯也特縣者阼階之西西階之東有磬一肆鐘一肆一鑮一鼙一鼔而已所以示降於大夫也至其縣之之法則文莫備於此經軒縣應縣三面其或闕者則有爲而爲之也判縣特縣之法皆可放是推之

右縣

厥明司宮尊於東楹之西兩方壺膳尊兩甒在南有丰冪用錫若絺綴諸箭蓋冪加勺又反之皆尊酒在北【甒音武冪迷繹反綴竹衛反注今文錫或作緆絺或作綌古文箭作晉】

正義鄭氏康成曰膳尊君尊也後陳之尊之也丰以承尊也說者以爲若井鹿盧其爲字從豆聲近似豆大而卑矣【賈疏豆口徑尺柄亦長尺此丰承尊之物口足徑差寛其髙差短但斲一大木爲之取其安穩】冪覆尊巾也錫細布也【賈疏防服記錫者十五升抽其半無事其縷有事其布曰錫謂之錫者治其布使之滑易也】絺細也箭篠也爲冪蓋捲辟綴於篠橫之也又反之爲覆勺也皆尊二者皆有酒之尊也酒在北尊統於君南爲上也惟君面尊【賈疏玉藻文】言專惠也敖氏繼公曰冪橫綴於箭而從蓋於甒勺亦從加於冪上西枋與箭而午乃以余冪反蓋於勺亦爲塵之著於勺也蓋以君飲此酒故謹重之如是燕禮云尊南上此云酒在北文互見耳說見燕禮方壺不用庪之者逺下君賈氏公彥曰此陳設器物與燕禮同但文有詳略耳

尊士旅食於西鑮之南北面兩圜壺【圜音員】

正義鄭氏康成曰圜壺變於方也賤無酒賈氏公彥曰鑮南更有一建鼓今設尊實在鼔南云鑮南者遙繼鑮而言樂以縣爲主故也敖氏繼公曰鑮南言東西節也鑮南有鼔此不以鼓爲節者鼔髙而鑮下圜壺在地取節於其下者宜也燕禮旅食與其尊皆在門西此旅食在西方之南於燕位爲少西則此尊之南北亦宜近之

案燕禮不言北面此詳之

又尊於大侯之乏東北兩壺獻酒【獻如字舊攺作莎音素何反非是】正義敖氏繼公曰此尊俟時而設經蓋因上禮而連言之耳獻酒獻三侯之獲者及巾車隸僕人之酒也於此獨云獻者嫌其爲祭侯且見不他用也壺亦圜壺

存疑鄭氏康成曰爲隸僕人巾車參侯豻侯之獲者獻讀爲沙沙酒濁【賈疏以五齊從下而上差之醍沈淸於泛醴郁鬯又在五齊之上故知沙酒濁】特泲之必摩沙者也【賈疏觧名沙酒之意】兩壺皆沙酒【賈疏隸僕以下賤而獻郁鬯者此所得獻皆因祭侯爲侯神故用鬯】郊特牲曰汁獻涗於醆酒【賈疏泲郁鬯之時和盎齊以手摩沙出其香汁泲之使湇】服不之尊俟時而陳於南【賈疏知此不爲服不設者下文云服不之尊東面南上】統於侯皆東面案下經所謂服不之尊卽此尊也於此預言之者猶卿大夫之席臨時乃布亦預見之於前也若如注說則下服不之尊又曰兩獻酒是並此爲四壺非也至讀獻爲沙而以獻酒爲郁鬯古者諸侯賜圭瓚然後爲鬯未賜圭瓚則資鬯於天子今尊於堂下而用之賤者不已防乎

設洗於阼階東南罍水在東篚在洗西南陳設膳篚在其北西面【罍音雷】

案不言當東霤省文也余並與燕禮同

又設洗於獲者之尊西北水在洗北篚在南東陳正義敖氏繼公曰此云又設洗亦因上洗而連言之其實未設也獲者卽服不之屬惟用水是不用罍也君禮而水不用罍以所獻者賤故爾

存疑鄭氏康成曰亦統於侯也無爵因服不也有篚爲奠虛爵也服不之洗亦俟時而陳於其南

案注以乏東北之尊爲非服不之尊故以此洗亦爲非服不之洗當以敖說爲正爲獲者亦設洗𨿽於賤者必潔敬也下經雲實一散於篚卽此篚非無爵者一篚而有爵者又一篚也上篚南陳者西面則此篚東陳者南面矣

小臣設公席於阼階上西鄕司宮設賓席於戶西南面有加席卿席賓東東上小卿賓西東上大夫繼而東上若有東面者則北上席工於西階之東東上諸公阼階西北面東上【鄕許亮反下同繼而下當依敖補西字】

正義敖氏繼公曰賓有加席亦蒲筵加莞席也公不言設加席如燕禮可知或亦防有加席之文也射禮重於燕故賓有加席此惟公席及賓席布之其餘猶在房俟時乃設言之於此者亦因公席賓席而遂及之耳卿上大夫也小卿中大夫也大夫下大夫也小卿席於賓西而統於賓則此賓其以中大夫爲之與繼而之下當有西字東面者在西序下少北言若有者國有大小則大夫亦有眾寡也諸公亦或有或無故後言之鄭氏康成曰小卿命於其君者也席於賓西射禮明貴賤也

案有加席蓋兼承公席賓席而言謂兩有之也其俟時而設之席位自賓東而賓西自賓西而西序乃從西階東而訖於阼階西以一周於堂爲序故不嫌工席先於諸公也

存疑鄭氏康成曰惟賓及公席布之其餘樹之於位後耳賈氏公彥曰王制大國三卿皆命於天子次國二卿命於天子一卿命於其君小國一卿命於天子二卿命於其君言小卿據次國以下有之

案燕禮設卿席注云席自房來此乃雲樹於位後何也當以彼注爲準小卿副於卿者春秋諸國可以見之孔子之爲司防亦小卿也故爲上擯爲聘使蓋惟小卿乃可攝卿行事耳此在三卿之下若如疏說則卿與小卿合之仍三人而已安得有東上者而又有西上者乎況或出使疾病他故有不與此禮者乎據此則泥於五大夫之說者其亦膠固而不通矣

官

正義鄭氏康成曰百官各其所當共之物【賈疏燕禮膳宰此言官見非獨膳宰】敖氏繼公曰官各之於其所也燕禮曰膳宰具官於寢東與此互見其先後之節耳此不著其所者上下薦羞其之或異處也

右陳設

總論敖氏繼公曰自此以後經文有與燕禮同者不重釋之

羹定射人吿具於公公升卽位於席西鄕小臣師納諸公卿大夫諸公卿大夫皆入門右北面東上士西方東面北上大史在幹侯之東北北面東上士旅食者在士南北面東上小臣師從者在東堂下南面西上【大史音泰從才用反】

正義鄭氏康成曰射義曰諸侯之射也必先行燕禮燕禮牲用狗大史在幹侯東北士旅食者在士南爲有侯故入庭深也小臣師正之佐也正相君出入君之大命敖氏繼公曰大史在幹侯東北爲有事故深入東上小史在西也從者小臣師之屬也

案燕禮納羣臣與辭賓下拜皆小臣此納羣臣以小臣師而辭賓下拜則以小臣正蓋正與師分司其事也燕禮祝史同班此不著祝位者統於大史也其又在小史之西與祝史之職掌相聯故下經云祝史亦就其位而薦之服不主獲大史主釋獲服不之位近於大侯而大史乃在幹侯東北者大史事未至屆時乃之所設中之西東面而俟也燕禮在東堂下者惟小臣師此則又有從者據司士職文有大僕從者注謂小臣祭僕禦僕隸僕則此亦謂祭僕以下與

公降立於阼階之東南南鄕小臣師詔揖諸公卿大夫諸公卿大夫西面北上揖大夫大夫皆少進【上兩大夫皆衍文】正義敖氏繼公曰阼階東南蓋於鑮南也燕禮言爾此言揖亦互文也鄭氏康成曰詔告也變爾言揖亦以其入庭深也【賈疏燕禮言爾以其近門去君逺此入庭深揖之而已】上言大夫誤衍耳【賈疏大夫與公卿異下別言大夫明上誤衍敖氏繼公曰上言大夫次言大夫皆衍文】

案小卿蓋與大夫同位亦少進但在大夫之東耳存疑陳氏祥道曰射人掌國之三公孤卿大夫之位三公北面孤東面卿大夫西面諸侯在朝則皆北面蓋大射賓射燕射之位一也又曰司服王祀先公饗射則鷩冕疏曰王饗食在廟故鷩冕大射在西郊虞庠亦鷩冕燕射在寢則朝服賓射在朝則皮弁服然王朝服亦皮弁也詩以側弁之俄刺幽王飲酒無度此燕射用皮弁之證也

案古者天子諸侯各有三朝外朝治朝皆無射法惟燕射則於燕朝其在國而賓射宜亦於燕朝若大射則先儒以爲於射宮理或然與此禮之位悉同燕禮故陳氏謂三射同位然若兩君相賓而射則公當迎賓於大門外三揖三讓而升堂公自爲主人親獻之略與鄕射相似而堂上則無公卿大夫遵者之位與此不甚同也至射人所掌三公孤卿大夫之位則路門外治朝之朝位朝無射法此亦非射位牽合言之經義滋矣其諸侯之射服惟燕射朝服記人言之若大射賓射則無文以天子大射與享先公同鷩冕者決之則諸侯大射亦當冕服以聘禮賓及公皆皮弁者決之則諸侯賓射或亦皮弁服與卿大夫與君同服冕弁君服冕士則服爵弁也

右卽位

大射正擯

正義鄭氏康成曰大射正射人之長【賈疏大射正對射人爲長若小臣正對小臣師亦爲長】敖氏繼公曰此大射正亦射人也乃異其稱者別於下文爲司射者耳

案周官射人以下大夫爲大上士次之諸侯之官降等則大射正其上士與

擯者請賓公曰命某爲賓擯者命賓賓少進禮辭反命又命之賓再拜稽首受命擯者反命賓出立於門外北面

正義楊氏復曰大射正擯故請賓以後皆言擯者案飲射戒賓惟曰許燕則曰許諾此乃曰受命臣禮射重於燕彌恭之辭也

公揖卿大夫升就席小臣自阼階下北面請執冪者與羞膳者

正義鄭氏康成曰請士可使執君兩甒之冪及羞庻羞於君者方圜壺獻無冪【賈疏方圜壺臣尊獻獲者尊皆無冪】

乃命執冪者執冪者升自西階立於尊南北面東上膳宰請羞於諸公卿者

右命賓及執事者

擯者納賓賓及庭公降一等揖賓賓辟公升卽席【辟音避】正義賈氏公彥曰此言賓辟燕禮不言文略也敖氏繼公曰凡受公禮者皆辟經不盡見之

奏肆夏

正義敖氏繼公曰此爲賓奏之當作西方之縣也周官言九夏次曰肆夏春秋傳言肆夏之三曰肆夏繁遏渠穆叔聘晉晉侯享之金奏肆夏之三穆叔曰三夏天子所以享元侯也使臣不敢與聞此惟奏肆夏而不及繁遏渠其辟天子之禮與孔氏穎逹曰此禮以臣爲賓故及庭始金奏若鄰國君來入門卽金奏也

案左傳以肆夏爲天子享元侯之樂而燕禮記乃曰若以樂納賓則賓及庭奏肆夏此大射與之同而皆不爲僭則敖氏以奏三與奏一爲區分者諒矣抑天子於賓出入皆奏此則惟奏於入時而出則奏陔亦降於天子者也據周官奏九夏者鐘師也令奏三夏者大司樂也諸侯無大司樂其樂正令之而鐘人奏之與

通論賈氏公彥曰大司樂職王出入則令奏王夏屍出入則令奏肆夏牲出入則令奏昭夏下云大饗不入牲其他皆如祭祀不入牲不奏昭夏也其他謂王出入賓客出入亦奏王夏肆夏以此言之王用肆夏以饗諸侯燕時納賔亦奏之此納賓樂故諸侯皆得用

存異鄭氏康成曰呂叔玉曰肆夏時邁也時邁者太平巡守祭山川之樂歌其詩曰明昭有周式序在位又曰我求懿徳肆於時夏奏此以延賓其著宣王徳勸賢與

辧正劉氏敞曰九夏乃有聲而無辭者也左傳於文王之三云工歌於肆夏之三云金奏則夏非頌明矣右賓入

賓升自西階主人從之賓右北面至再拜賓答再拜正義鄭氏康成曰主人宰夫也

案燕禮云主人亦升自西階明代主不敢由阼也此禮云主人從之明代主不敢先升也辭互見而義實相備

右拜至

主人降洗洗南西北面賓降階西東面主人辭降賓對主人北面盥坐取觚洗賓少進辭洗主人坐奠觚於篚興對賓反位主人卒洗賓揖升主人升

正義鄭氏康成曰賓每先升

賓拜洗主人賓右奠觚答拜降盥賓降主人辭降賓對卒盥賓揖升主人升坐取觚執冪者舉冪主人酌膳執冪者蓋冪酌者加勺又反之

正義敖氏繼公曰舉冪之儀當與蓋冪者相類蓋主人取觚適尊所執冪者則進而發其冪之反者主人取勺執冪者乃舉冪也又反之亦執冪者也鄭氏康成曰反之覆勺

筵前獻賓賓西階上拜受爵於筵前反位主人賓右拜送爵

正義鄭氏康成曰賓旣拜於筵前受爵退復位【賈疏云於筵前受爵者恐讀者以拜下讀爲句】

宰胥薦脯醢

正義鄭氏康成曰宰胥宰官之吏也不使膳宰薦不主於飲酒變於燕敖氏繼公曰宰胥宰之屬也薦賓者與公同亦盛之

案燕禮薦公以士薦賓以膳宰薦主人以胥胥卽宰胥是宰胥卑於膳宰矣射禮重於燕乃薦賓與公俱用卑者豈射禮執事者多恐不敷於用故與抑宰胥亦有以士爲之者與

賓升筵庻子設折俎

正義敖氏繼公曰庻子亦見燕禮鄭氏康成曰不使膳宰設俎爲射變於燕

案下經徹公俎者曰庻子正則此設公俎者當亦庻子正爲之然則設薦之宰胥其亦有等差與

賓坐左執觚右祭脯醢奠爵於薦右興取肺坐絕祭嚌之興加於俎坐捝手執爵遂祭酒興席末坐啐酒降席坐奠爵拜告防執爵興主人答拜樂闋【闋曲雪反】

案自賓及庭奏肆夏至是而樂乃闋也此時歌工猶未入也足以明金奏之非歌章矣

通論賈氏公彥曰此是賓啐酒節卽樂闋燕禮記云賓及庭奏肆夏賓拜酒主人答拜而樂闋亦據啐酒時案郊特牲賓入大門而奏肆夏又曰卒爵而樂闋與此不同彼謂朝聘之賓此燕已臣子法

賓西階上北面坐卒爵興坐奠爵拜執爵興主人答拜案燕禮無執爵興之文此詳之

右主人獻賓

賓以虛爵降主人降賓洗南西北面坐奠觚少進辭降主人西階西東面少進對

正義敖氏繼公曰西階西非主人堂下之正位以從降暫立於此耳主人旣對不言反位亦文省

案燕禮賓不言西北面主人不言西階西此詳之賓必西北面者以主人在西階西宜鄕之也

賓坐取觚奠於篚下盥洗主人辭洗賓坐奠觚於篚興對卒洗及階揖升主人升拜洗如賓禮賓降盥主人降賓辭降卒盥揖升酌膳執冪如初以酢主人於西階上主人北面拜受爵賓主人之左拜送爵

正義鄭氏康成曰賓南面授爵乃於左拜凡授爵鄕所受者【賈疏鄕飲射獻酢酬皆然故云凡】

主人坐祭不啐酒不拜酒

正義鄭氏康成曰燕禮曰不拜酒不告防

遂卒爵興坐奠爵拜執爵興賓答拜主人不崇酒以虛爵降奠於篚

正義鄭氏康成曰不崇酒辟正主也

賓降立於西階西東面

案燕禮不言東面此詳之又案西階西者賓降階之正位也宰夫爲獻主不可由阼故其降階亦立於是東西之節主人與賓同若南北之節則主人當在賓之南

擯者以命升賓賓升立於西序東面

正義鄭氏康成曰命公命也

案燕禮不言以命此詳之西序燕禮作序內亦互文也

右賓酢主人

主人盥洗象觚升酌膳東北面獻於公

正義賈氏公彥曰燕禮雲實之此云酌

公拜受爵乃奏肆夏

正義鄭氏康成曰言乃者其節異於賓【賈疏賓及庭奏此受爵乃奏是其異】敖氏繼公曰此奏肆夏當以東方之縣通論孔氏穎達曰此禮以臣爲主人而獻君若兩君相見則賓獻主君而金奏作也

案賓及庭而奏爲賓至奏也至賓受爵奏猶未闋則亦爲獻賓奏也然獻賓之奏實從及庭之時而已奏矣此獻公則受爵而後奏故曰乃奏

主人降自西階阼階下北面拜送爵宰胥薦脯醢由左房庻子設折俎升自西階

正義敖氏繼公曰凡堂上之薦皆由左房特於君見之耳鄭氏康成曰鄕射記曰主人俎脊脇臂肺存疑李氏如圭曰燕禮賓之薦俎皆使膳宰公之薦俎使士異人此賓與公之薦俎同人

案下經云庻子正徹公俎故敖氏以此之設者亦爲其正是也若然則公俎與賓俎𨿽並云庻子而不得謂同人矣公俎當脊脇肩肺與鄕射主人之俎小異

公祭如賓禮庻子贊授肺

案燕禮贊授肺以膳宰者膳宰設之也此庻子設故庻子贊膳宰之贊授肺敖氏以爲旣設俎則少退東面而俟旣贊授肺乃降此亦當然

不拜酒立卒爵坐奠爵拜執爵興主人答拜樂闋案爲獻賓奏則闋於拜酒時爲獻公奏則闋於卒爵後者尊卑之差亦以初奏時先後不同故也

升受爵降奠於篚

正義敖氏繼公曰篚膳篚也

案燕禮奠於膳篚

右主人獻公

更爵洗升酌散以降酢於阼階下北面坐奠爵再拜稽首公答拜【注古文更爲受散當依敖作膳】

正義敖氏繼公曰此亦當酌膳雲散誤也燕禮曰公答再拜此省文也下不言者皆如之

主人坐祭遂卒爵興坐奠爵再拜稽首公答拜主人奠爵於篚

案燕禮不言興坐奠爵此詳之

右主人自酢

主人盥洗升媵觚於賓酌散西階上坐奠爵拜賓西階上北面答拜主人坐祭遂飲賓辭卒爵興坐奠爵拜執爵興賓答拜【媵異證反注古文媵皆作騰觚當從敖作觶】

正義敖氏繼公曰此觚亦當作觶

案燕禮卒爵下不言興坐奠爵拜下不言執爵興此詳之

主人降洗賓降主人辭降賓辭洗卒洗賓揖升不拜洗主人酌膳賓西階上拜受爵於筵前反位主人拜送爵賓升席坐祭酒遂奠於薦東主人降復位賓降筵西東南面立

右主人酬賓

小臣自阼階下請媵爵者公命長小臣作下大夫二人媵爵【長知丈反】

正義賈氏公彥曰取下大夫尊卑處中者

媵爵者阼階下皆北面再拜稽首公答拜媵爵者立於洗南西面北上序進盥洗角觶升自西階序進酌散交於楹北降適阼階下皆奠觶再拜稽首執觶興公答拜媵爵者皆坐祭遂卒觶興坐奠觶再拜稽首執觶興公答再拜媵爵者執觶待於洗南【注古文曰降造阼階下】

案言降適阼階下謂旣降自西階乃東行而適阼階下也燕禮不言適此詳之

小臣請致者若命皆致則序進奠觶於篚阼階下皆北面再拜稽首公答拜媵爵者洗象觶升實之序進坐奠於薦南北上降適阼階下皆再拜稽首送觶公答拜存疑鄭氏康成曰旣酌而代進往來由尊北亦相左賈氏公彥曰前初酌自飲時相左於西楹北後者

南相東向先者北相西向也今此二人先者於尊西東面酌訖於東楹之北東向向公前奠之右旋於東楹之北北畔西過後者亦於尊西東面酌訖於東楹之北南過東向於公前奠之是亦交於楹北相左也案燕禮媵爵之節注於二人往來之交不言相左故疏於皆致時以先者之旣奠而反爲於南西過以後者之酌而往奠爲於北東行是相右也此注言相左乃於前自酌時謂先者北相西向後者南相東向於此皆致時謂先者於東楹之北北畔西過後者於東楹之北南過是兩疏互異也敖氏之說主於相右而於兩言序進之故詮釋尢密詳見燕禮此不出

媵爵者皆退反位

正義鄭氏康成曰反門右北面位【賈疏大夫得揖少進而已故還以門右言之】

案此文燕禮不具此詳之

右媵觶於公

公坐取大夫所媵觶興以酬賓賓降西階下再拜稽首小臣正辭賓升成拜

正義鄭氏康成曰正長也小臣長辭變於燕【賈疏燕直使小臣此使小臣長】敖氏繼公曰小臣正辭亦公命之

公坐奠觶答拜執觶興公卒觶賓下拜小臣正辭賓升再拜稽首

存疑賈氏公彥曰自此以下皆云公答拜不言再拜燕禮皆言公答再拜不同者燕主歡不用尊卑此射禮主辧尊卑答一拜也鄭氏康成曰下亦降也發端言降拜因上事言下拜

案燕射禮略同但射事稍重耳其爲尊卑一也當以上經敖氏之說爲正降與下亦文偶異耳燕禮於公之卒觶言立此亦當然

公坐奠觶答拜執觶興賓進受虛觶降奠於篚

正義鄭氏康成曰賓進以臣道就君

案注旣以賓進爲臣道則不宜以君之酬賓爲降就西階上矣故知敖氏君酬於席之說是也

易觶興洗

正義敖氏繼公曰言興洗見洗則立也

案言興者明奠篚皆坐而奠也燕禮無興字

公有命則不易不洗反升酌膳下拜小臣正辭賓升再拜稽首公答拜

正義鄭氏康成曰不易君義也不洗臣禮也

賓告於擯者請旅諸臣擯者吿於公公許

正義鄭氏康成曰賓欲以次序勸諸臣酒敖氏繼公曰旅旅酬之也賓因君所賜諸旅諸臣所以廣君賜也公許擯者又以告賓乃旅也

案此文燕禮不具此詳之燕禮記云凡公所酬旣拜請旅侍臣

賓以旅大夫於西階上擯者作大夫長升受旅賓大夫之右坐奠觶拜執觶興大夫答拜賓坐祭立卒觶不拜若膳觶也則降更觶洗升實散大夫拜受賓拜送遂就席【長知丈反】

案至此乃就席者旣以其觶酬人則已無事也燕禮不言就席此詳之

大夫辯受酬如受賓酬之禮不祭酒卒受者以虛觶降奠於篚復位【辯音徧下同】

案燕禮不言復位此詳之卿復西靣北上之位大夫復庭中北面之位

右公爲賓舉旅

主人洗觚升實散獻卿於西階上司宮兼捲重席設於賓左東上【捲舉逺反重直容反】

正義賈氏公彥曰兼捲不謂至是始捲之直是鋪設之時兼捲而設之也

卿升拜受觚主人拜送觚卿辭重席司宮徹之乃薦脯醢卿升席庻子設折俎

正義鄭氏康成曰卿折俎未聞蓋用脊脇臑肺【賈疏前體有肩臂臑後體有膊胳尊卑以次用之故卿宜用臑若有諸公公用臑卿宜用膊】敖氏繼公曰卿有俎大射差重於燕也

卿坐左執爵右祭脯醢奠爵於薦右興取肺坐絕祭不嚌肺興加於俎坐捝手取爵遂祭酒執爵興降席西階上北面坐卒爵興坐奠爵拜執爵興

正義敖氏繼公曰不嚌肺亦自貶於賓

案燕禮於卿言不啐酒者以無俎也此有俎故言不嚌肺不嚌肺則不啐酒可知矣

主人答拜受爵卿降復位

正義鄭氏康成曰復西面位

辯獻卿主人以虛爵降奠於篚擯者升卿卿皆升就席案卿以次受獻不以次就席者以其同班故相需而後就席也大夫之就席也亦然

若有諸公則先卿獻之如獻卿之禮席於阼階西北面東上無加席【先細宴反】

右主人獻諸公卿

小臣又請媵爵者二大夫媵爵如初請致者若命長致則媵爵者奠觶於篚一人待於洗南長致者阼階下再拜稽首公答拜洗象觶升實之坐奠於薦南降與立於洗南者二人皆再拜稽首送觶公答拜【長知丈反下並同】

右再媵觶於公

公又行一爵若賓若長惟公所賜以旅於西階上如初正義敖氏繼公曰燕禮言酬此言賜亦文異耳鄭氏康成曰賜賓則以酬長賜長則以酬賓大夫長升受旅以辯

案以上文賓拜送遂就席之文例之則此時卿行酬觶拜送訖亦宜就席矣大夫則旣拜送仍當各復其位以未受獻故也

大夫卒受者以虛觶降奠於篚

右公爲諸公卿舉旅

主人洗觚升獻大夫於西階上大夫升拜受觚主人拜送觚大夫坐祭立卒爵不拜旣爵主人受爵大夫降復位

正義鄭氏康成曰大夫卒爵不拜賤不備禮【賈疏此注云賤不備禮燕禮注云禮殺兩注相兼其義乃足】

案此獻大夫兼小卿而言復位皆復庭中北面東上之位

胥薦主人於洗北西面脯醢無脀【脀支膺反】

正義敖氏繼公曰胥宰胥也

辯獻大夫遂薦之繼賓以西東上若有東面者則北上卒擯者升大夫大夫皆升就席

正義賈氏公彥曰大夫獻訖降階獻辯擯者乃總升之就席就席乃薦之

案此席言繼賓以西則知小卿此時乃得獻矣席位如此知其庭中亦不在西面北上之位也前經旣言大夫繼而西東上若有東面者則北上此復言之者前虛擬其位至此始布其席也以此證服不之尊與洗亦爲前虛擬其處至後乃設之敖氏之說確矣右主人獻大夫

乃席工於西階上少東小臣納工工六人四瑟

正義鄭氏康成曰六人大師少師各一人上工四人四瑟者禮大樂眾也【賈疏對燕禮工四人】敖氏繼公曰大射差重於燕加瑟者二人然則諸侯祭饗歌與瑟各四人與以是推之天子之制其隆殺之數亦可知矣案不言瑟先者下經云後者徒相入則其爲瑟先不假言也

僕人正徒相大師僕人師相少師僕人士相上工【相息亮反下同大音泰少詩召反下大師少師同】

正義鄭氏康成曰徒空手也僕人正僕人之長師其佐也士其吏也天子眂了相工諸侯兼官是以僕人掌之太師少師工之長也凡國之瞽蒙正焉【賈疏春官大師小師注云凡樂之歌必使瞽蒙爲焉命其賢知者以爲大師小師】敖氏繼公曰上工卽上瞽周官上瞽四十人

案大師必言徒相者明大師少師爲歌者且見卽下經所謂後者也少師亦後者而不言徒相以下經言後者徒相則其同於大師可知也

相者皆左何瑟後首內挎越右手相【何胡可反挎口孤反注古文後首爲後手】

正義鄭氏康成曰謂相上工者

案後首挎越變於燕也詳見鄕飲酒禮

後者徒相入

正義鄭氏康成曰謂相大師少師者也凡相者以工出【賈疏見入時如此出時亦然】

案此經云徒相故下注云大師無瑟是也鄕飲酒注以大師爲或瑟或歌疏謂大師能瑟在瑟中能歌在歌中其說誤矣當以此注正之

入小樂正從之

正義鄭氏康成曰從大師也後升者變於燕也小樂正於天子樂師也

存疑賈氏公彥曰燕禮樂正先升不使小樂正者彼主於樂此略於樂故也

辧正敖氏繼公曰諸侯之小樂正下士也前三篇不言小以此見之也此樂盛於彼且用小樂正則彼可知矣大射乃不使大樂正者其辟祭饗之禮與案反覆此篇未見樂正之有二人也緣鄭氏左右正之繆解而誤

升自西階北面東上

正義鄭氏康成曰工六人

案入時工在前大師少師在後至於階工少止大師少師先升工從升前後皆閒一等大師少師乃先之東方位工畢就位乃坐凡此皆相者相之燕禮言坐此不云坐省文

坐授瑟乃降

正義鄭氏康成曰相者也敖氏繼公曰相者降位蓋亦在西方

案敖言此者以注云西縣之北則過北太偪堂亷也蓋在西縣之東堂塗之西鑮與鼔之間其次則自正而師師而士以次而南東面

小樂正立於西階東

正義鄭氏康成曰明工𨿽眾位猶在此【賈疏燕禮工四人樂正升立於工之西在西階東此𨿽六人眾於彼猶西階東不變】敖氏繼公曰上經云小樂正從之而此於工升之後乃言立則是亦後升也此禮重於燕而樂正乃後升然則後升者其正禮與

乃歌鹿鳴三終

正義敖氏繼公曰三終謂歌鹿鳴之什三篇篇各一終如春秋傳所謂工歌鹿鳴之三是也鄕飲酒禮歌鹿鳴四牡皇皇者華其義曰工歌三終可見矣存異鄭氏康成曰歌鹿鳴三終而不歌四牡皇皇者華主於講道略於勞苦與諮事

案凡升歌皆三終如所謂升歌淸廟亦舉淸廟以包維天維淸耳況此明言三終乎敖說是也

主人洗升實爵獻工工不興左瑟

正義鄭氏康成曰大師無瑟於是言左瑟者節也【敖氏繼公曰注意謂獻大師時瑟者猶未受獻而其左瑟則以此時爲節也】敖氏繼公曰爵卽觚也不言觚者可知耳

存疑鄭氏康成曰洗爵獻工辟正主也【賈疏鄕飲射大師則爲之洗余工不洗此工六人皆爲之洗】獻不用觚工賤異之也

案經惟一言洗而拜受此爵者卽大師也則惟爲大師一洗耳又凡飲酒貴者獻以爵宰夫爲獻主故不用爵而用觚辟正主也工賤乃反以爵獻之左矣

一人拜受爵主人西階上拜送爵

正義鄭氏康成曰謂大師也言一人者工賤同之也案此經獻工先大師鄕飲禮注謂大師或瑟或歌其獻之瑟則先歌則後而疏謂獻法皆先瑟後歌隨大師所在以次獻之亦因前說之誤而誤

薦脯醢使人相祭卒爵不拜主人受虛爵

正義鄭氏康成曰輙薦之變於大夫

案大夫必辯獻乃薦者以其辯獻乃席也此工已先在席矣故每一人獻則薦諸其席

眾工不拜受爵坐祭遂卒爵辯有脯醢不祭主人受爵降奠於篚復位

正義敖氏繼公曰位洗北之位也

案燕禮不言主人復位此詳之

大師及少師上工皆降立於鼔北羣工陪於後

正義鄭氏康成曰工立僕人立於其側坐則在後【賈疏約遷樂東方時面位得知】於是時小樂正亦降立於其南北面【賈疏約遷樂於東方工西面樂正北面】敖氏繼公曰鼔北鑮南也不云鑮南者嫌與尊旅食者之意同也不取節於鼙者鼔大鼙小也羣工卽上工謂瑟者四人也陪於後者其以鼔鑮之閒不足以爲一列與前列二人後列四人皆當北上降不言相者可知也

存疑鄭氏康成曰鼔北西縣之北也言鼔北者與鼔齊面余長在後也羣工陪於後三人爲列也【賈疏大師後有工二人少師後亦有工二人】

案若在西縣之北則不當取節於鼓矣或又以西階東之建鼔當之亦非也鼔距堂亷近大偪師工六人難以陪列況又有樂正在其南益無所容矣自當以敖說爲正蓋縣時鑮鼓之閒稍離之自足爲位且縣亦不東偪堂塗則𨿽取節於鼔而立者猶當鼔之東北也相者各立於所相者之側同面而稍後

乃管新宮三終

正義鄭氏康成曰管謂吹簜以播新宮之樂笙從工而入旣管不獻略下樂也敖氏繼公曰新宮三終者管新宮並及其下三篇也二篇之名未聞書曰下管鞉鼔詩曰鞉鼔淵淵嘒嘒管聲旣和且平依我磬聲則管時亦奏西方之樂以應之矣此不笙不合鄕樂者爲射故略於樂也不略小雅者小雅爲諸侯之正樂故不略其正亦如鄕射之不略鄕樂矣

案樂之重者則變笙入一節爲下管此下管者以大射禮重故也燕禮如以樂納賓則下管新宮與此禮同亦重之於他燕也但彼於下管之後尙有笙入三成及合鄕樂二節此則略去間合如敖氏之說耳新宮蓋三曲如笙詩由庚白華之類

存異敖氏繼公曰此承上文而言是降者管之簜一而已其大師管之與新宮詩名三詩蓋亦有依管而歌以明之者如笙之有和然諸侯之樂其下管者𨿽有笙亦不閒

案降者乃堂上之歌與瑟也堂上歌工無復爲堂下龡工之理且燕禮記云升歌鹿鳴下管新宮其時歌工不降則管工與歌工異人決矣簜非一器笙簫之屬並存焉其主此樂者則管也管工當在兩縣閒少東北面立歌工降而東面則管者之異人又可見矣管亦無歌若有歌而又奏樂以應之不疑於合樂乎通論陳氏櫟曰郊特牲曰歌者在上匏竹在下下之一字別管鞀等爲堂下之樂見琴瑟爲堂上之樂矣奏絲以詠歌之時則堂下之樂不作奏匏竹眾樂之時則堂上之樂不作

卒管大師及少師上工皆東坫之東南西面北上坐正義賈氏公彥曰工人前不卽遷於東者爲管作不以無事亂有事故待卒管乃東也不言去堂逺近當如鄕射遷工阼階下之東南堂前三笴西面北上不告樂備者是禮略於樂也敖氏繼公曰坫東南當在東縣之東北射事未至乃遂遷於此者樂畢故也於是小樂正北面立於其南相者退立於西方存疑鄭氏康成曰不言縣北統於堂也於是時大樂正還北面立於其南

案樂以合爲備鄕射𨿽不歌不笙不間猶有合樂此不合樂故不告備以鄕射笙入在東者推之此時管工亦當隨歌工而東立於其南小樂正不離乎工工東則從而東別無所謂大樂正也者

右工歌下管

案大師職大祭祀帥瞽登歌令奏擊拊下管播樂器令奏鼔小師職大祭祀登歌擊拊下管擊應鼔俱云大饗亦如之據此則歌時有拊管時有且大師少師或令或擊均有事焉此不見者大射𨿽重視祭饗則已輕矣鄭氏眾曰升歌貴人聲也鄭氏康成曰下管貴人气也此禮視他樂四節爲殺而存此二節者其亦用其貴者與

擯者自阼階下請立司正公許擯者遂爲司正

正義敖氏繼公曰君再舉旅而卽請立司正爲射故也

案時方將射未有酒事卽立之者以當安賓故也鄕射之司正其繼也卽爲司馬諸侯官多別有司馬正司馬師故司正終禮不變其職

司正適洗洗角觶南面坐奠於中庭升東楹之東受命於公西階上北面命賓諸公卿大夫公曰以我安賓諸公卿大夫皆對曰諾敢不安

正義鄭氏康成曰奠觶者著其位以顯其事威儀多也以我安者君意殷勤欲畱之以我故安也敖氏繼公曰此中庭者亦阼階前南北之中與燕禮司正之位同以當辟射也羣臣皆爲射而來時猶未射固無嫌於不安而司正乃受命以安之者緣其意若不敢必君之終行射事然也受命亦北面與請徹俎同案戒射而來無不終行射事之理蓋諸公卿大夫在公所則公惟恐其意中或踧踖而不安也故安之然則君有祭事公卿大夫宜無無故不與者而猶謂大射以擇之乎

司正降自西階南面坐取觶升酌散降南面坐奠觶興右還北面少立坐取觶興坐不祭卒觶奠之興再拜稽首左還南面坐取觶洗南面反奠於其所北面立【還音旋】正義敖氏繼公曰北面立亦在觶南

右立司正

司射適次決遂執弓挾乘矢於弓外見鏃於弣右巨指鉤【挾子恊反乘繩證反見賢徧反鏃子木反弣音撫注古文挾皆作接】

正義鄭氏康成曰司射射人也【敖氏繼公曰司射射人亦大射正也燕禮曰大射正爲司射是其徵矣諸侯之大射正蓋上士二人】次若今時更衣處張幃席爲之耦次在洗東南【賈疏設楅南北當洗此下三耦拾取矢出次西行又北行向楅則次在洗東南】弣弓杷也見鏃焉順其時也右巨指右手大擘敖氏繼公曰次所謂耦次也周官掌次職云射則張耦次執弓左手執弣也挾乘矢於弓外謂挾四矢而矢在弣之外也見鏃於弣明其指間前後之節也右巨指鉤所謂挾弓也賈氏公彥曰燕禮射人請立司正公許射人遂爲司正則射人司正一人也又曰若射則大射正爲司射此大射正擯擯者請立司正公許遂爲司正則司正與大射正一人也下云公就物小射正奉決拾以笥大射正執弓注云大射正捨司正親其職陳氏祥道曰大射設次於東故不適堂西鄕射無次

案大射正爲擯者而遂爲司正此經之明文也大射正爲司射燕禮之明文也此篇所主在射則司射無反以小射正爲之之理敖氏之說可從鄕射司射取弓挾矢於階西此則於次其儀視鄕射詳焉

自阼階前曰爲政請射

正義鄭氏康成曰爲政謂司馬也司馬政官主射禮敖氏繼公曰爲政爲射政者也言此者亦示已不

敢擅其事也階前北面白於公

遂告曰大夫與大夫士禦於大夫【注今文於爲於】

正義鄭氏康成曰禦猶侍也大夫與大夫爲耦不足則士侍於大夫與爲耦也敖氏繼公曰此以在堂上者爲耦之法吿公也此大夫兼諸公卿而言不言士與士者略賤也

案鄕射堂上之耦惟於再射時各告其耦此則未射之先而以爲耦之法吿公者尊君也

存疑鄭氏康成曰因吿選三耦於君

案司射於三耦有教之之義故鄕射之三耦不以眾賓而以弟子敖氏謂嫌於待賓之淺者是也若然則大射之三耦亦以士而已不以大夫也三耦初射以卑賤者爲之又何必選之於君而爲此煩瀆哉右請射

總論敖氏繼公曰自此以後經文有與鄕射同者不重釋之

遂適西階前東面右顧命有司納射器

正義賈氏公彥曰鄕射西階前西面命弟子納射器此東面者君在阼宜向之右顧者有司是士前注謂士佐執事不射者是也士在西階南東面是以右顧向之敖氏繼公曰東面而右顧者爲有司在南也此有司其旅食者與上經云士旅食者在士南北面東上命之之儀如是者以其賤也

案所用有司多矣如工人士梓人皆在焉士之不射者恐不足以共則必取諸旅食者況雲南顧則於北面立者尢相對也又案夏官司弓矢職大射燕射共弓矢如數注云如當射者之數每人一弓乘矢諸侯之官未必有司弓矢然亦必有共之者至獲者以旌入釋獲者以中與籌入小臣師以楅入司宮士以丰入可以下文推而知也若決拾則人當自備然亦必有司之者與

射器皆入君之弓矢適東堂賓之弓矢與中籌丰皆止於西堂下眾弓矢不挾總眾弓矢楅皆適次而俟【注今文俟作待】

正義鄭氏康成曰中閭中也丰可奠射爵者眾弓矢三耦及卿大夫以下弓矢也司射矢亦止西堂下【敖氏繼公曰謂所挾一矢賈疏下文司射卒誘射遂適堂西攺取一个挾之】眾弓矢不挾則納公與賓弓矢者挾之楅承矢器朱子曰鄕射記於郊則閭中以旌獲當入大射記敖氏繼公曰賓之弓與矢皆不在堂上遠下君也眾弓矢不挾以其多也總謂以物合而束之也眾弓眾矢異束之中籌丰在堂西楅在次各近其所設處也俟兼指射器之在三處者言也

案鄕射之弓矢先賓與大夫而後及主人賓主之序也此則先君而後及賓君臣之分也君之弓當倚於東序矢在弓下北括賓之弓當倚於堂西矢在其上存疑敖氏繼公曰此射於公宮則中乃皮樹中也鄕射記云君國中射皮樹中

案鄭氏謂大射於郊之學宮則當用閭中而朱子從之敖氏以其無的據而國中未嘗不可大射故云皮樹中姑兩存之

工人士與梓人升自北階兩楹之閒疏數容弓若丹若墨度尺而午射正涖之【數疏屋反度如字】

正義鄭氏康成曰工人士梓人皆司空之屬【賈疏考工記有梓人之官工人士與同事故知屬司空】能正方圜者一從一橫曰午謂畫物也敖氏繼公曰北階北堂之階也兩楹之閒言當也疏數猶廣狹也言二物從畫相去廣狹之數也度如度以尋之度度尺謂以尺爲度也午如十字然也射事至乃畫物亦君禮異也射正升降蓋自西階此射正其小射正與大射正二人是時一爲司正一爲司射賈氏公彥曰若丹若墨科用其一也云度尺者卽鄕射記從如笴三尺橫如武尺二寸是也楊氏復曰物與鄕射同記云物長如笴其閒容弓距隨長武是也

案工人士蓋工於畫物之人而爲士旅食者也工人士主丹墨梓人則主度尺與

卒畫自北階下司宮埽所畫物自北階下【畫胡麥反】

正義鄭氏康成曰埽物重射事也

存疑鄭氏康成曰工人士梓人司宮位在北堂下【賈疏南方不見有位其人升降自北階明位在北堂下】

案畫物爲堂上之役故往來皆由房不由西階者賤故也大射似不應有北堂下之位況工人士梓人非內官之士比也

右納射器畫物

太史俟於所設中之西東面以聼政【大音泰下大史並同】

正義鄭氏康成曰中未設也大史俟焉將有事也鄕射禮曰設中南當楅西當西序東面又曰乃設楅於中庭南當洗【賈疏見大史位在此】敖氏繼公曰是時中與楅皆未設大史蓋南當洗西直西序之西而立也政卽司射所誓之事

案大史位於侯之東北至此乃適西方小史亦從焉東面則北上祝其尙仍故位與春官大史職凡射事飾中捨算執其禮事則天子諸侯之賓射燕射其大史所執事悉與此同

司射西面誓之曰公射大侯大夫射參士射幹射者非其侯中之不獲卑者與尊者爲耦不異侯太史許諾【中竹用反注今文異作辭】

正義鄭氏康成曰誓猶吿也賈氏公彥曰覆言卑者與尊者不異侯者恐與尊爲耦亦各射已侯故賓與君爲耦同射大侯士與大夫爲耦同射參侯以其旣與尊者爲耦不可使之別侯別侯則非耦也敖氏繼公曰釋獲之事未至乃誓之者欲其豫識之也此𨿽陳射三侯者而其意則不主於公

案此再射以後之射法也而先以誓於眾猶前之吿耦亦再射以後之耦法也而先以吿於公皆君禮異也不曰命而曰誓蓋以軍禮行之故太史曰聼政

遂比三耦三耦俟於次北西面北上【比毗至反又筆倚反注今文俟爲立】正義敖氏繼公曰三耦皆士也亦司射前戒之故先立於此以待比也俟於次北便其入也此乃未比時之位若旣比則位於次中矣鄭氏康成曰未知其耦賈氏公彥曰未知其耦己言面位者𨿽未知與誰爲耦要知爲三耦故立於此

案此禮之有次猶鄕射司馬西南之射位也鄕射比耦在堂西旣比乃進就射位此比耦卽於次北者以三耦初比當使眾共見之也次之幃席蓋幛其上與東南北三方而西則空

司射命上射曰某禦於子命下射曰子與某子射正義敖氏繼公曰是所謂比也此下當有司馬命巾車量人系左下綱及命獲者倚旌於侯之事文不具也鄕射則於旣比三耦爲之

案司射亦當不釋弓矢於耦西東面命之命辭悉與鄕射同若此耦果以大夫充之如注家之說則當有士禦於大夫而異其命辭之事如下經所云矣以此知三耦皆士之說爲信

卒遂命三耦取弓矢於次

正義敖氏繼公曰亦命之讓取弓矢拾此下當有三耦決遂拾取弓矢之事亦文不具也三耦旣取弓矢遂立於次中而西面北上

存疑鄭氏康成曰取弓矢不拾者次中隠蔽處案不以冥冥異於昭昭者士君子之節也次𨿽隱蔽不應不拾三耦旣取弓矢則當搢三而挾一个餘論王氏昭禹曰王射大司樂詔諸侯以弓矢舞此禮命三耦取弓矢有儀者以此

右誓大史比三耦

司射入於次搢三挾一个

正義賈氏公彥曰此誘射與鄕射同但鄕射往階西取弓矢此入次取弓矢爲異云入次搢三挾一个則已前皆挾乘矢不攺鄕射亦然

出於次西面揖當階北面揖及階揖升堂揖當物北面揖及物揖由下物少退誘射

正義敖氏繼公曰旣搢挾則立於三耦之北而後出次出次乃西面是由次北出矣由下物少退以其亦射大侯故不敢履下物辟君也此射三侯故不言視侯中不在物故不言俯正足

案此堂下三揖堂上三揖悉與鄕射同惟發位之揖西面爲異

射三侯將乘矢始射幹又射參大侯再發【射並食亦反】正義敖氏繼公曰始射幹誘射主於三耦三耦士也故先射士侯乃次及於上大侯再發以其尊異之也案誘射時當亦不去旌

卒射北面揖及階揖降如升射之儀

正義敖氏繼公曰北面揖者爲下射與君同物不可南面揖於楹間嫌也如升射之儀爲堂上不見之揖言也鄭氏康成曰北面揖揖於當物之處

存疑鄭氏康成曰不南面者爲不背卿

案鄕射於卒射時曰南面揖揖如升射謂出物當物及階之揖也此則北面一揖旣揖轉身南行至及物揖則南面已離物不嫌也卿則何背不背之有是時司射亦當執弓不挾右執

遂適堂西攺取一个挾之

正義敖氏繼公曰降而遂適堂西則不由其所立位之南矣此射者不在堂西射位又不在西方故其儀與鄕射異

遂取撲搢之以立於所設中之西南東面【撲普卜反】

正義鄭氏康成曰於是言立著其位也【賈疏鄕射司射先立於所設中之西南乃誘射此則誘射卒始來就位】敖氏繼公曰云遂取撲則撲亦在堂西矣所設中之西南其南北亦南於洗而東西則直西霤與此禮三耦之位在東方故司射至是乃得定其位於此亦與鄕射異也

右誘射

欽定儀禮義疏卷十三﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷十四

大射儀第七之二

司馬師命負侯者執旌以負侯

正義鄭氏康成曰司馬師正之佐也負侯獲者也天子服不氏下士一人徒四人掌以旌居乏待獲敖氏繼公曰負侯獲者皆士旅食者與

存疑敖氏繼公曰旌謂翿旌鄕射記曰君國中射以翿旌獲

案命負侯與命去侯異人者諸侯官多也不曰獲者而曰負侯者明負侯與獲亦異人也此獲則彼負每侯皆兩人相代爲之故時易其稱焉所執旌三侯同皆用君禮參幹不異也三旌之杠長亦同敖云翿旌與鄭氏異則郊與國中之別耳

負侯者皆適侯執旌負侯而俟

正義敖氏繼公曰皆皆三侯者也大侯參侯去地遠亦云負者但取北面於其北亦因幹侯而言也先云適侯乃云執旌是旌先倚於侯也然則上經亦當有命倚旌之事明矣俟俟後命

案鄕射之命負侯以司馬而其司馬卽前之司正也故以司正之位爲位而曰命負侯者由其位此命負侯以司馬師與司正異人而經不言其位或亦當於中庭遙命之與

司射適次作上耦射司射反位

正義敖氏繼公曰東面作之旣作之則反不俟其出

上耦出次西面揖進上射在左並行當階北面揖及階揖上射先升三等下射從之中等上射升堂少左下射升上射揖並行皆當其物北面揖及物揖皆左足履物還視侯中合足而俟【還音旋】

正義鄭氏康成曰上射在左便射位也敖氏繼公曰發於次中則上射己在左而並行矣特於此見之也侯中幹侯之中

案鄕射射耦之發位爲東行則所謂上射在左者在北也至當階北面時必下射稍進乃得並行其堂上之當物北面也亦然此耦之發位則爲西行所謂上射在左者在南也至當階北面時必上射稍進乃得並行其堂上之當物北面則與鄕射同二經於此兩處必著其並行以此

司馬正適次袒決遂執弓右挾之出升自西階適下物立於物間左執弣右執簫南揚弓命去侯

正義敖氏繼公曰司馬正與司馬師乃射時所立之官如司射之類也右挾之謂以右巨指鉤也適下物由上射後而少南行也此行而立於物間乃云適下物者下言司馬正出於下射之南還其後故於此惟據下物而言南揚弓鄕負侯者也鄕射禮曰西南面立於物間揚弓鄭氏康成曰揚弓者執下末適下物由上射後東過也【賈疏鄕射司馬命去侯時由上射後過至下射西】命去侯者將射當獲也鄕射禮曰西南面立於物間案鄕射司馬命去侯不決遂但袒執弓又不挾此決遂又右挾之君禮威儀多也射人職曰王射則令去侯又曰王射卒令取矢此命去侯及下命取矢皆以司馬正者諸侯射人官少也

負侯皆許諾以宮趨直西及乏南又諾以商至乏聲止【注古文聲爲磬】

正義鄭氏康成曰鄕射禮曰獲者執旌許諾敖氏繼公曰宮商皆謂諾聲也宮大商小趨直西至乏南乃折而北不自侯西北行者不敢由便也古人步趨有法𨿽賤者猶謹之若此則上者可知矣先宮後商乃止亦有漸也

案耦拾取矢於楅鄕射則左還而周大射則左還毋周所謂周還中規也此負侯趨直西至乏南乃折北所謂折還中矩也

授獲者退立於西方獲者興共而俟【共九勇反注古文獲皆作護非也】正義敖氏繼公曰授獲者以旌也或曰者下當有旌字蓋文脫耳授旌而退三侯皆然則其負侯居乏者之相代亦宜同退立於西方各當其乏之西與獲者旣偃旌於地乃興鄭氏康成曰鄕射禮曰獲者聲不絕以至於乏坐東面偃旌興而俟

存疑鄭氏康成曰大侯服不氏負侯徒一人居乏相代而獲參侯幹侯徒負侯居乏不相代【賈疏上注引周禮服不氏下士一人徒四人大侯尊故使服不氏與一徒居乏余徒三人分於二侯以少一人不得相代】案注據服不之人數以定參幹之不代然上經云負侯者皆適侯又云負侯皆許諾至此乃云授獲者則負侯與獲之爲異人三侯似宜從同故敖說與注異

司馬正出於下射之南還其後降自西階遂適次釋弓說決拾襲反位【還音環一音患說吐活反下同】

正義鄭氏康成曰鄕射禮曰司馬反位立於司射之南【賈疏此司馬不言位宜與鄕射同故引之】

案鄕射惟一司馬此禮則有司馬正又有司馬師司馬正於此始定其位然則司馬師之位亦宜近之如小史之與大史與

司射進與司馬正交於階前相左由堂下西階之東北面視上射命曰毋射獲毋獵獲上射揖司射退反位乃射上射旣發挾矢而後下射射拾發以將乘矢獲者坐而獲舉旌以宮偃旌以商獲而未釋獲【毋射食亦反拾其刼反注古文釋爲捨】

正義敖氏繼公曰此獲者指在幹侯之乏者也大侯參侯者亦坐而不獲

卒射右挾之北面揖揖如升射

正義鄭氏康成曰右挾之右手挾

案無矢可挾故知爲挾鄕射禮曰不挾據矢也此曰右挾之據也鄕射於誘射旣卒曰右執卽右挾也北面揖亦指在物之揖也其稍南及西行及階之揖則南面

上射降三等下射少右從之中等並行上射於左與升射者相左交於階前相揖適次釋弓說決拾襲反位正義鄭氏康成曰上射於左由下射階上少右乃降待之言襲者凡射皆袒【賈疏前命三耦取弓矢於次不言袒至此言襲則前亦袒可知】

敖氏繼公曰上下射並行而適次則向者發於次中亦如之明矣位次中之位也亦西面北上凡言三耦之位皆放此

案旣云適次而又云反位者明位在次中之北也所以在北者以其南當容公卿大夫及士眾耦之位也下直至將拾取矢乃云一耦出則此時入次明矣

三耦卒射亦如之

正義敖氏繼公曰三亦當作二字誤也

司射去撲倚於階西適阼階下北面告於公曰三耦卒射反搢撲反位【去起呂反】

正義賈氏公彥曰鄕射司射去撲升堂告賓注云不敢佩刑器卽尊者之側此不升堂亦去撲者尊公故也敖氏繼公曰去撲者與尊者言不敢佩刑器也右初射

司馬正袒決遂執弓右挾之出與司射交於階前相左升自西階自右物之後立於物閒西南面揖弓命取矢正義鄭氏康成曰出出於次也袒時亦適次【賈疏凡袒襲皆於隠處鄕射無次司馬適堂西袒此有次明入次袒】敖氏繼公曰不言司馬正適次者以下言出則適次可知亦以上有成禮故於此省文也凡下文類此者其意皆然

案周官有射鳥氏其職射則取矢矢在侯髙則以幷夾取之鄭氏眾曰幷夾鍼箭具矢著侯髙人手不能及則以幷夾取之諸侯之官未必有射鳥氏故取矢以小臣

負侯許諾如初去侯皆執旌以負其侯而俟

正義敖氏繼公曰此負侯卽獲者也如初去侯謂許諾以宮商至乏聲止也惟去來異耳三耦所射幹侯而已而三侯之負侯皆執旌以往者卑統於尊且矢亦或有遠近故也鄭氏康成曰俟俟小臣取矢以旌指敎之

案取矢者小臣而司馬正所命者則負侯者之執旌也故負侯者許諾以小臣之取矢視旌以爲進退故耳前之負侯者在乏而獲者更來負侯所謂代也

司馬正降自西階北面命設楅

正義鄭氏康成曰此出於下物之南還其後而降敖氏繼公曰北面於所設楅之南

小臣師設楅司馬正東面以弓爲畢旣設楅司馬正適次釋弓說決拾襲反位

正義鄭氏康成曰畢所以敎助執事者鄕射禮曰乃設楅於中庭南當洗東肆敖氏繼公曰司馬正東面立於所設楅之西也此楅亦南面坐設之畢所以指畫處置之器以木爲之其長三尺此以弓指畫設楅之處象畢之用故曰以弓爲畢凡以畢指教者皆立於所設器之側

案司馬命設楅北面者以楅南面也此又以弓爲畢指教之故攺而東面鄕射無此

小臣坐委矢於楅北括司馬師坐乘之卒若矢不備則司馬正又袒執弓升命取矢如初曰取矢不索乃復求矢加於楅卒司馬正進坐左右撫之興反位【乘繩證反索悉各反復扶又反】

正義鄭氏康成曰乘四四數之左右撫分上下射此坐皆北面敖氏繼公曰又袒執弓不言決遂右挾之者可知也司馬師旣乘矢其備若否皆以告於正若不備則正命取矢若備則正進撫之也左右撫者左手撫其左右手撫其右以審定其數耳

案小臣之委矢亦北面司馬師之坐乘亦襲司馬正之又命取矢小臣亦應曰諾乘矢與撫矢異人者諸侯官多大射禮盛也

右取矢

司射適西階西倚撲升自西階東面請射於公公許正義鄭氏康成曰倚撲者將卽君前不敢佩刑器也升堂者欲諸公卿大夫辯聞也【賈疏上告三耦卒射在堂下此升】敖氏繼公曰請射乃升者以其後有告耦等事宜在上爲之故也東面亦與他儀異下經云司正東楹之東北面告於公

右再請射

遂適西階上命賓禦於公諸公卿則以耦告於上大夫則降卽位而後告

正義鄭氏康成曰告諸公卿於堂上尊之也敖氏繼公曰耦者謂公卿自爲耦也以耦告亦如命三耦之辭大夫則降卽位而後告見其貶於諸公卿也下文所云是其事已若卿與大夫爲耦則其告亦當有上下之別諸公卿大夫爲耦亦各以其次爲之案鄕射禮言主人與賓爲耦主於賓也此言賓禦於公主於公也大夫之耦不足則以士備之公卿之耦不足則以小卿小卿之耦不足則以大夫小卿之耦於大夫意者直爲上射與

司射自西階上北面告於大夫曰請降司射先降搢撲反位大夫從之降適次立於三耦之南西面北上正義賈氏公彥曰以諸公卿在上故請大夫降卿射大夫不降者彼臣禮與此異也敖氏繼公曰於此云北面則是命賓及告諸公卿皆鄕其位也適次亦謂進而至於次也三耦士也而在大夫之上者以其先射殊之三耦之南大夫之北宜有閒地以待諸公卿之降

存疑鄭氏康成曰適次由次前而北西面立【賈疏適次者大夫降自西階東行適次所過向堂東西面立因過次爲適次非入次也】

案鄕射之大夫告耦於上又鄕其位而告之此之公卿與同以皆席於賓東故也鄕射之三賓惟作之射又北面而作之此之大夫與同以皆席於賓西故也是時西方之士耦皆從大夫而東云適次立於三耦之南則三耦先適次而立於次內之北偏明矣注疏從此岐趨遂生轇轕

司射東面於大夫之西比耦大夫與大夫命上射曰某禦於子命下射曰子與某子射【比毗志反又筆倚反下同】

正義敖氏繼公曰司射東面亦在次中不言適次者可知也與大夫謂與之爲耦也

卒遂比眾耦眾耦立於大夫之南西面北上

正義鄭氏康成曰眾耦士也敖氏繼公曰士與大夫爲耦者亦存焉立於大夫之南則在次可知故經亦不言適次

若有士與大夫爲耦則以大夫之耦爲上命大夫之耦曰子與某子射告於大夫曰某禦於子

正義鄭氏康成曰爲上居羣士之上士𨿽爲上射其辭猶尊大夫敖氏繼公曰士與大夫爲耦亦其長者也乃著其爲上者意與鄕射同大夫之耦𨿽爲上射猶立於大夫之後者射事未至明其不並立也及將射乃轉居右而並立

命眾耦如命三耦之辭諸公卿皆未降

正義敖氏繼公曰諸公卿尊宜事至乃降也此時之降者爲比耦也向者旣以耦告公卿於上則耦定矣故可以未降賈氏公彥曰言未者後當降若終不射不得言未是以鄕射記曰眾賓不與射者不降右比耦

遂命三耦各與其耦拾取矢皆袒決遂執弓右挾之【拾其刼反】

正義敖氏繼公曰拾取矢謂取之於楅者也司射旣於次中東面以次命之卽反西方之位不言者亦以其可知也

存疑鄭氏康成曰此命入次之事也【賈疏上未有三耦入次袒決遂之事又下文曰一耦出明此是命入次】司射旣命而反位不言之者上射出當作取矢事未訖【賈疏鄕射云司射反位此司射位在西方去次遠故不言】敖氏繼公曰司射於取矢者惟命之而不復作之

者以其取矢亦發於次中與鄕射異

案大射旣有射次別無次外之位惟初比三耦時三耦俟於次北正謂將入次而卽位耳非以次北爲位也此時三耦與大夫之耦士眾耦皆比矣此三耦者又何待司射命之而後入次哉細玩經文無此迂曲下經云小射正作取矢如初則此處司射反位後亦當有小射正作之文脫耳注謂司射當作取矢敖謂無復作之者皆未必然

一耦出西面揖當楅北面揖及楅揖上射東面下射西面

案耦自次出西行又北行而後及楅則次在楅之東南也其折而北行處則南直碑而遠北直楅而近其距楅也如堂深之半與

上射揖進坐橫弓郤手自弓下取一个兼諸弣興順羽且左還毋周反面揖【還音旋下並同注古文且作阻】

正義鄭氏康成曰左還反其位毋周右還而反東面也【賈疏左還行至位卽位右還而反東面是還不周也下射則左還向東覆卽右還西面】君在阼還周則下射將背之敖氏繼公曰旣順羽則鉤而左還也自西面而東面若皆左還則謂之周此先左還而後右還是毋周也下放此必毋周者以相變爲容

案進坐橫弓時皆北面興則上射已東面矣不因而遂揖又左還毋周而後東面者以順羽故因而爲之儀也始取矢時鏃在右手則羽逆轉括之一端於右手而以鏃鄕外乃順矣毋周變於鄕射之周者也君在堂上取矢者在堂下固無背之之嫌且司射司馬師亦時有南面者不嫌也注言不背君亦賸義耳又案興一事也順羽一事也左還又一事也三者皆於俄頃之閒踵而爲之故鄕射禮曰順羽且興執而左還此曰興順羽且左旋互相明也此左還亦執揖亦東面

下射進坐橫弓覆手自弓上取一个兼諸弣興順羽且左還毋周反面揖【覆芳伏反】

正義敖氏繼公曰反面自東面而反西面

存疑鄭氏康成曰人東西鄕以南北爲橫

案橫弓時上射下射皆北面以楅上之矢鏃鄕南必北面乃可取之也旣取乃東西鄕耳人北面則弓以東西爲橫矣注說殊足人又案此揖亦西面言反面揖正以明其毋周也

旣拾取矢捆之【拾其刼反捆若穏反注古文捆作魁】

正義鄭氏康成曰捆齊等之也

兼挾乘矢皆內還南面揖

正義鄭氏康成曰內還者上射左下射右敖氏繼公曰亦揖乃皆內還經文不具也上射左還下射右還皆鄕內故總以內言之皆內還者由便也

適楅南皆左還北面揖搢三挾一个

正義鄭氏康成曰楅南者向及楅之位也敖氏繼公曰上射東行下射西行而在楅之南也

案鄕射禮云皆少進此云適卽少進之義下射亦左還而周可見上之毋周者無闗於不背君也鄕射北面下無揖字

揖以耦左還上射於左退者與進者相左相揖退釋弓矢於次說決拾襲反位【說吐活反拾如字】

正義鄭氏康成曰以猶與也言以者耦之事成於此意相人耦也上射轉居左便其反位也上射少北乃東面敖氏繼公曰以如以賓升之以謂上射以其耦左還也此左還者上射先而下射後故言以亦少南行至於向當楅之位而揖不言者無可爲節亦以其可知故也

存疑敖氏繼公曰於左當作於右必言上射於右者其意與鄕射同

案鄕射上射於右此於左者鄕射之耦位在西於右乃當其位此則在東於左乃當其位也鄕射注云下射少南此云上射少北者鄕射之耦西行以南爲左必由進者之北乃與進者相左故上射在北自若而下射少南以與之並也此則東行以北爲左必由進者之南乃與進者相左故下射在南自若而上射少北以與之並也鄕射於此節無釋弓矢說決拾之事臣禮威儀省也

二耦拾取矢亦如之後者遂取誘射之矢兼乘矢而取之以授有司於次中皆襲反位【拾其刼反】

正義鄭氏康成曰有司納射器因畱主授受之敖氏繼公曰云以授有司乃反位則主射器之有司不離其位而授受亦可見矣

右三耦取矢於楅

司射作射如初一耦揖升如初司馬命去侯負侯許諾如初司馬降釋弓反位

正義敖氏繼公曰如初亦適次作上耦也其異者三耦於旣作乃袒決遂取弓矢也司射旣作卽反位不俟之司馬司馬正也下放此不言說決拾與襲亦文省

案鄕射禮惟言負侯許諾此必言如初者此禮三侯且有授旌之事與彼不同故以如初明之

司射猶挾一个去撲與司馬交於階前適阼階下北面請釋獲於公公許反搢撲遂命釋獲者設中以弓爲畢北面

正義鄭氏康成曰北面立於所設中之南當視之也鄕射禮云設中南當楅西當西序敖氏繼公曰大史前立於所設中之西於是司射當之西面命之旣則少西南行而北面以弓爲畢指畫以示其處案先言交於階前而後適阼階下則凡適阼階下者皆循堂亷之下而東行矣鄕射禮司射西面立於所設中之東而後北面視設中此亦然

大史釋獲小臣師執中先首坐設之東面退大史實八算於中橫委其餘於中西興共而俟【共九勇反】

正義敖氏繼公曰云大史釋獲明上釋獲者之爲大史也實算則坐故於後言興是時大史位於中西小史之位亦宜近之鄭氏康成曰先猶前也命大史而小臣師設之國君官多也小臣師退反東堂下位鄕射禮曰橫委其餘於中西南末賈氏公彥曰鄕射釋獲者執鹿中一人執算以從之彼自執中尙使人執算況國君官多大史不自執中豈得自執算明亦使人執之鄭氏鍔曰釋算所以記其中之數大史釋之者職當記注也

案此禮三侯三乏而中惟一者射中則釋不以侯別也爲大史執算者意其小史與小史主佐大史下經有小史故此不言執算之人以其可知也

司射西面命曰中離維綱揚觸捆復公則釋獲眾則不與【中竹用反與音預注古文捆作魁】

正義鄭氏康成曰離猶過也獵也侯有上下綱其邪制躬舌之角者爲維或曰維當爲縜縜綱耳【賈疏綱與維皆用繩爲之又以布爲縜籠綱然後以上个下个邊綴著縜兩頭以綱系著植維者於上个下个上下躬兩頭皆有角又以小繩綴角系著植也朱子曰綱耳卽籠綱以布爲之梓人謂之縜】揚觸者謂矢中他物揚而觸侯也捆復謂矢至侯不著而還復復反也公則釋獲優君也眾當中鵠而著敖氏繼公曰西面亦於中東離麗也中而麗於維綱言其去鵠遠也揚觸捆復言其非正中又且不必在鵠也二者甚不宜釋獲而於君則釋之優君也不與謂不在此釋獲之科也此特承上文而言耳其實眾之所射非正中其鵠者皆不釋也或曰維謂躬與舌也躬舌所以維持侯也

惟公所中中三侯皆獲【中竹用反】

正義鄭氏康成曰値中一侯則釋獲賈氏公彥曰雲中三侯皆獲則麗維綱及揚觸捆復亦釋之敖氏繼公曰此愈優君也中亦兼離維綱揚觸捆復而言皆獲者中一侯則其侯之獲者主獲之也此命傳告於獲者故以獲言之上云釋獲此云獲互文也王氏與之曰君之侯道獨遠然至射時卻又優君不必中鵠不必至遠亦自釋獲

案言中三侯卽上經所謂非其侯也

釋獲者命小史小史命獲者

正義鄭氏康成曰傳吿服不使知此司射所命【賈疏據大侯言則參侯於侯可知】敖氏繼公曰獲者三侯之獲者也司射所命之辭言眾則不與又言中三侯皆獲故須徧命之

司射遂進由堂下北面視上射命曰不貫不釋上射揖司射退反位【貫古玩反注古文貫作闗】

案鄕射禮不言視上射此詳之

釋獲者坐取中之八算攺實八算興執而俟

案鄕射禮云攺實八算於中此文略

乃射若中則釋獲者每一个釋一算上射於右下射於左若有餘算則反委之又取中之八算攺實八算於中興執而侯三耦卒射【若中之中竹用反】

正義敖氏繼公曰鄕射禮云若中則釋獲者坐而釋獲

案三耦卒射則適次反位

賓降取弓矢於堂西

正義鄭氏康成曰不敢與君並俟告取之以升俟君事畢賈氏公彥曰下云公將射則賓降適堂西袒決遂於此不卽袒決遂者去射時遠也敖氏繼公曰此言降而不言升似有闕文賓降取弓矢以升者明其將侍君射

案賓先降而諸公卿從之旣則賓升諸公卿適次

諸公卿則適次繼三耦以南

正義鄭氏康成曰言繼三耦明在大夫北賈氏公彥曰至三耦之南以次西面立敖氏繼公曰不言降者可知也

案鄕射記云大夫降立於堂西以俟射是𨿽降猶未就射位也此公卿降卽就射位以有次故也

公將射則司馬師命負侯皆執其旌以負其侯而俟司馬師反位

正義鄭氏康成曰君尊若始焉敖氏繼公曰位蓋司馬正之南

僕人埽侯道

正義鄭氏康成曰新之

司射去撲適阼階下告射於公公許適西階東吿於賓遂搢撲反位【去起呂反】

正義鄭氏康成曰吿當射也

存疑敖氏繼公曰告射輕於請射故不升堂

案請射於公之後有告賓卿大夫之節故須升堂此則告於公而已故自下而北面告之下重於升北面重於東面敖氏反以爲輕非也

小射正一人取公之決拾於東坫上一小射正授弓拂弓皆以俟於東堂【授依敖作受】

正義敖氏繼公曰授當作受受弓者受於有司也受弓亦於東堂皆二小射正也云小射正一人又云一小射正受弓則小射正亦多矣周官射人下大夫二人上士四人然則諸侯之大射正上士亦二人小射正中士亦四人與賈氏公彥曰此云小射正一人取公之決拾下云小射正奉決拾以笥與此爲一人此又云小射正授弓與取決拾者別則小射正二人也鄭氏康成曰授弓當授大射正【賈疏下云大射正執弓以授公明此當授大射正】拂弓去塵

案始而納射器者有司也故射器皆有司司之云取之於東坫上則有授之於東坫下者矣弓與決拾同也此時俟於東堂則小射正受而未授明矣下云大射正執弓則小射正乃授之決拾此時亦在笥此東堂蓋卽東箱

公將射則賓降適堂西袒決遂執弓搢三挾一个升自西階先待於物北北一笴東面立

正義賈氏公彥曰前文賓降適堂西取弓矢無賓升堂之文但文不具其實卽升矣是以此云賓降鄭氏康成曰北一笴不敢與君倂東面立鄕君也敖氏繼公曰北一笴物北空一笴地也必退一笴者遠下君亦爲司馬當由物後而適物閒也

司馬升命去侯如初還右乃降釋弓反位【還音環又音患注今文曰右還】

正義敖氏繼公曰還右謂圍右物也旣命去侯則由右物之南適其右乃降來由物北去適物右是還之也不還左物者以君將爲下射故也是時君未立於物而先辟之敬之至也

存疑鄭氏康成曰還右還君之右也猶出下射之南還其後也【賈疏上初射時司馬命去侯訖出於下射之南還其後故取彼解此】

案右物上射所立之物也上經初射畢司馬正升自西階自右物之後立於物閒揖弓命取矢亦云右物是也右物賓所立此時賓待於物北一笴故但云還右如注說則是還左矣

公就物小射正奉決拾以笥大射正執弓皆以從於物【笥心字反】

正義鄭氏康成曰大射正捨司正親其職敖氏繼公曰笥蓋竹器決拾在坫上時亦宜用笥至是始見之耳射時大射正爲司正如故至是暫捨其職而爲君執弓重其事也弓射器之主也

小射正坐奠笥於物南遂拂以巾取決興贊設決朱極三

正義敖氏繼公曰拂者拂決極與拾也贊設決極者爲君設之也下言贊者放此君極朱而用三若臣則用二其物色未聞鄭氏康成曰極猶放也所以韜指利放也以朱韋爲之三者食指將指無名指無極放契於此指多則痛小指短不用

通論陳氏祥道曰此禮朱極三士喪禮纊極二生者以韋所以致其用也死者以纊以明其不用也極亦謂之韘童子佩韘是也

案奠笥於物南者順君所面也

小臣正贊袒公袒朱襦卒袒小臣正退俟於東堂正義敖氏繼公曰此袒於設決之後亦異於臣案贊袒襲別使小臣正者他事亦容袒襲不專射事宜使近臣爲之然則他禮公有袒襲者皆小臣正贊之與

小射正又坐取拾興贊設拾以笥退奠於坫上復位正義鄭氏康成曰旣袒乃設拾拾以韝襦上賈氏公彥曰鄕射無襦放拾與決得俱設若大夫對士射袒纁襦設拾亦當在袒後

案他耦皆袒決遂然後執弓而就物公則就物然後袒決遂而執弓亦異於臣

大射正執弓以袂順左右隈上再下壹左執弣右執簫以授公公親揉之【隈烏回反揉日酉反注今文順爲循古文揉爲紐】

正義鄭氏康成曰衣袖謂之袂順放之也隈弓淵也【賈疏以袂向下於弓隈順放之】揉宛之觀其安危也敖氏繼公曰隈者弓之曲處也考工記曰凡角之中恆當弓之畏畏也者必撓是也順之之意未詳或曰順之者所以審其厚薄而驗其彊弱也詳上而略下以其上下均也

案此大射正受之於小射正者也蓋於東堂受之考工記弓人職云和弓摩注云拂也將用弓必先拂之摩之而引此經爲證蓋順左右隈者拂之也揉之者摩之也皆所以和其弓也

小臣師以巾內拂矢而授矢於公稍屬【屬之欲反】

正義鄭氏康成曰內拂恐塵及君也稍屬不搢矢敖氏繼公曰授矢亦以巾也燕禮記曰小臣以巾授矢凡授弓矢皆當於公右

案夏官太僕職王射則贊弓矢注云謂授之受之繕人職掌詔王射贊王弓矢之事疏云太僕已贊授受此又贊者太僕贊時此官助贊也此侯禮蓋以大射正行太僕之事而以小臣師當天子之繕人與

大射正立於公後以矢行告於公下曰畱上曰揚左右曰方

正義鄭氏康成曰若不中使君當知而攺其度畱不至也揚過去也方出旁也敖氏繼公曰方者左則曰左方右則曰右方也

案夏官射人職王射則立於後以矢行告諸侯之大射正卽天子之射人可見矣

公旣發大射正受弓而俟拾發以將乘矢【拾其刼反】

正義敖氏繼公曰俟者將復授之也云拾發以將乘矢則是賓先公後亦如其他上下射之爲也鄕射與此篇於上耦之初射其文正與此同皆據下射而言足以見之矣

存疑鄭氏康成曰公下射也而先發不畱尊也

公卒射小臣師以巾退反位大射正受弓小射正以笥受決拾退奠於坫上復位大射正退反司正之位小臣正贊襲

正義鄭氏康成曰受弓以授有司於東堂敖氏繼公曰以笥受決拾是公自說之也云反司正之位是射時其位自若也然則此司正之位不當東西之中而與鄕飲酒者異明矣贊襲贊爲之襲也

公還而後賓降釋弓於堂西反位於階西東面【還音旋】正義鄭氏康成曰階西東面賓降位敖氏繼公曰公退云還是進退不由物前也賓因降而不敢卽升若以是時未有上事也不言說決拾襲亦文省案公蓋左還由東楹北而復阼階上之位未射則先待己射則後降耦於君之禮也

公卽席司正以命升賓賓升復筵而後卿大夫繼射案司正必公卽席而後升賓者猶賓初入時公升卽席主人始以賓升也賓必有命而後升者以諸公卿大夫皆在下也諸公卿大夫必賓升筵而後繼射者以賓爲君耦耦之事未畢卽君之事未畢也

諸公卿取弓矢於次中袒決遂執弓搢三挾一个出西面揖揖如三耦升射卒射降如三耦適次釋弓說決拾襲反位眾皆繼射釋獲皆如初【說吐活反】

正義鄭氏康成曰諸公卿言取弓矢眾言釋獲互言也敖氏繼公曰反位亦在次於取弓矢之處爲少北耳眾謂大夫而下此不分別士與大夫爲耦之儀是如三耦也其以君在故耦不得盡其尊大夫之禮與

案言次中者明公卿之弓矢亦入次而自取之有司不爲之授也鄕射之大夫其降而釋弓不與三耦同此公卿降如三耦者以有次故同也

卒射釋獲者遂以所執余獲適阼階下北面告於公曰左右卒射反位坐委余獲於中西興共而俟【共九勇反注古文曰余算】

案此與鄕射異者不升西階而適阼階下不告於賓而告於公

右再射

司馬袒執弓升命取矢如初負侯許諾以旌負侯如初司馬降釋弓如初小臣委矢於楅如初

正義敖氏繼公曰小臣委矢於楅如初蓋防司馬正興反位以上之文而言也與鄕射所云者異鄭氏康成曰司馬司馬正於是司馬師亦坐乘矢

案不言決遂右挾之亦可知也

賓諸公卿大夫之矢皆異束之以茅卒正坐左右撫之進束反位

正義鄭氏康成曰異束大夫矢尊殊之也正司馬正也進前也又言束整結之示親也敖氏繼公曰此文主於束矢而言蓋見其不在如初之中者也束之以茅小臣蓋於委矢之時則爲之司馬正旣撫而進束則撫者撫其末與卒字衍

案鄕射於大夫之矢云兼束蓋主一大夫而言謂總其乘矢者束之也此云異束蓋主諸公卿大夫而言謂各隨其人之矢而束之也其束之亦當上握

賓之矢則以授矢人於西堂下

正義鄭氏康成曰是言矢人則納射器之有司各以其器名官職不言君矢小臣以授矢人於東堂可知【賈疏以小臣取矢明取以授矢人】敖氏繼公曰授賓矢者亦小臣也此節恐在未乘之前

案君矢不拾故賓矢無可拾於西堂下者仍其納時之故處也

司馬釋弓反位而後卿大夫升就席

正義鄭氏康成曰此言其升前小臣委矢於楅【賈疏上文司馬降釋弓如初在小臣委矢之上其釋弓時卿大夫卽升就席鄭明其次第也】敖氏繼公曰至是乃見之者爲其不可以亂如初之文故終言上事而後及之耳

案鄕射之大夫射畢卽升席此司馬釋弓乃升者君在故也司馬釋反位句乃復述上事以明卿大夫升之節耳

右再取矢

司射適階西釋弓去撲襲進由中東立於中南北面視算【去起呂反】

案射人職與大史數射中此司射視算卽其事也

釋獲者東面於中西坐先數右獲二算爲純一純以取實於左手十純則縮而委之每委異之有餘純則橫諸下一算爲奇奇則又縮諸純下興自前適左東面坐坐兼斂算實於左手一純以委十則異之其餘如右獲【數疏羽反奇居宜反下同注古文縮皆作蹙】

正義鄭氏康成曰興自前適左從中前北也更端故起少北於故敖氏繼公曰東面坐坐字衍鄕射無之

司射復位釋獲者遂進取賢獲執之由阼階下北面告於公若右勝則曰右賢於左若左勝則曰左賢於右以純數告若有奇者亦曰奇若左右鈞則左右各執一算以告曰左右鈞還復位坐兼斂算實八算於中委其餘於中西興共而俟【共九勇反】

案鄕射之告獲升自西階故復位曰降此由阼階下故復位曰還

右告獲

司射命設丰司宮士奉丰由西階升北面坐設於西楹西降復位【奉芳勇反】

正義鄭氏康成曰當飲不勝者射爵敖氏繼公曰亦適堂西命之命設丰乃不搢撲者以尊者亦或飲此丰上之觶故也在不勝之黨而不用罰爵者惟君爾司宮士司宮之屬也此時之位亦當在堂西案司宮士蓋納射器時以丰入而因畱主之者也鄕射禮丰升不言由西階其設之不言北面坐此詳之

勝者之弟子洗觶升酌散南面坐奠於丰上降反位案鄕射禮言酌不言散此禮有膳故言散

司射遂袒執弓挾一个搢撲東面於三耦之西命三耦及眾射者勝者皆袒決遂執張弓不勝者皆襲說決拾郤左手右加弛弓於其上遂以執弣【說吐活反郤去約反弛陜反弣音撫】

正義敖氏繼公曰司射袒亦決遂文省耳東面命之於次中鄭氏康成曰執張弓右手挾

司射先反位三耦及眾射者皆升飲射爵於西階上正義敖氏繼公曰此目下事也

案鄕射禮曰三耦及眾射者皆與其耦進立於射位以其先止於堂西也此本在次故無進立之文

小射正作升飲射爵者如作射

正義敖氏繼公曰司射所命執弓之儀耳故小射正復作其升飲郝氏敬曰司射但命其儀不親作與鄕射異

一耦出揖如升射及階勝者先升升堂少右不勝者進北面坐取丰上之觶興少退立卒觶進坐奠於丰下興揖不勝者先降與升飲者相左交於階前相揖適次釋弓襲反位

正義敖氏繼公曰惟言釋弓襲亦文省

僕人師繼酌射爵取觶實之反奠於丰上退俟於序端升飮者如初三耦卒飮

正義鄭氏康成曰自此以下辯爲之酌敖氏繼公曰僕人師不言命之者則是此乃其常職俟時而共之耳

案僕人師卽此禮之執爵者也鄕射禮有執爵者注云於旣升飮而升自西階此亦當然

若賓諸公卿大夫不勝則不降不執弓耦不升

正義鄭氏康成曰重恥尊也此耦謂士也敖氏繼公曰耦惟謂士與大夫爲耦者也不升則立於射位也大夫旣飮耦乃釋弓而反位

案降謂降階鄕射禮惟言賓主人大夫不勝則不執弓不言不降此言之者以在君所嫌當降也

僕人師洗升實觶以授賓諸公卿大夫受觶於席以降適西階上北面立飮卒觶授執爵者反就席

正義鄭氏康成曰𨿽尊亦西階上立飮不可以己尊枉正罰也授爵而不奠丰尊大夫也敖氏繼公曰洗者以承賤者後新之其次則不洗矣降降席也西階上臣飲罰爵之位也授執爵者宜反於其所受者也

若飮公則侍射者降洗角觶升酌散降拜

正義鄭氏康成曰侍射者賓也飲君則不敢以爲罰從致爵之禮也賈氏公彥曰罰爵罰者飮之而已今從燕臣致爵於君之禮下文所謂夾爵者是也角觶以兕角爲之非謂四升曰角者也對下飲君象觶故云角觶

案不曰公不勝但曰飮公臣子之辭也

公降一等小臣正辭賓升再拜稽首公答再拜賓坐祭卒爵再拜稽首公答再拜賓降洗象觶升酌膳以致下拜小臣正辭升再拜稽首公答再拜公卒觶賓進受觶降洗散觶升實散下拜小臣正辭升再拜稽首公答再拜賓坐不祭卒觶降奠於篚階西東面立

正義敖氏繼公曰自酌膳以致以上與媵觶之禮同者也以致亦奠於薦南公卒觶以下與媵觶之禮異者也所以謂之射爵也鄭氏康成曰賓復酌自飮者夾爵也賈氏公彥曰受罰者飲之不祭君爵不祭是以賓飲夾爵亦不祭

案燕禮媵觶者先飮訖以媵於公公舉之以酬賓公飮訖賓乃酌以旅則是後觶賓飮之媵者不復飮也此禮後觶亦侍射者飮之公一爵而侍射者先後二爵是爲夾爵又案此𨿽用媵觶之禮然媵觶者於旣酌膳而降拜及升復拜故曰升成拜此則下時未拜惟升再拜稽首而已亦殺於媵觶者也賓降洗散觶時當先奠象觶乃取散觶洗之不言者可知也存疑鄭氏康成曰夾爵亦所以恥公也

案重恥公故夾爵以致敬也乃云恥公殊違禮意

擯者以命升賓賓升就席【注今文席爲筵】

正義鄭氏康成曰擯者司正也

若諸公卿大夫之耦不勝則亦執弛弓特升飮

正義鄭氏康成曰此耦亦謂士也特猶獨也與尊爲耦而不勝使之獨飮敖氏繼公曰比耦之時大夫有與士爲耦者諸公卿無與士爲耦者此諸公卿衍文

案特升飮明大夫之不降也亦不得不然之勢耳

眾皆繼飮射爵如三耦射爵辯乃徹丰與觶【辯音徧】案徹謂司宮士反丰於堂西僕人師反觶於篚右飮不勝者

司宮尊侯於服不之東北兩獻酒東面南上皆加勺設洗於尊西北篚在南東肆實一散於篚【獻如字】

正義鄭氏康成曰言尊侯者獲者之功由侯也散爵名容五升敖氏繼公曰爲三侯之獲者及僕人巾車設尊而言尊侯者以其功皆由侯也兩兩壺也兩壺皆酒而雲南上是先酌所上者與加勺東枋此在大侯之乏東北乃云服不者見此時服不在乏也不云初設之者因事而獻故俟時而設所以別於正獻者也此所設尊洗卽篇首所言者上言獲者之尊此云尊侯上言大侯之乏此云服不文互見又有詳略則以設與未設而異也服不於天子爲下士則此亦士旅食者與

案鄕射禮不別爲獲者設尊者眾耦之中有鄕人而獲者亦鄕人也不妨與之同尊此禮公面尊其南有膳必士以上乃得酌於是此士旅食之尊所由別設也諸侯之服不亦旅食之等旣不可酌於方壺又以其爲功於侯不欲其亦酌於圜壺故別尊之也僕人以上與服不同功故同用此尊尊必兩者司馬正所酌一壺司馬師所酌又一壺也南上者司馬正所酌爲上所以尊大侯也

存疑鄭氏康成曰爲大侯獲者設尊也不於初設之者不敢必君射也君不射則不獻大侯之獲者案此設尊洗之處近於侯乏之閒獲者執旌時往來於此若早設之亦虞窒礙故俟時而設非關君之射不射也旣張三侯君𨿽不射大侯之獲者亦當獻之

司馬正洗散遂實爵獻服不服不侯西北三步北面拜受爵

正義鄭氏康成曰言服不者著其官尊大侯也服不司馬之屬掌養猛獸而教擾之者洗酌皆西面【賈疏以設尊設洗皆東面故知西面向之】侯西北三步受爵近其所爲獻【賈疏服不得獻由侯所爲故不近乏而近侯】敖氏繼公曰服不爲大侯之獲者故先獻司馬正獻亦異之獻時蓋亦西南面案乏去侯西十北十則此之侯西北三步爲乏東南七步矣服不之尊在乏東北其洗在尊西北然則司馬正當西面洗散乃東南行就尊西面實之更復東南行就服不之位而獻之

通論陳氏祥道曰鄕射獲者負侯受爵大射服不侯西北三步受爵尊卑異也

司馬正西面拜送爵反位

正義鄭氏康成曰不俟卒爵略賤也敖氏繼公曰旣拜送而反位亦爲其不拜旣也是後則司馬師代之行事於司馬正旣反位獲者亦反東面

存疑鄭氏康成曰此終言之獻服不之徒乃反位【賈疏服不與其徒共在獲所獻服不亦兼獻其徒始反位】

宰夫有司薦庶子設折俎

正義鄭氏康成曰宰夫有司宰夫之吏也鄕射記曰獲者之爼折脊脇肺敖氏繼公曰薦於服不之東爼在薦東

卒錯獲者適右个薦爼從之

正義鄭氏康成曰薦爼已錯乃適右个明此獻已己歸功於侯也適右个由侯內敖氏繼公曰此獲者卽服不也變服不言獲者見服不亦在乏而獲也有司與庶子旣錯薦爼於地獲者則以爵適右个而二人復執薦爼從之薦錯於獲者之南爼在薦南存疑鄭氏康成曰不言服不言獲者國君大侯服不負侯其徒居乏待獲變其文容二人也司馬正皆獻之

案惟實一散於篚而服不於祭侯卒爵後司馬師卽受虛爵司馬正安所得爵以獻大侯之徒蓋司馬正止獻服不一人其徒則司馬師獻僕人巾車後乃獻之耳

獲者左執爵右祭薦爼二手祭酒

正義鄭氏康成曰二手祭酒者獲者南面於爼北當爲侯祭於豆閒爵反注爲一手不能正也敖氏繼公曰獲者南面坐乃左執爵也祭俎者興取刌肺以坐祭也二手祭酒爲散大酒多一手注之難爲節也存疑鄭氏康成曰此薦俎之設如於北面人焉天子祝侯曰惟若寧侯無或若女不寧侯不屬於王所故抗而射女彊飮彊食貽女曾孫諸侯百楅【賈疏考工記梓人文】諸侯以下祝辭未聞

案薦俎之設當如南面人自錯於侯北三步而移適於此面位無變也服不𨿽以之祭侯而薦俎則爲服不而設此祝與禮宜有祝辭梓人職辭然經不見祝祝之節不可爲典要也說見後

適左个祭如右个中亦如之

正義鄭氏康成曰鄕射禮曰獻獲者俎與薦皆三祭【賈疏右左及中三祭非謂一處有三祭】

卒祭左个之西北三步東面設薦俎立卒爵

正義鄭氏康成曰此向受獻之位也不北面者嫌爲侯卒爵不言不拜旣爵司馬正己反位不拜可知也鄕射禮曰獲者薦右東面立飮【賈疏此立位當同鄕射】敖氏繼公曰東面變於受爵之時也卒爵與受爵不同面自是一禮耳下釋獲者亦然卒爵於薦西東面自若也是時司馬師蓋己北面於其東

司馬師受虛爵洗獻僕人與巾車獲者皆如大侯之禮卒司馬師受虛爵奠於篚

正義鄭氏康成曰僕人埽侯道巾車張大侯及參侯幹侯之獲者其受獻之禮如服不也僕人巾車於服不之位受之功成於大侯也【賈疏僕人巾車無位明就大侯之位受獻】不言量人者自後以及先可知【賈疏張侯時先言量人後言巾車君射時乃有僕人及獻先言僕人後言巾車是自後以及先僕人得獻明量人得獻可知】敖氏繼公曰僕人與巾車亦聽命於司馬故司馬幷獻之獲者謂大侯之與服不相代而獲者及參侯幹侯之獲者各二人也承服不後而洗則是此每獻皆洗矣皆如大侯之禮主於二侯之獲者言也不云服不而云大侯者明亦各就其侯而祭也若代服不而獲者與僕人巾車則固祭於大侯矣不言量人者或不與此獻與

案僕人巾車與服不異官至參幹之獲者又當祭侯故敖氏知爲每獻皆洗也

獲者皆執其薦庶子執俎從之設於乏少南服不復負侯而俟【復扶又反】

正義敖氏繼公曰獲者謂三侯之相代而獲者凡六人也乏亦謂三侯之乏也獲者之薦俎設於乏者以其位在是也然則僕人巾車亦各設於其位與服不負大侯則其徒代之居乏也參侯幹侯亦有負侯者不言者可知也鄭氏康成曰少南爲復射妨旌也僕人巾車量人自服不而南

右獻獲者之屬

司射適階西去撲適堂西釋弓說決拾襲適洗洗觚升實之降獻釋獲者於其位少南【去起呂反說吐活反】

正義鄭氏康成曰獻釋獲者與獲者異文武不同也去撲者撲不升堂也少南辟中敖氏繼公曰釋弓亦幷釋矢也鄕射有矢字洗觚升實之與獲者異蓋釋獲者無事於侯且尊於獲者故獻之不酌獲者之尊而酌上尊也

案注意蓋以大史爲文服不爲武也周官服不下士大史下大夫大史固尊於服不矣且爲侯設尊惟有事於侯者宜酌之故釋獲者與諸臣同酌上尊

薦脯醢折俎皆有祭

正義鄭氏康成曰俎與服不同惟祭一爲異敖氏繼公曰折上亦似脫設字皆皆薦俎也祭亦脯與切肺也不言所設之人蓋亦有司與庶子與

釋獲者薦右東面拜受爵司射北面拜送爵釋獲者就其薦坐左執爵右祭脯醢興取肺坐祭遂祭酒興司射之西北面立卒爵不拜旣爵司射受虛爵奠於篚釋獲者少西辟薦反位【辟音辟】

案祭俎不奠爵則亦刌肺也獻大史不及小史則獻獲者後亦不獻量人如敖說與

司射適堂西袒決遂取弓挾一个適階西搢撲以反位案鄕射禮司射之獻釋獲者弓矢與撲皆釋於階西故至此節云取弓於階西挾一个此獻釋獲時司射之弓矢釋於堂西故取弓挾矢之處與鄕射異右獻釋獲者

司射倚撲於階西適阼階下北面請射於公如初正義鄭氏康成曰不升堂賓諸公卿大夫旣射矣聞之可知敖氏繼公曰階下請射於公正禮也向之升者有爲爲之耳此言如初未詳疑衍

案初請射時本自阼階前云如初者如其初不如其再也

右三請射

反搢撲適次命三耦皆袒決遂執弓序出取矢

正義敖氏繼公曰執弓亦右挾之序謂每耦以次而出也鄭氏康成曰向言拾是言序互言耳【賈疏互者皆次序出次在庭拾取矢】

司射先反位

正義鄭氏康成曰言先先三耦也司射旣命三耦卽反位敖氏繼公曰云先反位明不俟之

三耦拾取矢如初小射正作取矢如初【拾其刼反】

正義鄭氏康成曰小射正司射之佐作取矢禮殺代之

存疑敖氏繼公曰小射正作取矢如初一句似衍大射之禮司射惟命拾取矢而不復作與鄕射異以前後經文考之可見又言此於拾取矢之後似非其次且上無作取矢之事亦不宜言如初其爲衍也明矣案上經將飮不勝者司射於三耦及眾射者旣命之矣小射正又作升飮射爵者如作射以彼例此則拾取矢亦當司射命之而又小射正作之不應竟無此節而以經文爲衍也此句蓋在上句之上傳寫者訛在下耳此云如初則初命拾取矢亦當有之而文脫矣非至此禮殺而後以小射正代也注以小射正爲司射之佐則射人之爲大射正也不已決乎

三耦旣拾取矢諸公卿大夫皆降如初位與耦入於次皆袒決遂執弓皆進當楅進坐說矢束上射東面下射西面拾取矢如三耦【拾其刼反說吐活反下同】

正義鄭氏康成曰皆進當楅進三耦揖之位也敖氏繼公曰如初位者適次繼三耦以南也坐說矢束俱北面說之旣說則上射少西而反東面下射少東而反西面乃拾取之

案皆進之位是三耦西面揖之位也當楅之位是三耦北面揖之位也又進之位是三耦及楅揖之位也經言此者明亦有三揖也

若士與大夫爲耦士東面大夫西面大夫進坐說矢束退反位

正義鄭氏康成曰說矢束自同於三耦謙也

案據此𨿽在君所士與大夫爲耦士亦爲上射

耦揖進坐兼取乘矢興順羽且左還毋周反面揖大夫進坐亦兼取乘矢如其耦【還音旋】

正義鄭氏康成曰耦兼取乘矢不敢與大夫拾

北面搢三挾一个揖進

正義敖氏繼公曰揖進當作揖退鄕射云揖退是也案此儀亦於旣適楅南皆左還之時爲之

大夫與其耦皆適次釋弓說決拾襲反位諸公卿升就席

正義鄭氏康成曰大夫反位諸公卿乃升就席大夫與己上下位【賈疏上大夫與下大夫同是大夫爵】

存疑敖氏繼公曰大夫旣反位諸公卿乃與之序升公卿之下不言大夫者文脫耳又此上下文皆言卿大夫升就席不應此時獨否也然則此有脫文明矣案升惟言公卿則大夫不升矣大夫蓋立於三耦之南與再射時大夫先降之義同

眾射者旣拾取矢皆如三耦遂入於次釋弓矢說決拾襲反位【拾取之拾其刼反】

正義敖氏繼公曰此或言適次或言入於次互文以見其同也

右耦皆取矢於楅

司射猶挾一个以作射如初一耦揖升如初

正義敖氏繼公曰此司射作射亦在未取弓矢之時與初作射者微異云如初者謂所作惟上耦而旣作則反位

司馬升命去侯負侯許諾司馬降釋弓反位

正義敖氏繼公曰亦皆如初可知

司射與司馬交於階前倚撲於階西適阼階下北面請以樂於公公許

正義鄭氏康成曰請奏樂以爲節也始射獲而未釋獲復釋獲復用樂行之君子之於事始取苟能中課有功終用成法敎化之漸也射用應樂爲難孔子曰射者何以聽循聲而發發而不失正鵠者其惟賢者乎【賈疏射義文】

案鄕射禮云請以樂樂於賓此不言樂賓賓卑也射義疏云何以射言何以能使射中與樂節相應也何以聽言何以能聽此樂節使與射中相合也循聲而發言依循樂聲而發矢也不失正鵠言中也所釋樂節之義最明蓋樂之轉折處每節之以鼔射之發也循聲則其中也應鼔鼔不與射期而射適與鼔防是之謂樂節

司射反搢撲東面命樂正曰命用樂樂正曰諾

正義鄭氏康成曰言君有命用樂射也樂正在工南北面賈氏公彥曰司射在西階下東面遙命之敖氏繼公曰樂正許諾自若北面

司射遂適堂下北面視上射命曰不鼔不釋上射揖司射退反位樂正命大師曰奏貍首閒若一大師不興許諾樂正反位奏貍首以射【大音泰貍力之反】

正義鄭氏康成曰樂正北面受命左還東面命大師貍首逸詩閒若一者調其聲之疏數重節劉氏敞曰騶虞采蘩采蘋皆在二南則貍首亦必其儔豈夫子刪詩時已亡與或曰貍首鵲巢也篆文貍似鵲首似巢方氏慤曰此射義所謂飾之以樂也

存疑鄭氏康成曰貍之言不來也其詩有射諸侯首不朝者之言因以名篇後世失之謂之曾孫曾孫者其章頭也射義所載詩曰曾孫侯氏是也以爲諸侯射節者采其旣有弧矢之威又言小大莫處禦於君所以燕以射則燕則譽有樂以時防君事之志也案貍首注以爲逸詩是也旣逸矣何又以曾孫當之乎射義曾孫八句蓋後人因射禮而附防爲之與騶虞采蘩采蘋絕不類夫騶虞采蘩采蘋不必其詠射事也直以之爲節耳曾孫侯氏之云拘拘事實古人寧屑爲此而謂周公制禮乃以之爲射節乎至考工記祭侯之辭曰母或若女不寧侯不屬於王所故抗而射女此本非仁人之言也果爾則諸侯將盡離心解體尙何禮明樂備之有此正當抉其疵繆而辧正之者鄭氏以其下文亦有貽女曾孫之云而牽而合之滋乖刺矣射節之詩不可太長不過三句四句而止以其類求之則劉氏之說或然又案周官主射節者樂師也太師則帥瞽而歌鐘師又掌其奏夫歌者人聲也奏者鐘鼓也然則此亦樂正主之工歌之而鐘人奏之與

三耦卒射賓待於物如初公樂作而後就物稍屬不以樂志其他如初儀卒射如初【屬之欲反】

正義鄭氏康成曰不以樂志君之射儀遲速從心其發不必應樂辟不敏也敖氏繼公曰卒射如初謂公卒射以至賓反位於階西之儀

案其他蓋謂贊決贊袒贊拾及授弓受弓之等

賓就席諸公卿大夫眾射者皆繼射釋獲如初卒射降反位釋獲者執余獲進告左右卒射如初

正義敖氏繼公曰就席繼射釋獲三事皆如初也降反位指眾射之最後者而言以見釋獲者升告之節也

右三射

司馬升命取矢負侯許諾司馬降釋弓反位

案上經云司馬釋弓反位而後卿大夫升就席此亦當然

小臣委矢司馬師乘之皆如初司馬釋弓視算如初釋獲者以賢獲與鈞告如初復位

右取矢告獲如初

司射命設丰實觶如初

正義敖氏繼公曰實觶上更有設丰二字如鄕射文此脫也

遂命勝者執張弓不勝者執弛弓升飮如初卒退丰與觶如初

右飮不勝者如初

司射猶袒決遂左執弓右執一个兼諸面鏃適次命拾取矢如初司射反位三耦及諸公卿大夫眾射者皆袒決遂以拾取矢如初矢不挾兼諸面鏃退適次皆授有司弓矢襲反位【拾其刼反】

正義敖氏繼公曰後字下蓋脫弣字

案鄕射之退授弓矢於堂西此則於次然鄕射云不反位者謂遂止於堂西也此云反位者謂反次中之位也

卿大夫升就席

正義敖氏繼公曰不言諸公者可知也諸公卿大夫旣就席則士亦當反西方之位矣

案前大夫拾取反位後公卿升就席大夫不敢與之同升者射事未已大夫未得遽離乎射位也此時射事已終將行旅酬故大夫與公卿俱升

右耦皆復取矢於楅

司射適次釋弓說決拾去撲襲反位司馬正命退楅解綱小臣師退楅巾車量人解左下綱

正義敖氏繼公曰退楅亦於次司馬正於此命解綱則向命系之明矣鄕射禮曰說侯之左下綱而釋之案此左下綱之系之釋三侯同然亦先釋大次釋參乃釋幹也

司馬師命獲者以旌與薦俎退司射命釋獲者退中與算而俟【注今文司馬師無司馬】

正義鄭氏康成曰諸所退射器皆俟備君復射釋獲者亦退其薦俎敖氏繼公曰退中與算亦於西堂下亦小臣執中太史執算也

存疑敖氏繼公曰旣則大史與小史俱復位於門東案當復位於幹侯之東北非門東也

右射事畢

案此禮之與鄕射異者其執射事之人鄕射惟司射一人此則有大射正有射人而敖氏以爲射人亦大射正也小射正且有數人鄕射惟司馬一人而司馬卽前之司正此則大射正爲司正不爲司馬而別有司馬正一人司馬師一人鄕射惟獲者一人此則服不主大侯又有二侯之獲者及三侯相代而獲者三人鄕射惟釋獲者一人此則有大史又有小史至三耦以及納器張侯設楅取矢設丰之等鄕射皆以弟子此則三耦以士納器以有司張侯以量人巾車設楅以小臣師取矢以小臣設丰以司宮士其執射爵者鄕射以贊者此則以僕人師此外又有畫物之工人士梓人埽物之司宮埽侯道之僕人薦服不之宰夫有司若樂事則鄕射特縣此軒縣其北方之縣𨿽不具而人已多矣鄕射不必有大師此有大師少師而與工爲六惟小樂正則始終一人與鄕射禮無異耳官備儀多情文美盛鬱鬱彬彬於玆可想

公又舉奠觶惟公所賜若賓若長以旅於西階上如初大夫卒受者以虛觶降奠於篚反位

正義陳氏暘曰燕則工歌之後笙奏之前爲大夫舉旅大射至射畢乃爲大夫舉旅者主於射故也敖氏繼公曰此一舉觶當在未立司正之前乃降於此者爲射故也

右公爲大夫舉旅

總論敖氏繼公曰此以下經文與燕禮同者不重釋之

司馬正升自西階東楹之東北面告於公請徹俎公許正義李氏如圭曰司馬正當作司正馬字疑衍

遂適西階上北面告於賓賓北面取俎以出諸公卿取俎如賓禮遂出授從者於門外【從才用反】

正義敖氏繼公曰如賓禮謂各鄕其席取之也諸公南面卿北面射賓而下皆自執俎以出者臣也亦以其從者不得入路門

大夫降復位

正義鄭氏康成曰門東北面位【賈疏下文賓諸公卿入門在西階下大夫不在西階下者以言復位其西階下舊無位故知在門東北面也】敖氏繼公曰大夫降者欲與賓同說屨而升也復位於門東者以諸公卿亦以俎出故也燕禮諸公卿無俎故與大夫降而同立於西階下

案燕禮大夫之降與卿同東面北上者從卿也此時西階下無卿故大夫復其初位

庶子正徹公俎降自阼階以東

正義敖氏繼公曰正庶子之長者也燕禮膳宰設公俎故膳宰徹之然則上之設公俎者亦庶子正矣右徹俎

賓諸公卿皆入門東面北上

正義鄭氏康成曰諸公卿不入門而右亦因從賓敖氏繼公曰入門入自闑東也入門卽東面變於常位也將與大夫同升宜近之

司正升賓賓諸公卿大夫皆說屢升就席公以賓及卿大夫皆坐乃安

正義敖氏繼公曰說屨亦於階下

案向者立司正而命曰以我安安之使射也然其意則直至射畢徹俎說屨升堂乃爲安耳故至此不待有命而云乃安遙繼前文而終言之

羞庶羞

正義鄭氏康成曰或有炮鼈膾鯉【賈疏六月詩箋以吉甫遠從鎬來飲之酒加其珍美之味所以極勸之】雉兔鶉鴽【賈疏公食大夫二十豆有此四者】案大射重於燕則狗胾醢之外或有所加然亦未必多也地官牛人職饗食賓射共其膳羞之牛則國君賓射當以牛牲以牛牲則自膷臐膮而下亦可羞矣

大夫祭薦司正升受命皆命公曰眾無不醉賓及諸公卿大夫皆興對曰諾敢不醉皆反位坐

正義鄭氏康成曰皆命者命賓命諸公命卿大夫皆鄕其位

右說屨升坐

主人洗酌獻士於西階上士長升拜受觶主人拜送士坐祭立飲不拜旣爵其他不拜坐祭立飲【長知丈反注今文觶作觚當從今文】

案燕禮云主人洗升此云洗酌亦互文也

乃薦司正與射人於觶南北面東上司正爲上

正義敖氏繼公曰射人卽向之爲司射者亦大射正也惟此一人與司正同薦以其爲司射故特異之與燕禮不同者余亦見燕禮

案司正射人亦士也先諸人而薦則先諸人而獻明矣亦所謂以薦明飲者

辯獻士士旣獻者立於東方西面北上乃薦士【辧音徧下並同】正義鄭氏康成曰士旣獻易位者以卿大夫在堂也案燕禮注云尊之此注云卿大夫在堂互相足

祝史小臣師亦就其位而薦之

正義鄭氏康成曰亦者亦士也辯獻乃薦也祝史門東北面東上敖氏繼公曰此獻史蓋小史也大史釋獲向已受獻

案祝史在門東燕禮之位也此禮初入門大史小史位於千幹之東北祝亦當存焉至將射史乃至所設中之西以後設中執算釋獲小史於此有事及此主人獻之注云祝史門東北面東上則是射畢大史小史祝俱各復其門東之位也

主人就士旅食之尊而獻之旅食不拜受爵坐祭立飲主人執虛爵奠於篚復位

案燕禮不言奠篚復位此詳之

右主人獻士

賓降洗升媵觶於公酌散下拜公降一等小臣正辭賓升再拜稽首公答再拜賓坐祭卒爵再拜稽首公答再拜賓降洗象觚升酌膳坐奠於薦南降拜小臣正辭賓升成拜公答拜賓反位【注媵觶今文觶爲觚公答拜無再拜】

正義鄭氏康成曰象觚當爲觶

右賓媵觶於公

公坐取賓所媵觚興惟公所賜受者如初受酬之禮降更爵洗升酌膳下再拜稽首小臣正辭升成拜公答拜乃就席坐行之有執爵者惟受於公者拜【觚亦當作觶】案燕禮酌膳下惟曰下拜此曰下再拜稽首者凡言成拜皆降時己再拜稽首升復再拜稽首故經於此見之

司正命執爵者爵辯卒受者興以酬士大夫卒受者以爵興西階上酬士士升大夫奠爵拜士答拜大夫立卒爵不拜實之士拜受大夫拜送士旅於西階上辯士旅酌

右公爲士舉旅

若命曰復射則不獻庶子【復扶又反】

正義敖氏繼公曰命君命也不猶未也此𨿽非正射然亦當於正禮中行之故其節在未獻庶子前也鄭氏康成曰獻庶子則正禮畢後無事

司射命射惟欲

正義鄭氏康成曰司射命賓及諸公卿大夫射欲者則射不欲者則止可否之事從人心也敖氏繼公曰以其非正射也人之力彊弱不齊或有至是而不欲射者故以惟欲命之然則正射之時自諸公以至於士無不與射者矣

案篇首云宰戒百官有事於射者則是無事於射者不與此禮也故至此而後有惟欲之命

卿大夫皆降再拜稽首公答拜

正義敖氏繼公曰拜拜君命也公不辭之而卽答拜者以賓不在其中也賓不與此拜者以與君爲耦射否宜由君不敢從惟欲之命也

存疑鄭氏康成曰拜君樂與臣下執事無己不言賓賓從羣臣禮

案因命復射而拜則拜非爲樂與執事也賓與君爲耦則不可從羣臣之類矣

壹發中三侯皆獲

正義敖氏繼公曰以其非正射故上下射惟拾發一矢以其一發故中𨿽非其侯亦獲中亦謂中其鵠耳惟公則離維綱揚觸捆復皆獲上云退中與算而俟至是則亦設中執算而釋獲矣釋獲則有飲射爵之事鄭氏康成曰矢揚觸或有參中者

案復射則大史小史祝復離門東之位

右復射

主人洗升自西階獻庶子於阼階上如獻士之禮辯獻降洗遂獻左右正與內小臣皆於阼階上如獻庶子之禮

右主人獻庶子以下

無算爵士也有執膳爵者有執散爵者執膳爵者酌以進公公不拜受執散爵者酌以之公命所賜所賜者興受爵降席下奠爵再拜稽首公答再拜受賜爵者以爵就席坐公卒爵然後飲

案至此禮將終矣受賜爵者再拜稽首而公答猶再拜以此見前之凡答再拜稽首者亦皆再拜一如燕禮也

執膳爵者受公爵酌反奠之受賜者興授執散爵者執散爵者乃酌行之惟受於公者拜

正義敖氏繼公曰受賜之下當有爵字

卒爵者興以酬士於西階上士升大夫不拜乃飲實爵士不拜受爵大夫就席士旅酌亦如之

正義敖氏繼公曰卒爵之閒當有受字

公有命徹冪則賓及諸公卿大夫皆降西階下北面東上再拜稽首公命小臣正辭公答拜大夫皆辟升反位士終旅於上如初無算樂【辟音避】

正義敖氏繼公曰至是乃言公命見上文凡言小臣正辭者皆公命之也

宵則庶子執燭於阼階上司宮執燭於西階上甸人執大燭於庭閽人爲燭於門外

正義敖氏繼公曰燕禮曰閽人爲大燭於門外右無算爵

賓醉北面坐取其薦脯以降奏陔

正義敖氏繼公曰賓入奏肆夏出奏陔夏遠辟王朝之禮也大司樂職曰賓出入奏肆夏

賓所執脯以賜鐘人於門內霤遂出

正義敖氏繼公曰篇首言士旅食之位在士南者爲辟射也此見鐘人於門內霤豈旣射若已獻則復正位於門西乎

卿大夫皆出公不送公入驁

正義鄭氏康成曰驁夏亦樂章也以鐘鼓奏之今亡此公出而言入者射宮在郊以將還爲入燕不驁者於路寢無出入也敖氏繼公曰驁夏亦九夏之一公入奏驁亦盛射禮也出時不奏亦辟天子之禮也大司樂職曰大射王出入令奏王夏

存疑敖氏繼公曰入謂降而入於內也燕禮不言公入此言公入者爲奏驁而見之也

案卿大夫言出公言入則敖氏之言不爲無理若自郊而入則君若臣先後而行可矣且奏驁者卽射所之樂也故云公入驁若自郊入路寢至路門又當奏矣豈可以射所之樂當之意者𨿽在郊公亦必旣入易服稍休乃出而還於國與鄭敖二說姑兩存之右賓出公入

總論賈氏公彥曰此篇所解多不具者以先行燕禮射三番多依鄕射是以同者不復重釋之也

欽定儀禮義疏卷十四﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷十五

聘禮第八之一

正義鄭氏康成曰大問曰聘諸侯相於久無事使卿相問之禮【賈疏下記云久無事則聘焉故鄭據久無事而言】小聘使大夫【賈疏下經云小聘曰問其禮如爲介三介是也】周官曰凡諸侯之邦交歲相問也殷相聘也世相朝也【賈疏大行人職文鄭彼注小聘曰問殷中也久無事又於殷朝者及時相聘也父死子立曰世凡君卽位大國朝焉小國聘焉皆所以習禮考義正刑一徳以尊天子也歲相問殷相聘聘義所云比年小聘三年大聘是也】於五禮屬賓禮大戴第十四小戴第十五別錄第八敖氏繼公曰此篇主言次國大聘之禮賈氏公彥曰大行人職上公九介侯伯七介子男五介又云凡諸侯之卿其禮各下其君二等聘義上公七介侯伯五介子男三介是諸侯之卿介各下其君二等者也若小聘曰問使大夫又下其卿二等此聘禮是侯伯之卿大聘以經云五介上介奉束錦士介四人皆奉玉錦又孤卿建旜此云及竟張旜此見侯伯之卿大聘又玉人云瑑圭璋八寸璧琮八寸以覜聘據上公之臣公食大夫禮俎實倫膚七據子男之臣各舉一邊而言明五等俱有是其互見爲義也

案聘義比年小聘所謂歲相問也三年大聘所謂殷相聘也左氏傳昭九年孟僖子如齊殷聘禮也杜注云自叔老聘齊至今二十年禮意久曠今修盛聘以無忘舊好故曰禮則三年爲大聘之常期其有他事故乃或曠也鄰國君臣以禮相與如此講信修睦兵革不試而衣冠玉帛之典隆矣又案以此篇觀之一聘也而儀物之繁多禮節之委折周詳如此則諸侯相朝與朝聘於王朝及王朝之下聘當更盛焉可知也

聘禮

案聘猶問也春官占夢職季冬聘王夢但聘重而問輕耳

君與卿圖事

正義鄭氏康成曰圖謀也謀聘故【賈疏謀聘者爲久無事則聘故謂有事故或因聘或特行記云若有故則卒聘束帛加書將命是因聘者也晉侯使韓穿來言汶陽之田之類是特行者也】及可使者【賈疏謂於三卿之中選可使者】謀事者必因朝【賈疏欲取對眾共詢之意】其位君南面卿西面大夫北面士東面【賈疏儀禮內見諸侯燕朝燕禮是也又見射朝大射是也不見路門外正朝案燕禮大射儀皆云卿西面大夫北面士東面公降階南面揖之正朝當與二朝面位同故注以燕大射約之也】

案天子五門臯庫雉應路外朝在庫門之外秋官小司寇掌外朝之政以詢萬民朝士建外朝之法是也治朝在路門之外夏官司士正朝儀之位射人掌國之三公孤卿大夫之位是也燕朝在路門之內其堂卽路寢夏官大僕正燕朝之位是也外朝治朝皆無堂其治朝於外期則爲內於燕朝則又爲外卽此疏所謂正朝也諸侯三門庫雉路外朝在庫門外內朝在路門內亦路寢也治朝在路門外亦正朝也凡視朝君臣皆立此圖事亦然下詳之

遂命使者【使師異反下使者並同】

正義鄭氏康成曰遂猶因也旣謀其人因命之也【賈疏卽上注可使者是也】聘使卿【賈疏經云及竟張旜春官司常職孤卿建旜故知使卿也】案昭三十年傳鄭遊吉對晉士景伯先王之制嘉好聘享之事於是乎使卿魯所使聘於諸侯者如公子友公子遂季孫行父仲孫蔑叔孫豹皆卿也則使卿正也其或有非卿者則大夫攝行事所謂小卿者與

使者再拜稽首辭

正義鄭氏康成曰辭以不敏敖氏繼公曰使者少進北面乃拜君親命之故拜而後辭變於傳命之儀也

案燕禮大射儀擯者命賓賓少進禮辭不再拜稽首而後辭者是傳命之儀與此異也

君不許乃退

正義鄭氏康成曰退反位也受命者必進敖氏繼公曰君不許其辭故不答拜使者亦當許而後退案使者許諾而退不再拜稽首者辭時已拜也此所謂一辭而許曰禮辭者使於四方不辱君命人臣之素志也

旣圖事戒上介亦如之

正義鄭氏康成曰戒猶命也已謀事乃命上介難於使者易於介李氏如圭曰介副也上介使大夫敖氏繼公曰旣圖事乃戒之者以其不在圖事之數也又使者言命上介言戒亦異尊卑也如如其禮辭也使者與上介必辭者不敢以專對之才自許謙敬也凡聘使有故則上介攝其事

案君所與圖事者卿也下大夫不與焉故旣圖事乃戒介旣戒則諸大夫皆與聞之

宰命司馬戒眾介皆逆命不辭

正義鄭氏康成曰宰上卿貳君事者也諸侯謂司徒爲宰【賈疏天子有六卿天地四時之官諸侯兼官而有三卿立地官司徒兼冢宰立夏官司馬兼春官立冬官司空兼秋官左氏傳杜泄云季孫爲司徒叔孫爲司馬孟孫爲司空諸侯幷六卿爲三兼職焉是諸侯以司徒爲冢宰】眾介者士也士屬司馬周官司馬之屬司士掌作士適四方使爲介【賈疏司士屬司馬故引以證諸侯司馬戒眾介也】逆猶受也敖氏繼公曰宰命司馬戒眾介以其卑賤也不辭者自別於使者及上介且任輕亦不必辭也眾介受命亦當再拜稽首宰說見大射儀賈氏公彥曰云不辭者是其副使之賤者故不敢辭案宰三卿之長也春秋時吳宋魯皆有大宰之名宋王者之後六卿備焉魯見於春秋之初吳見於春秋之末余國無之則注以爲司徒之兼官者諒矣如晉鄭但云爲政則爲政者卽首卿亦大宰也但異其名耳首卿亦時奉使出聘則命戒書幣諸事蓋大夫之爲小宰者爲之士介當四人

右命使介

宰書幣

正義鄭氏康成曰書聘所用幣多少也【賈疏謂聘鄰國享君及夫人問卿之等幣周官司儀職凡諸侯之交各稱其邦而爲之幣以其幣爲之禮鄭注幣享幣也於大國則丰於小國則殺是也】宰又掌制國之用【賈疏王制冢宰制國用】敖氏繼公曰周官冢宰以九式均節財用六曰幣帛之式故此主書幣也

命宰夫官具

正義鄭氏康成曰宰夫宰之屬也命之使眾官具幣及所宜賫【賈疏周官宰夫掌百官府之徵令云官具者謂使宰夫命諸官各具所行幣幣在官之府其司非一故言眾官幣謂享幣及問大夫問卿總具之所宜賫謂行道所用多少皆是】案官所具享幣以周官約之則玉府所藏獻遺諸侯良貨賄之物及內府所受九貢九賦之貨賄與所入四方幣獻之良貨賄凡適四方使者共其所受之物而奉之校人飾幣馬執撲而從之凡國之使者共其幣馬之屬是也官所宜賫則周官外府所掌邦布之入出以待邦之大用共財用之幣賫是也若圭璋璧琮之等春官典瑞掌之不在玊府幣獻金玊之內矣道塗所經皆有餼積故惟賫帛布以備行道之用且戒不虞也以上諸職皆宰書應出之數宰夫徵令之也

右具聘物

及期夕幣

正義鄭氏康成曰及猶至也夕幣先行之日夕【賈疏下云厥明釋幣於禰是行日明此夕是先行之日夕也】陳幣而視之重聘也敖氏繼公曰此云及期則上亦當有請期吿期之禮文略耳夕如夕月之夕以夕時陳幣而展之故曰夕幣此題下事也下不見者以意求之楊氏復曰夕幣之禮夕陳幣以授使者然授幣而未授圭何也圭聘禮之重者也不可預授

案命使之後夕幣之前中閒取具幣賫治行李整車徒容有旬日使介從旅得以庀其家事皇皇者華詩序曰君遣使臣送之以禮樂燕送之節應在此時請期吿期面位略如夕幣宰田君右命之

使者朝服帥眾介夕【朝直遙反下並同注古文帥皆作率】

正義鄭氏康成曰視其事也敖氏繼公曰於此云朝服者嫌朝夕之服異也下言君朝服放此

管人布幕於寢門外【幕音莫注古文管作官今文布作敷】

正義鄭氏康成曰管猶館也館人謂掌次捨帷幕者也【賈疏天官掌次職有邦事則張幕設案掌捨職爲帷宮設旌門又幕人職掌帷幕幄帟綬之事鄭注在旁曰帷在上曰幕幕或在地展陳於上卽此布幕是也館人卽彼掌捨以諸侯兼官故鄭總言之】布幕以陳幣【賈疏卽下文官陳幣是也】寢門外朝也【賈疏謂路門外卽正朝之處也】敖氏繼公曰管人其有司之掌勞辱之事者與

存疑賈氏公彥曰下記云宗人授次次以帷則館人與宗人共掌之若賓客則宗人掌之也

官陳幣皮北首西上加其奉於左皮上馬則北面奠幣於其前【注古文奉爲捲今文無則】

正義賈氏公彥曰官陳幣者卽上文官具者也館人布幕於地官陳幣於其上鄭氏康成曰奉所奉以致命者謂束帛及纁也【賈疏所奉謂享時奉入以致命束帛加璧以享君纁加琮以享夫人鄭不言璧琮者璧琮不陳厥明乃授之也】馬言則者此享主用皮或時用馬【賈疏主用皮謂有皮之國國無皮者乃用馬故下云庭實皮則攝之鄭注皮言則者或用馬也記云皮馬相閒可也注閒猶代也土物有宜】馬入則在幕南【賈疏以經云馬則北面奠幣於其前故下展幣時云馬則幕南北面奠幣於其前也】皮馬皆乘【賈疏下賓覿時云總乘馬又云禮玉束帛乘皮是皆乘也】敖氏繼公曰陳皮不言幕上可知也北首變於執也西上放設時之位也左皮尊故加幣於其上馬入則亦右牽之北面猶北首也前謂左馬之前幕之上也此皮若馬之位其享主君者在西享夫人者在東

使者北面眾介立於其左東上

正義鄭氏康成曰旣受行同位也【賈疏未受命以前卿大夫士面位各異是以記云使者旣受行日朝同位】位在幕南【賈疏幣在幕上使者須親幣故在幕南也】敖氏繼公曰北面蓋在雉門之右宜鄕君也

案使介之位在幕南而少東不正直幕恐有馬則礙且當與北面展幣者相參差也凡朝位庭中北面皆東上雉門內之右東方也亦不偪近門

卿大夫在幕東西面北上

正義鄭氏康成曰大夫西面辟使者【賈疏此謂處者大夫當北面今與卿同西面是辟使者】敖氏繼公曰幕東南北節也

宰入告具於君君朝服出門左南鄕

正義鄭氏康成曰入告入路門而告敖氏繼公曰是時君亦立於阼階東南南鄕宰北面告之具謂所陳者已具出門左出路門而少東辟天子之朝位也天子日視朝當寧而立李氏如圭曰出門而左君在東也

史讀書展幣

正義敖氏繼公曰書謂書享幣之數於方者也展謂詳視之下云拭圭遂執展之足以明之矣史蓋幕西東面讀書有司北面展之鄭氏康成曰展猶校錄也

存疑鄭氏康成曰史幕東西面讀書必西面者欲君與使者俱見之也賈人坐撫其幣每者曰在賈氏公彥曰賈人當在幕西東面撫之亦欲使君與使者俱見之也以賈人主幣行者故知賈人撫幣受之案賈人所司者圭璋璧琮也他幣不與焉自別有人司之此第云展幣則圭璋璧琮不在所展之列而賈人無事不在矣卿大夫在幕東西面使者與介幕南北面史讀書當面鄕所展幣而令眾共聞之則云幕西東面者得之

宰執書告備具於君授使者使者受書授上介

正義鄭氏康成曰史展幣畢以書還授宰宰旣告備以授使者其受授皆北面【賈疏宰以書授使者宰至使者之東北面授之使者授介亦北面向君故也李氏如圭曰據下文宰授使者圭授受同面】

公揖入

正義鄭氏康成曰揖禮羣臣賈氏公彥曰展幣授使者訖入於寢也

官載其幣捨於朝【捨試夜反下同】

正義鄭氏康成曰待旦行也賈氏公彥曰官謂從賓行者下文入竟又展之又有司展羣幣以告注云有司載幣者自展自告是也敖氏繼公曰載謂載之於車幣亦兼皮言也古者用幣之車以人推之春秋傳曰用幣必百兩百兩必千人

案言此者見裝皆豫定且明使者不以歸也馬則在廐屆時乃行

上介視載者所受書以行

正義鄭氏康成曰監其安處之畢乃出敖氏繼公曰所受書謂上介所受於使者也別言以行見其不與幣同處

案載幣有司理共事而上介則視所載之物及所受於使者之書以驗其數之相符以否也以行上介不捨於朝也上言捨於朝謂守幣者耳

右夕幣

厥明賓朝服釋幣於禰

正義鄭氏康成曰告爲君使也賓使者謂之賓尊之也天子諸侯將出告羣廟【賈疏禮記曾子問孔子曰諸侯適天子必告於祖奠於禰又曰天子諸侯將出必以幣帛皮圭告於祖禰是天子諸侯同告羣廟也】大夫告禰而已【賈疏大夫三廟降天子諸侯不得並告故直告禰而已若父在則告祖下記云賜饔惟羹飪筮一屍若昭若穆注筮屍若昭若穆者父在則祭祖父沒則祭禰】凡釋幣設洗盥如祭【賈疏執幣須潔當有洗盥手亦洗當東榮南北以堂深水在洗東篚在洗西也】敖氏繼公曰或言賓或言使者互見也卿大夫之服以朝服爲正故入廟亦用之釋捨置也將出而釋幣於禰象生時出必告也大夫三廟惟告禰者遠辟天子諸侯也存疑賈氏公彥曰昭元年楚公子圍聘於鄭云布幾筵告於莊共之廟而來服氏雲莊圍之祖共圍之父是大夫並告羣廟者彼不告聘直告娶故得並告古者大夫得因聘而娶故傳云且娶於公孫段氏是也案春秋事多逾禮況楚圍當時自以爲君尢多僭越不足據也疏言娶得並告亦非是朱子於士昏禮言之

有司筵幾於室中祝先入主人從入主人在右再拜祝告又再拜

正義鄭氏康成曰更云主人者廟中之稱也【賈疏上云賓此更云主人是廟中之稱特牲少牢皆稱主人】祝告告以主人將行也敖氏繼公曰筵幾蓋亦蒲筵漆幾也室中室中之奧也筵亦東面而右幾祝升自西階先入主人升自阼階從之在右在祝右也祝在左者以親釋辭於鬼神宜變於他時詔辭之位也少儀曰詔辭自右主人拜不稽首變於祭祝不拜辟君禮

案祝在左如祭時也祝立祝不坐主人再拜興祝告訖乃又再拜告辭當云孝子某將以某日使於某敢奠幣於皇考某子

釋幣制纁束奠於幾下出

正義鄭氏康成曰祝釋之也凡物十曰束【賈疏幣帛錦十卷者皆名束脯十脡亦曰束】纁之率居三纁居二【賈疏率皆如是也三纁二者象天三覆地二載也敖氏繼公曰居三纁居二者蓋據魯人之贈幣言也以此幣用於神者故意其亦然魯人之贈見雜記】朝貢禮云純四隻制丈八尺【賈疏純謂幅之廣狹制謂舒之長短趙商問只長八寸四八三十二幅廣三尺二寸大廣非其度鄭答云古三四積畫四誤當爲三三隻則二尺四寸矣雜記云納幣一束束五兩兩五尋然則每卷二丈若作制幣者每捲丈八尺爲制合卷爲匹也】敖氏繼公曰旣告乃釋幣亦辟君禮奠於幾下亦縮之出亦祝先而主人從

案古者布帛幅皆二尺有二寸此注疏云純三隻則二尺有四寸矣與常幅不同不可曉此引朝貢禮周官注又作逸巡守禮

主人立於戶東祝立於牖西

正義鄭氏康成曰少頃之閒示有俟於神敖氏繼公曰先言主人立以其近於戶也其立東西相鄕

又入取幣降捲幣實於笲埋於西階東【笲音煩】

正義鄭氏康成曰埋幣必盛以器若藏之然敖氏繼公曰又入者祝及主人也祝旣取幣乃與主人俱出幣必埋之者神物不欲令人防之笲說見士昏禮案士虞記無屍祝卒之後闔戶啟戶出入皆主人先祝此當同也但士虞聲三啟戶鄭注云噫歆也此或不必然與

又釋幣於行

正義鄭氏康成曰告將行也喪禮有毀宗躐行出於大門【賈疏檀弓文】則行神之位在廟門外西方【賈疏所毀者在廟門西明行神亦在廟門西月令注云廟門外之西爲軷壇厚二寸廣五尺輪四尺】不言埋幣可知也今時民春秋祭祀有行神古之遺禮乎敖氏繼公曰將有事於道路故釋幣於行以告之亦告爲君使也此釋幣之儀與室中者異故不蒙如之也存疑鄭氏康成曰行者之先其古人之名未聞天子諸侯有常祀在冬【賈疏月令祀行是也】大夫三祀曰門曰行曰厲【賈疏祭法文】

案士喪記疾病行禱五祀則五祀之祭通乎大夫士不專在天子諸侯也五祀之名從月令爲正祭法不足據

遂受命

正義鄭氏康成曰賓須介來乃受命也言遂者明自是出不復入【賈疏釋幣於門不復更入則待介於門】敖氏繼公曰受命謂帥介以受命於朝也言於此者明與釋幣之事相接也

上介釋幣亦如之

正義鄭氏康成曰如其於禰與行

案眾介不釋幣職輕且辟大夫禮也賓與上介釋幣同時上介稍先焉禮畢則介造於賓之門而賓亦出矣

右釋幣

上介及眾介俟於使者之門外

正義鄭氏康成曰俟於門外東面北上【賈防依賓客門外之位】

使者載旜帥以受命於朝【旜之然反注古文旜皆爲膳】

正義鄭氏康成曰旜旌旗屬也載之者所以表識其事也周官曰通帛爲旜又曰孤卿建旜【賈疏司常文】至朝門使者北面東上【賈疏依展幣之位】敖氏繼公曰此載旜爲將受命以行也使事於是乎始故以其旗表之後或張旜意與此類朝蓋指受命之處而言謂路門外也受命於朝亦目下事也

君朝服南鄕卿大夫西面北上君使卿進使者

正義敖氏繼公曰此在朝固朝服矣必著之者嫌命聘使或當皮弁服也南鄕亦在路門之左也使卿進使者重其事也使者此時蓋俟命於雉門外凡人臣非朝夕之時而欲至公所者必俟命而後入賈氏公彥曰此還依展幣之位下文使者北面東上位亦同

存疑鄭氏康成曰進之者使者謙不敢必君之終使已

案使者待命於門別於處臣尊君命也君使卿進使者蓋以賓禮使者重聘事也注未得經意

使者入及眾介隨入北面東上君揖使者進之上介立於其左接聞命

正義敖氏繼公曰入入雉門而右也接聞命釋所以立於其左之意其實此時君未發命也上介必接聞命者爲使或有故則上介攝使事宜與聞之鄭氏康成曰進之者有命宜相近也接猶續也

賈人西面坐啟櫝取圭垂繅不起而授宰【賈音嫁繅音早下並同注今文繅作璪】

正義鄭氏康成曰賈人在官知物賈者雜采曰繅有組系所以薦玉也其或拜則奠於其上【賈疏覲禮記奠圭於繅上是也】敖氏繼公曰櫝藏玉之器也西面坐啟之則是近於君而在其東矣繅以帛爲之表裏纁所以借玉而又揜其上者也垂繅謂開之也開而不揜則其繅垂授玉不起賤者宜自別也宰於其右亦坐受之案至此始云賈人啟櫝取圭則前此夕幣時賈人不在亦無圭可見矣

存疑賈氏公彥曰繅有二種一者以木爲中幹以韋衣之天子五采公侯伯三采子男二采采爲二行下記及典瑞皆有其文此爲繅也下曲禮執玉其有借者則裼鄭亦謂之繅鄭以承玉系玉二者所據𨿽異所用相將又同名爲繅是以和合解之

辧正劉氏敞曰執玉其有借者則裼無借者則襲此直謂朝聘時圭璋璧琮琥璜皆玉也執璧琮琥璜則與帛錦繡黼同升所謂有借有借則裼裼者禮差輕尙文也執圭璋則特逹所謂無借無借則襲襲者禮方敬尙質也裼襲系於有借無借不系於有繅無繅又繅非借借非繅借者薦也繅者組也陳氏祥道曰先儒以垂繅爲有借屈繅爲無借非也考之於禮玉有繅以爲之借有束帛以爲之借有借則裼無借則襲特謂束帛而已聘則賓襲執圭公襲受玉及享則賓裼奉束帛加璧蓋聘用特玉而其禮嚴享借以帛而其禮殺此裼襲所以不同

宰執圭屈繅自公左授使者

正義鄭氏康成曰屈繅者斂之禮以相變爲敬也自公左贊幣之義【賈疏少儀詔辭自右贊幣自左】敖氏繼公曰屈繅以繅揜玉之上也揜之則其繅屈宰執圭屈繅則公不視之也

案此時宰使者皆裼不襲執玉當襲而不襲者以非正行聘故第率其常服也

使者受圭同面垂繅以受命

正義鄭氏康成曰同面者宰就使者北面並授之旣授之而君出命矣凡授受者授由其右受由其左【賈疏據鄕飲酒鄕射燕禮獻酬酢皆授由其右受由其左若有所因由則有授由左受由右是以使者反命之時宰自公左受玉鄭云亦於使者之東同面並受不右使者由便也又賓授覿時士受馬適右受鄭云適牽者之右而受由便又鄕飲酒云受酬者自介右鄭云尊介使不失故位如此者皆是變例鄭此據平常行事而言】敖氏繼公曰於使者受圭公乃命之明其執此以申信也

旣述命同面授上介

正義鄭氏康成曰述命者循君之言重失誤敖氏繼公曰此授受皆同面別於聘時賓主之儀也其不見者以此求之

上介受圭屈繅出授賈人眾介不從

正義鄭氏康成曰賈人將行者【賈疏對上云賈人出玉是畱者也】在門外北面【賈疏使者在門外時皆北面此賈人不入明依本北面可知】賈氏公彥曰上介授賈人訖則復入敖氏繼公曰上介出授賈人賈人以他櫝藏之

總論敖氏繼公曰自賈人取圭至此凡三授受或垂繅或屈繅蓋相變以爲儀亦莫不有義存焉

受享束帛加璧受夫人之聘璋享纁束帛加琮皆如初

正義鄭氏康成曰旣聘又享所以厚恩惠也聘用璋取其半圭也【賈疏半圭曰璋】圭璋特逹瑞也【賈疏聘義圭璋特逹徳也言特逹者不加束帛】璧琮有加往徳也【賈疏郊特牲云束帛加璧往徳也】周官曰瑑圭璋璧琮以覜聘【賈疏典瑞文又玉人文臣出聘不用君之所執無桓信躬谷蒲之文所執皆降其君一等其圭璋璧琮瑑之而已】敖氏繼公曰凡以玉帛之屬爲禮其於敵以上者皆曰享束帛加璧者束帛之上加以璧也加琮亦然此二束帛卽向之所展而官載之者至是復取而合諸璧琮以見用之之法也享束帛不言纁文省耳夫人之聘璋享琮謂君復以二器聘享主國君之夫人也聘享主君而幷及其夫人所以見敬愛主君之至也記曰君以社稷故在寡小君足以明之矣聘君用圭聘夫人用璋享君用璧享夫人用琮尊卑之差也聘用圭璋以爲信也享用璧琮以爲禮也圭璋特逹以其尊而幣不足以稱之也璧琮有加以其降於圭璋可以用幣又以將其厚意也聘享夫人之禮惟聘有之諸侯相朝無是禮也

存疑鄭氏康成曰帛今之璧色繒也【賈疏大宗伯職以蒼璧禮天下云牲幣各放其器之色禮天之璧用蒼色則幣帛亦蒼色於漢時云璧色繒者亦因周法則此束帛亦與璧色同也】

案纁者用幣之常璧色繒臆說無據未可以禮天之璧幣一律論之云如初則璋琮亦有繅而垂屈之節並同矣圭形長下方而首鋭如三角璋則半之璧圓有孔爾雅肉倍好謂之璧注云肉邊也好孔也琮似璧而八角

右受命

遂行舍於郊

正義鄭氏康成曰曲禮曰凡爲君使己受命君言不宿於家敖氏繼公曰爲將有事於此也記曰問大夫之幣俟於郊

存異鄭氏康成曰於此脫捨衣服乃卽道也【賈疏上文賓朝服告禰乃遂受命於朝至此衣服未攺鄭云吉時道路深衣則此脫捨朝服服深衣而行】

案捨謂止宿於館也捨郊猶云宿於郊耳注謂脫捨衣服謬也

斂旜

正義鄭氏康成曰此行道耳未有事也【賈疏案下文云及竟張旜是有事也】斂藏也敖氏繼公曰斂旜者上事已也至是乃斂者行時未可以變因捨而後爲之

右遂行

若過邦至於竟使次介假道束帛將命於朝曰請帥奠幣【竟音境下同】

正義鄭氏康成曰至竟而假道諸侯以國爲家不敢直徑也將猶奉也帥猶道也請道已道路所當由敖氏繼公曰次介士也假道禮輕故使次介將命猶致命也此朝謂大門外將命別有辭請帥乃其後語耳奠幣者賤不敢授也

下大夫取以入告出許遂受幣

正義敖氏繼公曰君許乃可受之受幣蓋亦有辭文不具耳於其奠幣未卽受者不必其君意也

存疑鄭氏康成曰言遂者明受其幣非爲許故也客其辭讓不得命也【賈疏幣本爲行禮非爲求許是以容其辭讓不受此幣若因許道受幣當云出許受幣不須言遂】

案束帛薄物正爲假道將其禮意許道卽受幣如下君使卿用束帛勞賓聽命受幣皆一事無辭幣之文

餼之以其禮上賓大牢積惟芻禾介皆有餼【大音泰下大牢並同積子賜反】

正義鄭氏康成曰凡賜人以牲之生者曰餼【賈疏論語告朔之餼羊鄭注云牲生曰餼春秋傳云餼藏石牛服氏亦云牲生曰餼春秋傳僖三十三年鄭皇武子云餼牽竭矣服氏云腥曰餼以其對牽詩序云𨿽有牲牢饔餼鄭云腥日餼以其對生望文爲義故不同也】餼猶稟也給也以其禮者尊卑有常差也上賓有禾十車芻二十車禾以秣馬敖氏繼公曰餼之以其禮者賓則大牢上介則少牢羣介則特牲也米禾薪芻皆謂之積積惟芻禾是無薪與米也上賓有積上介以下未必有之此餼積惟若是所以降於主國之禮賓也然以此而待過客亦不爲不厚矣餼與積皆陳於門外其餼以大牢者牽牛以致之少牢者牽羊以致之特牲則束之也亦執其紲以致之與

存疑鄭氏康成曰上賓上介牲用大宰羣介用少牢【賈疏下文大夫餼賓上賓上介皆大牢眾介皆少牢】米皆百筥陳於門內之西北面米設於中庭上賓上介致之以束帛【賈疏皆約下文君使卿致饔餼禮】羣介則牽羊焉【賈疏致禮於士無用束帛之法歸餼用大牢禮盛宰夫朝服牽牛以致之此眾介少牢當與大夫餼賓亦牽羊以致之同也】

辧正李氏心傳曰賓大牢則介不得用大牢積惟芻禾則無米可見矣

案此亦無束帛致之賓介於來餼者亦無儐

士帥沒其竟

正義鄭氏康成曰沒盡也

案夏官候人以士爲之周語候人爲導卽此士也

誓於其竟賓南面上介西面眾介北面東上史讀書司馬執策立於其後【防或作防】

正義鄭氏康成曰此使次介假道止而誓也【賈疏此誓當在使次介假道復命之時言於此者上文終言彼國之禮乃更卻本言之不謂此誓在士帥沒竟之後也】賓南面專威信也史讀書以敕告士眾爲其犯禮暴掠也禮君行師從卿行旅從【賈疏定四年召陵之會祝佗辭】司馬主軍法者執策示罰敖氏繼公曰春秋傳昭六年楚公子棄疾聘晉過鄭禁芻牧采樵不入田不樵樹不采藝不抽屋不彊匄誓曰有犯命者君子廢小人降此所誓者其類之乎書謂誓辭史讀書不言東面可知也

右過他國

未入竟壹肄【竟紀影反肄逸利反壹釋文作一】

正義鄭氏康成曰竟謂所聘之國竟也肄習也習聘之威儀重失誤

爲壝壇畫階帷其北無宮【壝諭水反壇大丹反畫胡麥反】

正義鄭氏康成曰壝土象壇也帷其北宜有所鄕依也無宮不壝土爲外垣也敖氏繼公曰築壇而卑曰壝壇爲壝壇象堂也壇卑故畫地爲階必畫階者習升降之儀也帷其北象房室以爲堂深之節無宮謂不爲外垣亦不以他物象之也天子之禮有車宮壇壝宮帷宮諸侯未聞賈氏公彥曰案覲禮與司儀同爲壇三成宮方三百步此則無外宮其壇壝土爲之無成又無尺數象之而已

朝服無主無執也

正義鄭氏康成曰不立主人主人尊也不執玉不敢褻也徒習其威儀而已敖氏繼公曰必言朝服者嫌肄聘儀則當如聘服也下展玉言朝服意亦類此此固無主矣乃言之者嫌習禮則或當以人像之也無執下執玉帛也無主則無授受之儀故不必執之且不敢褻也凡道路常服卿大夫則朝服士以下則端與

介皆與北面西上【與音預注古文與作預】

正義敖氏繼公曰言皆與者肄時介無事嫌不必與也鄭氏康成曰入門左之位也賈氏公彥曰但習入廟聘享揖讓升降布幣受玉之禮是以直云北面西上之位其大門外內及廟門外之禮威儀少而易行故略之

習享士執庭實

正義敖氏繼公曰士乃有司之主執庭實者也庭實亦無授受之事乃執之者當別於玉帛也實如內實之實此庭實謂皮若馬也對堂上之幣而言故謂之庭實鄭氏康成曰庭實必執之者皮則有攝張之節【賈疏下文賓升致命執皮者張之以見文】

存疑鄭氏康成曰士士介也賈氏公彥曰享時庭實旅百獻國所有不止於皮以金龜竹箭等皆列於地所執惟皮而已

案上云介皆與則此執庭實者非士介明矣庭實旅百享王之禮此侯伯之卿聘金龜竹箭等經文不載恐非宜有覲禮有之亦當有執之者未必皆列於地也

習夫人之聘享亦如之習公事不習私事

正義鄭氏康成曰公事致命者也【賈疏君與夫人聘享及問大夫皆致君命私事謂私覿於君私面於卿大夫】敖氏繼公曰公事聘享與問大夫者也

右習儀

及竟張旜誓

正義鄭氏康成曰張旜明事在此國也張旜謂使人維之敖氏繼公曰張旜者將與主國接如下文所云者是也過邦假道不張旜者使事不在彼國也或云張或云載互文耳誓之儀亦如初

存疑賈氏公彥曰禮緯稽命徵云大夫杠五仞齊於較較崇八尺人維得手及之者蓋以物接之乃得維持之案節服氏掌祭祀朝覲六人維王之大常諸侯則四人但大常十二旒人有六則一人維特二旒大夫無文諸侯四人不依命數大夫或一人或二人案杠五仞則四丈其長如此亦難以建於車矣緯書之不可信者類然說又見鄕射及士喪禮

乃謁關人

正義鄭氏康成曰謁告也古者竟上爲關以譏異服識異言

通論賈氏公彥曰古者王城十二門通十二辰辰有一門一關魯廢六關半天子則余諸侯亦或然也周官司關上士二人中士四人又云每關下士二人蓋司關總主十二關在國都每關下士二人各主一關也凡四方之賓客敂關則爲之告李氏如圭曰國語曰周之秩官有之敵國賓至關尹以告行理以節逆之

關人問從者幾人【從才用反下從者皆同幾居豈反】

正義鄭氏康成曰欲知聘問【賈疏問得從者卽知使者之爲大聘小聘君行師從卿行旅從若大夫小聘當百人也】且爲有司當共委積之具賈氏公彥曰不問使人而問從者關人卑不敢輕問尊者敖氏繼公曰欲知其人數者所以防姦人案鄭敖二義兼之乃備

以介對

正義鄭氏康成曰以所與受命者對謙也【賈疏上問從者幾人當以卿行旅從對今以介與受命者對是謙也】聘禮上公之使者七介侯伯之使者五介子男之使者三介【賈疏禮記聘義文】周官曰凡諸侯之卿其禮各下其君二等【賈疏大行人職文】敖氏繼公曰以介數對則人數亦在其中如介者五人則知使者之爲卿而從者五百人矣

右及竟

君使士請事遂以入竟

正義鄭氏康成曰請猶問也問所爲來之故也遂以入因道之敖氏繼公曰使者旣謁關人因止於竟未敢輒入關人以告於君於是君使士請事其辭蓋曰寡君使某請事賓旣對遂帥之入竟

右請事

入竟斂旜乃展

正義鄭氏康成曰斂旜變於始入展者復校錄幣重其事敖氏繼公曰斂旜亦因捨而爲之玉幣各有主之者至是乃復展之周愼之至也斂旜乃展者見非公事不張旜

布幕賓朝服立於幕東西面介皆北面東上賈人北面坐拭圭【拭音式】

正義賈氏公彥曰賓西面者𨿽不對君由是臣道異於前誓時示威信也鄭氏康成曰拭淸也側幕而坐乃開櫝敖氏繼公曰布幕亦管人也介之位蓋在賓西南賈人則少進而在幕之東南也故下云上介北面視之退拭圭者就櫝拭之故下乃云執

遂執展之上介北面視之退復位

正義鄭氏康成曰執展之持之而立告在言退復位則視圭進違位

退圭

正義敖氏繼公曰退之者其展事畢也退則藏之於櫝與

存疑鄭氏康成曰圭璋尊不陳之【賈疏對下文拭璧加於左皮上陳之爲卑故也上不言璋直言圭下乃言夫人之聘享則璋未拭也而並言璋者欲見皆不陳故】案圭璋不陳者以其特逹無幣可防故直展之而已不必別爲之辭

陳皮北首西上又拭璧展之防諸其幣加於左皮上上介視之退【注古文曰陳幣北首】

正義鄭氏康成曰防合也【賈疏享時當合故今亦合而陳之】敖氏繼公曰亦旣拭璧乃執展之不言展幣者文略耳璧防諸幣上介乃視之貶於圭且欲幷視幣也退退復位也

馬則幕南北面奠幣於其前

正義敖氏繼公曰亦以璧防於幣乃奠之

案馬言則者或用馬也言奠幣蓋兼璧矣

展夫人之聘享亦如之

正義敖氏繼公曰展璋如圭展琮如璧無以異也存疑鄭氏康成曰展夫人聘享上介不視貶於君也案鄭以夫人聘享上介不視非也君與夫人之聘享前受命與下致命禮儀並與君同入竟而展無不視之理經明言亦如之何獨異乎

賈人告於上介上介告於賓

正義敖氏繼公曰告之以展聘享之玉幣已畢也旣告乃退璧琮與皮幣

存疑鄭氏康成曰賈人旣拭璋琮南面告於上介上介於是乃東面以告賓亦所謂放而文之類【賈疏放象君禮而爲文放而文者禮器文】

案上經言賓西面介皆北面賈人北面至此面位無變也賈人何必自北面轉而南面以告上介又何必轉而東面以告賓乎注以此所告專指夫人之聘享而言故兩誤耳

有司展羣幣以告

正義鄭氏康成曰羣幣私覿及大夫者【敖氏繼公曰及者卽記所謂幣之所及者也】有司載幣者自展自告敖氏繼公曰有司自展旣則以告上介上介亦告於賓此皮幣蓋不陳於幕辟君禮也羣幣且展之則享幣可知矣案君問大夫之幣蓋亦在此羣幣中同屬有司展之也

及郊又展如初

正義鄭氏康成曰郊遠郊也周制天子畿內千里【賈疏周官大司徒職制其畿方千里敖氏繼公曰大司馬職方千里日國畿】遠郊百里【賈疏司馬法文王畿方千里以百里爲遠郊】以此差之遠郊上公五十里侯伯三十里子男十里也近郊各半之【賈疏近郊半之無正文尙書君陳序云命君陳分正東郊成周鄭注周之近郊五十里今河南洛陽相去則然鄭以目驗知之若然天子近郊半遠郊則諸侯近郊各半遠郊可知也】

及館展幣於賈人之館如初

正義鄭氏康成曰館捨也遠郊之內有候館【賈疏地官遺人職十里有廬二十里有宿五十里有市市有候館畿內道路皆有候館鄭據候館在遠郊之內指而言之不謂於此獨有也】可以小休止沐浴敖氏繼公曰幣亦兼玉而言展之於賈人之館者展事將終故禮殺而由便也

存疑鄭氏康成曰展幣不於賓館者爲主國之人有勞問己者就焉便疾也賈氏公彥曰諸侯遣臣相聘無過一勞下文使卿近郊勞此雲遠郊之內得有勞問者謂同姓舅甥之國而加厚恩者別有遠郊之問勞也

案玉幣皆在賈人之館故就而展之便耳勞問有常禮豈當展幣時而有非時之接見乎疏謂無過一勞是已又云加恩厚者別有遠郊之問勞乃因注說而彊爲之辭疏家之曲徇每如此

右展幣

總論敖氏繼公曰自入竟至此凡三展者以聘事將至而愈愼且一與主國卿大夫爲禮則不暇及之矣此所以屢展而不厭其煩

賓至於近郊張旜君使下大夫請行反君使卿朝服用束帛勞【勞力報反下並同】

正義敖氏繼公曰張旜亦爲有下事也此後不見斂旜之節至館爲之可知請行謂請之行蓋速之也勞謂勞其道路勞苦殷勤之意也使卿亦以其爵也主君於朝君則親郊勞故此禮放之而以同班蓋行禮欲其稱也下凡使卿者其義皆然士請事大夫請行亦皆朝服特於此見之爾鄭氏康成曰士請事大夫請行卿勞彌尊賓也其服皆朝服

存疑鄭氏康成曰請行問所之也𨿽知之謙不必也案士請事而復命則已知其事矣故至近郊則請行禮漸親所使亦漸尊也如佯不知而更問所之則反疏矣𨿽大讓若僞當不其然

上介出請入告賓禮辭迎於捨門之外再拜

正義鄭氏康成曰出請出門西面請所以來事也入告入北面吿賓也【賈疏此時賓當在賓館阼階西面】每所及至皆有捨其有來者與皆出請入告【朱子曰注與字疑介字之誤】於此言之者賓彌尊事彌錄【賈疏士請事大夫請行亦出請入告於此始言之者先士次大夫後卿以先卑後尊故錄於此】敖氏繼公曰賓禮辭者以其用幣也上介以賓辭告勞者復傳言而入賓乃出迎若士請事大夫請行則上介出請入告而賓卽出拜於門外不迎之以入以其不受幣也上不言出請入告而於此言之者禮簡者其文或略禮繁者其文必備經之例然耳李氏如圭曰春秋傳魯叔弓聘於晉晉侯使郊勞辭曰寡君使弓來繼舊好固曰汝無敢爲賓敢辱郊使致館曰敢辱大館

勞者不答拜

正義鄭氏康成曰凡爲人使不當其禮【賈疏聘賓亦初入大門主君拜賓辟不答拜如此之類皆然至後儐勞者與之答拜爲己故也】

賓揖先入受於捨門內

正義敖氏繼公曰惟云捨門是舍但有一門耳此公館之異者也先入門而右北面

存疑鄭氏康成曰不受於堂此主於侯伯之臣也公之臣受勞於堂【賈疏司儀職諸公之臣相爲國客及大夫郊勞三辭拜辱三讓登聽命是公之臣受勞於堂之事】

案司儀諸公之臣相爲國客𨿽有登聽命登受之文然下云凡侯伯子男之臣以其國之爵相爲客而相禮其儀亦如之則亦不得據彼決此爲主於侯伯之臣也蓋二經原有不可彊同者

勞者奉幣入東面致命

正義敖氏繼公曰入入門左致命致其君命也鄭氏康成曰東面鄕賓【賈疏賓在館如主人故勞者東面鄕之也】

賓北面聽命還少退再拜稽首受幣勞者出【還音旋】正義鄭氏康成曰北面聽命若君南面然少退象降拜【賈疏下文歸饔餼大夫東面致命賓降階西再拜稽首是此象之也又訝受法歸饔餼時堂上北面受幣此在庭亦當北面訝受幣勞者南面可知也】敖氏繼公曰賓入門卽北面至是乃言之者亦因事而見之耳受幣蓋在庭中西下言歸饔餼之禮賓升堂北面聽命受幣於堂中西此𨿽受幣於庭亦當放之

授老幣出迎勞者

正義鄭氏康成曰老賓之臣【賈疏大夫家臣稱老若趙魏老臧氏老之類也】出迎勞者欲儐之敖氏繼公曰勞者出俟於門外上介出請勞者告事畢上介入告賓乃出迎之而吿以欲儐之之辭老說見士昏禮

勞者禮辭賓揖先入勞者從之乘皮設【乘繩證反下同】

正義敖氏繼公曰賓先入西面勞者從入東面乘皮設亦宜在門內之西其於勞者之南與鄭氏康成曰設於門內也【賈疏庭實當三分庭一在南設之今以儐勞者在庭故設於門內也】物四曰乘皮麋鹿也

通論賈氏公彥曰郊特牲云虎豹之皮示服猛也彼諸侯朝享天子法用虎豹皮此臣聘君降於享天子用麋鹿皮齊語云齊桓公使諸侯輕其幣用麋鹿皮四張亦一隅也

賓用束錦儐勞者【儐臂印反】

正義敖氏繼公曰聘禮凡大夫士所用之幣皆以錦蓋不敢與尊者之幣同因事而用幣於賓謂之儐所以見殷勤也鄭氏康成曰言儐者賓在公館如家之義亦以來者爲賓賈氏公彥曰儐勞者卽以勞者爲賓也

勞者再拜稽首受

正義鄭氏康成曰稽首尊國賓也【賈疏春官大祝辧九拜一曰稽首臣拜君法郊特牲云大夫之臣不稽首非尊家臣以辟君也今此勞者與賓同類不頓首而稽首故云尊國賓也】敖氏繼公曰稽首者因賓向者受幣之禮以相尊敬也後多類此受幣蓋當門中南面賓北面授旣受則東面俟

賓再拜稽首送幣

正義鄭氏康成曰受送拜皆北面象階上【敖氏繼公曰注謂受者送者之拜也象階上者謂放儐於堂之禮也】

通論敖氏繼公曰此受郊勞儐使者皆於門內與周官異司儀職言諸公侯伯子男之臣相爲國客其於大夫郊勞之禮云下拜登受又云儐使者如初之儀是皆於堂也

存疑賈氏公彥曰案歸饔餼賓儐大夫賓楹閒北面授幣大夫南面受此賓亦宜與彼同北面授還北面拜送若然云受送拜皆北面者誤當云授送拜皆北面並據賓而言也

案授受則一南面一北面乃爲訝受也拜則無南面拜之理故皆北面賈氏讀注未審耳

勞者揖皮出乃退賓送再拜

正義敖氏繼公曰勞者已執幣不可以復執皮故揖執皮者欲其爲己執之以出也公食大夫禮曰賓北面揖執庭實以出然則此亦北面揖之矣出則幣與皮各有受之者不言者可知也賈氏公彥曰揖皮若親受之執皮者是賓之使者得揖從出勞者從人當訝受之公食大夫禮賓受幣揖執庭實以出鄭云揖執皮者若親受又經云上介受賓幣從者訝受皮則此從者亦訝受可知也

存疑鄭氏康成曰東面揖執皮者而出【賈疏執皮者在門內當門勞者在執皮之西故東面揖皮可知】

夫人使下大夫勞以二竹簠方被纁裹有蓋【簠音甫本或作簋敖本從之】

正義鄭氏康成曰竹簠方者器名也以竹爲之狀如簠而方【賈疏凡簠皆用木而圓受斗二升此則用竹而方故云如簠而方受斗二升則同】如今寒具筥【賈疏說見籩人】筥者圜此方耳

通論賈氏公彥曰玉人云案十有二寸棗十有二列諸侯純九大夫純五夫人以勞諸侯彼有玉案者謂王后法此諸侯夫人勞卿大夫無案直有竹簠以盛棗栗

存疑敖氏繼公曰竹簋而方變於食器也古者盛黍稷之簋以瓦爲之後或用竹制亦不方是其異於此者也

其實棗蒸栗擇兼執之以進【蒸或作烝】

正義敖氏繼公曰蒸孰之也擇治之謂去其皮也兼執之者左手執棗右手執栗與士虞禮曰主婦自取兩籩棗栗設於會南棗在西北面設兩籩而棗在西亦足以見其所執之左右矣鄭氏康成曰兼猶兩也

案擇當讀作釋棗曰蒸栗曰擇文互耳蓋皆洗淨熟之而去其皮詩釋之叟叟烝之浮浮是也史記張黶陳澤之澤讀作釋漢書竟作釋可見澤擇釋古音相通而字可互用也詩其耕澤澤吳棫亦音釋

存疑鄭氏康成曰右手執棗左手執栗【賈疏下文賓受棗大夫二手授栗則大夫先度右手乃以左手共授栗便也又鄭注士虞禮云棗美故用右手執棗也】案疏皆億度之辭不若敖氏所援之可據

賓受棗大夫二手授栗

正義鄭氏康成曰受授不遊手愼之也【賈疏遊手謂遊暇一手不愼也】敖氏繼公曰賓受棗二手共受之旣則以右手受栗此亦訝受

賓之受如初禮

正義鄭氏康成曰如卿勞之儀

儐之如初

正義敖氏繼公曰君使以束帛夫人使以棗栗勞賓賓儐之皆以束錦乘皮者亦輕財重禮之意也右請行郊勞

下大夫勞者遂以賓入

正義鄭氏康成曰出以束錦授從者因東面釋辭請導之以入【賈疏釋辭釋請道之辭】然則賓送不拜【賈疏公食大夫使人戒賓不拜送遂從之其類也覲禮大夫勞侯氏侯氏卽從大夫入拜送大夫天子使尊故𨿽從亦拜送與此異】敖氏繼公曰入入國門也賓不拜送者辟諸侯於

天子使者之禮也

至於朝主人曰不腆先君之祧旣拚以俟矣【祧吐條反拚方問反】正義鄭氏康成曰賓至外門【賈疏外門卽諸侯之外朝故下云以柩造朝亦謂大門外爲外朝也】下大夫入告【賈疏卽夫人勞賓導賓入者】出釋此辭主人者公也不言公而言主人主人接賓之辭明至欲受之不敢稽賓也【賈疏覲禮侯氏遂從之天子賜捨注云且使卽安彼天子以諸侯爲臣故使且安此鄰國聘賓不臣人之臣故言不敢稽賓也】腆猶善也孔氏穎達曰對言之遷主所藏曰祧若散而通論則凡廟曰祧故昭元年左傳云其敢愛丰氏之祧襄九年傳云公冠必以先君之祧處之是也敖氏繼公曰守祧掌守先王先公之廟祧其遺衣服藏焉又云其廟則有司修除之祧則守祧黝堊之然則祧者廟堂以北之稱也拚灑埽也受聘於廟故其言若此蓋緣賓意欲速達其君命也

存疑鄭氏康成曰遷主所在曰祧周官天子七廟文武爲祧【賈疏守祧職云掌守先王先公之廟祧鄭注廟謂大祖之廟及三昭三穆遷主所藏曰祧先公之遷主藏於后稷之廟先王之遷主藏於文武之廟】諸侯五廟則祧始祖也【賈疏諸侯無二祧遷主藏於大祖廟下文受賓聘享皆在廟此云先君之祧明是大祖廟可知】是亦廟也言祧者祧尊而廟親待賓客上尊者【賈疏於大祖廟受聘享以尊之若饗食則於禰廟燕又在寢彌相親也】

辧正魏氏了翁曰祧卽廟也昭元年其敢愛豊氏之祧豊氏大夫又僅兩世未有遠祖也

案廟祧之說聚訟紛然春官守祧八人康成旣以爲每廟一人周七廟幷姜嫄廟而八則不獨大祖與文武之廟爲祧卽四親與姜嫄廟亦可謂之祧矣遺衣服藏焉守祧黝堊之皆凡廟之所同未見爲大祖與文武廟之專稱也魏氏以豊氏之祧証之尢明

賓曰俟閒【閒如字劉音閒】

正義鄭氏康成曰賓之意不欲奄卒主人也敖氏繼公曰閒暇也言此者謂已𨿽欲速達君命亦不可不俟主人之暇乃爲之是亦緣主人意而言也大禮而倉卒受之非人情

案此時賓未卽館必無遽行聘禮之事但旣至朝則不可不通言於公以明其旣至公旣知賓之至則但答以受之之意而已故云不腆先君之祧旣拚以俟矣賓曰俟閒蓋不緩不急之閒辭令自合如此右至朝

大夫帥至於館卿致館

正義敖氏繼公曰賓言俟閒然後致館亦尙辭讓也大夫卽向者以賓入者也帥亦謂道賓賓至於館則入矣致如致爵之致致館謂以君命致此館於賓也存疑鄭氏康成曰賓至此館主人以上卿禮致之所以安之也賈氏公彥曰覲禮天子賜捨辭曰賜伯父捨侯氏再拜稽首受儐之束帛乘馬注云王使人以命致館無禮猶儐之者尊王使也無禮謂無束帛此云以上卿禮明有束帛致之可知據此侯伯之卿聘致館有幣則五等待臣皆同有幣也惟小聘不致館若諸侯遣卿大夫聘王國有用幣致館無儐故司儀云諸公之臣相爲國客致館如初之儀注云如郊勞也不儐耳是也

案司儀職致館如郊勞之儀郊勞有幣故注謂致館以上卿禮致之而疏以爲有束帛也下節敖氏析之至聘王國而亦云用幣致館則其繆更不待言矣

賓迎再拜卿致命賓再拜稽首卿退賓送再拜

正義敖氏繼公曰致命者致其君致館之命也致命於門外者以無幣也致館不以幣而在門外亦與周官異司儀職言公侯伯子男之臣相爲國客致館如郊勞之儀是亦於堂也

存疑鄭氏康成曰卿不俟設飱之畢以不用束帛致故也不用束帛致之者明爲新至非大禮也賈氏公彥曰卿不言答拜答拜可知𨿽不言入言迎則入可知下云宰夫朝服設飧不言致則此卿致館有束帛致飧空以辭

辧正朱子曰此致止謂致館耳章首目其事而下詳其節也上無飧字而但云致命注疏何以見爲致飧耶詳又見下章

案鄭氏誤以此致爲致飧故滋繆說耳經不分章讀者所以也上郊勞勞者不答拜則此卿亦不答拜也郊勞賓迎於捨門之外先迎而後入此但言迎不言入則不入可知矣

右致館

宰夫朝服設飧【飧音孫】

正義敖氏繼公曰宰夫士也以奉君命故亦朝服徒有食而無他饌謂之飧傳曰盤飧置璧是也徒食食亦曰飧玉藻曰不食肉而飧是也二者所指𨿽殊義則同耳此禮用大牢其上有簠簋豆鉶之屬乃云飧者主人之謙辭所以甚言其菲薄也故禮因以爲名云鄭氏康成曰食不備禮曰飧詩云不素飧兮春秋傳曰方食魚飧皆謂是【賈疏對饔餼而言饔餼則生腥飪皆具而又多餘物飧則惟腥飪而已】

案飧夕食也故字從夕古者自大夫以上日食必有牲鼎故謂之肉食者朝食殺牲則祭肺夕食不殺牲但餕朝食之餘則祭宰肉而已是饔則丰而飧則殺也此所設視饔禮爲殺故謂之飧若曰僅可共夕食云爾

飪一牢在西鼎九羞鼎三腥一牢在東鼎七【飪日審反下同】正義鄭氏康成曰庭中之饌也飪孰也鼎西九東七【賈疏鼎西九牛羊豕魚臘腸胃膚鮮魚鮮臘東七者腥鼎無鮮魚鮮臘故七】其鼎實與其陳如陳饔餼羞鼎則陪鼎也以其實言之則曰羞以其陳言之則曰陪敖氏繼公曰牢大宰也大牢者牛羊豕各一也飪鼎九腥鼎七乃皆云牢者主於牛羊豕也飪在西腥在東以西爲尊也腥減二鼎亦明其輕於飪也此飧牢二不視其饔餼之死牢者別於朝君之禮也賈氏公彥曰羞鼎三下云膷臐膮是也此云羞鼎下饔餼言陪鼎一也

堂上之饌八西夾六

正義鄭氏康成曰八六者豆數也凡饌以豆爲本【賈疏凡設皆先設豆乃設余】堂上八豆八簋六鉶兩簠八壺西夾六豆六簋四鉶兩簠六壺其實與其陳亦如饔餼

門外米禾皆二十車

正義鄭氏康成曰禾槁實幷刈者也諸侯之禮車米視生牢禾視死牢牢十車【賈疏秋官掌客文】大夫之禮皆視死牢而已𨿽有生牢不取數焉【賈疏歸饔餼五牢飪一牢腥二宰餼二牢門外米禾皆三十車與饔死牢之數同不取餼二牢之數故知義然也】米陳門東禾陳門西【賈疏此亦約下歸饔餼知之】敖氏繼公曰皆二十車者大夫飧禮其米禾皆視其牢牢十車朝君之飧禮則米禾共視其牢也凡飧皆無生牢

案掌客職五等諸侯相朝致飧不言米禾芻薪之數致饔則米視生牢禾視死牢故鄭卽以彼之饔禮約此之飧禮以彼之朝君禮約此之聘卿禮而下注云凡此之陳亦如饔餼也下經歸饔於上介雲門外米禾視死牢

薪芻倍禾

正義鄭氏康成曰各四十車凡此之陳亦如饔餼

上介飪一牢在西鼎七羞鼎三堂上之六門外米禾皆十車薪芻倍禾

正義鄭氏康成曰西鼎七無鮮魚鮮臘賈氏公彥曰六者與賓西夾數同但言堂上則西夾無矣

眾介皆少牢

正義鄭氏康成曰亦飪在西鼎五敖氏繼公曰少牢五鼎羊豕魚臘膚與饋食之鼎同也此少牢故無堂上之

存異鄭氏康成曰鼎五羊豕腸胃魚臘【賈疏約少牢五鼎少牢有膚此無者生人食與祭異故玉藻朔月少牢五爼亦云羊豕魚臘腸胃不數膚也】堂上之四豆四簋兩鉶四壺無簠【賈疏知數如此者賓與上介降殺以兩故然也知無簠者簠盛稻粱曲禮歲凶大夫不食粱非歲凶大夫食大夫當食則上介亦二簠與賓同士非直不合食差降亦無簠也】

案五鼎當以少宰爲準有膚而無腸胃腸胃卽在牛羊鼎中賈氏援玉藻注以疏此恐玉藻注本無據也歸饔餼士介無堂上之則設飧無之可知

右設飧

欽定儀禮義疏卷十五﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷十六

聘禮第八之二

厥明訝賓於館【訝吾嫁反】

正義鄭氏康成曰此訝下大夫也【賈疏下記云卿大夫訝又秋官掌訝職卿有大夫訝此大聘是卿故使下大夫訝】以君命迎賓謂之訝訝迎也亦皮弁【賈疏下文君及賓皮弁明此大夫亦皮弁】

賓皮弁聘至於朝賓入於次

正義鄭氏康成曰服皮弁者朝聘主相尊敬也諸侯視朔皮弁服【賈疏玉藻諸侯皮弁以聽朔於大廟】入於次者俟辧也【張氏淳曰監杭本作辦誤也】次在大門外之西以帷爲之敖氏繼公曰皮弁者放其君相朝之服也朝聘必用皮弁服者宜加於其朝服一等也侯國君臣日朝朝服視朔乃皮弁服

乃陳幣

正義鄭氏康成曰有司入於主國廟門外以布幕陳幣如展幣焉【賈疏下文行聘幣在主國廟門外故知陳於此也】圭璋賈人執櫝而俟敖氏繼公曰惟幣陳之圭璋璧琮皆在櫝也事至乃出焉

案幣當陳於廟門外少西而在行塗之南故下文賓立接西塾乃受圭也

右賓至朝

卿爲上擯大夫爲承擯士爲紹擯

正義鄭氏康成曰擯爲主國之君所使出接賓者也紹繼也其位相承繼而出也主君公也則擯者五人侯伯也則擯者四人子男也則擯者三人聘義曰介紹而傳命君子於其所尊不敢質敬之至也賈氏公彥曰此擯陳在主國大門外主君之擯與賓之介東西相對南北陳之擯者之數大行人天子待諸侯如此諸侯待聘賓無文鄭以意解之敖氏繼公曰承紹云者皆有爲之先之辭周官言天子之擯者其於上公則五人於侯伯則四人於子男則三人皆以朝者之爵爲差也此但言上擯承擯紹擯而不言其人數則是諸侯之擯者三人而已不以己爵及朝聘者之尊卑而異所以別於天子也此擯者𨿽有三人惟上擯專相禮事乃必立承紹者所以別於諸臣之禮也

案擯者之數與其所立之位出入之儀鄭敖二說迥不相同鄭以大行人天子待諸侯之禮說此似有據依然究未可卽以是爲諸侯賓其聘卿之禮敖則於本篇所行節次體防玩繹而出更以公食大夫禮比類觀之胥有合焉非苟爲異者其義勝於鄭氏多矣但注說承習已久姑兩存之以俟好古者潛心討論焉下節亦同

擯者出請事

正義鄭氏康成曰是時賓出次直闑西北面上擯在闑東閾外西面其相去也公之使者七十步侯伯之使者五十步子男之使者三十步【賈疏此依大行人職諸侯之卿其禮各下其君二等鄭注謂介與賓主朝位之閒】此旅擯耳不傳命上介在賓西北東面承擯在上擯東南西面各自次序而下【賈疏賓介從南鄕北上次下至末介主人之擯從承擯鄕南上次下至末擯也】未介末擯旁相去三丈六尺【賈疏東西相去三丈六尺】上擯之請事進南面揖賓俱前賓至末介上擯至末擯亦相去三文六尺【賈疏上擯入鄕公前北面受命出門南面遙揖賓使前擯者漸南行賓至末介北東面上擯至末擯南西面東西相去亦三丈六尺】止揖而請事還入告於公天子諸侯朝覲乃命介紹傳命耳其儀各鄕本受命反面傳而下及末則鄕受之反面傳而上又受命傳而下亦如之此三丈六尺者門容二徹參个旁加各一步也【賈疏轍廣八尺參个三八二丈四云旁各一步此無正文人之進退周旋不過再舉足一步故門旁各空一步二步則丈二尺添二丈四尺爲三丈六尺也】敖氏繼公曰擯者上擯也云請事則爲上擯可知請事云出則擯者常近於君所矣請事之辭蓋曰寡君使某請事是時賓卽位於西方東面介立於其東南北面西上擯者東方西面請事賓對擯者乃入告於公諸侯相朝則上擯傳主君之命以請於上介上介以告於朝君又以朝君之命告於上擯所謂交擯也聘賓臣也故親對而不交擯云出請事而不云入告省文也後多類此

案敖義較鄭爲優說已見上節

公皮弁迎賓於大門內大夫納賓

正義鄭氏康成曰公不出大門降於待其君也【賈疏司儀職諸公相爲賓公皮弁交擯車迎拜辱出大門此於門內是降於待其君也】大夫上擯也謂之大夫者上序可知【賈疏春秋之義卿稱大夫王制云上大夫卿】是時賓主人皆裼【賈疏玉藻不文飾也不裼下行聘時執玉皆襲此未執玉正是文飾之時】公迎賓卿大夫以下入廟門卽位而俟之敖氏繼公曰於此乃迎賓於大門內則是擯者出請事之時公猶未出中門也大門內者其在門東西面與此大夫亦謂上擯也云納賔則爲上擯可知故變言大夫與卿爲上擯之文互見以明卿亦謂之大夫也此與上經言擯者之意略同皆錯綜其文以見義爾納賓亦西面鄕之其辭曰寡君須矣吾子其入也旣則道之以入於公之迎賓也諸擯皆從之上擯出納賓而承擯紹擯則皆立於門東北面

案是時公與賓皆裼經不著之者以裼乃其常向來原未襲也又案下經公送賓及大門注云賓至始入門之位眾介在其右少退西上時承擯紹擯亦於門東北面東上上擯往來傳君命出時門內之位如此則入時門內之位亦同門內之位如此則可因以推門外之位而見上注之非定論矣

賓入門左

正義鄭氏康成曰眾介隨入北面西上【賈疏約下文入廟行聘享時眾介入廟隨賓入門左北面西上】少退【賈疏不敢與賓齊也】擯者亦入門而右北面東上【賈疏亦約朝君揖位北面東上而知之】上擯進相君敖氏繼公曰賓入門左而東面鄕公介亦立於其東南北面西上上擯亦入門而右玉藻曰賓入不中門不履閾又曰公事自闑西亦謂此時也

案此注云擯者入門而右北面東上與敖說大槪略同但承擯紹擯初卽未出故敖專以上擯入門言之視注尢密耳

公再拜賓辟不答拜【辟音避】

正義敖氏繼公曰賓入門左而公乃拜之是西面拜迎於入門右之處明矣公迎大夫乃再拜者尊國賓也相見禮主人於降等者不出迎一拜其辱鄭氏康成曰辟者逡遁不敢當其禮

存疑鄭氏康成曰公南面拜迎

公揖入每門毎曲揖

正義鄭氏康成曰每門輒揖者以相人偶爲敬也凡君與賓入門賓必後君介及擯者隨之敖氏繼公曰諸侯三門庫雉路則庫門爲大門左宗廟右社稷入大門東行而至廟此每門指閤門與廟門而言也每門揖者主人至每門則揖而先入也每曲揖者於曲處則揖而折行也

存疑賈氏公彥曰諸侯三門臯應路則應門爲中門左宗廟右社稷入大門東行卽至廟門其閒得有每門者諸侯有五廟太祖之廟居中二昭居東二穆居西廟皆別門門外兩邊皆有南北隔墻中央通門若然祖廟以西隔墻有三則閤門亦有三東行經三門乃至太祖廟門中則相逼入門則相逺是以每門皆有曲有曲卽相揖故每曲揖也

辧正朱子曰案江都集禮古者宗廟之制外爲都宮內各有寢廟別有門垣太祖在北左昭右穆以次而南與此疏之說不同

存異敖氏繼公曰諸侯五廟太祖之廟最東髙祖而下之廟以次而西廟各有大門有中門有廟門中門外兩邊皆有南北隔墻墻中央通閤門故入諸侯之廟必有毎門也天子之廟各有五門與其寢同是諸侯亦有三門也康王受顧命於廟出廟見諸侯乃云王出在應門之內則天子諸侯廟門之名數可見矣案古者廟必分昭穆故喪服小記曰祔必以其昭穆士虞記亦曰以其班祔士一廟者祖禰尙從昭穆之班則三廟五廟七廟者自太祖而下宜分昭穆之廟可見矣敖氏乃謂太祖之廟最東髙祖而下以次而西則是置昭穆於不問而直以東爲上也一有升祔則四親廟俱當動移此豈祔以其班之意乎賈氏昭東穆西而太祖居中近之矣然諸廟平列而無南北上下之殊揆之禮意亦未爲得七廟五廟之說惟朱子用孫毓之說爲可從中庸逹孝章或問詳言之矣敖氏又謂天子七廟每廟皆有五門諸侯五廟每廟皆有三門並如朝制此則尢不可通者若然則舉大禮奉大祭之時何不直由其廟之五門三門者入而轉自朝之大門回曲以逹於東乎蓋神必依於人故廟𨿽各全其尊而所從入之道則自朝門而趨而之左卽社稷在右亦必由大門而入可見也然則此有每門毎曲者何也入大門北行折而東入廟必有西鄕之門爲廟與朝之限此卽謂之閤門也旣入閤門則當有南鄕都宮之門又一門也都宮內左昭右穆其廟門之外或亦各有閤門東西相鄕與毎曲則士冠禮敖氏言之但此五廟者曲彌多耳諸侯三門注疏謂臯應路敖氏謂庫雉路蓋侯國三門則同而名或有異有此則缺彼敖氏依魯言之又差可據

及廟門公揖入立於中庭

正義鄭氏康成曰公揖先入旣則立於中庭以俟賓不復出上擯亦隨公入門東東上【賈疏下文擯者出請命更不見上擯別入之文明隨公入也】少進於士【賈疏公食禮云士立於門東北面西上知此亦然以擯者是卿又相君故知進於士也】敖氏繼公曰公揖賓而入禮之也凡主人與賓揖而入門者有二義俱入則爲道之自入則爲禮之公先入俟賓於內也擯者隨公鴈行而入負東塾東上敵者則俟於門內公蓋西面

存疑鄭氏康成曰公入省內事也如此得君行一臣行二【賈疏齊語晏子辭王氏應麟曰國語無此文蓋見韓詩外傳】於禮可矣敖氏繼公曰廟未詳其爲何廟以差言之則受天子之聘宜於太廟受諸侯之朝若聘其於髙祖而下者與案公但入而俟賓無內事之可省也公先入此其異於饗食者君行一臣行二之法此無之公入則三擯皆入矣不僅上擯也下經云負東塾是其位也擯位蓋在士位之東士西上而擯東上明其不相統也

賓立接西塾

正義鄭氏康成曰接猶近也門側之堂謂之塾【賈疏爾雅釋宮文】立近塾者已與主君交禮將有出命俟之於此敖氏繼公曰接西塾者在其南而東面也立於此

俟時而執玉也介立於其西南東面北上

存疑鄭氏康成曰介在幣南北面西上【賈疏上入竟展幣賓西面介北面今此陳幣賓在門西北面明介統於賓也】

案賓介鴈行而入同面未攺也幣在行塗之南賈人東面鄕之介立於賈人之北賓又在介北少進而皆東面下文授圭受圭皆同面足以明之矣注疏以展幣之位例之非也

右迎賓

幾筵旣設擯者出請命

正義鄭氏康成曰有幾筵者以其廟受宜依神也【賈疏下記云惟大聘有幾筵對小聘不幾筵】賓至廟門司宮乃於依前設之神尊不豫事也【賈疏對公食禮宰夫設筵加席幾而後迎賓與此異司幾筵職大朝覲大饗射王位依前南鄕設筵幾覲禮亦云依前爾雅釋宮牖戶之閒謂之扆】席西上周官諸侯祭祀席蒲筵繢純右雕幾【敖氏繼公曰注似脫加莞席紛純五字】敖氏繼公曰賓至廟門乃設幾筵者君禮也請命者請致其君命也

賈人東面坐啟櫝取圭垂繅不起而授上介

正義鄭氏康成曰賈人向入陳幣東面俟於此言之就有事也不言裼襲者賤也敖氏繼公曰玉尊不與幣同陳故事至乃取之上介受圭於其左亦東面案下言上介不襲則賈人不襲可知凡入公門者皆裼也

上介不襲執圭屈繅授賓

正義鄭氏康成曰不襲者以盛禮不在於己也屈繅並持之也敖氏繼公曰襲而執圭者惟賓與主人行禮者二人耳故上介不襲而執之必言之者嫌聘時執玉者必襲也授賓東面於其右

存疑鄭氏康成曰上介北面受圭進西面授賓【賈疏賓東面故上介西面授賓】

案此並受非訝受也並受則上介亦東面矣不訝受者以其非正行禮也

賓襲執圭

正義敖氏繼公曰襲謂襲上衣不見裼衣也聘以圭爲尊吉服以襲爲異玉藻曰服之襲也充美也又曰禮不盛服不充襲而執圭以行禮欲其稱也不言垂繅可知也鄭氏康成曰執圭盛禮而盡飾爲其相蔽敬也【賈疏玉藻云君在則裼盡飾也今旣執圭以瑞爲敬若盡飾而裼則揜執圭之敬】玉藻曰服之襲也充美也是故屍襲執玉龜襲也孔氏穎逹曰使臣行聘主於敬不主於文又聘享相對聘質而享文文質相變故裼襲不同也

總論李氏如圭曰圭璋特逹無借也璧琮加於束帛有借也襲者禮方敬尙質裼者禮差輕尙文賓執圭公受玉皆襲所謂無借者則襲賓出公裼降立賓裼奉束帛加璧享所謂有借者則裼也借者薦也

擯者入告出辭玉

正義鄭氏康成曰擯者上擯也【賈疏上相禮者皆上擯】入告公以賓執圭將致其聘命圭贄之重者辭之亦所以致尊讓也【賈疏致尊讓鄕飲酒義文】敖氏繼公曰辭之者以其禮大崇也此辭亦禮辭耳賓對則擯者復入告而出納賓也賈氏公彥曰文十二年左氏傳秦伯使西乞術來聘襄仲辭玉賓對曰不腆敝器不足辭也此辭對之事

存疑賈氏公彥曰注圭贄之重者大宗伯職以玉作六瑞君之所執又云以禽作六贄臣之所執總而言之皆是贄但君之所執爲贄之重者

案上注引玉人文瑑圭璋璧琮以覜聘則臣出聘不以六瑞之圭但用瑑之者耳而此疏乃以大宗伯之六瑞當之是直以聘卿所執者爲信圭躬圭之等誤矣朱子詁論語執圭亦沿其失也

納賓賓入門左

正義敖氏繼公曰賓此時猶待納而後入以其臣也鄭氏康成曰公事自闑西【賈疏玉藻文】

介皆入門左北面西上【注今文無門】

正義鄭氏康成曰隨賓入也介無事止於此敖氏繼公曰玉藻君入門介拂闑大夫中棖與闑之閒士介拂棖言朝君之儀也此聘賓入自闑西則上介亦由棖闑之閒士介亦拂棖矣司儀職曰及廟門惟君相入亦與此異

存疑賈氏公彥曰司儀職云諸公之臣相爲國客及將幣每門止一相及廟惟君相入客臣也相不入矣此介皆入不同者鄭彼注云絕行在後耳非竟不入廟也又君相入者謂前相君禮須入故言之臣相不前相禮故不言入其實皆入與此同也

案二經毎有不同而必欲牽合所以滋繆此亦說經之一病也介宜入門當以此經爲正

三揖

正義鄭氏康成曰君與賓也敖氏繼公曰於賓入門左而揖參分庭一在南而揖又皆行至參分庭一在北而揖是三揖也賓至西方之中庭公乃與之偕行賈氏公彥曰公先在庭賓旣入門至將曲揖賓旣曲北面又鄕主君揖二者主君皆向賓揖之再揖訖主君東面鄕堂塗北行當碑乃得賓主相鄕而揖非謂賓入門時主君更至內霤相近而揖也

案三揖之節注疏及敖氏說並見士冠禮而敖氏爲長此亦無異而主君先立中庭則前二揖與偕行者不同也賈義蓋謂公立於中庭於賓入門將曲及旣曲北面二者之揖皆仍立故處而揖之不必迎於門內霤而揖耳堂塗在公所立之東故疏云主君東面鄕堂塗北行

至於階三讓

正義鄭氏康成曰讓升敖氏繼公曰公必讓升者賓之也

公升二等賓升西楹西東面

正義敖氏繼公曰公升二等賓乃升臣也下云公左還北鄕則此時公升堂西鄕可知西楹西言其東西節也當在楹西少北鄭氏康成曰賓東面與主君相鄕

存疑鄭氏康成曰先賓升二等亦欲君行一臣行二【賈疏諸侯階有七等公升二等在上仍有五等而得云君行一臣行二者君行少臣行多大判而言】案君行一臣行二亦假借之辭非的義也

擯者退中庭

正義鄭氏康成曰向公所立處【賈疏與君立中庭處同】敖氏繼公曰至是而退立於中庭則是向者從公而立於階下矣凡公與賓爲禮擯者皆贊之

賓致命

正義鄭氏康成曰致其君之命

公左還北鄕【還音旋鄕許亮反下並同】

正義鄭氏康成曰當拜賈氏公彥曰公升受賓致命時西鄕以左手鄕外廻身北面

擯者進公當再拜

正義鄭氏康成曰進阼階西當釋辭於賓相公拜也拜拜貺也拜惠賜也【賈疏拜貺出聘義彼云北面拜貺拜君命之辱是也】敖氏繼公曰必退乃進者禮以變爲敬公必待擯者進之然後拜尊者之禮尙多儀也下放此左還乃當則公向者亦當東楹少北矣以此見賓立之處必不正在楹西也此拜爲將受玉

案擯者進爲公相禮或釋辭但在堂下而不升堂所謂卿擯由下也

賓三退負序

正義鄭氏康成曰三退三逡遁也敖氏繼公曰與尊者授受於堂禮重故其儀如此公再拜之閒賓凡三退見其頃刻不敢安也三退則負序而立矣此拜𨿽非爲己然猶不敢自安若是敬之至也

存疑鄭氏康成曰不言辟者以執圭將進授之賈氏公彥曰司儀職云諸公之臣相爲國客及將幣客登拜客三辟授幣注云三辟退負序也彼諸公之臣朝聘之禮與侯伯之卿聘於鄰國之禮少異故也案此所言受玉之儀卽司儀職所言授幣也此云三退卽周官三辟一也鄭氏殊之支已賈氏又以三辟三退爲諸公之臣侯伯之臣之別不益自生荊乎

公側襲受玉於中堂與東楹之閒

正義鄭氏康成曰側猶獨也言獨見其尊賓也佗日公有事必有贊爲之者【賈疏大射儀云公卒射小臣止贊襲是贊爲之也】中堂南北之中也【賈疏凡廟屋皆五架棟南北皆有兩架棟北一架下有璧開戶棟南一架謂之則北有二架南有一架今於當北面拜訖乃更前北侵半架於南北之中乃受玉】東楹之閒亦以君行一臣行二【賈疏兩楹之閒爲中今乃於東楹之閒更侵東半閒故云君行一臣行二也】敖氏繼公曰襲不著其所是於拜處爲之也此受玉之儀公西面賓東面授也東楹之閒四分楹閒一在東也凡堂上授受贄幣之禮敵者則在兩楹之閒主人尊則於東賓尊則於西又皆以逺近爲差此聘君於主君其尊同聘君之命宜降於主君一等故使者就主君於東楹之閒而授玉也中堂者其凡授受贄幣者南北之節與

案君行一臣行二此稍近之以君行遲而臣行疾故君行少而臣行多也上文公揖入立於中庭又公升二等賓升亦以此爲言則不類矣

存異鄭氏康成曰凡襲於隱者公序坫之閒可也【賈疏士喪禮小斂主人袒於戶內襲於序東喪禮遽於事尙襲於序東況吉事乎明知襲於隱者也序東謂堂東地上此則公在堂上堂東南角爲坫鄭以意斟酌隱處無過於序東坫西故云可也】

案賓禮之襲與裼對言禮事以裼爲常執特逹之圭璋乃襲耳喪禮之襲與袒對言以襲爲常袒所以致哀且或有勞事也二者下可以相況若射禮之袒襲又與喪事不同當射事則袒旣事則襲此則𨿽裼亦謂之襲也聘之裼襲俄頃之閒耳序坫之閒何取焉

擯者退負東塾而立

正義鄭氏康成曰反其位無事

賓降介逆出賓出

正義鄭氏康成曰逆出由便賓出聘事畢李氏如圭曰逆出後入者先出

公側受宰玉

正義鄭氏康成曰授於序端使藏之【賈疏下文公升側受幾於序端知此亦授於序端也】敖氏繼公曰授玉於上公尊也下放此公受玉時亦垂繅宰旣受之則屈繅矣

裼降立【裼防益反注古文裼皆作賜】

正義鄭氏康成曰裼者免上衣見裼衣【賈疏玉藻注云袒而有衣曰裼謂袒衿前上服見裼衣也】凡當盛禮者以充羙爲敬【賈疏玉藻云執玉龜襲是也】非盛禮者以見羙爲敬【賈疏玉藻云君在則裼盡飾也是也】禮尙相變也玉藻曰裘之裼也見羙也又曰麛裘靑豻褎絞衣以裼之論語曰素衣麛裘皮弁時或素衣其裘同可知也裘者爲溫表之爲其防也寒暑之服冬則裘夏則葛凡袒裼者左【賈疏吉凶皆袒左士喪禮主人左袒檀弓吳季札左袒右還其封大射亦左袒若受刑則袒右覲禮侯氏袒右是也】降立亦於中庭敖氏繼公曰裼者偏免上衣而見裼衣也朝祭之衣以裼爲常故當盛禮則襲以爲敬而盛禮畢則裼而復其常也凡裼衣不必與上衣同色賈氏公彥曰凡服四時不同假令冬有裘襯身禪衫有襦襦上有裘裘上有裼衣裼衣之上又有上服皮弁祭服之等若夏以絺綌絺綌之上有中衣中衣之上復有上服皮弁祭服之等若春秋二時則衣袷褶袷褶之上加以中衣中衣之上加上服也

存疑賈氏公彥曰鄭引玉藻論語謂裼衣君臣亦有異時諸侯與其臣視朔與行聘禮皆服麛裘但君麛裘麛褎臣麛裘靑豻褎而同以素衣爲裼若聘禮君臣衣同用麛裘但主君則用素衣爲裼使臣則用絞衣爲裼是以鄭總云皮弁時或素衣其裘同可知也案近身有襦襗襦襗之上冬裘夏春秋以繭褶此因气候之寒暑溫涼而異者也以裘言之裘上有裼衣裼衣上有襲衣襲衣卽朝服皮弁服冕服之等所謂上服也曲禮孔疏謂襲衣上有常著之服如皮弁之屬則多一衣矣玉藻羔裘豹飾緇衣以裼之狐裘黃衣以裼之此裼衣與裘同色者也君衣狐白裘錦衣以裼之君子靑裘豹褎綃衣以裼之麛裘靑豻褎絞衣以裼之此裼衣與裘不必同色者也不必與裘同色則亦不必與上衣同色矣然則上衣固與裘同色者與如緇衣羔裘朝服也素衣麑裘皮弁服也緇衣素衣皆上衣上衣卽襲衣也然則論語所云固指襲衣而兼言裼衣者與裘外必備此二衣而裼衣比之襲衣爲華觀於錦衣綃衣絞衣者足以徴之矣玉藻屍襲執玉龜襲弔則襲無事則裼襲裘不入公門是則禮法之場以裼爲常其或襲者有爲爲之耳古人禮服皆直領而對襟惟當膺左右各餘一寸以爲衽衽則以左掩右掩之則襲也開而折於左露其裼衣則裼矣故一裼一襲可以俄頃爲之也裼衣蓋亦對襟者衣裘則毛之文采閒露於當膺之閒與裼衣同爲見羙若不衣裘則但以裼衣爲羙而不及其裏矣然則賈氏所雲中衣者卽指裼衣言之非白布之中衣與長衣深衣爲類者也或言裼襲祗以裘言之而無此然則當夏月而聘將廢裼襲之儀乎抑亦衣裘乎不可通矣或又言裼衣上加深衣曰襲不加深衣曰裼無論白布之衣不可以爲國君與卿之聘服卽其衣之外必有二帶又有韎韐系焉受玉授玉俄頃之閒又無贊之者其何以旋服而旋說邪

右行聘禮

總論楊氏復曰裼襲是一事垂繅屈繅是一事不容混合爲一方其始受君命賈人取圭垂繅以授宰宰執圭屈繅授使者使者受圭垂繅受命訖以授上介上介授圭屈繅以授賈人是時授受凡四易手有垂屈之文而無裼襲之禮也及至主國行聘禮賓在廟門之外賈人取圭垂繅授上介上介不襲屈繅以授賓是亦有垂屈之文而無裼襲之禮也逮夫主賓升堂賓乃襲執圭公亦襲受玉於中堂與東楹之閒及公授宰玉而後裼降立是惟主賓授受則襲此時曽不見垂屈之文焉聘禮旣畢君使卿還玉於館旣歸反命於公使者執圭垂繅北面上介執璋屈繅立於其左又有垂屈之文而無裼襲之禮蓋圭聘禮之重也主賓授玉於中堂與東楹之閒禮之正也方其受於賈人授於上介及歸而授於宰祗是受命復命之禮取玉藏玉之儀故但垂屈相變以彰其文主賓授受於中堂與東楹之閒斯爲聘禮之正故乃裼襲相變以昭其重以玉爲聘禮設故也兩義不同各有其宜自鄭氏始差熊氏皇氏從而傅防之而經意始汨然經文粲然豈得而終汨之邪

擯者出請

正義敖氏繼公曰請卽所謂請命也

存疑鄭氏康成曰不必賓事之有無

案聘享相將擯者主相禮故出請事而入告乃出許焉不可聽賓之自入而不請也如謂不必賓事之有無則防於詐矣

賓裼奉束帛加璧享擯者入告出許

正義敖氏繼公曰璧降於圭故裼而奉之以行禮許之旣受其大則不必辭其細也賓出則裼矣言於此者亦因事見之其辭蓋如納賓鄭氏康成曰許受之

庭實皮則攝之毛在內內攝之入設也【攝之渉反下同】

正義鄭氏康成曰皮虎豹之皮【賈疏郊特牲云虎豹之皮示服猛也天子諸侯皆得用之齊語云桓公知諸侯歸已令輕其幣用麋鹿皮非其正也】攝之者右手並執前足左手並執後足【賈疏下文云皮左首】毛在內不欲文之豫見也內攝之者兩手相鄕也入設亦參分庭一在南【賈疏昏禮記納徴執皮攝之內文兼執足左首隨入西上參分庭一在南故知此亦然】言則者或以馬也凡君於臣臣於君麋鹿皮可也【賈疏君於臣謂使者歸君使卿贈如覿幣及食饗以侑幣酬幣庭實皆有皮臣於君謂私覿庭實設四皮及介用儷皮】敖氏繼公曰入設亦設於西方而西上攝皮說見

士昏禮

案注言右手並執前足左手並執後足蓋據下文右首之云其實非也左右二字互易之乃得

餘論賈氏公彥曰大宗伯職孤執皮帛鄭雲天子之孤用虎皮諸侯之孤用豹皮彼得用虎豹皮者執以爲贄與庭實不同

賓入門左揖讓如初

正義敖氏繼公曰此時介亦入門左

升致命張皮

正義鄭氏康成曰張者釋外足見文也賈氏公彥曰昏禮記主人受幣士受皮注云主人受幣庭實所用爲節此亦然下受皮以受幣爲節也

公再拜受幣

正義敖氏繼公曰其儀亦如初惟不襲耳幣亦兼玉而言下放此

士受皮者自後右客

正義鄭氏康成曰從東方來由客後西居其左受皮也敖氏繼公曰受者自後右客則客旣授亦自後而出皆與受馬之儀相變也

存疑鄭氏康成曰執皮者旣授亦自前西而出【賈疏此約下私覿時牽馬者自前西鄕出相類故云亦也】

賓出當之坐攝之

正義鄭氏康成曰象受於賓敖氏繼公曰賓降而當皮之西士乃坐攝之賈氏公彥曰攝之者還如入時執前後足內文也

公側授宰幣皮如入右首而東【敖云右當作左】

正義鄭氏康成曰如入左在前【賈疏皮四張四人入門時先者北面在左西頭爲上余取皮鄕東者亦左在前鄕東爲次第也】敖氏繼公曰右當作左字之誤也士昏禮皮左首此亦宜然入時不言左首故於此因見之東適東壁也亦逆退此庭實之儀當與昏禮參考

存疑鄭氏康成曰皮右首者變於生也

案執皮者左在前則皮亦當左首不當右首矣疏引曲禮執禽者左首士相見贄用雉左頭奉之下大夫執鴈上大夫執羔如執雉皆左首亦足證此之爲左首矣夫以雉爲贄非生者也而亦左首則何變於生之有敖氏謂字誤者得之

右享

聘於夫人用璋享用琮如初禮

正義鄭氏康成曰如公立於中庭以下敖氏繼公曰聘享皆致聘君之命也夫人不可以親受君代受之其受之之禮皆與己之所受者同以夫妻一體也不言束帛加琮省文耳

右聘享夫人

若有言則以束帛如享禮

正義鄭氏康成曰有言有所告請若有所問也記曰有故則束帛加書以將命無庭實也敖氏繼公曰若有言因聘以逹之故卒聘而後行此禮如秦伯使西乞術來聘且言將伐晉之類

存疑鄭氏康成曰春秋臧孫辰告糴於齊公子遂如楚乞師晉侯使韓穿來言汶陽之田皆是也

案聘而有言敖氏引西乞術事得之鄭引告糴乞師言汶陽之田三者傳俱不及聘蓋特事而行與此經所云者不合前疏引韓穿事亦謂特行也

右因聘有言

擯者出請事賓告事畢

正義鄭氏康成曰公事畢敖氏繼公曰上云請命此云請事者以其將命之禮已畢故也

賓奉束錦以請覿【覿第戚反又杜斛反】

正義鄭氏康成曰覿見也鄕將公事【賈疏聘享是也】於是欲交其歡敬也【賈疏此行私禮爲交歡敬】不用羔因使而見非特來【賈疏相見禮卿初仕見已君及卿皆以羔若從朝君而見天子若諸侯相朝其卿從君亦得執羔以見主君左傳定八年公防晉師於瓦範獻子執羔趙簡子中行文子皆執鴈是見他國君之贄也】敖氏繼公曰覿卑見尊之稱也公事畢欲伸其私敬也奉君命而使則其覿禮宜與他時見於國君者不同故不用其贄而用幣與庭實也

擯者入告出辭

正義鄭氏康成曰客有大禮【賈疏上行聘享是也】未有以待之【賈疏主人未禮賓故止客私覿欲先行禮賓也】敖氏繼公曰辭欲其後之也賓旣將公事主人宜先盡其待賓之禮賓乃可行其私事也不辭其覿者已受其君禮則不必辭其臣禮也

請禮賓賓禮辭聽命擯者入告

正義敖氏繼公曰請禮之禮當作醴字之誤也是禮主於醴故𨿽用幣猶以醴名之此請醴之辭蓋曰子以君命辱於敝邑寡君有不腆先君之禮請醴從者賓曰使臣旣得將命矣敢辭曰寡君固曰不腆敢固以請曰某辭不得命敢不敬從鄭氏康成曰告告賓許也

案冠禮昏禮俱作醴賓敖說良是蓋醴質而禮文醴親而禮泛也

宰夫徹幾攺筵

正義鄭氏康成曰將禮賓徹神幾攺神席更布也賓席東上【賈疏對前爲神西上】公食大夫記蒲筵常緇布純加莞席尋帛純此筵上下大夫也周官曰筵國賓於牖前莞筵紛純加繅席純左彤幾者則是筵孤也孤彤幾卿大夫其漆幾與【賈疏司幾筵有五幾從上鄕下序之天子玉几諸侯雕幾孤彤幾卿大夫漆幾下有素幾喪事所用差次然也無正文故云與以疑之】敖氏繼公曰徹幾筵入於房而攺設賓席也公食大夫記宰夫筵出自東房

總論楊氏復曰聘禮授玉授享幣則聘使之禮畢矣於是徹幾攺筵以禮賓焉前設幾筵者爲廟受聘禮宜依神也今徹幾攺筵所以禮賓席當室前之中賓席在牖前士冠禮醴子筵於戶西士昏禮醴婦席於戶牖閒鄕飲禮席於牖前鄕射禮賓席在戶牖之閒周官筵國賓於牖前其名不同皆不越於此位也此禮賓有三節受幾也受醴也受幣也三者公親受於序端而後授賓設幾主爲啐醴故賓受幾受醴皆於筵前禮莫重於幣故受幣當東楹前聘享時賓東面主君西面訝受以賓奉君命不北面此以主君禮賓賓臣也故受幣北面

公出迎賓以入揖讓如初

正義鄭氏康成曰公出迎者已之禮更端也敖氏繼公曰出出廟門也公於門內之揖不盡與向者同處乃云如初者見其亦三揖耳

案前及廟門公揖入立於中庭此則公迎賔偕入故揖處不盡同觀此可見君行一臣行二之說之不然矣

存疑賈氏公彥曰前聘享俱是公禮故不出迎此禮賓私禮故公出迎

案聘享賓所以致其君之命禮之正也初已迎之於大門內矣至執圭時公先入不出迎賓致君命未全乎賓也此醴賓則已所以自盡賓乃全乎賓矣故迎之非公私之別也

公升側受幾於序端【注今文無升】

正義敖氏繼公曰公升亦如初也公與賓升皆北面當而立不拜至醴賓之禮當拜至此不者其辟朝君之儐禮與周官司儀言諸侯相朝之禮云登再拜下云儐亦如之則其儐禮拜至矣鄭氏康成曰漆幾也

宰夫內拂幾三奉兩端以進

正義鄭氏康成曰內拂幾不欲塵坋尊者以進自東箱來授君【賈疏覲禮記幾俟於東箱又此經直云進不言升明不從下來從東箱來可知】敖氏繼公曰內拂幾以袂內鄕而拂之也未至公所而內拂幾敬也奉兩端謂橫執之凡執幾皆橫執之惟設時乃縮也宰夫橫執幾而奉兩端別於賓主也賓主授受則各執一亷進進於序端南面以授公

公東南鄕外拂幾三卒振袂中攝之進西鄕【攝如字】正義敖氏繼公曰宰夫旣拂幾公又親重拂之敬也卒謂旣拂也振袂去塵也中攝之謂二手於幾之中央攝之也授幾而中攝之亦君禮異也進西鄕於筵前賓是時猶在西階上北面鄭氏康成曰攝持也賈氏公彥曰宰夫奉幾兩端故公中攝之擬賓用

兩手在公手外取之故也

存疑陳氏祥道曰公以一手攝之

案宰夫內拂幾而公外拂者亦相變也卒拂而後攝之則拂時猶宰夫執之有司徹主人二手橫執幾屍二手受於手閒故敖以中攝之爲君禮異也賈疏於士昏禮授幾有云聘禮公尊中執幾以一手陳氏據此故云以一手攝之然攝幾恐無一手之理有司徹云主人左手執幾縮之右手推拂幾三二手橫執之然則拂幾以一手而執之必兩手矣

擯者告

正義鄭氏康成曰告賓以公授幾

賓進訝受幾於筵前東面俟【訝吾駕反注今文訝爲梧】

正義鄭氏康成曰未設也敖氏繼公曰俟公拜當鄕之下放此

公壹拜送賓以幾辟【辟音避注古文壹作一】

正義鄭氏康成曰公尊也賈氏公彥曰公壹拜當空首敖氏繼公曰壹拜者送幾之常禮必著之者以賓答再拜稽首嫌此爲再拜也公及賓拜或不言北面者可知也

案經言拜送答拜不云再拜者皆壹拜也公自行拜送之常而賓再拜稽首者臣也敖說得之

北面設幾不降階上答再拜稽首

正義鄭氏康成曰不降以主人禮未成也賓左幾【賈疏對神右幾】敖氏繼公曰公壹拜而賓答再拜稽首者公尊乃先拜而送幾故賓當以此答之不降者辟盛禮也此醴賓之禮以用幣之時爲盛

存疑賈氏公彥曰鄕飲酒義云啐酒成禮也據此以啐酒爲成禮則此設幾主爲啐酒今未啐醴故云禮未成

案醴賓以賓之受幣爲成禮故下經送幣公再拜注云事畢成禮也此設幾禮之始未盛故公壹拜送賓亦不降但於堂上再拜稽首而已敖說與注本相備而相足也疏以啐醴爲成禮非此處成禮之義

宰夫實觶以醴加柶於觶面枋

正義鄭氏康成曰酌以授君也醴亦自東箱來【賈疏下記云醴尊於東箱瓦大一有丰是也】不面擸不訝受也【賈疏公西面鄕賓宰夫自東箱來在公傍側並授與公也】敖氏繼公曰宰夫酌醴面枋而並授贊者授觶之正禮也說見士冠禮李氏如圭曰柶之大端爲葉小端爲枋面前也凡主人授賓醴者皆面枋賓迎受之皆面葉冠禮贊者酌醴以授主人主人迎受故贊者面葉主人受之得面枋此宰夫實醴公不迎受故宰夫面枋公受之亦面枋也

存疑鄭氏康成曰君不自酌尊也宰夫亦洗升實觶以醴【賈疏經無宰夫升降之文上授幾時從下而升東箱取幾進以授君今又從下升東箱酌醴進以授君故亦之不言宰夫升降者賤略之也】

案冠昏醴賓主人皆不自酌贊者酌以授之則此宰夫酌醴乃常禮非必君尊而然也上言幾筵設無設洗之文宰夫洗升無可據且宰夫奉幾以進疏云進不言升明不從下來則此不得亦之也宰夫之位當在東房西面亦君禮之異者與

公側受醴

正義鄭氏康成曰將以飲賓敖氏繼公曰受醴不言序端者如受幾可知公旣受醴亦進筵前西北面

賓不降壹拜進筵前受醴復位公拜送醴

正義鄭氏康成曰賓壹拜者醴質以少爲貴敖氏繼公曰壹拜亦受醴之通禮必著之者嫌賓拜當再拜稽首也賓於公乃不降而壹拜亦辟受幣之儀也授幾授醴其禮均而賓之拜不同者彼答公拜此則先拜不無輕重也位西階上北面位

案凡授醴之禮皆受者先拜

宰夫薦籩豆脯醢賓升筵擯者退負東塾

正義敖氏繼公曰必言籩豆者經蓋見一脯一醴之器也擯者退負東塾者是時賓方有祭薦祭醢啐醴之儀其事稍久故於此俟之擯者至此方退則是送幾授醴之類皆擯者告之矣經不盡見之也凡擯者之退近則中庭逺則負塾皆視後事之久速以爲節案堂上行禮有不須擯時則擯者退退而至中庭者以其爲時短便於更進也退而負東塾者以其爲時長宜復其本位而與承擯紹擯偕也

總論孔氏穎逹曰諸侯相朝設郁鬯無籩豆之薦義在少而不在味大夫以醴而又有脯醢卑者禮多也

賓祭脯醢以柶祭醴三庭實設

正義鄭氏康成曰庭實乘馬敖氏繼公曰賓祭醴而庭實設以爲節也下公用束帛及擯者進之節皆放此庭實亦設於西方西上

降筵北面以柶兼諸觶尙擸坐啐醴【擸音獵】

正義鄭氏康成曰降筵就階上【賈疏鄕飲酒賓主行禮獻酢卒爵皆各於其階此降筵啐醴明亦在西階之上】敖氏繼公曰以柶兼諸觶以右手執柶並執觶也尙擸以擸鄕上也必以柶兼諸觶者欲便於啐醴也必尙擸者欲便於建也北面於階上乃兼之則是先時亦加柶於觶矣賈氏公彥曰左手執觶右手以柶祭醴訖降筵北面以柶兼於觶兩手奉之李氏如圭曰擸卽葉也

公用束帛

正義鄭氏康成曰致幣也亦受之於序端敖氏繼公曰醴賓而用束帛庭實所以將厚意亦如儐禮也案束帛亦宰夫授而公受之

存疑鄭氏康成曰言用尊於下也

案上文郊勞賓用束錦儐勞者下文歸饔餼於上介大夫用束帛致之皆云用則用亦常辭耳且君尊則尊矣不借此一字而後尊也

建柶北面奠於薦東

正義鄭氏康成曰糟醴不啐敖氏繼公曰上言兼柶尙擸則此建柶亦尙擸明矣故不言扱奠奠觶也案凡啐醴旣奠觶則拜以不卒爵故以此當拜旣爵也冠禮醴子昏禮醴賓皆然此亦當然昏禮疏云聘禮賓不言拜者醴中有拜可知或疑賓不當拜於上且當再拜稽首故於此不拜有所辟也然上受醴時已一拜於上矣醴質無嫌

擯者進相幣【相息亮反】

正義鄭氏康成曰贊以辭敖氏繼公曰相幣贊其授受之禮

賓降辭幣

正義鄭氏康成曰不敢當公禮也敖氏繼公曰辭者謂旣受賜矣不可以又辱盛禮

公降一等辭

正義鄭氏康成曰辭賓降也敖氏繼公曰辭者止其降且不許其辭

栗階升聽命

正義鄭氏康成曰栗階趨君命尙疾不連步【賈疏凡栗階者其始升亦連步於上栗階而升所謂栗階不過二等】升聽命釋許辭

降拜

正義鄭氏康成曰拜受敖氏繼公曰拜爲將受幣

公辭

正義鄭氏康成曰不降一等殺也敖氏繼公曰公先已降一等故於此不降

案公降公辭皆執幣

升再拜稽首受幣當東楹北面退東面俟

正義鄭氏康成曰亦訝受而北面者禮主於己已臣也【賈疏前行聘享時賓東面主君西面訝受以奉君命故賓不北面此以主君禮已故北面受異於聘享時也】俟俟君拜也不北面者謙若不敢當階然敖氏繼公曰當東楹當其北也其南北亦中堂受幣當東楹其視爲君將幣者又過東矣俟俟送幣

案賓受幣北面則君授幣南面矣固以君尊亦緣賓意而逹之也於階上再拜稽首乃進當東楹北面受幣方賓再拜時君已先適東楹之北矣送幣當有拜故俟之敖說與注意一也

公壹拜賓降也公再拜

正義鄭氏康成曰不俟公再拜者不敢當公之盛也公再拜者事畢成禮也【賈疏前授幾及醴公送皆一拜】敖氏繼公曰公一拜而賓卽降不敢安受尊者之拜因辟之而遂降也賓已降而公猶再拜者送幣之禮當然宜終之也此皆所以相尊敬也

賓執左馬以出

正義鄭氏康成曰受尊者禮宜親之也效馬者並左右靮授之【賈疏效馬效羊者右牽之故謂牽馬人爲效馬者】餘三馬主人之牽者從出也敖氏繼公曰左馬者上也故賓親執之然則主人之庭實亦設於西方而西上也主人庭實之位乃如賓者因賓禮也左執幣乃北面右執馬右還而出凡賓受主人禮其於庭實可以執則執之與主人之受禮異也賓出而公降立

上介受賓幣從者訝受馬【從才用反】

正義敖氏繼公曰從者蓋賓之私臣也受馬云訝則幣宜並受矣並受幣訝受馬皆變於賓主授受之禮也四馬皆訝受者賓旣執左馬則余馬已悉爲賓物公之士代之牽出故從者與受之於賓同

案賓出則從者先逆出毎節皆然此亦然及賓入乃從之而入

存疑鄭氏康成曰從者士介賈氏公彥曰公食大夫禮上介受賓幣從者訝受皮注雲從者府史之屬彼公食是子男之大夫小聘一介其餘皆府史以下故知從者府史之屬也士喪禮下篇賵馬兩士受馬鄭云此士謂胥徒之長有勇力者彼據下士不應更有屬士故以胥徒之長言之昏禮記士受皮注云若中士下士者以其主人爲上士而言也

案下記云主人之庭實則主人遂以出賓之士訝受之故注以從者爲士而卽以介當之也然經言士者非一大抵皆公私執勞役之賤臣非是貴者上經享禮士受皮公家之臣也士昏納徴士受皮士家之私臣也其他舉鼎舉屍亦士爲之推類可見矣然則此受馬者當與公食之受皮者同未必介爲之也如賈氏所羅各注之義亦似紛紜無主宰矣

右醴賓

賓覿奉束錦總乘馬二人贊入門右北面奠幣再拜稽首

正義鄭氏康成曰覿用束錦辟享幣也總者總八轡牽之贊者居馬閒扣馬也【賈疏贊者二人各居兩馬閒各用左右手手扣一匹】入門而右私事自闑右【賈疏玉藻曰私事自闑東】奠幣再拜以臣禮見也敖氏繼公曰此亦擯者出請入告而出許不言者可知也總者謂以物合乘馬之八轡而束之也二人云贊者言代賓爲之所以見庭實後入之意也不以客禮見故庭實在後且奠幣於入門右之位而不敢授也賓再拜稽首而公不答拜者不受此禮也

存疑鄭氏康成曰不請不辭鄕時已請也贊者賈人之屬

案贊者蓋卽受皮受馬之有司皆使者之家臣非必賈人之屬賈人專掌圭玉聘享後無事矣

擯者辭賓出

正義鄭氏康成曰辭辭其臣賓出事畢敖氏繼公曰辭辭其用卑者之禮賓出以覿事畢而不受其辭也

擯者坐取幣出有司二人牽馬以從出門西面於東塾南

正義鄭氏康成曰將還之也贊者有司受馬乃出【賈疏贊者待有司受馬乃出以幣可奠之於地馬不可散放也】凡取幣於庭北面敖氏繼公曰有司牽馬亦二人者不可多於賓之贊也西面於東塾南鄕賓也然則賓之外位常接西塾矣牽馬者蓋在擯者之南少退

案注云將還之謂還之而使其以客禮入也牽馬用有司二人而不以二擯可見訝受馬之從者亦非士介矣

擯者請受

正義鄭氏康成曰請以客禮受之敖氏繼公曰受謂公欲親受也其辭蓋曰寡君使某請受

案請受之節士昏禮壻見妻之父亦然此聘賓異國之臣故因敬其主以及其使也

賓禮辭聽命

正義鄭氏康成曰賓受其幣贊者受馬

牽馬右之入設

正義鄭氏康成曰庭實先設客禮也【賈疏前入門右時賓奉束錦總乘馬一時入無先後之別是臣禮今此先入設賓乃奉幣是客禮】右之欲人居馬左任右手便也於是牽馬者四人事得伸也【賈疏言右之明人牽一匹不須總之故云事得伸】曲禮曰效馬效羊者右牽之敖氏繼公曰云右之明牽者四人也二人受於有司而後四人牽之用四人則左先隨入而設於西方

賓奉幣入門左介皆入門左西上

正義鄭氏康成曰以客禮入可從介【賈疏對入門右行臣禮不得從介也】敖氏繼公曰此以客禮入則當自闑西玉藻所云私事自闑東者但據始覿而言也上介禮放此

公揖讓如初升公北面再拜

正義敖氏繼公曰公升卽當北面賓升西楹西東面公乃再拜公升不西面者以賓不稱覿也不稱覿降等者之禮也亦以其向已奠幣拜於入門右之位故爾鄭氏康成曰公再拜者以其初以臣禮見新之也【賈疏臣禮見謂初入門右知此不爲拜至者下記云禮不拜至注云賓不於是始至則私覿固非始至而爲再拜明爲臣禮見新之也】

案賓始覿再拜稽首公不答拜爲不受其臣禮也今𨿽以賓禮見而向者臣禮之拜不可以不答之故再拜旣以爲答前又以爲受覿也

賓三退反還負序【還音旋】

正義鄭氏康成曰反還者不敢與授圭同敖氏繼公曰反還者反西面而復東鄕也三退而反還愈不敢安矣聘時執玉故不敢反還

振幣進授當東楹北面

正義敖氏繼公曰此已禮也故振幣去塵乃授君以示敬鄭氏康成曰不言君受略之也【賈疏聘享皆言公受】通論李氏如圭曰禮賓賓覿受幣皆當東楹臣禮也春秋傳鄭伯如晉拜成授玉於東楹之東士貞伯以爲視流而行速不安其位凡敵者授受當於兩楹閒也

士受馬者自前還牽者後適其右受【還音環又音患】

正義鄭氏康成曰自由也適牽者之右而受之【賈疏此庭實之馬四匹在庭北面西上牽者四人各在馬西右手執馬而立士受馬從東方來由馬前還繞牽馬者之後人東馬西而受之牽馬者因前行而出】便其已受而去也【賈疏授由其右受由其左今受馬者不自左而由其右受使受馬者自前而去爲便】受馬自前變於受皮【賈疏上受享庭實之皮受皮者自後右客此由馬前者馬是生物恐驚之故由前是變於受皮也】

牽馬者自前西乃出

正義敖氏繼公曰自前西者稍進而前乃西行又南行而出也賈氏公彥曰士旣受馬其最西頭者便卽出門不須由馬之前云牽馬者自前西乃出據三人而言也

案最西者𨿽不由馬前亦前西也故經統言牽馬者前謂北方

賓降階東拜送君辭

正義敖氏繼公曰拜於西階東別於己君也凡臣於異國之君其拜下者皆不當階拜於階下者己臣也拜君命亦然鄭氏康成曰拜送幣於階東以君在堂鄕之賈氏公彥曰此言賓拜送幣者私覿己物故也前享幣不拜送者致君命非己物故也

案公食大夫賓答公拜至降拜於西階東與此同燕大射主人受酢大夫受命媵爵皆拜於阼階下則本國之臣也

拜也君降一等辭

正義鄭氏康成曰君乃辭之而賓猶拜敬也敖氏繼公曰辭者止其又拜

擯者曰寡君從子𨿽將拜起也

正義敖氏繼公曰君降一等辭而賓又將拜故擯者云然從謂從賓而降也公降一等耳乃曰從者君爲臣降一等與敵者沒階之禮同也此禮擯辭多矣未有著之者是時賓主相接歡敬兩盡故特見之食禮亦然鄭氏康成曰此禮固多有辭矣未有著之者是其志而煥乎

栗階升公西鄕賓階上再拜稽首

正義鄭氏康成曰成拜敖氏繼公曰公西鄕卽俟拜之位也賓升卽拜又不言成拜則是向者賓亦以擯者辭之之故而不終其拜於下也

案公食大夫賓答公拜至降拜於西階東擯者辭栗階升不拜命之而後成拜則先已成拜於下矣

公少退

正義鄭氏康成曰爲敬敖氏繼公曰君尊乃少退者答其反還之意也

賓降出公側授宰幣馬出

正義賈氏公彥曰幣與上皮幣同皆以東入藏之故記云賓之幣惟馬出其餘皆東敖氏繼公曰馬出而皮入亦相變也於賓之降也介亦逆出

公降立

右賓私覿

擯者出請上介奉束錦士介四人皆奉玉錦束請覿正義鄭氏康成曰玉錦錦之文纖縟而白者也後言束辭之便也敖氏繼公曰士介之錦反文於賓與上介者以無庭實故也玉錦後言束亦纁束之類

擯者入告出許上介奉幣儷皮二人贊【儷力移反音麗】

正義鄭氏康成曰儷猶両也上介用皮變於賓也【賈疏賓用馬今上介用皮故云變於賓】敖氏繼公曰毎人執一皮而云贊意與上同賓卿也私覿之庭實用乘馬上介大夫也用儷皮士介不用庭實此固禮之差等然亦因其祿之厚薄而爲之品節也禮意人情並行無閒於此見之矣

案敖氏所見固卓然賓介私覿之幣物皆公家共之非卿大夫士所自備也夏官校人職於國之使者共其幣馬足以見之矣尊者丰而卑者以次殺理固宜然卽公家共之亦如是耳

皆入門右東上奠幣皆再拜稽首

正義鄭氏康成曰皆者皆眾介也贊者奠皮出敖氏繼公曰皆者皆上介及眾介也其行之序則上介先贊皮者並而從之眾介又次之其立之序則上介在東眾介次而西贊皮者北面立於上介之後此位𨿽東上而皮則亦左首也於介之奠幣也贊皮者奠皮而先出上介士介尊卑異乃同覿者尊君不敢自分別且辟賓禮也上介若特入則正與賓初覿之禮同

案皮執於手則左首奠於地則北首

擯者辭介逆出

正義鄭氏康成曰辭亦辭其臣介出亦事畢也敖氏繼公曰其意皆與賓禮同

擯者執上幣士執眾幣有司二人舉皮從其幣出請受正義敖氏繼公曰上幣上介之幣也二人舉皮亦並行而出出請受者言其出爲請受也

存疑鄭氏康成曰擯者先卽西面位請之釋辭之時眾執幣者隨立門中而俟【賈疏下經云委皮南面執幣者西面則當請時立於門中可知】

案出請受亦目下事也此時未釋辭

委皮南面

正義鄭氏康成曰委皮當門敖氏繼公曰執皮者從上擯出門不俟上擯之釋辭卽委皮而退執眾幣者於是由皮東而進委皮不於東塾南辟執眾幣者且變於馬也

正義鄭氏康成曰擯者旣釋辭執眾幣者進卽位有司乃得委之南面便其復入也

案南面謂執皮者也蓋立於門外南面乃委皮焉皮當南首以與上贊者奠皮北首相變也皮南首卽雲南面可也

執幣者西面北上擯者請受

正義鄭氏康成曰請於上介也賈氏公彥曰擯者出門西面於東塾南士執幣者進立擯者南西面北上敖氏繼公曰不言東塾南可知也

案此請受乃擯者釋辭也有司委皮不待執幣卽位之後而執幣者之卽位當先於擯者之釋辭敖氏能得經之次第

介禮辭聽命皆進訝受其幣

正義鄭氏康成曰此言皆訝受者嫌擯者一一授之【賈疏明不一一授同時訝受可知也】敖氏繼公曰聽請受之命者上介也而士介亦皆訝受其幣者此時統於尊者而不敢異之也介旣受幣贊者乃南面取皮

上介奉幣皮先入門左奠皮【注古文重入】

正義鄭氏康成曰皮先者介隨執皮者而入也入門左介至揖位而立執幣者奠皮以有不敢授之義【賈疏享時庭實使人執之昏禮庭實亦使人執之不奠於地以其得親授主人有司此奠之不敢授故下二人坐舉皮】敖氏繼公曰皮先執皮者先上介而入也是時儷皮隨入而左先焉奠幣而不敢授示逺下於賓也介奉幣而皮入介入門左而奠皮節也奠皮之處亦參分庭一在南

案皮先入而奠之亦庭實設之意也所謂客禮也此時士介在門外未入

公再拜

正義鄭氏康成曰拜於中庭也【賈疏上云公降立不見更有進退之文故知此公拜亦中庭也】不受於堂介賤也敖氏繼公曰公拜蓋西面也下放此

介振幣自皮西進北面授幣退復位再拜稽首送幣正義敖氏繼公曰進者北行將至中庭與公稍相當乃東行及公左而北面公還南面受幣也此發於入門左之位而云自皮西進則是庭實皆設於西方參分庭一在南明矣介退公復西鄕介拜亦北面不受於堂者公尊則介禮宜逺別於賓也鄭氏康成曰進者北行參分庭一而東行當君乃復北行也【賈疏介初在揖位君在中庭奠皮近西故介發揖位經皮西北出參分一乃東行北鄕當君乃北行至君所乃授幣】案復位復向所立之揖位也介北面而拜於此猶賓之北面拜於西階上也鄭以介北行僅參分庭一而卽東行敖氏以爲北行將至中庭始東行與公西面相當及公左而北面授公南面訝受之考之經文前後敖說似密

介出宰自公左受幣有司二人坐舉皮以東

正義敖氏繼公曰公不離位宰就而受之殺於賓禮也云自公左則受之於公可知文主於受者故不言側有司至是乃舉皮亦異於受皮之節也

存疑鄭氏康成曰不側受介禮輕賈氏公彥曰宰自公左受卽是側不云側者當有贊者於公受轉授宰

案賓覿公側授宰幣以公尊嫌當有人贊之故云側若受者則何贊之有𨿽不言側側可知也注非經意疏乃又從而附益之

擯者又納士介

正義鄭氏康成曰納者出道入也敖氏繼公曰納之之辭亦與納賓同

士介入門右奠幣再拜稽首

正義鄭氏康成曰終不敢以客禮見【賈疏上介奠幣訖辭之終以客禮見士介卑奠幣出私覿卽了終不敢以客禮見也】敖氏繼公曰不敢以客禮見者以向者惟上介聽命故也此與初禮同乃復爲之者以旣受幣復入則禮更端也

擯者辭介逆出擯者執上幣以出禮請受賓固辭正義鄭氏康成曰禮請受者一請受而聽之也賓爲之辭士介賤不敢以言通於主君固衍字當如面大夫也敖氏繼公曰公於士介亦辭之者以其非己臣也奠幣者四人擯者惟執其上幣以出又但禮請受而已皆殺於上介也請者西面請於士介固者決不從命之稱以其決不從命故士介賤則不敢辭而賓爲辭之一辭而得遂亦可謂之固記放此

案固辭鄭敖二說皆可通擯者請於士介士介辭之恐不得命而賓又代辭之則亦可謂之固辭矣

公答再拜擯者出立於門中以相拜【相息亮反】

正義鄭氏康成曰擯者以賓辭入告還立門中閾外西面公乃遙答拜也相者贊告之敖氏繼公曰公向欲親受幣故不受其奠幣之拜士介終不敢授公乃答之公是時拜於東方之中庭而介位在門外之西則擯者相拜宜西北面也司儀云凡行人之儀不朝不夕不正其主面亦不背客謂此類也

案公答拜亦西面東方西面堂下主人之正位不因士介在門外而有攺也公拜士亦再拜者以其覿禮重也

士介皆辟【辟音避】

正義鄭氏康成曰辟於其東面位敖氏繼公曰必著此者嫌旅拜之於內則在外者不必辟也辟者所以爲敬且明其拜之主於己也

士三人東上坐取幣立

正義鄭氏康成曰俟擯者執上幣來也

案士三人主國之有司受士介之幣者擯者已執上幣故只須三人而已取幣北面東上者以公在東也

擯者進

正義鄭氏康成曰就公所也賈氏公彥曰以公在庭故擯者自門外來進鄕公左授幣與宰夫也敖氏繼公曰進至中庭以上幣示公

案旣示公乃以授宰夫二義當兼之

宰夫受幣於中庭以東

正義敖氏繼公曰受幣受上幣於擯者

存疑鄭氏康成曰使宰夫受於士士介幣輕也受之於公左賓幣公側授宰上介幣宰受於公左士介幣宰夫受於士敬之差

案下經云執幣者序從之卽上文士三人也則此宰夫受幣卽注所云俟擯者執上幣而來之幣也

執幣者序從之

正義敖氏繼公曰士三人從宰夫也

存疑鄭氏康成曰序從者以宰夫當一一受之案上有以東之文此云序從從而東也宰夫一人難受四幣士從宰夫以東則士者宰夫之屬與公食禮言內官之士可見凡官皆有士以共勞役也

右介私覿

擯者出請賓告事畢擯者入告公出送賓

正義敖氏繼公曰公出三擯亦序從之

存疑敖氏繼公曰賓旣告事畢眾介亦逆出而賓從之鄭氏康成曰公出眾擯亦逆道紹擯及賓並行閒亦六步

案此時賓介及士介皆在廟門外更不須介逆出而賓從之也賓負西塾東面介在其西南亦東面此廟門外之位也公出則賓左還南面介亦左還南面立於賓東公至揖賓賓介乃轉西面行三擯從公鴈行而出如入時其行公在左賓在右

及大門內公問君賓對公再拜公問大夫賓對

正義鄭氏康成曰鄕以公禮將事無由問也賓至始入門之位眾介亦在其右少退西上時承擯紹擯亦於門東北面東上於此可以問君居處何如序殷勤也上擯往來傳君命問君曰君不恙乎對曰使臣之來寡君命臣於庭公拜拜其無恙公拜賓亦辟問大夫曰二三子不恙乎對曰寡君命使臣於庭二三子皆在敖氏繼公曰向者行禮之時各有其節不可亂之故問勞之事至是乃爲之也及大門內則賓東面公西面而問之周官云客再拜對與此防異是時上擯往來傳命承擯紹擯亦負東塾

案此注所言面位卽公初迎賓而賓入門左之位也以此攷之可以見擯者之數與其位與其儀不可以大行人天子待諸侯之法一律言之而鄭敖兩說之疏密亦決矣

公勞賓賓再拜稽首公答拜公勞介介皆再拜稽首公答拜【勞力報反下並同】

正義鄭氏康成曰勞其道路之勤勞賓曰道路悠逺客甚勞勞介則曰二三子甚勞【賈疏問君及勞賓介辭未知鄭所出何文或曰是孔子聘問之辭未審然否】

案問勞之辭本在秋官司儀注內敖氏采附於此今從之

賓出公再拜送賓不顧

正義鄭氏康成曰公旣拜客趨辟賓出上擯反告賓不顧於此君可以反路寢矣敖氏繼公曰不顧公之拜而去亦辟之義凡主人拜送賓賓皆不顧經不盡見之者明於尊者之禮如此則其餘可知李氏如圭曰凡去者不答拜

賓請有事於大夫公禮辭許

正義鄭氏康成曰請請問卿也上擯送賓出賓東面而請之擯者反命因告之敖氏繼公曰有事謂問之也此蓋據賓所請之辭而言故不曰問也大夫者卿也下大夫嘗使至者亦存焉將問大夫乃先請之於其君者明其以君故而問之也不於內遂請之者尊者之禮未終不宜以卑者之事亂之也賓請公辭許皆擯者傳之

案有事於大夫而必請於公者以己君之命不可不令主國之君知之也

存疑鄭氏康成曰不言問聘亦問也嫌近君也【賈疏大聘曰聘小聘曰問總而言之問聘一也若言問近君矣】

案紀事曰問措辭則曰有事無他義也下經云賓問卿問大夫

右賓出公送

賓卽館

正義鄭氏康成曰少休息也卽就也

卿大夫勞賓賓不見

正義鄭氏康成曰以己公事未行【賈疏公事問卿大夫之禮】上介以賓辭辭之【賈疏下言上介受知此上介辭也】敖氏繼公曰其勞以爵之髙下爲先後不同時不見猶不出也下放此公事未行故不敢當其勞己之禮而不見也

大夫奠鴈再拜上介受

正義敖氏繼公曰大夫兼卿言也大夫卽於館之外門外東面奠之上介受之亦東面卿勞賓用鴈者變於相見也大夫用鴈亦非以其贄之義因卿禮耳此篇凡於卿所爲之事但發端言卿以見其爵其後則惟言大夫不復言卿是經之例然耳故此大夫中兼卿也

勞上介亦如之

正義敖氏繼公曰勞之於其館上介亦不見士介爲受鴈也卿亦執鴈以勞上介非尊者降用卑者之贄之義但因賓禮耳鄭氏康成曰不言卿卿與大夫同執鴈下見於國君也周官凡諸侯之卿見朝君皆執羔【賈疏秋官掌客凡諸侯之禮上公侯伯卿皆見以羔是主國之卿見朝君皆執羔此見聘客與大夫同執鴈也】

案卿大夫所以勞賓者彼來行聘禮訖且將有事於我我不可不先之也卿執羔大夫執鴈用贄之常也彼有卿有大夫吾亦有卿有大夫若區別之則卿當執羔以之上介是以尊臨之也不然則用尊無執贄見卑之義是無所執也二者均不安故不論賓介之爲卿大夫與己國之若卿若大夫而皆槪之以鴈固變於相見亦以卿卽在大夫中則卿可用大夫禮也掌客職凡卿見朝君皆以羔卿以羔則大夫以鴈矣春秋傳公防晉師於瓦中行獻子執羔大夫執鴈是也此自用卿大夫之常禮若聘賓則當殊於朝君旣殊於朝君故不復殊其卿大夫不殊彼之卿大夫則亦不殊己國之卿大夫也此勞禮主國之下大夫使不至者蓋不與焉

右卿大夫勞賓介

欽定儀禮義疏卷十六﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷十七

聘禮第八之三

君使卿韋弁歸饔餼五牢【饔音雍注今文歸或爲饋】

正義鄭氏康成曰變皮弁服韋弁敬也牲殺曰饔生曰餼

存疑敖氏繼公曰韋弁卽爵弁也其服純衣纁裳韎韐纁屨

存異鄭氏康成曰韋弁韎韋之弁兵服也而服之者皮韋同類取相近耳其服蓋韎布以爲衣而素裳【賈疏此無正文鄭注司服云韋弁以韎韋爲弁又以爲衣裳又晉郤至衣韎韋之跗注鄭解以跗爲幅以注爲屬謂制韋如布帛之幅而連屬爲衣及裳鄭於此云以韎布爲衣而素裳全與兵服異者鄭以意量之此爲賔館於大夫士之廟旣爲入廟之服不可純如兵服故云韎布爲衣而素裳又以兵服與皮弁同白舄故以素裳解之若然惟變其衣耳以無正文故云蓋以疑之也】

案士冠禮爵弁在皮弁之上一等聘禮韋弁在皮弁之上一等此陳氏祥道所以謂爵弁卽韋弁而敖氏從之也然冠禮爵弁士服之以助祭若大夫助祭則冕矣聘禮韋弁則卿大夫之服而士不得服之卿大夫與士似不相通而助祭與接賔亦未必可以互用則並二服爲一終覺未安左氏韎韋之跗注乃戎服在下者耳未必卽韋弁服也鄭氏因此易以韎色之布爲衣而又同皮弁服之素裳鑿空臆撰殊爲難信竊意爵弁韋弁等第旣同其純衣纁裳韎韐纁屨或亦不異而首服容有二焉以之爲士助祭之服則爵弁廟中宜用絲也以之爲卿大夫接賔之服則韋弁以其與皮弁類也卿大夫助祭以冕固無所用其爵弁士或出使與接異國之賔服朝服而止皮弁且不用也又何韋弁之有此所以同等而異用與但弁之形制旣別於冠亦殊於冕弁當與弁爲類康成謂爵弁有板覆而無旒則嫌混於冕矣未敢信其果然陳氏敖氏說見士冠禮

上介請事賔朝服禮辭

正義鄭氏康成曰朝服示不受也受之當以尊服【賈疏下文云賔皮弁迎大夫是受之用皮弁爲尊服明此著朝服朝服卑於皮弁是示不受言示不受終受之也】

有司入陳

正義敖氏繼公曰賔禮辭而許乃入陳也鄭氏康成曰入賔所館之廟陳之【賈疏下記云卿館於大夫大夫館於士又云揖入及廟鄭據此而言】

饔

正義鄭氏康成曰謂飪與腥【賈疏飪與腥共以饔目之以其同是死牢列之鼎故也】敖氏繼公曰殺牲而割亨焉曰饔周官內外饔皆掌割亨之事斯可見矣是禮有飪有腥乃曰饔者主於飪而言也

案饔亦對飱而言飱薄則饔爲盛禮矣

飪一牢鼎九設於西階前陪鼎當內廉東面北上上當碑南陳牛羊豕魚臘腸胃同鼎膚鮮魚鮮臘設扃鼏膷臐膮蓋陪牛羊豕【扃古螢反鼏迷翼反膷音香臐許云反膮許堯反】

正義鄭氏康成曰膷臐膮陪鼎三也牛曰膷羊曰臐豕曰膮皆香美之名今時臛也陪之庻羞加也腸胃次臘以其出牛羊也膚豕肉也【賈疏君子不食圂腴犬豕曰圂若然牛羊有腸胃而無膚豕則有膚而無腸胃也】宮必有碑所以識日景引陰陽也【朱子曰引當爲別賈疏觀碑景邪正以知日之早晚又觀碑景南北長短十一月日南至景南比最長陰盛也五月日北至景南北最短陽盛也二至之閒景之盈縮陰陽進退可知也】凡碑引物者宗廟則麗牲焉以取毛血【賈疏祭義君牽牲麗於碑執其鸞刀以取血毛】其材宮廟以石窆用木【賈疏此無正文以義言之葬碑取縣繩繂暫時之間用木而已其宮廟之碑取其久長用石爲之理勝於木檀弓云公室視丰碑三家視桓楹桓楹宮廟兩楹之柱是葬用木之驗也】敖氏繼公曰先言飪上之也設饔先於西方統於客也凡饔餼之牢𨿽有多寡而飪惟一牢則同耳是以少者爲貴也然鼎九且有陪鼎則又以其貴故加而異之也內廉西階之東廉也陪鼎當內亷而不正設於階前者明其加也上當碑謂牛鼎膷鼎南北之節也飪鼎以牛爲上陪鼎以膷爲上古者宮庭有碑蓋居其庭東西南北之中所以識深淺也蓋發語辭云陪牛羊豕明其鼎相當也

存疑鄭氏康成曰當內廉辟堂塗也惟燖者有膚賈氏公彥曰正鼎大判繼階而言云於階前則階東稍逺故陪鼎猶當內廉

案堂塗直階正鼎設於階前當少東以辟堂塗陪鼎當內廉則又在牛羊豕鼎之東距堂塗又稍逺矣有膚者惟豕耳注謂惟燖者有膚不可曉敖氏以碑爲在庭東西南北之中前人未有發此者統全經觀之乃見其言可以徴信而不虛也說見下文

餘論朱子曰今禹墓窆石尙存髙五六尺廣二尺厚一尺許其中有竅以受綍引棺者也然則窆亦用石矣檀弓云公室視丰碑三家視桓楹豈天子諸侯以石故謂之碑大夫以下用木故謂之楹與廟中同謂之碑則固皆石也

腥二牢鼎二七無鮮魚鮮臘設於阼階前西面南陳如飪鼎二列

正義敖氏繼公曰鼎二七降於子男也周官掌客言子男饔餼云腥十有八無鮮魚鮮臘加者可殺也如飪亦如其北上上當碑也設鼎於階前皆辟堂塗其在西階前者宜少東在阼階前者宜少西也

案如飪鼎二列者飪鼎之陪鼎次正鼎當西階內廉則此鼎二七爲二列一列在阼階前少西一列亦當阼階之內廉俱北上當碑也

堂上八豆設於戶西西陳皆二以並東上韭菹其南醓醢屈【醓他感反注今文並皆爲並】

正義鄭氏康成曰戶室戶也東上變於親食賔也【賈疏公食大夫禮宰夫自東房薦豆六設於醤東西上此云東上是變於親食賔也】並並也醓肉汁也醓醢醢有醓屈猶錯也敖氏繼公曰二以並者八豆皆兩兩而設也東上者每列以東爲尊也韭菹其南醓醢見其爲二以並之位也八豆惟言韭菹醓醢則爲朝事之豆可知文省耳云屈者言設余豆之法也醓醢西昌本昌北麋臡臡西菁菹菹南鹿臡臡西茆菹菹北麋臡曲折而下所謂屈也設豆不綪而屈亦歸禮之異者

存疑賈氏公彥曰東上醓醢醓醢西昌本昌本西麋臡麋臡西菁菹菁菹北鹿臡鹿臡東葵菹葵菹東蝸醢蝸醢東韭菹知是此八豆者天官醢人職朝事之豆八韭菹醓醢昌本麋臡菁菹鹿臡茆菹麋臡饋食之豆葵菹蠃醢此經直云韭菹醓醢屈知此昌本以下六豆者案公食下大夫六豆韭菹醓醢昌本麋臡菁菹鹿臡又上大夫八豆鄭注加葵菹蝸醢以充八豆若然朝事八豆有茆菹麋臡不取而取饋食葵菹蝸醢者案少牢正祭用韭菹醓醢葵菹蝸醢朝事饋食之豆兼用之明此賔上大夫亦兼用朝事饋食之豆可知

案八豆經但言韭菹醓醢而不及其餘以朝事之豆自有舊章舉其首則末可知不必一一列也如少牢四豆於朝事饋食各用其二則經悉著之矣此諸侯待賔之禮不可以卿大夫之事相繩也屈與錯略同但一菹一醢相閒陳之豆實各異則爲屈一黍一稷亦相閒陳之黍稷惟二則爲錯耳防亦有屈義但防則一行自左而右次行自右而左爲大曲折此屈則一左一右促數相閒如之字然豆八則爲曲折者四矣

八簋繼之黍其南稷錯

正義賈氏公彥曰繼者繼八豆以西陳之八豆言屈八簋言錯以八豆之實各別直次第屈陳之則得相變此惟有黍稷二種𨿽屈陳之使當行閒錯不並陳設亦相變也敖氏繼公曰八簋黍稷各四也簋繼豆上簋黍在北稷在南次西次北餘皆如豆之屈乃變言錯者取其二物相閒之意

六鉶繼之牛以西羊豕豕南牛以東羊豕

正義鄭氏康成曰鉶器也凡饌屈錯要相變賈氏公彥曰此防也不言防者文自具故不言之通論賈氏公彥曰案此文上下防屈錯各別士喪禮陳衣於房中南領西上防注云防猶屈也似不別者屈者句而屈陳之防者直屈陳之不爲句錯者閒錯而陳之句曲而防此文是也公食大夫云宰夫設黍稷六簋於俎西二以並東北上黍當牛俎其西稷錯以終南陳是錯也

兩簠繼之粱在北

正義鄭氏康成曰簠不次簋者粱稻加也敖氏繼公曰凡加饌必別於正饌粱在北上也凡米與食則粱尊於稻醴與酒則稻尊於粱以西夾饌位例之自簋以下亦皆西陳也

八壺設於西序北上二以並南陳

正義鄭氏康成曰壺酒尊也不錯敖氏繼公曰八壺之酒稻也黍也粱也稻黍各二壺稻在北黍次之粱四壺又次之蓋如設筥米之例也云北上南陳統於豆也堂上之饌皆屬飪牢

存疑鄭氏康成曰其酒蓋稻酒粱酒【賈疏無正文故云蓋以疑之鄭知不直有稻黍而爲稻粱者稻粱是加相對之物故也】酒不以雜錯爲味案八壺二種則可以錯三種故無錯陳之法不錯亦變於簋簠也味不關乎錯否他物皆然

西夾六豆設於西墉下北上韭菹其東醓醢屈六簋繼之黍其東稷錯四鉶繼之牛以南羊羊東豕豕以北牛兩簠繼之粱在西皆二以並南陳六壺西上二以並東陳

正義敖氏繼公曰此饌屬腥牢也西夾西夾室也東西室皆云夾者以與正室夾房而立名也六壺者稻酒黍酒粱酒各二壺也壺不著其所蓋亦近於簠而設之與在堂上之位相似下放此鄭氏康成曰壺東陳在北墉下統於豆

存疑賈氏公彥曰六豆者先設韭菹其東醓醢又其東昌本南麋臡麋臡西菁菹又西鹿臡此陳還取朝事之豆

饌於東方亦如之西北上壺東上西陳

正義鄭氏康成曰東方東夾室西北上亦韭菹其東醓醢屈也壺亦在北墉下統於豆敖氏繼公曰東方東夾東墉下也西北上言韭菹亦在饌之西北也此東夾之饌亦屬腥牢也腥鼎皆西靣北上故東西夾室之饌皆西北上飪鼎東靣北上故堂上之饌東北上各順之也屬飪者於堂上屬腥者於夾室亦異尊卑也夾室之饌先西後東是腥牢亦以西者爲尊矣凡鼎俎恆奇豆簋之屬恆偶鼎自三以上則豆簋之數率降於鼎者一鉶之數率降於豆簋者兩故此飪鼎九則堂上之饌八而鉶六腥鼎七則東西夾之饌六而鉶四也一牢則兩簠故堂上兩夾之數同賈氏公彥曰西北上則於東壁下南陳李氏如圭曰𨿽陳於東墉下其陳亦以西北爲上悉與西夾同嫌統於東墉以東北爲上故著之

總論朱子曰東西之饌自簠以上皆南陳惟壺東西陳之

餘論賈氏公彥曰禮器云五獻之尊門外缶門內壺君尊瓦甒注云壺大一石則此壺卽大一石者存疑賈氏公彥曰西北有韭菹東有醓醢次有昌本次南麋臡次西菁菹次北鹿臡亦屈錯也

醯醢百罋夾碑十以爲列醯在東【罋烏弄反】

正義鄭氏康成曰夾碑在鼎之中央也醯在東醯谷陽也醢肉陰也敖氏繼公曰百罋醯醢各半也云夾碑是居於鼎之中央而上者少北於鼎矣此居於鼎之中央是爲腥飪總設之也醯在東醢爲尊也設饔之位飪在西腥在東足以見所尙矣

案凡作豆實醯統於醢則醢尊矣醯在東鄭敖二義可兼存而敖尢宻切不錯者變於堂上之諸饌且因腥飪爲別也云夾碑十以爲列蓋南北爲列東西各十其五而從陳之掌客鄭注云米橫陳於中庭醯醢夾碑從陳也

餘論賈氏公彥曰士喪禮下鄭注云罋瓦噐其容亦蓋一觳瓬人職簋實一觳又云豆實三而成觳四升曰豆則罋與簋同受斗二升也

餼二牢陳於門西北靣東上牛以西羊豕豕西牛羊豕正義鄭氏康成曰牛羊右手牽之【賈疏人居其左】豕束之寢右【賈疏特牲禮豕北首東足鄭注云尙右也彼祭禮故寢左上右士虞記云陳牲於廟門外北首西上寢右鄭注云寢右者當外左胖也變吉故與生人同也】亦居其左【賈疏亦人居其左】敖氏繼公曰餼陳於內者以堂上庭中皆有所陳宜與之相近且門外有米禾薪芻之車在焉亦不足以容此餼禮故也二牢爲一列變於腥亦以惟有牢故也東上門西之位然也亦變於饔

米百筥筥半斛設於中庭十以爲列北上黍粱稻皆二行稷四行【筥居呂反行並戶郎反】

正義鄭氏康成曰東西爲列【賈疏橫陳之黍兩行在北次粱兩行次稻兩行次南稷四行】列當醯醢南亦相變也敖氏繼公曰此米從餼者也餼陳於內故米宜從之腥飪有醯醢餼有筥米盛大禮也中庭乃東西之中繼餼而言故指其所以明之其南北之節宜於庭少南也黍稻粱皆二行而稷獨四行者以其下也故多之以足百筥之數凡米以黍爲上稷爲下於此見之矣食則以黍爲上稻爲下酒則稻爲上粱爲下而不用稷蓋稷不可以爲酒故也

通論敖氏繼公曰掌客職言待侯伯之禮醯醢百罋米百筥此侯伯之卿其米與醯醢之數乃與其君同然則公與子男之卿亦可知矣

存疑鄭氏康成曰庭實固當庭中言當中庭者南北之中也此言中庭則設碑近如堂深也【賈疏堂深猶若設洗南北以堂深若然碑東當洗矣】

案設碑之所鄭氏原無確據直以此經陳設之節揣度之耳意以醯醢夾碑十列百筥繼之而南則碑在三分庭之北其南乃寛深而可陳也然醯醢夾碑其上列固當少北於鼎罋𨿽十列占地無多而餼在門內米筥從餼則距門不必大逺設碑於南北之中其下尙寛然也凡設洗以堂深若碑亦如堂深則當云設洗南當碑矣而經不云然未可謂碑洗同節也鄕射記設楅於中庭南當洗楅必不當碑設之也然則敖氏云東西南北之中者固不繆哉蓋設之以麗牲視日景亦爲陳設進退之節故以適中爲宜若過北則嫌促廹不便於射牲過南則恐日極南時爲日晷之所不到也

門外米三十車車秉有五防設於門東爲三列東陳禾三十車車三秅設於門西西陳【防疏五反秅篤誤反注今文防或爲逾】正義鄭氏康成曰大夫饔餼之禮米禾皆視死牢【賈疏上文飪一牢腥二牢三死牢也故米及禾皆三十車敖氏繼公曰若朝君則取數於生牢死牢雜也】秉防秅數名也秉有五防二十四斛也【賈疏下記云十斗曰斛十六斗曰防十防曰秉若然一秉十六斛又有五防爲八斛總二十四斛也】三秅千二百秉【賈疏下記云四秉曰筥十筥曰稯十稯曰秅四百秉爲一秅三四十二爲千二百秉也】防讀若不數之數敖氏繼公曰經凡言某陳者皆謂其下鄕之也言東陳是西轅也西陳者反是云爲三列每列皆南北爲之前列在西後二列以次而東也禾不云三列可知也禾列則先東而後西

薪芻倍禾

正義鄭氏康成曰倍禾者以其用多也薪從米芻從禾【賈疏薪可以炊防故從米陳之芻可以食馬故從禾陳之鄭言此者以經云倍禾恐並從禾陳之也】凡此所以厚重禮也聘義曰古之用財不能均如此然而用財如此其厚者言盡之於禮也盡之於禮則內君臣不相陵而外不相侵故天子制之而諸侯務焉爾敖氏繼公曰倍禾謂車數也獨言倍禾者以其相類而相等故也此惟言倍禾而已不見其設之之法則是二者之車亦各爲三列而其陳亦皆如米禾之車與

存疑鄭氏康成曰四者之車皆陳北輈

案東陳者西鄕西陳者東鄕轅皆在內如注說則是南陳而非東西陳矣薪在米之東芻在禾之西稍離之亦如米禾陳法而三列倍爲六列耳四者之車皆人挽者非駕牛馬者也

賔皮弁迎大夫於外門外再拜大夫不答拜

正義鄭氏康成曰大夫使者卿也敖氏繼公曰賔不韋弁而皮弁者嫌其加於己致君命時之服也案凡爲使者命未將例不答拜如昏禮迎賔主人再拜賔亦不答拜也

揖入及廟門賔揖入

正義鄭氏康成曰賔與使者揖而入使者止執幣賔俟之於門內謙也古者天子適諸侯必捨其祖廟【賈疏禮運文】諸侯行舍於諸公廟【賈疏諸公大國之孤若無孤捨於卿廟】大夫行舍於大夫廟敖氏繼公曰及廟門大夫立接西塾賔揖而先入俟之於入門右之位旣則上介出請命矣記曰卿館於大夫經云及廟門是賔館於大夫之廟也此其禰廟與

存疑賈氏公彥曰門內卽寧下

案門內卽入門右之位所云揖位也入門而右又稍北乃西鄕而俟賔

存異敖氏繼公曰是篇言入廟之儀詳矣獨於入此廟不云每曲揖是不自主人之寢外門入也蓋古者之廟亦自有外門與寢之外門同無事則閉之今賔館於此乃開之以便賔之出入故自是入廟無毎曲揖也凡主人與客東行入廟其於禰廟則毎曲揖於祖廟以上則毎門毎曲揖若諸侯則𨿽於其禰廟亦有毎門毎曲揖也

案此卽敖氏所說顧命廟門之制因以推於大夫以下之廟者也前已辧其不然又見士喪禮下篇

大夫奉束帛入三揖皆行

正義鄭氏康成曰奉束帛執其所以將命者皆猶並也使者尊不後主人敖氏繼公曰揖而皆行明賔俟之於門內也

案此三揖與公醴賔同與正行聘禮者異

至於階讓大夫先升一等【注古文曰三讓敖本從古文】

正義敖氏繼公曰此三讓者大夫也大夫三讓而賔三辭大夫先讓者以其奉君命尊也客尊則主人不敢先讓升於覲禮見之

存疑鄭氏康成曰讓不言三不成三也【賈疏賔三讓大夫卽升無三辭則不成三】凡升者主人讓於客三敵者則客三辭主人乃許升亦道賔之義也使者尊【賈疏奉君命也】主人三讓則許升矣今使者三讓則是主人四讓也【賈疏言使尊終先升則是主人三讓使者三辭待主人又讓後乃升則是四讓也】賈氏公彥曰周官司儀職諸公之臣相爲國客大夫郊勞三讓登聽命又云致饔餼如牢之禮此古文云三讓與彼合鄭不從者周官舉其大率而云三讓此儀禮據屈曲行事故不從古文也

案讓之節當三古文是也經言三讓者多不言三辭蓋三讓兼三辭矣賈氏引司儀三讓旣云合矣乃又捨經而狥注何哉

賔從升堂北靣聽命

正義鄭氏康成曰北面於階上也敖氏繼公曰升堂不西面而卽北面者辟國君之禮也國君於天子之命西面聽之乃降拜

大夫東面致命賔降階西再拜稽首拜餼亦如之正義鄭氏康成曰大夫以束帛同致饔餼也致命致其君命賔殊拜之敬也重君之禮也敖氏繼公曰再拜稽首爲將受幣乃云拜餼亦如之然則此幣其主於饔禮乎下之餼禮𨿽以大牢亦無幣可見矣案此階西阼階西也賔館於此故升降由阼階此降階西與前賔覿賔降階東一也西階下則拜於東阼階下則拜於西

大夫辭升成拜

正義敖氏繼公曰亦稱君命辭之賔旣卒拜於下大夫乃辭之者別於君也凡君與異國之臣爲禮於其降拜卽辭之不待其卒升成拜亦饔餼異拜也每拜皆再拜稽首

受幣堂中西北面

正義鄭氏康成曰趨主君命也堂中西中央之西敖氏繼公曰堂中西四分楹閒一在西也賔受幣而少過於西者尊君命也

大夫降出賔降授老幣

正義敖氏繼公曰降授老幣亦變於君禮

出迎大夫大夫禮辭許入揖讓如初賔升一等大夫從升堂

正義敖氏繼公曰初謂三揖三讓賔於是三讓而大夫三辭受儐私事也故復其常禮鄭氏康成曰賔先升敵也【賈疏賔在館如主人之儀】皆北面

庭實設馬乘

正義鄭氏康成曰乘四馬也敖氏繼公曰亦設於西方

賔降堂受老束錦大夫止

正義敖氏繼公曰降堂受錦亦辟君禮云大夫止者嫌賔爲已受幣則當從之也不從者以降堂禮輕也少牢下篇曰主人降受宰幾屍侑降降謂沒階以此徴之則大夫止之義見矣

存疑鄭氏康成曰止不降使之餘尊

案大夫以君命來故賔敬之有加禮至儐則已復其常未見其餘尊也

賔奉幣西面大夫東面賔致幣大夫對北面當楣再拜稽首

正義敖氏繼公曰致幣稱其致幣之辭也鄭氏康成曰稽首尊君客也

受幣於楹閒南面退東面俟賔再拜稽首送幣

正義鄭氏康成曰賔北面授尊君之使敖氏繼公曰賔不南面授辟尊者之禮也凡授幣於堂而南面者惟君及奉君命於臣者耳

大夫降執左馬以出賔送於外門外再拜

正義鄭氏康成曰出廟門從者亦訝受之敖氏繼公曰賔之士於是執三馬隨之出廟門則從者並受幣而皆訝受馬也

明日賔拜於朝拜饔與餼皆再拜稽首

正義鄭氏康成曰拜於大門外【賈疏言拜於朝無入門之文諸侯外朝在大門外明矣】敖氏繼公曰此所謂拜賜也周官曰凡賔客之治令訝聽之【賈疏秋官掌訝職賔入館次於捨門外待事於客及將幣爲前驅至於朝詔其位凡賔客之治令訝聽之】此拜亦皮弁服

通論李氏如圭曰鄕射禮明日賔拜賜於門外主人不見知此拜饔餼亦於大門外也

右歸賔饔餼

上介饔餼三牢

正義鄭氏康成曰賔介皆異館敖氏繼公曰三牢亦降以兩也

飪一牢在西鼎七羞鼎三腥一牢在東鼎七

正義鄭氏康成曰飪鼎七無鮮魚鮮臘也

堂上之饌六

正義鄭氏康成曰六者賔西夾之數

西夾亦如之

正義敖氏繼公曰其饌亦六也不設於東夾以腥牢惟有一爾腥牢自二以上乃兼有東西夾之饌

筥及罋如上賔

正義鄭氏康成曰凡所不貶者尊介也敖氏繼公曰上介之牢與其鼎饌皆殺於賔而筥及罋獨否亦盛大禮也又此二者初不視牢數以爲隆殺故得略之而與賔同筥米從餼乃與罋並言於此者因文而遂及之耳

餼一牢門外米禾視死牢牢十車薪芻倍禾凡其實與陳如上賔

正義敖氏繼公曰死牢飪與腥也牢十車則二十車也鄭氏康成曰凡凡飪以下

下大夫韋弁用束帛致之上介韋弁以受如賔禮正義敖氏繼公曰下大夫致之者亦使人各以其爵也上介韋弁以受主人如賔服正禮也向者皮弁以聘者上賔也故上介於此不必皮弁以無加服之嫌故爾鄭氏康成曰介不皮弁者以其受大禮似賔不敢純如賔也

案鄭氏謂介不皮弁所以下於賔敖氏謂賔主聘事介無加服之嫌兼之其義始備

儐之兩馬束錦

正義賈氏公彥曰此下大夫使者受上介儐如卿使者受賔儐禮同

右歸上介饔餼

士介四人皆餼大牢米百筥設於門外

正義敖氏繼公曰大牢各一降於上介者兩也此惟有餼與筥米則筥爲從餼而罋爲從饔又可見矣門亦所館之外門也牢米陳於外餼之正禮也牢在米南東上

案士介四人亦各館餼大牢以下爲一人言之其餘從同故云皆也凡吉禮陳於門外者皆東上有對則或西上耳注謂牢西上非也

宰夫朝服牽牛以致之

正義鄭氏康成曰執紖牽之東面致命無束帛略之士介西面拜迎敖氏繼公曰使宰夫亦以其爵也宰夫致之故朝服士之朝服與卿大夫之弁服其差相似也致之謂致其禮也亦以君命下文皆以是推之

士介朝服北面再拜稽首受

正義鄭氏康成曰於牢東拜自牢後適宰夫右受【賈疏明在宰夫東南從牢後適宰夫至宰夫之後受取牛也知然者前君使士受私覿之馬適其右受知此亦在右受也】由前東面受從者【賈疏由宰夫之前東面受從者】敖氏繼公曰士介出門左西面拜迎北面聽命宰夫東面致命士介還少退再拜稽首適宰夫右受也不言宰夫退士介拜送者略之也賈氏公彥曰君使士受私覿由馬前此由牢後不同者牛畜擾馴與馬有異案馬之踶蹋在後故由前辟其後也牛之抵觸在前故由後辟其前也疏意得之而辭尙未逹

無儐【儐舊作擯李氏如圭曰當作儐監本已攺正今從之下無儐同】

正義敖氏繼公曰無儐者賤也大夫以上乃有儐禮必著之者嫌受國君之賜皆當儐也鄭氏康成曰明日眾介亦各如其受之服從賔拜於朝

右餼士介

賔朝服問卿

正義鄭氏康成曰不皮弁別於主君【賈防上文聘享私覿皆皮弁】卿每國三人【賈疏言此見三卿皆以幣問之】

案此在歸饔之明日記云聘日致饔明日問大夫

卿受於祖廟

正義鄭氏康成曰重賔禮也祖王父也敖氏繼公曰於祖廟亦尊國君之禮也賈氏公彥曰卿受而不辭以前賔請有事於大夫君禮辭許是以不敢辭故記云大夫不敢辭

存疑賈氏公彥曰大夫三廟有別子者立太祖廟非別子者立曽祖廟今不受於太祖及曽祖廟者以天子受於文王廟諸侯受於太祖廟大夫下君則受於王父廟

案常禮行於禰廟此受之於祖廟尊之也意天子之聘使有問卿者則當受之於太祖廟與天子受於文王廟諸侯受於太祖廟經記無文未可援之遂以此爲卿大夫下君之義也

下大夫擯

正義敖氏繼公曰下大夫擯公使爲之也必使下大夫者欲與上介之爵相當也此公事也故重之存疑鄭氏康成曰無士擯者旣見於君所急見之案此以下大夫擯取其與賔爵差近所以尊賔而上介因事而同之蓋推而進之也且此問卿者無士介也何士擯之有焉

擯者出請事大夫朝服迎於外門外再拜賔不答拜揖大夫先入每門每曲揖及廟門大夫揖入

存疑賈氏公彥曰大夫二門入大門東行卽至廟門未及廟門而有每門者大夫三廟每廟兩旁皆南北竪墻墻皆閤門假今王父廟在東則有每門每曲之事鄭氏康成曰入者省內事也旣而俟於寧也案廟制已於公迎賔章言之此賈氏說亦三廟平列者也如朱子之說則太祖廟在北一昭一穆分列於南而外爲都宮則入大門轉而東行當有一閤門又當有都宮之門其昭廟穆廟之旁各有閤門則每門皆揖也大夫揖入入而俟於入門右之位與上文賔之待致饔者同此非寧也人君路門外之朝位則曰寧卿大夫焉有寧名乎

擯者請命

正義鄭氏康成曰亦從入而出請不幾筵辟君也敖氏繼公曰請命亦請將其君命也不幾筵者君使尊不敢設神位以臨之不幾筵之義有二禮太重者不設此類是也禮差輕者亦不設小聘之禮是也案不幾筵之說敖氏當矣注義亦兼存之

庭實設四皮賔奉束帛入三揖皆行至於階讓【注古文曰三讓敖本從古文】

正義鄭氏康成曰麋鹿皮也敖氏繼公曰此三讓者賔也

賔升一等大夫從升堂北面聼命賔東面致命大夫降階西再拜稽首賔辭升成拜受幣堂中西北面賔降出大夫降授老幣

正義鄭氏康成曰賔致命致其君命大夫於堂中央之西受幣趨聘君之命敖氏繼公曰自三讓至此其禮意與歸饔餼同大夫於是進立於中庭西面

無儐

正義鄭氏康成曰不儐賔辟君也敖氏繼公曰臣之儐𨿽殺於主君之醴而束帛庭實則同故不用之聘賔有儐禮者不在國無嫌

案敖氏謂大夫立於中庭蓋據下老受幣於中庭推之以東方之中庭爲主人之位也

右問卿

擯者出請事賔面如覿幣

正義鄭氏康成曰面亦見也其謂之面威儀質也【賈疏覿面並文則面爲質若散文面亦爲覿故鄭司儀注云私面私覿也又左傳楚公子棄疾以乘馬八匹私面鄭伯】敖氏繼公曰聘使私見於主君曰覿大夫曰面蓋異其稱以別尊卑也然周官以私覿爲私面則又通而言之與此異賈氏公彥曰賔私覿於君用束錦乘馬則此私面於卿亦同束帛乘馬可知

賔奉幣庭實從

正義鄭氏康成曰庭實四馬【賈疏以其言如覿幣】

入門右大夫辭

正義鄭氏康成曰見私事也𨿽敵賔猶謙入門右爲若降等然敖氏繼公曰亦中門而入乃右也下放此入門右者欲於此北面奠幣也賔與大夫爵敵乃若降等然者不敢自同於奉命之禮也大夫於中庭南面辭之大夫不出迎以面與問禮相因也凡自敵以下客禮之相因而行者惟於內俟之

賔遂左

正義敖氏繼公曰大夫不俟其奠幣而親辭賔亦不果奠幣而遂左此則異於降等者也於是賔少立於入門左之位以俟之

庭實設揖讓如初大夫升一等賔從之

正義敖氏繼公曰庭實旣設於西方主人乃至入門右之位揖賔而皆行如初謂三揖三讓也賔亦三辭存疑鄭氏康成曰大夫至庭中旋並行【賈疏賔初入門右大夫階下辭賔賔遂門左大夫至庭中迎賔大夫廽旋與賔揖而並行北面言如初者大夫不出門惟有庭中一揖至碑又揖再揖而已】

大夫西面賔稱面

正義鄭氏康成曰稱舉也舉相見之辭以相接敖氏繼公曰稱面不言東鄕可知也稱面者敵者之禮也亦以向者大夫辭之不得爲禮於下故爾

大夫對北面當楣再拜受幣於楹閒南面退西面立正義鄭氏康成曰受幣楹閒敵也賔北面授敖氏繼公曰不稽首別於聘君之命賔亦當少退賔不振幣異於授主君也不言受馬之儀如覿可知

賔當楣再拜送幣降出大夫降授老幣

右賔私面

擯者出請事上介特面幣如覿介奉幣皮二人贊正義鄭氏康成曰特面者異於主君士介不從而入也君尊眾介始覿不自別也【賈疏上介初覿主君之時不敢自尊別與眾介同執幣而入】上賔則眾介皆從之【賈疏眾介皆從之者上介言特面則賔問卿與私面介皆從可知】皮亦儷皮也

案問者君禮也面者私禮也賔於卿先問而後面公私兩有之上介以下則致其私情而已故賔問則上介及士四介皆從之問面相因面亦不攺也上介有面無問則特

入門右奠幣再拜

正義鄭氏康成曰降等也敖氏繼公曰介奠幣贊者亦奠皮出

大夫辭擯者反幣

正義鄭氏康成曰於辭上介則出擯者反幣出還於上介也敖氏繼公曰於其旣拜乃辭之降於賔也反幣與請受之言互見也反幣者取之出請受而上介受之也不禮辭者亦別於君主人之士亦取皮從其幣以出委之於門外上介旣受幣則贊者亦取之

庭實設介奉幣入大夫揖讓如初【注今文曰入設】

正義敖氏繼公曰介入門左少立大夫亦進至於入門右之位揖而皆行也大夫先升當楣北面鄭氏康成曰大夫亦先升一等

介升大夫再拜受

正義敖氏繼公曰云介升大夫再拜明其不稱面也介於卿𨿽降一等然同爲大夫故受於堂上亦得在楹閒也鄭氏康成曰亦於楹閒南面而受【賈疏上介是下大夫與卿小異大同明得行敵法在楹閒可知】

介降拜大夫降辭介升再拜送幣

正義敖氏繼公曰降拜者亦貶於卿大夫旣辭則揖而先升西面介升拜於西階上北面鄭氏康成曰介旣送幣降出也大夫亦降授老幣

右上介私面

擯者出請眾介面如覿幣入門右奠幣皆再拜大夫辭介逆出

正義敖氏繼公曰於士介亦親辭辟君也

擯者執上幣出禮請受賔辭

正義敖氏繼公曰惟執上幣是亦不必其受之也鄭氏康成曰賔亦爲士介辭

大夫答再拜擯者執上幣立於門中以相拜士介皆辟老受擯者幣於中庭士三人坐取羣幣以從之【相息亮反辟音避】

正義敖氏繼公曰此士介私面之儀大約與其覿禮同惟以一入而大夫親辭爲異老受擯者幣於中庭者以大夫降立於此故也

右眾介私面

擯者出請事賔出大夫送於外門外再拜賔不顧正義敖氏繼公曰賔亦告事畢乃出也此言賔不顧見敵者之禮也必言之者嫌其或異於尊者也禮於尊者拜或辟去而不敢當

擯者退大夫拜辱

正義鄭氏康成曰拜送也敖氏繼公曰擯者從大夫出門而遂退拜辱拜其屈辱而相已也此拜亦兼二義經蓋以其所主者立文也

案敖云二義謂拜辱兼拜送也以擯者大夫尊奉君命而來擯有不敢安之意焉

右賔退

下大夫甞使至者幣及之【使師異反】

正義鄭氏康成曰甞使至已國則以幣問之也君子不忘舊【賈疏其三卿不問至已國不至已國皆以幣及之上已論訖】

上介朝服三介問下大夫下大夫如卿受幣之禮其面如賔面於卿之禮

正義賈氏公彥曰問下大夫使上介是各以其爵也鄭氏康成曰上介三介下大夫使之禮也【賈疏下經云小】

【聘曰問其禮如爲介三介是下大夫小聘之禮】敖氏繼公曰問下大夫異於卿者上士擯耳如賔面於卿謂如其禮庭實則用儷皮也

案言三介者上介問下大夫三介從焉四介減其一不敢當卿禮也不特者以問爲將君命故三介從入也三介亦朝服

通論賈氏公彥曰據此篇大聘使卿五介小聘使大夫三介若大國之卿七介小聘使大夫五介小國之卿三介小聘使大夫一介也

右問下大夫甞使者

大夫若不見君使大夫各以其爵爲之受如主人受幣禮不拜【見賢徧反爲於僞反】

正義鄭氏康成曰有故也各以其爵主人卿也則使卿大夫也則使大夫不拜代受之耳不當主人禮也【賈疏拜是致敬之事不可人代之拜故直受之而已】敖氏繼公曰必使人代受者不可虛聘君之命也各以其爵者亦欲與使者之尊相當也聘君問卿使卿問大夫使大夫此受者非主人則亦無揖讓之禮矣惟言不拜見其重者耳案不見謂疾病或有喪或奉使在外者皆是也云各則問與面之禮兩有之矣代受而不代拜可見凡禮皆無代拜者也

右代受問

夕夫人使下大夫韋弁歸禮

正義鄭氏康成曰夕問卿之夕也【賈疏下記云聘日致饔明日問大夫夕夫人歸禮是其問卿之夕也】使下大夫下君也【賈疏君歸饔餼使卿】君使之云夫人者以致辭當稱寡小君敖氏繼公曰次日之夕夫人乃歸禮不惟不敢與君同日又且不敢同其時皆下之也使下大夫者亦下君或亦辟其於朝君之禮也亦韋弁者君與夫人之聘享其器幣略同則使者之同服亦宜也

堂上籩豆六設於戶東西上二以並東陳

正義鄭氏康成曰籩豆六者下君禮也設於戶東又辟饌位也敖氏繼公曰籩豆六與子男之禮同重聘使也凡設籩豆自二以上皆先豆而後籩乃言籩豆者文順耳此六豆六籩皆宜用朝事者而各去其末之二其設之之序則豆皆在西籩繼之而東韭菹其南醓醢屈以終防其南蕡亦屈以終饔餼之禮其饌各有所屬戶西之饌爲飪也西夾東夾之饌爲腥也此無牢故惟有堂上之饌而設於戶東示其異也不用簠簋鉶者以無牢故也此禮主於飲君之禮主於食

存疑鄭氏康成曰其設脯其南醢屈六籩六豆案凡一豆一籩者則一脯一醢此豆籩各六注乃直以脯醢當之何也豈其六脯而六醢邪當以敖氏之說爲正

壺設於東序北上二以並南陳醙黍淸皆兩壺【醙所九反】正義鄭氏康成曰醙白酒也凡酒稻爲上黍次之粱次之【敖氏繼公曰蓋據內則三醴之次言之】皆有淸白以黍閒淸白者互相備【賈疏上言白明黍粱皆有白下言淸明稲粱亦有淸故也於淸白中言黍明醙卽是稲淸卽是粱也】明三酒六壺也先言醙白酒尊先設之敖氏繼公曰設於東序北上亦統於豆

大夫以束帛致之賔如受饔之禮儐之乘馬束錦正義鄭氏康成曰致夫人命也此禮無牢下朝君也【賈疏上公之禮夫人致禮八籩膳大牢侯伯以下亦皆有牢是朝君有牢此無牢故云下朝君也】敖氏繼公曰以束帛致其禮亦盛之也飱不致此殺於飱乃致者蓋主君以設飱爲差輕而夫人歸禮爲特重所以異也賔受亦不盡與受饔之禮同云如者亦大略言之

上介四豆四籩四壺受之如賔禮儐之兩馬束錦正義敖氏繼公曰四豆者去菁菹鹿臡四籩者去形鹽膴四壺者去粱酒不言其位如賔可知也言受之明亦用束帛致之也如賔禮者亦如其受饔之禮也不言所使者下大夫可知於上介亦使下大夫者禮窮則同也

案下大夫歸禮於上介亦韋弁賔介俱韋弁受之與以越日而受夫人之禮可以無嫌也

餘論敖氏繼公曰夫人歸禮不及士介者以其禮薄不可得而復殺且君與士介已無堂上之饌故也

明日賔拜禮於朝【注今文禮爲醴】

正義鄭氏康成曰於是乃言賔拜明介從拜也右夫人歸禮於賔介

大夫餼賔大牢米八筐

正義鄭氏康成曰其陳於門外【賈疏經無牢米入門之文明是門外可知】黍粱各二筐稷四筐二以並南陳【賈疏案上使卿歸饔餼米百筥設於中庭此云八筐則黍粱稷亦宜法其行數】無稻【賈疏記云凡餼大夫黍粱稷筐五斛是也】牲陳於後東上【賈疏此放君餼賔時陳於門西東上】不饌於堂庭辟君也敖氏繼公曰君餼賔米百筥筥半斛此米八筐筐五斛以量言之則八筐者殺於君米二筐也所以下之此亦陳於其館之外門外

通論賈氏公彥曰案掌客鄰國之君來朝卿見以羔膳大牢侯伯子男膳特牛彼又無筐米此侯伯之臣得用大牢有筐米者彼爲君禮此是臣禮各自爲差降不得以彼難此

賔迎再拜老牽牛以致之賔再拜稽首受老退賔再拜送

正義敖氏繼公曰賔出門左西面拜迎聼命老東面致命賔還北面拜乃適老右受此使老致之者大夫之臣老爲尊也賔於老乃拜迎之亦重其爲使也再拜稽首受者蓋以大夫向者稽首受其君命故賔於此因其禮與使者受儐而稽首之意同大夫不親餼者以其禮輕不欲煩賔且辟君禮也君歸饔餼於朝君則親致於介亦使卿

上介亦如之

正義敖氏繼公曰然則此牢米亦如賔矣蓋以其具不可得而殺故也

眾介皆少牢米六筐皆士牽羊以致之

正義鄭氏康成曰士亦大夫之貴臣敖氏繼公曰米六筐蓋黍粱稷各二筐也於賔上介使老於眾介使士所使使者𨿽賤亦不可以無所別也不言受之之禮如賔可知

存疑鄭氏康成曰米六筐者又無粱也

右大夫餼賔介

公於賔壹食再饗【食音嗣下並同注古文壹皆爲一今文饗皆爲鄕】

正義鄭氏康成曰饗謂亨大牢以飲賔也【賈疏饗禮與食禮同食禮旣亨大牢明饗禮亨大牢可知但以食禮無酒饗禮有酒故以飲賔言之】公食大夫禮曰設洗如饗則饗與食互相先後也【敖氏繼公曰互相先後謂食居二饗之閒也】

存疑賈氏公彥曰此經先言食後言饗則食在饗前公食言設洗如饗則饗在食前先後出於主君之意故不定也

通論賈氏公彥曰此篇𨿽據侯伯之卿聘使五等諸侯其臣聘使牢禮皆同無大國次國之別是以掌客五等諸侯相朝其下皆云羣介行人宰史皆有飱饔餼以其爵等爲之牢禮之陳數又云凡諸侯之卿大夫士爲國客則如其介之禮以待之注云爵卿也則飱二牢饔餼五牢大夫也則飱大牢饔餼三牢士也則飱少牢饔餼大牢也此降小禮丰大禮也以此言之公侯伯子男大聘使卿主君一食再饗小聘使大夫則主君一食一饗若然掌客子男一食一饗子男之卿再饗多於君者以其君臣各自相差不得以君決臣也

燕與羞俶獻無常數【俶處郁反注古文俶作淑】

正義鄭氏康成曰羞謂禽羞鴈鶩之屬成熟煎和也俶始也始獻四時新物聘義所謂時賜無常數由恩意也敖氏繼公曰禽羞周官亦謂之禽獻庖人職曰凡用禽獻春行羔豚膳膏薌夏行腒鱐膳膏臊秋行犢麛膳膏腥冬行鱻羽膳膏羶卽此羞也燕亦無常數異於朝君也葉氏夢得曰饗所以訓防儉也故至於再燕與時賜以示慈惠也故無數

通論賈氏公彥曰掌客上公三燕侯伯再燕子男一燕皆有常數此臣無常數者亦是君臣各爲一不得相決

案燕𨿽無常數蓋亦不過於三也

賔介皆明日拜於朝

正義敖氏繼公曰上惟見賔禮乃言介拜似非其次蓋此文宜在下句之下也賔與介之拜賜各主於其所受者也饗賔燕賔之時介𨿽與焉然禮不爲己故不必拜賔於禽羞亦拜之者謝主君之意也

上介壹食壹饗

正義鄭氏康成曰饗賔介爲介從饗獻矣復特饗之客之也【賈疏公食禮介𨿽從入不從食賔食畢介逆出是也知從饗者下記云大夫來使饗之其介爲介故知介從饗案襄二十七年宋公兼享晉楚之大夫趙孟爲客子朩與之言弗能對使叔向侍言焉子朩亦不能對也叔向爲趙孟介而得從饗是其義也】

案賔於發去之日乃三拜乘禽於朝則此之拜賜自拜饗食燕耳羞與俶獻未必僕僕亟拜也因享食而及燕因又及羞獻之無常數經於此以類連舉之耳介無燕則敖氏所云失次者或然

右饗食燕羞獻

若不親食使大夫各以其爵朝服致之以侑幣如致饔無儐【侑音又注古文侑皆作宥】

正義鄭氏康成曰君不親食謂有疾及他故也【賈疏他故者死喪之事】必致之不廢其禮也致之必使同班敵者易以相親敬也致禮於卿使卿致禮於大夫使大夫非必命數也無儐以己本宜往【賈疏饔餼等君使人致禮賔則儐使者饗食禮主君合速賔來入廟賔無儐禮今主君有故致於賔己本宜往故亦無儐】敖氏繼公曰若不親食之文𨿽主於君然賔有故而不及往者其禮亦存焉致之各以其爵者賔介之爵不同則所使者亦宜異也

致饗以酬幣亦如之

正義鄭氏康成曰酬幣饗禮酬賔勸酒之幣也所用未聞也禮幣束帛乘馬亦不是過也敖氏繼公曰酬幣說見士昏禮

餘論鄭氏康成曰禮噐曰琥璜爵蓋天子酬諸侯【賈疏禮噐云圭璋特琥璜爵鄭注云圭璋特朝聘以爲瑞無幣帛也琥璜爵者天子酬諸侯諸侯相酬以此玉將幣也彼經不雲天子諸侯相酬之幣故此注云蓋】

右致饗食

大夫於賔壹饗壹食上介若食若饗

正義敖氏繼公曰此大夫與餼賔介者皆謂卿也下大夫甞使者亦存焉云若食若饗是主於食也蓋饗賔之時介已爲介故也

若不親饗則公作大夫致之以酬幣致食以侑幣正義鄭氏康成曰作使也大夫有故君必使其同爵者爲之致之列國之賔來榮辱之事君臣同之敖氏繼公曰酬幣侑幣皆用束錦亦有庭實若不親饗食則使人告於公公乃作其同爵者爲致之同爵者非己之可使故須告公也必使大夫者其禮重也此致之以大夫不嫌與君同者公作之故也

餘論賈氏公彥曰經直言饗食不言燕亦有燕昭二年左傳韓宣子來聘宴於季氏傳無譏文明鄰國大夫有相燕之法

右大夫饗食

君使卿皮弁還玉於館

正義鄭氏康成曰皮弁者始以此服受之不敢不終也【賈疏始謂受聘享在廟時】敖氏繼公曰皮弁者象還於其君故如聘服也玉圭璋也還玉卽還贄之義使卿者亦欲與賔相當也

賔皮弁襲迎於外門外不拜帥大夫以入【注今文曰迎於門外古文帥爲率】

正義敖氏繼公曰不事至乃襲辟君也不言出請入告文省也禮不主於己故不拜云帥以入則是不揖之也大夫亦襲至廟門乃執玉鄭氏康成曰帥道也

存疑鄭氏康成曰迎之不拜示將去不純爲主也

大夫升自西階鉤楹

正義鄭氏康成曰鉤楹由楹內也將南面致命必言鉤楹者賔在下嫌楹外也敖氏繼公曰必云鉤楹者見其入堂深而東行也下文云賔自左南面受圭則是大夫南面立於中堂少西而致命也南面致命而不東面者宜別於親受者也

賔自碑內聽命

正義敖氏繼公曰聽命於下以君命不主於己也言自碑內見於庭少北也入門而賔在東大夫在西分庭皆行大夫直行而升賔則當碑東少北乃西行負碑北面立於此鄕致命者也不於阼階西辟主位也凡大夫於君命之主於己者聽命於上乃降拜之

升自西階自左南面受圭退負右房而立【注今文或曰由自西階無南面】

正義鄭氏康成曰自左南面右大夫並受也敖氏繼公曰升自西階非受玉之正主也亦鉤楹由大夫之後乃自左受之玉當訝受乃南面並受者代受之示異也二人俱代君行禮故皆不北面賔退負右房而立俟降階之節也記曰卿館於大夫而此云負右房則大夫之家亦有左右房明矣

存疑鄭氏康成曰必並受者若鄕君前耳【賈疏謂於本國君前受圭璋時北面並受今還南面並受面位不同並受不異】

案正行禮時則訝受其非正行禮則並受方在廟門外時賈人授介介授賔亦並受也卽凡受醴亦然注蓋非經意

存異賈氏公彥曰大夫士直有東房西室天子諸侯左右房今不在大夫廟於正客館故有右房也辧正朱子曰此禮君使卿還玉於館賔退負右房而立賔故館於大夫也則大夫亦有右房矣

案大夫士亦有右房經之證據甚多此尢明顯鄭注無文蓋亦覺其不可破也疏乃云不在大夫廟而捨於正客館經之所無豈可造作遷就以附己說哉

大夫降中庭賔降自碑內東面授上介於阼階東正義鄭氏康成曰大夫降出言中庭者爲賔降節也【賈疏大夫授賔圭訖降自西階大夫至中庭賔乃降】敖氏繼公曰中庭西方南北之中也大夫降而至於中庭賔乃發於負右房之位而降蓋以之爲節也自碑內者反其向者所由之塗也旣授上介則復立於中庭

案授上介亦並授也阼階東其南亦當碑內上介旣受以東授賈人藏之上介裼不襲

存疑鄭氏康成曰授於阼階東者欲親見賈人藏之也【賈疏賈人此時在堂東待藏玉】賔還阼階下西面立【賈疏賔在館如主人在階下西面立以待授璋】

案賈人自應藏之然賔之授於阼階東非爲此也賔向者不立於阼階下則固已異乎正主矣

通論敖氏繼公曰司儀職曰還圭如將幣之儀謂君親還之也則其禮皆與此異矣

上介出請賔迎大夫還璋如初入

正義鄭氏康成曰出請請事於外以入告也賔𨿽將去出入猶東惟升堂由西階幾介之位未有攺也敖氏繼公曰還璋爲夫人還之如初入者自帥入以至授介皆如之也

賔裼迎大夫賄用束紡【賄虎腿反紡敷罔反】

正義敖氏繼公曰裼者已受聘玉則復其常也大夫於賔裼亦裼上介出請入告乃迎之賄禮主於答其聘故略於聘禮而不用庭實呂氏春秋曰以襌緇當紡緇紡與禪對言則紡非單絲矣鄭氏康成曰賄予人財之言也紡紡絲爲之今之縛也所以遺聘君相厚之至也

存疑賈氏公彥曰鄭注內司服亦云素沙者今之白縛也則此束紡者素沙也

案賄固以答聘君亦以酬聘賔之勞也故用束紡變於他禮之用束帛也內司服之素沙祗爲婦服之裏康成𨿽並以防解之要非與此紡爲一物也左氏傳文十二年春西乞術來聘厚賄之卽此賄也則賄所以厚聘賔明矣

禮玉束帛乘皮皆如還玉禮

正義鄭氏康成曰禮禮聘君也所以報享也亦言玉璧可知也【賈疏聘賔行享時束帛加璧束錦加琮今報享物亦有璧琮致之以其經言玉故以玉言之若然經言束帛兼有束錦矣】敖氏繼公曰不言迎大夫文又省乘皮先設束帛加玉如享禮其執皮亦有攝張之節皆者皆賄與禮玉也禮玉之庭實不在如中是大槪言之耳

大夫出賔送不拜

正義敖氏繼公曰亦上介出請大夫告事畢乃出送之送不拜與不拜迎之意同

右還玉及賄禮

公館賔

正義敖氏繼公曰館者就其館之稱也公館賔將致四者之拜也此禮在還玉之明日是時公蓋立於賔館之外門外東鄕亦接西塾鄭氏康成曰爲賔將去親存送之厚殷勤且謝聘君之意也公朝服

賔辟【辟音避】

正義鄭氏康成曰不敢受國君見己於此館也敖氏繼公曰不敢辭不敢見若隱辟然故云辟此辟字義與上文所云者異此主君於聘享夫人之聘享問大夫其拜皆爲拜君命之辱賔出受之可也乃辟者其爲有拜送之禮與

存疑鄭氏康成曰言辟者君在廟門敬也【賈疏上文賔卽館卿大夫勞賔賔不見上介聼命此賔亦不見而言辟者以其君在廟門外𨿽不見而言辟也】凡君有事於諸臣之家車造廟門乃下【賈疏卿館於大夫之廟案公食記云賔之乘車在大門外又曲禮云客車不入大門以此言之君車入大門矣故鄭云造廟門乃下也】案公若入外門則賔當拜迎之於外門外而不可以辟矣當以敖說爲正君至臣家車造廟門乃下亦臆度之辭

上介聽命

正義敖氏繼公曰上介蓋西面於外門外之東塾少南不敢當君也鄭氏康成曰擯者毎贊君辭則曰敢不承命告於寡君之老【賈疏玉藻云擯者曰寡君之老注云擯者之辭主於見他國君今上介當擯者故知辭稱告於寡君之老】

存疑鄭氏康成曰聽命於廟門中西面如相拜然也【賈疏前受士介幣之時賔固辭公答再拜擯者出立於門中以相拜注云立門中閾外西面此時賔不見使介聼命明如相拜然取其視外便也必知在門中西面者以其君來如賔禮東面介西面向公可知】

聘享夫人之聘享問大夫送賔公皆再拜

正義鄭氏康成曰拜此四事公東面拜擯者北面敖氏繼公曰拜聘享與問謝聘君也所謂拜貺也拜送賔以賔將去也

案公拜四事皆有擯者釋辭而相拜擯者立於公之東南而北面

公退賔從請命於朝

正義鄭氏康成曰賔從者爲拜主君之館已也敖氏繼公曰請命欲親受公命也向者賔辭但不敢當君館已之禮耳上介入告知主君有拜聘問等事故於此從而請命焉受命於朝臣禮也

通論敖氏繼公曰此言請命周官言拜辱亦其異者也

公辭賔退

正義敖氏繼公曰辭者謂向已拜今無事矣

案經言公辭賔退似賔不拜者然賔謝君之館己當有拜則周官言拜辱自可兼也至請命與公辭之義則敖說得之

右公館賔

賔三拜乘禽於朝訝聽之

正義鄭氏康成曰發去乃拜乘禽明已受賜大小無不識敖氏繼公曰發去乃拜乘禽以乘禽之賜終於此也而總拜之乘禽𨿽輕受賜多矣故爲之三拜三拜則不稽首此禮在公館賔之明日

右賔拜賜

遂行舍於郊

正義敖氏繼公曰捨於郊者爲當與主國爲禮於此也鄭氏康成曰郊近郊始發且防近郊自展軨【賈疏曲禮云已駕僕展軨彼是君車故使僕展軨此卿大夫故鄭云自展軨恐不得所故也】

案注說亦可作兼義

公使卿贈如覿幣【注今文公爲君】

正義鄭氏康成曰贈送也所以好送之也【賈疏以禮來往皆是和好之事】言如覿幣見爲反報也敖氏繼公曰出郊而後贈亦異於答聘君之節也如覿幣用束帛也其庭實亦存焉親受覿而使人贈君臣之禮也贈說見士昏禮

受於捨門外如受勞禮無儐【勞力報反下同】

正義敖氏繼公曰捨門外受之變於來時也無儐以其答己之覿故也鄭氏康成曰如受勞禮以贈勞同節

使下大夫贈上介亦如之使士贈眾介如其覿幣正義敖氏繼公曰於上介用束帛於眾介各用束帛上介之庭實如賔

大夫親贈如其面幣無儐贈上介亦如之使人贈眾介如其面幣

正義敖氏繼公曰親贈謂報其面故不嫌與君禮同此所贈者皆用錦也賔與上介之庭實亦同大夫親贈賔上介而使人贈眾介以其降等也亦爲向者不親受

士送至於竟【竟音境下同】

正義敖氏繼公曰此至於竟謂沒其竟也若過邦則亦假道如初

通論敖氏繼公曰司儀職言公侯伯子男之臣相爲國客其入也則三積皆三辭拜受其出也如入之積聘義亦云主國待客出入三積是篇前後皆不見之未詳

右贈

使者歸及郊請反命

正義鄭氏康成曰郊近郊也敖氏繼公曰不敢徑入恭也請反命其亦使次介與

存異鄭氏康成曰吿郊人使請反命於君必請之者以已久在外嫌有罪惡不可以入

案注說甚謬若君臣相猜疑如此則亦不終日之勢矣後世鄙薉之腸不可以蔑聖人之制作也

朝服載旜【注古文旜作膳】

正義鄭氏康成曰行時稅捨於此郊今還至此正其故服以俟君命敖氏繼公曰云朝服者反命則執玉嫌當如聘服也載旜爲反命也君旣許乃爲之反命使事之終是以重之也及郊乃載之者出時受命至此而斂歸時反命至此而載亦其節也至己之門外乃斂之

禳乃入【禳如羊反】

正義鄭氏康成曰禳祭名也【賈疏春官小祝職掌侯禳禱祠之祝號】爲行道恐有不祥禳以除之敖氏繼公曰入入國也以是禮推之則天子諸侯之出而反者其亦有此祭與

乃入陳幣於朝西上上賔之公幣私幣皆陳上介公幣陳他介皆否

正義敖氏繼公曰乃入入公門也西上則賔之公幣在西私幣次而東上介之公幣又次之其三者之幣又各以所得禮之先後爲序而西上也鄭氏康成曰皆否者公幣私幣皆不陳此幣使者及介所得於彼國君卿大夫之贈賜也其或陳或不陳詳尊而略卑也其陳之及卿大夫處者待之如夕幣其禮於君者不陳【賈疏謂賄用束紡禮用束帛乘皮之類】上賔使者公幣君之賜也私幣卿大夫之幣也他介士介也賈氏公彥曰賔之公幣則主君郊勞幣也醴賔幣也致饔餼幣也夫人歸禮幣也食侑幣也饗酬幣也再饗酬幣也郊贈幣也賔之私幣則主國三卿皆一食有侑幣饗有酬幣又皆有郊贈幣也其上介公幣則致饔餼幣也夫人致禮幣也食侑幣也饗酬幣也郊贈幣也其私幣則主國三卿或饗或食要有其一則各有幣焉又三卿皆有郊贈幣如其面幣也

案禮於君者不陳以使者將親執以告故也

餘論賈氏公彥曰聘君以幣問卿而其卿不見報聘君之幣者以其尊卑不敵若報之嫌敵體也

束帛各加其庭實皮左

正義敖氏繼公曰上經云陳皮北首此皮左皮上左也故云加然則此庭實之皮其各重累陳之乎是蓋主於有皮者言也若無皮者則束帛奠之於地與不布幕別於君物也

存疑鄭氏康成曰不加於其皮上榮其多也

公南鄕【鄕許亮反】

正義鄭氏康成曰亦宰告於君君乃朝服出門左南鄕【賈疏此亦依夕幣而言之】

卿進使者使者執圭垂繅北面上介執璋屈繅立於其左

正義敖氏繼公曰君使卿進使者使者執圭上介執璋而入士介亦隨入門右北面東上君揖使者進之上介立於其左與受命時同也此經文省爾使者執玉常垂繅上介執玉常屈繅以是推之則經所不見者可知矣

反命曰以君命聘於某君某君受幣於某宮某君再拜以享某君某君再拜

正義鄭氏康成曰某君某國名也某宮若言桓宮僖宮也某君再拜謂再拜受也必言此者明彼君敬君已不辱命敖氏繼公曰聘而云受幣者古者於玊亦以幣言之司儀云將幣皆指朝聘之玉也享屬於聘故執圭而並言之云某宮則是不在太廟矣

宰自公左受玉

正義鄭氏康成曰亦於使者之東同面並受也敖氏繼公曰君南鄕則宰已立於其左少退至是乃進而受之旣受玉則屈繅矣

受上介璋致命亦如之

正義鄭氏康成曰致命曰以君命聘於某君夫人某君再拜以享某君夫人某君再拜不言受幣於某宮可知略之敖氏繼公曰致與反互文也反者復其所自出致者傳其所自來其實一耳

執賄幣以告曰某君使某子賄授宰

正義鄭氏康成曰某子若言髙子國子凡使者所當執以告君者上介取以授之

禮玉亦如之

正義鄭氏康成曰亦執束帛加璧也告曰某君使某子禮敖氏繼公曰使者旣告而以玉束帛授宰則士訝受皮也陳幣之時賄幣禮玉束帛乘皮亦以入特不陳之耳於上介取玉束帛有司亦執皮

執禮幣以盡言賜禮【盡子忍反】

正義鄭氏康成曰禮幣主國君初禮賔之幣也【賈疏從郊勞已後至於贈賄禮賔皆有幣郊勞爲初也】以盡言賜禮謂自此至於贈

公曰然而不善乎

正義鄭氏康成曰善其能使於四方而猶汝也

授上介幣再拜稽首公答再拜

正義鄭氏康成曰拜公言也敖氏繼公曰不奠幣拜辟奠贄之禮也公旣拜則上介復奠於故處焉賈氏公彥曰此幣當復陳之於本處入於已者故不授宰也

私幣不告

正義鄭氏康成曰亦略卑也

君勞之再拜稽首君答再拜

正義鄭氏康成曰勞之以道路勤苦

若有獻則曰某君之賜也君其以賜乎

正義鄭氏康成曰言此物某君之所賜予爲惠者也大夫出反必獻忠孝也其以賜乎不必其當君也【賈疏謙不必當君所須】獻不拜者爲君之答已也【賈疏士拜國君國君不拜士賤故也大夫拜國君國君卽答拜大夫尊故也若然自反命以來於賜禮之等或拜或不拜無答已之嫌獨此不拜爲君之答已者自此以前皆是彼國報君之物賔直告事而已君受之而無言故賔不拜君有言及已者乃拜之拜君言也此獻是彼國君賜與已者玉藻云凡獻於君大夫使宰士親皆再拜稽首送之又郊特牲云大夫有獻弗親不面拜爲君之答已若然大夫不親獻此因反命故親獻故鄭云獻不拜者爲君之答已猶不親獻之義也】敖氏繼公曰獻亦奠之於地云某君之賜則此所獻者其賄禮中之物與傳云厚賄之是賄之厚薄不常也厚薄不常故有獻有否時賜之物似不足以爲獻而他禮則又在公賜中而不必獻也賜謂賜臣下也此乃尊賜卑之物故獻君之辭如是不拜者嫌其異於公幣也

上介徒以公賜告如上賔之禮

正義鄭氏康成曰徒謂空手不執其幣敖氏繼公曰徒以告下賔也如如其盡言賜禮

君勞之再拜稽首君答拜勞士介亦如之

正義鄭氏康成曰士介四人旅答壹拜又賤也【賈疏君勞上介上介再拜稽首君答拜不言再拜則君答上介一拜矣勞士亦如之不言皆則總答一拜矣故云又賤也】賈氏公彥曰曲禮君於士不答拜此君答拜士者以其新行反命君勞之故答拜異於常也

存疑敖氏繼公曰於士介四人旅答再拜尊者之禮也私覿私面主君及大夫答士介之拜亦然

君使宰賜使者幣使者再拜稽首

正義鄭氏康成曰以所陳幣賜之也禮臣子人賜之而必獻之君父不敢自私也君父因以予之則拜受之如更受賜也【賈疏內則婦或賜之衣服則受而獻諸舅姑舅姑受之則喜若反賜之則辭不得命如更受賜臣子於君父亦然】敖氏繼公曰使者拜而君不答者以其拜受於宰也凡臣拜受君命於擯贊者則君不答之其例見於此及燕射命賔之儀

存疑鄭氏康成曰旣拜宰以上幣授之

案上文使者授上介幣則幣未授宰也至此君使宰賜使者幣以君命賜之耳幣仍陳於故處非有以幣執授之事下介幣同

賜介介皆再拜稽首

正義敖氏繼公曰不特命上介降於使者也士介之幣𨿽不陳不告然亦旣以入公門故並賜之鄭氏康成曰士介之幣皆載以造朝不陳之耳與上介同受賜命俱拜

乃退

正義敖氏繼公曰退亦謂使介也惟於使介言退則君後入可知是時君先使者而出故亦後之而入其節與受命之時同

介皆送至於使者之門乃退揖

正義鄭氏康成曰將行俟於門反又送於門與尊長出入之禮也揖別也敖氏繼公曰凡退者不揖此乃揖者是禮主於送使者也

使者拜其辱

正義鄭氏康成曰謝之也再拜上介三拜士介敖氏繼公曰拜之亦於門外之左此與上文大夫拜辱之意同

案此終言之耳賔方將釋幣於門不能遽拜於一大夫四士之門也當閱日乃爲之

右歸反命

釋幣於門

正義鄭氏康成曰門大門也布席於闑西閾外東面【賈疏特牲筮日席於門中闑西閾外故知此亦然神以東面爲正】設洗於門外東方【賈疏凡設洗皆當東榮故知亦在東方也】出於行入於門不兩告告所先見也【賈疏行在廟門外出時先見行入時先見門也】敖氏繼公曰行爲道路之始出則禮之門爲內外之限入則禮之

乃至於禰筵幾於室薦脯醢

正義鄭氏康成曰告反也賈氏公彥曰亦司宮設席於奧東面右幾但無牲牢薦脯醢而已敖氏繼公曰旣筵幾則祝先入主人後入主人在右贊者乃盥薦脯醢

觴酒陳

正義鄭氏康成曰主人酌進奠一獻也言陳者將復有次也【賈疏下有室老及士獻故言陳以其次第皆列於阼也】先薦後酌祭禮也【賈疏特牲少牢皆先薦饌乃後酌奠於鉶南】敖氏繼公曰下云三獻則此觴乃用爵也陳者主人奠於薦南也旣奠反位及祝再拜祝釋辭主人又再拜其後二獻則惟獻者於旣奠反位再拜而已出釋幣而入釋奠禮相變且欲行飲至之禮也

案陳者無尸之稱

席於阼薦脯醢

正義敖氏繼公曰設酢席於阼變於祭且爲將與從者爲禮於堂也主人旣獻則酌而自酢與祭而有屍者之儀異酢而有薦亦異於祭也

三獻

正義鄭氏康成曰室老亞獻士三獻也每獻奠輙取爵酌自酢也敖氏繼公曰亞獻三獻皆不薦也每獻奠爵相次而南主人初獻而酢於阼則亞獻三獻者皆酢於西階上矣

一人舉爵

正義鄭氏康成曰三獻禮成更起酒也主人奠之未舉也賈氏公彥曰此似鄕飲鄕射一人舉觶未舉待獻介眾賔後乃行酬亦然也

案此所舉者觶也爲下文行酬之始

獻從者【從才用反】

正義鄭氏康成曰從者家臣從行者也主人獻之勞之也皆升飲酒於西階上【賈疏特牲禮獻眾賔皆升飲於西階上此獻從者亦於西階上可知】敖氏繼公曰獻亦以爵此獻蓋自室老始行酬亦如之

存疑鄭氏康成曰不使人獻之辟君也

案鄭意謂國君行飲至禮則如燕禮使宰夫爲主人耳亦臆度之辭

行酬乃出

正義鄭氏康成曰主人舉奠酬從者下辯敖氏繼公曰行酬者行酬酒也出謂主人以下亦旣徹闔牖戶而後出也獻從者而行酬所謂飲至也楚令尹子重伐吳歸而飲至用此禮也國君則旣飲至又或有策憅之事傳曰凡公行告宗廟反行飲至捨爵策勲焉禮也

上介至亦如之

正義鄭氏康成曰如其釋幣告至也

右釋幣於門釋奠於禰

欽定儀禮義疏卷十七﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷十八

聘禮第八之四

聘遭喪入竟則遂也【竟音境下並同】

正義鄭氏康成曰遭喪主國君薨也士旣請事已入竟矣則遂關人未告則反敖氏繼公曰入竟則遂爲其已承主國君之命也君使士請事乃以入竟

不郊勞

正義鄭氏康成曰子未君也【賈疏文八年天王崩九年毛伯來求金公羊傳何以不稱使當喪未君也但彼據逾年卽位後此據新遭喪也】敖氏繼公曰聘不主於嗣君使人郊勞則嫌也不郊勞則夫人亦不使下大夫勞矣然則大夫請行者其以賓入與

不筵幾

正義敖氏繼公曰此亦受於廟不筵幾者變於君親受之禮也

存異鄭氏康成曰致命不於廟就屍柩於殯宮又不神之【賈疏始死不忍異於生】

案不筵幾對上幾筵旣設而言謂廟中也殯宮自非接聘使之所昭十年傳大夫如晉葬平公旣葬欲因見新君而叔向辭曰孤斬焉在衰絰之中其以嘉服見則喪禮未畢此接聘賓其嘉服乎凶服乎卽使大夫長衣練冠以受嗣君見乎不見乎昭二十年齊公孫靑聘於衛時衛亂賓從衛侯於死鳥將事衛人辭賓再請則曰君若惠顧先君之好照臨敝邑鎭撫其社稷則有宗祧在是則聘不可艸莾行事亦不可於喪次行事可知

不禮賓

正義鄭氏康成曰喪降事也賈氏公彥曰不禮者謂旣行聘享訖不以醴酒禮賓也敖氏繼公曰君喪則使大夫受故不醴賓以其非正主也禮當作醴

主人畢歸禮

正義鄭氏康成曰賓所飲食不可廢也禮謂飱饔餼饗食【賈疏知歸禮中兼有饗食者下文云賓惟饔餼之受明本幷饗食亦歸賓就中乃受饔餼耳】敖氏繼公曰畢歸禮者不可以已之喪而廢待賓

之禮也

賓惟饔餼之受

正義敖氏繼公曰惟受饔餼者以主人𨿽不遭喪亦歸之饔餼故於此受之而不辭不受饗食者則以主人有喪不宜饗食已故𨿽致之亦不受也受饔餼則飱亦受可知飱饔餼之細也鄭氏康成曰受正不受加也

案饗食亦正禮非加禮但遭喪不行饗食之禮而猶歸之於賓是於殺禮中爲加也不受饗食則酬幣侑幣不受可知

不賄不禮玉不贈

正義鄭氏康成曰喪殺禮爲之不備敖氏繼公曰賄與禮玉主君以報聘君者也主君薨難乎其爲辭故闕之贈者所以答私覿遭喪則不覿故主國亦不宜贈

遭夫人世子之喪君不受使大夫受於廟其他如遭君喪

正義鄭氏康成曰夫人世子死君爲喪主【賈疏禮記服問君所主夫人妻大子適婦】使大夫受聘禮不以凶接吉也其他謂禮所降【賈疏謂不禮以下不贈以上】敖氏繼公曰此大夫廟受之禮卽記所云者是也遭君喪之禮凡所降者各有其義此亦遭喪也故因其禮而用之其義則或合或否而不能盡同

遭喪將命於大夫主人長衣練冠以受

正義鄭氏康成曰遭喪謂主國君薨夫人世子死也此三者皆大夫攝主人長衣素純布衣也【賈疏與深衣同布但袖長素純爲異】去衰易冠【賈疏脫去斬衰之服而著長衣脫去六升九升之冠而著練冠】不以純凶接純吉也【賈疏聘禮是純吉禮爲君三升衰裳六升冠爲夫人世子六升衰裳九升冠是純凶禮麻絰與屨不易直去衰易冠而已故云不以純凶接純吉】吉時在裏爲中衣中衣長衣繼皆掩尺【賈疏玉藻長中繼掩尺鄭注云繼袂掩一尺】表之曰深衣純袂寸半耳【賈疏純爲衣裳之側袂爲口緣皆寸半表裏共三寸此三者之衣皆用朝服十五升布而連衣裳袖與純緣則異鄭深衣目錄云深衣連衣裳而純以采純以素曰長衣有表則謂之中衣以此言之則長衣中衣皆用素純】敖氏繼公曰此遭喪亦謂遭主君喪也主人卽大夫文互見耳亦嗣君使大夫受之不言者可知也長衣練冠凶服變也主君喪而受之之服如此則夫人世子之喪其亦皮弁服以受與李氏如圭曰更言遭喪不蒙上夫人世子之文知主國君薨亦使大夫受也雜記大夫筮宅史練冠長衣以筮則長衣練冠以凶接吉之服也案君喪則臣斬衰三年夫人世子之喪則臣從服齊衰期然則主國之大夫受聘者其不應槪以長衣練冠明矣

右遭喪

聘君若薨於後入竟則遂

正義敖氏繼公曰後謂使者旣行之後也云入竟則遂是未入竟則反而奔喪矣君薨則其國使人告使者而不反之以其行或有遠近故也入竟則遂意與上同賈氏公彥曰入竟謂謁關人告君君使士請事矣

赴者未至則哭於巷衰於館【衰七回反注今文赴作訃】

正義鄭氏康成曰赴走告也此謂赴告主國君者也哭於巷者哭於巷門也衰於館未可以凶服出見人其聘享之事自若吉也敖氏繼公曰赴告喪者之稱也哭於巷其變於赴者至之禮與其哭也亦爲位奔喪曰諸臣在他國爲位而哭亦謂此時也衰於館有事而出則吉服也

案爲位謂賓介及士介以下諸人爲位而哭猶言卽位也非謂設死者之位也赴者未至則不可以喪禮幹主國之君臣故不可哭於館之庭以庭有受飱受饔諸禮也

受禮不受饗食

正義鄭氏康成曰受禮受饔餼也敖氏繼公曰不受饗食者以主君若饗食己己有君喪自不宜往故𨿽歸之猶不受是亦原其禮之所由來也

赴者至則衰而出

正義敖氏繼公曰但云衰而出則其出也非爲聘事矣以此見赴者之至例在聘日之後也鄭氏康成曰於是可以凶服將事【賈疏主人所歸禮賓可以凶服受之其正行聘享則著吉服雜記云執玉不麻是也】

案聘不可以凶服而赴者旣至則不可以不衰故赴者必探知正禮已行而後至焉所以便事也其他如問卿受夫人歸禮受大夫餼諸事則不妨以凶服將之𨿽受還玉亦衰其主國之卿仍皮弁服而授受則皆無裼襲之節與

惟稍受之【稍所敎反】

正義鄭氏康成曰稍稟食也【賈疏周官每云稍事皆謂米稟以其稍稍給之故謂爲稍】敖氏繼公曰稍謂漿飲乘禽之屬漿人職云共賓客之稍禮記云旬而稍宰夫始歸乘禽亦可見矣云惟稍受之對不受饗食而言也

案云衰而出對上衰於館也云惟稍受之則似饔餼亦不受矣周官掌客職賓客有喪惟芻稍之受遭主國之喪不受饗食受甡禮彼經自兼卿大夫士爲國客者但不言赴者至與未至之別然明列賓客之喪主國之喪所受與不受則賓喪所不受匪惟饗食矣意聘日歸饔餼則赴者未至時已受之其大夫所餼則不受牢而但受米與

歸執圭復命於殯升自西階不升堂

正義鄭氏康成曰復命於殯者臣子之於君父存亡同【敖氏繼公曰注謂此放君存時致命之禮故云存亡同】敖氏繼公曰亦衰而執圭也升自西階而不升堂告殯之禮然也是時上介亦執璋立於其左

案雜記執玉不麻謂平常時也至有君喪旣聘而受還玉及歸而復命則麻可也禮窮則不得不然也

子卽位不哭

正義鄭氏康成曰將有告請之事宜淸靜也不言世子者君薨也【賈疏公羊傳君存稱世子君薨稱子某旣葬稱子逾年稱君】諸臣待之亦皆如朝夕哭位【賈疏奔喪云奔父之喪在家者待之皆如朝夕哭位臣子一例故知此亦然】敖氏繼公曰子者諸侯在喪之稱子位在阼階上不哭者子臣同

辯復命如聘子臣皆哭【辯音徧】

正義鄭氏康成曰如聘者自陳幣至於上介以公賜告無勞【賈疏君薨不可代君出命】

與介入北鄕哭

正義敖氏繼公曰入者旣復命則出至是乃更入蓋復命奔喪宜異其節也奔喪云奔喪者非主人入門左中庭北面哭然則使介此時之哭亦在西方之中庭而西上與鄭氏康成曰北鄕哭新至別於朝夕【賈疏朝夕哭位在阼階下西面】

出袒括髮

正義鄭氏康成曰變於外臣也【賈疏奔喪云至於家入門左升自西階東面哭括髮於殯東是於內者子故也此使者出門袒括髮變於外者臣故也】

入門右卽位踴

正義鄭氏康成曰從臣位自哭而踴如奔喪禮餘論賈氏公彥曰奔喪云袒括髮於西階東卽位踴襲絰於序東此門外袒括髮入門右卽位踴亦當襲絰於序東

右聘君薨

若有私喪則哭於館衰而居不饗食

正義鄭氏康成曰私喪謂其父母也衰而居不敢以防服幹君之吉使春秋傳曰大夫以君命出聞喪徐行而不反【賈疏宣八年經書夏六月公子遂如齊至黃乃復公羊傳云其言至黃乃復何有疾也何言乎有疾乃復譏何譏爾大夫以君命出聞喪徐行而不反何氏注聞大喪而不反重君命也徐行者爲君當使人追代之】敖氏繼公曰云哭於館者嫌其不敢發哀哭於主人之廟也昔曾子與客立於門側其徒趨而出曾子曰爾將何之曰吾父死將出哭於巷曾子曰反哭於爾次曾子北面而弔焉正此意也不饗食謂主君饗食已則不往也其致之則斯受之是亦異於其君之喪

歸使眾介先衰而從之

正義鄭氏康成曰已有齊斬之服【賈疏私喪有爲父爲母故齊斬並言之】其在道路使介居前已隨之歸請反命君納之乃朝服旣反命出公門釋服哭而歸【賈疏雜記云大夫士將與祭於公旣視濯而父母死則猶是與祭也次於異宮旣祭釋服出公門外哭而歸但彼祭服不可著出故門內釋服此朝服出門乃釋爲異也】其他如奔喪之禮【賈疏奔喪云至於家入門左升自西階殯東西面哭哭盡哀括髮袒降堂東卽位西鄕哭成踴襲絰於序東絞帶反位拜賓成踴送賓反位有賓後至者則拜之成踴送賓皆如初眾主人兄弟皆出門出門哭止闔門相者告就次於又哭三哭俱括髮袒成踴三日成服拜賓送賓皆如初】敖氏繼公曰此別於有君喪者也經但見其未及郊之禮耳若君旣許其反命則朝服而帥眾介以行也

存疑鄭氏康成曰吉時道路深衣

案吉時道路亦朝服非深衣也若深衣則次介可服之以假道乎

右私喪

賓入竟而死遂也主人爲之具而殯

正義敖氏繼公曰遂謂遂其聘事者也若未入竟則使告於君止而俟命殯卽其館而殯之也屍未得歸故權殯於此云殯則不以造朝矣鄭氏康成曰具謂始死至殯所當用

存疑賈氏公彥曰賓不殯於館鄭直云至殯所當用取其至殯爲節以大斂訖卽殯故連言殯下文歸介復命之時柩止門外明此斂於棺而已

案掌客凡賓客死致禮以喪用注云死則主人爲之具而殯矣疏云在館權殯還日以柩行此疏乃云不殯於館何自悖也

介攝其命

正義鄭氏康成曰爲致聘享及問大夫之禮也初時上介接聞命【賈疏觧介得代賓致命之意】

君弔介爲主人

正義鄭氏康成曰𨿽有臣子親姻猶不爲主人以介與賓並命於君尊也敖氏繼公曰君弔之已不視斂異內外臣也凡諸侯弔於異國之臣君爲之主此時其君不在故介爲主人受主君之弔以此時惟介爲尊故也君弔蓋皮弁服禮諸侯弔於異國之臣皮弁錫衰主人未喪服則君亦不錫衰不錫衰則惟皮弁服矣此賓死於外𨿽已殯主人蓋未喪服也介爲主則袒免喪服記曰朋友皆在他邦袒免謂此類也凡諸侯弔主人必免

存異賈氏公彥曰古者賓聘家臣適子皆從行是以延陵季子聘於齊其子死葬於嬴博之間

案季子事屬偶然非定典也賈說滯矣

主人歸禮幣必以用

正義鄭氏康成曰當中奠贈諸喪具之用不必如賓禮李氏如圭曰掌客所云凡賓客死致禮以喪用也

介受賓禮無辭也

正義鄭氏康成曰介受主國賓已之禮無所辭也以其當陳之以反命也有賓喪嫌其辭之

不饗食

正義敖氏繼公曰與私喪同亦致則受之

歸介復命柩止於門外

正義鄭氏康成曰門外大門外也必以柩造朝達其忠心

介卒復命出奉柩送之君弔卒殯

正義鄭氏康成曰卒殯成節乃去賈氏公彥曰卒復命謂復命訖送之謂送至賓之家殯是喪之大節卒殯而後君與介乃去敖氏繼公曰卒殯謂旣奠乃去也大夫之喪自外歸載柩以輲車舉柩由阼階升卽適所殯

若大夫介卒亦如之

正義鄭氏康成曰不言上介者小聘上介士也【賈疏大聘上介大夫也經兼見小聘之法】

士介死爲之棺斂之【斂吏驗反下同】

正義敖氏繼公曰斂斂於棺也上云具此云棺文互見也其異者殯與斂耳

存疑鄭氏康成曰不具他衣物也自以時服也【賈疏士介從者自用時服斂之】

案君於士有致禭之禮豈於他國士介而不具衣物者是非哀死卹喪之誼也但敖云棺具互文亦未盡經義蓋具兼斂殯備其用者周而士介則僅及其棺斂之需而止耳

君不弔焉

正義鄭氏康成曰主國君使人弔不親往敖氏繼公曰此降於賓與上介且異內外臣也

若賓死未將命則旣斂於棺造於朝介將命

正義賈氏公彥曰此使大夫致館未行聘享而賓在館死之事也鄭氏康成曰未將命謂俟閒之後也以柩造朝以已至朝志在達君命敖氏繼公曰此朝謂大門外也介將命於廟如賓禮旣則歸而殯之於館

餘論哀十五年左氏傳楚伐吳陳侯使公孫貞子弔焉及良而卒將以屍入吳子使太宰嚭勞且辭其上介芋尹蓋之對言有朝聘而終以屍將事之禮朱子曰孔疏云禮賓已至朝主人將欲行禮賓請閒之後而賓死則以柩造朝以屍將事今公孫貞子卒於竟內依禮惟可以屍而入殯於賓館芋尹乃欲以柩造朝以屍將事而吳人納之杜注又以爲知禮皆失之矣

案據此注疏則賓未至朝而死猶不必以柩造朝也公孫貞子及良而卒蓋未入國門原無造朝之禮意吳人辭之直辭其入國而芋尹蓋之對亦祗欲入國而殯於館與

若介死歸復命惟上介造於朝

正義敖氏繼公曰於賓言止於門外於上介云造於朝文互見也

若介死𨿽士介賓旣復命往卒殯乃歸

正義鄭氏康成曰往謂送柩敖氏繼公曰不言君弔其在旣殯之後乎是亦降於賓與上介也

右賓介卒

小聘曰問不享有獻不及夫人主人不筵幾不禮面不升不郊勞

正義鄭氏康成曰記貶於聘所以爲小也獻私獻也面猶覿也賈氏公彥曰面不升者謂私覿庭中受之不升堂敖氏繼公曰受於廟而不筵幾禮差輕也禮亦當作醴凡受禮而設筵乃醴賓此不筵幾故不醴賓亦相因而然也面不升以其爲下大夫也其禮如大聘之上介但初覿不與士介同入爲異耳郊勞乃使臣之禮故言於君禮之後云獻繼不亨而言則謂聘君之獻也經記於大聘皆不言聘君有獻於主君及夫人而此於小聘乃以有獻不及夫人爲異亦未詳

其禮如爲介三介

正義敖氏繼公曰禮者饔餼饗食之屬也鄭氏康成曰如爲介如爲大聘上介賈氏公彥曰三介者大夫降於卿二等故也

右小聘

記久無事則聘焉

正義鄭氏康成曰事謂盟防之屬【賈疏春秋傳有事而防不協而盟】

若有故則卒聘束帛加書將命百名以上書於策不及百名書於方

正義鄭氏康成曰將猶致也名書文也今謂之字【賈疏鄭注論語亦云古者曰名今世曰字許氏說文亦然】策簡也【賈疏簡據一片策是編連之】方板也敖氏繼公曰故猶事也有故謂有事可言者也此與經之所謂有言者互見爾卒聘兼享而言或亦通小聘也小聘則不享束帛加書以書加於帛上也將命之時但稱言以達其君之意而已未必及其故

主人使人與客讀諸門外

正義鄭氏康成曰主人主國君也人內史也【賈疏春官內史職凡四方之事書內史讀之】書必璽之【賈疏襄二十九年左傳公如楚還及方城季武子取卞使公冶問璽書追而與之故知書必璽之也】敖氏繼公曰公旣受書客降出公以書授宰降立乃使人與客讀書於廟門外必與客讀之者欲其審也不於內讀之者客降則出矣無其節也

客將歸使大夫以其束帛反命於館

正義鄭氏康成曰爲書報也敖氏繼公曰大夫卽還玉之卿也束帛言其是卽向者束帛加書者也以其束帛反命亦如還玉之義蓋以之爲信也

明日君館之

正義敖氏繼公曰此反命蓋與還玉同日而明日君館之則無此禮者其館之之節亦可見矣

存疑鄭氏康成曰旣報館之書問尙疾也【賈疏以其所報告請多是宻事故尙疾】

案還玉之明日館賓館賓之明日賓行經之次第本如此惟有故加書則於還玉日多反命一事耳記此者嫌加書或當有稽延未得明日館賓也注乃云書問尙疾疏以言者密事夫所云故者皆禮典所具非必密謀不宣者也若果事屬機祕豈有使人讀於門外者乎

右記有故加書

旣受行出遂見宰問幾月之資【幾居豈反注古文資作賫】

正義敖氏繼公曰見宰見之於其官府也宰制國用故問之鄭氏康成曰資行用也

存疑鄭氏康成曰古者君臣謀宻艸創未知所之遠近問行用當知多少而已

辧正朱子曰上言與卿圖事則固已知所之矣此但言與宰計度資費之多寡而已注未是

使者旣受行日朝同位

正義鄭氏康成曰謂前夕幣之閒【敖氏繼公曰前蓋如前期之前】同位者使者北面介立於左少退別於其處臣也【賈疏謂已受命後夕幣之前使者及介朝時皆同位北面東上在朝處臣東方西面北上】敖氏繼公曰日朝每日常朝也經惟見夕幣與受命之位故記明之

案據此則命使之後夕幣之前亦有閱數日而不卽就事者矣

出祖釋軷祭酒脯乃飲酒於其側【軷蒲末反注軷古文作祓】

正義鄭氏康成曰祖始也旣受聘享之禮行出國門止陳車馬釋酒脯之奠於軷爲行始也詩傳曰軷道祭也謂祭道路之神敖氏繼公曰道祭謂之軷者爲旣祭而以車軷之因以爲名也釋軷者釋其所軷之物謂酒脯也旣釋則人爲神祭之如士虞禮佐食爲神祭黍稷膚祝祭酒之祭旣祭乃與同行者飲酒於其側禮畢乘車軷之而過也

案釋如釋奠釋菜之釋謂釋之於地也云祭酒脯則無甡也有脯則亦有醢矣蓋豆籩具而偶也生民詩取羝以軷秋官犬人職伏瘞亦如之則有甡若羊若狗此無者蓋天子諸侯之軷禮隆也據夏官大馭職則祭右軹祭左軹祭軌皆馭爲之賈氏謂此使者自祭禮或然與於家則釋幣於行五祀之行神也出門外則釋軷道路之神也

通論孔氏穎逹曰此一祭而三名曰軷曰祖詩云取羝以軷又云出祖是也又名道曾子問曰道而出是也

右記受命始行諸事

所以朝天子圭與繅皆九寸剡上寸半厚半寸博三寸繅三采六等朱白蒼【朝音潮繅音早雜記作藻同剡以冉反厚胡耦反古文繅或作藻今文作璪蒼石經及敖本皆作倉】

正義鄭氏康成曰圭所執以爲瑞節也九寸上公之圭也孔氏穎達曰雜記藻三采六等聘禮記云朝天子圭與繅皆九寸繅三采六等朱白蒼朱白蒼旣重云朱白蒼是一采爲二等相閒而爲六等也朱子曰案記只有朱白蒼三字而雜記疏所引乃重有之不知何時傳冩之誤失此三字也敖氏繼公曰圭謂桓圭也圭與繅皆九寸但言其長同耳若其廣則玉三寸而繅蓋一尺許也剡上寸半厚半寸博三寸惟據玉而言剡上寸半謂剡其左右各寸半也三采六等者三就也每一匝爲一就三采而三就以上下或左右數之則六等矣

存疑鄭氏康成曰剡上象天圓地方也繅以韋衣木板飾以三色再就

案圭之首三角而銳或取陰陽奇偶之義以分上下又以爲諸圭之別也故圭角二字常連言之惟琬圭則首圓耳下記云皆纁纁繅之質也三采二采其飾也以纁爲質則非韋明矣三采各二而三就則每采以兩相並而爲一就也朱在上白在中蒼在下與公侯伯之圭繅皆三采三就典瑞職有明文

問諸侯朱綠繅八寸

正義鄭氏康成曰於天子曰朝於諸侯曰問記之於聘文互相備【賈疏上文公朝天子圭與繅皆九寸則自相朝圭與繅亦同九寸公遣臣相問圭與繅皆八寸則遣臣問天子圭與繅亦八寸故云互相備也】敖氏繼公曰此言上公聘玉之繅也朱綠者繰之采也典瑞職曰瑑圭璋璧琮繅皆二采一就以覜聘則此朱綠蓋合而爲一就也一就則二等矣上言朝玉與其繅九寸故於此但言繅而不反玉蓋省文耳玉人職云瑑圭璋八寸璧琮八寸以覜聘是公之聘玉亦與繅之長同也然則侯伯聘玉與繅當六寸子男則當四寸與

皆纁系長尺絢組【長直亮反絢呼縣反注今文絢作�】

正義鄭氏康成曰采成文曰絢系無事則以系玉因以爲飾敖氏繼公曰纁所用以爲繅者也朝聘之繅皆以纁之帛爲之蓋表而裏纁也其表裏則皆絢以采系者繅之系也以絢組爲之其絢亦如繅之采與繅言采系言絢文互見也絢者蓋以采色飾物之稱舊說以爲畫非也

存疑鄭氏康成曰系皆用五采組上以下以絳爲地賈氏公彥曰繅借尊卑不同組系尊卑一等案古人服采大率取象於天地故或上而纁下或表而纁裏如五冕之覆冒冕服之衣裳是也士喪禮屍襲所用亦多放焉則此纁爲繅之表裏固有根據纁旣爲之質則三采二采自當爲之絢矣采絢蓋皆橫之以掩玉則上下皆匝焉故云就也系未聞以纁爲之者他禮每云組系此亦組系也但絢則彌華爾

右記圭繅

問大夫之幣俟於郊爲肆又賫皮馬【賫子兮反釋文作賫注古文肆爲肄】正義鄭氏康成曰肆猶陳列也賫猶付也使者旣受命有司載問大夫之禮待於郊陳之爲行列至則以付之也使者初行舍於近郊幣云肆馬云賫因其宜亦互文也不於朝付之者辟君禮也必陳列之者不夕也敖氏繼公曰經於問大夫之庭實惟言皮此兼云馬是其所用亦不定也

右記問大夫之幣

辭無常孫而說【孫音遜說音悅】

正義鄭氏康成曰孫順也大夫使受命不受辭辭必順且說敖氏繼公曰聘爲結好故辭貴於孫而說

辭多則史少則不逹辭苟足以達義之至也【注今文至爲袛】正義敖氏繼公曰史言其文勝也論語曰文勝質則史辭以達意而已當少而多則文勝而傷於煩當多而少則失於略而不足以達意辭苟足以達則不煩不略爲得其宜故曰義之至也

辭曰非禮也敢對曰非禮也敢

正義鄭氏康成曰辭辭不受也對答問也二者皆卒曰敢言不敢敖氏繼公曰此辭對之辭未詳其所用之節姑闕之

右記辭

卿館於大夫大夫館於士士館於工商

正義鄭氏康成曰館者必於廟不館於敵者之廟爲太尊也自官師以上有廟有寢工商則寢而已【賈疏庶人在官者工商之等有寢而無廟祭法云庶士庶人無廟祭於寢是】

管人爲客三日具沐五日具浴

正義鄭氏康成曰管人掌客館者也客謂使者下及士介也敖氏繼公曰三日五日古人平常沐浴之節也內則言子事父母之禮云五日則燂湯請浴三日具沐又云少事長賤事貴共帥時則亦足以見之矣沐潘也

右記館並管人所共

飱不致

正義鄭氏康成曰不以束帛致命【賈疏饔餼以束帛致此不以束帛致】敖氏繼公曰不致者宰夫設之而已不以君命致

之也必不致者遠辟朝君之禮也

賓不拜

正義鄭氏康成曰以不致命也

沐浴而食之【食如字】

正義鄭氏康成曰自潔淸尊主國君賜也記此重者沐浴可知

右記飱

卿大夫訝大夫士訝士皆有訝【訝五嫁反】

正義鄭氏康成曰卿使者大夫上介也訝主國君所使迎待賓者如今使者防客敖氏繼公曰掌訝職凡訝者賓客至而往詔相其事而掌其治令其職如是則以降等者爲之宜也云士皆有訝者嫌其賤不必訝若上士則使中士訝之中士則使下士訝之也

賓卽館訝將公命

正義鄭氏康成曰使已迎待之命敖氏繼公曰此節宜在卿致館之後將公命蓋於外門內也下禮同案周官掌訝中士八人賓入館而次於捨門外者其職也侯國或以下士爲之其下云凡賓客諸侯有卿訝卿有大夫訝大夫有士訝士皆有訝則屆事而攝官以共非卽掌訝也此經上節所云乃攝官者也自此以下則掌訝之官爲之與若然則𨿽於賓亦不以大夫矣敖云將公命及下禮皆於外門內者以相見禮決之也

又見之以其防

正義鄭氏康成曰復以私禮見者訝將捨於賓館之外宜相親也【賈疏掌訝職云賓入館次於捨門外待事於客次如今官府門外更衣處待事於客通其所求索】大夫訝者執鴈士訝者執雉

賓旣將公事復見之以其防

正義鄭氏康成曰公事聘享問大夫復報也敖氏繼公曰其防卽訝之防也復見之以其防所謂還防也卿則還鴈大夫士則皆還雉於其訝士相見禮云士見於大夫終辭其防蓋以無復見之禮故也此亦有士見於大夫而不終辭之者以其受公命而爲訝與同國之降等者異故略如敵者之禮不辭其防而復見之也

右記訝者

凡四器者惟其所寶以聘可也

正義鄭氏康成曰言國以此爲寶也四器謂圭璋璧琮【賈疏此據上經圭璋以行聘璧琮以行享而言謂公侯伯之使者若子男使者聘用璧琮享用琥璜】敖氏繼公曰言惟得用其所寶者以聘見不可用

其不當用者也

案玉所以可寶者禮事用之耳聘其一也如朝如祭又其大者也若以爲玩好而寶之則犯楚書所譏與孟子所戒矣

通論賈氏公彥曰大宗伯以玉作六瑞又云以玉作六器人執之曰瑞禮神曰器此不言瑞而言器者對文則異散文則通尙書亦云五器

右記聘玉

宗人授次次以帷少退於君之次

正義鄭氏康成曰主國之門外諸侯及卿大夫之所使者次位皆有常處敖氏繼公曰授次授賓次也設次者掌次也宗人則主授之耳君謂朝君也云少退則似謂在其南而少西也

通論敖氏繼公曰司儀職及將幣車進拜辱賓車進答拜云車進是朝君未嘗入於次也此乃著君之次亦似微異

案君疑賓之訛其謂上介以下少退於賓之次與右記授次

上介執圭如重授賓

正義鄭氏康成曰愼之也曲禮曰凡執主器執輕如不克賈氏公彥曰此於主君廟門外上介屈繅以授賓賓襲受之節敖氏繼公曰上介凡執玉皆如是不惟將聘授賓之時爲然記特於此發之耳其餘執玉者亦如之

賓入門皇升堂讓將授志趨【注古文皇皆作王】

正義鄭氏康成曰皇自莊盛也志猶念也念趨謂審行步也賈氏公彥曰將授志趨謂賓執玉向楹將授之時敖氏繼公曰讓謂必後主君也經云公升二等賓升是也春秋傳衛孫林父聘於魯公登亦登是不讓也將授謂發於負序之位將授玉也行而張足曰趨曲禮曰堂上不趨執玉不趨特志於趨耳言其急於授君而行速也注云志趨捲豚是也

案玉藻云捲豚行不舉足齊如流注云捲轉也豚之言若有所循不舉足而曵踵則裳之齊如水之流也孔子執圭則然此徐趨也捲去阮反豚大本反存疑鄭氏康成曰讓謂舉手平衡也【賈疏曲禮云執天子之器則上衡國君則平衡】孔子之執圭鞠躬如也如不勝上如揖下如授勃如戰色足蹜蹜如有循

案鄭言執圭之容故以讓爲舉手平衡也然於讓義爲疏引論語取足蹜蹜如有循以明志趨耳則彼注舉前曳踵與此卷豚而行者近之

授如爭承下如送君還而後退【還音旋】

正義賈氏公彥曰謂就東楹授玉於主君時如與人爭接取物恐失墜也敖氏繼公曰如送言其未卽退之意也君還東面而後賓退

存疑賈氏公彥曰下如送者以上文之次言之謂聘享每訖君實不送而賓之敬如君送然待君廻還賓則退出廟門更行後事敖氏繼公曰授如爭謂尙疾而不敢畱君也承下如送謂旣授則以手承公手之下而未卽退

案賈氏以下爲下堂退爲賓出廟門者朱子於論語已質其非而敖氏以爭字爲句謂尙疾者恐亦非執輕如不克之意蓋執玉以授君當執其下君則從其上受之故授之時如爭承物者然玉已授而手在下猶若有所送也

下階發气怡焉再三舉足又趨

正義鄭氏康成曰發气捨息也再三舉足自安定乃復趨也至此云舉足則志趨者捲豚而行也【賈疏此舉足爲疾趨則志趨爲徐趨也】敖氏繼公曰下階謂降而沒階之時也怡和悅也於此言發气怡焉言又趨則鄕者之屏气戰色足如有循可知矣趨言又者明復其常也

及門正焉

正義鄭氏康成曰容色復故此皆心變見於威儀右記聘容

執圭入門鞠躬焉如恐失之

正義鄭氏康成曰記異說也【賈疏上文已記執圭此又記執圭之儀以同記事而言有差異人記事說有不同也】敖氏繼公曰鞠躬者敬也如恐失之者愼也

及享發气焉盈容

正義鄭氏康成曰孔子之於享禮有容色敖氏繼公曰聘時屛气享時發气又且盈容禮有重輕故敬亦有隆殺

眾介北面蹌焉【蹌七將反】

正義鄭氏康成曰容貌舒揚敖氏繼公曰於享乃云蹡焉以見聘時之不然也然則眾介容貌之變其節亦略與賓同矣

存疑賈氏公彥曰此謂賓行聘眾介從入門左北面也

案敖氏謂言享時者得之若方行聘時使者方屛气戰色眾介不應容气舒也

私覿愉愉焉

正義鄭氏康成曰容貌和敬賈氏公彥曰享時盈容舒於聘時戰色私覿愉愉又舒於盈容也

出如舒鴈

正義鄭氏康成曰威儀自然而有行列舒鴈鵝也賈氏公彥曰出廟門又舒於愉愉也

右記聘享覿之容

皇且行入門主敬升堂主愼

正義鄭氏康成曰復記執玉異說敖氏繼公曰主敬鞠躬也主愼如恐失之也先言皇且行乃云入門主敬則與上記入門皇者異也云升堂主愼則又與入門而如恐失之者異也是謂異說

右記執圭之容

凡庭實隨入左先皮馬相閒可也【閒記莧反注古文閒作幹】

正義鄭氏康成曰隨入不並行也賈氏公彥曰左先者皮馬以四爲禮北面以西爲上故左者先入也敖氏繼公曰凡庭實謂凡入而設於參分庭一在

南者也皮馬相閒謂庭實若相繼而兩設用皮則宜俱用皮用馬則宜俱用馬或不能然則一節用皮一節用馬相閒而設亦自無害故云可也可者許其得用之辭

存異鄭氏康成曰閒猶代也土物有宜君子不以所無爲禮畜獸同類可以相代

案以隨入左先相閒文義差之則言庭實入設之序者似貫蓋記者多備經之所不及也

賓之幣惟馬出其餘皆東

正義鄭氏康成曰馬出當從廏也餘物皆東藏之敖氏繼公曰賓之幣謂將聘君之幣及私覿者也馬亦言幣則幣字之所包者廣矣

右記庭實入出之法

多貨則傷於徳

正義敖氏繼公曰貨指聘物而言聘物有常數若多用之則有重貨之意而傷害於徳矣言此者見貨之不可多也

存異鄭氏康成曰貨天地所化生謂玉也【賈疏鄭注周官九職亦云金玉曰貨布帛曰賄】君子於玉比徳焉朝聘之禮以爲瑞節重禮也多之則是主於貨傷敗其爲徳

案記此句緣上庭實而言之耳云多貨則傷徳者欲酌劑其宜而爲之制數者也若圭璋璧琮具有典式不當有多寡之殊矣金玉曰貨此亦鄭義云爾班志云貨謂布帛可衣及金刀龜貝所以分財布利通有無者則所賅者博也荀子大略篇引聘禮志曰幣厚則傷徳財侈則殄禮曰貨曰幣其非專指玉也明矣

幣美則沒禮

正義鄭氏康成曰幣謂束帛也美之則是主於幣而禮之本意不見也敖氏繼公曰美謂奇巧也聘幣有常制若美爲之則過於禮而禮爲之沒矣言此者見幣之不必美也上言貨則幣在其中矣以其出於人力之所爲故復以美戒之

賄在聘於賄【注古文賄皆作悔】

正義鄭氏康成曰賄財也於讀曰爲言主國禮賓當視賓之聘禮而爲之財也賓客者主人所欲丰也若苟丰之是又傷財也周官曰凡諸侯之交各稱其邦而爲之幣以其幣爲之禮【賈疏秋官司儀職文】

右記貨幣之度

凡執玉無借者襲

正義陸氏佃曰無借若圭璋特是也經言繅又別言借則借非繅矣借若璧以帛琮以錦之類公側襲受玉於中堂與東楹之閒此無借者之玉也束帛加璧卽裼矣敖氏繼公曰借謂束帛以借玉也以此篇攷之則聘以圭璋而不用束帛以爲借所謂無借者也其賓主授受之時皆襲以執之過此則皆裼矣蓋聘玉尊當特逹而無借執聘玉則當加敬而襲其襲與無借之義初不相通記人特因二者之異於常故合而爲言耳執玉之無借者襲則於其有借者裼可知乃不言之者裼乃常禮不特於執享玉之時爲然也

存異鄭氏康成曰借謂繅也繅所以借玉

右記執玉襲

禮不拜至【注今文禮爲醴敖從今文】

正義敖氏繼公曰醴賓而不拜至其辟朝君之禮乎諸侯相朝有儐禮與醴相類

存疑鄭氏康成曰以賓不於是始至

案士昏禮賓納采問名訖主人醴賓升堂卽拜至公食大夫禮亦拜至賓皆非於是始至者也嫌凡醴或俱當拜至故記人明之

醴尊於東箱瓦大一有丰【大音泰】

正義敖氏繼公曰士冠禮醴尊於房中勺觶角柶脯醢在其北南上此尊於東箱則勺觶籩豆之類亦宜近之

薦脯五膱祭半膱橫之【膱音職】

案注說已見鄕射記

祭醴再扱始扱一祭卒再祭【扱初洽反】

正義鄭氏康成曰卒謂後扱

案扱禮之法已見士昏記

右記醴賓之事

主人之庭實則主人遂以出賓之士訝受之

正義鄭氏康成曰此謂餘三馬也左馬賓執以出矣敖氏繼公曰主人之庭實謂用於醴賓之時者也

遂以出者主人之士也賓之士其從者也

右記賓受庭實之事

旣覿賓若私獻奉獻將命

正義鄭氏康成曰時有珍異之物或賓奉之所以自序尊敬也猶以君命致之賈氏公彥曰臣統於君𨿽是私獻已物亦以君命致之故曰將命敖氏繼公曰玉藻云親在行禮於人稱父此臣有獻於他國之君而稱其君命以將之亦其義也

擯者入告出禮辭

正義鄭氏康成曰辭其獻也

賓東靣坐奠獻再拜稽首

正義鄭氏康成曰獻不入者禮輕敖氏繼公曰以君命將之而奠獻於外再拜稽首見其爲己物也

擯者東面坐取獻舉以入告出禮請受

正義敖氏繼公曰亦東面取者舉奠物之儀然也請受說見私覿

存疑鄭氏康成曰東面坐取獻者以宜並受也其取之由賓南而自後右客也【賈疏擯者從東由賓南自客後居賓左取獻物】

賓固辭公答再拜

正義敖氏繼公曰云答則拜非爲受也凡尊者於卑者之禮而不得親受者其儀皆然公拜亦於中庭

擯者立於閾外以相拜賓辟擯者授宰夫於中庭【相息亮反辟音避注古文閾爲蹙】

正義鄭氏康成曰以東藏之旣乃介覿

若兄弟之國則問夫人

正義鄭氏康成曰兄弟謂同姓若婚姻甥舅有親者問猶遺也謂獻也不言獻者變於君也非兄弟獻不及夫人

案記言兄弟之國則私獻亦有及夫人者及夫人亦以君命將之可知上獻君言若此問夫人亦言若皆或有或無不可定也但非兄弟之國則𨿽於君有獻亦問不及夫人耳

右記私獻

若君不見【見賢徧反】

正義鄭氏康成曰君有疾若他故不見使者

使大夫受

正義鄭氏康成曰受聘享也大夫上卿也敖氏繼公曰大夫亦皮弁襲迎賓於大門外不拜帥賓以入也

自下聽命自西階升受負右房而立賓降亦降【注今文無而】正義鄭氏康成曰此儀如還圭然而賓大夫易處耳

不禮【敖本作醴】

正義敖氏繼公曰使大夫代受則醴賓之禮自不可行乃必言之者嫌受其聘享則當醴之也

右記君不見大夫受之禮

幣之所及皆勞不釋服【勞力報反】

正義鄭氏康成曰以與賓接於君所賓又請有事於已也所不及者下大夫未嘗使者也不勞者以先是賓請有事於己同類旣聞彼爲禮所及則己往有嫌也所以知及不及者賓請有事固曰某子某子【賈疏爾時不道已姓則知已乃幣所不及】

存疑敖氏繼公曰經云卿大夫勞賓而此云幣之所及皆勞則謂大夫時或有勞之者時或有不皆勞之者矣似異於經且以幣不及已之故而不勞賓亦恐非禮意蓋聘君之問卿卿大夫之勞賓皆禮之當然二者初不相關記乃合而言之似失之矣服謂皮弁服不釋服之意亦未詳

案幣之所及而勞之往來施報欲其稱也在朝君臣同服則皆皮弁服矣不釋服者因聘服之餘亦所以禮賓也上介亦皮弁服受之

右記勞

賜饔惟羹飪筮一屍若昭若穆【注古文羹爲羔飪作腍】

正義鄭氏康成曰羮飪謂飪一牢也肉謂之羮惟是祭其先大禮之盛者也腥餼不祭則士介不祭也【賈疏士介皆餼大牢無飪可祭】筮屍若昭若穆容父在父在則祭祖父卒則祭禰敖氏繼公曰屍云筮則子弟之從行者眾矣惟羮飪之文不具或脫一祭字

存異敖氏繼公曰云筮一屍者嫌並祭祖禰當異屍也幷祭祖禰而惟一屍故若昭若穆皆可賈氏公彥曰古者天子諸侯行載廟木主大夫𨿽無木主亦以幣帛主其神故筮尸祭然後食之以求福故也案祭必分昭穆云若者或昭或穆祭其一也若幷祭祖禰而槪以一屍則又何昭穆之有乎且其入室東面坐而食之飲之者一屍而已名之爲祖不可以爲禰也名之爲禰不可以爲祖也名不正則言不順聖人制禮夫豈有此父在而祭祖者或父有廢疾而子爲大夫或父已請老而子及於爲政出使在外夫亦可以祭矣抑有父卒而祭其祖者古人之祭有犆有祫若犆則𨿽三廟五廟惟祭其一而已如春已犆於禰夏而出聘則祭其祖禮亦宜之特牲少牢祝辭皆曰皇祖此可舉以爲例也筮亦於廟門外問所館者大夫若士之廟也彼之祖禰在焉可入室而祭已之祖禰乎曰鬼神變動不居不可以爲有不可以爲無而屈伸寂感因時而異賓館於玆而祭其祖禰賓之祖禰感而伸則主人之祖禰寂而屈理固然也且如特牲少牢祭畢而餕則上餕實居尸位矣又如祭殤與無後者亦於室中祭之矣先儒謂五祀之戶中霤亦在廟室祭之則於彼廟祭此祖禰何嫌之有乎初奉使時行釋幣禮埋於西階東未聞奉之以爲

主也天子諸侯載木主以行非其義類未可援以爲比

僕爲祝祝曰孝孫某孝子某薦嘉禮於皇祖某甫皇考某子【祝曰之祝之又反】

正義敖氏繼公曰僕禦者也祝不從行故僕攝之嘉禮指饔而言字祖而諡考亦假設之辭爾凡稱鬼神大夫則舉其諡士則舉其字

存疑鄭氏康成曰僕爲祝者大夫之臣攝官也存異敖氏繼公曰幷祭祖禰盛之也一牢而幷祭幷祭而一屍皆所以異於常禮

案孝孫對皇祖爲稱孝子對皇考爲稱亦科用其一非兩稱之也並舉之者以若昭若穆不定惟人所指耳如幷祭祖禰則祝辭但稱孝孫不當幷稱孝子卑統於尊也周公幷告大王王季文王而冊祝之辭但云元孫某可以見其例矣在國則祝者公有司也祝不從行而僕攝之事神之職祝爲尊大夫之貴臣老與士而已此僕爲祝者其亦公家之臣與佐食宗人賓則同行者皆可爲之宗人薦豆設惇且亞獻以其無主婦宗人宜攝之也司馬司士則皆其臣爲之餘論賈氏公彥曰定四年傳祝佗云嘉好之事君行師從卿行旅從臣無事焉則祝不從行又掌客職云羣介行人宰史不言祝則小祝亦不行矣【敖氏繼公曰然則君與大夫以嘉好之事出竟祝皆不從亦可見矣】

如饋食之禮【注今文無之】

正義敖氏繼公曰此如少牢饋食之禮但如其不賓屍者耳賓於聘日受饔且在他國則此時祭物𨿽多而禮儀不得不略又此用大牢亦與彼禮異者也然則所謂如者蓋大約言之耳賈氏公彥曰少牢禮尊俎籩豆鼎惇之數陳設之儀九飯三獻之節皆宜有之至於致爵加爵當略之矣

案饔飪九鼎此祭如饋食則五鼎而五俎牛羊豕魚臘也牲體亦升其右胖於屍羞四豆則膷臐膮與醢爲四鉶則牛二羊豕各一如公食與祝佐食主人賓之俎皆有牛體亦其異者

假器於大夫

正義敖氏繼公曰必假於大夫者其禮其器與之同也賈氏公彥曰曲禮云大夫士去國大夫寓祭器於大夫士寓祭器於士注云與得用者言寄若然卑者不得用尊者之器故賓介於主國大夫假祭器而行之

存疑鄭氏康成曰不敢以君之器爲祭器【賈疏致饔𨿽是祭器人臣不敢以君之器爲祭器】

案致饔有鼎無俎固不得不假彼亦未必以君之祭器致之

朌肉及廋車【朌音班廋所求反注古文朌作紛】

正義鄭氏康成曰朌猶賦也廋廋人也車巾車也二人掌視車馬之官也賈氏公彥曰此謂祭訖朌胙逮下也周官夏官有廋人職掌養馬春官有巾車職敖氏繼公曰言此明亦有不及者矣

案春官巾車以下大夫爲之則尊官也此云及則其賤者蓋胥徒與左氏傳云巾車脂轄

右記以饔祭

聘日致饔

正義敖氏繼公曰自此至旬而稍記主國行禮於賓之節也

明日問大夫【注古文曰問夫人也】

正義鄭氏康成曰不以殘日問人崇敬也敖氏繼公曰所以下於其君亦以聘日未有暇及之也

夕夫人歸禮【注今文歸作饋】

正義鄭氏康成曰與君異日下之也

旣致饔旬而稍

正義敖氏繼公曰旬日乃稍者以饔餼之物多也案十日而稍恐其米禾芻薪或不繼也牢則無之

宰夫始歸乘禽日如其饔餼之數【注古文餼爲旣】

正義鄭氏康成曰乘禽乘行之禽也謂鴈鶩之屬其歸之以防爲數其賓與上介也賈氏公彥曰天官漿人共賓客之稍禮謂賓畱閒主人稍所給者如其饔餼之數一牢當一防故聘義雲乘禽日五防是饔餼五牢者也上介三牢則三防也士介一牢則一防也

士中日則二防

正義鄭氏康成曰中猶閒也不一日一防太寡不敬也

凡獻執一防委其餘於面

正義鄭氏康成曰執一防以將命也【案此少儀文】面前也其受之也上介受之以入告士舉其餘從之【賈疏此約私獻禮私獻擯者取獻以入士舉其餘此亦上介受入明其餘士舉從入可知】賓不辭拜受於庭上介執之以相拜於門中乃入授人【賈疏此亦約私獻文】上介受亦如之【賈疏以其受饔餼之時已如賓禮也】士介拜受於門外【賈疏以其受餼在門外也】

禽羞俶獻比【比筆倚反】

正義鄭氏康成曰比放也其致之禮如乘禽也右記主國禮賓之節與羞獻

歸大禮之日旣受饔餼請觀

正義鄭氏康成曰聘於是國欲見其宗廟之好百官之富李氏如圭曰吳季札聘魯請觀周樂晉韓起聘魯觀書於大史氏是其類

存疑敖氏繼公曰歸大禮之日卽聘日也是日所行之禮自聘以至於介之私覿凡十餘節以大槪言之亦必至於日幾中而後畢旣而又有受饔之事已受饔又以祭其祖禰如饋食之禮由是觀之則日暮人倦可知矣乃復請觀何哉且問卿之公事未舉而私爲道觀亦非禮也此記必誤矣

案敖氏獻難義亦近是但此舉或於歸大禮之日請於歸饔餼之卿以達於君非於卽日觀也亦如上經賓請有事於大夫非於卽日問也其訝帥之文相連者記欲終其事耳

訝帥之自下門入

正義鄭氏康成曰帥猶道也從下門外入遊觀非正也

右記請觀

各以其爵朝服

正義鄭氏康成曰此句宜在凡致禮下【賈疏此各以其爵朝服爲致禮也故知義然】

右記致禮者之爵與服

士無饔無饔者無儐【儐石經作擯李氏如圭曰擯當作儐監本已攺今從之】正義鄭氏康成曰謂歸餼也

右記士無儐

大夫不敢辭君初爲之辭矣

存疑鄭氏康成曰此句宜在明日問大夫之下【賈疏以賓請有事於大夫君禮辭許也】敖氏繼公曰此上蓋有闕文右記賓問大夫

凡致禮皆用其饗之加籩豆

正義鄭氏康成曰凡致禮謂君不親饗賓及上介【賈疏案上經賓一食一饗上介若食若饗惟士介不言饗故知其中惟賓與上介耳】以酬幣致其禮也其其賓與上介也加籩豆謂其實也亦實於罋筐【賈疏致饔餼醯醢是豆實實於罋明此亦實於罋可知也】饗禮今亡敖氏繼公曰春秋傳昭六年晉侯享季武子有加籩武子辭韓宣子曰寡君以爲驩也是籩豆之加與否已定於未饗之先若不親饗而歸之嫌加者不致故云然案皆皆賓與上介又皆主國之公與大夫也加籩豆如籩人醢人職所列者是也公於賓用其全則八於上介減其二則六大夫之於賓與上介亦然加者皆用則正者畢具可知矣此致禮云皆用則親饗者宜無不用矣然據晉人之於季孫又似加於常禮之外者與此微異

右記致饗用加籩豆

無饔者無饗禮

正義鄭氏康成曰士介無饗禮

右記士無饔

凡餼大夫黍粱稷筐五斛

正義敖氏繼公曰凡凡賓上介及士介也經云大夫餼賓上介米八筐士介米六筐而此云黍粱稷則是皆不用稻矣八筐者二黍二粱四稷也六筐者二黍二粱二稷也其器旣異於君器又多寡相懸且不敢與君同用四種皆所以遠下之凡降殺之例自下者始此八筐者乃不去稷而去稻者以當多者不宜去而當少者不宜多也是或一義耳若六筐者則因賓介之禮而但減其多者之數以別之無他義也君器多而小大夫器寡而大亦隆殺之宜鄭氏康成曰謂大夫餼賓上介也器寡而大略【賈疏君歸饔餼於賓與大夫介米少而筥多今大夫致禮於賓介用筐數寡而器大其禮略】

右記大夫餼禮之米

旣將公事賓請歸

正義鄭氏康成曰謂已問大夫事畢卽請歸也主國畱之饗食燕獻無日數盡殷勤也

案請請於所問之大夫而以達於君也其於賓介面畢大夫送賓時請之與請歸之意謂不敢久畱混主國也蓋其饗食有常數燕𨿽數舉不過示以優遊之意至旬而稍則歸期近而畱焉者暫矣

右記請歸之節

凡賓拜於朝訝聽之

正義鄭氏康成曰拜拜賜也惟稍不拜敖氏繼公曰訝聽之異於已臣也

右記賓拜賜

燕則上介爲賓賓爲苟敬

正義敖氏繼公曰饗食之禮君親爲主故以賓爲賓尊賓也君與臣燕則宰夫爲獻主故不以賓爲賓而以爲苟敬亦尊賓也此苟敬之位在阼階西北面余並見燕禮記

存疑鄭氏康成曰燕私樂之禮崇恩殺敬也賓不欲主君復舉禮事禮已於是辭爲賓君聽之從諸公之席命爲苟敬苟敬者主人所以小敬也更降迎其介以爲賓亦大夫也𨿽爲賓猶卑於君君則不與亢禮也主人所以致敬者自敵以上

案燕禮具有成法非必賓辭爲賓而後以介爲賓也小敬之義亦所未安

宰夫獻

正義鄭氏康成曰爲主人代公獻敖氏繼公曰燕禮輕故君與臣燕則不親爲主而使宰夫獻所以明君臣之義也此與他國之臣燕亦用此禮者所以別於其君也

右記燕

無行則重賄反幣【注今文曰賄反幣】

正義鄭氏康成曰無行謂獨來復無所之也【賈疏此特來非歷聘吳公子札聘於諸國是有行也】必重其賄與反幣者使者歸以得禮多爲榮所以盈聘君之意也秦康公使西乞術聘於魯辭孫而說襄仲曰不有君子其能國乎厚賄之【賈疏文十二年左氏傳文】此謂重賄者也敖氏繼公曰於反幣之外又重賄之答其特來之厚意也反幣卽贈幣也贈幣爲報其私覿故云反必言反幣者嫌重賄則不必贈也

右記特聘無行

曰子以君命在寡君寡君拜君命之辱

正義鄭氏康成曰此贊聘君拜聘享辭也在存也

君以社稷故在寡小君拜

正義鄭氏康成曰此贊拜夫人之聘享辭也言君以社稷故者夫人與君體敵也其卒亦曰寡君拜命之辱

君貺寡君延及二三老拜

正義鄭氏康成曰此贊拜問大夫之辭貺賜也大夫曰老

又拜送

正義鄭氏康成曰拜送賓也其辭蓋云子將有行寡君敢拜送

右記公館賓之辭

賓於館堂楹間釋四皮束帛賓不致主人不拜

正義鄭氏康成曰賓將遂去是館畱禮以禮主人所以謝之敖氏繼公曰必釋於此者明爲館故也皮亦在堂禮之變也賓主各有當爲主人之嫌難乎其爲授受也不用錦而帛不授受無嫌於君禮

案賓以館於其廟故釋此以禮其神與有四皮者盛之也夫然則不致不拜宜矣

右記賓釋皮帛於館

大夫來使無罪饗之【使所吏反】

正義鄭氏康成曰樂與嘉賓爲禮敖氏繼公曰無罪謂無失誤也饗之親饗之也主國君於賓有饗食燕之禮但言饗者舉其盛者言之

存疑敖氏繼公曰來使與下文所謂過者相對立文

過則餼之

正義鄭氏康成曰餼之生致其牢禮也其致之辭不云君之有故耳聘義曰使者聘而誤主君不親饗食所以愧厲之也

案經云致饗以酬幣此云過則餼之是二者異也不異其禮而異其辭則𨿽以愧厲之而究不暴其過忠厚之至也

存疑鄭氏康成曰不言罪者罪將執之敖氏繼公曰謂假道而過者則餼之也過卽經所謂過餼卽經所謂餼之以其禮復記於此者蒙無罪之文也若有不假道不禁侵掠之類是過者之罪矣

案如敖說則二句不相承接不相呼應殆非也行人見執見譏於春秋盛世未必有之

其介爲介

正義賈氏公彥曰饗賓於廟之時還以聘之上介爲介而上介於從賓爲介之外復別饗也敖氏繼公曰此上當言饗賓之禮乃及此耳其亦有闕文與饗賓君爲主人故以賓爲賓而上介爲介若饗上介則上介爲賓而無介小聘使下大夫其饗禮亦宜如之蓋士介賤不可以與主君爲禮故也

右記饗否之異

有大客後至則先客不饗食致之

正義鄭氏康成曰卑不與尊齊禮賈氏公彥曰前有小國之卿大夫來聘將行饗食而値大國之卿大夫來聘則廢小國饗食之禮敖氏繼公曰主人待客隆殺之儀也大客謂朝君

案賈敖二義可以兼備

右記大客後至

惟大聘有幾筵

正義鄭氏康成曰謂受聘享時也小聘輕𨿽受於廟不爲神位敖氏繼公曰經於小聘云不幾筵其文已明

右記幾筵

十斗曰斛十六斗曰防十防曰秉【注今文防爲逾】

正義鄭氏康成曰秉十六斛今江淮之閒量名有爲防者邢氏昺曰包咸云十六斗曰庾防今文爲逾是庾逾防其數同也

二百四十斗

正義鄭氏康成曰謂一車之米秉有五防

四秉曰筥

正義鄭氏康成曰此秉謂刈禾盈手之秉也【賈疏對上秉爲量名】筥穧名也若今萊陽之閒刈稻聚把有名爲筥者詩云彼有遺秉又云此有不斂穧

十筥曰稯十稯曰秅四百秉爲一秅【稯祖孔反音總秅音妒注古文稯作緵】

正義鄭氏康成曰一車之禾三秅爲千二百秉三百筥三十稯也

右記米禾之量

欽定儀禮義疏卷十八﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷十九

公食大夫禮第九之一

正義鄭氏康成曰主國君以禮食小聘大夫之禮於五禮屬嘉禮大戴第十五小戴第十六別錄第九賈氏公彥曰下別言食上大夫之法故知此據小聘大夫聘禮據侯伯之大聘因見小聘此公食據小聘後言大聘互見爲義篇末云魚腸胃倫膚若九若十有一下大夫則若七若九此經魚腸胃倫膚皆七則謂子男小聘之下大夫也敖氏繼公曰此篇主言食小國小聘之賓蓋與前篇互見其禮也

案秋官掌客職云公侯伯子男之相爲賓上公三饗三食三燕侯伯三饗再食再燕子男一饗一食一燕是諸侯饗食燕其來朝諸侯之數也其疏雲天子之待諸侯當與諸侯之自相待者同理或然也聘記云公於賓一食再饗燕無常數是諸侯饗食燕乎大聘之卿之數也若小聘大夫則聘記云上介一食一饗小聘其禮如爲介蓋大聘之上介以下大夫而小聘之賓其爵與同故其食饗之數亦如之也

通論孔氏穎達曰皇氏云饗有四種一是諸侯來朝天子饗之周官大行人職所云是也其牲則體薦體薦則房烝故左傳云饗有體薦國語云王公立飫則有房烝也二是王親戚及諸侯之臣來朝王饗之其牲則折俎亦曰殽烝故國語云親戚宴饗則有殽烝左傳定王饗士防用折俎其饗朝廷之臣亦當然也三是四裔之使來王饗之其禮王不親饗但以牲全體委與之故國語云坐諸門外而體委與之是也若其君來則與中國子男同故小行人職掌小賓小客所陳牲牢不異也四是饗防衞及耆老孤子則以醉爲度故酒正云凡饗士庶子饗耆老孤子皆共其酒無酌數是也燕則折俎有酒而無飯牲用狗亦有二種一是燕同姓二是燕異姓詩湛露箋云夜飲之禮同姓則成之異姓讓之則止是也食禮者有飯有殽𨿽設酒飲只以潄口以飯爲主亦有二種一是禮食大行人所云上公九舉及此禮是也二是燕食曲禮酒漿處右注云此大夫士與賓客燕食之禮是也

案食與饗燕類也然饗食於廟燕於寢故饗最重食次之燕又次之燕禮者諸侯燕其大夫若聘大夫之禮此篇則諸侯食聘大夫之禮因附見主國大夫食聘大夫之禮也以燕推之則諸侯亦當有食其大夫之禮以食燕推之則諸侯又當有饗其大夫若聘大夫之禮以主國大夫食聘大夫者推之則主國大夫亦當有饗燕聘大夫及自相與饗食燕之禮且推而上之諸侯又當有饗食燕其來朝之諸侯及王國來聘之大夫之禮天子亦當有饗食燕其大夫與來朝之諸侯及侯國來聘之大夫之禮今攷諸經傳如秋官掌客職王合諸侯而饗禮則其十有二牢大行人職上公饗禮九獻食禮九舉侯伯七獻七舉子男五獻五舉是天子之饗食其來朝之諸侯者也左傳所載定王饗士防事是天子之饗侯國之聘大夫者也聘禮曰大夫於賓壹饗壹食上介若食若饗是主國大夫之饗食乎聘大夫者也其詳則經籍散軼蓋不可盡考矣

公食大夫之禮【食音嗣】

正義賈氏公彥曰此禮序在聘禮之下是因聘而食之劉氏敞曰公養賓國養賢一也親之故愛之愛之故養之養之故食之食而弗愛猶豢之也愛而弗敬猶畜之也饗禮敬之至也食禮愛之至也饗爲愛弗勝其敬食爲敬弗勝其愛文質之辧也鄭氏鍔曰天官外饔職掌外祭祀之割亨賓客飱饔饗食之事如之蓋事賓如事神敬之至也

案聘記曰大夫來使無罪饗之過則餼之傳曰使者誤主君弗親饗食所以媿厲之也然則疏家以此禮爲因聘而食者是也樂記云食三老五更於大學天子袒而割牲執醬而饋執爵而酳冕而總幹此禮惟公親設醬若牲則不親割爵亦不親酳又無樂舞之事侯禮殺於王禮而聘賓又非老更比也大抵食禮通乎上下其等差則視乎食之之人與所食之人以爲隆殺耳

使大夫戒各以其爵

正義鄭氏康成曰告之必使同班敵者易以相親敬賈氏公彥曰此篇𨿽據子男大夫爲正兼見五等

諸侯大聘使卿之事故云各以其爵劉氏敞曰戒必以其爵恭也已輕則卑之已重則是以其貴臨之也敖氏繼公曰云各以其爵則兼卿大夫言矣此蓋顧下經食上大夫之禮而立文也飲食之禮賓主敵則親戒速所以尊賓也此以其爵亦其義也案大夫不著所服亦朝服也戒以其爵則服亦以其爵下文賓朝服此大夫亦朝服往戒可知戒賓必有其辭然燕主飲故辭曰有不腆之酒燕君在阼故辭曰與寡君須臾此食禮無酒又無阼席則辭當與彼異然經記無文不可考矣

上介出請入告

正義鄭氏康成曰問所以爲來事賈氏公彥曰大夫就賓館之門外賓使上介出請所爲來事

三辭【三如字】

正義鄭氏康成曰爲旣先受賜不敢當賈氏公彥曰聘日已致饔故今辭食但受饔之時禮辭而已至饗食皆當三辭敖氏繼公曰食必三辭重於燕也燕則再辭而許

案下經言設洗如饗注云如其近者此注所云先受賜蓋亦指饗言之未必捨近而遙繼饔也

賓出拜辱大夫不答拜將命賓再拜稽首

正義敖氏繼公曰賓不言朝服可知也旣對乃北面而拜拜辱說見鄕飲酒鄭氏康成曰不答拜爲人使也將猶致也再拜稽首受命郝氏敬曰將命致君食賓之命也

存疑鄭氏康成曰拜使者屈辱來迎已

案拜辱者拜君命之辱非拜使者之辱也故使者不得而答之受命必稽首者臣禮也以燕禮之辭例之此賓將出時宜曰某固辭不得命敢不從其旣受命亦宜曰君貺寡君多矣又辱賜於使臣臣敢拜賜命然後再拜稽首

大夫還賓不拜送遂從之

正義鄭氏康成曰還復於君不拜送爲從之不終事敖氏繼公曰云不拜送明有拜送者先拜送乃從

之國君於王使之禮也

存疑賈氏公彥曰鄕飲鄕射戒賓遂從之而云拜送者以其主人先反不相隨故也覲禮使者勞賓侯氏送於門外再拜遂從之使者旣不先反猶拜送者尊天子使故也

案鄕飲射禮𨿽從之猶拜送者以主人親戒故也聘禮之郊勞歸饔𨿽使者猶拜送者以賓不從之故也此使者戒而賓又從之故不拜送覲禮之侯氏𨿽於使者而已又從之然猶拜送者以敬天子之使也此賓於主君則爲外臣故異然則若食已國之大夫使者旣戒而還其所戒之賓亦必拜送矣遂從之非與戒者偕行也言隨後踵至耳亦所以明其不易服也右戒賓

賓朝服卽位於大門外如聘【朝音潮】

正義敖氏繼公曰拜命之時賓固朝服矣於此乃著之者明其與聘服異亦因事而見之如聘謂賓入於次乃卽位而主君之擯者亦三人也賓卽位亦於西方東面介立於其東南北面西上

存疑鄭氏康成曰於是朝服則初時端【賈疏聘禮重賓發館卽皮弁此禮輕及大門乃朝服】

案聘使自始迄終惟以皮弁服朝服爲隆殺無服端者鄭謂初服端非也朝服大夫之正服大夫與大夫相接胡爲而不朝服乎下記云賓之乘車在大門外西方北面立則賓卽位在下行之後而車已還立矣

右賓卽位於大門外

卽位具

正義敖氏繼公曰賓卽位而主人之有司乃具者節也具如具官饌之具謂具其所當陳設之物也存疑鄭氏康成曰主人也擯者俟君於大門外【賈疏賓主設擯介以相待如聘時】卿大夫士序及宰夫具其饌物皆於廟門之外【賈疏以君迎賓入始言卿大夫已下廟內之位故知此時皆在廟門外也】

案主人迎賓之位在大門內當稍後於賓則此云卽位者尙非主人也擯者從君但在大門內惟上擯請事乃出耳言具則自甸人陳鼎以下至於宰夫之具皆具也隨所在而具之則不專在廟門外也矣

羮定【定多佞反】

正義鄭氏康成曰著之者下以爲節

案此卽下記所云亨於門外東方者

甸人陳鼎七當門南面西上設扃鼏鼏若束若編【編必綿反注今文扃作古文鼏皆作密】

正義鄭氏康成曰七鼎一大牢也【賈疏聘禮致飱與饔餼皆九鼎此無鮮魚鮮臘與聘禮腥一牢鼎七同】甸人宰之屬兼亨人者【賈疏天官有甸師氏兼有亨人諸侯兼官故甸人兼亨人】南面西上以其爲賓也扃鼎扛所以舉之者凡鼎鼏蓋以茅爲之【賈疏茅是潔白之物故疑用茅】長則束本短則編其中央敖氏繼公曰甸人掌以薪蒸役外內饔之事故此時爲陳鼎也天子則外饔爲之大牢而用七鼎以所食者乃大夫也篇首𨿽言使大夫戒各以其爵而篇中則實主言下大夫耳陳鼎於廟門外少北而東西則當門陳鼎當門南面君禮也西上明爲賓也設扃鼏在陳鼎之前於此乃言之者亦因而見之也若束若編亦謂科用其一耳與若丹若墨之文意同

案聘禮於上介其致飱致饔皆鼎七此小聘之賓爵與大聘之上介同故亦七鼎聘記所謂小聘其禮如爲介是也但致飱致饔不羞庶羞故正鼎之外幷陪鼎而皆陳之此禮之庶羞臨食乃取諸門外東方而入而設之故惟具之於雍爨不實於陪鼎以與正鼎同陳也

設洗如饗【注古文饗或作鄕】

正義鄭氏康成曰必如饗者先饗後食如其近者也饗禮亡燕禮則設洗於阼階東南賈氏公彥曰不言如燕者饗食在廟燕在寢不得用燕禮決之也注引燕禮者欲見設洗之法食與饗燕同無饗禮故引燕禮而言

案設洗亦南北以堂深東西當東霤

餘論李氏如圭曰春秋傳趙孟叔孫豹曹大夫入於鄭鄭伯兼享之子皮戒趙孟遂戒穆叔趙孟欲一獻及享具五獻之籩豆於幕下趙孟辭乃用一獻趙孟爲客此春秋時饗禮之可見者

案據此則是饗得因時爲隆殺又有兼饗之法然曰趙孟爲客則是𨿽兼饗仍主一人爲賓矣

小臣具槃匜在東堂下【匜逸離反音移】

正義鄭氏康成曰爲公設盥也公尊不就洗【賈疏特牲屍尊不就洗盥用槃匜故知此亦爲公盥不就洗也】小臣於小賓客饗食掌正君服位敖氏繼公曰匜盛盥水槃盛盥棄水也凡行禮其以槃匜盥而不就洗者尊者一人而已有敵者則否不言簞巾文略耳祭禮有槃匜必有簞巾案夏官小臣職大祭祀朝覲沃王盥此諸侯之小臣故主沃公盥

宰夫設筵加席幾

正義鄭氏康成曰設筵於戶西南面而左幾【賈疏賓在戶牖之間南面生人左幾異於神右幾】公不賓至授幾者親設湇醬可以略此【賈疏決聘禮禮賓公親授幾以無設湇醬之事故也】劉氏敞曰設筵加席幾致安厚之義也

無尊

正義鄭氏康成曰無尊者主於食不獻酬敖氏繼公曰言此者嫌酒漿或用尊也

飲酒漿飲俟於東房

正義鄭氏康成曰飲酒淸酒也漿飲酨漿也【賈疏酨之言載以汁滓相載】其俟奠於丰上也飲酒先言飲明非獻酬之酒也【賈疏獻酬酒不言飲此擬酳口故言飲天官酒人職共賓客之禮酒飲酒注云饗燕之酒不言飲食之酒云飲是其義也】漿飲先言漿別於六飲也【賈疏漿人職共王六飲水漿醴涼醫酏】敖氏繼公曰酒言飲者指其所用名之也漿云飲者明其爲六飲之一者也漿在六飲而云漿飲亦猶醴在五齊而云醴齊之類也言俟者見其已在觶特俟時而設之耳

存疑賈氏公彥曰淸酒祭祀之酒此用之者優賓也案酒正三酒一曰事酒二曰昔酒三曰淸酒注以爲皆祭祀之酒至四飲則一曰淸二曰醫三曰漿四曰酏注以淸爲醴之已泲者四飲惟此爲酒與三酒中之淸酒不同此注以飲酒爲淸酒蓋指四飲之淸以其爲酒而在四飲之內故謂之飲酒非三酒中之淸酒也疏說疑誤

凡宰夫之具饌於東房

正義鄭氏康成曰凡非一也飲食之具宰夫所掌也酒漿不在凡中者𨿽無尊猶嫌在堂【賈疏酒常在堂若不特言則凡中亦含之嫌謂酒漿仍在堂故上特言之】敖氏繼公曰此所謂饌者豆簠簋鉶也

案具言饌者異器且殊列也特牲禮豆籩鉶在東房南上經之通例陳酒皆先於陳饌以非宰夫所掌故也飲亦酒類故別言之凡在東房者惟醬及粱宰夫以授公餘俱宰夫設之又案自羮定至此七事皆所謂具也以自外而內爲序鼎具於門外當門洗具於阼階東南槃匜具於東堂下筵具於堂酒漿及饌具於房七者皆備是之謂具而後乃公迎賓也右陳設

公如賓服迎賓於大門內大夫納賓

正義鄭氏康成曰不出大門降於國君大夫謂上擯也納賓以公命劉氏敞曰公迎賓於大門內非不能至於外也所以待人臣之禮也臣之意欲尊其君子之意欲尊其父故迎賓於大門內所以順其爲尊君之意也

案旣具而公乃迎賓者亦節也如賓服亦朝服也公出至大門內而大夫乃出納賓則承擯紹擯皆不出可知矣以戒賓而賓來故不必出請事而卽納之也春官司服職王祀先公饗射則鷩冕疏云食亦鷩冕蓋饗在廟大射禮重故與祀先公同服食亦在廟故鷩冕也以此推之諸侯之饗食宜冕而此乃朝服者以其所食者大夫也大夫朝服故主君如其服以迎之若兩君相食意必冕與

餘論賈氏公彥曰秋官司儀職將幣交擯三辭車逆拜辱又云致饔餼饗食皆如將幣之儀是國君來則出迎也

案夏官齊僕職掌馭金路以賓朝覲宗遇饗食皆乘金路疏云朝覲宗遇皆無迎法今言乘金路者謂因此朝覲宗遇而與諸侯行饗食卽有乘金路迎賓之法也此諸侯食大夫禮𨿽迎於門內其自寢而出也亦必以車則同姓之諸侯乘金路異姓之諸侯乘象路與

賓入門左公再拜賓辟再拜稽首公揖入賓從【辟音避】正義鄭氏康成曰左西方賓位也辟逡遁不敢當君拜也揖入道之敖氏繼公曰此行禮於禰廟亦有每門每曲之揖不言者文省此說已在聘禮後不見者放此

案聘禮於公迎賓再拜之節賓辟不答拜者以公爲聘君而拜已不敢承其禮也此則爲食已而拜故旣辟還復再拜稽首

及廟門公揖入賓入三揖至於階三讓

正義鄭氏康成曰廟禰廟也三揖相人偶三讓讓先升敖氏繼公曰此三揖與士冠禮者同與聘禮者異

案聘禮君與賓至廟門君先揖入者以聘禮嚴故君先入以俟之也食禮則殺矣故賓從君而入

存疑賈氏公彥曰曲禮客若降等則就主人之階主人固辭然後客復就西階此卽就西階者彼謂大夫士小燕食之禮與此不同

案曲禮所言乃指賓之自來而降等者耳若此賓𨿽降等實銜其君命以來主君禮之所以禮其聘君也豈得以彼例論哉

通論賈氏公彥曰儀禮之內單言廟者皆據禰廟昏禮納采云至於廟記云凡行事受諸禰廟若非禰廟則言廟祧聘禮云不腆先君之祧問卿云受於祖廟之類是也

公升二等賓升

正義鄭氏康成曰遠下人君敖氏繼公曰此下大夫與公升階之儀乃與卿同然則升階尊卑之差不過一等

右迎賓

大夫立於東夾南西面北上

正義賈氏公彥曰此謂主國卿大夫立位鄭氏康成曰東夾南東西節也取節於夾明東於堂【賈疏序以西爲正堂序東爲夾室今立於東夾之南是東於堂也】敖氏繼公曰大夫兼上下者言也下大夫西面辟擯者及士位而在此耳東夾南卽東堂南捨坫而取節於夾明其去堂遠也羣臣至是方卽位於廟則是向者公亦不在廟明矣此其異於臣禮與士冠士昏禮主人皆先待於廟乃出迎賓

案此大夫位略同燕禮爾卿卿西面北上之位大夫與卿同位者以士辟賓而立於燕禮之大夫位故大夫辟士進而列於卿也其大夫之立蓋亦視卿少退與

士立於門東北面西上

正義鄭氏康成曰統於門者非其正位辟賓在此【賈疏燕禮大射儀士在西方東面北上今在門東者以賓由門西也】敖氏繼公曰立於門東宜東上而統於君乃西上者順其本位之列所以見此非正位也西方北上門東西上皆上左也聘時大夫士之位亦宜如是

小臣東堂下南面西上

正義敖氏繼公曰小臣者小臣正小臣師與其從者也

案此小臣之位與燕禮同但彼惟小臣師一人者請執冪羞膳及請媵請致皆踵而爲之一人足共其役也此則奉槃奉匜執簞執巾皆一時事故曰西上明非止一人也

宰東夾北西面南上【注古文無南上敖云宜從古文】

正義賈氏公彥曰宰尊官在小臣下者以小臣位在東堂南故先見之敖氏繼公曰東夾北北堂下之東方也宰尊官於此乃見之者位定在後耳宰與羣臣同入以其位在內故後於在外者南上二字古文無之經惟言宰是獨立於此也南上之文無所用之以下文証之益可見矣蓋傳寫者因下文而衍此二字也宜從古文

案此宰內宰也天官內宰職凡賓客之祼獻瑤爵皆贊致後之賓客之禮侯國之內宰亦當然也饗賓則夫人亞祼此食禮殺於饗夫人不親內宰位於東夾之北以見外內之官備所以示夫人敬客之意也北堂亦房也房中之東是謂東夾東夾之北則庭也廟此皆庭宰之立位則當東夾之北而在北堂下之東方耳必取節於東夾者欲與大夫東夾南之文相應故也凡禮事婦人之位在東房丈夫則無不露立者內宰丈夫也故立於庭以其爲治內贊夫人之官故在東夾北也

存疑鄭氏康成曰宰宰夫之屬也【賈疏以經雲南上則非止一人】敖氏繼公曰宰大宰也

案下經授公醬粱及爲賓設豆簋鉶稻者皆宰夫也宰惟授公湇視宰夫爲尊則宰非宰夫之屬明矣大宰則司徒之兼官三卿之長不應不立於東夾南而在東夾北也注爲南上二字所惑故以宰夫之屬言之敖氏以爲大宰則亦未詳於外內之辧也其下卽內官之士豈其倫乎

存異賈氏公彥曰東夾北謂在北堂之南與夾室相當

案士昏記注云北堂房中半以北則北堂之南猶是房中也房中之南則堂之東楹東也豈所謂東夾北者在此乎賈意以東夾之北一架通爲房中則房中之北亦通爲北堂故云然耳此爲特牲注房中之東當夾北一語所誤也或云北堂之南南字當作東蓋字誤耳

內官之士在宰東北西面南上

正義鄭氏康成曰夫人之官內宰之屬也自卿大夫至此不先卽位從君而入者明助君食賓自無事【賈疏皆助君食賓非已之事故後入】敖氏繼公曰內官之士內小臣之屬也在宰東北少退於宰也此惟取節於宰則宰獨立明矣

案聘時有聘享於夫人之禮故夫人之官同共其事以助君也此爲內宰之屬則位於其上而少進者爲內宰明矣此內官士也非奄也

存疑賈氏公彥曰天官內宰下大夫掌王后以下諸侯未必有內宰以其內官之士以士爲之明當天子內宰

案諸侯未必無內宰但爵差卑當以上士爲之內官之士則又卑矣未可以當內宰也

總論劉氏敞曰百官有司備以樂養賢也

案羣臣之位亦以自外而內爲序大夫匕鼎士設俎設羞小臣奉槃匜宰授公湇內官之士當佐宰夫之饌蓋莫不各有事焉而注謂自無事者以凡有事者皆從公爲之而無事於先入也

介門西北面西上

正義鄭氏康成曰西上自統於賓也敖氏繼公曰介位序於內官之後見其不從賓而入變於聘時也上擯則隨公而入立於階下承擯紹擯亦隨入立於士東少進負東塾北面東上

存疑鄭氏康成曰承擯已下立於士西少進東上【賈疏介統於擯則擯統於君而東上可知承擯是大夫尊於士故知少進不言上擯者上擯有事其位不定】案介位於燕禮爲士旅食之位但彼東上而此西上者主賓異也其位序於內官之後者先主而後及賓也下記云卿擯由下故知上擯之擯在阼階下也下經云擯者退負東塾則上擯之本位亦與承擯紹擯同負東塾也注云士西敖氏云士東負東塾則遙對東堂而當在士東矣

右羣臣及介卽位

公當楣北鄕至再拜賓降也公再拜

正義鄭氏康成曰至再拜者嘉其來也公再拜賓降矣賈氏公彥曰公方一拜賓卽降賓降後公又一拜猶下侑幣時公一拜賓降公再拜敖氏繼公曰至再拜言其拜至之數也賓降之上不言公一拜者文脫耳於公一拜而賓降者急於答拜亦所以辟之至再拜說見士昏禮

案云至再拜者言公之拜至亦再拜明其拜數也云賓降也公再拜者言公之第二拜在於賓降之後明其拜法也

賓西階東北面答拜擯者辭拜也公降一等辭曰寡君從子𨿽將拜興也

正義鄭氏康成曰西階東少就主君也擯者辭辭其拜於下也公降擯者釋辭矣賓猶終其再拜稽首賈氏公彥曰據公未降之前賓爲一拜𨿽辭賓猶終再拜稽首也擯者辭其位在下故下記云卿擯由下敖氏繼公曰拜也謂賓不從其命而拜也曰者擯

者辭也公降一等辭止其又拜也公辭而賓猶欲拜故擯者復釋辭以止之而賓終不從命也君於臣乃拜至其禮太崇故答之亦與常禮異

案已國之臣拜位在阼階下燕禮主人獻公二大夫媵爵於公皆是也若爲賓則拜於西階下燕禮大夫爲賓者是也聘禮私覿賓降拜於階東視階下爲稍東別於已君也此亦然故注以爲少就主君也賓在西階東欲答拜時擯者卽辭之而賓拜自若故曰拜也公見其不聽擯者之辭乃降一等以示親辭而擯者致辭曰寡君從子而降矣子𨿽將拜其興也容此兩辭之間而賓之再拜已訖非謂賓拜未再得辭卽興若然則下文賓升不得謂已拜矣

賓栗階升不拜

正義鄭氏康成曰自以已拜也栗實栗也【賈疏謂疾之意】不拾級連步趨主國君之命【賈疏拾級據階而說連步據足而言其實一也此尋常升法燕記注云栗階謂越等】敖氏繼公曰升不拜者以其終拜於公辭之後也栗階說見燕禮

案賓升不拜者以臣禮自處𨿽得公辭猶不敢拜於上也

命之成拜階上北面再拜稽首

正義鄭氏康成曰賓降拜主君辭之賓𨿽終拜於主君之意猶爲不成敖氏繼公曰拜下者臣也拜於上者賓也旣升而命之成拜所以賓之賈氏公彥曰賓遂主君之意故升更拜

案賓宜拜於上升不拜則不成其爲賓矣故命之拜以成之是謂成拜燕禮於公取觶酬賓之節賓亦下旣拜升復拜與此同但彼辭以小臣不以擯又公不從降則以燕輕於食且彼燕本國之臣而此則食異國之臣故也

右拜至

士舉鼎去鼏於外次入陳鼎於碑南南面西上右人抽扃坐奠於鼎西南順出自鼎西左人待載【鼏石經及古本作冪監本已攺今從之碑南南面石經及古本缺一南字此有之蓋後人所增也鼎西南之南衍文注今文奠爲委古文待爲持】

正義賈氏公彥曰去鼏於外者以入當載於俎故去之士喪士虞皆入乃去鼏喪禮變於吉也敖氏繼公曰去鼏亦右人也次序也次入鼎在西者先在東者後也碑下脫一南字西南之南衍文皆傳冩者誤也朝位君南面故陳鼎於外內皆順之鼎西毎鼎之西也順出以次而出也順出正禮也其或逆出由便耳左人待載蓋各立於其鼎之東南面奠於鼎西之奠後篇皆作委宜從今文郝氏敬曰次入依門外之次在西者先入也

案聘禮歸饔之鼎設於西階前以其歸於賓館賓之也少牢禮之鼎陳於東方以其行禮於廟內之也此陳於碑南𨿽賓禮主之者君也歸饔之鼎上當碑南陳則亦遙直碑矣但彼遙以碑爲節此則正當碑南耳歸饔之鼎東面者鼎在西也少牢之鼎西面者鼎在東也此鼎南面者鼎在碑南也北上者縱陳之西上者橫陳之

存疑鄭氏康成曰入由東出由西明爲賔也

案此注未知何指豈以經有出自鼎西之句而云爾邪鼎旣陳乃有鼎西方舉鼎時則何東西之有如謂入由闑東出由闑西則經固無文卽果然亦是出入公門由闑右之常法而無爲賓之義也

雍人以俎入陳於鼎南旅人南面加匕於鼎退

正義鄭氏康成曰雍人掌割亨之事者旅人雍人之屬旅食者也雍人言入旅人言退互文相應也【賈疏雍人言入亦退旅人言退亦入皆入而退去】匕俎每器一人諸侯官多也【賈疏少牢雍正執一匕雍府執四匕司士與司士贊者二人皆合執二俎是大夫官少故毎人兼執也】敖氏繼公曰雍人西面於鼎南陳俎俎南順旅人南面於鼎北加匕匕北枋退蓋兼執匕俎者而言旅人其士旅食與

案注知旅人爲雍人之屬者以少牢執匕爲雍正雍府者決之也俎匕之入亦當從鼎少牢之鼎西面其俎西肆匕東枋此鼎南面故敖氏知其俎南肆匕北枋也

大夫長盥洗東南西面北上序進盥退者與進者交於前卒盥序進南面匕【長知丈反】

正義敖氏繼公曰長盥以長而序盥也亦目下事之辭當盥者七人皆違其位而立於洗之東南國君設洗當東霤於東夾南爲少東洗之東南則又東矣前者其立處之西也於洗南爲少東交於前不言相右可知也南面立於鼎後也匕出鼎實也郝氏敬曰北上序進謂在北立者先盥盥卒仍退立皆盥畢復序進賈氏公彥曰鄕飲射賓盥北面此大夫盥亦北面可知

案鼎七則匕者當用大夫七人若食上大夫九鼎則當九人而爲承擯者贊者執他事者或有出使者疾病者皆不與焉則一國五大夫之說不可執也五大夫言其副於三卿者耳豈外此遂無大夫乎

載者西面

正義鄭氏康成曰載者左人也亦序自鼎東西面於其前大夫匕則載之賈氏公彥曰在鼎南稍東也敖氏繼公曰西面執俎以載也

案上經於左人不言面此曰載者西面則知前待載時固已西面矣

魚臘飪

正義鄭氏康成曰食禮宜熟饗有腥者【賈疏左傳云王饗有體薦體薦則腥矣樂記云大饗而俎腥魚是饗有腥也】賈氏公彥曰上云羮定恐魚臘不在其中故此特著魚臘飪也

通論陳氏祥道曰析而幹之曰脯全而幹之曰臘脯在籩臘在俎脯常先於醢臘常亞於魚有薧臘有鮮臘有全臘有胖臘聘禮賓鼎九此禮上大夫俎九有鮮聘禮上介鼎七此禮下大夫鼎七無鮮少牢特牲士冠昏皆用全士喪士虞旣夕胖而已

載體進奏【奏千豆反】

正義鄭氏康成曰體謂牲與臘也奏謂皮膚之理也進其理本在前敖氏繼公曰體者三牲則右體臘其一純與言體而不言骨見其尊者耳牲體之數五其脊脇各三而皆二骨以並臘則倍之也少牢禮曰臘一純而俎進奏注見鄕飲酒記

案載牲之法少牢禮云載右胖肩臂臑防骼正脊一脡脊一橫脊一短脇一正脇一代脇一腸三胃三舉肺一祭肺三肩臂臑防骼在兩端脊脇肺肩在上其注云凡牲體之數及載備於此此禮腸胃別俎故不見腸胃下經云三牲之肺不離則亦無舉肺其載之亦當如少牢肩臂臑在上端防骼在下端而脊脇肺居中也但彼進下而此則進奏耳若臘則少牢禮曰臘一純而俎其注云如羊豕凡臘之體載禮在此故敖氏知此之載臘亦一純也

通論賈氏公彥曰三牲與臘皆載體士虞記云升左肩臂臑肫骼脊脇彼喪禮用左鄕飲射記云右胖進奏則此亦用右胖之肩臂臑肫骼脇可知旣用右胖則左胖爲庶羞進奏者生人食法進本本謂近上者若祭祀則進末故少牢云進下陳氏祥道曰臘之骨如牲體殯奠之臘進柢未異於生也少牢之臘進下異於生也其載之也上肩其舉之也以肩昏禮臘一純髀不升喪禮臘髀亦不升少牢祝俎髀屬於凥少牢不賓屍臘辯無髀則臘之賤髀亦與牲同矣

魚七縮俎寢右

正義敖氏繼公曰魚七者腸胃有俎故魚亦放其數也縮俎者首尾鄕俎之前後也所以變於牲寢右進鬐亦進奏之意魚鬐在上腴在下士喪禮曰載魚左首進鬐鄭氏康成曰右首也寢右進鬐也幹魚近腴多骨鯁賈氏公彥曰賓在戶牖之間南面俎則東西陳之魚首在右腹腴鄕南鬐脊鄕賓若祭祀則進腴故少牢進腴

通論陳氏祥道曰魚之在俎或縮或橫或右首或左首或進首或進尾或進鬐或進腴凡右首左首者於俎爲縮於人爲橫進首進尾者於俎爲橫於人爲縮此禮與少牢皆右首而喪禮左首反吉故也少牢進腴此禮進鬐而喪奠與虞亦進鬐未異於生故也案幹魚載俎有縮無橫有司徹言橫載之據人橫執俎而言魚之在俎猶縮也至縮執俎以羞則進首變於正祭也其他禮魚皆縮於俎而俎橫設之所以生人則右首寢右而進鬐鬼神則右首寢左而進腴也若濡魚則橫載少儀曰羞濡魚者進尾冬右腴夏右鬐則不論生人與鬼神蓋皆然與陳氏說尙未明析更爲疏通之

腸胃七同俎

正義鄭氏康成曰以其同類也不異其牛羊腴賤也此俎實凡二十八【賈疏牛羊異俎此腸胃同俎牛羊各有腸胃腸胃各七四七二十八也】敖氏繼公曰腸胃七者大牢之下數也與牲異俎者大牢之禮也李氏如圭曰君子不食圂腴圂謂犬豕也取牛羊腴而已

通論賈氏公彥曰據此腸胃與牲別鼎是正法取其鼎數奇也少牢五俎若腸胃別鼎則六不得奇故幷腸胃與牲同鼎有司徹亦然此腸胃七者以與牲別鼎故取數於牲少牢幷於牲鼎故腸三胃三取數於脊脇各三也賓屍禮殺於正祭故腸胃各一士喪禮下篇盛葬奠故腸胃五也

案疏言腸胃膚別鼎同鼎之法大抵三鼎者則膚與牲同鼎若少牢則旣加羊而膚又別鼎是爲五鼎若大牢則旣加牛而腸胃又別鼎是爲七鼎凡此所加皆牲體也若九鼎則幹魚之外加以鮮魚漧臘之外加以鮮臘是鼎之最盛者也至所用腸胃之數則少牢以五爲盛三爲中一爲殺大牢則以十有一爲盛九爲中而七爲殺也少牢惟有羊其用五者腸五胃五凡十其用三者腸三胃三凡六其用一者則腸一胃一而已大牢則牛羊兼有其用十有一者爲數當四十有四其用九者爲數當三十有六其用七者則此注謂二十有八是已

倫膚七【注今文倫或作論】

正義鄭氏康成曰倫理也謂精理滑脃者敖氏繼公曰倫膚者雍人所倫之膚也倫猶擇也膚乃七者亦效腸胃之數也少牢禮曰雍人倫膚九賈氏公彥曰此膚與腸胃皆別鼎俎特牲惟有三鼎故膚從豕同鼎有司徹𨿽同少牢亦止三鼎故膚還從於牲鼎也陳氏祥道曰士虞禮注曰膚脇革肉蓋豕肉之美者不過脇革肉故禮於膚皆謂之倫膚

腸胃膚皆橫諸俎垂之

正義敖氏繼公曰橫諸俎者以其皆出於牲體故載於俎與牲體同言垂之見其長也不言其垂之所及者腸胃與膚其長或異鄭氏康成曰腸胃垂及俎拒【賈疏少牢云腸三胃三垂及俎拒】

通論陳氏祥道曰牛羊有腸胃而無膚豕有膚而無腸胃豕𨿽有膚然四解而未體折無膚豚而未成牲無膚士喪禮豚皆無膚以未成牲故也士喪禮下篇大遣奠少牢四解無膚以未體折故也腸胃常在先膚常在後者以腸胃出於牛羊膚出於下牲故也存疑鄭氏康成曰順其在牲之性也【賈疏腸胃在牲而垂】案腸胃細若縮俎則不能出於俎外況膚之長又朒焉故必橫諸俎上不嫌其下之空也注疏甚迂幾見腸胃在牲腹而垂之者乎

總論郝氏敬曰自載體以下至此言載俎之法

大夫旣匕匕奠於鼎逆退復位

正義敖氏繼公曰匕奠於鼎謂加匕於鼎上也位東夾南之位鄭氏康成曰事畢宜由便也士匕載者又待設俎【賈疏上文云士舉鼎又云左人待載下文云士設俎於豆南是載者又待設俎】案匕鼎西上則最西之鼎大夫長所匕也其進也大夫長在前比其畢也匕膚鼎者先退是謂逆退右鼎入載俎

公降盥賓降公辭卒盥公壹揖壹讓公升賓升【注古文壹皆作一】

正義鄭氏康成曰盥將設醬辭辭其從已壹讓殺於初敖氏繼公曰公辭賓亦對而反位於階西於是小臣各執槃匜簞巾以就公盥

案凡降盥而升皆一揖以距階近無三揖之位也始至於階三讓至此惟一讓則殺於初矣亦公升二等而後賓升

宰夫自東房授醯醬公設之賓辭北面坐遷而東遷所正義鄭氏康成曰授授公也醯醬以醯和醬【賈疏此經所陳物異者皆別器下但言醬不別言醯明以醯和醬可知祭祀無此法以生人尙防味故有之】公設之以其爲饌本東遷所奠之東側其故處【賈疏公設當席中故東遷之】敖氏繼公曰宰夫授亦並授也下放此公設之示親饋也辭者辭公親設也辭時蓋東面於公之西東遷所東遷於其所也所者謂醬之正位也公設之處於其正位爲少西必少西者爲賓當遷之故也遷之者示不敢當公親設之意且以爲禮也下皆放此賈氏公彥曰蒲筵長丈六尺於戶牖之閒南面設之乃設正饌於中席已東自中席已西設庶羞也郝氏敬曰公立設賓坐遷之

案東遷所者東而遷之於其當設之所也不定其所者席所設之西可容一湇而此湇與席西之粱相距可以容人卽其所也此所旣定卽下設湇之所設粱之所皆定矣故惟此言所而下於湇於粱惟言坐遷之不復言所所設之饌在席前不在席公蓋北面設之又案疏謂正饌與庶羞分列席之東西未爲不是下經設庶羞云旁四列則敖氏謂正饌中席而庶羞在旁者義尢長

公立於序內西鄕賓立於階西疑立【疑魚乙反注今文曰西階】正義敖氏繼公曰事未至故離其拜位也序內西鄕主位也階西西階上之西也公與賓各俟於此與鄕飲酒主人立於階東之意同公不立於阼階東者公尊也

存疑鄭氏康成曰不立阼階上示親饌賓不立階上以主君離阼也

案阼階東者主人正位今公立於序內故注以爲示親饌然據下侑幣時饌已設訖而公之所立不異則知此位乃以公尊而變於常禮耳至賓之正位本在西階之西諸禮皆無賓立於西階上者亦非以主君離阼而後然也疑立見鄕飲酒禮

宰夫自東房薦豆六設於醬東西上韭菹以東醓醢昌本昌本南麋臡以西菁菹鹿臡【醓他感反臡奴兮反菁子丁反劉音精注今文臡皆作麋】

正義鄭氏康成曰醓醢醢有醓【賈疏醢人注醓肉汁】昌本昌蒲本菹也【賈疏醢人注昌蒲根也細切爲韲全物若防爲菹經言菹不言韲菹卽是韲也】醢有骨謂之臡【賈疏爾雅釋器云肉謂之醢有骨者謂之臡】菁蓂菁菹也【賈疏卽今蔓菁】賈氏公彥曰周官醢人朝事之豆八韭菹醓醢已下依此爲次此用其六敖氏繼公曰六豆爲二列內列自西而東外列自東而西惟云西上者外列統於內列也食禮用朝事之豆者君尊故其用之自上者始也若朝事饋食之禮兩有則其籩豆乃各有所屬焉郝氏敬曰醬處最北而六豆當醬之東別爲二列西上者起西北終西南鹿臡北接韭菹也案燕禮薦使膳宰者以宰夫代獻也此禮無獻故宰夫薦前於醬已言自東房矣此復言之者以醬爲饌本而豆則繼饌故須兩明之也至下之粱稻與醬同列可以醬例之其簋及鉶與豆均饌可以豆例之故不更明其所自也又案醢人朝事饋食加羞皆八豆者天子之禮也以聘禮致饔及此篇食上大夫之禮攷之則諸侯所用豆數亦同豆數同則籩人之籩數亦同矣此所食者下大夫故減其二也

士設俎於豆南西上牛羊豕魚在牛南臘腸胃亞之膚以爲特

正義鄭氏康成曰亞次也不言防錯俎尊也【賈疏上設豆防陳之下設黍稷錯陳之此設俎不防不錯】特直豕與腸胃東也特膚者出下牲賤【賈疏豕在牛羊之下膚豕之所出】敖氏繼公曰當豆南者牛俎與羊俎之半也設俎之法毎者必當其兩豆欲其整也特在豕東郝氏敬曰俎七設於六豆南南北二列始西北牛俎牛俎東羊俎羊俎東豕俎北一列也又西南魚俎當牛俎之南魚俎東臘臘東腸胃北與豕對此南一列也二三並六惟膚俎在東獨設無並曰特

案燕禮設俎使膳宰者以俎不自鼎升出於寢東也此使士者以俎在庭也薦豆必防者以豆惟二類欲其相閒也簋亦二物故錯設之亦欲其相閒也俎則爲物各異故惟以貴賤爲次無取於防錯且俎數奇又不便於防錯也士不言升自西階者可知也士以俎升贊者之大夫亦從之而升

旅人取匕甸人舉鼎順出奠於其所

正義鄭氏康成曰以其空也其所謂當門敖氏繼公曰甸人加扃乃舉鼎其出也亦匕先而鼎後案順出者對上次入而言謂順其入之次也

存疑賈氏公彥曰前士舉鼎入今不使士者士設俎未畢故甸人舉鼎以出也

案舉時牲在鼎故使士徹則空鼎耳故使甸人古人之徹必待事畢若設俎未畢無徹鼎之理蓋士旣設俎則復其門東之位於是甸人乃入舉鼎以出也甸人不與門內之禮事故屆時而入出則不反耳

宰夫設黍稷六簋於俎西二以並東北上黍當牛俎其西稷錯以終南陳【錯七各反注並今文曰並古文簋皆作軌】

正義鄭氏康成曰並並也敖氏繼公曰東北上惟指黍之當牛俎者言也錯以終者黍西稷稷南黍黍東稷稷南黍黍西稷也上列之黍當牛俎則次列之稷當魚俎而後列南於魚俎之西也一簋當一俎則其位之疏數可知矣

案食上大夫八簋此下大夫故六聘禮歸饔於賓堂上八簋歸饔於上介堂上六簋與此同也豆與俎西上而簋與鉶東上者旣先設豆俎卽依豆俎以爲節也簋不徒曰東上而曰東北上又曰南陳者見其東西𨿽與豆俎異上而自北而南則與豆俎同也

大羮湇不和實於鐙宰右執鐙左執蓋由門入升自阼階盡階不升堂授公以蓋降出入反位公設之於醬西賓辭坐遷之【大音泰和戶臥反鐙音登注今文湇爲汁又曰入門自阼階無升】

正義鄭氏眾曰大羮不致五味也鉶羮加鹽菜矣鄭氏康成曰大羮湇煮肉汁也不和無鹽菜貴其質瓦豆謂之鐙【賈疏毛詩傳云木曰豆瓦曰豋】有蓋者饌自外入爲風塵坐遷之亦東遷所敖氏繼公曰此大羮謂牛汁也不和者以無肉菜尙質也以五味調物謂之和周官食醫職凡和春多酸夏多苦之類是也凡湇皆不和經特於此見之自門入者湇在爨也士昏禮曰大羮湇在爨記曰亨於門外東方足以明之矣入反位自東壁而適東夾北也設湇於醬西是醬湇東上也凡醬湇之位變於正豆李氏如圭曰湇升自阼階者公親設之故也賈氏公彥曰宰位在東夾北今以蓋降出送於門外乃更入門反於東夾北位鄭氏鍔曰賓客亦共大羮者荀子曰大饗先大羮貴飲食之本也

案大羮湇已見士昏禮但彼以豕爲上牲則豕湇此以牛爲上牲則牛湇也實於鐙者器亦尙質以其類也然則凡大羮湇皆實於鐙經特於此見之湇與鉶爲類特牲禮主婦設兩鉶隨設大羮湇但以湇由門外入故設之不以主婦耳其實則主婦職也此禮宰執之以授公亦足見宰之爲內宰矣此下之鉶與前之豆俎及簋所謂正饌也不連設之者以大羮與鉶羮皆羮也而大羮爲貴故將設鉶羮必先設大羮也右執鐙左執蓋明其執法也言由門入則是宰親取鐙於門外矣盡階不升堂下經騰羞者之儀若是此宰亦然者以其授公也設於醬西蓋亦當席中設之席中於醬亦爲西賓之遷之則視公所設處爲稍東也公旣設則復其序內之位賓旣遷亦復其階西之位不言者以前設醬後設粱其文已明前後相例則此可知也

存疑鄭氏康成曰宰謂大宰宰夫之長也【賈疏諸侯無大宰以司徒兼大宰大宰之下有宰夫故曰宰夫之長】

宰夫設鉶四於豆西東上牛以西羊羊南豕豕以東牛正義鄭氏康成曰鉶菜和羮之器敖氏繼公曰東上變於豆

案四鉶者亦殺於上大夫二而與歸饔之上介禮同也設鉶之法又與設簋異者簋惟二物則可錯鉶三物不可錯若六鉶則防之此四鉶故但以牛始以牛終然以牛羊豕順數而益一牛則亦防意也

存疑賈氏公彥曰據羮在鉶言之謂之鉶羮據器言之謂之鉶鼎正鼎之後設之謂之陪鼎據入庶羞言之謂之羞鼎其實一也

案歸饔之陪鼎膷臐膮與此庶羞之膷臐膮一也其在鼎則爲陪鼎在豆則爲庶羞歸饔曰陪鼎盛大禮也食禮之庶羞則不自鼎升矣鉶羮但羮耳不可以爲豆實蓋出於鑊未必由於鼎也詎可混而一之

飲酒實於觶加於丰宰夫右執觶左執丰進設於豆東正義鄭氏康成曰丰所以承觶者也敖氏繼公曰實觶加丰具饌之時則然矣言於此者爲下文發之不授觶者以未用也設於豆東者不主於飲且後用之故不欲其妨

存疑鄭氏康成曰食有酒者優賓也設於豆東不舉也凡奠者於左

案此飲酒非三酒之酒其設於豆東蓋與下設於稻西之漿飲爲對飲酒從正饌於東漿飲從加饌於西也似不得以奠而不舉之酒例而論之敖知具饌時已實觶加丰者以經云無尊故也

宰夫東面坐啟簋防各郤於其西【防如字】

正義鄭氏康成曰防簋蓋也亦一一合郤之各當其簋之西賈氏公彥曰郤者仰也簋蓋有六兩兩相重而仰之少牢云佐食啟防蓋二以重設於惇南敖氏繼公曰此六簋爲三列每列之二防則各相重而各置於其列之西故曰各郤於其西

右設正饌

案正饌醬最先設次則豆由房出又次則俎自階升又次則簋由房出又次則湇自階升至鉶則復由房出其上下設饌之人亦相閒以成禮者如此

贊者負東房南面告具於公公再拜揖食【食如字】

正義敖氏繼公曰贊者所謂上贊也負東房負其牖也士喪禮曰祝負牖南面然則此其上贊之正位與具謂正饌已具再拜者欲賓食禮之也拜亦當楣北面鄭氏康成曰南面者欲得鄕公與賓也

存疑鄭氏康成曰負東房負房戶而立也再拜拜賓饌具

案凡立未有當戶者恐妨於出入也𨿽無出入者亦不當戶此贊者負東房當在房戶外之東士喪禮君視大斂君升自阼階祝負牖南面其位蓋與此同再拜揖食經文自明不必言拜饌具饌具而拜祭祀屍未入前有之記云贊者從俎升

賓降拜公辭賓升再拜稽首

正義鄭氏康成曰不言成拜降未拜

案此拜與燕禮爲賓舉旅時賓酌膳觶及聘禮致幣時賓升聽命之拜同法

賓升席坐取韭菹以辯擩於醢上豆之閒祭【辯音徧下並同擩人悅反劉而懸反注今文無於】

正義鄭氏康成曰擩猶染也敖氏繼公曰此所擩者醓醢而下五豆惟云醢者省文耳少牢饋食用四豆屍取韭菹擩於三豆是其徴也上豆韭菹醓醢也祭於二豆之閒少北此節見少牢下篇

案醢不可取故以擩爲取主言韭菹者以其爲上豆也

贊者東面坐取黍實於左手辯又取稷辯反於右手興以授賓賓祭之

正義鄭氏康成曰取授以右手便也賓亦興受坐祭之於豆祭也獨云贊興優賓也少儀曰受立授立不坐【賈疏引少儀者見贊興賓亦興之義】賈氏公彥曰此所授皆遠賓者故菹醢及鉶不授敖氏繼公曰辯謂辯取於三簋先黍後稷不欲其雜也毎取黍稷皆以右手而實於左手旣則反於右手也亦壹以授賓不言壹者文已明也郝氏敬曰東面坐簋西地空也六簋辯取合祭也

案上宰夫之啟簋防此贊者之取簋實皆曰東面坐是坐於閒容人之處也下經曰賓自閒坐此不曰自閒者此時未設加饌未得有兩饌之閒也必兩言辯者黍稷各三簋亦各三取若總言辯嫌於黍稷各一取卽爲辯也注知於豆祭者以少牢禮上佐食取黍稷於四惇屍同受祭於豆祭者決之也

三牲之肺不離贊者辯取之壹以授賓賓興受坐祭【注古文壹作一】

正義鄭氏康成曰肺不離者刌之也不言刌刌則祭肺也此舉肺不離而刌之便賓祭也賓祭於豆祭敖氏繼公曰云不離者見其爲切肺且明無舉肺也食而舉肺脊者其肺則離之云壹者見其不再也必著之者嫌每肺當別授之也上言興授此言興受文互見耳

案祭肺舉肺並見士昏禮祭離肺之儀見鄕飲酒禮舉肺與離肺一也少儀云牛羊之肺離而不提心謂離肺也此云三牲之肺不離則非離肺是祭肺也食禮應用舉肺以其食時不舉祭訖不嚌故不以離肺而以刌肺刌肺卽祭肺也然食禮又不得以祭肺名之故曰三牲之肺不離所以見其宜用離肺而不用也不離謂己刌之不必離也蓋以贊者壹授賓壹祭三肺並在手則難於絕之以祭矣故注云此舉肺不離而刌之便賓祭也祭之而不嚌者以非飲酒禮也下經贊者取庶羞曰北面坐此取肺亦宜北面不言者文不具凡賓受皆興祭皆坐經特於此見之耳存疑鄭氏康成曰壹猶稍也於是云賓興受坐祭重牲也賓亦每肺興受

捝手扱上鉶以柶辯擩之上鉶之閒祭【捝始鋭反扱初洽反】正義鄭氏康成曰扱扱其鉶菜也敖氏繼公曰扱上鉶以柶謂以內列牛鉶之柶極其鉶也辯擩之者遂以柶擩三鉶也四鉶皆有柶其擩之則惟用上者之柶與少牢饋食禮略同上鉶之閒謂內列二鉶之閒少北也祭鉶不於豆祭而於鉶閒者其大牢之禮異與賈氏公彥曰云上鉶之閒祭著其異於餘者余祭於上豆之閒

案辯擩之者謂以上鉶之菜擩於余鉶之汁所以示辯也特牲之二鉶皆豕故惟曰祭鉶而已少牢則羊豕異故曰祭羊鉶遂以祭豕鉶此則又有牛鉶故辯擩以祭

祭飲酒於上豆之閒魚臘醬湇不祭

正義鄭氏康成曰不祭者非食物之盛者敖氏繼公曰魚臘屬於牲醬屬於豆湇屬於鉶故此𨿽設之亦不祭蓋已祭其大則略其細也不言腸胃膚者在魚臘之下不祭可知賈氏公彥曰以有三牲故魚臘不祭入庶羞則祭之下文庶羞皆有大賓兼壹祭之少儀云祭膴膴魚肉之臠是亦祭之也

案飲與酒皆祭則酒亦以飲潄明矣大司馬職大祭祀饗食羞牲魚授其祭注云牲魚魚牲也是魚有祭也此不祭魚者侯禮異於王禮食大夫又異於食諸侯也醬湇不祭者醬類於醢湇等於鉶醢之祭也以菹擩之鉶之祭也以菜擩之醬湇皆特設醬無菹湇亦無菜無所用以擩者故不祭也

右賓祭正饌

案玉藻曰賓祭主人辭曰不足祭也此賓祭不辭者彼謂敵禮此則臣禮故異

欽定儀禮義疏卷十九﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷二十

公食大夫禮第九之二

宰夫授公飯粱公設之於湇西賓北面辭坐遷之正義鄭氏康成曰旣告具矣而又設此加也遷之遷而西之以其東上也【賈疏下宰夫膳稻於粱西是以粱在東爲上】敖氏繼公曰粱言飯者以賓主食之也北面辭蓋於公之左而少退上云北面坐遷與此文互見也郝氏敬曰粱谷之大者卽今髙粱炊以爲飯

案向設湇時席前最北近席者惟有醬以醬爲節故曰醬西此時已設湇以湇爲節則又在湇西此蓋於間容人之處爲西而已屬設加饌之部分矣但視賓遷處爲少東賓西遷之與正饌之遷醬相變也前公設醬設湇惟曰賓辭不言北面至此乃見之又案生民詩維穈維芑爾雅釋艸云虋赤苗芑白苗郭璞注云虋今之赤粱粟芑今之白粱粟皆好谷周官九谷六谷康成俱以粱備數而小雅甫田詩以黍稷稻粱並言與此禮所用符合是則粱爲谷之羙者也今遼人以髙粱爲上飯則郝氏所言不繆與

公與賓皆復初位

正義鄭氏康成曰位序內階西【賈疏上設醬時公立於序內賓立於階西】

宰夫膳稻於粱西【膳當從敖作設】

正義鄭氏康成曰進稻粱者以簠【賈疏下記云簠有蓋冪】賈氏公彥曰上設黍稷訖云郤防此稻粱不云郤防者先於房去之也

存疑鄭氏康成曰膳猶進也

辧正敖氏繼公曰膳當作設字之誤膳設聲相近由是誤云

士羞庶羞皆有大蓋執豆如宰【大如字】

正義鄭氏康成曰羞進也庶眾也進眾珍味可進者也大以肥美者特爲臠所以祭也魚或謂之膴膴大也惟醢醬無大【敖氏繼公曰以經云皆故言此以眀之醢四醢醬芥醬也】如宰如其進大羮湇右執豆左執蓋郝氏敬曰庶羞之有大臠如脯之有橫膱也

案庶羞自門外入則不升於鼎可知俎與庶羞皆士設之以其自堂下來與饌於東房者異也取諸門外以其加也且容鼎入後乃於爨爲之

先者反之

正義敖氏繼公曰先者卽執膷豆者也旣設膷豆則以次受其餘於西階上而設之反者旣往而復來之辭賈氏公彥曰反之者以庶羞十六豆羞人不足故先至者反取之下文云先者一人升設於稻南其人不反則此云先者反之謂第二以下爲先者也案疏指階下之騰羞者言敖氏則指堂上之設羞者言據下先者一人之文則敖說爲密然階下之騰羞者亦必反之是二說相兼而經義始備也

由門入升自西階

正義敖氏繼公曰由門入則三牲與魚亦於門外饔爨爲之與

先者一人升設於稻南簋西閒容人

正義鄭氏康成曰簋西黍稷西也必言稻南者明庶羞加不與正豆倂也【賈疏稻與庶羞俱是加故南北相繼不與正豆倂】閒容人者賓當從閒往來也【賈疏下文賓左擁簠粱右執湇以降又云升反奠於其所是賓往來也】敖氏繼公曰先者一人士之長設膷者也稻南言其東西節也簋西言其南北節也閒諸簋之西庶羞之東也

案正豆繼醬而東此亦豆也不繼稻而西而在稻南者與正豆相變且稻粱之南空設於其南乃得左右相稱也不曰粱南者以庶羞西北上則膷豆北直於稻不直於粱也膮與牛炙乃北直粱矣鉶西亦稻南也以賓用庶羞時食防飯則是庶羞宜與簋爲列故不於鉶西而於簋西也然惟言簋西則嫌於繼簋而西故又曰閒容人明其與簋爲列特東西遙對耳非繼之也

旁四列西北上

正義鄭氏康成曰不統於正饌者𨿽加自是一禮是所謂羮胾中別賈氏公彥曰曲禮云左殽右胾殽骨體也爲正饌胾爲切肉則庶羞與此正饌在東庶羞在西閒容人同敖氏繼公曰云旁者見正饌之中席而此在旁也下文云賓坐席末取粱卽稻而庶羞在稻南足以明之矣西北上謂膷豆在諸豆之西北也必西北上者放正豆之位亦變於席之所上也案不徒曰西上而曰西北上與上設簋之言東北上者同見其亦南陳也羮胾中別弟子職文敖氏謂正饌中席而加席在旁稍與疏異疑敖得之

膷以東臐膮牛炙炙南醢以西牛胾醢牛鮨鮨南羊炙以東羊胾醢豕炙炙南醢以西豕胾芥醬魚膾【膷音香臐許云反膮許堯反炙之繹反又章夜反胾側吏反鮨巨之反注古文膷作香臐作薫今文鮨作鰭】正義鄭氏康成曰膷臐膮今時臛也牛曰膷羊曰臐豕曰膮皆香美之名也先設醢防之以次也胾切肉也內則謂鮨爲膾然則膾用鮨芥醬芥實醬也內則膾春用蔥秋用芥敖氏繼公曰炙炙肉也首二醢爲牛之炙胾鮨設也又一醢爲羊炙羊胾設也又一醢爲豕炙豕胾設也芥醬爲魚膾設也牛三品二醢尊也羊二品一醢降於牛也豕亦二品一醢而醢次於炙又異於羊也魚一而已其芥醬復先於膾又異於豕也古人於食物之微亦以多寡先後示尊卑之義其精微周密之意可見矣

正義賈氏公彥曰凡醢配胾而卑於胾今牛羊豕胾皆在醢下直是防之次非尊卑之列特牲一醢不得防少牢兩醢故防與此同

案設豆之法皆防醢皆卑於他物正豆一菹一醢相閒故防而醢仍在菹下也庶羞品多故以一醢從牛炙而一醢居牛胾牛鮨之閒一醢居豕炙豕胾之閒惟芥醬在魚膾之上蓋縱橫四列而設之則又欲使四醢與芥醬各相閒而成文也若執一胾以求之則窒矣

眾人騰羞者盡階不升堂授以蓋降出

正義鄭氏康成曰授授先者一人庶羞多羞人不足則相授於階上復出取也敖氏繼公曰進羞而言騰亦取其自下而上之意眾人不升設者降於俎也以羞授先者一人先者每爲設之所謂先者反之也以蓋降出惟謂眾人其先者之蓋則次者旣授豆而受之幷以出矣

案一人設而眾人不升堂或羞人不足固已卽使人多而雜沓於堂上非所以爲肅敬也故變於設俎之法焉亦所謂堂事交乎階也以蓋降出則授豆而不倂授以蓋亦如宰之授湇而不倂授以蓋也簋防與簋同設已乃郤之者以爲正飯也簠防不與簠同設先於房去之者以加飯變也湇蓋羞蓋不於爨去之者以由門入爲風塵也然盡階卽去之不以升堂則又殊之於飯也

存疑鄭氏康成曰騰當作媵媵送也

辧正郝氏敬曰騰升也眾人盡階授於先者故謂之騰

案燕禮媵觶注云今文媵皆作騰敖氏因攺媵爲騰蓋據此騰羞之文而然也此經騰羞注云騰當作媵蓋據彼媵觶之文而然也然燕之觶媵者自奠之以其奠於公也故不曰送而曰媵詞之巽也若此之羞則騰者授之先者設之接踵而來自下而上故謂之騰气之奮也皆當以本文爲正無庸攺易

右設加饌

案加饌以粱爲先設其次則稻由房出而羞自階升與正饌之上下閒設者同法又案正饌之列其在東之東者以西爲上豆與俎是也其在東之西者以東爲上簋與鉶是也加饌之列其在西之北者以東爲上粱與稻是也其在西之南者以西爲上庶羞是也一陳饌之間亦必相變如此

贊者負東房告備於公

正義鄭氏康成曰復告庶羞具者以其異饌敖氏繼公曰此言備者備周於具

贊升賓賓坐席末取粱卽稻祭於醬湇間

正義鄭氏康成曰命賓升席賈氏公彥曰前告具公再拜揖食此贊升賓者禮殺也敖氏繼公曰公向者已再拜揖食故於此惟贊者升賓禮不可褻也升賓之辭蓋曰吾子其升也坐席末者就加饌也取粱卽稻言不反粱於左手也不祭於豆而祭於醬湇間者以其近也且別於正饌

案坐席末以其近於稻粱取之便也取粱卽稻則右手先取稻左手取粱以幷之公所親設者三醬湇不祭所祭者粱耳祭公所設之粱於公所設之醬湇之閒不敢槪於豆祭亦所以見尊公所設之意也存疑鄭氏康成曰祭稻粱不於豆祭祭加宜於加案醬湇非加也鄭氏欲與正饌別言之而不覺其辭之誤耳

贊者北面坐辯取庶羞之大興一以授賓賓受兼壹祭之

正義敖氏繼公曰一壹同贊者壹以授賓賓兼壹祭之禮之節當然也賓於黍稷牲肺皆壹祭之特於此發之耳祭不言其所亦於醬湇間可知

存疑鄭氏康成曰壹壹授之而兼壹祭之庶羞輕也祭之於膷臐之閒以異饌也【賈疏祭加宜於加也】

案賓自取之而祭者其近於席者也贊者取以授賓而祭者其逺於席者也賓之祭饌者六其親取以祭者三爲贊所授以祭者亦三然於豆則辯取之而後擩擩而後祭於鉶則旣扱而擩之辯辯而後祭於簠則取粱以卽稻而後祭是皆兼壹而祭也贊所授者則於簋曰取辯興以授賔而賓祭之於俎曰辯取興以授賓而賓祭之於羞亦曰辯取興以授賓而賓兼壹祭之是贊皆壹授而賓皆兼壹而祭也注於俎謂賓每肺興受而祭是以贊爲非壹授賓亦非壹祭也於羞謂壹壹授之而兼壹祭之是以贊爲非壹授惟賓爲壹祭也似皆不合於經祭於膷臐之間亦以其爲加之上豆故意其云爾猶是上文祭加宜於加之說也蒙粱稻而言則敖氏謂湇醬間者近之正饌祭於豆閒加饌祭於湇醬閒亦足以別矣且坐𨿽席末而所祭必於其正也

右賓祭加饌

賓降拜公辭賓升再拜稽首公答再拜

正義敖氏繼公曰拜者爲將食故也

案設饌之始禮由主人故公先拜饌備之後禮當由賓故賓先拜

賓北面自閒坐左擁簠粱右執湇以降

正義鄭氏康成曰自閒由兩饌之閒擁抱也必取粱者公所設也以之降者堂尊處欲食於階下然也敖氏繼公曰擁之者示其重也云簠粱見其器也凡粱稻皆以簠必取湇者飯則先啜湇故特取之以降者爲公立於堂已不敢坐食於席也必以降者臣也郝氏敬曰粱加饌湇正饌兼取之也

案公所親設者三首擁粱者食禮主於飯也兼執湇者飯粱宜啜湇也執湇而捨醬者左右各一器不可以兼及也擁之以臂抱之而著於膺旁也於君擁之於大夫執之差之宜也

公辭賓西面坐奠於階西東面對西面坐取之栗階升北面反奠於其所

正義敖氏繼公曰公辭止其食於下也階西賓所欲食之處也故於此奠之對者釋其所以降之意且從命也鄭氏康成曰奠而後對成其意也【賈疏成其降食階下之意故奠乃對此決下文大夫相食賓執粱與湇之西序端主人辭賔反之而不奠也】

案公辭者欲其食於尊處公意愈重也前公降一等而賓栗階此不從降亦栗階者臣禮彌恭也

降辭公公許賓升公揖退於箱

正義鄭氏康成曰降辭公敬也必辭公者爲其尊而親臨已食侍食贊者之事箱東夾之前俟事之處敖氏繼公曰公不許其降食乃敢辭公爲禮之節然也辭公之意與向者欲食於下之意同降而辭公亦以其臣也郝氏敬曰箱廂通暫退東廂俟賓食也案辭公欲公卽安於他所而不臨已食也燕禮公有席此禮無阼席故辭公而後食公退於箱蓋西鄕立欲知賓之動止食候故不入堂深也

通論賈氏公彥曰案爾雅有東西廂曰廟其夾皆在序外

案爾雅云室有東西廂曰廟無東西廂有室曰寢郭璞注云廂夾室前堂與此注所謂東夾之前者合然攷古人室堂之制東西序之外皆有屋一閒其北爲室卽東西夾室也繼夾而南爲堂卽東堂西堂也堂之南畔楣以外近檐處謂之箱箱亦堂也其堂下則爲東堂下西堂下若寢果無夾室前堂則亦不應有東堂下西堂下乃燕禮之小臣師立於東堂下士喪禮之小斂奠饌於東堂下二禮皆行於寢是諸侯與士之寢皆有夾室前堂矣或曰爾雅所云無東西廂有室曰寢者謂其北𨿽仍有夾室而繼夾而南則南檐稍淺故但有東西堂而無箱或曰爾雅所云寢者指廟後之寢不謂諸侯之路寢與大夫士之正寢若路寢正寢蓋亦有東西廂如廟也二說未知孰是姑附論之以俟知者或云箱在堂下東西別爲之如箱然此大繆也此禮公之退於箱進於堂皆無升降之文則不在堂下明矣若堂下兩旁別有屋則盥洗獻酬升降之間隨地窒礙矣而可乎

擯者退負東塾而立

正義鄭氏康成曰無事

案擯謂上擯退者自阼階下退而南也公旣退故擯亦退負東塾立於承擯之東

賓坐遂捲加席公不辭【捲幾阮反下同】

正義鄭氏康成曰贊者以告公公聽之【賈疏公旣在序外不告何以知之眀贊者告公】敖氏繼公曰捲加席者北面坐而捲自席末也公不辭以其降等也若於朝君則辭而賓反之郝氏敬曰捲加席不敢居隆禮也

案大射儀賓有加席不辭者以公亦有加席也此無阼席故賓捲之鄕飲酒禮遵者辭一席使一人去之此不使人去之者公不在堂也然則賓旣捲其亦自委於席端與

賓三飯以湇醬【飯父晚反】

正義鄭氏康成曰歠湇擩醬【賈疏湇言歠淡也醬言擩咸也】食正饌也三飯而止君子食不求飽

案是時賓所飯者爲粱稻是公所親設者賓於初食皆用之重公所設也

存疑鄭氏康成曰不言其殽優賓【賈疏特牲少牢屍食時舉殽皆言次第此不言者任賓取之也】賈氏公彥曰曲禮云三飯主人延客食胾然後辯殽注云先食胾後食殽殽尊此先食殽者彼大夫士與客燕食之法此爲禮食故先食殽案經但云以湇醬而已無食殽之文鄭以意億之耳賈氏因又有食殽食胾或先或後之云尢爲蛇足賓三飯而遂已以公俟於箱欲速成禮不欲久畱公也所以牲體皆不舉與曲禮主人親延客食則與此禮迥異無庸以之相較

宰夫執觶漿飲與其丰以進賓捝手興受宰夫設其丰於稻西

正義鄭氏康成曰此進潄也非爲卒食爲將有事緣賓意欲自潔淸興受受觶也酒在東漿在西是所謂左酒右漿【敖氏繼公曰左酒右漿弟子職文】賈氏公彥曰曲禮云酒漿處右此言若酒若漿耳兩有之則左酒右漿敖氏繼公曰漿觶亦先加於丰上如飲酒可知

庭實設賓坐祭遂飲奠於丰上

正義鄭氏康成曰庭實乘皮飲潄也敖氏繼公曰此與下文行禮之節亦略與聘禮醴賓者同祭漿亦於醬湇間

案宰夫設丰之後賓遂坐祭而飲矣而先言庭實設者著有司設庭實之節也玉藻雲水醬不祭若祭爲已偞卑而此乃祭醬者臣禮也故彼注云臣於君則祭之而疏亦引此爲證

右賓食

公受宰夫束帛以侑西鄕立賓降筵北面

正義鄭氏康成曰侑猶勸也主國君以爲食賓殷勤之意未至復發幣以勸之欲用深安賓也西鄕立序內位也受束帛於序端【賈疏聘禮公受幾於序端故毎公所受皆約之受於序端】賓降筵以君將有命也北面於西階上敖氏繼公曰是時公受束帛蓋於東箱醴時公在堂則受於序端也侑者食賓而從之以貨財之稱勸人食亦曰侑劉氏敞曰侑以束帛𨿽備物猶欲其加厚之也

案賓旣飲則贊者以告而公出自箱矣於是宰夫授公束帛而公受之蓋飲者食畢之事賓而飲將有告退之心矣故以是爲侑幣之節

擯者進相幣賓降辭幣升聽命降拜公辭賓升再拜稽首【相息亮反】

正義鄭氏康成曰擯者進相幣爲君釋幣辭於賓賓降辭幣主國君又命之【賈疏約聘禮禮賓賓降辭幣公降一等辭栗階升聽命】升聽命釋許辭降拜當拜受幣敖氏繼公曰辭幣者謂旣受賜食不宜又辱賜幣也公於是降一等止其降且不許其辭賓卽栗階升聽命也經似有脫文案上擯自東塾復立於阼階下故曰進也此與聘禮禮賓大槪相同

受幣當東楹北面退西楹西東面立

正義鄭氏康成曰主國君南面授之當東楹者欲得君行一臣行二也退俟主國君送幣也退不負序以將降【賈疏聘禮賓三退負序以執圭將進授之此爲公拜送幣故在楹西賓在階西不負序以將降故也】敖氏繼公曰西楹西亦少北也

案賓北面受故注知公南面授也以其爲訝受故也

公壹拜賓降也公再拜

正義鄭氏康成曰賓不敢俟成拜

介逆出賓北面揖執庭實以出公降立上介受賓幣從者訝受皮【訝吾駕反注今文曰梧受】

正義鄭氏康成曰介出以賓事畢賓揖執者示親受公降立俟賓反敖氏繼公曰北面揖之者象親受之也凡庭實並受公降立亦立於中庭郝氏敬曰介逆出先賓出也介在門西北面西上近門者先出故曰逆也上介受賓幣受於門外也從者訝受皮謂君有司執皮送於門外賓從者迎受之也

案聘禮禮賓之庭實以馬馬可一手牽之故曰賓執左馬以出旣執幣又執左馬故不揖牽馬者此禮庭實以皮皮不可一手張之賓旣執幣不可以兼執皮故揖執皮者以出也庭實或以皮或以馬其受者皆可以是推之

存疑鄭氏康成曰從者府史之屬訝迎也賈氏公彥曰此子男小聘大夫士介一人而已介已受賓幣故知訝受者府史之屬也

案聘禮云小聘曰問其禮如爲介三介則小聘之賓有三介矣前卽位時云介西上此云介逆出又云上介眀介非一人則介皆士也從者訝受皮猶醴賓之從者訝受馬也於此著訝受者眀介受賓幣之爲並受也從者已見聘禮

右侑幣

總論敖氏繼公曰此一節經文有不釋者已見於聘禮醴賓章

賓入門左沒霤北面再拜稽首

正義敖氏繼公曰霤門內霤也沒霤庭南也拜者謝侑幣之賜也沒霤而拜以公立於中庭也

存疑鄭氏康成曰便退則食禮未卒不退則嫌更入行拜若欲從此退【賈疏此注深觧賓意食禮自有常法便退則食禮未卒觧賓入之意不退則有貪食之嫌觧再拜稽首將辭之意】

案向者公侑幣時賓聽命己再拜稽首矣及受幣而降公則爲之再拜此拜爲送幣也公旣拜賓當亟答之猶燕飲之禮拜送爵亦當拜受爵也賓降疾趨而南至參分庭一在南庭實所設之處乃旋身北面以揖執庭實者而公已立於中庭賓疾趨而出授幣於介疾趨入亟於答公之拜也答公之拜所以謝侑幣也沒霤卽拜固以公之立於中庭亦當畱三揖地也賓於受幣後無竟退之理則無入而不拜之理

公辭揖讓如初升賓再拜稽首公答再拜

正義鄭氏康成曰辭止其拜如初如初入也賓升介入復位【賈疏上云介逆出下更云介逆出明中閒復入可知】敖氏繼公曰辭辭其拜於庭也時公在中庭與賓三揖則是與聘禮者同矣云如初亦大略之言也賓再拜稽首向賓拜賜於庭南公辭之故成拜於此

案公先在中庭則不得與賓分庭而揖矣聘禮敖氏云於賓入門左而揖參分庭一在南而揖又偕行至於參分庭一在北而揖是三揖也賓至西方之中庭公乃與之偕行此揖讓亦如之

右賓拜侑幣

賓降辭公如初賓升公揖退於箱

正義鄭氏康成曰賓辭公將復食郝氏敬曰辭公辭其臨視也敖氏繼公曰如初謂公許也

賓卒食防飯三飲不以醬湇【食飯皆如字】

正義鄭氏康成曰防飯謂黍稷也【賈疏上文宰夫坐啟簋防各卻於其西此云防飯故知防飯是黍稷】此食黍稷則初時食稻粱【賈疏前賓三飯不言防以簠盛稻粱無防】三飲已食防飲三漱漿也不以醬湇不復用正饌也初時食加飯用正饌此食正飯用庶羞互相成也敖氏繼公曰向者三飯乃飲此凡三飲蓋九飯也九飯大夫禮也後禮更端故與前三飯不相蒙食加飯而飲漿則此所飲者其酒與不以醤湇亦變於初禮也先言醤者不用之故惟據所設之序而言

存疑敖氏繼公曰減簋飯於防而食之故云防飯案古人飯以手每食一口謂之一飯則食防飯者直取諸簋可也不必減諸防而後食之但他時或但食黍此則每飯皆兼黍稷食之而二者初設時皆有防故云防飯耳三飲注以爲漿敖氏以爲酒則敖氏近之禮尙相變加飯飲漿則正飯宜飲酒也不然則酒飲爲虛設矣不以醤湇初三飯用之則此不用亦相變之意也此禮無侑之者賓𨿽九飯成禮而公俟於箱若緩食而待侑非所以爲敬也賓禮當如是故公亦不使人侑之又案秋官司儀職言食禮舉數上公九侯伯七子男五以差言之則大夫當三舉此不言舉未詳

捝手興北面坐取粱與醤以降西面坐奠於階西正義鄭氏康成曰示親徹也敖氏繼公曰再食不用粱與醤乃取以降者重公所設也公於正饌先設醤於加饌先設粱故賓親徹此二者階西向者所欲食之處也劉氏敞曰賓必親徹有報之道也案前賓降時取湇此別取醤者公所親設西一器而東二器賓降止可左右各取一器故此捨湇而取其所未嘗取之醬也此時君當出自東箱復立於序內之位

通論孔氏穎達曰玉藻云君旣徹執飯與醤乃出授從者此謂君不客者若君與已禮食則但親徹之不授從者此禮賓取粱與醤坐奠於階西是也

東面再拜稽首

正義鄭氏康成曰卒食拜也敖氏繼公曰卒食而拜賜也亦拜於階西不於階東又不北面皆變於初明其將遂退矣

存疑鄭氏康成曰不北面者異於辭賈氏公彥曰上文賓受侑幣出更入門左沒霤北面再拜稽首其時辭欲退以其待公畱故北面此卒食禮終故東面案上文賓拜皆北面非獨門左沒霤之拜爲然也大抵賓之拜皆向君而拜前之北面拜以君在堂也門左沒霤之北面拜以君在中庭也此時賓以將出而降君從之降則君在東方而西面矣故賓獨東面拜下文云公降是也注疏恐非經意

公降再拜

正義敖氏繼公曰公拜亦西面於阼階下鄭氏康成曰答之也不辭之使升堂禮有終

案賓降將出故公亦從而降也公旣降則自無使賓更升成拜之事矣

右卒食

介逆出賓出公送於大門內再拜賓不顧

正義鄭氏康成曰初來揖讓而退不顧退禮略也亦難進易退之義擯者以賓不顧告公公乃還【賈疏公還入寢】敖氏繼公曰於此復云賓不顧嫌其或與聘問之

時異也

案春官鎛師職凡祭祀鼓其金奏之樂饗食賓射亦如之此禮無金奏之文豈以公食大夫禮輕故略之若兩君相食或當有之與門內迎之故亦門內送之皆所以辟朝君之禮也賓不顧亦上擯送賓出而以復於公

右賓出

有司卷三牲之俎歸於賓館

正義鄭氏康成曰捲猶收也無遺之辭也三牲之俎正饌尢尊盡以歸賓尊之至也敖氏繼公曰云捲者明盡以其俎與其實歸之此牲體皆在俎則食時不舉之眀矣少牢特牲禮屍所舉者加於肵士虞禮則實於篚司儀職言食禮舉數上公九侯伯七子男五以差言之則大夫當三也此乃不舉其亦與周官異者乎

存疑鄭氏康成曰歸俎者實於篚【賈疏此禮無肵俎士虞禮亦無肵俎屍舉牲體皆盛於篚吉凶𨿽不同無肵俎是一故知同用篚】他時有所釋故【賈疏特牲士虞取俎歸於屍釋三个是有所釋此無所釋故稱捲也】

案特牲少牢有肵俎者祭禮也此無肵俎者賓禮也士虞亦無肵俎者喪祭非吉故盛於篚也凡鄕飲射燕禮大射之俎賓皆以出則此之歸俎亦當以俎歸之如敖氏之說未必攺實於他器而後以歸也

魚臘不與【與音預注古文與作豫】

正義鄭氏康成曰不言腸胃膚者在魚臘下不與可知也

案魚臘爲賓所不祭者故不與此但以俎實言之若豆鉶庶羞則不與不必言矣

右歸賓俎

明日賓朝服拜賜於朝拜食與侑幣皆再拜稽首【食音嗣】正義鄭氏康成曰朝謂大門外賈氏公彥曰聘禮歸饔餼直言拜饔與餼不拜束帛彼使人致之故不拜此君親賜故拜之敖氏繼公曰向於旣食旣受侑幣皆已親拜謝今復拜賜者正禮不可廢也此拜公不見故無嫌於重復

案歸饔之拜賜皮弁而此朝服者疏謂朝服受還朝服拜皮弁受亦皮弁拜是也食於廟而拜賜於朝者於時公在朝不在廟也

訝聽之

正義鄭氏康成曰受其言入告出報也此下大夫有士訝【賈疏周官掌訝大夫有士訝】

右賓拜賜

上大夫八豆八簋六鉶九俎魚臘皆二俎

正義鄭氏康成曰記公食上大夫異於下大夫之數敖氏繼公曰豆加茆菹麇臡簋加黍稷各一鉶加

羊豕俎加鮮魚鮮獸於膚之下如饔九鼎之次云九俎則四四爲列而特鮮獸

存疑鄭氏康成曰豆加葵菹蝸醢四四爲列【賈疏醢人朝事之豆云韭菹醓醢昌夲麋臡菁菹鹿臡茆菹麇臡上云六豆用鹿臡以上仍有茆菹麇臡在今八豆不取茆菹麇臡而取饋食之豆葵菹蝸醢者注以特牲少牢參之】俎加鮮魚鮮臘三三爲列無特【賈疏陳饌要方上七俎兩行六俎一俎特於俎東此九俎爲三行故無特𨿽無特膚亦爲下】

案上大夫如聘禮之正賓是也故食之之禮亦略如歸饔於賓之數九俎者如其西階前之飪鼎九也八豆八簋六鉶如其堂上戶西之所饌者也豆實與陳俎之法俱當以敖氏爲正蓋朝事之豆無庸意爲增損而設俎之法未有無特者也八豆之次當曰韮菹以東醓醢昌本麋臡麋臡南菁菹以西鹿臡茆菹麇臡九俎之次當曰牛羊豕魚臘在牛南腸胃膚鮮魚亞之鮮臘爲特八簋之次當曰黍當牛俎其西稷稷南黍其東稷稷南黍其西稷稷南黍其東稷六鉶之次當曰牛以西羊羊西豕豕南牛牛東羊羊東豕

魚腸胃倫膚若九若十有一下大夫則若七若九正義鄭氏康成曰此以命數爲差也九謂再命者也十一謂三命者也七謂一命者也九或上或下者再命謂小國之卿次國之大夫也卿則曰上大夫則曰下大國之孤視子男賈氏公彥曰春官典命公侯伯之卿三命大夫再命士一命子男之卿再命大夫一命士不命則諸侯之臣分爲三等三命再命一命不命與一命同此經魚腸胃倫膚亦分爲三等有十一有九有七則十一當三命九當再命七當一命若然惟有上下二文者以公侯伯之大夫與子男之卿同再命卿爵尊爲上大夫爵卑爲下則上言若九者子男之卿也下言若九者公侯伯之大夫也故鄭云卿則曰上大夫則曰下云大國之孤視子男者此經惟見三命以下故鄭倂論及之案典命大國之孤四命又大行人云大國之孤執皮帛以繼子男又云其他皆視小國之君若然孤與子男同十三侯伯十五上公十七差次可知敖氏繼公曰其俎數之同者又以此見尊卑也因言上大夫以及下大夫蓋以足前禮未備之意郝氏敬曰此三者之俎所載數也案注疏所論蓋謂子男之卿𨿽八豆八簋六鉶九俎與公侯伯之卿同然其魚腸胃倫膚三俎惟用九數不得用十有一數所謂若九也若公侯伯之卿則用十有一數不止九數所謂若十有一也子男之大夫𨿽六豆六簋四鉶七俎與公侯伯之大夫同然其魚腸胃倫膚三俎惟用七數不得用九數所謂若七也若公侯伯之大夫則用九數不止七數所謂若九也就其同之中又有少異者以明其等焉

存疑陳氏祥道曰此禮一命魚七再命九三命十一惟天子諸侯魚數不見經先儒謂諸侯十有三天子十有五理或然也

案陳氏所述卽昏禮疏之說也所推諸侯魚數與此疏所謂孤與子男同十三侯伯十五上公十七者異據此經則生人魚數蓋以命數爲差者也若然則此疏所推爲近而天子之魚其數當不止於十五矣

庶羞西東毋過四列【注古文毋爲無】

正義鄭氏康成曰謂上下大夫也賈氏公彥曰下大夫東西四行南北亦四行上大夫東西四行南北五行敖氏繼公曰欲閒容人也膷當稻南若過四列則近於簋矣西東西列東列也先言西者上也案四列謂如膷臐膮炙四豆爲列也如過此或六或八則東偪簋而西亦不當席矣言此者謂東西有定而南可加也

上大夫庶羞二十加於下大夫以雉兔鶉鴽【鶉音淳鴽音如】正義鄭氏康成曰鴽無母賈氏公彥曰爾雅釋鳥云鴽鴾母郭氏曰防也靑州人呼曰鴾母荘子曰田鼠化爲鶉淮南子云蝦防所化月令曰田防化爲鴽敖氏繼公曰東西毋過四列則是四者爲一列於

南也

案雉兔鶉鴽之次當曰魚膾南雉以東兔鶉鴽

右食上大夫禮

若不親食使大夫各以其爵朝服以侑幣致之

案注疏及敖氏說已見聘禮

豆實實於罋陳於楹外二以並北陳簋實實於筐陳於楹內兩楹間二以並南陳【罋烏送反注今文並作倂】

正義鄭氏康成曰陳罋筐於楹間者象授受於堂中也南北相當以食饌同列耳罋北陳者變於食【賈疏食時豆設於醤東西上今北陳故云變】罋數如豆【賈疏以菹醢異物不可同罋八豆則八罋六豆則六罋】朱子曰兩楹間不必與楹相當謂堂東西之中耳敖氏繼公曰豆實在罋簋實在筐又皆陳於楹間皆變於食也南北異陳示不相統也罋數如豆北上韭菹其東醓醢屈筐數如簋南上黍其東稷錯也

存疑鄭氏康成曰醢芥醤從焉【賈疏以三牲不殺生列於門內醢經百日乃成不由不殺故有醢庶羞之醢更無別種宜同一罋芥醤亦一罋】筐米四【賈疏黍稷各一筐稻粱又二筐】

案下經云庶羞陳於碑內四醢芥醤皆庶羞也胡爲從此而陳於堂上疏云同一罋尢非也筐米四二黍二稷如簋之數物𨿽同不倂稻粱加未必與黍稷同陳於此則在堂下與又案聘禮歸饔其豆簠簋之實各以其器陳於戶西而更有鉶此則實於罋筐陳於楹內外而又無鉶致食禮變於饔也且無饔則自無鉶矣又饔有壺此禮無壺則以食不主於酒故也

庶羞陳於碑內

正義敖氏繼公曰庶羞者醢四並魚膾與芥醤也不陳於上以牲在下宜從之庶羞主於牲肉也上大夫又加以雉兔鶉鴽此豆實也亦實於罋鄭氏康成曰不陳於堂辟正饌【賈疏庶羞本在堂上正饌之西今在碑內故云辟】賈氏公彥曰不陳於碑南者以其本合在堂今宜近堂故於碑北

存疑鄭氏康成曰生魚也【賈疏魚膾是魚之膾者本與胾炙俱設今胾炙在牲未殺膾全不破可知】魚臘從焉上大夫加鮮魚鮮臘雉兔鶉鴽【賈疏雉兔鶉鴽亦生致之】

案牛羊豕未殺則膷臐膮鰭胾從牢未具也其餘自當具之生魚未成羞當已膾矣若加雉兔鶉鴽亦當孰而實於罋乃爲羞也經不言魚臘及加之鮮魚鮮臘或當如注說從於此與經又不言簠實或亦陳於此以加宜從加也其陳之之次則皆當北上魚膾其東芥醤南二醢又南二醢以四醢不得防也有加則又在其南雉以東兔兔南鶉鶉西鴽魚臘當稍西以俎實宜與餼同列也魚直四醢西又西臘有加則在其南魚南鮮魚臘南鮮獸粱稻則在魚臘之北粱東而稻西與又案聘禮之歸饔陪鼎卽庶羞也此不陳鼎故別見庶羞彼當碑南陳此陳於碑內者以碑南當陳庭實故也

庭實陳於碑外

正義鄭氏康成曰執乘皮者也不參分庭一在南者以言歸宜近內賈氏公彥曰庭實正法皆參分庭一在南陳之士昏記執皮者參分庭一在南今繼碑而言近北矣彼擬與賓向外故近南此陳於客館擬輿賓入內故在內敖氏繼公曰不於西方參分庭一在南又不執之皆變於食也

案此皮亦麋鹿皮其陳之亦當左首

牛羊豕陳於門內西方東上

正義鄭氏康成曰爲其踐污館庭使近外敖氏繼公曰生歸之亦變於食陳於門西餼位也

案聘禮歸饔餼二牢此一牢者如食禮之數也聘禮曰陳於門西北面東上牛以西羊豕此亦當然

賓朝服以受如受饔禮無儐【儐夲作擯李氏如圭曰當作儐監夲已攺正今從之下經大夫相食章同】

正義鄭氏康成曰朝服食禮輕也【賈疏歸饔時賓皮弁受】無儐以已本宜往敖氏繼公曰親食時朝服故此致者受者皆服之如受饔禮則侑幣與食亦殊拜之賈氏公彥曰主君在廟行食禮有侑幣賓無儐法故致食禮亦不合有儐

案云如受饔禮則自賓迎大夫於外門外以至終禮皆如之矣但受饔有儐而此無儐故明之

明日賓朝服以拜賜於朝訝聽命

正義鄭氏康成曰賜亦謂食與侑幣

右致食禮

案聘禮曰若不親食使大夫各以其爵朝服致之以侑幣如致饔無儐其文正與此同但彼不及其陳設之儀故此詳之

大夫相食親戒速

正義鄭氏康成曰記異於君者也速召也先就告之歸具旣具復自召之敖氏繼公曰親戒而又速之者以其敵也

案聘禮賓旣覿則請有事於大夫謂問卿也賓問之則大夫食之宜也故聘記曰大夫於賓一饗一食上介若食若饗則是大聘之賓介小聘之賓大夫皆有食之饗之之禮

迎賓於門外拜至皆如饗拜【注古文饗或作鄕】

正義鄭氏康成曰饗大夫相饗之禮也今亡敖氏繼公曰迎賔與拜至亦皆再拜大夫相饗蓋亦附於公饗大夫禮中而並亡之矣

案迎賔不著所服亦朝服也門外大門外也其旣入而至於階亦當大夫升一等而賔從之大夫相饗拜至如鄕飲射拜至之禮經言如饗拜者猶之上經言設洗如饗之意皆如其近者也

降盥

正義敖氏繼公曰賔亦從降主人辭降賔對主人乃盥於洗南面卒盥一揖一讓升經不言文省也禮賔主敵則不設槃匜惟盥於洗耳

受醤湇侑幣束錦也皆自阼階降堂受授者升一等賔止也【注今文無束】

正義鄭氏康成曰皆者謂受醤受湇受幣也侑用束錦大夫文也降堂謂止階上主人三降賔不從【賈疏以主人降堂不至地故賔止不降】敖氏繼公曰不受於堂辟君也賔止之義與聘禮致饔儐大夫賔降堂受老束錦大夫止者同

案授公者宰夫也此授大夫者其大夫之宰與公食又有授粱之節此不見者豈以公食則公親設者三大夫辟君故親設者止於二邪

存疑敖氏繼公曰降堂升一等中等相授異於士也大夫之階亦惟三等於此見之矣考工記言天子堂崇九尺以是差之則公侯伯七尺子男五尺大夫士皆三尺也士冠禮賔受冠降階一等

案敖氏據此推之以爲大夫之階亦三等似矣然禮器雲天子之堂九尺諸侯七尺大夫五尺士三尺則以爵等爲隆殺乃差之正也殊覺公侯伯七尺子男五尺之說矯揉而不近於自然疑此階五等大夫降堂蓋降三等受之授者升一等乃是中等相受所以然者逺下君禮也

賓執粱與湇之西序端主人辭賓反之

正義鄭氏康成曰不敢食於尊處敖氏繼公曰亦爲主人立於堂故不敢食於席也其尊敵故但辟之於堂上而已粱不擁亦降於君云反之明不對也此下當有辭於主人降一等主人從十字蓋傳寫脫之

捲加席主人辭賓反之

正義敖氏繼公曰捲加席亦謙也辭則反之敵也案公食禮賔捲席時公已退於箱公不辭賔卑也此卷加席而主人辭則是大夫猶未退矣意者公食之禮公未退則賔不敢遽卽席大夫食之禮則賔未卽席大夫不敢遽退與

辭幣降一等主人從

正義敖氏繼公曰辭幣而降一等爲恭也亦略放公食之禮而爲之主人從亦降一等也從者辭其降且不許其辭鄭氏康成曰從辭賔降

案聘禮歸饔儐大夫大夫不辭幣者彼銜君命以來儐之故不辭也郊勞儐勞者亦然此食禮故異

受侑幣再拜稽首主人送幣亦然

正義敖氏繼公曰著之者主人非君嫌不必稽首賈氏公彥曰郊特牲云大夫之臣不稽首非尊家臣以辟君也又左氏傳哀十七年公防齊侯盟於蒙孟武伯相齊侯稽首公拜齊人怒武伯曰非天子寡君無所稽首若然臣於君乃稽首平敵相施當頓首今稽首者以食禮相尊敬𨿽敵亦稽首也郝氏敬曰受公侑幣再拜稽首公送幣再拜不稽首此再拜稽首主賔同也

案賓受幣亦稽首者放公食受幣之禮而行之也大夫送幣亦稽首者所以異於公之送幣也此禮以歸饔之儐大夫者決之大夫當奉幣西面賔東面大夫致幣賔對北面當楣再拜稽首受幣於楹閒南面退東面俟大夫再拜稽首送幣賔降揖執皮者以出

辭於主人降一等主人從

正義鄭氏康成曰辭謂辭其臨已食敖氏繼公曰從者亦辭其降且許之此謂再入而辭者也然則初辭亦有此文明矣又公食禮有賔再入之拜此經乃不見其異者則是大夫禮無此拜也

卒食徹於西序端

正義鄭氏康成曰亦示親徹敖氏繼公曰亦奠於向者所欲食之處也

案卑者侍食之禮曲禮云徹飯齊以授相者主人辭之則止其在敵者則孔疏以爲不徹此徹於西序端主人不辭者曲禮乃防常食法此大夫相食則放公食之禮而降殺者也向者執粱與湇之西序端故此亦徹於西序端徹亦徹其粱醤

東面再拜降出

正義鄭氏康成曰拜亦拜卒食敖氏繼公曰拜不當階又不北面亦變於前主人亦於阼階上西面答再拜

案此拜東面者亦放公食禮將出辭公之拜法而行之但彼階下而此階上耳故旣拜而後言降

其他皆如公食大夫之禮

正義敖氏繼公曰他謂在公食禮中而不見於上者也然上禮所不見者亦未可盡與公食禮相通經云皆如者大約言之耳又此不別見所饌者之異則是俎豆之屬亦皆如公食矣蓋大夫此禮爲公而舉故其饌放之而不嫌與之同也大夫祭其宗廟惟用少牢且於其始也不敢純用朝事之豆則此食禮之意可見矣賈氏公彥曰其他謂豆數俎體陳設皆不異上陳但禮異者謂親戒速君則不親迎賔公不出此大夫出大門公受醤湇幣不降此大夫則降公食大夫大夫降食於階下此言西序端公食捲加席公不辭此則辭之皆是異也

案旣戒而復速盥於洗所而不盥於東堂下以及辭幣辭於主人皆惟降一等受幣卒食皆拜於階上亦其異者也

右大夫相食

若不親食則公作大夫朝服以侑幣致之

正義鄭氏康成曰作使也大夫有故君必使其同爵者爲之致禮列國之賔來榮辱之事君臣同敖氏繼公曰不言其禮者與公致食之禮同可知

案篇首所云各以其爵據賔之爵而言也此注所云同爵兼據主人之爵而言也大夫相食之禮聘禮曰於賔一饗一食上介若食若饗倘以上大夫而食大聘之上介則主人之爵視介爲異等矣如是而以有故不得親食則公所作之大夫必據主人之爵而亦以上大夫不然是尊已而卑介矣如以卿食卿而爲主人者旣有故他卿又或出使無可作者則小卿攝卿爲之與

賔受於堂無儐

正義鄭氏康成曰與受君禮同賈氏公彥曰聘禮賔受致饔幣堂中西北面注云堂中西中央之西此𨿽無儐受幣亦與之同敖氏繼公曰言此者嫌或與君禮異也賔受大夫餼不於堂故明之賔阼階上北面再拜稽首受幣於楹閒則異於君禮不見者可知也

案聘記曰若不親饗則公作大夫致之以酬幣致食以侑幣此經所言致食之禮也今饗禮亡則致饗之禮亦不可得而推矣

右大夫致食

記不宿戒戒不速

正義敖氏繼公曰宿戒者先期日而戒之也此禮當日乃戒故云不宿戒鄭氏康成曰戒不宿者食賔之朝夙興戒之賔則從而來不復召賈氏公彥曰少牢有前期一日之宿此無前日事與鄕飲射禮同當日爲之

案鄕飲射禮𨿽不宿戒然旣戒仍有速故其賔之從之也從其速也此禮又不速故其賔之從之也卽從其戒也食與饗燕類也饗重於食或當戒速燕輕於食食不戒速則燕可知矣所以然者聘享之正禮旣成賓於問卿之日已請歸矣則饗食燕諸禮相踵爲之若一一申之以宿戒則爲日必多恐其以久淹爲賓病也古者公不畱賓而亦無廢事惟其繁簡適宜故也

不授幾無阼席

正義鄭氏康成曰不授幾異於醴也無阼席公不坐郝氏敬曰不授幾公不親授也無阼席不設主席

也

亨於門外東方【亨音烹】

正義敖氏繼公曰門外廟門外也門外東方饔爨在焉鄭氏康成曰於門外者大夫之事也【賈疏少牢廩爨饔爨皆在門外亦大夫事】東方者主陽

案少牢禮饔爨在門東南北上此亦饔爨惟曰門外東方文略也少牢注曰羊豕魚臘皆有竈其疏曰亦皆有鑊彼鼎五而鑊四腸胃與牲同鑊膚與豕同鑊然則此七鼎者當五鑊其或食大聘之卿九鼎則當七鑊也

右通記食禮諸事

司宮具幾與蒲筵常緇布純加萑席防帛純皆捲自末【純諸閏反又諸允反萑音丸注今文萑皆爲莞音官敖云宜從今文】

正義鄭氏康成曰司宮大宰之屬掌宮廟者也丈六尺曰常半常曰防【賈疏考工記人長八尺殳長尋有四尺崇於人四尺車防常崇於殳四尺以此推之知常是丈六尺尋是八尺】純緣也萑細葦也末經所終有以識之【賈疏席無異物爲記但織之自有首尾】必長筵者以有左右饌也【賈疏正饌在左庶羞在右陳饌𨿽不在席上皆於席前當席左右其間容人故謂長筵也】賈氏公彥曰大宰之下有宮人掌宮中除污穢之事卽此司宮彼不言設幾席者天子具官別有司幾筵諸侯兼官故司宮兼司幾筵也敖氏繼公曰司幾筵職諸侯祭祀席蒲筵繢純加莞席粉純是蒲筵之上宜加莞席也萑乃葦屬其爲物麤惡故司幾筵惟於喪事則用萑席似不可用之於此禮宜從今文作莞蒲筵而加莞席羙者在上也筵常而加席尋是加席之度必半於其筵於此見之矣莞小蒲也

案燕禮注曰司宮天子曰小宰聽酒人之成要者與此注不同據此疏說則以司宮爲大宰之屬是也直以當天子小宰則誤矣當以此注爲正

宰夫筵出自東房

正義鄭氏康成曰筵本在房【賈疏上司宮具之在房】宰夫敷之也天子諸侯左右房敖氏繼公曰筵亦謂設之也案燕禮之賔席司宮筵之此則司宮具之而筵以宰夫者燕以宰夫爲獻主不得筵席此禮無獻故宰夫筵之也又案鄭謂天子諸侯左右房孔賈因之有大夫士東房西室之說其實房室之制自天子至於士一也但崇卑深淺廣狹之度殊及四注二注異耳

右記筵席

賔之乘車在大門外西方北面立【乘繩證反】

正義鄭氏康成曰賔車不入門廣敬也【賈疏曲禮客車不入大門覲禮偏駕不入王門與此同】凡賔卽朝中道而往【賈疏內則云男子由右女子由左車從中央】將至下行而後車還立於西方【賈疏少儀云僕於君子始乘則式君子下行然後還立是車還立於西方也】敖氏繼公曰惟云賔之乘車在此則上介以下之車不然矣車北面立者俟賔之出宜鄕之云立明其不說駕

案經直言賔卽位於大門外不言乘車所止處故記人明之

通論鄭氏康成曰賔及位而止北面卿大夫之位當車前【賈疏大行人職上公立當軹侯伯立當前疾子男立當衡又云大國之孤朝位當車前則卿立與孤同一節兼云大夫者與卿同】凡朝位賔主之間各以命數爲逺近之節也【賈疏大行人職上公朝位賔主之間九十步侯伯七十步子男五十步注云朝位謂大門外賔下車及王車出迎所立處又云凡諸侯之卿其禮各下其君二等以下及大夫士皆如之若然如諸侯則依命數臣下其君二等則依君命數而降之也】

案注疏所引大行人文謂五等諸侯朝天子也此禮公迎賔於大門內則固無車逆之節然則侯國之孤卿大夫入聘天子其無車逆之節不待言矣彼經所云各下其君二等者蓋指他禮而言不可以通之於此也

右記賔乘車

鉶芼牛藿羊苦豕薇皆有滑【芼莫傲反今文苦爲芐】

正義鄭氏康成曰芼菜也藿豆葉也苦苦荼也滑蓳荁之屬【賈疏士虞記云鉶芼用苦若薇有滑夏用葵冬用荁注云荁蓳類也幹則滑此云之屬者兼有葵】敖氏繼公曰內則曰蓳荁枌楡免薧滫瀡以滑之郝氏敬曰滑味之滑利者

右記鉶芼

贊者盥從俎升

正義鄭氏康成曰俎其所有事敖氏繼公曰贊者所有事於賔者簋俎庶羞之祭也而俎先二者而設故從之以升

案言此者著贊者升堂之節也必盥者爲當取所祭之物以授賓也

右記贊者升節

簠有蓋冪【注冪今文或作幕】

正義鄭氏康成曰稻粱將食乃設去防於房蓋以冪冪巾也賈氏公彥曰簠簋相將簋有防眀簠亦有防但簠將食乃設故去防於房蓋以冪至陳設冪亦去之云有蓋冪者據出房未設而言敖氏繼公曰有蓋冪者變於簋也

右記簠

凡炙無醤

正義鄭氏康成曰已有咸和敖氏繼公曰凡凡三牲也庶羞於三牲之炙皆爲設醢惟魚膾乃用芥醤是凡炙無醤矣不言胾者如炙可知

右記炙

上大夫蒲筵加萑席其純皆如下大夫純【萑當從敖氏作莞】正義鄭氏康成曰謂三命大夫也【賈疏注言此者欲見公侯伯之卿三命亦與子男下大夫同】孤爲賔則莞筵粉純加繅席畫純也【賈疏司幾筵職筵國賔於牖前莞筵粉純加繅席畫純與此記席不同故知彼國賔謂孤也】

案筵席及純皆已見上嫌上大夫筵席或異故又眀之萑席當作莞席說見上文

右記上大夫筵

卿擯由下上贊下大夫也

正義鄭氏康成曰由下不升堂也上謂堂上擯贊者事相近以佐上下爲名敖氏繼公曰擯無上事故不必升堂上贊卽贊者以其佐賔食於堂上故云上贊對堂下之擯者而言也以下大夫爲之者欲其不尊於賔也

案言卿擯者見上擯必以卿也擯先見其爵後見其位贊則先見其位後見其爵者文相變也贊以下大夫𨿽食上大夫猶然蓋贊必降於擯一等也

右記擯贊者

上大夫庶羞酒飲漿飲庶羞可也

存疑鄭氏康成曰於食庶羞宰夫又設酒漿以之食庶羞可也以優賔敖氏繼公曰此記難彊觧

拜食與侑幣皆再拜稽首

正義鄭氏康成曰嫌上大夫不稽首敖氏繼公曰記此於上大夫之後恐或是爲彼言之然亦長語矣案此記蓋爲不親食之拜賜者而發故次於篇末蓋親食拜賜之皆再拜稽首也經文已眀至不親食之拜賜經惟曰拜賜於朝而已記者嫌於其禮之或有殺於親食也故特言此以眀之

右記上大夫法儀

欽定儀禮義疏卷二十﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷二十一

覲禮第十

正義鄭氏康成曰覲見也覲禮於五禮屬賔大戴第十六小戴第十七別錄第十又曰覲之言勤也欲其勤王事敖氏繼公曰此篇主言同姓大國之君入覲於王之禮初無四時之別與周官秋見曰覲之意異

案谷梁傳及王制天子無事與諸侯相見曰朝是四時之朝覲宗遇皆可名朝朝又可名覲虞書言乃日覲四嶽羣牧詩韓侯初立來朝曰韓侯入覲春秋傳晉侯朝王於河陽曰出入三覲此篇覲禮而篇內亦云朝是朝覲可通言也但惟諸侯覲天子得稱覲若鄰國相朝諸侯之大夫朝其君及家臣各朝其卿大夫皆得稱朝而已則覲之體統最崇而稱名亦最重覲禮有覲於廟中者有覲於國外者有覲於方嶽者此經自篇首至饗禮乃歸覲於廟中者也自諸侯覲於天子以下覲於國外者也王巡守而一方之諸侯皆覲則覲於方嶽者也

存疑鄭氏康成曰諸侯秋見天子之禮春見曰朝夏見曰宗秋見曰覲冬見曰遇朝宗禮備覲遇禮省是以享獻不見焉三時禮亡惟此存耳又曰六服之內四方以時分來或朝春或宗夏或覲秋或遇冬名殊禮異更遞而徧賈氏公彥曰曲禮下雲天子當依而立諸侯北面而見天子曰覲天子當寧而立諸公東面諸侯西面曰朝鄭注諸侯春見曰朝受贄於朝受享於廟生气文也秋見曰覲一受之於廟殺气質也朝者位於內朝而序進覲者位於廟門外而序入王南面立於扆寧而受焉夏宗依春冬遇依秋覲禮今存朝宗遇禮今亡

辧正王氏與之曰古人封建諸侯有人民有社稷若以春則東方諸侯皆來夏則南方諸侯皆來卒有乘閒而起孰從禦之要知王者欲親諸侯必設爲可親之禮或不能朝於春則可以宗於夏或不能覲於秋則可以遇於冬但六年之內不可不以次來王不然巢本南方國巢伯來朝何以曰朝不曰宗韓本北方國韓侯入覲何以曰覲不曰遇

案虞書五載一巡守羣後四朝周書六年五服一朝又六年王乃時巡虞周之制固已異矣以周制言之而諸經復有不同者曲禮則曰天子當依而立諸侯北面而見天子曰覲天子當寧而立諸公東面諸侯西面曰朝周官大宗伯大行人之文皆曰春朝夏宗秋覲冬遇此篇則專以覲名而篇中所見儀法案之大行人司儀諸職又多有不符者此禮家聚訟所以至此而紛紛愈甚也朝宗覲遇四者文質繁簡小有不同要無大異圖事比功陳謨協慮亦大槪主其所重者言之而非必不可相通之事康成彊以四方諸侯分而屬之四時彌膠固矣曲禮所云當依而立諸侯北面而見天子曰覲與此篇一也是於廟而特覲者也當寧而立諸公東面諸侯西面曰朝則路門外之朝旅見者也康王初卽位太保率西方諸侯入應門左畢公率東方諸侯入應門右頗似之但其儀不可得而詳耳然則朝覲之禮有受於廟者有受於朝者皆正禮也以意約之則朝覲𨿽可通言而受於廟則曰覲受於朝則曰朝又其大分矣亦有旣行朝享之後或以圖事或以比功或以陳謨或以協慮偕王朝之公孤卿大夫而同列於朝者則無圭幣之執矣射人職云諸侯在朝則皆北面蓋常朝也此篇主言廟中特覲之禮古籍云亡所記各異諸經不盡同者難以彊爲牽合也又案或言朝覲之禮先覲於廟以見王后朝於王以圖事二禮相因四時皆然此蓋欲以彌諸經參差之隙而事有不可行者夫執圭重禮也寧可再乎再則防矣且廟中王已受玉而未還還玉乃終事也方其未還又執何玉以朝乎

覲禮

正義陳氏祥道曰樂記云朝覲然後諸侯知所以臣經解云朝覲之禮所以明君臣之義也

案此諸侯覲於天子之禮也爾雅釋詁云覲見也疏云以下見上也而大宗伯鄭注又訓爲勤也欲其勤王事兼之而義乃備

至於郊

正義鄭氏康成曰郊謂近郊去王城五十里【賈疏聘禮賔至於近郊君使卿勞故知此亦近郊也知去王城五十里者成周與王城相去五十里】

案王畿千里王城居中畿面各五百里界首置關面各三關凡十二關司關掌之侯氏之來也君先與卿圖事遂戒宰書幣夕陳幣設監守太子曰監國諸侯之兄弟曰處守乃告於祖奠於禰告於社稷山川之神君行卿大夫士介從師從奉主車祖祭而出見日而行逮日而捨奠過他邦則假道至於關敂關人而司關爲之吿焉由二百里內之遂及百里之遠郊至五十里之近郊中閒如遂人遺人委人各爲之委積掌訝環人野廬氏各爲之聚而凡王官各贍其事聘禮賓在國受命啟行過邦入竟具詳此從至於郊始見者文略也抑諸侯適天子尙有他篇其禮文可以互見而今逸之與又案聘禮注雲天子畿內千里遠郊百里近郊半之敖氏謂此據司馬法而言故知近郊去王城五十里也

王使人皮弁用璧勞侯氏亦皮弁迎於帷門之外再拜【勞力報反】

正義鄭氏康成曰小行人職曰凡諸侯入王則逆勞於畿則郊勞者大行人也【賈疏約近郊勞是大行人以其尊者宜逸也大行人職上公三勞侯伯再勞子男一勞小行人職凡諸侯入王則逆勞於畿不辧尊卑則五等同有畿勞其子男惟一勞而已侯伯加遠郊勞上公又加近郊勞此近郊據上公而言也】皮弁者天子之朝朝服也【賈疏司服云眂朝則皮弁服】璧無束帛者天子之玉尊也【賈疏此對諸侯玉卑故聘禮云束帛加璧小行人云璧以帛】不言諸侯言侯氏者明國殊捨異禮不凡之也【賈疏所勞或非一國捨處不同】敖氏繼公曰勞而用璧以爲信天子於諸侯之禮也璧無束帛別於享禮且爲其當還之也凡以玉行禮而當還者例不用帛云侯氏者指來覲之一者而言耳若泛言之乃云諸帷門者以帷爲門也掌捨職曰爲帷宮設旌門彼天子之制也然則此但爲壇與帷門而已其不爲宮與蓋於壇之南橫設兩帷於兩旁而空其中以當門也不受於館捨而受於此蓋其禮宜然爾小行人凡諸侯入王則逆勞於畿小行人下大夫也以是差之則天子之於諸侯有三勞者遠郊宜使中大夫近郊宜使卿然此經惟言一勞之禮亦似與周官異

案此主於近郊則鄭氏云大行人郊勞者侯伯也若上公則大行人勞於遠郊而卿勞於近郊矣勞使與侯氏俱皮弁猶聘禮郊勞勞使與聘使俱朝服也皮弁𨿽同璂飾則異夏官弁師職王之皮弁會五采玉璂象邸玉筓諸侯及孤卿大夫之皮弁各以其等爲之是璂飾各以命數爲等也聘禮主君之受大小聘皮弁服亦然此近郊之勞皮弁則有再勞三勞者俱皮弁可知篇內據同姓大國言之而不見再勞者亦文略也

存疑鄭氏康成曰郊捨狹寡爲帷宮以受勞【賈疏地官遺人職十里有廬三十里有防五十里有市市有館郊關之所各自有捨或來者多館捨狹寡故以帷爲宮受勞】賈氏公彥曰聘禮使卿勞賓受於門內司儀諸公之臣相爲國客亦是受勞於館不爲帷宮彼臣禮卿行旅從徒眾少故在館此諸侯禮君行師從徒眾多故於帷宮

案受勞於帷宮敖氏說是也帷宮故不必大於館君行師從豈必於帷宮中盡容之乎

餘論賈氏公彥曰襄二十八年左氏傳云子產相鄭伯以如楚捨不爲壇外僕言曰先大夫相先君適四國未嘗不爲壇今子艸舍無乃不可乎子產曰大適小則爲壇小適大苟捨而已焉用壇是諸侯相朝當爲壇以爲帷宮受勞之事也玉人職云案十有二寸棗栗十有二列諸侯純九大夫純五夫人以勞諸侯注云夫人謂王后此文不見者以聘禮於聘客主國夫人尙有勞以二竹簠方明後亦有書傳略說雲天子之子十八曰孟侯者於四方諸侯來朝迎於郊孝經注亦雲天子使世子郊迎者皆異代法非周禮也薛氏季宣曰天子待五等諸侯禮數諸侯初入竟

上公則五積侯伯則四積子男則三積皆用牢出入同等上公三問侯伯再問子男一問皆用脯修若大國之孤天子待之出入亦三積不問一勞自卿以下卿出入二積大夫出入一積據從君爲介之禮也若特來聘問待之禮亦同

案王后遣勞與入竟之積禮宜有之文不具也世子國本也有師保疑丞輔之在學侯國來覲自有王官共職世子何與焉卽異代亦未必有郊迎之法疏蓋博采異聞不足據也

使者不答拜遂執玉三揖至於階使者不讓先升侯氏升聽命降再拜稽首遂升受玉【使師異反下使者並同】

正義鄭氏康成曰不答拜者爲人使不當其禮也不讓先升奉王命尊也升者升壇【賈疏以帷宮無堂可升故知升者壇也】使者東面致命侯氏東階上西面聽之【賈疏知面位如此者並約下文就館賜侯氏車服而知也】敖氏繼公曰侯氏旣拜亦揖而先入門右使者乃執玉也言遂者明卽於此執之也使者旣入門左侯氏乃與之三揖云使者不讓則侯氏不先讓可知侯氏不讓者以使者尊當先升而不敢讓之也使者不讓而先升者以其正奉至尊之命故也其降拜於階閒北面升就使者北面訝受之案三揖亦所謂相存偶也至階則使者升自西階侯氏升自阼階但侯氏後於使者二等耳此階其亦七等爲之與侯氏升受玉北面則使者南面授之授受蓋當兩階之閒而少西

使者左還而立侯氏還璧使者受侯氏降再拜稽首使者乃出【左還音旋】

正義敖氏繼公曰左還東面以俟之也侯氏就使者還璧使者於是復南面受之降拜爲送玉也亦於階閒北面還璧者明其以爲信也鄭氏康成曰立者見侯氏將有事於已俟之也還玉重禮【賈疏有事有還玉之事故俟之不降】賈氏公彥曰直云使者左還不云拜送玉者凡奉命使者皆不拜送若卿歸饔餼不拜送幣亦斯類也案聘義圭璋還之璧琮加束帛報之所以輕財重禮此以天子之璧不加束帛尊之與圭璋同故亦還之爲重禮也

侯氏乃止使者使者乃入侯氏與之讓升侯氏先升授幾侯氏拜送幾使者設幾答拜

正義敖氏繼公曰有司旣布席侯氏乃出止使者且迎而欲儐之使者亦禮辭許侯氏揖先入使者乃入也旣入不言三揖者如上禮可知讓升侯氏與使者三讓而先升使事旣畢則行賓主禮也儐而用幾尊王使也授幾設幾之儀見於士昏聘禮及少牢下篇鄭氏康成曰侯氏先升賓禮統焉【賈疏賔在館爲主人主人先升】

【使者爲賔賓後升故云禮統焉】幾者安賓所以崇優厚也【賈疏使者不坐而設幾故云優厚】上介出止使者則已布席也【賈疏席之所設惟在此時】通論賈氏公彥曰聘禮卿勞受儐不設幾者諸侯之卿卑不與此同也幾不可設於地明有席聘禮受聘云幾筵旣設是幾筵相將

存疑賈氏公彥曰使者乃入始云侯氏與之讓升是侯氏不出

案聘禮郊勞勞者出授老幣出迎勞者勞者禮辭賓揖先入勞者從之鄰國之卿體敵猶出迎勞者侯氏於王使出迎可知蓋是時上介先出止之侯氏隨出迎之經故云侯氏乃止使者疏蓋誤此幾席其莞筵紛純彤幾與

侯氏用束帛乘馬儐使者使者再拜受侯氏再拜送幣【乘繩證反儐臂印反下同】

正義鄭氏康成曰儐使者所以致尊敬也【賈疏聘禮使卿用束帛勞賓不還束帛賓儐卿以束錦此使者以玉勞侯氏侯氏還玉仍亦儐使者是尊敬天子之使也】拜者各於其階【賈疏賓與使者行敵禮若鄕飲酒鄕射賓主拜各於其階】敖氏繼公曰使者受儐不稽首者同爲王臣故不因其受璧之禮也其授受之節蓋於壇中亦北面授

使者降以左驂出侯氏送於門外再拜侯氏遂從之【驂差庵反】

正義鄭氏康成曰騑馬曰驂左驂設在西者【賈疏陳四馬與人以西爲上聘禮禮賓時賓執左馬以出此亦然也】其餘三馬侯氏之士遂以出授使者之從者於外【賈疏亦案聘禮而知】從之者遂隨使者以至朝敖氏繼公曰使者亦左執幣乃北面右執左驂以出也四馬象在車前故西者曰左驂駕車之馬兩服居中兩驂在旁使者以左驂出侯氏之士以三馬從之旣則其從者並受幣而皆訝受馬也從之者隨以入國

右郊勞

天子賜捨【注今文賜作錫】

正義鄭氏康成曰以其新至道路勞苦未受其禮且使卽安也賜捨猶致館也所使者司空與【賈疏聘禮使卿致館此亦宜使卿司空主營城郭宮室館亦宮室之事故知使司空但司空亡正文故云與以疑之】小行人爲承擯【賈疏小行人職及郊勞眂館將幣爲承而擯】賈氏公彥曰聘禮賓至於朝君使卿致館此不言致館言賜捨者天子尊極也敖氏繼公曰侯氏至於國而卽館天子則使上大夫賜捨也此捨謂公館

案掌捨職凡捨事掌之注王行所止捨禮運天子適諸侯必捨其祖廟是天子固稱捨矣然卿大夫士亦館捨通稱聘記卿館於大夫大夫館於士士館於工商又曾子問爲君使凡所使之國有司所授捨則公館已是館捨通稱也此經不云致館云賜捨疏以爲天子尊極者蓋因言賜故也

通論李氏如圭曰聘禮賓至卽欲受之者主人之禮覲禮且使卽安者君上之惠

餘論陳氏祥道曰古者諸侯於王畿有朝防之邑泰山有湯沐之邑王制曰方伯爲朝天子皆有湯沐之邑於縣內視元士則凡非方伯其邑不得視元士也王人出聘館於諸侯之廟國語曰襄王使大宰文公及內史興賜晉文公命文公館諸宗廟是也若侯氏之朝王列國之相朝則不必館於廟故覲禮侯氏至天子賜捨

曰伯父女順命於王所賜伯父捨【女音汝】

正義鄭氏康成曰此使者致館辭賈氏公彥曰此及下經皆云伯父者謂同姓大國也舉同姓大國則同姓小國及異姓之國禮不殊也敖氏繼公曰順命謂順王命而來朝也賜捨不用幣尊者之禮也案上文云侯氏遂從之蓋從使者至朝告至也與聘禮下大夫勞者遂以賓入至於朝之義同其時天子卽降賜捨之命於是小行人帥至於館而司空乃宣是命辭於捨門外焉聘禮曰大夫帥至於館卿致館其義例可推也

侯氏再拜稽首

正義鄭氏康成曰受館敖氏繼公曰不著其所是於捨門外也使者東面致命侯氏西面聽命旣則北面拜

儐之束帛乘馬

正義鄭氏康成曰王使人以命致館無禮猶儐之者尊王使也【賈疏聘禮卿無禮致館賓無束帛儐卿此王使亦無禮致館賓猶儐使者用帛馬尊王使故也敖氏繼公曰禮謂禮物也】侯氏受館於外旣則儐使者於內【賈疏旣受館則爲已所有明儐使者在內】敖氏繼公曰侯氏於使者亦有迎送之拜不言者文略耳下於大夫戒之禮亦然

案聘禮致館後有設飱之節秋官掌客凡諸侯之禮上公飱五牢侯伯飱四牢子男飱三牢凡介行人宰史皆有飱以其爵等爲之禮疏云此諸侯自相朝主國待賓之禮天子待諸侯亦同諸侯自相待可知疏蓋因掌客不見天子待諸侯設飱之牢數而以意推耳然恐隆殺不盡同也又掌訝職賓客至於國賓入館次於捨門外待事於客諸侯有卿訝夏官訝士職邦有賔客則與行人送逆之入於國則爲之前驅而蹕野亦如之居館則帥其屬而爲之蹕誅戮暴客者客出入則道之有治則贊之此於侯氏之來朝皆當有焉經不備見之也聘記賓卽館訝將公命又見之以其贄此侯氏訝者卿也贄宜用羔

存疑敖氏繼公曰凡儐使者必於受命之處則此儐之亦當在捨門外

右賜捨

天子使大夫戒曰某日伯父帥乃初事【注今文帥作率】

正義鄭氏康成曰大夫者卿爲訝者也掌訝職曰凡訝者賓客至而往詔相其事戒猶告也告使順循其事也初猶故也【賈疏四時朝覲自是尋常故使恆循故常之事也】

存疑敖氏繼公曰此戒之亦於捨門外其面位與賜捨同

案侯氏已在捨應有出門再拜迎入之儀使者升堂東面致命侯氏東階上西面聽之旣乃降兩階之閒北面再拜稽首

侯氏再拜稽首

正義鄭氏康成曰受覲日也

案盛世事幾綜理朝廷不久畱賓故列侯各無廢事賓見有時卽虞書乃日覲四嶽羣牧之義也王制諸侯礿則不禘禘則不嘗嘗則不烝烝則不礿爲述職故缺一時之祭此自尊王之禮宜然亦由朝覲有常期故前後時祭得舉耳

右戒覲日

諸侯前朝皆受捨於朝同姓西面北上異姓東面北上【朝直遙反余並同】

正義鄭氏康成曰言諸侯者明來朝者眾矣顧其入覲不得並耳【賈疏上注云言侯氏者明國殊捨異禮不凡之於此言諸侯凡之者以其諸國同時遣上介故言來朝者眾若其行禮自有先後故云入覲不得並】受捨於朝天子使掌次爲之諸侯上介先朝受焉【賈疏下文上介皆奉其君之旂置於宮知此亦是使上介也】此覲也言朝者其來之心猶若朝也【賈疏大宗伯注朝之言朝欲其來之早覲之言勤欲其勤王事各舉一邊言其實早來勤王通冇故變覲言朝】分別同姓異姓受之將有先後也春秋傳曰寡人若朝於薛不敢與諸任齒則周禮先同姓【賈疏隱十一年左傳文】敖氏繼公曰朝猶覲也前朝者先覲日也此捨如廬舍之舍謂覲時待事之處也若諸侯相朝則但授次而已聘禮記所云君之次者是也李氏心傳曰受捨於朝所謂外朝也賈氏公彥曰此經同姓西面異姓東面曲禮下雲天子當依而立諸侯北面而見天子曰覲彼此皆是覲禮彼諸侯皆北面而不辧同異姓與此不同者此謂外爲位時彼謂入見天子時存疑鄭氏康成曰受次於文王廟門之外聘禮記曰宗人受次次以帷少退於君之次則是次也言捨者尊捨也

案受捨於朝者謂聽王官之所頒處也掌次云諸侯朝覲則張大次小次注云與諸侯張之是也其地當在臯門以內庫門以外屬外朝之東西一以來覲者眾餘地能容一以賓車不入大門下行爲近也若廟外則覲日陳擯介又諸侯亦當有從臣執幣馬者在焉占地多矣且覲尙嚴廟外宜肅苟盡張次於此從衞紛囂非所以爲敬也受捨之舍與賜捨之舍別賜捨之舍館捨也有屋宇蓋司空之屬掌之受捨之舍次捨也以帷幕天官之屬掌之注引次以帷於義得矣云文王廟門之外則非是同異姓分東西面者蓋放廟中助祭之位以兄弟之黨賓之黨殊之

右受捨於朝

侯氏裨冕釋幣於禰【裨貧醫反音脾禰乃禮反】

正義鄭氏康成曰將覲質明時也【賈疏聘禮賓厥明釋幣於禰故知此亦質明時也】裨冕者衣禆衣而冠冕也裨之爲言埤也【賈疏詩政事一埤益我取埤陪之義】天子六服大裘爲上其餘爲裨以事尊卑服之【賈疏六冕以大裘爲上衮冕以下皆爲裨以事尊卑服之者卽司服云王祀昊天上帝則大裘而冕祀五帝亦如之祀先王則衮冕以下至羣小祀則冕舉天子而言】而諸侯亦服焉上公衮無升龍【賈疏天子升降俱有諸侯直有降龍而已】侯伯鷩子男毳孤希卿大夫此差司服所掌也【賈疏諸侯惟不得有大裘上公則衮冕以下】釋幣者告將覲也如聘大夫將受命釋幣於禰之禮旣則祝藏其幣歸乃埋之楊氏倞曰禆之爲言卑也敖氏繼公曰裨冕者冕服之次者也侯氏若上公也則服鷩侯伯也則服毳子男也則服希天子以大裘而冕十二章者爲上衮冕九章者次之是時天子受覲亦服其裨冕故覲者不得服其上服也禰謂考也釋幣者告將覲也其禮則筵幾於其館堂戶牖之閒南面祝升自西階君升自阼階祝奠幣於幾下君北面祝在左君及祝再拜興祝曰孝嗣侯某將覲天子敢用嘉幣告於皇考某侯又再拜君就東箱祝就西箱有閒君反位祝乃取幣藏之君反於阼乃降而遂出也歸則埋幣於禰廟西階之東此朝以裨冕亦與周官異大行人職言朝服云上公冕服九章侯伯七章子男五章皆其上服也

案凡冕以一上者爲正其餘卑者爲裨康成雲天子六服大裘爲上其餘爲裨則上公五服衮冕爲上鷩冕以下爲裨侯伯四服鷩冕爲上毳冕以下爲裨子男三服毳冕爲上希冕冕爲禆敖說固與鄭注相發明也特鄭注言之未析耳曾子問云大祝裨冕又云大宰大宗大祝皆裨冕玉藻禆冕以朝皆謂此也若上公衮侯伯鷩子男毳則仍是上服經直云冕可矣又何裨乎所以然者天子非大祭不服十二章之上服則諸侯非助祭於天子𨿽朝覲亦祗服其次服也然與大行人所言不可彊通

存疑鄭氏康成曰禰謂行主遷主矣而云禰親之也【賈疏曾子問師行必以遷廟主行乎孔子雲天子巡守以遷廟主行載於齊車言必有尊也彼據天子其諸侯宜亦然】

案曾子問言遷廟主此言禰不可以混爲一者也意諸侯出亦奉遷主以行而告覲則但於禰而不於遷主與若謂遷主也而名之禰以爲親則是名不正言不順也聖人制禮夫豈有此

右釋幣於禰

乘墨車載龍旂弧韣乃朝以瑞玉有繅【韣音獨繅音早注今文玉爲璧繅或爲璪】

正義鄭氏康成曰墨車大夫制也【賈疏巾車職云大夫乘墨車】乘之者入天子之國車服不可盡同也【賈疏巾車職云同姓金路異姓象路四衞革路據在本國所乘並得與天子同下記云偏駕不入王門偏駕金路象路等是也旣不入王門捨於客館乘此墨車以朝也】交龍爲旂諸侯之所建【賈疏司常職文】弧所以張縿之弓也弓衣曰韣【賈疏爾雅說旌旗正�爲縿故以此弧弓張縿之兩幅也月令云帶以弓韣韣是弓衣可知】瑞玉謂公桓圭侯信圭伯躬圭子谷璧男蒲璧【賈疏大宗伯文】繅所以借玉【賈疏義見聘禮記】敖氏繼公曰乘墨車屈也載龍旂不沒其實也晉韓宣子聘於周自稱曰士大國之卿自比天子之士則其君自此於大夫亦宜也上云前朝此云乃朝則以覲名篇之意可見矣

餘論馬氏端臨曰圭鎭寶也諸侯以朝見天子執之以爲信不過於當事之時暫捧之而卽奠之不常執也常見繪圖者繪如秉笏之狀蓋誤以圭爲笏誤以鎭國之具爲容飾之具也古人笏亦但搢耳不常執之

案墨車加黑色而漆之者也自士昏乘之爲攝盛自入覲乘之則爲屈交龍之旂五等所同斿數則異公九斿侯伯七斿子男五斿弧以張縿必備韣者爲將斂也聘禮旜有張斂此亦然與繅以借玉說己見聘禮

天子設斧依於戶牖之閒左右幾【依於豈反下同】

正義鄭氏康成曰依如今綈素屏風也【賈疏綈赤也素白也漢時屏風以綈素爲之象古者白黑斧文故以漢法爲況】有繡斧文所以示威也斧謂之黼【賈疏據繡次言白與黑謂之黼據文體形質言刃白而銎黑則爲此斧也】幾玉几也左右者優至尊也【賈疏司幾筵職左右玉几注云左右有幾優至尊也又大宰職贊玉几注云立而設幾優尊者兩注相兼乃具】其席莞筵紛純加繅席畫純加次席黼純【賈疏司幾筵注紛純者如綬有文而狹繅席者則蒲蒻展之編以五采畫純者畫以雲气次席者桃枝席有次列成文卽顧命所謂篾席也篾謂竹靑據竹而言次謂次列據文體而言】賈氏公彥曰爾雅戶牖之閒謂之扆以屏風爲斧

文置於依地孔安國顧命傳云扆屏風畫爲斧文置戶牖閒是也司幾筵職云大朝覲大饗射凡封國命諸侯王位設黼依依前南鄕左右玉几敖氏繼公曰右亦設幾者至尊宜逸不取便其右之義也然則天子升席不由下矣生人左幾自諸侯而下王氏昭禹曰幾司幾筵設之肆師則臨而視之肆師職大賓客涖筵幾

天子衮冕負斧依

正義鄭氏康成曰衮衣者裨之上也【賈疏自衮冕至冕皆裨故以衮冕爲裨之上】繢之繡之爲九章【賈疏衣繢而裳繡九章龍山華虫火宗彜皆繢爲衣五章藻粉采黼黻皆繡爲裳四章凡九也】其龍天子有升龍有降龍衣此衣而冠冕南鄕而立以俟諸侯見【賈疏下曲禮雲天子當依而立】賈氏公彥曰負斧依謂背之南面也敖氏繼公曰衮冕天子之裨冕也負斧依以俟侯氏入所謂不下堂而見諸侯也而周官齊僕職言車送逆朝覲者之節大行人職亦先言公侯伯子男其朝位賓主之閒相去之步數乃云廟中將幣亦與是禮異者楊氏復曰冕服上纁下黃而兼赤爲纁易曰黃帝堯舜垂衣裳而天下治蓋取諸乾坤乾爲天其色坤爲地其色黃

案言衮冕則繡裳可知矣不著帶芾舄者略其輕者也玉藻天子素帶朱裏終辟詩言朱芾屨人注云舄以赤舄爲上冕服之舄諸侯與王同至若佩與所執則玉藻雲天子佩白玉而組綬考工記玉人雲天子執冒方四寸以朝諸侯

嗇夫承命告於天子

正義鄭氏康成曰嗇夫蓋司空之屬也爲末擯承命於侯氏下介傳而上上擯以告天子天子見公擯者五人見侯伯擯者四人見子男擯者三人【賈疏天子見公以下並據大行人文】皆宗伯爲上擯春秋傳曰嗇夫馳【賈疏引春秋傳昭十七年文欲見嗇夫是卑官得爲末擯意】

通論賈氏公彥曰司儀職兩諸侯相朝皆爲交擯此諸侯見天子亦交擯可知此所陳擯介當在廟之外門東陳擯從北鄕南門西陳介從南鄕北各自爲上下司儀云交擯三辭據諸侯自相見於大門外法此覲禮惟一辭而已無三辭之事案大宗伯職朝覲會同則爲上相注出接賓曰擯入詔禮曰相若四時常朝則小行人爲承擯故小行人職云將幣爲承而擯此文嗇夫爲末擯若子男三擯則足矣若侯伯四擯別增一士若上公五擯別增二士若時會殷同則肆師爲承擯故肆師職云大朝覲佐擯

案廟在庫門內之左將覲質明時侯氏至外朝下車入次俟王入廟升堂負斧依而立然後侯氏入庫門而左至於廟門外接西塾東面乃襲執玉擯介旣設於是嗇夫乃承侯氏請覲之命於下介遞傳而上上擯入告天子經云嗇夫承命告於天子乃約其儀以爲文嗇夫未必得入廟也

存疑敖氏繼公曰侯氏以天子將廟受之其禮太重故不敢當而辭焉嗇夫於是承其命以告於天子擯者不承命者是時在廟門內猶未出也或曰嗇夫微者也不可與國君接而直告於至尊蓋嗇字當作大字之誤也未知是否

案嗇夫之名惟見於夏書嗇夫馳句左傳叔孫昭子所引卽此書傳云小臣也然亦夏代之官而周官無之鄭注謂蓋司空之屬固疑之矣敖氏亦疑爲大字之誤掌訝職及將幣爲前驅至於朝詔其位入復及退亦如之此承命告於天子與彼入復一也而兩經官異則此云嗇夫者果誤與

天子曰非他伯父實來予一人嘉之伯父其入予一人將受之【注今文實作寔嘉作賀】

正義鄭氏康成曰言非他者親之辭嘉之者美之辭也上擯又傳此而下至嗇夫侯氏之下介受之傳而上上介以告其君君乃許入敖氏繼公曰言所以廟受之者非有他也以嘉其來朝之故耳伯父其入納賓之辭也入告者以天子此辭出告侯氏賈氏公彥曰直云伯父其入不云迎之禮記郊特牲云覲禮天子不下堂而見諸侯故無迎法

案此時天子亦襲以其將受玉也

侯氏入門右坐奠圭再拜稽首

正義鄭氏康成曰入門而右執臣道不敢由賓客位也卑者見尊奠贄而不授【賈疏士昏禮三月壻見奠贄士相見凡臣見於君奠贄再拜與此奠圭皆是卑者不敢授而奠之】

案聘禮從賓道者皆入門左聘與享是也從臣道者皆入門右賓介私覿是也侯氏初入門執臣道故右也凡卑見尊奠贄如士冠奠贄於君及賓介私覿奠幣亦然

擯者謁

正義鄭氏康成曰謁猶告也上擯告以天子前辭欲親受之如賔客也其辭所易者曰伯父其升【賈疏前辭謂天子曰非他之辭此謁告還用彼辭惟攺入字爲升也】

案大宗伯朝覲會同則爲上相注云出接賓曰擯入詔禮曰相此經乃入詔禮時亦稱擯者蓋對舉則別散文則通也經止稱擯者謁注知爲上擯者以聘禮擯者之爲上擯決之也然則承擯以下其亦在門內之東負東塾而立與

侯氏坐取圭升致命王受之玉侯氏降階東北面再拜稽首擯者延之曰升升成拜乃出

正義鄭氏康成曰擯者請之侯氏坐取圭則遂左【賈疏以經侯氏無出門之文知遂向門左從左堂塗升自西階致命也】降拜稽首送玉也從後詔禮曰延延進也【賈疏賓升堂擯者不升】敖氏繼公曰拜於西階東別於內臣也侯氏旣成拜宰乃受玉以東是時王於侯氏之拜皆不答所以見至尊之義也案注云坐取圭而遂左者賓禮也以擯者謁而天子辭之故也王旣受玉以授宰則裼侯氏出則亦裼而奉束帛加璧以享矣裼襲之說詳見聘禮

右行覲禮

四享皆束帛加璧庭實惟國所有【四依注作三】

正義鄭氏康成曰四當爲三古書作三四或皆積畫【賈疏如堯典帝曰咨亖嶽臯陶云外薄亖海泰誓序云作泰誓三篇是古書三四皆積畫】此篇又多四字【賈疏下有四傳擯路下四亞之又四馬四門四尺】字相似由此誤也大行人職曰諸侯廟中將幣皆三享其禮差又無取於四也【賈疏大行人五等諸侯皆同三享聘禮小聘不享大聘𨿽有享不言數明一享而已若然則三與一及不享是其禮之差無取於四之義】初享或用馬或用虎豹之皮【賈疏下經先陳馬聘禮特言皮故知初享以此二者聘禮記云皮馬相閒可也郊特牲云虎豹之皮示服猛也是其或用馬或用虎豹之皮爲初享也】其次享龜也金也丹漆絲纊竹箭也其餘無常貨此地物非一國所能有【賈疏禮器云內金示和也束帛加璧尊徳也龜爲前列先知也金次之見情也丹漆絲纊竹箭與眾共財也其餘無常貨各以其國之所有則致遠物也】惟所有分爲三享皆以璧帛致之【賈疏璧帛致之據享天子而言若享後卽用琮錦】

通論鄭氏康成曰小行人合六幣圭以馬璋以皮璧以帛琮以錦琥以繡璜以黼此六物者以和諸侯之好故合同也六幣所以享也五等諸侯享天子用璧享後用琮其大各如其瑞【賈疏玉人職云璧琮九寸諸侯以享天子言九寸據上公琮以享後不言者文不具也公依命數則侯伯子男之享玉亦如其瑞可知】皆有庭實以馬若皮皮虎豹皮也用圭璋者二王之後也二王之後尊故享用圭璋而特之【賈疏據二王后享天子與後】其於諸侯亦用璧琮耳【賈疏降於享天子也】子男於諸侯則享用琥璜下其瑞也【賈疏以子男瑞用璧享天子可與瑞同自相享不得與瑞等降用琥璜可知若然子男之臣自相聘亦享用琥璜不得逾君故也】幾二王后諸侯相享之玉大小各降其瑞一等【賈疏玉人職云瑑琮八寸諸侯以享夫人不言瑑璧以享後亦文不具若然侯伯子男自相享各降其瑞一等可知】及使卿大夫覜聘亦知之【賈疏玉人職云瑑圭璋八寸璧琮八寸以覜聘八寸據上上公之臣則侯伯子男之臣各降其君一寸可知】鄭氏鍔曰賓客見王用束帛加璧是謂將幣又有將幣之賫爲庭實諸侯奉之以效享上之誠小宗伯職曰大賓客受其將幣之賫

存疑賈氏公彥曰行覲禮訖相隨卽行三享之事三享在庭分爲三段一度致之非謂三度致之爲皆也案下文但言侯氏以馬出而不及他物是祗爲一享也然則三享蓋當三度致之

奉束帛匹馬卓上九馬隨之中庭西上奠幣再拜稽首正義鄭氏康成曰馬必十匹者不敢斥王之乘用成數敬也敖氏繼公曰匹馬卓上謂以一馬卓然居前而先行言此者明其入不與九馬相屬也中庭西方南北之中也庭實用十馬且設於此皆至尊禮異也此奠幣蓋於入門左之位

存疑賈氏公彥曰聘禮庭實皮則攝之注云參分庭一在南又米筥設於中庭注雲南北之中此中庭亦是南北之中不參分庭一在南者以其三享同陳須入庭深設之故也

案凡庭實皆於西方參分庭一在南設之此於中庭明亦西方南北之中非聘禮設米筥之處也三享未必同陳入庭深之義敖氏得之

存異鄭氏康成曰卓讀如卓王孫之卓卓猶的也以素的一馬以爲上書其國名後當識爲何產也案匹馬卓上云者明其以此一馬爲奉也夏官校人凡大祭祀朝覲會同毛馬而頒之齊其色此侯氏享王之馬亦當然注以卓爲素的非也

餘論賈氏公彥曰康王之誥二伯率諸侯而入皆布乘黃朱而乘四馬者彼以享新王乘馬若乘皮以四爲禮與此異也

擯者曰予一人將受之

正義鄭氏康成曰亦言王欲親受之敖氏繼公曰此擯者曰乃言予一人則是擯者凡告於侯氏皆爲述王言矣亦異於國君以下擯者之禮與

侯氏升致命王撫玉侯氏降自西階東面授宰幣西階前再拜稽首以馬出授人九馬隨之

正義鄭氏康成曰王不執玉撫之而已以馬出隨侯氏出授王人於外也敖氏繼公曰撫之者示受之王不執璧帛者貶於瑞玉亦至尊禮異也幣謂璧帛西階前拜送幣者非其正位以欲執馬由便也擯者不延之以升變於授圭時也馬左馬也侯氏親以左馬出敬之至也王臣不於內受馬者無以爲節亦至尊之禮異也凡他禮之庭實其主人之士受之者皆以堂上授受爲節賈氏公彥曰幣卽束帛加璧幷玉言幣故小行人合六幣皮馬與玉皆爲幣宰卽大宰大宰職大朝覲會同贊玉幣注云佐王受此也三享貢國所有行供奉之節故自執其馬王不使人受之於庭也聘禮享用皮及賓私覿皆使人受之者他國之君不臣人之臣與此異也

案聘禮聘於夫人用璋享用琮而小行人職注云五等諸侯享天子用璧享後用琮則朝後享後之禮當繼此行之

事畢

正義鄭氏康成曰三享訖敖氏繼公曰覲有三享經之所見初享之儀耳其次二享不可相蒙故空其文

餘論賈氏公彥曰聘禮享君尙有幣問公卿大夫此諸侯覲天子享天子訖亦當有幣問公卿大夫是以隱七年左傳云初戎朝於周發幣於公卿凡伯弗賓是其事也

右三享

乃右肉袒於廟門之東乃入門右北面立告聽事【袒音但】正義鄭氏康成曰右肉袒者刑宜施於右也凡以禮事者左袒【賈疏無問吉凶禮皆袒左】入更從右者臣益純也告聽事者告王以國所用爲罪之事也陳氏祥道曰天子宗廟在雉門之外敖氏繼公曰肉袒示恐懼也袒右變於禮事也爲之於廟門之東亦變位入而復右已事更端也告聽事者告擯者以己於此聽事也事謂己所以得罪於天子之事大戴記曰肉袒入門而右以聽事也

擯者謁諸天子天子辭於侯氏曰伯父無事歸寧乃邦侯氏再拜稽首

正義鄭氏康成曰謁告也寧安也乃猶女也敖氏繼公曰天子辭於侯氏者天子以命擯者擯者以告侯氏也凡擯者於侯氏之行臣禮如奠圭之類皆以謁諸王其告於侯氏也則皆傳王命也上文不言謁諸天子天子辭於侯氏此不言擯者告於侯氏皆互見其文耳云伯父無事辭其聽也雲歸寧乃邦安之之辭實未使之歸也

餘論朱子曰周禮最是大行人等官屬之司冦難曉蓋覲禮諸侯行禮旣畢則降而肉袒請刑王曰伯父無事歸寧乃邦然後再拜稽首出此所謂懷諸侯則天下畏之也如此等處皆是合著如此初非聖人私意

右告聽事

出自屏南適門西遂入門左北面立王勞之再拜稽首擯者延之曰升升成拜降出【勞力報反屏皮盈反又彼郢反】

正義鄭氏康成曰王辭之不卽左者當出隱於屏而襲之也【賈疏以屏外不見天子爲隱向者右袒今王辭以無事故宜襲也】天子外屏【賈疏雲天子外屏者據此文出門乃云屏南也禮緯雲天子外屏諸侯內屏】勞之勞其道勞也敖氏繼公曰出自屏南乃適門西則侯氏之出入天子之門亦必由闑東矣適門西爲襲也西下似脫襲字袒於東襲於西宜相變也王勞之亦擯者傳王之辭

案執圭行朝禮時則王與侯氏授玉受玉皆襲過此而享則裼矣以裼乃其常也此裼襲相對者也侯氏請事則袒天子辭之而出則襲此袒襲相對者也𨿽襲猶裼自若也亦以裼乃其常也又案大行人職王禮上公再祼而酢侯伯一祼而酢子男一祼不酢則王之禮之也其在勞之之後乎侯氏出就捨天子應使人致饔餼據天官宰夫職凡朝覲會同賓客以牢禮之灋掌其牢禮委積膳獻飲食賓賜之飱牽與其陳數大行人職上公之禮九牢侯伯七牢子男五牢又掌客職凡介行人宰史皆有饔餼以其爵等爲之禮是其事也聘禮夫人使下大夫歸禮而內宰職掌致後之賓客之禮則後於侯氏亦宜有禮焉此經皆不見之者文略也或別具於他篇而逸之與餘論陳氏祥道曰荀子天子外屛不欲見外也禮臺門而旅樹旅道也當道而設屛此外門之屛也天文屛四星近右執法

右王勞

天子賜侯氏以車服迎於外門外再拜【注古文曰迎於門外敖本從古文】

正義鄭氏康成曰賜車者同姓以金路異姓以象路【賈疏巾車掌五路玉路以祀尊之不賜諸侯金路同姓以封象路異姓以封革路以封四衞木路以封蕃國鄭直言金路象路者略之也】服則衮也鷩也毳也【賈疏司服職上陳王之吉服有九下云公之服自衮冕而下如王之服侯伯自鷩冕而下如公之服子男自毳冕而下如侯伯之服】敖氏繼公曰上云賜捨則此門外乃捨門外也凡捨惟有一門

案侯氏迎再拜此時諸公亦不答拜如郊勞然又案注疏據春官司服之文差之則侯伯以鷩子男以毳皆不得衮服然韓奕詩云王錫韓侯衮赤舄采菽詩云又何予之衮及黼又似凡諸侯皆可得此賜者豈鷩冕毳冕之服可通名爲衮與抑由天子所賜有不必拘者與

存疑賈氏公彥曰鄭云同姓以封謂王子母弟率以功徳出封𨿽爲侯伯其畫服猶如上公賜魯侯鄭伯服則衮冕得乘金路以下與上公同則太公與杞宋𨿽異姓服衮冕乘金路矣異姓謂舅甥之國與王有親者得乘象路異姓侯伯同姓子男皆乘象路以下四衞要服以內庶姓與王無親者自侯伯子男皆乘革路以下

案疏謂魯齊鄭之車服得從上公左傳萇曰分魯公以大路大路金路也明堂位云魯侯服衮冕亦足証之若然則三國入覲郊勞當三勞其他亦如上公之禮矣以勲戚而加隆理或然也杞於春秋稱侯稱伯稱子玩振鷺之詩則其始固上公與

路先設西上路下四亞之重賜無數在車南

正義鄭氏康成曰路謂車也凡君所乘車曰路【賈疏君之居以大爲名如雲路寢路門之等】路下四謂乘馬也亞之次車而東也詩云君子來朝何錫予之𨿽無予之路車乘馬又何予之衮及黼重猶善也所加賜善物多少由恩也春秋傳曰重錦三十兩【賈疏閔二年左傳文敖氏繼公曰引重錦之文以證重之爲善也】敖氏繼公曰設路亦於西方中庭北輈路車一而已乃云西上者以其與馬同設也四馬設於車東異於駕也

諸公奉篋服加命書於其上升自西階東面大史是右【篋苦協反大音泰下大史同注古文是爲氏】

正義敖氏繼公曰奉篋服者一人耳乃云諸公者若師若傅若保不定也置服於篋故謂之篋服命書若文侯之命之類是也先設庭實乃奉其所以將命者亦至尊之禮異也此不言揖讓之禮如勞可知鄭氏康成曰右讀如周公右王之右【賈疏襄二十一年左傳文】是右者始隨入於升東面乃居其右【賈疏在公右宣王命也】

案以篋盛服而加命書於其上所謂命服也車曰命車亦猶是爾采菽詩雲天子命之則凡來朝者皆有命書予之可知春官內史職掌書王命遂貳之卽此書也祭統云祭之日一獻君降立於阼階之南南鄕所命北面史由君右執策命之再拜稽首受書以歸則王親命之於廟與此就其捨而命之者異意命之於廟命之於朝命之於捨禮固有隨時不同者與東面居右則在諸公之南亦詔辭自右之義

侯氏升西面立大史述命

正義鄭氏康成曰讀王命書也

侯氏降兩階之閒北面再拜稽首

正義鄭氏康成曰受命敖氏繼公曰是時侯氏升降自阼階故拜於兩階之閒不於階東者拜至尊之命宜異於常禮也使者不辭之者以其同爲王臣且尊之也春秋傳宰孔止齊侯母下拜以王命辭之也案未有王命則使者不可代王辭之若辭之則嫌若拜已然又若居己於內而視侯氏爲外故敖氏以不辭爲尊之也

升成拜

正義敖氏繼公曰亦於阼階上不辭之而升成拜尊者之禮也必成拜者放授玉之儀也受勞者未有所放故惟拜於下而已

存疑鄭氏康成曰大史辭之降也春秋傳曰且有後命以伯舅耊老母下拜【賈疏僖九年左傳文】此辭之類

大史加書於服上侯氏受

正義鄭氏康成曰受篋服敖氏繼公曰受亦北面諸公南面訝授之此受於堂乃不著其所是就而受之明矣

使者出侯氏送再拜儐使者諸公賜服者束帛四馬儐大史亦如之

正義鄭氏康成曰旣云拜送乃言儐使者以勞有成禮略而遂言【賈疏其實儐使者在拜送前於儐後略言者以儐有成禮可依也】案郊勞賜捨儐使者一人此儐諸公大史二人大史下大夫與諸公尊卑異而儐如之者使事旣同儐禮不應殊別且束帛乘馬不可以爲減殺也

右賜車服

同姓大國則曰伯父其異姓則曰伯舅同姓小邦則曰叔父其異姓則曰叔舅

正義鄭氏康成曰此禮云伯父據同姓大邦而言呂氏大臨曰父與舅以姓同異而別也伯與叔以位尊卑而別也謂之父與舅尊之親之之辭也

通論賈氏公彥曰周官冡宰職掌建邦之六典以佐王治邦國注云大曰邦小曰國對文則別散文則通故此大國言國小邦曰邦也下曲禮東西二伯同姓稱伯父異姓稱伯舅州牧同姓稱叔父異姓稱叔舅與此異

饗禮乃歸

正義鄭氏康成曰禮謂食燕也【賈疏聘禮及諸文言饗無雲禮者今饗下有禮故以禮爲食燕】王或不親以其禮幣致之【賈疏經變食燕而言饗禮見王有故不親食燕則以禮幣致之】略言饗禮互文也【賈疏直言饗見王無故親饗之若有故則以酬幣致之食燕之禮王有故以幣致之王無故亦親食燕故云互文】掌客職曰上公三饗三食三燕侯伯再饗再食再燕子男一饗一食一燕【賈疏引此見五等諸侯饗食燕皆有證經之禮是食燕也】

通論賈氏公彥曰掌客職三饗三食三燕若弗酌則以幣致之是諸侯自相待法則天子待諸侯三者皆有幣可知又掌客職王巡守從者三公眂上公之禮卿眂侯伯之禮大夫眂子男之禮則天子使公卿大夫存覜省至諸侯之國諸侯與之饗食燕皆有幣與諸侯同可知也若大國之孤聘於天子及鄰國其饗食燕有侑幣酬幣亦與子男同又聘禮云若不親食使大夫致之以侑幣如致饔無儐致饗以酬幣亦如之是親饗食之有幣可知又云燕與俶獻無常數又不言致燕以幣則無致燕之禮親燕亦無酬幣若然天子諸侯燕己臣及四方卿大夫皆無酬幣也陳氏祥道曰郊明堂之饗帝宗廟之饗先王王饗諸侯兩君相見謂之大饗先王之於帝也親之與祖考同於賓也敬之與人鬼同故亦謂之饗饗賓之禮所乘則齊車所卽則宗廟所用則祭器祼以郁鬯尙以酒設以庭燎樂則肆夏牲則房烝故大司樂職云大饗不入牲其他皆如祭祀饗禮幾設而不倚爵盈而不飲殽幹而不食凡以訓恭儉而已

案饗食燕三者天子諸侯卿大夫以禮禮賓之目也此經侯國之書故本篇𨿽略見饗禮之目而無如何饗之如何禮之之文卽以侯國言之而公食與燕二篇僅存饗則無有春秋傳載襄王饗晉侯鄭伯饗趙孟之類祗紀其事而儀節之詳隆殺之等亦不可得而考矣聘禮饗食燕之外有羞有獻周官庖人職共賓客之禽獻則王朝於覲賓亦有羞獻可知聘禮有大夫饗食有還玉有賄有贈此皆當有之文不具耳雝詩言相予肆祀載見詩言率見昭考則羣後入覲者當祭則無不與而二王之後宜爲長賓也考工梓人職張五采之侯則遠國屬地官牛人春官鎛師眂了典庸器夏官小臣諸職於賔射胥有事焉則天子有與諸侯賓射之禮蓋又別於燕射但或舉或不舉非若饗食燕之有常耳侯氏旣覲而歸則告於祖禰社禝山川飲至捨爵防勲焉禮也

右言稱謂與其禮

諸侯覲於天子爲宮方三百步四門壇十有二尋深四尺加方明於其上

正義鄭氏康成曰此謂時會殷同也【賈疏大宗伯職時見曰會殷見曰同注云時見無常期諸侯有不順服者王將有徵討之事則爲壇於園外合諸侯而命事焉春秋傳曰有事而會不協而盟是也殷猶眾也十二年王如不巡守則六服盡朝王亦爲壇合諸侯以命政焉所命之政如王巡守】宮謂壝土爲埒以象墻壁也爲宮者於國外八尺曰尋十有二尋則方九十六尺也深謂髙也從上曰深司儀職曰爲壇三成成猶重也三重者自下差之爲三等而上有堂焉堂上方二丈四尺上等中等下等每面十二尺【賈疏此以下基九十六尺上下三等每等兩相各丈二尺共二丈四尺三等總七丈二尺通堂上二丈四尺合九丈六尺也】方明者上下四方神明之象所謂明神也司儀職曰將合諸侯則令爲壇三成宮旁一門詔王儀南鄕見諸侯謂此也王巡守至於方嶽之下諸侯會之亦爲此宮以見之敖氏繼公曰爲宮者築宮墻也王十二歲若不巡守則四方諸侯皆來朝於是爲壇壝宮於國門外之南方而受之此所謂大朝覲也司儀職曰將合諸侯則令爲壇三成宮旁一門詔王儀南鄕見諸侯正謂此也方明云者其制方而每面又各以色爲其神明之象因以名之加此於壇爲將祀之也掌捨職曰爲壇壝宮設棘門王氏安石曰王巡守則諸侯各朝於方嶽王不巡守則會諸侯而殷見或巡守或殷國其出而省焉一也

案周官言朝覲會同者非一或專言朝覲或專言會同或統言朝覲會同又或言大朝覲大會同又或言合諸侯目其事者有異則行禮之處與其法儀亦當有殊然諸職散見其緒棼如條分縷析而各指其所歸蓋難言矣時會殷同大宗伯大行人兩見之而公西氏言志亦曰如會同則會同蓋視朝覲爲大案之鄕師牛人縣師遺人稍人廩人諸職會同則有徒役輂輦牛車任器委積之共眾庶之作糧食之備而大祝職言大會同過名山大川用事焉則會同似不專在近畿國外者豈其諸侯眾多而發禁施政所行者遠故擇一道裏適均之地以爲會同之所而王亦就之與此禮有因巡守而舉者亦有不因巡守而舉者因巡守則舉於方嶽不因巡守則無論王畿內外遠近皆可舉與職方氏先言王將巡守下云王殷國亦如之則是巡守與殷國爲二也若京師之朝覲見於廟見於朝者其恆也設使來朝者多若一一特見旣恐久畱賓客而王亦不勝其勞且或廟朝之不足以容也於是爲壇於國外以受之一日而畢事其斯爲大朝覲之禮與若然則亦不必以十二年王不巡守而後有此矣爲宮而四門略放明堂之制必四門者以其四方有當禮之神故設四門以通之也𨿽有四門而諸侯行覲則但入自南門而卽位於壇之南耳與明堂位之法異也聘禮習儀云爲壝壇無宮而此云爲宮則當有墻垣矣深四尺言其最上一層之崇也最上一層所謂堂也崇四尺而爲三成是每成一尺而堂不以成數也每成一尺則一舉足而升無階矣近郊有明堂諸侯之覲不於明堂而別爲宮其故未詳豈朝諸侯於明堂爲非常之典第閒世偶舉之而不可以褻與

存疑鄭氏康成曰春會同則於東方夏會同則於南方狄會同則於西方冬會同則於北方會同而盟明神監之則謂之天之司盟有象者猶宗廟之有主乎【賈疏宗廟木主亦上下四方爲之無正文約同之但宗廟主止一神而已此以六色爲六神用六玉禮之有此別但取四方同而已】賈氏公彥曰大行人諸侯依服數來朝時會無常期假令當方諸侯有不順服則順服者皆來朝其中有當朝之歲者自於廟朝覲若不當朝之歲者當在壇朝若十二年王不巡守則殷朝六服之內若當歲者卽在廟則依服數十二歲合有侯服年年朝者在廟朝覲其五服自甸男采衞要若以十二歲王巡守總合朝服不得獨在廟而在壇朝故會同皆言旣朝覲乃爲壇於國外也

辧止陳氏祥道曰司盟職凡邦國有疑會同則掌其盟約之載及其禮儀北面詔明神左氏曰不協而盟則凡會同不必皆盟也

案分四時而爲宮於四方猶是分朝宗覲遇而謂四方諸侯分來之見也多見其固己夏官戎右會同充革車盟則以玉惇辟盟彼云則可見會同有不盟者則方明乃統上下四方之神非直以爲盟神也此壇卽所以爲朝覲非旣朝覲乃爲此也若覲於廟矣而又爲此則兩番執玉旣嫌於褻而天子亦何其不憚煩乎蓋不然矣

方明者木也方四尺設六色東方靑南方赤西方白北方黑上下黃設六玉上圭下璧南方璋西方琥北方璜東方圭

正義鄭氏康成曰六色象其神六玉以禮之設玉者刻其木而著之【賈疏以其不刻木安於中則不可故知然也】敖氏繼公曰設六色以象天地四方之色也設六玉爲祀時以此禮之上不以璧而以圭下不以琮而以璧亦與周官異也所以然者以四方之玉無所象故於天地之玉亦不必象之也用圭璧者圭璧尊也大宗伯職以玉作六器以禮天地四方以蒼璧禮天以黃琮禮地以靑圭禮東方以赤璋禮南方以白琥禮西方以璜禮北方謂方明之玉也

存疑鄭氏康成曰上宜以蒼璧下宜以黃琮而不以者則上下之神非天地之至貴者也【賈疏大宗伯蒼璧禮天黃琮禮地今不用璧琮故云非天地之至貴者旣非天地之至責卽日月之神典瑞云圭璧以祀日月】案上下之神則何貴賤之別禮各有所主耳此合諸侯主於合百神而禮之故設方明以爲神上下四方則六合備矣以是爲兼柴望諸祭也康成於周官有北極昆侖諸解悉本緯書不可遵用以大宗伯文與此參觀之則敖氏以彼之六器卽此方明之玉者其是與蓋經有前後而記又異人故或參差焉耳

上介皆奉其君之旂置於宮尙左公侯伯子男皆就其旂而立【注古文尙作上】

正義鄭氏康成曰置於宮者建之豫爲其君見王之位也敖氏繼公曰旂上左而公侯伯子男皆就其旂而立則是五等之位自西而東皆北面與朝事儀所言諸侯之位異也射人職言正朝之位云諸侯在朝則皆北面朝士職言外朝之位云右九棘公侯伯子男位焉然則五等諸侯同在朝惟爲一列亦可見矣諸侯旣入立於位王乃於壇上三揖之土揖庶姓時揖異姓天揖同姓賈氏公彥曰置旂於宮前期一日可也公侯就旂據臨時也此旂與在軍徽幟同皆以尺易仞小而爲之

存疑鄭氏康成曰諸公中階之前北面東上諸侯東階之東西面北上諸伯西階之西東面北上諸子門東北面東上諸男門西北面東上【賈疏中階之前已下皆朝事儀明堂位文以朝事儀論會同之事明堂位朝諸侯於明堂不在宗廟皆與此同故鄭依之也言上者皆以近王爲上】尙左者建旂公東上侯先伯伯先子子先男而位皆上東方也【賈疏侯伯別階相對子男𨿽隔門亦相對皆以東爲上】諸侯入壝門或左或右各就其旂而立【賈疏二伯帥之各依左右皆北面立定乃始各就其旂而立】王降階南鄕見之【賈疏燕禮大射公降揖羣臣故知王亦然覲禮天子不下堂而見諸侯今王降者以在壇會同相見與覲異也】王三揖土揖庶姓時揖異姓天揖同姓【賈疏司儀職文】見揖位乃定

案云皆奉其君之旂則旂各以其國爲識也置之蓋插於地然則覲時羣介皆不入與上左當從敖說爲正明堂位別是一禮朝事儀乃取司儀職與明堂位之文混合而爲之不足據也且此壇崇廣尺度經文甚明未見有所謂中階東階西階者其五等諸侯相次之位則各有舊典如衞長於蔡之類故不煩王官之秩之與周之法以異姓爲後則爵同者亦先同姓次異姓乃及庶姓是以王有三揖之差也揖之乃升猶燕禮大射儀之邇卿邇大夫耳

四傳擯【注古文傳作】

正義敖氏繼公曰王旣揖於是諸侯皆升奠瑞玉公於上等侯伯於中等子男於下等旣則皆拜於下擯者總延之曰升乃各升成拜於奠玉之處降出三享奠玉幣亦如之傳擯者傳其擯辭使之升拜也一朝三享凡四此於享亦升之異於特覲者以其眾也存疑鄭氏康成曰王旣揖五者設擯升諸侯以會同之禮其奠瑞玉及享幣公拜於上等侯伯於中等子男於下等【賈疏三等拜禮皆司儀職文】擯者每延之升堂致命王受玉撫玉降拜於下等【賈疏受玉謂朝時撫玉謂享時司儀職三等之下云其將幣亦如之】及請事勞皆如覲禮【賈疏請事謂侯氏奠圭擯者請侯氏王欲親受之勞謂侯氏請聽事後王勞之】四傳擯者每一位畢擯者以告乃更陳列而升其次公也侯也伯也各一位【賈疏公侯伯面位同故各自設擯】子男俠門而俱東上亦一位也【賈疏𨿽隔門相去近又同北面東上故共一位設擯】至庭乃設擯【賈疏上覲禮門外設擯此諸侯各就其旂而立四傳擯則在諸侯之北故知至庭乃設擯】則諸侯初入門王官之伯帥之耳【賈疏若康王之誥云大保帥西方諸侯入應門左畢公帥東方諸侯入應門右皆北面此𨿽無應門亦二伯帥入宮門或左或右皆北面立定乃始各就其旂而立也】

案於壇受覲王位亦當設斧依南鄕此時方明其在斧依之北與王位當有帷幕帟綬幕人共之掌次張之天子執冒四寸以朝諸侯其此時與諸侯升而奠玉王不親受以其眾且奠之不一等而王又有所執也旣成拜宰代受玉以授有司於東乃行三享司儀職云其將幣亦如之是也上擯蓋立於壇之上等稍東而西面以擯升降而傳辭其承擯以下立於門東北面之位諸侯之介則皆不入也旣享王酌郁鬯禮之司儀職云其禮亦如之是也王或當統勞之至肉袒聽事則未必有矣禮與勞亦擯者傳之而不在數者以一覲三享爲禮之正也四傳擯之說敖氏近之

天子乘龍載大旂象日月升龍降龍出拜日於東門之外反祀方明

正義鄭氏康成曰馬八尺以上爲龍【賈疏周禮庾人職文】大旂大常也【賈疏司常職日月爲常交龍爲旂則旂與常別此旣象日月則是大常而云大旂者九旂各冇定稱亦有通名故大常亦謂之大旂】王建大常縿首畫日月其下及旒交畫升龍降龍【賈疏爾雅說旌旗云正幅爲縿謂旗旗身也其下屬旒乃畫日月交龍周以三辰日月星畫於常此不言星略之也諸侯交龍爲旂無日月王之大常非直有日月兼有交龍】敖氏繼公曰載大旂者以拜日及祀方明也巾車

職曰玉路樊纓十有再就建大常十有二斿以祀此載大常則乘玉路矣東門卽此宮之東門也拜日於東鄕其所出之處也於宮門外者由便爾祀方明者祀上下四方之神也上下四方之神惟壹祀之者因朝爲之故其禮簡大宗伯職曰皆有牲幣各放其器之色謂祀方明之禮也此言已受諸侯之朝享乃帥而拜日其節亦與朝事儀不同

存疑鄭氏康成曰此謂會同以春者也朝事儀曰天子冕而執鎭圭尺有二寸繅借尺有二寸搢大圭乘大路載大常十有二斿樊纓十有二就貳車十有二乘帥諸侯而朝日於東郊所以敎尊尊也退而朝諸侯由此二者言之已祀方明乃以會同之禮見諸侯也【賈疏朝事儀朝日退乃始朝諸侯此覲禮加方明於壇上王乃四傳擯是已祀方明乃始見諸侯二者同也】凡會同者不協而盟司盟職曰凡邦國有疑會同則掌其盟約之載及其禮儀北面詔明神旣盟則藏之言北面詔明神則神明有象也象者其方明乎【賈疏司盟職云詔明神不言方明此文直言方明不云明神鄭以義約爲一事故云乎以疑之】及盟時又加於壇上乃以載辭告焉詛祝掌其祝號【賈疏春官詛祝職掌盟詛類造攻說禬榮之祝號】

案先拜日而後祀方明者以日爲百神之首尊之拜於東門之外者及其在東方而拜之見其時之蚤也直拜之而已無牲幣以其又於南門外禮之也天子乘玉路載大旂以出則諸侯亦各乘其路從之以偏駕在王門之外則可乘也此云大旂則諸侯上介之奉以置於宮者不大可知矣天子拜日諸侯亦從拜與反祀方明則斧依當先徹之祀之之儀未詳蓋無屍王行一獻之禮奠爵而諸侯卽初位立亦有助祭與執事者與方明𨿽不盟亦祀之非以爲盟神也先朝享而後拜日祀方明次第當依經朝事儀湊合之書不可援彼以汨此

禮日於南門外禮月與四瀆於北門外禮山川丘陵於西門外

正義敖氏繼公曰門亦謂宮門禮謂祀之也不言祀者以異於正祭變其文耳禮日於南禮月與四瀆於北禮山川丘陵於西皆隨其地之陰陽而爲之與拜日於東之義異也禮川不於北者四瀆尊宜辟之也此三禮者皆與上事相屬而舉之天子巡守有懷柔百神望秩山川之禮此諸侯以天子不巡守之故而來覲故天子於此亦略修祀事以放巡守之禮云鄭氏康成曰禮月於北郊者月太陰之精以爲地神也

存疑鄭氏康成曰此謂會同以夏冬秋者也變拜言禮者容祀也【賈疏上經拜日無盟誓不加方明於壇此經三時皆言禮見有盟誓之事加方明於壇則有祀日月四瀆及山川之事】盟神必云日月山川焉者尙著明也詩曰謂予不信有如皦日春秋傳曰縱子忘之山川鬼神其忘諸乎【賈疏定元年左傳文】此皆用明神爲信也案先拜於東又禮於南亦尊之也禮日不於東禮月不於西其辟朝日夕月之禮與以北繼南月之尊次日也禮之之儀宜與祀方明之禮略同旣禮諸神則正禮畢矣於是王入而諸侯亦各歸其捨乃有使卿歸饔餼諸禮掌捨職所云合諸侯而饗禮則具十有二牢而諸侯長有再獻司儀職所云王燕則諸侯毛者疑皆踵此而行之蓋諸侯旣多或不能以三饗三食三燕之數拘矣

祭天燔柴祭山丘陵升祭川沈祭地瘞【瘞於例反注古文瘞作殪】正義敖氏繼公曰謂以此四事用其祭物也祭物謂牲幣之屬燔柴者置之於積柴之上而燔之升謂懸之瘞埋也此皆順其性而爲之蓋因上文遂幷言正祭之法以明所謂禮者異於此也賈氏公彥曰上論天子在國行會同之禮於郊拜禮日月山川之神今據天子巡守於四嶽各隨方向祭之鄭氏康成曰燔柴升沈瘞祭禮終矣備矣

案上文禮神之事皆於壇宮之外行之則燔升沈瘞俱無所用故敖氏以爲正祭之法也意巡守於方嶽而燔柴望秩則此禮亦備有之凡合諸侯或因而有盟但祭不爲盟設而盟亦非定典耳

存疑鄭氏康成曰升沈必就祭者也【賈疏對上經山川丘陵但望祭之言】就祭則是謂王巡守及諸侯之盟祭也【賈疏經主爲天子而注兼言諸侯者以諸侯自盟亦祭山川爲神主也】其盟揭其著明者【賈疏日月爲明山川爲著】郊特牲曰郊之祭也迎長日之至也大報天而主日也宗伯職曰以實柴祀日月星辰則燔柴祭天謂祭日也柴爲祭日則祭地瘞者祭月也日月而雲天地靈之也【賈疏以其尊之欲爲方明之主故變日月而雲天地是神靈之也】王制曰王巡守至於岱宗柴是王巡守之盟其神主日也春秋傳晉文公爲踐土之盟而雲山川之神是諸侯之盟其神主山川也月者太陰之精上爲天使【賈疏此是緯文】臣道莫貴焉是王官之伯會諸侯其神主月與辧正陳氏祥道曰經言祭天而鄭氏言祭日經言祭地而鄭氏言祭月且方明以象上下四方而經傳凡言主盟者多稱神明曰司愼曰司盟名山名川羣神羣祀先王先公七姓十二國之祖齊語桓公約誓於上下神只則諸侯之盟非特主山川也鄭氏謂王之盟主日諸侯主山川王官之伯主月其說無據右大朝覲之禮

案大朝覲𨿽曰四方諸侯皆來亦大約數十國而止以壇室所容無多而君行師從則王國止防之處或虞不給而芻薪亦難繼也然則當此之年方伯連帥亦量率其當有事於王朝者而非盡六服以行與古者小國極多皆附大國以達於天子固不必胥羣辟而奔走於路也

記幾俟於東箱

正義鄭氏康成曰東箱東夾之前相翔待事之處敖氏繼公曰經云設斧依於戶牖之閒左右幾乃雲天子衮冕負斧依則是天子登席於旣設幾之後也此云幾俟於東箱其指未設幾之前而言與

存疑鄭氏康成曰王卽席乃設之也【賈疏其席先敷其幾且俟於東箱待王卽席乃設之若聘禮賓卽席乃授幾】

存異賈氏公彥曰上經覲在廟中考工記鄭注宗廟路寢制如明堂明堂有五室四堂無箱夾則宗廟亦無箱夾此有東夾者周公制禮據東都乃有明堂此文王廟仍依諸侯之制是以有東夾室

案賈氏謂明堂五室四堂無箱夾是也謂宗廟亦無箱夾則大繆矣周公制禮東都乃有明堂無稽不根惑人尢甚總由康成宗廟路寢制如明堂之語誤之說見考工記匠人職

右記幾

偏駕不入王門

正義鄭氏康成曰同姓金路異姓象路四衞革路蕃國木路駕之與王同謂之偏駕不入王門乘墨車以朝是也偏駕之車捨之於館與賈氏公彥曰五路玉路以祀不賜諸侯金路以賓同姓以封象路以朝異姓以封革路以卽戎以封四衞木路以田以封蕃國天子所乘爲正諸侯乘之爲偏敖氏繼公曰言此者明惟王車乃入王門也凡非王車皆謂之偏駕案此言平日所受賜之路在外則可乘之覲則不得乘之以入也然則墨車入王門矣廟在庫門內之東侯氏乘墨車至庫門外乃下與以王俟之於廟而不迎之故也

右記車

奠圭於繅上

正義鄭氏康成曰謂釋於地也【賈疏侯氏入門右奠圭於地時以繅借之乃釋】敖氏繼公曰明奠時開繅而見玉也經云乃朝以瑞玉有繅

案此謂初執圭時斂繅系組以入至入門右坐奠時乃開繅而奠於其上以相變爲文也然則擯者謁而侯氏取圭以升亦當屈繅而斂之及升堂致命乃垂繅開之以授王與王受玉亦斂之乃以授宰然則惟正行禮授受時方從執之其自外而入自下而升皆臥執之也

右記奠圭

欽定儀禮義疏卷二十一﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷二十二

喪服第十一之一子夏傳

正義鄭氏康成曰天子以下死而相喪衣服年月親疏隆殺之禮不忍言死而言喪喪者棄亡之辭若全存居於彼焉已亡之耳大戴第十七小戴第九劉向別錄第十一敖氏繼公曰此於五禮屬凶禮賈氏公彥曰禮經未亡有天子諸侯卿大夫士之防禮其篇各別今皆亡惟士喪禮在此喪服一篇總包天子以下服制之事喪之成服宜在士喪始死之下今在士喪上者以喪服總包尊卑上下不專據士故也又曰傳不知誰作人皆云子夏所爲儀禮十七篇獨爲喪服作傳者以總包天子以下五服差降六術精麤變除之數旣繁出入正殤交互恐讀者不能悉解是以爲之傳也存疑敖氏繼公曰他篇有記者多矣未有有傳者有記而復有傳者惟此篇耳先儒以傳爲子夏所作未必然也漢藝文志言禮經之記顏師古以爲七十子後學者所記是也此傳不特釋經亦釋記則是作傳者又在作記者之後明矣今攷傳文發明禮意者固多而違悖經意者亦不少然則此傳豈必皆知禮者之所爲乎又曰傳之始必自爲一編而置於記後蓋不敢與經記相雜也後儒見其爲經記作傳而別居一處憚於尋求而欲從簡便故分散傳文移之於經記每條之下焉疑亦鄭康成爲之

喪服

正義劉氏芳曰喪服乃士之正禮含有天子諸侯卿大夫之事其中時復下同庶人賈氏公彥曰死者旣喪生人制服服之者貌以表心服以表貌故閒傳云斬衰貌若苴齊衰貌若枲大功貌若止小功緦麻容貌可也凶服所以表哀哀有淺深故布有精麤不同也喪服十有一章從斬至緦升數有異斬有正義不同爲父三升爲正爲君三升半爲義其冠同六升齊衰三年惟有正服四升冠七升繼母慈母𨿽是義以配父故亦與因母同也齊衰杖期父在爲母與爲妻同正服五升冠八升有正而已齊衰不杖期有正有義正則五升冠八升義則六升冠九升齊衰三月皆義服六升冠九升曾祖父母是正服但正服合以小功以尊其祖不服小功而服齊衰非本服故同義服也殤大功有降有義爲夫之昆弟之子之長殤是義其餘皆降降服衰七升冠十升義服衰九升冠十一升大功有降有正有義姑姊妹出適之等是降婦人爲夫之族類是義其餘皆正正服衰八升冠十升繐衰惟有義服四升半冠八升諸侯之大夫爲天子而已殤小功有降有義婦人爲夫之族類是義其餘皆降降則衰冠同十升義則同十二升小功亦有降有正有義正服衰冠同十一升也緦麻亦有降有正有義但衰冠同十五升抽去半而已自斬至緦升數少者在前升數多者在後然不得以升數爲敍者一則正義及降升數不得同在一章又繐衰四升半在大功之下小功之上欲審著縷之精粗故喪服之次𨿽以升數多少爲前後要取縷之精粗爲次第也黃氏榦曰降正義服之中其取義又有不同者有從服有加服有名服有報服李氏如圭曰大傳云服術有六一曰親親二曰尊尊三曰名四曰出入五曰長幼六曰從服喪服小記云親親尊尊長長男女之有別人道之大者也此服之義也

案齊衰三年有正有義母爲長子妾爲君之長子皆義服也義服五升冠八升惟子爲母爲正服然則繼母慈母亦義服與齊衰期降服四升冠七升與三年之正服同父在爲母爲人後者爲其父母女子子適人者爲其父母皆本三年而降者也正服五升冠八升凡爲妻爲出母及本宗之親皆正也義服六升冠九升如婦人從夫而服及爲同居繼父之類是也齊衰三月不分正義皆六升以其服輕月數少故用其下者爾疏言降正義服之等惟齊衰尙有未協故黃氏榦有自相抵牾之譏特本黃氏之意而稍訂正之詳見本篇記

餘論張子曰喪服非爲死者已所以致哀也記云齊衰不以邊坐大功不以服勤皆主在哀或以爲敬喪服非是朱子語類問喪服今人亦有欲用古制者但吉服旣用今制獨喪服用古制恐徒駭俗不知當如何曰駭俗猶小事恐考之未必是爾若果考得是用之亦無害又問君喪冠服答曰考政和五禮喪服卻用古制準此而行則亦無特然攺制之嫌問喪禮今人平時旣不用古服卻獨於喪服之恐亦非宜曰論來固是如此但如今喪服尙存古制後世有願治君臣或可因此舉而行之若一向廢了恐後來者愈不復識矣又曰禮時爲大某嘗謂衣冠本以便身古人未必一一有義又是逐時增添名物愈繁若要可行須是酌古之制去其重復使之簡易然後可案小宗伯辧吉凶之五服注以爲王及公卿大夫士之服不及庶人以其與車旗宮室並言車旗宮室以爵爲差故但由士而上也此篇庶人之服俱無異於士而寄公爲所寄之君大夫士爲其舊君且下同於民則庶人當爲一等明矣以服等之則斬衰也齊衰也大功也小功也緦麻也凡五等以人等之則天子也諸侯也卿大夫也士也庶人也凡五等司徒三物之教總以明倫喪服尢其大者特以與士略同故經但著庶人爲其君之服而他不另出耳

斬衰裳苴絰杖絞帶冠繩纓菅屨者【衰七回反苴七於反乂子於反絰大結反絞戶交反又吉曉反菅古顏反屨九具反後並同】

正義鄭氏康成曰者者明爲下出也【賈疏經文上陳其服下列其人故於服下出者字明爲下文子爲父臣爲君等所出也下諸章者字義皆如此】凡服上曰衰下曰裳【賈疏言凡者兼五服也下記云衰長六寸博四寸是綴之於心者衰也對裳言之則在上者總號曰衰非止當心而已故諸言衰皆與裳相對至於弔服三者亦謂之衰也】麻在首在要皆曰絰【賈疏知一絰兼二者以傳文二絰俱解禮記諸文亦首要並陳故士喪禮云要絰小焉】要絰象大帶【賈疏玉藻天子素帶朱裏終裨諸侯素帶終裨大夫素帶裨垂士則練帶裨下末三尺用緇是大帶之制今此要絰傳名爲帶明象吉時大帶也】又有絞帶象革帶【賈疏玉藻韠之制肩革帶博二寸吉備二帶大帶申束衣革帶以佩玉佩及事佩之等今於要絰之外別有絞帶明絞帶象革帶可知案士喪禮云苴絰大搹要絰小焉又云婦人之帶牡麻結本注云婦人亦有首絰但言帶者記其異此齊衰婦人斬衰婦人亦有苴絰以此而言則婦人喪服亦備二絰與絞帶也】齊衰以下用布【賈疏下齊衰章云削杖布帶】絰之言實也明孝子有忠實之心【賈疏檀弓文】賈氏公彥曰斬衰裳者謂斬三升布以爲衰裳【敖氏繼公曰此但據正服而言也正服布三升義服布三升有半】言斬者取痛甚之意雜記縣子曰三年之喪如斬斬衰先言斬下疏衰後言齊者以斬衰先斬布後作之疏衰先作之後齊之也苴絰杖者謂以苴麻爲首絰要絰又以苴竹爲杖喪服小記云苴杖竹也是竹杖可稱苴也冠在首不先言冠者以衰布三升冠布六升冠旣加飾故退在帶下也齊衰冠纓用布則此繩纓不用苴麻用枲麻矣菅屨者以菅艸爲屨詩白華篇箋云白華已漚名之爲菅濡韌中用也斬衰不言三年者下疏衰云三年則此斬衰三年可知也孔氏頴逹曰苴者黯也敖氏繼公曰苴絰杖者謂絰帶用苴麻杖用竹也絞帶所以束衣代革帶也齊衰以下用冠布則此其用牡麻與菅茅類也斬衰自卒哭以至練祥服有變除經皆不著之惟言初服者喪服之行於世久矣節文纖悉人所習見故經但舉大略以記之耳後放此

案禮服以冠表衣而衣與裳從之如士冠禮端服皮弁服爵弁服及春官司服五等冕服是也喪服則以衰表衣而裳與冠從之斬衰齊衰大功小功繐衰緦麻以及錫衰緦衰疑衰皆然蓋冠爲首服必精於被體之服故禮服以冠表之崇飾也喪服以衰表之尙麤惡明哀也士之禮服有三緇布冠者冠之初服之下也故喪服仿之以制焉喪冠有梁有武有纓略如冠制若弁冕則異矣無韠亦去飾之意衰適負版則有所爲而增之以疏衰布帶及帶緣各視其冠推之則絞帶不必與要絰同爲苴麻敖說密矣一苴統二絰與杖足矣何必連絞帶乎

存疑鄭氏康成曰首絰象緇布冠之缺項【賈疏士冠禮緇布冠無筓著缺項圍髮際結項中隅爲四綴以固冠凡喪服法吉服而爲之以要絰絞帶象吉時二帶明首絰象缺項可知至於喪冠亦無筓其首絰與冠繩纓別材而不相綴也】

辧正敖氏繼公曰凡喪服衰裳冠帶之屬皆因吉服而易之若首絰則不然蓋古者未有喪服之時但加此絰以表哀戚後世聖人因而不去且異其大小之制以爲輕重云

案緇布冠有缺項而纓屬之所以固冠也喪冠自有纓不借絰而固則首絰與缺項不類矣春官司服職云凡弔事弁絰服弁亦有絰不獨冠也則首絰之不從冠取象又明矣五服之外尊卑弔服皆加絰則敖氏所云表哀者近之

傳曰斬者何不緝也

正義敖氏繼公曰此釋經斬衰裳之文也不緝謂不齊之也

存疑敖氏繼公曰其領袖亦有純

案下杖期章傳謂帶緣各視其冠各者各齊衰以下諸服也然則斬衰及齊衰三年之服其皆不緣與初喪之服𨿽不緣虞後受服則緣之矣

苴絰者麻之有蕡者也苴絰大搹左本在下去五分一以爲帶【蕡扶云反搹音戹又音革去起呂反下並同】

正義敖氏繼公曰此釋苴絰之文也麻有蕡則老而麤惡矣故以爲斬衰之絰重服之絰以麻之有本者爲之又有纓此絰左本而在下所以見其以本爲纓也去五分一五分其絰之大而去其一也絰大帶小見輕重也閒傳曰男子重首婦人重帶絰帶大小之義主於男子鄭氏康成曰盈手曰搹搹防也中人之防圍九寸雷氏次宗曰搹不言寸數則各從其人大小以爲搤賈氏公彥曰苴絰大搹左本在下士喪禮文與此同蕡麻子也以色言之謂之苴以實言之謂之蕡下言牡者對蕡爲名言枲者對苴生稱也朱子語類問絰帶之制曰首絰大一搤只是拇指與第二指一圍要絰較小絞帶又小於要絰

齊衰之絰斬衰之帶也去五分一以爲帶大功之絰齊衰之帶也去五分一以爲帶小功之絰大功之帶也去五分一以爲帶緦麻之絰小功之帶也去五分一以爲帶【齊則私反下並同】

正義敖氏繼公曰傳主言斬衰之絰帶此則連言之耳鄭氏康成曰以五分一爲數者象五服之數也賈氏公彥曰齊衰之絰斬衰之帶也者大小同也

齊衰之絰七寸五分寸之一大功之絰五寸二十五分寸之十九小功之絰四寸百二十五分寸之七十六緦麻之絰與其帶亦皆以五分破寸計之凡五服之絰皆兩股絞之李氏如圭曰經以絰包二者別而言之則首絰曰絰要絰曰帶

案緦麻之絰三寸六百二十五分寸之四百二十九緦麻之帶二寸三千一百二十五分寸之二千九百六十六

苴杖竹也削杖桐也杖各齊其心皆下本【齊如字】

正義敖氏繼公曰此主釋苴杖而幷及削杖也竹杖而謂之苴者以其不修治故也削杖齊衰之杖也用桐木而又削之所以別於斬衰者杜元凱曰員削之象竹是已小記杖大如絰則是二杖皆如其首絰之度矣各齊其心者謂其長短以當每人之心爲節也皆者皆二杖也下本所以別於吉凡吉杖下末曲禮獻杖者執末謂吉杖也賈氏公彥曰爲母杖桐者桐之言同同之於父也

案杖緣扶病而設而遂因之以爲節文故爲父爲母有竹與桐之殊苴者不削削則去其皮而稍澤以是爲斬齊之差也吉杖之長不僅齊心其本在上或刻鏤之以爲飾喪杖短其度而又倒之亦去飾之意耳不著尺寸而曰齊心者人之長短不同猶苴絰大搹之意也疏引變除謂削之使方取母象於地此因削字而生其枝節耳桐竹旣分矣何必又方之乎方之則不可以如絰之圍計矣注以下本爲順其性亦未確夫吉杖豈必逆其性乎明乎吉凶之變而斬與齊又自有變則禮意得矣又案喪服小記注謂杖如要絰則齊衰之杖僅五寸二十五分寸之十九似大細矣且曰如則宜如其顯者當從敖說

杖者何爵也無爵而杖者何擔主也非主而杖者何輔病也童子何以不杖不能病也婦人何以不杖亦不能病也【擔都甘反又侍艷反音贍】

正義敖氏繼公曰此因廣言用杖不用杖之義無爵者謂大夫以下其子之無爵者及庶人也傳意蓋謂此杖初爲有爵者居重喪而設所以優貴者也其後乃生擔主輔病之義焉鄭氏康成曰爵謂天子諸侯卿大夫士也擔猶假也無爵者假之以杖尊其爲主也非主謂眾子也賈氏公彥曰有爵之人必有徳有徳則能爲父母致病深故許其以杖扶病適子𨿽無爵假取有爵之杖爲之喪主故云擔主也其眾子𨿽非爲主爲父母致病是同故杖亦爲輔病也當室童子則杖此不杖者庶童子也婦人不杖亦謂童子婦人若成人婦人正杖小記女子子在室爲父母其主喪者不杖則子一人杖注云女子子在室亦童子也無男昆弟使同姓爲攝主不杖則子一人杖謂長女也是童女爲喪主則亦杖矣童子得稱婦人者小功章云爲侄庶孫丈夫婦人之長殤是未成人亦得稱婦人也雷氏以爲婦人不爲主而杖者惟此一條其餘不爲主者皆不杖此說非也

案記云百官備百物具不言而事行者扶而起言而後事行者杖而起身自執事而後行者面垢而已此哀情之甚否系乎爵之崇卑而與徳之大小相稱也本以有爵者爲喪主特爲設杖以扶病旣而推之凡爲喪主者𨿽無爵亦杖焉以杖表主是假之器以責其情也眾子爲父母卽非喪主亦杖輔病之義逹乎庶人三年之喪無貴賤一矣童子婦人不杖正也其有杖者則亦擔主之義不能病者不責之以能病也其有防而不能執杖者若爲主則抱者執之曾子問世子生三日見於殯袒踴襲衰杖大夫士以下可以類推

絞帶者繩帶也

正義敖氏繼公曰此釋絞帶之文經言絞帶而傳以繩帶釋之者蓋絞之則爲繩矣絞者糾也雷氏次宗曰絞帶在要絰之下言之則要絰五分去一爲絞帶賈氏公彥曰絰帶至虞後變麻服葛絞帶至虞後𨿽不言所變案公士眾臣爲君服布帶則絞帶於虞後變麻服布於義可也

通論朱子曰吉服先系革帶其外又有大帶以申束衣故謂之紳凶服先系絞帶一頭作環一頭穿之而反扱於要閒以象革帶絰帶則兩頭皆散垂之以象大帶問大帶束衣要絰則之革帶以佩玉佩及事佩絞帶則之喪服無佩旣有要絰矣絞帶何用曰絞帶象革帶革帶是正帶以束衣者不專爲佩而設大帶乃申束之爾問要絰交結處溫公謂兩旁相綴白絹帶系之廖丈則謂以二小繩綴於要絰相交處以紐系要帶如大帶之紐約用組也周丈云綴小帶於衰服上以系絰二說孰是曰廖說與溫公之說似是敖氏繼公曰先儒以此絞帶象革帶則其博當二寸齊衰以下之布帶其博宜亦如之玉藻曰革帶博二寸

存疑王氏肅曰絞帶如要絰

案朱子答門人謂絞帶又小於要絰則雷氏五分去一爲絞帶之說可從若然則緦麻之絞帶當二寸一萬五千六百二十五分寸之九千六百一十四也

冠繩纓條屬右縫冠六升外畢鍛而勿灰衰三升【屬音燭升鄭音登眾並如字鍛都喚反】

正義敖氏繼公曰此主釋冠繩纓之文條屬右縫皆謂纓也條屬者以一條繩爲纓而又屬於武也右縫者以纓之上端縫綴於武之右邊也必右邊縫者辟絰之纓也其屬之以下端向上而結於武之左邊以固其冠也齊衰大功布纓亦如之惟小功以下則纓在左而屬於右雜記云喪冠條屬以別吉凶三年之練冠亦條屬右縫小功以下左是也冠六升以下乃因上文而幷言冠之布與其制又因冠布而見衰布也畢謂縫冠於武而畢之也外畢者別於吉也吉冠於武上之內縫合之凶冠於武上之外縫合之是其異也言鍛而勿灰者嫌當異於衣也凡五服之布皆不加灰雜記云加灰錫也則凶服可知矣衰三升者但以正服言之不及義服也記曰斬衰三升三升有半是斬衰有二等也鄭氏康成曰屬猶著也布八十縷爲升升字當爲登登成也今之禮家皆以登爲升俗誤已行久矣外畢者冠前後屈而出縫於武也賈氏公彥曰冠繩纓者用繩爲纓著之冠垂之爲

纓也鍛而勿灰者冠爲首飾布倍衰裳而用六升又加以水濯勿用灰而已衰三升不言裳裳與衰同也存疑鄭氏康成曰冠繩纓條屬者通屈一條繩爲武垂下爲纓著之冠也賈氏公彥曰吉冠纓武別材凶冠則纓武同材將一條繩從額上約之至項後交過兩相各至耳於武綴之各垂於頤下結之右縫者大功已上哀重其冠三辟積向右爲之從陰也小功緦麻哀輕其冠三辟積向左爲之從陽也外畢者冠廣二寸落頂前後兩頭皆在武下鄕外出反屈之縫於武兩頭縫畢鄕外也案曲禮厭冠不入公門注云厭猶伏也喪冠厭伏是五服同名由在武下出反屈之故得厭伏之名若吉冠則辟積無數橫縫兩頭鄕武內反屈而縫之不得厭伏之名孔氏穎逹曰厭冠者厭帖無梁纚爲五服喪所著也

案凶冠纓武同材舊說相沿久矣以理揆之殊覺可疑蓋苴絰大搹旣以極麤之繩爲之絰矣又以一繩爲之武是兩繩相累也兩繩相累則額不足以容而安之亦不固矣上傳言首絰要帶之度減殺極詳冠武而亦繩也何不著其度而聽人之或大或小乎曰冠六升明乎梁與武皆用此六升之布也曰繩纓明乎纓之爲繩而武非繩也人之所尊者首故冠布倍衰旣有絰以表哀則武當從冠而不從絰矣以繩爲纓惟一條屬於武而右縫之若吉冠則纓兩條結於頤下以是爲異耳又疏言冠廣二寸黃氏榦亦云自斬至緦其冠皆廣二寸夫冠梁必正幅乃可覆頂以其幅廣故用辟積攝之然則所云廣二寸者非冠梁也冠武廣二寸則似近之鄭云免如冠狀而廣一寸亦其證也若廣二寸者爲冠武則冠武之非繩也不待辧而明矣又案冠必有梁有武若無梁則不成冠孔謂厭冠無梁纚何也蓋吉時以纚韜發而挽之爲梁發髙故冠亦髙喪則去纚而紒紒低故冠亦低而名之曰厭無梁纚者不以纚爲梁非無冠梁也卽輕服不去纚者其紒纚亦低矣喪冠厭伏不若吉冠之峩峩耳

菅屨者菅菲也外納【菲扶沸反與扉通】

正義敖氏繼公曰此釋菅屨之文也菲者後世喪屨之名賈氏公彥曰周公時謂之屨子夏時謂之菲鄭氏康成曰納收餘也

總論敖氏繼公曰傳釋經文止此其下因言孝子居喪之禮

居倚廬寢苫枕塊【苫失占反枕之防反塊苦對反本又作凷】

正義鄭氏康成曰倚廬倚木爲廬在中門外東方北戶苫編槁也塊堛也賈氏公彥曰喪大記婦人不居廬居倚廬者專據男子也敖氏繼公曰此見其哀戚不敢安處也

通論賈氏公彥曰喪大記凡非適子者自未葬倚於隠者爲廬注云不欲人屬目蓋廬於東南角若適子則廬於其北顯處以適子當應接弔賔故也臣爲君亦居廬周官宮正職云大喪授廬舍辧其親疏貴賤之居注云親者貴者居倚廬疏者賤者居堊室又雜記朝廷卿大夫士居廬都邑之士居堊室見諸侯之臣爲其君之禮

案廬不於殯宮何也近則習習則哀心不可繼而微常則安安則敬心不可攝而散且親方存子之起居飲食必異所懼其防也況在殯乎故無事不辟廟門朝夕啟門而哭所以致哀而遂敬也廬於中門之外哭無時所以便事而達情也

哭晝夜無時

正義鄭氏康成曰哀至則哭非必朝夕

案朝夕哭在入殯宮徹奠設奠時無時之哭則在次但不必不絕聲耳

通論敖氏繼公曰凡哭有三無時二有時始死未殯已前哭不絕聲一無時也旣殯已後阼階下朝夕哭之外有次中晝夜無時之哭二無時也旣練之後無次中朝夕之哭惟哀至則哭三無時也旣殯之後卒哭之前朝夕哭於阼階下一有時也卒哭之後未練之前朝夕哭於次中二有時也

歠粥朝一溢米夕一溢米【歠昌悅反粥士喪禮作鬻朱郁反劉音育溢音逸】正義賈氏公彥曰孝子遭父母之喪水漿不入口三日之後乃始食𨿽食猶節之朝夕但各一溢米而已鄭氏康成曰二十兩曰溢爲米一升二十四分升

之一陸氏徳明曰王肅劉逵皆云滿手曰溢敖氏繼公曰小爾雅一手之盛謂之溢兩手謂之掬一升也

案二十兩曰溢者以溢與鎰同孟子𨿽萬鎰趙注云鎰二十兩是也滿手曰溢者以溢與搤同史記封禪書莫不搤捥注云滿手曰搤是也或以如鄭注則日食米二升有奇疑於太多然古量一升當今一合五勺二撮有奇與滿手之盛亦差相仿耳

寢不說絰帶【說音脫】

正義鄭氏康成曰哀戚不在於安賈氏公彥曰不說絰帶則冠衰不說可知以絰帶在冠衰之上也旣虞後寢有席衰絰說可知也敖氏繼公曰喪莫重於絰帶非變除之時及有故則𨿽寢猶不敢說明其頃刻不忘哀也

旣虞翦屛柱楣寢有席食疏食水飲朝一哭夕一哭而已【柱音主楣密夷反食如字疏食之食音嗣】

正義鄭氏康成曰楣謂之梁【郭氏璞曰門戶上橫梁】柱楣所謂梁闇【賈疏喪服四制髙宗諒闇三年注云諒古作梁闇讀如防鶉之防闇謂廬也廬有梁者所謂柱楣也】疏猶麤也賈氏公彥曰旣虞翦屛柱楣者旣而虞虞畢之後乃攺舊廬西鄕開戶翦去戶旁兩相屛之餘艸楣下兩頭竪柱施梁也寢有席者閒傳芐翦不納注云芐今之蒲蘋卽此寢有席謂蒲席加於苫上也云疏食者用麤疏米爲飯明不止朝一溢夕一溢而已當以足爲度雲水飲者未虞以前渴亦飲水恐虞後飲漿酪等故雲飲水而已敖氏繼公曰屛蔽也朝一哭夕一哭於次中爲之以是時旣卒殯宮朝夕哭故也言而已者明次中之哭止於此異於向之晝夜無時者也

辧正朱子曰翦屛柱楣是兩事柱音知主反似是從手不從木也始者戶北鄕用艸爲屛不翦其餘至是攺而西向乃翦其餘艸始者無柱與楣檐著於地至是乃施楣又施短柱以柱其楣架起其檐令稍髙而下可作戶也

旣練捨外寢始食菜果飯素食哭無時【始食如字飯父返反】正義鄭氏康成曰外寢於中門之外屋下壘墼爲之不塗塈【賈疏不塗塈者不泥塗塈飾也】所謂堊室也【賈疏閒傳期而小祥居堊室卽此外寢】素猶故也謂復平生時食也【敖氏繼公曰據注云復平生時食則傳之飯字似當作反賈疏復平生時食者專據米飯而言以天子而下平常之食皆有牲牢魚臘練後始食菜果未得食肉飲酒也】敖氏繼公曰哭無時者旣練又變而不朝夕哭惟哀至則哭而已此哭亦在次中案旣殯哭晝夜無時此數而無時也旣練哭無時此疏而無時也卽朝夕亦或不哭矣蓋減殺之節當然故君子以子羔之泣血三年爲難也喪服四制十三月而練冠

存疑賈氏公彥曰練後不居舊廬還於廬處爲屋士喪禮外位在寢門外其東壁有廬堊室若然則以寢門爲中門也言屋下者東壁之所舊本無屋今兩下爲屋謂之屋下對初居倚廬偏加東壁非兩下也案傳言舎外寢則成其爲寢矣注言屋下壘墼爲之似本在屋之下者賈乃以兩下爲屋釋之非其義也疑外寢卽在外東塾其南無壁故壘墼爲壁而開戶焉士喪禮注云斬衰倚廬齊衰堊室則齊衰者初喪卽居之斬衰者旣練乃居之與

餘論鄭氏康成曰斬衰不書受月者天子諸侯卿大夫士虞卒哭異數【賈疏哀有盛時殺時服乃隨哀以降殺故初服麤至葬後練後大祥後漸細加飾是以冠爲受斬衰裳三升冠六升旣葬後以其冠爲受衰裳六升冠七升小祥又以其冠爲受衰裳七升冠八升自余齊衰以下受服差降可知然葬後有受服有不受服如下齊衰三月章及殤大功章皆云無受正大功章卽云三月受以小功衰卽葛九月今此斬衰章及齊衰章應言受月而不言者雜記天子七月而葬九月而卒哭諸侯五月而葬七月而卒哭大夫三月而葬五月而卒哭士三月而葬是月卒哭天子九虞諸侯七虞大夫五虞虞訖卽受服士三虞待卒哭乃受服是天子已下虞卒哭異數喪服總包天子已下若言七月惟據天子若言五月惟據諸侯皆不該上下故經不著受服之文也】案或云古有齊衰無斬衰父母之喪皆齊也齊有二名一是齊而不緝三年重衰一是齊而緝之期功輕衰齊者齊也謂齊其麻也論語兩言見齊衰者孟子告滕世子以齊疏之服父喪宜斬衰而言齊疏者古禮然也三年之喪如斬斬焉衰絰之中皆形容孝子毀折之狀非謂衰也此說然乎曰斬衰括發以麻爲母括發以麻免而以布小記之文也天子諸侯之喪斬衰者奠大夫之喪齊衰者奠曾子問之文也閒傳則凡哀之發於容體聲音言語飲食居處衣服者無不以斬衰兩兩相對言之其爲二服也明矣見齊衰而必變舉輕以包重也孟子齊疏之服約略言之不細別耳檀弓言齊斬之情文則別也斬衰專主於三綱齊衰自三年遞減以至三月而皆於至親及正尊用之聖人之制作精矣審矣乃謂無斬齊之別何哉

父

正義賈氏公彥曰此章恩義並設義由恩出忠臣出孝子之門故先言父也

傳曰爲父何以斬衰也父至尊也【爲於僞反下並同其異者別出之】正義賈氏公彥曰父至尊者天無二日家無二尊父是一家之尊尊中至極故爲之服斬也敖氏繼公曰經云父傳云爲父皆謂爲父服也下文云君與爲天子之類皆放此云何以斬衰怪其重也凡傳之爲服而發問有怪其重者有怪其輕者讀者宜以義求之

辧正王氏志長曰三年之喪逹乎天子古今之通義也喪服首斬而父爲斬中之正考其服制別無尊卑差降之法自後有士服大夫服之說父母之喪以爵之貴賤爲隆殺此後世禮壊樂崩之論豈可訓哉喪服固周公之舊也

案雜記大夫爲其父母兄弟之未爲大夫者之喪服如士服士爲其父母兄弟之爲大夫者之喪服如士服大夫之適子服大夫之服大夫之庶子爲大夫則爲其父母服大夫服春秋襄十七年左氏傳齊晏桓子卒晏嬰麤縗斬苴絰帶杖菅屨食粥居倚廬寢苫枕艸其老曰非大夫之禮也曰惟卿爲大夫據此則大夫喪服有與士異者矣然中庸言三年之喪逹乎天子父母之喪無貴賤一也雜記亦云端衰喪車無等孟子謂三年之喪齊疏之服飦粥之食自天子逹於庶人三代共之寜有大夫士之異等者乎如異等則諸侯天子必更有異是逾薄也記傳所言其起諸世卿執政之時而非成周之本制與

通論羊氏祜曰三年之喪𨿽貴遂服禮也孔氏穎逹曰檀弓魯穆公之母卒使人問於曾申曾申對曰哭泣之哀齊斬之情饘粥之食自天子逹然則天子以下其服父母也皆同無大夫士之異也司馬氏光曰三年之喪自天子逹於庶人此先王禮經百世不易者也漢文師心不學變古壊禮絕父子之恩虧君臣之誼後世帝王不能篤於哀戚之情而羣臣諂諛莫肯釐正至於晉武獨以天性矯而行之可謂不世之盛舉而裴秀傅之徒固陋庸臣習常玩故不能將順其美惜哉

餘論杜氏佑曰凡適孫父在不得爲祖斬父亡則爲祖斬傳曰有適子者無適孫

案適孫爲祖後者服斬傳於不杖期章爲君之父母妻長子祖父母下發之詳見本條

諸侯爲天子

正義賈氏公彥曰下文君中兼有天子諸侯大夫此天子不兼余君君中最尊故特著文於上王氏昭禹曰春官司服凡喪爲天王斬衰天王有父道故諸侯及諸臣服斬衰以王爲天也若諸侯之大夫自天其君則爲王繐衰而已

案諸侯謂分封列國者其仕於王朝之卿大夫士爲天子服亦同經但言諸侯爲天子而王朝之卿大夫士爲天子服斬衰則統於下文君一條內矣此另列諸侯爲天子者以諸侯天子皆君恐疑於不必如君臣之服故特著之也

傳曰天子至尊也

正義賈氏公彥曰云至尊者天子至尊同於父也存疑孔氏穎逹曰天子之喪諸侯不得越境而奔修服於其國卿共弔葬之禮胡氏安國曰諸侯爲天子服斬衰禮當以所聞先後而奔喪也或謂萬國至眾封疆至重天王之喪不得越境而奔而修服於國禮乎康王之誥大保率西方諸侯入應門左畢公率東方諸侯入應門右此奔成王之喪者也安得以爲修服於國而可乎

案二說皆偏奔喪正也而修服於國者亦宜有之道有逺近期有疏數固不能胥六服之羣辟而舉空其國也康王之誥之諸侯蓋適當朝覲而在京師者若聞喪而奔者近畿或有之稍逺則固不能如是速也班氏固言之善矣白虎通曰天子崩遣使者訃諸侯諸侯悲哀慟怛莫不欲覩君父之棺柩盡悲哀又爲天子守藩不可頓空也故分爲三部七月之閒諸侯有在京師親共臣子之事者有號泣悲哀奔走道路者有居其國哭痛思慕竭盡所共以助喪事者是臣下若喪考妣之義也

餘論範氏祖禹曰君喪三年古未之攺漢文率情變禮𨿽欲自損以便人而不知使人入於異類也自是以後民不知戴君之義而嗣君遂亦不爲三年之服唐之人主鮮能謹於禮者故有公除而議昏亮陰而舉樂忘父子之親固不可矣然如漢文之制志寜之議是亦有父子而無君臣也爲國家者必務革漢文之薄制遵三代之隆禮教天下士大夫以方喪三年則眾著於君臣之義矣胡氏寅曰漢文減節喪紀固負萬世譏矣然遺詔所諭謂吏民耳太子嗣君豈吏民比而景帝冒用此文乃自短三年之制是不爲君父服斬衰自景帝始也且天子之所以不遂服三年者何謂哉謂妨政事耶謂費財用耶謂防攝政之人耶謂妨政事孰先於國家之大憂謂費財用財用固所以行禮也謂防攝政之人則虞夏殷周未聞有攝政之人奪喪君之國者揆之以禮稽之以事無一而可乃不法堯舜三代而以刻薄之景帝爲師何哉寥寥千載惟晉武欲行古制而尼於裴傅之邪說獨魏孝文天性仁厚斷以不疑𨿽不盡合禮文而哀戚之情溢於杖絰讀史者猶惻然感動想見其爲人劉氏攽曰漢文帝制此喪服斷自己葬之後其未葬之前則服斬衰漢諸帝自崩至葬有百餘日者未葬則服不除矣翟方進傳後母終旣葬三十六日起視事以身備漢相不敢逾國家之制此其證也說者遂以日易月又不通計葬之日皆大繆也文帝詔旣葬除重服大紅十五日小紅十四日纖七日所以漸卽吉耳朱子曰漢文葬後三易服三十六日而除差賢於後世之自始遭喪便計二十七日而除者然大者不正其爲得失不過百步五十步之閒耳孝宗服髙宗旣葬白布衣冠視朝此爲甚盛之徳足破千載之繆前世人君自不爲服故不能復古當時有此機會而儒臣禮官不能有所建明以爲一代之制遂至君服於上臣除於下因陋踵譌深可痛恨也

案漢文遺詔史記漢書皆云已下服大紅十五日小紅十四日纖七日已下者謂柩已下於壙始服大紅等服則三十六日在旣葬之後甚明至魏武始令葬畢便除無所爲三十六日之服者後又何代直以三十六日爲除服之期而不論葬與否至唐明皇肅宗之喪又降三十六日爲二十七日短喪𨿽自漢文而後代之屢變而愈短如此

君

正義賈氏公彥曰君者臣之天故同之於父爲至尊此義服也

傳曰君至尊也

正義鄭氏康成曰天子諸侯及卿大夫有地者皆曰君【賈疏卿大夫有地者皆曰君以其有地則有臣也天子有公與孤諸侯大國亦有孤鄭不言者卿大夫中含之也】敖氏繼公曰諸侯及公卿大夫士有臣者皆曰君此爲之服者諸侯則其卿大夫士也公卿大夫士則其貴臣也朱子曰古者公卿大夫與列國之諸侯各爲天子三年喪列國之卿大夫各爲其君三年喪止是自服其君

案委贄事人食其食而共其職斯謂之臣其所事者則稱之曰君誼同於父故服其喪亦如父此指現在居官食祿者言之其未委贄及仕焉而已者不在此數以下經庶人爲國君幷舊君數條合觀之則臣民之分別而制服輕重之意見矣

存疑賈氏公彥曰士無臣𨿽有地不得君稱故僕隸等爲其長弔服加麻不服斬也

案下經公士大夫之臣節傳云君謂有地者也此注蓋本此而言然古者遞相君臣則不必有地而後有臣矣疏謂士無臣亦本注說然特牲記私臣門東北面西上則士自有臣士喪禮讀賵有主人之史以別於公史明乎主人之史之爲私臣也奔喪哭天子九諸侯七卿大夫五士三皆言臣爲君也凡士之禮事用私臣者不少則士亦有臣明矣旣委贄爲臣寜可不以君之服服之乎敖氏兼士言之於義爲合又緦麻章爲貴臣服緦大夫無緦服則爲之服者必士也士卑故爲其臣緦不止弔服加麻而已曾是臣之服之也而僅弔服加麻云爾乎或疑子疾病而子路使門人爲臣夫子曾爲大夫致仕尙無臣則士似不應有臣曰大夫致仕而無臣者謂大夫之臣也若不爲大夫己所自有之臣則固自若也子路蓋以夫子爲大夫時門人如原思輩曾爲之臣矣今欲使向之曾爲臣者以臣行事而爲夫子服三年之喪以尊聖人而不知大夫之臣之視夫子祗爲舊臣而不可以現爲臣之禮施之此聖人所以深責之也若夫子所自有之臣如室老之類則不因不爲大夫而遂無也存異鄭氏康成曰小記與諸侯爲兄弟者服斬與尊者爲親不敢以輕服服之𨿽在異國猶來爲三年也案在國則無不臣者固三年矣若出亡在外或仕於他邦則人臣無二君之義恐未可槪之以三年也

父爲長子【長知丈反後長子皆同】

正義鄭氏康成曰不言適子通上下也亦言立適以長【賈疏言適子惟據大夫士言世子惟據天子諸侯故言長子則通上下若冢子亦通上下內則云冢子則大牢鄭注冢子猶言長子是也】賈氏公彥曰適妻所生皆名適子若第一子死則取適妻所生第二長者立之亦名長子敖氏繼公曰爲之三年者異其爲適加隆之也此適子也不云適而雲長者明其適而又長故爲之服此而不降之也疏衰三年章母爲長子放此後凡言適者亦皆兼長言之經文互見耳

案妾子𨿽長於適子亦是庶子不爲後公羊傳曰立子以貴不以長

傳曰何以三年也正體於上又乃將所傳重也庶子不得爲長子三年不繼祖也【傳重丈專反】

正義鄭氏康成曰此言爲父後者然後爲長子三年重其當先祖之正體又以其將代己爲宗廟主也【賈疏父祖適適相承於上己又是適承之於後故云正體於上也將所傳重者謂將爲宗廟主也】庶子者爲父後者之弟也【賈疏兄爲父後者是適子其弟則是庶子】言庶者逺別之也【賈疏庶子妾子之號適妻所生第二者是眾子今同名庶子是逺別於長子也】小記曰不繼祖與禰此但言祖不言禰容祖禰共廟雷氏次宗曰父子一體也而長適獨正故曰正體旣爲正體又將傳重兼此二義乃加其服譙氏周曰不繼祖與禰謂庶子身不繼禰故其長子爲不繼祖合而言之也劉氏智曰不繼祖與禰兩舉之者明父之重長子以其當爲禰後也其所繼者於父則禰於子則祖也賈氏公彥曰鄭注小記云言不繼祖禰則長子不必五世鄭以前馬融等注喪服謂五世之適父乃爲之服斬言繼祖則長子不待五世也此微破馬融義也

辧正問周制有大宗之禮乃有立適之義立適以爲後故父爲長子三年今大宗禮廢無立適之法而子各得以爲後則長子少子當不異庶子不得爲長子三年者不必然也父爲長子三年者亦不可以適庶子論也朱子曰宗子𨿽未能立然服制自當從古是亦愛禮存羊之意不可妄有攺易也如漢時宗子法已廢然其詔令猶存賜民當爲父後者爵一級是此意猶在也豈可謂宗法廢而眾子皆得爲父後乎案今律猶載立適子違法之條則是適庶之別通乎庶人未之攺也喪祭諸禮宜統於適而不得以眾子參之明矣

通論賈氏公彥曰承重不得三年者有四種一則正體不得傳重謂適子有廢疾不堪主宗廟也二則傳重非正體庶孫爲後是也三則體而不正立庶子爲後是也四則正而不體立適孫爲後是也喪服小記適婦不爲舅後者則姑爲之小功注云謂夫有廢疾他故若死而無子不受重者婦旣小功不大功則子死亦不三年期可知也

存疑敖氏繼公曰祖謂別子也繼祖者大宗子也記曰別子爲祖繼別爲宗是也此云不繼祖者惟指大宗之庶子而言若小記所謂不繼祖與禰者則兼言大宗小宗之庶子也然經但云父爲長子耳傳記乃有庶子不繼祖禰不得爲長子三年之說亦似異於經殤小功章云大夫公之昆弟爲庶子之長殤公之昆弟爲其庶子服與大夫同則爲其適子服亦三年與大夫同明矣公之昆弟不繼祖禰者也而其服乃若是則所謂庶子不得爲長子三年者其誤矣乎案必繼別子大宗而後爲長子三年則得服此服者僅矣經直云父爲長子不專爲大宗設也庶子不得爲長子三年小記大傳與此傳並同爲長子三年者以其將主祭也庶子身不主祭故不爲長子三年然則身自主祭者皆得爲長子三年可知矣繼祖者然繼禰者亦然傳言繼祖康成謂容祖禰共廟是也小記兼禰言之則備矣諸家五世四世紛紛之論皆可廢也敖氏疑庶子亦得爲長子三年揆諸重適之本意恐不其然

爲人後者【爲如字下可爲以爲同】

正義雷氏次宗曰此當云爲人後者爲所後之父闕此五字者以其所後之父或早卒或後祖父或後曾髙祖父所後不定故闕之也賈氏公彥曰喪服小記繼別爲大宗繼禰爲小宗大宗卽下文爲宗子齊衰三月者此所後爲後大宗者也敖氏繼公曰不言爲所後之父者義可知也禮大宗子死而無子族人乃以支子爲之後

案雷氏所云或後祖父或後曾髙祖父者謂以爲人後而兼承重者也生我者父也爲人後而事所後父如父者臨之以祖也祖者別子也繼別之宗重則生我之父不得不輕而稱名服制不得不殺用是見大宗之重矣詩云本支百世重本也夫

傳曰何以三年也受重者必以尊服服之

正義馬氏融曰受人宗廟之重故三年敖氏繼公曰此釋經意也重謂宗廟之屬尊服謂斬衰

何如而可爲之後同宗則可爲之後

正義賈氏公彥曰以其大宗子當收聚族人非同宗則不可謂同承別子之後一宗之內者若別宗同姓亦不可以其收族故也敖氏繼公曰此言當以同宗者爲後也自是以下又覆言爲人後之義

何如而可以爲人後支子可也

正義賈氏公彥曰支子可者以其適子自爲小宗當收斂五服之內亦不可闕則適子不得後他人故取支子變庶言支支者取支條之義適妻第二子以下皆是不限妾子而已敖氏繼公曰必支子者以其不繼祖禰也

案小宗適子不爲大宗後者以其繼髙曾祖禰則主祭者不可闕而又以收髙曾祖禰之子孫也兼此二義乃賅

爲所後者之祖父母妻妻之父母昆弟昆弟之子若子正義鄭氏康成曰若子者爲所爲後之親如親子【賈疏謂如死者之親子其死者祖父母則爲後者之曾祖父母妻卽爲後者之母也妻之父母妻之昆弟妻之昆弟之子於爲後者爲外祖父母及舅與內兄弟皆如親子爲之服也】賈氏公彥曰傳言爲所後者之祖父母及妻幷及外親之等不言期大功小功緦麻之骨肉親者傳者舉疏以見親言外以包內爲骨肉之親服如親子可知也敖氏繼公曰言妻之昆弟以見從母言妻之昆弟之子以見從母昆弟也此於尊者惟言所後者之祖父母於親者惟言所後者之妻蓋各舉其一以見余服也至於其妻之父母以下乃備言之者嫌受重之恩主於所後者而或略於其妻黨也其妻黨之服且如是則於所後者之親服益可知矣經見爲人後者如子之服僅止於父故傳爲凡不見者言之又詳此傳言爲人後者爲所後者祖父母服則是所後者死而其祖父若父或猶存於祖父若父猶存而子孫得置後者以其爲宗子故爾蓋尊者已老使子孫代領宗事亦謂之宗子所謂宗子不孤者也非是則無置後之義案所後者之父母爲後者之祖父母也經蓋以祖父母該之所後者若有數妻則以後之之時現在者爲主死則喪之如母而從服其黨出則不服之亦不服其黨矣有繼母則服繼母而從服其黨皆與己母或死或出有繼母無繼母同

辧正薛氏蕙曰禮之所以立後者重大宗也何言乎重大宗小宗無子以爲可以絕者也故不爲之立後大宗無子不可以絕故立後以繼之小宗不可擬大宗故曰重大宗也曷爲後大宗不後小宗重本也大宗者祖之正體也本也小宗者祖之旁體也支也本存而支亡亡而猶存也尊者存焉耳本亡而支存存而猶亡也存者微矣是故小宗無後祖不絕大宗無後祖絕矣禮之後大宗不後小宗重絕祖也𨿽然大宗者卿大夫之禮也古者公子爲卿大夫及始仕而爲大夫者謂之別子繼別子者謂之大宗故曰大宗者卿大夫之禮也此卿大夫也而不可絕益知天子之不可絕矣大宗者繼別云爾曰尊之統也收同族云爾曰收族者也天子之統受諸太祖太祖受諸天不啻尊之統也內治同姓外治異姓不啻收族者也饗百神以爲天地社稷主也育萬物以爲天下君也甚大宗也矣是故不可絕也故天子無嗣建支子以後天子禮也支子後天子適子不爲後乎禮之正者支子爲後禮之變者適子亦爲後矣適子不爲後者非他也傳小宗之統焉耳明小宗之統爲重也益知大宗之統爲重矣明大宗之統爲重也益知天子之統爲尢重矣故適子可以後大宗可以後大宗斯可以後天子矣天子者太祖之體大統之所在尊則無上親則本始也諸侯𨿽有尊焉不敢伸其尊矣𨿽有親焉不敢專其親矣伸其尊嫌於貳君專其親嫌於貳祖故諸侯適子後天子者不敢遂其尊親也尊親者人之至重也然而不敢遂焉示猶有至重者也繼大統者知其所由來則可以事天可以保宗廟可以有天下是故明於爲人後之義者錯諸天下無難矣案薛氏此篇爲嘉靖初年興獻王大禮而發其言可謂深切著明矣無如世宗牽於私情意存丰暱而張璁桂蕚霍韜方獻夫諸人倡奇衺之說以逢迎而蠱惑之乃反以不狂爲狂也理有似是有眞是不折中於聖經則紛紛者未可定也爲人後者爲所後父服斬以父服服之不稱爲父而何稱乎居所後之喪可不曰父喪乎不杖期章云爲人後者爲其父母報以世叔父之服服之也不稱爲世叔父而何稱乎遭本生之喪其位則在眾兄弟之列矣其次則入眾兄弟之伍矣不曰世叔父之喪而乃曰父喪乎若己居所後之喪而本生者尙在則已爲喪主而本生不得不從眾兄弟之班禮固然也士大夫且如此況天子諸侯乎議者其盍審於此邪

妻爲夫

正義賈氏公彥曰妻者齊也言與夫齊也上從天子之後下至庶人之妻皆爲夫斬衰敖氏繼公曰此亦主言士妻之禮以通上下凡婦人之爲服者皆放此

傳曰夫至尊也

正義賈氏公彥曰夫至尊者𨿽是體敵齊等以其在家天父出則天夫是男尊女卑之義故云夫至尊同之於君父也

餘論黃氏榦曰小記婦人不爲主而杖者姑在爲夫杖

案三年之喪無不杖者以婦位與姑同處嫌姑爲適子杖則婦不當以杖卽位故小記明之耳子爲父臣爲君妻爲夫此三綱也從此遞生他服而不爲他服之所生遞殺他服而不爲他服之所殺制服之本存焉耳

妾爲君

正義鄭氏康成曰妾謂夫爲君者不得體之加尊之也【賈疏妻與夫體敵得名爲夫妾𨿽接見於夫不得體敵故加尊之而名夫爲君】𨿽士亦然敖氏繼公曰妾與臣同故亦以所事者爲君賈

氏公彥曰內則聘則爲妻奔則爲妾注云妾之言接聞彼有禮走而往焉以得接見於君子是名妾之義案妾有隨妻媵送之娣侄士昏禮𨿽無娣媵先是也有買以爲妾者曲禮買妾不知其姓則卜之是也奔則爲妾妾中之一種賈氏專以此爲言偏矣

傳曰君至尊也

女子子在室爲父

正義鄭氏康成曰女子子者子女也別於男子也言在室者關已許嫁【賈疏關通也通已許嫁者亦爲父服斬也內則女子子十五許嫁而筓】敖氏繼公曰女子猶言婦人也云女子子者見其有父母也在室在父之室也與不杖期章適人者對言

案此所謂在家天父者也注云關已許嫁者以旁親自期以下女子許嫁有逆降之法嫌於父亦然故言之也其童子婦人服父亦同但不杖不踴如童子不備禮耳如無男昆弟而使同姓爲攝主者則童子婦人長者一人杖喪服小記女子子在室爲父母其主喪者不杖則子一人杖

布總箭筓髽衰三年【總子孔反筓音雞髽側瓜反】

正義鄭氏康成曰此妻妾女子子喪服之異於男子者【賈疏上文冠繩纓非女子所服此布總箭筓髽等亦非男子所服】總束髮謂之總者旣束其本又總其末【賈疏此只爲出紒後重爲飾者而言】箭篠也【賈疏尙書禹貢篠簜旣敷孔傳云篠竹箭】髽露紒也猶男子之括發【賈疏髽有二種士喪禮婦人髽於室注云始死婦人將斬衰者去筓而纚將齊衰者骨筓而纚今言髽者亦去筓纚而紒也齊衰以上至筓猶髽髽之異於括髮者旣去纚而以髮爲大紒如今婦人露紒其象也其用麻布亦如著防頭然是婦人髽之制也二種者一是未成服之髽卽士喪禮所云者是也將斬衰者用麻將齊衰者用布一是成服之後之髽卽此經注是也】斬衰括發以麻則髽亦用麻也【賈疏小記斬衰括發以麻免而以布男子括發與免用麻布有文婦人髽用麻布無文注以男子括發婦人髽同在小斂之節明用物亦應不殊】蓋以麻自項而前交於額上郤繞紒如著防頭焉【賈疏鄭引漢法況之】小記男子冠而婦人筓男子免而婦人髽【賈疏男冠女筓相對有二時一者男子二十而冠婦人許嫁而筓吉時相對也一者成服後男子喪冠婦人箭筓喪中相對也小記所云是據喪中相對而言男子齊衰以下用布爲免婦人齊衰以下用布爲髽故亦相對而言也】凡服上曰衰下曰裳此但言衰不言裳婦人不殊裳【賈疏男子殊衣裳衰綴於衣衣統名爲衰故衰裳並見婦人連裳於衣故直言衰不別言裳也】衰如男子衰下如深衣【賈疏婦人衰亦外削幅如男子衰其裳如深衣裳六幅破爲十二縫齊倍要要縫半下也】深衣則衰無帶下【賈疏下記云衣帶下尺注云要也廣尺足以掩裳際也婦人裳旣縫著衣故不須用之】又無衽【賈疏下記云袵二尺有五寸注云袵所以掩裳際也男子裳前三幅後四幅開兩邊露裏衣是以須袵屬衣兩旁垂之以掩交際之處此旣下裳如深衣故不須衽以掩之也】賈氏公彥曰箭筓髽並終三年乃始除之小記婦人帶惡筓以終喪彼謂期服者帶與筓終喪此斬衰者帶旣練而除筓則終三年敖氏繼公曰髽者露紒之名也此主言成服以後之禮然當髽者自小斂之時則然矣故士喪禮卒斂婦人髽於室自此以至終喪不變也此言笄總髽衰皆所以示其異於男子則與男子同者絰帶杖屨也士喪禮婦人牡麻絰結本是亦婦人斬衰要絰之異者此不見之者以經惟主言首絰故略之

案露紒謂去纚也未成服之前以麻以布旣成服之後有總與筓其爲去纚而露紒則一故皆謂之髽男子括髮與免亦先去纚而露紒士喪禮下篇曰丈夫髽

傳曰總六升長六寸箭筓長尺吉筓尺二寸【長並直亮反】正義鄭氏康成曰總六升者首飾象冠數長六寸謂出紒後所垂爲飾也賈氏公彥曰此斬衰總六寸南宮縚之妻爲姑總八寸以下𨿽無文大功當與齊衰同八寸小功緦麻同一尺吉總當尺二寸也此箭筓長尺吉筓尺有二寸南宮縚之妻爲姑榛以爲筓亦云一尺則大功以下不容更差降故五服略爲一節皆用一尺而已敖氏繼公曰總六升亦但指卒哭以前者也其卒哭以後當與男子受冠之布同七升旣練則八升也變服之後其長之異同則未聞當考

案小記箭筓終喪三年謂妻爲夫女子子在室爲父也婦人之衰與男子無異其異者連衣裳耳裳如深衣則婦人之衰其非端衰與總與衰皆有變除衰之變除人所共曉故敖但言總耳

子嫁反在父之室爲父三年

正義馬氏融曰爲犯七出還在父母之家王氏肅曰嫌已嫁而反與在室不同故明之敖氏繼公曰子女子子也承上經而言故但云子省文耳又云嫁則爲女子子無嫌亦可以不必言女經於他處凡言子者皆謂男子也言反在父之室明其見出於父存之時也著之者嫌與未嫁者異也此喪父與未嫁者同則其爲母以下亦如之可知經特於此發之也凡女行於人其爲妻者曰嫁兼爲妾者言之曰適人此惟言嫁者省文耳自父以下凡爲此女服者亦皆從其本服方氏慤曰女旣嫁則恩隆於夫家被出則恩復隆於父母

案女子必有所系屬故未嫁天父旣嫁天夫被出而反則仍天父也女子被出之由如無子惡疾乃命之不辰非其自取若夫滛佚不孝竊盜妒忌多言則孽由自作而父不以不肖絕之者父子主恩出於夫家義也歸於父家恩也恩義兩不相掩也或云反室亦有不關七出者如國亡子死無大宗收族之類皆是案此等如夫在則從其夫夫亡則彼已爲夫三年矣不更爲父三年婦人不貳斬也反室而爲父三年者專指被出於夫者言耳疏衰不杖期章姑姊妹女子子適人無主者一節可以互推

存疑鄭氏康成曰謂遭喪後而出者始服齊衰期出而虞則受以三年之喪受旣虞而出則小祥亦如之旣除喪而出則已凡女行於大夫以上曰嫁行於士庶人曰適人

案喪服小記爲父母喪未練而出則三年旣練而出則已康成本此而推言之以補此經之所未備非謂此經專指遭喪而出者也康成以行於大夫行於士庶人爲嫁與適人之別蓋據下傳嫁者嫁於大夫之文耳彼傳本非的義未可以爲經例也女子之嫁也母命之豈專指大夫以上乎士昏記曰女子許嫁筓而醴之稱字則士妻亦曰嫁明矣

存異賈氏公彥曰天子之女嫁於諸侯諸侯之女嫁於大夫出嫁爲夫斬仍爲父母不降知者以其外宗內宗及與諸侯爲兄弟者爲君皆斬明女𨿽出嫁爲君不降若然下傳云婦人不貳斬猶曰不貳天今若爲夫斬又爲父斬則是二天與傳違者彼不貳天者以婦人有三從之義無專用之道欲使一心於其夫此乃尊君宜斬不可以輕服服之不得以彼決此案婦人外成以夫爲重故出嫁則爲夫服斬而降其父服期移其所天父不之奪也父不奪之君焉得而奪之故𨿽王姬下嫁不更爲父母三年子於父母不以父母之爵位爲區別也若爲父服斬不疑於被出乎或曰爲至尊皆斬不可以期也曰此爲丈夫言之非謂婦人也若婦人則五等之夫人公卿大夫士之妻皆期矣卽世子眾子之婦未聞有異於舅姑之服也何獨於出嫁之女子子而特異之乎

餘論問妻可出乎程子曰妻不賢出之何害如子思亦嘗出妻今世俗乃以出妻爲醜行遂不敢爲古人不如此妻有不善便當出也人修身刑家最急才修身便到刑家上也問古人有以對姑叱狗蒸梨不熟出妻者無甚惡而遽出之何也曰此忠厚之道也古人絕交不出惡聲君子不忍以大惡出其妻而以微罪去之以此見忠厚之至也如必彰暴其妻之惡使他人知之是亦淺丈夫而已君子不如此古語有之出妻令其可嫁絕友令其可交

案七出之法聖人之所制也古人君臣朋友夫婦皆有離合之道去就之義聖人蓋料人情賢否各別事勢順逆不同而以此周其變焉觀孔曾孟氏之家法可見聖人亦有不能格者則出之而已矣出之亦所以刑家也

公士大夫之眾臣爲其君布帶繩屨

正義鄭氏康成曰士卿士也賈氏公彥曰布帶與齊衰同繩屨與大功同其餘服杖冠絰則如常也貴臣依上經絞帶繩屨李氏心傳曰以傳考之疑士卽卿字傳寫誤也敖氏繼公曰此亦以其異故著之且明異者之止於是也公卽所謂諸公也公卿大夫亦仕於諸侯者也其眾臣爲之布帶繩屨降於爲君之正服所以辟貴臣而不敢與之同也蓋此君之尊殺於國君故其臣之爲服者得以分別貴賤也爲公卿大夫之服如此則其於士又殺可知矣

存疑鄭氏康成曰公卿大夫厭於天子諸侯故降其眾臣布帶繩屨貴臣得伸不奪其正

案此非厭例也天子不厭諸侯而天子諸侯乃厭公卿大夫乎卽士庶人亦未有以君若大夫厭之者也蓋天子諸侯皆君道則全乎其君也公卿大夫皆臣道則𨿽有臣而不全乎其君也其臣但曰私臣而已故又別其眾臣而稍爲之降殺焉敖氏以殺字易之當矣敖氏謂士亦有貴臣眾臣故云於士又殺然則士之貴臣亦布帶繩屨與

傳曰公卿大夫室老士貴臣其餘皆眾臣也君謂有地者也眾臣杖不以卽位近臣君服斯服矣繩屨者繩菲也

正義鄭氏康成曰室老家相也【賈疏左傳云臧氏老論語云趙魏老是家臣稱老雲家相者以大夫稱家室老相家事者也曲禮大夫不名家相長妾】近臣閽寺之屬君嗣君也斯此也近臣從君喪服無所降也【賈疏爲故君服者知是嗣君也周官閽人掌守中門之禁寺人掌外內之通令皆近君之小臣又與眾臣不同無所降其服】繩菲今時不借也【賈疏謂之不借者此凶屨不得從人借亦不得借人也】敖氏繼公曰室老家臣之長者也士凡士之爲家

臣者皆是也眾臣杖不以卽位亦異於貴臣也然則貴臣得以杖與子同卽位者亦其以尊少貶故也經惟言公卿大夫爾而傳以有地者釋之則無地者其服不如是乎似失於固矣近臣君服斯服乃諸侯之近臣從君服者也傳言於此亦似非其類

案鄭以士爲邑宰而賈引雜記大夫居廬士堊室以証之似不足據如季氏以冉有子路爲家臣二子則士也視家臣之不以士者貴矣此公卿大夫爾乃曰嗣君一若春秋世官之局者蓋國所與立者世臣則固有世官矣𨿽或不世官未嘗不世祿承其宗祀行其典禮故於諸臣猶有君主之道焉然諸侯𨿽貴臣不敢以杖卽位辟嗣君也此以杖卽位則臣與子若等夷然𨿽曰嗣君而其尊亦少貶矣小記近臣君服斯服矣謂稅服也服問近臣惟君所服服也謂君之母非夫人者也非是則於君喪未有嗣君服而臣不服者也此其衍文與

右斬衰三年

案斬衰正服三升義服三升有半冠皆六升首絰要帶皆苴麻絞帶則牡麻婦人首絰苴麻要帶亦牡麻旣葬受衰同六升冠七升男子首絰要帶皆易以葛婦人易首絰以葛而要帶不易絞帶則賈氏以爲變麻服布可也絰帶大小之差傳文備矣旣練衰七升冠八升男子除首絰猶存要葛婦人除要帶猶存首葛大祥後縞冠素紕麻衣以十五升吉布爲之而布緣棄杖則男子要葛婦人首絰悉除矣禫後纖冠閒傳孔疏云素端黃裳吉祭以後始從吉也又案斬衰經所未著者不杖期章爲君之父母條傳云父卒然後爲祖後者服斬所謂適孫承重者也其承曾髙之重者亦如之鄭答趙商雲天子諸侯之喪皆斬衰無期然則天子諸侯之孫若曾皆不以孫曾之服而以臣服也小記與諸侯爲兄弟者服斬嫌不以臣服而以兄弟服故明之服問諸侯之世子不爲天子服大夫之適子爲君如士服先儒以爲凡卿大夫之適子爲君皆斬也

疏衰裳齊牡麻絰冠布纓削杖布帶疏屨三年者【疏山鳥反齊則私反後並同】

正義鄭氏康成曰疏猶麤也賈氏公彥曰斬衰先言斬以先斬其布乃作衰裳齊衰齊在下者以衰裳旣就乃始緝之也布帶者亦象革帶以七升布爲之卽下章帶緣各視其冠是也敖氏繼公曰此冠布纓亦條屬右縫又下傳云帶緣各視其冠以此推之則凡布纓皆當同於冠布也屨云疏者亦謂麤也以其爲之者不一故不偏見其物而以疏言之此衰裳與屨皆言疏則斬衰者可知矣又經列削杖布帶皆在冠布纓之下與前章杖帶之次異者此杖之文無所防而帶與冠纓之縷數同宜復其常處而在此也案上傳謂苴杖竹削杖桐經不著其物者無竹之處不必竹無桐之處不必桐但以削不削爲齊斬之別而已傳則舉其並有者而指之以爲常式也

傳曰齊者何緝也牡麻者枲麻也牡麻絰右本在上冠者沽功也疏屨者藨蒯之菲也【枲思矣反沽音古又谷烏反後同藨皮表反蒯苦怪反】

正義鄭氏康成曰沽猶麤也麤功大功也【賈疏斬冠六升不言功此齊冠七升初入大功之境故言沽功見人功麤大不精也】冠尊加其麤【賈疏冠在首尊故加飾而升數恆多也此𨿽據齊衰三年而言冠尊加服皆同】齊衰不書受月者亦天子諸侯大夫士虞卒哭異數賈氏公彥曰緝則今人謂之緶也藨艸名蒯亦艸類玉藻履蒯席敖氏繼公曰牡麻者無實之麻也傳以枲麻釋之亦前後名異也牡麻比苴爲善故齊衰以下之絰用之此絰右本而在上所以見其不以本爲纓而纓亦在左也上言左本在下此言右本在上是其爲制蓋屈一條繩爲之自額上而後交於項中一端垂於左之下而爲纓一端止於右之上而前鄕其不纓者則左端不垂而在上爲異耳冠布纓之制與繩纓同已見於前傳故此惟言冠布也不見升數者言沽功則爲大功之首可知

存疑朱子曰首絰右本在上者齊衰絰之制以麻根處著頭右邊而從額前鄕左圍鄕頭後卻就右邊元麻根處相接卽以麻尾藏在麻根之下麻根撘在麻尾之上綴殺之有纓者以其加於冠外故須著纓方不脫落也

案冠自有纓不待絰纓而固卽絰亦不須纓而固也以殤大功章纓絰不纓絰推之則有纓者重無纓者輕是絰纓非冠纓之比明矣

父卒則爲母

正義鄭氏康成曰尊得伸也【敖氏繼公曰尊得伸者謂至尊不在則無所屈而得伸其私尊也】敖氏繼公曰父在爲母期父卒則三年云則者對父在而立文也其女子子在室者爲此服亦惟筓總髽衰異爾下及後章放此

案子於父母恩無重輕而義有統系母𨿽與父敵而母必統於父猶地𨿽與天配而地必統於天也故均之三年也而斬與齊別焉非薄於母也以三綱之道準之而見銖兩杪分之不可以苟也然則丈夫於家庭之喪蓋亦不貳斬也

存疑賈氏公彥曰父在爲厭降至期今旣父卒直伸三年之衰猶不伸斬者以天無二日家無二尊也案母與父爲正體父無厭母之法子爲母齊衰三年所以別於父見父之爲綱而母則否也古無爲婦人服斬之制賈氏不伸斬之說殊爲贅旒

存異賈氏公彥曰直云父卒爲母足矣而云則者欲見父卒三年之內而母卒仍服期要父服除後而母死乃得伸三年故云則以差其義也案內則女子十有五而筓二十而嫁有故二十三而嫁若前遭父服未闋卽得爲母三年則是有故二十四而嫁不止二十三也父服將除遭母喪猶不得伸三年況父服在小祥之前何得卽伸三年

案內則有故云者謂或遭父喪或父先不在而遭母之喪則俟三年服闋而嫁壻遭父喪若母喪亦然非必指兩喪相繼者也若兩喪相繼自不可以二十三爲限矣假令女二十當嫁而壻之父死訖服除將娶矣而女之父死亦將限以二十三而不爲父服乎疏以此爲父服未除不得爲母伸三年之證是膠柱之見也且則者決辭非難辭也經曰父卒則爲母正見父卒之後而遭母喪卽服三年也豈必父服除而母卒然後行三年之服乎且子之所以不得遂其三年者以有父在爾父旣先沒矣復何所屈而不三年乎又案士之庶子爲其母如眾人爲父後則否大夫

之庶子父在爲其母大功父沒則三年

餘論孔氏穎逹曰小記祖父卒而後爲祖母后者三年此論適孫承重之服祖父卒者謂適孫無父而爲祖後祖父已卒今遭祖母喪故云爲祖母后也如父卒爲母故三年若祖卒時父在已𨿽爲祖期今父沒後祖母亡時已亦爲祖母三年也

繼母如母

正義賈氏公彥曰繼母者謂己母早卒或被出之後續己母也喪之如親母故云如母但父卒之後如母明父在如母可知慈母亦然下期章不言者省文也舉後以明前也言如母者欲見生事死事皆如己母也

傳曰繼母何以如母繼母之配父與因母同故孝子不敢殊也

正義鄭氏康成曰因猶親也賈氏公彥曰繼母配父卽是牉合之義與己母無別故孝子不敢殊異之也敖氏繼公曰此禮乃聖人之所爲而傳謂孝子不敢殊者明聖人因人情以制禮

案爲父也妻則爲己也母此繼母所以如母也卽此見統之可繼而不可並矣服繼母者繼母𨿽無出猶服也繼母𨿽有子猶長子爲之主也

慈母如母

正義賈氏公彥曰生禮死事亦皆如己母

傳曰慈母者何也傳曰妾之無子者妾子之無母者父命妾曰女以爲子命子曰女以爲母若是則生養之終其身如母死則喪之三年如母貴父之命也【女音汝養陽尙反兩如母句絕】

正義鄭氏康成曰此主謂大夫士之妾無子妾之子無母父命爲母子者【賈疏知非天子諸侯之妾與妾子者下記云公子爲其母練冠麻衣縓緣旣葬除之父沒乃大功明天子庶子亦然何有命爲母子爲之三年之事】其使養之不命爲母子則亦服庶母慈己者之服可也【賈疏小功章云君子子爲庶母慈己者是妾子爲父妾慈己加服小功若不慈己則緦麻矣敖氏繼公曰此謂妾或自有子或子之母有他故不能自養其子是以不可命爲母子但使慈之而已若是則其服惟加於庶母一等可也】大夫之妾子父在爲母大功則士之妾子爲母期矣【賈疏大功章云大夫之庶子爲其母是大功也大夫妾子厭降爲母大功士無厭降明如眾人服期也】父卒則皆得伸也【賈疏士父在己伸矣大夫妾子父在爲母大功者父卒則與士皆得伸三年】賈氏公彥曰傳別舉舊傳以證成己義也貴父之命者一非骨肉之屬二非配父之尊但惟貴父之命故也慈母𨿽如母輕於繼母小記慈母不世祭敖氏繼公曰言喪之三年者以其見於此章故惟據父卒者言也

案繼母如母如適母也慈母如母如生已之妾母也大夫士有二妾其一有子而死其一無子或生子不育而存存者撫養此子至於成人是爲妾母之慈已者必有父命命爲母子然後生則以母事之死則爲之服母之服也此慈母若死於父在之日士之子服期與父同宮者不禫不以杖卽位大夫之子則大功若適妻所生子𨿽爲庶母所慈不得有此服以其父不可命適妻之子爲妾之子也庾蔚之云子不違父之令豈從失禮之命又案小記云爲慈母后者爲庶母可也爲後云者卽此命爲母子爲之喪主耳非若爲人後爲大宗後受重者也

餘論劉氏智曰小記爲慈母之父母無服孫宜無慈祖母之服矣慈母與妾母不世祭孫不祭慈祖母何服之有虞氏喜曰慈母服之如母若父先亡而已養於祖以祖母之服服之期可也不得復傳重三年案慈母妾母其孫均無承重之期以其不得體君也虞喜謂服期亦非的義父在旣不從服父沒又不傳重則亦何庸以慈母而廢一年之祭乎援同室生緦之義其可

母爲長子【長知丈反】

正義賈氏公彥曰父爲長子服斬母爲長子齊衰者以子爲母服齊衰不得過於子爲己也父在子爲母期父母爲長子本爲先祖之正體無降屈之義故母爲長子不問夫之在否皆三年也

案父在子爲母期者統乎父則不嫌降其母也夫在妻爲子三年者從乎夫則不嫌隆其子也

餘論敖氏繼公曰經不著女子子爲母及此服之異於男子者以其已於前章發之則其類皆可得而推也

傳曰何以三年也父之所不降母亦不敢降也

正義鄭氏康成曰不敢降者不敢以己尊降祖禰之正體雷氏次宗曰父之重長以居正適之當爲先祖之主故也母亦以此義而加崇焉

案此母專指宗子及繼祖禰者之妻非凡爲母者皆爲長子三年也據傳云父之所不降母亦不敢降是母之服重從乎父也上斬衰章父爲長子傳曰正體於上又乃將所傳重也注云重其繼祖禰之正體又以其將代己爲宗廟主也是父之服重尊乎祖也傳又云庶子不得爲長子三年不繼祖也小記亦曰庶子不爲長子斬不繼祖與禰故也然則庶子之妻其服長子也亦從庶子而殺與爲眾子不杖期同矣又小記云妾爲君之長子與女君同此記云妾爲君之長子惡筓有首布總然則母之爲長子同乎父妾爲君之長子同乎女君者也

通論李氏如圭曰小記母爲長子削杖婦人爲夫與長子稽顙其餘則否

右齊衰三年

案齊衰三年正服衰四升冠七升義服衰五升冠八升首絰要帶皆牡麻而又布帶旣葬正服受衰七升冠八升義服受衰八升冠九升絰帶男子俱易葛婦人易首絰不易要帶與斬衰同旣練正服衰八升冠九升義服衰九升冠十升餘與斬衰並同又案小記祖父卒而後爲祖母后者三年此適孫承重者也其承曾髙祖母之重者亦如之上斬衰章傳云爲人後者爲所後者之妻若子則於所後者之繼妻亦同如爲人後而兼承重則所後或祖母若曾髙祖母並同也女子子反在父室者父不在爲母三年又妾爲君之長子三年與女君同

欽定儀禮義疏卷二十二﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷二十三

喪服第十一之二

疏衰裳齊牡麻絰冠布纓削杖布帶疏屨期者【期音基下並同注今文無冠布纓】

正義賈氏公彥曰此章疏衰已下與前章不殊惟期一字與前三年異今不直言其異而還具列之者以期與三年縣絕恐服制亦多不同故須重列七服也此章𨿽止一期而禫杖具有雜記期之喪十一月而練十三月而祥十五月而禫卽是此章者也敖氏繼公曰此期服也而杖屨之屬皆與三年章同者是章凡四條其三言爲母其一言爲妻也以禮攷之爲母宜三年乃或爲之期者則以父在若母出故屈而在此也妻以夫爲至尊而爲之斬衰三年夫以妻爲至親宜爲之齊衰三年乃不出於期者不敢同於母故爾然則二服𨿽在於期實有三年之義此杖屨之屬所以皆與之同也

案周景王於穆後太子壽卒而叔向謂其一歲而有三年之喪二焉則妻喪𨿽期實有三年之義敖氏之說善矣疏謂禫杖具有是也然辭未別白凡禫必主喪者主之母之喪父爲之禫故子從父而禫之也若出母與繼母嫁而從者則已非喪主何禫焉

傳曰問者曰何冠也曰齊衰大功冠其受也緦麻小功冠其衰也帶緣各視其冠【緣兪絹反】

正義賈氏公彥曰此假他問已答之言也云齊衰大功冠其受也者降服齊衰四升冠七升旣葬以其冠爲受受衰七升冠八升正服齊衰五升冠八升旣葬以其冠爲受受衰八升冠九升義服齊衰六升冠九升旣葬以其冠爲受受衰九升冠十升降服大功衰七升冠十升旣葬以其冠爲受受衰十升冠十一升正服大功衰八升冠十升旣葬以其冠爲受受衰十升冠十一升義服大功衰九升冠十一升旣葬以其冠爲受受衰十一升冠十二升其初喪之冠皆與其受衰升數同故云冠其受也云緦麻小功冠其衰也者降服小功衰十升正服小功衰十一升義服小功衰十二升緦麻十五升抽其半其冠皆與其衰升數同故云冠其衰也云帶緣各視其冠者視猶比也二者之布升數多少各比擬其冠也然本問齊衰之冠因答大功與緦麻小功並答帶緣者博陳其義也鄭氏康成曰緣如深衣之緣敖氏繼公曰斬衰有二其冠同齊衰三年惟有子爲母之冠耳是章有降服有正服有義服疑其冠之異同故發問也齊衰大功有受布故冠其受冠衰布異也緦麻小功無受布故但冠其衰冠衰布同也問者惟疑此章之冠答者則總以諸章之冠爲言以其下每章之服亦或各自不同故也帶緣各視其冠者謂齊衰以至緦麻其布帶與其冠衰之緣亦各以其冠布爲之閒傳期而小祥練冠縓緣檀弓練練衣縓緣則重服未練以前與夫輕服之冠衰皆有布緣明矣此所云者是也冠緣者紕也衰緣者其領及袪之純也此復言帶緣者又因其布之與冠同而並及之疏言降服齊衰正服齊衰但可斷自此章而下蓋此降服爲母也正服爲妻也

案疏以緣爲中衣之緣中衣所以裏衰裳者經傳不言注亦未及何由知此緣爲中衣之緣乎詳味傳意上承齊衰大功小功緦麻之冠衰而及之則所緣者卽屬冠衰明矣捨本文所有而詁其所無立文不當如是也且冠衰有受中衣何必有受而云視其冠乎凡緣必視其所緣者稍精以爲飾故亦謂之飾據疏中衣當用冠布而又以冠布緣之是無等矣然則凶服有飾可乎曰傳著於此章者蓋三年之服皆不緣有緣自齊衰杖期始也喪服所以有緣者吉時冠衣皆有緣齊衰以下漸輕乃以布之稍麤者緣之旣以別於三年之服且又爲練時由麤入細由凶卽吉之漸也然則三年之服𨿽不緣其受服亦必有緣矣注云如深衣如之云爾而疏謂旣在防服之內則是中衣混而一之所以滋誤

父在爲母

正義賈氏公彥曰父母恩愛等爲母期者由父在故屈至期也敖氏繼公曰此主言士之子爲母也其爲繼母慈母亦如之

案此服自士以至大夫以上莫不皆然敖謂主言士之子者兼士之庶子爲其母服言之也其大夫以上之庶子則有不同者矣

傳曰何以期也屈也至尊在不敢伸其私尊也父必三年然後娶達子之志也

正義賈氏公彥曰家無二尊故於母屈而爲期不直言尊而言私尊者母於子爲尊夫不尊之故也父必三年然後娶達子之志也者子於母屈而期心喪猶三年父除三年乃娶所以通達子之志也張子曰父在爲母𨿽降爲期而心防之實未嘗不三年也傳曰父必三年然後娶達子之志也抑其子之服於期而伸其父之不娶於三年聖人所以損益百世而不可攺者精矣朱子曰父在爲母期非是薄於母以尊在父不可復尊母亦須心防三年

案爲父斬衰三年爲母齊衰三年此從子制之也父在爲母齊衰杖期此從夫制之也家無二尊而子不得自專所謂夫爲妻綱父爲子綱審此可以破學者之疑而息紛紜之說矣又案傳言屈與厭不同屈者爲服之人自屈而不得伸也厭者死者爲尊者所厭也講家多混宜別之

辧正敖氏繼公曰防妻者必三年然後娶禮當然爾非必專爲達子心防之志也蓋夫之於妻宜有三年之恩爲其不可以不降於母是以但服期而已然服𨿽有限情則可伸故必三年然後娶所以終牉合之義焉若謂惟主於達子之志則妻之無子而死者夫其可以不俟三年而娶乎春秋傳王一嵗而有三年之防二焉謂後與太子也防妻之義於此可見案傳爲有子者言之未籌及無子者也敖氏推闡益明此之謂能治經者或疑無子者有出道夫爲之防或有殺禮可不必三年而娶乎曰據曾子問女未廟見而死者壻不杖不菲不次然猶爲之服齊衰其已廟見者於禮無殺焉可知也其無子者必及年乃出之未出而死則不可以旣死而追出之也然則待三年然後娶其防妻者之通禮與

通論李氏如圭曰疏衰不廬而父在爲母爲妻居廬期大功三月不禦於內而父在爲母爲妻終防不禦於內期旣葬食肉飲酒而父在爲母爲妻終防不食肉飲酒皆其異者

餘論程子曰古者父在爲母服期今皆爲三年之防則家有二尊矣可無嫌乎處今之宜服齊衰一年外以墨衰終月算可以合古之道全今之制朱子曰祖在父亡祖母死亦承重

案父在爲母期後世易之以三年也其勝矣乎曰古之爲喪也盡其實後世之爲喪也侈其文古者服有減殺而居處飲食一一如禮是文𨿽屈而不害其實之伸也若實之亡而徒以三年爲隆則僞而已矣且祥禫而後父將舉吉禮而已之服不除則不可與於祭非所以事父承宗廟也抑父則已禫矣至三年闋而又禫父主之乎已主之乎均有所不可也乃見古聖人之制禮精矣又案士之庶子爲其母如眾人則亦杖期也小記庶子在父之室則爲其母不禫庶子不以杖卽位𨿽不以卽位猶杖也不禫則祥而釋服矣此其異者若父子異宮者則庶子亦伸禫焉又案祖若父俱亡則爲祖母三年祖在則如父在爲母之服服之以杖期也母在子亦爲祖母承重乎曰受重於祖則祖母之服不以母在而有異也

妻

正義賈氏公彥曰夫爲妻年月禫杖亦與母同以其出嫁天夫爲夫斬故夫爲之亦與父在爲母同也鄭氏康成曰適子父在則爲妻不杖【賈疏不杖章文】以父爲之主也服問君所主夫人妻大子適婦【賈疏引服問者見此經非直庶子爲妻兼有適子父沒爲妻在其中也】父在子爲妻以杖卽位謂庶子【賈疏小記父在庶子爲妻以杖卽位可也以父不爲庶子之妻爲防主故夫爲妻得伸杖也】敖氏繼公曰下章傳曰父在則爲妻不杖然則此爲妻杖者謂無父者也

案注疏分別適庶而敖氏統言之者以經文原爲適子設也適子爲妻之服或不杖期或杖期通乎上下又案下記云公子爲其妻練冠葛絰帶麻衣縓緣

旣葬除之謂父在者也又大功章公之庶昆弟大夫之庶子爲妻注云公之庶昆弟則父卒也大夫之庶子則父在也此庶子爲妻皆不得服其本服得服其本服者惟士之庶子及大夫之庶子父不在者耳

傳曰爲妻何以期也妻至親也

正義馬氏融曰共承宗廟所以至親賈氏公彥曰妻移天齊體與己同奉宗廟爲萬世之主故云至親通論李氏如圭曰記爲妻父母在不杖不稽顙母在不稽顙小記爲父母妻長子禫其爲妻禫謂父母不在者也小記宗子母在爲妻禫則庶子母在者皆不禫矣庶子父在爲妻杖適子父在爲妻不杖此其異也

出妻之子爲母

正義鄭氏康成曰出猶去也雷氏次宗曰子無出母之義故系夫而言出妻之子賈氏公彥曰此謂母犯七出去夫氏子爲之服者也七出者無子一也滛泆二也不事舅姑三也口舌四也盜竊五也妒忌六也惡疾七也天子諸侯之妻無子不出惟有六出敖氏繼公曰出妻者見出之妻也云出妻之子主於父在者也若父沒則或有無服者矣如下傳所云者是也又此禮亦關上下言之若妾子之爲其出母則亦或有不然者非逹禮也

案此謂出母之反在父室者也義𨿽絕於夫恩猶系於子故爲之期且杖不杖則疑於旁親也若出而再適者則無服幷自絕於其子矣伯魚之母出而在父室者也子上之母出而再適者也不爲伋也妻者是不爲白也母言其異於先君子者也子思不欲直斥其妻而言詞隱躍之間足以見之矣爲出母𨿽杖不禫非祭主也無禫所也主之者出母之父若昆弟之爲父後者彼則期而除矣又何禫焉母爲其子亦杖期下條報字總承此文

傳曰出妻之子爲母期則爲外祖父母無服傳曰絕族無施服親者屬【施逸義反】

正義賈氏公彥曰云絕族者嫁來承奉宗廟與族相連綴今出則與族絕也鄭氏康成曰在旁而及曰施【賈疏詩莫莫葛藟施於條枚蔦與女蘿施於松上葛之覃兮施於中谷皆是在旁而及此以母爲主旁及外祖父母故云施服】親者屬母子至親無絕道【賈疏對父與母義合有絕道】敖氏繼公曰此於其外親但云外祖父母見其重者耳絕族離絕之族謂父族與母族相絕而不爲親也絕族無施服言所以爲外祖父母無服也親者屬言所以爲出母期也此蓋傳者引舊禮而復引傳以釋之也下放此

案舅與舅之子從服也外祖父母從母從母昆弟或以尊加或以名加或以名服其實皆從服也母出則無所從矣有繼母者轉而服繼母之黨矣

出妻之子爲父後者則爲出母無服傳曰與尊者爲一體不敢服其私親也

正義賈氏公彥曰父已與母無親子獨親之故云私親敖氏繼公曰言爲父後則無父矣乃云出妻之子蒙經文也與尊者爲一體釋爲父後也母不配父則子親之爲私親母子無絕道固當有服然有服則不可以祭故爲父後則不敢服之有服則不可以祭者吉凶二道不得相干故也朱子曰出母爲父後者無服此尊祖敬宗家無二上之意先王制作精防不苟蓋如此

辧正呂氏坤曰出母而嫁兩相絕也出母不嫁爲父守也夫死而嫁忘我父也繼母而嫁情又逺矣而皆杖期不無等乎制禮者宜等焉

案呂氏所區別頗卽乎人心然經著出母之服大抵爲反在父室而不嫁者言也蓋出而不嫁則夫存猶有復歸之理其子亦日夕冀之卽夫亡終不復而未嘗爲他人婦則緣亡父之義子猶當爲之服也經無爲嫁母杖期之文其服者爲已之從之耳則經原有等不俟後人之更等之矣已𨿽爲出母服其妻則不從服出姑子亦不服出祖母蓋生我之私恩只在一身而大義已絕則其倫類不可得而推故不服也餘論鄭氏康成曰繼母而爲父所出不服也或問庶子服出適母否徐氏邈曰經言出妻之子爲母明非所生則無服也許氏猛曰爲人後者爲所後者若子本生母出則不應復服以廢所後者之祭也母子至親無絕道非母子者出則絕矣是以經無出祖母之服

存異問母旣出則爲絕族子爲之服當於何處爲位有廬堊室否當否出母亦報其子否射氏慈曰當就出母之家若逺不得往者可別爲異室亦有廬變除堊室及如親子也母亦報子期也

案出母與其子相爲報母之服子不至夫之家子之服母則𨿽曰絕屬未嘗不可至母之父母之家也若逺不得往則哭之於他室妻與子皆無服若有兄弟數人則亦相序而哭與父在似難爲廬堊室以門庭爲父之所主也父子異宮者或爲之不則但舎於外不禦內不飲酒食肉而已則必無之蓋虞與祥皆在母之父母之家已或可往也禫則於何所乎又以何人爲之屍乎

父卒繼母嫁從爲之服報

正義王氏肅曰從乎繼母而寄育則爲服不從則不服服也則報不服則不報敖氏繼公曰父卒而繼母不嫁則爲之三年從之嫁則期所以異內外也報者以其服服之之名謂出妻於其子與此繼母於其從之之子皆報也小記妾從女君而出則不爲女君之子服妾不服之明出妻有服也舊說謂此女君猶爲其子期是己母於子乃亦杖期者旣出若旣嫁則無尊加之義故宜報之所以別於在其父之室者也案此繼母之後夫卽同居繼父也其終也或同居或不同居於繼母之服無變焉繼母嫁後或自有子主其防或彼有他子主其喪或後夫尙在自主其喪此子於繼母之服亦無變焉所以酬其撫育之恩而殊於繼母之徒嫁者也因母嫁而從者無文何也其服同也何以知其同無可加也出妻之子與從母嫁之子𨿽爲其母杖若在彼家不拜賔不以杖卽位知然者非主也彼自有主之者也失節事極大聖人不責嫠婦以守節而聽其再嫁且令其子制服焉何也曰夫死妻穉子幼無大功之親而挾其子以適人𨿽死者復生猶有說焉以因母見出之服服之而相爲報亦所以勸防孤也

傳曰何以期也貴終也

正義敖氏繼公曰終者終爲母子也以終爲貴故服此服也繼母嫁而子從之是終爲母子也崔氏凱曰此服之者庶子耳爲父後者不服也繼母嫁與宗廟絕爲父後者安可以廢祖祀而服之乎

案母嫁而從必其不能自立又無大功之親可依者旣而辭母而歸終克自立立廟承祭則所謂爲父後者矣𨿽有撫育之恩不勝父後之重崔氏所云是也如有弟偕從者則弟當服之

辧正漢石渠議問父卒母嫁何服蕭太傅曰當服周爲父後則不服韋成曰父沒則母無出義王者不爲無義制禮故不制服也宣帝詔曰婦人不養舅姑不奉祭祀不下慈子是自絕也故聖人不爲之制服成議是也

存異庾氏蔚之曰母子至親本無絕道若父卒母嫁而不服則是子絕其母豈天理耶宜與出母同制案父卒母嫁而子不從者經無爲服之文是無服也婦人之義從一而終夫死無再嫁之理況旣已有子曷不與之相守以俟其長成乃捨之而他適背死棄生情欲勝而亷恥防矣聖人所以不制其子之服者所以深絕之也曰子可以絕母乎曰非子之絕其母乃母之自絕於其子耳出妻或有非其罪者夫死而嫁挾子以從情切存孤或有廹於不得已者若可已而不已其不爲之服也不亦宜乎經於出母及繼母之嫁而從者悉著之矣如果有服豈故闕之以待後人之揣測補綴耶且嫁而從服杖期嫁而不從亦服杖期聖人制禮豈若是之無等乎然則子思之防其母也不爲之服與曰記但言哭之則不服也哭之者私情也服者禮制之所不容越也無論因母繼母不嫁則服之三年嫁則𨿽欲服之而不可得以亡父臨之大義凜然矣

右齊衰杖期

案齊衰杖期降服衰四升冠七升正服衰五升冠八升義服衰六升冠九升父在爲母降服也爲妻正服也出母及繼母嫁而從者則義服與首絰要帶皆牡麻而又有布帶旣葬降服受衰七升冠八升正服受衰八升冠九升義服受衰九升冠十升絰帶男子俱易葛婦人易首絰以葛不易要帶十一月而練降服衰八升冠九升正服衰九升冠十升十三月而祥杖絰帶悉除縞冠素紕麻衣十五月而禫其不禫者期滿而除之又案爲母則繼母慈母皆如母爲妻則繼妻如妻適孫承祖母之重曾孫承曽髙祖母之重者祖父在若曾髙祖父在亦如之爲人後者所後父在爲所後母若繼母亦如之兼承重則一如承重之法女子子反在父室者父在爲母若繼母與在室同

不杖麻屨者

正義鄭氏康成曰此亦齊衰言其異於上者賈氏公彥曰此不杖輕於上禫杖故次之𨿽杖與不杖不同其正服衰裳皆五升而冠八升則不異敖氏繼公曰大功章云三月受以小功衰卽葛九月此受以大功衰卽葛而期爲異耳李氏如圭曰此下哀殺病輕故不杖也

案此服有本不應杖者凡上殺旁殺下殺及從服報服者是也亦有本應杖而不杖者如適子父在爲妻不杖則有所爲而屈焉

祖父母

正義賈氏公彥曰孫爲之服也服之本制若爲父期祖合大功爲父母加隆至三年祖亦加隆至期也敖氏繼公曰此服惟據父在者言也父沒則服或異矣傳曰父卒然後爲祖後者服斬小記祖父卒而後爲祖母后者三年

案上經言繼母如母此不言繼祖母者古文簡約已包於祖母中也若庶祖母則無服妾母不世祭則庶子之子無服矣祖父在而祖母先沒祖父與父服杖期孫服不杖期父服四升祖孫皆服五升此降正精麤之別也注疏以父在爲母之降服四升作正服五升非也

傳曰何以期也至尊也

正義敖氏繼公曰謂不可以大功之服服至尊故加而爲期也

案子爲父母三年孫爲祖父母期皆正服而疏與敖氏以爲加者據三年問之義

世父母叔父母

正義賈氏公彥曰伯父言世者欲見繼世也邢氏昺曰繼世以適長先生於父則繼世者也故曰世父鄭氏康成曰爲姑在室亦如之【賈疏大功章爲姑嫁大功明未嫁則】

【期也】敖氏繼公曰女子子在室爲之亦然惟己許嫁者則異也此服皆報不言之而別見者欲序昆弟之子於眾子之後序夫之昆弟之子於舅姑之後以見親疏尊卑之等故不於此言報也若輕服則不然通論李氏如圭曰伯父繼世爲小宗故謂之世父五屬之服同父者期同祖者大功同曾祖者小功同髙祖者緦世叔父與己同出於祖應服大功以其與父一體故進服期也

傳曰世父叔父何以期也與尊者一體也

正義陳氏銓曰尊者父也所謂昆弟一體也敖氏繼公曰世叔父本是大功之服以其與父一體故當加一等也以五服差之族之親爲四緦麻從祖之親爲三小功則從父之親宜爲二大功也而禮爲從父昆弟大功世叔父期以此傳攷之則世叔父之期乃是加服從父昆弟之大功則其正服也此釋經文爲世父叔父期之意

然則昆弟之子何以亦期也旁尊也不足以加尊焉故報之也

正義賈氏公彥曰凡降者由己尊故降之世叔父非正尊故報也敖氏繼公曰加尊者謂以其尊加之也昆弟之子本服亦大功世叔父不以本服服之而報之以其爲己加隆之服者以己非正尊不足以尊加之故也加尊而不報者如父於眾子祖於庶孫之類是也昆弟之子𨿽不在此條然以其爲世叔父之服者而世叔父亦以此服之故幷釋之也

案檀弓兄弟之子猶子也蓋引而進之也此爲昆弟子服期之義也以其爲己服也而服之又有報義焉昆弟子於世叔父之服爲其與尊者爲一體則亦兼有引而進之之義凡此所以惇一本之愛而勸篤親也

父子一體也夫妻一體也昆弟一體也故父子首足也夫妻牉合也昆弟四體也【牉普半反】

正義賈氏公彥曰上云一體故傳又廣明一體之義敖氏繼公曰言首足牉合四體者皆所以釋其爲

一體也此又申言與尊者一體之義𨿽以三者並言而其防則惟主於昆弟蓋世叔父乃其父之昆弟所謂與尊者一體也

案牉者半也分也集韻牉合合其半以成夫婦也

故昆弟之義無分然而有分者則辟子之私也子不私其父則不成爲子故有東宮有西宮有南宮有北宮異居而同財有餘則歸之宗不足則資之宗【辟音避】

正義敖氏繼公曰此承上文而言父子夫妻昆弟俱是一體然父子夫妻不分而昆弟則分似乖於一體之義故言其理之不容不分者以釋之東宮西宮南宮北宮蓋古者有此稱亦或有以之爲氏者故傳引之以證古之昆弟亦有分而不同宮者焉異居而同財則其所以分之意可見矣宗謂大宗小宗共禰者也賈氏公彥曰昆弟之義無分者以手足四體本在一身不可分別是昆弟之義不合分也然而分者則辟子之私也使昆弟之子各自私其父故須分若兄弟同在一宮子不得私其父則不成爲人子之法也內則命士以上父子異宮不命之士父子同宮縱同宮亦有隔別爲四方之宮也張子曰子不私其父則不成爲子古之人曲盡人情如此若同宮有伯父叔父則爲子者何以獨厚於其父爲父者又烏得而當之鄭氏康成曰宗者小宗典宗事者也資取也

案古者大功同門同財縱有異門者亦同財蓋以祖統孫凡同祖者則皆不私其財也曰同財則固不必同爨矣小功以下人滋蕃而情漸疏勢難久合故異財蓋理一分殊之道然也注言典宗事者謂世父或世父之子世父之孫爲後者宗事謂同宗之人冠昏嫁喪祭諸事此謂小宗也敖氏幷言大宗者謂以小宗兼大宗者耳大功同財則同祖者亦在焉

世母叔母何以亦期也以名服也

正義敖氏繼公曰此釋經文也言以名服見其恩疏賈氏公彥曰以配世叔父而生母名則當隨世叔父而服之

案世叔父正服也世叔母則義服也

大夫之適子爲妻【適低益反下不音者並同】

正義賈氏公彥曰適子父沒後爲妻杖在上章敖氏繼公曰傳云父在則爲妻不杖則是凡父在爲妻而非有所降者其服皆然不別適庶也此乃特見大夫之適子蓋謂大夫庶子爲妻則異於是惟其適子爲妻如邦人故特舉以明之凡大夫之子之服例在正服後今序於昆弟之上者蓋以此包上下而言故居眾人爲妻之處若重出者乃在正服後也

案小記世子爲妻與大夫之適子同是天子諸侯之適子亦然也君於庶子庶婦有降殺而於適子適婦無異同故敖云包上下也特舉大夫之適子者孔氏穎達云大夫是尊降之首故特顯之

傳曰何以期也父之所不降子亦不敢降也何以不杖也父在則爲妻不杖

正義鄭氏康成曰大夫不以尊降適婦者重適也【賈疏大夫爲適婦大功是不降適婦也】凡不降者謂如其親服服之【賈疏謂依五服常法服之】賈氏公彥曰父在爲妻不杖者父爲適子之婦爲喪主故適子不敢伸杖也敖氏繼公曰父之所不降謂大夫爲適婦亦大功如眾人故子亦爲之不杖期如眾人也若大夫於庶婦降之而至於不服其子亦降之而至於大功所謂大夫之子則從乎大夫而降也父在則爲妻不杖者不敢同於父在爲母之服也故父沒爲母三年乃得爲妻杖是其差也子亦不敢降之說見後

案小功章庶婦士之本服也非由大夫尊降而然疏謂大夫爲庶子之婦小功誤矣大夫以尊降當緦麻而大夫無緦麻故至於不服父爲適子之婦爲喪主九月而除子則祥而除之不禫故不杖

通論敖氏繼公曰降有三品大夫以尊而降公之昆弟大夫之子以其父之所厭而降爲人後者女子子適人者以出而降

案公之昆弟卽公子也但父在則曰公子父沒則曰公之昆弟耳康成以公之昆弟以旁尊降另列一品故有四敖氏倂入厭降中故惟有三也旁尊之義未的公子之重視大夫則公之昆弟亦兼有尊降焉

昆弟

正義鄭氏康成曰昆兄也爲姊妹在室亦如之【賈疏義同於上姑在室】賈氏公彥曰此亦至親以期斷

案此條及下文眾子昆弟之子皆主於士也若大夫大夫之子則異矣

爲眾子

正義鄭氏康成曰眾子者長子之弟及妾子大夫則降之爲大功天子國君不服之【賈疏此經所云惟據士也】女子子在室亦如之【賈疏義如上姑姊妹】敖氏繼公曰眾子卽庶子也對長子立文故曰眾子庶則對適之稱也實則一耳父母爲眾子乃期者以尊加之也士妻爲妾子亦期凡適而非長父母爲之亦與眾子同

餘論劉氏玢曰若適子有廢疾不得受祖之重則服與眾子同蓋以不堪傳重故不加服非以廢疾而降也子婦之服例皆小功以夫當受重則加大功若夫有廢疾則仍小功亦非降也

昆弟之子

正義敖氏繼公曰其女子子在室者亦如之

傳曰何以期也報之也

正義鄭氏康成曰檀弓喪服兄弟之子猶子也蓋引而進之也

案此兩相爲服傳言報者著其實也經不言報者欲以倫類爲次而兩見之也世叔父次於祖父之下則見其爲祖父一體之所分而親之當如父矣昆弟之子次於昆弟眾子之下則見昆弟與吾一體而親昆弟之子當如子矣

大夫之庶子爲適昆弟

正義鄭氏康成曰兩言之者適子或爲兄或爲弟【賈疏適妻所生適子或長於妾子或小於妾子故兩言之】敖氏繼公曰大夫之庶子爲昆弟大功嫌於適亦然故以明之不云適子者嫌自爲其子也

存疑敖氏繼公曰斬衰章云父爲長子則大夫之適亦謂其長子未必指爲弟者也此云適昆弟者古之文法不可以單言昆故連弟言之經中此類多矣案適昆弟謂適子之長者爲父後者也其餘則適長之同母弟亦庶子也亦有庶母所生爲昆而適母所生爲弟者則庶昆不爲後而爲適弟服期經注兼弟言之謂此耳弟字自有指歸豈僅連言之乎

傳曰何以期也父之所不降子亦不敢降也

正義鄭氏康成曰大夫𨿽尊不敢降其適重之也適子爲庶昆弟庶昆弟相爲亦如大夫爲之【賈疏余兄弟相爲如大夫爲之皆大功】敖氏繼公曰大夫之子於昆弟之屬或有所降者以從乎其父而不得不降之耳若爲其父之適及尊同者乃其父之所不降者故己亦得遂其服焉非謂以其父不降之之故欲降之而不敢降也凡後傳之言若此者不復見之

案此服亦通上下天子諸侯爲長子服斬則天子諸侯之庶子於適昆弟亦服其本服可知專言大夫者以下經爲君之長子自有本條且義例可於大夫之適子爲妻通之也公之庶子父在爲庶昆弟無服父卒乃服大功天子之庶子相爲當亦然若俱出封爲諸侯則各如其服服之父厭庶子而天子不厭諸侯始封之君不臣昆弟故得服之也惟長子於庶昆弟皆不服之以冡適本有君道不但爲父尊所厭而已大夫之適子於庶昆弟則降之自天子以下至於士皆加隆於適而庶則或降焉或絕焉此宗法也大夫士之宗法本自天子諸侯而推也然則謂不可以大夫士之宗法通於天子者其繆矣乎昆弟相爲期本服也從父之所降而降之從父之所不降而不降之但非出於其子欲降之意耳敖氏推勘入細然傳意固自無礙

存疑賈氏公彥曰大夫之適子得行大夫禮故父子俱降庶庶又自相降也

案大夫之子得降庶庶又自相降者宗法自大夫以上彌隆而適彌重故子不得不從乎父也父爲大夫子爲士葬以大夫祭以士則知大夫之子不得直用大夫禮矣

適孫

正義賈氏公彥曰謂適子死其適孫將受重者死則祖爲之期

傳曰何以期也不敢降其適也有適子者無適孫孫婦亦如之

正義鄭氏康成曰周之道適子死則立適孫是適孫將上爲祖後者也【賈疏殷道適子死弟乃先立故云周之道也】長子在則皆爲庶孫耳【賈疏適子在不得立適孫明適孫同庶孫之例】孫婦亦如之適婦在亦爲庶孫之婦凡父於將爲後者非長子皆期也【賈疏小記適婦不爲舅後者則姑爲之小功注云謂夫有廢疾他故若死而無子不受重者小功庶婦之服也凡父母於子舅姑於婦將不傳重於適及將傳重者非適服之皆如眾子庶婦也是以此云凡父於將爲後者非長子皆期明父爲長子斬祖爲適孫期若非適孫傳重同於庶孫大功也敖氏繼公曰注云凡父於將爲後者非長子皆期者蓋以斬衰章惟言父爲長子故也鄭言此者爲適子死而無適孫者見之且明爲適孫亦期之意也適孫爲祖父後服與子同】敖氏繼公曰祖於孫宜降於子一等而大功此期者亦異其爲適加隆焉耳非不降之謂也有適子者無適孫孫婦亦如之皆謂適不可二也

案父於將爲後者非長子皆期是適子之統亦不貳也適子死若廢疾而立適孫死則爲之服期固已若庶子將爲後者死亦爲之服期此謂士耳天子諸侯爲庶子無服大夫爲庶子大功𨿽將爲後死亦不爲之加服注云服之皆如眾子庶婦明不異於其本也存疑賀氏循曰其夫爲祖曾祖髙祖後者妻從服如舅姑

辧正虞氏喜曰有適子者無適孫又若爲宗子母服則不服宗子婦以此推孫爲後若其母尙存孫之婦猶爲庶不得傳重傳重之服理當在姑庾氏蔚之曰舅沒則姑老是授祭事於子婦至於祖服自以姑爲適所謂有適婦無適孫婦也

案父喪母在則母爲主婦以其服則斬衰拜則稽顙自宜爲主適婦從夫服期不爲主而拜賓是則主婦不必主人之妻當從服制之重者也其母先不在者婦服期拜不稽顙而適婦則爲主矣承祖父之重者祖母在祖母自爲主母服期孫婦服大功若從夫而服期則嫌於母喪且不爲主無庸加服也若祖母與母俱不在孫婦自當服期而爲主矣若祖母不在而母在不應捨服期之母而加孫婦之服以代之也承曾祖父之重者曾祖母在自爲主祖母服期母服大功曾孫婦服緦曾祖母爲主不嫌於夫斬而婦緦也若從夫服期不但姑輕婦重亦嫌於二主矣若曾祖母祖母俱不在而母在緣亡夫之義母能不服期乎母服期則曾孫婦緦自若可也曾孫婦服期而姑大功不疑自居於適而以姑爲庶乎賀循之說似是而非不可用也

爲人後者爲其父母報【上爲如字】

正義賈氏公彥曰此謂其子後人反來爲父母服者不在禫杖者深抑之欲其厚於大宗也雷氏次宗曰言報者明子於彼則名判於此敖氏繼公曰言其以別於所後者也餘皆放此父母爲支子服率降於爲己服一等此爲人後者爲其父母期其父母亦報之以期而不降者以其旣爲所後者之子統不可二故不敢以正尊加之而報之也

案疏謂不在禫杖者深抑之此爲人後者支子也其適子自爲父後二十五月而禫爲人後者固不可以十五月之禫參之也然則不必深抑之而已無禫杖之法矣

辧正程子曰旣爲人後便須將所後者呼之以爲父以爲母不如是則不正也後之立疑義者見禮有爲其父母報便道須是稱親禮文蓋言出爲人後則本生父母反呼之以爲叔父伯父故須著道爲其父母以別之非謂將本生父母亦稱爲父母也張子曰爲其父母不論其族遠近並以期服服之朱子曰今設有爲人後者於此一日所後之父與所生之父並坐而其子侍側稱所後父曰父稱所生父又曰父自是道理不可經言爲其父母者蓋若不稱爲父母別無稱呼只得如此

案不杖期而報世叔父母與昆弟之子相爲之服也稱情以立名緣名以制服程朱之言萬世人倫之準也或有疑於此者盍取聖人正名之說而三復之乎古人世叔父於昆弟之子亦直稱父子漢疏廣謂兄子受曰宦成名立懼有後悔豈如父子相隨出關蔡邕與叔父質爲程璜所防邕自陳曰如臣父子欲相傷防則爲人後者呼其本生爲父母亦自可通然此乃泛稱之辭要其上承祖宗旁治昆弟則必以世叔父母視之非直以爲父母也若直以爲父母則二本矣名不正言不順矣議禮者乃呶呶於此不亦末乎朱子謂所後父與所生父並在不可並稱爲父此猶爲大夫士言之若爲天子諸侯後者則於君前當名其所生父矣伯叔父且不可稱也而況稱父乎惑於此者可以解矣又案爲人後者若系親昆弟之子則不杖期其本服也其他則自小功以至於無服而皆爲之不杖期以其本生親之也是則隆於大宗亦未嘗薄於本生大宗至重以正尊尊之本生次重以旁親之首尊者尊之聖人之度量權衡夫豈苟哉

傳曰何以期也不貳斬也何以不貳斬也持重於大宗者降其小宗也

正義賈氏公彥曰此問𨿽兼母答專據父故以斬而言小記別子爲祖繼別爲大宗大宗有一小宗有四大宗一者別子之子適適相承百世不遷者也小宗四者繼禰繼祖繼曾祖繼髙祖者也敖氏繼公曰此一節釋所以服期之意爲父固當斬衰然父不可二斬不並行旣爲所後之父斬則於所生之父不得不降而爲期蓋一重則一輕禮宜然也大宗者繼別子之後者也小宗者凡庶子之長子適孫之屬皆是也此爲大宗子矣乃復謂所生之家爲小宗者以其本爲支子故也持猶主也

案不二斬者不二父也一語得其宗矣歐陽紛紛昧此耳

爲人後者孰後後大宗也曷爲後大宗大宗者尊之統也禽獸知母而不知父野人曰父母何算焉都邑之士則知尊禰矣大夫及學士則知尊祖矣諸侯及其大祖天子及其始祖之所自出尊者尊統上卑者尊統下大宗者尊之統也大宗者收族者也不可以絕故族人以支子後大宗也適子不得後大宗【算素管反劉音選大祖音泰】正義鄭氏康成曰都邑之士則知尊禰近政化也大祖始封之君若稷契也自由也上猶遠也下猶近也收族者謂別親疎序昭穆大傳系之以姓而弗別綴之以食而弗殊𨿽百世昏姻不通者周道然也賈氏公彥曰野人曰父母何算焉者不知分別父母尊卑也大祖始封者不毀其廟若魯之周公齊之太公衛之康叔鄭之桓公之類敖氏繼公曰此一節承上文言所以後大宗之意尊之統爲尊者之統也小宗者族人之所尊而大宗又統乎小宗故言尊之統見其至尊也大宗爲尊者之統而收族人故族人不得不爲之立後諸侯言大祖天子言始祖則始祖大祖異矣周祖后稷又祖文王白虎通義云后稷爲始祖文王爲大祖此其徵也及謂祭及之也及其始祖之所自出謂禘也始祖之所自出若殷周之帝嚳也諸侯之大祖世世祭之天子不惟世世祭其大祖又祭其始祖又祭其始祖之所自出蓋所祭者之尊不同故也尊者天子卑者諸侯此尊統謂爲祖禰之統者也尊統上天子始祖之所自出者也尊統下諸侯之大祖也此與大宗爲族人之尊統者義不相關意略相類故假此以發明之

辧正戴氏聖曰大宗不可絕又言適子不爲後者不得先庶爾族無庶子已有一適子當絕父以後大宗田氏瓊曰同宗無支子惟有長子以長子後大宗

諸父無後祭於宗家後以其庶子還承其父

存異敖氏繼公曰適子不得後大宗則大宗亦有時而絕矣

案大宗無後則同父仲叔季之子皆可後之凡同祖同曾祖同髙祖以及無服之子皆可後之但取同繼別之宗者而已傳恐人拘於倫敍之戚疏而取必於其戚者則絕已以後人殊非爲後者之所安而捨多奪少亦非均安之道故云小宗之適子自繼小宗不可以後大宗正與前傳同宗則可爲之後相發也敖氏以爲大宗有時而絕非也此或別子之傳僅一再世而門戶如揚雄氏之單微者耳然如此者甚少則疏屬有支子大宗其可得而絕乎設大宗之外僅有一人則戴聖之說其正也更以田瓊之說通之可也又案適子不得後大宗則小宗亦不可輕絕明矣

小宗無後者不立後古法也以支子後之要亦非聖人之所禁者

餘論漢書哀帝元帝庶孫定陶共王子也母曰丁姬年十三嗣立爲王成帝無子徵立爲皇太子上以太子奉大宗後不得顧私親乃立楚思王子景爲定陶王奉共王后成帝崩太子卽位成帝母稱太皇太后成帝趙皇后稱皇太后而祖母傅與母丁自以定陶共王爲稱已而傅必欲稱尊號於是追尊傅爲定陶共皇太后丁爲共皇后郎中令冷襃黃門郎段猶等復奏言定陶共皇太后共皇后皆不宜復引定陶藩國之名以冠大號又宜爲共皇立廟京師師丹議曰爲人後者爲之子故爲所後服斬衰三年而降其父母期明尊本祖而重正統也孝成皇帝聖恩深遠故爲共王立後奉承祭祀恩義已備陛下繼體先帝持重大宗承宗廟天地社稷之祀義不得復奉定陶共皇祭入其廟宋史濮安懿王允讓商王元份子也仁宗在位久無子乃以王第十三子宗實爲皇子仁宗崩皇子卽位是爲英宗治平二年四月詔議崇奉濮典禮天章閣待制司馬光等議曰禮爲人後者不敢顧私親聖人制禮尊無二上自漢以來帝王有自旁支入繼大統或推尊父母以爲帝後皆見非當時取譏後世今日崇奉典禮宜準先朝封贈期尊親屬故事髙官大國極其尊崇濮王於仁宗爲兄陛下宜稱皇伯父而不名歐陽修著濮議曰爲人後者爲其父母期謂之降服親不可降降其外物爾喪服是也聖人降三年爲期而不沒其父母之名以見服可降而名不可沒也議者欲以爲人後之故使一旦視父母若未嘗生我者其絕之也甚矣程子代侍禦史彭思永疏曰陛下嗣承祖宗大統則仁廟陛下之皇考陛下仁廟之適子濮王陛下所生之父於屬爲伯陛下濮王出繼之子於屬爲侄此天地大義生人大倫不可變易者也苟亂大倫人理滅矣更稱濮王爲親是有二親是非之理昭然明也設如仁皇在位濮王居藩陛下旣爲冢嗣復以親稱濮王則仁皇豈不震怒濮王豈不側懼君臣兄弟立致釁隙其視陛下當如何也神靈如在亦豈不然明史世宗厚熜憲宗孫也父興獻王國安陸正徳十四年薨帝年十三以世子理國事十六年三月襲封武宗崩無嗣慈壽皇太后與大學士楊廷和定策以遺詔迎王於興邸卽皇帝位秋七月進士張璁言繼統不繼嗣請追崇所生立興獻王廟於京師初禮臣議考孝宗攺稱興獻王皇叔父援宋程頤議濮王禮以進不允至是下璁奏命廷臣集議楊廷和等抗疏力爭皆不聽冬十月己卯朔追尊父興獻王爲興獻帝祖母憲宗貴妃邵氏爲皇太后母妃爲興獻後嘉靖元年正月命稱孝宗皇考興獻帝後爲本生父母三月上慈壽皇太后尊號曰昭聖慈壽皇太后武宗後曰莊肅皇后上皇太后尊號曰壽安皇太后興獻後曰興國太后三年正月南京刑部主事桂蕚請攺稱孝宗皇伯考夏四月上興國太后尊號曰本生聖母章聖皇太后追尊興獻帝爲本生皇考恭穆獻皇帝九月丙寅定稱孝宗爲皇伯考昭聖皇太后爲皇伯母獻皇帝爲皇考章聖皇太后爲聖母武宗爲皇兄武宗後爲皇嫂案張璁以世宗入繼爲繼統不繼嗣直抉爲人後之藩籬乃俾世宗得以恣行其私而無忌計誠狡矣夫繼統不繼嗣者舜之受堯禹之受舜則然或更如光武之中興昭烈之存漢則亦可云爾興王非異姓之禪受也未有力徵之經營也受武宗遺詔而踐帝位何云非繼嗣乎苟非嗣何有統統與嗣可相離乎析統與嗣而二之璁之創論前古所未有也若質言之不過曰取其天下而絕其嗣云爾而飾辭曰繼統不繼嗣豈非掩耳盜鈴之術乎且夫統者自太祖而下至於髙曾祖禰以相屬者也統承武宗嗣繼孝宗繼孝宗猶之繼武宗也此則兄終弟及之道也今不考孝宗而考興獻王興獻王固不得禰憲宗也如是則不但孝宗武宗之統絕卽憲宗己上至太祖之統胥絕矣何繼之有論者謂大夫士之宗法不可施於天子故與爲人後之禮別然則大夫士大宗不可絕可絕者獨天子也有是理乎璁旣顯言不繼嗣則固決意絕孝宗之嗣矣孝宗何大夫士之不若乎論者謂有武宗故不得考孝宗若考孝宗則置武宗於何地故不得考孝宗也然則無武宗乃考孝宗孝宗轉以有武宗而致絕也不知考孝宗則孝宗有二子兄終而弟及孝宗有子而武宗有弟則武宗亦不絕矣不考孝宗則孝宗終無子而武宗亦無弟兩世不胥絕乎且其興國則承之於獻王天位則受之於先帝不考孝宗則無所承受律以春秋之義不可謂得國之正也當武宗荒淫倉卒棄世江彬錢寧軰肘腋可虞天下岌岌諸大臣欲急定危疑故遺詔艸率爾興王獨子不可以後人固當立他藩之支子以爲武宗嗣斯應經義設爾興王敢執辭以爭乎卽執辭以爭亦必曰吾以倫序當爲孝宗後必不敢曰吾當受天下不願爲後也倫序當立之說經傳所無同宗則可爲之後何必興王邪設遺詔中不曰倫序當立但云立某爲皇太弟繼孝宗皇帝後彼𨿽無良其敢顯然而悖之邪抑能篤於所生決然捨去而就藩邪夫不以天下易親者人倫之至也不肯後人卽當辟位大枋在手箝天下之口而以狠愎暴戾行之此豈棄天下如敝屣者乎璁蕚諸人迎合希寵與冷褒段猶心事如一不但人倫之辠人亦經學之蟊蠧也議禮者無爲簧舌所惑又案歐陽謂濮王宜稱親尙考仁宗也固賢於璁蕚之不考孝宗者然解經實繆其拘牽字句正所謂以文害辭以辭害意者乃撓千古之公論助姦匪之聲援且若預作璁蕚之嵎者其爲禍亦烈矣天之生物聖人之制禮使之一本而修使之二本其爲白圭之玷不旣多乎

女子子適人者爲其父母昆弟之爲父後者

正義敖氏繼公曰此昆弟不言報是亦爲之大功耳案爲其父母者以出降也爲昆弟應降大功而不降者以其爲父後也

傳曰爲父何以期也婦人不貳斬也婦人不貳斬者何也婦人有三從之義無專用之道故未嫁從父旣嫁從夫夫死從子故父者子之天也夫者妻之天也婦人不貳斬者猶曰不貳天也婦人不能貳尊也

正義敖氏繼公曰此一節釋爲其父母也從者順其所爲而不違之所謂以順爲正者也天者取其尊大之義人所尊大者無如天故以之爲比鄭氏康成曰從者從其敎令

案經兼言父母傳專言父者重斬也女子在家亦從母不言母者陰統於陽母必從父也無父者從其昆弟亦母之所從也

辧正李氏如圭曰鄭氏謂內宗外宗爲君服斬非也服問君爲天子三年夫人猶內宗之爲君也夫人爲天子期則內宗爲君亦期矣雜記外宗爲君夫人猶內宗也是外宗內宗之服不異也所謂與諸侯爲兄弟者服斬者自主男子言之婦人不貳斬何義而以斬服服君乎周官內宗外宗內女外女之有爵者謂嫁於卿大夫士者也爲夫之君自應服期其異者幷服夫人猶之仕焉而已者幷服小君耳遂以爲服斬則誤矣

案李氏所辧最析且不獨內宗外宗卽王姬之已降者亦然也曰敢以輕服服至尊乎曰大功已下爲輕齊衰則猶重也旣嫁天夫父不奪之君豈奪之乎

爲昆弟之爲父後者何以亦期也婦人𨿽在外必有歸宗曰小宗故服期也

正義敖氏繼公曰此一節釋爲其昆弟之爲父後者也歸宗者所歸之宗也婦人𨿽外成然終不可忘其所由生故以本宗爲歸宗也歸云者若曰婦人或不安於夫家必以此爲歸然也鄭氏康成曰歸宗者父𨿽卒猶自歸宗曰小宗者言是乃小宗也

案此小宗直指昆弟之爲父後者不但非繼別之宗亦幷非繼髙繼曾繼祖之宗也婦人已嫁而反父在則歸於父父不在則歸於昆弟之爲父後者如昆弟之爲父後者又不在則所謂有所取無所歸者而夫亦不去之矣以其不可歸於從父昆弟亦不可歸於庶昆弟與昆弟之子也古者婦人父母亡無歸寧之法惟見出乃歸宗爾云必有者歸宗𨿽或然之事而必有可歸之宗他年或歸則歸此昆弟之爲父後者故不降而爲之期也以此見婦人在夫家恆凜凜乎有不克終之戒焉

繼父同居者

正義敖氏繼公曰繼父因母之後夫也其或從繼母而嫁者若爲其夫服亦宜如之

傳曰何以期也傳曰夫死妻稺子防子無大功之親與之適人而所適者亦無大功之親所適者以其貨財爲之築宮廟歲時使之祀焉妻不敢與焉若是則繼父之道也同居則服齊衰期異居則服齊衰三月必嘗同居然後爲異居未嘗同居則不爲異居【適並如字與音預爲異如字】正義馬氏融曰稺少防小也無大功親以收養之故母與之俱適人鄭氏康成曰妻稺謂年未滿五十子防謂年十五已下大功之親謂同財者也爲之築宮廟於家門之外神不歆非族【賈疏若在門內於鬼神爲非族恐不歆之是以大門外爲之隨母嫁得有廟者非必正廟但是鬼神所居曰廟若庶人祭於寢也神不歆非族大戴禮文】妻不敢與焉恩𨿽至親族已絕矣夫不可二也此以恩服爾未嘗同居則不服之陳氏銓曰子有大功不可以隨母彼有大功不可以專財也敖氏繼公曰傳之言若此則是子於繼父本無服特以二者具且同居故爲服此服若先同居後異居則降而三月是又於三者之外以居之同異爲恩之深淺而定服之重輕也然則三者或闕其一𨿽同居亦無服矣小記言同居異居者與此異更詳之

案繼父之有服所謂亡於禮者之禮也義生於恩之服也俱無大功親兩煢若相依爲命者然又慮其亡父之餒也而別爲之所使孤兒得以伸其孝敬此於生者死者兩有恩焉𨿽非父也而可方諸伯叔父之倫是以爲之服期也父無可繼之理聖人寧不知之而必制此者所以備時事之窮而周其變也然必三者具又始終同居然後服之則其法嚴矣世之合此者僅矣異姓亂宗之端亦可以弭矣注謂妻稺年未滿五十言其極爾其實未滿二十三十四十者並賅焉又案築宮廟非必備廟制也略爲之所而已其祭未必有屍也稷饋而已子未成人未必三獻也陰厭而已然則此禮蓋爲庶人設與抑士之卑防者亦偶有之與又案小記有主後者爲異居謂繼父他年自有子者也然則爲之服者不獨以其恩亦憐其無主彼若有主則此之情殺矣合小記觀之尢備存疑李氏如圭曰繼父服此子無文以繼母嫁從報服推之或者亦報乎

爲夫之君

案諸侯夫人畿內公卿大夫士之妻爲天子侯國公卿大夫士之妻爲國君凡公大夫士之臣之妻爲其君皆是也

傳曰何以期也從服也

正義馬氏融曰夫爲君三年妻從夫降一等故服期賈氏公彥曰夫爲君斬故妻從服期也臣妻於君夫人無服

案臣妻不服君夫人者以從服直一從而已不累從也通論李氏如圭曰大傳有屬從有徒從屬從者所爲服者於已有血屬之親也徒從者與彼非親空從而服之耳子爲母之黨妻爲夫之黨夫爲妻之黨屬從也臣爲君之黨妾子爲君母之黨妾爲女君之黨子爲母之君母妻爲夫之君徒從也小記從服者所從亡則已屬從者所從𨿽沒也服從服謂徒從也

姑姊妹女子子適人無主者姑姊妹報【適如字】

正義賈氏公彥曰姑姊妹出適爲侄與兄弟大功侄與兄弟亦爲之大功今還相爲期故言報女子子不言報者女子子出適爲父母自然猶期不須言報也敖氏繼公曰爲姑姊妹女子子出適者降爲大功

今以其無主乃加於降服一等而爲之期其姑姊妹於昆弟侄亦不容不以其所加者服之云報者服期之義生於已而不在彼故也女子子適人者爲父母自當期固不必言報矣然父母爲己加一等而已於父母不復加者其亦以婦人不能貳斬也與

案女子子適人無主者父爲之期而彼不爲父斬者彼已爲夫服斬故也父母之於女服可加者仁之通女之於父母服不可加者義之限也服過於期則疑於見出而去夫之室者矣然則於侄與昆弟何以報也期其本服也憐我而厚我不可以徒受也此主謂大夫士小宗不立後者若大宗立後則無無主者矣杜佑謂天子爲姑姊妹女子子嫁於王者後無主者服與此同君夫人𨿽無後不應無祭主果有之其在季世與

傳曰無主者謂其無祭主者也何以期也爲其無祭主故也

正義鄭氏康成曰無主後者人之所哀憐不忍降之敖氏繼公曰祭主者夫若子若孫也死而無祭主

尢可哀憐故加一等得加一等者以其本服如是也案婦人無祭主以其夫無祭主也其夫無祭主猶得祔食於宗子之家婦人則竟已矣故父母昆弟侄尢矜之也曰不從夫而祔食乎適子自祭其祖禰尙有吉祭未配者無後者與殤者等禮從其略焉得配耶然則父昆弟爲之加服而不爲之祭者何也曰婦人外成分有所限則气亦不屬也

餘論雷氏次宗曰在室姊妹咸得相服若出適者不爲無主者加服兩無主者不得互相爲期

爲君之父母妻長子祖父母

正義敖氏繼公曰祖父母尊也乃在下者見其爲變服也孫於祖父母其正服期

傳曰何以期也從服也父母長子君服斬妻則小君也父卒然後爲祖後者服斬

正義賈氏公彥曰云父母長子君服斬者欲見臣從君服期也君之母當齊衰而言斬者以母亦有三年之服故幷言之鄭氏康成曰此爲君矣而有父若祖之喪者謂始封之君也【賈疏始封非繼體容有祖父不爲君者】若是繼體則其父若祖有廢疾不立者【賈疏繼體則祖與父合立爲廢疾不立已立故祖父不爲君敖氏繼公曰已上總釋國君有不爲君之祖若父也】父卒者父爲君之孫宜嗣位而早卒今君受國於曾祖【賈疏曾祖爲君薨羣臣自當服斬若君之祖薨君爲之服斬臣從服期也若然父旣早卒祖亦是廢疾不立是以今君受國於曾祖敖氏繼公曰此釋父卒然後爲祖後者服斬之文也君之無父而爲祖後者有二有君已卽位而父先卒祖後卒者如注所云者是也亦或有父爲君而卒子旣代立而祖乃卒者注似未備】敖氏繼公曰此先總言從服則夫人之服亦在其中矣以其非從斬而期故復以小君別言之爲小君亦謂之從服者謂其得配於君乃有小君之稱故也爲母齊衰亦云斬者以皆三年而略從其文耳父卒然後爲祖後者服斬則是父在而祖之不爲君者卒君𨿽爲之後亦惟服期以父在故耳惟祖後於父而卒者君乃爲之斬也蓋其斬與期惟以父之存沒爲制君服斬然後臣從服期也又此言爲君之母與其祖母皆指其卒於夫死之後者也其夫若在君爲之期則臣無服也

辧正趙商問已爲諸侯父有廢疾不任國政不任喪事而爲其祖服制度之宜年月之斷雲何鄭氏康成曰父卒爲祖後者三年斬何疑問父卒爲祖三年已聞命矣所問者父在爲祖欲言三年則父在欲言期則無主未知所定答曰天子諸侯之喪皆斬衰無期朱子曰國君承祖父之重在經𨿽無明文而康成

與其門人答問蓋已及之見於賈疏其意甚備若預知後世當有此事者乃知漢儒之學有補於世教者不小今吾黨未之講而憸佞之徒又餙邪說以蔽害之可嘆也

案如宋孝宗之防光宗𨿽在寧宗嗣位旣受重則必服斬蓋未有羣臣皆服重而嗣君反可以輕服者也以此推之於大夫士凡祖父之防父有廢疾不能受重則適孫受重而服斬禮亦同之或云父𨿽廢疾可以斬衰被之而孫則仍以期服攝主喪之事非也重必有所傳有所受子不能受於父則孫受之於祖矣受重者有輕服乎若光宗之喪則寧宗自爲父斬衰羣臣當從君降一等而爲之服期以其未成乎君也堯老舜攝堯尙爲君若堯時舜先沒則諸侯不爲舜三年喪唐之肅代宋之髙孝當從此例若光宗與眀之光宗則但可從春秋王子猛之例

餘論吳氏商曰禮貴適重正所尊祖禰繼世之正也受重者不得以輕服服是以孫及曾爲後者皆服三年受重故也且孫爲祖正服期祖爲孫正服九月適孫爲後則祖爲加服期孫加服祖三年此經之眀據也今欲使祖以適加孫孫以庶服報祖豈經意邪虞氏喜曰賀循喪服記父未殯而祖父死服祖以

期以父屍尙在人子之義未可以代重也喜以爲祖父正統非爲旁親若父死未殯服祖但期則傳重在誰假使祖爲國君已爲適孫祖沒已嗣此受國於祖祖之羣臣服三年而適孫服期齊衰送葬斬杖無主如大父何朱子曰適孫承重庶孫是長亦不承唐氏順之曰俗人以承重爲代父服非也承重者禮之所謂受重也重謂祭統也受重者必以尊服服之爲人後者以旁枝後其大宗爲祖後者以適孫後其祖𨿽其本末疏戚不同而其所以必爲之三年者則皆以爲後故爲後者受重之謂也爲曾祖後則爲曾祖斬爲髙祖後則爲髙祖斬若以代父爲說則是父之所齊期齊三月者吾代爲之斬本末倒置甚矣又何以爲代乎

案祖沒於父後而曾祖尙存如之何子爲父斬不以祖之存沒異也則承父之重而爲祖斬不以曾祖之存沒異可知矣父祖沒母在而有祖母之喪如之何父卒爲祖斬不以母之存沒異也則祖父卒而爲祖母三年不以母之存沒異可知矣孫爲祖承重而曾祖尙存則不以杖卽位以曾祖服斬爲之喪主也曾祖存重在曾祖孫爲祖服斬者亦可以稱承重乎曰重𨿽在曾祖年旣老則亦可傳矣捨承重別無他稱是亦宗子不孤之類也又案承重之服經無正條於此傳見之間有附見於斬齊三年幷杖期章者讀者互考之可也

妾爲女君

正義鄭氏康成曰女君君適妻也賈氏公彥曰妻與夫體敵妾不得體夫稱夫爲君故稱適妻爲女君也敖氏繼公曰此服期與臣爲小君之義相類

傳曰何以期也妾之事女君與婦之事舅姑等

正義敖氏繼公曰禮夫妻敵體妾爲君斬衰三年而爲女君期嫌其服輕故發問也妾之至尊者君也而女君次之婦之至尊者夫也而舅姑次之二事相類故以爲況妾之事女君旣與婦之事舅姑等則其爲女君服亦不宜過於婦爲舅姑但當期而已然妾於女君其有親者或大功或小功緦乃皆不敢以其服服之而必爲之期又所以見其尊之也

存異鄭氏康成曰女君於妾無服報之則重降之則嫌

辧正敖氏繼公曰女君於妾不著其服者親疏不同則其服亦異故也惟緦章見貴妾之服彼蓋主於士也若以士之妻言之乃爲其無親者耳若有親者則宜以出降一等者服之

案報之則誠重也降之果何嫌乎豈其姊妹侄本有功緦之服者以共事一人之故而反不爲之服乎注說非也緦章貴妾之服夫君服之也敖氏引之蓋謂夫妻同服耳爲妾之有子者當亦同之惟無子又賤者則無服耳大夫之內子無緦服其在大功者降一等服之王后國君夫人於妾並無服

婦爲舅姑

案爾雅稱夫之父曰舅稱夫之母曰姑

傳曰何以期也從服也

正義馬氏融曰從夫而爲之服也從服降一等故夫服三年婦服期敖氏繼公曰子爲父母三年加隆之服也妻從其加服故降一等而爲期然則凡從服者惟視所從者之重輕而爲之固不辧其加與正也王氏志長曰婦爲舅姑期非輕舅姑也重斬也男

子非父不天父在則母降矣女子非夫不天從夫則父母降矣無二天故無二斬也婦之尊舅姑也以舅姑之子爲天也爲舅姑服斬是二其天故不敢也案臣之於其君子之於其父婦之於其夫三綱也臣以君爲天子以父爲天婦以夫爲天一也臣爲君服斬而爲君之父母期子爲父服斬而爲父之父母期妻爲夫服斬而爲夫之父母期稱情而爲之聖人之權度審矣舅不可以爲天則𨿽不爲之斬也不亦宜乎婦事舅姑如事父母而服止於期然夫必三年而復寢則猶是三年也故曰與更三年喪不去又案妾爲君之黨服得與女君同則妾𨿽不得正名之曰舅姑而服亦期矣繼母如母則繼姑如姑可知夫之慈母亦當同服

餘論虞氏喜曰庶子爲父後上繼祖禰故爲所生母服緦其婦當依公子之妻爲其皇姑從輕服重晉衰帝興寜中哀靖皇后有章太妃之喪尙書奏至尊緦麻三月皇后齊衰舅不厭婦故得申本服綦母邃駁之曰公子不繼祖禰故妻得申皇姑夫人致齊而防於太廟後服不宜逾至尊也

案庶子爲後其妻自應從夫而降虞喜之說非也綦母邃得其衷矣

存異李氏涪曰喪服傳婦爲舅姑齊衰十一月而練十三月而祥十五月而禫禫後婦服素縑衣以俟夫之終喪習俗以婦之服靑縑謂其尙在喪制故再周而復吉禮

案子爲父母再期大祥中月而禫婦必從其夫未及祥禫之月婦安得別有祥禫且虞練丈夫兩畨受服亦彌輕婦人旣練除要帶則服盡除而卽吉可知矣其父在爲母者𨿽期服有祥禫婦亦旣練除服不俟祥禫也若俟祥禫則姑服反重於舅服也而可乎涪蓋未詳考經傳而意其或然故誤也婦旣練除服則十五升吉布可也有禮事而服禮服亦可也後夫人內子各以等衰爲之法服豈白縑靑縑云爾乎士妻居常白縑靑縑無所不可然縑乃織絲白非凶服未見其異於紈綺也取必於縑或反華於吉布矣是白縑靑縑亦非也然則夫在喪而妻以吉服與祭可乎曰可虞之祭賓弔服練之祭賓吉服凡齊衰者皆除矣祥禫之祭婦吉服諸孫昆弟昆弟之子並同奚爲而不可乎

夫之昆弟之子

正義敖氏繼公曰世母叔母服之也其女子子在室亦如之

傳曰何以期也報之也

正義賈氏公彥曰檀弓兄弟之子猶子也蓋引而進之進同已子故二母爲之亦如己子服期

存疑陳氏銓曰從於夫宜服大功今乃期者報之也案婦人爲夫黨之卑行與夫同陳說未的此服夫妻同皆報也

公妾大夫之妾爲其子

正義敖氏繼公曰二妾之子爲母之服異於眾人嫌母爲其子亦然故以明之公國君也

案二妾爲其女子子在室亦如之適人則大功義系於已所出也爲其子若女子子之殤服亦如眾人

傳曰何以期也妾不得體君爲其子得遂也

正義敖氏繼公曰公與大夫於其子有以正服服之者有以尊降之若絕之者其妻與夫爲一體而同之故不問己子與妾子其爲服若不服亦然二妾於君之子亦從乎其君而爲之其爲服若不服皆與女君同惟爲其子得遂獨與女君異者則以不得體君故也蓋母之於子本有期服初非因君而有之故不得體君則此服無從君之義是以得遂也

案父在且服父沒可知子之於母或在五服之外或降而大功而母之於子乃以本服服之者子在外則父之所厭者不得不屈妾在內則君之所厭於已之子者可得而伸且婦人以有出爲榮亦使得伸其情於所出也此與公子之妻服其皇姑之意相類存疑鄭氏康成曰此言二妾不得從於女君尊降其子也女君與君一體惟爲長子三年其餘以尊降之與妾子同也

案大夫之妾爲君之庶子大功公之妾無服可知是妾爲君之黨服得與女君同然己之子君與女君或絕或降而已則服之如眾人此非不以尊降之例也傳得經意亦以敖氏推勘而明

女子子爲其祖父母

正義敖氏繼公曰斬衰章云女子子在室爲父對適人者言之也此惟云女子子所以見其在室與適人同也然章首己見祖父母則是服亦在其中矣必復著之者嫌出則或降之也

傳曰何以期也不敢降其祖也

正義賈氏公彥曰已嫁之女可降旁親祖父母正期故不降也敖氏繼公曰傳以經意爲主於適人者而發故云然女子子適人不降其祖者不敢以兄弟之服服至尊也

存疑鄭氏康成曰經似在室傳似已嫁明𨿽有出道猶不降

案經傳自眀注轉支矣

大夫之子爲世父母叔父母子昆弟昆弟之子姑姊妹女子子無主者爲大夫命婦者惟子不報【爲大如字】

正義鄭氏康成曰此所爲者凡六命夫六命婦【賈疏六命夫者世父一也叔父二也子三也昆四也弟五也昆弟之子六也六命婦者世母一也叔母二也姑三也姊四也妹五也女子子六也】敖氏繼公曰大夫之子從其父亦降旁親一等世叔父母子昆弟昆弟之子爲大夫命婦與其父尊同故不降而服期若姑姊妹女子子服亦本期也其在室者則以大夫之尊厭降爲大功若適士則又以出降爲小功今以其爲命婦故不復以尊降惟以出降爲大功若又無祭主乃加一等而爲期也此於其子不別適庶以其父在故爾傳云有適子者無適孫是也是章有大夫爲適孫爲士者之服則此昆弟之子爲其父之適孫者𨿽不爲大夫己亦不降之也又姑姊妹女子子云無主則是夫先卒也夫爲大夫而先卒其妻猶用命婦之禮焉以是推之則嘗爲大夫而已者亦用大夫之禮可知

案此著其不降者明乎非此則皆降也大夫以尊降其期親可也大夫之子有何尊而亦降之乎凡喪事父子皆有列焉世叔父昆弟已與父服同哭踴之儀子不可有加於父變除之節子不可獨後於父也故父降之子亦降之也此旣從父而降則世叔母𨿽父之所不服及子昆弟之子女子子父服降於己一等者不得不於己之常服而降之不則參差錯亂而不可以行矣又案父爲大夫而已之昆弟之子又有爲大夫者可見五十命爲大夫之法不可執也祖孫同爲大夫又見一國之大夫不止五也其或老而致事又見致事者之同於見爲大夫者也

傳曰大夫者其男子之爲大夫者也命婦者其婦人之爲大夫妻者也無主者命婦之無祭主者也何以言惟子不報也女子子適人者爲其父母期故言不報也言其餘皆報也何以期也父之所不降子亦不敢降也大夫曷爲不降命婦也夫尊於朝妻貴於室矣【爲大曷爲如字適人如字朝直遙反】

正義鄭氏康成曰無主者命婦之無祭主謂姑姊妹女子子也其有祭主者如眾人【賈疏世母叔母無主有主皆爲之期故知惟據此四人而言】賈氏公彥曰大夫之子降不降與父同故傳據其父爲大夫爲本以子亦之也敖氏繼公曰世父母叔父母昆弟昆弟之子爲大夫命婦乃於大夫之子亦報之者蓋以其父之故不敢以降等者服之亦貴貴之意也惟父卒乃如眾人大夫曷爲不降命婦承父之所不降者而問也此不降命婦據大夫於其子之姑姊妹女子子也大夫爲此四命婦或大功或小功皆不以尊降之惟以出降耳問者蓋怪命婦之無爵而不降之夫尊於朝則妻貴於室言其夫妻一體同尊卑也是以不降之尊於朝謂爲大夫貴於室謂爲內子

存疑鄭氏康成曰惟子不報男女同不報爾傳惟據女子子似失之矣

辧正敖氏繼公曰經言惟子不報謂男子爲父三年與期服異也傳以女子子釋之似失之矣

案注駁傳是已而謂男女同不如直指男子之直截也

大夫爲祖父母適孫爲士者【爲士如字】

正義敖氏繼公曰此祖父適孫爲士乃合祖母言之者所謂妻從夫爵也

案祖父母謂父在者也適孫謂適子不在者也言此以明不以大夫之尊而降也始封之君創業之天子亦有祖父爲士若大夫者上經爲君之祖父母以君三年故臣從服也若君之父在則君服祖期與此條同也祖父母適孫之服通乎上下

通論敖氏繼公曰上已見祖父母適孫矣此復著大夫之禮則經凡不見爲服之人者𨿽曰通上下言之而實則主於士也明矣

傳曰何以期也大夫不敢降其祖與適也

正義鄭氏康成曰不敢降其祖與適則可降其旁親也敖氏繼公曰大夫於爲士者之服則降之此亦爲士也乃不降者以其爲祖與適也大夫所以降其旁親而不降祖與適者聖人制禮使之然也非謂大夫之意亦欲降此親但以其爲祖與適故不敢降之也此傳之言似有害於義理

案敖氏之覈論嚴矣然聖人因人情而制禮旣有尊降之例似應從同而有不降者不敢故也非必豫懷欲降之心也讀者勿以辭害志可矣

公妾以及士妾爲其父母

正義馬氏融曰公謂諸侯其間有卿大夫妾故言以及士妾敖氏繼公曰上云女子子適人者爲其父母則此妾之服已在其中矣復言此者嫌爲人妾者屈於其君則爲其私親或與爲人妻者異故以明之云公妾以及士妾又以見是服不以君之尊卑而異也

案戴記婦人奔喪不別妻妾則妾亦奔父母之喪與

傳曰何以期也妾不得體君得爲其父母遂也

辧正鄭氏康成曰然則女君有以尊降其父母者與春秋之義𨿽爲天王后猶曰吾季姜是言子尊不加於父母此傳似誤矣【賈疏桓九年左傳紀季姜歸於京師杜注季姜桓王后也季字姜紀姓也書字者伸父母之尊】禮妾從女君而服其黨服【賈疏雜記文】是嫌不自服其父母故以明之敖氏繼公曰傳意蓋謂妾於其父母亦本自有服非因君而服之故不得體君則爲之得遂然妾以不得體君之故而遂其服者惟自爲其子耳若其私親則無與於不體君之義蓋女君𨿽體君亦未見有重降其私親者傳義似誤矣

案鄭敖二義相兼乃備一則嫌爲妾者屈於其君或不得服其私親一則嫌爲女君之黨服則不爲己之黨服也禮所以決嫌疑定猶豫其此類乎又案公羊傳自我言紀父母之於子𨿽爲天王后猶曰吾季姜注所引者此也

通論李氏如圭曰下記云凡妾爲私兄弟如邦人

右齊衰不杖期

案齊衰不杖期降正義服升數絰帶用麻用布之法旣葬受服變除悉與杖期同但小祥而除之無旣練之受服耳又案齊衰期以不杖者爲通服自三年降一等卽屬之故項多而緒紛經文未著後人之所引伸者女子子在室與男子同則其爲世叔父母昆弟姑姊妹在室者昆弟之子昆弟之女子子在室者期也丈夫之爲姑姊妹女子子昆弟之女子子在室者亦期也婦人爲夫黨之卑屬與夫同則爲其眾子女子子在室者夫之昆弟之子女子子在室者亦期也其嫁而反在父室者親屬之相爲亦如之妾爲己子得遂則公妾以及士妾爲其女子子在室者若反在室者與子同矣妾爲君之黨服與女君同則爲君之父母當如女君之爲舅姑士之妾爲君之眾子同己子矣繼母如母則繼祖母如祖母繼姑亦如姑慈母如母則夫之慈母亦如姑矣但孫不服慈祖母耳爲人後者爲所後者之親如子則所後者之父母卽已之祖父母矣其爲昆弟廢疾不爲後者姑姊妹若昆弟之女子子在室者亦如之其相報者亦如之爲人後者之妻爲夫所後如舅姑夫所後之昆弟之女子子在室者相爲亦如之士爲適子廢疾不受重者期則同之於眾子也世子爲妻期則同於大夫之適子爲妻也凡庶昆弟爲世子期則於大夫之庶子爲適昆弟可推且又臣從君服也大夫之適子爲君夫人太子期同於父也亦臣從君之服也大夫之子爲昆弟之子將爲祖後者不降則以尊者不降其適推之也大夫爲適昆弟爲世叔父母昆弟昆弟之子爲大夫者爲姑姊妹女子子爲命婦而無主者不降互備於其子之服也公之昆弟爲世叔父母不降以彼亦公子則尊同也君君夫人之喪其孫曾之婦從孫曾而服者內宗外宗之爲君爲夫人者皆期以輕服不可服至尊又婦人不貳斬也服問公子之妻爲其皇姑夫不服而妻服之以在內也以此推之則公妾大夫妾之女子子在室爲其母或如公子之妻之爲其姑與

疏衰裳齊牡麻絰無受者

正義鄭氏康成曰無受者服是服而除不以輕服受之【賈疏凡變除皆因葬練祥乃行但此服至葬卽除無變服】不著月數者天子諸侯葬異月也【賈疏大夫士三月葬此章皆三月葬後除之故以三月爲主天子七月葬諸侯五月葬爲之齊衰者皆三月藏其服至葬更服之葬後乃除】小記曰齊衰三月與大功同者繩屨譙氏周曰齊衰三月不居堊室敖氏繼公曰受者以輕衰受重衰也成人齊衰之服而無受則惟三月可知故不復見月數

案云疏衰裳齊牡麻絰則冠布纓布帶並與上二章同可知也

寄公爲所寓

正義鄭氏康成曰寓亦寄也爲所寄之國君服【賈疏詩式防篇黎侯寓於衛寓卽寄其義同】

傳曰寄公者何也失地之君也何以爲所寓服齊衰三月也言與民同也

正義鄭氏康成曰諸侯五月而葬而服齊衰三月者三月而藏其服至葬又更服之旣葬而除之敖氏繼公曰經傳不見諸侯相爲服之禮是無服也寄公已失國則異於諸侯又寓於他邦之地則不可不爲其君服然非臣也故但齊衰三月而與民同國君五月而葬此爲之服者則止於三月以齊衰之輕者惟有此爾故不以其葬月爲節也

案同於民者寄公之自視則然所寓之君待之則以賓禮喪大記可據也

丈夫婦人爲宗子宗子之母妻

正義鄭氏康成曰宗子繼別之後百世不遷所謂大宗也【賈疏小記及大傳皆云有百世不遷之宗繼別爲大宗是也】敖氏繼公曰丈夫者男子之於大宗絕屬者也婦人者謂絕屬之女子子在室者及宗婦也丈夫婦人於宗子宗子之母妻若在嫂叔之列者則不服之蓋親者且無服疏者可知李氏如圭曰其在五屬之內大小功者則齊衰三月之後自以本服終之

傳曰何以服齊衰三月也尊祖也尊祖故敬宗敬宗者尊祖之義也宗子之母在則不爲宗子之妻服也正義賈氏公彥曰以丈夫婦人與宗子服絕而越大功小功與曾祖同怪其太重故發問雷氏次宗曰尊祖故敬宗始祖已沒無由施於尊者但敬宗以致尊祖之心敖氏繼公曰別子爲祖繼別爲宗祖者己之所自出也尊之重本也然其尊祖之誠無由自盡故於敬宗見之蓋敬其爲別子之後者乃所以尊別子也故曰敬宗者尊祖之義也此爲宗子與其母妻服皆敬宗之事故傳言之宗子之母在則不爲宗子之妻服者謂族人於宗子之妻其服與否惟以其母之在不在爲節則宗子之母𨿽老而妻代主家事若先其母而卒族人亦不爲此服蓋其母尙在故也此義與宗子不孤而死族人不以宗子服之者意實相類

案疏謂母年未七十尙與祭非也祭必夫婦親之是以舅沒則姑老明其不與祭矣𨿽老固嘗爲主祭之人而禮無二敬故爲宗子之母服則不爲妻服

爲舊君君之母妻

正義敖氏繼公曰君之母妻亦謂舊君之母妻也在國而云舊君者明其不見爲臣也此服大夫士同之

傳曰爲舊君者孰謂也仕焉而已者也何以服齊衰三月也言與民同也君之母妻則小君也

正義鄭氏康成曰仕焉而已者謂老若有廢疾而致仕者也爲小君服者恩深於民【賈疏庻人爲國君不服小君是恩淺此爲小君恩深於民故也】敖氏繼公曰已猶止也鄭氏以爲致仕是也此嘗仕矣今又在國其服宜異於民乃亦齊衰三月者蓋不在其位則不宜服斬以同於見爲臣者而臣於君又無期服故但齊衰三月而不嫌其與民同也然又爲小君服則亦異於民矣

案身𨿽致仕所食者君之祿也若大夫則所乘者君之車也國政猶與聞焉恩誼深矣然一切典禮不可參錯於見爲臣者之班是以服同於民也傳於寄公及致仕者皆言與民同見齊衰三月本爲民服君之服也古人臣進退不苟細故防嫌有奉身而退者如楚子文三仕三巳栁下惠爲士師三黜略可見也注以老與廢疾者言之似未賅

庶人爲國君

正義鄭氏康成曰不言民而言庶人庶人或有在官者【賈疏謂府史胥徒】天子畿內之民服天子亦如之【賈疏畿內專屬天子亦如諸侯之境內】敖氏繼公曰庶人此服夫妻同之非當家者則不服也

案敖氏又謂非在官者不服非也民無不服之理上傳再言與民同足以見之矣民之於君逺矣不可同於臣又不敢以輕服服之是以齊衰三月也侯國之民不服天子者勢彌逺而分逾尊故不可制服也然遏密八音亦足以致其情矣爲公卿大夫之君無服諸侯世大夫不世經特言國君以此庶人爲君之母妻無服

通論敖氏繼公曰畿內之民服天子亦當如此乃不著之者則此經惟主爲侯國而作益可見矣

餘論班氏固曰王者崩京師之民喪三月何民賤而王貴故三月而已禮不下庶人所以爲民制何禮不下庶人者尊卑制度也服者恩從內發故爲之制也

大夫在外其妻長子爲舊國君【長知丈反】

正義鄭氏康成曰在外待放已去者戴氏聖曰大夫在外者三諫不從而去君不絕其祿位使適子奉其宗廟言長子者重長子也敖氏繼公曰大夫在位與其長子俱爲君服斬妻服期去位則皆爲之齊衰三月而已士之異於大夫者長子無服

案此謂大夫已去他邦而妻及長子尙畱舊國者宜爲君服齊衰三月也

傳曰何以服齊衰三月也妻言與民同也長子言未去也

正義鄭氏昕曰案禮妻爲君期而長子三年今夫𨿽在外妻尙未去恐或者嫌猶宜期故言與民同則出國無服可知也

存疑鄭氏康成曰妻𨿽從夫而出古者大夫不外娶婦人歸宗往來猶民也春秋傳大夫越境逆女非禮【賈疏莊二十七年公羊傳文】敖氏繼公曰云舊國君眀妻子亦在外也大夫於舊君恩深故𨿽去國而於已服之外妻子又爲之服也此承庶人之下故但據其妻與長子言之去國且若是則在國可知若但如傳所言而已則士之在外者妻與子亦宜然也何必大夫乎傳似失之

案妻若隨夫去則不必與民同矣未去則𨿽外娶者亦與民同義不系於歸宗往來也士昏禮有若異邦之文士且外娶況大夫乎公羊之言亦不可爲典要敖氏推勘大夫與士應有不同固爲入細然反復經文則以妻長子爲已去者終覺未安傳云未去亦謂將去而未去適遇君喪者爾

繼父不同居者

正義鄭氏康成曰嘗同居今不同【賈疏此期章傳所云必嘗同居然後爲異居者也】敖氏繼公曰爲繼父同居者期爲異居者不降一等爲大功乃服此者恩同於父不敢以卑服防之也

案先嘗同居則固兩無大功之親相依年久且又以彼貨財築此宮廟而嵗時借以奉祀矣其後或繼父自有子或立同宗爲後乃異居而其初同居之誼猶夫故也以異居故不服期以先嘗同居故齊衰未可攺也恩同於父亦非過論又案檀弓有論同母異父之昆弟之服者蓋指此嘗同居後異居者也繼父後有子乃相爲昆弟服繼父故幷論其子之相爲服而或以爲大功或以爲齊衰耳若本非同居則嫁母且絕不爲親矣母之後夫與後夫所生之子皆路人也何服之可議乎要之先卽同居而異父之昆弟不應有服故經無其文而子夏以爲未之前聞也齊功紛紜殊爲多事

存疑敖氏繼公曰繼父於此子同居異居皆不爲服知不爲服者二章無報文且齊衰三月不可用於卑者也

案父子祖孫服有重輕無不相爲服者繼父而不報則逾於祖父矣無此理也不杖期可施於卑者乃靳此三月乎經不言報或傳寫失之又案戴徳喪服記女子子適人者爲繼父服齊衰三月不分別同居異居徐氏堅曰女子母攜適人寄養他門所適慈流情均膝下長而出嫁始不同居此則筓總之儀無不畢備與築宮立廟無異有繼父之道也此說非是繼父之服𨿽曰以恩而恩必準之以義故一有大功之親則弗服也不爲築宮廟則弗服也以存孤有祀數世之宗祏系焉此爲恩之大者耳非區區衣食嫗煦之惠也女子外成何孤可存何祀可奉乃適人而猶爲繼父服乎

曾祖父母

正義敖氏繼公曰曾猶重也謂祖之上又有祖也

傳曰何以齊衰三月也小功者兄弟之服也不敢以兄弟之服服至尊也

正義賈氏公彥曰三年問云至親以期斷然則何以三年也曰加隆焉爾也是本爲父期則爲祖宜大功曾祖宜小功髙祖宜緦麻也不言髙祖者緦麻章注云族祖父者亦髙祖之孫則髙祖有服明矣若然此曾祖內合有髙祖同服可知鄭氏康成曰重其衰麻尊尊也減其日月恩殺也敖氏繼公曰兄弟之服大功以下皆是也小功者據當爲曾祖之本服言也曾祖本小功以其爲兄弟之服不宜施於至尊故服以齊衰三月焉此其日月𨿽減於小功而衰麻之屬實過於大功禮有似殺而實隆者此之謂與曾祖之父本服在緦麻以此傳義推之亦當齊衰而經不言之者蓋髙祖孫亦鮮有相及者也沈氏括曰喪服但有曾祖齊衰三月曾孫緦麻三月而無髙祖孫服蓋由祖而上者皆曾祖也由孫而下者皆曾孫也𨿽百世可也苟有相逮者則必爲服喪三月故𨿽成王之於后稷亦稱曾孫而祭禮祝文無逺近亦皆曰曾孫

餘論袁氏準曰爲曾祖父母齊衰三月自天子至於士一也

案天子諸侯之曾祖父母卽開創始封亦罕相及相及則服從同若天子諸侯之曾孫爲其曾祖父則當以臣爲君之服服之康成雲天子諸侯之喪皆斬衰無期是也

大夫爲宗子

正義敖氏繼公曰亦與宗子絕屬者也前條云丈夫婦人爲宗子宗子之母妻大夫此服旣如眾人則命婦亦宜然也此但云大夫爲宗子不云命婦又不云宗子之母妻各見其尊者爾賈氏公彥曰宗子旣不降母妻不降可知

傳曰何以服齊衰三月也大夫不敢降其宗也

正義敖氏繼公曰言不敢降則是宗子爲士也絕屬者且不降則有親者亦服之如邦人可知矣李氏如圭曰大夫不奪宗故也

案此本無服以重大宗故服之非不降例也曰不敢降亦立文不得不然爾宗子爲大夫則尊同其爲士者應以尊降此云不降防前條之皆爲士者也

舊君

正義敖氏繼公曰此卽在外之大夫爲之也子思子曰古之君子進人以禮退人以禮故有舊君反服之禮孟子曰諫行言聽膏澤下於民有故而去則君使人道之出疆又先於其所往去三年不反然後收其田裏此之謂三有禮焉如此則爲之服矣爲舊君之義二說盡之

傳曰大夫爲舊君何以服齊衰三月也大夫去君埽其宗廟故服齊衰三月也言與民同也何大夫之謂乎言其以道去君而猶未絕也【埽四奧反】

正義李氏如圭曰埽其宗廟謂拚除之也敖氏繼公曰云君埽其宗廟見猶望其復反之意所謂猶未絕者此也

案上經大夫爲三字總貫此條及下條故傳皆以大夫表之然舊君之服士亦宜同經特著其重者爾辧正劉氏敞曰雜記違諸侯之大夫不反服違大夫之諸侯不反服此言違而仕者不反服舊君避新君也然則違而未仕者聞舊君之喪則反服爾鄭氏謂尊卑異不反服若去諸侯仕諸侯去大夫仕大夫乃得爲舊君服非也

案孔叢子子思仕衛聞魯繆公之喪而不服且明其義以爲不二君也據此則劉敞之言頗合經意抑又見仕於大夫之臣之服其舊君猶國君也

存疑鄭氏康成曰大夫待放未去者

案傳言已去注何云未去乎若未去豈煩君之埽其宗廟邪注欲與前經大夫在外條區而爲二故彊別之且人臣進以禮退以義去國之道多端孔子席不暇暖燔肉不至不稅冕而行孟子亦言所去三所就三矣豈必皆待放者乎又案爲舊君凡三條第一條大夫士仕焉而已者在國者也在國故服君而並服其母妻也第二條大夫身已去國而妻若長子尙畱者也妻長子服君則不服君之母妻矣身在外未仕則服已仕則不服也第三條則指言大夫去國而未仕者其妻若子皆已去可知

曾祖父母爲士者如眾人【爲如字】

正義敖氏繼公曰不云如士而云如眾人是庶人之服亦如士禮矣

傳曰何以齊衰三月也大夫不敢降其祖也

正義敖氏繼公曰經言大夫爲宗子舊君曾祖父母爲士者蓋連文也故傳於此以大夫言之

案此服自天子至於士皆同經言大夫者大夫尊降之始嫌其或異於士故著之大夫不降則諸侯亦不絕矣

女子子嫁者未嫁者爲曾祖父母

正義敖氏繼公曰女子子之適人者降其父母之服一等乃不降其祖與曾祖者蓋尊服止於齊衰三月其自大功以下則服至尊者不用焉故父母之三年可降而爲齊衰期而祖之齊衰期不可降而爲大功曾祖之齊衰三月不可降而無服此所以祖及曾祖之服皆不降也此不降之服似不必言未嫁者經蓋顧大功章立文耳

案大功章女子子嫁者未嫁者爲世父母叔父母姑姊妹則成人未嫁者得降其旁親也彼降此不降而兼言未嫁者則同故敖氏云然此經主爲士之女子子言之而大夫以上至天子之女子子並同卽大夫女爲諸侯夫人諸侯女爲天王后者於曾祖父母無不服也若於其曾祖父母爲天子諸侯者則又不止三月而已

傳曰嫁者其嫁於大夫者也未嫁者其成人而未嫁者也何以服齊衰三月不敢降其祖也

正義鄭氏康成曰言嫁於大夫者明𨿽尊猶不降也成人謂年二十已笄醴者也【賈疏若十五許嫁笄亦爲成人】此者不降明有所降【賈疏案大功章女子子嫁者未嫁者爲世叔父母之類是有所降也】辧正敖氏繼公曰傳意謂嫁於大夫者𨿽尊猶不敢降其祖然則大夫妻亦有降其本族之旁親與士妻異者乎又所謂成人而未嫁者與不敢降之意尢不相通傳似失其防矣

案大夫妻於本族之旁親不降一等以異於士之妻者父族之爲士者爲其姑姊妹女子子之適人者不可以其嫁於大夫而爲之加服故還爲父族服者𨿽旁親無降之之法也若大夫女爲諸侯夫人諸侯女爲天王后者則惟服其正尊與昆弟之爲父後者而旁親無服矣此經本意惟對出降而言故云嫁者未嫁者明嫁者與未嫁者同不以出適而降也傳乃以嫁於大夫爲辭故敖氏以爲失其防

右齊衰三月

案齊衰三月疏以爲正服與義服同皆衰六升冠九升是也絰帶則與期年者同又案齊衰三月之服爲髙祖父母與曾祖父母同大夫不降其祖則天子諸侯爲曾髙祖父母之不爲天子諸侯者同爲人後者於所後者之祖父母則己之曾祖父母也其曾祖父母則己之髙祖父母也畿內之民服天子與侯國之民服國君同凡民爲君服夫妻同大夫不降其宗則服宗子之母妻與士同大夫之妻服宗子宗子之母妻與士同

欽定儀禮義疏卷二十三﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷二十四

喪服第十一之三

大功布衰裳牡麻絰無受者

正義鄭氏康成曰大功布者其鍛治之功麤沽之賈氏公彥曰言大功者用功麤大其小功是用功細小無受者不以輕服受之此本服齊斬爲殤死降在大功故在正大功之上義齊衰之下也

案不言布帶因於齊衰可知也其屨繩屨見齊衰三月章注疏謂本服齊斬者謂父爲適子斬其餘齊衰期如下經所列也斬章傳云六升鍛而勿灰雜記云加灰錫也則此七升猶勿灰也灰則爲有事矣

子女子子之長殤中殤【長知丈反下並同】

正義鄭氏康成曰殤者男女未冠筓而死可殤者女子子許嫁不爲殤也【賈疏小記男子冠而不爲殤女子筓而不爲殤女子子許嫁不爲殤者女子筓與男子冠同明許嫁筓𨿽未出亦爲成人不爲殤可知杜氏佑曰公羊傳許嫁則筓而字之死以成人之喪服之】敖氏繼公曰此子之殤服不分適庶但俱從本服而降者以齊衰服重不宜用之於殤也通論賈氏公彥曰中殤或從上或從下是則殤有三等制服惟有二等者欲使大功下殤有服故也若服亦三等則大功下殤無服矣聖人之意然也敖氏繼公曰言子又言女子子以殊之是經之正例凡言子者皆謂男子益可見矣

傳曰何以大功也未成人也何以無受也喪成人者其文縟喪未成人者其文不縟故殤之絰不樛垂蓋未成人也年十九至十六爲長殤十五至十二爲中殤十一至八嵗爲下殤不滿八嵗以下爲無服之殤無服之殤以日易月以日易月之殤殤而無服故子生三月則父名之死則哭之未名則不哭也【縟音辱樛基幽反爲並如字】

正義鄭氏康成曰縟猶數也其文數者謂變除之節也【賈疏成人之喪旣葬以輕服受之變麻服葛至小祥又以輕服受之男子除於首婦人除於帶是有變除之數也今於殤無此變除之節數月滿則除之】以日易月謂生一月者哭之一日也【賈疏若至七嵗嵗十有二月則八十四日哭之】殤而無服者哭之而已爲昆弟之子女子子亦如之敖氏繼公曰文謂禮文也樛當作繆檀弓齊衰而繆絰正謂此也繆絞也絰謂首絰也垂者其纓也殤絰之有纓者不絞其纓而散之此亦異於成人者故以証之無服之殤以日易月惟用於凡有齊斬之親者自大功之親以下則否蓋齊斬之長殤中殤大功下殤小功以次言之則七嵗以下猶宜有服但以其不入當服之限是以略之然其恩之輕重與殤之在緦麻者相等故計日而哭之若滿七歲者哭之八十四日則亦近於緦麻之日月矣是其差也知大功以下之親則否者大功之下殤在緦麻則七歲者自無服故不必以日易月哭之也子生三月則父名之者三月天時一變故名子者法之未名則不哭者子見於父父乃名之未名則是未之見也未見則未成父子之恩故不哭也其他親之哭否亦以此爲節此義與婦之未廟見而死者相類賈氏公彥曰未名則不哭者不以日易月而哭初死亦當有哭而已

辧正賈氏公彥曰馬融王肅以爲日易月者以哭之日易服之月殤期親則以旬有二日緦麻之親則以三日若然哭緦麻三月喪與七歲同又此傳承父母子之下而哭緦麻孩子疏失之甚也崇氏問以日易月舊謂生一月哭之一日又學者云以日易月者易服之月殤之期親則以十二日爲制二義不同何以正之淳於氏睿曰傳以期親之重𨿽未成殤應有哭之差大功以下及於緦麻未成殤者無復哭日也大功之長殤在小功下殤緦麻無服之殤則已絕無服名不應制哭故傳據期親以明之且緦麻之長殤服名已絕不應制哭豈有生三月而更制哭乎存疑鄭氏康成曰不樛垂者不絞其帶之垂者雜記大功以上防帶

案注以不樛垂者爲要帶經𨿽以絰該帶然正言絰者必首絰也夫要帶則豈可以九月之久而終不絞之乎檀弓繆絰與環絰對言明非要帶彼注云繆當爲不樛垂之樛彼此互證足以明之矣此又引雜記何邪云繆有不繆者此殤大功之絰是已由此推之則敖氏謂斬齊大功之絰或以本爲纓或不以本爲纓而皆以絰爲之纓也審矣

存異劉氏敞曰以日易月者假令長子也其本服三年則殤之二十五日餘子也其本服期則殤之十二日

案劉氏所言卽疏所駁馬氏王氏之舊說也殤服之上中下以長少爲差則無服之殤亦當以歲月爲差而自七歲以下三月旣名以上不可一例視之明矣故期親而殤未及歲者旣名則哭之三日其歳月遞多則哭之之日亦遞增以至於八十四日而止論者猥疑八十四日之過多而欲以本服之月爲月夫本服之月則七歲以下旣名以上之所同也可無差次乎且功緦之殤可以無哭而哭之以九日五日三日則失之重期之殤至六七歲而限以十二日之哭則失之輕旣乖疏戚之倫又混長少之次其不然也決矣

餘論問無服之殤以日易月哭之於何處有位無射氏慈曰哭之無位禮葬下殤於園中則無服之殤亦於園也其哭之就園也

案上中下殤分年而立之限禮之品節不得不然然早冠早昏者古多有之而已冠已昏卽不爲殤又世爵而有臣早仕而服官者亦不爲殤可見成法一定而變而通之亦存乎其中矣孔子謂嬖童汪踦能執干戈以衞社稷可以勿殤由此推之則凡十六以上或學通一藝或勤效一職似皆可比於勿殤之義但此變通之法多在上殤而中殤以下無庸意爲升降則以上殤之近於成人焉耳

叔父之長殤中殤姑姊妹之長殤中殤昆弟之長殤中殤夫之昆弟之子女子子之長殤中殤

正義賈氏公彥曰此皆成人齊衰期長殤中殤降一等在大功皆以尊卑爲前後敖氏繼公曰小功章云昆弟之子女子子夫之昆弟之子女子子之下殤則此服亦夫妻同也是章中不見昆弟之子女子子今以下章例之復攷其尊卑親疏之次則知亦當有此七字蓋傳寫者以其文同而脫之耳

適孫之長殤中殤大夫之庶子爲適昆弟之長殤中殤公爲適子之長殤中殤大夫爲適子之長殤中殤正義鄭氏康成曰公君也【賈疏謂五等之君】諸侯大夫不降適殤者重適也天子亦如之賈氏公彥曰適子正統成人斬衰爲殤死不得著代故大功天子諸侯於庶子則絕而無服大夫於庶子降一等故於此惟言適子也

案適孫謂適子死而適孫應受重者大夫以上亦如之不言者重適之義一也不降不絕如其殤服服之可依適子而推耳

存異晉摯虞議惠帝皇太孫尙之喪曰太子初生舉以成人之禮則殤理除矣太孫亦體君傳重由位成而服全非以年也天子無服殤之義絕期故也案天子諸侯不絕正統之服成人不絕則殤亦不絕矣摯虞乃謂天子無服殤之義顯與經背古者太子生以太子生之禮舉之如春秋傳接以太牢卜士負之之等是也不聞以成人之禮舉之也此經諸侯有殤服則髫齔之不可以爲成人明矣虞意蓋欲羣臣以成人之服服太孫而惠帝則不服耳不知臣從君服惟君服斬者臣服期若君服期則臣不從服況殤之降而在功緦者乎

其長殤皆九月纓絰其中殤七月不纓絰

正義鄭氏康成曰絰有纓者爲其重也自大功以上絰有纓小功以下絰無纓也賈氏公彥曰五服之正無七月之服惟此大功中殤有之小記九月七月之喪三時是也敖氏繼公曰纓絰謂纓其絰也纓卽絰之垂者此大功之纓絰亦右本在上其異於成人者防而不絞爾纓絰止於大功九月故此七月者亦大功而不纓絰所以見其差輕也此絰𨿽不纓猶以麻之有本者爲之以其爲大功之服也

存疑賈氏公彥曰絰之有纓所以固絰猶如冠之有纓以固冠亦結於頤下

案絰以有纓無纓爲重服輕服之別非借以固絰也如謂以固絰而已則小功以下之無纓者其謂之何右殤大功九月七月

案殤大功降服衰七升冠十升義服衰九升冠十一升無受則衰冠絰帶皆不變也終其月數除之而已黃氏榦以婦人爲夫之族類爲義服蓋以從義而降者仍依義之等次之欲見與夫不同故也又案殤大功之服爲昆弟之子女子子之長殤

中殤敖氏以爲文脫是也其餘未著而可以互推者婦人爲子女子子之長殤中殤適孫之長殤中殤與夫同也女子子在室者爲叔父姑弟妹侄之長殤中殤與男子同也凡妾爲君之長子之長殤中殤士妾爲君之眾子女子子之長殤中殤與女君同也公妾以及士妾爲其子女子子之長殤中殤自爲其子得遂也公之昆弟爲叔父之長殤中殤當大功無尊降也注謂重適之義𨿽尊者不降經不見大夫以上爲適孫之殤服意長中殤亦大功與

大功布衰裳牡麻絰纓布帶三月受以小功衰卽葛九月者

正義鄭氏康成曰受猶承也天子諸侯卿大夫旣虞士卒哭而受服正言三月者天子諸侯無大功主於大夫士也【賈疏天子諸侯卿大夫旣虞士卒哭而受服已於斬章釋訖言於此者天子七月而葬諸侯五月而葬虞而受服經正言三月者以天子諸候絕旁期無此大功喪是主於大夫士三月而葬者也】此𨿽有君爲姑姊妹女子子嫁於國君者非內喪也【賈疏彼國自以五月葬後受服此諸侯爲之自以三月受服同於大夫士】卽就也間傳曰大功之葛與小功之麻同敖氏繼公曰齊衰以上其絰皆不言絰纓故於此成人大功言之乃因輕以見重且明有纓者之止於此也受以小功衰者說大功布衰裳而以小功布衰裳受之也卽葛說麻絰帶就葛絰帶也三月而變衰葛九月而除之婦人異於男子者不葛帶耳小功亦然檀弓曰婦人不葛帶此章特著受月者以承上經無受之後嫌與之同亦且明受衰之止於此也此三月受服上下同之章內有君爲姑姊妹女子子嫁於國君者而服問又言君主適婦之喪是諸侯𨿽無大功而於其尊同者若所不可得而絕者亦服此服也其姑姊妹女子子之嫁於國君者爲外喪君之受服固不視其卒哭之節適婦𨿽內喪而其禮則比於命婦但三月而葬故君亦惟三月而受服也

案諸侯尊同者謂從父昆弟之子同爲諸侯如魯公伯禽於唐叔若康叔之子之類是也

存疑孔氏穎達曰檀弓婦人不葛帶少儀婦人葛絰而麻帶此謂斬齊之婦人也喪服大功章男女並陳及其變服三月受以小功衰卽葛九月是男女共爲則知大功婦人亦受葛也

案婦人重要無易帶之理經文卽葛自主男子言之婦人特易其首絰耳

傳曰大功布九升小功布十一升

正義鄭氏康成曰此受之下也以發傳者明受盡於此也【賈疏此章有降有正有義降則衰七升冠十升正則衰八升冠亦十升義則衰九升冠十一升十升者降小功十一升者正小功傳以受服不言降大功與正大功直言義大功之受者鄭云此受之下據受之下發傳者明受盡於此義服大功以其小功至葬惟有變麻服葛因故衰無受服之法故傳據義大功而言也】

敖氏繼公曰大功布三等受布二等此於大功與受布各見一等者但以其一一相當者言也觀此則其上二等之受布亦可見矣

姑姊妹女子子適人者【適如字】

正義敖氏繼公曰不杖期章不特著爲此親在室者之服者以此條見之蓋經之例然也

案士之姑姊妹適士或適大夫其服並同蓋婦人有出降之法父族還以出降服之不得以其嫁於大夫而爲之加服也則嫁於大夫者亦不得以己之尊而降父族之旁親矣姑姊妹不言報者以與女子子連文且下經爲眾昆弟侄各有正條也適人爲妾者亦同不以其妾也而又降之

傳曰何以大功也出也

正義鄭氏康成曰出必降之者蓋有受我而厚之者【賈疏檀弓姑姊妹之薄也蓋有受我而厚之者也女子子出降亦同皆是於彼厚故於此從薄也】敖氏繼公曰以出者降其本親之服故此亦降之也通論李氏如圭曰雜記伯母叔母疏衰踴不絕地姑姊妹大功踴絕於地伯叔母義也姑姊妹骨肉也姑姊妹𨿽以出降其情猶不殺也

餘論檀弓齊谷王姬之喪魯莊公爲之大功或曰由魯嫁故爲之服姊妹之服鄭氏康成曰春秋周女由魯嫁卒服之如內女服姊妹是也天子爲之無服嫁於王者之後乃服之【孔疏春秋莊二年齊王姬卒谷梁傳云爲之主者卒之也案莊元年秋築王姬之館於外下云王姬歸於齊是由魯嫁也王姬比之內女故服大功天子爲之無服者以尊卑不敵故也若嫁於王者之後天子以賓禮待之則亦大功其女反爲兄弟爲諸侯者亦大功以喪服女子出嫁爲兄弟大功故也】

從父昆弟【從才用反】

正義鄭氏康成曰世父叔父之子也其姊妹在室亦如之郭氏璞曰兄之子弟之子相謂爲從父昆弟者從父而別也賈氏公彥曰親昆弟爲之期此從父昆弟降一等

爲人後者爲其昆弟【爲人如字傳同】

正義敖氏繼公曰其姊妹在室亦如之

案其昆弟及姊妹在室者報亦大功

傳曰何以大功也爲人後者降其昆弟也

正義賈氏公彥曰下記云爲人後者於兄弟降一等故大功若然於本宗余親皆降一等也

庶孫

正義鄭氏康成曰男女皆是【賈疏女孫在室與男孫同】陳氏銓曰自非適孫一人皆爲庶孫也敖氏繼公曰孫言庶者對適立文也孫於祖父母本服大功以其至尊故加隆而爲之期祖父母於庶孫以尊加之故不報而以本服服之也

案有適子者無適孫則適子在者凡孫皆庶也義見不杖期章適孫條

適婦

正義鄭氏康成曰適婦適子之妻婦言適者從夫名

傳曰何以大功也不降其適也

正義敖氏繼公曰亦加隆之服爲之大功非不降之謂也婦從其夫而服舅姑期舅姑以正尊而加尊焉故例爲之小功此異其爲適故加一等也

案由適以之庶則庶爲降由庶以之適則適爲隆二義皆可通而敖說爲正

通論黃氏榦曰案司服凡凶事服弁服注云其服斬衰齊衰疏雲天子諸侯絕旁期正統之期猶不降故兼云齊衰其正服大功亦不降也大功章曰適婦旣無所指斥明關之天子諸侯也如是則爲適孫之婦又當小功也李氏如圭曰小記適婦不爲舅後者則姑爲之小功注云謂夫有廢疾他故若死而無子不受重者

女子子適人者爲眾昆弟

正義鄭氏康成曰父在則同父沒乃爲爲父後者服期也【賈疏爲爲父後者服期不杖期章所云是也】敖氏繼公曰昆弟云眾對爲父後者立文也禮女子子成人而未嫁或逆降其旁親之期服此言已適人者乃爲其昆弟大功則是其旁親之期服之不可以逆降者惟此耳案此與上經爲姑姊妹適人者之服相爲報者也𨿽爲大夫之妻其服眾昆弟侄無異義已見上條若大夫女爲諸侯夫人諸侯女爲天王后則無服又此服適人爲妾者亦同下記云凡妾爲私兄弟如邦人

侄丈夫婦人報

正義鄭氏康成曰爲侄男女服同敖氏繼公曰必言丈夫婦人者明男女皆謂之侄也若但云侄則嫌若偏指昆弟之女然故兩見之侄之婦人在室適人同

案此亦女子子適人者爲之也本與上眾昆弟合爲一條注家離之耳章首已見爲姑姊妹適人者之服此於眾昆弟侄似不必言報以姑侄兩出或嫌不報故言報也侄之適人者不以兩出而兩降也姊妹亦然

傳曰侄者何也謂吾姑者吾謂之侄

正義賈氏公彥曰侄名惟對姑若世叔父惟言昆弟之子不得侄名也

案爾雅女子謂晜弟之子爲侄

餘論朱子曰古人不謂兄弟之子爲侄但云兄之子弟之子孫亦曰兄孫耳二程子非不知此然從俗稱侄者蓋亦無害於義理也喪服兄弟之子猶子也猶字不是稱呼是記禮者之辭古人無雲猶子者

夫之祖父母世父母叔父母

正義敖氏繼公曰不言夫之世父母叔父母報文略也

案此亦主士之妻言之也若大夫之妻則夫之世叔父母爲士者當從夫降爲小功而世叔父母還以大功服之其他親小功者降而緦則不服亦如大夫無緦服也夫之祖父母爲正尊𨿽大夫之妻不降王后及侯國夫人開創始封者亦同若繼體而祖父曾爲天子諸侯者夫服三年則從服期

傳曰何以大功也從服也

正義馬氏融曰從夫爲之服降一等也敖氏繼公曰此釋經意也

案夫之祖父母曾祖父母皆正尊而以功緦服之者以其爲從服故也

夫之昆弟何以無服也其夫屬乎父道者妻皆母道也其夫屬乎子道者妻皆婦道也謂弟之妻婦者是嫂亦可謂之母乎故名者人治之大者也可無愼乎【嫂思襖反亦作嫂】

正義敖氏繼公曰爲夫之祖父母世叔父母大功皆從夫之期服者也夫爲其昆弟亦期妻若從而服之亦當大功今乃無服故因而發傳母道婦道謂世叔母及昆弟之子婦之類也此據男子所爲服者而言故繼之曰謂弟之妻婦者是嫂亦可謂之母乎蓋以當時有謂弟妻爲婦者故引而正之以言其不可也傳之意蓋謂男子爲婦人來嫁於己族者之服惟在母與婦之行者服之若尊不列於母卑不列於婦則不爲之服以其無母婦之名也故爲昆弟之妻無服經之此條主於妻爲其夫之黨傳以從服釋之是也又云夫之昆弟何以無服亦據妻不從夫而服其昆弟發問亦是也顧乃以男子不服昆弟之妻爲答此不惟失所問之意又與夫之昆弟所以無服之義相違蓋婦人於夫之昆弟當從服而乃不從服其無服之義生於婦人而非起於男子也檀弓云嫂叔之無服也蓋推而遠之也彼似善於此矣爾雅云弟之妻爲婦

存疑鄭氏康成曰謂弟之妻爲婦者卑遠之故謂之婦嫂者尊嚴之稱嫂猶叟也叟老人稱也是爲序男女之別爾若已以母婦之服服兄弟之妻兄弟之妻以舅子之妻服已則是亂昭穆之序也治猶理也父母兄弟夫婦之理人倫之大者可不愼乎

辧正朱子曰傳意本謂弟妻不得爲婦兄妻不得爲母故反言以詰之曰若謂弟妻爲婦則是兄妻亦可謂之母矣而可乎言其不可爾非謂卑遠弟妻而正謂之婦也注疏皆誤

存異賈氏公彥曰夫之世叔父母爲此妻著何服也案緦麻章婦爲夫之諸祖父母報注謂夫所服小功者則此夫所服期不報王肅以爲父爲眾子期其妻小功爲兄弟之子期其妻亦小功以其兄弟之子猶子引而進之同已子明其妻同可知

案此報服大功無疑王肅臆爲小功非也

餘論朱子曰嫂叔無類不當制服他服皆以類從又曰叔防無服不是小節目後來多失之

大夫爲世父母叔父母子昆弟昆弟之子爲士者【爲士如字】正義鄭氏康成曰子謂庶子【賈疏若長子在斬章故謂庶子】敖氏繼公曰大夫於士爲異爵故其喪服例降其旁親之爲士者一等𨿽世叔父母亦降之所以見貴貴之意勝也不杖期章爲此親之爲大夫命婦者云大夫之子此云大夫互見其人以相備也

案經不言報不言惟子不報則世叔父母昆弟昆弟之子爲士者服其大夫皆如其親服而爲之期矣爲世叔父母則其祖父之爲大夫者不在或在而不爲大夫者也爲昆弟則其父之爲大夫者不在或在而不爲大夫者也如爲大夫而在則不降之以彼爲大夫之子當以不降相報也子非旁親亦降之者適爲本庶爲支猶之旁親也昆弟之子若爲其父之適孫者𨿽爲士不降之重適之義於不杖期章大夫之爲適孫大夫之子之爲昆弟之子者推之可見也不降正尊而降旁親不降適而降庶此降例也降例卽宗法也天子諸侯之或絕之或不絕之也亦然

傳曰何以大功也尊不同也尊同則得服其親服正義鄭氏康成曰尊同謂亦爲大夫者親服期案天子諸侯君也旁親則皆其臣也故天子諸侯絕旁親之服君至尊也大夫士𨿽同爲臣而服命殊矣燕射則有堂上堂下之班鄕飲則有齒與不齒之異卽五服之喪而哭位別焉若喪服不爲之減殺則他禮皆窒礙而不可行故大夫降其旁親理當然也君至尊則絕其旁親之服士卑則服其本服大夫卑於君而尊於士上比下比而求之大夫之降也不亦適得其中乎嘗爲大夫而已者猶降不杖期章大夫之子爲姑姊妹女子子爲命婦無主者其例也

公之庶昆弟大夫之庶子爲母妻昆弟

正義鄭氏康成曰公之庶昆弟則父卒也【賈疏若云公子是父在今言昆弟故知父卒也又公子父在爲母妻在五服之外今服大功故知父卒也】大夫之庶子則父在也【賈疏以其繼父而言又大夫卒子爲母妻得伸今但大功故知父在也】其或爲母謂妾子也【賈疏於適妻君大夫自不降其子皆得伸今在大功明妾子自爲己母也】昆弟庶昆弟也【賈疏若適則父之所不降故知庶昆弟也】敖氏繼公曰母妻及昆弟之尊同者若不宜降而此二人降之者則皆以死者爲其父尊之所厭而不得伸其服故也其所厭𨿽有遠近之異而意義實同故並言之公之昆弟其親之以厭而降者僅止於此若大夫之子此服之外更有降而在大功者其多寡與公之昆弟不類乃並言此者蓋主於其庶子之爲母妻耳非謂其親之以厭而降者亦僅止於此也且此昆弟之降大夫之子皆然亦不專在於庶

案大夫之子爲世父母叔父母子昆弟之子爲士者姑姊妹女子子在室者皆降服大功此不言者與不杖期章之不降者互見也大夫之適子爲庻昆弟亦同此主爲母妻言之故不別言適子耳公之昆弟爲世父母叔父母子昆弟之子姑姊妹女子子之等父在則從乎父而絕之不服尊所厭也父沒爲爲士者降一等服之爲爲大夫若公子者如其本服余尊所不厭而公子之尊視大夫也

傳曰何以大功也先君余尊之所厭不得過大功也大夫之庶子則從乎大夫而降也父之所不降子亦不敢降也【厭於葉反】

正義鄭氏康成曰言從乎大夫而降則於父卒如國人也【賈疏大夫若卒則得伸無餘尊之厭也】父所不降謂適也【賈疏謂父爲適妻適子】敖氏繼公曰厭謂厭其所爲服者也不得過大功謂使服之者不得過此而伸其服也大夫之子從乎大夫而降謂尊降之義在大夫而不在己也蓋國君於旁期而下皆以尊厭而絕之此三人者皆君所絕者也尊者之子必從其父而爲服故君在則公子於昆弟無服而爲母若妻於五服之外君沒矣其死者猶爲余尊之所厭是以公子爲此三人止於大功也大夫於所服者或以尊加之而降一等亦謂之厭此三人者皆大夫之所降者也其子亦從其父而降之一等爲大功與公子父沒之禮同大夫沒子乃得伸其服以其無餘尊也

案尊尊親親周道也諸侯有一國之尊爲宗廟社稷主旣沒而余尊猶在故庶子於所生之母不得伸其私恩爲之大功也大夫之尊不及諸侯旣沒則無餘尊故其庶子於父卒爲其私親並依本服如邦人也親不敵尊故厭尊不敵親故不厭此諸侯大夫之辧也後魏廣陵侯衍爲徐州刺史生母雷氏卒表請解州詔曰先君余尊之所厭禮之明文侯旣親王之子宜從余尊之義便可大功

辧正鄭氏康成曰舊讀昆弟在下其於厭降之義宜防此傳也是以上而同之【賈疏鄭以前馬融等以昆弟二字抽在傳下】案昆弟與母妻連文亦公之庶昆弟大夫之庶子所爲服者若以屬下則昆弟爲誰之昆弟虛縣無著而下條皆字亦無下落矣注說是也

皆爲其從父昆弟之爲大夫者【從才用反爲大如字】

正義鄭氏康成曰尊同則不降其爲士者降在小功適子爲之亦如之【李氏如圭曰大夫之適子也承上庶子之文而不及於適耳】敖氏繼公曰此承上經兩條而言則皆云者皆大夫公之昆弟大夫之子也大夫公之昆弟於此親則尊同也大夫之子於此親則亦父之所不降者也故皆服其親服春秋傳曰公子之重視大夫公之昆弟降其昆弟之爲公子者不降其從父昆弟之爲大夫者則知此先君余尊之所厭止於上三人耳

案公子於公子敵也公子於大夫亦敵也爲其昆弟大功尊同而相降公之餘尊所厭也爲從父昆弟之爲大夫者大功尊同而不降余尊所不厭也然則余尊所厭槪不及其羣從明矣經特舉從父昆弟以見其餘耳其爲從父昆弟庶孫爲士者見於小功章爲昆弟之子爲士者當大功爲從祖昆弟從父昆弟之子及昆弟之孫爲士者皆無服以公子之尊降之也爲世叔父母如其服以彼亦公子而余尊不厭之也余尊所厭止在公妾與妾所生之子妾子之妻而諸孫羣從姑姊妹女子子之適人者皆不與焉蓋厭私不厭公厭內不厭外可以窺聖人制禮之意矣

爲夫之昆弟之婦人子適人者【適如字】

正義鄭氏康成曰婦人子者女子子也賈氏公彥曰此謂世叔母爲之服在室期出嫁大功敖氏繼公曰是服夫妻同也上經不言夫爲之者其文脫與或言女子子或言婦人子互文以見其同爾

案世叔母爲夫之昆弟之子婦亦大功不言者上經爲夫之世父母叔父母𨿽不言報以旁親無不報之例已可推見故不另出也

通論呂氏柟曰婦人爲夫之旁親上何以從夫降一等下何以從夫不降也曰上焉者夫之所尊也下焉者夫之所親也夫之所尊先我而有者也我自外入也可降也夫之所親後我而有者也彼自內出也可不降也

大夫之妾爲君之庶子

正義鄭氏康成曰下傳曰何以大功也妾爲君之黨服得與女君同指謂此也妾爲君之長子亦三年【賈疏同女君】自爲其子期異於女君也【賈疏女君從夫降其庶子大功妾自服其子期異於女君也】士之妾爲君之眾子亦期【賈疏亦與女君同】敖氏繼公曰此服亦從乎其君而服之也大夫爲庶子大功女子子在室亦如之妾爲君之長子亦三年自爲其子期經於妾爲君之黨服皆略之惟著大夫之妾以見其異則士之妾不言可知矣

案公妾不爲君之庶子服以庶子皆爲公尊之所厭也公在則母子不相服也況他子乎公不在亦無服以夫人不服庶子妾當同之也

女子子嫁者未嫁者爲世父母叔父母姑姊妹

正義鄭氏康成曰女子子成人者有出道降旁親及將出者明當及時也【賈疏女子子十五已後許嫁筓爲成人有出嫁之道𨿽未出卽逆降旁親明當及時嫁也】敖氏繼公曰此著其降之之節異於他親也在室而逆降正言此七人者蓋世父母叔父母與姑之期爲旁尊之加服姊妹之期𨿽本服然以其外成也故並世父已下皆於未嫁而略從出降明其異於父母昆弟也此服無爲妻爲妾之異經惟以嫁爲言者約文以包之耳又前經見姑姊妹適人者及爲夫之昆弟之婦人子適人者此世叔父母而下爲凡女子子之降服也其服惟以適人爲節以此見逆降之服無報禮也

案逆降之說後人多疑之者疏謂女子子年十九明年二月當嫁今年遭世父已下之喪若依本服期過明年二月不得及時逆降在大功大功之末可以嫁子則於二月得及時而嫁或駁之以爲女子子𨿽降大功其父固期未可嫁子且古人昏期未必定拘二月若拘以二月則過此又需一年以是爲愆期耳服闋之後四時皆可昏何靳此三月邪論者固爲有理然經以嫁者未嫁者連文則逆降之法未可謂無之蓋未嫁者其已許嫁者也婦道外成已許嫁則義系於夫家於本宗之旁親情固殺矣古者女子將嫁或於公宮或於宗室教之三月喪服不可以往也故逆降三月以爲教之之候而後其昏也乃得及時焉若然父母昆弟之喪旣除必更閱三月而後可嫁也若無逆降之法則上經已著適人者爲眾昆弟之條矣曷不與之連文而另出此乎

傳曰嫁者其嫁於大夫者也未嫁者成人而未嫁者也何以大功也妾爲君之黨服得與女君同下言爲世父母叔父母姑姊妹者謂妾自服其私親也

辧正鄭氏康成曰此不辭【賈疏不是解義言辭也】卽實爲妾遂自服其私親當言其以明之【賈疏不杖章云女子子適人者爲其父母昆弟之爲父後者又云公妾以及士妾爲其父母皆言其以明其爲私親今此不言其明非妾爲私親】齊衰三月章曰女子子嫁者未嫁者爲曾祖父母經與此同足以見之矣【敖氏繼公曰謂二經之文同足以明其不當如舊說也】傳所云何以大功也妾爲君之黨服得與女君同文爛在下爾【賈疏應在君之庶子之下女子子之上】敖氏繼公曰傳者以此經合於上謂皆大夫之妾爲之故其言如此何以大功怪其卑賤而服之降否如尊者然也妾爲君之黨服得與女君同釋所以大功之意言大夫於此庶子女子子或以尊降之或以其尊同而不降皆在大功妻體其夫服宜如之若妾則不體君而此服亦大功者以是三人者皆君之黨已因君而服之故其降若否亦視君以爲節而不得不與女君同固無嫌於卑賤也然此但可以釋爲君之庶子之文若幷女子子未嫁者言之則不合於經蓋經初無爲女子子未嫁者之禮且凡云嫁者皆指凡嫁於人者而言非必謂行於大夫而後爲嫁也又謂爲世父母以下皆妾爲私親之服亦不合於經蓋此乃適人者之通禮經必不特爲此妾發之又此妾爲私親大功者亦不止於是也傳者之意蓋失於分句之不審又求其爲嫁者大功之說而不可得故彊生嫁於大夫之義以自傅防旣以女子子嫁者未嫁者屬於上條則爲世父母以下之文無所屬又以爲亦大夫之妾爲之遂使一條之意析而爲二首尾橫決兩無所當實甚誤也攷此傳文其始蓋截大夫之妾至未嫁者之經文而釋之故已釋其所謂本條之防復以下言云云倂釋下經今在此者蓋鄭氏移之爾朱子曰此段自鄭注時已疑傳文之誤今考女子子適人者爲父母及昆弟之爲父後者已見於不杖期章爲眾兄弟又見於此大功章惟伯叔父母姑姊妹之服無文而獨見於此則當從鄭注之說無疑矣

案朱子初謂傳釋文勢似不誤又謂舊讀正得傳意但於經例不合鄭注與經例合但所攺傳文似亦牽彊旣而門人有問者又答之以此可見此經之不易讀矣小功章大夫之妾爲庶子適人者經有明文此女子子之嫁者豈可又以大夫之妾貫之乎卽此又可證舊讀之必不然矣

存疑王氏志長曰據別解自大夫之妾至未嫁者作一句讀又貫下爲世父母叔父母姑姊妹此言妾自服其私親文義亦無妨案不杖期章公妾以及士妾爲其父母傳曰妾不得體君得爲其父母遂也則妾得爲私親服明矣又記凡妾爲私兄弟如邦人正以此經止及世叔父母姑姊妹嫌厭降其私兄弟故記及之況鄭氏前馬融輩先主是說附以備參可也案主傳而駁注者明人多有大抵以逆降之說爲非故回曲以就舊說耳今已辧明如右而姑存王志長之論以見駁者之梗槪云

大夫大夫之妻大夫之子公之昆弟爲姑姊妹女子子嫁於大夫者

正義馬氏融曰此上四人者各爲其姑姊妹女子子嫁於大夫者服也在室大功嫁於大夫大功尊同也在室大功以在大夫尊降之限嫁大夫尊同故不復重降嫁士則小功敖氏繼公曰大夫公之昆弟爲此服則尊同也大夫之子則亦從乎大夫而爲之也大夫之妻爲此女子子其義亦然若爲姑姊妹又但爲本服爾蓋婦人之嫁者於其兄弟惟有出降而已姑姊妹𨿽不爲命婦猶爲之大功也經言大夫大夫之子爲服者多矣於是乃著大夫之妻者以惟此條可與之相通故因而見之也凡妻爲夫之族類於其姊妹與其在父列以上者率降於夫於其昆弟之列者又無服惟在子列而下乃與夫同之耳又攷公之昆弟爲姊妹惟在出降之科則是先君余尊之所厭亦不及於其嫁出之女也若先君於其姊妹與其孫則不厭之固矣

案大夫大夫之子公之昆弟於姑姊妹女子子出適而尊同者乃不以尊降則方其在室時已降而大功矣此見公之姊妹不得比於公之昆弟大夫之女子子不得比於大夫之子𨿽以公女之尊不能視命婦與公子之重視大夫者迥異蓋婦人無爵從夫之爵必夫尊而後妻貴父之尊不可據不可援也明乎此乃益著於從夫之義而不敢以貴加其夫族矣辧正賈氏公彥曰大夫妻若爲夫之姑姊妹在室及嫁皆小功若不爲大夫妻又降在緦麻彼亦爲命婦惟小功耳今此謂大夫妻爲本親姑姊妹也

案降在緦麻者不服之大夫妻無緦服與大夫同也

君爲姑姊妹女子子嫁於國君者

正義賈氏公彥曰國君絕期已下今爲尊同故不降若然大夫之下云大夫之妻大夫之子國君之下不云夫人公子亦同國君可知

餘論鄭氏康成曰天子爲之無服嫁於王者之後乃服之

傳曰何以大功也尊同也尊同則得服其親服

正義賈氏公彥曰問者以諸侯絕旁期大夫降一等今此大功故發問也敖氏繼公曰尊同謂君於爲夫人者大夫公之昆弟於爲命婦者也夫人命婦𨿽非有爵者然此三人以其與已敵者齊體之故亦例以尊同者視之而如其出嫁之服不敢絕之降之也此一節釋經之文義

案傳兼釋經之兩節故疏與集說皆合君與大夫而言

諸侯之子稱公子公子不得禰先君公子之子稱公孫公孫不得祖諸侯此自卑別於尊者也若公子之子孫有封爲國君者則世世祖是人也不祖公子此自尊別於卑者也【禰乃禮反別彼列反】

正義鄭氏康成曰不得禰不得祖不得立其庿而祭之也【賈疏以其庿已在適子爲君者立之支庶不得並立庿】卿大夫已下祭其祖禰【賈疏公子公孫若爲卿大夫得立三庿若作士得立二庿一庿並得祭其祖禰旣不祖禰先君當立別子以下若魯桓公生莊公爲君慶父叔牙季友謂之公子公子並爲別子不得禰桓公慶父等子孫乃立別子爲大祖不毀庿已下二庿次第遷之】則世世祖是人不祖公子者祖此受封之君不復祀別子也【敖氏繼公曰如晉不祖桓叔而祖武公是其事】公子若在髙祖以下則如其親服後世遷之乃毀其庿爾【賈疏始封君立五庿大祖一庿與髙祖已下四庿始封君至後世乃不毀其庿爲大祖其先未有大祖庿惟有髙祖以下四庿則公子爲別子者得入四庿之限至四世之後始封君爲髙祖別子親盡當遷乃毀其庿至五世乃以始封君爲大祖】因國君以尊降其親故終說此義云敖氏繼公曰卑謂爲臣者也尊謂爲君者也言身爲人臣則其庿不可上及於爲君者身爲國君則其庿不可下及於爲臣者是謂別之也別於尊者所以塞僭上之原別於卑者所以明貴貴之義聖人制禮之意然也

辧正楊氏復曰傳云自卑別於尊是以子孫之卑自別於祖之尊此義爲是自尊別於卑乃以子孫之尊自別於祖之卑此說於理有害而注遂以爲因國君以尊降其親而說此義則愈非禮意蓋國君以尊降其親謂降其旁親而正統之服不降爲祖期爲曾髙祖齊衰三月未嘗降其祖也鄭注蓋惑於自尊別卑之說乃以封君之不祖公子爲以尊降其親而不知公子爲別子繼別爲宗謂之大宗百世不遷固以公子爲祖矣若公子之子孫有封爲國君者則後世子孫只得祖封君而不得祖公子以紊其別子之宗非是以封君之尊別於公子之卑而不祖之也傳旣失之注沿襲繆誤愈差愈遠

案楊氏所論甚正然傳注未可駁也蓋自者從也非謂已也從卑別於尊則公子而下不得祖禰先君矣從尊別於卑則始封君爲後世之始祖而公子而下迄乎始封君之父皆所不祖矣此以始封君爲立國之始宜祖之也所謂諸侯奪宗者也然不祖公子則與夫不禰先君不祖諸侯之不立庿而祭之者不同父爲大夫士子爲諸侯則祭當以諸侯未有不立五庿者但始封未有始祖則虛之耳公子若父也則入禰庿祖也則入祖庿曾髙也則入曾髙庿直至五世則祧之而不入始祖庿此爲不祖公子矣逮始封君之五世孫卽位始封君親盡當祧以其始封也而不祧乃入始祖之庿而世世祀之以爲祖自後世子孫視之則以爲從始封君之尊別於公子之卑云爾非始封君之意自以爲尊而卑其公子也傳因國君不服其旁親故推言公子不得禰先君公孫不得祖諸侯以見尊不服卑之義又因此推言祖封君不祖公子以見尊有特伸之義其緒相引而言則各有當也若謂封君之不祖公子爲以尊降其親則注原不謂然況不祖公子者本非封君也

存異敖氏繼公曰此言封君之後世世祖封君不祖公子則是封君之時其祖考之庿在故家自若也不復更立而立一虛庿於公宮左之最東以爲行禮之所及封君沒則於焉祀之謂之大廟而爲百世之祖也

案果如敖說則封君之志荒矣良由誤解自字耳立虛庿於公宮左之最東求之經傳亦無證佐

是故始封之君不臣諸父昆弟封君之子不臣諸父而臣昆弟封君之孫盡臣諸父昆弟

正義朱子曰始封君之諸父昆弟始封君之父未嘗臣之故始封君不敢臣之封君之子所謂諸父者卽始封君謂之昆弟而未嘗臣之者也故封君之子亦不敢臣之封君之子所謂昆弟者卽始封君之子始封君嘗臣之者也故封君之子亦臣之封君之孫所謂諸父昆弟者卽始封君之子所臣之昆弟及其子也故封君之孫亦臣之故下文繼之以君之所不服子亦不敢服也君之所爲服子亦不敢不服也敖氏繼公曰此因上云公子之子孫有封爲國君者而言之也

存疑賈氏公彥曰所不臣者仍爲之著服也封君之子不臣諸父而臣昆弟君旣不臣當服本服期其不臣者爲君當服斬以其與諸侯爲兄弟者服斬不敢以輕服服至尊明諸父昆弟𨿽不臣亦爲之斬衰可知

辧正李氏如圭曰所不臣者注疏謂以其親服服之荀顗以爲大夫猶降其親則諸侯𨿽所不臣亦絕不服虞喜以爲大夫亦當從諸侯之例一世爲大夫不降兄弟二世不降諸父三世乃皆降之如圭謂諸侯世大夫不世恐不得以世數爲比所不臣者服此國君先儒據小記謂與諸侯爲兄弟者服斬疑亦未然案與諸侯爲兄弟者服斬謂爲臣者也斬衰之服至重爲君也爲父也爲夫也所謂三綱也非此則不服君所不臣則君臣之分未定而爲之服斬則與夫見爲之臣者何以別乎君於其所不臣者無服以諸侯之尊當絕其旁親也彼亦爲諸侯則如其服服之尊同也三世而下無所不臣則爲大夫士者以臣服爲庶人者以庶人服矣此謂公子之子孫有封爲國君者如此其王子王孫始封若繼世者所不臣所臣亦如之

故君之所爲服子亦不敢不服也君之所不服子亦不敢服也

正義敖氏繼公曰言此者以其與上文意義相類也謂公子之服與否皆視其君而爲之此專指公子之公在者言也若公沒則向之所謂不敢服者今皆服之矣但其爲先君余尊所厭者乃降之如爲母妻昆弟大功是也不敢不服之意與前傳所謂不敢降者同

存疑賈氏公彥曰始封之君不臣諸父昆弟天子之義亦當然若虞舜與漢髙皆庶人起爲天子蓋亦不臣諸父昆弟而有服也

案諸侯於所不臣者尙不爲服況天子乎天子卽創業者於正尊之外無所不臣疏說非也豈其有庳之君而不臣於舜乎

通論朱子語類問喪祭之禮至周公然後備夏商而上想甚簡略朱子曰然親親長長貴貴尊賢夏商而上大槪只是親親長長之意到得周來又添得許多貴貴底禮數如始封之君不臣諸父昆弟封君之子不臣諸父而臣昆弟期之喪天子諸侯絕大夫降然諸侯大夫尊同則不絕不降姑姊妹女子子嫁諸侯大夫亦不絕不降此皆貴貴之義上世想皆簡略未有許多降殺貴貴底禮數凡此皆天下之大經前世所末備到得周公搜剔出來立爲定制更不可易案天子國君絕其旁親以尊也大夫之尊次於國君故爲旁親率降一等以殊於士貴貴之義則然抑期功之喪至眾卿大夫國政綦重而宗廟之祭不可以屢缺若不降則不可以服國事與鄰國之事而祭亦屢廢矣服制以士爲始與旁親爲等夷自無所降且員多而所任者輕一人有喪同僚足共其職又士卑則其廟亦卑𨿽廢祭而適得其分之宜也親親長長貴貴尊賢固是四義以服制論之只二事耳長長附於親親尊賢附於貴貴貴賤有定而賢不肖無定故服制不可以賢不肖之說意爲輕重也若受誅於甸人被論於司敗古之人有大義滅親者旁親期功之服𨿽不當絕不當降者亦絕之可知以貴貴之義反觀之則見矣

右大功九月

案大功降服衰七升正服衰八升冠皆十升義服衰九升冠十一升旣葬降服正服受衰皆十升冠皆十一升義服受衰十一升冠十二升男子絰帶並易葛婦人不易要帶猶齊衰也屆期而除之又案大功之服經所未著可以互推者爲從父姊妹在室者女孫在室者昆弟之女子子適人者婦人爲庶孫適婦女子子適人者女孫在室者與夫同爲昆弟之子婦夫妻同以其爲已大功宜報之也爲人後者爲其姊妹在室者其昆弟姊妹在室者報如之夫爲人後其妻爲舅姑大功見於小記舅姑報如之報者於大功中有齊衰焉大夫大夫之子公之昆弟經屢連言之其服有互見者三人爲姑姊妹女子子在室者庶子昆弟之子爲士者庶孫爲大夫者昆弟之女子子嫁於大夫者同也公之昆弟爲世叔父母不降猶期大夫之子爲世叔父母爲士者降之則大功大夫之妻公之昆弟之妻爲卑屬並與夫同惟公之昆弟之妻爲夫之世叔父母不降亦大功也其爲父族之世叔父母姑昆弟姊妹侄皆大功則不以其爲大夫爲士嫁於大夫嫁於士而異也公子爲姑姊妹嫁於國君者父之所不降也君夫人爲女子子嫁於國君者爲父族之姑姊妹嫁於國君者尊同也康成謂天子爲姑姊妹女子子嫁於二王后亦服之若然則王子爲姑姊妹王后爲女子子嫁於二王后者亦同矣大夫爲適子廢疾不受重者同之於庶子也大夫之庶子父在爲慈母同之於其母也大夫之適子爲庶昆弟降其庶也尊者不降其適賈氏以爲自大夫命婦而上爲適婦悉與士士妻同也士妾爲君之女子子適人者與女君同公妾以及士妾爲其女子子適人者自爲其子得遂也敖氏謂妻於妾之有親者當爲之服則士妻大夫妻爲其妹侄之爲媵妾者亦存焉妹侄同爲妾亦相服

繐衰裳牡麻絰旣葬除之者【繐音歲】

正義賈氏公彥曰以天子七月葬旣葬除故在大功九月下小功五月上敖氏繼公曰此服特爲諸侯之大夫爲天子而制故必於其七月旣葬乃除之葬時大夫若會若否其除之節同也七月而除則絰未必纓也其度亦未聞前齊衰章傳云帶緣各視其冠記云繐衰冠八升則此帶亦八升矣又此承大功之下疑其亦用繩屨與齊衰三月者同也蓋服至尊之屨或當然也

存疑賈氏公彥曰不言帶屨者傳云小功之繐也則帶屨亦同小功可知

傳曰繐衰者何以小功之繐也

正義鄭氏康成曰治其縷如小功而成布四升半【賈疏下記云繐衰四升有半】細其縷者以恩輕也升數少者以服至尊也凡布細而疏者謂之繐今南陽有鄧繐敖氏繼公曰云何以又云小功之繐則繐之麤細亦不一矣小功之布有三等此繐衰之縷其如小功之上者與

諸侯之大夫爲天子

正義賈氏公彥曰此經直云大夫大夫中有孤卿以其大聘或使孤或使卿小聘使下大夫也敖氏繼公曰諸侯之大夫於天子爲陪臣不可以服斬又不可以無服故爲之變而制此繐衰焉不齊衰三月者亦辟於其舊國君之服也惟言諸侯之大夫則其士庶不服可知

案不以大功小功者不以兄弟之服服至尊也故其衰制在五服之外

傳曰何以繐衰也諸侯之大夫以時接見乎天子【見賢徧反】正義鄭氏康成曰接猶會也諸侯之大夫以時會見於天子而服之則其士庶民不服可知敖氏繼公曰接見乎天子者謂爲天子所接見也賈氏公彥曰聘時士與卿大夫作介𨿽亦得禮不得爲接見案聘禮行聘時賓執圭升堂介不升享禮與禮賓皆有賓無介此侯國相聘已然王朝可推是則接見者以禮相接而後謂之接見非望見顏色之謂也辧正射氏慈曰諸侯之大夫有出朝聘之事會見天子故言接見𨿽未接見猶服此服

存疑賈氏公彥曰諸侯之大夫不聘天子卽無服餘論戴氏徳曰繐衰七月之服諸侯之大夫始聞天子之喪白布深衣素冠吉屨無絇從諸侯哭於朝【射氏慈雲從其君哭太廟阼階下】張帷爲次於官舍門外別外內食疏食有鹽酪之和凡再不食旣成服服繐布衰裳十一升【射氏慈云成服四升半】冠纓緣皆十一升帶亦如之【射氏慈云冠八升纓帶中衣領袖緣亦如之】絰用枲麻首絰大四寸百二十五分寸之七十六右本在上七月而葬葬已而除

案射慈之說與戴徳略同故不重列而取其異者並附之布之升數則射氏是而戴氏非也戴蓋以小功之繐句錯解而未詳攷記傳耳絰之大似當如大功五寸二十五分寸之十九未必有纓則或如敖氏之說也其一云哭於朝一云哭於廟則豈同姓之國於廟異姓之國於朝與又案檀弓叔仲衍使子柳之妻爲其舅繐衰且曰昔者吾喪姑姊妹亦如斯末吾禁也而縣子亦以綌衰繐裳爲非古則知春秋之季俗尙輕細期功之服以繐爲之者多矣繐不一種則亦有大功與緦之繐與又春秋傳襄二十七年衛獻公喪其弟鱄如稅服終身杜注稅卽繐也繐衰裳非五服之常痛湣之特爲此服繐之見於經傳者如此而已

右繐衰旣葬除之

案小功之繐若如其上者則以麤細如十升者之縷而用其四升半爲經以成之縷𨿽細於大功而疏則猶齊衰也此與緦衰錫衰布則不同而意頗相類差等之所窮則變通而爲之耳大夫在國不會葬者屆期而除之

小功布衰裳澡麻帶絰五月者【澡音早】

正義鄭氏康成曰澡者治去莩垢也小記曰下殤小功帶澡麻不絕本屈而反以報之【孔氏穎達曰首絰無根要帶猶有根示其重也屈所垂防麻上至於要然後中分麻爲兩股合而紏之以垂向下】賈氏公彥曰言小功者對大功是用功麤大則小功是用功細密者也上文多以一絰包二此別言帶者欲見帶不絕本與絰不同故也帶在絰上者小功以下絰帶斷本此殤小功中有下殤小功帶不絕本故進帶於絰上以見重也又此不言布帶文略也不言屨者當與下章同吉屨無絇也此章亦有大功長殤在小功者帶無本也敖氏繼公曰小功布之縷麤於緦之縷矣乃曰小功者對大功立文也不言牡麻與無受者可知也

叔父之下殤適孫之下殤昆弟之下殤大夫庶子爲適昆弟之下殤爲姑姊妹女子子之下殤

正義賈氏公彥曰自叔父至女子子八人皆成人期長中殤大功此下殤小功故在此敖氏繼公曰此章別言女子子之下殤而不見子之下殤又公爲適子大夫爲適子之下殤亦不見皆文脫耳

爲人後者爲其昆弟從父昆弟之長殤【爲人如字從才用反】正義賈氏公彥曰二者本服大功今長殤小功敖氏繼公曰爲從父昆弟者異人也經文省耳其姊妹之殤亦如之

案爲人後者經於大功章見爲其昆弟之服此見爲其昆弟長殤之服則爲其昆弟之子女子子在室者當小功女子子適人者當緦矣經不言者舉昆弟而昆弟之子遞降一等可知

傳曰問者曰中殤何以不見也大功之殤中從上小功之殤中從下【從如字】

正義鄭氏康成曰問者據從父昆弟之下殤在緦麻也大功小功皆謂服其成人也大功之殤中從上則齊衰之殤亦中從上也此主謂丈夫之爲殤者服也【賈疏緦麻章云齊衰之殤中從上大功之殤中從下注謂彼是婦人爲夫之族類明此謂丈夫爲殤者服也】凡不見者以此求之敖氏繼公曰大功之殤始見於此而又不言中殤故發問也喪服之等其重者自大功而上輕者自小功而下已於麻本有無之類見之矣此復以二者之中殤各異其從上從下之制亦因以見義雲從父昆弟之殤丈夫與女子子在室者爲之同也然則此傳亦兼婦人之爲其親族之殤者言矣凡不見者以此求之

爲夫之叔父之長殤

正義鄭氏康成曰不見中殤者中從下也【賈疏下傳云大功之殤中從下主謂此婦人爲夫之黨類故知中從下在緦麻也】

昆弟之子女子子夫之昆弟之子女子子之下殤正義馬氏融曰伯叔父母爲之服也成人在期下殤降二等故小功

爲侄庶孫丈夫婦人之長殤

正義馬氏融曰祖爲庶孫成人大功長殤降一等故小功賈氏公彥曰姑爲侄成人大功長殤在此小功不言中殤中從上敖氏繼公曰侄之殤服亦姑之適人者爲之也於庶孫之下言丈夫婦人者明庶孫之文不可以兼男女亦爲其與侄連文故也

大夫公之昆弟大夫之子爲其昆弟庶子姑姊妹女子子之長殤

正義鄭氏康成曰大夫爲昆弟之長殤小功謂爲士者若不仕者也以此知爲大夫無殤服也【賈疏凡爲昆弟成人期長殤大功今大夫爲昆弟小功明昆弟是爲士若不仕者也大夫而有兄姊殤者五十命爲大夫禮之常法或大夫之子有盛徳未必要至五十是以有幼爲大夫者也】公之昆弟不言庶者此無服無所見也【賈疏妾子爲母見厭不伸故爲母則言庶今此經不爲母服故不言庶也張氏淳曰考疏義注無服之無蓋庶字】大夫之子不言庶者關適子亦服此殤也【賈疏若言大夫之庶子嫌適子不服之關通也通適子亦服此服故不言庶也】云公之昆弟爲庶子之長殤則知公之昆弟猶大夫【賈疏舊疑大夫與公之昆弟尊卑異今案此經同降則知此二人尊卑同也】敖氏繼公曰公之昆弟於庶子而下則爲以尊而降於昆弟則亦以其父之所厭而降也大夫大夫之子所以降之意前章詳之矣其中殤亦從上若下殤則不服之蓋大夫無緦服也

案不杖期章有大夫之子爲子昆弟之子爲大夫者之服則大夫不必五十亦有少年爲之者可知疏謂有盛徳者固然亦有公族髙勲世爲大夫者適子年𨿽未冠已爲大夫而姊若庶兄尙在長殤之限者亦其一也春秋譏世卿仕者世祿不世官大夫可世乎曰世臣與國同休戚國所恃以固也若公族髙勲爲大夫而其適子不世則朝廷無世臣廟制宗法皆廢格而不可行矣二惠弱一个而齊危欒郤降皂隸而晉替春秋之勢不可謂非西周之遺也卽如王朝南仲太祖太師皇父非其明驗乎然則譏世卿與不世官者何也曰卿執政者當於大夫中選而爲之非謂大夫不可世也士無世官謂士耳不謂大夫也若大夫𨿽不盡世必有世者矣不可以末季世卿之流獘而謂先王之法遂無世臣也

存異馬氏融曰大夫無昆姊之殤此言殤者關有罪若畏厭溺當殤服之敖氏繼公曰已爲大夫不應有昆與姊之殤而此經乃爾蓋以昆弟姊妹宜連文且此條亦不專主於大夫故也

案馬氏說於經無所據疑未必然敖氏亦以少年不應爲大夫故云昆姊連文爾聖經字字必有實義豈連文之謂乎

大夫之妾爲庶子之長殤

正義鄭氏康成曰君之庶子【賈疏若適長成人則三年長殤在大功】馬氏融曰除適子一人其餘皆庶子也男女成人在大功長殤降一等故小功敖氏繼公曰大功章已言君之庶子故此略之爲君之女子子亦然是𨿽大功之殤亦中從上蓋女君之爲此子與夫同而妾爲君之黨得與女君同故皆宜中從上而不可以婦人之從服者例論也其下殤亦不服之

案緦麻章婦人爲夫之族類之殤中從下惟此與彼殊敖說是也妾服如此則女君不待言矣

右殤小功五月

案殤小功降服衰冠同十升義服衰冠同十二升無受終其月數而除之又案殤小功之服父爲子之下殤公與大夫爲適子之下殤敖氏以爲文脫是也其餘經未著而可以互推者婦人爲子女子子適孫之下殤與夫同女子子在室爲叔父姑弟妹侄之下殤與男子同其適人者爲已上諸親之長殤中殤亦如之爲人後者爲其姊妹之長殤中殤大夫大夫之子爲叔父之長殤中殤大夫之妻爲適子之下殤眾子女子子夫之昆弟之子女子子之長殤公之昆弟爲叔父之下殤其妻爲夫之叔父之長殤余與大夫之妻同公妾以及士妾爲君之長子之下殤爲其子女子子之下殤士妾爲君之眾子女子子之下殤大夫之妾爲君之女子子之長殤尊者不降其適則大夫命婦而上亦服適孫之下殤與

小功布衰裳牡麻絰卽葛五月者

正義鄭氏康成曰小功輕三月變麻因故衰以就葛絰而五月也間傳曰小功之葛與緦之麻同舊說小功以下吉屨無絇也賈氏公彥曰成人文縟故有變麻卽葛不變衰但以日月爲足也敖氏繼公曰絰不言澡可知也此變麻卽葛乃不易衰者爲無受布也卽葛不云三月者已於大功章見之故不言也案殤小功言澡亦牡麻此言牡亦澡之文互見也其異者卽葛耳婦人之要帶不卽葛與大功同麻斷本絰不纓皆可知也小功之絰四寸百二十五分寸之七十六葬後卽葛與緦之麻同三寸六百二十五分寸之四百二十九所以無受者小功之布十升十一升十二升若受則十五升爲朝服之吉布十三升十四升則吉凶之間疑似難明不欲入十三升以上又不可以緦受之故無受也且見喪服之以十二升爲限也又案大功小功期滿則除九月七月五月皆無祭然則除殤服者無祭可知記所謂祭不爲除喪者於此可見

從祖祖父母從祖父母報【從才用反下並同】

正義馬氏融曰從祖祖父母者曾祖之子祖之昆弟也從祖父母者從祖祖父之子父之從父昆弟也鄭氏康成曰祖父之昆弟之親【敖氏繼公曰從祖祖父乃祖父之昆弟從祖父乃祖父之昆弟之子故云祖父之昆弟之親也】賈氏公彥曰報者恩輕見兩相爲服故云報也朱子曰父母本是期加成三年世叔父母本是大功加成期其從祖父母小功者乃正服之不加者耳敖氏繼公曰此與爲之者尊卑𨿽異亦旁尊也故報之於此卽言報者略輕服齊衰大功重報服或別見之

案記傳云小功以下爲兄弟則𨿽從祖祖父母從祖父母若外祖父母之尊皆以兄弟之誼視之矣又案父之兄弟期則祖父之兄弟宜大功乃降至小功者五服惟兄弟行遞降一等而其他則否所謂四世而緦服之窮也不然則服及五世矣亦以世叔父之期本是加服故也

從祖昆弟

正義鄭氏康成曰父之從父昆弟之子【賈疏從祖父之子】賈氏公彥曰從祖祖父母從祖父母從祖昆弟三者爲三小功也

從父姊妹孫適人者【適如字下適人同】

正義鄭氏康成曰從父姊妹父之昆弟之女孫者女孫在室皆大功敖氏繼公曰三者適人其服同云適人則爲女孫無嫌故不必言女

案從祖昆弟相爲服矣從父姊妹適人者當報不言者可知也女孫不敢降其祖已見不杖期章

爲人後者爲其姊妹適人者【爲人如字】

正義陳氏銓曰累降也馬氏融曰不言姑者不降姑也鄭氏康成曰不言姑者舉其親者而恩輕者降可知敖氏繼公曰姊妹不言報省文也記曰爲人後者於兄弟降一等報

案爲後者若系親昆弟之子則姑猶是姑也如其服服之如馬氏說矣若系從父昆弟之子更遞疏以迄於無服者則當降之如注說矣姑之期加服也本服大功已出爲後降小功姑適人則緦不與姊妹同差以其與世叔父均無大功之降也經以其不定也故闕之馬鄭二家皆是但各見一邊耳

存疑敖氏繼公曰經於前章爲人後者惟見其父母昆弟姊妹之服餘皆不見是於本服降一等者止於此親爾所以然者以其與已爲一體也然則自此之外凡小宗之正親旁親皆以所後者之親疏爲服不在此數矣

案經不見本生祖父母曾祖父母世叔父母諸人之服者亦以所後者之親疏不定也其同祖者親自親矣其不同祖者自祖父母世叔父母以及其餘槪從降一等之例惟同曾髙者則曾髙猶是齊衰三月耳爲其父母不杖期不以所後之親疏而異知余親之降一等亦不以所後之親疏而異也如敖氏謂除昆弟姊妹之外正親旁親皆以所後者之親疏爲服假令在疏屬五服之外則於本生祖父母之喪竟脫然無一日之服也而可乎互見記爲人後者於兄弟條

爲外祖父母

正義馬氏融曰母之父母也

傳曰何以小功也以尊加也

正義馬氏融曰本服緦以母所至尊加服小功故曰以尊加賈氏公彥曰外親之服不過緦麻以祖是尊名母之所生故加至小功敖氏繼公曰尊云者謂其爲母之父母也子之從其母而服母黨者當降於其母二等母爲父母期子爲外祖父母小功宜也非以尊加也

案敖氏深得制服之條理然傳意自不可廢也外親之服不過緦麻篤本宗而重一本也堯典首親九族周室時庸展親聖人之意可見矣下逮編氓親親之殺無異乃末俗猶有薄於同气而暱其母妻之黨者是何心哉

餘論服問母出則爲繼母之黨服母死則爲其母之黨服爲其母之黨服則不爲繼母之黨服鄭氏康成曰𨿽外親亦無二統喪服小記爲君母后者君母卒則不爲君母之黨服爲母之君母母卒則不服爲慈母之父母無服

案前母之黨經不言有服何也曰禮外親亦無二統前母之子不服後母之黨則後子不逮事前母者亦如之也從服者所從亡則已前母旣亡不從不亦宜乎己母出則服繼母之黨如繼母多則奚服曰服在堂繼母之黨服其所從也虞喜以爲縱有十繼母惟服次其母者之黨非也

辧正舊唐書開元二十三年議加外祖父母舅服並爲舅妻制服職方郎中韋述議曰聖人究天道而厚於祖禰系姓族而親其子孫母黨比於父族不可同貫明矣今若外祖及舅更加一等堂舅及姨列於服紀中外之制相去幾何廢禮循情所務者末先王之制謂之彜倫奉以周旋猶恐失墜一紊其敍庸可正乎侍中裴耀卿中書令張九齡等奏曰外族之親禮無不報甥旣爲舅妻制服舅妻還合報之甥旣報服則與夫之姨舅以類是同甥妻不得不服所增者頗廣所引者漸深防臣愚防實所未達

案是議也太常卿韋縚創議欲加外祖父母大功舅妻小功堂姨舅降一等廷臣多爭之者今略采韋述裴耀卿之語以見外家之加服舊人有不然之者如此云又案外祖父母有當服者六子爲因母之父母一也母出爲繼母之父母二也庶子君母在爲君母之父母三也庶子爲繼母之父母四也庶子不爲父後者爲己母之父母五也以上女子子同爲人後者爲所後母之父母六也其餘則皆所不服

從母丈夫婦人報

正義鄭氏康成曰從母母之姊妹丈夫婦人姊妹之子男女同馬氏融曰言丈夫婦人者異姓無出入降敖氏繼公曰從母之義與從父同以其在母列故但以從母爲稱丈夫婦人卽爲從母服者也此爲加服而從母乃報之者以其爲母黨之旁尊不足以加尊焉故報之也經凡三以丈夫婦人連文而所指各異讀者詳之

傳曰何以小功也以名加也外親之服皆緦也

正義賈氏公彥曰以有母名故加至小功鄭氏康成曰外親異姓正不過緦敖氏繼公曰母爲姊妹大功子從服當緦以有母名故加一等而在此云外親之服皆緦以見此爲加也庾氏蔚之曰外親以緦斷者抑異姓以惇己族也母於姊妹有相親近之情故因其母名以加服

案父之黨從乎父而推則首及世叔父母之黨從乎母而推則首及從母男女異長姊妹之間其情尢暱此從母之服所以過於舅也

存疑朱子曰母之姊妹服反重於母之兄弟緣於兄弟旣嫁則降服而於姊妹之服則未嘗降故於舅服緦於從母服小功也

案姊妹適人皆降大功惟兩人俱出不累降耳朱子豈考之未詳與抑記者誤與

夫之姑姊妹婦姒婦報

正義鄭氏康成曰夫之姑姊妹不殊在室及嫁者因恩輕略從嫁降娣姒婦者兄弟之妻相名也王氏肅曰左氏傳魯之穆姜晉子容之母皆以稺婦爲姒婦馬氏融曰婦人無所專以夫爲長防不自以年齒妻𨿽小猶隨夫爲長也敖氏繼公曰爲夫之姑姊妹從服也乃小功者惟從其夫之降服也記曰夫之所爲兄弟服妻降一等夫爲其姑姊妹在室者期正服也出嫁者大功降服也妻不隨其夫之正服降服爲升降者從服者宜有一定之制而不必隨時變易也所以不從其夫之正服者恐爲其出嫁者或與夫同服則失從服之義也此爲從服故姑姊妹言報娣姒固相爲矣亦言報者明其不以夫爵之尊卑而異也先娣後姒則娣長姒稺明矣

案昆弟一爲大夫一爲士則大夫降其昆弟大功娣姒婦相爲小功𨿽命婦亦不更降以其夫之於昆弟妻無服故不隨夫爵而異也娣姒婦與夫之姊妹皆同輩也上非母道下非婦道而相爲服如此則防叔之無服以逺嫌而不以同輩又可見矣

傳曰娣姒婦者娣長也何以小功也以爲相與居室中則生小功之親焉

正義敖氏繼公曰婦人於夫之昆弟當從服以遠嫌故無服假令從服亦僅可以及於其昆弟之身不可以復及其妻也然則娣姒婦無相爲服之義而禮有之者則以居室相親不可無服故爾然或並居室或不並居室而相爲服之義惟主於此者蓋本其禮之所由生者言也娣長也者釋娣婦之爲長婦也存疑鄭氏康成曰長婦謂稺婦爲娣婦娣婦謂長婦爲姒婦

存異賈氏公彥曰娣長也者二婦互稱謂年小者爲娣假令弟妻年大稱之曰姒兄妻年小稱之曰娣左傳聲伯之母不聘穆姜云吾不以妾爲姒是據二婦年大小爲娣姒不以夫年爲小大也

案婦人坐以夫之齒無自以其年爲大小之理疏旣與傳違亦乖注義注本爾雅然案之此經及左傳則適相反豈時俗有不同者與

大夫大夫之子公之昆弟爲從父昆弟庶孫姑姊妹女子子適士者【適如字】

正義馬氏融曰從父昆弟庶孫本大功以尊降故小功姑姊妹女子子在室大功適士又降一等故小功鄭氏康成曰從父昆弟及庶孫亦謂爲士者敖

氏繼公曰此姑姊妹女子子再降故其服在此不言適人而言適士者所以見從父昆弟庶孫亦謂爲士者也經之例多類此公之昆弟於其從父昆弟之不爲大夫者乃小功者以其非公子也

案三者之從父昆弟姑姊妹不敢以小功報而如其大功之本服服之惟大夫之子父沒則不降

大夫之妾爲庶子適人者

正義鄭氏康成曰君之庶女子子也庶女子子在室大功其嫁於大夫亦大功【賈疏此適人者謂士也】敖氏繼公曰此非己子故其服如此若爲己之女子子在室期適人亦大功經凡言庶子皆主於男子也女子子不必言庶文有脫誤與

案女君所生之女子子妾爲之服與庶子同故女子子無分於適庶經言庶子者嫌他妾所生之女子子或異於女君所生者也

通論敖氏繼公曰喪服記與小記言妾爲君之長子之服大功及此章凡三見大夫之妾爲君之庶子及女子子之服若其他親則無聞焉然則凡妾之從乎其君而服君之黨者止於此耳是亦異於女君者也案妾爲君之父母祖父母亦當與女君同猶臣之從君服也其旁親皆不服之彼不來服妾無庸徧服之且嫌並適也妾服不及其孫妾子之子無爲父之妾母之服妾又何孫服之有乎

庶婦

正義敖氏繼公曰庶婦爲舅姑期舅姑乃再降之爲小功者所以別於適婦也鄭氏康成曰夫將不受重者【賈疏若小記注世子有廢疾不可立而庶子立其舅姑皆爲其婦小功亦兼此婦也】案注所言是本系適婦而以庶婦服之者故疏云兼之

君母之父母從母

正義鄭氏康成曰君母父之適妻也從母君母之姊妹

傳曰何以小功也君母在則不敢不從服君母不在則不服【從服如字】

正義鄭氏康成曰不敢不服者恩實輕也凡庶子爲君母如適子賈氏公彥曰不在者或出或死也君母在旣爲君母父母服其己母之父母或亦兼服之敖氏繼公曰君母在則不敢不從服者以其配父

尊之也君母不在則不服者別於己之外親也此庶子𨿽服其君母之父母姊妹彼於此子則無服蓋庶子以君母之故不得不服其親而彼之視己實非外孫與姊妹之子故略而不服

餘論庾氏蔚之曰外氏無二統適母有三四不可悉服宜以始生所遇適母之黨若已生悉不及宜服最後者之黨也

君子子爲庶母慈已者

正義鄭氏康成曰君子子者大夫及公子之適妻子敖氏繼公曰此服固適妻之子爲之若妾子則謂

其母或不在或有他故不能自飬其子而庶母代飬之不命爲母子者也

傳曰君子子者貴人之子也爲庶母何以小功也以慈已加也

正義鄭氏康成曰云君子子者則父在也內則曰異爲子室於宮中擇於諸母與可者【賈疏諸母謂父之妾卽此經庶母者也云可者傳禦之屬也】必求其寛裕慈惠溫良恭敬愼而寡言者使爲子師其次爲慈母其次爲保母皆居子室他人無事不往又曰國君世子生卜士之妻大夫之妾使食子三年而出見於公宮則劬非慈母也士之妻自養其子【賈疏亦內則文】敖氏繼公曰禮爲庶母緦謂士及其子也其慈已者恩宜有加固小功矣此云君子子者明𨿽有貴者其服猶然也大夫之子公子之子於庶母亦當緦麻以從其父而降遂不服其於慈已者加在小功若又從父而降則宜在緦麻今乃不降而從其加服者嫌其與凡父在而爲不慈已者之服同也正者降之加者伸之其意𨿽異而禮則各有所當也云君子子則父在也父在且伸此服則父沒可知矣其爲父後者則但服緦蓋不可以過於因母也若爲大夫則不服之以大夫於庶母本無服故也案士之妻固自養其子然或妻不能養而妾代養之或此妾所生而彼妾代養之皆爲庶母慈已者則皆小功也注引內則證此慈母之爲諸母耳諸母卽庶母與此經一也但國君之世子眾子皆不服之服之者惟公子之子及大夫之子以下耳若非庶母而以他人爲之則僅可比緦麻章之乳母且自大夫之子以上皆不爲之服矣昭十一年左傳其僚無子使字敬叔此庶母慈己者也不爲大夫則服之

存疑鄭氏康成曰父沒則不服之矣云以慈己加則君子子亦以士禮爲庶母緦也不言師保慈母居中服之可知也

案內則言子師慈母保母蓋國君之子備此三者若公子之子大夫之子則三者不必備卽備亦不必槪爲之服服慈己者而已以其恩勤爲尢甚也司馬筠謂內則慈保擇他人爲之非謂兄弟之母而詆康成爲不辧三慈混爲訓釋夫始生之子不必遂有兄弟固不必卽有兄弟之母而父妾則皆可擇爲慈母也渠蓋忽過內則諸母二字未之審耳

餘論周氏捨曰賀彥先稱慈母之子不服慈母之黨婦又不從夫而服慈姑小功服無從故也庾蔚之云非徒子不從母而服其黨孫又不從父而服其慈由斯而言慈祖母無服明矣

案父命爲母子則三年夫服三年則妻當從服但孫不從服已亦不服其黨耳此庶母慈己者經原不正名之曰慈母也小功無從自不待言

右小功五月

案小功降服衰冠同十升正服衰冠同十一升義服衰冠同十二升喪服之升數盡於此無以受之故葬後不易衰冠但變麻卽葛以終其月也卽葛亦謂男子要婦人首也又案小功之服經所未著可以互推者爲適孫婦爲從祖姊妹在室者爲適婦不爲舅後者見於小記爲從父昆弟之子女子子在室者昆弟之孫女孫在室者則於從祖祖父母從祖父母之報見之女子子在室爲從祖祖父母從祖父母從祖昆弟從父昆弟之子女子子在室者與男子同適人者則爲其從父昆弟姊妹爲其昆弟之爲人後者皆報服也報其昆弟之妻昆弟之子婦則在室適人同也婦人爲庶孫適孫婦夫之從父昆弟之子女子子在室者夫之昆弟之孫女孫在室者與夫同爲人後者爲所後者之妻之父母見於斬衰章傳爲其姊妹亦同大夫大夫之子公之昆弟爲女孫嫁於大夫者爲從祖祖父母從祖父母從父昆弟從父昆弟之子昆弟之孫爲大夫者爲昆弟之子婦其夫爲士者降一等報之大夫之妻公之昆弟之妻爲夫之從父昆弟之子昆弟之孫爲大夫者爲夫之昆弟之子婦其夫爲士者猶之夫也婦人爲姊妹之子男女同則從母之報服也敖氏謂妻亦服妾則士妻大夫之妻爲從父姊妹若姊妹之女子子之爲媵妾者猶親服也妾中有相服者亦以其倫尊者不降其適則賈氏以爲自大夫命婦而上爲適孫婦與士之妻同也據爲人後者爲其昆弟大功則爲昆弟之子女子子在室者當小功若所後者非同祖之世叔父則爲其祖父母世叔父母從父昆弟皆小功與若然則其相報者亦同也

欽定儀禮義疏卷二十四﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷二十五

喪服第十一之四

緦麻三月者

正義鄭氏康成曰緦麻緦布衰裳而麻絰帶也【敖氏繼公曰以麻爲絰帶者蓋經傳單言麻者多以絰帶言也】不言衰絰略輕服省文賈氏公彥曰以緦如絲者爲衰裳又以澡治莩垢之麻爲絰帶故曰緦麻三月者法一時天气變可以除之敖氏繼公曰輕服旣葬卽除之故但三月也不別見殤服者以其服與成人無異也

案輕服以葬期爲節若不及期而葬者如其期服之通論敖氏繼公曰齊衰三月不言繩屨大功不言冠布纓小功不言布帶緦麻不言衰絰服彌輕文彌略也

傳曰緦者十五升抽其半有事其縷無事其布曰緦正義鄭氏康成曰謂之緦者治其縷細如絲也【賈疏其麤細與朝服十五升同故細如絲】抽猶去也雜記曰緦冠繰纓【孔疏繰讀從喪服小記澡麻帶絰之澡緦旣有事其縷就上澡之又治其布以爲纓謂縷布俱治賈疏冠與衰同用緦布皆不治布纓則澡治】賈氏公彥曰八十縷爲升十五升千二百縷抽其半六百縷縷麤細如朝服數則半之朱子曰緦十五升抽其半者是一簆只用一經如今廣中疏布又如單經黃艸布皆只一經也敖氏繼公曰十五升者將爲十五升布之縷也抽其半而爲布則成布七升有半也此比於他服之布爲稍疏比於他布之縷爲最細細者所以見其爲輕喪疏者所以明其非吉布若布縷之或治或否其意亦猶是也曰緦者蓋治其縷細如絲故取此義而名之亦以異於錫衰也

案喪服之布自三升至十二升而止具有等差矣緦不以十三升爲之者十五升則爲吉布十三十四在疑似之閒故吉凶兩不用也禮窮則變而通之乃於其下緬者更爲縷細孔疏之布以示其輕而又別其布縷之有事無事以爲弔服焉

辧正鄭氏康成曰或曰有絲朝服用布何衰用絲乎案喪服𨿽輕無用絲之理觀受服之絰帶僅以葛易麻亦可見矣陸氏佃讀絲冠繰纓之繰爲蠶繰之繰而以爲散絲爲之何其不諸理也

通論敖氏繼公曰此布七升有半乃在小功之下者以其縷細也凡五服之布皆以縷之麤細爲序其麤者則重細者則輕故升數𨿽多而縷麤猶居於前如大功在繐衰之上是也升數𨿽少而縷細猶居於後如緦麻在小功之下是也

族曾祖父母族祖父母族父母族昆弟

正義鄭氏康成曰曾祖昆弟之親也賈氏公彥曰此卽禮記大傳云四世而緦服之窮也名爲四緦麻者也族屬也骨肉相連屬以其親將盡恐相疏故以族言之耳黃氏榦曰曾祖父母據期斷本應五月族曾祖父母疏一等故緦敖氏繼公曰以從父從祖者差之則此乃從曾祖之親也變言族者明親盡於此也凡有親者皆曰族記曰三族之不虞是也餘論鄭氏康成曰族祖父者祖父之從父昆弟之親也亦髙祖之孫則髙祖有服明矣

案齊衰三月章不見髙祖父母之服故注明之蓋未有旁服以是屬而反遺於正體者也

庶孫之婦

正義賈氏公彥曰以適子之婦大功庶子之婦小功適孫之婦小功庶孫之婦緦是其差也敖氏繼公曰夫之祖父母於庶孫之婦其本服當小功以別於適孫之婦故亦降一等而在此

餘論敖氏繼公曰庶孫之婦緦則適孫之婦小功也小功章不見之者文脫耳

庶孫之中殤【中當依注作下】

正義鄭氏康成曰庶孫者成人大功其殤中從上此當爲下殤言中殤者字之誤爾又諸言中者皆連上下也【賈疏大功之殤中從上小功緦麻之殤中從下無單言中殤者】

從祖姑姊妹適人者報【從才用反下並同適人如字】

正義賈氏公彥曰此本服小功出適降一等緦麻敖氏繼公曰云報者謂亦旣適人乃降之也適人者爲此親非報服略言之耳

從祖父從祖昆弟之長殤【長知丈反下並同】

正義賈氏公彥曰此本服小功長殤降一等緦麻鄭氏康成曰不見中殤中從下【賈疏小功之殤中從下】

餘論敖氏繼公曰上章之首連言三小功此惟見其二者之殤蓋以從祖祖父未必有在殤者也此與經不見曾祖之父及曾孫之子之服者意頗相類案敖氏之說良然若有從祖祖父在長殤者與此同服緦可知

外孫

正義鄭氏康成曰女子子之子賈氏公彥曰以女適外而生故云外孫敖氏繼公曰此服亦男女同外孫爲外祖父母小功不報之者以其爲外家之正尊與

從父昆弟侄之下殤

正義賈氏公彥曰從父昆弟成人大功長中殤小功故下殤在此

案爲兩下殤服者異人也小功章爲從父昆弟之長殤據丈夫則此爲其下殤緦者亦丈夫也女子子在室者服之亦同適人則不服其爲侄則專主婦人耳存疑賈氏公彥曰侄爲姑之出適者大功長中殤小功

案侄爲姑之下殤小功據在室者降之也姑爲侄之下殤緦據己己適人而降之也疏以侄爲姑服釋此非其次也當云姑爲侄成人大功長中殤小功故下殤緦

餘論敖氏繼公曰單言侄者前旣以丈夫婦人言之此無嫌也又以前章例之則爲人後者爲其昆弟之下殤亦當在此經文闕耳

夫之叔父之中殤下殤

正義馬氏融曰妻爲之服也成人大功中下殤降二等故緦鄭氏康成曰見中殤者中從下【賈疏下傳言婦人爲夫之族類大功之殤中從下】敖氏繼公曰見中殤者眀其與前條異

從母之長殤報

正義賈氏公彥曰母之姊妹成人小功故長殤在此敖氏繼公曰前章從母成人之服已言報此復見

之者嫌其報加服者或略於殤也

案外親之殤服僅有此條嫌殤服或略於外親故著之

庶子爲父後者爲其母【爲父如字傳爲一同】

正義賈氏公彥曰此謂無冡適惟有妾子父死庶子承後者爲其母緦也

傳曰何以緦也傳曰與尊者爲一體不敢服其私親也然則何以服緦也有死於宮中者則爲之三月不舉祭因是以服緦也

正義馬氏融曰承父之體四時祭祀不敢申私親服而廢尊者之祭故服緦江氏虨曰厭屈私情所以上嚴祖考賈氏公彥曰云私親者妾母不得體君不爲正親也有死於宮中者縱是臣僕亦三月不舉祭故此庶子因是爲母服緦也鄭氏康成曰君卒庶子爲母大功【賈疏大功章公之庶昆弟爲其母是也】大夫卒庶子爲母三年【賈疏父在大功父卒無餘尊所厭故伸三年】士𨿽在庶子爲母皆如眾人【賈疏士卑無厭故也注幷言大夫士之庶子者欲見不承後者如此服若承後則皆緦也】敖氏繼公曰爲父後者或當爲適母后故不服妾

母蓋與適子同也有死於宮中則三月不舉祭者吉凶之事存亡共之因是以服緦者言非若是則不敢服也蓋子之於母情𨿽無窮然禮所不許則其情亦不可得而遂今因有三月不舉祭之禮乃得略伸其服焉觀此則孝子之心可知矣何以不齊衰三月也尊者之服不敢用於妾母也

案此據士之庶子爲父後者言也而大夫之庶子爲父後而不爲大夫者亦存焉爲母廢一時之祭亦足以伸其情矣若又過此則非所以承宗廟也大夫以上無緦服則不服雜記同宮𨿽臣妾葬而後祭謂練祥之祭也服緦則廢一時之吉祭可知又案魯昭公之母齊歸薨叔向譏其有三年之喪而無一日之慼【昭十一年】是則諸侯庶子爲父後者於其母原應有三年之喪也服問君之母非夫人則羣臣無服惟近臣及僕驂乘從服惟君所服服也凡臣從君服降一等君若服緦則近臣何從之有曰羣臣無服則君固自有服也曰近臣從服曰惟君所服服則君當服三年而近臣從之以期矣然據此經士之庶子爲父後則緦大夫之庶子爲父後若爲大夫則無服以大夫無緦服也諸侯以上更不待言然則奚從而可庶子爲父後者不服其母𨿽古有定制而究不卽於人心公羊氏曰母以子貴春秋書成風齊歸皆曰小君則固以夫人之喪喪之矣西周以前不可知而春秋時則已變亦因人心之所不安而通之未可誚其必不然如治春秋者之說也玩曾子問練冠以居之說疑古者庶子王於其母在外則無服燕居則練服以終三年是以羣臣在外者不從服近臣時在君側者則從以練服終期與君服其內而不服其外則𨿽曰無服而三年之慼未嘗不存此與公子之妻服其皇姑之意略同若然則諸經傳之說庶可以相通而不相左矣

存疑賈氏公彥曰經傳所云據大夫士之庶子承後法若天子諸侯庶子承後爲其母服云何案曾子問古者天子練冠以居注云謂庶子王爲其母又案服問君之母非夫人則羣臣無服惟近臣及僕驂乘從服惟君所服服也注云妾先君所不服也禮庶子爲後爲其母緦言惟君所服伸君也春秋之義有以小君服之者時若小君在則益不可據彼二文曾子問所云據小君在則練冠在五服外服問所云據小君沒後庶子得伸

案康成謂伸君未知所伸何服若如士之子服緦則近臣無從法且練冠旣葬而除與緦三月之相去其與防何而頓謂之伸哉婦人未有以尊厭人者謂以小君之存沒而有異非也趙岐注孟子有厭於適母之文其此說誤之與

士爲庶母

正義敖氏繼公曰言士者承上經之下宜別之且起下文也

傳曰何以緦也以名服也大夫以上爲庶母無服正義馬氏融曰以有母名爲之服緦賈氏公彥曰大夫以上無服者以其降故也朱子曰父妾之有子者謂之庶母緦麻三月此其名分有所系不論其年齒之長少也敖氏繼公曰大夫以上爲庶母無服者以庶母之服緦而大夫以上無緦服故也又大夫以上於其有親者且降之絕之則此無服宜矣通論荀氏顗曰諸侯絕期大夫絕緦

貴臣貴妾

正義敖氏繼公曰貴臣室老也貴妾長妾也

傳曰何以緦也以其貴也

正義敖氏繼公曰此亦士爲之也大夫以上無緦服案據士昏士喪皆有室老據士昏則媵有娣侄室老爲私臣之貴者娣侄之長爲妾之貴者曲禮曰士不名家相長妾亦足徴之士之職位未宜有所降生不名者死則以緦服之宜也據此則士無臣之說蓋必不然矣小記士妾有子而爲之緦士爲妾服蓋兼此二者貴則不必其有子也有子則不必其貴也存疑鄭氏康成曰此謂公士大夫之君也天子諸侯於臣妾無服士卑無臣士妾又賤不足殊

案尊降之法士服而大夫不服者有之矣未有大夫服而士不服者也大夫不爲庶母服而乃自服其妾乎臣妾不可徧服殊其貴者而服之於士則宜娣侄爲妻之族親未可謂賤也注欲伸其無臣之說故彊此以就彼耳

餘論敖氏繼公曰此服似夫妻同之妻爲此妾服則非有私親者也其有親者宜以其服服之

乳母

正義敖氏繼公曰此亦蒙士爲之文也士之妻自養其子若有故或使賤者代食之故謂之乳母其妾子亦然若大夫之子則慈母之外又有乳母內則曰大夫之子有食母鄭氏以爲卽此乳母是也大夫之子父沒乃爲之服荀子曰乳母飲食之者也而三月案士爲庶母貴臣貴妾乳母經本連文傳注家離之耳

傳曰何以緦也以名服也

正義馬氏融曰士爲乳母服以其乳養於已有母名賈氏公彥曰有母名爲之服緦也

辧正呂氏坤曰此乳母蓋雇他人之婦乳哺三年故以母呼之昔韓昌黎蘓東坡於乳母皆葬而爲之銘爲之緦或云父妾繆甚矣

存異聞人氏通漢曰始封之君及夫人皆不降乳母賀氏循曰爲乳母緦士與大夫皆同不以尊卑降

案始封君所服謂不臣者耳乳母何人而君與夫人服之乎大夫降一等則凡緦皆不服大夫之子從乎大夫而降則父在亦不服矣宋仁宗以天子之尊宣召兩府欲爲乳母制服韓魏公曽爭之

從祖昆弟之子

正義鄭氏康成曰族父母爲之服【敖氏繼公曰經但見族父爲此服注兼言族母者足經意也婦人爲夫黨之卑屬與夫同】

餘論孔氏頴逹曰同堂兄弟之孫理自緦麻曾祖爲曾孫三月兄弟之曾孫無等降之亦三月敖氏繼公曰爲族曽祖父族祖父族父族昆弟皆緦其族昆弟固相爲矣此條則族父報然則族曾祖父於昆弟之曾孫族祖父於從父昆弟之孫以其爲旁親卑者之輕服故略之而不報與

案旁親之服皆報則親未盡者自應有服故以五爲九必數此而後全也孔氏說是也然論其屬則已疏以其年則卑者成人而尊者或老矣𨿽不服可也敖氏說亦是也

曾孫

正義鄭氏康成曰孫之子敖氏繼公曰此曾祖父母爲之服也以本服之差言之爲子期爲孫大功則爲曾孫宜小功乃在此者以曾孫爲已齊衰三月故已爲之緦麻三月蓋不可以過於其爲已之月數也不分適庶者以其卑逺略之且不可使其庶者無服也賈氏公彥曰據曾祖爲之緦不言孫者此亦如齊衰三月章直見曾祖不言髙祖以其曾孫爲曾髙同曾髙亦爲曾孫孫同也

案緦麻在殤則無服髙祖於孫之成人者罕及見之矣王制七十惟衰麻在身謂父母之喪也若卑屬功緦之服則七十以上者𨿽存其名而不必彊被之經所以不著也曾孫女成人在室當亦同或適人或殤則不服

存疑賈氏公彥曰王爲適子斬衰其爲適孫適曾孫適孫皆齊衰不杖章注云凡父於將爲後者非長子皆期然則王禮亦適子死有適孫適孫死有適曾孫向下皆然也

案經於不杖期章著適孫之服大功章著庶孫之服至此章則槪之曰曾孫不分適庶然則𨿽有適子適孫皆不在而適曾孫應爲後者曽祖亦但爲之緦麻矣蓋曾孫之爲曾祖三年傳重也祖父之於子孫則不容無所降殺爲適子斬衰爲適孫不杖期未嘗以適子不在而爲適孫斬也則亦何庸以適孫不在而爲適曾孫期乎爲適孫不與適子同服則爲適曾孫不與適孫同服宜也且自緦至期相縣已甚頓加三等恐無此法然則士已無適庶曾孫之異服矣疏說殆未可從

父之姑

正義鄭氏康成曰歸孫爲祖父之姊妹【賈疏爾雅女子謂昆弟之子爲侄謂侄之子爲歸孫】敖氏繼公曰此從祖之親乃緦者以其爲祖父之姊妹於屬爲尊故但據已適人者言之其意與姑爲侄者同不言報者亦以其非一定之禮故也

案已之姑大功則父之姑宜小功而乃緦者姑在室之期是加服論本服則在室宜大功適人宜小功也則父之姑適人者緦矣婦人外成閱兩世則於已爲已疏故不殊其在室適人而槪從其輕焉由此推之則昆弟之女孫𨿽在室或不必爲之小功矣尊於卑之輕服年未衰者服之已衰則從省大槪皆然故有不言報者

從母昆弟

正義敖氏繼公曰從母姊妹亦存焉外親之婦人在室適人同

傳曰何以緦也以名服也

正義敖氏繼公曰名謂昆弟之名母爲姊妹之子小功子無所從也惟以名服之

甥

正義鄭氏康成曰甥姊妹之子敖氏繼公曰亦丈夫婦人同

傳曰甥者何也謂吾舅者吾謂之甥何以緦也報之也正義馬氏融曰甥從其母而服已緦故報之

壻

正義鄭氏康成曰壻女子子之夫

傳曰何以緦也報之也

正義馬氏融曰壻從妻而服已緦故報之

妻之父母

案爾雅妻之父爲外舅妻之母爲外姑

傳曰何以緦從服也

正義鄭氏康成曰從於妻而服之敖氏繼公曰從期服而緦是降於其妻三等矣妻從夫降一等子從母降二等夫從妻降三等差之宜也

案妻爲其祖父母期夫不從服母爲其祖父母期子亦不從服但從其母妻之所自生者祖則逺矣且以其期本加服又出適而不降也與朱子母族三妻族二之說合觀之則條理秩然矣

姑之子

正義鄭氏康成曰外兄弟也【賈疏姑是內人以出外而生故稱外】

傳曰何以緦報之也

正義賈氏公彥曰姑舅之子兩相爲服故云報之

舅

正義鄭氏康成曰舅母之兄弟

傳曰何以緦從服也

正義鄭氏康成曰從於母而服之敖氏繼公曰從於母之大功而緦也母於昆弟之爲父後者期子乃不從之而服小功亦可以見從服一定之制矣通論朱子曰先王制禮父族四故由父而上爲族曾祖父緦姑之子姊妹之子女子子之子皆由父而推之也母族三母之父母之母母之兄弟恩止於舅故從母之夫舅之妻皆不爲服推不去故也妻族二妻之父妻之母乍看時似乎雜亂無紀子細看則皆有義存焉

案外親之服以從以名以報惟服其切近相屬者而外此不與焉故母族於外祖父之昆弟及昆弟之子女子子無服妻族於妻父之昆弟無服蓋以從服則從之所不及名服則無其名也然則堂舅堂姨𨿽在母爲五屬之親於已則逺矣況其又疏者更有何舅姨之目乎又古人媵妾多以妹侄所出之子舅氏各殊庶子以君母之昆弟爲舅而適子不以庶母之昆弟爲舅是則異姓之親分無一律有名有服者如其名服自有尊卑此外遞疏別無行輩直以齒序而已

舅之子

正義鄭氏康成曰內兄弟也【賈疏對姑之子】

傳曰何以緦從服也

正義賈氏公彥曰從於母而服之敖氏繼公曰此與姑之子相爲皆男女同也子爲母黨服止於外祖父母從母舅舅之子從母之子耳其餘則無服外祖父母從母舅與母爲一體至親也故從服舅之子與從母昆弟則以其爲尊者至親之子而在兄弟之列不可以無服故或從服或以名服也

夫之姑姊妹之長殤

正義馬氏融曰成人服小功長殤降一等故緦存疑敖氏繼公曰夫之姊無在殤者此云姊蓋連妹而立文爾

案雜記女𨿽未許嫁年二十而筓筓則不爲殤矣或其弟年十五六以上早昏而姊未及笄而死者容有之女年垂成痼疾數年而死未及笄禮者亦有之則姊字不必定連文也馬氏謂闗畏溺繆矣

夫之諸祖父母報

正義敖氏繼公曰夫之所爲服小功者則妻爲之緦若於夫之祖父母之行而服此者惟其從祖祖父母耳似不必言諸然則此經所指者其夫之從祖祖父母及從祖父母與但言諸者疑文誤且脫也

存疑鄭氏康成曰諸祖父母者夫之所爲小功從祖祖父母外祖父母或曰曽祖父母曽祖於曽孫之婦無服而云報乎

案或說固非注亦未全是也夫爲外祖父母小功從母而服也妻焉得累從而服之而外祖父母又焉得爲外孫婦報乎若專指從祖祖父母則諸字無下落集說所推近之又案服問有從無服而有服公子之妻爲公子之外兄弟蓋亦指公子本宗小功之親公子從乎公而不服妻則服之注謂爲公子之外祖父母從母緦麻非也妻於夫之母黨無制服之法

君母之昆弟

正義馬氏融曰妾子爲適母昆弟服

傳曰何以緦從服也

正義鄭氏康成曰從於君母而服緦也君母在則不敢不從服君母卒則不服也【賈疏與君母之父母從母同故取上傳解之皆徒從故所從亡則已】敖氏繼公曰此服亦不報其義與君母之父母從母同庶子從君母之服惟止於此不及其昆弟之子與從母昆弟異於因母也若爲父後則服之蓋其禮當與爲人後者同也

案爲父後卽爲君母后矣爲君母后則徒從者亦屬從矣君母𨿽卒猶當從服然則小記所云爲君母后者君母卒則不爲君母之黨服疑未必然

從父昆弟之子之長殤昆弟之孫之長殤

正義賈氏公彥曰二人本皆小功故長殤緦麻中殤從下無服敖氏繼公曰此從祖父從祖祖父爲之服也然則從祖母從祖祖母亦當服之矣

爲夫之從父昆弟之妻

正義賈氏公彥曰同堂娣姒降於親娣姒故緦麻敖氏繼公曰小功章云夫之姑姊妹娣姒婦報是章惟見此服不及夫之從父姊妹者文不具耳

傳曰何以緦也以爲相與同室則生緦之親焉

正義鄭氏康成曰同室者不如居室之親也賈氏公彥曰大功有同室同財之義敖氏繼公曰此亦言其所以有服之由也其義與娣姒婦以居室之故而有服者同前章詳之矣

案娣姒及堂娣姒皆從服所不及又無名故取諸居室同室之義焉

長殤中殤降一等下殤降二等

正義敖氏繼公曰此主言丈夫爲大功以上之殤婦人爲夫族齊衰之殤也不宜在此蓋脫文也婦人爲本族之殤服其降之等與丈夫同

案傳但言其中從上者若中從下者則丈夫爲小功之下殤無服矣故不著也此疑當在殤小功章傳文之下或其上尙有闕文與

齊衰之殤中從上大功之殤中從下

正義鄭氏康成曰齊衰大功皆服其成人也大功之殤中從下則小功之殤亦中從下也此主謂妻爲夫之親服也【賈疏殤大功章傳據大功小功不據齊衰以其重知男子爲殤服也此不言小功以齊衰對大功以其輕知婦人爲夫之親之殤服也】凡不見者以此求之敖氏繼公曰此亦脫文失其次而在是也

案此二句疑當在殤小功章爲夫之叔父之長殤之下以其爲婦人爲夫之親服之凡宜見於首條也右緦麻三月

案緦麻之服主於士與士之妻士之子而言大夫大夫之妻自旁期以下例降一等則無緦服自小功降而緦者亦不服也大夫之子從乎大夫而降父在不服父沒乃服之惟死者亦爲大夫大夫之妻則不降耳又案緦麻殤七條成人二十一條其殤服之可以互推者從祖祖父則敖氏以爲未必及其在殤理或然也爲從祖父從祖昆弟之長殤從父昆弟之下殤姑姊妹同爲庶孫之下殤從父昆弟之子昆弟之孫之長殤男女同姑姊妹女子子在室者服此殤與男子同適人者惟見侄之下殤叔父姑弟妹之下殤似當同之婦人爲夫之從父昆弟之子昆弟之孫之長殤庶孫男女之下殤與夫同爲人後者爲其昆弟姊妹之下殤由小功章昆弟之長殤而降也然則爲其昆弟之子女子子之長殤亦緦與其成人者之服丈夫爲曽孫男女同從父昆弟之子婦昆弟之孫婦則於婦人爲夫之諸祖父母報見之從父昆弟之女子子適人者當有焉族曾祖姑族祖姑族姑族姊妹在室亦四緦麻也從祖昆弟之女子子同之然爲父之姑緦而已其又殺者𨿽在室未必爲之服匪直以族曽祖姑之不及其在室也至從父昆弟之孫昆弟之曽孫𨿽男子且不言報也況女子子乎女子外屬疏者之輕服不以妨禮事聖人之意或然與然則所不服者亦不相爲報可知也其適人者於從祖昆弟從父昆弟之子固報之矣從祖祖父母從祖父母昆弟之孫應同然父之姑不言報則在祖與孫之列者或以其逺也而略之則於從祖姊妹從父昆弟之女子子服之而父之姑從祖姑昆弟之女孫或亦從略與從父昆弟之妻則夫之從父姊妹之報服也在室適人皆服之婦人爲曽孫男女庶孫之婦夫之從祖昆弟之子與夫同夫之從祖祖父母從祖父母經之所謂諸祖父母也云報則於夫之從父昆弟之子婦昆弟之孫婦與夫並服之矣爲夫之從父姊妹由小功章夫之姊妹而降也其他夫之所略者無庸贅已爲人後者爲其昆弟之女子子適人者昆弟之孫其妻爲夫之姊妹娣姒婦並當緦據記於兄弟降一等則曽祖父母從祖祖父母從祖父母從祖昆弟從父昆弟之子皆緦與惟曽祖父母若與所後不異者仍齊衰三月耳其妻則於夫之祖父母世叔父母昆弟之女子子適人者昆弟之孫當緦報之者以齊衰三月以其爲宗子也其妻若姑在則報之者以緦姑不在亦齊衰惟出適之女則但以緦報也士妾之貴者有子者妻亦服之其從祖姊妹從父昆弟之女子子若姑舅從母之女子子爲媵妾者皆同也妾中有私親者又自相服也同爨之緦見於檀弓則不必以親也攺葬之緦非常服故記見之而經闕焉

記公子爲其母練冠麻麻衣縓緣爲其妻縓冠葛絰帶麻衣縓緣皆旣葬除之【縓七見反緣兪絹反縓冠之縓當依敖作練】

正義鄭氏康成曰公子君之庶子也其或爲母謂妾子也麻者緦麻之絰帶也【賈疏首絰要帶】此麻衣者如深衣爲不制衰裳變也【賈疏此不言衰明不制衰裳】詩云麻衣如雪【賈疏詩曹風麻衣及檀弓子防麻衣幷閒傳大祥素縞麻衣注皆云十五升布深衣引之者證麻衣之名同但以布緣之則曰麻衣以采緣之則曰深衣以素緣之袖長在外則曰長衣又以素緣之袖長在衣內則曰中衣以此爲異裳以六幅破爲十二幅連衣裳則同也】縓淺絳也一染謂之縓【賈疏爾雅一染謂之縓再染謂之赬三染謂之絳】練冠而麻衣縓緣三年練之受飾也【賈疏麻衣大祥受服縓緣練之受飾】檀弓云練練衣黃裏縓緣諸侯之妾子爲母不得伸權爲制此服不奪其恩也爲妻葛絰帶妻輕敖氏繼公曰縓冠之縓亦當作練字之誤也練冠者九升若十升布練熟爲之與眾人爲母爲妻之練冠同麻衣以十五升布爲衣如深衣然其異者緣爾縓緣以縓色布爲領及純也閒傳云練冠縓緣是冠紕亦以縓也此緣皆視其衣冠之布爲母但言麻故於爲妻言葛絰帶以見之練冠麻葛凶服也先言之麻衣吉布也後言之文當然耳此二喪本當有練有祥故於此得用旣練之冠旣祥之衣與夫練服之飾以明其服之本重又小其麻葛之絰帶以見不敢爲服之意也此爲妻之衣冠一與爲母同惟以絰帶爲輕重耳妾與庶婦厭於其君公子爲之不得伸故權爲制此服然君在公子不得伸其服者多矣乃於其母妻特制此服者爲其皆在三年之科與他期服異也諸侯之妾公子之妻視外命婦皆三月而葬

案齊衰裳正服也練冠麻衣縓緣余服也公子之母妻爲公所厭奪其正不奪其餘而卽以其餘服爲之正服聖人之權衡於此者精矣注謂爲母者妾子也若爲妻則適夫人所生子凡不爲父後者亦然又案齊衰降服四升冠七升正服五升冠八升旣葬降服受七升冠八升正服受八升冠九升至練則衣冠皆用布之練熟者爲之降服八升冠九升正服九升冠十升是以謂之練冠練衣也曰練則縷布皆有事與大小功之布又有閒矣方氏慤謂練帛爲冠非也大祥始用縞練冠馬得遽用帛乎八升九升皆大功之布故練衣亦謂之功衰雜記父母之喪尙功衰又曰𨿽功衰不弔卽練衣也張子云練衣練大功之布以爲衣故言功衰

傳曰何以不在五服之中也君之所不服子亦不敢服也君之所爲服子亦不敢不服也

正義鄭氏康成曰君之所不服謂妾與庶婦也君之所爲服謂夫人與適婦也敖氏繼公曰君之所不服子亦不敢服者謂其母與妻皆君之所厭而不服者也子亦從乎其君而不敢服之傳以此釋其所以不在五服中之意其實子從君而不敢服者則不止於此也君之所爲服謂適與尊同者也君爲之服子亦各以其服服之傳又因上文而並言此以見凡公子之服與不服其義皆不在已也邵氏寶曰子爲母服禮也夫爲妻服亦禮也謂五服外何居庶母於君爲妾庶子之妻於君爲庶婦君服妻不服妾服冡婦不服庶婦君之所不服而制此服焉權也故曰五服之外

案公之庶子爲父後者父在爲母爲妻宜與此同卽位則妻爲君夫人而母服猶不得伸古人所以嚴妻妾之分者如此余見緦麻章庶子爲父後者條存異趙氏岐曰齊宣王之庶夫人死廹於適夫人王子不得行其喪親之服其爲請之於君欲使得行數月喪

案妻不厭妾王子之母本以父在不得服非因適母故也朱子集注亦沿舊說而誤

右記公子爲母妻在五服之外

大夫公之昆弟大夫之子於兄弟降一等

正義鄭氏康成曰兄弟猶言族親也凡不見者以此求之敖氏繼公曰此所爲之兄弟謂爲士者也惟公之昆弟𨿽與其兄弟同爲公子亦降之也三人所以降其兄弟之義固或有異而服則同其兄弟之服𨿽皆已見於經然亦有不並列三人而言之者故於此明之大夫小功而下之親爲士者皆不爲之服蓋小功降一等則緦而大夫無緦服故也

案此兄弟自親昆弟而下凡有服者皆在焉不專指小功以下故注云猶族親也

右記尊降兄弟

爲人後者於兄弟降一等報於所爲後之兄弟之子若子【爲並如字】

正義鄭氏康成曰言報者嫌其爲宗子不降賈氏公彥曰於所爲後之兄弟之子若子此等之服其義已見斬章

案爲人後者經已著其爲父母昆弟姊妹之服故記爲不見者廣言之此降一等當從其本服而降如世叔父母之期本加服也從本服大功而降則小功自祖父母而世叔父母而從父昆弟爲三小功自曽祖父母而從祖祖父母而從祖父母而從祖昆弟爲四緦麻此其差也蓋爲人後不必盡皆親昆弟之子但取同宗則或有在五服之外者其爲本生之親之服則同也報者但月數同爾宗子爲兄弟服功緦兄弟之報宗子若大小功者則皆服齊衰三月而後以大小功之月數足之若緦麻者則竟服齊衰三月惟姊妹適人者則報以小功姑及世叔父昆弟之女子子適人者則報以緦也所爲後之兄弟之子謂其有親昆弟之子而不以之爲後者也但取同宗而不拘於倫序之戚疏此足以徴之矣爲所後者之餘親皆若子舉兄弟之子以包其餘也其有服若無服或以尊而降或以尊而絕皆一如所後者之親子而無所異焉

右記爲人後者降其兄弟

兄弟皆在他邦加一等不及知父母與兄弟居加一等正義鄭氏康成曰皆在他邦謂出仕行遊若辟讐者不及知父母父母早卒賈氏公彥曰二人共在他國一死一不死相湣不得辭於親眷故加一等或父母有早卒者與兄弟共居而死湣其孤幼相育特加一等敖氏繼公曰兄弟以皆在他邦而加者爲其客死於外故也以不及知父母而加者爲其有恩於已故也

案此兄弟不專指同輩者凡父行子行並祖行孫行皆在焉惟其所値而已

傳曰何如則可謂之兄弟傳曰小功以下爲兄弟【爲如字】正義鄭氏康成曰於此兄弟傳者嫌大功以上又加也大功以上若皆在他國則親自親矣若不及知父母則固同財矣敖氏繼公曰此惟以加一等者爲問爾此等加服不得過於大功蓋大功以上皆在親者之限故不必復加也

案無大功之親則有從母再嫁而謂他人父者矣若小功以下至無服之親能相爲收防使孤兒得以長成卽有母者亦使窮嫠得以完其貞潔此尢人情所難也加一等服之所以勸篤親而厚風俗也加一等則無服者亦爲之緦麻矣

通論敖氏繼公曰凡兄弟之加服惟此與姑姊妹女子子適人而無主者也其餘則否

案此兄弟之加服大功不加入於期者大功則同財相依相防自其本分且期服太隆也姑姊妹女子子適人而無主者加服期以其本期也

右記兄弟加等之服

朋友皆在他邦袒免歸則已【免音問】

正義賈氏公彥曰同門曰朋同志曰友或共遊學皆在他國而死者鄭氏康成曰每至袒時則袒【賈疏凡喪小斂訖將括髮先袒括髮據正主人齊衰以下皆以免代冠】袒則去冠代之以免舊說以爲免象冠廣一寸已猶止也敖氏繼公曰朋友相爲弔服加麻也此亦爲其客死於外尢可哀憐故加一等而爲之袒免以示其情歸於其國則復故而如其常服故曰歸則已也死於他邦者朋友袒免兄弟加一等其意正同此雲歸則已是兄弟𨿽歸其加服故自若也亦足以見親疏之殺也方氏慤曰袒免之服施於五世之親而朋友死於他邦者亦爲服之

案陳氏祥道謂袒免非喪服之常有時用之而已然則爲朋友者常服則弔服加麻當事則袒免及歸則𨿽當事亦不袒免

存異程氏大昌曰禮有袒免鄭氏云免音問以布廣一寸從項中而前交於額上又卻向後繞於髻也予疑不然脫露半袖見其內服是之謂袒觧除吉冠是之謂免不應別立一冠名之爲免而讀之如問也歷考禮經本文止言袒免更無一語記其如何爲袒如何爲免則是功緦以上衰裳冠絰實有其制而袒免則原無冠服故莫得而記周官垂衰冠之式於路門謂緦小功以上也亦無袒免體式使誠有其制如鄭氏所言則亦不成其爲冠矣

案免固不成冠注亦未嘗以冠名之也然問喪云免者以何爲也不冠者之所服也則必有其服而不止於不冠矣小記爲母括髮以麻免而以布是免用布也左傳韓之戰秦穆姬使以絻服衰絰逆則免之爲服審矣先儒音釋必有所師承可以臆說輕破乎袒者脫一袖而露其肩臂非僅半袖也詳見士喪禮飯含章

右記朋友袒免

朋友麻

正義鄭氏康成曰朋友𨿽無親有同道之恩相爲服緦之絰帶【賈疏以緦是五服之輕爲朋友之絰帶約與之等】檀弓曰羣居則絰出則否【賈疏彼注羣謂七十二弟子朋友相爲在家居則爲之絰出行則否彼又云孔子之喪二三子皆絰而出是爲師出行亦絰也】其服弔服也【賈疏以其不在五服五服之外惟有弔服】周官曰凡弔當事則弁絰服【賈疏春官司服職文】弁絰者如爵弁而素加環絰也【賈疏爵弁制如冕冕以木爲中幹廣八寸長一尺六寸前低一寸二分以三十升布上下纁爵弁之體亦然亦以三十升布染作爵頭赤多黑少之色今則以素爲之加環絰者以一股麻爲骨又以一股麻糾而橫纒之如環然謂之環絰加於素弁之上】其服有三錫衰也緦衰也疑衰也【賈疏弁絰惟一衰有三則一弁冠三衰也】王爲三公六卿錫衰爲諸侯緦衰爲大夫士疑衰【賈疏司服職文彼注鄭司農云麻之滑易者也十五升去其半有事其布無事其縷緦亦十五升去其半有事其縷無事其布】諸侯及卿大夫亦以錫衰爲弔服當事則弁絰【賈疏服問云公爲卿大夫錫衰以居出亦如之當事則弁絰大夫相爲亦然爲其妻往則服之出則否】士以緦衰爲喪服其弔服則疑衰也【賈疏士卑無降服以緦爲喪服旣以緦爲喪服不得復將緦爲弔服故下取疑衰爲弔服也】朋友之相爲服卽士弔服朱子曰五服皆用麻朋友麻是加麻於弔服之上麻謂絰也敖氏繼公曰天子弔服三錫衰也緦衰也疑衰也諸侯弔服二錫衰也疑衰也皆用於臣禮國君不相弔則亦未必有朋友之服是記蓋主爲大夫以下言之服問謂大夫相爲錫衰以居當事則升絰此大夫於朋友之爲大夫者服也以是推之則大夫於士若士於大夫皆疑衰裳𨿽當事亦素冠也士庶人相爲亦然其服皆加麻旣葬乃已若非朋友則弔之時其服皆與朋友同所異者退則不服耳疑衰者亦十五升而去其半蓋布縷皆有事者也布縷皆有事則疑於吉升數與緦錫同則疑於凶故因以名之

案弁絰服之弁疑卽皮弁以其色白近於素冠也小記諸侯弔必皮弁錫衰則凡弔服之弁宜不以已國之臣異國之臣而有異也或以素弁代之亦未必有板天子視朝以皮弁服豈諸侯大夫弔服之弁乃以板覆之如冕而加之麻絰乎注說未知何據素冠蓋以十五升布爲冠而素繒紕之與又案鄭氏眾謂疑衰十四升疏云疑衰無文先鄭當更有所見蓋亦意之耳敖氏所推似較近理以其三衰並列宜小異而大同也

辧正鄭氏康成曰舊說以爲士弔服布上素下或曰素委貌冠加朝服論語曰緇衣羔裘又曰羔裘冠不以弔何朝服之有乎【賈疏緇衣羔裘與羔裘冠爲一物並是朝服】餘論孔氏穎逹曰喪服朋友麻知師亦麻也麻謂絰與帶皆用麻旣葬除之程子曰師不立服不可立也當以情之厚薄事之大小防之如顏閔於孔子其成已之功與君父並其次各有淺深稱其情而已下至曲藝莫不有師豈可一槪制服胡氏銓曰師友服皆弔服加麻金氏履祥曰爲師服者弔服加麻心喪三年古制也

右記朋友相爲之服

君之所爲兄弟服室老降一等

正義敖氏繼公曰君者謂凡有家臣者皆是也與室老對言故曰君亦如妾爲君爲女君之比

案士亦有室老則君不專指公卿大夫然此服可疑天子諸侯之臣從其君而服者父母妻長子祖父母皆有三年之義者也公卿大夫士之臣乃從君而服其旁親期功之服乎旁親甚眾不可勝從室老又貴臣不宜有此服也記者以臣之從君當與妻之從夫同遂因下文而並及此而不覺兄弟二字之不可通耳

夫之所爲兄弟服妻降一等

正義賈氏公彥曰妻從夫服其族親夫之諸祖父母見於緦麻章夫之世叔父母見於大功章此記其不見者敖氏繼公曰此惟指妻從夫服者而言如爲夫祖父母之類是也其在夫之昆弟之行者則不從案疏謂不見者是夫之從母非也妻於夫之母黨不從服敖氏謂夫之祖父母祖父母不可謂之兄弟服也其謂從祖父母而脫從字與小功章爲夫之姑姊妹亦從夫而降一等者也所不服者惟男昆弟耳此服大槪已見經惟緦麻章未明言夫之從祖祖父母及夫之從父姊妹記或爲此而與

存異袁氏準曰太常成粲云嫂應有服作傳者橫曰無服濟引娣姒婦證非其義也喪服記夫爲兄弟服妻降一等則專服夫之兄弟固已明矣由此論之嫂叔大功可得而從

案以此爲嫂叔之服匪惟悖經抑亦昧於經記之例矣上諸條言兄弟者多矣可作如是觧乎庾蔚之有言濟成粲排棄經傳而茍樹已說可謂誣於禮矣右記從服降等

庶子爲後者爲其外祖父母從母舅無服不爲後如邦人【爲後並如字】

正義敖氏繼公曰庶子爲父後者爲其母緦則於母黨宜無服也不爲後如邦人是君母與己母之黨或兼服之

案此謂士之庶子也庶子爲父後卽爲君母后當服君母之黨君母出而有繼母則服繼母之黨無則不服凡從服必降等爲其母緦則無可降矣不爲後則生母與君母服同宜兼服之若大夫之庶子不爲後者父在爲其母大功則亦不服父卒乃服之敖氏謂凡從服皆爲所從在三年之科者非也夫之從妻猶謂有三年之義妾之從女君也則謂之何

右記庶子爲母黨之服

宗子孤爲殤大功衰小功衰皆三月親則月算如邦人【爲如字】

正義鄭氏康成曰言孤有不孤者不孤則族人不爲殤服服之也【敖氏繼公曰不孤則族人之親盡者不爲服而有親者則或降服或降而無服亦如邦人也】不孤謂父有廢疾若年七十而老子代主宗事者也【賈疏小記適婦不爲舅後者則姑爲之小功注云謂夫有廢疾他故不受重者此父有廢疾其子代主宗事者曲禮七十曰老而傳注云傳家事任子孫是謂宗子不孤此父年七十其子代主宗事者】孤爲殤長殤中殤大功衰下殤小功衰皆如殤服而三月謂與宗子絕屬者也【賈疏大功衰小功衰者以其成人齊衰故長殤中殤皆在大功衰下殤在小功衰也皆三月者以其衰𨿽降月本三月也】親謂在五屬之內算數也月數如邦人者與宗子有期之親者成人服之齊衰期長殤大功衰九月中殤大功衰七月下殤小功衰五月有大功之親者成人服之齊衰三月卒哭受以大功衰九月其長殤中殤大功衰五月下殤小功衰三月有小功之親者成人服之齊衰三月卒哭受以小功衰五月其殤與絕屬者同【賈疏自大功親以下小功親以上成人月數𨿽依本皆先服齊衰者以其絕屬者猶齊衰三月明親者無問大功小功緦麻皆齊衰者也旣皆齊衰故三月旣葬受服乃始受以大功小功之衰也至小功殤與絕屬者同者以其成人小功殤卽入三月是以與絕屬者同大功衰小功衰三月也】有緦麻之親者成人及殤皆與絕屬者同【賈疏絕屬者爲宗子齊衰三月緦麻親亦三月是以成人及殤皆與絕屬者同也】賈氏公彥曰宗子謂繼別爲大宗百世不遷者也孤爲殤謂無父未冠而死者也

案宗子𨿽下殤不以緦麻服之重宗子也宗子不孤則其父𨿽不主宗事而族人猶以宗子之服服其父服其父則不服其子矣此與宗子之母在則不爲宗子之妻服意同注謂有大功之親者成人服之齊衰三月卒哭受以大功衰九月謂以大功衰終九月之數是連齊衰計之者也

右記爲宗子殤之服

攺葬緦

正義鄭氏康成曰謂墳墓以他故崩壞將亾失屍柩者也其奠如大斂從廟之廟從墓之墓禮宜同也【敖氏繼公曰注言此者以徴攺葬之奠當如大斂耳蓋祖奠如大斂奠故鄭氏以此況彼謂攺葬之奠宜與之同也】服緦者臣爲君也子爲父也妻爲夫也必服緦者親見屍柩不可以無服戴氏徳曰制緦麻具而葬葬而除謂子爲父妻妾爲夫臣爲君孫爲祖後者也韓氏愈曰經著攺葬之服更無輕重之差以此知

惟記其最親者其他無服則不記也谷梁傳亦曰攺葬之禮緦舉下緬也緬猶逺也下服之最輕者也是故攺葬之禮其服惟輕衛司徒文子攺葬其叔父問服於子思子思曰禮父母攺葬緦旣葬而除之不忍無服送至親也非父母無服無服則弔服加麻此又其著者也攺葬者爲山崩水湧毀其墓及葬而禮不備者若文王之葬王季以水齧其墓魯隱公之葬惠公以有宋師葬有闕之類是也敖氏繼公曰攺葬者或以有故而遷葬於他處如文王於王季之類是也或以向者之葬不能如禮後乃更之如晉惠公於共世子之類是也

案此服上下同之自天子至於士一也大夫以上無緦服此有之者非常服禮窮則同耳旣啟壙見屍柩必有奠以爲神之所依如未能遽葬則朝夕猶當設常奠如在殯時屆葬乃設葬奠也葬畢而返亦當有祭如虞祭其釋服而後祭與

餘論韓氏愈曰文子又問於子思曰喪服旣除然後乃葬則其服何服子思曰三年之喪未葬服不變除何有焉然則攺葬與未葬者異矣有故而未葬𨿽出三年子之服不變

案喪服小記久而不葬者惟主喪者不除卽此也右記攺葬之服

童子惟當室緦

正義鄭氏康成曰童子未冠之稱也當室謂父後承家事者【賈疏言代父當家事】爲家主與人爲禮於有親者𨿽恩不至不可以無服也賈氏公彥曰此當室童子直與族人爲禮有此服不及外親敖氏繼公曰此言惟當室則緦是𨿽父在亦得爲之曲禮曰孤子當室言孤則有不孤者矣

傳曰不當室則無緦服也

正義敖氏繼公曰童子不當室則無緦服所以降於成人當室之緦所以異於眾子

案戴氏徳謂童子當室十五至十九蓋以不及十五則未能當室也童子無緦服則自小功以上皆有之矣雜記童子哭不偯不踴不杖不菲不廬言其爲父母者也此不緦之意與彼同以其未成人故優之耳三年之喪減其文之縟者五服減其服之輕者過此𨿽幼不可缺也

右記童子緦服

凡妾爲私兄弟如邦人

正義鄭氏康成曰嫌降之也私兄弟目其族親也敖氏繼公曰亦嫌屈於其君而爲私親或與邦人異也經正言妾之服其私親者惟有爲父母一條其餘則皆與爲人妻者並言於凡適人者及嫁者未嫁者爲其親屬之條中恐讀者不察故記明之

存疑鄭氏康成曰女君有以尊降其兄弟者謂士之女爲大夫妻大夫之女爲諸侯夫人諸侯之女爲天王后者賈氏公彥曰言凡者總天子以下至士案士女爲大夫妻無降其父族之兄弟者惟諸侯夫人天王后則不爲兄弟服耳天子諸侯之妾亦未必爲兄弟服然則凡者凡大夫與士之妾與妾從女君而服女君之黨旣嫌屈於其君又嫌服女君之黨則不自服其黨故明之也

右記妾爲私兄弟之服

大夫弔於命婦錫衰命婦弔於大夫亦錫衰

正義鄭氏康成曰弔於命婦命婦死也弔於大夫大夫死也服問曰公爲卿大夫錫衰以居出亦如之【賈疏君在家服之出行不至喪所亦服之】當事則弁絰【賈疏當小斂及大斂殯皆弁絰】大夫相爲亦然爲其妻往則服之出則否凡婦人相弔吉筓無首素總敖氏繼公曰服問以錫衰爲大夫相爲之服則命婦相弔亦錫衰矣此記惟見大夫於命婦命婦於大夫者嫌所弔者異則服或異也大夫命婦之錫衰惟於尊同者用之則弔於其下者不錫衰明矣

傳曰錫者何也麻之有錫者也錫者十五升抽其半無事其縷有事其布曰錫

正義鄭氏康成曰謂之錫者治其布使之滑易也【賈疏以治觧事以滑易觧錫】賈氏公彥曰言麻者以麻表布之縷也敖氏繼公曰以天子弔服差之錫重於緦故緦治縷而錫則否蓋凡服以麤細爲先後錫不治縷則其縷不如緦之細所以差重也然而必有事其布者蓋弔服不可以無所事旣不治縷則當治布也治其布則滑易矣所以謂之錫又曰有錫疑滑易二字之誤蓋二字各有似也司服職注鄭司農云錫麻之滑易者也其據此記未誤之文與

案錫衰有事其布緦衰有事其縷則小功而上布縷兩無所事明矣斬衰章傳云冠六升鍛而勿灰雜記云加灰錫也然則不加灰𨿽鍛不可謂之有事也緦衰之縷亦加灰治之又可見矣

存疑鄭氏康成曰錫者不治其縷哀在內也緦者不治其布哀在外也君及卿大夫弔士𨿽當事皮弁錫衰而已

案錫與緦或治縷或治布以其服本輕稍別之以爲弔之差次而已哀有重輕無不由內若云在外得無近於吿子義外之說乎爲公卿大夫錫衰爲諸侯緦衰注緣此以內外分之窒已小記諸侯弔必皮弁錫衰亦宜有絰記文不具耳君及卿大夫弔士及士相弔皆當疑衰以疑衰爲弔服之下宜用之於士也文王世子注亦曰諸侯爲異姓之士疑衰與此注異右記大夫命婦弔服

女子子適人者爲其父母婦爲舅姑惡筓有首以髽卒哭子折筓首以筓布總【髽側反】

正義鄭氏康成曰言以髽則髽有著筓者明矣【賈疏舊有人觧小記男子免而婦人髽免無筓則髽亦無筓故鄭以此記髽筓連言明之】敖氏繼公曰云有首見惡筓之制也是亦其異於箭筓者與言筓有首而復云以髽見成服以後猶髽且明齊衰而髽者之止於是也然則婦人之髽者惟妻爲夫妾爲君女子子在室爲父母與此耳以筓之筓著筓之稱也卒哭子折筓首以筓則不復髽矣婦則惡筓以髽自若也此亦微有內夫家外父母家之意總之用布五服婦人皆然特以齊衰章不言總故記因而見之也賈氏公彥曰吉筓長尺二寸斬衰箭筓長尺齊衰已下筓皆同一尺不可更變故折吉筓首而已斬衰總六升長六寸正服齊衰總八升長八寸卒哭總可更變宜從大功總十升也

案小斂之後未成服之前婦人將斬衰者去纚而麻髽將齊衰者去纚而布髽此不著筓者也成服著布總則斬衰者箭筓齊衰者榛筓而髽如故以其去纚而露紒自若也注言髽有著筓者此也斬衰箭筓髽以終三年經著之矣其齊衰期者於卒哭後又有終髽與不終髽之異經未之見故記明之又案凡去纚而露紒則謂之髽男子將括髮與免必先去纚而露紒故士喪禮下篇將啟丈夫髽也問喪云禿者不免喪服四制云禿者不髽皆以其無髮優之也然則免與髽之皆爲露髮也明矣

傳曰筓有首者惡筓之有首也惡筓者櫛筓也折筓首者折吉筓之首也吉筓者象筓也何以言子折筓首而不言婦終之也【櫛荘乙反】

正義鄭氏康成曰櫛筓以櫛之木爲筓【賈疏玉藻沐用椫櫛注云椫白理木】或曰榛筓【賈疏檀弓榛以爲筓長尺而總八寸】有首者若今時刻鏤摘頭矣【賈疏鄭舉漢法況之】吉筓折其首者爲其大飾也敖氏繼公曰言子折筓首而不言婦者謂記先並言女子子與婦之筓髽後乃獨言子折筓首而不及於婦也終終喪也言婦惡筓以終喪無折筓首之事故不言婦也檀弓南宮縚之妻爲姑榛以爲筓此傳所謂櫛者疑卽榛也蓋聲相近而轉爲櫛耳傳引記文云筓有首則記之惡字似衍

通論賈氏公彥曰象筓據大夫士而言案弁師天子諸侯筓皆玉也

妾爲女君君之長子惡筓有首布總【長知丈反】

正義敖氏繼公曰筓總與上同乃別見之者明其不髽也然則三年之喪亦必有不髽者矣妾爲女君不杖期爲君之長子三年

案記不別言母爲長子則亦髽可知以其爲正體也妾爲君之長子得與女君同不髽者異於女君也妾之事女君與婦之事舅姑等不髽者異於子婦也此所以明其爲妾也與然則妾爲君之父母亦不髽也眀矣

右記髽筓總

凡衰外削幅裳內削幅幅三袧【袧劉音鉤又菊紆反】

正義鄭氏康成曰削猶殺也袧者謂辟兩側空中央也【賈疏袧者屈中之稱辟攝両邊相著自然中央空矣】凡裳前三幅後四幅也【賈疏惟深衣長衣之等連衣裳裳以六幅破爲十二幅不須辟積】賈氏公彥曰外削幅者謂縫之邊幅鄕外內削幅者謂縫之邊幅鄕內幅三袧者據裳而言謂辟積其要中也要中廣狹任人麤細故絇之辟積亦不言寸數多少但幅別以三爲限耳敖氏繼公曰凡衰謂凡名衰者也衰外削幅者所以別於吉服之制亦如喪冠外畢之類裳幅不變者衣裳同用衣重而裳輕變其重者以示異足矣故裳不必變也下云袂屬幅則衰之削幅者惟裻耳邱氏濬曰裳長短隨人身前縫三幅作一聯後縫四幅作一聯前後不相聯每幅作三个防子如今人帬防相似但帬防鄕一邊順去此則兩邊相鄕爾前三後四各作一要要兩頭各有系

若齊裳內衰外【齊側私反】

正義鄭氏康成曰齊緝也五服一斬四緝緝裳者內展之緝衰者外展之賈氏公彥曰言若者不定辭以其斬者不齊故也敖氏繼公曰裳內衰外與其削幅之意同亦以衰齊別於吉也凡齊主於裳也故先言之

負廣出於適寸【廣古曠反適如字下同】

正義鄭氏康成曰負在背上者也適辟領也負出於辟領外旁一寸【賈疏出辟領外旁一寸總尺八寸】賈氏公彥曰以一方布置於背上上畔縫著領下畔垂放之以在背上故得負名敖氏繼公曰負之廣無定數惟以出於適旁一寸爲度也其長蓋比於衰與

案疏以爲負版用布一方其長如廣近之

適博四寸出於衰

正義鄭氏康成曰博廣也辟領廣四寸則與濶中八寸兩之爲尺六寸也【賈疏辟領廣四寸據兩相而言項之兩相鄕外各廣四寸濶中謂當縫中央總濶八寸一邊有四寸並辟領爲八寸兩之總一尺六寸】出於衰者旁出衰外也不著寸數者可知也

存疑賈氏公彥曰出於衰者比胸前衰而言出也衰廣四寸辟領橫廣總尺六寸除中央四寸當衰衰外兩旁各出衰六寸可知也敖氏繼公曰適辟領之布旁出者也云博四寸又云出於衰則出於衰者非謂其博也然則博者其縱之廣與凡爲衣必先開當項之處其上下之度相去四寸左右之度則隨其人之肥瘠而爲之濶狹不定也凡吉衣皆方翦之所謂方領是也此凶服亦方領其異者則但翦其上下之相去四寸者而不殊其左右之布使連於衣而各出於肩上之兩旁而爲適所謂適博四寸也以其橫之濶狹不定故不著其出於衰之寸數惟言出於衰而已

案出於衰者謂出於衰衣之外反折而加於兩肩上也注云可知者所辟防何則所出者亦防何故不必言其尺寸也疏以比胸前之衰而言出衰六寸滯矣四寸之數注以方廣言之敖氏但以縱言之注說可從吉衣之領亦方但其後當項處未必方或更不須博四寸耳

衰長六寸博四寸【長直亮反】

正義鄭氏康成曰廣袤當心也【賈疏袤長也據上下而言】前有衰後有負版左右有辟領孝子哀戚無所不在賈氏公彥曰衰綴於外衿之上廣長當心敖氏繼公曰五服之屬及錫與疑皆以衰爲名則是凡凶服弔服無不有此衰矣其辟領亦當同之若負版則惟孝子乃有之故記先言之也孔子式負版者以其服最重故爾

存疑黃氏榦曰據注謂孝子哀戚之心無所不在則此衰負版左右辟領四者惟子爲父母用之旁親皆不用與邱氏濬曰疏有綴衰於外衿之文旣曰有外衿則必有內衿矣今俗衰衣之制乃爲對衿衣遂使衰不當心殊失古制擬作一外衿掩於內衿之上服之則衰正當心矣

案大功衰小功衰緦衰皆名衰大夫卜宅與日有司麻衣猶布衰則凡服有衰必矣敖氏謂惟孝子乃有負版理或然也非三年者或亦不必有辟領與衣身四幅前襟而後裾兩襟之外未聞別有襟也疏所云外襟其卽左襟掩右之二寸者與衰綴於其中掩二寸之處則亦不患其不當心矣增一外襟掩於內襟之上深衣當有之若端衰增此則與方領不能屬領不方則與辟領之博四寸者不相當故疑邱說之不然也

衣帶下尺

正義鄭氏康成曰衣帶下尺者要也廣尺足以掩裳上際也賈氏公彥曰謂衣要也衣卽衰也據上下濶一尺其橫不著尺寸者人有麤細取足爲限也敖氏繼公曰此接衣之布其廣亦無常度惟以去帶一尺爲準豈亦以人有長短之不齊故與帶謂要絰也絞帶布帶亦存焉

案疏謂衣要對裳要而言也裳必有要乃相屬而可束記不言者可知也裳要在裳上衣要在衣下掩之則裳要不露矣

衽二尺有五寸

正義鄭氏康成曰衽所以掩裳際也【賈疏此掩裳兩相下際不合處】上正一尺燕尾一尺五寸凡用布三尺五寸【賈疏取布三尺五寸廣一幅畱上一尺爲正正者正方不破之言也一尺之下從一畔旁入六寸乃邪鄕下一畔一尺五寸去下畔亦六寸橫斷之畱下一尺爲正如是則用布三尺五寸得兩條衽衽各二尺五寸兩條共用布三尺五寸也然後兩旁皆綴於衣垂之鄕下掩裳際】賈氏公彥曰此謂男子之服婦人則無以其婦人之服連衣裳上斬章注云婦人之服如深衣則衰無帶下又無衽是也胡伯量問三尺五寸之布裁爲兩衽分爲左右恐不足掩裳之兩際如何朱子曰旣分於兩便足以掩裳之兩旁矣

案左傳魯昭公居喪比葬三易衰衰衽如故衰其謂此衽與以布麤疏此衽又斜裁之而不緝尢易敝也存異黃氏潤玉曰衣必有內外衿衽二尺五寸言用布一幅長二尺五寸斜尖裁爲燕尾狀施於領下作內外衿也王氏廷相曰如鄭賈說是衣皆無衽如對衿比甲之制矣衰領當如二矩相交衣身承領不盡別用布二尺五寸交斜裁之綴於衣身之旁以承領狹頭皆鄕上廣頭皆鄕下一爲外衽一爲內衽黃氏所謂領下施衿是也

案注疏未可駁也士喪禮掘肂見衽喪大記君三衽三束大夫士二衽二束注云衽小要也又深衣注云凡衽者或殺而下或殺而上是以小要取名焉衽屬衣則垂而放之屬裳則縫之以合前後蓋棺上合縫之木亦名爲衽所謂小要也小要之形上下廣而中狹上半則殺而下下半則殺而上其殺而上者似深衣之裳之衽也其殺而下者則似此掩裳際之衽也若無掩裳際之衽則棺衽無從而取諸矣後世禮服兩腋下各有一片上濶下狹者其此衽之遺制與若夫衣之左右衽則固當有之喪大記小斂大斂祭服不倒皆左衽孔疏云衽衣襟也生鄕右右手解抽帶便也據此則凡衣皆有左右衽然經傳絕無別爲衽屬於襟之文以意揆之背裻旣削幅則前襟相對各餘一寸相掩二寸豈其以左掩右則左在外而爲右衽以右掩左則右在外而爲左衽是以賈氏有綴衰於外衿之說與如此乃與方領相屬而不害其有左右衽也又問喪親始死扱上衽注云上衽深衣之裳前此在裳之衽殺而上上狹下廣者也惟連衣裳者有之若禮服帷裳則無矣

袂屬幅【屬音燭劉音蜀】

正義鄭氏康成曰屬猶連也連幅謂不削敖氏繼公曰袂屬幅而不削是繚合之也古者衣袂皆屬幅乃著之者嫌凶服之制或異於吉也此袂之長短蓋如深衣之袂亦反屈之及肘

衣二尺有二寸

正義鄭氏康成曰衣自領至要二尺二寸倍之四尺四寸【賈疏衣身有前後】加濶中八寸而又倍之凡衣用布一丈四寸楊氏復曰辟領四寸反折向外加兩肩上以爲左右適故後之左右各有四寸虛處當脊而相並謂之濶中前之左右各有四寸虛處當頸而相對亦謂之濶中注所謂濶中八寸是也注又云加濶中八寸而又倍之者謂別用布一尺六寸橫濶八寸又縱折而中分之其下一半裁斷左右兩端各四寸除去不用只畱中閒八寸以加後之濶中而塞其闕所謂加濶中八寸也其上一半全一尺六寸不裁以布之中閒從項上分左右對折向前垂下以加於前之濶中與原裁斷處當肩相對處相接以爲左右領也夫下一半加於後之濶中者用布八寸而上一半從項而下以加前之濶中者又倍之而爲一尺六寸焉所謂而又倍之者也注又云凡用布一丈四寸者衣身八尺八寸衣領一尺六寸合爲一丈四寸也敖氏繼公曰衣謂衰之身也言此於袪袂之閒則是除殺袪之外其袂之廣亦如衣也

案衣二尺二寸如其幅之廣取其方也中人長八尺頭之長一宣尺三寸三分寸之一肩以下六尺六寸三分寸之二衣長二尺二寸得三之一焉大約及要矣以其度於帶爲可束也人有長短則以裳足之故不著裳之尺寸且必以衣要接之而後與裳相掩也楊氏所論制領之法蓋以注推之而意其或然耳要之領之方而直也則決矣

袪尺二寸【袪起魚反】

正義鄭氏康成曰袪袖口也尺二寸足以容中人之並兩手也吉時拱尙左手凶時拱尙右手賈氏公彥曰尺二寸據復攝而言圍之則二尺四寸與深衣之袪同不言緣之深淺尺寸者袪旣與深衣同緣口亦與深衣同寸半可知敖氏繼公曰袂廣二尺二寸而袪尺二寸亦謂圜殺一尺如深衣之袪也此衣與袪衽帶下之度吉服亦然特於此見之耳

案袖口圜殺一尺吉凶禮服皆同然則所謂端者指衣裳言之袂袪非所論也雜記凡弁絰其衰侈袂又婦人之祭服有侈袂者則袪不殺與古者拱手兩手上下相累而不齊平或左在上或右在上注云容兩手並者此也袪𨿽足以容手而拱時手必半露若盡蔽之則無以爲左右吉凶之別矣記不言緣故疏補之然三年者初喪未必有緣也其受服及期以下者有之緣非獨袖口也領與衣襟及裳之下邊皆有緣疏特於袪見之耳又案杜佑謂繼袂之末又綴以廣尺二寸之布則袖太長而不便於事又有謂二尺二寸之袂縫其下一尺而其上尺二寸不縫以爲袪者此則後世僧衣有之豈禮經之法服乎

右記衰裳負適衣衽袂袪之制

衰三升三升有半其冠六升以其冠爲受受冠七升正義鄭氏康成曰衰斬衰也或曰三升半者義服也【賈疏諸侯爲天子臣爲君之等是義服以三升半爲義服無正文故引或人所觧爲證也】六升齊衰之下也【賈疏齊衰降服四升正服五升義服六升以其六升是義服故云下也】斬衰變而受之此服也敖氏繼公曰以其冠爲受謂受衰之布與冠布同也此言衰布有二其冠以下惟見其一則是斬衰正義之服冠與受布皆同但初成服之衰差異耳

齊衰四升其冠七升以其冠爲受受冠八升

正義鄭氏康成曰言受以大功之上也【賈疏大功降服衰七升正服衰八升故云大功之上】此謂爲母服也敖氏繼公曰此齊衰四升其於三年者爲正服於期者爲降服也齊衰三年有正有義義服五升冠八升齊衰期有降有正有義正服五升冠八升義服六升冠九升亦皆以其冠爲受其受冠之升數亦多於受服一等記不著之者蓋特舉重者以見其餘也

存疑賈氏公彥曰此據父卒爲母三年而言也若父在爲母在正服齊衰

案父卒爲母三年正服非降服也父在爲母期乃降服耳疏於篇首已言齊衰三年有正而無降矣此又云然宜黃氏榦謂其自相抵牾也齊衰期之降服與齊衰三年之正服衰冠升數並同然則子爲母服𨿽有三年與期之不同其爲衰四升冠七升則一也

繐衰四升有半其冠八升

正義鄭氏康成曰此謂諸侯之大夫爲天子繐衰也服在小功之上者欲著其縷之精麤也【敖氏繼公曰服在小功之上者謂此經喪服之序繐衰在小功之上也賈疏據升數合在杖期上以其升數𨿽少縷與小功同故在小功之上】升數在齊衰之中者不敢以兄弟之服服至尊也【敖氏繼公曰升數在齊衰之中者齊衰四升五升六升而此繐衰四升有半是在齊衰之中也不敢以兄弟之服服至尊者用齊衰三月章傳文】

大功八升若九升小功十升若十一升

正義鄭氏康成曰此以小功受大功之差也不言七升者主於受服欲其文相直【賈疏直者當也敖氏繼公曰謂記者於小功但言十升若十一升不言十二升是主於受服故於大功亦但言八升若九升以當之而不必言七升是欲其文相直若謂七升者亦受十升而並言之則大功三而小功二其文不相直也】言服降而在大功者衰七升正服衰八升其冠皆十升義服九升其冠十一升亦皆以其冠爲受也其降而在小功者衰十升正服衰十一升義服衰十二升皆以卽葛無受也此大功不言受者其章旣著之敖氏繼公曰自齊衰以至小功服各有三等自大功而上皆有受服受冠其受服當下於本服三等故斬衰受以齊衰之下齊衰三等受以大功三等各如其次焉大功之上亦受小功之上皆校三等也以例言之大功之中當受以小功之中大功之下當受以小功之下如是則可與前之受服者輕重相比而乃不然中者亦受以小功之上下者則受以小功之中止校二等此非有他故蓋欲以小功之下十二升者爲大功義服之受冠而然也大功受冠亦多於受布一等

案喪服之布至十二升而止以十五升則爲朝服之吉布若十三升十四升則吉凶之間疑似難分故不用也若大功之下受以小功之下則受冠當十三升以不可入於十三升故取大功之上與中並爲一受乃得使大功之下之受冠適得十二升而止也餘論朱子曰古者布帛精麤皆有升數所以說布帛精麤不中度不鬻於市今更無此制聽民之所爲所以難得中度者

右記衰冠升數

喪服總論司馬氏光曰古者五服用布以升數爲別同服之中升數又異蓋當時有織此布以供喪用者布之不論升數久矣裴莒劉嶽書儀五服皆用布衣裳上下異制度略相同然則唐五代之際士大夫之喪服猶如古禮也近世俗多忌諱自子爲父母婦爲舅姑妻爲夫妾爲君之外莫肯服布有服之者必爲尊長所不容眾人所譏誚此無如何也今且於父母舅姑夫君之服麤存古制度庶防有好禮者猶能行之朱子曰服議漢儒自爲一家之學以儀禮喪服篇爲宗禮記申小記大傳則皆申其說者詳密之至如理絲櫛髮可試考之畫作圖子當有以見古人之意之不苟然也

案上古質略喪期無數後代聖人觀天時之變易察人事之始終送死有已復生有節酌五等之服爲一定之期其制以期爲斷於至尊者加隆焉則倍之倍之則再期再期三年也子之所天者父臣之所天者君婦之所天者夫皆隆以三年三綱眀而人紀舉矣其餘則自是以衰小記云再期之喪三年也期之喪二年也九月七月之喪三時也五月之喪二時也三月之喪一時也又云親親以三爲五以五爲九上殺下殺旁殺而親畢矣三年問云稱情而立文因以飾羣又云三年以爲隆緦小功以爲殺期九月以爲閒人之所以羣居和壹之理盡矣此喪期逺近之數也因此逺近之期而別爲斬齊大功小功緦麻之服於是爲衰也則以自三升至十二升之布而一斬四緝異焉爲冠也則以自六升至十二升之布條屬外畢而右縫左縫繩纓布纓澡纓異焉爲絰也則以苴麻牡麻澡麻而左本右本無本有纓無纓或樛或不樛或環異焉而又有苴麻牡麻澡麻有本斷本絞垂散垂之帶以竹以桐或苴或削下本之杖以菅以藨蒯以繩之屨婦人之服其筓則或箭或榛或折首或不折首也其總則升數如男子之冠而或短或長也又或髽或不也旣葬卒哭又爲之受衰受冠卽葛之絰帶小祥再受則男絰婦帶除焉大祥悉除矣而猶有縞纖之餘以示哀不頓忘卽吉有漸之意此喪服麤細之差也輕重有倫減殺有等詳密而不雜綜括而無遺篤其近以及於逺培其根而逹於支聖人所以經綸大倫親遜百姓此其要也當其時職之有官縣之有式紀之有籍自貴以及賤無人而不由也自閭巷以逹國都無地而不率也耳聞目見習爲固然治化之隆民徳之厚詎不基於此乎下洎春秋時君大夫或不遵古習俗寖壞而秉古好禮者猶講眀而傳述之秦熖之餘禮籍多所漸滅漢儒掇拾玆篇尙完三國六朝專門未冺官員服制或在疑似之閒俱下廷臣集議引經據典時見齗齗士大夫服不以法卽掛彈章而罹淸議可見聖人之制合乎人心之所不言而同然是以𨿽經衰亂而不廢也學士大夫有惇本善俗之志者宜於此加之意焉又案古者同宗及異姓之親凡有服者各服其服而往未聞衰冠絰帶槪取給於喪家也後世以喪爲諱以喪服爲不祥非死者之家不制衰麻喪家或無力以共之則當服不服者有焉矣此亦俗之偸也又攷周官鄕師之職比共吉凶二服正嵗稽之則固有豫之於平時而用之於當事者與職喪掌凡有爵者之喪以國之喪禮涖其禁令序其事服乃其事之大者禁令莫先焉則其無不中式之衰冠無不持服之親屬也固其宜也

欽定儀禮義疏卷二十五﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷二十六

士防禮上第十二之一

正義鄭氏康成曰士喪其父母自始死至於旣殯之禮喪於五禮屬凶大戴第四小戴第十三別錄第十二賈氏公彥曰此諸侯之士也知者下云君若有賜不言王此諸侯之士可知但公侯伯之士一命子男之士不命一命與不命皆分爲三等各有上中下及行喪禮其節並同但銘旌有異故下云爲銘各以其物亡則以緇長半幅又注直云父母不言妻與長子二者亦依此禮故下記云赴曰君之臣某死赴母妻長子則曰君之臣某之某死是禮同也記不言父者以經主於爲父也敖氏繼公曰此與下篇言士之子爲父喪自始死以至旣葬之禮

案此有位之士而其子喪之之禮玩記赴曰君之臣某死可見至此士之父母妻長子死喪之亦同記又云赴母妻長子則曰君之臣某之某死是也仕焉而已者禮亦同之若未仕之士未必有赴於君君弔之事而其他或亦從殺矣又案雜記卹由之防哀公使孺悲之孔子學士喪禮士喪禮於是乎書此見士喪禮之所由存又以見古人學禮之專而不泛也曲禮曰居喪未葬讀喪禮旣葬讀祭禮喪服常讀樂章又曰父母存冠衣不純素當具慶時應無肄及凶喪者然則學喪禮者蓋父母不在者與而遭喪之家必借曽學喪禮者治其事而爲之贊相調度又可知矣

士喪禮

案此總包上下二篇而言喪謂親者死而生人以禮喪之也

死於適室幠用斂衾【適低益反幠忽烏反斂吏驗反後皆同】

正義鄭氏康成曰適室正寢之室也【賈疏正寢之室者天子諸侯謂之路寢卿大夫士謂之適室亦謂之適寢故下記云士處適寢總之皆正寢也言正寢者對燕寢與側室非正也】疾者齊故於正寢焉疾時處北牖下死而遷之南牖下有牀衽【賈疏並取下記文齊須在適寢彼注云正情性也衽是臥席彼云下莞上簟設枕焉】幠覆也衾被也斂衾大斂所幷用之衾小斂之衾當陳【賈疏必覆之者爲其形防也大斂所並用之衾者大斂二衾今以一覆屍至大斂兩衾俱用一薦一覆也小斂之衾當陳者不用小斂衾屍襲後當陳小斂之衾以俟小斂而大斂未至故且以大斂之衾覆屍至小斂訖大斂之衾當陳則用夷衾覆屍是其次也】喪大記曰始死遷屍於牀幠用斂衾去死衣【賈疏引喪大記見加斂衾以覆屍也去死衣者注云病時所加新衣及復衣去之以俟沐浴是也】楊氏復曰喪大記有疾病廢牀之文儀禮則無然下記云乃卒主人啼兄弟哭設牀笫當牖夫旣設牀笫於乃卒之後則知疾病時廢牀與喪大記合敖氏繼公曰遂卒矣乃遷屍於牀而幠用斂衾故喪禮以此爲始

案尊者當終於正寢初疾時未必皆在正寢至病則必遷於此以病者養者俱齊齊當於正室倘不起則得正其終也以死者是主人之父母或主人之長子主人之妻殯於正寢則賔客來弔乃可入而卽位況有君視其大斂之禮乎其妾若庶子庶婦之喪則殯於別室以主人不主之則弔者不過其私親自可於別室行禮耳又案疾病廢牀蓋以容有褻污故徹其前牀而別設一牀遷之而因以爲浴牀然則廢牀寢地特俄頃耳檀弓司士賁吿子遊曰請襲於牀則春秋時固有襲於地者矣此禮之末失也疾時寢東首遷屍當牖則南首

通論賈氏公彥曰春秋僖三十三年冬十有二月公薨於小寢左氏傳云卽安也是譏不得其正也喪大記君夫人卒於路寢大夫世婦卒於適寢內子未命則死於下室遷屍於寢士之妻皆死於寢注云言死者必皆於正處也以此言之妻皆與夫同處

案君與夫人各有正寢燕寢僖公薨於小寢是公之燕寢非夫人之寢也喪大記孔疏云夫人之卒在於夫人路寢比君之路寢爲小寢是已然𨿽卒於夫人之路寢仍當殯於君之路寢以公卿大夫士寄公及王朝鄰國之弔使朝夕於此若在夫人之路寢或不便也內豎職後之喪遷於宮中則前蹕其謂此與若然則疏所云夫妻同處者諒矣士母妻之喪更不待言

右始死

復者一人以爵弁服簪裳於衣左何之扱領於帶【簪側林反劉左南反何胡可反扱初洽反】

正義鄭氏康成曰復者有司招魂復魄也【賈疏出入之气謂之鬼耳目聰明謂之魄死者魂離於魄今欲招取魂來復歸於魄也】爵弁服純衣纁裳也【賈疏士冠禮陳服於房中西牖下東領北上爵弁服纁裳純衣是也此士助祭於君之服雜記云士弁而祭於公】禮以冠名服【賈疏士冠禮皆以冠名服此復時惟用純衣纁裳不用爵弁而云爵弁服是以冠名服也】簪連也【賈疏常時衣與裳別此連裳於衣者取其便也】賈氏公彥曰復者一人者諸侯之士一命與不命並一人也所著衣服喪大記小臣朝服下記亦云復者朝服則尊卑皆朝服可知以平生所服冀精神識之而來反依若然天子復者皮弁服也敖氏繼公曰爵弁士之上服也故復用之左手何之而空右手爲登梯備顚蹶也郝氏敬曰簪綴也以裳連綴於衣何於左肩扱其衣領於帶閒

案復者蓋以私臣若隸子弟爲之有司得朝服於士冠禮特牲饋食禮見之矣左何者蓋何於左肩而兼以左手抱之簮裳於衣又扱領於帶亦所以備遺脫也

通論鄭氏康成曰復者諸侯則小臣爲之天子則夏采祭僕之屬賈氏公彥曰喪大記復者小臣天官夏采職大喪以冕服復於大祖以乘車建綏復於四郊夏官祭僕職大喪復於小廟又隸僕職大喪復於小寢大寢檀弓君復於小寢大寢庫門四郊注云尊者求之備故凡所嘗有事之處皆復焉卿大夫以下復自門以內廟及寢而已婦人無外事自王后以下復處亦自門以內廟及寢而已士復用助祭之服則諸侯以下復皆用助祭之服可知雜記云復諸侯以褎衣冕服爵弁服注云褎猶進也則衮冕之類褎衣者始命爲諸侯及朝覲見加賜之衣也上公衮冕而下侯伯鷩冕而下子男毳冕而下皆爵弁孤自絺冕而下卿大夫冕爵弁士爵弁而已天子祭天服大裘其於四郊建綏而復不用大裘冕則門及寢廟等用衮冕以下與上公同也至後夫人以下雜記云復夫人稅衣揄狄注云言諸侯夫人復衣上自揄狄而下至稅衣也天官內司服掌後六服褘衣揄狄闕狄鞠衣展衣褖衣後及上公夫人二王后及魯之夫人皆自褘衣而下侯伯夫人自揄狄而下子男夫人自闕狄而下孤之妻自鞠衣而下卿大夫妻展衣士妻褖衣而已

案雜記內子以鞠衣褎衣下大夫以襢衣其餘如士注云內子卿之適妻下大夫亦謂下大夫之妻卿妻自鞠衣而下大夫妻自展衣而下與此疏小異豈有孤之國則卿大夫同爲一等無孤則卿與大夫爲各等耶雜記稅衣卽周官褖衣雜記襢衣卽周官展衣存疑賈氏公彥曰天子之孤卿大夫士與諸侯之孤卿大夫士同三公執璧與子男同其服亦同也又曰雜記云復西上注云復者多少各如其命之數若然天子三公八命卿六命大夫四命上士三命中士再命下士一命上公九命侯伯七命子男五命諸侯卿大夫三命再命一命皆依命數天子十二爲節則十二人也但復者依命數衣服不足覆取上服以充其數

案士冠禮及此篇士之服以爵弁爲上侯國三等之士並未仕之士及士之子並同則王朝之士三命再命一命者俱當同之以士無冕服故其服不以命數爲差疏謂天子之士與諸侯之士同是也侯國之卿大夫有三命再命一命之殊而其服皆自冕而下則亦不以命數爲差矣公之孤四命王朝之大夫亦四命皆自希冕而下王朝之卿六命自毳冕而下三公八命自鷩冕而下則非侯國之孤卿大夫所得而擬者疏謂天子之孤卿大夫與諸侯之孤卿大夫同又援射人職之三公執璧而以爲其服亦同則非也子男以毳冕爲上三公以鷩冕爲上固不同矣豳詩之詠周公曰衮衣繡裳似三公得服衮冕者又不但鷩冕已也豈其有加賜之殊禮者則然與復衣服不論未仕已仕及爵之崇卑命數之多少得用其所當服之上服則一也如士則爵弁服大夫則冕服是也又案復者士一人意大夫而上至諸侯天子亦不過二人故雜記云西上也周官夏采復於大祖及四郊止有下士四人祭僕復於小廟止有中士六人隸僕復於小寢大寢止有下士二人安所得多人而用之其一處一官而一胥徒從之與注謂復者多少如其命數未必然也一人持衣一人徒手從而共招之疏謂復者多則重用上服以充其數未必然也王之大寢卽路寢小寢卽燕寢旣就正寢終焉必無捨此不復之理而大小廟旣復其寢似可無庸周官注以大小寢爲廟寢未必然也

升自前東榮中屋北面招以衣曰臯某復三降衣於前【中如字】

正義敖氏繼公曰前東榮者東方之南榮也屋有前後每旁各有南榮北榮中屋屋脊之中也鄭氏康成曰北面招求諸幽之義也【賈疏檀弓文】臯長聲也某死者之名也復反也降衣下之也喪大記曰凡復男子稱名婦人稱字賈氏公彥曰復聲必三者禮成於三也孔氏穎達曰復聲三者一號於上冀神自天而下一號於下冀神自地而上一號於中冀神在天地之閒而來也

存疑賈氏公彥曰喪大記復有林麓則虞人設階無林麓則狄人設階注云虞人主林麓之官狄人樂吏之賤者有林麓謂君與夫人有國有采地者無林麓謂大夫士無采地者階梯也乘以升屋之時則使虞人狄人設梯也

案士復設階者當亦私臣隸子弟之屬爲之未必盡有狄人也

通論賈氏公彥曰男子稱名據大夫以下若天子則稱臯天子復諸侯則稱臯某甫復若婦人稱字則尊卑同喪服小記婦人書姓與伯仲是也

案婦人稱字亦大槪言之耳王后及君夫人未必稱字

受用篚升自阼階以衣屍【篚芳尾反本或作篋苦協反衣於旣反】

正義鄭氏康成曰受者受之於庭也復者其一人招則受衣亦一人也人君則司服受之【賈疏喪大記捲衣投於前司服受之大夫士無司服之官則亦有司受之】衣屍者覆屍若得魂反之【敖氏繼公曰注蓋以下文襚者入衣尸之禮惟之】敖氏繼公曰升自阼階象其反也旣則降自西階

案受用篚者以其爲魂之所依不可徒手受愼之重之也喪大記復衣不以衣屍不以斂復時以覆屍者欲神魂附衣以來復於體魄而更生也旣不能生則魂與魄離而不可復合若以復衣襲斂則嫌倂死者之神魂而閉之棺中故不以也

存疑賈氏公彥曰自再命以上受者亦各依命數案疏謂再命以上受者各依命數則大夫諸侯需人彌多天官內司服僅奄一人春官司服中士二人天子如此諸侯可推復非一防焉所得眾官而共之乎疑復者或用二人受者只一人而已以受者之一人又以見復衣毎處只用一稱而一人持之也

復者降自後西榮

正義鄭氏康成曰不由前降不以虛反也降因徹西北厞若云此室凶不可居然也【賈疏喪大記將沐甸人爲垼於西墻下陶人出重鬲管人受沐乃煮之甸人取所徹廟之西北厞薪用爨之諸篇更不見有徹厞薪之文故知復者降因徹之也西北名爲厞者特牲屍謖之後攺饌於西北隅而云厞用筵故以西北隅爲厞也】敖氏繼公曰後西榮西方北榮也降於此者與升時相變也下文設奠之類升降異階者其義皆然

案降自後西榮蓋兼數義與升時相變一也不以虛反二也徹西北厞薪以下三也禮尙相變升由前則降由後升由東則降由西是其常復者冀其復生故以虛反爲嫌徹厞者匪特除不祥亦以通天光欲其神魂自上而下且泄室中蘊隆之气以防屍也此所徹者卽正寢之厞也大夫以上復不止一處而徹厞則止於其正寢與喪大記謂之廟者以死者所居則神之故殯宮稱廟

餘論髙氏閌曰今淮南風俗民有暴死則使數人升其居屋及於路旁徧呼之亦有蘓活者豈復之遺意與

右復

總論鄭氏康成曰自是行死事【賈疏死事下文楔齒綴足之等復而不蘇自是行之也】

案復而後行死事則遷屍於牀幠用衾斂當在旣復之後蓋復則猶望其生未可遽動而易之也然則決言其死亦是在復後矣經以死於適室先之立文不得不然要之初死卽復復後乃幠用斂衾耳男婦於是乃攺服則易去朝服之羔裘冠矣問喪云雞斯徒跣扱上衽鄭氏以爲去冠而筓纚也然陳氏祥道敖氏繼公皆謂深衣素冠蓋人有彊弱候有溫涼自初喪至成服未必全不冠也深衣則注疏固言之矣詳見小斂主人括髮條

楔齒用角柶【楔先列反】

正義鄭氏康成曰爲將含恐其口閉急也敖氏繼公曰楔柱也

綴足用燕幾【綴知劣反劉張嵗反注今文綴爲對】

正義鄭氏康成曰綴猶拘也爲將屨恐其辟戾也賈氏公彥曰燕安也燕幾當在燕寢內常馮之以安體也喪大記小臣楔齒用角柶綴足用燕幾君大夫士一也又天官玉府大防共角柶則自天子以下至於士其器同矣敖氏繼公曰綴足用幾欲拘其足使之正也燕幾平時燕居時所馮者

存異呂氏坤曰楔齒以含也含之義不忍親口之虛也含以飯能令親生乎能令親飽乎當气絕時親身必有難言之苦而又楔其齒便乎不便乎一楔之後𨿽含以物而口不復有合時矣制此禮者獨不念乎案含乃防禮之大節目故侯國有相歸含之禮楔齒所以待含聖人制之而呂氏坤乃以爲訾謷焉何哉

右楔齒綴足

總論黃氏榦曰復而後行死事則幠用斂衾當在復訖之後然復楔齒綴足設飾帷堂並作則亦初無先後之別今仍依經文列之

奠脯醢醴酒升自阼階奠於屍東

正義鄭氏康成曰鬼神無象設奠以馮依之賈氏公彥曰檀弓曾子曰始死之奠其餘閣也與則此奠是閣之餘食爲之奠脯醢一豆一籩而已醴酒𨿽俱言科用其一不並用孔氏穎達曰鬼神依於飲食始死未暇攺異故以生時庋閣上所餘脯醢以爲奠敖氏繼公曰奠脯醢醴酒者謂奠用此四物也此

奠之而已無他禮儀故曰奠也死而奠之如事生也此時屍南首東乃其右也奠於其右若便其飲食然記曰卽牀而奠當腢其升之序亦醴先而脯酒醢從與旣奠則降自西階

案醴酒之說疏據記文若醴若酒故云科用其一不並用敖氏則謂若醴酒具備當如小斂奠並設則醴先而酒從如不備則或醴或酒科用其一亦必設兩觶焉是兩說皆是而敖氏爲全也又案士奠以朋友不足則取於大功以下者蓋外親及同宗之輕服者皆可爲之也此奠用四人士亦有臣臣重服不以執奠

通論朱子曰自葬以前皆謂之奠其禮甚簡蓋哀不能文而於新死者亦未忍遽以鬼神之禮事之也問孝子於屍柩之前在防禮都不拜如何曰想只是父母在生時子弟欲拜亦須俟父母起而衣服今恐未忍以神事之故不拜

右始死奠

帷堂

正義敖氏繼公曰此帷堂爲屍未設飾也帷之節其南北蓋近堂廉而東西則近兩階與

通論邵氏寶曰帷殯非古也然則何以帷堂夫帷堂在小斂之前於死者有辟惡之道焉於生者有別嫌之道焉旣殯則二者皆無之矣是以帷堂而不帷殯也乃若旣葬反哭則柩亦不在矣何帷之有故曰無柩者不帷

右帷堂

乃赴於君主人西階東南面命赴者拜送

正義鄭氏康成曰赴走告也臣君之股肱耳目死當有恩

案主人謂死者之適長子也惟主人乃有命赴拜賔受弔之禮其同母弟若庶昆弟斬衰者皆在眾主人中行禮不參焉所謂防不二主也若適長子早亡則以蚤亡者之適長子爲主人此以孫承重所謂父沒而後爲祖後者斬𨿽諸父槪從眾主人之列也若主人幼則使人抱之而代之拜成服則以衰抱之其適子之防則父主之妻之防夫主之赴於君主人親命而拜送之敬君也君臣休戚相關防誼至重方其疾時君已遣使問之矣死則屢加防焉如下文使人弔使人襚視其大斂賵之贈之不一而足可見古者人君之待其臣篤於死生之際如此必赴之者爲君當有防一也當有公有司治其防二也爲死者致其事於君三也故於初防卽命焉又案小斂後主人乃卽阼階下西面位此於西階東者因降階之便耳故下文拜弔襚者旣亦卽位於西階下東面也命者南面則使者北面主人一拜送之使者不答拜以拜不主於己且防中無答拜也使者亦私臣若子弟爲之其赴也職防受之以達於君與

存疑鄭氏康成曰檀弓父兄命赴者謂大夫以上士則主人親命之敖氏繼公曰經惟言赴於君之儀如此則是古者士大夫赴告之禮惟止於其君而已案古者同姓五廟未毀死則必赴雜記有赴於同國他國君大夫士之異稱檀弓伯髙之防赴於孔子子路死於衛赴於孔子則大夫士以下師友之閒皆有赴吿之禮可知經不言者文不具耳蓋赴於君則主人親命而拜送之其父兄所命則卿大夫而下主人不親命然則檀弓正與此經互相備大夫士之防命赴一也敖氏言士大夫赴告之禮止於其君亦謂親命者耳

有賔則拜之

正義鄭氏康成曰賔僚友羣士也【賈疏同官爲僚同志爲友先知疾重故未赴卽來明是僚友之士非大夫若大夫則經稱大夫下云有大夫則特拜之是也】其位猶朝夕哭【賈疏謂賓弔位如朝夕哭位其主人在西階之東南而拜之】賈氏公彥曰此謂因命赴者有賔來弔則拜之若不因命赴者則不出是以下云惟君命出敖氏繼公曰主人旣拜則入不卽位

案賔位猶朝夕哭位朝夕哭賔多此時惟有士則當在門內之西方而東面北上也未小斂以前非君命主人不出非因命赴者主人不出見賔以屍在室也旣小斂以後主人乃出拜賔以屍在堂也又案檀弓大夫之防庶子不受弔孔疏云適子主防受弔拜賔若適子有他故不在則庶子不敢受弔明已卑辟適也大夫庶子不受弔則士之庶子得受弔也適子不在蓋出使若宦逰奔防而未至者

餘論孔氏穎達曰孝子防親悲迷禮節事儀皆須人相導

案檀弓杜橋之母之防宮中無相以爲沽也則防事當有相者可知意命赴拜賔之時已立之矣雜記云相者由左

右命赴者

入坐於牀東眾主人在其後西面

正義鄭氏康成曰眾主人庶昆弟也賈氏公彥曰主人命赴訖入坐於牀東眾主人在其後不言坐則立可知敖氏繼公曰至是方云坐則先時主人亦立也眾主人在其後尊主人亦爲室中淺隘耳眾主人齊衰大功之親也庶昆弟斬衰者亦存焉下經云眾主人免於房記云眾主人布帶則是眾主人乃主言齊衰大功者也

案下記云兄弟有命夫命婦在焉亦坐則非命夫命婦不坐明矣防大記士之防主人父兄子姓皆坐於東方主婦姑姊妹子姓皆坐於西方注云士賤同宗尊卑皆坐與此異者以命夫命婦尊故殊之若命夫命婦不在則眾主人亦當偶有坐時作者各舉其一時言之耳疏以爲命士與不命士之差殆未必然

婦人俠牀東面【俠音夾】

正義鄭氏康成曰婦人謂妻妾子姓也亦適妻在前賈氏公彥曰俠牀者男子牀東婦人牀西以近而

言也敖氏繼公曰始死之牀當牖下少近於西墉案婦人以死者之妻爲主婦夫爲妻之所天服則斬衰拜則稽顙宜爲主而拜賔也無妻則以主人之妻爲主母防亦如之但不杖不稽顙耳女子子在室者𨿽斬衰不爲主則亦在眾婦人中矣以女主必使異姓也適孫承重者祖母母俱不在則妻主之有在者則否防服注云有適婦者無適孫婦是也若祖母母老病不任防事則婦若孫婦當攝之長子之防母主之主婦亦當坐而眾婦立於其後東西面者南上以屍南首也

親者在室

正義鄭氏康成曰謂大功以上父兄姑姊妹子姓在此者

案此總承丈夫婦人而言大功以上爲親防服之通例也言在室則不必皆東西面蓋亦有南面於北墉下者矣以室中狹隘又有弔襚者入焉故也南面者則丈夫西上婦人東上與

眾婦人戶外北面眾兄弟堂下北面

正義鄭氏康成曰眾婦人眾兄弟小功以下【賈疏防服小功以下爲兄弟】賈氏公彥曰男子在堂下者以婦人有事自房及堂故男子在堂下婦人戶外堂上耳

案眾婦人女賔亦存焉皆北面者哭必鄕屍也當西上以屍在西也眾兄弟堂下之位其在西階之東視下文主人所卽位爲少南而亦西上與

餘論楊氏復曰始死哭位必辧室中堂上堂下之位非特男女內外親疎上下之分不可以不正此亦治防馭繁整雜之大法也應氏鏞曰男東女西陰陽之大分也防遽哀廹人雜事叢先謹男女之辧而各以類從則紛糾雜亂者有倫矣主東賔西內外之大統也男主居東之上而內之家長𨿽若母亦在西則示一國一家之有主而內外族姓之尊卑咸有所統攝矣

案初喪男女之辧在室中者以牀東牀西分其室外者以堂上堂下分應氏所言尙未淸析

右哭位

君使人弔徹帷主人迎於寢門外見賔不哭先入門右北面

正義鄭氏康成曰使人士也禮使人必以其爵【賈疏聘禮君使人歸饔餼及歸禮皆各以其爵此所弔者士則使士可知若天子弔則有専官周官大僕掌三公孤卿之弔勞小臣掌士大夫之弔勞禦僕掌羣吏之弔勞宰夫掌弔諸侯之戒令與其幣器是皆以官也】使者至使人入將命乃出迎之【賈疏將命謂賔主人之言擯者也不言擯者所使之人入將命卽包主人擯者】寢門內門也【賈疏大夫士惟有兩門下云主人拜送於外門外則知此寢門內門也】徹帷防之事畢則下之【賈疏防之謂褰帷而上非全徹去也】敖氏繼公曰防不迎賔惟於君及君使則迎之此不出外門者別於君之自來也先入門右道之徹帷爲君命變也

案君使人弔使人襚皆不言若則是君於士防固皆有弔襚之禮不必加賜而後然也春官職防掌卿大夫士凡有爵者之防以國之防禮涖其禁令序其事凡公有司之所共職防令之趣其事侯國亦當有之旣赴聞防則君隨使人弔襚而兼使官爲涖而序之而公有司各共其事蓋以臣下之私防爲國家之政治所謂爲國以禮者於此可想見焉又案凡主人迎賔皆不哭不敢以哭接賔也入門右門內之東方也入門而右者臣禮宜然也於聘之私覿見之徹帷者主人在堂下使者致命於堂上不可以帷隔之也通論楊氏復曰防大記云凡主人之出也徒跣扱衽拊心降自西階

弔者入升自西階東面主人進中庭弔者致命

正義鄭氏康成曰主人不升賤也【賈疏防大記大夫於君命迎於寢門外使者升堂致命主人拜於下言拜於下明受命時得升堂此士之子受命不升堂賤故也】命曰君聞子之防使某如何不淑【賈疏約雜記諸侯使人弔鄰國君之防之辭爲之】

存疑敖氏繼公曰此西方之中庭也主人𨿽在下弔者猶東面禮之也小斂以前主人位在西方

案君視大斂君賵主人皆入門右皆謂東方也何獨於此而異之弔者堂上東面致命主人於東方之中庭北面受命乃得相鄕耳小斂以前西方之位則因降階而暫立於此以其無堂上之賔故也未可以槪之

主人哭拜稽顙成踴

正義鄭氏康成曰稽顙頭觸地【賈疏爲稽首之拜但觸地無容卽爲稽顙】成踴三者三【賈疏曽子問君薨世子生三日告殯祝宰宗人眾主人卿大夫士哭踴三者三子踴房中亦踴三者三凡九踴是踴以三三而成也】敖氏繼公曰謝君命也旣拜稽顙而成踴惟於君及君命則然其餘則否拜稽顙者一拜而遂稽顙也不再拜稽首者防禮宜變於吉也稽顙與稽首之儀略同惟右手在上而以顙加之爲異耳男子吉拜尙左手防拜尙右手婦人反是

案拜賓非主防者不與防無二主不以眾拜爲禮也稽顙者防之重拜小記云爲父母長子稽顙婦人爲夫與長子稽顙雜記云爲妻父母在不稽顙則父母不在者爲妻亦稽顙矣此中惟君至拜之送之皆稽顙君使至拜之稽顙送之不稽顙弔襚賵賻之賔拜之當稽顙若與君使同節則不稽顙朝夕哭拜賓無稽顙者反哭拜賔乃稽顙然則稽顙亦不槪施也又檀弓言拜而後稽顙稽顙而後拜有此二法而聖人云吾從其至者則當先稽顙後拜矣然此篇皆言拜稽顙無言稽顙拜者則聖人所欲從者蓋非當時之達禮也雜記云三年之防以其防拜非三年者以吉拜如婦主舅姑之防與凡男婦之攝主皆吉拜不稽顙也吉拜則於君使若夫人之使當再拜稽首矣重耳於秦使稽顙而不拜穆公以爲未爲後也然則爲後者乃拜稽顙庶子在外聞防主防者不在有弔者則宜然若主防者在則不爲後者無所用稽顙矣敖氏分別吉拜防拜尙左尙右之異良是但稽顙顙當觸地不但加於右手已也

賔出主人拜送於外門外

正義敖氏繼公曰拜送一拜送之也此與下篇云拜送者皆然迎不拜而一拜送之皆防禮異也凡喪拜賔不再拜

案君親至則迎送皆於外門外君使至則迎之於寢門外送之於外門外其他弔襚者小斂以前不出迎送惟因事乃拜之小斂後不出迎但送之於寢門外此其差也君使但拜送之不稽顙下於君也

右君使人弔

君使人襚徹帷主人如初襚者左執領右執要入升致命主人拜如初【襚音遂要伊消反下並同】

正義鄭氏康成曰襚之言遺也衣被曰襚【賈疏隱元年谷梁文】致命曰君使某襚【賈疏辭亦約雜記文】賈氏公彥曰主人如初者如上弔時迎於寢門外見賔不哭先入門右北面也主人拜如初者如上主人進中庭襚者致命則主人哭拜稽顙成踴也敖氏繼公曰禮別更端則弔襚不同時也此執衣如復則是衣裳具且簪裳於衣矣

案執衣不必如復無容扱領於帶也襚衣多恐此衣或與彼裳混則簪裳於衣宜然斂時衾亦在算則固有以被襚者矣

襚者入衣屍出主人拜送如初【衣於旣反下以意求之】

正義賈氏公彥曰案下記襚者委衣於牀不坐則此襚者衣屍亦不坐

案復衣以衣屍少頃卽當去之此襚衣衣屍蓋覆於斂衾之上少頃亦徹而陳於房中敖氏謂覆於復衣之上非也

惟君命出升降自西階遂拜賔有大夫則特拜之卽位於西階下東面不踴大夫𨿽不辭入也

正義鄭氏康成曰惟君命出明大夫以下來弔襚不出也始防哀戚甚故在室不出拜賔也大夫則特拜別於士旅拜也卽位西階下未忍在主人位也【賈疏小斂後始就阼階下西面主人位】不踴但哭拜而已不辭而主人升入明本不爲賔出也賈氏公彥曰因事曰遂因有君命故拜賔若無君命則不出戶敖氏繼公曰惟君命出小斂以前則然若小斂之後𨿽不迎賔亦出送賔矣升降自西階自此至葬其禮然也於大夫云特拜見於士亦旅之也卽位於西階下此非正位因事而出乃在是耳不踴者明本不爲賔出也主人旣卽位大夫宜辭之謂不必以已故而畱於外也旣辭則主人乃入大夫若或不辭主人亦入矣

案此因上文君使人弔襚主人有出迎拜送之儀遂通言出與不出之大凡也蓋初喪屍在室中不可乍違惟命赴於君及君使弔襚不可不出但旣有事而出而見賔之在焉則又無漠然竟入之理故因而拜之卽位於西階下亦以大夫尊故少立須防待其辭耳彼若不辭則在外旣無事而屍旁不得久離自當竟入矣若賔非大夫則拜訖卽入幷不卽位可知也此時無踴節鄕之踴者爲君命耳亦以亟欲入也曰不踴則哭固不絕矣大夫士來弔者主人旣不出其卽賔位而哭辭於擯者擯者答之乃出與又案防大記士之防於大夫不當斂則出士於大夫親弔則與之哭不逆於門外亦謂未小斂時也然則大夫來者亦爲之出矣但不迎不送與君使異耳旣與之哭拜之乃入彼注云大夫特來則北面

右君使人襚

親者襚不將命以卽陳

正義鄭氏康成曰大功以上有同財之義也【賈疏大功以上通異門齊衰而言】不將命不使人將之於主人也卽陳陳在房中【賈疏下云以適房】敖氏繼公曰云不將命則是亦使人爲之矣卽陳者就於所陳之處謂房中也下篇云若就器則坐奠於陳

案不將命以親者本在室且至親無文也少儀云親者兄弟不以襚進與此同

庶兄弟襚使人以將命於室主人拜於位委衣於屍東牀上

正義鄭氏康成曰庶兄弟卽眾兄弟也變眾言庶容同姓耳【賈疏容同姓者謂兼同姓絕服者而言】將命曰某使某襚位室中位也敖氏繼公曰云庶者蓋兼眾兄弟外兄弟言也旣小斂拜襚者則稽顙此惟拜而已者以其與君襚同節故逺辟之屍東牀上奠之北也委於此者辟君襚且不必其用之也旣將命而又不以卽陳辟親者之禮也李氏如圭曰君襚尊故以衣屍庶襚委於牀而已下云西面委衣如於室禮則此委衣亦西面

案主人拜於位明西面不易也使者於主人之南西面將命旣則北面進西面委衣乃出

朋友襚親以進主人拜委衣如初

正義敖氏繼公曰親以進亦自釋其辭主人拜亦不答之與弔賔同也親者襚不將命庶兄弟將命不親致朋友則親致之蓋親則禮略疎則禮隆也

餘論鄭氏康成曰始死弔者朝服裼裘如吉時也小斂則攺襲裘而加帶絰矣孔氏穎達曰主人未變之時弔者吉服謂羔裘冠緇衣素裳又袒上服以露裼衣則裼裘而弔是也主人旣變之後𨿽著朝服而加絰於武又掩其上服又加帶則襲裘帶絰而入是也

案初防弔者之服防大記檀弓俱言之則凡君使及大夫士並同也

退哭不踴

正義鄭氏康成曰退下堂反賔位也主人徒哭不踴者別於君襚也敖氏繼公曰主人於庶兄弟之使者與朋友之退也則哭而不踴朋友退反賔位使者退則出矣

徹衣者執衣如襚以適房

正義鄭氏康成曰凡於襚者出有司徹衣【賈疏雜記諸侯使人含襚賵訖乃曰宰舉以東故知有司徹衣】賈氏公彥曰如襚者亦左執領而右執要也

餘論楊氏復曰古者襲斂用衣甚多故古有襚今世俗有襲而無大小斂故襚禮亦從而廢惜哉

右庶襚

爲銘各以其物亡則以緇長半幅防末長終幅廣三寸書銘於末曰某氏某之柩【亡音無長並直亮反防醜成反廣古曠反下並同注今文銘爲名末爲斾】

正義鄭氏康成曰銘明旌也雜帛爲物大夫士之所建也【賈疏周官司常職雜帛爲物又云大夫士建物雜帛者以絳帛爲旌旗之縿而以白色之帛緣其側也】以死者爲不可別故以其旗識識之【陸氏徳明曰旗識識之上音試下音式】愛之斯錄之矣【賈疏檀弓文】亡無也無旗不命之士也【賈疏謂子男之士】半幅一尺終幅二尺【賈疏布幅二尺二寸今云半幅一尺終幅二尺者除兩邊二寸而言】防赤也在棺爲柩【賈疏曲禮文】賈氏公彥曰書銘之法喪服小記云男子稱名婦人書姓與伯仲敖氏繼公曰銘書其名者以卒哭乃諱故也周官大夫士建物蓋指見居官者而言此云各則是三等之士其物亦有不同者矣無物謂士之未仕者也

案鄕射記無物則以白羽與朱羽糅注云謂小國之州長不命者也敖氏則以爲士之未仕者二說兼之乃備蓋士𨿽未仕亦有銘旌則與不命之士同其他禮儀亦皆相等此士禮皆指已仕者而未仕者該焉此亦足以徴之矣

存疑賈氏公彥曰大夫士同建物物之爲雜帛𨿽同其旌旗之杠長短則異禮緯雲天子之旗九仭諸侯七仭大夫五仞士三仞死則以尺易仞故下云竹杠長三尺以杠之長短不同故言各以別之

案九仭之杠長木旣不易得而植之僕之亦難禮緯之言殆不可信且云各以其物則異者固不専指其杠矣

竹杠長三尺置於宇西階上【杠音江】

正義鄭氏康成曰杠銘橦也宇梠也【賈疏爾雅檐謂之樀郭注云屋梠梠謂當檐下】賈氏公彥曰造銘訖且置於宇下西階上待爲重訖乃置於重又至殯卒塗始置於肂此時未用權置於此也敖氏繼公曰置臥而縮置之案緇半幅防終幅合之長三尺竹杠三尺稱之也則大夫而上𨿽如禮緯所稱亦五尺七尺九尺止矣古尺當今尺六寸有奇古之三尺不及今之二尺但取記名姓爲識別而已豈以爲觀美哉亦異乎後世之爲銘者矣

右爲銘

甸人掘坎於階閒少西爲垼於西墻下東鄕【掘其月反垼余益反音役鄕許亮反注今文鄕爲面】

正義鄭氏康成曰甸人有司主田野者【賈疏周官甸師徒三百人耕耨王借是掌田野士𨿽無此官亦有掌田野之人】垼塊竈【賈疏下記云垼用塊】西墻中庭之西賈氏公彥曰掘坎者將以沐浴余潘及巾柶等棄埋之於此也下記云掘坎南順廣尺輪二尺深三尺南其壤爲垼者將用之以煮沐浴之潘水也敖氏繼公曰少西者其四分階閒一在西與

案沐浴之潘水必致其潔不敢以生人飲食之爨褻之故爲垼於西墻下猶虞祭饎爨在東壁特牲饎爨在西壁之意也檀弓曾子之喪浴於爨室蓋不爲垼而浴水自爨室來故記者譏其簡略失禮耳夫豈遷屍以就浴於爨室乎又案甸人掌以薪蒸役外內饔之事士家未必有之則此亦公有司與蓋公使人弔則公有司之應共其職者亦至矣且職防令之有常職則不必俟公命而後至也其他祝宗人之等皆然或曰士有圭田甸人卽掌圭田之農事者未知是否

新盆槃瓶廢惇重鬲皆濯造於西階下【惇都愛反重直龍反鬲良益反下並同造七到反】

正義鄭氏康成曰新此瓦器五種者重死事也盆以盛水槃承渜濯瓶以汲水也廢惇惇無足者所以盛米也重鬲鬲將縣於重者也濯滌漑也造至也猶饌也以造言之喪事遽【賈疏盆以盛水祝淅米時所用槃承渜濯謂置於屍牀下渜濯者沐浴之餘潘水也瓶以汲水管人汲用此也凡物無足者稱廢此廢惇惇無足者如士虞禮廢爵注云爵無足是也祝盛米用惇此廢惇也鬲將縣於重者下文鬻余飯乃縣於重此時先用以煮潘沐故云將縣於重者也造是造次不言饌而言造故云防事遽也】敖氏繼公曰此五種者蓋當階少西而北上也云造者明濯於他處五者不言其數略之

案五者之數蓋瓶惇各一槃鬲各二而盆三也惇鬲有明文瓶汲水無他用槃則一盛沐水一承渜濯盆則一以淅米一盛潘一盛浴水也防大記云沐用瓦盤浴水用盆沃水用枓此亦當有枓不言者文省右掘坎爲垼濯器

陳襲事於房中西領南上不綪【綪菑耕反防同】

正義鄭氏康成曰襲事謂衣服也綪讀爲防屈也襲事少上陳而下不屈江沔之間謂縈收繩索爲防賈氏公彥曰陳之法房戶之內於戶東西領南上以衣裳少從南至北則盡不須防屈知戶東陳之者取之便故也敖氏繼公曰事猶物也言襲事而不言衣者衣少於他物也惟言西領主於衣也其他物亦上端鄕西必西領者以屍在室也士冠禮曰陳服於房中西墉下東領此西領者其於東墉下乎不綪者一一自南而北若一列不足以盡之則復以其餘者始於明衣之西而陳之亦自南而北其次列之首與前列之末不相屬而更端別起不如物之綪屈者然也不綪者襲事少且變於斂也

案凡所陳物少一行可陳訖者只須言南上北上不須言綪不綪若物多一行陳不盡須兩行三行者則必言綪不綪假如南上之物苐一行從南至北苐二行又從南至北則不綪也若苐一行從南至北第二行從北至南則是綪也注云江沔之間謂縈收繩索爲綪其諭至切亦有物不必多而防陳之者以其行列不可太闊因綪之以爲文且與他物之陳者相變如少牢主婦薦四豆公食宰夫薦六豆士羞庶羞十六豆之類是也

明衣裳用布

正義鄭氏康成曰以親身爲圭潔也【賈疏知親身者以下文浴訖先設明衣也明者潔淨之義故知取其圭潔也】

鬠筓用桑長四寸纋中【鬠音膾又戶最反纋音憂注古文鬠皆爲括】

正義鄭氏康成曰桑之爲言防也用爲笄取其名也【賈疏喪用桑以聲取之】長四寸不冠故也纋筓之中央以安髮【賈疏纋者兩頭闊中央狹則於髮安也凡笄有二種一是安髮之笄一是固冠之笄固冠之笄如皮弁笄爵弁笄惟男子有婦人則無二笄皆長不惟四寸今此笄四寸者僅取入髻而已不用長笄者不冠故也】賈氏公彥曰以髻爲鬠取其以髮防聚之意生時

男子冠婦人筓死則男子不冠婦人不筓故下記云其母之喪鬠無筓注云無筓猶丈夫之不冠也家語孔子之防襲而冠者家語王肅之所增攺不可依用聶氏崇義曰鬠結也謂先以組束髮乃笄也敖

氏繼公曰防髮爲紒曰鬠今南語猶然云鬠笄者明其不纚也生時櫛而纚乃加筓此於生時爲冠內之笄但不用桑耳其用長笄則去此短笄不幷用也長笄者冕弁之笄也婦人有長笄無短笄下云鬠用組此不言組者文略耳

案死者不冠故無長笄若生者則短長並有敖氏謂不幷用非也已於士冠禮辧之襲不以冠者有掩以裹其首則無所用冠若有冠則不便於小斂大斂之縱橫收束也呂氏坤乃謂不冠非待死之禮而以野服道妝爲可若是傎哉

布巾環幅不鑿【注古文環作還】

正義鄭氏康成曰環幅廣袤等也【賈疏布幅二尺有二寸除邊幅二寸以二尺爲率則此廣二尺袤亦二尺也】不鑿者士之子親含反其巾而已大夫以上賓爲之含當口鑿之嫌有惡【賈疏雜記鑿巾以飯公羊賈爲之也注云記士失禮所由始蓋士親飯必發其巾大夫以上臣爲賔賔飯含嫌有惡故鑿之士則不鑿也此云不鑿則大夫以上鑿猶士月半不殷奠則大夫以上月半殷奠可知】賈氏公彥曰此爲飯含而設所以覆死者之面也敖氏繼公曰布巾不鑿士之制然也此云不鑿則有當鑿者矣鑿者其君禮與

掩練帛廣終幅長五尺析其末

正義鄭氏康成曰掩裹首也析其末爲將結於頤下又還結於項中賈氏公彥曰掩若今人襆頭但死者則以後二腳於頤下結之與生人異耳敖氏繼公曰析其末者兩端皆析而爲二也

案練帛練孰之帛用掩者不冠故也下言幎目則掩自額以上可知疏云襆頭蓋唐人之襆頭宋人之幅巾皆是以繒裹首者

瑱用白纊【瑱替宴反纊音曠】

正義鄭氏康成曰瑱充耳纊新綿【賈疏對緼是舊綿】賈氏公彥曰生時充耳人君用玉臣用象詩齊風著之篇所謂瓊華之等謂之瑱又有以素以黃之等所以縣之示不聽防今死者直用纊塞耳而已異於生也朱子曰瑱如棗核大

幎目用緇方尺二寸防裏著組系【幎音覓注作縈於營反著章語反下並同】正義鄭氏康成曰幎目覆面者也幎讀若詩葛藟縈之之縈防赤也著充之以絮也組系爲可結也賈氏公彥曰四角有系於後結之敖氏繼公曰此𨿽覆面之物然以幎目爲名其義似主於目也郝氏敬曰幎目以巾蔽目鄭氏讀幎爲縈非也

案說文幎幔也音與冪同如郝氏說音𨿽別而義則同也不言帛者因於掩也

握手用纁里長尺二寸廣五寸牢中旁寸著組系【牢注音樓當從今文作纋】

正義鄭氏康成曰牢讀爲樓樓謂削約握之中央以安手也今文牢爲纋劉氏熈曰握以物著屍手中使握之也賈氏公彥曰此衣在手故言握手廣五寸牢中旁寸則中央廣三寸也中央足容四指每指一寸則四寸四寸之外尙有八寸皆廣五寸也敖氏繼公曰牢字未詳姑從舊注此握手之系與決系惟一而已

案注讀牢爲樓牢樓古音本相通但詁作削約則未知其何所本今文牢爲纋鬠笄纋中亦是狹小之意此握手削約旁寸正與纋字意同從今文作纋則義不穿鑿而亦與上文鬠笄纋中爲類矣敖氏謂握手惟一系蓋從記文設握結於而推之也疏雲長尺二寸者手之表裏各四寸又食指小指之兩廉及覆掩處四寸也廣五寸者指表之長也指裏之長三寸故牢中旁寸

存疑郝氏敬曰握手縫帛如筩韜屍兩手牢猶籠也空其中旁寛寸著綿以組爲系兩手交貫於牢案郝氏以牢爲牢籠韜屍兩手交貫牢中非也廣僅五寸豈足以韜兩手且無右手設握連於左手之文若両手交胸以一握連之是梏之也古人制禮豈如是之繆乎

決用正王棘若檡棘組系纊極二【檡音澤注今文檡爲澤】

正義鄭氏康成曰決猶闓也著右大擘指以鉤闓體也詩云決拾旣佽正善也王棘與檡棘善理堅刃皆可以爲決極猶放也以沓指放令不挈指也生者以朱韋爲之而三【賈疏大射君朱極三】死用纊又二明不用也賈氏公彥曰用王棘與澤棘者科用其一不謂兼此二者敖氏繼公曰決與極皆用於右手象生時所有事者也決著右擘極韜食指將指生以象骨爲決韋爲極死則以棘與纊爲之明不射也士生時所用韋極之數無聞以此推之當亦用二也是其降於君者與然則君之防其用纊極亦三矣存疑賈氏公彥曰以沓指放令不挈指者謂以此二極與決爲借令不決挈傷指耳

案決著於大擘指極韜於食指中指各不相非以極爲決之借也疏蓋以後注有以韋爲之借之文而誤合爲一耳又案射者男子之所有事匪直爲武備而已蓋禮樂之事系焉古聖人重之男子初生三日射人以桑弧矢六射天地四方死猶著決韜極而明器必備弓矢焉以此始之以此終之也

冒緇質長與手齊防殺掩足【冒莫傲反齊如字殺所介反】

正義鄭氏康成曰冒韜屍者制如直囊上曰質下曰殺質正也其用之先以殺韜足而上後以質韜首而下齊手上下纁象天地也喪大記曰君錦冒黼殺綴旁七大夫冒黼殺綴旁五士緇冒防殺綴旁三凡冒質長與手齊殺三尺劉氏熙曰以囊韜其形曰冒覆其形使勿惡也賈氏公彥曰以冒爲總目下質與殺相對則在上曰質喪大記皆以冒對殺則冒旣總名亦得對殺爲在上之稱也孔氏穎達曰冒兩囊皆縫合一頭又縫連一邊餘一邊不縫其不縫之邊上下安帶綴以結之而以多少爲尊卑之差劉氏績曰冒上者方正故曰質冒下身者漸狹故曰殺與手齊掩足準死者之身而爲之也敖氏繼公曰殺者殺長於質也

案質之長齊手殺又長於質當以其人之長短爲度云三尺者謂其下之減殺而漸狹者三尺與又案雜記云冒者所以掩形也自襲以至小斂不設冒則形是以襲而設冒蓋孝子之於親藏之欲其固故大斂小斂皆有絞以束之襲而設冒亦絞之意也人死斯惡之尸之所在親者男婦居焉弔者襚者入焉孝子縱不忍惡其親能保他人之勿惡乎故旣襲則亟以冒韜之

爵弁服純衣【純陸讀如緇敖讀如字】

正義鄭氏康成曰古者以冠名服死者不冠【賈疏死者不冠而云爵弁皮弁直以冠名服不用其冠也】此謂生時爵弁所衣之服也純衣者纁裳賈氏公彥曰凡襲斂之服無問尊卑皆先上服此爵弁服士之生時服以助祭者也

皮弁服

正義鄭氏康成曰此謂生時皮弁所衣之服也其服白布衣素裳賈氏公彥曰士冠禮云素積白屨是也

案皮弁服之衣以絲爲之非布也若以白布則反在朝服端之下矣詳見士冠禮

褖衣【褖他玩反注古文褖爲緣】

正義鄭氏康成曰黒衣裳赤緣之謂褖【賈疏赤緣謂之褖者爾雅文彼釋婦人嫁時褖衣此褖衣𨿽不赤緣而褖衣之名則同也褖雜記作稅】褖之言緣也所以表袍者也【賈疏袍者有著之衣玉藻云纊爲繭縕爲袍是也】防大記云衣必有裳袍必有表不襌謂之一稱賈氏公彥曰此褖衣卽端也士冠禮陳三服有端無褖衣此亦陳三服有褖衣無端故知此褖衣卽端也但此端連衣裳與婦人褖衣同故變名褖衣也所以連衣裳者以其用之以表袍袍連衣裳故也但端有三等裳此防禮同裳而已敖氏繼公曰此如端之衣裳而深衣制也孔氏穎達曰袍是褻衣必須有衣以表之不使襌露乃成一稱死者冬夏並用袍上並加表也

案雜記子羔之襲也繭衣裳與褖衣纁袡爲一曽子譏之曰不襲婦服婦服謂纁袡也纁絳色袡裳下緣士昏禮所謂純衣纁袡士妻嫁時之服卽注所云以赤緣之者也士襲所用褖衣則不以赤緣之止是衣裳連之而己此疏所以云不赤緣而敖氏以爲深衣制也褖衣以袍爲裏則褖衣固襌而無裏者矣如以襚則杜預所謂襌復具曰稱也

通論孔氏穎達曰熊氏云褻衣之用尊卑不同士襲用褻衣故士喪禮陳襲事有褖衣注云褖所以表袍者是襲有袍也至小斂有散衣注雲散衣褖衣以下袍繭之屬是小斂有袍也大斂亦有散衣是大斂有袍也若大夫襲亦有袍子羔之襲繭衣裳是也斂則必用正服不用褻衣檀弓云季康子之母死陳襲衣敬姜曰將有四方之賔來褻衣何爲陳於斯命徹之注云褻衣將以斂是大夫不當用褻衣斂也若公則襲及大小斂皆不用褻衣雜記云公襲無袍繭襲尙無大小斂可知矣

緇帶

正義鄭氏康成曰黑繒之帶【賈疏玉藻士練帶緇辟此黑繒之帶據辟者而言也】賈氏公彥曰三服同一帶者士惟有此一帶而已但生時著服不重各設帶此襲時三服俱著則共一帶也

韎韐【韎音妹韐古答反】

正義鄭氏康成曰一命縕韍【賈疏玉藻文祭服謂之韍他服謂之韠士一命者服韎韐亦名韞韍不得直名韍也】賈氏公彥曰士冠禮端服爵韠皮弁服素韠爵弁服韎韐今三服共設韎韐者亦如帶也韐者合韋爲之以韎艸染之取其赤

案韎韐系於革帶則當有革帶焉不言者於韎韐中包之也

竹笏【注今文笏作忽】

正義鄭氏康成曰笏所以書思對命者【賈疏書思對命玉藻文】玉藻曰笏天子以璆玉諸侯以象大夫以魚須文竹士竹本象可也【庾氏蔚之曰士以竹爲本質以象牙飾其邊】又曰笏度二尺有六寸其中博三寸其殺六分而去一孔氏穎達曰大夫士笏旣抒其上又抒其下首廣二寸半

夏葛屨冬白屨皆繶緇絇純組綦繋於踵【繶於力反純諸允反綦音其踵諸勇反張氏淳曰陸氏釋文無絇字鄭注屨人引此亦無絇字鄭又云言繶必有絇純言鉤亦有繶純今有絇字是後人加之也】

正義鄭氏康成曰冬皮屨變言白者明夏時用葛亦白也此皮弁服之屨士冠禮曰白屨以魁柎之緇絇繶純純博寸綦屨繋也所以拘止屨也賈氏公彥曰士冠禮爵弁纁屨素積白屨端黑屨三服各自用屨屨從裳色今死者重用其服屨惟一而已三服相參帶用端韎韐用爵弁屨用皮弁各用其一以配三服也繶在牙底相接之縫中絇在屨頭如刀衣鼻純爲緣口皆以絳爲之繶在緇上明同用緇也綦繋於踵者綦屬於跟後以兩端鄕前與絇相連於腳跗之上合結之敖氏繼公曰踵屨後也以其當足踵之處故因以名之以綦相繋於此欲其斂也及著之乃系於跗韠用爵弁之韠屨用皮弁之屨以二服尊也

庶襚繼陳不用

正義鄭氏康成曰庶眾也不用不用以襲也【賈疏至小斂則陳而用之惟君襚至大斂乃用也】多陳之爲榮少納之爲貴【賈疏襲時惟用三稱】賈氏公彥曰庶襚卽上文親者襚庶兄弟襚朋友襚皆是也繼陳謂繼襲衣之下陳之敖氏繼公曰庶襚親朋所遺故不可以不陳襲事所用有限故此不必用小斂大斂之衣放此

案襚者出徹衣者輙執衣以適房是庶襚本在房中故陳襲事於房中卽以繼陳之也小斂之衾亦陳之不言君襚者君襚尊不敢褻也襚時衣尸之後卽徹而另置他所至將大斂乃出而陳之襲訖則陳而不用之衣當另置之他所明日將小斂又陳之故以篋而升降自西階也

右陳襲事

貝三實於笲【笲音煩】

正義鄭氏康成曰貝水物江水產焉古者以爲貨【賈疏漢書食貨志五貝爲朋】笲竹器名班氏固曰所以有飯含何緣生食今死不欲虛其口用寶物何也有益死者形體賈氏公彥曰士飯含用米貝檀弓云飯用米貝據士禮也大夫以上則兼用珠玉

稻米一豆實於筐

正義鄭氏康成曰豆四升【賈疏昭三年左傳晏子辭】

通論賈氏公彥曰防大記君沐粱大夫沐稷士沐鄭云士防禮沐稻此云沐粱蓋天子之士也以差率而上之天子沐黍與飯與沐米同

案防大記俱諸侯以下禮所言君皆諸侯也大夫士亦諸侯之大夫士也士不當與君同沐粱士防禮沐用稻彼粱字其稻字之誤與鄭以爲天子之士殊屬附防

沐巾一浴巾二皆用綌於笲

正義鄭氏康成曰巾所以拭汗垢浴巾二者上體下體異也綌麤葛賈氏公彥曰此士禮上下同用綌玉藻云浴用二巾上絺下綌彼據大夫以上也敖氏繼公曰沐巾以晞髮浴巾以去垢於笲不言實文省下放此三巾共一笲

櫛於簞浴衣於篋【櫛荘乙反簞音丹】

正義鄭氏康成曰簞葦笥【賈疏曲禮注云圎曰簞方曰笥此云簞葦笥者舉其類也】浴衣己浴所衣之衣以布爲之其制如今通裁【賈疏浴衣用以晞身明以布爲之以其無殺卽布單衣漢時名爲通裁故舉漢法爲況】

皆饌於西序下南上

正義鄭氏康成曰皆者皆貝以下東西墻謂之序【賈疏爾雅釋宮文】中以南謂之堂【賈疏謂於序中半以南乃得堂稱以堂上行事非専一所近戶卽言戶東戶西近房卽言房外之東房外之西近楹卽言東楹西楹近階卽言東階西階近序卽言東序下西序下若自半以南無所繼屬者乃以堂言之下文淅米於堂是也其實室外房外統名爲堂也】賈氏公彥曰謂從序半以北陳之敖氏繼公曰

必南上者便其取之先後也

案西序自西房外之西墻以南至墻盡而止今此所陳自中半以北起而上不盡西房外故疏雲從序半以北陳之也

右陳沐浴飯含之具

欽定儀禮義疏卷二十六﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷二十七

士喪禮上第十二之二

管人汲不說繘屈之【說吐活反繘居聿反】

正義鄭氏康成曰管人有司主館捨者不說繘將以就祝濯米屈縈也賈氏公彥曰聘禮記云管人爲客三日具沐五日具浴故此亦使之爲死者汲水也不說繘屈之者以喪事遽故也吉尙安舒汲宜說之矣李氏如圭曰易井彖曰繘井方氏慤曰管人主管鑰之人也井竈亦其所司故使之汲水敖氏繼公曰繘瓶之綆也此下當有盡階不升堂授祝之事不著之者蓋文脫耳

案不說繘者恐水不足將以備再汲且浴水又須汲也敖氏知盡階不升堂者以下文推而得之經亦以與下互見故文不具與又案設客館所以待四方之賓客而管人則掌之蓋卽供守舍之役者故賓客至則具沐浴之事焉此令汲水者因其職也

祝淅米於堂南面用盆【淅西益反】

正義鄭氏康成曰祝夏祝也【賈疏夏祝見下記文】淅汏也【許氏愼曰汏淅防也】楊氏復曰祝淅米者淅筐之稻米以取潘也此米凡三用祝淅米取潘以沐一也祝受宰米並貝以含二也祝以飯米之餘煮鬻用二鬲縣於重三也案內則面垢燂潘請靧是生時靧沐亦用潘也

管人盡階不升堂受潘煮於垼用重鬲【潘敷灣反音番重直容反】正義鄭氏康成曰盡階三等之上喪大記曰管人受沐乃煮之甸人取所徹廟西北厞薪用防之李氏如圭曰潘淅米汁也用之以沐故又曰沐敖氏繼公曰受謂受之於祝也其以重鬲受之與賈氏公彥曰用重鬲者以其先煮潘後煮米爲鬻縣於重故煮潘用重鬲也取徹廟之西北厞薪用防之者卽復人降自西北榮所徹者也

祝盛米於惇奠於貝北【盛音成】

正義鄭氏康成曰復於筐處也賈氏公彥曰惇卽上廢惇也稻米向未淅實於筐今淅訖盛於惇置惇之處仍於置筐之處以擬飯之所用也

士有冰用夷槃可也

正義鄭氏康成曰謂夏月而君加賜冰也【賈疏喪大記士無冰用水此有冰明據士得賜者也】夷槃承尸之槃喪大記曰君設大槃造冰焉大夫設夷槃造冰焉士並瓦槃無冰設牀襢笫有枕賈氏公彥曰喪大記注云禮自仲春之後屍旣襲旣小斂先內冰槃中乃設牀於其上不施席而遷屍焉秋涼而止是槃以盛冰而承於屍牀之下者也周官淩人職大喪共夷槃冰諸侯稱大槃辟天子其大夫言夷槃此士喪君賜冰亦用夷槃卑不嫌但小耳故鄭注喪大記云夷槃小焉敖氏繼公曰言此於將沐浴之前蓋謂或得以此夷槃爲沐浴之用也士若賜冰則有夷槃故因而用之沐浴旣則以盛冰而寒屍也是句之上似當更有設槃之文此特其後語耳

案細玩經文見敖氏之體防微矣若夷槃止以盛冰則可也二字殊爲賸語然則大夫之喪固以夷槃浴者與用夷槃謂置之牀下以承渜濯也

外禦受沐入

正義鄭氏康成曰外禦小臣侍從者沐管人所煮潘也賈氏公彥曰外禦對內禦爲名下記云其母之喪則內禦者浴則此外禦是士之侍禦僕從者敖氏繼公曰受沐亦於堂上管人亦盡階不升堂授之此當更有管人汲而授浴水之事亦文不具也喪大記云管人汲不說繘屈之盡階不升堂授禦者禦者入浴受潘與水皆以盆

案注云小臣侍從者則士有臣明矣此曰小臣則室老爲貴臣又可見矣淅米汁涼者謂之潘煮之則謂之沐沐者以其用名之也

主人皆出戶外北面

正義鄭氏康成曰象生時沐浴裸裎子孫不在旁主人出而襢笫【賈疏襢笫喪大記文注云襢袒也袒簀謂去席盝水便是也】賈氏公彥曰喪大記云禦者四人抗衾而浴以浴時裸裎無衣抗衾以蔽之故主人出子孫不在旁也敖氏繼公曰是時婦人亦皆出出則立於房矣經不言者略之

乃沐櫛挋用巾【挋之印反下同】

正義鄭氏康成曰挋拭也古文挋皆作振賈氏公彥曰櫛訖以巾拭髮使淸淨無潘糷拭訖仍未作紒下文待蚤揃訖乃鬠用組是其次也

案振收也依古文作振更明顯

浴用巾挋用浴衣

正義鄭氏康成曰用巾用拭之也喪大記曰禦者二人浴浴水用盆沃水用枓【賈疏枓酌水器受五升方有柄用之酌盆水以沃屍】案沐訖乃浴先上體後下體也荀子云不沐則濡櫛三律而止不浴則濡巾三式而止蓋戰國時流俗如是古禮不如是之苟簡也用枓酌水以沃之則滲漉周徧而致其潔也明矣而或者以爲用其意而已豈仁人孝子之心哉

渜濯棄於坎【渜奴玩反濯直孝反注古文渜作湪】

正義鄭氏康成曰沐浴余潘水巾櫛浴衣亦並棄之【賈疏潘水旣經溫煮名之爲渜已將沐浴謂之爲濯已沐浴訖余潘水棄於坎巾櫛浴衣亦棄之者以其已經屍用恐人防之故也】

案坎卽甸人所掘於階閒少西者也屍所用之物人每以爲不祥而憎惡之則防矣故亟埋之

蚤揃如他日【蚤音爪揃子演反】

正義鄭氏康成曰蚤讀爲爪斷爪揃須也人君則小臣爲之他日平生時

存異呂氏坤曰斷爪揃須何謂也體受歸全存之何病郝氏敬曰剔手足甲曰爪刷須鬢曰揃鄭謂揃爲斷須非也

案喪大記小臣爪手翦須又云小臣爪足蓋手爪太長則不便於運動足爪太長則不適於步履故閱月逾時必斷之使短而修之使平至於須髯亦薙其叢雜與夫睂閒髮際之局曲不淸者此皆生時修容之事故經云如他日也士虞記沐浴櫛蚤翦五字各爲一事亦可見矣注原無斷須之文然所云蚤揃者固非僅剔之刷之也如謂斷爪揃須卽不得爲體受全歸則子生三月何必翦髮爲鬌乎夫亦好詆訾前人敢爲異論而不自知其固而不通矣

鬠用組乃笄設明衣裳

正義鄭氏康成曰用組以束髮也賈氏公彥曰鬠紒訖乃設明衣裳以蔽體是其次也

主人入卽位

正義鄭氏康成曰已設明衣裳可以入也敖氏繼公曰主人入則眾主人及婦人亦皆入卽位也

案沐浴裸裎主人出至設明衣裳而後入人子之於父母若有所避然者何也古者自命士以上父子異宮明王之政敬其妻子有道必無裸裎以見其子孫者死而沐浴猶此志也

右沐浴

商祝襲祭服褖衣次

正義鄭氏康成曰商祝祝習商禮者襲謂布襲衣於牀上也祭服謂爵弁服皮弁服皆從君助祭之服大蠟皮弁素服而祭送終之禮也襲牀次含牀之東衽如初也喪大記曰含一牀襲一牀遷屍於堂又一牀敖氏繼公曰襲謂布衣而將襲之也爵弁助祭於

君之服也皮弁爲君祭蠟之服也士祭於已用端此褖衣𨿽以當端然非其本制故不在祭服之中先布祭服美者在外也襲斂之屬使商祝其義未聞案商祝當袒自此至飯含以訖終襲不袒不可以襄事也經不具耳祭服褖衣次者先爵弁服次皮弁服次褖衣又次袍繭自表而裏一一布之於襲牀使周整均齊也不言袍繭者於褖衣中包之矣此時屍浴竟未含含牀卽浴牀猶是始死遷尸之牀也郊特牲云皮弁素服而祭素服以送終也此注用之以證皮弁服之爲祭服耳

餘論郝氏敬曰嘉禮文告則大祝小祝凶喪勞役則夏祝商祝樂記曰宗祝辧乎宗廟之事商祝辧乎喪禮商爲亡國故凶事用之

案三祝皆公有司也周人制禮乃有商祝夏祝之名者一士之喪三祝並用蓋喪事需人甚多非一祝所能辦故因其所職之事而殊之以名非必以布襲執巾爲商禮鬻余用鬲爲夏禮也然當周監二代制作明備之時而講習夏商與昭代所頒並重孔子之喪公西赤爲志三代之制皆兼用之又如章甫母追夏殷之冠周人不廢其餘雜用前代見於經傳者不可殫舉可見武王周公盛時旣損益前代典章以著爲周禮而又令學士大夫采掇遺文參用舊典至周之挽季而本朝之禮猶與夏殷並著學者得以擇而行之不以爲嫌蓋卽夏祝商祝之名可以知公天下之至意而禮非虛器矣

主人出南面左袒扱諸面之右盥於盆上洗貝執以入宰洗柶建於米執以從【扱初洽反注今文宰不言執】

正義鄭氏康成曰俱入戶西鄕也【賈疏下云主人與宰牀西東面故知此時西鄕也敖氏繼公曰謂俟啇祝旣有事乃授貝米也】賈氏公彥曰扱諸面之右者面前也謂袒左袖扱於右腋之下帶之內取便事也洗貝執以入者洗訖還於笲內執之宰洗柶建於米者亦於廢惇之內建之敖氏繼公曰左袒爲當用左手也盥於盆上以盆承盥水也洗貝洗柶亦如之執執笲執惇也建亦謂以葉鄕上也案主人出爲盥且取貝也宰亦私臣蓋次於室老者含時婦人當稍逺則彌近西壁與又案主人含屍左袒含畢襲小斂訖袒奉屍侇於堂襲將大斂袒斂於棺卒塗襲將葬啟殯袒朝於祖襲載柩袒卒束襲將祖袒旣祖襲柩行袒出宮襲將窆屬引袒窆訖襲又君視斂君賵皆袒畢事襲蓋有勞事則袒以便其運動有敬事則袒以致其不安其在於喪則於其勞敬之時哀彌甚焉而因以爲行禮之節故檀弓云有所袒有所襲哀之節也袒左袖而出臂則左袖及衣之左畔皆垂故必以扱於右但不肉袒耳或以捲袖露臂爲袒非也此時深衣則猶緇帶也

商祝執巾從入當牖北面徹枕設巾徹楔受貝奠於屍西

正義鄭氏康成曰當牖北面直屍南也【賈疏下記云設牀笫當牖衽下莞上簟設枕遷屍於上是屍當牖今言當牖北面則直屍南可知】如商祝之事位則屍南首明矣【賈疏未葬以前皆南首惟朝廟時北首順死者之孝心也】賈氏公彥曰受貝者就屍東主人邊受取笲貝從屍南過奠屍西牀上以待主人親含也敖氏繼公曰商祝北面當屍首者有事於屍故也凡非有事於屍者則不敢當其首也此所徹所設皆爲飯事至而然設巾者慮孝子見其親之形變而哀或不能飯含也楔楔齒之角柶也因其用而別名之以別於扱米之柶也旣設巾乃徹楔是巾之所覆不逮於口矣奠貝於屍西蓋在主人所坐處之南郝氏敬曰去其枕使首仰則飯易入

案大夫以上賓爲之含則鑿巾士之子親含則不鑿此可見大夫之巾長士之巾短短固無所用其鑿也雜記譏公羊賈之鑿巾以飯蓋以士而僭大夫故以失禮譏之

通論朱子答屍南首之問云士喪禮飯含章鄭注云屍南首至遷柩於祖注云此時柩北首祖祭注云旋柩鄕外足知古人屍柩皆南首惟朝祖之時北首非溫公創爲南首之說也君臨臣喪升自阼階西鄕撫屍當心則尸之南首本不爲君南面弔而然也案古無南面弔之禮若南面則君反近尸之足矣末世禮失或有然者因疑屍或北首不亦繆乎

主人由足西牀上坐東面

正義鄭氏康成曰不敢從首前也敖氏繼公曰由足西自牀北而西也凡過屍柩而西東者必由其足敬也不坐於屍東辟奠位

案主人所坐之牀卽屍牀也由下文推之則主人在屍西蓋當肩臂之處而宰則又立於其南將浴辟奠旣襲更設之此時屍東無奠所辟者奠之虛位耳

祝又受米奠於貝北宰從立於牀西在右

正義鄭氏康成曰祝受貝米奠之口實不由足也【賈疏上文祝入當牖北面是由屍首受主人貝奠之故主人空手由足過以口實不可由足恐防之故也】米在貝北便扱者也【賈疏祝先奠貝於屍西又受宰米從屍首西過不奠於貝南而奠於貝北者欲便主人之扱也】宰立牀西在主人之右當佐飯事【賈疏米在主人之右故亦在右以佐其飯事】敖氏繼公曰奠米於貝北亦南上也宰從立者俟事畢而有所徹也記曰夏祝徹余飯則宰其徹貝笲與

案宰從者是從主人非從祝也亦由牀北而西俟主人坐乃立於其右宰佐飯事徹貝笲或俱有焉檀弓云疾當養者孰若妻與宰宰於臣中爲親則飯含之事固宜親之也

主人左扱米實於右三實一貝左中亦如之又實米惟盈

正義鄭氏康成曰右屍口之右惟盈取滿而已賈氏公彥曰屍南首其右謂東邊也敖氏繼公曰左手不便於用乃用之者由下飯含之順也主人東面坐若用右手則必反用其柶且加手於其親之面非孝敬之道也先實米爲貝借也又實米惟盈象食之飽也先右次左次中禮之序然也實米所謂飯也實貝所謂含也

案左手扱米固由下取米貝飯含之便亦以右手當附著屍口之上下唇而開張挹進之也實三貝而米盈之且柱其左右齻則固不欲其口之閉與先右次左次中射禮祭侯亦同故敖云禮之序然也

主人襲反位

正義鄭氏康成曰襲復衣也位在屍東【賈疏鄕袒則露形今復著衣還屍東西面位也】

案飯含訖夏祝諸人徹飯餘之米惇柶並貝笲俱由足而東出然後商祝行襲事

右飯含

商祝掩瑱設幎目

正義鄭氏康成曰掩者先結頤下旣瑱幎目乃還結項也【賈疏知後結項者掩有四腳後二腳先結頤下無所妨故先結之若卽以前二腳鄕後結於項則掩於耳及面兩邊瑱與幎目無所施故待設瑱並施幎目乃結項後也】敖氏繼公曰旣去巾乃爲之也掩瑱皆謂設其物也

案掩長五尺約中間不析者三之一以覆其頂其兩端析者各三之一設之之法先以後二腳從腦後鄕前結於頤下隨設充耳設幎目以幎目四角之系結於項後旣乃以掩之前二腳從額際兩分以結於項後也掩以裹首幎目以覆面各有攸當幎目之上兩角蓋猶在掩之內敖氏謂設掩急欲覆其形又謂幎目加於掩之上皆非也

乃屨綦結於跗連絇【跗方無反絇其於反】

正義鄭氏康成曰跗足上也以余組連絇止足坼也【賈疏足上謂足背也絇在屨頭上有孔得穿系於中而過屨系旣結有餘組穿連兩屨之絇使兩足不相離坼也】

乃襲三稱【稱熾應反下並同】

正義鄭氏康成曰遷屍於襲上而衣之【賈疏上文已布衣於含東牀上今乃遷屍於其上以衣著之】凡衣死者左衽不紐【賈疏喪大記小斂大斂祭服不倒皆左衽結絞不紐注云左衽衽鄕左反生時也】敖氏繼公曰襲三稱者爵弁服一也皮弁服二也褖衣三也衣裳具謂之稱襲不言設牀不言布衣又不言遷屍經文略也襲牀當在戶牖之間杜氏預曰衣襌復具曰稱案陳之則先爵弁服而後褖衣先其表也襲之則先褖衣而後爵弁服先其裏也褖衣一稱是襌復具者也皮弁服爵弁服是衣裳具者也襌復具者必有裳而衣裳具者不必有復以袍繭止用一而已又案斂衣左衽則襲衣亦左衽可知故注同之生時右衽死乃左衽則凡衣皆有兩衽明矣不紐者謂絞也斂衣亦然斂衣云不紐則左右衽皆有組若帯爲之系明矣紐如大帶之紐約謂活結也孔疏云生時帶並爲屈紐使易抽解死則不復解故結之

通論賈氏公彥曰按雜記注云士襲三稱子羔大夫襲五稱今公襲九稱則尊卑襲數不同矣諸侯七稱天子十二稱與

餘論髙氏閌曰自士襲三稱至公襲九稱其厚如此古人豈徒以設飾哉蓋人死斯惡之矣聖人不忍言也但制爲典禮使厚其衣衾以藏之後世不知此意襲者或止用襌袷一稱小斂大斂則全無之𨿽富貴之家衣衾盈笥不以襲斂積於無用甚或子孫相與分之或貿易於他人而所以附親之身者曽不之慮是何心哉

存異家語孔子之喪襲衣十有一稱加朝服一冠章甫之冠

案襲衣之數士三稱大夫五稱孔子用大夫禮亦止於五稱豈有以十一稱之禮況古者襲屍不冠蓋有掩加冒則無所用冠也此云章甫之冠亦不可信足知家語非古也

明衣不在算

正義敖氏繼公曰算數也不言裳者文省耳此乃死者親身之衣防故不在數中言之者嫌其衣裳具亦當成稱也

案明衣不在算則袍繭合褖衣爲一稱而在算矣明衣褖衣皆有裳則袍繭蓋無裳所以必表之而後成稱也以表之者有裳也

設韐帶搢笏【注古文韐爲合】

正義鄭氏康成曰韐帶韎韐緇帶不言韎緇者省文亦欲見韐自有帶也韐帶用革【賈疏緇帶以束衣革帶以佩韍玉之等生時有二帶死亦備此二帶故云韐自有帶也】搢插也插笏於帶之右旁【賈疏插於帶之右旁者以右手取之便也】

通論賈氏公彥曰雜記云公襲朱緑帶申加大帶於上注云朱緑帶者襲衣之帶飾之雜以朱緑異於生也此帶亦以素爲之申重也必言重加大帶者明𨿽有變必備此二帶是也案玉藻云雜帶君朱緑大夫華士緇辟又雜記云率帶諸侯大夫皆五采士二采注云此謂襲尸之大帶也以此而言君大夫生時二色死則加以五采士生時一色死乃加以朱緑是異於生此帶亦以素爲之彼是束衣之帶非大帶諸侯禮備二帶則士大夫亦宜有之此不言文不具也案襲尸之帶孔賈疏義俱不楚蓋革帶以佩韍大帶以申束衣上下所同但生時大帶君則辟以朱緑大夫辟以黃士辟以緇襲尸之大帶則君大夫皆五采士以朱緑此盛之異於生也雜記云士二采此經云緇帶蓋記者有異同耳孔氏以二采者爲天子之士似未必然豈此經略言緇帶不及二采與至公襲之朱緑帶蓋不用革帶而以此代之亦盛之耳非兩帶之外又多一帶亦非在衣之小帶也士則仍用革帶如生時故經記無文

設決麗於自飯持之設握乃連【烏貫反注古文麗爲連爲捥】正義鄭氏康成曰麗施也手後節中也飯大擘指本也決以韋爲之借有彄彄內端爲紐外端有橫帶【賈疏鄕掌爲內端屬紐於鄕手錶爲外端屬橫帶】設之以紐擐大擘本也因沓其彄以橫帶貫紐結於之表也【賈疏大指短其著之先以紐擐大擘本然後沓其彄於指乃以橫帶繞手一二貫紐反向手錶結之此橫帶卽上組系是也𨿽云結於之表且內於帶閒未卽結】設握者以其系鉤中指由手錶與決帶之餘連結之【賈疏握手長尺二寸裹手一端繞於手錶必重於上掩者屬以系於下角乃以系繞手一帀當手錶向上鉤中指又反而上繞取系向下與決之帶余連結之】此謂右手也【賈疏以右手有決今言與決同結明是右手下記所云設握者左手無決者也】敖氏繼公曰字未詳以此文意求之或是巨擘之別名麗附也飯字亦未詳且從舊注持謂繞而固之也蓋設決於大擘指而以其系自指本貫紐繞而固之及設握乃以握之系與之決系相結則與握相連而不開矣旣設決乃設極而後設握不言設極文省也此惟右手設握而左手則否其特重平日之便於用者乎或曰飯當作後謂指後也未知是否握說見記案決著於右擘指無可疑者而經言麗於則掌之上臂之下可屈曲之一節也麗於此者其決之系與自飯持之謂此系先擐大擘本繞之而後乃以繞於也於是設極於食指中指乃設握焉以握之中央之四寸者正當於掌右端自小指而掩於食指之背左端自食指而覆掩之乃以其系鉤中指之本而引之以與決系之麗於者互相纒繞而連結之此節設握之法岐解紛然卽注疏亦不能使人了了姑並存敖氏說以俟考古者之論定云

設冒櫜之幠用衾【櫜歌鏖反注今文櫜爲橐】

正義鄭氏康成曰櫜韜盛物者取事名焉衾者始死時斂衾【賈疏始死時幠用大斂之衾今襲訖仍用此衾也】

巾柶鬊蚤埋於坎【鬊音舜蚤音爪】

正義鄭氏康成曰坎至此築之也【賈疏上文渜濯棄於坎更有須埋者故未築至此事訖乃築之前爲坎是甸人此築之亦甸人也】將浴辟奠旣襲則反之【賈疏始死設奠於屍東方有沐浴與襲之事當辟之襲訖反之於屍東以其不可空無所依也下記云小斂辟奠不出室大斂時辟小斂奠於序西南則此宜辟於室西南隅此奠襲後因名襲奠故下注云將小斂則辟襲奠】敖氏繼公曰巾飯時覆面之巾也柶楔齒及扱米者也鬊櫛余之髮及所揃須也蚤所斷手足爪也埋者亦爲人防之

右襲

案屍襲主人不袒者沐浴飯含襲同爲一節以親含故袒於含袒則於襲不袒也襲訖丈夫婦人當馮屍哭踴不言者文不具且以哭本未絕聲也檀弓疏云襲而踴又案士與大夫俱三日而殯第一日襲第二日小斂第三日大斂乃殯則沐浴飯含襲俱是第一日事然屬纊有早晚而制備衣具亦或需時早者猶可逮死日之晚不則必至明日矣然則注家謂士之三日連死日數大夫之三日從死之第二日數亦勿可泥也

重木刋鑿之甸人置重於中庭參分庭一在南【重直容反】正義鄭氏康成曰木也縣物焉曰重刋斲治也鑿之爲縣簪孔也【敖氏繼公曰縣簪者謂縣鬲之簪也】士重木長三尺敖氏繼公曰木刋鑿之者謂以木爲之而加刋鑿也鑿謂鑿其前爲二孔而以簪貫之爲縣鬲之用也案始死未忍以親之神魂爲遽離於屍也至襲訖而將斂則屍漸不可得而見矣而作主尙逺故爲重焉若欲使神之識之者然公羊氏曰虞主用桑練主用栗則重亦以桑爲之與置於中庭者亦以表柩也三分庭一在南設之奠者奠訖由其南以東而因以爲踴者之節焉縣簪蓋亦以木爲之

存疑賈氏公彥曰士重木長三尺則大夫以上當約銘旌之杠爲等大夫五尺諸侯七尺天子九尺此據竪者橫者宜半之

餘論問重朱子曰三禮固有畫像可考然且如司馬公魂帛之說亦似合時之宜不必過泥於古也

夏祝鬻余飯用二鬲於西墻下【鬻本又作粥朱郁反飯父返反】

正義鄭氏康成曰夏祝祝習夏禮者鬻余飯以飯屍余米爲鬻也重主道也【賈疏重主道也檀弓文始死未作主以重主其神至虞祭之後以木主替重是有主道也】賈氏公彥曰用鬲於西墻下者西墻下有竈上文甸人爲垼是也

存疑鄭氏康成曰士二鬲則大夫四諸侯六天子八與簋同差

案用鬲之意不可曉意者重爲主道設之之始亦借此以馮之與閱日卽當去之不則餿酸穢臭而虫生之不可向邇非所以交神明也下篇啟殯朝祖重先不言去鬲則知前此去之久矣此亦以飯含所餘米恐防之不以他用故爲此多設之何庸乎注謂與簋同差疑未必然一云鬻卽鬲字傳寫訛耳鬲余飯者以飯尸之餘米置之鬲中而縣於重也未知是否

冪用疏布久之系用靲縣於重冪用葦席北面左衽帶用靲賀之結於後【久鄭讀爲灸音救敖讀如字音韭靲音今又音箝縣音懸】

正義鄭氏康成曰久讀爲灸謂以蓋塞鬲口也靲竹防也【賈疏顧命牖間南向敷重篾席卽此靲防一也謂竹之靑可以爲系者】葦席以覆重辟屈而反兩端交於後左衽西端在上賀加也敖氏繼公曰冪用疏布以布覆鬲也下篇云木桁久之然則久者乃以物承他器之稱此久不言其物則是因以所冪者爲之與旣以布冪其上又承其下乃以靲系之而縣於重前之簪也靲字從革似當爲革之屬冪用葦席以席蔽重之前後也北面謂席之兩端皆在北也左衽者右端在上而西向象死者之左衽也帶用靲者以靲中束其席如人之帶然因以名之後謂重之南也重主道也故言面言衽與帶以見其義云

案下篇遷於祖置重如初旣祖二人還重乃南面則初時北面矣設重北面故席之兩端皆在北也如疏謂先於重北面南掩之則兩端難以北向又云以東端爲下向西西端爲上向東則是右衽與經文相反矣葦席之冪蓋自簪以下露兩鬲於外

祝取銘置於重

正義鄭氏康成曰祝習周禮者也賈氏公彥曰以銘待殯訖乃置於肂今且置於重也敖氏繼公曰未用之權置於此蓋杠在其後銘在其前

案此祝不言夏商則周祝可知也皆周祝也而有夏商之名者以其所供之職別之也襲含小大斂拂柩飾柩禦柩之事商祝主之淅米鬻余徹奠進奠之事夏祝主之取銘之事周祝主之

餘論郝氏敬曰重者木不可動之名設重者刋木爲段以象魄也後世遂以葦席爲人形詩所謂籧篨亦其類

右設重置銘

厥明陳衣於房南領西上綪絞橫三縮一廣終幅析其末【綪菑耕反絞戶交反】

正義鄭氏康成曰絞所以收束衣服爲堅急者也【賈疏此總解大小斂之絞若細分之則別喪大記注云小斂之絞廣終幅析其末以爲堅之彊也大斂之絞一幅三析用之以爲堅之急也】以布爲之【賈疏下記云凡絞紟用布倫如朝服】縮從也橫者三幅從者一幅析其末者令可結也賈氏公彥曰厥明者對昨日始死之日爲厥明也此陳衣將取以斂皆用篋喪大記云凡陳衣者實之篋取衣者亦以篋升降者自西階是也此絞直言縱橫幅數不言長短者人有長短不定取足而巳敖氏繼公曰此𨿽有他物而衣居多故惟以陳衣言之南領變於襲亦以旣小斂則屍在堂也衣南領則絞與衾亦皆北陳矣綪者前列自西而東次列自東而西其下皆然如物之綪屈也絞橫三縮一順其用之時而陳之也析其末者析其兩端爲二如掩之制然

案此陳衣蓋在房戶內之西陳之變於襲以屍在西故西上也括髮免之麻與布則在戶內之東與斂衣綪者亦爲相變且襲衣少而斂衣多也喪大記士陳衣於房中西領北上與此異禮俗或殊故經記各出耳鄭以彼爲天子之士未必然也鄭又云小斂無紟因紟不在列見之

緇衾赬裏無紞【赬醜成反防同紞都感反】

正義鄭氏康成曰紞被識也斂衣或倒被無別於前後可也【賈疏被本無首尾生時有紞爲記識前後恐於後互換死者一定不須別其前後也】凡衾制同皆五幅【賈疏此無正文喪大記紟五幅無紞衾是紟之類故知五幅】敖氏繼公曰衾無紞似亦以此別於生此云無紞則有有紞者矣

案緇衾赬裏皆布爲之喪大記云君錦衾大夫縞衾以是差之可見矣

祭服次

正義鄭氏康成曰祭服爵弁服皮弁服敖氏繼公曰祭服蓋指端以上而言也士端而祭於已助祭則朝服焉襲用爵弁服皮弁服褖衣各一稱故惟以二弁服爲祭服此斂衣多矣宜用朝端也案注以祭服爲爵弁服皮弁服蓋準襲所用之祭服也小斂衣多則自祭於已之端而上皆當用之而不止於二弁服矣

散衣次

正義鄭氏康成曰褖衣以下袍繭之屬

凡十有九稱

正義鄭氏康成曰祭服與散衣賈氏公彥曰必十九者喪大記小斂衣十有九稱注云法天地之終數也則天子以下皆同十九稱天地之初數天一地二終數則天九地十人在天地之間而終故取終數爲斂衣稱數尊卑同也

陳衣繼之

正義敖氏繼公曰謂主人之衣及庶襚也

不必盡用

正義鄭氏康成曰取稱而巳不務多【賈疏襲時庶襚繼陳不用此小斂用衣多主人自盡或不足容用庶襚但衣𨿽多不得過十九稱耳】敖氏繼公曰此惟指繼陳者也嫌陳之則必用之故云然

右陳小斂衣

饌於東堂下脯醢醴酒冪奠用功布實於簞在饌東【注古文奠爲尊】

正義鄭氏康成曰凡在東西堂下者南齊坫【賈疏堂隅有坫以土爲之或謂堂隅爲坫下記云設棜於東堂下南順齊於坫】敖氏繼公曰功布大功小功布之通稱未審其以何者用之也下文大斂之奠乃云東方之饌兩瓦甒其實醴酒此但言醴酒不見瓦甒則此醴酒惟在觶與

案吉祭豆籩陳於房中以婦人薦也喪奠不用婦人故脯醢醴酒俱饌於東堂下異於吉且欲以奠者之升降爲踴節也此小斂之饌爲饌之始至大斂饌有棜則謂之東方之饌矣其所饌之處同也以後凡奠皆然大斂用毼豆無縢之籩則此時猶未變也俎用素而豆籩未變者變之以漸也大斂之前燭俟於饌東小斂當亦然經不言者互見耳喪大記云士堂上一燭下一燭其當小斂大斂之節與

存疑鄭氏康成曰功布鍛濯灰治之布也

案雜記云加灰錫也則功布未必以灰治之

設盆盥於饌東有巾

正義鄭氏康成曰爲奠者設盥也【賈疏謂爲設奠人設盥水及巾下云夏祝及執事盥卽於此盥也】賈氏公彥曰凡言設洗篚者皆不言巾以設篚則篚內有巾可知此喪事略不設篚故言巾也敖氏繼公曰盥盛盥水之器也盆盛棄水案設於饌東亦當東榮之節也但比吉時所設爲近北耳

右饌小斂奠

苴絰大鬲下本在左要絰小焉散帶垂長三尺牡麻絰右本在上亦散帶垂皆饌於東方【苴七於反又子於反鬲音�又音革喪服傳作搹同絰大結反】

正義鄭氏康成曰苴絰斬衰之絰也【賈疏喪服斬衰章云斬衰裳苴絰杖傳云苴者麻之有蕡者也】苴麻者其貌苴以爲絰服重者尙麤惡也【賈疏閒傳云斬衰貌若苴彼據人之形貌若苴麻明麻之形貌亦苴也閒傳又云齊衰貌若枲大功貌若止是不尙麤惡也】絰之言實也【賈疏檀弓云絰也者實也明孝子有忠實之心不虛服此服也】鬲搤也中人之手搤圍九寸絰帶之差自此出焉【賈疏中人之手搤圍九寸據大巨指與中指一搤而言】要絰小焉者五分而去一也【賈疏此據喪服傳而言首絰圍九寸去五分之一得七寸五分寸之一傳所謂齊衰之絰斬衰之帶也又去五分之一得五寸二十五分寸之十九傳所謂大功之絰齊衰之帶也又去五分之一得四寸百二十五分寸之七十六傳所謂小功之絰大功之帶也以下小功之帶至緦麻之帶皆以五倍破寸訃之可知耳】牡麻絰者齊衰以下之絰也牡麻絰者其貌易服輕者宜差好也【賈疏喪服齊衰大功皆言牡麻絰小功又言澡麻則齊衰以下皆牡麻絰矣傳曰牡麻者枲麻也閒傳曰齊衰貌若枲雄麻色差好是於服輕者宜也】散帶之垂者男子之道文多變也【賈疏此小斂要帶之垂者散之至三日成服而絞之小功以下初卽絞之】饌於東方苴絰爲上【賈疏苴絰爲上者經先言苴絰明以此爲首南陳之也】賈氏公彥曰此陳絰帶者以小斂訖當服未成服之麻也敖氏繼公曰左本右本纓皆在左也麻所重者本絰所重者纓苴麻絰以本爲纓明其最重也牡麻絰有本而不以爲纓明其差輕也纓皆在左者左尊右卑重者宜居尊處也散謂不絞之也此垂者謂帶下也云帶垂又雲長三尺見其帶下之長與大帶同也大帶說見首篇東方謂序東下云絰於序東是也其餘絰帶亦饌於此以絰無本不纓而帶不散垂故不言之

存疑鄭氏康成曰下本在左重服統於內而本陽右本在上輕服本陰而統於外

案注分左右爲陰陽蓋以爲父母之別也區下上爲內外則似無義理五服重輕無不由內焉有統於外者豈其爲母三年之服而可云統於外乎大功長殤九月纓絰中殤七月不纓絰此見纓卽以絰爲之而纓之重矣大功以上麻有本小功以下麻斷本又見麻之以本爲重矣然則或以本爲纓或以末爲纓斬齊之別左右上下之分以此敖氏得之又案饌於東方亦東堂下但在所饌奠之西而近於序東耳所饌者齊衰以下之布帶亦存焉

婦人之帶牡麻結本在房

正義鄭氏康成曰婦人亦有首絰但言帶者記其異【賈疏男子帶散麻婦人則結本是其異者】此齊衰婦人斬衰婦人亦苴絰也敖氏繼公曰此謂婦人凡帶之有本者皆然斬衰之帶亦在其中矣是時帶亦未絞但結其本以別於男子耳其首絰亦皆與男子同婦人斬衰之帶所以不與其首絰皆用苴麻者以其卒哭無變至祥乃除故聖人權其前後輕重之宜卽於始死之時用牡麻爲之而但以首絰見斬衰之義也此所饌者其在西房與

案斬衰婦人首絰用苴麻與男子同要帶則用牡麻殺於男子若齊衰則首絰與要帶並用牡麻也死者小斂之衣已陳於東房以下文推之則男子括髮之麻免之布亦宜在東房婦人之絰帶不宜混之故敖氏億其在西房與喪大記云凡陳衣不詘則斂具之占地多矣

右陳絰帶

牀笫夷衾饌於西坫南【笫菑史反又音櫛後同】

正義鄭氏康成曰笫簀也夷衾覆尸之衾【賈疏小斂以前用大斂之衾覆屍今小斂以往大斂之衾當陳之故更用夷衾此夷衾本爲覆屍覆柩不用入棺是以將葬啟殯覆棺亦用之也】喪大記曰自小斂以往用夷衾夷衾質殺之裁猶冒也【賈疏引此兼明夷衾之制上文云冒緇質長與手齊防殺掩足此作夷衾亦如此上以緇下以防連之乃用也】敖氏繼公曰屍夷於堂乃設此衾故以夷衾名之不以斂故別饌之

案冒上緇下防衾則表緇裏防故云猶冒也

西方盥如東方

正義鄭氏康成曰爲舉者設盥也【賈疏謂將舉屍者下文士盥二人是也】如東方者亦用盆布巾饌於西堂下【賈疏東方盥在東堂下此西方盥亦在西堂下可知】

右設牀笫盥

陳一鼎於寢門外當東塾少南西面

正義敖氏繼公曰當東塾亦在其南也少南者明其稍逺之不北面喪奠禮異也郝氏敬曰常鼎北面今西面凶事變也

其實特豚四鬄去蹄兩胉脊肺設扃鼏鼏西末素爼在鼎西西順覆匕東柄【鬄梯益反去起呂反胉音博劉音百扃居螢反注今文鬄爲剔胉爲廹古文鼏爲密】

正義鄭氏康成曰鬄觧也四觧之殊肩髀而已喪事略也【賈疏殊肩髀爲四段並兩胉與脊總爲七體凡豚觧皆然也】去蹄去其甲爲不潔也胉脇也素俎喪尙質也旣饌將小斂則辟襲奠【賈疏襲奠卽始死之奠以襲後更名爲襲奠也恐妨斂事故辟之亦當於室之西南隅如將大斂則辟小斂奠於序西南也】賈氏公彥曰此亦爲小斂奠陳之也鼏用茅編之言西末則本在東敖氏繼公曰此鼎實所謂合升者也四鬄兩肩兩髀也四者惟去其蹄甲明其餘不去也胉似是諸脇之總名惟言脊是不分之矣體骨合爲七段乃豚觧者之正法也又以下禮考之此設鼏乃設扃而云設扃鼏者文順耳鼏西末俎西順匕東枋皆統於鼎而順之俎在鼎西如其載時之位

案始死之奠以脯醢而已至此特豚一鼎逾日則可辦小斂之奠當殷也不與脯醢醴酒爲類而序於此者以特加殊之且羮定之節在後也注謂喪事略者對特牲體解吉事則詳也然遣奠用少牢而體解以將葬盛之則喪亦有不盡略者矣此云用素俎則吉時俎有飾矣始用俎卽以素亦見其異於豆籩也通論賈氏公彥曰凡牲體之法有二士冠禮若殺則特豚載合升注云合左右胖此大斂奠亦云豚合升則吉凶之禮豚皆合升也若禘郊大祭先有豚解後爲體解是以禮運云腥其俎孰其殽注云腥其俎謂豚解而腥之孰其殽謂體解而爓之國語亦云禘郊之事則有全脀王公立飫則有房脀親戚燕飲則有殽脀若然禘郊𨿽先有全脀後亦有豚解體解也案豚解同爲七體用豚則升其孰者若大祭牛羊豕則先升其腥者以其後尙有體解也

右陳鼎

士盥二人以並東面立於西階下

正義鄭氏康成曰士謂胥徒之長有勇力者立俟舉屍也【賈疏舉屍謂從襲牀遷屍於戶內服上卽下文士舉遷屍反位是也】

案士昏禮納徵舉皮者士也士喪小斂大斂遷屍者士也奠舉鼎者士也公賵賓賵受馬者士也蓋有勇力而能給禮事者或在官之徒役或士之私臣已不足則借之於人取足供事而已二人以並言其偶也如四人六人則兩兩而立非謂止二人也

布席於戶內下莞上簟【莞音官】

正義鄭氏康成曰有司布斂席也敖氏繼公曰此席布於地也喪大記曰含一牀襲一牀遷屍於堂又一牀用牀者止於是耳

案席布於襲牀之東主人又在其東喪大記云小斂主人卽位於戶內主婦東面乃斂

商祝布絞衾散衣祭服祭服不倒美者在中

正義鄭氏康成曰斂者趨方或傎倒衣裳祭服尊不倒之也【賈疏小斂衣裳取其要方士之助祭服爵弁服皮弁服並家祭服端皆不倒其餘則或倒或否也】美善也善衣後布及斂則在中也【賈疏先布者在下則後布者在中可知】旣後布祭服而又言善者在中明每服非一稱也【賈疏祭服是善者又云善者在中則祭服之中更有尢善者故云每服非一稱也】孔氏穎達曰布絞從者一橫者三從者在橫者之上敖氏繼公曰美者猶尊者也祭服以尊者爲美云在中者據斂時而言也若布衣之時則但爲上下之次耳爵弁服在上余亦以尊卑爲次髙氏閌曰凡斂欲方半在屍下半在屍上故散衣有倒者

案布絞先橫者後縮者橫者在外則束之固也祭服不倒蓋順而伸之其餘或倒則亦有詘者矣美者蓋兼尊卑與新舊言之如爵弁服有二稱或三四稱則又新者在上而舊者次之也

通論賈氏公彥曰小斂大斂皆以絞紟爲裹束故絞紟爲先但小斂美者在內故先布散衣後布祭服大斂美者在外故先布祭服後布散衣襲時美者在外是三者相變也

士舉遷屍反位

正義鄭氏康成曰遷屍於服上敖氏繼公曰反位待後事也位猶在西階下

案服在席席在地舉者遷於其上而斂者斂之

設牀笫於兩楹之間衽如初有枕

正義鄭氏康成曰衽臥席也亦下莞上簟【賈疏尋常寢席皆下莞上簟】敖氏繼公曰楹間東西節也宜於楹爲少北案斂不用枕者以有斂衣爲之借也旣斂矣猶有枕者欲其首之髙也大斂則去之

卒斂徹帷

正義鄭氏康成曰屍已飾敖氏繼公曰斂之言藏也旣襲而又加衣衾之類焉所以深藏其體也故曰斂下放此髙氏閌曰襲衣所以衣屍斂衣則包之而已此襲斂之別也

案斂屍商祝之職也然斂事繁重非一人所能勝必有助之者喪大記士之喪祝爲侍士是斂又云士與其執事則斂凡斂者六人上文士舉屍者反位則又當有他士以共斂事矣傎倒衣裳使之正方商祝特爲之調度耳大記又云斂者旣斂必哭斂焉則爲之壹不食喪無人而不致其哀凡在事者皆然

主人西面馮屍踴無算主婦東面馮亦如之【馮音憑後皆同】正義鄭氏康成曰悲哀之至馮屍必坐孔氏穎達曰馮屍竟則起起必踴敖氏繼公曰馮謂以身親而扶持之哀甚而踴則無算

案喪大記君於臣撫之父母於子執之子於父母馮之婦於舅姑奉之舅姑於婦撫之妻於夫拘之夫於妻於昆弟執之撫者身直而案之輕馮者身曲而伏之重奉者兩手仰承以示敬執者兩手若握以示親拘讀如以袂拘而退之拘謂手馮屍而袂猶向內也蓋𨿽哀猶有逺嫌之意焉此馮屍尊卑輕重微甚之節也此主婦若死者之妻則拘之若主人之妻則奉之又案喪大記鋪絞紟踴鋪衾踴鋪衣踴遷屍踴斂衣踴斂衾踴斂絞紟踴各踴節如是此經不具見之文略也各節之踴有算至卒斂而無算哀猶甚也

主人髺髮袒眾主人免於房【髺音括劉音活免音問後放此注今文免作絻古文髺作括】

正義鄭氏康成曰始死將斬衰者笄纚將齊衰者素冠【賈疏問喪親始死雞斯徒跣注云雞斯當爲笄纚孔氏穎達曰笄謂骨笄纚謂縚髮之繒親始死孝子先去冠惟畱笄纚】今至小斂變又將初喪服也【張氏淳曰初喪服監本作初變服當從監本】髺髮者去笄纚而紒【賈疏紒上著髺髮也】眾主人免者齊衰將袒以免代冠冠服之尢尊不以袒也免之制未聞舊說以爲如冠狀廣一寸喪服小記曰斬衰髺髮以麻免而以布此用麻布爲之自項中而前交於額上卻繞紒如今之著防頭矣【賈疏免與髺髮同但以布廣一寸爲異】於房於室髺髮宜於隱處也孔氏頴達曰親始死布深衣至成服以前不攺其首服崔氏云大夫士皆素冠陳氏祥道曰檀弓始死羔裘冠者易之而已則始死有易冠無去冠又云主人旣小斂袒括髮又云袒括髮變也袒括髮去飾之甚也又叔孫武叔之母死旣小斂舉者出屍出戶袒且投其冠則小斂乃投冠但投冠宜在屍未出戶之前耳喪大記君大夫之喪子弁絰雜記小斂環絰君大夫士一也則大夫以上素弁士素委貌皆加環絰也敖氏繼公曰檀弓始死羔裘冠者易之而已易者謂易之以素冠深衣也然則始死之服主人以下皆同而未暇有所別異今旣小斂主人乃去冠與纚而以麻爲髺髮眾主人以下乃去冠與纚而以布爲免二者皆所以代冠也其制𨿽不可考然以意求之疑其度但足以繞紒而已以其無纚故謂之髺發言括結其髮也以其無冠故謂之免言因免冠而爲之也於房兼髺髮者言也必於房者宜於髽者異處也免不言袒可知也

案問喪云親始死雞斯徒跣扱上衽鄭以雞斯當爲笄纚理或然也笄纚則不冠矣陳氏敖氏據檀弓孔子語但云易之則不應無冠且括髮爲去飾則未括髮以前固不爲去飾之甚者是素冠深衣亦非禮之訾也喪大記主人之出也徒跣扱衽然則未出之前旣出之後固有不徒跣不扱衽時矣徒跣扱衽與笄纚類也然則亦有不笄纚時可推蓋初喪至成服三日不冠不屨不可以終晝夜故笄纚而不冠者暫耳余時自當有素冠也小斂而加環絰則原有冠而但以絰加之非本無冠而以絰加之也亦可見矣眾主人免者謂齊衰期及大功者也若母喪則主人及庶昆弟皆括髮小記爲母括髮以麻免而以布是也賈氏謂小功緦者皆免蓋以小記緦小功虞卒哭則免推之五世者尙袒免則有服者免固宜經不見者豈以其輕服略之與

婦人髽於室【髽側爪反】

正義鄭氏康成曰始死婦人將斬衰者去笄而纚將齊衰者骨笄而纚【孔氏穎達曰不云縞總文不備也】今言髽者亦去笄纚而紒也【賈疏斬衰男子去笄纚而髺髮則斬衰婦人亦去纚而麻髽齊衰男子布免則齊衰婦人亦去骨笄與纚而布髽矣注云去笄纚者專據齊衰婦人而言文略也注又云而紒紒卽髽也故喪服注亦云髽露紒也】齊衰以上至笄猶髽【賈疏謂從小斂著未成服之髽至成服之笄猶髽不攺】髽之異於髺髮者旣去纚而以髮爲大紒如今婦人露紒其遺象也其用麻與布亦如著防頭然【賈疏古者男子婦人吉時皆有笄纚喪至小斂則男子去笄纚著髺髮婦人去纚而著髽髽形先以髮爲大紒紒上斬衰婦人以麻齊衰婦人以布其著之如男子髺髮與免故云亦如著防頭然旣皆如著防頭而異爲名者男子陽外物爲名而謂之髺髮婦人陰內物爲稱而謂之髽也】檀弓曰南宮縚之妻之姑之喪夫子誨之髽曰爾母從從爾爾母扈扈爾陳氏祥道曰婦人之髽猶男子之括髮免故括髮以麻則髽以麻矣免以布則髽以布矣以麻則斬衰也以布則齊衰也小斂之髽不言笄則未成服之髽無笄矣女子子適人者爲其父母婦爲舅姑惡笄有首以髽孔子言髽而繼之以榛笄則成服之髽有笄矣喪服言髽衰三年小記言齊衰惡笄以終喪則斬衰齊衰之髽皆終喪矣男子之袒免及於五世婦人之髽不及於大功者以髽不特對免而上同於括髮故也禿者不髽以疾也然則髽𨿽麻與布之不同其爲露紒一也敖氏繼公曰曾子問言婦爲舅姑始死之服布深衣縞總【鄭彼注云布深衣縞總婦人始喪未成服之服】則吉笄而纚自若矣是乃將齊衰者也以始死男子之服準之則此時婦人將斬衰及將齊衰以下者之服皆當如此齊衰者之爲也髽者去笄總與纚而露紒也至是而當髽者乃髽其不當髽者但去笄總耳當髽者妻也妾也女子子與婦也非是𨿽三年者猶不髽此時當髽者皆在室故於焉爲之由便也婦人之髽與否喪服經記見之矣

存疑黃氏榦曰案此經前後及喪大記婦人髽帶麻於房中觀之則小斂馮尸之後括髮免髽之時主人已絞帶眾主人已布帶婦人已帶麻特主人未襲絰爾

案黃氏蓋據記文而言謂袒括髮免時隨系要帶也然首絰要帶皆饌於東方無緣未降階時先取絞帶布帶系之下文襲絰於序東以絰包帶耳實則先系絰乃系帶矣記所言則又以經未備而著之也婦人於室中髽訖乃卽房中帶麻亦著首絰可知馮尸之後男婦接時爲之出戶入戶之間多有未便婦人在西房之說近理可從

餘論楊氏復曰小斂變服主人袒括髮眾主人免婦人髽今人無此一節何也緣世俗以襲爲小斂遂失此變服一節在禮奔喪入門詣殯東哭盡哀乃括髮袒旣乃襲絰於序東明日後日朝哭皆袒括髮成踴至第四日乃成服夫奔喪禮之變也古人猶謹其序如此況處禮之常可欠小斂一節而無袒括髮乎此則孝子知禮者所當謹而不可忽也

士舉男女奉屍侇於堂幠用夷衾男女如室位踴無算【侇音夷注今文侇作夷】

正義鄭氏康成曰侇之言屍也【賈疏衾曰夷衾牀曰夷牀皆依屍爲言】夷衾覆屍柩之衾也【賈疏初死幠用大斂之衾以小斂之衾當陳今小斂後大斂之衾當擬大斂故用覆棺之夷衾以覆屍也】堂謂楹間牀笫上也敖氏繼公曰士舉舉屍首足也奉男奉其右女奉其左也喪大記夷作侇是侇夷同也幠用夷衾者禮貴相變且斂衾當以陳也夷衾不陳此衾云陳者以其用之於屍而不以斂也室位馮尸之位

主人出於足降自西階眾主人東卽位婦人阼階上西面主人拜賓大夫特拜士旅之卽位踴襲絰於序東復位

正義鄭氏康成曰拜賓鄕賓位拜之也卽位踴東方位也序東東夾前【賈疏經無升降之文但云序東謂堂下鄕東當東夾之前非謂就堂上東夾前也】賈氏公彥曰眾主人𨿽無降階之文當從主人降自西階主人就拜賓之時眾主人遂東卽位於阼階下主人位南西面也於時阼階空故婦人得向阼階上西面復位者復阼階下西面位敖氏繼公曰阼階上非婦人之正位於主人之降乃居之者辟賓客之行禮者也後遂以之爲節主人拜賓鄕其位特拜者每人各一拜之也旅之者其人𨿽眾惟三拜之而已絰著絰帶也

案括髮免於房中以其去冠與纚宜於堂上也絰帶則當於顯處著之故在堂下袒而括髮襲而絰者亦節也男子絰於序東時婦人亦絰於房中矣不俟襲絰而拜賓者賓至卽當拜之以方斂未暇至此亟欲拜之故由降階之便旣乃襲絰於序東也賓位則士西方東面大夫門西北面與凡與斂事者皆拜焉雜記小斂大斂啟皆辯拜主人拜賓眾主人不拜者喪不二主也主人拜賓賓皆不答拜喪事遽不以施報之常也曲禮云凡非弔喪非見國君無不答拜者又案屍柩所在𨿽朝夕設奠從無拜禮不但弔賓不拜卽主人主婦子姓亦未嘗拜蓋事之如生禮如是也後世如開元政和諸禮皆然夫古人之於屍柩子孫且不拜柰何賓客而使之拜哉今世弔賓無不拜靈座者甚有髙年尊長而僕僕下拜於卑防豈情之所安乎

存疑孔氏穎達曰小記注云爲母又哭而免又哭是小斂拜賓後卽堂下位哭踴時也卒小斂主人髺髮袒此是初括髮哭踴時至男女奉屍侇於堂訖主人降自西階拜賓卽位踴襲絰於序東復位此是又哭之節若爲父此時猶髺髮若爲母此時以免代髺髮案奔喪有又哭三哭之節彼云奔母之喪於又哭不括髮小記注本之故云爲母又哭而免也然奔喪又哭謂至家明日之朝哭不謂卽日也然則母喪小斂卽堂下位哭踴時猶當括髮不變至明日乃不括髮而免與

右小斂

乃奠

正義敖氏繼公曰乃修奠事也其事在下鄭氏康成曰祝與執事爲之李氏如圭曰曾子問曰士則朋友奠不足則取於大功以下者不足則反之案屬吏及子弟無服之親皆可謂之朋友士𨿽有臣不以奠以其服重且人數少也此時未成服則奠者其素冠深衣加絰與

舉者盥右執匕卻之左執俎橫攝之入阼階前西面錯錯俎北面【錯粗誤反】

正義鄭氏康成曰舉者出門舉鼎者右人以右手執匕左人以左手執俎因其便也【賈疏舉者鄕北入內東方爲右人西方爲左人各用內手舉鼎外手執匕俎故云便也】攝持也西面錯錯鼎於此宜西面錯俎北面俎宜西順之敖氏繼公曰舉者盥卽執匕俎是亦盥於門外矣經不見設此盥者略之俎錯於鼎西

案鼎西面錯因門外之面也疏謂門外北面陳鼎鄕內失撿耳舉者亦士若甸人之類

右人左執匕抽扃予左手兼執之取鼏委於鼎北加扃不坐【注今文扃爲古文鼎爲密】

正義鄭氏康成曰抽扃取鼏加扃於鼏上皆右手

乃朼載載兩髀於兩端兩肩亞兩胉亞脊肺在於中皆覆進柢執而俟【朼筆倚反覆芳欲反柢丁訃反】

正義鄭氏康成曰朼者以匕出牲體右人也載者受而載於俎左人也亞次也凡七體【賈疏前左右肩臂臑屬焉後左右髀防胳屬焉並左右脇與脊爲七體】皆覆爲塵【賈疏諸進體皆不言覆此以無屍不食故覆之】柢本也進本者未異於生也【賈疏公食大夫亦進本是生人法今以始死故未異於生也】骨有本末敖氏繼公曰此時匕者西面於鼎東載者北面於鼎西南兩端俎之前後也兩肩亞各次於髀也兩胉亞各次於肩也脊肺在於兩胉之中脊東而肺西也俟者俟同升上言四鬄去蹄則前體乃肩臂臑後體乃髀膊胳也此但言髀肩者其體不分故以上包下也皆覆亦以別於生也賈氏公彥曰此言合升皆並髀升非獨喪禮若體觧則髀不升鄭云近竅賤也

夏祝及執事盥執醴先酒脯醢俎從升自阼階丈夫踴甸人徹鼎巾待於阼階下

正義鄭氏康成曰執事諸執奠事者巾功布也執者不升已不設祝旣錯醴將受之【賈疏此不升惟據執巾者祝將受之以覆奠故下云祝受巾郝氏敬曰西堂下簟內功布巾至是一人執之立於阼階下俟祝至阼階上受之】賈氏公彥曰甸人徹鼎者以其空無事故徹也公

食大夫禮甸人舉鼎順出奠於其所敖氏繼公曰執醴者祝也俎亦升自阼階喪奠禮異也升而丈夫踴節也凡奠時丈夫婦人之踴皆以奠者之往來爲節

案此盥謂盆盥之設於饌東者也奠升自阼階者屍牀在兩楹間將奠於屍東由阼階則無由首由足之嫌也鼎徹出亦當東塾

奠於屍東

正義敖氏繼公曰先言其所奠之處下乃奠之案奠於屍東若順尸之右者然自始死之奠而巳然矣故檀弓以奠於西方爲魯禮之末失也

執醴酒北面西上

正義鄭氏康成曰執醴酒者先升尊也立而俟後錯要成也

案西上者統於屍也醴西酒東

豆錯俎錯於豆東立於俎北西上

正義敖氏繼公曰豆兼籩言也爾雅竹豆謂之籩其錯之籩脯先設而在南也俎北之位執脯者在西案執豆俎者三人西面設先脯次醢次俎每一人設則北行而立於俎北以俟

醴酒錯於豆南

正義敖氏繼公曰醴在北也記云兩甒醴酒酒在南此位亦當如之下篇云醴酒在籩西北上

祝受巾巾之由足降自西階婦人踴奠者由重南東丈夫踴

正義鄭氏康成曰巾之爲塵也東反其位賈氏公彥曰主人位在阼階下婦人位在上故奠者升丈夫踴奠者降婦人踴各以所見之先後爲踴節也敖氏繼公曰祝旣受巾巾之卽由足而降明不立於俎北之位祝降而執事者從之由重南而東也

存疑賈氏公彥曰注云反其位位蓋在盆盥之東南上

案奠者由重南東未必更北行而之盆盥之東之位以特牲記推之公有司門西北面東上私臣門東北面西上祝公有司也執事者𨿽非臣其朋友若大功以下與於執奠則亦私臣之屬也小斂奠於堂初有往來之節而後皆因之則位宜與特牲同若然則夏祝先復門西之位諸執奠者復門東之位矣下言賓出奠者亦存焉位近門乃便也奠者由重南東而丈夫踴者賓也雜記凡踴婦人居閒注云踴必拾主人踴婦人踴賓乃踴

賓出主人拜送於門外

正義鄭氏康成曰廟門外也【賈防鬼神所在則曰廟故名適寢爲廟】敖氏繼公曰凡喪賓皆於旣奠乃出

案拜送於外門外者惟君命則然凡賓則廟門外而止𨿽大夫亦然重君命也初喪因事而出拜賓亦不送未小斂屍尙在室尢嚴也小斂竟則可以送賓矣凡送賓賓𨿽多一拜之不稽顙惟送君則稽顙

乃代哭不以官

正義鄭氏康成曰代更也孝子始有親喪悲哀憔悴禮防其以死傷生故至此使相更哭不絕聲而巳周官挈壺氏縣壺以代哭【賈疏引此證有代哭法人君之喪有縣壺爲漏刻大夫士則無縣壺也】人君以官尊卑士賤以親疏爲之敖氏繼公曰不以官者下大夫也不以官之尊卑爲序但以親疏爲之喪大記云大夫官代哭不縣壺士代哭不以官

案未殯屍在堂哭聲必常續不絕如暫絕則疑於忘哀也始死孝子哭不絕聲卽餘人亦羣哭至小斂後乃分班而相代則孝子有時可以少息矣代哭蓋兼男婦言之婦人自主婦以下亦更也此𨿽兼晝夜言之而意主於夜以男婦並守屍不離也呂氏坤誤作替代之代而且曰安用代爲蓋憤於世俗之雇倩下賤僞爲哭聲以應弔賓者而欲廢之夫經之代哭者豈猶夫今之代哭者乎

右小斂奠

有襚者則將命擯者出請入告主人待於位

正義敖氏繼公曰此襚者惟謂使人襚者鄭氏康成曰出請之辭曰孤某使某請事【賈疏約雜記諸侯使人弔鄰國之喪嗣君使擯者出請事之辭】

擯者出告須以賓入

正義鄭氏康成曰須亦待也出告之辭曰孤某須矣【賈疏亦約雜記辭】敖氏繼公曰以賓入帥之也

案初喪君使人弔襚亦必有擯者出請入告出告之事旣請告則亦有辭以互見於此故彼文不具亦以見其時之悤卒也

賓入中庭北面致命主人拜稽顙賓升自西階出於足西面委衣如於室禮降出主人出拜送

正義敖氏繼公曰西方中庭也致命之禮施於主人乃北面者凡喪禮惟致命於堂則東面其他否亦異於吉禮也襚者親友殷勤之意故爲之稽顙以重謝之此非君襚之節故無嫌也於室禮謂委衣於屍東牀上也主人出拜送亦於廟門外小斂以後主人於喪賓則出送之惟不迎賓耳

朋友親襚如初儀西階東北面哭踴三降主人不踴正義鄭氏康成曰朋友旣委衣又還哭於西階上敖氏繼公曰初儀拜送以上之禮也屍在楹間故於西階東北面鄕之哭踴此則異於使人襚者也主人不踴惟哭而已

襚者以褶則必有裳執衣如初徹衣者亦如之升降自西階以東【褶音牒廸協反注古文褶爲襲】

正義鄭氏康成曰帛爲褶無絮𨿽復與禪同有裳乃成稱不用表也【賈疏雜記子羔之襲也繭衣裳與稅衣爲一稱以其絮防故須表此有表裏爲褶衣裳別又無絮非防故有裳乃成稱不須表也言𨿽復與襌同者有著爲復無著爲褶散文褶亦爲復案喪大記有衣必有裳乃成稱據襌衣祭服等而言此褶𨿽復與襌同亦得裳乃成稱也不用表者見異於袍繭也】以東藏以待事也【賈疏待大斂事而陳之】敖氏繼公曰褶褶衣也裏衣之袷者也云則必有裳者嫌其非類可以不必用之也此但取衣裳具乃成稱之義故須有之褶有裳亦簪之徹衣者以東變於小斂以前之禮

案襚之至者有先後或於室或於堂先者以共小斂後者以共大斂也又有過期而至不及斂事者則衣無所用之特致彼之禮而已其未葬者則猶殯東致命委衣而徹之以東與小宰喪荒疏云𨿽不及事容致厚意

存疑賈氏公彥曰喪大記云小斂君大夫士復衣復衾大斂君褶衣褶衾大夫士猶小斂也若然則士小斂大斂皆用復而襚以褶者褶所以禭主人未必用之斂耳

案襚有以褶者非必盡褶也主人衣多自不用之若衣少則亦用之矣

右有襚者

欽定儀禮義疏卷二十七﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷二十八

士喪禮上第十二之三

賓爲燎於中庭

正義鄭氏康成曰宵夜也燎大燋【賈疏云大者對手執者爲大也】賈氏公彥曰古者以荊燋爲燭或云以布纒葦以蠟灌之謂之庭燎

案中庭蓋東西之中其南北之節則三分庭一在北與執燎者北面以當鄕屍也亦分班而相代爲之下記旣襲宵爲燎於中庭則前一夕巳設之矣室中堂上亦必有燭焉可知也蓋屍所在主人主婦及親者男婦守焉宵不可以不通眀也旣小斂堂上亦必有燭經著其特設者耳若喪大記之堂上下各一燭則滅燎後乃設之以照饌及斂下文燭俟於饌東是也黃氏榦以燭與燎混合爲一誤矣

右設燎

厥明滅燎陳衣於房南領西上綪絞紟衾二君襚祭服散衣庶襚凡三十稱紟不在算不必盡用【綪側耕反絞屍交反紟其防反劉居鴆反】

正義鄭氏康成曰紟單被也衾二者始死斂衾今又復制也小斂衣數自天子逹大斂則異矣【賈疏喪大記小斂君大夫士同十九稱大斂士三十稱大夫五十稱君百稱】賈氏公彥曰庶襚者兄弟朋友之等來襚者也紟不成稱故不在數內敖氏繼公曰祭服散衣皆主人之衣也後言庶襚則是庶襚之中𨿽有上服猶在主人散衣之後也云紟不在算則衾在算矣絞狹小於紟不在算可知不必盡用亦謂庶襚繼陳或出於三十稱者也喪大記云大斂布絞縮者三橫者五又云絞一幅爲三不辟紟五幅無紞

右陳大斂衣

東方之饌兩瓦甒其實醴酒角觶木柶毼豆兩其實葵菹芋蠃醢兩籩無縢布巾其實栗不擇脯四脡【毼可遏反音渴蠃力禾反縢大登反脡弟郢反】

正義鄭氏康成曰此饌但言東方則亦在東堂下也【賈疏小斂之奠饌於東堂下此言東方明亦東堂下亦者亦上小斂也】毼白也齊人或名全菹爲芋【賈疏菹法短四寸者全之長於四寸者切之喪奠之菹𨿽長不切也】縢緣也詩云竹柲緄縢【詩秦風小戎篇】巾籩巾也籩豆具而有巾盛之也【賈疏小斂奠一豆一籩不爲具】特牲饋食禮有籩巾【賈疏豆盛濕物不嫌無巾故不言其實豆亦巾之】敖氏繼公曰記言設棜於東堂下南順齊於坫饌於其上者正指此東方之饌也始死之奠用吉器小斂用素爼至是乃用毼豆與無縢之籩皆以漸變之也記云凡籩豆實具設皆巾之亦指此時也獨於籩見之者嫌幹物或可不必巾也菹云芋栗不擇脯四脡亦皆變於吉也

奠席在饌北斂席在其東

正義鄭氏康成曰大斂奠而有席彌神之敖氏繼公曰奠席葦席也周官司幾筵職凡喪事設葦席斂席亦莞與簟也其謂奠席也此二席皆不在棜大斂之奠在室逺於屍柩故始用席以存神也

案奠時席先升故席在饌北宜近於饌也斂席在其東席與席爲類又宜相次也大斂於阼故斂席在奠席之東順之也東堂下旣有棜又有二席故不設盆盥與

右饌殯奠

掘肂見衽【掘其月反肂逸利反劉音四見賢徧反】

正義鄭氏康成曰肂埋棺之坎也掘之於西階上【賈疏檀弓周人殯於西階之上故知士亦西階之上此𨿽不言南首南首可知】衽小要也【孔氏穎逹曰衽謂燕尾合棺縫際者】敖氏繼公曰言掘肂之深淺以見衽爲度也肂在西序下其南蓋近於序端

案屍柩所不忍見也見之則以爲大戚故未殯以前孝子水漿不入口啟殯以後括發免之節代哭之法猶與未殯時同足以明其哀慘矣治葬須時而柩不可久露露則凡有服者不得一息休也故掘肂而殯之殯如小葬使屍柩於是暫藏焉死者旣若少安而啟閉有時哭踴有節生人亦可無傷生滅性之虞矣古人之制此夫豈苟哉注以衽爲小要者深衣之衽以掩裳際在要間故棺衽亦曰小要棺以木爲衽刻棺之縫際乃入此以聨屬而固之兩端廣而中狹形如燕尾然故亦以裳之衽名之

通論鄭氏康成曰喪大記曰君殯用輴欑至於上畢塗屋大夫殯以幬欑置於西序塗不曁於棺士殯見衽塗上帷之欑猶叢也屋殯上覆如屋者也幬覆也曁及也天子之殯居棺以龍輴欑木題湊象槨上四注如屋以覆之盡塗之諸侯輴不畫龍欑不題湊象槨其他亦如之大夫之殯廢輴置棺西墻下就墻欑其三面塗之不及棺者言欑中狹小裁取容棺然則天子諸侯差寛大矣士不欑掘地下棺見小要耳帷之鬼神尙幽闇也士逹於天子皆然【賈疏人君於西階上離序而四面欑之大夫不得如人君但逼西序以木幬覆棺欑置於西序以一面倚西壁而三面欑之孔氏穎逹曰欑謂叢聚其木周於外也題頭也湊鄕也謂以木頭相湊向內也士殯見衽塗上者士掘肂見衽其衽上所出之處亦以木覆上而塗之】又曰君蓋用漆三衽三束大夫蓋用漆二衽二束士蓋不用漆二衽二束用漆者塗合牝牡之中也【賈疏古者棺不釘君棺蓋每一縫爲三道小要每道以一條皮束之大夫士降於君故二衽二束士又無漆也】

棺入主人不哭升棺用軸蓋在下【軸直育反】

正義鄭氏康成曰軸輁軸也軸狀如轉轔刻兩頭爲軹輁狀如長牀穿桯前後著金而闗軸焉挽而行【賈疏轔輪也軸頭爲軹刻軸之兩頭使細穿入輁之兩髀輁兩畔之木狀如牀髀厚大爲之故名爲桯兩畔爲孔著金釧於中前後皆然然後闗軸焉敖氏繼公曰此蓋四輪前後各二各有一軸以橫貫其桯與輪也】朱子曰動屍舉棺哭擗無算然殯斂之際亦當輟哭臨事務令安固不可但哭而巳敖氏繼公曰蓋在下者卻於棺之下也棺旣升則入於肂中而蓋則置於序端與

案棺入而不哭者以置棺肂中須得審視周整不可以哭亂之也主人不哭則餘人皆不哭可知

通論鄭氏康成曰大夫諸侯以上有四周謂之輴天子畫之以龍賈氏公彥曰天子畫轅爲龍謂之龍輴檀弓天子菆塗龍輴是也天子諸侯殯葬朝廟皆用輴大夫殯葬𨿽不用輴士朝廟用輁軸則大夫朝廟當用輴

案天子諸侯用輴以升棺輴亦入殯中士用輁軸升訖則去之不入殯

熬黍稷各二筐有魚臘饌於西坫南

正義敖氏繼公曰有魚臘謂每筐皆有之也此四物者擬用於肂中故饌於此孝子以屍柩旣殯不得復奠於其側𨿽有奠在室而不知神之所在故置此於棺旁亦以致其愛敬也然不以食而用熬谷不以牲而用魚臘亦所以異於奠也與

通論賈氏公彥曰喪大記云熬君四種八筐大夫三種六筐士二種四筐注云熬者煎谷也設熬士二種黍稷旁各一筐大夫三種加以粱君四種加以稻四筐則首足皆一其餘設於左右

存異杜氏子春曰熬謂重也鄭氏康成曰熬所以惑蚍蜉令不至棺旁也

案如注說是將引蚍蜉使侵棺也而可乎敖氏所推庶幾近之

餘論朱子曰今古不同如殯禮今已自不可行右爲殯具

陳三鼎於門外北上豚合升魚鱄鮒九臘左胖髀不升其他皆如初【鱄朱淵反音專又主舛反鮒音附胖音判】

正義鄭氏康成曰合升合左右體升於鼎合升四鬄相互耳【賈疏小斂四鬄爲七體亦合升此合升亦四鬄故云相互也】其他皆如初謂豚體及鼎之面位與匕爼之陳如小斂時敖氏繼公曰臘用左胖別於吉也此臘惟豚解其髀不升亦前肩後防胉脊而已凡臘必去髀不以豚解體解合升胖升而異

案陳鼎亦當東塾少南西面不言者因於小斂可知也

燭俟於饌東

正義鄭氏康成曰燭燋也在地曰燎執之曰燭饌東方之饌有燭者堂𨿽明室猶闇

案此燭在堂下爲室中而豫設之然則小斂亦當有燭明矣以斂時早室中闇也疏謂近戶得明故無燭無亦以經文不具而彊爲之說與

右陳鼎

祝徹盥於門外入升自阼階丈夫踴

正義敖氏繼公曰祝徹者題下事也此徹者多矣惟言祝見其尊者耳是時無東堂下之盆盥故盥於門外鄭氏康成曰小斂設盥於饌東大斂設盥於門外【賈疏不知何時設此小斂陳饌訖卽設盥則陳大斂饌訖亦設盥於門外也】

案此祝夏祝也

祝徹巾授執事者以待

正義鄭氏康成曰授執巾者使先待於阼階下爲大斂奠又將巾之也【賈疏此巾前爲小斂奠巾之今徹以授執事者使待於阼階下將爲大斂奠巾之】祝還徹醴敖氏繼公曰設小斂奠之時執巾者待於阼階下祝就而受之然則祝於此時亦惟以巾授之於阼階下蓋授受之節宜同也以待者謂執事以巾置於饌所以待奠事之至也

徹饌先取醴酒北面【饌當依敖氏作奠】

正義鄭氏康成曰北面立相待俱降【敖氏繼公曰謂待取爼豆者】敖氏繼公曰醴酒尊先取之後設先取禮相變也

饌字誤當作奠

案記云祝饌祖奠於主人之南當前輅則奠亦可云饌敖恐與饌於東方之饌相混故攺作奠以別之耳

其餘取先設者出於足降自西階婦人踴設於序西南當西榮如設於堂

正義敖氏繼公曰其餘謂取籩豆俎者也先設者先取之後設者後取之經惟言取先設者見其初者耳旣取則南面西上俟執醴酒者行而從之降矣設於序西南攺設之也凡徹尊者之盛饌必攺設之而後去之序西南南北節也當西榮東西節也不設於東異於生也特牲饋食禮云祝命徹阼爼豆籩設於東序下此生者之禮也此新奠設於旣殯之後而舊奠乃徹於未斂之前者爲辟斂故爾凡攺設者賓出則徹之賈氏公彥曰設於序西南不巾以不久設故也鄭氏康成曰堂謂屍東也【賈疏謂如屍東堂上陳設之次第】凡奠設於序西南者畢事而去之【賈疏將設後奠則徹先奠於序西南待設後奠事畢乃去之】

案小斂以後諸奠其初之饌也於東方卒之徹也於西方蓋順其陰陽而無所苟焉升自阼階降自西階亦此意也

醴酒位如初執事豆北南面東上

正義鄭氏康成曰如初者如其北面西上也執醴尊不爲便事變位【賈疏設小斂奠時醴酒先升北面西上執豆爼者立於俎北西上至此執豆爼者豆北東上變於前者以事訖向東適饌便也執醴酒者尊仍西上是不爲便事變位】存異敖氏繼公曰醴酒亦後設故其位如初執豆爼者旣設而東上俟設醴酒者畢而從之降亦由便也此奠於西堂其俟降之位東上是由饌東而南乃降自側階也然則側階南於序端矣凡升降自側階者此經皆不見之

案上文云降自西階則諸徹者俱相從以降矣又云如設於堂則設之堂下而不在堂又明矣敖氏乃有奠於西堂降自側階之說殊不可曉

乃適饌

正義鄭氏康成曰東方之新饌敖氏繼公曰適東方之饌處以待事至也後放此適饌亦由主人之北案上疏謂奠者位在盆盥之東其指此適饌時與此暫俟於此非常位也若奠畢由重南東而復位則當南近於門此適者由主人之北饌奠之南當東榮之東而西面執巾者亦存焉

右徹小斂奠

帷堂

正義敖氏繼公曰又將設餙也

案此爲大斂事至也凡小斂大斂有事於屍皆帷堂卒斂而徹帷喪大記云士堂上一燭下一燭堂上之燭其照斂者與帷堂則堂亦闇而斂事繁重不可無燭照之也

婦人屍西東面主人及親者升自西階出於足西面袒正義鄭氏康成曰袒爲大斂變也不言髽免髺髮小斂以來自若矣【賈疏男子髺發免婦人髽自小斂以來有此此時自若故不言也】敖氏繼公曰婦人屍西東面以男子將升故也取節於屍明近於牀男子但言西面袒是逺於屍矣然則此時主人堂上之位其在阼階上所布席之東與案婦人近於屍者無所隔也男子逺於屍者斂席在屍東男子又當位於斂席之東也至遷屍於斂席則又男子近而婦人逺矣

存疑敖氏繼公曰此親者謂眾主人也

案親者謂大功以上經例無異若專指眾主人則齊衰大功者皆不升堂視斂也而可乎敖蓋泥於下經眾主人復位之文耳

士盥位如初

正義鄭氏康成曰亦旣盥並立西階下【賈疏亦如小斂時士盥二人以並立西階下以待遷屍也】敖氏繼公曰此時不設東堂下之盥而徹者乃盥於門外似亦未必有西方之盥若然則此士亦盥於門外與喪大記言君大斂之禮云士盥於盤上北面

案大斂訖而舉屍以殯度非兩人所能勝則所云二人以並者必不止於二人明矣

布席如初

正義鄭氏康成曰亦下莞上簟敖氏繼公曰布席之處其於階上爲少西於楹爲少北蓋小斂之牀大斂之席與殯肂之節宜同也

案席在東堂下奠席之東執事者以升而布之蓋由阼階以屍在中堂無嫌而屍西有婦人也

啇祝布絞紟衾衣美者在外君襚不倒

正義鄭氏康成曰至此乃用君襚主人先自盡【賈疏君襚小斂不陳不以斂至大斂乃用是主人先自盡也】敖氏繼公曰美者在外謂衣也君襚先祭服祭服先散衣而祭服之中又各有所先後皆所謂美者在外也在外亦指斂時言之若於此時則但爲在下耳君襚不倒尊也以祭服視散衣則祭服爲尊以君襚視祭服則君襚爲尊惟君襚不倒則祭服亦有倒者矣至是乃用君襚者大斂之禮重故以服之尢尊者爲之襲而美者在外小斂而美者在中大斂又反之禮貴相變也

案下篇將啟商祝袒免以其有事於柩也此有事於屍亦當袒免爲之經文不具耳其絰帶則三祝於小斂後並加之矣虞祭祝猶免則夏祝周祝有事時亦免與若成服後則不免以其親者皆不免也

有大夫則告

正義鄭氏康成曰後來者則告以方斂【賈疏檀弓大夫弔當事而至則辭焉注云辭猶告也擯者以主人有事告也】非斂時則當降拜之敖氏繼公曰告謂告以主人方有事未及拜賓也非斂時則位在下來卽拜之

案記云大夫升自西階階東北面東上旣馮屍大夫逆降復位此謂大夫之先至者也而後來者亦存焉皆升堂視斂馮屍訖乃復東方西面位也但先至者則未斂時已拜之後來者則旣斂乃拜之爲異耳

士舉遷屍復位主人踴無算卒斂徹帷主人馮如初主婦亦如之

正義賈氏公彥曰遷屍謂從楹間牀笫上遷於阼階上之斂席敖氏繼公曰復位反階下位以俟也於主人主婦旣馮屍乃復升而舉屍以斂於棺也通論孔氏穎逹曰喪大記君將大斂子弁絰卽位於序端子弁絰𨿽以大斂爲文其小斂時子亦弁絰大夫之子亦然士則素冠

右大斂

主人奉屍斂於棺踴如初乃蓋

正義鄭氏康成曰棺在肂中斂屍焉所謂殯也檀弓曰殯於客位賈氏公彥曰先以棺入肂中乃從阼階斂席上遷屍鄕西階斂於棺中乃加蓋於棺上也敖氏繼公曰納屍於棺則屍藏不見矣故亦以斂

言之小斂男女奉屍此惟云主人者其殯禮之異者與

案不言士舉者可知也小斂訖奉屍侇於堂牀在楹間故可兩旁奉之殯倚西壁則惟主人奉其右也奉屍時婦人當鄕北行在房外南鄕暫立以俟復位

主人降拜大夫之後至者北面視肂

正義敖氏繼公曰後至者於主人旣升堂而後來者也惟云降拜大夫之後至者則於士之後至者旣襲乃拜之矣雜記云當袒大夫至𨿽當踴絕踴而拜之反攺成踴乃襲於士旣事成踴襲而後拜之不攺成踴正此意也鄭氏康成曰北面於西階東

案云拜大夫之後至者則其先至者當卽拜之可知矣拜時南面不稽顙者別於襚而致命時也如無大夫之後至者則旣降不卽復位亦之西階東視肂視肂視塗也

眾主人復位婦人東復位

正義鄭氏康成曰阼階上下之位敖氏繼公曰阼階上𨿽非婦人之正位以其向者在此今復之故亦云復位也此復位皆當在主人拜大夫之時無大夫後至者則在主人視肂之時

案眾主人復位則齊衰大功者皆復位可知經特言眾主人以該之耳不云降蒙主人可知也大斂前婦人以西方東面之位爲正以主人在屍東也殯後主人不升則阼階空而殯在西階不可背之則阼階上亦卽婦人之正位矣自此至遷祖不攺也

設熬旁一筐乃塗踴無算

正義敖氏繼公曰喪大記注引此云旁各一筐則是此經脫一各字也各各黍稷也每旁二筐黍當在南塗之象葬時加土之意也鄭氏康成曰塗者以木覆棺上而塗之爲火備

案以泥塗之蓋斂藏固宻之意注謂爲火備敖氏謂象葬時加土或並有之不必主於一也

餘論邱氏濬曰古者大斂而殯累墼塗之今或漆棺未幹又南方土卑濕多螻蟻不可塗殯姑從其便

卒塗祝取銘置於肂

正義鄭氏康成曰爲銘設柎樹之肂東敖氏繼公曰置銘蓋於肂南也柩在肂中而塗之孝子慮神疑於其柩故置銘於此若使之知其處然愛敬之心也檀弓云以死者爲不可別已故以其旗識之愛之斯錄之矣敬之斯盡其道焉耳

主人復位踴襲

正義敖氏繼公曰位阼階下位也襲於序東

案記云旣殯主人說髦其當此旣成踴襲於序東之時與

餘論徐氏勉曰記云三日而斂者以俟其生也三日而不生亦不生矣自頃以來不遵斯制送終之家殯以期日潤屋豪家乃或半晷衣衾諸務以速爲榮屬纊才畢灰釘已具傷情蔑理莫此爲大盍亦緩其斂殯之期申其望生之冀而致其附身者之誠信哉司馬氏光曰禮三日而斂俟其復生故以三日爲之禮今貧者喪具或未辦或漆棺未幹𨿽過三日亦無傷也世俗以陰陽拘忌擇日而斂盛暑之際至有汁出虫流豈不悖哉

右殯

乃奠燭升自阼階祝執巾席從設於奧東面

正義鄭氏康成曰自是不復奠於屍【賈疏始死奠小斂奠皆在屍旁今大斂奠不就殯所於室內設之此後朝夕奠朔月奠薦新奠皆不於屍所】室中西南隅謂之奧執燭南面巾委於席右敖氏繼公曰周人斂用日出故旣斂而室猶闇須用燭也祝執巾與席從執燭者升而設之於奧旣委巾乃設席士虞禮祝布席於室中東面凡喪奠不啟牖

案殯在堂而奠在室者神之以鬼神尙寂靜尙幽闇也席設於奧南上奧爲尊者之所主若長子之喪則奠未必於奧以其生時不得主奧也其奠於殯東略如小斂奠與檀弓孔子夢奠於兩楹之間似殯後之奠亦在堂者豈禮俗不同耶抑殷制別耶此祝亦夏祝

燭反降及執事執饌

正義鄭氏康成曰東方之饌敖氏繼公曰執之以待爼而俱升

案燭反降則祝亦從而降矣降仍自阼階執事中兼有祝不言祝者以下文見之

士盥舉鼎入西面北上如初載魚左首進鬐三列臘進柢【鬐勤夷反】

正義鄭氏康成曰如初如小斂舉鼎執匕爼扃鼏朼載之儀魚左首設而在南鬐脊也左首進鬐亦未異於生也【賈疏公食大夫禮右首進鬐此左首者下注云載者統於執設者統於席彼右首據席而言此左首據載者若設於席亦右首故云未異於生也】凡未異於生者不致死也敖氏繼公曰左首其首於載者爲左也左首進鬐則寢右矣魚以鬐爲上腴爲下進鬐猶牲之進柢也魚九而三列則三三爲列也凡爼實進上乃食生之禮喪之初奠若此但取其未異於生耳其後遂因而不變又以別於吉祭云

祝執醴如初酒豆籩爼從升自阼階丈夫踴甸人徹鼎正義鄭氏康成曰如初祝先升【賈疏小斂奠祝執醴先升】

案此時執燭者亦當前導入室而祝從之旣入室燭乃南鄕以照奠奠訖乃出以蒙上省文故不言也

奠由楹內入於室醴酒北面

正義鄭氏康成曰亦如初【賈疏小斂奠醴酒先升北面西上】敖氏繼公曰楹內東楹北也惟云醴酒北面則其餘之未設者亦西面矣

設豆右菹菹南栗栗東脯豚當豆魚次臘特於爼北醴酒在籩南巾如初

正義鄭氏康成曰右菹菹在醢南也此左右異於魚者載者統於執設者統於席此統於席也醴當栗南酒當脯南敖氏繼公曰設豆右菹豆南上也豆南上則席亦南上矣凡設豆而與其席之所上相變者於生人耳鬼神則否

旣錯者出立於戶西西上祝後闔戶先由楹西降自西階婦人踴奠者由重南東丈夫踴

正義敖氏繼公曰立於戶西南面待祝出而偕行也祝後闔戶者祝錯醴最在後故後出而因闔戶也惟云闔戶是初時牖未嘗啟矣旣闔戶祝西行而南執事者從之皆由楹西而降奠者由重南而東復其門東之位也祝位在門西

賓出婦人踴主人拜送於門外入及兄弟北面哭殯正義敖氏繼公曰賓出而主人乃與兄弟哭殯順其親親之心也親者宜異於朋友下云殯前北面哭存疑賈氏公彥曰喪大記云大夫士哭殯則杖此不言杖文略也

案三日成服乃杖殯時未成服焉得杖乎大記蓋指朝夕哭於殯宮者言之而非此時之哭殯也疏誤

兄弟出主人拜送於門外

正義鄭氏康成曰小功以下至此可以歸異門大功亦存焉【賈疏喪服小功以下爲兄弟大功則同門同財然大功容有不同門者至此亦可以歸故云亦存焉𨿽歸至朝夕奠亦入哭】

案兄弟自初喪至殯勤勞於此日夕不休者數日矣又哭殯乃歸故拜送之以重謝其厚意也

眾主人出門哭止皆西面於東方闔門主人揖就次正義敖氏繼公曰門外東方之位亦北上鄭氏康成曰次謂斬衰倚廬齊衰堊室也大功有帷帳小功緦麻有牀笫可也【賈疏次者廬堊室以下總名間傳云父母之喪居倚廬寢苫枕塊不說絰帶齊衰之喪居堊室芐翦不納大功之喪寢有席小功緦麻牀可也注引此爲證】

案主人出門則婦人當由房降自北階出闈門以入於內寢

右殯奠

君若有賜焉則視斂旣布衣君至

正義鄭氏康成曰賜恩惠也斂大斂【賈疏喪大記君於士旣殯而往爲之賜大斂鳥】賈氏公彥曰雜記公視大斂公升商祝鋪席乃斂注引喪大記云大夫之喪將大斂旣鋪絞衾君至此君升乃鋪席則君至爲之攺始新之此不言攺新者文不具也敖氏繼公曰君欲視斂則使人告喪家故主人不敢升堂而先布絞紟衾衣以待其來喪大記云弔者襲裘加帶絰則此時君之弔服亦朝服襲裘而加絰與帶矣若主人成服之後而往則弁絰疑衰

案弔服弔者固有尊卑又因所弔之人而爲降殺但主人未成服則弔者不易服故朝服襲裘加絰帶君大夫士一也詳見喪服記

存疑鄭氏康成曰君視大斂皮弁服襲裘主人成服之後往則錫衰

主人出迎於外門外見馬首不哭還入門右北面及眾主人袒【還音旋】

正義鄭氏康成曰迎不拜敖氏繼公曰喪禮主人不迎賓若有所迎見之則不哭蓋禮然爾上經云見賓不哭是也此於君弔旣迎之於外門外又見其馬首卽不哭敬之至也言見馬首明未入巷門也入門右謂廟門也

案喪中惟君及君使至主人乃迎之𨿽迎亦不拜變於吉禮也康成謂拜迎則爲君之答已非也凡喪禮賓皆不答主人拜況君之於士乎袒者爲大斂事至固當袒且君至又當袒也主人深衣括髮自若絰帶自若

巫止於廟門外祝代之小臣二人執戈先二人後正義敖氏繼公曰周官言喪祝男巫皆於王弔則前國君不得並用巫祝其在廟門外則巫前至廟門則祝前互用其一所以下天子也必用巫祝者其亦以與神交之故與巫至廟門外乃止則君下之處差逺於廟門矣小臣執戈前後以備非常

通論鄭氏康成曰周官男巫王弔則與祝前喪祝王弔則與巫前小臣君行則在前後君升則俠阼階北面凡宮有鬼神曰廟檀弓云君臨臣喪以巫祝桃茢執戈以惡之所以異於生也賈氏公彥曰喪大記云大夫士旣殯而君往焉巫止於門外祝代之先君釋菜於門內祝先升自阼階負墉南面君卽位於阼小臣二人執戈立於前二人立於後文與此同有詳略耳

餘論李氏如圭曰左傳楚公子圍設服離衞鄭子皮曰二執戈者前矣則小臣執戈蓋亦君之常衞

君釋采入門主人辟【采音菜辟音避下人辟哭辟不辟同】

正義鄭氏康成曰釋采者祝爲君禮門神也必禮門神者明君無故不來也禮運曰諸侯非問疾弔喪而入諸臣之家是謂君臣爲謔辟逡遁辟位也敖氏繼公曰采讀爲菜蓋物之可以爲豆實者如葵韭之類是也釋采蓋於闑西閾外釋謂奠之於地盛之之器則用笲主人辟於是眾主人眾賓亦皆辟位案或云君臨臣喪何必禮其門神而入釋采者釋去吉衣也大斂時未成服君未錫衰吉服而來不可卽以吉服入故釋而去之以著其哀也此說似新實悖喪大記兩言釋菜與月令仲春上丁樂正釋菜同足以互見之矣主人未成服則凡弔者朝服未變也但小斂後則襲裘加絰爲異耳不經之談不可以說禮

君升自阼階西鄕祝負墉南面主人中庭

正義鄭氏康成曰祝南面房中東鄕君【賈疏喪大記君稱言視祝而踴祝相君之禮故須鄕君】主人中庭進益北【賈疏前主人先入門右中庭之南今雲中庭明益北敖氏繼公曰此東方中庭也】

案郊特牲君適其臣升自阼階不敢有其室也則升自阼階吉凶同之君升時主婦及眾婦人其暫辟入房中乎注言房中東者房戶外之東也

君哭主人哭拜稽顙成踴出

正義鄭氏康成曰出不敢必君之卒斂事【賈疏主人出鄕門外立】敖氏繼公曰君已哭而主人出爲君旣有事矣自此以下六節每節之畢主人輒出皆爲不敢久畱君也喪大記云出俟於門外

案君哭則主人哭公卿大夫於堂下亦哭

君命反行事主人復位

正義鄭氏康成曰事大斂事敖氏繼公曰位入門右之位也此時惟將拜君乃進中庭不然則否

君升主人主人西楹東北面

正義鄭氏康成曰命主人使之升敖氏繼公曰升之使視斂也西楹東明其在堂中西也主人與君同在堂宜逺之

升公卿大夫繼主人東上乃斂

正義敖氏繼公曰升之使視斂以其尊也云繼主人東上則主人之位在楹東少南矣

案繼主人則公卿大夫在主人之西而又當少南也斂時皆不哭東上以君在東也君若不來公卿大夫亦升堂視斂馮屍逆降復位君在則君爲主故升之乃升使偕視斂也大國有孤曰公注已見鄕飲酒禮

卒公卿大夫逆降復位主人降出

正義賈氏公彥曰卒謂卒斂也鄭氏康成曰逆降者後升者先降位如朝夕哭弔之位

案朝夕哭位謂公門東北面西上卿大夫東方西面北上也復位者蓋亦由重南而東

君反主人主人中庭君坐撫當心主人拜稽顙成踴出【注今文無成】

正義敖氏繼公曰反謂命之反也鄭氏康成曰撫以手按之也凡馮屍興必踴【賈疏喪大記文引之見撫亦馮之類興則踴故君與主人拾踴也】

君反之復初位眾主人辟於東壁南面

正義敖氏繼公曰初位亦入門右位也嫌在中庭故以初明之鄭氏康成曰眾主人辟者以君將降也南面則當坫之東【賈疏南面則西頭爲首者當堂角之坫】

案眾主人位在阼階下西面君升時辟之旣復位玆又辟之

君降西鄕命主人馮屍主人升自西階由足西面馮屍不當君所踴主婦東面馮亦如之

正義鄭氏康成曰君必降者欲孝子盡其情不當君所不敢與尊者所馮同處

案君降蓋在阼階下暫立以俟復升視奠祝亦隨之南面於阼階下之西公卿大夫亦降復位君降矣主人升由足而東之時婦人乃出於房與

奉屍斂於棺乃蓋主人降出君反之入門左視塗正義敖氏繼公曰君反主人而主人卽入視塗者蓋君反之之時以是命之也下云君命反奠亦見其一耳鄭氏康成曰肂在西階上入門左由便趨疾不敢久畱君也

君升卽位眾主人復位卒塗主人出君命之反奠入門右

正義敖氏繼公曰入門右卽初位也先言位次言初位此復著其所者以明其非有事於中庭則東方之位皆在是也

案主人復門右北面之位下云主人從踴猶在此也

乃奠升自西階

正義鄭氏康成曰以君在阼【賈疏凡奠皆升自阼階爲君在阼故辟之】

君要節而踴主人從踴

正義敖氏繼公曰要猶候也節當踴之節也此節謂執奠者始升階時

卒奠主人出哭者止

正義敖氏繼公曰卒奠謂奠者出戶時也主人於此卽出矣哭者止爲君將出節也鄭氏康成曰以君將出不敢聒尊者

案此云哭者止則前此哭自若也卒奠而主人出未及奠者之降階君亦降出矣於是奠者降階君將出門婦人踴

君出門廟中哭主人不哭辟君式之

正義鄭氏康成曰古者立乘式謂小俛以禮主人也曲禮云立視五巂式視馬尾

貳車畢乘主人哭拜送【乘舌繩反】

正義鄭氏康成曰貳車副車也其數各視其命之等【賈防周官大行人貳車上公九乘侯伯七乘子男五乘】君弔蓋乘象輅【賈防此據上公及侯伯於王有親者得乘象輅以弔其臣若侯伯於王無親者以下各乘革輅木輅之等注言此者以貳車皆與正車同也】曲禮曰乘君之乘車不敢曠左左必式【賈疏乘君之乘車則此貳車也敖氏繼公曰此車惟有禦與右而已】賈氏公彥曰君入臣家至廟門乃下車則貳車本不入大門此云貳車畢乘主人哭拜送明出大門矣敖氏繼公曰喪大記云拜稽顙

案上言君出門廟中哭哭者以君之出門爲節則廟門也主人先俟於廟門外君升車乃辟君式之則主人亟趨出外門外矣貳車畢乘明君車之已出外門也主人於是送君拜稽顙送乃哭者見向之不哭以爲君耳與君出門而廟中哭之意同又案迎君送君主人一人而已其在列之公卿大夫皆不與可見禮主於喪不以他文亂之而人臣於君不務以趨承爲敬也

存疑敖氏繼公曰主人拜送不著其處則是但於廟門外耳蓋是時君已升車故也

案君使弔襚主人尙送之於外門外君親臨之乃於廟門外而止乎經𨿽無兩出門之文疏說善矣

襲入卽位眾主人襲拜大夫之後至者成踴

正義敖氏繼公曰旣送君卽襲於外明其袒之久者爲君在故也旣卽位乃拜大夫之後至者此已禮宜更始而爲之不可於送君之餘由便拜之也此後至謂君旣至而後來者

案主人卽阼階下西面之位眾主人以其卽位爲襲節焉於此成踴明前此之踴乃從君也

賓出主人拜送

正義鄭氏康成曰自賓出以下如君不在之儀【賈疏君在時卿大夫士從君者不得與主人爲禮君出後主人乃得與賓爲禮也】

餘論朱子曰看古人君臣之際如君臨臣喪坐撫當心要節而踴今日於死生之際恝然不相闗不啻如路人所謂君臣之義安在我朝祖宗時於舊執政亦嘗親臨之

右君視大斂

總論黃氏叔暘曰古者人君於其臣之喪親臨之卽其阼階上之位而視斂斂畢撫屍其恩禮一何厚也巫不入門而祝先之其恭敬一何至也升主人馮之又命主婦馮之其教孝一何切也臣於君之臨也𨿽當喪事倥傯之際迎而先入撫而先降必俟君命而後馮馮又不敢當君所且於男女之別亦不紊焉細微曲折無不盡禮如此此所以家齊國治而天下平也

案或問士微者也非卿大夫之比而君臨視其斂如此不已褻乎抑無乃妨於爲國之政治乎曰中庸言體羣臣則士固君之肢體也焉有肢體摧傷而元首不爲之痛怛者聖人制禮稱情以立文何褻之有且此卽政治也爲國以禮簿書期防云乎哉

三日成服杖

正義敖氏繼公曰云成服者向已絰帶矣今復以冠衰之屬足而成之也三日者以加絰帶之日數之也喪大記云士之喪二日而殯三日之朝主人杖婦人皆杖然則此蓋於未朝哭爲之也

案成服通五服之親及外親有服者而言杖則專指當杖者必三日者未三日則服不能備且其次第當在旣殯之後也於是凡有服者各服其冠衰屨斬衰者不括發齊衰以下者不免矣𨿽不括發不免而去纚則如故但於發紒之上加冠也大功以上要帶之散垂者至是絞之婦人髽者去纚如故要帶之結本者亦絞之其他與男子同

餘論鄭氏康成曰旣殯之明日全三日始歠粥矣【賈防謂三日不食至成服日乃食粥】曲禮云生與來日

右成服

拜君命及眾賓不拜棺中之賜

正義鄭氏康成曰禮尊者加惠明日必往拜謝之敖氏繼公曰言於此者明已成服然後可爲之也君命及眾賓謂弔者也拜之者謝其弔已也棺中之賜謂襚也不拜襚者襚禮不爲已也此謂不弔而襚者若弔襚並行則其拜亦惟主於弔凡往拜之節其於朝奠之後乎拜之皆於其外門外所拜者不見案未成服主人無他出理君命當急拜成服卽往余賓則次第拜之不定在一日也不拜棺中之賜則所拜者惟其施於已者爾然則世俗謂代親拜者繆矣惟其然故弔賓與主人皆無拜及死者之法也拜之亦一拜不稽顙又案古之仕者不出本國則所拜眾賓近在一城之中若其自異國而來者則必不舎朝夕之哭奠而奔走道塗以拜之但拜於其所館而已後世或越數百里之逺過都越邑而往叩弔者之門禮意豈其然哉

右拜弔者

朝夕哭不辟子卯

正義敖氏繼公曰朝夕哭謂旣殯之後丈夫婦人於每日之朝夕皆哭於殯宮其禮於下見之鄭氏康成曰不代哭也子卯桀紂亡日凶事不辟吉事闕焉【賈疏詩云韋顧旣伐昆吾夏桀左傳云乙卯昆吾稔之日昆吾與夏桀同時誅則桀以乙卯亡書牧誓云時甲子昧爽武王伐紂之日是紂以甲子日死王者以爲忌日檀弓云子卯不樂是吉事闕也凶事不辟者卽此經是也】

案殯後哭不必不絕聲而殯宮之朝夕有時故無庸分班代哭日必再奠奠無不哭故𨿽子卯不辟也此云不辟則弔人者容辟之

婦人卽位於堂南上哭丈夫卽位於門外西面北上外兄弟在其南南上賓繼之北上門東北面西上門西北面東上西方東面北上主人卽位辟門【辟音辟】

正義鄭氏康成曰外兄弟異姓有服者也【賈疏謂若舅之子姑姊妹從母之子等】辟開也凡廟門有事則開無事則閉【賈疏有事謂朝夕哭設奠時非此則閉】崔氏凱曰同僚賓客弔者因主人朝夕哭而往敖氏繼公曰卽位於堂阼階上也丈夫眾主人眾兄弟也同姓異姓之親及賓客𨿽以親疏爲序列於東方而所上相變明其不相統也門東北面西上與西面北上者相變也門西北面東上與東面北上者相變也以下文考之則此東方之賓卿大夫也門東諸公也門西他國之異爵者也然則西方者其士與門東門西外門內之左右也列定而主人乃卽位於東方之北

案未殯之前無外位以主人未就次不由外入也此將卽內位先卽外位職喪於凡有爵者之喪涖其禁令序其事此其一端矣凡喪以屬之親疏服之輕重爲序故主人及五服之親在上而外兄弟次之其以爵則卑者宜近而在上尊者宜逺而殊之故諸公與他國之異爵者皆北面也自外兄弟以上皆主人之屬也在東方而另列於上賓以下則皆賓也東方西面者與西方東面者相對門東者與門西者相對在外位時蓋皆不哭下云出門哭止可見矣又案外兄弟注言異姓有服者則舅外祖父妻之父壻甥外孫並存焉

婦人拊心不哭【拊敷武反】

正義敖氏繼公曰拊心不哭見其悲哀而未敢哭也所以然者以男子未哭故也

案卽位時固已哭矣喪事主哀至喪所無不哭也旣而不哭者因辟門若有所俟者然

主人拜賓旁三右還入門哭婦人踴【還音旋】

正義敖氏繼公曰旁三謂鄕賓所立之方而三拜之也於內位之拜別其尊卑故於此略之總旅拜而已以序言之先南面拜乃東面拜西面拜旣則右還而入門也嫌其由便故言右還以明之婦人但言踴以踴見哭也哭有不踴踴無不哭者

存疑鄭氏康成曰先西面拜乃南面拜東面拜也案依內位以推外位北面者最尊西面者次之東面者又次之則敖氏所云旁三之次於義爲長旁爲三拜合之則九拜矣拜畢乃右還而入門非以右還卽爲三拜之法也主人入門哭而婦人踴節也

主人堂下直東序西面兄弟皆卽位如外位卿大夫在主人之南諸公門東少進他國之異爵者門西少進敵則先拜他國之賓凡異爵者拜諸其位

正義鄭氏康成曰賓皆卽此位乃哭盡哀止主人乃拜之如外位矣兄弟齊衰大功者主人哭則哭小功緦麻亦卽位乃哭上言賓此言卿大夫明其亦賓耳少進前於列異爵公卿大夫也他國之公卿大夫亦前於列尊之拜諸其位就其位而拜賈氏公彥曰外位主人之南有外兄弟其南乃有賓此內位主人之南卽言卿大夫者外兄弟𨿽在主人之南以少退故卿大夫繼主人而言也諸公門東少進者案大夫家臣位在門右則士之屬吏亦在門右又在賓之後也敖氏繼公曰此位與外位同故上言其位此著其人以互見之上言賓繼外兄弟此言卿大夫在主人之南明外兄弟以上皆少退於主人亦互見之也門東又有私臣之位門西又有公有司之位故諸公與他國異爵者皆少進以別之特牲禮記公有司門西北面東上私臣門東北面西上此位亦當如之也他國之異爵者謂來聘若從君來朝者也凡凡諸公卿大夫也

案外位旣定辟門以次而入其次則如上經之序與防言屬吏在門右敖言私臣在門東一也但注疏謂士無臣故云屬吏耳敖意謂執奠者由重南而東則位於此固也但士𨿽有私臣而不執奠曾子問士則朋友奠不足取諸大功以下者是也私臣𨿽不執奠其位則當與執奠者俱北面於門東其門西之公有司則祝宗人皆在焉經云少進明有在後列者也敵則先拜他國之賓謂士也士與士敵皆西方東面而北上則他國之士在北矣𨿽旅拜必先他國者尊賓也然則公卿大夫亦先拜他國者可知矣特拜者皆一拜必興而後拜旅拜則三拜之喪中主賓之位列莫詳於此

存疑敖氏繼公曰敵則先拜他國之賓惟謂異爵者若士則否以其同國異國者皆在西方位又旅拜之不宜異也

案如敖說則上經就外位於西方東面者不見之矣蓋不其然

右朝哭

案雜記朝夕哭不帷注云旣出則施其防是殯後設帷但哭奠時不帷耳奠畢帷之而出

徹者盥於門外燭先入升自阼階丈夫踴

正義鄭氏康成曰徹者徹旣殯之宿奠敖氏繼公曰言燭先入則徹者繼之可知然則此時燭亦俟於外矣檀弓云朝奠日出故用燭

祝取醴北面取酒立於其東取豆籩俎南面西上祝先出酒豆籩俎序從降自西階婦人踴

正義賈氏公彥曰祝執醴在先次酒次豆次籩次俎敖氏繼公曰祝已取醴北面立已取酒者亦北面

立於其東西上也餘人已取豆籩俎南面西上蓋立於神席之前不敢以由便而變位也

設於序西南直西榮醴酒北面西上豆西面錯立於豆北南面籩俎旣錯立於執豆之西東上酒錯復位醴錯於西遂先由主人之北適饌

正義鄭氏康成曰遂先者明祝不復位也適饌適新饌將復奠敖氏繼公曰惟豆云西面錯蓋其他不盡然也祝與執事者自西階下而徑東故出於主人之北是時東方之饌醴酒在甒旣適饌乃酌之右徹殯奠

乃奠醴酒脯醢升丈夫踴入如初設不巾

正義鄭氏康成曰入入於室也有俎乃巾之【賈疏檀弓喪不剝奠也與祭肉也與小斂奠殯奠皆有俎俎有祭肉故巾之】敖氏繼公曰如初設者醴酒錯於脯南也不巾別於殷奠也室中惟殷奠則巾其餘否

錯者出立於戶西西上滅燭出祝闔戶先降自西階婦人踴奠者由重南東丈夫踴賓出婦人踴主人拜送正義敖氏繼公曰滅燭出謂執燭者滅燭而出也亦先降自阼階由主人之北東

存疑鄭氏康成曰哭止乃奠奠則禮畢矣

案丈夫婦人以奠者之升降爲踴節則奠時哭不止明矣下經云出門哭止

眾主人出婦人踴出門哭止皆復位闔門主人卒拜送賓揖眾主人乃就次

正義敖氏繼公曰眾主人出而婦人踴乃朝夕哭之踴節多於殯日者也

案凡踴婦人居閒至賓出而婦人踴眾主人出而婦人又踴則以丈夫之出門爲節不在居閒之數者堂下者行堂上者止故止者視行者而踴也主人拜送賓則兄弟當出者隨之出矣曰卒拜賓防上拜賓之文而終言之非另有拜也敖氏以此拜送賓爲眾兄弟之屬非也夫眾兄弟不可謂之賓且家人一體何庸朝夕拜之

右朝奠

總論敖氏繼公曰自婦人卽位至此惟主言朝哭朝奠之禮其夕哭夕奠之與此異者惟徹醴酒脯醢不設於序西南耳其餘並同

案夕奠逮日則不用燭矣朝夕奠之外主人兄弟皆不入殯宮小記無事不辟廟門哭皆於其次是也弔者必於主人朝夕奠時少儀喪俟事不犆弔是也

朔月奠用特豚魚臘陳三鼎如初東方之饌亦如之正義鄭氏康成曰朔月月朔日也初謂大斂時敖氏繼公曰朔月則殷奠象生時之朔食也

無籩有黍稷用瓦惇有蓋當籩位【惇都愛反】

正義鄭氏康成曰黍稷並於甒北也於是始有黍稷敖氏繼公曰朔奠及薦新不用籩所以別於殯奠

之類此云用瓦惇則吉時或不用瓦者矣

案朔奠有黍稷見節候之移而加之也無籩隆於彼者殺於此喪奠不必備且不當遣奠時或慮奠者不足也

主人拜賓如朝夕哭

正義敖氏繼公曰如其廟門內外之儀

卒徹

正義鄭氏康成曰徹宿奠也敖氏繼公曰朝夕奠無俎非盛饌徹則去之不復攺設於序西南惟言卒徹爲下事節也

舉鼎入升皆如初奠之儀

正義敖氏繼公曰升謂匕而升於俎也初奠小斂旣殯之奠

卒朼釋匕於鼎俎行朼者逆出甸人徹鼎其序醴酒菹醢黍稷俎

正義鄭氏康成曰俎行者俎後執執俎者行鼎可以出其序升入之次敖氏繼公曰俎行而匕者出升階而丈夫踴甸人乃徹鼎下文言主人要節而踴故於此略之而以徹鼎繼匕者出而言非謂其節如是也此見六者之序則是凡奠皆每人執一器明矣俎不言豚魚臘特執無嫌

案執奠者計九人而執燭者先焉

其設於室豆錯俎錯臘特黍稷當籩位惇啟防卻諸其南醴酒位如初【防如字舊作古外反非下同注今文無惇】

正義鄭氏康成曰當籩位俎南黍黍東稷防蓋也敖氏繼公曰黍稷後設變於籩實也醴酒位如初亦醴在黍南酒在稷南其異者北各有防耳

案有黍稷則黍稷爲食主故設俎後乃設之旣啟防而以醴酒要其成也月令注云不以牲主谷

祝與執豆者巾乃出

正義鄭氏康成曰共爲之也敖氏繼公曰中分其奠祝巾在南者執豆者巾在北者各以近其位而爲之然則巾殯奠亦當如之經於此乃見之耳

主人要節而踴

正義敖氏繼公曰丈夫婦人皆要節而踴惟言主人文省耳

皆如朝夕哭之儀

正義敖氏繼公曰爲凡不見者言也

月半不殷奠

正義鄭氏康成曰殷盛也士月半不復如朔盛奠下尊者大夫以上月半有奠【敖氏繼公曰大夫月半殷奠鄭卽以此士禮決之】

有薦新如朔奠

正義鄭氏康成曰薦五穀若時果物新出者敖氏繼公曰新謂谷之新熟者也春秋傳云不食新矣少儀云未嘗不食新皆指五穀而言

案薦新當以五穀爲主而他物有新者或附薦焉

徹朔奠先取醴酒其餘取先設者惇啟防面足序出如入

正義鄭氏康成曰啟防徹時不復蓋也面足執之令足鄕前也惇有足則惇之形如今酒惇敖氏繼公曰其餘取先設者則取惇亦後於俎矣執惇面足是以首自鄕也其執而設之之時亦然少牢饋食禮惇皆南首蓋北面設之故也惇有首足如物之縮者然背在上耳

案此徹朔奠爲將設夕奠也不薦新之文而言若薦新則所徹者昨日之夕奠非朔奠也經旣薦新乃復言此以終上事耳

其設於外如於室

正義鄭氏康成曰外序西南

右朔奠

筮宅冢人營之

正義鄭氏康成曰宅葬居也冢人有司掌墓地兆域者【賈疏周官冢人掌公墓之地辧其兆域此士亦有掌墓地兆域者】營猶度也詩云經之營之

案雜記言大夫卜宅與葬日又云如筮則大夫於宅與日若卜若筮俱可也士亦當然此宅以筮日以卜者蓋科用其一非宅不可卜而日不可筮也敖謂士筮宅不卜辟尊者之禮疑未必然

掘四隅外其壤掘中南其壤

正義鄭氏康成曰爲葬將北首故也【賈疏檀弓云葬於北方北首三代之逹禮也爲北首故使壤在足處】敖氏繼公曰壤土也謂所掘而起者也於將爲壙之處掘其四隅與中央略以識之而已以神之從違未可必也外其壤謂置其壤於四隅之外南其壤謂置其壤於中央之南隅之外若東隅之東西隅之西是也

旣朝哭主人皆往兆南北面免絰【免如字下免絰同】

正義鄭氏康成曰兆域也所營之處免絰者不敢純凶敖氏繼公曰云皆往明眾主人亦行也免絰亦左擁之絰服之最重者於此免之以對越神明宜與人異也服問曰凡見人無免絰𨿽朝於君無免絰

命筮者在主人之右筮者東面抽上韇兼執之南面受命

正義敖氏繼公曰受命於命筮者

命曰哀子某爲其父某甫筮宅度玆幽宅兆基無有後艱【爲於僞反度道誤反注古文無兆基作期】

正義鄭氏康成曰某甫且字也若言山甫孔甫矣宅居也度謀也基始也言爲其父筮葬居今謀此以爲幽防之居兆域之始得無後將有艱難乎艱難謂有非常若崩壊也孝經云卜其宅兆而安厝之【賈疏引孝經者證宅爲葬居】敖氏繼公曰命曰命筮者命之也亦如吉時宰贊命之爲幽宅幽防之宅也無有後艱言其地若吉則後日無有艱難之事或曰當從古文無兆字而基亦宜作其屬下句

筮人許諾不述命右還北面指中封而筮卦者在左【還音旋】

正義鄭氏康成曰旣受命而申言之曰述不述命者士禮略【賈疏對少牢述命大夫以上禮詳知非爲防禮略者特牲亦不述命故知士吉凶並同也】中封中央壤也敖氏繼公曰指中封若示神以其處然述命之儀見少牢禮

卒筮執卦以示命筮者命筮者受視反之東面旅占卒進告於命筮者與主人占之曰從

正義敖氏繼公曰卦者書卦於木旣卒筮而筮者乃執以示命筮者必示命筮者以其出命故爾旣占而先告命筮者乃告主人亦此意也若吉時則受命示卦皆於主人占之曰從所告之辭云爾從謂從其所筮之地也書云從筮從

案下經卜日占者三人此筮亦當有占者三人故旅占也一人卜筮而三人占者或所傳不同或所見有異宜從其長者也舊說筮有連山歸藏周易卜有玉兆瓦兆原兆者非也洪範三人占則從二人之言蔡氏元定曰禹敍九疇時未有周易與原兆也

主人絰哭不踴

正義敖氏繼公曰絰者筮事畢也

案卜筮免絰事竟而復絰以接神不敢純凶也觀此則康王以冕服受顧命可不必疑於蘇氏之說矣

若不從筮擇如初儀

正義鄭氏康成曰更擇地而筮之

案更擇亦不逺其故地但另營壙所耳以古者北方北首葬有定處無四逺買山之法也

存疑敖氏繼公曰再筮若又不吉則更擇地而不復筮也

案更擇地恐須更筮

歸殯前北面哭不踴

正義敖氏繼公曰殯前西階下也鄭氏康成曰易位而哭明非常【賈疏朝夕哭在阼階下西面今在殯前北面是易位也】

案筮宅而哭殯以親體之將逺而彌悲之也亦若將以所筮吉之處告者然下卜日哭同

右筮宅

旣井槨主人西面拜工左還槨反位哭不踴婦人哭於堂【還音環劉戶串反敖音患】

正義鄭氏康成曰匠人爲槨刋治其材以井構於殯門外也【賈疏以下文獻明器材於殯門外故知此亦在殯門外】反位拜位也【賈疏謂西面拜位】旣哭之則往施之竁中矣主人還槨亦以旣朝哭【賈疏言亦者亦筮宅卜日二事也】敖氏繼公曰拜工謝其勞也主人西面拜工則工東面矣左還槨由槨之東南行而繞之也

案槨之長自六尺而下其方自五寸而上【防大記鄭注文】從下壘至上以端題湊【檀弓注並孔疏文】抗木之厚蓋與槨方齊槨繞四旁而抗木在上【喪大記注疏文】故槨可以預施於竁中竁謂穿壙也旣窆藏諸明器於旁乃加抗木掩之也蓋古者槨木件列而疊積之井構者以其材兩橫兩縱層層以上若井字然所以使其幹臘也又案周官冢人旣有日請度甫竁遂爲之屍則竁當在卜日之後然則旣哭之猶未必遂施於竁也檀弓云旣殯旬而布材與明器則井槨獻器時距葬期猶逺

獻材於殯門外西面北上綪主人徧視之如哭槨獻素獻成亦如之

正義鄭氏康成曰材明器之材視之亦拜工形法定爲素飾治畢爲成敖氏繼公曰北上西北上也南北陳之而前列在西徧視之亦自其所上者始此又與還槨異矣亦先拜工乃視之如哭槨者如其反位哭不踴也賈氏公彥曰明器之材未斲治先獻之驗其堪否明器須好故又獻素又獻成有此三時獻法槨材直觀之而已

案槨與器同在殯門外之西不必同日也若同日獻則槨北而器南中稍離之與敖氏疑井槨在外門外未必然

右視槨視器

卜日旣朝哭皆復外位卜人先奠於西塾上南首有席楚焞置於燋在東【焞禿溫反又徒溫反燋卽約反又卽腰反】

正義鄭氏康成曰楚荊也荊焞所以鉆者【陸氏徳明曰鉆一作灼賈疏古法鉆用荊謂之荊焞】燋炬也所以然火者也周官菙氏掌共燋契以待卜事凡卜以明火爇燋遂龡其焌契以授卜師遂以役之【賈疏彼注云焌讀如戈鐏之鐏謂以契柱燋火而吹之也契旣然以授卜師用作也役之使助之是楚焞與契爲一皆謂鉆之焌讀如戈鐏之鐏者取其銳頭爲之灼也】敖氏繼公曰席亦在後也南首燋在其左皆變於卜時

餘論左氏傳卜葬先逺日辟不懷也

族長涖卜及宗人吉服立於門西東面南上占者三人在其南北上【長知丈反】

正義鄭氏康成曰族長掌族人親疏者吉服服端也【賈疏士以祭服爲吉服士之祭服端而已】敖氏繼公曰族長族人之尊者也族長與主人有親乃位於門西以將涖卜變其位也此占者亦吉服不言者文省耳吉服者亦以對越神明故也占者有司掌占事者也必三人者欲考其言異同之多寡而定是非也洪範云三人占則從二人之言

通論賈氏公彥曰雜記大夫卜宅與葬日有司麻衣又云如筮則史練冠長衣此宗人吉服宗人掌禮之官非卜筮者著端則筮史亦服練冠長衣

案雜記筮史謂大夫之私臣也私臣本應重服筮則易之以練冠長衣以示不純凶若士之筮史則或私臣或公有司不定以士臣少故也私臣爲之自當練冠長衣若公有司則亦吉服以其本無服也族長應有服者尙吉服則無服者可知矣卜人雜記所謂有司也私臣則麻衣布衰布帶因喪屨緇布冠公有司則亦吉服經不著之者以其不定也

卜人及執燋席者在塾西

正義鄭氏康成曰在塾西者南面東上敖氏繼公曰卜人掌共卜事者也在塾西者便其升也

闔東扉主婦立於其內

正義鄭氏康成曰扉門扉也

案卜葬大事主婦必與聞之位於門內者所以別內外也不言面西面可知也在門內故凶服無變

席於闑西閾外

正義鄭氏康成曰爲卜者設也敖氏繼公曰席亦西面

案此與士冠禮特牲禮並同惟少牢禮筮於廟門外不設席爲異

宗人告事具主人北面免絰左擁之涖卜卽位於門東西面

正義鄭氏康成曰涖卜族長也更西面當代主人命卜敖氏繼公曰告告主人也主人旣免絰復西面案擁之以手抱之也𨿽暫免猶不離之族長在主人之北詔辭當自右

卜人抱燋先奠西首燋在北

正義鄭氏康成曰旣奠燋又執以待之【賈疏先奠次奠燋旣奠燋又取執之以待授與宗人】敖氏繼公曰燋先謂執燋者先於而行也奠西首象神位在西鄕之奠與燋皆東面不言焞與燋同處可知

宗人受卜人示髙

正義鄭氏康成曰以腹甲髙起所當灼處示涖卜也近足者其部髙【賈疏周官大卜注云春灼後左夏灼前左秋灼前右冬灼後右】敖氏繼公曰宗人就而北面訝受之下文授受亦訝也

案卜人東面奠旣則左還南面以授宗人宗人先東面乃右還北面受之宗人旣受進東面授涖卜

涖卜受視反之宗人還少退受命【還音旋下同】

正義鄭氏康成曰受涖卜命授宜近受命宜卻也

命曰哀子某來日某卜葬其父某甫考降無有近悔正義鄭氏康成曰考登也降下也言卜此日葬魂神上下得無近於咎悔者乎敖氏繼公曰來日將來之日也某者柔日之名若乙丑丁酉之類無有近悔謂其日若吉則不近於悔如葬而遇雨及他有不虞則非吉日矣或曰考成也降下也謂成其下棺之事未知是否

案出命者涖卜也東面命之

許諾不述命還卽席西面坐命興授卜人負東扉正義鄭氏康成曰宗人不述命亦士禮略【賈疏少牢筮日述命】凡卜述命命異重威儀多也【賈疏此不述命而有西面命則大夫以上述命者與西面命異可知】負東扉俟之兆也敖氏繼公曰言不述命則命之辭與涖卜所云者異矣案宗人東面受命訖右還西面坐命興右還南面授卜人卜人北面訝受之宗人乃退負東扉不述命矣而又有命之辭則辭比所命者爲約與

卜人坐作興

正義鄭氏康成曰作以火灼之以作其兆也周官卜師凡卜事揚火以作致其墨【敖氏繼公曰作猶起也】

宗人受示涖卜涖卜受視反之宗人退東面乃旅占卒不釋告於涖卜與主人占曰某日從

正義鄭氏康成曰不釋復執之也【賈疏旅占時宗人授人傳占占訖授宗人宗人復執之】敖氏繼公曰如此文則是宗人亦占之也占謂占其兆之吉凶也兆有體色墨坼旅占卒復受遂執之以告涖卜不哭者吉服也主人不哭者未絰也

授卜人告於主婦主婦哭

正義鄭氏康成曰不執者下主人也

告於異爵者

正義賈氏公彥曰上云旣朝哭皆復外位外位中有異爵卿大夫等宗人就位告之

案異爵者位於門東西而北面

使人告於眾賓

正義敖氏繼公曰眾賓謂士之在外位者也宗人不親告之下異爵者鄭氏康成曰眾賓僚友不來者案敖說正也注說當兼之不來者亦宜使知其期來防葬也

卜人徹宗人告事畢主人絰入哭如筮宅賓出拜送正義敖氏繼公曰云徹則是向者復奠於西塾上以待事畢也拜送賓蓋於外門外

若不從卜擇如初儀

正義敖氏繼公曰若不從則亦以告於主婦而下其儀則同也至次日乃更擇日而卜之曲禮云喪事先逺日曰擇則其相去不必旬有一日矣蓋與吉禮筮日逺近之差異也古者士三月而葬日之先後當以此爲節

案開元禮有卜宅卜日之儀而政和禮無之蓋唐之世相地擇日之書𨿽已行於時而儒臣議禮猶知依仿古人而不顯用時說則古意尙存君子不無餼羊之幸焉至宋則並此虛文而亡之蓋專用術者之說矣尙論者於此能無升降之感哉

右卜葬日

欽定儀禮義疏卷二十八﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷二十九

士喪禮下第十三之一

正義鄭氏康成曰旣夕士喪禮之下篇也大戴第五小戴第十四別錄名士喪禮下篇第十三黃氏榦曰案此篇名旣夕禮鄭目錄云別錄名士喪禮下篇周官注所引亦皆稱士喪禮下今復士喪禮下以從舊名敖氏繼公曰此禮承上篇爲之乃別爲篇者以其禮更端也篇首云旣夕哭故以旣夕名篇

案古者簡冊以竹爲之而所編之簡不可以多故每於文多者釐而爲二如此經士喪之有旣夕少牢之有有司徹是也此篇黃氏榦依劉氏向別錄目爲士喪禮下今從之記總二篇目爲士喪記則可目爲旣夕記則偏舉不該若少牢之有司徹則無礙矣續通解所以此用劉向而彼仍二戴也

旣夕哭

正義鄭氏康成曰謂先葬二日與葬閒一日旣夕哭出門哭止復外位時【賈疏據經夕哭請期之明日開殯遷祖又明日柩行乃葬故知是葬前二日與葬閒一日也旣殯後朝夕哭在殯宮於此日夕哭訖出寢門復外位乃請期如下文所云也不於旣朝哭而待旣夕哭者以明日朝始啟殯不可隔夕哭也】

存異鄭氏康成曰此諸侯之下士一廟其上士二廟則先葬前三日賈氏公彥曰一廟則一日朝二廟則二日朝故上士先葬前三日也若然大夫三廟葬前四日諸侯五廟葬前六日天子七廟葬前八日差次可知

案下記朝禰訖而適祖無厥明之文是二廟以一日而畢也曾子問謂天子國君之喪祝取羣廟之主藏諸祖廟卒哭而後主反其廟則無庸越六日八日而徧歷之矣大夫亦有大祖廟禮當同之士無大祖故二廟並朝與鄭賈以每日一廟爲計日之差是必不然其義互見下代哭章

請啟期告於賓【注今文啟爲開】

正義鄭氏康成曰將葬當遷柩於祖有司於是乃請啟肂之期於主人以告賓賓宜知其時也賈氏公彥曰復外位時有弔賓來亦在外位故請期因告賓也敖氏繼公曰向者旣卜日卽告於異爵者及眾賓賓固知其葬日矣則啟之期不言可知而有司必請其期以告於賓者重愼之至也於夕哭而賓在焉則其朝夕哭之儀同矣此不載主人答辭者下文巳明故略之

案告於賓蓋兼來者與未來者而言以夕哭未必盡來若告之使來會葬則宜徧也下文請祖期請葬期皆不云告於賓者亦告可知防此文故略之耳右請啟期

夙興設盥於祖廟門外

正義鄭氏康成曰祖王父也下士祖禰共廟【賈疏下記云其二廟則饌於禰則此經所朝據一廟者而言設盥於祖是一廟者祖禰共廟也專言祖據尊者而言】賈氏公彥曰小斂設盆盥在東堂下大斂設盥於門外約小斂盥在東堂下則大斂盥在門外東方此下陳鼎如大斂奠此盥亦設在門外東方可知敖氏繼公曰設盥爲舉鼎及設奠者也一廟而祖禰皆在焉惟云祖者是禮主於祖也

陳鼎皆如殯東方之饌亦如之

正義鄭氏康成曰皆皆三鼎也如殯如大斂旣殯之奠敖氏繼公曰皆如殯謂三鼎之面位與其實皆如向者門外所陳殯奠之鼎也東方之饌云如殯亦但據其盛者言之其遷祖奠之脯醢當在甒北不別見者略之

案此所陳者祖奠也其陳之在祖廟門外東方之饌亦饌於祖廟之東堂下祖奠之前先有遷祖之奠故敖云脯醢並饌於此柩入廟後先設從奠徹從奠而後設遷祖奠徹遷祖奠而後設祖奠明日乃設遣奠此其序也

夷牀饌於階閒

正義鄭氏康成曰朝祖正柩用此牀【賈疏柩至祖廟兩楹閒屍北首之時乃用此牀也】楊氏復曰朝祖時載柩有輁軸正柩則有夷牀敖氏繼公曰階閒祖廟堂下

存疑敖氏繼公曰此卽向者承屍於堂之牀也案小斂之牀以承屍此牀以承柩廣狹崇卑或不一式敖氏謂夷牀卽承尸之牀以夷字同耳殆未必然右陳祖奠器饌

二燭俟於殯門外

正義鄭氏康成曰早闇以爲明也燭用蒸【賈疏周官甸師氏以薪蒸役外內饔注云大曰薪小曰蒸又少儀主者執燭抱燋注云未爇曰燋燋卽蒸】賈氏公彥曰二燭者以開殯徹奠下注云炤徹奠與啟肂者是也故於此豫備之

丈夫髽散帶垂卽位如初【髽側瓜反】

正義鄭氏康成曰爲將啟變也【賈疏小斂時變服男子括髮免散帶垂婦人髽今將啟殯見屍柩故變同小斂時也】如初朝夕哭門外位敖氏繼公曰皆爲之於次乃卽位髽者去冠與纚而爲露紒也將髺髮者必先髽故言此以明之亦與前經髺發互見也此斬衰者耳其齊衰以下則皆免散帶垂解其三日所絞者也凡大功以上皆然髽與散帶垂未殯之服也是時棺柩復見故復此服焉此但言丈夫是婦人不與也婦人之帶所以不散垂者初已結本又質而少變故於此不可與丈夫同也其所以不言髽者婦人不當髽者𨿽未殯亦不髽則此時可知矣其當髽者自小斂以來至此自若無所攺變故不必言之

存疑鄭氏康成曰此互文以相見耳髽婦人之變【賈疏髽是婦人之變則免是男子之變今丈夫見其人不見免則丈夫當免矣婦人見其髽不見人則婦人當髽矣故云互文以相見也】賈氏公彥曰小斂時斬衰男子括髮齊衰以下男子免此不言男子括髮者欲見啟殯之後𨿽斬衰亦免而無括發知者喪服小記云君弔𨿽不當免時也主人必免不散麻𨿽異國之君免也注云爲人君變也以此言之啟後主人免可知若然後至卒哭其服同矣以其反哭時更無變服之文故知同也李氏如圭曰爲母於卽位又哭而免斬衰啟殯乃免禮之差也

案括發與免形制略同但麻與布異耳將啟斬衰者復小斂時之服無緣捨括發而以免也然則小記所云者蓋指已葬之後言之與若母喪則啟殯時自應免矣

婦人不哭主人拜賓入卽位袒

正義鄭氏康成曰此不防如初者以男子入門不哭故也不哭者將有事止讙也【賈疏謂將有啟殯之事】敖氏繼公曰婦人不哭說見於前

案此拜賓亦在門外三三拜之大夫入門不哭婦人俟男子哭乃哭凡朝夕哭之節皆然此亦然但下文祝命哭乃哭則丈夫之不哭又待告啟也

商祝免袒執功布入升自西階盡階不升堂聲三啟三命哭【免音問注今文免作絻】

正義鄭氏康成曰執功布爲有所拂防也【賈疏拂防猶言拂拭下經云拂柩用功布是拂拭去塵且去凶邪之气也】聲三三有聲存神也啟三三言啟告神也舊說以爲聲噫興也【賈疏曾子問祝聲三注云警神卽此存神也彼亦以爲噫歆蓋舊說然也】敖氏繼公曰商祝公有司也其爲士但當弔服加麻此時有事於柩故復爲之袒免

燭入

正義鄭氏康成曰炤徹與啟肂者【賈疏一燭於室中炤徹奠一燭於堂炤開殯肂也】

祝降與夏祝交於階下取銘置於重【重直龍反下同注今文銘皆作名】正義敖氏繼公曰祝降者周祝取銘而降也不言其升故以降見之與夏祝交事相接也惟云交者亦相右也凡交而非相右者經必言相左以別之夏祝與執事者升取宿奠也祝取銘置於重爲啟肂遷之取銘在前置於重在後乃合而言之文順耳

案有事於屍柩者商祝也有事於奠者夏祝也有事於銘與重者周祝也其職有常故各共而不亂周祝取銘夏祝徹奠自襲小斂之時而已然矣注謂夏祝取銘周祝徹奠非也徹奠者當有四人夏祝但執醴耳不言執事者省文也此宿奠從至廟而設之旣徹降執之立於西堂下以俟其位則東面北上與入廟而俟於堂下同疏謂奠於序西南非也

踴無算

正義鄭氏康成曰主人也李氏如圭曰爲見柩

商祝拂柩用功布幠用夷衾【幠忽烏反】

正義鄭氏康成曰拂去塵也憮覆之爲其形露【敖氏繼公曰形露猶露見也】賈氏公彥曰夷衾於後無徹文當隨柩入壙矣敖氏繼公曰夷衾卽小斂後覆屍者也以其事相類故復用之魏氏了翁曰柩出南首右啟

遷於祖用軸

正義鄭氏康成曰遷於祖朝祖廟也檀弓曰殷朝而殯於祖周朝而遂葬【孔氏穎達曰殷人尙質死則爲神故朝而殯於祖廟周則尙文親初歿未忍便以神事之故殯於路寢及朝廟遂葬】蓋象平生時將出必辭尊者【賈疏曲禮出必告反必面】崇精問葬母亦朝廟否焦氏曰內豎職王后之喪朝廟則爲之蹕是母喪亦朝廟明也婦未廟見不朝廟

案祖禰共廟遷於祖則禰在其中統於尊者之辭也檀弓云喪之朝也順死者之孝心也其哀離其室也故至於祖考之廟而後行敖氏謂以昭穆同又當祔之於此故遷於祖夫然則惟朝祖而不及禰乎若不相似然殯時升棺用軸故啟殯而降出殯宮門入廟門而升也亦用之軸制注疏見上篇

重先奠從燭從柩從燭從主人從

正義鄭氏康成曰行之序也賈氏公彥曰柩前後皆有燭者以其柩車爲隔恐闇故各有燭以炤道若至廟燭在前者升炤正柩在後者在階下炤升柩故下記云燭先入者升堂東楹之南西面後入者西階東北面在下是也敖氏繼公曰主人從眾主人以下從婦人從女賓從男賓在後女賓以上其行皆以服之親疏爲序服同乃以長幼也經但言主人從者以其餘皆從可知也葬而從柩之序亦然

存疑鄭氏康成曰主人從者丈夫由右婦人由左以服之親疏爲先後

案注據內則謂丈夫由右婦人由左此謂尋常行路則然耳若從柩則必男爲男焉女爲女焉且出寢門入廟門門中迫隘男婦非可以並行也敖說得之

升自西階

正義鄭氏康成曰柩也敖氏繼公曰升自西階神之也凡柩歸自外而入廟者旣小斂則升自阼階未忍異於生也旣大斂則升自西階此亦入廟耳故其禮與大斂而入者同

存疑鄭氏康成曰猶用子道不由阼也

案不由阼階父在者則然耳今此所喪者父也生時由阼久矣不必以猶用子道爲義故敖氏據曾子問說之方小斂則將大斂於阼故由阼旣大斂則遂就西階而殯焉亦近逺之別也

奠俟於下東面北上

正義鄭氏康成曰俟正柩也【賈疏旣正柩乃設奠】敖氏繼公曰北上則巾席在後也記云巾席從而降

主人從升婦人升東面眾人東卽位【眾下當從敖氏補主字】正義鄭氏康成曰位東方之位【李氏如圭曰東階下西面位】賈氏公彥曰舉主婦東面主人西面可知眾主人以下從柩至西階下遂鄕東階下卽西面位敖氏繼公曰婦人東面當負序以辟奠者之往來東卽位者乃眾主人也脫一主字耳以記攷之可見此時堂下之位亦如朝夕哭不皆在東方

正柩於兩楹閒用夷牀

正義鄭氏康成曰兩楹閒象鄕戶牖也是時柩北首【賈疏朝祖不可以足鄕之】敖氏繼公曰兩楹閒東西節也其於楹閒爲少北此正柩於堂正與小斂後屍夷於堂者相類

存疑賈氏公彥曰鄕戶牖則在兩楹閒而近西矣記云夷牀輁軸饌於西階東饌夷牀俟正柩而言西階東則正柩於楹間近西可知

案經言兩楹閒注云鄕戶牖則戶牖之閒適當兩楹之間士大夫之室居中而左右各有房康成此注足以爲明徵矣賈氏欲伸其東房西室之說故遷就其辭而云近西耳夷牀饌堂下則西階東便其升也升堂上則兩楹間欲其正也各有攸當豈必因其西而西之乎且婦人位於西設奠者必由之若柩近西不嫌其太偪邪

主人柩東西面置重如初

正義敖氏繼公曰柩東明近於柩鄭氏康成曰如初如殯宮時也【賈疏亦如殯宮三分庭一在南二在北而置之依上文序次重先不先置重者以其待正柩訖乃置之也】

案祝取銘置於重亦如初

席升設於柩西奠設如初巾之升降自西階

正義敖氏繼公曰席設於柩西亦差近於柩奠設於席前亦當柩少北柩北首西乃右也於此奠焉與奠於屍右之意同不統於柩奠宜統於席也不去席者先已用席則不變之且奠於屍與奠於柩亦宜異也鄭氏康成曰從奠設如初東面也【賈疏如殯宮室中東面設之於】

【席前也】不統於柩神不西面也不設柩東東非神位也【賈疏據神位在奧而言】巾之者爲禦當風塵【賈疏檀弓云喪不剝奠也與祭肉也與據小斂奠殯奠朔奠薦新奠有牲肉不可倮露故巾之此從奠脯醢醴酒無祭肉亦巾之者以在堂風塵故也朝夕奠在室不巾】

存疑鄭氏康成曰席設於柩西直柩之西當西階也案奠無席則統於屍有席則統於席此時柩𨿽北首以有席故奠設於席前而東面如此則奠近柩而席稍遠矣席𨿽稍遠必不當西階以醴酒脯醢占地無多且席西爲舉奠者往來所由也記云將載祝及執事舉奠戶西南面東上舉奠者自戶以西則席尙當西楹之東明矣

通論楊氏復曰喪奠之禮有三變始死奠於屍東小斂奠亦如之旣殯奠於室之奧設席東面朝夕奠朔月奠薦新奠亦如之啟殯入廟席設於柩西奠設如初如初者如室中之神席東面也朝祖奠亦如之降奠及祖奠遣奠皆如之但設於柩東爲異

主人踴無算降拜賓卽位踴襲主婦及親者由足西面正義敖氏繼公曰主人卽柩東之位則踴旣奠乃降也卽位亦在阼階下襲亦在序東婦人由足出於柩南也西面於阼階上亦南上若有南面者則東上鄭氏康成曰親者西面堂上廹疏者可以居房中【賈疏房中西面】賈氏公彥曰婦人不卽鄕柩東西面者以主人在柩東待設奠訖主人降拜賓婦人乃得東也案主人在柩東由足而西至西階乃降主人旣降婦人乃得由足而東也

存疑鄭氏康成曰設奠時婦人皆室戶西南面奠畢乃得柩東西面

案柩北首婦人不可由其首則注謂戶西南面殆未然也初升時但東面耳由足而東則疏而幼者前行故柩西則北上柩東則南上也主婦以下西面則疏者當南面如親者多而西面不能容則應有南面者而疏者居房中矣

右朝祖

薦車直東榮北輈

正義鄭氏康成曰薦進也進車者象生時將行陳駕也【賈疏曲禮云君車將駕則僕執策立於馬前已駕僕展軨效駕是生時將行陳駕今陳車亦象之也】今時謂之魂車【賈疏注以漢法況之以其神靈在焉故曰魂車】輈轅也【賈疏考工記輈人爲輈輈亦謂之轅】車當東榮西上於中庭【賈疏此車卽記云薦乘車道車槀車是也先陳乘車次陳道車槀車以次而東是西上也中庭者南北之中敖氏繼公曰知在東方之中庭者以雜記所言賵車之位定之也】敖氏繼公曰北輈者以柩北首故耳

存疑敖氏繼公曰此卽遣車也

案春官巾車職大喪飾遣車遂廞之行之凡周官言廞者皆明器也故注云遣車一曰鸞車謂陳駕之行之使人以次舉之以如墓也夏官校人職飾遣車之馬及葬埋之注云言埋之則是馬塗車之芻靈是則遣車載遣奠之包牲而置之槨之四隅者非眞車非生馬卽檀弓塗車芻靈是也若此所薦之三車則豈借人舉之以行而駕之之馬又可得而埋之乎敖氏謂此卽遣車非也曲禮祥車曠左注云祥車葬之乘車卽此所薦車也以其載皮弁服朝服蓑笠之等魂神所依故亦謂之魂車

通論敖氏繼公曰乘車之前一木當中而曲縛衡以駕馬者謂之輈大車之前二木在旁而直縛軛以駕牛者謂之轅

案輈轅散文則通實指則別考工記輈人車人言之析矣

質明滅燭

正義鄭氏康成曰質正也賈氏公彥曰自啟殯至在道及祖廟皆有二燭爲明以尙早也今至正明故滅燭敖氏繼公曰燭堂之上下者

徹者升自阼階降自西階

正義鄭氏康成曰徹者辟新奠【賈疏將設遷祖之奠故徹去從奠以辟之】敖氏繼公曰徹者無由足之嫌故得升自阼階從

其正禮亦可以見此奠者自西階升之意矣徹奠不攺設於序西南亦以無俎而非盛饌故也

存疑鄭氏康成曰不設序西南已再設爲褻

案從奠惟醴酒脯醢耳本無攺設序西南之理不以再設故

乃奠如初升降自西階

正義鄭氏康成曰爲遷祖奠也奠升不由阼階柩北首辟其足【賈疏來往不可由柩首又飲食之事不可防之而由足故升自西階也徹由足者舊奠則由足無嫌】李氏如圭曰亦柩西席前設之敖氏繼公曰此奠亦惟以脯醢醴酒

案從奠卽昨日之夕奠也此遷祖奠則本日之朝奠矣惟於質明後不用燭耳其脯醢則設祖奠饌於東方時在甒北者徹從奠而後設遷祖奠徹遷祖奠而後設祖奠祖奠則殷奠也凡設殷奠當夕則不夕奠當朝則不朝奠以日奠不過於二也

餘論朱子語類問朝祖時有遷祖奠恐在祖廟之前祖無奠而亡者難獨饗否曰不須如此理會禮說有奠處自合有無奠處自合無更何用疑

案始死之後將葬柩行之前無頃刻離於奠者直以是爲魂魄之所馮焉若祖禰在廟而以喪奠幹之是黷且不類也問者昧於吉凶之分非可與言禮者故朱子以不答答之

主人要節而踴

正義鄭氏康成曰節升降賈氏公彥曰奠升時主人踴降時婦人踴由重南主人踴此不言婦人文不具也敖氏繼公曰節謂徹者奠者之升降與奠者由重南東時也要節而踴丈夫婦人皆然如其在殯宮之儀惟言主人亦文省

案徹者升自阼階丈夫踴降自西階婦人踴奠者升自西階丈夫踴降自西階婦人踴奠者由重南東丈夫踴疏遺徹者則不備

薦馬纓三就入門北面交轡圉人夾牽之禦者執策立於馬后【圉魚呂反】

正義鄭氏康成曰駕車之馬每車二匹【賈疏卽薦車之馬也下經云公賵兩馬兩馬士制也此車三乘馬則六匹矣】纓今馬鞅也【賈疏纓是夾馬頸故以馬鞅解之】就成也諸侯之臣飾纓以三色而三成【賈疏巾車職上公纓九就侯伯纓七就子男纓五就諸侯之臣不得與子男同則大夫士同三就此三色則如聘禮記朱白蒼也】此三色者蓋絳絲也【賈疏謂以絲爲絳】其著之如罽然【賈疏爾雅釋言犛罽也郭注云罽染毛爲之鄭注巾車云玉路金路象路之樊及纓皆以五采罽飾之此士車纓三就以三采絲爲絳飾之但著之則同故云其著之如罽然】天子之臣如其命數【賈疏典命三公八命其卿六命大夫四命出封皆加一等故其就得與諸侯同依命數其色則無過五采罽天子之大夫以上五采罽與諸侯同士三命以下當與諸侯之臣同矣】王之革路絳纓【賈疏王革路木路不用罽而用絳絲爲纓與此纓三色者同】圉人養馬者【賈疏周官校人職乘馬一師四圉以其養馬故使之薦也】在左右曰夾【賈疏毎馬二人交轡夾之是在左右】旣奠乃薦者爲其踐污廟中也【賈疏欲其旣薦卽出】賈氏公彥曰薦馬並薦纓者纓爲馬飾故與馬同時薦之下記云薦乘車纓轡貝勒縣於衡又云道車載朝服槀車載蓑笠注云道車槀車之纓轡及勒亦縣於衡也若然薦車時纓縣於衡此薦車得有纓者以薦車時縣於衡至薦馬又取而用之故兩見之也

敖氏繼公曰三就采三匝也惟言入門則是但沒霤耳每馬兩轡交轡而夾牽之謂左人牽右轡右人牽左轡也馬有纓而無樊蓋臣禮也春秋傳衞仲叔於奚請繁纓以朝孔子非之

案圉人職凡喪紀牽馬而入陳謂此也凡有車馬必有圉人則圉人亦私臣之屬矣

存疑鄭氏康成曰凡入門參分庭一在南賈氏公彥曰大斂陳事在庭分爲三分一分在北則繼堂而言一分在南則繼門而言此繼門故云參分庭一在南不言門左門右則當門之北矣

案經但言入門固無以見其距門逺近之節也參分庭一在南置重之處則薦馬必不於是焉可知

哭成踴右還出【還音旋下並同】

正義敖氏繼公曰哭成踴圉人與禦者也雜記云薦馬者哭踴右旋者西上也

存疑鄭氏康成曰主人於是乃哭踴者薦車之禮成於薦馬

案薦馬所以終薦車之禮圉人禦者哭踴而出喪無不致其哀猶祭無不致其敬也鄭與孔賈皆以哭踴屬主人玩此及雜記上下文意敖說殆是與又案徹奠設奠之時薦車薦馬其事相接作經者置奠事於車與馬之間見堂上堂下彼此並作也薦馬在後固欲其速出然亦非薦車旣久而停以待之也學者善會之

賓出主人送於門外

正義敖氏繼公曰送亦拜之門廟門也

右薦車設遷祖奠薦馬

有司請祖期

正義鄭氏康成曰將行而飲酒曰祖祖始也【賈疏詩韓侯出祖是將行飲酒也死者始行亦曰祖】亦因在外位請之當以告賓【賈疏旣夕哭訖因在外位請啟期此亦因外位請祖期故云亦也此賓卽上來弔主人啟殯者】賓每事畢輒出【賈疏有司請期之禮每皆待事事畢因主人出在外位乃請之如篇首云請啟期此云請祖期下云請葬期皆因出在外位請之故云每事也】

案喪無飲酒之禮但以還車鄕外之節爲行始名之曰祖耳

曰日側

正義賈氏公彥曰此主人辭鄭氏康成曰側昳也謂過中之時敖氏繼公曰有司旣得祖期不言告賓者於請啟期已見之此可知故略也下經請葬期亦然

存疑敖氏繼公曰不用日中者辟殷人所尙也檀弓云殷人尙白大事斂用日中

案自啟殯朝祖以主載柩飾棺諸事相接無間不能及日中而祖矣且祖奠卽以當夕奠日過中則爲陰候之始𨿽視常日之夕奠差早而要爲夕之分也若以日中則非其宜祖與斂事不類殷人未必日中而祖也又何辟乎

右請祖期

主人入袒乃載踴無算卒束襲

正義鄭氏康成曰袒爲載變也乃舉柩郤下而載之【賈疏柩在堂北首今郤下以足鄕前下堂載於車故謂之郤】束束棺於柩車【賈疏柩車卽周官蜃車也四輪迫地其轝狀如長牀兩畔竪軨子載柩訖以物束棺使與柩車相持不動此束非棺束喪大記君蓋用漆三袵三束檀弓棺束縮二橫三彼是棺束也】賓出遂匠納車於階間謂此車【賈疏下記文】敖氏繼公曰主人入袒當在阼階下旣載則在柩東柩東之位亦當柩少北案降柩仍用軸降自西階乃載之柩車下注云柩車在階間少前參分庭之北以其北當容婦人之位故以三分之北爲節蓋自其始載而已然及旣祖不攺也主人此時在柩東於屍爲左柩車之前束在北

降奠當前束

正義鄭氏康成曰下遷祖之奠也當前束猶當屍腢也亦在柩車西【敖氏繼公曰亦當柩少北】束有前後【賈疏言前束則有後束可知】賈氏公彥曰卒束乃云降奠則未束以前人各執之可知

商祝飾柩一池紐前防後緇齊三采無貝【防醜成反敖作赬齊臍同】正義鄭氏康成曰飾柩爲設墻桺也【賈疏設墻桺卽加帷荒是也】巾奠乃墻謂此也【賈疏下記文】墻有布帷桺有布荒【賈疏在旁曰帷在上曰荒總名爲桺桺之言聚諸飾之所聚也對言之則帷爲墻荒爲桺通言之言墻卽兼桺檀弓周人墻置翣及此巾奠乃墻是也言桺亦兼墻周官縫人縫棺飾衣翣桺之材是也荒防也取防覆之義】池者象宮室之承霤以竹爲之狀如小車笭衣以靑布【賈疏生人宮室以木爲承霤仰之以承霤水死者無水可承用竹直象平生有之而已】一池縣於桺前【賈疏喪大記君三池大夫二池士一池君三面俱有大夫縣於兩相士惟縣於桺前面而已】紐所以聯帷荒前赤後黑因以爲飾【孔氏穎達曰荒在上帷在旁屬紐以結之與束棺屬披之紐別】左右面各有前後齊居桺之中央若今小車蓋上蕤矣【賈疏齊若人之臍亦居身之中央漢時小車蓋上有蕤在蓋之中央故舉以爲說】以三采繒爲之上朱中白下蒼【賈疏聘禮記三采朱白蒼彼據繅借此齊用三采亦然】著以絮【賈疏以絮著之使髙】元士以上有貝

案棺飾曰桺蓋以杞桺爲骨而外以布衣之桺者以其質言墻者以其形言也池孔氏謂織竹爲籠蓋爲長籠仰之類池也齊荒之頂也若今之轎頂然喪大記士一貝與此異記者各舉所見故有異同耳注謂天子之元士有貝此諸侯之士故云無貝乃因其不合而彊爲之辭

通論鄭氏康成曰飾棺者以華道路及壙中也帷荒皆所以衣桺也士布帷布荒者白布也君大夫加文章焉桺象宮室縣池於荒之爪端若承霤然君大夫以銅爲魚縣於池下揄揄翟也靑質五色畫之於絞繒而垂之以爲振容象水艸之動搖行則魚上拂池雜記曰大夫不揄絞屬於池下是不振容也士則去魚齊縫合雜采爲之形如分然綴貝絡其上及旁也又曰采靑黃之間曰絞人君之桺其池系絞繒於下而畫翟雉焉名曰振容又有銅魚在其間大夫去振容士去魚孔氏穎達曰池織竹爲籠三池者諸侯禮也天子四池諸侯闕後故三也大夫二池者賀云前後各一庾云兩邊而已一池者惟在前也不振容者謂不以揄絞屬於池下爲振容也齊五采者謂鼈甲上當中央形圓如車蓋髙三尺徑二尺餘以五采繒衣之列行相次又連貝爲五行交絡齊上也三采者絳黃黑也

案飾棺之法莫詳於大記當互攷之然孔氏所言三色與此注異不知其何所本也大夫二池象前後霤則賀說近之

餘論朱子曰某舊爲先人飾棺考制度作帷荒延平先生以爲不切禮文繁多使人難行後聖有作必稍裁減方始行得耳

設披【披彼義反注今文披皆爲藩】

正義鄭氏康成曰披絡桺棺上貫結於戴人居旁牽之以備傾虧【賈疏喪大記注云戴之言値也所以連系棺束與桺材使相値因而結前後披也合此注言之則戴兩頭皆結於桺材又以披在棺上絡過然後貫穿戴之連系棺束者乃結於戴余披出之於外一畔有二爲前後披使人持之以備傾虧也】喪大記曰士戴前纁後緇二披用纁【賈疏引此者證披連戴而施之】許氏愼曰從旁持曰披孔氏穎達曰披用帛爲之以一頭系於戴出一頭於帷外人牽之若柩車登髙則引前適下則引後欹左則引右欹右則引左

案周官司士注云披柩車行所以披持棺者有紐以結之謂之戴結披必當棺束於束系紐視此注尢明爽

通論鄭氏眾曰披者扶持棺險者也天子旁十二諸侯旁八大夫六士四

案大記君纁戴六纁披六大夫戴前纁後披亦如之士戴前纁後緇二披用纁先鄭乃加一倍數之者以執披之人言耳下記云執披者旁四人

屬引【屬音燭】

正義鄭氏康成曰屬猶著也引所以引柩車【賈疏引謂拂繩鄭注喪大記云在棺曰紼行道曰引言紼見繩體言引見用力】古者人引柩【賈疏雜記雲乘人專道而行又云諸侯五百大夫三百皆是引人也春秋傳曰坐引而哭之三】敖氏繼公曰引柩車之索也屬之於車輅云引者以用名之凡引天子用六諸侯四大夫士二

案雜記諸侯執紼五百人大夫執引三百人以此差之則士執引者二百人與下經雲實土三主人拜鄕人則皆鄕人爲之矣四閭爲族八閭爲聯以相葬埋族師掌之而統於司徒之教民間之相爲者然也況於士之官治其喪者乎曲禮曰助葬必執紼束棺於柩車者曰束連系棺束與桺材而結之者曰戴貫結於戴而出之於外人居旁牽之者曰披車之轅前後出橫縛於轅以屬引者曰輅以長繩屬輅之兩端而人引之者曰引行道曰引屬於柩車者也在棺曰紼說柩車而但屬於棺謂遷祖時及在壙將窆時也其爲繩一也

右載柩

陳明器於乘車之西【乘繩證反】

正義鄭氏康成曰明器藏器也【賈疏自苞筲以下總是藏器以其俱入壙也】檀弓云其曰明器神明之也言神明者異於生器竹不成用瓦不成味【賈疏彼注云味當作沬沬靧也】木不成斲琴瑟張而不平竽笙備而不和有鐘磬而無簨簴敖氏繼公曰陳於車西其在東堂之南與

存疑鄭氏康成曰陳器於乘車之西則重之北也【李氏如圭曰薦車陳於南北之中庭重三分庭一在南明器陳於乘車之西知在重北】

案薦車乘車直東榮道車槀車以次而東則東堂之南尙空也重置於庭當東西之中乘車之距之也逺焉得及重之北乎且陳塗當階爲往來之所由明器必不越陳塗而西可知

折橫覆之【折之設反覆芳屋反】

正義鄭氏康成曰折猶庪也【賈疏窆畢加壙上所以承抗席若庪藏物然】窆事畢加之壙上以承抗席橫陳之者爲苞筲以下防於其北便也覆之見善面也【賈疏善面鄕上】賈氏公彥曰折於抗席前用而不加於抗席之上者以其重大故別陳於南用之仍在茵後敖氏繼公曰陳折雲橫則是折之狀當與抗木之橫者相似但未必有縮者耳於此橫陳之蓋象其在壙也後言橫者縮者皆放此自抗木至茵亦後用者先陳此折之用在抗木之前乃首陳之者以其差重大於抗木故特異之與存疑鄭氏康成曰折方鑿連木爲之蓋如牀而縮者三橫者五【賈疏此無正文以經雲橫覆之明有從旣爲從橫卽知有長短廣狹以承抗席故以如牀解之】無簀

案折蓋以板片爲之以其在棺飾之上不宜以厚重者壓之也且其上有抗木以爲固則此固無須厚重矣注疏敖氏均以意度之而敖氏差近首陳之者爲其親棺故與

抗木橫三縮二【抗苦浪反劉音剛後同】

正義鄭氏康成曰抗禦也所以禦止土者其橫與縮各足掩壙賈氏公彥曰壙口大小無文但明器等皆由羨道入諸侯以上又有輴車亦由羨道入壙口惟以下棺則壙口大小容棺而已今抗木亦足掩壙口而已

加抗席三

正義鄭氏康成曰席所以禦塵【賈疏抗木在上故云禦土抗席在下隔抗木慮有塵鄕下故云禦塵】賈氏公彥曰抗木不言加明別陳於折之北抗席言加加於抗木之上可知下云如茵明又於抗席之上加之此三者後陳者先用故先陳抗木次陳抗席而後陳茵及葬時茵先入擴窆事訖加折壙上則先用抗席後用抗木是其次也敖氏繼公曰此席在茵與抗木縮者之間是亦縮也不言者亦文省耳每席之長亦與壙齊用時云覆則此陳時郤也李氏如圭曰古之爲槨累木於棺之四旁而上下不周棺之下借以茵其上加以折次加抗席次加抗木故陳時亦重累陳之

案抗木入壙則兩端置於槨上喪大記注云抗木之厚蓋與槨方齊槨繞四旁而抗木在上此卽槨之蓋也東西曰橫南北曰縮橫者合三片而足掩壙縮者合二片而足掩壙一橫一縮兩層重之所以爲固密也抗席其用葦若萑與廣輪必足掩壙席之三重亦欲其周疉也抗木與茵俱兩重而以席之三重者置於其間又取相變也

加茵用疏布緇翦有幅亦緇二橫三【茵音因注今文翦作淺】正義鄭氏康成曰茵所以借棺者翦淺也幅緣之【敖氏繼公曰翦與有幅皆未詳或曰有幅謂繚縫之而不削幅也】亦亦抗木也及其用之木三在上茵三在下象天三合地二人藏其中焉【賈疏說卦傳參天兩地奇偶之數取於此】敖氏繼公曰疏布六升以上至四升者也茵與抗木其陳之用之橫縮之次各不類蓋貴相變也

案後陳者先用則茵先其橫者次其縮者抗木先其縮者後其橫者經文甚明且於相變之例肳合注茵三在下傳寫者訛爲茵二而疏卽作茵二解之乃令讀者展轉迷今以經正之

器西南上綪【綪菑耕反】

正義鄭氏康成曰器目言之也陳明器以西行南端爲上綪屈也不容則屈而反之敖氏繼公曰器自苞而下者也均其多寡分爲數列以要方也其前列始於茵北之西以次而綪焉其後列不過於茵北之東可知矣器主於入壙故南上

茵

正義鄭氏康成曰茵在抗木上陳器次而北也賈氏公彥曰茵非明器而言之者以器從茵鄕北爲次第故也敖氏繼公曰茵之下有抗席抗木惟言茵者指其可見者言也

苞二

正義鄭氏康成曰所以裹遣奠羊豕之體【賈疏下文旣設遣奠乃云苞牲取下體故知苞二所以裹奠】

筲三黍稷麥

正義鄭氏康成曰筲畚種類也【賈疏舊說畚以盛種故云畚種此筲與畚俱盛種同類故舉以爲況】其容蓋與簋同一觳【賈疏考工記瓬人爲簋實一觳觳斗二升此筲與簋俱盛黍稷故約同之】

罋三醯醢屑冪用疏布【罋烏貢反注今文冪皆作密】

正義鄭氏康成曰罋瓦器其容蓋亦一觳【賈疏聘禮記致饔餼云罋十二升此罋約同之】屑姜桂之屑也內則曰屑桂與姜

甒二醴酒冪用功布皆木桁久之【桁戶郎反又戶庚反一戶盎反久鄭讀爲灸敖讀如字注古文甒皆作廡】

正義鄭氏康成曰甒亦瓦器桁所以庪苞筲罋甒也每器異桁【李氏如圭曰言皆知異桁】孔氏穎達曰桁以木爲之置於地所以庪罋甒也敖氏繼公曰謂皆以桁久之也久說見上篇

案凡酒稻爲上黍次之粱又次之雜記云醴者稻醴也則此醴酒蓋用其上者

存疑鄭氏康成曰久當爲灸謂以蓋案塞其口案敖氏以木桁爲久之之物所以著苞筲罋甒之底而使之平也參觀上篇重鬲久法其說似爲得之罋甒旣冪之宜無庸更塞其口矣

用器弓矢耒耜兩惇兩杅槃匜匜實於槃中南流【惇音對杅音於匜音移注今文杅爲桙】

正義鄭氏康成曰此皆常用之器也杅盛湯漿槃匜盥器也流匜口也敖氏繼公曰耒耜田器也耜以起土耒其柄也此有爵矣乃以耒耜爲用器爲其有圭田故也孟子曰卿以下必有圭田圭田者主人所親耕以共祭祀之齋盛者也

無祭器

正義鄭氏康成曰士禮略也大夫以上兼用鬼器人器也【賈疏明器鬼器也祭器人器也】敖氏繼公曰祭器尊惟尊者乃得用之鄭氏以此士喪禮無祭器故意大夫有之然亦未有以見其必然若天子諸侯則固宜有之矣

有燕樂器可也

正義鄭氏康成曰與賓客燕飲用樂之器也賈氏公彥曰樂器升歌有琴瑟庭中有特縣云可者許其得用也敖氏繼公曰如琴瑟之類是也檀弓云琴張而不平竽笙備而不和有鐘磬而無簨簴其此之謂與云可亦不必其用之也

役器甲冑幹笮【笮菑赫反】

正義鄭氏康成曰此皆師役之器甲鎧冑兜鍪幹楯笮矢箙賈氏公彥曰上用器有弓矢此無弓矢者示不用也下記云薦乘車鹿淺幦幹笮革靾者是魂車所載象生者與此幹笮別

餘論敖氏繼公曰笮不屬用器乃屬役器豈以有師役方用之乎

燕器杖笠翣【翣師插反】

正義鄭氏康成曰燕居安體之器也笠竹蓋也【賈疏竹靑之皮】翣扇賈氏公彥曰杖所以扶身笠所以禦暑翣所以招涼皆燕居用之

通論李氏如圭曰周官大喪司弓矢共明弓矢司兵廞五兵眂了廞樂器典庸器廞筍簴笙師鎛師籥師司幹並廞樂器及葬奉而藏之又樂師凡喪陳樂器則帥樂官

案巾車設遣車廞之行之車僕廞革車司常建廞車之旌及葬如之校人飾遣車之馬及葬埋之皆共明器者也此篇無一及焉則鄭氏謂士無遣車信矣右陳器

總論荀氏況曰具生器以適墓象徙之道也略而不盡貌而不功趨輿而藏之明不用也象徙道又明不用所以重哀也劉氏熙曰送死之器曰明器神明之器異於人也

餘論朱子答明器之問曰禮旣有之自不宜去然亦更在斟酌今人或全不用也又曰苞筲罋以盛羊豕五穀酒醯醢𨿽古人不忍死其親之意然實非有用之物且脯肉腐敗生虫聚蟻尢爲非便𨿽不用可也

徹奠巾席俟於西方主人要節而踴

正義鄭氏康成曰巾席俟於西方祖奠將用焉賈氏公彥曰此徹遷祖奠者爲將還車更設祖奠也敖氏繼公曰徹者由東方當柩車之南折而西至柩車之西南折而北東面而徹奠旣徹至西方折而南乃由重南東也要節者東方西鄕時丈夫踴旣徹西方南鄕時婦人踴由重南東時丈夫踴也此時徹奠辟還柩也不攺設亦以無俎也

正義鄭氏康成曰要節者來象升丈夫踴去象降婦人踴徹者由明器北西面旣徹由重南東不設於序西南者非宿奠也宿奠必設者爲神馮依之久也案注謂明器在重北故徹者由其北而西其實明器在陳塗之東非徹者所經也有宿奠而不攺設者常日之夕奠是也有非宿奠而攺設者徹朔奠設於外如於堂爲將夕奠故也敖氏析矣

袒

正義鄭氏康成曰爲將祖變

商祝禦柩

正義鄭氏康成曰亦執功布居前爲還柩車爲節【賈疏謂居柩車前郤行以爲還車者節度】

案啟柩之初商祝拂柩用功布此注云亦亦者亦拂柩也

乃祖

正義鄭氏康成曰還柩鄕外爲行始【賈疏轅鄕外也祖者始也】案還柩不嫌以足向祖者庭與堂其地別也距室則逺矣

踴襲少南當前束

正義鄭氏康成曰主人也【賈疏前袒是主人此襲亦是主人】柩還則當前束南【賈疏車未還之時當前束近北今還車亦當前束少南】敖氏繼公曰不言主人者可知也此踴襲皆於故位旣則少南也主人柩東之位皆當前束載時前束在北及還柩則在南故少南以當之然則柩車𨿽還亦不離其所也

案還柩車之時主人當郤行而東稍逺以辟還柩旣則復於故處踴襲乃少南焉眾主人堂下直東序西面自若

婦人降卽位於階間

正義敖氏繼公曰柩已還而首南鄕婦人乃得卽位於其北位亦當西上婦人不位於車西恐妨賓客之行禮者也

存疑鄭氏康成曰爲柩將去有時也位東上【賈疏堂上時婦人在阼階西面統於堂下男子今柩車南還男子在車東故婦人降亦東上統於男子也】

案婦人降由阼階以次而西行則西上是也柩亦明旦行則婦人降節非爲柩將去也柩旣降本應從降但未祖則不宜立於屍首故稍俟耳注蓋未確凡行列從無男子婦人相統之法

存異賈氏公彥曰婦人不鄕車西者以車西有祖奠故辟之在車後

案凡奠皆在屍右柩初降時北首降奠當前束則奠在西也及祖而還車柩南首矣下云乃奠如初謂設祖奠於柩車之東亦當前束也疏誤

祖還車不還器【還音旋下並同陸音患】

正義鄭氏康成曰祖有行漸車亦宜鄕外也器之陳自已南上敖氏繼公曰不還器者以陳之之時西南上已見行意也必云不還器者嫌車與重皆還此亦宜如之也

案此車卽所薦之乘車道車槀車也薦時北輈還時南輈還車者欲其與柩車同鄕也器陳時已南上故不須更還

祝取銘置於茵

正義鄭氏康成曰重不藏故於此移銘加於茵上【賈疏重不入壙擬埋於廟門左茵是入壙之物銘亦入壙之物故置於茵也】敖氏繼公曰銘之在重其面外鄕與重之鄕背異故將還重則徹之亦以是時可以不用銘也置於茵者當與之同入壙

案此取銘者亦周祝也

通論賈氏公彥曰士無廞旌惟有乘車所建攝盛之旜幷此銘旌而已大夫以上有廞旌通此二旌則備三旌也

二人還重左還

正義鄭氏康成曰重與車馬還相反由便也敖氏繼公曰車馬西上宜右還重一而已宜左還皆由便也二人還之則凡舉之亦二人矣重之鄕背不必與柩同但因還柩之節而並還之也

案左還自北而東轉乃南鄕也經於重言左還故知車右還也然則柩車亦右還矣

布席乃奠如初主人要節而踴

正義鄭氏康成曰柩車已祖可以爲之奠也是之謂祖奠【賈疏下記云祝饌祖奠於主人之南是謂之祖奠】敖氏繼公曰記云祝饌祖奠於主人之南當前輅北上巾之謂此時與如記所云則是布席於柩東少南東面而奠於其東也柩已南首故奠於此亦奠於屍東之意也布席於柩西則北上柩東則南上與初大斂時舉鼎以下之儀也是𨿽所奠異處而面位則同故以如初之奠者之來由東方當前輅而西旣奠則由柩北而西亦由重南而東反於其位矣要節而踴謂奠者於東方西鄕時丈夫踴西方南鄕時婦人踴由重南東丈夫踴也

案柩南首奠者自西而東無由首之嫌者以有重爲之隔也

存異賈氏公彥曰祖奠旣與遷祖奠同車西人皆從車而來則此要節而踴一與遷祖奠同

案堂上柩北首則奠在柩西初載降奠同之旣祖柩南首則奠在車東矣焉得同乎疏失之

薦馬如初

正義鄭氏康成曰柩動車還宜新之也

賓出主人送

案賓入爲祖也主人入袒時賓亦入矣方出而旋入者禮更端也祖訖乃出主人出廟門拜送之

右祖

有司請葬期

正義鄭氏康成曰亦因在外位時【賈疏亦者亦丄請啟期請祖期皆因在外位時也】

入復位

正義鄭氏康成曰主人也敖氏繼公曰復柩東之位

通論鄭氏康成曰自始死至於殯自啟至於葬主人及兄弟恆在內位【賈疏始死未小斂以前位在室中尸東小斂後位在阼階下啟殯柩旣入祖廟位亦在阼階下皆內位也】

案旣殯主人喪次在寢門外則外位也自朝夕哭奠外皆居之啟殯則棺露與未殯時同主人不可離屍柩故恆在內位非拜送賓則不出也

右請葬期

欽定儀禮義疏卷二十九﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷三十

士喪禮下第十三之二

公賵纁束馬兩【賵敷甕反】

正義鄭氏康成曰公國君也賵所以助主人送葬也【賈疏兩小傳皆云車馬曰賵施於生及送死者故云助主人送葬者也】兩馬士制也【賈疏兩馬士在家常乘之法其出使若徵伐則乘駟馬大夫以上則常乘駟馬也】春秋傳曰宋景曹卒魯季康子使冉求賵之以馬曰其可以稱旌繁乎【賈疏哀二十三年左氏傳彼注云景曹宋元公夫人景公之母小邾女曹其姓季桓子之外祖母也穪舉也繁馬飾繁纓也引之者證賵馬助人之事】庾氏蔚之曰賵馬欲以共駕魂車也敖氏繼公曰國君以馬幣禮於其臣者惟此耳君賵之乃用兩馬者如其駕薦車之數也李氏如圭曰書傳云士飾車駢馬

擯者出請入告主人釋杖迎於廟門外不哭先入門右北面及眾主人袒

正義鄭氏康成曰尊君命也【敖氏繼公曰釋杖出迎及袒者尊君命也】眾主人自若西面【賈疏眾主人不迎賔明自若常位柩東西面可知】

案眾主人位在阼階下西面疏云柩東者大槪之辭耳

馬入設

正義敖氏繼公曰設於西方也雜記言諸侯相賵之禮云上介賵陳乘黃大路於中庭則此賵馬其亦中庭與設於此者變於吉也吉時參分庭一在南存疑鄭氏康成曰設於庭在重南【賈疏馬是庭實故設於庭以庭實皆三分庭一在南設之又重北陳明器不得設馬也】

案下文賓奉幣由馬西則馬當近堂塗設之凡嘉禮賓禮設庭實皆參分庭一在南防禮宜異敖氏援雜記定之當已若在重南是更不及參分之一也明器不當重北上已言之馬亦無設於重北之法也有馬無車蓋賵士之禮然與賵大夫之防容有車

賓奉幣由馬西當前輅北面致命【輅音路】

正義鄭氏康成曰賓使者【賈疏使者亦士也】幣纁也輅轅縛所以屬引【賈疏謂以木縛於柩車轅上以屬引於上而挽之】由馬西當前輅之西於是北面致命得鄕柩與奠柩車在階閒少前參分庭之北【賈疏下記云遂匠納車於階閒是柩車在階閒也】輅有前後【賈疏經云前輅則有後輅可知】敖氏繼公曰賓奉幣入門左當階而北行當輅乃折而東行至其右北面致命君使乃不升堂致命者柩在下也賓進自西方而云由馬西則馬亦在西方明矣

案馬在西方堂塗之東故賓由馬西賓致命時尙在前輅之西致訖乃之東而奠幣以奠幣故不以由屍首爲嫌也

主人哭拜稽顙成踴賓奠幣於棧左服出【棧士眼反劉才產反注今文棧作輚】

正義鄭氏康成曰棧謂柩車也棧車不革鞔而漆之服車箱奠於左服象授人授其右也【敖氏繼公曰如授生人以物必於其右而授之欲其便於受也】賈氏公彥曰此車南鄕以東爲左屍在車上以東爲右故左服授其右也敖氏繼公曰下經云至於邦門公使宰夫贈纁束主人由左聽命賓由右致命然則此時主人𨿽不在位亦當進於庭之北稍近於賓而聽命矣賓旣致命亦於是而拜之奠於左服與委物於屍東殯東者同意

案春官巾車職士乘棧車注云棧車不革鞔而漆之此柩車廹地四輪與棧車制異但不革鞔是同故亦以棧名之服卽考工記車人牝服植於車兩旁爲攔蔽者也乘車則謂之較賓仍西行由馬西而南行折而東乃出

宰由主人之北舉幣以東

正義鄭氏康成曰柩東主人位以東藏之【賈疏此時主人位在門東北面以幣在車東故宰由主人位北而向左服上取幣以東藏之於內也】敖氏繼公曰主人之北謂主人當時所立處之北也蓋是時主人不拜於位又以下文主人受賻之儀例之則主人拜此君命亦西面矣

案宰私臣也其位在門東北面主人迎賓入門右北面時則固在宰之前左矣主人稍進聽命拜賓宰乃進而北行折而西由主人之北當柩東又折而北乃舉幣以東也敖云主人不拜於位者謂不拜於柩東之位也其拜在位之東南

士受馬以出

正義鄭氏康成曰此士謂胥徒之長也有勇力者受馬敖氏繼公曰此受馬者亦以舉幣爲節

主人送於外門外拜襲入復位杖

正義敖氏繼公曰此亦爲君命袒故旣送使者則襲於外賈氏公彥曰還入廟門復柩車東之位杖存異敖氏繼公曰此外門亦廟之外門也將葬則開之以出柩吉時惟館賓於此則開之

案外門只有一耳廟別有外門於經無據

右公賵

賓賵者將命擯者請入告出告須

正義賈氏公彥曰云將命者身不來遣使者將命告主人敖氏繼公曰賔卿大夫士之使者也鄭氏康成曰不迎告曰孤某須【賈疏雜記主人使擯者告賓辭】

馬入設賓奉幣擯者先入賓從致命如初

正義敖氏繼公曰擯者先入入門而若道之也賓從入門而左也鄭氏康成曰初公使者

主人拜於位不踴

正義鄭氏康成曰柩車東位也旣啟之後與在室同【賈疏始死時兄弟朋友襚者主人拜於位此亦拜於位俱不爲賓出故云與在室同也】敖氏繼公曰拜不稽顙亦以與君禮同節宜逺辟之下禮放此

案此云拜於位則拜君賵之使者不於位明矣

賓奠幣如初舉幣受馬如初

正義敖氏繼公曰舉幣亦如初者是時主人之位與拜君命之處𨿽不同而宰之舉幣以主人之北爲節則一也

擯者出請

正義鄭氏康成曰賓出在外請之爲其復有事敖氏繼公曰言出請見賓已出在外也此時賓客爲禮或不一而足故於其出也主人未送而必請之與襚時異賈氏公彥曰賓旣行賵訖出更請之爲其復有事若無事賔報事畢送之乃去也

若奠

正義鄭氏康成曰賔致可以奠也【賈疏所致之物或可堪爲奠者也】案主人常日奠惟朝一夕一至葬日遣奠爲奠之最盛故親者致其奠物以共奠事之用焉徐穉爲諸公所辟𨿽不就有死喪負笈赴弔以炙雞絮酒竟到其家醊酒則去不見喪主當時髙之然則賓朋設酒食以致祭奠自漢以來有之矣意弔賓之拜靈座亦始此與

入吿出以賓入將命如初士受羊如受馬

正義敖氏繼公曰此將命猶致命也主人亦拜於位如受馬如其受之以出也羊者士葬奠之上牲故此奠者用之奠不用幣鄭氏康成曰士亦胥徒之長

又請若賻【賻音附】

正義鄭氏康成曰賻之言補也助也貨財曰賻【賈疏公羊傳文】

入吿主人出門左西面賓東面將命

正義鄭氏康成曰主人出者賻主施於主人敖氏繼公曰此將命執物以將之也

案賵奠贈主人皆不出而獨爲賻出蓋賻不施於死者則賓固不入至柩車之前致命也主人豈得不出廟門而受之乎或疑以爲輕禮而重財非也

主人拜賓坐委之宰由主人之北東面舉之反位正義敖氏繼公曰主人有喪則於賔客之餽遺者不宜親受故賔坐委之以見不敢授之意有器而不委之嫌若必以授主人鄭氏康成曰反位反主人之後位【賈疏主人在門東西面宰由主人之北西行舉幣明宰位在主人之後】

若無器則捂受之【捂五路反】

正義鄭氏康成曰謂對相授受不委地賈氏公彥曰捂逆也對面相迎受也敖氏繼公曰亦宰捂受之舉之則同面受之則相對亦禮貴相變也器所以盛賻物者也不委地者爲其坋污無器則無必授主人之嫌故可以不委之

案賻施於生者故賓不入門若入門則有並施死者之嫌也少儀云賵馬入廟門賻馬與其幣不入廟門捂受卽訝受也不言訝者以喪禮異之

又請賔告事畢拜送入

正義敖氏繼公曰宰旣反位主人未卽入俟擯者旣請事乃遂送之也如但賵若奠而已主人亦出送之

贈者將命

正義鄭氏康成曰贈送也敖氏繼公曰以柩將去而贈之與贈生人之意同

案此不蒙又請之文則是更端也然則贈禮較重於奠賻與贈如聘禮之有贈謂以幣若他物之可爲明器者贈之

擯者出請納賓如初

正義鄭氏康成曰如其入告出告須

賓奠幣如初

正義鄭氏康成曰亦於棧左服敖氏繼公曰亦北面致命旣則主人拜之乃奠幣也幣亦纁束

若就器則坐奠於陳

正義鄭氏康成曰就猶善也贈無常惟翫好所有陳明器之陳敖氏繼公曰就成也謂已成之器也奠於陳從其類也以陳明器之處爲陳者因事名之如以脊肺爲舉之類是也

通論李氏如圭曰雜記云諸侯使人弔其次含襚賵臨皆同日而畢事此賓賵奠賻贈亦相次以一日行之

案諸侯使弔之禮在殯宮行之不必定於遷祖後也士大夫相弔諸禮當亦有殯後葬前陸續而來者經特於此著之耳若賔多禮備而盡集於俄頃之間則日力不足以供而主人且不勝其病矣

凡將禮必請而後拜送

正義鄭氏康成曰𨿽知事畢猶請君子不必人意敖氏繼公曰此爲不見者言之也將行也行禮謂賵若賻之屬上文惟於賻之後言拜送此則明不賻若不奠者亦當如之也

兄弟賵奠可也

正義鄭氏康成曰兄弟有服親者可且賵且奠許其厚也賵奠於死生兩施敖氏繼公曰可者許其得賵且奠然亦未必其並用之辭以上經考之其得賵奠者亦可賻若贈也而此經兄弟惟正言賵奠文已略矣乃復不必其並用者記曰有其禮無其財君子弗行也聖人之意其或在是與

所知則賵而不奠

正義鄭氏康成曰所知通問相知也降於兄弟敖氏繼公曰賵以幣馬尊敬之意也故親疏皆得用之奠以羊若相飲食然親親之恩也故疏者不得用之以自別於兄弟所知謂知死知生者也朋友亦存焉

知死者贈知生者賻

正義鄭氏康成曰各主於所知賈氏公彥曰贈是玩好施於死者賻是補主人不足施於生者敖氏繼公曰是又於所知之中以此二者別之也知死者且賵且贈知生者且賵且賻以是推之則生死兩知者三者皆得用也然此亦但許其力之所能爲者耳初不必其備禮也經於兄弟已見其意矣

案古人稱情爲禮多少之節厚薄之差各有攸當如此

書賵於方若九若七若五

正義鄭氏康成曰方板也書賵奠賻贈之人名與其物於板每板若九行若七行若五行賈氏公彥曰賓客所致有賵有奠有賻有贈直云書賵者舉首而言所送有多少故行數不同敖氏繼公曰書者爲將讀之行數多不過於九少不下於五言其疏數之節也

書遣於策【遣器彥反】

正義鄭氏康成曰策簡也【賈疏編連爲策不編爲簡】遣猶送也謂所當藏物苞以下賈氏公彥曰上書賵於方此言書遣於策不同者聘禮記云百名以上書於策不及百名書於方以賓客賵賻名字少故書於方遣送死者明器之物名字多故書於策敖氏繼公曰書賵於方書遣於策所以別內外又遣皆爲主人之物不必別書之亦宜於防也策廣於方

右賓賵奠賻贈

總論呂氏大鈞曰詩云凡民有喪匍匐救之不謂死者可救而復生謂生者或不救而死𨿽不死而不能襄其大事也孝子之喪親不能食者三日其哭不絕聲旣病矣杖而後起問而後言其惻怛之心痛疾之意如不欲生則思慮所及𨿽其大事有不能周之者而況於他哉故親戚僚友鄕黨聞之而往者不徒弔哭而已莫不爲之致力焉始則致含襚以佐其斂三日則具糜粥以扶其羸每奠則執其禮治葬則助其事旣祖而賵焉不足則賻焉或助其奠物焉或贈以幣器焉凡有事則奔走焉故適有喪者之辭不曰願見而曰比𨿽國君之臨亦曰寡君承事他國之使曰寡君使某毋敢視賓客主人見賓不以尊卑貴賤莫不拜之明所以謝之且自別於常主也賓於主人無有答其拜者明所以助之且自別於常賓也後世行之多失其義喪主之待賓也如常主弔賓之於主人也如常賓甚者爲衣服飲食以奉之輟朝夕之哀以謝之而先王之禮意蕩然盡矣今有志於禮者但於其始喪則哭之饋奠或與之又以力之所能及爲營葬事之未具者以應其求遣子弟僕隸之勤幹者以助其役易紙幣香燭之費以爲襚除供帳酒饌之文以爲賵與賻凡喪家之待己者悉以他辭無受焉庶乎其可也

乃代哭如初

正義鄭氏康成曰柩有時將去不忍絕聲也初謂旣小斂時敖氏繼公曰此陳柩與小斂後夷屍相類故亦代哭明日而葬亦類於殯

案自啟殯見柩而遷廟哭固已不絕聲矣至是乃代哭焉蓋柩車在廟男婦羣聚而守之徹夕不寐哭若絕聲則不但防哀且將懈怠倒廢而不可振也若不代則𨿽彊有力者亦弗勝明日何以將事乎故代哭之法有數善焉繼哀聲一也節勞逸二也使人人不忘所有事三也聖人立法卽乎人心如此與小斂後代哭合觀之則代哭之法蓋以夜爲重以此見日朝一廟之說之必不然夫男婦終夕在廟可暫也不可常也暫則興哀常則易玩人情同也若七廟七日人非鐵石其能歷七晝夜而尙安全乎據曾子問並有喪先葬母旣啟則不奠於父反葬而後奠亦以主人主婦及五屬之親皆入廟直至送葬訖而後反故也閱一二日則存其故奠可也更久則不可矣又案初喪之後未殯以前曁旣啟之後未葬以前親疏男婦無不在位哭不絕聲故於小斂後祖奠後分班更代以警其昏惰以節其勞逸固已其間若有齒力就衰者感患屙疾者任事勞劇者婦人自養子者有父母舅姑老病待養者則又必有來往寢息休止之班焉但期不廢禮而已蓋聖人制禮只道其常臨時變通則存乎行禮者耳

右代哭

宵爲燎於門內之右

正義鄭氏康成曰爲哭者爲明【賈疏柩車東有主人階閒有婦人故於門東照之爲明而哭】敖氏繼公曰於門右者宜逺屍柩也必逺之者亦謂鬼神或者尙幽闇

案疏謂奠在柩車西非是故敖但云逺之婦人在階閒則阼階下之西亦當設燎經特言其大槪耳右爲燎

厥明陳鼎五於門外如初

正義鄭氏康成曰鼎五羊豕魚臘鮮獸各一鼎也士禮特牲三鼎盛葬奠加一等用少牢也如初如殯奠時敖氏繼公曰少牢五鼎大夫之禮士奠乃用之者喪大事也而葬爲尢重故於此奠特許攝用之明非常禮

案此爲大遣奠陳之也奠訖卽葬故亦曰葬奠士葬奠用少牢五鼎則大夫葬奠其大牢七鼎與

其實羊左胖【胖音判】

正義敖氏繼公曰實鼎實也總爲五鼎言之羊其一耳亦豚解之肩肫胉脊共四段也鄭氏康成曰用左反吉祭也【賈疏特牲少牢吉祭皆升右胖此用左胖是反之敖氏繼公曰凡食生與吉祭皆尙右體】言左胖者體不殊骨也

案體解則殊骨如士虞特牲少牢皆是也豚解則肩臂臑爲一肫胳爲一三脊爲一三脇爲一合左右爲七體除右肩右肫右脇則四段而已故云體不殊骨也

髀不升【髀筆倚反又弼禮反注古文髀作脾】

正義敖氏繼公曰此奠用大牲不合升故𨿽豚解亦去髀

案小斂奠殯奠朔月奠薦新奠祖奠皆用豚是小牲豚解合升不去髀此羊豕大牲升其胖𨿽豚解亦去髀以其成牲也

腸五胃五

正義鄭氏康成曰亦盛之也【賈疏少牢用腸三胃三今加至五是盛之敖氏繼公曰𨿽盛之亦變於吉也】

離肺

正義敖氏繼公曰明無切肺也

豕亦如之豚解無腸胃

正義鄭氏康成曰如之如羊左胖脾不升離肺也豚解解之如解豚亦前肩後肫脊脇而已豕無腸胃者君子不食混腴【賈疏禮記少儀文】敖氏繼公曰豚解謂以解豚之法解之凡俎實用羊豕者其體數同此豕云豚解則羊如之明矣於羊不見之者不嫌其異也用少牢矣乃熟而豚解之亦奠禮之異於祭者與案於羊曰左胖脾不升離肺於豕曰豚解經文互相備也則羊亦前肩後肫脊脇而已疏誤會上注遂生岐解

魚臘鮮獸皆如初【鮮音僊】

正義鄭氏康成曰鮮新殺者加鮮獸而無膚者豕旣豚解略之敖氏繼公曰如初者如殯奠魚九臘左胖脾不升也鮮獸亦如臘凡魚臘皆貴稾而賤新此牲用少牢乃無膚而加鮮獸者凡牲用豚者例無膚此豕用豚解之法故亦放豚之不用膚而以鮮獸代之也

東方之饌

正義敖氏繼公曰亦設棜於東堂下南順齊於坫饌於其上

正義鄭氏康成曰此東方之饌與祖奠同在主人之南當前輅北上巾之

案祖奠奠者也東方之饌饌而待奠者也同處非是

四豆脾析蜱醢葵菹蠃醢【蜱蒲皆反又貧支反周官作蠯蠃力禾反注今文蠃爲蝸】正義鄭氏康成曰脾析百葉也【賈疏醢人注云脾析牛百葉也此用少牢無牛當是羊百葉】蜱蜯也【賈疏卽蛤也】

四籩棗糗栗脯【糗去九反】

正義鄭氏康成曰糗以豆糗粉餌【賈疏籩人職羞籩之實糗餌粉餈注云此二物皆粉稻米黍米所爲也合蒸曰餌餅之曰餈糗者粉熬大豆爲餌餈之粘著以粉之耳餌言糗餈言粉互相足此直言糗則糗餌是也】

餘論敖氏繼公曰上四豆於周官爲饋食之豆則此四籩亦當爲饋食之籩然籩人職於此但有棗栗而無糗脯豈其所脫者乎

醴酒

正義敖氏繼公曰醴酒亦北上而籩在醴北豆在籩北也其豆亦南上籩亦北上而皆綪之

陳器

正義鄭氏康成曰明器也夜斂藏之【賈疏昨已陳明器此復陳之者以夜斂藏之也】

滅燎執燭俠輅北面

正義鄭氏康成曰照徹與葬奠也敖氏繼公曰燭在輅東者照徹祖奠與設遣奠也在輅西者照攺設祖奠也

案特牲少牢之祭均無設燭國君而上燔燎蕭光以是求諸陽耳非借以爲照也則此燭爲執事者之徹與奠也明矣若夫鬼神則尙幽闇寧須照乎或以此燭爲照神靈非也問質明滅燭矣奠在於庭豈須燭照耶曰天𨿽初明視人則有餘察器則不足燎設有定所光之所及者逺燭隨人爲轉移光之所被者親夫是以旣滅燎而猶執燭也旣奠而燭猶俠輅者何也爲苞牲也爲讀賵讀遣也數事相接俱在天初明時總之設燭皆爲人事也

餘論宋氏濓曰古者郊廟祭饗與凡朝覲防同之事皆設庭燎甸人共之火師監之其數則天子百公五十餘三十以爲不若是則不嚴且敬也今乃以秉炬當之矣古者郁合鬯臭陰達於淵泉旣灌然後迎牲蕭合黍稷臭陽達於墻屋旣奠然後焫蕭合羶薌蓋求神於陰陽也今乃用薫香代之矣

賓入者拜之

正義鄭氏康成曰明自啟至此主人無出禮敖氏繼公曰亦鄕而拜之

案玩文意蓋隨其入之先後而拜之以葬日事繁時廹賓之執事於門外者必多不得一時畢入也

徹者入丈夫踴設於西北婦人踴

正義鄭氏康成曰亦旣盥乃入敖氏繼公曰徹者入門右由東方進當前輅折而西至輅東徹奠如初位旣則由柩車北而設於其西北也丈夫踴蓋亦在徹者折而西之時

存疑鄭氏康成曰猶阼階升時也入由重東而主人踴猶其升也自重北西面而徹設於柩車西北亦猶序西南

案上篇徹小斂奠殯奠皆升自阼階降自西階而設於序西南以其奠在堂上故也此奠在堂下無升降之節但踴之先後略仿之故注以相猶耳然入者必由堂塗𨿽在重東而相距尙逺則不必以重東爲節也旣徹必由柩北而西若僅曰重北而已不疑其出於柩南乎注未別白故爲明之

存異敖氏繼公曰不設於序西南柩在下故也案序西南蓋西堂之下非堂上也此設於柩車西北卽序西南非兩地也但據柩車言之則以爲西北耳敖氏二之與上篇徹小斂奠之處同繆

徹者東

正義鄭氏康成曰由柩車北東適葬奠之饌敖氏繼公曰東適東堂下之饌以待事至

鼎入

正義鄭氏康成曰舉入陳之也陳之蓋於重東北西面北上如初賈氏公彥曰小斂奠舉鼎入阼階前西面錯大斂奠舉鼎入西面北上遷祖奠陳鼎皆如殯此皆在阼階下西面北上今此云鼎入亦陳於阼階下西面北上可知也

案注云重東北卽疏所云阼階下一也故云如初蓋東西之節直阼階而少西南北之節則當重東而又北耳

乃奠豆南上綪籩蠃醢南北上綪

正義鄭氏康成曰籩蠃醢南辟醴酒也【賈疏陳設要方則四籩宜設於脾析南今於蠃醢南者以醴酒當設於脾析南故辟之也】敖氏繼公曰南上綪蠃醢在脾析東也北上綪脯在棗東也

俎二以成南上不綪特鮮獸【注古文特爲俎】

正義鄭氏康成曰成猶並也不綪者魚在羊東臘在豕東敖氏繼公曰二列各南上是不綪也獸特於其北

案二以成者羊與豕並魚與臘並也羊貴於豕魚貴於臘故皆南上不綪者以其有特俎不可綪也凡設俎皆不綪

醴酒在籩西北上

正義敖氏繼公曰北上醴在棗西酒在糗西凡饌異位則所上相變明不相統也此設之次亦如殯奠案注謂統於豆非也醴酒最尊故以要成無統於豆之理據此所陳則一觶與一豆若一籩相當明矣

奠者出主人要節而踴

正義鄭氏康成曰亦以往來爲節旣奠由重南東敖氏繼公曰奠者亦從柩北而西乃出也節亦謂阼階前鄕西西階下鄕南及過重南時也上言徹者入此言奠者出則私臣於是日不復位於內矣

右遣奠

甸人抗重出自道道左倚之【抗苦浪反又音剛】

正義鄭氏康成曰抗舉也出自道出從門中央也不由闑東西者重不反變於恆出入也今時有死者鑿木置食其中樹於道側由此賈氏公彥曰道左倚之當倚於門東北壁敖氏繼公曰上篇言甸人置重於中庭於此又言甸人蓋始終之辭也所以見其閒凡有事於重者皆此甸人爲之

案道車行之道也車從中行則兩馬在闑東西重從中出則抗者亦在闑東西然則重出寢門入廟門時皆由門中央可知雜記重旣虞而埋之蓋旣不隨至壙所又不可畱於廟中故於柩將行而因出之於外也道左孔疏謂祖廟門外之東則東塾之東盡處也豈其將埋於此故倚之於此與敖氏謂廟大門外之道南不知何據

薦馬馬出自道車各從其馬駕於門外西面而俟南上正義鄭氏康成曰南上便其行也行者乘車在前道槀序從敖氏繼公曰重與車馬皆出自道者象其平生之出必中道也門廟門也西面於門外之東方俟器出而從之也將行以近外者爲先也

案車各從其馬則是兩馬並行而人挽車而從之也西面而俟將西行由寢門南而出於大門也然則敖謂廟門之南別有大門者非也人之出入由一旁非闑東卽闑西執皮者不並行則並行者少矣此由中出者車有兩輪重則兩人抗之馬出亦二以並圉人牽之亦然則不得不夾闑之兩旁而從中出也生者乘車出入由中道步行則否

右出重與車馬

徹者入踴如初徹巾苞牲取下體不以魚臘

正義鄭氏康成曰苞者象旣饗而歸賓俎者也【賈疏此約雜記曾子語爲之孔氏穎達曰大饗賓客旣畢主人捲斂三牲俎上之肉歸於賓客】士苞三个前脛折取臂臑後脛折取骼雜記曰父母而賓客之所以爲哀不以魚臘非正牲也賈氏公彥曰檀弓國君七个遣車七乘大夫五个遣車五乘注云个謂所苞遣奠牲體之數也人臣賜車馬者乃得有遣車雜記遣車視牢具注云言車多少各如所苞遣奠牲體之數也然則遣車載所苞遣奠而藏之者與諸侯大牢包七个大夫大牢包五个士少牢包三个大夫以上乃有遣車以此而言士無遣車則所苞者不載於車直持之而已敖氏繼公曰苞謂以苞盛之也徹巾卽苞牲是卽於席前爲之也取下體爲其皮骨多差可以久也惟折取下體則是每牲之俎猶有四段也此不取俎釋三个之義與祭禮之歸屍俎者異

案羊豕皆豚解則體未折也至此乃折而苞之但折取之故其在俎者仍有四段不減也不言攺設者文略也踴如初謂徹者入當前輅而西丈夫踴設於西北婦人踴也執羊豕俎者並執苞至西北攺設訖執苞以出

存異賈氏公彥曰士苞三个之外羊有二段在爼豕有四段在俎相通亦得爲俎釋三个特牲注云俎釋三个爲攺饌於西北隅遺之此所釋𨿽不爲攺饌西北隅畱之亦爲分禱五祀也

案二段四段之說蓋因上文羊左胖之繆解春官小祝大喪及葬分禱五祀士未必有之賈以彼疏此恐非其倫卽有之夫豈以屍奠之折余乎辧見春官本章

右苞牲

行器

正義鄭氏康成曰目葬行明器在道之次敖氏繼公曰器謂折抗席抗木行謂舉之以出行器抗席在後

案析言之則苞筲以下爲明器總言之則折抗席抗木皆器也舉之爲行始故曰行器

茵苞器序從

正義鄭氏康成曰如其陳之先後敖氏繼公曰茵苞連言者見其相繼也此器指筲甕之屬序從者茵苞以下爲序而從抗席也

案此蓋人執一器而單行其有橫有縮者亦人執其一也出則由闑東與吉時出入由右凶行當反之

車從

正義鄭氏康成曰次器

案車已駕於門外西面而俟矣器前行車乃從之而序於大門外以俟柩也

徹者出踴如初

正義敖氏繼公曰徹者亦自柩北而設於西北乃出也鄭氏康成曰於是廟中當行者惟柩車

案徹者設於西北旣仍自柩北而東折而南乃出也此時重先出不可由柩首也徹者自柩北東行丈夫踴與上文徹者入踴如初相接無閒亦是要節而踴也

右行器

主人之史請讀賵執算從柩東當前束西面不命毋哭哭者相止也惟主人主婦哭燭在右南面【注古文算皆爲防】正義鄭氏康成曰史北面請【賈疏主人在車東北面故史亦北面請之】旣而與執算西面於主人之前讀書釋算燭在右南面照書便也敖氏繼公曰賵卽書於方者也賵禮賓所爲故主人之史讀之不命毋哭嫌若並止主人主婦然也哭者相止將讀書不可讙嘩也右史右也執燭者在右則執算者在左也

案奠賻贈及襚皆在其中公賵亦當首列焉舉賵以該前後也

讀書釋算則坐

正義鄭氏康成曰必釋算者榮其多賈氏公彥曰讀書者立讀之敬也釋算者坐釋之便也敖氏繼公曰釋算則坐謂每釋算則坐旣則興也必釋算者物有多寡宜知其數

案算釋於地故坐而就之讀書則如常非必以立讀爲敬也注謂必釋算者榮其多亦容有此意然不如敖之該也

卒命哭滅燭書與算執之以逆出

正義敖氏繼公曰卒謂讀之畢也言逆出亦見執算者在史南賈氏公彥曰滅燭不言出其人亦出可知

公史在西方東面命毋哭主人主婦皆不哭讀遣卒命哭滅燭出

正義鄭氏康成曰公史君之典禮書者【賈疏周官大史小史皆掌禮諸侯之史亦掌典禮可知】遣者入壙之物敖氏繼公曰遣卽書於策者也此主人之物故公史爲讀之柩將行而讀賵與遣者若欲神一一知之然向者賵時𨿽致命於柩今亦宜與遣物皆讀之故不嫌於再告也此讀遣執算執燭之位與上同惟東西左右則異耳此二燭卽向之俠輅者少進而轉南面耳出亦逆出案主人之史私臣也公史公有司也二項人此最分明其餘可從此推之賵物私史讀之以見其識之不忘也遣物公史讀之以見其分之不越也於此史讀之則前之書者亦史也是日無門內之位則二史與執防者其自門外屆時而入者與注謂君使史來讀之非也職喪掌卿大夫士凡有爵者之喪凡公有司之所共職喪令之趨其事則公史不必由君使矣右讀賵讀遣

商祝執功布以禦柩【注今文無以】

正義鄭氏康成曰居柩車之前若道有低仰傾虧則以布爲抑揚左右之節使引者執披者知之【賈疏如道有低則抑下其布使知下阪道有仰則揚舉其布使知上阪此因低仰而爲抑揚之節也東徹下則下其布向東西之執披者持之西徹下則下其布向西東之執披者持之此因傾虧而爲左右之節也】呂氏坤曰三禮圖云功布長三尺以禦柩居前爲行者節度又隠義云羽葆功布等其象皆如麾以此考之則功布啟殯時執之以拂拭出葬時竿掲之以指麾

執披【披彼義反又劈漪反】

正義鄭氏康成曰士執披八人【賈疏下記云執披者旁四人】敖氏繼公曰此見執披之節也不言引者披後於引言執披則引可知矣

通論李氏如圭曰喪大記君葬禦棺用羽葆大夫葬禦棺用茅士葬比出宮禦棺用功布周官喪祝掌大喪勸防之事及辟令啟及朝禦匶乃奠及祖飾棺乃載遂禦及葬禦匶出宮乃代及壙說載除飾小喪亦如之鄕師大喪及葬執纛以與匠師禦匶而治役司士作六軍之士執披大司徒帥六鄕之眾庶屬其六引遂人帥六遂之役屬六綍案士啟殯以功布拂柩至柩行因以禦柩康成云士言比出宮用功布則出宮而止至壙無矣

主人袒乃行踴無算

正義鄭氏康成曰袒爲行變也乃行謂柩車行也

出宮踴襲

正義敖氏繼公曰出宮而踴哀親之遂離其室也行路不宜袒故於此而襲鄭氏康成曰哀次【賈疏哀次者出宮則大門外有賔客次舎之處父母生時接賓之所主人至此感而哀是以踴檀弓云哀次亦如之】凡從柩者先後如遷於祖之序

案從者之序當依敖氏主人從眾主人以下從婦人從女賓從男賓在後女賓已上其行皆以服之親疏爲序服同乃以長幼也

右柩行

至於邦門公使宰夫贈纁束

正義賈氏公彥曰邦門國城北門也檀弓云葬於北方北首三代之達禮也贈死者用纁束帛以其君物所重故用之送終也敖氏繼公曰柩至此公乃贈亦異於臣

案宰夫亦士所謂使人以其爵也在塗無行弔之法如杞梁之妻之對齊莊公是也此贈施於死者之將出故於此行之不在宮故無迎節

主人去杖不哭由左聽命賓由右致命主人哭拜稽顙正義鄭氏康成曰左右柩車前輅之左右也【賈疏以柩車在廟時賓在柩車右主人在柩車左故知此亦當前輅左右也】當時止柩車【賈疏下記云惟君命止柩於堩其餘則否】賈氏公彥曰在廟柩車南鄕左則在東此柩車北鄕左則在前輅之西也賔由右致命則在柩車之東矣敖氏繼公曰是時柩北首賓當南面致命主人東面聽命而拜之略與賵於廟者相類不成踴變於家也

賓升實幣於蓋降主人拜送復位杖乃行

正義鄭氏康成曰升柩車之前實其幣於棺蓋之柳中若親授之然【賈疏載以之壙】復位反柩車後敖氏繼公曰不奠於左服別於在廟之禮也是時宰不舉之乃行亦謂柩車行

案賵幣奠於左服在墻柳之外不須升此贈幣實於蓋則當防柳之帷而後實之故升也

右公贈

案聘禮聘卿行舎於郊公使卿贈故公之使人贈其臣亦以出國門爲節也初喪旣襚之矣又或視其大斂矣旣則賵之其柩行也又贈之於士如此則大夫以上又加厚可知此堂廉不隔呼吸相通同休共戚之情也

至於壙陳器於道東西北上

正義鄭氏康成曰統於壙【賈疏對廟中南上此則北上故云統於壙】敖氏繼公曰西北上以西行北端爲上謂苞筲而下者也亦綪之茵以上當其北亦如廟中之陳然

茵先入

正義鄭氏康成曰當借柩也

存疑鄭氏康成曰元士則葬用輁軸加茵焉【賈疏元士謂天子之士葬時先以輁軸由羨道入加茵於其上乃下棺焉】

屬引【屬音燭注古文屬爲燭】

正義鄭氏康成曰於是除飾說載【賈疏除飾解去帷荒池防之等說載說去車與披及引之等】更屬引於緘耳【賈疏喪大記云君窆以衡大夫士以緘注云衡平也人君之喪又以木橫貫緘耳居旁持而平之以此而言則棺束君三衽三束大夫士二衽二束束有前後於束末皆爲緘耳以紼貫結之而下棺人君又於橫木之上以屬紼也】敖氏繼公曰此屬之爲將窆也其用異矣猶以引名之者見其索不易耳引柩下棺異索天子之禮也

主人袒眾主人西面北上婦人東面皆不哭

正義賈氏公彥曰主人袒爲下棺變也婦人不言北上亦如男子北上可知不哭者爲下棺宜靜鄭氏康成曰俠羨道爲位【賈疏羨道謂入壙道天子曰隧塗上有負土爲隧上無負土爲羨道左傳僖二十五年晉文公請隧弗許】敖氏繼公曰皆不哭亦爲有事不可讙嘩也喪大記云士哭者相止也

案眾主人西面眾賓在其南婦人東面女賓在其南北上不屬經不言者文不具也檀弓云司徒敬子之喪夫子相男子西鄕婦人東鄕

乃窆主人哭踴無算襲【窆彼驗反注今文窆爲封】

正義鄭氏康成曰窆下棺也【賈疏春秋傳亦謂之塴】

餘論司馬氏光曰銘旌去杠覆於柩上

案此亦司馬氏以意爲之非古制然也銘旌入壙與否經無文

贈用制幣纁束拜稽顙踴如初

正義敖氏繼公曰此贈謂主人以幣贈死者於壙中也屍柩已在壙則有長不復反之意故此禮亦以贈名之朋友贈於家主人贈於壙親疏之宜鄭氏康成曰丈八尺曰制二制合之束十制五合

案李氏如圭以此贈卽爲公贈非也經不言公贈而重出其物曰纁束則爲主人之贈明矣旣窆則公贈賓贈曁主人之贈胥入焉【檀弓旣窆主人贈而祝宿虞屍】不言公贈賓贈者可知也主人拜稽顙所以致贈且以是爲永訣也賓贈不於壙者在壙不可以將命且窆事亟也或疑贈物太多將毋啟冦心而招禍乎曰古人不以天下儉其親此附身附棺所以必盡其分之所得爲與力之所能爲而從其厚不從其薄也古者葬有定處蒿裏北邙墓大夫掌焉帥其屬而巡墓厲居其中之室以守之且地近則子孫之視守亦便𨿽有姦匪亦息其心矣逮秦漢而下乃有椎埋發之事三代盛時固未之有也

卒袒拜賓主婦亦拜賓卽位拾踴三襲【拾其業反下並同】正義賈氏公彥曰卒謂贈卒也鄭氏康成曰主婦拜賓拜女賓也卽位反位也【賈疏各反羨道東西位其男賓在眾主人之南女賓在眾主婦之南】拾更也敖氏繼公曰於此拜賓特爲之袒重其禮也主婦所拜賓謂內賓與宗婦之屬古者婦人非有親者不送其葬卽位主人主婦也拜賓必鄕之拾踴者主先賓後婦人居閒三謂三者三也襲者主人也禮婦人不袒

案小記婦人爲夫與長子稽顙其餘則否雜記三年之喪以其喪拜非三年之喪以吉拜是則妻主夫之喪母主長子之喪者皆稽顙婦主舅姑之喪者不稽顙但拜也若然則自初喪小斂大斂殯啟諸事主婦於女賓之弔皆當拜之但或稽顙或不稽顙異耳其應稽顙者亦如男子有所特重爲之加禮乃稽顙不槪施也然經至此始見主婦之拜女賓其餘皆不見之文略耳凡禮之節詳於丈夫而略於婦人以其同於丈夫者可不言也送葬尢勤勞且喪以葬爲大故於此著之

賓出則拜送

正義鄭氏康成曰相問之賓也凡弔賓有五去皆拜之此舉中焉【賈疏雜記云相趨也出宮而退相揖也哀次而退相問也旣窆而退相見也反哭而退朋友虞祔而退注云此弔者恩厚薄去遲速之節也此賓旣窆而退是相問之賓故云舉中焉】敖氏繼公曰拜送云則明賓有未出者也

案經言出則當壙之所蓋有帷幕爲之次舎與

藏器於旁加見【見賢徧反】

正義鄭氏康成曰見棺飾也更謂之見者加此則棺柩不復見矣【賈疏棺飾則帷荒柩入壙還以帷荒加於柩】先言藏器乃云加見者器在見內也檀弓曰周人墻置翣敖氏繼公曰器用器至燕器也此旁先言之謂棺之左旁也加見者以見加於棺及藏器之上也墻柳之屬謂之見者以其見於棺器之外故因以名之此藏器者其人之屬與人職大喪入藏凶器

藏苞筲於旁

正義鄭氏康成曰於旁者在見外也【敖氏繼公曰謂見外槨內】不言罋甒饌相次可知四者兩兩而居喪大記曰棺槨之間君容柷大夫容壺士容甒【賈疏引此者欲見棺外槨內所餘寛狹得容器物之度】敖氏繼公曰苞筲先陳乃藏於用器以下之後亦先陳而後用也旁右旁也藏苞筲罋甒於右亦猶奠於屍柩之右之意也士棺槨之間容甒則此四者蓋一一而居也若藏器多則相重累可

加折郤之加抗席覆之加抗木【覆芳屋反】

正義敖氏繼公曰加者謂在見與苞筲之上也抗木不言郤與覆是兩面同矣

案折郤之善面向裏近棺也席覆之善面向表近外也猶小斂之衣美者在中大斂之衣美者在外也槨周於壙之四圍加抗木則與槨爲蓋而窆事畢矣古人所以無使土親膚者周備詳愼如此雜記罋甒筲衡實見間而後折入

實土三主人拜鄕人

正義鄭氏康成曰謝其勤勞【賈疏勤勞謂在道助執紼在壙助下棺及實土也】賈氏公彥曰雜記云鄕人五十者從反哭四十者待盈坎於時鄕人並在故主人拜謝之敖氏繼公曰下云襲是亦袒拜鄕人也不言袒蓋文脫耳

卽位踴襲如初

正義賈氏公彥曰旣拜鄕人乃於羨道東卽位踴無算如初也敖氏繼公曰如初亦拾踴三也

餘論鄭氏康成曰檀弓有司以幾筵舎奠於墓左爲父母形體在此禮其神也

案春官人大喪甫竁遂爲之屍小宗伯成葬而墓祭則爲位注謂成葬而祭墓地之神以先人形體托於此地故祀其神以安之小宗伯爲位人則爲之屍也開元禮政和禮司馬氏書儀朱子家禮俱有旣窆祀后土之文此經無之或文不具耳蓋士之祀墓神不可謂僭也檀弓亦通士喪言之但云舎奠則未必有屍耳

右窆

乃反哭入升自西階東面眾主人堂下東面北上正義鄭氏康成曰反哭者於其祖廟【賈疏以下經遂適殯宮知之】西階東面反諸其所作也【賈疏檀弓文彼注云堂上親所行禮之處】敖氏繼公曰反哭於祖廟者爲柩從此而出也升自西階未變其向者升堂之路也升堂而不見故但止於西階之上焉此亦變於屍柩在堂之位也眾主人西方東面統於主人也

案主人升西階者以賓將在西階弔之故豫空阼階爲婦人位也虞祭尙升自西階則此時固不宜由阼矣眾主人西方亦辟婦人之所由也

婦人入丈夫踴升自阼階

正義鄭氏康成曰辟主人也【賈疏由主人在西階故】敖氏繼公曰以上經及此文考之則送葬之行婦人次於眾主人以下明矣

主婦入於室踴出卽位及丈夫拾踴三

正義鄭氏康成曰入於室反諸其所養也【賈疏檀弓文彼注云室中親所饋食之處】出卽位堂上西面也敖氏繼公曰惟主婦入於室則餘人先卽位於阼矣必入於室者以其生時於此共祭祀也入室又不見矣故出而與主人相鄕而哭踴同其哀也

案主人不入室者以賓將升堂弔也且主人在堂主婦入室亦男婦內外之分也與丈夫拾踴者眾婦及女賓皆在焉以主婦出爲節故直言主婦耳

餘論朱子曰反哭升堂反諸其所作也主婦入於室反諸其所養也須知得這意思則所謂踐其位行其禮等事行之自安方見得繼志述事之事

賓弔者升自西階曰如之何主人拜稽顙【注古文無曰字】正義鄭氏康成曰賓弔者眾賓之長也【賈疏眾賓皆在堂下其升堂致辭者長也】反而亡焉失之矣於是爲甚【賈疏檀弓文】故弔之弔者北面主人拜於位【賈疏位西階上東面位】敖氏繼公曰此弔異於常故爲之稽顙方氏慤曰人之始死也則哀其死旣葬也則哀其亡亡則哀爲甚矣弔也者所以弔其哀也已葬𨿽爲哀然不若反哭之哀爲甚存疑鄭氏康成曰主人不北面拜賓東者以其亦主人位也

案西階東面本非主人之正位以喪事遽弔者北面則主人因其故位拜之而已若北面拜於賓東飲射及少牢賓屍酬賓諸禮則然所謂主人之位恆左人者也以此相較似非其倫疏又謂特牲少牢助祭之賓主人皆拜送於西階東面尢不可曉夫立賓主而行禮主人焉得東面乎

賓降出主人送於門外拜稽顙

正義敖氏繼公曰門外廟門外也送賓而稽顙者以其送葬且從反哭尢勤勞也故重謝之雜記云相見也反哭而退朋友虞祔而退然朋友於此時亦出至虞祔則復來助祭也

案二廟者反哭時惟於祖廟而已陳氏澔以爲先祖後禰非也朝則禰不可闕然視祖爲殺反哭於祖則當亟之殯宮矣以虞事不可緩也

遂適殯宮皆如啟位拾踴三

正義鄭氏康成曰啟位婦人入升堂丈夫卽中庭之位【賈疏婦人卽位於阼階上西面南上丈夫卽位於堂下直東序西面也】敖氏繼公曰拾踴者丈夫先婦人後而已蓋此時無賓

案婦人在廟降自阼階出廟門而適殯宮以其從丈夫後故然與他禮之升降自側階出入由闈門者異遷祖時亦然但遷祖升自西階降自阼階此則升降皆自阼階爲不同耳

兄弟出主人拜送

正義鄭氏康成曰兄弟小功以下也異門大功亦可以歸賈氏公彥曰始死時兄弟皆來臨喪殯訖各歸其家朝夕哭則就殯所至將葬啟殯而來送葬反哭訖亦各歸其家至虞卒哭還來與焉故喪服小記云緦小功虞卒哭則皆免是也敖氏繼公曰賓出自廟兄弟出自殯宮親疏之殺

案殯訖哭殯訖反哭主人於兄弟拜送者惟此耳以此二節事尢大而哀尢甚也兄弟家人之誼似可不拜而亦拜之者死喪之威兄弟孔懷彼之於我勤矣厚矣親親之道宜各盡也

眾主人出門哭止闔門主人揖眾主人乃就次

正義鄭氏康成曰次倚廬也

案此與殯奠之末同說見上篇問喪云成壙而歸不敢入處室居於倚廬哀親之在外也寢苫枕塊哀親之在土也

右反哭

猶朝夕哭不奠

正義鄭氏康成曰是日也以虞易奠【賈疏檀弓云葬日虞不忍一日離也以虞易奠故不奠也】敖氏繼公曰旣葬矣猶朝夕哭於殯宮以其神靈在此也不奠者爲無屍柩也

案此自反哭之後訖卒哭之前通言之故列於三虞之前無庸以此疑葬日之不虞也惟虞故不奠不奠則虞尢亟矣

三虞卒哭

正義鄭氏康成曰虞喪祭名虞安也卒哭三虞之後祭名敖氏繼公曰卒哭謂卒殯宮之哭也以其明日祔於祖故不復朝夕哭於殯宮惟朝一哭夕一哭於其次而已

案反哭而虞止朝夕之奠三虞後乃卒殯宮之哭禮以漸而殺也古者卒哭在旣葬三虞之後無有未葬而先行卒哭者政和禮乃以百日爲卒哭之期列此祭於朝夕奠之後而旣葬虞祭之後反無之蓋緣後世葬無定期常溢於三月之外遂於百日先行卒哭之祭葬則隨其或遲或速而不爲之限也夫禮制出自朝廷自當折衷古典以爲天下萬世之章程豈可遷就於浮薄輕儇之末俗哉以政和君臣而議禮宜其繆戾而不可爲典要也

通論李氏如圭曰雜記士三月而葬是月也卒哭大夫三月而葬五月而卒哭諸侯五月而葬七月而卒哭士三虞大夫五諸侯七

明日以其班祔

正義鄭氏康成曰班次也祔卒哭之明日祭名【賈疏卒哭用剛日祔用柔日士虞記卒哭訖卽云明日以其班祔】祔猶屬也祭昭穆之次而屬之【賈疏孫祔於祖孫與祖昭穆同故以孫聨屬於祖而就祖祭之也】喪服小記云祔必以其昭穆亡則中一以上敖氏繼公曰班昭穆之次也祔謂祔於祖父孫與祖其昭穆同旣葬則祔之者屍柩已去神宜在廟也祔而祭之因名其祭爲祔云

案上而祔下而設屍皆以其昭穆此於死者之精神所以聫屬而凝聚之者至矣非通幽明之故而知鬼神之情狀者其孰能制之

右虞卒哭祔

案此數事皆因旣葬反哭而終言之

欽定儀禮義疏卷三十﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷三十一

士喪禮下第十三之三

記

正義敖氏繼公曰此上下二篇之記也

士處適寢寢東首於北墉下【適低益反首舒救反墉音庸注今文處爲居於爲於】正義鄭氏康成曰將有疾乃寢於適室【賈疏不疾則在燕寢】孔氏穎逹曰疾或容在內寢若危篤必在正寢敖氏繼公曰適寢正寢也此云適寢明經所謂適室者爲適寢之室耳賈氏公彥曰東首者鄕生气之所案玉藻君子之居恆當戶寢恆東首但平常燕寢隨意所適或有不東首時至疾病居適寢則必東首亦謹疾之一端也據喪大記雜記士疾君壹問之若君使至則遷之南牖下仍東首如論語注疏之說與

有疾疾者齊【齊側皆反下同】

正義鄭氏康成曰正情性也適寢者不齊不居其室敖氏繼公曰齊之言齊也疾者齊一其心意所以

養气體

養者皆齊【養諭尙反】

正義敖氏繼公曰養者齊欲專心於所養者也案養者必調劑其湯藥節適其飲食抑搔其痛癢維持調防無所不至然則其齊也亦愼之又愼云爾與祭前三日之齊少異矣

徹琴瑟

正義賈氏公彥曰君子無大故琴瑟不離其側今以父母有疾憂不在於樂故去之喪大記云疾病君大夫徹縣士去琴瑟黃氏榦曰以病者齊故去之非爲子去也

案士無故不去琴瑟今以疾故徹之疾愈則仍設之也至其子則匪直有憂亦無暇爲之矣

疾病外內皆埽【埽四奧反】

正義鄭氏康成曰疾甚曰病埽者爲有賔客來問也敖氏繼公曰埽者爲將有事也

案外內皆埽固爲客來且將有事病者度不可起則更不可以埽也下記朔奠童子乃從入而埽室則知初喪後無致潔之事矣

徹防衣加新衣

正義敖氏繼公曰此謂死衣也必易之者爲不可使之服故衣以死也衣云防見其非上衣然則新者亦非上衣矣上衣者朝服端之類不加上衣者爲其後有襲斂等事皆用上衣故於此略之

存疑賈氏公彥曰徹防衣謂故端加新衣謂加新朝服知者司服職士齊服端此疾者與養疾者皆齊明服端矣檀弓云始死羔裘冠者易之而已羔裘冠卽朝服故知臨死所著新衣則朝服也此據死者而言生者亦去故衣服新衣矣

案春官司服職齊服端謂將祭而齊則服之故曰齊明盛服若有疾者之齊則齊其思慮使之寧靜固不必盛服矣使於困苦呻吟中而彊之衣裳韠帶加以冠屨聖人不若是拘也成王顧命乃被冕服則過此不被可知孔子君視之乃加朝服拖紳則過此不加可知疏以所徹之防衣爲端不必然也防衣謂襦袴袍繭衾褥之屬病中垢污或時澣滌之至將死而易以新者以潔其終焉疏以所加者爲新朝服不必然也喪大記注云加朝服者明其終於正也非朝服則不疑於不正乎曰夫人晝夜被服固自不同況疾病則俄頃之間溫涼或異增減頻施夫豈拘泥於服飾之所用而促之絕乎去垢易新俟復訖並新者去之以俟沐浴夫何不正之有羔裘冠易之謂生者耳未足爲死者朝服之證也

禦者四人皆坐持體

正義鄭氏康成曰爲其不能自屈伸也【賈疏喪大記云體一人若然四體各一人屈伸據手足】禦者今時侍從之人敖氏繼公曰持體正其手足也

男女攺服

正義鄭氏康成曰主人深衣

案上言養者皆齊則固服端矣或褖衣亦服之褖衣所謂如端而連衣裳如深衣制者也蓋士服以端爲正燕居則深衣曲禮云父母存冠衣不純素謂深衣也然則褖衣亦得服之可見矣病者垂絕生者攺服深衣見其異於常也深衣以白布爲之士之服無質於此者而非凶服則父母𨿽當死生之際無嫌也

屬纊以俟絕气【屬音燭纊音曠】

正義鄭氏康成曰爲其气微難節也纊新綿易動搖置口鼻之上以爲候

男子不絕於婦人之手婦人不絕於男子之手

正義鄭氏康成曰備防也賈氏公彥曰喪大記注君子重終爲其相防若然疾時使禦者持體並死於其手若婦人則內禦者持體還死於其手春秋僖公三十三年冬公薨於小寢左氏傳曰卽安也注小寢夫人寢也禮男子不絕於婦人之手今僖公薨於小寢譏其近女室故云備防

案此所以厚別厚別所以謹終也𨿽妻妾亦逺焉其生平不牽於房幃之私可槪見矣

乃行禱於五祀

正義鄭氏康成曰盡孝子之情敖氏繼公曰此禱於平常所祭者也士之得祭五祀於此可見朱子曰疾病行禱者臣子之於君父各禱於其所當祭士則五祀是也問禱果有應之之理否或知其無應之之理而爲之曰禱是正禮自合有應不可謂知其無是理而姑爲之

存疑鄭氏康成曰五祀博言之士二祀曰門曰行

乃卒主人啼兄弟哭

正義鄭氏康成曰卒終也【賈疏檀弓云君子曰終小人曰死蓋取此義】啼哭哀有甚有否【賈疏啼則哀之甚气竭而息聲不委曲若往而不反】

設牀笫當牖衽下莞上簟設枕【笫菑史反又音簀莞音官枕止飲反注古文笫爲茨】

正義鄭氏康成曰病卒之閒廢牀至是設之事相變衽臥席

案病時牀橫設之則東首卒後牀縱設之則枕設於南屍南首也

遷屍

正義鄭氏康成曰徙於牖下也於是幠用斂衾右記疾病始死之節

復者朝服左執領右執要招而左【朝音潮要於遙反】

正義賈氏公彥曰所執者謂爵弁服也敖氏繼公曰簪裳於衣故左執領右執要此謂旣登屋而執之如此也招而左謂招時兩手自右而左也左尊故其執與招之儀然耳朝服者敬其事也

案士有禮事如冠祭之類有司皆朝服是朝服乃有司之盛服也復者朝服冀死者之神魂識之而依之以反上經賈疏具此意與敖說合觀之其義乃備

楔貌如軶上兩末【楔先結反軶於革反注今文軶作戹】

正義鄭氏康成曰事便也賈氏公彥曰軶如馬鞅軶馬領上兩末令以屈處入口取出時易也敖氏繼公曰柶而云楔因其楔齒而名之以別於他柶也軶在大車轅端厭牛領者楔狀類之楔齒時以兩末上鄕則末出於口旁矣

綴足用燕幾校在南禦者坐持之【綴知劣反校胡孝反注古文校爲枝】正義鄭氏康成曰以拘足則不得辟戾矣敖氏繼公曰校蓋幾左防之名校在南則橫設也幾之爲制前後狹而左右差廣綴足宜寛故橫設之必校在南者生時設幾左防近人故放之也坐持之則禦者亦在牀矣其於幾之北與賈氏公彥曰恐幾欹側故使禦者一人坐持之

案據此則幾足之相距蓋容人之兩足𨿽稍寛亦無多矣阮諶幾長五尺之云不足信也

右記復楔齒綴足之事

卽牀而奠當腢用吉器若醴若酒無巾柶【腢音隅又音偶劉五侯反】正義鄭氏康成曰腢肩頭也【賈疏屍南首則在牀東當屍右肩】用吉器器未變也【賈疏未忍異於生故未變至小斂奠用素俎大斂奠用毼豆無縢之籩則變矣】賈氏公彥曰若醴若酒醴酒俱有容用之或卒無

醴用新酒科用其一以其始死不備故也若小斂以後則酒醴具設敖氏繼公曰此吉器之異於凶者豆籩耳其觶則無吉凶之異皆用角也若醴若酒謂無酒則二觶皆醴無醴則二觶皆酒無巾者非盛饌也無柶者異於大斂以後之奠也

右記始死奠

赴曰君之臣某死赴母妻長子則曰君之臣某之某死【長知丈反注今文赴作訃】

正義賈氏公彥曰君之臣某之某死者上某是士名下某假令長子則雲長子某若母妻則婦人不以名行直雲母與妻也敖氏繼公曰母妻長子亦赴於君者哀樂之事君臣同

案長子亦赴於君者以其爲三年之喪故也冠則見於君死則赴於君廟中則有舉奠之禮合而觀之士之子恆爲士其義亦可見矣婦人則當以姓通如姬姜任姒之類

右記赴辭

室中惟主人主婦坐兄弟有命夫命婦在焉亦坐正義鄭氏康成曰別尊卑也敖氏繼公曰經云眾婦人戶外北靣眾兄弟堂下北靣記乃見兄弟之命夫命婦者亦坐於室中然則經所言者惟指兄弟之爲士者及士妻耳

案小功以下爲兄弟男子位本在堂下婦人則在堂若是命夫命婦則進而坐於室中其大功以上至眾主人𨿽在室中猶立也然喪大記謂士之喪主人父兄子姓皆坐於東方則何也意齊衰大功者或有出入之班焉如命夫命婦不在則餘人亦坐矣兩經固無礙與經凡云命夫命婦者皆指大夫大夫之妻以其於士爲異等也於喪服見之矣

右記哭位

屍在室有君命眾主人不出

正義鄭氏康成曰不二主【賈疏曾子問以喪有二孤廟有二主爲非禮孤卽喪主也】賈氏公彥曰眾主人不出在屍東經直云主人惟君命出不言眾主人故記明之敖氏繼公曰凡居喪而爲君命出者惟主人耳眾主人則否記乃特著屍在室之禮者異時眾主人與主人皆在庭嫌此時亦然故以明之

右記眾主人

襚者委衣於牀不坐

正義鄭氏康成曰牀髙由便

案賔賻則坐委之以在地卑故也牀髙則可以不坐其賵贈之幣委於棧左服亦以髙故不坐此通小斂後襚者言之故下又別言其在室者

其襚於室戶西北面致命

正義鄭氏康成曰始死時也賈氏公彥曰謂未小斂之前屍在室中戶西故北面致命若小斂後奉屍侇於堂則中庭北面致命

案此専指庶兄弟及朋友之襚者經不言致命之面位故記眀之

右記襚

夏祝淅米差盛之【差七何反又初皆反劉藏何反盛音成】

正義鄭氏康成曰差擇之賈氏公彥曰經直云祝淅米於堂南面用盆不言夏與盛之故記言之案注擇字當讀爲釋之叟叟之釋棗蒸栗擇之擇亦同古者釋擇澤三字常通故詩其耕澤澤漢張黶陳澤之澤亦讀爲釋也喪大記禦者差沐於堂上注云差淅也詩毛傳亦云釋淅米也則擇之爲釋審矣差盛之者謂旣淅之而以盆盛潘以惇盛米也

禦者四人抗衾而浴襢笫【抗苦浪反劉音剛襢袒同舊之善反非】

正義鄭氏康成曰抗衾爲其裸裎蔽之也襢袒也袒簀去席盝水便敖氏繼公曰古字襢袒通詩襢裼暴虎史記左襢右襢是也四人抗衾而二人浴

其母之喪則內禦者浴鬠無筓

正義鄭氏康成曰內禦女禦也無筓猶丈夫之不冠也【賈疏凡喪男子襲不冠此婦人不筓與男子不冠同】敖氏繼公曰鬠筓𨿽短亦筓也故辟之其亦以生時不用此筓而然與案母喪如此妻喪可知丈夫不冠則無固冠之筓矣鬠用組乃筓則猶有固髮之筓焉嫌婦人不筓而尙有此筓故記眀之

設明衣婦人則設中帶

正義鄭氏康成曰中帶若今之褌襂

存疑賈氏公彥曰設明衣者男子其婦人則設中帶敖氏繼公曰明衣之制有衣有裳婦人生時衣不

殊裳故此不用明衣也中帶未詳其制然與明衣對言則其連衣裳爲之與

案玩記意似謂男婦皆設明衣裳而婦人又多中帯者婦人生時衣不殊裳蓋以其上服言之若襦襗恐未可槪也下記所云明衣裳之制焉知婦人之必不用乎

卒洗貝反於笲實貝柱右齻左齻【柱知羽反齻音顚】

正義賈氏公彥曰齻兩畔牙最長者經直雲實貝於屍左右及中不言柱故記明之敖氏繼公曰含而因柱其左右齻蓋恐其口復閉也

案據此則屍口固不欲其閉明矣柱二齻則中者在舌上與

夏祝徹余飯

正義鄭氏康成曰徹去鬻之賈氏公彥曰經不言夏祝徹故記言之

瑱塞耳

正義鄭氏康成曰塞充窒賈氏公彥曰經直云瑱用白纊不云塞耳恐同生人縣於耳旁故記言之

掘坎南順廣尺輪二尺深三尺南其壤【廣古曠反深式防反注今文掘爲坅】

正義鄭氏康成曰南順統於堂輪從也敖氏繼公曰南順南其壤明其掘之自北而南也

垼用塊【垼音役注古文垼爲役】

正義鄭氏康成曰塊堛也【賈疏爾雅釋言文孫氏云堛土塊也】

明衣裳用幕布袂屬幅長下膝【屬音燭長直亮反下同】

正義鄭氏康成曰幕布帷幕之布升數未聞也屬幅不削幅也長下膝又有裳於蔽下體深也賈氏公彥曰袂屬幅長下膝惟據衣而言以其下別云裳也敖氏繼公曰必云袂屬幅者嫌明衣或異於生也

然則吉服之袂屬幅也明矣

案袂屬幅則衣之裻及裳皆削幅矣衣長下膝以其不用衣要也

有前後裳不辟長及觳【辟音壁觳苦角反又戶角反】

正義鄭氏康成曰不辟積也觳足跗也凡他服短無見膚長無被土【賈疏他服謂如深衣二句深衣文】敖氏繼公曰裳前三幅後四幅不辟之則其要廣而前後相掩者深旁不開體不見矣長及觳爲蔽足也明衣之長下膝其裳之制復如是皆爲重形且異於生也

案此不別言母蓋男婦皆同以其親身裏服不必殊之也

縓綼緆緇純【縓七絹反綼貧支反劉音卑緆他計反純諸允反】

正義鄭氏康成曰一染謂之縓今紅也【賈疏一染謂之縓爾雅文謂一入赤汁染之卽漢時紅】飾裳在幅曰綼在下曰緆七入爲緇黑色也飾衣曰純謂領與袂也【賈疏飾皆謂之緣緣衣裳之側廣各寸半則表裏共三寸】衣以緇裳以縓象天地也

案雜記言韠制紕以爵韋六寸康成意此綼與彼紕同又玉藻言縞冠素紕紕亦冠飾故以飾裳在幅者釋之綼在幅則緆當在下矣飾在幅者謂飾其前三後四之邊幅也緇縓分屬衣裳則以他服之上下纁者例之此於他經無所取證鄭氏揣測云然爾縓緇皆謂布也而視幕布爲精

存疑敖氏繼公曰純蓋兼指在衣裳者而言

設握裏親膚系鉤中指結於

正義鄭氏康成曰手無決者以握系一端繞還從上自貫反與其一端結之【賈疏兩端各有系先以一端繞一匝還從上自貫又以一端鄕上鉤中指反與繞者結於掌後節中】賈氏公彥曰經言右手有決者不言左手無決者故記言之敖氏繼公曰握手惟一而已與決同設於右手其系則相闗經文詳於設決略於設握故記見之設握之法以纁裏親膚其中央正當於掌右端掩四指之後左端在其上乃以其組系環將指之本而與決之系相結於而連之所謂設握乃連者也

案握手之設所以防指則注疏謂兩手並有於理宜然若然則母喪襲事無決極而握手則同也敖氏據經文不見有兩系故謂止設右手姑並存之

甸人築坅坎【坅起飲反又五錦反】

正義鄭氏康成曰築實土其中堅之穿坎之名一曰坅賈氏公彥曰經直云甸人掘坎不云還使甸人築故記明之

隸人涅廁【涅乃結反廁測異反】

正義鄭氏康成曰隸人罪人也今之徒役作者也涅塞也爲人復往防之【賈疏然則古者非直不共湢浴亦不共廁也】

右記沐浴飯含襲之事

旣襲宵爲燎於中庭厥明滅燎陳衣

正義鄭氏康成曰記節【賈疏小斂陳衣當襲之明旦滅燎之時故云記節】案經但言小斂之夕爲燎於中庭而無旣襲爲燎之文故記眀之此謂始死之日卽襲者也若屬纊在晡後而襲以明日則未襲之前夕亦必設燎可知其室中堂上俱當有燭說已見經

右記爲燎滅燎之節

凡絞紟用布倫如朝服【絞戶交反紟其防反注今文無紟古文倫爲輪】

正義鄭氏康成曰凡凡小斂大斂也倫比也賈氏公彥曰如朝服者雜記云朝服十五升敖氏繼公曰紟不必言凡與絞連文爾大斂有紟小斂無之右記絞布

設棜於東堂下南順齊於坫饌於其上兩甒醴酒酒在南篚在東南順實角觶四木柶二素勺二豆在甒北二以並籩亦如之【棜郁庶反齊如字勺上灼反注古文角觶爲角柶】

正義鄭氏康成曰棜之制如今之大木轝也上有四周下無足勺二醴酒各一也豆籩二以並則是大斂饌也【賈疏小斂一豆一籩大斂乃有二豆二籩】敖氏繼公曰此大斂饌也角觶四木柶二爲明日朝奠兼饌之也自是以後常更用之以位而言豆當在籩北乃云甒北者設豆之時未有籩也故但取節於甒

案始言甒末言豆籩而篚敍於其間明篚亦饌於棜上也此亦異於吉者自此至葬棜篚常設不徹齊於坫謂棜之外防與東坫齊也

存疑鄭氏康成曰角觶四木柶二爲夕進醴酒兼饌之

案經於朝哭時徹殯奠乃設朝奠則殯之夕不更有奠明矣夕進醴酒之云失檢耳

凡籩豆實具設皆巾之

正義鄭氏康成曰籩豆偶而爲具具則巾之巾之加飾也明小斂一豆一籩不巾賈氏公彥曰於東堂下饌之於奠設之二處皆巾故云皆巾之小斂奠一豆一籩堂東饌時不巾設於牀東巾之爲在堂久設塵埃加故𨿽一豆一籩亦巾之檀弓云喪不剝奠也與祭肉也與以其有牲肉故也敖氏繼公曰籩豆實謂菹栗之屬皆皆上下也籩豆有實而具則饌於東方及奠於席前皆巾之若一豆一籩則於奠時或有巾之者饌時不巾也經言小斂之饌云饌於東堂下脯醢醴酒冪用功布實於簞此則不皆巾者也

觶俟時而酌柶覆加之面枋及錯建之【覆芳屋反枋柄同錯七故反】正義敖氏繼公曰俟時而酌謂將設乃酌之面枋者便於建也建時亦覆手取之而枋在下賈氏公彥曰恐謂饌時已酌於觶故記之

案執之之人酌之酌醴者夏祝也酌者棜南北面左手取觶右手取勺乃之棜西東面酌之旣仍反北面奠勺於篚取柶加之自此以後朝夕奠亦然

存疑鄭氏康成曰時朝夕也檀弓曰朝奠日出夕奠逮日

案此謂殯奠也甒與觶𨿽已饌於東方必屆奠時乃酌非日出逮日之謂也

右記饌殯奠之事

總論敖氏繼公曰其次當在眾主人布帯之後

小斂辟奠不出室【辟音辟】

正義鄭氏康成曰辟襲奠以辟斂設於序西南畢事而去之【賈疏斂事畢奉屍侇於堂乃去之而設小斂奠於屍東】敖氏繼公曰奠卽始死之奠也後奠未卽設而先辟此奠者辟斂也不出室明未徹去也是時屍在室未可遂徹其奠而脯醢醴酒又無攺設於西堂之禮故辟之於室中而已旣設小斂奠乃去之舊說謂辟之設於室西南隅

案屍牀當牖下奠在牀東屍腢含竟設襲牀於含牀東則奠亦宜稍移向東矣經記不言者文略也襲時不辟奠者襲衣少不用舉者遷屍也知設於室西南隅者室中惟此一隅尙空且小斂後奠攺設者皆於西堂下此室中方位宜放之也注謂設於序西南序蓋室之訛

無踴節

正義鄭氏康成曰其哀未可節也敖氏繼公曰此承上文而言亦異於小斂以後之禮也踴節卽所謂要節而踴者也凡丈夫婦人之踴以徹奠者之往來爲節嫌此辟奠之時亦然故以明之

案辟奠無踴節在室中也設小斂奠後有踴節在堂上也故卒斂後主人主婦踴皆無算而踴節自小斂奠後始焉

右記小斂辟奠

旣馮屍主人袒髺發絞帯眾主人布帯

正義鄭氏康成曰眾主人齊衰以下【賈疏知眾主人非眾子者以眾子皆斬衰絞帯明眾主人自齊衰以下至緦麻首皆免也】敖氏繼公曰絞帯者繩帯也先言袒髺發著其節也然則布帯者亦於旣免乃加之

案經云主人髺發袒眾主人免於房記此者明著絞帯布帯在此時也絞帯者以苴麻之繩爲帯其垂者則散之此時尙未絞也謂之絞帯指其束於要者耳右記絞帯布帯之節

案自小斂辟奠至此其次當在倫如朝服之後設棜之前

大斂於阼

正義鄭氏康成曰未忍便離主人位也主人奉屍斂於棺則西階上賓之【賈疏喪事卽逺檀弓云周人殯於西階之上則猶賓之】敖氏繼公曰大斂於阼乃殯於西階象其由主位而往也賈氏公彥曰經大斂時直言布席如初不言其處故記之

案記此亦爲下文節也

大夫升自西階階東北面東上

正義鄭氏康成曰視斂敖氏繼公曰云階東者明大夫𨿽多亦不可以當階恐妨斂者之往來也案此在遷屍於席而將斂之時

旣馮屍大夫逆降復位

正義鄭氏康成曰中庭西面位【賈疏朝哭主人堂下直東序西面卿大夫在其南故雲中庭西面也】敖氏繼公曰卿大夫之位東方西面案大夫中若有諸公亦升階視斂旣降乃復門東北面之位注雲中庭意其繼主人之南則中庭耳或少南或少北要不逺於此

右記大夫視斂之節

巾奠執燭者滅燭出降自阼階由主人之北東

正義鄭氏康成曰巾奠而室事已敖氏繼公曰此見出時之節且不與執事者偕行也言由主人之北則主人之位近於階明矣

案滅燭乃出明燭爲照奠也執燭者另行以其不與於饋奠之數也凡朝奠皆然

右記燭出及降節

旣殯主人說髦【說吐活反注今文說皆作稅】

正義鄭氏康成曰旣殯置銘於肂復位時也兒生三月翦發爲鬌男角女羈否則男左女右【賈疏內則文彼注云夾囟曰角午達曰羈】長大猶爲飾存之謂之髦所以順父母幼小之心至此屍柩不見喪無飾可以去之髦之形象未聞敖氏繼公曰子事父母必著拂髦親已死至殯乃說之者未殯之前孝子猶冀其復生旣殯則絕望矣乃說之也詩云髧彼兩髦兩者爲父母俱存之故若然則是詩但說其一耳孔疏云父死說左髦母死說右髦二親並沒並說之親沒不髦是也

案喪大記小斂卒斂主人袒說髦乃奉屍侇於堂鄭以彼爲諸侯之禮者爲其與此異節耳然大記皆通諸侯大夫士言之初非專爲諸侯而設或禮俗不同記者各隨所見聞而記之與

右記說髦之節

三日絞垂

正義鄭氏康成曰成服日絞要絰之散垂者賈氏公彥曰小斂日要絰大功以上散帯垂經不言絞之時故記言之小功緦麻初而絞之不待三日也敖氏繼公曰記惟指主人也而男女大功以上亦存焉小斂之時婦人之帯𨿽結本亦未絞至此與丈夫同絞之將成服先絞其帯之垂者以其已在身故也其下冠衰屨亦皆以所加之次言之

冠六升外縪纓條屬厭【縪音必劉蒲結反喪服傳作畢屬音燭厭於葉反】正義鄭氏康成曰縪謂縫著於武也外之者外其餘也厭伏也【賈疏五服之冠皆厭但此據斬衰而言】敖氏繼公曰冠厭亦變於吉也縪喪服傳作畢疑此誤

存疑賈氏公彥曰以其冠在武下過鄕上反縫著冠冠在武下故云厭也

案如疏說仍是外畢之義於厭無與也謂厭卽外畢則記文何必繁而不殺乎冠有梁有武武橫而梁縱武有定而梁無定梁長則冠髙梁短則冠伏張子謂布幅二尺二寸竪搭過布則前後共有四尺四寸首圍所占之外余廣者爲辟積此言其廣也但吉冠則梁長而辟積多喪冠則梁短而辟積少厭近發紒故名厭耳敖氏疑不用辟積所以厭亦未必然

衰三升屨外納杖下本竹桐一也

觧見喪服傳

右記三日成服之事

居倚廬寢苫枕塊不說絰帯哭晝夜無時【苫失占反枕之防反】觧見喪服傳

非喪事不言

正義賈氏公彥曰喪服四制云不言而事行者扶而起言而後事行者杖而起庶人面垢而已天子諸侯不言而事行者喪事亦不言大夫士降於君言而事行此士禮言而事行故於喪則言非喪事不言也曲禮云居喪未葬讀喪禮言中亦兼此敖氏繼公曰意不在他也

歠粥朝一溢米夕一溢米不食菜果【溢音逸】

正義鄭氏康成曰不在於飽與滋味實在木曰果在地曰蓏

右記居喪寢處哭泣言語飲食

主人乘惡車【注古文惡作堊】

正義鄭氏康成曰拜君命拜眾賓及有故行所乘也雜記曰端衰喪車皆無等【賈疏證喪事上下同貴賤𨿽異於親一也】然則此惡車王喪之木車也【賈疏春官巾車職王之喪車五乘其第一木車蒲蔽是王始喪所乘木車無飾與此惡車同故引之見尊卑同也】

白狗幦【幦迷翼反注古文幦爲冪】

正義鄭氏康成曰未成豪狗【賈疏爾雅釋畜文郭氏璞曰狗子未生防毛者曰狗防長豪也音翰】幦覆笭也【賈疏謂車前式竪者笭子以皮爲幦以覆之】以狗皮爲之取其臑也白於喪飾宜賈氏公彥曰玉藻云士齊車鹿幦此喪車無飾故用白狗幦

餘論毛氏萇曰幭覆式也孔氏穎逹曰詩言幭禮記作幦周官作字異而義同軾者兩較之間有橫木可馮者也幭覆軾禮注謂之覆軨軨卽式旁之立木此幭亦覆之故彼此各見其一也

蒲蔽

正義鄭氏康成曰蔽藩【賈疏謂車兩邊爲藩蔽】敖氏繼公曰蔽卽笰也在車兩邊以蒲席爲之吉時或以簟詩云簟笰魚服是也

禦以蒲菆【菆則侯反注古文菆作騶】

正義鄭氏康成曰不在於驅馳蒲菆牡蒲莖也【賈疏宣十二年左傳知莊子毎射抽矢菆納諸廚子之房廚子怒曰非子之求而蒲之愛杜注云菆好箭又云蒲楊桞可以爲箭也】敖氏繼公曰蒲菆亦變於吉也吉時蓋以竹爲策

犬服

正義鄭氏康成曰笭閒兵服【賈疏用兵器建之於車上笭閒喪家乘車亦有兵器自衛】以犬皮爲之取堅也亦白敖氏繼公曰不言色似以其革爲之

木錧【錧音管注今文錧作鎋】

正義鄭氏康成曰用木取少聲敖氏繼公曰錧轂端沓也

約綏約轡

正義鄭氏康成曰約繩也【賈疏哀十一年左傳人尋約吳髮短杜注亦雲約繩也】綏所引以升車賈氏公彥曰吉時綏轡用索爲之今喪中取其無飾故用繩爲之也敖氏繼公曰吉時綏轡皆以絲爲之與

案繩疑卽索也賈氏以吉凶殊之豈繩麤惡而索精好與少儀云良綏則以絲爲綏者固當有之

木鑣【鑣卑妖反注古文鑣爲苞】

正義鄭氏康成曰亦取少聲【賈疏平常車錧馬鑣以金爲之今用木是取少聲也】敖氏繼公曰鑣馬銜也

馬不齊髦【齊如字又子淺反注今文髦爲毛】

正義鄭氏康成曰齊翦也敖氏繼公曰此所謂髦馬也

通論鄭氏康成曰主人之惡車如王之木車則齊衰以下其乘素車繅車駹車漆車與賈氏公彥曰巾車職王之喪車五乘木車始死所乘素車卒哭所乘繅車旣練所乘駹車大祥所乘漆車旣禫所乘此士之喪車亦當五乘主人乘惡車齊衰乘素車與卒哭同大功乘繅車與旣練同小功乘駹車與大祥同緦麻乘漆車與旣禫同主人至卒哭以後哀殺故齊衰以下節級約與主人同故鄭爲此義也若然士尋常乘棧車不革鞔而漆之今旣禫亦與王以下同乘漆車者禮窮則同也

案據此則漆車在士爲吉車在王則爲第五等之喪車也端衰喪車無等亦大槪言之非必士遂能備五乘也王氏志長謂士平日僅乘棧車禫乃得乘墨車是反精於平日以此駁賈氏然墨車革鞔棧車不革鞔但漆之二車固不同矣賈所云漆車卽棧車非墨車也王氏讀注未審混合爲一耳

主婦之車亦如之疏布裧【裧處占反】

正義鄭氏康成曰裧者車裳幃於蓋弓垂之敖氏繼公曰婦人之車必有裧而喪車則以疏布爲之明吉時不然也主婦乘車而出者拜夫人之命及女賓之弔者也

案婦車有裧已見士昏禮雜記云其綪有裧緇布裳帷彼以載柩用緇布此婦人喪中所乘用疏布然則緇布吉布也

貳車白狗攝服

正義鄭氏康成曰貳副也攝猶緣也狗皮緣服差飾敖氏繼公曰主人主婦皆有貳車各得用二乘與

其所乘者而三士昏禮謂從車二乘是其數也凡貳車之數天子十二上公九侯伯七子男五孤卿大夫三士二乘也此貳車亦惡車也攝服未詳姑從注說

其他皆如乘車【乘繩證反】

正義鄭氏康成曰如所乘惡車【賈疏惟白狗攝服爲異其他自白狗幦以下馬不齊髦以上皆同惡車也】敖氏繼公曰乘車主人主婦所乘之車也其他謂凡器物在服之外者

右記喪中車馬

朔月童子執帚郤之左手奉之【奉芳勇反】

正義鄭氏康成曰童子隸子弟也執用右手郤之示未用賈氏公彥曰埽地者箕帚俱執此直執帚不執箕者以下文聚諸窔故也

案以此觀之則自始喪內外皆埽而後惟朔奠乃埽室其他處皆不埽可知大夫以上有月半殷奠則月半亦埽矣郤之末在上也

從徹者而入

正義鄭氏康成曰童子不專禮事

比奠舉席埽室聚諸窔布席如初卒奠埽者執帚垂末內鬛從執燭者而東【比毗志反又必利反窔一弔反又音杳鬛音獵】

正義鄭氏康成曰比猶先也室東南隅謂之窔【賈疏爾雅釋宮文】敖氏繼公曰如初亦東面也執帚垂末明已用也是時垂末內鬛則向者郤之其皆反是與案童子從徹者入以旣徹乃舉席而埽也旣埽無事矣俟卒奠乃出者從而入亦從而出不敢先出且以觀奠也從執燭者而東亦降自阼階也以執帚者卑當與執燭者爲類也童子蓋以輕服子弟爲之其執事之循謹不苟如此可以覘平日小學之功矣右記朔月埽室

燕養饋羞湯沐之饌如他日【養異亮反】

正義鄭氏康成曰燕養平常所用供養也【賈疏謂在燕寢之中平生時所有供養之事則饋羞湯沐之饌是也】饋朝夕食也羞四時之珍異湯沐所以洗去污垢內則曰三日具沐五日具浴【賈疏引此者見進湯沐日數亦依之】孝子不忍一日廢其事親之禮於下室日設之如生存也【賈疏據下文朔月不饋明非朔月日設之也】進徹之時如其頃【賈疏如其平生進食時之頃】敖氏繼公曰此饌蓋使人爲之孝子不親視之也記云在堊室之中非時見乎母也不入門說者謂居廬時絕不入門

案燕寢曰下室見正寢之爲上室也旣奠於上室而又饋於下室者亦孝子求神非一處之意也其進徹以婦人之輕服者爲之與注言進徹之時如其頃則徹與奠不必相繼矣

朔月若薦新則不饋於下室

正義鄭氏康成曰以其殷奠有黍稷也【賈疏下室饋以黍稷朔月奠自有黍稷故不復饋於下室】下室如今之內堂【賈疏下室爲燕寢故以漢法內堂況之】正寢聽朝事【賈疏大夫士聽私朝亦在正寢】

案若猶與也朔月薦新兩事也

右記下室之饋

案此經所未及故記補之

筮宅冡人物土

正義鄭氏康成曰物猶相也相其地可葬者乃營之賈氏公彥曰經不言物土故記明之凡葬皆先相

乃筮之筮吉乃掘坎故云冡人物土乃筮也

案葬者慮昭穆不相應或其下恐有舊墓及水泉等事冡人專司兆域知之最悉故使物之亦可見三代而上未有地師之說之紛紛也曰冡人物土則無術者參之矣物卽左傳物土之宜之物

卜日吉告從於主婦主婦哭婦人皆哭主婦升堂哭者皆止【日石經訛作曰】

正義賈氏公彥曰經直云主婦哭不言婦人皆哭及升堂皆止之事故記明之敖氏繼公曰若不吉其禮亦然

案皆止者主婦升堂復阼階上西面位俟丈夫哭殯乃皆哭亦哭之節也

右記筮宅卜日

總論賈氏公彥曰自此上皆記士喪上篇事自此下皆記下篇事

啟之昕外內不哭【昕音欣注古文啟爲開】

正義鄭氏康成曰將有事爲其讙囂旣啟命哭賈氏公彥曰經惟言婦人不哭不云男子故記明之

夷牀輁軸饌於西階東【輁九勇反注古文輁或作拱】

正義鄭氏康成曰明階間者位近西也夷牀饌於祖廟輁軸饌於殯宮賈氏公彥曰經直云夷牀饌於階間恐正當兩階之間故記明之夷牀在祖廟輁軸在殯宮以其西階東是同故並言之

右記將啟之事

其二廟則饌於禰廟如小斂奠乃啟

正義鄭氏康成曰祖尊禰卑也賈氏公彥曰如小斂奠者亦特豚一鼎也敖氏繼公曰主於朝祖故於朝禰之奠降焉蓋不可與祖奠同也是日二廟皆饌記惟見其異者耳

案二廟則啟之日從奠設於禰廟徹從奠乃設遷禰之奠此遷禰之奠卽以當遷祖奠矣以日不三奠故也及朝祖則禰奠從設於祖廟薦車薦馬等事皆於祖廟行之至載柩還車則徹遷禰之奠設祖奠次當然也饌於禰廟者一鼎饌於祖廟者三鼎亦隆殺之宜也注疏明日朝祖之說已於代哭辧之

存疑鄭氏康成曰士事祖禰上士異廟下士共廟【賈疏中士亦共廟不言者略之祭法適士二廟官師一廟注云官師中下之士】敖氏繼公曰均之爲士而廟數不同者蓋士之先世或爲大夫而有三廟至後世爲士則廢其一而但存二廟若先世無爲大夫者則惟一廟而已

案祭法廟數先儒相承爲說第諸侯五等同五廟上下大夫同三廟則士𨿽異等似當同一廟不應遽有二廟之殊故每疑禮器王制爲是而祭法爲非然據此記則士固有二廟者但康成以官師爲中下之士非有明文特以意說之耳疑三等之士皆一廟惟大宗子世適相傳有統宗收族之責故親廟之外又有一祖廟與若然則適士之稱名實相應而上中下士胥可以官師目之矣又案康成謂士事祖禰謂祭不及髙曾也伊川云自天子至於庶人五服未嘗有異皆至髙祖服如是祭亦須如是七廟五廟亦只祭及髙祖大夫士三廟二廟一廟亦不害祭及髙祖此伊川以義起之非謂周制然也後儒有推其說者曰大傳小宗之法宗其繼髙祖者五世則遷者也夫宗子爲主祭而立有繼髙祖之宗則士之祭自髙祖而下可知苟祭止及於祖禰則惟有繼禰繼祖之宗而無繼曾繼髙之宗矣惡覩所爲宗其繼髙祖者哉且如曾承重於曾髙爲之服斬以三年之喪而不獲享一日之祭此豈禮之所安乎以此見大夫士皆得祭髙曾祖禰蓋禮本然也其言旁推交通頗應經義附存之以俟考

朝於禰廟重止於門外之西東面柩入升自西階正柩於兩楹間奠止於西階之下東面北上主人升柩東西面眾主人東卽位婦人從升東面奠升設於柩西升降自西階主人要節而踴

正義鄭氏康成曰重不入者主於朝祖而行若過之矣門西東面待之便也賈氏公彥曰主人要節而踴者奠升主人踴降時婦人踴也敖氏繼公曰重不入者亦以旣奠則柩行不久畱於此故也此正柩其在軸與是時卽要節而踴亦其異於祖廟者

燭先入者升堂東楹之南西面後入者西階東北面在下

正義鄭氏康成曰照正柩者先先柩者後後柩者賈氏公彥曰此燭本是殯宮中照開殯者在道時一在柩前一在柩後今一升堂一在堂下也敖氏繼公曰記於此者見下適祖時不用燭也

主人降卽位徹乃奠升自西階主人踴如初

正義敖氏繼公曰主人降卽位則婦人亦東卽阼階上位矣不拜賓踴襲以成禮不在此且欲急於適祖也其他禮之不同者意亦如是奠卽如小斂奠者也如初謂設奠及踴節也是時丈夫婦人皆踴惟言主人亦文省

案所徹者従奠卽昨之夕奠也

祝及執事舉奠巾席從而降柩從序從如初適祖【注序從今文無從】

正義鄭氏康成曰此朝禰後舉奠適祖之序也祝執醴先酒脯醢俎従之巾席爲後旣正柩席升設設奠如初祝受巾巾之敖氏繼公曰柩從從巾席而降也序從柩從奠主人以下從柩而出也如初謂出殯宮時也此與主人踴之文相屬則是其事相接也朝禰無他事旣奠則禮畢矣故卽適祖不見適祖之儀者與本經所言者不異故也

案朝禰不再奠則卽日朝祖可見矣

存異敖氏繼公曰柩過禰廟因而朝之記載二廟者其禰廟在西祖廟在東以是言之則古者之廟尊者東而卑者西皆有常位固無昭居昭廟穆居穆廟之制也

案禰親而祖尊故祖禰共廟則統於祖祖禰各廟則先禰而後祖理自當然非謂因過其廟乘便而朝之也此言祖昭父穆者耳假令祖穆父昭寧不先左而後右乎昭常爲昭穆常爲穆自不可易如尊者以次而東則世逓相承可矣何必立昭穆之名邪朱子於中庸或問本孫毓說而推衍之明析可據

右記二廟朝禰

薦乘車鹿淺幦幹笮革靾載旜載皮弁服纓轡貝勒縣於衡【乘繩證反笮菑赫反靾先列反旜諸延反縣音懸注云古文靾爲殺旜爲膳】

正義鄭氏康成曰士乘棧車【賈疏春官巾車文】鹿淺鹿夏毛也【賈疏韓奕詩鞟鞃淺幭毛傳云淺虎皮淺毛也】玉藻曰士齊車鹿幦豹犆【賈疏彼注云犆謂緣也士之齊車與朝車同引之欲證此鹿幦亦以豹皮爲緣飾】靾韁也旜旌旗之屬通帛爲旜孤卿之所建亦攝焉【賈疏司常職孤卿建旜大夫士建物此士而用旜故云亦攝焉】貝勒貝飾勒有幹無兵有笮無弓矢明不用敖氏繼公曰勒馬頭絡銜也衡輈端橫木以駕馬者經云薦馬纓三就入門北面交轡圉人夾牽之則是薦馬之時纓轡皆在馬之身矣此乃謂纓轡貝勒縣於衡其指薦馬前後之時而言與蓋事至則加之旣則脫之而置於此也

道車載朝服

正義鄭氏康成曰道車朝夕及燕出入之車【賈疏司常職道車載旞注云王以朝夕燕出入又夏官有道右道僕皆據象路而言道士乘棧車與王象路同名道也敖氏繼公曰朝夕謂乘此以朝夕於君也】

稾車載蓑笠【稾古老反蓑素禾反】

正義鄭氏康成曰稾猶散也散車以田以鄙之車【賈疏司常職斿車載旌注云斿車木車也王以田以鄙此散車亦斿散所乘故與斿車同觧士亦有以田以鄙者謂従君以田以鄙也】蓑笠備雨服今文稾爲潦【賈疏考工記輪人爲蓋注云禮所謂潦車謂蓋車與若然此作潦車亦通】凡道車稾車之纓轡及勒亦縣於衡也【賈疏三車皆有馬有馬則有此三者記人舉上以明下明亦縣於衡可知】敖氏繼公曰巾車職士乘棧車然則此三車者皆漆車也以制言之其乘車道車輪與輈之髙下又等但因事名之耳考工記田車之輪六尺有三寸乘車之輪六尺有六寸又云國馬之輈深四尺有七寸田馬之輈深四尺足以知其制矣薦車三乘士禮也

右記薦車

將載祝及執事舉奠戶西南面東上卒束前而降奠席於柩西

正義鄭氏康成曰將於柩西當前束設之賈氏公彥曰經載柩時不言舉奠設席之事故記明之敖氏繼公曰先舉奠者辟舉柩也東上統於柩也卒束前卒束之前也束未畢而先降奠席爲卒束卽奠故也此舉奠於堂上者退立於戶西則奠近於柩而不當西階明矣

案將載謂將下柩於庭而載之柩車也其仍以輁軸與舉奠者執之在手以俟也柩直兩楹之間不可正當其首而舉奠者戶西南面者以柩從西階降故無嫌也

巾奠乃墻

正義鄭氏康成曰墻飾柩也【賈疏卽帷荒】賈氏公彥曰經直云降奠當前束商祝飾棺不言巾奠故記明之右記舉奠巾奠之節

抗木刋【注古文刋爲竿】

正義鄭氏康成曰剝削之賈氏公彥曰木無皮者直削之有皮者剝乃削之敖氏繼公曰兩面皆刋也

茵著用荼實綏澤焉【著張呂反荼大奴反】

正義鄭氏康成曰荼茅秀也綏防姜也澤澤蘭也皆取其香且禦濕【賈疏以其在棺下須禦濕之物】

葦苞長三尺一編

正義鄭氏康成曰用便易也賈氏公彥曰葦艸卽長截取三尺一道編之用便易故也

菅筲三其實皆瀹【菅古頑反筲所交反瀹余若反】

正義鄭氏康成曰米麥皆湛之湯未知神之所饗不用食道所以爲敬賈氏公彥曰經不言苞筲所用及黍稷生孰故記明之

案瀹謂以湯瀹之仍幹之而盛於筲也瀹之以致潔而不熟之故注云不用食道也

餘論敖氏繼公曰此筲設於棺旁其實宜皆用谷亦如殯時之熬然

右記葬器之制

祖還車不易位【還音旋】

正義鄭氏康成曰爲鄕外耳未行敖氏繼公曰還車謂還薦車也不易位西者亦當東榮賈氏公彥曰經云乃祖還車不辧還之逺近故記明之

右記還車

執披者旁四人【披彼義反又劈漪反】

正義鄭氏康成曰前後左右各二人【賈疏謂前之左右後之左右一旁四人兩旁則八人】

右記執披人數

凡贈幣無常

正義鄭氏康成曰賓之贈也玩好曰贈在所有賈氏公彥曰經云公贈纁束是公贈有常矣又云賓贈奠幣如初不言物色與多少故記明之

案無常謂不盈束者亦可贈也有者無過禮貧者亦各盡其情嫌贈必以束爲限故記明之

右記賓贈

凡糗不煎

正義賈氏公彥曰葬奠經云四籩棗糗栗脯不言糗之不煎故記明之敖氏繼公曰不煎之以膏也此云不煎則固有煎者矣嫌或當爲之也

案喪奠糗不煎則吉祭及進於生人者或當煎之此不煎者亦不用食道之意與籩人羞籩之實糗餌粉餈對言之則別通言之則餈亦可名糗籩人注云餌言糗餈言粉互相足是也此喪奠科用其一故云凡凡者凡二種也賈氏謂凡大夫以上敖氏又推諸葬奠之外似皆失之

右記葬奠之糗

惟君命止柩於堩其餘則否【堩古鄧反】

正義鄭氏康成曰不敢畱神也堩道也曾子問云葬旣引至於堩敖氏繼公曰言此者明餘人不當行禮於堩也賈氏公彥曰經云柩至邦門君使宰夫贈不言止柩故記明之

右記止柩

車至道左北面立東上

正義敖氏繼公曰薦車北鄕而往則道左乃道西也其位於壙爲西故東上而統於壙賈氏公彥曰經不云三車之面位故記明之知此車是乘車等者以其下有柩車也

案立者謂立馬以待不脫駕也

存疑鄭氏康成曰道左墓道東先至者在東【賈疏據墓南面爲正故知是墓道東也當在陳器之南先至者謂乘車】賈氏公彥曰陳器於道東西北上統於壙以其入壙故也三等之車不入壙故東上不統於壙也

案器陳於道東則車當在道西矣若並在道東而空其西將無妨眾主人及眾賓之立位乎車𨿽不入壙無不統於壙之理然則東上之爲道西無疑也

柩至於壙斂服載之

正義鄭氏康成曰柩車至壙祝除飾說載乃斂乘車道東稾車之服載之不空之以歸【賈疏柩車旣空乃斂乘車皮弁服道車朝服稾車蓑笠三者之服載之於柩車】送形而往迎精而反【賈疏問喪文】亦禮之宜

卒窆而歸不驅

正義敖氏繼公曰此亦指三車也祝斂服而載於棧則此車空而無所用之矣故於旣窆卽反云不驅者嫌其與去時異鄭氏康成曰孝子往如慕反如疑【賈疏亦問喪文】爲親之在彼

案柩車以人引送葬者步行惟乘車道車稾車駕馬云不驅則非三車莫屬矣鄭以孝子言者蓋自壙而反三車在前柩車隨之孝子隨柩車迎精者主於柩車也相屬而緩行次苐則然亦以逹孝子之情也三車旣空嫌疾驅而先歸故記明之問送葬者皆步行恐中有大夫及諸婦人不便於徒行也如何曰經不言送葬之乘車也卽有之亦隨主人之後而緩行與主人及眾主人要無不步者惟逺葬者自當乘車耳

右記乘車等至壙及歸節

君視斂若不待奠加蓋而出不視斂則加蓋而至卒事正義鄭氏康成曰爲有他故及辟忌也【賈疏不待奠者君有他故急事是以不得待奠不視斂者以君有辟忌不用見屍是以斂訖乃來】敖氏繼公曰喪大記云君於士旣殯而往蓋常禮也此二者則加於常禮特以有故而不能終始其事耳

案卒事謂卒殯奠之事君於士有賜焉乃視斂則均之視斂又有降殺之等宜矣

右記君視斂不同之事

旣正柩賓出遂匠納車於階間

正義鄭氏康成曰車載柩車【賈疏以其於階間是爲載柩若乘車道車之等則當東榮不在階間故知此是柩車也】周官謂之蜃車【賈疏遂師職大喪使帥其屬以幄帟先及窆共其邱籠及蜃車之役注云蜃車柩路也四輪廹地而行有似於蜃因取名焉】雜記謂之團或作輇或作槫聲讀皆相附耳其車之轝狀如牀中央有轅前後出【賈疏此轝與輶車同亦一轅爲之】設前後輅轝上有四周下則前後有軸以輇爲輪許叔重云有輻曰輪無輻曰輇敖氏繼公曰賓出而納此車於階間爲主人送賓而入則當載矣賈氏公彥曰經不言納柩車時節故記明之

案注言柩車之制皆是也惟轝上有四周恐未然左服右服不竟於車之兩端則前後未必周矣車低故輪小輪小故不必有輻而別名之曰輇輇卽轉轔轉轔卽輪耳疏於遷祖用軸已云轔輪也此疏又云輴無輪直有轉轔胡爲自相戾乎輴制見喪大記又案柩車之制中人之長八尺加小斂大斂之衣絞而內於棺棺則長矣棺載於車飾棺而前有池則車又長矣乘車兵車隧止四尺四寸謂之俴收欲其便於馳驅也柩車之長蓋倍於人而視乘車兵車則數倍焉車身長而所載者重故廹地而四輪欲其穩稱也左服右服卽疏所云兩畔竪軨子者也大車之服長八尺羊車七尺柏車六尺皆不竟車底之兩端此亦當然但服不止八尺而車身則又長耳一轅而前後出爲設輅也輅防於轅轅縱而輅橫如魚貫然引屬於輅之兩端執引者分兩行各魚貫而前行故人𨿽多而出門不礙也

存疑鄭氏康成曰遂匠遂人匠人也遂人主引徒役匠人主載柩窆職相左右也【賈疏遂人職大喪帥六遂之役而致之掌其政令及葬帥而屬六綍及窆陳役鄕師職及葬執翿以與匠師禦柩而治役及窆執斧以涖匠師是遂人主引徒役匠人主載窆職相左右也周官遂人匠人天子之官士亦有遂人匠人主其葬事】敖氏繼公曰遂匠未詳或云遂之匠也未知是否柩車喪大記謂之國車又以其公家之車故也旣正柩與賓出不相屬蓋有爛文焉

案士之葬事當有公家之匠共其役納車用之者載柩說柩及窆皆其職宜始終之也喪大記士葬用國車或出公家未可知然此與大夫輇車爲類當指其制則注以國爲團字之誤近之且大夫之車何必不出於公家也朝祖正柩之後有薦車薦馬設祖奠之事故敖云與賓出不相屬然賓出凡朝夕皆有之記欲於朝祖記納車以爲將載之節故特以旣正柩先之耳

右記納柩車

祝饌祖奠於主人之南當前輅北上巾之

正義鄭氏康成曰言饌於主人之南當前輅則旣祖祝乃饌【賈疏未祖以前柩車鄕北前輅在主人之北今云饌於主人之南明旣祖還柩乃饌之】賈氏公彥曰經直云祖還車及還重訖直云布席

乃奠如初不云饌處故記明之敖氏繼公曰饌猶設也此祖奠卽如殯奠者也祝及執事者饌之惟言祝者祝尊也於主人之南明其在車東也主人之位當前束故奠少南當前輅也北上謂先設豆於北也是亦略言之以見其如初耳

右記設祖奠處

弓矢之新沽功【沽音古又谷烏反注今文沽作古】

正義鄭氏康成曰設之宜新沽示不用賈氏公彥曰沽謂麤爲之經直云用器弓矢不言善惡及弓矢之名故記明之敖氏繼公曰之新恐當作新之

有弭飾焉亦張可也有柲設依撻焉有韣【弭宻倚反柲彼肄反撻他逹反韣音獨注古文柲作枈今文撻爲銛】

正義敖氏繼公曰此言弓也弭弓弰也亦張可也許其得張之鄭氏康成曰弓無緣者謂之弭【賈疏爾雅弓有緣謂之弓無緣謂之弭孫氏云緣系約而漆之無緣不以系約骨飾兩頭是弭也】弭以骨角爲飾【賈疏詩云象弭魚服是用象骨弓隈旣用角明兩頭亦得用角也】柲弓檠也弛則縛之於弓裏備損傷以竹爲之【賈疏以竹狀如弓凡弛弓之時縛之於弓裏】詩云竹柲緄縢【賈疏秦風小戎篇文緄繩也縢約也謂以竹爲柲以繩約之】依纒也【賈疏謂以韋依纒其卽今時弓是也】撻弣側矢道也【賈疏所以撻矢令出生時以骨爲之在弣側今死者亦用韋】皆以韋爲之韣弓衣也以緇布爲之【賈疏月令帯以弓韣緇布無正文鄭據當時目驗而言】

案有弭飾謂兩端有弭而亦以骨角飾之也撻卽今箭澑也以韋若骨若金玉大如錢嵌入弣側以別上下射時在弓之右矢之上矢由此而去故名澑澑亦撻之意也

翭矢一乘骨鏃短衛【翭音侯又音乘繩證反下同鏃租屋反又千木反】

正義鄭氏康成曰翭猶候也候物而射之矢也【賈疏司弓矢職鍭矢用諸近射田獵注云可以伺候射敵之近者及禽獸與此義同】四矢曰乘骨鏃短衛亦示不用也生時翭矢金鏃【賈疏爾雅釋器云金鏃翦羽謂之鍭此短羽卽翦羽也】凡爲矢五分笴長而羽其一【賈疏考工記矢人上陳五矢下乃云五分其長而羽其一注云矢笴長三尺則羽六寸也謂之羽者指體而言謂之衛者以矢無羽則不平正羽所以防衛其矢故名爲衛敖氏繼公曰注云五分笴長而羽其一者以見短衛者不及其笴五分之一耳】

志矢一乘軒輖中亦短衛【輖音周】

正義鄭氏康成曰志猶擬也習射之矢【賈疏司弓矢職恆矢用諸散射注云恆矢之屬軒輖中所謂志也則此志矢卽恆矢也知是習射之矢者以其矢中特輕於習射宜也】書云若射之有志【賈疏盤庚篇文】輖也無鏃短衛亦示不用也【賈疏翭矢言骨鏃此不云鏃故知無鏃】生時志矢骨鏃【賈疏爾雅釋器云骨鏃不翦羽謂之志翭矢生時用金鏃死則用骨鏃志矢生時用骨鏃死則去之】凡爲矢前重後輕也【賈疏司弓矢注云凡矢之制枉矢之屬五分二在前三在後殺矢之屬參分一在前二在後矰矢之屬七分三在前四在後此皆前重後輕者言此見軒輖中者無前重後輕也敖氏繼公曰凡矢之所以前重後輕者皆在於鏃此無鏃故前後之軒輖中】呂氏忱曰輖重也賈氏公彥曰周官司弓矢有八矢翭矢最重居前恆矢最輕居後旣不可盡用故取其首尾

案軒輖猶詩言軒輊一也輕故軒重則輊矣

右記明器中弓矢

總論李氏如圭曰自君視斂至此記者更自前記之

士喪禮總論荀氏況曰喪禮者明死生之義送以哀敬而終周藏也故葬埋敬葬其形也祭祀敬事其神也銘誄系世敬傳其名也事生飾始也送死飾終也終始具而孝子之事畢聖人之道備矣案聖人之制喪禮也蓋欲爲人子者順天道以事其親焉爾記曰骨肉斃於下陰爲野土其气揚於上爲昭明知形體之必有所終也則爲之絞衾紟冒以被之棺槨墻栁宅兆以安之壤樹以固之所以謹其襲藏者無弗周也知魂气之必有所托也故設之奠以馮之朝夕以象其饔飱朔月薦新以象其大食至旣葬迎精而返亟虞祭以安之所以通其防漠者無弗至也禮經所載條目千端舉其大要不出乎此自是以外世俗所爲皆禮所不設也當世士大夫未嘗不言禮而習俗錮蔽不能振拔古者喪事不樂誠以哀樂不同時亦欲致其嚴靜也今或盛奏軍樂震蕩魂魄其失一矣古者喪次哭泣擗踴之外無他焉今多用浮屠老子之法謬稱資福於防路實取喧雜爲飾觀其失二矣古者三月而葬葬而卒哭今以七七爲斷亦沿於僧家其失三矣古者葬𨿽卜日要以禮制爲期今惑於陰陽拘忌每失之緩遂有未葬而卽吉者其失四矣古之弔者衣被曰襚車馬曰貨財曰賻無以防鏹楮錢爲禮者今人以之其失五矣若夫推死日以辟煞焚魂衣以代復信巫覡之邪妄以爲實陳優伶之燿以爲華失禮之尢不可殫述聊舉大端用砭愚俗自非逹於幽明之故通乎古今之變者詎足以維風而正俗哉

欽定儀禮義疏卷三十一﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷三十二

士虞禮第十四之一

正義鄭氏康成曰虞安也壬旣葬其父母迎精而反日中而祭之於殯宮以安之【賈疏經及記皆云廟而此云殯宮者廟卽殯宮也士喪禮注云凡宮有鬼神曰廟以其虞卒哭在寢祔乃在廟喪服小記注云虞以寢祔於祖廟是也】虞於五禮屬凶大戴第六小戴第十五別錄第十四敖氏繼公曰此篇言士喪始虞之禮

士虞禮

案檀弓云葬日虞弗忍一日離也是日也以虞易奠蓋未葬時設奠以依之不立屍非朔日薦新無黍稷以其體魄在殯未遽以神道事之也旣葬而返則以安其神靈爲亟而後此之春露秋霜自是始矣故祭吉禮也虞則祭而未吉以其前因乎喪而後漸趨於吉也

特豕饋食【饋巨位反食音嗣】

正義鄭氏康成曰饋猶歸也敖氏繼公曰祭而用黍稷焉曰饋食猶言饋之以食也

通論賈氏公彥曰以物與神及人皆言饋是以此虞及特牲少牢皆曰饋坊記云父母在饋獻不及車馬是生死皆言饋又古者致物於人尊之則曰獻通行曰饋以此而言獻𨿽主於尊其云饋者上下通稱故祭祀於神而亦曰饋也李氏如圭曰虞喪祭也大夫士之祭曰饋食雜記曰上大夫之虞也少牢卒哭成事祔皆大牢下大夫之虞也犆牲卒哭成事祔皆少牢則下大夫與士同牲

案饋食士大夫吉祭之名如下特牲少牢二篇是也以虞易奠爲自凶卽吉之始故放饋食之禮行之未葬殷奠用特豚豚解而已遣奠用羊豕亦豚解而已此云特豕者見此豕之爲體解而異於奠也不云特牲者吉祭曰特牲宜辟之也旣反哭主人與有司視虞牲可見其接時而爲之矣周官大宗伯以肆獻祼享先王以饋食享先王謂吉祭也鬯人庿用修鄭氏以爲三年喪畢之吉祭自饋食始不用祼鬯則天子諸侯之虞亦用饋食禮可知

存疑賈氏公彥曰左傳卜日曰牲虞無卜日之禮故指豕體而言不云牲大夫以上亦當然

側亨於廟門外之右東面【亨音烹】

正義鄭氏康成曰側亨亨一胖也【賈疏吉禮全左右胖皆亨不云側此云側亨明亨一胖而已以虞不致爵自獻賓以後無主人主婦及賓以下之俎故惟亨一胖也】亨於爨用鑊不於門東未可以吉也【賈疏吉禮鼎鑊皆在門東此門外之右是門西】是日也以虞易奠祔而以吉祭易喪祭【賈疏檀弓文】鬼神所在則曰廟尊言之【賈疏廟與寢別旣葬迎魂而返神還在寢故以寢爲廟虞於中祭之也】敖氏繼公曰東面謂亨者也爨亦存焉此亨於門外之西變於吉祭且別於奠也

魚臘爨亞之北上【爨措玩反下同】

正義鄭氏康成曰爨竈賈氏公彥曰上豕爨在門右東面此魚臘各別鑊言北上則次在豕爨之南敖氏繼公曰於特豕云亨云東面魚臘云爨云北上文互見也

案門外之右右塾之西南也北上者豕爨在北魚爨臘爨以次而南其職爨者雍正雍人亦士之私臣與

饎爨在東壁西面【饎昌志反】

正義鄭氏康成曰炊黍稷曰饎饎北上上齊於屋宇於虞有亨饎之爨彌吉【賈疏周官饎人掌凡祭祀共盛齊盛卽黍稷也特牲記饎爨在西壁注云西壁堂之西墻下南北直屋梠稷在南彼云屋梠此云屋宇一也小斂大斂未有黍稷朔月薦新始有黍稷仍未有爨至此乃有亨饎之爨故云彌吉】敖氏繼公曰爲食曰饎饎爨在東壁變於吉也其爨亦北上爨在堂下乃云東壁者見其近於壁也壁爨之間當容人此南北之節亦當南齊坫特牲曰主婦視饎爨於西堂下李氏如圭曰黍爨爲上上爨與堂檐齊

案饎當亦宗婦爲之主人視虞牲則主婦亦視饎爨與

設洗於西階西南水在洗西篚在東

正義鄭氏康成曰反吉也亦當西榮南北以堂深【賈疏吉時設洗皆當東榮】敖氏繼公曰此設洗在西亦以主人位於西階上故也凡設洗水在外篚在內不別於東西也此篚亦南順而實爵焉

尊於室中北墉下當戶兩甒醴酒酒在東無禁冪用絺布加勺南枋【冪迷繹反枋柄同】

正義鄭氏康成曰酒在東上醴也絺布葛屬【賈疏吉禮酒在酒上今以喪祭禮無酒則醴代酒在上故云上醴也】敖氏繼公曰祭而尊於室中且用一醴一酒皆異於吉也醴酒並用者醴以饗神酒以飲屍亦見其未甚變於奠也兩甒西上亦以神席在西也尊之所上吉凶同士吉祭冪用綌此喪祭乃用絺其義未聞

素幾葦席在西序下

正義賈氏公彥曰大斂奠時已有席至虞乃有幾若天子諸侯始死卽幾筵具敖氏繼公曰虞乃用幾辟尊者之禮也周官司幾筵職凡喪事設葦席右素幾謂奠時也是天子之禮未虞以前已用幾矣存疑鄭氏康成曰有幾始鬼神也

案士禮卑約故奠不設幾至祭則幾筵不可不具非以有幾爲鬼神之始也

苴刌茅長五寸束之實於篚饌於西坫上【苴子於反後同刌七本反長直亮反】

正義鄭氏康成曰苴猶借也【賈疏易曰借用白茅】所以借祭也敖氏繼公曰云苴者亦以其用名之

饌兩豆菹醢於西楹之東醢在西一鉶亞之

正義鄭氏康成曰醢在西南面取之得左取菹右取醢便其設之【賈疏屍在奧東面設者西面設於屍前菹在南醢在北今於西楹東饌之菹在東醢在西是南面取之得左取菹右取醢至屍前西面又左菹右醢便也】鉶菜羮也【賈疏此對泰是湇羮】亞次也賈氏公彥曰此饌繼西楹言之則以西楹爲主向東陳之一鉶亞之者菹以東也敖氏繼公曰鉶不言豕可知也

存疑敖氏繼公曰醢在西東上也東上者變於堂下之惇位也鉶亞於醢又在其西

案陳豆之法菹在醢上故敖云東上而以亞之者爲亞於醢然經取節於西楹則如注疏所云東陳者似得其正也下節放此菹右醢左陳於神前則然耳初饌時或不拘

從獻豆兩亞之四籩亞之北上

正義鄭氏康成曰豆從主人獻祝籩從主婦獻屍祝【賈疏屍前正豆不名爲從此二豆主人先獻祝後乃薦豆故言從其四籩則二籩從主婦獻屍二籩從主婦獻祝亦是從也】北上菹與棗【賈疏此從獻豆籩𨿽文承一鉶亞之下而別云北上是不從鉶東爲次宜於鉶東北以北爲上鄕南陳之此其次在鉶以東去楹漸遠故云亞不謂亞鉶以東也據此陳之次則東北菹爲首次南醢醢東栗栗北棗棗東棗棗南栗故云北上菹與棗也】不東陳別於正【賈疏二豆與鉶在獻屍前爲正此皆在獻後爲非正故東北別也】敖氏繼公曰此豆籩雲從獻者以其先獻而後薦也兩豆亞之菹在鉶西醢在菹南也四籩亞之於醢之南一一爲列也北上者南陳不東上西陳者別於正

案注云東陳者謂兩豆菹醢自西而東敖則以爲西陳而東上也亞者各繼所陳二說東西從此判矣以楹爲主注說可從

饌黍稷二惇於階閒西上借用葦席【惇音對借集夜反注古文借爲席】正義鄭氏康成曰借猶薦也敖氏繼公曰借惇未必有席席字蓋因上文而衍也特牲禮借用案惇設於堂下亦喪祭異也特牲惇設於西堂以主婦設之故也吉祭借不以席則虞不用席可知屍用葦席而顧以之借惇乎且堂下無設席之法也用用葦吉凶之等也敖說得之

存疑賈氏公彥曰先陳席乃陳黍稷於上是所陳席借薦黍稷也

匜水錯於槃中南流在西階之南簞巾在其東【匜音移錯七故反下並同簞音丹】

正義鄭氏康成曰流匜吐水口也敖氏繼公曰匜水匜中有水也所以沃盥自設洗至此其陳設之位與特牲異者皆爲變於吉李氏如圭曰爲屍設盥也

陳三鼎於門外之右北面北上設扃鼏【扃居螢反鼏迷翼反注今文扃爲】

正義鄭氏康成曰門外之右門西也敖氏繼公曰門外之右西方當塾少南也記曰皆設扃鼏陳之此亦先設鼏乃設扃而云扃鼏文順耳陳鼎於西與亨於西之意同賈氏公彥曰扃𨿽先云設其設在後案士喪禮小斂右人左執匕抽扃予左手兼執之取鼏委於鼎北加扃則扃在鼏上故先抽扃後去鼏則鼏先設可知扃鼏𨿽在三鼎之下總言其實陳一鼎訖卽設之案下記皆設扃鼏注云嫌旣陳乃設扃鼏是也

通論李氏如圭曰鼎門外北面北上與士昏及特牲禮同惟陳於門外之右異耳

案陳鼎蓋各當其鑊之東以少牢陳鼎在鑊之西反觀之可知也云設扃鼏則牲物已孰而升於鼎矣

匕俎在西塾之西

正義鄭氏康成曰不饌於塾上統於鼎也塾有西者是室南鄕敖氏繼公曰匕亦在俎上

案西塾之西蓋當爨北與

羞燔俎在內西塾上南順

正義敖氏繼公曰燔炙肉也言羞見其非正俎也南順以羞之者當北面縮執之也少牢下篇言縮執匕湇俎之法乃當其下端然則縮執俎者其法同耳此俎在塾上執時則升取之如取物於堂然不言肝俎肝先進此時亦設之可知設肝俎當在燔西便其先取之也

案俎有上下端曰南順則自北而南上端在北羞者北面執之以上端鄕外而下端自鄕也若南面則疑於背神矣敖說與鄭相左敖得之

存疑鄭氏康成曰南順於南面取縮執之便也肝俎在燔東

存異敖氏繼公曰西塾之階在塾西

案門與塾𨿽視庭差髙然不甚遠大抵一舉足可陟耳凡出入於門及由塾者皆無升降之文士喪下篇柩車出入經亦無異則塾無階明矣若左右有階是門與塾多至六階也殆不然

右陳饌具

主人及兄弟如葬服賓執事者如弔服皆卽位於門外如朝夕臨位婦人及內兄弟服卽位於堂亦如之正義鄭氏康成曰葬服者士喪下篇云丈夫髽散帶垂也【賈疏自葬日至三虞皆同及卒哭之後乃變麻服葛也】賓執事者賓客來執事也【賈疏以虞爲喪祭主人未執事故賓客來執事也案曽子問士則朋友奠不足則取於大功以下又云士祭不足則取於兄弟大功以下】敖氏繼公曰葬服主人髻發眾主人及兄弟免而大功以上者皆散帶垂也弔服疑衰素冠麻絰帶也如朝夕臨位主人及兄弟在東方賓執事者在西方也婦人及內兄弟其服亦如葬服其位亦如臨位婦人葬服經無所見蓋與旣殯之服同

案朝夕哭之位丈夫卽位於門外西面北上外兄弟在其南南上賓繼之北上則賓亦在東方矣此位如之而敖云賓執事在西方者彼賓乃卿大夫與此賓異此賓執事者則朝夕哭門外之位在西方東面北上者是也朝夕哭有諸公卿大夫及他國之異爵者虞皆無之經言如不盡如如其見在者耳婦人位在阼階上南上

祝免澡葛絰帶布席於室中東面右幾降出及宗人卽位於門西東面南上【免音問澡音早】

正義鄭氏康成曰祝亦執事免者祭祀之禮祝所親也【賈疏喪服小記緦麻小功虞卒哭則免祝是執事無免法而與緦麻以上同免嫌其太重故云祭祀之禮祝所親可以免也】澡治也治葛以爲首絰及帶接神宜變也右幾於席近南也敖氏繼公曰祝公有司之助喪祭者也其服但當弔服加麻以其接神也則宜少異故免而葛絰帶焉其免也若過於重其葛也若過於輕輕重相準則與其本服亦不甚相遠也此服亦當事則然旣事則已宗人亦公有司也南上明其與賓不相統葛絰帶云澡則有不澡者矣右幾神席南上也

存疑鄭氏康成曰然則士之屬官爲其長弔服加麻矣至於旣卒哭主人變服則除

案鄭氏謂士無臣故以其所自辟除者爲屬官而云爲其長弔服加麻也然據喪服及特牲則士有臣臣則不當爲此服詳見喪服

右門外位

宗人告有司具遂請拜賓如臨入門哭婦人哭

正義鄭氏康成曰臨朝夕哭【賈疏朝夕哭時門外拜賓訖入門男子婦人共哭也】敖氏繼公曰告主人以有司已具遂請行祭事也拜賓如臨謂旁三拜也

主人卽位於堂眾主人及兄弟賓卽位於西方如反哭位

正義鄭氏康成曰士喪下篇乃反哭入門升自西階東面眾主人堂下東面北上異於朝夕敖氏繼公曰反哭之位乃順孝子一時之心而爲之本非正位自始虞至卒哭其位皆如之者蓋因此以別於旣祔以後吉祭之位也此正與婦人於旣小斂有阼階上之位者其意相類賓卽位於西方朝夕反哭同也是時賓皆爲執事而來無異爵者焉惟士而已

案賓長三獻者也次賓則亞獻三獻時羞燔者也其餘眾賓則舉鼎設薦俎諸事各分執之不足則輕服兄弟與焉雜記云朋友虞祔而退

祝入門左北面

正義鄭氏康成曰不與執事同位接神尊也【賈疏執事卽上兄弟賓卽位於西方者】敖氏繼公曰門內之西祝之位也特牲記公有司門西北面東上是也

案虞不見私臣之位則亦當序於賓之下矣不在門內之東北面者以阼階上無丈夫故空其東與

宗人西階前北面

正義鄭氏康成曰當詔主人及賓之事【賈疏宗人在堂下是主人在堂時若主人在室宗人卽升堂戶外北面】敖氏繼公曰宗人卽立於此者以主人已在階上故也

案宗人亦公有司不與祝同位於門西北面者以主人在堂欲近之而詔其禮也

右門內位

祝盥升取苴降洗之升入設於幾東席上東縮降洗觶升止哭【注古文縮爲蹙】

正義鄭氏康成曰縮從也李氏如圭曰苴東縮順神東面也止哭爲將祭也敖氏繼公曰東縮上西也止哭爲祭事至祝洗觶升則執之以入俟時而酌亦異於吉也

案苴曰東縮則苴亦有首尾以首近神而尾鄕東凡陳設及羞者蓋皆放此意

主人倚杖入祝從在左西面

正義鄭氏康成曰主人北旋倚杖西序乃入喪服小記曰虞杖不入於室祔杖不升於堂然則練杖不入於門明矣

通論敖氏繼公曰凡喪祭之始及無屍者之祭主人皆先祝而入室祝從故入卽西面亦皆異於吉祝在左之義見聘禮

贊薦菹醢醢在北

正義鄭氏康成曰主婦不薦齊斬之服不執事也【賈疏特牲主婦盥於房中薦兩豆此主婦不薦故決之】曾子問曰士祭不足則取於兄弟大功以下者【賈疏曾子問文承朋友奠下故引之旣取大功以下則齊斬不執事可知】賈氏公彥曰齊斬不執事惟爲此時至於屍入之後亦執事兩籩棗栗設於會南至於祔祭𨿽陰厭亦主婦薦主人自執事也知者下記云其他如饋食案特牲云主人在右及佐食舉牲鼎是也敖氏繼公曰醢在北豆南上也席南上而豆如之神饌之異者也主婦不設豆與惇未敢同於吉也

案主婦不設豆與惇固是變於吉亦以主婦容是主人之母則是以母而助子祭嫌焉故辟之也洎主婦亞獻而兩籩仍自薦之足以見之矣賈疏𨿽陰厭亦主婦薦蓋言主婦於祔祭時乃薦耳或亦未必然曾子問宗子之殤祭於室之奧謂之陰厭祔祭者不必皆宗子之殤則不得因此疏疑本經虞祭有陰厭也陰陽厭之說詳見後

通論李氏如圭曰曾子問曰天子諸侯之喪祭也不斬衰者不與祭大夫齊衰者與祭士祭不足則取於兄弟大功以下者與祭謂執事也天子諸侯之執祭事者其臣也大夫辟正君其臣不執事兄弟齊衰者執事士卑不嫌與君同故使其屬執事不足則取於兄弟大功以下不取齊衰者又辟大夫也

佐食及執事盥出舉長在左【長知丈反】

正義鄭氏康成曰舉舉鼎也長在左西方位也【敖氏繼公曰謂鼎設於西方者之位如此明其與設於東方者相反也】凡事宗人詔之敖氏繼公曰此雲長在左下云佐食及右人載是佐食非長也乃先言之者以其有常職故耳鼎在門外北面則舉時長者在西

鼎入設於西階前東面北上匕俎從設左人抽扃鼏匕佐食及右人載【注今文扃爲古文鼏爲密】

正義鄭氏康成曰載載於俎佐食載則亦在右矣敖氏繼公曰設鼎南北節當南於洗東東面亦順主人之面位也此執匕俎者亦三人各兼執匕俎也從設從鼎入而各設於其鼎之東其設之法俎東順而匕西枋也左人亦抽扃予左手取鼏委於鼎北加扃乃執匕而匕惟言抽扃鼏匕省文耳

案特牲鼎設於阼階南則西面此設於西階前則東面蓋在東則西面在西則東面鄕背之法宜然也其在門外之爨亦同

卒朼者逆退復位【朼匕通】

正義鄭氏康成曰復賓位也

俎入設於豆東魚亞之臘特贊設二惇於俎南黍其東稷【注今文無之】

正義鄭氏康成曰簋實尊黍也【賈疏西黍東稷西上故云尊黍】敖氏繼公曰俎南豕魚二俎之南也

存疑賈氏公彥曰經言惇注言簋者惇有虞氏之器周制士用之同姓之士容得從周制用簋

案惇簋之別疏據明堂位而云然其實二名相通可以互稱不必同姓之士乃用簋也

設一鉶於豆南

正義敖氏繼公曰設一鉶貶於吉

佐食出立於戶西【注今文無於戶西】

正義鄭氏康成曰饌已也賈氏公彥曰佐食出者無事不可以空立敖氏繼公曰旣設俎則出而立於此矣後言之亦終上事乃及之也

案佐食之立南面戶西堂上尊者之位佐食乃立於此者有事於室則此爲閒處不嫌也

贊者徹鼎

正義鄭氏康成曰反於門外敖氏繼公曰以公食禮士喪禮參攷之則此徹鼎亦當與設俎相屬爲之言於此者與上文之意同贊者賓執事者也

祝酌醴命佐食啟會佐食許諾啟會郤於惇南復位【會如字注今文啟爲開】

正義鄭氏康成曰會合也謂惇蓋也復位出立於戶西賈氏公彥曰特牲少牢直言酌奠不言所酌者以彼直有酒故不言酒是酒可知此酒醴兩有所奠者醴故須言醴也彼單酒此兩有者以小斂大斂朔月遷祖祖奠大遣奠等皆酒醴並有故虞亦兩有異於吉祭也敖氏繼公曰祝旣酌醴南面命佐食遂於此俟之

案祝由主人之後至北墉下直醴甒北鄕取勺去冪酌醴於觶仍冪之加勺乃右旋南面右執觶立於屍左命佐食俟佐食啟會訖乃奠之特牲少牢酌奠畢乃命佐食亦吉凶異也

祝奠觶於鉶南復位主人再拜稽首

正義鄭氏康成曰復位復主人之左【賈疏上主人倚杖入祝從在左】敖氏繼公曰此酌醴用觶別於酳獻也先啟會乃

奠亦異於吉主人此拜爲食具也

案自食具而後主人再拜稽首者三祭於神當以吉拜將之也至賓出而主人拜送則稽顙祭畢仍以喪拜拜賓也

右設饌

祝饗

正義鄭氏康成曰饗告神饗也敖氏繼公曰饗辭卽記所云哀子某圭爲而哀薦之饗者也

案此饗特牲少牢皆無之故或以爲無辭然記明言饗辭不可易也注疏以祝辭當之似非

命佐食祭佐食許諾鉤袒取黍稷祭於苴三取膚祭祭如初祝取奠觶祭亦如之不盡益反奠之主人再拜稽首

正義鄭氏康成曰鉤袒如今擐衣也【賈疏若漢時人擐衣以露臂】敖氏繼公曰祭爲神祭食也鉤袒蓋外捲其袂以

出臂也爲神祭當與屍異處故祭於席爲其污席故以苴借之三者三祭之也每一祭畢則反取之祭膚祭如初亦於苴三也記曰膚祭三取諸左膉上神祭用膚亦別於屍也祝取奠觶祭於苴亦三注之不盡者三祭而不盡其醴也旣祭更酌而益之乃反奠於故處主人拜爲饗也旣祭乃拜者以此饗禮成於祭也於此而饗且爲之祭皆異於吉

存疑鄭氏康成曰孝子始將納屍以事其親爲神疑於其位設苴以奠之耳【賈疏上文祝取苴降洗設於幾東至此祭於苴乃延屍是孝子於迎尸之前用苴明是將納屍以事其親爲神疑於其位以此定之也】或曰苴主道也則特牲少牢當有主象而無可乎【賈疏舊解有云苴似重爲主道若然則特牲少牢吉祭亦當有主象亦宜設苴而無之是苴爲借祭非主道可知】

案謂苴爲主道者固非然以爲神疑於其位設苴以奠之仍未見其異於主道之說也吉祭無苴虞有苴以吉祭不爲神祭而虞則爲神祭也敖氏之論析矣春官司巫祭祀共蒩館豈彼爲烖而祭故亦同於喪祭與

存異張子曰重主道也大夫士有重當有主旣埋重不可一日無主故設苴已作主則否

祝祝卒主人拜如初哭出復位【下祝劉之又反】

正義鄭氏康成曰祝祝者釋孝子祭辭敖氏繼公曰祝祝之辭則記所謂哀子某哀顯相夙興夜處不寧下至適爾皇祖某甫者也如初亦再拜稽首也祝饗與祝皆在其位

案注言釋孝子祭辭而不言何辭敖氏據記文以實之是也先饗後祝則先略後詳禮亦宜之復位謂主人復西序東面之位以事神禮畢迎屍未至故也右饗神

祝迎屍一人衰絰奉篚哭從屍【衰七回反奉芳勇反】

正義鄭氏康成曰屍主也孝子之祭不見親之形象心無所系立屍而主意焉一人主人兄弟【賈疏主人哭出復位無從尸之禮又衰絰非疏遠故知是主人兄弟也】檀弓曰旣封而祝宿虞屍【賈疏引此以證虞祭有尸之事】程子曰古人祭祀用屍極有深意蓋人之魂魄旣散孝子求神而祭無主則不依無屍則不饗魂气必求其類而依之人與人旣爲類骨肉又爲一家之類已與屍各已潔齊至誠相通以此求神宜其饗之後世不知此直以尊卑之勢遂不肯行耳敖氏繼公曰云衰絰眀其爲主人兄弟且不易服也祝出迎屍而主人不降亦變於吉

案吉祭有肵俎主人之所親設也虞未可以吉故不用肵俎以篚代之而次於主人者奉以從屍亦放吉祭爲之而又以別於吉也如主人無親昆弟則以子若昆弟之子爲之又無則大功以下

屍入門丈夫踴婦人踴

正義鄭氏康成曰踴不同文者有先後也【賈疏主人在西序東面眾足弟西階下亦東面婦人堂上當東序西面見屍有先後故踴有先後】屍入主人不降者喪事主哀不主敬【賈疏特牲少牢屍入主人皆降立於阼階東敬屍也故此不降爲主哀】敖氏繼公曰此婦人踴惟繼丈夫之後不以屍行爲節

淳屍盥宗人授巾【淳章倫反】

正義鄭氏康成曰淳沃也沃屍盥者賓執事者也【賈疏上文賓與宗人皆在執事中旣宗人授巾明沃盥者賓執事也】敖氏繼公曰亦於入門左之位爲之

案上雲匜水錯於槃中在西階之南屍入門先西行折而北行當西階北面盥宗人取巾於執巾者而授之旣則宗人受之面位見記

屍及階祝延屍

正義鄭氏康成曰延進也告之以升【賈疏特牲注云在後詔侑曰延又少牢注云由後詔相之曰延然則延者皆在後也記云屍謖祝前鄕屍又曰降階還及門如出戶以此言之降則在屍前也故禮器云詔侑無方】敖氏繼公曰覲禮云擯者延之曰升

案宗祝辧乎宗廟之禮故後屍

屍升宗人詔踴如初

正義鄭氏康成曰言詔踴如初則凡踴宗人詔之【賈疏上無宗人詔踴之事以此云如初明前踴幷明下文踴皆宗人詔之故注云凡也】敖氏繼公曰如初如其丈夫先婦人後也下文放此

存疑敖氏繼公曰至是乃云宗人詔踴明屍入門而踴者非宗人詔之也

案宗人非一俱在西階前北面屍入門時一宗人詔踴又一宗人授巾其詔踴者立如故也踴三者三宗人自皆詔之經文前後互見者多有敖說似泥

屍入戶踴如初哭止

正義鄭氏康成曰哭止尊屍也敖氏繼公曰將有事也

婦人入於房

正義敖氏繼公曰祭禮婦人當在房中前此在堂者以其有屍入之哭也哭止入於房及屍謖則又復位而哭也

右屍入

主人及祝拜妥屍屍拜遂坐【妥吐火反】

正義鄭氏康成曰妥安坐也【賈疏爾雅云妥安坐也屍卽至尊之坐或不自安則以拜安之】敖氏繼公曰此皆變於其吉祭也士之吉祭屍旣坐主人乃拜妥屍祝不拜

案屍入室卽坐而卒祭周人之禮也主人拜以妥之若惟恐其不妥者然非必屍有不安之意待拜而後安也記云屍坐不說屨祭事嚴也

從者錯篚於屍左席上立於其北【從才用反下從者並同】

正義賈氏公彥曰此篚象特牲肵俎以擬盛尸之饌鄭氏康成曰北席北也敖氏繼公曰立俟其祭

之畢也

屍取奠左執之取菹擩於醢祭於豆閒【擩如員反又如悅反一作防】正義敖氏繼公曰右手取奠予左手執之爲右手將有事也下祭之類此者皆於豆閒特於是見之耳

祝命佐食墮祭【墮呼規反】

正義鄭氏康成曰下祭曰墮墮之猶言墮下也周官曰旣祭則藏其墮謂此也【賈疏凡祭皆手舉之鄕下祭之故云下祭曰墮藏其墮春官守祧職文】今文墮爲綏特牲少牢或爲羞失古正矣【賈疏二字皆非墮下之義】齊魯之閒謂祭爲墮

案敖氏以墮爲綏綏爲授字之誤蓋未必然說見特牲禮

佐食取黍稷肺祭授屍尸祭之祭奠祝祝主人拜如初屍嘗醴奠之【下祝之又反】

正義賈氏公彥曰迎屍後祝辭卽下記饗辭云哀子某圭爲而哀薦之饗注云饗辭勸彊尸之辭也鄭氏康成曰如初亦祝祝卒乃再拜稽首敖氏繼公曰此拜爲祝祝也故屍不答拜凡祝祝之辭皆告於神者嘗醴奠之復於故處嘗與啐之異同未聞案疏祝尸之辭卽饗神之辭也經一饗二祝皆當有辭而記惟有二意者取饗神之辭而再釋於屍與

佐食舉肺脊授屍屍受振祭嚌之左手執之【嚌才計反】正義鄭氏康成曰右手將有事也【賈疏下文祭鉶嘗鉶是也】敖氏繼公曰於此舉之明其不在舉數中也下篇意亦類此

案禮成於三故牲體三舉下文幹胳肩是也脊與肺同舉而在邇惇之前故不在舉數此舉肺當兩手絕之以祭屍不爾者佐食絕之以授屍故也

通論賈氏公彥曰案特牲祝命邇惇佐食邇黍稷於席上舉肺脊授屍屍受振祭嚌之彼舉肺脊在邇惇後此舉肺脊在邇惇前者彼吉祭吉凶相變故也存疑鄭氏康成曰屍食之時亦奠肺脊於豆【賈疏特牲屍實舉於菹豆】

祝命佐食邇惇佐食舉黍錯於席上

正義鄭氏康成曰邇近也敖氏繼公曰士之吉祭並邇黍稷此亦其異者

案黍稷並設之惇必偶也側邇之喪食略也

尸祭鉶嘗鉶

正義鄭氏康成曰右手也少牢曰以柶祭羊鉶遂以祭豕鉶嘗羊鉶【賈疏引此者證嘗鉶時亦用柶下記云鉶芼用苦若薇夏用葵冬用荁有柶是也】

案虞祭用特豕則祭鉶嘗鉶有豕鉶無羊鉶

泰羹湇自門入設於鉶南胾四豆設於左【湇去及反胾側吏反】正義鄭氏康成曰博異味也湇肉汁也胾切肉也賈氏公彥曰前云祝奠觶於鉶南此又云設於鉶南者以泰羹湇未設故觶繼鉶而言之其實鉶南觶北畱空處以待泰羹湇也胾設於左正豆之北也敖氏繼公曰泰羹豕肉之汁也設於右亦因食生之禮又以別於吉祭也左醢北也庶羞惟用胾亦變於吉案菜羹鉶之正泰羹其加也菹醢二豆豆之正胾四豆其加也有正有加祭禮也泰羹湇自門入爨在門外新自爨來欲其熱也內則云羹齊視夏時設於左不言所上四豆一物也

屍飯播余於篚【飯父返反下同注古文播爲半】

正義鄭氏康成曰不反余也古者飯用手吉時播余於會【賈疏曲禮云毋搏飯又云飯黍毋以箸故知古者飯用手也】敖氏繼公曰於尸之初飯卽言播余是每飯皆然也惟飯而已不食舉未忍同於吉也𨿽不食舉猶左執之

案飯謂食一口也少牢注云小數曰飯少儀小飯而亟之𨿽童子之禮蓋成人皆然每飯皆小防噎也取諸惇者差多入於口者差少則毎飯皆有餘矣不可反於惇又不可棄於席故播於篚以篚本以盛余饌者也

三飯佐食舉漧屍受振祭嚌之實於篚

正義鄭氏康成曰幹長脇也敖氏繼公曰屍旣嚌而佐食受之實於篚舉幹不云授屍省文亦以屍受見之也

存異鄭氏康成曰飯閒啗肉安食气

案經無食舉之文凡佐食所舉者屍特嚌之而已未嘗食之也注謂啗肉非也曾是喪祭而屍啗肉乎

又三飯舉胳祭如初【胳音格】

正義敖氏繼公曰不言佐食又不言屍受文又省初謂振祭嚌之下放此

佐食舉魚臘實於篚

正義鄭氏康成曰屍不受魚臘以喪不備味【賈疏佐食舉魚臘不云屍受明屍不受魚臘也特牲三舉魚臘屍皆振祭嚌之此魚臘實於篚屍不嚌故云喪不備味也】敖氏繼公曰魚臘一魚及臘胳也於前後二舉不

舉魚臘此節舉之又不以授屍以其不在三舉之數故略之亦喪祭異也必於此節舉之者所以見前後宜舉而不舉之意也

又三飯舉肩祭如初

正義鄭氏康成曰後舉肩者貴要成也【賈疏祭統云周人貴肩】通論敖氏繼公曰此三舉牲之體骨始於脇終於肩先賤而後貴也於前後體惟以肩骼者後體則舉其下前體則舉其上亦宜爾

舉魚臘俎俎釋三个

正義鄭氏康成曰釋猶遺也个猶枚也此臘亦七體如其牲也【賈疏下記牲有七體此臘亦不過於牲體故云如其牲特牲十一體臘如牲骨亦十一體與此不同吉禮異故也】賈氏公彥曰俎釋三个不言牲體者下記云羹飪升左肩臂臑肫骼脊脇七體此佐食初舉脊次舉幹又舉骼終舉肩舉四體惟有臂肫臑三者佐食於豕俎卽當釋此三个故直舉魚臘而已又特牲釋三个注云謂攺饌於西北隅遺之此亦爲攺饌也敖氏繼公曰佐食於魚亦舉其五臘又舉其三每俎各釋三个臘體之在俎者亦臂臑肫也必釋之者俎未卽徹則不宜空之此臘亦體五骨二如其牲

案此舉者舉而實之於篚也吉祭實於肵俎以歸屍此亦當以歸屍也臘如其牲則所舉亦脊胳肩與初舉之幹爲四明矣

屍卒食佐食受肺脊實於篚反黍如初設

正義鄭氏康成曰九飯而已士禮也【賈疏少牢十一飯諸侯十三飯天子十五飯故九飯士禮也】篚猶吉祭之有肵俎【賈疏特牲少牢屍舉牲體振祭嚌之皆加於肵俎此屍舉牲體振祭嚌之皆實於篚故云篚猶吉祭之有肵俎也】賈氏公彥曰上設黍稷在俎南西黍東稷又佐食舉黍錯於席上此屍卒食故反黍於本處如初設敖氏繼公曰屍九飯乃卒食𨿽與吉祭之數同然其閒無告飽拜侑之事亦喪質威儀少也云受肺脊則屍向者未嘗奠於豆眀矣是亦變於其吉祭者也

案屍不告飽喪食不飽也主人與祝不侑喪祭不敢以飽爲勸也屍九飯案節飯之備數而已故每食播余亦見其下咽者少也

右屍食

主人洗廢爵酌酒酳屍屍拜受爵主人北面答拜尸祭酒嘗之【注古文酳作酌】

正義鄭氏康成曰爵無足曰廢爵【賈疏下文主婦洗足爵注云爵有足輕者飾也則主人喪重爵無足可知凡諸言廢者皆是無足廢惇之類是也】酳安食也主人北面以酳酢變吉也【賈疏特牲少牢屍拜受主人西面拜送與此北面異故云變吉也】凡異者皆變吉【賈疏特牲主人拜送此云主人答拜特牲屍卒角祝受屍角曰送爵此不云送爵特牲嚌肝訖加於菹豆此嚌肝訖加於俎皆是異於吉時故云凡異者皆變吉】敖氏繼公曰北面蓋於戶西北面答拜

案云酌酒者以初酌而奠者醴故此須言酒以別之也廢爵足爵繶爵三獻之差也三者皆異於吉祭而無飾與稍有飾則有閒矣云答拜者明屍先拜也酳亦有繼續之義謂先進食而繼飲之以酒也士昏禮詳之

賓長以肝從實於俎縮右鹽【長知丈反】

正義鄭氏康成曰縮從也縮實肝炙於俎也喪祭進柢【賈疏柢本也謂肝之本頭進之鄕屍】右鹽於俎近北便屍取之也【賈疏據執俎之人西面鄕屍南爲左畔有肝北爲右畔有鹽屍東面以右手取肝於俎之右畔而擩鹽於其左畔故云便屍取之也】縮執俎言右鹽則肝鹽並也【賈疏俎旣縮執則狹肝鹽不容相遠右鹽左肝故云並也】敖氏繼公曰實於俎縮右鹽言肝鹽在俎之法爾非謂此時方實之也鹽與俎於執者皆爲右

案此卽羞俎在內西塾上者也從者從於獻也有正俎矣又有從俎者見其殷勤無己之意亦祭禮如此也賓長卽三獻之賓也初獻而賓長助執事者主人尊也

屍左執爵右取肝擩鹽振祭嚌之加於俎賓降反俎於西塾復位

正義鄭氏康成曰取肝右手也加於俎從其牲體也【敖氏繼公曰謂特俎也】賈氏公彥曰復位者賓長也謂復西階前眾兄弟之南東面位

屍卒爵祝受不相爵主人拜屍答拜【相悉亮反】

正義鄭氏康成曰不相爵喪祭於禮略相爵者特牲曰送爵皇屍卒爵敖氏繼公曰不相爵變於吉祝相爵者命主人拜送爵也此𨿽不相爵而主人猶先拜蓋其節宜然也

右主人酳屍

祝酌授屍屍以醋主人主人拜受爵屍答拜主人坐祭卒爵拜屍答拜【醋才各反本亦作酢】

正義鄭氏康成曰醋報敖氏繼公曰屍無降席之禮故祝爲酌之酢不洗爵屍禮也孝子是時飲而卒爵爲尊者之賜也

案居喪不飲酒祭而酢則神賜不可不飲故卒爵且不卒爵則無虛爵以獻祝也獻祝及佐食皆承尸之廢爵用之亞獻足爵三獻繶爵並同

右屍酢主人

筵祝南面

正義鄭氏康成曰祝接神尊也【賈疏祝得先獻尊也】筵用萑席【賈疏上文屍用葦席以屍在喪故今祝宜與平常同故知用萑李氏如圭曰萑似葦而細】敖氏繼公曰筵祝蓋贊者也筵於北墉下尊之西也室中之席南面以西方爲上旣筵則祝升席與

案注云尊者謂尊於佐食也南面祝之正位於主奧者爲配位也贊者屆時升堂取席於房中入室設之已乃降復位其設薦也亦然

主人獻祝祝拜坐受爵主人答拜

正義鄭氏康成曰獻祝因反西面位敖氏繼公曰祝與佐食皆事屍者也故於酳屍獻尸之後因而獻焉承已飲之後乃不洗而獻祝者下尸也坐受爵者因屍禮也以眀其由屍而得獻祝旣受爵主人乃反西面位答拜

薦菹醢設俎

正義敖氏繼公曰亦贊薦而佐食設俎

案此菹醢所謂從獻豆兩者也俎在階閒佐食降取升入設之

祝左執爵祭薦奠爵興取肺坐祭嚌之興加於俎祭酒嘗之肝從祝取肝擩鹽振祭嚌之加於俎卒爵拜主人答拜祝坐授主人【注今文無擩鹽】

正義敖氏繼公曰祭薦亦右手以菹擩醢祭於豆閒也先奠爵乃取肺以祭離肺用二手也祭不言絕文省以肝從亦賓長也祝亦左執爵乃取肝不言之者同於屍可知也授主人下宜脫一爵字

案興取肺者變於屍屍則佐食絕而授之祝則自取而絕之也興加於俎者旣興取之則不宜坐加之故興也祭酒之上似脫一坐字祭無不坐特牲坐祭酒啐酒是也祝取肝不興皆因於屍也

主人酌獻佐食佐食北面拜坐受爵主人答拜佐食祭酒卒爵拜主人答拜受爵出實於篚升堂復位

正義鄭氏康成曰篚在庭不復入事已也亦因取杖乃東面立【賈疏主人升堂復位不復入室以其事畢因得取杖復東面位也】

案佐食不設席薦俎設於階閒而不在室又無從佐食卑也吉祭亦然上經設洗於西階西南水在洗西篚在東篚以實爵故鄭云篚在庭也疏乃曰無文蓋失檢耳

右主人獻祝佐食

主婦洗足爵於房中酌亞獻屍如主人儀

正義鄭氏康成曰爵有足輕者飾也【賈疏主婦主人之婦爲舅姑齊衰是輕於主人故爵有足爲飾也】昏禮曰內洗在北堂直室東隅【賈疏引此證洗爵於房中不言設洗處宜與昏禮同也】賈氏公彥曰如主人儀如上文主人酳屍屍拜受爵主人北面答拜等儀也案疏以主婦爲主人之婦蓋謂舅沒姑老則死者之妻不與祭事也然此爲吉祭言之則可耳若喪事則妻爲夫斬衰稽顙未有捨斬衰稽顙之妻而以齊衰不杖之婦爲主婦之理旣而虞何遽易之且卒哭練祥變除之節斬衰者爲多齊衰則旣練而除矣是卒哭練祥之祭必死者之妻爲主婦可知也惟其妻不在者乃以主人之婦爲之耳然則足爵𨿽雲輕者飾謂亞獻次於初獻爲稍輕非必以服之輕重也曰以母而助子祭可乎曰子初獻母亞獻禮以男子爲主故母不先子亦夫死從子之道宜然也若執事則吉祭陳饋時薦豆薦惇薦鉶者皆主婦也虞則一以贊者爲之惟於己獻時自薦兩籩而已此正以辟母助子祭之嫌與

存疑敖氏繼公曰此不謂之酳而云獻者食尸之禮非闗於主婦故此禮與彼不相而惟以進酒者爲稱也

案酳屍卽初獻以其繼卒食而言故曰酳亞獻則上承初獻自不當言酳矣食屍𨿽主人主之而謂無闗於主婦豈主人主婦判然不相屬乎敖說支矣

自反兩籩棗栗設於會南棗在西

正義鄭氏康成曰尙棗棗美賈氏公彥曰特牲宗婦執兩籩主婦受設於惇南此主婦自反不使宗婦者以喪尙縱縱反吉故也上文主人獻使贊薦菹醢注云齊斬之服不執事彼爲主人獻故不使主婦薦此已自獻故自薦也李氏如圭曰自反者自往取之而反也此兩籩及下獻祝籩卽上饌時亞於從獻豆之四籩也敖氏繼公曰自者明其不用贊也吉祭則宗婦贊之

案主婦出堂東面取籩左手執棗右手執栗以入設下獻祝同

尸祭籩祭酒如初賓以燔從如初尸祭燔卒爵如初正義鄭氏康成曰初謂主人儀【賈疏尸祭籩以下至獻祝獻佐食並如主人儀故皆云如初也】敖氏繼公曰祭棗栗於豆閒也亦祝取而授之特牲祝贊籩祭屍受祭之燔從之賓謂次賓也燔如初者如肝從之儀也

案敖氏知燔從爲次賓者以賓長三獻亦燔從明非賓長則當次於賓長者一人羞之也主人獻而賓長羞主婦獻而次賓羞亦差次宜然也屍不酢主婦喪祭禮殺也

右主婦亞獻

酌獻祝籩燔從獻佐食皆如初以虛爵入於房

正義敖氏繼公曰皆皆獻祝以下四事也籩位則在豆俎西

案敖氏云四事謂祭籩祭酒祭燔卒爵也云皆此四事者眀佐食不皆也

右主婦獻祝佐食

賓長洗繶爵三獻燔從如初儀【繶於力反】

正義鄭氏康成曰繶爵口足之閒有篆文彌飾【賈疏繶是屨牙底之閒縫中之飾則此爵云繶亦是口足之閒有飾可知主婦爵有足已是有飾今口足之閒又加飾也】

案賓長亦獻祝獻佐食次賓燔從屍祝亦備焉佐食其祭酒而不卒爵乎以三獻畢屍將起故也

右賓長三獻

婦人復位

正義鄭氏康成曰復堂上西面位【賈疏上云婦人及內兄弟卽位於堂明復位者還復此位也】事已屍將出當哭踴

案屍將出而哭踴其節與屍入同也故復堂上位以竢焉吉祭無堂上位喪祭有之爲哭踴也主人不由阼不位於東序亦以辟婦人也

祝出戶西面告利成主人哭

正義鄭氏康成曰西面告告主人也【賈疏主人東面故祝西面對而告之】利猶養也成畢也言養禮畢也不言養禮畢於屍閒嫌也【賈疏若言養禮畢於屍中閒卽嫌諷去之也或本閒作閒音以養禮事畢而屍空閒嫌諷去之】

通論敖氏繼公曰上云主人升堂復位而此云祝出戶西面告利成則主人虞祭與反哭之位皆入堂深矣李氏如圭曰告利成致屍意於主人也

案告利成則屍將出矣人子之心見屍如見親事亡如存也故事已而哀不已所謂自致者也

皆哭

正義鄭氏康成曰丈夫婦人於主人哭斯哭矣【賈疏上言主人哭則主人之外緦麻以上凡在位者皆哭矣故注總言丈夫婦人】

案皆哭則無服者亦哭可知不哭者惟屍與祝耳屍不自哭祝則接神也疏言緦麻以上拘已

右祝告利成

祝入屍謖【謖疏屋反古文謖或爲休】

正義鄭氏康成曰謖起也祝入而無事屍則知起矣不吿屍者無遣尊者之道也敖氏繼公曰祭旣畢矣屍必俟祝入乃起者禮之節當然也

從者奉篚哭如初

正義鄭氏康成曰初哭從屍

案從者卽前衰絰從尸之一人

祝前屍出戶踴如初降堂踴如初出門亦如之

正義鄭氏康成曰前道也如初者出如入降如升三者之節悲哀同【賈疏上文屍入門丈夫踴婦人踴屍升宗人詔踴如初屍入戶踴如初是以三者皆如之】敖氏繼公曰祝前者道屍也踴如初者丈夫先婦人後也云降堂者明其方降於階上而卽踴也

右屍出

祝反入徹設於西北隅如其設也幾在南厞用席【厞附胃反劉音非】

正義鄭氏康成曰攺設饌者不知鬼神之節攺設之庶防歆饗也幾在南變右文眀東面也【賈疏上文饗神時設幾席於室中東面右幾今云幾在南明其同皆東面也】厞隱也於厞隱之處從其幽闇【賈疏謂以席爲障使之隱也】賈氏公彥曰祝反入謂送屍出門而反入也徹者徹神前之饌攺設於西北隅也如其設謂設於西北隅次第一如奧中東面設也敖氏繼公曰設於西北隅者亦以尊者之盛饌未可遽徹去之故攺設於此也蓋微與徹喪奠而攺設於序西南之類者同意祝攺設之亦變於吉

存疑鄭氏康成曰不南面漸也【賈疏特牲吉禮東面右幾今虞爲喪祭設幾與吉祭同示鄕吉有漸也】敖氏繼公曰幾在南在饌之南也厞用席者以席之一端倚於幾一端倚於俎則足以障蔽其饌矣如是者明其非爲求神

案鄭氏陰厭陽厭之說陸佃陳祥道俱不然之敖繼公亦爲別解詳見特牲虞祭所舉牲體屍嚌而不食則無與於厭飫之義明矣

右攺設

祝薦席徹入於房祝自執其俎出

正義鄭氏康成曰徹薦席者執事者也祝薦席初自房來【賈疏祝之薦席設與徹不言其人知執事者凡主人之事不言官者皆其爲之也上文神席在西序下此祝薦席經記俱不言知自房來者公食大夫記云筵出自房士昏禮士冠禮席皆在於房故此祝席亦自房來今還於房也】

贊闔牖戶

正義鄭氏康成曰鬼神尙居幽闇或者逺人乎【賈疏或者遠人乎禮記郊特牲文】贊佐食者【賈疏室中行事惟有祝與佐食上云祝自執其俎出故知闔牖戶者是佐食也】

主人降賓出

正義鄭氏康成曰宗人詔主人降賓則出廟門

主人出門哭止皆復位

正義鄭氏康成曰門外未入位【敖氏繼公曰謂殯宮門外未入時之位也】

宗人吿事畢賓出主人送拜稽顙

正義鄭氏康成曰送拜者眀於大門外也【賈疏上云復位是殯門外未出大門此云送拜是出大門可知】賓執事者皆去則徹室中之饌者兄弟也【賈疏賓卽執事出則室中無執事之人惟有兄弟故知徹室中之饌者兄弟也】敖氏繼公曰送此賓亦稽顙者爲徒勞之故重拜其辱也吉祭之賓有俎主人則但拜送之而已蓋儀物相爲隆殺也

通論李氏如圭曰荀子曰幾筵饋薦吿祝如或饗之物取而皆祭之如或嘗之毋利舉爵主人有尊如或觴之賓出主人拜反易服卽位而哭如或去之謂喪祭也毋利舉爵謂佐食不獻屍主人有尊謂納一尊於西北隅易服楊倞謂易祭服反喪服蓋謂練祥之祭也當攷

右事畢

欽定儀禮義疏卷三十二﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷三十三

士虞禮第十四之二

記虞浴不櫛【注今文曰沐浴】

正義鄭氏康成曰浴者將祭自潔淸不櫛未在於飾也惟三年之喪不櫛期以下櫛可也【敖氏繼公曰鄭從古文原無沐字今夲記與注首皆云沐浴蓋傳寫者誤衍之】

陳牲於廟門外北首西上寢右

正義鄭氏康成曰言牲臘在其中西上變於吉【賈疏士虞惟一豕而云西上知兼臘也少牢二牲東上今西上是變吉也】寢右者當升左胖也【賈疏特牲牲在西尙右今反吉故寢右爲升左胖也】檀弓曰旣反哭主人與有司視虞牲敖氏繼公曰陳之亦在西方而當陳鼎之南略如特牲禮也西上臘在東也臘與豕序則不在棜矣北首寢右謂牲也吉時臘東首則此時西首與

存疑鄭氏康成曰臘用棜【賈疏特牲棜南順實獸於其上東首】

案記不言棜鄭氏據特牲例之未必然也不用棜亦別於吉也

日中而行事

正義鄭氏康成曰朝葬日中而虞【賈疏以朝有事故用日中而行虞事】再虞三虞皆質明

存疑鄭氏康成曰君子舉事必用辰正也【賈疏辰正謂朝夕日中也】

存異敖氏繼公曰日中行事亦變於吉祭也三虞皆然至祔乃質明行事以其始用吉祭也

案凡祭皆用質明始虞用日中有爲爲之耳且或葬事稍遲不及日中卽日昃猶可期於亟安其神而已揆之夕奠逮日或然也注謂必用辰正恐未然

殺於廟門西主人不視豚解【注今文無廟】

正義鄭氏康成曰主人視牲不視殺凡爲喪事略也【賈疏特牲主人視側殺】豚解解前後脛脊脇而已孰乃體解升於鼎也【賈疏體解如下文七體是也】敖氏繼公曰廟門亦廟門外也主人不視亦變於吉

存異敖氏繼公曰主人不視殺則陳牲之時可知案敖意謂陳牲主人亦不視也旣反哭主人與有司視虞牲記有明文明接時而爲之也敖不信檀弓耳

羮飪升左肩臂臑肫骼脊脇離肺膚祭三取諸左膉上肺祭一實於上鼎【飪而甚反臑乃報反肫音純骼音格膉音益】

正義鄭氏康成曰肉謂之羮【賈疏爾雅釋器文】飪熟也【賈疏釋言文】脊脇正脊正脇也【賈疏特牲注云不貶正脊不奪正也此喪祭體數𨿽略亦不奪正故知正脊正脇也】喪祭略七體耳【賈疏特牲屍俎右肩臂臑肫骼正脊二骨橫脊長脇二骨短脇注云士之正祭禮九體貶於大夫有並骨二亦得十一之名合少牢之體數此所升惟七體故云略】離肺舉肺也【賈疏特牲注云離猶防也小而長午割之亦不提心謂之舉肺】少牢饋食禮曰舉肺一長終肺祭肺三皆刌【賈疏引此證離肺舉肺不異】膉脰肉也【賈疏少牢饔人倫膚九實於一鼎注云倫擇也膚脇革肉擇之取美者今用脰肉貶於吉也】敖氏繼公曰惟云脊脇則是各一骨耳脊脇各一而又但用一骨逺別於吉祭也離肺乃與脊同舉者也肺言離見其制與絕祭者同膚祭三以爲神祭肺祭一以爲尸祭

通論李氏如圭曰肩臂臑肫骼脊脇爲七體特牲則增橫脊短脇而爲九少牢又增脡脊代脇而爲十一

升魚鱄鮒九實於中鼎【鱄市專反鮒音附】

正義鄭氏康成曰差減之也【賈疏特牲魚十有五今用九故云差減】通論敖氏繼公曰凡士之喪奠用魚則九

升臘左胖髀不升實於下鼎【髀步禮反又必爾反】

正義鄭氏康成曰臘亦七體牲之類【賈疏左肩臂臑肫骼脊脇牲之七體今升臘左胖亦然特牲記云臘如牲骨】敖氏繼公曰臘亦體五骨二所謂臘如牲骨也

皆設扃鼏陳之【注今文扃作古文鼏作宻】

正義鄭氏康成曰嫌旣陳乃設扃鼏也【賈疏經云陳三鼎後言設扃鼏有嫌故記人辧之】

載猶進柢魚進鬐【鬐渠之反注今文柢爲胝古文鬐爲耆】

正義鄭氏康成曰猶猶士喪旣夕言未可以吉也【賈疏士喪禮小斂進柢大斂魚進鬐臘進柢又奠云如初皆未異於生也】柢本也鬐脊也敖氏繼公曰喪奠於牲則進柢魚則進鬐始者但

以不忍異於生之故而爲之其後遂因之以別於吉祭故三虞之時𨿽祭而不奠猶未變於初也

通論賈氏公彥曰鬐柢二者皆變於吉是以少牢升豕其載如羊皆進下臘一純而俎亦進下魚用鮒十有五而俎縮載右首進腴皆與此反也鄕飲酒鄕射記則皆云右體進腠

祝俎髀脰脊脇離肺陳於階閒惇東【脰音豆】

正義鄭氏康成曰不升於鼎賤也【賈疏對上戶俎羮飪升於鼎爲貴者也】祭以離肺下尸【賈疏以尸祭用刌肺祝用離肺故云下尸也】敖氏繼公曰髀亦左髀也脊脇其亦脡脇代脇與離肺嚌肺也祝祭以離肺者是禮主於飲故不因尸之食禮也此俎實自鑊而徑載於俎不復升於鼎者不敢與神俎同也屍三俎用豕魚臘祝之俎實惟用豕者亦變於吉也階閒執事之俎所陳之常處也特牲饋食禮曰執事之俎陳於階閒二列北上則於階閒而陳是俎吉凶同也階閒先有黍稷惇故記又明著其所焉云惇東者言其相直也

案離肺舉肺嚌肺一物而三名者與脊同舉則曰舉肺祭而嚌之則曰嚌肺若祭肺則祭之而不嚌也食禮用祭肺士昏及公食以及凡祭祀之有黍稷者是也飲禮用離肺鄕飲鄕射燕禮大射是也惇東言其節耳注謂明神惠則特牲惇在西堂而執事之俎在階閒何以云乎

存疑鄭氏康成曰統於惇明神惠也【賈疏上文饌黍稷二惇於階閒西上是神之黍稷今陳祝饌於神饌之東統於神物明惠由神也】

右記牲鼎俎實

淳屍盥執槃西面執匜東面執巾在其北東面宗人授巾南面【淳章純反】

正義鄭氏康成曰槃以盛棄水爲淺污人也執巾者不授巾卑也賈氏公彥曰經直云淳屍盥宗人授巾不云執授等之面位故記人明之敖氏繼公曰淳屍盥執匜者也此執盥器者之面位亦皆變於吉

主人在室則宗人升戶外北面

正義鄭氏康成曰當詔主人室事【賈疏經惟言宗人告有司具及詔主人踴皆堂下之事今主人入室則當詔室中之事故升堂也】

佐食無事則出戶負依南面【依於豈反】

正義鄭氏康成曰室中尊不空立戶牖之閒謂之依【賈疏爾雅文謂戶西南面也】敖氏繼公曰依如負斧依之依亦謂如屛風然者也然則自天子至於士其戶牖之閒皆設依惟天子則飾以斧形耳負依南面明與宗人不相統也佐食室中無正位故是時立於此特牲記曰佐食當事則戶外南面無事則中庭北面此禮三獻而止佐食無中庭之位故但以事之有無爲言𨿽當事猶云無也

右記執事者面位

鉶芼用苦若薇有滑夏用葵冬用荁有柶【荁音丸注古文苦爲枯今文或作芐】

正義鄭氏康成曰苦苦荼也荁蓳類也幹則滑【賈疏內則蓳荁枌楡同爲滑物】夏秋用生葵冬春用幹荁【賈疏秋與夏同有生葵春初未生者約與冬同是以經直云冬明舉夏以兼秋舉冬以兼春也】敖氏繼公曰若苦若薇亦各隨其時之所有而用之有柶所以祭而嘗之也

通論賈氏公彥曰公食記牛藿羊苦豕薇各用其一若一牲容兼用其二

豆實葵菹菹以西蠃醢籩棗烝栗擇【蠃力禾反】

正義敖氏繼公曰經惟言菹醢此則見其所用之物也言以西則指其饌時惟言棗烝栗擇則是籩豆之類皆未變也此時屍用葦席素幾主人酳以廢爵則其他可知矣

存疑鄭氏康成曰棗烝栗擇則菹刌也棗烝栗擇則豆不楬籩有縢也【賈疏大斂楬豆兩其實葵菹芋蠃醢兩籩無縢栗不擇至此乃云棗烝栗擇則菹亦切矣豆籩有飾可知】

案棗烝栗擇稍變於奠耳非必盡易之也敖說爲長右記鉶豆籩

屍入祝從屍

正義敖氏繼公曰入謂入門也言祝從屍者嫌如迎尸之時猶先行也祝始出迎屍先行入門及屍入祝乃居後而從之少牢祝先入門右屍入門左亦辟屍使先行也入門如是則入戶亦從屍可知

案屍入祝從是於奉篚一人之後從之也及階祝延屍特牲少牢注皆雲從後詔侑曰延足以証之矣經惟言一人衰絰奉篚從屍而未言祝之先後故記眀之

存疑鄭氏康成曰祝在主人前也嫌如初時主人倚杖入祝從之【賈疏陰厭之初主人先祝入戶至此迎屍祝在主人前先後有異故記人眀之】初時主人之心尙若親存宜自親之今旣接神祝當詔侑屍也【賈疏屍神像故云接神詔侑卽上祝命佐食邇惇祝酌授屍及祝出告利成祝入屍謖等是也】

案注疏専指入室不如敖說之該先饗神而後迎屍祝皆有事焉且吉祭之所同也注尙若親存宜自親之今旣接神祝當詔侑皆非經意

屍坐不說屨【說他活反注今文說爲稅】

正義鄭氏康成曰侍神不敢燕惰也【賈疏鄕飲酒燕禮之等凡坐降說屨乃升坐今不說屨爲侍神不敢燕惰】敖氏繼公曰屍久坐於室中嫌或說屨也禮有敬事則不說屨而坐少儀云凡祭於室中堂上無跣燕則有之

屍謖祝前鄕屍【鄕許亮反下並同】

正義鄭氏康成曰前道也祝道屍必先鄕之爲之節敖氏繼公曰前者當尸之前而行也前行者所以

道之

還出戶又鄕屍還過主人又鄕屍還降階又鄕屍【還音旋下同】

正義鄭氏康成曰過主人則西階上不言及階眀主人見屍有踧踖之敬【賈疏案經出戶降階及門皆指地而言時主人在西階上乃不言及階而云過主人欲眀主人見屍有踧踖之敬故沒去階名而云過主人也】敖氏繼公曰鄕屍還謂先鄕屍而卽還也主人位在堂深祝出戶而西行當階而南行乃過主人也過主人則近階矣故不必見及階之莭也此降階者謂祝也

降階還及門如出戶

正義鄭氏康成曰及至也言還至門眀其閒無節也【賈疏自階至門道逺其閒無還鄕尸之節】降階如升時將出門如出戶時皆還鄕屍也每將還必有辟退之容【賈疏逡巡謙讓之容】凡前尸之禮儀在此【賈疏儀禮所云前尸之禮此爲具悉】敖氏繼公曰此降階者謂屍也祝先降而鄕屍及屍旣降祝乃反面而行及門如出戶謂出門又鄕屍也

案屍入而祝従其後屍出而祝道其前禮尙相變也

屍出祝反入門左北面復位然後宗人詔降

正義賈氏公彥曰祝旣送屍出反入門復北面位宗人乃詔主人降以其無事故也

右記祝相尸之節

屍服卒者之上服

正義賈氏公彥曰經直見主人服不見屍服故記人眀之敖氏繼公曰卒者士也其上服則爵弁服是亦異於吉祭者也吉祭之屍服端裳

存疑鄭氏康成曰上服者如特牲士端也不以爵弁服爲上者祭於君之服非所以自配鬼神士之妻則宵衣耳【賈疏特牲正祭主婦宵衣則女屍亦宵衣可知】

案士防禮陳襲衣三稱爵弁服純衣皮弁服褖衣褖衣卽端也其序爵弁服爲上褖衣爲下此明言卒者之上服則是爵弁服確矣若注所引端屬祭者之服非卒者之上服也至士妻之屍服經未眀載意者其褖衣與注云宵衣亦恐未然

男男屍女女屍必使異姓不使賤者

正義鄭氏康成曰異姓謂婦也【賈疏據與婦人爲屍者不使同姓女爲屍也】賤者庶孫之妾也屍配尊者必使適也

辧正敖氏繼公曰女屍以在孫倫者之妻爲之據夫家言故曰異姓其或𨿽與卒者同姓亦可爲之也存疑賈氏公彥曰男屍先使適孫無適孫乃使庶孫女屍先使適孫妻無適孫妻使適孫妾又無妾乃使庶孫妻不得使庶孫妾以庶孫妾是賤之極者若然庶孫妻亦容爲之而鄭云必使適者據經不使賤有適孫妻先用適而言

案無適孫妻當使庶孫妻不使妾小記言妾祔於妾祖姑可見惟妾母之防乃以妾爲屍耳其取孫倫之婦無若輕服者爲之與

通論賈氏公彥曰喪祭自虞卒哭以後禫以前皆男女別屍異幾體實不同也祭於廟同幾精气合也少牢吉禮以某妃配是男女共屍

案吉祭有男屍無女屍陰統於陽抑亦旣有男屍不便更立女屍也虞卒哭祔練祥禫若女防則男不可以爲女屍故須立女屍也或並喪則其虞祔等祭必有先後賈氏謂男女別屍異幾似一時並立兩屍者非

右記屍服及爲屍者

無屍則禮及薦饌皆如初

正義鄭氏康成曰無屍謂無孫列可使者也【賈疏禮記云無孫則取同姓之適則大夫士祭先取孫無孫取同姓之適無同姓之適是無孫列可使者也】殤亦是也【賈疏曽子問祭成喪者必有屍則殤死無屍可知故云殤亦是也】禮謂衣服卽位升降【賈疏𨿽無屍主人亦如所服卽位於西序及升降與有屍相似】敖氏繼公曰禮謂主人哭出復位以前之儀及攺設饌與賓出以後之事薦饌神席前俎豆之類是也如初謂與有屍者同

旣饗祭於苴祝祝卒【下祝之又反】

正義鄭氏康成曰記異者之節【賈疏謂記無屍者異於有屍】敖氏繼公曰𨿽無屍此儀則同也主人於每節亦皆再拜稽首記將見主人哭出之節故先言此

不綏祭無泰羹湆胾從獻【注綏當爲墮】

正義賈氏公彥曰此四事皆爲屍有屍者迎屍入祝命佐食綏祭有泰羮湆自門入設於鉶南胾四豆設於左又屍食之後主人初獻賓長以肝從主婦亞獻賓長以燔從賓長三獻亦如之無屍闕此四事也鄭氏康成曰不綏言獻記終始也事尸之禮始於綏祭終於従獻【賈疏凡祭禮以獻爲終舉終以見始亦得爲義今不但言獻記其始終具言四事者欲眀始於綏祭終於従獻故具言之也】敖氏繼公曰綏祭謂佐食授祭也無屍則固無所授矣嫌其當象有屍者之禮故言不以明之無下三事意亦類此從獻謂籩及肝燔俎也

存異敖氏繼公曰綏祭當作授祭綏卽授字之訛

主人哭出復位

正義鄭氏康成曰於祝祝卒【賈疏謂祝祝卒無屍可迎旣無上四事主人遂卽哭出復戶外東面位也】

案主人哭則婦人亦出於房堂上堂下皆哭

祝闔牖戶降復位於門西

正義鄭氏康成曰門西北面位也【賈疏據上文屍出祝反入門左復北面之位也】

男女拾踴三

正義鄭氏康成曰拾更也三更踴【賈疏主人踴主婦踴賓乃踴三者三爲拾也】敖氏繼公曰是時婦人亦在堂也

如食閒

正義鄭氏康成曰隱之如屍一食九飯之頃也【賈疏隱之者謂闔牖戶也九飯之頃時節也】敖氏繼公曰闔牖戶如食閒象神食之也此謂陰厭

案敖氏以此爲陰厭眀祭適殤者當同此也第不知祭凡庶殤之陽厭又當如何耳注疏以祭之首尾爲陰陽厭非也

祝升止哭聲三啟戶【注今文啟爲開】

正義鄭氏康成曰聲者噫歆也將啟戶警覺神也

主人入

正義鄭氏康成曰親之【賈疏主人無事而入親至神所恭敬之事也】案無屍則不行三獻禮主婦與賔皆不入故於將徹時主人又入以致其敬若親送之者然亦倚杖乃入

祝從啟牖鄕如初【鄕許亮反】

正義鄭氏康成曰牖先闔後啟扇在內也【賈疏上文闔牖戶闔時牖先言此云主人入祝従乃言啟牖是戶先開乃啟牖故知扇在內也】如初者主人入祝從在左

辧正敖氏繼公曰鄕猶面也謂祝在主人之左皆西鄕

存疑鄭氏康成曰鄕牖一名也【賈疏詩云塞向墐戶注云鄕北出牖也與此注語異義同北牖名鄕鄕亦是牖故云一名也】

案北出之牖曰鄕非正室所有其側室別室或有之豳詩民居田舍隨其所宜若正室行禮之處牖必在南無鄕名疏引詩注意謂南牖亦可名鄕不謂並有北牖後人沿此或以室中亦有北牖則滋謬矣

主人哭出復位

正義鄭氏康成曰堂上位也【賈疏復堂上東面位】

卒徹祝佐食降復位

正義鄭氏康成曰祝復門西北面位【賈疏上經祝入門左北面此復北面位可知】佐食復西方位【賈疏上經主人卽位於堂眾主人及兄弟賓卽位於西方佐食亦賓也故此復西方位可知】

辧正敖氏繼公曰卒徹者言其節也此徹亦攺設於西北隅不言之者已蒙如初之文也

存疑鄭氏康成曰不復設西北隅者重閉牖戶褻也【賈疏上經有屍者陰陽兩厭無闔牖戶之事今無屍者陰厭時闔牖戶若更設饌於西北隅復闔牖戶爲防凟故不爲也】

宗人詔降如初

正義鄭氏康成曰初贊闔牖戶宗人詔主人降之右記無屍

始虞用柔日

正義鄭氏康成曰葬之日日中虞欲安之柔日陰取其靜

案始虞用柔以葬日用柔因之也春秋成十五年秋八月庚辰葬宋共公杜注三月而葬速此其剛日或有爲而爲之其餘無用剛日者則古人之葬日用柔可見矣旣葬輟朝夕之奠人子之心有不能自已者故日中而虞其或道逺則先儒所謂當於所館行之理或然也

存異敖氏繼公曰柔日言用則固非葬日矣

曰哀子某哀顯相夙興夜處不寧【相息亮反】

正義鄭氏康成曰祝祝之辭也喪祭稱哀顯相助祭者也顯眀也相助也詩云於穆淸廟肅雍顯相不寧悲思不安敖氏繼公曰哀子主人也哀顯相眾主人以下也夙興夜處不寧言其以神未祔廟之故日夜爲之悲思不安也

存異敖氏繼公曰云夙興夜處則始虞與不同日眀矣

敢用絜牲剛鬛

正義鄭氏康成曰豕曰剛鬛【賈疏下曲禮文】

香合【本又作薌音同】

正義鄭氏康成曰黍也【賈疏曲禮黍曰香合粱曰香萁稷曰眀粢】大夫士於黍稷之號合言普淖而已此言香合蓋記者誤爾【賈疏曲禮所云黍稷別號者是人君法特牲少牢黍稷俱言普淖此別號黍爲香合下又號稷爲普淖故知記誤也】辭次黍又不得在薦上【賈疏依設法先設菹醢次設俎後設黍稷今黍在嘉薦之上此亦記誤】

嘉薦普淖【淖奴孝反】

正義鄭氏康成曰嘉薦菹醢也普淖黍稷也普大也淖和也徳能大和乃有黍稷故以爲號云【賈疏普淖鄭以意解之】

明齊溲酒【齊才計反溲所求反】

正義敖氏繼公曰明齊蓋言醴也郊特牲曰縮酌用茅明酌也又曰眀水涗齊貴新也蓋用明水涗醴齊故曰明齊也

存疑鄭氏康成曰眀齊新水也言以新水溲釀此酒也或曰當爲眀視謂兔臘也今文曰明粢粢稷也皆非其次【賈疏謂作兔臘解者應在上與牲爲次何因退在下爲稷解者上已云普淖兼黍稷何又見稷故知二者皆非其次也】敖氏繼公曰祝祝之時奠用醴而已不用酒也云溲酒似衍文

案鄭以眀齊溲酒爲一物有酒無醴敖以眀齊爲醴溲酒爲酒酌奠用醴敖說爲勝蓋酒𨿽未獻而兩甒在室縂爲神陳之祝辭自可兼言亦不必衍也

哀薦祫事【注今文曰合事】

正義鄭氏康成曰始虞謂之祫事者主欲其祫先祖也以與先祖合爲安【賈疏公羊傳文二年云大祫者何合祭也合先君之主於大廟故此亦以祫爲合但三虞卒哭後乃有祔祭始合先祖今始虞而已言祫者期與先祖合爲安也】

適爾皇祖某甫

正義鄭氏康成曰爾謂死者皇君也某甫皇祖字也若言尼甫告之以適皇祖所以安之也敖氏繼公曰云適爾皇祖某甫所以勸勉之屍柩已去則神宜在廟爲神未欲遽離其室故三虞皆告之以此

饗

正義鄭氏康成曰勸彊之也敖氏繼公曰以祔祭例之當云尙饗蓋庶其饗此祭也

再虞皆如初曰哀薦虞事

正義鄭氏康成曰丁日葬則已日再虞【賈疏初虞再虞皆用柔日始虞用丁日隔戊日故知再虞用已日】其祝辭異者一言耳【賈疏謂一虞云祫再虞云虞三虞云成是也】敖氏繼公曰舊說再虞後於始虞二日理或然也皆如初謂日與祝辭也曰哀薦虞事見其與上文異者惟虞祫二字耳

存疑敖氏繼公曰虞之言度也再告之則有使之度其去就之意故曰虞事焉虞祭之名蓋取諸此案訓虞爲使度其去就反似人子有逺遣其親之心非知鬼神情狀之語也

三虞卒哭他用剛日亦如初曰哀薦成事

正義鄭氏康成曰當祔於祖廟爲神安於此【賈疏卽解初虞再虞稱祫稱虞之意】後虞攺用剛日剛日陽也陽取其動也【賈疏將祔於祖之故】士則庚日三虞壬日卒哭【賈疏已日再虞後攺用剛日故次取庚日爲三虞卒哭亦用剛日故庚日後隔辛日取壬日爲卒哭】其祝辭異者亦一言耳【賈疏攺虞爲成是也】檀弓曰葬日中而虞弗忍一日離也是日也以虞易奠卒哭曰成事是日也以吉祭易喪祭明日祔於祖父如是虞爲防祭卒哭爲吉祭【賈疏引檀弓證卒哭辭稱成事之義但卒哭爲吉祭者喪中自相對若據禫後吉祭而言禫祭以前縂爲喪祭也】辧正賈氏公彥曰鄭以前有人解三虞卒哭同爲一事是以雜記云上大夫之虞也少牢卒哭成事祔皆大牢注云卒哭成事祔言皆則卒哭成事祔與虞異矣是微破前人三虞與卒哭同解者也敖氏繼公曰他者變易之辭猶今言別也不用柔日而別用剛日故云他也卒哭用剛日者以祔祭宜用柔日故耳亦如初謂祝辭也

存疑鄭氏康成曰他謂不及時而葬者【賈疏謂有故及家貧不及三月因三日殯日卽於國北】喪服小記曰報葬者報虞三月而後卒哭【賈疏彼注云報讀爲赴疾之赴謂不待三月而虞所以安神故疾虞卒哭待哀殺故至三月待尋常後乃爲卒哭祭也】然則虞卒哭之閒有祭祀者亦用剛日其祭無名謂之他者假設言之【賈疏謂虞卒哭祔祥皆有名此則無名】文不在卒哭上者以其非常也令正者自相亞也【賈疏此他祭在卒哭前今退在下者以其非常祭故也】敖氏繼公曰三虞卒哭謂旣三虞遂卒朝夕哭也他用剛日則三虞卒哭後於再虞三日矣三虞與祔日當相接經云眀日以其班祔也三虞云成事者謂神靈適祖之意已防也此三祭之辭皆告之以適其皇祖乃異其某事之云者所以見義也初言祫者象啟尊者以其事也次言虞者象尊者聞言則度其可否也末言成者象其思慮已審將行之也凡此皆所以順孝子事死如事生之心故其爲辭先後有漸從容不迫若此

案報葬者報虞三月而卒哭眀三虞必相屬而卒哭則變除變除不可不屆三月之期也然則三虞與卒哭各爲一祭明矣三虞用剛日稍變也剛柔互用亦交神明之道也曰成事禮成於三也卒哭亦用剛日亦曰成事因於三虞也報葬者虞之後卒哭之前未必有祭鄭氏豈以設奠之日淺情有所難已邪然設奠則疑於未葬增祭則嫌於多虞其力之能辦與否姑勿計也鄭注他字之解似屬臆說三虞畢而未卒哭者其朝夕哭臨如未葬之朝夕哭而不奠旣卒哭乃輟之與

右記祭日與祝辭

獻畢未徹乃餞【餞集彥反音賤注古文餞爲踐】

正義鄭氏康成曰卒哭之祭旣三獻也餞送行者之酒詩云出宿於泲飲餞於禰屍旦將始祔於皇祖是以餞送之賈氏公彥曰三虞不餞屍者以三虞與卒哭同在寢祔則在廟以眀旦當入廟易處鄕尊所故特有餞送之禮

尊兩甒於廟門外之右少南水尊在酒西勺北枋【注古文甒爲廡】

正義鄭氏康成曰少南將有事於北也【賈疏下文云屍出門右南面】有酒卽吉也【賈疏虞祭用醴酒無酒至卒哭云如初則與虞祭同今至餞屍用之則尋常祭祀之酒故云卽吉】此在西尙凶也【賈疏尊在門西不在東是尙凶】言水者喪質無冪不久陳敖氏繼公曰是禮主於屍故惟用酒耳用酒而有水尊尊者之禮也水尊在酒西西上也下文屍席設於尊之西北是屍席西於尊北也屍席西於尊北而尊西上則設尊之法愈可見矣

洗在尊東南水在洗東篚在西

正義敖氏繼公曰洗取節於尊是猶未離於廟門外之西方也

存疑鄭氏康成曰在門之左又少南

饌籩豆脯四脡【脡徒頂反又他頂反注古文脡爲挺】

正義敖氏繼公曰饌籩豆主於飲也脯四脡猶變於吉也鄕飲酒禮薦脯五脡橫祭於其上此亦有祭記但見其異者耳

有幹肉折俎二尹縮祭半尹在西塾【幹音幹注古文縮爲蹙】正義鄭氏康成曰幹肉牲體之脯也折以爲俎實優屍也尹正也𨿽其折之必使正縮從也敖氏繼公曰二尹云縮則祭半尹橫矣幹肉在俎而縮亦變於牲三者蓋饌於外西塾上之南籩豆在俎北也

屍出執幾從席從

正義鄭氏康成曰祝亦告利成入前屍屍乃出幾席素幾葦席也【賈疏初虞素幾葦席在西序至再虞三虞卒哭皆如初不見更設幾席之文知同初虞素幾葦席也】以幾席從者執事也

屍出門右南面

正義鄭氏康成曰俟設席也敖氏繼公曰他時屍出則歸此乃南面立者或祝告之以將有事也與

席設於尊西北東面幾在南賓出復位

正義敖氏繼公曰此亦右幾明其象神鄭氏康成曰將入臨之位

主人出卽位於門東少南婦人出卽位於主人之北皆西面哭不止

正義鄭氏康成曰婦人出者重餞屍【賈疏婦人有事自堂及房而已今出寢門之外是重餞屍也】敖氏繼公曰主人位少南者宜稍鄕屍且爲婦人當位於其北也眾主人以下亦在主人之南如臨位而婦人之位則當南上婦人出者宜送神也云哭不止見其哭而出也

屍卽席坐惟主人不哭洗廢爵酌獻屍屍拜受主人拜送哭復位

正義敖氏繼公曰惟主人不哭爲將行禮也然則亞獻三獻之時主婦賔長亦不哭特於此見之也主人拜送蓋亦北面如室中之儀

薦脯醢設俎於薦東胊在南【胊其俱反】

正義鄭氏康成曰胊脯及幹肉之屈也屈者在南變於吉【賈疏曲禮以脯修置者左胊右末注屈中曰胊則吉時屈者在左今屍東面而云在南是凶禮屈者在右】

案幹肉有胊則𨿽正切之而其長如脯矣

屍左執爵取脯擩醢祭之

正義敖氏繼公曰亦祭於籩豆之閒

佐食授嚌屍受振祭嚌反之

正義鄭氏康成曰授嚌授幹肉之祭也反之反於佐食佐食反之於俎敖氏繼公曰幹肉之祭云嚌者亦因事名之

祭酒卒爵奠於南方

正義敖氏繼公曰卒爵而主人不拜且奠之而不酢皆略也南方薦右也後奠者又以次而南

案祭祀賓客無以虛爵奠者以虛爵奠惟此

主人及兄弟踴婦人亦如之

正義敖氏繼公曰亦如之者亦及內兄弟之屬皆踴也

主婦洗足爵亞獻如主人儀無從踴如初賓長洗繶爵三獻如亞獻踴如初佐食取俎實於篚【長知丈反】

正義敖氏繼公曰如主人儀謂自薦脯醢至反之之外皆如之也從從獻者也如燔之類踴如初亦丈夫先婦人後也取俎謂幹俎之實

屍謖從者奉篚哭從之祝前哭者皆從及大門內踴如初【注古文謖作休】

正義鄭氏康成曰男女從屍男由左女由右【賈疏約上文男子在南婦人在北南爲左北爲右因従此位便也】及至也從屍不出大門者猶廟門外無事尸之禮也【賈疏在廟以廟爲限在寢門外以大門爲限正祭在廟廟門外無事尸之禮今餞屍在寢門外則大門外無事尸之禮故舉正祭況之】敖氏繼公曰哭者皆從屍者主於餞屍則宜送之也亦男先女後不拜者凡主人於屍無拜送之禮惟大夫賓屍乃拜送之

案鄭謂男左女右敖謂男先女後未詳孰是姑並存之

屍出門哭者止

正義鄭氏康成曰以餞於外大門猶廟門【賈疏餞於寢門外以大門爲限亦似事屍在廟門爲限也】

賓出主人送拜稽首

正義鄭氏康成曰送賓拜於大門外賈氏公彥曰上從屍不出大門者有事尸之限故不出大門送之送賓大門外自是常禮但禮有終賓無答拜也敖氏繼公曰主人旣復位宗人告事畢賓乃出也

主婦亦拜賓

正義鄭氏康成曰女賓也【賈疏上主人送男賔故知此主婦拜女賔也】不言出不言送拜之於闈門之內【賈疏婦人迎送不出門見兄弟不逾閾故於門之內】闈門如今東西掖門【賈疏爾雅宮中之門謂之闈漢時宮中掖門在東西若人左右掖故舉以爲況也】

大夫說絰帶於廟門外【注今文說爲稅】

正義鄭氏康成曰旣卒哭當變麻受之以葛也【賈疏喪服注云大夫以上虞而受服士卒哭而受服亦約此文而言也】夕日則服葛者爲祔期【賈疏眀日祔祭今日之夕爲祔祭之期變麻服葛是因祔期卽變之使賓知變節故也敖氏繼公曰爲祔期注亦以意言之耳】

通論敖氏繼公曰餞屍事畢卽說絰帶者蓋其節當然也喪服之始絰帶先加故於將變之時亦先說之若受服及柱楣之類皆當爲之於旣徹之後此特見其始者耳

入徹主人不與【注古文與爲豫】

正義鄭氏康成曰言主人不與則知丈夫婦人在其中敖氏繼公曰丈夫自齊衰以下婦人自主婦以下皆得爲之

存疑鄭氏康成曰入徹者兄弟大功以下【賈疏曽子問士祭不足則取於兄弟大功以下者故知入徹取大功小功緦麻等也】

案此時賓已去矣故兄弟徹之饋重而徹輕則不必拘大功以下𨿽齊衰可也敖謂主婦亦以其齊衰耳若死者之妻爲主婦自應不與

婦人說首絰不說帶

正義敖氏繼公曰旣徹乃說絰下丈夫也婦人指五服之親言也不說帶則不以葛易之閒傳曰男子重首婦人重帶婦人質故於其所重者有除無變其三年者至小祥而除之齊衰期以至小功則皆終喪而除之其緦麻者此時亦不說旣退則除之與鄭氏康成曰婦人少變而重帶帶下體之上也【賈疏男子旣葬首絰要帶俱變婦人直變首絰不變帶故云少變也男子陽重首首在上體婦人陰重要要是下體以重下體故帶不變也】

存疑鄭氏康成曰不說帶齊斬婦人帶不變也【賈疏小記云齊衰帶惡筓以終喪鄭云有除無變舉齊衰則斬衰帶不變可知齊斬帶不變則大功以下變可知】大功小功者葛帶時亦不說者未可以輕文變於主婦之質【賈疏變是文不變是質不可以大功以下輕服之文變主婦重服之質】至祔葛帶以卽位【賈疏此解大功以下夕時未變麻服葛至祔日亦當葛帶卽位也其夕時未變以與主婦同在廟門外主婦不變大功以下亦不變夕後入室可以變也】檀弓曰婦人不葛帶【賈疏引此以證齊衰婦人不葛帶之事】

案檀弓婦人不葛帶凡婦人皆然非専指斬衰也鄭謂大功以下婦人要帶亦變者恐是誤解閒傳輕者包重者特及麻葛重之文而然耳閒傳似専指男子若兼婦人言之則斬衰者亦易要絰以葛有所難通矣

右記卒哭祭後餞屍

無屍則不餞猶出幾席設如初拾踴三【拾其劫反注古文席爲筵】正義鄭氏康成曰以餞屍者本爲送神也【賈疏𨿽無屍送神不異故云如初】丈夫婦人亦從幾席而出【賈疏言亦者亦餞尸之時也】敖氏繼公曰此節在旣陰厭主人復位之後拾踴者謂丈夫婦人及賔也然則於餞尸之時賓亦踴矣上記不見之者文略也

哭止告事畢賓出

正義敖氏繼公曰其賓出以下之儀與有屍者同右記無屍不餞之法

死三日而殯三月而葬遂卒哭

正義鄭氏康成曰謂士也雜記曰大夫三月而五月而卒哭諸侯五月而葬七月而卒哭敖氏繼公曰云遂卒哭以其與葬事相屬也記者於旣三虞乃更言此者明葬與卒哭之月數當視殯之日數也然則天子七日而殯諸侯五日大夫三日其葬卒哭之月皆可得而定之矣

案下文將言祔故又本其初死而言殯葬卒哭之期限於是以卒哭爲祔節也

將旦而祔則薦

正義敖氏繼公曰此薦在卒哭之夕也將以來日旦眀袝神靈於廟故是時復薦於寢而告之薦謂薦脯醢而奠酒也惟主告神以祔期耳故其禮略曩者旣餞屍而送神今復薦於寢以神不可測𨿽已送之焉知其不在寢也

案薦謂無屍也卒哭之祭在質眀此在夕蓋服葛之後爲祔期將告賓故先告神與

存疑鄭氏康成曰薦謂卒哭之祭賈氏公彥曰記人見卒哭之祭爲袝而設故連文云將旦而祔則爲此卒哭而祭也

卒辭曰哀子某來日某隮祔爾於爾皇祖某甫尙饗【注今文隮爲齊】

正義敖氏繼公曰卒謂已薦也已薦則祝告以此辭鄭氏康成曰隮升也尙庶防也

存疑鄭氏康成曰卒辭卒哭之祝辭不稱饌眀主爲告祔也

案卒哭之祭與三虞同已見上文不應於餞尸之後又重出於此也卒哭有饌彼祝辭已稱之此無饌故不稱耳集說得之

女子曰皇祖妣某氏

正義鄭氏康成曰女孫祔於祖母賈氏公彥曰此女子謂女未嫁而死或出而歸或未廟見而死歸女氏之家旣葬祔於祖母

婦曰孫婦於皇祖姑某氏

正義敖氏繼公曰謂隮祔爾孫婦於皇祖姑某氏也云孫婦者對祖姑之稱

其他辭一也

正義鄭氏康成曰來日某隮祔尙饗

饗辭曰哀子某圭爲而哀薦之饗

正義鄭氏康成曰饗辭勸彊尸之辭也【賈疏特牲禮迎屍入室屍卽席坐主人拜妥屍屍答拜執奠祝饗鄭云勸彊之也其辭引此】圭絜也詩曰吉圭爲饎【敖氏繼公曰案大戴禮云孝嗣侯某潔爲而眀薦之享注豈據此而訓圭爲潔與】凡吉祭饗屍曰孝子【賈疏此一辭三虞及卒哭勸屍辭若祔及練祥吉祭其辭皆用此但吉祭攺哀爲孝耳】敖氏繼公曰饗謂饗神也祝旣釋告祔之辭主人及祝皆再拜主人出立於牖西祝立於戶東如食閒主人及祝又入祝乃釋此饗辭主人及祝又再拜主人出祝乃徹之也此𨿽主爲告祔之饗言之然凡喪祭之饗辭亦皆然耳

明日以其班祔【注古文班或爲辧辧姓氏或然今文爲胖】

正義鄭氏康成曰卒哭之明日也班次也喪服小記曰祔必以其昭穆亡則中一以上【賈疏中猶閒也一以上祖又祖孫祔祖爲正若無祖則祔於髙祖以祔必以昭穆孫與祖同昭穆故閒一以上取昭穆相當者若婦則祔於祖姑無亦閒一以上若妾亦祔於妾祖姑無則易牲而祔女君也】凡祔已復於寢如旣祫主反其廟【賈疏案曽子問天子諸侯旣祫祭主各反其廟今祔於廟祔已復於寢如祫祭訖主反廟相似故引爲證也】練而後遷廟【賈疏案文二年作僖公主谷梁傳於練焉壞廟之道易檐可也攺塗可也是練而遷廟也僖三十三年左傳凡君薨卒哭而祔祔而作主特祀於主烝嘗禘於廟服注云特祀於主謂在寢三年喪畢遭烝嘗乃於廟此不與鄭義同鄭意惟祔祭與練祭祭在廟祭訖主反於寢其大祥與禫祭其主自然在寢祭之】朱子曰吉凶之禮其變有漸故始死全用事生之禮旣卒哭祔廟然後神之然猶未忍盡變故主復於寢至三年而遷於廟也其遷廟一節鄭氏用谷梁練而壞廟之說杜氏用賈逵服防之說則以三年爲斷其閒同異得失𨿽未有攷然谷梁但言壞舊廟不言遷新主則安知其非練而遷舊主於三年而納新主邪昭穆之次昭常爲昭穆常爲穆故書謂文王爲昭考詩謂武王爲穆考左傳謂畢原酆郇爲文之昭防晉應韓爲武之穆則昭穆之位不以新主祔廟而變也但昭主祔廟則昭遞遷穆主祔廟則穆遞遷爾

存疑陳氏祥道曰先儒謂旣祔主反其寢大夫士無主以幣告然坊記曰喪禮每加以逺荀卿曰喪事動而逺故將葬而旣祖柩不可反孰謂將祔而旣餞主可反乎呂氏大臨曰禮之祔祭各以昭穆之班祔於祖廟有祭卽而祭之旣除喪而後遷於新廟此之謂祔張子曰國語言日祭月享廟中豈有日祭之理朝夕之饋猶定省之禮如其親之存也至於祔祭須是三年喪終乃可祔也朱子曰國語有日祭之文則是主復寢後猶日上食

案左傳特祀於主烝嘗禘於廟服防注三年喪畢遭烝嘗則於廟焉此正論也左氏之意蓋謂祔後練祥禫之祭特祀死者於主至除喪之後乃始遷主於新廟而行烝嘗禘於廟爾但觀於主於廟對舉並稱主之不在廟可知矣何休公羊注期年練祭埋虞主於兩階之閒虞主所謂祔而作主者也埋於兩階閒此亦主不在廟之一證也據此則朱子依康成祔已而復於寢之說似乎得之蓋祖廟不可以行喪祭且祖未遷則新主不可以遽入也或曰始虞時固欲其祫先祖矣喪事卽逺旣餞而復還何義乎曰祫而祔者欲新鬼之神靈依於故鬼之神靈相合而相附云爾卒哭則餞之又於其王考祔之以爲如此則神靈固已往而依矣然神靈不妨兩在也𨿽已輟朝夕之奠而主人猶居廬則必主在寢室然後哀心有所注但朱子以爲猶日上食不徹幾筵則非國語所謂日祭自指殯宮朝夕奠而言非謂虞祔之後也反哭之後不奠經有眀文奠主於屍柩葬訖以虞易奠必無更復設奠之理幾筵隨祭而設祭畢旋徹未有久防者也鬼神尙淸靜主𨿽在室而殯宮之門不啟主人在廬中朝夕哭焉直屆祭期則祭之而已張子以爲三年喪終乃祔經傳無此語殆誤以遷主入廟爲祔焉爾

餘論楊氏復曰父在祔妣則父爲主乃是夫祔妻於祖妣三年喪畢未遷仍祔於祖妣待他日父喪畢同遷黃氏榦曰喪服小記婦祔於祖姑祖姑有三人則祔於親者

案重至虞而埋矣神所馮依將在於主檀弓云殷練而祔周卒哭而祔孔子善殷恐旣祔之後情日漸忘也故𨿽祔而主仍復於寢直至三年畢乃祫於廟

沐浴櫛搔翦【注搔當音爪今文曰沐浴搔翦或爲蚤揃揃或爲鬋】

正義鄭氏康成曰彌自飾也【賈疏虞浴不櫛注云未在於飾今祔時櫛搔翦是彌自飾也】

用専膚爲折俎取諸脰膉【注古文脰膉爲頭膉】

正義鄭氏康成曰専猶厚也折俎以脰膉貶於純吉敖氏繼公曰惟云取諸脰膉是不分左右皆用之

矣此折俎謂屍祝之外凡執事者之俎也阼俎亦存焉有此俎則有致爵獻賓之禮矣曾子問曰小祥者主人練祭而不旅奠酬於賓賓弗舉禮也然則祔祭其無奠酬之事與以専膚爲俎且取諸脰膉眀不用體骨也所以然者祔未純吉猶以左胖爲神俎其右胖之體骨不敢以爲執事者之俎實蓋辟吉祭神俎之所用者也

存疑鄭氏康成曰折俎謂主婦以下俎也【賈疏特牲主婦爼觳折佐食俎觳折少牢主婦俎臑折】體盡人多折骨以爲之

案鄭所言者吉祭折俎之法也云主婦以下蓋謂阼俎用正體也若然則主婦以下又何必専膚之折乎神用左胖虛右胖不用乃取脰膉敖氏得其閒矣由此推之則折俎亦惟主人主婦及賔長有之而眾賓兄弟未必備也以脰膉無多也脰膉頸也

其他如饋食【食音嗣】

正義鄭氏康成曰如特牲饋食之事【賈疏知不如士虞饋食禮者虞不致爵夫婦無俎此有俎其辭稱孝夫婦致爵與特牲同】敖氏繼公曰其他謂陳設之位與事神事尸之儀及執事者也

案祔未純吉則禮非全備如饋食應是如士虞饋食折俎以獻祝也或曰凡言如者如前文非如後文此語可參又案以虞不致爵練祭不旅推之則祔當有致爵矣但祔祥之祭死者之妻具有變除無不與祭之理且或主人年少未娶而母尙存則子初獻而母亞獻自三虞而已然特牲之俎於致爵乃設之其祔也亦母子交致爵而設俎乎且亦母先致子而後子致母乎曰是難推也母爲亞獻恐致爵之禮難行其阼俎主婦俎或於屍酢時設之與抑致爵者吉祭歡欣和樂之情祔𨿽言尙未屆此則夫婦共祭或亦不致爵而但設俎以異於虞之喪祭與

用嗣屍

正義鄭氏康成曰虞祔尙質未暇筮屍【賈疏従虞至祔惟用一屍若然練祥則筮屍矣小記云練筮日筮屍】

存異敖氏繼公曰嗣屍主人子行之次於爲虞屍者也虞祔異屍者若曰吉凶不可以相因然

案自虞至祔惟用一屍不易屍者固以喪中不暇筮屍亦以數日之閒欲令神之馮依有定不可倐彼而倐此也敖說非也或曰孫於祖爲嗣用嗣屍者卽以虞屍爲皇祖之屍而新祔之孫不另設屍也

曰孝子某孝顯相夙興夜處小心畏忌不惰其身不寧【相息亮反】

正義鄭氏康成曰稱孝者吉祭【賈疏對虞時稱哀案檀弓虞爲喪祭卒哭爲吉祭祔在卒哭後故曰吉祭也】敖氏繼公曰此祭兩告之而辭乃惟以孝子爲稱者蓋主於祔者也自此以下亦皆祝祝之辭

用尹祭

正義鄭氏康成曰尹祭脯也大夫士祭無雲脯者今不言牲號而云尹祭亦記者誤矣【賈疏曲禮脯曰尹祭是天子諸侯禮用脯號特牲少牢無雲用脯者惟上餞屍有脯此非餞屍不言牲號而云尹祭知記者誤也】案用上亦當有敢字文略耳

嘉薦普淖普薦溲酒【溲師優反注今文溲爲餿】

正義鄭氏康成曰普薦鉶羮【賈疏虞及特牲皆云祝酌奠於鉶南則鉶在酒前而設此普薦亦在酒上故知也但虞禮一鉶此如饋食則與特牲同二鉶故云普薦也】不稱牲記其異者【賈疏初虞等稱牲此但記其異者故不言牲也】

適爾皇祖某甫以隮祔爾孫某甫尙饗

正義鄭氏康成曰欲其祔合兩告之【賈疏欲使死者祔於皇祖又使皇祖與死者合食故須兩告之告死者曰適爾皇祖某甫告祖曰隮祔爾孫某甫是其兩告也】敖氏繼公曰此兩告之是兩祭之也兩祭之而用一屍且不別設幾席薦饌蓋祭禮或當然也

存疑鄭氏康成曰曾子問曰天子崩國君薨則祝取羣廟之主而藏諸祖廟禮也卒哭成事而後主各反其廟然則士之皇祖於卒哭亦反其廟無主反廟之禮未聞以其幣告之乎

案士一廟本無祖廟羣廟之別其二廟者朝祖時先禰而後祖則主各在其廟可見矣此與天子諸侯之禮不同康成以爲士之皇祖於卒哭亦反其廟士無太祖豈二廟者祖主反藏於禰廟邪似不可通右記祔

期而小祥【注古文期皆作基】

正義鄭氏康成曰小祥祭名祥吉也檀弓曰歸祥肉敖氏繼公曰三年之喪至期而凶服或有所除故

謂之祥再期而祭祝辭乃曰祥事則此未得正謂之祥也故以小言之

存疑敖氏繼公曰自此以下之祭皆於祖廟特祭新死者不復及其皇祖與祔異

案此卽練祭也以一期而言則曰小祥以三年服者變除之節而言則曰練其實一也左傳特祀於主烝嘗禘於廟國君禮也祥禫皆特祭不於廟則於寢行之可知敖謂特祭於祖廟不可從

曰薦此常事【注古文常爲祥】

正義鄭氏康成曰祝辭之異者【賈疏謂與虞祔之辭異者】言常者期而祭禮也【賈疏喪服小記文】賈氏公彥曰虞祔之祭非常一期天气變易孝子思之而祭是其常事

案常平常也此云常事眀前此者之非常也曾子問練祭不旅奠酬於賓賓弗舉

又期而大祥曰薦此祥事

正義鄭氏康成曰又復也【賈疏二十五月故云復期】敖氏繼公曰凶事至是盡除故曰大祥而其辭曰祥事言大者對小之稱

中月而禫【禫大感反】

正義鄭氏康成曰中猶閒也禫祭名也與大祥閒一月自喪至此凡二十七月禫之言澹澹然平安意也王氏肅曰二十五月大祥其月爲禫二十六月作

樂閒傳云三年之喪二十五月而畢士虞禮中月而禫中月月中也是祥月之中也檀弓祥而縞是月禫徙月樂若以二十七月禫則歳末遭喪出入四年小記何以云再期之喪三年朱子曰二十五月祥後卽禫當如王肅於是月禫徙月樂之說爲順今如鄭氏𨿽禮宜從厚然未爲當喪禮當從儀禮爲正案公羊傳三年之喪實以二十五月荀子禮論三年之喪二十五月而畢漢以前無有以禫爲二十七月者言之自戴氏徳始而康成主之王肅駁論朱子亦以爲然累朝隨諸儒之議論爲廢置魏晉以後用王肅之說至宋依王淮之奏攺用鄭義至今因之此兩家者持論紛紛要之皆古人所有也古者祥禫之日不以忌辰而以卜筮凶事先逺日則必於後月先卜之可知也如祥禫俱於近日得吉則二十五月矣若祥禫俱於逺日得吉則遂至二十七月矣而制服之初意則以二十五月爲斷蓋再期而又有奇則以是爲三年耳

是月也吉祭猶未配

正義鄭氏康成曰是月是禫月也當四時之祭月則祭猶未以某妃配某氏哀未忘也少牢饋食禮祝祝曰孝孫某敢用柔毛剛鬛嘉薦普淖用薦歲事於皇祖伯某以某妃配某氏尙饗敖氏繼公曰至是方云吉祭則於祔云如饋食者亦大約言之耳猶未配謂孝子之母𨿽先其父而卒者此時猶未以之配祭也蓋此祭主於安其父之神靈故不及其母與所謂薦其歳事者不同也禫之月卽安吉祭所以安神大戴記言諸侯遷廟事畢乃擇日而祭焉正此意也賈氏公彥曰禫祭仍在寢此月當四時吉祭則於廟案雜記云男子附於王父則配女子附於王母則不配注云配謂並祭王母不配則不祭王父也據此則此未配云者専指新入廟之父而言不謂自祖以上也若祖以上則祔已配矣何吉祭而不配乎當四時之祭月則禫月是也遷其祖而以新死者入祖廟旣入祖廟乃以吉祭祭之而不及其他敖氏所云是也若禰及祭四代若大祖者則別筮日祭之與或後一時乃祭之與曰一月而三祭得無數乎曰大祥爲變除也禫爲反吉也吉祭爲新遷也各有取焉不可以常時拘也

右記祥禫

欽定儀禮義疏卷三十三﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷三十四

特牲饋食禮第十五之一

正義鄭氏康成曰謂諸侯之士祭祖禰於五禮屬吉禮敖氏繼公曰此篇言士祭其祖之禮賈氏公彥曰祭法云適士二廟官師一廟孔氏穎達曰若大宗子爲士得立祖禰二廟也吳氏澄曰此禮大戴第七小戴第十三別錄第十五注不見次第補之

案經文筮日筮屍眀云適其皇祖某子則此篇當是適士祭其祖之禮注兼祖禰言者以適士二廟祭其祖之禮如是則祭其禰之禮亦當如是且以官師祖禰共廟而論祭其祖之禮如適士則祭其禰之禮亦當如適士可推而知也

存疑賈氏公彥曰祭無問一廟二廟皆先祭祖後祭禰無問尊卑廟數多少皆同日而祭以此及少牢惟筮一日眀不別日祭也

案特牲少牢所迎惟一屍則所饗惟一世所謂犆祭也王制天子三時皆祫而春則犆諸侯秋冬皆祫而春夏有犆時以此推之則士大夫亦當祫犆並有矣此特牲士犆祭之禮故筮屍防屍祝辭皆專稱祖而不及禰然自夙興視殺以訖送賔徹俎爲時良久矣豈堪以勞倦之餘再承一祭乎況大夫又有賔屍堂事而廟則三諸侯天子又以眀日繹祭禮隆樂盛而廟則以五以七其何以同日而祭乎此殆不然也蓋祫則萃羣廟之主而祭之犆則惟一廟而已故士𨿽祖禰共廟而犆祭祖則不及禰若犆祭禰亦不及祖可知所以致其專一而使所祭者得伸其尊也一歳四時祫多犆少則其餘𨿽暫輟一時之祭而亦無嫌矣

通論朱子曰王制天子七廟諸侯大夫士降殺以兩而祭法又有適士二廟官師一廟之文大抵士無大祖而皆及其祖考也又曰韋成劉歆廟數不同韋以後稷始封文武受命而王三廟不毀與親廟而七歆謂七者其正法可常數者宗不在此數中苟有徳則宗之故殷有三宗由是言之宗無數也班固以歆爲是今未能決姑兩存之又曰程子以爲髙祖有服不可不祭𨿽七廟五廟亦止於髙祖𨿽三廟一廟以至祭寢亦必祭及於髙祖但有疏數不同耳疑最得祭祀本意今以祭法考之𨿽未見祭必及髙祖之文然有月祭享嘗之別則古者祭祀以逺近爲疏數亦可見矣問官師一廟只祭得父母無乃不盡人情曰位卑則流澤淺理自如此

案士一廟祭止及父母爲犆祭言之也然此經則祭其祖亦犆矣若祫則祖禰並祭而迎二屍可知也程子謂祭必及髙祖但疏數不同而朱子以爲最得祭祀本意蓋髙曾人所逮事也生事之而歿後無一日之祭於心不安且承重者或上及髙曾服以斬衰而卽吉後輒廢其祭於理不順聖人制禮夫豈甚逺於人情疑士一廟者祖禰共之而祫亦有時由曾以及髙蓋曾髙無廟不妨於祖禰之廟祭之也如士爲其祖承重而祔以其班自當祭髙祖而以祖祔焉此亦其一徴矣又案廟制據王制禮器士惟一廟而已祭法則云適士二官師一而士喪禮記亦有二廟則先朝禰後適祖之文是則士或二廟或一廟也其一廟者康成以爲祖禰共廟是已至適士官師乃以上士若中下士分屬之恐未必然上下大夫同三廟五等諸侯同五廟不應上士遽異於中下也且於適字之義亦不相應疑所謂適士者乃世族之大宗爵𨿽爲士而世適相承上繼繼別之宗爲百世不遷者則自當有別子爲祖之廟於以合食而收族焉所謂宗子祭則族人皆侍者此耳若然則其祖若禰仍共一廟𨿽犆祭其祖亦於禰廟中行事而已

特牲饋食之禮【食音嗣】

正義左傳卜日曰牲韋氏昭曰凡牲一爲特二爲牢李氏如圭曰特牲一豕也敖氏繼公曰士祭用三鼎乃以特牲名之者主於牲也少牢放此鄭氏康成曰祭祀自孰始曰饋食【賈疏自孰始者見天子諸侯饋食已前有灌鬯朝踐之事】饋食者食道也【賈疏食道是人飲食之道孝子於親𨿽死事之若生故用生人食道饋之】

案周官大宗伯以肆獻祼享先王又曰以饋食享先王是二者祭之大節而大夫士之祭斷自饋食始也但饋食同而牢禮品物則不同大夫少牢士特牲所以爲隆殺也天子食用六谷祭用六齍大夫黍稷四惇士黍稷二惇是則饋食同而所饋亦不同矣通論賈氏公彥曰天子諸侯有室中二祼及堂上薦血腥之禮大夫士則無此二者是以皆云饋食之禮案春官大宗伯職以肆獻祼享先王以饋食享先王肆獻祼必兼饋食而饋食則不先肆獻祼此禮之一隆一殺者也然則天子諸侯之吉祭亦有不以肆獻祼而以饋食者矣如士冠之或醴或醮若殺若不殺士昏之親迎若不親迎大夫少牢禮之賔屍若不賔屍皆備一隆一殺而任人之臨時變通蓋不獨三年喪畢之吉祭自饋食始如鬯人廟用修鄭注之說而已也

不諏日【諏子須反】

正義鄭氏康成曰諏謀也士賤職防時至事暇可以祭則筮其日矣【賈疏士祭時至有事不得暇則不可以私廢公若大夫以上尊時至惟有喪故不祭自余吉事皆不廢祭】不如少牢大夫先與有司於廟門諏丁巳之日敖氏繼公曰諏日謂諏其所筮之日也大夫將祭而筮有諏日之禮此云不諏日則是祭禮之序先尊後卑亦可見矣不諏日則所筮之日亦在旬內所以下於大夫賈氏公彥曰凡士言不者對大夫以上言之

案大夫祭用丁己柔日由前丁巳至後丁己旬有一日筮得吉卽於是日齊不得不於前筮一日諏之耳士不諏者少牢疏云士只有致齊無散齊無所用其諏也且君祭大夫士與執事焉大夫祭士或與執事焉則士固不能豫諏日矣

及筮日主人冠端卽位於門外西面

正義鄭氏康成曰冠端謂冠端下言者冠有不端者【賈疏不端則朝服下記云助祭者朝服若然端一冠冠兩服也】敖氏繼公曰士筮當朝服今乃端者不可逾其祭服也筮與祭皆與神交故主人之服不宜有異賈氏公彥曰冠禮云筮於廟門此不言廟者冠非祭恐不在廟故言廟此祭於廟筮在廟門可知李氏如圭曰孝子不知鬼神降格之時故因卜筮以請敬之至也

案周官筮人職凡國之大事先筮而後卜則知於輕事有專卜或專筮者矣士大夫之祭日筮而不卜以其輕於侯王之祭故也

子姓兄弟如主人之服立於主人之南西面北上正義鄭氏康成曰所祭者之子孫言子姓者子之所生小宗祭而兄弟皆來與焉【賈疏小記云繼別爲宗繼禰爲小宗注云小宗有四五世而遷繼禰者長者爲小宗親弟𨿽異宮皆來祭繼祖者從父昆弟皆來祭繼曽祖者從祖昆弟皆來祭繼髙祖者族祖昆弟皆來祭皆據小宗而言也】宗子祭則族人皆侍【賈疏此據書傳而言康誥傳雲天子有事諸侯皆侍又云宗室有事族人皆侍終日注云事謂祭祀】敖氏繼公曰子姓主人之子也先子姓而後兄弟蓋以主人之服親疏爲序也若行禮之次則自長者始子姓而下之服亦端統於主人也李氏如圭曰祭統有事於大廟則羣昭羣穆咸在而不失其倫此之謂親疏之殺

案鄭注小宗祭而兄弟皆來與焉宗子祭則族人皆侍眀乎大宗之與祭比小宗人數爲多其於主祭之宗子或有在子行者或有在兄弟行者故經言兄弟必兼子姓也然詳經之本義似不主此蓋所云子姓者依主人之嗣子立文也尊祖故敬宗敬宗故重適觀下文嗣舉奠而兄弟不得與焉祭畢有餕嗣爲上而兄弟不敢躐焉此所以退兄弟於子姓之後也與兄弟中伯叔父及其他上下輩行皆賅焉

有司羣執事如兄弟服東面北上

正義鄭氏康成曰士之屬吏也賈氏公彥曰左傳士有隸子弟如兄弟服者如主人冠端敖氏繼公曰有司羣執事者公臣私臣之共筮事者也此時未有賔故有司羣執事皆如賔位西方東面北上案第云有司足矣必兼羣執事者其人有專職則謂之有司如筮人宗人祝佐食之屬是也其人不必有專職而奔走服勞如滌器陳幾席沃盥之類不可以專職名也故以羣執事槪之

席於門中闑西閾外【闑魚列反閾於逼反注古文闑作槷閾作蹙】

正義鄭氏康成曰爲筮人設之也賈氏公彥曰士冠禮云筮與席所卦者具饌於西塾乃言布席於門中此省文

筮人取筮於西塾執之東面受命於主人

正義鄭氏康成曰筮謂蓍也敖氏繼公曰筮人說見士冠禮云取筮於西塾見其所饌者與士冠禮同也亦抽上韇兼執之賈氏公彥曰冠禮筮人執防抽上韇兼執之此不言皆互見

案筮人亦名筮史雜記大夫士筮宅以史鄭注云筮史筮人也少牢稱史此篇稱筮人其義同

宰自主人之左贊命

正義鄭氏康成曰贊佐也逹也敖氏繼公曰儀禮他篇凡於贊命者皆言自右與少儀所謂詔辭自右者合惟此經言自左似無他義蓋字誤耳左當作右存疑鄭氏康成曰贊命由左者爲神求變也賈氏公彥曰士冠禮宰自右少退贊命少儀曰贊幣自左詔辭自右此祭祀故宰自左贊命爲神求吉變於常禮也

案爲求神變於義無取且在左則不便於詔辭而受命者之面鄕轉還亦不相當矣云字誤者近之宰已見士冠禮

命曰孝孫某筮來日某諏此某事適其皇祖某子尙饗正義熊氏安生曰稱孝子對禰爲言稱孝孫對祖爲言李氏如圭曰禮記祭稱孝孫以其義稱也敖氏繼公曰來日某亦謂丁若已也某事卽歳事也適其皇祖某子謂主人適其廟而祭之也尙饗謂其日若吉庶防其神饗之也下筮屍放此不言以某妃配變於大夫之筮辭也若其祝辭則亦當言之鄭氏康成曰皇君也言君祖者尊之也某子者祖字也伯子仲子也【賈疏子爲男子美稱故以某爲伯仲五十字下篇云皇祖伯某鄭以某在伯下故爲祖字解之與此異】尙庶防也士祭曰歳事此言某事又不言妃者容大祥之後禫月之吉祭

案此篇無祝祝之辭大約彷少牢則固當有某妃配某氏之云矣命筮無之則大夫士或有異與鄭以此經容禫月之吉祭者喪自練祥而後筮日筮屍漸與吉祭同至禫月而適值時祭則直行特牲饋食禮惟祝辭不稱某妃配而已所謂是月吉祭猶未配也此經不言妃鄭故舉以見例少牢饋食若命辭祝辭不稱某妃配亦同

筮者許諾還卽席西面坐卦者在左卒筮寫卦筮者執以示主人【還音旋下並同】

正義敖氏繼公曰還亦右還也寫卦卦者也鄭氏康成曰士之筮者坐蓍短由便【賈疏決少牢卿大夫蓍長立筮由便與士不同】卦者主畫地識爻爻備以方寫之

主人受視反之筮者還東面長占卒告於主人占曰吉【長知丈反】

正義鄭氏康成曰長占以其年之長防旅占之賈氏公彥曰士冠禮筮人還東面旅占此經直雲長者見從長者爲始敖氏繼公曰長占長者以次占之此與旅占互見也

案還亦右還南行乃東面

若不吉則筮逺日如初儀

正義鄭氏康成曰逺日旬之外日賈氏公彥曰案少牢云若不吉則及逺日又筮日如初鄭注云及至也言至逺日又筮日眀不幷筮也此不言及則幷筮敖氏繼公曰謂卽於其日攺筮之亦見其異於大

夫也

通論賈氏公彥曰據曲禮吉事先近日假令孟月先於上旬內筮筮不吉乃用中旬之內更筮又不吉更用下旬內筮筮不吉卽止不祭孔氏穎達曰一卜不吉又卜以至於三三若不吉則止筮亦然張子曰據儀禮惟有筮逺日之文不云三筮筮日之禮止是二筮先筮近日後筮逺日不從則直用下旬逺日蓋亦足以致聽於鬼神之意而祀則不可廢

宗人告事畢

正義敖氏繼公曰亦徹筮席乃告

案自筮日以後凡告事畢者皆宗人周官肆師祭祀禮成則告事畢禮官之職也

右筮日

前期三日之朝筮屍如求日之儀

正義鄭氏康成曰三日者容宿賔視濯也敖氏繼公曰如求日之儀兼若不吉而攺筮者言也

案少牢筮屍前祭之二日而士必三日者大夫筮日畢卽官戒齊期士旣無暇爲七日之戒又必無祭而不致齊之事故前期三日之朝筮屍容以筮尸之日爲致齊之始也

通論何氏休曰祭必有屍者節神也禮天子以卿爲屍諸侯以大夫爲屍卿大夫以下以孫爲屍夏立屍殷坐屍朱子曰古人祭祀無不用屍非惟祭祖禰用尸祭外神亦用屍不知祭天地如何想惟此不敢爲屍杜佑謂古人用屍蓋上古朴陋之禮看來古人自有深意非朴陋也

案祭必立屍程子說已見士虞禮朱子謂惟祭天地想不敢爲屍蓋以無敢爲之屍者故意其然也然夏官節服氏職郊祀裘冕二人執戈送逆屍從車則郊亦有屍與

命筮曰孝孫某諏此某事適其皇祖某子筮某之某爲屍尙饗

正義鄭氏康成曰某之某者字屍父而名屍也字屍父尊鬼神也連言其親庶防其馮依之也【賈疏曲禮云爲人子者祭祀不爲屍然則屍卜筮無父者諱則不稱名故知屍父曰某是字屍旣對父故某爲名】大夫士以孫之倫爲屍【賈疏祭祖則用孫列皆取於同姓之適孫】敖氏繼公曰某之某謂某之子某也春秋傳潘尫之黨申鮮虞之摯皆謂其子也特見命詞明其餘皆如求日之儀案重言某者正著其在孫列而不在子列且以其父爲祖所識也

通論孔氏穎達曰外事屍異姓內事屍同姓賈氏公彥曰案祭統孫爲王父屍鄭注云取於同姓之適孫也天子諸侯宗廟之祭亦用孫之倫但取卿大夫有爵者爲之故鳬鷖之詩皆言公屍又曾子問卿大夫將爲屍於公是也若大夫士之祭屍無問成人與防皆得爲之故曾子問篇中孔子答曾子曰祭成喪者必有屍屍必以孫孫防則使人抱之是也

案宗廟之屍必以同姓取其精气合也必以孫之倫昭穆同也必以適不敢以賤者依吾親也必以無父者兩無所妨其尊也此數者喪祭吉祭同者也其有不同者喪祭不筮屍尙質也吉祭則筮屍矣練與大祥亦筮屍漸而之吉也吉祭無女屍而防祭有女屍何也以婦人防不可以男子爲屍也吉祭而後同幾有牉合之道焉陽統陰陰從陽斯不用女屍矣防祭𨿽用屍而屍偶不備則無屍者有之若吉祭則不可無屍無屍是殤之也子孫而殤其祖考焉可乎右筮屍

乃防屍

正義敖氏繼公曰亦目下事也鄭氏康成曰防讀爲肅肅進也進之者使知祭日當來古文防皆作羞凡宿或作速【賈疏若公食大夫速賔之類】記作肅【賈疏曲禮主人肅客而入是也】周官亦作防【賈疏大宗伯文防視滌濯是也】賈氏公彥曰前無戒而直有防者文不具其實亦有戒也凡防者必先戒戒者不必防防屍與防賔無厥明之文則二者同日防屍云乃是緩辭則與筮屍別日

主人立於屍外門外子姓兄弟立於主人之後北面東上正義鄭氏康成曰不東面者來不爲賔客【賈疏決冠禮防賔主人東面】子姓立於主人之後上當其後【賈疏陪主人後東頭爲上者不得過主人】賈氏公彥曰爲屍者父象也主人有子道故北面敖氏繼公曰上言筮屍如求日之儀則是筮時兄弟咸在所筮者亦存焉筮之而吉不卽告之乃於其旣歸也然後親防之於其門者尊之而不敢苟也北面者尊屍若不敢必其西面見已然

案注云子姓當其後蓋以下文嗣子及兄弟籑東面北上者決之則此之東上嗣子當主人之後長兄弟次之

屍如主人服出門左西面

正義鄭氏康成曰不敢南面當尊敖氏繼公曰出門左西面見賔客之正位也主人北面屍不南面見之者辟尊者之禮也

案屍得如主人服者惟士與大夫耳自國君而上多有不如主人服者矣詳見曾子問防服小記

主人辟皆東面北上【辟音避】

正義鄭氏康成曰順屍敖氏繼公曰辟者起敬也蓋在屍出門時皆皆子姓兄弟也是時子姓兄弟亦立於主人之後而上當其後也

案下記云屍入主人及賔客皆辟位出亦如之此方防屍屍出而卽辟敬於始也

主人再拜屍答拜

正義鄭氏康成曰主人先拜尊屍【賈疏決下文防賔賔先拜主人乃答拜】敖氏繼公曰屍不先拜者以將爲屍故變於賔主禮答拜亦再拜賈氏公彥曰少牢防屍主人再拜稽首祝釋辭訖屍乃拜此屍答拜後宗人乃擯辭者士屍卑

宗人擯辭如初卒曰筮子爲某屍占曰吉敢防

正義鄭氏康成曰宗人擯者釋主人之辭如初者如宰贊命筮尸之辭【賈疏筮屍時𨿽不見宰贊命以筮屍如求日之儀筮日時有宰贊命則筮屍時亦有宰贊命可知】卒曰者著其辭所易也

案擯相者皆宗人周官凡享祀大宗伯詔相王之大禮小宗伯詔相王之小禮亦禮官事也

祝許諾致命

正義敖氏繼公曰祝事屍者也故於此卽使之致命以見其意鄭氏康成曰受宗人辭許之傳命於屍始宗人祝北面至於傳命皆西面受命東面釋之賈氏公彥曰大夫下人君惟有祝擯此使宗人擯又有祝傳命士卑不嫌兩有

屍許諾主人再拜稽首

正義鄭氏康成曰其許亦宗人受於祝而告主人敖氏繼公曰拜稽首亦尊屍也屍旣許諾則成爲屍故於此不答拜

案少牢防屍前後皆稽首此則前再拜而後乃稽首亦主於相變屍不答拜者爲祖宗許也

屍入主人退

正義鄭氏康成曰相揖而去屍不拜送屍尊賈氏公彥曰少牢云主人退屍送揖不拜此經屍入後乃言主人退則屍不送可知屍不送者士卑也敖氏繼公曰屍旣許諾則有祖道故不俟主人之退而先入見其尊亦變於大夫屍

右防屍

防賔賔如主人服出門左西面再拜主人東面答再拜正義賈氏公彥曰防一人備三獻之賔

案大夫尊防戒皆使官不躬親士則親肅賔長其眾賔當亦使人防之

宗人擯曰某薦歳事吾子將涖之敢防【涖音利】

正義鄭氏康成曰薦進也涖臨也言吾子將臨之知賔在有司中今特肅之尊賔耳李氏如圭曰賔卽筮時有司知有祭祀矣賔不筮者主人爲獻主賔助祭而已敖氏繼公曰此云吾子將涖之是向者賔已許之矣然則筮日之後亦當有戒賔之儀如士冠禮所記者經不見之文略耳筮屍防屍防賔皆同日爲之故下文別云厥眀以別之郝氏敬曰前言諏某事此言歳事義互備

通論賈氏公彥曰下記云公有司門西北面東上獻次眾賔私臣門東北面西上獻次眾兄弟公有司私臣選以爲賔者入適西階以俟行事不選爲賔者公有司門西北面私臣門東北面亦皆得與於獻案公有司私臣敖氏之解爲的見本篇記及喪服士防禮

賔曰某敢不敬從主人再拜賔答拜主人退賔拜送正義敖氏繼公曰主人防辭擯者釋之是賔之對辭亦擯者傳之矣

案上文賔先拜主人尊主人也此賔答而主人先拜賔成其爲賔也賔拜送者禮之常故不同於屍也右防賔

厥眀夕陳鼎於門外北面北上有鼏【鼏茫狄反注古文鼏爲密】正義鄭氏康成曰防賔之眀日夕敖氏繼公曰門外不言東方可知也北面北上亦放祭時陳鼎之位也鼎而鼏亦爲不宜塵

案祭時陳鼎西面非北面但北上之位同耳凡鼎卒脀則設鼏此則陳而未脀疑不用鼏矣而亦有鼏致絜之至也

通論楊氏復曰鼎數自一至十二一鼎者特豚無配也士冠醮子士昏婦盥饋舅姑士防小斂之奠朝禰之奠用之三鼎者豕魚臘也特牲饋食昏禮共牢士防殯奠朔月奠遷祖奠用之五鼎者羊豕魚臘膚也少牢饋食聘禮致飧眾介玉藻諸侯朔月用之七鼎者牛羊豕魚臘腸胃膚也公食下大夫之禮九鼎者牛羊豕魚臘腸胃膚鮮魚鮮臘也公食上大夫之禮十鼎者正鼎七牛羊豕魚臘腸胃膚陪鼎三膷臐膮也聘禮致飧上介鼎七羞鼎三是已十二鼎者正鼎九牛羊豕魚臘腸胃膚鮮魚鮮臘陪鼎三膷臐膮也聘禮宰夫朝服設飧鼎九羞鼎三周禮膳夫王日一舉鼎十有二物皆有俎是已少牢五鼎大夫之常事又有殺禮而用三鼎者如有司徹乃升羊豕魚三鼎臘爲庶羞膚從豕去臘膚二鼎以其賔屍殺於正祭故用少牢而鼎三也又士禮特牲三鼎有以盛奠加一等用少牢者如旣夕遣奠陳鼎於門外是也郊特牲曰鼎俎奇而籩豆偶以象陰陽鼎有十有十二者以其正鼎與陪鼎別數則爲奇數也

存疑鄭氏康成曰門外北面當門也賈氏公彥曰經直雲門外不言門之東西故知當門下篇少牢陳鼎在門東此當門者士卑避大夫故也

案門外卽門東敖說爲長蓋士虞禮陳鼎門外之右吉祭反是則在門左可知又少牢正祭陳鼎東方當序西面特牲正祭之位從同獨於門外陳鼎變而當門於義無取

棜在其南南順實獸於其上東首【棜於庶反】

正義鄭氏康成曰順猶從也棜之制如今大木轝上有四周下無足獸臘也士臘用賈氏公彥曰案士虞記陳牲於廟門外北首西上注云言牲臘在其中西上變吉此實獸棜上東首不與牲相統敖氏繼公曰獸言東首而不言足者以其足左右出故也案士防下篇棜亦南順但彼設於堂下以饌甒篚豆籩此則設於門外以置臘耳牲縱而臘橫東首吉禮之正也則士虞臘西首可見矣

牲在其西北首東足

正義鄭氏康成曰其西棜西也東足者尙右也牲不用棜以其生賈氏公彥曰豕縛其足陳之東足寢其左敖氏繼公曰吉祭牲宜東上今臘在棜而豕反居西又異其所向是無所上也以其未卽殺故生死不可以相統與

案棜與牲皆在鼎南則棜稍東而牲稍西鼎直二者之間與臘在牲東者以其饌於棜也有棜者在東無棜者在西則自西視之便也臘東首牲東足吉祭主於東方東方陽也

設洗於阼階東南壺禁在東序豆籩鉶在東房南上幾席兩惇在西堂【鉶古刑惇音對下同】

正義鄭氏康成曰西堂西夾室之前近南賈氏公彥曰西堂卽西廂爾雅注夾室前堂謂之廂敖氏繼公曰豆籩鉶蓋在東房之東墉下南上者豆二以並在南二籩次之此未實之故南上之文惟主於器士家亦有左右房於此見之矣

案壺爲酌奠而設以新濯故覆之下記云覆兩壺是也東房者婦人之位在焉豆籩鉶皆主婦所有事故在東房也少牢云饌豆籩與篚於房中放於西方是東上也此南上則縱橫相變矣其自東墉下陳之則一也

存疑鄭氏康成曰東房房中之東當夾北

案東房對西房而言謂此所陳在東房之東可也以房中之東爲東房不可也東房在正室之東夾室又在東房之東若夾室之北則北堂下之東矣鄭氏以夾室之北一架通爲東房非也

餘論楊氏復曰案儀禮吉凶所用或一豆一籩或二豆二籩或四豆四籩此士大夫之禮然也周官醢人掌四豆之實朝事之豆饋食之豆加豆之實羞豆之實籩人掌四籩之實朝事之籩饋食之籩加籩之實羞籩之實此天子之薦禮也禮器雲天子之豆二十有六諸侯十有六此天子諸侯所用之數也又案聘禮歸饔餼二十豆公食大夫下大夫六豆上大夫八豆此皆諸侯待聘賔之禮也周官掌客上公豆四十侯伯豆三十有二子男豆二十有四此天子待諸侯之禮也掌客之豆較之禮器之豆數又多焉何耶或曰禮器之數用數也掌客之數陳數也

主人及子姓兄弟卽位於門東如初

正義鄭氏康成曰初筮位也

賔及眾賔卽位於門西東面北上

正義鄭氏康成曰不言如初者以賔在而宗人祝不在敖氏繼公曰此時方修祭事助祭之賔宜來視之以其不在向者有司羣執事之中故此𨿽東面北上而不如初之文賔旣位於此則公臣私臣不敢與之齒而位於他所矣下文云宗人祝立於賔西北東面南上又記云公有司門西北面東上私臣門東北面西上足以眀祭時有司之屬不在賔位也審矣案助祭者統言之皆曰執事經云執事之俎陳於階間是也自子姓兄弟而外統言之皆曰賔下經獻酬諸禮長賔長兄弟以下各分兩行是也其公有司私臣亦在賔內而另分二列於下則又以貴賤殊之公有司在西繼賔黨也私臣在東則以其私也而主道統之所以主人及子姓兄弟如初而賔以下不如初也

宗人祝立於賔西北東面南上

正義鄭氏康成曰事彌至位彌異宗人祝於祭宜近廟敖氏繼公曰祭事將至宗祝之位宜異於有司故外位在此南上宜變於賔

主人再拜賔答再拜三拜眾賔眾賔答再拜

正義敖氏繼公曰眾賔答一拜言再者字誤也存疑鄭氏康成曰眾賔再拜者士賤旅之得備禮也【賈疏案有司徹主人降拜眾賔於門東三拜眾賔皆答一拜注云所以不再拜者辟國君故也此士賔再拜者以士賤故眾賔得致禮】

案鄕飲禮眾賔皆答一拜有司徹眾賔亦皆答一拜則此禮不應特異注防所云蓋未必然

主人揖入兄弟從賔及眾賔從卽位於堂下如外位【從如字】

正義鄭氏康成曰爲視濯也敖氏繼公曰如外位則子姓宗人祝皆在其中矣不言者省文也子姓之入亦先於兄弟宗祝之入宜後於眾賔

案外位如筮位則主人立於門東西面子姓兄弟立於主人之南西面北上此主黨也其不如筮位者賔眾賔立於門西東面北上宗人祝立於賔西北此賔黨也公有司當於西方北面東上私臣當於東方北面西上但無門以爲之節耳經云如外位則外位還當以內位決之士防朝夕臨之外位則公有司私臣在大門內之東西以其直當寢門與廟門異也

宗人升自西階視壺濯及豆籩反降東北面告濯具正義鄭氏康成曰濯漑也不言惇鉶者省文也東北面告緣賔意欲聞也【賈防主人在東階之下宗人降自西階宜東面告濯具以賔在西亦欲聞之所以不正面告】言濯具不言絜以有幾席【賈疏洗濯當告絜不洗者告具而已幾席不在洗內故不言絜決下舉鼎鼏云告絜】敖氏繼公曰宗人亦旣立於賔西北之位乃升於壺言濯以見其餘不言惇鉶幾席省文也東北面鄕主人濯具謂所濯者已具也此亦有不必濯者乃云濯具者總言之耳通論賈氏公彥曰春官宗伯防眂滌濯大宰涖之特牲禮得與人君同者士卑也少牢當祭日摡祭器下人君也孔氏穎達曰天子宗伯眂滌濯王后不眂諸侯夫人視濯特牲宗人視濯諸侯與士不必盡同也

賔出主人出皆復外位

正義鄭氏康成曰爲視牲也敖氏繼公曰惟言賔主人出文又省矣

宗人視牲告充雍正作豕

正義鄭氏康成曰充猶肥也雍正官名也北面以策動作豕視聲气敖氏繼公曰雍正亦公有司給事者云雍正者以事名之李氏如圭曰地官充人展牲則告牷牲無疾則聲和

宗人舉獸尾告備舉鼎鼏告絜

正義鄭氏康成曰備具也敖氏繼公曰此所吿之儀亦皆東北面朱子曰升視壺濯籩豆之屬降告濯具又視牲告充已乃舉鼎鼏告絜禮之次也

請期曰羮飪【飪而甚反】

正義鄭氏康成曰期祭早晏之期也肉謂之羮飪孰也謂眀日質明時而曰肉熟重豫勞賔宗人旣得期西北面告賓有司敖氏繼公曰言以羮飪爲節則質眀可知請期而主人自告之亦異於大夫請期蓋東面旣得期西北面告賓東北面告兄弟

告事畢賓出主人拜送

正義敖氏繼公曰送於外門外

右視濯視牲爲期

案天子國君宿視滌濯少牢禮移之祭日辟君也防謂士位卑故不嫌於先期行禮然尙有一說大夫尊助祭者多以饔人廩人司宮等官推之凡公有司私臣之奔走廟中者視士不啻數倍焉𨿽同日行禮而寛然有餘士則助祭者少則𨿽欲辟君而有所不暇亦勢當然也周官眂濯省牲皆大小宗伯與肆師掌之故此節禮儀以宗人爲主祝接神者也𨿽同卽位而不與其事

夙興主人服如初立於門外東方南面視側殺

正義鄭氏康成曰夙早也興起也主人服如初則其餘有不端者【賈防主人服如初冠端也其餘有不端者下記云特牲饋食其服皆朝服注謂賔及兄弟也惟屍祝佐食與主人同服】側殺殺一牲也敖氏繼公曰東方蓋當東塾少南鼎之西也

通論賈氏公彥曰司弓矢職凡祭祀共射牲之弓矢注云射牲示親殺也國語云禘郊之事天子必自射其牲又云諸侯宗廟之事必自射其牲天子於郊射牲諸侯宗廟亦親殺大夫士不敢與君同故視之而不殺也側特也冠禮云側尊一甒醴在服北少牢司馬刲羊司士擊豕以其二牲不云側也

案祭祀自國君已上牲必親殺以有朝踐薦血毛之禮少牢特牲之祭自饋孰始則第視殺而已不必親矣故大夫士之禮同

主婦視饎爨於西堂下【饎尺志反注古文饎作糦周官作】

正義鄭氏康成曰炊黍稷曰饎宗婦爲之【賈防下記云屍卒食而祭饎爨注云舊說宗婦祭饎爨是宗婦爲之可知】西堂下者堂之西下也爨近西壁南齊於坫【賈疏士防記設棜於東堂下南順齊於坫明設爨西堂下齊於坫可知】賈氏公彥曰主婦視饎爨猶主人視側殺敖氏繼公曰視之當東面爨亦東面

案虞祭饎爨在東堂下西面吉祭反是則在西堂下東面可知主人視側殺重血食也主婦視饎爨重饋食也

亨於門外東方西面北上【亨普庚反】

正義鄭氏康成曰亨煮也煮豕魚臘以鑊各一爨【賈疏少牢羮定饔人陳鼎五三鼎在羊鑊之西二鼎在豕鑊之西故知用鑊也】詩云誰能亨魚漑之釡鬵敖氏繼公曰此亦以亨者見爨之面位也東方於陳鼎之處則又東矣北上豕爨在北魚臘亞之

羮飪實鼎陳於門外如初

正義鄭氏康成曰初視濯時也敖氏繼公曰士昏禮旣實鼎陳於門外東方北面北上謂此時也是言如初則上文所謂門外亦其東方明矣

尊於戶東酒在西

正義鄭氏康成曰戶東室戶東酒在西尙之通論賈氏公彥曰鄕飲酒鄕射皆酒在西尊酒在東若燕禮大射惟君面尊不從此義

實豆籩鉶陳於房中如初

正義鄭氏康成曰如初者取而實之旣而反之敖氏繼公曰如初亦如其南上之位也記曰賓與長兄弟之薦自東房其餘在東堂然則祝主人主婦賓長長兄弟之豆籩亦皆二以並相繼而陳於鉶之北矣

執事之爼陳於階間二列北上

正義鄭氏康成曰執事謂有司及兄弟二列者因其位在東西祝主人主婦之俎亦存焉【賈疏士虞記祝俎陳於階間惇東彼虞不致爵故不見主人主婦俎此吉祭有主人主婦致爵其俎陳於階間可知少牢主人主婦無俎者以三獻禮成別爲賔屍正祭無致爵故無俎賔屍行三獻致爵乃有俎不賔屍亦於三獻屍爵止行致爵乃有俎也】不升鼎者異於神【賈疏前俎升鼎而入設於階前此云陳於階間二列故知不升鼎】敖氏繼公曰執事謂凡執祭事者也主人及祝以下之通稱其俎二列北上東列則阼俎爲上西列則祝俎爲上其內兄弟之俎則當次於兄弟也此執事之文所包者廣與前後所云者不同郝氏敬曰俎自北陳而南先獻者居北

案此則賓亦包於執事中而所筮之賓卽於僚屬擇之也明矣

盛兩惇陳於西堂借用萑幾席陳於西堂如初【盛音成借慈夜反萑音完注古文用爲於】

正義鄭氏康成曰盛黍稷者宗婦也萑細葦敖氏繼公曰盛乃借之重黍稷也

案陳饌必詳其方與其次者亦取祭時便於設也實鼎而北上如初則主人眾執事舉鼎之先後視此矣實豆實籩如初則薦屍祝佐食凡出自東房者後先之序視此矣實鉶如初則位於豆南者南陳視此矣階間之俎二列北上則主人主婦賓兄弟以下凡有俎者其東西之方後先之等視此矣士虞禮饌黍稷二惇西上下文又曰設二惇於俎南黍其東稷其饌也黍在稷先其設亦然以是知具饌之序卽陳設之序而此之兩惇西上不言者文略也

屍盥匜水實於槃中簞巾在門內之右

正義鄭氏康成曰設盥水及巾屍尊不就洗又不揮【賈疏揮振去水使手幹左傳奉匜沃盥旣而揮之是也今有巾故不揮】門內之右象洗在東凡鄕內以入爲左右鄕外以出爲左右李氏如圭曰屍盥在門右據向內也敖氏繼公曰亦匜在槃中南流簞巾在其右盥以槃匜說見公食大夫禮

案屍盥匜水謂屍所盥之匜水也槃簞巾皆在門右屆屍入則侍盥者執之趨門左以就之

祝筵幾於室中東面

正義鄭氏康成曰爲神敷席也至此使祝接神【賈疏上視濯時宗人祝立於賓西北東面南上至入廟時宗人獨升視濯及出門外視牲告充未有使祝之文至此臨祭使祝敷席故云至此使祝接神也】敖氏繼公曰幾亦右之孔氏穎逹曰祭以某妃配其幾皆同不特設程子曰祭止一位者夫婦同饗

案少牢言右幾此言東面互相偹也自國君以上祭祀筵幾皆司幾筵設之大夫無司幾筵之官故司宮設筵祝設幾士則皆祝設之又殺矣天子筵三重諸侯再重大夫士一重禮器孔疏云大夫士祭祀止一席是也

右亨饎陳設

主婦纚筓宵衣立於房中南面【纚所綺反又山買反】

正義鄭氏康成曰主婦主人之妻𨿽姑存猶使之主祭祀內則曰舅沒則姑老冢婦所祭祀賓客每事必請於姑凡婦人助祭者同服【賈疏經及記不見主婦及宗婦異服之文知同服者少牢云主婦贊者一人亦髲鬄衣侈袂與主婦同】敖氏繼公曰大夫妻祭服禒衣侈袂則此宵衣乃次扵禒衣者耳纚筓士妻首飾之常言之者見其無異飾也李氏如圭曰記云祭必夫婦親之所以備外內之官也官備則具備

案士冠以爵弁服爲盛而易服則以端女昏以次純衣纁衻而俟見則纚筓宵衣以此相準是宵衣與端對也士下大夫其祭服端則士妻服宵衣爲稱纚筓宵衣說見士昏禮

通論賈氏公彥曰內司服天子諸侯王后以下助祭者皆不同服尊卑差等也大夫士婦人助祭同服禮窮則同

主人及賓兄弟羣執事卽位於門外如初

正義敖氏繼公曰此於賓兄弟之下言羣執事則是指公有司私臣而言也宗人祝亦在賓西北其他則在門西若門東與其在內位同上經不見門東門西之位而亦云如初者其文主於兄弟以上而略於羣執事也

案此兼言羣執事者包祝宗人在內而凡有事於祭如佐食贊者公有司私臣之屬皆在焉敖氏謂門東門西放內位約言之耳其實廟門外之直南無門也

宗人告有司具

正義鄭氏康成曰具猶辧也【案辧卽辦說見士相見禮】敖氏繼公曰告主人也告之亦宜東北面旣告則反於賓西北

主人拜賔如初揖入卽位如初

正義鄭氏康成曰初視濯時也

佐食北面立於中庭

正義敖氏繼公曰佐食主人兄弟之佐屍食者記曰佐食於旅齒於兄弟是也此中庭謂東西之中其南北則參分庭一在北與向於門外猶在兄弟之位至此乃立於中庭以事將至宜異其位也賈氏公彥曰下記云佐食當事則戶外南面無事則中庭北面此謂無事時

存疑鄭氏康成曰佐食賔佐屍食者立於宗人之西【賈疏士防禮下篇反哭入門升自西階東面宗人西階前北面注云當詔主人此特牲吉禮主人行事阼階宗人亦在阼階南擯主人佐食北面立於中庭眀在宗人西也】

案以記文証之則佐食當爲同姓敖說是也立於宗人之西經無眀文疏以反哭入門爲比非其倫矣右卽位

主人及祝升祝先入主人從西面於戶內

正義鄭氏康成曰祝先入接神宜在先也少牢饋食禮曰祝盥於洗升自西階主人盥升自阼階祝先入南面敖氏繼公曰云及祝則是主人先升也先升後入蓋俟扵堂

案虞祭未迎屍則主人先祝入此吉祭祝先入而主人從吉凶相變也後祝入以神道事其親也此未迎屍而祝亦先入故注謂接神宜在前也

主婦盥於房中薦兩豆葵菹蝸醢醢在北【蝸力禾反】

正義鄭氏康成曰主婦盥盥扵內洗昏禮婦洗在北堂直室東隅李氏如圭曰薦豆於奧席前

宗人遣佐食及執事盥出

正義鄭氏康成曰命之盥出當助主人及賔舉鼎敖氏繼公曰此執事謂左人及取俎匕者賤於右人故先出不遣賔長者賔長與主人皆在右宜同出也

主人降及賔盥出主人在右及佐食舉牲鼎賔長在右及執事舉魚臘鼎除鼏【長知丈反】

正義敖氏繼公曰主人降亦宗人詔之也賔長在右謂長賓在魚鼎之右眾賔長在臘鼎之右也然則魚臘之左者亦眾賓與凡吉事除鼏於外凶事除鼏於內除鼏亦右人鄭氏康成曰及與也主人在右統於東主人與佐食者賓尊不載少牢饋食禮魚用鮒臘用麋士臘用兔李氏如圭曰入以東爲右賓不偶主人者左人當載賤者之事也賈氏公彥曰東爲右人西爲左人右人尊入時在鼎前左人卑入時在鼎後又載牲體扵俎賔主當相對爲左右以賓尊不載牲體故使佐食對主人使賔爲右人而使他執事在左而載也

宗人執畢先入當阼階南面

正義敖氏繼公曰宗人執畢所以指教其錯鼎之處也故宜先入當阼階南面者示其當錯於此爲之節也其南北之節亦南於洗西與鼎入設當阼階士禮也大夫則當東序國君則在碑南此用畢者以主人親舉重其事也鼎旣錯則反之扵外而復位大射儀曰小臣師設楅司馬正東面以弓爲畢則畢但主於指教設器者明矣鄭氏康成曰畢狀如叉蓋爲其似畢星取名焉主人親舉宗人則執畢之旣錯又以畢臨匕載備失脫也雜記云朼用桑長三尺畢用桑長三尺刋其本與末朼畢同材眀矣今此朼用棘心【賈防下記云棘心匕刻】則畢亦用棘心孔氏穎逹曰牲體從鑊以匕升之於鼎從鼎以匕升之於俎吉祭匕用棘主人舉肉則用畢助主人

辧正鄭氏康成曰舊說云畢似禦他神物神物惡桑叉則少牢饋食及虞無叉何哉無叉者乃主人不親舉耳少牢大夫祭不親舉虞防祭也主人未執事祔練祥執事用桑叉此純吉用棘心叉

通論賈氏公彥曰易震卦不防匕鬯鄭注云諸侯爲祭主匕牲體薦鬯而巳其餘不親爲也若然諸侯親匕牲體大夫不親者辟人君士卑不嫌得與人君同親匕也

餘論陳氏祥道曰畋噐曰畢祭噐亦曰畢詩曰兕觥其觩又曰有捄天畢捄者曲而長也則畢之狀可知

鼎西面錯右人抽扃委於鼎北【錯七故反下同】

正義鄭氏康成曰右人謂主人及二賔旣錯皆西面俟也敖氏繼公曰鼎錯於東方西面順主人之面位也上者亦南扵洗西右人旣委扃皆西面俟於鼎東

贊者錯俎加匕

正義鄭氏康成曰贊者執俎及匕從鼎入者其錯俎西縮加匕東柄【賈防少牢云俎皆設於鼎西西肆又云匕皆加於鼎東枋則此可知】旣則退而左人北面也【賈防俎從於鼎西其人當北面於其南載之便昏禮亦云北面載執而俟】敖氏繼公曰此贊者蓋三人其二人各合執二俎一人兼執三匕與匕俎取之扵東塾東執以上而錯俎於鼎西加匕於鼎上而肵俎亦在豕俎之北也知取匕俎於東塾東者士虞匕俎在西塾之西此吉祭當反之也毛氏萇曰匕所以載鼎實

通論陳氏祥道曰匕之別有四有黍稷之匕有牲體之匕有疏匕有喪匕三匕以棘喪匕以桑少牢廩人之所摡黍稷之匕也雍人之所摡牲體之匕也牲體之匕挑匕也其制則黍稷之匕小於挑匕挑匕又小於疏匕何則惇之量不過三豆髙不過一尺則黍稷之匕小矣挹之以挑匕然後注於疏匕者三則疏匕大矣

乃朼【朼音匕】

正義鄭氏康成曰右人也左人載之尊者於事指使可也

佐食升肵俎鼏之設於阼階西【肵音祈注古文鼏皆作密敖云鼏當作冪】正義鄭氏康成曰肵謂心舌之俎也郊特牲曰肵之爲言敬也言主人之所以敬尸之爼孔氏頴逹曰尸祭饌訖祝取牢心舌載於肵爼設於饌北屍每食牲體反置於肵爼是主人敬尸之爼敖氏繼公曰以少牢禮例之則此亦右人先升心舌而佐食載惟言佐食升之省文也設之蓋亦西縮

案肵臘加冪以其後設也正爼不冪升畢卽設也其除冪也當在主人羞爼之時而卽委之於阼階西與

卒載加匕於鼎

正義鄭氏康成曰已載畢亦加焉【賈疏主人匕牲體宗人以畢助之匕訖加於鼎則宗人畢亦加於鼎可知】

主人升入復位

正義敖氏繼公曰賔朼者於是亦復位

爼入設於豆東魚次臘特於爼北

正義鄭氏康成曰入設爼載者【賈防經卒載下卽云入設眀是載者設之】臘特饌要方也凡饌必方者眀食味人之性所以正【賈防豆在神防之前豕俎入設於豆東魚俎又次其東若臘俎復在東則饌不得方矣故臘俎特者取其方也】敖氏繼公曰少牢禮云序升自西階相從入

主婦設兩惇黍稷於爼南西上及兩鉶芼設於豆南南陳【芼茫報友】

正義敖氏繼公曰鉶不言北上者其實同也亦先設北者宗婦不贊惇鉶者辟內子禮也凡惇鉶皆特執於少牢備見之鄭氏康成曰宗婦不贊鉶惇者以其少可親之芼菜也【賈防少牢主婦設金惇宗婦贊三惇以其多故使宗婦贊此士祭禮二惇少故不使宗婦贊主婦可親之也若然少牢佐食贊鉶宗婦不贊鉶此並云宗婦者以有司徹主婦亞獻屍取一羊鉶奠於韭菹西主婦贊者執豕鉶以從又主婦致爵於主人主婦設二鉶與糗修如屍禮是也】

案上經兩惇陳於西堂主婦當出自東房取諸西堂入室乃設之此不言自東房互見少牢也周官大祭祀之粢盛小宗伯詔六宮之人共奉之世婦主差擇之其爨在西堂下小宗伯蒞之饎人炊之舍人實之陳於堂西小祝逆之後親設之九嬪贊之少牢主婦設一惇餘三惇則婦贊者執以授主婦主婦設之士妻宗婦不贊則惇與鉶皆主婦自反以取之矣𨿽曰惇少亦以眀士禮之殺也敖氏謂不贊惇與鉶辟內子禮可與鄭注相備

祝洗酌奠奠於鉶南遂命佐食啟防佐食啟防郤於惇南出立於戶西南面【防如字】

正義鄭氏康成曰酌奠奠其觶也後酌者酒尊要成也少牢饋食禮啟防乃奠之敖氏繼公曰酌奠酌其所奠之酒也不云酒而云奠因事名之賈氏公彥曰少牢啟防乃奠此旣奠乃啟防者彼大夫禮此士禮相變也李氏如圭曰防惇蓋也郤仰也郝氏敬曰戶西南面士虞記所謂負依

案酌於戶東之壺以奠也此奠觶屍坐執之祭之啐之奠之至嗣舉奠訖洗酌屍受之又祭之啐之奠之與他酬酒之觶異鉶南卽防之西

主人再拜稽首祝在左

正義鄭氏康成曰祝在左當爲主人釋辭於神也祝祝曰孝孫某敢用剛鬛嘉薦普淖用薦某事於皇祖某子尙饗【賈防引少牢祝祝已下者見迎屍前釋孝子辭也】敖氏繼公曰主人拜爲食具也於此乃云祝在左則向者南面信矣祝在左說見聘禮

卒祝主人再拜稽首

正義敖氏繼公曰此拜爲已祝也

案九拜惟稽首最重此經凡五節始防屍屍許諾而稽首成其爲屍也繼設祭祝祝兩稽首冀其來饗也旣屍入祝饗而稽首喜其格也旣酳屍屍親嘏而稽首拜其福也

右設饌祝神

欽定儀禮義疏卷三十四﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷三十五

特牲饋食禮第十五之二

祝迎屍於門外

正義鄭氏康成曰屍自外來代主人接之就其次而請不拜不敢與尊者爲禮周官掌次凡祭祀張屍次賈氏公彥曰祝出就次屍乃出次祝迎之入門也敖氏繼公曰迎屍不拜者禮不主於巳代主人迎

之耳其或有拜妥尸之類乃從於主人爲之也門謂廟門

主人降立於阼階東

正義鄭氏康成曰主人不迎屍成屍尊屍所祭者之孫也祖之屍則主人乃宗子禰之屍則主人乃父道事神之禮廟中而已出迎則爲厭【敖氏繼公曰注厭字蓋用喪服傳文也似失其義欲攺作屈】敖氏繼公曰阼階東亦直序西面主人位於此則子姓兄弟在主人之南者其亦南於洗西與

案主人降在屍入之先亦所以迎之也特不出門外耳立於阼東主位也

通論賈氏公彥曰案祭統云君迎牲而不迎屍別嫌也屍在廟門外則疑於臣在廟中則全於君君在廟門外則疑於君入廟門則全於臣全於子士𨿽無君道亦尊屍主人不迎方氏慤曰屍者神像廟門之外以人道爲尙廟門之內以神道爲尙凡迎之禮必出門焉故迎牲而不迎屍

屍入門左北面盥宗人授巾

正義鄭氏康成曰侍盥者執其器就之執簞者不授巾賤也宗人授巾庭長尊少牢禮云祝先入門右屍入門左賈氏公彥曰上經陳盥在門右今屍入門左屍尊不就盥槃匜巾等鄕門左就之

案周官大祝逆屍小祝沃屍盥大夫士祝一人而巳少牢禮宗人沃盥此篇宗人授巾則沃盥者蓋羣執事

屍至於階祝延屍屍升入祝先主人從

正義鄭氏康成曰延進也在後詔侑曰延禮器所謂詔侑武方者也【賈疏彼注武無也若檀弓子事父母左右就養無方也】少牢饋食禮曰屍升自西階入祝從主人升自阼階祝先入主人從賈氏公彥曰士虞禮屍謖祝前鄕屍鄭注云前道也祝道屍必先鄕之爲之節彼祝在屍前道之此則在屍後詔之故云延也孔氏穎達曰屍神像事之如祖考故祝在前道之在後贊之鄭行葦箋又云在前曰引在旁曰翼

右屍入

屍卽席坐主人拜妥屍屍答拜

正義孔氏穎達曰古者立屍今坐屍慮尸之不自安也拜屍使安坐

案妥尸解已見士虞禮

執奠祝饗主人拜如初

正義孔氏頴達曰祝先奠爵於鉶南屍入卽席而舉之敖氏繼公曰饗饗神也凡饗祝之辭𨿽或言於尸之

前實主爲神也如初再拜稽首也鄭氏康成曰饗勸彊之也其辭取於士虞記則宜云孝孫某圭爲孝薦之饗舊說云明薦之【賈疏引舊說證圭爲潔明之義敖氏繼公曰注引舊說蓋據戴禮而言】案於屍坐而又祝饗象神之來假也自此而九飯而三獻加爵至於利成所謂饗之也士虞不饗喪祭禮略也少牢不饗大夫禮變於士也

祝命挼祭屍左執觶右取菹防於醢祭於豆間佐食取黍稷肺祭授屍尸祭之【挼依注音墮防如悅反又而反後同注今文攺挼皆爲綏古文此皆爲挼祭】

正義鄭氏康成曰挼祭祭神食也【賈疏鄕者陰厭厭飫神今屍來升席而挼祭祭訖當食神余】士虞禮古文曰祝命佐食墮祭周官曰旣祭則藏其墮【賈疏守祧文】墮與挼讀同耳防醢者染於醢肺祭刌肺也【賈疏下記刌肺三注爲屍主人主婦此經云肺祭明是刌肺非舉肺】陳氏祥道曰注謂下祭曰墮是與春秋傳所謂隋成之隋同記曰祭黍稷加肺報陰也周人所祭莫先於肺屍墮祭猶生者之飲食必祭也李氏如圭曰周禮九祭六曰擩祭擩祭者防於醢以祭不食也郊特牲曰祭肺貴气主也

存疑鄭氏康成曰命詔屍也敖氏繼公曰挼祭卽授祭也挼字蓋誤

案士虞祝命佐食墮祭與周官贊墮文同注謂下祭曰墮竊疑祭薦亦下祭也何獨於黍稷肺之祭而謂之墮敖氏謂挼卽授字之誤檢下經佐食授挼祭則授字一解挼字又一解其非字誤明矣然墮祭之祭黍稷也肺也其授之則佐食也命之授則祝也祝命佐食非命屍也大約屍先祭豆而祝卽命佐食取黍稷肺授祭士虞立文甚明此經祝命佐食墮祭屍於是先祭豆正欲與授祭之節相接耳鄭注命爲命屍非命佐食似與前說相悖

通論陳氏祥道曰周官大祝隋釁小祝大祭祀贊隋周官作隋士虞作墮少牢與禮記作綏特牲作挼其實一也天子諸侯或墮於堂上或墮於室中固不可考要之其物黍稷與肺其樂鐘鼓贊之以祝授之以佐食藏之以守祧而屍與主人主婦皆有是禮曾子問攝主不挼士虞無屍不挼以攝與無屍非備文也

祭酒啐酒告防主人拜屍奠觶答拜【啐七肉反】

正義鄭氏康成曰酒谷味之芬芳者齊敬共之惟恐不美告之以美達其心明神饗之敖氏繼公曰屍告防而主人先拜屍尊也

通論朱子曰酹酒有兩說一用郁鬯灌地以降神惟天子諸侯有之一是祭酒蓋古者飲酒必祭今以鬼神自不能祭故代之祭

祭鉶嘗之告防主人拜屍答拜

正義鄭氏康成曰鉶肉味之有菜和者【賈疏此卽公食大夫牛藿羊苦豕薇之等以其盛之鉶器因號羹爲鉶若大羹則不調以鹽菜】曲禮曰客絮羹主人辭不能亨【賈疏引之證鉶羹有五味調和故告防】

祝命爾惇佐食爾黍稷於席上【爾士虞禮作邇同】

正義鄭氏康成曰爾近也近之便尸之食也

案少牢爾惇在舉肺脊後此在前者士禮變乎大夫禮也士虞禮與此先後異者喪祭反乎吉祭也

設大羹湇於醢北【大音泰湇去及反注今文湇皆爲汁】

正義鄭氏康成曰大羹湇煮肉汁也不和貴其質設之所以敬屍也不祭不嚌大羹不爲神非盛者也士虞禮曰大羹湇自門入【賈疏引士虞禮證迎屍後乃從獻來也】賈氏公彥曰醢北謂薦左案公食大夫禮昏禮大羹湇皆在薦右此在左者神禮變於生人士虞禮大羮湇設於鉶南在右與生人同有不忍異於生故也李氏如圭曰士虞記曰無屍則無大羹湇大羹在薦左者神禮變於食敖氏繼公曰此湇爲屍設乃在左者以其居神位故變於常禮也虞禮湇在右者喪祭也凡祭而設湇屍皆不以之

案大羹湇設於醢北亦不逼近醢遙繼醢而言耳蓋當豫畱羞四豆之地也公食大夫禮大羹湇不祭不祭者其常也故虞與特牲亦皆不祭虞而無屍則無大羹湇有屍則有大羹湇周官云羹齊視夏時凡設湇皆卽席後乃入

舉肺脊以授屍屍受振祭嚌之左執之

正義鄭氏康成曰肺气之主也脊正體之貴者先食啗之所以導食通气李氏如圭曰肺離肺也周禮九祭五日振祭振者將食旣擩必振乃祭也牢肉皆擩於醢

乃食食舉

正義敖氏繼公曰乃食乃以右手食食也旣食食則食舉所以安之鄭氏康成曰舉言食者明凡解體皆連肉【賈疏牲體或七或二十七皆據骨節今言食故知體皆連肉】李氏如圭曰食舉卽肺脊也食必先舉之故曰舉

存疑賈氏公彥曰乃食謂食肺舉謂正脊

案乃食者連上黍稷而言也又云食舉者見先食黍稷後食肺脊也下文屍實舉於菹豆注云舉謂肺脊甚明疏兩誤

主人羞肵俎於臘北

正義鄭氏康成曰肵俎主於屍主人親羞敬也神俎不親設者貴得賓客以神事其先敖氏繼公曰肵俎一而已故主人可以親設之神俎多宜使賓也不言降與升省文少牢禮曰主人羞肵俎升自阼階

屍三飯告飽祝侑主人拜【飯父晚反下同】

正義鄭氏康成曰三飯告飽禮一成也侑勸也或曰又勸之使又食少牢饋食禮侑辭曰皇屍未實侑孔氏穎逹曰釋詁文侑報也毛詩傳侑勸也鄭箋云爲其嫌不飽祝以主人之辭勸之敖氏繼公曰祭以饋食爲名故當食而屍尢尊𨿽主人拜亦不答也案曲禮三飯主人延客食胾士昏禮三飯卒食公食禮賓三飯公以束帛侑皆以三爲節故注云三飯禮一成古人行禮未有不答拜者上文兩告防於禮屍本宜拜而主人先拜屍答拜者屍尊也此告飽主人拜者爲侑屍食也故屍又三飯以順主人之歡心而不答拜焉

佐食舉漧屍受振祭嚌之佐食受加於肵俎舉獸幹魚一亦如之

正義鄭氏康成曰幹長脇也獸臘其體數與牲同【賈疏下記云臘如牲骨】李氏如圭曰正脇曰幹此經無正脇則幹通謂長脇賈氏公彥曰大夫之禮獸魚別舉此獸魚一時同舉敖氏繼公曰此一舉也是𨿽連舉三俎之實然同時相接爲之故但主於牲而總爲一舉耳下文放此凡於屍每食必舉牲體若骨者明主人以此供屍食也郝氏敬曰佐食受加於肵俎猶虞祭實於篚也

案屍此時左手仍執肺脊其受之佐食而振祭嚌之者皆右手也嚌畢仍授佐食加於肵俎者旣嚌則不可以反於神俎且將爲祭畢佐食徹屍俎有司歸屍地也

屍實舉於菹豆

正義鄭氏康成曰爲將食庻羞也舉謂肺脊敖氏繼公曰旣三飯而奠舉士吉祭之禮然耳士虞則不食舉卒食乃授之是其異也

佐食羞庻羞四豆設於左南上有醢

正義鄭氏康成曰庻眾也眾羞以豕肉所以爲異味【李氏如圭曰王制云庻羞不逾牲】敖氏繼公曰少牢禮羞兩胾兩醢此亦當放之也左亦醢之北湇之南也南上者胾醢相閒兩胾各在醢之南也四豆乃不防者統於正豆也正豆兩而爲一列故此豆𨿽有四亦不宜防以異之

存疑鄭氏康成曰四豆者膮炙胾醢南上者以膮炙爲上以有醢不得防也【賈疏一醢不得與胾炙相對相對之法炙在南醢在北胾在北醢在南如此見得防少牢兩瓦豆胾兩瓦豆醢亦得防者以其四豆胾醢相對故鄭皆云防也】案少牢大夫禮庻羞四豆兩胾兩醢士禮焉得過之而用膮炙乎但少牢兩胾一羊一豕特牲則兩胾皆豕此其異也公食禮聘禮明著膷臐膮之文皆以其大牢故也

屍又三飯告飽祝侑之如初

正義鄭氏康成曰禮再成也

案侑如初謂祝釋辭而主人拜

舉骼及獸魚如初【骼音格後同】

正義鄭氏康成曰獸魚如初者獸骼魚一也敖氏繼公曰此再舉也

案舉之者皆佐食也如初兼謂祭嚌

屍又三飯告飽祝侑之如初

正義鄭氏康成曰禮三成也不復飯者三三者士之禮大成也

案自此已上祝迎屍延屍於周官大祝之職所謂相也祝饗者再所謂享也命佐食挼祭所謂隋也九飯而三侑所謂右也

通論陳氏祥道曰禮有以多爲貴故特牲士祭屍九飯少牢大夫祭屍十一飯有以少爲貴故禮器天子一食諸侯再大夫士三蓋一食卽一飯也士九飯大夫十一飯則皆以三飯而又加者也正飯致其隆故貴多加飯嫌於瀆故貴少此飯禮所以不同也賈疏一吿謂之一飯士三飯卽告飽而侑大夫七飯告飽而侑諸侯九飯而侑天子十一飯而侑飯必告飽而告飽必侑侑禮有拜以致其敬有辭以道其勤有樂以樂其心然特牲三飯告飽而侑則九飯三侑飯寡而侑多少牢七飯告飽而侑則十一飯再侑飯多而侑寡者蓋禮殺者儀蹙故告飽速而侑多禮隆者儀紓故告飽遲而侑少此侑禮所以不同也

案虞屍九飯不侑特牲亦九飯祝與主人同時侑少牢屍十一飯祝與主人更侑皆互相變

舉肩及獸魚如初

正義鄭氏康成曰舉先正脊後肩自上而郤下防而前終始之次也【賈疏先舉正脊自上也次舉脇郤也後舉骼下防也終舉肩前也前者牲體之始後者牲體之終故云終始之次】李氏如圭曰案少牢饋食禮載牲體之次肩臂臑膊胳在俎兩端脊脇肺在上其序肩脊脇骼今屍舉牲體如防敖氏繼公曰此三舉也獸謂獸肩賈氏公彥曰少牢臘魚皆一舉特牲惟三俎臘魚皆三舉

案注謂自上而郤下防而前以是推之其升之鼎也有尊卑其載之俎也有體次正爲舉之之時地也舉正脊者以其貴於橫脊舉長脇者以其貴於短脇牲之前體肩爲上臂臑次之以其近於先舉之脊也後體骼爲貴肫次之以其近於不升之髀也內外饔之辧體名肉物有以也夫

佐食盛肵俎俎釋三个【盛音成】

正義鄭氏康成曰佐食取牲魚臘之餘盛於肵俎將以歸屍俎釋三个爲攺饌於西北隅遺之所釋者牲臘則正脊一骨長脇一骨及臑也【賈疏知者案下記云屍俎右肩臂臑肫胳正脊二骨橫脊長脇二骨短脇今屍已舉正脊一骨長脇一骨及骼肩則脊脇各有一骨在前腳二節後腳二節各舉其一訖前腳舉肩訖宜次盛臂後腳舉胳訖宜次盛肫前後各一節及橫脊短脇以歸屍前腳惟有臑在並正脊長脇各一骨爲三也】魚則三頭而已个猶枚也今俗言物數有若干个者此讀然敖氏繼公曰俎釋三个不可遽空神俎也臘俎三个蓋如牲俎

舉肺脊加於肵俎反黍稷於其所

正義鄭氏康成曰屍授佐食佐食受而加之反之也肺脊初在菹豆賈氏公彥曰少牢云上佐食受屍牢肺正脊加於肵注云受者屍授之也敖氏繼公曰其所俎南也

案舉肺脊授屍與舉肺脊加肵相爲終始爾惇與反惇亦相爲終始祭以特牲饋食爲名所重在是也自是而獻禮乃行

右屍食

主人洗角升酌酳屍【酳羊進反注今丈酳皆爲酌】

正義鄭氏康成曰是獻屍也云酳者屍旣卒食又欲頤衍養樂之不用爵者下大夫也【賈疏決少牢主人降洗爵酌酒用爵不用角也】敖氏繼公曰不言降以升見之

案酳義已見士昏禮及士虞禮

通論陳氏祥道曰卒食必有酳曾子問言侑酳是侑食而後有酳也樂記言執醬而饋執爵而酳是饋食而後有酳也特牲少牢之獻皆曰酳屍則大夫士無朝獻饋獻之禮特酳屍於饋食之後而已孔氏穎達曰四升曰角宗廟之中貴者獻以爵賤者獻以散特牲主人獻屍用角角受四升其器小佐食洗散獻屍散受五升其器大是尊者小卑者大也

屍拜受主人拜送尸祭酒啐酒賓長以肝從【注古文無長】正義鄭氏康成曰肝肝炙也孔氏穎達曰炕火貫炙之謂炙肝以從獻酒之用行葦箋曰燔用肉炙用肝賈氏公彥曰直言肝從亦當如少牢賓長羞肝縮執俎肝亦縮進米鹽在右但文不具耳

案此尸之拜酒祭酒啐酒一與賓禮同但不離乎席者屍以象神尊也

通論孔氏頴達曰夏官量人云凡祭祀制其從獻脯燔之數量是從獻之文也骨體陳於俎旣獻酒卽以燔炙從之非屍賓常俎故爲從獻

屍左執角右取肝防於鹽振祭嚌之加於菹豆

正義敖氏繼公曰置肝於菹豆尊者之吉禮然也

卒角祝受屍角曰送爵皇屍卒爵主人拜屍答拜正義毛氏萇曰皇大也鄭氏康成曰曰送爵者節主人拜敖氏繼公曰云皇屍卒爵明主人當送之也後言之者見送爵之辭指主人屍卒爵不拜旣乃俟主人先拜者所以深見其尊屍也祝釋辭其東面於屍席前之東與

案散文則角通云爵經於此見例

右主人酳屍

祝酌授屍屍以醋主人【醋才各反與酢同注古文醋作酢】

正義鄭氏康成曰醋報也祝酌不洗屍不親酌尊屍也賈氏公彥曰酢主人宜親洗爵屍尊由祝代酌故不洗也敖氏繼公曰祝不洗而酌解見前篇

主人拜受角屍拜送主人退佐食授挼祭【注今文挼作綏】正義鄭氏康成曰退者進受爵反位屍將嘏主人佐食授之挼祭其授祭亦取黍稷肺祭敖氏繼公曰以神俎惇之黍稷肺祭授之者象尊者賜之食然案宗廟之中尸最尊主人次之主婦又次之其墮祭得如屍禮自祝而下則僅有離肺而無祭肺蓋犧牲粢盛惟主祭者得與所祭者共之者也故其挼祭也同祭而攝則不敢行此禮所以重宗尊適而別乎正主也

主人坐左執角受祭祭之祭酒啐酒進聽嘏【嘏古雅反】正義鄭氏康成曰聽猶待也受福曰嘏嘏長也大也待屍授以長大之福也敖氏繼公曰進於屍前而聽其嘏已之辭下文云親嘏主人是也又以少牢禮所言者參之則嘏云者蓋致福於人之稱方氏慤曰天保詩云降爾遐福此福所謂長也楚茨云以降景福此福所謂大也壽祿爲五福之先故以長大言之

佐食摶黍授祝祝授屍屍受以菹豆執以親嘏主人【摶大官反】

正義鄭氏康成曰獨用黍者食之主【賈疏黍爲谷之貴者】其辭則少牢饋食禮有焉【賈疏少牢云祝以嘏於主人曰皇屍命工祝承致多福無疆於女孝孫來女孝孫使女受祿於天宜稼於田睂壽萬年勿替引之是也】敖氏繼公曰饋食之禮主於黍稷而黍又其尊者故特取之以通其意焉然則遠辟大夫禮也少牢饋食禮所載嘏辭乃祝傳屍嘏者也此屍親嘏其辭之首與彼異郝氏敬曰獨摶黍者屍食惟黍賈氏公彥曰少牢不親嘏者大夫屍尊禮文此親嘏者士屍卑禮質通論鄭氏康成曰祝以孝告嘏以慈告各本其義也孔氏穎達曰鄭箋楚茨四章云嘏之禮祝徧取黍

稷牢肉魚擩於醢以授尸天子前就屍受之祝則釋嘏辭以敕之永錫爾極卽嘏辭之略也特牲士禮屍親嘏主人少牢大夫禮祝傳屍命嘏主人二者皆取黍而已天子禮屍徧取黍稷牢肉擩於醢以嘏者尊卑不同故禮數有異

主人左執角再拜稽首受復位詩懷之實於左袂掛於季指卒角拜屍答拜【掛音卦】

正義鄭氏康成曰詩猶承也謂奉納之懷中季小也實於左袂掛袪以小指者便卒角也少牢饋食禮曰興受黍坐振祭嚌之賈氏公彥曰掛袪以小指者左手執角右手掛袪以小指不幹左手也飲酒之時恐其遺落故掛以小指便卒角也敖氏繼公曰左執角爲右手將有事也拜不奠爵受黍不祭皆異於大夫也季指左手之小指也掛袪於指以黍在袂中故也古者袪狹於袂然猶掛之者慮拜時或遺落也李氏如圭曰內則曰詩負之孔疏詩者持也以手

維持則奉承之義也

案疏謂左手執角右手掛袪以小指亦通但玩經文似用右手實黍於左袂旣則以左手之小指禁持之而已以袖口夲狹故也當從敖氏爲安

主人出寫嗇於房祝以籩受

正義敖氏繼公曰出亦執角以出籩虛籩也鄭氏康成曰變黍言嗇因事托戒欲其重稼嗇嗇者農力之成功賈氏公彥曰少牢云宰夫以籩受黍主人嘗之此主人寫嗇於房祝以籩受士賤故也

右屍酢主人嘏

筵祝南面

正義鄭氏康成曰主人自房還時敖氏繼公曰筵祝蓋於其立處之西亦有司爲之下放此

主人酌獻祝祝拜受角主人拜送

正義鄭氏康成曰行神惠也先獻祝以接神尊之敖氏繼公曰士虞與少牢禮皆云祝與佐食坐受爵此不言坐如之可知

設菹醢俎

正義敖氏繼公曰菹醢葵菹蝸醢也鄭氏康成曰菹醢皆主婦設之佐食設俎【賈疏前獻屍時菹醢主婦設之此設菹醢亦主婦可知少牢主人獻祝佐食設俎此亦佐食設俎可知】

祝左執角祭豆興取肺坐祭嚌之興加於俎坐祭酒啐酒

正義敖氏繼公曰此離肺也記曰祝俎離肺一當奠角乃興取肺坐絕祭嚌之旣執角乃祭酒不言奠角執角與絕者亦文略耳

以肝從祝左執角右取肝防於鹽振祭嚌之加於俎卒角拜主人答拜受角

正義敖氏繼公曰肝加於俎避尊者禮也下文主人主婦之儀亦放此少牢禮曰不興加於俎

案凡從獻之肝膰屍或加於豆或加於肵不反之正俎者以正俎神俎也屍出將徹猶攺設於西北隅其餘若祝俎則徹而歸於家主人主婦俎則徹而爲燕時之庻羞故無論肝與膰皆可加於正俎也經前後言加於俎者放此

酌獻佐食佐食北面拜受角主人拜送佐食坐祭卒角拜主人答拜受角降反於篚升入復位

正義賈氏公彥曰上獻祝有俎此獻佐食不言俎者上經云執事之俎陳於階閒佐食亦在其內下記云佐食俎觳折脊脇是也又下經獻賓長節注云凡獻佐食皆無從其薦俎於獻兄弟以齒設之若少牢獻佐食俎卽設於兩階之閒西上大夫將賔屍故卽設佐食俎至賓屍時無之敖氏繼公曰上不言坐故於祭見之

案佐食北面拜亦於戶內牖東主人拜送答拜亦西面與少牢同祝祭酒而啐佐食祭而不啐亦禮略也右主人獻祝佐食

主婦洗爵於房酌亞獻屍

正義鄭氏康成曰亞次也次猶貳主婦貳獻不夾拜者士妻儀簡耳【賈疏決少牢主婦亞獻屍時夾拜此士妻下之故云儀簡】敖氏繼公曰亞獻更用爵以見主人之用角者有爲爲之耳獻以爵正禮也獻屍不夾拜辟內子禮

通論陳氏祥道曰士虞主人獻屍以廢爵主婦以足爵賓長以繶爵鄭謂繶猶屨之繶繶爵者口足閒有篆也主人廢爵未有足主婦足爵未有篆賓長則篆口足而已以虞未純吉也然則吉祭之爵其益文而加篆與

餘論朱子曰祭禮主人作初獻未有主婦則弟得爲亞獻呂氐祖謙曰主人初獻亞獻終獻以諸弟爲之

案明堂位君捲冕立於阼夫人副褘立於房中禮器君親制祭夫人薦盎君親割牲夫人薦酒蓋日東月西陽倡陰和降而卿大夫士亦莫不然故曰同承宗廟之重也後世宗法廢其嫡子與庻子無別嫡子婦與庻子婦亦無以異婦人又多不嫺於禮而亞獻或議以諸弟代之蓋欲以濟禮之窮然去禮之初意遠矣

屍拜受主婦北面拜送

正義鄭氏康成曰北面拜者辟內子也大夫之妻拜於主人北西面賈氏公彥曰少牢禮主婦入戶西面拜獻屍注云不北面者辟君夫人也大夫妻貴辟君夫人士妻賤不嫌與君夫人同

宗婦執兩籩戶外坐主婦受設於惇南

正義鄭氏康成曰兩籩棗栗棗在西【賈疏下記云棗烝栗擇士虞禮云棗栗設於防南棗在西】敖氏繼公曰宗婦贊豆籩戶外坐士祭禮然也少牢禮主婦與贊者授受於室中亦異者也士虞禮籩設於防南此宜如之不云防者可知也案少牢內子薦四籩宜有贊者此兩籩耳而亦贊吉祭異於虞且與設饌時惇鉶相變也主婦亦當坐受之

通論孔氏穎達曰士不賓屍故設兩籩大夫主婦正祭不設籩以當日賓屍也天子諸侯明日賓屍故正祭亦設籩賈氏公彥曰特牲少牢士二籩二豆大夫四籩四豆諸侯宜六天子宜八

祝贊籩祭屍受祭之祭酒啐酒

正義鄭氏康成曰籩祭棗栗之祭其祭之亦於豆祭【賈疏有司徹云屍取防蕡宰夫贊者取白黒以授屍屍受兼祭於豆祭是籩豆同祭於豆閒也】敖氏繼公曰惟云屍受則是祝皆取二籩之祭以授之也亦左執爵乃受之

案豆祭無論兩豆四豆皆屍自取兼祭以其近也籩稍遠於豆士二籩則祝贊祭大夫四籩則屍取其二祝贊其二授而兼祭

兄弟長以燔從屍受振祭嚌之反之【燔音煩】

正義鄭氏康成曰燔炙肉也【賈疏詩云載燔載烈注云傅火曰燔貫之加於火曰烈烈則炙也彼以燔炙相對此注云炙肉者燔之傅火亦炙類也】孔氏穎達曰取肉之肥大而美者加火燔燒以爲從獻之用敖氏繼公曰屍取燔於俎乃云受者羞燔者執俎以進之亦相授之義也此亦左執爵乃受燔

通論孔氏穎達曰燔者火燒之名炙者遠火之稱以難孰者近火易孰者遠之故肝炙而肉燔

羞燔者受加於肵出

正義敖氏繼公曰屍反其燔於俎羞燔者則以俎受之也旣則執之以加於肵鄭氏康成曰出者俟後事也【賈疏俟主婦獻祝之時更當羞燔於祝】賈氏公彥曰上文主人獻屍賓長以肝從至獻祝時以肝從不言其人明亦賓長可知此下文主婦獻祝燔從如初明亦長兄弟羞燔可知

案屍加肝於豆者爲嗣舉奠將以授之也燔則嚌之而不復用矣然不可加之正俎又無自反於肵之禮故反之長兄弟而代加焉已後凡加於肵者放此

屍卒爵祝受爵命送如初

正義鄭氏康成曰送者送卒爵敖氏繼公曰初亦主人儀

酢如主人儀

正義鄭氏康成曰屍酢主婦如主人儀者自祝酌至屍拜送如酢主人也【賈疏自祝酌至屍拜送已上則如之其異者不並取】不易爵辟內子【賈疏上尸酢主人時不易爵此主婦受酢亦不易爵可知少牢云祝易爵洗酌授屍主婦拜受爵是其易爵也男女不相襲爵所以今襲爵者辟內子】

案男子不承婦人爵婦人有時承男子爵故主婦襲屍爵又屍酢主婦男女不嫌相授受者祭統云屍酢夫人執柄夫人受屍執足不相襲處所以示別也

主婦適房南面佐食挼祭主婦左執角右撫祭祭酒啐酒

正義鄭氏康成曰撫挼祭示親祭佐食不授而祭於地亦儀簡也【賈疏少牢大夫妻上佐食挼祭主婦西面於主人之北受祭祭之此佐食祭於地主婦撫之而已故曰亦儀簡亦者亦前不夾拜也】敖氏繼公曰房中南面主婦之正位也經因事見之祭亦謂黍稷肺祭也佐食授祭主婦撫之而不取亦異於內子也旣撫則佐食以祭置於地

入卒爵如主人儀

正義鄭氏康成曰入室卒爵於尊者前成禮明受惠也敖氏繼公曰主婦入於室中北面而立飲如主人儀謂卒爵拜屍答拜也入室卒爵亦以向者於此拜受故也

右主婦獻屍屍酢

獻祝籩燔從如初儀

正義敖氏繼公曰主婦當更洗於房中乃酌獻祝略如內子之禮蓋男子不承婦人爵也初儀卽主人獻祝之禮此惟無祭俎一節餘則如之也籩與豆燔與肝𨿽異其祭之之儀則同故亦蒙如初祝亦兩籩其設之棗在菹西栗在棗南

案籩亦祭於豆燔亦反於俎

及佐食如初卒以爵入於房

正義鄭氏康成曰及佐食如初如其獻佐食則拜主人之北西面也賈氏公彥曰佐食北面受獻主婦不宜同面拜送言如初明同主人西面拜與內子同敖氏繼公曰及謂獻及之也初者亦主人獻佐食

之儀少牢禮主婦獻祝及佐食皆西面於主人之北答拜

案爵亦奠於內篚如少牢禮

右主婦獻祝佐食

賓三獻如初燔從如初

正義鄭氏康成曰初亞獻也【賈疏主婦亞獻承初獻後賓長又承亞獻後】敖氏繼公曰不言洗爵升酌可知也如初謂屍拜

受主婦拜送也賈氏公彥曰自賓三獻爵止至酢於主人此內有十一爵賓獻屍一也主婦致爵於主人二也主人酢主婦三也主人致爵於主婦四也主婦酢主人五也屍舉奠爵乃酢賓六也賓獻祝七也獻佐食八也致爵於主人九也致爵於主婦十也酢於主人十一也

案羞燔亦長兄弟

爵止

正義鄭氏康成曰屍止爵者三獻禮成欲神惠之均於室中是以奠而待之賈氏公彥曰屍三獻祝與佐食亦得獻主人主婦未得一獻是神惠未均奠而待之待主人主婦致爵也案下文眾賓長爲加爵如初爵止注云屍爵止者欲神惠之均於在庭止得一獻亦言均則不以爵數爲均直據得一獻則均也敖氏繼公曰屍於舉爵之末亦欲主人而下皆受舉爵之禮故止爵以見其意於是主人主婦交相致爵旣而遂獻賓以至於私人而終屍意焉其爵止之節在羞燔者出之時也賓長亦出而復位

案宗廟之中尸爲尊主人主婦次之原宗祖之心則主人主婦在所先緣子孫之心則接神事屍者在所重故主人主婦未致爵而先獻祝佐食者敬吾之親則當敬其事吾親者使之必先報之也祝與佐食旣畢獻而主人主婦相繼而布席者父子一體而夫妻牉合明其爲宗廟主也然則曷爲不致爵於三獻之先禮未成也曷爲不致爵於三獻而屍卒爵之後屍未示意也惟賓獻而爵止屍不言而子孫可默諭焉故遂緣屍意而達之耳

右賓長獻屍爵止

席於戶內

正義鄭氏康成曰爲主人鋪之西面席自房來敖氏繼公曰設席蓋於主人所立之處之南席亦南上未受爵而設席變於大夫

主婦洗爵酌致爵於主人主人拜受爵主婦拜送爵【注今文曰主婦洗酌爵】

正義敖氏繼公曰是亦獻也乃不云獻者酒乃已物不可以獻爲名故謂之致爵亦拜受於席鄭氏康成曰主婦拜拜於北面也

案爵取之內篚卽亞獻及佐食畢而以入於房者也鄭知主婦北面拜者少牢不賓屍主婦酌致主人戶西北面拜送爵

宗婦贊豆如初主婦受設兩豆兩籩

正義鄭氏康成曰初贊亞獻也【賈疏上主婦亞獻時宗婦執兩籩此云贊豆如初明贊豆之時與贊籩同】主婦薦兩豆籩東面也【賈疏以主人西面故知也】敖氏繼公曰宗婦贊者亦一人旣授兩豆復取兩

籩於房經第言贊豆文省耳如初戶外坐也主婦受於戶外而設於席前其豆則菹在北其籩則棗在菹北栗在棗西也設豆東面設籩南面

案屍席東面故菹在南醢在北棗在西栗在東主人席西面故菹在北醢在南棗在東栗在西惟菹北醢南故須東面設惟棗東栗西故須南面設敖氏說比注更宻也

俎入設

正義鄭氏康成曰佐食設之【賈疏有司不賓屍者主婦致爵於主人時佐食設俎】敖氏繼公曰設於豆西

主人左執爵祭薦宗人贊祭奠爵興取肺坐絕祭嚌之興加於俎坐捝手祭酒啐酒【注古文捝皆作說】

正義鄭氏康成曰絕肺祭之者以離肺長也少儀曰牛羊之肺離而不提心【賈疏少儀注云提猶絕也不絕中央少許者】豕亦然捝拭也捝手者爲絕肺染污也刌肺不捝手【賈疏刌肺先已斷絕不須以手絕之】敖氏繼公曰贊祭薦蓋以籩祭授之祭也離肺之儀鄕飲酒備矣

案通上文觀之則主人主婦俱祭肺離肺備但祭肺在屍俎離肺則各在已俎耳

通論孔氏穎達曰屍尊𨿽於俎取祭反之皆坐其餘人取祭反之不坐惟祭時坐耳蓋俎有足故須立而就俎取所祭肺坐祭祭訖乃反此所祭之物加之於俎皆立而爲之也

案屍所以得坐祭者以有祝佐食爲之贊祭

肝從左執爵取肝防於鹽坐振祭嚌之宗人受加於俎燔亦如之興席末坐卒爵拜

正義鄭氏康成曰一酌而備再從而次之亦均【賈疏上主人獻屍賓長以肝從主婦獻屍兄弟以燔從今一酌而肝燔從則與屍等故云亦均亦者亦上酒均於室中】於席末坐卒爵敬也敖氏繼公曰宗人旣受肝則主人復右執爵矣一進酒而兩進從俎者欲其與屍祝之兩獻者同見其尊也主婦禮亦如之席末席上之北於此卒爵近於受爵之處也向者受爵在所設席之北不降席者亦因屍禮也

案羞肝者亦賓長羞燔者亦長兄弟旣羞則各以其俎出主人所嚌者宗人受之以宗人專相主人之禮事也鄕飲射禮啐酒於席末卒爵於階上此飲於室中故啐酒於席上而卒爵於席末所以別於屍祝存異李氏如圭曰坐振祭重出坐字可疑敖氏繼公曰坐字衍

案禮記少儀云有折俎者取祭不坐燔亦如之疏謂燔肉𨿽非折骨其肉旣在俎則取時亦不坐據此凡從獻之俎實皆興而取之旣乃坐而祭也此經不曰興文省耳少牢賓屍次賓羞燔亦曰坐振祭則坐字非衍明矣

主婦答拜受爵酌醋左執爵拜主人答拜坐祭立飲卒爵拜主人答拜

正義敖氏繼公曰酢不易爵者禮婦人承男子後多不易爵則其自酢又可知矣主婦自酢者主人辟屍不敢酢主婦主婦達其意也下自酢之義皆類此內則凡女拜尙右手左字非誤則衍

案主婦執爵拜亦戶內北面與少牢同立飲拜旣變於男子禮

主婦出反於房

正義敖氏繼公曰反奠爵於篚

右主婦致爵於主人自酢

主人降洗酌致爵於主婦席於房中南面主婦拜受爵主人西面答拜【注今文受爲授】

正義敖氏繼公曰不言升酌文省耳主人於主婦亦謂之致爵者夫妻一體也主婦席南面變於大夫不賓尸之禮也亦拜受於席此席蓋於房中之北堂案祭而有席者自屍而外惟祝與主人主婦而已凡房中婦人南面丈夫西面者其正也

宗婦薦豆俎從獻皆如主人

正義敖氏繼公曰豆亦兩豆兩籩俎牲俎也從獻肝燔也皆如主人謂其受爵以前之禮也所異者其不用贊與李氏如圭曰少牢下篇賓致爵於主婦其俎亦佐食設之

案一酌而豆籩俎從獻備故曰皆如主人見主婦尊也

主人更爵酌醋卒爵降實爵於篚入復位

正義鄭氏康成曰主人更爵自酢男子不承婦人爵也祭統曰酢必易爵明夫婦之別賈氏公彥曰堂下篚實二爵一屍奠之未舉一致於主婦此更者更取房中之爵以酌酢酢訖奠於下篚敖氏繼公曰更爵更取在內篚者也男子不承婦人爵𨿽自酢猶更之內篚在洗東乃不因而洗之者以其自醋也自醋而不洗亦因尸之醋禮也此醋亦在房中西面其他儀皆與主婦自醋者略同惟卒爵則坐與主婦異耳位室中之位凡男子易爵於內篚惟醋於房中者得由便爲之不然則否

通論賈氏公彥曰祭統云屍酢夫人執柄夫人受屍執足夫婦相授受不相襲處是天子諸侯皆有夫婦致爵之事但少牢賓屍受致不酢不賓屍受致又酢不致士受致自酢又致各不同也

右主人致爵於主婦自酢

案主婦與主人之交致爵在三獻爵止之後緣尸之意而達之也蓋神惠之均徧莫先於主人而相和相敬尢宜於主人主婦交致爵而酢焉所謂妻子合而父母順者其在於斯矣故下文三獻乃作屍止爵焉

三獻作止爵

正義鄭氏康成曰賓也謂三獻者以事命之作起也舊說云賓入戶北面曰皇屍請舉爵敖氏繼公曰致爵之禮成亦足以少塞尸之止爵意矣於此而作止爵宜也若俟畢獻乃爲之則久畱尊者之爵非所以爲敬

屍卒爵酢酌獻祝及佐食洗爵酌致於主人主婦燔從皆如初

正義楊氏復曰上文賓三獻屍爵不舉故未得獻祝與佐食待主人主婦致爵又酢神惠已均屍乃舉爵酢賓賓獻祝及佐食禮之序也鄭氏康成曰洗乃致爵爲異事新之【賈疏下篇不賓屍洗爵致於主人注云以承佐食賤新之此云爲異事新之者異事則是承賤承賤後則事異言𨿽不同理則一也】燔從皆如初者如亞獻及主人主婦致爵也凡獻佐食皆無從【賈防嫌獻佐食亦有燔從故辧之】其薦俎獻兄弟以齒設之敖氏繼公曰賓獻祝亦北面拜於戶西獻佐食亦西面拜於主人之南賓旣獻佐食則室中之事畢矣乃復致爵者因上禮也皆皆屍卒爵以下也自屍卒爵以至及佐食如主人酢獻之禮也致於主人者如主婦致爵之禮致於主婦者如主人致爵之禮燔從者如亞獻祝及致於主人主婦之禮言此則是從獻之物僅有此耳亦見其殺於初者也賈氏公彥曰此獻屍祝無肝從故經惟云燔從如初

案少牢賓屍賓酌致主人而不致主婦不賓屍則賓致爵於主婦此則主人主婦交致爵而賓又致主人致主婦皆禮之互變也善事親者能得人之歡心以事其先主人不先獻賓而賓先致主人何也以祭言之則賓在三獻之列而諸在庭中者不敢並焉以分言之則卑者也且立賓所以事屍屍方欲行室中之惠則賓之致爵亦所以善承屍意也夫而後室中之禮成而庭中之禮起矣

更爵酢於主人卒復位

正義鄭氏康成曰賓更爵自酢亦不承婦人爵敖氏繼公曰更爵不言降與升酌又不言如初亦文省致於主人主婦乃惟酢於主人者爲禮主於尊者也賓更爵自酢其意與主人之自酢者同

案致爵則兼主婦酢則主於主人經凡主人徧獻眾賓而後專酢於賓長卽此例也

右賓作止爵屍酢賓賓獻祝佐食致於主人主婦自酢

主人降阼階西面拜賓如初

正義鄭氏康成曰如初如視濯時主人再拜賓答拜三拜眾賓眾賓皆答再拜者敖氏繼公曰階下當有前字初謂三拜眾賓眾賓皆答一拜也將獻而旅拜賓賓一人辭洗則是助祭之賓其尊卑但與鄕飲酒之眾賓同耳

案三獻之賓設折俎於階上繼則降設於階下而無席位比鄕飲射之三賓亦已殺矣又祭自視濯以後堂下之眾賓皆與執事故主人拜賓長遂拜眾賓與鄕飲射之禮異且以別於少牢賓屍南面旅拜之大夫禮也

洗賓辭洗

正義鄭氏康成曰拜賓而洗爵爲將獻之敖氏繼公曰少牢下篇云主人洗爵長賓辭主人奠爵於篚興對

卒洗揖讓升酌西階上獻賓賓北面拜受爵主人在右答拜

正義敖氏繼公曰獻賓蓋西南面鄭氏康成曰就賓拜者此禮不主於尊也賓卑則不專階主人在右統於其位【賈疏賓西階上北面以東爲右主人位在阼階故云統於其位】賈氏公彥曰案鄕飲酒鄕射賓主獻酢各於其階至酬乃同階此因祭而獻賓所尊者屍也又賓卑不得專階故就之

案分庭揖讓而酌獻同階比之鄕飲酒如介禮

薦脯醢設折俎

正義鄭氏康成曰凡節解者皆曰折俎不言其體略云折俎非貴體也【賈疏節解牲體升於俎故名折俎與臑折同名其折義則異下記云賓骼骼非貴體故略云折俎】上賓骼眾賓儀【賈疏儀者尊體盡儀度余骨可用而用之】公有司設之賈氏公彥曰屍祝等俎經不言牲體亦不言折以其體貴故也此賓俎不言牲體而言折明非貴體有司徹云司士設俎此下文云有司在門西則此設俎者也敖氏繼公曰自賓以下其設薦俎者皆以私人爲之與

案折牲體則言折俎折體骨則第言折不言俎此經例也注云折俎非貴體亦對上文室中房中之俎言耳若鄕飲射燕𨿽肩臂脊脇具亦通以折俎稱不可泥定

總論陳氏祥道曰特牲尸之牲體九祝三主人與主婦五佐食三賓一長兄弟及宗人折其餘如佐食俎眾賓而下皆殽脀此尊卑之辧也

賓左執爵祭豆奠爵興取肺坐絕祭嚌之興加於俎坐捝手祭酒卒爵拜主人答拜受爵酌酢奠爵拜賓答拜正義鄭氏康成曰主人酌自酢者賓不敢敵主人主人達其意【賈疏賓不敢與主人爲敵故主人酌自酢以達賓意若鄕飲射賓皆親酢主人以賓尊行敵禮故也】敖氏繼公曰豆亦兼籩言也賓云卒爵拜主人云奠爵拜文互見

案受爵酌酢亦如介禮少牢猶然惟徧獻眾賓畢乃酢爲異耳

主人坐祭卒爵拜賓答拜揖執祭以降西面奠於其位位如初薦俎從設

正義鄭氏康成曰位如初復其位東面少牢饋食禮宰夫執薦以從設於祭東司士執俎以從設於薦東是則皆公有司爲之與賈氏公彥曰賓位在西階下東面今受獻於西階上執祭以降西面奠於其位明復西階下東面位也敖氏繼公曰云位如初嫌旣獻則位或異也李氏如圭曰執祭謂脯也右主人獻賓長自酢

眾賓升拜受爵坐祭立飲薦俎設於其位辯主人備答拜焉降實爵於篚【辯音徧後同】

正義鄭氏康成曰眾賓立飲賤不備禮鄕飲酒記曰立卒爵者不拜旣爵備盡也盡人答拜敖氏繼公曰立飲亦爲不拜旣爵也其說見鄕飲酒禮與其記辯謂皆有薦俎也其薦俎亦於毎獻一人則設之其答拜亦在毎人受爵之後賈氏公彥曰公有司獻在眾賓後

案先言薦俎而後言辯可知獻畢旋薦而後更獻也與少牢徧獻乃薦異其酌亦主人徧爲之

通論方氏慤曰必獻賓者以賓禮隆助祭之人故也李氏如圭曰坊記云屍飲三眾賓飲一示民有上

下也

右主人獻眾賓

尊兩壺於阼階東加勺南枋西方亦如之【勺時灼反】

正義鄭氏康成曰爲酬賓及兄弟行神惠不酌上尊卑異之就其位尊之兩壺皆酒優之【賈疏設尊之法皆有酒今兩壺皆酒無酒優之也】先尊東方示惠由近禮運曰澄酒在下【賈疏證壺尊亦飲在下者酒是三酒】賈氏公彥曰上文獻賓及兄弟皆酌上尊獻是嚴正故得與神靈共尊至旅酬禮防故不敢酌上尊先尊東方乃設西方者東方主人位西方賓位見酒由主人來也敖氏繼公曰爲賓及兄弟設之也設尊於堂下者欲其便且別於大夫禮也兩壺皆酒別於上尊也西方之尊其在西階西與案加勺亦南柄北面酌也與堂上之尊同庭中凡四尊尊必朋設東西階下分賓主人黨也宗廟之禮尊者主於敬親者主於愛以敬爲主故酳屍而不敢酬況於旅乎少牢不賓屍亦獻而止矣少牢賓屍而後屍舉旅行酬則殺乎正祭矣以愛爲主故屍加爵而爵止亦欲與於祭者之無不醉也況主祭者乎一舉觶爲旅酬始再舉觶爲無算爵始而凡鄕飲射燕合情同愛之禮皆視乎此矣

通論孔氏穎達曰記云澄酒在下澄謂沈齊也酒謂三酒稍卑之故陳於堂下賈氏公彥曰案司尊彛職四時之祭皆有罍諸臣之所酢也特牲壺尊在下者士卑得與人君同少牢大夫堂下無尊者大夫尊辟人君故也

主人洗觶酌於西方之尊西階前北面酬賓賓在左正義鄭氏康成曰先酌西方者尊賓之義敖氏繼公曰於此酬賓終正禮也酬賓於西方故酌西方之尊酬於下者宜近賓位便其奠之

案西階前南於階正當賓位之東鄕飲酬賓在階上而此在階下者以賓位本在下也飲射主於燕賓則賓在堂上祭禮主於事屍則賓在堂下

主人奠觶拜賓答拜主人坐祭卒觶拜賓答拜主人洗觶賓辭主人對卒洗酌西面賓北面拜

正義鄭氏康成曰西面者鄕賓位立於西階之前賓所答拜之東北【賈疏主人西面授賓北面答拜明主人不得過於賓】敖氏繼公曰此賓主之拜亦皆北面少牢下篇云主人奠爵於篚對

主人奠觶於薦北

正義鄭氏康成曰奠觶於薦左非爲其不舉行神惠不可同於飲酒【賈疏神惠右不舉生人飲酒左不舉今行神惠不可同於飲酒故奠於左與生人相變】敖氏繼公曰不授而奠酬之正禮薦北薦左也旣奠則復位北面拜文不具耳此奠觶於庭皆將舉者也而或在薦左或在薦右各從其便不取奠者於左將舉於右之義也

案上文賓北面拜拜受也從無賓拜受而主人不拜送之禮故敖氏謂文不具

賓坐取觶還東面拜主人答拜【還音旋】

正義鄭氏康成曰還東面就其位薦西【賈疏云還東面則賓初坐取觶薦東西面可知】敖氏繼公曰賓坐取觶興象受之也賓取觶亦西面還而東面拜謝主人之奠觶也執奠觶而拜所以見其意奠而不辭旣則以拜謝之皆變於飲酒之儀也

賓奠觶於薦南揖復位

正義鄭氏康成曰奠觶薦南明將舉敖氏繼公曰東面而奠於薦南亦便也復位主人復阼階下西面位

案以下文及少牢觀之則奠觶薦右者或舉或不舉故敖謂取其便也凡飲射燕無舉奠酬者祭則有之蓋飲射燕皆正賓也不可以盡人之歡祭則屍爲主賓非正也不可不廣神之惠

右主人酬賓長

案獻酢酬三者具而禮成故獻之禮成於酬賓主之正禮然也此主人酬賓所以成獻賓之禮少牢下篇亦酬屍以賓屍在堂則以賓禮事之也特牲但酬賓而已屍則不敢酬之以其在室神之也

主人洗爵獻長兄弟於阼階上如賓儀

正義鄭氏康成曰酬賓乃獻長兄弟者獻之禮成於酬先成賓禮此主人之義亦有薦脀設於其位【賈疏下記雲長兄弟及宗人折是也】私人爲之與賈氏公彥曰云如賓儀則長兄弟初受獻於阼階上時亦薦脯醢設折俎於阼階上祭訖乃執以降設於下位也敖氏繼公曰獻於阼階上異內外也獻亦西南面賓賓長也如賓儀兼酢言

案賓俎公有司設之記云公有司獻次眾賓此兄弟俎私臣設之記云私臣獻次兄弟鄭意以其班應爾也

右主人獻長兄弟自酢

洗獻眾兄弟如眾賓儀

正義鄭氏康成曰獻卑而必爲之洗者顯神惠此言如眾賓儀則知獻眾賓洗明矣敖氏繼公曰獻眾兄弟與獻長兄弟之禮相屬乃爲之洗者以其承已自酢之後故須洗之也然則獻眾賓於自酢之後則亦宜爲之洗矣上經不言文略耳賈氏公彥曰私臣職賤獻在眾兄弟後郝氏敬曰佐食薦俎亦設於此時

案如眾賓之升拜受亦異於少牢賓尸之升受而不拜也敖氏謂主人承已自酢之後故爲之洗然則鄕飲射賓長一人洗其餘經無文者容以主人不自酢之故與

右主人獻眾兄弟

洗獻內兄弟於房中如獻眾兄弟之儀

正義鄭氏康成曰內兄弟內賓宗婦也【賈疏下記云內賓宗婦彼注云內賓姑姊妹宗婦族人之婦若然兄弟者服名故號婦人爲兄弟】如眾兄弟如其拜受坐祭立飲設薦俎於其位而辯內賓位在房中之尊北【賈疏下記云尊兩壺於房中西墉下南上內賓立於其北東面南上宗婦北堂東面北上】不殊其長略婦人也【賈疏上獻賓於西階上獻眾兄弟於阼階上皆殊其長此不殊略也】有司徹曰主人洗獻內賓於房中南面拜受爵【賈疏引有司徹者見此內賓受獻時亦南面拜受爵】敖氏繼公曰獻之蓋西北面

案內兄弟贊主婦者亦在焉旅酬則主婦爲始獻則主人爲主婦人統於丈夫不貳尊也下記注云內賓象眾賓宗婦象兄弟又云內賓之長取觶酬宗婦之姒宗婦之姒亦取觶酬內賓之長是均也若獻而殊其長則長者須另爲班房中廹隘且於時不暇故略其禮與少牢同也然論房中之立位則內賓爲長何則北堂者主婦位也內賓南上宗婦北上是宗婦之長統於主婦而主婦不兼統內賓之長也下注云內賓之長南面答拜而不言宗婦謂酢也則首獻內賓之長可知矣

主人西面答拜更爵酢卒爵降實爵於篚入復位正義鄭氏康成曰爵辯乃自酢以初不殊其長也內賓之長亦南面答拜賈氏公彥曰獻時不殊其長酢時猶如賓及兄弟殊其長敖氏繼公曰更爵亦在房中者也獻畢乃酢其長亦猶賓致爵於主人主婦而受爵酢於主人之義也不言酢儀其禮可得而推故耳

案主人酢於內賓之長出房主婦則洗觶酌西面以酬內賓之長奠觶拜內賓之長西面答拜主婦坐祭卒觶拜內賓之長答拜主婦洗觶酌奠於薦北內賓之長東面坐取觶還西面拜主婦答拜內賓之長奠觶於薦南復位此奠觶爲房中旅酬之始

右主人獻內兄弟自酢

欽定儀禮義疏卷三十五﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷三十六

特牲饋食禮第十五之三

長兄弟洗觚爲加爵如初儀不及佐食洗致如初無從正義鄭氏康成曰大夫士三獻而禮成多之爲加也不及佐食無從殺也致致於主人主婦賈氏公彥曰如初儀者如賓長三獻之儀但賓長獻十一爵此兄弟長加獻惟有六爵洗觚爲加獻一也屍酢長兄弟二也獻祝三也致爵於主人四也致爵於主婦五也受主人酢六也敖氏繼公曰無從謂所獻所致者皆無燔從也無從則不啐酒而卒爵亦其異者案加爵之義有二一比於侑食勸飽之意一使長兄弟眾賓長得以伸其敬也及祝而不及佐食者佐食與旅而祝不與旅非但禮殺而已加爵而後致爵亦所以伸敬於主祭者也加爵用觚所以別於正獻也致爵於主婦旣乃更一觚以自酢故篚實二觚焉酢訖降奠於篚

通論陸氏佃曰九獻之外謂之加明堂位曰加以璧散璧角是也蓋卒食之後其豆謂之加豆以其加於卒食之後也卒獻之後其爵謂之加爵以其加於卒獻之後也陳氏祥道曰士禮主人主婦賓三獻又爵三長兄弟賓長利獻之也下大夫主人主婦賓三獻又爵二賓長與利獻之也上大夫特主人主婦賓三獻而已蓋士與下大夫無賓屍故有加爵上大夫有賓屍故無加爵天子諸侯有繹祭又有加爵禮所以隆於尊者也

案大祫十三獻說者謂九獻外加爵三通嗣舉奠爲十三獻祫與時祭無加爵止有九獻竊疑特牲少牢大夫士四時之祭也大夫士有加爵而天子諸侯反廢加爵之禮於理未合疏蓋本之崔氏姑存以備考右長兄弟爲加爵

眾賓長爲加爵如初

正義敖氏繼公曰如初亦如亞獻也此亦無從尸祭酒啐酒而爵止

爵止

正義鄭氏康成曰屍爵止者欲神惠之均於在庭賈氏公彥曰加爵停之使庭行旅酬

案大夫賓屍屍作三獻之爵遂繼之以旅酬是屍自行其惠於廟中也士不賓屍則屍不出堂而行旅酬之禮矣故於加爵而爵止所以示致惠之意而使上下同其愛內外致其忱至於旣醉而止也蓋三獻以申敬故爵止而上下內外無不獻焉斯以廣敬也加爵以盡歡故爵止而上下內外無不酬焉斯以合歡也

存疑敖氏繼公曰向者三獻用爵其爵止而主人主婦之致亦用爵蓋放屍器而用之也此爵止之後室中及庭中行禮者皆用觶則此加爵亦當用觶矣屍爵止於舉觶之節又欲觶之徧行也

案加爵不言用某器蒙上文洗觚而言也下記云二觚長兄弟加爵並用之旣則奠於篚矣眾賓長同時加爵其用觚可知敖氏用觶之說未足據也

右眾賓長爲加爵爵止

嗣舉奠

正義鄭氏康成曰嗣主人將爲後者【賈疏不言適而言將爲後者欲見無適長立庶子及同宗爲後者皆是】舉猶飲也【賈疏舉而飲之】使嗣子飲奠者將傳重累之者【賈疏將使爲嗣牽累崇敬承重祭祀之事】賈氏公彥曰奠卽上文祝酌奠奠於鉶南是也敖氏繼公曰舉奠謂舉奠觶而飲之重適故特爲此禮是惟主於有適者言之無適則已孔氏穎逹曰因嗣子舉奠觶飲之自是以後因號嗣子爲舉奠

案以傳宗廟之重言之曰受重以承祖宗之貺言之曰舉奠祭祀之陳饌以奠而成嗣舉奠則𨿽在子弟之列而已付以他日祭祀之事矣旣醉之詩曰君子有孝子孝子不匱永錫爾類是公尸之所以嘉告而祝其勿替引之者也其舉奠必在加爵爵止之後何也加爵則室中之禮將畢矣若待旅酬而後舉又無以行吾敬也惟於爵止而舉奠可以明前人之保佑其子孫焉於其舉奠而洗酌又可以明祚之致孝其宗祖焉其序在長兄弟加爵之後而又在兄弟弟子舉觶之先情深而文美也

通論鄭氏康成曰記云登餕以上嗣謂君之適長子也又云尊祖之道也謂上嗣祖之正統也大夫之嗣無此禮辟君也孔氏穎逹曰大夫嗣子不舉奠則此舉奠者天子諸侯及士之子禮郊特牲云舉斚角詔妥尸天子有奠斚諸侯有奠角在於饋食陰厭之時設饌於奧奠於鉶南迎屍主而入卽席東面屍舉所奠之斚祭之至九獻之後嗣子舉所奠斚飲而卒爵所謂受爵也大夫之嗣子無舉奠避諸侯士卑故不嫌也

案大夫辟君士卑不嫌此通例也但天子諸侯所以有上嗣受爵之禮者以天子諸侯繼世爲君而卿大夫不世爵故其嗣子不遽行舉奠者不敢以卿大夫自居也士之子爲士者家有之故其嗣子得行舉奠禮亦卽乎人心之安焉耳

盥入北面再拜稽首

正義敖氏繼公曰盥盥於洗也再拜稽首重尊者之賜也北面亦於戶西

案再拜稽首者惟主人而已嗣繼體亦如之不敢當西面之位故北面

屍執奠進受復位祭酒啐酒屍舉肝舉奠左執觶再拜稽首進受肝復位坐食肝卒觶拜屍備答拜焉【注古文備爲復】正義敖氏繼公曰奠鉶南之觶也肝卽向之加於菹豆者也位室中之位也坐卒觶亦異其室中之禮凡子姓受主人之獻亦立卒爵不拜旣爵鄭氏康成曰食肝受尊者賜不敢余也備猶盡也每拜答之賈氏公彥曰直言受肝明有鹽下記云佐食設豆鹽是也受尊者賜不敢餘食若不盡直云嚌之而已案凡廟中之盥或爲薦或與執事上文舉奠者盥入欲自潔以洗酌也屍執奠舉肝必親亦猶親舉角執黍以授主人也

舉奠洗酌入屍拜受舉奠答拜

正義鄭氏康成曰嗣舉奠因而酌尸天子則有子孫獻尸之禮文王世子曰其獻則以上嗣是也

尸祭酒啐酒奠之舉奠出復位

正義鄭氏康成曰啐之者答其欲酢已也奠之者復神之奠觶嗣齒於子姓【賈疏姓之言生子之所生謂孫行者嗣亦孫之流故齒之】凡非主人升降自西階【賈疏曲禮云爲人子者升降不由阼階是也】敖氏繼公曰舉奠酌以進屍反尸之奠觶耳尸祭啐奠之如初禮新之李氏如圭曰啐而奠之與挼祭時同案奠不舉或祭畢時與薦俎惇同攺設於西北隅與復位者嗣復阼階下西面之位注云嗣與子姓齒此惟階下無事時則然若以宿屍門外之立位與登餕上食之位觀之則嗣位在長兄弟之上重適也右嗣舉奠

兄弟弟子洗酌於東方之尊阼階前北面舉觶於長兄弟如主人酬賓儀

正義鄭氏康成曰弟子後生也賈氏公彥曰弟子洗觶酌於東方之尊阼階前東面獻長兄弟長兄弟北面拜受弟子奠於薦南長兄弟坐取觶還西面拜弟子北面答拜長兄弟奠於薦比揖復位故曰如主人酬賓儀敖氏繼公曰如主人酬賓儀是亦在長兄弟之右也此有代主人酬長兄弟之意故位與主人同主人酬賓奠觶於薦北此則當奠於薦南而長兄弟則取觶還西面奠於薦北也

案兄弟弟子謂兄弟之弟若子一人也

右兄弟之弟子舉觶於其長

宗人告祭脀【脀支膺反】

正義鄭氏康成曰脀俎也所告者眾賓眾兄弟內賓也【賈疏知無長賓長兄弟者以初得獻時卽祭肺於階上其獻長兄弟如賓儀則亦獻時祭可知】獻時設薦爼於其位至此禮又殺告之祭使成禮也其祭皆離肺不言祭豆可知【賈疏上文言薦爼設於其位薦卽豆也】敖氏繼公曰所告者眾賓眾兄弟內兄弟也公有司私臣亦存焉記言眾賓以至私臣皆肴脀膚一離肺一又云公有司獻次眾賓私臣獻次兄弟將羞乃告祭脀蓋與燕禮大夫祭薦之意同

案注謂眾賓眾兄弟內賓則佐食亦在其中矣祭脀使之成禮又因以爲羞庶羞之節也燕禮之祭薦者大夫而已旣脫屨升席故先羞而後祭所以安之也此則凡在庭中者皆祭焉又不獨薦而有俎故必先祭乃羞也告必宗人何庭長也

乃羞

正義鄭氏康成曰羞庶羞也下尸胾醢豆而已【賈疏屍豆膮炙胾醢祝以下降於屍當去膮炙】此所羞者自祝主人至於內賓【賈疏眾賓兄弟皆在可知】無內羞【賈疏以屍尊尙無內羞決之】敖氏繼公曰此但以羞爲文則是自屍而下以至於私臣皆然也大夫祭禮羞於屍祝主人主婦與羞於賓兄弟內賓及私臣不同時又加以內羞此則一之亦士禮異也李氏如圭曰少牢下篇云羞及私人辯郝氏敬曰庶羞卽豕肉爲之王制曰庶羞不逾牲

案天子諸侯正祭百物備故賓長受酢後薦屍以羞豆羞籩至繹祭而後及於主祭與助祭者楚茨之詩曰爲豆孔庶爲賓爲客毛傳以爲繹而賓屍及賓客是也大夫正祭羞於屍庶羞四豆至賓屍則屍侑主人主婦內羞庶羞兼有之賓兄弟內賓及私人亦有庶羞不賓屍羞於屍亦庶羞四豆致爵後屍祝主人主婦內羞庶羞兼有之賓兄弟以下則無士羞於屍亦庶羞四豆祭脀之後祝主人以下有庶羞而皆無內羞所以明隆殺之等也祝主人以下必有庶羞何也禮無酬而不羞者𨿽鄕飲射一獻之禮亦有之是皆爲飲酒設也

右祭脀乃羞

賓坐取觶阼階前北面酬長兄弟長兄弟在右

正義鄭氏康成曰薦南奠觶楊氏復曰所取觶卽主人酬賓之觶敖氏繼公曰長兄弟在右賓在左各象其位也

案此與鄕飲射先酬主人異者庭事非堂事也主人祝並在室中以屍不與酬故主人祝亦不與酬也通論賈氏公彥曰特牲禮堂下行旅酬無算爵並有在室中者不與旅酬之事大夫賓屍屍與旅酬不與無算爵故別使二人舉觶於屍侑屍侑得舉爲旅酬徧及堂下尸與旅酬者以其賓屍在堂故也若不賓屍堂下無旅酬直行無算爵而已屍不與之以其堂下不設尊堂上與神靈共尊不得行旅酬故闕之此特牲堂下得旅酬無算爵並行者以其堂下與神靈別尊故爲加爵禮屍於室中酌上尊堂下旅酬行神惠酌下尊故大夫賓屍不賓屍及士之祭禮旅酬及無算爵或行或不皆參差不等也賓酬長兄弟長兄弟在右下文長兄弟酬眾賓長自左受旅如初是賓主相酬主人常在東各守其位也其同在賓中則受酬者在左鄕飲酒眾賓受介酬者自介右鄭注云尊介使不失故位眾受酬者受自左異其義也蓋同類之中受者於左尊右也

賓奠觶拜長兄弟答拜賓立卒觶酌於其尊東面立長兄弟拜受觶賓北面答拜揖復位

正義鄭氏康成曰其尊長兄弟尊也此受酬者拜亦北面賈氏公彥曰自飲酌已尊酬人時酌彼尊各自其酒敖氏繼公曰阼階東之尊爲長兄弟而下設之故曰其尊若彼自有之然西方之尊亦如之東面立變於鄕飲酒酬者之儀也鄕飲酒禮賓東南面酬主人主人西南面酬介此東面酬長兄弟亦惟北面受之下放此

案此時房中內賓長亦舉主婦所酬之觶以酬宗婦

長兄弟西階前北面眾賓長自左受旅如初

正義鄭氏康成曰初賓酬長兄弟敖氏繼公曰初謂奠觶拜受旅者答拜也

長兄弟卒觶酌於其尊西面立受旅者拜受長兄弟北面答拜揖復位眾賓及眾兄弟交錯以辯皆如初儀【錯七各反】

正義鄭氏康成曰交錯猶言東西毛氏萇曰東西爲交邪行爲錯敖氏繼公曰交錯謂二黨互相酬也初儀卽上文所言相酬之禮

案飲射禮旅於西階上者皆以次相酬惟特牲禮互旅於其階交酌於其尊故云交錯以有子姓兄弟與飲射異也以辯亦遂及私人

通論李氏如圭曰楚茨云獻酬交錯禮儀卒度笑語卒獲古者於旅也語謂此時也孔氏穎逹曰旅酬之禮交錯以至於辯是得人之歡心以事其先故神安而報之以福

右賓與兄弟旅酬

爲加爵者作止爵如長兄弟之儀【爲如字】

正義鄭氏康成曰於旅酬之間言作止爵明禮殺並作【賈疏堂下庭中行旅酬未訖爲加爵者作止爵故云禮殺並作】賈氏公彥曰前眾賓長爲加爵如初爵止今還使爲加爵者作止爵李氏如圭曰賓酬長兄弟長兄弟酬賓二觶繼舉

至於禮殺故不俟其畢而作止爵敖氏繼公曰奠觶旣舉其禮一終於此可以作止爵矣不俟再旅者其意亦與三獻作止爵於獻賓之前者同

案云如長兄弟之儀則屍亦酢之又獻祝致爵於主人致爵於主婦而作於主人矣旣乃降奠觚於篚右眾賓長作止爵

長兄弟酬賓如賓酬兄弟之儀以辯卒受者實觶於篚正義鄭氏康成曰長兄弟酬賓亦坐取其奠觶此不言交錯以辯賓之酬不言卒受者實觶於篚眀其相報禮終於此其文省賈氏公彥曰此長兄弟所舉奠觶卽上弟子舉觶於其長者也敖氏繼公曰如謂儀略同耳其異者則以意定之

右兄弟與賓旅酬

賓弟子及兄弟弟子洗各酌於其尊中庭北面西上舉觶於其長奠觶拜長皆答拜舉觶者祭卒觶拜長皆答拜

正義鄭氏康成曰弟子舉觶於其長所以序長防教孝弟敖氏繼公曰此舉觶爲無算爵始中庭東西之中也其南北節則皆少南於其長之前與西上者尊賓之弟子也是時長皆在東西面之位而拜之卒觶坐卒觶也此觶乃代主人舉之故其儀與鄕飲舉觶者略同

舉觶者洗各酌於其尊復初位長皆拜舉觶者皆奠觶於薦右【注今文曰奠於薦右】

正義敖氏繼公曰薦右賓之薦南兄弟之薦北也奠於此者因其所攺奠之處也緣長者之意不欲勞其復遷之

存異鄭氏康成曰奠觶進奠之於薦右非神惠也【賈疏無算爵在下自相勸故謂非神惠奠於薦右同於生人飲酒舉者奠於薦右也】

案無算爵正欲賓兄弟之旣醉而出並受其福也其爲行神惠也明甚注疏因前有神惠右不舉之說今無算爵奠右而亦舉故曲爲之解耳必如敖說乃於經例合

長皆執以興舉觶者皆復位答拜長皆奠觶於其所皆揖其弟子弟子皆復其位

正義敖氏繼公曰執以興亦象受之其所薦右也揖揖之使復其位鄭氏康成曰復其位者東西面位凡堂下拜亦皆北面【賈疏云凡者賓以下至於私人拜受送皆北面】

案奠於薦左復舉而奠之薦右明將舉也奠於薦右則無所用其遷矣苐執而奠於其所耳𨿽不變易猶必親執以明敬也與鄕飲射同此時內賓之少者宗婦之少者亦各舉觶於其長以爲無算爵始

爵皆無算

正義鄭氏康成曰算數也賓取觶酬兄弟之黨長兄弟取觶酬賓之黨惟己所欲亦交錯以辯無次第之數因今接防使之交恩定好優勸之

存疑敖氏繼公曰此亦賓先舉奠觶酬兄弟長交錯以辯卒飲者洗酌反奠於故處長兄弟又舉奠觶酬賓長亦交錯以辯卒飲者洗酌亦反奠於故處賓及兄弟又疊舉奠觶皆如初終而復始故云爵皆無算其儀與旅酬異者惟不拜耳

案敖氏謂賓先舉奠觶旅辯而後兄弟長復舉奠觶以此解無算爵與鄕飲射禮不合無算爵有二義一則終而復始與旅酬之有爵數者不同一則惟己所欲與旅酬之以次相酬者亦不同如敖氏解則旅酬與無算爵一例矣或謂下記宗人獻與旅齒於眾賓佐食於旅齒於兄弟今注謂無次第何也曰是惟旅則以齒序耳非所論於無算爵也或又曰注鄕射無算爵固云主人之觶以之次賓賓長之觶以之兄弟是明以序相酬矣曰祭禮無算爵行之堂下者也賓禮無算爵先行之堂上而後之堂下者也堂上不以序勢不能辯及於下下亦無躐而旅於在上之禮行之堂下交酌於其尊互旅於其階主於飫祌之惠而已故惟己所欲而不嫌其無等也

右弟子各舉觶遂無算爵

利洗散獻於屍酢及祝如初儀降實散於篚

正義鄭氏康成曰利佐食也言利以今進酒也更言獻者以利侍屍禮將終宜一進酒嫌於加酒亦當三也不致爵禮又殺也賈氏公彥曰利與佐食乃有二名者以上設爼啟防爾惇之時以黍稷爲食故名佐食今進酒酒以供養故名利利卽養也少牢名佐食上利執羊爼下利執豕爼者大夫禮文故卽兩見其名更言獻者上主人獻主婦獻賓長三獻長兄弟加爵眾賓長加爵通利洗散獻屍亦三尸飲六士祭事屍禮畢也郝氏敬曰禮將終告利成故利終獻以成禮

右佐食獻屍祝

主人出立於戶外西面

正義鄭氏康成曰事屍禮畢敖氏繼公曰戶外戶東少南也不立於阼亦變於大夫

祝東面告利成

正義鄭氏康成曰利猶養也共養之禮成敖氏繼公曰東面於戶外之西

通論賈氏公彥曰祝告利成士在戶外大夫在階上天子諸侯在堂下鄭氏康成曰詩禮儀旣備鐘鼓旣戒孝孫䢐位工祝致告祭禮畢孝孫往堂下西面位祝於是致孝孫之意告屍以利成孔氏穎逹曰特牲告利成卽云屍謖祝前主人降少牢告利成卽云祝入屍謖主人降此二者皆祝致屍意以告主人也所以然者孝子事屍有尊親之義命當由尊者出非主人所當先發也天子彌尊備儀盡飾則祝先致屍意告主人已乃更致主人之意以告屍故鄭箋云告屍以利成也其告主人則同主人報告則有差

屍謖祝前主人降【謖所六反】

正義鄭氏康成曰謖起也前猶導也少牢饋食禮曰祝入屍謖主人降立於阼階東西面祝先屍從遂出於廟門前尸之儀士虞禮備矣

案士虞禮屍出主人不降者如屍入時堂上初位也少牢賓屍主人送於廟門外者如其出迎之初位也此屍入主人立於階下故其出也亦降立於階下如初位與不賓尸之禮同

通論鄭氏康成曰詩云神具醉止皇尸載起鼓鐘送尸屍卽神也神醉而屍謖送屍而神歸屍出入奏肆夏

案據周官及詩疏王祭祀屍出大祝令小祝送屍出廟門祝不出屍入於次釋服掌祧受之屍乃歸掌祧藏屍隋與其服

祝反及主人入復位命佐食徹屍俎俎出於廟門正義敖氏繼公曰言及見其先入也鄭氏康成曰俎所載於肵俎少牢禮曰有司受歸之朱子曰詩云廢徹不遲以疾爲敬也

案先徹肵俎者屍出宜終其事必言出於廟門者嫌如少牢正祭佐食徹肵俎仍降設於阼階南也

徹庶羞設於西序下

正義鄭氏康成曰爲將餕去之尙書傳曰宗室有事族人皆侍終日大宗已侍於賓奠然後燕私燕私者何也已而與族人飲也此徹庶羞置西序下者爲將以燕飲與賈氏公彥曰徹庶羞不入於房而設於西序下以擬燕故也必知祭有燕者楚茨詩云鼓鐘送尸下云備言燕私鄭箋云祭祀畢歸賓客之俎同姓則畱與之燕所以尊賓客親骨肉也大夫當日賓屍則無燕禮不賓屍與士禮同亦當有燕敖氏繼公曰徹者亦佐食也徹庶羞亦攺設者尊屍食故未卽去之西序下其東也此先徹庶羞亦與大夫禮相變

案庶羞屍入乃加視薦俎惇較輕且下文餕簋鉶而不及庶羞無所用宜先徹之西序下從其方也與東序下主人俎豆籩之設相對

存疑鄭氏康成曰自屍祝至於兄弟之庶羞蓋宗子以與族人燕飲於堂內賓宗婦之庶羞主婦以燕飲於房

右屍出

筵對席佐食分簋鉶

正義敖氏繼公曰筵對席設對席於饌東也此於神席亦爲少北其名義與昬禮之對席同下篇放此簋卽惇之異名分簋鉶者以簋分簋實以鉶分鉶羹也鄭氏康成曰爲將餕分之也分簋者分惇黍於防

爲有對也祭統曰餕者祭之末也不可不知也是故古之人有言曰善終者如始餕其是已

案此時奧席未徹敖氏謂設對席略近北是也天子八簋餕以六諸侯六簋餕以四大夫四簋餕以二士二簋則其餕也一而已知所分爲黍者以少牢資黍決之又上文屍親嘏摶黍而不及稷在所略也少牢兩鉶俱餕此僅分其一亦降大夫禮分簋之法鄭敖二說不同敖氏近之以鉶無防則必別以一鉶分之也鉶旣爾簋亦宜同

宗人遣舉奠及長兄弟盥立於西階下東面北上正義敖氏繼公曰舉奠子姓也云及長兄弟則主人之子位在長兄弟之上明矣立於西階下俟命也其位蓋在賓之東北

祝命嘗食籑者舉奠許諾升入東面長兄弟對之皆坐【籑與餕同注古文籑皆作餕】

正義鄭氏康成曰命告也士使嗣子及兄弟籑其惠不過族親【賈疏決下篇少牢二佐食及二賓長餕眀惠及異姓】敖氏繼公曰嘗食二字或當在籑者之下舉奠東面升屍席也長兄弟對之升對席也使嗣子籑故不敢以賓長對之而使長兄弟也士以二人籑降於大夫者兩也其籑惟以嗣子及長兄弟又與大夫禮相變郝氏敬曰命嘗食籑者猶言命籑者嘗食

案祝命嘗食以祖宗之命命之也不曰餕餘者嫌其近於褻

通論鄭氏康成曰鬼神者祭不獨饗之使人餕之恩澤之大者也陳氏祥道曰祭禮利成則屍謖屍謖則命餕士餕二人故一簋一鉶大夫之餕四人故兩鉶二豆資黍於羊俎兩端然則諸侯以四簋黍則每變以眾其分而資之可知矣天子諸侯之餕自君以至百官下而煇胞翟閽之吏皆與焉以明惠周於境內也大夫之餕二佐食二賓長而已以明惠及於其臣也士之餕舉奠與長兄弟而已以明惠止於其親也張子曰聖人無一事不示教況廟中有境內之象乎執事至晏朝固已饑矣故廟中而食其餘方氏慤曰祭統云凡餕之道每變以眾故始則君與三卿共四人變而加以兩故大夫六人又變而加以兩故士八人又變則又加以百官蓋以示其惠之愈廣也

案據祭統不言世子餕故先儒有王世子餕諸侯世子不餕避王之說若然則大夫無爲避君矣大抵大夫不世爵故其嗣子旣不敢行舉奠禮自不敢行登餕禮皆嫌其以大夫自居也天子國君繼世則其嗣子旣行舉奠禮自當行登餕禮故記曰其登餕受爵以上嗣尊祖之道也祭統以施惠言文王世子以尊祖言

佐食授舉各一膚

正義敖氏繼公曰以膚爲舉亦欲其每食則啗之李氏如圭曰餕者舉膚降於屍也

案俎釋三个將以攺饌則授餕者惟膚耳舉莫重於體骨至膚則有食味之道蓋與簋黍鉶羮同致其美焉所以加惠於子孫者不可同於事祖宗之義也

主人西面再拜祝曰籑有以也兩籑奠舉於俎許諾皆答拜

正義鄭氏康成曰祝告籑釋辭以戒之言女餕此當有所以也以先祖有徳而享於此祭餕其餘亦當以之也少牢饋食禮不戒者非親暱也【賈疏謂二佐食與二賓長非親】舊說曰主人拜下餕席南敖氏繼公曰主人西面蓋於其位俎者上籑豕而下籑臘與

案上餕主人之子也父拜之爲行禮也冠禮見於母母拜之義與此同餕者答亦再拜下執爵拜同

若是者三

正義鄭氏康成曰丁寧戒之敖氏繼公曰所以見主人殷勤之意也三者總言之蓋禮成於三也然則主人拜祝釋辭籑答拜者又二也

皆取舉祭食祭舉乃食祭鉶食舉

正義敖氏繼公曰祭舉亦振祭嚌之食食乃祭鉶變於屍鄭氏康成曰食乃祭鉶禮殺【賈疏決尸祭鉶吿旨訖始食】李氏如圭曰祭食簋實也

案取舉執於左手猶尸之左執肺脊也先祭食乃祭舉者黍重而膚輕也食食而後食舉亦如屍禮

卒食主人降洗爵宰贊一爵主人升酌酳上籑上籑拜受爵主人答拜酳下籑亦如之

正義鄭氏康成曰少牢饋食禮曰贊者洗三爵酌主人受於戶內以授次籑【賈疏引少牢見此禮亦然】舊說云主人北面授下籑爵

存疑敖氏繼公曰酳下籑亦東面於其席前之北授之

主人拜祝曰酳有與也如初儀

正義鄭氏康成曰主人復拜爲戒也言女酳此當有所與也與者與兄弟也謂敎化之敖氏繼公曰初儀主人再拜及兩籑許諾也

兩籑執爵拜

正義鄭氏康成曰答主人也敖氏繼公曰此著其拜之異於上者也凡男子執爵拜皆左執之內則曰凡男拜尙左手

祭酒卒爵拜主人答拜兩籑皆降實爵於篚

正義敖氏繼公曰上籑將酢乃亦實爵於篚者宜與下籑共終其事不可由便也

上籑洗爵升酌酢主人主人拜受爵

正義鄭氏康成曰下籑復兄弟位不復升也敖氏繼公曰上籑得親酢者屍已出故也此亦變於大夫之禮大夫籑者不親酢酢主人東面鄕之於其位主人亦西面拜主人父也上籑子也先拜而不以爲嫌者以事籑之禮當然與事尸之意微相類郝氏敬曰二籑卒爵並降獨上籑升酢主人重嗣子也案洗爵升酢主人猶向者舉奠洗復神之奠觶也凡酌酒無不拜受者𨿽尸之尊猶然燕禮臣獻爵君亦拜受父子可推矣

上籑卽位坐答拜

正義鄭氏康成曰旣授爵戶內乃就坐賈氏公彥曰主人位在戶內下籑席南西面故上籑授爵於戶內乃就坐

案卽位而後拜送者禮之常猶鄕飲酒主人拜送必於阼階賓拜送必於西階之類是也

主人坐祭卒爵拜上籑答拜受爵降實於篚主人出立於戶外西面

正義鄭氏康成曰籑禮畢敖氏繼公曰戶外亦戶東

通論陳氏祥道曰士籑有戒而大夫之籑不戒士籑受爵皆拜大夫之籑受爵不拜何也大夫之籑不戒以其非舉奠也受爵不拜以其非貴者也

案士籑以子姓兄弟故主人親祝而上籑不復親嘏少牢之上籑以賓故上籑親嘏而主人不復親祝皆相變也

右籑

祝命徹阼俎豆籩設於東序下

正義鄭氏康成曰命命佐食阼俎主人之俎宗婦不徹豆籩徹禮略各有爲而已【賈疏佐食設俎理應佐食還自徹俎宗婦贊設豆籩理應宗婦徹豆籩以徹禮略故宗婦豆籩佐食並徹之云各有爲而已者謂宗婦徹祝俎豆籩佐食徹阼俎豆籩各自有爲何必依前所設之時也】設於東序下亦將燕也賈氏公彥曰下文云佐食徹阼俎堂下俎畢出又退在下者欲見先徹室內俎乃徹堂下也敖氏繼公曰阼俎以其設於主人之位而名之也戶內之東祭時室中之主位也東序下堂上之主位也宗婦不徹之者以攺設於東序非婦人之事也其設之面位亦如在室旣籑乃徹阼薦俎亦變於大夫禮

祝執其俎以出東面於戶西

正義鄭氏康成曰俟吿利成少牢下篇云祝告利成乃執俎以出敖氏繼公曰不俟攺設屍俎而先出者亦異於大夫此云戶西則主人立於戶東明矣賈氏公彥曰案有司徹不賓屍祝執俎出於廟門有司受歸之

宗婦徹祝豆籩入於房徹主婦薦俎

正義鄭氏康成曰宗婦旣並徹徹其卑者士虞禮曰祝薦席徹入於房敖氏繼公曰此所徹者皆置於房故宗婦得爲之不言席文省

存疑賈氏公彥曰宗婦徹祝豆籩入房者爲主婦將用之燕內賓於房

案豆籩自東房出還徹之入於房宜也諸父兄弟備言燕私謂燕於廟後之寢也丈夫之燕不於堂則房中蓋未必有婦人之燕

通論鄭氏康成曰周官膳夫凡王祭祀則徹王之胙俎胙俎最尊也其餘則其屬徹之王后受尸之爵飲於房中之俎則內小臣徹之

佐食徹屍薦俎惇設於西北隅幾在南厞用筵納一尊佐食闔牖戶降祝告利成降出主人降卽位【厞符未反】正義鄭氏康成曰厞隱也少牢禮曰南面如饋之設敖氏繼公曰旣餕復攺設而未卽徹去者重其爲

神之餘食也一尊酒尊也納於室中之北牖下必納之者以酌神之酒於是乎取之故亦攺設而未卽徹於徹室中之饌乃幷去之不納尊者以其初不用於神也佐食闔牖戶因後出而爲之李氏如圭曰釋宮云西北隅謂之屋漏孫炎注云屋漏者當室之北日光所漏入也

案少牢不賓尸之攺饌有司官徹此則正祭時設薦惇者主婦設俎者佐食至徹而攺饌皆佐食爲之殺於大夫又攺饌非婦職也士虞禮則以祝主之變於吉祭也設於西北隅幾在南則士之攺設而東面者喪祭吉祭皆同所以別於大夫之攺設南面也存疑鄭氏康成曰不知神之所在或諸遠人乎屍謖而攺饌爲幽闇庶其饗之所以爲厭飫此所謂當室之白【賈疏謂西北隅得戶之明者】陽厭也則屍未入之前爲陰厭矣【賈疏謂祭於奧中不得戶明】曾子問曰殤不備祭何謂陰厭陽厭也【賈疏引之者證成人備祭陰厭陽厭並有之義】賈氏公彥曰孝子求神非一處故先爲陰厭後爲陽厭大夫禮陽厭南面此士禮東面𨿽面位不同當室之白則同

辧正吳氏澄曰厭者殤祭之名此名不施於正祭也而鄭氏以祭初饗神於奧爲陰厭祭末攺設於屋漏爲陽厭後人承其誤陸氏佃破其說之非是者得之案祝又吿利成爲籑也籑尸之餘所以終事神之事且爲主人降節故又告焉筵不布於地而用以厞納一尊而無爵觶皆非飲食之道舊說以此爲陽厭未必然也據曾子問祭成人者必有屍而祭殤必厭陰厭以祭宗子之殤陽厭以祭凡殤非以祭祖禰時屍未入之始爲陰厭屍旣出之後爲陽厭也且厭而以飽飫爲義則方始奠而祝饗神安得遽飽神嗜飲食屍醉飽而出矣又何借以屍食之餘旣籑之後而以飫神乎抑厞用筵闔牖戶皆尙幽闇之意於陽厭之義無當也蓋徹而不遽徹所以重之故攺設於西北隅用筵而厞明示以異於神席之意則不可謂之陽厭明矣

右徹攺設

宗人告事畢賓出主人送於門外再拜

正義鄭氏康成曰拜送賓也凡去者不答拜敖氏繼公曰門外廟門外也賓旣出則婦人亦徹室中之饌與

案宗人告有司具則於門外位所以詔入也此吿事畢則於堂下位所以詔出也凡祭者之出入亦以此爲節

佐食徹阼俎堂下俎畢出

正義鄭氏康成曰記俎出節兄弟及眾賓自徹而出惟賓俎有司徹歸之尊賓也敖氏繼公曰阼俎執事俎之最尊者故其出也以之爲節賓長以下各自執之出以授人旣則復反其位郝氏敬曰賓及兄弟以下之眾俎畢出各以歸也

案堂下俎自賓俎而下祭畢乃徹此吉禮之通例與鄕飲射燕之徹俎乃羞者異矣

右禮畢

記特牲饋食其服皆朝服冠緇帶緇韠【食音嗣朝音潮】正義鄭氏康成曰於祭服此也皆者謂賓及兄弟筮日筮屍視濯亦端至祭而朝服朝服者諸侯之臣與其君日視朝之服大夫以祭今賓兄弟緣孝子欲得嘉賓尊客以事其祖禰故服之緇韠者下大夫之臣【賈疏士冠禮主人冠朝服緇帶素韠韠與裳同色大夫之臣朝服素韠此緇韠故云下大夫之臣】夙興主人服如初則固端敖氏繼公曰皆者皆賓與兄弟及公有司私臣也助祭必朝服而不端服者與人之祭宜盛服也朝服用端之衣冠皮弁之裳故次於皮弁而尊於端此緇韠者其別於大夫助祭之賓與

案卿大夫士助祭之服視祭於己之服皆加一等故士之賓兄弟亦如之所以然者惟天子不助祭降而五等之君無不助祭者其助祭之服皆加於己之祭服所以明有尊也則國君之臣視此矣記曰卿大夫冕而祭於公弁而祭於己士弁而祭於公冠而祭於己實則弁而祭於己者惟國君耳若大夫亦冠而祭於己如少牢之冠朝服是也大夫降而朝服故士降而端蓋自諸侯以達於士等而下之不爲屈也其助祭之服皆加等自士大夫之有司兄弟推而上之以達於君不爲僭也

惟屍祝佐食端裳黃裳雜裳可也皆爵韠

正義鄭氏康成曰與主人同服敖氏繼公曰士屍服端亦以其爲卒者之正服也然則屍服卒者之上服惟喪祭耳祝佐食與主人亦端者以其事屍於室尢爲近之故服宜與屍同言端裳又言黃裳雜裳可也者蓋以賤者或不能備服故制此禮以通之孔氏穎達曰裳黃裳雜裳謂端之裳也朝服則素裳

通論楊氏復曰玉藻云韠君朱大夫素士爵韋蓋天子諸侯端朱裳故朱韠大夫端素裳故素韠士裳黃裳雜裳可也故爵韠

案五冕皆上下纁爵弁服亦下纁記曰衣正色裳閒色是也皮弁服則素衣素裳皆絲爲之記曰三王共皮弁素積是也至朝服則緇衣素裳衣用布而裳則絲矣端以裳爲正而黃裳雜裳亦通用之故云可也鄭氏以裳黃裳雜裳分上中下三等士蓋未必然

總論孔氏穎達曰諸侯冕祭冠齊孤則爵弁祭亦冠齊齊祭異冠其三命以下大夫則朝服以祭士則端以祭皆冠也記曰冠綦組纓爲士之齊冠是齊祭同冠又曰五冕色俱齊服衣冠者陰色鬼神尙幽陰又曰韠從裳色祭服大夫以上謂之韍士爵弁謂之韎韐記云君朱大夫素士爵韋是端服之韠也又云一命縕韍再命三命赤韍是冕爵弁服之韠也案詩毛傳天子韍純朱諸侯黃朱黃朱色淺則亦名赤韍也大夫赤韍色又淺耳士縕韍縕爲赤黃之閒其色淺赤

案韠亦有不從裳色者如此記朝服素裳而緇韠是也

右記祭服

設洗南北以堂深東西當東榮水在洗東篚在洗西南順實二爵二觚四觶一角一散

正義鄭氏康成曰順從也言南從統於堂也二爵者爲賓獻爵止主婦當致也【賈疏謂主婦當受致之時用此爵也主婦致爵於主人時不取堂下爵】二觚長兄弟及眾賓長爲加爵二人班同迎接並也四觶一酌奠其三長兄弟酬賓卒受者與賓弟子兄弟弟子舉觶於其長禮殺事相接【賈疏一觶酌奠是嗣子𨿽飲還復神之奠觶也余有三在兄弟弟子舉觶於長兄弟長兄弟奠於薦北至爲加爵者作止爵時長兄弟坐取其奠觶酬賓辯卒受者未實觶於篚時賓弟子兄弟弟子各舉觶於其長卽用其篚二觶故三觶並用也】禮器曰貴者獻以爵賤者獻以散【賈疏利洗散是也】尊者舉觶卑者舉角【賈疏大夫尊用爵士卑用角】舊說云爵一升觚二升觶三升角四升散五升李氏如圭曰賓獻尸之時爵止主人當致爵於主婦故爵二也敖氏繼公曰二觚者長兄弟以觚爲加爵因以致於主人主婦旣則更之以酢於主人也

壺棜禁饌於東序南順覆兩壺焉蓋在南明日卒奠冪用綌卽位而徹之加勺【覆芳屋反冪元作鼏舊監本已攺正今從之】

正義敖氏繼公曰壺棜禁庪壺之棜禁也旣奠乃設冪則未酌之前用蓋與鄭氏康成曰覆壺者盝瀝水且爲其不宜塵冪用綌以其堅潔禁言棜者祭尙厭飫得與大夫同器不爲神戒也【賈疏禮記云大夫用棜士用禁禁有足至祭則去足名爲棜禁不爲神戒也】賈氏公彥曰未奠不設冪卒奠乃設之楊氏復曰奠酌奠奠於鉶南時卽位屍卽席坐時也

籩巾以綌也纁裏棗烝栗擇

正義鄭氏康成曰舊說纁裏者皆被烝擇互文敖氏繼公曰籩用巾謂旣實而陳之之時也及將設則去之獨籩用巾者以其未卽設故爲禦塵此巾云纁裏則是凡巾皆復爲之矣

通論孔氏穎達曰內則棗曰新之栗曰撰之棗易有塵埃恆治拭之使新栗虫好食宜數數揀撰省視之

鉶芼用苦若薇皆有滑夏葵冬荁【荁音桓注今文苦爲芐】

正義鄭氏康成曰苦苦荼也荁堇屬幹之冬滑於葵詩云周原膴膴堇荼如飴敖氏繼公曰此無羊鉶故豕鉶亦得用苦然則鉶芼之異者非爲各有所宜也士虞禮記云有柶孔氏穎達曰夏秋用生葵冬春用幹荁方氏慤曰堇荁其性滑周官所謂調以滑者此也

棘心匕刻

正義鄭氏康成曰刻若今龍頭敖氏繼公曰喪祭匕用桑吉祭匕用棘者喪桑音同吉棘聲近故也

牲爨在廟門外東南魚臘爨在其南皆西面饎爨在西壁

正義敖氏繼公曰士喪禮云爲垼於西墻下又吉凶之饎爨皆近於壁以是例之則凡門外之爨亦在墻下明矣士饎爨在內者以宗婦主其事也大夫則以廩人爲之故其爨亦在門外鄭氏康成曰饎炊也西壁堂之西墻下舊說雲南北直屋梠【賈疏爾雅釋宮檐謂之樀孫氏云謂屋梠周人謂之梠齊人謂之檐】稷在南

肵俎心舌皆去本末午割之實於牲鼎載心立舌縮俎【去起呂反】

正義鄭氏康成曰午割從橫割之亦勿沒【賈疏不絕中央少許】立縮順其性心舌知食味者欲尸之饗此祭是以進之賈氏公彥曰少牢舌載於肵俎橫之此言縮俎者彼據俎上爲橫此據鄕人爲縮敖氏繼公曰旣實牲體於鼎乃制此而實於其上載謂載於肵俎心舌皆當牲體之中爲內體之貴者故不他用而專以進於屍又見少牢禮

案升鼎與載俎其位置皆同少牢云其載於肵如初爲之於爨也

賓與長兄弟之薦自東房其餘在東堂

正義鄭氏康成曰東堂東夾之前近南敖氏繼公曰經惟云豆籩鉶在東房蓋主於屍者也此又見賓與長兄弟之薦則祝主人主婦之薦亦在東房矣賓賓長也其餘次賓次兄弟而下與內兄弟及公有司私臣也公有司私臣有俎則有薦可知少牢私人有薦脀

案堂下之薦惟賓與長兄弟先薦於階上自東房出所以異之也

右記陳設器物

沃屍盥者一人奉槃者東面執匜者西面淳沃執巾者在匜北【奉芳勇反淳之純反今文淳作激敖云者一人三字疑衍】

正義鄭氏康成曰匜北執匜者之北亦西面每事各一人淳沃稍注之郝氏敬曰澆灌曰沃細瀉曰淳案內則曰進盥少者奉槃長者奉水請沃盥盥卒授巾約進盥於尊者之禮皆如此

宗人東面取巾振之三南面授屍卒執巾者受

正義鄭氏康成曰宗人代授巾庭長尊敖氏繼公曰振之三爲去塵敬也宗人授巾尊屍也卒謂已捝手受巾亦以簞少牢禮曰卒盥坐奠簞取巾興振之三以授屍坐取簞興以受屍巾

屍入主人及賓皆辟位出亦如之【辟音避】

正義敖氏繼公曰入入門也出出戶也言主人及賓則兄弟之屬在其中矣

嗣舉奠佐食設豆鹽

正義鄭氏康成曰肝宜鹽也敖氏繼公曰置鹽於豆而設於舉奠之前爲其食肝也

佐食當事則戶外南面無事則中庭北面

正義鄭氏康成曰當事將有事而未至

凡祝呼佐食許諾

正義鄭氏康成曰呼猶命也

右記執事者之節

宗人獻與旅齒於眾賓

正義鄭氏康成曰齒從其長幼之次尊庭長敖氏繼公曰記末云公有司獻次眾賓宗人亦公有司也乃齒於眾賓者所謂有上事者貴之也

佐食於旅齒於兄弟

正義敖氏繼公曰佐食已獻於室中故獻兄弟時不與而但與其旅酬也云齒於兄弟則士之佐食亦其兄弟明矣

右記宗人佐食獻旅之次

尊兩壺於房中西牖下南上

正義鄭氏康成曰爲婦人旅也其尊之節亞西方【賈疏亦先尊東方經云尊兩壺於阼階東西方亦如之西方是賓以其男子故在前設尊此處爲房中婦人設尊故知亞次西方】敖氏繼公曰兩壺皆酒南上者以其先酌在南者與

案房內設兩壺一爲內賓一爲宗婦也兩壺皆酒而雲南上者尊內賓下云內賓立於其北則壺在西牖下之南

內賓立於其北東面南上宗婦北堂東面北上

正義鄭氏康成曰二者所謂內兄弟內賓姑姊妹也【賈疏姑姊妹賓客之類】宗婦族人之婦其夫屬於所祭爲子孫或南上或北上宗婦宜統於主婦主婦南面北堂中房而北【賈疏房中以北爲北堂】敖氏繼公曰內賓立於尊北記者蓋取尊爲節而見其位之所在耳其實內賓之位已定於未設尊之先

主婦及內賓宗婦亦旅西面

正義鄭氏康成曰西面者異於獻也男子獻於堂上旅於堂下婦人獻於南面旅於西面內賓象眾賔宗婦象兄弟其節與其儀依男子也主婦酬內賓之長酌奠於薦左內賓之長坐取奠於右宗婦之少者舉觶於其長婦亦如之內賓之長坐取奠觶酬宗婦之長交錯以辯宗婦之長亦取奠觶酬內賓之長交錯以辯內賓之少者宗婦之少者各舉觶於其長並行交錯無算其拜及飲者皆西面於主婦之東南【賈疏不背主婦又得邪角相向】敖氏繼公曰此旅酬之儀𨿽與在庭者略同然亦不能無少異主人旣酢內兄弟主婦則酬內賓之長酌奠於薦左內賓之長坐取之奠於右及兄弟舉旅之時內賓之長亦取奠觶以酬主婦主婦以酬次內賓次內賓以酬宗婦之長亦交錯以辯內賓宗婦之少者又各舉觶於其長以爲無算爵始亦交錯以辯皆不拜略如鄕射無算爵之儀然則房中之篚其實一爵三觶與

案房中相酬之儀敖說與注微不同敖氏爲密

宗婦贊薦者執以坐於戶外授主婦

正義敖氏繼公曰此儀已見於經而記復注之蓋備載其所聞耳

案重明之者見室中地窄授受者多於戶外也士虞記主人有事宗人戶外詔相上文佐食當事未至則立於戶外皆此意也

右記房中及宗婦贊薦之事

屍卒食而祭饎爨雍爨

正義鄭氏康成曰雍孰肉以屍享祭竈有功也舊說云宗婦祭饎爨亨者祭雍爨【賈疏周官亨人其職主爨亨之事】用黍肉而已無籩豆俎禮器云爨者老婦之祭【賈疏彼注老婦先炊者也】盛於盆尊於瓶敖氏繼公曰此以屍享祭而祭竈亦見其尊尸之意牲魚臘之爨皆謂之雍爨少牢禮曰雍爨在門東南北上

通論孔氏穎達曰祝融古火官之長是竈之神常祀在夏有俎及籩豆設於竈陘又延屍入奧以先炊老婦配之爨者宗廟祭後直祭先炊老婦之神在於爨竈而已所以不同

右記祭爨

賓從屍俎出廟門乃反位

正義鄭氏康成曰賓從屍送屍也士之助祭終其事也俎屍俎也賓旣送屍復入反位者宜與主人爲禮乃去之賈氏公彥曰大夫有賓屍者屍出賓不送以其事終於賓屍故也

右記賓送尸之節

屍俎右肩臂臑肫胳正脊二骨橫脊長脇二骨短脇【臑乃報反肫同防音純胳音格】

正義鄭氏康成曰屍俎神俎也士之正祭禮九體貶於大夫有倂骨二亦得十一之名合少牢之體數此所謂放而不致者凡俎實之數奇脊無中脇無前貶於尊者【賈疏決少牢三脊脇俱有此但有二體】不貶正脊不奪正也【賈疏長脇亦不貶者義與正脊同】正脊二骨長脇二骨者將舉於屍屍食未飽不欲空神俎【賈疏欲屍旣舉脊脇猶有脊脇在不空神俎】楊氏復曰凡牲體四肢爲貴故先序肩臂臑防胳於上然後序脊脇於下敖氏繼公曰長脇卽正脇也士之祭其俎豆之屬旣貶於大夫者二其俎實之脊脇之骨又各貶其半皆降殺以兩之意也

案脊脇比少牢殺其二比士虞則加其二隆吉祭也通論賈氏公彥曰凡俎實之數有九有七有五皆是奇數以其鼎俎奇故實數亦奇而相稱楊氏復曰牲體去兩髀不升合左右兩相爲十九體神俎不用左體故少牢只用右胖不合兩相爲十一體特牲於右胖十一體之中不用脡脊代脇故爲九體士虞喪祭於左胖十一體之中去脡脊橫脊短脇代脇故爲七體

膚三

正義敖氏繼公曰特牲無膚俎故以膚附於牲俎焉三者亦貶於大夫之屍也凡膚與牲體同在屍俎者大夫五士三少牢下篇言尸之豕脀膚五是也大夫以上膚若別俎則若七若九以差而加之鄭氏康成曰爲籑用二厭飫一也

案注謂膚三皆有以用之但士虞不行餕禮其膚祭亦三當以敖氏之說爲正

通論陳氏祥道曰牛羊有腸胃而無膚豕有膚而無腸胃豕𨿽有膚然四解而未體折無膚豚而未成牲無膚士喪禮豚皆無膚以未成牲故也大遣奠無膚少牢四解無膚以未體折故也士虞禮膚祭三取諸左膉上鄭康成曰膚脇革肉蓋豕肉之美者不過脇革肉而已故禮於膚皆謂之倫膚

離肺一

正義鄭氏康成曰離猶防也小而長午割之亦不提心謂之舉肺

刌肺三【刌七本反注今文刌爲切】

正義鄭氏康成曰爲屍主人主婦祭敖氏繼公曰祭肺或言刌或言切皆見其制也

魚十有五

正義鄭氏康成曰魚水物以頭枚數陰中之物取數於月十有五日而盈少牢饋食禮亦云十有五而俎尊卑同此所謂經而等也敖氏繼公曰此盛祭禮也

通論孔氏穎達曰曲禮槀魚曰商祭祭用幹魚商度燥濕得中而用之陳氏祥道曰魚非正牲故其俎在牲體之下以其陰類從月特牲少牢屍俎皆十有五取盈數於三五故也若夫飲食之禮則不然公食大夫魚與腸胃倫膚若九若十有一下大夫若七若五則一命之魚七再命九三命十有一天子諸侯魚數不見於經先儒謂諸侯十有三天子十有五理或然也士昏禮魚十有四攝盛也其加不至十有五者貴偶也

臘如牲骨

正義鄭氏康成曰不但言體以有一骨二骨者賈氏公彥曰言牲骨則一骨二骨兼在其中敖氏繼公曰惟云骨而不言體者骨可以該體而體不可以該骨也言骨則體在其中矣

通論陳氏祥道曰禮有薧臘有鮮臘有全臘有半臘聘禮賓之飪鼎有鮮臘上介之飪鼎無鮮臘公食禮上大夫之俎加鮮臘下大夫亦無鮮而昏禮臘必用鮮則用鮮者禮之隆也少牢鼎臘一純特牲士冠昏皆用全士喪殯奠士虞胖而已不用全者禮之略也周官獸人凡獸入於臘人臘人掌幹肉蓋折而幹之曰脯全而幹之曰臘脯在籩臘在俎脯常先於醢臘常亞於魚

祝俎髀脡脊二骨脇二骨膚一離肺一

正義鄭氏康成曰凡接於神及屍者俎不過牲三體【賈疏言凡者祝佐食賓長長兄弟宗人之等】以特牲約加其可倂者二亦得奇名少牢饋食禮羊豕各三體【賈疏少牢二牲故祝俎無加】賈氏公彥曰特牲加其可倂者二骨是尊祝也佐食已下卑無加下注云三體卑者從正敖氏繼公曰髀謂右髀亦用屍俎之不升者也脇代脇也不見之者上言脡脊則此爲代脇可知矣祝脊脇用二骨見其尊於執事者也此離肺嚌肺也祝祭以離肺其義與虞禮同

阼俎臂正脊二骨橫脊長脇二骨短脇膚一離肺一正義鄭氏康成曰主人尊得祝之加數五體又於其可倂者二亦得奇名臂左體臂賈氏公彥曰脇骨多不嫌與屍同用右體猶脊然也敖氏繼公曰阼俎尊乃不用左肩而用左臂者屈於屍也脊脇非體也故得與屍同以伸其尊亦以特牲之俎實少故耳少牢俎實多故主人主婦脊脇皆減於屍

案特牲主人旣辟屍不用左肩其餘諸俎亦未見有用左肩者豈分以爲殽脀之用而少牢所謂其脀體儀者𨿽余骨亦必儀度其貴賤而以次進之與

主婦俎觳折其餘如阼俎【觳苦角反又戶角反】

正義鄭氏康成曰觳後足【賈疏案士喪記明衣裳長及觳注云觳足跗是觳後足也】折分後右足以爲佐食俎不分左臑折辟大夫妻【賈疏少牢主婦用左臑此士妻辟之用後右足不用後左足者左足大卑故也】余謂脊脇膚肺敖氏繼公曰凡牲固皆折也然經文之例其先言體乃言折或單言折者必非正體若全體者也蓋與折俎之說不同主婦俎之脊脇其名不必盡與阼俎同乃云如阼俎者亦大略之言也少牢阼俎脊脇皆牢主婦俎之脊脇但用羊也則此可知矣

佐食俎觳折脊脇膚一離肺一

正義鄭氏康成曰三體卑者從正賈氏公彥曰直云脊脇不定體名欲見得便用之敖氏繼公曰觳非正體折骼之下而取之故云觳折主婦俎與佐食同用觳而主婦尊於佐食則主婦右佐食左與

賓骼長兄弟及宗人折其餘如佐食俎

正義鄭氏康成曰骼左骼也賓俎全體尊賓不用尊體爲其已甚卑而全之長兄弟及宗人折不言所分略之敖氏繼公曰凡骼與觳連乃爲全體上文兩見觳折則此骼亦非全體矣不言骼折者以其可知不必言也長兄弟及宗人折亦謂折分其全體也不言其體者或以其所用者不定故與其餘謂脊脇膚肺李氏如圭曰眾賓長兄弟爲加爵宗人庭長授巾皆接屍故亦三體

案觳骼敖說與注不同疑敖氏得之以觳踐地旣賤而又小若以一觳折而爲二則不成體矣主婦尊佐食接神亦貴不應太簡乃爾也

眾賓及眾兄弟內賓宗婦若有公有司私臣皆殽脀膚一離肺一

正義鄭氏康成曰此所折骨直破折余體可殽者升之俎一而已不備三者賤祭禮接神者貴【賈疏謂長兄弟及宗人已上俎皆三體以接神及屍貴也】凡骨有肉曰殽祭統曰凡爲俎者以骨爲主貴者取貴骨賤者取賤骨貴者不重賤者不虛示均也俎者所以明惠之必均也善爲政者如此故曰見政事之均焉賈氏公彥曰不言折而言殽脀又略矣自眾賓以下賤不接屍神其俎折體而已敖氏繼公曰公有司公家所使給私家之事者也私臣私家之臣或己所自有或假於他家皆是也云若有者不定之辭祝宗人亦公有司也已見其俎於上若有之文主於殽脀者耳此俎無脊脇者以其或用脊若脇爲殽脀故也李氏如圭曰禮器云羔豚而祭百官皆足此之謂稱

案春秋傳以折俎爲殽脀則殽脀者體解之通稱對郊禘之全脀言也此記云殽脀是俎體之最略者承上文三體五體言也牲體以四肢爲貴脊脇次之就四體而論殷人貴後周人貴前故前體爲貴而後體次之就前體而論肩最貴臂次之臑又次之其序自上而下也就後體而論骼爲貴肫次之髀爲下其序自下而上也此篇歷序俎之牲體幷詳其體之爲全爲分數之或多或少而廟中執事之尊卑又因而見焉體有貴賤而用全體者爲隆如屍俎之全用右肩臂臑肫骼祝俎之全用右髀阼俎之全用左臂是也其次則不用全而用半如主婦佐食俎之用觳折是也又其次則儀度其可用者用之而幷不言半矣如長兄弟及宗人俎用折是也又其次則雜用余體之可殽者而幷不言折矣眾賓眾兄弟以下之殽脀是也殽脀之數一而已等而上之是有上事者也其體之數有三焉若賓長兄弟及佐食宗人是也又等而上之是爲神屍將命相禮者也其體三而加其可倂者二則有五焉祝是也又等而上之是爲宗廟主者也其體五而加其可倂者二則有七焉主人主婦是也又等而上之則爲所祭者其體九而加其可倂者二則十有一焉屍是也而一牲之體其不用者亦僅矣由士禮而推之大夫由大夫禮而達之諸侯天子𨿽經闕有閒其隆殺之等亦可想見云

右記俎實

公有司門西北靣東上獻次眾賓私臣門東北面西上獻次兄弟升受降飲

正義鄭氏康成曰獻在後者賤也祭祀有上事者貴之亦皆與旅【賈疏上宗人獻與旅齒於眾賓佐食於旅齒於兄弟此但言獻次不言旅以宗人佐食約之亦皆與旅者亦此二人也】賈氏公彥曰祭祀擇取公有司可執事者如舉鼎匕載之類爲眾賓門外在有司羣執事中入門列在西方東面餘者在門西北面位兄弟𨿽無上事亦皆在東方西面位族親故也私臣之中擇爲賓者使爲佐食前文佐食北面立於中庭注云佐食賓佐屍食者是也其餘獻在兄弟後者職賤也敖氏繼公曰門西者尙右門東者尙左亦各變於東面西面之位者也獻公有司於西階上私臣於阼階上其受爵則惟二者之長拜於下乃升受主人答拜乃降飲餘皆不拜郝氏敬曰公有司賓屬門西賓位也私臣主屬門東主位也

案惟佐食齒於兄弟其餘私臣不敢齒於兄弟自不敢齒於眾賓而凡廟中異姓之賓擇之公有司者爲多矣

通論賈氏公彥曰天子諸侯祭祀其位無文以此經例之同姓無爵者在阼階前西面北上祭統曰昭與昭齒穆與穆齒凡羣有司皆以齒也其有爵者則以爵序之文王世子其在外朝則以官其在宗廟之中則如外朝之位宗人授事以爵以官是不以姓也卿西階前東面北上大夫門東北面士門西北面旅食在其後少牢下篇云眾賓位在門東北面旣獻在西階西南眾賓繼上賓而南天子諸侯之賓其位或依此與

案公有司私臣爲大夫士言之也若天子諸侯則助祭者皆臣何公私之有疏引文王世子謂天子諸侯宗廟之中如外朝之位同姓亦以爵序是也謂阼階上者皆無爵則恐未然戚戚兄弟君子篤焉胡槪齒於齊民也助祭者必選擇而後與𨿽有庶人在列者或寡矣西則冕服而東皆布衣天潢不太無色乎蓋異姓之賓專以爵同姓之兄弟亦先以爵爵同而後以昭穆昭穆同而後以齒三公六卿與五等之諸侯最在上而大夫士以次位焉其侯國之卿大夫入天子之廟則在門東門西北面之位與若然則如外朝之位者亦大略如之不可盡拘以朝士之法也右記公有司私臣位及受獻之次

欽定儀禮義疏卷三十六﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義防卷三十七

少牢饋食禮第十六之一

正義鄭氏康成曰諸侯之卿大夫祭其祖禰扵廟之禮少牢扵五禮屬吉禮大戴第八小戴第十一別錄第十六敖氏繼公曰此篇言大夫祭其祖之禮

案特牲少牢皆曰饋食者祭以粢盛爲重也推而上之天子諸侯爲耤秉耒躬耕以供宗廟之粢盛蓋亦首重此矣士虞禮屍入之後亦先九飯而後三獻略與特牲禮同故篇首亦曰特豕饋食凡孝子養親曰饋養昏禮婦饋特豚以眀婦順而祭禮黍稷之設必主婦親之皆此義也

存疑賈氏公彥曰曲禮下云大夫以索牛是天子卿大夫眀此用少牢爲諸侯之卿大夫

存異郝氏敬曰曲禮大夫以索牛是大夫亦大牢也聘及公食大夫禮皆太牢以待卿大夫而王制諸侯社稷皆少牢郊而特牲是天子有時用特牲作者但敍禮隆殺非定特牲爲士少牢爲大夫也案禮有時從其隆則大夫或可用牛舊說以索牛爲天子之大夫蓋未可泥若郝氏以特牲少牢不定爲士大夫之別則尢非也孟子言前以士後以大夫前以三鼎而後以五鼎士虞特牲皆三鼎爲士禮少牢五鼎爲大夫禮無疑矣士喪遣奠用少牢盛塟奠非常禮也聘及公食皆大牢以待大夫士蓋賓客之道文而繁故視事神之儀物不同耳通論谷梁氏赤曰天子七廟諸侯五大夫三士二故徳厚者流光徳薄者流卑程子曰自天子至扵庶人五服未嘗有異皆至髙祖服旣如是祭祀亦須如是七廟五廟只是祭及髙祖大夫士𨿽三廟二廟一廟或祭寢亦不害祭及髙祖若止祭禰而不及祖非人道也張子曰宗子者謂宗主祭祀宗子爲士庶子爲大夫以上牲祭扵宗子之家朱子曰士大夫始祖之祭春秋如單氏尹氏王

朝之大夫自上世至後世皆不變其初來姓號則必有大祖又如詩說南仲大祖是文王時人至宣王時爲大祖又如魯季氏之徒世世不攺其號也又曰程子以爲髙祖有服不可不祭𨿽七廟五廟三廟一廟以至祭寢皆及髙祖此最爲得祭祀之本意禮家又言大夫有事省扵其君幹祫及其髙祖此則可爲立三廟而祭及髙祖之驗

案大夫三廟而此經所祭惟一廟則亦犆祭也若祫祭則當迎祖禰至大祖之廟而祫之矣王制大夫三廟一昭一穆與大祖之廟而三是大夫有大祖廟也時祭有四曰祠曰禴曰嘗曰烝此天子諸侯之祭也春秋傳昭元年趙孟將烝於溫則四者之名通乎上下矣四時之祭有犆有祫玆特見其犆者耳特牲少牢皆無言及廟主之文漢儒因謂大夫士無主然左氏傳哀十六年衛孔悝出奔宋使貳車反祏於西圃杜注云祏藏主石函則大夫有主矣大夫有主則士亦未必無之若無主則廟中以何者依神而祖禰何以別乎此經不言主者亦以犆祭無迎主之事故也夫婦同幾精气合則或有男主無婦主與又案或以三公執璧與子男同得立五廟非也先王之法贄物從異以別其等差廟數從同以定其名分惟異故位𨿽相近而贄物必殊如大夫鴈卿羔孤皮帛三公璧也惟同故爵𨿽相懸而廟數則一如畿外則九命之上公與五命之子男未成國之附庸同五廟以有君道遠乎王而其尊得伸畿內八命之公與四命之大夫同三廟以純乎臣道近乎王而屈侯國四命之孤與再命一命之大夫亦同三廟其義一也

少牢饋食之禮

正義鄭氏康成曰禮將祭祀必先擇牲繋於牢而芻之羊豕曰少牢諸侯之卿大夫祭宗廟之牲賈氏公彥曰地官充人職掌繋祭祀之牲牷祀五帝則繋於牢芻之三月享先王亦如之注云牢閒也必有閒者防禽獸觸齧養牛羊曰芻若豕則曰豢牛羊豕三牲具爲大牢豕亦有牢稱詩公劉云執豕於牢案牢者養牲之所牲有六而馬不常用犬與雞又最小故以三牲爲主而以牛爲大牲用一牲爲特二牲以上稱牢三牲具牛最大爲大牢二牲則羊豕爲少牢士祭用特牲一豕而已大夫加隆故用少牢通論國語楚觀射父曰天子舉以大牢祀以防諸侯舉以特牛祀以大牢卿舉以少牢祀以特牛大夫舉以特牲祀以少牢士食魚炙祀以特牲

日用丁己【已音紀】

正義鄭氏康成曰內事用柔日【賈疏曲禮外事以剛日內事以柔日內事謂冠昏祭祀外事謂徵伐巡守之等甲丙戊庚壬爲剛日乙丁己辛癸爲柔日】必丁己者取其令名自丁寧自變攺皆爲謹敬必先諏此日乃筮楊氏復曰特牲不諏丁巳日者士卑禮殺不如大

夫也敖氏繼公曰此指筮日之日所謂諏日者也先諏是日至其日乃筮

筮旬有一日

正義鄭氏康成曰旬十日也以先月下旬之已筮來月上旬之已【賈疏據用已一日而言若用丁則以先月下旬丁筮來月上旬丁若丁己之外辛乙之等皆然必言來月上旬不用中旬下旬者吉事先近日故也】敖氏繼公曰以丁若已之日而筮旬有一日則所筮之日亦丁若已可知矣以丁巳之日而筮丁巳乃云旬有一日則是並筮日之日而數之也古者數日之法扵此可見案筮必旬有一日者容散齊七日致齊三日也周官大宰職祀五帝前期十日帥執事而卜日賈疏前期十日卽是祭前十一日天子祭禮日與屍皆用卜也

筮扵廟門之外主人朝服西面於門東史朝服左執筮右抽上韇兼與筮執之東面受命於主人【朝直遙反下朝服並同】正義鄭氏康成曰史家臣主筮事者【賈疏雜記大夫士筮宅亦云史練冠長衣是史主筮事也】賈氏公彥曰主人西面於門東者爲將筮也下文爲期於廟門外主人門東南面注云不西面者大夫尊扵諸臣有君道彼不爲卜筮之事故南面也敖氏繼公曰朝服大夫士以筮之正服也史亦公有司也周官筮人職中士二人史二人士冠特牲言筮人此言史蓋互文也大夫筮亦朝服者降扵卜也雜記言大夫卜宅與塟日云占者皮弁又云如筮則占者朝服是其服異也

案雜記大夫筮宅則史練冠長衣以筮占者朝服此似本服重服因筮而攺爲不純凶之服者則大夫有家臣爲筮史鄭似得之然大夫士之臣或不必有能筮者則公有司亦或兼用與冠特牲皆雲門中闑西閾外是距門近也此云廟門之外門東下云史西面於門西不言閾外則在門霤之外而距門稍遠矣

主人曰孝孫某來日丁亥用薦嵗事於皇祖伯某以某妃配某氏尙饗

正義鄭氏康成曰丁未必亥也直舉一日以言之耳禘於大廟禮曰日用丁亥【賈疏大戴禮文】薦進也進嵗時之祭事也皇君也伯某且字也大夫或因字爲諡春秋傳曰魯無駭卒請諡與族公命以字爲展氏是也其仲叔季亦曰仲某叔某季某某妃某妻也合食曰配某氏若言姜氏子氏也賈氏公彥曰日有十辰有十二以五剛日配六陽辰以五柔日配六陰辰若云甲子乙丑之等以日配辰丁日不定直舉一日以丁當亥而言余或以己當亥或以丁當丑皆得用之也春秋宣八年書辛巳有事於大廟文二年書八月丁卯大事於大廟昭十五年書二月癸酉有事於武宮桓十四年書己亥嘗此等皆不獨用丁巳之日也李氏如圭曰筮不同士禮使宰贊命者蓋辟君敖氏繼公曰惟云丁亥特見其一耳亥爲六丁之末故設言之末者且用則上者可知矣已日亦宜如之大夫三廟其常祀自曽祖而下此惟言皇祖者亦見其一耳

案疏引春秋諸祭日見凡柔日皆可用不但丁巳也上云丁巳亦舉之以見例耳嵗事四時之祭事春露秋霜之義亦不疏不數之期也則嵗以四舉眀矣稱祖之字諱名不諱字如子思作中庸稱仲尼是也注謂大夫因字爲諡蓋生時名字兩稱卒哭乃諱則諱其名而専稱字字有諡之義非以此直爲諡法之諡也以某妃配某氏所謂同幾精气合也陰綂扵陽故但祭其祖而妣已兼之矣若祖歿而妣尙存者不用此辭可知也以某妃配若言伯某之妃也又舉某氏以實之

存異鄭氏康成曰不得丁亥則己亥辛亥亦用之無則苟有亥焉可也【賈疏必須亥者陰陽式法亥爲天倉祭祀所以求福宜稼於田故先取亥上旬無亥乃用余辰也】

辧正楊氏復曰上文日用丁巳謂十干丁日巳日也來日丁亥亦舉一端以眀之耳如鄭說則不論十干之丁巳専取十二支之亥以爲解疏又從而爲之辭滋繆矣

史曰諾西面於門西抽下韇左執筮右兼執韇以撃筮正義鄭氏康成曰將問吉凶焉故擊之以動其神易曰蓍之徳圓而神【賈疏引易者證蓍有神故擊而動之也】賈氏公彥曰史旣受主人命乃右還向門西西面以其用蓍爲筮因名蓍爲筮兼執韇者已用右手抽上韇此又用右手抽下韇是二韇兼執之也敖氏繼公曰撃筮者爲將述命故也不述命則無此儀

遂述命曰假爾大筮有常孝孫某來日丁亥用薦嵗事於皇祖伯某以某妃配某氏尙饗【大音泰】

正義鄭氏康成曰述命者重以主人辭吿筮也假借也言因蓍之靈以問之常吉凶之占繇敖氏繼公曰大者尊之之辭假爾大筮謂假借爾大筮之靈以問扵神也有常謂其常常如此也言毎有疑事則必問之而不敢專決所以見其敬信之意孝孫某以下之辭所謂述命也郝氏敬曰特牲筮不述命此述命禮盛也

案有常謂其斷吉凶不差忒也

存疑賈氏公彥曰述命訖乃連言曰假爾大筮有常此是卽席西面命筮與述命同爲一辭者

案假爾大筮有常乃承撃筮而發端之語其下乃述命之辭賈氏謂述命訖乃連言倒矣

乃釋韇立筮

正義鄭氏康成曰卿大夫之蓍長五尺立筮由便【賈疏卿大夫之蓍長五尺大戴禮三正記皆有此文立筮由便以其蓍長對士之蓍三尺坐筮爲便若諸侯蓍七尺天子蓍九尺立筮可知】敖氏繼公曰立筮而又在門西皆大夫之禮異者也

案立筮故不設席

卦者在左坐卦以木卒筮乃書卦於木示主人乃退占正義鄭氏康成曰卦者史之屬也【賈疏筮是史故知卦者史之屬】卦以木者毎一爻畫地以識之六爻備書扵板【賈疏書卦扵木木卽板也】史受以示主人【賈疏卦者卑故還使筮史以示主人】退占東面旅占之敖氏繼公曰此卦者坐亦與筮者相變也上木畫地者也下木板也退退於其位也不言其位亦西方東面可知占者亦當三人大夫廟門外之位其有司之西方東面者惟此耳蓋筮者有事於神故不爲大夫而變位也

吉則史韇筮史兼執筮與卦以告於主人占曰從正義敖氏繼公曰旣筮釋筮於所筮之處至是乃就而韇之也韇筮而兼與卦執之以告亦與士禮異者也鄭氏康成曰從者求吉得吉之言【賈疏主人之祭本以求吉今筮而得吉是從主人本心也】

乃官戒宗人命滌宰命爲酒乃退

正義鄭氏康成曰官戒戒諸官也當共祭祀事者使之具其物且齊也滌漑濯祭器埽除宗廟楊氏復曰筮日卽戒故云乃不云厥眀也敖氏繼公曰官戒謂某官戒某人以某事也宰宗人乃官之尊者故見其所命者以明之有司羣執事之位當在門東東上大夫之宗人亦私臣爲之自此以下諸官司馬之屬皆放此郝氏敬曰命爲酒者祭用酒天官酒正所謂事酒有事新造者卽此也

案官戒總戒凡共祭祀之官宗人與宰乃分命焉天官大宰掌百官之誓戒前期十日帥執事而卜日遂戒小宰以法掌祭祀之戒具宰夫以式法掌祭祀之戒具與其薦羞又春官世婦掌女宮之宿戒祭統先期旬有一日宮宰宿夫人夫人亦散齊七日致齊三日則一官戒中兼內外官之齊致齊皆統之矣

若不吉則及遠日又筮日如初

正義鄭氏康成曰及至也逺日後丁若後已敖氏繼公曰此遠日對筮之日而言卽所筮不吉之日也至此日又筮旬有一日也此文當承占曰從之下欲終言上事故至是乃見之

案特牲筮不吉則筮遠日卽時並筮之此越十日而又筮大夫禮隆則其爲時優裕也君祭以孟月君祭而後大夫祭若俱以逺日則大夫之祭有時逮仲月之末旬矣

通論陳氏祥道曰筮日者以日月往來吉凶無常也古人舉大事必擇以元辰占以卜人朝服以致其誠惟有道之君子防誠而不雜所以筮日而日無不吉也

案曲禮吉事先近日防事先遠日特牲少牢皆吉事故先筮近日不吉則更筮遠日也曲禮又云卜筮不過三故賈氏謂筮上旬丁巳不吉則至上旬又筮中旬丁巳又不吉至中旬又筮下旬丁巳不吉則止祭然此經惟有筮遠日之文無三筮之法則所謂不過三者殆並再筮不吉因而不筮所用之日而數之與張子以爲先筮近日後筮遠日不從則直用下旬遠日而祀不可廢極得禮意張子說載特牲禮

右筮日

宿【注宿讀爲肅古文宿皆作羞】

正義鄭氏康成曰大夫尊儀益多筮日旣戒諸官以齊戒矣至祭前一日又戒以進之使知祭日當來李氏如圭曰宿諸官宜在宿尸之後宿屍夕爲期則宿前扵祭一日敖氏繼公曰宿謂宿賔以下也是亦官宿之大夫扵助祭之賔爲逾等故不親宿此宿當在宿尸之後言扵此者爲下文節也

前宿一日宿戒屍

正義鄭氏康成曰前肅諸官之日又先肅屍者重所用爲屍者又爲將筮賈氏公彥曰宿宿諸官之日也前宿一日爲祭前二日諸官惟一肅屍再肅重屍也宿與戒前後名不同今合言之者以前有十日之戒後有一日之宿若單言戒嫌同十日若單言宿嫌同一日故宿戒並言眀其別也敖氏繼公曰宿戒屍者凡可爲屍者皆宿戒之爲將筮也此宿戒蓋亦使人爲之屍未筮則未成其尊宿前一日又宿戒屍亦尊者之禮異也

案宿戒屍謂宿日戒屍也眀日將筮慮其人或有疾病事故不得爲屍故早戒之其無他者乃以筮也此云戒及筮得吉而宿乃云宿則宿重扵戒矣

明日朝筮屍如筮日之禮命曰孝孫某來日丁亥用薦嵗事於皇祖伯某以某妃配某氏以某之某爲屍尙饗筮卦占如初【朝如字】

正義鄭氏康成曰某之某者字屍父而名屍也字屍父尊鬼神也【賈疏曲禮父在不爲屍注云然則屍卜筮無父者若然凡爲屍者父皆死矣死者當諱其名故知上某是尸之父字下某是屍名也死者不稱名而稱字是尊鬼神也】不前期三日筮屍者大夫下人君祭之朝乃視濯與士異郝氏敬曰眀日朝謂祭前一日早也筮屍筮男屍妃無屍敖氏繼公曰此筮日筮尸之辭皆不言筮之亦與士異

案特牲士禮無十日前筮日之官戒故得與人君同三日筮屍容宿屍宿賓視牲視濯也少牢大夫禮則前一日筮屍不嫌太促者以筮尸之後惟宿屍而已不親宿賔不視牲視濯也不親宿賔者大夫賔卑故但遣官宿之不視牲者並視牲視殺爲一事不視濯者並視濯視爨爲一事禮下扵君而諸事位置得宜不嫌其促也

存疑賈氏公彥曰天子諸侯前期十日卜得吉日則戒諸官散齊至祭前三日卜屍得吉又戒宿諸官致齊士卑不嫌故得與人君同三日筮屍但下人君不得散齊七日耳大夫尊不敢與人君同直散齊九日前一日筮屍並宿諸官致齊

案大宰職前期十日卜日遂戒鄭注十日容齊七日致齊三日旣卜戒百官以始齊賈疏前期十日者眀祭前十一日旣卜遂戒使散齊致齊又祭綂云先期旬有一日宮宰宿夫人散齊七日致齊三日然則散齊致齊先期十有一日扵卜日吉之時一並戒之非十日前卜日吉但戒散齊三日前卜屍吉復戒致齊也惟士無散齊僅有致齊乃扵祭前三日卜屍得吉之時而戒之若大夫祭前一日筮屍已屬致齊之第三日矣所謂吉則遂宿屍者特宿之使來非宿使致齊也

吉則乃遂宿屍祝擯

正義鄭氏康成曰筮吉又遂肅屍重屍也旣肅屍乃肅諸官及執事者【賈疏此重解上文宿是此宿屍後事置扵上文者爲前宿一日宿戒尸之故其實當在此重宿尸之後也】祝爲擯者屍神像賈氏公彥曰特牲使宗人擯主人辭又有祝共傳命者士卑不嫌兩有與人君同此大夫尊下人君惟有祝擯而已敖氏繼公曰祝爲擯與特牲祝致命之意同

主人再拜稽首祝告曰孝孫某來日丁亥用薦嵗事於皇祖伯某以某妃配某氏敢宿

正義賈氏公彥曰特牲主人宿屍時屍如主人服出門左西面鄭注不敢南面當尊則大夫之屍尊屍出門徑南面故主人與屍皆不在門東門西也敖氏繼公曰不待其許諾而卽再拜稽首亦異扵士以上之儀當略與特牲同以其有成禮故略之而不言鄭氏康成曰告屍以主人爲此事來宿

屍拜許諾主人又再拜稽首

正義李氏如圭曰祝釋辭屍乃拜異扵士敖氏繼公曰主人拜而後致辭故屍答拜而後許諾屍所以答拜者以其未許諾故也主人又拜者所以見其不必答已尊之

主人退屍送揖不拜

正義鄭氏康成曰屍不拜者屍尊【賈疏凡賔主之禮賓去主人皆拜送今揖不拜者以大夫屍尊故也】敖氏繼公曰屍𨿽不拜送猶揖之凡屍與主人爲禮扵其家者皆變扵賔主之儀

若不吉則遂攺筮屍

正義鄭氏康成曰卽攺筮之不及遠日

案敖氏謂所攺筮者若又不吉則直以其次者爲屍不復筮猶張子筮日之意也蓋筮日旣吉官戒具偹不可因筮屍不吉而中止故當然竊意爲屍者預擬三人而筮之再不吉則用其又次者是亦禮成於三之意

右筮屍宿屍

旣宿屍反爲期於廟門之外

正義鄭氏康成曰爲期定祭早晏之期爲期亦夕時也【賈疏特牲云厥眀夕陳鼎扵門外下云請期曰羮飪是夕時則大夫爲期亦夕時可知】旣宿屍反爲期眀大夫尊宿屍而已其爲賔及執事者使人宿之賈氏公彥曰宿屍及宿諸官與爲期皆扵祭前之日也敖氏繼公曰旣宿屍反而爲期是其事相繼也然則向所宿者皆不在可知大夫宿與爲期同日此時又未有賔皆大夫禮異者也

主人門東南面宗人朝服北面曰請祭期主人曰比扵子【比毗志反】

正義敖氏繼公曰主人南面者有司羣執事之位北面大夫宜鄕之亦大夫禮異也鄭氏康成曰比次早晏在扵子也【賈疏冬日夏夜長短不同是以推量比次之】主人不西面者大夫尊扵諸官有君道也【賈疏特牲主人門外西面士卑故也】爲期亦惟屍不來也【賈防賔等並來惟屍不來主人南面亦爲無屍也】

案注疏謂惟屍不來其餘並來敖則謂所宿者皆不在故直有有司羣執事也蒙上文言之敖說宻矣

宗人曰旦眀行事主人曰諾乃退

正義鄭氏康成曰旦眀旦日質眀敖氏繼公曰惟云乃退是主人不送也下篇不賔屍云眾賔出主人拜送於廟門外此退而不送則眾賔不在可知旣退有司乃宿賔

通論李氏如圭曰周官雞人凡國事爲期則吿之時謂此旦明之時

右爲期

眀日主人朝服卽位於廟門之外東方南面宰宗人西面北上牲北首東上司馬刲羊司士撃豕宗人吿備乃退

正義賈氏公彥曰特牲視牲與視殺別日士卑不嫌與人君同大宰職及執事眂滌濯及納亨贊王牲事是別日少牢不言視牲直言刲撃告偹乃退者此大夫禮視牲告充卽刲撃殺之下人君故同日也祭義云君牽牲穆答君卿大夫序從旣入門麗於碑卿大夫袒而毛牛尙耳諸侯禮殺於門內此大夫與特牲士皆殺於門外者辟人君也敖氏繼公曰東方視殺之位亦冝當塾少南此異宰宗人之位亦與特牲異宗祝之位者同意牲亦當在東方少南有司牽羊豕則束之而東足也乃退謂主人鄭氏康成曰刲撃皆謂殺之此實旣省告偹乃殺之文互者省文也尙書傳羊屬火豕屬水【賈疏羊屬火司馬火官還使刲羊豕屬水司士乃司馬之屬撃豕不使司空者諸侯猶兼官大夫職職相兼也】

案東上羊在東豕在西也有二牲則臘不陳故不言獸

右視殺

雍人摡鼎匕俎於雍爨雍爨在門東南北上【摡古愛反】正義鄭氏康成曰雍人掌割烹之事者【賈疏周官饔人職文】羊豕魚臘皆有竈竈西有鑊凡摡者皆陳之而後告絜敖氏繼公曰摡猶拭也旣筮日而宗人命滌則有

司扵祭器皆已濯之矣故至此但摡之爲去塵也鼎匕俎皆牲器故雍人摡之於雍爨之上以其類也下文摡甑甗匕惇於廩爨其義亦然雍人見公食禮存疑鄭氏康成曰爨在門東南綂扵主人

案吉事爨在東方故陳牲摡器皆扵東方主人就牲所視之耳非統扵主人之謂也北上羊爨在豕爨之北

廩人摡甑甗匕與惇於廩爨廩爨在雍爨之北【甑子應反甗疑戰反劉音彥惇音對注古文甑爲烝】

正義鄭氏康成曰廩人掌米入之藏者【賈疏地官廩人職文】匕所以匕黍稷者也【賈疏上雍人云匕者所以匕肉此廩人所掌米故云匕黍稷也】賈氏公彥曰考工記陶人職甗實二鬴厚半寸唇寸甑實二鬴厚半寸唇寸七穿敖氏繼公曰廩人與雍人對言則是掌爲饎之事者也甗如甑蓋有底而無孔所以盛米也甑則炊之匕則出之此四器與鼎匕俎皆陳於外故雍人廩人分摡之廩爨亦北上存疑鄭氏眾曰甗無底甑鄭氏康成曰甗如甑一孔

案後鄭言一孔猶先鄭言無底一也甑七穿以竹箄借之所以炊也甗若無底則未知何以用之或云加扵甑上甑不小矣何用加也敖氏以爲有底無孔而用以盛米者得之然則此所摡者其二甑二甗二匕四惇與

司宮摡豆籩勺爵觚觶幾洗篚於東堂下勺爵觚觶實於篚卒摡饌豆籩與篚於房中放於西方設洗於阼階東南當東榮【放甫往反】

正義鄭氏康成曰大夫攝官司宮兼掌祭器也【賈疏下文司宮筵神席於奧此掌豆籩之等故云攝官】放猶依也敖氏繼公曰司宮主陳設此器故俱摡之勺爵觚觶摡之則隨實於篚不待其卒摡也勺亦實於篚者爲將洗之也饌之蓋扵北堂放於西方以次而西也下篚亦饌於房俟事至而設之不言陳幾之防特牲禮幾席陳於西堂郝氏敬曰房中之篚盛主婦獻酢之易爵也

案先摡之繼乃分設之幾洗篚三者拭之而已統言之則亦曰摡也其設扵房中自北堂之東墉下而陳之以至扵西豆最東籩次之篚又次之堂下之篚又次之又案周官大小宗伯大祭省牲鑊視滌濯肆師視滌濯詔相其禮宰夫從大宰而視滌濯天官世婦帥女官而濯摡爲齍盛蓋祭尙蠲潔故天子內外官偹而致謹如此天子六卿諸侯三卿兼六卿諸侯具官大夫攝官要無不外內致其潔者

右摡器

羮定雍人陳鼎五三鼎在羊鑊之西二鼎在豕鑊之西正義敖氏繼公曰三鼎羊魚臘二鼎豕與膚膚鼎亦在豕鑊西者以膚在豕鑊故也魚臘自有鑊未升之時其鼎乃從羊者以膚鼎從豕之故而爲之也蓋此鑊四而鼎五若鼎各從其鑊則豕鑊西之鼎二羊鑊西之鼎一嫌其輕重失次故以魚臘之鼎從羊見其尊也不云爨而云鑊者據鼎實之所從出者而言是篇獨著鑊西之鼎位以其異也士禮三鼎無嫌故不見之鄭氏康成曰魚臘從羊膚從豕綂扵牲

司馬升羊右胖髀不升肩臂臑防骼正脊一脡脊一橫脊一短脇一正脇一代脇一皆二骨以並腸三胃二舉肺一祭肺三實於一鼎【胖音判髀筆倚反又弼禮反臑奴到反又人於反防禪勻反音純與肫同脡體影反又弟郢反注古文胖皆作辯髀皆作脾今文並皆爲並】

正義鄭氏康成曰右胖周所貴也髀不升近竅賤也肩臂臑肱骨防骼股骨脊從前爲正脇旁中爲正脊先前脇先後【賈疏先前者正脊也先後者短脇也代脇最在前也脊以前爲正其次名脡郤後名橫脡者取脡脡然直後言橫者取濶於脡凡名骨皆隨形名之惟言正者以義取稱焉】屈而反猶器之防也【賈疏言防者指脊脇不取肩臂臑防骼也】並並也脊脇骨多六體各取二骨並之以多爲貴舉肺一屍食所先舉也祭肺三爲屍主人主婦賈氏公彥曰十一體言一者見其體也下言皆二骨以並見一體皆有二骨也凡牲體四支爲貴故先序肩臂臑防骼於上是尊然後序脊脇扵下是卑皆二骨以並據脊脇言也祭肺貴序在下者不與外體爲尊卑之次敖氏繼公曰升謂升扵鼎也牲體盡在鑊惟神之俎實升扵鼎其餘則皆自鑊升扵俎也正脊之屬用二骨乃皆云一者則是但以其名相別耳不繋其骨之多寡也脊先前脇先後亦禮貴相變也腸三胃三者少牢之俎五而已腸胃不得別俎故但附扵其牲也附扵其牲則其數貶焉而止扵三亦如特牲豕俎膚三之意也大夫或用大牢而俎若九若七則腸胃別俎得充其數此制扵公食大夫禮見之

通論陳氏祥道曰肱骨三肩臂臑也股骨三肫骼觳也脊骨三正脊脡脊橫脊也脇骨三代脇長脇短脇也正脇之前則膉也肫之上則髀也然則左右肱之肩臂臑與左右股之肫骼觳而爲十有二脊骨三與左右脇六而爲九二觳正祭不升扵神屍主人之俎兩髀不升扵主人主婦之俎膉不升扵吉祭之俎則祭之所用者去髀膉而爲二十有一去二觳而爲十九矣國語曰禘郊之事則有全脀王公立飫有房脀親戚燕飲有殽脀則全脀豚解也房脀體解也殽脀骨折也士喪禮特豚四鬄去蹄兩胉脊下篇塟奠羊左胖亦如之四鬄者殊左右肩髀而爲四又兩胉一脊而爲七所謂豚解也若夫吉祭則天子諸侯有豚解體解禮運曰腥其俎孰其殽腥其俎謂豚解而腥之爲七體孰其殽謂體解而孰之爲二十一體大夫士有體解無豚解以其無朝踐獻腥之禮故也朱子曰豚解之義陳說得之二十一體則解脊爲三曰正脊曰脡脊曰橫脊凡三兩胉各三曰代脇曰長脇曰短脇凡六兩肱各三曰肩曰臂曰臑凡六兩股各三曰髀曰肫曰骼凡六通爲二十一體凡牲與臘皆是如此但牲則兩髀以賤而不升扵正俎耳故少牢禮具列自髀以下凡二十一體但髀不升而鄭注云凡牲體之數偹扵此初不及他體也而周官內饔及此經士昏禮兩防皆言二十一體乃不數兩髀而不計其數之不足蓋其疏略至少牢疏及陳祥道乃去髀而以兩觳足之蓋見此經後篇猶有脰及兩觳可以充數然欲盡取之則又衍其一故獨取兩觳而謂脰非正體若果如此則觳亦非正體又何爲而取之邪爲說𨿽巧而近扵穿鑿不可承用

案祝牲俎用髀臘亦兩髀屬扵尻則股骨三當數髀而不當數觳眀矣觳與骼爲一故特牲主婦俎觳折則折骼之下而骼亦不全也

司士升豕右胖髀不升肩臂臑防骼正脊一脡脊一橫脊一短脇一正脇一代脇一皆二骨以並舉肺一祭肺三實於一鼎

正義敖氏繼公曰此與上經升羊者皆出自鑊而入於鼎其文之序則始扵肩終扵肺與下經之出扵鼎而載扵俎者同以其出入先後之節攷之似正相反然則此所云者但據其已在鼎者上下之次而言非謂入鼎之序亦然也蓋與下經之文𨿽同而意則異矣鄭氏康成曰豕無腸胃君子不食混腴【賈疏禮記少儀文】

雍人倫膚九實於一鼎

正義鄭氏康成曰倫擇也膚脇革肉擇之取美者敖氏繼公曰膚九者與其牲異鼎不視腸胃故得充其數焉司士不倫膚以其卑也先魚臘實之者爲與豕同鑊因便也旣實則遷之扵臘爨之西南

司士又升魚臘魚十有五而鼎臘一純而鼎臘用麋正義鄭氏康成曰司士又升副倅者【賈疏倅亦副之別名以其副牲鼎故云副倅也】合升左右胖曰純純猶全也賈氏公彥曰下經文司士三人則此升豕魚臘宜各一人敖氏繼公曰鼎謂實扵一鼎也牲一胖而臘一純亦大夫禮異也不言髀不升可知也毎扵將升之時則舉鼎以就其鑊西他篇言臘者皆不言其物而此云用麋經特扵此見之乎

案下經祝俎臘兩髀屬扵尻則此之髀不升不必言矣特牲注云士臘用兔蓋以大夫用麋差次而億之耳敖云經特扵此見之者疑用兔之說爲未必然也

卒脀皆設扃鼏乃舉陳鼎於廟門之外東方北面北上【脀支膺反注古文鼏皆爲宻】

正義敖氏繼公曰陳於東方亦當塾少南向不陳扵此亦異扵士鄭氏康成曰北面北上鄕內相隨

司宮尊兩甒於房戶之間同棜皆有冪甒有酒【甒文甫反棜扵庶反注古文甒皆作廡今文冪作鼏】

正義鄭氏康成曰房戶之間房西室戶東也棜無足禁者酒戒也大夫去足攺名優尊者若不爲之戒然【賈疏特牲用棜仍云禁此攺名棜是優尊者若不爲神戒然鄕飲酒𨿽大夫禮猶名斯禁者尋常飲酒異扵祭祀也】敖氏繼公曰棜卽所謂棜禁也惟言棜文省耳設尊卽加冪者甒其無蓋與

司宮設罍水於洗東有枓設篚於洗西南肆【枓音主】正義鄭氏康成曰枓防水噐也凡設水用罍沃盥用枓禮在此也【賈疏士冠直言水在洗東士昏鄕飲酒特牲記亦云然皆不言罍噐亦不云有枓燕禮大射𨿽雲罍水又不言有枓凡此等其禮具在此余文不具】敖氏繼公曰枓者沃盥與洗用之加於罍上經言罍水者惟此與大射燕禮耳然則士之水器其異扵此乎凡沃洗及盥於洗者皆用枓經特扵此見之

案經例水篚皆與洗並時而設此獨設洗扵摡噐時後方設水篚者先摡拭洗噐而設之至此乃實之以水篚初在東房至此乃設之扵阼階東南也

攺饌豆籩於房中南面如饋之設實豆籩之實

正義鄭氏康成曰攺更也爲實之更之威儀多也如饋之設如其陳之左右也饋設東面【敖氏繼公曰注云此者見其異者此耳】賈氏公彥曰前司宮饌豆籩放於西方今實之乃更設於房中南面如饋之禮此大夫禮威儀多也特牲士禮視濯時豆籩鉶在東房至實豆籩時直云陳於房中如初是不攺豆籩之處因而實之此士禮威儀略也敖氏繼公曰攺饌乃就而實之大夫禮異也此亦司宮主爲之

案豆籩設如其陳之左右不如其東面者若如其東面則象扵當祭矣懼防陳也陳之亦近東墉

小祝設槃匜與簞巾於西階東

正義鄭氏康成曰爲屍將盥【賈疏特牲直云屍盥匜水實於槃中簞巾在門內之右不言其人未聞也以彼下文始言祝筵幾於室中知非祝也】敖氏繼公曰其設如士虞禮惟異處耳

通論郝氏敬曰特牲禮殺執事人寡以預爲敬視牲視濯先日爲之少牢禮盛執事者多以敏爲敬殺牲摡器皆當日爲之所以異也

右實鼎陳設器饌

主人朝服卽位於阼階東西面

正義鄭氏康成曰爲將祭也敖氏繼公曰更言朝服者嫌祭服或異扵前也阼階東亦直東序後放此主人旣視殺而退至是乃出立於其位也

司宮筵於奧祝設幾於筵上右之

正義鄭氏康成曰布陳神坐也室中西南隅謂之奧席東面近南爲右敖氏繼公曰司宮不設幾以祝接神宜使其尊者也公食大夫禮司宮設幾賈氏公彥曰特牲云祝筵幾鄭云使祝接神此使司宮而祝設幾者大夫官多故使兩官共其事

右卽位筵幾

主人出迎鼎除鼏士盥舉鼎主人先入

正義鄭氏康成曰道之也主人不盥不舉【賈疏特牲主人降及賔盥士禮自舉鼎大夫尊不舉故不盥】敖氏繼公曰主人未入室而先迎鼎且不舉亦大夫禮異也除鼏示有事也士盥扵外

司宮取二勺於篚洗之兼執以升乃唘二尊之蓋冪奠於棜上加二勺於二尊覆之南枋【覆芳屋反枋彼映反柄同】

正義鄭氏康成曰二尊兩甒也敖氏繼公曰蓋冪蓋尊之冪也此時卽徹冪而加勺亦變扵士賈氏公彥曰酒不酌亦加勺者重古如酌者然

案二勺上旣摡之矣此復洗之重酌奠之器致其潔敬也特牲記不云洗亦洗可知

鼎序入雍正執一匕以從雍府執四匕以從司士合執二俎以從司士贊者二人皆合執二俎以相從入【相如字舊息亮反非】

正義鄭氏康成曰雍正羣吏掌辧體名肉物者府其屬也【賈疏天官內饔掌辧體名肉物注云體名脊脇肩臂臑之屬肉物燔胾之屬】敖氏繼公曰雍正雍人之長府其佐也匕先俎後變扵君禮也贊者二人故云相從嫌並行也李氏如圭曰鼎五而俎六一爲肵俎郝氏敬曰司士贊者助司士執俎者也俎從匕匕從鼎

陳鼎於東方當序南於洗西皆西面北上膚爲下匕皆加於鼎東枋

正義鄭氏康成曰南於洗西陳於洗西南膚爲下以其加也【賈疏羊無別俎而豕有膚俎故謂之加以加爲下也】賈氏公彥曰洗當東榮近東也陳鼎當東序則近西也而言南於洗西則鼎陳於洗西稍近南東西不得與洗相當也敖氏繼公曰膚爲下陳鼎於外之時則然矣見扵此者蓋要終言之以其出扵豕且與之同鑊嫌宜在魚臘上也加匕東枋便匕者之執也旣錯鼎加匕則右人及執匕者退惟左人待載

案當序東西節也南於洗西南北節也

俎皆設於鼎西西肆肵俎在羊俎之北亦西肆

正義鄭氏康成曰肵俎在北將先載也異其設文不當鼎【賈疏羊俎在羊鼎西肵俎在羊俎北不繼鼎明不當鼎也若繼鼎當言在鼎西也】敖氏繼公曰後言肵俎亦以設在後也執俎者旣設俎乃退

宗人遣賔就主人皆盥於洗長朼【長知丈反注古文朼作匕】

正義敖氏繼公曰此所遣者二佐食三司士也云賔者省文耳此佐食賔也司士私人也就主人謂立扵主人之南西面也旣乃序盥復位乃序進匕也雲長匕則匕者亦有先後矣舉者匕者異人亦大夫禮異也鄭氏康成曰主人不朼言就主人者明親臨之李氏如圭曰此臣也而云賔者祭以得賔客之助

爲榮也

存疑鄭氏康成曰長朼者長賔先次賔後也

案下文眀言佐食二人升羊豕司士三人升魚臘膚升之者卽朼之者也據公食禮大夫長匕舉鼎之左人載士虞禮佐食及執事舉鼎入長在左左人匕佐食及右人載皆一匕一載對言若一人匕又一人升則無位置之法矣注以賔爲長賔次賔扵下經不合又案易稱震驚百里不喪匕鬯百里者諸侯之象

是諸侯扵廟祭匕牲薦鬯必親之也周官大僕贊王牲事注謂殺牲匕載之屬是天子亦視之也少牢大夫不親匕下人君也特牲士親匕卑不嫌也

佐食上利升牢心舌載於肵俎心皆安下切上午割勿沒其載於肵俎末在上舌皆切本末亦午割勿沒其載於肵橫之皆如初爲之於爨也【注今文切皆爲刌】

正義鄭氏康成曰牢羊豕也安平也平割其下扵載便也凡割本末食必正也【賈疏孔子割不正不食】午割使可絕也勿沒爲其分散也肵之爲言敬也所以敬屍也周禮祭尙肺【賈疏明堂位有虞氏祭首夏后氏祭心殷祭肝周祭肺】事屍尙心舌心舌知滋味【賈疏特牲記注云心舌知食味者欲尸之饗此祭也若然舌之所嘗五味乃是心之所知酸苦也故心舌並言之】敖氏繼公曰特牲記云舌縮俎此雲橫之蓋扵俎爲縮扵載者爲橫然則肵俎亦有執之以載者眀矣皆如初爲之於爨者言此切割之制與爲之扵爨之時無以異也心舌載於俎皆二以並羊左而豕右與李氏如圭曰午割勿沒縱橫割之勿絕其中央少許賈氏公彥曰皆如初爲之於爨者以前實鼎時不見心舌嫌不在爨故眀之皆者羊豕皆有心舌也特牲記云肵俎心舌皆去本末午割之實於牲鼎載心立舌縮俎卽是未入鼎時則制此心舌然也旣未入鼎先制之是爲之於爨也存疑敖氏繼公曰此羊豕之心舌蓋俱在羊鼎故惟上利升之此載者蓋南面

案利卽佐食特牲亦云利洗散獻於屍大夫佐食二人以上下爲別升取所朼出者而升之俎也羊之心舌在羊鼎豕之心舌在豕鼎皆上利升之者重肵俎也先就羊鼎升羊心舌旣乃與載者南行就豕鼎升豕心舌敖氏謂羊豕之心舌俱在羊鼎故惟上利升之非也若羊豕之心舌皆在羊鼎是味相雜矣上言匕加於鼎皆東枋則朼者西面升之

佐食遷肵俎於阼階西西縮乃反

正義敖氏繼公曰肵俎旣載則執俎者以錯於故防而佐食遷之也西縮猶西肆郝氏敬曰佐食獨遷肵俎扵阼階西者肵俎尊不與眾俎同處也

案此佐食卽上利也遷肵俎固是尊之亦不欲其妨也乃反反於羊鼎之東以待朼升

佐食二人上利升羊載右胖髀不升肩臂臑防骼正脊一脡脊一橫脊一短脇一正脇一代脇一皆二骨以並腸三胃三長皆及俎拒舉肺一長終肺祭肺三皆切肩臂臑防骼在兩端脊脇肺肩在上

正義鄭氏康成曰升之以尊卑載之以體次各有宜也拒讀爲介距之距俎距脛中當橫節也【賈疏左傳昭二十五年季郈之雞鬭季氏介其雞郈氏爲之金距彼距在雞足爲距此俎距在俎爲橫也明堂位俎有虞氏以梡夏后氏以嶡殷以椇周以房俎注云梡斷木爲四足而已嶡中足爲橫距之象周禮謂之距卽指此俎距而言是距爲俎足中央橫者也】凡牲體之數及載偹扵此賈氏公彥曰牲體多少一依上文重序之者以其載俎時恐與入鼎時多少有異也二肺具辧長短及切者入鼎時未制也肩臂臑防骼在兩端脊脇肺肩在上者此是在俎之次俎有上下猶牲體有前後故肩臂臑在上端防骼在下端脊脇肺在中其載之次序肩臂臑正脊脡脊橫脊代脇長脇短脇肺腸胃防骼也此經節折前體肩臂臑兩相爲六後體防骼兩相爲四短脇正脇代脇兩相爲六脊有三總爲十九體惟不數觳二通之爲二十一體二觳正祭不薦扵神屍故不言是牲體之數具扵此敖氏繼公曰此先言其出扵鼎之序後言其載扵俎之次也出扵鼎者其序如此則其在鼎上下之次亦可見矣脊脇肺不言腸胃可知也凡吉禮之大牲其俎實體骨之名與其出鼎及載之次見扵此

案重序牲體者固以眀升俎與入鼎多少無異亦見神尸之俎無一不自鼎升他俎則無是也及俎拒言腸胃橫諸俎垂之而及拒也二肺不扵入鼎時制之者舉肺小而長午割之不提心祭肺須刌必俟升俎時制之方不散亂也其載之次與升異者鄭云升之以尊卑蓋四體尊扵脊脊尊扵脇也載之以體次蓋肱在前其中脊脇股居後也復言肩在上者上文直言兩端不分上下故須別言之也節折十九體之外所不升者兩髀耳其右髀祝俎所用也賈氏言不數二觳非也胳觳相連爲一體詳見上實鼎章朱子說

下利升豕其載如羊無腸胃體其載於俎皆進下正義鄭氏康成曰進下變扵食生也所以交扵神明【賈疏郊特牲文】不敢以食道【賈疏檀弓文】敬之至也鄕飲酒禮進腠【賈疏公食大夫鄕飲酒牲體皆進腠腠是本是食生人之法此言進末末爲終謂骨之終食鬼神之法】羊次其體豕言進下互相見【賈疏羊次其體卽上經上利升羊以下互相見者羊言體亦進下豕言進下亦次其體也】敖氏繼公曰進下謂以毎體之下鄕神位也載時則但爲鄊俎之右耳

司士三人升魚臘膚魚用鮒十有五而俎縮載右首進腴【鮒音附有音又】

正義敖氏繼公曰縮載謂載而縮俎也右首據載者視之而言也魚之進腴猶牲之進下也魚以腴爲下鬐爲上右首而進腴則亦寢右矣士防奠用食生之禮其魚則左首進鬐與此異士防奠魚九而爲三列此其列亦三而毎列用五與鄭氏康成曰右首進腴亦變扵食生也少儀曰羞濡魚者進尾

存疑賈氏公彥曰凡載魚皆右首陳設在地地道尊右也鬼神進腴腴是气之所聚也生人進鰭鰭是脊生人尙味也正祭與賔屍載魚禮異又與生人食禮不同賔尸之禮載魚橫之扵人爲縮扵俎爲橫蓋幹魚則進首也少儀濡魚則進尾是天子諸侯繹祭也蓋天子諸侯繹祭幹濡皆有幹魚則進首濡魚則進尾賔屍加膴祭故少儀云祭膴

案幹魚在俎皆縮載賔屍禮魚橫載之據執者言耳注疏謂賔屍載魚與正祭異者非也士防禮殯奠魚左首進鬐未忍異扵生也塟奠及士虞皆如之公食禮魚寢右注云進鬐也則食生之禮皆左首進鬐可知疏以爲皆右首非也然則幹魚但以左首進鬐右首進腴爲人與神之殊而縮於俎則一耳濡魚進尾而以右腴右鬐爲冬夏之別則橫於俎矣凡有鮮魚之俎者類然專指繹祭亦屬臆說

臘一純而俎亦進下肩在上

正義鄭氏康成曰如羊豕凡臘之體骨及載在此敖氏繼公曰臘一純而俎則肩臂臑防骼各二而脇之數亦倍扵牲其載之次左右肱股皆二體以並而右爲上也

案臘亦體解但羊豕則專用右體而十有一臘則兼左右體而十有九耳

膚九而俎亦橫載革順

正義鄭氏康成曰列載扵俎令其皮相順亦者亦其骨體賈氏公彥曰上牲體橫載文不眀故舉膚亦橫載以眀之此膚言橫則上羊豕骨體亦橫載可知也革順謂以此膚之體相次而作行列以膚革相順而載也敖氏繼公曰橫載者載而橫扵俎也上俎云進下卽橫載也故此亦之

右舉鼎載俎

卒脀祝盥於洗升自西階主人盥升自阼階祝先入南面主人從戶內西面

正義鄭氏康成曰將納祭也敖氏繼公曰祝先升亦大夫禮異也祝南面負墉

主婦被

案召南詩被之僮僮毛傳云被首飾也鄭箋云此卽周官所謂次也孔疏云被卽次也追師掌爲副編次注云次次第長短髮爲之據此則被乃婦人首飾之名周官追師掌王后首服副編次注防謂三翟衣首服副副所以覆首鞠衣展衣首服編編編列髮爲之禒衣首服次次次第髮長短爲之所謂髲髢禮記夫人副褘立扵東房詩衛風副筓六珈此副也詩召南被之僮僮被之祁祁此主婦被則次也

錫衣侈袂【衣如字注今文錫爲緆敖云當作緣音彖從之下同】

正義敖氏繼公曰錫緆通皆當作緣字之誤也緣禒通內司服職曰緣衣素沙是也內子祭服緣衣而又侈其袂焉所以甚別扵士妻之祭服也卿大夫之妻展衣爲上緣衣次之此自祭扵家故服其次者辟助祭扵公也

案周官內司服掌王后之六服褘衣揄翟闕翟鞠衣展衣緣衣鄭注賈疏三翟衣皆祭服王后褘衣二王后之夫人亦褘衣侯伯夫人揄翟子男夫人闕翟內命婦之服鞠衣九嬪也展衣世婦也緣衣女禦也外命婦其夫孤則服鞠衣卿大夫則服展衣士則服緣衣也此六服之序上文主婦之被旣爲次則錫衣當是緣衣緣字與緆相似一訛而爲緆再訛而爲錫有由然也

存疑鄭氏康成曰被錫讀爲髲鬄古者或剔賤者刑者之髮以被婦人之紒爲飾因名髲鬄也【賈疏哀十七年左傳衛荘公登城望戎州見己氏之妻髮美使髠之以爲呂姜髢是取賤者髮爲髢也】不纚筓者大夫妻尊亦衣綃衣而侈其袂耳侈者蓋半士妻之袂以益之衣三尺三寸袪尺八寸【賈疏士妻之袂二尺二寸三分益一故衣三尺三寸袪尺八寸】

案玉藻士褖衣亦謂其妻也追師注衣鞠衣展衣者服編衣緣衣者服次次亦名髲鬄采蘩詩又謂之被則被字自可以髲鬄釋之不必攺讀被錫二字爲髲鬄也古者男女吉凶之衣衣身二尺二寸袂亦二尺二寸袪則一尺二寸其下圜殺之侈袂者蓋不圜殺其下而袪亦二尺二寸耳婦服𨿽連衣裳而衣裳固各自爲度也若三尺三寸則衣太長裳太短不稱其體矣況男子之殊衣裳者乎說已見喪服記又案特牲士妻主婦綃衣疏云綃衣六服外之下者以士妻褖衣外更無衣故特牲自祭辟助祭於公則服六服外之綃衣若大夫妻助祭於公服展衣少牢自祭則有士妻之褖衣可服又何必服六服外之綃衣邪鄭注大夫妻尊亦衣綃衣未確

薦自東房韭菹醓醢坐奠於筵前

正義敖氏繼公曰上不言主婦之位此不言盥如特牲可知大夫尊亦得用朝事之豆籩乃扵此惟用其二豆者遠下君禮也國君之豆籩惟所用之而皆自其上者始鄭氏康成曰韭葅醓醢朝事之豆也而饋食用之丰大夫禮【賈疏醢人職朝事之豆韭葅醓醢昌本麋臡菁菹鹿臡茆葅麇臡彼天子八豆今大夫取二豆爲饋食丰大夫禮故也】

案大夫祭有饋食無朝事而用朝事之豆籩是丰之也然僅用其二而已則下扵君不亦遠乎二義兼之聖人制禮之權衡此亦可見

主婦贊者一人亦被錫衣侈袂

正義敖氏繼公曰贊者亦被緣衣侈袂婦人助祭者其服宜與主婦同亦如賔客之皆朝服也然則𨿽非內子其衣亦得侈袂矣主婦贊者云一人見其數止扵此耳

執葵菹蠃醢以授主婦主婦不興遂受陪設於東韭菹在南葵菹在北主婦興入於房【蠃力禾反注今文蠃爲蝸】

正義敖氏繼公曰以授主婦坐授之也故主婦不興鄭氏康成曰葵菹在北防【賈疏韭菹在南醓醢在北次東葵菹在北蠃醢】

【在南是防也】賈氏公彥曰葵菹蠃醢亦天子饋食之豆天子八豆此大夫取二而已

佐食上利執羊俎下利執豕俎司士三人執魚臘膚俎序升自西階相從入設俎羊在豆東豕亞其北魚在羊東臘在豕東特膚當俎北端【相如字】

正義敖氏繼公曰此執俎皆匕者也不使載者設之亦大夫祭禮異也當俎北端在豕北也云特者眀不與之爲列也

主婦自東房執一金惇黍有蓋坐設於羊俎之南婦贊者執惇稷以授主婦主婦興受坐設於魚俎南又興受贊者惇黍坐設於稷南又興受贊者惇稷坐設於黍南惇皆南首主婦興入於房【注今文曰主婦入於房】

正義敖氏繼公曰金惇以金飾之也四惇皆然特見其一耳婦贊者卽主婦贊者一人也不言主省文耳後放此以授主婦立授之也故主婦興受惇與受豆籩不同禮貴相變也其後二惇則婦人贊者執以立於戶外婦贊者一一反之以授於主婦蓋婦贊者惟一人而已惇南首是北足也士防禮曰惇唘防面足惇從設之首足異鄕蓋有所象也但其制則不可得而攷矣執惇者面足而此設之南首則是設惇者亦鄕席爲之如設豆之靣位矣

案四惇亦當如特牲陳於西堂主婦出房乃就取而入設之又案士虞特牲皆有大羮湇少牢無之不賔屍者亦然豈其辟尊者之禮與

存疑鄭氏康成曰惇有首者尊者噐飾也飾蓋象龜周之禮飾噐各以其類龜有上下甲【賈疏知象龜者以其蓋形龜象故也】賈氏公彥曰天子惇簋兼有九嬪職云凡祭祀贊玉齍注云玉齍玉惇受黍稷噐是天子八簋之外兼用惇也特牲云佐食分簋鉶注云變惇言簋容同姓之士得從周制耳則同姓之大夫亦用簋與地官舍人注圓曰簋孝經注云外方曰簋孝經緯鉤命決云惇規首上下圓相連簠簋上圓下方

案凡惇皆有首足士防禮用瓦惇而曰面足有足則有首可知是首非飾也唘防而猶云面足則首足之象亦不專在扵蓋矣此以金爲飾則瓦惇其不飾者與特牲禮先云兩惇後云佐食分簋鉶二者互言之則一噐而二名眀矣至其形制前人訖無定說闕之可也

祝酌奠遂命佐食啟防佐食唘防蓋二以重設於惇南【防如字重直容反】

正義鄭氏康成曰酌奠酌酒爲神奠之後酌者酒尊要成也【賈疏先設饌乃酌酒酒尊物饌由尊者成故也】特牲禮曰祝洗酌奠奠於鉶南重累之【賈疏累之者以防蓋黍稷各二各自重累於惇南也】敖氏繼公曰已酌奠卽奠之扵韭菹之南而東當所設防之西此文省也設於惇南郤而設於其南兩惇之南也云防復云蓋以眀防之爲蓋也

主人西面祝在左主人再拜稽首祝祝曰孝孫某敢用柔毛剛鬛嘉薦普淖用薦嵗事於皇祖伯某以某妃配某氏尙饗主人又再拜稽首【祝祝下之又反鬛良葉反淖乃孝反】

正義敖氏繼公曰主人固西面矣復見之者嫌此時或異面也鄭氏康成曰羊曰柔毛豕曰剛鬛【賈疏下曲禮文羊肥則毛柔豕肥則鬛剛】嘉薦菹醢也普淖黍稷也普大也淖和也徳防大和乃有黍稷春秋傳曰奉粢以吿曰絜粢丰盛謂其三時不害而民和年丰也【賈疏左氏桓六年傳文隨季梁辭】

右設饌祝神

欽定儀禮義疏卷三十七﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷三十八

少牢饋食禮第十六之二

祝出迎屍於廟門之外主人降立於阼階東西面祝先入門右屍入門左

正義鄭氏康成曰主人不出迎屍伸尊也【賈疏祭統云屍在廟門外則疑於臣故主人不出迎屍伸尊也】特牲饋食禮曰屍入主人及賓皆辟位出亦如之【賈疏屍出入時主人與賓在位上皆逡巡辟位敬屍也】祝入門右者辟屍盥也旣則後屍【賈疏下經祝延屍注云由後詔相之曰延是後屍也】

案入門以東爲右西爲左屍入門左將升西階也

宗人奉槃東面於庭南一宗人奉匜水西面於槃東一宗人奉簞巾南面於槃北乃沃屍盥於槃上卒盥坐奠簞取巾興振之三以授屍坐取簞興以受屍巾【奉並芳勇反】正義鄭氏康成曰庭南沒霤【賈疏庭南者於庭近南是沒盡門屋霤也特牲云屍入門北面盥繼門而言卽亦沒霤者也】敖氏繼公曰庭南於入門左之位爲少北於此俟之亦異於士李氏如圭曰槃匜簞巾先設於西階東屍入門左至門內霤三宗人奉器就之

案此宗人有三卽特牲記所謂奉槃者東面執匜者西面執巾者在匜北也但彼未必皆宗人耳乃沃者記所謂沃屍盥者一人淳沃是也以授屍記所謂宗人東面取巾振之三南面授屍也以受屍巾記所謂卒執巾者受也蓋奉簞巾之宗人初時巾在簞上至屍卒盥乃坐奠簞取巾南面授屍至屍捝手卒而後受之以實於簞也

祝延屍屍升自西階入祝從

正義鄭氏康成曰由後詔相之曰延延進也周官曰大祝相屍禮【賈疏彼注云謂延其出入詔其坐作也】祝從從屍升自西階敖氏繼公曰特牲禮屍至於階祝延屍祝從從其升而入也祝入亦南面

主人升自阼階祝先入主人從

正義鄭氏康成曰祝接神先入宜也敖氏繼公曰上云屍入祝從則祝固已入矣復云祝先入者明其先於主人

右屍入

屍升筵祝主人西面立於戶內祝在左

正義鄭氏康成曰主人由祝後而居右尊也祝從屍屍卽席乃郤居主人左敖氏繼公曰在左者當爲主人釋妥尸之辭也在左之義見聘禮

案室中西面主人之定位也祝位負北墉南面有事於神屍則變位

祝主人皆拜妥屍屍不言屍答拜遂坐

正義鄭氏康成曰拜妥屍拜之使安坐也屍自此答拜遂坐而卒食其間有不啐奠不嘗鉶不吿旨【賈疏特牲云屍啐酒告旨主人拜屍答拜祭鉶嘗之吿旨不得遂坐此經云答拜遂坐則無此數事】大夫之禮屍彌尊也不吿旨者爲初亦不饗所謂曲而殺【賈疏特牲禮主人拜妥屍屍答拜執奠祝饗主人拜如初注云饗勸彊之也其辭取於士虞記則宜云孝孫某圭爲孝薦之饗是士賤不嫌得與人君同大夫尊嫌與人君同故初不饗後亦不吿旨也曲而殺禮器文】敖氏繼公曰屍不言則妥有辭矣屍於旣拜乃坐

亦變於士所以升筵而未卽坐者以主人尊故也案不言以象神之恭默也又案特牲屍先執奠祝饗屍左執觶右取菹擩醢以祭又祭酒啐酒吿旨又祭鉶嘗之吿旨所以執奠啐酒者彼有嗣舉奠之禮故以此始之也少牢無舉奠故初卽不啐酒與

祝反南面

正義鄭氏康成曰未有事也【賈疏釋祝反南面也】墮祭爾惇官各肅其職不命【賈疏言祝無事之義諸官各肅其事不須命故祝得反南面】敖氏繼公曰妥屍事畢也南面云反以見從屍入時位在此不饗亦大夫禮異

案南面者祝先入之初位也迨致祝辭則在左至此屍坐祝無事復其先入之初位故曰反特牲妥屍後有祝饗命挼祭命爾惇諸事此旣無之惟二佐食相屍食故祝反南面至屍吿飽而後復西面於主人之南侑食也

屍取韭菹辯防於三豆祭於豆間【辯音徧下並同防如員反又如悅反一作擩今文辯爲徧】

正義鄭氏康成曰將食神余尊之而祭之

案豆以菹爲上醢次之韭菹又在葵菹之上故屍自取韭菹防於三豆以祭防於三豆則葵菹亦稍取之矣

上佐食取黍稷於四惇下佐食取牢一切肺於俎以授上佐食上佐食兼與黍以授屍屍受同祭於豆祭正義鄭氏康成曰牢羊豕也同合也合祭於菹豆之祭也黍稷之祭爲墮祭孔氏穎達曰郊特牲云祭黍稷加肺報陰也謂屍旣坐綏祭之時祭黍稷加之以肺言兼肺而祭肺陰類親形魄歸地是陰以陰物祭之故云報陰也敖氏繼公曰牢一切肺羊豕各一也言兼與黍而不言稷見其尊者耳同猶兼也豆祭豆實所祭之處

上佐食舉屍牢肺正脊以授屍上佐食爾上惇黍於筵上右之

正義敖氏繼公曰此於所舉者皆系以屍明其爲屍物也肺脊先食舉之亦明不與他舉同重言上佐食者授舉之後屍有事也不言振祭嚌之文省耳右之蓋當屍前之南鄭氏康成曰爾近也或曰移也右之便屍食也【敖氏繼公曰謂黍在屍右則屍以右手取之便也】重言上佐食明更起不相因賈氏公彥曰舉屍牢肺脊坐而取之興以授屍更坐而爾惇黍不因前坐也曲禮云飯黍毋以箸古者飯食不用匙箸就器中取之故移之席上以便屍食特牲云爾黍稷此不云稷者文不具李氏如圭曰牢肺離肺也

主人羞肵俎升自阼階置於膚北

正義鄭氏康成曰羞進也親進之主人敬尸之加【賈疏以其爲屍特加故云加】敖氏繼公曰升自阼階者嫌進俎者必升自西階故以明之置亦橫設之也賈氏公彥曰特牲三俎膚從豕俎故肵在臘北此五俎有膚俎故肵在膚北

上佐食羞兩鉶取一羊鉶於房中坐設於韭菹之南下佐食又取一豕鉶於房中以從上佐食受坐設於羊鉶之南皆芼皆有柶屍扱以柶祭羊鉶遂以祭豕鉶嘗羊鉶

正義鄭氏康成曰芼菜也羊用苦豕用薇皆有滑【賈疏公食大夫記鉶芼牛藿羊苦豕薇皆有滑】敖氏繼公曰上佐食受興受之也故下云坐設芼以菜和物之名祭鉶亦於豆祭也下篇云以羊鉶之柶扱羊鉶遂以扱豕鉶祭於豆祭若公食禮用太牢則祭鉶於上鉶之間與此異郝氏敬曰祭鉶嘗鉶以下皆右手爲之

案尸祭韭菹至此屍未有食者此羞羊鉶豕鉶而屍嘗羊鉶蓋羊爲少牢必先嘗之以明大夫祭禮之正也

食舉

正義敖氏繼公曰特牲禮云乃食食舉謂一飯則食舉以安之也士昏禮亦然則此亦當先飯而後食舉也不言乃食文有脫漏也鄭氏康成曰舉牢肺正脊也先食啗之以爲道也賈氏公彥曰特牲舉肺脊以授屍屍受振祭嚌之注云肺气之主也脊體之貴也先食啗之所以道食通气是也

存疑賈氏公彥曰特牲食舉下乃云羞肵俎者是其正以食舉後屍卽嚌幹之屬加於肵俎也此食舉在羞肵之下者由主人敬屍故先羞肵不退在下也案肵俎所以敬屍大夫士同也特牲先食舉後羞肵此先羞肵後食舉禮尙相變耳如以此爲敬屍則是士不敬屍也不可通矣

三飯【飯父晚反下同】

正義鄭氏康成曰食以黍【賈疏以前文先言爾黍故知先食黍也】

上佐食舉屍牢漧屍受振祭嚌之佐食受加於肵【注古文幹爲肝】

正義鄭氏康成曰幹正脇也【賈疏上食舉是正脊故此食幹亦先取正脇也特牲云食幹鄭注長脇也彼序九體有長脇無代脇者鄭注云脊無中脇無前貶於尊者故與此異也】

上佐食羞胾兩瓦豆有醢亦用瓦豆設於薦豆之北正義鄭氏康成曰設於薦豆之北以其加也四豆亦防羊胾在南豕胾在北【敖氏繼公曰謂羊在西列之南豕在東列之北】敖氏繼公曰薦豆兼二列而言也無臐膮其逺別於太牢之禮與禮用太牢庶羞乃有膷臐膮

存疑鄭氏康成曰無臐膮者尙牲不尙味【賈疏特牲略於少牢故有臐膮此少牢二牲故不尙味而無臐膮也】

案特牲略反有臐膮而大夫無之此所謂舛也鄭注於特牲已誤故此爲尙牲不尙味之說愈曲而愈支已

又案爾雅釋器木豆謂之豆瓦豆謂之登生民詩於豆於登公食禮太羮湇不和實於鐙卽登也此胾及醢皆用兩瓦豆則薦豆用木豆而加豆用瓦豆與

屍又食食胾上佐食舉屍一魚屍受振祭嚌之佐食受加於肵橫之

正義鄭氏康成曰或言食或言飯食大名小數曰飯【賈疏特牲少牢言三飯五飯九飯之等一口謂之一飯據小數而言】魚橫之者異於肉敖氏繼公曰屍食胾亦異於士橫之象其在魚俎

也此亦於俎爲縮於人爲橫然則佐食於加物於肵俎之時其亦西面與賓屍益送之俎皆於羊俎南載之與此禮同郝氏敬曰屍又食舉魚食胾四飯也案凡言橫載者皆據俎言言橫之者皆據人言

又食上佐食舉屍臘肩屍受振祭嚌之上佐食受加於肵

正義鄭氏康成曰臘魚皆一舉者少牢二牲略之臘必舉肩以肩爲終也別舉魚臘崇威儀賈氏公彥曰特牲三舉獸魚以其牲少故也少牢二牲體足可舉故臘魚但一舉也臘如牲骨但舉一肩肩尊以爲終取其成義特牲獸魚皆與牲體一時同舉而此別舉大夫之禮崇也特牲臘魚皆三舉故先舉臘後舉魚少牢臘魚皆一舉故使魚在先臘在後肩取其終義故也敖氏繼公曰肩右肩也骨體惟肩爲尊臘但一舉故卽用其尊者也別舉魚臘大夫禮異也此言上佐食受則前後所謂佐食受者皆其上者也郝氏敬曰又食舉臘肩五飯也

又食上佐食舉屍牢骼如初

正義鄭氏康成曰如舉幹也郝氏敬曰又食舉牢骼六飯也

又食

正義鄭氏康成曰不舉者卿大夫之禮不過五舉須侑屍【賈疏五舉者牢肺脊一也牢幹二也一魚三也臘肩四也牢骼五也】郝氏敬曰又食不舉七飯也

屍吿飽祝西面於主人之南獨侑不拜侑曰皇屍未實侑

正義鄭氏康成曰侑勸也祝獨勸者更則屍飽【賈疏與主人相更勸則屍飽】實猶飽也祝旣侑復反南面【賈疏屍北南面位】敖氏繼公曰侑尸之禮祝固不拜矣乃言之者嫌主人不拜祝獨侑則或當拜也祝獨侑亦與士禮異通論賈氏公彥曰此與特牲皆有屍飯法天子諸侯亦當有之故大祝九拜之下云以享侑祭祀注云侑勸屍食而拜蓋士三飯卽吿飽而侑大夫七飯吿飽而侑諸侯九飯吿飽而侑天子十一飯而侑也

屍又食上佐食舉屍牢肩屍受振祭嚌之佐食受加於肵

正義鄭氏康成曰四舉牢體始於正脊終於肩尊於始終【賈疏正脊及肩皆體之貴者故先舉脊爲食之始後舉肩爲食之終尊之也】敖氏繼公曰三舉骨體始於幹終於肩亦自卑而尊也此禮或三飯而舉或一飯二飯而舉又別其魚臘各自爲舉數皆與士異也郝氏敬曰屍又食舉牢肩八飯也

屍不飯告飽祝西面於主人之南

正義敖氏繼公曰不飯而吿飽又變於上鄭氏康成曰祝當贊主人辭賈氏公彥曰以其西面是祝之有事之位故從負墉南面之位鄕西面位也

主人不言拜侑

正義鄭氏康成曰祝言而不拜主人不言而拜親疏之宜【賈疏祝言而不拜者疏也主人不言而拜者親也】敖氏繼公曰祝爲之辭故不言也

屍又三飯

正義鄭氏康成曰爲祝一飯爲主人三飯尊卑之差凡十一飯士九飯敖氏繼公曰於舉肩之後又三飯爲主人加也

上佐食受屍牢肺正脊加於肵

正義鄭氏康成曰言受者屍授之也屍受牢幹而實舉於菹豆食畢操以授佐食焉賈氏公彥曰上文初食舉謂正脊與牢肺不言置舉之所至此屍十一飯後乃言受屍牢肺正脊加於肵約特牲舉肺脊其時屍實舉於菹豆今屍食畢屍乃於菹豆上取而授上佐食上佐食受而加於肵也敖氏繼公曰佐食亦反上惇黍於其所經文略也

存疑敖氏繼公曰言受明屍未嘗奠之也特牲禮旣舉幹魚屍實舉於菹豆故食畢自舉加於肵與此禮異郝氏敬曰左手執肺脊至十一飯畢然後以授佐食也

案屍亦當如特牲實舉於菹豆經不見之者文略也若左手執之以終十一飯則爲屍者不亦勞乎冬寒何以堪焉究當以注疏爲正

右屍食

主人降洗爵升北面酌酒乃酳屍屍拜受主人拜送【酳羊進反注古文酳作酌】

正義敖氏繼公曰云北面酌酒見凡酌於此者之面位也尊東西設勺南枋而北面酌之則非酌於此者其面位亦可得而推矣鄭氏康成曰酳猶羨也旣食之而又飲之所以樂之【賈疏取饒羨之義故以爲樂之】

尸祭酒啐酒賓長羞牢肝用俎縮執俎肝亦縮進末鹽在右【長知文反下並同注古文縮爲蹙】

正義鄭氏康成曰鹽在肝右便屍防之【賈疏鹽在肝右據賔長西面手執而言屍東面若至屍前鹽在尸之左屍以右手取肝鄕左防之是其便也】敖氏繼公曰縮執俎者執其左右廉也肝進末卽體進下之意鹽在肝右則羊肝在豕肝之左與祭禮進末則昏禮之肝從當進本也

案此如特牲所謂主人獻屍賔長以肝從是也

屍左執爵右兼取肝防於俎鹽振祭嚌之加於菹豆卒爵主人拜祝受屍爵屍答拜

正義鄭氏康成曰兼兼羊豕敖氏繼公曰於屍未授爵而主人拜故祝亦不相爵皆大夫禮異也下凡與特牲異者皆放此

右主人酳屍

祝酌授屍屍醋主人主人拜受爵屍答拜主人西面奠爵又拜【醋才各反與酢同】

正義鄭氏康成曰主人受酢酒俠爵拜彌尊屍【賈疏使祝代酌已是尊屍主人拜受訖又拜爲俠拜是彌尊屍也】敖氏繼公曰初拜固西面矣此言之者著受爵而反位也主人受酢爵而俠拜亦大夫禮異也

上佐食取四惇黍稷下佐食取牢一切肺以授上佐食上佐食以綏祭【綏呼規反與墮隋同注古文綏爲肵敖氏攺作授不可從後綏祭同】正義鄭氏康成曰綏或作挼挼讀爲墮將受嘏亦尊屍余而祭之賈氏公彥曰周官守祧旣祭則蔵其隋取墮減之義也主人受嘏之時先墮祭是以佐食授黍稷與主人爲墮禮

存疑敖氏繼公曰綏當作授授祭者授主人以祭也以此使之祭若尊者賜之食然

案敖氏說已於特牲禮辧之

主人左執爵右受佐食坐祭之又祭酒不興遂啐酒正義鄭氏康成曰右受佐食右手受墮於佐食也至此言坐祭之者明屍與主人爲禮也屍恆坐有事則起主人恆立有事則坐【賈疏禮器云周坐屍曲禮云立如齊注云齊謂祭祀時則是屍常坐主人祭時則常立經云坐祭之謂墮祭屍余是屍與主人爲禮是主人有事乃坐也屍答主人拜乃立是屍有事則起也】

祝與二佐食皆出盥於洗入二佐食各取黍於一惇上佐食兼受摶之以授屍屍執以命祝【摶大官反】

正義敖氏繼公曰三人皆爲將執所嘏之物而盥敬其事也各取黍上者取於上惇下者取於下惇黍上惇在西下惇在東鄭氏康成曰命祝以嘏辭【賈疏謂命祝使出嘏辭以嘏於主人下文是也】

卒命祝祝受以東北面於戶西以嘏於主人曰皇屍命工祝承致多福無疆於女孝孫來女孝孫使女受祿於天宜稼於田睂壽萬年勿替引之【女並音汝來如字注古文嘏爲格祿爲福睂爲微替爲袂袂或爲臷臷替聲相近】

正義敖氏繼公曰受受黍也東北面鄕主人於戶西者爲屍致嘏宜近屍也來如來禹之來來之者欲其進而受黍也鄭氏康成曰嘏大也予主人以大福工官也承猶傳也耕種曰稼勿猶無也替廢也引長也言無廢止時長如是也李氏如圭曰特牲屍親嘏主人此使祝嘏者大夫屍尊特牲無嘏文不具也存疑鄭氏康成曰來讀曰釐釐賜也

案承致卽傳賜之意若來字作賜字解則於致字意爲復

主人坐奠爵興再拜稽首興受黍坐振祭嚌之詩懷之實於左袂掛於季指執爵以興坐卒爵執爵以興坐奠爵拜屍答拜執爵以興出宰夫以籩受嗇黍主人嘗之納諸內【掛音卦注古文掛作卦】

正義鄭氏康成曰詩猶承也實於左袂便右手也季猶小也出出戶也宰夫掌飲食之事者收斂曰嗇明丰年乃有黍稷也復嘗之者重之至也【賈疏前已嚌之今復嘗之是重受祿之至】納猶入也敖氏繼公曰云坐奠爵是立聽嘏也興少進受黍復位乃坐祭嚌之也宰夫受黍主人左執爵乃取而嘗之而納之內謂籩中旣嚌之復嘗之亦大夫禮異也此嘏禮詳於特牲者大夫尊尙多儀也

通論賈氏公彥曰此宰夫以籩受大夫之禮特牲祝以籩受士禮也春官郁人職云大祭祀與量人受舉斝之卒爵而飲之鄭云斝受福之嘏聲之誤也王酳屍屍嘏王此其卒爵也少牢禮主人受嘏詩懷之卒爵執爵以興出宰夫以籩受嗇黍此郁人受王之卒爵亦王出房時也是王受嘏與大夫同也詩楚茨注嘏之禮祝徧取黍稷牢肉魚防於醢以授屍孝孫前就屍受之天子使宰夫受之以筐祝則釋嘏辭以敕之

存疑賈氏公彥曰天子嘏辭與大夫同

案特牲屍親嘏主人注云其辭則少牢有焉是士與大夫嘏辭相同但士屍親嘏不命工祝則首句須易耳天子諸侯嘏辭惟天保詩有曰君曰卜爾萬壽無疆而楚茨詩曰工祝致告䢐賚孝孫苾芬孝祀神嗜飲食卜爾百福如防如式旣齊旣稷旣匡旣敕永錫爾極時萬時億是天子嘏辭也朱子以爲公卿之嘏辭然末章云小大稽首禮大夫之臣不稽首公卿安得有小大稽首之事則當從孔疏以爲天子之嘏辭與蔡邕集漢辭云髙皇帝使工祝承致多福無疆於爾嗣曽孫皇帝使爾受祿於天宜此舊都萬國和同兆民康乂睂壽萬年子子孫孫永守兆民勿替引之蓋推少牢大夫禮嘏辭而增損爲之

右屍酢主人嘏

主人獻祝設席南面祝拜於席上坐受

正義敖氏繼公曰亦先設席乃酌獻之鄭氏康成曰拜於席上室中廹狹【賈疏大夫士廟室皆兩下五架正中曰棟棟南兩架北亦兩架棟南一架名曰楣前承檐以前名爲庪棟北一架爲室南壁而開戶卽是一架之開廣爲室故云廹狹也】

主人西面答拜

正義鄭氏康成曰不言拜送下尸【賈疏上主人酳屍屍拜受主人拜送禮重此獻祝祝拜受主人答拜禮輕】敖氏繼公曰答拜卽拜送也案敖說固直截然經文於此不無輕重之差焉故兩存之

薦兩豆菹醢

正義敖氏繼公曰薦者亦宰夫也下篇云主婦獻祝宰夫薦棗糗此宜如之其設之亦菹在西醢在東菹醢謂韭菹醓醢也蓋祝籩以尸之上籩則其豆亦當以尸之上豆也不賔屍禮主人主婦之薦皆以韭菹醓醢則此可知矣

存疑鄭氏康成曰葵菹蠃醢賈氏公彥曰上云韭菹醓醢朝事之豆也而饋食用之丰大夫禮葵菹蠃醢是饋食之豆當饋食之節是其常事今祝用之亦其常事故知用葵菹蠃醢也

案大夫祭𨿽無朝事而豆則以朝事之豆始之韭菹醓醢上經薦於屍者已然無嫌也祝殺其二以下於屍而韭菹醓醢則同敖氏以上籩例之是也更以聘禮及公食大夫禮統觀之則識用豆之法矣

佐食設俎牢髀橫脊一短脇一腸一胃一膚三魚一橫之臘兩髀屬於尻【屬音燭尻渇鏖反】

正義鄭氏康成曰皆升下體祝賤也【賈疏髀與短脇橫脊皆羊豕之下體屬於尻又臘之下體】魚橫者四物共俎殊之也【賈疏魚在俎縮載今以羊豕魚臘四物共俎故橫而殊之】臘兩髀屬於尻尢賤不殊【賈疏臘用左右胖故有兩髀尻在中髀與尻相連屬不殊】敖氏繼公曰牢髀右髀也橫脊短脇不二骨者俎實已多故此略之魚橫之亦據人而言也其義與加於肵者同牢皆用右髀臘兩脾不殊皆取屍俎之不用者耳臘亦髀者與牲並用故體亦放之祝俎一而已乃雜用五俎之物者見其尊也不賔尸之禮主人主婦俎亦然

案魚橫之猶是縮載也牢體皆橫於俎於人爲縮魚殊之於俎爲縮於人爲橫矣尻兩髀中有竅處也兩髀屬之則載於俎之末端與祝接神尢貴者故𨿽逺下尸而俎實之多猶爾也

祝取菹防於醢祭於豆閒祝祭俎

正義鄭氏康成曰大夫祝俎無肺祭用膚逺下尸【賈疏特牲屍俎有祭肺離肺祝俎有離肺無祭肺是下尸今大夫屍俎亦皆有祝則離肺祭肺俱無是逺下尸也】敖氏繼公曰祭俎取膚以祭也取膚以祭亦振祭嚌之旣則反之於俎士虞餞屍以干肉半尹爲祭其祭之也振祭嚌之反之此膚乃俎實異於豆祭不可以置於地其儀當與幹肉之祭同不言振祭嚌之亦文省耳

案祝俎無肺者以賔屍用肺多也祭以膚者髀脊脇腸胃皆不便於祭也注又謂不嚌之膚不盛夫嚌者固不必其盛也敖氏以干肉折俎之祭例之當矣

祭酒啐酒肝牢從祝取肝防於鹽振祭嚌之不興加於俎卒爵興

正義敖氏繼公曰肝牢當作牢肝俎牲俎也鄭氏康成曰亦如佐食授爵乃興【賈疏主人獻祝祝卒爵坐授主人爵興與二佐食同】不拜旣爵大夫祝賤也【賈疏特牲祝卒角拜主人答拜以士卑故祝不賤此大夫尊故祝賤不拜旣爵也】

案祝不拜旣爵變於士禮亦以賔屍故略也

主人酌獻上佐食上佐食戶內牖東北面拜坐受爵主人西面答拜

正義敖氏繼公曰取節於牖見其少西於其他之北面拜者也凡室中北面拜者皆在戶牖閒其言戶西者則近於戶其言牖東者則近於牖

案祝有席佐食無席經但著其位

佐食祭酒卒爵拜坐授爵興

正義鄭氏康成曰不啐而卒爵者大夫之佐食賤禮略【賈疏特牲佐食亦啐天子諸侯禮𨿽亡或對天子諸侯佐食啐乃卒爵貴故也】敖氏繼公曰拜蓋衍文祝與佐食皆不拜旣爵者逺下尸亦大夫禮異也佐食興則出立於戶外士虞記曰佐食無事則出戶負依南面

案祝尙不拜旣爵則佐食可知亦以賔屍故略於正祭之旁禮也疏謂天子諸侯之佐食貴者天子諸侯蓋不別立佐食如大司徒奉牛牲羞其肆大司馬羞牲魚授其祭大司冦奉犬牲皆佐食之職以六卿爲之又雝詩云於薦廣牡相子肆祀以辟公爲之諸侯亦當以卿大夫爲之可知故雲貴也

俎設於兩階之閒其俎折一膚

正義鄭氏康成曰佐食不得成禮於室中折者擇取牢正體余骨折分用之郝氏敬曰佐食室中受爵而不設俎俎在堂下兩階之閒特牲記云佐食無事則中庭北面俎卽設於其所

存異鄭氏康成曰有脀而無薦亦逺下尸【賈疏有脀卽俎實也無薦無菹醢也旣無肺已是下尸又無薦是逺下尸也】

辧正敖氏繼公曰下篇獻眾賔以至於私人皆有薦脀佐食在眾賔之中又有上事不宜貶於私人但有脀而無薦此不云薦亦文略也又不賔尸之禮云其獻祝與二佐食其位其薦脀皆如儐則此佐食有薦明矣折說見特牲記

主人又獻下佐食亦如之其脀亦設於階閒西上亦折一膚

正義鄭氏康成曰上佐食旣獻則出就其俎特牲記曰佐食無事則中庭北面謂此時敖氏繼公曰卒獻則主人受爵以實於下筐而升復位特牲禮曰佐食卒角主人受角降反於篚

案西上者上佐食之俎在西下佐食之俎在東也蓋亦順尸之面位而爲之獻畢則亦自執其薦以降而設於俎南與

右主人獻祝佐食

有司贊者取爵於篚以升授主婦贊者於房戶【戶當從敖作東】正義鄭氏康成曰男女不相因【賈疏言男女不相因者不相因爵也】敖氏繼公曰篚下篚也主婦亞獻用下篚之爵豈此時內篚未有爵與婦人不可以取爵於庭故有司爲取之戶字誤授受於戶當言內外東西不宜單言也下篇曰司宮取爵於篚以授婦贊者於房東此戶亦當爲東與

婦贊者受以授主婦主婦洗於房中出酌入戶西面拜獻屍

正義鄭氏康成曰入戶西面拜由便也不北面者辟人君夫人也【賈疏特牲主婦北面拜注云辟內子也則是士妻卑不嫌得北面與君夫人同也】拜而後獻者當俠拜也士昏禮曰婦洗在北堂直室東隅

屍拜受主婦主人之北西面拜送爵

正義鄭氏康成曰拜於主人之北西面婦人位在內此拜於北則上拜於南矣

尸祭酒卒爵主婦拜祝受屍爵屍答拜

正義敖氏繼公曰屍不啐而卒爵爲無從也

案特牲主婦亞獻時宗婦執兩籩主婦以設於惇南兄弟長以燔從此無者特牲室中成禮無賔屍於堂之事故卽備籩燔此別行賔屍凡加豆加籩鉶燔之等皆於賔屍時進之禮各異也

易爵洗酌授屍

正義鄭氏康成曰祝出易爵男女不同爵敖氏繼公曰易爵易於下篚也酢而易爵亦內子禮異也下篚在洗西故因易爵而洗之凡屍酢不洗賔屍乃或有之

主婦拜受爵屍答拜

正義敖氏繼公曰主婦受酢不夾爵拜亦變於不賔尸之禮

上佐食綏祭主婦西面於主人之北受祭祭之其綏祭如主人之禮不嘏卒爵拜屍答拜【注綏亦當作挼古文爲肵】

正義鄭氏康成曰不嘏夫婦一體敖氏繼公曰士妻撫祭內子受祭又有於房於室之異皆相變也主婦旣祭又祭酒乃卒爵下篇曰主婦立卒爵執爵拜郝氏敬曰其綏祭如主人禮二佐食取四惇黍稷

一切肺同也不嘏統於主人也

主婦以爵出贊者受

正義鄭氏康成曰贊者有司贊者也

右主婦獻屍屍酢

易爵於篚以授主婦於房中

正義鄭氏康成曰易爵亦以授婦贊者婦贊者受於房戶外入授主婦敖氏繼公曰此易爵於下篚則內篚初無爵明矣易爵於下篚乃不洗者辟祝爲屍易爵之禮也

存疑敖氏繼公曰贊者與主婦親授受亦變於初案經不言授主婦贊者防上獻尸之文故省耳未必親授受也當以注爲正

主婦洗酌獻祝祝拜坐受爵主婦答拜於主人之北卒爵不興坐授主婦【注今文曰祝拜受】

正義鄭氏康成曰不俠拜下尸也敖氏繼公曰主婦必洗者爲贊者終其事也獻祝可以不洗

主婦受酌獻上佐食於戶內佐食北面拜坐受爵主婦西面答拜祭酒卒爵坐授主婦主婦獻下佐食亦如之主婦受爵以入於房

正義鄭氏康成曰不言拜於主人之北可知也爵奠於內篚敖氏繼公曰上云主人之北此云西面上云不興此云祭酒皆互見也

案主婦於祝及二佐食俱不俠拜者以降等則其儀簡也獻祝則洗二佐食不洗簡之中又有等也右主婦獻祝佐食

賔長洗爵獻於屍屍拜受爵賔屍西北面拜送爵尸祭酒卒爵賔拜祝受屍爵屍答拜

正義賈氏公彥曰尸祭酒卒爵與特牲止爵異者特牲欲神恵之均於室中待夫婦致爵大夫禮有賔屍故不致爵爵不止也若然有司徹屍作止爵三獻致爵於主人主人不酢又不致爵於主婦其不賔屍賔獻屍止爵主婦致爵於主人酢主婦主人不致於主婦特牲主人與主婦交相致爵參差不同者大夫得賔屍故不致爵上辟人君其不賔屍者增酢主婦而已士卑不嫌與君同故致爵具也

祝酌授屍賔拜受爵屍拜送爵賔坐奠爵遂拜執爵以興坐祭遂飲卒爵執爵以興坐奠爵拜屍答拜

正義敖氏繼公曰賔受酢而俠拜與夫奠爵拜執爵興之類皆放主人事尸之禮爲之

右賔獻屍屍酢

賔酌獻祝祝拜坐受爵賔北面答拜祝祭酒啐酒奠爵於其筵前

正義鄭氏康成曰啐酒而不卒爵祭事畢示醉也不獻佐食將賔屍禮殺賈氏公彥曰祝與佐食俱事神及屍是以獻屍並及之今賔獻祝不及佐食者但爲有賔屍則賔長之獻爲祭末禮殺故不及佐食也敖氏繼公曰不卒爵故啐而奠之筵前席南也蓋

北面奠之奠於此者明其與他奠爵之禮異也祝不卒爵又不及佐食蓋放不賔屍末獻之儀

右賔獻祝

主人出立於阼階上西面祝出立於西階上東面祝告曰利成

正義鄭氏康成曰利猶養也成畢也孝子之養禮畢李氏如圭曰特牲禮戶外吿利成此於階上尊者

彌逺於屍敖氏繼公曰階上亦皆序內

祝入屍謖主人降立於阼階東西面祝先屍從遂出於廟門【謖疏屋反注謖或作休】

正義鄭氏康成曰謖起也事尸之禮訖於廟門外【賈疏上祝迎屍於廟門畢又送屍於廟門案祭統屍在廟門外則疑於臣是以據廟門爲斷】敖氏繼公曰祝先先屍而行也其出戶降階及門之時亦皆鄕屍而還略如士虞記所云也屍出廟門祝宜吿以主人將有事則屍於門外次中俟之士冠禮曰請醴賔賔就次郝氏敬曰屍出於廟門外俟儐也

祝反復位於室中主人亦入於室復位祝命佐食徹肵俎降設於堂下阼階南

正義鄭氏康成曰徹肵俎不出門示將賔尸之意也不云屍俎未歸屍【敖氏繼公曰不賔尸之禮屍出則佐食出屍俎於廟門外有司受歸之】敖氏繼公曰肵俎而以賔屍者賔尸之俎宜俱用尊體肵俎有肩骼之屬在焉不得不於是乎取之也終以歸屍故無嫌佐食亦上佐食也阼階南近於向者所升之處也

存疑鄭氏康成曰肵俎而以賔屍者其本爲不反魚肉耳【賈疏曲禮云毋反魚肉謂食魚肉不反俎故屍食亦加肵俎今賔屍將更食魚肉當加於肵俎未得卽送屍家故賔屍訖並後加者得歸之也】

案屍不反魚肉故屍所舉者皆加於肵此釋所以設肵俎之意至於用肵俎以賔屍鄭固未之及也肵俎賔屍用其俎實以燅耳下篇無更設肵俎之文疏乃謂賔屍更食魚肉當更加於肵俎未協

右屍出祭畢

司宮設對席乃四人籑【籑與餕同】

正義鄭氏康成曰大夫禮四人籑明恵大也賈氏公彥曰祭統云凡餕之道每變以眾所以別貴賤之等而興施恵之象是故上有大澤則恵必及下是以特牲二人餕恵之小者大夫四人餕則恵之大者也郝氏敬曰對席室中東西對設席兩佐食兩賔爲

四人

案設對席而四人餕則二人共一席矣西面之席當少北以主人之位在其南也

上佐食盥升下佐食對之賔長二人備

正義鄭氏康成曰備四人餕也三餕亦盥升【敖氏繼公曰三餕亦盥升以特牲禮舉奠及長兄弟盥而推之也】賈氏公彥曰下佐食對之不謂東西相當上佐食東面近南下佐食西面近北爲對賔長二人備亦不東西相當一賔長在上佐食之北一賔長在下佐食之南也敖氏繼公曰賔長二人謂長賔及眾賔長也此佐食皆異姓故可使賔長對之郝氏敬曰室中之事佐食與屍周旋久而闕一獻神恵宜首及賔長助獻因得陪食也案大夫不以嗣舉奠辟諸侯世子之禮也旣不舉奠故亦不與於餕下篇佐食不與於賔尸之禮蓋自餕而後佐食無事矣長賔在上佐食之左東面眾賔長在下佐食之左西面

司士進一惇黍於上佐食又進一惇黍於下佐食皆右之於席上

正義鄭氏康成曰右之者東面在南西面在北賈氏公彥曰右之飯用手右之便也郝氏敬曰上佐食居西席之右下佐食居東席之右故曰皆右之於席上

案屍東面在奧近南今屍起上佐食居屍坐處故知上佐食東面近南下佐食西面近北

資黍於羊俎兩端兩下是餕【注今文資作賫】

正義鄭氏康成曰資猶減也減置於羊俎兩端則一賔長在上佐食之北一賔長在下佐食之南賈氏公彥曰兩下者二賔長於二佐食爲下敖氏繼公曰兩端當肩骼之處也羊俎兩端其於兩下亦皆爲右兩下是餕謂二賔長以此黍餕也餕主於二佐食故以二賔長爲兩下

案凡俎皆橫設之此羊俎肩一端在南骼一端在北上文云徹肵俎此云資黍則五俎之設自若也俎設自若不分簋而資黍於俎皆大夫禮異也

司士乃辯舉籑者皆祭黍祭舉【注今文辯爲徧】

正義鄭氏康成曰舉舉膚【賈疏屍舉肺餕者下尸明不舉肺當舉膚特牲云佐食授舉各一膚此大夫禮亦然】敖氏繼公曰辯舉舉膚以授四人膚卽在特俎者

主人西面三拜籑者籑者奠舉於俎皆答拜皆反取舉正義鄭氏康成曰三拜旅之示徧也言反者拜時或去其席在東面席者東面拜在西面席者皆南面拜【賈疏在西面席者嫌與主人同面拜故廻身南面也】敖氏繼公曰西面於其位也言此者明其不爲二人西面而易位拜之也奠舉於俎亦各於其所近者與皆答拜答一拜也反取舉復取舉於俎也言反者明其向者亦在手也存疑敖氏繼公曰籑者答拜無異文則是西面者亦西面拜矣

案主人之位近戶在下餕之南注云在西面席者南面拜若西面則嫌於不鄕之理或然也

司士進一鉶於上籑又進一鉶於次籑又進二豆湇於兩下乃皆食食舉【湇去及反音泣】

正義鄭氏康成曰湇肉汁也賈氏公彥曰神坐之上止有羊豕二鉶一進與上佐食一進與下佐食故更羞二豆湇於兩下湇從門外鑊中來以兩下無鉶故進湇也李氏如圭曰皆食食黍也食舉食膚也敖氏繼公曰兩下資黍於俎又有湇無鉶皆下於

上籑者也此二佐食眾賔也兩下賔長也籑則佐食反尊於賔長者以其勞於室事故報禮特重焉祝不籑者接神職尊不敢使之籑也二鉶上籑羊下籑豕然則二豆湇亦羊豕各一與

案祝不籑者不但以其尊此籑以二人對二人若以祝則難乎其爲對也

卒食主人洗一爵升酌以授上籑贊者洗三爵酌主人受於戶內以授次籑若是以辯皆不拜受爵主人西面三拜籑者籑者奠爵皆答拜皆祭酒卒爵奠爵皆拜主人答壹拜【注古文壹爲一】

正義鄭氏康成曰答壹拜略也【賈疏四籑皆拜主人總答一拜】敖氏繼公曰贊者蓋亦宰夫也每於將酌乃洗爵云洗三爵總言之耳若是謂酌授受也辯及於兩下也皆不拜受爵者人多重勞主人一一答之也籑者奠爵拜亦與士異答一拜卒爵禮輕可以略特牲二人籑其禮亦然凡大夫士之禮其答卒爵拜者皆一拜也乃見之者嫌人多或旅之也

存疑鄭氏康成曰不拜受爵者大夫餕者賤也【賈疏特牲使嗣子與兄弟餕爲貴故拜受爵】

案特牲籑者拜受爵少牢籑者不拜受爵亦禮之相變也非闗餕者之貴賤而然凡餕之道每變以眾君卿大夫皆餕焉豈有主祭者尊而籑反賤乎

籑者三人興出

正義鄭氏康成曰出降反賔位敖氏繼公曰不執爵以出統於上籑也

上籑止主人受上籑爵酌以醋於戶內西面坐奠爵拜上籑答拜坐祭酒啐酒

正義鄭氏康成曰主人自酢者上籑獨止當尸位尊不酌也【賈疏特牲上籑親酌醋主人此不親酌者上籑將嘏主人故在尸位不可親酌也】敖氏繼公曰主人啐酒者爲聽嘏凡旣祭酒而未得卽卒爵者必啐酒

案主人自酌者達籑之意欲酢主人且與特牲士禮相變也注謂上籑當尸位是也尊不酌恐未然特牲上籑亦當尸位其親酌也則謂之何

上籑親嘏曰主人受祭之福胡壽保建家室

正義鄭氏康成曰親嘏不使祝敖氏繼公曰上籑親嘏且不以黍惟以辭別於屍也胡如胡福之胡案特牲禮有祝辭無嘏辭祝曰籑有以也見興恵逮下之意以士之餕者嗣子及長兄弟親者也親主於愛少牢禮有嘏辭無祝辭嘏曰主人受祭之福胡壽保建家室則歸福於主人之意以大夫之餕者佐食及賔疏者也疏主於敬故也士冠禮注云胡猶遐也逺也

主人興坐奠爵拜執爵以興坐卒爵拜

正義敖氏繼公曰重嘏故其禮盛至是乃云主人興是坐而聽嘏也亦殺於屍

上籑答拜上籑興出主人送乃退

正義敖氏繼公曰上籑興出則是不受主人爵也主人奠爵上籑不受示禮有終且爲有司將徹之也出謂出戶送謂送之於戶外退上籑退立於賔位也賔以出爲退主人以入爲退

存疑鄭氏康成曰送佐食不拜賤賈氏公彥曰賔主之禮賔出主人皆拜送此佐食賤故送之而不拜案凡出而主人拜送者謂大門也上籑之出出於室戶耳尙未出廟門何緣有拜主人出戶而復入故云送稍異於籑者三人之出而主人不出也籑者三人興出注云出降反賔位此佐食胡獨異乎

右籑

案祭統言餕者祭之末也善終者如始餕其是矣凡餕之道每變以眾所以別貴賤之等而興施恵之象也是故以四簋黍見其修於廟中也四簋黍者記者謂士二簋餕以一大夫四簋餕以二諸侯六簋餕以四若天子八簋餕以六也其二簋不以餕畱其有餘神惠不可盡也

欽定儀禮義疏卷三十八﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷三十九

有司徹第十七之一

正義鄭氏康成曰少牢之下篇也大夫旣祭賔屍於堂之禮天子諸侯之祭明日而繹有司徹於五禮屬吉大戴第九小戴第十二別錄少牢下篇第十七敖氏繼公曰此別爲一篇及其名篇之意皆與旣夕同郝氏敬曰承上籑事畢有司徹室中饌賔屍於堂賔屍卽繹凡大祭明日繹少牢之儐卽祭日也

案上篇正祭以神道事屍於室故用祝與佐食皆室事也此篇賔屍以賔禮接屍於堂故不用祝與佐食而另立侑以輔屍皆堂事也卽於祭日攝酒燅俎而行之與天子諸侯明日繹祭者不同祭統雲天子之祭也與天下樂之諸侯之祭也與竟內樂之然則大夫之賔屍也亦率其賔客宗族家臣以樂屍而已

通論鄭氏康成曰卿大夫旣祭而賔屍禮崇也天子諸侯明日而繹春秋傳曰辛已有事於大廟仲遂卒於垂壬午猶繹是也爾雅曰繹又祭也又曰天子諸侯曰繹以祭之明日卿大夫曰賔屍與祭同日賈氏公彥曰爾雅釋天云周曰繹商曰肜夏曰復胙復胙者復昨日之胙祭肜者義取肜肜祭不絕繹者取尋繹前祭之事郊特牲繹之於庫門內祊之於東方失之矣注祊之禮宜於廟門外之西室繹又於其堂神位在西也二者同時而大名曰繹其祭禮簡而事屍禮大大夫賔屍同日用正祭之牲天子諸侯禮大別日又別牲何氏休曰繹者繼昨日事但不灌地降神耳天子諸侯曰繹大夫曰賔屍士曰宴屍去事之殺也必繹者屍配先祖食不忍輒忘故因以復祭

存異鄭氏康成曰上大夫旣祭賔屍於堂若下大夫祭畢禮屍於室中無別行賔屍於堂之事賈氏公彥曰賔屍是卿不賔屍是下大夫上大夫室中事屍行三獻禮畢別行賔屍於堂下大夫行三獻卽於室內爲加爵禮屍無別行賔屍於堂之事下文若不賔屍以下是也

辧正郝氏敬曰鄭謂有司賔屍爲上大夫不賔屍爲下大夫賔與不賔事故適然或祭有大小禮有損益未可據此分大夫之上下也

案少牢下篇以賔屍爲正禮不賔屍乃禮之殺者故另起言若不賔屍如士冠禮言若不醴則醮用酒若殺則特豚士昏禮記云若不親迎則婦入三月然後壻見一例敖氏以爲古今文質異宜或亦五方風俗異尙是也又時祭有四或三時賔屍而一時不賔屍或秋冬賔屍而春夏不賔屍亦惟人酌而行之耳

有司徹

正義鄭氏康成曰徹室中之饋【賈疏室內之饋主於屍饌薦俎黍稷皆名饋】及祝佐食之俎【賈疏祝亦有薦在室內北墉下佐食之俎在兩階之間見於上篇】賈氏公彥曰不賔屍餕訖云有司官徹饋饌於室

中西北隅彼注司馬司士舉俎宰夫取惇及豆則此饋內兼數物惟無肵俎肵俎上篇佐食徹之先設於堂下也敖氏繼公曰徹室中之饋及籑者之豆爵與祝之薦俎也祝不執其俎以出是未歸也其二佐食乃眾賔爲之室中事畢亦反於賔位然則祝與佐食皆當與於賔尸之禮矣此時有司徹祝俎或設於堂下與主人於籑者之退亦反入於室及有司旣徹則出立於阼階東也

案此後無室事則凡室中所有悉徹而空之矣室中之饋則尸之四豆也五俎也四惇也兩鉶也四瓦豆也酌奠之觶也祝之二豆也一俎也籑者之二豆湇也四爵也其在外則肵俎已設於堂下阼階南二佐食之薦俎本設於兩階閒悉徹之但屍俎肵俎則出之爨以待燅祝佐食之薦爼則當各設之於其堂下之位其餘豆鉶諸物各歸其所以待摡滌室中尸祝主人主婦之祭亦埽而去之

存疑鄭氏康成曰賔屍則不設饌西北隅以此薦俎之陳有祭象而亦足以厭飫神【賈疏對下不賔屍者屍出之後攺饌西北隅爲厭飫神也】賈氏公彥曰肵俎亦用賔屍不使有司同時徹者肵俎本爲屍故設之徹之皆不與正俎同時後設先徹也

案厭飫之說已於士虞特牲辧之矣不賔屍則祭畢無後禮故攺設之而後徹示重神余也賔屍則祭𨿽畢而尙有後禮故卽徹之而不攺設以其事相接而神余將有所用之也於厭不厭無與焉賔屍亦用肵俎之俎實非用其俎也下經自明

埽堂【埽索到反】

正義鄭氏康成曰爲賔屍新之少儀曰泛埽曰埽埽席前曰拚【賈疏引少儀者明於堂泛埽】賈氏公彥曰正祭於室之時堂亦埽訖今將賔屍又埽之

司宮攝酒【攝書折反注今文攝爲聶】

正義鄭氏康成曰更洗益整頓之【賈疏士冠禮再醮攝酒注云攝猶整也整酒謂撓之此更添益整頓則此洗當作撓】賈氏公彥曰因前正祭之酒更撓擾添益整新之也

案攝說文解爲引持此疏又云添益則是持酒以益於尊所謂貳也天官酒正職凡祭祀以法共五齊三酒以實八尊大祭三貳中祭再貳小祭一貳皆有酌數是也

乃燅屍俎【燅音尋劉徐鹽反】

正義許氏愼曰燅於湯中爚肉也鄭氏康成曰燅溫也溫屍俎於爨肵亦溫焉【賈疏下文載俎所舉在肵之肩骼脊脇皆復載於俎則肵亦溫也】古文燅皆作尋記或作燖【賈疏郊特牲血腥爓注云爓或爲燖】春秋傳曰若可燖也亦可寒也【賈疏哀十二年傳子貢對吳大宰文】賈氏公彥曰下文云卒燅乃升羊豕魚三鼎是先

溫於爨之鑊乃升之於鼎也敖氏繼公曰俎俎實謂屍前之羊豕魚及所加於肵俎者也雍爨所燅固不止此此特爲其已在俎者言之耳祝佐食亦與賔尸之禮其俎實不燅者以無上位略之但因其故俎而已

案燅屍俎者羊體則燅於羊鑊豕體與膚則燅於豕鑊魚則燅於魚鑊惟臘及肵俎內之心舌不燅耳正祭時所升者屍俎而外惟祝與二佐食之俎而已其餘則皆存乎鑊也將賔屍則凡賔兄弟公有司私人內兄弟之脀雍人雍府皆自鑊載之於俎鑊中直有湇而已乃以屍俎投而燅之

存疑鄭氏康成曰獨言溫屍俎則祝與佐食不與賔尸之禮【賈疏正祭時屍祝及佐食皆有俎今獨言溫屍俎見賔屍時祝與佐食不與而別立侑也】案自有司徹以下祝與佐食皆不見於經故注以爲祝與佐食不與賔尸之禮然經不見祝佐食出與歸俎之文則是猶在列也且事神事屍祝佐食有上事爲最貴而賔尸之禮不與可乎以其賔屍不與屍相接而在堂下眾賔眾兄弟之班故經文不見之也祝佐食之俎不燅者以他人可用尸之餘不可令屍用他人之餘也是以因其故俎而設於堂下焉正祭主人主婦不設俎亦以賔屍不便於燅俎故耳上篇宗人遣賔朼而二佐食在焉故敖氏以佐食爲眾賔也其祝若同姓則在兄弟之列異姓則在眾賔之列

卒燅乃升羊豕魚三鼎無臘與膚乃設扃鼏陳鼎於門外如初【扃古熒反鼏茫狄反注今文扃爲古文鼏爲密】

正義敖氏繼公曰少牢當五鼎此乃無臘與膚鼎者賔尸之禮膚不專俎而附於豕俎故是時亦不可以專鼎而附於豕鼎也然鼎數宜奇是以並去臘鼎而爲三焉臘全不用者此禮貶於祭而臘又賤故略之鄭氏康成曰臘爲庶羞膚從豕去其鼎者賔尸之

禮殺於初如初者如廟門之外東方北面北上案下文載俎實屍膚五侑膚三主人膚三主婦膚一此云無膚者言無專鼎耳下注云庶羞羊臐豕膮皆有胾醢臘不在焉此乃云臘爲庶羞不獨於經未聞鄭亦自相刺繆矣

右新儐禮

乃議侑於賔以異姓【侑音又注古文侑皆作宥】

正義鄭氏康成曰議猶擇也擇賔之賢者可以侑屍必用異姓廣敬也敖氏繼公曰議侑於賔謂與賔長謀議可以爲侑者也此與鄕飲酒就先生而謀賔介之意相類以異姓謂於眾賔之中擇之也屍旣同姓故侑必異姓侑之言佑也所以輔助屍者也賔屍而立侑亦示敬尸之意且貴多儀也

案以屍爲賔又立侑以輔屍猶鄕飲有賔必有介也屍席戶西南面侑席西序東面猶鄕飲之賔席牖前南面介席西階上東面也侑取異姓乃可以居西序東鄕之位

存疑鄭氏康成曰是時主人及賔有司已復內位【賈疏上篇四籑者二佐食二賔長餕訖皆出未見入主人送上籑言退皆有出事今議侑在內故云是時賔主人已復內位也】

案主人賔有司皆未出廟門則猶在內位也何復之有上篇籑者三人興出注云出降反賔位是也三人中佐食在焉抑可見佐食之與於賔屍禮矣

宗人戒侑

正義鄭氏康成曰戒猶告也南面告於其位【賈疏賔位在門東北面下文將獻賔時主人降南面拜眾賔於門東三拜眾賔門東北面皆答一拜是也請以爲侑明南面鄕其位可知】戒曰請子爲侑【賈疏案燕禮公曰命某爲賔射人傳公命當云請子爲賔此命侑當先云命某爲侑宗人傳主人辭戒曰請子爲侑】郝氏敬曰議旣定宗人遂戒之

侑出俟於廟門之外

正義鄭氏康成曰待於次當與屍更入主人興禮事屍極敬心也【賈疏謂立侑輔屍使出更迎之】

案燕禮大射儀旣命賔賔出門外以主人當迎之也此侑之出與彼同節但燕禮賔出東面大射儀賔出北面此不言侑所面以下經屍與侑北面於廟門之外者決之則此亦北面與

右立侑

司宮筵於戶西南面

正義鄭氏康成曰爲屍席也

又筵於西序東面

正義鄭氏康成曰爲侑席也李氏如圭曰屍侑席位與鄕飲酒賔介之席位同

屍與侑北面於廟門之外西上

正義鄭氏康成曰言與殊尊卑北面者賔屍而屍益卑【賈疏賔尸之禮以屍爲賔客當在門西東面北上今門外北面故云益卑也】敖氏繼公曰屍北面者尊大夫若不敢爲賔客然也其位當在門外之西祭事已屍出門則不敢以尊自居西上賔位尙左也

案屍者神之所憑憑之則神離之則人也賔屍者處乎神與人之閒始猶疑乎神之終則全乎人之者也士之屍未出廟則疑乎神未離之故屍不與於旅酬屍尊也大夫賔屍屍出廟而復入則疑乎神旣離之故屍亦與乎旅酬屍卑也又案燕禮之賔出東面賔之也大射儀之賔出北面臣之也此之屍侑皆北面故注以爲屍益卑而敖氏以爲尊大夫也疏謂屍執臣道夫同姓之親天子諸侯盡臣之大夫則或臣或不臣矣豈可槪乎其臣者如東郭偃臣崔武子是也爲屍者則不必其皆臣也

主人出迎屍宗人擯

正義鄭氏康成曰賔客屍而迎之主人益尊擯贊賈氏公彥曰正祭主人不迎屍以伸尸之尊此迎之以屍同賔客也李氏如圭曰向者祝擯屍神像也今宗人擯賔屍也敖氏繼公曰迎之而使宗人擯待賔之禮也賔客屍而迎之亦爲祭事已

主人拜屍答拜主人又拜侑侑答拜

正義敖氏繼公曰主人拜蓋西面也答拜者其皆東面與此拜皆再拜下文拜至亦然

主人揖先入門右

正義鄭氏康成曰道屍敖氏繼公曰凡主人與客揖而先入皆入門右也經特於此見之

屍入門左侑從亦左揖乃讓

正義鄭氏康成曰沒霤相揖至階又讓賈氏公彥曰鄕飲酒禮之等入門三揖至階又讓敖氏繼公曰亦三揖至於階乃三讓也經文省亦以其可知故也

主人先升自阼階屍侑升自西階西楹西北面東上正義敖氏繼公曰屍侑升自西階屍升三等侑從之中等如上下射升降之儀也其降也亦然東上尸宜與主人相當也鄭氏康成曰東上統於其席賈氏公彥曰屍在門外北面西上統於賔客至此升堂亦應西上而東上賔席以東爲上故也

主人東楹東北面拜至屍答拜主人又拜侑侑答拜正義鄭氏康成曰拜至喜之敖氏繼公曰拜至說見士昏禮郝氏敬曰自主人出迎及拜至皆用賔禮與祭時屍入不迎異所以爲賔屍而屍稍卑矣案鄕飲酒禮賔升主人先拜至與賔成禮旣乃與介揖讓升又拜至與介成禮此則屍侑同時升而主人之拜至亦相踵爲之與彼禮異

右迎屍侑

乃舉

正義鄭氏康成曰舉舉鼎也舉者不盥殺也【賈疏正祭時皆盥訖乃舉鼎此賔屍不盥故云殺也】

司馬舉羊鼎司士舉豕鼎舉魚鼎以入陳鼎如初正義敖氏繼公曰司馬二人司士四人也魚鼎重言舉明其與豕鼎異人也如初如其東方當序西面北上鄭氏康成曰如初如阼階下西面北上【賈疏如正祭時陳鼎之事也】

雍正執一匕以從雍府執二匕以從司士合執二俎以從司士贊者亦合執二俎以從匕皆加於鼎東枋二俎設於羊鼎西西縮二俎皆設於二鼎西亦西縮【注古文縮皆爲蹙】

正義鄭氏康成曰凡三匕鼎一匕四俎爲屍侑主人主婦【賈疏據下文四者皆有俎】其二俎設於豕鼎魚鼎之西陳之宜具也【賈疏四俎當俱陳於羊鼎之西分二俎陳豕鼎魚鼎之西者欲使三鼎之西並有俎故云具也】李氏如圭曰四俎皆載羊體之正俎而分陳之敖氏繼公曰一匕羊匕也二匕豕魚匕也四俎乃

屍侑主人主婦之羊俎也設之亦北上如鼎之序然其載之亦先北而後南也此皆羊俎其二乃在豕鼎魚鼎西者但欲使鼎前皆有俎耳不嫌其所載者異也羊鼎西特有二俎尊之也此執匕以少者爲貴設俎以多者爲尊亦宜也

案大夫之祭以羊爲上牲故以少牢名篇此賔屍諸品皆統於羊故羊鼎羊匕羊俎及舉之執之設之者皆先於其豕與魚也

雍人合執二俎陳於羊俎西並皆西縮覆二疏匕於其上皆縮俎西枋【覆芳屋反下並同注古文並皆作並】

正義賈氏公彥曰此二俎爲益送之俎敖氏繼公曰羊俎指在羊鼎西者也此二俎陳於其西亦北上其北俎次賔以羞羊匕湇豕匕湇其南俎司馬以羞羊肉湇司士以羞豕脀湇魚疏匕二者羊豕之湇宜異器也覆者爲塵也二匕覆於二俎之上羊匕在北豕匕在南南非匕湇之俎亦覆匕於其上者事未至權加之耳此俎將載則更以豕匕加於其北俎旣則反之縮俎西枋爲縮執俎者在西也鄭氏康成曰並並也疏匕匕柄有刻飾者【賈疏疏者疏通刻飾之名若禮記云疏屏之類謂通柄刻雲气以飾也】

存疑鄭氏康成曰其南俎司馬以羞羊匕湇羊肉湇其北俎司士以羞豕匕湇豕脀湇魚

辧正賈氏公彥曰匕湇謂無肉直湇以其在匕也肉湇直是肉從湇中來實無湇下文次賔羞羊匕湇司馬羞羊肉湇此注並云司馬其實羞羊匕湇者是次賔也又下文次賔羞豕匕湇司士羞豕脀羞湇魚此注並云司士亦據上經司士擊豕而言實次賔羞豕匕湇也

案羞俎者注不見次賔疏以經正之是也其二俎之設注謂南者羞羊北者羞豕魚似屬倒置然卽謂北俎羞羊南俎羞豕魚猶未盡合也蓋兩俎必相閒用之羊匕湇俎以羞於屍則羊肉湇俎亦當已載而俟則二者不可同用一俎明矣豕匕湇與豕脀亦然故二俎祗可以匕與肉分而不可以羊與豕異也右陳設鼎俎

主人降受宰幾屍侑降主人辭屍對

正義鄭氏康成曰幾所以坐安體周官大宰掌贊玉几玉爵【賈疏引大宰者證宰授主人幾之義】敖氏繼公曰爲屍受幾故屍從降侑亦降者從屍也凡屍爲禮之類此者侑則從之此所以謂之侑也與

宰授幾主人受二手橫執幾揖屍

正義敖氏繼公曰幾自東壁來其授受於阼階東與獨揖屍屍尊也聘禮公受幾於序端鄭氏康成曰獨揖屍幾禮主於屍

主人升屍侑升復位

正義鄭氏康成曰位阼階賔階上位【賈疏主人位常在阼階上其尸位在戶西及在西階上今恐屍復位在戶西故言賔階上位也】

主人西面左手執幾縮之以右袂推拂幾三二手橫執幾進授屍於筵前

正義鄭氏康成曰拂者外拂之也推拂去塵示新敖氏繼公曰推者推手也郝氏敬曰拂幾則直順便也授幾則橫對便也主人二手橫執幾執外亷也

屍進二手受於手閒

正義敖氏繼公曰聘禮云賔進訝受幾於筵前此亦訝受也乃云手閒者但言其疏數之節耳此授受者皆橫執幾而二手之閒有廣狹則凡賔主之橫執幾者二手共執其一亷明矣鄭氏康成曰受從手閒謙也郝氏敬曰屍二手受受內亷也主人二手執幾兩端屍並二手執幾中閒授者極愼受者極防也

主人退屍還幾縮之右手執外亷北面奠於筵上左之南縮不坐【還音旋】

正義敖氏繼公曰主人退復位也還幾還而易執之也縮執幾亦用二手此惟云右手執外亷特見其一耳右亷而謂之外者以其差逺於人故也幾稍髙故設之不坐少儀曰取俎設俎不坐其意類此賈氏公彥曰主人橫執幾進授屍屍二手受於主人手閒時亦橫受之將欲縱設於席故還之使縮以右手執幾外亷鄕北面縮設於席也鄭氏康成曰左之者異於鬼神生人陽長左鬼神陰長右【賈疏凡設幾神在右人在左生人陽故尙左鬼神陰故尙右】不坐奠之者幾輕郝氏敬曰右手執外亷執主人所執之方筵南向故北面奠於筵上左之謂奠幾筵東

案左之以筵爲左右不以設者爲左右故在東也

主人東楹東北面拜

正義鄭氏康成曰拜送幾也

屍復位屍與侑皆北面答拜

正義鄭氏康成曰侑拜者從於屍【賈疏立侑以輔屍故侑從屍拜】敖氏繼公曰至此屍乃復位則是主人拜時屍在筵前東面也

案主人屍侑皆北面拜賔主之正禮此乃所謂賔屍也幾尊者所憑依神與人不同於神則設之而已於人則有設幾授幾設則從質授則彌文也士昏禮覲禮聘禮與此參觀之可見焉

右授幾

主人降洗屍侑降屍辭洗主人對卒洗揖主人升屍侑升屍西楹西北面拜洗主人東楹東北面奠爵答拜降盥屍侑降主人辭屍對卒盥主人揖升屍侑升主人坐取爵酌獻屍屍北面拜受爵主人東楹東北面拜送爵正義敖氏繼公曰辭對之儀見鄕飲酒故此略之揖亦主人揖屍也文省耳下放此獻受之儀亦當如鄕飲酒禮鄭氏康成曰降盥者爲土污手不可酌賈氏公彥曰案鄕飲酒禮主人降洗賔降主人辭降賔對此亦應主人降洗屍降主人辭降

右主人獻屍

主婦自東房薦韭菹醢坐奠於筵前菹在西方婦贊者執昌菹醢以授主婦主婦不興受陪設於南昌在東方興取籩於房麷蕡坐設於豆西當外列麷在東方婦贊者執白黒以授主婦主婦不興受設於初籩之南白在西方興退【麷芳中反蕡扶云反】

正義鄭氏康成曰昌昌本也韭菹醓醢昌本麋臡麷熬麥也蕡熬枲實也白熬稻黒熬黍【賈疏天官籩人職朝事之籩麷蕡白黒形鹽膴鮑魚鱐醢人職朝事之豆韭菹醓醢昌本麋臡菁菹鹿臡茆菹麋臡鄭皆據彼而言彼注云有骨爲臡無骨爲醢散文則臡亦名醢蕡麻有實枲麻無實蕡枲實者舉其類耳】此皆朝事之豆籩大夫無朝事而用之賔屍亦丰大夫之禮【賈防天子諸侯正祭坐屍於堂北面而事之謂之朝事特牲少牢正祭無朝事於堂直有室中之事賔屍用韭菹之等皆朝事所用是謂丰大夫禮然以其禮殺故八籩八豆之中各取其四耳】主婦取籩興者以饌異親之【賈疏籩與豆不同所實又別故主婦宜就房親取之不使婦贊者取籩以授主婦也】當外列辟鉶也退退入房也賈氏公彥曰正祭先薦後獻若繹祭則先獻後薦故祭義曰君獻屍夫人薦豆注云謂繹日也賔屍禮與天子諸侯繹祭同亦先獻後薦也李氏如圭曰先獻後薦異於祭也陪設重列之也敖氏繼公曰四豆四籩放室中之數也賔屍以飲酒爲主其禮變於饋食不可復因其薦故於其始亦變而用朝事之豆籩焉不辟君禮者變而用之無嫌也當外列麷在麋臡西也案大夫當日賔屍燅俎而不更殺所以殺於繹且日力不給也其他豆籩則皆新之故用昌菹麋醢以見韭菹醓醢亦不仍正祭之舊也又案少牢禮所用惟韭菹醓醢葵菹蠃醢而已賔屍所用惟屍則以昌菹麋醢易葵菹蠃醢而已此以簿正祭器之大槪也然據荇菜蘋蘩之詩澗谿沼沚之傳水產陸產之記則可爲籩豆之實者爲物甚繁而若可以不拘然則周官所言亦簿正之法如是耳天子諸侯理大物博正祭不可易也若繹祭則不妨變而通之𨿽不在菹齏醢臡之常數者亦可並薦與

右主婦薦豆籩

乃升

正義鄭氏康成曰升牲體於俎也

司馬朼羊亦司馬載載右體肩臂肫骼臑正脊一脡脊一橫脊一短脇一正脇一代脇一腸一胃一祭肺一載於一俎【肫音純】

正義敖氏繼公曰二司馬卽舉羊鼎者以下凡升羊者皆司馬爲之特於此見之耳上言燅屍俎而此肩臂肫骼臑具有明其神俎肵俎並用也復序俎實者其數及載與進俎之法皆有異於上故爾是言載時先後之序也其在俎則與正祭者略同惟臑後於骼爲異以其折也折之則不爲全體而在全體之卞矣臑必折者見其貶於神俎且欲以所折者爲肉湇俎也其脊脇皆一骨及腸胃各一者義亦如之賔屍主於飲酒此俎乃有祭肺者盛之一俎謂司士所設羊鼎西之北俎也旣載則侑主人主婦之羊俎亦繼此而序載之每俎旣載則遷之於阼階西亦北上西縮俟時乃設耳所以然者爲當進羊匕湇羊肉湇於屍也鄭氏康成曰言燅屍俎復序體者明所舉肩骼存焉【賈疏上篇載牲體十一脊脇皆加並骨二屍食特舉脊脇骼肩在於肵俎上直言燅屍俎嫌所舉在肵者不在故復序其體也】亦著脊脇皆一骨也【賈疏脊脇𨿽舉以其二以並今脊脇載一骨在正俎一骨在湇俎也】臑在下者折分之以爲肉湇貶也一俎謂司士所設羊鼎西第一俎李氏如圭曰此尸之羊正俎也復肩骼於俎與正祭神俎同其異者脊脇腸胃祭肺皆一又無舉肺且折分其臑故降臑在骼下也

存異賈氏公彥曰第一俎此俎在侑俎之南下侑俎注云司士所設羊鼎西之北俎也明屍俎在侑俎之南

案俎之序依乎鼎鼎旣北上俎安得南上且主人主婦俎在豕鼎魚鼎之西矣其羊鼎之西者侑俎在北屍俎在南是北上南上胥失也注明言羊鼎西第一俎矣豈第一俎不在北而轉在南乎

羊肉湇臑折正脊一正脇一腸一胃一嚌肺一載於南俎【注今文湇爲汁】

正義鄭氏康成曰肉湇肉在汁中者以增俎實爲屍加也必云臑折明爲上所折分者嚌肺離肺也南俎雍人所設在南者賈氏公彥曰凡牲體皆出於汁不言湇又下豕脀亦出於汁皆不言湇此特得湇名者特牲少牢正祭升牲體於鼎時皆無匕湇今此升牲體於屍前匕湇亦升焉故得湇名以在俎無汁故進羊肉湇必先進羊匕湇見此湇爲肉而有故在羊肉湇前進之使屍嘗之豕亦有匕湇不名肉湇而名脀者互見爲文言脀者見在俎無汁言肉湇者見在鼎內時有汁也魚不言魚湇而云湇魚者魚前無進匕湇故先言湇以明魚在湇可知羊有正俎羞匕湇又羞肉湇豕無正俎魚無匕湇隆污之殺也不羞魚匕湇略小味也敖氏繼公曰云臑折者明其爲臑之下也此臑蓋與後足之觳同以無異名故但云臑折而已羊俎之外又分其體以爲此俎貴多儀也尊屍不敢用左體故分右臑爲之用嚌肺亦別於其正羊肉湇與羊俎之實同鼎而名不同以其於鼎有湇上湇中之異也羊俎西之二俎亦北上肉湇載於南俎則其北俎爲羞匕湇明矣凡羊肉湇與豕脀湇魚皆俟時而載因升正俎之節而遂見之欲其文相比也存疑鄭氏康成曰此以下十一俎俟時而載於此歷說之爾【賈疏十一俎者卽尸之羊肉湇一也豕脀俎二也侑之羊俎三也豕俎四也主人羊俎五也羊肉湇俎六也豕脀七也主婦羊俎八也屍侑主人三者皆有魚俎是十一也通屍羊正俎爲十二俎其四俎屍侑主人主婦載羊體俎皆爲正俎其餘八俎雍人所執二俎益送往還故有八實止二俎也】案正俎四皆載羊體屍一也侑一也阼一也主婦一也此司士所設於三鼎之西者也旣載屍俎則侑俎阼俎主婦俎亦相次而載之以此四俎無他用但設於屍侑主人主婦之前故可預載不必俟時也其益送之俎十有二而燔俎不與焉屍則羊匕湇也羊肉湇也豕匕湇也豕脀也湇魚也凡五侑則豕脀也湇魚也凡二主人與屍同亦五合之爲益送者十有二而皆以雍人所設於羊俎西之二俎更疊往還實升虛降而遞送之其羊匕湇豕匕湇有湇無肉無體載之事故不列於載俎之儔而但著挹注之法於乃升之後以見例然則俟時而載者十有二俎而歷說於下者八俎爾尸之羊肉湇豕脀湇魚也侑之豕脀湇魚也阼之羊肉湇豕脀湇魚也蓋皆以南俎爲之北俎則以盛匕湇而與之相閒以送焉燔俎𨿽亦益送然別有俎夙載而別陳之以燔不升於鼎也

司士朼豕亦司士載亦右體肩臂肫骼臑正脊一脡脊一橫脊一短脇一正脇一代脇一膚五嚌肺一載於一俎

正義敖氏繼公曰此謂豕脀也二司士卽舉豕鼎者也此下凡升豕者皆此司士爲之豕無正俎故此屍俎之體骨皆放於羊俎此俎與羊肉湇俎同亦南俎也鄭氏康成曰臑在下者順羊也【賈疏以其豕脀不折臑亦在下順上羊臑在下由折分此𨿽不折順羊故也】

存異鄭氏康成曰俎謂雍人所設在北者敖氏繼公曰臑在胳下是亦折矣

案俎屬南當從敖氏臑不折當從鄭氏

侑俎羊左肩左肫正脊一脇一腸一胃一切肺一載於一俎侑俎豕左肩折正脊一脇一膚三切肺一載於一俎

正義敖氏繼公曰侑無羊肉湇故羊俎得用二體前體以肩後體以肫尊之也右體皆在屍俎故此皆用左焉有肩有肫則肫在下端矣羊俎亦用祭肺者與屍俎同在堂上因其禮也阼俎亦然飲酒正禮祭以離肺其有以切肺者或盛之或有爲加之或相因用之非常禮也豕左肩折不用全體爲羊俎已二體故於此殺之豕脀體數殺於羊俎又無羊肉湇皆下尸也豕脀之肺宜如羊肉湇用嚌此乃放羊俎用切者亦以無羊肉湇故也侑之羊俎司士所設在羊鼎西之南者侑之豕俎與尸之豕脀同用南俎鄭氏康成曰侑俎用左體侑賤其羊俎過三體有肫尊之加也【賈疏鼎俎數奇今體數四故云加賔屍有侑猶正祭有祝少牢祝羊豕體各三又下文主人羊肉湇俎體亦三侑四體必知以肫爲加者侑豕俎無肫主人羊肉湇亦無肫故知有肫爲加也】豕左肩折折分爲長兄弟俎也切肺亦祭肺互言之耳無羊肉湇下尸也豕俎與屍同

存疑鄭氏康成曰俎司士所設羊鼎西之北俎也豕又祭肺不嚌肺不備禮【賈疏屍羊俎有祭肺豕俎有嚌肺是備禮】

案上經司馬匕羊載於一俎注云司士所設羊鼎西第一俎屍俎第一則侑俎第二第一者在北則第二者在南無疑也此注乃云北俎殊不可曉疑北字乃次字之譌若然則注文本明而傳錄者展轉迷誤遂致賈氏亦耳侑之豕脀俎亦益送者則雍人所設於南者注謂豕俎與屍同是也祭肺貴於嚌肺豈其有祭肺而轉謂不備禮乎敖說密矣

阼俎羊肺一祭肺一載於一俎羊肉湇臂一脊一脇一腸一胃一嚌肺一載於一俎豕脀臂一脊一脇一膚三嚌肺一載於一俎

正義鄭氏康成曰阼俎主人俎無體逺下尸也【賈疏屍用右體主人用左體是其相下今主人正俎全無牲體故云逺下尸】以肺代之肺尊也【賈疏屍侑一肺今主人一俎有兩肺肺者气之主食所先祭尊於腸胃故以肺代體云】加羊肉湇而有體崇屍惠亦尊主人【賈疏肉湇與屍同至屍酢主人而設之故曰崇屍恵侑無羊匕湇豕匕湇而主人盡有是其尊主人】臂左臂也侑用肩主人用臂下之也不言左臂者大夫尊空其文【賈疏知是左臂者以右臂在屍俎故也】阼俎司士所設豕鼎西俎也其湇俎與屍俎同豕俎又與屍豕俎同【賈疏以其共用益送之俎故知同也】敖氏繼公曰尸之牲俎三主人亦如之故其正俎無體逺下尸也無骨之屬但用肺而已臂不言左者可知也正俎太貶故加俎宜用尊體其脊脇之屬亦不嫌於與屍同也侑正俎用肩主人之加俎乃用臂者蓋示其不相統之意豕脀猶言豕俎也不言肉湇者一俎而已無所別異也豕脀體數乃放羊肉湇者亦以羊俎太簡故爾此羊肉湇豕脀皆用雍人所設之南俎與屍同

存疑鄭氏康成曰降於侑羊體一而增豕膚三有所屈有所申亦所謂順而摭也【賈疏順而摭禮器文】

案主人與侑之豕脀俎膚皆三未見其增也而以此爲申何哉

主婦俎羊左臑脊一脇一腸一胃一膚一嚌羊肺一載於一俎

正義敖氏繼公曰主婦有正俎而無豕脀下侑也必用膚者明其可用豕脀而不用也亦與阼俎惟用羊肺之意相近用嚌肺者此俎設於房中故不因堂上之禮鄭氏康成曰無豕體而有膚以主人無羊體不敢備也無祭肺有嚌肺亦下侑也祭肺尊【賈疏侑俎皆祭肺】言嚌羊肺者文承膚下嫌也【賈疏有豕肺之嫌故須辧之】膚在羊肺上則羊豕之體名同相亞也【賈疏進豕膚在羊肺上者羊豕𨿽異脊脇之等體名則同故以膚在肺上使相亞也下主人獻賔時膚又在肺下者彼取用之先後故退膚在下】其俎司士所設在魚鼎西者

案主婦一俎有羊無豕特加豕膚以見意故次於脊脇腸胃以明其皆爲俎實且與侑俎阼俎不甚異也羊肺在下者貴所祭殊之也

司士朼魚亦司士載屍俎五魚橫載之侑主人皆一魚亦橫載之皆加膴祭於其上【注膴大吳反】

正義敖氏繼公曰二司士舉魚鼎者也橫載之亦縮俎其於載者則爲橫此益送魚肉之俎載時皆橫執之與羞之之時異於斯見之矣凡經言載俎之例惟雲橫載者據俎而言也加以之字者據載者而言也此三羞湇魚亦皆疊用南俎鄭氏康成曰橫載之者異於牲體膴讀如殷哻之哻刳魚時割其腹以爲大臠可用祭也其俎又與屍豕俎同【賈疏魚三俎皆用屍豕俎益進之】

案尸之魚俎不於前並序之而在此者欲使三魚俎爲類也

存疑賈氏公彥曰正祭升魚縮載於俎爲縮於屍爲橫右首進腴若食生人亦縮載於人爲橫右首進鰭今賔屍魚橫載於人爲縮是不與正祭同又與生人異也牲體進腠是已變於神至魚載又橫於俎是彌變於神也

案載魚之法上篇正祭曰縮載此賔屍則曰縮載之其實一也因執俎有橫縮之別而異其文耳疏未淸析已於上篇詳之

右通言載俎之法

案主人之與屍也俎並同後此設俎羞俎之人並同主人尊與屍爲偶也侑輔屍者殺於屍則無羊匕湇俎羊肉湇俎豕匕湇俎矣主婦匹主人者殺於主人又殺於侑則並無豕脀俎豕燔俎湇魚俎矣且侑與主婦之俎祗令司馬設之而不以煩賔長也幾此皆尊卑降殺之差也主人與屍俎𨿽同而俎實大不同則亦所謂有所屈有所申者

卒升

正義鄭氏康成曰卒已也已載屍羊俎敖氏繼公曰謂已升四羊俎也

案屍侑主人主婦之羊正俎相繼而序升之敖說是也此云卒升則專指屍俎以爲下文行禮之節注說亦可通

賔長設羊俎於豆南賔降屍升筵自西方坐左執爵右取韭菹防於三豆祭於豆閒屍取麷蕡宰夫贊者取白黑以授屍屍受兼祭於豆祭【長知文反】

正義鄭氏康成曰賔長上賔【賈疏案下三獻時上賔洗爵知爲一人也】敖氏繼公曰賔長設俎尊尸之正俎也阼俎亦然云賔降見屍升之節也旣祭則右執爵於屍升筵主人亦疑立於阼階東郝氏敬曰韭菹麷蕡在北近筵屍自取白黑在南逺宰夫贊者取授屍

案上經屍北面拜進受爵於筵前乃退復西楹西北面之位屍爵猶右手執之未奠也主婦薦豆籩司馬升羊俎而賔長設之於是屍乃升筵事皆相接中閒𨿽有空隙斯須耳以堂上薦豆籩堂下朼載可並行也屍旣升筵坐乃左執爵爲將祭也

總論賈氏公彥曰從上文獻屍下盡屍升筵立於筵末有五節主人獻酒並主婦設豆籩一也此賔長設羊俎二也下次賔羞羊匕湇三也司馬羞羊肉湇四也次賔羞羊燔屍乃卒爵五也

雍人授次賔疏匕與俎受於鼎西左手執俎左亷縮之郤右手執匕枋縮於俎上以東面受於羊鼎之西司馬在羊鼎之東二手執挑匕枋以挹湇注於疏匕若是者三【挑湯堯反一音由挹因入反注今文挑作抌挹皆爲扱】

正義敖氏繼公曰疏匕與俎在羊俎西之北者也匕湇尊於肉湇故用上俎羞之雍人陳俎時俎西縮疏匕縮俎西柄而此左手執左亷郤右手執匕枋以受湇是身當俎下端也然則凡縮執俎者皆當其下端矣左手執俎左亷乃縮之是授受時皆橫執俎也縮執俎以受於鼎西者惟此與豕匕湇耳二手執挑匕枋敬其事不遊手也挹湇且若是則匕牲體者可知鄭氏康成曰挑謂之防讀如或舂或抌之抌或作

挑者秦人語也此二匕者皆有淺升狀如飯操【賈疏此以漢法況之言淺升對尋常勺升深此淺耳】挑長枋可以抒物於器中者注猶瀉也郝氏敬曰受於鼎西就鼎取湇也郤仰手向後匕中有湇直設俎上以手前執俎左籩右手向後仰執匕柄

案盛湇恆以瓦鐙此用疏匕者爲益送不常設也俎非盛湇之器故注於疏匕而以俎承之徒匕不可執以爲禮也其挹之三者禮成於三也據此則疏匕大而挑匕小可見矣

屍興左執爵右取肺坐祭之祭酒興左執爵

正義鄭氏康成曰肺羊祭肺【賈疏上載屍羊正俎而云祭肺一是也其羊肉湇𨿽有嚌肺一此時未升】敖氏繼公曰言興左執爵明其右執爵以興也下文皆然郝氏敬曰接上祭白黑遂祭肺祭酒

次賔縮執匕俎以升若是以授屍屍郤手受匕枋坐祭嚌之興覆手以授賔賔亦覆手以受縮匕於俎上以降正義鄭氏康成曰嚌湇者明湇肉加耳嘗之以其汁尙味【賈疏匕湇似大特牲大不祭不嚌以不爲神非盛此嚌之者明肉湇加在鼎有汁在俎無汁故以七進汁以增俎實爲屍加特牲大自門入本不在鼎不調之此肉湇在鼎已調之故云尙味】李氏如圭曰此匕湇也匕湇無肉肉湇無汁匕湇

羊豕皆有之豕不曰肉湇而曰豕脀者肉湇言肉初在湇中曰脀明在俎時無汁也以降者俟羞羊肉湇敖氏繼公曰若是者謂執匕俎之儀無變也郤手

受匕柄則匕內鄕而便於用覆手以授賔明其變於有事之時次賔亦覆手以受統於尊者也縮俎則不復執之而二手執俎矣祭湇如祭酒然亦注於地他時湇不祭此祭者重其在俎也

案湇俎無所載其在鼎西惟有挹注之法其羞於屍惟有授受之法下豕匕湇及主人之羊匕湇豕匕湇並同但無雍人授匕俎一節耳屍郤手受而覆手授尙相變也次賔郤手受於雍人而覆手以授於屍意亦同

屍席末坐啐酒興坐奠爵拜告旨執爵以興主人北面於東楹東答拜【注古文曰東楹之東】

正義賈氏公彥曰上篇屍不啐奠不告旨大夫之禮屍彌尊至於賔屍啐酒告旨者異於神也敖氏繼公曰拜告旨不降筵以有後事也云主人北面於東楹東明其復位下放此

案特牲告旨主人拜屍答拜此屍先拜主人答拜者彼正祭屍尊此賔屍屍同於賔客也鄕飲射禮皆先拜而後告旨

司馬羞羊肉湇縮執俎屍坐奠爵興取肺坐絕祭嚌之興反加於俎司馬縮奠俎於羊湇俎南乃載於羊俎卒載俎縮執俎以降【羊湇俎湇字從楊敖作衍文】

正義鄭氏康成曰湇使次賔肉使司馬大夫禮多崇敬也【賈疏以大夫官多故次賔司馬各使載其一】楊氏復曰正俎皆橫執橫奠加俎皆縮執縮奠羊湇俎湇字衍敖氏繼公曰縮執俎者旣載則錯而攺執之也載時橫執之屍奠爵亦於左宜辟羞俎者後湇字衍司馬北面縮奠俎旣則西面於俎東載之

案司馬縮執縮奠之俎羊肉湇俎也卽雍人所設益送之南俎也載於羊俎者載此羊肉湇於尸之正俎也後湇字楊氏敖氏以爲衍文蓋羊湇俎賔旣以之降矣不宜復有俎在也絕祭已見鄕飲酒禮

屍坐執爵以興次賔羞羊燔縮執俎縮一燔於俎上鹽在右屍左執爵受燔防於鹽坐振祭嚌之興加於羊俎賔縮執俎以降

正義敖氏繼公曰室中之事無燔俎故此與亞獻皆用之受燔取於俎也

存異李氏如圭曰羞羊燔亦當以羊肉湇之俎案羊俎西之二俎祗載其升於鼎者以益送耳其燔則別以俎實之而陳於內東塾非此俎也燔已見士虞及特牲禮

屍降筵北面於西楹西坐卒爵執爵以興坐奠爵拜執爵以興主人北面於東楹東答拜主人受爵屍升筵立於筵末

案燕禮賔旣受酢則降立於席西東南面此之筵末卽席西也亦當東南面

右終主人獻尸之禮

主人酌獻侑侑西楹西北面拜受爵主人在其右北面答拜

正義鄭氏康成曰不洗者俱獻閒無事也【賈疏以其獻屍訖卽獻侑中閒別無酬酢之事故不洗凡爵行爵從尊者來向卑者獻閒無事則不洗從卑者來向尊者𨿽獻閒無事亦洗】主人就右者賤不專階【賈疏對主人不就屍階者屍尊得專階故也】敖氏繼公曰獻侑亦於席前西南面也侑旣拜則進受之以復位主人旣拜則立於西階東及侑降筵北面則復就其右

總論賈氏公彥曰此節內從獻有三事主人獻時主婦薦豆籩一也司馬羞羊俎二也次賔羞羊燔三也侑降於屍二等無羊匕湇又無羊肉湇

主婦薦韭菹醢坐奠於筵前醢在南方婦贊者執二籩麷蕡以授主婦主婦不興受之奠麷於醢南蕡在麷東主婦入於房

正義敖氏繼公曰醢在南方是豆北上也豆北上者以席南上也生人席豆相變之法於斯見之矣下云侑升筵降筵自北方是席南上也主婦薦豆而贊者卽贊籩者兩豆兩籩同時設故不必親取籩鄭氏康成曰醢在南方者立侑爲屍使正饌統焉【賈疏凡設菹常在右便其防今菹在醢北者以其立侑以輔屍故菹在北統於屍也】

案生人席豆相變之法在堂則然在室則有不盡然者說見士昏禮

侑升筵自北方司馬橫執羊俎以升設於豆東

正義敖氏繼公曰凡正俎皆橫執此乃明言之者以司馬進之嫌亦縮執也

案侑與主婦之正俎皆司馬設之者侑不可並於屍主婦不可並於主人不敢以煩賔長也設於豆東在兩豆之東一俎當二豆兩籩在其南所謂要方者

侑坐左執爵右取菹防於醢祭於豆閒又取麷蕡同祭於豆祭興左執爵右取肺坐祭之祭酒興左執爵次賔羞羊燔如屍禮

正義敖氏繼公曰不啐酒者凡堂上每獻啐酒之節皆當放於屍上禮屍嚌湇乃啐酒此無湇則不宜啐以異其節

侑降筵自北方北面於西楹西坐卒爵執爵以興坐奠爵拜主人答拜

正義鄭氏康成曰答拜拜於侑之右【賈疏以其前拜爵時主人在侑之右】

案立侑以輔屍禮如介亦有不純如介者介降席自南方侑則降自北也

右主人獻侑

屍受侑爵降洗侑降立於西階西東面主人降自阼階辭洗屍坐奠爵於篚興對

正義鄭氏康成曰將酢主人敖氏繼公曰屍適洗南北面主人阼階東南面辭洗屍對主人復阼階東西面

卒洗主人升屍升自西階主人拜洗屍北面於西楹西坐奠爵答拜降盥主人降屍辭主人對卒盥主人升屍升坐取爵酌

正義敖氏繼公曰主人亦揖乃升與前後之儀同不言者可知也侑不升辟酢禮也與屍同升則嫌若同酢主人然

總論賈氏公彥曰此事中亦有五節行事尊主人故與屍同也屍酢主人時主婦薦豆籩一也賔長設羊俎二也次賔羞羊匕湇三也司馬羞羊肉湇四也次賔羞羊燔主人乃卒爵五也特牲少牢主人獻屍屍卽酢主人爲嘏也賔屍無嘏且欲與正祭相變故獻侑旣而後屍酢主人於是主婦之亞獻賔長之三獻承此初獻之節次而爲之悉與正祭相變矣

司宮設席於東序西面主人東楹東北面拜受爵屍西楹西北面答拜

正義賈氏公彥曰特牲及後不賔屍皆致爵乃設席此受酢卽設席者賔屍而主人益尊敖氏繼公曰事至乃設席略放室中致爵之節亦所以尊屍侑也旣設席屍乃於席前東南面酢主人主人拜受爵復位

案鄕飲射禮主人與賔介之席同時設之此則主人席受屍酢乃設者亦是奠尸之意吉禮與賔禮異者也

主婦薦韭菹醢坐奠於筵前菹在北方婦贊者執二籩麷蕡主婦不興受設麷於菹西北蕡在麷西主人升筵自北方主婦入於房

正義鄭氏康成曰設籩於菹西北亦辟鉶【賈疏上設侑籩正當豆此在西北明辟鉶也云亦亦屍籩當豆西外列以辟鉶故也】賈氏公彥曰凡執豆籩皆兩雙執之上尸籩豆各四故主婦興取籩豆於房見異饌親之義此侑與主人皆二豆二籩主婦與婦贊者各執其二於事便故主婦不興受設之敖氏繼公曰主人之席亦南上而菹在北方豆席相變之法愈可見矣升筵之節侑速於屍主人速於侑皆所以示其異

案屍升筵在設俎之後侑則不待設俎而升筵侑之禮較屍爲質尊卑之異也侑升筵在主婦入之後主人則不待主婦入而升筵主人之禮又較侑爲彌質賔主之異也

長賔設羊俎於豆西主人坐左執爵祭豆籩如侑之祭興左執爵右取肺坐祭之祭酒興次賔羞匕湇如屍禮席末坐啐酒執爵以興司馬羞羊肉湇縮執俎主人坐奠爵於左興受肺坐絕祭嚌之興反加於湇俎司馬縮奠湇俎於羊俎西乃載之卒載縮執虛俎以降

正義郝氏敬曰羊俎卽前阼俎敖氏繼公曰祭酒興亦左執爵乃受匕湇奠爵於左辟肉湇俎也受肺亦取於俎言受者執俎以進亦授也故取之云受言虛俎者見其盡載於羊俎而無所釋也此經言羞湇俎一節其文有加於屍者所以足其義非異也案上言取肺羊正俎之祭肺也後言受肺羊湇俎之嚌肺也

存疑鄭氏康成曰奠爵於左者神恵變於常也言受肺者明有授言虛俎者羊湇俎訖於此虛不復用【賈疏此俎雍人所執陳奠於羊俎西在南者自次賔羞匕湇司馬羞羊肉湇於屍次賔乃羞匕湇於主人同用此俎二降皆不言虛欲見後將更用至此言虛俎明其不復用此俎又下文次賔羞羊燔於主人則用北之豕俎】

案注云羊湇俎虛不復用此俎卽雍人所執陳於羊俎西之南俎也豕脀湇魚將以此羞之胡云不復用乎燔不升於鼎則不用此二俎明矣燔俎與正祭之肝俎爲類皆別俎而預載之陳於內東塾上者也

主人坐取爵以興次賔羞燔主人受如屍禮

正義賈氏公彥曰燔卽羊燔以主人與屍侑皆用羊體主婦獻屍以後悉用豕體賔長獻屍以後悉用魚從是以知主人之燔羊燔也敖氏繼公曰燔不言羊可知也

主人降筵自北方北面於阼階上坐卒爵執爵以興坐奠爵拜執爵以興屍西楹西答拜主人坐奠爵於東序南

正義鄭氏康成曰不降奠於篚急崇酒【賈疏此下惟有崇酒之文更無餘事】

侑升屍侑皆北面於西楹西

正義鄭氏康成曰見主人不反位知將與已爲禮

主人北面於東楹東再拜崇酒

案崇酒解見鄕飲酒禮

屍侑皆答再拜主人及屍侑皆升就筵

正義敖氏繼公曰此屍酢主人主人拜崇酒而侑亦答拜者緣主人意亦欲並謝已也云主人及屍侑先後之辭也後文放此

右屍酢主人

案屍酢主人正祭惟挼祭而已其儀質而簡故略賔屍則司宮設席主婦薦二豆二籩賔長設羊正俎次賔羞羊匕湇司馬羞羊肉湇次賔羞羊燔其儀文而繁故詳質而簡者神之也文而繁者人之也凡獻屍屍酢及一切禮儀賔尸之異於正祭者皆是如此郊特牲鄭注云祭禮簡而事屍禮大

司宮取爵於篚以授婦贊者於房東以授主婦

正義鄭氏康成曰房東房戶外之東敖氏繼公曰以授主婦婦贊者以授主婦於房中也上篇亞獻畢主婦以爵入於房今司宮乃取爵於下篚以授其有司徹之後此爵又反於下篚與

總論賈氏公彥曰此主婦獻內凡有四爵主婦獻屍一也獻侑二也致爵於主人三也受屍酢四也其獻屍一節之內從獻有五主婦設兩鉶一也主婦又設糗與修二也次賔羞豕匕湇三也司士羞豕脀四也次賔羞豕燔屍乃卒爵五也

案主人獻屍獻侑並受酢凡三爵主婦多致爵於主人一爵

主婦洗於房中出實爵尊南西面拜獻屍屍拜於筵上受

正義鄭氏康成曰尊南西面拜由便也賈氏公彥曰賔主獻酢無在筵上受法今筵上受者以婦人所獻屍不與行賔主之禮故不得各就其階少牢主人獻祝祝拜於席上坐受注云室內迫狹故拜筵上與此禮異敖氏繼公曰屍拜於筵上受以其殺於主人且因室中之禮也後三獻放此

案敖氏之說與賈氏相兼乃備

主婦西面於主人之席北拜送爵

正義敖氏繼公曰主人席北此時主婦堂上之正位也郝氏敬曰卽尊前西面拜獻屍退就主人席北又拜婦人俠拜也

案主婦不可拜獻屍於阼階上故爲尊南之拜以獻之至拜送則就主人之席北東序之內亦主位婦人與男子爲禮當依其夫也少牢主婦獻屍於主人之北西面拜送爵其所謂北在室中者也此云主婦西面於主人之席北拜送爵則在堂上者也

入於房取一羊鉶坐奠於韭菹西主婦贊者執豕鉶以從主婦不興受設於羊鉶之西興入於房取糗與腶修執以出坐設之糗在蕡西修在白西興立於主人席北西面【糗去九反腶丁亂反本又作段音同注今文腶爲斷】

正義敖氏繼公曰飲酒而有鉶屍尊亦盛之設二籩而主婦親取之以其與鉶異類不可相因也糗與修雜用饋食之籩也去用修以示其變糗修北上明不與初儀序下儀類此鄭氏康成曰飲酒而有鉶者祭之餘鉶無黍稷殺也【賈疏正祭有黍稷此殺也】糗糗餌也腶修肉之脯郝氏敬曰奠於韭菹西卽前云豆西之外列麷蕡之內也

案取一羊鉶不言出者可知也

屍坐左執爵祭糗修同祭於豆祭【祭糗之祭當從敖作取】

正義敖氏繼公曰於此乃云屍坐是受爵時立也祭糗修之祭當如下文作取蓋字誤也

以羊鉶之柶扱羊鉶遂以扱豕鉶祭於豆祭祭酒【扱坊本作挹非石經及敖本作扱】

正義敖氏繼公曰祭鉶乃祭酒者是禮初獻祭酒之節居其祭之四三獻居其祭之二故於此特居其祭之三以差之且示禮殺有漸也

次賔羞豕匕湇如羊匕湇之禮

正義敖氏繼公曰如者如其左手執俎左亷以下之儀其異者次賔自縮執匕俎以受雍人不復授之也羞豕匕湇亦用羊匕湇之俎其匕則殊乃向之覆於羊俎西之南俎之上者也將羞此湇則以羊匕與之易處焉旣則各反之

屍坐啐酒左執爵嘗上鉶執爵以興坐奠爵拜主婦答拜執爵以興

正義敖氏繼公曰此嘗鉶拜也不告旨異於主人也特牲饋食禮曰尸祭鉶嘗之告旨主人拜屍答拜郝氏敬曰上鉶羊鉶也

案下經主婦致於主人主人嘗鉶不拜明此屍拜爲嘗鉶也特牲啐酒嘗鉶告旨皆主人先拜屍乃答拜此主人初獻屍啐酒先拜告旨儐之屍卑於祭之屍也主婦亞獻屍嘗鉶拜而不告旨主婦之禮殺於主人也

司士羞豕脀屍坐奠爵興受如羊肉湇之禮坐取爵興正義敖氏繼公曰奠爵亦於左郝氏敬曰如羊肉湇之禮亦奠俎於羊俎西載於羊俎縮執虛俎以降等禮同也

案屍亦坐奠爵興取肺坐絕祭嚌之興反加於俎

次賔羞豕燔屍左執爵受燔如羊燔之禮坐卒爵拜主婦答拜受爵

正義敖氏繼公曰受爵亦於其席也下文放此案主人獻則羞羊主婦獻則羞豕豕亞於羊所以爲初獻亞獻之差也羊鉶豕鉶皆於此羞之以兩鉶不可單設且因正祭佐食之羞兩鉶也屍嘗上鉶則仍以羊爲重

右主婦獻屍

酌獻侑侑拜受爵主婦主人之北西面答拜【注今文無西面】正義鄭氏康成曰酌獻者主婦敖氏繼公曰亦拜於筵上受蓋不敢異於屍不言者可知也北亦席北案直曰酌獻則無尊南之拜矣所以殺於屍也總論賈氏公彥曰其同於屍有三等主婦酌獻侑主婦羞糗修一也司士羞豕脀二也次賔羞燔侑乃卒爵三也其降於屍二等無鉶與豕匕湇也

主婦羞糗修坐奠糗於麷南修在蕡南侑坐左執爵取糗修兼祭於豆祭

正義敖氏繼公曰無鉶亦殺也不祭酒者上禮尸祭鉶乃祭酒此無鉶則不祭酒其義與上不啐酒同

司士縮執豕脀以升侑興取肺坐祭之司士縮奠豕脀於羊俎之東載於羊俎卒乃縮執俎以降侑興

正義鄭氏康成曰豕脀無湇於侑禮殺賈氏公彥曰屍侑主人主婦正俎皆橫執以升又橫設於席前若益送之俎皆縮執之又縮於席前今司士所羞豕脀是益送之俎縮執是其常而言縮執者以承上主人獻侑時無羊肉湇故主婦獻侑司士羞豕脀不得相如是以特著之見異於正俎諸文特雲橫執縮執者皆此類敖氏繼公曰取肺亦右取之肺謂切肺豕脀無湇者初獻無羊湇故此𨿽有豕脀亦不用湇也

次賔羞豕燔侑受如屍禮坐卒爵拜主婦答拜受爵正義敖氏繼公曰如屍禮亦如受羊燔之禮也右主婦獻侑

酌以致於主人主人筵上拜受爵主婦北面於阼階上答拜

正義鄭氏康成曰主婦易位拜於阼階上辟並敬【賈疏前主婦獻屍侑拜送於主人北今致爵於主人拜於阼階上者辟並敬主人與屍侑故易位】敖氏繼公曰筵上受因屍禮也北面答拜放室中之儀也與主人行禮故亦得獨拜於阼階上郝氏敬曰主人筵在東序西面拜受主婦阼階上答拜於主人之西南也

案主婦獻屍侑而拜於主人之北者夫婦一體也至致爵於主人與夫爲禮則當另列爲班故拜於阼階上北面若仍在主人之北西面則不惟有並敬屍侑之嫌且不見所拜者之爲主人也不俠拜者辟獻尸之禮也又案特牲三獻爵止乃致爵此未三獻已致爵者賔尸之禮以屍侑主人主婦相次主婦旣獻屍侑則必致於主人而後屍乃可酢主婦故與特牲節異也

總論賈氏公彥曰此主婦致爵於主人時從薦亦有五節主婦設二鉶一也又設糗修二也豕匕湇三也豕脀四也豕燔主人卒爵五也

主婦設二鉶與糗修如屍禮主人其祭糗修祭鉶祭酒受豕匕湇啐酒皆如屍禮嘗鉶不拜【啐酒上坊本有拜字衍文敖本無之】正義鄭氏康成曰主人如屍禮尊也其異者不告旨賈氏公彥曰此經啐酒之上無拜文有者衍字也敖氏繼公曰有鉶者阼俎如屍故鉶亦因之設二

鉶羊在菹北豕在羊北設糗修糗在麷北修在蕡北此啐酒爲將嘗鉶也嘗鉶不拜鉶已物也

存疑賈氏公彥曰前主婦獻屍屍坐啐酒左執爵嘗上鉶執爵以興坐奠爵拜拜在嘗鉶之下則嘗鉶有拜坐啐酒不拜與此啐酒有拜嘗鉶無拜違者彼拜𨿽在嘗鉶下其拜仍爲啐酒以因坐啐酒不興卽嘗鉶嘗鉶訖執爵興坐奠爵拜拜仍爲啐酒是以特牲少牢屍嘗鉶皆不拜

案啐酒告旨則拜此經主人初獻屍有之其獻侑及主婦獻屍侑俱啐酒而不拜爲不告旨也嘗鉶告旨則拜特牲始祭有之其少牢始祭屍嘗鉶不拜亦爲不告防也惟主婦獻屍屍啐酒嘗鉶不告旨亦拜此因主人獻屍屍啐酒拜告旨而爲之告旨𨿽殺於主人以主婦與主人體敵故猶拜也主婦獻尸之嘗鉶與主人獻尸之啐酒其節同故一以爲啐酒拜一以爲嘗鉶拜耳至致爵於主人承上獻侑之儀嫌嘗鉶有拜故經言嘗鉶不拜以明之啐酒之不拜不待言矣疏謂啐酒之上無拜字者是也又遷就其辭以爲嘗鉶之拜仍爲啐酒者非也

其受豕脀受豕燔亦如屍禮坐卒爵拜主婦北面答拜受爵

右主婦致爵於主人

屍降筵受主婦爵以降

正義鄭氏康成曰將酢主婦敖氏繼公曰主婦受爵屍卽降筵主婦以屍將受已爵也其西面於主人之北以待之與郝氏敬曰屍酢主婦必待主婦致爵主人而後酢者尊主人使先受獻也

總論賈氏公彥曰此節內從酢有三主婦受酢時婦贊者設豆籩一也司馬設羊俎二也次賔羞羊燔主婦卒爵三也主婦受從與侑同三主人受從與屍同五尊卑之差也

主人降侑降主婦入於房

正義敖氏繼公曰侑主人降從屍也主婦入於房屍降爲已宜辟之也凡婦人於丈夫之爲已而降洗者例無從降之禮於此篇及士昏禮見之矣

案尸之降爲洗爵以酢主婦也主婦若辭洗則宜降階士昏禮記曰不敢辭洗舅降則辟於房不敢拜洗凡婦人相饗無降婦人祭禮事止於堂階故入於房以辟之

主人立於洗東北西面侑東面於西階西南

正義鄭氏康成曰俟屍洗

存疑敖氏繼公曰設洗當東榮主人降位在阼階東直東序則宜西於洗北又上文侑降立於西階西此亦從降也而主人云洗東北侑云西階西南未詳疑文有誤衍也

屍易爵於篚盥洗爵

正義敖氏繼公曰易爵酢主婦因室中之禮也

主人揖屍侑

正義鄭氏康成曰將升敖氏繼公曰亦異揖之於此乃並揖侑者以向者屍酢主人時侑不升故也必揖之使升者屍酢之意已見於前今無嫌也

主人升屍升自西階侑從主人北面立於東楹東侑西楹西北面立

正義鄭氏康成曰俟屍酌敖氏繼公曰以屍方行禮宜俟之

屍酌主婦出於房西面拜受爵屍北面於侑東答拜主婦入於房

正義敖氏繼公曰西面亦於主人之席北蓋屍亦就此位而酢之

案防尸之酌則自出男女相爲禮不親相與言亦不使人致辭按節以赴而已不辭洗而入於房以辟之亦猶此也

司宮設席於房中南面主婦立於席西【注今文曰南面立於席西】正義鄭氏康成曰設席者主婦尊【賈疏賔長以下無設席之文惟主婦設席與主人同故云主婦尊特牲及不賔屍主婦設席亦是主婦尊】敖氏繼公曰旣受爵乃設席降於主人也席南面變於不賔尸之禮也立於席西者亦西爲下未設豆而立席西亦異於上

婦贊者薦韭菹醢坐奠於筵前菹在西方婦人贊者執麷蕡以授婦贊者婦贊者不興受設麷於菹西蕡在麷南

正義鄭氏康成曰婦人贊者宗婦之少者

存疑賈氏公彥曰特牲宗婦一人而已不言贊此大夫禮隆贊非一人

案特牲主婦亞獻屍宗婦執兩籩贊之致於主人贊設兩豆兩籩其贊者宗婦一人而已此旣有宗婦贊者又有婦人贊者則二人也疏語未析似特牲宗婦直有一人矣

主婦升筵司馬設羊俎於豆南主婦坐左執爵右取菹防於醢祭於豆閒又取麷蕡兼祭於豆祭主婦奠爵興取肺坐絕祭嚌之興加於俎坐捝手祭酒啐酒【注古文捝作說】正義鄭氏康成曰捝手者於帨帨佩巾內則婦人亦左佩紛帨李氏如圭曰主婦羊俎嚌肺非祭肺故絕祭捝手敖氏繼公曰凡祭離肺者必捝手經不盡見之也

次賔羞羊燔主婦興受燔如主人之禮主婦執爵以出於房西面於主人席北立卒爵執爵拜屍西楹西北面答拜主婦入立於房屍主人及侑皆就筵

正義鄭氏康成曰出房立卒爵宜鄕尊不坐者變於主人也【賈疏上主人受酢坐卒爵】執爵拜變於男子也【賈疏凡男子拜卒爵皆奠爵乃拜】敖氏繼公曰出房卒爵宜成禮於所酢者之前也立卒爵婦人常禮也立卒爵而拜旣惟人君及主婦耳其異者奠爵與執爵也燕禮曰公立卒爵坐奠爵拜云立於房見其不就席

案特牲主人主婦交致爵皆酢賔又致爵於主人主婦皆自酢此直有主婦致爵於主人又不酢何也凡獻酢之節有主有從主獻者酢而從獻者不酢此主婦獻屍而因以致爵於主人則主人固在從獻之列無由而酢主婦矣特牲主人主婦交致交酢在三獻爵止之後自成對偶此在主婦獻屍爵內以主婦爲之始終則主人又不得而致爵於主婦矣主人旣不致爵於主婦則賔亦不得而致爵於主婦矣故主婦惟受屍酢而其餘則否

右屍酢主婦

欽定儀禮義疏卷三十九﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷四十

有司徹第十七之二

上賔洗爵以升酌獻屍屍拜受爵賔西楹西北面拜送爵屍奠爵於薦左賔降

正義鄭氏康成曰上賔賔長也謂之上賔以將獻異之或謂之長賔奠爵爵止也賈氏公彥曰屍不舉者以三獻訖正禮終欲使神恵均於庭徧得獻乃舉之故下文主人獻及眾賔以下訖乃作止爵敖氏繼公曰拜受爵亦於筵上也屍於三獻而奠爵亦欲助祭者皆受獻也薦左醢東也不奠於右爲妨往來及行禮也

通論賈氏公彥曰特牲禮屍在室內始行三獻未行致爵屍奠爵欲得神恵均於室此少牢賔屍禮室內已行三獻至此主婦又已致爵於主人訖賔屍又在堂故爵止者欲得神恵均於庭與特牲正祭異也右上賔獻屍屍爵止

主人降洗觶屍侑降主人奠爵於篚辭屍對卒洗揖屍升侑不升【觶舊本作爵依石經及敖本攺正下節有訛者並同】

正義鄭氏康成曰侑不升屍禮益殺不從敖氏繼公曰侑不升者酬禮不及已升嫌也郝氏敬曰特牲屍無酬此酬者屍爲賔故也

主人實觶酬屍東楹東北面坐奠爵拜屍西楹西北面答拜坐祭遂飲卒爵拜屍答拜降洗屍降辭主人奠爵於篚對防洗主人升屍升主人實觶屍拜受爵主人反位答拜屍北面坐奠爵於薦左屍侑主人皆升筵正義賈氏公彥曰特牲及下不賔屍皆無酬尸之事此特有之由賔屍如與賔客飲酒故有酬鄭氏康成曰降洗者主人敖氏繼公曰防洗亦揖乃升主人實觶亦北面於尸之席前屍階上拜乃進受之而反位主人旣答拜屍乃進北面奠爵薦左其昌本之東與酬而受觶者大夫之禮異於士也主人於屍爵止之後卽舉觶以酬屍者宜終屍禮乃可以獻助祭者也侑升堂之節其在屍奠爵之時乎

案獻以爵而酬以觶故於此用觶經中觶爵閒出者旣著所實者之爲觶則爵字無嫌於通用也上文賔主三獻之爵屍奠於薦左待後舉者也此主人酬觶屍亦奠於薦左兩者俱在左則觶當少南而先奠者在北又上文主人酬屍故屍升而侑不升酬屍畢故侑升與屍主人皆就筵爲薦羞節至也

存疑賈氏公彥曰神恵右不舉下經二人舉觶於屍侑侑奠觶於右是也主人酬賔賔奠於左亦是神恵故卽舉之特牲及不賔屍皆有酬賔同是神恵故皆奠於左也

案此觶終不舉賈氏謂卽舉之繆也此主人酬屍屍奠於薦左下經二人舉觶於屍侑侑奠於薦右皆不舉者也而或於左或於右則不可以神恵右不舉之說槪之矣賈氏篤信鄭注治經之家法也然豈可誣經文以彊就之乎

右主人酬屍屍奠酬

乃羞宰夫羞房中之羞於屍侑主人主婦皆右之司士羞庶羞於屍侑主人主婦皆左之

正義鄭氏康成曰二羞所以盡歡心房中之羞其籩則糗餌粉餈【賈疏天官籩人羞籩之實注云合蒸曰餌餅之曰餈此二物皆粉稻米黍米所爲也糗者粉熬大豆爲餌餈之粘著以粉之耳餌言糗餈言粉互相是也】其豆則酏食糝食【賈疏醢人羞豆之實注云酏也內則云取稲米舉糔溲之小切狼臅膏以與稲米爲又云糝取牛羊豕之肉三如一小切之與稲米稲米二肉一合以爲餅煎之是也】庶羞羊臐豕膮皆有胾醢【賈疏公食大夫禮臐膮炙胾此直云臐膮胾不言炙者彼是食禮故庶羞並陳此飲酒之禮燔炙前已從獻故止有臐膮胾而已】房中之羞內羞也【賈疏下不賔屍云內羞在右】內羞在右陰也庶羞在左陽也【賈疏內羞是穀物故云陰庶羞是牲物故云陽大宗伯職天產作陰徳地產作陽徳】敖氏繼公曰房中之羞饌於房者也言房中以別於庶羞明庶羞不自房來也室中饋食之禮庶羞亦設於薦豆之左則庶羞在左乃其常處庶羞左則內羞右亦宜矣庶羞之物恐亦不過胾醢而已注以羞籩羞豆之實爲此房中之羞亦恐或然但未必其俱用之也

右羞於屍侑主人主婦

主人降南面拜眾賔於門東三拜眾賔門東北面皆答壹拜【注今文壹爲一】

正義鄭氏康成曰拜於門東明少南就之也敖氏繼公曰助祭之賔主黨也故主人降拜之而屍侑不從與鄕飲酒鄕射之禮異也未獻之前眾賔位在門東亦大夫禮之異於士者主人三拜旅眾賔眾賔答一拜大夫士之禮同

案自此至主人就筵皆主人酌獻庭中房中之事所謂均神恵也凡七節獻長賔一也獻眾賔二也主人自酢於長賔三也酬長賔四也獻兄弟五也獻內賔六也獻私人七也

存疑鄭氏康成曰言三拜者眾賔賤旅之也【賈疏旅眾也眾賔共得三拜也】眾賔一拜賤也卿大夫尊賔賤純臣也位在門東【賈疏特牲記云公有司門西北面東上獻次眾賔私臣門東北面西上獻次兄弟此賔皆在門東故云純臣也】

案三拜眾賔眾賔皆答一拜鄕飲鄕射特牲禮皆然不専以大夫尊而眾賔賤也眾賔亦不必皆臣士與公有司當並有焉位則俱在門東以西方爲屍侑之位故助祭者初皆位於東耳蓋屍侑受賔禮者也主人以下至助祭諸人則皆賔之者也

主人洗爵長賔辭主人奠爵於篚興對防洗升酌獻賔於西階上長賔升拜受爵主人在其右北面答拜正義敖氏繼公曰長賔辭亦北面蓋於門東少進也主人已酌長賔乃升逺下尸也獻賔當西南面案長賔於門東少進當近於洗稍南

宰夫自東房薦脯醢醢在西司士設俎於豆北羊骼一腸一胃一切肺一膚一【注古文骼爲胳】

正義鄭氏康成曰羊骼羊左骼上賔一體賤也薦與設俎者旣則俟於西序端【賈疏鄕飲酒司正升相旅受酬者降席司正退立於序端然則先事旣設後事未至其退立之位當在於序端知此不降者下文賔執祭以降宰夫執薦以從司士執俎以從無升文明此不降也】敖氏繼公曰醢在西者爲降設於其位則脯當在南也賔位於庭北上而脯醢南上亦席豆相變之意也上賔一體又無脊脇逺別於堂上者也用切肺者賔設俎於堂故亦因屍禮肺繼胃言之羊肺可知

賔坐左執爵右取脯防於醢祭之執爵興取肺坐祭之祭酒遂飲防爵執以興坐奠爵拜執爵以興主人答拜受爵賔坐取祭以降西面坐委於西階西南【執以興石經執下有爵字】

正義鄭氏康成曰成祭於上尊賔也取祭以降反下位也反下位而在西階西南已獻尊之【賈疏初位在門東今得獻反在西階南與主人相對已獻尊之故也若燕禮士得獻位於東方亦是尊之】祭脯肺【賈疏經云取脯取肺祭之明是脯肺】李氏如圭曰賔自門東而位於西階西南猶燕禮士立於西方已獻而位於東方也眾賔以下則已獻而設薦俎於其位敖氏繼公曰賔取祭以降以已所有事者也宜親執之西階西南賔之正位也旣獻乃立於此尊者之禮節文彌多以相變爲貴執以興似脫一爵字

宰夫執薦以從設於祭東司士執俎以從設於薦東正義敖氏繼公曰此設薦於祭東則是凡祭於豆閒乃當其閒之前耳此獻長賔而宰夫司士薦則自此以下皆私人爲之明矣宰夫司士大夫之私人也右主人獻長賔

眾賔長升拜受爵主人答拜坐祭立飲防爵不拜旣爵正義鄭氏康成曰長賔升者以次第升受獻言眾賔長拜則其餘不拜

宰夫贊主人酌若是以辯辯受爵【注今文若爲如辯皆爲徧】

正義敖氏繼公曰宰夫贊酌大夫尊也贊酌者主人以虛爵授宰夫宰夫爲酌之於此乃言之者見獻賔一人乃贊酌也若是以辯謂皆如眾賔長升拜受爵以下之儀言辯受爵嫌或有不與者也

存疑鄭氏康成曰主人每獻一人奠空爵於棜宰夫酌授於尊南

案上篇云司宮尊兩甒於房戶之閒同棜棜以庪尊非奠爵之具也且棜在北主人獻於西階上若一一奠於棜而受於尊南則其勞彌甚何用贊酌矣蓋主人立於西階上宰夫旣酌於尊乃就而授之

其薦脯醢與脀設於其位其位繼主賔而南皆東面其脀體儀也【注今文儀皆爲或爲議】

正義鄭氏康成曰徧獻乃薦略之【賈疏若燕禮三卿已上得獻卽薦大夫徧獻乃薦亦其類】亦宰夫薦司士脀儀者尊體盡儀度余骨可用而用之尊者用尊體卑者用卑體而已亦有切肺膚【賈疏知眾賔用切肺者以其侑用切肺不敢殊於屍明眾賔亦不敢殊於侑】敖氏繼公曰特牲禮眾賔升拜受爵坐祭立飲薦俎設於其位辯此下經言兄弟之儀云升受爵其薦脀設於其位然則此薦脀亦於每獻設之也體儀謂或體或儀也尊者用體折卑者但用儀且儀者其脊若脇之屬與又下雲長兄弟之脀折脇一膚一則此非折而儀者惟有膚而已

案設薦之節及體儀之法敖氏與注說不同以上下經考之則敖尢可據又案眾賔之位繼上賔而南所以攺位於西者與兄弟各爲班乃可旅酬也右主人辯獻眾賔

乃升長賔主人酌酢於長賔西階上北面賔在左正義鄭氏康成曰言升長賔則有贊者爲之主人酌自酢序賔意賔卑不敢酢賈氏公彥曰特牲獻長賔訖卽酢此辯獻乃酢者主人益尊先自逹其意特牲主人獻內賔辯乃自酢以初不殊其長也此大夫尊初則殊其長故也敖氏繼公曰升長賔者其宗人與徧獻乃酢變於士禮賔辟屍不敢親酢主人故主人自酢以達其意

案特牲與此篇主人於賔皆自酢然則非以賔卑故也特牲承室事故獻賔長卽自酢乃獻眾賔此皆堂事故辯獻乃酢與主人獻屍侑而後屍酢主人一也

主人坐奠爵拜執爵以興賔答拜坐祭遂飲卒爵執爵以興坐奠爵拜賔答拜賔降

正義鄭氏康成曰降反位敖氏繼公曰賔降反位則主人亦就席矣

右主人自酢

宰夫洗觶以升主人受酌降酬長賔於西階南北面賔在左主人坐奠爵拜賔答拜坐祭遂飲防爵拜賔答拜正義鄭氏康成曰宰夫授主人觶則受其虛爵奠於篚【賈疏虛爵指上酢爵也宰夫旣授觶訖因取主人自酢之虛爵降奠於篚知者以上主人無降文明主人手中虛爵宰夫受之奠於篚可知】敖氏繼公曰宰夫授觶於上便其酌也此亦異於士

主人洗賔辭主人坐奠爵於篚對防洗升酌降復位賔拜受爵主人拜送爵賔西面坐奠爵於薦左

正義敖氏繼公曰位西階南之位也以特牲禮例之此時當西面主人拜亦北面也賔西面奠爵於薦左由便也說見特牲禮薦左薦北賈氏公彥曰賔奠薦左者後舉之以爲無算爵也

右主人酬賔

主人洗升酌獻兄弟於阼階上兄弟之長升拜受爵主人在其右答拜坐祭立飲不拜旣爵皆若是以辯辯受爵

正義鄭氏康成曰兄弟長幼立飲賤不別【賈疏特牲士卑長兄弟爲貴殊貴賤長兄弟如賔儀坐飲也至於大夫貴兄弟賤兄弟長幼皆立飲不得如賔儀】敖氏繼公曰獻兄弟不殊其長與眾賔同亦大夫禮異也不言宰夫贊主人酌略其文耳兄弟卑於眾賔主人於其次者不親酌可知下獻內賔放此此獻亦西南面

案特牲獻賔獻兄弟各殊其長者賔在西兄弟在東其班異故兩殊之也此則賔在門東兄弟在洗東其班略同故第殊賔之長而已凡行禮之節始嚴而漸和始勞而漸安獻眾賔已贊酌矣則獻眾兄弟從同可知主人洗升酌特爲長兄弟一人耳兄弟𨿽親暱宰夫私臣也贊酌何嫌焉

存疑鄭氏康成曰大夫之賔尊於兄弟宰夫不贊酌者兄弟以親暱來不以官待之【賈疏大夫賔貴使宰夫贊酌今爲兄弟是親暱故𨿽賤不使人贊酌而親之】

其位在洗東西面北上升受爵其薦脀設於其位正義鄭氏康成曰先著其位於上乃後云薦脀設於其位明位初在是也【賈疏謂此位升堂受爵受爵時設薦脀於洗東西面位】位不繼主人而云洗東卑不統於尊【賈疏特牲兄弟位主人之南者士卑故繼主人此大夫尊故也】此薦脀皆使私人敖氏繼公曰又著兄弟長以下旣獻之位及其設薦脀之節也至此乃言其位者因文而見之升受爵謂每人升受爵之時也於其受獻則爲之設薦脀於位明不俟其降也鄕飲酒禮眾賔每一人獻則薦諸其席是禮似之此不言宰夫贊酌上獻眾賔不言升受爵而設薦脀其禮同故互文以相足也

案兄弟位本應繼主人而南以賔位在門東北故不可直繼主人而退於洗東所以讓賔也疏謂受爵時卽設薦脀則非辯獻乃薦明矣

存異鄭氏康成曰復言升受爵者爲眾兄弟言也眾兄弟升不拜受爵

案上云皆若是以辯皆皆眾兄弟也若是謂酌獻拜受坐祭立飲不拜旣爵也則眾兄弟受爵亦拜可知矣言受爵辯卽當云薦脀設於其位矣乃著其位者特牲統於主人此不統於主人故須著之明位在洗東而受爵則由此位而升也

其先生之脀折脇一膚一其眾儀也

正義鄭氏康成曰先生長兄弟折豕左肩之折【賈疏知折是豕左肩之折者以上初亨牲體明侑俎豕左肩折注云折分爲長兄弟俎是也】敖氏繼公曰脀猶俎也先生脀折其眾則儀亦以此別長幼也無離肺者因上賔俎也俎不設於堂故無切肺右主人獻兄弟

主人洗獻內賔於房中南面拜受爵主人南面於其右答拜

正義鄭氏康成曰內賔姑姊妹及宗婦【賈疏約特牲記而知】獻於主婦之席東主人不西面尊不與爲賔主禮也【賈疏特牲獻內兄弟於房中如獻眾兄弟之儀主人西面答拜此大夫禮主人南面拜不與爲賔主之禮】南面於其右主人之位恆左人【賈疏左人謂人在主人左】敖氏繼公曰獻之蓋東北面受送之拜皆南面猶堂上之皆北面也

存疑敖氏繼公曰洗不言降是洗於房也

坐祭立飲不拜旣爵若是以辯亦有薦脀

正義鄭氏康成曰亦設薦脀於其位【賈疏言亦者亦上先生之等】特牲記曰內賔立於房中西墉下東面南上宗婦北堂東面北上【賈疏引特牲記者欲見內賔設薦之位處】敖氏繼公曰若是以辯謂長幼拜受之儀同也不言辯受爵已於眾賔兄弟見之可知也

右主人獻內賔

主人降洗升獻私人於阼階上拜於下升受主人答其長拜乃降坐祭立飲不拜旣爵若是以辯宰夫贊主人酌主人於其羣私人不答拜其位繼兄弟之南亦北上亦有薦脀

正義鄭氏康成曰私人家臣也北上不敢専其位【賈疏以其兄弟北上今繼兄弟之南亦北上與兄弟位同】初亦北面在眾賔之後耳言繼者以爵旣獻爲文凡獻位定【賈疏未獻時在眾賔後凡獻以前非定位也】敖氏繼公曰私人猶私臣也獻私人而降洗重獻禮也拜於下而降飲賤也獻亦西南面於東楹東而拜於其右私人賤故但答其長拜以殊之自獻眾賔至此其獻凡四節惟前後兩言宰夫贊主人酌所以見其閒二節之不言者爲省文耳此言於若是以辯之後見獻私人之長卽贊之也以是例之則獻內賔以上主人所親酌者惟於其長益可見矣此位亦北上者賤於兄弟故其位繼其後而不更端也特牲記言眾賔眾兄弟內賔宗婦公有司私臣其俎同然則此禮內賔以及私人其俎亦皆儀而有膚矣大夫無獻公有司之禮豈其私臣多足以任其事不用公有司與或公有司在眾賔之中不必別見之與案國卿之尊於私人之長乃降洗以獻之而答其拜所謂治家者不敢忽於臣妾也故平時能得人之懽心以事其親而臨難則死其長先王以祀禮教敬則民不茍當於此類求之

存疑鄭氏康成曰大夫言私人明不純臣也士言私臣明有君之道【賈疏大夫尊近於君故屈己之臣名爲私人士卑不嫌近君故得名屬吏爲臣】

案私人與私臣一也但別於公家之臣耳委贄而爲臣大夫之君亦君也胡云不純乎此注言士有君道可見他注謂士無臣者繆矣

通論李氏如圭曰凡専其位者𨿽共方皆別自爲上士喪禮大夫卽位於門外西面北上兄弟在其南南上賔繼之北上是也

主人就筵【注古文曰升就筵】

右主人獻私人

屍作三獻之爵

正義鄭氏康成曰上賔所獻爵不言三獻作之者賔屍而屍益卑可以自舉賈氏公彥曰三獻是上賔不言上賔而言三獻者以上賔舉三獻因號上賔爲三獻是以事名官也作其爵者以神恵均於庭訖欲使屍飲此酒敖氏繼公曰主人畢獻而就筵三獻於是升立於西階上尸乃舉爵也此與不賔尸之禮皆屍自作止爵不待獻者作之亦異於士

案上文屍奠三獻之爵者欲在庭徧得獻也自主人獻長賔眾賔及兄弟內賔至私人而獻徧矣故屍於此遂自舉三獻之爵是禮節遙相接者

總論賈氏公彥曰此一節內凡有四爵屍作止爵一也獻侑二也致爵於主人三也受屍酢四也

司士羞湇魚縮執俎以升屍取膴祭祭之祭酒防爵正義鄭氏康成曰不羞魚匕湇略小味也羊有正俎羞匕湇肉湇豕無正俎魚無匕湇隆殺之辧【賈疏羊豕牲之大有匕湇之等魚無以魚爲小味略之也有者爲隆盛無者爲殺少】

案賔屍三鼎羊爲上鼎主人初獻羞之豕爲中鼎主婦亞獻羞之魚爲下鼎故賔三獻之節羞之也

司士縮奠俎於羊俎南橫載於羊俎防乃縮執俎以降屍奠爵拜三獻北面答拜受爵

正義敖氏繼公曰橫載者於俎爲橫與牲體同也不縮載者正俎之實已多又加以益送之俎故載魚於此不得象其在魚俎也屍旣防爵乃執虛爵以待執俎者降而後奠爵拜行禮之序於此可見

右屍作止爵

酌獻侑侑拜受三獻北面答拜司馬羞湇魚一如屍禮防爵拜三獻答拜受爵【司馬當作司士】

正義敖氏繼公曰防爵與拜其節宜與屍同此略言之耳下文主人亦然

存疑鄭氏康成曰司馬羞湇魚變於屍【賈疏上文屍使司士羞魚此侑使司馬羞魚變於屍也】

辧正敖氏繼公曰司馬當作司士字之誤也上下皆司士爲之此不宜使司馬且司馬惟主羊俎耳羞湇魚非其事也

案前升俎時司士朼魚亦司士載其於屍主人皆司士羞之則此羞於侑者亦司士而不以司馬明矣無庸彊爲之辭

酌致主人主人拜受爵三獻東楹東北面答拜司士羞一湇魚如屍禮防爵拜三獻答拜受爵

正義敖氏繼公曰賔拜東楹東者以與主人爲禮則不敢獨拜西階上辟屍也此與侑如屍禮皆兼祭酒而言不致爵於主婦變於不賔尸之禮鄭氏康成曰賔拜於東楹東以主人拜受於席就之【賈疏賔於禮當在西階上以主人席在阼階是以拜於東楹東就之也】

案賔三獻而屍爵止屍意欲均神恵也屍爵旣止則賔不得遽行獻侑致主人之禮主人緣尸之意而達之於是獻賔獻兄弟獻內賔獻私人旣辯屍顧之樂可知也乃自作止爵與賔三獻遙接而後賔乃終獻侑及致主人之禮焉於三獻爵止之後屍作止爵之前閒此許多事於其中實則猶是賔長獻尸之一節也

右上賔獻侑致於主人

屍降筵受三獻爵酌以酢之

正義鄭氏康成曰旣致於主人屍乃酢之遂賔意【賈疏賔𨿽不言其意欲得與主人爲禮今屍見賔旣致爵於主人訖卽酌以酢賔是遂賔意也】敖氏繼公曰賔屍則屍與侑主人爲序故俟其畢獻乃酢之酢而不洗亦因室中之禮也賔屍而不因室中之禮者惟主人耳

三獻西楹西北面拜受爵屍在其右以授之屍升筵南面答拜坐祭遂飲防爵拜屍答拜執爵以降實於篚正義敖氏繼公曰屍在其右並授也並授而不同面拜遠辟主人獻賔之禮也云執爵以降則是旣防爵亦奠之而拜矣

案屍升筵南面答拜因受爵之禮也受爵時亦於筵上南面拜屍酢主人主人拜於東楹東屍拜於西楹西屍酢主婦主婦拜於主人席北屍亦拜於西楹西此酢賔異者賓與屍爲禮則皆不可以東賔受爵於西楹西則屍又不得拜於其右若拜於其右則嫌同於主人也故惟有筵上南面答拜而已

右屍酢上賔

二人洗觶升實爵西楹西北面東上坐奠爵拜執爵以興屍侑答拜坐祭遂飲卒爵執爵以興坐奠爵拜屍侑答拜皆降

正義敖氏繼公曰二人舉觶爲旅酬始也中庸云旅酬下爲上其是之謂與鄭氏康成曰三獻而禮小成【賈疏三獻後乃有加爵之等終備乃是禮之大成故此云小成也】使二人舉爵序慇懃於屍侑【賈疏飲酒之禮酬與無算乃盡歡心故以此爲盡慇懃於屍侑也】賈氏公彥曰鄕飲酒鄕射及特牲皆一人舉觶爲旅酬始二人舉觶爲無算爵始今以二人爲旅酬始者此賔屍別一禮與彼不同其初時主人酬屍屍奠之侑未得酬故使二人舉觶侑乃奠而不舉侑旣奠一爵屍一爵遂酬於下是以須二人舉觶

案二人蓋皆賔之弟子以舉觶於屍侑故不用兄弟之弟子而堂上位在西楹西也屍侑皆降因主人酬尸之禮但不辭洗耳於賤者舉觶亦不安於上位敬也

洗升酌反位屍侑皆拜受爵舉觶者皆拜送侑奠觶於右

正義敖氏繼公曰反位於西楹西俟拜也受爵亦於其席拜送亦於其位舉觶者不奠觶於席前不變於主人之儀也侑奠觶不言坐文省也於右亦由便耳右糗南

案上主人酬屍以終獻禮侑則不酬以其禮主於屍故侑殺也二人舉觶幷酬侑見侑之次於賔也侑觶若舉則嫌並於屍是以奠之而終不舉

存疑鄭氏康成曰奠於右者不舉也神恵右不舉變於飲酒

案神恵右不舉鄭卽據此耳然上經主人酬屍屍則奠於薦左彼亦不舉何以一左一右乎又特牲主人酬賔賔取奠於薦右兄弟弟子舉觶於其長如主人酬賔儀此皆舉者也而奠於右然則神恵右不舉之云不可據也

右二人舉觶於屍侑

屍遂執觶以興北面於阼階上酬主人主人在右正義敖氏繼公曰言遂執觶以興是向者亦執觶以坐而俟也屍𨿽不奠觶猶坐以其當然也鄭氏康成曰屍拜於阼階上酬禮殺【賈疏上文屍酢主人主人東楹東北面拜受爵屍西楹西北面答拜各於其階今同於阼階禮殺也】

坐奠爵拜主人答拜不祭立飲卒爵不拜旣爵酌就於阼階上酬主人

正義敖氏繼公曰亦執觶興主人乃答拜也此酬主人謂東面授之如特牲賔兄弟旅酬之儀鄭氏康成曰言就者主人立待之

主人拜受爵屍拜送屍就筵

正義鄭氏康成曰酬不奠者急酬侑也【賈疏上主人酬賔奠之】

主人以酬侑於西楹西侑在左坐奠爵拜執爵興侑答拜不祭立飲卒爵不拜旣爵酌復位侑拜受主人拜送主人復筵

正義鄭氏康成曰言酌復位明授於西階上敖氏繼公曰復位而西面授之下放此

案經言西楹西注言西階上𨿽其地略同而西楹西則稍進矣

乃升長賔侑酬之如主人之禮

正義鄭氏康成曰遂旅也

至於眾賔遂及兄弟亦如之皆飲於上

正義鄭氏康成曰上西階上

遂及私人拜受者升受下飲

正義敖氏繼公曰私人拜而升受兄弟之爵俟兄弟答拜乃下也惟云拜受云下飲是兄弟及私人飲時皆不拜矣兄弟飲不拜者以所酬者在下難爲禮也私人飲不拜者因酬已者之儀且賤者禮簡也鄭氏康成曰私人之長拜於下升受兄弟之爵下飲之賈氏公彥曰私人位在兄弟之南今言下飲之則

私人之長一人在階下飲之其餘私人皆飲於其位案私人不殊其長蓋上經兄弟之長已不殊矣私人自當從同然其長則升受者以其受兄弟之酬故也

卒爵升酌以之其位相酬辯

正義鄭氏康成曰其位兄弟南位亦拜受拜送升酌由西階李氏如圭曰卒爵受獻惟答其長拜故受酬亦其長得升受羣私人以之其位相酬耳敖氏繼公曰以之其位飲所酬者也於此相酬則私人之長其下飲之時亦在此明矣

卒飲者實爵於篚

正義鄭氏康成曰末受酬者𨿽無所旅猶飲【賈疏𨿽無人可旅猶自飲之訖乃實爵於篚以其酒是前人所酬不可不飲故也】

案眾賔兄弟飲於上私人飲於下酬無不逮者神恵均也位有上下者名分殊也

右旅酬

乃羞庶羞於賔兄弟內賔及私人

正義鄭氏康成曰無房中之羞賤也【敖氏繼公曰別於主婦以上也】此羞同時羞則酌房中亦旅【敖氏繼公曰兄弟酌以相酬之時房中亦旅】賈氏公彥曰羞內賔文在私人之上私人得旅酬

則內賔房中亦旅可知

案內外之事悉主人統之而在內之事必以主婦分主之故獻內賔宗婦之禮𨿽自主人而旅酬於房中則以主婦亦相配相助之義也

存疑鄭氏康成曰其始主婦舉觶於內賔遂及宗婦案特牲記云主婦及內賔宗婦亦旅則大夫賔屍房中亦旅明矣但主婦酌觶以酬內賔之長奠之及兄弟相酬時內賔乃舉奠觶以酬主婦以遂之於下耳不可云主婦舉觶於內賔以舉觶乃賤者職也右羞於堂下及房中

兄弟之後生者舉觶於其長【注古文觶皆爲爵延熹中詔校書定作觶】正義鄭氏康成曰後生年少也

洗升酌降北面立於阼階南長在左坐奠爵拜執爵以興長答拜

正義敖氏繼公曰此後生者舉觶與主人酬賔之儀略同似有爲主人酬長兄弟之意故位如主人而長在左

存異鄭氏康成曰長在左辟主人【賈疏凡獻酬之位主人常在左若北面則主人在東今長兄弟北面在左則在西故云辟主人也】

案上經主人獻內賔注云主人之位恆左人疏謂人在主人左也此長在左而舉觶者在其右正與主人之左人者無異何云辟之乎疏語尢不椘其云常在左蓋常左人之訛

坐祭遂飲卒爵執爵以興坐奠爵拜執爵以興長答拜洗升酌降長拜受於其位舉爵者東面答拜爵止正義鄭氏康成曰拜受答拜不北面者儐屍禮殺【賈疏特牲兄弟之後生者舉觶於其長爲旅酬又兄弟弟子舉觶於其長爲無算爵拜送皆北面此云東面儐屍禮殺故也】長賔言奠兄弟言止互相明【賈疏上長賔言奠明止而未行此言止明亦奠薦左故云互相明】相待也【賈疏酬賔𨿽在前及其行之相待俱時舉行】李氏如圭曰爵止謂奠之此爵與前主人酬賔之

觶後並行爲無算爵郝氏敬曰爵止者奠於薦右待賔爵行而後交相錯也

右兄弟後生舉觶於其長

賔長獻於屍如初無湇爵不止

正義鄭氏康成曰賔長者賔之長次上賔者非卽上賔也如初者如其獻侑酌致主人受屍酢也無湇爵不止【賈疏上賔獻屍時屍奠爵待獻堂下畢乃舉觶今屍不止爵卽飲】別不如初者【賈疏不蒙如初之文則知與上異也】敖氏繼公曰賔長眾賔長卽次賔也但言賔長者亦獻於屍不嫌與三獻者同也此獻當用觚不言者文省耳特牲長兄弟於三獻之後洗觚爲加爵此節與之同器宜同也上篇實觚於篚其爲此用與不使兄弟不稱加爵大夫禮異也湇謂湇魚

存疑鄭氏康成曰不使兄弟不稱加爵大夫尊也【賈疏特牲雲長兄弟爲加爵又眾賔長爲加爵不言獻此言獻者尊大夫若三獻之外更容有獻也】不用觚大夫尊也【賈疏特牲加爵用觚此用爵爵尊於觚也】

案長兄弟不爲加爵者大夫之助祭者賔兄弟初皆在東方獻不殊其長故於屍亦爲加爵也此獻亦加爵不稱加爵者大夫禮文故辭異也此用觚無疑勺爵觚觶實於篚於此不用觚乎用觚乎

右次賔獻致

賔一人舉爵於屍如初亦遂之於下

正義敖氏繼公曰賔一人次賔之次者也舉爵卽舉觶也如初如二人舉觶於屍侑之儀其異者不及侑耳亦者亦上文屍酬主人以下之禮鄭氏康成曰如初如二人洗觶之爲也遂之於下者遂及兄弟下至於私人故言亦遂之於下也

存疑鄭氏康成曰上言無湇爵不止互相明案上一節次賔之加獻也上賔之獻有湇又爵止嫌加獻亦同故須明之此舉觶爲旅酬始也與上節迥異何相明之有此注疑有訛錯

右賔一人舉觶於屍遂旅酬

賔及兄弟交錯其酬皆遂及私人爵無算

正義鄭氏康成曰長賔取觶酬兄弟之黨長兄弟取觶酬賔之黨【賈疏長賔取觶者是主人酬賔之觶長兄弟取觶者是後生舉於其長之觶】惟已所欲無有次第之數也敖氏繼公曰言皆遂及私人則是賔及兄弟之奠觶先後疊舉而不並行也其禮則賔長取觶酬兄弟長交錯以辯不拜私人之卒飲者洗酌反之兄弟長乃取觶酬賔長亦交錯以辯卒飲者亦洗酌反之賔與兄弟又皆疊舉如初爵行無數至醉而止賔屍主於飲酒而堂上不行無算爵者此𨿽變於祭禮然屍猶有餘尊不宜無所別異無算爵之儀太簡不崇敬

案旅酬後兄弟之後生舉觶於其長者以下行無算爵時賔長有主人酬賔之奠觶可行長兄弟無奠觶可行故也屍旣與於堂上之旅酬而賔長復加獻賔一人又舉爵於屍者以屍得與於堂上之旅酬不得與於堂下之無算爵故於未行無算爵以前爲屍倍致其殷勤也旅酬時屍酬主人主人酬侑侑酬長賔遂酬眾賔兄弟至於私人酬無不辯然堂上堂下東西各自爲酬不交不錯是爲正酬乃直行至爵行無算乃有交酬有錯酬交酬者長賔與長兄弟次賔與次兄弟眾賔與眾兄弟東西往來所謂交也至錯酬則隨其量之能飲與情之夙好而相酬如注云惟已所欲更無次苐之數者殆於不醉無歸矣故云交錯右堂下相酬無算爵

屍出侑從主人送於廟門之外拜屍不顧

正義鄭氏康成曰拜送之敖氏繼公曰送屍於廟門外賔之也

拜侑與長賔亦如之眾賔從

正義鄭氏康成曰從者不拜送也敖氏繼公曰從從長賔也

司士歸屍侑之俎

正義鄭氏康成曰屍侑尊送其家敖氏繼公曰屍侑尊司士徹俎而歸之賔長以下則自徹而授其人以歸

案上文設俎羞俎之次自賔長次賔司馬以至於司士則司士卑也故此歸屍侑之俎亦使司士卑者宜終之也是時長賔與眾賔皆出矣司士不在眾賔之列其爲私人可知

主人退

正義鄭氏康成曰反於寢也

有司徹

正義鄭氏康成曰徹堂上下之薦俎也賔屍𨿽堂上婦人不徹賈氏公彥曰此篇首云有司徹別無婦人也不賔屍婦人乃徹室中之饌敖氏繼公曰徹阼俎與堂上下薦羞之屬也婦人不徹則所徹者不以入於房與

存異賈氏公彥曰堂上有屍侑之薦俎堂下有賔及兄弟之薦俎皆徹之也

案堂上尸侑之俎司士歸之其家矣賔長而下亦自授其人以歸矣安得至此又徹屍侑賔之俎哉此徹者徹主黨之薦俎羞與凡幾筵器物之等也

右屍出禮畢

案賔尸之禮分三節主人獻屍主人獻侑屍酢主人一節也主婦獻屍主婦獻侑屍酢主婦二節也賔長三獻屍爵止屍作止爵賔長致爵於主人屍酢賔三節也三節爲之經而正俎遞設又以益送之俎及燔俎絡繹轉運往來升降爲之緯以此觀之則諸俎之多少隆殺與設俎之人之長次皆秩然而有序矣

若不賔屍

正義鄭氏康成曰不賔屍其牲物則同不得備其禮耳賈氏公彥曰自此至終篇皆不賔尸之事從屍飲七以前皆與賔屍者同已後則以此續之也敖氏繼公曰此下之禮視賔屍者爲少質則是制禮之序此先彼後如冠禮之醮與醴者然也而上下篇以賔屍者爲主至是乃更端言不賔屍者焉周禮尙文抑又可見是𨿽與冠禮言醴醮之序者不同意則相類也然旣有新儀又存禮使夫人自擇而行之是又聖人至公無我之心固不専主於所尙而已郝氏敬曰凡饋食於室賔屍於堂少牢賔屍故室中之事比特牲爲簡至賔屍而後禮備若不賔屍則室中事加詳矣

案正祭在室主於嚴敬賔屍在堂則有懽欣和樂之情焉踴躍鼓舞之象焉若不賔屍則屍未出室猶全乎神仍於室中行事而主人主婦與屍祝佐食賔及兄弟私人獻酬交錯禮儀卒度於和樂之中多嚴敬之意大抵與特牲後半相類惟無嗣舉奠以辟國君耳孝經所謂治家者不敢失於臣妾而況於妻子乎故得人之懽心以事其親於此乎可觀矣

存異鄭氏康成曰不賔屍謂下大夫也舊說云謂大夫有疾病攝昆弟祭曾子問曰攝主不厭祭不旅不假不配而此備有似失之矣【賈疏曾子問注云皆辟正主厭厭飫神也厭有陰有陽迎主之前祝酌奠奠之且饗是陰厭也屍謖之後徹薦俎惇設於西北隅是陽厭也此不厭者不陽厭也不旅不旅酬也假讀爲嘏不嘏不嘏主人也不綏祭謂今主人也不配者祝辭不言以某妃配某氏也】

案不賔尸之故非一已詳見本篇之首蓋上下大夫皆有賔尸之禮亦皆有若不賔尸之禮不以爵等殊也舊說以此爲攝主殺禮之祭固爲失之康成辧之是已而必屬之於下大夫不亦泥乎同一大夫也舉盛祭則賔屍稍殺則不賔屍夫誰曰不可春祠夏禴秋嘗冬烝四時之祭殊名則典禮不必盡同可見矣注疏陽厭陰厭之解已於特牲禮辧之又見本篇之末

則祝侑亦如之

正義鄭氏康成曰謂屍七飯時【賈疏上篇屍食七飯告飽祝西面於主人之南獨侑不拜侑曰皇屍未實侑是也】郝氏敬曰自迎屍入室以後至祝侑屍食以前禮與賔屍同故曰亦如之

屍食

正義鄭氏康成曰八飯【賈疏上已七飯故知此當八飯】

案祝旣侑而屍又食也

乃盛俎臑臂肫脡脊橫脊短脇代脇皆牢【盛音成下同】正義鄭氏康成曰盛者盛於肵俎也此七體羊豕其脊脇皆取一骨也與所舉正脊幹骼凡十矣肩未舉旣舉而俎猶有六體焉賈氏公彥曰特牲屍食訖乃盛今八飯卽盛者大夫禮與士相變也先言臑見下起不言肩肩未舉舉乃盛也不言骼骼已舉先在俎有司徹不盛俎者賔尸之禮更無所用全以歸屍故也凡骨體之數左右合爲二十一體此猶有六體謂三脊三脇皆取一骨盛於肵各有一骨在俎不取以備攺設也李氏如圭曰俎有十一體三脊三脇皆二骨旣舉而三脊三脇各遺一骨敖氏繼公曰先正體而後脊脇亦以尊卑也前體先臑後臂者肩未舉若自下而上然也此所取者三體四骨與所舉正脊幹骼則羊豕各四體六骨矣肩旣舉而俎但有六骨以爲所釋者也郝氏敬曰盛俎謂佐食取眾俎之實盛於肵俎祭畢歸屍特牲屍九飯畢則盛俎少牢賔屍則俎重燅故不盛

通論賈氏公彥曰案少牢注云肩臂臑肱骨也防骼股骨也鄕飲酒注云前脛骨三肩臂臑也後脛骨二骼也又後有髀觳特牲記注云觳後足也凡體前貴於後觳賤於臑故數臑不數觳是以觳不升於鼎又髀在上以竅賤正俎不用又脊有三分前分爲正脊次中爲脡脊後分爲橫脊脇亦三分前分爲代脇次中爲長脇後分爲短脇是其二十一體也

魚七

正義鄭氏康成曰盛半也魚十有五而俎【賈疏少牢文】其一已舉【賈疏屍食時已舉其一惟有十四在】敖氏繼公曰魚盛七並前所舉者一僅八而已牢之骨體已多此可以略特牲少故魚盛十有二

存疑鄭氏康成曰必盛半者魚無足翼【賈疏魚𨿽有翼不能飛故曰無翼】於牲象脊脇而已【賈疏牲六體十二骨盛六是半魚無足象牲脊脇亦盛半相似】

案魚盛七者爲俎釋三个又有祝主人主婦之魚俎實必奇故盛其半而止也注以爲如脊脇之二骨而各取一骨可也謂無足翼而然則迂矣臘則有足而亦盛半何以通乎

臘辯無髀【注古文髀作脾】

正義鄭氏康成曰亦盛半也【賈疏下文乃摭於魚臘俎俎釋三个明不盡盛臘在魚下明盛半與魚同】所盛者右體也脊屬焉【賈疏牲用右知此亦盛右體】賈氏公彥曰兩髀在祝俎明無髀楊氏復曰辯

者辯盛右體也注云盛半脊屬則存乎俎者左脛五體並三脇八體耳敖氏繼公曰前升臘於鼎俎時不云髀不升故此明之臘用一純故得取其半云辯者明右體及其脇與脊皆盛也腸胃膚不盛者以其於骨體爲賤旣取骨體則賤者略之可也

存疑賈氏公彥曰臘脊不折直爲一段代脇長脇短脇各一體左右三脇脇骨合爲六體並脊爲七通肩臂等十爲十七體與牲體同肩旣舉俎惟十六在言盛半明脊屬

案特牲記云臘如牲骨是臘亦用體解之法也體解則脊亦分正脊脡脊橫脊而爲三矣疏乃云直爲一段何也脊三並脇六爲九通肩臂等十爲十九肩旣舉則俎有十八在今所盛者半而脊屬焉則十通所舉之肩爲十一也脊無左右故不得不屬於此

卒盛乃舉牢肩屍受振祭嚌之佐食受加於肵

正義敖氏繼公曰先盛眾骨體乃舉肩變於士禮亦爲舉肩之後又實他俎不宜與肵俎之事並行也

佐食取一俎於堂下以入奠於羊俎東

正義郝氏敬曰佐食又取堂下一虛俎入室敖氏繼公曰羊當作魚字之誤也

存疑鄭氏康成曰不言魚俎東主於尊【賈疏少牢魚在羊東今摭魚臘宜在魚俎東而繼羊俎言之以羊尊爲主也】

案魚俎在羊俎之東又東則繼魚俎而不繼羊俎矣不必彊爲之辭

乃摭於魚臘俎俎釋三个其餘皆取之實於一俎以出【摭之益反个古賀反注今文摭爲揲】

正義鄭氏康成曰个猶枚也魚摭四枚【賈疏魚七摭去四枚釋三个】臘摭五枚【賈疏臘俎猶有八體在摭去五枚釋三个釋者皆爲攺饌西北隅也】其所釋者臘則短脇正脇代脇魚三枚而已【賈疏臘右體已盛脊又屬焉下文云主人臘臂主婦臘臑祝則骼故知所釋者惟三脇耳】郝氏敬曰摭分取也魚臘各畱三个於本俎待攺設其餘盡取之以出室也

祝主人之魚臘取於是

正義鄭氏康成曰祝主人主婦俎之魚臘取於此者大夫之禮文待神余也三者各取一魚其臘主人臂主婦臑祝則骼也與【賈疏主人臂主婦臑見下文祝用骼無正文故云與以疑之】此皆於鼎側更載焉【賈疏摭時共在一俎以出及下設時各異俎又不同時故知更載云鼎側則不復升鼎也】不言主婦未聞【賈疏下有主婦俎臘臑此經不言主婦或寫者脫耳】敖氏繼公曰此亦大夫之禮異者也取於是者主人主婦之魚臘及祝之魚也祝俎之臘用髀儐與不儐同耳

案特牲士禮祝主人主婦之俎皆無魚臘少牢正祭祝俎臘兩髀屬於尻此不賔屍者亦當然也主人主婦正祭時不設俎至賔屍減五鼎爲三鼎則臘不用而以魚爲益送之俎賔屍無祝而有侑侑主人主婦皆有魚俎爲之益送焉此不賔屍則無益送之魚故於此卽分屍俎之魚以入於主人主婦之俎所以見𨿽不賔屍而此禮實自賔屍而殺也旣取魚因亦兼取臘主人主婦旣有魚臘則祝俎𨿽已有臘亦當益之以魚以其與賔尸之侑差類也此則視賔尸之禮爲殺而比特牲則隆矣祝臘骼臆說非經例

屍不飯告飽主人拜侑不言屍又三飯【飯父晚反】

正義敖氏繼公曰惟云主人拜侑省文鄭氏康成曰凡十一飯士九飯大夫十一飯其餘有十三飯十五飯【賈疏士大夫旣不分命數則諸侯同十三飯天子十五飯可知】

案大夫十一飯旣不分命數則賔屍不賔屍不分上下大夫可知

佐食受牢舉如儐【儐臂印反一音賔下並同】

正義鄭氏康成曰舉肺脊敖氏繼公曰此儐者賔之之謂蓋指賔尸之禮也惟言賔則意有所不備故以儐言之經先見儐禮已有成文故此以如蒙之省文耳不言如初者見是禮原不在儐禮後也

案少牢篇上佐食受屍牢肺正脊加於肵之時乃室中行事此時去賔屍時尙早經乃云如儐者謂如其有儐尸之禮耳後凡言如儐者放此

右不賔屍屍食之禮

主人洗酌酳屍賔羞肝皆如儐禮卒爵主人拜祝受屍爵屍答拜

正義鄭氏康成曰肝牢肝也敖氏繼公曰自卒爵以下不蒙如儐禮者欲與後禮相屬也凡與儐禮同而重見之者其意皆然

右主人酳屍

祝酌授屍屍以醋主人亦如儐【醋酢同】

正義敖氏繼公曰此與上文所謂儐者皆前篇室中之事初非儐禮乃以儐爲文者以其已入儐之節內故爾下文放此

其綏祭其嘏亦如儐【注綏古文爲防敖本從古文作防】

正義鄭氏康成曰綏皆當作挼挼讀爲藏其隋之隋【賈疏守祧職文】

存疑敖氏繼公曰防亦當作授防去授字又差近也右屍醋主人

其獻祝與二佐食其位其薦脀皆如儐

正義敖氏繼公曰祝之薦脀如儐則牢與臘皆髀明矣祝於儐亦有肝從不言者與佐食連文故略之耳惟言位與薦脀不及其儀者可知也下文類此者皆然

總論賈氏公彥曰此主人獻內有五節主人獻屍一也酢主人二也獻祝三也獻上佐食四也獻下佐食五也

右主人獻祝佐食

主婦其洗獻於屍亦如儐

正義敖氏繼公曰此如儐謂拜送爵以上之禮賈氏公彥曰此主婦獻屍節內爵數與主人同惟不受嘏

主婦反取籩於房中執棗糗坐設之棗在稷南糗在棗南婦贊者執栗脯主婦不興受設之栗在糗東脯在棗東主婦興反位

正義鄭氏康成曰棗饋食之籩糗羞籩之實【賈疏據籩人職而言】雜用之下賔屍也【賈疏案上賔屍時麷蕡白黒糗修之等朝事之籩羞籩之實各用之而不雜也】栗脯加籩之實也反位反主人之北拜送爵位賈氏公彥曰此設籩實繼在少牢室內西南隅案上賔屍主婦亞獻屍設籩直有糗修二籩此主婦亞獻有四籩者賔尸之禮主人獻屍主婦設四籩麷蕡白黒故至主婦獻時直設糗餌與脯修二籩通前四籩爲六籩此主人初獻無籩從故至主婦亞獻設四籩猶自少於賔屍兩籩敖氏繼公曰籩位自左而右綪之變於惇位也此從獻之禮儐則闕之者詳於堂上故略於室中隆殺之宜也

案無籩從殺於賔尸之初獻而四籩隆於賔尸之亞獻有所屈有所申之義也

通論敖氏繼公曰此饋食之禮則四籩者其饋食之籩與周官籩人職饋食之籩五有棗栗而無糗脯蓋棗下脫糗栗下脫脯也天子諸侯饋食之籩亦八當與豆數同

案敖氏言籩人職有脫文頗爲得閒蓋籩豆皆偶不應饋食之籩僅五物而止也然據此經加之糗脯猶缺其一而經文未可輕變姑闕所疑或以糗爲羞籩之實脯爲加籩之實饋食不應重用之則豆實之醓醢魚醢亦兩見矣

屍左執爵取棗糗祝取栗脯以授屍屍兼祭於豆祭祭酒啐酒次賔羞牢燔用俎鹽在右屍兼取燔防於鹽振祭嚌之祝受加於肵

正義鄭氏康成曰自主婦反取籩至祝受加於肵此異於儐【賈疏上篇主婦但有獻而已無籩燔從之事此篇不賔屍主婦亞獻屍乃有籩燔故云異於儐也】

卒爵主婦拜祝受屍爵屍答拜

右主婦獻屍

祝易爵洗酌授屍屍以醋主婦主婦主人之北拜受爵屍答拜主婦反位又拜上佐食綏祭如儐卒爵拜屍答拜【注今文醋爲酢】

正義鄭氏康成曰主婦夾爵拜爲不賔屍降崇敬【賈疏特牲主婦不夾爵拜上篇主婦夾爵拜此爲不儐屍降崇敬故夾爵拜】敖氏繼公曰此夾爵拜內子正禮也儐則略之

案少牢正祭於室與賔屍於堂主婦獻屍皆夾爵拜可見其爲正禮也其受屍酢則否以有兩番獻故於酢略之此不賔屍受酢與獻屍同亦仍是兩番夾爵拜耳

右屍醋主婦

主婦獻祝其酌如儐拜坐受爵主婦主人之北答拜正義鄭氏康成曰自屍卒爵至此與儐同者亦在上篇

案謂同上篇正祭亞獻祝之儀

宰夫薦棗糗坐設棗於菹西糗在棗南祝左執爵取棗糗祭於豆祭祭酒啐酒次賔羞燔如屍禮卒爵

正義鄭氏康成曰內子不薦籩祝賤使官可也【賈疏案左趙姬請逆叔隗以爲內子國語卿之內子爲大帶則內子卿妻也特牲主婦設籩者士妻卑也上文屍與下文主人籩皆主婦設之此使宰夫設籩故云祝賤使官可也】自宰夫薦至賔羞燔亦異於儐【賈疏少牢主婦獻祝祝亦無籩燔從一事】敖氏繼公曰內子不薦而使官爲之者遠下尸亦大夫禮異也士禮主婦薦豆籩於祝

主婦受爵酌獻二佐食亦如儐主婦受爵以入於房正義敖氏繼公曰祝卒爵而主婦受是亦不拜旣如儐也自此以上如儐者皆在前篇

案如儐二字統少牢正祭與有司徹之賔屍而兼言之按其節次以如之也此主婦獻二佐食如儐者如正祭主婦之獻佐食亦酌獻之於戶內佐食北面拜坐受爵主婦西面答拜祭酒卒爵而坐授主婦也右主婦獻祝佐食

賔長洗爵獻於屍屍拜受賔戶西北面答拜爵止正義鄭氏康成曰屍爵止者以三獻禮成欲神恵之均於室中是以奠而待之敖氏繼公曰此三獻爵止之義與特牲禮同受爵而卽止亦大夫禮異也郝氏敬曰少牢正祭賔長三獻屍屍卒爵酢賔長賔長又獻祝祝啐酒奠爵而主人出屍遂起不賔屍則賔長獻屍屍受奠而不舉待主人主婦交致爵而後舉與特牲禮同

右賔長獻屍爵止

主婦洗於房中酌致於主人主人拜受主婦戶西北面拜送爵司宮設席

正義鄭氏康成曰拜受乃設席異於士也【賈疏特牲禮未致爵已設席】敖氏繼公曰設席亦於主人立處之南案特牲主人席於戶內主婦洗致於主人不著設席之人賔屍主婦致爵於主人主人筵上拜受爵其筵之設在受屍酢時司宮設之此云主婦戶西北面拜送爵司宮設席則亦其異者

主婦薦韭菹醢坐設於席前菹在北方婦贊者執棗糗以從主婦不興受設棗於菹北糗在棗西佐食設俎臂脊脇肺皆牢膚三魚一臘臂

正義鄭氏康成曰臂左臂也【賈疏右臂屍所用故知左臂】特牲五體此三者以牢與臘臂而七【賈疏特牲一豕故阼俎用五體此經牢兼羊豕臂脊脇俱有是六也通臘臂而七】牢臘俱臂亦所謂臘如牲體【賈疏特牲記云臘如牲骨骨卽體也此臘臂直一骨無並上文臘摭五枚左肩臂臑防骼今主人不用肩而用臂以羊豕皆用臂故臘亦用臂】敖氏繼公曰臘臂亦左臂也肺離肺也脊脇各一骨脊脇之數皆少者以俎實多故爾亦遠下尸也魚一亦橫之與牲臘異旣設俎主人乃升筵坐與主婦升筵之節同

案上文云主人之魚臘取於是此魚一臘臂卽上之佐食所摭者也此設之亦佐食

主人左執爵右取菹防於醢祭於豆閒遂祭籩奠爵興取牢肺坐絕祭嚌之興加於俎坐捝手祭酒執爵以興坐卒爵拜

正義鄭氏康成曰無從者變於士也【賈疏特牲主婦致爵於主人肝燔並從】敖氏繼公曰此籩祭不贊且無從與士禮異者其辟尊者之禮與此牢肺則絕祭嚌之者各一也亦卒爵於席者室中之禮已在席則宜卒爵於席不必於拜受之處成禮也

主婦答拜受爵酌以醋戶內北面拜

正義鄭氏康成曰自醋不更爵殺

主人答拜卒爵拜主人答拜主婦以爵入於房

正義楊氏復曰自主人酳屍以後其節大率與特牲禮同主人不致爵於主婦爲異郝氏敬曰司宮設席於戶內主人立處之南其薦二籩二豆一俎主婦受爵自酢皆與賔屍異自此以下之禮賔屍皆行於堂不賔屍皆行於室所以異也

案特牲夫婦交致而又自酢此惟主婦致而自酢者主人尊則主婦稍降也累而上之至於天子諸侯則夫婦之閒愈尊嚴矣至若特牲主婦之俎與少牢不賔屍主婦之俎所下於主人者惟俎實不同而已賔屍主人益送之俎與屍同而主婦止羞羊燔者婦人之禮於堂事則尢殺也

右主婦致爵於主人自醋

屍作止爵祭酒卒爵賔拜祝受爵屍答拜

正義鄭氏康成曰自爵止至自作止爵亦異於儐作止爵乃祭酒亦變於士【賈疏特牲祭酒訖乃止爵經云燔從乃爵止也今大夫作止爵乃祭酒故云變於士】敖氏繼公曰屍向受爵而卽止故於是祭之於三獻而無從與士禮異者其亦辟尊者之禮與

通論賈氏公彥曰賔屍止爵在致爵前其作之在獻私人後欲神恵之均於庭此止爵在主婦致爵前作之在致爵後欲神恵之均於室中

祝酌授屍賔拜受爵屍拜送坐祭遂飲卒爵拜屍答拜正義敖氏繼公曰此賔受酢不夾爵拜而卒爵之儀又略以其閒有爵止之事旣變於上故此儀亦不得同於主人是與儐少異者也

右屍作止爵醋賔

獻祝及二佐食

正義敖氏繼公曰賔獻祝亦北面拜獻佐食亦西面拜與上篇此節獻祝不卒爵又不言獻佐食之禮此經文略也其或以主婦獻禮通之與特牲禮曰獻祝及佐食皆如初

右賔長獻祝佐食

洗致爵於主人主人席上拜受爵賔北面答拜坐祭遂飲卒爵拜賔答拜受爵

正義鄭氏康成曰洗致爵者以承佐食賤新之敖氏繼公曰主人𨿽拜於席亦立受爵與祝異

酌致爵於主婦主婦北堂司宮設席東面

正義鄭氏康成曰東面者變於士妻【賈疏特牲記宗婦北堂東面北上注云宗婦宜統於主婦主婦南面此東面故云變於士妻】賔屍不變者賔屍禮異矣內子東面則宗婦南面西上【賈疏此無正文鄭以意解之宗婦位繼主婦今主婦與特牲宗婦位易處則宗婦位亦易防則宗婦位南面西上可知】內賔自若東面南上【賈疏亦約特牲記文】敖氏繼公曰北堂謂立於北堂卽所設席之北也

存疑敖氏繼公曰特牲記云宗婦北堂東面北上主婦之席北堂東面則在宗婦之北也亦異於儐此設席亦北上也賔尸之禮席主婦於房中南面主婦立於席西是東上而上左也此禮設席𨿽變而東面亦宜上左上左則北上也

案敖氏以宗婦不攺特牲東面之位似未必然房中之深防何旣尊兩壺於西墉下內賔繼而南矣其北卽北堂宗婦位於此恐不能容主婦之席矣況其北又逼設洗之所乎或席於宗婦之東爲兩層則可耳注謂此宗婦南面理自可通意房中常位本與特牲無異屆賔致爵時主婦乃與宗婦易處旣則反之所以然者其亦辟尊者之禮與

主婦席北東面拜受爵賔西面答拜

正義鄭氏康成曰席北東面者北爲下【賈疏曲禮席東鄕西鄕以南方爲上故北爲下】

存疑敖氏繼公曰席北上主婦乃拜於席北者以其先立於此故由便也不拜於席南者其以切近於宗婦長之位故與

婦贊者薦韭菹醢菹在南方婦人贊者執棗糗授婦贊者婦贊者不興受設棗於菹南糗在棗東

正義鄭氏康成曰婦人贊者宗婦之弟婦也

佐食設俎於豆東羊臑豕折羊脊脇祭肺一膚一魚一臘臑

正義鄭氏康成曰豕折豕折骨也不言所折略之特牲主婦觳折【賈疏引特牲見彼是觳折此不言骨名是略也】豕無脊脇下主人【賈疏上文主人有羊脊脇】羊豕四體與臘臑而五【賈疏上主人牢與臘臂而七此五是略】敖氏繼公曰此肺嚌羊肺也祭字誤衍爾豕折而臘臑者臘與牲並用則宜放其尊者

案上文云祝主人之魚臘取於是不言主婦疏以爲寫者脫耳今此云臘臑是主婦之俎亦取於所摭者無疑矣又薦俎之設籩燔之加屍祝則於主人初獻主婦亞獻時佐食之俎設於主人初獻時亞獻無加焉賤故殺也主人則於主婦致爵時主婦則於賔致爵時皆層遞相接爲之不於屍酢時者正祭嚴重不與賔屍同故皆於其専獻也

主婦升筵坐左執爵右取菹防於醢祭之祭籩奠爵興取肺坐絕祭嚌之興加於俎坐捝手祭酒執爵興筵北東面立卒爵拜

正義鄭氏康成曰立飲拜旣爵者變於丈夫

賔答拜賔受爵易爵於篚洗酌醋於主人戶西北面拜主人答拜卒爵拜主人答拜賔以爵降奠於篚

正義鄭氏康成曰自賔獻及二佐食至此亦異於儐【賈疏少牢賔長獻直及祝不及佐食彼注云不獻佐食將賔屍禮殺此不賔屍故異】敖氏繼公曰易爵於篚亦下篚也自及佐食至此亦儐之所殺者其義與上同

案賔屍主人獻屍獻侑屍醋而侑不醋主人獻賔及眾賔主人醋於長賔而眾賔不醋蓋醋者其主受獻者也不醋者其以次而連獻之者也賔致爵於主人主婦主人醋而主婦不醋又俟其並致於主婦而後主人醋之正同此例

總論賈氏公彥曰自賔長獻屍一節內凡有十爵獻屍一也主婦致爵於主人二也主人醋主婦三也屍醋賔四也賔獻祝五也獻上佐食六也獻下佐食七也賔致爵於主人八也致爵於主婦九也賔受主人醋十也

右賔長致於主人主婦

總論敖氏繼公曰自是而後以致於末獻室中之

事無復如儐者以內外之禮異故耳

乃羞宰夫羞房中之羞司士羞庶羞於屍祝主人主婦內羞在右庶羞在左

正義鄭氏康成曰不賔屍則祝猶侑耳

案內羞庶羞解詳見賔屍賔尸之禮羞於侑不賔屍則羞於祝故注云祝猶侑也

右羞於屍祝主人主婦

主人降拜眾賔洗獻眾賔其薦脀其位其酬醋皆如儐禮主人洗獻兄弟與內賔與私人皆如儐禮其位其薦脀皆如儐禮

正義鄭氏康成曰此與儐同者在此篇敖氏繼公曰此禮長賔之俎其異於儐者無切肺耳

右主人獻賔至私人

卒乃羞於賔兄弟內賔及私人辯

正義敖氏繼公曰卒謂皆獻畢也獻畢卽羞之亦其節之異於儐者鄭氏康成曰乃羞者羞庶羞

右羞於堂下及房中

賔長獻於屍屍醋獻祝致醋賔以爵降實於篚

正義賈氏公彥曰上賔長已獻屍訖此是次賔長爲加爵也鄭氏康成曰致謂致爵於主人主婦不言如初者爵不止又不及佐食敖氏繼公曰此亦洗觚以獻與特牲兄弟長加爵之器同經見此禮之殺於上者惟爵不止與不及佐食耳余則略之以其可知故也

案獻加獻也言致復言醋者醋於主人也此一節內凡有六爵次賔長獻屍一也屍醋二也獻祝三也致於主人四也致於主婦五也受主人酢六也此亦無長兄弟加爵義已見賔屍

右次賔獻致

賔兄弟交錯其酬無算爵

正義鄭氏康成曰此亦與儐同者在此篇李氏如圭曰此兄弟舉觶於其長亦當如儐禮在羞於私人之後賔長加獻之前文不具耳敖氏繼公曰此亦儐不儐同也不言如儐未詳此上之文不具者多矣固不止如李氏所云也

存疑賈氏公彥曰此堂下兄弟及賔行無算爵似無旅酬案特牲屍在室內亦不與旅酬之事而堂下賔及兄弟行旅酬又使弟子二人舉觶爲無算爵此不儐尸之禮堂上與神靈共尊不敢與人君之禮同旣與神靈共尊故闕旅酬直行無爵而已特牲堂下得獻之後與神別尊故旅酬無算爵並皆行之士賤不嫌與君同故得備禮也

案旅酬與無算爵分言之爲二節合言之總一旅酬也此經文義甚眀賔筵詩云舉酬逸逸言旅酬而自該無算爵也中庸云旅酬下爲上朱子章句義略同蓋由獻而有酢由獻酢而有酬由酬而有旅由旅之爵有算以至於爵之無算若不行旅酬無由驟行無算爵也賈疏以爲闕旅酬直行無算爵未必然右旅酬無算爵

利洗爵獻於屍屍醋獻祝祝受祭酒啐酒奠之

正義鄭氏康成曰利獻不及主人殺也此亦異於儐【賈疏云殺者上文賔長加爵及主人此不及也云異者少牢無利獻賔尸之禮佐食又不與也】敖氏繼公曰奠之亦北面奠於其筵前也祭事將畢其禮漸殺眾賔長獻不及佐食故祝於此亦不終其獻以見已禮亦宜殺之意是亦異於士

右上利獻屍祝

主人出立於阼階上西面祝出立於西階上東面祝告於主人曰利成祝入主人降立於阼階東西面屍謖祝前屍從遂出於廟門祝反復位於室中祝命佐食徹屍俎佐食乃出屍俎於廟門外有司受歸之徹阼薦俎正義鄭氏康成曰自主人出至此與儐雜者也【賈疏雜謂有同不同】先籑徹主人薦俎者變於士【賈疏士禮旣餕乃徹阼俎此餕前徹阼俎】特牲禮曰徹阼俎豆籩設於東序下敖氏繼公曰祝反復位入於室中主人亦入於室復位經有脫文也徹阼薦俎亦佐食爲之旣徹阼俎則堂下俎畢出與特牲禮同

通論孔氏穎逹曰告利成之位特牲主人出立於戶外西面少牢出立於阼階上西面是尊者出稍遠也椘茨詩孝孫䢐位工祝致告鄭箋孝孫往位堂下西面位也眀遠於大夫孝孫在堂下西面則祝當於西階下告利成也特牲告利成卽云屍謖祝前主人降少牢祝告利成卽云祝入屍謖主人降二者皆祝告主人以利成是致屍意也天子彌尊備儀盡飾益有節文故祝入又致孝孫之意報屍以利成然後屍乃起此天子告利成之禮也

右屍出祭禮畢

乃籑如儐【注古文籑作餕】

正義鄭氏康成曰謂上篇自司宮設對席至此餕興出也

右籑

卒籑有司官徹饋饌於室中西北隅南面如饋之設右幾厞用席【厞附胃反注古文右作侑厞作茀】

正義鄭氏康成曰官徹饋者司馬司士舉俎【賈疏司馬主羊司士主豕眀還遣此二人舉之可知】宰夫取惇及豆【賈疏宰夫多主主婦之事此惇及豆本主婦設之今云官徹明非婦人知宰夫爲之也上文云宰夫羞房中之羞又主婦獻祝宰夫薦以此言之則宰夫代主婦徹籩豆及惇可知】不令婦人攺徹饌惇豆變於始也尙使官也【賈疏少牢初設饌主婦薦兩豆宗婦一人贊兩豆主婦設一惇宗婦贊三惇是其始時婦人設之今使宰夫徹尙使官故也】佐食不舉羊豕俎親餕尊也敖氏繼公曰南面亦大夫禮異也

案此攺設也注疏厭飫之說非是詳見特牲禮

納一尊於室中

正義鄭氏康成曰無酒

司宮埽祭

正義鄭氏康成曰埽豆閒之祭舊說云埋之西階東【賈疏案曾子問幾幣帛皮圭爲主命埋之階閒此豆閒之祭埋之西階東以神位在西故近西階也敖氏繼公曰此據聘禮埋幣之處而言也】

右攺設

主人出立於阼階上西面祝執其俎以出立於西階上東面司宮闔牖戶

正義鄭氏康成曰閉牖與戶爲鬼神或者尙幽闇

祝告利成乃執俎以出於廟門外有司受歸之眾賔出主人拜送於廟門外乃反

正義鄭氏康成曰拜送賔者亦拜送其長

婦人乃徹

正義鄭氏康成曰徹祝之薦及房中薦俎敖氏繼公曰言婦人乃爲徹事也其事在下

徹室中之饌

正義鄭氏康成曰有司饌之婦人徹之外內相兼禮殺敖氏繼公曰室中之饌卽攺設者也婦人徹此饌者爲其當以入於房與凡徹饌而以入於房者婦人乃得爲之不然則否室中之饋攺饌而闔牖戶自闔牖戶至此須臾之頃耳然則攺饌之不爲厭神益可見矣

右禮畢

案不賔尸之禮亦分三節主人酳屍屍酢主人主人獻祝獻佐食此一節也主婦獻屍屍酢主婦主婦獻祝獻佐食二節也賔長獻屍爵止屍作止爵屍酢賔賔獻祝獻佐食致爵於主人致爵於主婦酢於主人三節也又案士大夫常祭之外當有殤與無後之祭喪服小記云殤與無後者從祖祔食若不祭曾祖則諸父之無後者於何祔之此亦可見士𨿽一廟或二廟而所祭不止於祖禰大夫三廟而所祭必及於髙曾也鄭注云共其牲物而宗子主其禮焉然則殤與無後之祭其別日與曾子問謂宗子殤其吉祭特牲不舉肺無肵俎無酒不告利成是謂陰厭注云是宗子殤祭之於奧之禮脫於祭祖禰時祔之則奧旣爲祖禰之所棲不得又爲殤之所棲且同有牲俎難於陳設也若謂祭畢更行厭祭則自質明以至晏朝亦云勞矣尙堪再舉乎以此推之則宜於祭後之次日舉殤與無後之祭而所謂祔者第於其昭穆相當之廟祭之卽謂之祔耳非必同時也曾子問又云凡殤與無後者祭於宗子之家當室之白尊於東房是謂陽厭意其宗子殤與凡殤並有者並祭之一設於奧爲陰一設於屋漏爲陽如日間之頃乃徹之與攝主不厭祭則無此矣無酒者爲陰厭又見特牲少牢之初有酒者之非陰厭也尊於東房者爲陽厭又見特牲與大夫不賔尸之末納一尊於室中者之非陽厭也

欽定儀禮義疏卷四十﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷四十一【禮器圖一】

案覲禮加方明於壇上方明者木也方四尺設六色東方靑南方赤西方白北方黒上下黃設六玉上圭下璧南方璋西方琥北方璜東方圭鄭注六色象其神六玉以禮之上宜以蒼璧下宜以黃琮而不以者上下之神非天地之至貴也設玉者刻其木而著之賈疏大宗伯以蒼璧禮天黃琮禮地今於四方還依宗伯惟上不用蒼璧下不用黃琮者乃非天地之貴而日月之神典瑞圭璧以祀日月故用圭璧也聶氏崇義曰必知刻木著之者以其非置於坐以禮神於上下猶南北刻木安中央爲順餘四玉刻木著於四方亦順故知義然也舊圖云方明者四方神明之象用槐爲之

案朝覲之禮行於廟朝防同之禮行於國外覲禮云諸侯覲於天子爲宮方三百步四門壇十有二尋深四尺加方明於其上鄭注司儀爲壇三成成猶重也三重者自下差之爲三等而上有堂焉堂上方二丈四尺上等中等下等每面十二尺賈疏將合諸侯爲壇於國外以命事天子春帥諸侯拜日於東郊則爲壇於國東夏禮日於南郊則爲壇於國南秋禮山川丘陵於西郊則爲壇於國西冬禮月與四瀆於北郊則爲壇於國北旣拜禮而還加方明於壇上而祀焉四方之壇並宜在近郊之內東方八里南方七里西方九里北方六里天子帥諸侯等拜日於近郊退來就壇也案覲禮旣畢經不言階而鄭氏云前三階者以其宮四門而位尙左與明堂位相合故也經不言侯氏奠玉降拜升拜而鄭氏云公奠玉於上等侯伯奠玉於中等子男奠玉於下等升成拜皆於奠玉之處者以其致命受玉與覲於廟相類故也

案覲禮天子設斧依於戶牖之間鄭注云依如今綈素屏風也有繡斧文所以示威也斧謂之黼賈疏云爾雅牖戶之間謂之扆以屏風爲斧又置於依地孔安國顧命傳云扆屏風畫爲斧文置戶牖間是也漢時屏風以綈素爲之綈赤也素白也象古者白黑斧文也又案扆或作依言其有所依也黼作斧言其有所斷也凡朝於寢覲於廟射於郊學朝於明堂皆於戶牖之間設之考士虞禮佐食無事出戶負依南面蓋諸侯至士皆有依焉其畫與否則未之聞耳

案禮記玊藻君入門介拂闑大夫中棖與闑之間士介拂棖闑乃門中央所竪短木是中間兩扉相合處又有一直木以界之常設而不動者也棖乃門之兩旁長木所謂楔也棖闑之間是在各扉當中處一邊棖一邊闑也兩君相見時君入當棖闑之中主君在闑東賓在闑西主君上擯在君後稍近西而拂闑賓之上介在賓後稍近東而拂闑大夫之爲擯爲介者各當君後而在棖闑二者之中士之爲擯爲介者則各拂東西之棖也又案此以兩君相見時言也若平時出入則禮云士大夫出入君門由闑右蓋君出入皆由左出以東扉爲左而由其中入以西扉爲左而由其中臣出入皆由右出以西扉爲右傍闑而行在西扉之東闑之西所謂出以闑西爲右也入以東扉爲右傍闑而行在東扉之西闑之東所謂入以闑東爲右也陳氏云自外向內則以入爲左右而右常在東自內向外則以出爲左右而右常在西

案凡冕上下纁前後有旒低前一寸二分取其俛而謂之冕冕同而服異曰衮冕曰鷩冕曰毳冕曰絺冕曰冕皆因服之異而名之然冕之制𨿽同而旒玉有多少等降亦不同焉如衮冕十二旒天子每旒十二玉諸侯每旒九玉之類是也冕制廣八寸長尺六寸以三十升布爲之上爲延下朱爲裏約之以武設之以紐貫之以笄固之以紘旒玉采就每玊相去一寸使不相並此冕之大略也

案覲禮天子衮冕負斧依鄭注衮衣者裨之上也天子六服大裘爲上其餘爲裨以此例推之上公衮冕爲上其餘爲裨侯伯鷩冕爲上其餘爲裨衮衣繢之繡之爲十二章其龍天子有升龍有降龍衣此衣而冠冕南鄕而立以俟諸侯十二章者一曰日二曰月三曰星四曰龍五曰山六曰華防六者繪之於衣七曰宗彛八曰藻九曰火十曰粉米十一曰黼十二曰黻六者繡之於裳也又案周禮司服云公之服自

衮冕而下則衮冕者公與天子同之然公衮有降龍無升龍天子衮用升龍天子十二章公九章此其所以別也凡方伯及王之子弟出封皆得服之朝王助祭焉至天子及公侯以下五冕之數同而旒玉之數不同如天子之衮冕每旒十二玉用玉二百八十八而上公衮冕每旒九玉則前後共用玉一百六十二也古人之別嫌明微如此或又謂周登日月星於旂而服止九章抑知周制尙文豈於大祭祀之服而文有未備者況上公與天子章數無別又非周制服物等殺之義乎

﹤經部﹐禮類﹐儀禮之屬﹐欽定儀禮義疏﹐卷四十一禮器圖一﹥﹤經部﹐禮類﹐儀禮之屬﹐欽定儀禮義疏﹐卷四十一禮器圖一﹥

案覲禮侯氏裨冕鄭注禆冕者衣禆衣而冠冕也禆之爲言埤也天子六服大裘爲上其餘爲禆以事尊卑服之而諸侯亦服焉上公衮無升龍侯伯鷩子男毳孤絺卿大夫此皆司服所掌也其制則公之衮九旒九玉侯伯之鷩七旒七玉子男之毳五旒五玉孤之絺四旒四玉卿大夫之三旒三玉也蓋與天子衮以下之五冕名𨿽同而旒玉之數則異也

﹤經部﹐禮類﹐儀禮之屬﹐欽定儀禮義疏﹐卷四十一禮器圖一﹥

案儀禮士冠禮緇布冠缺項靑組纓屬於缺緇纚廣終幅長六尺記曰始冠緇布之冠也冠畢卽不復著所謂冠而敝之也惟庶人則終著之詩雲臺笠緇撮是也鄭氏康成曰缺讀如有頍者弁之頍緇布冠無筓者著頍圍髮際結項中隅爲四綴以固冠項中有亦由固頍爲之屬猶著也無筓者纓而結其絳也案後經文云右手執項則此項乃冠之項因項而得名也云缺項者蓋以此結補項間之缺耳鄭乃攺缺爲頍夫頍乃著弁之貌豈得爲首服之名乎是說也姑存備考至緇布冠之狀聶氏崇義陳氏祥道與舊圖俱有異同學禮者言人人殊各意爲圖今皆不敢妄采惟取聶氏本內所載舊圖圖之云

案士冠禮有冠鄭氏注云冠委貌也周官司服有冠弁服注又云委貌也聶氏崇義述舊圖謂夏曰母追殷曰章甫周曰委貌後代轉以巧意攺新而易其名耳然則委貌也章甫也母追也冠弁也並用緇布爲之故皆可以冠名之其制有梁有武有纓有緌有純有縮縫有橫縫有襞積或五或七大抵吉冠左辟喪冠右辟吉冠內畢喪冠外畢吉冠圜喪冠厭吉冠喪冠素吉冠不條屬喪冠條屬吉冠緌喪冠不緌吉冠緣喪冠不緣居冠屬武非居冠不屬武此其大略也諸冠制舊圖棼如今惟采其近是者存之於左以備考

﹤經部﹐禮類﹐儀禮之屬﹐欽定儀禮義疏﹐卷四十一禮器圖一﹥

案士冠禮次加以皮弁三加以爵弁皮弁服素積緇帶素韠爵弁服纁裳純衣緇帶韎鞈蓋以白鹿皮爲冠以素爲裳而辟蹙其要中者皮弁也爲冕之次其色赤而微黒如爵頭然者爵弁也聘禮君使卿韋弁歸饔餼五牢韋弁兵服也或曰周禮有韋弁無爵弁書與戴記有爵弁無韋弁劉熙釋名亦云以爵韋爲之曰韋弁則爵弁疑卽韋弁也但三王共皮弁素積自天子至士皆用之爵弁爲士之祭服而天子諸侯大夫亦皆服之韋弁則爲軍容之盛以韎韋爲之其用有不同矣又鄭氏謂爵弁之制如冕但無繅旒爲異陳氏祥道以爲古文弁象形則其制上鋭若合手然非如冕也陳氏之說信也

案士冠禮云端裳黃裳雜裳緇帶爵韠注云此暮夕於朝之服賈疏云謂向暮之時夕君之服也端卽朝服不曰朝服而曰端者就色而取其正也上云主人冠朝服下惟云端不言冠者冠者三加冠始緇布次皮弁次爵弁不言冠故不言也諸侯之士有三等之裳上士裳中士黃裳下士雜裳前後黃天色黃地色用黃者以前陽後陰也張鎰圖雲天子齊衣冠裳諸侯朱裳卿大

夫素裳大夫以上朝夕服之惟士夕服之夕者若今晡上視事耳又案端乃朝服之衣易其裳者正服方領殊衣裳裳十二幅端素端色殊而制一也

案士冠禮云將冠者采衣紒注云采衣未冠者所服玉藻曰童子之節也緇布衣錦緣錦紳並紐錦束髮皆朱錦也紒結髮也賈疏云將冠者卽童子二十者也童子旣不帛襦袴不裘裳故以錦爲緇布衣緣飾又以錦爲紳及紐故云錦紳幷紐也紐長與紳齊又以錦爲之束髮總此釋紒謂結髮也詩云總角之丱是也皆用朱錦者以童子尙華示將成人有文徳故皆用錦且示父母存冠衣不純素之義也居士錦帶童子縞帶此云錦紳則帶縞而紳錦也

案此師姆母所著之衣也士昏禮云姆纚笄在其右注云纚韜髮纚也纚廣終幅長六尺宵讀爲素衣朱綃之綃魯詩以綃爲綺屬姆亦衣【卽褖衣也】以綃爲領因以爲名且相別耳士昏禮又云女次純衣纁袇立於房中南面注純衣絲衣也此衣亦色袇緣也以纁緣其絲衣象陰气上任於陽也又特牲禮主婦纚筓宵衣宵衣以綃爲之卽褖衣也褖衣黑色少牢禮主婦髲鬄衣侈袂亦卽此衣大夫妻與士妻助祭

皆服之但大夫妻首服用次不纚笄且侈其袂耳

案巾以拭物朱子小學圖女人中蒼艾色亦曰紛帨陳氏祥道曰以巾言之謂之紛與帉同義以拭物言之謂之帨與捝同義男女皆佩之櫛梳也以理髮玉藻櫛用椫櫛髮晞用象櫛椫白理木澀木也象櫛則滑矣詩其比如櫛則密可知

﹤經部﹐禮類﹐儀禮之屬﹐欽定儀禮義疏﹐卷四十一禮器圖一﹥

案士冠禮云緇纚廣終幅長六尺注云纚一幅長六尺足以韜髮而結之又云緇組紘纁邊此謂皮弁爵弁皆有笄故設此紘也先以組一頭於左笄上系定乃繞頤下右相向上屬於笄屈系之纁邊者以緇爲中以纁爲邊側而織之也笄今之簪也長尺二寸士以骨大夫以象又案古者冠必有笄獨緇布冠無笄以經文皮弁笄爵弁笄不言緇布冠笄緇布冠有缺項靑組纓屬於缺是以不用笄也

案古聖人取諸乾坤垂衣裳以治天下則裳已與衣並作至周而裳制大備書顧命有黼裳蟻裳彤裳士冠禮爵弁服纁裳皮弁服裳黃裳雜裳士喪禮凡衰外削幅裳內削幅幅三袧注袧者謂辟兩側空中央也裳前三幅後四幅深衣裳前後十有二幅乃用布六幅斜裁之寛者居下狹者居上也士喪記明衣有前後裳不辟長及觳論語曰非帷裳必殺之殺者有殺縫而無辟積也夫非帷裳斯無辟積則朝服祭服之有辟積可知矣衰之裳三袧則吉裳不特三袧可知矣明衣裳之長及觳則凡裳不止及觳可知矣深衣裳十二幅則凡裳之幅皆前三後四可知矣鄭氏康成謂深衣連衣裳又婦人服衣裳同色夫深衣之衣裳連則凡裳之不與衣連可知矣婦人之衣裳同色則男子之裳與衣殊色可知矣玉藻曰衣正色裳間色夫衣裳之正間異色此古人貴上體賤下體之意也夫

案士冠禮主人素韠注素韠白韋韠也長三尺上廣一尺下廣二尺其頸五寸肩革帶博三寸賈疏玉藻云韠君朱大夫素士爵韋君大夫同用韋但彼是端服之韠此士用素韋爲之故注曰韋韠也又士冠禮有韎韐韎韐緼韍也士緼韍而幽衡合韋爲之染以茅搜因名焉賈疏韍之制似韠但有飾無飾爲異耳韠韐韍芾名異用同皆所以蔽膝也但韠韐無飾而韍芾有飾祭服謂之韍其他服謂之韠又明堂位云有虞氏服韍夏后氏山殷火周龍章鄭云後王彌飾天子備焉諸侯火卿大夫山士韎韋而已是士無飾則不得單名韍故一名韎韐一名緼韍也至其制之大同而小異者則玉藻所雲天子直公侯前後方大夫前方後挫角士前後正者爲有別嫌明微之意云爾

案士冠禮屨夏用葛冬用皮其色有黑有白有纁其制有繶有絇有純士相見鄕飲酒燕禮俱有取屨脫屨之文曲禮玉藻少儀俱言脫屨納屨之節蓋古人於屨以不脫者致其敬以脫者盡其歡所謂一舉足而不敢苟者如此

案禮記玉藻曰古之君子必佩玉右徵角左宮羽又曰凡帶必有佩玉惟喪否佩玉有衝牙天子佩白玉而組綬諸侯佩山玉而朱組綬大夫佩水蒼玉而純組綬世子佩瑜玉而綦組綬士佩瓀瑉而緼組綬大戴禮曰下車以佩玉爲度上有雙衡下有雙璜衝牙玭珠以納其間琚瑀以雜之陳氏祥道謂其上衡下璜中有琚瑀下有衝牙貫之以組綬納之以蠙珠而其色有白蒼赤之辧其聲有角徵宮羽之應其象有仁智禮樂忠信道徳之備或結或垂所以著屈伸之理或設或否所以適文質之儀此所以純固之徳不內遷非僻之心無自入也蓋衡以平其心璜以中其徳琚欲其有所安牙欲其有所制右徵角所以象事與民左宮羽所以象君與物趨以采齊行以肆夏所以比於樂周旋中規折旋中矩所以比於禮則佩之爲物奚適而非道也

﹤經部﹐禮類﹐儀禮之屬﹐欽定儀禮義疏﹐卷四十一禮器圖一﹥﹤經部﹐禮類﹐儀禮之屬﹐欽定儀禮義疏﹐卷四十一禮器圖一﹥

案覲禮侯氏覲天子三享皆束帛加璧周官典瑞曰瑑圭璋璧琮以覜聘玉人曰瑑圭璋八寸瑑璧琮八寸以覜聘又曰瑑琮八寸諸侯以享夫人鄭氏康成曰五等諸侯享天子用璧享後用琮其大各如其瑞二王之後享用圭璋其於諸侯亦用璧琮耳聘禮曰凡四器者惟其所寶以聘可也陳氏祥道曰此先王權於禮者也楚防啟疆云朝聘有圭享覜有璋蓋朝聘之禮嚴於享特聘之禮重於殷覜故圭璋所用如此然諸侯之臣聘後夫人以璋二王之後享王以圭則啟疆之言亦舉其大率云爾且圭璋特達璧琮有幣則圭璋貴於璧琮矣至於禮神各以所象求之璧琮不又重於圭璋乎

﹤經部﹐禮類﹐儀禮之屬﹐欽定儀禮義疏﹐卷四十一禮器圖一﹥

案王搢大圭執鎭圭繅借五采五就公執桓圭侯執信圭伯執躬圭繅皆三采三就子執谷璧男執蒲璧繅皆二采再就繅讀曰藻賈釋雲藻水艸之文故讀從之言繅有五采文所以薦玉木爲中幹用韋衣而畫之木廣袤各如其玉之大小谷璧蒲璧其繅借之形亦如之如天子鎭圭尺二寸廣三寸卽此木板亦長尺二寸廣三寸與玉同然後用韋衣之乃於韋上畫之餘仿此一采爲一帀五采則五帀一帀爲一就就成也是采一色者也又案聘禮記云絢組尺注云五采成文曰絢不論尊卑皆用五采組長尺以爲系無事則以束玉使不墜落有事則垂之以爲飾

案聘禮束帛加璧注帛今之璧色繒也疏案宗伯以蒼璧禮天下云牲幣各放其器之色幣卽幣帛禮天之璧用蒼色則幣帛之色亦蒼色是此束帛亦與璧色同也禮記雜記納幣一束束五兩注十个爲束貴成數兩兩者合其捲是謂五兩疏一束謂十个也兩个合爲一卷是束五兩也案四十尺爲一匹一匹爲兩謂從兩端捲至中作兩个卷子五匹則五个兩卷是一束也

案覲禮賓朝服釋幣於禰又釋幣於行上介釋幣亦如之覲禮侯氏裨冕釋幣於禰聘禮有司筵幾於廟中祝告釋幣曾子問天子諸侯將出必以幣帛皮圭告於祖禰又曰凡告必用牲幣反亦如之周禮大祝大師宜於社造於祖大防同造於廟宜於社過大山川用事焉反行釋奠鄭氏注云凡吿必用牲幣陳氏祥道曰吿有特用幣者有兼用牲幣者聘禮釋幣於廟故舉幣而埋之侯氏釋幣於行主故舉幣而藏之也﹤經部﹐禮類﹐儀禮之屬﹐欽定儀禮義疏﹐卷四十一禮器圖一﹥案曲禮曰飾羔鴈者以繢士相見禮於雉左頭奉之於鴈飾之以布維之以索如執雉蓋執禽者必左首雉必左首而無飾維鴈有飾維而亦左首士昏禮不用雉而用鴈以贄不用死物且攝盛也壻見外舅贄用雉有子道也陳氏祥道曰壻之親迎稱賓則贄以鴈三月然後稱壻故贄以雉

欽定儀禮義疏卷四十一﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷四十二【禮器圖二】

案儀禮喪服傳曰尊者尊統上卑者尊統下大宗者尊之統也大宗者收族者也不可以絕故族人以支子後大宗也適子不得後大宗喪服丈夫婦人爲宗子宗子之母妻齊衰三月傳曰尊祖也尊祖故敬宗敬宗者尊祖之義也喪服小記曰別子爲祖繼別爲宗繼禰者爲小宗有五世而遷之宗宗其繼髙祖者也是故祖遷於上宗易於下尊祖故敬宗敬宗所以尊祖禰也大傳曰別子爲祖繼別爲宗繼禰者爲小宗有百世不遷之宗有五世則遷之宗百世不遷者別子之後也宗其繼別子者百世不遷者也宗其繼髙祖者五世則遷者也有小宗而無大宗者有大宗而無小宗者有無宗亦莫之宗者公子是也聶氏崇義曰別子爲祖謂諸侯適子之弟別於正適故稱別子爲祖者謂此別子子孫爲卿大夫者立此別子爲始祖也繼別爲大宗謂別子之世長子恆繼別子與族人爲百世不遷之大宗也繼禰者爲小宗禰謂別子之庶子其庶子所生長子繼此庶子與兄弟爲小宗故云繼禰爲小宗謂之小宗者以五世則遷比大宗爲小也所謂有五世則遷之宗其繼髙祖者也繼髙祖者其實是繼髙祖者之子以繼髙祖者之身未滿五世猶爲宗也又案公子不得禰先君故爲別子而繼別者族人宗之爲大宗逺至絕屬猶爲之服齊衰三月母妻亦然庶子不得祭祖故諸兄弟宗之爲小宗以其服服之大宗逺祖之正體小宗髙祖之正體也別子有三一是諸侯適子之弟別於適長二是異姓公子來自他國別於本國不來者三是庶姓崛起是邦爲卿大夫別於不仕者皆稱別子此別子爲後世之始祖族人百世宗之而不遷故爲大宗大宗一而已小宗則一人之身而所宗凡四事親兄弟之適是繼禰小宗也事同堂兄弟之適是繼祖小宗也事再從兄弟之適是繼曾祖小宗也事三從兄弟之適是繼髙祖小宗也小宗有此四者而小記獨云繼禰者初皆繼禰爲始故據始而言之也夫先王立宗法而吉凶相及緩急相扶尊卑有紀親疎有倫然後一族如一家一家如一人此禮俗所以成而民風所由厚也

案司幾筵五幾詳已覲禮天子設斧依於戶牖之間左右幾聘禮宰夫奉兩端以進公於序端受宰幾攝之以授賓賓進訝受有司徹主人降受宰幾二手橫執以授屍屍二手橫於手間則行禮之際必授幾矣王左右皆有幾優至尊也諸侯而下或設之左或設之右祭祀陰事也故右之筵國賔陽事也故左之且吉事變幾尙文而幾必變也凶事仍幾尙質而幾常仍也大抵生人幾在左鬼神幾在右其授之受之有節其操之辟之有儀阮氏圖云幾長五尺髙尺二寸廣二尺兩端赤中央黑漆馬融則雲長三尺未知孰是又案几不特施於行禮也燕居亦有之士喪禮所謂燕幾是也不特施於燕居也軍役亦有之周禮甸役右漆幾春秋傳知伯怒投之以幾是也

案周禮司幾筵王朝覲大祭祀封國命諸侯及昨席皆莞筵【蒲筵】紛純加繅席【削蒲蒻展之編以五采】畫純加次席【桃枝席有次列成文】黼純凡三重諸侯祭祀蒲筵繢純【對方色】加莞席紛純昨席筵國賓莞筵紛純加繅席畫純皆二重王甸役則熊席喪事則葦席其柏【注作槨】席用萑黼純【萑細於葦】諸侯則紛純儀禮鄕飲鄕射皆蒲筵緇布純燕禮注賓席準鄕飲君席準諸侯昨席卿席如賓而重大射賓有加席公食大夫記賓席亦準鄕飲而特言常【丈六尺】又加萑席尋【八尺】帛純上大夫蒲筵加萑席純如下大夫注謂孤爲賓如司幾筵國賓席士虞禮有葦席厞亦用席禮器有越席【蒲席】郊特牲有蒲越槁鞂【疏云今禮槁鞂祭天蒲越祭地】玉藻有蒯席【菲艸席】要之席緣必華於席以飾必尙文也加席上席必華於下席上尊也故禮書云席莫貴於次席而次席黼純則斷割之義惟王所獨是也又席有上下公食大夫疏所謂織之自有首尾可謂織記是也又曲禮注云常席四人賓席一人席之大槪如此其用之有單有重有加皆於分之尊卑辧之然司幾筵王有莞繅次蒲熊五席而所設止有莞繅次三重諸侯所設亦各二重而郊特牲乃雲天子之席五重諸侯三重彼此互異故賈疏以郊特牲爲大祫之席也然據郊特牲又言大饗君席三重則不止於祫矣大夫再重故鄕飲鄕射遵者及燕禮大射卿皆重其燕禮大夫不重者大夫之席繼賓賓席不重故大夫亦不重也公食聘賓其重宜矣其大夫不重爲賓降也而君亦有爲聘賓降者郊特牲所謂三獻之介君專席而酢焉是也又禮器云鬼神之祭單席故司幾筵葦席士虞禮室中之席皆不言加其蒲越藳鞂亦不加可知余居恆坐席亦不加賓至則加故曲禮曰客徹重席又據鄭注云鋪陳曰筵借之曰席賈疏曰初在地一重謂之筵重在上者謂之席故諸經加席爲席也然士冠禮單席亦曰布席是對文則筵席別散文則通也又據禮器孔疏謂儀禮一種席皆稱重故燕禮注云重席重蒲筵所以鄕射大夫辭加席亦是一種席稱加者以上云公三重大夫再重故變云加是可知重與加之分非定論也孔又云席有兩則稱兩重席有一則稱一重席一重席之說於經無考又據公食記云蒲筵常加萑席尋則加席視下席爲窄蓋以明著其爲加耳禮書云筵席之制短不過防長不過常中者不過九尺【考工記匠人度九尺之筵是也】純緣之制上不過黼下不過緇布是矣

案鄕射禮記蒲筵用緇布純公食大夫禮記云蒲筵常注云丈六尺曰常司幾筵有莞繅次三席皆有純舊圖云士蒲筵長七尺廣三尺三寸無純案司幾筵有筵有席疏云敷席之法初在地一重謂之筵重在上者謂之席又鄭氏云敷陳曰筵借之曰席古者下筵上席惟大朝覲大饗射封國命諸侯及祀先王昨席得於筵之上施重席莞筵加繅席次席諸侯祭祀及筵國賓皆一筵一席莞筵加繅席甸役喪紀則不復設筵但設席而已劉氏敞曰儀禮中又有所謂薦有純曰筵無純曰薦筵如今蒲薦之屬席如今簟縟之屬重席以定上下之分非士禮所可當已

案士冠禮筮者執筮抽上韇兼執之士喪禮筮者東面抽上韇兼執之少牢史左執筮右抽上韇東面受命於主人西面於門西抽下韇左執筮右兼執韇以擊筮乃釋韇立筮吉則史韇蓍注云韇藏蓍之器疏云韇有二用皮爲之一從上向下韜之一從下向上韜之又案注家謂士蓍三尺大夫五尺諸侯七尺天子九尺則韇之長短殆稱其蓍之度而爲之歟至士冠士喪筮有韇而特牲不言韇少牢言上下韇而士喪不言下韇互備之文也

案士冠禮卒簭書卦執以示主人少牢饋食卒筮乃書卦於木注云書卦者簭人以方寫所得卦疏云言所簭六爻俱了卦體得成乃以方版畫卦體示主人也案木卽卦版版卽畫地記爻之地疏家謂以木畫版誤矣

案周禮龜人取龜用秋時攻龜用春時上春釁龜祭祀先卜其卜春灼後左夏灼前左秋灼前右冬灼後右燋者存火之炬當灼龜之時用然楚焞也疏音雀者取莊子爝火之義熒熒然不絕也周禮菙氏掌供燋契楚焞者用楚爲之楚荊也當灼龜時以荊之焞契拄燋火之炬吹之其契旣然乃授卜者灼龜開兆也案燋炬也契灼龜之木也契謂之焌亦謂之楚焞楚其材也焞其體也契其用也焌與焞與契其名異而其實一也占龜之法體有吉凶色有善惡墨有大小拆有防明雨霽蒙驛克其兆各別惜其全書不傳耳

﹤經部﹐禮類﹐儀禮之屬﹐欽定儀禮義疏﹐卷四十二禮器圖二﹥

案士冠禮昏禮鄕飲酒鄕射大射燕禮特牲少牢皆稱設洗大射燕禮少牢皆稱設罍水注云洗者承盥洗者棄水之器也洗罍水器疏云洗謂盥手洗爵之時恐水穢地以洗承盥水而棄之也凡罍洗及酌水之枓同時而設今儀禮士冠士昏鄕飲酒鄕射特牲皆直言水不言罍燕禮大射𨿽言罍水並不言枓惟少牢司宮設罍水於洗東有枓注云凡設水用罍沃盥用枓禮在此見罍洗枓三器惟少牢禮俱有之餘文不具之意也舊圖云洗髙三尺口徑一尺五寸足徑三尺中身小疏士以鐵大夫以銅諸侯白金飾天子黃金飾洗罍受一斛口徑一尺脰髙五寸侈旁一寸中身鋭下漆赤中又案儀禮凡臣下設洗則就洗屍與君則設洗而不就洗則洗之用有差等也罍則注疏云尊卑皆用金罍及其大小皆異或亦據漢制言之與至其設洗之防多在東階獨士虞禮設於西階所謂吉凶異用也﹤經部﹐禮類﹐儀禮之屬﹐欽定儀禮義疏﹐卷四十二禮器圖二﹥

案易曰鼎象也考工記曰六分其金而錫居一謂之鐘鼎之齊是鼎之器於象爲備鼎之齊於金爲多下有足上有耳有冪以覆之有扄以貫之詩稱鼐鼎及鼒爾雅曰鼎絕大者謂之鼐圜弇上者謂之鼒附耳外謂之釴欵足謂之鬲士虞禮有上鼎中鼎下鼎有司徹司馬舉羊鼎司士舉豕鼎魚鼎則鼎之體有大小侈肆之別而其用有牛羊豕魚之異天子諸侯有牛鼎大夫有羊鼎士豕鼎魚鼎而已上得兼下下不得兼上則鼐鼎特王有之也聘禮飱饔之鼎陳鼎也王日一舉之鼎食鼎也少牢特牲之鼎庸禮也喪禮旣夕之鼎斯須禮也舊圖天子之鼎飾以黃金諸侯飾以白金容一斛大夫羊鼎飾以銅容五鬥士豕鼎飾以鐵容三斗而牛羊豕鼎各狀其首於足上若然魚鼎臘鼎豈皆狀以魚臘乎所謂飾以金與銅鐵而容一斛與五鬥三斗者蓋以後世之鼎言之耳士喪禮虞禮特牲禮陳鼎有西面北面東面之文則鼎固有其面而其詳不可考矣

﹤經部﹐禮類﹐儀禮之屬﹐欽定儀禮義疏﹐卷四十二禮器圖二﹥

案儀禮公食大夫有四鉶少牢有兩鉶皆有扱鉶之柶舊圖云鉶受一斗兩耳三足有蓋士以鐵大夫以銅諸侯以白金飾天子以黃金飾其柶用木爲之柶長尺防博三寸曲柄長六寸鉶者所以和菜羮者也鉶具五味其芼則藿苦薇也其臭則膷臐膮也自羮言之曰鉶羮自器言之曰鉶鼎以其在正鼎之後曰陪鼎以其入庶羞言之曰羞鼎其實一也又案公食大夫禮設四鉶而扱上鉶辯擩之止有一柶少牢羞兩鉶皆有柶屍扱以柶祭羊鉶豕鉶者公食大夫以優賔故止用一柶少牢以祭神故各有柶以奉屍也

﹤經部﹐禮類﹐儀禮之屬﹐欽定儀禮義疏﹐卷四十二禮器圖二﹥

案儀禮用俎者多矣大抵爲盛牲體及魚肉而設也牲體在鼎曰脀在俎曰載魚載則縮肉載則衡此其用也虞夏商周俎各不同見明堂位而周則名房俎鄭注房謂足下跗上下兩間有似於房疏云俎頭各有兩足足下各別爲跗足間橫下二跗似堂之東西兩頭各有房也少牢言俎距卽此橫距也舊圖云髙二尺四寸廣尺二寸又案鼎俎貴奇故少牢五鼎五俎特牲三鼎三俎而肵俎非正俎玉藻亦云諸侯日食三俎朔月五俎則俎之尙奇明矣然有司徹獨有六俎者蓋列而陳之則貴奇散而用之則𨿽偶可也

案考工記防氏爲鬴容六斗四升晏子謂四升爲豆四豆爲區四區爲釜然則鬴卽釜也少牢饔人陳三鼎在羊鑊之西二鼎在豕鑊之西說文云江淮間爲釜曰錡又曰鑊則釜也鑊也皆烹餁之器也然詩以錡釜湘菜以釜鬵烹魚周禮儀禮以鑊烹牲則鑊又大於釜矣

﹤經部﹐禮類﹐儀禮之屬﹐欽定儀禮義疏﹐卷四十二禮器圖二﹥

案雜記曰朼以桑長三尺注云朼所以載牲體者也喪祭用桑吉祭用棘儀禮有司徹云雍人合執二俎陳於羊俎西覆二疏匕於其上又云司馬在羊鼎之東二手執挑匕柄以挹湇注於疏匕注云疏匕匕柄有刻飾挑讀如或舂或抌之抌今詩抌作揄疏云疏匕是疏通刻之若疏屏之類挑長柄可以抒物於器中者鄭注意以疏匕挑匕皆有淺升舊圖云疏匕以棘爲之長二尺四寸葉長八寸博三寸柄葉通疏皆丹漆之挑匕漆柄末及淺升中皆朱柄葉長短廣狹與疏勺同

案特牲禮宗人執畢先入注云畢狀如義蓋爲形似畢星故名焉雜記云畢用桑長三尺刋其柄與末疏云主人舉肉之時以畢助主人舉肉也用桑者亦謂喪祭也吉時亦用棘末謂畢義末頭亦刋削之也又案特牲用畢注謂臨匕載備失脫也大射司馬以弓爲畢注云畢所以教助執者則畢殆又爲指教之用歟

﹤經部﹐禮類﹐儀禮之屬﹐欽定儀禮義疏﹐卷四十二禮器圖二﹥

案舊圖云疏勺長三尺四寸受一升漆赤中丹柄端聶氏崇義謂疏勺當如疏朼通疏刻畫雲气以飾其柄洗勺者士冠禮雲實勺觶注云勺尊升所以防酒疏引少牢禮罍枓與此勺爲一物但彼枓所以防水此勺所以防酒耳舊圖云勺五升口徑六寸曲中博三寸長三寸柄長二尺四寸漆赤中柄末亦丹

﹤經部﹐禮類﹐儀禮之屬﹐欽定儀禮義疏﹐卷四十二禮器圖二﹥

案鄕射記薦脯用籩醢以豆注云脯用籩籩宜幹物醢以豆豆宜濡物是也籩受四升盛棗栗桃梅菱芡脯修膴鮑糗餌之屬以竹爲之口有縢緣有巾豆亦受四升盛昌本脾析豚拍之韲醓羸鴈之醢韭菁芹筍之菹麋臡鹿臡之屬以木爲之有蓋籩巾用綌被纁裏圜一幅豆蓋取稱之又案少牢饋食有瓦豆則宗廟中有瓦豆矣生民詩言於豆於豋則祀天時有木豆矣古人之以質爲敬如此

﹤經部﹐禮類﹐儀禮之屬﹐欽定儀禮義疏﹐卷四十二禮器圖二﹥

案舊圖外方內圓曰簠足髙四寸挫其角漆赤中內方外圓曰簋足髙二寸漆赤中正義謂方曰簠圓曰簋皆據外形言之耳聶氏崇義云考工記旊人爲簋受一斗二升髙一尺厚半寸唇寸𨿽不言簠以簋是相將之器則簠亦應制在旊人亦有蓋疏云據祭天地之神尙質器用陶匏故郊特牲云器用陶匏以象天地之性也若祭宗廟則皆用木爲之陳氏祥道亦謂外神用瓦器宗廟當用木云簠盛稻粱簋盛黍稷故其體之尺寸及其蓋之形制俱略同也

案禮記明堂位云有虞氏之兩惇內則云惇牟巵匜非餕莫敢用周禮玉府共玉惇儀禮士昏禮設四惇特牲禮設兩惇少牢禮有金惇士喪禮有廢惇瓦惇蓋虞氏之惇無飾後世飾以金玉其制有會有足故士喪禮云啟防面足惟廢惇則無飾無足耳

案豋儀禮公食大夫士虞特牲有司徹俱作鐙注疏皆云瓦豆謂之鐙蓋食用之飲不用也爾雅瓦豆謂之豋大雅生民篇曰於豆於豋毛傳云木曰豆瓦曰豋豋盛太羮以其盛湇故有蓋周禮考工記旊人爲瓦豆實四升髙一尺空徑二寸厚半寸蓋豆之隨材而殊其名其制則大小無異也

﹤經部﹐禮類﹐儀禮之屬﹐欽定儀禮義疏﹐卷四十二禮器圖二﹥

案公食大夫禮小臣具槃匜士虞禮匜水錯於槃中特牲饋食屍盥匜水實於槃中少牢小祝設槃匜蓋君與屍尊不就洗故設槃匜則匜之用猶罍水也槃之用猶洗也故槃爲承盥洗者棄水之器匜爲盥手澆水之器舊圖云槃口徑二尺二寸受二斗漆赤中底徑八寸深二寸足髙二寸下徑一尺匜受一斗口徑八寸深四寸五分底徑六寸有流長三寸口徑一寸漆赤中諸侯以象飾天子以黃金飾皆畫赤雲气云

案林氏希逸曰甑與甗同但其底不爲隔子路而爲七空甑容受如盆厚半寸唇寸七穿有底爾雅防謂之鬵

案壺尊皆無耳禮記亦不言耳舊圖有無耳者亦有有耳者意古制無耳有耳則系後人所增圖不加耳以從古也又經言其所容止鬥五升而注乃以二斗釋之其異同之處疏說亦不甚楚楚據朱子云經之所言者圓壺之實數注乃借方體言之算法所謂虛加之數也若據方體所加虛數爲實數遂定爲圓壺腹徑九寸而圍二尺七寸則爲失之是當就此方形規而圓之去其四角虛加之數四分之一則二斗之量積實三百二十四寸者【以方者言】但爲二百四十三寸每髙一寸爲廣六十四寸八分者【亦以方言】但爲四十八寸六分則壺之髙𨿽不減於五寸其廣𨿽不減於八寸五釐而其外圍則僅爲二尺四寸一分五釐所受僅爲斗五升如經之云無不合矣其說甚明故以正之

﹤經部﹐禮類﹐儀禮之屬﹐欽定儀禮義疏﹐卷四十二禮器圖二﹥

案燕禮大射皆云卿大夫方壺士旅食圜壺注云尊方壺爲卿大夫士也臣道直方故設此尊旅眾也士眾食未得正祿所謂庶人在官者用圓壺變於卿大夫士也又案圜象天爲君道方象地爲臣道卿大夫方壺以其近尊而屈也旅士圜壺以其逺尊而伸也此列器者之權衡也至方圜之制陳氏祥道謂方壺而圓其腹圓壺而方其腹則名實不稱故陳氏圖方者方之圓者圓之然考何休注公羊傳國子執壺漿云壺禮器腹方口圓曰壺反之曰方壺是方壺圓腹圓壺方腹之制舊矣仍依舊圖爲是

案士昏禮合巹謂破匏爲之卽匏爵也郊特牲云器用陶匏以象天地之性也疏云觀天下之物無可以稱其徳者故祭天無圭瓚酌郁之禮酌用匏爵而已聶氏崇義謂徧檢三禮經注及孔賈疏開元禮惟言破匏用匏片爲爵不見有漆飾之文蓋匏與陶器皆非人功所爲故貴全素自然以存天地之性也

﹤經部﹐禮類﹐儀禮之屬﹐欽定儀禮義疏﹐卷四十二禮器圖二﹥

案儀禮燕禮大射士虞特牲有司徹等篇皆有爵而士虞禮則言主人獻屍以廢爵主婦以足爵賓長以繶爵爵聶氏崇義謂刻木爲之漆赤中爵盡也足也足爵注云爵有足者疏云以服輕故爵有足爲飾也繶爵注云口足之間有篆飾考朱子紹興禮器圖亦據考工記爵受一升髙八寸二分深三寸三分闊二寸九分則足爵繶爵可推矣又案爵出自梓人梓人攻木者也則爵其誠刻木歟廢爵無足而已故不圖足爵有足而無篆繶爵止篆口足之間以虞禮未純吉也然則吉禮之爵其全篆歟至爵之身則當圓其體而或刻爵於其間或設兩柱及流於其上聶氏崇義謂漢書律曆志說斛之制口足皆圓有兩耳而其狀似爵今見祭器內有刻木爲雀形腹下別以鐵作腳距立在方板者失之是聶氏亦主圓其體也乃聶氏圖仍作爵形鐵距立方板上者不亦自背其說乎今特正之﹤經部﹐禮類﹐儀禮之屬﹐欽定儀禮義疏﹐卷四十二禮器圖二﹥﹤經部﹐禮類﹐儀禮之屬﹐欽定儀禮義疏﹐卷四十二禮器圖二﹥﹤經部﹐禮類﹐儀禮之屬﹐欽定儀禮義疏﹐卷四十二禮器圖二﹥

案儀禮所載酒器有觚有觶有角有散有丰是數者考其形則體圜足方諸器略同惟觶無耳而觚與角散則皆有耳丰則似豆而卑考其所容則二升曰觚三升曰觶四升曰角五升曰散而口徑腹底各相稱也惟丰則未之聞耳考其所用則獻酬皆用觚而尊者舉觶卑者舉角賤者舉散承爵則用丰也考其總稱則皆可名之曰爵而其實則皆曰觴也獨觥則儀禮所載甚少故特牲云二觚二爵四觶一角一散而獨不及觥則觥之所用正禮所無不在五爵之例矣然考之七月詩言稱彼兕觥春秋傳衛侯饗苦成叔而寧惠子歌兕觥其觩則饗有觥也鄭人燕趙孟穆叔子皮舉兕爵是燕有觥也閭胥掌比觥是鄕飲有觥也絲衣言兕觥是賓屍有觥也其質用兕其容七升其用主罰陳氏祥道謂燕禮鄕飲酒大夫之饗皆有旅酬無算爵於是時也用觥其或然與又案諸器名𨿽不同而聖人制器尙象之意則總敎人節飲而已疏云觚者寡也飲當寡也觶者適也飲當自適也角者觸也觸罪過也散者訕也飲不節爲人訕也丰者卑而承爵以示謙也許愼云觥罰有過一飲而盡七升爲過多也此聖人制器之意一覽斯器已不啻立之監而佐之史矣

案大東之詩曰維北有斗不可以挹酒漿又曰維北有斗西柄之揭行葦曰酒醴維醹酌以大斗蓋斗亦謂之勺勺非斗也勺挹於樽彜而注諸爵瓚斗挹於大器而注諸尊彜舊圖尊受五斗斗實五升勺柄長二尺四寸斗柄長三尺蓋其所傳者尙矣

﹤經部﹐禮類﹐儀禮之屬﹐欽定儀禮義疏﹐卷四十二禮器圖二﹥

案士冠禮昏禮鄕射禮皆有禁旣夕禮有棜特牲饋食有棜有禁注云棜之制如今木轝上有四周下無足優尊者若不爲之戒也舊圖云陳饌棜長七尺廣二尺四寸深尺五寸禁長四尺廣二尺四寸足髙三寸禁者酒戒也俱畫靑雲气禮器曰天子諸侯之尊廢禁大夫士棜禁玉藻大夫側尊用棜士側尊用禁蓋天子諸侯之禁無足而卑大夫之棜士之禁有足而髙無足謂之廢禁猶儀禮所謂廢惇廢爵也大夫

之棜亦謂之斯禁士之禁亦謂之棜蓋禁棜同制惟有足無足爲異耳棜與陳饌棜同制但其長短淺深有異耳

案特牲籩巾以綌纁裏士昏醯醬二豆菹醢四豆兼巾之士喪籩豆用布巾有司徹簠有蓋冪然則冪巾不特施於尊彜凡簠簋籩豆皆有之也冪人凡王巾皆黼則諸侯大夫士之巾不畫黼矣

案士冠禮云爵弁皮弁緇布冠各一匴執以待於西坫南注云匴竹器名今之冠箱也聶氏崇義謂舊圖南圓梁正攺爲方云

案士冠禮注云隋方曰篋謂方而殺其角也又經云同篋鄭以緇布冠已下凡六物同篋故賈釋云緇布冠屬於頍共爲一物緇纚長六尺二物也皮弁筓三物也爵弁筓四物也其緇組紘纁邊皮弁爵弁各有一則爲二物通四爲六物也冠禮曰櫛實於簞士虞特牲少牢皆有簞注云簞笥也禮記注云圓曰簞方曰笥則笥與簞方圓有異此注謂簞笥共爲一物者鄭舉其類言之也

案儀禮諸篇多言篚篚皆有實是篚者所以盛物之器也篚有上篚下篚之不同而其形則同也實於篚者有若爵若膳若幣若食之不一而其制則一也舊圖云篚以竹爲之長三尺廣一尺深六寸足髙三寸有蓋

案聘禮米百筥筥半斛主君致饔餼於賓與介皆以筥盛米采蘋詩傳曰圓曰筥受半斛又聘禮夫人使下大夫以二竹簋方被纁裏有蓋注云竹簋方器名以竹爲之狀如簋而方疏云凡簋皆用木而圓受斗二升此用竹而方受亦斗二升此乃諸侯夫人勞聘卿大夫有竹簋以盛棗執之以進也

案士昏禮質明贊見婦於舅姑婦執笲棗栗自門入升自西階進拜奠於舅席又降階受笲腶修升進北面拜奠於姑席下記云笲緇被纁裏注云被表也笲有表者婦見舅姑以飾爲敬賈云笲竹器而衣者以字從竹故知是竹器也其形蓋如今之筥籚矣【漢時有筥籚】但漢法去今逺其狀無以知之或見圖中如筥狀其口微弇而稍淺今取以爲法笲音煩又舊圖讀如皮弁之弁以繒衣之容一斗

案昏禮記云笲緇被纁裏加於橋注云橋所以庪笲其制未聞舊圖云讀如橋舉之橋以木爲之似今之步案髙五尺下跗午貫舉笲處亦午爲之此則漢法也旣周制無聞合依漢用

欽定儀禮義疏卷四十二﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷四十三【禮器圖三】

案考工記曰鳬氏爲鐘兩欒謂之銑銑間謂之於於上謂之鼓鼓上謂之鉦鉦上謂之舞舞上謂之甬甬上謂之衡鐘縣謂之旋旋虫謂之幹鐘帶謂之篆篆間謂之枚枚謂之景於上之攠謂之隧聶氏崇義曰律曆志云以律各倍半而爲鐘黃鐘管長九寸其爲鐘也髙二尺二寸半厚八分兩欒之間徑一尺四寸十六分分之十鉦之下帶橫徑一尺一寸二分十六分分之八鼓間方八寸四分十六分分之六舞間方舞之四橫徑八寸四分十六分分之六舞廣徑五寸六分十六分分之四鐘乳謂之枚亦謂之景一物而三名俠鼓與舞皆在帶篆之間每處有九甬長五寸六分余博三寸厚一寸六分余衡長二寸八分余博一寸八分厚與甬同其甬衡共長八寸四分十六分分之六又梓人職云厚唇弇口出目短耳大胸燿後大體短脰若是者謂之臝屬恆有力而不能走其聲大而宏有力而不能走則於任重宜聲大而宏則於鐘宜若是者以爲鐘虡是故擊其所縣而由其虡鳴案制鐘之法以律計倍半而起賈公彥考工記疏曰黃鐘之律長九寸以律計倍半爲鐘倍九寸爲一尺八寸又取半得四寸半通得二尺二寸五分以爲鐘余律亦如之此制鐘之則而銑於鼓鉦之屬由此可得也又鄭明堂位注曰橫者簨飾之以鱗屬植者虡飾之以臝屬

案國語伶州鳩曰細鈞有鐘無鎛昭其大也大鈞有鎛無鐘甚大無鎛鳴其細也字書鎛鑮同蓋細必和之以大大必和之以細則鑮乃小鐘耳韋昭釋國語杜預釋左傳皆以鑮爲小鐘獨鄭氏康成則以爲如鐘而大孫炎許愼從之然儀禮大射樂人宿縣其南鑮字從薄爾雅大鐘謂之鏞不謂之鑮則鑮爲小鐘之說較勝

案聶氏崇義曰舊圖引樂經云黃鐘磬前長三律二尺七寸後長二律一尺八寸此謂特縣大磬配鎛鐘者也案周禮磬氏云股爲二後長二律者也鼓爲三前長三律者也又曰其博爲一謂股博一律也下云三分其股博去一以爲鼓博參分其鼓博以其一爲之厚又磬氏爲磬倨句一矩有半鄭云必先度一矩爲句一矩爲股以求其旣而以一矩有半觸其則磬之倨句也然則黃鐘之磬股長一尺八寸博九寸厚二寸鼓長二尺七寸博六寸厚二寸兩之間三尺三寸七分半又曰已上則摩其旁已下則摩其耑【音端】後鄭云太上聲淸也太下聲濁也諸侯之大夫特縣磬天子之大夫兼有鐘及孔子在衞所擊皆謂編磬非大磬也又梓人職曰銳喙決吻數目顅脰小體鶱腹若是者謂之羽屬恆無力而輕則於任輕宜其聲淸揚而逺聞於磬宜若是者以爲磬虡故擊其所縣而由其虡鳴小首而長摶身而鴻若是者謂之鱗屬以爲簨此縣磬之簨虡與鐘有別也案磬有東西之不同在東曰笙磬笙生也言生養之始也在西曰頌磬頌或作庸庸功也功成可頌也

案禮記樂記曰舜作五之琴以歌南風琴操云伏羲造廣雅云琴長三尺六寸六分象三百六十六日廣六寸象六合又風俗通曰七法七星聶氏崇義曰舊圖謂舜作五周文王又加二曰少宮少商蔡邕復增二故有九二大次三弦小次四尢小蔡邕本傳無文未知何據桓譚新論云今琴四尺五寸法四時五行案琴徽稱琴體爲之自臨嶽至龍齦折半立第七徽又各折半立第四徽十徽又再折半立一徽十三徽又度臨嶽至龍齦三分之立第五徽九徽又六分之立第二徽第十二徽又度臨嶽至龍齦五分之立第三徽六徽八徽十一徽當徽取泛聲則有聲不當徽則無聲也

案世本云庖犧氏作五十黃帝使素女鼓瑟哀不自勝乃破爲二十五具二均聲爾雅云大瑟謂之灑郭注長八尺一寸廣一尺八寸二十七聶氏崇義曰舊圖云雅瑟長八尺一寸廣一尺八寸二十三其常用者十九餘四謂之番番贏也頌瑟長七尺一寸廣一尺八寸二十五盡用樂記淸廟之瑟朱疏越謂歌淸廟之詩所彈之瑟練朱絲爲不練則體勁而聲淸練則絲熟而聲濁也越瑟底孔熊氏以爲瑟本兩頭有孔通疏相連使聲遲也以瑟孔小則聲急大則聲遲也疏越以遲其聲然後不至於太急練絲以濁其聲然後不失之太淸此中和之道也

案禮記明堂位下管象樂記曰從以簫管前此虞書曰下管周禮小師掌教管笙師掌吹管大司樂有孤竹孫竹陰竹之管燕禮大射禮皆下管新宮蓋匏竹在下故於堂下吹管以播之也鄭司農曰管如箎六孔說文亦曰管六孔十二月之音鄭氏康成曰管如笛而小並兩而吹之今大予樂有焉廣雅云管象簫長尺圍寸八孔無底大並兩吹之則象簫之說信矣而八孔之說則未確也且管或作琯則古者之管殆

有以玉爲之者乎又案管六孔諸圖俱止五孔殆並上出之吹孔而爲六與

案禮記明堂位女媧之笙簧詩小雅曰吹笙鼓簧爾雅云大笙謂之巢小者謂之和郭氏璞注列管匏中施簧管端大者十九簧小者十三簧舊圖云笙長四尺諸管參差有如鳥翼至簧爲笙中之舌或者離笙簧爲二物誤矣

案大射禮鞀倚於頌磬西紘周官小師掌教鼓鞀書曰下管鞀鼓鄭氏以爲如鼔而小持其柄搖之旁耳還自擊是也考儀禮諸侯之燕大射大夫士之鄕射鄕飲皆有鞀則鞀之爲用廣也又案小鼓有柄爲鞀大鞀爲鞞則鞀也鞞也鞀也大小異而制則同矣

案大射云建鼔在阼階西南鼔注云建猶樹也以木貫而載之樹之跗也南鼓謂所伐面也賈疏曰明堂位云殷楹鼔周縣鼔注云楹爲之柱貫中上出縣縣之於簨虡也今云以木貫而載之用殷法也主於射略於樂故用先代鼓此諸侯卿大夫射之所用也

案大射禮云建鼔在阼階西應鼙在其東一建鼔在其南朔鼙在其北詩曰應田縣鼓先儒以田爲小鼔應應鼙也今大射有朔鼙應鼙詩又以應配則朔鼙乃鼓也以其引鼓焉故曰以其始鼓焉故曰朔是以儀禮有朔無周禮有無朔猶儀禮之酒周禮之明水名異而實一也鄭氏以應與及朔爲三鼔恐不然朔作而應應之朔在西應在東則凡樂之奏常先西矣又杜氏佑曰小鼓有柄曰鞀大鞀曰鼙但鼙不聞有柄且亦小鼓視鞀未必其大也

案造車始於輿廣狹大小因之輿人所以得名也其等威有數其吉凶有殊其男女有別其文武有辧制詳考工記中

案此上車繩也陳氏祥道曰說文云綏有采章故詩曰綏章君綏曰良綏僕曰貳綏散綏又據升車執綏則有授綏者卽有執綏者

案覲禮侯載龍旂弧韣司常交龍爲旂考工記龍旂九斿蓋交畫升龍降龍一象其升朝一象其下復此侯所建也上公九斿以象大火侯伯則七斿子男則五斿上得兼下下不得上也爾雅云素錦綢杠纁帛縿素陞龍於縿練旒九飾以組維以縷蓋揭旗以杠綢杠以錦正幅爲縿屬縿爲旒旒亦曰斾縿以纁則斿綪矣左傳所謂綪茷也升龍素則降龍靑矣曲禮所謂左靑龍也靑陽也素陰也陽在上而降陰在下而升交泰之道也其斿之長短則諸侯齊軫天子則長如太常云

案儀禮覲禮有載旜張旜之文周禮司常通帛爲旜注通帛謂大赤從周正色無飾斿數未聞以周官典命推之則或各如其命數也

案鄕射記曰君射於境則虎中龍旃注云於境謂與鄰國君射也畫龍旃尙文章也此亦通用絳帛爲之

案鄕射獲者執旌乏南東面偃旌興而俟射中者則舉旌而唱獲又記云旌各以其物無物則以白羽與朱羽糅杠長三仭以鴻脰韜上二尋鄭注雜帛爲物大夫士之所建也不命之士無物此旌卽翿旌也糅雜也雜用白羽朱羽爲之杠橦也鴻鳥之長脰者聶氏崇義云國君自有旌而用不命之士旌者以其燕主歡心故用之也必以翿爲旌者尙文徳也賈疏云舞文舞羽舞也翿旌用羽爲之故取尙文徳也

案侯制等威不同大小亦異然總而言之有鵠有中有躬有舌【又謂之个】有綱有縜有植居乎中者鵠也而周乎鵠者中也處乎中之上下者躬也處乎躬之上下者舌也綱所以持侯而系於植者也縜所以籠綱維持侯者也植所以系侯而竪於地者也侯道取於弓弓二寸以爲侯中以大侯言之侯道九十弓二九爲十有八則侯中丈有八尺也三分侯中而鵠居一則鵠方廣六尺也躬倍中大侯中一丈八尺上下躬各三丈六尺半當侯中兩旁出侯中各九尺舌上下不同上舌倍躬廣七丈二尺以半當躬兩旁出躬各一丈八尺下舌出躬半上舌左右各出九尺合當躬三丈六尺通廣五丈四尺舌上下各有綱綱以繩爲之韜於舌中上下綱左右各出舌尋上綱廣八丈八尺下綱以下舌半上舌計之廣七丈持綱之縜各廣寸其餘七十弓五十弓準此而減其各侯去地尺寸之數及總髙之數各有差等所謂見鵠於參見鵠於幹也凡侯用布俱橫設古者布幅廣二尺二寸約以二寸爲縫故諸幅以二尺計大侯中一丈八尺宜用布九幅其舌及躬俱髙二尺餘仿此此則諸圗之總式也大射用皮侯燕射用獸侯鄕射賔射用正侯各著其說於所圖之後舊圖隨侯著說所圖或旁加兩柱或上下多數層與經文注疏全不相符且廣狹不等名稱亦混玆特爲總圖依經義注疏及先儒所攷正者分析標出使古制可核云

案此則畿外諸侯將有祭祀之事與羣臣射以擇士所射之大侯也大射禮大侯九十大侯者熊侯也謂之大者與天子大侯同九十弓也畿內諸侯近尊不得同於天子三侯但射二侯而已畿外諸侯逺尊故得申也然三侯之數𨿽同天子不嫌於逼上者天子三侯則虎侯熊侯豹侯諸侯不得用虎侯而以熊侯卿大夫士不得用熊侯豹侯而用糝豻二侯於其皮別之而等威已辧也侯中丈八尺鵠六尺躬舌準中

類推見前說

案此卽畿外諸侯選士時卿大夫所射之糝侯也大射禮云參七十注云參讀曰糝糝雜也雜侯者豹鵠而麋飾以豹尊於麋明以豹爲鵠以麋爲飾耳不純用豹麋者下天子之卿大夫故也侯道七十弓侯中丈四尺鵠方四尺六寸大半寸餘並與天子熊侯同

案此則畿外諸侯選士時諸侯之士所射之豻侯也大射禮云幹五十注云幹讀曰豻豻野犬也以豻皮方制爲鵠亦以豻皮飾侯侯道五十弓侯中一丈鵠方三尺三寸少半寸餘並與天子豹侯同大射三侯俱以布爲之以皮爲鵠侯旁以皮飾之

案此燕射所張之獸侯而鄕射記亦載之者天子諸侯燕射俱用鄕射之禮也周禮梓人曰張獸侯則王以息燕注云息謂休農息老物與行禮於鄕之意合取與民同之意也用鄕射之禮者謂張侯道五十步及三耦一與鄕射同也鄕射記天子熊侯白質疏云白質謂以蜃灰塗之使白爲地正面畫其熊之頭狀象其正鵠之處三分侯中而處其一畫雲气於其側也弓之下制六尺六尺爲步五十步卽五十弓也侯

中一丈鵠方三尺三寸少寸半

案鄕射記諸侯麋侯赤質疏謂以赤塗之使赤爲地正面畫其麋之頭狀亦畫雲气於其側諸侯燕射時射此五十弓麋首之侯也

案鄕射記大夫布侯畫以虎豹疏言布侯者謂不采其地直於布上正面畫虎豹頭狀亦畫雲气飾其側卿大夫燕射時射此五十弓虎豹首之侯也

案鄕射記士布侯畫以鹿豕疏亦謂不采其地直於布上正面畫鹿豕頭狀及雲气飾其側此則士燕射時射此五十弓鹿豕之布侯也天子燕射設熊侯諸侯設麋侯卿大夫兼射虎豹士兼射鹿豕者所謂君畫一臣畫二陽奇陰耦之數也自天子以下各有燕射之禮各止設一侯則君臣共射一侯也舊圖說謂王燕射時王自射此五十弓熊首之侯而諸侯卿大夫士於王燕射時各射其所應射之侯是一射而張

數侯矣不知天子及畿外諸侯大射賓射俱張三侯畿內諸侯大射賓射俱張二侯若燕射則自天子以至於大夫士特視所主而殊其畫實皆用一侯也

案賓射用正侯梓人職五采之侯卽五正之侯也五正之侯九十弓以五采畫五正先從中畫朱次白次蒼次黃次黑以次相尅也三分侯中正居一焉正之外畫五色雲气飾其側欲畫之時必先用丹采其地乃於其上畫雲气也凡正以朱在內爲心陳氏舊圖不知內方卽朱乃畫五正爲六三正爲四殊誤

案此二正七十弓之侯亦三分侯中而正居一三正之侯去黃黑以朱靑白三色充其尺寸使大如鵠而仍以三色畫雲气以飾其側

案此二正五十弓之侯亦三分侯中正居一二正之侯又去白靑直用朱緑而已還畫朱緑二色雲气以飾其側疏云賓射用正侯天子九十步侯內更有七十步五十步侯畿內諸侯七十步侯內更有五十步侯畿外諸侯之九十步侯內亦更有七十步五十步侯聶氏崇義以三正爲諸侯朝王所射之侯二正爲卿大夫聘防於王所射之侯是就天子賓射言之未就諸侯推言之也且謂諸侯於已國射三正二正之

侯是第就畿內諸侯言之而未知畿外亦得用三侯也近於尊不得同逺於尊故得申與大射之義同鄕射僅用二正侯尊卑殊分也

案決以象骨爲之著於右巨指所以鉤而開之者也極以朱韋爲之所以韜右三指利放也三指食指將指無名指放契於此指多則痛小指短不用極舊圖謂決亦以朱韋爲之似誤聶氏崇義謂決著於右三指三字乃大字之訛

案鄕射注云遂射韝也以韋爲之所以遂也其非射時則謂之拾拾斂也所以蔽膚斂衣也大射注云遂著左臂裹以遂也

案大射禮謂之乏射人職謂之容爾雅云容謂之防容與防皆乏之異名乃唱獲者所蔽以禦矢聶氏崇義曰乏似今之屏風其制從廣七尺以牛革鞔漆之凡乏用革大射賔射鄕射燕射等乏皆用革也

案周禮司弓矢掌六弓王弓弧弓合九而成規夾弓庾弓合五而成規唐弓大弓合七而成規王弧王之弓唐大諸侯之弓夾大夫之弓王弧則雕之唐大則彤之荀卿曰大夫墨弓則夾黑之可知又案弓人職弓之長短彊弱因乎人故人有上士中士下士之別則弓有六尺六寸六尺三寸六尺之制材彊則往體寡材弱則往體多彊弱中則體一

案矢有八枉挈殺鍭矰茀恆痺注云枉矢之屬【兼挈矢】五分二在前三在後殺矢之屬【兼鍭矢】三分一在前二在後茀矢之屬【兼矰矢】七分三在前四在後疏云恆矢之屬【兼庳矢】八分四在前四在後弓矢相配彊弓用重矢弱弓用輕矢

案鄕射禮司馬命弟子設楅疏云楅猶幅也所以承笴齊矢也以楅爲幅者義取若布帛有邊幅整齊之意下記云楅長如笴博三寸厚寸有半龍首其中蛇交韋當楅髤注云兩端爲龍首中央爲蛇身相交髤赤黒漆舊圖云楅長三尺有足陳氏祥道曰楅兩端龍首所以限矢也其中蛇交所以安矢也韋當所以分矢也

案鄕射禮云視算又曰斂算實八算於中記曰箭籌八十長尺有握人四算一偶八算其數無常隨偶多少籌八十姑據十偶而言也籌尺有握握四指也一指一寸是尺有四寸也中巳髙尺有二寸聶氏舊圖謂算長尺二寸是僅與中齊矣似誤

案鄕射禮射於榭用鹿中鄕射記曰鹿中髤前足跪鑿其背容八算注云前足跪者象教擾之獸受負也疏云服不氏教擾猛獸有堪受負有不合受負者若今駞受負則四足俱屈又投壺禮孔疏雲中之形尅木爲之狀如鹿兕而伏鑿背盛算舊圖云士之中長尺二寸首髙七寸背上四寸穿之容算深尺二寸

案鄕射禮大夫射於庠用兕中注云庠之制有堂有室舊圖云兕似牛一角

案鄕射記云君國中射則皮樹中注云國中城中也謂燕射也皮樹獸名疏云知城中是燕射者以下有賔射大射不在國故知是燕射也張鎰云皮樹人面獸形卿大夫亦有燕射然惟君有射於國中臣不習武事於君側卿大夫士燕射則必就於郊學與

案鄕射記君射於郊則閭中蓋大學在郊諸侯若於大學中大射則用閭中也記注云閭獸名如驢一角或曰如驢歧蹄

案鄕射記君射於境則虎中疏云君與鄰國射則賔射也以其主君有送賔之事因送則射

案大射禮注云次若今更衣處卽所設之帷幄也故周禮幕人掌帷幕幄帟掌次射則張耦次後鄭以耦次在洗東又幕人職注云在旁曰帷在上曰幕幕或在地展陳於上帷幕皆以布爲之四合象宮室曰幄帟則幕與幄中坐上承塵也幄帟皆以繒爲之賈釋云帷在下幕在上共爲室幄帟又在帷幕內設之也

案聶氏崇義曰射物在楹間若丹若墨而午畫之從者長三尺橫者曰距隨長尺二寸言距隨者謂先以左足履射物東頭爲距後以右足來合而南面並立曰隨疏云一從一橫曰午如十字卽午字之所取象也

案鄕射禮記云楚撲長如笴【三尺】刋本尺又曰射者有過則撻之注云刋其可持處撲刑器司射常佩之書曰撲作教刑

欽定儀禮義疏卷四十三﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷四十四【禮器圖四】

﹤經部﹐禮類﹐儀禮之屬﹐欽定儀禮義疏﹐卷四十四禮器圖四﹥﹤經部﹐禮類﹐儀禮之屬﹐欽定儀禮義疏﹐卷四十四禮器圖四﹥

案儀禮喪服斬衰裳苴絰杖絞帶冠繩纓菅屨者傳曰斬者何不緝也苴麻者麻之有蕡者也苴絰大搹左本在下去五分一以爲帶絞帶者繩帶也冠繩纓條屬右縫冠六升外畢鍛而勿灰菅屨者菅菲也外納禮記閒傳曰斬衰何以服苴苴惡貌也所以首諸內見諸外故斬衰貌若苴又曰斬衰三升檀弓縣子曰三年之喪如斬左傳叔向曰孤斬焉在衰絰之中蓋貌以表心服以表貌斬在服則心如斬可見也衰裳者喪服記曰凡衰外削幅裳內削幅幅三袧疏謂削幅者縫之邊幅外者向外內者向內也袧者謂辟兩側空中央也爲裳之法前三幅後四幅幅皆三辟襵之也衰前有衰後有負版左右有辟領有袂中爲闊中下有衽孝子哀戚無所不寓也苴絰杖一苴冒三者謂以苴色之麻爲苴絰腰絰及杖也絰者實也以明忠實之心也絞帶者絞麻爲繩作帶也冠繩纓者謂絞牡麻爲繩以一條繩圍之兩相交過綴爲武垂其餘爲纓而相連屬蓋冠與武共材也右縫者冠之三辟積其縫皆向右也外畢者冠之前後皆從武下出向外而反縫之也案喪服制度皆法吉服爲之但吉服則以冠爲本而衣與裳因之喪服則以衰爲本而冠與裳因之耳

﹤經部﹐禮類﹐儀禮之屬﹐欽定儀禮義疏﹐卷四十四禮器圖四﹥﹤經部﹐禮類﹐儀禮之屬﹐欽定儀禮義疏﹐卷四十四禮器圖四﹥

案儀禮喪服疏衰裳齊牡麻絰冠布纓削杖布帶疏屨三年者傳曰齊者何緝也牡麻者枲麻也牡麻絰右本在上冠者沽功也疏屨者藨蒯之菲也閒傳曰齊衰貌若枲又曰齊衰四升五升六升蓋降服四升正服五升義服六升也敖氏繼公曰牡麻者無實之麻也牡麻比苴爲善故齊衰以下之絰用之此絰右本在上以見其不以本爲纓而纓亦在其左也其制屈一條繩自額上而後交於項中一端垂於左下而爲纓一端止於右上而前鄕其不纓者則左端不垂而在上爲異耳冠布纓之制與繩纓同齊斬不言布此纓帶言布者對斬衰纓帶用繩言也又案自疏衰裳至緦麻衰並緝之所異者孝子獨有負版辟領耳若其體制則四衰並外削幅其裳並內削幅布有麤細而體制則一故大小功緦麻之衰裳皆準此不另圖

案大功章注云大功布者其鍛治之功麤沽之疏云斬麤皆不言布與功以其哀痛極未可言布體與人功至此輕可以見之斬衰章傳云冠六升不加灰則此七升言鍛治可以加灰矣但麤沽而已若然言大功者用功麤大故沽疎則言小功者對大功是用功細小也纓絰者注云絰有纓者爲其重也自大功以上絰有纓以一條繩爲之小功以下絰無纓也疏云斬衰冠繩纓通屈一條繩屬之於武垂下爲纓此絰之纓亦通屈一條繩屬之於絰垂下爲纓也大功長殤及正大功絰皆有纓中殤七月則絰無纓也又案苴色則惡澡色則潔此則不惡不潔而居輕重之間故斬衰用苴殤小功用澡而自齊衰至小功皆用牡麻也

案此繐衰乃諸侯之臣爲天子服也疏云在大功下小功上者以天子七月葬旣葬除故在大功九月下小功五月上又縷𨿽如小功升數又少故在小功上也不言帶屨者以下傳云小功之繐則帶屨亦同小功可知傳曰繐衰者何以小功之繐也注云治其縷如小功而成布四升半細其縷者以恩輕也升數少者以服至尊也凡布細而疏者謂之繐今南陽有鄧繐疏云此據縷麤細非據升數也諸侯之大夫於天子爲陪臣以時聘問接見天子天子禮之故服此服是恩輕也諸侯爲天子服至尊義服斬縷三升半陪臣降君攺服至尊加一升爲四升半也凡布細而疏皆謂之繐不獨喪服然也記曰繐衰四升有半其冠八升注云服在小功之上者欲著其縷之精麤也升數在齊衰之中者不敢以兄弟之服服至尊也疏云據升數合在杖期上以升數𨿽少而縷之精麤與小功同不得在杖期上故在小功之上也小功以下乃是兄弟故不敢以兄弟之服服至尊天子也漢南陽郡有鄧氏造布名繐故注云鄧繐

案殤小功服本齊衰大功之親而乃敍在成人小功之上者爲其殤死而降在小功也其服布衰裳澡麻帶絰注云澡者治去莩垢不絕其本也小記曰下殤小功帶澡麻不絕本詘而反以報之疏云言小功者對大功是用功麤大則小功是用功細小精宻者也澡者謂以枲麻治去莩垢使之滑淨也引小記者見小功有本是齊衰之喪若大功下殤則入緦麻也云屈而反以報之者謂先以一股麻不絕本者爲一條展之爲繩報合也以一頭屈而反鄕上合之乃絞垂之必屈而反以合者見其重也引之者證此帶亦不絕本也案服問云小功無變也又云麻之有本者變三年之葛彼云小功無變據成人小功無變三年之葛云有本得變之則知大功殤長中在小功者絰帶無本也以此而言經專據齊衰下殤小功重者而言也正小功布衰裳牡麻絰卽葛五月者此則成人小功輕於殤小功故次之也注云小功輕三月變麻因故衰以就葛絰帶而五月也閒傳曰小功之葛與緦之麻同疏云引閒傳者見小功有變麻服葛法大小同故變同之也又案正小功有正降義三等其衰裳之制澡麻帶絰同惟斷本與殤小功爲異耳

案雜記曰緦冠澡纓緦冠者冠與衰同用緦布澡纓者以其灰澡治布爲纓與冠別以其冠與衰皆不治纓則澡治之以其輕故圖其冠纓相連以異於上也又案緦者絲也謂治其縷細如絲也古緦絲二字

通用

案苴杖之義有三苴杖竹也父者子之天竹圓象天一也竹內外有節象子爲父亦兼內外之痛二也竹貫四時而不變子之痛父亦經寒暑而不攺三也削杖之義亦有三削杖桐也削之使下方取母象於地也一也桐之言同也取內心悲痛同於父也二也桐外無節象家無二尊故外屈於父爲之齊衰經時而有變也三也又案喪服小記云絰殺五分而去一杖大如絰注云如腰絰也必知如腰絰者以杖從心已下與腰同處故也又云杖皆下本者從木性也各齊其心者杖以扶病病從心起故杖之髙下以心爲斷也

案傳云菅屨者菅菲外納也在周公時謂之屨在子夏時謂之菲其實一也菅屨謂以菅艸爲屨菅白華也已漚爲菅漚菅柔韌中用此菅是已漚者用之爲屨外納者向外編之也疏屨者麤屨也傳曰疏屨者藨蒯之菲也藨蒯皆艸名案斬衰言菅屨見艸體舉惡貌其服重也齊衰言疏屨舉艸之總稱其服輕也自此不杖期則言麻屨齊衰三月則與大功同繩屨小功緦麻又沒其屨號皆各因其差降之宜也

案鬠筓用桑長四寸纋中鬠結也取會聚之義先以組束髮乃筓也纋中謂兩頭闊中央狹狹則可以安髮也以桑爲之桑之爲言喪也筓長四寸者爲不冠也古之死者但鬠筓而不冠婦人但鬠而無筓記雲母之喪鬠無筓是也

案儀禮士喪禮瑱用白纊旣夕記曰瑱塞耳周禮弁師繅斿玉瑱詩曰充耳琇瑩左氏傳曰衡紞紘綖昭其度也蓋瑱以充耳紞以垂瑱士瑱用白纊人君用黈纊不特施於冕也弁亦有之其制蓋皆紞以垂之瓊玉以承之也陳氏祥道曰賈公彥謂古者瑱不用纊士死則用之然士之襲禮所用弁衣帶笏之類皆用生時之物孰謂瑱用白纊特死者之飾哉

﹤經部﹐禮類﹐儀禮之屬﹐欽定儀禮義疏﹐卷四十四禮器圖四﹥

案陳氏祥道曰古者革帶大帶皆謂之鞶春秋傳所謂鞶厲大帶也內則所謂男鞶革帶也鄭氏以厲爲裂以鞶爲囊誤也天子至士帶皆合帛爲之但有或以素或以練或終辟或辟垂或辟下其飾或朱緑或華之不同故大夫帶廣四寸則其上可知而士不必四寸也士紳三尺則其上可知而有司止於二尺五寸也又案士喪禮韐帶搢笏注云韐帶者韎韐緇帶不言韎緇者欲見韐自有帶韐帶用革笏搢於帶之右旁然則革帶博二寸用以系佩韍然後加以大帶而佩系於革帶笏搢於二帶之間矣

案士喪禮云掩練帛也廣終幅長五尺析其末作掩爲裹屍首故也析其末者以後二腳於頤下結之旣瑱幎目之後乃以前二腳倒結於項中也喪大記云君錦冒黼殺綴旁七大夫冒黼殺綴旁五士緇冒赬殺綴旁三凡冒質長與手齊殺三尺注云旣襲所以韜死重形也殺冒之下帬韜足上行者也又士喪禮云冒緇質長與手齊赬殺掩足注云冒制如直囊上曰質下曰殺質正也其用之先以殺韜足而上後以質韜首而下齊手上下纁象天地也孔義云於不縫之邊上下安帶以結之綴旁七旁五旁三尊卑之差也

案幎目所以覆尸之面者制用緇布方尺二寸頳裏著以絮四角皆有組系皆於後結之幎鄭讀縈同士喪禮握手用纁里長尺二寸廣五寸牢中旁寸著組系注牢讀爲樓疏雲樓謂削約握之中央令狹小以安手之四指也又下記云握裏親膚系鉤中指結於注云掌後節中也握手兩端各有組系先以一端繞一匝還從上自貫又以一端向上鉤中指反與繞者結於掌後節中也

﹤經部﹐禮類﹐儀禮之屬﹐欽定儀禮義疏﹐卷四十四禮器圖四﹥

案喪大記云小斂布絞縮者一橫者三大斂布絞縮者三橫者五絞紟如朝服注云絞旣斂所用束堅之者也縮從也如朝服者謂布精麤如朝服十五升也疏云謂從者一幅置於屍下橫者三幅亦在屍下從者在橫者之上每幅之末析爲兩片以結束爲便也小斂之絞廣終幅析其末大斂之絞取布一幅直裂作三片而用之其橫者五者亦取布二幅直裂爲六片而用五片置於縮三之下皆欲其堅之急也

﹤經部﹐禮類﹐儀禮之屬﹐欽定儀禮義疏﹐卷四十四禮器圖四﹥

案喪大記小斂君錦衾大夫縞衾士緇衾皆一至大斂又制二衾君大夫士一也凡衾皆五幅布於絞上衾者卽今之被也衿者鄭注襌被也五幅白布爲之別無緣飾喪大記云衿五幅無紞注云紞被識生時襌被有識死則去之異於生也喪大記曰小斂以往用夷衾夷衾質殺之裁猶冒也冒以韜屍小斂又覆以夷衾其所用繒色及長短制度與質殺同但不復爲囊及旁綴耳小斂前有冒故不用夷衾自小斂後衣多不可用冒故用夷衾覆之

案士喪禮明衣裳用布記云明衣裳用幕布袂屬幅長下膝注云幕布帷幕之布升數未聞屬幅不削幅也長下膝者謂制此衣長至膝下亦有裳前三幅後四幅不辟積腰間下至足跗亦不被土也此不辟積腰間者以其一服不動不假上狹下寛也士喪禮下篇曰縓綼緆是裳之飾也緇純卽此衣之飾也一染謂之縓在幅曰綼在下曰緆衣以緇裳以縓象天地也

案古人文武之事始終不忘故生而懸弧死而用決也士喪禮決用正王棘若檡棘組系纊極二注云決猶開也挾弓以橫執正善也王棘檡極善理堅韌之木皆可以爲決極猶放也以沓指放令不挈指也生者朱韋爲之而三死者用纊又用二明其不用不挈指者令不決挈傷指也

案周禮淩人大喪共夷盤冰注云夷之言屍也實冰於夷盤中置之屍牀之下所以寒屍也尸之盤曰夷盤牀曰夷牀衾曰夷衾皆依屍而爲言也

案士喪禮爲銘各以其物檀弓銘明旌也以死者爲不可別也故以其旗識之注云明旌神明之旌也周禮司常大喪共銘旌注云王則太常又案司常職王建太常諸侯建旂孤卿建旜大夫士建物銘旌亦然但尺數異耳天子九尺諸侯七尺大夫五尺士三尺若不命之士則以緇布半幅長一尺也赬其末長終幅長二尺也緇赬共長三尺廣三寸書銘於末曰某氏某之柩竹杠長三尺置於宇西階上注云杠銘幢也宇梠也梠者兩端連綿木也

案檀弓重主道也疏云謂始死作重猶若吉祭木主之道也吉祭木主所以依神在喪作重亦以依神故曰主道也蓋孝子望親之精神有所憑依故設重以依之謂鬼神每依飲食庶幾見親於所依也重起於殷代以含飯餘鬻以鬲盛之名曰重今之糧甖卽其遺制也士喪禮云重木刋鑿之甸人置重於中庭三分庭一在南注云木也縣物曰重刋斲治之鑿之爲孔士重木長三尺疏云以其木有物縣於下相重累故得名重士重木長三尺則大夫以上各有等當約銘旌之杠士三尺大夫五尺諸侯七尺天子九尺據竪者言之橫者宜半之也士喪禮曰夏祝鬻余飯用二鬲於西墻下冪用疏布久之系用靲縣於重冪用葦席北面左衽帶用靲賀之結於後注云夏祝祝習夏禮者也士二鬲則大夫四諸侯六天子八與簋同差久讀爲灸謂以蓋塞鬲口也靲竹防也以席覆重辟屈而反兩端交於後左衽西端在上賀加也疏云北面左衽者人北面以席先於重北面向南掩後也聶氏崇義圖云重用互逹橫鑿穿爲四孔貫四橫木每一橫縣二鬲四橫八鬲諸侯七尺三橫六鬲大夫五尺二橫四鬲士三尺一橫二鬲並覆以疏布裹以葦席也又案敖氏繼公辧鄭注讀久爲灸之非而謂久者乃以物承他器之稱旣冪其上又承其下乃以靲系之而縣於簪也敖說良是附存於此

案士喪禮設熬旁一筐鄭注曰熬黍稷各二筐旁各一筐大夫三種加以君四種加以稻四筐則手足各一餘設於左右加魚臘者據特牲士臘用少牢大夫臘用麋天子諸侯無文當用六獸之類今案用熬筐者或亦以穀气乃人精气所依置之棺旁亦以米實口以飯實鬲之意注謂以惑蚍蜉得毋蚍蜉不勝惑而熬已盡乎

﹤經部﹐禮類﹐儀禮之屬﹐欽定儀禮義疏﹐卷四十四禮器圖四﹥﹤經部﹐禮類﹐儀禮之屬﹐欽定儀禮義疏﹐卷四十四禮器圖四﹥

案旣夕禮云苞二筲三黍稷麥罋三醯醢屑冪用疏布甒二醴酒冪用功布皆木桁久之注云苞所以裹奠羊豕之肉筲畚種類也其容一觳罋瓦器容亦一觳屑姜桂之屑內則曰屑桂與姜冪覆也甒亦瓦器桁所以苞筲罋甒也久當爲灸謂以蓋塞其口每器異桁疏云下文旣設遣奠而云苞牲取下體故知苞二所以裹奠羊豕之肉也下記云菅筲三則筲以菅艸爲之云一觳者觳受斗二升聘禮記致饔餼云罋十二升則此罋約同之罋甒獨言冪者以苞筲等燥物宜苞塞之而無冪罋甒濕物非直久塞其口又加冪覆之也自苞筲以下皆塞之置於木桁也又案下記云葦苞長三尺一編則此羊豕之肉卽遣奠所苞牲之下體也下記又云菅筲三其實皆瀹注云米麥皆湛之以湯未知神之所享不用食道所以爲敬也甒所受宜與罋同但罋下銳而甒則中寛平底不銳爲異耳桁狹而長以承藏具阮氏梁正等以爲若今之幾云

﹤經部﹐禮類﹐儀禮之屬﹐欽定儀禮義疏﹐卷四十四禮器圖四﹥

案旣夕禮云書賵於方若九若七若五書遣於策注云方板也書賵奠賻贈之人名與其物於板每板若九行若七行若五行策簡也遣猶送也謂所當藏物茵以下疏云賓客所致有賻有賵有贈有奠直云書賵者舉首而言但所送有多少故行數不同編連爲策不編爲簡書方書策不同者聘禮記云百名以上書於策不及百名書於方以賓客贈物名字少故書於方遣送死者明器之等並贈死者玩好之物名字多故書於策然遣中並有贈物故在賓客贈賻之下特書也又案古人所用一行可盡者書之於簡數行乃盡者書之於方方之數不容者乃書之於策故單執一札謂之簡連編諸簡謂之策注乃以簡釋策亦舉其類言之耳至其書之者爲將讀之也書賓客之物則於方書主人之物則於策所以別內外明親疏也疏乃謂遣中亦有贈物恐或不然

﹤經部﹐禮類﹐儀禮之屬﹐欽定儀禮義疏﹐卷四十四禮器圖四﹥﹤經部﹐禮類﹐儀禮之屬﹐欽定儀禮義疏﹐卷四十四禮器圖四﹥

案此陳列之法皆後用者先陳茵先入壙窆事訖加折壙上則先用抗席後用抗木是其次也獨折用先於抗席而不加於抗席之上者以其差重大於抗木故首陳之而用之仍在茵後也旣夕禮云折橫覆之抗木橫三縮二加抗席三加茵用疏布緇翦有幅亦縮二橫三注云折猶也方鑿連木爲之蓋如牀而縮者三橫者五無簀窆事畢加之抗上以承抗席橫陳之者爲苞筲以下防於其北便也覆之見善面也抗禦也所以禦止土者其橫與縮各足掩壙席所以禦塵茵所以借棺者翦淺也幅緣之亦者亦抗木也及其用之木三在上茵二在下象天三合地二人藏其中焉疏雲橫覆之者加於壙時南北長東西短故爲如牀解之橫陳則東西廣是以苞筲陳於北爲便也陳時取鄕下看之故反覆善面鄕上也陳抗木於折北又加抗席三領於抗木之上抗木在上故云禦土抗席在下隔抗木慮有塵鄕下故云禦塵也茵用疏麤之布染爲淺緇色著用荼實綏澤焉每用一幅布縫合兩邊幅爲袋不去邊幅用之以盛著縫合旣訖乃更以物緣此兩邊幅縫合之處使之牢固因爲飾也又案諸器橫縮尺度俱與壙口相合故注云其橫與縮各足掩壙折雲橫覆則異於抗木之有縮者矣席在茵與抗木之間其用亦縮不言者省文也席長與壙齊用三則廣足掩壙矣至壙口大小𨿽無文然疏云明器等皆由羨道入諸侯以上又有輴車亦由羨道入壙口惟以下棺則壙口大小容棺而已今抗木等亦取足掩壙口也

案士喪旣夕禮明器弓有柲柲以竹爲之狀如弓約於弓裏命之曰柲所以備損傷也詩曰竹閉緄縢蓋緄以約之柲以閉之所以定往來之體而去翩反之病也旣夕禮又曰弓設依撻鄭注依纒弓也撻弣側矢道也皆以韋爲之賈疏生者用骨死者用韋

案旣夕禮云商祝執功布以禦柩執披注云居柩車之前若道有低仰傾虧則以布爲抑揚左右之節使引者執披者知之士執披八人疏云葬時乘車故有柩車前引柩者及在旁執披者皆禦治之下記云執披者旁四人注云前後左右各二人是士執披者八人也又案禮葬啟肂商祝免袒執功布入升自西階又商祝拂柩用功布夫啟肂用功布者執之以接神爲有所拂防也拂柩用功布者始告神用功布

拂去凶邪之气也此皆功布之爲用也功布灰治之布也

﹤經部﹐禮類﹐儀禮之屬﹐欽定儀禮義疏﹐卷四十四禮器圖四﹥

案旣夕禮云遷於祖用軸注云遷於祖朝祖廟也檀弓曰殷朝而殯於祖周朝而遂葬蓋象平生時將出必辭尊者軸輁軸也軸狀如轉轔刻兩頭爲軹輁狀如長牀穿桯前後著金而闗軸焉大夫諸侯以上有四周謂之輴天子畫之以龍疏云朝廟之時從殯宮遷移於祖廟朝時用輁軸載之案士喪禮將殯云升棺用軸則遷於祖時亦升輁軸於階上載之挽柩而下輁狀如牀軸其輪挽而行是以輪爲轔轔輪也軸頭爲軹刻軸使兩頭細穿入輁之兩髀前後二者皆然輁長如牀則有先後兩畔之木兩畔爲孔著金釧於中前後兩畔皆然然後闗軸於其中言桯者以其木厚大可以容軸也又案士朝廟用輁軸則大夫朝廟當用輴諸侯天子殯葬朝廟皆用輴矣阮氏圖云輁軸與輴長一丈二尺廣四尺士漆大夫以朱飾與

案周禮巾車職云大喪飾遣車注云一曰鸞車用疏布爲輤四面有障置於四隅後鄭云輤其蓋也四面皆有障蔽以隱翳牢肉置於郭中之四隅疏云遣車謂將葬柩朝廟畢將行設遣奠竟取遣奠之牲臂臑折之爲段用此車載之遣送亾者入壙也雜記云遣車視牢具言車多少各如所苞牲體之數也旣夕禮云苞牲取下體蓋遣奠所苞也士三个前脛折取臂臑後脛折取骼是一牲取三體士少牢二牲則六體大夫已上用太牢牲九體分爲十五段三段爲一苞凡五苞諸侯分爲二十一段凡七苞天子分爲二十七段凡九苞所苞皆用左胖

﹤經部﹐禮類﹐儀禮之屬﹐欽定儀禮義疏﹐卷四十四禮器圖四﹥

案陳氏祥道曰甲亦曰介曰函曰鎧經言甲不言鎧則古之甲以革爲之後世乃用金耳甲之制腰以上爲上旅腰以下爲下旅革堅者札長故其屬少其次札短故其屬多【犀甲七屬兕甲六屬合甲五屬】札其葉也屬其續也防眾札謂之旅上旅爲衣下旅爲裳飾之以組衣之以櫜【捲置櫜中】在首曰冑在臂曰釬在頸曰錏鍛甲有組�【以組飾之乃紟帶】有纓�【縷繩甲不以組】楚有組甲【綴以組】有鮫革之甲叔孫之甲有幟【記識】吳有白裳素甲赤裳丹甲裳黑甲又有衣蓋水犀之甲也其說詳矣但圖未分明故易之

案孔氏穎逹曰說文曰冑兜鍪也經言甲冑秦始有鎧兜鍪之名蓋古用革後以鐵爲之陳氏祥道云魯人之冑綴以朱綫飾以貝文則古冑制蓋亦類此

案注云緌以旄牛尾爲之綴於乾首生時用太常有旒有緌此去其旒而徒用其緌異於生也

案喪大記君飾棺黼翣二黻翣二畫翣二皆戴圭大夫士皆戴緌禮器曰天子八翣諸侯六翣大夫四翣鄭注喪大記引漢禮翣以木爲筐廣三尺髙二尺四寸方兩頭髙衣以白布畫者畫雲气其餘各如其象柄長五尺車行使人持之而從以障車旣窆樹於壙中障柩天子八翣有龍翣二其戴皆加璧垂羽

案棺用飾者孝子啟殯見棺猶見親身載飾而行遂以葬若存時居帷內而加飾也鄭氏旣夕禮記注云載柩車周禮謂之蜃車雜記謂之團或作輇其車之狀如牀中央有轅前後出設前後輅上有四周下則前後有軸以輇爲輪許叔重說有輻曰輪無幅曰輇賈疏云上有四周者此與輴車同云下有前後軸以輇爲輪者此則與輴異蓋輴無輪直有轉轔此則有輇輪而無輻也

欽定儀禮義疏卷四十四﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷四十五【禮節圖一】

士冠禮

右筮日圖

案此一節朱子儀禮經通解以筮日爲目其義己該楊復圖易之曰筮於廟門文𨿽繁而義未盡特依朱子易之經首言主人卽合衣冠面位言有司亦然示所重也今並依經詳之經於主人之位言門東蓋近門故統於門也有司之位則曰西方而不言門則逺於門可知其位當在主人之西南圖作宰主人並列者非有司見於經者宰一宗人一筮人一卦者一又經言旅占準以士喪禮占者三人之說則七有司不勝載也今以一有司槪之饌筮與席所卦者於西塾經不言位據士喪禮卜日奠龜於西塾上南首有席楚焞置於燋在龜東此筮韇𨿽不可以首言要之設筮之位當如龜敖氏因下卦者在左說謂所卦者當在右變於筮時蓋據彼經陳設時燋在龜左筮時龜西首燋在其北則龜左而燋右是謂之變故於此經亦以變言之其說是也席在其後其亦變之義與又彼經陳設時卜人及執燋席者在塾西將卜則卜人抱龜燋先以至卜所此筮當無不然以經無文闕之經言布席於門中闑西閾外門中而曰闑西則是朱子所謂棖闑之閒非載眀棖闑閾無以見門中之節也筮人言卽席西面則當在席上西面卦者言在左則同面並立於席旅占不言席則席前東鄕不在席上也筮人受命不言面圖作東面準特牲禮也其筮人書卦則本注說載之宰自右少退贊命主人西面以北爲右則贊當在主人之北少東筮人東面受命初言進後言還及示卦不言進第言還則卽在席上轉身向主人示之與受命時之位不同宗人告事畢面向無文案宗人在有司中立於主人之西南吿必進鄕主人則東北面也

右宿賔圖

案此上尙有戒賔筮賔二節戒賔文略筮賔之儀與筮日等故不復贅此宿賔經第言賔主圖增入擯者本賈疏言之也擯東面告者賔在阼階下西面主位故鄕賔告之宿贊冠者儀與此同故附經說於末楊氏本無圖今補

右爲期圖

案此亦與筮日等惟增兄弟及擯者爲異兄弟言少退宰無文亦少退可知請期東面準之筮人之受命也吿事畢經不言宗人注本上經言宗人則東北面亦如之也吿兄弟東南面告有司西南面案附經詳之此據經及疏凡八節楊氏無圖今補

﹤經部﹐禮類﹐儀禮之屬﹐欽定儀禮義疏﹐卷四十五禮節圖一﹥

右陳服器及卽位迎賔之圖

案原圖陳服器卽位爲一圖迎賔加冠受醴見母送賔爲一圖未免錯雜今攺陳服卽位迎賔爲一圖三加儀繁自爲一圖受醴以下又爲一圖分二爲三庶幾閱者便焉堂上兩序自北而南序之南端本有賔主站立之地儀禮升堂之位皆在此要知捨此之外亦不得謂之端也原圖賔立於西序端之東北蓋以經不言端也若主人立於東序端之西北則其地在堂上與經東序端義不符易之經言兄弟立於洗東兄弟眾矣原圖兩兄弟無義可說又位於洗之東北而不在洗東今攺一兄弟以槪之仍以兄北弟南存經文北上之義其位攺正洗東下經贊者洗於房中此陳服器無北洗闕也據昏禮注云北洗在北堂又云洗南北直室東隅則洗在房北階上西當室之東隅又據昏禮記言北堂北面盥則洗蓋南陳也入大門賔主並曲而東直廟門又並曲而北凡二曲入廟賔曲而西主人曲而東直階並曲而北亦二曲據朱子門內東入廟有閤門則入閤門揖又二廟者有都宮門入門又揖當禰廟門曲而東揖又曲而北揖則又二曲二入門也【說詳聘禮圖】今據一廟圖之注云將曲揖則先揖後曲也楊圖揖必相鄕於理

爲合從之迎賔自大門至堂節繁而易混特準楊圖大射射者升降例以墨道貫之又入廟門三揖鄭注謂入門將右曲揖將北曲揖當碑揖案鄕射禮云眾賔皆入門左東面北上賔少進主人以賔三揖則三揖在門左少進之後不復有將左曲之揖則鄭說未盡合也今從敖氏繼公說入門左右少進一揖三分庭一在南揖一在北揖凡三揖【案說附經詳之】

﹤經部﹐禮類﹐儀禮之屬﹐欽定儀禮義疏﹐卷四十五禮節圖一﹥

右主人獻賔圖

案賔主人降辭及對幷盥之節經不言面位以鄕飲酒禮準之則降辭及對皆賔階前東面主人階前西面盥時則賔在洗南北面主人則阼階東當序西面蒲筵二其一已布於東序爲冠席則房中尙有一

筵故合尊脯醢並載之經三加之節賔與贊之儀甚繁初加賔筵前坐一正纚一興一降受冠一進容一祝一坐一加冠一興一復位一凡十贊者坐櫛一設纚一卒一凡三再加並同其或言進不言容言加不言坐言復位不言興文省耳贊者如初惟設笄不設纚卒與卒紘爲異三加並如初要之賔之十節各三贊者之三節亦各三惟冠弁等則當分別言之其冠者之節則出三卽筵坐三興三適房三容二亦不可略也初加賔降一等執冠者升一等東面授賔注雲中等相授據此則賔所降與執冠者所升二等之中似尙有一等階爲授受之地故鄭以爲中等相授也若然則下賔降二等當爲初加授受之地賔降三等當爲初加執冠者升一等之地是必降四等始下至地也乃三加注則又以降三等爲至地兩說互易其何所適從與但據初加疏雲天子之堂九尺九等爲階諸侯宜七尺七等大夫五尺五等士三尺三等此本戴記禮器及考工記匠人文而推之者也又覲禮注云司儀爲壇三成成重也三重者自下差之爲三等而上有堂又覲禮經文言壇深四尺司儀注云壇三成深四尺則一尺一等疏云地一尺上有三成爲三尺總四尺也合諸說言之則三等之階本有四尺三尺之辧四尺者除堂及地自爲三等蓋地一尺爲第一等又一尺爲第二等又一尺爲第三等三等之上又一尺始至堂上是所謂堂深四尺爲三成也若堂階之常制自當以考工記匠人九尺九等之說差之則士階不過三尺而無四尺之制又階制以一尺一等爲率則士之三尺三等除堂上與地亦不過二等階而謂之三等則仍合堂上及地言之故鄭以降三等爲至地也蓋堂髙三尺降一等則去地二尺降二等則去地一尺降三等則至地則合堂上爲三等者此三尺三等必然之理也而初加注乃以爲中等相授與降三等至地說自爲矛盾者鄭豈誤以四尺三成之制彊合之三尺三等之階乎抑亦讀注者之誤爾案注不言受而言授所謂授者自執冠者言之也則所謂中等當亦自執冠者言之蓋自降者言則自堂降一等爲第一等降二等爲中等降三等至地爲第三等自升者言則自地升一等爲第一等升二等爲中等升三等至堂爲第三等今賔降一等之階在賔爲第一等在執冠者則爲中等執冠者身𨿽在第一等以不敢重勞賔故兩手奉冠就中等賔所立之階授之所謂中等相授其義不過如此若謂中閒又有一階爲授受之地則授者於此而受者亦於此注應合授受並言之今言授不言受則所謂中等者特自執冠者言之而非又有一階在其中可知矣但兩階相逼爲地無多兩人授受之閒未免過窄說經者不能無疑竊謂兩人若南北相鄕迓受窄或有之今授者東面受者西面中閒綽有餘地可以容其授受也經三加畢徹皮弁冠櫛筵入於房則加皮弁必先去冠加爵弁必先去皮弁皮弁冠至三加後乃徹則去時暫置於席可知是席上有冠及皮弁也

﹤經部﹐禮類﹐儀禮之屬﹐欽定儀禮義疏﹐卷四十五禮節圖一﹥

右受醴見母送賔圖

案記言醮於客位經言筵於戶西則席當在戶牖之閒原圖在牖前蓋本鄕飲酒禮注彼注又本鄕飲酒義坐賔於西北言之其實卽戶牖之閒耳賔東面受醴贊者西面重冠事故迓受也凡室南有牖及戶房亦有戶則室房牖戶每圖皆應注明序端亦然經賔筵前北面蓋授醴時脯醢未設所謂筵前卽設脯醢處也圖旣載脯醢故列之脯醢之南蓋亦筵前也經冠者初祭脯醢次祭醴皆在筵啐在筵末拜則降筵其升降之方經無眀文據鄕飲酒禮賔升席自西方彼注以爲降亦自席西從之經言冠者啐醴降筵拜卽言冠者奠觶於薦東降筵北面坐取脯兩言降則旣拜又升筵奠觶乃降而取脯昏禮婦奠於薦東注所謂升席奠之是也升席則應向南奠之冠子時母應入廟經言東壁者婦人位北堂時以

贊者與饌設俱在北堂故母在東壁蓋北階之東東夾之東北也堂四面皆有壁其閒可通往來故冠者由東堂下見之鄭以爲出闈門者誤【案說附經詳之】

右醮用酒圖

案醮禮與上醴禮𨿽小異大同然經有眀文者則當依經圖之經言尊於房戶之閒兩甒有禁酒在西加勺南枋洗有篚在西原圖第載酒二字於房戶閒禁勺並闕今補者二經賔降取爵於篚辭降如初卒洗升酌冠者拜受賔答拜凡八節原圖第載取爵一節今補其七經冠者升筵坐左執爵右祭脯醢祭酒興筵末坐啐酒降筵拜賔答拜冠者奠爵於薦東立於筵西徹薦爵筵尊不徹凡十二節原圖並闕今補經再醮攝酒其他如初三醮有幹肉折俎嚌之其他如初北面取脯見於母三醮𨿽不言攝酒然經言如初又下若殺再醮三醮皆攝酒則此三醮亦攝酒可知合而言之爲節凡八原圖第言脯醢及再醮攝酒三醮折俎三者而已今補其五

右孤子冠圖

案經言拜揖讓如冠主據正冠主人惟有兩再拜一迎賔所謂主人出門左西面再拜是也一送賔所謂主人送於外門外再拜是也其揖則迎賔至廟門揖入門又三揖賔卒盥升又一揖凡五揖其讓則至於階讓者三合卒盥凡四讓要之無有當臬而拜揖讓者楊圖拜揖讓如冠主六字載之當臬之處誤也上正冠時經言主人之贊者筵於東序少北西面蓋視主人常位爲少北其去房戶尙逺也楊圖逼近房戶亦誤正冠在阼孤子當與正冠同據經言禮於阼其易席與否𨿽無文可考要之禮席卽當冠席之處未必二席並設也楊圖二席一載冠於阼一載禮於阼二席並設以次而西亦誤並易之楊圖本分孤子庶子爲二圖但庶子文略何必別爲一圖今合爲一

﹤經部﹐禮類﹐儀禮之屬﹐欽定儀禮義疏﹐卷四十五禮節圖一﹥

右納采問名之圖

案大門外迎賔入有每門每曲之揖入廟門有入門左右少進及三分庭一在南一在北之揖其節見士冠禮此不再贅禮重迓受授於楹閒南面則賔南面授主人主人北面迓受矣但禮惟以君命授人則南面余南北迓受則授者皆北面受者皆南面以別之此所謂授於楹閒南面者蓋謂賔授於楹閒主人則南面受之耳鄭注以並受爲說究之並受輕於迓受豈有納采重禮而反從禮之輕者乎今依敖氏說易之

右醴賔圖

案揖讓如初蓋卽入門左右三揖至階三讓之謂前圖詳之贊者出房不言面注以爲南面則主人當北面注所謂迎受也筵前送醴亦迓受經言主人西北面而賔之東南面無文可知儀禮之例受授在筵前拜必在階上而不在席楊圖受醴拜三字載之席上誤

右納徵禮圖

案賔主南北授受上納采圖詳之賔當阿致命主人阼階北面再拜此無文圖之者準納采經文也一受皮者自東折而西當執皮者之左又折而北旣受皮又自北折而東乃折而北此玉藻注所謂曲行宜方折還中矩之謂也其自南來北面受皮後乃轉而南此跬步之閒當反行反行者宜圜此玉藻所謂周還中規也楊圖甚舛易之

右壻家陳鼎及器圖

案經言陳三鼎於寢門外東方北面北上又言大羮湇在爨而不言設爨之所據特牲禮陳鼎於門外北面亨於門外東方西面羮飪實鼎陳於門外如初又據少牢禮亨於門東鑊在爨西鼎又在鑊西以準此經爨當在鼎東西面經言三鼎北上則豚鼎最北魚鼎次之臘鼎又次之也下夫婦入室媵禦沃盥此當並在北洗【說附經詳之】據下記云婦洗在北堂【說詳士冠】則此經陳器當有北洗以爲媵禦沃盥之具經不言洗闕之篚在東南陳說見特牲豆惇饌於房中而不言面鄕據士冠禮脯醢在房中西墉下南上特牲禮豆籩在東房南上則此六豆四惇亦在西墉下南上醢醬余則以次而北直北洗也經言尊於室中北墉下而未詳墉下何所據下夫婦入室後饌設並在奧婦席在東婦立於尊西南面當近於席則尊在婦席之東北據士虞禮尊在北墉下當戶彼經神席在奧故逺尊於室之東北此饌設在奧尊位當亦如之以酌者之往來便也

﹤經部﹐禮類﹐儀禮之屬﹐欽定儀禮義疏﹐卷四十五禮節圖一﹥

右親迎禮圖

案經言壻出主人不降送記言父送女命之要之主人不降壻出且然送女可知記所謂送蓋違其位少進但與母戒諸西階略異耳壻奠鴈疏引何休說云周人逆於戶又云迎於房者親親之義也案奠或於門或於庭授幣受幣則堂中居多惟聘禮受玉在中堂與東楹之閒授覿幣則當東楹賔問卿卿受幣亦在堂中之西堂上賔主處中彼賔逾堂中而東主人逾堂中而西則重禮也昏爲宗祀所系故重其事如此圖依疏說載之楊圖婦車在廟門外據下壻俟於門外【注謂大門外】婦至主人揖婦以入及寢門揖入則婦下車在大門外登車不在廟門外眀矣易之

﹤經部﹐禮類﹐儀禮之屬﹐欽定儀禮義疏﹐卷四十五禮節圖一﹥

右夫婦卽席圖

案經言媵禦沃盥交注謂媵女從者禦壻從者媵沃壻盥於南洗禦沃婦盥於北洗又云媵禦交道其志其說未合據經第言媵禦無壻及婦之文則此爲媵禦自相交沃其義甚眀況婦人不下堂下舅洗於南洗姑洗於北洗其眀證也媵爲女從者豈有沃盥於南洗之理敖氏謂媵禦自相沃皆於北洗是也從之下脫服後言燭出則夫婦入室時燭入可知但經

無文闕之贊者洗舉者盥皆東面於洗西準士冠贊者之禮蓋辟賔主不南北面也室中之饌豆籩等皆重惟三俎不重則同牢者亦合俎經文本甚眀也合俎則兩席相對俎豆在中其閒不能容人贊者僅可往來於婦席之東可知楊圖以意分爲六俎夫婦各三夫西婦東兩席之閒相去甚逺與同牢之義大不相侔誤也今依經文載之贊者酌酒往來並在婦東婦席上之節皆與壻同惟壻拜東面婦拜南面爲異其贊者贊壻則饌南西面贊婦則饌北東面其說並附經文詳之

右徹饌成禮圖

案經言徹於房如設於室又言媵餕主人之餘禦餕婦余則媵位亦如壻東面禦如婦西面也脫服當於隱處則在北可知兩衽南首所謂居必南首也門外之侍媵禦所共經第言媵或主人居恆有常節不必有戶外之侍與今依經載之

右婦見舅姑及醴婦圖

案婦見舅姑當俟於寢門外之東西面升自西階則與昏時初至同蓋至饗婦後婦始降自阼階也升自西則入門亦由臬西矣諸父兄弟姊妹則本雜記言之蓋見諸父於寢其儀與此等特少殺耳至兄弟姊妹卽於此見之不必特見此記所謂是見已也尊席薦皆在房其次則準之士冠禮

右婦饋舅姑圖

案經舅姑入於室語蓋醴婦之末事亦以起下之婦饋也故兩圖並載之舅姑共席於奧注說也上贊者贊壻饌南西面贊婦饌北東面但彼經婦席在東西面此姑席在西東面則婦亦當饌南西面但舅姑旣共席則俎豆亦連比設之其閒不能容人故移饌北西面載之酒尊在北墉下當戶準取女禮也婦於舅姑各一酳則當有二酌姑酳婦又當有一酌皆

於內尊又姑酳媵禦各當酌皆於外尊經文省耳補之

右舅姑饗婦一獻圖

案鄭注云舅獻姑薦賈疏云舅獻姑酬共成一獻下記亦云姑薦又云婦酢舅更爵自薦則一饗而獻酢酬之節皆備也據鄕飲酒禮獻賔席前西北面酬則席前北面賔酢主人則席前東南面薦脯醢此經第言一獻至所謂酬者考之於禮主人酬賔則奠於薦右鄕飲酒禮主人奠觶於薦西是也賔及主人拜送後賔乃奠於薦左彼經所謂賔北面奠觶於薦東是

也此經奠酬當亦合姑與婦言姑奠在右婦奠在左也酢則當有舅席如婦見時所設婦東南面送爵於舅姑酬則無酢故略之至獻酢酬三節升降揖拜其儀甚繁又舅獻當酌於外尊婦酢姑酬當酌於內尊今並依經闕之

右三月奠菜圖

案上婦饋則舅姑共席此廟中異席者疏謂此若上見舅姑本別席故不與常祭同也據上舅席阼階上西面此在奧東面神位姑席則南面者亦猶初見時房外位也但據祭統設同幾則姑席亦應設幾而右之省文耳今補婦主宗事入廟當由臬東升自阼階此入及升皆在西者蓋舅姑存者饗後婦始降自阼階所謂授之室也今舅姑歿則無所授此三月廟見老醴於房蓋猶之質明之見而受醴於舅姑則𨿽無所授而已不啻其授之由是降自阼階可也若入廟之初則與質眀執笲入門等耳故從西而不從東

右壻見妻之父母圖

案注謂壻見於寢而奠贄受贄並承入門言之則授受在寢門外據士相見禮疏云聘禮賔升堂授玉此不於堂故云下人君其說甚正乃楊氏圖載此記疏說謂當如聘禮升堂其說前後互異要當以前說爲正故依士相見禮圖之主人醴以一獻之禮其節當同舅姑饗婦今僅依記文載之兩圖可互見爲義也【奠酬說見上饗婦】

士相見禮

右士相見受摯圖

案士相見禮皆雜記相見之事儀節繁碎不可作圖故楊氏所載惟受摯一圖而已今仍之但攺主賔南面爲東西面及增主人拜送之節云

鄕飲酒禮

右設席陳器之圖

案賔在堂中戶牖之閒此注以爲牖前楊氏圖置席戶牖閒是已但席在堂之西北隅則仍惑於東房西室說也易之楊圖阼階東注云主人贊者西面北上西階西注云立者東面北上此並本記言之夫主人贊者固應卽位於未事之先若所謂立者則指介及眾賔言時未迎賔惡得先有立者刪又記言薦脯出自左房而不言醢今東房有醢者以士冠等禮準之也又亨於堂東北則亦在夾室東北矣俎由東壁則近爨以便載也故亦列之夾東又經只言磬下奏陔注以爲有鼓據周官金奏九夏則亦當有鐘鄭注第以鼓言非也今以磬爲首在阼階之東由磬而鐘鑮而鼓鼙皆以次而西從敖氏繼公一肆說也篚在尊南圖不逼近於尊者爲篚北實爵地也

﹤經部﹐禮類﹐儀禮之屬﹐欽定儀禮義疏﹐卷四十五禮節圖一﹥

右主人迎賔圖

案賔介入門之方經無眀文據玉藻兩君相見入門皆當棖闑之閒所謂中門也介至士介則由拂闑以次及於拂棖賔入不中門注謂稍東近闑鄕飲賔卑於主人當亦稍東近闑介次之眾賔則拂棖也又注言主人先入門而西面疏云至內霤是西面之節也又經言眾賔皆入門左北上鄕射賔少進主人與賔三揖至於階則賔入門而左至當階之處介眾賔卽就東面北上之位以士冠禮鄭注三揖至於階三讓準之則此時賔已北曲止有當碑一揖而已經乃謂之三揖則賔少進時賔主步後各三揖非如鄭說也說詳士冠禮

﹤經部﹐禮類﹐儀禮之屬﹐欽定儀禮義疏﹐卷四十五禮節圖一﹥

右三加圖

案經言篚下注不加詁敖氏以篚南言之蓋篚南肆則南爲下其說是也特從之以見主人不敢由便之意又注云賔進東行北面辭洗不知賔降西階前若由此東行則在洗及主人之北當南面辭不當云北面也今從敖氏賔少南東北面說以正之楊氏圖作主人南面對亦惑於鄭說耳今攺西南面向賔又經言主人盥洗蓋旣盥而將洗也下第言沃洗而不言盥其義可知矣圖分盥洗爲二者以此又經言主人西北面而賔不言面圖作東南面者禮所謂迓受也又賔祭薦等皆席上行之拜則降席下仿此又牲脀於俎當以牲之上下爲次此俎由肩而而脇其次也肺與骨體別故另列之廟中尊右故俎上西肺在北便於取也又記言薦出自左房俎由東壁自西階升二者獻賔介主人皆然要自此獻賔始特表而出之

右賔酢主人圖

案經主人降不言位至辭洗賔對之下乃云主人復阼階東西面則當賔辭降及主人對時賔自適洗主人自卽位阼階東矣故辭洗後云復位且可見辭洗時蓋違其位也又主人南面洗沃洗者位在洗西故西北面向主人此賔北面洗則沃洗者當西南面也經文略補之又賔酢主人當在席前如獻禮經第言東南面今載之席前主人西北面亦迓受也又主人

降席皆由南此言自席前適阼階上故注謂啐酒席末因自北方降其說是也從之又主人奠爵序端經不言面時主人在阼階上當以東面爲便然賔在西階不當背也故從南面

右主人酬賔圖

案上主人獻賔主人辭降賔辭洗此經初言主人辭降賔不辭洗後言主人降洗賔降辭如獻禮據疏云主人辭賔降又云主人爲已洗爵是謂賔亦辭洗也則辭字蓋兼主賔言是所謂如獻禮也特並載之

右主人獻介圖

案介自入門左至此尙在近門東面位此經只言主人以介揖讓升而不言其方故敖氏有主人降西面於門東之說也然則主人當向介而立介少東至堂塗當階處相向而揖及階乃相讓升也經無文補之取爵不東面嫌背介也

右介酢主人圖

﹤經部﹐禮類﹐儀禮之屬﹐欽定儀禮義疏﹐卷四十五禮節圖一﹥

右主人獻眾賓圖

案主人西南面三拜眾賓其禮殺也殺則疑於階前遙禮之矣敖云主人少南近門而拜其說是也從之又經獻眾賔不言面敖氏以爲西南面蓋尊在西階之東北實爵至西階上則西南面矣受爵北面不迓受準獻介之例也第云薦眾無俎也眾賔之長以下不言洗及實爵略也

右一人舉觶爲旅酬始圖

案原圖此下有主人迎遵之節據經附載篇末而不在此今準朱子儀禮經通解例依經次移後

﹤經部﹐禮類﹐儀禮之屬﹐欽定儀禮義疏﹐卷四十五禮節圖一﹥

右樂賔獻工及笙圖

案獻工及笙皆當實爵經第言獻工文略也圖取爵上篚從記說也獻工及笙皆西南面從介及眾賔禮也

右立司正及奠觶圖

案經第言階閒注本鄕射以爲中庭者誤今依經載觶於階閒又經言主人降席又言側降注謂賔介不從則降階可知故載之階前又經司正初位無文據記主人之贊者西面北上則在阼階之東其主人降立司正之節以司正北面受命準之則辭許諾及拜俱當北面主人則南面也又記言司正旣舉觶而薦諸其位經無文今並補﹤經部﹐禮類﹐儀禮之屬﹐欽定儀禮義疏﹐卷四十五禮節圖一﹥

右旅酬之圖

案經第言賔北面取觶今補賔降席者惟降故北面也又賔薦東之觶爲主人所酬薦西之觶爲舉觶者所奠薦東之觶不舉此言舉薦西之觶特補觶於薦東以眀之又經第言賔東南面授主人而不言主人所向今補主人西北面迓受也又主人西南面酬介朱子蓋準獻介禮言之今補介北面受觶亦以獻介禮爲準與下酬眾賔皆不迓受也主人拜送於介之東則本朱子說載之介東南面酬眾賔則敖氏說也經言受酬者自介右蓋指受介酬者言也又言眾

受酬者受自左則指眾賔相酬言之原圖載眾受酬者於介左則混矣今增眾賔相酬四字於右以眀之

右二人舉觶爲無算爵始圖

案二人所奠觶賔在薦西介在薦南至所謂其所者敖氏以爲賔奠少南則視薦西之奠爲少南蓋在俎西也若然則介之所奠亦當在俎南故二奠各分列以眀之

右徹俎安燕圖

案有司徹羞庶羞左之房中之羞右之此注以胾醢言則庶羞也故列之薦左又經第言無算爵而不詳其節別於鄕射禮詳之楊圖移鄕射儀節爲無算爵圖於此至鄕射第載經文而圖則闕如似有未協今圖仍歸附鄕射

﹤經部﹐禮類﹐儀禮之屬﹐欽定儀禮義疏﹐卷四十五禮節圖一﹥

右主人迎遵獻遵圖

案楊氏復曰獻遵一條經文差略謂公升如賔禮則自拜至以後其禮當與賔同見前獻賔圖謂大夫如介禮則不拜洗不嚌肺不告防禮殺於賔防之獻介圖及鄕射禮可見其說是也今第依經文載之其攺正楊氏圖者凡九又鄕射遵者入賔及眾賔皆降復初位注謂門內東面疏謂初入門左之位據迎賔時賔入門左少進賔立未定主人以賔三揖皆行則賔安得有初入門位況據上賔獻畢降位在西階之西所謂初位當指此言介眾賔隨賔以次而南亦不當復門左位也故載之階西又經第言賔介主人等降而無升及復位之文據鄕射遵者獻畢降立於賔南則降後俱未升皆虛席也故各加席字以眀之

﹤經部﹐禮類﹐儀禮之屬﹐欽定儀禮義疏﹐卷四十五禮節圖一﹥

右鄕射請射之圖

案射必先飲飲禮立司正以上與鄕飲酒略同諸禮節已見於彼經此特存其陳設而行禮則斷自請射其命納器比耦遷樂並入請射節者從朱子儀禮經通解之例也經文眾弓倚於堂西蓋在堂西堂廉之下注所謂堂西廉是也侯用布布幅廣二尺鄕侯侯中方一丈鵠居正中得三之一蓋方三尺三寸有奇中上下爲躬各長二丈橫設之廣二尺左右各出五尺躬上下爲舌上舌長四丈亦橫設之廣二尺左右各出躬一丈出者亦謂之个舌上下有繩維之曰綱各出舌尋下綱去地尺二寸侯兩旁樹木曰植籠綱以系於植則有紐紐謂之縜圍寸鄕侯髙一丈九尺二寸侯道五十弓乏參侯道居侯黨之一西五步今並就侯詳其大槪云堂西蓋堂之西偏所謂西堂下也大射有次在東故三耦俟於次次西出故耦亦西面此無次射位則猶彼經之次堂西之位則猶彼經之次北也堂西當南出故耦亦南面大射西面北上尙右此南面東上乃尙左者大射之次與此經射位東西相鄕大射次中北上此經射位亦北上𨿽東西異面其北上則一堂西之位在未就射位之先與射位別則亦率其上射在左之常而已射器俱在堂西司射初適堂西時射器猶未納而決遂弓矢已咸具於是則先時預設不與諸射器俱納可知下所搢撲當亦與弓矢俱在階西以經無文闕之賔大夫及主人之弓矢以東西序言蓋在東西堂

上倚於序也眾弓倚於堂西則西堂下倚堂亷故矢亦在亷稜之上也司正位於中庭此爲司馬尙未卽司射南之位則猶在中庭也故就中庭載之其命張侯及倚旌記謂其在階前要之獲者及弟子俱在西方則亦西階前西面命之也上言縣於洗東北鄭注第以磬言敖氏據下賔出奏陔謂鐘鼓鑮俱有磬在北鼓在南略如大射之陳其說是也從之其工遷之位則在縣西也

右司射誘射之圖

案誘射之先有司射命三耦取弓矢有司授弓矢三耦就射位司射先立於所設中之西南東面三耦由司射之西立於其西南司射又東面立於三耦之北蓋司射本位在三耦之東北至是將誘射故就射位立於三耦之北及射畢搢撲反位則反於本位不復向射位兩位蓋自有別也時未設中而曰所設中之西南楊氏所謂立於將設中處之西南也據下設楅

在中庭南當洗又設中南當楅西當西序則三者南北之節並同司射在中之西南則亦東北當洗也升射階下三揖堂上三揖卒射揖如升射則前所揖處皆揖上下亦各三揖也今依經以揖如升射語槪之

﹤經部﹐禮類﹐儀禮之屬﹐欽定儀禮義疏﹐卷四十五禮節圖一﹥

右三耦再射釋獲之圖

案經第言司馬命獲者而未詳其所據記命負侯者由其位賈疏云司馬自在已位遙命之敖氏以位爲觶南之位則猶是司正位蓋以其尙未卽司射南之位也又謂此與前二命皆未離其位又據記云司馬階前命張侯遂命倚旌則前二命並在西階前西面【說見前】此獨言由其位是則敖氏所謂未離其位也據上司正位中庭北面此獲者在西則當側首西顧遙命之其面𨿽異而位則猶在中庭也下升堂命去侯則又不同矣上射先升三等下射從之中等注以中等爲閒則閒一等如上射升至第三等下射始升至第一等也曰先曰從則接踵而升不分左右故上射升堂少左賈疏以爲下射升階也蓋自揖進並行至此則先後升階而不並行故旣升之後經又以並行眀之司馬之位尙在中庭其適堂西亦由中庭往也又上納射器不言司馬之弓此乃執弓於堂西則其弓亦在眾弓矢中可知以經無文並闕之

右上耦次耦升降相左圖

案卒射堂上亦並行至當階然後下射少右從上射之後旣降階乃復並行反位此經堂上不言並行省文耳補之堂上並行下射在左及從降之後上射乃左南行左在東西行左在南射位東面北上上射在北便於反位今不北而南者敖氏所謂尙有堂西釋弓等事而未卽反射位故也降者南行以東爲左升者北行以西爲左今交於階前而經謂之相左則升者當在降者之東降者當在升者之西各相爲左也相揖必相鄕則升者西面揖降者東面揖與

﹤經部﹐禮類﹐儀禮之屬﹐欽定儀禮義疏﹐卷四十五禮節圖一﹥

右設楅請射作射比耦之圖

案司射先升告卒射於賔乃降自西階司馬方升南北相值經曰相左則司馬在東司射在西也先命取矢後命設楅者蓋楅自堂西一設卽是矢則合三耦及誘射者總二十有八須一一取之不能促致故必先命之使二事並舉於一時及設楅後又釋弓堂西襲而反位弟子乃得取矢加楅遂進撫而乘之庶幾禮成於敏焉其獲者負侯本爲弟子取矢而設鄭注所謂以旌指教之是也若北面負侯侯在其背何能指之以旌意必轉而鄕侯始可指示之又命取矢不言弟子應諾者可知也以經無文並闕之弟子方委矢於楅及不備又必升堂西南面命之者據下云弟子自西方應諾則委矢後弟子已西返故也

右三耦拾取矢進退相左圖

案升射階下三揖堂上三揖此拾取矢不升故止以階下三揖準之楅矢南鄕北面及楅取之便矣乃面別東西節有進退者所謂威儀多也經第言東西面敖氏謂楅南取之則東面者西進西面者東進當矢始轉而北面旣取又左還反於東西面之位也從之旣拾取乘矢左還者三初言左還南面旣言左還

北面其說本眀至搢三挾一之後又言左還上射於

右注疏以西面言則又由南面轉而西面當射位之處也此下乃言與進者相左則東西相值於近射位之地與上階前相左之節又別矣左還南面揖之下言少進則似南進矣敖氏謂東西行而相近者據下言當楅南若南進則何有於當楅乎惟東西行故少進卽當之也皆左還北面下據大射有揖字此亦宜然補之此及大射俱言當楅南鄭注以大射楅南爲向及楅之位以此經楅南爲向當楅之位彼此互異誰適之從敖氏則以爲皆向及楅之位者蓋進時三揖退亦如之初東西面將左還揖當楅南又揖惟當楅南爲向及楅之位故得合向當楅之位之揖而爲三也若以當楅南爲向當楅之位則缺及楅一揖矣是不可信

﹤經部﹐禮類﹐儀禮之屬﹐欽定儀禮義疏﹐卷四十五禮節圖一﹥

右上耦升去侯及初射之圖

案初射司馬命去侯有適堂西袒執弓出於司射之南升自西階鉤楹由上射之後西南面立於物閒南揚弓命去侯然後出於下射之南還其後降自西階由司射之南適堂西釋弓襲反位諸節獲者有執旌許諾聲不絕以至於乏坐東面偃旌興而俟諸節此經俱未之詳又上作射揖升並云如初此並無如初之文要之皆如初也今第存初射時司馬所經墨道以眀之餘從其略司射去撲搢撲皆在西階之西此不於階西者敖氏所謂先去撲乃進與司馬交於階前則去撲當於西方而不於階下也今如其說存之以示禮之變云司射升請釋獲經不言其所以初請射於賔準之則西階上北面也不告主人文省耳司射初立於所設中之東不卽此命設中必轉而北面乃命之者以釋獲及中並在堂西惟北面乃得相望命之也又敖氏謂命後仍西面視之者蓋中東面西面視之庶便於指示耳大射禮以弓爲畢此經無文辟君禮也釋獲者位經無眀文據下經司射獻釋獲者於位少南注云不當其位辟中蓋位在中西東面故注以不當位爲辟中也

右大夫與其耦射圖

案眾射者升降皆由司馬之南惟賔主人第言階而無司馬之南之文則升降皆近於堂與眾別也據上賔主卒射降釋弓說決拾襲之後乃言反位升敖繼公云反位升者反位而後升也位者主人階東賔階西當序之位反立於此蓋相待而升則從階下升堂可知大夫尊與賔主等一升一降乃由司馬之南者蓋就其耦於射位不得不與眾射者同至釋弓堂西其耦已止則大夫自當徑至階下如賔主之禮不必由司馬之南也原圖極眀從之大夫弓矢在堂上倚於序此執搢挾乃在西堂下者敖氏謂亦有司授之於堂西亦也者謂賔主人有司自東西堂上授之故知大夫亦然也以經無文故從其略

右再射視算圖

案釋獲者位在中西東面其先數右獲也鄭注謂少南就右獲其自前適左也注又云少北就左獲則視算之位有二合本位而三矣故載三釋獲者位以眀之記箭籌八十則左右各應四十又經言不貫不釋其不釋者則委之所謂若有餘算則反委之則所釋左右算各不足四十之數眀矣原圖右算二十純左算十純者三則右已足四十算左且六十算加以余純及奇則爲算甚多不特混合所委余算並數之且有溢於八十算之外者誤矣況經所謂一純以取實於左手十純則縮而委之者當並十純總委之若又分純爲十則當云每純異之不應曰每委異之也今照經文載之

﹤經部﹐禮類﹐儀禮之屬﹐欽定儀禮義疏﹐卷四十五禮節圖一﹥

右飲不勝者之圖

案弟子設丰經不言面位據大射禮司宮士奉丰由西階升北面坐設於西楹西則此亦北面設之也勝者之弟子旣酌奠降經云袒執弓反位據下經司射命三耦及眾賔始有勝者皆袒決遂執張弓之說此烏得先袒而執弓況射禮凡射者皆袒決遂無袒而不決遂且執弓者惟司馬升堂則袒執弓勝者之弟子又烏得而有此敖氏以三字爲衍文是也今圖依經文而附是說以正之

右獻獲者及釋獲者圖

案此經獻者爲司馬司射受獻爲獲者及釋獲者獲者位八負侯也右个也左个也侯中也左个之西北三步也薦右也乏也再負侯也乏南也八者以負侯始亦以負侯終釋獲者之位五中西本位也少南就其薦也薦右也司射之西也辟薦少西也五者𨿽視獲者爲少殺然俱不可不細別之又經司馬西面拜送爵其獻也敖氏則以爲西南面是獻與拜送不同

面也經又言司射北面拜送爵其獻也敖氏則以爲西北面是獻與拜亦不同也其獲者負侯北面釋獲者中西東面則拜受皆如其面至司馬司射兩受爵經皆不言其方據鄭注謂獲者立飲薦右近司馬於是司馬北面則亦北面受爵可知釋獲者卒爵在司射之西北面則亦北面並受也其薦俎之設常法薦在內俎在外獲者位北面則薦南而俎北釋獲者位東面則薦西而俎東其內外蓋以受獻者爲主也及左右个及中之設所主又在侯侯亦北面故薦南俎北與獻獲者同旣而設於左个西北獲者東面故薦俎之設亦如之終之設於乏南又薦北而俎東南者乏南鄕故也又侯兩旁本有植木今欲眀左右个之儀故闕之

右大夫與其耦拾取矢圖

案取矢以上經固以如三耦說該之矣迨旣取矢據三耦當有南面揖少進當楅之文經第言北面搢三挾一个揖退而已其爲省文可知今姑依經文闕之揖退之後卽言耦反位大夫遂適序西序西者堂

西也曰耦反位則大夫不反位可知曰大夫適序西則耦不適序西又可知不適序西而謂之反位則所謂位者蓋射位也反射位者必取道於司馬之南上經大夫與其耦射其可證者此大夫獨適序西則揖退之後耦自南行轉西以反位大夫則自轉而西行北折至堂西今依經略之其由堂西升階上大夫與其耦射圖已詳其說故仍存之至此經凡釋弓矢必有有司受之今並如經文從其略云

右三射以樂樂賔圖

案上經第言笙立於縣中此在鐘磬之閒者以笙鐘笙磬節相應也工堂前三笴故位亦近焉此亦有瑟以經無文闕之經言司射去撲襲升據此經凡司射升堂惟去撲而已其袒決遂如故未聞變袒而爲襲也鄭康成疑襲爲衍文是也從之大射司射東面命樂正樂正應曰諾此經不言諾其諾可知據鄭注謂樂正猶北面不還蓋上遷樂時樂正立於工南北面至是聞命許諾位猶未變與大射同也上司射命射經言西階東此又以階閒言之據上階東命之蓋與上射相對也故上射以揖答之而下射不揖若云階閒則合上下射兼命之矣不應惟上射獨揖也則所謂階閒者蓋階閒少西亦得爲階閒耳【說附經詳之】

右無算爵圖

案楊氏此圖本在鄕飲酒禮但彼經第言無算爵而儀節無文楊特移此經經文及注說以入彼經於彼爲贅於此爲闕故爲攺正移附於此經言無算是不可以數言也楊以一二三四等字貫之則有算矣刪之經言使二人舉觶未詳使之者敖氏謂司正使之是也司正位中庭今卽其位補之又二人所舉卽前奠於賔與大夫薦西之觶舉此二觶以之後之交錯以辯皆其所舉可知矣乃賔大夫則言取而不言舉其舉可知也故由賔與大夫以下俱詳載之所舉二爵故用二人則賔大夫之觶各一人舉之

可知矣圖仍云二人者以經無一人之文故也堂上坐而行爵經云賔觶以之主人注雲實主人之觶以之次賔實賔長之觶以之次大夫曰實曰以則皆執觶者爲之矣大夫之觶長受𨿽不言以亦二人以之可知至旅在下者於西階上卒受者旣奠爵於篚始云執觶者洗酌反奠於賔與大夫則堂下相酬皆自酌也故分別載之經言賔觶以之主人大夫之觶長受楊攺作大夫之觶以之介不知此經本無介也今依經易之原圖三賔長蓋本眾賔長之三人言之若五大夫未免牽合相配今以三賔該之其五大夫則刪其四仍依注增一次大夫

欽定儀禮義疏卷四十五﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷四十六【禮節圖二】

燕禮

右燕禮次第總圖﹤經部﹐禮類﹐儀禮之屬﹐欽定儀禮義疏﹐卷四十六禮節圖二﹥

右陳饌器及卽位之圖

案儀禮具饌或在房或在東西堂下或在門外東西經俱分別言之如雲薦脯出自左房又云亨於堂東北又云視爨西堂下又云亨於門外東方側亨於廟門外之右皆是也此經明言寢東而不言門及堂則在寢外東壁之東可知【楊圖在東堂誤】又諸侯大寢本具軒縣爲燕新之則階間一面磬與鐘鼓皆應具在但據下記有若射之文則辟射位如大射可知故並依大射載之又鄕射記冪用綌若錫賓至徹之則實尊時卽覆以冪矣圖內冪在尊上者以此圜壺北面則大射文也【楊圖無冪及丰】又諸侯之階應七等原圖三等階易之【下並同】射人告具及射人請賓膳宰請羞於諸公卿經不言面位今皆北面者以小臣請執冪爲準也其命賓東面南顧則本注說載之又大夫初在門右少進則視入門之位爲少北賓初在大夫中聞命少進禮辭則視前少進之位又北矣蓋由南漸北凡三易位也【楊圖闕今補】門外賓位當在門西若卿大夫應入門右則未入時在門東可知又注以納爲引而入則納者當先傳命於門外納賓者當西面鄕賓納卿大夫者當東面鄕卿大夫入則少先於賓卿大夫也原圖兩納者皆西面鄕賓誤

﹤經部﹐禮類﹐儀禮之屬﹐欽定儀禮義疏﹐卷四十六禮節圖二﹥

右主人獻賓之圖

案賓位堂中經傳或言戶西或言牖前要之皆戶牖之間也此經言戶西楊氏圖載之牖前誤易之又賓少進辭洗經不言其方據鄕飲酒禮賓進東北面辭洗則遙當洗南矣此賓少進則又與彼經異也又此及降盥賓凡兩對似當與辭洗同鄕主人故並載少進之下又卒洗卒盥俱言賓揖而不言主人要之主人亦揖也補之又主人筵前獻賓敖氏繼公以爲西北面蓋尊在筵之東南自尊所來應西北鄕禮重迓受故賓面東南又俎皆橫設而上體向西尊右也凡設俎之法皆然又賓拜俱在西階上拜告防獨在筵西者以承上降席來又下始言西階上則告防之拜不在階上也

右賓酢主人圖

案賓兩辭降一對及主人辭洗經不言面以主人東面對準之則主皆東面賓皆西面且皆少進也主西階西東面少進則注依大射禮言之又卒洗不言主人揖賓盥辭降不言主人對其揖與對可知今並補又經言主人北面受爵而不言賓準之迓受禮則賓當南面又主人奠爵在篚南南蓋篚下也爵皆於此奠之序內入堂深東面鄕公從敖氏說也

右主人獻公及自酢圖

案賓主獻酢皆降席此主人獻公公不言降則拜於席上燕義所謂席上西面特立莫敢適之義也【案詳經文下】薦脯醢由左房依注以大射禮言東面奠爵說附經詳之

右主人酬賓圖

案上陳設瓦大方壺酒俱在南則酌膳者當就瓦大之北尊酌散者當就方壺之北尊其酌於南尊及在兩尊之間者誤辭降辭洗經不言面此主人酬賓當以獻禮準之故主面西北賓面西南其主人筵前北面則敖氏本鄕飲酒酬賓之禮言也主人北面則賓南面迓受可知主人復位經不言其方據下胥薦主人於洗北似洗北蓋其位也然經明言復則其初位矣入門時未聞有洗北之位考周禮膳夫上士前入門士在西方東面復位當指此言【膳夫上士案詳經文下】

﹤經部﹐禮類﹐儀禮之屬﹐欽定儀禮義疏﹐卷四十六禮節圖二﹥

右下大夫二人媵爵圖

案大夫位在門右北面敖氏繼公謂作者南面從之公席上拜準上獻公禮也至酌膳實觚二節注及敖說俱詳今就其說推之據經四言序進其兩序進在洗南者不必言矣至堂上之節據經酌散者升階卽言序進實觚者旣酌始言序進則酌散者之序進在階上始發步而未酌散之先實觚者之序進則在旣實觚將往奠薦南之際蓋酌散者旣升階卽序長少爲先後長者先進少者待於階上長者旣東面酌散乃退由其右西面還視其初進酌之道爲少南其初進酌之道則在其北也後者當先者旣酌而退之時卽循先者初進酌之道而進當西楹之北轉而東行乃與退者東西相値退者西面以北爲右進者東面以南爲右彼此相爲右所謂交也然後先者待後者反而並降焉酌散者之序進相交者如此實觚者升階卽東西並行當尊乃轉而東行及尊並實觚然後序進後者待於尊所先者由方壺之西轉方壺之北又轉而南當公席乃東面奠於薦南旣奠亦退從其右由西面而北而西還及方壺之北卽東楹之北視初進奠觚之道亦爲少南而初進奠觚之道亦在其北後者當先者旣奠而退時亦從尊所循先者初進奠觚之道而進轉及方壺之北亦與退者東西相值而彼此相爲右與酌散者同及階上待後者並降而拜送實觚者之序進相交又如此合而計之其進退先後凡四道其道易混故別以墨道仍加注以明之

右公爲賓舉旅圖

案公酬賓鄭謂就其階敖氏謂卽在席上今據經公無降席之文則敖說是也【案詳經丈下】小臣以公命辭賓不於阼階下遙辭之乃至西階東且西面者準上命執冪者必就其西方之位又聘禮賓在東則使者東面致命此經賓在西故西面其獻酬於西階上皆西北面此敖氏說則受者亦當東北面迓受也鄭謂賓受虛爵在西階敖氏以爲席前蓋經明言進則非西階可知受爵在公席南者以上主人受爵爲準也賓旣酬大夫則就位敖氏本鄕飲酒禮言之也

右主人獻孤卿圖

案燕以尊賓爲節故席於中堂卿𨿽貴於賓而不敢以尊幹正禮故後賓而獻而位於賓東賓東卽鄕飲酒禮所謂尊東蓋遵者之位也彼尊在房戶間故以尊爲節而謂之尊東此房戶間無尊故以賓爲節而謂之賓東其實在房戶之西室戶之東耳要之各尊其尊不相統也原圖席賓牖前而席卿於戶牖之間誤易之布席徹席者須在席之上下爲之乃便於

捲布今司宮席卿西面從上布之也【楊圖司宮南鄕誤】卿辭重席當在將就席之先則北面近席時也【楊圖卿南面誤】敖氏云拜送不言卿可知今闕之獻於西階上說見前小臣升卿西面就其位亦以致命禮準之也

右主人獻大夫圖

右司正中庭奠觶圖

案經言安公卿大夫而不言賓諾亦言公卿大夫而不言賓要之賓重於卿大夫舉輕則重者可知況賓本亦大夫乎以經無文闕之注疏司正辟君說敖氏極辧其非所謂變於堂上升席降席之儀及東行者其說是也但古人行步轉折必中矩此不方折者據玉藻周還中規折還中矩注云反行宜圜曲行宜方孔疏以從北鄕南從南鄕北爲反行從北南行折

而東鄕爲曲行此南北往來是反行宜圜也

右主人獻士及祝史圖

案獻士而薦及祝史小臣以其俱在士列旣得獻乃並薦之也士不言就其位薦者士已變位於東也則凡言就其位者皆不變位者也士旅食者亦不變位而不言其位者以上蒙就旅食之尊之文言就其尊則就其位可知瓦大方壺東鄕酌者則東鄕而不西鄕此圜壺北鄕注以爲北鄕酌蓋準之堂上以立言也今南鄕酌者以其禮略主人自北來旣南鄕就其尊則亦南鄕酌之而已與堂上對君之節不同也獻者西鄕上圖說詳之

﹤經部﹐禮類﹐儀禮之屬﹐欽定儀禮義疏﹐卷四十六禮節圖二﹥

右賓媵觚公爲士舉旅之圖

案媵觚於無算爵之先其禮已殺乃賓必下拜公且降一等辭之者尊賓也尊賓則三答拜俱應降席而經無明文則禮之漸殺可知據下受公賜者亦就其席坐行之此殺禮之明證也故公仍拜於席上如初至受者就席未詳其人要之不外卿及大夫耳據經卒受者爲大夫則焉知此受者之非卿但無文可據故假卿席以明之鄕飲酒禮受酬者自介右眾受酬者受自左此經士受酬與眾等則受自左也故右大夫執爵者序端蓋待事處司正其準也

右無算爵圖

案此圖公亦拜於席【說詳前】公所賜諸節亦借卿席以明之執散者亦酌膳從敖氏說也卒受者經未詳其人據下言大夫故以爲大夫之節

﹤經部﹐禮類﹐儀禮之屬﹐欽定儀禮義疏﹐卷四十六禮節圖二﹥

右大射請射之圖

案楊圖目是圖曰大射禮而所載燕禮諸節脫漏尙多大射之節惟有三侯及乏而已今以請射字易之又據朱子儀禮經傳通解自適次至命三耦取弓矢於次皆入請射節內故合爲一圖三侯疊張大侯最南幹侯最北參侯間其中大侯髙四丈八尺五寸少半寸參侯髙三丈二尺五寸少半寸幹侯髙一丈九尺二寸與鄕侯同蓋合侯中及上下躬舌並下綱去地之數爲髙卑之數注已詳之要之大侯見鵠於參者以大侯鵠下得侯中六尺【大侯中方丈八尺鵠上下及鵠各得三之一則鵠下尙得中六尺也】下躬及舌各二尺下綱去地二丈二尺五寸少半寸則鵠下總髙三丈二尺五寸少半寸齊幹參侯之上綱故得見鵠於參也參侯鵠下得侯中四尺六寸六分有奇【參侯中方一丈四尺鵠上下及鵠各得四尺六寸六分有奇】下躬及舌各二尺下綱去地一丈五寸少半寸齊於幹侯之上綱故得見鵠於幹也注義本明無事多贅若大侯上舌長七丈二尺下舌長五丈四尺殺於上舌一丈八尺兩植漸殺而下當鵠之處約長六丈餘其旁出於參侯上舌之外者左右約各五六尺參侯上舌長五丈六尺下舌長四丈二尺殺於上舌丈四尺兩植漸殺而下當鵠之處約長四丈八九尺其旁出於幹侯上舌之外者約各長三四尺𨿽三侯相去各二十步其旁出之舌隱然可見也大侯之乏有尊及洗其面鄕無文據下獻服不言尊東面南上洗東肆今依下經載之鄕射初張侯不系左下綱將射則司馬命弟子系之此張侯之初亦云不系左下綱及將射經不言系可知也又鄕射司射弓矢撲皆在階西此司射弓矢在次撲在階西攺挾之矢在堂西堂西之矢依注補之惟撲無文今並依經闕之鄕射司射西階前西面命弟子納射器此西階前東面右顧與彼經不同者賈疏謂有司是士士在西階南東面敖氏謂東面而右顧爲有司在南也此有司其旅食者與以士旅食在門西北面也其說勝於賈今載士旅食者於門西以明之

右司射誘射圖

案鄕射三耦初在堂西且未取弓矢故誘射之先有取弓矢及進立於射位之節此比耦入次卽取弓矢又次卽射位司射位亦在次與彼經先立於所設中之西南後又就射位於三耦之北者不同故亦止以入次出次爲節也前已執弓挾矢矣此又言搢三挾一个者蓋前尙未射故第兼乘矢挾之以示所有事此將射則或搢或挾不可以不分也鄕射卒射南面揖此北面揖者敖氏所謂爲與君同物嫌也又射者升降凡六揖堂上下各三鄕射卒射南面揖後卽曰射如升射則六揖槪於如字中矣此言卒射揖及階揖則堂上止二揖降後乃言如升射之儀則堂下亦三揖豈升堂時當物揖處可不揖耶經文省耳今依經闕之

﹤經部﹐禮類﹐儀禮之屬﹐欽定儀禮義疏﹐卷四十六禮節圖二﹥

右初射之圖

案鄕射記云命負侯者由其位此司馬師之位未聞或謂此卽前之司正【說附經詳之】據上大射正擯擯者爲司正如其說則司馬師卽大射正也司正位中庭北面據敖氏以負侯者爲旅食士旅食門西北面其亦轉北面爲西面命之而位則猶在中庭與鄕射命張侯遂命倚旌此上經未聞有倚旌之命下經言適侯執旌則旌固在侯上經不言命倚旌文省耳今依經闕之【從之中等及升堂少左說詳鄕射圖】負侯者適侯經言皆則三侯皆然大侯參侯去地逺亦云負者敖氏所謂因幹侯言之也且兩侯在幹侯之後負侯者不可見也故於幹侯之負侯者特存皆字以明其義云三耦在次西面北上則上射在北及出次西行上射在左西面左在南則上射又轉而南與次內之位不同不言袒決遂可知也故亦從其略云鄕射獲者去侯至乏東面偃旌興而俟此至乏乃授旌退立是敖氏所謂負侯居乏者之相代也經言西方敖氏謂各當其乏西其面未詳以獲者準之則亦東面也

右上耦次耦升降相左圖

案上誘射卒射北面揖敖氏謂不南面者爲與君同物嫌也此下射亦與君同物故亦北面揖如司射耳上射不與君同物而亦北面者禮取其稱此堂上亦應並行經未之及文省耳今補揖如升射則亦堂上下各三揖與升射同今依經以如字槪之【余詳鄕射圖】

右三耦拾取矢進退相左圖

案鄕射上射本在右左還之後又言上射於右敖氏所謂嫌或當如卒射而退轉居左是也此上射亦本在右至左還之後乃轉居左者東行左在北次中之位北上鄭注所謂便其返位也又退者東行以北爲左進者西行以南爲左此進退相左是進者在北退者在南也意次中廹狹出者一途入者一途上耦所出之途次耦卽踵之以出而已其退者反位又爲一途故次耦進者得在上耦退者之北也【余大槪與鄕射同彼圖已詳此不多及】

右三耦再射釋算圖

案經第言命釋獲者設中以弓爲畢北面敖氏云太史前立於所設中之西司射自阼階來當西面命之旣則少西南行而北面據鄕射命設中初亦西面旣乃北面敖氏又據此經太史之位斷之其說是也下命釋獲亦卽此西面位可知矣鄕射釋獲者執鹿中一人執算從之此經釋獲無所執執中者則小臣師未聞有執算者要之釋獲者不執中豈反執算則應別有執算者今依經闕之司射命釋獲釋獲命小史轉命獲者小史之位未聞或亦隨其官長所在與其命獲者則當乏南北面也

﹤經部﹐禮類﹐儀禮之屬﹐欽定儀禮義疏﹐卷四十六禮節圖二﹥

右公及賓射之圖

案經君將射司馬師命負侯又司馬升命去侯蓋同一升堂命之也獨命去侯則言還右乃降鄭注以還右爲還君之右所謂猶出下射之南還其後也案射禮上射西就右物下射東就左物司馬升堂初由右物之後立於物間以命獲者旣乃出下左物之南由物左以還其後乃降凡升皆然此經公爲下射當就左物司馬在物間命去侯時原在公右若依常節出下射之南還其後則還在公左不得謂之還右矣據敖氏以還右爲圍右物蓋初從右物之後至物間旣又從右物之前還其右以降以君將爲下射故先辟之不敢仍如出下射南還其後之常節也其理爲長命去侯如此則命負侯可知故綴墨道以明之賓之弓矢在堂西上經公未射賓先降取弓矢而不言升及將射又言賓降故賈公彥謂前賓降卽升文不具也由此言之則賓之弓矢前已取之升堂及又降乃言執弓搢三挾一者蓋前此止取弓矢而未袒決遂至是乃復擕弓矢適堂西故執弓挾矢與袒決遂並行也一小射正授弓拂弓皆以俟於東堂此卽公射時大射正執之以授公者東堂之俟則尙未授也經乃言授又言拂者敖繼公云授當作受謂受弓於有司也若然則東堂尙有有司在矣又小臣受弓以下別無與大射正授受之文下乃云大射正執弓則其受之小射正可知二者以經無文並闕之經言小射正大射正皆以從於物又小臣正贊袒小臣師授矢此亦當從於物者而經不言其方惟小射正取決則曰奠笥於物南則俱在物南北面公射乃退也其大射正授弓受弓及小臣師授矢其在公之左右大射正西面小臣師東面與若大射正立於公後以矢行告則經固有明文矣

﹤經部﹐禮類﹐儀禮之屬﹐欽定儀禮義疏﹐卷四十六禮節圖二﹥

右飲不勝者之圖

案鄕射禮言勝者之弟子洗觶升酌此乃言酌散者鄕射一尊故無所別此君禮有膳有散故於酌射爵之始明之下僕人師繼酌不言散以此準之亦酌散也及賓飲公夾爵皆酌散惟公爵酌膳其義可知矣故經凡六酌方壺獨載其五經言若賓諸公卿大夫不勝則不降不執弓耦不升但賓明侍公射公明在堂則不降不執弓及下僕人師授觶之節賓及公卿大夫共之惟耦不升則專爲諸公卿大夫言也注云耦惟謂士與大夫爲耦者其義蓋明甚矣賓諸公卿大夫西階上卒觶授執爵者其人未詳據敖云授執爵者宜反於其所受者也此爵本受之僕人師則執爵者卽僕人師矣今依經文載之

右獻服不及釋獲者圖

案此經大槪與鄕射同其同者鄕射圖已詳之矣其異者鄕射一洗一尊釋獲與獲者共之此獻釋獲與鄕射同獻獲者則侯之西北又別有尊及洗其尊上下仍有等倫焉又鄕射一侯此用三侯三侯則獲者亦三內外彼此之間其節易混是蓋有不可不辧者以壺言之經明言兩獻酒東面南上言上則有下可知上者尊則下者卑又可知服不尊也司馬正亦尊也以司馬正而獻服不則應酌上尊僕人與巾車獲者則卑於服不司馬師又卑於司馬正其獻也應酌下尊此兩壺之別也至於三侯疊張其左右个與中及負侯之節惟幹侯可見其參侯大侯俱爲幹侯所掩不可得而見也而獻之之節又先服不服不固大侯之獲者欲如鄕射圖分左右中及負侯者皆明載之則外掩於參幹欲舉幹侯獲者獻爵及左右中陳設之節以圖之如鄕射則經文未詳無從而圖也今圖於左右中之設僅當侯北並載之與鄕射之分左右及中者不同要之兩圖必參觀乃得焉至經第言服不負侯而俟蓋大侯也其節已不可見今載獲者負侯於幹侯中者蓋幹參兩侯之獲者本繼服不而獻其獻也經言如獻大侯之禮則終亦負侯可知故載之以示三侯並獻之義且以見服不之負侯亦如是云

聘禮

右夕幣圖

案此一節經言夕幣朱子經通解亦曰夕幣楊圖易之曰授使者幣今依朱子本攺正經云君出門左南鄕則位在路門之東出者以東爲左也使者北面眾介立於其左敖氏繼公云使者在雉門之右蓋入門北面以東爲右以西爲左要之俱在門東也介𨿽言左而東上統於賓則亦東矣幕在門外經不言其方據鄭氏云使者位幕南使者北面鄕君而在幕南則幕亦在東當君位布之其使者之少東則以馬在幕南也下受命有賈人此亦應有賈人故注有賈人坐撫幣說而經不言其所在此圖亦不之及又經不言有司此圖獨從敖說有有司者據下入境賈人展玉有司展幣則賈人與有司各有專掌此經展幣故有有司而無賈人下經授玉故有賈人而無有司也又注言史幕東西面此圖依敖氏說以史爲幕西東面有司北面展之者卿大夫在幕東對之讀所謂令眾共聞之也幕四面共布而獨載一管人於東者其長應在東故舉一以槪其餘也陳幣亦東面準展幣之面位也宰同面授書亦以下授玉準之載幣捨朝亦在東者以近藏也

右使者受命圖

案上夕幣君在門左此經無文敖氏謂君亦在門左是也使者俟命於雉門外本敖氏說其北面東上則鄭說也臣禮當入門右燕禮大射其例也此使者受命亦當由東又賈人西面啟櫝經不言其方據太宰之屬玉府有賈八人此圭當以彼掌之又據朝士外朝之位卿大夫在左羣士在其後此宰在卿位賈人其屬又將授宰圭則當在卿位之後﹤經部﹐禮類﹐儀禮之屬﹐欽定儀禮義疏﹐卷四十六禮節圖二﹥

右致館及設飧圖

案經致館者卿設飧者宰夫本截然二事自鄭注混而爲一楊氏惑於其說遂舉門外之致命及再拜稽首皆移於堂上載之又刪去宰夫設飧若卿所致爲設飧之命者誤也又設飧與歸饔餼禮有繁簡經文亦詳略不同要其陳設面位彼與此無不同此經所略卽可以下經準之如牢鼎在階前下經東西面皆北上上當碑陪鼎當內亷此亦當如之楊圖羞鼎在兩階間逼近堂亷飪薪二牢亦逼近階下則又誤矣又此堂上及西夾之豆下經經文明言韭菹其南醓醢是卽周官醢人朝事之豆也朝事之豆其實韭菹醓醢昌本麋臡菁菹鹿臡茆菹麋臡此經言二豆以發其端其爲朝事之豆可知自公食大夫禮注易茆菹麋臡爲葵菹蝸醢下疏遂本此言之不知諸侯之待賓與本國卿大夫不同宜敖氏以朝事之豆正之也今從之又此經言東陳西陳南陳與鄕飲酒禮篚南肆及公食大夫禮六簋說有同者亦有不同者據鄭氏以篚下爲篚南則篚之南蓋下鄕之此門外米禾車西陳敖氏以東陳者西轅謂其下鄕之此與彼二經之義同至飪鼎陪鼎俱東面而經則曰北上南陳腥鼎西面經亦曰南陳蓋設之成列則由北而南其面不盡鄕下也【敖氏第謂設壺如筥米不謂設饌如米禾】堂上之饌屬飪鼎兩夾之饌屬腥鼎則其陳當亦如之如豆簋鉶簠有有面者亦有無面者要知有面者皆南鄕以待賓之坐嘗而其設以成列也則東上而西陳東夾之饌西面西夾之饌東面其設之亦北上而南陳皆準牢禮設之

右請事迎賓圖

案楊氏目是圖曰擯出迎賓不幾以迎賓者之爲擯耶今攺曰請事迎賓此下三節經文本明自鄭注傅防周禮之文儀節易混今以敖氏說參之據敖氏云三擯俱在門內惟上擯出西面請事【經言擯者請事敖氏以爲上擯是也】時賓出次東面因其請而親對之眾介則立於東南北面而已賓親對故無所謂旅擯也及上擯入告公乃出中門東面於大門內迎之上擯乃納賓【經言大夫敖氏以爲上擯是也】賓介以次入賓東面介北面西上擯入門右與承擯紹擯北面並立其說是也至公再拜賓不答而辟則皆經說也

﹤經部﹐禮類﹐儀禮之屬﹐欽定儀禮義疏﹐卷四十六禮節圖二﹥

右迎賓入廟之圖

案公迎賓再拜卽云公揖入每曲揖賈疏求每門之說而不得乃謂昭東穆西祖居中廟兩邊有墻中央通門祖廟以西隔墻有三閤門亦有三其說與每門之義彷佛相合然五廟無並立之理故朱子引江都集說以正之所謂古宗廟之制外爲都宮內各有寢廟別爲門垣太祖在北昭穆以次而南者是也蓋入大門北行折而東至廟必有垣以隔之垣有門是則所謂閤門也此入大門折而西則當有閤門折而北則當有都宮門入門或北或東或西以至於受聘之廟又有閤門廟門所謂每門每曲者如此此經先言先君之祧後又第言廟其說未詳今借禰廟以明之又擯介從行位經無明文據玉藻君入門介拂闑

大夫中棖與闑之間士介拂棖此君禮也賓則入不中門由闑西其介隨行亦應雁行由東而西上介在賓後與賓共拂闑次介少退末介又西少退也又上言入陳幣於廟門下言賈人東面注謂向入陳幣之位則賈人鄕幣而立其幣則在西塾之南也介本在賓右少退故敖以立賓西南東面爲說其勝鄭氏幣南北面之說逺矣從之

右受玉圖

案賈人東面在賓南賓東面當在賈人之北少東介在其間而鄭以爲北面受圭如其說則介將捨賓至賈人之南受圭而後可若謂介在賓與賈人之間而北面則賈在其後烏能受圭且賈人本坐授亦未嘗至介前授之不若敖氏介東面之說爲確也從之又公入廟卽立於中庭及賓入門左經亦無公迎至門內之文敖氏所謂賓入門左而揖三分庭一在南

而揖者公皆不能偕所能偕行偕揖者惟三分庭一在北之揖而已而經乃云三揖者是賈疏所謂向賓揖之非更至內霤相近而揖敖氏所謂賓至中庭公乃與之偕行則前二揖皆公鄕賓遙揖之矣今依二說圖之又一裼一襲皆俄頃事鄭氏序坫之間隱處說未免太過今卽於拜及授玉處載之公降立中庭則注說也

右受享幣圖

案敖謂致命再拜受幣皆冒如初之文則公亦當在東楹之東賓亦在西楹之西鄕公致之再拜亦當楣北面受幣亦四分兩楹間一在東也【上受玉於中堂與東楹之間敖云四分楹間一在東】經言皮如入右首而東敖據士昏禮左首說謂右當作左其說是也今攺左首而東上陳幣注不言廟門外之方及賓立接西塾注乃以幣言之則幣在西塾之南也楊圖載之當門易之

右禮賓圖

案公出迎賓揖讓如初敖謂如初者亦三揖但不與向者同蓋據受玉言也彼經公在中庭故偕行偕揖者惟三分一在北之揖耳若此出迎賓則並入並揖前敖氏三揖說得盡行故備載之又公側受於序端者幾醴幣是也宰夫自東箱授之序端當西面據李氏如圭之論受醴也謂公不迎受故宰夫不面葉則公皆不迎受可知不迎受則當南面受也又送醴受醴面鄕經俱無文敖謂筵前西北面則賓亦筵前東南面迓受也馬在西方西上亦敖氏說又賓降辭降拜之方無文可考以下賓覿降階東拜送準之則西階東也【敖氏以階東爲西階東】又公用幣經不言所自來據注云亦受於序端則亦宰授之也並補之又擯者相幣經不言其所以受玉注擯者阼階西相拜說準之則與彼位同也吿授幾亦如之賓當東楹北面受幣其爲楹之南北經未之詳敖氏以爲楹北者蓋公當南面授幣楹南爲地無多且此節主賓授受多在楹北此亦無異也

右賓私覿圖

案儀禮之例凡入門而右其地大抵北當階者居多此入門右當亦如之擯者西面辭者以公在阼階東西面擯在公之南故順公面以致命也馬入設三分庭一在南者蓋設庭實之常法也經言公揖讓如初則卽入門右少進及三分庭一在南一在北之揖與及階之讓也經不言賓文省耳故並載之公北面再拜經不言其所以正聘準之則亦當楣也其賓之西楹西東面亦準正聘載之上言三退負序此言三退反還負序則跬步之間有旋折矣敖氏謂反西面而還東面其說是也從之上禮賓賓當東楹北面受幣經不言楹之南北敖氏以爲楹北【說詳上禮賓圖】以例此經則賓亦楹北北面授幣也公之南面迓受亦從可知矣

右公送賓問君問大夫勞賓介圖

案鄭注以此爲賓至始入門之位故俱依上迎賓圖載之其面鄕則仍從敖氏說

﹤經部﹐禮類﹐儀禮之屬﹐欽定儀禮義疏﹐卷四十六禮節圖二﹥

右歸饔餼圖

案堂夾及門外之饌其說已於上致飧圖詳之此饌筥罋之法注謂筥東西爲列列當醓醢南亦相變疏謂陳鼎南鄕醓醢夾碑亦南鄕則當以設鼎之法準之鼎有九有七有三而經謂之二列者蓋自南北視之則腥鼎爲二列飪鼎與陪鼎亦爲二列是南北爲列也疏旣以鼎爲南鄕又以罋爲南鄕則罋之十以爲列者亦當南北爲列筥則東西爲列也南北爲列者自北而南直陳之東西爲列者自東而西橫陳之其列不同故百筥注謂之變也又經以百罋爲夾碑注以米筥在醯醢南則東西五十罋當各作五列毎列十罋夾碑直陳之其出於碑南者無幾夫是之謂夾碑而米筥乃得在其南也

右賓問卿圖

案經言卿受於祖廟所謂每門每曲與上正聘入門之節同故圖斷自廟門余已詳前此不復贅當及廟時大夫揖先入禮有主人先入待於門內霤者迨賓奉幣入門遂有三揖至階之文則偕行偕揖也偕揖則當有入門左揖三分庭一在南揖三分庭一在北揖蓋賓與主人並行之經言大夫受幣於堂中西北面而不言授者之位圖作賓南面授者據以君命授人者例皆南面也大夫西面當楣者據下當楣再拜知之也大夫受覿幣南面賓北面者注說也

右還玉圖

案經言大夫鉤楹賓則無文要知賓與大夫俱入堂深南面並受則亦與大夫並鉤楹可知賓鉤楹矣其由西而東必由大夫之後者以鄕射禮司馬鉤楹由上射後之節爲準也鉤楹之說有二賈疏謂由楹西鉤楹北敖氏謂由楹南鉤楹東今從敖氏說

公食大夫禮

右陳器圖

案吉禮陳鼎皆在門東此獨言當門敖氏謂東西當門則當以兩門之中言據考工記匠人廟門容大扃七个彼文上言明堂下言九嬪九卿則天子廟門之制也此七鼎設扃而言當門則鼎皆當門於天子之門恰合七扃之數若諸侯則門制當殺其鼎當以兩門之中爲是爲公設盥故小臣具槃匜其位並在東堂下便於取也敖氏以不言巾爲文略則有巾可知又記亨於門外東方下又言太羮湇自門入則東方有爨又可知並補之飲酒漿飲當有壺又宰夫之具自下文斷之是敖氏所謂豆鉶簠簋也以經無文故並從其略

﹤經部﹐禮類﹐儀禮之屬﹐欽定儀禮義疏﹐卷四十六禮節圖二﹥

右迎賓卽位之圖

案聘禮自公迎賓大門內至於廟門每門每曲皆有揖【詳聘禮圖】此經文略故圖亦自廟門始入廟門三揖士冠禮已詳聘禮公初入廟門卽立於中庭及禮時親迎賓三揖始備此入廟門無中庭之文則三揖皆並行也今依士冠禮載之東夾之制詳上宮室圖此大夫位東夾南似指東堂上言但據下大夫有匕牲之事則位宜近所有事故敖氏以東堂南言蓋位在東堂下當東夾南其說是也士立於門東則門內之東矣宰言東夾北則北階之東北也內官之士又在東北則少退於宰也介門西北面西上則三介皆在也又經言小臣敖氏合小臣正小臣師及從者言則非僅一小臣而已今並依經略之

右鼎入載俎圖

案士舉鼎不言盥與祭禮異也次入則始牛鼎終膚鼎矣抽扃奠於鼎西則七鼎之西皆有扃也大夫序進盥又序進匕與燕禮下大夫二人媵爵同蓋君禮也鼎七則匕者亦七大夫然不勝載也故以一大夫槪之復位則當東夾南之位也

﹤經部﹐禮類﹐儀禮之屬﹐欽定儀禮義疏﹐卷四十六禮節圖二﹥

右食賓之圖

案公降盥賓降公辭而不言賓對亦對可知又公尊不就盥上經槃匜與小臣並在東堂下故敖氏謂小臣各執槃匜簞巾以就公也時公在阼階前其卽盥於此與宰夫自東房授醯醬不言公受然下言公設則受而設之可知敖氏謂此亦並授則公在宰西與宰俱南面又大羮湇升自阼階授公不言受言設則亦受也並補公立於序內注以親饌爲說則應與賓席相當以後諸節皆行於此惟辭賓諸節則當於阼階上西面賓階西疑立注以爲階下據上公與賓升後賓無降文則當以敖氏階上之西說爲是旅人取匕甸人舉鼎出匕先而鼎後敖氏說也

設醬湇飯粱賓凡三辭經第言北面而不言其地敖謂辭設醬當東面於公之西則與公並立於席前也經言北面敖氏亦有北面少退之文今從之宰位堂東夾北旣授公湇反位敖氏謂由東壁是也從之仍補公受湇之節於阼階其羞庶羞經言先者反之敖氏謂先者以次受而設之今並補醬湇粱各一設一辭一遷載不勝載故列公與賓於三者之南而以一設一辭一遷明其義云經言六簋二以並東北上錯以終則黍當牛俎稷在其西爲北一列稷南黍黍東稷爲第二列稷南黍黍西稷所謂二以並錯以終者如此

﹤經部﹐禮類﹐儀禮之屬﹐欽定儀禮義疏﹐卷四十六禮節圖二﹥

右侑賓及卒食圖

案上經公以賓辭退於箱至此無出堂上之文則公猶在箱故敖氏謂公受於箱與聘禮禮賓受於序端者別經言擯者進相幣言進者蓋以向者已退負東塾至此乃進而面鄕無文據下記卿擯由下據聘禮受玉注云擯者阼階西相拜此相幣當亦如之賓受幣當東楹而楹之南北無文公受幣其面鄕亦未詳今圖賓受當東楹北面公南面授之者凖聘禮也賓入門復升堂經言揖讓如初而不言公迎則公在階前與初入廟門並行三揖至階之節不同故敖氏謂經云如此亦大略之意也今亦以如字槪之又據敖氏謂公在中庭則上經公降蓋立於中庭也侑前賓已三飯一飲此言食防飯三飲故敖氏以

爲又九飲也注以三飲爲三漱漿敖氏謂食加飯而飲漿則此所飲爲酒其說似勝今第依經載之

右大夫相食圖

案公食大夫迎賓於大門每曲毎門皆有揖及廟門揖入又三揖至階三讓乃升其節甚多今依經闕之經言降盥受醬湇侑幣皆自阼階降堂受授者升一等賓止也注云皆者皆受醬湇侑幣又云主人三降賓不從其說如此據經盥一受三則四降也注獨以三受訓皆又獨以三降爲說者蓋盥則降堂又降階受則授者旣升一等則可以不降階故經亦第言降堂今以三等爲斷者以授者升一等便其中等相授也又盥降至地大夫降盥經不言從降據疏謂主人降不至地則不從由此推之則降盥至地𨿽無從降明文其從降可知又侑幣授受經不言面鄕此賓主體敵準以聘禮歸饔儐大夫之節當東西迓受於楹間也並補之經言其他皆如公食大夫之禮蓋舉所不見者言之也然據上公食禮公親設醬湇及粱此第言醬湇則大夫不親設粱又與公食不同矣天子階九尺九等諸侯七尺七等大夫五尺五等士三尺三等上士冠禮詳之敖氏說此經乃分諸侯爲二謂公侯伯七尺子男五尺大夫士三等其說未確今仍以五等爲正

右郊勞圖

案經第言帷宮鄭注引掌捨注云爲帷宮設旌門賈疏引左氏傳注云封土爲壇以受郊勞敖氏謂此但爲壇與帷門而不爲宮與天子之制異其說是也又使者初入經言三揖再入則第言讓升敖氏云不言三揖如上禮可知又幾筵相將此使者再升經第言授幾而不言席亦有席可知故注謂布席敖氏謂有司布席侯氏乃出止使者也今並如其說補之侯

氏升聽命經不言其所據聘禮賓問卿及致饔餼皆北面聽命還玉則碑內聽命此言侯氏升聽命則亦應阼階上北面但據下賜服經言侯氏升西面立太史述命故此記亦以西面爲說也從之凡以君命授人者皆南面受者北面聘禮賓問卿其例也故敖氏以北面迓受言之其還玉授幾及幣侯氏皆北面使者皆南面亦準諸此左還東面敖氏說各拜於其階則注據鄕飲酒言之曰各拜於其階則北面可知

右諸侯覲天子圖

案聘禮聘使就次大門外公迎賓於大門內擯者出請事然後納賓天子不下堂及侯氏入門右擯者乃謁於天子其廟門外之節惟嗇夫承命入告而已故敖氏謂擯在廟門內未出其說是也敖謂嗇夫防者不可與國君接而直告於至尊故疑嗇字爲大字之誤又謂侯氏以天子將廟受之其禮太重故不敢當而辭嗇夫承其命乃入告於天子其說於理或然今依經載之以備參擯者相禮據聘禮及公食其位並在阼階東嗇夫當亦如之又經第言侯氏入門右又言侯氏坐取圭升又云降階東拜則似侯氏卽從門右升堂又降拜也注則謂擯者請之侯氏遂左者蓋據下告聽事侯氏初入門右天子辭乃適門西故謂此亦先東後西也但下侯氏從門西出乃自屏南入門左此注言遂左而無出入之文則卽從門內至門左也以經無文故從其略其侯氏降西階東拜及宰受玉以東皆敖說也北面並授則以聘禮準之

右享及聽事圖

案經言四享注攺四爲三疏所謂大行人五等諸侯皆三享無取四之義是也今從之經言三享皆束帛加璧初享則第言束帛不言璧可知也今依經統謂之幣經言侯氏以馬出九馬隨之則侯氏特以一馬出而九馬隨之也據聘禮賓執左馬以出此亦當如之今依經言馬其實左馬也初享侯氏奉束帛下言馬則先束帛而後馬也據聘禮私覿賓總乘馬二人贊蓋合四馬八轡而總執之而贊者則從而扣馬此十馬二十轡不可執或親執一馬而贊者以九馬隨之與今依經從其略云奠幣再拜稽首經不言其所據聘禮則入門北面故敖氏謂入門左位也陳馬中庭敖氏謂在西方南北之中曰西上則卓上者在西下以馬出亦以此而已又侯氏東面授宰玉則宰西面受之可知也侯氏由屏南適門西注謂出隱於屏而襲之蓋侯氏初袒天子旣辭則當襲其說是也今並補之

右賜侯氏車服圖

案經言迎於外門外則似有大門及廟門與聘賓等敖氏以爲捨惟一門則古文無外門外字是也今依經載之侯氏降拜不言辭則不辭蓋天子禮也不辭亦升成拜成拜必於上也敖氏謂受亦北面諸公南面是已又謂就而後受之者準聘禮禮賓賓受幣當東楹問卿卿受幣於堂中西皆就而受之此諸公在西侯氏在東則亦當西就諸公其位亦在堂中之西其在楹北亦彼經受侑幣例也

右大朝覲圖

案經無防同明文鄭氏以爲防同其壇上謂之堂及諸侯面位鄭氏並據明堂位言之據周官有朝覲防同有大朝覲大防同其禮各異此則所謂大朝覲也又此壇而不屋注以堂言之者蓋受覲於此猶之堂耳堂必有階此無階者壇四周皆三重每重一尺則亦與一尺之階等不必有階也鄭注合司儀及明堂位之儀爲此經定位不知彼有中階及東階西階此

無階則二禮本自不同烏得彊合爲一敖氏謂五等之位自西而東皆北面爲一列蓋約略射人朝士職言也從之據司儀王見諸侯有土揖時揖天揖之文諸侯奠玉有上等中等下等之別蓋皆朝於壇壝宮之禮也今依經略之

欽定儀禮義疏卷四十六﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷四十七【禮節圖三】

右本宗五服之圖

案經本宗之服斬衰三年者二【子爲父父爲長子爲人後者同庶子不爲長子三年又父卒然後爲祖後者服斬】齊衰三年者三【母爲長子父卒爲母繼母如母慈母入妾服】齊衰杖期者二【父在爲母夫爲妻案雜記爲妻父母在不杖庶子以杖卽位可也則庶子爲妻杖長子父卒乃杖】齊衰不杖期者七【祖父母世父母叔父母昆弟眾子昆弟之子適孫案云有適子者無適孫婦亦如之則適子在適孫亦與庶孫等也】齊衰三月者一【曾祖父母】大功者三【從父昆弟姊妹庶孫適婦】殤大功者四【叔父之長中殤昆弟之長中殤子長中殤適孫之長中殤】小功者五【從祖祖父母從祖父母從祖昆弟庶婦從父昆弟之子】殤小功者六【叔父之下殤昆弟之下殤昆弟之子之下殤從父昆弟之長殤適孫之下殤庶孫之長殤】緦服者七【族曾祖父母族祖父母族父母族昆弟從祖昆弟之子曾孫庶孫之婦】殤緦服者五【庶孫之下殤從祖父從祖昆弟之長殤從父昆弟之下殤從父昆弟子之長殤昆弟之孫之長殤案緦麻章庶孫之中殤注雲中當爲下從之】外依經補報服者四【經言從祖祖父母從祖父母小功報則從祖祖父母爲昆弟之孫從祖父母爲從父昆弟之子並當報以小功又經夫之諸祖父母報注以爲從祖祖父母外祖父母據外祖父母於外孫不報外孫婦安有報今依敖氏說合從祖祖父母及從祖父母言之則從祖祖父母爲昆弟之孫婦從父父母爲從父昆弟之子婦並當報以緦也故補其四】依注疏補入者四【經第言從父姊妹孫適人者小功注謂在室皆大功又經不言髙祖父母及孫服據曾祖父母注云髙祖曽祖曾孫孫爲之服同曽孫疏云齊衰三月直見曾祖不言髙祖者以曾孫孫爲髙祖曾祖及髙曾爲曾孫之服同也補之】依黃氏幹說補入者一【經第言庶孫之婦緦而不及適孫婦黃氏云適孫婦小功】其應服而經注疏無文姑闕之者四【經爲族曾祖父母及族祖祖父母並緦則族曾祖父母爲昆弟之曾孫族祖祖父母爲從父昆弟之孫並當報以緦又昆弟之子下殤小功則長中殤應大功又從祖祖父母本服小功長殤當緦以無文闕之】至兄弟妻之無服蓋說也【見爲夫之世叔父母】曾孫婦之無服則注說也【見夫之諸祖父母注】余則服窮其大所謂袒免與

﹤經部﹐禮類﹐儀禮之屬﹐欽定儀禮義疏﹐卷四十七禮節圖三﹥

右爲人後者爲其本宗服圖

案經爲人後者爲其本宗之服不杖期者一【爲其父母報】大功者一【昆弟】殤小功一【昆弟之長殤】其妻大功者一【爲其舅姑】依敖氏補者一【昆弟下殤緦】又據下世叔父者推之則昆弟之子當小功長殤緦昆弟之女子子適人者當緦昆弟之孫當緦其妻爲夫之姊妹娣姒婦當緦報蓋卽記降一等之義也以經無文闕之疏云降其本親則外祖父母之屬無服也故圖止本宗原圖合九族並載之蓋第爲所後在五服之外者言爾若在五服之內則下記賈疏所謂降其本親者非合九族之服並降一等也蓋本親不可絕而又不可竟同於所後之親故降一等以服之則惟所後在五服之外乃合其本生九族爲本親而降其本服以爲服所以有本宗九族降服之圖若所後在五服之中則當服所後之本服如爲世叔父後者則惟本生父母昆弟及昆弟之子孫降其餘從祖從曾祖諸親則自歸九族正服而不在降服之例余並同其爲祖後爲曾祖後爲髙祖後者則九族皆有本服亦不在降服之例大功章爲從父昆弟此正服也小功章爲人後者爲從父昆弟之長殤此降一等服也竊以正服大功爲人後當降一等小功長殤又降一等當緦豈經因昆弟而類及之其實則緦麻與姑依經載之而不敢妄斷

右女子子適人者爲其本宗服圖

案經女子適人爲本宗服凡齊衰不杖期者三【祖父母父母昆弟之爲父後者不降】齊衰三月者一【曾祖父母】大功者五【世父母叔父母姑姊妹眾昆弟侄丈夫婦人報】依經補報服者四【小功章言夫之姑姊妹報則夫之姑報侄之妻夫之姊妹報昆弟之妻並應小功緦服章從祖姑姊妹適人者報則從祖姑報從父昆弟之子從祖姊妹報從祖昆弟並應緦】依疏補報服者一【小功章從父姊妹疏從父姊妹在室大功出適小功蓋姊妹旣逆除宗族亦逆降報之】其應報而經無文姑闕之者五【據女子不敢降其祖故曾祖父母祖父母之服如在室則髙祖父母亦當與曾祖父母】

【同也從父兄弟小功則從父兄弟之妻降一等亦應緦報又緦麻章爲父之姑則其爲昆弟之孫亦應報以緦又以昆弟之孫與從父昆弟之子對推之則從祖祖父母及從祖父母並應緦蓋在室本小功與昆弟同則出嫁降一等服之也以經無文闕之】又本宗爲姑姊妹女子子若孫適人者之服凡大功者四【姑一姊妹一女子子一昆弟之子一大功章所謂姑姊妹女子子適人者及侄丈夫報婦人是也】小功者二【從父姊妹及孫適人者是也】緦服者四【父之姑及從祖姑姊妹適人者是也其從父昆弟之女子子當緦者以其服從祖父母緦當報也昆弟之女孫當緦者以其爲從祖祖父母服緦當報也曾孫女無服者以曾祖父母爲曾孫孫服緦女在室同適人者無服也據女子出嫁視本服皆降一等爲之服者亦大槪如之惟姑姊妹女子子適人無主者不杖期與在室同】並附於此

﹤經部﹐禮類﹐儀禮之屬﹐欽定儀禮義疏﹐卷四十七禮節圖三﹥

右妻爲夫黨服圖

案妻爲夫黨之服據經斬衰三年者一【爲夫】齊衰三年者一【爲長子案戴徳變除篇繼母爲長子同】齊衰不杖期者二【舅姑及夫之昆弟之子報】大功者四【夫之祖父母世父母叔父母夫之昆弟之婦人子適人者】小功者三【夫之姑姊妹娣姒婦】緦麻者三【夫之諸祖父母報謂夫之從祖祖父母從祖父母也又夫之從父昆弟之妻】殤大功者一【夫之昆弟之子女子子之長殤中殤】殤小功者二【夫叔父之長殤夫之昆弟之子女子子之下殤】殤緦服者二【夫之叔父之中殤下殤夫之姑姊妹之長殤】依經補報服者四【夫之從父昆弟之子小功子婦緦夫之昆弟之孫小功孫婦緦】依注補入者一【曾祖父母】依疏補入者一【小功章夫之昆弟之子女子子之下殤疏云此皆成人期長中殤在大功故下殤小功】依敖氏說補入者二【夫之從父姊妹緦夫之從父昆弟之子長殤緦】其應服而無文可據姑闕之者六【孫爲髙祖父母齊衰三月與曽祖父母同則孫婦亦應從服緦又昆弟子婦爲夫之世叔父母大功則爲夫昆弟之子婦亦應報又小功章從祖祖母爲夫之昆弟之孫報服小功則長殤應緦又夫之從父昆弟之孫夫之從祖昆弟之子夫之昆弟之曾孫並當報服緦今並闕】其於子若孫等並與夫同余則所云夫之所謂兄弟服妻降一等者蓋與爲人後者爲其本宗同也

丈夫婦人爲宗子服圖【大夫同】

宗子

齊衰三月

宗子之母

齊衰三月

宗子之妻

齊衰三月

絕屬爲宗子殤服圖

長殤

大功衰三月

中殤

從上

下殤

小功衰三月

五屬爲宗子殤服月算圖

右宗子服圖

右天子諸侯正統旁期服圖

案天子諸侯絕旁期之說不見禮經惟中庸有期之喪達乎大夫語鄭注因而詁之春官司服注遂謂天子之服有斬衰齊衰疏因有天子諸侯不降正統之期及正服大功並正統惟父母曁適子並妻之說也又因適子推之適孫適曾孫皆然後人廣之遂推及於曾祖髙祖此圖之所自作也朱子云此周人貴貴之義凡皆天下之大經𨿽禮經無正文特因其舊而

存之

右大夫降服之圖

右臣爲君服之圖

右臣從君服圖

右尊卑弔服圖

右母黨相爲服圖

案君母之父母從母小功君母在則不敢不從服君母不在則不服又爲君母后者君母卒則不爲君母之黨服又庶子爲後者爲其外祖父母從母無服不爲後如邦人又爲所後者之妻之父母昆弟昆弟之子若子又出妻之子爲外祖父母無服又爲慈母之父母無服又母出則爲繼母之黨服母死則爲其母之黨服不爲繼母之黨服又公子之妻爲公子之外祖父母從母緦【言公子之妻則其餘可知】又從母之夫舅之妻二夫人相爲服也君子之言也或曰同爨緦此皆例之見於經者也附存之

右妻黨相爲服圖

案服問云有從重而輕爲妻之父母有從有服而無服公子爲其妻之父母又喪服小記云世子不降妻之父母夫世子尊於公子而服乃不降者蓋緣世子得遂其妻服故不降其妻之父母公子於妻則縓冠麻衣旣葬卽除於妻旣不服則妻之父母又何服之有蓋厭不厭之別如此

﹤經部﹐禮類﹐儀禮之屬﹐欽定儀禮義疏﹐卷四十七禮節圖三﹥

右出母嫁母服圖

案禮家有三父八母圖以今昔不同居之路人而列之三父之中又舉出母嫁母以備八母之數前人論之甚詳原圖不載是也但據經出妻之子爲母杖期從繼母嫁報服亦如之又同居繼父不杖期不同居繼父齊衰三月其服似不可闕今補之至經言出妻而不言嫁則出而未嫁也嫁則從者服之如繼母否則無服案附經文詳之

﹤經部﹐禮類﹐儀禮之屬﹐欽定儀禮義疏﹐卷四十七禮節圖三﹥

右絰帶差次並變除圖

右疾者齊處適室圖

案此蓋本記文以爲圖也記自士處適室至行禱於五祀皆寢疾時事至乃卒以下則入經文死於適寢節內楊圖有正寢燕寢陳氏祥道云卿以下二寢正寢居前燕寢居後賈疏云下室燕寢也士之下室於天子諸侯爲小寢朱子云寢之後爲下室則燕寢小寢卽下室而在正寢之後但此經言適室不言下室且其制無考闕之喪大記云疾病外內皆埽此

蓋疾時事故並載於圖大記言疾病廢牀圖有牀者蓋將死之身無捨牀臥地之理大記言廢牀下記又言設牀遷屍是卽記所謂含一牀也將含必先浴故牀恐不潔又屍在牀不可襢笫故別以牀易之非廢牀臥地冀得復生之謂【說附經詳之】

右始死禮圖

案經言死於適室不言卒故儀禮經通解於此節亦以始死言之楊氏本喪大記謂之始卒今易卒爲死經言赴於君主人西階東南面舊在西階南今攺有賔則拜之注謂如朝夕哭位案朝夕哭三方皆有賔賔在南者諸公及他國之異爵者也在東者卿大夫在西者則士也故主人拜始自南面然後由南面而東面而西面耳此疏謂卽於命赴位拜之蓋先南面拜也故圖以南面槪之

右君使人弔禭圖

案使者東面致命則入衣屍亦應東面原圖襚者南面則由足後加衣不但於事理未順於君賜亦褻甚矣今攺屍西東面又卿大夫位東方西面然亦有北面東面者喪大記士於大夫親弔注云大夫特來則北面疏云若大夫與士俱來則皆東面大夫獨來則北面大夫北面則主人應南面拜之故圖作南面

右陳具沐浴圖

案經言爲銘竹杠長三尺置於宇西階上此當在階上少西以辟升降西階者新盆之屬在西階下少西蓋敖氏說所謂四分階一在西蓋亦爲升降自西階者地也從之又經言饌笲筐等於西序下注謂東西墻謂之序中以南謂之堂則所謂西序下者在堂上中以北矣至祝淅米於堂則又當在堂上之西中以南之南近堂防處據下卽繼以受潘之文其義可知矣又陳襲事經第言房中今陳於房中戶東蓋賈疏因西領之義推測而知也從之

右飯含襲圖

案徹枕設巾徹楔經言北面則在屍首之南如掩瑱幎目皆北面設之可知其餘決握帶笏之屬則當牀東西面設之楊圖並在南並乃屨字亦載之於首並易之記言夏祝徹余飯蓋爲實鬲徹之也由此而推則米盛於惇在屍西亦當於此徹之【原圖闕今補】主人盥於盆經不言其地以下小斂準之當在堂西原圖就設盆處洗易之上縣鬲於重經言北面下篇朝

祖正柩之後則曰置重如初注謂如在殯宮及還車則曰二人還重左還疏謂重面北左還爲宜則重皆北面至還車乃南向也楊圖重字自此圖及下各圖應北向者俱背北而南鄕下還車後重應南鄕者則皆背南而北鄕並易之其眾主人及婦人出戶入戶並宰徹貝笲皆敖說也但經言主人洗貝執以入而不言笲則貝在手不在笲矣敖氏猶以笲言者蓋據賈疏洗貝還於笲執以入之說斷之又夏祝鬻余飯用重鬲縣之鬻字本可疑故或疑鬻爲鬲謂實余米於鬲也但經本作鬻不敢遽攺闕之

﹤經部﹐禮類﹐儀禮之屬﹐欽定儀禮義疏﹐卷四十七禮節圖三﹥

右陳小斂衣物圖

案取衣者必提其領故陳衣者領必與人近喪大記大小斂陳衣於序東皆西領上經陳襲事於房中亦西領而不言其所故賈疏以戶東言之以戶東卽東墉下近墉人不能行故西其領以便其取此皆無可疑者至大小斂陳衣皆南領以上二說準之則當在北墉下以便於人之取楊圖俱在南墉下則不便孰甚焉今易北墉下又案陳衣言綪綪者屈也謂小斂服多自西至東不能盡乃就其北又作一層陳之初自西而東又自東而西如物之折而屈故謂之綪也圖作兩層先絞次緇衾次祭服自西而東又先散衣次庶襚自東而西蓋所謂綪也又記言厥明滅燎陳衣又經云宵爲燎於中庭則燎在庭也故於中庭載之又苴絰之屬經第言饌於東方而不言東方何所據堂東旣有饌則當在東堂之南阼階之東也屍在襲牀牀東又設斂席所謂襲一牀斂一牀也

則室中凡二牀經西方盥如東方注謂爲舉者設盥則士盥宜在此又經言士二人以並則並者不止二人但其數莫考特以二人槪之立堂西階南者以經言西階下也又經簞在饌東又言盆盥在饌東則俱在饌東也盆以待盥者則又當在簞之南

右小斂圖

案經初言士舉遷屍而不言男女繼乃言士舉男女奉屍侇於堂敖氏謂士舉首足男奉其左女奉其右則奉尸之法莫不然也今並補士舉在布衾之後則布衾時屍尙在襲牀也補之主人袒髺發注謂髺發宜於隠故室中北面也髽亦如之又記言小斂辟奠不出室蓋始卒之奠也而不言其所注言設於序西南案室中無序西南之地敖氏繼公曰舊說設

於室西南所謂舊說皆指注疏言則序爲室之訛可知今載之室西南拜賔始於南面說前案詳之士西方東面西旅之固已特拜大夫亦西面與士同者所謂大夫與士俱來則東面也又經言主人襲絰於序東疏謂向堂東東面當序墻之東又當東夾之前非謂就堂上序東也從之

右小斂奠圖

案俎皆縮載以牲體之前後爲上下此經言載兩髀於兩端兩肩亞兩胉亞脊肺在於中敖氏以兩端爲俎之前後又曰脊東肺西則橫載也若云直載則髀爲下體只應在後端不應在前端也又經言俎曰北面豈俎端所鄕亦謂之面而敖氏脊東肺西說亦鄭注西順之義與匕者鼎東西面載者鼎西東面亦敖氏說祝執事及舉者皆盥而不言其所原圖祝執事盥於東舉者盥於西案祝執事掌設饌則就便盥於饌東理或有然若舉者之盥於西則下記西方盥注已言之矣經言爲燎於中庭則一燎也又據喪大記士堂上一燭下一燭兩說似不同要之此據中庭故以燎言之庭有燎則堂有燭可知故並載之經第言丈夫踴丈夫男子之通稱故合主人眾主人並言之

右陳大斂圖

案陳衣在北墉下上已詳之此東方之饌當在東堂下如小斂楊圖在序端者誤經棺入及升不言其方據原圖升棺由西階蓋因旣夕朝廟棺升自西階又以此經肂在西階上故載之西階至棺入經不言其方楊圖在兩門之中於理爲近蓋舁棺恐一門不能容且下抗重出車馬尙在兩門之中【案附經詳之】則棺可知矣又殯於客位故敖氏以近序端爲說是也

記設棜於東堂下云云注以爲大斂饌彼言酒在南則亦與小斂奠同也又言二豆在甒北二以並二籩亦如之所謂二以並者蓋二豆二籩東西並列酒醴則由北而南與籩豆不同又記言篚在東南順實角觶木柶素勺注謂其他與小斂同則記自設棜而下惟大斂有之不與小斂同也

右徹小斂奠圖

案人行轉折皆折旋折旋者方惟自南折返於北者則周旋周旋者圜此徹者由屍東而北又折而西又折而南此皆當方折楊圖作周旋者誤又據下徹斂大奠設於序西後言祝由主人之北適饌此適饌當亦有然今據下經補入仍加墨道以明之

﹤經部﹐禮類﹐儀禮之屬﹐欽定儀禮義疏﹐卷四十七禮節圖三﹥

右大斂殯圖

案經言主人出於足西面袒袒者爲將奉屍於大斂席也而經不言其方楊圖於屍東載之但對屍袒衣未免過褻當以敖氏阼階上說爲是又經言士盥未詳何所考上陳設無東西堂下盆盥據下士盥舉鼎入則此士亦盥於門外也又經言布席如初而不言其人據小斂布席注以爲有司則非商祝可知蓋商祝第布衣衾而不布席也楊圖云商祝布席今易爲有司喪大記大夫殯以幬欑至於西序塗不曁於棺士殯見衽塗上帷之注謂大夫置棺西墻下就墻欑其三面塗之不及棺者言欑中狹小裁取容棺士不欑掘地下棺見小要耳則士殯亦就墻殯內尢窄於大夫明矣又彼記言熬士四筐注謂首足皆一餘設於左右但士殯旣窄則棺逼西墻棺與墻之間恐不能容一筐之地彼注曰左曰右或卽以前後之左右言未必確指兩旁卽曰兩旁俱有亦第可設於未殯之前若旣殯則所謂塗上者已連墻密塗何處尙可容熬小斂遷於斂席則曰士舉遷屍侇於堂則曰士舉男女奉屍侇於堂此遷於斂席亦第言士斂於棺則第言主人要之士及主人男女咸在文有詳略耳又前言主人及親者升後言眾主人復位則眾主人及親者並在堂上其位當在主人後如室中並補之【婦人親者同】主人視肂注言西階東則在堂下未升也記言大夫升自西階階東北面東上旣馮屍大夫逆降復位注以位中庭西面蓋據朝夕哭位言也並補之

﹤經部﹐禮類﹐儀禮之屬﹐欽定儀禮義疏﹐卷四十七禮節圖三﹥

右大斂奠圖

案鼎入不言匕及俎其如小斂奠可知故依小斂奠載之右人西面匕鄕鼎也左人北面載在鼎俎之間也蓋依敖說載之室中設奠言醴酒北面而不言執豆籩俎者之位圖作南面準上小斂奠言之也主人哭殯經不言其所據主人送賔入不言升卽

及兄弟哭則在階下其就西階東視塗之位哭之與

﹤經部﹐禮類﹐儀禮之屬﹐欽定儀禮義疏﹐卷四十七禮節圖三﹥

右君視大斂之圖

案經見馬首不哭蓋在外門外巫止祝代小臣執戈則在廟門之外大門之內據下疏君入臣家至廟門下車故其節皆始於廟門也君車入外門當在兩門之中【案說附經】下君入廟門則由臬東蓋以升自阼階爲準也主人還入門右經不言何門據下疏門右在中庭南則廟門內故君入廟門乃辟也疏引防大記君視祝而踴謂祝須鄕君是也但經言祝負墉南面原圖祝於東房之北當戶而立據房半以北爲北堂北堂有階而無壁安所得墉而負之據室有南北壁房亦有南壁壁亦可謂之墉則經所謂墉者當指南壁言負之則在堂於君視而踴之義爲合眾主人辟於東壁蓋東堂下君所不見之地也楊圖在阼階東誤經第言命主人馮屍而不言命主婦然主婦亦馮屍則命之可知今依喪大記補之小臣二人後亦執戈及四小臣執戈夾階眾主人東堂下齊坫則敖氏說也主人凡七出四入五反中庭之節三門左之節一門右之節五阼階下之節一堂上之節二其方所易混今依經分別載之

右朝夕哭位圖

案經門內外之位詳略不同據云兄弟卽位如外位則內外本互文見義也如外言丈夫及外兄弟內第言兄弟則兄弟兼丈夫外兄弟可知外言外兄弟南上賔繼之內則言卿大夫在主人之南則賔之爲卿大夫可知外言門東西而不詳其人內言諸公門東他國異爵者門西則門外之東爲諸公門外之西爲他國之異爵者又可知惟西方之位外第言其位不言其人內則並不言其位敖氏以士言之蓋士位恆在西其說是也今於門外先注明卿大夫諸公等以明內外之位本同仍補士字於外及士位於內云經第言拜賔旁三注謂先西而後南而後北其說誤也西方士位士卑烏得先尊者而拜之據門內先拜異國之臣門外之拜當亦如之矧諸公最尊與他國之臣並居北面則拜當自南面始今從敖氏說先南面次東次西門內之拜視此

右徹大斂奠圖

案經燭先入者入門也故下卽言升自西階以明之燭先入門則亦先入室可知經文省耳楊圖載燭先入三字於阼階上誤經第言燭入而不言滅燭以尙須設朝夕奠也故於下圖載之主人在阼階上祝由其北則亦當在階下楊圖在門內之中又闕殯及主人尢舛也今攺

右朝夕奠圖

案自大斂後不言設席及徹據下記云朔月奠童子舉席埽室則席本在室不徹也蓋宿奠必待新奠而後徹則席前時皆有奠故席常設而不徹耳執燭者滅燭出降自阼階由主人之北東亦本記說載之經言滅燭而不言燭入以燭入在徹大斂之先此

卽承彼燭言之故不復贅經主人拜送賔者載其拜送於祝降之後者出寢門也拜送於闔寢門之後者出外門也出寢者拜於主位出外者亦然故分別載之

右朔月奠圖

案儀禮之例吉禮皆右人匕左人載士虞禮則左匕而右載變於吉也上大斂奠亦右匕左載疑不忍以死事親之意此亦當如之原圖匕載俱在左混矣今依大斂攺匕於右其匕者西面載者北面則敖氏說也【見上】原圖東方之饌亦在序端之東今攺東堂下經言皆如朝夕哭之儀故主賔外位及拜賔皆依

朝夕哭之節載之其童子埽室則記說也

右卜日圖

案經卜日在朝哭復位之後據下賔出主人拜送則卜時主人以下皆在門外位也經不言主婦面位以堂上哭位斷之當門內之東西面宗人東面告說【見上】異爵者面位經無明文據臨位門東北面者爲諸公門東西面在兄弟之南爲卿大夫門西北面爲他國之異爵者此皆所謂異爵者要之皆賔也原圖置異爵於涖卜之南西面恐異爵者不止一西面也今依臨位以賔字槪之宗人之告則自南面始賔出主人拜送據經賔已復外位則出及送在外門外也

﹤經部﹐禮類﹐儀禮之屬﹐欽定儀禮義疏﹐卷四十七禮節圖三﹥

右啟殯朝祖之圖

案經言丈夫卽位如初又言主人拜賔入卽位袒注言如初謂朝夕哭位則門外內皆與朝夕哭之節同其門內拜賔則在遷祖之後也柩從兩門中及周祝取銘夏祝徹案皆附經詳之據啟殯如哭位則柩遷於祖從者主賔男婦皆在矣故敖氏有主婦從主人婦人從眾主人女賔從男賔之說也但經第言主人從闕之經先言燭從後言滅燭其間有柩升正柩拜賔薦車諸節俱不言燭置何所據下記燭先入者升堂東楹之南西面後入者西階東北面在下今如其說載之薦馬第言入門北面而不言門之左右則入門卽止不進且又不必在重北也今近門載之

右載柩陳器圖

案喪大記士布帷布荒一池揄絞纁紐二緇紐二齊三采一貝畫翣二皆戴綏士戴前纁後緇一披用纁與此經詳略不同要皆士飾柩所應有故備載之主人阼階下袒則敖說也經言器西南上綪注謂明器西行南端爲上不容則屈而反之所謂不容者如由苞筲而西至兩惇兩杅等將近堂塗故屈之陳於兩惇之北燕樂器以下又由西而東所謂屈而反之

注甚明也原圖隨意錯雜並易之

右還柩祖奠圖

案祖奠前有徹遷祖奠一節疏說曲折極多且爲此節始事原圖附經文於前節中而圖仍闕之今補入又疏云西面徹之其說未確今依敖說作東面記言祝饌祖奠於主人之南當前輅蓋主人在柩東今在主人之南則亦柩東可知且前輅橫設於轅上下公賵賔當前輅敖氏以爲柩西則所謂當者蓋輅之東西兩端耳楊圖於柩南載之則是柩之南非主人之南矣易之

右公賵圖

案馬入設注謂設於庭在重南疏謂三分庭一在南設之又謂重北陳明器不得設馬不知明器在重之東南而不在重北且重南得庭之一亦何至庭南不容又設於北之理且卽自庭南設之至於北亦重之東北而不謂之重北也要之重北近柩車重東南近明器俱不可以設馬且據下云賔由馬西又云賔當前輅北面致命蓋柩近中庭中庭非出入常道其常

道惟有東西當階兩塗賔入門而左必由當階之道而北至當柩處乃折而西及柩西乃北面致命若馬在中庭則與當階之塗逺烏得以由馬西爲節若賔由中庭之馬西則北面直當柩亦不得謂之當前輅故依敖氏西堂塗設之之說以載之

右賔賵奠賻贈圖

案賔卑於君故賵奠賻贈與君賵之節各有異同如出請入告吿須納賔拜送及馬入設賔由馬左當前輅北面致命奠幣此賔賵之同於公者耳惟贈在門外故無由馬左以下之節奠賻無馬亦與由馬左之節殊要之其餘則無不同於公賵也其異者則公賵有迎有袒有哭拜稽顙成踴及釋杖諸節而賔皆無之尊卑隆殺其別於此與圖於如初之文必舉其事以實之其異者仍依經文載之以庶幾於不混云

﹤經部﹐禮類﹐儀禮之屬﹐欽定儀禮義疏﹐卷四十七禮節圖三﹥

右遣奠及出宮圖

案經言賔入者拜之言入則有不入者矣入者之位莫考故第載賔入於門而中庭中之位闕徹者設於西北蓋祖奠也注謂徹於柩車西北亦猶序西南猶者猶徹大小斂奠上經所謂序西南直西榮者是也故載之西階之西南柩車及重與車馬出於兩門之中案說附經詳之史讀賵有燭在右故下言滅燭公史讀遣第言滅燭則亦有燭在右可知史西面以北爲右故燭在其北南面公史東面以南爲右則燭應在其南北面也

﹤經部﹐禮類﹐儀禮之屬﹐欽定儀禮義疏﹐卷四十七禮節圖三﹥

右反哭於祖廟遂適殯宮圖

案賔弔於廟主人哭拜稽顙之後卽言賔出主人拜送遂適殯宮則適殯宮時弔賔已出亦未聞有後至殯宮者故敖氏以爲時無賔也楊圖廟門外已載明賔出主人拜送之節於殯宮復載之且不在門外而在門內並主人之次及哭止闔門之文亦俱在殯宮門內並易之

﹤經部﹐禮類﹐儀禮之屬﹐欽定儀禮義疏﹐卷四十七禮節圖三﹥

右陳饌具圖

案朱子儀禮經通解以此節爲陳饌具楊氏圖易爲陳牲及器今依朱子攺正經言側亨於廟門外之右東面魚臘爨亞之北上則豕爨最北魚臘以次而南也又敖繼公云東面謂亨者爨亦存焉則亨者與爨皆東面魚臘二爨亦如之矣以經不言亨者闕之又據少牢注云羊豕魚臘皆有竈竈西有鑊疏云陳鼎各當其鑊則此經所謂陳三鼎於門之右北面北上者亦應各當其爨旣載設扃及冪則三鼎皆然也儀禮之例匕俎皆從鼎於爨所此言匕俎在塾西則當爨北矣西塾西而當爨北則爨亦當西塾西可知記陳牲廟門外北首西上寢右注兼臘言則豕西而臘東也敖謂亦在西方當陳鼎之南如特牲臘與豕序則不在棜吉時臘東首此當西首是也並從之饎爨在東壁以下文推之有黍爨有稷爨疏謂稷在南敖云北上則黍在北也又敖云壁爨之間當容人則執爨者當負壁西鄕是亦與爨俱西面也今依經闕之又注云上齊於屋宇特牲注雲南北直屋梠又雲南齊於坫此疏以屋梠屋宇爲一則亦皆南齊坫可知吉禮洗在東此洗在西經雲水在洗西篚在東則𨿽地分東西而水洗篚之位則一然則篚亦南肆也又據下亞獻主婦洗足爵於房中則亦有北洗及篚矣補之素幾席在西序下此與士喪禮笲筐簞篋饌於西序下同彼注謂中以南謂之堂疏謂半以北陳之則所謂西序下者以堂上半以北言也從之四豆籩之設兩正豆經文本明敖氏以一鉶亞之爲醢西從豆菹又在鉶西則自東而西也賈疏謂在鉶東北以北爲上鄕南陳之東北菹爲首次南醢醢東栗栗北棗棗東棗棗南栗則自西而東兩說不同如此據經言西楹之東則當以楹爲主兩正豆在楹東則近於楹鉶及從豆籩又繼正豆而東如敖說則正豆與楹其間尙有鉶豆隔之何以取節於楹今從疏說圖之又經言菹醢從豆籩而圖言葵菹蠃醢棗蒸栗擇者從下記說兩惇借用葦刪去席字則敖氏說也經言燔俎在內西塾上南順注謂南順於南面取縮執之便也肝俎在燔東敖氏據少牢禮謂縮執匕湇俎乃當其下端此當升北面取之又謂設肝當在燔西便其先取其說與鄭異今案經言南順則下端在南是當升塾北面取之又賔長位在西自西至塾則先取者自當在西敖說是也並從之記主人不視豚解注云主人視牲不視殺則主人當門外視牲在陳鼎之南南面也

右卽位圖

案經言賔主婦人如朝夕臨位據朝夕哭東方西面有主人有丈夫有外兄弟又有賔南方亦皆有賔此經無丈夫外兄弟則統於兄弟俱在主人之南少退可知又臨位在兄弟之南者爲卿大夫門東者爲諸公門西者爲他國臣西方爲士此經第言賔執事敖氏以執事者爲士則賔位惟西方東面北上者而已又朝夕哭婦人卽位於堂蓋阼階上西面之位蓋自小斂以後皆位於此此經言婦人又言內兄弟內兄弟卽婦人之稱在婦人之北者南上也

﹤經部﹐禮類﹐儀禮之屬﹐欽定儀禮義疏﹐卷四十七禮節圖三﹥

右設饌饗神之圖

案苴言東縮則有首尾首西尾東而直陳之也倚杖當西面然後回身東鄕乃北入戶也祝設苴贊菹醢諸節皆席前事故並西面設鼎洗東俎東順而匕西皆敖說也敖又謂左人抽扃予左手取鼏委於鼎北加扃乃執匕而匕匕者之法也今依經闕之朼者逆退注以爲復賔位是賔執事者也則贊者徹鼏後亦應復此位以經無文故從其略仍載賔執事位以爲節云設俎經不言其人據敖氏云佐食旣設俎出而立於戶西則佐食設之其設鉶亦佐食矣今依其說載之祝在主人之南北行酌醴當從主人之後其命佐食啟會後乃奠觶者據敖氏謂南面命佐食則北面酌醴遂轉而南面命之俟旣啟會乃進奠於鉶南也主人拜經不言面據下迎屍主人皆北面拜則此亦北面拜也

﹤經部﹐禮類﹐儀禮之屬﹐欽定儀禮義疏﹐卷四十七禮節圖三﹥

右迎屍九飯酳酢之圖

案經言屍入門而不言祝據下記屍入祝從屍敖氏謂祝始出迎屍先行入門及屍入祝乃居後從之少牢祝先入門右屍入門左亦辟屍先行爲辟屍盥則屍至階祝始從後延之也屍盥第言宗人授巾其執槃執匜執巾三人及面鄕下記已詳據少牢皆宗人爲之此惟宗人授巾則其餘皆賔執事者今第依記載之又宗人之外旣別有執巾者則宗人當受之執巾者以授屍拭訖則宗人仍受之以授之執巾者也以經無文姑從其略又盥在入門之後及階之前當卽入門左少進時盥也故北當西階祝延屍而在屍後者賈疏所引少牢注由後詔相之曰延是也宗人初在戶外北面此詔踴乃西階前北面者蓋

宗人相主人主人入室故在戶外及主人哭出復東面位則宗人亦降復西階前位可知也饗神主人皆再拜稽首屍入室後第言拜蓋凡祭之常儀也第妥屍及祝祝兩拜不言面至酳屍始言北面則拜妥等亦北面也惟祝祝言拜如初注以初爲饗神之祝則亦再拜稽首矣今第依經載之凡祭皆在豆間此經惟於祭薦見之蓋舉一以例其餘圖亦不勝詳也故第載其一云佐食舉幹而不言授下言屍受幹則授可知又胳與肩亦第言舉而不言授受據下言祭則亦有授受也今依經闕之上言徹鼎則鼎無實矣此泰羮湇乃自門入是所謂泰羮湇在爨者也故存豕爨於門外以明之敖氏謂屍無降席之禮故爲酌之以酢主人由此推之則屍拜亦不降席也故並於席前附載之祭必有告飽及拜侑之節此經無文是所謂喪食不飽非省文也故不贅

右主人獻祝佐食圖

案獻祝之節大槪與酳屍等其異者如獻屍則洗獻祝則承已飲之爵而不洗一也尸祭肺有授祝則無授二也屍卒爵主人拜而後屍答拜祝則卒爵拜而後主人答拜三也主人獻屍北面答拜答祝拜則鄭注謂反西面位敖氏亦以西面答拜四也屍酢祝不酢五也其同者如坐受爵及肝從設俎之屬又敖氏謂祝亦贊薦而佐食設俎又拜卽坐受爵無降席及

升之文則亦拜於席如屍也圖依經載之其餘則可類推而得焉佐食禮本簡亦第依經載之堂上四豆籩兩正豆已薦屍兩從豆將薦祝其未薦之先猶在堂也故與四籩並載之楹東

右亞獻三獻圖

案楊氏亞獻自爲一圖三獻經文附見下尸謖節中而圖則無之今合兩獻爲一圖以備卒食三獻之節云經言亞獻如主人儀據上主人酳屍有屍拜受爵主人答拜祭酒嘗酒肝從祭嚌卒爵皆拜及祝酌屍醋受爵皆拜坐祭卒爵皆拜【經不言屍醋以特牲準之則亦有醋也】今第依經文爲圖余並從其略賔長三獻如初儀以上兩獻準之則亦應獻祝佐食其儀亦如初今依經闕之

右利成屍謖圖

案敖氏據祝出戶西面告利成謂主人虞祭與反哭之位皆入堂深其說是也且據其說則祝亦出戶卽西面告矣經告利成主人哭皆哭則在位者親疏無不哭故曰皆也疏謂緦麻已上恐未然今並丈夫載之經言祝前記言祝前鄕屍其鄕屍則有屍謖及出戶過主人降階及門凡五節蓋他處則前道此五節則前道又時轉鄕屍故言鄕必言還也今於祝

前後備載之屍出主人不拜送敖氏所謂主人賔屍外無拜送尸之禮也故不贅

右攺設圖

案陽厭本指殤祭言鄭氏借之以爲屍入及出之節非也今依敖氏易爲攺設云記祝反入門左北面復位然後宗人詔降則祝之復位蓋俟其降乃入徹也又經第言祝徹贊闔牖戶而不言其他據特牲佐食徹屍薦俎惇設於西北隅故疏以贊爲佐食注又以徹祝薦席爲執事者也若然則徹不止於祝及贊贊亦不止闔牖戶矣據士喪禮凡徹卽設者徹之此設時有祝有贊及佐食則徹者亦卽其人與今第依經載之

右無屍饗祭圖

案記言禮及薦饌皆如初旣饗祭於苴祝祝卒則其節與下饗神並同惟祝闔戶以下爲異耳據上旣饗神以後祭薦饌之外主人之節四食具再拜稽首一祝祭觶再拜稽首二祝祝再拜稽首三哭出復位四祝之節三命佐食祭一取奠祭益反奠之二祝三佐食之節二取黍稷祭於苴三一取膚祭祭如初二經第以薦饌及不綏祭等四者該之示所重也今亦並

從其略云

右餞屍圖

案記尊在廟門外之右少南洗在尊東南席在尊東是尊以門爲節洗及席又以尊爲節也尊少南者以西北爲屍席容陳具及三獻地洗在尊東當少近以洗酌相將於事便也鄭氏謂洗在門左則非取節於尊矣敖氏謂未離乎廟門之西方是也從之籩豆俎在西塾記不言鄕以士冠禮西塾之饌準之則應南鄕其次則如席前位也經虞祭屍出執篚者哭

從此第於屍謖時言之要知出廟門亦從可知其屍卽席之後亦錯篚於席北面立也並補凡屍出卽歸此南面者敖氏所謂祝吿以將有事也以記無文闕之賔出復位鄭注以位爲將入臨之位據朝夕哭門外三面皆有賔位上虞祭第有西方士位此卒哭之祭亦未必獨增公卿大夫他國異爵者之位也故依虞禮第載賔執事者於西方贊薦佐食設俎準虞禮也卽位於門東少南則猶未離乎門也敖氏謂主人位少南者宜稍鄕屍且爲婦人當位於其北則其位當上齊門霤也婦人則近門矣敖謂主人不哭爲將行禮也然則亞獻三獻主婦賔長亦不哭其說是也今附不哭於主人獻尸之節其亞獻三獻則亦如初槪之記言卒爵奠於南方無主人文則屍自奠之主人不拜屍亦不酢敖氏所謂略今亦從其略云記言取俎實於篚篚不可以容俎敖氏以俎爲俎實是也從之

欽定儀禮義疏卷四十七﹤經部﹐禮類﹐儀禮之屬﹐欽定儀禮義疏﹥

欽定四庫全書

欽定儀禮義疏卷四十八【禮節圖四】

特牲饋食禮

筮日圖

案鄭以子姓爲子之所生敖以子姓爲主人之子一也敖氏謂子姓兄弟當以親疏爲先後據經先子姓後兄弟其親疎先後已判然矣據下時舉奠入室東面長兄弟對之西面其次第亦卽此經先子姓後兄弟之意耳故分載之據士冠禮爲期主人立於門東兄弟在其南少退則此子姓兄弟之位亦當少東又彼經宰亦少退則皆後於主人也儀禮贊命皆自右此經獨言宰自主人之左贊命注謂爲神求變也敖氏謂自左似無他義蓋字誤耳左當作右其說勝於鄭【從之】筮人示卦言還不言進則亦在席上轉身示主人也【說見士冠禮圖】筮席西面而筮人南鄕卽席準鄕飲酒主人卽席之節也經言長占則亦占者三人其長先占乃以次及之與旅占之義互見也筮儀與士冠禮互見爲義今第卽見於經者圖之其餘可參觀而得焉

宿屍圖

案經言宗人擯辭祝許諾致命是祝釋主人之辭而祝受其辭遂許諾而致命於屍也注謂宗人祝皆西面受命東面釋之則是宗人先西面受命於主人然後東鄕祝釋之祝西面先受命於宗人然後東面釋辭於屍則注所謂皆者皆宗人祝耳由是推之則宗人擯辭當在主人之南少退如士冠禮宰自右少退之節也屍許諾注云其許宗人受於祝而告主人

則屍許諾後又有祝告宗人宗人受之以告主人之節今如其說詳載於圖

﹤經部﹐禮類﹐儀禮之屬﹐欽定儀禮義疏﹐卷四十八禮節圖四﹥

視濯視牲爲期之圖

案此言陳鼎於門外北面北上有鼏未明其爲門外何方也注以爲北面當門據下經言主人視殺於門外東方又云亨於門外東方西面北上記又云牲爨在門外東南魚臘爨在其南據士虞禮爨在門右東面北上鼎在其東北面北上又少牢雍爨在門東南北上三鼎在羊鑊之西二鼎在豕鑊之西又曰陳鼎於廟門外東方北面北上則鼎爨皆共設於一方且不甚逺此亦應如之爨在門東南則鼎亦在門東南可知安有爨在門東南鼎乃設之當門與爨不相統之理是當以敖氏東方之說爲正鼎未實而先有鼏者𨿽云鼎不宜塵蓋亦爲告絜者將舉之也三鼎皆然故增皆字以明之饎爨在西堂據下經說也【說詳下圖】又據敖氏以士虞禮側亨爲亨者此亨當亦指亨者言以經無文闕之士虞記言陳牲於廟門外北首西上寢右注兼牲臘言之敖謂彼臘不在棜故臘與豕序則此用棜臘不與豕序也又彼注云寢右當升左胖此則當升右胖故寢左也且陳鼎之下卽云棜在其南牲在其西則俱在鼎之南也但牲臘皆在鼎南二以並則廣於鼎矣當是鼎介於牲獸之間故牲臘俱得蒙鼎南之文耳壺禁在東序以士喪禮笲篋在西序下準之則當在半以北近序之地蓋將尊於室戶之西故近其所陳之記言覆兩壺則亦覆之棜禁之上必覆之者以新漑且未實也豆籩鉶在東房敖謂在東房之東墉下南上豆二以並在南籩次之鉶又次之蓋自南而放於北又記言賓與長兄弟之薦在東房其餘在東堂敖以其餘爲次賓次兄弟而下及內兄弟公有司私臣則賓及長兄弟以上薦俱在房敖謂在鉶北以次陳之不勝載也今以一豆籩槪之其東堂之薦則據敖說備載云房中有洗篚則據上經言之洗在西北隅說見士冠禮篚在洗東則敖氏說也幾席兩惇在西堂幾席神所憑當在西兩惇次之兩惇黍稷準下席前之次則黍又在西主人及子姓兄弟卽位於門東如初蓋指筮日之位言也賓卽位門西而不言如初者筮日時無賓惟有司羣執事在西方此有司羣執事不在賓中敖所謂賓位於此則公臣位於他所如下宗人祝在賓西北記公有司門西北面東上私臣門東北面西上是也今依經列之餘從其略升視不言鉶惇幾席可知也又經第言賓主人出而不及其他然據宗人已視牲於門外則亦俱出可知故依經並略之牲在鼎南主人在門東宗人又在主人之西南視牲及鼎則似應北面告矣敖氏云告皆東北面者蓋亦以賓在西方之故則宗人當介賓主之間少南東北面鄕主人告之請期敖謂東面則專鄕主人者以賓必待專告請時不必鄕賓也又據鄭謂旣得期西北面告有司敖謂西北面告賓東北面告兄弟則宗人之立在賓之東南兄弟之西南也此均在廟門外又言賓出拜送故敖以外門言之【注東房當夾北說之誤案附經詳之】又下獻內兄弟房中有尊旅酬兩階下各有壺以皆行禮時設之故不在此節內

﹤經部﹐禮類﹐儀禮之屬﹐欽定儀禮義疏﹐卷四十八禮節圖四﹥

亨饌卽位之圖

案主人門外東方敖謂少南在鼎之西則側殺當在鼎之西南大抵與主人相當故得南面視之士虞禮饎爨在東壁西面敖氏謂壁爨之間當容人其南北之節南齊坫注云北上李如圭云黍爨爲上蓋黍在北尙右也此東面則南爲右黍爨當在南其主婦東面視之則敖說也少牢升豕魚臘者爲司士尊兩甒者爲司宮攺饌豆籩者敖氏亦以爲司宮至設俎堂下皆司士爲之此經不言其人蓋士官少無專司惟盛二惇則注以爲宗婦也敖氏謂祝主人主婦賓長兄弟之豆籩皆相繼陳於房中鉶北其說是也經無文補之經言執事之俎而未詳其目敖氏謂東列阼俎爲上西列祝俎爲上內兄弟之俎次於兄弟若然則並殽烝亦在是不勝載也今依經爲圖而存其說以備考又執事之俎自阼俎而下賈疏以爲不升於鼎則自爨載之入門而設於是也今依經闕之士虞禮及少牢禮屍盥匜槃巾皆在西此經言門內之右注云據屍入言則門內之東也據賈疏謂屍尊不就盥槃匜巾等鄕西就之是注所謂侍盥者執其器以就之也圖屍盥槃匜巾在門東者以此佐食北面立於中庭敖謂東西之中其南則三分

庭一在南是也注謂立於宗人之西疏據士喪禮宗人西階前北面言之謂此宗人當在阼階前北面故佐食在其西不知士喪宗人當詔主人故不逺於主人此宗人無詔主人之事何必在阼階且宗人位本在賓西北自定位以下未聞有易位之文疏說不敢信也其東面告具則約請期之節載之經言羣執事卽位如初據下記公有司門西北面東上私臣門東北面西上卽其位也言如初則視濯時已在位矣主人及賓兄弟卽位而不言子姓入卽位並不言兄弟可知也補之楊氏圖自祝筵幾於室中至佐食立於中庭並入下圖今依朱子本入此節曰亨饌卽位蓋節楊氏說以載之

﹤經部﹐禮類﹐儀禮之屬﹐欽定儀禮義疏﹐卷四十八禮節圖四﹥

設饌饗神之圖

案經言及祝升敖氏以經云及祝則先升其說是也又祭必致絜據鄭所引少牢禮主人與祝皆盥而

後升此經不言盥文省耳補之少牢祝入戶南面此經無文第祝時始云祝在左敖所謂向者南面益信也據士虞禮祝酌醴遂南面命啟防又此下筵祝南面敖謂向所立之西則南面近北墉少西也主婦盥於房中北面準士昏禮也據經主婦薦兩豆及兩惇鉶皆自取之房中及東堂而入設之無贊則往返甚繁中饋之責其重如此或云辟內子或云士禮禮殺或云器少可自爲今並依經載之以見義焉宗人位在賓之西北公有司私臣凡羣執事皆在其東南故遣之以東南面爲斷敖謂賓主人亦宗人詔之則亦東南面也據經主人與賓長並爲右佐食爲主人之左執事爲賓長之左但鼎三而右止兩人故敖氏以賓長在魚鼎之右眾賓長在臘鼎之右言之蓋經於魚臘鼎第以賓長爲說故以二賓長當之其說極確至云在左者亦眾賓豈執事亦得稱眾賓故經第言執事而不言眾賓與圖曰執事依經文也賈疏謂右人尊入時在鼎前下經云鼎西面錯鼎

在門外本北面扁貫鼎耳北面以東爲右右人在東入門在前則自東而北鼎亦橫舉其右在北則北面者亦轉而西面於階前西面之錯爲便舉鼎之法莫備於此故就其說圖之宗人階前南面當直豕鼎少北以便指揮贊者面位無文據經云錯俎加匕俎直設則錯時當俎西東面加匕東枋則在鼎東西面也敖氏謂贊者三人其二人各合執二俎一人兼執三匕其設時則分任之也且可知在鼎者惟屍俎之實耳今並載之而不敢略俎面鄕無文據少牢西肆則此亦順鼎西肆便執者東面執其下端也其肵俎在阼階西亦西肆如三俎者亦便其執下端升自西階而橫設於席前也據下有從肝從燔則亦如士虞禮有肝俎燔俎在內西塾上上圖不載者因此節始升俎以類從也主人兩再拜稽首一爲食具一爲祝已其面向無文是當以北面爲正

﹤經部﹐禮類﹐儀禮之屬﹐欽定儀禮義疏﹐卷四十八禮節圖四﹥

迎屍正祭及酳屍圖

案賈疏謂屍有次是周官掌次職所謂屍次也虞禮無次其喪禮略與又賈疏云祝就次屍乃出次則迎者直迎於次矣主人降而不言子姓兄弟蓋從主人入卽位阼階東未從升也士虞禮拜妥屍屍乃坐此先坐後妥彼祝亦拜妥屍此不言祝拜禮之異也屍不降席則拜於席上主人則北面拜也屍不言不脫屨可知屍執奠者孔穎達所謂祝先奠爵於鉶南屍入卽席而舉之主人拜如初謂前饗神再拜稽首也今並補祝命挼祭而不言所命鄭注以爲命屍敖氏以爲命佐食準士虞及少牢則敖說爲正士虞及少牢禮皆言爾黍此兼言稷則兩惇並在

席矣故敖氏以爲疑今姑依經文而存其說以明之太羮湇本在胾豆之北未設胾時而云醢北蓋南

當正豆其間實虛四豆地也乃食食舉敖繼公以食爲食食李如圭以食舉爲肺脊賈公彥則以食爲食肺舉爲正脊案下言三飯則乃食義當從敖說也舉幹不言授於屍受明之也下三舉依經以如字該之庶羞鄭以爲膮炙胾醢敖氏謂兩胾兩醢案膷臐膮皆太牢之陪鼎士祭特牲安得用之其設之則敖氏所謂湇之南醢之北也主人洗角不言降敖氏所謂於升見之祝曰送爵皇屍卒爵敖謂祝釋辭當東面席前之東從之

屍酢主人圖

案主人有進有退者蓋主人室中之位有三近東墉西面者其常位也屍西北面者拜位也席前西面者進立之位也退則復其西面常位耳士虞禮酢主人有薦俎從俎此無之者士虞禮無夫婦致爵之節故設於醋時此則於致爵時也屍受挼祭主人主婦亦得祭者其尊卽次於屍也祭在豆間此無豆其敖氏所謂祭置於地與少牢祝嘏主人故有祝嘏之位此屍親嘏則無位也士止一祝在室今又以籩受嗇於房則主出戶時祝卽從之入房以虛籩受之也今依經闕之其授受則南北面也

主人獻祝及佐食圖

案筵祝南面敖謂有司爲之又謂筵祝蓋於其立處之西則近北墉處也【說見上迎屍】酌不言易爵洗承屍尊也士虞少牢祝坐受爵此不言坐敖氏所謂如之可知也祝拜於席上以少牢禮準之也席上則南面主人則拜於其位西面降於屍設菹醢俎肝從經俱不言其人今作主婦設菹醢佐食設俎賓長以肝從者從注及疏說【賓長說見亞獻疏】佐食在執事及私臣中其薦在東堂其俎在階間此獻而無薦俎者佐食卑不設薦俎於室據下記佐食於旅齒於兄弟則當於旅時設之

亞獻三獻圖

案主婦不下堂其爵取諸內篚而洗於北洗也補之初獻亞獻俱酢及獻祝佐食三獻獨無者以屍爵

不舉必作止爵後獻之也故不贅主人獻用角主婦獻用爵敖氏謂主人有爲爲之或卽鄭氏禫月吉祭說故易角爲爵亦猶士虞禮廢爵足爵之別與至少牢夾拜此不夾拜則敖氏所謂辟內子之禮也拜送北面則屍卒爵主婦亦應北面拜經合受爵卒爵之拜並於如初中括之其獻爵則筵前西面也上兩豆兩惇兩鉶俱主婦自取而設之此兩籩有宗婦贊之固以見士大夫多少之別或亦重輕之等與曲禮授坐不立宗婦坐則主婦亦坐可知屍受

籩祭受燔俎羞燔者受燔加於肵俱言受不言授亦授可知如經文載之其義自明故不敢增也羞燔者加於肵出不言反俎可知也其亦反諸內西塾與以經文無闕之合賓長三獻爲圖說見士虞燔從亦長兄弟案附經詳之

﹤經部﹐禮類﹐儀禮之屬﹐欽定儀禮義疏﹐卷四十八禮節圖四﹥

主人主婦致爵醋圖

案經言席於戶內則統於戶敖氏謂設席於主人所立之南蓋近戶也主婦不降洗則取爵內篚而洗於北洗也又致爵不言面向準之士冠禮當東北面主人受爵則西南面據敖氏說則主人拜於席據鄭氏說則主婦北面拜送也宗婦一人贊四豆籩是當有往反之節以經無文闕之豆籩之設當與屍同屍席東面故菹南醢北籩在南棗西栗東主人席西面則當菹北醢南籩在其北棗東栗西主婦席南面則當菹西醢東籩在其西棗北栗南也主人席前設豆東面設籩南面則依敖說載之佐食設俎則注說也宗人贊祭尊主人也其位當筵前東面而近俎賓長以肝從長兄弟以燔從案見經下主人致爵言降不言升可知主婦拜受於席及席於北堂皆敖說也拜於席則亦南面蓋丈夫房內西面婦人房內南面禮之正也【案附經詳之】宗婦薦豆俎從獻如主人則亦佐食設俎賓長羞肝長兄弟羞燔及祭薦祭肺祭酒祭肝及燔諸節依經以如主人儀括之但無贊耳

賓作止爵獻醋之圖

案舊說云賓作止爵至酢於主人凡六爵圖似近於冗今易之前屍止爵故未醋賓賓亦未獻祝佐食及室中事畢則賓主之道行故因屍爵以致之是楊氏所謂六爵也屍酢賓當如主人有北面拜受及卒爵拜屍答拜之節賓獻祝亦當有送爵受爵卒爵祭薦祭酒祭燔及拜之節佐食之禮𨿽略亦當有授受及拜諸節以經言皆如初則亦從其略云

獻賓及眾賓圖

案主人拜賓如初注謂主人再拜賓答再拜三拜眾賓眾賓皆答再拜蓋本上視濯經文言之所謂如初也敖氏謂眾賓答一拜言再拜者誤是又本鄕飲酒禮經文以正之也今圖依經文而存兩說以備參鄕飲酒禮主人南面盥洗賓進東北面辭主人奠爵於篚西南面對【案詳鄕飲酒圖】今依經載之賓致爵後酬酢皆在階下此獻賓及兄弟獨在西階上者以經云獻獻皆在堂惟燕禮士旅食最卑故就門西之位獻之餘則在堂也且下經獻私臣尙在堂上而況獻賓及兄弟乎主獻賓設薦俎注謂公有司設之敖氏以爲私臣案公有司賓屬私臣主屬此獻賓故以其屬爲之賈疏據少牢司士設俎謂此卽公有司在門西者則鄭說是也經言薦脯醢醢豆實脯籩實據此則豆籩俱在矣賓脯醢並祭而經止言祭豆故敖氏謂豆亦兼籩言蓋籩本竹豆則亦可名豆也依經載之經第言薦設而未詳其地今載之階上者因下言執祭以降知之也其西南面獻爵東北面受爵說詳鄕飲酒至經言賓北面拜主人在右答拜則主人亦北面而賓在其左也眾賓升拜受爵坐祭及洗【案詳下圖】與賓同立飲及薦俎設於位辯主人備答拜此與賓異故經不言如今並詳載之據記言公有司獻次眾賓又言宗人獻與旅齒於眾賓敖氏謂宗人亦公有司則與眾賓皆殽脀而薦在東堂其位則門西北面也楊氏圖云獻賓及眾賓宗人公有司不知宗人卽公有司而附於眾賓之末者故依朱子易之

主人酬賓圖

案少牢無堂下尊此堂下設兩尊敖所謂別於大夫也又經西方尊言如東方所謂如者蓋西階西也故依敖說載之加勺南枋則北面酌也其主人洗觶南面賓東北面辭主人西南面對皆準之士冠禮至云主人北面酬賓賓在左則主人在右賓亦北面並立可知對必奠爵奠觶薦左亦應復位北面文省耳並補之西面坐取觶據賈疏以下還東面拜例之

也今從之經主人西面注謂賓所答拜之東北鄕賓位蓋賓位在西階西南據注主人酬賓賓在左其處所俱在賓位之東南也賓坐取觶疏謂薦東西面蓋賓拜處本在其位故西面鄕席取觶還就其位東面拜也揖復位敖謂主人復阼階下西面位蓋賓還東面則已在位不必重言復位也主人復位亦當西面鄕賓揖乃東面還復西面位

主人獻長兄弟眾兄弟圖

案此言獻長兄弟故用爵其在阼階上如賓之在西階上也亦洗及獻者東南面受者西北面兄弟拜於左主人拜於右當與獻賓同注謂亦有薦脀設於位疏謂初薦脯醢於阼階上祭訖乃降設於下位是也其眾兄弟如眾賓則設於其位也今依經以如字括之其設薦俎當依注私臣說敖以爲公有司者誤【說詳獻賓】今依經闕之下記私臣獻次兄弟升受降飲又

少牢主人降洗升獻私人於阼階上拜於下升受主人答其長乃降坐祭立飲不拜旣爵今並詳之其薦俎說詳上

﹤經部﹐禮類﹐儀禮之屬﹐欽定儀禮義疏﹐卷四十八禮節圖四﹥

旅酬及無算爵之圖

案旅酬自賓取觶酬長兄弟始無算爵自賓弟子兄弟弟子各舉觶始今合兄弟弟子舉觶於長兄弟三節爲一圖者蓋舉觶亦旅酬之始其祭脀庶羞作止爵又旅酬時並行之節故以旅酬及無算爵槪之旅酬之節三兄弟弟子舉觶於長兄弟一也賓取主人所奠觶酬長兄弟及長兄弟酬眾賓眾賓及眾兄弟交錯以辯二也長兄弟取兄弟弟子所奠觶酬賓如賓酬兄弟之儀則亦有賓酬眾兄弟眾兄弟及眾賓交錯諸節三也經第言無算爵其節未詳賓弟子兄弟弟子之觶特始事耳然亦無算爵節內事則無算爵之節凡二也舉此五節分行各載之蓋庶防其不混云兄弟弟子舉觶於長兄弟位本在阼階因此觶爲旅酬之始特借中庭列之其弟子舉觶爲無算爵之始並附列於末庶閱者便焉經言賓酌於其尊今依注酌於長兄弟之尊而不於賓尊者疏所謂自飲酌已尊酬人酌彼尊也從之賓長旣酌東面送觶也長兄弟應西面迓受蓋近立位相授受也賓弟子兄弟弟子凡三復位據疏則復初位者卽中庭舉觶之位也舉觶者復位及弟子復其位則弟子本位也其位當各在其長之南蓋東西面之末位耳經言舉觶者復位答拜又曰長皆揖其弟子弟子

皆復其位非復也蓋舉觶者旣復位又違其位答拜故長仍揖之復位耳宗人告祭脀當在賓西北本位詔之記宗人獻與旅齒於眾賓又佐食於旅齒於兄弟今並載之宗人公有司故門西北面佐食私臣故門東北面

﹤經部﹐禮類﹐儀禮之屬﹐欽定儀禮義疏﹐卷四十八禮節圖四﹥

主人獻內兄弟之圖

案記言尊兩壺於房中西墉下南上內賓立於其北東面南上宗婦北堂東面北上注謂中房而北爲北堂卽所謂房中半以北也一南上一北上明不相統經言兩壺則內賓宗婦各一壺矣敖謂南上者以

其先酌在南者又疏謂內賓爲姑姊妹宗婦爲族人之婦則尊內賓而上之可知壺在西墉而內賓立於其北則尊於南壁爲近與西北之洗篚相值主婦南面於北堂則注所謂宗婦統於主婦也經第言主人獻內兄弟注以兄弟爲內賓宗婦則當辯獻之酢則惟於長耳旅酬之節當自主婦始其儀與賓及兄弟等【敖說及案附經詳之】以經無文並闕之

嗣舉奠圖

案經先言嗣舉奠繼第言舉奠而不言嗣蓋卽以舉奠名嗣也舊圗或言嗣或兼言嗣舉奠俱未協今並依經文攺舉奠嗣位無明文據上子姓位在主人後則阼階東南也言進則離其北面拜位進筵前受之乃復位拜也曰坐飲卒觶此敖所謂亦異其室中之禮經凡三復位其二則室中拜位其一則阼階東南立位也今分別載之主人尙室中西面者以獻內兄弟後已復位也

﹤經部﹐禮類﹐儀禮之屬﹐欽定儀禮義疏﹐卷四十八禮節圖四﹥

二人圗

案舉奠立長兄弟之上敖據下舉奠入室而知是也兩拜其面向無文據酢主人上卽位坐答拜

則亦席上各如其面也主人受爵乃言上卽位注言授爵戶內則入戶卽東面授主人西面拜後遂迓受也將祝主人西面再拜則拜皆西面注引舊說謂主人北面授下爵則上可知敖謂酳下亦東面非也祝釋辭準饗及祝例亦西面在主人之左

徹俎攺設圖

案士虞禮徹祝與贊並爲之此祝命徹卽出立戶西惟佐食及宗婦徹之其禮之異者與士虞禮祝薦席徹入於房此第言祝徹豆籩而不言席且主人阼席在室亦應與阼俎並徹也主婦薦俎本在房經亦曰徹則不復置於席前其席亦應並徹舉奠後其簋鉶亦當於此徹之也以經無文並闕之時言分簋此又言惇蓋席前本有黍稷二惇上注旣以所分者爲黍惇則此爲稷惇也尊本在室曰納者謂由東北而置之西北猶之納耳二尊一爲酒一爲酒敖氏知此爲酒尊者以酒本不用也堂下俎如賓眾賓兄弟有司羣執事皆是賓固歸俎眾亦自徹要知皆徹而出也今第依經載之不敢多贅舊說以此爲陽厭今依敖氏本攺之

﹤經部﹐禮類﹐儀禮之屬﹐欽定儀禮義疏﹐卷四十八禮節圖四﹥

視殺視濯實鼎陳設之圖

案經第言主人卽位於廟門外東方又言牲北首東上而未詳其所今牲在鼎南主人牲北南面者以特牲禮爲準也特牲三鼎牲魚臘皆有爨其爨凡三此五鼎當有四爨四鑊【豕膚同鑊】而經乃第言羊鑊豕鑊者魚臘爨及鑊統於羊言羊鑊則羊北魚魚北臘可知五鼎之面各隨其爨設之所謂羊鑊以西者蓋以羊爲節謂設三鼎自羊鑊之西以次北陳其在魚臘爨之西者皆自羊鑊始注所謂魚臘從羊也經言摡匕俎注謂皆陳之而後告絜據士喪禮爨在門西俎匕在西塾西則爨北也此亦宜然故合甑甗匕惇各置之所摡爨之北云經先言饌豆籩篚於房中放於西方又云攺饌豆籩於房中南面如饋之設則其初本自東墉下向西陳之後言攺饌南面而不言其所則亦東墉下南面放於西如饋之設則亦韭葅在南醓醢在北葵菹在北蠃醢在南也今以一豆槪之其鉶在豆西籩在鉶南其設蓋亦如饋云經初言勺爵觚觶實於篚此東堂下所摡者也又言饌豆籩篚於房中後攺饌房中不言篚惟洗東則有篚又據下主婦獻屍及祝佐食皆有司贊者取於下篚以授之又據獻祝主婦洗於房中獻佐食畢主婦受爵入於房注謂奠於內篚則有內篚亦有內洗攺饌不言篚蓋省文耳但內篚無爵盛勺爵觚之篚則在南洗之西也又下士盥舉鼎敖氏謂士盥於外則門外又有洗矣又正祭時上佐食取羊鉶下佐食取豕鉶皆在房中則房中有鉶準之特牲則鉶次於正豆也今合洗篚及鉶並補之宗人告備經不言面以特牲告濯具準之彼在主人之西南故東北鄕主人此在主人之東南則當西北面告後言退則違其本位進而告之告畢乃復位也特牲言宗人告絜而不言摡及陳此言摡不言陳及告絜蓋互文見義注所謂摡者陳之後告絜也今依注補入大夫階五等考工記賈疏說也士冠禮詳之

﹤經部﹐禮類﹐儀禮之屬﹐欽定儀禮義疏﹐卷四十八禮節圖四﹥

卽位筵幾實鼎之圖

案特牲有賓此主人卽位不言賓據下宗人遣賓就主人則亦有賓經文省耳又特牲言士盥出則盥於門內之洗可知此言士盥舉鼎入則盥在門外故敖氏以爲盥於外盥於外則門外亦有洗明矣今並補特牲主賓皆親舉鼎及匕此經言主人迎鼎則主

人不舉可知且據經鼎俎入設之後始言遣賓盥則賓亦不舉又可知但經言遣賓就主人皆盥長朼則似主人亦匕矣注乃第言賓次賓而不言主人者蓋據經言主人先入與特牲宗人執畢先入之義同彼入當阼階南面注謂執畢導之此注言主人親臨之則亦當阼階前南面以蒞之而不朼如宗人其執畢與否則經無可考闕之特牲宗人位在賓西北故遣士盥時東南面命之此宗人在主人東南據下有司徹主人南面三拜眾賓於門東則賓亦在眾賓中皆位於門東北面宗人當阼階前南面命之也右匕西面左載北面其說士虞禮圖詳之至經言上利升羊載右胖下利升豕司士升魚臘膚敖以佐食爲賓司士爲私人是也今依經載之心舌二以並羊左而豕右亦敖氏說經佐食遷肵俎余不言遷則肵俎初當序後遷在阼階西也注以兩端及上爲載之體次疏謂肩臑在上端胳在下端【敖氏所謂前後兩端也】脊脇肺在中蓋亦以體次言而不及腸胃敖氏謂肺下不言腸胃可知又以在上爲在右是也又下經言臘亦進下又言膚亦橫載亦者亦羊豕骨體也敖氏以下爲諸體之下謂橫載之以下鄕神蓋俎橫設於席前以右爲上左爲下則肩臂臑當橫設於右端胳當橫設於左端其在中者則由脊而肺而腸胃而脇皆自右而左橫設之所謂體次也

設饌祝神圖

案楊圖以此爲陰厭今據敖氏說易之【說詳士虞禮圖】疏云韭菹在南醓醢在北次東葵菹菹在北蠃醢在南則四豆在席前形如四隅羊豕又在豆東羊南豕北魚臘又在羊豕東魚南臘北皆二以並膚則特於北也初二惇黍在羊南稷在魚南又二惇黍在稷南稷在黍南則四惇在俎南亦形如四隅二以並其西去席實空二鉶之地與特牲禮同彼未迎屍先設兩鉶於豆南在二惇之西祝奠於鉶南則與惇不相當也此經設鉶在迎尸之後則未迎尸之前鉶尙未設故祝奠不言鉶南則其奠北去韮菹亦空兩鉶之地以待設鉶也俎皆橫設於席前上右謂前端在右也故圖之諸俎俱右首此俎亦橫設而骨體乃縮於席前且下鄕席者蓋凡骨體皆縮載於俎設之則橫此橫載於俎故設之獨直也下鄕屍者經所謂進下也魚進腴不進下故下不鄕席縮載不橫載故席前獨橫經云惇皆南首蓋以龜首言圖不及繪龜原圖黍

稷字皆南首𨿽不甚確亦存其意而已從之

﹤經部﹐禮類﹐儀禮之屬﹐欽定儀禮義疏﹐卷四十八禮節圖四﹥

迎屍正祭及酳屍圖

案屍次說上特牲圖詳之此大夫禮門外亦應有次所謂祝就次屍出次則大夫士禮所並有也今補祝入門右據注以辟屍盥則必屍至於階乃從其後延之也敖氏謂上云屍入祝從則祝固己入矣此復云祝先入者明其先於主人則所謂祝從及祝先入者蓋一事而兩言之以爲主人從入之節今合三者一串載之庶防祝之從屍而先主人其義自明焉特牲屍坐乃答主人拜此旣拜乃坐敖氏所謂變

於士也屍不言則亦不脫屨可知並載之祝初從屍入不言面及主人入戶卽位則曰祝在左西面拜妥之後又云祝反南面則始從屍入南面及主人入將妥屍故轉而西面旣妥復南面位故謂之反也凡擩必於醢肝則擩於鹽此席前止四豆菹醢各二屍取韭菹辯擩則不過兩醢豆而止經乃言擩於三豆姑依經存之主人羞肵俎升自阼階置於膚北則是親取之阼階西而進之無贊以申其敬也敖氏云肵俎亦橫設之蓋凡俎皆橫此加俎嫌其或變也故以明之四瓦豆胾醢各二注謂羊胾在南豕胾在北敖氏謂羊在西列之南豕在東列之北則西第一列胾南醢北第二列醢南胾北鄭注所謂防也屍受魚振祭加於肵橫之蓋魚本縮載於俎設之則橫所謂進腴也肵俎橫載設之則縮恐魚亦縮置也故特明之特牲卒食佐食盛肵俎釋三个又反黍稷於其所又屍旣祭肝賓降反俎於西塾此經無文圖亦從其略云

屍醋主人圖

案經言主人拜受爵屍答拜主人西面奠爵又拜敖氏云主人受酢而俠拜大夫禮異也又云初拜固西面又言之者著受爵而反位也蓋主人先拜於初入戶之位乃進筵前受爵遂還初位又拜則俠拜皆在初位惟受爵則進至筵前要之皆西面也今分別詳之【主人受酢不設薦俎及黍稷肺祭於地二說並詳特牲圖】屍執以命祝祝受東北面嘏主人於戶西執者黍也命者嘏辭也祝受者合黍與嘏辭並受也下主人受黍當亦兼嘏辭言之今依經從其略云主人受黍敖氏謂少進受之復位則主人當違其位西南面鄕祝迓受也特牲主人出寫嗇於房祝以籩受嗇此經第言出不言房其授受於室戶之外所謂大夫禮異與今依經文存之

主人獻祝及二佐食圖

案經言薦而不言其人據下篇主婦獻祝宰夫薦棗糗故敖氏謂此亦宰夫薦也以經無文闕之屍俎有肩臂胳故前肩後胳脊脇在中之兩端而腸胃肺處其中象牲體也祝俎止有脊脇髀其體不備惟前脊後脇及髀腸胃處中以存牲體之意而已膚不在體解中例須另列故與魚臘爲外一行進下橫載皆如正俎魚亦縮載進腴也祝祭俎而不言振祭

嚌之敖氏所謂省文也今亦從其略焉攺肝牢爲牢肝則敖氏說也儀禮室中北面拜皆在戶西此佐食拜受爵獨云牖東是敖氏所謂取節於牖見其少西於他人之北面拜者今移西近牖祝不拜旣爵則佐食亦如之經乃言佐食卒爵拜故敖氏以拜爲衍文今依經載拜字而存敖說以正之特牲獻祝佐食兩言主人受爵而不言授可知也此經獻佐食言授不言受獻祝則並不言授要知皆授亦皆受也補之特牲佐食薦在東堂俎在階間此佐食俎亦在階間則亦有薦在東堂可知又主人受下佐食爵亦應降奠於篚經文並省故亦略之

主婦獻屍及祝二佐食圖

案內篚無爵及獻下佐食畢乃以爵入房奠於內篚內篚始有一爵獻屍時尙無爵故必贊者取於下篚以授之經言有司贊者取爵於篚篚在洗西乃不因便而洗者獻爵者必親致絜也有司贊者授主婦贊者於房戶而不言外內東西則是授受於戶間外不入內不出也主人獻屍不俠拜受酢俠拜初拜屍不答又拜乃答之主婦獻屍俠拜受酢不俠拜拜

獻屍答拜送屍不答此其異者今詳載之以見禮之變云挼祭而無俎豆當亦祭於地也有司贊者兩易爵皆與婦贊者相授受獨以爵出戶贊者乃親授受之敖氏所謂變於初也抑或有婦贊者轉相授受於其間而經文偶未之及與闕之

賓長獻屍及祝圖

案賓長洗爵獻屍經不言酌可知也補之特牲三獻止爵此屍卒爵則不止爵以將賓屍也特牲止爵故必作止爵然後受酢獻祝此不止爵故酢後卽獻之不獻佐食者注謂將儐屍禮殺敖云祝不卒爵故不及佐食二說相備也祝北面奠爵亦敖氏說此受酢亦俠拜但主人初拜屍不答又拜乃答此初拜屍答又拜屍不答爲異耳

祭畢屍出圖

案士虞禮記屍謖祝前鄕屍及出戶過主人降階及門皆如之敖氏謂此亦宜然補之又敖氏據士冠禮請醴賓賓就次說謂此屍出廟門祝宜告以主人將有事屍於門外次中俟之其說是也今特增次於廟門外云

﹤經部﹐禮類﹐儀禮之屬﹐欽定儀禮義疏﹐卷四十八禮節圖四﹥

四人圖

案經第言上佐食盥升不言三蓋省文耳故注補之曰三亦盥升敖氏所謂據特牲禮舉奠及長兄弟盥而推之是也今依注補之室中尸只一席經言設對席則東西各一席者四人二人共一席可知特牲屍出惟徹庶羞此止徹肵俎其餘俱在席前而圖僅載羊俎及惇鉶者據見於經者言之也四東西面各二主人西面拜則𨿽與東面者相鄕其如西面者何故或疑其拜西面者當轉而東面也但此本餕神之餘則當以神位爲主敖氏謂西面三拜者明其不爲二人西面而易位拜之其說是也從之上興出主人送乃退敖氏云出出戶也送送於戶外也退謂上返於賓位也蓋禮畢惟屍出門俟於次賓皆待事而未出佐食賓長皆執事者獨出門何爲故依敖氏說載之

迎屍侑圖

案經言攝酒而不言設尊則仍故尊也又言燅屍俎則仍燅於雍爨也【今補雍爨於門外】諸俎無臘而有膚經云無臘與膚者蓋此不用臘膚則附於豕鼎故無膚臘二鼎陳三鼎言如初則亦如正祭時初陳於鑊西卒升乃加扃鼏陳於門外東方北面北上正祭有屍俎有主人主婦俎此又應增侑俎經第言燅屍俎者據下尸侑主人主婦俎以次而升則其俎亦燅言屍

者統於尊也祝佐食亦有俎不燅及升者以不與賓禮設於階下之位而已略之宗人戒侑注以爲南面疏謂據下眾賓位在門東北面而言從之侑出俟於廟門外面鄕未聞據下尸侑北面於廟門外西上敖氏謂在門外之西則侑亦當俟於門西北面也儀禮大槪主席皆在東階上介席皆在西階上與

序逺此經主席言東序侑席言西序而無階上之文則不統於階而統於序蓋入堂深也圖侑席特依經載之西序下主人迎屍侑拜登堂拜及答敖氏謂皆再拜蓋尊屍有加禮其說是也今依經載於圖而存其說以明之賓入門禮必三揖及階又三讓乃升敖氏所謂入門左右少進揖三分庭一在南一在北各一揖是也【說詳士冠禮】經第言揖讓文省耳補之屍升三等侑從之中等敖氏說也

舉鼎設俎圖

案舉鼎不盥賓屍禮略也儀禮之例舉鼎左右各一人經言司馬舉羊鼎司士舉豕鼎舉魚鼎蓋兩司馬四司士也據下司馬匕羊亦司馬載司士匕豕亦司士載其義可知矣陳鼎如正祭所謂陳鼎於東方當序南於洗西皆西面東上俎亦西肆也吉禮匕者在右載者在左士虞禮詳之三鼎三匕匕羊豕魚者也四俎屍侑主人主婦之羊俎也羊俎不並設於羊鼎之西而分屬之豕與魚鼎者賈疏所謂欲使三鼎之前皆有俎也其載之則當各從其鼎矣此羊俎四皆正俎外屍俎有羊匕湇羊肉湇豕匕湇豕脀湇凡五侑俎則豕脀湇魚凡二主人俎如屍總十有二俎是皆疏所謂益送往來者且俟時而載故不具列云又三匕四俎皆言從雍人二俎不言從亦從可知二疏匕言執者則亦雍人並執之也

﹤經部﹐禮類﹐儀禮之屬﹐欽定儀禮義疏﹐卷四十八禮節圖四﹥

主人獻尸之圖

案經盥洗辭對及授受之文甚略據敖氏謂當如鄕飲酒禮是也今於屍東北面辭洗主人奠爵西南面對及主人筵前西北面獻爵屍東南面受爵諸節並依彼經補之主婦四豆曰韭菹醢曰昌菹醢注以朝事之豆言之朝事之豆則韭菹醓醢昌菹麋臡也臡蓋醢類故經亦謂之醢今依注攺醓醢麋臡云麷蕡在豆西當外列外列爲昌菹麋臡則在麋臡之西也白黑又爲籩之外列則東當俎矣上正祭牲體橫載於俎此經復序俎實敖氏謂其載與進俎之法皆異於上則皆縮載如常俎也從之臑前體肫胳後體是臑貴肫胳賤也正祭曰臑胳則臑當在骼前此經退臑在骼下注謂折分以爲肉湇俎折則置之骼下宜也故加折字以明之羊肉湇俎同經言席末坐啐酒坐奠爵拜告旨則啐在席上之末拜告旨則降席也加俎羊俎在席前其匕湇肉湇及燔三俎進後卽以俎退故席前止一羊俎也主婦所設豆籩皆出自東房則主婦及婦贊者當有出入往返之節賓長設羊俎次賓設匕俎司馬設湇俎皆取自阼階東則當有升降之節至次賓羞羊燔則取之內塾升進之旣羞乃降反俎於西塾其節見於士虞禮者甚詳今僅卽其見於經者存之餘不多及

授屍幾圖

案授幾及受面位無文敖氏謂幾自東壁來則當在阼階東宰西面授主人南面受【說詳燕禮】經不言宰拂幾闕之主人授幾言筵前而不言面敖氏謂聘禮東西迓受則主人西面屍東面旣受乃北面奠之屍兩復位一自從降返一自受幾返其拜則答主人拜送也特詳載之

主人獻侑圖

案主人獻侑面向未詳敖謂主人席前西南面是鄕飲酒獻介之禮也敖蓋據此經獻侑侑與主人同階而主人在右與彼獻介禮同故於獻時亦以爲西南面其說是也由此推之則侑亦北面受爵如介矣惟侑西楹西北面主人在其右與尸位皆統於楹與西階上爲不同耳侑不啐酒敖氏謂屍嚌湇乃啐酒此無湇則不嚌故亦不啐也

屍酢主人圖

案屍受侑爵以酢與正祭禮同其親洗及酌則禮之異者屍降洗則亦降席矣以經無文闕之降洗及盥其辭與對面位未詳敖氏謂屍適洗南北面主人阼階東南面辭洗屍對主人復阼階東西面又云屍席前東南面獻主人皆準鄕飲酒禮言之其說可從卒洗卒盥屍主人皆當如鄕飲酒禮有揖升之節

補之次賓羞燔不言羊可知今依經略之

主婦亞獻屍圖

案經言司宮取爵授婦贊者於房東以授主婦蓋房戶外之東也授主婦者蓋婦贊者受爵以授之也今補婦贊者受爵以明之上篇主婦亞獻內篚無爵故有司贊者取爵於下篚及獻佐食畢受爵入房奠於篚則內篚有爵矣此司宮仍取爵於下故敖氏疑有司徹時又反於下篚也闕之禮重迓受此主婦西面拜獻屍拜於筵上受則南面受矣抑或轉東面迓受之與又受爵皆立上篇祝拜坐受爵則坐受也此屍受時不言坐及薦後乃云坐執爵故敖氏謂受爵時立也又羞俎並云如羊肉湇之禮敖氏謂如者如其左手執俎左廉以下之儀其異者次賓自縮執匕俎雍人不復授之又次賓司士羞俎俱應有升降之節以經無文並闕之

主婦獻侑圖

案經第言拜受爵敖氏謂亦拜於筵上受不敢異於屍主婦羞糗修經𨿽不言房可知也上主婦設籩皆有贊此奠糗當亦如之又上皆有鉶有湇及祭酒之節此俱無文或有疑其省者敖氏謂無鉶者禮殺上尸祭鉶乃祭酒此無鉶則不祭酒蓋與上主人獻侑同又謂初主人獻侑無羊湇此𨿽有豕脀亦不用湇故並略之

主婦致爵於主人圖

案特牲禮主婦致爵取爵內篚洗酌乃致此受侑爵但言酌不言洗蓋省文耳又主婦設二鉶二籩亦應取之房中有贊又肝燔俱當祭且嚌今並依經闕之敖氏謂主人筵上受因屍禮也主婦北面答拜放

室中之儀也與主人行禮故亦得獨拜於阼階上致爵亦筵南北面者準上亞獻主婦在筵左西面彼席南鄕此席西鄕則南爲左也二鉶二籩經第言如屍禮而未詳其所敖氏謂二鉶羊在菹北豕在羊北二籩糗在防北修在蕡北蓋亦準之屍席之設也從之經言拜啐酒疏謂啐酒之上無拜字有者衍字故

從刪

屍酢主婦圖

案屍受爵面位未詳據主婦在主人筵南受爵應轉西行屍降筵受爵東鄕當東西迓受於楹間也屍不辭降禮殺也主人不辭洗以其爲主婦洗故與婦人不降堂故昏禮舅降洗婦辟於房此屍降婦入房亦此義也但儀禮凡盥洗從降者主人在阼階東西面賓在西階西東面此獨云主人洗東北侑西階西南與諸禮不同故敖氏疑其誤也闕之主人卒洗

揖屍侑升則屍侑亦當揖也以經無文故從其略主婦西面受爵經不言屍敖氏謂屍就主婦西面位酢之則屍當東面以便迎受也

上賓三獻屍圖

案屍拜受敖氏謂亦拜於筵上蓋準上文而言從之屍奠爵蓋卽特牲禮三獻止爵之意至下主人獻

私人後屍乃自作之也但據鄕飲酒記云凡奠者於左將舉於右此將舉之爵乃不奠於右而奠於左故或有疑左爲右字之訛者據敖氏云不奠於右爲妨往來及行禮也於理或然今依經載之

主人酬屍圖

案鄕飲酒禮主人酬賓取爵於上篚此堂上無篚則適洗取爵乃洗也又彼主人降洗賓從降主人卽於階前奠爵辭降此云奠爵於篚辭則至洗南乃辭也時屍在階前則主人當西北面辭屍東南面對至辭洗則屍亦少進東北面當洗之西南主人對則西南面並如鄕飲酒矣初卒洗言主人揖升而不言屍又卒洗主人及屍皆不言揖要之皆揖也又敖氏謂屍階上拜乃進受之而反位主人旣答拜屍乃進北面奠爵薦左其說是也今第卽經所見者存之餘可推類而得焉儀禮之例凡酬爵皆酬者自奠於薦右受酬者重奠於薦東而無授受之節此經言受爵敖氏所謂大夫禮異也但屍受爵未詳其所敖氏謂主人北面於席前則亦與鄕飲酒酬賓等耳屍受爵亦當南面迓受也敖氏以上薦左爲醢東此左爲昌本東蓋二豆俱所謂薦也若然則豆與爵閒設矣從之

乃羞於屍侑主人主婦圖

案宰夫羞房中之羞則私人也故掌內羞敖氏謂司士亦私人乃掌庶羞於外則私人中又有別矣庶羞胾醢之類據內則下大夫十六豆上大夫二十四豆不勝詳也房中之羞注謂其籩則糗餌粉餈其豆則食糝食蓋據周禮籩人醢人言特此四物而已今依經略之據上篇胾醢在左故此經庶羞亦在左左者醢左也此經糗修在右故此內羞亦在右右者籩右也

﹤經部﹐禮類﹐儀禮之屬﹐欽定儀禮義疏﹐卷四十八禮節圖四﹥

主人獻賓之圖

案鄕飲酒禮主人獻介則賓降獻眾賓則賓介皆降此主人降屍侑不降尊也燕禮士位西方旣獻乃卽位於東此賓及眾賓皆在門東旣獻乃卽位於西惟特牲賓有定位則大夫儀多異於士而燕爲君禮又異於大夫要之西方固賓之正位也上賓一人眾賓不一不勝載也今以一眾賓槪之長賓在眾賓中以三拜旅之如鄕飲酒眾賓禮不別之者蓋此以屍爲重侑次之則屍侑視賓介長賓亦視眾賓矣其辭洗面鄕未詳敖氏以爲北面蓋由門東北面位少進也宗人兩升長賓亦敖氏說初賓在門東則宗人當阼階前南面後在西方則當西階前西面也宰夫贊主人酌則自主人親酌獻賓及自酢之外皆宰夫酌以授主人也又敖氏據經言眾賓薦俎設於其位謂每獻設之二者其節過繁依經文略之

主人酬賓圖

案特牲兩階東西各兩尊故主人酬賓親酌無贊此宰夫洗觶升授者蓋亦上經贊酌之意大夫禮異也主人在堂手有酢爵必以觶升者酬不用爵也主

人受觶酌則宰夫以爵降奠於下篚矣以經無明文姑從其略主人升酌復位注不加詁敖氏謂此時當西面乃云復位未詳以上下經文準之賓主本北面並立拜亦如之下賓拜受主人拜送後乃云賓西面奠爵則授受皆在拜位東西相迓然賓必拜而後受則自當復於拜位不必執觶西面鄕賓本位也上三獻奠爵蓋暫奠而卽作此酬賓之奠下旅酬舉之乃俱奠於薦左豈果如敖氏恐妨往來之說與姑依經載之

﹤經部﹐禮類﹐儀禮之屬﹐欽定儀禮義疏﹐卷四十八禮節圖四﹥

主人獻兄弟內賓及私人之圖

案楊氏本獻兄弟爲一圖獻內賓及私人爲一圖今以禮節無多故合三者爲一特牲獻長兄弟如賓禮獻眾兄弟如眾賓禮則猶別其長也此經但言獻兄弟而不殊其長薦俎並設於其位敖氏所謂大夫禮異也又據此經言先生之脀折脇一膚一則長與眾又未嘗無少別今特分先生及眾兄弟爲二位以明之上獻眾賓宰夫贊酌此獻眾兄弟當亦如之注謂宰夫不贊敖氏謂此不言宰夫贊酌上獻眾賓不言升受爵而設薦脀其禮同故互文以相足二說不同今從敖說補宰夫【敖氏每獻薦諸其位說見特牲】特牲獻內兄弟主人西面答拜敖氏謂西北面獻之又彼記尊兩壺於房西墉下內賓立於其北東面南上宗婦北堂東面北上賈疏云受爵亦南面拜此注不分南北位經又言主人東面拜於其位敖氏又謂獻之蓋東北面則內賓當西南迓受也又敖氏云獻內兄弟主婦席東鄭注引特牲記云內賓立於房中西墉下東面南上宗婦北堂東面北上其說皆合從之獻私人降洗敖氏所謂重獻禮也階上之面位無文敖氏請獻亦西南面於東楹東而拜於其右則亦與眾賓同也私人位在門東北面則亦在眾賓中旣獻則易位兄弟之南

﹤經部﹐禮類﹐儀禮之屬﹐欽定儀禮義疏﹐卷四十八禮節圖四﹥

屍作止爵及獻酢圖

案特牲三獻作止爵此屍自作之敖氏謂三獻於是升立於西階上尸乃舉爵不待獻者作之亦異於士若然則三獻本以作止爵升屍旣自作則當待事於西階上北面以下有答拜受爵及獻侑受酢諸節故也補之敖氏云不言左執爵與興坐如上禮可知上謂獻尸之節也由此推之則屍亦拜於席儀禮凡卒爵卽言奠爵拜此卒爵下乃間以司士奠俎載俎及執俎以降之文然後言奠爵拜敖氏所謂屍執虛爵待執俎者降而後拜也據上司馬載羊俎亦司馬設之湇俎亦然余俎皆司士此經乃言司馬故敖氏謂司馬當作司士其說是也今圖依經作司馬而存是說正之致主人爵而不致主婦蓋主人不致故也拜於東楹之東則敖氏所謂辟屍耳特牲三獻作止爵屍卒爵卽酢賓此俟賓獻侑及致爵主人而後酢者上初獻亞獻酢皆在獻侑之後此亦然也屍在其右敖氏云並授也並授而不同面拜逺辟主人其說是也酢畢則屍復位矣今依經略之

﹤經部﹐禮類﹐儀禮之屬﹐欽定儀禮義疏﹐卷四十八禮節圖四﹥

二人舉觶旅酬之圖

案特牲無舉觶之節以正祭屍尊不與旅酬此賓屍故以鄕飲酒賓禮行之至無算爵始不與也屍薦東本一爵一觶爵則三獻所奠觶則主人酬屍所奠也三獻之爵上旣作之後已實於下篚則席上尙有奠觶此復使二人舉觶爲旅酬始者以酬酒不舉也二人無堂上位經言反位蓋卽西楹西北面東上之立位也鄕飲酒舉觶者奠觶此言受爵及侑奠亦禮之變侑東面右在南敖氏所謂糗南也屍遂執觶以興敖氏謂向者亦執觶以坐而俟是已要之屍侑拜受爵無興坐之文至此始言興則皆拜於席上坐受之也經言屍北面於阼階上主人在右蓋並立於階上與鄕飲酒賓酬主人之禮同是注所謂禮殺也經言北面敖氏謂屍東面授之如特牲賓兄弟旅酬之儀者北面者拜位亦立位其授受則屍東面主人西面以主人在尸之東也由此推之則西階上旅酬酬者在東受酬者在西凡授者皆西面受酬者皆東面也今並依經文略之主人復筵升長賓以長賓位在堂下注謂贊升長賓依敖氏作宗人爲是私人相酬言卒飲者實爵則卒飲者亦私人也私人位門東北面注謂末受酬者𨿽無所旅猶飲則卒飲者亦飲而後實爵也亦北面飲者如堂上之禮

兄弟後生舉觶圖

案敖氏謂此後生舉觶與主人酬賓之儀略同似有爲主人酬長兄弟之意則此所謂長卽特牲禮所謂長兄弟此所謂後生卽特牲禮所謂兄弟弟子也特牲云兄弟弟子舉觶於其長如主人酬賓儀又屍侑及賓俱有獻有酬而兄弟獨無酬則以後生補酬禮所不及於理爲合後生北面長在其左則並立於階南奠爵之拜且答皆北面也下拜受於其位則西面

故舉爵者亦東面答之經云爵止不言奠爵之所敖氏以爲薦左蓋亦準主人酬賓之節也從之

欽定儀禮義疏卷四十八

