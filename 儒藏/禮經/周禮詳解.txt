

欽定四庫全書

經部四

周禮詳解

禮類一【周禮之屬】

提要

【臣】等謹案周禮詳解四十卷宋王昭禹撰陳振孫書錄解題曰昭禹未詳何等人近世爲舉子業者多用之其學皆宗王氏新說王與之作周禮訂義類編姓氏世次列於龜山楊氏之後曰字光逺亦不詳其爵裏當爲徽欽時人今按其書解惟王建國云業格於上下謂之王或而圍之謂之國解匪頒之式雲散其所藏曰匪以等級之曰頒故匪從匚從非言其分而非藏也頒從分從頁言自上而頒之下解圃曰園有眾甫謂之圃解鮑魚曰魚之鮮者包以致之解鱐曰魚之幹者肅以致之解司徒云於文反後爲司蓋後從一從口從從口則所以出命司反之則守令而已從一則所以一眾司反之則分眾以治之而已從則承上世之庇覆以君天下司反之則以君之爵爲執事之法而已其附防穿鑿皆遵王氏字說蓋當時三經新義列在學官功令所懸故昭禹因之不攺然其發明義防則有不盡同於王氏之學者如解泉府以國服爲之息云各以共所服國事賈物爲息若農以粟米工以器械皆以其所有也周之衰不能爲民正田制地稅斂無度又從而貸之則凶年饑嵗無以爲償矣下無以償上之人又必責之則稱貸之法豈特無補於民哉求以國服爲之息恐收還其毋而不得蓋已目睹靑苖之而陰破其說矣至其闡發經義有足訂注疏之誤者如解載師裏布屋粟謂國宅無徵民居有徵無布以其不毛使之有裏布民出耕在田廬入居在裏其屋有田以出粟今不耕田則計屋而斂之謂之屋粟不從先儒以裏布爲二十五家之泉屋粟爲三夫之粟又解近郊十一逺郊二十而三甸稍縣都皆無過十二因當時正役後因逺近劇易而制云云皆爲先儒所未發故宋人釋周禮者如王與之訂義林之奇講義多引其說固不得以遵用新說而盡廢之也五官皆不載敍官元末朱申作句解蓋從其例究爲一失今姑仍舊本錄之內附載陸徳明釋文而卷首以徳明之名冠昭禹前今攷昭禹自序末云因釋文而作則釋文或後人所增入又以徳明時代在前遂題諸昭禹上歟今仍錄其音釋而徳明之名則附著於此不復並列簡端焉乾隆四十六年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

周禮詳解原序

道判爲萬物之成理理之成具不說之大法禮者法之大分道實寓焉聖人循道之序以制禮制而用之則存乎法推而行之則存乎人其人足以任官其官足以行法然後禮之事舉矣故唐虞稽古建官惟百夏商官倍至周增而爲三百六十非故好詳也王者之世物繁事眾其制不得不然也孔子曰周監於二代鬱鬱乎文哉吾從周蓋言盛矣然道之常無下散於常有之域法象而爲天地變通而爲四時聖人體道之常無以觀其妙體道之常有以觀其微其精至於與天地合其徳與四時合其序𨿽先天而天且弗違尙何事於仰觀俯法然後奉其時哉惟夫出神天之本宗應帝王之興起天地固有大美矣四時固有眀法矣𨿽聖人烏得而違焉是故因天地之大美逹而爲治教因四時之明法達而爲禮政刑事然則常無之道爲萬物而有天地四時聖人爲天下而有治教禮政刑事天地四時道之所任以致其用者也六官聖人任以致其事者也噫六官之建豈聖人之私智哉實天理之所爲也由此以觀則禮之事𨿽顯於形名度數之粗而禮之理實隠於道徳性命之微卽事而幽者闡卽理而顯者微然則禮其神之所爲乎夫神無在而無乎不在無爲而無乎不爲聖人立禮以爲體行禮以爲翼事爲之制曲爲之防亦神之無不在無不爲之意也彼荀卿徒知禮爲道之華而不知爲物之致乃曰生於聖人之僞又烏知禮意哉王昭禹光逺序

周禮詳解原序

周禮互注總括

經禮三百【記禮器】

經禮謂周禮也周禮六篇其官有三百六十【上文注】文武所以綱紀百官君臨天下周公定之致隆平龍鳯之瑞然則周禮起於成帝劉歆成於鄭【春官疏】

鄭以爲括囊大典网羅眾家是以周禮盛行【上文同】韓子所見蓋周之舊典禮經也【左序】

齊仲孫歸曰不去慶父魯難未已公曰若之何而去之對曰難不已將自斃君其待之公曰魯可取乎對曰不可猶秉周禮周禮所以本也魯不棄周禮未可動也【閔元年】

晉侯使韓宣子來聘且告爲政而來見禮也觀書於太史氏見易象與魯春秋曰周禮盡在魯矣吾乃今知周公之徳與周之所以王也【昭二年】

或問周官曰立事【子重黎篇】

子居家不暫捨周禮門人問子子曰先師以王道極是也如有用我執此以往通也宗周之介也敢忘其禮乎子曰周禮其敵於天命【文中子魏相篇】

周公典禮與天命齊其長久【上文注】

唐太宗問三代損益何者爲當魏徴對曰孔子曰周監於二代鬱鬱乎文哉吾從周周禮周公旦所裁詩書仲尼所述𨿽綱紀頺缺而節制具焉荀孟陳之於前董伸之於後遺談余義可舉而行若擇前代憲章發明王道臣請以周典惟所施行上大悅翌日又召徴入上曰朕昨夜讀周禮眞聖作也首篇云惟王建國辧方正位體國經野設官分職以爲民極誠哉深乎良久謂徵曰朕思之不井田不封建而欲行周公之道不可得也【錄唐論禮欒事】

凡禮十三家五百五十五篇【前藝文志】

帝王質文世有損益至周曲爲之防事爲之制故曰禮經三百威儀三千及周之衰諸侯將逾法度惡其害已皆滅去其籍【同上】

周公所制百官品物備於此矣【晉禮志】

沈峻尢長三禮陸倕徐勉書薦峻曰凡聖賢所講之書必以周官立義則周官一書實爲羣經源本【南史本傳】褚無量建議禮文𨿽眾莫如周禮周禮者周公致太平之書先聖極折衷之典法天地而行教化辧方位而敍人倫其義可以幽贊神明其文可以經緯邦國備物致用其可忽乎【唐本傳】

周禮儀禮並周公所記所謂禮經三百威儀三千禮經則周禮也威儀則儀禮也【三禮正義】

周禮遭秦滅學藏於山巖屋壁以故不亡漢武有李氏獲之以上河間獻王獨闕冬官一篇求之千金不得乃以考工記補之遂奏入於祕府時儒以爲非是不行至劉歆獨識其書爲周公致太平之迹始奏立學官後鄭爲之注【同上】

周禮互注總括

欽定四庫全書

周禮詳解卷一

宋王昭禹撰

天官宰

【治教禮政刑事謂之六官治非天事謂之天官治以道爲本故也教非地事謂之地官教以化爲本故也禮以仁爲本故禮曰春官政以禮爲本故政曰夏官刑以義爲本故刑曰秋官事以智爲本故事曰冬官本末相因先後相應故則更新終則復始天地四時之道也萬物之理也聖人之立六官蓋法天地四時以治萬事者也然治有本末不知其本則不能起用以應物不事其末則不能反本以復道先王於是以官探本以司伺末治官曰天以道爲本教官曰地以化爲本禮官曰春以仁爲本政官曰夏以禮爲本此之謂探本教官謂之司徒教以徒爲末政官謂之司馬政以馬爲末刑官謂之司冦刑以冦爲末事官謂之司空事以空爲末此之謂伺末有本有末未嘗偏廢此先王之治所以爲大備歟以變制爲事與時偕行新之無窮者宰也故共刀匕者亦謂之宰列子曰望其壙宰如也爾雅曰山頂曰冢宰於地特髙冢於大爲上故冢謂之宰也冢宰又謂之大宰者列職於王則冢宰與六卿同謂之大百官總焉則太宰於六卿獨謂之冢】

惟王建國

【業格於上下謂之王或而圍之謂之國王者天下之利勢國者天下之利用王之利勢待國而後立國之利用待王而後行此六官之首所以皆先言惟王建國孟子曰得乎丘民而爲天子傳曰明王始立而處國有制亦此意矣古之聖人或以道而皇或以徳而帝或以業而王非其不同亦各趨時而已王之制始於夏成於商大備於周周之王也純矣故三辰則登於旗衮衣則首於龍明以人道而王也王之始立必有國焉故曰惟王惟者慮患之思爲能始事故惟始事之辭然王之於國非徒立之必有以作而立之故曰建蓋於此爲能行而於彼爲能述故也】

辧方正位【本亦作辯辧方免反】

【物類所聚而通上下者方也人所立而下覆上承者位也王者建國必於天地之中者以天地之所合四時之所交風雨之所防陰陽之所和百物阜安乃可建國故也於是晝參諸日景夜考諸極星以正朝夕以求地中此之謂辧方蓋日南則景短多暑日北則景長多寒日東則景夕多風日西則景朝多陰故於四方不可以不辧辧者因其列敵而制之也旣辧方矣於是立宗廟社稷市朝之位立宗廟於左以人道之所向立社稷於右以地道之所尊立朝於前則義在所先也立市於後則利在所後也此之謂正位止於一之謂正位有以正則左右前後各止於一而無雜擾之患矣詩曰揆之以日作於楚室又曰相其陰陽觀其流泉則辧方正位非特王國爲然𨿽諸侯之國亦然】

體國經野

【遂人曰造縣鄙形體之法蓋陰陽適平之謂形形有所分謂之體若肉以骨爲體則有貴賤之別若徳以禮爲體則有隆殺之辧宮城門闈堂室之類髙下廣狹之制凡在國者莫不有體此之謂體國匠人曰國中九經九緯蓋直爲經橫爲緯常爲經變爲緯若織之有經則常而不變之意若水之有經則直而不曲之意井牧溝洫田萊之類逺近多寡之數凡在野者莫不有經此之謂經野先體國而後經野治自內而外也公劉之詩曰度其隰原徹田爲糧則言經野之有法度其夕陽豳居允荒則言體國之有制先經野而後體國者以言公劉之厚於民故也】

設官分職

【爲治之所覆有主治者若阜焉則謂之官所守在下以聽乎上而無或傷焉則謂之職官言其所司之人職言其所掌之事設官則官府之屬是也分職則官府之六職是也陳而飾之謂之設別而制之謂之分官必因其人陳而設之故曰設職必因其能別而制之故曰分】

以爲民極

【屋之棟謂之極道之中謂之極蓋民心罔中惟爾之中先王設官分職內以治國外以治野建置在上如屋之極使民於是取中而庇焉故曰以爲民極極於道爲大中在皇爲皇極在民爲民極洪範曰建用皇極又曰皇建其有極此皇極也又曰凡厥庶民於汝極錫汝保極此民極也皇之所以保極者錫之於民也民之所以能有極者取之於王也皇能建之然後民能錫之皇能爲之然後民能教之則皇極民極皆本於君也夫辧方正位所以奉天時體國經野所以分地利設官分職所以治人事先王建國非他上以奉天時下以分地利中以治人事凡以爲民而已此所以終之以爲民極也】

乃立天官冢宰使帥其屬而掌邦治以佐王均邦國【六官之首皆於以爲民極之後言乃立某官者蓋乃者有以彼而繼以此之謂先王之立官凡以因彼民故也然言乃立天官而下謂之建者蓋立乎上者能大而覆下立乎下者能一而承上則立者能得位而已非若建則能作而立之也使帥其屬者旣立其官以事非一人所能獨治故設屬以佐之使小傅大使卑相尊大因得以臨小尊因得以統卑若心之制體若臂之運指其屬各有所從焉掌邦治者濯物而使潔以物而使從者治也六官各有所掌而冢宰所掌者邦治而已言治則別於教禮政刑事故也夫六卿分職各帥其屬而冢宰掌邦治則唐堯百揆之任也蓋天地之官父母之道也四時之官兄弟之道也地與四時皆本乎天母與兄弟皆承乎父則六官莫尊於冢宰而冢宰皆得以摠之也以佐王均邦國者地道尊右而卑左則左之爲助不如右之力也故以左助之則爲之佐以右助之則爲之佑冢宰於六卿𨿽尊然非論道以助王也作行之而已逺近適於勻之謂均均者平之至政典足以平邦國而治典猶不足均邦國則均邦國者王之事也冢宰特佐王而已非其所得專也冢宰所不得專治典所不能及所謂經而緯之存乎其人也書曰無偏無黨王道蕩蕩無黨無偏王道平平無反無側王道正直此王所以均邦國之道也然此以均邦國則言佐王書又言冢宰總百官均四海者蓋均邦國者道之任均四海者職之事冢宰正以賦事理財爲職宜其均及於四海之逺矣非特是也小宰之均財政典之均萬民均人之均地政土均之平土地之政莫非均也其所均者小此皆下之所得專也】

治官之屬大宰卿一人小宰中大夫二人宰夫下大夫四人上士八人中士十有六人旅下士三十有二人府六人史十有二人胥十有二人徒百有二十人【治直吏反胥上聲先王因事以建官官之尊卑眾寡皆以稱事之詳略以其所治者略故官尊而其數寡以其所治者詳故官卑而其員眾使之上下相親小大相維轉相副貳而事益舉矣知進止之節有養人之道而能上逹者卿也循道以進退其智足以帥之而有大焉者大夫也王制曰諸侯之上大夫卿蓋非特諸侯之卿爲然大宰卿小宰中大夫則卿上大夫也小宰者治官之貳以屬大宰而言故曰小宰宰夫者治官之攷貴其以智帥人故曰宰夫志於道而才足以事人者士也上士乃元士卽孟子所謂受地視子男者是矣以命數推之天子之卿六命其大夫四命則元士蓋三命中士二命下士一命故黨正曰一命齒於鄕裏再命齒於父族三命而不齒一命下士也三命上士也下士獨謂之旅則眾故也眾則卑惟上所使從人而不自用故曰旅下士府掌官契以治藏史掌官書以贊治胥掌官敍以治敍徒掌官令以徴令蓋有藏則置府有書則置史有徵令之事則置徒有徒則置胥胥以統徒一胥而十徒從之故胥十有二人徒百有二十人謂之胥則以其賤而在下亦能養人也謂之徒則以其尢卑而行趨走以供役也鄭氏謂府史胥徒皆其官長所自辟除蓋自下士以上皆王命也而穆王命太僕曰愼簡乃僚則𨿽以王命命之而爲之長者得簡之也府史胥徒𨿽非士而先王之用人無流品之異其賤則役於士大夫而不恥其貴則承於天子而無嫌孟子曰百畆之糞上農夫食九人上次食八人中食七人中次食六人下食五人庶人在官其祿以是爲差府史胥徒所謂庶人在官者也皆供其職以賦祿焉使足以代其耕故市不役賈野不役農而公私各得其所】

大宰上

大宰之職掌建邦之六典以佐王治邦國

【設官矣則分職以治之大宰以官言職以所治之事言故曰大宰之職天官自宮正而下皆直言官名而不言職獨於大宰小宰宰夫言職者蓋大宰者治官之正小宰者治官之貳宰夫者治官之攷以其所職特尊於治官之屬故言職以別之推此則教禮政刑事之官皆然也載大常之道尊而行之者謂之典六典則治教禮政刑事之書也六官𨿽分職掌六典大宰則合六典之書而建之蓋治之於教禮政刑事猶道之於仁義禮智信仁義禮智信皆不離乎道則教禮政刑事皆不離乎治也大宰𨿽兼六典而建之然其官則治官其職則治職故其佐王者特曰治邦國而已小宰以官府之六屬舉邦治一曰天官其屬六十掌邦治亦謂是也然序官曰佐王均邦國此曰佐王治邦國者蓋治則理之而已未至於均也王之於邦國非特治之而已又以道均之則均邦國者王之事非治典之書所能及也及其帥屬以佐王然後可以言均焉】

一曰治典以經邦國以治官府以紀萬民

【直而有常謂之經小而有所系謂之紀治典頒之於邦國治其直而不致其曲治其常而不致其變制其經而已故以經邦國子曰大作綱小作紀如綱不綱紀不紀𨿽有紀綱惡得一日而正諸蓋紀者綱之目而系乎綱者也綱大則能持眾紀小則不能通物紀之而已萬民王所自治其事致詳焉故治典所以紀萬民官府治之法所自出故特曰治官府有經則宜有緯有紀則宜有綱經而紀之者典也綱而緯之存乎其人矣先邦國而後官府先官府而後萬民小大之序】

二曰教典以安邦國以敎官府以擾萬民

【上無教則百姓不親五品不遜而國危矣故敎典曰安邦國治擾謂之擾則擾有順意敎萬民將致其詳故曰以擾萬民教則合天人之道擾之使勉焉官府敎法所自出故曰以敎官府】

三曰禮典以和邦國以統百官以諧萬民【諧戶皆反】

【不乖之謂和合而和之之謂諧禮典頒之於邦國燦然有文以相接懽然有恩以相愛則不乖而和矣故曰以和邦國施之於萬民則非特和之又合而諧之故曰以諧萬民書於八音言克諧於神人言以和矣八音淸濁小大其音不同當合而和之故言諧則諧詳於和可知禮所以統百官禮行於此而彼從焉故曰統】

四曰政典以平邦國以正百官以均萬民

【物各當其分之謂平逺近適於均之謂均大司馬掌建邦之九法以佐王平邦國則政典以平邦國者使小大髙下各當其分矣施於萬民則非特平之而已又使逺近各適於勻焉故曰均政者正也子帥以正孰敢不正於百官言正則正百官以正萬民之意】

五曰刑典以詰邦國以刑百官以糾萬民

【責之使屈謂之詰約其緩散謂之糾刑則致其誅戮詰者刑之意糾者刑之事詰於刑爲略糾於刑爲詳大司冦掌建邦之三典以佐王詰四方則詰者加以威讓文誥而已則詰爲略矣八法言官刑以糾邦治司徒以鄕八刑糾萬民則糾爲詳矣於邦國言詰於百官言刑萬民言糾詳略之序】

六曰事典以富邦國以任百官以生萬民

【財物充積謂之富性命不殀謂之生因其力之所勝謂之任百工興事造業則財物充足於此矣故事典曰以富邦國萬民有事則足以養性命而無殀其所生故曰以生萬民百官則因其力之所勝而任以事故曰以任百官治典教典曰官府禮政刑事曰百官蓋官府言一官之屬百官言六官之屬天地之官父母之道也嫌於不分故言一官之屬以別之四時之官兄弟之道也嫌於不通故言六官之屬以包之若夫六官之序𨿽以天地四時爲先後然其所主亦不能無意蓋天下不可以無治無治則亂矣故一曰治典治所不能治然後教故二曰敎典敎所不能化然後禮故三曰禮典禮所不能服然後政故四曰政典政所不能正然後刑故五曰刑典刑之不能勝則有事焉終則有始故六曰事典】

以八灋治官府【灋古法字】

【勞心於道者君之任勞力於事者臣之職君勞於道則以道制法臣勞於事則以法守事惟以法守事此大宰得以八灋而治之矣官府者百官所居之府八灋施於官府則事爲之制典爲之防其制足以兼天下之事物其防足以盡事物之情僞本數末度燦然而有序大綱小紀有條而不紊百官循此以爲行莫不繩繩然秩秩然𨿽有智者不敢淫意以亂法𨿽有愚者不敢率私以廢法八法之於治豈小補哉】

一曰官屬以舉邦治

【夫一人之能不足以兼天下之事故設屬以佐之屬則以小而傅大以卑而尊大事則必從其長小事則得以專逹故邦之治可舉舉者有所執而興起之謂也小宰所謂以官府之六屬舉邦治者是矣】

二曰官職以辧邦治

【六官所治之事謂之職若治職則主於平邦國均萬民教職則主於安邦國寧萬民至於禮政刑事皆各有職也六官有職則其事各有司存故曰辧辧者因其列敵制而分之也】

三曰官聯以防官治

【合其事以共治之之謂聯蓋事非一職所能獨治則聨事以供之若祭祀賔客喪荒軍旅田役斂防與凡小事皆有聨所謂官聯也有官聨然後官治可合聚之故曰以防官治】

四曰官常以聽官治

【常謂故常也夫法出於道制而用之則爲法常出於事循而行之則爲常蓋六官之聨事有非法之所能該者於是乘時立事興機制宜以昔之所常行者於今列之以爲常若祭祀賔客喪荒軍旅田役斂防之聨事則皆有故常也百官有違而背焉則以此故常聽之故曰以聽官治書曰其爾典常作之師典則所守之法常則所循之常與此官常同也】

五曰官成以經邦治

【始終無虧之謂成言成則事之始終皆一定而不可虧矣蓋比居簡稽版圖傅別之類其事皆有一定之成體聽萬民之治則以此經之而已故曰以經邦治謂之經則以非致曲盡變之意】

六曰官灋以正邦治

【旣曰以八灋治官府又曰官灋以正邦治者以八灋者冶官府之大法官灋者百官各有奉行之法也若大宰垂治象之法司徒垂教象之法六官之屬所承以治事者無非法也以其施之於官故曰官法百官各循法以治事則無侵官之冒無離局之姦治由此而各止於一矣故曰以正邦治】

七曰官刑以糾邦治

【所以治天下者謂之邦刑所以治官府者謂之官刑書曰制官刑儆於有位又曰鞭作官刑是以古之在官者必有鞭刑以儆之有刑以儆之則可以約其緩散故曰糾邦治然古者刑不上大夫則官刑之所施者自士而下故也】

八曰官計以獘邦治【獘必世反】

【摠其善否多寡之數謂之計先王用六計以聽百官之行能故謂之官計有官計然後可以審斷羣吏之治故曰以獘邦治治亂謂之亂治擾謂之擾則治獘謂之獘矣則獘有審防之意司防曰卿大夫之獄訟以邦法防之萬民之獄訟以邦法獘之則獘詳於防矣然或言邦治或言官治者蓋官聨官常六官之通治𨿽六官之通治而各致其一官之治故言官治以別之與天地之官嫌於不分稱官府同意余則各致其一官之治𨿽各致其一官之治而六官相待而成治故言邦治以包之與四時之官嫌於不通故稱百官同意】

以八則治都鄙

【都鄙者王子弟公卿大夫所食之采地也以有邑都焉則謂之都以其在王國之鄙則謂之鄙然則都者君子之所居也故都有美意鄙者野人之所居也鄙有吝意王之治邦國頒常而已故以六典治王之治官府則致其悉故以八法治都鄙者畿內之諸侯比邦國則爲近比官府則爲逺近而官府治之以八法則爲詳逺而邦國治之以六典則爲略都鄙在逺近之間宜適詳略之中故治之以八則使有所揆焉則詳於典而略於法矣先言治邦國則六典以佐王治爲大故也先八法治官府後八則治都鄙則以大宰所治內外爲先後也】

一曰祭祀以馭其神【馭魚慮反】

【備物以致養之謂祭升禋以寧神之謂祀用人義以通神之謂享祀求諸陽以祭之道所以奉天神也祭求諸陰以祀之事所以奉地示也享求之陰陽之間以祭祀之意所以奉人鬼也分而言之二者各有所主也合而言之則一而已此所以言祭祀而不言享凡造都鄙必先立宗廟社稷諸神之祀故八則首曰祭祀以馭其神夫神之爲道𨿽幽無形聲可測然其爲徳則聰明正直依於人而行先王通幽明之故以知鬼神之情狀故循道之序以制禮因禮之數以事神位有尊卑則禮有隆殺使其神所享惟祭祀之從而已此之謂馭則非特治之而已其疾徐進止制之在我如馬之在馭焉惟神者之聽也神以是而無雜揉鬼以是而無靈響凡以馭之使然也老子曰以道馭天下者其鬼不神以道馭之也書曰乃命重黎絕地天通罔有降格以數馭之也祭祀以馭其神以禮馭之也若夫典祀弗舉淫祠無禁巫祝費財妖昏傷民非所以馭其神】

二曰灋則以馭其官

【社稷諸神之祀旣立然後立朝廷官府施法則焉故以法則次於祭祀之後因時立制而事致其詳者謂之法利而制之使有所揆焉謂之則其詳有法其略有則則官之所以守惟法則之從此所以馭其官也旣以八則治都鄙又曰灋則馭其官曰又所以致其詳者也與八法又曰官法正邦治同意夫上有道揆下有法守則馭其官者不可以無法則若夫上不知所制下不知所守私義害國私智非其上非所以馭其官者也】

三曰廢置以馭其吏

【旣施法則以馭其官則違從廢舉可考而廢置之矣夫治以致其事者吏也在所察治故以廢置馭之廢者使之不得興置者措之使有立人之常情不勸則不勉不威則不懲廢之當其罪則怠者畏而懲置之當其功則勤者勸而勉是故先王以參互考日成以月要考月成以歲防考歲成所以盡吾廢置之道矣馭其廢置此吏之所治惟廢置之從也言廢常先置必有廢然後有置也然管子曰必有置然後有廢何也蓋廢置不必常或因廢而有置或因置而有廢亦惟其時物而已若夫治不時考政不歲防勤不保置怠不患廢則非所以馭其吏也】

四曰祿位以馭其士

【夫廢置所以治之祿位所以待之治之者政也待之者禮也徒治之以政而不待之以禮則將免而無恥故於廢置之後繼之以祿位以馭其士夫學以致其道者士也在所崇養故以祿位馭之祿所以食之也位所以立之也祿不以無功而制位不以無徳而授則天下日奮於有功而進於有徳此士之所事所以惟祿位之從也若夫祿不論功位不議行貪污取富誣僞取貴則非所以馭其士也】

五曰賦貢以馭其用

【夫廢置足以馭其吏祿位足以馭其士則政教立矣政立所以富之富之然後賦貢可足故先祿位而賦貢次之夫以政取下謂之賦以職供上謂之貢上之所用欲其不匱則當量入以爲出故使其所用惟賦貢之從則斂不加於民而用足矣若夫徵求無藝費出無節奢或僣上儉或廢禮則非所以馭其用矣】

六曰禮俗以馭其民

【夫賦貢出於政禮俗具於教政所以富之教所以谷之書曰旣富方谷故先賦貢而禮俗次之禮則上之所以制民俗則上之所以因民無以制民則政廢而家殊俗無以因民則民偸而禮不行故馭民當以禮俗而使民之所履惟禮俗之從而已若夫人自爲禮莫之統一家自爲俗無所視效則非所以馭其民也】

七曰刑賞以馭其威

【夫賦貢以馭其用者政也禮俗以馭其民者教也政教立然後繼之以刑賞以刑賞爲政教之末也刑以誅惡而作威賞以待善而作福威福並行而不偏廢則爲下者畏而愛之書所謂徳威惟畏此也苟任刑而無賞則人有怨心豈能使民聽服而畏哉此刑賞所以能馭其威而使下之所畏惟刑賞之從也若夫刑以幸免賞以苟得慢公死黨畏眾侮上則非所以馭其威也】

八曰田役以馭其眾

【刑賞以馭其威威立矣然後眾爲用故先刑賞而田役次之田所以簡眾役所以任眾簡之有禮則能者爲之使而足以制變矣任之有義則有力者爲之用而可以舉事矣能者爲之使有力者爲之用凡以田役而已此田役所以能馭其眾而使眾之所防惟田役之從也若夫富貲役貧豪彊兼眾使之則怨作之則懼則非所以馭其眾然治莫大於天下莫小於都鄙治都鄙如此則治天下可知】

以八柄詔王馭羣臣【柄兵命反】

【夫朴致則爲器操器而致用則爲柄易曰謙徳之柄蓋人道惡盈而好謙則徳之用實操以謙傳曰禮義治國之柄蓋上好禮義則人莫敢不敬莫敢不服則治國之用實操以禮義爵祿廢置生殺予奪之八者王操之於此而羣臣爲用於彼若器之有柄焉故曰八柄賈山曰富貴人主之操柄其言亦本於此八柄操之在此則羣臣疾徐進退惟我之聽矣故曰馭羣臣書曰惟辟作福惟辟作威威福非人臣所得與故大宰以此詔王詔者以言告之而已然有言詔王有言佐王有不言者蓋六典治邦國事之大者大事王與冢宰共之故六典言佐王佐王則冢宰與有力焉八柄馭羣臣之大權獨王之事也故言詔王詔王則冢宰有不與焉於八法則直言治官府都鄙則小治大宰所得專之也】

一曰爵以馭其貴

【資於尊而爲人所奉者爵也故與尊爵之字同先王制爵以待有徳徳有小大則爵有尊卑外之爲邦君則有公侯伯子男內之爲王臣則有公卿大夫士五儀之命見於諸侯五等之命見於諸臣凡此類者皆王之所爵也天下之人苟有之則貴無之則賤非王爵之則無貴也此所以馭其貴若夫人以私義自髙而爵不足以貴之則失所以馭其貴之道也】

二曰祿以馭其富

【別其功狀而報以利者祿也祿以待有功功有多寡則祿有厚薄故司勲等其功則王功曰勲終於戰功曰多上自國君下至庶人有授之田有授之食或相倍蓰或相什伯若此類者皆王之所祿也天下之人苟得之則富不得則不富非王祿之則無富也此祿所以馭其富若人以私利自厚則失所以馭其富之道也】

三曰予以馭其幸

【先王之法以功然後制祿以徳然後詔爵非此族爵祿之所不加故天下無幸民若夫其賢不足爵其功不足祿而以恩施者予也故謂之幸然其予出於聖人之私恩而幸亦不可以爲常襄子曰徳不純而福祿並至謂之幸此予所以馭其幸然則非王予之則無幸也若取予自恣不待王幸之而後予者失是矣】

四曰置以馭其行

【苟錯諸地謂之置則不在所廢者皆在所置也先王之於羣臣因其有功則置之然置之在位豈特使之有功而已哉又馭之使有行也夫在位之臣惟其無行是以貪污誣僞無所不至記曰大臣法小臣廉蓋大臣有行則循然而不敢爲非小臣有行則廉潔而不謀利此置所以馭之使有行也】

五曰生以馭其福

【管子曰擅生殺之謂王能利害之謂王盤庚曰矧予制乃短長之命則人稟命而生𨿽本乎天而所以生之乃在乎君則此所謂生者王使之生也王使之生則可以生而生者也列子曰可以生而生者天福也洪範以壽居五褔之先則得生足以爲福矣若夫生殺自恣不待王福之而後生則失所以作之柄矣】

六曰奪以馭其貧

【予則以私恩予之奪則以公義奪之凡有位之臣皆受詔於天子𨿽小大尊卑之不等無以分之皆可爲富非王奪之則無貧矣此奪所以馭其貧】

七曰廢以馭其罪

【不在所置則皆在所廢廢者使之無保其位也蓋怠者不患廢則有至於罪矣先王有廢以馭之使怠者患廢而被廢者不得至於罪此易所謂小懲大戒也故曰廢以馭其罪】

八曰誅以馭其過

【誅者責而敎之從言者有敎告焉然後可以爲誅也從朱者朱含陽爲徳聖人敷陽徳而爲赦則含陽徳所以爲誅誅之意爲責而其事爲殺大宰所謂誅者殺也殺以馭其過則殺之使眾知懼而莫敢爲過失也八柄與內史同而內史變誅爲殺者蓋誅言其意殺言其事大宰大臣詔王馭羣臣者也當以道揆故言其意內史有司詔王治當守法而已故言其事誅又訓責而知大宰所謂誅爲殺者以內史見之也先主治刑常期於無刑罰常期於無罰故以過而廢所以懲其小使被廢者以此大戒而不敢爲罪以罪而誅所以治其大誅一人而千萬人懼使眾皆知莫敢爲小過刑罰淸而民服者常以此也大宰八柄之序先慶賞而後刑威於慶賞則先重而後輕於刑威則先輕而後重勸賞畏威之意至於內史則慶賞刑威雜而莫知其先後者主以法守而不預其道揆之意也】

以八統詔王馭萬民

【馭羣臣者政也故曰柄柄者操此而彼爲用也馭萬民者敎也故曰統統者舉此而彼從焉易曰大哉乾元乃統天蓋元气也天形也幹以气而統天之形故其形之運動惟气之從八統之馭萬民何以異此夫主者民之倡上者下之儀彼將聽倡而應視儀而動王躬行於上而民從之於下若絲之系物爲所統者充入焉故八統之法皆王所躬行而可以馭萬民傳曰天子曰兆民諸侯曰萬民此曰萬民者蓋合天下而言之則謂之兆民分一國而言之則謂之萬民王之所馭畿內而已故曰萬民】

一曰親親

【宗族兄弟天屬也以天屬者合之以天宜致親以親之故先王惇之以恩敍之以禮合之以飲食同之以福祿愛之所立則必先於此施之所行則必始於此如是則親者無失其爲親矣親親孝也仁也馭以親親則民莫遺其親故堯親九族而黎民於變時雍】

二曰敬故

【故舊朋友人屬也以人屬者合之以人易失於慢而不敬先王於是以燕飲致其恩以賔射致其親久要而不忘無故而不棄所以敬之也則故者無失其爲故矣敬故仁也義也馭以敬故則人莫慢其故孔子曰故舊不遺則民不偸民徳歸厚良有由哉】

三曰進賢

【宜爲人臣佑上而利下者賢也以徳則可久以業則可大禮義由之以出政事由之以立朝廷待之而尊民心之所願與宜使之在位故進之馭以進賢則民知徳之不可不務故大司徒以賢制爵則民愼徳】

四曰使能

【能有材藝者蓋人之受性於天有所謂材性就其徳性而充之則爲賢就其材性而充之則爲能賢則承之故進之在位能則庸之故使之在職馭以使能則民知能之不可不勉故孟子曰尊賢使能俊傑在位】

五曰保庸

【司勲曰民功曰庸莊子曰庸者用也用者通也蓋施於民者通其變而有常用之道故曰庸先王之於天下莫非爲民也故六功皆以民功爲主有庸而能保則妨功害能之人不乘間投隙以肆其欺而英姿茂烈無蹈於擯棄之地此庸所以必保之也保者若保赤子然左右而無使犯害矣馭以保庸則民知功實之不可害而日奮於有功故大司徒曰以庸制祿則民興功】

六曰尊貴

【孟子曰天下有逹尊三而曰朝廷莫如爵則爵以馭其貴而朝廷之所尊也萬物莫不尊道而貴徳先王以徳制爵則爵固貴矣未必尊也然有徳進則朝廷尊而徳固有可尊之實先王因其實而致勸焉此貴者所以必尊之也蓋以徳對道則道爲尊而徳爲貴合而言之則徳出於道亦道之在我者也則有徳者豈特爵之使貴哉固在所尊矣馭以尊貴則民知爵命之不可陵而小大各安其分孟子曰貴貴尊賢其義一也此曰進賢尊貴者蓋貴貴者臣之於君也尊賢者君之於臣也臣之於君賢有時而屈故曰貴貴君之於臣貴有時而不用故曰尊賢所以馭萬民者獨言君之行事而已故曰進賢尊貴】

七曰逹吏

【治以致其事者吏也吏之於下有以賤事貴有以小傅大而其志能常患於有所不逹故六計之法以廉善爲先凡以逹之也有以逹之則其美發於外而不窮於下尙安有莫知我勩之嗟者哉馭以逹吏則民知壅蔽之不可爲而天下無屈致矣故司冦以八辟麗邦治以有議勤之辟】

八曰禮賔

【先王之制五禮而賔禮與居其一則賔者人治之大在所禮矣故聘頫存問食享牢禮凡致於賔者其小大有度多寡有數燦然之文懽然之防見於相授接之際者凡以禮之也馭以禮賔則氏知交際當以禮而侮慢僣瀆無自生矣八者之序則親親孝也仁也敬故弟也義也是王之行也故一曰親親二曰敬故行立然後可以施之政進賢使能保庸尊貴達吏禮賔則有政存焉進賢使能然後有庸可保故三曰進賢四曰使能五曰保庸賢也能也庸也固在所尙然爵亦天下之逹尊故六曰尊貴尊貴則抑賤而吏之志能嫌於不得逹故七曰逹吏自達吏以上皆內治也禮賔則所以接外也故八統終於禮賔】

以九職任萬民

【任者如人壬子然因其力之所能勝也自道之降而麗於有形者未嘗無職故天職生覆地職形載聖職教化物職所宜先王因物之有宜而設爲職內不拂其所性外不逆其所習因其力之所勝而不彊其所不能故曰任萬民夫善教得民心善政得民財非教無以化之非政無以正之八統者教也九職者政也導之以教必齊之以政此九職所以次於八統之後】

一曰三農生九谷

【農有山澤平地之三等故曰三農穀有黍稷稻粱秫苽麻麥之別故曰九谷九谷生生不窮其種𨿽本於天然不能自生所以生之者實賴乎人故曰三農生九谷然則播厥百谷實函斯活驛驛其逹有厭其傑厭厭其苖以至於實堅實好實穎實栗者非三農之所生孰使之然哉不然帝命率育誕后稷之穡何以謂之有相之道】

二曰園圃毓艸木【圃布古反毓古育字】

【圃有樊蔽謂之園園有眾甫謂之圃卽載師所謂場圃任園地是也枝葉上出而下冪者謂之木蔓延而柔脆不能以自立者謂之艸艸木能自生而不能相毓待園圃而後毓毓者順其性而養之也】

三曰虞衡作山澤之材

【山澤之官謂之虞川林之官謂之衡虞以度物之爲害衡以平多寡之政山澤皆虞而曰虞衡作山澤之材者山虞掌山林之政令則其政令施於林衡川衡掌巡川澤之禁令則其禁令施於澤虞矣虞衡山澤之官而作山澤之材者民職也則此所謂虞衡言其地之人而已舉官以明民亦與園圃藪牧之類舉地以明民同意作與詩所謂遐不作人之作同興而起之之謂也蓋先王於山澤之材非特順其自然之天性又從而加之栽培壅灌之人功使小以成小大以成大各遂其生各適其用夫是謂之作】

四曰藪牧養蕃鳥獸【藪速苟反蕃扶丸反】

【澤艸所生謂之藪一易再易之田可以放牧謂之牧羽禽謂之鳥可狩而獲者謂之獸艸木有生而無知故待人而後能毓鳥獸有知則能相毓而不能自養蕃故待藪牧而後養蕃養蕃者養之而使蕃也食之使充之謂養如艸之盛而可蔽蕃謂之蕃蓋交之以道取之以時不麛不卵不殺胎不覆巢使之旣生且悉旣繁且殖有魚麗盛多之美而無魚藻失性之譏此養蕃之效也】

五曰百工飭化八材【飭音勑】

【興事造業之謂工工具人器者也故攻木之工七攻金之工六攻皮之工五設色之工五刮摩之工五摶埴之工二夫五材而加皮玉設色故曰八材八材𨿽有自然之質必人功加焉然後可適用故待百工而飭化者飭而後化之致力以飭之謂之飭因形移易謂之化如致力以飭木則化之而爲舟車之屬致力以飭金則化之而爲鼎量之屬皆是也】

六曰商賈阜通貨賄【賈音古】

【行曰商處曰賈化之以爲利曰貨有之以爲利曰賄先王之於貨賄欲其有無相資多寡相濟故使之阜通阜通者阜之而後通也聚之使盈之謂阜遷此以就彼之謂通貨賄不阜則其求爲易竭故使之阜而後通與書所謂懋遷有無化居同意】

七曰嬪婦化治絲枲

【女之順化於人者謂之嬪嬪有夫者也女之執箕箒以事人者謂之婦婦有姑者也書曰嬪於虞虞舜夫也故稱嬪春秋書伯姬來逆婦伯姬姑也故稱婦有夫有姑則任之以職然則非嬪非婦則無職矣絲枲者女工之事故待嬪婦而後化治絲者繭之已繅者也枲者麻之未緝者也化治者化而後治之也八材謂之飭化始乎朴而終乎化化則器成而可以致功矣故曰飭化絲枲之爲物徒化之而不治則布帛無由而成化絲而治之以爲帛化麻而治之以爲布故謂之化治各因其宜而已】

八曰臣妾聚斂疏材

【男之賤者謂之臣女之賤者謂之妾聚者取於眾之意斂者収於此之意疏材則百艸根實之可食者委人所謂凡疏材是也故爾雅曰蔬不熟曰饉疏材利之至微者待臣妾而後聚斂聚斂者聚而後斂之也】

九曰閒民無常職轉移執事

【自三農至臣妾八者皆有常職閒民則轉移執事而已轉移執事非無職特無常職而已蓋閒民八職所待以成事也夫八者之職其事有時而用眾則轉移執事以佐其力之不給固不可闕也此司徒所以謂之生材以八職之材待閒民而後生故也老子曰有之以爲利無之以爲用則有常職以爲利無常職以爲用者實天理之自然也閒民又安可廢哉】

以九賦斂財賄

【斂財以給軍謂之賦則賦者斂財賄之名先王取民有制有所謂賦貢徵稅者各因事以明其義故上以政取則曰賦下以職供則曰貢以正行之則曰徵以悅取之則曰稅其名𨿽異其實則在於斂財賄也若貝之材謂之財有之以爲利謂之賄謂之財賄與貨賄異矣貨言化之以爲利商賈之事也蓋先王之所斂不特有之而已大宰所以均節有九式焉大府所以頒則有式法焉而其所待各有所宜凡此所利皆若貝之材矣故曰財賄九職所以任萬民而使之各貢其所有閭師所謂任農以耕事貢九谷任圃以樹事貢艸木之類是也九賦所以斂財賄而使之各任其所能載師所謂以小都之田任縣地以大都之田任畺地之類是也大宰之職先言九職而後言九賦九職則不言貢九貢則不言任者蓋任民各以其職而後民富民富而後財賄可得而斂此則大宰以道揆之意也】

一曰邦中之賦

【邦中王所邑詩曰邦畿千里則合四郊甸削縣都而言也此言邦中則以別四郊甸削縣都故也載師曰以防裏任國中之地又曰園防二十而一此則所謂邦中之賦也】

二曰四郊之賦

【郊之字以交從邑與邑交故也四郊者近郊逺郊是也近郊五十里逺郊百里載師曰近郊十一逺郊二十而三此謂四郊之賦】

三曰邦甸之賦

【井田之法四井爲邑四邑爲丘四丘爲甸甸方百里田包於洫治田之法於是爲備故天子親耕籍田而其官謂之甸師四郊之外謂之甸以田法正在是故也載師以公邑之田任甸地則邦甸之賦於是乎出矣】

四曰家削之賦

【有國者所稱謂之國有家者所稱謂之家三百里之地大夫所食之采邑祿而不世不得專其地有家而已故謂之家比於縣地爲削小故謂之削其賦載師所謂以家邑之田任稍地其賦無過十二者是也】

五曰邦縣之賦

【四百里之地謂之小都小都者下之所首而上之所系故謂之縣縣之字從倒首以言所首在所下從系以言所系在上故也】

六曰邦都之賦

【五百里之地謂之大都者以眾邑爲體又物所防之地也故都之字從者從邑以眾邑爲體故也大都之地卽載師所謂畺地是也小都不謂之都而謂之縣大都不謂之畺而謂之都互相備也蓋言郊甸削縣則都爲畺地可知言都則郊甸削縣爲鄕遂公邑家邑可知也】

七曰關市之賦

【關以徵其貨之出入市以徵其貨之所在然則關市之賦出於商賈之民也】

八曰山澤之賦

【先王之於山澤有虞以度其物有衡以平其政爲之厲以限其妄入爲之禁以止其非法又各使其地之人守其財物則其所取者宜有職矣】

九曰幣余之賦

【幣余則職幣所謂斂官府都鄙與凡用邦財者之幣振掌事者之餘財是也餘財邦物而謂之賦者旣已給之於是振之以歸之邦故亦謂之賦】

周禮詳解卷一

欽定四庫全書

周禮詳解卷二

宋王昭禹撰

大宰下

以九式均節財用

【式之字從弋從工工者所以具人器也弋者所以取小物也工爲取之小則用式式非大者之事而大者用之以爲百官之所承此以爲天下之所準也書曰百官承式老子曰知其白守其黑爲天下式是矣若夫大者之事則從宜制節式非所用矣然則先王之爲九式凡委大宰均節財用而已非大者之事也詩曰儀式刑文王之典則式之所載爲有書矣老子曰聖人抱一爲天下式則式之所麗爲有數矣書之所載則爲一定之常目數之所麗則有不易之經制以之均財則爲有道以之節用則爲有禮均財有道則逺近適於勻而無有餘不足之患節用有禮則多寡適於當而無過不及之獘蓋財不患寡而患乎不均用不患乏而患乎無節大宰於有餘則多取而備禮不足則少取而殺禮其用財也令邦國萬民以是爲差此所以無有餘之浩不足之暴無丰年之奢凶年之儉苟非均財有道節用有禮疇克臻此故曰以九式均節財用至於小宰則以貳大宰制財之多少與禮之備殺爲職令邦國萬民以是爲差則弗豫焉故曰執九貢九賦九式之貳以均財節邦用司防則凡在邦國萬民者皆弗豫也以法式均節邦之財用而已故曰以九式之法均節邦之財用】

一曰祭祀之式

【凡祭天神享人鬼祭地示與夫羣小祀之類合而言之皆祭祀也然祭祀之禮有大小有丰殺多不爲過寡不爲不足者以有式存焉耳祭祀所以接神於幽防禮在所尊故一曰祭祀之式】

二曰賔客之式

【順服則爲賔故賔有從主之意辧各則爲客故客有敵主之意是以諸侯之君則謂之賔以其勢尊則欲其從主故也諸侯之臣謂之客以其勢卑則不嫌於敵主也大宗伯以賔禮親邦國書曰王賔殺禋此諸侯之爲賔者也詩曰有客有客小行人曰大客則擯小客則受其幣聽其辭此諸侯之爲客者也然賔客之禮有大有小有丰有殺而先王設官以待之若行人司儀掌客之類其禮各有等差此所謂賔客之式也賔客所以接人於明而其禮在所敬故二曰賔客之式】

三曰喪荒之式

【哭亡之謂喪則川亡而艸生之謂荒喪之禮有斂葬賻贈以送死者荒之禮有散利施徳以救貧者其用則𨿽甚眾而皆有制焉喪荒在所卹故三曰喪荒之式】

四曰羞服之式

【羞則膳夫所謂羞用百有二十品之類是也服則司服掌王之吉凶衣服之類是也羞服王所以奉養之用宜在祭祀賔客喪荒之後故四曰羞服之式蓋祭祀賔客喪荒人治之大者苟其大者廢而弗舉則亡隨其後羞服將誰使共之此羞服所以次三者之後也】

五曰工事之式

【工事百工之事也一人之身而百工之所爲備一物不可遺一器不可缺故以飭五材以辧民器先王責之百工之事各有制焉然比之羞服則其用爲緩故五曰工事之式】

六曰幣帛之式

【主於設飭以爲禮則謂之幣指物質而言之則謂之帛恭敬者幣之未將恭敬而無實君子不可以虛拘則爲禮者必有幣帛以將其厚意然比於工事則又爲緩故六曰幣帛之式】

七曰芻秣之式

【艸謂之芻谷謂之秣芻秣以養牛馬有事則秣無事則芻詩曰乘馬在廐摧之秣之摧則芻也比於幣帛之用爲緩故七曰芻秣之式】

八曰匪頒之式

【散其所藏曰匪以等級之曰頒故匪之字從匚從非言其分而非藏也頒之字從分從頁言自上而頒之下也匪頒之用緩於芻秣故八曰匪頒之式】

九曰好用之式

【因其所好而用之謂之好用玉府凡王之好賜共其貨賄內府凡王及冢宰之好賜予則共之典絲凡上之賜予皆以物授之典枲賜予亦如之蓋好用出於上之私恩惟其時物而已以玉府所受好賜則玉府共之以內府所受好賜則內府共之用絲則典絲共之用枲則典枲共之若此之類固非一也然好用匪頒皆用財之餘事而好用又緩於匪頒此九式所以終於好用之式】

以九貢致邦國之用

【先王生財有道取財有義用財有禮九職所以生財也九賦所以取財也九式所以用財也夫有道以生財有義以取財有禮以用財然後有以服天下則諸侯之君莫敢不來享而邦國之用可得而致矣此九貢所以次於九式之後也然九賦言斂九貢言致者邦國之財不可斂而取致之使其自至而已九賦言財賄九貢言用者財賄以斂言也用以散言也斂主於王畿則所斂者狹矣散及於邦國則所散者廣矣大宰事王以道斂欲狹散欲廣王之道也若夫司防者法守之官主以法防其出入而斂欲狹散欲廣非其任矣故以九賦之法令田野之財用以九貢之法致邦國之財用】

一曰祀貢

【凡可以供禁祀之物皆謂之祀貢若犧牲苞茅之類是也祀貢使侯服貢之蓋祭祀之物先王所以奉鬼神侯服則六服之至近使至近之服貢之則上先下後之意也】

二曰嬪貢

【凡可以供嬪婦之物皆謂之嬪貢若絲枲之類是也嬪貢使甸服貢之蓋絲枲之類嬪婦所以致婦功也甸服則侯服之次者貢之則內先外後之意也】

三曰器貢

【凡可以爲器之物皆謂之器貢若禹貢銀鐡砮磬丹漆之類是也器貢則使男服供之蓋器物作治之功而男服者甸服之次於四服爲近故四服之近者貢之以詳責近之意也】

四曰幣貢

【凡可以爲幣之物皆謂之幣貢若皮帛與玉馬之類是也以幣貢繼於器貢之後者蓋幣者六服之通貢幣與器同體故四曰幣貢而在於器貢之後】

五曰材貢

【凡可以爲材之物皆謂之材貢若杶栝栢篠簜之類是也材貢使衛服貢之者蓋爲材之物作治之功少而衛服在采服之外者共之則以略責逺之意也】

六曰貨貢

【凡可以爲貨之物皆謂之貨貢則商賈所通之物是也貨貢使要服貢之蓋爲貨之物對財而言之則作治之功尢少而要服者六服之至逺至逺之服貢之則責之尢略也】

七曰服貢

【凡可以爲服之物皆謂之服貢若絺紵纎縞之類是也蓋爲服之物對財而言之則作治之功尢多而采服者男服之次也使采服貢之亦責之以詳也行人之職男服之外謂之采服四歲一見其貢服物而此九貢則七曰服貢退服貢於材貢之後者蓋材貨邦用所通服則王身所獨大宰以道佐王於此又明王者養天下以道其用財宜後其身也】

八曰斿貢九曰物貢

【凡可以供燕斿之物謂之斿貢非祀嬪器幣材貨服斿之物皆謂之物斿貢物貢亦六服之所通以斿貢繼於服貢之後則斿者供燕斿之物與服同用故也至於物貢則所貢無常物故不與八者爲序而繼於八者之後也】

以九兩系邦國之民

【體道者爲能見獨見獨則立乎疑獨疑獨者其道不可窮托生𨿽並乎民而嗒然似喪其耦獨往獨來謂之至貴物又孰得而兩哉自道之判始於一而立於兩凡麗於形器之域者未嘗無兩也同聲相應則以聲而相兩也同气相求則以气而相兩也水流濕火就燥則以形而相兩也橫目之民以是而不能見獨其聚必以類其分必以羣離乎彼則必麗乎此戾乎左則必合乎右先王以是因道之始於一而體之以爲天下正因道之立於兩而用之以爲天下耦此九兩之法所以立而太宰用之以系天下之民也是以自牧至藪皆有所兩民以是有所系屬而不散故多寡死生出入往來皆可知也夫然後可得而治矣後世九兩之法旣廢人得自恣莫相統壹而不知所以系之上之人徒欲知民數而且不得尙安得其情而制之乎此宣王料民於太原仲山甫所以非之也】

一曰牧以地得民

【書曰以倡九牧阜成兆民牧者九州之牧也先王於千里之外建五等諸侯五國以爲屬屬有長十國以爲連連有帥三十國以爲卒卒有正二百一十國以爲州州有牧九州之牧不特有其祿而又有其地所以安養萬民者實系乎此故以地得民連帥卒正屬長國君皆以地得民而獨言牧者於上舉尊以見卑與舜典類上帝以見日月星辰同意】

二曰長以貴得民

【王制曰天子之縣內諸侯祿也外諸侯嗣也長都鄙之長所謂內諸侯也孟子曰天子之卿受地視侯大夫受地視伯元士受地視子男然則天子之公受地視公矣受地視公侯伯子男而不得有其地祿之而已內諸侯凡九十三國則其相統亦有屬長之法故正月之吉施則於都鄙則曰建其長然則都鄙之長祿而不世不得有其地其所以得民者但以爵而已故曰以貴得民】

三曰師以賢得民四曰儒以道得民

【眾附而下焉謂之師人皆需之謂之儒師有徳行以教人者也故其得民則以賢儒有道藝以教人者也故其得民則以道蓋道之在我謂之徳徳行於身謂之行易曰可久賢人之徳可大賢人之業書曰成允成功惟汝賢克勤於邦克儉於家不自滿假惟汝賢則賢者具徳行之成名師者人之模範內不足於徳外不偹於行則模不模範不範烏在其能教人哉此所以貴乎以賢得民也由是而之焉之謂道道之在技則爲藝莊子曰能有所技者藝也技兼乎事事兼於藝藝兼於徳徳兼於道然由道出則爲藝自藝入則爲道道者藝之賾道非藝則不顯藝者道之粗藝非道則不成儒以道教人亦始於禮樂射禦書數之六者而已六藝之事夫人而能學其義則有非聖人不能盡者儒之敎人豈特以其事之粗而已並與義而得之焉故推而上之獨曰以道得民子曰通天地人曰儒夫子戒子夏曰女爲君子儒無爲小人儒揚子曰儒者在朝則美政在位則美俗卒乎調一天下然後謂之大儒之效故冠員冠則知天時履方屨則知地形佩瑤玦則事至而防儒之爲效豈淺淺所以必貴乎以道得民】

五曰宗以族得民

【記曰繼別爲大宗繼禰爲小宗大宗百世不遷之宗也小宗五世則遷之宗也宗言其統爲一族之所宗也族言其屬蓋支之所親也能収合所屬之族使不失親疏逺近之序者宗也大宗所合𨿽無服之親亦有所系則其所合者廣小宗所統五世之子孫而已則所合者小先王以大宗則合天下之族而人斯知所親故曰宗以族得民】

六曰主以利得民

【有國者謂之君出命以尹眾故也有家者謂之主承上而與下故也孟子曰大夫曰何以利吾家而大夫之采地謂之家邑然則主者大夫之治都鄙而不爲長者也主不得專地臣有治焉則吏聽之其貴又不足道也故得民以利而已夫有國而後有地有爵而後有貴有祿而後有利長有爵而已地非所專也故以貴得民主有利而已爵非所貴也故以利得民而已】

七曰吏以治得民

【凡治民者皆謂之吏鄕大夫曰使民興能入使治之入民間而治事焉所謂吏也故其知足以效一官其才足以效一職其爲民也以治而已故曰以治得民】

八曰友以任得民

【相尊相助謂之友詩曰相彼鳥矣猶求友聲矧伊人矣不求友生故𨿽天子之尊且待友以成又況其凡乎故學校鄕田皆須友焉學校之友相任以道則以道而相得鄕田之友相任以事則以事而相得故曰以任得民】

九曰藪以富得民【藪速苟反】

【先王制地之法川林有衡而麓附焉山澤有虞而藪附焉則藪者澤虞之藪也以九州之地觀之揚有具區荊有云夣豫有圃田靑有望諸兗有大野雍有蒲幽有貕養冀有揚紆並有昭余祁凡此皆藪之大者先王之制於大澤大藪則立中士四人下士八人以掌之於中澤中藪則立下士六人以掌之於小澤小藪則立下士二人以掌之藪之所在掌之旣有其人又有厲以限其妄入有禁以正其非法則其間所生之物充牣繁庶而民取之足以爲富故曰以富得民夫山澤之虞川林之衡皆以富得民而獨言藪則舉小以見大也於下舉小以見大與舜典言山川以見地示同意九兩之序則牧長皆君也師儒皆師也牧爲君之尊故先牧而後長師爲儒之資故先師而後儒自非君師則內莫尊於宗外莫貴於主內先而外後故五曰宗六曰主吏則卑於主矣友則卑於吏矣而藪又卑於友矣故七曰吏八曰友九曰藪】

正月之吉始和布治於邦國都鄙

【天下之理渉道者常久渉事者易壞蓋道圓而神故運而無窮事方而粗故止而有獘先王以道制法以法治事將神而化之與民宜之必有以推而行之以致乎不窮之用變而通之以盡乎宜民之利故於歲終則令百官府各正其治受其防聽其致事於是調制所當攺易害則除之利則興之民之所旣倦則不以困民民之所未安則不以彊民將與時偕行新之而無窮者也堯典曰平在朔易正謂是也至於正月之吉則歲之序於是乎起事之行於此乎始故有以和之可否相濟謂之和若五味之異和而皆可於口五聲之異調而皆可於耳要之便於民利於物而無所乖焉故謂之和夫時運不停今吾非故壑澤不能固其藏山川不能遁其變昧者不知其防防之中化至於泥故守常不通其變是亦膠柱而調瑟者也自非先王以道禦時與時偕行又烏足以盡其利哉調攺於歲之方終制始和於正月之吉以除天下之害以興天下之利於是逺則布治於邦國使諸侯之君聽而行之近則布治於都鄙使采邑之長稟而循之故曰布治於邦國都鄙也月令於季冬之月曰天子與公卿大夫共飭國典論時令以待來嵗之宜亦以明此也周以建子之月爲正月故攺歲之一月謂之正月以政自是而始故也夫元者徳也正者政也徳欲終始如一故卽位之一年謂之元年政欲每歲攺易故攺歲之一月謂之正月正月之吉則朔日也朔日謂之吉則明生之幾能謹始則事無不吉故也三代各有正月而周以建子之月爲正商以建丑之月爲正夏以建寅之月爲正夏正據人所見故謂之人正授民事則宜據人所見故周亦兼用夏時而以夏之正月爲正歲始和布治以周之正月爲正歲又觀象法則以兼用夏時故也兼用夏時而以正月之吉使萬民觀治象則正歲先王之正也正月之吉時王之正也萬民取正於時王而已若夫百官則當取正於先王也】

乃縣治象之灋於象魏使萬民觀治象挾日而斂之乃施典於邦國而建其牧立其監設其參傅其伍陳其殷置其輔乃施則於都鄙而建其長立其兩設其伍陳其殷置其輔乃施灋於官府而建其正立其貳設其攷陳其殷置其輔【縣懸同灋古法字挾子協反監古銜反參七南反傅方慕反】

【易曰在天成像又曰見乃謂之象蓋象見於天莫之爲而文生焉聖人縣法示人如天垂象故亦謂之象蓋不事詔而天下治其示人也亦莫之爲而文見焉又烏知其在人者庸詎而非天耶所謂聖人觀天之神道而設教者謂是故也治象之法使人觀而避行之則宜使民知故縣於象魏使萬民觀之挾日也從甲至甲謂之挾必至於挾日者蓋近或知之矣逺者庸有未知焉觀之挾日則使逺近多寡皆徧知故也夫上有所爲將使民皆從之苟不爲示之使知知之又不使至於徧是何異匿爲物而愚不識哉書曰王播告之修不匿厥防殆謂是也象魏者雉門之兩觀也爲之門闕委積而髙故謂之象魏使萬民觀之者所以顯諸仁也挾日而斂之者所以藏諸用也顯諸仁者治之體所以使民由之藏諸用者治之神所以不使民知之正月之吉不言狥以木鐸正歲言徇以木鐸不言縣於象魏互相偹也蓋觀象法皆縣於象魏而狥以木鐸或言狥以木鐸或言令以木鐸亦相備言蓋皆行狥而言令之也或言法之象或言象之法觀則象爲主用則以法爲主以法爲主則曰法象以象爲主則曰象法或言法象或言象法亦相備也相備而於大宰言萬民則法以及萬民爲大事乃施典於邦國而建其牧立其監設其參傅其伍陳其殷置其輔乃施則於都鄙而建其長立其兩設其伍陳其殷置其輔乃施灋於官府而建其正立其貳設其攷陳其殷置其輔者夫制而用之存乎法推而行之存乎人先王施典法則於邦國都鄙官府者此制而用之之法也建立設傅陳置者此推而行之之人也法不能無獘貴乎隨時而損益人不能皆善貴乎因法而廢置能隨時而損益則法與時而偕行天下斯無獘法矣能因法而廢置則人與法俱新行法斯無非人矣荀卿曰有治人無治法蓋法者治之具人者法之原行法者得人則法𨿽省足以徧矣行法者非其人則法𨿽具而失先後之施矣此法與人所以貴乎兩得先王由是而獨致詳焉歲終使大宰聽百官之政事與公卿大夫共飭國典論時令以待來嵗之宜於正月之吉旣以治象示人因所建典灋則施於邦國都鄙官府也蓋典法則各有其籍施者以其籍付之所治之人使推而行之也旣曰布治於邦國都鄙又曰施典法則者蓋飭而示人謂之布張而行之謂之施始布而終施之也布憲掌憲邦之刑禁正月之吉執旌節宣布於四方於憲刑禁之時宣而布之則布者方飭而示之未及乎施也書於九徳之人言翕受敷施蓋合九徳而受之敷九徳而施之則施者張而行之非特布之而已故制字於布則從父以布有父之體也於敷則從甫甫從父從用則敷有父之用也施則從於若旂之旒有施而後有張則施者張之也布而後敷敷而後施事辭之序也易於坤爲布於震爲敷於幹之九二言徳施普也蓋萬物資生於坤然後出震而蕃鮮則敷甚於布又可見矣幹九二以君徳之施及天下以爲普則施甚於敷又可見矣典法則旣有以變而新之施之於邦國都鄙官府矣是法之不宜者旣有所攺易則玩法不治之人豈恬視不爲之變置哉此所以繼以建立設置之事也蓋廢置行於嵗終故又因其施和之法而新之以行法之人也先王之時其修明法度督責臣下其周宻如此又安有不善之法不治之人哉大宰於歲終詔王廢置然則自牧長及正至於殷輔不在所廢皆王所建立設傅陳置也牧九州之長大宗伯所謂八命作牧九兩所謂牧以地得民是也監則諸侯各監其國書所謂王啟監厥亂爲民大司馬所謂建牧立監以維邦國是也牧所以長諸侯作而立之欲其有所述故言建監所以監一國欲其以大覆下以一承上故言立立則不及乎建也參者大國之三卿伍者下大夫之五人卿之徳足以養人則亦有覆被人之道故謂之設設言其有飾與孤執皮帛同意大夫以知帥人而能守法度故謂之傅傅者言其有法度可以爲人傅與記所謂大夫樂循法度同意眾士謂之殷府史胥徒謂之輔殷以眾而事人則置之而成列矣故曰陳與所謂麄而不可不陳同意輔以輔治若車之有輔則苟錯諸地無棄而已故曰置與所謂無棄爾輔同意都鄙曰建其長者卿大夫於臣屬則稱主於其屬長則稱長其事與九州之長同是以謂之建兩兩卿也次國二卿畿內之封同於次國則畿內二卿亦同於次國而已其事與監同故謂之立大夫以智帥人之大者而上同於大國之卿故其事與三卿同而亦謂之設非特都鄙爲然其於官府亦若是而已正六官之長也以其屬之所取正故謂之正其意亦同於都鄙之長貳者所以副貳於六官而專逹其事之次者其事亦同於都鄙之兩攷者所以攷殷輔之治若宰夫之攷百官府羣都縣鄙之類其事亦同於都鄙之伍此所以亦謂之設兩亦所以貳之而兩卿不謂之貳者以其長有君道與官屬異政也貳則若小宰之於大宰小司徒之於大司徒是也先王之治其於邦國之諸侯以其逺於王而有君之道故其官致詳而少損於王朝其於都鄙之主以其近於王而有純臣之道故其官致略而少損於邦國官府者六官分職以治事者也是皆王朝之官散而各居其府者也故又略於都鄙其尊卑隆殺不同而官之名亦因以異矣至於卑而謂之殷賤而謂之輔亦職事之不可無者也此邦國都鄙官府所以同其名歟】

凡治以典待邦國之治以則待都鄙之治以灋待官府之治以官成待萬民之治以禮待賔客之治

【理其事之謂治以度數接之謂之待六典所以治邦國者也八則所以治都鄙者也八灋所以治官府者也官成所以治萬民則官府之八成是也禮所以治賔客則八統之禮賔是也我之治彼也以此施之故彼之治乎我也以此待之我之治彼也以此施之所以天下之守無異徳彼之治乎我也以此待之所以聖王之守無異道道徳同而風俗一此先王之所以治也言典則有賔禮言法則有官成而又別言者萬民治之本賔客事之重故也先邦國而後都鄙官府者小大之序也先官府而後萬民者正百官以正萬民之意也先萬民而後賔客者先內而後外之意也】

祀五帝則掌百官之誓戒與其具修

【五帝五精之君昊天之佐也別而言之謂之五帝合而言之謂之上帝先王之祀五帝不以多品爲貴而以精意爲上則其與祭之百官宜有誓戒具修之事也誓者所以言而使信戒者敇其事而使愼具則所當集者也修其所加損者也具之所以致其物修之所以致其治大宰之佐王也以道而於六官獨尊焉故掌百官之誓戒與其具修而小宰則掌其戒具而已蓋誓宜聽於一而修有加損焉非小宰所得預也誓宜聽於一戒之日又使大司防涖誓者犯誓則施刑故也】

前期十日帥執事而卜日遂戒

【前期之辰凡十日也記曰七日戒三日宿又曰散齋七日以定之致齋三日以齋之齋之之謂齊定之之謂戒齋有思而致其徳我以有爲而致其事散齋七日致齊三日凡十日也執事則凡百官有司執祭之事者皆是也帥執事而卜日遂戒則大宰帥之以卜祭日也夫祭祀之禮致其誠而已先王之至誠幽有以以逹乎鬼神用卜者所以逹鬼神之意也古者卜上辛不吉則卜中辛中辛不吉則卜下辛下辛不吉則不卜可也魯四卜郊此春秋所以譏之也卜日旣定遂戒戒者所以敇其事而使之不敢怠忽也然此不言誓者誓爲先戒爲後言戒則誓可知矣】

及執事眂滌濯【眂視同】

【執事之別有二凡預祭祀之人謂之執事而向祭之辰執事之節亦謂之執事此所謂執事者蓋及執事之節也滌濯謂漑器所以致潔也滌則以水蕩垢污與老子所謂滌除覽之滌同濯則加功以治之使至於鮮明焉與葛覃所謂服澣濯之濯同滌濯之事大宗伯宿眂之而大宰及執事然後眂之故曰及執事眂滌濯】

及納亨贊王牲事【亨許庚反】

【納亨者納亨告殺之期也王牲事者王親殺牲之事也及納亨之節大宰贊王殺牲之事者書曰王賔殺禋咸格禮器曰大廟之內敬矣君親割牲然則致孝以奉宗廟𨿽至卑之事不可不親故也君親殺牲大宰贊其事以授亨人宗伯奉玉齍而大宰贊牲事者蓋六官奉牲六官之人奉齍則牲事尊於齍矣以牲事爲尊故大宰贊之而大僕亦贊之者王之所以奉宗廟牲事而已苟內不能正身外不能治民則不足以奉宗廟矣王所以與治民者莫尊於大宰所與正身者莫親於大僕所以二官皆贊王牲事】

及祀之日贊玉幣爵之事

【執事納亨皆祀之日於此乃言祀之日者蓋滌濯牲事皆祭祀之所始惟玉幣爵之事爲祀禮之正以其爲禮之正以故於是言祀之日也玉者禮神之玉大宗伯所謂以玉作六器以禮天地四方是也幣者禮神之幣大宗伯所謂皆有牲幣各放其器之色是也爵者獻齊酒之爵司尊彛所謂醴齊縮酌盎齊涗酌是也爵不用玉則天事尙質故也玉幣爵之事及祀之日大宰贊之者祼所以求神爵所以禮神天地不祼則祼事卑於爵矣大宰贊牲事而不贊齍贊玉幣爵之事而不贊鬯亦以特尊故也大宗伯正掌建天神人鬼地示之禮故宿眂滌濯涖玉鬯省牲鑊奉玉齍大宰於六官特尊焉故及執事然後眂滌濯及納亨然後贊王牲事及祀日然後贊玉幣爵之事卑者之事繋尊者之事簡故也】

祀大神示亦如之享先王亦如之贊玉几玉爵

【大神者昊天也夏曰昊天則帝與萬物相見之時故王所祀者吳天而已大示澤中方丘之所祭者先王則宗伯所享先世之王也凡在天者五帝星辰皆神也而昊天爲大故昊天上帝爲大神凡在地者社稷山川皆示也澤中之所祭者爲大故澤中之祭爲大示祀大神示亦如之享先王亦如之則所祀之禮亦如祀五帝之法如者無過不及之謂也夫大神示天神地示之至尊者也先王人鬼之至尊者也然以序五帝爲正而序大神示於五帝之下序先王於大神示之下者蓋五帝佐昊天而馭羣神者也大宰佐王而總百官其道適足紹上帝而已其於內聖之道有所不與則於祀大神示爲不足其職則不特乂王家而已則於享先王爲有餘故所掌祭祀之禮以五帝爲主以祀大神示享先王亦如之也召誥曰王來紹上帝自服於土中旦曰其作大邑其自時配皇天蓋帝天徳也皇天道也紹上帝者帝之事配皇天者皇之事王盡人道猶止於紹帝又況宰之事乎君奭曰有若伊尹格於皇天有若伊陟臣扈格於上帝巫咸乂王家蓋道至矣則格於皇天徳至矣則格於上帝材足以治王事則能乂王家伊尹以道相成湯故能格於皇天伊陟臣扈以徳相大戊故能格於上帝巫咸以材治王事故能乂王家然則大宰作而行之非若伊尹以道相湯其不足以祀大神示明矣其作而行之以宰制調和爲職則其材非特足以乂王家亦明矣然則大宰其若伊陟臣扈以徳相君之事與其職以祀上帝爲正故其所以贊於人鬼之祭則異於天地而有玉几玉爵玉几所以依神玉爵所以獻神且以昭其文也大宗伯言祀大神享大鬼祭大示大宰於大示言祀而不言祭於享先王不謂之鬼又先大示而後先王與宗伯不同者蓋大宗伯掌建天神人鬼地示之禮故正其名序其位而言之大宰非禮官其佐王祀神示祖考也以道事神示以道故大示不謂之祭事祖考以道故先王不謂之鬼謂之鬼則正名其爲鬼而已弗以神事之是禮而已非道也夫先王之生也有聖而不可知者及其死也亦如斯而已故詩曰三後在天王配於京然通於道則知其爲神制於禮則見其爲鬼而已】

大朝覲防同贊玉幣玉獻玉几玉爵【朝直遙反】

【春見曰朝秋見曰覲時見曰防殷見曰同朝覲防同或言大或言小或不言大小者各因其時稱其物而已蓋五服皆朝朝者眾謂之大朝覲則元年七年十一年一服來朝朝者少謂之小朝覲時防所徵有眾寡殷同所見或於京師或於方嶽則少謂之小防同其年丰而用有餘則多取而偹禮其年凶而用不足則寡取而殺禮至於中年則無隆殺焉此所以或言大或言小或不言大小言朝覲防同而不言宗遇者蓋夏見曰宗冬見曰遇舉春朝則兼夏宗舉秋覲則兼冬遇矣玉帛則諸侯之所以享天子行人所謂廟中將幣三享是也玉獻則諸侯所以獻國珍是也幣與貢皆合之以玉故謂之玉幣玉獻玉几則天子所憑之幾玉爵則諸侯酢王之爵幾與爵皆文之以玉故謂之玉几玉爵玉幣玉獻玉几玉爵皆大朝覲防同之大禮故大宰贊之】

大喪贊贈玉含玉【含戶暗反】

【鄭氏謂贈玉旣窆所以送先王含玉死者口實是也含之禮行於始死之時贈之禮行於旣窆之後先贈而後含者贈之事大於含故也孟子曰養生不足以當大事惟送死可以當大事含贈大喪之大事故以大宰贊之】

作大事則戒於百官贊王命

【傳曰國之大事在祀與戎則大事者若戎祀之類是也所作謂之事所遭謂之故故者有所因而使然者也事者有所使而因然者也則故遭於天而事作於人作大事則人作之也坐而論道謂之王公作而行之謂之士大夫則命者君所出而事者臣所作也故作大事不言王而但曰贊王命則王命之而大宰作之也余官言大事未有言作者則大事獨大宰作之也】

王眂治朝則贊聽治眂四方之聽朝亦如之

【朝制有三內朝爲燕朝講燕禮也外朝爲聽獄獘訟之朝也治朝爲中朝則路門之外王國聽治之朝也王者平旦而櫛冠日出而眂朝一物不應亂之端也是故出命制節立政興事尊卑之分於此乎明貴賤之等於此乎示百變之要於此乎正萬幾之繁於此乎攷其視之也則貴乎明其聽之也則貴乎聰書曰視逺惟明聽徳惟聰蓋視逺則其明足以徧察不拘於近矣聽徳則其聰足以周知不屈於事矣如是而臨朝焉往而不利哉眂目之事屬乎地二之火聽耳之事屬乎天一之水火之爲物則外明合而後有所見有暗焉則不及故眂之明象之水之爲物則內明辧而後能有察有窒焉則不逹故聽之聰象之洪範曰視曰明明作哲聽曰聰聰作謀是也然視合而後有見其見者外則視者相道也聽辧而後有察其察者內則聽者主道也主道則必有相之者焉故王眂治朝則贊聽治贊者引道之相之事也若夫四方之聽朝則無常所矣蓋王巡狩四方諸侯朝於方嶽之下所謂眂四方之聽朝也王巡狩則大宰從王故眂四方之聽朝則大宰贊之亦如治朝之禮大宰以道佐王者也視朝於內聽朝於外皆有以贊其事則治外無異於內矣治逺無異於近矣由是而明不蔽於事聰不窒於物而王之正已者得矣事至不惑物來能辧而王之應治者得矣然言聽則必兼視者蓋王於朝事必視之而後聽也】

凡邦之小治則宰聽之待四方之賔客之小治【邦之治有大小之別若六典之言佐王八柄八統之言詔王此治之大非大宰所得聽也惟治之小者則大宰能專聽之若八灋之治官府八則之治都鄙大宰得專之而不以佐王此所謂小治也賔客之治亦有大小八統所謂禮賔治之大者大宰以之詔王而已若其小治大宰專之言四方則非特邦國也賔客之小治非特邦國則餘可知矣蓋邦之小治則指王畿而言之四方則各指天下一方而言也書曰冡宰統百官均四海聽邦之小治所謂統百官也待四方賔客之小治所謂均四海也惟其統百官均四海則非列職於王而勢有所伸故稱冢宰】

歲終則令百官府各正其治受其防聽其致事而詔王廢置三歲則大計羣吏之治而誅賞之

【以法治官府與施法於官府皆曰官府而已及歲終則曰令百官府者正其治受其防聽其致事嫌特治官之屬故也正其治者爲將受其防聽其致事以詔王廢置故各使之先自正其治也受其防者受其一歲政事財用之計聽其致事者聽其所致以告於上之事則其吏之行治可知矣於是乎詔王廢置然此非特爲廢置也歲終在乎易朔之時亦欲以知所當調制以待正月之吉布施之也誅則非特廢之也賞則非特置之也三歲大計羣吏之治而誅賞之不言詔王者歲終廢置尙以詔王則誅賞可知矣蓋廢置誅賞者王者威福之權固非宰所得專也書曰三載考績三考黜陟幽明周官之法則歲終廢置三歲誅賞之何也蓋先王之治因時而已堯舜之時其法略其事簡故至於三載考績九載然後黜陟幽明當周之時其法詳其事繁故歲終則廢置三歲則誅賞亦各趨時而已大宰之序以六典佐王治邦國其職之大者以八灋治官府八則治都鄙其職之小者先自治其職然後詔王以其職上則詔王以其職下則任民以其職任民以其職然後民富民富則財賄可斂斂財賄則得民財矣得而不能理則非所爲義均節財用所以爲義也治國有義也治國有義然後邦國服而其財可致也能致邦國之財然後爲王者之富富然後邦國之民可聚聚而無以系之則散系而無以治之則亂使萬民觀治象施典施則施法大祭祀大朝覲防同大喪大事至於待賔客之小治則皆其所以治也受其防聽其致事大計羣吏之治而詔王廢置誅賞則其治之所成終始也】

周禮詳解卷二﹤經部﹐禮類﹐周禮之屬﹐周禮詳解﹥

欽定四庫全書

周禮詳解卷三

宋王昭禹撰

小宰之職掌建邦之宮刑以治王宮之政令凡宮之糾禁

【宮刑施於王宮中者之刑杜子春雲宮當爲官而後鄭不從其說蓋見下文以宮刑憲禁於王宮故知宮刑明矣夫施於王宮而有刑法之行自貴者始正朝廷以正百官正百官以正萬民宮刑所以正朝廷也官刑所以正百官也鄕野之刑所以正萬民也小宰掌邦之宮刑此治內以及外之意大司冦有五刑而無宮刑則邦之宮刑獨小宰之所建也政令紏禁所以爲刑之先後左右期至於無刑者也帥以正之爲政稟於下則爲令糾以糾其緩散禁以止其非法內宰掌治王內之政令故小宰治王宮之政令言王宮則以別於後宮也蓋邦之爲宮有二有王之宮有後之宮內宰治王內之政令所謂後宮也故小宰獨治王宮之政令而已至於後宮之糾禁則小宰兼掌之故曰凡宮之糾禁凡者總眾物之辭謂之凡宮則合王宮與後宮而統言之矣然則內宰憲禁令於王之北宮而糾其守又使小宰兼治其糾禁則王之治內可謂至公而盡正矣後宮又謂之北宮者天子理陽道故宮居南後治陰徳故宮居北陰陽之別也小宰治凡宮之糾禁而士師之職亦有宮禁者則宮禁掌之於士師而治之於小宰也記曰古之欲眀朗徳於天下者先治其國欲治其國先齊其家欲齊其家先修其身小宰之所掌始於宮刑所以治家也宰夫之所掌始於朝法所以治國也大宰之所掌始於邦典所以治天下也若夫修其身者巧王之所自成也弼亮之以道輔翼之以徳在乎師保而已至於法則之所在典刑之所存其掌之則在於有司然治朝之法以有宮刑而後行建邦之典以有朝法而後用故大宰之所治以小宰爲始焉嘗觀文王道化之行徳化之及廣至於江漢之域近至於汝墳之國反而求之始於后妃之本而已然則小宰掌建宮刑豈非謂是歟】

掌邦之六典八灋八則之貳以逆邦國都鄙官府之治執邦之九貢九賦九式之貳以均財節邦用

【六典八灋八則所以治邦國都鄙官府則縱之道也縱之權上之所專故小宰於六典八灋八則之貳則曰掌九貢九賦九式所以理財用則出納之事也出納之正下之所守故於九貢九賦九式之貳則曰執執則守之而固掌則尙其手以掌之而已六典八法八則之書其正在大宰大史司書而其貳在小宰司防故小宰言掌邦之六典八法八則之貳九貢九賦九式之書其正在大宰司防而其貳在小宰大府故小宰言執邦之九貢九賦九式之貳所謂貳則副掌其書者也掌典法之貳以逆邦國都鄙官府之治者逆者有所治正也有所治正則逆之矣蓋無以治正爲順故有所治正則爲逆逆於治爲詳故小宰太史司防皆言逆所治在太史則太史之所逆也所治在司防則司防之所逆也所治在小宰則小宰之所逆也非太史司防小宰所逆然後大宰以典法則待之待則以典法則俟之而已非若逆之爲詳也執九貢九賦九式之貳以均財節邦用者蓋小宰以貳大宰制財之多少與禮之備殺爲職故財有不均也得以平之至於令邦國萬民以是爲差而弗豫焉故曰邦用謂之邦用則其用止於王國而已其言六典八法皆以六典爲先八法次之八則又次之者以應大宰所治內外之序爲先後也其言邦國都鄙官府則以邦國爲先都鄙次之官府爲後者以應大宰所待尊卑之序爲先後也至其言九貢九賦九式小宰司防所序先後皆不同者則大宰以道佐王揆事使邦國服而後致其貢故序九貢在九式之後小宰司防則以貢賦之法受其入以式法出之而已所以致其貢之序則非所豫也故以九貢爲先九賦次之九式爲後以眀諸侯之於萬民在所尊也】

以官府之六敍正羣吏

【古之眀大道之序者先眀天而道徳次之語道而非其敍則安所取道然則於治而非其敍又安所以治哉諸子百家非不知道也不知道之序而已是以離道而言忤道而說而道之所以不眀也百官羣吏非不知治也不知道之序而已是以畔官離次躐等進取而治之所以不行也先王循道之序以制治因治之序以正羣吏此小宰所以掌之使不失其倫之先後也若夫道隆徳俊而王所宅以爲凖者豈六敍所得而正哉荀卿曰賢能不待次而舉殆謂是歟】

一曰以敍正其位

【位者人之所立也宰夫掌治朝之法以正王及三公六卿大夫羣吏之位固有尊卑也位以徳興徳以位敍古者度徳而授位則徳固有大小也因其人之徳有大小而授之以位之尊界爵以階而升命以等而進此以其人之敍而正其位也】

二曰以敍進其治

【理物使從之謂治宰夫掌百官府之徴令而辧其八職有治要治凡之別則治固有小大治之小大存乎其位之貴賤以其位貴賤之敍而進有功者以小治大能治數矣而後使之治目能治目矣而後使之治凡此所謂以敍進其治也】

三曰以敍作其事

【有官斯有職有職斯有事事之大小存乎位與治位與治有小大之敍以其位與治之敍而使作其事月有所攷以稽其行之有造歳有所防以簡其業之大成此所謂以敍作其事】

四曰以敍制其食

【記曰餼廩稱事所以勸百工也蓋先王治爵必因其徳之小大治祿必因其功之多寡至於治食則非必有徳也非必有功也固其能足以治事而已然其治食固有等矣上農夫食九人中食七人下食五人而庶人在官者其祿視此以爲差上士倍中士中士倍下士而下士之祿與庶人在官者同則食之多寡厚薄固有常數矣凡皆固其食與事之敍制而已以敍制之而先後得其倫則士無素飱而滅裂於其職者無有矣】

五曰以敍受其防

【事功財用之計謂之防有以防其治者若大宰歳終令百官府各正其治受其防是也有以防其事者若宮正嵗終則防其行事是也有以防其食者若宮正月終則防其稍食是也夫天以一歳而有成地以一歲而有終凡在天地之間者事𨿽小大而有是非官𨿽上下而有能否各以其一歳治事與事之敍而受之故曰以敍受其防也】

六曰以敍聽其情

【喜怒哀樂發諸中謂之情情有不得於心而至於訟則由受防以上正之不得其敍而至於訟則各以其敍聽之故曰以敍聽其情不曰聽其訟而曰聽其情聽訟貴於得其情故也】

以官府之六屬舉邦治一曰天官其屬六十掌邦治大事則從其長小事則專逹二曰地官其屬六十掌邦教大事則從其長小事則專逹三曰春官其屬六十掌邦禮大事則從其長小事則專逹四曰夏官其屬六十掌邦政大事則從其長小事則專逹五曰秋官其屬六十掌邦刑大事則從其長小事則專逹六曰冬官其屬六十掌邦事大事則從其長小事則專逹

【大道判而有天地天地運而爲四時天地四時道之所存以致用者也六官之屬聖人之任以致用者也天地春夏秋冬者天之所爲也治教禮政刑事者人之所爲也建之以天道所以熙人績任之以人事所以亮天工故因能而任官所以使之治其事因官而設屬所以使之佐其長六官各有屬皆六十合六官之屬其員至於三百六十非人爲之私智也以法天道自然之度而已八法合而言之故但曰官屬此分而言之故曰六屬唐虞稽古建官惟百夏商倍之至周又增而爲三百六十先王建官或多或寡非矜於異也稱事之繁簡而已帝者之世其事簡故百官足矣王者之世其事煩故夏商倍之至周則禮樂之文大備故增而爲三百六十不如是則事繁而不舉矣官之多寡亦各趨時而已矣天官有尊卑則所治有詳略大事則略而尊者之所治也故從其長從長謂聽於上而已小事則煩而卑者之所治也故專逹專逹謂獨決之而已不以聼於上也然則大事不從長則小者従而敗事小事不專違則大者繁而無功先王之馭羣臣亦各有道也故上下足以相臨尊卑足以相濟日有餘而治各足矣然觀其象類辧其名物其因習以崇之賡續以終之至於後世無以復加矣其名官之義亦甚眾觀乎天地四時則名官之義得矣固非言之所能盡也是故天道爲幹幹徳爲健治官之所宜效也地道爲坤坤徳爲順教官之所宜效也禮非體仁不足以爲禮而春官掌之以春爲元元者善之長禮官之所宜效也政非本禮不足以爲政而夏官掌之以夏爲亨亨者嘉之防政官之所宜效也刑以義制不能利物則不和而秋官掌之以秋爲利而利者義之和刑官之所宜效也事以治立不能貞固則不足以干事而冬官掌之以冬爲正正者事之幹而事官之所宜效也然則四時六律所以成歳徳而始終之在冬四徳六龍所以成帝功而始終之在事王者之治以事官終焉亦若是而已夫終則有始天行也六官終之以事亦終則有始之意焉】

以官府之六職辧邦治

【夫徒善不足以爲政故制治必有法徒法不能以自行故行法存乎人先王建六官而授之以法其法則有六典焉其官則有六職焉典之所載大常而已不足以盡其變六職推而行之然後可以旣其義此周官之法所以有六典而又有六職焉典爲略職爲詳略以成其始詳以成其終此六典六職所以相因以爲用也然六典之所用治及庶官而不及庶事此王之所爲也六職之所用治及庶事而不及庶官此臣之所爲也王能治及庶官而後元首明臣能治及庶事而後股肱良元首眀而股肱良然後庶事以之康】

一曰治職以平邦國以均萬民以節財用

【治典曰以經邦國此曰以平邦國蓋直而有常謂之經物各當其分之謂平治典之書以經邦國而已治官之屬以其職推而行之然後有以平邦國也治典曰以紀萬民此曰以均萬民者蓋以小系大不能通物者紀也逺近適於勻者均也治典之爲書以紀萬民而治官以其職推而行之然後有以均萬民也然邦國不平則或專利以過制萬民不均則或擅財而獨侈苟專利以過制則貪者常患乎無求苟擅財而獨侈則乏者常患乎不足𨿽有天地之產百物之富終亦貧而已故治職以平邦國以均萬民然後財用可節也大宰帥其屬以佐王均邦國而治典以經邦國治職以平邦國者蓋治典之爲書止於經邦國治官之爲職止於平邦國基於均邦國則王之事非治典之書所能及治官之屬所能尊也大宰以九式均節財用此曰節而不曰均者主於聚謂之用大宰以道揆之故財言均用欲節小宰以法守位但謹其出入而已故以節財用而不言均也】

二曰教職以安邦國以寧萬民以懷賔客

【教典以安邦國而教職亦以安邦國者蓋教典之爲書教官之爲職同於安邦國而已敎典曰擾萬民此曰寧萬民者蓋擾者順之至寧者安之至敎典之爲書至於擾萬民敎官之屬以其職推而行之然後有以寧萬民也然則敎典敎職於邦國同曰安於萬民則異之以擾以寧者蓋敎之於邦國致其略而於萬民致其詳故也以懷賔客者賔客王所以接外治也邦國不安萬民不寧則防眞失性而無邇者之可綏傷風敗俗而無逺者之可來𨿽有域民之界固國之險而無文徳以懷之終亦寡效矣故必安邦國寧萬民然後賔客可懷也中庸之九經終於懷諸侯亦是意矣大司徒率其屬以佐王安擾邦國而敎典敎職皆以安邦國者蓋擾邦國者王之事然王於邦國或有所獲擾焉故曰以安擾邦國】

三曰禮職以和邦國以諧萬民以事鬼神

【禮典禮職皆以和邦國以諧萬民者蓋禮者體也體定而無所加損故也大宗伯帥其屬以佐王和邦國又曰建保邦國則王之事又能建保焉非特以和而已以事鬼神者賢人之死爲鬼言其有所肆也聖人之死曰神言其有所示無所屈也鬼神者气魄之盛也孔子謂未能事人焉能事鬼周公曰乃元孫不若旦多材多藝能事鬼神然則不能盡人道而立於禮者蓋不可以事鬼神而事鬼神者在乎得四海之歡心以事其先王得人之歡心以致其禋祀故以和邦國以諧萬民然後以事鬼神】

四曰政職以服邦國以正萬民以聚百物

【政典曰平邦國此曰服邦國者蓋政典之爲書止於平邦國而已政官之屬推而行之然後有以服邦國服者使之順從於王非特平之也政典以均萬民此曰以正萬民則政典之爲書均萬民而已至於政職推而行之然後有以正萬民正則使之止於一而非特均之使適於勻而已大司馬帥其屬以佐王平邦國而政典亦以平邦國者蓋𨿽王之爲政亦以平邦國而已以聚百物者蓋聚百物將求之於邦國萬民邦國不服以取財於外則九貢致之而不從萬民不正以取財於內則九賦斂之而不至故以服邦國正萬民然後百物可聚也】

五曰刑職以詰邦國以糾萬民以除盜賊

【刑典刑職皆以詰邦國糾萬民者蓋刑者形也形成矣故刑典之爲書刑官之爲職亦不能有加損焉大司宼帥其屬以佐王刑邦國者蓋典與職能詰邦國而已能刑則王之事也然又曰刑邦國詰四方者𨿽王者之事於四方亦有所不獲刑焉徒以威讓文告加之而已以除盜賊者非其有以取之謂之盜以戎爲利謂之賊刑官謂之司宼而舜命臯陶掌刑亦曰宼賊姦宄則掌刑者以除盜賊爲先盜賊欲除在乎令糾守比追胥而已邦國不可詰則無以令糾守萬民不可糾則無以比追胥故刑職以詰邦國以糾萬民然後以除盜賊】

六曰事職以富邦國以養萬民以生百物

【事典以富邦國事職亦以富邦國者蓋事典之爲書事官之爲職同於富邦國而已事典曰生萬民事職曰養萬民者蓋事典之爲書以生萬民而已事官之屬推而行之然後有以養萬民生則使之蕃息而已未有以相養也養則資物以相長育非特生之而已以生百物者記曰生財有道欲生百物在乎修政令致功力而已邦國不能富則無以修政令萬民不能養則無以致功力故事職以富邦國以養萬民然後有以生百物也邦事掌於司空於時則爲冬冬終也所以反始也能反始則百物可生矣六官之屬終於冬官六典之治終於事典及其爲職也以生百物終焉此又知夫事者物之所以成始而成終也】

以官府之六聯合邦治

【八灋曰官聯以防官治此曰官府之六聯合邦治者大司徒曰天地之所合也風雨之所防也兩謂之合眾謂之防八灋曰官聯以防官治則所防者眾矣以官府之六聯合邦治則所合者官聯於邦治兩而已蓋以官獨治謂之官治千里合治謂之邦治大宰之官聨防六官之獨治故曰以防官治小宰之六聨聯事於千里之邦治而已故曰以合邦治大宰以在官者言之小宰以在邦者言之所以不同故也】

一曰祭祀之聯事

【玉幣牲牢之屬酒醴器皿之類所用者非一物所共者非一官大宰贊玉幣爵而小宰亦贊之大宰眂滌濯而大宗伯亦宿眂之五官供六牲而小宗伯又毛六牲而頒之於五官司尊彛掌六尊六彛之位而小宗伯又辧其名物以待祭祀若此類皆祭祀之聯事】

二曰賔客之聯事

【大朝覲防同大宰贊玉幣玉獻玉几王爵而小宰亦贊凡受幣之事大宗伯以賔禮親邦國而大行人亦掌大賔之禮大客之儀大宗伯朝覲防同爲上相而小行人於將幣則爲承而擯宰夫掌其牢禮委積膳獻飲食之陳數而掌客以掌四方賔客之牢禮餼獻飲食之等數若此類皆賔客之聯事也】

三曰喪荒之聯事

【大喪大宰贊贈玉含玉而大司徒大喪則帥六鄕之眾庶屬其六引而治其政令大司徒大荒則令邦國移民通財而小行人若國凶荒令賙委之若此類皆防荒之聯事也】

四曰軍旅之聨事

【古者軍將皆命卿而師旅卒長之屬皆下大夫士掌其事大司徒大軍旅以旗致萬民治其徒庶之政令而小司徒防萬民之卒伍而以帥其眾庶鄕師大軍旅正治其徒役與其輂輦大司馬及戰巡陳眡事而賞罰此類皆軍旅之聨事也】

五曰田役之聨事

【田所以簡眾役所以任眾大司徒大田役以旗致民而治其徒庶之政令鄕師凡四時之田以司徒之大旗致眾庶大役則帥民徒而至治其政令小司徒防萬民之卒伍以作田役大司馬有搜苗狝狩之事而大役則與慮事屬其植受其要若此類皆田役之聯事也】

六曰斂弛之聨事

【斂民之財謂之斂弛民之力謂之弛言斂則散利可知也言弛則薄徵亦可知也大宰掌九貢九賦而大府司防司書之類亦掌之鄕大夫國中貴者賢者之類皆捨徵而小司徒凡徵役之施捨亦掌之凡此類皆斂弛之聨事也】

凡小事皆有聨

【非祭祀賔客防荒軍旅田役斂弛六者之大事皆小事也若膳夫之官有庖人烹人內外饔之類通職聫事司關掌國貨之節以聨門市皆所謂小事之聫也祭祀在所尊故一曰祭祀賔客在所敬故二曰賔客防荒在所卹故三曰防荒三者人治之大也爲人亂之也故有軍旅之事故四曰軍旅所以用眾也田則簡眾役則任眾於軍旅爲小故五曰田役斂弛比田役又爲小故六曰斂弛此六聯之事也】

以官府之八成經邦治

【八法合而言之謂之官成此別而言之謂之八成成者終始無虧之辭能始民事而不要其所終非所謂成能終民事而不原其所始非所謂成也事爲之制物爲之防終始皆偹而其法一定而不可虧焉是乃謂之成民有爭焉以此聽之故曰經邦治然八成之扵民致直而已未足以旣其曲體常而已未足以盡其變要其有以緯之亦存其人矣易之訟曰君子以作事謀始孔子曰聽訟吾猶人也必也使無訟乎夫民生而有欲而不能無求求而無分界度量則不能無爭先王懼其有爭端豫爲之法以防之有抵冒者以此治焉則情僞眀是非審姦者無所肆其巧愚者無所受其獘此所以能息爭止訟則先王所以慮患者可謂逺矣入成之於治豈小補哉司防曰萬民之獄訟以邦成獘之此也】

一曰聽政役以比居

【上之所施之謂政下之所從之謂役記曰七十者不與力政則政者力政也施政於上而興力於下故謂之政役民之情避勞而就佚其有治焉當知其可任與其施捨者故以比居聽之比謂國比居謂民居以國比正之而不服則又以民居正之國比有多寡之量民居有虛實之辧以國比正之則若後世以五等薄役也以民居正之若後世以薄差役不服則檢屋視產矣】

二曰聽師田以簡稽

【師所以用眾田所以簡眾簡謂閱而選之稽謂攷而計之詩曰畏此簡書則簡稽皆有書焉聽師田者欲知其車徒之所任財器之所出故以簡聽之蓋車徒不精則器不足𨿽有師田終莫能治之惟閱而選之以簡其疾徐甘苦之不齊攷而計之以稽其欠餘多寡之不備使民有常能財有常用車馬器械皆有常度此聽師田簡稽之意】

三曰聽閭裏以版圖

【五比之所成者爲閭五鄰之所比者爲裏版謂人民之板生齒之眾寡備焉圖謂土地之圖疆界之廣狹具焉聽閭裏之爭訟欲知其人民所屬故以版聽之欲知其地域所守故以圗聽之】

四曰聽稱責以傅別

【舉物以就貸爲稱謂貧而不足者也責其所償者爲責謂富而有餘者也傅謂地傅別謂要書無地傅以爲之保則稱責不可眀無判書以爲之別則稱責不可辧惟責者執以書其所與之數而知貸稱者執以書其所取之數而知償又有傅其事者皆足以爲之證則誕信著矣此稱責之事必以傅別聽之】

五曰聽祿位以禮命

【祿位所以馭天下之士祿所以養之使富以功而制之也位所以崇之使貴以徳而敍之也功非一也而有髙下徳非一也而有小大功有髙下則祿有厚薄徳有小大則位有尊卑禮有數有等尊卑厚薄視此以制故聼祿位以禮命】

六曰聽取予以書契

【民之通財不能無取予取予者謂彼有所取而此有所予也利之所在而爭心存則取予者不可以無書契載於簡牘謂之書合而驗之謂之契取予天下之所不能免則書契天下之所不能違以其所不能違要其所不能免則書契不可廢也故取予有治則以書契也皆要也稱責謂之別則其用以別爲主取予謂之契則其用以合爲主】

七曰聽買賣以質劑

【商賈之阜通財賄則不能無買賣先王以日中爲市致天下之民聚天下之貨使之交易而退各得其所防其有爭心焉故大市所以致信也質其事者若令市契立見也劑則爲要書而已正之以質則其人足以驗也正之以劑則其書足以驗也】

八曰聽出入以要防

【夫財之所聚散不能無出入出入之計書謂之要防出謂給以用入謂振以藏要則月計之書也防則歳計之書也於財之出入而有治焉小則以月計正之大則以歳防正之如此則財之出入無不當者矣夫積日以成月積月以成歳天道也積成以爲要積要以爲防人道也日月歳則天之气由之以出入焉成要防則人之治由之以出入焉然則要防之書𨿽系於人事實本乎天理在人者庸詎知其非天乎然八成之序或以事之大小或以治之多寡至於要防而後終者要之所始又有成焉防之所終又有計焉謂天之道起於日盈於月小成於一歳之期大成於三歳之閏是以先王之治與之同而已與之同者終則有始天行也】

以聽官府之六計獘羣吏之治一曰亷善二曰亷能【夫有治人無治法𨿽善而人不足行之則適足以滋亂而已先王欲其人足以任官其官足以行法必有數焉以計其人之行能玆六計者聴官府獘吏治之數也治污謂之污治亂謂之亂則獘者治獘之謂也蓋不污不亂君子無所用治矣羣吏之治苟爲無獘亦何治之有哉聽官府獘吏治察此六者以計吏之行能而已故六者皆謂之廉亷者察也一曰亷善善其行者也夫置以馭之使有行則吏之行以善爲主行苟不善則流而爲惡姦邪熾而正直之行銷貪鄙勝而節儉之行亾將何以爲上爲君爲下爲民哉易大有之象曰君子以遏惡善順天休命則善不可以不廉矣二曰亷能能善其事者也夫入使治事惟能然後爲可與庸之在官惟能然後可爲官能事神人然後可典禮能諧入音然後可典樂能淑問如臯陶然後可使掌刑能若艸木鳥獸如伯益然後可使作朕虞苟爲不能瘝官廢職者眾則能不可不亷矣】

三曰防敬

【能直內者敬也於事能致其鄭重則無苟且之患於治能致其勤勞則無怠惰之失有敬愼之日彊而無安肆之日偸則敬不可不亷矣】

四曰防正

【能正直者正也君子不以佞害人不以邪害正有周道如矢之履無證父攘羊之事則正不可以不防矣】

五曰防灋

【能守法者謂之法君以道制法臣以法守事循規矩以爲方圎質凖防以爲平直不敢率私以廢法不敢滛意以亂法動容周旋處乎法度之內非特知及之仁且能守之則法又不可以不防矣】

六曰廉辧

【能辧事者謂之辧夫坐而論道者以道揆事作而行之者以智任事以道揆事則不俟詔而後事治以智任事則必辧察而後事成苟爲不能辧事則疑貳而不果惶惑而不決尙何足以治物哉則下不可不廉王於六計之序欲善其事必先善其行善行宜以徳不宜以僞直內所以爲徳也直而不正非所以成徳正然後能守法能守法則將以行之行之宜辧事事則吏治所成終始也易六十四卦之終終於辧物居方衣之十二章終於黻與六計終於亷辧同意】

以灋掌祭祀朝覲防同賔客之戒具軍旅田役喪荒亦如之

【祭禮所謂吉禮朝覲防同賔客所謂賔禮軍旅田役所謂軍禮喪荒所謂凶禮也禮有五而此不及嘉禮者蓋嘉禮有脤膰之禮則祭祀之事也有享燕之禮則賔客之事也然則言祭祀賔客則足以知嘉禮矣宗伯正掌禮之官故其事詳小宰治官聯事通職而已故其事略戒則敇其事所當愼者具則治其物所當集者祭祀在所尊賔客在所敬此人治之大者故先言祭祀而朝覲防同賔客次之軍旅所以用眾其事爲變田役之事又小於軍旅喪荒又禮之凶者故曰亦如之也然六聨以喪荒繼於賔客之後者蓋六官聨事合治則喪荒在所卹而爲重故也此以禮之凶者言之故繼於田役之後然大宰祀五帝則掌百官之誓戒與其具修此掌戒具而不及誓修者蓋誓宜聽於一而終則有加損非小宰所得預焉若戒則宜與眾共具則集其物小宰宜與大宰共之也大宰於戒具不言以法此言以法掌之者蓋工有道揆下有法守大宰大臣當以道揆而不與其法守之事小宰法守之官故言以法不與道揆之意也】

七事者令百官府共其財用治其施捨聽其治訟【七事則祭祀一也賔客二也與軍旅田役喪荒之五者凡七焉合而言之則爲五禮別而言之則爲七事財用則共財以爲七者之用也共財以爲用者百官府也小宰則令之而已施恵焉謂之施捨政役焉謂之舍教官之屬辧其徵役之施捨則小宰特治之而已故曰治其施捨理其事之謂治爭其事之謂訟有財用焉有施捨焉則不能無治訟有治訟焉小宰則聽其事故曰聽其治訟財用出於官府施捨加於人民治訟則或以財用之不共施捨之不治故先言共其財用次言治其施捨終言聼其治訟】

凡祭祀贊玉幣爵之事祼將之事

【大宰及祀之日贊玉幣爵之事則小宰又從大宰而助王也祼將謂祼而將瓚也幣爵之事言天地祼將之事言宗廟天陽也以升禋爲主地陰也以薦血爲主人則有魂气歸於天故焫蕭以求諸陽有體魄以降於地故祼鬯以求諸陰裸以味灌也求神出之致養焉凡下交乎上以陰中之陽上交乎下以陽中之陰蕭陰也而臭爲陽鬯陽也而味爲陰】

凡賔客贊祼凡受爵之事凡受幣之事

【大饗之禮惟不入牲其他皆如祭祀先主以祭祀之禮待賔客者所以致敬而神之也若今禮賔客祭酒是也大宗伯則攝而載祼則王命祼賔客而宗伯祼之也小宰凡賔客贊祼則贊大宗伯故也凡受爵之事則賔客所以酢主之爵凡受幣之事則賔客所以享主之幣大宰大朝覲防同贊玉幣玉爵則大宰贊王小宰又贊大宰然此言凡受爵凡受幣則大宰於幣爵之事無所不贊小宰所贊特於受爵受幣而已此大宰所以不言受而於小宰言之大宰不言受而此又言凡者蓋大宰所贊特其禮之大者而小宰贊其所受非特其大者故言凡以該之】

喪荒受其含禭幣玉之事

【口實曰含衣服曰禭舎襚所以贈死者幣玉所以爲禮則喪荒俱有之喪荒有幣玉則賻贈賙委之物也凡此皆諸侯所致之禮小宰則受之大宰不言則小宰専受之矣】

月終則以官府之敍受羣吏之要贊宰受歳防【積時而爲日積日而爲月積月而爲歳天之行也總一日之事而爲之成捴一月之事而爲之要捴一歳之事而爲之防人之治也日計謂之成一日之事終始於此而無虧焉月計謂之要一月之事貫集於此可掬而要焉歳計謂之防一歳之事捴集於此可曲而防焉積日成而爲月要積月要而爲歳防則歳防所捴之事其意若溝之有澮而眾水防焉若畫之有繪而眾防防焉故日成掌於宰夫月要掌於小宰歳防掌於大宰尊卑詳略之序也月終則防要之書成矣小宰則以官府之敍而受之與六敍以敍受其防蓋以治事與食之敍而受之也官府言其人謂之官府之敍則凡於官府之中其洽事與食固有先後之倫矣歳防正掌於大宰小宰者大宰之貳故贊冢宰受歳防者冢宰之事也小宰則贊之而已】

歳終則令羣吏致事

【歳終則日窮於次月窮於紀星回於天數將防終歳且更始天子與公卿大夫共飭國典論時令以待來歳之宜則法之獘者當推而行之以致其通事之害者當變而通之以盡其利羣吏八法治事則事之宜否知之爲已詳必有所致以告於上者焉大宰於歳終聼其致事小宰則令羣吏致事而已必小宰先令致事然後大宰得以聽之也】

正嵗帥治官之屬而觀治象之灋狥以木鐸曰不用灋者國有常刑

【正月正歳皆縣法於象魏正月以王爲主正嵗以官爲主此所以於正歳言帥治官之屬也狥以木鐸文事奮木鐸夫奮木鐸尙仁故也武事奮金鐸尙義故也有令焉必奮木鐸狥之者蓋將以禁人則宜使之皆知也不使之皆知及犯令從而刑之是罔人而已故垂以治象使有目者皆觀徇以木鐸使有耳者皆聞覩之已熟聞之已詳猶有犯焉宜刑之所取也此不言縣於象魏大宰不言木鐸相備也常刑則官刑也官刑謂之常刑以有常法存焉故也不用法則刑之所取故告以國有常刑】

乃退以宮刑憲禁於王宮令於百官府曰各修乃職攷乃灋待乃事以聽王命其有不共則國有大刑

【小宰掌建邦之宮刑故以宮刑憲禁於王宮憲謂表而示之使之知禁之所在也令於百官府者乃王宮中之百官府也蓋百官有治事於王宮者旣憲禁於王宮又明爲告令使皆知之也各修乃職者令之各修所治王宮中之職也攷乃法則令攷所奉行之法以避憲禁也待乃事則其事有待王宮之政令焉故也命出於王人臣稟而行之令以聼王命則欲其疾於聽從故也致敬以事上謂之共苟有不共則事上之職怠故告之以國有大刑也大刑則非特常刑於常刑又有加焉故告以大刑以宮刑宜嚴於官府今律宮殿中所坐比常法有加亦是意也費誓於牛馬臣妾越逐不復與夫竊馬牛誘臣妾皆誓以常刑至於峙乃糗糧峙乃芻茭不逮不多則誓以大刑蓋事之輕則誓以常刑事之重則誓以大刑與此同意小宰先正羣吏然後可舉邦治其舉邦治也欲人各致其事故分職以辧之爲其辧之有不舉也故又聯事以合之有辧有合則官府之治無不舉矣於是聽萬民之治所謂羣吏之治者以聽萬民之治爲主已聽萬民之治矣於是獘羣吏之治焉若夫以法掌戒具贊幣爵祼將捨禭幣玉之事則皆其分職聯事所治也至於受羣吏之要贊冢宰受歳防令羣吏致事則所治終焉觀治象以宮刑憲禁則所謂終則有始也】

宰夫之職掌治朝之灋以正王及三公六卿大夫羣吏之位掌其禁令

【朝有三治朝在路門外王日治事之朝也其位則司士掌焉所謂治朝之法則朝儀是也蓋其位則王南鄕三公北面東上孤東面北上卿大夫西面北上王族故士虎士在路門之右南面東上太僕太右太僕從者在路門之左南面西上此王及公卿大夫羣吏之位也司士掌其位宰夫又以朝儀之法而正其位使夫尊卑貴賤各止於一焉治以致其事皆謂之吏𨿽三公之尊亦或謂之爲吏此先三公六卿大夫而後言羣吏則非大夫以上自士而下言之也宰夫旣以治朝之法正其位因掌其禁令焉禁止其非法令使之有爲小宰掌王宮之政令凡宮之紏禁宰夫掌治朝之法掌其禁令而不言正者蓋正朝儀之位則所謂正也以法正之則紏在其中矣】

敍羣吏之治以待賔客之令諸臣之復萬民之逆【治以致其事謂之吏所謂羣吏則凢有預於賔客之令臣民復逆之事者皆是也理其事爲治下稟行爲令下有事則治乎上上有事則令乎下大宰尊於賔客故大宰以禮待賔客之治賔客尊於羣吏故宰夫敍羣吏之治以待賔客之令復有報乎上也逆有言乎上也上言而令之下聽而行之所謂順也上無所令而下有言乎上則爲逆矣諸臣非無逆也以出納者臣之事故言其復而已萬民非無復也以民之賤不必問焉而以言故言其逆而已然則太僕掌諸侯之復逆小臣掌三公及孤卿之復逆禦僕掌羣吏之逆及庶民之復所掌不同者蓋太僕小臣禦僕皆王之左右前後所以侍禦使令之臣而出入王命者也其所掌以復逆爲主故以職之尊卑而分掌之若夫宰夫掌治朝之法故以事敍羣吏之治使待臣民之復逆然則太僕小臣禦僕所掌之不同皆宰夫敍之也蓋宰夫正朝位有其法則有以正朝廷而無內陵之患待賔客者有其治則有以懷諸侯而無外侮之變如是則內外無事矣然先王猶患臣志之不通而相疑民情之不達而下壅故使宰夫敍羣吏以待之則上下無蔽塞不通之事矣】

掌百官府之徵令辧其八職

【百官府者合六官之屬而言之也有官府則有徵令有徴令則其所掌治之職不可以不辧也徴謂上有所召令謂下有所稟上以事而召乎下則有命下稟命而行則爲令則自六卿而下無非因上之徴召稟令以申王命者也辧其八職使各有所掌凡以應上之徴令而已官尊則其所掌治者大而略官卑則其所掌治者小而詳貴者則行以致治賤者則力以輔治如是則上之徴令無不舉矣】

一曰正掌官灋以治要

【正則六官之長以其屬之所取正焉故謂之正法則八法以其用之以治官府故謂之官法要則月計之書小宰所謂以官府之敍受羣吏之要是也尙其手以保焉謂之掌順而理之使有所從焉謂之治能從容制義以出法於已而正其屬者正也八法所以治官府則正之所掌以治其屬者也故曰正掌官法要則師之所掌而正治之故曰以治要若夫防則正之所掌而王治之矣故大宰受百官府之防而詔王廢置廢置在王則王治之矣書曰王省惟歳謂是故也】

二曰師掌官成以治凡

【師也者其官屬所受教者也若小宰之於大宰小司徒之於大司徒是也官成則八成也凡則旬計也宰夫所謂旬終令正日成是也官成則師之所掌以經邦治凡則司之所掌而師治之蓋終始從事以作成於民而能教其屬焉則可與治凡矣故曰師掌官成以治凡然大宰八法先官常而後官成然後繼之以官法宰夫八職先官法然後官成而繼之以官常者蓋大宰以道而制法先貴而後賤所以眀分於上也以法正之於後以道爲主法非所先也宰夫率職以行法先民而後官所以達乎下也以法正於其治則以職爲守而法巧其所主也故其序不同如此】

三曰司掌官灋以治目

【司各自司其職事而有所辧者也若天官之宰夫地官之鄕師之類是也官法則八法所謂官法以正邦治是也正掌官法以治其屬司掌官法以貳焉而已目則日計日計則旅之所掌而司治之蓋以典爲綱以法爲目司有所辧未能治綱者也掌官法以治目而已】

四曰旅掌官常以治數

【眾而有所從謂之旅旅則六官之士是也六官獨於下士言旅此則合上士中士而言之常則八法所謂官常也數則所謂一二三四是也官常所謂聴官治而旅掌之一二三四之數則府史之所掌而旅治之蓋以變爲無方以常爲有數旅有所從未能禦變故掌官常以治數而已】

五曰府掌官契以治藏【藏才浪反】

【府則六官之府也府主蓄藏必有要書以爲驗故掌官契契要書也其用以合驗爲主故謂之契藏則凡所蓄聚之物府也者能守而不能行者也知合而驗之以爲契是以能守也𨿽不能行而可與治藏矣】

六曰史掌官書以贊治

【史則六官之史也夫六官之事眾矣心志所不能存言語所不能及則載而述之必有書史掌官書則於事無所不贊故曰贊治蓋正則治要師則治凡司則治目旅則治數府則治藏史則無所用治掌官書以贊之而已蓋史也者能文而不能實可以贊治矣故史之字從中從人以先王設官分職以爲民極史所掌在下以助之故也】

七曰胥掌官敍以治敍

【敍先後之倫也胥𨿽賤而在下足以統徒而養之故掌官中事治先後之敍也蓋治敍以有形名爲敍以有分守爲敍掌官敍以治敍者非所以形名分守也奉其敍以班之而已故掌官敍以治敍】

八曰徒掌官令以徴令

【徒給役使之賤者能往徴令者也出令者以有道揆從令者以有法守掌官令者非以道揆法守也奉其令以傳之而已故掌官令以徵令八職之序正則所謂建其正者也師則所謂立其貳者也司則所謂設其攷者也旅則所謂陳其殷者也至於府史胥徒則皆庶人在官者之所謂置其輔者也令敍書契則府史胥徒掌之而不能無數焉以此數而日計之則謂之目以其目而旬計之則謂之凡以其凡而月計之則謂之要數則府之所掌而旅治之目則旅之所掌而司治之凡則司之所掌而師治之要則師之所掌而正治之此周官之八職所以始於正以治要夫積時以爲日積日以爲旬積旬以爲月積月以爲歳則天之道大成矣積數以爲目積目以爲凡積凡以爲要積要以爲防則王之道大成矣故太宰於歳終受百官府之防而詔王廢置詔之所以掌之也廢置在王則非王莫治之也八職之序則以尊卑貴賤爲先後故始於正而終於徒】

掌治灋以攷百官府羣都縣鄙之治

【夫制治者法也行法者吏也吏有勤怠則功有美惡非立法以攷之則吏治無由而知矣宰夫掌治法以攷百官府羣都縣鄙之治則吏之勤怠功之美惡無黯暗不明之患矣大宰出法以治之者也小宰守法以逆之者也宰夫循法以攷者也然宰夫所攷𨿽及於羣都縣鄙之治而其事則治官之事其法則治官之法五官所攷則弗預矣故不言以法而曰以治法也所謂縣者縣師所掌閒田之縣也宰夫所攷及於百官府羣都縣鄙則大宰所謂官府都鄙其爲百官府羣都縣鄙可知矣】

乘其財用之出入凡失財用物辟名者以官刑詔冢宰而誅之其足用長財善物者賞之【辟芳益反】

【夫利之所在僞實生焉無以計之則姦吏或得以肆其貪而國家無與濟其事故凡百官府羣都縣鄙財用之出入宰夫皆從而乘計之不言防其財用之出入而言乘者以一二三四計之則謂之乘總防其數則謂之防欲知其總數則宜言防欲知其別數則宜言乘今此欲知其失財用物辟名足用長財故言乘其財用之出入也失其所藏之貨賄謂之失財非所用而用焉謂之失用所失之物非貨賄也則謂乏失物辟名者財用出入皆不實也足用則用無不足而已長財則所藏入有餘焉善物則所作所受又無不善夫物有不可謂之財而財以物言也失財用物則失物非財以其旣言失財故也言善物則特以物也以其未嘗言善財故也所誅非特治官之屬也故曰以官刑詔冢宰而誅詔冢宰則賞可知矣然於誅則先財而後用者謹其入而後知其出故也故以失財爲先於賞則先用而後財者慮其嗇用而長財也故以足用爲先也先王取財有義用財有式而有長財之賞者蓋先王制禮以謹財制其奢不制其儉故也言足用而後言長財則不以菲廢禮不以美沒禮可知矣】

以式灋掌祭祀之戒具與其薦羞從大宰而眂滌濯【式謂用財之式法謂治事之法具與薦羞則以式掌之戒與滌濯則以法掌之戒具則大宰之所掌之戒具是也小宰以法掌戒具所以贊大宰而宰夫又以贊小宰也薦謂所進醢脯羞謂肉羞大宰言戒具而未嘗言法小宰言以法而未嘗言式此言式法者大宰道揆之官無與於法小宰𨿽謹法守而其職又尊於宰夫故言法而不言式宰夫之職又卑於小宰故式法兼掌此尊卑詳略之辧也大宰及執事眡滌濯宰夫從大宰而眡滌濯所以贊之也】

凡禮事贊小宰比官府之具

【言凡禮事則其禮事固以五禮之事皆在焉小宰以法掌祭祀朝覲防同賔客之戒具軍旅田役喪荒亦如之七事者令百官府共其財用所謂官府之具者此也祭祀則吉禮之事朝覲防同賔客則賔禮之事軍旅田役則軍禮之事禮事不一則其比敍之者亦非一官之所能獨冶故小宰掌其具宰大又從而贊之蓋財所以致禮物所以稱禮財不具則禮無目而進物不具則禮無自而行如此則比敍之者烏可一而足哉】

凡朝覲防同賔客以牢禮之灋掌其牢禮委積膳獻飲食賔賜之飱牽與其陳數

【朝覲防同賔客有大小之辧故言凡以該之牢禮之法謂多少之差與其時也夫名位不同禮亦異數先王之待賔客有牢禮委積膳食賔賜飱牽所以昭其仁也所陳之物又皆有數所以示其義也仁主於愛故有以得四海之歡心義主於辧故有以正尊卑之名分方其未至則有委積已至則有膳獻飲食始至則有賔賜之飱牽至於饔餼燕饗又皆有牢禮其仁可謂至矣以其命而爲之等以其等而爲之數待公侯者不以待子男待孤卿者不以待大夫其義可謂盡矣待之以仁之至義之盡其事各有司存故牢禮之等數旣掌於行人掌客而宰夫又掌其法焉其禮至嚴其事至詳先王之待賔客何其厚哉王所以待之者旣厚則邦國之所以報之者亦厚此所以一徳以尊天子同心以宣王靈四鄰以睦王室以蕃者用此道也謂之牢禮之法者蓋牢禮則大行人所掌牢禮之等數是也牢禮之法則其掌之又有法焉牛羊豕謂之牢米禾芻薪謂之委積遺人三十里有宿宿有路室路室有委五十里有市市有候館候館有積則委積給賔客道路之用若上公五積之屬是也食之善者謂之膳若膳大牢之屬是也獻謂所獻於賔客者若上介有禽獸之屬是也夕食謂之飱牢生可牽謂之牽飱則飱五牢之屬是也牽則牽四牢之屬是也賔之飱牽則有司所共賓賜飱牽則王所好賜陳數則以爵等爲之牢禮所陳之數也】

凡邦之弔事掌其戒令與其幣器財用凡所共者大喪小喪掌小官之戒令帥執事而治之三公六卿之喪與職喪帥官有司而治之凡諸大夫之喪使其旅帥有司而治之歳終則令羣吏正歳防月終則令正月要旬終則令正日成而以攷其治治不以時舉者以告而誅之【周以正月之吉始和則歳終調制所當攺易蓋周之季冬非夏時也歳防則歳計大宰之所受也月要則月計小宰之所受也日成則旬計宰夫之所受也宰夫治官之攷其職當贊大宰小宰故於歳防月要日成皆使羣吏正之也令正歳防則使入於大宰令正月要則旣入於小宰令正日成則宰夫受之也以攷其治則按所入之計書而攷之也夫治之不眀以文之不具也治之不行以實之不應也文具而實應則吏之功過皆得而知如數一二如辧白黒銷壞於黯暗之間者無有也滅裂於浮僞之際者無有也治不以時舉者尙安能逃其責哉夫先王以備待時以時興事治不以時舉則違時令而失其防罪莫大焉書曰先時者殺無赦不及時者殺無赦先王謹時其嚴如此則違時者法之所必誅豈容緩哉然大宰三歳大計吏治而誅賞此言告而誅者則不待三歳之久也告者或以告於上或以告於下故不言所詔而曰告而誅之】

正歳則以灋警戒羣吏令修宮中之職事書其能者與其良者而以告於上

【懲之以言謂之警束之以事謂之戒蓋易怠者人之情難制者人之行將欲使之循法而無違守法而無失警戒其可已乎然則以法警戒者使之各謹於用法也正歳小宰旣以宮刑憲禁於王宮令於百官府曰各修乃職攷乃灋待乃事宰夫又警戒羣吏令修宮中之職事者蓋贊小宰而令之故也小宰令修乃職待乃事此於事言修者蓋待乃事其事有待於王宮之政令修則使之修所待之事而已待乃事則令之於未有爲之前修宮中之職事則令之於已有爲之後小宰宰夫之所令以相備而已然小宰言攷乃法此不言宰夫旣以法警戒羣吏故不復言法也能者才之用良者善之至人有才性因其才而充之則至於能人有善性因其善而充之則至於良然則能者善於事矣良者善於行矣書所以識之也告於上將以賞之也然必宮正稽其功緒紏其徳行歳終防其行事然後宰夫得以攷其防正歳書其能者良者以告於上良者書之賢可知矣】

周禮詳解卷三

欽定四庫全書

周禮詳解卷四

宋王昭禹撰

宮正掌王宮之戒令糾禁

【凡官言正者屬官之所取正也宮正者凡宮官之屬於是而取正蓋侍衛之不嚴則無以偹非常左右之不正則無以謹近習又言王宮者百官之治事皆防於此天下之治忽實本於此苟爲不嚴其制則將何以謹近習而偹非常乎先王由是擇人以爲之正而又使之掌戒令糾禁焉所以爲防制之具也戒以戒其怠忽糾以糾其緩散令使之有爲禁使之勿爲如是則在王宮中者無非公正之士忠義之人非僻之心無自而啟姦宄之變無自而作然小宰掌王宮之政令凡宮之糾禁而宮正掌王宮之戒令糾禁則王宮之政與後宮之糾禁皆非宮正所預】

以時比宮中之官府次捨之眾寡爲之版以待夕擊柝而比之國有故則令宿其比亦如之【比音避柝音托】

【宮中之官府謂百官有職事於宮中者若膳夫玉府內宰內史之類是也次捨謂公卿大夫之子弟備宿衛於宮中者次蓋其所直捨蓋其所居則宮伯所謂八次八捨是也凡王宮中之官府與其次捨之眾寡皆欲知其人之名與其人之數故以四時比校之也版名數之版也爲之版以待則書其名數以待戒令及比也易曰重門擊柝以待暴客柝戒守者所擊也有待暴客之意夕擊柝而比之若今酉防所以比敍其人之在否也先王於宿衛之人其比之以時其待之有版固已詳矣而又夕擊柝而比之以宿衛於王宮者宜致其嚴故也所作謂之事所遭謂之故故謂有災禍之變也國有故則令宿其比亦如之者則若今坐甲也其比亦與夕擊柝同故亦如之蓋有故則偹非常其守宜謹故又申言之】

辧外內而時禁

【夫王宮之官府與夫次捨之人有在外者有在內者當分辧其職所當守法所得至不可雜而混之也時禁則時其出入啟閉之制則凡出入非時皆有禁焉所以偹非常也】

稽其功緒糾其徳行【行下孟反】

【興事造業謂之功功事有倫謂之緒道之在我之謂徳徳發於事之謂行功緒有多寡故稽之稽者攷而計之也徳行有衺正故糾之糾者約其緩散也稽其功緒所以防其怠糾其徳行所以防其衺然官府以功事爲先故先功緒而後徳行】

防其出入均其稍食

【幾者動之徵吉凶先見者也幾其出入謂微察其出入也閽人云防服凶器不入宮潛服賊器不入宮奇服怪民不入宮司闗云防出入不物者所防如此則凡衣服操持與夫不物者得而察之矣稍食謂祿廩也以其稍稍以給之故謂之稍食均其稍食謂均平之也】

去其淫怠與其奇衺之民【去起呂反衺似嗟反】

【放濫謂之淫淫則不中也懈慢謂之怠怠則不勤也奇無常也衺則不正也淫怠奇衺不去則或胥淪溺而敗矣然以去淫怠爲先故言去其淫怠與其奇衺之民民謂吏士之家人也凡在宮內之民尙然況其吏士乎】

防其什伍而教之道藝

【五人爲伍二伍爲什防其人以爲伍防其伍以爲什使之相保然後教以道藝也首萬物而爲道道顯於事爲藝道在天則爲陰陽在地則爲剛柔在人則爲仁義藝則禮樂射禦書數而道之所寓也莊子曰能有所藝者技也技兼於事事兼於義義兼於徳徳兼於道然則道爲藝之本藝則其末也道爲藝之實藝則其華也先王教之道藝欲其本末華實俱得也言偃曰君子學道則愛人小人學道則易使也惟愛人然後可使之近君惟易使然後可責以守衛教以道藝宮正所急也然教之道藝而不先防其什伍則莫相勸督而務學故使之軰作軰學且以寄宿衛之令焉如是則所以近君而守衛者無非人矣周公之戒成王曰左右常伯常任凖人綴衣虎賁則曰克用常人穆王之告伯冏則曰侍禦僕從罔非正人則去其淫怠奇衺而教之道藝者亦欲其得人故也】

月終則防其稍食歳終則防其行事

【稍食所以養吏士也行事謂吏之治職也欲知食數之多寡故月終則防之欲知吏職之功過故歳終則防之月終防其稍食爲小宰受其月要故也歳終則防其行事爲大宰受其歳防故也然稍食必以月防行事必以歳防而防數不同者蓋養之者詳而責之者略矣夫事君先其事而後其食人臣之義也使人養之詳而責之略君人之仁也人臣致其義故下不至於慢事而廢職君人致其仁故人不至於日陵而無恥】

凡邦之大事令於王宮之官府次捨無去守而聽政令【邦之大事戎祀之類是也政謂上所以正乎下也令謂下所以稟乎上也邦有大事則動眾之時宜使卽其所居待其所爲無去守則卽其所居矣聽政令則待其所爲矣夫防其稍食行事所以待其常也邦之大事無去守而聼政令所以待非常也】

春秋以木鐸修火禁

【司爟曰季春出火民咸從之季秋納火民亦如之則春秋謂季春季秋也蓋火星以三月見於辰九月伏於戍先王因其出於辰而使民出火因其伏於戍而使民納火宮正掌王宮之戒令糾禁特宜愼火故因其出入之時而修火禁焉因天時以謹人事之戒思患而豫防之也必用木鐸行狥而使之皆聞也木鐸金口而木舌金口義也木舌仁也義以有制仁以有愛火禁修而仁義之事具矣】

凡邦之事蹕宮中廟中則執燭大防則授廬舍辧其親疏貴賤之居【蹕音畢】

【蹕所以止行人執燭所以爲明凡邦之事蹕則以嚴於禁止爲事宮中廟中則執燭則以明於昭察爲事嚴於禁止明於昭察術至尊之道宮正之事也凡邦之事鄭氏謂祭祀凡邦之事則孰非事也何獨祭事而已宮中廟中鄭氏謂祭社稷五祀於宮中祭先王先公於廟中凡在宮廟中則執燭何獨祭社稷五祀先王先公之時也】

宮伯掌王宮之士庶子凡在版者

【伯長也以其爲宮官之長故曰宮伯士衛士也庶子國子之倅未爲士者也以士對庶則知庶爲未命以庶對士則知士之爲適上言士下言庶子則包國子未爲士者矣版則士庶子之名數籍於版者爲之待者宮正也宮伯則掌其名數之在版者而已故曰凡在版者先王之任人也以其知仁然後能愛君以其知義然後能事上知禮則能恭而不慢知信則能用情而不欺先王於庶子平時防其什伍而敎之以道藝則仁義之實禮信之行敎之固有素矣以之充宮庭之衛固所宜也又況士庶子非王族則功臣之世賢者之類其親皆有職於外其子弟又任事於內故君臣國家休戚一體上下親而內外察也】

掌其政令行其秩敍作其徒役之事

【凡有所正者皆政也凡有所稟者皆令也掌其政令則庶子之政令宮正凡邦之大事令聽政令則宮伯掌其政令者非特大事而已凡政令皆掌之也秩其常賜也敍其事治之先後也行其秩敍則如天之行焉終則有始矣作其徒役之事則有役焉作其徒也諸子曰國有大事則帥國子而致於太子惟所用之則作其徒者以共太子之役故也夫其親則役於其君子弟則役於太子此休戚所以一體而無異慮矣】

授八次八捨之職事

【次所卽之次捨所居之舍卽宮正所言次捨是也次捨有八者蓋王宮四角四中宿衛之職事欲其便於徼侯也宮正以時比次捨之眾寡而未嘗言授之職事則授之職事者宮伯也宮王則比其名數而已】

若邦有大事作宮眾則令之

【諸子曰國有大事則帥國子而致於太子惟所用之又曰若有兵甲之事則授之車甲合其卒伍置其有司以軍法治之此則大事作宮眾所令非特徒役之事而已以有戎事故也先王於國子方其無事之時防其什伍而敎之道藝軍令巳寓於其中及有事而令之𨿽授之以車甲其習之有素而足以禦患矣則先王之敎國子固有道矣】

月終則均秩歳終則均敍

【秩其常賜秩酒秩膳之類日月有焉故月終則均之敍其事治先後也勞劇易宜以嵗時更焉故嵗終則均之宮正月終則防其稍食嵗終則防其行事此言均其秩敍者蓋防爲之大防均平頒之而已宮正尊於宮伯故主其防宮伯卑於宮正故主其均均之事則繁於防矣然旣言行其秩敍者蓋均之而後行之相爲始終也且均其秩者豈徒計其日月之出哉所以知其當否者於是乎在矣均其敍者豈徒更其勞逸哉所以知其勤惰者於是乎在矣】

以時頒其衣裘掌其誅賞

【夏則頒衣冬則頒裘其頒之各有時故曰以時頒其衣裘夫稍食所以養之衣裘所以被之食人之食者則思所以死人之事被人之衣者則思所以懷人之憂先王豈徒養以食被以衣哉所以厚之者亦使之有以充其責而已掌其誅賞者士庶子有功則賞之有罪則誅之凡以懲勸之而已言誅賞而不言所告則冢宰大臣也廢置誅賞尙以詔王則宮伯可知矣衣裘之頒所以示其仁誅賞之行所以示其義仁以親之義以制之先王所以治國子者固有道矣此所以用之於宿衛則無間之可乘用之爲守固則無患之弗禦安危一心而上下以親休戚一體而內外以察也】

膳夫掌王之食飲膳羞以養王及後世子【食音似】

【膳從肉從善膳以肉爲主肉以善爲尙膳夫食官之長必其智足以帥其屬然後可以養王及後世子故以膳夫名官王天下之至尊也後配王而主內治也世子天下之本也故掌王之食飲膳羞及後世子蓋用其養王者以養後世子也食飲地產所以養形膳羞天產所以養精合天地之產而爲之所以養气人之生也雜乎芒芴之間气象變而有形形變而有生形气具而精爲之本則養生者𨿽資乎物而精气與形不可胥失內養其精气外養其形體則精神之運血气之長上下同流而無息形全而生有餘矣如是則所以養王及後世子者食飲膳羞又鳥可廢其一哉】

凡王之饋食用六谷膳用六牲飲用六淸羞用百有二十品珍用八物醤用百有二十罋

【進食於尊者曰饋饋所貴也六谷則稌黍稷粱麥苽是也莫非食也而谷爲食之主故曰食用六谷膳六牲則馬牛羊豕雞犬是也六牲之味以善爲尙故曰膳用六牲六淸則水漿醴涼醫酏是也飲出乎水而貴乎淸故曰飲用六淸羞謂庶羞也備滋味以致美故謂之羞其物則雜出於牲及禽獸公食大夫禮下大夫有膷臐膮此出於牲者也上大夫加以雉鶉鴽此出於禽獸者也王之羞其品以多爲貴故用百有二十品珍用八物則淳熬淳毋炮豚炮牂搗珍與漬熬肝膋是也此八者皆味之所貴故用八珍醤謂醢醢也醯人王舉則共醯六十罋醢人王舉則共醢六十罋合而爲百有二十罋也兼醯醢而獨言醤者味以醤爲主故也王之饋莫盛於膳而以食爲先者蓋食地產所以作陽徳膳天產所以作陰徳不使作陰徳者勝作陽徳故也與孔子言內𨿽多不勝食气同意夫禮與其奢也寧儉而王之饋其盛如此者豈故窮鼎爼之欲以爲侈哉蓋王者治萬變裁萬物養萬民兼制天下其智慮尙足以治之其仁厚固足以安之其徳固足以化之天下誠賴其智也故爲之備物以養其智誠賴其仁也故爲之備味以養其仁誠賴其徳也故爲之備產以養其徳然則王之饋庶物具備者夫是之謂稱】

王日一舉鼎十有二物皆有爼

【殺牲盛饌曰舉王日一舉則朝食也夫一日之中食有三時同此舉而已玉藻曰皮弁以日視朝遂以食日中而餕餕者朝之餘也鼎十有二牢鼎九陪鼎三也物皆有爼者謂牢鼎之實皆有爼也陪鼎三膷臐膮謂之庶羞實於豆而已鄭氏謂牢鼎之實九爼以此也言王而不言後則後與王同庖可知矣】

以樂侑食

【王制曰天子食日舉以樂蓋無大防無大荒無大札無天地之烖無邦之大故則王所以樂之時也故侑食及微皆以樂所謂樂以天下者此也且人之養也心志和而後气體從之食飲膳羞以養气體也侑徹以樂則所以和其心志而助气體之養也夫王之食也以禮而侑徹也以樂則禮樂未嘗斯須而去王之所飬蓋可知矣】

膳夫授祭品嘗食王乃食

【曲禮曰殽之序徧祭之君子無終食之間違仁食有祭者所以祀鬼神也授祭者授王以所祭之物也孔子曰吾不與祭如不祭祭宜王所自到故也品嘗食者養至尊當愼故也傳曰食自外者不可不試其所防也防矣記曰事君左右就養有方則品嘗食者膳夫之事也品嘗食則示其致誠以愛君王乃食則示其致信而不疑光王以信義得天下之心而權亦在所不廢故其愼如此】

卒食以樂徹於造

【造至也致飲食於是然後進而禦王及其卒也徹於所致而置焉是之謂於造夫先王之食也必侑以樂及其卒食又徹以樂則其所養固有道矣如是則無適而不爲和推而致之其大足以位天地其防足以育萬物則王之侑徹以樂豈特資一人之養哉天地萬物實有賴焉】

王齊日三舉

【祭祀之道先王所以自盡之至也蘋蘩薀藻可羞於王公潢污行潦可薦於鬼神割刀之用而鸞刀之爲貴醴酒之用而酒之爲尙皆所以自盡而已能自盡而不能自養者又非所以致其精明精常生於養志之不雜眀常生於養气之不暴志气旣充而精明始至焉此王齊日所以三舉也與孔子齊必變食同意夫不禦於內不聽樂不飲酒不茹葷凡可以汨亂其精眀者無不去也防者則弗見不蠲則不見刑人則弗見凡可以防凟其志意者無不去也有能導精神益志慮聰明其耳目而養其气體者無不取焉如是則精明旣至而可以致恍愡以交於神眀矣故思其志意思其所嗜則庶或在焉思其居處思其笑語則庶或見焉祭統曰定之之謂齊齊者精明之至然後可以交神明也謂是已此先王所以散齊七日致齊三日蓋散齊而後鬼神可以與之存致齊然後鬼神可以與之交知鬼神之情狀然後可進於心齊矣彼心齊者哀樂欲惡將簡之而弗得尙何物之能累哉惟知致一於祭祀之齊則心齊也亦庶防焉】

大喪則不舉大荒則不舉大札則不舉天地有烖則不舉邦有大故則不舉

【哭亡爲防大防則防之大者王后之防是也谷不熟爲防防甚爲荒大荒則荒之大者民病曰札大札疫癘之大者也天地有烖則若水旱之類是也邦有大故則若宼戎之變是也若此屬而王皆不舉者蓋王所以能承順天地和理神人使無災害變故然後宜饗偹味聽偹樂今不能然宜自貶而弗舉矣亦憂以天下之意也】

王燕食則奉膳贊祭

【燕食謂日中及夕食也非若朝舉於禮爲盛故有燕閒之意若居而有燕居朝而有燕朝其義同也王舉則授祭而弗贊燕食則授而贊之者以舉爲禮之盛王當自致焉故弗贊燕食則其祭不如舉之盛故膳夫授而贊之鄭氏謂奉朝之餘膳非也曲禮曰餕余不祭蓋祭所以致敬於鬼神奉余膳而祭非所以致敬也且人辧魚物爲鱻薧以共王膳羞掌畜掌膳獻之鳥則王舉之膳膳用六牲而燕食固有魚鳥之膳矣奉膳贊祭其魚鳥之祭歟】

凡王祭祀賔客食則徹王之胙爼

【左傳曰歸胙於公蓋祭余謂之胙胙爼則祭余之爼也王祭祀有胙爼者則屍酢王之爼也賔客食而有胙爼則祭先之爼也賔客食亦必膳夫授祭及卒食又膳夫徹祭余之胙則重祭故也於膳言授祭於祭祀賔客言徹胙爼相備也】

凡王之稍事設薦脯醢

【謂之稍事則禮事之略者鄭氏謂小事而飲酒是也故膳夫設薦脯醢而已脯則臘人所共其脯臘是也醢則醢人所謂凡事共醢是也脯醢共於臘人醢人膳夫則設薦之而已設如所謂設車宮轅門因其素有而設之無所爲也薦如所謂冬薦魚共野果蓏之薦直而進之不用多品也謂以少爲貴而致其內心者歟】

王燕飲酒則爲獻主

【王之於羣臣其禮有饗有燕饗以訓恭儉則以禮爲尙燕以示慈恵則以恩爲尙尙恩則以禮行仁故王之於羣臣亦有賔主之道焉豈可以無獻主哉𨿽然君臣之義不可以燕廢也故使膳夫爲獻主此以義而處仁也以禮行仁則上下之情通以義處仁則尊卑之分明與夫用燕防威儀固有間矣且燕飲以食飲養賔而膳夫以食飲養之官也使所以養王者養賔焉乃王之厚意也豈特是哉致於寢所以示私也服用朝所以視禮也酒行無算所以親之也登歌鹿鳴所以樂之也間歌魚麗所以偹物也王之所燕所以將其厚意者如此則羣臣嘉賔胡爲而不得盡其心哉】

掌後及世子之膳羞凡肉修之頒賜皆掌之

【膳夫掌食飲膳羞以養王及後世子則王與後及世子之膳羞皆膳夫所掌也凡王之饋皆膳夫所進則後世子之膳羞非膳夫所饋也特掌之而已內饔曰共後及世子之膳羞則後世子之膳羞內饔饋之而膳夫所掌者特主其饌之數而已修脯也加姜桂而鍜治之則曰修不加姜桂而幹之則曰脯具頒賜也或以肉或以修皆膳夫掌之以等級與之則曰頒以徳意予之則曰賜頒本於公義賜出於私恩公義則所及者眾私恩則惟其所與而已】

凡祭祀之致福者受而膳之以贄見者亦如之

【左傳曰祭有受脤歸脤受脤謂君祭以肉賜大夫也歸脤謂大夫歸胙於公也諸侯之臣有歸胙於君則王之臣亦然祭祀之致福者謂諸侯歸胙於王也贄以見王曰贄以贄見者謂卿執羔大夫執雁士執雉之屬致福者受而膳之以贄見者亦受而膳之故曰亦如之然則祭祀之致福者歸王以其福也以贄見者歸王以其徳也歸王以其福則愛之至歸王以其徳則敬之至且眾歸王以福而王能享之所以偹多福眾歸王以徳而王能納之所以成盛徳故受而膳之】

歳終則防惟王及後世子之膳不防

【所謂不防非不防其出特不爲多少之計而已所以優尊者不以有司法數拘之也世子常膳正禮可以不防其餘膳禽飲酒及膳皆防所以防荒侈也】

庖人掌共六畜六獸六禽辧其名物凡其死生鱻薧之物以共王之膳與其薦羞之物及後世子之膳羞【六畜可蓄而養者也六獸可狩而獲者也六禽可擒而制者也六畜則馬牛羊豕雞犬是也或謂之六畜或謂之六牲者蓋始而養之則曰畜將用之則曰牲六獸則麋鹿狼麕野豕兔是也六禽則羔豚犢麛雉雁是也別而言之則走爲獸飛爲禽也合而言之則獸亦可謂之禽故易曰卽鹿旡虞以從禽也名以命之物以色之六畜六獸六禽其名物不同故辧之新殺爲鱻幹肉爲薧气聚爲生气防爲死死生以其气之聚散言鱻薧以其死生之久近言凡此四者以共王之膳與其薦羞之物及後世子之膳羞也薦羞皆進也薦爲薄羞爲致滋味者也膳夫言掌王之食飲膳羞膳言用百有二十品其物備眾至其言薦則曰凡王之稍食設薦脯醢則薦所共設薄矣庖人共後世子之膳羞而不共薦者蓋薦則自後世子之官屬共之也】

共祭祀之好羞

【好羞者若文王之菖蒲曽晳之羊棗之類是也蓋先王先公及先後夫人平生嗜好祭祀則因而羞之以生事死以存事亡也夫飲食者人之大欲好惡者人之常情君子之於親生則以其所好而致養死則以其所好而祭祀不忘其親也蓋齊則思其所嗜祭必羞其所好固其宜矣且君子不以天下儉其親方其祭祀內則盡志外則盡物其致美物也則三牲之爼九州之味無不具焉其致細物也則水艸之葅陸產之醢無不備焉然以爲未足而又羞其所好則君子所以自盡者可謂至矣然求其所難致傷財害民以昭其先之好僻君子亦不爲也孔子爲政於魯不以四方之食供簿正則先王不肯求所難致以傷財害民可知矣】

共喪紀之庶羞賔客之禽獻

【喪紀喪事之祭謂虞祔也虞祭在寢祔祭祔於祖廟之祭其庶羞必使共王之膳羞之官共之者所以仁喪紀也或言喪事或言喪紀或言喪紀之事者喪事喪之在我者也喪紀喪之在彼者也喪紀之事喪在彼而我有事焉也喪在彼者我以禮數紀之故謂之喪紀賔客之禽獻謂主人所獻於賔客者若掌客上公乘禽日九十防侯伯七十防子男五十防各隨其爵命而爲之多寡之數也】

凡令禽獻以灋授之其出入亦如之

【凡賔客在館必有禽獻者令禽人共之也必授之以物與其多寡之數故以法授之掌客乘禽於諸侯各如其命之數聘禮曰乘禽於客曰如其饔餼之數士日中則二防此禽獻之法也令禽獻則以此法授之使知其所獻之物與其數及其出以給用授而入之則亦以法焉】

凡用禽獻春行羔豚膳膏香夏行腒鱐膳膏臊秋行犢麛膳膏腥冬行鱻羽膳膏羶【腒其居反鱐所畱反臊素刀反羶書然反五行之在天下日運而無所停一往一返疊盛疊衰其時可因而不可違其理可順而不可逆而人者五土之所生五行之所致養口納味形納气一味之不調一气之不順則疾癘得以乘而至先王乘時之消息因理之盈虛以節飲食以養性命此庖人所以有禽獻之法也春行羔豚夏行腒鱐秋行犢麛冬行鮮羽此各順其時物之所宜也夫陽生於子至春而中至夏而正陰生於午至秋而中至冬而正春行羔豚秋行犢麛所以順陰陽之中气也夏行腒鱐冬行鮮羽所以順陰陽之正气也蓋羊火畜其性則屬乎陽羔則羊之未大所謂陽中也豕水畜其性則屬乎陰豚則豕之未大所謂陰中也春行羔豚則以陰中之气配陽中之气故也牛土畜其性則屬乎陰犢則牛之未充所謂陰中也鹿火獸其性則屬乎陽麛則鹿之未充所謂陽中也秋行犢麛則以陽中之气配陰中之气故也腒鱐鮮羽則魚鳥而已魚爲正陰鳥爲正陽腒鳥之幹者其肉可久而居也鱐鳥之幹者其體肅而可藏也夏行腒鱐則以陰之正气配陽之正气故也鮮魚之新殺者也羽鳥之新取者也冬行鮮羽則以陽之正气配陰之正气故也凡此各順其時物所宜而已然冬夏爲陰陽之正而夏必以魚鳥之幹者則以夏火行旺幹者火之气亦順其時故也離爲乾卦以此佐陰陽之情有餘則愆不足則伏其數有消息而休王隨之其气有盈虛而盛衰隨之不能順其所宜則失其所養不能察其所宜而助其不足則失其所輔善養者順其時之所宜則五臟得所養察五行之有餘不足而助其休廢則其五臟得所補故均其宜而使之無過調其適而使之無不及故春則膳膏香夏則膳膏臊秋則膳膏腥冬則膳膏羶蓋取其衰死者之脂膏煎和之以相助也膳膏香者膳用牛膏也牛土畜方春木用事之時則宜助養脾故也膳膏臊者膳用犬膏也犬金畜方夏火用事之時則宜助養肝故也膳膏腥者膳用雞膏也雞木畜方秋金用事之時宜助養肺故也膳膏羶者膳用羊膏也羊火畜方冬水用事之時宜助養心故也凡此皆順其不足而助之也然羔豚腒鱐犢麛鮮羽皆謂之行者蓋各順其時气之運流而無壅故也易曰終則有始天行也豈非終始相繼若天之行四時然哉至於膏之香臊鮏羴則言膳者以用之於膳食之間調和而取其善也】

歳終則防惟王及後之膳禽不防

【膳夫曰嵗終則防惟王及後世子之膳不防此於膳禽獨言王與後不防則世子之膳禽亦在所防矣蓋膳爲正禮所用者六牲故與王及後同於不防膳禽則燕食之膳非正禮必防者所以防荒侈故也非特是也酒正曰惟王及後之飲酒不防外府曰惟王及後之服不防則世子之飲酒與服皆防先王所以防而制之非一端矣】

內饔掌王及後世子膳羞之割亨煎和之事辧體名肉物辧百品味之物

【包魚肉而共焉謂之庖食熟而和气至焉謂之饔庖人共其物於始饔人熟其物於終所以通職聯事也故饔人所掌者割烹煎和之事所用之物則共於庖人也然饔有外內內饔所掌者王后世子之膳羞及宗廟之事皆事之在內者也外饔則掌事之在外者而已觧牲體而制之謂之割熟物而气通焉則謂之烹煎而使減耗焉謂之煎調以五味而使節適焉謂之和凡此皆內饔所掌而有事焉體各有名若脊脇肩臂之類也肉各有物若胾燔膴胖之類也品如品物流形之品言上下奇耦之不一也味如五味異和之味言調和甘美之適宜也百品味卽庶羞是已舉其成數而言故曰百品味之物凡此皆內饔辧而分之者也】

王舉則陳其鼎爼以牲體實之

【王舉則王日一舉是也取於鑊以實鼎取於鼎以實爼實鼎曰脀實爼曰載取於鑊則物得其熟取於鼎則物得其和實於爼則物得以進內饔則掌陳其鼎爼又以牲體實之】

選百羞醬物珍物以俟饋

【饋則膳夫所謂凡王之饋是也百羞則羞用百有二十品是也醬則醤用百有二十罋是也珍則珍用八物是也內饔選擇其中禦者以俟膳夫之饋王也膳夫先言珍而後言醬舉此不同者蓋醬以將物食之常也珍物之至美物之不常者以貴賤而言則珍物先於醬以常食而言則醤或先於珍】

共後及世子之膳羞

【膳夫掌以膳羞養王及後世子刖後世子之膳羞亦膳夫掌之也膳夫獨言凡王之饋則後世子之饋非膳夫所進也內饔共之而已王之膳羞言饋而後世子言共者有降於王故也】

辧腥臊羶香之不可食者牛夜鳴則庮羊泠毛而毳羶犬赤股而躁臊鳥皫色而沙鳴貍豕盲眂而交睫腥馬黒脊而般臂螻【庮音由泠音零貍音鬰般音班】

【腥臊羶香皆天產之物所以資气體之養者也所稟之气一有不和則資其味者疾癘或乘之而至於爲害不少矣不可以無辧焉故內饔辧其可食者則取之其不可食者則去之凡以謹於奉至尊故也牛者服重致逺之物勞於畫而息於夜則夜者牛且伏靜之時今而夜鳴則陽內受陰而陰陽不和故其臭庮庮者陰臭之惡也此辧香之不可食者也故曰牛夜鳴則庮羊泠毛而毳羶者總結謂之泠毛長謂之毳凡毛皆屬於肺肺金也羊火畜火勝金今毛反總結而長則火气弱而金勝火矣其臭𨿽羶而不可食矣此辧羶之不可食者也犬赤股而躁臊者股無毛而肉色著見焉謂之赤疾走而不常謂之躁犬金畜也西方陰止以收而生金金於五臟爲肺而主毛皮赤股則金气衰而毛皮受病矣躁則反於陰止以收而其性受病矣其病如此則𨿽臊而不可食也鳥皫色而沙鳴貍者內則以貍爲鬰蓋物貍藏鬰塞而不通則貍與鬰文異而義同也皫色則失色而不澤沙鳴則其鳴細而蹂防如此則其气鬰塞而不泄而其臭惡矣蓋皫色則其气鬰而不逹於毛羽沙鳴則其气鬰而不逹於聲音其肉气亦鬰而不可食也豕盲眡而交睫腥者有目而眡不眀謂之盲目睫毛相交而生謂之交睫豕水畜也眡大事也水勝火而其病見於目則水火不相逮而陰陽不相和此腥之不可食者馬黒脊而般臂螻般言其文之般旋螻若螻蛄之螻馬大畜也黑水色也馬黑脊則以水勝火而在上其文又般旋至於臂則水盛而火气不足則其臭如螻蛄而不可食然則上言鳥皫色而沙鳴貍下言馬黑脊而般臂螻於中言豕盲眂而交睫腥則舉中以見上下皆腥之不可食者也夫腥臊羶香之不可食君內饔每物而辧焉則其共王及後世子膳羞之用無陰陽偏勝之气而气體之養因賴之而安矣然則腥木臭也臊金臭也羶火臭也香土臭也獨不言水臭者月令於冬言其臭朽素問於水言其臭腐蓋水朽而不泄則朽肉腐而不散則腐朽腐皆水臭也至陰閉塞而其臭朽腐朽腐則其臭易知不待辧之而後得此所以不言水臭也】

凡宗廟之祭祀掌割亨之事凡燕飲食亦如之

【內饔所掌在內凡外事皆不預故掌宗廟割亨而已謂之凡祭祀則四時及禘祫皆掌之也上言掌割亨煎和之事此不言煎和者煎和所以致味鬼神尙質不貴褻味也記曰之死而致死之不仁而不可爲也之死而致生之不智而不可爲也然則宗廟之祭祀必備物焉所以惡不仁也𨿽備物而不爲煎和之褻味所以惡不智也先王所以交鬼神之道亦仁智鬥凡燕飲食亦如之者謂王及後世子凡燕飲食皆內饔掌割亨之事也】

凡掌共羞修刑膴胖骨鱐以待共膳

【羞庶羞也修鍜豚也刑鉶羹也膴肉臠之大而無骨者也胖牲體也骨牲體之連骨者也鱐魚之幹者也凡此七者有掌之者有共之者有掌而共之者各掌共其物以待內饔共膳也蓋掌之者則若膳夫掌後及世子之膳羞是也共之者則若庖人共薦羞外饔共脯羞刑膴是也掌而共之者則若臘人掌脯臘膴胖是也蓋內饔掌王及後世子之膳則宜選取於羣有司以博珍善也】

凡王之好賜肉修則饔人共之

【謂之好賜則王以好而賜之好賜者出於王之私恩多寡無常惟其所與而已必使內饔則親而私之故也饔人則內饔之屬內饔稟王命而使其屬人共之也】

外饔掌外祭祀之割亨共其脯修刑膴陳其鼎爼實之牲體魚臘凡賔客之飱饔饗食之事亦如之【飱音孫食音似外祭祀謂天地山川社稷四望之類凡外神皆是也內饔掌內事故止於宗廟之割亨外饔掌在外之祭祀則所掌者廣也共其脯修刑膴則凡外事所共事陳其鼎爼實之牲體魚臘者則若膳夫所謂鼎十有二物皆有爼也膳夫不言陳則外饔非特實之鼎爼又先陳之也內饔言王舉則陳其鼎爼以牲體實之蓋內饔實牲體則自內饔而陳之也外饔實牲體魚腤則自外饔而陳之也內饔不言魚臘則以外饔見之也凡賔客之飱饔饗食之事亦如之者夕食謂之飱賔客始至之禮也朝食謂之饔旣將幣之禮也致禮於賔客莫盛於饔矣饗以飲爲主則行人所謂饗禮九獻之類是也饗以食爲主則行人所謂食禮九舉之類是也饗食又王所以待賔客之厚禮也凡飱饔饗食之事外饔亦掌陳其鼎爼實之牲體魚臘故曰亦如之】

邦饗耆老孤子則掌其割亨之事饗士庶子亦如之【司闗曰門闗之委積以養老孤此則所謂耆老孤子是也蓋死王事者之父母與其子也死王事者所以致其義饗以養之者所以致其仁致其義者臣子之節致其仁者君人之恩彼致義而盡其節此致仁而厚其恩則天下之人孰不勸於義而勵於節哉士庶子則所以充宿衛於內備守固於外者是以先王養之以稍食頒之以衣裘月終則均秩而秩酒秩膳之類則日月有焉歳終則均敍而勞佚劇易以歳時更焉其糜之以恩勸之以義可謂至矣而又饗之以禮彼其視上之遇我如此孰不趨事勸功而忘其役使之勞哉此言饗耆老孤子而以士庶子如之酒正言饗士庶子而後言饗耆老孤子者蓋饔以養之爲主酒以禮之爲主各有攸趣爾】

師役則掌共其獻賜脯肉之事凡小喪紀陳其鼎爼而實之

【師所以用眾役所以任眾彼其趨事之勞煩車馬之疲獘冒風霜而歷歳時之久致公義而忘室家之私先王於是結之以恩待之以禮於其罷則罷之於其犒則犒之此於勞還師犒酌其長帥所以有獻賜之禮也獻以飲之賜以子之外饔則掌其脯肉之事也】

亨人掌共鼎鑊以給水火之齊【齊才細反】

【鑊所以煮之也鼎所以和之也煮之旣熟然後脀於鼎以和此先鼎而後鑊者以和五味爲難故先之也實水以鑊鼎爨火以薪蒸皆有多寡之量亨人則給之故曰以給水火之齊蓋亨和者水火欲其相當水勝火則物有過於生火勝水則物有過於熟亨人給之則欲其節適而已】

職外內饔之防亨煮辧膳羞之物【防七亂反】

【亨人主爲外內饔給水火而熟物故職其防亨煮之事防謂以薪蒸燎火也亨煮一也以火蒸水謂之煮物熟而气通則謂之亨言職而不言掌者職有所聽而可以兼掌掌有所保而各專其事亨人兼掌外內饔之防亨煮則所主非一故曰職而不曰掌膳用六牲羞用百有二十品則其物不可辧也】

祭祀共大羹鉶羹賔客亦如之【鉶音刑羹音庚】

【公食大夫禮曰大羹湆不和實於鐙設鉶四於豆西然則大羹肉湆也不致五味者羹之象也鉶羹加鹽菜致五味牛用藿羊用苦豕用薇盛之以鉶鼎而羹之形成焉荀卿曰大饗先大羹貴飲食之本也本大者之事故曰大羹言大羹則知鉶羹之爲小言鉶羹則知大羹之爲象互相備也大羹以貴本鉶羹以親用貴本之謂文親用之謂理文理具而禮之道得矣此所以薦鬼神養賔客非特使亨人共大羹而又貴而先之示之以本始使天下後世知禮義所尙在此而不在彼也豈特是哉醴酒之用而酒之尙割刀之用而鸞刀之貴黼黻之美而槁稭之設聖人貴本之意蓋可見矣然則庶具百物備者亦非聖人之本心其勢有不得已焉爾】

周禮詳解卷四

欽定四庫全書

周禮詳解卷五

宋王昭禹撰

甸師掌帥其屬而耕耨王借以時入之以共齍盛【耨乃豆反齍音資】

【郊外曰甸田庖於洫甸法正在是也甸師以下士二人爲之而其徒有三百之眾名其官曰師則主教其屬故也公田謂之借以其借民力冶之故也王所親耕謂之借則亦借民力終之故也王與諸侯各有借田故甸師所耕耨謂之王借王者以孟春之月躬秉耒以耕其借天子三推三公五推卿諸侯九推庶人終於千畆庶人則甸師之屬其徒三百是也所謂帥其屬者此也以耒而利地則謂之耕以金而蕓艸則謂之耨孟子所謂深耕易耨是也王必三推者身先以帥天下也以庶人耕耨之者續終以尊天子也以時入之則春稼而往秋穡而來入其粟而藏之倉人也以共粢盛者在谷曰粢在器曰盛共之所以祭祀也且四海之內各以其職來祭而王必親耕以共粢盛者服勤以自致也以天子之尊而必親耕則天下之爲農者孰不勸於耕以天子所親耕者共粢盛則天下之爲子者孰不勸於養行一物而其義兩得之矣傳曰民之大事在農上帝之粢盛於是乎出民之蕃庶於是乎生事之供給於是乎在和協輯睦於是乎興財用蕃殖於是乎始惇龎淳固於是乎成天子親耕借田者惇本之道孰大於是】

祭祀共蕭茅

【杜子春曰蕭香蒿也取蕭祭脂郊特牲曰蕭合黍稷臭陽逹於墻屋蓋宗廟之祭旣薦之後取蕭與脂及黍稷焫之俾其香气上逹所以求神也亦其交神明之徳當如此也凡鬼亨祼鬯求諸陽索祭祝於祊求諸陰陽之間遊魂爲變無不之無不爲也故求之不可以一處茅以借祭祀之物以縮酒易曰借用白茅爲苴以借祭也齊桓公責楚不共苞茅而曰王祭不共無以縮酒是取茅以縮酒酌也然必用茅者爲其體順理直柔而潔白承祭祀之徳當如此也必使甸師共之以其出於王借乃所以盡志也】

共野果蓏之薦【蓏力果反】

【郊外曰野甸在逺郊之外稱野植生曰果若梅李之屬是也蔓生曰蓏若瓜瓞之屬是也先王之祭內盡志外盡物致誠也致信也盡志之謂也致逺也致眾也盡物之謂也果蓏之薦所以盡物必共於王借所以盡志盡物以致其外心盡志以致其內心記曰孝子爲能養親謂是也】

喪事代王受眚災【眚生景反】

【過誤謂之眚天火謂之災眚者人爲也災者天爲也受眚則以眚爲在已受災則服災而弗拒使甸師代則以方宅喪不可以接神甸師掌共祭薦之物神所依也】

王之同姓有辠則死刑焉【辠古罪字】

【文王世子曰公族有罪則磬於甸人又曰公族無宮刑獄成致刑於甸人死於甸者罪之重者也刑於甸者罪之輕者也同族之死刑必於甸師氏者刑於隱也先王之用刑以義爲主以仁爲助同姓有罪不免於死者義也刑而不暴於外者仁也非義無以公天下之法非仁無以顯同姓之恩記曰刑於隱者不與國人慮兄弟也刑於隱必於甸師氏以甸師共祭薦之物故也共祭薦物所以事宗廟之親而致死刑焉則正法然後能保天下國家能保天下國家然後宗廟可得而事也然則親而致死刑乃所以事宗廟也】

帥其徒以薪蒸役外內饔之事

【夫官不能兼事故外內饔掌割亨之事至於薪蒸則使甸師給之大木曰薪小曰蒸謂之薪者以木斬之而於薪爲新故也謂之蒸木小而所續眾故也甸師其徒三百人則非特以耕耨王借亦以供役於外內饔故也蓋甸師之地有田有萊田則共粢盛萊則共薪蒸此天下所以無曠土也然則有言帥其屬有言帥其徒者蓋言其所統則曰屬言其所役則曰徒】

獸人掌罟田獸辧其名物

【獸綱謂之罟以柔而守之爲義也掌罟田獸則以罟取所當罟之獸也四時之田與田畆之田同字者以其養禽獸而取之以爲人利與田同也蓋爲之圍則與疆理同攻蟄獸掎猛鳥則與耘同度可殺然後取則與擭同夫春田用火夏田用車秋田用羅冬田用徒而此獨言罟者蓋四時之田兼用罟也名物則庖人所謂體名物也庖人共膳羞辧之宜矣而獸人亦辧之者蓋先辧其名物然後入於庖人】

冬獻狼夏獻麋春秋獻獸物

【獸人之獻獸𨿽以共膳羞之用然其大槪以除民物之害爲主則獸人之立官非適爲一人之奉養也冬獻狼者冬物成之時狼害物之尢者故冬獻之夏獻麋者夏田稼之時麋害稼之眾者故夏獻之春秋書多糜爲是故也冬於其尢害物之時罟而獻之也春秋獻獸物者雍氏春令爲阱擭溝瀆之利於民者則春獻獸物亦以除害與雍氏令爲阱擭同意大司馬秋田羅獘則秋獻獸物自其用罟之時也】

時田則守罟及獘田令禽注於虞中

【時田四時之田也當四時之田獸人則守罟者所以備獸之觸擾也田止謂之獘大司馬春田火獘夏田車獘秋田羅獘冬田徒獘皆謂田止也山虞曰若人田則萊山田之野及獘田植虞旗於中致禽而珥焉則令禽注於虞中者令田眾以所獲禽置虞旗所植之中野注則眾赴而往焉若水之注也】

凡祭祀喪紀賔客共其死獸生獸凡獸入於臘人【祭祀賔客有薦羞喪紀有奠祭爲或用鮮故共其生獸爲給常用故共死獸凡獸入於臘人則當幹之以爲用故入於臘人】

皮毛筋骨入於玉府凡田獸者掌其政令

【玉府掌王之玩好等物與凡貨賄之藏則入於玉府以共王之服噐等用也獸人皮毛筋骨入於玉府而人凡魚徵亦入於玉府周之初園囿沛澤多而禽獸至人常患其偪矣惟周有以勝之然後中國之患除而人更賴其所獲以共服食噐用然則獸人之官修寕百姓之大者也魚之爲物潛逃深渺難及以政方周盛時乃能使之莘其尾頒其首浮沈大小備得其性則以有法度加焉而已然則魚人之官修養萬物之悉者也以獸人之官修爲寕百姓之大以魚人之官修爲養萬物之悉故使入其物於玉府以爲王者仁民愛物其施如此然則可以兼百姓之奉備萬物之養以足其燕私玩好之欲也然則冥氏穴氏翨氏攻鳥獸之猛而其所獻皮革齒湏備羽翮之類不入於玉府者冥氏穴氏特除其害而已獸人凡田之政令掌焉則其所修之利眾所除之害悉所賴之獲多王施及人於是爲大矣】

人掌以時爲梁

【詩曰敝笱在梁又曰毋逝我梁毋發我笱則梁水偃也偃水爲闗空以笱承其空俾魚入焉月令季冬命漁師爲梁王制獺祭魚然後漁人入澤梁則爲梁者乃季冬之時也盡取魚也以時故其爲梁也亦以時故曰以時爲梁】

春獻王鮪

【鮪以時至爲能有者也先王以其時至則薦新焉故人獻之月令季春薦鮪於寢廟是也莫非鮪也必取其大者以致其美故獻王鮪王言其大也凡物之大者多謂之王若祖父謂之王父祖母謂之王母是也】

辧魚物爲鱻薧以共王膳羞凡祭祀賔客喪紀共其魚之鱻薧凡者掌其政令

【凡王之膳羞有用鱻魚有用薧魚而魚之或鱻或薧亦各有所宜故辧之以共王不言後世子者以王爲主故也凡祭祀賔客喪紀所共者入於庖人外內饔之屬也取魚亦有政令者以人知所取之時與所取之地故掌政以正其徒掌令以役其徒】

凡徵入於玉府

【人之官修爲養萬物之悉故入其徵於玉府以充先王之奉養也凡獸莫不有皮毛筋骨之屬而魚之所利止於肉而已故特徵其眾物然文王之時澤梁無禁而周公之法則人有徵何也蓋方商之季山林川澤宜施以與民故無禁成王之時則民之財用已足苟若無徵則民之棄本者眾故徵之所以抑末周公制法豈與文王異意哉】

鼈人掌取互物以時簎魚鼈龜蜃凡貍物

【以味之美而敝者鼈也先王名官亦取其物之美而名之故簎魚鼈龜蜃之官獨名之以鼈人互謂有甲介者若龜鼈之類是也以時簎魚鼈龜蜃取之有時故也先王之於物愛之而弗仁惟其弗仁故有以取之惟其愛之故取必以其時藏伏於泥者謂之貍物則不止於魚鼈龜蜃之類而已互物言其體貍物言其性】

春獻鼈蜃秋獻龜魚

【先王之於物交之有道用之有禮肓之以仁使之得以遂其生盡其性而無殀夭之傷此交之之道也制之以義必其可取然後殺而無非時之害此用之之禮也鼈蜃魚𨿽防物也先王豈以其防而輕取之哉要之交有道用有禮而已鼈及魚字乳以夏而蜃以夏秋春獻鼈蜃秋獻魚則避其字乳之時獻龜以秋者取以卜全而用之故取其堅成之時魚美於秋冬而冬爲尢美不以冬獻則鼈人所獻以簎得之故先爲梁之時而獻鼈尢美於夏然以避其字乳之時而弗獻惟王不以飲食之養害仁政之法度如此然後能率天下之民以成魚麗之功昭告於神明矣】

祭祀共蠯蠃蚳以授醢人掌凡邦之簎事【蠯薄佳反蠃郎戈反蚳直其反】

【授醢人將以爲醢也先王之祭祀內以盡志外以盡物故凡陰陽之防物莫不畢具所以爲盡物也故𨿽蠯蠃蚳有所不廢焉】

臘人掌幹肉凡田獸之脯臘膴胖之事凡祭祀共豆脯薦脯膴胖凡臘物賔客喪紀共其脯臘凡幹肉之事【胖普半反膴大吳反】

【小物全幹曰臘指昔之全體而言之也析肉而薄之曰脯大物解肆而幹之曰幹肉所掌不一而名官曰臘人者以全體而幹者尢爲難焉故也膴胖旣掌共於內外饔臘人又掌共之者蓋由獸人入於臘人由臘人而入於內外饔則臘人所謂掌共者掌其物而共之於內外饔也脯非豆食而祭祀共豆脯鄭氏當作羞脯理宜然也祭祀賔客喪紀隨所用而共之故所共不一也且獸之所獻有獸人而又有臘人魚之所獻凡鮮薧獨掌於人何也蓋獸之名物至多而肉味各異故獸人辧其名物又有臘人掌其幹肉脯臘膴胖之事也魚則名物𨿽多而肉味則一而已此所以鮮薧獨掌於人而已】

醫師掌醫之政令聚毒藥以共醫事

【人之身有五臟六腑百骸九竅而气之所以行猶海之有百川九河而水之所以通也水失其道則海之經絡壅遏而不通气失其度則身之血脈乖戾而生疾先王豈忍坐視其苦恬不爲之卹哉此醫師之職所以立也醫之字從酉酉陰中也動與疾遇所以醫能已從矢醫者疾也如矢爲之醫使傷人者不得作從殳者疾作矣攻而勝之從酉者酉時也且然無止有疾而恃治如此而已醫師者醫官之長所以教其屬者也以其聚毒藥以共醫事故有政凡疾病疕者使醫分而治之故有令此所以掌醫之政令也毒謂五毒藥謂五藥五藥疾醫之所用也五毒醫之所用也醫師則聚之所以共眾醫之所用也以其攻疾而使主焉則謂之毒以其瘳疾而使樂焉則謂之藥毒與易所謂毒天下之毒同藥與莊子所謂至言藥也之藥同】

凡邦之有疾病者疕者造焉則使醫分而治之【凡人以血气爲榮衛气壅遏而不通則爲疾病血凝結而不流則爲兆瘍語曰子疾病由疾然後至於病則疾輕而病重也疾在陽而爲熱於外者痬也在首而有害於已者疕也凡醫各有所能故使醫分而治之疾病則使疾醫治之疕瘍則使瘍醫治之】

嵗終則稽其醫事以制其食十全爲上十失一次之十失二次之十失三次之十失四爲下

【醫之事有能有不能醫之功有全有不全先王於一歳之中有以書其功狀而醫之得失功之多寡可以周知故歳終則稽其事而制其食稽謂攷而計之也旣稽以見其功然後因其功之全否而爲之制其食之厚薄凡以稱其事而已苟醫事爲上而其食薄則能者無所勸醫事爲下而其食厚則不能者無所勉故必餼廩稱事然後能者勸不能者勉矣周而無缺謂之全夫射者百發一失則不足爲善射然則醫者九中一失亦不足以謂之十全矣鄭氏謂全猶愈也人之疾固有不可治者苟知不可治而信則亦全矣何必愈哉音晉侯有疾醫緩曰疾不可爲也在肓之上膏之下公曰良醫也晉侯果卒然則全者但知其可治不可治而驗焉者皆全矣黃帝曰知一爲下工知二爲中工知三爲上工與此不同何也蓋黃帝以治疾者爲功於五臟有明其二則爲中有眀其三則爲上故分爲三等以命工周官以工之能而制食故寛以馭之而分爲五等矣】

食醫掌和王之六食六飲六膳百羞百醬八珍之齊【易之頥君子以節飲食蓋疾病之起本於气體之不和气體之不和始於飲食之不節蓋飲食人之本也本得其養則無物不長本失其養則無物不消於無事之時而順養之有道可謂善其本矣疾厲何自而生哉此食醫之官所由設也六食則所謂食用六谷是也六飲則所謂飲用六淸是也六膳則所謂膳用六牲是也百羞則羞用百有二十品是也百醬則醬用百有二十罋是也八珍則珍用八物是也凡此皆膳夫所掌以共王之饋者而食醫則掌調和之而已齊者調和其味而使多寡厚薄各適節之謂】

凡食齊眡春時羹齊眡夏時醬齊眡秋時飲齊眡冬時【食音嗣齊才細反】

【一气判而爲陰陽陰陽運而爲四時春爲陽中而其气溫夏爲陽盛而其气熱秋爲陰中而其气涼冬爲陰盛而其气寒溫熱涼寒天地所以生成萬物者也順天之經明地之理合四時之序則人所以安拂天之經違地之理反四時之序則人所以厲故先王無所往而不以四時爲本者其知善養之道乎以春爲陽中而其气溫食地產以養形而作陽徳形以聚气形溫則气和而疾不作故食以溫爲齊而眡春時以夏爲陽盛而其气熱羮天產以養精而作陰徳精以集神神墮三數而於物爲火精熱則神從之而不離故羮以熱爲齊而眡夏時以秋爲陰中而其气涼醬之味鹹鹹所以養脈而脈耎則和醬涼則除煩熱而脈得之以耎故醬以涼爲齊而眡秋時以冬爲陰盛而其气寒飲所以陽气气之暴在陽濟之以寒則爲不暴故飲以寒爲齊而胝冬時】

凡和春多酸夏多苦秋多辛冬多咸調以滑甘【和胡臥反夏戶雅反】

【夫濕熱寒涼天之所造以養萬物者也酸苦辛鹹地之所化以養萬物者也人之一身常與天地流通則其气味之所養又安可違天之所造地之所化哉此溫涼寒熱之所禦所以必在順四時之气而酸苦辛鹹之所節所以必在順四時之味矣夫春於方爲東於行爲木陽動以散而生風風生木木之气散而其味則收故木之味酸以春主發散宜多酸以收之故其和多酸夏於方爲南於行爲火南方陽極而生熱生火火之气耎而其味則堅故火之味苦以夏主解緩則宜多苦以堅之故其和多苦秋於方爲西於行爲金陰止以收而生燥燥生金金之气收而其味則散故金之味辛以秋主揫斂宜多辛以散之故其和多辛冬於方爲北於行爲水北方陰極而生寒寒生水水之气堅而其味則耎故水之味鹹以冬主堅栗宜多咸以耎之故其和多鹹酸苦辛鹹其味則因四時以爲之節若淡與甘則無所加損焉以其爲五味之主而生於土故也淡則所以利之甘則所以緩之惟利故能養竅惟緩故能養齒利之緩之所以調之也黃帝書曰肺欲收急食酸以收之肝欲散急食辛以散之心欲耎急食醎以耎之腎欲堅急食苦以堅之脾欲緩急食甘以緩之亦謂是也】

凡防膳食之宜牛宜稌羊宜黍豕宜稷犬宜粱鴈宜麥魚宜苽【稌音社苽音孤】

【凡人所資以生者莫大乎形气形气所資以養者莫大乎膳食膳天產也食地產也天產以養形而得諸陽地產以養精而得諸陰陰陽之气判而爲五行而膳食皆防乎五行之气五行之气有畏忌相反一有不宜則不惟不足以養形气而疾病且乘機而作可不擇歟先王由是觀膳食之宜而爲之防焉或以五行相生而爲之宜或以五行同气而爲之宜或以五行相配而爲之宜牛土畜也稌金穀也牛宜稌則以土生金而爲宜也羊火畜也黍火谷也羊宜黍則以火同气而爲宜也豕水畜也稷土谷也豕宜稷則以水配土而爲宜也犬金畜也梁土谷也犬宜粱以金生於土而爲宜也鴈大禽也麥木谷也鴈宜麥則以火生於木而爲宜也魚水物也苽水谷也魚宜苽以水同气而爲宜也凡此皆食物各有宜也物之所宜適此而已且有所宜則順之有所畏忌則避之此言其宜而不言其畏避相反以物類至多不可勝言也言其所常食則推類而可知矣】

凡君子之食恆放焉【放甫往反】

【食醫𨿽以養王爲主凡君子所以自養者亦可以常放焉蓋君子與王其貴賤之分爲不同而所以養生之理則未嘗異故膳食所防之宜皆得以仿王而自養焉則所以養生之道豈擅爲一已之利哉皆天下共之而已易曰君子以節飲食於此可見矣然謂之常則非暫也始終用焉不可一日廢之矣】

疾醫掌養萬民之疾病

【夫人雜乎芒芴之間气變而有形形變而有生然則生之本在乎形形之本在乎气形之安彊得於气之和形之疾病由乎气之乖和與乖在乎養之得失而已善醫者審其源亦貴乎以養之爲本蓋五臟六腑之气均則疾病無自而作一或盈而有餘一或羸而不足則偏勝而疾病由之以起故必損其有餘以益其不足然後臟腑之气均而無過不及之偏也所謂養者育之使其气一於充實而後已下文所謂以五味五穀五藥養其病者是也苟養之使其气和气和則形和形和則生和而疾病可已矣此疾醫之治萬民疾病必先之以養者其知治之本歟】

四時皆有癘疾春時有痟首疾夏時有癢疥疾秋時有瘧寒疾冬時有上气疾【痟音霄癢以掌反】

【夫陰陽判而爲五行五行運而爲四時或爲寒暑或爲溫淸資其气以生者孰不爲之制役哉惟善攝生者消息盈虛與時偕行則邪气不能襲癘疾又烏能爲之患彼蒙蔽之徒天機存於肝膈之上冰炭結於五臟之間嗜欲旣深天和滋喪客邪輙蹈其捨則疾病交起陰陽之患惟命是從而已四時安得無癘疾哉若蠆之螫而厲人者癘也夫气和則安厲乖而不和者豈气之罪哉實使气者有以召之也列子曰指摘無痟癢痟痛也痛言通之而愈痟言消之而愈素問曰冬傷於寒春必病瘟病瘟則痟首之疾也蓋方冬之時陽爲主於內寒𨿽入之而勢未能動及春陽出而陰爲主於內然後寒動而陽爲痟首之疾矣故春時有痟首疾癢美疾也而實非美難經曰癢爲虛虛非充實之謂也疥介也主於皮膚之上而有辧焉介防謂之介以有辧故也夏陽溢於皮膚風搏而滛之爲癢疥之疾故夏時有癢疥疾素問曰夏傷於暑秋必痎瘧痎瘧則所謂瘧寒之瘧言如虎之虐痎言該時而發方夏之時𨿽傷於暑然陰爲主於內暑𨿽入之勢未能動及秋陰出而陽爲主於內然後暑動而搏陰爲瘧寒之疾故秋時有瘧寒疾欬也其原生肺腑藏气屬金而主聲陽溢於臟腑陰乘而逆之則肺動而爲上气之疾矣】

以五味五穀五藥養其病

【人之生也精得於杳防之中气雜於芒芴之間形具於物成之後易曰精气爲物則精全而气從之而精者气之本也莊子曰气變而有形則气聚而形從之而形者气之舍也精全則气壯气壯則形彊而人之所以安也精虧則气耗气耗則形衰而人之所以病也醫者必究其病之所由起蓋亦有以養之而已五味天產也所以養其精五穀地產也所以養其形五藥則雜出於天地之產所以療其病素問曰气不足補之以精精不足補之以味然則養精而气從之矣此疾醫所以不言養气養精爲本養形次之療病爲末此治之序也】

以五气五聲五色眡其死生

【五行運而爲五气發而爲五聲章而爲五色一身之間五气五聲五色莫不備焉五气則五臟所聚之气心气熱肝气溫脾气和肺气涼腎气寒是也五聲則言語所出之聲宮聲和商聲剛角聲淸徴聲疾羽聲弱是也五色則面貌所發之色木色靑火色赤金色白水色黒土色黃是也望其气矣又聼其聲聴其聲矣又觀其色以此三者審其王相休廢與夫相生相勝而死生可以預知素問曰五臟之象可以類推五臟相音可以意識五臟防驗可以自察五气可以類推者也五聲可以意識者也五色可以自察者也】

兩之以九竅之變參之以九藏之動【竅古弔反】

【九竅謂陽竅七陰竅二合而爲九也九藏謂神藏五形藏四合而爲九九竅固有常矣俟有變而後占九藏隱於內矣必診其動於脈兩之也以陰陽參之也以陰陽中气蓋人之身負陰而抱陽中气以爲和九竅有陰陽故占之以陰陽之變九藏以中气爲和故診其脈之所動中气所動醫經所謂胃气也九藏以胃气爲主胃气不至則死之也診脈者察其胃气至不至而已望其气矣則又聴其聲聽其聲矣則又視其色以此眡死生又以爲未至也故又占九竅之變診九藏之動如是則死生之辧灼如觀火矣難經曰望而知之謂之神視而知之謂之聖問而知之謂之工切脈而知之謂之巧望以五气所謂望而知之者也聽以五聲所謂問而知之者也視以五色所謂視而知之者也診九藏之動所謂切脈而知之者也難經不言九竅之變以九竅之變其然易知故也】

凡民之有疾病者分而治之死終則各書其所以而入於醫師

【夫人之一身內有五臟六腑外有百骸九竅而疾病之作非一端也疾病旣非一端而醫術亦各有能此凡民之疾病所以使分而治之也醫師言邦之有疾病疾醫言民之有疾病治及民則餘可知矣或言邦或言民相偹而已醫師言使醫分而治之疾醫又言分而治之者醫師分疾病疕使各治之而疾醫所治又各有能也至於醫言凡有瘍者受其藥焉則腫潰金痬折痬同科而已記曰君子曰終小人曰死盡其道而死者所謂君子曰終是也終亦有所以而非醫之罪也亦書所以焉使知如此者在所不治也獸醫獨言死者以其異於人故也】

周禮詳解卷五﹤經部﹐禮類﹐周禮之屬﹐周禮詳解﹥

欽定四庫全書

周禮詳解卷六

宋王昭禹撰

醫掌腫潰金折之祝藥劀殺之齊【祝注讀作注劀音刮齊才細反】

【人之初生因精集神精化而爲气气化而爲血气中不和則爲病血壅不行則爲病以气而其傷在臟腑以血而其傷在肌膚先王使人內無病患而不傷其臟腑外無痛而不傷其肌膚此疾醫有以治內而醫又有以治外腫聚而不潰潰潰而不聚金兩創未必折骨折折骨未必兩創腫潰自內作而潰爲重金痬折自外作而折痬爲重故先腫後潰痬先金後折也古者於疾則有禱於則有祝素問曰上古移精變气祝由而已醫之用祝尙矣而尢宜祝後世有以气封而徙之者蓋變气祝由之遺法也藥者以藥發其所傷劀者謂刮去其膿血也殺者謂以藥食其惡肉也祝之不勝然後藥藥之不勝然後劀劀之不勝然後殺此治之事】

凡療以五毒攻之以五气養之以五藥療之以五味節之

【治以止其病謂之療必明見其源如燎然後可以止病故其字從療五毒五藥之有毒者如兵之毒天下乃所以制而生之也然則五藥𨿽以毒攻殺其惡肉亦所以生之也气者五臓之气飬以生之使充實焉素問曰形不足者溫之以气之治宜以气也之治宜以气而不以五气飬之反在以五毒攻之之後則必先除其惡然後可飬也五藥正所以治病也治病以五藥爲主故獨曰以五藥療之五味所以飬精也精全則气壯气壯則形彊凡療痬而成之者在乎食之五味故以五味節之節所以成之也夫竹有節物之自然也人卽物自然而制節焉乃所以成之也然則五味生精亦物之自然人因其自然而節以五味亦所以成之也蓋物有節則剛柔不偏中正以通故天地節則四時所以成也節以制度不傷財不害民而治道所以成也疾醫以五味五穀五藥飬其病而醫以五藥療之然後以五味節之者疾醫所言者飬也且病以治內爲主故先味而後藥醫所言者療也且以治外爲主故先藥而後味至於飬之以味而療痬之事成於此矣】

凡藥以酸養骨以辛養筋以咸養脈以苦養气以甘養肉以滑養竅凡有者受其藥焉

【素問曰酸收辛散咸耎苦堅甘緩夫肉以骨爲體骨收則彊故以酸收之肉以筋爲節筋散則不攣故以辛散之脈所以行血脈耎則和故以咸耎之气所以充體气堅則彊故以苦堅之肉緩則不壅故以甘緩之竅利則不滯故以滑利之且腎主骨腎水屬也故欲收肝主筋肝木屬也故欲散心主脈心火屬也故欲耎肺主气肺金屬也故欲堅脾主肉脾土屬也故欲緩至於竅則以骨爲體而以肉爲包所以通气也素問曰骨肉滑利可以長久惟滑則無所凝止則竅亦水屬也故以滑利爲主於醫言飬骨筋脈气肉竅則善飬其六者無所生也及其生也則亦以此養焉則肌膚可復完矣凡有者必於焉受藥則醫之設凡以爲是故也疾醫言死終則必書其所以入於醫師而此不言者蓋醫師言凡邦之有疾病疕者造焉繼之以嵗終則稽其事以制其食則疾痬醫皆書所以而入於醫師以疾醫見之也】

獸醫掌療獸病療獸

【愛人而已非仁之至也物之防無不愛焉然後可以爲仁之至治人而已非政至也物之防無不治焉然後可以爲政之至先王於獸𨿽有所不仁而常致其愛𨿽苦之爲多而亦有所治此獸醫之職所以立也且人之與獸其賦形稟性𨿽不同而其資气於陰陽則一故其血气不和亦不能無病與然獸之可醫者若牛馬之屬系乎人之所畜養者也與同醫賤物故也】

凡療獸病灌而行之以節之以動其气觀其所發而養之凡療獸灌而劀之以發其惡然後藥之養之食之【食音似】

【惟人之能言則可以知其病之所在獸不能言則病狀難知故必灌之以藥使行焉又從而節止之以是而動作其气气旣動作則脈候可視因以觀其病之所發而飬之則其病可療矣則血之所結聚或腫或潰猶或爲易知故先灌而攻之以刮去其膿血而發其惡然後可療焉故發之以藥飬之以佚其體食之以充其體此療獸之序也】

凡獸之有病者有者使療之死則計其數以進退之【先王𨿽貴人而賤物然而療獸者有能否亦不可以無勸沮之術故計其生死多寡之數以爲之進退焉醫師言主其醫事以制其食獸言死則計其數以進退之者制其食則有進退進退之則因制其食矣人死言終獸言死則亦以物之所以死不可察故也不稽其全失爲上下而計其生死爲進退則以是故也】

酒正掌酒之政令以式灋授酒材凡爲公酒者亦如之【灋古法字】

【夫酒之爲物以承祭祀以接賔客以養老病以行愛恭之情其用可謂博矣一事之不可遺一禮之不可闕先王由是設官以掌之分職以治之此酒人漿人之類所以立而又有酒正以爲之長也惟其爲酒官之長故酒之政令皆以掌之政有所正令有所爲豈特見於醸造供承之際哉夫豢豕爲酒非以爲禍而酒之流實生禍故以禮飲酒者始乎治常卒乎亂則酒正之掌政令亦所以謹酒也式其給用之式若米麯多寡之數也法其造醸之法若水火齊量之差也酒材則凡資之以爲酒者皆是也月令曰乃命大酋秫稻必齊麯蘗必時湛饎必潔水泉必香陶噐必良火齊必得亦此意也凡爲公酒則非私法之造醸若鄕射飲酒之類以公事而爲酒也亦酒正以式法授酒材於酒人故曰亦如之】

辧五齊之名一曰泛齊二曰醴齊三曰盎齊四曰緹齊五曰沈齊【盎烏浪反緹音體】

【五齊用以祭祀非人所飲每有祭祀其造作必有量數故曰齊焉以其成而滓浮泛泛然則謂之泛齊以其滓汁相將而一體則謂之醴齊以其色蔥白如盎於背然則謂之盎齊以其成而有紅赤之色則謂之緹齊以其成而滓況於下則謂之沈齊禮運曰酒在室醴醆在戶粢醍在堂澄酒在下蓋酒則泛齊也醆則盎也澄則沈也五齊用之以祭祀不致其味致其義而已故酒正辧其名名者義之所出故也】

辧三酒之物一曰事酒二曰昔酒三曰淸酒

【事酒酌有事者之酒也昔酒熟而久者也酒生則淸熟則醇淸酒酒之生者也詩或言祭以淸酒或言淸酒百壺蓋酒淸則爲近本故於事神接人之際皆以淸爲尙焉然泛齊以薄而近本五齊用以祭故以泛齊爲先淸酒以生而近本三酒用以飲故以淸爲後五齊言辧名三酒言辧物者蓋三酒以飲非若齊之致其義務致其實而已物實之所效故言辧其物】

辧四飲之物一曰淸二曰醫三曰漿四曰酏【醫於已反酏以支反淸酒醴之泲者蓋醴酒而泲之斯淸矣醫則內則所謂或以酏爲醴者蓋以酏爲醴則少淸矣漿所將食成而米汁亦相將矣酏粥之薄者與內則所謂黍酏類矣漿於三酒爲薄於五齊爲厚亦人所飲者故亦言辧其物與三酒言物同意然漿人有六飲此言其四而不言水涼者蓋水涼無厚薄之齊非酒正所辧故也】

掌其厚薄之齊以共王之四飲三酒之饌及後世子之飲與其酒【齊才細反】

【五齊三酒四飲皆酒人漿人所造酒正特辧其厚薄之量而已故曰掌其厚薄之齊共王四飲三酒不言五齊則五齊獨用於祭祀故也食用之有節不一而止者謂之饌酒正於王非特共其四飲三酒又爲之共其饌也後世子之飲與其酒共之而已弗爲之饌也故但及後世子之飲與其酒然酒正於其所辧則先三飲而後四飲厚薄之序也於其所共則先四飲而後三酒輕重之序也】

凡祭祀以灋共五齊三酒以實八尊大祭三貳中祭再貳小祭壹貳皆有酌數惟齊酒不貳皆有器量

【凡祭祀者徧言天地宗廟社稷諸神之祭祀也祭祀𨿽不一其共五齊三酒則一而已蓋以神事焉故用五齊以人飬焉故用三酒五齊三酒物各一尊凡八尊而其所實又皆有法也大祭三貳中祭再貳小祭壹貳皆有酌數者非此八尊所實齊酒則皆有貳所以備其少也大祭則王服衮冕而祭者大祭所酌度用一尊則以三尊副之中祭謂王服鷩冕毳冕而祭者中祭所酌度用一尊則以兩尊副之小祭謂王服希冕冕而祭者小祭所酌度用一尊則以一尊副之而其所實又皆有酌數也必有酌數將以量所用之多寡而備之也大祭所貳尢多則尢致其嚴矣惟齊酒不貳皆有噐量者惟所實八尊五齊三酒則無尊以副之而其尊所實亦皆有噐量也爲其弗酌也故有噐量而無酌數也凡祭祀必設此五齊三酒而弗酌則所以致事養之意而非以爲味是所謂禮之敬文也】

共賔客之禮酒共後之致飲於賔客之禮醫酏糟皆使其士奉之

【禮酒謂致饗於賔客之酒饗以訓恭儉爵盈而不敢飲爲禮而已故曰禮酒後亦致飲於賔客者蓋建國則王立朝後立市祭祀則王耕以供粢盛後蠶以爲祭服王獻屍後亞祼王親執紖牽牲後親薦徹豆籩賔客則王亦祼獻而後亞之王致酒後致飲夫婦相成之義也醫酏糟者與漿人所謂淸醴醫酏糟而奉之同意夫醴有淸糟謂之淸醴則非糟矣醫酏糟而奉之則所謂醫酏者非淸矣使其士奉之者酒正中士四人下士八人所謂酒正則中士也所謂士則下士也王致酒後致飲不若酒之厚也必並糟而奉之矣糟不若泲之淸也凡此皆亦其所厭於王矣】

凡王之燕飲酒共其計酒正奉之

【夫饗以訓恭儉以禮爲主燕以示慈恵以恩爲主故燕飲則取醉而已不若饗之爲有節然當防其過焉故共其多寡之計使知其不節則自戒矣蓋至尊不可以有司法數制之故但共其計而已然則於後何以不共其計後王所帥也王知自戒則亦已矣】

凡饗士庶子饗耆老孤子皆共其酒無酌數

【饗士庶子耆老孤子𨿽云以禮爲主然王施徳恵取醉之而已故無酌數蓋王於士庶子饗之所以任之於老孤子饗之所以親之取醉而無酌數則所以厚之任之而致其厚則彼將忘其勞親之而致其厚則彼捋忘其死詩曰厭厭夜飲不醉無歸凡王施徳惠皆以醉爲度則酌數非所拘矣】

掌酒之賜頒皆有灋以行之凡有秩酒者以書契授之【賜出非常所以爲私恩頒爲有常所以爲公義然或賜也或頒也亦皆有度數焉傳曰名位不同禮亦異數蓋先王制禮有名然後有位有位然後有數禮數之多寡實因名位而制之𨿽一頒賜之防又安可以無法哉大宰於匪頒賜予皆有式以均節之則酒之頒賜其有法可知矣凡有秩酒者有常賜之酒也鄭氏以王制九十日有秩而謂有秩酒者老臣也老臣故宜有秩酒然有秩酒則非特老臣而已如宮伯裏宰所謂行其秩敍者豈必老臣哉以書契授之者書簡牘也契合而驗之取予之要也授以書者使知其所得之數授以契者使執以取酒也】

酒正之出日入其成月入其要小宰聼之嵗終則防惟王及後之飲酒不防以酒式誅賞

【酒正之出謂出以給用也日入其成旬計也月入其要月計也入謂入其書於小宰也必使小宰聼之則小宰執九式之貳當守出納之政止其不如法者也於酒特謹其出異於餘物先王所以防患之意可謂防矣豈特是哉彛有舟以示其沈溺之禍尊有罍以示其浸滛之患觚言其窮而爲孤觶言其窮而爲單醆以言其殘散以言其散先王以禮用每每致戒焉況於給用之際乎宜其設官有以毖之也嵗終防則一嵗用酒之數總計其多寡而入於太宰焉惟王及後之飲酒不防則𨿽世子之貴亦在所防所以防荒侈也以酒式誅賞者蓋酒正於授酒材之初旣有給用之式則於造成之後必以式計其贏不足羙惡之數然則如式者在所賞而不如式者在所誅矣】

酒人掌爲五齊三酒祭祀則共奉之以役世婦

【酒正掌酒之式法故於五齊三酒特辧其名物而已酒人則授酒材於酒正而造醸之故曰掌爲五齊三酒世婦宮卿之官掌女宮之宿戒及祭祀比其具酒人則共其物奉其事以爲世婦之役也共其物則如下文所謂祭祀共酒以往是也奉其事則如下文所謂共禮酒飲酒而奉之是也詩於采蘋言共祭祀采蘩言奉祭祀與此同意】

共賔客之禮酒飲酒而奉之

【禮酒者饗酒也飲酒者燕酒也饗以訓恭儉爵盈而不飲爲禮而已故饗酒謂之禮酒燕以示慈恵其飲以醉爲度故燕酒謂之飲酒饗必行於廟示之以尊燕必行於寢示之以親其意亦可見矣酒人共禮酒飲酒非特共其酒而又奉其事故曰共而奉之】

凡事共酒而入於酒府凡祭祀共酒以往賔客之陳酒亦如之

【酒正掌辧酒物及厚薄之齊故凡事共酒入於酒府酒正焉而後共之酒正言共賔客之禮酒酒人言共賔客之禮酒飲酒而奉之凡事共酒而入於酒府則酒正所共禮酒而已其飲酒則自酒人之所共酒人之共禮酒則共之入於酒府酒正之共禮酒則酒人之所入而共之酒正共之而已酒人又奉之也蓋𨿽飲酒亦必酒正眡焉而後共之以酒人凡事共酒入於酒府也凡祭祀共酒以往不自奉之往待其令而已賔客之陳酒亦如之者見傳】

漿人掌共王之六飲水漿醴涼醫酏入於酒府

【酒漿皆人所飲有酒人又有漿人者酒與漿之造釀異法故異職爾蓋凡造酒者以土之甘合水作酸以木之酸合土作辛而酒成焉漿人之爲六飲則異於此大槪煮酏而爲之故分爲二職也以其味薄而淡則謂之水以其煮寒粥而爲之則謂之涼酒正但辧四飲而不辧水涼以其無厚薄之齊故也夫酒𨿽人所飲而以用於祭祀爲主若漿則主於飲而已故漿人但言共王之六飲而未嘗及祭祀然漿人所謂醴卽酒正所謂淸淸與醴一物也言淸則知所謂醴者淸言醴則知所謂淸者醴酒正言淸漿人言醴互見也然酒正必言淸則以醴有淸有糟而漿人掌共王之醴者皆淸醴也夫人致飲於賔客之禮所謂淸醴者此也漿人不言共後世子者水涼自其宮屬共之四飲則酒正共之矣漿人不共水涼則與膳夫不共薦同意水涼無厚薄之齊又非酒正所共而亦入於酒府則以共王故酒正眡之也】

共賔客之稍禮共夫人致飲於賔客之禮淸醴醫酏糟而奉之凡飲共之

【稍禮與稍食之稍同非禮之盛者王稍稍給用於賔客也若庖人繼肉廩人繼粟稍給其物也漿人不主酒則稍禮所給六飲而已夫人有致飲於賔客之禮則猶冢宰之有好賜予也蓋上下內外大小相成焉禮之所以立也後致飲則醫酏糟而已厭於王也夫人致飲則又有淸醴焉卑者不嫌故無厭也其厭也乃所以爲貴也禮有以少爲貴此之謂也凡王之饋飲用六淸則上文共王之六飲者乃饋食所共也此言凡飲共之則非必饋食始共但王凡所用皆共之】

淩人掌冰

【夫水得重陰而爲冰淩人伐之則爲淩冰凝而爲冰者天也伐冰以爲淩者人也先王通寒暑之序以應陰陽之防則斬冰而藏之者凡以相天而已則在人者又烏知其非天耶淩人掌冰謂是也夫藏冰將以備暑而亦所以逹陽出冰𨿽以禦暑而亦所以助陰蓋陰陽之气流行於天地之間一气之不至則閉塞而爲災一气之或過則乖戾而爲疾善防患者或飬其弱而抗其彊故方陰之盛而陽之防也則鑿冰以達陽以損其有餘以補其不足故方陽之隆而陰之消也則出冰以禦暑如此則無愆陽無伏陰無閉塞乖戾之患矣則冰之爲物𨿽防而先王設官以掌之不爲小補矣】

正嵗十有二月令斬冰三其淩【令力證反】

【正嵗夏之正也十有二月則建丑之月詩曰二之日鑿冰衝衝三之日納於淩陰二之日建丑之月也三之日建寅之月也斬而取之以建丑之月納而藏之以建寅之月也蓋冰之爲物感觱發之風而凝感栗烈之气而壯之建丑月則冰壯之時故入山斬之且古之斬冰深山窮谷凅陰沍寒於是乎取之日在北陸於是乎藏之蓋陰積而爲冬至建丑之月是時也陰𨿽已退而其气猶盛陽𨿽已萌而其气未浮則陰有餘而彊陽气不足而弱則斬而藏之者乃所以宣助陽气也必三其淩者蓋陽至於幹陰至於坤皆三而後成也先王斬冰而藏之亦以應陰陽之數備消息之患而已故亦三其淩也】

春始治鑑凡外內饔之膳羞鑑焉凡酒漿之酒醴亦如之【鑑胡暫反】

【鑑盛冰之噐也出冰則必有噐以盛之故治鑑治鑑非適春時以春爲始故春始治鑑膳羞盛暑气則易敗酒醴感暑气則易酸必共冰以寒之故凡外內饔之膳羞鑑焉凡酒漿之酒醴亦如之】

祭祀共冰鑑賔客共冰

【祭祀賔客共冰皆所以禦暑患也祭祀則冰與鑑並共之賔客則共冰而已蓋祭祀則盡物於一日之間故必共冰鑑賔客則不必用一日之久若以鑑共之則非所以待斯湏也故不共鑑】

大防共夷槃冰

【實冰於夷槃置於屍牀之下所以塞屍也夫死必臭腐自然之理神去而屍陳先王豈不通乎遒區區有累於是哉誠不忍其親之速朽故用冰以塞之夷之言傷也冰盤曰夷槃移屍於堂曰夷堂牀曰夷牀衾曰夷衾皆以哀傷爲主也】

夏頒冰掌事秋刷【刷所劣反】

【陽气積而爲夏則虫虫而熱炎炎而暑陽气過盛而無以制之則非徒致煩縟之患而陰陽不和反傷人之形則疾癘作矣故夏時之癢疥則以陽溢於皮膚故也秋時之痎瘧則以夏陽之傷於腑臟故也先王至是而頒冰者所以禦暑患也蓋冰之爲物用之以食則有以消夫暑之自內生用之以寒則有以消夫暑之自外至故夏則頒冰於羣臣而淩人掌其事也傳曰古者日在北陸而藏冰西陸朝覿而出之蓋冬至之後日在北陸時斬冰而藏之於以泄陽而制陰夏至之後日在西陸出冰而頒之於以發陰而制陽先王之政裁成天地之道輔相天地之宜以左右民則𨿽陰陽亦在所治也及乎政事之不修時令之不節而陰之過有至於爲雹霰之患則其所以左右民者殆矣陽气時極而陰气或包之此所以爲雹陰气時極而陽盛散之此所以爲霰陰陽磅礡而相和此所以爲雨雨者陰陽之和故先王於秋則刷冰室以待冬之所藏矣】

籩人掌四籩之實

【先王之祭祀內盡志以致其內心外盡物以致其外心水艸之菹陸產之醢則細物備矣三牲之爼八簋之實則美物備矣昆虫之異艸木之實則陰陽之物備矣凡天之所生地之所產而可薦者莫不咸在一物不可遺則一噐不可闕籩豆簋爼禮之噐也噐以薦物而致禮則籩豆之事各有司存此籩人醢人之職所以立也籩人醢人非特掌其噐而已並與其實而掌之此籩人所以掌四籩之實也四籩則朝事饋食加籩羞籩是已四籩之實則麷蕡白黒糗餌粉餈之類是也】

朝事之籩其實麷蕡白黒形鹽膴鮑魚鱐【蕡符文反鱐所求反朝事之籩則象朝事其親之所進也古者宗廟之祭有九獻之禮二祼之後王殺牲以獻則所謂朝事也後於是乎薦此八籩之所實則麷蕡白黒形鹽膴鮑魚鱐之八物熬麥謂之麷枲實謂之蕡白熬稻也以其色白故謂之白黒熬黍也以其色黒故謂之黒形鹽則築鹽以爲虎形也膴則防肉爲大臠也鮑則魚之鮮者包以致之也鱐者魚之幹者肅以致之也於中言魚則鮑鱐皆魚也王使周公閱來聘魯饗有昌歜白黒形鹽辭曰國君文足昭也武可畏也則有備物之饗以象其徳羞嘉谷鹽虎形麷蕡白黒則公閱所謂羞嘉谷也形鹽則公閱所謂鹽虎形也公閱以羞嘉谷鹽虎形爲備物之饗推類而言之則膴爲大鮑鱐爲備魚之鮮薧皆所謂致其盛者也孝子之事親欲致其養其養也欲致其盛故朝事之籩其實如此記曰鼎爼奇而籩豆偶陰陽之義也蓋籩豆之實物產之雜也其數宜偶故朝事之籩其實麷蕡而下凡八物矣加籩之實蓤芡栗脯兩言之者皆偶也朝事之禮在司尊彛或謂之朝踐或謂之朝獻者交相備也曰事者其事親也曰踐者言籩豆有踐也曰獻齊酒之物也掌籩豆之實則致其事而踐與獻則所以爲禮故不言也】

饋食之籩其實棗防桃幹防榛實【防力到反榛側巾反】

【饋食之籩以象食時所進也朝事薦血腥之後王饋食以獻則所謂食也後於是乎薦此棗栗之類則所謂饋食之籩也棗有早意栗取其肅榛取其至桃幹防則物之細者也棗栗榛實女所用摰以告防也凡此所謂備其細且致其敬也孝子之飬欲致其盛以爲不足則又傋其細旣備其物以爲是飬而已弗敬不足以爲孝則又致其敬焉故傋食之籩其實如此朝事之籩凡八物而此不足其數者蓋籩豆之噐以八爲數而五者之實或幹或生相足而爲八籩之實也饋食之禮在司尊彛或謂之饋獻或謂之再獻者亦互相偹也以食言之則謂之饋食以齊酒言之則謂之饋獻以祭之序言之則謂之再獻豆之食以食爲主故言其實而獻與序則尊彛之事故不言也】

加籩之實蔆芡防脯蔆芡防脯【蔆音陵芡音儉】

【加籩以象饋愛之有加也屍食後王酳屍後亞王酳屍於是薦蓤茨栗脯所謂加籩也菱芡非園囿所產則取之難矣栗脯非桃幹防之味則味之美者也此致其難且致其美矣夫孝子之飬致其敬則亦已至矣然而孝子之心則又欲致其難且致其美故加籩之實所用如此饋食之籩以栗爲敬此又以栗爲美者蓋栗之爲物以形言之則有嚴栗之象故可以爲敬而其味則又人之所美故又可以爲美故兩言之】

羞籩之實糗餌粉餈【餌而志反餈昨資反】

【羞籩則象其飬之有羞也此王酬尸之時內饔進之也餌說文以爲粉餅糗餌則糗之而爲餅也餈鄭氏以爲餈之黏著以粉之耳羞搗米爲餈用粉恐其黏著矣餌與餈皆糗而粉之或言粉或言糗互相足也糗餌粉餈其谷出於耕耨而用春治之力爲多此所謂服勤以自致也夫孝子之飬以爲致其難且致其美是亦有力者所易也則又欲自致焉故羞籩之實所用如此】

凡祭祀共其籩薦羞之實

【薦羞皆進也薦籩則所進之物薄羞籩則致滋味焉上言四籩之實皆宗廟之祭也此言凡祭祀則凡諸神之祭祀皆是已宗廟之祭祀王所親預則籩豆之噐王官共之凡祭祀則不必王之親預而籩豆之噐自有共之者籩人特共其實而已】

防事及賔客之事共其薦籩羞籩

【防事賔客之事皆王之事籩人共其實亦共其籩故曰共其薦籩羞籩薦若果蓏之屬羞則致滋味矣】

爲王及後世子共其內羞凡籩事掌之

【內羞房中之羞也內羞之物世婦涖陳之則內羞所用主於祭事而王及後世子所共籩人爲王及後世子共之而已凡籩事則凡籩之實與其用皆掌之也曾子曰君子所貴乎道者三籩豆之事則有司存然則動用周旋中禮盛徳之至也守其數不知其義一介之有司也籩豆之爲禮皆王之所親籩豆之爲噐則掌於奄人女奚之屬所謂本在上末在下本末並由而不徧廢此道之所以立也】

醢人掌四豆之實【醢呼攺反】

【掌四籩之實以籩名官掌四豆之實不以豆名官者蓋籩豆噐也籩豆之實皆物也噐所以盛物物所以效實有其噐則物從之矣有其物則噐從之矣或言噐式言物互相備也相備而必於醢人言物則以四籩之實其物不一不可以物名官四豆之實皆醢而已故以醢人名官四豆之實則五齊七菹三臡之類是也合而言之則皆醢之屬也】

朝事之豆其實韭菹醓醢昌本麋臡菁菹鹿臡茒菹麇臡【韭音久醓吐感反臡乃兮反菁作寧反茆音茅麇京倫反】

【朝事則籩人朝事之節也齊菹則土之和气也醢臡則天產之所成也韭菹以韮爲菹詩曰四之日其蚤獻羔祭韭以此薦新則韭亦祭之所貴也昌本則昌歜也魯饗周公閱有昌歜者饗之所貴也菁蔓菁也菹鳬葵也亦用之所貴也醓肉汁也醓醢以肉汁爲醢也醢以肉爲之臡以肉之附骨者爲之麋鹿麇非人所畜肉味所貴也故用之爲臡韭菁茒言菹而昌本不言則昌本乃韲也朝事之豆所以致其盛故其實如此】

饋食之豆其實葵菹蠃醢脾析蠯醢蜃蚳醢豚拍魚醢【蠃戶禾反析星歷反蠯薄隹反蜃市軫反】

【饋食則籩人饋食之節也葵艸之細者也傾心向日則有敬意脾析則析脾爲之豚拍則拍豚而爲之脾析豚拍皆物之小體蠃蠯蜃蚳及魚則亦皆物之細也饋食之豆備之豆備其細且致其敬故其實如此朝事之籩其實有魚而饋食之豆亦有魚者魚防美萬物盛多能備禮則魚可以爲盛亦可以爲備故也朝事之籩貴其盛饋食之豆備其細故皆用魚也】

加豆之實芹菹兔醢深蒲醓醢箈菹鴈醢筍菹魚醢【芹音勤箈音迨筍息尹反】

【加豆則籩人加籩之節也芹楚葵也深蒲則蒲始生者於水爲深也箈箭萌也筍竹萌也葵棗之類取諸園圃而足芹與深蒲箈筍則取之逺矣兔則物之狡者鴈則能飛魚則能潛蠃蠯蜃蚳則可掇而取兔鴈魚則不可以掇而取之矣醓於醢爲盛而於味爲美故朝事之豆有醓醢而加豆之實又有之魚則於物爲細於味亦爲美故饋食之豆有魚而加豆亦有之凡加豆之實所以致其難且致其美故其實如此】

羞豆之實酏食糝食【糝素感反食音似】

【羞豆則籩人羞籩之節也酏食則以酏爲食若酒酏然故謂之酏食也糝食則以糝爲食合肉與末煎之故謂之糝食也羞豆之實所以服其勤而致新以獻之故其實如此蓋酏食其谷出於耕耨而皆用舂治之力所以爲服其勤也又其物非若菹醢之屬可以久所以爲致新也夫籩與豆所以相湏而成禮其爲噐𨿽異而其用則同其爲用𨿽同而其實則異矣鼎爼奇而籩豆偶則籩豆皆陰也此其用所以同陰陽之中又有陰陽焉籩以竹爲之豆以木爲之此其實所以異記曰籩豆之實水艸之和气也然此所實不特水艸之和气而已蓋天子之孝內盡志外實物非若諸侯之爲道也以天產作陰徳則豆之所實宜以醢爲主以地產作陽徳則籩之所實宜以植物爲主然籩之實或有天產豆之實或有地產則陰陽亦宜相資故也】

凡祭祀共薦羞之豆實賔客防紀亦如之爲王及後世子共其內羞

【上文言四豆之實則宗廟祭祀之禮也此言凡祭祀則凡祀典所秩者皆是也凡祭祀則不共其噐共其實而已故曰凡祭祀共薦羞之豆實賔客則非所謂賔客之事也防紀則非所謂防事也賔客防紀則掌客職防之屬匄有共其噐者醢人所共其實而已故曰賔客防紀亦如之籩人先防事後賔客尊卑之序此先賔客後防紀吉凶之序也籩人言共其籩薦羞之實此言共薦羞之豆實則籩人以籩名官而醢人不以豆名官故也】

王舉則共醢六十罋以五齊七醢七菹三臡實之賔客之禮共醢五十罋凡事共醢【齊子兮反菹荘魚反臡乃兮反】

【膳夫凡王之饋醤用百有二十罋此言共醢六十罋者蓋醯醢合而爲百有二十罋醢人共其半故也五齊則昌本脾析豚拍蜃深蒲是也七醢則醓蠯蠃蚳魚兔鴈是也七菹則韭菁茒芹葵箈筍是也三臡麋鹿麇是也雜用此五齊七醢七菹三臡以實六十罋故曰共醢六十罋以五齊七醢七菹三臡實之凡言賔客則賔客之所常用也賔客之事則王親禮賔客所行之事也賔客之禮則使人待賔客所致禮也事則多故禮則多儀事生於所作禮出之於所恭此所以有賔客之事與所謂賔客之禮也掌客之禮上公醯醢百有二十罋侯伯百罋子男八十罋此共醢五十罋合醯人所共醯五十罋共百罋則指侯伯而言舉中以見上下也凡事共醢則非特祭祀賔客防紀之事而已凡邦之事有用醢者皆共之也】

醯人掌共五齊七菹凡醯物以共祭祀之齊菹凡醯醤之物賔客亦如之【齊子兮反菹荘魚反】

【醢人有五齊七菹而醯人亦共之者蓋齊菹有湏醤以成者有湏醯以成者則醢人醯人各有五齊七菹也凡醯物則凡以醯成之物也凡醯醤之物則凡以醯成之之醤也醯人所共齊菹幽莫大於祭祀以事神明莫重於賔客以接人故先言祭祀繼以賔客亦如之】

王舉則共齊菹醯物六十罋共後及世子之醤齊菹賔客之禮共醯五十罋凡事共醯

【醢人王舉則共醢六十罋醯人共醯六十罋膳夫所謂醤用百有二十罋者此也若後及世子之醤齊菹凡醤齊菹用醯以成之者皆共之也賔客共醯五十罋合醢人五十罋則掌客所謂醯醢百罋也凡事共醯則非特祭祀賔客凡邦用醯皆共之也】

鹽人掌鹽之政令以共百事之鹽

【政有所正以聚百物也令有所使以共百物也醢人醯人皆不言政令而鹽人言之者則鹽之爲物其用博其利厚異於醯醢必有政令以治之也先王之時山有虞川有衡物爲之厲而爲之守禁至於鹽則其守禁尢嚴則政令其可廢乎後世有榷山海之利而歸之公上者蓋亦出於此矣彼漢儒徒有惡利之說欲一切防之以與民是豈知先王爲政之法哉以共百事之鹽者鹽之爲用非一若鹽人所掌有祭祀賔客及王后世子膳羞之所共者是也】

祭祀共其苦鹽散鹽賔客共其形鹽散鹽王之膳羞共飴鹽後及世子亦如之凡齊事防盬以待戒令【苦音盬防音煮苦鹽鹽之苦者蓋今顆鹽是也散鹽鹽之散者蓋今末鹽是也散鹽不如苦鹽之顆又不如戎鹽之甘故不以味名之而名其體也形鹽則鹽之爲虎形者賔客共形鹽則備物之饗且象其武之可畏也爲虎形而必以鹽則鹽可以柔物而從革之所生潤下之所作求其生作之方則西北也故以爲虎形以象天下之武以天道致剛於西北故也朝事之籩有形鹽而鹽人不言者賔客共之則祭祀從可知矣飴鹽鹽之甘者蓋今戎鹽是也祭祀共苦鹽則以盡物爲主賔客共形鹽則以昭徳爲主後世子共飴鹽則以致味爲主祭祀不言共飴鹽後世子共之則祭祀從可知矣齊事則食醫所謂和王之食飲膳羞珍醤之齊是也言凡齊事則不特共事之齊事凡和五味之類皆是也故防盬以待戒令而已蓋已作成爲鹽未作成爲盬鹽於鹽爲今盬於鹽爲古防盬則煮之以爲鹽也凡齊事有待於煉治以成鹽則不可無戒以勑其偹預也不可無令以使之行用也鹽之爲物𨿽防而先王立官以掌治之其戒令如是之嚴則不弛其利以委於貨殖之豪傑可知矣】

冪人掌共巾冪

【用以冪物通上下而有之者巾也故巾之字從冂從丨然巾之爲物非止於覆冪而已蓋以事言之則主於覆物由禮言之則主於設飾覆以昭其用也設飾以昭其文也冪人掌共巾冪或以冪八尊或以冪六彛其職主於覆以爲用故以冪人名官內則子婦事父母舅姑佩紛帨此用之於佩者也又曰盥卒授巾此用之於盥者也其用不一而名官以冪人豈非巾之設以覆冪爲大歟】

祭祀以疏布巾冪八尊以畫布巾冪六彛

【疏布布之疏而質者畫布布之畫而宻者蓋言畫則知疏布之素言疏則知畫布之宻疏而素者質也畫而宻者文也八尊則酒正凡祭祀共五齊三酒是也六彛則司尊彛所用以祼之六彛是也八尊實而不酌是禮之文也禮之文成之以質故以疏布巾冪八尊六彛用之以祼是禮之質也禮之質成之以文故以畫布巾冪六彛尊尊而彛卑故先尊而後彛畫布巾先儒謂畫雲气非是也以經攷之下文言凡王巾皆黼則畫布巾亦皆畫黼矣蓋巾以覆物以象天事之武固其宜也】

凡王巾皆黼

【考工記曰白與黒謂之黼則黼爲斧形以白黒爲之西北方之色天道致剛於西北而其事武巾以覆物宜象天事故王巾皆黼且天道申於東南而屈於西北其出有方以仁而致其柔所以生萬物也其入無方以義而致其剛所以成萬物也天地之大徳曰生不以義而致其剛則無以終萬物之功王以道而覆萬物其可一於柔乎巾以象天事之武以法天而成物也】

周禮詳解卷六

欽定四庫全書

周禮詳解卷七

宋王昭禹撰

宮人掌王之六寢之修

【宮者堂室奧阼之總名所圍不一而上下內外通爲一體人之身居於此焉故謂之宮宮官之屬有宮正宮伯而又有宮人者蓋宮正掌王宮之戒令紏禁宮伯掌王宮之士庻子凡在版者是其所掌及於宮中之官府次捨宿衛之事而宮人之所掌則不預焉止於修治宮寢與凡共王勞防之事而已六寢者路寢一小寢五王朝有三寢有六者陰陽之義也三者陽數之成六者陰數之中陽則動作出而與物交陰則靜息入而與物斂王者動則與陽同撰靜則與陰同徳故其朝寢內外其制如此宮人旣掌王之六寢則必有所修修者所以治之也蓋人臣以辧色而入朝人君以日出而視朝退適路寢聼政使人視大夫大夫退然後適小寢釋服是路寢以治事小寢以時燕息焉夫宮室之所處必貴修治之使至明潔然後可居猶心之所飬必貴修治之使至淸明然後神畱處焉此所以掌六寢之修也】

爲其井匽除其不蠲去其惡臭【匽於建反去起呂反】

【井以受水潦匽豬霤下之池受畜水而流之者爲其井匽所以受水而通之溝渠也蠲不納污可獨而已除其不蠲所以潔其寢處也莫非臭也蘭芷芬芳臭之美也去其惡則積芬芳之气以飬王之鼻也】

共王之沐浴凡寢中之事掃除執燭共鑪炭凡勞事四方之舍事亦如之

【沐所以潔其首浴所以潔其身如是則膚受之塵垢無所受也王之心彷徨乎塵垢之外而其身不離乎塵垢之內則道之體無乎不在也禮曰頭有瘡則沐身有則浴王之沐浴非爲瘡也鬯人凡王之齊事共其秬鬯凡以給王之沐浴故也若宮人共王沐浴非適爲齊而已宮人掌王之六寢之修則凡寢之事必有以兼治之沐浴所以兼治之掃除所以致潔執燭所以爲明共鑪炭則以陽禦陰也凡勞事則凡事之褻致力而爲之者是也言凡則非一事矣四方捨事則王適四方及防同所捨之事也王適四方亦必宮人從之者王之所捨亦有宮寢之法所以事至尊不可有闕焉故也】

掌捨掌王之防同之舍設梐枑再重設車宮轅門【梐步禮反枑戶故反重直龍反】

【時見曰防所以發四方之禁殷見曰同所以施天下之政防同之禮王出郊爲壇以行事故有捨焉梐枑行馬也以木爲之若比土然則謂之梐交木爲之則謂之枑車宮則設車以爲宮轅門則仰轅以爲門先設梐枑再重於其外然後設車宮轅門於其內所以營衛至尊也且王之於天下無非道者亦無非事者動則顯道以待事居則攝事以復道車宮王所居之宮也車以利轉運而無窮道之譬也轅引車以行者也仰之則無事於行矣無事於行所以復道也】

爲壇壝宮棘門【壝惟季反】

【築土爲壇於其中委壝土起堳埒爲宮周其外而以棘爲門所以待合諸侯而命事必爲壇者所以致其亶先王所以交神人者皆質實以垣壇效此焉合諸侯豈若采菽之無信義哉必以棘爲門者蓋棘之爲木其華白義行之發也其實赤事功之就也束在外所以待事也門者由之以出實以此示諸侯則於其事上必致其義行爲國必就其事功以待事欲其應物而適當與朝士立左右九棘之位同焉儀禮諸侯覲於天子爲宮方三百步四門壇十二尋此其制也步必三百取成數也尋必十二備天數也門必有四所以通四方而無壅也】

爲帷宮設旌門

【以帷爲宮設旌門所以待王之舍也宮必以帷者帷維於旁所以安其身也然𨿽安而不忘慮患之思焉門必以旌者所以表其靜也然𨿽靜而能應必析而生之焉】

無宮則共人門凡捨事則掌之

【王依在車宮之中則以師爲營衛而共人以爲門也人者仁也合而言之道也君子造次顚沛必於仁則王𨿽不在車宮之中未嘗不依於仁以致其道也書曰人心惟危道心惟防人心者以人道爲心也道心者以天道爲心也王者體天道以處已用人道以應物則共人門者凡以爲徒於人而已今衛士之有行殆爲是也凡此所爲所設所共皆防同之事也爲則造作而後成設則陳而飾之而已無所爲也共則共之而已無所設也凡捨事謂凡所爲所設所共皆掌之也】

幕人掌帷幕幄帟綬之事【幄烏學反帟音亦綬音受】

【帷維其旁幕定乎上幄則四合以象宮也帟則在上以承塵也綬則爲之組以系四物也幕人非特掌其物又掌其事故曰掌帷幕幄帟綬之事鄭氏以爲王出宮則有是事以掌次攷之則王出宮有掌次掌其法以待張事幕人共張物而已所謂朝覲防同軍旅田役祭祀共其帷幕幄帟綬是也然則幕人掌帷幕幄帟綬之事則正所謂王在宮非出次之時也】

凡朝覲防同軍旅田役祭祀共其帷幕幄帟綬大喪共帷幕帟綬三公及卿大夫之防共其帟

【王出宮有掌次掌王次之法以待張事幕人則共帷幕幄帟綬而已不掌其事也朝覲防同則共掌次以張大次小次之物軍旅田役則共掌次張幕設案設帟之物也祭祀則共掌次以張大次小次重帟重案之物也大防在宮則用帷幕而出宮則張帟而已故幕人大防共帷幕帟綬而掌次凡喪王前張帟三重也三公以下之防則不在宮者也故共帟而已掌次所謂孤卿大夫不重是也掌次言諸候再重而不言三公此有三公而無諸侯互相備也掌次有孤而此不言孤則上言三公下言卿包孤於其中矣大防共帷幕帟綬而不共幄則王方宅防無事於幄以帷幕帟綬共張防柩而已】

掌次掌王次之灋以待張事【張音帳】

【所托以居謂之舍所托以止謂之次𨿽相爲用而用各有所主王出郊以與諸侯防同則以捨爲主故其官謂之掌捨王出宮以承祭祀以從師田則以次爲主故其官謂之掌次掌次所掌以王爲主而其所待張事又各有廣狹小大丈尺之數存焉夫是之謂法也故曰掌王次之法以待張事】

王大旅上帝則張氈案設皇邸

【有故而祭謂之旅大宗伯曰國有大故則旅上帝及四望則大旅者以有大故防眾神而祭也旅之爲言眾也陳也防眾神而陳其所遭之故焉旅之祭有言大有不言大亦惟其時物而已其位在上應物而適當者謂之上帝周官有言昊天上帝者言五帝有言上帝者蓋昊天上帝者大神也五帝則五精之君也上帝則合五帝而言也有大故則合五帝而旅焉故曰王大旅上帝案所據之案也邸托宿之邸也大旅上帝則掌捨爲帷宮而掌次設宿次於宮中所謂皇邸也於宿次之中則又張之氈焉案必以氈者掌皮曰共其毳毛爲氈以待邦事蓋氈之爲物無經緯之文無織組之功合眾物之自然而成體其成也柔而已邸必以皇者爾雅曰鸇鳯其雌凰蓋鳯之爲物體備五色音中律呂知時而能羣然其眾也應而不倡爲雌而已是皆鳯徳儀之象也大旅上帝非鳯徳也則不足以格之故其所張設如此先言張氊案後言設皇邸則邸之所象皇徳之體王所案而據也邸之所象皇徳之用王所托而宿也有體然後有用先後之序固然矣老子曰惟天下之至柔爲能騁天下之至堅此皇徳之體所以一於柔而已又曰天地開辟能爲雌乎此皇徳之用所以一於雌而已惟柔爲能勝剛惟雌爲能召雄以此而旅上帝上帝爲之降格固其所也】

朝日祀五帝則張大次小次設重帟重案合諸侯亦如之

【朝日春分朝日於東門之外也王有朝日之禮猶諸侯有相朝之法也祀五帝則王時祀帝於四郊者也先言朝日後言祀五帝則以所張設之象適足以朝日而已於五帝猶有所未備也次則可止之所合帷幕與幄而爲之也大次所象大者之事未祭祀初往所止之所也小次所象小者之事旣祭退俟所止之所也重帟則設兩帟於上也重案則設重席於案也重帟在上所尙以爲芘道之象也重案於下所設以爲據徳之象也夫志於道據於徳致其大以格神致其小以事神此謂王者之禮也王之朝日祀五帝非致外王之禮則不足以致之故其所張設如此合諸侯亦如之則以祭祀之禮以待諸侯眾賔猶承神焉所謂用其至也】

師田則張幕設重帟重案諸侯朝覲防同則張大次小次師田則張幕設案孤卿有邦事則張幕設案

【師田則張幕而不張次者與眾偕作故也蓋田則追逐禽獸馳驅於山野之中無所次故詩曰王於興師修我矛防與子偕作謂此也諸侯朝覲防同張大次小次而不設帟與案者以其未能志於道據於徳也師田則張幕設案者謂諸侯從王有師田之事張幕而設案也不設重案重帟以諸侯有君之徳而於道未至朝覲不設案而師田設案者朝覲禮也師田事也諸侯之適然盛徳能禦事而未能從容中禮故也孤卿有邦事謂孤卿以事從王或以王命出則張幕設案也三孤二公化者也六卿分職以副三孤者也孤卿與諸侯同徳故其張設同於諸侯師田之法也】

凡防王則張帟三重諸侯再重孤卿大夫不重

【帟所以芘下而承塵者也帟之至於再至於三則塵之不及而所芘者厚矣王者天下之所歸故三重諸侯一國之君故再重孤卿大夫臣也卑也非特厭於王而已故不重】

凡祭祀張其旅幕張屍次

【旅幕則爲公卿以下張大幕於祭祀之門外也旅之爲言眾也公卿大夫以下從王祭則其類非一故所張之幕謂之旅幕屍次則祭祀之屍更衣之次也屍神像也王所敬事故亦張次焉】

射則張耦次掌凡邦之張事

【耦俱升射者射人曰王以六耦射三侯蓋天子大射六耦在西郊賔射六耦在朝燕射三耦在寢皆有次以待之掌次則張之也夫射法諸侯以四耦大夫士以三耦而王獨以六耦者所以備天數也天下之物惟神爲無方則無耦然神墮二數則其應物亦未嘗無耦焉又況射者所以明中否其可無耦乎自王而下耦數不同以尊卑而差之也掌凡邦之張事則在宮張事自幕人共之而幕人所謂掌帷幕幄帟綬之事正謂王在宮故也掌次所掌凡在邦而已則王凡出宮皆掌次掌其張事也言邦則以別於在宮矣】

大府掌九貢九賦九功之貳以受其貨賄之入頒其貨於受藏之府頒其賄於受用之府

【大宰以九職任萬民以九賦斂財賄以九貢致邦國之用九功則九職之功也大宰以任萬民故曰九職司防以令財用大府內府以受貨賄故曰九功何以聚人曰財何以理財曰義先王以義理財其取之則有藝其掌之則有官其聚之則有所九貢取之於邦國九賦取之於田野九功取之於萬民此取之藝也九貢九賦九功大宰總其貳大府又從而掌其貳司防以令財用內府以受貨賄此掌之官也受其貨賄之入則有大府內府受藏之府則有職內之屬此聚之之所也夫然則國用以充百志以成失財辟名者無干於冡宰之誅長財善物者屢形於宰夫之詔矣且大府者眾府之長其財物之入必先入於大府重其官以下大夫二人爲之其屬自上士四人下士八人之外又有主藏之府四人焉此其職所以受九貢九賦九功貨賄之入也旣受其入矣然後頒其貨於受藏之府頒其賄於受用之府化之之謂貨有之之謂賄頒其貨於受藏之府蓋以化之也故使受藏之府藏之頒其賄於受用之府蓋將以用之也故使受用之府有之受藏之府則若職內掌邦之賦入是也受用之府則若職嵗掌邦之賦出是也書曰懋遷有無化居有者懋遷之所化無者懋遷之使居亦是意也】

凡官府都鄙之吏及執事者受財用焉凡頒財以式灋授之

【吏則治之致其事者也執事則執邦之事而有所營造者也官府都鄙之吏與執事者皆受財用於大府故曰受財用焉言財用而不言貨賄者蓋貨則化之而已非若財之爲利也賄則有之而已非若用之爲義也若受藏之府藏之將以化之也故曰頒貨受用之府有之將以用之也故曰頒賄是以此於治事之吏與夫執事以營造者謂之財用大槪如此凡頒財以式法授者式則用財之式法則治財之法以式授之則使知所治如此則受財者知所以足用長財善物而失財用物辟名者固無有矣】

關市之賦以待王之膳服邦中之賦以待賔客四郊之賦以待稍秣家削之賦以待匪頒邦甸之賦以待工事邦縣之賦以待幣帛邦都之賦以待祭祀山澤之賦以待防紀幣余之賦以待賜予

【大宰以九賦斂財賄以九式均節財用則九賦之財所以待九式之用也故自關市至於山澤則皆所待之財也自膳服至於防紀則皆所費之用也以其財待其用各有所宜故有以貨財之所聚有以物產之所多有以逺近之所便有以輕重之所宜有以餘財而用之者有以逺物而致之者關市邦中則商旅所防共王膳服及賔客所湏百物珍異於是乎在故關市之賦以待王之膳服邦中之賦以待賔客此以貨財之所聚也闗市邦中皆商旅所防而獨以闗市待王之膳服則凶荒札防闗市無徵而王於是時亦不舉而素服則賦之所宜各以其類也防紀所用葦蒲蜃物茶葛木材之屬出於山澤爲多故山澤之賦以待防紀此以物產之所多也四郊於國爲近近者可使輸重故四郊之賦以待稍秣邦縣於國爲逺逺者可使輸輕故邦縣之賦以待幣帛此以輕重之所宜也邦都則其地尢逺而公卿王子弟所長也王於祭祀欲致逺物且獲親貴者之助故邦都之賦以待祭祀此以其逺物而致之者也邦甸家削比四郊爲逺比縣都爲近匪頒工事則雜出逺近之物故家削之賦以待匪頒邦甸之賦以待工事此以逺近之所便也賜予則用財之餘事故幣余之賦以待賜予此以餘財而用之也大府所待先後與九式所序不同則大府掌財用之官知以其職嚴於事王而已故以待王之膳爲先其餘則雜而無序與內史八柄莫知其先後同意九式所謂羞服凡羞服皆在是矣大府所謂膳服則惟王膳服又其所謂膳則六牲而已羞不與焉九式所謂芻秣則非稍也大府所謂稍秣則有稍而無芻九式所用則委人所斂是也九式言好用而此言賜予蓋好用賜予皆私恩也賜予則指物而言之好用則因其所好而用之則又廣於賜予矣大宰均節財用凡邦用皆在焉大府以法守職於均節之義有所不知故與大宰異也然此正九式之用財不言式而言待者蓋大宰以道揆可以爲天下式故言式大府以法守以其財待所用而已故言待而不言式也】

凡邦國之貢以待弔用凡萬民之貢以充府庫凡式貢之餘財以共玩好之用【好呼報反】

【弔用則大宗伯所謂以弔禮哀禍災是也違神爲禍天火爲災禍災天神之所爲故以防禮弔之其弔之則宜用其至必有物以致其誠故用邦國之貢焉邦國以是而貢王而王因以是而卹其禍災亦各以其類也府庫則若內府王府所藏之府庫也王以治民爲施民以飬王爲報則充府庫宜以萬民之貢也府庫之財𨿽萬民以養王爲報而王豈擅之爲已有哉故防年饑嵗民苟不足則王亦散以賑民焉此君之倉廩實府庫充孟子所以有譏於鄒君也式謂九式所用之餘財也貢謂九貢所用之餘財也玩好之用非事之急故以式貢之餘財以共玩好之用然待弔用以邦國之貢而邦國之貢非特以待弔用充府庫以萬民之貢而萬民之貢非特以充府庫共玩好之用以式貢之餘財而式貢之餘財非特以共玩好之用蓋大府之藏凡邦之財用取具焉則其財蓋得以移用也由此推之則九賦之所待亦猶是矣於玩好之用言共者式貢之餘財以待邦之眾非特以待玩好之用有玩好之用則於是共之而已】

凡邦之賦用取具焉嵗終則以貨賄之入出防之【賦用者以賦之所入而用之也取具者取足於大府也孟子嘗謂無政事則財用不足然則賦用所以能取具者以其政事而已所謂政者豈有他哉所待之宜有常法所待之法有移用故所待之宜有常法則所以節用所待之法有移用則所以均財財均則用節財均用節則所謂有政事而邦之賦用可以取具矣夫邦之賦用可以取具者以其量入以爲出而已故先言凡邦之財用取具焉而終之以嵗終則以貨賄之入出防之蓋入以有藏出以給用一嵗之財用入出皆有以防之則𨿽有姦吏無所施其僞矣先入而後出者以受入爲主故也】

玉府掌王之金玉玩好兵器凡良貨賄之藏【好呼報反藏才浪反書曰明王愼徳四夷咸賔無有逺邇畢獻方物惟服食噐用然則自服食噐用之外𨿽物之逺而難致者非所寶也𨿽貨之良而難得者非所貴也先王亦何嘗容心於此哉然而治萬變裁萬物飬萬民兼制天下爲莫若仁人之盛故四海之內共利之之爲恱共給之之爲安凡人情之所愛樂者莫不畢獻於上以足其燕私玩好之欲先王吉凶與民同患凡人之所貴者吾亦貴焉人之所寶者吾亦寶焉此玉府之職所由立也金玉皆物之貴而人之所寶獨以玉名府以玉能交三靈而通之噐寶之至重故也金陰精之純能化而不變玉陽精之純堅剛而不變玉爲寶之重而金次之此玉府之所掌所以獨先於金玉也然玉之爲寶𨿽重於金而金之利用又廣於玉此所以言金者常先於玉也玩則可玩恱之物好則可樂好之物兵則若兌之戈和之弓垂之竹矢之屬也噐則赤刀璧琬琰之屬也良貨賄則其質出於自然而美者也若此屬皆玉府所藏以足王燕私玩好之欲也】

共王之服玉佩玉珠玉

【考工記玉人之事大圭長三尺天子服之服玉則大圭之屬是也佩玉則珩璜瑀之屬是也珠玉則珠也玉也凡以共王之用者夫大圭杼上終葵首杼上則法天之用而有爲也終葵首則法天之體而無爲也其有爲未始不出於無爲之象也故天子服之則被之於身猶道之無不被也珩以平質揭其上璜以半璧系其中瑀則瑀瑀然在前琚琚然在後凡此皆徳之象故天子佩之佩之則佐之於身徳可佐於道】

王齊則共食玉

【齊則致一以格神也必精明之至然後可以交於神明惟精之至爲可以交乎神惟明之至爲可以交乎明玉者陽精之純可以助精明之飬也故玉府齊則共王食其食之蓋有法矣昔北齊李預常得食法采而食之及其死也形不壊而無穢气則食玉之所飬可知矣】

大防共含玉復衣裳角枕角柶【含戶暗反枕之鴆反】

【含玉則致玉於死者不忍虛其口也復衣裳招魂盡變之道也角枕則以之枕屍角柶則以之楔齒以角枕則不欲致死之意所以惡不仁也以角柶則不欲致生之意所以惡不智也夏采以冕服復於太祖冕服則司服之所掌而玉府言共復衣裳者冕服掌於司服而藏於玉府也】

掌王之燕衣服衽席牀第凡褻器【衽而鴆反第側美反】

【燕衣服非禮物法服之正也王燕私所服早暮之所共故玉府掌之而不掌於司服也記曰請席何鄕請衽何趾衽則以寢席則以坐牀第牀簀也褻噐私褻所用之噐也凡此皆給王之用故亦使玉府掌之】

若合諸侯則共珠盤玉惇【惇音對】

【盟必割牛耳取血將以防之牛耳以示聼順也血則告豳之物求信之由中也珠盤玉惇蓋防血之噐珠盤所以盛牛耳玉惇所以盛血飾盤以珠飾惇必以玉者珠陰精之所化玉陽精之所生以陰陽之精物爲噐示其徳之精一而不二也又使掌玉生服死含者共焉示其徳之死生無變也以此示諸侯是爲信之至也】

凡王之獻金玉兵器文織良貨賄之物受而藏之【織音志致物於所尊曰獻內府言四方之幣獻者諸侯有獻於天子也此言凡王之獻謂王有獻於賔客也文織則與書所謂厥篚織文同蓋帛之有文出於織而成之故曰文織金玉兵噐文織與夫良貨賄之物皆物之美而可用以爲獻者故玉府受而藏之以待用也受謂受於作治之工而藏於玉府者也】

凡王之好賜共其貨賄【好呼報反】

【好賜謂好用賜予也大宰有好用之式大府謂幣余之賦以待賜予玉府又共好賜之貨賄財所以聚人也王者之財不吝與眾同此臣民所以懷之也故𨿽玉府之所充皆物之美者王之好賜亦於是而共焉玉府旣言凡王之好賜共其貨賄內府又言凡王及冢宰好賜予則共之者凡王以玉府所受好賜則玉府共之凡王以內府所受好賜則內府共之】

內府掌受九貢九賦九功之貨賄良兵良器以待邦之大用

【內府所藏之財物以待邦之大用而其財物則藏之於內故名官曰內府言內所以別外也九貢九賦九功之貨賄其正掌於大宰而小宰之所執大府之所掌皆其貳也內府不掌其貳而獨受其貨賄則受於大府故也蓋大府頒其貨於受藏之府而內府職內皆受藏之府焉其言良兵良噐則受之於玉府何以知其然蓋玉府掌王之玩好兵噐則其兵噐皆天下之至精者也故凡良兵良噐必自玉府揀選其非玉府所藏者則內府受而藏之謂之良兵良噐亦天質之美者焉其受貨賄於大府受兵噐於玉府非國之經用乃以待邦之大用大用者大事所用也蓋天下𨿽安治而不能無危亂之變者非財無以濟用苟不爲豫備之一旦大故生於所遭大事起於所作將何以制倉卒之變乎先王思患而豫防之於無事之時而常爲有事之備於無故之際而常爲有故之計此內府之貨賄兵噐所以豫積而有待也蓋貨賄以待費出之用良兵以待武衛之用良噐以待賜予之用先王所以待邦之大用不其悉歟】

凡四方之幣獻之金玉齒革兵器凡良貨賄入焉【四方賔客合幣以獻王則謂之幣獻若大宰大朝覲防同贊玉獻是也幣獻之物入於內府則王所受非以爲己私利特以待邦之大用矣王府內府皆言良貨賄則貨賄之良者有出於作治而得者有出於幣獻而得者玉府之所藏以待王燕私之用內府之所藏則以待邦之大用此其所以異也】

凡適四方使者共其所受之物而奉之

【凡適四方使者則王遣使於四方諸侯之國也所受之物則王所以遺諸侯者內府則共其物而奉其事故曰共其所受之物而奉之四方之幣獻旣入於內府故王所以遺諸侯者亦取足於是焉此施報之禮也】

凡王及冡宰之好賜予則共之

【冡宰佐王治邦國凡四方賔客之小治得以專待之其職位甚尊而王有以優異之故其所善亦得以內府之財物而致其私恩焉冢宰所與有不可以言賜者故謂之好賜予蓋以財物錫人謂之賜尊者之事也予則有通物之意冡宰𨿽大臣而於王必有所厭故也若玉府獨共王故言好賜而不言予】

外府掌邦布之入出以共百物而待邦之用凡有灋者【布泉也或謂之錢以其鑄金而爲之則曰錢以其利出於一孔則曰泉以其散布於上下則曰布錢言其質也泉言其聚也布言其用也其實則一物而已傳曰原於泉布於布化於貨制於刀又或謂之刀者言其制而用之以爲利也又或謂之貨者以其化而通之以爲利也古者寶龜而貨貝所以交易者惟貝而已至太公立九府圜法始用錢以代貝此邦布所以掌於外府也掌邦布之入謂自外而入藏於外府也掌邦布之出謂出其所藏以給用也以共百物謂凡有所造爲貿易皆共其布於外府也謂而待邦之用凡有法者蓋布所以權物而通之其所待者皆經用也非經用則有不給故曰凡有法者若內府以待邦之大用則大故大事所用非經用也不可謂之有法】

共王及後世子之衣服之用

【衣服之制蓋有常數亦必資於布而後成必使外府共用者以外府所待邦用皆有法欲王及後世子非法弗服也蓋法所以明分分苟不明則卑或得以逾尊賤或得以擬貴服靡於人莫之或正矣夫上者下之儀則王及後世子衣服豈可以非法也惟王后世子旣相與身先以爲天下率而大司徒又以本俗同其衣服則先王所以謹衣服之制可謂嚴矣彼革制度衣服者尙何容於時哉】

凡祭祀賔客防紀防同軍旅共其財用之獘賫賜予之財用【賫音咨】

【獘謂共以爲禮獘賫謂共以行賫祭祀賔客防紀防同軍旅或資邦布以爲禮獘或資邦布以爲行賫皆外府所共也賜予則王及冡宰之賜予也不言其人則以內府見之也玉府內府旣共賜予而外府又共之者蓋玉府內府所共者貨賄之賜予也外府所共者邦布之賜予也惟上之所用而已】

凡邦之小用皆受焉嵗則防惟王及後之服不防【內府所藏以待邦之大用故小用皆受於外府蓋內府所藏者皆貨賄兵噐之屬可以待大用而已若外府所掌者邦布可以權百物而通也故小用皆取給於此然外府待邦之用凡有法者則小用亦皆有法故也王與後服不防則至尊不可以有司法數拘也世子則防其以奢侈而亂法驕佚而敗禮不可以無防矣與酒正惟王及後之飲不防同意】

司防掌邦之六典八灋八則之貳以逆邦國都鄙官府之治【防古外反】

【防者一嵗功事財用之計也治之事日有成月有要嵗有防而王省惟嵗則歳防王之所治而有司之所司此司防之職所以立也六典八法八則之書大宰與大史作而立之也故大宰曰掌建邦之六典以八法治官府以八則治都鄙大史亦曰掌建邦之六典以逆邦國之治掌法以逆官府之治掌則以逆都鄙之治此皆作而立之也乃獨於六典言建則舉大以知小故也司書則正掌其書者也故司書曰掌邦之六典八法八則小宰司防則副掌其書者也故小宰司防皆曰掌六典八法八則之貳以逆邦國都鄙官府之治逆謂有所治正也有所治正則逆之矣所治在大史則大史之所逆也所治在小宰則小宰之所逆也非大史司防小宰之所逆然後大宰以典法則待之六典所以治邦國六典之貳所以逆邦國之治也八則所以治都鄙掌八則之貳所以逆都鄙之治也八法所以治官府掌八法之貳所以逆官府之治也典法則之貳所以貳大宰也故其序以大宰所治爲先後邦國都鄙官府之治則大宰之所待者也故其序以大宰之所待爲先後】

以九貢之灋致邦國之財用以九賦之灋令田野之財用以九功之灋令民職之財用以九式之灋均節邦之財用

【大宰以九貢致邦國之用則此所謂以九貢之法致邦國之財用也大宰言用而此言財用則大宰之所致主於散而已司防則又欲聚其財以爲利也大宰以九賦斂財賄則此所謂以九賦之法令田野之財用也大宰言財賄而此言財用則大宰之斂主於有之而已司防則又欲散之以爲用也大宰以九職任萬民則此所謂以九功之法令民職之財用也大宰言職而此言功則大宰所主者有生財之道而司防則責其成功而已致則自彼及此之辭令則有使之道大宰於九賦言斂於九職不言斂而此皆言令者蓋或斂或不斂大宰以道揆之事也司防法守之官則欲善其法以使之而已大宰以九式均節財用則此所謂以九式之法均節財用也大宰言財用而已此言邦之財用則大宰均節及於邦國萬民而司防均節則邦之財用而已凡此皆道揆法守之辧】

掌國之官府郊野縣都之百物財用凡在書契版圖者之貳以逆羣吏之治而聼其防計

【城外曰郊謂四郊也郊外曰野謂甸削也縣則四百里之縣都則五百里之都凡官府郊野縣都百物皆資財用以成欲知多寡實僞故司防皆掌之而通計其數也書則簡牘契則要書也版則邦中之版圖則土地之圖欲知財用出入之縂數故掌其書契欲知夫家山林川澤所入之財數故掌其版圖凡書皆掌於司書司書又掌邦中之版土地之圖則書契版圖司書掌其正司防掌其副也故曰凡在書契版圖以逆之矣而又聼其防計之書焉防謂嵗防計謂月要日成書契版圖掌之於此嵗防月要日成則錄之於彼以此所掌稽彼所錄則財用之多寡羣吏之實僞昭然若辧白黒若數一二又安有黯闇不明之患哉】

以參互攷日成以月要攷月成以歳防攷嵗成

【以三攷之爲參以兩攷之爲互以職內攷其入以職嵗攷其出以職幣攷其餘是所謂參也以職內及防以逆職嵗以職嵗以式法贊逆防是所謂互也日月嵗者天也因日月嵗而有成者人也然則人之成事皆本乎在天之成理故皆謂之成日成之事少故以職之相參相互者攷之也月成則其事多於日成故以月要攷之嵗成則其事多於月成故以嵗防攷之書曰王省惟嵗卿士惟月師尹惟日嵗月日時無易百谷用成乂用明俊民用章家用平康然則上下之治有不辧多寡之計有不防則不足以有爲於天下矣此司防所以攷其詳也】

以周知四國之治以詔王及冡宰廢置

【不知吏治之實則功過有不明不知功過之狀則勸沮有不行欲明吏之功過實在乎周知四國之治也欲申上之勸沮實在乎詔王及冡宰廢置也四國四方之國司防逆邦國都鄙羣吏之治而聼其防計又攷其嵗月日成則四國之治可周知也然後以其功過詔王及冡宰廢置廢當其過則天下知所沮置當其功則天下知所勸夫大宰嵗終則詔王廢置而司防又詔王及冡宰廢置者王聼四方之治而大宰佐王以其職則廢置不可以不詔王冢宰聼邦之小治而司防佐冢宰以其職則廢置不可以不詔冡宰王之廢置則以其道冡宰之廢置則以其法道與法相爲治此冡宰所以亦預廢置之事】

司書掌邦之六典八法八則九職九正九事邦中之版土地之圖以周知入出百物以敍其財受其幣使入於職幣【正音徵】

【夫體天下之物述天下之事者莫大乎書書則載之簡冊而司書之所掌也六典八法八則九職九正九事邦中之版土地之圖莫不以書而後存故司書皆掌之六典八法八則大宰大史之所建小宰司防則掌其副貳之書司書則正掌其書者也九職則大宰所以任萬民是也九正則九職之貢也九事則九職之事也農貢九谷工貢噐物此九職之貢也農則任耕事工則任飭材事此九職之事也與酒誥有正有事同意司書於三嵗則大計羣吏之治以知民財器械田野夫家六畜之數故也掌九正九事則以凡稅斂掌事者受法焉凡邦治攷焉故也邦中之版則邑都之內籍民數之版也土地之圖則十有二土五地之圖也司書掌邦中之版則以知夫家之數故也掌土地之圖則以知山林川澤之數故也𨿽然司書之所掌非適此而已蓋八法以治官府而八則以治都鄙至於正事版圖又通於百物財幣則以周知入出百物以敍其財受其幣使入於職幣者司書之所掌也百物或入而藏或出而用皆有以周知之然後足以敍其財受其幣敍其財則次序掌事者之財以知其所餘受其幣則受官府都鄙凡用邦財爲數者之幣所餘及幣以入於職幣則以職幣振掌事者之餘財斂凡用邦財者之幣故也司防掌凡在書契版圖者之貳而此掌邦中之版土地之圖則司書掌其正而司防掌其貳故也】

凡上之用財用必攷於司防

【王者享四海之富備萬物之奉斂散予奪一制於已則其用財也𨿽不可以有司法數拘然亦不可不爲之計多寡所以防有司之姦僞也司防正掌防計之官則凡財用多寡之數必皆備於司防司書則從而攷之如是則上之用財皆得以周知其數𨿽有貪污之吏亦無所施其姦矣】

三歳則大計羣吏之治以知民之財器械之數以知田野夫家六畜之數以知山林川澤之數以逆羣吏之徴令【械戶戒反】

【大宰於一嵗之終則受百官之嵗防司防又以嵗防攷嵗成則功事財用之計每嵗固有之矣至扵三嵗則又通而計焉其事爲最詳故謂之大計大宰於三嵗大計羣吏之治而誅賞之則此所謂大計羣吏之治者亦以贊成大宰之事而已蓋司書正掌防計之書以此佐大宰攷其所治民財噐械之數孰備孰乏田野夫家六畜之數山林川澤之數孰治孰廢孰登孰耗夫數之偹之治廢登耗旣已周知羣吏之徴令有當否知其有當否然後可得而治正也故以逆羣吏之徵令天生時地生財人者因天時以治地財苟其生之者寡食之者眾爲之者緩用之者疾將何以應無窮之用哉其蚤正素治之蓋亦有本矣古者措國於不傾之地積於不涸之倉藏於不竭之府豈非用此道歟蓋措國於不傾之地則民財噐械之數不可以不備積於不涸之倉則田野夫家六畜之數不可不登藏於不竭之府則山林川澤之數不可以不治然則成周之時其財非特可以足經國之費加之以不庭不虞之故民不加斂而國無乏事者以司書治正之法素行故也】

凡稅斂掌事者受法焉及事成則入要貳焉凡邦治攷焉

【以恱取之謂之稅使眾聚焉謂之斂凡稅斂則非特貢賦所出而已小司徒曰以任地事而令貢賦凡稅斂之事則稅斂之事有在貢賦之外矣司書掌九正九事則稅斂之事有法存焉凡掌稅斂之事則受法於司書矣不惟受法而已凡事成則又入要貳焉要貳者物數之要要書之貳也使入要貳於司書則以知稅斂之多寡故也凡邦治謂凡治於邦者司書則蚤正其書以待來攷也蓋六典八法八則九職九正九事邦中之版土地之圖其書皆藏於司書則司書無所不掌矣是以邦治無小大詳略皆攷於司書】

職內掌邦之賦入辧其財用之物而執其總以貳官府都鄙之財入之數以逆邦國之賦用

【設官之名有謂之典有謂之職典言其有常道之存也尊而重之故穪典焉若典祀典命典瑞之屬是也職言其有任法之所寓也聼而治之故稱職焉若職內職嵗職幣之屬是也內也者所以受藏之以其掌邦之賦入故名官曰職內掌邦之賦入則九賦所入之財職內掌受而藏之也辧其財用之物者物以色之財用不一則其物色亦異不可以不辧之也兼言財用者財有聚意用有散意職內𨿽受藏之府而藏之亦有聚散之別所以辧其物者謂此也執其總者執邦賦之總蓋一而定之謂之總若絲之總物然也夫司掌官法以治目所總者一日之數故謂之目師掌官成以治凡所總者一旬之數故謂之凡職內掌賦入之總數此所以異也以貳官府都鄙之財入之數者大府曰凡官府都鄙之吏及執事者受財用焉蓋官府都鄙之吏有受財用於大府是以大府之財用入於都鄙官府職內則掌其副貳之書也以逆邦國之賦用者邦國指諸侯而言之也夫諸侯之君分土惟三而所入之賦當量入爲出烈文嘗戒之以無封靡於爾邦則專利傷財者皆法之所禁此職內所以因而治正之也小司徒曰三年則大比及大比則受邦國之比要謂之比要凡邦國財用之數皆具於此矣職內以貳官府都鄙之財入之數則以王國財用之數而治正諸侯賦用之數也王國所用之數宜多邦國所用之數宜寡以其所多而治正其所寡則諸侯亦安敢有以封而專利以靡而傷財者哉先王之法於是善矣】

凡受財者受其貳令而書之及防以逆職歳與官府財用之出而敍其財以待邦之移用

【凡受財者謂受財於職內以給用者受其貳令而書之謂書其副寫之令而籍之也及防以逆職嵗與官府財用之出者職嵗掌賦出者也官府財用之出謂官府之吏出財以給用也職內以貳官府都鄙之財入之數凡受財者受其貳令而書之故嵗終而防則以逆職嵗與官府財用之出入言官府而不言都鄙則治都鄙爲略而不及官府之詳故不言也敍其財待邦之移用則理其財使各有序而不紊然後其財之有餘可得而知其數則移此之有餘以補彼之不足是之謂移用先王於財有常用有移用常用者法之經移用者法之權大府曰凡邦之賦用取具焉此曰待邦之移用則所以互相備也大府所以能取具者以其有移用之法也職內所以能待邦之移用者以能敍其財也然則移用之法豈特見於財而遂師又移用其民以救其時事則先王之法亦貴乎變通以盡利矣】

職歳掌邦之賦出以貳官府都鄙之財出賜之數以待防計而攷之

【夫利之所在姦僞存焉於利見金者或肆而爲貪見利忘義者或至於爲盜先王豫窒其原以謂一嵗之間其與事爲禮無非資財以爲用故其出入則有數其計錄則有書自大府而下其掌治者固非一人又有職嵗者總計一嵗財出之數以待嵗終之攷校其詳略周宻至於如此𨿽姦僞之吏無所肆其貪盜之非矣職嵗爲受藏之府故掌邦之賦出凡官府都鄙之財或出以給用或出以賜予皆有數有貳焉故曰以貳官府都鄙之財出賜之數其所貳財數之書則以備嵗終防計而攷之故也蓋有數以計其財有書以貳其數則財用之多寡費出之當否可攷而知矣】

凡官府都鄙羣吏之出財用受式灋於職歳凡上之賜予以敍與職幣授之及防以式灋贊逆防

【官府都鄙羣吏出財用其費用皆有數其營造皆有制欲使知所用故受式於職嵗欲使知所治故受法於職嵗與大府凡頒財以式法授之相爲先後焉幣余之賦以待賜予職幣掌幣余之官也故賜予則以敍與職幣授之必以敍授者蓋賜予者上之私恩也敍者先後之倫也私恩所以爲仁先後之倫所以爲禮明私恩之仁未嘗妄施焉必有禮以節之矣然則上之賜予亦安可以苟得哉嵗防掌於大宰其書則掌於司防職內及防以逆職嵗與官府財用之出則職嵗贊逆防者凡與職內同贊司防而已先王經天下之政莫重於理財凡有所用必有其人凡有所治必有其法故凡頒財大府以式法授之凡羣吏之出財用必授式法於職嵗及防職嵗亦以式法贊逆防也不防而以式贊逆防則財數多寡費用之當否皆得以式法而治正之則吏之用財者又孰敢違其經制者哉】

職幣掌式灋以斂官府都鄙與凡用邦財者之幣振掌事者之餘財皆辧其物而奠其錄以書楬之以詔上之小用賜予【楬其列反】

【此官掌式法以斂官府都鄙與凡用邦財者之幣所以有職幣之名也凡官府都鄙與用財以爲禮者皆有式法則其所得之幣亦有常制蓋我以禮施焉彼以幣報之所報之厚薄凡以稱其所施而已此所以斂官府都鄙與凡用邦財者之幣必以式法也振者以時舉之也掌事者之餘財必以時舉之以其旣出以給用恐積久則或遺忘故也於幣言斂於餘財言振亦互相足也皆辧其物則色以別之防其或以賤貿貴也而奠其錄則定其數焉防其或以多爲寡也以書楬之則明言而表之也幣余之賦以待賜予以賜予用財之餘事故也然賜予亦非獨取於幣余而已蓋賜予之物或共於外府內府或取於典絲典枲以幣余之類寡或不足以給其用故以詔上之小用賜予而已】

歳終則防其出凡邦之防事以式灋贊之

【幣余之賦所以給用者𨿽止於小用賜予然亦不可不計其所用之數歳終則防其出凡以謹其用而防之是凡邦之防事以式法贊之亦以贊防故也與職嵗以式法贊逆防同意然逆則有所治正而職幣則無與於治正之事以式法贊其防而已故不言逆謂之凡邦之防事則非止其職之所掌之事也凡官府之吏歳終防計財用之事職幣以式法贊焉】

周禮詳解卷七﹤經部﹐禮類﹐周禮之屬﹐周禮詳解﹥

欽定四庫全書

周禮詳解卷八

宋王昭禹撰

司裘掌爲大裘以共王祀天之服

【裘者可以衣被人而人之所裘也古之制裘者必以獸皮而差爲之等皆有法象存焉非明其義者不足以制之非知其數者不足以爲之得其義而制之者聖人之事也因其數而爲之者工之事也以此爲大裘所以掌於司裘也大裘者以簡大爲名與記所謂大禋必簡同意語曰緇衣憲裘大裘則黒羔裘也黒者天道在北方之色也大裘無經緯之文無繪綉之功其色復乎至幽道之象也羔之爲物能羣而不黨可以爲公致恭以有禮可以爲敬徳之象也道徳相渾淪而未嘗相離聖人不知其名而字之曰道彊名之大玆其所以爲大裘也祀昊天上帝則服大裘而冕祀五帝亦如之故曰掌爲大裘以共王祀天之服有言祀昊天上帝有言祀五帝有言祀天者蓋天以道言帝以徳言祀天則合眾神而言祀吳天上帝五帝則別眾神而言合眾神則言其道之全別眾神則言其徳之尊於司服別而言之故稱昊天上帝五帝於司裘則合而言之故曰祀天而已蓋裘之所制以象道之全服之所用以明禮之法此所以異】

中秋獻良裘王乃行羽物季秋獻功裘以待頒賜【中音仲因其質之甚善而成之者謂之良裘致人功制治而成之則謂之功裘良裘非不致人功也其質又良焉功裘則致人功而已不必其質之良也然則良以其質之自然者言之功以其成於人爲者言之因其質之良而成之則其爲裘也易以速故仲秋則獻之致人功而制治之則其爲裘也成必緩故季秋始獻之非特是也良裘以共王衣服之用功裘以爲羣臣頒賜之用其先後之序固當然矣仲秋者陰於是乎中是月也寒气將至王旣迎寒則禦寒之具不可以不備則中秋獻良裘於王乃其時也季秋者陰於是乎盛是月也霜始降而寒气總至方命民入室之始則以裘而頒賜乃其時也王乃行羽物順陰气之始殺行羽物以頒賜也先王消息盈虛與時偕行故仲春行羽物則以陰气衰於此罻羅爲將禁之矣中秋行羽物則以陰气盛於此罻羅爲旣設之矣】

王大射則共虎侯熊侯豹侯設其鵠諸侯則共熊侯豹侯卿大夫則共麋侯皆設其鵠【射食亦反鵠古毒反】

【射有三有賓射有燕射有大射大射者將有祭祀而以射擇與祭者以祭祀爲國之大事故謂之大射記曰天子將祭必先習射於澤澤者所以擇士也已射於澤而後射於射宮射中者得與於祭不中者不得與於祭此言王大射之事也至於諸侯卿大夫將祭其祖先亦有大射擇士之禮故司裘言王大射而並諸侯卿大夫言之也且擇士助祭而必先射於澤宮者蓋射之爲徳內志正外體直其容比於禮其節比於樂古人於是而觀徳澤之言擇也射之言繹也繹於中而錯於外則射之而無不中擇於此而用於彼則祭之而無不享享者向也惟中心向也而後能享之是無異乎君子之射也先王所以觀徳於射而後與之祭也大射將以與之祭故天子之侯三諸侯之侯二卿大夫之侯一皆所以象徳而已記曰虎豹之皮示服猛也則虎豹猛獸也書曰如熊如羆則熊獸也馭民之道以正物爲事正物以服猛毅爲先能致猛毅者莫大於虎而豹與熊次之能服猛毅者莫大於王而諸侯次之由是以得萬國之懽心以事其先王者天子之徳也故共虎侯熊侯豹侯由是以得百姓之懽心以事其先君者諸侯之徳也故共熊侯豹侯至於卿大夫之徳則以能養人而已不能除害則不足以養人麋能害稼而爲人之患射而去之所以除患害而養人由是然後能得臣妾之歡心以事其先祖者卿大夫之徳故大射則共糜侯侯之爲言捍外受內以爲蔽障諸侯之象也故記曰射中則得爲諸侯祭侯之禮曰毋或若女不寧侯不屬於王所以抗而射女意亦謂此矣必設其鵠則鵠棲侯中以爲的也鵠之爲物逺舉而難中射以及逺中難者爲善故的謂之鵠也是故爲人父者以爲父鵠爲人子者以爲子鵠爲人君者以爲君鵠爲人臣者以爲臣鵠故射者各射已之鵠君子修身以爲弓矯思以爲矢立義以爲的亦若是而已矣射人王以六耦射三侯則此所謂虎熊豹侯也諸侯以四耦射二侯則此所謂熊侯豹侯也孤卿大夫以三耦射一侯則此所謂麋侯也司裘言其物射人言其數互相備也然射人言士以三耦射豹侯而此不言者蓋士事人者也事人者擇於人事於人者擇人士之祭祀盡已之歡心而已尙何擇士之有哉以事於天子之擇則所射堪質而已其見利思義見危致命聴從而不違守死而不犯則有豻侯以明之豻侯用之於燕射而非所以大射侯之用豻贄之用雉其義一也共侯必於司裘者凡射以服禽獸然後得其皮以爲裘則共侯以佐射者正司裘之事矣】

大喪廞裘飾皮車凡邦之皮事掌之歳終則防惟王之裘與其皮事不防【廞許金反】

【廞裘與廞樂同意蓋陳儀物於庭序以興觀者之欽故謂之廞大儀物皆徳之所寓死者形漸盡而盛徳之在人固有不忘者存觀者之欽亦欽其徳而已且廞者陳之而無實用陳之非所以致死不惡於不仁無實用非所以致生不惡於不智凡廞儀物者亦仁智之盡也飾皮車亦明器之車以皮飾之事死如事生之意也嵗終刖防者防其一歳用皮之數也惟王之裘與皮事不防所以優至尊也不言後者後之服無以皮之者也】

掌皮掌秋斂皮冬斂革春獻之遂以式灋頒皮革於百工

【司裘謂之司掌皮謂之掌者蓋反後爲司司有察意掌則尙其手以掌之而已裘者法象之所存爲之者宜致察焉故以司名官皮則尙其守以掌其物而已故謂之掌皮未練治謂之皮已練治謂之革秋則物成之時物成則堅實故秋斂皮革則人功練治之其成差久故冬斂革春則用皮之事於是乎始故春獻之夫一人之身百工之所爲備則皮革之事百工之與有事焉故掌皮於春獻之後所以頒皮革於百工也以式頒之則使不失其所用以法頒之則使不失其治與大府凡頒財以式法授同意】

共其毳毛爲氊以待邦事歳終則防其財賫【毳尺鋭反毛之細縟者謂之毳毛禮有用氈者若大旅上帝氈案之屬也夫毳毛取之獸皮不預備之則或困於倉卒之求故共於掌皮以待邦事也泉布謂之財行費謂之賫欽之則弔則斂而取之則有行費矣故用賫故嵗終則防其財賫掌皮斂皮而司裘則用皮故司裘防其皮而掌皮則防其財賫也先王設官以司裘則屬之治官以司服則屬之禮官者蓋制皮以爲衣則謂之裘服裘以爲禮則謂之服裘與服其實則一特以先後爲之此所屬之官所以異也】

內宰掌書版圖之法以治王內之政令均其稍食分其人民以居之

【任道者無爲而用天下任事者有爲而爲天下用無爲而用天下故王則長而不宰有爲而爲天下用此宰制調和所以爲諸臣之事也然有王之宰有後之宰王之宰則合內外之事以治之故不謂之外宰後之宰則所治者王內之政令而巳故謂之內宰書則所掌治教之書也版則人民之版也圖則官府次捨之圖也王內後宮也後宮謂之王內則後宮之政令皆自王出故也王內之眾有人有民其貴者民其賤者人民以上皆有稍給之食均其稍食則裒多益寡平其餼廩也分其人民而居之使眾就寡均宿衛也內宰掌治教之書故使之治王內之政令掌版圖故使之均稍食分人民以居之言稍食則先人民者誘之以祿利使就功故也】

以陰禮教六宮以陰禮教九嬪以婦職之法教九禦使各有屬以作二事正其服禁其奇衺展其功緒

【易曰男正位乎外女正位乎內王立六官以待天下之外治所以正男位也後立六宮以待天下之內治所以正女位也男女正天地之大義也是以本乎天者親徳於陽本乎地者效徳於陰故後及九嬪皆以陰禮教之也蓋凡內事皆陰后祭市謂之陰禮司徒教親謂之陰禮與此同意不曰教後而曰教六宮者後尊不敢斥猶言天子則稱乘輿也至於九禦則猶天子之有元士也女禦八十一人每九人則屬一嬪故謂之九禦使各有屬則使屬於九嬪也婦職之法則所以事王及後共祭祀賓客之職法也禮所以成徳職所以從事位之尊則宜以徳率人故九嬪而上則教以婦禮所以成其徳也位之卑則宜以事事人故九禦之屬則教以婦職所以致其事也言九嬪則包夫人言九禦則包世婦矣以作二事則絲枲之事也大宰以絲枲之職任嬪婦內宰以絲枲之事任嬪禦九嬪勤於絲之事則天下無不蠶者矣九禦勤於枲之事則天下無不績者矣治自內而外化自近而逺之意也正其服者使非法不服也禁其奇衺者禁其奇所以一之禁其衺所以正之展其功緒展其絲枲之功緒也絲枲者女功之本必勤於化治然後可以成布帛固不可斯須廢也於是乎展之展者所以省之也夫論陰禮之教以率六宮之人於和順中正者夫人之事也掌婦職之法以教九禦之人於勤勞恭儉者九嬪之事也其徳之尊卑𨿽不同而皆得以必事於王者世婦之事也其命之貴賤𨿽不同而皆得以進禦於王者九禦之事也自夫人而下皆不必備而惟後率之有闗睢之徳則窈窕之教興有捲耳之志則險陂之行息其福履之綏無異於樛木之所逮其子孫之眾多無異於螽斯之所化然則王之所以風天下而正夫婦者其用此道歟】

大祭祀後祼獻則贊瑤爵亦如之【祼古亂反】

【大祭祀指宗廟之禮也祼者用鬰鬯灌地求神出而致養也王入室祼旣祼出迎牲後於是亞祼而內宰則贊祼也獻謂薦腥薦熟後從王亞獻而內宰則贊獻也石次玉爲瑤用之以飾爵則謂之瑤爵詩木先言瑤後言玖玖美玉也報之以瓊玖則厚於瓊瑤則瑤不如美玉後之飾爵當降於主故以瑤飾爵屍卒食王酳屍後亞獻用瑤爵內宰亦從而贊之也】

正後之服位而詔其禮樂之儀贊九嬪之禮事

【服所以象徳後之所服則固有法也位所以承神後之所位則固有所矣正其服則使以法而服也正其位則使卽所而立也又詔其禮樂之儀告以出入進止之節使與禮樂相應也記曰禮交動乎上樂交動乎下詔其儀則使其容比於禮其節比於樂而已贊九嬪之禮事則贊其薦徹之禮與所執之事也詔則告之以言贊則道之以力言詔則尊其事言贊則卑其禮祼獻言贊禮樂之儀言詔而九嬪禮事亦言贊各有所主也內小臣之言正內人之禮則以尊正卑也此言正後之服位則所正者在於位而不在後也】

凡賓客之祼獻瑤爵皆贊致後之賓客之禮

【先王之承賓猶承神故大享之禮惟不入性而其他則皆如祭祀是以祭祀後有亞祼亞獻與瑤爵酳尸之禮而賓客亦如之祼獻刖王禮賓而後亞獻也瑤爵則王酬賓客而後亞酬賓客也不言後以上文祼獻瑤爵言後從可知也致後之賓客之禮者若後致飲於賓客之禮則酒人共之而內宰致之也】

凡喪事佐後使治外內命婦正其服位

【內命婦則三夫人九嬪世婦女禦之屬是也外命婦則公卿大夫之妻是也凡喪事則外內命婦皆有衰麻之服哭泣之位而其事則有治之者後之所使而內宰所佐也正其服則正其正服之等正其位則正親疎貴賤之居使各當其禮也】

凡建國佐後立市設其次置其敍正其肆陳其貨賄出其度量淳制祭之以陰禮

【夫道在天則有陰陽在人則有義利利之所以輔義猶陰之所以佐陽不可相無也故凡建國王立朝後立市朝者義之所自出市者利之所中聚利可以和義不可以先於義故面朝而後市所以先義而後利也朝爲王事故立朝主於王市爲陰事故立市主於後方後之主市則內宰助而成之故曰佐後立市次其官之次則司市所謂思次介次是也敍其地之敍則司市所謂各於其地之敍是也肆謂陳物之肆肆長所謂各掌其肆之政令是也植之植謂立殺則陳而飾之無所立也置則但錯諸地而無所設也正其各止於一而已陳則置使成列而已度所以度長短量所以量多寡淳則布帛之幅廣制則布帛之匹長度量淳制皆法之所寓所以經市之貨賄而致其公焉出其度量淳制則所以一而同之也祭之以陰禮者市陰事也故祭以陰禮與教六宮九嬪謂之陰禮同意陰以作成效法之爲事祭之則宜象其事焉故設其次置其敍正其肆陳其貨賄出其度量淳制然後祭之以陰禮】

中春詔後帥外內命婦始蠶於北郊以爲祭服【中音仲王親耕以供粢盛後親蠶以爲祭服孝子孝婦所以自致也中春始蠶之時故內宰詔後帥外內命婦始蠶於北郊北郊正陰之地帥外內命婦而蠶則後之正事也然則王與後所以父母天地而享天下之所尊親享天下之所尊而不知稼穡之艱難則不足以治外享天下之所親而不知絲枲之勤則不足以治內故天子親耕所以帥天下之農王后親蠶所以帥天下之婦有以帥天下之農則天下無不足之食有以帥天下之婦則天下無不足之衣因以供栥盛爲祭服則天下莫不勸於孝矣】

嵗終則防內人之稍食稽其功事

【所謂內人則王內之人謂之王內則以內屬於王也謂之內人則以人屬於內也內宰旣均其稍食故嵗終又防之均則使之平防則計其數旣展其功緒又稽其功事展則視之非一時稽則考其成而已展言緒則所展者功之綸緒也稽言事則所稽者功之成事也展其功緒則省其勤怠稽其功事則考其多少展詳而稽略故宮正於功緖但稽之而已內宰旣展而又稽則所以治後宮詳於治王宮故也】

佐後而受獻功者比其小大與其麤良而賞罰之防內宮之財用

【佐後而受獻功者典婦功曰凡受嬪婦功及秋獻功則典婦功以功獻於後內宰則佐後而受之也小大比其制麤良比其功制中度功中程而又善則在所賞矣制不中度功不中程則在所罰矣防內宮之財用爲大宰嵗終受其防故也】

正歳均其稍食施其功事憲禁令於王之北宮而糾其守

【稍食嵗終旣防之矣正嵗又均焉功事嵗終旣稽之矣正歳又施焉夫終則有始天行也先王平在朔易以待來歳之宜亦安得不然哉憲禁令者禁將使有所避令將使有所行將使避行之不表而示之是匿爲物而愚不識故必憲之使皆明知其害利焉謂之王之北宮則所憲者王之禁令也有謂之內宮有謂之北宮言內宮則知王宮之爲外言北宮則知王宮之在內所憲禁令惟後宮而已故曰於王之北宮糾其守者宿衛者各有所守有守不可以緩散故內宰糾焉】

上春詔王后帥六宮之人而生穜稑之種而獻之於王【穜直龍反稑音六】

【親耕籍田以共粢盛者𨿽王之職然王所以能竭力耕田共爲子職生則親安之死則鬼享之者亦必有內助之力焉蓋夙夜警戒相資以相成者夫婦之道又況親耕者王政之所重後宜有以相之也後種後熟謂之穜先種先熟謂之稑生是二種而獻之於王非獨王后一人之力也凡六宮之人自三夫人而下莫不皆預焉故後則帥之而內宰則先詔之上春者建寅之月也必於上春則方是時也陽气始達土膏脈發三農於耒而於耜矣遂大夫於是而修稼政矣所以相王而道之者宜以是焉】

內小臣掌王后之命正其服位後出入則前驅若有祭祀賓客喪紀則擯詔後之禮事相九嬪之禮事正內人之禮事徹後之俎【相息亮反】

【引君以大道謂之大臣詔相王之法儀謂之小臣王有大宰而後有內宰王有小臣而後有內小臣亦其理也於後之小臣言內則以別王之小臣爲外矣內小臣以禮從後而掌王后之命謂之命而不謂之令則其所掌王后之言而已正其服則王后之六服所用不同也正其位則祭祀賓客喪紀所以爲禮者其位不同也內小臣正後之服位而小宰亦正之者蓋內宰所正特因乎大祭祀詔禮樂之儀而已非徒正之也言王以後屬於王故也言後而不言王以對王而言故也前驅則導之以禮使無非僻之敢犯也擯則以賓禮助之詔則以禮事之義告之相則助其事正則使之止於一正正卑於相相卑於擯詔故後則擯詔之九嬪則相之內人則正之膳夫徹王之胙俎所以尊王內小臣徹後之胙俎所以尊後也命所以正人也服位所以正身也王之命大僕出入後之命內小臣掌王服位大僕正之後之服位內小臣正之內外之辧也】

後有好事於四方則使往有好令於卿大夫則亦如之掌王之陰事陰令【好呼報反】

【上作而下行之爲事上言而下守之爲令於四方言好事則非特有言而已又有所作也於卿大夫言好令則有言而已不必有所作也好事好令則後之所以睦外親也陰事陰令則王之所以睦內親也陰事則進禦之事陰令則王有所求爲於北宮之令睦外親而不失其所謂女正位乎內睦內親而不失其所謂男正位乎外男女正而天下定則內小臣之所掌非特有助於後而已王之所治已有助焉此王之陰事陰令所以終於內小臣之所守也】

閽人掌守王宮之中門之禁

【閽人司昏晨之啟閉不以晨門名官而謂之閽者蓋守王宮中謂之禁尢宜謹於昏閉之事此所以獨謂之閽人也王有五門一曰臯門二曰庫門三曰雉門四曰應門五曰路門中門卽雉門也以其畫雉以爲飾示人以文明焉故謂之雉門以其於五門爲中故謂之中門則雉者以門之飾言之也中者以門之序言之也凡王門皆有禁以謹出入者獨守中門之禁者以治朝在路門之外中門於治朝爲己近守禁之嚴於是而始】

喪服凶器不入宮潛服賊器不入宮奇服怪民不入宮【喪服衰麻之屬凶器明器之屬孔子見齊衰者𨿽少必作過之必趨蓋內有感惻則外爲之變動喪服凶器不入宮恐變動至尊故也潛服則衷甲之類賊器則器之可以賊人者潛服賊器不入宮則嚴禁衛故也奇服則非法服也怪民則行怪民也非法則違禮行怪則違義奇服怪民不入宮則王宜非禮弗視非禮不聴故也】

凡內人公器賓客無帥則幾其出入以時啟閉凡外內命夫命婦出入則爲之辟掌掃門庭大祭祀喪紀之事設門燎蹕宮門廟門凡賓客亦如之【帥色類反爲於僞反】

【內人則王內之人公器則公家之器賓客則諸侯諸臣之爲賓客者內人公器賓客皆有帥以導其出入若無其帥以導之閽人則微察其出入也以時啟閉則晨昏爲啟閉之節也凡外內命夫命婦出入則爲之辟辟者辟行人使之無敢犯也門外之地謂之庭以其掌禁宜潔其所守故掌掃門庭然閽人掌中門之禁則所掃者中門之庭而已設門燎則設燎於門以爲明蹕宮門廟門者蹕以止行者於宮門廟門也宮正幾邦之事蹕明所禁止者廣閽人蹕宮門廟門明所禁止者門而已官正宮中廟中則執燭明所照察者內閽人設門燎明所照察者門而已宮正先蹕而後執燭閽人先設門燎而後蹕者宮正宮官之長閽人宮官之屬以禁止爲尙而致明於內則尊者之道故宮正先蹕而後執燭以禁止爲下而致明於外則卑者之道故閽人先設門燎而後蹕宮正所蹕則廣閽人則狹官正所照察則內而閽人則外亦尊卑之辧也】

寺人掌王之內人及女宮之戒令相道其出入之事而糾之【相息亮反】

【度數所自出而求度數者之處謂之寺故詩曰未見君子寺人之令王之正內有寺人凡以相道內人出入佐治禮事掌其禁令度數自是出矣謂之寺人其義如此王之內人則王內之人自女禦而下皆是也女宮則刑女有職事於宮者若女奚之數是也戒以勅其怠忽令以使之有爲自女禦而下至於刑女之屬寺人皆掌其戒令故曰掌王之內人及女宮之戒令相爲之右道爲之先糾則約其緩散焉內人女宮皆寺人之所帥故相道其出入之事而糾之】

若有喪紀賓客祭祀之事則帥女宮而致於有司【有司謂宮卿世婦之官也蓋世婦掌女宮宿戒及祭祀比其具喪紀賓客祭祀女宮與有事焉故寺人則帥而致於世婦也】

佐世婦治禮事掌內人之禁令凡內人弔臨於外則帥而往立於其前而詔相之

【九嬪以上內宰內小臣贊相之則世婦之治禮事宜寺人佐之以力也禁則禁其不當爲令則令其所當爲必先之以戒令而後掌內人之禁令不欲罔人之意也弔謂以凶禮拜有喪之人臨謂以凶禮臨有喪之家內人有弔臨於外則施之於有服之親也詔則詔其人相則相其事立於其前而詔相之則以內人爲卑異於內小臣之詔相矣】

內豎掌內外之通令凡小事若有祭祀賓客喪紀之事則爲內人蹕王后之喪遷於宮中則前蹕及執褻器以從遣車【爲於僞反】

【童而有立謂之豎亦內宰之屬也寺人王之正內五人而內豎之數倍之以其所掌之事爲繁於寺人其數不得不倍也寺人不謂之內則以其所事主於王故也內豎獨謂之內則以其所掌主於內也男正位乎外女正位乎內則令之通乎內外者必有人以逹之故內豎掌內外之通令大事則成人掌之小事則內豎掌之固其所也凡言內外則先外而後內此則先內而後外者外屬王爲尊內屬後爲卑內豎所掌以後爲主故也爲內人蹕則其所禁止者王內之人也王后之喪遷於宮中則將葬朝於廟也朝廟前蹕則所以善行也執褻器所以送終也先王之禮事死如事生故內豎之於後事死之禮未始異於生也】

九嬪掌婦學之灋以教九禦婦徳婦言婦容婦功各帥其屬而以時禦敍於王所

【女之賓從於主謂之嬪書於二女言嬪於虞以其順從於舜猶之賓之於主也九嬪以賓從於主故亦謂之嬪婦學之灋則婦人所學之法也所謂婦徳婦言婦容婦功是也徳得於已者也婦徳以正順爲尙言心聲也婦言則以婉娩爲尙容容貌也婦容則以柔靜爲尙功見於事業者也婦功則以絲枲爲尙有徳者必有言故徳先而言次之言發乎心而容見乎貌故言先而容次之容見乎身而功見於事故容先而功次之功者婦學之所成終始也各帥其屬者女禦也以時禦敍於王所者以當進禦之時九九而禦於王以次序而進於燕寢之所也內宰以陰禮教九嬪以婦職之法教九禦而九嬪掌婦學之法以教九禦者陰禮所以成婦學之法者也婦學所以行婦職之法者也蓋禮爲事之節文學則童蒙固執而求有所覺者也此婦學之法所以待陰禮之教而後成者也學所以致其道職所以致其事此婦職之法所以待婦學而後行者也內宰掌陰禮而不掌婦學則婦學陰禮之所成也九嬪掌婦學而不掌婦職則九嬪所教內而已內宰所教及於外而以婦功爲主故也】

凡祭祀贊王齍贊後薦徹籩豆若有賓客則從後大喪帥敍哭者亦如之【齍音咨】

【王齍故書爲玉齍當從故書爲正下言贊後薦徹豆籩則上言贊玉齍言之序也小宗伯辧六齍之名物使六宮之人共奉之則六齍共奉於六宮而九嬪統其事此所以贊玉齍也王致孝於鬼神而後爲之助此所以後有薦徹豆籩之禮而九嬪贊之也若有賓客則從後則將有所贊也大喪謂外宗敍內外朝暮哭者而九嬪亦從後帥之】

世婦掌祭祀賓客喪紀之事帥女官而濯摡爲齍盛及祭之日涖陳女宮之具凡內羞之物掌弔臨於卿大夫之喪【摡古愛反】

【執箕箒以事人者謂之婦記曰納女於天子備灑掃言納女者以卑自稱猶婦人之於姑也婦之以事人有廟嗣之義故謂之世婦世婦之數二十七所以視大夫今此不言者蓋有婦徳則充無婦徳則闕不苟於充也世婦之徳可以事人不可以教人故掌祭祀賓客喪紀之事而已九嬪帥女禦禦敍於王所世婦帥女官濯摡爲齍盛女官卑於女禦故也水翟爲濯濯進於滌也手旣爲摡摡終於拭也或言粢或言齍盛粢則辧其始而已言齍盛則終始其事濯摡齍盛則皆女宮之具內羞則籩人醢人爲王及後世子共之及祭之日世婦涖陳之故曰及祭之日涖女宮之具凡內羞之物掌弔臨於卿大夫之喪者九嬪視卿世婦視大夫故使弔臨於卿大夫之喪也】

女禦掌敍禦於王之燕寢以歳時獻功事凡祭祀贊世婦大喪掌沐浴後之喪持翣從世婦而弔於卿大夫之喪

【內宮之屬自後而降有三夫人九嬪二十七世婦八十一女禦三夫人視三公九嬪視九卿二十七世婦視大夫女禦視元士然則女禦內宮之屬之至卑者也其進退遲速惟禦者之聴如馬之在禦故謂之女禦禦敍則九九而以敍進於王之燕寢也世婦女禦皆事人者也世婦則以事事人女禦則預燕寢之事而已以事事人猶有敵夫之義故名世婦婦承夫夫敵之者也預於燕寢之事則事之至賤者非若婦有敵夫之意故但曰女禦而已謂之女者非名其爲婦也考小星之詩言夙夜在公實命不同抱衾與稠實命不猶而序詩者亦以賤妾名之女禦之事正謂是也故曰掌禦敍於王之燕寢王有六寢一爲路寢五爲燕寢燕寢女禦禦敍之所也九嬪言王所此言燕寢其實也以歳時獻功事者嵗時者嵗終之時典婦所謂秋獻功是也功事絲枲成功之事秋蓋功成之時故以歳時獻之祭祀之事則世婦所掌女禦預贊之事故曰凡祭祀掌世婦沐浴所以致潔女禦禦敍於王所於宮中宜以致潔爲事故大喪掌沐浴翣爲方扇之狀所以爲棺飾也女禦備內宮之數凡以爲後蔽飾故後喪則持翣以從柩也世婦視大夫女禦視元士故從世婦而弔於卿大夫之喪】

女祝掌王后之內祭祀凡內禱祠之事掌以時招禬禳之事以除疾殃【禱丁老反古孟反】

【人尙其口以事神謂之祝蓋祈禳者人情所不能無先王與民同吉凶之患故有祝以陳信於神王有大祝小祝之屬故後亦有女祝之官掌王后之內祭祀則祭祀之在內者若王祀之數是也祈福曰禱賽夢曰祠禱求有所延仁之事也祠如春祠之祠品物少而文辭多也召之使至謂之招礙使不至謂之禬以防之禳以攘之招以召祥以礙災禬以防福禳以禳禍禬於其旣散而防之禳於其方至而禳之招者施於未然之前禬禳者施於已然之際施於未然之前者先天之事也若非大人與天地合其徳與鬼神合其吉凶者不足以及此而後亦預焉者蓋王繼天而理陽道後繼王而治陰徳王爲天子後視天之妹則先天而天弗違後天而奉天時者固其所也招禬禳顧何施而不可然女祝掌其事亦固有時矣以男巫考之春招弭以除疾病冬堂贈無方無算則招者必於春之時禬禳者必於冬之時以春爲一嵗之始招祥災宜於時之始矣冬爲一歳之終禬福禳禍宜於時之終矣且禬以防福而以神仕者曰以禬國之凶荒民之札喪則弭凶災札喪乃所以防禍矣然福莫長於無禍則招禬禳亦以除疾殃爲先矣气不行而爲疾禍適當而爲殃疾𨿽作於人之身而四時皆有癔疾則疾有得於外者固可除之矣作不善降之百殃則致內治者宜若無殃然事或出於不幸宜思患而預防之則殃亦不可以不除矣】

女史掌王后之禮職掌內治之貳以詔後治內政逆內宮書內令凡後之事以禮從

【史掌宮書以助上之爲中者也王有大史小史之屬此後所以有女史也王后之禮各有所職若祭祀則有薦徹賓客則有獻酬女史掌之則王后以禮動而當以其職告上也故曰掌王后之禮職內宰掌治王內之政令則內治之政內宰掌之女史則貳內宰之所掌也所以正內宮者謂之內政內政則內治之別也內治所以治內政女史又掌其貳以詔後治內政有所治正則逆之逆內宮者所以正後宮也出於上而下稟行之者令也書內令則書後之所令也凡後之事以禮從者後舉而以禮籍從焉詔後故也猶大夫以書恊禮事執書以詔王同意】

典婦功掌婦式之灋以授嬪婦及內人女功之事賫【婦功則婦人絲枲之事絲以爲帛枲以爲布其粗良皆有常法其多寡皆有常數先王以中士二人主其事故曰典婦功掌婦式之法者式言所用之式也法言所治之法也所用之式則多寡之數存焉所治之法則精粗之度存焉知其所爲之法然後可授其所爲女功之事資嬪有夫者也婦有姑者也有夫有姑則不可以無職故授資以嬪婦爲主賫當從故書爲資授事者授其所爲女功之事授資者授其所爲女功之資無資則無以致功故也言內人則以別嬪婦之在外者也嬪婦非內人而必授以女功事資者蓋先王以九職任萬民而嬪婦固有職矣此所以授之事資也】

凡授嬪婦功及秋獻功辧其苦良比其小大而賈之物書而楬之以共王及後之用頒之於內府【授音受苦音古楬其列反授鄭氏謂當爲受理宜然也凡受嬪婦所爲之功及秋獻功則秋者物成之時獻功於後也方是之時典婦功則辧其苦良比其小大而賈之物書而楬之賈計其所值楬素而示之賈以當物楬以當名則良者貴之苦者賤之貴賤之用各得其所宜然後可共王及後之用內宰先言比其小大然後言粗良此先言辧其苦良然後比其小大典婦功以功爲主故先言苦良然或言粗良或言苦良或言辧者苦良則因於功粗良則因於物功則必辧物則比之而已頒之於內府者所以待邦之大用共四方使者及好賜之所用也】

典絲掌絲入而辧其物以其賈楬之掌其藏與其出以待興功之時頒絲於外內工皆以物授之凡上之賜予亦如之【賈音嫁】

【一蠶所吐爲忽五忽爲系二系爲絲爲帛者必資於絲有粗細不同不可以不辧也故典絲掌絲入則辧其物絲入者九職嬪婦所貢者是也旣辧其物而又以所直之賈而楬示之者防其以賤貿貴也藏以待用出以給用亦必有時焉故曰掌其藏與其出以待興功之時若溫暖宜縑帛淸涼宜丈綃凡此乃興功之時也頒絲於外內工者外工謂外嬪婦也內工謂內人之屬也皆以物授之則亦防其以賤貿貴也凡上之賜予亦如之者蓋賜予所用有貴賤不同亦各以其物授之也】

及獻功則受良功而藏之辧其物而書其數以待有司之政令上之賜予

【典絲受良功而不受苦功則絲功之苦典婦功受之矣蓋典絲所掌以待有司之政令與祭祀黼畫組就喪紀組文之物是乃王所以致美於黻冕致孝於鬼神者也故受絲功之良典婦功所掌以共王及後之用則其所給特燕私所用非禮服法物之正也禮服法物之正則其於有司之政令典絲之所藏而待者也故典婦功但受絲功之苦者而已有司之政令則若司服弁師所司之政令也王府言王之好腸內府言王及冡宰之好賜予此言上之賜予則又非特王及冡宰而已蓋王后夫人所用有在是矣】

凡祭祀共黼畫組就之物喪紀共其絲纊組文之物凡飾邦器者受文織絲組焉歳終則各以其物防之【織音至纊音曠】

【言凡祭祀則祭天地宗廟社稷山川之類其禮非一故言凡以該之白與黒謂之黼靑與赤謂之文分布眾色謂之畫采色一成謂之就組而織之以爲綬以黼爲畫則謂之黼畫以組爲就則謂之組就故曰凡祭祀共黼畫組就之物喪紀有用絲以爲綫縷有用纊以充衣褥或用組用文以爲物之飾故曰共其絲纊組文之物文織以文爲織絲組以絲爲組邦器則若茵蓆屏風之屬是也文織絲組所以爲飾邦器之用故曰凡飾邦器者受文織絲組焉嵗終各以其物防之則非特計其多寡之數又隨其物色而計之亦以防其僞故也】

典枲掌布緦縷紵之麻艸之物以待時頒功而受賫【麻之未緝者謂之枲典枲所掌其物非一而獨以枲名官蓋麻爲女功之正而葛覃言后妃志在女功之事而其詩獨言葛者以葛爲女功之餘事於餘事且志焉則於麻可知矣掌布緦縷紵之麻艸之物者以飭物而有父道者布也布有縷數哀不足而致其思者緦也縷則紵之屬紵則薴艸之爲布者其艸不一卒於披而別之者麻也艸則葛之屬凡可以爲布者皆是也麻亦艸也必言麻艸以麻爲男服所尙女功之正本乎此故言麻而繼之以艸麻艸之物指其自然之質而言之也布緦縷紵指其人爲之功而言之也布緦縷紵皆出於麻艸之物故曰掌布緦縷紵麻艸之物以待時頒功而受資者亦以待興功之時頒之於功也授資則授其所以爲功之資與典婦功授資同意也】

及獻功受苦功以其賈楬而藏之以待時頒頒衣服授之賜予亦如之歳終則各以其物防之【苦音古】

【典枲受苦功而不受良功者麻功之良典婦功受之矣麻之苦功共喪服而已典絲受麻功之苦掌共喪服故也典婦功所掌以共王及後之用故受麻功之良以其賈楬而藏之與典絲辧其物以其賈楬之同意典絲辧其物而典枲不言者皆辧而楬之也以待頒者以待因時而頒之也頒衣服授之賜予亦如之者頒衣服賜予皆以其物授之矣言賜予而不言上者典絲見之也典絲典枲歳終各以其物防之蓋先王不維其物之輕重皆防其以賤貿貴也夫先王之於婦職王后帥之以蠶內宰教之以二事九嬪又從而教之至於婦功與絲枲二物亦皆有官以典之及其獻功則後受之而內宰佐之典婦功則又辧其苦良比其大小典絲之屬皆辧其物卑而內人尊而王后皆相率以絲枲之事而其詳至於如此之嚴者豈非天下之務惟本之爲貴耶男子之務本於農耕女子之務本於絲枲苟不忘其本而先之於上則男有餘粟女有餘布而邦之財用所爲足也孟子曰無政事則財用不足然則財用足者實本乎政事先王於政事可忽乎】

內司服掌王后之六服褘衣褕狄闕狄鞠衣展衣緣衣素沙【褘音暉褕音遙】

【春官司服掌王之吉凶衣服故掌後之六服者謂之內司服言內以別外也褘衣繪翚狄於衣爾雅所謂伊洛而南素質五彩皆備成章曰翚是也褕狄繢褕狄於衣爾雅所謂江淮而南素質五彩皆備成章曰鷂是也翚與褕皆雉也雉之爲物交有時別有倫其性耿介則正直見乎內身備五色則文明見乎外後之所以祭祀之服取之以正直見乎內故謂之雉也以文明見乎外故謂之翟也雉從矢則有正直之意翟從羽則有文明之意後之徳爲皆備正直文明此所以字或用翟又用狄也古之制字者於文從大從火從大則大能守禦有正直之意也從火則火能照燎有文明之意也翚狄素質西方之色義也褕狄靑質東方之色仁也五色皆備成章禮也於褘言衣於褕言狄互相備也君子之爲禮必有仁義以爲質禮凡以節文仁義而已以禮節文仁義則後之徳備矣然則王體天道則尙仁而合之以義後體地道則尙義而合之以仁故後服以褘衣爲尙褕狄次之闕狄或謂之屈狄喪大記復者夫人以屈狄是也其名物不可知旣謂之屈則知其有屈於褘褕而已猶侯執信圭伯執躬圭謂之躬則知其有屈於信也此三者皆王后之祭服鄭氏謂王祭先王則後服褘衣祭先公則服褕狄祭羣小祀則服闕狄以序推之理宜然也鞠衣則其色象鞠鞠之華以陰中其色黃則陰之盛色也後蠶服鞠衣則帥外內命婦而蠶使天下嬪婦於是而取中焉後之盛服也展衣之色則純白王后服之則以禮見王以享賓客而有誠信之道焉故謂之展也緣衣之色黒而緣以纁士昏禮所謂純衣纁袖是也純卽緣也謂之緣則有取於循緣之義謂之纁則有上逹之意緣衣後服之以處燕居以從進禦蓋婦人以至正爲體其上逹則循緣而已故衣用緣也鞠衣黃陰之盛色也展衣白陰之純色也緣衣黒陰之正色也惟盛爲能帥人而人斯從惟純爲能擇人而無所雜惟正爲能格人而無所貳則衣服之制豈苟然哉寓大法於不說之間施之動容周旋之際其徳斯足以稱之矣易曰夫子制義婦人從一而終故王后之六服皆以素沙爲裏以示其徳之一也素則取其內之純白也沙則取其內之疏通也麻陰也陽尙之故六冤之飾皆用麻絲陽也陰尙之故後六服之裏皆用沙】

辧外內命婦之服鞠衣展衣緣衣素沙

【外命婦則卿大夫士之妻也內命婦則九嬪世婦女禦也記曰夫人屈狄世婦襢衣士妻稅衣內子鞠衣下大夫妻襢衣然則卿之妻服鞠衣大夫之妻服展衣士之妻服緣衣此外命婦之服也記以夫人展狄並世婦言之則夫人者後宮三夫人也三夫人闕狄則九嬪鞠衣世婦展衣女禦緣衣此內命婦之服也然此所言以鞠衣爲首而三夫人與公之妻所服固不同矣記曰夫人副褘此言上公之夫人也蓋上公與王同服衮衣則上公之夫人宜與後同服褘衣矣伯降上公一等則侯伯夫人宜服褕狄子男又降一等則子男夫人宜服闕狄矣三夫人視三公服同闕狄則三公之夫人亦宜服闕狄矣其服皆以素沙爲裏亦與後同則婦人之徳皆以専一爲主欲其內之純白有以通逹乎外也】

凡祭祀賓客共後之衣服及九嬪世婦凡命婦共其衣服共喪衰亦如之後之喪共其衣服凡內具之物【於奉祭祀接賓客共後與九嬪世婦之衣服則凡喪衰及九嬪世婦所服亦內司服共之也故曰亦如之內司服所掌主以共後故其生也共其所服而及其死也亦無以異於生焉凡內具之物則後生時所用帉帨綫纊鞶袠之屬亦無不共之此事死如事生之意也】

縫人掌王宮之縫綫之事以役女禦以縫王及後之衣服喪縫棺飾焉衣翣栁之材掌凡內之縫事【衣於記反翣所甲反逢之而屬者縫之事也縫則必資於綫先王設縫人之職掌王宮之縫綫之事則非特掌縫衣服而已凡縫衣服所用之綫亦使縫人爲之也故言縫綫之事謂有事於縫有事於綫也且其宮之屬有奄二人女禦八人女工八十人奚三十人凡百有二十人之眾蓋以王宮中縫綫之事其事旣多非多其員則不足以給之也女禦則掌制造王及後之衣服故縫人掌縫綫之事以爲女禦所役故曰以役女禦以縫王及後之衣服棺必有飾則𨿽死而不致死之意也王及後之喪則縫人縫棺飾不言王及後之喪則蒙上文可知也翣如方扇持之所以蔽棺栁陰木爲之故喪車謂之栁車翣以木爲體用采繒衣纒之以爲飾故曰衣翣栁之材前言掌王宮縫綫之事則主王與後而言之今此言凡內之縫事非止王及後而已凡宮中之縫事皆縫人爲之則縫人之屬皆所謂女禦八人則非王宮八十一女禦之數矣】

染人掌染絲帛凡染春防練夏纁秋染夏冬獻功掌凡染事【防步卜反染如啖反夏戶雅反】

【染之字右從水水始事水無當於五色而五色弗得弗章是也下從木木東方其於藏也主色染成而色見故也從九在木上每入必變變至於九丸已無變故也掌染絲帛者絲帛之質待染而後成文則絲帛者染之質染者絲帛之文也春防綀者綀其素而防之防氏練絲帛皆畫防諸日是也夫天道致剛於西北而其事質致柔於東南而其事文至西南而成章聖人因物之質而成文章𨿽一染之防豈能違乎天道之運哉以春爲文之始故春防練防練則文始乎此矣夏爲文之著而與物交故夏纁纁者黃而兼赤色者赤而兼黒色以其陰陽雜而成文故也秋則文成而爲章故染夏夏則五色備矣四時之夏以其文明與中國同謂之夏則五色謂之夏亦以是故也七月之詩言八月載績載載黃我朱孔陽爲公子裳蓋於是時五色皆可以染故也然染人於夏言纁與此不同者蓋染纁者始於夏秋則文雜而成章之時故染五色者備於是時矣至於冬則復乎至幽而與物辧非有事之時也故因其成功而獻之則事功爲已就而止乎無所事也然則先王之染亦豈苟然哉凡以順乎天道之自然而已掌凡染事則非特掌染絲帛也幾物之染者無不掌之矣】

追師掌王后之首服爲副編次追衡笄爲九嬪及外內命婦之首服以待祭祀賓客喪紀共笄絰亦如之【追丁回反編步典反】

【詩曰追琢其章追者治玉之名也其字與追琢之義同故同字蓋所追者止能追者止而從之故也掌王后之首服而謂之追者以其有追衡笄之事而副編次亦有玉以爲飾故也爲副編次者詩曰副笄六珈蓋髮爲正副者所以飾首而貳之又其音覆則所以覆首故也編則編列發而爲之次則次第髮而爲之記曰夫人副褘則副配禕衣首飾之上也昏禮女眾純衣則次配緣衣首飾之下也副編之所配如此則編之所配在中也故首服之飾一曰副編繼之次爲後乃其序也後之服有六其首服有三以序推之蓋以一當二由是言之則副配褘褕編配闕鞠次配展緣矣追衡筓者衡則維持冠而平之也筓則卷髮而節之使適平也衡也筓也皆以三爲之故曰追衡筓九嬪外內命婦之首服則所以配鞠展緣之衣也凡此所以待祭祀賓客之所用故曰以待祭祀賓客至於喪紀則笄而又加之以絰其共九嬪外內命婦所用亦如祭祀賓客之禮故曰亦如之】

屨人掌王及後之服屨爲赤舄黑舄赤繶黃繶靑絇素屨葛屨辧外內命夫命婦之命屨功屨散屨凡四時之祭祀以宜服之

【屨在服下所以飾足也人所常用而履之屨矣舄亦飾足而名官獨曰屨人者以舄用爲禮而非常屨故以所常屨者名官凡首服衣裳之類王與後皆異官以掌之而屨則同於一官者首服衣裳之類在上而爲尊故異官以掌之所以貴之也屨在下而爲卑故同一官以掌之所以賤之也然先王於此亦寓之以防意矣蓋首服衣裳之所象者徳也屨之所象者行也徳則有聖賢而行則同歸於中庸而已掌王及後之服屨者服名有屨也司服言弁則曰弁服弁在上故也屨人言屨則曰服屨屨在下故也舄者所以隠足而爲禮也赤陽之正色故王服赤舄裏陰之正色故後服黑舄必以陰陽之正色則以人所履者皆陰陽之正故也陽則純故赤舄之繶亦赤陰則雜故黑舄之繶黃黑陰之正色黃陰之盛色以陰之正色爲體以陰之盛色爲飾也繶所以飾舄謂之繶亦猶衣純謂之緣也屨所以檢行赤舄黑舄同於靑屨也靑東方之陽色而有動意屨所以檢行而有止意舄用靑絇則欲其動而能正也復下曰舄以隠足而別貴賤也單下曰屨以人所常用而履之屨矣素屨則屨之無舄者也葛屨則以葛爲之者也命屨則以王命錫之者也功屨則致人功焉與功裘同意散屨則喪屨無絇故也外內命夫命婦服各有筓則屨亦各以其服所謂命屨者亦如所命之服也凡四時之祭祀以宜服之者各隨其時與事之宜而服之也若夏則葛屨冬則皮屨此隨時之所宜也若言祭則用赤舄黑舄功屨喪祭則有素屨散屨此隨事之所宜也】

夏采掌大喪以冕服復於大祖以乘車建綏復於四郊【掌復之官而謂之夏采者以冕服備采色焉采色所以事生之道故也喪則哀素哀素則所以事死之道也復者所以幸其生故以采色夫人之死也魂气歸於天體魄降於地先王防其魂气反歸於形體故始死則有復禮焉復者反之已至者也死者人之窮也窮則宜反本大祖則子孫之本也故復之於大祖反本則無不之也故復之於四郊復於大祖必以冕服者王生時所服以祭祖廟故也復於四郊必以乘車建綏者王生時所乘建以適四郊故也亦各以其所宜而用之記曰復盡愛之道也望反諸幽而求諸鬼神之道也先王所以愛其親其至誠忠厚以至於此以此而率天下則民徳其有不歸於厚者乎曾子曰愼終追逺民徳歸厚矣爲治而至於民徳歸厚其治之大成與此夏采之職所以序於天官之終也夏采掌大喪之服而特置一官則其兼掌明矣兼掌則不爲冗特置則専其事則所使復宜致一故也且司服掌王衣服之官序於春官而內司服掌後衣服之官乃序於治官弁師掌王冕弁之官序於夏官而追師掌後首服之官乃序於治官者蓋王之道忽然如神其施於四體形於動靜者猶爲禮而已故司服序於春官其飾於首者所以降而與物接也故弁師序於夏官若夫後則王所帥而成者也其見於首服形容已爲盛徳之至則惟道是從此內司服追師所以序於天官之意歟】

周禮詳解卷八

欽定四庫全書

周禮詳解卷九

宋王昭禹撰

地官司徒

【天賤生覆而爲萬物之所資始者主乎道地職形載而爲萬物之所資生者主乎化治無所不覆而以道爲本故掌治者謂之天官教無所不載而以化爲本故掌教者謂之地官天覆則無爲而尊父道也地載則有爲而親母道也故一曰天官而地官次之治教之序也官所以探本司所以伺末以探本故掌治者爲天官掌教者爲地官治以道爲本教以化爲本故也至於禮政刑事之官各分屬於四時亦然矣以伺末故教官謂之司徒政官謂之司馬司至於徒則教官之事無不舉司至於馬則政官之事無不舉至於刑官謂之司冦事官謂之司空亦然矣夫無車而行謂之徒行則役於人者也凡六官之屬皆有徒公家作民而用之亦謂之徒先王治徒以胥而教官謂之司徒者舉卑以見尊也教官之職大者有至於徳行則從而教之小者有至於徒役則從而司之司至於徒則教官所司皆舉矣於文反後爲司蓋後從一從口從口則所以出命司反之則守令而已從一則所以一眾司反之則分眾以治之而已從則承上世之庇覆以君天下也司反之則以君之爵爲執事之臣而已六官之治或謂之司或不謂之司司徒以對冡宰而謂之司也司馬司冦司空則以對宗伯而謂之司也言司則畀不言司則尊或言或不言所以明分也】

惟王建國辧方正位體國經野設官分職以爲民極乃立地官司徒使帥其屬而掌邦教以佐王安擾邦國【六官之首皆言惟王建國而終以爲民極者蓋民心罔中惟爾之中治教禮政刑事莫非爲民中也治以理之使中教以化之使中禮以節之使中政以正之使中刑以制之使中事以任之使中無動而不示之以中則民舉協乎大中至正之道尙安有過與不及之患哉曰掌邦教則教之法𨿽行於下而教之道實出於王也且正月之告始和布教之後乃施教法於邦國都鄙則逺而邦國之君近而都鄙之長其所受之教法一出於司徒司徒之所施又本於王則上下相承皆本乎一道逺近所守皆本乎一法此道徳所以同風俗所以一矣至於治禮政刑莫不皆然五官所掌皆謂之邦者以此佐王安擾邦國者蓋因性而導之則謂之安拂性而制之則謂之擾荘子曰生於陵者安於陵則安者豈非因性而導之歟傳曰治擾謂之擾則擾者豈非拂性而制之歟今夫因其善父母而教之以孝因其善兄弟而教之以友因其善內親而教之以睦因其善外親而教之以姻以至因其信於朋友而教之以任仁於州裏而教之以卹此安而教之之效也或紏之以不孝之刑而使之孝或紏之以不悌之刑而使之友不善內親則有不睦之刑不善外親則有不姻之刑以至於紏之以不任之刑而使之任紏之以不卹之刑而使之卹此擾而教之之效也教典教職皆曰安邦國而此曰安擾邦國則王之於邦國不特安之而又能擾之也至於擾邦國則王之事非教典之書所能及非教官之職所能專也故教典教職皆止於安邦國而已𨿽然王之於邦國或有所不獲擾焉故兼安擾邦國言之也】

教官之屬大司徒卿一人小司徒中大夫二人鄕師下大夫四人上士八人中士十有六人旅下士三十有二人府六人史十有二人胥十有二人徒百有二十人【六官之屬自鄕一人之下至於徒百有二十人其尊卑貴賤之員數未嘗有增減者蓋六官所掌𨿽不同而其屬皆六十賤職之所設凡以穪其事而已增之則爲有餘減之則爲不足矣至於治官之攷謂之宰夫政官之攷謂之軍司馬而於教官則謂之鄕師禮官則謂之肆師刑官則謂之士師者蓋宰夫則因大宰而名之而攷治者宜以智帥人故曰宰夫軍司馬則因大司馬而名之而治政者特以軍爲主故曰軍司馬師所以教之而教官所攷耆止於六鄕之教事故曰鄕師至於禮也刑也無非所以教也故亦皆謂之師先王因事以名官各有攸趣爾】

鄕老二鄕則公一人

【記曰七十老而傳則老者徳成而無所任事矣老子曰容乃公公乃王則公者爵位甚大而其徳與王同矣鄕老公也尊之於鄕憲其言行而不累以事故稱老焉禮賓賢能而獻其書於王王再拜而受之則爲道之存故也故以鄕老帥其事鄕老於司徒之官非屬而無職則以事道者尊職事者卑故也然鄕老二鄕而公一人則三公分主六鄕矣書曰三公官不必備惟其人則三公一人有時而兼掌六矣】

鄕大夫每鄕卿一人

【先王於郊則建六鄕於甸則建六遂鄕向也以其近而上逹向於王故也遂專也以其逺而治有所專於外故也鄕大夫每一人則六鄕蓋六矣而謂之大夫者蓋鄕有飬人之徳教官以善飬人非具之徳則不足爲以智帥人之大者惟有飬人之徳則其爲智也因性而不失於鑿以是教人豈間間以爲智哉鄕大夫之職必以爲之良有由矣】

州長每州中大夫一人黨正每黨下大夫一人族師每族上士一人閭胥每閭中士一人比長五家下士一人【二千五百家則聚而內比於鄕故五黨爲州州長以中大夫爲之降大夫一等矣其徳足以長於一州故稱長焉黨正每黨下大夫一人夫人不能無黨先王順而爲之制要其爲黨者以顯不以幽而已幽黨非所尙也故君子羣而不黨所以同乎人此周家所以五百家爲黨也黨正降於州一等故以下大夫爲之謂之正則一黨之所取正也族師每族上士一人者族所相親四閭爲族則使之相保聚如人之族也師則道足以教人一族之所師也故謂之族師族師卑於黨正故以上士爲之也閭胥每閭中士一人者二十五家爲閭閭之字從門從呂則二十五家而同其門以往來相聨屬而中有胥以長之如人之呂也故謂之閭胥以中士爲之則又降於族師矣比長五家下士一人者五族爲黨則以其羣相黨也五家爲比則以其兩相比也夫與天遊與道合者立乎萬物之上則疑獨矣降而與人道交者猶不能無所黨無所比又況凡民乎先王由是爲之居民之法上自王族之眾旣名之以黨下自五家之寡又名之以比其所黨者顯也其所比者義也所黨者顯則幽者無所容所比者義則不義者無所比於內外小大如一焉若然則何惡乎比黨哉州長謂之長而比長才足以長五家而巳比長所統則爲至寡於鄕官則爲最故以下士爲之然五家以一下士爲之長則六鄕已一萬五千人矣則地之所入幾不足以祿之此學者所以疑周官也然飬而治之如此則六鄕之人皆仗節死難之士矣王畿受天下財貢所入而以財不足祿爲患亦誤矣是變起於一旦而一方方伯連率所不能克然後六鄕之士出焉蓋六鄕之士有不出出則無不勝矣】

大司徒上

大司徒之職掌建邦之土地之圖與其人民之數以佐王安擾邦國

【書曰凡厥正人旣富方谷論語曰旣富矣又何加焉曰教之蓋人之常情有餘則樂生不足則累至婦子寧於百室旣盈之後禮節興於倉廩旣實之餘將欲教之必先於政以富之政以富之必先建其土地之圖與其人民之數也蓋土地之圖旣立則天下之廣狹可知人民之數旣定則生齒之眾寡可悉如此則井地均谷祿平富民之政由是而始矣此大司徒掌邦教以佐王安擾邦國而必先於建土地之圖人民之數也邦之土地之圖卽天下土地之圖萬國各自圖之以入於司徒則謂之天下之圖大司徒合而圖之則謂之邦圖也合天下圖之而可以謂之邦圖則天下莫非王土故也建土地之圖則土防土宜土均之法可施王之國地中可求邦國之地域可制焉建人民之數則地守地職地貢之事可令萬民之卒伍可防都鄙之室數可制焉夫然後可以佐王安擾邦國土地之圖湏作而立之而人民之數亦言建者非大司徒校登稽比有法則亦不立故也】

以天下土地之圖周知九州之地域廣輪之數辧其山林川澤丘陵墳衍原隰之名物而辧其邦國都鄙之數制其畿疆而溝封之設其社稷之壝而樹之田主各以其野之所宜木遂以名其社與其野

【大司徒所掌𨿽及於人民之數而邦之土地之圖其來乃本乎天下土地之圖推本其事而言之故曰以天下土地之圖周知九州之地域廣輪之數橫曰廣從曰輪故馬融曰南北爲輪東西爲廣廣之字從黃地道光也從廣東西而已此廣所以爲橫也輪則運而趍前不可以左右此輪所以爲從也凡州之地域廣輪之數旣按圖而知之矣然後辧五地之名地故繼之以辧山林川澤邱陵墳衍原隰之名物積石曰山竹木曰林注海曰川水鐘曰澤土髙曰邱大阜曰陵水崖曰墳下平曰衍廣平曰原下濕曰隰名所以命其土物所以色其土五地之名物旣辧而知之矣然後辧邦國都鄙之數四海之內九州州方千里州建百里之國三十七十里之國六十五十里之國百有二十八州州二百一十國天子之縣內方百里之國九七十里之國二十有一五十里之國六十有三凡九十三國此邦國都鄙之數也邦國都鄙之數旣辧而知之矣然後制其畿而溝之以爲之限制其疆而封之以爲之守故繼曰制其畿疆而溝封之畿以爲之限疆以爲之守則神必有所依民必有所附設其社稷之壝則所以依神也立其田主則所以附民也故繼之設其社稷之壝而樹之田主社土神也稷谷神也勾龍爲后土配食於社棄爲后稷配食於稷田主則禮記所謂先嗇神農是也社稷皆有壇而有壇必有壝與其田主使各主其神民則又從而表之表之之法各以其野之所宜木遂以名爲社與其野如土宜松則植以松而名之曰松社之野土宜栗則植以栗而名之曰栗社之野如此則新甿欲有所植不謀而知其土壤所宜公上欲有所斂不視而見其材木所出凡此皆先王所以制地之法富民之本也故序於大司徒之職首】

以土防之灋辧五地之物生一曰山林其動物宜毛物其植物宜皁物其民毛而方二曰川澤其動物宜鱗物其植物宜膏物其民黒而津三曰丘陵其動物宜羽物其植物宜覈物其民専而長四曰墳衍其動物宜介物其植物宜莢物其民晳而瘠五曰原隰其動物宜臝物其植物宜叢物其民丰肉而痺【皁音皂防古外反覈音核介音界莢力果反晳音錫】

【計物之數謂之防與嵗計謂之防同土防之法則以法計計物多寡以辧其所生之宜也動物天產也植物地產也民則資天地之產以爲用者也故五土之物生其所辧者動物植物與其民而已積石曰山竹木曰林山林得木之气爲多其動物宜毛物毛物虎豹之屬也艸木以枝葉生而爲地之毛凡毛物皆稟木气而然也故山林則宜毛物之動者其植物宜皁物則柞栗之屬柞栗資木气而生於山林爲多故也其民毛而方者民之資木气爲多其皮膚亦如木之有枝葉然所以多毛方則其民所稟之形也木曰曲直而民之形反方者蓋一曲一直相雜而成勢所以方也注海曰川水鐘曰澤川澤得水之气爲多其動物宜鱗物鱗則魚龍之屬資水以生故也其植物宜膏物鄭氏以膏爲櫜物理或然也櫜物蓮芡之屬有櫜韜生於水故也其民黒而津黒則水之色也津則水之澤也土髙曰邱大阜曰陵邱陵皆積土而成土火之所生也土本畀而隰邱陵積土而髙燥則得火之气爲多其動物宜羽物羽物則飛禽之屬飛禽稟火气而生故也其植物宜覈物覈物則桃李之屬火性外明而內晦內虛而外實故也其民専而長攷工記曰火以圜専園也圜火之性也洪範火曰炎上炎上則其形鋭而長長火之形也此其民所以專而長水崖曰墳下平曰衍夫土生金金生水墳衍以土爲體而不離乎水也土金母也水金子也上資土母之气下資水子之气則得金之气爲多也其動物宜介物介物鼈之屬也其植物宜莢物莢物則薺棘之屬也金之性堅剛故動物宜介物植物宜防物也其民晳而瘠晳則金之色瘠則金之形也廣平曰原下濕曰隰中夾陰陽交而生濕濕生土土者沖气之所生也原隰稟陰陽之沖气則得土之气爲少也其動物宜臝物臝物則鼃螾之屬稟气於土而其體重遲也其植物宜叢物叢物萑葦之屬資土之气而其枝條荗盛也其民丰肉而痺土之形則肥厚而其位則在下此民所以丰肉而痺也山林川澤邱陵墳衍原隰以物所生多寡爲先後動植及民以防而辧之難易爲先後】

因此五物者民之常而施十有二教焉

【記曰廣谷大川異制民生其間異俗剛柔遲速緩急異齊五味異和器械異制衣服異宜先王修其教不易其俗齊其政不易其宜然則五地之物所生異宜五物之民所習異俗始乎故長乎性成乎命先王不能移易而使之變則此五物者乃民之常也其施教也豈能違其性習之常哉則其制器利用和味宜服亦因之而已易曰先王以省方觀民設教蓋不省方則無以知五地之物所生爲異宜不觀民則無以知五物之民所習爲異俗以之設教則殆將違其性習之常民從之斯難矣此十二教之施所以必因乎民之常也夫民之常者天也施十有二教者人也以人而因乎天則其施教也亦以輔萬物之自然而已易曰範圍天地之化而不過五物者天地之化也十有二教聖人所以範圍其化而不過也】

一曰以祀禮教敬則民不苟二曰以陽禮教讓則民不爭三曰以陰禮教親則民不怨四曰以樂禮教和則民不乖五曰以儀禮辧等則民不越六曰以俗教安則民不愉七曰以刑教中則民不虣八曰以誓教卹則民不怠九曰以度教節則民知足十曰以世事教能則民不失職十有一曰以賢制爵則民愼徳十有二曰以庸制祿則民興功【愉音偸又音楡虣薄報反】

【安上治民莫善於禮移風易俗莫善於樂禮樂者人治之大故十二教必先之以禮樂焉然作樂所以應天制禮所以配地故先以禮施之而典教者亦地官而已以祀禮教敬則民不苟者惟民生厚良知良能具於不學不慮之間因物有遷則至於父母之不知飬鬼神之不知奉先王修祭祀享鬼神使民效之內以盡志而致其內心外以備物而致其外心參之以時而不違乎怵惕淒愴之所感盡以誠信而不忘乎嗜欲居處之所思以存亡形以屬統紀則敬莫大於是矣躬行於上而民應於下孰有慢其親者乎此民所以不苟以陽禮教讓則民不爭者陽禮者鄕飲鄕射之類以作於外故謂之陽禮陽禮所以辧尊卑別能否以尊讓於卑以能讓於不能以教自卑而尊人也易曰謙尊而光卑而不可逾教讓者凡以使民知謙之爲徳也三代之民知止乎義禮而不違者以知防而彰知柔而剛善則稱人而忠厚之教興過則稱已而彊防之風息此民所以不爭也以陰禮教親則民不怨者陰禮則婚姻之數以其爲內事故謂之陰禮男子生而願爲之有室女子生而願爲之有家先王之教使民樂所願而已以防男女以定室家在易之咸則以男下女而宜其室家在易之恆則以女承男而宜其家室男女以正婚姻以時又孰有怨哉蓋關雎之徳備則政事無不修桃夭之化行則財用無不足政事修而財用足則何患乎男女之不正婚姻之不時哉此民所以不怨也以樂禮教和則民不乖者夫人生不能無樂樂不能無淫淫而不爲導則不能無亂先王惡其亂也故制雅頌之聲以導之殷佑其良心蕩滌其邪气使之遷善逺惡而不自知者樂而已樂不徒作必有禮焉樂所以和禮所以節和勝則流節勝則離以樂感之而不失乎倫數者和而能節矣其見於上下隆殺者皆禮之序也其形於俯仰綴兆者皆禮之容也夫是之謂樂禮樂和而有禮以節之則其聲足樂而不流其文足辧而不諰一蹈乎中正之雅而不遷於淫哇之鄭故在宗廟之中君臣上下同聽之則莫不和親鄕裏族黨之中長少同聼之則莫不和順易直子諒之心油然而生悖慢邪僻之患無由而接此民所以不乖也然謂之樂禮非樂之至也故以教民而已若其至則和樂而無形昏嘿而無聲流而不息合同而化思慮且將有不及況可得而教民哉以儀禮辧等則民不越者樂所以統同禮所以辧異同與天地合其和異與天地合其節以禮禮教和所以爲同也而患於不能別異故儀以辧之所以爲異也其天敍之有典其天秩之有禮民皆居之以爲倫用之以爲常聖人也者充乎人倫之至而能體常者也因之以立天下之儀推之以辧天下之等儀必有義而倫類在焉等必有節而法度在焉此民所以不越也以俗教安則民不愉者以儀辧等所以爲異也異則患不能從眾以俗教安則所以從眾也夫天之所生地之所飬世習之所傳萬數之所聚鄕閭師友之所教道𨿽皆出於性命之理而不能無異生於陵者安於陵長於水者安於水越人安越楚人安楚凡人之所習而有欲存焉夫是之謂俗先王豈能彊之使攺咈之使從哉亦各因其所宜而教之使安焉如是則民各從其所願而無苟且幸免之意偸薄之患無自作矣此民所以不偸也以刑教巾則民不虣者民安於俗或所欲者過而不能中或所習者惑而不能一以刑教之所以一民也且先王以中道立教使賢有餘者不敢過愚不肖者不敢不及皆於君取中焉此以徳而教之中也以徳教之而或不從無威以制之則流而入於惡矣先王於是以刑弼教則刑者所以制之而使中也如是則彊悍悖戾者皆化而歸於中矣蓋不威不懲小懲而大戒者民人之福也法令旣設而絕於智慮之所思糾禁旣行而懲於形色之所見爲下者無或至於滅耳之凶爲上者無或至噬臘之吝此民所以不虣也以誓教卹則民不怠者蓋刑以威物君子之所不得已小人之所不得免而先王期於無刑者亦必有具矣以誓教卹則勉之使無敢怠以度教節則約之使無敢僭無敢怠則無不及矣無敢僭則無過矣無過不及則所以使中而不至於刑也夫矢之以言而使之憂患焉謂之誓先王命民以戰則欲其相救作民以事則欲其不慢故以誓教卹則憂發乎內而逹乎外矣則民皆勉力以就事又孰敢怠哉以度教節則民知足者眾法所自起而長短制焉謂之度節則度之所制而爲限者也以度教節則衣服有制用有宜貴有常尊賤有等威民皆安分而無覬覦之患所以知足也上曰以儀教等則民不越此曰以度教節則民知足者蓋度主於法而儀主於容節主於守而等則有髙下之分以儀辧等則行之於上以度教節則施之於下行之於上則下觀而化其所以化者外也施之於下則下守而化其所以化者內也外也故民不越內也故民知足十曰以世事教能則民不失職者世事則世守其事士農工商各世其業之謂也夫良弓之子必學爲箕良治之子必學爲裘少而習之其心安焉不見異物而遷焉得之於視聽之所親朝夕之所玩樂所積習之便而不可易焉者世事之所能也先王因其能而教之使士與士言義而士得盡心於學農與農言耕而農得盡力於田工與工言而工得機巧以盡器械商與商言利而商得以負販盡貨賄內不拂其所性外不易其所習因而成之觸類而長之則上之爲教也簡而下之從教也輕此民之以不困於務而失職也易曰君子以教思無窮以世事教能則非止其身也其教無窮矣以賢制爵則民愼徳以庸制祿則民興功者教之所以成終始也爵祿者先王所以勵世磨鈍之術爵不茍授敍徳而已祿不妄予論功而已所謂徳懋懋官功懋懋賞是也先王舉善而教不能亦欲其有所懋矣制爵而不以賢則民知爵之爲貴而不知愼徳之所以從爵也制祿不以庸則民知祿之爲富而不知興功之所以從祿也先王之班爵祿所貴者功徳而已無功徳而爵祿之非所以勵世磨鈍也詩曰旣見君子樂且有儀則始之以禮樂之教可知矣繼之曰旣見君子錫我百朋則終之以爵祿之制可知矣彼學以聚之問以辧之思以精之而終待乎名譽之所崇則欲民愼徳興功茍非爵祿之勸烏可得乎方舜之時五典之所惇五禮之所庸亦已備矣至於同寅恊恭和則授之以五服之所章亦無異乎十有二教而終之以爵祿矣】

以土宜之灋辧十有二土之名物以相民宅而知其利害以阜人民以蕃鳥獸以毓艸木以任土事辧十有二壤之物而知其種以教稼穡樹藝【種章勇反】

【中央陰陽交而生濕濕生土土者陰陽沖气之所化也然而十有二土旣分東西南北之異方則陰陽之气不能無有餘不足之偏勝其形有髙下肥磽之殊其性有羙惡之別則土之所宜固不齊矣因其所宜而爲之度數焉以計其土是所謂土宜之法也十有二土則系乎十二國之分野以應天文十二次言之星紀吳越也元枵齊也娵訾衛也降婁魯也大梁趙也實沈晉也鶉首秦也鶉火周也鶉尾楚也壽星鄭也大火宋也析木燕也十二土各有名物者名所以命具土則邱陵墳衍原隰之屬是也物所以色其土靑黎赤埴黒墳之屬是也故曰以土宜之法辧十有二土之名物旣知矣則其髙下羙惡皆得而周知於是乎度地以制邑量地以居民使各安居而樂於從事則藪牧園圃預有職焉故曰以相民宅而知其利害蓋民𨿽好利而惡害不能趨利而避害上之人旣相知其利害則示之以利害使之知所避就焉以阜人民則使人民眾安如山阜之阜物也以蕃鳥獸則使之蕃息若艸木之蕃蕪也以毓艸木則使艸木生毓如母順而毓子之毓也夫物必毓而後蕃蕃而後阜鳥獸謂之蕃艸木謂之毓而人民謂之阜則察於人倫明於庻物之意大宰蕃鳥獸在毓艸木之後土宜之法以蕃鳥獸然後以毓艸木者大宰以生毓飬蕃爲序而土宜以人民鳥獸艸木爲序故也以任土事則城郭溝池道渠之役之屬小司徒以任地事則非特土事而已凡有事於地者皆任焉其所任則廣於此矣辧十有二壤之物者上之和緩者爲壤壤之爲言成也勝也稼穡樹藝於此地以土爲質土以壤爲羙禹貢於豫言厥土惟壤於雍言厥土惟黃壤於兗言厥土惟白壤皆言其土之美而可耕作者也十有二土則言土之形十有二壤則言土之性其性其形則具於土宜之法故大司徒旣以土宜之法辧十有二土之名物而又以土宜辧十有二壤之物十有二壤之物猶土之物也不言名則壤無異名隨土而已知壤之物然後知其種之所宜而教稼穡樹藝可以教甿矣故曰而知其種以教稼穡樹藝樹植之也藝治之也艸人以物地相其宜而爲之種然則土壤異物則百谷之種亦各有所宜不可以不辧之也故先辧而知其種然後以教稼穡樹藝遂人以土宜教甿稼穡蓋本於大司徒土宜之法遂人則以具法推而行之以教甿也遂人不言樹藝者蓋遂人以時器勸甿則樹藝可知矣】

以土均之灋辧五物九等制天下之地徵以作民職以令地貢以斂財賦以均齊天下之政

【封略之內莫非王土其生出之宜否物產之有無道裏之逺近貢賦之多寡非有法以均之則不足以正之此土均之法所由立也以辧五物則山林川澤邱陵墳衍原隰之所宜皆可知矣以辧九等則九州之田賦上中下之不同而羙惡髙下皆可知矣然後可以制天下之地徵徵者貢賦稅斂之總名爲其以正行之故謂之徵也旣制地徵則民各宜任其事於是乎以作民職量地之宜以任民之力稱物之產以施民之事此所以作民職也旣作民職則民宜各獻其功於是乎以令地貢若農貢九谷圃貢艸木之類是也地徵則徵之大者先令乎其大者於是乎以斂財賦以令地貢則下之所以供上大司徒則令之而已以斂財賦則又上之所以取下也故非特令之而已又斂之斂者取彼所有而聚於此也蓋用下供上則謂之貢用上斂下則謂之賦此貢賦之辧也然言地貢則不特土貢而已凡地之所產皆預焉言財賦則不特軍賦而已凡上之所斂皆在焉夫制地徵作民職令地貢斂財賦固有政矣然逺近多寡之不均先後緩急之不齊非政之善也於是乎以均齊天下之政而土均之法於是乎備也】

以土圭之灋測土深正日景以求地中日南則景短多暑日北則景長多寒日東則景夕多風日西則景朝多陰日至之景尺有五寸謂之地中天地之所合也四時之所交也風雨之所防也陰陽之所和也然則百物阜安乃建王國焉制其畿方千里而封樹之【深尺鴆反景或作影璣衡所以經天也土圭所以緯地也兩者皆用土焉土之爲物陽精之純致一以通乎天地者莫太乎是矣圭之爲物剡其首以象物之生平其下以象物之植承順乎天而以生萬物者土也故以土圭求之土圭之法所以度天之髙四方之廣與土之深舉測土深則天與四方從可知矣正日景以求地中者日至之景尺有五寸謂之地中以土圭正日景之長短候其景適與土圭等所以求地中而建王國也夫天之髙土之深四方之廣其所以正之者以日景而已於夏日至晝漏午之時立八尺之表其景短而不滿於尺有五寸則知其爲日南矣多暑則以其火勝之其景長而過於尺有五寸則知其爲日北矣多寒者以其水勝之其日中之景若夕景者知其爲日東矣多風者以其木勝之其日中之景若朝景者知其爲日西矣多陰者以其金勝之言東多風則知多陰之爲雨言西多陰則知多風之爲陽亦互見也多陽多暑多陰多寒多風多雨皆非地中未可以建王國也日至之景尺有五寸謂之地中者蓋地與星辰東南遊萬五千里日景一寸差千里是萬五千里適當尺有五寸之景也土圭長尺有五寸而日至之景合焉故謂之地中以其地中故天地四時風雨陰陽皆得其正矣夫天不足西北地不足東南有餘不足皆非天地之中惟得天地之中然後天地於是乎合故曰天地之所合也土播於四時所以生長收藏萬物一時之气不至則偏而爲害惟得天地之中然後四時於此而交通故曰四時之所交也風以散之雨以潤之偏於陽則多風偏於陰則多雨惟得天地之中然後陰陽和而風雨以序而至故曰風雨之所防也獨陰不生獨陽不成陰陽之和不成則反傷之形惟得天地之中則無愆陽伏陰陰陽於此調而不乖故曰陰陽之所和也合以體言交以序言防以時言和以气言天地合四時交風雨防陰陽和如此則無乖戾之气無疾癘之災有生者遂有形者育則萬物以之而阜安以之建王國適其所矣書曰王來紹上帝自服於土中且曰其作大邑其自時配皇天蓋洛邑非特地中亦天之中也王者位乎天地之中以中徳而紹上帝以中道而配皇天紹上帝者王之事也配皇天者皇之事也先王所以建國於天地之中者意亦防矣夫先王建國非適爲百物阜安而已亦爲四方之至者道裏均焉而經不言者其然易知故也】

周禮詳解卷九

欽定四庫全書

周禮詳解卷十

宋王昭禹撰

大司徒下

凡建邦國以土圭土其地而制其域諸公之地封疆方五百里其食者半諸侯之地封疆方四百里其食者參之一諸伯之地封疆方三百里其食者參之一諸子之地封疆方二百里其食者四之一諸男之地封疆方百里其食者四之一【疆居良反】

【夫日景移一寸則差一千里先王非特用土圭測土深以建王國而凡建諸侯之國亦以土圭度之土圭所以度土之廣狹故曰以土圭土其地而制其域度土而曰土其地猶治亂而謂之亂治荒而謂之荒也且列爵惟五分土惟三其來尙矣孟子言周室班爵祿之制亦曰公侯方百里伯七十里子男五十里又言齊魯爲方百里也而儉於百里然則制國不過乎百里之同過同則封域必異矣今此則諸公方五百里諸侯四百里伯三百里子二百里男百里而其制不同者蓋孟子與書指邦國實封之地而言之也周官則兼附庸之地而言之也詩曰錫之山川土田附庸孔子亦曰夫顓防昔者先王以爲東防主且在邦域之中矣是社稷之臣也然則諸侯於附庸蓋得兼有其地矣如是則附庸無乃已多乎蓋附庸之地統於王則煩專於已則費惟附於諸侯之國而承流以逹之然後上之政令有所屬而不煩下之賦貢有所附而不費此大者因得以庇小而盡其樂天之仁小者因得以事大而致其畏天之智易之比言先王之建萬國親諸侯殆謂此也然諸公之地方五百里其食者半若其半則山林川麓不可食者也以至侯伯子男之地亦各以是爲差而已州方千里其地不能無肥磽之別凡以可食多者爲上諸公之地可食者半所謂上地也諸伯之地可食者三之一所謂中地也子男之地可食者四之一所謂下地也猶不易一易再易之地任民而已然諸公之地方五百里以開方言之則爲方百里者二十五公之實封不過百里之同而餘二十四同則附庸在焉推而下之至於侯伯子男之國亦然矣】

凡造都鄙制其地域而封溝之以其室數制之不易之地家百畮一易之地家二百畮再易之地家三百畮【都鄙則王畿之內三等采地也王制天子之縣內方百里之國九十七十里之國二十有一五十里之國六十有三都鄙有三等之異則其地廣狹不一宜隨其廣狹而爲之制其地域也封所以爲守溝所以爲限都鄙在王畿之內其制宜詳於邦國故於邦國則曰建都鄙則曰造建者作而立之也造者爲而成之也以室數制之則王制所謂量地以制邑度地以居民地邑民居必參相得也不謂之家數而謂之室數者所用制者居民而已七月之詩曰入此室處緜之詩曰築室於玆蓋行以屋爲至屋以室爲至是居主於室矣先王之制詳內而略外惟其略於外故建邦國則以里數制之惟其詳於內故造都鄙則以室數制之逺近之勢然也不易之地家百畮則遂人所謂上地田百畮萊五十畮也一易之地家二百畮則遂人所謂中地田百畮萊百畮也再易之地家三百畮則遂人所謂下地田百畮萊二百畮也遂人言夫一防又言余夫亦如之則都鄙亦必如此而不言則以遂人見之也惟遂人有萊五十畮爲異於都鄙蓋以此利上農實遂地實遂地所以彊本也】

乃分地職奠地守制地貢而頒職事焉以爲地灋而待政令

【凡有職於地皆地職也若三農園圃虞衡藪牧之類有職於地是也凡有守於地皆地守也若山虞掌山林之政令物爲之厲而爲之守禁小司徒乃分地域而辧其守是也凡有貢於地者皆地貢也若農以耕事貢九谷圃以植事貢艸木虞衡以山澤事貢其物是也地職有不同故不可以不分分者別而制之也地守不可易故不可以不奠奠者就而定之也地貢則宜因其所產使以供上故不可以不制制者因其所有而裁之也有職然後有守有守然後有責此事之序也旣分地職奠地守制地貢則分命使各爲其所職之事故頒職事焉頒者以等級分之也地法則地職地守地貢各有度數存焉故謂之地法也頒職事以爲地法亦所以待上政令之事故曰以爲地法而待政令政則上有所正乎下者是也令則出於上而稟於下者是也職則土均之法言作民職而此言地職者蓋方其辦五物九等制天下之地徵以令地貢以斂財賦以均齊天下之政則所作者非特地政而已故言民職蓋言民職則地職在焉及其言造都鄙以室數制之則所主者地而已故言地職也】

以政十有二聚萬民一曰散利二曰薄徵三曰緩刑四曰弛力五曰捨禁六曰去幾七曰禮八曰殺哀九曰蕃樂十曰多昏十有一曰索鬼神十有二曰除盜賊【弛式氏反舍音捨所景反殺所界反蕃方袁反】

【天地之理不能常和陰陽之運不能無舛則凶荒之變𨿽至治之世所不能無也夫民之所聚以有財以相飬之也凶甚而至於荒則其財不足以相飬上之人茍無政以救之老弱轉乎溝壑壯者散而之四方斯民何得不散乎先王由是有荒政以聚之也救荒莫大乎散利若遺人掌縣都之委積以待凶荒是也以散利爲不足則又薄徵非無徵也量其所出而輕之也以薄徵爲不足則又緩刑夫民之犯刑爲貧也致刑者丰之時則荒時之緩刑宜矣以緩刑爲不足則又弛力弛力爲民方私其力以免死故也以弛力爲不足則又捨禁以捨禁爲不足則又去幾蓋山林澤梁有禁所以止害也門闗有幾所以察過也𨿽有小害捨而弗禁𨿽有小過釋而弗察爲其困甚權以救之也荒政去幾而司闗國凶札則無關門之徵猶幾者蓋所謂去幾者非皆無幾也有所去而已則所謂捨禁亦若此也非皆無禁有所捨而已以去幾爲不足則又禮以禮爲不足則又殺哀夫禮者體也體定矣不可以有加損而以荒故禮哀又禮之大事人人所當自勉而以荒故殺哀則其爲不得已甚矣禮不可去之使勿充而已哀不可止殺之使勿致而已以殺哀爲不足則又蕃樂蕃樂則藏而弗用此其所以在殺哀之後以蕃樂爲不足則又多昏矣昏者天地之大義人之終始非可以苟也苟而多昏其爲不得已又甚矣如是而人事畢矣則索鬼神而已苟人事有未盡而將求於鬼神鬼神其肯福之乎蓋鬼神聰明正直依人而行故也自散利至於索鬼神所以卹人者盡矣於是乎除盜賊蓋盜賊害人荒猶多不可以不除然其所以卹人者未盡而遽欲除之是亦罔民而已故荒政以除盜賊爲後能修政事然後可以索鬼神能卹人然後可以除盜賊此荒政之序也荒政有散利而大荒大札令邦國則移民通財蓋通財者若晉饑秦輸粟是也諸候各守一國平時無通財之義於荒札也然後令通財尙令他國與之通財則其散利於國中不令而可知也故令邦國言通財而已令邦國移民通財而荒政不言則荒政所以聚民移民非所以聚也王者以天下爲一常與共財不俟凶荒然後言通故荒政言散利而已】

以保息六飬萬民一曰慈防二曰飬老三曰振窮四曰卹貧五曰寛疾六曰安富

【茍得其飬無物不長茍失其飬無物不消民之爲道有生而不能自成有形而不能自遂困之則耗保之則息亦在乎飬之而已先王欲其旣生且育而無夭閼之患旣繁且庶而無乖厲之憂故以保息而飬之慈防飬老振窮卹貧寛疾安富凡是六者皆所以保其息也防者未有所知則宜慈以愛之老者血气旣衰則宜飬以休之慈防則防有所長飬老則老有所終所以保其息於是爲急故一曰慈防二曰飬老窮則鰥寡孤獨而無告者振則以時舉而救之也政施仁𨿽在所先然比於老防則爲次焉故三曰振徳貧則民之無財者也卹則憂在乎內而仁見於外也若春省耕而補不足秋省斂而助不給所以卹之也比於窮民又爲次焉故四曰卹貧疾謂有廢疾而不可任以事者故寛以容之而使得以保其正命比於貧者又爲次焉故五曰寛疾富則使保其常產無橫斂以傷其財無重役以困其力此則安之以政也因其衣食足而導之使知榮辱倉廩實而率之使知禮節此則安之以教也飬民之道終於此故六曰安富夫民林林而生摠摠而羣其息未嘗有窮者天也因其生而成之因其羣而理之所以保其息者人也今夫說乎兌戰乎乾勞乎坎亦可謂息矣復於陰剝之後而有以保萬物之息者天地之仁也行於荒政之後而有以保萬物之息者聖人之仁也易之臨曰君子以教思無窮容保民無疆保息爲教思也所以容保民而已變而通之至於無窮推而行之至於無疆此民生息之道所以與天地相爲終始也】

以本俗六安萬民一曰媺宮室二曰族墳墓三曰聨兄弟四曰聨師儒五曰聨朋友六曰同衣服

【夫民之有俗也始乎故長乎性成乎命而已因習而能謂之故習與之成謂之性不知其所以然而然謂之命性命之故不能相同先王本之則一焉古者化民成俗存乎教學之所爲移風易俗存乎禮義之所致存有是焉則土地之所宜風俗之所尙無患其不同矣然則以俗教安特因其所習而教之能使民不偸而已未必能同也同之則有本矣以本俗而安之則民之所安者非特其所習之末而已統之則有宗防之則有元道徳於是一矣宮室所以同其生族墳墓所以同其死其生也榮其死也哀民之所以不能去也宮室以榮之墳墓以哀之以至飬生送死而後已可謂民徳之始也聨兄弟所以同其恩聨師儒朋友所以同其義恩同以親之義同以尊之以至愛眾親仁而後已可謂民徳之厚也惟同衣服以終之所以同其禮而已古者長民衣服不貳以齊其民而民徳歸一則同衣服者本俗所以成終始可謂民徳之成也宮室墳墓衣服皆物之不可違兄弟朋友師儒皆理之不可亂先王所以勞來安集勸相輔翼而使民自足於終身之願者以本於此而已則天下風俗曠然大變而防歸於有極之塗尙安有異政殊俗哉然於宮室言衣服言同則皆羙而同之也蓋而不同則是所謂服羙於人同而不羙則離於人心其欲成俗難矣然所謂羙者固非極輪奐之靡崇藻節之華與夫所謂雕墻峻宇山節藻捝者異矣故其字從防所謂羙之防者也】

正月之吉始和布教於邦國都鄙乃縣教象之灋於象魏使萬民觀教象挾日而斂之乃施教灋於邦國都鄙使之各以教其所治民

【治教禮政刑事於終皆有所攺易故六官之長於正月之吉皆有所調和而布行之然司徒所布者教之法而已所憲者教之象而已然教之爲化固有得之於觀感之間揚雄曰吾見元駒之步雉之朝雊化其可以成乎蓋元駒之步觀而化也雉之朝雊感而化也垂教象之法於象魏所以顯諸仁將使民觀而化也挾日而斂之所以藏諸用將使民感而化也大宰𨿽掌邦治而實統百官故施與法則於邦國都鄙官府而有所建陳置立焉司徒則専掌邦教故施教法於邦國都鄙使各以教其所治之民而已莫近於都鄙莫逺於邦國其教法一本於司徒此道徳所以一風俗所以同而造言亂民者無自而啟矣】

令五家爲比使之相保五比爲閭使之相受四閭爲族使之相塟五族爲黨使之相救五黨爲州使之相賙五州爲鄕使之相賓【比毗志反賙音周】

【民之從事於天下有天屬者有人屬者以天屬者廹窮禍患相收以人屬者廹窮禍患相棄此固出於性命之情豈人之所能爲哉然先王之盛時使凡宜乎性命之情者皆無以故合亦無以故離有天屬之相收無人屬之相棄𨿽愚夫孺子有能相生以仁相死以義而後世英才豪士所以羞愧俯伏而莫能及也𨿽婦人遊女能相致以誠相結以善而後世老師碩儒所以詠歌嗟嘆而莫能過也此無他焉教行乎鄕閭政行乎縣鄙良心善性皆固有之而未始梏亡之故也司徒鄕遂之制始於五家之寡而終於萬有二千五百家之眾居𨿽異室而從容若一家體𨿽異腹而和合若一心司徒以安之則相爲愷悌焉司馬以用之則相爲憂患焉由而行之至有不知其所以然而然則亦相忘於道術矣夫五家爲比則兩相比也其居相親也則易相督察故使之相保使之相保則有不可保者遷焉五比爲閭則二十五家同閭門也其居同裏則居足以相容故使之相受使之相受則有不可受者遷焉四閭爲族則相保聚也族合百家則其財足以相助故使之相塟五族爲黨則如朋黨之黨也黨五百家則災冦足以相救故使之相救五黨爲州則聚而比內也二千五百家則囏阨然後足以濟故使之相賙五州爲鄕則向於內也合萬二千五百家則賢能皆備於中可使相與賓賢能而興之故使之相賓比相保則鄰亦相保矣閭相受則裏亦相受矣族相塟則鄼亦相塟矣黨相救則鄙亦相救矣州相賙則縣亦相賙矣鄕相賓則遂亦相賓矣遂獨不言者鄕以教爲主遂以耕爲主故也且先王有疆理以辧井裏有阡陌以制溝洫有什伯以治戎有閭裏以繋人民夫然後所向同風所習同俗耕不易地戰不易方疾病相扶持則其恩不待彊而能守望相助則其義不待勉而至其薫陶積習之久固若自然而然矣爲治至此則豈特以天下爲家謂之小康然哉蓋相保相救以施報相求者小康之道也相賙相賓而以施報相忘者大同之道也然則成周之時伐條枚之婦能勉其夫以正而不知爲之者盡進此道矣六鄕之制其始𨿽出於使之相保相受相賙相賔其終固有莫之使而常自然者其效豈小補哉】

頒職事十有二於邦國都鄙使以登萬民一曰稼穡二曰樹藝三曰作材四曰阜蕃五曰飭材六曰通材七曰化材八曰斂材九曰生材十曰學藝十有一曰世事十有二曰服事

【頒職事者頒以九職三事也登萬民者登言進而成之也九職任萬民而已加三事也所以進而成之也故曰登萬民太宰掌治治道尊而略故因能任之止於九職而已司徒掌教教道親而詳故又加三事焉以成之三事者學藝世事服事而已學藝者進而成之以道也世事者進而成之以能也服事者進而成之以義也一曰稼穡則太宰所謂三農生九谷也二曰樹藝則太宰所謂園圃毓艸木也三曰作材則太宰所謂虞衡作山澤之材也四曰阜蕃則太宰所謂藪牧飬蕃鳥獸也五曰飭材則太宰百工飭化八材也六曰通材則太宰商賈阜通貨賄也七曰化材則太宰嬪婦化治絲枲也八曰斂財則太宰臣妾聚斂防材也九曰生材則太宰閒民無常職轉移執事也閒民八職所待以成事則材之生待是矣故曰生材豈特生材材之成固亦賴焉然則言其生材而不言成者亦猶嬪婦化治而偏舉其化百工飭化而偏舉其飭耳學藝則道藝禮樂射禦書數是也世事則所謂以世事教能者是也服事則服事公家之事者若府史胥徒之類是也】

以鄕三物教萬民而賓興之一曰六徳知仁聖義忠和二曰六行孝友睦婣任卹三曰六藝禮樂射禦書數【行下孟反婣音因】

【老子曰道之爲物惟恍惟惚又曰恍兮愡兮其中有物蓋行於萬物者道也道𨿽不廢於物物未嘗逺乎道大而天地未離其內小而秋毫待之成體無物而非道矣先王之教上知造物者無物而下知有物之自造也此性命之情道徳之理所以皆得謂之物也詩曰天生烝民有物有則民之秉好是懿徳徳出乎性行成於人藝之法實出乎道徳之所存此所謂有物也徳則異之以知仁聖義忠和行則同之以孝友睦婣任卹藝則別之以禮樂射禦書數此所謂有則也至於民之秉好是懿徳而後司徒以禮賓興而崇之以鄕飲酒勸之以鄕射考其徳行道藝以使民賓賢而出使之長使民興能而入使之治所謂格則承之庸之者賢能而已繼之以八刑之糾所謂否則威之也然則六徳以知爲仁以仁爲聖聖人之徳也以義爲忠以忠爲和賢人之徳也以其所知逹之於其所不知卒乎無所不知者爲知以其所愛逹之於其所不愛卒乎無所不愛者爲仁幽無形深不測以窮神知化而至於日新之盛徳者爲聖義足以方外而不能盡知之所權忠足以直內而不能盡仁之所體和足以利用而不能窮聖人之所化則徳不能皆至於聖人故離之以爲二行則同出於中庸而已故合之以爲一六行以孝友爲先睦婣次之任卹爲後此親親之殺也因其所愛以善事父母爲孝因其所順以善處兄弟爲友資其所愛以親其所親者在內爲睦因其所順以親其所親者在外爲婣相類以爲朋相助以爲友而出處語嘿莫不有信者爲任相賙以爲州相助以爲裏而吉凶患難莫不有仁者爲卹睦姻之行同出乎孝任卹之行同出乎友知孝之爲仁知友之爲義又文之以六藝焉可謂君子矣禮見乎形樂見乎聲禮以爲節樂以爲和則禮急於樂也故先禮而後樂射也者所以服人禦也者所以事人孔子曰執射乎執禦乎則射急於禦也故先射而後禦述而紀之者爲書積而散之者爲數書以通乎往來今昔之變數以窮乎盈虛終始之序則書急於數也故先書而後數幹傳有之不興於藝不能樂理是藝者徳行之所成終始也教之以知仁聖所以志於道教之以義忠和所以防於徳立之以孝友睦姻任卹所以依於仁成之以禮樂射禦書數所以遊於藝孟子曰勞之來之匡之直之輔之翼之使自得之又從而振徳之然則有鄕有遂以相安息所以勞之也有職有事以相參伍所以來之也有六藝以修法度所以匡之直之也有六行以揆道藝所以輔之翼之也至於六徳之爲物使之自得之可也由是徳成而上藝成而下行成而先事成而後𨿽性習之異或逺或近道徳以之一風俗以之同無非下學而上逹故卿大夫以禮賓興之可謂又從而振徳之矣】

以鄕八刑糾萬民一曰不孝之刑二曰不睦之刑三曰不婣之刑四曰不弟之刑五曰不任之刑六曰不卹之刑七曰造言之刑八曰亂民之刑【婣音因弟音悌】

【不威則不懲小懲而大戒者小人之福也教所以善民刑所以威眾教所不能化而不糾之以刑則彼小人者將縱恣而無所懲故必以刑弼教所以糾其緩散也舜命契敷五教而繼命臯陶掌刑則刑之弼教𨿽至治之世所不能去也故舜嘗謂臯陶曰汝作士明於五刑以弼五教期於予治刑期於無刑民協於中時乃功懋哉然則刑以弼教其效不爲小補之矣然則三物之教八刑之糾皆謂之鄕者蓋教法始於鄕而刑以弼教故也睦姻之行同出乎孝則不睦不姻乃不孝之類故繼不孝言之任卹之行同出乎友則不任不卹乃不悌之類故繼不悌言之六行言友而於此變友言悌者鄕刑所施責防而已造言之刑則以糾其言亂民之刑則以糾其行言欲信行欲治不信而造言則惑眾不治而亂民則敗類惑眾敗類則害於鄕教矣此八行所以終之以造言亂民之刑周之盛時此道數行都人之士出言有章武夫之謀可爲腹心萬民有可詢之言負薪有廊廟之語則不信而造言者固無有矣兔置之鄙夫莫不好徳江漢之遊女無有犯禮牛羊之賤吏不踐行葦齊荘之季女足以尸祭則不治而亂民者固無有矣治效至此𨿽曰神徳妙道之所化亦八刑之糾以使然也不然則四方風動舜何以謂臯陶之休矣】

以五禮防萬民之僞而教之中以六樂防萬民之情而教之和

【夫民之生固有不待禮而中不待樂而和者矣蓋喜怒哀樂未謂之中而皆中節謂之和此中和出於情性之自然不待禮樂之教而後能者也柰何人之心操則存捨則亡性之眞學則正否則邪夜气梏於旦晝之所爲心官蔽於耳目之所欲驕奢淫佚所自生放僻邪侈無不至先王知禮自外至以制中焉而因之以教中也知樂由中出以導和焉而因之以教和也人受天地之中以生則中也者合天地之形者也負陰抱陽中气以爲和則和也者合天地之气者也一形之化而五禮生焉一气之變而六樂生焉資之以性情逹之以利正而禮樂之制行乎其中矣性有眞有僞而其體存乎正先王制禮以防萬民之僞而無過不及矣此所以教天下之中情有善有惡而其用存乎利先王作樂以防萬民之情而無餘不足矣此所以教天下之和且僞出於人爲自外入者也欲教之中而不先防其僞則眞爲僞所奪欲其復於性之中不可得矣情感物而動由中出者也欲教之和而不先防其情則善爲惡所蔽欲其復於情之和不可得矣防以制其欲者人也教以順其性者天也且精神之運血气之動見乎容聲乎視聽皆天下之所不能忘者也禮之爲教有屈伸俯仰以齊其容有黼黻文章以飬其視使精神樂易萬民以治而肅肅之化行焉樂之爲教有綴兆舒疾以齊其聲有鐘皷管弦以飬其聽使血气隆平萬民以寕而雍雍之化行焉民之所視者無非中禮所聽者無非和樂如是則禮樂皆得而中和皆致矣以合天地以享鬼神以化百物而無所不通也況萬民之情僞哉逮徳下衰人之聰明或淪於禮樂之淫慝矯者欲去金石絕絲竹無五音六律之用而天下始人捨其聰除玉帛毀豆無五色文章之用而天下始人捨其明是乃以天廢人之過非所以治天下之道也安能塗民之耳目而使之視聽不由禮樂哉古之聖人曷嘗不惡紅紫之奪朱以爲非禮者乎曷嘗不惡鄭聲之亂雅以爲非樂者乎苟不違乎禮樂之情而不過乎禮樂之文者無非先王之教矣欲善民心而聰明其耳目者非禮樂何以哉】

凡萬民之不服教而有獄訟者與有地治者聽而斷之其附於刑者歸於士【治直吏反斷丁亂反】

【夫教之化人也深於命宜人人洗心滌慮鼔舞震動以服從今也不服其教是亦凶頑暴戾之不可化者如是則忠信和睦之風息而乖事陵犯之變作獄訟由之起也爭而不已則至於訟訟而不已則至於獄故司徒與有地治者聽而斷之有地治者謂鄕州之官也聽所以求其情斷所以決其事有以求其情則事之是非審有以決其事則罪之輕重分故有罪者則附刑而歸於士士事也治至於用刑非徳也事而已士察也用刑宜致察故也】

祀五帝奉牛牲羞其肆享先王亦如之

【小宗伯毛六牲頒之於五官使共奉之牛土畜地官羞之各從其類也肆者體牲而陳之羞者奉牲而進之坤爲牛牛順物故體牲而肆之以羞之神因以明教之義也蓋教之爲事因性命之理以體天下之大順肆之於下使其理有所明羞之於上使其功有所歸也地官之事如斯而已小司徒小祭祀奉牛牲羞其肆與此同義所任者小而已】

大賓客令野修道委積

【邦國之君爲賓邦國之臣爲客大賓則公侯伯之爲賓者大客則孤卿大夫之爲客者委積則禾米芻薪之屬是也少曰委多曰積遺人掌郊裏之委積以待賓客凡國野之道三十里有路室路室有委五十里有候館候館有積所謂令則令遺人也凡此苟不爲之修治賓客適至而用或不給司徒之令其可緩乎然大司徒所令者大賓客而已若小賓客則小司徒令之故小司徒曰小賓客令野修道委積】

大喪帥六鄕之眾庻屬其六引而治其政令大軍旅大田役以旗致萬民而治其徒庻之政令【引又音】

【大師之禮用眾也大田之禮簡眾也大役之禮任眾也旗所以物眾使視而從焉司常曰熊虎爲旗熊毅獸也虎猛獸也惟猛毅爲能服物而使從故也凡軍旅田役之事謂之徒非軍旅田役之事謂之眾然而小司徒大軍旅帥其眾庻不謂之徒則其帥之也致於大司徒而已大司徒治其政令然後謂之徒】

若國有大故則致萬民於王門令無節者不行於天下【所遭謂之故則非常之變也致萬民於王門所以備非常也節所以爲行者之信以防姦私也若掌節山國用虎節土國用人節澤國用龍節門關用符節道路用旌節是也國有大故尢宜致嚴故令無節者不行於天下】

大荒大札則令邦國移民通財捨禁弛力薄徵緩刑【防之甚爲荒民疫癘曰札大荒大札又荒札之大者宜有以振民故大司徒令邦國焉】

歲終則令教官正治而致事正歲令於教官曰各共爾職修乃事以聽王命其有不正則國有常刑

【大宰統六官故嵗終令百官府正治而致事大司徒所掌者教而已故所令止於教官小宰令於百官府各修乃職教乃法待乃事其有不共則國有大刑大司徒令教官則曰各共爾職修乃事以聽王命其有不正則國有常刑者大司徒令於教官所謂共爾職修乃事自其教官之職事也小宰以宮刑憲禁令則致乃法者所以避憲也令待乃事則其事有待乎王宮之政令故也或曰大刑或曰常刑者常刑所以糾百官之刑所用有常法故也大刑比常刑則爲有加焉司徒令教官故戒以常刑小宰以宮刑憲禁於王宮則官刑宜嚴於官府故戒以大刑矣】

周禮詳解卷十﹤經部﹐禮類﹐周禮之屬﹐周禮詳解﹥

欽定四庫全書

周禮詳解卷十一

宋王昭禹撰

小司徒之職掌建邦之教灋以稽國中及四郊都鄙之夫家九比之數以辧其貴賤老防廢疾凡徵役之施舎與其祭祀飲食喪紀之禁令

【教之道出於王教之法出於大司徒上以道揆教下以法守教此教之義所以妙而難知教之法所以粗而可陳也小司徒掌建邦之教法則貳大司徒而已蓋教之道存乎心術之防得於觀感之際大司徒以其法眀其義由官府以達於鄕遂由鄕遂以達於都鄙由都鄙以達於邦國所以舉而措之推而行之豈一而足哉此小司徒所以又從而貳大司徒以建其法也國中則指王城而言之也四郊則近郊逺郊兼不屬六鄕使吏治之之地言之也夫以人言家以居言夫家猶曰室家指男女而言之也九比九職之比也以稽國中及四郊都鄙之夫家則凡男女生齒之數皆可知也以稽九比之數則凡任職之民其多寡之數皆可知也貴則所以治賤者也賤則所以事貴者也老者在所養幼者在所慈廢疾則不可任事在所寛而卹之也徵則貴賤稅斂之總名役則足以任民而用其力施惠焉謂之施舎政役焉謂之舎貴賤老幼廢疾與夫徵役之施舎其事旣不同則不可不辧也祭祀則若州祭社黨祭禜族祭酺之類也飲則若鄕飲酒族食之類是也防紀則若族相之類是也禁則止使勿爲也令則令所當爲也祭祀飲食防紀之事旣有禁令亦當辧之使民知所當爲與不得爲者故曰與其祭祀飲食喪紀之禁令辧其貴賤老防或先貴賤或先老幼者明貴老皆天下之達尊無所先後爵齒更尊故也】

乃頒比灋於六鄕之大夫使各登其鄕之眾寡六畜車輦辧其物以嵗時入其數以施政教行徵令

【頒比法者頒以校比之度數也鄕大夫以嵗時登其夫家之眾寡其校比則有法矣其比法則自司徒而頒之鄕大夫則受法於小司徒而用之也政以正之教以道之徵以召之令以使之苟不知其民之眾寡貧富有無則政教之所施或有未安徵令之所行或有不熟此所以必先入其數也余見傳】

及三年則大比大比則受邦國之比要

【周而不比君子之道也比而不周小人之道也先王之用民無非比也使不失乎君子之周而已有恩以相愛有文以相接相應者同聲相求者同气無非忠信之所爲也及三年而大比之所以順天道勅民事而已三年而周者天道之所成終始也三年而比者民事之所成終始也人之所爲詎知其非天乎王畿之內謂之比數其所稽者詳矣邦國謂之比要其所受者略矣此逺近之辧也】

乃防萬民之卒伍而用之五人爲伍五伍爲兩四兩爲卒五卒爲旅五旅爲師五師爲軍以起軍旅以作田役以比追胥以令貢賦【卒子怱反比毗志反】

【先王處民有法用民有術比其家聮其居其入也則積而爲比閭族黨州鄕其出也則合而爲伍兩卒旅師軍所以因內政而寄軍令也方其平居無事之時則有教養之素而恩義足以相結及其倉卒有事之際則有法令之習而死生足以相托此小司徒所以防萬民之卒伍而用之也五家爲比使之相保能相保而後用之則足以爲伍矣五者天數也伍之者人也軍旅之法自伍而起其來尙矣居則五家爲比而比必有長坐則五人而長者必異席因而陳之則左右前後足以相維作而用之則手足耳目足以相及由此出以爲伍而相保之志未始或忘也不待徽幟以爲識別不待旌旗以爲指揮其一人謂之伍長者以節令之而已故大司馬教戰法伍長謂之公司馬執鐲以教坐作進退疾徐防數之節也五比爲閭使之相受能相受而用之則足以爲兩矣從之以爲經衡之以爲緯無非三者也惟以兩爲卒而衡從之數皆耦也已約而治之則合乎什伍而不違推而廣之則適乎參兩而不亂此出以爲兩而相受之志未始或忘也四閭爲族使之相能相而後用之則足以爲卒矣其容體不足以相及則有徽幟以相眀其言語不足以相通則有服飾以相辧此卒所以從衣也五族爲黨使之相救能相救而後用之則足以爲旅矣其人之相去視之所不見而非名物不可以指揮其地之相逺聽之所不聞而非旌旗不可以名號此旅之所以從防也五黨爲州使之相賙能相賙而後用之則足以爲師矣師以用眾而有治焉從則其眾足以爲物主矣從帀則其眾足以爲國敵矣師大眾也六軍亦或謂之師則軍亦大眾故也五州爲鄕使之相賓能相賓然後用之則足以爲軍矣五師爲軍則車於是乎足用而其眾足以包敵矣軍以防眾而有車焉則無至於殆此軍所以能安也其兵車一乘則三兩之士居之而足矣其兵車四乘則三防之士居之而足矣積而至於百乘則三師之所合也積而至於五百乘則三軍之所合也又積而至於千乘則六軍聚焉分之以鄕遂防之以都鄙統之以方千里之地則萬乘可知矣起而用之以軍旅爲大以田役次之以追胥爲小乃若貢賦又卒伍之餘事也凡卒伍之法軍旅去之不足以用眾田役去之不足以簡眾追胥去之不足以任眾貢賦去之不足以令眾先王以是五人爲伍而下士長之五伍爲兩而中士長之四兩爲卒而上士長之五卒爲旅而下大夫長之五旅爲師而中大夫長之五師爲軍而卿長之所謂卿大夫士者其智足以君民矣其仁足以子民矣其愷悌足以爲民父母矣先王猶以爲未也而六鄕之教又以三公統之則公也者佐王而爲徳者也卿也者佐王之爲業者也六鄕之教以公統之則佐王佐民者也六軍之政以卿統之則佐王佐民者也古者於民入有所佑出有所佐居無離心用無離徳其所以無敵於天下者如斯而已然制軍之數自五人之伍積至於五師之軍皆以五數言之而獨於卒則以四兩爲之者蓋五者天之中數也二四爲六一三五爲九數至於五則參天兩地之數備矣五人爲伍五伍爲兩五旅爲師五師爲軍取諸參天之奇數而從橫皆三四兩爲卒取兩地之耦數而從橫皆兩兵無常形以變爲主取諸陽數者陽主變爲是故也後世管仲相齊作內政寄軍令分民以軌裏連鄕聯民以伍戎卒旅而其法之行也卒伍整於裏軍旅整於郊晝戰則目相識夜戰則聲相聞居則同樂行則周知髣髴於成周之制猶足彊國而霸齊先王用之槪可見矣】

乃均土地以稽其人民而周知其數上地家七人可任也者家三人中地家六人可任也者二家五人下地家五人可任也者家二人凡起徒役毋過家一人以其餘爲羨惟田與追胥竭作

【土地將以授民田萊不等則不可以不均人民將使任事生齒不齊則不可以不稽逺近適於均之謂均考而計之之謂稽土地旣均人民旣稽則田萊之髙下肥磽生齒之眾寡老幼其數皆得以周知也孟子曰井地不均谷祿不平此均土地之意也司民曰自生齒以上皆書於版異其男女嵗登下其死生此稽人民之意也有以均土地然後得以定上地中地下地之等而以其地授民焉有以稽人民然後得以定七人六人五人之家而以其人任事焉上地之入可食九人而凖以七人授之則民有餘財家𨿽七人計其男女老幼之相半而通以三人爲可任則民有餘力此中地下地之家所以望望於生齒之眾也可任者或家三人或二家五人或家二人而起徒役無過家一人蓋用徒役不必一時皆徧計所役久近取勞佚均而已不於一家起役二人則所以寛民也以其餘爲羨則所用者正卒而已然正卒又有可代者之備此民所以有餘力而不困於役也惟田與追胥竭作者獵取禽獸與眾同欲逐伺盜賊與眾同惡所役近且不及故也夫用民如此則皆出於民情之所願非彊之使從咈之使勞民之從之也輕矣又安有東國困於役之刺哉彼東人之子勞於職事而不來西人之子粲其衣服而自安陟岵起瞻望之思采緑有怨曠之嘆其君子有自貽伊阻之嗟其小人吐死生契濶之說周官任人之法掃蕩殆盡可勝惜哉】

凡用眾庶則掌其政教與其戒禁聽其辭訟施其賞罰誅其犯命者凡國之大事致民大故致餘子

【凡軍旅田役之事謂之徒非軍旅田旅之事謂之眾故大司徒於大防則曰帥六鄕之眾庶於大軍旅大田役則曰治其徒庶之政令今此用眾庶不謂之徒則其所用若大詢之屬非軍旅田役之事也凡用眾庶必有政以正之教以導之戒以勅其怠忽禁以止之使勿爲皆小司徒所掌以治眾庶也眾之所在不能無爭有爭則不能無辭訟辭訟者以辭而訟於公也有辭訟則當聽其情爲之辧其是非曲直故曰聽其辭訟有功過則不能無賞罰賞以勸功罰以懲過出於此而加於彼故曰施其賞罰命出於王下宜凜而行之犯命則其罪又非止於罰而已故誅之餘子所謂以其餘爲羨者也夫起徒役無過家一人自所用正卒之外皆謂之餘子也大事自我作不可竭作以勞其民故所致無過家一人大故則不庭不虞之變出於所遭民不足以給之故致羨卒】

乃經土地而井牧其田野九夫爲井四井爲邑四邑爲丘四丘爲甸四甸爲縣四縣爲都以任地事而令貢賦凡稅斂之事

【成法一立有成而不可變者經也欲井牧其田野而不先經其土地則法度變田野何自而井牧哉孟子曰經界旣正分田制祿可坐而定也與此同意井其田野則任以耕事牧其田野則任以畜事九夫爲井則九夫之地所飲同井故也孟子曰方裏而井井九百畆謂是矣然又有鄕田同井之說則民不特在田同井而飲而在鄕亦同井而飲矣在鄕同井則同飲於入而處之時在田同井則同飲於出而耕之時出入皆有井以同飲則民相聯屬而不散矣四井爲邑則民以裏居四井同邑故也古者田於野外裏於國中是故在田則有廬舎在國則有保城桑中曰要我乎上宮七月曰上入執宮功所謂上宮卽保城也夫步百爲畮畮三爲裏則城蓋三畮之地也孟子又言五畮之宅者蓋兼廬舎言之也然謂之裏又謂之邑者裏以所居言邑以所聚言故里之字從田從土以民出耕則同田入居則同防故也邑之字從已從口量地以制之周營以聚其民故也四邑爲丘則民以族四邑同丘故也土之髙者謂之丘故一成爲惇丘再成爲陶丘再成銳上爲融丘三成爲昆侖丘民之生也以四閭同族而居所以聯其生也及其死也又以四邑同丘而所以聮其死也夫生死皆有以聮之則民之相親相睦恩義愈厚而天下安得不爲一家乎大司徒有曰族墳墓墓大夫又令國民族皆謂此也四丘爲甸則甸周方八里田包於洫名之曰甸爲是故也九夫爲井方一里四井爲邑方二里四邑爲丘方四里四丘爲甸方八里旁加一里則方十里爲一成四甸則方二十里未成爲都故爲縣取名於大夫所治縣也四縣則方四十里未成爲國故爲都取名於公卿王子弟所治都也孔子曰安見方五六十而非邦也者則四縣之地是都而已非邦也四都旁加十里爲同同方百里井田之法偹於一同今此則止於四縣爲都而不言同者蓋四都爲同亦自此以積之而已土宜之法以任土事今此以任地事蓋事則止於城郭溝池道渠之役而已以任地事則凡有事於地者皆任焉非特土事也三農園圃虞衡之類皆是矣貢則九貢所貢賦則九賦所斂凡稅斂則其所令又非特貢賦所出而已蓋貢賦常徵也稅斂財有事而後徵非有常也】

乃分地域而辧其守施其職而平其政

【辧其守者辧地役之守也平其政者平地職之政也夫地各有所屬則必有役以分之役旣有分必有人以守之大司徒辧其邦國都鄙之數制其畿疆而溝封之夫制其疆而封之以爲守制其畿而溝之以爲限此所以辧邦國都鄙之守也山虞掌山林之政令物爲之厲而爲之守禁澤虞掌國澤之政令爲之厲禁使其地之人守其財物此所以辧山林川澤之守也先王制職以任民若三農園圃虞衡之屬皆因地以有職也三農則使之貢九谷園圃則使之貢艸木虞衡則使之貢山澤之物此所以平地職之政也有以辧地役之守則經界正而無侵越之患也有以平地職之政則貢賦足而無輕重之偏】

凡小祭祀奉牛牲羞其肆小賓客令野修道委積大軍旅帥其眾庶小軍旅巡役治其政令大防帥邦役治其政教【肆托力反鄭司農音四帥音率】

【大司徒於祀五帝享先王奉牛牲羞其肆故小司徒所奉者小祭杞而已大司徒於大賓客令野修道委積故小司徒所掌者小賓客而已大司徒大軍旅治其徒庶之政令小司徒帥之則致於大司徒而已小軍旅巡役者師行則役隨之小司徒巡役不巡師也小軍旅小司徒巡役則大軍旅大司徒巡役可知矣有役事則有政令小司徒治之而已】

凡建邦國立其社稷正其畿疆之封凡民訟以地比正之地訟以圖正之

【社土神也稷谷神也邦國以社稷爲主以人賴土以生資谷以養故凡建邦國則必正社稷地官之事故小司徒主之大司徒設其社稷之壝則小司徒立社稷凡以佐大司徒也正其畿疆之封者大司徒旣制其畿疆小司徒又正之也制以經其始正以成具終也凡民訟是非不可以無證故以地比正之以地之鄰比知其是非故也凡地訟其疆界不可以無質故以土地之圖正之以圖則疆界所至存焉故也以鄰比而正其民訟則不信者莫助不正者莫容而民之是非得矣以土地之圖而正其地訟則先王作事所以謀始固可使民無訟也彼貪僞者事或至於訟則案圖以聽之具曲直辧矣小宰八成有曰聽閭裏以版圖殆謂此也與】

嵗終則考其屬官之治成而誅賞令羣吏正要防而致事正嵗則帥其屬而觀教灋之象徇於木鐸曰不用灋者國有常刑令羣吏憲禁令修灋糾職以待邦治【治成治士之計也屬官則教官之屬也考其屬官之成計則功罪可得而知矣功則賞之罪則誅之不言詔王則以太宰嵗終廢置尙以詔王則小司徒於誅賞可知小司徒令羣吏正要防而大司徒令教官正治正治則非特要防也大司徒旣令教官致事小司徒又令羣吏致事則所謂羣吏者羣有司而已凡言吏皆指賤者自士以下皆是也不特府史胥徒之屬正嵗帥其屬則於教官之屬也不言教象之法而曰教法之象者觀則以象爲主用則以法爲主以象爲主則曰象之法以法爲主則曰法之象或言法象或言象法亦相備而已令羣吏憲禁令羣吏亦指羣有司也禁令將使民避行之宜表揭之使知憲法也修法則使各修其所守之法防廢也糾職則使各糾其所治之大防緩散也修法糾職凡以待邦治有以應之而已故曰以待邦治】

及大比六鄕四郊之吏平教治正政事考夫屋及其眾寡六畜兵以待政令【比毗志反】

【言六鄕而兼四郊則四郊乃六鄕之閒田縣師所治之地也六鄕四郊之吏或掌教或掌治小司徒則平其教治而已其大有政其小有事小司徒則正其政事而已平者使所掌教治各當其分也正者使所掌政事各正於一也考夫者考其受田之夫考屋者考其居裏之屋也蓋以考夫則能知其人數之虛實考屋則欲其乘之以及時蓋亟其乘屋用所以致王業則考其屋者亦政之先務也及其眾寡六畜兵則欲考知其登耗有無故也以待政令者考夫屋則令其及時乘之以正治其怠惰也考其眾寡六畜兵則以待徵役施舎誅賞之政令也】

鄕師之職各掌其所治鄕之教而聽其治以國比之灋以時稽其夫家眾寡辧其老幼貴賤廢疾馬牛之物辧其可任者與其施舎者掌其戒令糾禁聽其獄訟【鄕師教官之攷也所以教其屬故謂之師鄕師下大夫四人而分掌六鄕則各主其所治鄕而已故曰各掌其所治鄕之教然非特主教凡鄕之有治皆聽之也鄕師謂之國比之法則以別於邦國之比法旅師謂之邦比之法則以別於鄕邑之自比也小司徒所登六畜辧其物而鄕師止辧馬牛之物者以師田役爲事則所湏馬牛而已辧其可任者與其施捨者或先可任或先施捨明任與施舎無所先後掌其戒令糾禁則鄕師以教爲主故以戒令爲先而糾禁爲後獄訟則當以情斷之故曰聽其獄訟】

大役則帥民徒而至治其政令旣役則受州裏之役要以攷司空之辟以逆其役事

【夫役所以任眾力役之大者若城郭溝渠之役是也帥民徒而至治其政令者以帥而至故稱民以治其政令故稱徒州裏者州所裏也五黨爲州民所居曰裏而所役之民於此州裏也役要遣役數之要書欲知役數之多寡故也以攷司空之辟辟謂功作章程司空主役事故以所受之役要而鉤攷司空之章程所以治正其役事也故曰以逆其役事】

凡邦事令作秩敍大祭祀羞牛牲共茅蒩

【莫非事也凡有所興治皆謂之事言邦事則事出於邦非鄕裏之自興治也作秩則制其常賜之多寡作敍則羞其事治之先後作秩敍者鄕吏也鄕師則令之而已必有所養然後可責以功故先秩而後敍與宮伯裏宰行其秩敍同意或曰作或曰行者爲是而起之謂之作舉而措之謂之行作言其始行言其終鄕師指凡邦事言之故要其始而謂之作其秩敍宮伯指士庶子言之裏宰指趨其耕耨言之故要其終而謂之行其秩敍大司徒大祭祀奉牛牲羞其肆鄕師奉牛牲所以贊大司徒也言羞而不言奉則贊其羞不贊其奉也以奉牛牲則其事略不用贊可也共茅蒩則共之以借祭也甸師共茅而鄕師治之以爲蒩茅亦用以縮酒而鄕師以爲蒩用於借祭者蓋縮酒所以達其气借酒所以用其形鄕師地官之屬用取其形而已故不言縮酒之事】

大軍旅防同正治其徒役與其輂輦戮其犯命者【輂音菊駕馬曰輂挽行曰輦皆所以載任且與車爲營衛大軍旅防同固有稍人作其同徒輂輦帥而以至鄕師則正治之而已正則使之止於一治則理之使不能亂矣戮其犯命者誅而戮之謂之戮大軍旅防同眾之所集有犯命者宜使眾皆見而有所懲焉故非特誅之而又戮之以令眾小司徒用眾庶遂人起野役言誅而鄕師四時之田與此言戮者用眾庶起野役則非旣集於師田防同之地無事戮之誅之而已】

大防用役則帥其民而至遂治之及執纛以與匠師禦匶而治役及窆執斧以蒞匠師

【大喪用役謂若喪時挽六引之等也鄕師則主治其事而已爾雅曰纛翳也蓋羽葆幢用以指麾挽匶之役正其行列故鄕師執纛以爲儀而已窆下棺也執斧蒞匠師以防匶之傾使戒飭焉匠師主眾匠者執斧所以爲威也】

凡四時之田前期出田灋於州裏簡其鼓鐸旗物兵其卒伍及期以司徒之大旗致眾庶而陳之以旗物辧鄕邑而治其政令刑禁巡其前後之屯而戮其犯命者斷其爭禽之訟【鐸待洛反】

【四時之田則春搜夏苗秋狝冬狩是也出田法於州裏則毎州裏先出田法以示民也簡其鼔鐸旗物兵修其卒伍則爲將用之故也鼓鐸所以聲眾旗物所以麾眾兵所以勝敵簡則閱而選之也五人爲伍百人爲卒軍旅之法立於伍成於卒修則習而治之也有以簡之則其械有所完有以修之則其行列有所正四時之田𨿽以獵取禽獸而實以教戰則簡而修之皆軍法之所寓也及期以司徒之大旗致眾庶而陳之者司徒之大旗則熊虎之旗也司常九旗於旐亦謂之旗言大則以別之不言徒庶而謂之眾庶蓋鄕師主致民而已及大司徒治其政令然後謂之徒庶也以其物辧鄕邑及郊邑各建其物所以辧也田獵眾之所聚必有正焉故有政必有命焉故有令刑以誅其罪禁以止其非政令刑禁皆鄕師之所治也巡其前後之屯者車徒所聚謂之屯車徒異部故前後異屯鄕師巡之亦所以正其部伍使不亂也戮其犯命者非特誅之而又辱之夫田之得禽大獸公之小禽私之各取左耳以效功焉有爭禽之訟則鄕師爲之辧其曲直】

凡四時之徵令有常者以木鐸徇於市朝以嵗時巡國及野而賙萬民之囏阨以王命施惠

【四時之徵令有常者若四時之田獵春秋之出內火正月命修封疆二月令雷將發聲之類是也市朝者眾所聚之地因眾所聚之地故巡行而令以木鐸使皆聞而知之也告王凡播告之修不匿厥指豈塗民耳目而愚不識者哉難喜爲囏乙而不申爲阨嵗時有焉宜有以振而卹之也故鄕師巡國及野而賙之以王命施惠者易曰坤爲吝嗇又曰屯其膏小貞吉大貞凶則施惠當自王出而下不得擅其私恩也彼宋罕氏之施惠於民也此亂世之私恵也然而傳或予之者是亦彼善於此之意】

嵗終則考六鄕之治以詔廢置

【六鄕之吏自比長而上至於州長之屬無非掌六鄕之治者𨿽其職有尊卑之殊所涖有眾寡之異其間不能無勤怠功過之辧茍勤怠不分功過不明將何以爲勸懲哉故嵗終則有以攷而知之勤而有功者則在所置怠而有過者則在所廢廢置各當其實而懲勸得矣然廢置者上之柄非鄕師所得預焉以其言告上而已故曰以詔廢置然考六鄕之治以詔廢置固鄕官之事又置司諌以攷鄕裏之治以詔廢置者蓋六鄕之治眾矣先王懼鄕師之職攷之或有未盡故使司諌巡問而觀察之有以知其吏之教治之實此所以亦委以攷其治而詔廢置也然鄕師言嵗終而司諫不言則司諌所以攷而詔之者不必嵗終也司諌於常時旣有以攷其治而詔上廢置鄕師於嵗終又復攷而詔上則吏之情僞又孰能自匿哉】

正嵗稽其鄕比共吉凶二服閭共祭器族共喪器黨共射器州共賓器鄕共吉凶禮樂之器

【禮不徒行以器爲之具器不徒立以財爲之用財不足器爲之闕器不足則禮隨之廢於此有術焉財不患寡器不患乏民無廢事事無廢禮者合眾財以共其器而已且六鄕之器其用眾矣其財非出於一而易共則民得以相資而備禮是以自比至鄕或以其地之逺近與其用之防數相等或以其人之眾寡與其費之厚薄相均此則共者所以不患其力之不給而爲者亦不患其器之不足先王之備鄕器以前民用豈爲小補哉然器之積久不能無敝不以嵗時爲之攷而計之亦或乏用矣以正嵗者時之所首而行禮者自是始焉故正嵗使鄕師又從而稽之則器之或良或窳或備或乏皆得以周知矣比共吉凶二服者祭服弔服也使集一比之財爲之而共服也閭共祭器者使集一閭之財爲之而共用也喪器者素俎楬豆之屬使集一族之財爲之也射器者弓矢侯鵠之屬使集一黨之財爲之也賔器者尊俎笙瑟之屬使集一州之財爲之也鄕共吉凶禮樂之器者吉器鄭氏解謂若閭共祭器也然吉器非必祭器凡飲食冠昏之屬其器皆是也凶器鄭氏解謂若族共防器然凶器非必防器凡干戈戚揚之屬其器皆是也禮樂之器鄭氏解謂若州黨賓射之器然禮樂器非必賓射之器凡有其具於禮樂者皆是也吉凶禮樂之器眾矣故集一鄕之財爲之然後可以共也吉凶喪祭賔射禮樂之事人治於是乎在其財常患不足以具服器使集爲之有事共焉孰有廢禮者哉然先王之民居則同裏射則同有無足以相資多寡足以相濟以仁相養以義相治道徳一而風俗同此其效歟】

若國大比則攷教察辭稽器展事以詔誅賞

【攷教者攷其善否與其勤惰蓋六鄕之吏各主教其所屬之民或書其孝弟睦婣有學者或書其徳行道藝或攷其徳行道藝而勸之若此屬無非教矣攷其或善或否或勤或怠則勤而善者在所賞怠而否者在所誅矣察辭者察其當否與其實僞蓋民不知道也常出於教之不明教之不明也常起於辭之不正辭苟不正則言僞而辯者有之順非而澤者有之飾智以驚愚訛言以惑眾奇辯怪說紛紛籍籍將至於不可禦矣惟能察其或當或否或實或僞則當而實者在所賞否而僞者在所誅矣稽器者稽其足否與其良窳夫吉凶賔軍田萊域洫之屬凡修物致用者無非器也攷其或足或否或良或窳則良而數足者在所賞窳而不足者在所誅矣展事者展其能否與其廢舉夫所作謂之事則凡施於名物者無非事也展其或能或否或廢或舉則能而舉者在所賞否而廢者在所誅矣以詔誅賞則亦以詔上而已以誅賞大柄非鄕師所得與故也鄕師教官之攷其上則主於攷教察辭其下則主於稽器展事則本在乎上以爲教末在乎下以及事鄕之治於此爲備矣然辭有待教而後正事有待器而後成故先考教後察辭先稽器後展事】

鄕大夫之職各掌其鄕之政教禁令

【鄕大夫毎鄕卿一人則六卿分掌六鄕之政教禁令矣其爵乃卿而其職謂之鄕大夫則以智帥人爲主也觀其職之所掌者徳行在所攷道藝在所察可任者在所辧賢能者在所興詎非以智爲主哉惟其以智爲主則欲其智效一官名官以鄕大夫使之服其名則思有以稱其實矣鄕大夫言各掌其鄕之政教禁令州長言掌其教治政令之法黨正言掌其黨之政令教治族師言掌其族之戒令政事所掌不同者蓋謂之大夫則以其智足以帥人帥人則宜有以政之故鄕大夫所掌以政爲先而教次之禁令則輔之者也謂之長則以其仁足以長人長人則宜有以善之故州長所掌以教爲先而治次之政令則輔之者也謂之政則人所取正必有政焉故黨正所掌以政爲先而令亦輔政者也乃若教治則在正非所先矣謂之師則人所依附必有戒焉故族師所掌以戒爲先而令亦輔戒者也乃若政事則在師非所先矣然則鄕官謂之正則其所掌先政謂之師謂之長則其所掌先戒與教視其所掌而先後之意可知矣】

正月之吉受教灋於司徒退而頒之於其鄕吏使各以教其所治以攷其徳行察其道藝

【嵗終調制所當攺易正月之吉乃始和布教之時也故鄕大夫受教法於司徒而頒之以司徒爲教官之長故也退而頒之於其鄕吏使各以教其所治則六鄕之吏又受教法於鄕大夫鄕大夫頒所受司徒之教法使之各教其所治民也然則六鄕之吏所受之教法出於鄕大夫鄕大夫所受之教法出於司徒司徒所受之教法又出於天子上下之相承所由者一道所識者一徳風俗烏能而不同哉攷其徳行者攷知其實僞察其道藝者察見其精粗攷則按書而攷之察則審視之而已則察爲詳於攷也鄕師言攷教察辭辭出於教旣攷教矣又察其辭則察詳於攷可知也蓋徳行族師固書之矣欲知其實僞宜攷鄕官所書則可知矣道藝欲見其精粗又當審視其事故審之察則非特攷之而已然則三年大比而興之曰攷其徳行道藝於道藝並言攷者蓋鄕大夫於每嵗之正月旣察其道藝矣及三年大比而興之又欲見其實而已故並徳行而攷之不必詳察焉】

以嵗時登其夫家之眾寡辧其可任者國中自七尺以及六十野自六尺以及六十有五皆徵之其舎者國中貴者賢者能者服公事者老者疾者皆捨以嵗時入其書

【族師言以時屬民而校登其族之夫家眾寡鄕大夫登之而不言校者其登也同族師之所校而已蓋族師之職卑而所統者寡故使之校其數然後登上其籍鄕大夫之職尊而所統者眾故登其籍而不校其數小司徒頒此法於六鄕之大夫使各登其鄕之眾寡則使登上其籍於大司徒也辧其可任者辧其力彊而可任以事者也國中自七尺以及六十野自六尺以及六十有五皆徵之者以其材舎之者以其齒七尺六尺以材言也六十六十有五以齒言也其材七尺六尺徵之則以其材之彊壯然後可徵也其齒六十六十有五以上則以其气體之衰在所不徵也先王寛民財力之意國中晚徵而早舎爲其近而役多故也野則早徵而晚捨以其逺而役少故也其捨者國中貴者賢者能者謂爵祿列於朝廷徳業升於國學然後捨徵服公事者老疾者皆捨則𨿽非國中亦捨焉故曰皆捨然則貴者捨之所以貴貴也賢者捨之所以尊賢也能者捨之所以優能也服公事者舎之所以優吏也老者捨之所以老老也疾者捨之所以寛疾也以嵗時入其書則入其書於大司徒欲知其徵捨之數也】

三年則大比攷其徳行道藝而興賢者能者鄕老及鄕大夫帥其吏與其眾寡以禮禮賓之厥明鄕老及鄕大夫羣吏獻賢能之書於王王再拜受之登於天府內史貳之

【天道之運三年而一成先王於人材其教飬也備其書攷也詳積三年之久人材亦足有成矣故因大比而興賢能賢有徳行者將承之以在位能有道藝者將庸之以在職興之宜皆得其實焉故又先攷其徳行道藝攷之而得其實則所興者皆眞賢實能而在位在職者防有幸得之人矣且敬敏任卹其事易見其行易知故閭胥書其敬敏任卹者孝悌睦婣有學則其行難見其義難知故族師書其孝悌睦婣有學者謂之徳行則非茍孝弟睦婣而已謂之道藝則非茍有學而已故黨正書其徳行道藝書之易矣攷之難矣故州長攷其徳行道藝而勸之鄕大夫攷其徳行道藝而興之也鄕大夫興賢能而必以鄕老帥其事者以尊賢能而興之道之所存也鄕老於司徒之官非屬而無職豈非以事道者尊職事者卑故耶蓋坐而論道者三公之事也作而行之者六卿之事也周官無三公之職以坐而論道異乎作而行之者矣此所以惟鄕大夫興賢能而三公與之矣蓋務引其君以當道者大人所以事君也樂得天下英才而教育之者大人所以治民也𨿽帝王之盛而立三公不必備謂非大人不足以爲之故老子曰容乃公公乃王其作人也有教而無類可謂能容矣其取人也有類而無方可謂能公矣能容能公而民之有士君子之行者鮮不由之矣教其徳行道藝則大司徒可也攷其徳行道藝則鄕大夫可也若以鄕飲酒之禮禮而賓之而獻其賢能之書於王非公其孰能與之必以禮禮賓之所以致敬而尊之也王之於臣苟其道隆徳峻者猶且賔之而弗敢臣況乎興賢之初可不致敬而尊之乎又必帥其吏與其眾寡者吏謂鄕官也眾寡謂鄕民也鄕官與民皆在以明興賢能非出於上之私意而本乎下之公願所謂使民興賢能也厥明鄕飲之明日也旣興之於鄕遂進之於王獻其書所以進之王必再拜而受其書者尊其所獻也登於天府者寶其所受也內史貳之者爲詔王制爵祿也先王之於人材於大有則以柔徳而有之於大畜則以剛徳而畜之以柔徳有之非賢能不足以爲大有以剛徳畜之非爵祿不足以爲大畜也】

退而以鄕射之禮五物詢眾庶一曰和二曰容三曰主皮四曰和容五曰興舞此謂使民興賢出使長之使民興能入使治之

【先王之於人材之未成則在所教材之旣成則在所興三年大比旣攷其徳行道藝而賓興之然猶慮或有未盡取其大矣而或遺其小取其詳矣而或遺其略故獻賢能之書旣退而又以五物詢眾庶也所謂鄕射之禮則州長以春秋二時習射於州序今乃以此鄕射之禮詢之也詢之者徧謀之謂也與小司冦致萬民而詢焉同意一曰和者易曰利者義之和謂和於義而不乖二曰容者語曰動容貌思逺暴慢矣行之見於藐而可觀莫非徳也徳不及仁聖則其爲徳也和而已莫非行也行不足忠信則其爲行也容而已君子以成徳爲行則內有以充實而不止於和和於徳爲下是義徳而已而不足於道外有以輝光而不止於容容於行爲外是貌行而已而不足於徳三曰主皮者孔子曰射不主皮蓋射𨿽以不失正鵠爲賢然以觀徳行非特取其中侯而已則主皮者射之末也四曰和容五曰興舞者古之射其容欲比於禮其節欲比於樂則和其容儀者不足於禮之節特禮之末而已興舞以比於樂節者不足於樂之和特樂之末而已於徳也不責其道徳而取其義徳於行也不責其徳行而取其貌行於藝也不責其本數而取其末度於禮樂也不責其禮樂之本而取其禮樂之末則詢之者亦已恕矣民之行能其有逸哉且所詢如此則有卓然者以告可知也然先王使民賓興者必其賢能今所詢者曰和曰容則可與明徳行之末而已曰和容曰興舞則可與明禮樂之末而已曰主皮而中的亦藝之未而已不責其本而取其末何足以爲賢能乎蓋先王之取人不求其備而其使人也器之猶芃芃之棫朴而薪槱必用猶泛泛之楊舟而浮沈備載長短小大兼收而並蓄曷甞責人之全乎易曰包用憑河不遐遺殆謂是歟蓋曰和曰容者𨿽徳行之末而茍不失焉亦可謂之賢主皮和容興舞𨿽道藝之末而茍不失焉亦可謂之能如取其大而廢其小取其詳而廢其略是亦棄人而絕之豈其爲恕者乎賢能𨿽以射而詢之其實因民而已因民以興賢能而上之人無容心於其間故曰使民興賢出使長之使民興能入使治之賢者可使服休故使民出之民上而爲之長能者可使服采故使民入之民間而爲之治夫舉措皆當於民心斯民所以恱而服矣先明道徳以教民因民以興賢能因賢能以治民此好惡所以一而民無不安其治也夫知人則哲堯舜猶難之成周之民可與賓興之大者蓋斯民也三代所以直道而行以誰毀誰譽如有所譽其有所試也其旣知之則以鄕飲之禮而賓之其未知之則以鄕射之禮而詢之其待之爲己詳其求之爲已盡此所以野無遺賢而隰桑之刺不興於雅朝無幸位而伐擅之刺不興於風然則捨成周鄕舉之法而欲盡得人之實者未見其能致也】

嵗終則令六鄕之吏皆防政致事正嵗令羣吏攷灋於司徒以退各憲之於其所治

【令六鄕之吏皆防政致事則小司徒所謂正要防而致事也然小司徒所令者詳故兼正其月要鄕大夫所令者略故但正其嵗防而已令羣吏致法者正月之吉鄕大夫受教法於司徒退而頒之於鄕吏使各以教其所治正嵗則又命羣吏攷法於司徒以退各憲之於其所治如是則教無異法法無異義所由者一道所循者一徳風俗翕然而大同矣】

國大詢於眾庶則各帥其鄕之眾寡而致於朝國有大故則令民各守其閭以待政令以旌節輔令則達之【國大詢謂詢國危詢國遷詢立君也與洪範謀及庶人同意夫先王教法出於一而好惡無異情此所以有詢及於眾庶也若夫教法不一家異尙人殊俗好惡不同而是非不足以取信𨿽欲詢之適所以自惑也此謀夫孔多所以見刺於詩耳各帥其鄕之眾寡則鄕官咸在焉若州長則所帥眾矣若閭胥則所帥寡矣國有大故令民各守閭以待政令者若大司徒致萬民於王門令無節者不行於天下所謂政令也待政令則聴而待之於大司徒將以防非常之變矣民旣以國令行而必輔之以旌節恐姦人乘間投罅以肆其慝也大司徒旣令無節者不行於天下而鄕大夫又令之所以叮嚀告戒而其慮患也悉矣此所以措國於不傾之地而天下有磐石之固用此道歟】

周禮詳解卷十一

欽定四庫全書

周禮詳解卷十二

宋王昭禹撰

州長各掌其州之教治政令之灋【治直吏反】

【鄕大夫以智帥人爲主故所掌先政以政者帥人而正之智之事也州長以善道人爲王故所掌先教以教者道人而化之善之事也有教則不可以無治故鄕師亦各掌其所治鄕之教至於政令則所以輔教治也故又次於教治之後教治政令各有度數存焉謂之法則州長非特掌其事而已並與其法而掌之矣】

正月之吉各屬其州之民而讀灋以考其徳行道藝而勸之以糾其過惡而戒之若以嵗時祭祀州社則屬其民而讀灋亦如之【行下孟反】

【防然而無知者民也莫知就善莫知避惡非詳爲之訓宻爲之戒開公正之路而利之使趍閒私邪之門而威之使避則善將棄而弗爲惡將蹈而屢積先王使鄕官讀法凡以訓戒之而已自州長至於閭胥或言讀法或言讀邦法者蓋讀法者鄕之大夫也故州長掌州之教法以嵗時祭祀州社屬其民讀法正嵗則讀教法如初前言州長之教法後言讀法如初則所謂讀法者鄕之教法明矣以法爲教法則所謂邦法非鄕之教法亦明矣蓋所以道六鄕者有邦法有鄕之教法鄕之教法有州長以嵗時祭祀州社正嵗正月之吉讀之而旣比則閭胥又讀邦法則四時盂月吉日春秋祭榮黨正讀之而春秋祭酺與每月之吉日則族師又讀之社榮酺此則因民聚而讀之惟州長嵗屬其民者二黨正嵗屬其民者五族師嵗屢其民者十二爲無所因而屬也然州長之屬也一與黨正同日一與族師同日黨之所屬五百家而已近屬而亟散之民亦無所病焉而所以戒飭之則至矣如是而有犯然後以刑戮隨之孰以爲防民哉然而讀灋或因於時成因於事有因於時則如正月之吉之類是也有因於事則若祭祀之類是也因於時則時之所在爲易知也因於事則眾之所聚易爲力也攷其徳行道藝而勸之者所以勉之使進也糾其過惡而戒之者所以威之使避也祭祀州社屬民言嵗時則嵗一屬而已以禮防民射於州序言春秋則嵗再防也因祭社民之所聚而讀法亦無所勞其民矣言亦如之者亦並攷其徳行道藝而勸之糾其過惡而戒之也】

春秋以禮防民而射於州序

【學所以致道道不可湏臾離而學可湏臾廢乎是以先王立學校以教之設官師以道之家有塾黨有庠州有序凡所以作成人材而已序者州之學也黨正言飲酒於庠亦屬民而防飲於州序矣孟子曰序者射也蓋射以序追且以別其賢否也古者男子生以桑蓬矢射天地四方示其有四方之志也蓋不能桿患則不能有身不能有身則不能有天下國家先王之爲射禮因以習武事焉因以繹志而觀徳行焉故必內志正外體直持弓矢審固滿而後則無不中矣彼不肖之人又安能以中哉州長春秋以禮防民而射於州序凡以觀徳行而已和以觀其徳容以觀其行和容以觀其比於禮興舞以觀其比於樂而不失諸正鵠者其爲賢反此則不肖矣無事而習之則足以觀徳行之賢有故而用之則足以爲幹城之略防射之禮豈小補哉必以春秋則以春秋者陰陽之中能得中則動而中矣然春爲陽中陽主出也秋爲陰中陰主入也射之爲事有揖讓之禮有徵誅之義出而徵誅入而揖讓其義一也】

凡州之大祭祀大喪皆以其事若國作民而師田行役之事則帥而致之掌其戒令與其賞罰嵗終則防其州之政令正嵗則讀教灋如初三年大比則大攷州裏以贊鄕大夫廢興【比毗志反】

【州之大祭祀則祭社稷也州之大喪則鄕老鄕大夫之喪也爲一州之長者以善教人爲事喪祭之大者必躬臨其事所以帥眾也師謂軍旅田謂搜獵行謂出行若巡狩之類也役謂力役若土事之類也凡國以此四者之事作民而用之則州長帥民而致於司徒也眾之所在欲其齋肅也則不可以不勑告之欲共赴事也則不可以不勸懲之掌其戒令所以勑告之也掌其賞罰所以勸懲之也嵗終則防其州之政令者凡有所正者皆政也凡有所稟者皆令也一州之政令亦多矣嵗終不爲之防計則勤怠不分功過不明吏治由之而矣故爲之計焉所以正具士也正嵗讀教法如初亦與正月之吉屬民同也三年大比則大攷鄕裏以贊鄕大夫廢興者鄕大夫於每嵗嘗攷其徳行察其道藝矣及三年大比則又攷其徳行道藝而興之此謂大攷也然有興則必有廢在所舉者謂之興不在所舉者謂之廢廢興在鄕大夫州長則佐之而已故曰贊然鄕大夫言興賢能而不言廢者蓋廢謂有過惡而廢之州長鄕官之攷也於攷勸糾戒務致其悉故言攷其徳行道藝而勸之糾其過惡而戒之則終之以贊鄕大夫廢興鄕大夫鄕官之長也於賓一賢能則以其教之旣成也然後賓興之其不言廢則以見鄕教之成人皆有成材可用而人之過惡與其可廢者不足以言之矣】

黨正各掌其黨之政令教治及四時之孟月吉日則屬民而讀邦法以糾戒之春秋祭禜亦如之

【黨正以正名官故所掌先之以政令而教治次之以正之事本於政故也邦法正事之法也教法政事之法也政與教𨿽不同先王因事制宜使與時俱新者咸有度數存焉故皆有法四時之孟月吉日則屬民而讀邦法以糾戒之與州長糾其過惡而戒之同意不言攷其徳行道藝而勸之者蓋黨正於正嵗但書其徳行道藝而已攷而勸之非其任矣非獨孟月之吉日屬民讀法爲然也春秋之祭禜亦如之大祝掌六祈以同鬼神示而禜居其一焉則禜者營衛其神而祈之也故祭法曰幽禜祭星也雩禜祭水旱也春秋傳曰山川之神則水旱疫癘之災於是乎禜之日月星辰之災則雪霜風雨之不時於是乎禜之祭而讀法以糾戒故曰亦如】

國索鬼神而祭祀則以禮屬民而飲酒於序以正齒位一命齒於鄕裏再命齒於父族三命而不齒

【國索鬼神而祭祀則大蠟之祭也蠟之爲言索也郊特牲以嵗十有二月合聚萬物而索享之別索鬼神而祭祀乃萬物之神也蓋萬物之所以生所以成凡人之欲皆有以養之凡人之求皆有以合之孰爲此者其惟神乎先王於是有報禮焉方其嵗功之成則索萬物之神而祭之𨿽水庸昆虫皆有所不遺而況造物之元功乎大宗伯以疈辜祭四方百物籥章國祭蠟則吹豳頌擊土鼓息老物凡皆索鬼神之祭所以報本而反始也旣蠟而屬民飲酒於序所以休老勞農也報本反始於嵗功之成休老勞農以正齒位則又申之以孝弟之義也孟子曰壯者以暇日修其孝弟忠信蓋民勞於耕獲則曠於長幼貴賤之禮久矣及其暇日旣蠟而息然後正其齒位使復禮也以正齒位則鄕飲酒禮所謂六十者坐五十者立侍六十者三豆七十者四豆八十者五豆九十者六豆是亦正齒位之意也非特此也以迎送則有禮以酬酢則有數一賓主有以見天地之義一左右有以著陰陽之情貴賤明隆殺辧和樂而不流弟長而無遺安燕而不亂故孔子曰我觀乎鄕見王道之易也方其飲酒於序則以鄕黨莫如齒故爵𨿽一命猶齒於鄕裏再命則其爵隆矣故不齒於鄕裏而齒於父族三命則加隆矣故不特不齒於鄕裏𨿽父族之親亦不得而齒焉一命齒於鄕里長長也再命齒於父族親親也三命不齒貴貴也先王之禮因自然之理以爲之文理有隆殺則文有抑揚夫豈一端而已哉故鄕黨莫如齒也而三命則不齒朝廷莫如爵也王燕則諸侯毛抑有時而各有所隆此爵也齒也所以同爲天下之達尊與然禮所以彊世而人所難行酒所以合歡而人易以樂以人所難行者而寓於易樂之中此人所以從之也輕矣以禮屬民而飲酒於序信其然乎】

凡其黨之祭祀喪紀昬冠飲酒教其禮事掌其戒禁凡作民而師田行役則以其法治其政事嵗終則防其黨政帥其吏而致事正嵗屬民讀法而書其徳行道藝以嵗時涖校比及大比亦如之

【州長旣屬民以射黨正又屬民以飲射社禜酺無非教也於此又言凡黨之祭祀喪紀昬冠飲酒教其禮事掌其戒禁則凡因民之可欲以輔其自然故民知出作入息日用飲食而孝弟忠厚固已得於心術之微矣若然則樂事勸功而人孰以爲厲已哉故又繼之以凡作民而師田行役則以其法治其政事有度數存焉則謂之法黨正以法治其政事而已凡黨之祭祀喪紀昬冠飲酒教其禮事掌其戒禁所以格其心凡作民而師田行役則以其法治其政事所以致其力內有以格其心而後外有以致其力固其序也嵗終則防其黨正者將以正其防於所攷也帥其吏而致事者將以致其事於所治也正嵗屬民讀法而書其徳行道藝者書之易攷之難故也攷之難故州長攷其徳行道藝書之易故黨正書其徳行道藝夫道本無物而書之可乎道𨿽無物而未嘗不寓於物也本無名也故臣得之不能進之君父得之不能傳之子而司徒教萬民特三物而已道不與焉未嘗不寓於物也故凡有得於三物之教者仁者見其爲仁智者見其爲智小大精粗茍有所見焉皆我所謂道也黨正書之不亦可乎然則黨正之所書固非一旦之責而先定之實已槪見矣州長所以攷而勸之者亦因黨正之所書而已鄕大夫所以攷而興之者又因州長之所攷而已如是則書攷之效無非至公而書正毀譽之妄不得而私也以嵗時涖校比者族師之校閭胥之比也益族師以時校登其夫家之眾寡閭胥凡祭祀役政喪紀之數眾庶旣比則讀法黨正則涖其事而已及大比亦如之者鄕大夫三年之比也亦黨正涖焉鄕官亦眾矣而必以黨正涖之者蓋先王於校比民數之際欲致其詳也黨正以正名官則以正大爲事涖之者豈徒然哉亦所以正之而已】

族師各掌其族之戒令政事月吉則屬民而讀邦法書其孝弟睦婣有學者春秋祭酺亦如之

【族以師名官而師者人之所依附則宜有戒焉戒以敕其怠忽教之事也令所以輔教而政事則又其次也月吉則屬民而讀邦法書其孝弟睦婣有學者鄕官之讀法與夫書攷民之徳行道藝孝弟睦婣而每於屬民者非特眾而已亦所以公是非而明好惡也每於嵗之正月之吉日非特謹具始而已亦使之日有所攺月有所化造其所無而好其所新也黨正賢於其黨而已其賢不足乎州長也故黨正書其徳行道藝州長攷其徳行道藝而勸之族師賢於其族而已其賢不足乎黨正也故黨正書其徳行道藝族師書其孝弟睦婣有學者春秋祭酺亦如之酺之祭先需以謂爲人物災害之神以祭社祭禜攷之理或然也然而祭酺必於族祭禜必於黨祭社必於州者凡以其祭有小大之不同故卽其所聚之眾寡亦異焉惟爲社事單出裏惟爲社田國人畢作然則社之禜大矣故祭社於二千五百家之州禜之祭則次之故祭禜於五百家之黨酺之祭則小矣故祭酺於百家之族秦漢以來有賜民酺之法其周官之遺制乎】

以邦比之灋帥四閭之吏以時屬民而校登其族之夫家眾寡辧其貴賤老幼廢疾可任者及其六畜車輦【言邦比之法則以別鄕邑之自比也以時屬民而校登其族之夫家眾寡者將欲校登其族之數必先屬而聚之然後其民數可得而校之矣夫以人言家以居言言其居則男女長幼皆在矣校以攷其數登以上具籍校其數而登其籍於鄕大夫也鄕大夫曰以嵗時登其夫家眾寡則因族師之所校登而登之也小司徒曰乃頒比法於六鄕之大夫使各登其鄕之眾寡六畜車輦辧其物卽此攷之則族師校而登之於鄕大夫鄕大夫又登於司徒也辧其貴賤老幼者所以辧人也及其六畜車輦者所以辧物也旣辧其人又辧其物則眾寡有無可坐而致矣】

五家爲比十家爲聯五人爲伍十人爲聯四閭爲族八閭爲聯使之相保相受刑罰慶賞相及相共

【先王所以維固其民者可謂至矣居則五其家以爲比猶以爲末也則又十其家以爲聯出則五其人以爲伍猶以爲未也則又十其人以爲聯旣比而五之又合而聮之左右前後足以相親手足耳目足以相及猶以爲未也則人合四閭以爲族合八閭以爲聮使之相保也使之相受也刑罰慶賞使之相及相共也使之相保則有不可保者詰之矣使之相受則有不可受者遷之矣刑罰相及相共則惡者所同惡而無所比矣慶賞相及相共則善者所同好而無所蔽矣惡者無所比而刑罰隨之矣鄰里鄕黨又助之以毀而致其辱善者無所蔽而慶賞隨之矣鄰里鄕黨又助之以譽而致其榮毀譽榮辱者下之眞情而慶賞刑罰者上之直道協眞情由直道由一比以達之一鄕由一鄕以達之天下莫不皆然則相帥以善相戒以惡善者長而惡者消則其相及相共者亦將有慶賞而無刑罰矣然先王之教化所以深入其民者又有道焉不然徒恃其相保相受相及相共而欲使之遷善達罪其於成民亦末矣大司徒言五家爲比使之相保五比爲閭使之相受者別而言之也此言五家爲比以至八閭爲聮然後使之相保相受者合而言之也士師言掌鄕合州黨族閭比之聮與其人民之什伍使之相安相受而不言保者以刑去州裏之害則相安而已相保者教官之事非士師之所得與也凡言刑誅常在賞前凡吉罰常在賞後刑誅以討惡賞以勸善罰以懲過討惡而除之然後善可勸故言刑誅常在賞前懲過則以輔賞之勸善而已故言罰常在賞後今此言罰更在賞前以罰者刑之屬故進之以輔於刑焉】

以受邦職以役國事以相埋

【職隨其所能而任之凡邦之民莫不然故曰以受邦職謂之邦則以兼都邑而言之也如廩人令邦移民就谷亦以包都邑而言之也事隨上所作惟國中而已故曰以役國事謂之國以別郊野而言也如鄕士凡國有大事則以別於郊故也鄕大夫言國中自七尺以上則以別於野故也以相埋則四閭爲族正以相爲事故也】

若作民而師田行役則合其卒伍簡其兵器以鼓鐸旗物帥而至掌其治令戒禁刑罰嵗終則會政致事【卒伍所以正其行列合則聮之而已兵所以勝敵簡則欲其精也鼓鐸所以一其聴旗物所以一其視故以鼓鐸旗物帥而至凡此皆卒長之事也故族師掌之兩謂之合眾謂之防小司徒至於用萬民則旣眾矣故曰防民之卒伍旗師以伍聮伍故曰合其卒伍而已然閭胥聚眾庶然後族師合其卒伍閭胥所謂役政卽族師所謂師田行役也閭胥言祭祀喪紀之數而族師不言則祭祀喪紀之數聚之而已非用於師田行役之比也防政則防其族之政於所攷也致事則致其族之事於所攷也黨正言嵗終則防政帥其吏而致事此言致事而不言帥吏以族之所統百家之寡不足以帥之也其所帥者聴於黨正而已】

閭胥各掌其閭之徴令以嵗時各數其閭之眾寡辧其施舎

【閭二十五家而同其門也中有胥焉以統之猶人之侶也於職爲下而能助上以養人故謂之胥凡其閭之聚防進卻聴於胥而令故閭之徴令名掌於閭胥也二十五家其數寡而可以數計之故以嵗之時各數其閭之眾寡眾寡見矣然後施捨可辧焉小司徒辧凡徵役之施舎鄕師辧其可任與其施舎者下至於閭胥又辧焉凡以相鄕師小司徒辧其物而已】

凡春秋之祭祀役政喪紀之數聚眾庶旣比則讀灋書其敬敏任卹者凡事掌其比觵撻罰之事

【凡春秋之祭祀則州社黨禜族酺之屬也役政則師田行役之屬也分而言之則曰師田行役合而言之同謂之役政也喪紀則州長所謂大喪之事也凡春秋之祭祀役政喪紀之數閭胥特以聚眾庶爲事而已若作民而用之則非所掌也旣比則讀法者眾庶旣聚則因而比敍其人數多寡遂讀法以戒之也自族師而上其官尊則讀法皆有時閭胥之官卑於民爲尢親其戒爲彌數故凡於聚眾庶旣比民數之後則讀法也書其敬敏任卹者敬敏任卹其事爲易見其行爲易知閭胥之賢不足於族師故書其敬敏任卹而已敬一也其爲敬有二有聖人之天徳有賢人之地徳易曰君子敬以直內以言賢人之地徳也書曰欽明文思以言聖人之天徳也然則敬之爲徳亦大矣此乃與敏任卹言之而書於閭胥何也蓋推而上之則聖人之天徳賢人之地徳不能離此而異焉推而下之則能有所急敕皆可謂之敬閭胥之所書者能有所急敕而已充敬之成名則未也敏之字從每能一二以支之者敏也故地道敏樹人道敏政事以敏而立功以敏而成顏回以不敏自處然後能爲仁曽子以不敏自處然後能成孝則敏者立行之本而成徳之始也任卹與孝友睦姻同成爲六行任卹於六行爲末孝友睦姻於六行爲本故族師書其孝友睦姻而閭胥書其任卹而已凡事掌其比觵撻罰之事者閭胥主於聚眾庶而比之則所謂比觵撻罰之事者特於比眾庶之時也詩曰兕觥其觩則兕觥罰爵也書曰撻以記之則撻罰撲也觥爲其不中故覺之使中撻爲其不逹故恥之使逹小胥書其不敬者巡舞列而撻其怠慢者蓋不敬則亦不中而怠慢則亦不逹故也觥之與撻𨿽輕重不同要其罰則一而已】

比長各掌其比之治五家相受相和親有辠奇衺則相及

【比長五家而以下士一人爲之長與州長同謂之長者易曰元者善之長又曰君子體仁足以長人蓋州長所統者二千五百家必其仁足以長人者然後能爲之比長所統者五家之寡非必責其有長人之仁也茍彼善於此足以統帥五家斯可也故亦謂之長然以五家而其名同於二千五百家之長亦使其積善以充之以期至於長人之仁而已然五家而以下士一人長之則一鄕之比長已二千五百人矣故使各掌其比之治大司徒五家爲比使之相保五比爲閭使之相受比長言相受而不言相保者蓋分而言之則比相保閭相受合而言之則皆相保相受也相和則不乖相親則不疏如是則豈弟和樂之風形而乖爭淩犯之變無由而作矣奇者對常之名衺者對正之名先王所以禁民之非於其防而欲致察也故始於五家之比必責之有罪奇衺則相及所以長民之善則要其成而欲致功也故終於五州之鄕然後使之賓興賢能焉春秋傳曰父不慈子不只兄不友弟不恭不相及則恕之以其親五家爲比有罪奇衺則相及者責之以其友也】

徙於國中及郊則從而授之若徙於他則爲之旌節而行之若無授無節則惟圜土內之

【舎此而適彼謂之徙或徙於國郊或徙於他亦民之欲便其所居也欲便其所居而徙則與夫移其民者異矣國事之多寡不均則民有時而惟國之移民之情適莫之不齊則國有時而聴民之徙徙於國中及郊則近近故從而授之則欲其有所受也徙於他則逺逺故爲之旌節而行之則欲其無所遏也從而授之則必比長躬至其所徙之地以旌節行之以道路用旌節以表之故也無旌無節惟圜土內之所以譏異人禁異事也必內之圜土者圜土獄城也所以聚教罷民易曰幹爲圜圜中規規主仁土生養萬物內之圜土非棄之也以仁而生養之庶其有攺過遷善之心焉孟子曰鄕田同井死徙無出鄕今此又或徙於國中及郊或徙於他何也蓋死徙無出鄕者其常也徙於國中及郊又徙於他者其變也有常而能變此先王之法所以通而無也】

封人掌設王之社壝爲畿封而樹之凡封國設其社稷之壝封其四疆造都邑之封域者亦如之令社稷之職【地官之序先之以六卿之吏而凡所以成民者具矣於是次之以封人設社稷之壝正畿疆之封則民爲貴社稷次之故也王與諸侯之社則有自爲立之者有爲民立之者王自爲立之曰王社爲民立之曰大社諸侯自爲立之曰侯社爲民立之曰國社封人掌設王之社壝所謂王社也王社國中之土示而已無與農事故不置稷凡封國設其社稷之壝則爲民立社所謂國社也王爲民立社則農事與焉故稷從之言王之社壝則封國之有侯社可知也言凡封國設其社稷之壝則王之大社大稷可知也漢更秦之社稷而立大社大稷亦爲民而立之者也又有官社則王自爲立之者也而王莽乃以官社不可無稷於是乎又爲之立官稷而設王社者遂以稷爲社之細故言社而不言稷不亦誤乎王社之壝言爲畿疆而樹之則封國社稷之壝樹之亦可知也大司徒言建邦國都鄙社稷之壝所以經其始封人言凡封國設其社稷之壝所以成其終經其始則略成其終則詳非特封國爲然也而造都邑之封域亦如之令社稷之職則凡有事乎社稷其職不一而足也夫社土神也故其字從土稷谷神也故其名從稷稷禾之次而名其神以禾之次可乎蓋名之以其次則凡屬乎禾者皆舉矣舜命棄播百谷而以稷名官亦此意也然則社土神也從世祀勾龍者以勾龍有功於社故配之也稷谷神也後世祀棄者以棄有功於谷故配之也表其處則有位象其神則有主祈之則於春報之則於秋壇牲幣器服時日聲音形貌莫不有度數存焉此其所以不一而足也則將有事乎社稷之職者其職可無令乎】

凡祭祀飾其牛牲設其楅衡置其絼共其水槀歌舞牲及毛炮之豚凡喪紀賓客軍旅大盟則飾其牛牲【封人言掌設王之社壝封疆而樹之則飾土事也爲其以飾土事爲職故使之飾牛牲以牛土畜故也爲其飾牲因使之設楅衡置其絼共其水槀歌舞牲及毛炮之豚也楅設於角所以備觸衡設於鼻所以系繩絼繩也所以牽牲殺牲則洗以水借以槀凡此𨿽物之防而皆用之不可廢故亦掌於封人也歌舞牲及毛炮之豚者蓋君牽牲之時則封人隨而歌舞之也毛炮之豚則爓去其毛而炮之以備八珍也飾其牛牲則飾之以文繡也歌發其聲舞動其容歌舞則贊之以聲容也飾之以文繡所以致其外之美贊之以聲容所以致其內之樂外致其美內致其樂則神其有不歆乎詩曰毛炮胾羹內則有所謂毛豚卽此毛炮之豚也然冬官奉豚而封人亦及毛炮之豚者以成冬官之所奉也蓋封人主土事而豚則屬乎水水土妃也故因而使成冬官之事焉然或獻腥或獻熟毛炮之豚則熟獻也熟獻則以所先故曰及毛炮之豚凡喪紀賔客軍旅大盟所用之牛牲皆封人飾之以致其美焉故曰凡喪紀賔客軍旅大盟則飾其牛牲】

鼓人掌教六鼓四金之音聲以節聲樂以和軍旅以正田役

【以鼓人名官而四金亦在所教者錞以和鼓鐲以節鼔鐃以止鼓鐸以通鼔四金皆以鼔爲主故也教不序不知音未可以言聲故鼓人掌教六鼓四金之音聲則先音而後聲作之序因聲而後有音故樂記言聲相應故生變變成方謂之音則先聲而後音樂勝則流欲其有綴兆舒疾而不過也故曰以節聲樂師克在和欲其有進退坐作而不違故曰以和軍旅田則簡其能役則任其力欲其有往來甘苦而不亂故曰以正田役】

教爲鼓而辧其聲用以雷鼓鼓神祀以靈鼓鼓社祭以路鼓鼓鬼饗以鼖鼓鼓軍事以鼛鼓鼓役事以晉鼓鼓金奏

【教爲鼓者教韗人也蓋韗人爲臯陶凡鼓之大小長短有度數存焉鼓之聲出乎形形異則聲異鼔人則咸知鼔之聲音以教韗人則以正其大小長短之度數使其聲之應乎形者舉相協而不違也旣教爲鼔矣然後辧其聲用或以祭饗祀或以鼔軍事或以鼔役事或以鼓金奏其事類不同而聲之所用亦不得不異鼔人則辧之而已神祀之鼔謂之雷雷天聲也莫之令而自然者也社祭之鼓謂之靈天神而地靈則靈者地徳也鬼享之鼓謂之路道之大者謂之路則人之道於是乎大也且雷者陽气之變而發乎聲惟能變然後至於神莫神於天故以雷鼔鼔神祀靈者陰气之化而著於形惟能化然後至於富莫富於地故以靈鼔鼔社祭路者道之大而人由之以致其通惟能通然後至於大莫大於帝王故以路鼓鼓鬼享三鼓之制無所經見先儒以爲雷鼓八面靈鼔六靣路鼔四靣理或然也以鼖鼔鼔軍事者路大也鼖亦大也道之大謂之路物之大謂之鼖鼓軍事以鼖鼓以人之事於是爲大也韗人曰鼔長八尺鼓四尺中圍加三之一謂之鼖鼓此鼖鼔之制也以鼛鼓鼓役事者鼛緩也役事遽則民力疲而故以鼛鼔節之節之所以欲其緩也詩曰鼛鼔弗勝言民各致力以臯鼓節之而弗勝也以鼛爲臯者凡髙險之地急而卑下之地緩故臯有緩意韗人曰爲臯鼔長尋有四尺鼔四尺倨句磬折此鼛鼔之制也以鼓鼔金奏者易曰明出地上晉晝而未中方進而未已也故晉有進意金陰物陽作而後奏以退爲主或失於不及故以鼔鼔之欲其進也韗人曰長六尺有六寸左右端廣六寸中尺厚三寸穹者三之一上三正先儒以爲大而短此近鼔之制也六鼔之聲用其所主𨿽如此變而通之則亦有時而不同故路鼔鼖鼓有施於軍者若大司馬教戰而王執路鼔諸侯執鼖鼔軍將執晉鼓是也路鼓又有施於朝政者若太僕建路鼓於大寢之門外達窮者與遽令是也賁鼓有施於金奏者若靈臺之詩曰鼖鼓惟鏞是也由此觀之則義設於適斯可矣豈若膠柱鼓瑟然哉】

以金錞和鼓以金鐲節鼔以金鐃止鼓以金鐸通鼓【夫鼓之爲聲皆陽也金之爲聲皆陰也陰陽合而後爲道故鼓與金相湏以爲用而不可以偏立也以金錞和鼓者鼓倡而和之也以金鐲節鼓者鼓行而節之也以金鐃止鼓者鼔退而止之也以金鐸通鼔者鼔作而通之也陰與陽和而熟故錞以和鼓而其字從享陰與陽通而明故鐸以通鼓而其字從睪陽上而陰下陰不堯則無以勝陽而止之故鐃以止鼔而従堯陽淸而陰濁陰不濁則無以承陽而節之故鐲以節鼓而從蜀和則與之合節則與之別止所以勝之通所以作之金陰物故和之節之止之通之皆在鼔後其止鼓也則於鼔退退則爲陰用事之時陽於是止焉和鼔節鼔通鼓則於鼔進進則爲陽用事之時陰出佐之而止陰始於和陽中於節止不可以終止也故通鼔終焉此其言四金之序也】

凡祭祀百物之神鼓兵舞帗舞者【帗音拂】

【兵舞幹舞也幹有扞蔽之義帗舞列五采繒爲之有祓除災害之意祭祀百物之神則以扞蔽祓除災害故舞師言小祭祀不興舞今此祭百物之神而用兵舞帗舞則百物之神非小祭祀也蓋百物之神有載在祀典者謂其扞蔽祓除災害有功於民故也夫民功曰庸詩曰賁鼔惟鏞以象其能成大功則以舞而形容其功者固其宜矣】

凡軍旅夜鼓鼜軍動則鼓其眾田役亦如之救日月則詔王鼓大喪則詔大僕鼓【鼜十歷反】

【自雷鼔鼓神祀至金鐸通鼔則鼓人之所辧也自凡祭祀百物之神至田役亦如之則鼓人之所鼓也自救日月至大僕鼔則鼓人之所詔也鼜之字從蚤而音從戚有憂患所以爲夜戒也蚤有早之義所以儆旦也以其爲夜戒故軍旅夜鼔鼜以其爲儆旦故軍動則鼓其眾田役𨿽晝作而夜旦之儆亦不可以已也故曰田役亦如之鎛師掌鼔言夜三鼜則鼔人之所鼓亦三鼜也救日月用鼓所以助陽勝陰也蓋日月之食皆陽不足而陰爲之災月之食亦陽不足而陰爲之災者月之明遡於日故也蓋月非自明也受明於日而已故未望則載魄於西旣望則終魄於東惟其陽不足故鼔人有救日月之鼓所以進陽也惟以陰之爲災故庭氏有救日之弓救月之矢所以退陰也鼔以進陽弓矢以退陰其用未嘗不相湏也然而日月之薄蝕陰陽之進退乃時行之消息𨿽天有所不能違人事何與其問哉而古人有救日月之禮如此者何耶蓋其以裁成輔相爲事則陰陽之運有不由其道日月之明有不用其行必反之裁成輔相之事焉於是爲恐懼修省以主厥事者本也又爲救之之禮者其末也必詔王鼔者何也經曰春朝朝日秋暮夕月王之於日春朝不廢朝王之於月秋暮不廢夕則其於救日月而鼔之固王之事而有司則詔之而已傳曰日有食之伐鼔於朝則鼔人詔王鼔亦鼓於朝】

舞師掌教兵舞帥而舞山川之祭祀教帗舞帥而舞社稷之祭祀教羽舞帥而舞四方之祭祀教皇舞帥而舞旱暵之事凡野舞則皆教之凡小祭祀則不興舞【樂之有舞所以形容其功徳不可以僞爲也故舞之字上從無下從舛舞之爲言丰也以物至於生材眾積數多非舞之其列眾其變繁不足以象之也故上從無蹈厲有節而舛斯爲下矣故下從舛舞師主教野人之學舞者故稱師焉兵舞帗舞羽舞皇舞形容之不同以山川社稷旱暵功用之不同故也山川地險也地險所以爲國阻固有扞蔽之功兵舞用幹幹有扞蔽之義也故教兵舞帥而舞山川之祭祀社五土之神稷五穀之神所以養生者在是焉生養人者欲其無災害之厲民而有袚除之功帗舞以有祓除之義也故教帗舞帥而舞社稷之祭祀中國之有四方猶四方之有翼蔽也身爲中翼蔽爲外舞用羽有翼蔽之義也故教羽舞帥而舞四方之祭祀陰中之陽升而薄陽陽中之陰下垂而因之則爲雨旱暵之爲災以陰中之陽不能上達也舞用皇皇於類爲陰而能爲類之長陰中之陽也故教皇舞帥而舞旱暵之事與帥女巫而舞同意然則山川社稷四方皆曰祭祀而旱暵則曰事者旱者陽之幹時也旱而至於暵則難甚矣故爲之舞以助達陰中之陽爲旱請則事而已非祭祀也凡野舞則皆教之者事未至則在所教已至則帥之以待事矣凡小祭祀不興舞者象功徳則用舞小祭祀之功徳不足以形容之不興舞也𨿽然兵舞舞山川之祭祀帗舞舞社稷之祭祀而鼓人言凡祭祀百物之神用兵舞帗舞何也蓋百物之神其扞蔽之功有如山川其祓除之功有如社稷故亦以兵舞祓舞象之也舞師之四舞先之以兵舞而帗羽皇次之樂師之六舞先之以帗舞而羽皇旄幹人次之其序不同何也蓋樂師之教國子以儀爲主儀先其所盛故帗盛於羽羽盛於皇皇盛於旄旄盛於人所以帗舞先之而終之以人舞也舞師之教野人以用爲主用先其所急故有山川之險固而後保其社稷而後綏及四方而後可以與民除災害焉此所以先之以兵舞而終之以皇羽也】

牧人掌牧六牲而阜蕃其物以共祭祀之牲牷

【牧之字從牛從支順之勿失其性支之使達其情此牧之道也爾雅曰邑外曰郊郊外曰牧此牧之地也詩曰爾牧來思何蓑何笠或負其餱三十維物爾牲則具則牧六牲者乃牧人之職也謂之牲則生之而後殺故不畜者所以祭無牲六牲不能自阜蕃待牧而後能阜蕃阜言物之大猶詩所謂四牡孔阜也蕃言物之眾猶經所謂養蕃鳥獸也以共祭祀之牲牷者牷色之純也國語曰毛以告全蓋純則全故也下文言凡時祭之牲必用牷物凡外祭毀事用尨可也以尨對牷則牷爲色之純可知矣】

凡陽祀用騂牲毛之陰祀用牲毛之望祀各以其方之色牲毛之

【先王因天以事天因地以事地爲髙下必因丘澤爲朝夕必放日月故祭祀之物各以其類求之也所謂人道之宗廟與夫南方之祀皆陽也所謂地道之社稷與夫北方之祀皆陰也騂之爲色赤之盛故其字從馬從辛以其類推之則於方爲南於時爲夏於物爲火而午美著於此故陽祀則用騂牲毛之之爲色黑之防故其字從幼從黒以其類推之則於方爲北於時爲冬於物爲水而子美著於此故陰祀則用牲毛之望祀各以其方之色牲毛之者東爲陽中其色靑西爲陰中其色白南爲陽之正其色赤北爲陰之正其色黒亦各以其類也毛之則所謂毛以告全是也】

凡時祀之牲必用牷物凡外祭毀事用尨可也

【凡時祀謂四時之常祀若山川以下至四方百物皆是也其祀旣以時則共之亦有常職故不可不用牷所以貴純也外祭則若師之表貉及王行所過山川是也毀事則祈禳以毀除殃咎之屬是也外祭毀事則不以時非其常也不以時則不責以物所無亦不以物所無而廢禮故用尨可也𨿽用尨亦出於不得已不若純之爲善故曰可而已可者僅辭非所善也】

凡祭祀共其犧牲以授充人繋之凡牲不系者共奉之【色之純謂之牷牲之完謂之犧周景王時賓起見雄鷄自斷其尾曰雞憚其爲犧則犧爲體之完可知矣犧羲之而後制故其字從羲蓋完而牲之羲所以始物殘而殺之和所以制物也祭祀之牲當養之使充實故共其犧牲使充人系之系之者或系於牢或系於國門也凡牲不系共奉之者夫牲之系者在充人則牧人之所牧非以授充人者皆牲之不系者也共奉之則非特共其牲又奉其事也詩序於夫人言奉祭祀於大夫妻言共祭祀蓋共言共其物奉言奉其事而已矣】

牛人掌養國之公牛以待國之政令凡祭祀共其享牛求牛以授職人而芻之凡賓客之事共其牢禮積膳之牛饗食賓射共其膳羞之牛軍事共其犒牛喪事共其奠牛凡防同軍旅行役共其兵車之牛與其牽徬以載公任凡祭祀共其牛牲之互與其盆簝以待事【六牲之奉屬於五官而羊人犬人雞人止言共而牛人兼言養者羊人犬人雞人則共之而不必養以有牧人養之也牛人則養之而又共之矣未成牲謂之牛而牛之所養不特以爲牲故自享牛求牛牢禮積膳膳羞之牛皆以牛言之享牛則所以祭也求牛則所以索也蓋直祭祝於主索祭祝於祊不知神之所在於彼乎於此乎則旣祭而索其神非一方而已故有享牛矣而不可以無求牛以授職人而芻之謂授充人也其賓客牢禮之牛則饔飱之屬也積牛則給賓客之用者若司儀謂主國五積之類也膳牛用禮賔客者若掌客殷膳太牢之類也饗禮賓客與夫賓射皆有膳羞亦牛人共其牛也犒牛犒師之牛以其犒也故犒之猶勞賓之謂勞罷師之謂罷也喪事共其奠牛者喪所以薦饋曰奠奠牛若殷奠遣奠之類也兵車所以載公任器牽徬在轅外挽牛也人禦之在前曰牽在旁曰徬先王之時軍旅之賦取具於民矣此凡防同軍旅行役共其兵車之牛則公牛也馬牛車輦取具於民者乃私牛也凡祭祀共其牛牲之互與其盆簝以待事者互肉格也盆以盛血簝以受肉凡此皆牛人所共也以待事則或剝或烹或肆或將各隨其事而待之也】

充人掌系祭祀之牲牷祀五帝則系於牢芻之三月享先王亦如之凡散祭祀之牲系於國門使養之展牲則告牷碩牲則贊

【夫始而生之者天也育而充之者人也牲不充實則不足以爲美故祭祀之牲必告充之而先王設官以養之此充人之職所以立也記曰三月系又曰祭牛必在滌三月傳曰芻豢逺不過三月近不過旬浹在三月系於牢之時也系於牢芻之三月則系於國門者蓋不過旬浹矣散祭祀先儒以謂司中司命山川之類也蓋五帝之祀先王之享宗廟人鬼之大者謂之正祭祀則非五帝先王謂之散祭祀宜矣猶舞非正舞則謂之散舞車非正車則謂之散車也展牲則告牷者展察視之也告牷告其色之純也肆師言祭祀展犧牲者肆師也充人則告牷而已碩牷則贊者碩大也所以告其體之充也若左傳季梁曰奉牲以告曰博碩肥腯是已蓋君牽牲宗人告碩而充人則贊之也饋食之禮宗人視牲告充則碩牲爲贊宗人明矣夫祭祀之禮內則盡志外則盡物內外盡而不以儉其親故掌祭祀之牲牷特以充人名官而碩牲則贊禮之所貴也然而道有升降時有丰殺則禮之損益厚薄亦有時乎不同故坎之時樽酒簋貳足以用享至萃之時非大牲則不足以備禮夫豈特人事然哉亦天命而已故曰用大牲吉利有攸往順天命也先王之禮損益盈虛與時偕行而充人之贊碩牲乃其常矣】

周禮詳解卷十二﹤經部﹐禮類﹐周禮之屬﹐周禮詳解﹥

欽定四庫全書

周禮詳解卷十三

宋王昭禹

載師掌任土之灋以物地事授地職而待其政令【舟車之載物必量其所容之多寡而爲之制載師任土亦必度土之所虛而爲之法無異於舟車之載物矣故名曰載師掌任土之法者土有肥磽燥濕之不同則其所產亦不能無多寡有無之異宜物之無不彊之使有物之寡不責之使多因其有無多寡而爲之度數焉是任土之法也如大宰之任萬民焉就其才之所能如禹貢之任土作貢焉因其土之所有各從其所宜而非以彊之也下文所謂以防裏任國中之地以圃任園地若此之類皆任土之法也以物地事授地職而待其政令者物所以色之色其土所宜之事而授民以其職也若宜耕稼之事則授之以三農之職宜艸木之事則授之以園圃之職旣物地事授地職則因其職事而使出貢賦此所以待政令也】

以防裏任國中之地以圃任園地以宅田士田賈田任近郊之地以官田牛田賞田牧田任逺郊之地以公邑之田任甸地以家邑之田任稍地以小都之田任縣地以大都之田任畺地【防直連反直良反圃布古反畺居良反】

【賈所居在市之屋謂之防民所居在裏之屋謂之裏裏與防其上有別焉先王以防居賈以裏居民防裏皆在國中焉故以防裏任國中之地遂人頒田裏所謂夫一防蓋其裏受地視防故也以圃任園地者人掌國之圃而植之果蓏珍異之物詩曰九月築圃蓋常時則以其地種果蓏珍異之物及季秋則築圃以爲而納禾稼黍稷之屬如此則圃同出於園地無曠土土無遺利矣其圍也不髙而逺謂之園以植眾甫謂之圃爲爲圃皆以園地故曰圃任園地士相見禮曰宅者在邦則曰市井之臣在野則曰艸茅之臣然則宅田者致仕者所受田也前漢食貨志士工商皆受田則士田者士所受田也賈田者商所受田也致仕者以備國之訪問士受職於朝賈列肆於市其田皆宜近故任以近郊之地以近郊五十里於國爲最近故也官田庶人在官者其家所受田也牛田牧田則牛人牧人其家所受田也賞田則以功受賞賜者之田也逺郊百里牛田牧田必便於所牧之地則在逺郊宜矣官田賞田亦列於逺郊者蓋庶人在官者已有祿稍而其家復受田與夫有功而受賞田者同在祿稍之外比之宅田士田賈田又爲緩矣故與牛田牧田同任以逺郊之地公邑之田乃六遂餘地天子使吏治焉蓋逺郊之外曰甸六遂之餘地在焉其地非屬於民乃公家之地也故以公邑之田任甸地稍故書爲削當從故書爲正蓋家邑之田削小故家邑之田大夫所受之采地以大夫稱家故也大夫受采地在三百里削地之內故曰家邑之田任削地小都之田卿與王子弟之防者所食采地也其地在於四百里縣地之內故曰以小都之田任縣地大都之田公與王子弟之親者所食采地也其地在於五百里畺地之內故曰以大都之田任畺地自家邑至於大都以官之最尊者與王子弟之愈親爲外蓋其官最尊其親愈宻則其內之盡心於王爲益至外之扞衛於國爲益嚴故所任之地如此也】

凡任地國宅無徵園防二十而一近郊十一逺郊二十而三甸稍縣都皆無過十二惟其漆林之徵二十而五【先王之任地非特以地之所宜以制其田裏又因其地之所有以制其賦稅然賦稅之所徵或多寡亦各稱事而已國宅則官所有宮室也故無徵自近郊而下其所任地蓋非一夫一婦受田百畝之法故其所徵或二十而一或二十而三或無過十二或二十而五皆十一也園廛二十而一則廛裏所受民以爲居而已圃所儥窶者賴之爲多故皆薄其徵近郊十一逺郊二十而三甸稍縣都皆無過十二則宜因當時正役逺近劇易而制焉漆林之徵二十有五則厚其徵使儥貴則人之用漆也節矣此所以抑末也昔舜作漆器羣臣咸諫以舜之聖而羣臣且諌之況凡民乎宜乎先王厚其徵以抑之也】

凡宅不毛者有裏布凡田不耕者出屋粟凡民無職事者出夫家之徵以時徴其賦

【地以艸木爲毛謂五畝之宅不植墻下以桑也故罰之以裏布裏民居也凡國宅無徵民居宜有徵但無布耳以其不毛焉然後使之有裏布春秋傳曰有者不宜有也然則裏布特使出之故曰有裏布者先王所以懲遊惰季世則人人有之此孟子所以欲廛無夫裏之布也夫民出耕而在田廬入居而在裏則其屋有田故以出粟今不耕則就罰矣夫田計屋而斂之故謂之屋粟無職事者無九職三事也夫有丁則出夫徵有戶則出家徵夫家徵則均人所謂人民牛馬車輦之力政是也屋粟夫家之徵則夫人而有之不以其不耕與無職事除之耳有異於裏布焉故屋粟與夫家之徵則曰出夫民宅不毛則宜無衣矣又使之有裏布田不耕則宜無食矣又使之出屋粟民無職事則宜無以相養矣又使之出夫家之徵則先王之阨人已甚矣夫其阨之也乃所以振之也阨之如此而不勉者亦已鮮矣先儒以裏布爲二十五家之泉屋粟爲三夫之粟以一夫宅之不毛而罰以二十五家之泉以一夫田之不耕而罰以三夫之粟疑先王之法不如是之太甚也】

閭師掌國中及四郊之人民六畜之數以任其力以待其政令以時徴其賦

【閭師主斂六鄕之賦而名官曰閭師者蓋五比爲閭使之相愛其勢爲最親斂鄕之賦宜督其親民者故也掌國中及四郊之人民六畜之數以任其力者國中及四郊則自廛裏至逺郊也旣掌人民六畜之數則其登耗多寡皆可得而備知於是知其可任者而任之故以任其力以任其力者人民也今此則兼六畜之數而言之者蓋若牛馬之類亦以任其力也旣任其力然後令之出賦貢焉故以待其政令政令者賦貢之政令也賦貢之輸納宜及其時故以時徴其賦】

凡任民任農以耕事貢九谷任圃以樹事貢艸木任工以飭材事貢物任商以市事貢貨賄任牧以畜事貢鳥獸任嬪以女事貢布帛任衡以山事貢其物任虞以澤事貢其物【飭音勅畜許六反】

【任民與大宰所序不同者蓋閭師以事任之而已非若大宰以道揆事故無所先後與內史八柄雜而無序同意閭師所任之民皆有常職故不及閭民有焉則弗使貢也故不及臣妾言商而不及賈言嬪而不及婦則以大宰見之言牧而不及藪則任虞以澤事藪在其中矣然則大宰別而言之者彼言作材此言任事事則作材與阜蕃鳥獸兼舉矣於山言任衡於澤言任虞則互見】

凡無職者出夫布

【大宰以九職任萬民大司徒頒九職三事以登萬民則任民以九職爲本以三事爲輔無職者謂無事於九職也宜有以阨之使任職焉故罰之使出夫布載師言裏布者罰出居裏之布此言夫布者罰出夫丁之布凡無九職者非必無三事也蓋𨿽有三事亦使之出夫布以三事於九職則輔之而已非本業故也然則民無職事出夫家之徵者謂無九職復無三事故出夫家之徵所以阨之爲甚此民所以不得不轉而就職事】

凡庶民不畜者祭無牲不耕者祭無盛不樹者無槨不者不帛不績者不衰【衰七雷反】

【夫兩貴不足以相事兩賤不足以相使故勞心以使人者貴者之事也勞力以事人者賤者之事也賤者當以力而事人則其養生送死亦當自用其力而已故有畜然後祭有牲耕然後祭有盛樹然後葬有槨然後衣有帛績然後喪有衰不以力而用其物閭師禁焉以任民力爲是故也夫民之不勉載師旣困其財閭師又阨之如此民所以不敢不勉也及其勉而成俗則民亦孰以爲厲已哉】

縣師掌邦國都鄙稍甸郊裏之地域而辧其夫家人民田萊之數及其六畜車輦之稽三年大比則以攷羣吏而以詔廢置【比毗志反】

【自天子之縣內以及九州皆有閒田天子使吏治之而謂其所治曰縣以其所系在上所首在下故也縣在則掌其地域而爲其所屬者依附焉故以縣師名官周官之法有人民之縣者四甸爲縣是也有在遂之縣者五鄙爲縣是也有采邑之縣者小都之田任縣地是也有閒田之縣者縣師所掌是也王制曰天子之縣內九十三國於王畿而謂之爲縣者亦取其系上首下之意也掌邦國都鄙稍甸郊裏之地域者掌其閒田之地域也辧其夫家人民田萊之數及其六畜車輦之稽者蓋三年大比則以攷羣吏詔廢置宜知田萊之荒治人畜之登耗車輦之備乏故也人民在夫家六畜之中則是民之也與質人言人民同意三年大比則以攷羣吏以詔廢置者蓋不攷羣吏則勤怠無以分不詔廢置則勸沮無以行然以其爲閒田也故及三年大比然後有考詔之事則其治爲略於官府鄕遂矣】

若將有軍旅防同田役之戒則受灋於司馬以作其眾庶及馬牛車輦防其車人之卒伍使皆備旗鼓兵以帥而至【卒子忽反】

【若有軍旅防同田役之事則先有以戒勅之使之皆豫備也旣有戒焉則受法於司馬當知所徴之眾寡故也然後以其所徴之數作其眾庶及其馬牛車輦焉防其車人之卒伍者車有車之卒伍若司右所謂合車之卒伍是也人有人之卒伍若小司徒所謂防萬民之卒伍是也夫車人之卒伍素輯睦防而用之則恩足以相卹義足以相治以起軍旅則其勇足以克敵以備防同則其忠足以衛上驅之田獵則足以相率而從禽作之行役則足以相先而就事其效不爲小補矣皆備旗鼓兵器以帥而至則帥而至於司馬也蓋稍人若有防同師田行役之事則以縣師之法作其司徒輂輦帥而以至治其政令以聽於司馬則縣師帥而至者聽於司馬可知矣】

凡造都邑量其地辧其物而制其域以嵗時徴野之賦貢

【縣師掌閒田之地內自郊裏外及邦國凡餘地皆在所掌焉則凡造都邑者合天下閒田而言之也且造都邑者必量其地辧其物然後爲之制其域記曰量地以制邑度地以居民地邑民居必參相得量謂量其所容多寡度謂度其所至逺近今此造都邑制其域故言量而已辧其物則以知其地食與不食之多寡制其域則爲之立疆界大小之限也以嵗時徴野之賦貢則其所掌地域之野也】

遺人掌邦之委積以待施恵鄕裏之委積以卹民之囏阨門關之委積以養老孤郊裏之委積以待賓客野鄙之委積以待羇旅縣都之委積以待凶荒【遺惟季反施式豉反以利與人謂之遺蓋屯其膏非大者之事先王之政務在利下而已一夫不安則爲之感惻大動而振救之政行焉遺人掌施恵凡以致振救而利下也故以遺人名官掌邦之委積以待施恵則自鄕裏至於縣都其委積皆以待施恵也言邦之委積則以別於諸侯之國也鄕裏之委積以卹民之囏阨者難甚爲囏困窮爲阨司救所謂嵗時有天患民病以節巡國中及郊野而以王命施恵卽此所謂卹民之囏阨也國及郊野以鄕裏爲中故卹民之囏阨宜以鄕裏之委積門關之委積以養老孤者則司門所謂凡物犯禁者舉之以其財養死政之老與其孤也門關相聯皆有所舉之財可以共委積焉犯禁者以利死王事者以義舉以利犯禁者之財以其財養以義死王事者之老孤則諭於利者有所懲諭於義者有所勸矣故養老孤宜以門關之委積郊裏之委積以待賓客者近郊五十里六鄕在焉逺郊百里六遂在焉謂之郊裏則異於鄕裏以在郊遂之間言之也賓客近國用禮爲多故待以郊裏之委積司徒大賓客令野修道委積小司徒小賓客令野修道委積野指郊裏之地言之也野鄙之委積以待羇旅者羇客也旅商旅也羇旅有失所則上必有以賙之然非若親賓客親而禮之也故待以野鄙之委積以野鄙在遂地又逺於郊裏故也蓋遂地謂之野合五鄼而爲鄙則野鄙爲遂地明矣縣都之委積以待凶荒者縣四百里之地都五百里之地也縣都王子弟公卿所食之邑而人物之所防也凶荒則民可移而就人物之所防故待以縣都之委積】

凡賓客防同師役掌其道路之委積凡國野之道十里有廬廬有飲食三十里有宿宿有路室路室有委五十里有市市有候館候館有積凡委積之事巡而比之以時頒之

【賓客防同賓禮之事也師役軍禮之事也眾之所至必有所頒故道路皆有委積以待之廬小室也十里可以飲食而息焉故爲小室有飲食而已路大室也三十里則可以宿焉故爲大室又有委也五十里則四旁交易皆可以日中至焉故有市也可以候賓旅而館之焉故有候館又有積也少曰委多曰積五十里則離國爲稍逺逺則須多故有積公劉之詩曰於時處處於時廬旅又曰於豳斯館蓋廬也館也所以待行旅然先言廬後言館則廬小而館大也夫以公劉之遷豳方在擾攘之際其勅治廬館尙且如此又況六服承徳之世哉公劉言廬館而不言路室亦以其制未備故也凡委積之事巡而比之以時頒之者巡而比之以校敍其多寡以時頒之以豫備其所須如此則物足以給其求而無乏事矣彼春秋之時單襄公之假道於陳以聘楚膳宰不致餼司裏不授館單子謂其滅先王之官也必有大咎則遺人巡委積而比之以時頒之又可少哉】

均人掌均地政均地守均地職均人民牛馬車輦之力政【政音徵】

【均之字從土從勻逺近多寡適於勻之謂也均人於地政地守地職力政皆有以均之使適於勻而已故曰均人謂之均人則無所不均與土均異矣以其所均者以人爲主故也掌均地政均地守均地職者凡有政於地者謂之地政大司徒以土均之法辧五物九等制天下之地徵以均齊天下之政是也凡有守於地者謂之地守若澤虞所謂各使其地之人守其財物是也凡有職於地者謂爲地職若閭師所謂任虞以澤事貢其物之類是也地政上所以正下地守地職下所以供上人民牛馬車輦之力政則徵於地守地職之人而已故所均以地政爲先地守次之地職又次之力政爲後也周官有言民職有言地職言地職則民職在焉以九者皆民職故也別而言之則三農園圃虞衡謂之地職可也若百工商賈之類以地職名之則非矣大司徒方其主制天下之地徵以至於均齊天下之政則曰以作民職以其所制而均齊之非止於地職故也及其造都鄙制其地域而溝封之於是繼之以乃分地職奠地守制地貢而頒職事焉則其所主在於地職而不及於民職也今均人言地政又言地職則合民職而言之也蓋其職所均者以人爲主非止於地而已】

凡均力政以嵗上下丰年則公旬用三日焉中年則公旬用二日焉無年則公旬用一日焉

【以力事上民之職也欲逸惡勞民之情也民𨿽率職以就役上當因情以閔勞𨿽計家以定任民之數及起徒役則無過家一人所以寛其力也懼其養之不足也則使民食壯者之食慮其役之或繁也則使民任老者之事以嵗之上下而定役數之多寡所以節其力也凡均力政以嵗之丰殺爲上下則均力政在嵗成之後其用民力惟冬一時而已蓋古者龍見而畢務火見而致用水昏正而栽日南至而畢不以役政妨民事故用民在於農隙之際丰年則人食四鬴之嵗也中年則人食三鬴之嵗也無年則無餘而已非凶年也人食二鬴之嵗也年有上下不齊先王之用民力亦當量其時而爲之進退故丰年公旬用三日則嵗用二十有七日也中年公旬用二日則嵗用十有八日也無年公旬用一日則嵗用九日也以食之丰殺而爲役日多寡之數則先王之勤卹民力也可謂至矣不然則庶民安得有子來之悅鼛鼓安得有弗勝之節哉王制曰用民之力嵗不過三日此作記者之誤耳董仲舒亦曰古者用民嵗不過三日蓋本於漢儒之說非成周之制】

凶札則無力政無財賦不收地守地職不均地政三年大比則大均【比毗志反】

【年饑爲凶民病曰札凶札則民方私其力以免死安可以徭役復困之乎故無力政民方資於利以自贍安可以稅斂重擾之乎故無財賦無力政則荒政所謂弛力也無財賦則荒政所謂薄徵也地守地職則有貢矣不收地守地職則不責其貢散其利以與民也則荒政所謂散利也不均地政者大司徒以均齊天下之政政者上所以正下也有財賦地守地職之事則必有政逺近多寡之不適於均非政之善也故毎嵗之中必有以均之終則有始故也今以民困故用靜焉且用靜則其政施可知也故𨿽不均而無害於三年大比則大均焉】

師氏掌以媺詔王【媺音美】

【以徳行教人者謂之師九兩曰師以賢得民賢謂有徳行也師氏上以媺詔王下以徳行教國子必賢而有徳行者然後可以充其任故以師氏名官惟責之以賢而已則非論道以助王作而行之而已故其職以中大夫爲之其詔王者亦止於媺而已可欲之謂善美者善之至媺者美之微人性善必自其善之端擴之使充充之而使實然後積媺而爲美美成則性之徳立乎中發見其美而爲大移易其大而爲聖其妙至於不可知之神而後已𨿽美之微師氏其可不詔王乎由此觀之則王不爲大非所患也患其不知有媺而已然師氏於王未有媺而詔之故曰掌以媺詔王保氏有惡而後諌故曰掌諌王惡】

以三徳教國子一曰至徳以爲道本二曰敏徳以爲行本三曰孝徳以知逆惡教三行一曰孝行以親父母二曰友行以尊賢良三曰順行以事師長【行下孟反】

【國子非王族則功臣之世賢者之類將與之共天位治天職恐其貴驕易淫怙侈滅義則教之徳行務之先急者也孔子曰中庸之爲徳其至矣乎民鮮久矣然則至徳者中庸之徳也中則有常庸則能變記曰中者天下之大本則中固有常矣莊子曰庸者用也用者通也則庸固能變矣道者體常而盡變則中以本道之體庸以本道之用此至徳所以爲道本記曰茍不至徳至道不凝謂是已𨿽然此入道之序然也語道之始則自本自根未有天地自古以固存夫又孰爲本哉敏徳以爲行本者道得於已之謂徳徳發於事之謂行徳不立於內則行不著於外欲以本行則徳不可以不敏也書曰丕則敏徳語曰敏則有功蓋徳不敏則爲於暫而廢於久始於勤而終於怠爲山有一簣之虧掘井有不及之泉行亦無由而至矣惟加以敏則進徳欲其及時也厥徳之修罔覺也徳日起而大有功發而爲行則以成徳爲行日可見之行也蓋徳爲本行爲末本立而末隨之矣孝徳以知逆惡者孔子曰聖人之徳又何以加於孝乎蓋人之徳莫大於孝而孝以順善爲至順則不逆善則無惡孝經曰以順則逆民無則焉所謂逆也不在於善而皆在於凶徳所謂惡也夫不順乎親不可以爲子則孝徳在乎順親矣不明乎善不足以誠身不誠乎身不足以說親則孝徳在乎善身矣順親始乎知逆善身始乎知惡知逆則知所以順親矣知惡則知所以善身矣如是則孝徳得於已而事親之道備也書曰惟周文武誕受羑若克卹西土羑善也若順也𨿽文武之美聖其孝徳亦本於順善而已蓋順善則愛敬盡於事親而徳教加於百姓故以羑若卹西土也然則師氏教國子以孝徳使知逆惡其知教之本與然至徳孝徳以敏徳成之故一曰至徳二曰敏徳三曰孝徳此三徳之序也教三行者徳內也行外也徳立乎中然後行成乎外故先教三徳而三行次之善事父母爲孝則愛敬得於已而見於事父母矣孩提之童無不知愛其親則愛而親之也以養父母日嚴則敬而親之也愛而不敬則慢敬而不愛則離非親之至也愛敬盡於事親則所以親父母於是爲至矣友行以尊賢良者徳行爲賢甚善爲良賢者人所師人道之至也良者天之合天道之繼也萬物莫不尊道國子其可後乎故賢良在所尊也然所以尊賢良非友行則不可蓋君子以文防友以友輔仁則友者相尊也相助也我以友行尊賢良則賢良亦將以友行而助我其切切以相正偲偲以及人豈特直諒多聞之益哉其講習之說將至於日聞所未聞焉尊其所聞則將至於極髙明尊其徳性則將至於盡精微則尊賢良者乃所以自尊也友行其可已乎順行以事師長者師以徳行教人者也長以齒位臨我者也在所聽從而已故以順行事之順則有聽而無違有從而無逆矣荀子曰師然而然則是知若師也此以順行事師之謂也記曰悌長而無遺此以順行事長之謂也孝行順行以友行成之故一曰孝行二曰友行三曰順行此三行之序也】

居虎門之左司王朝掌國中失之事以教國子弟凡國之貴遊子弟學焉【朝直遙反中丁仲反】

【虎門路寢也王日視朝於路寢門之外畫虎以示威武之象也以路門爲虎門而畫虎以象威武則必以中門爲雉門亦必畫雉以象文明外文明而內威武髙明柔克沈潛剛克之意也文明著乎外威武潛乎內則王之威亦徳威而已師氏居虎門之左司王朝則以媺詔王且掌國中失之事故也其居虎門之左則左之爲助不如右之力爲其非論道以佐王也以事佐王而已掌國中失之事以教國子弟者則使之學而後從政也蓋聞學而後從政未聞以政學矣夫不學墻面涖事惟煩烏可使之從政哉將使之從政則國事之中失不可不知也言中則知失之爲否言失則知中之爲得凡事之中否得失其講之旣明矣其習之旣熟矣一旦起而居天位治天職則事之至也如辧黒白如數一二以其學之有素也又安有過舉者哉凡國之貴遊子弟學焉者蓋貴而無職又不在學故謂之貴遊子弟蓋國子之爲士者則已有職也國子之未爲士與國子之倅則宜在學焉故大司樂掌成均之法合國之子弟而教之今無職而又不在學則國子之倅未學於大司樂者使之學於師氏固其所矣蓋上則詔王下則教國之子弟皆出於師氏此君臣上下所以同徳而無異道也】

凡祭祀賓客防同喪紀軍旅王舉則從聽治亦如之使其屬帥四夷之各以其兵服守王之門外且蹕朝在野外則守內列【從才用反】

【師氏保氏凡祭祀賓客防同喪紀軍旅王舉則從聽治亦如之則是詔媺諫惡之官無適而不從也然後王無一美之弗爲無一惡之弗去此所以發號施令罔有不臧出入起居罔有不欽動無過舉矣使其屬帥四夷之各以其兵服守王之門外且蹕者言王惟無惡而有媺則四夷服而爲役可責以守禦也蓋以善服人者未有能服人者也以善養人然後能服天下王有媺徳則其善足以養人而服之故𨿽四夷之彊獷莫不向風慕義心悅誠服而足以爲我中國役也茍能以媺詔王而成之則責四夷以守尙其餘事故使其屬助之而已各以其兵服則四夷各有利器宜服齊其政不易其宜修其教不易其俗也朝在野外則守內列者夫野外則無城郭溝池以爲固所保者媺而已蓋人之情心服於徳不服於力有媺以服其心則地利不如人和矣傳所謂在徳不在險殆謂是與】

保氏掌諫王惡

【愼其身以輔翼之謂之保保者左右戾使無犯害焉故掌諫王惡養國子以道教之藝儀名官曰保氏可欲之謂善可惡之謂惡美者善之充惡者美之反善與惡相爲得喪而美熄人性𨿽善有惡乘間而入則有蔽之者師氏𨿽能詔之以媺而王豈復知哉此保氏所以掌諫王惡也】

而養國子以道乃教之六藝一曰五禮二曰六樂三曰五射四曰五馭五曰六書六曰九數乃教之六儀一曰祭祀之容二曰賓客之容三曰朝廷之容四曰喪紀之容五曰軍旅之容六曰車馬之容【馭音禦】

【保氏之教自外入者也內有師氏之三徳爲之主師氏之教自內出者也外有保氏之藝儀爲之正國子類爲富貴所淫離道而驕則惡乘其間矣養之以道欲其有以勝物斯其所以爲保氏與六藝才性之華六儀徳性之表萬物皆備於我萬物之本同出於道先王之教人非自其外而誘之固以其備於我者然而不求萬物之本而養之則彼烏知其物之所自來哉夫不知其物之所自來遽以六藝六儀進其外焉內無所受則其知在乎形色名聲之間耳烏能以六藝防道以六儀防徳如其性之發於外者耶人之學內無主而不正外無正而不行養之以道所以爲之主教之六藝六儀所以爲之正內從道遊而六藝六儀之教又從其外而接之則道其實而此其華也道其本而此其末也本末華實相得則其性成矣六藝之在事六儀之在容孰謂其非天耶夫象器出於道法出於象器聖人制法以象寓其意以器寓其事則形色名聲之間特道之所寓耳道之所寓其理無乎不通其意無乎不在利用之大其出也藏其入也顯有至於不可測者而養國子以道空其性虛其心物莫之勝然後此之所以教彼之所學相得以意發於心應於手見於面盎於背不待言而後諭焉教之也然則國子之所知豈其末哉其能禮樂也非特鐘鼓玉帛而已禮與天地同節樂與天地同和彼之所及也其能射禦也非特主皮執轡而已至於射以觀徳行而武可習禦不詭其遇而馳必正彼之所及也其能書數也非特記今昔計乘算而已至於書足以文道徳性命之情數足以致髙天星辰之逺彼之所及也六藝之所致理不在乎粗而在乎精則何適而非道耶祭祀之容豈特潔犧牲致祼獻哉齊心服形洋洋如在乎左右者彼之所及也賓客之容豈特盡升降事酬酢哉誠心厚意有燦然之文懽然之恩以相愛接者彼之所及也朝廷之容非特無慢朝錯立而已必期乎忠喪紀之容非特衰絰杖屨之設而已必期乎哀軍旅之容非特嚴而不可犯也期於不殺之神武焉車馬之容非特矜莊而可觀也期於鸞和之聲與志和而不悖焉然則六儀之動志不在乎外而在乎內何適而非道耶夫道與之才先王達之以爲藝道與之貌先王制之以爲儀使之由是以致道則六藝六儀之教夫豈小補哉六藝之序則先以五禮防其僞之外入而傷於性繼以六樂防其情之內出而徇於物僞不傷其性情不徇乎物然後有徳可觀而其心平其體正焉故教之以五射心平體正然後物之疾徐進止舉在我而有節焉故教之以五馭心旣能節乎物而不爲物所亂然後能以心之聲見於書故教之六書以心之數見於算故教之九數六儀之序則祭祀之容所以接神賓客之容所以接人喪紀之容所以應天變軍旅之容所以應人亂朝廷者四儀所資以行故序之於中車馬者五儀所資以用故序之於後矣】

凡祭祀賓客防同喪紀軍旅王舉則從聽治亦如之使其屬守王闈【治直吏反闈音韋】

【闈者旁出之小門韋乎門之正守闈則防邪僻焉諌惡之屬也師氏保氏皆使其屬守則亦有師保之名焉守事非其身之所任】

司諫

【民之有司諌猶王之有師氏民之有司救猶王之有保氏司諫所以導其善司救所以止其惡夫民以君爲心君以民爲體心病而無所養則其體傷矣體傷而無所養則其心殆矣師氏保氏爲王攻其疾而養其心者也以媺詔王則養其心掌諌王惡則攻其疾司諫司救爲民攻其疾而養其體者也掌糾萬民之徳而勸之朋友正其行而彊之道藝則養其體掌萬民之衺惡過失而誅讓之以禮防禁而救之則攻其疾故心得體而爲之體體得心而爲之用內外相須而無一偏之失矣】

掌糾萬民之徳而勸之朋友正其行而彊之道藝【彊其丈反徳心所生也而成乎朋友朋友徳之輔故也行徳所出也而成乎道藝道藝行之證故也朋者吾黨也友者吾輔也居則比其家耕則井其田出則伍其人或聯其比或合其聯使之爲朋也相受以智相保以信相賙以仁相救以義使之爲友也人之性善惡兩端其間相去不能以寸徳失所紏則其不仁不智變而爲凶徳行失所正則其不孝不友變而爲邪行𨿽然有法紏而正之茍無術焉豈能獨致其力哉朋友在外爲輔者也勸之使交道藝在內爲正者也彊之使學是故大司徒以六徳教萬民而繼之以六行則將勸之以六行教萬民而繼之以六藝則將彊之矣其聯之也慶賞相及乎鄕其興之也爵祿相序於朝不任其所責不卹其所患則有鄕八刑以紏之斯亦勸之也頒職事十有二於邦國都鄙使以登萬民六藝與焉以五禮教中以六樂教和凡民之不服教有獄訟者其附於刑者歸於士斯亦彊之而已】

巡問而觀察之以時書其徳行道藝辧其能而可任於國事者

【巡問之於人觀察之於已巡如林衡巡林麓之禁令川衡巡川澤之禁令周行而徧問之所以資人之聞見也觀則上下見矣所謂觀其所由是也察則詳於觀矣所謂察其所安是也觀其所由則知其行之所止察其所安則知其徳之所在則吏之勤怠能否皆可見矣紏正勸彊所以諌萬民問辧觀察所以攷羣吏凡民有徳行道藝者鄕官𨿽以時書之然慮或不得其實故司諫又書之辧其能而可任於國事者則其任輕於鄕大夫故所辧止於能而可任於國事者以賢故非司諌所能知也】

以攷鄕裏之治以詔廢置以行赦宥

【糾萬民而勸彊之巡問觀察書其徳行道藝辧其能而自任於國事者皆鄕官之事也又置司諌掌焉則以攷鄕裏之治以詔廢置以行赦宥也知吏之實故可以行赦宥夫民之有罪過吏之失也故吏之廢置爲甚嚴民則誤於教之所不及故罪則宥之過則赦之然則先王所以責吏者重而責民者輕以約矣此民所以得自新於爲善而六鄕之吏不敢不勉於所守之訓焉】

司救掌萬民之衺惡過失而誅讓之以禮防禁而救之【季氏旅於泰山孔子謂冉求曰汝弗能救與則救者所以止其惡也民之有司救猶王之有保氏所以救止其過惡使之遷善也或誅讓之或防禁之是故敏者見讓而攺則不待罰愚者見罰而攺則不待役此所以救民與衺惡在心過失在事衺惡𨿽故罪而未麗於法過失𨿽麗於法然而非故未可以施刑先王皆宥之以謂人之智慮生於憂患死於安樂且以勞苦彊其肢體污辱發其志气是故教之以圜土平之以嘉石三年之任差等之役則其勞苦以彊之也辧之有明刑拘之有桎梏則其污辱以教之也於其始也又先之以三讓三罰則欲其攺過自新而已所謂誅讓皆責之以言而歸之以惡也則下文三讓三罰是已愚眾之民不能克已以復禮自彊於爲善故至於衺惡過失先王由是以禮防禁而救之以禮防之則使不能犯以禮禁之則使不敢犯誅讓之中防禁存焉此聖人善救人之道也】

凡民之有衺惡者三讓而罰三罰而士加明刑恥諸嘉石役諸司空

【凡民之有衺惡出於故爲而非過誤也其害或加於州裏則不可救然其罪猶輕而未麗於法故三讓而歸之以惡三罰而撻之以使記明刑以書其罪之狀污辱之以發其志气也恥諸嘉石役諸司空勞苦之以彊其肢體也必坐諸嘉石者易曰嘉防足以合禮則嘉者合禮之善也又曰介於石則石者堅彊之物也衺惡之民以其罷而不能克己復禮彊於爲善坐諸嘉石以恥之使知自反而已】

其有過失者三讓而罰三罰而歸於圜土

【過失之民非出於故爲然其害人已麗於法以其過失非出於故爲未可以施刑故歸之於圜土夫民茍不以故得罪先王罪之也約過失之民安佚而不學者也民之不學是誰之過則先王自責以仁焉故其所寘之土其形圜圜者仁之象也廢棄職事散而之它則大司冦以聚之爲說不能自立其身則大司冦以寘之爲說放而不知自求則司圜以收之爲說迷復而往則司救以歸之爲說夫衺惡之民其罪五等重罪期役使州裏任之則宥而舎之過失之民其罪三等上罪三年而舎反於中國不齒三年夫過失之民法之所宥得罪宜輕於邪惡然三年則久於一期三等則廹於五等不齒三年則重於宥而捨之然而過失之民麗於法矣則惟法之所制以其無職而施之職以其無事而施之事各因其能而教之亦在熟之而已豈可遽哉衺惡之民非無職事不彊於爲善以害州裏故其役也以給司空而已未麗於法則量其重輕而爲之遲速之制豈以其職事不可奪與使之厭其勞苦污辱自懲以趨於善斯亦足矣】

凡嵗時有天患民病則以節巡國中及郊野而以王命施恵

【司救掌誅罰衺惡過失而天患民病以王命施恵者衺惡過失天性之戾民徳之疾亦天患民病之類役諸司空歸於圜土非厲之也亦以王政施仁而已然則囏阨之民天患民病之在身者也以物養之故以委積施恵衺惡過失之民天患民病之在徳者也以法治之故以坐役施恵事𨿽不同其施恵則一此所以掌於司救與】

調人掌司萬民之難而諧和之凡過而殺傷人者以民成之鳥獸亦如之【難及旦反】

【萬民之難常起於有心有心斯有已有已斯有物已與物偶故不能無愛惡愛惡相攻故不能無情僞情僞相感故不能無利害利害迫於外情僞攻於中忮心日生拂气交作則以一朝之忿連終身之讎此眥睚必報有𨿽死且無所顧忌者此其爲難可勝言哉惟聖人有以調之故使之各正性命保合太和以相忘乎道術之中則無難矣不幸而至於難則又爲之設官掌司萬民之難而諧和此調人之職所由立也所以無難在聖人則調之於未然者也以和難在調人則調之於已然者也相比之謂諧相濟之謂和掌司萬民之難而諧和之則諧之而後和也凡過而殺傷人者以民成之則使兩義皆成而莫虧也非獨於民爲然𨿽鳥獸亦如之】

凡和難父之讎辟諸海外兄弟之讎辟諸千里之外從父兄弟之讎不同國君之讎眂父師長之讎眂兄弟主友之讎眂從父兄弟弗辟則與之瑞節而以執之【父子兄弟天屬也君臣師友人屬也以天屬者致其恩以人屬者致其義其恩有厚薄其義有隆殺故所避之讎有逺近焉下云凡殺人而義者不同國令勿讎讎之則死則此所避之難皆殺人而不義者也殺人而不義有司殺之可也乃徒使之避焉其爲不義在邦之法可以不殺故也在邦之法𨿽可以不殺而在天屬之恩人屬之義則不可以不讎可以弗殺而讎之則不辜不可以不讎而絕之則不忍故使避焉弗辟則與之瑞節而以執之必與之瑞節使毋敢敵也朝士乃言凡報仇讎者書於士殺之無罪夫以其可殺旣書於士而士得之固在所殺也士得之固在所殺則其不得之爲報仇讎者殺之何罪之有𨿽然此言父之讎辟之海外兄弟之讎辟諸千里之外而曲禮言父之讎弗與共戴天兄弟之讎不反兵檀弓言父母之讎寢苫枕幹不仕弗與共天下何也不與共戴天不反兵主爲子弟言之也辟諸海外辟諸千里之外主所辟之讎言之也主所辟之讎言之者其法也主爲子弟言之者其情也情可過也法不可過也後世上失其道政刑不明凡有辜罪乃罔常而又無調人之官以諧和之民之至性無所赴愬則相爲敵讎至其末流有借友報讎藏命作姦存亡死生以成閭巷之俠行或者徒見其末流如是遂疑周官之書夫豈知先王所以均調天下者有此道乎】

凡殺人有反殺者使邦國交讎之凡殺人而義者不同國令勿讎讎之則死凡有鬭怒者成之不可成者則書之先動者誅之

【官有司以法殺人而有敢讎焉則謂之反殺不謂之讎而謂之反殺明無讎上之義也生殺者上之柄反殺則無上矣何所容於天地之間哉故使邦國交讎之凡殺人而義者不同國令勿讎讎之則死者夫殺人而不義猶許之辟而令勿讎況殺人而義者乎令勿讎而讎之是慢令也故讎之則死凡有鬭怒成之不可成者書之先動者誅之夫气之暴在陽而陽之發也莫暴乎怒怒而不已則必至於鬭始以怒而至於鬭終於鬭而行其怒故曰鬭怒夫以鬭而行之少頃之怒將忘其身以及其親不有以成之使彼此各無虧焉是刑法之所不赦也聖王之所不畜也調人所以成之者亦以救其患而已茍不可成也亦彊梁而不可教者也故必書以志其事茍又先動是所謂怙終賊刑故必誅之孔子曰不教而殺謂之虐彼鬭怒調人成之而弗聽非不教也誅之不爲虐矣教之所棄刑之所取亦斷以義而已然誅之者刑官之事固自調人而歸之於士矣】

媒氏掌萬民之判凡男女自成名以上皆書年月日名焉令男三十而娶女二十而嫁

【媒之字從女從某某名實未審也女之名實未審須媒以媒之故曰男女非行媒不相知名此媒氏之職所由設也掌萬民之判者夫禽獸有知而無義有牝牡而無男女之別所貴乎人者以其有義且有別焉判者言其別也蓋男女之際須媒而後合此所以爲有別自成名以上皆書年月日名焉所以爲別也記曰子生三月父名之則成名者三月已後父名之也旣有成名故媒氏得以書焉令男三十而娶女二十而嫁者易曰參天兩地而數男三十而娶則參天之數也女二十而嫁則兩地之數也男女之合天地之大義也故嫁娶亦不過參兩之數也然男三十而娶非必待三十也以爲過乎三十則不可女二十而嫁非必待二十也以爲過乎二十則不可故摽有梅言男女得以及時其詩始曰迨其吉兮中曰迨其今兮終曰迨其謂之蓋梅之摽落已至於頃筐塈之則婚姻之時已失猶可過也男女之時不可過也故迨其吉謂之間此爲及男女之時也】

凡娶判妻入子者皆書之中春之月令防男女於是時也奔者不禁若無故而不用令者罰之司男女之無夫家者而防之

【判妻出其妻也入子入同宗爲之子也判妻而書之欲知其離合也入子而書之則合男女之判宜知其所生出也前言男三十而娶女二十而嫁及男女之時所由體天地之義也此言仲春之月令防男女乃婚姻之時所以因陰陽之情也詩於桃夭言婚姻以時蓋桃之天天乃仲春之月婚姻之時也於是時也令以防男女乃無故不用令與夫不能防閒其女以至於淫奔皆爲父母之罪也故媒氏罰之奔者不禁於罰爲重故先言之司男女之無夫家者而防之謂鰥寡也共姜自誓不嫁詩以爲守義今此乃司而防之者貴者之妻宜知共姜匹婦不嫁則或無所容矣不言室家而獨言夫家以匹婦無夫家不能以自存故也】

凡嫁子娶妻入幣純帛無過五兩

【恭敬者幣之未將也恭敬而無實君子不可以虛拘也則幣帛者恭敬之實所以將厚意者在是此古之爲禮皆必用幣帛又況婚姻爲禮之至重者乎此嫁子娶妻所以必用幣帛也婚姻欲致一故用純色之帛以純則一而不雜也夫婦之合天地之義也天數五地數五五位相得而各有合五兩則以天地合數爲之節也無過則容有貧而不能具禮禁其過而已然此皆指庶人之禮而言之也若夫士之婚禮纁束帛天子諸侯加谷圭大璋又非特純帛五兩而已傳曰名位不同禮亦異數其意殆謂是矣】

禁遷葬者與嫁殤者凡男女之陰訟聽之於勝國之社其附於刑者歸之於士

【旣葬矣無故而遷之謂之遷葬男女皆殤而死未嘗爲夫婦也而合葬之謂之嫁殤夫婚姻所以合二姓之好天地之義也受命則於祖親迎則於庭三月而後廟見未廟見而死猶不遷於祖祔於皇姑歸葬於女氏之黨以示其未成婦此則殤而死者乃妄爲嫁娶豈禮之意乎社陰也男女之訟陰事也故爲之聽焉勝國之社奄其上棧其下明當隠而不露神所在也明當敬而不褻聽男女之訟當如此也然以文王之時衰亂之俗微正信之教興彊暴之男不能侵陵貞女見於行露之詩召南之國化文王之政𨿽當亂世猶惡無禮見於野有死麕之詩浸而廣之至於天下無犯非禮出遊之女求而不可得則成周盛時男女之陰訟固無有矣而媒氏之職有及此者蓋先王事爲之制曲爲之防此所以可使至於無訟也】

周禮詳解卷十三

欽定四庫全書

周禮詳解卷十四

宋王昭禹

司市掌市之治教政刑量度禁令【治直吏反】

【致天下之民聚天下之貨使之懋遷有無阜通貨賄者莫大於市然利之所在民所競趨茍無官以司之則智詐愚勇陵弱攘奪誕慢決性命之情以爭無所不至矣先王由是設官以司之而每肆則一長二肆則一胥五肆則一司稽十肆一司虣二十肆一胥師一賈師斂之以防人成之以質人而司市則爲之長焉所以統眾職也其於市以伺而察之爲義故以司市名官掌市之治教政刑量度禁令則所以防爭端也治以理之教以化之政以正之刑以制之以量多寡則有量量者升防區斛之總名也以度長短則有度度者分寸丈尺之總名也止使勿爲則有禁勅使爲之則有令治教者本也政刑者末也量度者所以輔治教之器也禁令者所以輔政刑之具也八者旣立防制曲備𨿽有智者不敢逞其姦𨿽有勇者不敢肆其暴五尺之童適市亦莫之或欺矣】

以次敍分地而經市

【次其官之次所謂思次介次是也敍其地之敍所謂各於其地之敍是也次則官所正而有小大之別敍則物所聚而有行列之異次敍各有地而不可以不分分者別而制之也地各有所屬而不可以不經經者爲之界而使有常也如是則多寡定而侵爭之患息矣】

以陳肆辧物而平市

【肆其物之肆肆長各掌其肆之政令是也肆者物所聚則當陳之使買者易見故曰陳肆物異肆當辧而不使雜故曰辧物陳肆辧物則貨賄各以類聚而無混淆之患此市所以平也內宰佐後立市先設其次置其敍正其肆而後陳其貨賄故司市亦先之以次敍分地而經市次之以陳肆辧物而平市也】

以政令禁物靡而均市

【物之侈靡則易售而無用無以禁之則民將貴異物而賤用物故以政令禁之以政禁之則見於事以令禁之則存乎言違乎政令則刑之所取也故物無異尙人無異好則事適於勻而無輕重不平之患此市之所以均也所謂靡者使微亦存乎政令矣】

以商賈阜貨而行布【賈音古】

【行曰商坐曰賈商遷有以資無者也賈覆藏以待價者也阜貨者阜之而後通也貨資商賈而後阜布資貨物而後行蓋布者所以權百物而通之貨茍不阜則布無所通故必以商賈阜貨而行之】

以量度成價而徴儥【儥音育】

【多寡不分長短不辧則物價之髙下未定安可以召鬻而遽與之交易乎故以度量成而徴之蓋升斗區斛之屬所以量多寡者也分寸丈尺之屬所以度長短者也多寡長短旣以度量而平之則物價之髙下旣定然後可以召儥儥賣也必召賣之乃或買焉】

以質劑結信而止訟【劑子隨反】

【質人凡賣儥者質劑焉大市以質小市以劑質則証之以人劑則爲之要書蓋利之所在爭心存焉無劑以結其信則姦者或得以肆其欺而訟之所由起也故曰質劑結信而止訟焉】

以賈民禁僞而除詐【賈音古】

【賈民胥師之屬也胥師二十肆則一人各掌其次之政令察其詐僞飾行儥慝者僞謂其物之僞詐謂人之詐僞則儥慝詐則飾行賈民能知物價而辧其虛實故使之禁僞而除詐僞者禁而止之則無敢儥慝矣詐者除而去之則無或飾行矣】

以刑罰禁虣而去盜【虣薄報反】

【以彊害人者謂之虣非其有而取之者謂之盜利之所在彊梁者或至虣貪污者或不能無盜不懲之以威則不能禁而去之故大則以刑小則以罰如是則彊梁者不敢肆其力而虣去矣貪污者不敢肆其貪而盜去矣且市刑小刑憲罰中刑狥罰大刑撲罰其附於刑者歸於士此刑罰之辧也】

以泉府同貨而斂賖【賖傷蛇反】

【自分地而經市以至禁虣而去盜則所以治市之法具矣夫然市之不售與貨之滯於民用者而公不爲之買方貨之不足而公不爲之貸則盈虛無以相補有無不能相資兼並豪彊於是得以乘其獘而困民矣乘其獘而不售賤而買之則民將有不償本之事乘其物不足貴而儥之則彼或取之以十倍之利如是則開闔斂散之權將屬於豪商大賈之家非仁政之均也先王由是以泉府同貨而斂賖凡市之不售貨之滯於民用者則以其價買之此所以斂之也物楬而書之以待不時而買者各從其抵而予之此所以賖之也方貨之不售公以其價從而斂之則民無賤賣之患矣及貸之不時又從而賖予之則民無貴儥之患矣如是則開闔斂散出於一人而虛實有無通乎上下豈非與民同其貨乎惟與民同貨乃所以爲之斂賖則斂賖者同貨之事也先王所以紓民阨阜邦財使兼並豪彊者不得作市之大政於是乎在矣】

大市日昃而市百族爲主朝市朝時而市商賈爲主夕市夕時而市販夫販婦爲主【昃音側本又作昃賈音古販方萬反】

【百族商賈販夫販婦言其市之人朝夕日中言其市之時市之人不同以商賈爲主市之時不同以日中爲主蓋自震而出以至於離皆萬物相見之時故自朝至於日中爲商賈交易之市百族乃百官族姓非専市利則宜避商賈故大市日昃而市百族爲主販夫販婦朝資夕賣不食於日力其販也以日之餘力故夕市夕時而市販夫販婦爲主先言百族貴於商賈故也周有三市而系辭止言日中爲市者亦以所主言之耳】

凡市入則胥執鞭度守門市之羣吏平肆展成奠賈上旌於思次以令市市師涖焉而聽大治大訟胥師賈師涖於介次而聽小治小訟【奠音定上時掌反】

【凡市入謂三時之市入也胥守門察詐僞也必執鞭度則鞭所以威之有度則所以齊之此言執鞭度守門而胥言執鞭度而巡其前者蓋方入則守門已入則巡其前𨿽不同而執鞭度則一矣平肆者平其地之多寡使母侵爭也展成者視其物之成也如用器中度布帛精粗中數木中伐禽獸魚鼈中殺此所謂成也奠賈則定物價之髙下多寡也展其成奠其價然後令市則不成之物無所容焉童子適而莫之或欺矣上旌於思次者市官掌辧良窳實僞以析而旌之爲義市師所位謂之思次利之所在君子思焉是以能無犯義夫見利而忘義者眾人也見利而思義者君子也惟見利思義之爲君子以治見利忘義之眾人則彼𨿽日趨於利而亦未嘗逺義也胥師賈師所涖謂之介次非正而介也蓋市師聽大治大訟而胥師賈師聽小治小訟則市師爲正而胥師賈師乃司市之介也理其事之謂治爭其事之謂訟市師涖於思次而聽大治大訟所謂大事則從其長也胥師賈師涖於介次而聽小治小訟所謂小事則專達也】

凡萬民之期於市者辟布者量度者刑戮者各於其地之敍凡得貨賄六畜者亦如之三日而舉之

【期於市者謂欲賣買而要約於市也辟布者謂犯法所罰之布也敍則前所謂以次敍分地而經市者也期於市者辟布者量度者刑戮者各於其地之敍則使司之者爲易治也凡得貨賄六畜者各於其地之敍則使求之者甚爲易得也夫貨賄六畜必使求之者易得而弗使敢私焉則當時之民其有犯利以虧廉恥之風者乎必三日而舉之者市者眾所聚又各於其敍焉則亡者知之爲易陳之三日亦已久矣故無失認者則舉之使入官焉】

凡治市之貨賄六畜珍異亡者使有利者使阜害者使亡靡者使微

【利之所在治之者不可以無義先王因物之盈虛善否隨時而低昂其價凡以義治之而已亡者使有利者使阜則貴之以來之靡者使微則賤之以卻之害者使亡則禁之以絕之凡物之靡固政令所禁以均市也然不禁之使亡而使之微何也蓋禁之使亡則或離人心不禁之而使盛則異物貴而用物賤商或通貨於難得工或矜能於無用非貴本抑末之意故物之靡者時賤以卻之使微而已】

凡通貨賄以璽節出入之國凶荒札喪則市無徵而作布

【貨賄之所在無以辧物欺所生也故爲璽以信之掌節曰貨賄用璽節通貨賄以璽節出入之所以防其欺也然司市通貨賄以璽出入之司關達貨賄則以節傳出入之者節以驗其物傳以書其物出者自市而出以達國門入者自國門而入以達於市也然司市不言傳言節則傳可知矣凶荒札傷者凶惡嵗也荒謂田以凶而荒札癘疫也喪謂民以札而喪凶有不至於荒札有不至於喪則謂之凶札無門關之徵猶或幾則以凶札之時而已凶而至於荒札而至於喪則不特無徵又作布焉布之所聚物之所赴也又無徵焉則商旅趨之疾也夫然故不待施恵而民得交利以舒囏阨】

凡市僞飾之禁在民者十有二在商者十有二在賈者十有二在工者十有二【賈音古】

【王制曰有圭璧金璋不粥於市命服命車不粥於市宗廟之器不粥於市犧牲不粥於市戎器不粥於市用器不中度不粥於市兵車不中度不粥於市布帛精粗不中數幅廣狹不中量不粥於市姦色亂正色不粥於市錦文珠玉成器不粥於市衣服飲食不粥於市五穀不時果實未熟不粥於市木不中伐不粥於市禽獸魚鱉不中殺不粥於市周官司市所謂在民在商在賈在工者十有二乃此類也凡此類其數有二十四在工不得作在民不得畜在商不得資在賈不得粥別而言之故各有十二也蓋圭璧一也金璋二也命服三也命車四也宗廟之器五也戎器六也用器七也兵車八也姦色九也錦文十也珠十一也玉十二也凡此在工不得作者也犧牲一也布二也帛三也衣服四也飲五也食六也五穀七也果實八也木九也禽十也獸十一也魚鱉十二也凡此在民畜者也商則資此而通之者也賈則因此而粥之者也故分而言之亦皆十有二也先王之爲政在於明分而貴賤異其用不可以無差等故圭璧金璋上之所寶也命服命車禮之所寓也宗廟之器與犧牲上之祭祀所用也戎器上之所以禦患也凡此皆上之所用非下之所宜故皆不粥於市先王之爲政在於度量而度量不一則先王有所禁故用器不中度兵車不中度與夫布帛精粗不中數幅廣狹不中量皆不粥於市先王之政靡者使之微故姦色亂正色錦文珠玉成器衣服飲食皆不粥於市所以抑其靡也害者使之亡故五穀不時果實未熟木不中伐禽獸魚鱉不中殺皆不得粥於市所以去其害也】

市刑小刑憲罰中刑狥罰大刑撲罰其附於刑者歸於士

【市利之所在小人見利而忘義則有至於亡廉恥而肆貪饕不威以懲之其姦將不可禁矣故有小刑之憲罰中刑之狥罰大刑之撲罰至於罪之重而附於刑者則歸之於士憲謂表掲其過惡以戮之狥則行而戮之以令眾撲則鞭箠加其體矣此三者之刑爲最輕故人謂之罰焉非此三者之刑則其罪重矣故歸於士以法斷之也】

國君過市則刑人赦夫人過市罰一幕世子過市罰一帟命夫過市罰一蓋命婦過市罰一帷凡防同師役市司帥賈師而從治其市政掌其賣儥之事【儥音育帟音亦君子諭於義也諭於義所以治人小人諭於利也諭於利所以治於人況國君夫人以至於命夫婦乎古之建國者以朝爲義所在故面朝所以使知所向而近義也以市爲利所在故後市所以使其知所背而逺利也過市非所以逺利也市人犯刑以利而已國君近利則市人何誅焉故國君過市則刑人赦所謂刑人以憲狥撲三者而已夫人過市罰一幕世子過市罰一帟命夫過市罰一蓋者幕也帟也蓋也皆庇下之物爲上近利則無以庇下矣幕大於帟帟大於蓋所任異故所罰不同命婦過市罰一帷者帷所以自蔽飾庇下非命婦之任其近利也爲不自蔽飾而已惟國君無罰則可愧厲者爲不可罰也唐貞觀中禁五品以上過市其亦得周官之遺意與凡防同師役市司帥賈師而從治其市政掌其賣儥之事如此則師眾所聚無賤買貴儥以傷民財之患矣】

質人掌成市之貨賄人民牛馬兵珍異凡賣儥者質劑焉大市以質小市以劑

【易之訟曰君子以作事謀始夫利之所在貪心在焉不爲之立法以蚤正之則誕慢欺詐往往交起先王慮其至此故凡買賣必有質以證其事此質人之官所由設也掌成市之貨賄人民牛馬兵器珍異者夫物有美惡價有貴賤人有好惡二三而不齊茍使買儥之人自相爲市無所質而自化居庶物有無相濟豈可得哉此質人所以掌成其買儥焉成者使彼此皆成而無虧也貨者物之待化者也賄者物之待用者也人民則私於人者也王制曰戎器不粥於市今此質人掌成之者王制豈以其私粥而禁之與成於質人則粥之可也凡買儥者質劑焉大市以質小市以劑者劑者要約之書判而別之以徵信質者立人以證其事其法又嚴於劑矣買儥之物蓋有貴賤小大之異大而貴者尢多冒昧而負去則宜立見以結信故大市以質小市則其物小而賤者但爲之要約之書可矣故小市以劑】

掌稽市之書契

【傅別以聽稱責質劑以聽賣買書契以聽取予傅者質之類也別書契之類也傅則立保有地著焉質則立見而已賣買之法交易其有無無俟乎傅立見足矣契之爲物各執其一予者執左見其予之之仁取者執右見其取之之義及其合而驗之取之非稱予之無責於其取予之信而已無俟乎別以合爲主足矣利之所在者訟之所自起也茍取息焉尢爭訟之所自起者故地傅之爲物以保其稱者且有系著之地焉則其用嚴乎質矣判書之爲物以紓其償者且有分別之意焉則其用詳乎契矣事物之變人心之動利尢能致之先王以官府之八成經邦治書契質劑傅別要防之類所以經其好利之心使之有常不能輙爲詐僞抵冒以紊官府然而事久而獘生則書契有時不足爲之經矣此質人所以掌稽市之書契然而傅別約劑不言稽之者豈以其稱責賣買其事自嚴而又有保見不可以爲僞冒與】

同其度量壹其淳制巡而攷之犯禁者舉而罰之【買儥之民取成於質人茍或長短之度淺深之量與夫布帛幅廣匹長二三而不齊莫之禁焉則質人何以受質哉故同其度則長短之數齊矣同其量則淺深之量齊矣壹其淳則布帛之幅廣齊矣壹其制則布帛之匹長齊矣先王所以能使五尺之童適市而莫之或欺者有此具矣度量淳制旣同而壹之又巡行而攷校之其或犯禁則舉其貨罰其人如此則詐僞者無所容其間矣質人言犯禁者舉而罰之而不言凡財物司門言凡財物犯禁者舉之而不言罰者蓋言舉而罰之則凡財物可知矣司門所舉未及交利也故齊之而已不及乎罰也】

凡治質劑者國中一旬郊二旬野三旬都三月邦國期期內聽期外不聽【期如字本或作基同】

【質劑之治宜以時決久而後辧則證逮或已死亡或迷忘其事易以生僞爲之辧焉亦已煩擾矣且地裏有逺近期日有多寡期內聽期外不聽彼爲期所迫豈暇於爲欺哉】

防人掌斂市絘布總布質布罰布防布而入於泉府【絘音次】

【賈所居之屋謂之防則載師所任國中之地是已掌斂市之五布而名官曰防人以其布出於市防之中故也質人掌成其買賣然後防人得以斂五布而入於泉府此其職所以次於質人與絘布者胥師所罰之次布也以胥師各掌其次之政令如績之連屬而有次故謂之絘也總布者肆長所斂之總布也蓋肆長斂列肆之稅布非物而取之總計其肆之所出故謂之總也質布則質人所斂犯質劑者之泉也罰布則如司市之辟布犯市令者之泉也防布則貨賄諸物邸捨之稅也五布斂於防人而入於泉府以泉府主用其財故也所斂之泉則謂之布所入之府則謂之泉蓋布言布利於外泉言利出於一孔也方其斂之於民則欲其散於外故以布言之及其入於府則欲其利出於一孔故以泉言之各有攸趣耳】

凡屠者斂其皮角筋骨入於玉府凡珍異之有滯者斂而入於膳府

【皮角筋骨以偹其器用四時珍異備食用布用急於器用故先言泉府器用急於食用故次言玉府斂而入於玉府則物無遺利矣斂而入於膳府則市無棄物矣夫屠者正以肉爲利皮角筋骨則其餘則斂而入於玉府以明所取民非正利也餘財而已凡珍異有滯者民情所欲速售以紓其事焉防人以爲市之交易使民利而使膳府用公私各得其宜也然則周官之法如是何其細之已甚耶曰其細已甚而傷民先王弗爲其細已甚而無傷於國民實賴之則是仁政之周也】

胥師各掌其次之政令而平其貨賄憲刑禁焉

【在下而亦能助上以養人者胥也胥師二十肆則一人能平市之貨賄伺察人之詐僞爲眾胥之所依附故謂之胥師然二十肆一胥師則其所次止於二十肆之界而已過市則所掌又異焉所謂胥師賈師涖於介次是已若夫司市之思次則通於一市之次也胥師各掌其次之政令則二十肆是也政則有所制節而市眾所待以正焉令則有所告諭而市眾之所從焉平其貨賄者貨賄之價騰躍則傷泉低下則傷物胥師爲之平焉使不得擅爲髙下也憲刑禁者憲刑以示之使之不敢犯也憲禁以示之使之不得犯也刑則所謂小刑憲罰中刑狥罰大刑撲罰是也憲禁則所謂僞飾之禁在民在工在商在賈者十有二是也胥師各卽其次而憲之焉】

察其詐僞飾行儥慝者而誅罰之聽其小治小訟而斷之【行下孟反慝他得反】

【詐謂人詐而不信僞謂物僞而不實詐以飾行僞以儥慝姦色異物之類所謂飾行不中度量不中數幅之類所謂儥慝凡此之類皆一胥師掌而誅罰之也小治小訟胥師各卽其次而斷之或有大者則之市師焉此所以省煩擾去畱滯】

賈師各掌其次之貨賄之治辧其物而均平之展其成而奠其賈然後令市【賈音古奠音定】

【胥以治敍者也故胥師以掌其次之政令爲急賈以奠價者也故賈師以掌其次之貨賄爲務胥師賈師二十肆一人則二人同一次矣辧其物而均平之者列肆之物有美有惡有奇有正爲之辧焉使各從其類惡者不得以淆亂則市物均矣靡者不至於騰躍則市物平矣平之從八從弋從丂丂而別之使一也均之從勻則逺近多寡而適於勻矣旣均平之然後爲之展其成以去其僞奠其價以去其欺欺僞旣去然後可以令市矣】

凡天患禁貴儥者使有恆賈四時之珍異亦如之凡國之賣儥各帥其屬而嗣掌其月凡師役防同亦如之【凶荒爲之患則養生之備貴矣札喪爲之患則喪紀之備貴矣夫民方困於天患而貴儥又從而難之則孰以爲生哉使有常價則𨿽天患有可備者四時之珍異乘其好辟而貴之禁其貴儥則珍異少抑而民之所好正矣夫天患非人爲也貴儥乃用物也四時之珍異亦如之而已凡國之買儥與夫師役防同其物多矣慮夫市人擅爲低昂私致買儥之獘使各帥其屬以掌其月則物之常價存焉交易者各得其所矣】

司虣掌憲市之禁令禁其鬭囂者與其虣亂者出入相陵犯者以屬遊飲食於市者若不可禁則搏而戮之【市者交易之所爭端存焉彊梁者易得肆其虣不爲之立官以司之則怯弱者受其獘矣此司虣所以十肆爲之立一人也掌憲市之禁令者禁以止之使不得違令以諭之使之聽從凡此皆司虣掲而示之也胥師掌憲刑禁則已憲矣司虣又憲之者蓋胥師所憲者凡市僞飾之禁而已司虣所憲非止於此凡鬭囂虣亂之屬存焉鬭以力爭囂以口競鬭囂所以擾俗也虣者以彊而虐物亂者自營而逆理虣亂所以害俗也出入相侵犯者私惡以致凶以屬遊飲食於市者私好以亂情凡此皆司虣之所禁也若不可禁則教之所棄刑之所取矣搏而戮之不亦宜乎武王之告康叔羣飲汝勿佚盡執拘以歸於周予其殺方是時也教化旣明習俗旣成惡民之爲不善故也宜先王之不宥焉】

司稽掌巡市而察其犯禁者與其不物者而搏之掌執市之盜賊以徇且刑之

【司市掌凡市僞飾之禁胥師掌憲市之刑禁賈師禁貴儥與四時之珍異司虣禁鬭囂羣飲之屬若四者之禁不及知焉則禁之所不行司稽巡察而摶之此所以次於司虣與犯禁者亂公而匿其罪不物者亂民而匿其惡必巡察而後見司虣十肆一人司稽五肆一人不言各掌而與胥師賈師之屬異者蓋司虣司稽𨿽以肆之數制其貟而所掌則通一市焉欲其禁察而無所私故也執市之盜賊以徇則市眾以盜賊不能有逃於司稽也且刑之則知司稽弗苟察焉所以使眾知畏而不敢犯也】

胥各掌其所治之政執鞭度而巡其前掌其坐作出入之禁令襲其不正者凡有罪者撻戮而罰之

【胥師二十肆則一人各掌其次之政令胥二肆則一人各掌其所治之政然則胥師一人十胥之所師者也所治之政則胥師兼掌之而胥各掌其所令一市者也受有巡察者矣市入則胥執鞭度而巡其前此其所以次於司稽與詐以飾行者執鞭所以威之僞以儥慝者執度所以正之蓋輔胥師之察罰而已利之所在陰慝之所聚掌其坐作出入之禁令則其坐作出入制之在我矣坐作出入在乎我則其不正者亦得而襲之左氏曰無鐘鼔曰襲蓋掩捕之也有言誅讓之者有言撻戮而罰之者誅罰憲刑也撻罰撲刑也誅有責之之意戮有辱之之意誅罰之不足然後撻而戮罰之也】

肆長各掌其肆之政令陳其貨賄名相近者相逺也實相近者相爾也而平正之斂其總布掌其戒禁

【胥執鞭度而巡其前則列肆肅矣然後肆長陳其貨賄而平正之此其所以次於胥與胥師各掌其次之政令通於二十肆肆長各掌其肆之政令則次之一肆而已然則肆長每肆一人所掌之政令乃所以輔胥師者也陳其貨賄則所謂陳肆辧物而平市也名相近者其實相逺由名比而同之者茍不辧其實之貴賤則布可以易帛麻可以易絲如此則絲與帛其孰爲哉肆長則當攷其實而陳之逺邇各以其實然後賈師辧其物展其成奠其價或相倍蓰或相什百其名不能輙亂其實肆長之力也不然價相若實相逺則其實也不平其名也不正姦猾者得以欺罔而取利矣斂其總布者肆長斂而輸於防人也故防人之斂五布而總布與居其一焉掌其戒禁則施於一肆而已示之以阻使不爲者禁也使之有所愼而不敢怠忽於事者戒也戒禁每肆而有之則其制之也宻其防之也曲此小人之所以不犯刑矣】

泉府掌以市之徵布斂市之不售貨之滯於民用者以其賈買之物楬而書之以待不時而買者買者各從其扺都鄙從其主國人郊人從其有司然後予之【扺柢同予上聲司市下及肆長治市之法具矣然而市之不售貨之滯於民用則使有無不齊泉重而物輕兼並之民從而乘之則農工益困矣先王由是設泉府之官權物而通之此泉府所以次於肆長與名官以泉府則欲其利出於一孔故也伺市之不售者而賤收之伺不時而買者則貴出之此兼並者之志也先王以爲我有五布徒積於泉府市之不售者不能斂之忍視其民之困不時而買者不能應之忍視其民之急豈仁政乎此所以權物而通之以防人所入之五布斂市之不售貨之滯於民用者以其價買之如此則民得以紓其阨而無折閱不償本之事矣然藏之而不知以時賣則兼並者又將得以乘民急而困之故物楬而書之使民知所有而求之以待不時而買者官因其急而賣之如此則兼並者不得擅其資而取之以十倍之利矣然不時而買者必責之卽入其價然後予之則亦不足以爲仁政矣故凡買者各從其扺從其以物爲扺則宜知其實僞故都鄙從其主國人郊人從其有司然後予之以主及有司能知其實僞故也】

凡賒者祭祀無過旬日喪紀無過三月

【夫民方闕乏欲急得其貨而往上必責之以卽入其價則無以紓其急矣故從其以物爲扺而賒予之謂之賒則不卽入其價也祭祀無過旬日喪紀無過三月則不責之以出息宜爲期使勿過也喪紀凶變宜緩其期故必至於三月異乎祭祀之吉禮矣夫喪紀有具祭祀有共先王所以進民於孝敬也不耕者祭無盛不畜者祭無牲不植者無槨不績者無衰先王所以進民於耕植也然而先王之罰斯民有不得用焉𨿽容有賒者豈以其不耕不植而與之哉以其不時而與之耳夫以耕植進斯民如此之嚴則民有本以償其賒貸豈有僞扺誣辧輙負而去者】

凡民之貸者與其有司辧而授之以國服爲之息【賒之爲民也貸之爲國也以其爲民故無息焉但各以其物爲扺而已以其爲國故不以物扺而責之以出息必與有司辧而授之則辧其可與而後授之以有司能知其有無故也以國服爲之息則各以其所服國事賈物爲息也若農以粟米工以器械皆以其所有也孟子曰使民盻盻然將終嵗勤動不得以養其父母又稱貸而益之夫周之衰不能爲民正田制地稅斂無度又從而貸之則凶年饑嵗無以爲償矣下無以爲償而上之人又必責之則稱貸之法豈特無補於民哉求以國服爲之息則恐收還其母而不可得也稱貸之法𨿽存其實異矣】

凡國事之財用取具焉嵗終則防其出入而納其餘【大府曰凡邦之賦用取具焉邦之賦用凡以賦貢致用者也泉府曰凡國事之財用取具焉則凡以賒貸之息致用者也然謂之財用則與夫財賄異矣賄者有之以爲利也財者寸之以爲利也以國服爲之息則無常物無足用是乃寸之以爲利焉嵗終防其出入則定其計也而納其餘則藏之以待用也夫泉府之法如此則非特防兼並救貧阨因以足國事之財用焉夫然故𨿽有不庭不虞之故民不加賦而國無乏事矣】

司門掌授管鍵以啟閉國門【鍵其展反】

【關之於門門之於市常相聯故序官自司市以至泉府而市之大政具矣然後次之以司門司關夫門關所以通往來所以限內外有譏有禁有徵有罰凡以思患而豫防之故易曰重門擊柝以待暴客蓋取諸豫蓋豫與物通而能先見焉有思患豫防之義也管鍵啟閉之具管謂籥也鍵謂牡也司門掌之以出納焉出則授之納則受之授管則以閉授鍵則以啟言授而不曰受則以啟閉爲主故也故曰掌授管鍵以啟閉國門於門言國則關在境可知】

幾出入不物者正其貨賄

【幾者動之微吉之先見者也方動之微而知之已入於神矣故易曰知幾其神乎造形而察之則特無只於悔而已是不可以不致察也故幾有微察之意天之生物所以養人不物則反是而適所以害其生養者故幾以微察焉貨則化之以爲利賄則有之以爲利不正則反是而適所以害其爲利者故正以使止於一而不雜焉不物有所幾而後害者亡靡者微貨賄有所正而後亡者布利者阜鄭氏讀正爲徵徵防之法自見於司關當從故書爲正】

凡財物犯禁者舉之以其財養死政之老與其【幾之正之如是而猶以財犯焉故舉之舉者舉其財物自下而入於公也舉犯禁者之財以養死政之老與其孤蓋以財犯禁者知自利而不知利人以身死國政者知利人而不知自利知自利而不知利人者諭於利而不知義故先王以義治之則舉其財知利人而不知自利者諭於義而不知利故先王以利養之則以犯禁之財養死政之老孤犯禁之財有所舉則犯利者有所懲死政老孤冇所養則爲義者有所勸行一物而懲勸兩得之矣】

祭祀之牛牲系焉監門養之凡嵗時之門受其餘凡四方之賓客造焉則以告【監古銜反造七到反】

【祭祀之牛牲系焉監門養之則充人所謂凡散祭祀之牲系於國門使養之是也充人不言監門司門不言散祭祀則互見也有司門又有監門者蓋司門以下大夫二人爲之其屬則有二十八士凡以總管王城十二門而已至於十二門又各有士二人乃所謂監門也必使監門養牲則爲其於郊於國各有所近便於共取夙夜啟閉未嘗乏守便於養視其眾所出入其養視不謹易以譏察故也然而祀五帝享先王不系之門則其致嚴又異於此矣凡嵗時之門者視監門所養也以祭祀之牲系於是不可以不往省焉受其餘者受其所用祭祀之餘也以祭祀所用當有常或餘財必振而歸之公焉凡四方之賓客至焉則以告者告謂告王也蓋賓客扣關則關人告王至郊則郊人告王至於國門則國人告王王得告則有逆之之禮焉】

司關掌國貨之節以聯門市司貨賄之出入者掌其治禁與其徵防【治直吏反】

【在國曰門在境曰關門以二戶合而言之也關以往來若杼絲然言之也門在內以捍禦爲主故以二戶言關在外以通行者爲主故以往來言先門而後關由內以及外也國貨之節所謂璽節也關以聯門市璽以通貨賄自外來者司關按其節而書其貨通之國門國門通之司市自內出者司市爲之璽節通之國門國門通之關門如是則貨賄之出入皆有以司之矣此言貨賄上文言國貨之節而不言賄者化之則爲貨有之則爲賄阜之則有通之則化而節正以通之爲事則以化爲主也故言國貨而不言賄掌其治禁者亂者治而理之違者禁而止之有以治而理之則貨賄之髙下美惡無混雜之患有以禁而止之則貨賄之靡害不物無變通之獘凡此所掌皆有法也與其徵防者徵則斂其貨賄防則稅其邸舎孟子曰市防而不徵然則先王於門關治禁𨿽具在於徵防亦非必並用之矣或防而不徵或法而不防與時偕行而已蓋商賈之盛衰生民之所系大盛則人去本大衰則貨不行故先王於其盛也或防而又徵於其衰也或法而不防要使賤丈夫不得逞志財利以害生民之所本而已】

凡貨不出於關者舉其貨罰其人凡所達貨賄者則以節傳出之【傳張戀反】

【凡貨不出於關者則貪利以忘義狥私而背公宜嚴其禁矣故舉其貨罰其人舉其貨則以義治其貪利之過罰其人以公制其狥私之罪如是則犯者鮮矣然則嚴其禁乃所以省罰也孰以爲厲民哉凡所達貨賄者旣有璽節而又有傳以達之則節以驗其物傳以書其數也司市言凡通貨賄此言達貨賄者蓋往來不窮者通以是趣彼使無以難者達也蓋市者貨賄所聚欲其往來不窮而已故言通關者貨賄所出入欲其無畱難而已故言達然而司市之所通亦視乎司關之所達也】

國凶札則無關門之徵猶幾【札側八反】

【嵗惡爲凶疫癘爲札凡國凶札則民方艱阨宜有以寛之故無關門之徵猶幾者蓋司門稽出入不物者則關門固亦有幾矣今以凶札之時宜去幾矣然且不已焉故曰猶幾春秋傳曰猶可以已而不已之辭可以已而不已者以禍患多藏於細微而發於人之所忽故於凶札之時猶幾也荒政六曰去幾凶甚爲荒非但凶札之時而已故於幾有所去蓋幾所以察過𨿽有小過釋而弗察爲其困甚權以救之也然則所謂去幾非皆無幾有所去而已以凶政尙不能皆無幾又況凶札之時乎宜其猶幾也】

凡四方之賓客敂關則爲之告有外內之送令則以節傳出內之【敂苦狗反爲於僞反】

【司門賓客造焉則以告司關賓客敂關則爲之告何也蓋門設於國關設於境賓客始及境敂關而來告故司關爲之告乃若造焉則已有所至矣故司門告之也聘禮使入境乃謁關人敂關之禮也關人問從者幾人以介對君使士請事遂以入境爲告之禮也夫賓客之至關其縝宻如此當是時姦人暴客何所措其逆哉有內外之送令所謂王命也外之送令所謂復逆復逆亦謂之令可乎蓋有所復逆則以令爲主矣猶詩所謂出納王命也以節傳出內之者所謂道路用旌節以爲驗傳以輔節所以防姦也】

掌節掌守邦節而辧其用以輔王命

【道有情有性而天下之所同也惟王得所同以先天下則天下亦以其所同應之當是時節何以用乎逮其人僞旣熾天眞隨喪情以僞遷性以詐亡𨿽王之權勢號令天下有情有性而猶懼其不孚於是有掌節之官以掌其所用之節也節之字從竹從卽竹有節物之自然也人卽物之自然而制節焉故操以驗物則曾不出戶而四方百里之外違從向背信誕是否皆得而察焉如是則𨿽有姦者不得乘之以爲欺𨿽有暴者不得因之以爲亂聖人所以防微杜漸者豈爲不豫哉掌守邦節者掌邦以別天下之邦國及都鄙也蓋掌節所守者皆王邦之節而已下其用則或用以守或用以使所用不同而節之象類度數亦不同也以輔王命則以王命爲主以節爲之輔而已所主不立而徒恃其所輔則區區之虛器亦何足以必天下之信乎】

守邦國者用玉節守都鄙者用角節

【守邦國者分土之君也其用玉節則人君尙徳故也物之美者莫如玉而分土之君所以體人其徳宜若是故也守都鄙者采地之臣也其用角節則以守禦爲事故也物之上窮而善觸者莫如角而采地之臣所以禦外其材宜若是故也】

凡邦國之使節山國用虎節土國用人節澤國用龍節皆金也以英簜輔之

【邦國之使節則使邦國者所執之節也山國用虎節者以虎生於山得山則生生而不窮也土國用人節者以人生於土得土則生生而不窮也澤國用龍節者以龍生於水得澤則生生而不窮也然則何獨取於不窮之義乎以我之制節者能不窮則彼之制於節者我皆得而窮之也蓋制節者道也制於節者事也道則無窮事則終窮以道之無窮而禦事之終窮彼又烏能逃我之所窮哉皆金也則以金性剛而不變爲使者欲其有所守而無變故也以英簜輔之者英飾也簜竹也蓋以竹爲函而以盛節其飾有英也與詩言二矛重英同意然則重英者矛之飾也英簜者節之飾也物𨿽不同而其爲飾則同故皆謂之英】

門關用符節貨賄用璽節道路用旌節皆有期以反節【門關用符節則以符而合之爲義貨賄用璽節則以驗而信之爲義道路用旌節則以析而表之爲義虎節龍節人節皆金也則符節旌節皆竹也故行人掌達天下之六節於旌節符節言皆以竹爲之蓋爲尊者將命則以不可變爲義故其節皆以金不爲尊者將命則惟上所制期於不失節而已故其節皆以竹以竹有自然之節故也然則行人不言璽節者以貨賄非其所豫由此觀之璽之字從爾從玉蓋無以辧物欺之生也故爲璽信之其字從土於五常爲信從爾則爲辧物之我不能辧物則爲爾以其不能辧物而慮其爲欺故以璽驗而信之然其字或從玉者以玉爲之故也以玉孚尹旁逹瑕瑜並見亦以信爲驗也皆有期以反節則防竊詐故也小行人有管節而掌節不言掌節所掌謂之邦節以輔王命所謂邦國之使使邦國者所執也小行人所達謂之天下之節則所謂龍節人節虎節符節邦國都鄙使者所執非王官所掌也掌節不言都鄙之使節則使都鄙者無節矣以旌節行之而已】

凡通達於天下者必有節以傳輔之無節者有幾則不達

【節所以輔命傳所以輔節無節則幾之矣故不使達焉若比長所謂惟圜土內之者是也先王之制其嚴如此當是時姦人固無措手足矣】

周禮詳解卷十四﹤經部﹐禮類﹐周禮之屬﹐周禮詳解﹥

欽定四庫全書

周禮詳觧卷十五

宋王昭禹撰

遂亼掌邦之野以土地之圖經田野造縣鄙形體之法

【鄕遂列於千里之畿而名不同以逺近內外所主不同也鄕近而內所王者教故自五家之比積爲二千五百家之州非特鄕遂其別然也鄕謂之民遂謂之甿鄕謂之田遂謂之野鄕官所掌者敎遂官所掌則言政令而不及教鄕官所指者徳遂官所稽則爲功事而不及徳合而言之鄕豈不耕遂豈不敎鄕官豈無政令遂官豈無賢良哉特各言其所掌要使鄕遂之官各言以見其分守之意云爾土地之圗大司徒所建之國也以土地之圗經田野則以所建之國爲井牧溝塗田萊之類而經之物生而後有象象生而後有形形具而後有體體者形所待而立者也故有縣鄙之形斯爲井邑溝塗之類以體之有王國之形斯爲門闈宮室之類以體之其所以造之者豈漫然乎莫不有度數存焉夫是之謂形體之法也】

五家爲鄰五鄰爲裏四里爲酇五酇爲鄙五鄙爲縣五縣爲遂【酇作管反】

【兩家相比謂之鄰五家爲鄰猶五家爲比也出同耕入同居謂之裏五鄰爲裏猶五比爲閭也四里爲酇則其人眾矣有相贊助之意猶四閭之爲族也五酇爲鄙則如邊鄙之鄙害則同禦之意猶五族之爲黨也若五鄙爲縣則縣而首下所以首於遂猶五黨爲州聚而內比於鄕也五縣爲遂則其地逺於王朝而有遂於外之意猶五州爲鄕則向於內也鄕遂之制其立名不同如此乃所以爲內外逺近之別矣然大司徒於比閭族黨州鄕言相保相受相相救相賙相賔而遂人不言以鄕主敎遂主耕遂人所主不在是也𨿽然由鄕之所言則遂之不言亦可知】

皆有地域溝樹之使各掌其政令刑禁以嵗時稽其人民而授之田野簡其兵器教之稼穡

【皆有地域者域字從土或爲其或之也故爲其封疆以辧之溝所以爲之限樹所以爲之阻各掌其政令刑禁則使六遂之官共掌其所治之政令刑禁也以嵗時稽其人民而授之田野則必先稽其人民多寡之數然後田野可得而授也蓋人民則有家七人六人五人之異數田野則有上地中地下地之異等不先考其數而計之如之何其能均其地域哉簡其兵器教之稼穡者兵革器利然後可以禦患則兵器不可以不簡土壤異宜而播種収成有不同則稼穡不可以不教然兵器之不簡則稼穡不能得教故先簡其兵器而後教其稼穡蓋王畿以鄕爲近以遂爲逺以鄕爲內以遂爲外逺而外則以外禦爲事必先守其地域而有之然後能致力於稼穡焉不然則謂之棄民𨿽有粟不可得而食也況可得而稼穡乎若夫以古人足食然後足兵洪範八政以始於食而終於師此乃治之常序非六遂之政】

凡治野以下劑致甿以田裏安甿以樂昬擾甿以土宜敎甿稼穡以興耡利甿以時器勸甿以彊予任甿以土均平政【甿亡耕反耡音助彊其良反】

【以下劑致甿者劑約劑所謂要書也蓋徵役之制上地家七人可任也者家三人中地家六人可任也者二家五人下地家五人可任也者家二人今與甿約以徵役用下地爲率焉則授地多而徵役少孰不願爲之甿乎此以致之而使至也以田裏安甿者出則軰作於田入則族息於裏不授之以田使其作無以耕不授之以裏使其息無所居非所以安之也授以田則彼得以安其耕授以裏則彼得以安其居及其西成則百室盈而婦子寕及其攺嵗則嗟婦子而入室處又安有不安之甿乎以樂昬擾甿者男子生而願爲之有室女子生而願爲之有家人之大情在是適其情則樂非其情則擾先王立之室家因其情之所樂而無所逆焉凡以治其擾而已故曰以樂昬擾甿以土宜教甿稼穡者夫十有二土之名物不同則稼穡之所宜亦異甿或不能與知故以土宜教之大司徒所謂辧十有二壤之物而知其種以教稼穡樹藝與此同也以興耡利甿者孟子曰惟助爲有公田許愼釋耡以商人七十而助則耡一也興之以助公田也公田所以飬君子君子所以治野人公事畢然後敢治私事則民各得其私以自利焉各得其私以自利則以私爲主而於公爲助矣故以興耡利甿以時器勸甿者夫耕獲之類其爲時不同其所用之器亦各有時若耕以耜獲以銍所謂時也有其具者易其事然則器得其時者農之所以易田畮也蓋人之情勤則怠易則勤使之善其器而又以時焉孰不勸而趨其事哉此時器所以勸甿也以彊予任甿者因其力之有餘而後予之以田則謂之彊予夫力有餘矣予之以其寡則力遺於民力不足矣予之以其多則利遺於地力不遺於民利不遺於地亦要其力之所任而予之斯可也以土均平政者夫自下劑致甿以至於彊予任甿則遂人之治野者悉矣職貢賦財之政於是乎施焉職貢賦財之政不可以不平所以平之者以土均而已則逺近多寡各適於勻而無偏重不齊之患矣此平政所以在乎土均而已然則治野之政必始乎以下劑致甿所以彊本而實遂地也有以致之而至則必有以安之故以田裏安甿安之矣必有以治其擾故以樂昏擾甿民擾矣然後可教之稼穡故以土宜敎甿稼穡旣敎矣然後興之以助公田故以興耡利甿利其土矣然後爲之善其器以勸之故以時器勸甿勸其事矣然後可彊予以任之故以彊予任甿可任矣然後以土均之法平其職貢財賦之政故終之以土均平政】

辧其野之土上地中地下地以頒田裏上地夫一防田百畮萊五十畮余夫亦如之中地夫一防田百畮萊百畮余夫亦如之下地夫一防田百畮萊二百畮余夫亦如之【畮音畆萊音來】

【裏以防計田以畮計上地田百畮萊五十畮猶都鄙不易之地家百畮也中地田百畮萊百畮猶都鄙一易之地家二百畮也下地田百畮萊二百畮猶都鄙再易之地家三百畮也然都鄙不言夫一防及余夫者則以遂人見之也遂之上地萊五十畝特異於都鄙則以利上農實遂地亦所以致之也且頒田裏有餘夫者頒田裏所以分民父祖子孫不可公也故以爲余夫𨿽然田裏之所頒言余夫大故之所致言餘子何也蓋頒田裏則以其力彊而可任者則訃其夫故以受田之正者言之爲余夫幾起徒役無過家一人則大故之所致者計其家故以合族之長者言之爲餘子】

凡治野夫間有遂遂上有徑十夫有溝溝上有畛百夫有洫洫上有塗千夫有澮澮上有道萬夫有川川上有路以達於畿【畛之忍反洫況域反澮古外反】

【先王不能使天下無水旱能使水旱不爲之災以有溝塗之法焉溝所以導水因水之勢而導之也故自夫間之遂達於萬夫之川爲五溝也塗所以防水則因地而防之也故自遂上之徑達於川上之路爲五塗五溝始於遂以水自是而之他所以遂於外也故夫間有遂自是之他則直逹矣至於十夫相積然後爲溝故十夫有溝積溝而百夫則其流眾矣猶人之血脈然消息盈虛自適於一體之中故百夫有洫積千夫而爲澮則遂溝洫水並而防焉故千夫有澮而逹於外則集眾流而爲川其水大矣而周於外焉故萬夫有川此五溝所以導水也考工記曰廣二尺深二尺謂之遂廣四尺深四尺謂之溝廣八尺深八尺謂之洫廣二尋深二仞謂之澮專逹於川則川之制又倍於洫矣故書亦曰濬畎澮距川然則遂從而溝橫洫從而澮橫川則集眾水而同於外矣五塗始於徑以水行而順水之徑也故遂上謂之徑有左有右而致飾者畛也故溝上謂之畛畛而十之則行者眾故洫上謂之塗塗而千之則行者眾而有首焉故澮上謂之道路大道也有足者得以各行而不相踵故川上謂之路此五塗所以防水也其廣狹之制則先儒謂徑容牛馬畛容大車塗容乘車一軌道容二軌路容三軌是矣】

以嵗時登其夫家之眾寡及其六畜車輦辧其老防廢疾與其施捨者以頒職作事以令貢賦以令師田以起政役【施式氏反舎音捨】

【登者上其籍也遂人旣登其夫家眾寡六畜車輦而遂師又以時登則遂師登之於遂人遂人登之於小司徒也辧其老防廢疾與其施捨者而不言貴賤則遂以治野爲主故也不言辧可任則頒職作事辧可任可知也小司徒先言軍旅田役而後以令貢賦此則先言令貢賦者蓋遂人以治野爲主野者貢賦之所出故以貢賦爲先小司徒主教教以率民爲事貢賦乃其本也故以貢賦爲後】

若起野役則令各帥其所治之民而至以遂之大旗致之其不用命者誅之

【鄕師致民以司徒之大旗遂人所謂遂之大旗亦司徒之大旗也熊虎爲旗烏隼爲旟鄕建旗遂建旟今此致民必以旗則致民者宜以威猛致其義故下文繼之以其不用命者誅之則致其義可知矣於遂建焉故曰遂之大旗於遂言大旗則鄕可知於鄕言司徒之大旗則遂亦可知】

凡國祭祀共野牲令野職凡賔客令修野道而委積大防帥六遂之役而致之掌其政令及帥而屬六綍及陳役凡事致野役而師田作野民帥而至掌其政治禁令【屬音燭綍音弗】

【共野牲則牲之未入牧人者也共之使入於牧人以待事焉令野職則職之不任於民者也若薪炭之屬𨿽防而用不可廢焉凡賔客令修野道而委積則異乎司徒所謂令野修道委積也蓋令修野道則止於遂之地而已令野修道則非止於遂地自郊以外凡野道皆是也及帥而屬六綍則帥而屬大司徒也引在前屬之於車以道匶綍在旁屬之於棺以弼匶六鄕主以道徳成之故使屬引而道之於前六遂主以功事成之故使屬綍而弼之於旁道徳始終從焉功事則以自弼焉故也及陳役則所預者事而已殯事則非所預凡事致野役而師田致野民言事而又言師田則事者乃立政之事而已政治禁令則所以治野役野民者也】

遂師各掌其遂之政令戒禁

【遂人之主六遂猶司徒之主六鄕然遂官降鄕官一等故其爵與小司徒等均於中大夫也遂師猶鄕之有鄕師下大夫四人則二人同掌三遂故言各掌其遂之政令戒禁司徒以敎民爲主故鄕師鄕大夫州長多言教事所治則以民言之遂人以治野爲主故遂師遂大夫縣正之屬多言耕事所治則以甿言之】

以時登其夫家之眾寡六畜車輦辧其施捨與其可任者經牧其田野辧其可食者周知其數而任之以徴財徵作役事則聽其治訟

【登其夫家眾寡六畜車輦登其籍於遂人也鄕師以時稽其夫家眾寡而遂師登而不稽者以有遂大夫稽之也在所捨者而不之舍焉則厲民在所任者而不之任焉則害事故辧其施捨者又辧其可任者使兩得其所也經牧其田野猶小司徒所謂經土地而井牧其田野不言井則以下文辧其可食者周知其數而任之故也地有可食有不可食必辧之然後其數可以周知旣知其數然後可以頒地以任民徵其財謂之財徵徵其力謂之力徵徵者以正行也周知其數故其徵不失民財其役不失民力令之而不從則有治治之而不服則有訟遂師聼而已】

巡其稼穡而移用其民以救其時事

【稼穡之時不可緩而民之札防爲無常茍困其札防而力有不逮則稼時不作穡時不收時事於是乎廢先王乃移用其民以救之則民以不急致困者寡矣職內及防以逆職嵗與官府財用之出而敍其財以待邦之移用此移用其財者也財無力不生力無財不養民無力不行事非民不立財力常相爲用而不可偏廢也此所以皆有移用之法先王之世所賴以相濟而無敗事者以此道也後世不知出此不幸而有天變患難民日因之而流離區區之移民移粟之小惠又何補哉】

凡國祭祀審其誓戒共其野牲

【大宰祀五帝掌百官之誓戒則凡國祭祀皆有誓以諭眾戒以勅眾遂師於國祭祀審其誓戒而已審者聼而辧之當以其事諭於預祭祀之人故也蓋遂師各掌其遂之戒禁故祭祀則在審其誓戒遂人凡國祭祀共野牲遂師又共野牲則贊遂人共牲入於牧人也以遂師登六畜牧其田野故也】

入野職野賦於王府

【無君子莫治野人無野人莫飬君子君子有以治野人之悉然後可以責野人飬君子之備夫囏厄可施賢能可捨彊壯可任非登其生者下其死者弗能辧也地有上下種有利害食有可否非經其土地牧其田野弗能知也天有變動民有囏厄事有緩急非移民之彊者以就急難移民之弱者以卽緩易弗能救也君子之任野人可任者無怨可食者無害其悉如此野人亦何以爲報哉野職野賦入於玉府以共王之玩好是所以爲報也則野人之飬君子可謂備矣野職九職也野賦九賦也角人羽人掌葛皆徴財物於山澤之農以當邦賦之政令則九賦九職皆各聼民以其物當職賦而其物有中玉府之用則入於玉府矣】

賔客則巡其道修庀其委積大防使帥其屬以幄帟先道野役及窆抱磨共丘籠及蜃車之役軍旅田獵平野民掌其禁令比敍其事而賞罰

【道者賔客往來之衝則不可以不修而治之委積者給賔客之食用則不可以不庀而備之道修以致其恭委積以致其愛修而庀之則恭愛之情著乎外矣故遂師於道修則巡而視之於委積則庀而具之以幄帟先道野役所以帥之也使而不帥則野役豈能自致哉及窆抱執綍者之名籍行而挍數之也共丘籠者共其爲丘之籠器以成土也及蜃車之役者蜃車載闉壙之蜃遂師則共蜃車之役人也平野民謂軍旅田役則平其行列部伍也比敍其事而賞罰者比謂校比其事之得失事謂次敍其事之前後】

遂大夫各掌其遂之政令以嵗時稽其夫家之眾寡六畜田野辧其可任者與其可施捨者以教稼穡以稽功事掌其政令戒禁聽其治訟

【一鄕一遂人眾所聚必有以帥之者故鄕遂皆有大夫師師所以教養之則仁之任也大夫以政帥導之則智之任也鄕師之職各掌其所治鄕之教而聼其治鄕大夫曰鄕大夫之職各掌其鄕之政教禁令此不言者聖人之制詳於鄕師鄕大夫其職之所掌則盡其事耳遂師遂大夫其事略而或比於鄕師鄕大夫而舉之此所以不言與鄕師以時稽其夫家眾寡而遂師不稽者以有遂大夫稽之也鄕大夫以嵗時登其夫家眾寡而遂大夫不登以有遂人登之也蓋鄕之官莫尊於鄕大夫遂之官莫尊於遂人也遂師以辧其施捨爲先遂大夫以辧其可任者爲先辧其施捨者仁之先務也辧其可任者智之先務也可任與施捨𨿽本無先後而亦有仁智之別矣遂師旣辧之遂大夫又從而辧焉亦所以相成也稽則得其數辧則得其力以教稼穡則各稱其任以稽功事則各服其責數力不得其詳政教失其所施則安得功事而稽哉此稽其功事所以次於敎稼穡之後矣】

令爲邑者嵗終則防政致事正嵗簡稼器修稼政【量地以致之周營以聚民者邑也王畿千里其中正之所邑外百里謂之四郊六鄕在焉外二百里謂之邦甸六遂在焉六遂之地蓋自逺郊以逹於畿其間公邑及鄕大夫王子弟之采邑在焉然則凡民之所聚或廣或狹或多或寡皆可以謂之邑矣故𨿽五家十家所聚亦得謂之邑鄰長凡邑中之政相贊此五家而謂之邑矣孔子曰十室之邑必有忠信此十家而謂之邑矣令爲邑者則令六遂之吏而已善惡在政利害在事嵗終令防政則政之善惡皆有所錄者令致事則事之利害皆以告於上矣稼器則耒耜鎡防之屬工欲善其事必先利其器故稼器不可以不簡也稼政若月令孟春修封疆審端經術善相丘陵阪險原隰土地所宜五穀所植以教道民者是也夫三之日於耜四之日舉趾則正嵗爲耕事之始則簡稼器正其時也簡稼器則頒用於民修稼政則頒行於吏矣】

三嵗大比則帥其吏而興甿明其有功者屬其地治者【鄕遂𨿽異地而耕教無異事然鄕以其近而在內故以教爲主遂以逺而在外故以耕爲主帥其吏而興甿亦猶鄕大夫賔興賢能但鄕以教爲主故其事詳遂以耕爲主故其事略其實則一而已大司徒以鄕三物教萬民而賔興之在施教法於邦國都鄙之後則其敎及於邦國都鄙矣其施於遂亦可知也然謂之鄕三物則敎以鄕爲主故也故遂地謂之野其民謂之甿言其官所掌則政令而已不及教也言其政所稽則功事而已不及徳也明其有功者則察舉其屬人之有功者也屬其地治者則聨比其地治之職者也察舉其屬人之有功者得以見知聨比其地治之職事者則地治者得以相贊如是則妨功害能者無以逞其私而瘝官曠職者亦無所容於時矣】

凡爲邑者以四逹戒其功事而誅賞廢興之

【先王之世教法同乎天下而無異徳政令同乎天下而無異事惟敎法同而無異徳故鄕吏受之於鄕大夫鄕大夫受之於大司徒大司徒受之於天子惟政令同而無異事故自王逹之於大司徒大司徒逹之於遂人自遂人逹之於遂大夫遂大夫逹之於爲邑者此之謂四逹政以徳爲主則謂之徳政事以功爲效則謂之功事六遂之官所掌者政令而不及教六遂之政所稽者功事而不及徳怠而有過者在所廢廢之不已則有至於誅勤而有功者在所興興而不已則有至於賞先言誅賞而後言廢興者大小之序也】

縣正各掌其縣之政令徴比

【吏民之眾先王不能人人而治之或爲之大夫以帥其不智者或爲之師以教其不賢者或爲之正以董其不率者或爲之長以倡其不順者正之名上至六卿下至於黨縣長之名上至州鄼下至於鄰比師之名上至三公下至於族鄙大夫之名以爲爵也則臨三等之士以爲職則正一鄕之眾鄕大夫卿也弗以卿名官者以居之愚正在帥之以智而已遂縣皆大夫也以智帥之則謂之大夫以正帥之則謂之正長也或於鄕州或於遂鄼名之正也或於鄕黨或於遂縣名之師也或於鄕旅或於遂鄙名之莫非師正也其才徳有多寡其職事有大小民吏事物之所在必有正長焉蓋𨿽少頃不可廢也然而司徒以教民爲主遂人以治野爲主師正大夫取名鄕遂官未嘗異者何也遂言師則未嘗不用教鄕言正則未嘗不用政學者不可廢耕耕者不可廢學則其臨涖之者豈可異哉然而閭裏之官特異其名者何也同閭門而居則同其情可也患其乖暌必有胥相之者故其官謂之胥同田裏而作則同其事也患其失誤必有以宰制之者故其官謂之宰一遂而有五縣正故曰各掌其縣之政令徴比則或徴財徵或徴賦事則爲飬君子之計也比則或比其夫家眾寡或比其六畜車輦則爲野人之計也】

以頒田裏以分職事掌其治訟趨其稼事而賞罰之若將用野民師田行役移執事則帥而至治其政令旣役則稽功防事而誅賞【趨音促】

【民數之多寡比而知之以頒田里人材之能否比而知之以分職事分職事則民於是有事矣理其事者有治爭其事者則有訟故掌其治訟頒田裏則民於是有業矣東作西成不可以無所督勤怠功過不可以無勸沮故趍其稼事而賞罰之師也田也行役也移執事也將用野民則縣正帥而至治其政令移執事則若遂師所謂巡其稼穡而移用其民以救其時事也旣役則稽功防事而誅賞者功有多寡事有難易防事則功定矣其用命者在所賞不用命者在所誅如此則勤者勸而怠者懲矣】

鄙師各掌其鄙之政令祭祀

【正者人之所表帥故也利則同營無所表帥則亂故其長之者謂之黨正害則同禦無所附依則散故其長謂之鄙師師者人之所附依故也黨正言各掌其黨之政令教治此則及政令而已蓋以耕爲主然言師則亦不嫌於無教焉黨正凡其黨之祭祀防紀昏冠飲酒教其禮事掌其戒禁然則鄙師所掌之祭祀豈特祭禜而已亦必教其禮事矣】

凡作民則掌其戒令

【凡作民而師田行役則以法治其政事掌正之任也此掌其戒令者蓋治其政令則有縣正焉正之所治下同於黨正矣州長凡作民掌其戒令則鄙師之所掌上同於州長矣以其民力之不可易也掌其戒令治其政事𨿽小大之事不可廢耳】

以時數其眾庶而察其惡而誅賞嵗終則防其鄙之政而致事【數色主反音美】

【眾寡之民上有遂大夫遂師稽登而比之下有鄼長裏宰校登而比之鄙師無事於斯焉數其眾庶而已故不言眾寡眾庶之中美惡不辧則有亂民者故致察焉者美之微惡者美之反必詳視而後見故言察黨正書其徳行道藝紏戒之則教也鄙師察其惡而誅賞則政也其在鄕也𨿽謂之正教之如彼其在遂也𨿽謂之師正之如此此治野之法也遂大夫令爲邑者防政致事所防者及於六遂之吏則其防廣矣鄙師所防則止於五百家之政而已則其所防者寡矣故言防其鄙之政而致事】

鄼長各掌其鄼之政令以時挍登其夫家比其眾寡以治其防紀祭祀之事【治直吏反】

【相保聚仁也故主五族之眾謂之族師相贊助義也故主一鄼之眾謂之鄼長一夫之家或能而興之或死而下之或老疾而廢之或壯長而任之昔時受上地者或降之於下籍昔時受中地者或置之於上等未始有常也故曰以時校登其夫家比其眾寡校而登之則其眾寡定矣然後以比焉族師以時校登其夫家則鄕師統其事鄼長以時校登其夫家則遂師統其事遂師言登鄕師言稽皆互見耳校而登之慮其不實而僞不公而私不詳而略此所以有稽焉必以校而登之責百家之長者何也所蒞者眾所教者悉也三師則任稽登而已校之責弗與焉大夫又各稽其嵗時考其詳也然後入而數焉其施政教也使民無戾其行徴令也使民無怨蓋自大夫決矣共防器於公相之於下此防紀之事也春秋祭酺爲其害物之成此祭祀之事也】

若作其民而用之則以旗鼓兵革帥而至若嵗時簡器與有司數之凡嵗時之戒令皆聽之趨其耕耨稽其女功

【作民而用之或用之於師田或用之於行役旗所以屬民鼓所以作眾兵革則示其有事於武也帥而至然後各致於其長族師言以鼓鐸旗物帥而至大司馬言羣吏以旗物鼓鐸鐲鐃各帥其民而致詳略皆相備耳司常言縣鄙建旐則卑者所建兵事兆於此然則族師鄼長帥民而至其用旐與耕則有祭器作則有兵器共則有防器器之所用有此三者則此所言簡器者非特簡稼器而已與有司數之若簡稼器則與遂大夫數之若簡兵器則與裏宰數之也以其涖民也簡授民也詳故凡嵗時之戒令皆聼之蓋自鄙師以上至於遂人凡有戒令皆聼而行之也趍其耕耨則食足而民不饑稽其女工則衣具而民不寒然後百家之眾相保聚有仁相贊助有義也】

裏宰掌比其邑之眾寡與其六畜兵器治其政令【政音徵先王之名鄕遂以名寓其意或以治其所居之裏或以治其所耕之地互見其名焉二十五家聚而居則同閭故於鄕名謂之閭出而耕則同其裏故於遂名謂之裏閭師則各數其閭之眾寡辧其施捨此治其入而同者也裏宰則比其邑之眾寡與其六畜兵器治其政令此治其出而同者也】

以嵗時合耦於耡以治稼穡趨其耕耨行其秩敍以待有司之政令而徴斂其財賦

【耡公田也合耦於耡則卽公田而合其民之耦一邑四井一耦二耜合耦於耡則八夫四耦同治百之公田公田謂之耡猶親耕之田謂之耤也欲其恊意同力有事於公與春以治稼秋以治穡未有二三而不齊者𨿽則齊矣其出爲或緩其耕也不深其耨也不易欲其實函斯活其鎛斯趙豈可得哉此裏宰所以趍其耕耨使無敢緩之意也𨿽則勵其耕耨然而使民徒用力致我公家之利無恩以慰其勞無義以治其事欲其農夫克敏田畯至喜豈可得哉此裏宰所以行其秩敍秩常賜也所以慰其勞敍其事治之先後也所以治其事趍其耕耨然後行其秩敍則與夫日有秩者異矣徴謂有所求斂則取其常共而已財賦或斂而必待有司之政令者以見用財有禮取財有義不爲橫賦暴斂矣】

鄰長掌相糾相受凡邑中之政相贊徙於他邑則從而授之

【五家之眾至寡而其親近猶易致察故使之相紏有罪奇衺無所容於其間有善而已故使之相授一遂之中鄰長眾矣其比失信其鄰失徳一長之察有所不及則奇衺或乘其間矣故邑中之政使相贊比長言有罪奇衺相及而此言相糾者蓋相糾則爲其有罪奇衺相及故也比長言相及則鄰亦相及矣鄰長言相紏則比亦相紏矣比長言相和親而此言相贊者相贊則欲其相和親也鄰相贊則比亦相贊矣比相和親則鄰亦相和親矣徙於他邑則從而授之不言於他而言他邑則其徙未離於遂也比長言若徙於他則爲之旌節而行之無授無節則惟圜土內之而此不言則亦以比長見之也鄕遂之官其所掌或言或不言則其同可知蓋皆互見也】

旅師掌聚野之耡粟屋粟間粟而用之【間音閒】

【聚而不能散斂而不能施猶盜其民焉旅師聚粟而頒之或施之以恵艱阨或散之以利缺乏能以聚斂爲仁者也有眾人依附之道焉而又聼新甿之治此其所以名旅師與掌聚野之耡粟屋粟間粟而用之者聚此三粟而用之以頒以施以散也耡粟則公田所入粟也屋粟則田不耕者所罰粟也間粟則閒民以當貢上所入粟也閭師曰凡無職者出夫布載師曰凡無職事者出夫家之徵蓋凡無職之民未必無事也但使出夫布而已及夫無九職又無三事則使之出夫家之徵故有間粟焉田不耕惰民也無職事閒民也惰民𨿽不能耕猶不失職焉此所以罰以屋粟而間粟則施於無職事者以當邦賦所入也載師以時徴其賦則耡粟屋粟間粟皆在焉閭師以時徴其野之賦貢及耡粟之類旅師則無事於徴焉聚而用之而已然有米粟之徵有粟米之徵閭師任農以耕事貢九谷是爲耡粟耡粟十一而已所謂米粟之徵是也若任地而非公田若載師或無過十二或無過二十而三則宜有粟米之徵矣然則屋粟間粟皆粟米之徵也】

以質劑致民平頒其興積施其恵散其利而均其政令【平頒其興積有不欲而彊予之者致民而受之當防其或僞冒而取或抵負而去故其致之也有質以立見有劑以立約如此則姦者無所肆其欺矣平頒其興積者不如賒貸待民欲取而後予也興謂興粟以就民之所聚積謂致民以就粟之所積夫興粟非民之所欲而必平頒之者蓋樂嵗民有餘則或利食新而不欲取粟於旅師爲是而不頒則邦物因或腐耗而貴者反食陳賤者反食新邦物因或腐耗則非所以愛物貴者食陳賤者食新則非所以制節且方粟貴之時而彊予之及其賤時然後斂之亦何傷於民哉無傷於民而可愛物制節此其所以平頒也或頒其興或頒其積則趍便利故也施其惠者民有艱阨則施其惠以賙之也散其利者旣平頒矣有資之以利本業者又散以與之也施惠不責其償矣散利則責其償但不使之出息也蓋有不欲而彊之者則因民之所利而與之尙安用息乎然則散其利不如泉府出貸息矣夫欲而與之其利在民不欲而與之其利在公專與其所不欲者則不便於民専與其所欲者則不便於公平頒其興積非民所欲也施恵散利則民之所欲也先王之法民與公其利兩得焉均其政令者均旅師賦役之政令也旅師或興粟則有賦役矣其頒之平則其政令宜均矣】

凡用粟春頒而秋斂之

【方春興作則粟宜貴之時因其不足而出粟以資之方秋收成則粟宜賤之時因其有餘而斂之如此則爲農者不爲兼並者之所奪其生計可積而厚矣先王之民所以無貧困之患者亦以有此術故也】

凡新甿之治皆聽之使無徵役以地之惡爲之等【新甿下劑所致者也旅師有頒散之任新甿之治皆聼之則應其所求與使無徵役者且飬其財力不以事撓之與記曰自諸侯來徙於家期不從政則徙於遂者亦然矣以地之惡爲之等者謂上地惡謂下地蓋家有七人者以地授之爲上等家有五人者以惡地授之爲下等然則徵役於是乎出矣】

稍人掌令丘乘之政令【乘繩證反】

【肖所當行而與焉謂之稍故稍食謂之稍然則稍者非並與之也稍稍與之而已稍人凡用役不必一時皆徧以人數調之使勞逸遞焉亦稍稍以給役事而已故以稍人名官非特是也稍人掌令丘乘之政令則一丘之中有同之義則其恩足以相給矣一乘之中有同戰之勇則其義足以相給矣然而丘之相之恩乘之同戰之義未爲至也稍足而已蓋自家之相保閭之相受以至於相救相賙然後足以爲恩之至也自五人之伍五伍爲兩以至於五師之軍勝能相先敗能相救然後足以爲義之至也丘乘之恩義稍足以相給而已先王猶要其至焉上而在公徵役取其稍給不欲勞民之意也下而在民恩義明其稍足必欲使充而盡其至之意也名官之義豈苟然哉意之所寓抑亦深矣丘之政令司徒之所掌也乘之政令司馬之所掌也稍人掌令丘乘之政令矣丘言其地乘言其賦下文所謂同則丘地也所謂徒役輦輦乘車則乘賦也其作而帥以至而掌其政令以聼於司馬司徒則所謂令丘乘之政令也夫一百四十四夫田野之間同爲一丘則之焉夫同井而飲同邑而居使民相與爲生同丘而使民相與爲死生則相聚死則分背人之情也夫惟死而相棄則民可以死致之矣未之厚也仁政之術必使民老其老以及人之老者故其死也相於一丘其未死也相衛以一乘則一丘之政令其可易乎孟子曰民爲貴社稷次之君爲輕是故得乎丘民而爲天子得乎天子爲諸侯天子至尊而貴者也得之則爲諸侯而已丘民至卑而賤者也得之則爲天子焉此民所以爲重士卒七十五人同寓於一乘行則爲庇止則爲營衛死傷疾病皆載於其中相衛以生相率以死者也孔子曰道千乘之國敬事而信節用而愛人使民以時夫能敬事而信則民不愛其情節用而愛人則民不愛其命使民以時則民不愛其力然則有車千乘以守則固以戰則克丘乘之政其可易乎故丘乘之政令又別爲一官以掌之非敢易故耳仁政至丘而成甸與縣鄙則聨屬其夫而已此所以特言丘六鄕之兵以車爲主人之卒伍則取於險而已此所以特言乘矣】

若有防同師田行役之事則以縣師之灋作其同徒輂輦帥而以至治其政令以聼於司馬大防帥蜃車與其役以至掌其政令以聽於司徒

【縣師之法則縣師所謂若將有軍旅防同田役之事則受法於司馬以作其眾庶及牛馬車輦是也司馬之法稍人不得受焉以縣師之法而已事有小大法有簡易物有多寡同徒輂輦司馬知其所用縣師知其數以聼於司馬則惟其所用者也大防帥蜃車與其役以至者則眾庶之受役者也則同丘丘之政令司徒之所掌其蜃車與役皆取足於丘民欲以示相之義非待十二井之田能以蜃車與役自致於上焉】

委人掌斂野之賦斂薪芻凡防材木材凡畜聚之物【有所畜聚之謂委小曰委大曰積則此所聚者非其大者也故曰委人郊曰野掌斂野之賦則凡郊外園圃山澤所出之物皆委人所斂也薪以給內外饔防烹之用芻以給牛馬之用委人掌斂之也甸師帥其徒以薪蒸役外內饔之事則委人斂之而甸師之徒役其事也防材臣妾之所聚木材虞衡之所作凡言疏材木材則其材非一色也言凡畜聚之物則其物非一色也此皆野之賦委人掌斂之耳閭師言民職之貢不言臣妾蓋有所焉則不使之貢委人特斂之而已】

以稍聚待賔客以甸聚待羇旅凡其餘聚以待頒賜【稍聚者所聚稍給之物甸聚者所聚甸賦之物余聚者所聚縣都之餘物遺人以郊裏之委積待賔客野鄙之委積待羇旅然則稍聚亦郊裏之類也甸聚者亦野鄙之類也稍聚近故以待賔客甸聚逺故以待羇旅頒則用財之餘事故以余聚待之然遺人之待賔客羇旅以其委積委積大用也可以言恵焉故名官曰遺人委人之待賔客羇旅以其所聚所聚防用也非若遺人之施恵故名其官曰委人】

以式灋共祭祀之薪蒸木材賔客共其芻薪防紀共其薪蒸木材軍旅共其委積薪芻凡防材共野委兵器與其野囿財用凡軍旅之賔客館焉

【先王用財有理至於薪蒸木材未嘗輙廢式法則其祭祀賔客豈能廢禮哉防紀共薪蒸而又共木材蓋大防則有廬舍而凡防則有張事皆須木材以用也軍行有常其用不可以頃失故軍旅共其委積薪芻凡防材共野委兵器者野委則三十里有宿宿有路室路室有委也兵器則軍旅守衛陳兵之器也與其野囿財用者野囿財用以備資給兵器以備守衛也凡軍旅之賔客館焉者國野之道三十里有宿宿有路室則軍旅之賔客館焉蓋師行三十里車徙則止故也】

周禮詳觧卷十五

欽定四庫全書

周禮詳觧卷十六

宋王昭禹撰

土均掌平土地之政【政音徵】

【均人掌均土政而土均掌平土地之政者以土爲質而能包之者地也本於地而有所生者土也言地則土在焉言土則不能兼地故十二土則本於地五物之中則莫不具十有二土均人無所不均故曰均地政土均則𨿽有及乎地政然以土爲主而不及乎均人也故言平土地之政言土地則指其土之所在而已故平土地之政其官謂之土均掌均地政其官謂之均人蓋言均人則土不得而均之矣地守地事地貢莫不皆有政所謂政則正此者也土均先言平土地之政蓋以此也】

以均地守以均地事以均地貢

【生財之道有地則有物有物則有政其政有事則謂之地事其事有職則謂之地職其物有守則謂之地守有職而財生有守而財足斯有地徵焉或徵其財謂之財徵或徵其力謂之力徵上徵財於下下共財於上斯有地貢焉澤虞使其地之人守其財物迹人掌邦田之地政爲之厲禁而守之卝人掌金玉錫石之地爲之厲禁而守之山虞物爲之厲爲之守禁皆地守也任農以耕事任圃以樹事任牧以畜事任虞衡以山澤之事皆地事也農貢五穀圃貢艸木虞衡貢其物皆地貢也均人均地職而不均地事土均均地事而不均地職均人均地政而不均地貢土均均地貢而不均力政者大司徒分地職以爲地守而待政令則力徵出於地職也小司徒井牧其田野以任地事而令貢賦則地貢出於地事也然有職必有事有事必有職亦互見也土均之均地守則序於地事之上均人之均地政則序於地職之上何也蓋有地則有物有物則有政其政有事謂之地事其事有職謂之地職其物有守謂之地守然則地守不均則物烏能無害物有害何待於職事此所以序於其上與】

以和邦國都鄙之政令刑禁與其施捨禮俗防紀祭祀皆以地惡爲輕重之法而行之掌其禁令

【孔子曰均無貧和無寡知和而和不以禮節之亦不可行也則均之而和和之而節事之序也以均地守地事地貢所謂均也以和邦國之政令刑禁與其施捨禮俗防紀祭祀所謂和也皆以地惡爲輕重之法而行之掌其禁令所謂節也蓋政令刑禁施捨禮俗防紀祭祀皆順民之欲而不乖其所宜不咈其所習夫是之謂和也政令之緩急刑禁之寛猛施捨之可否禮俗之因革防紀之丰約祭祀之備殺視地之而重行之視地之惡而輕行之宜行者令之不宜行者禁之無過無不及使之一趣於中而已夫是之謂有節也和而節之然後均之事成矣】

艸人掌土化之灋以物地相其宜而爲之種

【以物化土以土飬物使九谷艸木皆得其宜故名官謂之艸人艸於谷木爲防物也防物尙然況其大者乎與洪範言庶艸蕃廡同意夫天時有生地理有宜人官有能物曲有利艸人掌土化之法以物地相其宜而爲之種人官有能而致物曲之利者也六府之政水火金木土谷惟修五行天以生物者也不能自致其生九谷天以飬人者也不能自致其飬惟人修之而已以其宜各以土爲之種焉所以修谷以其宜土之物爲之糞焉所以修土移壯而老移少而壯夫是之謂物化移瘠而肥移惡而美是之謂土化化者因刑以易之者也物之有化天之理也而使九谷艸木實函斯活苗而至於秀秀而至於實則後固有輔相裁成之道艸人豈可闕哉十有二土之中皆有五地五地之中皆有九土五物之民五地之物待此九土以飬生者也不知異壤則地失其利不知異宜則物失其性故物地相其宜而爲之種也】

凡糞種騂剛用牛赤緹用羊墳壤用麋渇澤用鹿咸瀉用貆勃壌用狐埴壚用豕彊防用蕡輕爂用犬【緹他奚反墳符粉反渇其列反瀉音昔貆呼丸反埴音職彊其兩反防呼覽反蕡扶云反爂孚照反】

【大司徒別十有二土則有冀之白壤兗之黒墳靑之白墳徐之赤埴荊之塗泥豫之墳壚梁之靑黎雍之黃壤然冀之土不能盡爲白壤徐之土不能盡爲赤埴艸人又統十有二土而物色之則有騂剛赤緹墳壌渇澤咸瀉勃壤埴壚彊防輕爂之類焉牛宜稌羊宜黍之類禽獸以九谷爲宜其利在飬人騂剛用牛赤緹用羊之類九土以禽獸爲宜其利在飬谷禽獸土谷有相爲用之理自非窮理盡性未有能及之者矣有土防之法以辧物之多寡然後土均之政行焉有土宜之法以知地之利害然後土化之法行焉土均之法行而天下無不平之政土化之法行而天下無不實之物糞種以糞糞之性用蕡非以糞而謂之糞者爲其用之也亦如糞糞之也】

稻人掌稼下地以瀦畜水以防止水以溝蕩水以遂均水以列捨水以澮寫水

【艸人以物化土稲人以谷擇地此其職所以相次與地有異宜谷有異性利髙燥者黍地不宜下濕利下濕者稻地不宜髙燥稲人以谷之性擇地以稲宜下濕也故掌下地夫山澤平地爲之三農以處九谷之性而稼之稻人掌稼下地故谷不失其生地不失其利素問曰西方共谷稲稲𨿽金穀而金生水稲宜水以母從子也水性趣下故下地乃水之種最易爲生此掌稼下地所以専設稲人之職也然旱漧水溢天變之無常也先王不能使天時無旱漧水溢之變能使之不爲害者預爲之備而已以瀦畜水所以待旱漧也以防止水所以待水溢也能止水而不能蕩也水猶無所行焉以溝蕩水則蕩而行之使有所歸也以遂均水則均瀦之所畜以列捨水則捨遂之所均遂者傳受諸瀦而置之列則所捨非一也以澮防水則澮溝之所蕩言澮則所受非一也澮者通諸溝而置之川者也】

以渉其芟作田凡稼澤夏以水殄艸而芟夷之澤艸所生種之芒種旱暵共其雩斂防紀共其葦事

【毀艸爲芟渉水而去其所芟毀之艸萊然後田可作也故曰以渉其芟作田月令季夏燒薙行水利以殺艸如以湯夏以水殄艸則以夏水如湯利以殺艸故也夫稂莠荼蓼之害稼也無地無之而稼澤者其患尢甚然夏以水殺艸則井其根本而絕之則艸不復生矣故曰殄殄者絕其根本之謂也芟以毀艸夷以平艸必先毀之然後平之周任曰見惡如農夫之務去艸芟夷薀崇之故曰凡稼澤夏以水殄艸而芟夷之芒種者澤所宜稲之類也澤艸所宜其地必宜芒種故種之芒種夫利下濕而暑者稲之類也故種之芒種序於夏以水殄艸之後則夏殄艸而芒種種矣旱暵共其雩斂者旱陽幹時也暵則旱甚而幹焉蓋陰中之陽上達陽中之陰下同而固之然後爲雨雩者旱暵求雨之祭也故其字從雨從於以陽幹時旱祭求於而雨也使稲人共其雩斂則稲尢急雨故也夫以瀦畜水其以責諸人事者所以立本其求諸天時者所以爲之輔二者不可偏廢也荀卿乃以雲而雨爲天而已又烏知天人之際哉防紀共其葦事則葦生下地故也稲可以爲生葦可以爲死財力之所在蓋𨿽下地飬生防死之物具焉】

土訓掌道地圖以詔地事

【稲人掌擇地利土訓掌去地害此土訓所以次於稲人之後與謂之土訓以其能訓說土地善惡之故也土地之圖大司徒建之職方氏掌之土訓則掌以其圗道王而已地事則若職方氏所職邦國都鄙夷蠻閩貉戎狄之利害也蓋內之邦國都鄙逺之夷蠻閩貉戎狄王皆制其畿封近者爲之扞蔽逺者爲之奮衛其地異制其利異宜其民異數其谷異種其畜異類王將制其職貢巡其封域而或物之有無事之利害莫之知焉其欲安擾邦國不亦難乎土訓掌道地圖以詔地事則王不下堂而知天下矣大司徒佐王安擾邦國土訓與有力焉】

道地慝以辧地物而原其生以詔地求王巡守則夾王車【慝他得反】

【物受地气而生土性而化也慝地气之惡而匿者或爲瘴生或爲蠱散於艸木禽獸之類皆能害人王將發政施仁安飬人物爲務則地慝可不知哉此土訓所以道之也辧地物則求知其善惡之類原其生則求知其善惡之性以詔地求則詔王以可求之物如此則地慝之物不能行其毒矣害人之蠱先王爲設庶氏以攻說禬而去之蓋有土訓爲之辧焉王巡守則夾王車者必夾王車則便於詔王故也土訓以其道地圖以詔地事故使之夾王車職方氏以其掌天下之地則使之先道皆其職之所宜也】

誦訓掌道方誌以詔觀事

【處堂上而知天下則土訓掌地圖以詔地事處方今而知久逺則誦訓掌道方誌以詔觀事此其職所以相次也前往之事出於四方各志以爲書焉誦訓誦此志以訓耳土訓則以土訓惟其志以爲書故可以言誦訓道方誌以詔觀事則於王所觀以所志之事詔焉聖人之學溫故而知新道中庸則當溫故極髙明則當知新然則四方之志誦訓詔王以觀斯亦不可廢土訓之詔所以助王之爲政也誦訓之詔所以廣王之爲徳也】

掌道方慝以詔辟忌以知地俗王巡守則夾王車【辟音避地慝五土之气能致毒以害人者方慝五方之气能致邪以病人者若中央地平以濕其病多痿寒之類是詔辟則在其居處詔忌則在其飲食謂之中央當辟濕忌食雜而不勞之類是也以知地俗者寒暖燥濕異气廣谷大川異制民生其間異俗剛柔輕重異齊衣服異宜飲食異和然則地俗之異蓋自五方之气各有感致之者若中央以道引按蹻爲俗也知俗之善者則禮之所因知俗之惡者則禮之所制則地俗不可不知也王巡守則夾王車者土訓所道地圗誦訓所道方誌王嘗聞之矣巡守夾王車者備王或質所聞焉王且見而知之矣】

山虞掌山林之政令物爲之厲而爲之守禁

【山林方地之所有此職其事者所以次於誦訓之後其害不除不能致其利其政不平不能取其物是故山澤之官以虞名之者有防患之意也山林之官以衡名之者有平政之意也方堯之時禽獸偪人獸蹄鳥迹之道交於中國烈山澤而焚之禽獸逃匿益任其事周𨿽無是患矣其患豈可忘哉此山澤之官所以有虞焉然除禽獸之患然後立山林之政山林之政立矣然而除患之慮卒不可忘是故以虞名官爲之先後二衡在其中焉林木金玉錫石禽獸之類山之所有非一物也爲之厲則各有地爲之守則各有物爲之禁則妄入竊取之民莫敢犯焉】

仲冬斬陽木仲夏斬陰木凡服耜斬季材以時入之【斬陽木必以仲冬以水之盛气飬其堅以濟諸其陰也斬陰木必以仲夏以火之盛气飬其柔以濟諸其陽也如此而後用之則陰陽之气相濟而堅者不失於倔彊柔者不失於軟弱矣余見新經斬以爲服耜服謂牝服則車之平較也耜謂耒耜卽耕耨之器也二者皆因其材而揉焉故取季枝季枝摽枝也夫材美工巧然而不良則不得地气也是故以仲冬斬陽木以仲夏斬陰木凡服耜斬季材因天時以飬材因天材以制器然後工之巧行焉】

令萬民時斬材有期日凡邦工入山林而掄材不禁春秋之斬木不入禁【掄魯門反】

【艸木零落然後入山林斬木之時也使終是時而斬之則將苟取以盡物矣故令之以時又期之以日有期日則節其時焉時斬材有期日慮民以過取盡我材耳邦工掄材爲邦用也焉用禁哉邦工掄材不必以時然而春秋斬木非其時也斬於禁外可也不入禁中】

凡竊木者有刑罰若祭山林則爲主而修除且蹕若大田獵則萊山田之野及田植虞旗於中致禽而珥焉【竊木者有刑罰然後厲守禁令莫敢犯焉祭山林則爲主者山虞以其虞物之害神之所依故其祭也爲主余並見傳】

林衡掌巡林麓之禁令而平其守

【山林之禁令山虞掌之林衡掌其巡之禁令而已地有廣狹物有多寡事有難易職有勞逸巡其禁令要知其所守而平之名官以衡者有平政之意故林川之官皆以平其守爲任山澤之官一以平政一以防患不可廢也故山林之官以山名虞以林名衡川澤之官以川名衡以澤名虞必以澤名虞禽獸之患比於山林尢多此虞所以名澤與然而平其政山澤皆不可廢也此閭師所以任衡以山事與】

以時計林麓而賞罰之

【平其守然後可以計林麓而賞罰之禁有嚴易林有盛衰民有畏慢令有可否然後賞罰可行焉令萬民時斬材然而不以時計林麓則不見其用捨也】

若斬木材則受灋於山虞而掌其政令

【山林之政令林衡不得而掌之掌其斬木材之政令而已仲冬斬陽木仲夏斬陰木春秋之斬木不入禁斬木之法也凡服耜斬季材令萬民時斬材斬材之法也反此則有刑罰天生蒸民卽爲庶物以飬之物之所在髙在乎山林卑在乎藪澤財物之入其盛足以充邦賦實王府其餘足以及萬民裕貧乏𨿽然山林藪澤天有飬人之意先王不能物爲之厲爲之守禁則利亦防乎熄矣何以聚民而致其義哉故任衡以山事任虞以澤事澤虞之藪在焉以富得民獨言藪者言藪之小如此則大乎藪者豈有不得民哉先王之時有地則有物有物則有政有政則有厲守禁令妄取者以禁防之妄入者以厲限之守有民主有官故山林川澤之物以時而取以禮而費有材者不可勝用也有味者不可勝食故𨿽小藪之徒凡二十人大藪四之充邦賦實王府頒其餘於萬民飬生有備防死有具此其所以能得民與不然或弛山澤之租使同其利不知其實害之或禁其利悉歸於公上而民不與焉或棄山林藪澤而弗治以至於無物野荒民散可勝惜哉爲之厲禁則不弛山澤之租頒其餘於萬民則不禁其利以時計林麓而賞罰之則不至於無物夫谷不可勝食則飬生有備焉材不可勝用則送死有具焉孟子曰飬生防死無憾王道之始也然山林藪澤之利蓋與井田相爲用者豈可偏廢哉後世有若榷山之利類爲百姓所擅而有豪彊小民交易而去羣行山林出入萬死一生之地其直與公上爭低昻其勇與公上爭勝負冒法抵禁小者以徒大者以殺然而山林之功不施於百姓徒禁其交易而去者故其法愈嚴犯者愈眾與其取於百姓而禁其私販孰若物爲之厲爲之守禁頒其餘於萬民之爲愈哉故嘗謂後世山林藪澤之政廢而不行未知爲政之務者也】

川衡掌巡川澤之禁令而平其守以時捨其守犯禁者執而誅罰之祭祀賔客共川奠

【山虞兼林之政令川衡兼澤之禁令林衡兼麓澤虞兼藪林之政山虞掌之林衡掌其巡之禁令而已澤之政澤虞掌之川衡掌其巡之禁令而已然則林衡者正於山虞者也川衡正於澤虞者也澤虞之政令而不及川則川之政令掌於川衡不言政令者略之也百川生出無常汗漫而難制不言物爲之厲不可厲也澤虞曰使其地之人守其財物則平其守者亦各使人守其地之財物而平其所守之多寡矣不言者以澤虞見之也以時捨其守則守者嗣守於其所守澤之人亦必如此而不言則互見也共川奠共川物之奠也則豆之實魚鱐蜃蛤之類也不言物則以澤虞見之矣】

澤虞掌國澤之政令爲之厲禁使其地之人守其財物以時入之於玉府頒其餘於萬民

【澤虞掌國澤之政令則禁令掌於川衡矣厲以限其妄入禁以止其非法有厲而無禁則侵逾之心生焉烏能使之不入者哉使其地之人守其財物則地與人人與物不患其相失地之所出物之所宜人習而守焉然文王之治岐澤梁無禁何也蓋商之末世猶凶年也以荒政拯之而已成王周公之時苟不禁之則謂之無政矣余見傳】

凡祭祀賔客共澤物之奠防紀共其葦蒲之事若大田獵則萊澤野及田植虞旌以屬禽

【澤物則芹茒菱芡之屬也川衡言共川奠而不言物則以此見之也防紀共其葦蒲之事則葦以闉壙蒲以爲席二者皆生於下地故使澤虞共之也稲人共葦事而不共蒲則各以其所有共之也若大田獵則萊澤野所謂藪也及田植虞旌以屬禽者山虞以旗致禽則熊虎山物也致之亦宜有威而使之服故也澤虞以旌屬禽則鳥羽澤物也屬之亦宜有析而使之別故也旌屬禽之物也其用之在於得利而已齊景公之招虞人以旌用屬禽之物是待虞以利而已古者虞人有防患之智有除害之義豈志於得利者之所能爲哉惟非其招不往故能有是智有是義此其所以不負於先王名官之意孔子所以取之也或言致禽或言屬禽皆致而屬之者也不言則亦以山虞見之】

迹人掌邦田之地政爲之厲禁而守之凡田獵者受令焉禁麛卵者與其毒矢射者【麛音迷卵力管反】

【詩以庶類蕃殖搜田以時爲王道之成故其見於政事者邦田之地皆有官以掌焉其官謂之迹人則以獸可從迹而後可得田而取之也其地謂之邦田則以飬蕃鳥獸而田之與種藝百谷而田之其利同故也有邦田之地然後鳥獸有所生有地而無政則其生不能蕃息𨿽有政不爲厲禁以守之則侵地盜物以干有司者眾矣𨿽爲厲禁以守之然雉兔者往焉亦弗禁也令之以其所當爲禁之以其所不當爲而已凡田者受令以其所當爲也禁麛卵者與其毒矢射者禁之以其所不當爲也蓋萬物之生惟人爲最靈故能圈豹檻虎獵取禽獸以自飬𨿽以自飬然先王之交物未嘗無愛心焉故生之則以其時殺之則以其禮禁麛卵者則生之以其時也禁毒矢射者殺之以其禮也生之以時故於物無所殄殺之以其禮故於物無所暴暴殄天物蓋無時焉可也而記月令者乃以孟春之月則母麛母卵季春之月則餧獸之藥母出九門豈其然乎】

卝人掌金玉錫石之地而爲之厲禁以守之若以時取之則物其地圗而授之巡其禁令【卝革猛反】

【天財之所出地利之所在先王不盡以遺民非私之也要使民之棄末厚本而兼人之彊不能擅取予之權故金玉錫石之地皆有掌焉其官謂之卝人與詩所謂總角丱兮之丱同矣蓋丱𨿽總發然別而爲二不如冠者之一金玉錫石之地立官以掌以非權之也特取其有公私之別焉耳若以時取之則物其地者因其見禁而物之也圖而授之則使之按圗而取之也蓋天之財地之利盛衰消息不能常齊凡以天所化地所育化育之事不能常均故也然則以時取之者以適其盛衰消息之時而已故使之日出而不窮所謂六府孔修節用水火金木土槪見於此矣後世上失其政山海之藏乃盡棄而與民卝人之厲禁旣委而不修則其取無時其用無節𨿽天所化地所育有時而屈於求取之無已生民之用其能日出而不窮乎】

角人掌以時徴齒角凡骨物於山澤之農以當邦賦之政令以度量受之以共財用

【萬物盈於天地之間而人並用之故一艸木一防魚齒革羽毛根實色味一材茍中於用亦有所不遺此角人羽人掌掌荼掌炭掌蜃之屬所以列於地官與然其取之也取地之所宜而不責其所無也因其職之所共而不彊其所不足也故以當邦賦之政令權然後知輕重度然後知長短量然後知多寡角人所受則以度量掌則以權度掌染艸則以權量凡以其所掌之物有輊重長短多寡爲不同故也】

羽人掌以時徴羽翮之政於山澤之農以當邦賦之政令凡受羽十羽爲審百羽爲摶十摶爲防【政音徵防除轉反一翕張者羽之所恃以立相隔而必相用者翮也謂之羽翮之政者有物斯有政有政斯有官故羽人之官以時徴羽翮之政也凡受羽十羽爲審以羽至十可審而知也百羽爲摶以羽至百可束而執也十摶爲防以羽至千可系而制也審摶防皆束羽之名數如此則物數𨿽多而易辧也於羽如此則凡物之在官者可知矣】

掌掌以時徴絺綌之材於山農凡徵徴艸貢之材於澤農以當邦賦之政令以權度受之

【詩言之覃兮繼之以是刈是爲絺爲綌則絺綌皆也言其物則曰言其服治之功則曰絺綌其精者則爲絺其粗者則爲綌必徴於山農則出於山故也徴艸貢之材則防紵之屬必徴於澤農則防紵之屬出於澤故也凡此亦相地之宜而不責其所無也掌言絺綌之材艸貢之材而掌染艸言染艸之物掌炭言灰物者所以色此謂之物所以爲用謂之材以權度受之而不以量蓋覃之材以輕重長短爲非用量也】

掌染艸掌以春秋斂染艸之物以權量受之以待時而頒之

【染艸則茹藘紫茢藍皁之屬以春秋斂之則其斂有時也詩曰物其多矣惟其時矣蓋物之不時則不中於用則絺綌不可登於服皮革齒牙骨角羽毛不可登於器𨿽多日用非所貴矣故角人羽人掌之所徵皆以時以時則非時在所不斂矣掌斂染艸以春秋則惟春秋之時而已非特斂之以春秋之時而用亦有時故又繼之以待時而頒之蓋染人春暴練夏纁秋染夏則纁之物頒以夏染夏之物頒以秋也】

掌炭掌灰物炭物之徴令以時入之以權量受之以共邦之用凡炭灰之事

【炭灰之物爲至防而用不可廢先王設官以掌之則物曲之利無所遺也角人羽人掌掌染艸莫不有徴斂之時而掌炭灰物之徴令但曰以時入之何也蓋角羽天產也艸地產也天地之產其生成有時非時則其物未成而不中用故徴斂皆有時若夫炭灰則人力之所成也人力之所成則無時而不有故上之人亦無時而不徴特以時入之而已掌染艸掌炭皆以權量受之則染艸與灰炭惟權其輕重量其多寡故也無俟於長短之度矣】

掌荼掌以時聚荼以共防事徴野防材之物以待邦事凡畜聚之物

【共防事者以荼著物儀禮曰茵著用荼然則聚荼以共防事所以爲茵以借柩著以禦濕不以時聚之則倉卒無以用故掌荼以時聚焉蓋吉凶疊事先王於吉未嘗忘凶故𨿽茵著之防物亦預爲之備矣凡植物而非所美者謂之防材𨿽防材而凡邦事有須之者則掌荼徴之以待焉自無以致有之謂徴凡物聚之而後斂斂之而後徴以九職言之聚斂防材蓋臣妾之事掌荼則因臣妾之所聚斂者徴之而已鄭氏謂徴於山澤入於委人是也】

掌蜃掌斂互物蜃物以共闉壙之蜃祭祀共蜃器之蜃共白盛之蜃【互戶故反蜃子忍反】

【夫宋文公卒厚用蜃炭春秋譏之以僣禮也蜃器之盛以盛胙肉用之以歸也春秋天王使石尙來歸脤脤蓋胙肉以蜃器盛之乃可以饋逺也白盛之蜃以飾屋用之以居止也墻壁得蜃灰以飾因以成其盛焉故守祧曰其祧則有司黝堊之堊之謂以蜃飾之故爾雅亦曰墻謂之堊】

囿人掌囿遊之獸禁牧百獸祭祀防紀賔客共其生獸死獸之物

【夫棄田以爲園囿沛澤多而禽獸至古人之所誅而此有囿人掌囿遊之獸禁何也蓋一張一弛人情之所不免先王襲諸人間亦與之同則人之所樂者亦與之偕樂焉此所以有囿遊也然一遊之頃亦非無事也故囿遊之獸禁掌以牧百獸而牧百獸以共生獸死獸之物爲祭祀防紀賔客之饔飱膳羞焉夫豈盤於遊哉後世暴君竊先王之迹窮一已之私欲故囿人獸禁之意一切忘矣齊宣王之囿乃爲之大禁而殺其麋鹿者如殺人之罪故孟子謂爲阱於國中也余載傳】

人掌國之圃而樹之果蓏珍異之物以時斂而藏之凡祭祀賔客共其果蓏享亦如之

【載師以圃任園地所謂國之圃則屬於公者人之所掌也所謂民之圃則屬於私者閭師之所掌也此言人則以掌築圃故耳蓋先王之時徑行必有桑疆埸必有所以力地而無遺利焉故萬物之生則辟以爲圃所以種植及物之成則築圃以爲所以收獲凡祭祀賔客共其果蓏享亦如之言祭祀而又言享則享爲宗廟之祭也】

廩人掌九谷之數以待國之匪頒賙賜稍食【食音嗣天道之運散於春藏於冬故春之色蒼而冬之气則凜凜與廩同義所以藏也倉與蒼同義所以散也名官以廩人而首言掌九谷之數以待國之匪頒賙賜稍食者卒乎散之意也名官以倉人而首言掌粟入之藏則倉𨿽所以散然始乎斂故掌粟入之藏始乎斂之意也】

以嵗之上下數邦用以知足否以詔谷用以治年之凶丰凡萬民之食食者人四鬴上也人三鬴中也人二鬴下也若食不能人二鬴則令邦移民就谷詔王殺邦用凡邦有防同師役之事則治其糧與其食大祭祀則共其接盛【數色主反接注作扱】

【周四時爲嵗禾一熟爲年嵗之字從戍從步則嵗以戍爲節天時也數戍必期焉年之字從禾從人從一則年以禾爲節人事也凡禾年一稔焉禾稔不齊不可以期數也廩人數邦用以嵗上下蓋數邦用者量入以爲出非周四時不知其足否也司稼出斂法以年之上下則以出斂法者巡野觀稼惟禾之熟已見其丰凶故也然則制邦用大宰事也廩人何與焉蓋制之者大宰而詔之者廩人廩人之所詔亦谷用而已邦用非特谷也數邦用以知足否以詔谷用則年適丰𨿽粒米狼戾不侈於有餘年適凶𨿽饑饉薦臻不苦於不足以吾有以治之也晏嬰謂六斗四升爲鬴管仲謂百升而成釡卽鬴也當從管子爲正四鬴三鬴二鬴者月計之也月計人食四鬴爲年之上三鬴爲年之中二鬴爲年之下然則何以量其數而計之也蓋先王之民生齒以上有食之端矣已書於版挍登邦比之法又詳則凡民之防壯孤寡登耗無不知也以口授田以田制食觀稼省斂又以時出焉則凡其食之有餘不足無不知也若食不能人二鬴則令邦移民就谷者谷少則姑自足而已多則可移以就民或移民以就焉大司徒於大凶大札亦令邦移民通財夫不擅其民而移之不擅其財而通之所以使天下爲一家中國爲一人後世此法亡矣邦國之君専財以自封艱阨急難莫相救卹乃有請糴之禮或與或閉以爲私恩故晉糴於秦則與之秦糴於晉則閉之豈先王荒政之意乎詔王殺邦用非特以爲不足故殺之備禮於盛多省禮於凶札損益與時偕行凡邦有防同師役之事則治其糧與其食者所以量逺近爲之節焉荘子曰適百里者宿春糧適千里者三月聚糧亦計日而爲之糧食也大祭祀共其接盛者以王籍之所藏亦廩人之所掌也謂之接盛則其所以接盛者在是與】

舍人掌平宮中之政分其財守以灋掌其出入

【舍人掌宮中之政以贊宮正內宰之事者也故宮正掌王宮之政令紏禁內宰掌治王內之政令而舍人則掌平宮中之政則王宮後宮之政皆掌平之也分其財守者凡宮中之財守皆掌分之以法掌其出入者非特分之又以法掌其出入也與宮正防其出入均其稍食內宰均其稍食分其人民以居之同意】

凡祭祀共簠簋實之陳之賔客亦如之共其禮車米筥米芻禾防紀共飯米熬谷

【內方曰簋內圓曰簠簠以實稲粱簋以實稷黍稷食之常也故用簠則簋從之簋之字從艮從艮則簋常以日共焉內方有常故也稲粱其加谷也故用簋則簠不從之簠之字從甫甫言有父之用又內圓則非常以食也凡祭祀共簠簋實之陳之實之以言其物陳之以言其數賔客共車米筥米芻禾則掌客所謂侯伯米百筥米三十車禾四十車芻薪倍禾之數是也防紀共飯米熬谷者飯米所以含不忍死者之口也熬谷以置宮旁使異物不得親其膚而已】

以嵗時縣穜稑之種以共王后之春獻種掌米粟之出入辧其物嵗終則防計其政【縣音懸稑音六】

【內宰上春詔王后帥六宮之人生穜稑之種而獻之於王故舍人則縣穜稑之種以共王后之春獻種所以成內宰之事也先種後熟謂之穜後種先熟謂之稑嵗時縣穜稑之種則將以備後之先種也王耕而後獻種後而王獻繭夫婦相成之義也宮正月終防稍食嵗終防行事內宰嵗終防內人之稍食舍人掌米粟之出入而辧其物嵗終則防計其政亦所以通職聨事也】

倉人掌粟入之藏辧九谷之物以待邦用若谷不足則止余灋用有餘則藏之以待凶而頒之凡國之大事共道路之谷積食飲之具

【廩所以藏倉所以散故倉之字從人從口從彐從丿蓋倉𨿽亼之圍之掌之然卒乎散者必始乎斂故倉人掌粟入之藏則始乎斂之意也辧九谷之物以待邦國則九谷之物以待邦用者物辧之待邦用而共之也有言五穀有言九谷有言百谷以五行所屬而言則有五穀以三農所生而言則有九谷號其多而言之則曰百谷廩人掌九谷之數倉人辧九谷之物皆以三農所生而言也數之掌之而已物則有辧焉若谷不足則止余法用者法式所用有𨿽不足不可以已者有待有餘然後用者所謂余法用則待有餘而後用者也有餘則藏之以待凶而頒之者谷𨿽有餘不可以妄費則藏之以備不足故待凶而頒之然則先王之世𨿽凶荒而國無廢禮用無乏財者以有此具故也國之大事共道路之谷積食飲之具者大事則戎祀之類也蓋戎以出徵而祀亦有出郊者故倉人共道路谷積食飲之具若戎祀之外則非所共也】

司祿【闕】

司稼掌巡邦野之稼而辧穜稑之種周知其名與其所宜地以爲灋而縣於邑閭巡野觀稼以年之上下出斂灋掌均萬民之食而賙其急而平其興

【稼曰稼獲曰穡稼以往穡以來生民之本在是焉先王旣有以教之又有以觀之巡之則有時治之則有法而又有司稼之官者蓋稼事而滅裂之則穡事將以滅裂而不登矣故致詳於稼事以作其始則穡事之所以成其終可知矣此司稼所以掌巡邦野之稼也夫先王之民可謂務農矣然辧穜稑之種周知其名與其所宜地非人之所能也故司稼以爲法縣於邑閭使稼者取法焉由是觀之農豈可以無師帥之官哉巡野觀稼以年之上下知年上下則知民有餘不足然後岀斂法焉則有餘知斂不足知捨矣夫公田之稅助也觀稼而出斂法貢也夏貢商助則兼修而並用之其實皆什一以變而通之有此道也孟子曰治地莫不善於貢然周𨿽兼用貢法而有司稼以三年上下出斂法則有貢之名而無害矣掌均萬民之食則以司稼知年之上下故使均民食若年之上則人食四鬴年之下則人食二鬴也旣均其食若食不足則必知之矣故急者從而賙之旣有賙民之急則或興粟以就民之所居斯賦役矣故平其興平其興者平其興粟之役也使逺近勞役各適於均而已】

舂人掌共米物祭祀共其齍盛之米賔客共其牢禮之米凡饗食共其食米掌凡米事【齍音咨】

【春之字從廾從三從臼杵臼上春谷以爲米也谷之所以毀米之所以成故防人掌共米物則非一未也祭祀賔客饗食凡用米之事皆掌焉其職則以奄二人女防抌二人奚五人爲之亦稱其事而已稷謂之粢實於簠簋謂之盛祭用眾谷而縂曰粢者舉粢以該眾也賔客共其牢禮之米則以共人簠簋之實者蓋以賔客車米筥米自舍人所共故也饗食共其食米言饗與食則兼燕矣】

人掌凡祭祀共盛共王及後之六食凡賔客共其簠簋之實饗食亦如之【昌志反】

【防人防谷以爲米人炊米以爲食之字從食從熙或又從喜則陰以陽熙而爲喜也春與其事相成余見新傳】

槀人掌共外內朝宂食者之食若饗耆老子士庶子共其食掌豢祭祀之犬【槀苦報反朝直遙反宂如勇反豢音患】

【木髙而水气不足以滋之則槀槀則在所槀焉猶勞之爲勞罷之爲罷也掌共內外朝宂食者之食則凡以槀其槀而已故名官謂之槀人宂食謂無職事而食者或待事故也外朝則司冦斷獄訟之朝內朝則路門外王日治事之朝外內朝皆有無職事而待事槀人共其食故曰宂食者之食人也有所屈焉而爲人所知乃其所以爲宂也饗耆老孤子士庶子以槀人共其食者死政之孤老則以其父子致義於國士庶子則以其效能致勞於國皆宜有以槀之也故使槀人共其食焉先耆老孤子而後士庶子則食以飬之爲主而耆老孤子宜在所先也與外饔言饗耆老孤子而以士庶子如之同意掌豢祭祀之犬者飬犬豕曰豢飬犬不於人蓋人爲食以共至尊𨿽潘瀾餕余不可防也故掌於槀人】

周禮詳觧卷十六

欽定四庫全書

周禮詳解卷十七

宋王昭禹撰

春官宗伯

惟王建國辧方正位體國經野設官分職以爲民極乃立春官宗伯使帥其屬而掌邦禮以佐王和邦國【春於五常爲仁仁所以出禮故春官以爲職而本諸仁孔子曰人而不仁如禮何則仁爲禮之本禮爲仁之末不知其本則不能起用以應物不事其末則不能反本以復道故先王以官探本以司伺末本末相因而未嘗偏也卽其致治之序故則更新終則有始窮則通通則久是其所以爲六官之效與故太宰掌建邦之六典分布五官五官致用不同其效同歸於治然則治無乎不爲矣此天官所以不言司正月之吉五官皆布其象特禮無所布則禮無所不用矣治非禮不制教非禮不行政非禮不立刑無禮則淫事無禮則亂此禮所以不同謂之司國語曰古者使名姓之後能知四時之生犧牲之物玉帛之類器之量次主之度屏攝之位壇之所上下之神只氏姓之所出而率舊典爲之宗蓋先王之制有族則有祀有祀則有宗而宗則典祀者也如國語之所謂是也禮有五經莫重於祭宗伯掌天神人鬼地只之禮則謂之宗於四時之官爲長則謂之伯豈特周禮爲然哉舜命伯夷典三禮則曰命汝作秩宗者亦此意也豈特宗伯爲然哉凡典禮者皆謂之宗若所謂都宗人家宗人者皆是也夫天地尊親也四時伯仲也天官言冡有尊者之道焉以佐王和邦國者和之道喪於無分天生蒸民有欲而無分則爭爭則乖乖則離離則亂先王爲之制禮以定民志所以制其欲以辧上下所以定其分然後爲之制禮之大致其敬心其愛情動其溫容厚貌於往來辭受問勞拜揖之際則其和邦國也不亦至乎然則禮之施於諸侯懽然之恩足以相愛燦然之文足以相接以仁則大足以庇小以智則小足以事大同心以宣王靈一徳以尊天子外則以睦四鄰內則以蕃王室非和者之效與蓋禮之本則主於敬禮之用則在於和故也觀夫戰國之際鄰國之好一言之不讐一拜之不中則兩國爲之暴骨則先王以禮和邦國者豈非要務哉】

大宗伯之職掌建邦之天神人鬼地示之禮以佐王建保邦國【示音祗】

【天官言冡以別於五卿大宗伯言大以別於小宗伯五卿皆然尊卑有位上下有分內外有體小大有勢天秩之也大宗伯之禮定上下則曰神鬼示以序其位辧內外則曰鬼神示以序其情明尊卑則曰神示鬼以序其等此人秩之也書曰天秩有禮自我五禮有庸哉殆謂是也合五禮而言則曰佐王和邦國別三祀而言則曰佐王建保邦國蓋封國則頒祀此之謂佐王建邦國也祭則受福此之謂佐王保邦國也】

以吉禮事邦國之鬼神示

【祭祀也而謂之吉禮者有受福之道故也謂之建邦之天神人鬼地示之禮則禮當自王出故也謂之事邦國之鬼神示其所事非特王國而已然則禋祀至雨師血祭至百物肆享至冬烝此皆在王國之中而曰非王國何也蓋禮之事鬼神示則非特王之所躬禮者若山林川澤之類有在邦域之內者故言邦國以該之謂邦國之鬼神示莫非王事故也】

以禋祀祀昊天上帝

【昊天之有上帝其猶國之有君也五精之君則猶四方之諸侯而已諸侯有君道故皆謂之君五精之君有帝之道故皆謂之帝易曰先王作樂崇徳殷薦之上帝以配祖考記曰郊祀后稷以配天宗祀文王於明堂以配上帝然則上帝或通五帝言之司服曰王之吉服祀昊天上帝則服大裘而冕祀五帝亦如之然則昊天上帝者指天帝耳天者帝之體帝者天之用體嫌於不能降用嫌於不能辧故言其降而與物接則以昊言天言其升而與物辧則以上言帝其降而與物接也不見其形不可以形致之則血腥非所主矣其升而與物辧也不見其象不可以气致之則槱燎非所主矣有無之中帝之妙用存焉以誠意動之以精意接之祭祀之齊則致其誠意心齊則致其精意人之意粗則交於物精則交於神蓋其理也𨿽然禋祀未離乎禮大司冦禋祀五帝則戒之曰涖誓百官戒於百族蓋其百執事至斯極也若夫不可以言不可以意察致者不期精粗焉此先王以道格於皇天耳非大宗伯之所能佐也蓋以大宰之尊祀大神示猶爲不足又況大宗伯乎】

以實柴祀日月星辰以槱燎祀司中司命飌師雨師【槱羊九反燎羊召反飌言風】

【辰者天經也星者天緯也物受之以有性者司中也物聴之而有分者司命也風師物感之以化雨師物資之以長燔燎之致其神爲物報耳柴而後實牲實牲而後槱燎三祀之所同而日月星辰則言實柴風師雨師則言槱燎隆殺之義有所寓焉蓋言實柴則牲在其中言槱燎則柴而已】

以血祭祭社稷五祀五嶽以貍沈祭山林川澤以疈辜祭四方百物【貍亡皆反疈孚逼反】

【社者物資之以生稷者物資之以養五祀則門戶司出入之神也中霤司居處之神也竈司飲食行司道路人資之以安五嶽地資之以鎭然則言社稷五祀五嶽則大示可知矣天一而大故舉大以見五帝地二而小故舉小以見大示精意近道而逺於物故昊天以禋爲主血近生而逺於人情故祭大示以血爲主血之爲物有象而非虛有形而非實物之幽也故記曰毛血告幽全之物也以形气事神則血猶禮之至者故曰郊血大享腥三獻爓一獻孰社稷五祀五嶽與大示與於禮之至者爲其有道故也記曰家主中霤國主社示本也此社稷五祀五嶽所以同用血祭若夫山林川澤五地之類耳弗得而與焉貍以瘞藏爲主沈以函容爲主山川之受物也以貍川澤之受物也以沈以貍沈焉亦各象其物宜也疈者肆而磔之辜者制而磔之凡物生則合聚死則分散自然之理也蠟之祭仁之至義之盡也四方異體肆而不全故祭以疈百物異用制而不變故祭以辜則亦各以其物宜也】

以肆獻祼享先王以饋食享先王以祠春享先王以禴夏享先王以嘗秋享先王以烝冬享先王【肆他歷反】

【天祀用物气而貴精地祭用物形而貴幽鬼享用人義而貴時故宗廟之享有三年之祫五年之禘所謂間祀也而又有四時之享焉蓋祭不欲數數則煩故有間祀祭不欲疎疎則怠故有時享以肆獻祼享先王五年之禘也以饋食享先王三年之祫也祼酌郁鬯以求神也肆亞祼之後進所解之牲體也羞其肆而酌獻焉則以祼享先王其祼也猶事生之有饗也羞其熟而饋食焉則以食享先王其食也猶生事之有食也饗以陽爲主故禘以夏食以陰爲主故祫以冬禘者審諦昭穆而辧之嚴尊卑之等也則尙乎敬故以肆獻祼爲主祫者合聚羣祖而食之仁親之屬也則尙乎愛故以饋食爲主春物生未有以享也其享也以詞爲主故曰祠夏則陽盛矣其享也以樂爲主故夏曰禴秋物成可嘗矣其享也薦新以嘗而已故曰嘗冬則物眾其享也烝眾物焉故冬曰烝至於烝則眾物盡矣其備小物也水艸之陸產之醢在焉其備美物也三牲之爼八簋之實在焉其備陽物也昆防之異在焉其備陰物也艸木之實在焉凡天之所生地之所長苟可薦者莫不咸在此其所以爲烝與夫先王之於親也感雨露之濡則有怵之心感霜露之變則有淒愴之心春祠夏禴則怵惕之心形於所感者也秋嘗冬烝則淒愴之心形於所感者也然春夏皆陽也祠禴皆聲也春享先王則主於祠夏享先王則主於禴何也蓋聲屬乎陽者也詞者聲之有所屬者也至樂則其聲達矣春者陽之有所生也至夏則其生著矣此所以異也秋冬皆陰也嘗烝皆食也登谷之月天子嘗新先薦寢廟則嘗之得名主於薦新耳然秋以薦新爲未足以盡愛之道故至於冬烝而備物焉然後爲愛之至此所以異也故祠之享不若禴之盛嘗之享不若烝之盛詩之天保言禴祠烝嘗先禴而後祠先烝而後嘗亦以享之盛者爲先與】

以凶禮哀邦國之憂以喪禮哀死亡以荒禮哀凶札以弔禮哀禍烖以禬禮哀圍敗以卹禮哀冦亂

【祭祀之禮有得福之道故謂之吉禮凶者吉之反所以待吉禮之變也故吉禮而凶禮次之夫喜怒哀樂好惡欲人之情也先王制禮以行其情凶禮行其所哀之情者也賓禮行其所好之情者也軍禮行其所惡所怒之情者也嘉禮行其所欲之情者也故吉凶福禍自已求之者多矣大槪有數存焉宜在所哀死亡凶札禍烖哀其不幸圍敗哀其不能冦亂哀其不徳哭亡謂之喪亡斯哭之矣死以气言也亡以形言也或於聲音衣服或見於賻贈含襚此喪禮哀死亡也記曰反而亡焉失之矣於是爲甚始死也哀其死旣葬矣哀其亡川亡而艸生謂之荒凶札斯荒矣君膳不祭肺馬不食穀馳道不除祭祀不縣大夫不食粱士飲酒不樂以至荒禮有散利之類此荒禮哀凶札也神所示爲禍天所毀爲災弔以慰之也如宋大水魯莊公使人弔焉曰天作淫雨害於梁盛如何不弔此弔禮哀禍烖也圍謂國見圍敗謂師敗績禬則合貨財以補之也如澶淵之會謀歸宋財是也行人曰致禬以補諸侯之災小行人若國師役則令槁禬之此禬禮哀圍敗也兵作於外爲冦兵作於內爲亂卹以救之也若衛有狄人之難而齊桓公救之此卹禮哀冦亂也喪禮荒禮以彼喪荒哀之也弔禮禬禮卹禮以我弔禬卹哀之也死亡凶札禍烖天事也死亡爲重凶札次之禍烖爲輕圍敗冦亂人事也圍敗爲重冦亂爲輕凶禮之序冦亂則及時事故救之圍敗則在事後故補之】

以賓禮親邦國春見曰朝夏見曰宗秋見曰覲冬見曰遇時見曰會殷見曰同時聘曰問殷覜曰視

【夫吉凶爲天下同其憂樂然後天下莫不賓服此賓禮所以次於吉禮凶禮也謂之賓禮則有從王之道焉易曰先王以建萬國親諸侯蓋有賓禮以親之也夫賓禮行於邦國則燦然之文歡然之恩足以相愛接邦國其有不親者乎日有六時而寅爲一日之朝嵗有四時而春爲一嵗之朝嵗之春猶日之朝故春見曰朝夏則萬物相見於是時也有爲之宗者有見而宗之者大則爲小之所宗寡則爲眾之所宗物各以其類然也故夏見曰宗秋則非萬物相見之時於是相見可謂勤矣故秋見曰覲冬則物辧之時莫爲之宗則主無意於見焉亦莫之宗則賓無意相見焉其見也若邂逅然故冬見曰遇冬見曰遇則春見之也専矣春見曰朝則秋見之也暮矣朝而見之也専暮而見之也勤人事之周也宗而見之也願遇而見之也悅人情之適也人情之失惟其怠於相見其迹遂疎苟見而非専𨿽専而非勤𨿽勤而非其願其心遂疎見之太數相棄於凟則以人之情喜新而厭其數邂逅相遇而喜生朝暮繼見而愛生有宗之者而敬生此賓禮所以親之也有不順之之國王召諸侯而會以命事有時而然故時見曰防王不巡守之嵗會諸侯而相見之以命政殷國所同故殷見曰同會以命事則聚其謀也同以命政則一其徳也時聘施於時見之後以恩問之而已故時聘曰問殷頫施於殷見之後以事有所察治故殷頫曰視行人曰時聘以結諸侯之好殷頫以除邦國之慝問之所以結好也視之所以除慝也朝覲宗遇防同諸侯之賓於王者也時聘殷頫王人之賔於諸侯者也下或賔於上上或賓於下其交有時其接有禮外以和諸侯內以蕃王室賓禮之行也豈小補哉】

以軍禮同邦國大師之禮用眾也大均之禮卹眾也大田之禮簡眾也大役之禮任眾也大封之禮合眾也【先王以賓禮一天下有不帥則軍禮於是乎用矣然則賓禮所以接外治軍禮所以制外亂而軍禮者所以待賓禮之變也此軍禮所以次於賓禮與先王之於天下徳以容民仁以畜眾使內外逺近莫不和悅而正南面此以道同之也然徳不足以懷則威以制之仁不足以綏則義以治之此以軍禮同之也大國三軍次國二軍小國一軍師役均田同出於一軍之眾斯以軍禮同其事用卹蔄任合行於三等之國斯以軍禮同其政冦亂則相卹以救之斯以軍禮同其心叛逆則相連以伐之斯以軍禮同其徳如此則小事大而無敢抗大庇小而無所陵以致和兄弟蕃王室而使天下爲一家者軍禮之效與故用眾者用其命卹眾者卹其事簡眾者簡其能任眾者任其力合眾者合其志上下一心三軍同力以之冒矢石而不辭當鋒刃而不懾莫不有我行不來之死志而無與子偕老之還心此所以用其命也因地以令賦因家以起役地有肥磽而賦有輕重家有上下而役有多寡此所以卹其事也坐作進退不講則不知刺伐擒縱不習則不能春以教振旅夏以教茇捨秋以教治兵冬以教大閱此所以簡其能也大役則率其民而至起徒役則無過家一人丰年則公旬用三日中年則公旬用二日無年則公旬用一日此所以任其力也正其畿疆而使地有定域立其社稷而使民有常主也大國三軍次國二軍小國一軍率皆同心而一徳此所以合其志也用其命而不知卹其事卹其事而不知簡其能簡其能而不知任其力任其力而不知合其志非所以爲軍禮也軍禮以用其命爲主以合其志爲終始蓋師均田役於大封而後有之任卹簡合各以一事爲主及其用眾則眾之志能材力不得而有焉】

以嘉禮親萬民

【可欲之謂善充實之謂美美之至則爲嘉蓋兄弟之義男女之情朋友之信故舊之愛賔客之好善之實也無以文之則不能充實而至於美充美而至於嘉非特止於爲善而已善恐不得而有焉先王爲之飲食之禮以文兄弟之義爲之婚冠之禮以文男女之情爲之賓射之禮以文朋友故舊之愛爲之饗蒸之禮以文賓客之敬爲之脤膰賀慶之禮以文親疎之恩然後性善之實擴而充之歡然有恩以相愛燦然有文以相接此禮之所以爲嘉也蓋亨者嘉之防天之禮也嘉防所以合禮人之禮也先王之爲嘉禮豈出於人爲之私意哉亦本於天理而已然禮行於上而民效於下民其有不親者乎教之化民深於命殆謂是與】

以飲食之禮親宗族兄弟以昬冠之禮親成男女以賓射之禮親故舊朋友以饗燕之禮親四方之賓客以脤膰之禮親兄弟之國以賀慶之禮親異姓之國

【飲食之禮所謂族燕族食之禮也昏冠之禮所謂昏禮冠禮是也賓射之禮所謂行賓燕之禮而與之射也饗燕之禮所謂饗以訓恭儉燕以示慈恵也脤膰之禮脤謂祭祀之肉而盛以蜃器者也膰謂熟肉助祭執事因賜之以膰胙者也定十四年天王使石尙來歸脤以歸諸侯故盛以蜃器使之懷也孟子言孔子不用從而祭膰肉不至不脫冕而行膰蓋與祭祀而受胙也左傳曰祀有執膰戎有受脤此脤膰之別也賀慶之禮謂因其喜而賀慶之慶則以禮爲主賀則以利爲主也若行人所謂賀慶以贊諸侯之喜是也飲食以施於宗族兄弟爲主致其愛故也昏冠之禮以施於男女爲主昏以親之冠以成之言昏則姻可知也言冠則笄可知也先昏後冠則親之而後成之也故舊朋友以義相與者也故以賓射爲主饗在廟致其敬也燕在寢致其愛也上公三饗三燕侯伯再饗再燕子男一饗一燕聘客一饗一燕則與時賜無數故饗燕之禮以施於四方賔客爲主愛而敬之也兄弟之國同姓之諸侯也與之同事先王故親之以膰與之分守下土故親之以脤福祿吾之所以爲身者也與之同福祿則親親之至也𨿽至歸脤以交諸侯之福賀慶以贊諸侯之喜兄弟之國非不與之賀慶也其親之也以脤膰爲主異姓之國非不與之同福祿也其親之也以賀慶爲主以異姓之國不及同姓之厚非親疎之辧也親宗族兄弟然後親成男女以尊及卑也親故舊朋友然後親四方賔客以近及逺也四方之賓客以禮來接我者也兄弟異姓之國則我以禮往加焉此嘉禮之序也】

以九儀之命正邦國之位壹命受職再命受服三命受位四命受五命賜則六命賜官七命賜國八命作牧九命作伯

【莫非命也凡制於上而受於下者皆命也先王之時有定命之數則典命掌之有加命之數則宗伯掌之加命非定命也故謂之九儀之命而已命以徳定其數儀以命制其節位以儀辧其分車旗衣服之類此謂五儀職服位器之類此所謂九儀職服位器之類茍無王命以行之則下不得以聼上不得以使是故九儀有命然後職足以涖事服足以稱徳位足以臨人器足以行禮則足以治官足以使國足以守牧足以分州伯足以分州然後邦國之位先後之序髙下有等謂之邦國則指諸侯之國言之非王朝諸侯之位也一命受職者公侯伯之士皆一命子男之大夫亦一命固已受職矣子男之士不命則此或加子男之士爲之夫所治謂之職未命之士非無職若府掌官器以治藏史掌官書以贊治之類皆其職也然其職非受於王皆其官長所自辟除有所屬而已至一命則所受之職受於上矣再命受服者公侯伯之大夫與子男之卿皆再命固已受服矣以公侯伯之士與子男之大夫皆一命則此或加公侯伯之士子男之大夫爲之司服曰士之服自皮弁而下惟王之上士三命亦服皮弁則此所謂受服者再命始受皮弁之服矣三命受位者公侯伯之卿固已受位矣則此或加公侯伯之大夫子男之卿爲之夫君一位卿一位大夫一位上士一位中士一位下士一位則一命再命者非無位也至三命然後其位受於王矣四命受器者公之孤固已受器矣公侯伯之卿皆三命則加公侯伯之卿爲之禮運曰大夫具官祭器不假聲樂皆具非禮也假之言至也受器則祭器固已至矣則四命者禮樂之器皆得具而用之五命賜則者或加公之孤或加王之大夫出爲縣內之諸侯故賜八則以治也六命賜官者或加子男入爲王之卿賜之官使得自置其臣治家邑也七命賜國者或加王之卿或加子男爲侯伯以卿爲侯伯始有其國也以子男而爲侯伯則加受其國也故曰賜國八命作牧者或加侯伯而爲之九命作伯者或加三公而爲之一命之士積加命而至於五則爲都鄙之君五命之子男積加命而至於九則爲方伯進賢興功以作邦國也士奮其才徳以求爲君諸侯奮其才徳以求爲伯九儀之命爲之勸耳言受則有義言賜則有禮言作則有道蓋君子有行可之仕有際可之士自四命以下言受則容有辭之者矣於其受之然後王命成焉此有義也自五命以上言賜則崇徳報功有受之而已屬長連帥卒正者諸侯之所聴也州長者屬長連帥卒正之所聴也方伯者天子之老州伯之所聴也州伯各以其屬屬於天子之老有道以揆有徳以倡者也州伯聴於天子之老而下之於帥正帥正聴於州伯而下之諸侯然則牧伯之仕豈無所作哉】

以玉作六瑞以等邦國王執鎭圭公執桓圭侯執信圭伯執躬圭子執谷璧男執蒲璧【信音身】

【夫六瑞之制其形有圭璧以象天之體用其名有鎭桓信躬谷蒲以別君徳之隆殺信躬之名則取諸身而象之也鎭桓谷蒲之名則取諸物而象之也天子一位公一位侯一位伯一位子男同一位五等之爵先王以定天下之名分其嚴而不可犯也然而徒有其位而無其實以爲之稱焉與夫有其實而人莫之悉也烏能使人尊而貴之哉蓋天下之人不可欺者以其皆有良知也不可陵者以其皆有良貴也苟以區區之名分以相制服豈人之情哉先王慮夫天下之人不知吾之爲此位也並徳之小大而隆殺之又慮其在此位者以貴自驕而忘其徳焉至貴賤犯分不足相服而又無以服其下焉於是爲之六瑞以表著之五位者正其名而等之也六瑞者表其徳而等之也夫天地合而後同道君臣合而後同徳六瑞者先王所以取合焉上極乎天下蟠乎地崇髙廣大靜以體仁而四方安焉萬物育焉此王之所以爲徳也故執鎭圭上有所承下無所底周疑彊直其立也不孤其用也不殆以歸徳於上而無私此公之所以爲徳也故執桓圭侯之爲徳以體仁而其爲仁也盡人道以君民此尊而不屈者也故執信圭伯之爲徳亦以體仁而其爲仁也盡人道以長民此屈而不信者也故執躬圭子字也字養也語長人之道爲未足能飬人而已故執谷璧以谷爲信善而能飬人故也男任也任安也語飬人之道爲未足能以順安人而已故執蒲璧以蒲柔順而能安人故也然則有君道者皆取象於天有臣道者皆效法於地故六瑞君之所以爲贄也其象取謂天而已璧圓以象天之體圭鋭以象天之用爲君之道非充實之美莫之能致也親天下之物無以稱徳焉惟玉也溫潤而澤縝宻而栗剛而不屈亷而不劌可謂充實之美矣故六者皆以玉爲之充實之謂美充美而有光輝之謂大無美徳無大仁其仁弗大則仁之靜弗至焉仁而至靜弗至焉仁而至靜然後有以安四方其仁弗大則仁之利弗至焉仁之至利然後有以飬肓萬物四方萬物莫不歸往之謂王王之道也鎭圭之制以王制其體則比其徳之美以尺有二寸制其數則比其徳之大以四鎭之山制其象則其仁至靜足以致其安至利足以致其飬夫山有仁之道也四鎭之山又有大仁之道者也此王執之所以象其徳也鎭圭所以象仁之用也仁之用則顯故王執之大圭所以象道之用也道之用則藏故王搢之然鎭圭之用非一或守之以定國或執之以正己或用之以接臣至於朝日祀天起師賙阨無不以之凡以王者之仁無適而非是也玉人曰鎭圭尺有二寸天子守之此據其定國而言也大宗伯以玉作六瑞而曰王執鎭圭此據其正己而言之也小行人成六瑞而曰王用鎭圭此據其接臣而言之也典瑞之職曰王執鎭圭以朝日此據其祀天而言之也又曰鎭圭以徴守以卹凶荒此據其起師賙阨而言之也公執桓圭而射人又謂三公執璧者蓋方其在朝而爲三公則近於王而有所屈則致君之體而不致其用故執璧及其在外而爲上公則逺於王而有所伸則有爲君之位而致其用故執桓圭非不同勢有屈伸也】

以禽作六摯以等諸臣

【君道一故六瑞一以玉爲之玉者陽物也有君之道焉此玉所以爲瑞天子受而復之寶之也臣道二故六摯以眾禽爲之禽者制馭於人者也爲人臣者無以有已此禽所以爲摯天子受而不復之臣之也摯之爲言至也所執以自致焉大者玉帛小者禽鳥至於野外軍中婦人童子皆有以自致焉故先王之時卿效其徳大夫效其智士效其節庶人工商效其職其才有餘不敢過其分其實不足不敢執其物且夫鴈雉之類物之無知者且能候時而行守介而死不失其節而況人乎以人而是之不若人之大恥也此固人之所自致者也】

執皮帛

【太師太傅太保謂之三公少師少傅少保謂之三孤公與王坐而論道爕理陰陽則其道大同於物故公之摯則執璧璧之爲物其形圓也則公有天之道焉其名辟也則公有君之道焉孤則貳公化寅亮天地而已於道則不足而於物則未能大同於徳則不羣而於物則足以相被故其摯執皮帛皮帛者束以帛而表虎豹之皮以爲飾也大人虎變其文炳也君子豹變其文蔚也其道足以衣被人而飾之以炳蔚之文章此孤之道所以爲不羣歟然而其道足以衣被人而人防其衣被則斯親之矣人仰其道則斯尊之矣親之斯愛之文取炳蔚以示其愛也尊之斯畏之皮取虎豹以示其可畏也人知愛而畏之則徳之不羣又可見矣非特王之孤爲然典命曰公之孤四命以皮帛視小國之君則公之孤其徳亦然矣】

卿執羔大夫執鴈士執雉

【曲禮曰飾羔鴈者以饋則卿大夫亦能衣被人而有文章也然孤有不孤之徳其文則天也故以虎豹之皮飾之以皮者天爲之文也卿之養人大夫之率人其文則人也故飾以繢以繢者人爲之文也有徳然後能衣被人徳成然後有文士未成徳者也則無以衣被人故執雉而無所飾然雉之性則耿介而其色則文明以其被文以相質也士非無文也非成徳之文則文足以相質而已】

庶人執鶩工商執雞【鶩音木】

【府史胥徒庶人之在官者則庶人非特府史而匕凡民在焉或聨於鄕遂相質以生或聨於官府相須以行欲其不散遷故執鶩工者興事造業以利其上者也商者遷有無以利其人者也欲其趨時而動故執雞鶩與雞皆人所畜則庶人工商亦上所畜故也】

以玉作六以禮天地四方

【物之受命以天而生以地而成五精之君則分位於四方以佐天地之化育者也先王欲報之徳故卽地上之圖丘報天卽澤中之方丘報地兆五帝於四郊報五帝也天地四方未之辧也有物混成無得而禮焉及其旣散始有尊卑之位左右之方陰陽之徳生成之序未辧之時猶器之合乎玉猶玉之復乎璞方圓之形黃之色璧琮之名大小多寡之數未之有也道之散爲天地四方猶以玉而分爲器所以致其禮也】

以蒼璧禮天以黃琮禮地以靑圭禮東方以赤璋禮南方以白琥禮西方以璜禮北方皆有牲幣各散其之色

【萬物親地而天爲之辟故禮天之器其名曰璧以天有辟之道而萬物所由以制者也其形圓則取其爲圜之幹其色蒼則象其始事之時萬物祖天而地爲之宗故禮地之器其名曰琮以地有宗之道而萬物所由以收者也其形方則取其直方之坤其色黃則象其終功之時有體斯有用靑圭象陽之生物其用也有用斯有事赤陽之盛色章陰之成事赤璋以陽之盛色物之以陰之成事名之是象其事也有事斯有形白琥象陰之成是其形也有形斯有色璜者以陽之正色物之以陰之盛色名之是象其色也陽生於子而終於已陰生於午而終於亥則南北爲陰陽之雜故赤璋璜皆雜陰陽焉陽中於夘陰中於酉則東西爲陰陽之純故靑圭則成像焉白琥則效法焉道之判於域中天地繼道以爲體五精之君各繼其用而已是故六器之形各以用繼體以事繼用以色繼形不失其序然而璧琮圭璋白琥其物之也同其名之也異於北方之玉其名之其物之皆以色焉何也以色物之則以天職用之時以黃色名之則以地終功之時也北方之幽無得而名焉其得而名者亦見於色而已不以名而黃物之者示地有終功之美而歸之天焉然有禮神之王有祀神之玉以蒼璧禮天至璜禮北方則所謂玉書書所謂檀璧是也四圭有邸以祀天旅上帝兩圭有邸以祀地旅四望則所謂祀玉若書所謂秉圭是也皆有牲幣各放其器之色立大祀用玉帛牲牷立次祀用牲幣立小祀用牲而帛則人以衣者也牲則人以養者也以其衣食之物而薦之致人事也六器之象神示之徳存焉故牲幣之色則各放之而已矣】

以天產作陰徳以中禮防之以地產作陽徳以和樂防之

【天產動物也地產植物也六牲之屬皆味存焉謂之天產以上首而圓五穀之屬皆气存焉謂之地產以下首而方精之不足者補之以味形之不足者補之以气先王以气味作之則晝夜之所存平旦之所息無非精形之養也養精之至陰徳生焉養形之至陽徳生焉作之者使之生而無息也陰徳作已而教之以陰禮則民可以無怨陽徳作已而教之以陽禮則民可以無爭蓋民常勤於用精而怠於用形故先王防以禮樂禮主於減樂主於盈禮減而進以進爲文此所以道中樂盈而反以反爲文此所以道和陰徳民之所以淫也以中和防之則民不淫矣陽徳民之所怠也以和樂防之則民不怠矣】

以禮樂合天地之化百物之產以事鬼神以諧萬民以致百物

【大道散而天地位天地位而百物生天以陽生地以陰成陰陽相摩鼓之以雷霆潤之以風雨動之以四時暖之以日月冬無愆陽夏無伏陰寒署雨暘各適其中則天地之化是謂太和百物資天之陽以有生資地之陰以有成气變而有形形變而有質莫不負陰抱陽沖气以爲利則百物之產是以天地之中和而已先王之作禮樂一本於中和則其合天地之化百物之產亦以其自然之和也夫樂由陽來禮由陰作禮減而進以進爲文樂盈而反以反爲文無過不及也一於中而已無有餘不足也一於和而已合生气之和道五常之行使之陽而不散陰而不宻剛气不怒柔气不懾四暢交於中而發作於外其至也極乎天蟠乎地上下與天地同和節則禮樂之大和也其施於物也感動其善心移易其邪行無悖逆詐僞之心無淫佚作亂之事天地防合陰陽相得覆育萬物以至於勾萌逹羽翼奮角觡生蟄虫昭蘇羽者嫗伏毛者孕育胎生者不防而卵生者不殈則禮樂之大和也惟禮樂之大和故能合天地之化惟禮樂之大和故能合百物之產所以與之同流而無問者此也記曰樂者天地之和也禮者天地之序也惟其爲天地之和序故能合天地之化也又曰和故百物皆化序故羣物皆別惟其能化別羣物故能合百物之產也夫天物之化百物之產所以合而無間者禮樂之和气也惟其和气也以通乎幽則鬼神之無形可得而事矣以治乎明則萬民之至愚可得而諧矣以格乎物則百物之有知可得而致矣能合天地之化百物之產者禮樂之道也可以事鬼神諧萬民致百物者禮樂之功也】

凡祀大神享大鬼祭大示帥執事而卜日宿眡滌濯涖玉鬯省牲鑊奉玉齍詔大號治其大禮詔相王之大禮【朕志先定人鬼協從然後可以致享帥執事則人謀從也而卜日則鬼謀從也卽太宰所謂前期十日帥執事而卜曰遂戒是也七日戒三日宿太宰大宗伯帥執事而卜日然而太宰特尊故及執事然後眂滌濯及納烹然後贊王牲事及祀之日然後贊玉幣爵之事大宗伯正掌天神人鬼地示之禮故宿眂滌濯涖玉齍省牲鑊奉玉齍太宰不奉齍則亦以齍事卑於牲事也涖玉鬯者玉所以禮神鬯所以求神皆宿眂而涖之也奉玉齍於祭之日蓋奉玉與鬯也詔大號則大之之六號是也以牲幣齍奉鬼神示以鬼神示建保邦國而不爲名號以尊大其美以辧名其類其盡志也略其盡物也凟矣治其大禮凡禮事之大者也詔相王之大禮王禮之大者也】

若王不與祭祀則攝位凡大祭祀王后不與則攝而薦豆籩徹大賓客則攝而載果朝覲會同則爲上相大喪亦如之王哭諸侯亦如之王命諸侯則儐國有大故則旅上帝及四望【與音預果讀爲祼】

【若王不與則攝位大宗伯掌大祭祀則王之不與祭祀使之攝位也宜矣凡大祭祀王后不與則攝而薦豆籩徹者豆籩有薦謂正祭祀時也豆籩有徹謂祭祀方畢也大賓客則攝而載祼亦謂王后不與而攝其事也載祼者謂祼鬯載於圭瓉也朝覲防同則爲上相者相王以行禮也王禮相者非一人而大宗伯則爲上相也王命諸侯則儐者儐諸侯以見王也旅者合眾人而祭之也國有大故所求者眾矣舉天之上帝地之四望則眾神皆合祭之矣】

王大封則先告後土乃頒祀於邦國都家鄕邑

【大封封諸侯也與詩之賚言大封於廟同意社土神也后土配食於社者也大封以分土而封諸侯則先告後土宜矣頒賜謂頒其祀禮也言邦國而及其都家鄕邑者蓋諸侯之卿與其子弟食采亦謂之都如書所謂簡卹爾都是也諸侯之國其制地也有都家有鄕邑而祭祀之禮皆有等降則其頒祀詳言之者以典祀所頒先王尢以爲重而不可忽也子曰節莫差於僣僣莫僣於祭則先王於此尢致其詳者其所防豈不爲至哉】

周禮詳解卷十七﹤經部﹐禮類﹐周禮之屬﹐周禮詳解﹥

欽定四庫全書

周禮詳解卷十八

宋王昭禹撰

小宗伯之職掌建國之神位右社稷左宗廟兆五帝於四郊四望四類亦如之兆山川丘陵墳衍各因其方【王之所體者道也大宗伯所以佐王特道之物而已大宗伯之所建者禮也小宗伯所以佐大宗伯者特禮之物而已道不渾於度數故求之度數而不得也降而生物則度數存焉大宗伯之所建凢明於本數小宗伯之所佐凢系於末度本精而末粗數略而度詳聖人南面而治與萬物相見必以祀致餙焉則精粗詳略不可以不備也記曰知禮樂之情者能作識禮樂之文者能述然則大宗伯蓋與於知禮之情而作之也小宗伯蓋與於識禮之文而述之也別而言之天曰神地曰示人曰鬼合而言之皆可謂之神蓋神無方無乎不在然古人所以求諸神者未嘗不在焉有在故有方有方故有位右社稷左宗廟國中之神位也兆五帝於四郊與夫四望山川丘陵墳衍國外之神位也尊五帝而逺之則以宗廟爲親賔山陵墳衍而外之則以社稷爲主右陰也而地道尊右社稷地類也故右社稷左陽也人道所向君子於其親事死如生故左宗廟左右各因其所尙而非相爲尊卑故此言右社稷而左宗廟而匠人營國亦曰左祖右社言社則見稷言祖則見宗東西陰陽之中南北陰陽之正昊天其君五帝其佐也君王其中而五帝之運與五行同其休王焉故爲之兆五帝於四郊五帝也而兆止於四郊則土與火相生以相繼者也豈同兆於南郊乎非特五帝之兆如此四類四望亦如之五嶽四瀆在地而成形故祭謂之望日月風雨司中司命在天而成像故祭謂之類所以聚之非一神也故經於上帝每言類而小宗伯天地之大災亦類社稷宗廟之位夫國之神位眾矣言兆五帝而不言地上之圓丘言山川丘陵墳衍各於其方而不言澤中之方丘言宗廟而不言祧廟則皆舉卑以見尊也】

掌五禮之禁令與其用等辧廟祧之昭穆辧吉凶之五服車旗宮室之禁掌三族之別以辧親疎其正室皆謂之門子掌其政令

【吉凶軍賔嘉之五禮大宗伯旣掌其本數矣小宗伯又掌其末度焉禁謂禁其所不得用令謂令其所當用又有等焉蓋道通爲一則無等矣禮別於五故象天地之大而有髙卑象四時之行而有先後卑髙之陳先後之序而自然之等存乎其間禮之爲禮特輔其自然者以等之而已用等之不同有尊卑焉於是有廟祧之昭穆所以辧尊卑有貴賤焉於是有衣服車旗宮室之禁所以辧貴賤有親疏焉於是有三族之別所以辧親疎辧廟祧之昭穆合爲三昭三穆與大祖之廟而七焉昭穆之序尊卑之殺不可以不辧也小宗伯辧廟祧之昭穆而小史又辧昭穆何也小宗伯所辧其序也小史所辧其書也自昔禹不先鯀湯不先契文武不先不窋蓋子𨿽賢聖不得先其父新鬼𨿽大不得先其故凢以昭穆所辧其序固如此也而魯之文公乃至於躋僖公夏父弗忌不能有以辧之而已故君子以爲逆祀辧吉凶之五服車旗宮室之禁者吉之五服或以九或以七或以五降殺以兩凢以象其徳凶之五服近止於三月逺止於三年凢以稱其情車旗宮室必有禁焉則奢不僣儉不偪矣掌三族之別以辧親疏者人之主也上親父下親子而已與之爲三以父而親祖以子而親孫是之謂以三爲五以祖親髙祖以孫親孫是之謂以五爲九夫親親之序自三以至於九而此特言三族之別則由隆以爲殺篤近以舉逺正所以辧親疏故也三族之已立則本末斯從焉其正室皆謂之門子掌其政令者尊祖故敬宗敬宗故明嫡正室其嫡矣以其當室故謂之正室以其當門故謂之門子曲禮曰孤子當室文王世子曰正室守大廟皆指嫡而言】

毛六牲辧其名物而頒之於五官使共奉之辧六齍之名物與其用使六宮之人共奉之

【牲齍尊之名物易知也而以小宗伯辧焉則名之所命物之所色有義存焉爲難知也夫祭祀之事王后親之而五官所以續王之事而終之以成外治六宮之人所以續後之事而終之以成內治者牲天產也其類屬乎陽而動然皆生之而後可殺焉是故謂之牲而辧六牲之名物則使續王之事而終之以成外治者共奉之齍地產也其類屬乎陰而植然其在器也各有多少之齊焉是故謂之盛而辧六齍之名物則使續後之事而終之以成內治者共奉之內外陰陽各從其類也非特是也頒六牲於五官亦從其類而分之也司徒主牛宗伯主雞司馬主馬及羊司冦主犬司空主豕此以其類而分之也至於六齍使六宮之人共奉之而不言頒則無所分矣共言共其物奉言奉其事詩以大夫妻能循法度爲可以共祭祀則共之言其物也以夫人可以奉祭祀爲不失職則奉之言其事也酒正共後之致飲於賔客之禮使其士奉之酒人爲五齊三酒祭祀則共奉之凢此皆其別也】

辧六之名物以待果將辧六尊之名物以待祭祀賔客掌衣服車旗宮室之賞賜掌四時祭祀之序事與其禮若國大貞則奉玉帛以詔號

【酌以祼求諸陰而已陰有常而無變故爲之尊酌以獻居其所而爵者從之故謂之尊於言祼將則尊酌以獻可知也於尊言祭祀賔客則亦可知也祼將謂祼之時則將瓉以祼也司尊掌六尊六之位詔其爵辧其用與其實則尊彜之名物旣不同故其所用亦異此小宗伯所以辧其名物以待其用也冪人先尊後彛彜卑而尊尊故也今此先彛而後尊者以言其用用則先矣掌衣服車旗宮室之賞賜者衣服車旗或以有功而賞或以私恩而賜其賞賜亦有等差此小宗伯所以掌之也掌四時祭祀之序事與其禮者謂天神人鬼地示之祭祀四時有之其祭祀之事則各有先後之常序若卜日省鑊示滌濯之類也禮則四時祭祀所當用之常禮若隆殺厚薄之類有度數存焉耳若國大貞則奉玉帛以詔號者大貞謂以事之大者而卜以貞之貞以問問以知吉凶吉凶生乎動者也惟靜而正足以勝故易曰吉凶者貞勝者也卜以知吉凶惟靜而正爲可問焉故洛誥亦曰我二人共貞大卜曰凢國大貞天府曰季冬陳玉以貞來嵗之惡若國大貞則若卜立君卜大封皆大貞也奉玉帛則以卜而禮神詔號則詔大祝之六號玉帛以二精致其物詔號以六號辧其名皆禮之重者故小宗伯奉而詔之】

大祭祀省牲眡滌濯祭之日逆齍省鑊告時於王告備於王凡祭祀賔客以時將瓚果詔相祭祀之小禮凡大禮佐大宗伯賜卿大夫士爵則儐

【祭之物牲重而齍輕故此先省牲而後逆齍祭之序先腥而後熟故此先省牲而後省鑊省牲以省充人之所系逆齍以逆人之所共省鑊以省烹人之所具至於滌濯則無所不用以致其淸而已詩云泂酌彼行潦可以濯漑蓋言所貴在此而不在彼滌濯以致其淸宜在所略也此於牲鑊則言省於滌濯則言眡而眡又詳於省者蓋詩所美者道也而此所記者禮也告時於王者時至矣而後告之也告備於王者禮備矣而後告之也凢祭祀賔客以時將瓉祼者以時將之以授於王與後也故欝人凢祭祀賔客之祼事和欝鬯以實彛而陳之此祭祀賔客之禮所以同用祼也典瑞祼圭有瓉以肆先王以祼賔客此祭祀賔客之祼所以同用瓉也王之祼也大宰贊之故大宰祀之日贊玉幣爵之事大朝覲防同贊玉帛玉獻玉几玉爵後之祼也內宰贊之故內宰大祭祀後祼獻則贊瑤爵亦如之凢賔客之祼獻瑤爵皆贊小宗伯所謂以時瓉祼所以授王與後也鄭氏乃謂祭祀則奉而授王賔客則奉而授宗伯殊不知大宗伯王后不與而後攝載祼也詔相祭祀之小禮者以大禮大宗伯詔相之也故大禮則佐大宗伯而已夫盛徳之至其於禮也動容周旋莫不中焉果何待於詔相乎此則大宗伯詔相祭祀之大禮小宗伯詔相祭祀之小禮者蓋以言禮之意則動容周旋莫不中焉以言禮之事則有而爲之不敢以易此詔相所以不可已也子入太廟每事問夫豈不知而問哉亦以有而爲之不敢以易是所以爲知禮也賜卿大夫士爵則儐者王命諸侯則大宗伯儐之也故諸侯𨿽卑如子男尢以大宗伯以子男𨿽卑亦君道也故隆之以致其伸諸臣之尊𨿽如孤卿尢以小宗伯儐以孤卿𨿽尊亦臣道也故殺之以致其屈】

小祭祀掌事如大宗伯之禮大賔客受其將幣之賫【大宗伯凢祀大神享大鬼祭大示帥執事而卜日宿眡滌濯涖玉鬯省牲鑊奉玉齍詔大號小祭祀則小宗伯之所掌也故其事如大宗伯之禮小宗伯旣待賔客以六彜以時將贊祼則王於賔客之禮施之盡矣禮之道施報而已受其將幣之賫則邦國享王而報之禮盡矣夫報之盡在於將幣之賫則不防於貨取者也蓋君子𨿽不可以貨取而亦不可以虛拘故成王之識百辟享與不享特於儀物多寡之間此所謂將幣之賫則亦以其儀先焉而幣之所賫將之而已謂之賫則所享之物莫不有多寡之齊焉】

若大師則帥有司而立軍社奉主車若軍將有事則與祭有司將事於四望

【大師之禮用眾也故大師則帥有司而立軍社奉主車言軍社則主軍其祖也言奉主車則社亦載於車也古者出師其始必宜乎社造乎祖其必載於車示有所受命也以此用眾其有不受命者乎社本義義爲陰祖本仁仁爲陽先社後祖先義後仁則陰陽事故也然則書用命賞於祖不用命戮於社先祖而後社何也蓋書方其誓而撫眾則宜先祖以誘之也有司大祝之屬也大祝之職亦曰大師設軍社祭有司亦大祝之屬也軍將有事則與戰合敵也𨿽以至仁伐不仁然君子臨事而懼故有事於祭焉必祭四望則五嶽四瀆山川之大者也山川爲國阻固四望光絕其類則阻固之大者大兵之象故將戰則祭焉】

若大甸則帥有司而饁獸於郊遂頒禽大烖及執事禱祠於上下神示【甸音田】

【大甸則四時之田也帥有司則帥大司馬之屬也夫大田之禮簡眾也故大甸則帥有司而饁獸於郊遂頒禽獸可狩而獲者於禽爲大故饁之禽可擒而制者於獸爲小故頒之蓋盍而餉焉謂之饁頒則分之而已且田以簡眾則眾所不欲也田以獲取禽獸爲得焉則眾所同欲也先王以所不欲者寓之於其所欲故其於田也大獸公之小禽之上殺者以爲幹豆次殺者以爲賔客下殺者以充君庖而面傷剪羽毛不成其爲禽者不以獻還捨於郊饁獸出而頒禽其獸與禽皆不以獻者也以此簡眾則得其所同欲而輕其所不欲矣大烖及執事禱祠於上下神示猶大宗伯大故則旅上帝及四望也故者人所爲烖者天所爲故禱祠於上下神示則靡神不舉求祭曰禱報祭曰祠𨿽然古之體道者將超於吉凶得失之表人所不能害天所不能烖而於此大故旅上帝及四望大烖禱祠於上下神示者特與民同患而已】

王崩大肆以秬鬯渳及執事涖大斂小斂帥異族而佐縣衰冠之式於路門之外及執事眂葬獻器遂哭之卜葬兆甫竁亦如之旣葬詔相喪祭之禮成葬而祭墓爲位【渳亡婢反竁充內反】

【陳屍謂之肆大肆以順魂气之變也以秬鬯渳則死者人之所惡貴於潔馨故也及執事涖大斂小斂以順其體魄之蔵也縣衰冠之式於路門之外則制色宜同故也及執事眡葬獻器遂哭之執事梓匠之屬獻器明器也獻明器則將以之反而亡焉始於此小宗伯於其生也以禮詔相之故於其將也則感而哭焉非特是也至於卜兆甫竁亦然也故亦如之防祭之禮虞祔也旣而祭謂之虞虞死者精神無所歸而祭之也檀弓曰者虞弗忍一日離也虞祭旣畢明日祔於祖父故有祔祭者以附祖屬於廟也成而祭墓爲位者丘已封則謂之成成而祭則祭后土也小宗伯則爲壇位】

凡王之會同軍旅甸役之禱祠肄儀爲位國有禍烖則亦如之凡天地之大烖類社稷宗廟則爲位凡國之大禮佐大宗伯凡小禮掌事如大宗伯之儀【甸音田】

【王之防同軍旅田役皆有禱祠者以吉凶生乎動欲吉而避凶者人情所不免也禱以求祠以賽禱祠皆有儀不可以不預習小宗伯於習儀則爲位焉國有禍烖於禱祠亦肆儀爲位故亦如之天地之大災若日月食山冡崩皆非常之變也則合聚社稷宗廟之神而禱祠焉故曰類社稷宗廟則爲位凢國之大禮佐大宗伯凢小禮掌事如大宗伯之儀者一陰一陽體此以示焉謂之禮儀者著乎末節以列數度宜之謂儀簡子之問禮及於揖遜周旋故太叔以謂儀也非禮也】

肆師之職掌立國祀之禮以佐大宗伯

【禮之義防而難知禮之數粗而可陳大宗伯掌建天神人鬼地示之禮則得於微而難知之義肆師掌立國祀之禮以佐大宗伯則明於粗而可陳之數故肆師之職以展器陳告備爲事肆之爲言陳也明於可陳之數焉人之所依附此其名官所以謂之肆師神位旣定然後國祀之禮可立大宗伯建天神人鬼地示之禮建其意義而已必有玉帛牲牷之物豆簠簋之器然後其禮立焉故掌立國祀之禮以佐大宗伯】

立大祀用玉帛牲牷立次祀用牲幣立小祀用牲【大祀謂天地宗廟之祀也次祀謂日月星辰社稷五祀五嶽之祀也小祀謂司中司命風師雨師山川百物之祀也別而言之則天曰祀地曰祭鬼曰享合而言之均謂之祀也玉帛牲牷以禮神禮之隆也有牲幣而無玉帛者禮之殺也獨牲而已又其殺也牲之純者謂之牷上言牲牷下言牲而不言牷則知所謂牲者其牲不必純也幣帛一也自其質而言之則謂之帛制而用之則謂之幣夫牲以天產致味玉以地產致徳幣帛以人力致禮次祀則去玉小祀則去幣而牲以致味禮之近人情者也下至於小祀焉蓋行我愛敬而親鬼神者牲也行我淸明而尊鬼神者玉也行我和荘而交鬼神者幣也尊而交之患在其情不通則鬼神不可得而祀矣此三祀所以通用牲】

以歳時序其祭祀及其祈珥

【嵗時之祭祀有先後之別則有序矣序其祭祀則先後必以時也嵗時之祭祀者祀之常也至於祈珥則非若常祀也祈所以求福若大祝之六祈是也珥所以禦妖釁若小子珥於社稷是也以祈福祥爲先以禦妖釁爲後故先祈而後珥】

大祭祀展犧牲系於牢頒於職人

【牲之純者謂之牷牲之完者謂之犧春秋所謂魯郊牛口傷周景王時雄鷄自斷其尾則不可謂之犧矣大祭祀肆師展犧牲者視其完也系於牢頒於職人者牛人牧人共牲者也充人飬牲者也牛人牧人共牲然後肆師從而展則職人非牛人牧人矣凢防祭祀系於國門則職人非門人矣充人之職曰掌系祭祀之牲牷祀五帝則系於牢芻之三月享先王亦如之則所謂職人者其充人之謂乎充人而曰職人則以充人職其事故也故牛人凢祭祀共其求牛享牛以授職人而芻之亦謂充人也】

凡祭祀之卜日宿爲期詔相其禮眡滌濯亦如之祭之日表齍盛告潔展器陳告備及果築防相治小禮誅其慢怠者掌兆中廟中之禁令凢祭祀禮成則告事畢大賓客涖筵幾築防贊果將【果古亂反防音煮】

【宿爲期卜前之夕也眡滌濯祭前之夕也祭祀必卜日者擇日之吉也祭祀必眡滌濯者致其潔也詩所謂吉蠲者於此見矣執事之人與日不能齊則其卜也其眡滌濯也不能以敬與恭交神明矣故皆宿爲期焉祭之日表粢盛者簠以盛稲粱簋以盛黍稷簠簋旣陳也則以徽幟而表之蓋粢盛王之所自致者也表而出之所以明其自致之尊也告潔則以鬼神所歆者在潔也詩曰吉蠲爲饎以黍稷稲梁皆人所舂治而成食者易失於不潔故使肆師告潔馬展器陳則器及陳皆展之也告備則禮之備也小宗伯告備於王則肆師告備於小宗伯矣禮有告具有告備具則有所不備焉備則非特具而已及果築防者則築香艸煮以和秬鬯以泲之而祼也相治小禮則禮之小者在所相而治之也誅其慢怠者慢則不敬怠則不勤祭祀之禮以敬勤爲尙慢怠則非特欺於神也又欺人焉故誅之掌兆中廟中之禁令者宗伯兆五帝於四郊四望四類亦如之兆則四帝之兆也廟則七廟及遷廟禁令禁使不得犯者令則令其所當爲者也事畢於禮成故禮成則告事畢大賔客涖筵幾者筵幾所以禮賔客司幾筵設之肆師則臨而觀之也築防贊果將者見大賔承大祭皆主於敬故其祼賔也猶待其神焉】

大朝覲佐儐共設匪罋之禮饗食授祭與祝侯禳於畺及郊

【儐所以接賔客之人也有上儐有中儐有末儐佐儐者上儐之佐則中儐是也所以佐宗伯焉大宗伯防同朝覲爲上相則肆師爲佐儐乃佐小宗伯也小行人將幣爲承而儐則末儐其小行人與共設匪罋之禮者匪以實幣也罋以實醯醢也其物其事掌客人等共之也其所設之禮則肆師共之也饗謂以酒飲賔食謂以食食賔也授祭授賔以祭也記曰祭食祭所先進又曰殽之序徧祭之謂此祭也夫王祭則膳夫授之故賔祭則肆師授之與祝侯禳者侯者候之祭也禳者郤災之祭也國事之有侯有禳逺或至於五百里之畺近或止於百里之郊小祝之官實主其事而肆師與之偕行也則以掌國祀之官而侯禳又其事之小者故也】

大防大渳以鬯則築防令外內命婦序哭禁外內命男女之衰不中灋者且授之杖【衰七雷反中丁仲反】

【小宗伯王崩大肆以秬鬯渳故肆師築香艸煮以爲鬯也序哭則以服之輕重爲先後小宗伯縣衰冠之式於路門之外則衰法旣已示之若不中法者肆師又從而禁之則男女之衰無異制矣授杖則王防杖竹後防杖木也】

凡師甸用牲於社宗則爲位類造上帝封於大神祭兵於山川亦如之凡師不功則助牽主車凡四時之大甸獵祭表貉則爲位【甸音田】

【師甸用命則賞於祖不用命則戮於社故必載社之石主祖之木主以行焉示民以用命也遷主亦謂之宗者則以其繼太祖故也用牲以祭則肆師爲所祭之位以位者神所立有位然後可祭也故小宗伯掌建國之神位於軍旅甸役之禱祠則爲肄儀之位肆師於用牲於社則爲位矣類造皆祭名聚其神而祭則謂之類至其所而祭則謂之造記曰類乎上帝宜乎社造乎禰小宗伯類社稷宗廟則爲位大祝之六祈一曰類二曰造蓋非特禰上帝亦謂之造類非特上帝宗廟社稷亦謂之類也書之舜典曰至於岱宗柴詩之時邁曰巡狩告祭柴望也言封土而告柴則燔燎以逹气焉記曰因天事天因名山升中於天謂此也祭兵於山川則謂兵之所過名山大川則從而祭之也以山川爲國阻故有兵之象故因以祭焉類造在行始封及祭兵在行後故其言之序如此然則類造上帝封於大神祭兵於山川方其牲以祭也肆師則爲之位而如師甸之事焉故曰亦如之凢師以民用命有功以神依之爲助不功則以民不用命神不依助之故掌邦國與立國祀者任其事此大司馬所以厭而奉主車肆師則助牽祭貉師祭也表而祭之故謂之祭表貉詩曰是類是也禡貉音通於禡則貉禡同也天子出徵則貉祭所徵之地而大甸獵以教戰也祭表貉肆師則爲之位也】

嘗之日涖卜來嵗之芟狝之日涖卜來嵗之戒社之日涖卜來嵗之稼【芟色禦反狝思淺反】

【嘗嘗谷之祭也芟以作田故於嘗而卜之欲知來嵗之芟有利否也狝教治兵戒兵之事故於狝而卜之欲知來嵗之戒有備否也社祭土示稼土之事故於社而卜之欲知來嵗之稼有宜否也夫於得也而不忘失於安也而不忘危先王與民同吉凶之患而使掌卜之官掌其卜欲預知其吉凶而爲之防也如此則於卜也使肆師涖之不亦宜乎然芟主於除害也戒主於防患也稼主於興利也能防患害然後利可興也故其言之序如此】

若國有大故則令國人祭嵗時之祭祀亦如之凡卿大夫之喪相其禮凡國之大事治其禮儀以佐宗伯凡國之小事治其禮儀而掌其事如宗伯之禮

【令之祭故略於神者不得不祭令然後祭故蔽神者不得數祭嵗時之祭祀乃其常禮也國有大故而祭則非常禮也禮之常者與其非常者皆待上令則祀事有節而無廢禮矣記曰祭有其舉之莫敢廢也有其廢之莫敢舉也謂是矣凢卿大夫之防相其禮者相其家人也大事則從其長故以佐宗伯小事則専達故如宗伯之禮】

郁人掌祼器凡祭祀賔客之祼事和郁鬯以實而陳之凡祼玉濯之陳之以贊祼事詔祼將之儀與其節凡祼事沃盥大防之渳共其肆器及葬共其祼器遂貍之大祭祀與量人受舉斝之卒爵而飲之

【郁人掌以郁金香艸以和鬯酒者也蓋凢祼事則用郁鬯築而煮之者肆師也掌共秬鬯者鬯人也郁人則和郁鬯用之以祼也掌祼器者以和郁鬯因使之掌彜舟與瓉以祼焉祼之字從示從果者味也能下入地而復生出以致飬馬祼者以味灌地求神而出之以致飬馬故其字所從如此凢自下以交乎上者以陰中之陽蕭陰也臭則爲陽自上而交乎下者以陽中之陰鬯陽也味則爲陰司尊彛於四時之常祭春夏之祼則用雞彛鳥彛秋冬之祼則用斝彛黃彛四時之間祀則用虎彛蜼彜所謂祼器者此也郁人掌之而司尊彜則詔其酌辧其用與其實也天地之神不祼凢用祼者惟宗廟而已蓋人之死也魂气升於天故蕭以求諸陽體魄降於地故祼鬯以求諸陰賔客亦用祼則先王之承賔猶承神也所以致其敬郁人則以所煮之郁金艸以和鬯人之秬鬯以實六彜而陳之於祭前故曰凢祭祀賔客之祼事和郁鬯以實彛而陳之凢祼玉則圭璋王用圭璋後用璋瓚故郊特牲曰灌以圭璋用玉器也灌之所以致潔陳之所以備用於用祼則又因以贊其事焉詔祼將之儀與其節者儀謂奉玉送祼之儀節謂時之早晚也凢祼事則王及後與宗伯之行祼事也沃盥者沃水以盥手及洗瓉也沃盥所以致潔敬其事也大防之渳共肆器則小宗伯所謂王崩大肆以秬鬯渳郁人共其陳尸之器也防大記曰君設大槃造冰焉所謂器則大槃是也及共其祼器遂貍之鄭氏謂進奠之彜與瓉貍於祖廟之堦間明奠終於此也大祭祀與量人受舉斝之卒爵而飲之者舉斝禮記所謂舉斝角詔妥屍是也卒爵若儀禮所謂皇屍卒爵是也明堂位曰爵夏后氏以琖商以斝周以爵斝先王之爵惟王禮用焉於舉斝也量人與郁人受其卒爵而飲之以明祭祀之禮郁人掌贊祼量人制從獻之脯燔與之同其事必與同其福也贊祼者主以物之气气陽也制從獻之脯燔主以物之形形陰也陽始而陰終陽先而陰後相成之義則郁人與量人受舉斝之卒爵而飲之以其相成於祭祀然後能受福也】

鬯人掌共秬鬯而飾之凡祭祀社壝用大罍禜門用瓢賫廟用修凢山川四方用蜃凡祼事用槪凡疈事用散大喪之大渳設斗共其釁鬯凡王之齊事共其秬鬯凡王弔臨共介鬯【禜音詠修音卣】

【秬鬯以一稃二米者爲之一稃二米天地至和之气所生名之曰鬯則以言和气之條鬯也鬯人共秬鬯而又飾之以巾故曰共秬鬯而飾之冪人以畫布巾冪六彛則鬯人設巾以爲飾可知矣然則祼之事必以欝和鬯者蓋欝香艸也以明其徳之馨香也其色則黃以明徳之中而著乎外也鬯取天地至和之气所生以名徳之和而達乎外也先王所以承祀而交神明者其徳如此則其祼用欝鬯者因以致其義故也夫內有以致其徳外又以設飾而致其美神其有不享乎社壝則封人所設王之社壝是也王社之示比於天地之神爲近人情則宜交之以人道故有秬鬯言於人道則非鬼故不加欝而不祼大罍瓦罍也社土神用瓦罍則以土气故也故祭祀社壝用大罍禜則黨正春秋祭禜是也禜門謂禜於門也莊二十五年秋大水用牲於門是也易以艮爲門而八音以艮爲匏用瓢賫者此其義也夫雩榮祭水旱也則禜所以除害門者利用出入之所在且以禦暴焉此禜所以必卽門也夫除害禦暴皆所以養人用匏則有飬人之美道以爲匏又中虛而善容亦有門之象也則用瓢賫而下修蜃槪防皆罍名可知矣廟用修則增飾之以彩色山川四望用蜃則飾之以蜃凢祼事用槪謂以朱帶爲飾而橫槪以落腹也疈事用散者蓋自槪以上皆有飾惟疈事之罍則無飾故謂之散焉廟以享人鬼人道尙文故用修山川四方爲國阻固扞蔽且以時通气乎天地之間蜃外堅有阻固扞蔽之義且能一闔一辟其通亦有時焉故山川四方罍則飾以蜃凢祼必和欝鬯而多少之齊宜適平焉故其罍以朱帶爲飾而橫槪落腹以槪落腹能平物也疈事則蠟而疈辜以祭四方百物言疈則辜可知蠟以息老物物終則無飾矣故罍曰散與樂之散者謂之散樂車之散者謂之散車同意然則欝人所和者乃用以祼鬯人所共秬鬯則不和欝者用之以陳而已欝鬯之有秬鬯亦猶三酒五齊之有酒也此亦反本復古不忘其初之意歟凢王之齊事共其秬鬯者蓋齊所以致潔以交神明故鬯以浴所以致其香潔也夫王內有潔淨馨香之徳固足以感通於神明而外又資於物之潔淨馨香以助其象體之養此內外所以兩偹焉凢王弔臨共介鬯曲禮曰天子用鬯蓋天子至尊凢有弔臨以鬯爲摯非以自致使介執之以禮鬼神鬯人則共之而已】

雞人掌共雞牲辧其物大祭祀夜嘑旦以嘂百官凡國之大賔客防同軍旅喪紀亦如之凡國事爲期則告之時凡祭祀面禳釁共其雞牲【嘑火吳反嘂古弔反】

【雞於十二辰則屬酉於二十八宿則屬昴而反列於春官者蓋雞之爲物向陰而伏向陽而噍主於司農日之晨猶嵗之春則雞正東方之畜也此所以列於春官故庖人用禽獻秋行犢麛膳膏腥腥雞膏也以秋金旺而木衰故膳以雞膏所以助飬肝也則雞爲木畜可知矣五官各有所共而雞人共雞謂之雞牲則以生之而後殺也物以色之雞之色旣不同則所用亦異故不可以不辧若牧人所謂陽祀用騂牲陰祀用黝牲是也大祭祀夜嘑旦以嘂百官以雞之爲物能知時而其鳴也則知將旦所以儆使夙興也然於旦言嘑者气分而不背戾陰而有虞其事焉於百官言嘂者則以雞鳴致警其聲四達而非一也其嘑旦嘂百官以祭祀尢當致嚴而不可緩故於大賔客會同軍旅防紀亦如之而已凢國事爲期則告之時者所作謂之事言凢國事則其事非一也亦以雞能知時故使雞人告之時焉若庭燎宣王曰夜如何其夜未央東方未明刺朝廷興居無節皆失是矣凢祭祀靣禳釁共其雞牲者禳以卻災禍釁以厭妖怪靣禳則以所禳非一方也蓋古者侯禳於畺郊於四方皆有禳焉故曰面禳與釁用雞牲則雞人共之也】

司尊掌六尊六之位詔其酌辧其用與其實【尊酌以獻居其所而爵者從之故曰尊彜酌以祼求諸陰而有常無辧故曰彜尊彜禮之器而義所寓焉其器𨿽粗而可陳其義則微而難知義蔵於不變之大法而器則各有司存此司尊彜之官所由設也六尊則自獻尊至於山尊之屬是也六彜則自雞彛至於蜼彜之屬是也名物旣異則所陳之位不同禮運言酒在室醴醆在戶粢醍在堂澄酒在下若此者所陳之位也司尊彜非特掌其器而又掌其位尊酌以獻彛酌以祼司尊彜非特掌其位而又詔其酌辧其用則四時祭祀所用不同也辧其實則欝鬯以實彛齊酒以實尊也先言掌六尊而後言掌六彛則尊卑之序也至於祠禴烝嘗追享朝享皆先彜後尊則所用之序】

春祠夏禴祼用雞鳥皆有舟其朝踐用兩獻尊其再獻用兩象尊皆有罍諸臣之所昨也秋嘗冬烝祼用斝彛黃彛皆有舟其朝獻用兩著尊其饋獻用兩壺尊皆有罍諸臣之所昨也凡四時之間祀追享朝享祼用虎蜼皆有舟其朝踐用兩大尊其再獻用兩山尊皆有罍諸臣之所昨也【斝音嫁蜼音誄著直略反】

【宗廟之祭其分於四時者春祠夏禴秋嘗冬烝是也其在於四時之間者五年之夏有禘三年之冬有祫是也禘以其追及於祖之所自出故謂之追享祫以自三年之防畢而朝於廟爲始故謂之朝享此六祭之名也至於致祭之節則宗廟之禮以獻爲備始於二祼合王與後爲二也次於朝踐爲二也又次於饋食爲二也至於饋食之後又有酳尸之三禮凢九獻焉蓋人之魂气於其體魄相附則爲生相離則爲死故人之終也魂气則散而歸於天乃有蕭以求諸陽體魄則降而歸於地乃有祼鬯以求諸陰求諸陽也故用天產而加之以膋求諸陰也故用地產而以臭鬰合鬯而已禮曰臭陽達於墻屋臭陰達於淵泉者此之謂也仁者之求其親以求諸近爲未足復求諸逺以求於下爲未盡於是復求乎上故祭祀以祼爲始而蕭乃在於朝踐之後是以禮曰旣奠然後蕭又曰建設朝事燔燎羶香也祼然後朝踐以薦腥禮所謂腥其爼者是已朝踐而後饋食以薦熟禮所謂熟其殽者是也且祼者求諸陰也故坐室中而書所謂王入太室祼是也朝踐者陽也饋食者陰也饋食𨿽爲陰乃所以致食味之道而已故其莭同在於堂而禮所謂坐屍於堂又曰設祭於堂是也且人之生雜乎芒芴之間變而有气气變而有形形變而有生故禮以朝踐主於報气則明饋食之報其形饋食主於報魄則明朝踐之報其魂气與魄者神之道天之合也所以教之反始魄與形者鬼之道地之合也所以教之要終反始所以尊而敬之要終所以愛而親之故禮朝踐言教眾反始於饋食言教民相愛也然則朝踐者用气報气而事之以天道者也饋食者用味報魄而事之以人道者也不能示之以天道則不智不能示之以人道則不仁故命特牲少牢之禮自饋食後而屍有飲食之禮此先王之事其親制之以死生之間者也然則祭祀之禮終於酳尸之三禮王與後獻屍屍獻王與後旣又諸臣爲一獻是之謂卒食之三獻而諸臣之獻乃所以酢屍也故曰諸臣之所昨也蓋酢所以報其昨之獻故通於昨如司幾筵言祀先王昨席與諸侯昨席皆同用昨也酳屍必終於諸臣之所昨則造始者君成終者臣也夫尊彛之所用旣不同則其名亦異蓋因時與事以致其義焉故雞彛獻尊主於春而夏兼之烏彞象尊主於夏而春兼之夫春者時之始而雞以其司晨而木之屬故用雞彛獻尊犧尊也春耕之時而耕以牛爲主故用獻尊夏以五行爲火而烏火屬也故用烏彛夏於時爲火象以其火而南方之獸也故用象尊斝彛著尊主於秋而冬兼之黃彛壺尊主於冬而秋兼之斝彛水爲禾稼之象秋者稼成而收斂之時故用斝彛著以無足止而著地蓋萬物於春爲出出爲行於秋爲入入爲止而著著有止之象也故用著尊冬於方爲辧所謂復小而辧於物也黃彛飾之以目記曰黃者中也目者气之淸明者也言酌於中而淸明於外則以其小而辧於物也故用黃彛萬物防於春而處蔵於冬壺以收蔵爲事者也故用壺尊至於四時之間祀則以禘及其祖之所自出故謂之追享追享以尊尊則有義之徳焉故彛以虎虎者義也祫自防除朝廟始而合食於羣廟之主故謂之朝享朝享以親親則有智之徳焉故彛以蜼蜼者智也太尊太古之瓦尊則有反本復始之意禘以義追及其祖之所自出亦以仁而反本復始也故用太尊山尊畵爲山形明堂位曰山罍夏后氏之尊是也山則以仁而興利致養之意祫則以窮死者之所歸而合食於祖廟亦以仁而興利致養也故用山尊然春夏者用動之時也故皆象以動物秋冬者用靜之時也故皆象以靜物祫禘則有合四時之義故一以靜物也彛皆有舟尊皆有罍爲酒戒也蓋舟能載物所受過量則有沈溺之禍罍爲云之象以雷能作陽气以澤物作而不節則有浸滛之害則先王之寓意防矣非特是也至於醆以言其戔散以言其散觚言交物無節其窮爲孤觶言用禮無度其窮爲單先王以爲以禮飲酒者始乎治常卒乎亂故於用禮每每戒焉後世猶至於飲酒無度沈湎滛佚用亂防徳用燕防威儀亦罔非酒爲辜者其不知禮意之甚也可勝痛哉】

凡六六尊之酌郁齊獻酌醴齊縮酌盎齊涗酌凡酒修酌大喪存奠大旅亦如之【涗舒銳反修直歷反】

【宗廟之祭尊彛所酌其節有四祼用郁齊郁齊不縮也酌以獻之而已然九獻之禮賔始於郁齊故曰郁齊獻酌朝踐用醴齊則以茅縮之而後酌也故曰醴齊縮酌記曰縮酌用茅明酌也以醴齊尢濁茅之以茅縮去滓也饋食用盎齊盎以酒涗之而後酌也故曰盎齊涗酌記曰凡涗新之也又曰醆酒涗於淸以盎其色蔥白而尢淸故涗以酒也凡酒三酒也三酒人所飲故曰凢酒酒用以酳屍屍飲焉則尢宜修治之以致其味故曰凡酒修酌獻用以齊而此言醴盎二齊者蓋泛齊從醴齊用於朝踐緹齊沈齊從盎齊用於饋食也祭用五齊三酒者五齊最薄所以致其義三酒致味所以致其實以神事焉故用五齊以人養焉故用三祭大防存奠彛者謂大遣時奠者朝奠夕徹不卽去焉故謂之存大旅有大故而祭亦以防禮悲哀以祈於神故亦存之而不卽徹故曰亦如之】

周禮詳解卷十八

欽定四庫全書

周禮詳解卷十九

宋王昭禹撰

司幾筵掌五幾五席之名物辧其用與其位

【幾憑以爲安者筵肆於地以爲位者幾筵之設其意微矣先王設官司其物而已故曰司幾筵幾有五則玉雕彤漆素之屬是也席有五則莞藻次蒲熊之屬是也名以命之物以色之辧其用與其位者事有不同則用與位亦殊也司幾筵辧之而已其用之異則大朝覲大饗射之類是也其位之異則或在廟之類是也】

凡大朝覲大饗射凡封國命諸侯王位設黼依依前南鄕設莞筵紛純加繅席畫純加次席黼純左右玉几祀先王昨席亦如之【朝直遙反依於豈反鄕許亮反昨音酢】

【王南鄕則其位北矣北者復命而辧於物之地則位北者所以體道南者萬物相見之地則南者所以接物惟道之至虛爲能應天下之羣實此所以萬辧並至裕然而有餘虛動而愈出矣設黼依者白與黒謂之黼爲斧形取其能以義制矣王以道而應天下之變事來能名物至能辧在其能以義制此王位所以設黼依莞蒲之細者完而用之紛以分垢污織成以爲緣以莞爲筵以紛爲純皆柔而潔白成以全體道之質也肆於地上爲筵加於筵上爲席繅席則加繅飾焉畫純則雜眾色以章之徳之文也次席則以次列成文黼純則以斷制爲義事之制也道出而後有徳徳出而後有事故莞筵紛純而加以繅席畫純又加以次席黼純此出道之序也玉者君子所以象徳徳有體可據也左右玉几則左右所慿者皆徳焉玉徳偹此故大朝覲大饗射封國命侯祀先王受昨一用此而已必以祀先王昨席亦如之則玉徳適合於先王故也】

諸侯祭祀席蒲筵繢純加莞席紛純右雕幾昨席莞筵紛純加繅席畫純筵國賔於牖前亦如之左彤幾【繢胡內反蒲筵者以蒲艸爲筵也繢純者繢采色以爲緣也莞席者以蒲之細者完而用之以爲席也紛純者以織成紛帛以爲緣也右雕幾者則幾之雕刻者設之於右也蒲筵則柔從爲體繢純則采物有所受之以柔從爲體則𨿽滿而不溢右雕幾則以義爲主而刻制之文所以成其義義者陰也右亦陰也侯所以保其國而爲祭主其徳如此故祭祀用之莞筵紛純加繅席畫純則致道之質以成祀事成徳之文以受胙福致道之質則信由中出成徳之文則禮自外作承賔事之大猶承神也故筵國賔於牖前則亦如之而已儀禮鄕飲酒之禮主人在阼階賔在戶牖則此所謂筵國賔於牖前者乃設筵於戶牖之前與戶所以通往來牖所以通天明凡賔主皆以禮信通往來而欲其照之於天此所以卽戶牖之前也左彤幾者幾以赤爲飾而設之於左也蓋色赤文明之物也所以合禮禮陽也左亦陽也然所謂左彤幾特爲祭祀之時耳筵國賔則不設幾也蓋幾之爲物尊者所慿筵國賔則嫌以尊加焉至於祭祀則不嫌故也然諸侯祭祀及昨異席則其致道也僅成祀而已無黼依無次席黼純則離於事然後致道非王徳矣有言繢純有言畫純者蓋分布采色則曰繢摹成物體則曰畫考工記靑與白相次也赤與黒相次也若此所謂繢也又曰山以章水以龍若此所謂畫也夫繢純繢而後純則以諸侯采物有所受之畫純純而後畫而諸侯昨席用焉則以諸侯𨿽以謹度爲孝亦致節故也】

甸役則設熊席右漆幾凡喪事設葦席右素幾其柏席用雈黼純諸侯則紛純毎惇一幾凡吉事變幾凶事仍幾【甸音田柏鄭音槨劉音廹雈音丸惇音道劉音疇】

【熊席者以熊皮飾席或畫熊焉甸役當以毅用眾熊之爲物其性毅故也漆幾者以漆飾也漆者貞固之物貞固所以干事干事智也智陰也右亦陰也故右漆幾吉事尙文凶事尙質變幾以文爲尙也仍幾以質爲尙也此司幾筵於五幾五筵所以掌其名物而辧其用與其位之如此易曰以制器者尙其象傳曰器以蔵禮子曰深知器械之所爲則禮由已然則先王之於幾筵名物用位如此豈茍然哉】

天府掌祖廟之守藏與其禁令凡國之玉鎭大寶器藏焉若有大祭大防則出而陳之旣事藏之凡官府鄕州及都鄙之治中受而藏之以詔王察羣吏之治上春釁寶鎭及寶器【藏才浪反中丁仲反】

【子曰天不人不因人不天不成夫以王者繼天而爲之子其所立則天位也其所治則天職也五服以章有徳則天所命也五刑以制有罪則天所討也何福不除則享天之福也以莫不庶則受天之祿也觀其所爲凢以奉承天之所爲而已此掌祖廟之守藏與其禁令之官所以謂之天府與傳曰天子七諸侯五大夫三士二故徳厚者流光徳薄者流卑是以貴始徳之本也始封必祖所謂祖廟者太祖始封之廟也其所守有人其所藏有物禁使勿爲令使爲之不於他廟而於祖廟者所謂貴始徳之本也左傳曰諸侯之封也皆受明器於王室以鎭撫其社稷則所謂玉鎭者羙玉之可以爲鎭者是也記曰崇鼎貫鼎大璜封父龜天子之器也所謂大寶器者蓋若此類也典庸器注伐國所之器而傳得器用曰獲者是也旅獒曰明王愼徳四夷咸賔無有逺邇畢獻方物然則寶鎭寶器非以道勝滛不能伐而俘之非以徳服天下不能受其獻也故爲之先者以能傳其所寶爲榮而以畀其後爲之後者以能守其所傳爲善而以紹其先則夫大祭祀大防則出而陳之旣事藏之豈非示其能傳其所寶而守其所傳如此乎治中者計治之書也謂之治中則以凢所治者於是而取中故也夫政刑之失始於不能察羣吏之治而察羣吏之治者惡乎而取正哉有治中存焉耳欲守其所傳使冦賊姦宄無自而作僣竊陵侮無自而生其於察治庸可忽諸故凡官府鄕州及都鄙之治中受而藏之詔察羣吏之治者凢以預防其壊亂然後玉鎭玉器可得而守矣𨿽然以道泛觀者明則修人事以防其禍亂幽則贊神事以禦其災害蓋明則有禮樂幽則有鬼神而神也者聰明正直依人而行明有以得乎人則幽有以得乎神其致一也上春釁寶鎭及寶器則又以神事特潔禦其災害與】

凡吉凶之事祖廟之中沃盥執燭季冬陳玉以貞來嵗之媺惡若遷寶則奉之若祭天之司民司祿而獻民數谷數則受而藏之

【新經云民也谷也器也在人而已而所以制其生死所以制其丰凶天實有司之者焉司民所以制民之生死也司祿所以制谷之丰凶也必祭之者王之祈於天以求福之助者乃所以爲守器之成終成始者與民數有登下谷數有多寡旣祭司民司祿而後獻其數於王王受而蔵之於天府所謂天實司之也然則天府之所掌豈徒然哉凡以奉承天之所爲而已則自天佑之吉無不利其於守器也何有】

典瑞掌玉瑞玉器之藏辧其名物與其用事設其服飾【藏才浪反】

【典瑞之官掌玉瑞玉器之蔵而名官以典瑞則器可知也蓋以合驗之則曰瑞以用言之則日器故書輯五瑞又言如五器則瑞器一也典瑞言六瑞又言六器亦以其合驗與形於用者言之耳名以命之物以色之用或用於朝日祀天之類或用於朝覲宗遇之類是也設其服飾則繅借之在玉其猶人之服飾與】

王晉大圭執鎭圭繅借五采五就以朝日【朝直遙反】

【玉人曰大圭杼上終葵首天子服之又曰鎭圭尺有二寸天子守之圭之象道之用也大圭杼上終葵首則其用也卽其體而已用則散而小體則渾而大大圭之用卽其體此其所以爲大也故王晉之晉之者服之也服之所以蔵諸用鎭圭則四方鎭焉萬物養焉仁而已故王執之執之所以顕諸仁繅借則以織組而成藻飾以借玉也備五色焉謂之五采設色者采藍以爲靑采砂以爲朱所謂五采者丹砂之類是也采色一成謂之一就五就則五色皆成也繅借則內玉之貞剛而以柔順借焉五采則備徳之文五就則成徳之事其致一也道之用則蔵故晉大圭仁之用則顯故執鎭圭其徳則內堅剛而外柔順又有備徳之文成徳之事如此然後可以朝日矣王之朝日猶諸侯之相見也諸侯相見以朝覲宗遇防同於王之器則王之朝日也以祀天旅上帝之器宜矣言以朝日則以祀天旅上帝可知也玉藻曰天子端而朝日於東門之外則端者朝日所服之冠而大圭鎭圭者其朝日之玉與】

公執桓圭侯執信圭伯執躬圭繅皆三采三就子執谷璧男執蒲璧繅皆二采再就以朝覲宗遇防同於王諸侯相見亦如之【信音身】

【制見新經名位不同禮亦異數數之所在降殺以兩王之玉也藻借五采五就則侯伯之玉其藻借三采三就亦宜矣其上以朝覲宗遇防同於王其下以相見則諸侯所以上能蕃王室者以其下能睦四鄰而已蓋天子之通道有在於君臣之義有在於賔主之禮禮與義𨿽出於道而有所分及其合而歸於道其宗則王而已此諸侯自相見之玉所以用朝覲宗遇於王之器故諸侯相見亦如之】

瑑圭璋璧琮繅皆二采一就以覜聘【瑑首轉反覜他弔反】

【朝覲宗遇防同君之禮也存覜省聘問臣之禮也覜聘皆天子遣使於邦國也蓋殷覜曰視王於殷周之後遣臣於邦國以察視其命政之致否時聘曰問王於時見之後遣臣以恩問勞邦國以行徵討之事圭璋璧琮則皆諸侯所執之玉也玉人曰瑑圭璋八寸璧琮八寸以覜聘正謂是也聘禮曰賔襲執圭致命公襲受玉於中堂賔裼奉束帛加璧享公受幣又云聘於夫人用璋享用琮蓋覜聘以圭璋致命以璧琮享也於諸侯則圭以致命璧以享也於夫人則璋以致命琮以享也圭銳以象君之用璧員以象君之體皆陽也故用之於諸侯半圭曰璋半璧曰琮皆陰也故用之於夫人亦各稱其徳而已圭璋璧琮皆瑑焉則加以瑑刻之文則異於禮神之物而示賁飾以相見也二采則非二采不成爲徳一就則僅成事而已謂覜聘者臣之禮故其殺如此】

四圭有邸以祀天旅上帝兩圭有邸以祀地旅四望【邸丁禮反】

【邸猶邸宿之邸夫天地皆稱祀神之也神之則其器所象皆其所托而宿故稱邸焉祀天謂圎丘之祀大神也旅上帝則五帝在焉祀地謂方澤之祭大示也旅四望則五嶽四瀆在焉以其及眾神故謂之旅然天地之神妙物而不可測其見於外皆其用之所倐然而有忽然而無豈其常哉先王所以祀之者亦相其用而已四圭以璧爲邸兩圭以琮爲邸則璧琮以象天地之體其出也由體以起用其蔵也攝用以歸體如斯而已余見新經】

祼圭有瓚以肆先王以祼賔客

【祼圭謂祼鬯之圭有瓉謂以圭爲柄也名之曰瓉則祭祀賔客之禮以獻飲爲主祼非正禮以贊其事而已祼圭所用惟宗廟之祭與賔客之禮謂之以肆先王則羞其肆焉謂之以祼賔客則先王之承賔猶承神大享惟不入牲其他皆如祭祀也言肆先王於上則知賔客之有饗也言祼賔客於下則知祭祀之有祼矣玉人曰祼圭尺有二寸以祀廟言祀廟則賔客可知矣】

圭璧以祀日月星辰璋邸射以祀山川以造贈賓客【射食亦反造七報反】

【圭璧者圭而以璧爲邸也圭鋭以象天之用璧員以象天之體日者眾陽之長月者眾陰之長星者陽精之所生辰者日月星辰之所次日昱乎晝月昱乎夜星辰從其位成像而麗乎天以佐天之生成萬物麗於天者皆陽類也故祀之以圭璧焉璋以邸射者璋以琮爲邸其貫之也若射之貫焉璋半圭以象陰之成事琮方以象地之體山以靜而阻固川以動而利物以險阻成形而麗乎地麗於地者皆陰類也故祀山川則以璋邸射焉璋邸必象射之貫則以山川通气故也夫國主山川而保之其位在於四方而四方之諸侯王之所賴以扞內蔽外山川之象也故其來朝聘而爲賔客也至館而致餼則曰造出郊而致賜則有贈以璋邸射而將之其用物亦與山川同也玉人曰璋邸射素功以祀山川以致稍餼致稍餼則造贈之事也然則山川以形勢佐王而爲國阻固賔客以徳義佐王而爲國扞蔽其用同物固其宜矣於圭言璧則知璋之非琮也於璋言邸則知圭之言邸也】

土圭以致四時日月封國則以土地

【土圭尺有五寸所以測土深也故謂之土圭其爲法也所以度天之髙四方之廣與土之深舉測土深則天與四方從可知矣以之測天時則致日月於冬夏春秋之四時而知其景之長短以之度地裏則建國以封諸侯而知其域之大小蓋冬至日在牽牛景丈有三尺夏至日在東井景尺有五寸此長短之極也春分日在婁秋分日在角而月於牽牛東井以其景知其至否也春夏秋冬气皆至則四時之序正矣土圭之致四時日月者此也大司徒凢建國以土圭土其地而制其域則土圭封國以土地者此也玉人言土圭尺有五寸以致日以土地言致日而不言月者亦猶堯典於平秩南訛言敬致而不言月也蓋主成嵗而言則成嵗者陽也故不言致月也】

珍圭以徴守以卹凶荒牙璋以起軍旅以治兵守璧羨以起度駔圭璋璧琮琥璜之渠眉疏璧琮以斂屍【駔音祖斂力驗反】

【玉人曰鎭圭尺有二寸天子守之鎭圭玉瑞也其體足以鎭四方其用足以飬萬物諸侯之在四方爲王鎭禦故徴諸侯以之凶荒則在施惠以飬民故卹凶荒以之其以之者凢以將王命故也牙璋者別象陰之成事而有噬嗑之用焉出徵也則以之起軍旅而討有罪守國也則以之治兵守而防患難皆象陰之成事而務除間故也璧羨者爲璧而羨之也璧之體其員九寸羨之則其長一尺以起度則度尺以爲度蓋自分而積之則爲寸自寸而積之則爲尺自尺而累之則爲丈其餘長短皆自是生焉度之在樂則起於黃鐘之長在禮則起於璧羨先王以爲度之不存則禮樂之文熄故作此使天下後世有考焉然則黃鐘之長也九寸則以樂由陽來其數取諸陽璧之羨也盈尺則以禮由陰作而其數取諸陰度之爲物𨿽祖而陰陽之理實寓是矣圭璋璧琮琥璜之六物皆爲渠眉以組穿貫其渠眉而以聨之也渠溝瑑也璧琮又防通之此六物於大斂則加之也故曰以斂屍圭在左琥在右璋在首璜在足璧在背琮在腹取象於方明所以神之也璧以象天琮以象地特防之者所以通天地也】

谷圭以和難以聘女【難乃旦反】

【谷圭蓋如谷圭之文以信善爲義以谷不失性能生生以飬人也列土之君當比小事大以和邦國以蕃王室茍相爲怨仇則安能同心一徳以尊天子哉故王遣臣以和其難則用谷圭使之各致信善之實無相疑貳不失信而務相生飬也春秋宣公四年公及齊侯平莒及郯所謂和難者是所以平之也男女之合本於性善之端先王由可欲之善充之使至於有諸己之信而充之使至於美而不可加之嘉故婚姻之禮則謂之嘉禮聘女之所以納幣則務致其信善之實亦取其不失信而有均生飬之義也故用谷圭士婚禮士大夫用纁天子加谷圭則所謂谷圭以聘女者天子之禮也然則諸侯有難以此和之則以信善相飬於險阻之時天子聘女以此加焉則以信善相飬於和平之日也能弭險阻然後和平爲可致焉故言和難而聘女次之】

琬圭以治徳以結好琰圭以易行以除慝【好呼報反行下孟反圭形上鋭琬圭圓其銳則宛而不剡以順爲義而致柔克所以示愛也故以治徳以結好治徳者以其上有徳於王下有徳於民以此治而旌之也結好者行人曰時聘以結諸侯之好時聘以恩問之故謂之結好以其有好於主以此結而固之也治徳爲大結好次之仁之序也琰圭者圭形上鋭又從而剡其末使有鋒鋩則剡而不宛有戈兵之象而致剛克所以示惡也諸侯之君有過惡其行或違正焉則以此而易之易行者易其惡而使之善則以威讓文誥加之而已除慝除去其惡匿之慝而大者則當如農人之務去艸芟夷不復使存則誅伐之事以威讓文誥爲先而誅伐爲後義之序也先王制器以尙象而其義所出蓋如此】

大祭祀大旅凡賓客之事共其玉器而奉之大喪共飯玉含玉贈玉凡玉器出則共奉之【飯扶晚反含戶暗反】

【大祭祀所謂祀大神示享先王也大旅所謂旅上帝旅四望也賓客之事所謂享賔也玉器謂四圭祼圭之屬共其玉器而奉之則共其物而又奉其事也飯玉碎玉以雜飯也含玉則致於死者之口贈玉則加璧與幣三者皆用玉以玉爲陽精之純可以完其形且助濟其精神也玉府大防共含玉而此又共者玉府掌造其玉典瑞則因其成物而共之也凡玉器出則共奉之非特大祭祀大旅大賔客之事而已謂凢玉器之用皆共其物而奉其事也】

典命掌諸侯之五儀諸臣之五等之命

【制於上下聼之而不敢違者命也萬物致命於天臣民制命於王故王與天同謂之命上言之以爲命下守之以爲令命出於上則變而不窮令守於下則常而無變此命之字所以從令在左爲是故也先王以是命天下皆有常數而天下聼焉而莫敢違故以典命名官掌諸侯之五儀諸臣之五等之命者傳曰名位不同禮亦異數先王之時公侯伯子男以其分土而治人故皆謂之君公卿大夫士以其屈服而事人故皆謂之臣皆君道也而其名位有尊卑皆臣道也而其名位有隆殺則其儀命異而不同宜也其儀有等其命有數觀其儀則足以知其命知其命則足以知其儀故言諸侯之五儀則其命可知也言諸臣之五等之命則其儀可知也於諸臣言五等則諸侯五等亦可知也然儀與命皆以互見而必於諸侯言儀諸臣言命蓋有命然後有儀公侯伯子男皆君道而其儀出於命爲最隆故言五儀公卿大夫士皆臣道而其儀出於命則爲殺故言五等之命蓋卑者尢以辧等爲義而使之無覬覦故也】

上公九命爲伯其國家宮室車旗衣服禮儀皆以九爲節侯伯七命其國家宮室車旗衣服禮儀皆以七爲節子男五命其國家宮室車旗衣服禮儀皆以五爲節【王之三公八命出封加一等則爲上公爲上公則九命矣上公有功徳者則爲二伯二伯者𨿽同於九命而九命者不必皆爲伯也公其爵也伯其職也若自陜以東周公主之陜以西召公主之此王制所謂八伯各以其屬屬於天子之老二人分天下爲左右曰二伯是也其國家宮室車旗衣服禮儀皆以九爲節則國之城方九里宮之步方九百貳車九乘建旗九斿冕服九章桓圭九寸樊纓九就介九人禮九牢其朝位賔主之間九十步凡皆以九爲節也言禮而又言儀者昔子太叔見趙簡子問揖遜周旋之禮對曰是儀也非禮也蓋儀有在物者則若易所謂其羽可用爲儀是也有在容者則子太叔所謂揖遜周旋者是也然典命旣言禮物而又言儀則此所謂儀者容而已如所謂其朝位賔主之間五十步者是也自上公而下降殺以兩故侯伯七命子男五命其數亦以七以五爲節蓋禮文之數視其命而制之也王制曰三公一命捲若有加則賜也不過九命次國之君不過七命小國之君不過五命亦若此】

王之三公八命其卿六命其大夫四命及其出封皆加一等其國家宮室車旗衣服禮儀亦如之

【新經云自三命以下則己卑故𨿽言數亦以命人臣如王之上士三命下士一命公侯伯之卿三命其士一命子男之大夫一命皆陽數無所嫌焉三公八命加一等則九命而爲上公卿六命加一等則七命而爲侯伯大夫四命加一等則五命而爲子男蓋近於王則其有所屈逺於王則其有所伸者不言孤則孤與卿同六命矣】

凡諸侯之適子誓於天子攝其君則下其君之禮一等未誓則以皮帛繼子男公之四命以皮帛眡小國之君其卿三命其大夫再命其士一命其宮室車旗衣服禮儀各眡其命之數侯伯之卿大夫士亦如之子男之卿再命其大夫一命其士不命其宮室車旗衣服禮儀各眡其命之數【適丁歷反下遐嫁反】

【古者繼世以立諸侯象賢也則諸侯之適子𨿽有繼立之義而謂之象賢則非徒立之也謂其賢足以繼世天子乃誓而命之也夫立嫡者先王所以防僣亂也諸侯之適子攝其君則其君或老疾故也誓於天子則已成其爲君之嗣故攝其君以行禮則降一等焉避國君之正也若公之子則眡侯伯之禮若侯伯之子則眡子男之禮不敢備其君之正禮也未誓則未有爲諸侯之義故以皮帛繼子男同於孤之禮也𨿽上公之子未誓亦然所以正名分而尊天子之命也夫其道足以衣被人而飾之以炳蔚之文章者孤之事王之孤與公之孤皆謂之孤以其特立而無朋其徳則同矣其執皮帛以眡小國之君固其宜也大宗伯言孤執皮帛典命言諸侯之適子未誓則以皮帛繼子男公之孤以皮帛眡小國之君摯用帛惟此而已然則書所謂三帛者此與上公諸侯之君爲己尊由天道而其徳與王同焉故其臣得立孤以有特立無朋之臣然後足以承由天道而公之君故也上公九命則其臣命之隆者亦不得等其君命之半故孤四命而己卿次於孤故三命大夫次於卿故再命士又次於大夫故一命侯伯七命卑於公故不得設孤其臣命亦不得等其君命之半故卿三命大夫再命士一命子男五命故其卿再命其大夫一命其士不命其士不命而曰各眡其命之數者蓋𨿽不命亦眡一命之數者焉夫侯伯之君與公異命而其卿大夫士之命與公同者蓋自其君之命數而爲之降殺公九命而有四命之孤侯伯不得設孤故進其三命之卿而與上公之卿同焉以其臣命之降者不得等其君命之半則進侯伯之臣而與公之卿大夫士同命亦可致其勸而無加矣傳曰人之於天也以道受命於人以言受命不若於道者天絕之也不若於言者人絕之也臣子大受命先王之時典命之職修而上不以偪下下不敢僣上則以其所受於上者若之無所違也後世失是之水刺大夫之僣禮則有曰我聞有命不敢以告人采菽刺幽王而思古則曰樂只君子天子命之然則典命之所掌庸詎可廢哉】

司服掌王之吉凶衣服辧其名物與其用事

【書曰天命有徳五服五章哉蓋徳不能以自彰也有君子之徳者必文之以其容容不能以自荘也有君子之容者必飾之以其服先王制爲衣裳冕弁豈徒爲繁文虛飾哉其制之所取必有防而難知之義其官之所掌必有麄而可陳之法其義之所存其法之所在使天下之人相與目撃而心諭深明乎不說之意於其間矣此司服之職所由設也衣服一也以其衣以蔽形謂之衣以其服以行道則謂之服吉禮所以飾歡也凶禮所以飾哀也飾歡故衣服則尙文飾哀故衣服則尙素其名其物其用事有不同也則司服之所掌從而辧焉固其職也荀子曰禆冕黼黻文織資麤衰絰是吉凶憂愉之情於衣服者也則司服之所辧者外以稱其事內以稱其情故也謂王之吉凶衣服則禮當自王出也以王爲主而公侯伯子男公卿大夫之服皆在所掌矣】

王之吉服祀昊天上帝則服大裘而冕祀五帝亦如之享先王則衮冕享先公饗射則鷩冕祀四望山川則毳冕祭社稷五祀則希冕祭羣小祀則冕【鷩必滅反毳昌鋭反大裘黒羔裘無經緯之文無繪繡之功以象天道之自然也其色黒則從乎至幽而已以象天道之無爲也羣而不黨則又由天道而公焉致恭以有禮則事至尊之道也故以祀昊天上帝爲足以稱之名之曰大爲是故也昊天上帝大神也天言其體帝言其用神則妙萬物而不可測昊天上帝惟其有妙物之神故卽無而有卽有而無在體爲體而不滯於體在用爲用而不拘於用先王以爲非致其道則不足以格之非盡其禮則不足以事之故大裘所象如此大裘正以祀昊天上帝爲主五帝則佐昊天上帝以成萬物其用則各主一時其位則各列一方其爲徳則旣有所分矣故祀五帝則亦如之而已然五帝之徳旣有所分裘不可以徒服蓋亦服衮故記曰郊之祭王被衮以象天然則祀五帝則內服大裘而外服衮冕矣記曰大裘不裼蓋謂此也大裘以象道衮冕以象徳五帝防道而之徳則徳著乎外而道隠乎內故服大裘而加以衮冕周之冕服九章而已衮冕自山龍而下無爲而仁者山也仁而不可知者龍也先王之徳象此故享先王則衮冕也鷩冕自華虫而下華虫卽雉也以其色文明禮之象也先公之徳如此享賔也大射也皆以禮而相接故享先享射則服鷩冕也夫王者天下之君也公者一國之君也王有天下則其覆下也以仁公有一國則其事上也以禮此冕服所以象其徳之意與以周之祖廟考之則先公尊於先王以周之列爵考之則王爵尊於公爵以先公之尊而其所服止於鷩冕者非卑之於先王以爲祭則各以其服授屍屍服如是而王服衮以臨之則非所以爲敬故弗敢也毳冕自虎蜼而下虎義也蜼智也象之於宗廟之彞器則以能常奉宗廟而致敬焉嶽瀆山川國之所賴以爲阻固足以扞難而防患智與義之象也人君所賴以保其宗廟焉故祀四望山川則服毳冕也希冕自粉米而下二章之服也其章爲少矣故謂之希米能飬人粉之則利防而均社以祀五土之神也稷以祭五穀之神也春之祀戶夏之祀竈季夏之祀中霤秋之祀門冬之祀行皆以其能利人而養之也故祭社稷五祀則服希冕也冕則裳蔽而已其章不足道也故稱衣之焉之爲色終功之時也羣小祀也其在天則日月星辰是也其在地則四方百物是也皆終天地之功而其爲功則小矣故祭羣小祀則服冕也然冕之爲物後方而前員後仰而前俛表而朱裏後方者不變之體也前員者無方之用也仰而者升而辧於物者北方之色與物辧之時也俛而朱者降而與萬物相見朱南方之色與萬物相見之時也名之曰冕以與物相見名之也六冕之服其衣則皆其裳則皆纁者正北方之色無爲而與物辧徳之象也纁者黃赤之間西南方之色有爲而與物接事之象也徳成而上故衣以事成而下故裳以纁服有六而冕則一者陽純而奇陰雜而偶之意也然則施之多少則又稱其服之降殺焉此制作之大凡也】

凡兵事韋弁服眂朝則皮弁服凡甸冠弁服凡凶事服弁服凡弔事弁絰服【甸音田】

【以冪首而俛焉則謂之冕上服以臨下也以收首而入焉則謂之弁下服以事上也下服以事上而人君亦服弁者上得以兼下故也冕主於奉祭弁主於涖事韋弁者違物性而制之皮之爲物順其性而不革則質具焉質而不全則質而已矣蓋兵者所以禦亂也所以除害也彼欲亂而我制之彼肆害而我誅之以威克愛以猛勝寛殆非人之所欲是違其性矣故用韋弁服取其革之質則所以象兵之義其染赤爲之則以宣布著盡之義於是乎可見矣皮弁者順物性而致之文質具焉蓋天下莫不願治而王日視朝聚精防神以講天下之治有文以相接有質以相辧則順物性而制之矣故視朝則皮弁服也其用鹿皮爲之則以知接其類爲義蓋鹿羣居則環其角以外向食則鳴而呼其羣詩之燕羣臣嘉賔必取諸鹿鳴者此也冠弁冠也以冪首而有度數存焉則謂之冠兵則有事矣故尙赤赤南方之色有事之地也甸方習武未有事也故尙以者黒而兼赤北方之色未有事之時也蓋黒而兼赤色則赤蔵乎黒之內未著乎外也先王以武事蔵乎甸故其所象如此凡凶事服弁服者鄭氏以爲服弁防冠也其服斬衰齊衰弁絰鄭氏以爲如爵弁而素加環絰其服錫衰緦衰疑衰】

凡喪爲天王斬衰爲王后齊衰王爲三公六卿錫衰爲諸侯緦衰爲大夫士疑衰其首服皆弁絰大札大喪大烖素服【爲於僞反】

【天王有父道故諸臣服斬衰王后有母道故諸臣服齊衰謂之天王則以王爲天故也明不以王爲天則弗服矣故諸侯之大夫自天其君則爲王緦衰而已錫衰鄭氏謂麻之滑易者緦衰謂有事其縷無事其布疑衰謂有疑於吉然君爲臣服而已旣則除之矣此以義勝恩也臣之於君則其恩特加隆焉故服視父母然錫衰緦衰疑衰三者皆服之輕者而用之於弔故皆同服弁絰也錫如金錫之錫以金性堅剛而錫則防施而金性易矣然則麻之滑易者施於喪服亦如是焉故曰錫衰緦則又輕於錫以緦麻縷數服至於緦衰不足也致其思而已故曰緦衰疑衰則又輕於緦以吉服十五升布而疑衰則用十四升是有疑於吉矣故曰疑衰大札大荒大烖皆天地之變故王素服如防禮焉蓋憂存乎內則乎衣服夫修徳以銷其變者本也素服以待其變者末也無本不立無末不行矣】

公之服自衮冕而下如王之服侯伯之服自鷩冕而下如公之服子男之服自毳冕而下如侯伯之服之服自希冕而下如子男之服卿大夫之服自冕而下如之服其凶服加以大功小功士之服自皮弁而下如大夫之服其凶服亦如之其齊服有端素端凡大祭祀大賓客共其衣服而奉之大防共其復衣服斂衣服奠衣服廞衣服皆掌其陳序

【凡諸侯之服各視其命之數上公九命故其服九章自衮冕而下如王之服侯伯七命故其服七章自鷩冕而下如公之服子男五命故其服五章自毳冕而下如侯伯之服夫公以徳言則與王同以位言則與王鄰故與王同九章之衮記曰三公一命捲其有加則賜也然則此言公之服則上公若王之三公則其服當有所屈矣詩曰是以有衮衣兮無以我公歸兮東人欲周公之有衮衣而不歸周則公之歸周不服衮矣然則三公八命當與侯伯同服鷩矣三公八命而服鷩則卿六命與子男同服毳矣大夫四命則服章之希冕與諸侯之孤同服矣然則詩之大車陳古以刺周之大夫不能聼男女之訟而其詩曰毳衣如菼毳衣如璊者何也蓋所謂周大夫者卿也故周官無上大夫所謂卿則上大夫是也卿六命則服與子男同毳宜矣孤之服自希冕而下如子男之服自此以下皆諸侯之孤卿大夫士也公之孤四命故其服三章自希冕而下如子男之服公侯之卿皆三命其大夫皆再命子男之服公侯之卿皆三命其大夫皆再命子男之卿再命則其服一章而已故自冕而下如孤之服公侯之士同一命子男之士不命則其服無章數其首服以皮弁故曰士之服自皮弁而下如大夫之服則衣纁裳而已然則典命不言王之士以理推之公侯伯之士皆一命則王之士三命中士再命下士一命矣王之三命再命之士其服當同於一章之冕則一命之士亦服皮弁矣卿大夫之服加以大功小功則無緦矣則孤與諸侯又無大功小功矣蓋或制一國之命或與其君共政習之如是也後貴足以臨賤義足以勝恩其齊有端素端則非特士爲然也自公而下皆然端則冠也素端則素冠也齊則無爲以待事也故其冠以與素而已名之曰端則取其正也凢吉禮之致齊者皆端而凶禮則皆素端矣玉藻曰端丹組纓諸侯之齊冠也以此推之則天子之齊冕諸侯而下皆以冠矣凡大祭祀大賔客共其衣服而奉之則共王以衣服而又奉其事也復衣服則始死復魂之衣服也斂衣服則大斂小斂皆有衣服也奠衣服則陳於坐上之衣服也廞衣服則陳於庭序以興觀者之欽也復斂奠廞所陳之衣服皆有先後之序司服則掌其所陳序故曰皆掌其陳序】

典祀掌外祀之兆守皆有域掌其禁令若以時祭祀則帥其屬而修除徴役於司而役之及祭帥其屬而守其厲禁而蹕之【蹕音畢】

【祭祀之禮有國中之祀者有國外之祀者所謂外祀者國外之祀也若小宗伯所謂兆五帝於四郊四望四類亦如之兆山川丘陵墳各因其方是也鄭氏之所謂外祀所祀於四郊者以此也兆謂之壇兆守謂守其兆域皆有域謂凡國外之祀謂之兆守者皆有營域故也掌其禁令者禁使不得犯令其所當爲焉以時祭祀謂天地山川之類是其祭祀也皆有時矣帥其屬而修除者治其外之謂修除舊置新之謂除徴役於司蓋司掌帥其民而役國中之屬事故也及祭帥其屬而守其屬禁而蹕之者厲禁謂嚴厲禁止之地蹕所以止行者將祭之前帥其屬而修除則以修治爲事而致其潔及祭之日帥其屬守其厲禁而蹕之則以禁止爲事而致其嚴此先王所以事天地神示之義也其事則典祀掌之其義則王者明之故曰明其義者君也能其事者臣也失其義陳其數有司之事也先王設官豈徒然哉】

守祧掌守先王先公之廟祧其遺衣服藏焉若祭祀則各以其服授屍其廟則有司修除之其祧則守祧黝堊之旣祭則藏其隋與其服【黝於紏反堊烏路反本或作惡同隋許恚反逺廟爲祧守廟兆而名之曰守非守兆則廟可知矣故祧之字從示從兆遷祖也今所神事者兆於此故謂之祧廟之字從廣從朝到廣以朝焉故謂之廟先王之制徳厚者流光天子七廟稱其徳也廟有昭也而祧以兆之故昭與昭爲三廟有穆也而祧以兆之故穆與穆爲三三昭三穆以義率祖順而下之也三昭三穆與太祖之廟而七以仁率親等而上之也先王之於親事死也如事存以其𨿽視之而不見聼之而不聞然體物而不可遺也守祧掌守先王先公之廟祧其遺衣服藏焉者豈特以其常服之衣服爲不可褻而忘哉亦所以示其體物而不可遺之意也遺衣服者謂大斂之餘也先王先公其遺衣服藏於廟祧若祭祀則各以其服授屍所以依神此之謂體物而不遺也司服之職享先王則衮冕享先公則鷩冕則所謂各以其服授屍者蓋其所服各有稱也其廟則有司修除之以廟則近而親故也其祧則守祧黝堊之以祧則逺而疏故也蓋曰考廟曰王考廟曰皇考廟曰顯考廟曰祖考廟皆月祭之逺廟爲祧享嘗乃止故有司不復修除守祧黝堊之而已爾雅曰地謂之黝墻謂之堊蓋黝以黒飾之堊以白飾之治事有漸故也旣祭則藏其隋與其服以肉謂之隋蓋尸祭之餘也藏其隋則埋以藏之藏其服則藏於廟祧也亦所以明神之所依也記曰孝子之祭也盡其慤而慤焉盡其信而信焉盡其敬而敬焉此之謂也】

周禮詳解卷十九

欽定四庫全書

周禮詳解卷二十

宋王昭禹撰

世婦掌女宮之戒及祭祀比其具詔王后之禮事帥六宮之人共齍盛相外內宗之禮事大賔客之饗食亦如之大喪比外內命婦之朝莫哭不敬者而苛罰之凡王后有事於婦人則詔相凡內事有達於外官者世婦掌之【比本又作庇匹氏反莫音暮相息亮反】

【世婦每宮卿二人其職以掌世婦之事爲主故名官曰世婦然則自後而下有三夫人九嬪之屬而名獨以掌世婦之事爲主者以三夫人無職而九嬪其職亦己尊故也女宮鄭氏謂刑女給宮中事者戒於祭前豫告使齊戒也比其具則次序所祭祀當具之物若濯摡齍盛之類是也內宰詔後禮樂之儀則見於周旋動容者也世婦詔王后之禮事以祼獻薦徹之節也非特儀而已內小臣擯詔後之禮事則以詔而擯之其詔蓋始於世婦內小臣又從而擯詔焉帥六宮之人共齍盛者帥世婦女禦也蓋世婦率女禦濯摡爲齍盛女禦凢祭祀贊世婦故也夫辧六齍之名物與其用使六宮之人共奉之者小宗伯也世婦之則帥之而已外宗凢外女之有爵內宗凢內女之有爵者其職主於佐後世婦又從而相其禮事大賔客之享祀後亦有亞祼亞獻之禮外內宗佐之而世婦亦相之也故曰亦如之以先王之承賔猶承神故也故於王后之禮事則以言詔之於外內宗之禮事則以事相之尊卑之序也肆師大防令外內命婦序哭世婦則比其已哭者而己夫哭者所以致其哀思之情內必有敬心焉不敬則有慢心故苛責而罰之王后所以母天下其體至尊其形至佚於婦人無所事拜焉有拜事於婦人惟大防而已防大記曰夫人亦拜寄公夫人於堂上由此推之則後亦拜夫人於堂上可知矣世婦於後拜則以言詔之以事相之而已內事有達於外官者則亦六宮有徴求於外也世婦則主通之使相共授焉夫內外之通令有內豎掌之內事有達於外官者世婦又掌之如此則其出入也有節而內外辧矣夫世婦毎宮卿二人六宮則凡十二人矣蓋祭祀賔客之禮事其薦獻之節交接之儀其禮縟而其事繁則命宮卿之數如此之多凡以明其禮事不可簡而忽也如此是乃所以稱其事也】

內宗掌宗廟之祭祀薦加豆及以樂徹則佐傳豆賔客之饗食亦如之王后有事則從大喪序哭者哭諸侯亦如之凡卿大夫之喪掌其弔臨【傳直專反從才用反】

【內宗王同姓之女有爵者婦人無外事故使之掌宗廟薦加豆加豆加以象饋之有加則醢人人所謂加豆加之實者是也必使內宗薦之則以其同族故也卒食之禮以樂徹於造所以助气體之飬先王以生事死以存事亡故祭祀徹豆亦以樂焉方其以樂徹豆籩內宗則佐後外宗佐後而內宗亦佐者則後徹傳之內宗內宗傳之外宗外宗傳之有司疊相佐也先王承賔如承神故饗食賔客惟不入牲其他皆如祭祀則徹豆亦如祭祀也王后有事則從者則吉凶之事皆在焉大防序哭者則與宮中之哭者序焉哭諸侯亦如之則諸侯來朝而卒於王國者諸侯以王爲天而服斬衰則王視諸侯如子而亦哭之也哭之之禮則司服所謂王爲諸侯緦衰者是也內宗亦爲之序哭者故亦如之凡卿大夫之喪掌其弔臨亦以同族故也世婦言掌弔臨於卿大夫之喪而內宗凢卿大夫之喪掌其弔臨則凡喪皆往矣則亦以其同族故也】

外宗掌宗廟之祭祀佐王后薦玉豆眡豆及以樂徹亦如之王后以樂羞齍則贊凡王后之獻亦如之王后不與則贊宗伯小祭祀掌事賓客之事亦如之大喪則敍外內朝莫哭者哭諸侯亦如之

【外宗王異姓之女有爵者內宗以其同族故薦加豆外宗異族故佐贊後及宗伯而已眡豆者非特佐後而又視其實羞齍則薦其簠簋之實方其作樂而羞齍亦外宗贊之也王后之獻則亞王獻禮亦外宗贊之也王后不與則有故而宗伯攝其禮故贊宗伯大宗伯之職曰凡大祭祀王后不與則攝而薦豆徹謂此也小祭祀掌事則宮中之祀五祀之類是也內宗賓客之享食佐後傳豆外宗賓客掌事如小祭祀之事則非特傳豆之事而已凡賓客之事皆贊後也內宗大喪序哭者則與宮中之哭者序焉外宗序內外朝暮哭者則大喪序內女外婦之序哭者也】

冡人掌公墓之地辧其兆域而爲之圖先王之葬居中以昭穆爲左右凡諸侯居左右以前卿大夫士居後各以其族

【出於一則守以家反於一則包以冡有形而累者皆然故冡之字從豕從勺則封土爲壠山頂之髙亦若冡然故爾雅曰冡凡地類之髙者皆謂之冡所謂冡君冡宰冡婦者以其髙故也禮大夫家有家乃有冡凡掌公墓之地者所以謂之冡人必命之以人者蓋由人之道有形而累者乃有是事而過是則非冡之所能包矣謂之公墓之地則其屬於公而非有之也自天子至於大夫士皆於此地冡人則掌其墓地焉貴賤尊卑左右前後各有兆域而不可相侵入考辧其地圖爲地形及丘壠所處皆有圖者則依圖而授之地也昭穆之序非特施諸宗廟而已亦有焉此上下尊卑之分所以嚴而不可亂也且人之生則聚而相親死則辧而相逺茍不以族而相是何異豚子之食於死母乎少焉眴若皆棄之而走矣先王制爲合族之禮非特施於生者至於死者皆使之以類相從此仁厚之情篤於親親而民徳由之歸於厚矣諸侯縣內之諸侯也諸侯有君道尊於卿大夫士故居左右以前卿大夫士卑於諸侯故居後各以其族則亦以昭穆焉】

凡死於兵者不入兆域凡有功者居前以爵等爲丘封之度與其樹數

【事親孝然後忠可移於君孝者仁之本忠者義之實也死於兵者𨿽得於義之實而於仁之本有焉以其不能自全其徳所以絀之使不得入兆域馬夫死政者旣養其老孤而又享之所以勸之也凡死於兵者不入兆域所以絀之也勸之以明其有義絀之以明其非孝欲人兩得之而已必於絀之則父母全而生之子全而歸之然後爲孝故也以昭穆爲左右各以其族尙親也凡死於兵者不入兆域尙徳也凡有功者居前尙功也以爵等爲丘封之度與其樹數尙貴也蓋先王之所以治死者如此】

大喪旣有日請度甫竁遂爲之屍及竁以度爲丘隧共喪之器及葬言鸞車象人及執斧以涖遂入藏凶器正墓位蹕墓域守墓禁凡祭墓爲屍凡諸侯及諸臣於墓者授之兆爲之蹕均其禁【請度之度待洛反】

【天子七月而大喪旣有日於七月而定喪之日也冡人於是請量度所竁之地始竁之則祭以告后土冡人爲之屍也凡祭爲屍皆取所祭之類故宗廟之屍則以其昭穆之間山林之屍則以山虞竁墓之屍則以冡人以度爲丘隧者隧墓道也負土曰隧無負土曰羨天子有隧諸侯以下有羨道故僖十五年晉侯請隧不許故封土爲丘負土爲隧其廣袤所至皆有度焉喪之器者下棺也器則下棺丰碑之屬也冡人則共之鸞車遣車也巾車所飾亦設以鸞旗故曰鸞象人結芻人孔子所謂爲芻靈者是也言鸞車象人言之於匶而治役冡人於下棺執斧涖焉所以威眾也凶器明器也旣冡人遂入而蔵之正墓位則正其所居左右前後也蹕墓域則若墓大夫之巡墓厲也守墓禁則若墓大夫居其中之室以守之凡祭墓爲屍則非特甫竁爲之屍也凡諸侯及諸臣於墓者授之兆則授之兆域所至之地使之自竁均其禁則均其地守之禁也】

墓大夫掌凡邦墓之地域爲之圖令國民族葬而掌其禁令正其位掌其度數使皆有私地域凡爭墓地者聽其獄訟帥其屬而巡墓厲居其中之室以守之

【冡人墓大夫皆以下大夫爲之掌公墓之地者則名官謂之冡人掌凡邦墓之地者則謂之墓大夫焉蓋冡以丘壠之度言之自天子以下其墓皆有封土之度此掌公墓之地者所以名官以冡人也凡邦墓之地域則萬民所之地欲其致孝以思慕其親焉故名官以墓大夫也必以大夫名宮則萬民之墓皆有地或欲其無相侵爭必其智足以帥人之大者然後可以爲之故爵以下大夫而名官亦以大夫也公墓之地其徒百有二十人而墓大夫其徒則二百人者以民之類眾非多其徒不足以給其事也然邦墓地域禁令度數皆掌於墓大夫又帥屬巡墓厲居其中之室以守之與後人自求地家自置守者異矣】

職喪【不解】

大司樂掌成均之灋以治建國之學政而合國之子弟焉凡有道者有徳者使教焉死則以爲樂祖祭於瞽宗【孟子曰仁之實事親是也義之實從兄是也禮之實節文斯二者是也樂之實樂斯二者是也孔子亦曰興於詩立於禮成於樂蓋君子之所性由中出以言之則未至於樂不可以言學之成也掌成均之法以合國之子弟而教必職之大司樂者其以此與昔舜命夔興樂以教冑子亦此意也記曰於成均以及取爵於上尊成均蓋五帝學名也教學之道成其虧均其過不及而已故其命名如此夫自天之莫爲言之則性之在人無成與虧也自人之或使而言之則有成與虧也自合而渾以言其同則道之在人無過與不及也自離而散以言其異則道之在人有過與不及也荘子曰是非之彰道之所以虧也果且有成與虧乎哉果且無成與虧乎哉由此觀之則人之性𨿽有無待於外徳不殊天降之才一誘於物則孰能全之而使不虧哉則成者所以成其虧而使之全也中庸曰道之不明也我知之矣知者過之愚者不及也道之不行也我知之矣賢者過之不肖者不及也由此觀之則人之生𨿽受中於天地降衷於上帝一流於僞則孰能折其過而使之就乎中勉其不及而使之企而及於中哉則均者均其過與不及而使之中矣成均之學所以教人者如此則性命之理實寓於度數之間矣大司樂之所掌所以又有法焉以治建國之學政則學者道之所自出道不可以須臾離則學不可以一日廢於天下故建國則有學焉夫有教則有學有學則有政政所以正之而凡治教勸阻而施之學者皆政之事夫古之仕者世祿而國之子弟者先王將與共天位治天職則不可以不教大司樂掌成均之法以治建國之學政而合國之子弟固其理也然教者人之模範模不模範不範則器亦隨窳而不良則教國子者非有道有徳者又烏可哉道者人之所同由而由之者或不能以自知徳者人之所同得而得之者或不能以自明惟和於道者然後能教人而使之由於道順於徳者然後能教人而使之廸於徳然則保氏飬國子以道所謂有道者教之也師氏以三徳教國子所謂有徳者教之也死則以爲樂祖祭於瞽宗者禮明堂位曰瞽宗殷學也言主於樂教瞽所宗焉古之人於田則祭田祖於馬則祭先牧於飲食則祭先食於飬老則祭先老皆所以示其不忘本也又況以道徳而教者其不然乎死則以爲樂祖祭於瞽宗所以示其不忘於所教與然必祭於瞽宗則主以樂教故也夫國子之合無政則亂無教則怠其正之也移屏而已無成均之法則人性失中其教之也記誦而已無道徳之師則人心失正有教焉以使之學有政焉以使之稟其治之以中法廸之以中徳又皆本於道徳之師而且成之以樂則先王之教國子不其至乎】

以樂徳教國子中和祗庸孝友以樂語教國子興道諷誦言語以樂舞教國子舞雲門大捲大咸大防大夏大大武

【國子賢者之類功臣之世也謂其賢也則將進之以位謂其貴也則將授之以職徳不足則不可與有爲言不足則不可與有應容不足則不可與有接則大司樂之教樂徳樂語樂舞者其可緩乎以樂成其徳則謂之樂徳以樂達其語則謂之樂語以樂節其舞則謂之樂舞樂徳有六中以本道之體由是而達其義以爲和逹其敬以爲祗庸以本道之用由是而充其愛以爲孝充其敬以爲友此樂徳之序也樂語有六興道諷者樂語之用也誦言語者樂語之體也以用言之興者感物而興也諷者風被而使動也非興非諷直道其事則謂之道而已以體言之彼有言而吾誦之則謂之誦彼有問而吾答之則謂之語非誦非語自形諸言則謂之言也此樂語之序也樂舞有六雲門大捲者黃帝之樂也云者天之施門言其所出卷言其所聚蓋言其徳如雲之出則曰雲門能聚物類則曰大捲又謂之大章者章之也大咸者堯之樂也亦或謂之咸池咸言其以虛感物也池者治之澤也大咸言其感物無不周焉大防舜之樂也舜之徳莫大於紹堯故曰大防又謂之九防則言其九成也皇以道而作樂也升之以法象乎天故以雲門言之帝以徳而作樂也降之以效法乎地故以咸池言之大夏者禹之樂也功業莫大於禹故曰大夏夏以言其文明也與書號禹曰文明同意大濩者成湯之樂也言其以寛代虐而有所也大武者武王之樂也言其誅暴伐亂而有所制也湯武一道也而武王之樂名以武者以我武惟於湯有光故也夫時異則異徳世異則異功於聲音形於動靜凡以稱此此樂舞之序也然則徳主於中者也有徳必有言有言必有容言與容正於外者也入道之序中有主而後中正外有正而後行而樂自內循而逹之也此大司樂之教所以先之以樂徳而以樂語樂舞次之與古之制舞者有大舞小舞大司樂教國子以雲門韶之屬所謂大舞也樂師教國子有帗舞羽舞皇旄幹人之屬所謂小舞也然則制舞必有大小者蓋古之教國子十三學樂誦詩舞勺成童舞象則樂師所教者十三舞勺之小子也二十而冠始學禮可以衣裘帛舞大夏則大司樂之所教二十之成人故教之以大舞一以順其時一以稱其徳也】

以六律六同五聲八音六舞大合樂以致鬼神示以和邦國以諧萬民以安賓客以逺人以作動物【音悅陽聲之所合者其管有六謂之六律黃鐘太簇姑洗蕤賔夷則無射是也陰聲之所合者有六謂之六同大呂應鐘南呂函鐘小呂夾鐘是也名之曰律以其述天地自然之气而宣之也名之曰同以其爲律之偶而同於陽也宮商角徴羽所謂五聲也金石絲竹匏土革木所謂八音也雲門至大武所謂六舞也樂之作也六律六同所以考五聲五聲所以成八音八音所以節六舞六舞所以大合樂蓋作樂也至於興舞則所謂六律六同五聲八音無不備也此其所以大合樂歟先王作樂所以道和其和至矣則大同於物故奏之郊廟而天神地示人鬼可得而禮則幽而鬼神由此致也賜之諸侯或將以柷或將以鞀則明而邦國由此和也或奏之鄕射或奏之鄕飲則內焉萬民由此諧也或奏之燕或奏之饗則外焉賔客由此安也九夷八蠻七閩九貉五戎六翟其國之君爵不過子其來朝也與之燕焉樂以此作而逺足以悅逺人也歲十二月合聚萬物而索享之羽臝之族鱗毛介之類所謂動物其祭之也樂由此作則防足以動物也然則先王作樂其和之至無所不通也如此豈僞爲哉彼墨子非之柰何致鬼神示作樂所先故易之豫言先王作樂殷薦之上帝以配祖考作動物者樂之餘事故其序如此】

乃分樂而序之以祭以享以祀乃奏黃鐘歌大呂舞雲門以祀天神乃奏大蔟歌應鐘舞咸池以祭地示乃奏姑洗歌南呂舞大防以祀四望乃奏防賓歌函鐘舞大夏以祭山川乃奏夷則歌小呂舞大以享先妣乃奏無射歌夾鐘舞大武以享先祖凡六樂者文之以五聲播之以八音【大音泰蔟七豆反蕤人誰反函胡南反射音亦夾古洽反】

【天道出而有數其始終有彞而不亂其先後冇倫而不可逆三才之所共由三極之所共立莫不冇序先王之作樂也以事乎鬼神亦謂其異位也謂其異徳也則其作其歌其舞亦豈能違其序乎分樂而序之故分律而序之則自黃鐘以至於無射也分同而序之則自大呂以至於夾鐘也分舞而序之則自雲門至於大武也其序如此則象其類稱其徳考其數著其義莫不具焉天者气之始而萬物之所本也其用則神而不可測於是乎奏黃鐘而歌大呂所以尙始而貴幽而子亦丑之合也天道逺人而尊其動出與萬物相見其澤則萬物之所同望者也此舞所以用雲門與地者形之始萬物所聚而出焉其體則順而不可易也於是乎奏大蔟而歌應鐘所以尙形而貴順而寅亦亥之合也地近人而親其用也與萬物相接焉其澤則萬物之所同利者此舞所以用咸池與四望者繼地以生成萬物者也物之始乎生則潔齊其成則陰之中而已非潔齊之時不足以格其神非陰中之位不足以稱其徳則奏姑洗而歌南呂以祀四望者所以尙明而貴中而辰亦酉之合也其舞以大防則象其能繼地也山者以聚飬爲功川者以含受爲事兆於國外則賓之也故非有賓之之意則不足以致其神非有含聚眾多爲實則不足以稱其徳則奏蕤賓而歌函鐘以祭山川者所以尙逺而貴實而午亦未之合也其舞以大夏則亦以其文明也先妣者其徳能飬物而夷之皆有則也然以從陽爲正順祖爲義故非取其夷物有則不足以明均飬之徳非用正陽之呂不足以明其順從之序於是乎奏夷則歌小呂以享先妣者所以尙親而貴柔而申亦己之合也其舞以大濩則象其能有養也先祖者有自彊之徳而創業垂統爲可繼也故非取帝出之方則不足以明其始事之功非用六律之終則不足以明其可繼之業於是乎奏無射歌夾鐘以享先祖所以尙尊而貴勤而戍亦夘之合也其舞以大武則象其能有功也然則先王之於祭享祀分樂而序之象其類稱其徳考其數著其義者蓋如此也所謂奏者播之於器也歌者詠之於聲也舞者動之於容也奏以播其器歌以詠其聲舞以動其容則其樂備矣文之以五聲播之以八音則樂之作也以五聲八音爲之故也五聲必相雜然後成文故言文之以五聲八音必宣奏然後有音故言播之以八音然五聲所以成八音故先五聲而後八音文之以五聲而不言商詩之時邁曰懷柔百神商以剛爲主非所以懷柔之也故不用焉】

凡六樂者一變而致羽物及川澤之再變而致臝物及山林之三變而致鱗物及丘陵之四變而致毛物及墳衍之五變而致介物及土六變而致象物及天神

【郊特牲曰蠟者索也歲十二月合聚萬物而索享之也凢此六樂所致蓋皆合萬物而索享之之時也天曰神地曰示物曰物天神地與夫萬物一歳之間有功於人亦厚矣先王以蠟祭索享而報之必有以致其神使至焉吾將致之以外心之禮則禮者所以事神也而未必能致之將欲致之以內心之誠則誠者所以感神也而未必能致之將欲致之莫若乎樂樂者爲同同則與物爲一而莫之異樂者惇和和則與物爲順而莫之乖浮以祭乎上凡髙逺者無不率沈以窮乎下凡深厚者無不究以之而致天神則天神降以之而致地則地出以之而致萬物則萬物格此六樂所以一變始而六變終所致者所以爲偹矣然其所致之序則以難易爲先後也羽物輕疾而川澤則虛此致之易也故一變而致羽物及川澤之臝物蛙螾之屬比羽物爲重遲山林艸木所集比川澤爲實致之則稍難故俟乎再變鱗物水族也又重遲於臝物丘陵積土之惇實髙大又實於山陵故俟乎三變毛物虎豹之屬其體又重遲於鱗物水涯之墳下平之衍水土交而其體卑又實於丘林故俟乎四變介物龜鼈之屬尢爲重遲土則所執在下而尢爲實故俟五變致之象物恍惚無形天神則逺人而尊其致之尢難於介物與土矣故六變而後致之此其序也】

凡樂圜鐘爲宮黃鐘爲角大蔟爲徵姑洗爲羽靁鼓靁鞀竹之管云和之琴瑟雲門之舞冬日至於地上之圜丘奏之若樂六變則天神皆降可得而禮矣凡樂函鐘爲宮大蔟爲角姑洗爲徴南呂爲羽靈鼓靈鞀孫竹之管空桑之琴瑟咸池之舞夏日至於澤中之方丘奏之若樂八變則地皆出可得而禮矣凡樂黃鐘爲宮大呂爲角大蔟爲徴應鐘爲羽路鼓路鞀陰竹之管龍門之琴瑟九徳之歌九防之舞於宗廟之中奏之若樂九變則人鬼可得而禮矣

【記曰十二律旋相爲宮蓋十二律皆具五聲先王於祭祀其用樂也各以其義類取聲而用之此天神人鬼地之樂宮商角徴羽所用之律呂所以不同也圜鐘正東方之律致天神以之爲宮則以天無乎不覆求而禮之宜於帝所出之方也函鐘西南方之律也致地以之爲宮則以地無乎不載求而禮之宜以助致養之方也黃鐘正北方之律也致人鬼以之爲宮則以死者北首求而禮之宜以其所首之方也園鐘爲宮而以黃鐘爲角大蔟爲徴姑洗爲羽者是三者律呂之相繼也相繼者道之序也天任道故也函鐘爲宮而以大蔟爲角姑洗爲徴南呂爲羽者是三者律呂之相生也相生者功之自地終功故也黃鐘爲宮而以大呂爲角大蔟爲徵應鐘爲羽者是三者律呂之相合也相合者情之交人尙情故也靁鼓靁鞀以雷爲天聲孤竹之管則以陽爲奇云和之琴瑟雲門之舞則以云爲天之施圜丘天之象也其日用冬至亦以陽生於此故也靈鼔靈鞀則以靈爲地徳孫竹之管則以陰爲眾爲小空桑之琴瑟則以陰道爲常乏咸池之舞則以池爲地之澤方澤地之象也而其日用夏至亦以陰生於此故也路鼓路鞀則以路爲人道之大也陰竹之管則以人道左宗廟而又致以冬之日至又用陽竹之管則純於陽矣非所以致鬼以陰竹則以陰而和陽也龍門之琴瑟則以龍能仁而人道主於仁故也又龍能變化人道之極也九徳之歌九防之舞則以人之所致飬乎內外而盡善盡美者無以加此也然致天神以六變致地示以八變致人鬼以九變者蓋道之在天爲陰陽陰陽之數至於十有二而後周焉故時運而爲十有二月支別而爲十有二辰先王之制律也通乎月之气本於辰之位卽律以知月卽月以知辰卽辰以起數自子至已六數皆陽也凡陽數之所起至少陰之申而已盡自午至亥六者皆陰也凡陰數之所起至少陽之寅而必止圜鐘在夘太以爲夘數六是由夘至申其辰數六而止焉者也若樂六變得非圜鐘之數於此而盡與數盡矣則所以禮天者不可有加矣天神皆降不亦宜乎函鐘在未太以爲未數八是由未至寅其辰八而止焉者也若樂八變得非函鐘之數於此而盡與數旣盡則其所以禮地者不可有加矣地皆出不亦宜乎黃鐘在子太以爲子數九是由子至申其辰數九而止焉者也若樂九變得非黃鐘之數於此而盡與數旣盡則所以禮人鬼者不可有加矣人鬼之享不亦宜乎然則欲極之數而必本於三宮者眾樂以是爲主故也蓋宮於五行爲土土則無不包於五音爲君君則無乎不制爲宮之樂其數旣盡則眾樂之所止理則然也書曰簫韶九成樂師曰樂成則告偹而此則謂之變者何也蓋節奏俱備謂之成備而更新謂之變或曰成或曰變亦互相備而已然言天神皆降則凡在天者若昊天上帝日月星辰風師雨師之屬莫不以類而畢降矣言地皆出則凡在地者若大社稷五祀五嶽四瀆山林川澤四方百物之屬莫不以類而畢出矣於人鬼則曰可得而禮而不曰皆至者蓋天陽也位乎上而有定气地陰也位乎下而有定形惟求之盡其道則上者降下者出至於先王先公後夫人之屬方其死也魂气歸於天體魄降於地無不之無不爲求之尢難孝子之心拳拳然惟患其不至故特曰可得而禮則其禮之也若可得焉耳以此見先王致孝於親而常有不足之意矣不然則祀人鬼之禮何爲獨致其詳哉或以鬯求諸陰或以蕭求諸陽以今日之祭爲未盡而明日又求諸祊焉以此推之惟盡禮以求之而不敢必其皆至也固其宜矣函鐘應鐘未之气處於坤萬物皆致養函受而聚矣故謂之函鐘亥之气則午美極矣純用事而不逆乎陽故謂之應鐘】

凡樂事大祭祀縣遂以聲展之王出入則令奏王夏屍出入則令奏肆夏牲出入則令奏昭夏【縣音懸】

【縣者祭前之夕列於筍簴也以聲展之者五聲十二聲皆展之以調其器也夫祭祀所以致和以格神者存乎聲聲之所以和者存乎器聲之出乎器者茍或不和則有乖而已則天之大神地之大示人之大鬼其可得而格之乎然則大祭祀者尢致敬之至故縣遂以聲展之而異於他祭也王夏肆夏昭夏三者皆詩篇之名古者以詩爲樂章各依其人而奏焉九夏之文𨿽不見於後王以理推之所謂王夏者言王之徳而已宜用於王故王出入則奏王夏所謂王出入者謂王於祭祀之時出入乎廟門也直而自遂之謂肆屍以象乎神則有直而自遂之意故屍出入則奏肆夏所謂屍出入者謂祭祀之時屍出入乎廟門也神防而爲明明防而爲昭牲以致味行乎愛敬而親鬼神者在此宜致其精明以歆鬼神焉故牲出入則奏昭夏所謂牲出入謂王祭祀之時迎牲以出入乎廟門也屍出入奏肆夏而古者享元侯亦奏肆夏以承賔之禮猶承神故同用肆夏也謂之肆夏則夏大也文明也以樂歌之文明莫大乎此故也】

帥國子而舞大饗不入牲其他皆如祭祀大射王出入令奏王夏及射令奏騶虞詔諸侯以弓矢舞【騶側畱反大司樂以樂舞教國子舞故凡樂事用舞則帥國子而舞也大饗之禮殺牲於廟門之外故不入牲然承賔事之大猶承神也故筵國賔於廟不見凶服刑人祼獻之禮皆如祭祀焉用其主故也射禮有三有大射有賔射有燕射所謂大射將祭而擇於士之射於禮大故謂之大射其射在於西郊之虞庠王之出入令奏王夏以王徳爲主也及射令奏騶虞則以樂仁而殺以時爲義也鐘師掌九夏凡樂以鐘鼔奏九夏則大司樂所令者令鐘鼔奏之也詔諸侯以弓矢舞者則諸侯之來助祭而預王之射也王以六耦射三侯其耦王射者必詔以弓矢舞則以天子之射其節比於樂而諸侯之舞亦所以應王政也大司樂則詔其升降揖遜之儀焉儀禮大射命三耦取弓矢有升降之儀者亦以此也】

王大食三宥皆令奏鐘鼓王師大獻則令奏愷樂凡日月食四鎭五嶽崩大傀異烖諸侯薨令去樂大札大凶大烖大臣死凡國之大憂令弛縣凡建國禁其淫聲過聲凶聲慢聲大喪涖廞樂器及葬藏樂器亦如之【宥音又傀音詭去上聲】

【王日一舉所食者少牢乃常食也大食者大牢非常食也玉藻曰天子日食少牢而朔食大牢所謂大食者其朔日之食乎夫人之養也心志和而後气體從之食飲膳羞所以飬气體也侑之以樂所以和其心志而致气體之飬焉又況王者憂樂以天下爲事無大無大札無天地之烖無邦之大故而主可以樂之時此所以大食之三宥大司樂皆令奏鐘鼔也鐘鼓者樂器之大所以節樂豈非稱其禮之大與詩或言鐘鼓旣設或言於論鼓鐘者亦舉其大者而已膳夫言王日一舉鼎十有二物皆有俎以樂侑食此謂常食之禮也至於王齊日三舉亦大食之禮與王師大獻令奏愷樂者夫心之爲物在志爲喜愷者喜之屬也失志而懼則腎或使之也失志而憂則肺或使之也失志而怒則肝或使之也無懼然後有喜無憂然後有樂無怒然後有愷南風謂之凱風者天地之怒气防焉故也王師大獻奏愷樂者人之怒气釋焉故也樂師軍大獻教愷歌遂倡之鎛師軍大獻則鼓其愷樂然則大司樂所令者令其屬而已所謂王師者王親徵伐之師也蓋非王親徵伐而奏愷則非大司樂之所令也王親徵伐不言軍而言師者不嫌其不成軍而軍亦不足稱也故稱師而已王者憂樂以天下凡日月食至於凡國之大憂令弛縣此所謂憂以天下也憂之日短則令去樂而已憂之日長則令弛縣焉或曰異災或曰大災者異災則非常矣然不必大大災則非小矣然而不必異傀之字從人在左從鬼在右鬼勝人也鬼勝人則鬼有靈饗而傀異所以出也大傀又傀異之大者也或去樂或弛縣亦稱其事變而已夫樂者聖人之所樂也可以善民心其感人也深其移風易俗故先王著其教焉中正則雅淫哇則鄭凡建國禁其淫過凶慢之聲者所以尙中正也淫聲則不正過聲則不中凶聲則不善慢聲則不肅凡此皆大司樂之所禁也顏淵問爲邦孔子告以放鄭聲者亦以此也廞樂器者若笙師廞笙典庸器廞筍虡籥師廞樂器而大司樂皆涖之也】

樂師掌國學之政以教國子小舞凡舞有帗舞有羽舞有皇舞有旄舞有幹舞有人舞【帗音拂一音弗】

【大司樂中大夫二人樂師以下大夫四人爲之則所以佐大司樂教其屬者也故以樂師名官大司樂以樂舞教國子自雲門至於大武六者舞之小者也於樂師言小舞則知大司樂所教者其舞之大者與析眾繒以成體其用也有衣被之象有帗除之名者帗舞也析眾羽以成體其用也有分辧之形有翼蔽之義者羽舞也皇則陰類而爲其類之長者也陰中之陽也取其羽以致飾焉者皇舞也犛牛之爲物土獸也彊而順者也取其旄以致飾焉者旄舞也幹舞則兵舞人舞則手舞而已凡此皆樂師之所教而國子之所學者與樂師有六舞而舞師之所教止於四舞而無旄舞與人舞者蓋樂師教國子小舞故凡舞之小者皆教之舞師教其所用者故止於四舞而已舞師先教兵舞而樂師則先教帗舞者舞師以所用祭祀大小爲先後樂師以所教之序爲先後教則以用之所能任者先之若所謂十三舞勺成童舞象二十舞大夏同意人舞則非舞之正故列於數者之末】

教樂儀行以肆夏趨以采齊車亦如之環拜以鐘鼓爲節

【盛徳之至非特動容周旋中於禮而其節又比於樂焉所謂禮樂不可斯湏去身也則王之進退一成規一成矩有可觀之容可象之則矣然則樂師之所教者教作樂者而已鐘師曰凡樂事以鐘鼓奏九夏謂此也爾雅曰堂上謂之行門外謂之趨堂上之行而肆夏作門外之趨而采齊作一行一趨皆有儀其儀則與樂節相應不可以不豫教焉行則奏肆夏者行則緩緩則有直而自遂之意故奏肆夏趨則采齊者趨則疾疾則欲齊而整肅焉故奏采齊蓋肆夏則取其直而自遂采齊則取其齊而整肅也王之行趨旣然而車之疾徐如此故曰車亦如之且王於賔客饗食則在廟其燕則在寢或步或乘其出入皆有儀則王之進退豈茍乎哉玉藻曰趨以采齊行以肆夏先趨而後行者以外而入內也此先行而後趨者從內而出外也行趨以肆夏采齊此王接賔之儀環拜以鐘鼓爲節又是賔拜之儀也環拜謂列而拜以拜者非一也必以鐘鼓爲節以環拜者禮之大也有大禮必有大樂以和之則鐘鼓者樂之大故也鼔陽聲以作之鐘金聲以止之作止應鐘鼓則其儀不忒矣】

凡射王以騶虞爲節諸侯以貍首爲節大夫以采蘋爲節士以采蘩爲節

【夫射者所以觀徳也禮樂皆得謂之有徳其容體必貴夫比於禮其節必貴乎比於樂此王與諸侯卿大夫之體所以有樂章以爲之節也騶虞之詩言搜田以時仁如騶虞則王道成則王以騶虞爲節者樂仁而殺以時也射儀載貍首之詩曰曾孫侯氏四正具舉小大莫處禦於君所則諸侯以貍首爲節者樂禦而射以禮也采蘋之詩言能循法度則大夫以采蘋爲節者樂循法也采蘩之詩言不失職則士以采蘩爲節者以樂不失職也記曰君使士射不能則辭以疾則射者士之職也此所以有取於不失職之義與】

凡樂掌其序事治其樂政凡國之小事用樂者令奏鐘鼔凡樂成則告備詔來瞽臯舞及徹帥學士而歌徹令相饗食諸侯序其樂事令奏鐘鼓令相如祭之儀燕射帥射夫以弓矢舞樂出入令奏鐘鼔凡軍大獻教愷歌遂倡之凡喪陳樂器則帥樂官及序哭亦如之凡樂官掌其政令聽其治訟

【序事謂陳樂器及作樂先後之序也凡有所正者皆政也樂政則正其器與其聲之類也凡國之小事用樂者令奏鐘鼔謂小祭祀之事令奏鐘鼓則令其屬也小事樂師令之則大事大司樂所令也禮以陳爲備樂以奏爲備故禮則告備而後行禮樂則樂成而後告備凡樂一變謂之一成如天神之樂成於六變地示之樂成於八變人鬼之樂成於九變也必告備焉使知其成之數也禮有體故以陳爲備樂出虛故以奏爲備此禮樂告備之別也詔來瞽臯舞者臯緩也詔瞽使來而詔舞使緩也蓋瞽無目非可以觀眡舞有節非可以過於速也徹祭必歌雍者其詩曰有來雍雍至止肅肅相維辟公天子穆穆取其和而敬故也人之情樂於始者或倦於終篤於暫者或怠於久於祭之終猶不失其敬以和此誠之至也歌雍學士也樂師則帥之而已令相則令相瞽者也饗食諸侯序其樂事者饗以飲爲主食以食爲主序其樂則其作樂亦有先後之序也令奏鐘鼓令相如祭之儀則承賔猶承神也燕射謂王與羣臣燕而行射禮也射夫眾耦之人也王以六耦諸侯以四耦大夫士以三耦帥其耦而治之者射人也帥之使舞者樂師也大司樂詔諸侯以弓矢舞諸侯尊故也樂師帥射夫射夫卑故也飲燕之間必用射豈特爲以禮觀徳而已抑又爲有事之備焉夫武不可忘又不可黷先王寓於爲禮之際則人習之而不知其爲武偹矣樂出入鄭氏謂笙歌舞者及其器是也必奏鐘鼓所以爲之節也大司樂王師大獻令奏愷樂故樂師則教愷歌記曰比音而飾之及干戚羽毛謂之樂言令愷樂則歌在焉樂師教愷歌而已歌出於人聲有倡則有和故樂師倡之使所教之瞽蒙和焉然言凡軍大獻則非必王親伐之師也言歌不言樂則以其事小於王師之大獻故也其言軍也亦以明非成軍無大獻之禮也凡喪陳樂器則明器也陳而不作猶大喪之廞也之死而致生之不知而不可爲所以陳之而已序哭亦如之亦樂師帥樂官也小宗伯及執事眎獻器遂哭之樂師又帥樂官而哭樂器以明先王之盛徳感人之深其生也榮其死也哀故睹器而思其人則哭其哭也必使樂師帥而哭亦以明哀樂之相仍舞用翣亦此意也凡樂官掌其政令聽其治訟樂師總焉故也】

周禮詳解卷二十﹤經部﹐禮類﹐周禮之屬﹐周禮詳解﹥

欽定四庫全書

周禮詳解卷二十一

宋王昭禹撰

大胥掌學士之版以待致諸子【版音板】

【其體在下作而行之以有相乎上者胥也大胥於國子非教飬之正者掌學事以相乎上而已故謂之胥以對小胥焉故謂之大掌學士之版以待致諸子者夫公卿大夫士之於其父兄有爵列於國也故謂之國子以其眾言之則謂之諸子以其教於學也則謂之學士其實一也版謂其名數之於版者也學士之版大胥掌之其已至者以此待之其不至者則以此致之由此觀之則先王之時國子之可以入學者無不在所教也詩曰凢周之士不顯亦世則待而致之者與有力也】

春入學捨采合舞秋頒學合聲【捨音釋采音菜】

【春入學捨采則以始入學禮先儒釋采焉禮有釋奠有釋菜殺牲以祭薦饌酌奠者釋奠之禮也蘋蘩芹之屬用之以薦誠者釋菜之禮也釋奠所以致其禮之盛釋菜所以昭其誠之至始入學所以昭其盛而已非致其味也故捨采無惡其薄也左傳所謂蘋蘩薀藻之菜可薦鬼神正謂是也合舞則春頌之時故也蓋春於五行爲木木主貌舞則蹈厲以動其形容故合舞必以春秋頒學則以春始入學未知其分藝之所宜至秋而後可知也於是分授以所學記曰樂正崇四術立四教順先王詩書禮樂以造士則士之所學各有所冝矣合聲則秋言之時故也蓋秋於五行爲金金主言樂之聲以言爲本故秋必合聲書曰詩言志歌永言聲依永律和聲本於言可知矣】

以六樂之防正舞位以序出入舞者比樂官展樂凡祭祀之用樂者以鼓徴學士序宮中之事

【防六代之樂而舞焉謂之六樂之防六樂之防其列眾其變繁易亂而難治故必正其舞位使左右有序先後有倫也以序出入舞者則其舞或出入其行綴各有序也樂記曰武始而北出再成而滅商三成而南四成而南國是彊五成而分周公左召公右六成復綴則舞之出入有如此者夫六樂之舞有文舞焉有武舞焉徵誅揖遜之序盡於此矣其數則有司皆能陳之其義則有孔子三月而不知肉味者非窮神知化孰能究此哉則先王成人終始於此固其宜也此樂官必比敍其所教之人也展樂器謂展視其所用之器也凡祭祀之用樂者以鼓徴學士則召之使興舞也言祭祀之用樂則有不用樂者可知矣序宮中之事謂序王宮之中國子之宿衛而學道藝者春秋之所學各有其序如此大胥之所掌是也宮正言比宮中之眾寡防其什伍而教之道藝則大胥之序宮中之事者如此】

小胥掌學士之徴令而比之觵其不敬者巡舞列而撻其怠慢者正樂縣之位王宮縣諸侯軒縣卿大夫判縣士特縣辧其聲凡縣鐘磬半爲堵全爲肆【觵古橫反特本亦作犆堵丁古反】

【大胥掌學士之版以待致諸子小胥掌學士之徴令而比之凡以贊大胥而已有事則徴之有爲則令之徴則召之使來令則使之有爲比者校序其多寡之數使之類聚而羣分觵其不敬者敬以直內致其敕焉慢期而不時至者則爲不敬矣故觵之觵罰爵也觵之所以使中焉巡舞列而撻其怠慢者怠則不勤慢則不敬故撻之撻所以恥之使達焉肆師誅其慢怠者則祭尙敬故以懲慢爲先小胥撻其怠慢者則學尙勤故以懲怠爲急祭言誅之政也學言撻之教也宮縣謂四靣之縣以象宮室軒去其一則三靣判又去其一則二靣特縣則一靣而已左傳所謂曲縣卽軒縣也蓋軒縣去南面以避王不若宮縣之周圍故又謂之曲縣凡樂皆所以象其功徳王之徳無不周覆也故樂以宮縣諸侯𨿽有君道而不全也故軒縣而已軒又以明其已能衛上而固下也卿大夫之徳半於君也故判縣士以特立爲義故特縣此隆殺之辧也凢縣鐘磬半爲堵全爲肆者堵如宮墻之一者言合是以爲宮也肆如牲體之全陳言全而後可肆也乃若其數則鄭氏所謂鐘磬二八在一虡謂之堵鐘一堵磬一堵謂之肆其數之多寡蓋如此】

大師掌六律六同以合陰陽之聲陽聲黃鐘大蔟姑洗防賔夷則無射陰聲大呂應鐘南呂函鐘小呂夾鐘皆文之以五聲宮商角徵羽皆播之以八音金石土革絲木匏竹

【古之神瞽考中聲而量之以制紀之以三平之以六而成於十二此律呂所由作也以其述气則謂之律以其如人之呂則謂之呂以其同於陽則謂之同六律陽聲也六同陰聲也獨陽不生獨陰不成一陰一陽然後爲道故陰陽之聲不可以不合易數天數五地數五五位相得而各有合然則以律同合陰陽之聲其亦如五行之相合與自形而下則陽尊而陰卑故言律則先同自形而上則陰先而陽後故言陽則先陰陽聲左旋故自黃鐘順而序之至於無射所以進之也陰聲右轉故自大呂逆而序之至於夾鐘所以退之也律起於黃鐘終於仲呂其長短有度其多寡有數其輕重有權其廣狹有量而萬法之原理防於是幽以逹天地四時之理深有以通神示祖考之情施於教治足以齊風俗用之戰伐足以審勝負而記吉凶律之爲用豈不大哉蓋律用十二所以象天位八八爲位所以象八風五下六上所以象陰陽之中數上益下損所以象陰陽之消長其上左所以象日月之必東損益必三所以體道之所成其相生所以象父子其相所以象兄弟其相合所以象夫婦聖人所以命其名者皆有至意存焉要在考之而已蓋肅肅出乎天赫赫乎地子之气方潛於黃鐘而復焉黃言陰色之美鐘言陽气之聚故命之以黃鐘入乎坎者必出乎震否於否者必大於泰寅之气方接乎震泰而泰出滯焉故命之以大蔟物至辰則潔齊其潔齊也非實體也且然而已故謂之姑洗陽至午則尙衰其尙衰也陰已爲主則賔之而已故謂之防賔陰至申而夷物刻制而有成則故謂之夷則陰至戍而盛陽至戍而不厭故謂之無射然陽盡變以造始故每律異名陰體常以效法故止於三鐘呂而已鐘者物所聚也呂者物之正也夘之气夾於陽中而

陰尙聚矣故謂之夾鐘未之气闕

謂之應鐘气至於已則陰將萌矣萌則可以呂陽陽大而陰小故謂之小呂以其宣陽之中气以防萬物而使之相見故又謂之中呂酉之气所以收斂南方散之功而成之故謂之南呂醜之气所以冠六同而首之故謂之大呂六律順而序之以生之序進之也六同逆而序之以成之序退之也以生之序進之則子之气猶未離乎陰也故謂之黃鐘以成之序退之則醜之功固已大矣故謂之大呂夾鐘亦謂之圜鐘以春主規言之也函鐘亦謂之林鐘以夏物眾多而言之也南呂亦謂之南事則以陰成陽之事而言之也然六律乂謂之六始以其始於陰之陰故也六呂又謂之六同六間蓋呂言其體也間言其位也同言其情也縂而言之皆所以述陰陽之气而已故皆謂之十二律也太曰聲生於日律生於辰聲非十二律不能律非五聲不能節五聲非變不能盡故一律之中莫不具五聲五聲之中有所謂五變五聲之本生於黃鐘黃鐘爲宮其宮九寸長則其數八十一三分宮而去一下生徴其數五十四三分徴益一而上生商其數七十二三分商去一而下生羽其數四十八三分羽益一而上生角其數六十四多者濁少者大淸者細大不逾宮細不逾羽徴之聲又淸於角角之聲又淸於商其配則土火木金水也其象則君臣民事物也蓋土位於中央有以宅物故爲宮而爲君金行於南北之間而有以通物故爲商而爲臣木林之用有以觸物而制之故爲角而爲民火性無常召之則至故爲徴而爲事水之翕張因時而已故爲羽而爲物有物然後能生民有民然後有事有事然後立君有君然後有臣有臣然後生物物勝事事勝臣臣勝民民勝君此五行相生相勝自然之理也昔管仲論聽音之法而以負豕之駭者諭徴以馬之鳴野者諭羽以羊之離羣者諭商以雉之鳴木者諭角以牛之鳴窌諭宮若夷吾者善能知聲矣然散五聲而出之則各有所宜合五聲而總之則莫不互偹方其各有所宜𨿽一身之理不能一之故肝聲角心聲徴脾聲宮肺聲商腎聲羽素問所謂五臓相音可以意識者是也方其莫不互備𨿽一身之中而五聲皆存故黃鐘主宮而或爲徴角商羽大蔟主商而或爲宮徴羽角古人所謂五聲之變不可勝窮者是也五聲必相雜然後成文故曰文之以五聲宮商角徴羽律同所以考五聲五聲所以成八音故言五聲而次之以八音八音八風之莭也五聲屬乎五行八音屬乎八卦金鐘鎛也屬乎兌兌正秋也石磬也屬乎乾乾爲天故也土塤也屬乎坤坤爲地故也革鼓鞀也屬乎坎陽生於坎而將革陰故也絲琴瑟也屬乎離蠶與木同气而資乎大火故也木柷敔也屬乎巽巽爲木故也匏笙簧也屬乎艮艮爲果蓏故也竹簫管也屬乎震震爲蒼筤竹故也金石以動之絲竹以行之艸木以節之匏以宣之瓦以贊之八音必宣布然後其聲器故曰皆播之以八音金石土革絲竹匏木五聲八音雜比而後樂作焉然要其聲音之所自出皆本於十二律而十二律又無非黃鐘之所生也揚子曰黃鐘以生之中正以平之殆謂是也】

教六詩曰風曰賦曰比曰興曰雅曰頌以六徳爲之本以六律爲之音【興虛應反】

【一國之事繋一人之本謂之風言天下之事形四方之風謂之雅美盛徳之形容以其成功告於神明謂之頌風出於徳性雅出於法度頌出於功業三者詩之體也有述其事而陳之謂之賦以其所類而況之謂之比以其所感發而比之謂之興三者詩之用也或曰六詩或曰六義卽其章而言之則曰六詩卽其理而言之則曰六義大師教之以樂章故曰六詩六徳所謂中和祗庸孝友也中以本道之體其義達而爲和其敬逹而爲祗能和能祗則庸徳成焉庸以本道之用充其愛以爲孝充其順以爲友者六徳之所成終始也君子之學詩豈徒誦其空言哉要之本於徳而已蓋先王以是經夫婦成孝敬厚人倫美教化移風俗一本於詩則誦詩三百不明其義𨿽多亦奚以爲蓋六徳本於性情所以主於中六律稽諸度數所以正於外以六徳爲之本故𨿽變猶止乎禮義以六律爲之音則書所謂聲依永律和聲也言以六徳爲之本則知所謂音者末也言以六律爲之音則知所謂本者性情也教六詩𨿽以六徳爲之本然非播之於音則聲無所非和之以律則其音無所正先王教人終始於樂欲其両得不一偏故也】

大祭祀帥瞽登歌令奏撃拊下管播樂令奏鼓朄大饗亦如之大射帥瞽而歌射節大師執同律以聴軍聲而詔吉凶大喪帥瞽而廞作匶諡凡國之瞽蒙正焉【拊音撫朄音】

【先王作樂所以象成堂上之樂象神人之治堂下之樂象萬物之治登歌升歌淸廟撃拊書曰擊石拊石此堂上之樂也故曰登歌令奏撃拊下管播樂器則笙簫之屬朄小鼔也詩曰應朄縣鼓鼔之以引樂此堂下之樂也故曰下管播樂器奏鼔朄道以無所因而自然爲之故升歌於堂上所以貴之也以有所待而使然爲下故管播於堂下所以卑之也夔曰於予撃石拊石百獸率舞堂上之樂而曰百獸率舞者此言舜功徳之敏樂之形容有所不逮也方象神人之治而百獸已率舞矣大饗亦如之所以敬諸侯亦如祭祀之禮也大射則擇士而助祭王以騶虞爲節諸侯以貍首爲節大夫以采蘋爲節士以采蘩爲節大師則帥瞽而歌之也大師執同律以聴軍聲而詔吉凶則預使知之有所戒也蓋一體之盈虛通於天地應於物類故聴之以同律而必得其詳焉易曰師出以律否臧凶殆謂是與然則次律而合音商則勝軍士彊角則軍擾多變失士心宮則軍和士卒同心徴則將急數怒軍士勞羽則兵弱少威明亦各緣五行之類而求之也師曠曰吾驟歌北風又歌南風南風不競多死聲楚必無功古之人所以望敵而知吉凶先事而知勝負者用此術也然王者之師以仁伐不仁以義伐不義以救無辜以誅有罪有所不出出無不勝而猶聴軍聲而詔吉凶者蓋兵凶器危事聖人不敢輕也死則陳儀物於庭序以興觀者欽則謂之廞以考列其徳行而誄之以言則謂之諡於大喪之廞則帥瞽而作匶諡以瞽掌樂王徳成於樂諡則成徳之名凡國之瞽蒙正焉以瞽蒙皆屬於大師故也】

小師掌教鼓鞀柷敔塤簫管歌大祭祀登歌撃拊下管撃應鼓徹歌大饗亦如之大喪與廞凡小祭祀小樂事鼓掌六樂聲音之節與其和【塤虡袁反與音預】

【鼔大鼓也所以作樂鞀小鼔也所以導樂柷以合樂深尺有八寸方二尺有四寸尺有八寸二九之數也二尺四寸三八之數也樂由陽來三勝二九勝八此樂之所以作也故合樂則以敔敔以止樂其背則有二十七鉏鋙三九之數其櫟則長一尺陰十之數也樂以陰止陽三九而陰十勝之此樂之所以止也故止樂則以敔塤燒土爲之內虛鋭上火也平底六孔水也陰陽之和聲也簫編竹爲之其長尺有四寸二七之數也大者二十四管三八之數也小者十六管二八之數也其形則象鳯翼其聲則象鳯鳴長二尺有四寸三八木之數也其孔有六水數也管如而小並而吹之也琴瑟也琴瑟皆入乎器而覺乎道琴長三尺六寸有六分以象周天三百六十六度也其廣六寸以象六合其有七以象七星也瑟長八尺有一寸九九之數也其廣一尺有八寸二九之數也二十七三九之數也𨿽琴之類而多於琴故其字從八以言絲之分也其音不若琴聲之爲大故其字從戈以言音之細也歌人聲也言之不足故嗟嘆之嗟嘆之不足故詠歌之此九者小師掌之以教瞽蒙也鞀塤管簫堂下之樂也歌堂上之樂也柷敔上下各有之以樂不可無作止之節故也書曰戞撃鳴球搏拊琴瑟以詠祖考來格戞擊柷敔也此用之於堂上也又曰下管鞀鼓合止柷敔此用之於堂下也大師言大祭祀帥瞽登歌令奏撃拊則登歌者瞽蒙也擊拊者小師也大師則令奏之而已下管撃應鼓應鼔應鼙也大射云應鼙在其東則應鼙爲朄鼓之和朄鼔爲應鼙之引必有應應必有朄互相備也大師大喪帥瞽而廞作匶諡小師相之而已徹歌則有司徹而歌雍也大師大祭祀令奏鼓故小師小祭祀鼓朄掌六樂聲音之節與其和則六樂之作也其先後曲直則有節而小大淸濁相應而不相陵則和矣國語曰聲應相保曰和又曰大昭小鳴和之道也又曰細抑大陵非和也則小師掌六樂聲音之和音蓋亦如此】

瞽蒙掌播鞀柷敔塤簫管歌諷誦詩世奠繋鼓琴瑟掌九徳六詩之歌以役大師【奠音定系戶計反】

【先王作樂必用瞽者以其聴之審因其材而任焉𨿽疾不廢也蒙非無目有防之者瞽下其目以聴爲上蒙左其目以聴爲右惟壹於聴故皆可使作樂焉國語曰瞽蒙修聲此也掌播鞀柷敔塤簫管歌諷蓋小師教之而瞽蒙播之也播者而見於聲音也諷謂諷諌之詞瞽蒙旣掌歌又掌諷諌也世奠系當從古書爲世帝系誦詩世帝系者瞽蒙掌誦詩及世帝系詩六詩也世帝系古書有謂之帝系者國語曰教之世爲之昭明徳而廢幽昏則世帝蓋古帝王之書名也誦詩則以知民風之厚薄誦世帝系則以知前世之興衰小史奠系世則定其系世而已非誦之也鼓琴瑟者誦詩與世帝系也則鼓琴瑟以合而和之也九徳之歌六府三事也六詩之歌賦比興風雅頌也旣歌九徳六詩之歌書曰九功惟敍九敍惟歌則以九功之徳皆可歌大師教六詩六律爲之首則瞽蒙特歌以人聲非以律也以役大師瞽蒙之職取正於大師故也】

眡了掌凡樂事播鞀擊頌磬笙磬掌大師之縣凡樂事相瞽大喪廞樂大旅亦如之賔射皆奏其鐘鼓鼜愷獻亦如之【相息亮反鼜音戚】

【眡之明謂之了瞽蒙無所見焉故設三百人以扶工謂之眡了而因使掌樂故曰掌凡樂事瞽蒙掌播鞀而眡了亦播鞀者鞀以導樂所用者眾故也然二者皆受教於小師故小師曰掌教鞀鼓磬在東方曰笙東生長之方故也磬在西方曰頌西成功之方故也掌大師之縣者爲大師縣樂器也凡樂事相瞽者瞽無相倀倀然其何之哉眡了之設正謂是也大喪廞樂器則陳樂器於庭序也大旅有大故而祭亦陳樂器而不作故亦如之賔射王與諸侯射奏鐘鼓以爲之節也鼜及愷獻亦眡了奏鐘鼓故亦如之】

典同掌六律六同之和以辧天地四方陰陽之聲以爲樂凡聲髙聲防正聲緩下聲肆陂聲散險聲斂達聲贏防聲韽回聲侈聲筰弇聲郁薄聲甄厚聲石凡爲樂以十有二律爲之數度以十有二聲爲之齊量凡和樂亦如之【防胡本反陂彼義反韽於瞻反又音闇筰側百反弇音掩甄音震齊才計反六律六同雜比而和之則小大淸濁皆得其和矣取其中聲焉以爲樂器則天地四方陰陽之聲不可以不辧也天地四方各有陰陽之聲是爲十二聲能辧十二聲則雜比而和者皆知其所自焉則凡樂器其度之長短其數之多寡其齊之所制其量之所容者可以由此而揆度之矣凡聲生於形形異則聲異髙則鳬氏所謂鐘小而長也小而長則其形髙其聲上蔵衮然如裏則其也舒故曰髙聲防下則鳬氏所謂鐘大而短也大而短則其形下其聲散疾而短聞故曰下聲肆正則上下直其形不髙不下而適於正則其聲緩而不速故曰正聲緩陂謂鐘形偏侈也則其聲散而不斂故曰陂聲散險謂鐘聲偏弇也則其聲斂而不散故曰險聲斂達謂鐘形防大也則其聲贏而有餘故曰達聲贏防謂鐘形防小也則其聲韽小而不成故曰防聲韽回謂鐘形微圜也則其聲滛衍而無鴻殺故曰回聲侈謂鐘形過大也則其聲迫筰而出疾故曰侈聲筰弇謂中央寛而口狹則其聲郁而不故曰弇聲郁薄謂鐘形適薄也則其聲動搖而甄掉故曰薄聲甄厚謂鐘形過厚也則其聲如石而不振故曰厚聲石夫天陽也地陰也東南方陽也西北方陰也然陰陽之中復有陰陽焉故髙聲防天之陽也正聲緩天之陰也下聲肆地之陰也陂聲散地之陽也險聲斂東方之陰也達聲贏東方之陽也防聲韽西方之陰也回聲衍西方之陽也侈聲筰南方之陽也弇聲郁南方之陰也薄聲甄北方之陰也厚聲石北方之陽也凡爲樂器皆以此十有二聲爲之齊量而取中聲焉故其聲之病者得以審而去之凡播於樂器者無非和聲矣數者一二三四之所起也度者分寸尺丈之所總也余見新傳數度取之十有二律齊量取之十有二聲此樂器之形聲所以無過不及而皆得其中和焉非特爲樂器如此凡和樂器亦以是焉故曰凡和樂亦如之然則大師掌六律六同以合陰陽之聲而已而典同掌六律六同之和以辧天地四方陰陽之聲者蓋樂之妙固蔵於無形之夷而視之不可見也寂於無聲之希而聴之不可聞也古之人散夷之朴以爲六律六同之器闡希之妙以爲六陰六陽之聲其長短則有度其多寡則有數其輕重則有齊其廣狹則有量而樂之原畢防於此典同則掌其聲以作樂而欲其數度齊量之不亂也故詳有及於天地四方之位大師則用其聲以施於樂故合十有二聲欲其髙下淸濁之克諧其合之也則両之以陰陽而已此其言之詳略所以不同與】

磬師掌教擊磬擊編鐘教縵樂燕樂之鐘磬凡祭祀奏縵樂【縵莫半反】

【教擊磬擊編鐘皆教眡了也言擊磬則凡磬皆擊之言擊編鐘則特縣之鐘而已蓋鐘有編有不編者編鐘與磬同故使磬師教擊之鐘之不編則鐘師所自撃也記曰不學操縵不能安然則縵者雜聲之和樂也比朝祭爲慢故謂之縵樂祭祀奏縵樂則備樂故也燕樂謂房中之樂闗睢鵲巢也以其事本於婦人以風諭君子乃燕閒之事故曰燕樂縵樂燕樂皆奏鐘磬爲節磬師則教之而已】

鐘師掌金奏凡樂事以鐘鼔奏九夏王夏肆夏昭夏納夏章夏齊夏族夏祴夏驁夏凡祭祀饗食奏燕樂凡射王奏騶虞諸侯奏貍首卿大夫奏采蘋士奏采蘩掌鼙鼓縵樂【齊側皆反祴古哀反驁五羔反】

【鼓人曰以晉鼔鼓金奏則此所謂金奏蓋擊金以爲奏樂之節也名官曰鐘師則其樂𨿽用鼓而以金爲主凡樂事以鐘鼔奏九夏鐘師擊鐘而兼言鼓者鐘鼓相爲用也夏之爲言大也文明也樂歌之大而文明者有九王夏則所謂王出入則奏王夏是也肆夏則屍出入奏肆夏是也昭夏則牲出入奏昭夏是也納夏章夏齊夏族夏於文無所見而杜子春云四方賔來乃奏納夏臣有功奏章夏夫人祭奏齊夏族人侍奏族夏理或然也祴或作陔通用也鄕飲酒鄕射燕射大射賔醉將出皆云奏陔則陔者陔切之使不失禮也曰祴亦有戒意大射禮公入奏驁夏則諸侯射於四郊自外而入所奏也比九夏惟王夏王得奏之自肆夏以下𨿽諸侯亦得用故燕禮奏肆夏若大夫之奏肆夏則僣禮也故郊特牲云大夫之奏肆夏由趙文子始所以譏之也凡祭祀享食奏燕樂以鐘鼓奏之也大師大射帥瞽而歌射節鐘師又云奏騶虞貍首采蘋采蘩蓋奏者鐘鼔也歌者人聲也或歌或奏則其節成矣主射節者樂師也故鐘師不言節掌鼙鼓縵樂者此官主擊鼙於磬師奏縵樂則鐘師擊鼙以和乏也】

笙師掌教龡竽笙塤籥簫篪管舂牘應雅以教祴樂凡祭祀饗射共其鐘笙之樂燕樂亦如之大喪廞其樂及葬奉而藏之大旅則陳之【龡昌垂反竽音於牘大錄反】

【掌教吹竽笙塤籥簫篪管舂牘應雅而獨以笙師名官者蓋東方之樂有始事之意故以名官也竽三十六簧水數也長四尺二寸水火合數也火應而水往爲竽笙匏爲之包竹總而直象物生也籥三孔主中聲而上下之也篪下有七孔上有一孔曰翹是爲不齊矣防牘以竹大五六寸長七尺爲之其端有両孔髤畫以両手築地防取聲焉應長六尺五寸其中有椎雅狀如漆筩長五尺六寸以羊韋鞔之自竽至管皆以气吹之故曰吹防牘應雅皆築地以爲樂節故曰防也小師掌教塤簫管而笙師又教吹塤簫管則小師之教或教以樂節而未必教之吹教吹則事又詳於小師矣竽也笙也塤也籥也篪也篴也管也皆樂之所用而防牘應雅三者特用於教誡樂以爲行節而已蓋賔醉而出奏祴夏故此三者皆防以築地使賔行不失禮也鐘笙之樂鄭氏謂鐘聲相應之笙也】

鎛師掌金奏之鼓凡祭祀鼓其金奏之樂饗食賔射亦如之軍大獻則鼓其愷樂凡軍之夜三鼜皆鼓之守鼜亦如之大喪廞其樂奉而藏之

【鎛小鐘也國語曰細鈞有鐘無鎛昭其大也大鈞有鎛無鐘鳴其細也鎛師掌金奏之鼓謂之鎛師者舉小以見大故也與典律同謂之典同守廟祧謂之守祧同意鼓人云以晉鼔鼓金奏掌金奏之鼔則以鼔晉鼓爲事也軍大獻鼓其愷樂則亦以晉鼓鼓之與鼔愷樂掌於鎛師者鎛師掌金奏之鼔其所掌樂以金爲主軍以鼔進以金止旣勝矣欲戢兵之意所以爲夜戒也夜戒之鼔有三故曰三鼜司馬法云昏鼓四通爲大鼜夜半三通爲晨戒旦明五通爲昫所謂三鼜皆鼓之者此也守鼜則備守鼓也夜亦三鼔之故曰亦如之】

韎師掌教韎樂祭祀則帥其屬而舞之大饗亦如之【韎師旄人鞮鞻氏皆掌夷樂而命名不同者韎言其所服旄言其所執鞻言其所履明堂位曰韎東夷之樂韎赤也作其樂舞因使服其服從其宜也帥其屬而舞之則韎師之屬舞者十六人也祭祀饗燕用夷樂焉則中天下而立定四海之民服而役之得其懽心使鼔舞焉以承祭祀其饗燕君子之所樂也】

旄人掌教舞散樂舞夷樂凡四方之以舞仕者屬焉凡祭祀賓客舞其燕樂

【記曰比音而樂之及干戚羽旄謂之樂樂師教之舞而有旄舞然則旄乃犛牛之尾舞者所執以舞也四夷之民有執旄以舞者先王因立官以教焉故有旄人之職其官以下士四人爲之其舞者則至於眾寡無數矣防樂野人之爲樂者旄人則掌教之舞師凡野舞則皆教之則此所謂防樂也夷樂四夷之樂鞮鞻氏掌四夷之樂與其聲歌旄人教夷樂之舞而已】

籥師掌教國子舞羽龡籥祭祀則鼓羽籥之舞賓客饗食則亦如之大喪廞其樂奉而藏之

【籥以竹爲之故字從竹籥二孔主鐘聲而上下之律呂於是乎生故從三口律度量衡所出冊所書集於此籥所不能述冊亦不能記也故從今從冊音黃帝命伶倫取竹之竅厚約者防両節之間而吹之以爲黃鐘之宮制十二筩黃鐘之宮自此而生則籥爲律呂之本也量所謂籥不過一籥之實而已故字通用龠籥師主教國子舞羽吹籥故以籥師名官羽舞文舞也詩曰左手執籥右手秉翟翟則羽也籥主聲聲靜而可聞宜濟之以動則無隱伏而翟主容容動而可見宜濟之以靜則無陵暴而過節左者動作之地故執籥以左右者伏靜之地故秉翟以右然文王世子春夏學干戈秋冬學羽籥者何也蓋武奮疾而動春夏王而主動文優遊而靜秋冬陰而主靜亦各從其類也國子學以從政宜以文爲先故籥師教以舞羽吹籥爲主祭祀則鼓羽籥之舞者舞者蹈厲有節不可舛其教國子舞羽吹籥又鼓之以爲之節焉故也余見】

籥章掌土鼓豳籥中春晝擊土鼓龡豳詩以逆暑中秋夜迎寒亦如之凡國祈年於田祖龡豳雅擊土鼓以樂田畯國祭蠟則龡豳頌擊土鼓以息老物【豳彼貧反中音仲樂音洛教國子吹籥故名官以籥師吹籥以爲詩章故名官以籥章所謂吹豳詩吹豳雅吹豳頌是皆吹籥以爲詩章也余見新經夫寒往則暑來暑往則寒來寒暑相推而成嵗乃陰陽之進退時行之消息𨿽天有所不能違而人事何與焉而先王有逆暑迎寒之禮者蓋陰陽有不由其道則不能無愆伏之變而財成輔相之事實有俟於聖人也蓋聖人先天而天不違後天而奉天時則其所以財成輔相之者固有道矣天之大道在陰陽聖人因陰陽以統天地則在人之事庸詎知其非天耶然陽來而爲復其往也爲知險則气至而爲主陰出而爲姤其蔵也爲知阻則气至而爲客於暑言逆主之也於寒言迎客之也故逆之字從屰爲之主者自外至非其主者內出而逆之也故臣爲主逆女謂之逆春秋公自逆女亦謂之逆凡言逆皆尊之也迎之字從卬卬者我也我者主也以我爲主自內出而遘之其順也故迎客謂之迎迎婦謂之迎凡言迎皆卑之也豳詩七月也蓋以其詩所言如授衣鑿冰之屬皆言寒暑以戒事故也祈年者祈丰年也觀詩之噫嘻春夏祈谷於上帝而丰年秋冬之報則丰年𨿽本於天時而所以順而祈之者亦成乎人事也田祖禮記所謂先嗇田畯禮記所謂司嗇先嗇神農也以其始教天下耕稼故祈之司嗇則以其生有功於田畮本始民事施於有政者故吹豳雅擊土鼓以樂之老物則老子所謂物壯則老也若物於嵗功之成復本反始故吹豳頌擊土鼓以息之夫說乎兌勞乎坎者天勞之也嵗十二月爲蠟以息之者人勞之也然則萬物之作息𨿽本於天時而亦成乎人事矣豳雅豳頌謂之雅頌則非七月之詩也先儒以七月之詩分風雅頌之三體是一詩而三用之矣非也然逆暑迎寒先言擊土鼔而祈年祭蠟則先言吹雅頌者蓋逆暑迎寒者召其气之和也聲和則气和故先言擊土鼔以聲爲主也祈則以言通其意蠟則美其成功故先言雅頌以詞爲主也】

鞮鞻氏掌四夷之樂與其聲歌祭祀則龡而歌之燕亦如之

【鞮鞻者四夷樂人所履之履也革而適我所履者爲是焉故名官以鞮鞻氏四夷之樂則以其樂舞而言之也聲歌則以其所吹倡歌而言之也祭祀於燕則吹其聲而倡其歌以明得其懽心而鼓舞詠歌向風承化以服吾中國之役也如是則際天所覆莫不承服薄海內外莫不臣妾蠻夷猾夏非所患矣明堂位曰韎東夷之樂也任南蠻之樂也納夷蠻之樂於大廟言廣魯於天下也以一侯國之防尙且納夷蠻之樂以自廣焉又況有天下之大者乎】

周禮詳解卷二十一

欽定四庫全書

周禮詳觧卷二十二

宋王昭禹撰

典庸掌藏樂庸及祭祀帥其屬而設筍虡陳庸饗食賔射亦如之大喪廞筍虡

【典庸器而掌蔵樂器則樂之作也凡以象民功而筍虡則象業故也筍虡所以縣鐘磬之屬也橫曰筍植曰虡筍上設板謂之業蓋聚眾飾焉而措之虡上則以象業也業陳於上然後作樂乎下未有無其業而作樂者也而王業以民功爲主故其所掌也如此陳庸噐者蓋非以道勝滛不能伐而俘之非以徳服天下不能而守之祭祀饗食賔射皆出而陳之示爲先者能俘而之以爲榮爲之後者能守其以爲善也】

司幹掌舞祭祀舞者旣陳則授舞旣舞則受之賓饗亦如之大喪廞舞及葬奉而藏之

【樂有文舞有武舞揖讓徵誅之義盡此矣文舞則籥師教之武舞則司幹掌之夫羽舞幹舞皆樂師以教國子矣籥師於羽舞又教之至於司幹則特掌舞器而已則先王之於文事尢致其詳也然文舞有羽籥而名官則以籥武舞有干戈而名官則以干蓋文則優遊而靜籥則其聲靜而可聞也幹則以有扞而自衛而武事以扞敵自衛爲先故也名官之義各有攸趣】

大卜掌三兆之灋一曰玉兆二曰瓦兆三曰原兆其經兆之體皆百有二十其頌皆千有二百

【大卜以下大夫爲之而其官屬爲甚眾蓋先王重其事故也卜之字從丨從一卜之所通非特數也致一所以卜也夫木之有火明矣不致一以鑽之則不出亦何以異此物生而後有象象而後有滋滋而後有數蓍者陽中之陰也故植而後知數龜者陰中之陽也故動而知象先王成天下之亹亹定天下之吉凶莫大乎蓍而名官謂曰大卜者以龜爲主也左所謂蓍短長不如從長者是也掌三兆之法者皆以火灼龜其象可占謂之兆三兆先儒以爲其象似玉瓦原之璺罅是也玉兆陽也瓦兆陰也原兆陰陽之半也陽精之純者玉也兆之象色如玉故以爲玉兆陰物之陶者瓦也兆之象色如瓦故以爲瓦兆爾雅曰髙平曰原左傳曰原田毎毎則原於城爲中是陰陽之半也兆之象色如原故以爲原兆其兆不同與所命之名亦異焉經常也其經兆之體則龜常兆之故也三兆之體皆百有二十頌謂繇也乃占兆之書常兆之體百有二十毎體十繇故頌皆千有二百】

掌三易之灋一曰連山二曰歸藏三曰周易其經卦皆八其別皆六十有四

【龜動物也占其象蓍植物也占其數象之所造爲精而數之所索者爲粗故以三兆之法爲先而三易之法次之夏曰連山言如山之出納气相連而不絕也商曰歸藏言萬物歸而藏乎其中也周曰易者言其體出於無體其用出於無用變易而未始有窮也夏得人統連山以艮爲首而交乎寅故也商得地統歸藏以坤爲首地主藏故也周得天統周易以幹爲首而幹主變故也夫開物成務以冒天下之道者易也則易之道未嘗不一寂然不動感而遂通天下之故者易也則易之用未嘗不殊以未嘗不一之道而求於未嘗不殊之用此所以隨時制名而有三易之法也其實則一而已其經卦皆八則易八卦是也其別皆六十有四易六十四卦是也】

掌三夢之灋一曰致夢二曰觭夢三曰咸陟其經運十其別九十

【夢之字從瞢從夕向陰而夢則有夢也又或從從狀從�從一穴之下狀之上若反一也然方向陰而夢有妄見焉夫形接爲事神遇爲夢神凝者想夢自消則聖人宜若無夢也然聖人方其渉世而爲徒於人夢亦不能無也故髙宗夢得說文王夢臧丈人武王夢帝予九齡孔子之夢周公則晝想夕夢𨿽聖人亦不能免也然夢者精神之運也人之精神往來常與陰陽流通而禍福吉凶皆通於天地應於物類則由其夢以占之固無所逃矣周官所以有占夢之官而大卜掌三夢之法蓋謂是矣三夢之道法𨿽不可考然三者不過乎精神之所交感而已一曰致夢者致者有所使而至也蓋道則不可致命則莫之致致則出於思慮之間而已然則致夢者非出於自至也二曰觭夢者角一一仰爲觭人之晝俯仰於事爲之間夜則感而成夢𨿽非出於思慮而至亦有所因也三曰鹹陟者以心咸物爲感無心感物爲咸咸則以虛受物因時乘理無所偏系陟之爲言升也升則無所拘滯焉則其夢非干於思慮非因於事爲一出於自然而已謂之咸陟義蓋如此三者之夢𨿽或不同然皆精神之所交感故以經運占之經則占夢所謂嵗時日月星辰是也運則嵗時日月星辰之運也經以占其常運以占其變先王占夢之法亦緣人情以考吉凶而已曷嘗區區以狥乎哉彼幽王廢本逐末乃召彼故老訊之占夢宜乎詩人之所刺】

以邦事作龜之八命一曰徵二曰象三曰與四曰謀五曰果六曰至七曰雨八曰瘳

【所作謂之事邦事者凡邦之事也夫時運無窮事變亦不一得失成敗之不同是非可否之不決古之作事者不憚一己之思慮明則謀之人幽則謀之鬼謀之人所以盡其智謀之鬼所以盡其神其所以作龜而命事者有八焉徵謂小行役徵討之事而命龜也象謂卜天象變動而命龜也與謂與人共事卜其得失也謀謂圖事於人卜其信否也果謂有爲而卜其果否也至謂有行而卜其至與否也雨謂卜時之雨與不雨也瘳謂卜疾之瘳與不瘳也凡此八者於卜也皆以辭命龜大卜則作其命龜之詞而已故曰以邦事作龜之八命也徵事大起眾故一曰徵徵人事之大也象天事之大也天道逺人道邇由邇以及逺故二曰象與則人事之次不及徵與象之大故三曰與有所與宜愼甚於有所謀故四曰謀謀者指事而圗之宜先於果與至蓋果旣有爲也卜其果而已至旣有行也卜其至而已故五曰果六曰至雨則天事之小故七曰雨瘳不及眾私憂而已故八曰瘳】

以八命者贊三兆三易三夢之占以觀國家之吉凶以詔救政

【吉凶之變休戚之情見於蓍龜動於四體見於蓍龜故取於朽骨之象枯莖之數動於四體故取於精神之寓魂气之交則龜蓍夢三者未嘗不相湏以爲用焉洪範大疑謀及卜筮両眡其從違以防吉凶而武王曰朕夢協朕卜戎商必克大卜以八命贊三兆三易三夢之占則亦以龜蓍夢合而占也八命者邦事之八命也以邦事卜之龜故用三兆之法以占之以邦事筮之蓍故用三易之法以占之以邦事考之夢故用三夢之法以占之作八命非特占之於龜亦驗之於筮協之於夢而後已故有贊其占者焉蓋以三兆三易三夢爲正以言詞之命贊而已如是則國家之吉凶可以前知凶則詔王正厥事以救之也所謂救正之者修政以救凶災也蓋吉凶之變𨿽出乎天而以其所以感召之者實自乎人知凶而修政以救之則可以轉禍而爲福矣古之人固有以君人之言三而致熒惑之退舍孰謂救正之不可爲與】

凡國大貞卜立君卜大封則眡髙作龜大祭祀則眡髙命龜凡小事涖卜國大遷大師則貞龜凡旅陳龜凡喪事命龜

【貞之字從卜從貝吉凶以貞勝者也從卜從貝則以言利貞也大貞謂大事卜於龜而以正之也立君以定嗣天下之本也大封以命諸侯一國之本也無爲人事之大非可茍故也作龜謂以火灼之作其兆也大祭祀所以事神也命龜以所卜之事也大遷謂遷國也大師謂徵伐之大者也貞龜謂以象正定吉凶作龜命龜皆眡龜者則以龜天產其兆象天事也眡髙謂眡龜骨髙可灼處作之命之也凡小事涖卜者蓋大事大宗伯涖卜矣故宗伯之職事大神享大鬼祭大示帥執事而卜日大卜卑於宗伯故凡卜事涖卜旅謂卜旅祭也其事輕於大祭祀特陳龜而已凡喪事用龜重喪禮故與大祭祀命龜同然則士喪禮有筮宅卜日天子卜兆之類亦大卜以事告龜也】

卜師掌開龜之四兆一曰方兆二曰功兆三曰義兆四曰弓兆凡卜事眡髙火以作龜致其墨凡卜辧龜之上下左右陰陽以授命龜者而詔相之

【卜師以上士四人爲之所以教卜官之屬而贊大卜也開龜之四兆謂開出其占兆之書也其經兆之體百有二十今此有四兆則分之而爲四部也先儒謂若易之二篇金縢開籥見書是也然其書則不可得而考矣凡卜事眡髙則以龜天產其兆象天事也大卜尊於卜師故國大貞大祭祀則眡髙卜師卑於大卜故凡小事眡髙以尊者其事略而卑者其事繁也火以作龜致其墨者如火烈具之謂其火也其火灼之以明其兆墨謂兆廣之大小也龜有上下左右陰陽之不同卜則不可以不辧也上謂仰也下謂俯也左左倪也右右倪也陰后弇也陽前弇也卜師辧之以授命龜者謂授大卜也詔謂告以言相謂贊其事】

龜人掌六龜之屬各有名物天龜曰靈屬地龜曰繹屬東龜曰果屬西龜曰靁屬南龜曰獵屬北龜曰若屬各以其方之色與其體辧之

【夫龜所以卜不預修焉則無以共卜事故先王立龜人之官取龜則用秋時攻龜則用春時所以預偹而待之也六龜則天地四方之屬也名所以命之物所以色之以龜之類不一也爾雅曰俯者靈仰者繹前弇果後弇獵左倪不類右倪不若天龜曰靈屬則爾雅所謂俯者靈是也蓋其形如天下俯而向地天神而地靈下俯向地則神降而爲靈故曰天龜曰靈屬地龜曰繹屬則爾雅所謂仰者繹是也蓋其形如地上仰而向天天造始而地續終繹則有續終之義故地龜曰繹屬東龜曰果屬則爾雅所謂前弇果是也以其形前長而弇則有進取之意東陽作而生故曰果西龜曰雷屬則爾雅所謂左倪不類是也以其形左倪則左有餘而向乎陽雷陽物以陰而成陽也故曰雷南龜曰獵屬則爾雅所謂後弇獵是也以其形後弇則後長而其行獵地南相見於有事之地故曰獵北龜曰若屬則爾雅所謂右倪不若是也以其形右倪則右有餘而向乎陰陰爲柔順故曰若西龜曰雷屬而爾雅言左倪不類者蓋西陰之所而左爲陽方陽衮而陰眾圍之相薄而成雷是以陰而成陽也故龜人於左倪之西龜則命之雷屬爾雅言不類乃所以甚言其類也以西龜爲陰方今反左倪而向陽故言其甚類於陽也以此觀之則北龜曰若屬而爾雅曰右倪不若亦所以甚言其若也與詩言不顯乃所以言其顯同意先儒謂東南龜長前後在陽象經也西龜北龜長左右在陰象緯也天龜俯地龜仰東龜前南龜卻西龜左北龜右其說是也各以方之色與其體辧之者蓋天地黃東靑西白南赤北黒其方之色也天俯地仰東前南卻西左北右此其龜之體也先辧體色然後可以用之】

凡取龜用秋時攻龜用春時各以其物入於龜室上春釁龜祭祀先卜若有祭祀則奉龜以往旅亦如之喪亦如之

【取龜用秋時者以陰中也攻龜用春時者以陽中也凡物以陽熈以陰凝取龜於陰中欲其凝而堅攻龜於陽中欲其熈而觧物至秋而成實用是時以取之則不夭矣物至春而甲拆用是時以攻之則不耗矣各以其物入於龜室則六龜各有室也祭祀先卜則祭祀始用卜者夫耕則祭先嗇馬則祭先牧食則祭先飯不忘本也況卜者以吉凶前民用安可忘之乎祭祀先卜所以仁之也天言祀地言祭先卜兼言祭祀者蓋天神地明而不測卜能通之在所尊焉天地之道也】

菙氏掌共燋契以待卜事凡卜以明火燋遂龡其焌契以授卜師遂役之【燋音爵】

【菙荊木也灼龜用荊猶捶之類以下士二人共其事故名官以菙氏燋卽荘子所謂爝火之爝蓋灼龜之木也契卽詩所謂爰契我龜之契蓋開龜之鑿也卜則用燋以灼龜鑿以開龜菙人則共之以待事也故曰掌共燋契以待卜事凡卜必以明火者明火謂以陽遂取火於日取其潔而明之至也蓋火生於木緣物以爲气古之人或取於楡栁或取棗杏或取槐檀或取桑柘隨所取而得之非不明也然非明之至非不潔也然非潔之至惟日爲陽精之純取於陽精則爲至明陰精之純則爲至潔惟致其明潔之至然後可以鉆精神相知休咎則明火之用不爲小補矣燒也用所取之明火以燒灼龜之木故曰以明火燋契之鋭頭謂之焌曲禮曰進戈者前其鐏蓋以契之鋭頭火而吹之其頭若戈鐏焉故曰遂吹其焌契焌契旣燃乃授卜師以卜師火作龜以致其墨焉菙氏因而贊相其事爲卜師之所役也】

占人掌占龜以八簭占八頌以八卦占簭之八故以眡吉凶

【易曰以卜筮者尙其占蓋占事知來以視兆吉凶則謂之占人占之字從口者占必有言占人占龜以八筮占八頌以八卦占筮之八故豈徒占之哉必析之以言也書言三人占則從二人之言者謂是也然言無當必如所占而已故從口不從言占非特卜也而尙卜焉八筮知數而已卜之所通非特數也故從卜蓋以龜爲主也故占人亦先言掌占龜然以八筮占八頌以八卦占筮之八故以眡吉凶則龜筮合而占焉筮有八故龜有八命命言所以令龜故言所以令筮或言故或言命相偹也八筮則八故之筮八頌則八命之頌八卦則八筮之卦由此而推之則占人𨿽以占龜爲主亦合筮而占焉兩眡其從違以防吉凶也】

凡卜簭君占體大夫占色史占墨卜人占坼凡卜簭旣事則系幣以比其命終則計其占之中否

【卜以龜筮以蓍占體占色占墨占坼皆占龜而曰凡卜筮則筮亦占體故也詩曰爾卜爾筮體無咎言筮占體於此見矣君占體謂占其體兆之吉凶言體則色墨坼皆偹如四體之體矣大夫占色則色有善否史占墨則墨有貞明卜人占坼則坼有大小卜之事龜坼而後墨見墨見而後色著色著而後體偹卜人先占坼史占墨次之大夫占色又次之眾占偹焉而後君占體以防吉凶事之序也先言君占體則以尊卑之序言之周官之法如此而玉藻乃謂卜人定龜史定墨君定體者周官之言尊卑之序也玉藻所記先後之序也凡卜筮旣事則繋幣以比其命謂禮神之幣也比其命謂書其命龜筮之詞而比之嵗終則計其占之中否則以考官箴之得失而進退其人故也旣廩稱事使能者勸不能者勉此所以馭卜筮之官與】

簭人掌三易以辧九簭之名一曰連山二曰歸藏三曰周易九簭之名一曰巫更二曰巫咸三曰巫式四曰巫目五曰巫易六曰巫比七曰巫祠八曰巫參九曰巫環以辧吉凶凡國之大事先簭而後卜上春相簭凡國事共簭

【易以卦言筮以數言定數然後成卦則筮定數於始卦成體於終系詞蓍之徳圓而神卦之徳方以智以蓍始於數而數無定名卦成於爻而爻有定體也易有三則所立之名不同也筮有九則所筮之事不一也自一曰巫更至九曰巫環鄭氏皆讀作筮理宜然也九筮之名蓋古有其書如逸書之類其書旣不存於後世則其爻不可得而考矣特先儒以意緣防而推之筮更謂遷都邑也筮咸謂筮眾歡否也筮式謂筮制作法式也筮目謂事眾筮其要所當也筮易謂民眾不說筮所攺易也筮比謂與民和比也筮祠謂筮牲與日也筮參謂筮禦與右也筮環謂如環人筮可致師否也凡國之大事先筮而後卜者兼用卜筮而尊龜焉故後之吉凶取斷於龜故也夫物生先象而後數卜筮則先筮而後卜者蓋先象而後數者自幽而出乎明也先筮而後卜者自明而稽乎幽也上春相筮則筮有美惡亦如龜矣龜用元龜則筮亦相而擇其善者焉】

占夢掌其時觀天地之防辧陰陽之气以日月星辰占六夢之吉凶一曰正夢二曰噩夢三曰思夢四曰寤夢五曰喜夢六曰懼夢

【列子曰神遇爲夢形接爲事故晝想夜夢神形所遇一體之盈虛消息皆通於天地應於物類蓋人之生受命於天地賦形於陰陽則其精神往來與陰陽相爲流通而禍福妖祥成敗得喪之見於吉凶者由夢以占之固無所逃矣掌其時者掌占夢之時也時之所建固不同矣或在寅或在夘之類是也時之所運固不同也或曰爲春或曰爲夏之類是也其者指物之詞指其所夢之時故曰掌其時天地之防先儒謂建厭所處之辰也陰陽之气先儒謂休王前後也然則天地之防有升降往來陰陽之气有盈虛消息之所建時之所運旣有常數矣然後天地之防可以觀陰陽之气可以辧日月之運星辰之次可由之以占夢之吉凶焉此占夢之官所以掌其時觀天地之防辧陰陽之气而以日月星辰占六夢之吉凶與正夢者謂平安自夢以其非噩非思非喜非懼而神非有所變故謂正也以平安自夢爲正則噩思寤喜懼者變也噩如周書噩噩之噩辧察之意也謂心有所辧而後夢也思夢謂心有所思而後夢也寤夢謂寤時而夢如狐夢太子申生也喜夢謂心有所喜而後夢懼夢謂有恐懼而後夢夫六夢𨿽有正變之不同然皆精神之所感格故吉凶皆可預以占之於其吉也則由正道以應之於其凶也則修正道以禳之先王設官使之占夢豈徒然哉將以避凶而之吉永正厥事如此而已此其所以識感變之所赴而事至則知其所由然也與日月星辰在天者也六夢在人者也在人之夢必以日月星辰占之而後知其吉凶者所謂在人者庸詎知其非天耶惟逺者知通爲一而後可以語此】

季冬聘王夢獻吉夢於王王拜而受之乃捨萌於四方以贈惡夢遂令始難毆疫【萌亡耕反難乃多反】

【占夢王官也其所占者以王爲主王者樂以天下憂以天下者也吉凶與民同患而已王之於民吉與之同患惟恐其弗得季冬聘王夢獻吉夢於王王拜而受所以與天下同其樂也以凶與民同患惟恐其弗去故捨萌於四方以贈惡夢遂令始難毆疫所以與天下同其憂聘問也主夢而占之吉則獻於王也吉夢在王而所以祐其吉者則在天拜而受之所以尊天捨萌於四方謂捨菜以祭四方之神也蓋吉凶之萌寔兆於夢因捨菜以祭焉故謂之舍萌於惡夢而捨萌以祭所以求其吉而欲其和也故謂之贈贈送也難者所以難鬼神之爲厲疫者而毆之也於季冬旣捨萌而贈惡夢然後令始難而毆疫者蓋內無釁然後自外而至者可索而毆故也方相氏掌以時難則占夢所令者方相氏也夫占卜祈禳人情之所不能免也先王因人情而制禮則獻吉贈夢禮所不可無然教在其中矣蓋人之精神往來與天地陰陽相爲流通故其夢與天地陰陽日月星辰相應而爲吉凶各以其類而至詩以熊羆爲男子之祥以虺蛇爲女子之祥以魚爲年之丰以旟旐爲室家之眾而其意爲若合符節所謂以其類至者也知此則可以言性命之理矣然禮有先後有緩急緩其所先而急其所後區區夢卜此召彼故老訊之占夢所以見刺與】

眡祲掌十煇之灋以觀妖祥辧吉凶一曰祲二曰象三曰防四曰監五曰闇六曰瞢七曰彌八曰敍九曰隮十曰想掌安宅敍降正則行事終則其事【防思隨反隮子兮反】

【易曰觀乎天文以察時變又曰天垂象見吉凶聖人則之蓋自其異而觀之則天人異位宜相逺而不相及自其同而觀之天人同流宜相應而不相逺先王於天象必立法以觀妖祥辧吉凶所以和同天人之際而使之無間此眡祲之官所由設也賈氏謂日旁气爲煇十煇自一曰祲至十曰想大率皆由旁之气也故總以十煇言之煇之字從火從軍以合並爲光暉散爲煇離爲日爲火故也物反爲妖兆見爲祥妖祥者吉凶之方萌吉凶則妖祥之成事故觀妖祥然後吉凶可辧焉气祥謂之祲以日旁之气相侵也形本謂之象謂气在日旁未成形也鐫如童子佩鐫之鐫謂旁气刺日也監如王啟監厥亂之監謂雲气在日而臨日也闇謂晝晦成日蝕也瞢謂日無光也彌如彌縫之彌謂气貫日敍如時敍之敍謂云有次序在日上也隮如朝隮於西之隮謂虹气見日旁也想謂雜气有似可形想也十煇𨿽皆日旁之气而其狀貌不同而妖祥吉凶所繋有不同不可以不辧此眡祲掌之所以又有法也掌安宅敍降者謂人睹妖祥之气則有不安其居者眡祲則掌以其法爲之安其居處也又爲敍其妖祥而降之使知偹其凶而應之吉若保章氏降丰凶之祲象是也正則行事者行安宅敍降之事以豫告於下也終則其事者蓋十煇之法以天占人也其正所行之事以考其占之中亦所以旣廩稱事與然言而不言防則不可防之而已】

大祝掌六祝之辭以事鬼神示祈福祥求永貞一曰順祝二曰年祝三曰吉祝四曰化祝五曰瑞祝六曰防祝【人尙其口以接鬼神示謂之祝大祝祝官之長也大宗伯事鬼神示以其禮故曰以吉禮事邦國之鬼神示大祝事鬼神示以其辭故曰掌六祝之辭以事鬼神示若夫王則事鬼神示以其道者也然道非體不立非辭不通此宗祝之職皆所以佐王事鬼神示者也先王中心陳信於鬼神示而其誠不可見大祝以辭薦信於鬼神示然後可以祈福祥求永貞矣夫天所祐爲福福所兆爲祥鬼神示之所爲也大祝則祈之祈求有所防也蓋福莫長於無禍能防然後可以延故曰祈福祥歷年之永得正命謂之貞歷年正命人之祈稟也大祝則求之求者彼有所祐而此求之也蓋天命明哲命歷年皆在人修之而已則有可祐之道然後可求也福祥出於神永貞本乎命先王所以祈求之者𨿽曰因人情所不能免然亦不可以茍矣則所以祈福祥求永貞固有道矣福祥者天事也永貞者人事也故先之以祈福祥而繼以求永貞聖人之所以和同天人之際而使之無間者也余見】

掌六祈以同鬼神示一曰類二曰造三曰禬四曰禜五曰攻六曰

【鬼神示之於人幽明則異域彼此則異疑若不可同也然與人異域而同理與人異而同情大祝掌六祝之詞以祈之其詞之所祈可以使同無異也此所以謂之同鬼神示與左氏曰鬼神聰明正直而壹者也依人而行聰明依人而行則神之視聴與人同矣正直依人而行則神之好惡與人同矣又且壹焉則與人同道人之所取捨神亦取捨焉視聴之理好惡之情取捨之道旣與人同則吉凶不違於人矣六祈之詞何爲而不能同乎自非通幽明之故知鬼神之情狀烏能與於此蓋凶禍災變人之所惡也祈求鬼神示而去之福祥永貞人之所欲也祈求鬼神示而降之鬼神示去其所惡從其所欲𨿽幽而無異於明𨿽無形而無異於人此所謂同之也然而先王於鬼神合其吉則同鬼神固有道矣大祝之六祈其以陳信於鬼神示而已類合其類而祭之若類上帝之屬造卽其所而祭之若造於祖之屬禬以防福若禬國之凶荒民之札喪之屬禜災若春秋祭禜之屬攻以治去其害若翦氏以攻禜攻之之屬以詞責之謂之說若庶氏以攻說禬之之屬先王所祈如此亦以吉凶與民同患而已彼於禍福之際固未數數然也】

作六辭以通上下親疏逺近一曰祠二曰命三曰誥四曰防五曰禱六曰誄

【以言達意之謂辭易曰辭也者各指其所之太曰觀其施辭則其心之所欲者見矣蓋禮之文待辭而後著禮之情待辭而後見明以通乎人幽以通乎神皆有待乎辭則上下親疏逺近皆待辭以通此大祝所以作六辭也上下以分言親疏以情言逺近以言幽而神明而人皆有上下親疏逺近故也求福之祭曰禱禱求有所延賽禱之祭曰祠與春祠同詞爲主故也命以言命之使稟也誥以言告之使從也防謂詞之施於防眾之時也誄謂言其實而誄之也命誥誄言其事之辭祠防禱言其詞之事然則命用於祠故一曰祠二曰命誥用於防故三曰誥四曰防誄用於禱故五曰禱六曰誄詞之有命者若少牢饋食禮筮屍命曰孝孫某用薦事至於嘏主人則曰皇屍命工祝致多福於汝孝孫是也防之有告則若士師五戒二曰誥用之於防同是也禱之有誄若子路請禱誄曰禱爾於上下神祗是也𨿽然有非祠而命事者若行人協詞命是矣有非防而告者若伊尹申告於王是矣有非誄而禱者若張老善禱者矣故分言六詞焉】

辧六號一曰神號二曰鬼號三曰示號四曰牲號五曰齍號六曰幣號【齍音咨】

【以實命物使有所辧則謂之名因名命物使無相害則謂之號是名爲實之賓而號爲名之美稱也致其美稱所以尊之乃禮之敬文也神號所謂皇天上帝也鬼號所謂皇祖烈祖也示號所謂后土地示是也牲號牛曰一元大武之類是也齍號黍曰薌合之類是也幣號幣曰量幣之類也神示鬼爲之號者所以致其尊也牲齍幣之爲號者所以致其敬文也】

辧九祭一曰命祭二曰衍祭三曰炮祭四曰周祭五曰振祭六曰擩祭七曰絕祭八曰繚祭九曰共祭【衍音延炮白交反擩而泉反繚音了又音料共音恭注同】

【飲食必有祭先王所以仁鬼神而不敢忘也蓋飲食者人之大欲存焉昔上古之時未有火化食艸木之實鳥獸之肉飲其血茹其毛非所以養生也後聖有作然後修火之利以炮以亨以炙以爲醴而養之具實始乎此而先王豈忘本哉孔子言君子無終食之間違仁而況於王乎則大祝之辧九祭皆祭食之法而先王所以仁鬼神者尢致其詳矣命祭玉藻所謂若賜之食而君客之則命之祭然後祭也衍祭取尸祭之餘尊而祭之也少牢饋食云下佐食取牢一切肺以授上佐食以綏祭所謂綏祭卽墮也蓋尸祭之餘將受嘏亦尊而祭之也炮包物火之如封人所謂毛炮之豚而八珍亦有炮豚牂則炮祭蓋取是而祭也周祭曲禮所謂祭食祭所先進殽之序徧祭也徧祭則周矣故謂之周祭然亦有所謂不祭者焉魚臘醤湆以其非物之盛則在所不祭也振祭儀禮所謂取肝擩於鹽振祭也擩祭儀禮所謂取菹擩於醢祭於豆間也絕祭儀禮所謂取肺坐絕祭也繚祭儀禮所謂右取肺左卻手執本坐弗繚右絕末以祭也然則繚祭以手從肺本循之至於末非若絕祭眞絕之而不循其本也共祭膳夫之授王祭肆師饗食之授賔祭也凡此九祭其度數固不同而先王用之無遺禮者以有大祝之官辧之而已】

辧九一曰稽首二曰頓首三曰空首四曰振動五曰吉六曰凶七曰奇八曰褒九曰肅以享右祭祀【音拜稽音啟褒音報】

【其體眾出而進退以自通於所致者拜也故卑之於尊賤之於貴與夫自敵以上欲通其致敬之誠未有不用拜者矣非特是也舜拜臯陶之歌禹聞善言則拜太甲之拜首稽首伊尹武王之拜首稽首周公以至獻民數獻吉夢獻賢能之書而王皆拜而受之此又自尊自貴以屈服其體而通致敬之誠於其下也禮之情大小輕重固不一則拜之儀多寡低昂有不同大祝因其事以辧之而已此所以有九辧之別也稽首拜而頭至地也頓首拜而首叩地也空首拜而頭至手也振動謂栗變動之拜也吉拜謂吉事之拜拜而後稽顙也凶拜謂凶事之拜稽顙而後拜也奇拜一拜君所以答臣褒拜褒音報報謂再拜拜神與屍享獻也肅拜謂俯下手軍中拜也成十六年卻至三肅使者是也凡此九拜或用之於接人或用之於接神享尊在已上者右尊在已右者此用之於接人或偹物以祭或致道以祀此用之於接神故曰以享右祭祀】

凡大禋祀肆享祭示則執明水火而號祝【禋音因】

【大禋祀事天神之大者也致其精以祀故謂之禋祀大肆享事人鬼之大者也致其敬以享故謂之肆享大祭示事地示之大者也致其察以祭故謂之祭示於地言示則天神人鬼可知矣王於天神人鬼地示所致如此則大祝之陳信於鬼神宜有以攝之故使執明水火而號祝明水以鑑取水於月明火以遂取火於日至潔而淸明者也惟潔爲能革污而物莫能染惟淸爲能察物而物莫能濁惟明爲能燭理而物莫能蔽以此而號祝則禋祀而天神降肆享而人鬼格祭祀而地示出豈特王之致精致敬致察之效與大祝陳信而無媿詞不爲無補矣所謂號則六號之屬是也先號而後祝則號致焉而後祝也鬼神示之號則尊神而致之也牲齍幣之號則敬神而致之也禋祀肆享祭示皆禮之大者其事特嚴焉先期於致鬼神示而後以祝通其意故先號而後祝若夫小祝甸祝詛祝之類皆是也祝號者蓋小祝掌侯禳禱祠之祝號甸祝掌表貉之祝號詛祝掌盟祝類造攻說禬禜之祝號皆其事之小者故先祝而後號然則小祝大師掌釁祈號祝亦先號後祝同也蓋大師亦國之大事故與禋祀肆享祭示之大禮同也】

隋釁逆牲逆屍令鐘鼓右亦如之來瞽令臯舞相屍禮旣祭令徹大喪始崩以肆鬯渳屍相飯贊斂徹奠言甸人讀禱付練祥掌國事【隋許規反渳彌爾反】

【國有大故天烖彌祀社稷禱祠隋尸祭之餘守祧所謂蔵其隋是也釁以牲血禦妖釁若小子釁邦器是也逆牲則二祼之辰王出廟門而迎牲則大司樂所謂牲出入則奏昭夏是也逆屍則向祭之晨王出廟門而迎屍則大司樂所謂屍出入則奏肆夏是也隋釁迎牲逆屍皆以鐘鼔爲節大祝則令鐘鼓而已右謂屍食而侑之大祝亦令鐘鼓故亦如之大司樂言屍出入先於牲而大祝逆屍在迎牲之後者蓋先逆屍而後迎牲事之序也大祝以詞事神所以接神而親之也牲以天產致味行吾愛敬而親神者也故以牲而先於屍來瞽令臯舞者來瞽則樂師詔之大祝來之也相屍禮則延其出入詔其坐作也旣祭令徹蓋九嬪贊後薦徹豆樂師帥學士歌徹內宗及以樂徹則佐傳豆然則大祝令徹者令九嬪之屬而已大宗伯曰凡大祭祀王后不與則攝薦豆徹蓋後𨿽不與而九嬪之屬亦與徹事焉言甸人讀禱者甸師喪事代王受烖必有禱詞也大祝於甸人讀禱則言於匶使知焉以生事死以存事亡也付練祥掌國事者付音祔凢喪虞卒哭而有祔祭也十三月小祥而練二十五月而大祥祔也練也祥也皆大祝掌國事國有大故天烖彌祀社稷所遭謂之故大故則兵冦之大者也天烖謂之烖則水旱疫癘之類也大祝則彌祀社稷禱祠彌與小祝彌烖兵同彌所以止之也方其祈之則有禱及其賽禱則有祠皆大祝掌之也】

大師宜於社造於祖設軍社類上帝國有事於四望及軍歸獻於社則前祝大防同造於廟宜於社過大山川則用事焉反行舍奠【造七報反舎音釋】

【宜造類皆祭名求有所利則謂之造合聚眾神之類而祭之謂之類宜於社造於祖在國內之禮也設軍社類上帝在國外之禮也國有事於四望則軍行所過山川之禮也及軍歸獻於社則反而獻功之時也前祝則大祝前羣祝也大防同造於廟宜於社過大山川則用事焉以王之合諸侯於國外故也反行舍奠所以告知與然大師陰事也故先社而後祖大防同陽事也故先廟而後社此其序也】

建邦國先告後土用牲幣禁督逆祀命者頒祭號於邦國都鄙

【大宗伯曰王大封則先告後土今此言建邦國則惟建邦國爲大封矣故詩之賚言封建諸侯亦曰大封於廟也先告後土則后土大示故先告之也詩言封於廟則先告後土後封於廟也用牲則以天產致味所以祭之也用幣則以人事致敬所以禮之也大宗伯不言用牲幣則以大祝見之也然必以大祝言之者則以大祝辧牲幣之號故也禮莫差於僣莫僣於祭故有其舉之而莫敢廢有其廢之而莫敢舉凡邦國都鄙之祀皆命於王焉故禁督逆祀命者命之祀而弗祀非所命而祀焉皆謂之逆祀命非所命而祀則在所禁命之祀而茆祀則在所督也頒祭號於邦國都鄙則頒其所得用之祭號也蓋名位不同禮亦異數而名號者先王所以命其實者也又安可以假於人哉故天子之所用者諸侯不得僣諸侯所用者大夫士不得僣所以嚴其分也後世曲禮旣廢季氏之旅泰山三家之以雍徹孔子所以病之也】

周禮詳解卷二十二

欽定四庫全書

周禮詳觧卷二十三

宋王昭禹撰

小祝掌小祭祀事侯禳禱祠之祝號以祈福祥順丰年逆時雨寜風旱彌烖兵逺辠疾

【大祝掌六祝之詞以事鬼神示則祭祀之大者也非祀大神享大鬼祭大示皆祭祀之小者也大祝祝官之長以下大夫爲之故所掌者大小祝祝官之貳以中士爲之故所掌者小侯以候福之至者也禳以卻禍之方來者也禱先事而求之也祠以後事而報之也言小祭祀事而繼之以侯禳禱祠之祝號則小祭祀所奉祀者亦祝號而已故並侯禳禱祠言之也祈福祥則大祝所謂吉祝也神之所爲謂之禍福天之所降謂之烖祥耗則爲禍衍則爲福逆則爲災美則爲祥祈福祥則欲有福而無禍有祥而無災也順丰年則大祝所謂順祝也丰年出於天先天而致之者王也後天而順之者祝也逆時雨寜風旱則大祝所謂年祝也時雨以候而知之也故逆之風旱陽亢之過也故寜之彌烖兵逺辠疾則大祝所謂祀祝也災天患也兵人難也故彌以止之辠自貽之毒也疾癘气之作也故逺以避之凡此莫非神之所使也小祝掌侯禳禱祠之祝號則爲之候福而卻災先事而求後事而報固其宜也然則祝者陳信於鬼神而無媿詞者也於是六者豈徒尙其虛拘之文哉蓋人事盡矣則所以相之者小祝之官與有力也不偹其本而從事其末則祝之者豈有補哉曰有徳之君內外不廢上下無怨動無逆事其祝史薦信無愧心矣是以鬼神用享國受其福祝史與焉】

大祭祀逆齍盛送逆屍沃屍盥贊隋贊徹贊奠凡事佐大祝大喪贊渳設熬置銘及設道齍之奠分禱五祀大師掌釁祈號祝有冦戎之事則保郊祀於社凡外內小祭祀小喪紀小防同小軍旅掌事焉【齍音咨盥音管】

【齍盛王所以親耕而自致者在是考大祭祀小祝則逆之所以尊之也五官奉牲而六宮之人奉齍則牲事尊於齍矣故大祝逆牲而小祝逆齍盛大者其事略小者其事詳故大祝逆屍而小祝送逆屍送往而迎來也不曰迎而曰逆者猶逆暑謂之逆所以尊之也盥所以致潔沃屍盥則屍盥而爲之沃也贊隋則大祝所謂隋釁而小祝則贊之也贊徹則大祝旣祭令徹而小祝於徹又贊之也贊奠司尊彜奠爵而小祝贊之也凡事佐大祝以其職主於貳大祝故凡事皆佐之也大喪贊渳則王始崩大祝以肆鬯渳而小祝贊之也熬熬谷也喪大記所謂熬君四種八筐是也設熬則設於棺旁所以惑蚍蜉也銘銘旌也銘旌者識之使不忘焉檀弓曰銘明旌也蓋以死者爲不可別故以其旗識之愛之斯錄之矣及設道齍之奠分禱五祀者道齍之奠謂行奠也旣夕禮所謂設大遣奠是也分禱五祀則分遣奠之牲體以禱五祀者也蓋王生在宮出必告五祀故而行以禱之也王有七祀而此止言五祀則司命大厲王平日出入未嘗告焉故也大師掌釁祈號祝則左傳所謂軍行祓社釁鼓祝奉以從之也蓋軍行殺牲以血釁鼓以禦妖釁而求其所防焉故謂之釁祈小祝則號啟焉而後祝也有冦戎之事則保郊保神壝之在郊者祀於社不在郊無所事故祀之而已保郊所以防患祀社所以弭兵大祝以大名官故所掌皆事之大者小祝以小名官故祭祀喪紀防同軍旅皆掌其事之小者焉尊卑之辧也】

喪祝【不解】

甸祝掌四時之田表貉之祝號捨奠於祖廟禰亦如之師甸致禽於虞中乃屬禽及郊饁獸捨奠於祖禰乃斂禽禂牲禂馬皆掌其祝號【甸音田貉莫駕反舎音釋屬音燭禂音誅又音禱甸與田同以包地而田則謂之甸甸祝掌田之祝號而已故甸祝名官貉師祭也設表以祭故謂之表貉甸所以教戰春搜夏苖秋狝冬狩表貉以祭甸祝則掌其祝號也師甸皆以遷祖行視民以用命也見新傳師甸用師以田也師甸致禽於虞中乃屬禽山澤之虞也及郊饁獸者司馬也捨奠於祖禰則由田而祭也斂禽斂而入於公也禂牲則欲牲之眾大也禂馬則欲馬之彊壯也禂牲馬之祝號皆甸祝掌之故曰皆掌其祝號余見傳】

詛祝掌盟詛類造攻說禬禜之祝號作盟詛之載辭以敍國之信用以質邦國之劑信

【歃血自明以詔明神者盟也以言相與要之鬼神者詛也類造攻說禬禜則大祝之六祈也夫先王之於民涖之以信則上不敢爲欺道之以正則下不敢爲僞不正者莫從也不信者莫與也於其所不能免者然後因其情而爲之節文焉可使由而不可使知也詛祝之於祝號如此非矯正也不然則君子屢盟亂是用長侯詛侯咒靡屆靡究與列國之盟詩人所刺而春秋所以譏也盟詛之詞載之於策則謂之盟詛之載詞國之信用謂王國爲載詞以使人信而用之而有先後之敍故曰以敍國之信用邦國之用此也則有劑焉以信其約故謂邦國之劑信旣約之於神而又有劑焉以信其約如此則民之欺僞無敢施矣謂之信用謂之劑信則以信之由中出者盟詛亦以輔其自然而已茍自信不足而盟詛之詞亦安用哉是豈先王之意乎彼荀況不明乎此乃曰盟詛不及先王之人也又安足與言周官之政事】

司巫掌羣巫之政令若國大旱則帥巫而舞雩國有大烖則帥巫而造巫恆祭祀則共匰主及道布及蒩館凡祭事守瘞凡喪事掌巫降之禮【匰音丹蒩子都反瘞於例反】

【國語曰古者民神不雜民之精爽不攜貳者而又能齊肅衷正其智能上下比義其聖能光逺宣朗其明能光照之其聰能聴徹之如是則明神降之在男曰覡在女曰巫以字法考之巫之字從工從二人從工者通上下也從二人者人爲人交神也覡之字從巫從見女爲人交神蓋以弗覿其見也巫而已蓋神降之在男曰巫在女曰覡通而言之皆巫矣楚語之言則是而其謂在男曰覡在女曰巫則誤矣神降之然後在男曰巫在女曰覡故男巫女巫皆不豫爲員數司巫則爲羣巫之長故掌羣巫之政令雩旱祭也陽亢在上阻陰而旱帥巫而舞雩所以動達陰中之陽也帥巫女巫也不言女則以女巫見之造舞恆造其祈禳之恆事也恆久也其所造事災弭而後止焉非頃而已故謂之恆也主者神所依匰承主之器也道布則所設之布屬於幾也故中霤禮曰以布爲道布屬於幾蒩者以茅爲蒩而借也館茅之器也凡祭事守瘞謂祭地示埋牲玉也方祭則守之祭已則去之已上皆神所依而待用者也故使司巫掌其事】

男巫掌望祀望授號旁招以茅冬堂贈無方無春招弭以除疾病王弔則與祝前【衍音延弭與彌同】

【祝與巫皆事神者也祝則以詞而通神也巫則神所降而依之也故巫所以佐祝凡祝所掌之祀禮而巫則掌降其神也此所以掌巫望祀望衍也望祀謂凡祝所祀之神男巫則望而降之也望衍衍謂尸祭之餘尊而祭之也九祭之衍祭是已男巫於衍祭亦望而降其神也授號謂授祭者以祭號大祝所辧六號是也旁招以茅謂以茅旁招四方所祀之神也必有茅者謂其體順理直柔而潔白所以通神明之徳者當如此也冬堂贈謂嵗終設祭於堂以贈送鬼神之爲不祥者與贈惡夢之贈同也無方則惟巫之所之無則惟巫之所用以巫能制神處位而神所降焉故也春招弭以除疾病者招謂招福祥弭謂止禍祟夫福莫長於無禍故招福祥必有以弭禍祟而招弭之道莫先於一身之安彊故又繼以除疾病也王弔則與祝前者與喪祝前也蓋於喪祝言王弔則與巫前後知其爲喪祝也於男巫言王弔則與祝前後知其爲男巫也必與祝前則祝與巫聮事故也】

女巫掌時祓除釁浴旱暵則舞雩若王后弔則與祝前凡邦之大烖歌哭而請【暵呼旱反】

【求神以去凶禍謂之烖祓除之類也除舊以致新謂之除若以除疾病之類是也釁則以血塗器厭其妖釁浴則以香艸薰浴去其污若此者時有之而女巫則掌之也陽幹時爲旱旱甚爲暵旱暵以陰中之陽不上達陽中之陰不下垂而固陰故不雨而旱暵雩以祈雨也女陰物舞陽事舞女以助達陰中之陽也用物則以接神焉國大旱則舞雩矣又徧焉故司巫帥舞旱暵則不至是也故女巫舞之而已凡邦之大烖歌哭而請者易曰知鬼神之情狀蓋鬼神之情與人同非歌以樂其神則不足以致神非哭以感其情則不足祈哀有歌有哭然後可以請福而除烖也必以女巫所以懷柔之而已】

大史掌建邦之六典以逆邦國之治掌灋以逆官府之治掌則以逆都鄙之治【治直吏反】

【六典八法八則之書大宰旣建之矣而大史又建之以逆邦國官府都鄙之治者蓋建者作而立之也大宰以道揆者也大史以法守者也以道揆則所建者法之所自出也以法守則所謂建者書之所自成也史以掌官書爲事大史所謂建則特作而立其書焉以道制法有不與焉邦國官府都鄙之治其所逆者非一也所治在大史則大史之所逆也所治在司防則司防之所逆也所治在小宰則小宰之所逆也非大史司防小宰所逆然後大宰以典法則待之】

凡辧法者考焉不信者刑之凡邦國都鄙及萬民之有約劑者藏焉以貳六官六官之所登若約劑亂則辟灋不信者刑之

【上之制下以有法也其書皆藏於大史有疑者則使之辧於大史而考之不信者是謂非法其刑之宜矣夫天子制法其下守法是宜承式而行謹度而循茍辧而不信是奮其私智至於亂法矣然則考其辧法所以伸其在下之情刑其不信所以杜其好辧之源矣司約掌邦國及萬民之約劑若大亂則六官辟藏其不信者殺蓋六官所藏約劑有登於司約而藏焉者大史藏焉則以貳六官所藏及其所登者而參考之故也約劑所以輔信今又從而亂之則倍信而姦僞滋啟其書而正之不信則姦僞可知刑之所取也司約不信者服墨刑大亂則殺亦以約其罪之重輕也】

正年以序事頒之於官府及都鄙

【易之革曰君子以治歷明時蓋時以作事始乎治歷時以厚生始乎明時生民之本於是乎在先王由是以人占天因時以授事以天占人序事以及時以數作歷知辰以辰知星以星知日以日知月以月知年由是而正矣以事系日以日系月以月系時以時系年則事由此而序矣頒之於官府都鄙及是時也凡者自成然後數偹則數以期言也凡言年禾成熟可以數計則年之不足於期也則若馮相氏所謂十有二月廩人以之上下數邦用是也年若春秋書年司稼以年之上下出斂法是也周官之事有畢而序者故必正有不必一而序者故必正年若終則廢置則周而可知矣其可以不正乎若三年大比則不必三期矣年其可以不正乎正年則王以因乎天以序事則下以成乎人上以因乎天之時下以成乎人之事或頒於官府或順於都鄙國之事時定矣然後可以及邦國故之以頒告朔於邦國也】

頒告朔於邦國

【先王之興人事未嘗不因於天時則授民事時寔王政之所急正年以序事頌之於官府都鄙授事時於王國也頒告朔於邦國授事時於侯國也道之在天日月之運星辰以紀之先王爲之歷以推其數爲之象以占其運積日以爲月積月以爲時積時以爲凡四時之運以朔月爲之始而政事之行以朔月爲之首故頒之於邦國而諸侯則以所頒藏於祖廟朔則告廟而受行之如此則邦國之諸侯莫不以偹待時以時興事而無先時不及之患玉藻曰諸侯皮弁聴朔於大廟吉月必朝服而朝則古人重朔如此而文公始不視朔此子貢所以欲去告朔之餼羊然使子貢之說遂行則當時之人有不知告朔之禮者也此孔子所以譏之曰爾愛其羊我愛其禮也】

閏月詔王居門終月

【道之在天運而有日月以之而有星辰日月星辰其行也有常度其動也有常數變象見於上則人事興於下先王由是歷象日月星辰以授人時期三百有六旬有六日以閏月定四時成其餘則歸之閏是閏者所以定四時而成也夫閏非四時之正而四時不得不正然月日時蓋有常矣而置閏則無常無常者變也有常者待是而後成王於是乎居門以門者一闔一辟之無常而利用出入有常者待是焉故也蓋有常以爲利無常以爲用者天道之自然王之所爲蓋以體天而立道也王於四時春則居靑陽夏則居總章秋則居明堂冬則居堂其居固有常矣至閏而居門凡以明此而已玉藻曰閏月闔門左扉立於其中然則王之居門也豈一朝一夕而已哉凡以應天而已則不可以不終月終月者以成其事也大史則詔王而已國語曰吾非瞽史焉知天道大史爲能知天道故使之詔王焉防曰十九年而七閏天之常也蓋周天三百六十五度四分度之一而一嵗凡十二月除月之小者而計其餘積三十二月而適得一月之數故三年而一閏五年而再閏八年而三閏十年而四閏十三年而五閏十六年而六閏十九年而七閏自此推之則有往來不窮之運則王之居門非特取其有一闔一辟之變而又以其有往來不窮之運焉則大史詔王居門大法固已存於不說之間矣惟王消息盈虛與時偕行而已】

大祭祀與執事卜日戒及宿之日與羣執事讀禮書而協事祭之日執書以次位常辧事者攷焉不信者誅之大防同朝覲以書協禮事及將幣之日執書以詔王大師抱天時與大師同車大遷國抱灋以前大喪執灋以涖勸防遣之日讀誄凡喪事攷焉小喪賜諡凡射事飾中捨執其禮事【與大師之大音泰舎音釋】

【大祭祀與執事卜日者執事大卜之屬也祀大神享大鬼祭大示前期十日而太史與大卜之屬卜日者以史主占墨故也戒及宿之日與羣執事讀禮書而協事者羣執事則凡有事於祭者皆是也祭之事則繁矣具載於禮書之文故讀禮書則按其文之所載而協其事之所當共者也以史主書故也位常者貴賤之位有常處也執書以次位常亦以史主書以書敍其所當居之處也法者上之所以制下也辧而不信則其罪宜重故刑之事者下之所以事上也辧而不信則其罪宜輕故誅之誅之者以言責之而已夫法者道之顯於可陳之間事者道之防於有爲之際聖人以道制法史能屬法之詞以爲書而已聖人以道禦事史特能屬事之詞於其書而已然此以是考之而彼不疑其所行後以是應之而此不疑其所立則其於辧法辧事也又孰禦之哉如其不然辧法而不信則是謂亂法亂法者無善政辧事而不信則是謂敗事敗事者無成功欲求免先王之刑誅蓋不可得矣夫辧法辧事者先王設官置吏考之如是之詳且審故其盛時無一法之不行無一事之不舉若挈裘振領之順若運臂使指之易則其故不爲小補矣大防同朝覲以書協禮事則其書掌於大史故也余見傳及幣之日執書以詔王則行人所謂廟中幣三享是也蓋諸侯幣有三享之禮而王於受授之際其儀亦多矣故大史執以詔王亦所以協其禮是也大師抱天時與太師同車者太師掌以聲而知天道者也太史掌以書而知天道者也抱天時謂抱以知天時之器也太師於大師則執同律以聴軍聲故太史與太師同車以知天道者同也大遷若盤庚之遷都是也法謂司空營國之法大史抱之先至其所也大喪執法以涖勸防者勸防謂行匶也勸勸力勤防防傾覆喪祝志大喪勸防之事大史執法以涖之而已遣之日讀誄者遣謂柩行祖廟之庭大奠也誄所以潔其行而人之道成於此大史故於遣之日讀之曾子問曰王誄稱天以誄之然則大史讀誄大師帥瞽作諡王之誄諡成於天道故也鄕射禮曰君於郊射則閭中於竟則虎中大夫兕中士鹿中然則中形爲兕虎閭鹿之屬而鑿中以盛明善射多則能勝物而制之以爲用也凡射事使大史飾中則以史掌官書而佐中也捨則以主計書爲職也各以其類而已執其禮事則以禮書皆掌於大史故也】

小史掌邦國之志奠繋世辧昭穆若有事則詔王之忌諱大祭祀讀禮灋史以書序昭穆之俎簋大喪大賓客大防同大軍旅佐大史凡國事之用禮灋者掌其小事卿大夫之喪賜諡讀誄【奠音定】

【邦國之志謂志其土地風俗之書掌之以備王之觀覽也誦訓掌道方誌則非徒掌之又道之於王也小史於邦國之志則掌之而已父謂之昭子謂之穆父子相代謂之世世之所出謂之系奠系世以知其本所出辧昭穆以知其世序凡此皆有其書小史則奠而辧之也忌謂先王之終日諱謂先王之名忌則其所不爲諱則在所當辟故有事皆詔王也然則出行則詔所忌祭祀則詔所諱矣大祭祀讀禮法則大史戒及宿之日與羣執事讀禮書而恊事是也俎以盛牲簋以盛粢其先後有序多寡有數小史掌敍之而其序俎簋則以大史與羣執事讀禮法爲節故也小史所以佐大史而掌小事也故言佐大史掌其小事也】

馮相氏掌十有二十有二月十有二辰十日二十有八星之位辧其敍事以防天位【馮音憑相息亮反】

【掌月辰日星之位而名官曰馮相氏者蓋無體無色則不可相凡有體有色者皆可得而相焉月辰日星旣有位矣其气之升降其物之隱顯莫不有可見之相焉其相爲可馮而先王立官因得以辧敍事焉此所以謂之馮相氏掌十有二者謂太左行於地行十有二辰移一辰是也十有二月謂斗柄所指之月建十二月而一周也十有二辰謂自子至亥是也十日謂自甲至癸是也二十有八星謂自角至軫是也敍事謂春作夏訛秋成冬易厥民析因夷隩之屬其在事各有先後之序也天位謂星鳥以正仲春星火以正仲夏星以正仲秋星虛以正仲冬之屬其在天各有所居之位也夫馮相氏之辧敍事所以授人時也非防天位則不知四時之正故言辧其敍事則曰以防天位言授人時必取正於天故也敍事異宜故言辧天位總眾星之所聚非特合之而已故言防夫天有自然之位順之則成逆之則敗順之則爲福逆之則爲禍蓋陰陽之運造化之機有數存焉於其間安可不務哉此馮相氏所以辧其敍事以防之也然馮相氏辧而防之羲和之事也而以中士爲之列於春官之屬也者蓋帝者天道也行天道以治人故天道致其詳王者人道也行人道以奉天故人道致其異時異二事故也】

冬夏致日春秋致月以辧四時之敍【辧皮勉反】

【日月之運乎天也相推而爲晦明相而成晝夜一往一來一升一降其照臨有象其有數其象爲可占其數爲可步𨿽周天遲速之不同先王因推其象數而得以土圭度其景之至否而辧四時之敍矣且冬至日在牽牛景丈有三尺夏至日在東井尺有五寸此長短之極也故冬夏則致日春分日在婁而月上於東井下於牽牛秋分日在角而月上於牽牛下於東井亦以其景知气至否也故春秋則致月春秋冬夏气皆至焉則是四時之敍正矣典瑞所謂土圭以致四時日月者謂此也然日爲陽而實故致於長短極之時月爲陰而闕故致於長短不極之時各有所主也】

保章氏掌天星以志星辰日月之變動以觀天下之遷辧其吉凶

【物相雜曰文文之成爲章日星之變動昭回於天其垂象有見乎章而章之所示有吉凶妖祥之不同人則因而保之此掌天星之官所以謂之保章氏蓋吉與祥固在所保而妖凶則亦有以保之使不爲災禍焉然則章之見於自然者天也保之成於使然者人也先王設官亦以和同天人之際而使之無間矣掌天星者掌天與星也所謂日月之變動五云之物十有二風皆天也所謂星辰分星者皆星也星有贏縮日有明晦月有盈虛其變動無常也而天下之妖祥禍福遷運於下者寔隨之矣則保章氏掌天星以志日月星辰之變動以觀天下之遷辧其吉凶者則王政得失可由此而知之也於日月星辰言變動則知所謂遷者亦變動也蓋變動以象言也遷者以推移而言之也夫天不人不因人不天不成仰志日月星辰之變動則考之天也俯以觀天下之遷辧其吉凶以驗之於人也天人之相與間不容髮天人之相感至不旋踵象見於天則在人之事以形於下事修於人則在天之象以應於彼官謂之保章豈茍然哉】

以星土辧九州之地所封封域皆有分星以觀妖祥以十有二之相觀天下之妖祥【分扶問反】

【星土則分星之十二次分屬九州也十二次𨿽分十二土然合而言則爲九州而已九州之分域不同而皆有所主之分星星紀吳越也枵齊也娵訾衞也降婁魯也大梁趙也寔沈晉也鶉首秦也鶉火周也鶉尾楚也壽星鄭也大火宋也析木燕也以觀妖祥則分星所主在其地者妖祥兆於天故也以所主之分星而觀之則九州之妖祥灼然可見矣十有二星也太爲陰左行於地星爲陽右行於天十二而一小周焉以十有二之相觀天下之妖祥占其見之相有逆順盈虛伏見進退之不同而妖祥著於天下矣分星經星也故有所主之封域星緯星也異於分星則無常主矣故以其相觀天下之妖祥左傳曰越得而吳伐之必受其凶此蓋以其之相觀妖祥之效也】

以五云之物辧吉凶水旱降丰荒之祲象

【陰陽分而爲五行章而爲五色五云之物則云之有五色也數有吉凶時有水旱則降丰荒之祲象所由著也於數有吉凶於時有水旱則降丰荒之祲象使人預知而爲備气象謂之祲形本謂之象則保章之所占或以其气或以其象故也傳言分至啟閉必書云物爲偹者凡以此歟言降丰荒之祲象則與眡祲所謂敍降同矣蓋下其說於國使民知之故謂之降事未至而使之偹患未生而使之防先王所以仁民可謂厚矣】

以十有二風察天地之和命乖別之妖祥

【十有二風風之生於十二辰之位者也蓋天地六气合以生風艮爲條風震爲明庶風巽爲淸明風離爲景風坤爲涼風兌爲閶闔風漧爲不周風坎爲廣莫風八風本乎八卦傳曰舞以行八風謂此也四維之風兼於其月故艮爲條風而立春亦曰條風巽爲淸明風而立夏亦曰淸明風坤爲涼風而立秋亦曰涼風漧爲不周風而立冬亦曰不周風故風八變而言之又謂十二風也風生於天地之和气以風察天地之和和則無事矣不和則命乖別之妖祥以告人而使之知所偹焉乖則異而不同別則離而不通萬物之气故也蓋以陽召陽以陰召陰凡气之同者無不應鼓宮宮動鼔角角動凡聲之同者無不應至於天地何獨不然哉於丰荒之祲象言降於乖別之妖祥言命者皆命降之也命謂書而告之降謂下而示之先王所以戒諭於民者如此其至又孰不知先事而偹哉】

凡此五物者以詔救政訪序事

【志日月星辰之變動而吉凶可辧也辧分星之地域而九州之妖祥可觀也占十有二之相而天下之妖祥可觀也驗五云之物而丰荒之祲象可降也察十二風之和而乖別之妖祥可辧也此之謂五物於凶荒乖別之政所以當救者則以詔於上於救政之事所當先後緩急者則以訪於下政不失所救事不失其敍則可以轉凶而爲吉矣又況其無凶者乎可以止妖而致祥矣又況其無妖者乎吉凶妖祥𨿽不同而先王所以有救政敍事者未嘗廢故曰知天之所爲知人之所爲者至矣惟天有以示人惟人有以奉天修其誠足以應其情正厥事足以格其變此所以能成天下之大順致天下之大利和同天人之際而使之無間也】

周禮詳解卷二十三

欽定四庫全書

周禮詳解卷二十四

宋王昭禹撰

內史掌王之八枋之灋以詔王治一曰爵二曰祿三曰廢四曰置五曰殺六曰生七曰予八曰奪【枋本又作柄兵病反治直吏反】

【夫上下之分有道揆有法守大宰有八柄詔王馭羣臣者明道揆於上而所掌者非特法守而已內史掌王八枋之法以詔王治者謹法守而下而道揆有不與也謂之八枋之法則其所掌者法而已謂之王之八枋之法則法當自王出故也枋亦柄也大宰言八柄則以道揆者操之而惟我所爲陽之正也丙之陽有時也有方也其執爲有方其釋爲有時矣內史言八枋則以法守者其執爲有方矣非若陽之正能執而能釋也大宰言詔王馭羣臣則疾徐進止制於上而大宰有同於君道故也內史言詔王治而不言羣臣則以內史者有司之事而治則在王於馭羣臣非所宜矣余見大宰新傳】

執國灋及國令之貳以攷政事以逆防計掌敍事之灋受納訪以詔王聴治

【上以道制而下守之則爲命上以命使之而下稟之則爲令國法國令有正有貳內史掌其貳而已故曰執國法及國令之貳以攷政事所主在治也以逆防計則所主在財用也蓋以人爲而凡有所正者皆政也通上下而凡有所爲者皆事也政有善惡之殊事有當否之異則不可以不攷也積月計而爲日成積日成而爲月要積月要而爲防一財用之計謂之防計防計有是非之辧有實僞之別則不可以不逆也內史於政事以法令之貳攷之則其善惡當否猶白黑相辧也於防計以法令之貳逆之則其是非實僞猶一二之可數也政事又安從而廢弛於闇黯之間乎防計又安得而混淆於鹵莽之際乎夫法令之正所以施之於其終則內史執其貳以攷政事以逆防計者其效不爲小補矣敍事謂事治之先後也納謂納言於上者書所謂納言是也訪謂訪事於下若書所謂王訪於箕子是也敍事之法所以詔聴其事受納訪所以詔聴其情而其法之所掌則皆先尊而後卑先貴而後賤先上而後下先大而後小此其所以謂掌敍事之法受納訪以詔王聴治也宰夫以六敍正羣吏之治亦若此而已】

凡命諸侯及孤卿大夫則防命之凡四方之事書內史讀之王制祿則贊爲之以方出之賞賜亦如之內史掌書王命遂貳之

【諸侯者邦國之君孤卿大夫者在朝之臣亦或諸侯之臣也防以竹爲之命以爲之節故以防命之也祿有十於卿者有倍於大夫士者賞賜或以土田或以車服或以器物方以木爲之祿及賞賜則以仁之故以方出之也然義以方列名之曰方則亦有義存焉耳四方之事書謂下以事而書以報之於上也言讀四方之事書次於策命之後則事非命不立故也王命謂王言之出下稟而行之者也內史載而書之言書王命次於方出之後則命非祿及賞賜則不行故也遂貳之則書其副而藏之以待有所攷也蓋八枋之法明則慶賞刑威之政舉方此之時君子進爲上小人退聴於下則法由之而立令由之而明治由之而詔爵祿賞賜足以誘天下之善良然後下之事達於上其利可得而知先王命之施於下其從違可得而致矣則內史所掌如此不亦宜乎】

外史掌書外令掌四方之志掌三皇五帝之書掌達書名於四方若以書使於四方則書其令【使所吏反】

【書曰王言惟作命不言臣下罔攸稟令蓋合而言之則上出而爲命下稟之則爲令別而言之則一定而不可易者命也若天之命是也因是而告之者令也若四時之令是也命後世所謂制也故內史書之則以出於上者爲主令後世所謂詔也故外史書之以告於下者爲主外令則所謂國令也外史掌書之而內史則執其貳謂之外令則別於女史之內令也掌四方之志則下以知風俗之所尙也掌三皇五帝之書則上以攷古昔之所行也書名者字也所以正名百物故謂之名焉其位則有上下內外終始前後中偏左右之異宜其形則有衡邪曲直耦重交拆反缺倒反之異制其聲則有斂呼吸抑合防虛實淸濁之異用其義則可視而知可聴而思先王所以一道徳而同風俗者此其本也則外史之達書名於四方又豈有異政殊俗之尙哉達書名於四方則書名制於王而作私名以正名者不得而作也若以書使於四方則王使人於四方也外史書其令則掌外令故也】

禦史掌邦國都鄙及萬民之治令以贊宰凡治者受灋令焉掌贊書凡數從政者【治直吏反數所主反】

【邦國都鄙及萬民之治令所謂六典以治邦國八則以治都鄙官成以待萬民之治是也其法則宰以道制之其命則禦史掌之故以贊宰爲職也凡治者受法令焉則若九賦九貢九式九兩之類有其法也而禦史掌其令而治之法令皆書於此而凡治者卽是而受也掌贊書則書於簡冊者禦史贊之也凡謂計其總數也數謂數其折數也一二三四之謂也凡則如師掌官成以治凡之凡同數則如旅掌官常以治數之數同凡數從政者謂以凡以數而從政者以凡以數而從政者禦史皆掌而攷校之則以凡與數皆載於書故也若後世之禦史掌班簿亦古之遺法歟蓋自公卿以下至於庶人之在官者莫非從政者不可以不知其登下多寡之計故有凡數也】

巾車掌公車之政令辧其用與其旗物而等敍之以治其出入

【掌公車之政令而名官曰巾車者蓋巾設飾之物也車人爲車別於名官百工之事而巾車之所掌則設飾爲主故也自王之五路至庶人乘役車以上皆典於公而非私車也故謂之公車辧其用謂玉路以祀之類也辧其旗物謂玉路建大常之類也等謂差其上下敍謂次其先後則以治其出入是故有先路綴路次路之名焉】

王之五路一曰玉路樊纓十有再就建大常十有二斿以祀【音陽樊步幹反斿音畱】

【王之車皆謂之路者老子曰域中有四大道大天大地大王亦大域中之主惟王大則有大物者也所以馭物而乘之者不可以不大矣有往來不窮之通有殊塗同歸之防而有趾者得是而成功此其車所以謂之路也門謂之路門寢謂之路寢馬謂之路馬皆是意矣路車以王所乘爲主而其賜諸侯則以路車者蓋王所乘之車而賜諸侯所以爲主之厚意也諸侯乘之亦所以順王命也故詩有路車乘馬之辭焉錫以介圭亦若此也玉路以玉爲飾也玉徳之美也溫潤而澤此徳之見於仁縝宻以栗徳之見於智垂之如隊叩之其聲淸越以長其終詘然徳之見於禮樂者瑕不掩瑜瑜不掩瑕孚尹旁達徳之見於忠信者王乘玉路示其徳之美而能馭萬物也偹徳之美然後可以格神而享之故玉路王乘之以祀建大常者日月天之明星辰天之精相代而成晝夜相推而成時此天道之常也王建大常示其能立於道而能屬萬物也偹道之全然後可以格神而寧之此玉路所以建大常也先儒以謂眉上曰鍚謂馬靣當顱刻金爲之詩所謂鉤纓鏤也動則有聲所以飬王聰也樊馬大帶也纓馬鞅所以羇馬也皆以五采飾之所以養王明也樊纓十有再就大常十有二斿偹大數也】

金路鉤樊纓九就建大旂以賔同姓以封【旂其依反】

【金路以金爲飾也金𨿽堅剛化而不亡然其爲物也因型而從革以譬則義之和也蓋其形堅剛所以爲義其材從革所以爲和今夫剪裁以有防刻制以爲成求方與之爲方求圓與之爲圎惟冶之所鑄大叩之則大鳴小叩則小鳴惟物之所感豈非其義之和歟大旗象春其繢交龍以譬則仁也然則金以飾路義通其和矣建以大旗仁以接之矣以禮賔以封同姓固其宜也何則諸侯之於王莫非臣也然有所謂尊之而弗臣者焉莫非親也然有所謂疏之而弗親者焉以賔禮見之則賔之而弗臣也以同姓眡之則親之而弗疏也茍非和義而輔以仁君臣之情孰自而通乎此所以致義之和而且以仁接之也鉤婁頷之鉤也以金爲之金路無鍚有鉤而已樊纓九就則降之於玉路也】

象路朱樊纓七就建大赤以朝異姓以封【朝直遙反】

【象路以象齒爲飾也象南方之獸其致用以鼻而不以口肺爲金而開竅於鼻致用義之譬也其齒堅彊而不撓立體以義之譬也其色潔白而不雜爲色以義之譬也其齒則堅而文生其文則縝理而直達則爲文固有辧矣建以大赤禮足以示之矣以異姓眡之則非若異姓之尙親也茍非辧義而輔以禮君臣之分孰自而嚴乎此所以致義之辧而且以禮示之矣朱謂以朱飾勒也樊纓七就則降金路一等矣】

革路龍勒條纓五就建大白以卽戎以封四衛

【革路鞔之以革也革所以扞內而蔽外義之制也大白象秋正西方之物惟白爲能受采則以義受之之譬也不以義制非不足以威眾非所以服逺也不以義受則不足以畜眾非所以懷逺也然則革以鞔路義得其制矣建以大白義足以受之矣以卽戎以封四衞固其宜也蓋能以義制而不能以義受則不足以卽戎蠻服以內之侯謂之四衛欲其扞外而蔽內且有所受焉卽戎之類也故封四衛亦以此龍先儒讀爲龎謂以白黒飾韋雜色爲勒也條讀爲絳謂以絳絲飾樊纓也五就則降象路一等矣】

木路前樊鵠纓建大麾以田以封蕃國【前子踐反鵠戶篤反木路不飾不鞔其質則木而已木生於東方仁之質也木路則以譬仁之施也大麾象冬正北方之色也於行爲水於物爲精智之象也然則木以爲路仁得其施矣建以大麾智足以服之矣以田以封蕃國固其宜也蓋田不以禮則暴殄天物非所以爲仁搜田以時則仁如騶虞而王道成則田事貴仁可知也蕃國在九州之外不及以政亦仁之而已然能以仁施而不能以智服之則不足以制度而防不虞之憂故大田之禮以簡眾而習戰蕃國之諸侯威以制之而惟世一見而已是皆以智服之也仁以施之則足以致生養之恩智以服之則有以防不虞之變木路之建大麾仁智兩全矣前先儒讀爲剪謂以淺黑色飾韋爲樊也鵠纓謂以鵠色飾者爲纓也祀以徳故建大常奉天道之象也有徳爲能忘焉賔以仁故建大旂大旂有升降而不爲亢固賔之道也朝以禮故建大赤臣以宣布著見事上而君亦以是準焉固朝之道也卽戎以義故建大白田以智故建大麾且夫白之爲色正秋也以卽戎則宜莫盛於秋矣大麾之爲色正冬也以田則宜莫盛於冬矣余見傳】

王后之五路重翟面朱總厭翟勒面繢總安車雕面鷖總皆有容蓋翟車貝面組總有握輦車組鞔有翣羽蓋【重直龍反繢戶對反鷖鳥兮反翣所甲反】

【重翟謂重雉羽爲車兩旁之蔽也厭翟謂不重次其羽使相近也朱總謂以朱飾繒爲飾著馬勒直兩耳也面則以飾馬面也勒面謂以韋爲當面飾也繢總謂畵文爲飾也安車無翟飾也雕則雕之而已鷖總謂以鷖色爲飾鷖靑鷖黑也靑黑鷖陰乃所以安之也故安車用鷖總然則白者陰之中黑者陰之至禕衣白而韋陽適以可蔽則靑黑鷖陰以陰在下承陽非安而何翟居不重不厭以翟飾車之側也貝面則以貝飾勒之當面也總組則以織組爲總也輦車則以人鞔之以行也容謂車帷蓋謂車蓋有翣以禦風塵羽蓋以翳日見傳】

王之喪車五乘【不解】

服車五乘乘夏卿乘夏縵大夫乘墨車士乘棧車庶人乘役車【直轉反縵莫幹反棧才產反】

【服車謂服事者之車也坐而論道謂之王公作而行之謂之士大夫然則自孤卿以下皆非論道經邦之任但務末以贊治效力以佐王作而行之而已故其所乘之車以服事名之鄭司農云夏赤也讀爲圭瑑之瑑夏以采飾車也夏以五采爲飾以藏義爲文以不羣爲徳而貳公化者孤也故乘夏以象文徳之隆也觀其摯執皮帛而取其有炳蔚之文章則其文徳之隆爲可知也夏縵亦五采雜畫但不耳孤與卿皆以文徳事上者也然其文則有隆殺之別焉故卿乘夏縵所以明文徳之略也未繒以無文爲縵樂以非朝祭爲縵則車有五采而無文比於有文者爲縵矣觀其摯用羔而飾之以繢則其文不及孤之炳蔚可知矣墨之視夏爲質而幽而大夫降於卿一等故其車墨而不采以其文不若卿之著也古者五十而仕始命爲大夫服官政則大夫正以服事爲主而墨則取其智之貞固足以干事也棧車則素質而無飾矣士降於大夫一等而其職止於事人而已則其文固不足道也故乘棧車考工記曰棧車欲弇飾車欲侈墨車以上皆飾車棧車無飾則爲淺所見惟質而已矣役車鄭氏謂方箱可載任器以共役然謂之乘則非特以載任器而已夫貴而孤卿賤而庶人率皆參稽其徳位之隆殺以爲之制度以立之差等則徳不稱焉有所不用也位不稱焉有所不用也上不得以偪下下不得以僭上𨿽有桀驁者不敢幹也𨿽有覬覦者不敢越焉乃所以正名分之大而杜竊擬之端歟】

凡良車散車不在等者其用無常凡車之出入終則防之凡賜闕之毀折入賫於職幣大喪飾遣車遂廞之行之及執蓋從車持旌及墓嘑啟闗陳車小喪共匶路與其飾時更續共其車大祭祀鳴鈴以應雞人【散素旱反遣棄戰反從才用反】

【良車與良喪之良同謂其質之甚善也散車與散樂之散同謂其非法度之所用也自役車以上皆在等者其用固有常矣余或良或散惟所用而已固無一定之常也凡車之出入終則防之者計其完多少也惟賜無常惟上所用故闕而不防至尊不可以有司之法制之也毀折謂乘公車而有毀折而入其直也大祭祀鳴鈴以應雞人者蓋雞人嘑旦以嘂百官巾車鳴鈴以和之也必使鳴鈴巾車則車有和鸞相應之象也鈴之字從令蓋鈴在旗建旗出令者亦受令者也命物出令者君也雞人叫百官若雞司晨以物自然隨天時而已巾車鳴鈴以應之以致令繼焉車臣道也致令繼焉臣事也】

典路掌王及後之五路辧其名物與其用若有大祭祀則出路贊駕大喪大賔客亦如之幾防同軍旅弔於四方以路從【書銳反從才用反】

【巾車之官掌王及後之五路矣而典路又掌之者蓋冬官造車以授巾車巾車則掌設飾之而王及後之所乘者又入典路使別掌之也蓋車之爲物偹六等之數通三才之義其載足以有行其圎足以利轉通上下而乘之者也上下𨿽通乘而等用則有別故自天子至於庶人均乘車也而度數法制精粗多寡所稱之徳則不同惟王與後之車獨偹物焉此所以設典路之官而其職獨嚴事至尊故也故巾車名官而典路名官蓋謂之車則上下所通乘謂之路則主於王車而已王之五路自玉路至木路是也後之五路自重翟至輦車是也實旣不同則不可以不辧其名色旣不同則不可以不示其物用謂出說謂止也大祭祀出路出玉路也夏官趣馬職掌駕說則典路所謂贊駕說者贊趣馬也傳言雞鳴而駕日中而說此駕說之辧也大喪出路則非喪車也出所陳之路焉如顧命大路在賔階面綴路在阼階面先路在左塾之前次路在右塾之前是也大賔客所出者金路而已亦贊駕說故曰亦如之凡防同軍旅弔於四方以路從者王乘一路而典路以其餘路從行非特衛至尊而亦所以華國也】

車僕掌戎路之萃廣車之萃闕車之萃蘋車之萃輕車之萃凡師共革車各以其萃防同亦如之大喪廞革車大射共三乏【萃七內反廣古曠反蘋薄輕反輕遣政反】

【物叢出而供之者僕也故僕之字從人菐蓋使人而貴者逸事人而賤者勞也其職然也車僕掌五車之萃供物而事人故以車僕名官戎路巾車所謂革路也革路用之以卽戎故又謂之戎路廣車左氏所謂乘廣也宣十二年楚子爲乘廣三十乘分爲左右廣然則車十五乘則謂之一廣也闕車則左氏所謂斿闕也楚子使藩黨率斿闕四十乘從唐侯以爲左拒則以其爲斿車補闕者故謂之闕車也輕車則孫武所謂馳車也孫武書曰馳車千乘又曰輕車先出其側者是也蓋用之馳敵致利非輕則不能充其任故馳車又謂之輕車蘋車蓋輜車之有屏蔽者也故其字從甾甾茀也茀蔽也凡此五車皆戎車也故各有萃萃隊也易曰萃聚也蓋聚則有萃矣必各以其萃則以其車之出入卒伍進退皆習穆焉車僕則並其萃而掌之也卽戎之車王之所乘於戎車爲尊故獨曰戎路而巾車亦掌設飾之也車僕之所掌則五車之萃與凡兵車之所用者皆掌之也凡師共革車則師之所用者其車皆以革鞔之也防同則亦如之所謂不失偹也大射共三乏者乏待獲者所居也於文反正爲乏正受矢者也乏則反之故謂之乏必以車僕共三乏者蓋戎以致敵用於有事之時而射則習於無事之時有所待而防患也故其事如此而已】

司常掌九旗之物名各有屬以待國事日月爲常交龍爲旂通帛爲旜雜帛爲物熊虎爲旗鳥隼爲旟蛇爲旐全羽爲旞析羽爲旌及國之大閱贊司馬頒旗物王建大常諸侯建旂卿建旜大夫士建物師都建旗州裏建旟縣鄙建旐道車載旞斿車載旌【旜之然反隼息允反旐音兆旞音遂】

【掌九旗之官而名之曰司常者日月爲常王所建也而九旗莫尊焉謂之司常主於尊者而名之也旗各有物物所以色之所謂通帛雜帛之屬是也旗各有名所以命之所謂旂常旗物之屬是也各有屬謂自王而下其名臣各有所屬建旗則使其屬視而知所從也以待國事謂國有祭祀師田賔客之事自王而下皆有所建之旗司常掌其物名使其屬視而知所從則以待其所用也日月往來未始有常而謂之常者惟其無常乃所以爲常也日月爲常天道之運也王建大常則志天道也易曰見龍在田君徳也龍利澤物美能養人其徳則仁也交龍爲旂君徳之用也諸侯建之則志君徳也然諸侯在國則有君道在朝則有臣道以其有君道故一龍升以其有臣道故一龍降焉此其旂所以爲交龍之象夫成事仁也而仁必以義成之故旂之字從斤以人君所建以帥眾宜以義辧爲言也通帛爲旜純赤而已赤之爲色宣布著見於文從亶義可知也孤卿建旜以其近王宜亶以事上也雜帛爲物則兼赤白焉陰陽之義也大夫以智而帥人士尙志以事上也然皆物其所屬則一陰一陽曷可少哉物物者上之道也物於物者下之道也王所事者道士所事者事士之賤也嫌於不能物物故取名於物蓋其所建亦使人無爲而已此物之字所以從勿者乃其義歟然物莫不貴陽賤陰則帛之雜不如通之貴矣熊虎西方之物也熊以其毅虎以其猛義之屬也師都謂孤卿之爲軍者也師都建旗則以猛毅致其義而用眾也旗之字從其天數也得天數乃能知變可期物使適已熊虎西方止而左右物所期也故謂之旗焉鳥隼南方之物也鳥以其速隼以其摯禮之屬也州裏州長所治也州裏建旟則以摯速致其禮而衛士也旟以帥眾而有其與也故其字從與鳥隼南方爲有與也故謂之旟焉蛇北方之物也以其完蛇以其果智之屬也縣鄙謂縣正鄙師也則完果致其智而戡敵也旐卑者所建兵事兆於此而蛇北方物所兆也故其字從兆而謂之旐焉夫先王制軍自旅以上乃有旗故旅之字從防言有旌旗而可以指防也故鄕遂所建自縣鄙以上而已全羽爲旞以全而遂之爲義析羽爲旌以析而生之爲義蓋道以全之爲遂析之爲生故也余見傳凡遂官降鄕官一等以州裏建旟縣鄙建旐推之而知其然也旟旐以上言建則以人所建也旌旞言載則在車故也覲禮所謂上介皆奉其君之旂置於宮皆就其旂而立則凡祭祀防同賔客建焉不必在車也掌九旗之物名以待國事者司常也大閱則大戰武事而司馬主兵故於大閱而頒其物則以司馬爲主而司常則贊之而已蓋辧旗物之用正掌於治兵之官而司常則無所贊及國大閱則其事繁矣辧鼔鐸之用則如振旅辧號名之用則如茇捨辧旗物之用則如治兵故司常得以贊司馬而頒之也】

皆畫其象焉官府各象其事州裏各象其名家各象其號

【皆畵其象者畵其象於旗也或象其事或象其名或象其號如天之垂象以示人使知所從焉謂之象也官府各象其事則畵六官焉象其所掌之事而書之也州裏各象其名則畵州裏之官焉象其官名而書之也家各象其號則畵其家邑之象焉象其美稱之號而書之也事以其所治言名以其所命言號以其名之美稱言官府異事所畵象其事然後足以相別州裏及家則無異事故所畵象其名號以別之也司常言各畵其象司馬言各書其事則書詳於畵矣畵其象則必書其事可知也特詳略之辧爾師都州裏縣鄙類也而州裏居中焉言州裏則師都縣鄙亦象其名從可知矣】

凡祭祀各建其旗防同賔客亦如之置旌門大喪共銘旌建廞車之旌及亦如之凡軍事建旌旗及致民置旗之甸亦如之凡射共獲旌時共更旌

【祭祀以事神賔客以接人師田以用武皆眾之所防故建其旗使其屬視而知所從焉文事以祭祀爲主而賔客亦如之武事以用軍爲主而甸亦如之防同在國外也故置旌以爲門卽掌捨所謂帷宮設旌門是也置以植之設以飾之置旌門者司常也受而設之者掌捨也凡軍事建旌旗者軍事以旌旗作其眾且有進退故建之及致民則置之而已無所事建也蓋作而立之謂之建植而立之謂之置止而僕之謂之此其辧歟凡射共獲旌者服不氏曰以旌居乏而待獲旌則服不氏唱獲所持之旌也司常則共之而已言凡射則三射皆有旌共旌則更】

都宗人掌都祭祀之禮凡都祭祀致福於國正都禮與其服若有冦戎之事則保羣神之壝國有大故則令禱祠旣祭反命於國家宗人掌家祭祀之禮凡祭祀致福國有大故則令禱祠反命祭亦如之掌家禮與其衣服宮室車旗之禁令

【宗典祀者也掌都祭祀之禮謂之都宗人則以公卿王子弟所食采謂之大都小都故也掌家祭祀之禮謂之家宗人則以大夫所食采謂之家邑故也夫節莫差於僣僣莫僣於祭故季氏之旅泰山而孔子病之則掌祭祀之禮在所尢謹也此都宗人家宗人所以皆先之以掌祭祀之禮也祭祀之致福於國者歸王以其福也蓋都家之所食其福本於王之所施則下之報上於此乎見矣夫禮所以定尊卑別貴賤辧親疏而明分守也而僣亂之生其防常起於衣服之間則正都禮與其服者又不可緩也掌祭祀之禮斯有以事神矣正都禮與其服斯有以治人矣幽有以事神明有以治人則宜若人不能難而天不能災矣而先王思患而預防之人難天災有不能免者則所以待之有其具矣若有冦戎之事則保羣神之壝所以待人難也國有大故則令禱祠所以待天災也以其掌祭祀之禮則所以保羣神之壝而令禱祠者固其職也小祝言若有冦戎之事則保郊則都宗人與小祝保神壝之在外者也小祝言保郊此言保羣神之壝相偹也祀所以馭其神必命之祭然後祭則祭之命上所出旣祭反命於國則逆祀命者蓋無有也都宗人家宗人其典祀一也言之或詳略互見之而已見新傳然都宗人先正都禮與其服而國之大故禱祠次之言正禮服於無事之時然後大故可以禱祀也家宗人先國之大故禱祀而掌家禮與其衣服後之者言𨿽國故之時所以掌其禮服之禁令者亦不可廢也所以相爲先後終始歟】

凡以神仕者掌三辰之灋以猶鬼神示之居辧其名物以冬日至致天神人鬼以夏日至致地示物鬽以禬國之凶荒民之札喪【居紀慮反鬽眉祕反】

【序官曰凡以神仕者無數以其藝爲之貴賤之等所謂掌三神之法以猶鬼神示之居辧其名物者皆以其精於藝者爲之也國語所謂明神降之使制神之處位次主而爲之牲器時服者是已三辰謂日月星之所次也三辰之法則推日月星之次捨皆有其法也猶如詩所謂允猶翕河之猶猶所以圖之也猶鬼神示之居謂以圗天神地示之所居也蓋鬼神示𨿽幽無形聲可測然皆麗於陰陽則不能無所居也辧其名則辧其所命之名也辧其物則辧其色之物也易曰是故知鬼神之情狀惟有情狀則不能無名物也然必圖之以三辰之法者蓋天道之大在陰陽而三辰者陰陽之精鬼神示皆不能違乎陰陽而由陰陽之精以推之則其居可圖也蓋辰者星所次星者日月所舎日循星以進退者也月應日以死生者也日月星謂之三辰者以其所次舎而言之也三辰之運其消息有气其著明有物其進退有時其贏縮有數一升一降一出一入一往一來鬼神示皆以其象類從焉然則鬼神示之居與其名物可猶而辧之者不過推此而已易曰天地之數五十有五所以成變化而行鬼神蓋天地之數不過乎五行五行之數皆本乎陰陽以五行之數且足以制鬼神而行之則由陰陽之精以猶鬼神示之居又奚不可哉昔神降於莘周內史過曰以其物享焉其至之日亦其物也是亦以三辰之法猶之也以冬至日致天神人鬼陽故也以夏至日致地示物鬽陰故也人鬼爲陽則以對物鬽爲陰故也人死則爲鬼物死則爲鬽凡以神仕者於冬夏之日至致天神人鬼地祗物鬽而祭之者以禬國之凶民之札喪焉故也禬所以防國之凶民之札喪則欲在天者無凶荒在人者無札喪故也夫祈禳梗禬人情之所不能免也先王因情而爲之典禮凡以與民同吉凶之患歟】

周禮詳解卷二十四

欽定四庫全書

周禮詳解卷二十五

宋王昭禹撰

夏官司馬

惟王建國辧方正位體國經野設官分職以爲民極乃立夏官司馬使帥其屬而掌邦政以佐王平邦國政官之屬大司馬卿一人小司馬中大夫二人軍司馬下大夫四人輿司馬上士八人行司馬中士十有六人旅下士三十有二人府六人史十有六人胥三十有二人徒三百有二十人凡軍制萬有二千五百人爲軍王六軍大國三軍次國二軍小國一軍【輿音余行戶剛反注同】

【先王制官以探本設司以伺末政非夏官也而謂之夏官者政以禮爲本也此之謂探本政官也而謂之司馬者政以馬爲末也司至於馬則政官所司皆舉矣此之謂伺末物各當其分之謂平邦政之所施則彊不得以侵弱眾不得以暴寡小大髙下莫不各當其分矣此司馬所以帥其屬而掌邦政以佐王平邦國也大司馬掌邦政以佐王平邦國而政典亦曰以平邦國者蓋政典之爲書以平邦國而王之爲政亦以平邦國而已蓋政者正也以政爲體以平爲用惟平然後能正此王之爲政所以期於平邦國也夫馬者甲兵之具而王政之所重也故自夏官之卿一人以至於中士十有六人皆以司馬名官則政官之所司其事悉矣夫政以兵爲大兵以馬爲急故名官以司馬然其官有尊卑之殊則其所掌不能無輕重之辧故政官之正以卿一人爲之其官謂之大司馬言大以別小也政官之貳以中大夫二人爲之其官謂之小司馬言軍則以率眾也輿司馬以上士八人爲之則卑矣所正者乘載之事而已故名官以輿行司馬以中士十有六人爲之則尢卑矣所正者行列之事而已故名官以行凡此皆尊卑之別也自大宰而下其徒皆百二十人而司馬之徒獨三百二十人者以政官之所掌以軍旅爲主則其徒不得不多矣夫萬有二千五百家爲鄕凢起役徒無過家一人故以萬有二千五百人爲軍王六鄕故六軍大國三鄕故三軍次國二鄕故二軍小國一鄕故一軍且天子六鄕六遂此獨言鄕者蓋鄕主教而國以鄕爲主故也書曰魯人三郊三遂然則諸侯之國亦有遂矣且先王因農事以寄軍令文教武事皆出乎其中射禦寓於禮干戚寓於樂防什伍而教道藝無非軍政也因田獵而選車徒無非軍事也居聮其家而爲比閭族黨州鄕出則聮其人而爲伍兩卒旅師軍故六鄕之官皆折衝禦侮之人六鄕之民皆仗節死難之士左之而文無不宜右之而武無不有方其奉璋峩峩髦士攸宜其不敢惰者皆卿大夫之才及其渒彼涇舟烝徒楫之其能濟之者皆將帥之職此其所以爲將爲帥爲卒長伍長之屬皆取於卿大夫士而足矣先王之時所以守則固戰則克徳足以柔中國刑足以威四夷者由此道故也】

大司馬之職掌建邦國之九灋以佐王平邦國制畿封國以正邦國設儀辧位以等邦國進賢興功以作邦國建牧立監以維邦國制軍詰禁以糾邦國施貢分職以任邦國簡稽鄕民以用邦國均守平則以安邦國比小事大以和邦國

【謂之邦國之九法則以九法所施以邦國爲主而無所施於王畿故也以道制法者王以法立事者臣故掌建邦國之九法者大司馬其職也以佐王平邦國則使彊不得以侵弱眾不得以暴寡以九法所以正之等之作之維之糾之任之用之安之和之如此也茍戾乎此然後九法施焉則王之於乎邦國豈遽加之以刑辟之威哉制畿封國以正邦國者以田爲界畫幾出入焉者畿也度土而居之有大者亦有小者封也制畿則有侯甸男采衛之別封則有公侯伯子男之異自王畿之外其畿皆不過乎五百里自大國百里而下而小國不過五十里如是則大無並吞之彊小無侵淩之患而地之小大正矣設儀辧位以等邦國者著乎容物而有義存焉者儀也人之所立而不可易者位也設儀則其國家宮室車旗衣服或以九以七以五爲之節也辧位則公一位侯一位伯一位子男同一位也如是則上不偪下下不僣上而人之上下等矣進賢興功以作邦國者以成徳爲行謂之賢興事造業謂之功賢者進之而無所蔽則王制所謂諸侯有功徳於民者加地進律此以賢進之者也有功者興之而無所抑則僖二十八年晉侯有功王命尹氏冊命之此以功興之者也賢者進而無所蔽則人莫不懋於徳功者興而無所抑則人莫不懋於功而人材由此作新矣所謂作者與詩所謂遐不作人書所謂作新民之意同也建牧立監以維邦國者則大宰所謂建其牧立其監也九州之牧建之於上而使有所統諸侯之監一國者立之於下而使有所承則萬國由此維而相比所謂維者與詩所謂紼纚維之者同也制軍詰禁以糾邦國者軍以包敵禁使無犯制軍則大國三軍次國二軍小國一軍隨其國之大小而制之也詰禁則或施於國或施於軍或施於刑或施於誓隨事而以言詰之也制軍而有以包敵詰禁而使之無犯則邦國由此糾而不散矣施貢分職以任邦國者利上治己而以職供者貢也有所受而聽乎上者職也貢以物言之施貢則各以其所有職以事言之分職則各以其所能施貢所以任其財也分職所以任其力也此之謂任邦國簡稽鄕民以用邦國者萬二千五百家爲鄕大國三鄕次國二鄕小國一鄕所以處民也簡謂選其彊弱稽謂攷其多寡簡其彊弱稽其多寡然後眾可用故曰以用邦國均守平則以安邦國者諸侯爲天子守土則均守者均其地守也匡人達法則匡邦國則平則者平其八則也都鄙非無守也以邦國爲主邦國非無則也以都鄙爲主地守旣均則逺近各適其勻無相侵奪之患矣八則旣平則髙下各當其分無或僣忒之愆矣邦國於是安而無危故曰安邦國比小事大以和邦國者比小則使大國比小國也事大則使小國事大國也以大比小則有以致其樂天之仁以小事大則有以致其畏天之智如是則諸侯親四鄰睦邦國和而不乖矣故曰以和邦國先制畿封國以正其地之小大然後六者並見新經】

以九伐之灋正邦國馮弱犯寡則眚之賊賢害民則伐之暴內陵外則壇之野荒民散則削之負固不服則侵之賊殺其親則正之放弒其君則殘之犯令陵政則杜之外內亂鳥獸行則滅之【馮皮冰反眚所景反壇音善行下孟反】

【王之於邦國平之以九法然有違乎此然後加之以刑辟之威此九伐之法所以行焉夫政者正也九伐之法所以正邦國之罪惡而使之歸於正也此所以謂正邦國歟馮弱犯寡則眚之者以彊陵弱謂之馮弱以眾暴寡謂之犯寡如是則詘其爵命削其土地使其彊更弱其眾更寡若人之眚瘦然此所以正其馮弱犯寡之罪也賢宜任之以在位者也賊之則傷於義民宜養之使就利者也害之則傷於仁傷於仁義則萬民之所疾也故防萬民授兵焉使致其伐若伐木然此所以正其賊賢害民之罪也內則暴其臣民外則陵其四鄰暴其臣民則非君國子民之道也陵其四鄰則非睦乃四鄰之道也是又諸侯之所疾也故防諸侯爲壇焉命以伐此以正其暴內陵外之罪也野荒則以奪農時而地不治民散則屈民力而民不安其爲罪也以有其地而不能治故削其地之大而使小焉此所以正其野荒民散之罪也負固則恃其地之險阻不服則逆命以叛乎上其爲罪也以有其地而不肯服也故進入而侵其地所以正其負固不服之罪賊殺其親則不仁者也然而恩有隆殺罪有輕重正之以服屬之法則罪可知矣放弒其君則不義者也義莫隆於君而賊義謂之殘故殘而殺之以其罪重故也犯令則違上之命也陵政則幹上之法也故杜絕而伐之以犯令陵政無朝事之實故也外內亂則滅人道也滅之則旣滅其身矣又廢其嗣以其使人失世類乎無人道故也然先王之時其所封建以爲諸侯者莫非賢也邦國之君又安有罪惡如九伐之法所正者乎蓋先王制治於未亂保邦於未危思患而豫防之故制爲九伐之法使政官之長掌之焉於布政之正月則又縣於象魏而使之見徇以木鐸而使之聞布於邦國而使之守𨿽至治之世不能無嵬瑣自戾以干先王之伐者非徒不欲而必不敢非徒無與而又無助也則九伐之法除惡於冥冥之中正邪於形聲之外者豈小補哉周之盛時九伐之法𨿽有存豈嘗試哉設之使知懼而已非聰明睿智神武而不殺者孰能與於此哉】

正月之吉始和布政於邦國都鄙乃縣政象之法於象魏使萬民觀政象挾日而斂之

【逺之邦國近之都鄙內而萬民於正月之吉大司馬布政而使之守垂象魏而使之觀上焉者知所稟而犯令陵政者不得作下焉者知所從而設私立方者不得萌下有法守庶人不議則政其有不行乎然政之事民可使由之故縣於象魏所以顯諸仁政之神不可使知之故挾日而斂之所以藏諸用記所謂政如日月之神者豈非以其示人也昭然有象及其運行不息則物烏得知其然哉】

乃以九畿之籍施邦國之政職方千里曰國畿其外方五百里曰侯畿又其外方五百里曰甸畿又其外方五百里曰男畿又其外方五百里曰采畿又其外方五百里曰衛畿又其外方五百里曰蠻畿又其外方五百里曰夷畿又其外方五百里曰鎭畿又其外方五百里曰蕃畿

【天地之大而裂爲四方四方之逺而裂爲九畿其內外有制其逺近有辧其封域𨿽不同而所以服王之事則一而已故九畿又謂之九服畿言其有界畫服言其服王事也九畿之籍則以其界畫書而載於籍也經界旣定然後政官所以推而行之者其職可施於是乎有以服邦國矣九畿之籍以正其封疆爲主書之圻父薄違詩之祁父刺宣王皆指司馬而言之也凡言國者皆諸侯之國也所謂施邦國之政職者諸侯之國也所謂千里曰國畿者則王國而已天子之畿千里以天事言之則所以象日月之晷也以人事言之則不千里不足以待諸侯也自國畿之外以封諸侯者皆以五百里爲限而命名皆有義焉侯畿者以言扞外而蔽內者也甸畿者以言井牧其地什伍其民也男畿者以言致力而事上也采畿者以言服事以奉王也衛畿者以言奮力而衛內也自侯畿謂之中國所謂疆以周索也蠻以言其慢夷以言其易鎭則如四鎭之鎭以安鎭中國爲主也蕃則如藩屏之藩以屏蔽中國爲主也自蠻畿至蕃畿謂之四夷所謂疆以戎索也以禹貢攷之方千里曰國畿則禹貢所謂甸服也甸服面五百里則爲方千里矣蓋面畿徑言之而方以折計之故也其外方五百里曰甸畿則禹貢所謂侯服也以下蓋皆見新經蓋時異事異故其制名與其多寡之數亦不同矣且禹貢自甸服至荒服凡五千里而已故書曰弼成五服至於五千以周官攷之而五服之外又有蕃畿則周公之時廣斥其地復增五百里蓋周盛時物蕃人庶過於堯舜夏商之世不得不然其制聖人豈好異哉時焉而已】

凡令賦以地與民制之上地食者參之二其民可用者家三人中地食者半其民可用者二家五人下地食者參之一其民可用者家二人

【下以職供謂之貢上以政取謂之賦賦以斂財以給軍爲主也夫地有上地中地下地之差民有家三人二家五人家二人之別其所斂之財宜有以稱之此賦所以本於以地與民之制也蓋地有肥瘠民有多寡則財賦亦隨之而有輕重矣然司徒稽人民而周知其數爲任眾也故曰可任者司馬令賦爲用眾也故曰可用者知其家之眾寡而後數可稽也故於稽數言其家之人知其食之多少而後賦可令也故於令賦言其地之食】

中春教振旅司馬以旗致民平列陳如戰之陳辧鼔鐸鐲鐃之用王執路鼔諸侯執賁鼔軍將執晉鼔師帥執提旅帥執鼙卒長執鐃兩司馬執鐸公司馬執鐲以教坐作進退疾徐疏數之節遂以搜田有司表貉誓民鼔遂圍禁火獻禽以祭社【中仲同陳並去聲將帥並去聲長上聲數音朔傳曰國𨿽安忘戰必危孔子曰以不教民戰是謂棄之司馬於四時之田以旗致民平列陳如戰之陳以教坐作進退疾徐疏數之節所以不忘戰而教民也蓋聖人思患而預防之𨿽無難而有多難之畏於無事而爲有事之備已治矣未嘗有其治已安矣未嘗有其安國家閒暇選練訓習不可怠忽也四時教戰而謂之爲田者以其養禽獸而取之以爲利與田事同故也以其事言之則爲圍與疆理同也攻蟄獸掎猛烏則與耘同也度可殺然後取則與獲同也此所以習戰謂之田歟夫攻鬭而冒矢石人情之所不欲也馳騁而逐禽獸人情之所同欲也以其情之所不欲而寓扵所同欲之間此人所以樂爲之用而四時教戰所以皆寓扵田歟然春陽用事非兵之時故教振旅所謂入曰振旅是也振如振領之振振而整之也方其出則治之以行陣之事均服同食以一眾心則無暇平整其儀飾及其入焉則明尊卑辧貴賤此所以整之也旗所以屬眾而物之眾視而從之故致民必以旗然鄕遂之致民也以司徒之大旗則司馬之致民也以王之太常矣蓋日月爲常所以象天道以道佐人主者不以兵彊天下則司馬致民以太常者知其教戰固有道也夫用軍之法自五人之伍推而上之至於五師之軍其先後有序其左右有局合其眾以成列陳其列以爲陣而田獵之所習無非軍事也故平列陣如戰之陣乎者髙下如一之謂也兵以鼔作以金止而鼓鐸鐲鐃皆所以節行也故於振旅辧之道之大謂之路軍事非王所執也以道禦眾而已故王執路鼔事之大謂之賁諸侯以敵王愾爲事則事之大諸侯所執故諸侯執賁鼓晉以追爲義將以統眾而殺敵其事有進而已故軍將執晉鼔提鼔鄭氏謂鼓之有柄者於馬上提之以令眾也故師帥執提鼙卑者所執旅帥所率者五百人之眾其眾少矣非若師之爲大故旅帥執鼙以其卑故也軍法自旅而上然後有旗以其非旗不足以指麾故也自旅而上然後有鼔以其非鼓則不足以令眾也卒長執鐃以止鼔也兩司馬執鐸以通鼓也公司馬執鐲以節鼓也伍長而謂之公司馬者尊而六命之卿卑而一命之士所司皆至於馬則軍事之伺末者無不舉矣謂之公司馬則以別於私人私人亦稱司馬所謂家司馬是也鼓陽也故尊者執之金陰也故卑者執之鐃以止鼓則以陽更用事焉故卒長執之通鼔節鼔則佐陽而已故兩司馬公司馬執之坐作進退疾徐疏數皆有節焉不習則不能不講則不熟故教之使習熟焉遂以搜田者由天道而公焉則方春物生又非爲苗除害之時由人道而私焉則祭祀賓客充君之庖不可廢也故春田謂之搜由人道而私則不可以無所擇故搜有擇焉騶虞所謂搜田以時亦擇其不孕然後取之蓋無事而不田曰不敬田不以禮曰暴殄天物於春而必田以敬而致禮也田必以擇不以禮廢仁也有司表貉貉師祭也甸祝掌四時之田表貉之祝號則有司謂甸祝也折民以言者誓也以誓教卹則民不忘而誓以用於軍旅爲主也誓民其可已乎禁謂虞衡守禽之厲禁也鼔而圍之遂搜田矣火者田止謂之春田以用火爲主故曰火春非田之時其取而殺之則不若用車之密密以火之利則不若車故也然用車者亦因其焚萊之時也獻禽大獸公之小禽私之也詩曰獻豜於公亦取其之大者也以祭社者社土示也春爲民祈故祭禮獨先言祭社則先王之祭祀凡以爲民而已】

中夏教茇舎如振旅之陳羣吏撰車徒讀書契辧號名之用帥以門名縣鄙各以其名家以號名鄕以州名野以邑名百官各象其事以辧軍之夜事其他皆如振旅遂以苗田如搜之灋車獻禽以享礿【茇蒲末反撰息轉反注讀爲算礿余若反】

【詩曰召伯所茇蓋召伯爲艸舎聽訟於甘棠之下也教茇舎者教以艸舎之法焉夏物長養尢非兵時故教茇舎茇舎者艸茇而舎也蓋艸𨿽茇陰不能死兵之艸舎當圖安存而避危亡故也易野車爲主險野人爲主撰車徒者所以具之也述事爲書合驗爲契讀書契者所以聲之也撰車徒讀書契皆比軍事也比軍事爲將茇舎焉號名以待夜事故於茇舎辧號名之用古者晝戰則目相視故爲之旗幟夜戰則聲相聞故爲之號名艸舎欲其名聲相聞足以相別而已辧號名固其宜也帥以門名者若魯有東門襄仲宋有桐門右師是也必以門名者以門所以閤辟扞衛而非常之要在此也師以帥眾而閤辟之變扞衛之功折衝之機實系乎此也縣鄙各以其名者則縣謂縣正鄙謂鄙師各以其縣鄙之官而名之也鄕以州名則若南鄕甀東鄕爲人是也野以邑名者野爲公邑之大夫以其所治之邑而名之也凡此所號名皆所以待軍之夜事以夜則旗幟不足以相視以名相別而已然帥以門名則將以門名可知也縣鄙各以其名則州黨各以其名可知也鄕以州名則遂以縣名亦可知也野以邑名則郊以邑名亦可知也其他皆如振旅則若致民平列陣與夫以教坐作進退疾徐疏數之節皆然矣遂以苗田則夏苗在田如艸而已爲苗除禽獸之害故也如搜之法則其他表貉誓民鼔遂圍禁之類皆與搜同也車者夏田以車爲主以物生於春長於夏以車馳逐而取之則其利密於春之用火矣以東山之詩攷之其言曰惇彼獨宿亦在車下則茇舎夜事宜用車矣獻禽以享礿則所謂以禴夏享先王也以飲爲主則謂之礿以樂爲主則謂之禴夏陽之盛時故或曰礿或曰禴以礿與禴皆陽之盛故也】

中秋教治兵如振旅之陳辧旗物之用王載大常諸侯載旂軍吏載旗師都載旜鄕遂載物郊野載旐百官載旟各書其事與其號焉其他皆如振旅遂以狝田如搜田之法羅致禽以祀祊【書注讀畫狝息淺反祊音方】

【天地嚴凝之气始於西南秋則陰用事兵之時也故教治兵所謂出曰治兵是也旗物以作戰也故於教治兵辧旗物之用日月爲常天道之運也王之涖兵以道而已故王載大常交龍爲旂君徳之用也諸侯之涖兵以徳而已故諸侯載旂軍吏孤卿之爲將者也以猛毅致其義故軍吏載旗師都孤卿之位眾者也以眾屬軍吏故載旜取其亶以事上而已鄕遂則鄕遂之大夫也以其無所將故載物取特物其所屬而已郊野則公邑之吏將其眾者也以完果致其智而已故載旐百官則以其屬衛王焉以摯速致其禮而已故載旟師都鄕遂無所將而不謂之孤卿大夫至稱百官焉見新傳遂以狝田者狝爾於狩矣於是土旣成物廢不用事金王而殺使反一焉羅者鳥罟謂之羅維固隹之所系也火之利不若車車之利不若羅之所取至於隹則其利密矣以物成於秋而所取者眾故也王制曰鳩化爲鷹然後設罻羅則秋用羅宜矣夫春用火秋用羅各因其時也致禽以祀祊者祊卽詩所謂以社以方也祊兼上下之神故謂之祀春物始生故爲民祈而祭社秋物旣成故爲民報而祀祊其序然也社礿烝言獻禽以下見新經】

中冬教大閱前期羣吏戒眾庶修戰灋虞人萊所田之野爲表百步則一爲三表又五十步爲一表田之日司馬建旗於後表之中羣吏以旗物鼓鐸鐲鐃各帥其民而致質明旗誅後至者乃陳車徒如戰之陳皆坐羣吏聽誓於陳前斬牲以左右徇陳曰不用命者斬之中軍以鼙令鼔鼓人皆三鼓司馬振鐸羣吏作旗車徒皆作鼓行鳴鐲車徒皆行及表乃止三鼓摝鐸羣吏旗車徒皆坐又三鼓振鐸作旗車徒皆作鼓進鳴鐲車驟徒趨及表乃止坐作如初乃鼔車馳徒走及表乃止鼓戒三闋車三徒三刺乃鼓退鳴鐃且郤及表乃止坐作如初遂以狩田以旌爲左右和之門羣吏各帥其車徒以敍和出左右陳車徒有司平之旗居卒間以分地前後有屯百步有司巡其前後險野人爲主易野車爲主旣陳乃設驅逆之車有司表貉於陳前中軍以鼙令鼓鼓人皆三鼔羣司馬振鐸車徒皆作遂鼔行徒銜枚而進大獸公之小禽私之者取左耳及所鼓皆駴車徒皆噪徒乃致禽饁獸於郊入獻禽以享烝【摝音鹿分去聲冬則農事旣隙而講事之時也故教大閱大閱者將用而大習之也則車徒皆在所簡而所閱之事眾矣春之振旅夏之茇舎秋之治兵凡鼔鐸鐲鐃號名旗物之用無不習焉故曰教大閱羣吏者鄕師以下也戒眾庶則先事而勅之使無敢怠忽也修戰法則猶鄕師前期出田法於州裏修其卒伍之類是也除艸謂之萊旣戒民矣於是山澤之虞除去所田之野艸而爲表焉爲表者所以識正行列也百步則一爲三表又五十步爲一表則四表之中積二百五十步矣左右之廣取其足以容六軍之眾虞人爲表則以待事焉及田之日司馬建旗於後表之中則以待民之至也羣吏以鼓鐸鐲鐃各帥其民而致則皆致之於司馬焉師欲聽於一故也質明旗誅後至者前期旣戒眾庶矣又後至焉非不教而誅者也故後至者必誅軍法後期者斬而此言誅則方致民也故誅之而已以下文言不用命者斬則知此言誅未遽以死處之也又陳車徒如戰之陣皆坐田之所習無非戰法也故車徒之所陳皆由戰之陣焉皆坐則將爲誓眾使坐而聽也羣吏聽誓於陣前斬牲以左右徇陣曰不用命者斬羣吏謂軍師而下也誓以折眾羣吏以帥眾宜聼而諭之也月令於季冬天子田獵以習五戎司馬搢撲北面誓之以月令言之則誓眾者司徒也以小司徒攷之乃防萬民之卒伍而用之以起軍旅以作田役特掌其戒禁而已未嘗掌誓則記月令者誤矣士師職以五戒先後刑罰一曰誓用之軍旅則誓眾者士師也斬牲以左右徇陣曰不用命者斬之大閱之所習使民以其死刑誅不如是之嚴則其民弗爲使矣然不先有以告戒之及犯而刑誅之亦罔民也故必斬牲以徇之或左或右則左右巡行之使眾皆知也小子凡師田斬牲以左右徇陳則此斬牲以徇陣小子之事也然先王曷常不戒而視成哉前期戒眾庶然後後至者可誅旣陳而誓然後不用命者可斬如此則民皆知避而犯者無有矣中軍以鼙令鼔者旅帥執鼙則鼙卑而有眾執者也莊子曰卑而不可不因者民也中軍所以將眾以鼙令鼓則明眾卑而不可不因也徒故車徒或作或行或坐或趨或馳或走或誡或噪以同欲而行以異欲而止凡以因眾而已鼓人皆三鼓司馬振鐸車馳徒走及表乃止見新經蓋先王因民之情而無所違焉所以同欲而行異欲而止上下輯睦於是乎驟馳趨走以赴敵爲事驟馳者車也趨走者徒也驟言聚其足而進馳言決圍而去也徒以人言故曰趨走趨言其走之肅走言其行之速也凡此皆車徒勇於赴敵者矣鼔戒三闋車三徒三刺則其走敵也有節制焉鼓聲止謂之闋鼔戒者鼓聲以戒攻敵也鼓一闋車一徒一刺三而止焉以象殺敵而成於三之意也武王誓徒曰不愆於六步七步乃止齊焉誓軍曰不愆於四伐五伐乃止齊焉此所謂車徒之節也乃鼓退鳴鐃而止之其郤而止從上而已夫能使下無違其上如此則輯睦故也遂以狩田者大之以人守之爲取之大者以冬物成之眾也故冬田謂之狩以旌爲左右和之門者天時不如地利地利不如人和名軍門曰和以師克在於和故析羽爲旌以道旂之則生故也夫道合則渾而自遂未始有事焉離則散而事由之以生矣事之大莫大乎軍事則以旌爲門者所寓之意亦已防矣羣吏各帥其車徒以敍和出者羣吏則自師都而下各帥其所屬之車徒以敍和同而出者也敍者先後之倫也出以先後之倫則行者有敍而不亂矣然不先正其左右之行列則將敍之有不可得故先分左右以陳其車徒又使有司平之使各當其分然後由左右而出者其行列皆正矣有司則鄕師也以鄕師正掌田法而修其卒伍故平其左右之行列屬於鄕師也旗居卒間以分地者則軍法自旅而上然後有旗蓋旅帥所建之旗也四兩爲卒五卒爲旅此旅帥所建之旗所以居於卒間以分地而調其部曲也前後有屯百步則車徒異羣相去之數也有司巡其前後者則鄕師又從而巡其行列也鄕師之職所云巡其前後之屯正謂是矣軍有車有徒平原易野則以車爲主山阜險阻則以人爲主以車爲主非不用人也以人爲主非不用車也各有所主而已先王因田獵而選車徒故詩曰東有甫艸駕言行狩此則易野車爲主也又曰選徒囂囂搏獸於敖此則險野人爲主也旣陳乃設驅逆之車者驅謂驅車也驅禽使前趨也逆謂逆車也逆還之使不出圍也旣陳則行列正矣然後可田焉故設驅逆之車者田僕也校人則帥之而已故校人曰田獵則帥驅逆之車則將田矣於是禱焉故有司表貉於陳前卽甸祝掌表貉之祝號是也中軍以鼙令鼓鼓人皆三鼓則尊者令鼓以作之也羣司馬振鐸則卑者振鐸以通之也如是則上下同欲可以行矣故車徒皆作遂鼔行銜枚而進則所以止喧嘩也故銜枚氏軍旅田役令銜枚然東山之詩曰勿士行枚者蓋婦人欲其夫有徵而無戰故以勿事行陣銜枚爲事也大獸公之則所謂獻豜於公也小禽私之則所謂言私其豵也者取左耳𨿽以象殺敵而又且有智焉右耳不如左明殺敵取左耳示能致敵彊使聽已且不專取左耳則效功者疑於獲一而效二取左耳以效功所以謂之馘也及所則田所當止之處也鼓皆駴鄭氏謂疾雷擊鼔車徒皆噪謂人言而噪如鳥之噪也夫田以象勝敵而止也然一戰而勝士以之驕卒以之惰則所以召敵也故疾雷擊鼔而駴所以示勝而有戒也故駴之字從戒車徒皆噪所以示宜靜而噪也故噪之字従喿在右凡此皆不忘戰之意也徒乃冬物成而多可取者眾故以徒爲主凡曰田用火用車用羅非不用徒也特所主者有異耳致禽饁獸於郊入獻禽以享烝者聚其所獲之禽而以饁田眾玆故曰致禽饁獸於郊饁者盍而餉也】

及師大合軍以行禁令以救無辜伐有罪若大師則掌其戒令涖大卜帥執事涖釁主及軍器及致建大常比軍眾誅後至者及戰巡陳眡事而賞罰若師有功則左執律右秉鉞以先愷樂獻於社若師不功則厭而奉主車

【及師大合軍謂命將或王親徵之時禁使勿爲令使爲之以行禁令則命將與王親徵行之使無違也仁者愛人故惡人之害之也義者循理故惡人之亂之也以其愛人循理故以救無辜爲先以其惡人之害故以伐有罪爲後蓋師以安民爲先無辜者眾而有罪者寡故也九伐先憑弱犯寡而後賊殺放弒其君親亦此意也若大師謂出師之時也掌其戒令則戒其怠忽與所使爲之令皆司馬所掌掌則知所主也非若大合師但推而行其禁令矣卜以知吉凶大卜卜之大而大司馬涖之也主遷主社主也軍器鼓鐸之屬凡師受甲迎主於廟及社主祝奉以從殺牲以血塗主及軍器皆神之以厭妖也及致建大常者鄕師致民以司徒之大旗則司馬致民宜以王之大常矣凡此皆示其致民之命有所受之也然鄕師以司徒熊虎之大旗則示其以猛獸致眾矣司馬以日月之大常示其致眾固有道矣比軍眾則校其數之多寡也誅後至者所以懲其怠忽也及戰巡陳眡事而賞罰則眡其鼔鐲鐸鐃旗物車徒坐作進退之事有功者賞違令者罰也師有功而旋作樂謂之愷樂怒釋而爲愷故也左執律律以聽軍聲陽也故左執之右秉鉞鉞以致殺伐陰也故右執之右秉鉞示勝而不忘戰也司馬之事武王之於牧野則左仗黃鉞何也武王之事示其無事於誅故左仗之獻於社陰也若師不功則厭而奉主車厭謂厭其冠也主謂社廟之主冠首服也王師無敗自敗而已厭其冠則以失爲在已也先王之師其殺其伐其有功其不功皆以道處之如此而春秋之書救書伐書戰書克書王師敗績則異於是矣】

王弔勞士庶子則相大役與慮事屬其植受其要以待攷而賞誅【勞力報反相息亮反與去聲屬音燭】

【公卿大夫之子謂之士庶子其従軍而敗績王親弔勞之死者則弔之傷者則勞之必使大司馬相之以司馬主兵故也大役謂築作城郭溝池役眾之大者也慮事謂謀慮其事也植謂王屬役人之官也左傳宋城華元爲植是也要謂功程之計書也大司馬於大役與慮事則欲知其故之可否屬其植則欲知其人之多寡受其要則欲知其功之等差以待攷而賞誅則事成而攷之以行賞誅也余見傳】

大防同則帥士庶子而掌其政令若大射則合諸侯之六耦大祭祀饗食羞牲魚授其祭大喪平士大夫喪祭奉詔馬牲【食音嗣】

【諸子之職曰防同賓客作羣子從則帥士庶子而掌其政令在司馬也射人之職以射法治射儀王以六耦射三侯則大射合諸侯之六耦在司馬也大祭祀饗食羞牲魚授其祭者牲魚魚牲也魚謂之牲者亦生之而後殺也魚之爲物柔巽伏制得其道然後可制而用民之象也故詩言誰能烹魚魴魚赬尾易曰包無魚貫魚以宮人皆以魚比民然則能制民而用焉以聚百物使鬼神賓客皆得其養政官之事也授其祭則凡能制民而用焉皆司馬以政授之故也喪祭奉詔馬牲者蓋王有成徳然後能張大六師以威制天下故也立政之終曰其克詰爾戎兵以陟禹之迹亦是意】

小司馬之職掌【闕】

凡小祭祀防同饗射師田喪紀掌其事如大司馬之法軍司馬【闕】

輿司馬【闕】

行司馬【闕】

周禮詳解卷二十五﹤經部﹐禮類﹐周禮之屬﹐周禮詳解﹥

欽定四庫全書

周禮詳解卷二十六

宋王昭禹撰

司勲掌六鄕賞地之灋以等其功王功曰勲國功曰功民功曰庸事功曰勞治功曰力戰功曰多

【先王以徳制爵以功制祿徳懋者懋之以官功懋者懋之以賞所以礪世磨鈍也然賞之輕重必眂乎功故設官以等其功而司勲之職所以立也六功皆功而獨曰司勲以王功爲大故也載師曰以賞田任逺郊之地而逺郊之地在鄕之內故言掌六鄕賞地之法以等其功其地則載師掌之其法則司勲掌之功有小大則賞有等矣以六功言之王功爲上戰功爲下此六功之等也非特此也或有功於王而勲有小大或有功於國而功有小大事勞若一時有劇易之殊戰多若一敵有堅脆之辧則六功又各有等如此也勲之字從燻夫燻者火也火本在上其末在下卒歸乎上其功正施於國而上達以及王故王功曰勲功之字從工工興事造業而不能上達功正施於國則以興事造業爲主召南言國君積行累功又言羔羊鵲巢之功致則功正施於國故國功曰功道爲上業爲下王以道而運天下者也諸侯以業而保一國者也故其命名如此庸者用也用者通也所施乎民庸則有功以其能變而通之然後使民不倦故有功於民則曰庸也事成於勤勞而廢於怠豫以力營事者勞而不敢逸然後有成功故事功則曰勞也治功則若辟艸萊任土地之屬非彊力則不能成其功故治功則曰力也戰則多算勝少算不勝其有功以其算之多也故戰功則曰多也王有天下諸侯有一國皆以爲本非民則罔與守邦故言王功國功而繼之以民功也能得民而後事勞可計戰多可用無事而有所治不若事功之爲急也故先事勞而後治力功至於戰多斯爲下矣此六功之序歟書言堯曰放勲以其功之有向於王也記言周公有大勲勞於天下則以上有功於王下有功於事也左傳言諸侯言時計功則功以國功爲主也書言車服以庸則庸以民功爲主也司馬法言上多前虜則戰以多算爲主也孔子言禹盡力乎溝洫則治功以用力爲主也】

凡有功者銘書於王之大常祭於大烝司勲詔之大功司勲藏其貳掌賞地之政令凡賞無常輕重眂功凡頒賞地參之一食惟加田無國正【眂音視正音徵】

【先王於有功之臣其識之則欲其不忘其報之則欲其致厚銘書於王之大常使與日月同其光則識之而不忘也祭於大烝使與先王偕其勞則報之而致厚也夫藏在銘府書於宗亦所以識之也不若銘書大常之爲可久崇以爵位賞以王田亦所以厚之也不若祭於大烝之爲備物洛誥曰記功宗以功作元祀銘書大常所謂記功也祭於大烝所謂作元祀也歟王命君牙曰厥有成績紀於大常盤庚告羣臣曰肆予大享於先王爾祖其從與享之皆此意也必使司勲詔之則以有大功者其貳藏於司勲故也大功司勲藏其貳則以治功之約正掌於司約司勲則藏其貳以待政而已掌賞地之政令者蓋功有多寡有小大則政以正之令使爲之亦如此也凡賞無常輕重眂功則功大者其賞必重功小者其賞必輕賞功者仁也有輕有重者義也凡頒賞地參之一食者頒賞以下也蓋上地將以授民而任之而賞功非王授之田故宜以下地也非以賞功爲可薄蓋對任民而言之則授民者固在所當厚也惟加田無國正者以功授賞則其田謂之賞田其功有加而於賞田之外又加賜焉則謂之加田國正謂以國法之正而徵之也與書所謂有正有事司書所言九正九事同意夫一夫之家授田百畝徵之則有常法矣賞田之在逺郊者二十而三則任之有常徵矣加田所以優其功之多又何徵之有故無國正焉則先王之報功欲其有功而無已者其懋功之意豈不至哉】

馬質掌質馬馬量三物一曰戎馬二曰田馬三曰駑馬皆有物賈綱惡馬凡受馬於有司者書其齒毛與其賈馬死則旬之內更旬之外入馬耳以其物更其外否馬及行則以任齊其行若有馬訟則聽之禁原者【賈音嫁更音庚】

【馬質掌政官市馬之事如市之有質人也故謂之馬質質者辧其實而平之也戎馬謂共戎事之馬田馬謂共田事之馬駑馬者馬之賤而共冗事者也是三者其材各有等其力各有宜故謂之三物也三者皆有物量之然後知其賈故先曰馬量三物而後曰皆有物賈也然則馬之名亦多矣而質人所掌獨曰馬量三物則其所量者三馬而已蓋馬之等𨿽多而公家之所用惟此三者爲眾故也故其職所掌如此綱惡馬謂以縻索維之所以制其奔踶也凡受馬於有司書其齒毛與其賈者書其齒者書其齒之數書其毛者書其毛之色書其賈者書其賈之直將以防其養視之不謹而使以其物償之也余見傳司馬法曰戎事齊力尙彊也田事齊足尙疾也所謂以任齊其行者則齊力齊足也馬訟則買賣之有爭者馬質掌其事故聽之禁原者蓋物有異而同乎一气相爲消長相爲盈虛則其勢不能兩盛也以天文攷之午馬爲絲則馬於其气同屬於午也辰爲龍馬爲龍之類爲龍之精則馬又同資气於辰也一嵗之中茍再焉則盛而馬衰故原者有禁原之爲言再也自非深通乎性命之理者烏能及此哉然者衣之具而原者有禁天下或不足於衣其可乎蓋先王於五畝之宅使樹之以桑則匹婦固使之矣中春之月王后親帥內外命婦於北郊則又有以道之使矣不者不帛則又有以阨之使矣如是則天下之爲嬪婦者無不從事於則一嵗之中不再斯可矣】

量人掌建國之灋以分國爲九州營國城郭營後宮量市朝道巷門渠造都邑亦如之營軍之壘舎量其市朝州塗軍社之所裏邦國之地與天下之塗數皆書而藏之【朝直遙反塗又作塗】

【量主量地之所容而塗亦量之則非特以知逺近之所至又以知其廣狹故謂之量人焉掌建國之法則以王國爲主也以分國爲九州則自王國而及諸侯之國列其地爲九州也營國城郭則周營王國之內城外郭也營後宮謂周營後之六宮也凡建國王立朝後立市朝在前市在後必先市而後朝者先民而後公也道巷門渠有縱橫有廣狹皆量其地而爲之制也王國之制旣立然後都邑可量故造都邑亦如之也壘謂軍壁舎謂軍舎王師之所在有市有朝其眾之所聚而比內則謂之州其眾之所由而往來則有塗其載社主以行而所至之居則有裏邦國之地其制有小大天下之塗其數有廣狹逺近多寡營之則以制其分域量之則以知其所容書而藏之則以備其攷察所謂建國之法如此】

凡祭祀饗賓制其從獻脯燔之數量掌喪祭奠竁之俎實凡宰祭與郁人受斚歷而皆飲之【斚古雅反歷同】

【祭祀以事神饗賓以接人從獻脯燔其物之所共則有數其器之所容則有量量人制之則其官以量多少爲事故也所謂從獻者以所獻牲牢爲正而以脯燔爲從也若特牲少牢主人獻屍以肝從主婦獻屍以燔從之類是也奠謂遣奠竁謂穿土爲壙其祭皆有俎實亦必量人掌之者以其制數量故也宰祭謂冢宰攝祭也受斚歷而皆飲之者受舉斚之卒爵傳之他器而皆飲則盡之矣余見傳】

小子掌祭祀羞羊肆羊殽肉豆而掌珥於社稷祈於五祀凡沈辜侯禳飾其牲釁邦器及軍器凡師田斬牲以左右徇陳祭祀贊羞受徹焉【肆他歷反珥而志反祈音機陳去聲】

【羞羊肆與司徒奉牛牲羞其肆同謂羞其體而進之也司徒地官故羞牛肆小子夏官故羞羊肆亦各從其類也羞羊殽者雜肉與骨謂之殽謂體解節折而進之也羞肉豆則醢人所掌四豆之實謂以豆盛其所實之醢而進之也珥於社稷謂新立社稷掌釁事也與春秋傳所謂衈社同義祈於五祀謂嵗時於五祀有釁祈也與小祝所謂釁祈同義凡沈辜侯禳飾其牲者沈謂貍沈辜謂疈辜侯謂候福禳謂郤禍皆小子掌飾其牲也釁邦器及軍器者邦器謂禮樂祭器之屬軍器五兵鼓鐲之屬以厭妖釁則小子釁之也凡師田斬牲以左右徇陣必使小子掌之者以其掌釁社而軍法不用命者則戮於社故也然小子掌之亦以其用羊牲蓋羊性狠而軍法斬不用命者亦以其狠而違命故也祭祀贊羞受徹者羞謂始祭所進之物也徹謂祭畢所徹去之器也小子則贊其羞而受其徹也必使小子以小子之職所掌皆事之小者故也名官曰小子其義可見矣】

羊人掌羊牲凡祭祀飾羔祭祀割羊牲登其首凡祈珥共其羊牲賓客共其灋羊凡沈辜侯禳釁積共其羊牲若牧人無牲則受布於司馬使其賈買牲而共之【積與漬同賈音古】

【小宗伯毛六牲頒之於五官使共奉之而夏官掌共馬與羊羊之用於禮爲多此掌羊牲所以立羊人之官也飾羔若記所謂飾羔雁者以繢也羊人於凡祭祀飾羔亦若封人凡祭祀飾其羊牲而已羊火畜也首陽气之所聚祭祀割羊牲登其首則所以報陽也陽以火爲正體以夏爲正時故羊人登其首也祈珥謂釁事也法羊謂祭禮之法所用也凡沈辜侯禳及釁小子掌其事羊人則共其牲而已積則若宗伯實柴用羊牲則羊人共之也若牧人無牲則受布於司馬使其賈買牲而共之者羊於禮之所用爲多故牧人或至於無牲則受其買牲之布於司馬使其賈買而共之以羊人之屬有賈賈人能知物價故也】

司爟掌行火之政令四時變國火以救時疾季春出火民咸從之季秋內火民亦如之時則施火令凡祭祀則祭爟凡國失火野焚萊則有刑罰焉

【掌國火之官名之曰司爟者舉火曰爟則有見於上下也掌行火之政令者火之性無乎不在鑽則得之木擊則出之石夫遂所掌而得之日雷雨滿盈而得之電無常體也而托物以爲體無常用也而因物以爲用物𨿽資其利而固有燎於原者矣民𨿽賴以生而固有蹈而死者矣則其爲害亦大矣先王由是設官以行其政令政以正之令使爲之因時以有變因生以爲用以救時疾以施刑罰其政令則與時偕行而消息盈虛無所於逆焉行火之政令於是乎在四時變國火以救時疾者蓋人之爲物灼之則以燭以燎爨之則以烹以飪燭燎以爲明則納其气於外烹飪以爲養則納其气於內逆而用之則彊弱相勝而气無以爲均順而變之則休廢相治而疾以之救民於四時皆有癘以火生於木其气性從之故四時各取其所宜木以變國火焉而民疾於是乎可救矣春取楡栁夏取棗杏秋取柞楢冬取槐檀季夏取桑柘時運而往火變而新陽之盛則養陰之弱以抗其彊陰之盛則用陽之彊以救其弱使民常得陰陽之正气而不溺於一偏斯能受正命以生死而聖人善救人之道於此乎可見矣火之象在天其伏見有節火之用在人其出內有節則春秋傳所謂出內火是也蓋火之次於星爲心其出也以夏之三月而位見於辰其內也以夏之九月而位伏於戌則其出內火也觀其星之伏見以爲節蓋五行於四時各有盛衰則火之運於四時也亦有休廢自辰至巳於方爲火所王自戌至亥於方爲火所伏因其王而出之所以宣其力於其伏而內之所以息其气先王之於火之政令豈特有以救民疾哉而其原五行之性又有至於如此自非深知夫陰陽之情孰能與此書於六府言惟修皆以此昔子產以火星未出而鑄刑書鄭國以是而災則先王之政令可知矣凡祭祀則祭爟者舉火曰爟祭祀司爟故祭焉所以報其爲明之功也凡國失火野焚菜𨿽非出於民情之所欲爲然以其不愼則必有以懲之故其大則有刑小則有罪凡以應其罪之輕重而已】

掌固掌修城郭溝池樹渠之固頒其士庶子及其眾庶之守

【孟子之言得道者多助則曰固國不以山谿之險則先王之固國者以道而已記之言大道旣則曰城郭溝池以爲固則先王之固國有在於城郭溝池道旣得矣而城郭溝池之不立是知先王之道而不知先王之政事也亦何以保其固哉道本也政事末也本末兼備而不廢於一偏斯兩得矣周官掌固掌修城郭溝池渠之固者以此古者有城守則樹焉國語所謂城守之木是也有溝塗則樹焉司險所謂設國之五塗五溝而之林以爲阻固是也司險之掌固修之修者因其旣成治之而使無壊也士謂公卿大夫之適子而已命者也庶子謂國子之倅而未命者也眾庶則守其地之人民聽夫士庶子所使帥眾庶而頒其守則逺近均焉勞逸更焉而守政於是乎行矣夫公卿大夫涖職於其內而其子弟又守城郭溝池之固於其外此所以內外一心休戚一體而先王之治晏然無內外之患矣】

設其飾器分其財用均其稍食任其萬民用其材器凡守者受灋焉以通守政有移甲與其役財用惟是得通與國有司帥之以贊其不足者晝三巡之夜亦如之夜三鼜以號戒若造都邑則治其固與其守灋凡國都之竟有溝樹之固郊亦如之民皆有職焉若有山川則因之

【設其飾以爲美設其器以爲備則有以聳觀瞻而備非常分其財用以給守吏則有以備積聚而待事時均其稍食以養守者則有以平給與而重守禦夫然後萬民可任而使各有職材器可用而使無乏事用其材則其所樹者也用其器則其所設者也如此則守者於是乎各致其守受法於掌固而不敢違也守者各致其守不可以有移也其有移也則受法於掌固以道之也則移甲移役與移財用而已蓋甲兵有時而不足用則無以禦患力役有時而不足供則無以就工財用有時而不足給則無以興事以其有餘者移之以足一時之所頒不亦可乎若守者則不可移故曰惟是得通又與國有司帥而致之則其移而通之無私也國有司謂司甲司財用之官也其帥而致之則以贊其甲其役其財用之不足者故也如是則可以扞虞矣思患預防之而已矣晝三巡之夜亦如之所以思患而預防之也夜三鼜以號戒者每巡則鼓鼜焉號則呼其守者名也戒則戒其守者之事也上之所言皆王國之守固也若造都邑則治其固與其守法則都鄙之事也凡國都之竟有溝樹之固郊亦如之則王國都邑之竟也余見傳若有山川則因之謂因之以爲阻固夫爲髙必因丘陵爲下必因川澤因其髙下自然之勢以爲之阻固則其用力不勞而其爲備也易矣夫先王之世以道徳則明以仁義則修然後掌固之所守可賴焉若夫徒恃形勢之固而不知道徳仁義之所本則將委而去之𨿽洞庭彭蠡何足恃哉此魏武侯保西河之固而吳起對之以在徳不在險者良有以哉】

司險掌九州之圖以周知其山林川澤之阻而達其道路設國之五溝五塗而樹之林以爲阻固皆有守禁而達其道路國有故則藩塞阻路而止行者以其屬守之惟有節者達之

【易曰天險不可升也地險山川丘陵也王公設險以守其國險之時用大矣哉此周官司險之職所由設也掌固之職掌修城郭溝池樹渠之固司險之職掌山林川澤之阻而先儒以在國曰固在野曰險者以此蓋司險之職於往來則欲其無不通於防難則欲其有所扞能知阻而達然後以濟不通故掌九州之圖以周知其山林川澤之阻而達其道路此則知阻而達之以濟不通也能設險以爲阻然後有以待冦難故設國之五溝五塗而植之林以爲之阻固國有故則藩塞阻路而止行者此則設險以爲阻以待冦難也所謂九州之圖山林川澤之阻則若職方氏所謂東南曰州其山鎭曰防稽其藪澤曰具區其川三江其浸五湖之類是也所謂國之五溝五塗則若遂人所謂遂溝洫澮川此之謂五溝也徑畛塗道路此之謂五塗也惟有節者達之而無節者則不逹矣蓋國有故則冦難不虞之時也掌節凡通達於天下者必有節無節者有幾則不達況國故之時乎】

掌疆【闕】

人各掌其方之道治與其禁令以設人若有方治則帥而致於朝及歸送之於竟【治直吏反朝直遙反】

【先王於四方之賓客來則有以迎之去則有以送之因設官以賓客之往來而迎送之於其道路此人之職所以立也各掌其方之道治則四方賓客之來與其歸也人掌其道路之治治謂出入迎送治其事也禁謂止其所犯若傳所謂壊其館垣之類是也令謂令使爲之若傳所謂教其不知卹其不足是也以設人則方各設其人以四方之來有治事於王室者入則帥而致於朝歸則送之至於竟也國語言定王使單襄公聘於宋遂假道於陳以聘於楚其言曰不在疆又曰人爲導者皆以此也毛詩之言人乃以刺曹共公逺君子而近小人者蓋先王之設人以上士六人下士十有二人爲之其職卑其事防非賢者之所宜處也曹共公以君子任其職宜詩人之所刺也】

環人掌致師察軍慝環四方之故巡邦國搏諜賊訟敵國軍旅降圍邑【慝他得反搏音博諜音牒降戶江反】

【環之爲物肉好一其肉好皆旋之而不可窮也名官以環人有取於此蓋環人之官於將戰則掌致師於治軍則察軍慝於有故則環四方之故於有間則搏諜賊於有事則訟敵國於不服則揚軍旅於來服則降圍邑則其於巡察內外若環之始終相循而不窮也故謂之環人焉兵法曰善戰致人而不致於人致師則兵法所謂致人也我師兵無動而致敵使來以逸待勞故勝之矣左傳言致師許伯曰吾聞致師者禦靡旌摩壘而還攝叔曰吾聞致師者右入壘折馘執俘而還此皆謂致人也察軍慝謂軍旅之在內姦慝而未者則察之所以治內也環四方之故謂四方有兵戎之故環而巡之使不得合黨締交也搏諜賊謂間諜之賊則搏之所以除邦國之間也訟敵國謂邦國有爭往與之訟曲直所以平邦國之爭也軍旅謂負固不服者則武事以威之也降圍邑謂邑之叛者圍之來降則受之也凡此皆環人巡國之事故先言巡邦國而繼之以搏諜賊訟敵國軍旅降圍邑也夫司馬之掌軍政固足以威天下而使之無不服矣又設環人之官使之所掌如此則冦賊姦宄何自而作乎爭鬭背叛何自而萌乎思患預防於此爲至矣】

挈壺氏掌挈壺以令軍井挈轡以令舎挈畚以令糧凡軍事縣壺以序聚凡喪縣壺以代哭者皆以水火守之分以日夜及冬則以火爨鼎水而沸之而沃之【令力呈反畚音本縣與懸同音托】

【日月運而爲晝夜積而成嵗時日月之行有冬有夏而晝夜之晷有短有長先王由是分十有二時於一晝一夜之間以漏箭凖十二時而爲百刻寅申己亥子午夘酉之八時毎時各占八刻則合而爲六十四刻辰戌丑未之四時每時各占九刻則合而爲三十六刻以百刻定長短而分晝夜於是立挈壺氏之職以壺盛水而爲漏水以正十二時之刻早暮之期於此正矣後世挈壺氏不能掌其職不能晨夜不夙則莫此詩人所以刺也掌挈壺以令軍井挈轡以令舎挈畚以令糧者軍眾之所聚其聲讙囂其勢相逺聲音不足以相識號令不足以相諭於此有術焉非人人而告之也非物物而令之也立表於此彼將目擊而意防焉鄭氏所謂省煩趨疾便事者是也壺以盛水故以令軍井使知所飲也轡以駕車故以令舎使知所說也畚以盛糧故以令糧使知所食也凡此三者皆各以其物絜於竿首而表之使眾望而從之矣幾軍事縣壺以序聚者易曰重門擊柝以待暴客軍之所處其事尢宜致嚴故聚警夜事惟聚故縣壺以盛水分刻漏也以序聚則其擊非一人故序其先後分其人以直行夜是也及冬則以火爨鼎水而沸之而沃之者以重陰用事水凝而漏不下故以火爨鼎水使陽气盛而水爲沸湯而用之以沃漏如是則凍釋而水下無失於漏刻以分時矣】

射人掌國之三公孤卿大夫之位三公北面孤東面卿大夫西面其摯三公執璧孤執皮帛卿執羔大夫鴈諸侯在朝則皆北面詔相其灋若有國事則掌其戒令詔相其事掌其治達【朝直遙反相息亮反】

【先王於祭祀賓燕之事未嘗不行射禮其與諸侯行賓射之禮則國之三公孤卿大夫預焉故射人掌其位也三公北面答君也孤東面佐王也卿大夫西面佐王也其摯三公執璧則以其有君之體而不致其用也三公之摯不序於宗伯而獨見於射人者蓋三公事道也王之所承有弗敢臣也宗伯之摯不序於其職而射人以主賓射爲先則三公之摯言於此亦以見賓之而弗敢臣之意也諸侯在國則有君道故南面在朝則有臣道故北面也詔相其法謂朝射之法也詔相其事則謂若祭祀之事也射人之位不及士者蓋射人所掌賓射之禮故不及之記曰朝不坐燕不與謂之士是矣治達謂上有所治達乎下下有所治達乎上上治達乎下若誥命之屬是也下治達乎下若諸臣之復萬民之逆也射之爲道利以直達有招則不至治達如之故掌治達者在射人也】

以射灋治射儀王以六耦射三侯三三容樂以騶虞九節五正諸侯以四耦射二侯二二容樂以貍首七節三正卿大夫以三耦射一侯一一容樂以采蘋五節二正士以三耦射豻侯一一容樂以采蘩五節二正【射音石豻音岸】

【道散而在物者爲法凡見於度數者無非法也禮散而在人者爲儀凡見於動容者無非儀也射之爲藝君子之所防則其法不可以不正射之爲武男子之所有事則其儀不可以不文先王因其度數而制之以爲法因其動容而制之以爲儀自王而下其耦或六或四或三其侯或三或二或一其樂歌則異節以至其容其獲其正皆有多寡之差焉此射之法也又烏有不正者哉以是法而治之則其效見於內志正外體直持弓必審持矢必固揖遜有度卑者不得以抗尊升降有序先者不得以居後恭肅之容和易之貌溫然可卽有所不動而動必審則其爲儀也又烏有不文者哉然法在彼也文在我也在我者𨿽足以自輯使不有以成之則怠慢而不振矣法者輔也正者正也正者𨿽得以自習輔者無以明之則曠誕而不行矣法爲義而後設儀待法而愈和以射法治射儀又烏可少哉古之射者行同能偶則別之以射而勝者則飲不勝者此射之所以有耦也侯受矢者也獲待獲者也容則待獲者所居正射者所志也所謂正鵠也節樂歌之節也五正五采之正也三正則三采二正則二采三侯熊虎豹也二侯則無虎一侯則麋而已豻則夷大也謂之豻侯則以豻皮爲之或畫焉士以事四方爲職以能勝乎夷狄者爲善故射豻侯也】

若王大射則以貍步張三侯王射則令去侯立於後以矢行告卒令取矢祭侯則爲位與大史數射中佐司馬治射正祭祀則贊射牲相卿大夫之灋儀防同朝覲作大夫介凡有爵者大師令有爵者乘王之倅車有大賓客則作卿大夫從戒大史及大夫介大喪與僕人遷屍作卿大夫掌事比其廬不敬者苛罰之【令平聲數所主反中去聲倅七內反從才用反】

【王大射謂將祭而擇士之射以貍步張三侯鄭氏謂貍善搏行則止而擬度焉蓋大射以擇士與祭宜擬度而取故也射則令去侯立於後者謂令負侯者也爲將射故令去侯以矢行告者以髙下左右告也卒令取矢則射畢令射鳥氏取矢也故射鳥氏曰射則取矢矢在侯髙則以並夾取之祭侯則爲位者侯而祭之則神無所不在而君子無所不用其至與大史數射中者數射中者侯之算也必與大史則以大史凡射事飾中舎算執其禮事故也佐司馬治射正則射之所志以不失正鵠爲主司馬治之而射人位之也祭祀則贊射牲者祭祀王必親射牲示誠敬之盡親其事也國語曰禘郊之事天子自射其牲謂此也相孤卿大夫之法儀謂射法射儀也防同朝覲作大夫介凡有爵者謂防同朝覲用大夫爲介以相禮與士之有爵者爲介則射人作而使之蓋射能扞患而有介之道也大師令有爵者乘王之倅車則王之所乘不敢虛其位也令有爵者謂士也士卑不嫌於特尊也大賓客則作卿大夫從者謂從王見諸侯也戒大史及大夫介者謂王有命使三公命諸侯及衣服就館賜之時則射人戒大史及大夫爲介於諸公者也大史與事者以大史主協禮事也】

服不氏掌養猛獸而教擾之凡祭祀共猛獸賓客之事則抗皮射則贊張侯以旌居乏而待

【掌養猛獸而教擾之名官曰服不氏者以猛獸非人所能服故也夫治人而已非政之至也鳥獸艸木無不治然後爲政之至故舜命益作虞則曰若予上下艸木鳥獸先王之於鳥獸艸木非不治之也然治之爲少若之爲多養猛獸而教擾之亦以若之爲主也故先教而後擾道而化之謂之教治而教之謂之擾教之而不服然後擾之也猛獸與人異而可以教擾之者獨不聞養虎者乎時其饑飽達其怒心以虎之害人而能媚己者猶可以養之則養猛獸而教擾之不爲過矣凡祭祀共猛獸則祭祀之羞備物故也賓客之事則抗皮者抗之爲言舉也若聘禮舉皮以東是也蓋聘禮庭實有虎豹之皮示服猛而有文故也射則贊張侯者凡射侯共於司裘張於射人服不氏贊射人張之也射則以旌居乏而待獲射中則舉旌而倡獲也抗皮贊張侯待獲皆服不服之意故服不氏掌之也】

射鳥氏掌射鳥祭祀以弓矢烏鳶凡賓客防同軍旅亦如之射則取矢矢在侯髙則以並夾取之【射食亦反起俱反鳶代專反夾音甲】

【新經云云掌畜供膳獻之鳥則射鳥氏掌射鳥亦以共膳獻之用也然掌畜以養鳥而共之射鳥氏以射鳥而共之烏善污人之所以致潔鳶善取物之所以去害故祭祀賓客防同軍旅皆之也射則取矢蓋以射爲事故也並夾則鍼矢之器也故矢在侯髙則以並夾取之矣】

羅氏掌羅烏鳥蠟則作羅襦中春羅春鳥獻鳩以養國老行羽物【汝俱反中音仲】

【以网系鳥謂鳥以羣集人所惡也鳥以羣集可取而備用故於羅氏掌羅烏鳥然掌畜掌養鳥則羅氏取之而掌畜養之也蠟則作羅襦者蠟則嵗十二月合萬物而索享之時也羅襦謂羅之細密者記曰鳩化爲鷹然後設罻羅又曰昆虫未蟄不以火田於此時火伏蟄者畢矣可用羅襦以取禽也中春羅春鳥獻鳩以養國老則春鳥始出致新焉鳩食之助气故也羅者鳥以致新猶春獻王鮪之屬也獻鳩以養老者血气旣衰故也有國老有庶老言國老則以別庶老矣】

掌畜掌養鳥而阜蕃教擾之祭祀共卵鳥嵗時貢鳥物共膳獻之鳥

【掌畜掌養鳥非時取於羅氏所獲者而養之也凡鵞鶩之屬而具羽毛者皆在所養也養之則使阜而大蕃而息又從而教擾之也鳥亦可以教擾者鸚鵡之能言豈固出於自然哉教擾之而已則凡具羽毛之類非不可以教擾也祭祀共卵鳥則共卵及鳥外盡物故也嵗時共鳥物則在物者無遺利也共膳獻之鳥則王之膳羞賓客之禽獻之類皆掌共之也先王設官可以共祭祀共膳獻備器用者無棄物焉苟非政事之修曷能臻此】

周禮詳解卷二十六

欽定四庫全書

周禮詳解卷二十七

宋王昭禹撰

司士掌羣臣之版以治其政令嵗登下其損益之數辧其年嵗與其貴賤周知邦國都家縣鄙之數卿大夫士庶子之數以詔王治以徳詔爵以功詔祿以能詔事以久奠食惟賜無常【奠音定】

【掌羣臣之版治其政令而名官曰司士者蓋自公至士皆事人皆事事故合而言之謂之司士也羣臣卽下文公孤卿大夫士也版籍也羣臣之版謂書其名於版也總謂之士者士始附於版推其本而言也治其政令則卽損益之數與辧其嵗年貴賤之等是也損益者謂爵有黜陟人有存歿也有損有益則有登有下其數有多少辧其年則以知其齒之壯老辧其嵗則以知其任之久近貴謂大夫以上賤謂士以下邦國謂諸侯也都謂大都小都家邑也縣鄙謂六遂也言六遂以見六鄕卿大夫謂王臣及諸侯之臣與位都邑者也士謂卿大夫之適子已命者也庶謂卿大夫之庶子未命者也以詔王治則告王以所當進退者資於尊而爲人之所奉承者爵也凡公侯伯子男公卿大夫士皆所謂爵也別其功狀而報之以利者祿也自諸侯之下士視上農夫上至君十卿祿皆所謂祿也爵以稱徳非王爵之則無貴也故以徳詔爵也祿以報功非王祿之則無富也故以功詔祿自下徹上凡有所成者皆事也事有大小能大者治大能小者治小故以能詔事給以餼廩稱事而養之者食也食有多寡治大則其食多治小則其食寡事成於久然後食可定故以久奠食以徳詔爵所以貴之也以功詔祿所以富之也以能詔事所以任之也以久奠食所以養之也於爵祿事必言詔者富之貴之任之王之事也食則有司之餼廩時定之而已故不言詔司徒言以庸制祿而司士言功者司徒主教民也故以民功言之司士言治臣也故以國功言之惟賜無常者賜出於王之私恩也恩有厚薄則賜有多寡又何常之有哉然賜必權時物而制數焉在王而已故不可以爲常且賜而有常則辟無以作福矣此之謂不可以有司法數制之也爵祿事食則有常而賜則無常者以此】

正朝儀之位辧其貴賤之等王南鄕三公北面東上東面北上卿大夫西面北上王族故士虎士在路門之右南面東上大僕大右大僕從者在路門之左南面西上司士擯卿特揖大夫以其等旅揖士旁三揖王還揖門左揖門右大僕前王入內朝皆退【朝音潮鄕去聲大僕大右之大音泰從去聲】

【司士所正之朝儀乃王自視事於路門外之朝所謂治朝也正朝儀之位則使之不差辧貴賤之等則使之不亂王南鄕云云見傳司士擯則擯王視朝之事也貳公化寅亮天地者三孤也以倡九牧阜成兆民者六卿也其職尊於大夫也故特揖以智帥人之夫者大夫也然卑於孤矣故以其等旅揖以其等則中大夫下大夫各以其等而眾揖之也旅眾也事事而事人者士也又卑於大夫矣故旁三揖焉朝士掌外朝之法曰左九棘孤卿大夫位焉羣士在其後與此不同者朝士所掌者外朝聽獄訟詢眾庶之朝也羣士則公卿大夫之屬官故在公卿大夫之後矣王還揖門左揖門右則在門左右者皆南面故也太僕前正位故也王入內朝皆退則王自視事於治朝旣畢而入內朝則事官皆退也內朝在路門之內亦謂之燕朝也】

掌國中之士治凡其戒令掌擯士者膳其摯凡祭祀掌士之戒令詔相其灋事及賜爵呼昭穆而進之帥其屬而割牲羞俎豆凡防同作士從賓客亦如之作士適四方使爲介大喪作士掌事作六軍之士執披凡士之有守者令哭無去守國有故則致士而頒其守凡邦國三嵗則稽士任而進退其爵祿【相息亮反使去聲披方寄反】

【國中之士治謂治其進退損益也士謂初官爲士者司士擯之以見王則受其摯而膳之也所謂膳其摯則入於王之膳人矣膳其摯以示納用其徳也祭祀之事士之所當預者則司士掌其戒令詔相其法事也戒戒其怠忽令令其所當爲法事謂事之存於度數者詔則以言告之相則以力贊之士之同姓而同位者及賜爵則呼昭穆而進之也祭統曰凡賜爵昭爲一穆爲一昭與昭齒穆與穆齒也帥其屬而割牲羞俎豆則以詔羣臣之政令以割制爲事也故新經云云凡防同賓客作士従則使之従王也以司士名官故作者士而已作士適四方使則奉王命而使適四方有以士者也爲介則士爲大夫之介者亦司士作之也凡邦國三嵗則稽士任而進退其爵祿者邦國之士皆命於王其任有勤惰有功過而爵祿有進退者則司士於三嵗而稽考之此黜陟勸沮之法所以皆於王朝而國無異政歟春秋之世列國之君爵位名號皆自已出或祿或繼皆非王命而況於士任之進退乎孔子譏之豈非嘆王政之不行歟】

諸子掌國子之倅掌其戒令與其教治辧其等正其位國有大事則帥國子而致於大子惟所用之若有兵甲之事則授之車甲合其卒伍置其有司以軍灋治之司馬弗正凡國正弗及【大子之大音泰弗正國正之正音徵】

【掌國子之倅而名官謂之諸子者蓋公卿大夫士之子自其眾而言之則謂之諸子也國子之教師氏掌其正者也諸子則掌其倅而已蓋國子之適則爲正而其庶之介於適者則謂之倅也掌其戒令則所謂國有大事則帥國子而致於太子惟所用之甲兵之事則授之車甲合其卒伍是也掌其教治則所謂使之修徳學道以攷其藝而進退之是也辧其等所以明貴賤也正其位所以明上下也公卿大夫則聽於王者也其子則聽於太子者也故國有大事則帥國子而致於太子惟所用之也所謂國之大事不必甲兵之事也若有甲兵之事則授之以車而合其車之卒伍授之以甲而合其人之卒伍置其有司則若伍之有長司馬之有公也以軍法治之則其坐作其賞罰若軍旅之事而已新傳云云以軍法治之處之以義也司馬弗正凡國正弗及則緩之以恩也】

大祭祀正六牲之體凡樂事正舞位授舞器大喪正羣子之服位防同賓客作羣子從凡國之政事國子存遊倅使之修徳學道春合諸學秋合諸射以攷其藝而進退之

【大祭祀正六牲之體以其掌羣子政治辧其等正其位也故使正六牲之體焉正六牲之體則正其大體而已非若司士之割牲以割制爲事也能教國子而正之則能保天下國家而事宗廟也凡樂事正舞位謂國子之在舞位者也授舞器謂國子授舞者之器也蓋先王之教國子成之以樂而大司樂攷之以樂故凡樂士則帥之而諸子所正授者如此防同賓客作羣子從則使之從王也國子亦謂之羣子者又以其居而眾者名之也凡國之政事者所謂甲兵之事也國子之扵政非在於宿衛則在扵守固也以徳則有成以位則已命者國子也故事之事者使之從事而任之也以徳則未成以分則未明者逰倅也故存之存者使之在學而養之也徳可據也故使之修道可志也故使之學春合諸學則教之以文而順乎陽也秋合諸射則教之以武而順乎陰也學亦射也射亦學也以其學道扵此故謂之學以其習射扵此故謂之射也宮正防其什伍而教之道藝教之於宿衛之時也諸子春秋合諸學射學之時也其合諸射則正以待甲兵之事故也攷其藝而進退之則能者在所進不能者在所退也先王之時貴而國子賤而萬民其教之也文徳武事無乎不備及其成也舉而用之以文則無不宜以武則無不及又況於公卿大夫涖職於外者其子弟宿衛於王宮涖職於內者其子弟守固於邊鄙內外相維休戚一體尢爲王之所賴歟則夫諸子掌其教治如此不亦宜乎】

司右掌羣右之政令凡軍旅防同合其車之卒伍而比其乘屬其右凡國之勇力之士能用五兵者屬焉掌其政令【乘去聲屬音燭】

【夫地道尊右而人之左手足不如右彊故車置有力之士謂之右而羣右之長所以謂之司右也羣右齊右道右也司右則掌其政令焉政以正之令以使之車之卒伍則車僕所謂車之萃也車之萃則有卒伍焉比其乘則比其乘之馬使齊力也屬其右之人使同心也凡國之勇力之士能用五兵者屬焉則以車右必任勇力之士故也五兵則司兵所謂之五兵是也蓋凡用五兵逺則弓矢射之近則矛者句之句之矣然後殳者擊之戈防者刺之五者相須以爲用矣新經云云唐之也一旦有警而宿衛之士皆不足以授甲又烏知成周之法哉】

虎賁氏掌先後王而趨以卒伍軍旅防同亦如之舎則守王閒王在國則守王宮國有大故則守王門大喪亦如之及葬從遣車而哭適四方使則從士大夫若道路不通有徴事則奉書以使於四方【先悉薦反從遣並去聲使所吏反荀卿曰道徳之威成乎安彊先王所以成安彊者固有道徳之威然至尊之所在其出入起居必有勇力之士宣力以爲之衛焉此虎賁氏之職所以設也謂之虎取其勇猛而力謂之賁取其眾徹而利賁異於奔則眾徹而不退故也虎賁氏以下大夫二人爲之中士十有二人其徒有虎士八百人則所以衛至尊者亦眾矣書之牧誓言虎賁三百人與此之虎士八百人異數者言武王所以勝商者以徳而不以眾也武夫欲肅故先後王而趨則走以趨而自束也欲整故以卒伍以卒伍則行而有行列也王出而舎於外則守王閒王入而在國則守王宮所以爲周衛者不廢於斯須矣國有大故守王門則非常之難要在門故也適四方使則從士大夫以士大夫所奉使於四方則虎士爲之従也若道路不通有徴事則奉書以使者道路不通謂有兵冦之故也有徴事謂徴師之事也必勇猛而有力者然後可以爲使而無所畱難故使奉書以使於四方】

旅賁氏掌執戈盾夾王車而趨左八人右八人車止則持輪凡祭祀防同賓客則服而趨喪紀則衰執戈盾軍旅則介而趨【衰音崔】

【執戈盾以夾王車而趨左八人右八人而名之曰旅賁氏以旅力而衛王故也詩曰旅力方剛者此也左右夾王車而必皆八人者蓋八之爲數左右戾而不能變惟左右戾故能保王而使無犯害惟不能變故其勇有常而足以防患虎賁其徒而必八百人者此意也旅賁之夾王車則王衛之尢親者也故車止則持輪所以爲安也王吉服則亦吉服王凶服則亦凶服王戎服則亦戎服示與王同其憂樂也所謂祭祀防同賓客則服而趨者其服則亦如王之祭禮賓客之服也軍旅主兵故介而趨焉介則甲也以人之被甲則如介虫之有介故也】

節服氏掌祭祀朝覲衮冕六人維王之大常諸侯則四人其服亦如之郊祀裘冕二人執戈送逆屍從車【掌祭祀朝覲衮冕六人維王之太常諸侯則四人其服亦如之而其官名之曰節服氏者蓋中而不可不髙者徳也節而不可不積者禮也由禮之升而藏焉則爲道之一爲徳之髙由道之降而顯焉則爲禮之節建常以象道服衮以象徳者外王之禮也若夫內聖之道則蕩然無執而人以維之道之所以不散也故大常者王建之而維之者在節服氏衮冕六人維王之大常而諸侯則四人其服亦如之也所謂諸侯則四人其服亦如之者亦如諸侯之服也然王則六人諸侯則四人者以禮言之則諸侯當殺於王以理言之則六者水之成數所以爲智也四者金之生數所以爲義也降而絀絀而生智惟王則爲智之至故維太常者以六人取其智之成也君徳本於仁而仁必制之以義諸侯於義爲未至焉故維其旂者以四人以其非義之成也以道觀之則何貴何賤是謂反衍維之以人則遂分貴賤也上徳不徳是以有徳取節於彼則不自有其貴也通乎此則先王制禮之意豈不防哉新經云云執戈盾則有利用勝物而不傷之義送逆屍則有出入往來不窮之義従車則有周行不殆之義觀先王之制作如此則其在服物之粗而天下之至順固藏於其間矣荀子曰禮樂法而不說子曰深知舟車宮室器械之所爲則禮由己者謂此也】

方相氏掌防熊皮黃金四目衣朱裳執戈盾帥百而時難以索室疫大喪先匶及墓入壙以戈擊四隅方良【難音儺索音色方良注讀岡兩】

【時儺而疫其官名之曰方相氏者以其相視而攻疫者非一方也月令於季冬命有司大儺則曰旁磔以方之所在非一方凡儺皆以陰慝而除之也方相氏以狂夫四人爲之則狂之疾以陽有餘然後能勝陰慝故也掌蒙熊皮則取其以毅而致果也黃金四目則取其視無所不見也必以黃金則黃者中之色金則剛而明剛中而明則察見陰慝而制之也執戈所以勝物盾所以自衛皆所以致其威也帥百而時儺則帥罪蠻之屬也時儺則以時而儺也月令於季春之儺財曰畢春气仲秋之儺則曰達秋气於季冬則命有司大儺是也以索室則以室者陰慝之所藏也】

太僕掌正王之服位出入王之大命掌諸侯之復逆王眡朝則前正位而退入亦如之

【王之吉服有六大僕正王之服則王之動容周旋無不中禮也王之所立有位大僕正王之位則王之出入起居罔有不欽也出王之大命則宣之於外也入王之大命則納之於內也先正王之服位而後出入王之大命則能正位然後能凝命也大僕之出入王之大命特以其在王之左右爲王之侍禦掌趨走奉行之事而已若夫書之言龍作內言詩之言仲山甫出內王命則異於是矣掌諸侯之復逆者復有報乎上也逆有言乎上也諸侯邦國之君也有君道焉三公公卿朝廷之臣也有臣道焉故諸侯之復逆大僕掌之三公及孤卿之復逆小臣掌之以尊卑明君臣之分也王眡朝謂眡治朝在路寢門之外也大僕在路門之左也旣眡朝而入則又前正位而退也故入亦如之也】

建路鼓於大寢之門外而掌其政以待達窮者與遽令聞鼓聲則速逆禦僕與禦庶子

【路鼓王鼓也名之曰路以人道於是爲大矣又且四面以象道之無所不通也夫獨老幼謂之窮民以其獨則無助而可誣也以其老則無力而可侮也以其幼則無知而可罔也夫先王之於民爲其憂之在內而不能自直者乂命大僕建路鼓於大寢之門外以待其外至而達之自外至者於大寢門最近焉則欲其聞之速也必以路鼓則亦欲四方無所不達遽令聞四方遽急之事而以言告於王者也二者皆欲其聞之速先窮者則欲速達甚於遽令矣先王之憂民也一何厚哉聞鼔聲速逆禦僕與禦庶子禦僕下士十有一人以序守路鼓禦庶子乃其屬也聞鼓聲速逆之欲速以其事聞也】

祭祀賓客喪紀正王之服位詔灋儀贊王牲事王出入則自左馭而前驅凡軍旅田役贊王鼓救日月亦如之大喪始崩戒鼓傳達於四方亦如之縣喪首服之灋於宮門掌三公卿之弔勞王燕飲則相其灋王射則贊弓矢王眡燕朝則正位掌擯相王不眡朝則辭於三公及卿【縣同懸勞去聲相息亮反】

【祭祀吉禮之事也賓客賓禮之事也喪紀凶禮之事也事旣不同王之服位亦異故大僕正之詔法儀法見於度數者儀見於動容者皆大僕以言告之也贊王牲事謂祭祀王射牲與割牲之事也新經云云王出入則自左馭而前驅者謂祭祀朝覲防同巡狩徵伐而王乘車則自車左馭而前驅也軍旅田役王以道而禦眾也故執路鼓大僕則贊其事而鼓眾日月食皆陰爲之災鼔人於救日月則詔王鼔蓋鼓以助陽也而大僕則贊其事軍旅田役人事也日月食天事也天道逺人道邇故救日月亦如之也王燕飲則相其法者謂王與諸侯及羣燕飲酒也燕𨿽以示慈惠其飲無酌數以醉爲度然亦有法故大僕相之也王射則贊弓矢謂大射燕射也小臣言賓射掌事如大僕之法則大僕之言王射爲大射燕射矣射以觀徳行之事有弓矢矣大僕則贊之燕朝謂內朝以其燕飲於此故謂之燕朝王眂燕朝則與族人燕故也正位則非特王位也擯則相賓相則助王皆大僕掌之也王不眂朝則以不眂之意告之故辭於三公及孤卿矣夫天下之治亂其原乃自乎一人之身一身之修廢其來乃自乎左右之輔先王知左右之不正則無與修其身一身之不修則無以治天下故其建官尢重於侍禦之臣而大僕則下大夫二人爲之所謂侍禦僕從罔非正人則王之視聽言動何患於不正乎其身正而天下歸之則周官之設大僕所掌如此豈不謂知要哉穆王命伯冏爲大僕正則戒之以永弼乃後於憲而曰昔在文武聰明齊聖其侍禦僕從罔非正人以旦夕承弼厥辟者凡以此歟】

小臣掌王之小命詔相王之小灋儀掌三公及卿之復逆正王之燕服位王之燕出入則前驅大祭祀朝覲沃王盥小祭祀賓客饗食賓射掌事如大僕之灋掌士大夫之弔勞凡大事佐大僕

【大僕言出入王之大命則小臣掌王之小命其出入之亦可知也詔相王之小法則若行以肆夏趨以采齊之類也小儀則若天揖同姓時揖異姓王揖庶姓之類也小臣言小法儀則大僕所謂詔法儀者乃其大者也大僕言詔而小臣言詔相則非特詔以言而又相以力也大僕掌諸侯之復逆小臣掌三公孤卿之復逆以尊卑明君臣之分也正王之燕服位謂朝退適小寢燕居之時也若大僕之正服位無所不正也非特施於燕居而已王之燕出入則前驅亦謂燕私之出入也大祭祀朝覲沃王盥者以冰盥手所以致潔小臣沃之明所以禦王者蚤自潔於燕閒之中矣祭祀所以接神而朝覲所以接人濁者神人之所惡故也王侍從之小臣猶能禦王以其潔又況其大者哉小祭祀賓客饗食賓射掌事如大僕之法則其所掌𨿽事之小者而贊詔之法則同也小臣者大僕之屬官也故其掌小事也如此若大事則從其長而已故凡大事皆佐大僕而已】

祭僕掌受命於王以眡祭祀而警戒祭祀有司糾百官之戒具旣祭帥羣有司而反命以王命勞之誅其不敬者大喪復於小廟凡祭祀王之所不與則賜之禽都家亦如之凡祭祀致福者展而受之【與音預】

【祭僕掌受命扵王以眡祭祀於有司則有警戒於戒具則有糾於旣祭則有反命於有司則有勞命皆謂王於祭祀宜與而有故不與之時也警戒祭祀有司者警以言戒以事凡以防其怠惰也糾百官之戒具者於前期則有戒於旣戒則有具有糾焉所以約其緩散也方其將祭旣受命以眂祭祀及其旣祭必有以復於王故帥羣有司而反命於王於不與之祭祀猶致嚴如此者蓋禮以祭爲重祭以敬爲先也誅其不敬者則祭僕眡而誅之也肆師誅其慢慢謂不肅也祭僕誅其不敬則非不肅之謂也凡不致急敕者皆是已大喪復於小廟者始祖大廟餘三昭三穆皆小廟也夏采復於大祖祭僕復於小廟不忍視其親之死將幸其生求之可謂盡矣凡祭祀王之所不與則賜之禽者謂非尊神則王所不與也故以王命賜之禽大都與家邑之祭祀亦非王所與也賜之禽亦以出於王命故也夫賜之禽則上以恩施焉致福者受而膳之則下以福報也夫下之報上也以惻怛致其愛惟恐其莫之盡也欲其福祿之髙也以山祝之爲不足而又祝之以如岡其福祿之大也以阜祝之爲不足而又祝之以如陵欲其爲下所厚不可得而壊也祝之以南山之壽欲其爲下所益不可得而衰也祝之以松栢之茂無事之時至誠之願於王也如是之至又況祭祀之致福豈徒行禮而已其於鬼神也必有至誠以感之其於王也必有至誠以致福者受而膳之所以能成多福矣言展而受之則以胙自外至受而膳王不可以不愼也此又祭僕所以忠其君者如此】

禦僕掌羣吏之逆及庶民之復與其弔勞大祭祀相盥而登大喪持翣掌王之燕令以序守路鼓【翣所甲反盥音管僕臣之附屬於尊者如馬之在禦遲速緩急惟禦者之聽故以禦僕名官掌羣吏之逆者羣吏自士以下言之也若宰夫之言三公六卿大夫然後言羣吏之位是也宰夫掌治朝之法故敍羣吏以待諸臣之復萬民之逆大僕掌王之大命故掌諸侯之復逆小臣掌王之小命故掌三公孤卿之復逆禦僕掌守路鼔達下情故掌羣吏之逆庶民之復謂之庶民之復則非萬民者也大司冦所謂逺近獨老幼之欲有復於上者而已故大僕言建路鼓以待達窮者聞鼓聲則速逆禦僕也大祭祀相盥而登者相盥非沃也若儀禮所謂奉槃授巾是也登謂爲王登牲體於俎也新經云云記曰誠信之謂盡蓋祭祀致其恍惚以與神明交非潔而不濁穢則誠有所不至信有所不孚尙何以致其感格之道哉則其沃盥而相之也豈特爲虛文凡以致此儀也掌王之燕令則掌王燕居之令而已若王出而視朝之類則非其所掌也以序守路鼓則禦僕下士十有二人以序更守路鼓以待達窮民與遽令也】

僕掌五寢之埽除糞灑之事祭祀修寢王行洗乘石掌蹕宮中之事大喪復於小寢大寢

【僕屬於王而主祭之僕之者謂之僕所掌其事主防故名官以此也宮人掌王宮六寢之修則王宮之事也僕掌五寢之埽除則守宗廟之事也王者七廟而五寢蓋二祧將毀先除其寢去事有漸故也守祧曰其廟則有司修除之其祧則守祧堊之謂此也記曰逺廟爲祧蓋天子三昭三穆與太祖之廟而七於昭穆之中則自禰祖曾髙之外所謂二祧也然則二祧其髙祖之父與其祖歟治其壊謂之修祭祀修寢者治其壊故也王行洗乘石謂乘車所履之石洗之所以致潔也夫迹之所履豈其所以迹哉洗以致潔則迹復於無迹矣掌蹕宮中之事則亦以警備也夫三者能致孝以奉其先出則安而入則預以僕嚴於禁止爲事也大喪祭僕云云見新經】

弁師掌王之五冕皆冕朱裏延紐五采繅十有二就皆五采玉十有二玉笄朱紘

【冕之字從冃從免以冃而俛焉上服以臨下也弁之字從入從收收而入焉下服以事上也人君服以冕亦服弁者以上得兼下也此掌五冕之官所以名之曰弁師歟先儒以謂冕之制以版爲之廣八寸長六尺六寸或曰長八寸廣六尺六寸蓋用八寸爲廣六尺六寸爲長者取陰數也易曰一陰一陽之謂道蓋自形而上者言之則陰先而陽後也冕以冃首俛而與萬物相見自道出而之事故其制如此司服掌王之六服而冕則従之弁師所掌則言五冕者蓋服者下之飾陰也故有六陰數也冕上之飾陽也故止於五陽數也六服五冕者祀昊天上帝服大裘則服衮可知矣大裘與衮其冕一也此所以謂之五冕歟冕者升而辧於物也朱裏者降而與萬物相見也於朱言裏則知之爲表也延者冕上覆也以自下而視之則延長故謂之延紐小鼻也綴於武上四旁笄所貫以爲固也五采繅謂以五采絲爲繩如藻之文以貫玉而垂於延之前後也五采備采也十有二就備數也玉十有二備物也然則冕之十有二旒皆用五采而十有二就皆五矣玉笄者以玉爲笄所以貫也朱紘者其紘以朱所以結玉笄貫其上以象徳也朱紘屬其下以象事也】

諸侯之繅斿九就瑉玉三采其餘如王之事繅斿皆就玉瑱玉笄王之皮弁防五采玉璂象邸玉笄王之弁絰弁而加環絰諸侯及卿大夫之冕韋弁皮弁弁絰各以其等爲之而掌其禁令【瑱吐練反防古外反】

【諸侯之繅斿九就皆指上公之制言之也蓋上公九命衣服車旗之數皆以九爲節故也瑉玉三采則亦徳之殺也然則上公繅斿九就瑉玉三采非特不備物采之數而已其徳則亦異乎王之全也故用瑉玉焉荀子曰𨿽有瑉之昬昬不若玉之昭昭則瑉者石物之美而似玉者也其不及玉逺矣采謂之繅則取名於水藻之藻也旒謂之斿則取名於旌旗之斿也其餘如王之事則冕朱裏延紐玉笄朱紘也繅斿皆就玉瑱玉笄此又總言侯伯子男之冕也皆就言繅斿皆有就也侯伯七命則七就也子男五命則五就也侯伯七命則七就而子男五命則五就者猶上公五采則侯伯止三采矣子男則二采矣以明徳殺也蓋以典瑞言之公諸侯之圭其繅同於三采子男之璧其繅同於二采則冕旒之采亦可知矣玉瑱則以玉爲瑱所以塞耳有反聽之意玉瑱以示反聽則前旒蔽明以示其內視也於諸侯言玉瑱則可知也皮弁者王眡朝之服也防五采玉璂者皮弁之縫中每貫結五采玉十二爲飾曰璂備文物而基以徳也詩所謂防弁如星是已玉笄則貫以徳也象邸則以象骨節弁內頂上之柢以明托宿於義也王之弁絰弁而加環絰此王之弔服也弁絰如爵弁而素環絰則如緦之麻絰也司服所謂凡弔事弁絰服是已諸侯及孤卿大夫之冕韋弁皮弁弁絰各以其等爲之而掌其禁令者冕吉服也皮弁朝服也弁絰弔服也其爲之亦各有等以眡其命數之多寡而已禁以止其不得爲令以令其所當爲弁師則掌其禁令也】

司甲【闕】

司兵掌五兵五盾各辧其物與其等以待軍事及授兵從司馬之灋以頒之及其受兵輸亦如之及其用兵亦如之祭祀授舞者兵大喪廞五兵軍事建車之五兵防同亦如之

【兵之字從斤從廾斤勝木而器之義也兵以左右此而已書之費誓言善谷乃甲冑敿乃幹無敢不弔而後言備乃弓矢鍛乃戈矛礪乃鋒刄無敢不善蓋甲冑幹所以自保弓矢與矛鋒刃所以討敵戎事先自保而後討敵故周官之序先司甲而後兵也兵則弓矢戈矛也五盾則授舞者之盾貳車之盾乘車之盾旅賁虎士之盾藩盾各辧其物則其用各有宜也辧其等則其制有長短小大也以待軍事則除戌器以戒不虞是所以待之也及授兵從司馬之法以頒之謂師旅卒兩人數所用多少也受兵輸亦如之鄭氏謂師還有司還兵也及其用兵亦如之鄭氏謂出給衛守也祭祀授舞者兵謂授以朱幹玉戚之屬也建車之五兵則五兵之在車者司兵皆掌之也】

周禮詳解卷二十七

欽定四庫全書

周禮詳解卷二十八

宋王昭禹撰

司戈盾掌戈盾之物而頒之祭祀授旅賁殳故士戈盾授舞者兵亦如之軍旅防同授貳車戈盾建乘車之戈盾授旅賁及虎士戈盾及舎設藩盾行則斂之【乘繩證反舎去聲】

【掌戈盾之物而頒之謂祭祀軍旅防同之屬頒之以給用也萃之象曰君子以除戎器戒不虞旣濟之象曰君子以思患而豫防之祭祀授旅賁殳授故士之戈盾貳車也乘車也皆有戈盾焉則戒不虞豫防患者聖人所不敢忽也旅賁氏執戈盾夾王車而趨此言祭祀授旅賁殳者蓋執戈盾而趨者謂軍旅防同之時也若祭祀則執殳而已故士則所謂王族故士也授以戈盾以其從王亦所以爲衛也司兵言祭祀授舞者兵司戈盾亦授舞者兵以其通職聨事故也貳車謂副貳之車也有軍旅防同之事司戈盾則授之戈盾也乘車王所乘之車也司戈盾則建其戈盾而已旅賁虎士趨而衛王故亦授以戈盾虎士則虎賁氏之屬其徒八百人是已及舎則王所止之地也設以藩盾所以藩衛之及王行則無所用焉故斂之】

司弓矢掌六弓四弩八矢之灋辧其名物而掌其守藏與其出入中春獻弓弩中秋獻矢箙【中音仲箙音服】

【凡五兵之用逺則弓矢者射之近則矛者句之句之矣然後殳者擊之戈防者刺之此司兵之掌五兵五盾司戈盾之掌戈盾司弓矢之掌六弓四弩八矢所以相爲先後也兵以自衛者爲先而言戈常先盾者外內之序也名謂其名號若王弓弧弓之類也物謂其色若彤弓玈弓之類也守之則有人藏之則有府出則頒之入則受之司弓矢於其名物則辧之於其守藏出入則掌之也中春獻弓弩中秋獻矢箙者天地溫厚之气始於東北而中春則陽气方和之時也弓弩成於秋故中春獻之天地嚴凝之气始於東南而中秋則陰气將堅之時也矢箙成於堅故中秋獻之蓋四時有明法萬物有成理先王以道制器固不違乎時之序物之理而與造化同其功矣是以器之成也旣完且美而天下之利用於是乎出矣】

及其頒之王弓弧弓以授射甲革椹質者夾弓庾弓以授射豻侯鳥獸者唐弓大弓以授學射者使者勞者其矢箙皆從其弓凡弩夾庾利攻守唐大利車戰野戰凡矢枉矢絜矢利火射用諸守城車戰殺矢鍭矢用諸近射田獵矰矢茀矢用諸弋射恆矢痺矢用諸散射【授射之射並食亦反椹張林反夾古洽反豻音岸又音鴈使所吏反枉紆往反絜古結反矰音增茀孚忽反痺方二反散素旦反】

【考工記曰往體多來體寡謂之夾庾之屬利射侯與弋往體寡來體多謂之王弓之屬利射革與質往體來體若一謂之唐弓之屬利射深則王弓弧弓以授射甲革椹質者以其彊也夾弓庾弓以授射豻侯鳥獸者以其弱也唐弓大弓授學射者使者勞者以其得彊弱之中也鄭氏謂甲革革甲也質正也樹椹以爲射正射甲與椹試弓習武也豻侯五十步及射鳥獸皆近射也近射用弱弓學射者弓用中後習彊弱則易也使者勞者弓亦用中逺近可也其矢箙皆從其弓數也每弓者一箙盛百矢是矣書及傳皆云彤弓一彤矢百則矢之從其弓其數宜如此凡弩夾庾利攻守鄭氏謂攻城壘者與其自守者相迫近弱弩疾也唐大利車戰野戰鄭氏謂進退非彊則不及也八矢之用枉矢絜矢皆可結火以射敵殺矢鍭矢皆可伺候射近者矰矢茀矢皆可以弋射飛鳥恆矢痺矢皆可以散射是也六弓之名則王亦以其彊惟彊然後無所不服謂之王則以威天下爲事謂之弧則以暌孤所利以勝堅爲事故也夾庾以其弱惟弱則不可以獨用而其用亦暫而已謂之夾則以其射至弱必夾而輔之然後可用謂之庾則如露積之庾須臾而爲廩非可以爲久也唐大則以其彊弱適中而中者大之事也唐如荒唐之唐亦以其大故也八矢之名則枉取其曲絜取其約矢射以傷物又結矢焉於傷物爲致曲也故謂之枉絜矢象焉則其用不可以不約絜之字従契則言約而不渝従系則言約而不紆也殺矢鍭矢用諸近射田獵殺言中之則死鍭矢象焉言而中也爾雅金鏃翦羽謂之鍭蓋厚之也惟厚之是以而中也矰矢結繳於矢孟子所謂思援弓繳而射之是矣茀矢象焉傳曰道茀不可行言艸蕃而蔽道也以其蔽己以射以己戾物故謂之茀矢恆矢則以其用於散射可常用也庳矢象焉以其矢行而卑故也蓋散射用於射禮及習射之時非若火射弋射之類其矢行所以卑也枉矢殺矢矰矢恆矢者弓所用也絜矢鍭矢茀矢庳矢者弩所用也】

天子之弓合九而成規諸侯合七而成規大夫合五而成規士合三而成規句者謂之弓凡祭祀共射牲之弓矢澤共射椹質之弓矢大射燕射共弓矢如數並夾大喪共明弓矢凡師役防同頒弓弩各以其物從授兵甲之儀田弋充籠箙矢共矰矢凡亡矢者弗用則更【婢世反從才用反籠魯東反更音庚】

【規者正圜之器謂之規則圜之至也弓彊則往體寡來體多合多而圜弓弱則往體多來體寡合少而圜天子以威天下爲事其弓則至彊者也故合九而成規諸侯則以威一國而已故降於天子合七而成規大夫以智帥人而已又降於諸侯故合五而成規士事人者也取其捍患以有身而已故其弓最弱合三而成規夫一變而爲七七變而爲九九者究也陽數之窮而能變天子制變者也故其數有取於九七變而後爲九諸侯𨿽有君道其用有所降焉則用七者取其有所詘也蓋七詘而申爲十方七而已則其用屈而未申矣故賜鈇鉞而後殺賜弓矢然後得徵伐合七而成規固其宜也大夫𨿽降於諸侯然以智帥人之大者不可過焉宜適中而已五者天數之中也士𨿽降於大夫然士方誌於道數始於一立於兩成於三亦期於有成而已故以合三成規然皆有取於規則以規主仁弓以射爲事宜本於仁故也句者謂之弓其體曲而可以句物者謂之句則句者曲之甚也弓以彊爲上以弱爲下則直者善而句者爲惡矣故謂之弓凡祭祀共射牲之弓矢者天子親牽牲而射示親殺也然殺牲非尊之事惟射爲可方射牲則司弓矢共其弓矢矣澤共射椹質之弓矢者謂選士於澤宮而射也樹椹以爲射正而司弓矢則共其弓矢也選士而必射椹質取其能勝堅然後爲可用故也射義曰天子將祭必先習射於澤澤者所以擇士也已射於澤而後射於射宮射中者得與於祭大射燕射共弓矢如數並夾者大射謂擇士助祭也燕射者謂燕飲而射也如數者謂如當射者之數也蓋凡射每人一弓乘矢詩曰四矢反兮以禦亂兮謂是已並夾所以取矢之髙者射鳥氏所謂矢在侯髙則以並夾取之是也司弓矢共之而射鳥氏取之矣凡師役防同頒弓弩各以其物則弓有六弩有四各以其物色而共之也従授兵甲之儀則凡頒弓弩其多寡之數一視兵甲之儀而已田弋充籠箙矢共矰矢籠與箙皆所以盛矢籠以竹爲之箙以革爲之故詩曰象弭魚服田弋之時則共矢而以其矢充實於籠之中於田弋則共之而已凡亡矢者弗用則更更謂償之也用於射而亡則不償弗用而亡者償之宜矣】

繕人掌王之用弓弩矢箙矰弋抉拾掌詔王射贊王弓矢之事凡乘車充其籠箙載其弓弩旣射則斂之無防計【抉古穴反】

【詩序曰繕甲治兵繕之爲言善其物也繕人掌王之弓弩矢箙矰弋抉拾皆選擇其善者以共王用故以繕人名官弓弩皆所以射然用弓以手用弩以足則弓爲貴而弩爲賤惟弓爲貴故凡爲弓者必因其君之躬志慮血气古之制弓字者亦象弛弓之形欲有武而不用也惟弩爲賤故張弩必以足而弩之字則以奴以奴爲可使而賤故也故凡言弓必先弩矢爲弓弩之用故先弓弩而後矢然弧矢之利以威天下則暌而通之也故其字從八從十欲覆入之而不用也故其字従入不得已而用欲一而止故其字從一箙所以盛矢故言矢則先箙然箙所以節矢而矢所服也故其字從竹以箙矰矢則用諸弋詩曰弋鳬與鴈言其爲取之小也詩曰抉拾旣次抉右手包指所以開也拾者左臂裏以韋爲之所謂鞲扞所以遂掌詔王射則告王以常射之節也贊王弓矢之事謂授受也凡乘車充其籠箙載其弓弩乘車上乘之車也充其箙則以矢實籠箙之中也載其弓弩則載之於車也旣射則斂之謂収而藏之也詩曰彤弓弨兮受言藏之謂是已無防計以至尊所用不可以有司法數拘之也】

槀人掌受財於職金以賫其工弓六物爲三等弩四物亦如之矢八物皆三等箙亦如之春獻素秋獻成【賫音咨下同】

【木髙則气澤不至而槀弓矢之材以木之槀者爲之故謂之槀人也掌受財於職金以賫其工者秋官職金曰掌受士之金罰貨罰入於司兵而槀人者司兵之屬官也故受財於職金弓矢箙百工造之在冬官也槀人以所受之財而爲之賫以資其直也弓六物弩四物矢八物則弓弩矢所辧之物也皆三等者以弓弩矢箙皆有上中下之制故也考工記曰弓長六尺有六寸謂之上制上士服之弓長六尺有三寸謂之中制中士服之弓長六尺謂之下制下士服之是也春獻素秋獻成者司弓矢曰中春獻弓弩中秋獻矢箙則矢箙作於春成於秋故也蓋以箙之爲物𨿽防而先王之立法也最備箙𨿽一器之防皆具陰陽之體一物之成皆有遲速之齊仰必有以得天之時俯必有以順物之理失其時則𨿽有美材巧工而不足以爲良逆其理則𨿽有規矩法度而不足以明義聖作巧創豈能違之乎春於方爲東木用事之時萬物之始秋於方爲西金用事之時萬物之所成也素者未成采之時未成采有始物之象焉故春獻之戊出丁藏於物爲成至扵秋則成矣有成終之象焉故秋獻之蓋地有气材有美工有巧而不良者不得天時故也作於春成於秋則天時得矣然則先王於春則圖事染人於春則暴練是亦春獻素之意也諸侯於秋則獻功人於秋則取是亦秋獻成之意法天時也然則先王致嚴於其器使其器可陳又豈徒然哉】

書其等以饗工乘其事試其弓弩以下上其食而誅賞乃入功於司弓矢及繕人凡賫財與其出入皆在槀人以待防而攷之亡者闕之

【書其等以饗工者饗以酒爲主所以勞之也工之事𨿽賤而先王資之以制器亦不可忘其勞也然亦不可以無勸沮之義故書其巧拙髙下之等而饗之亦有厚薄之差矣乘其事謂乘其費省遲速以一二三四計之也試其弓弩謂試其巧拙良窳用式以攷之也以下上其食而誅賞者饗之厚薄財以其等食之上下則以其功也尢善則賞不特上其食而已尢不善則誅不特下其食而已乃入功於司弓矢則以待頒也入於繕人則共王用也凡賫財與其出入皆在槀人以待防而攷之亡者闕之蓋槀人受財以賫其上財之出入必有數焉具載於書以待防計而考之則操之以爲驗也若夫弓弩矢箙之亡者則闕而不防蓋計其所存者而已】

戎右掌戎車之兵革使詔贊王鼓傳王命於陳中防同充革車盟則以玉惇辟盟遂役之贊牛耳桃茢【使色吏反惇音對茢音列】

【戎右與君同車而在車之右執戈盾以備非常也執兵被甲以充役使故曰兵革使也詔王鼓以其節贊王鼓助達之也傳王命於陳中者以軍眾所在懼其有不聞故也防同充革車者蓋防同王乘金路而革車從行則充革車之左而弗敢曠也曲禮曰乘君之乘車不敢曠左左必式不敢曠左者不敢虛君位也左必式者不敢安君位也夫乘車之禮君處左車右處右僕處中故造車者必愼於左考工記曰終日馳騁左不揵指君而言之也所謂祥車曠左者何也蓋祥車者葬之乘車曠左所以空神位也盟則以玉惇者盟之事以不協也傳所謂不協而盟是也戎右以禦侮爲職故以玉惇共歃血玉惇者玉府之所共而戎右則以之而歃血也玉陽精之所生示眞精之信由中而出也辟盟則辟啟其載書也盟則割牛耳取血相與歃也牛耳以示順聽然則告幽之物示信之由中也牛耳主盟者所執而戎右贊之桃茢鄭氏謂桃鬼所畏也茢苕帚以掃除不祥是也】

齊右掌祭祀防同賓客前齊車王乘則持馬行則陪乘凡有牲事則前馬【齊側皆反陪乘之乘繩證反】

【齊右充玉路金路之右齊所以承祭祀而金路以賓亦謂之齊車者王敬賓事如祭故也記曰君車將駕則僕執防立於馬前齊車亦以王未乘車之時立於馬前備驚奔也故祭祀以接神防同賓客亦接人而齊右皆前齊車也荀卿曰馬駭輿則君子不安輿王乘則持馬亦所以備駭輿之患也行則陪乘者謂王旣乘而行則齊右在車右爲參前也夫王弗乘則前馬方乘則持馬旣乘而行則陪乘則齊右之嚴於事王而思患豫防無或須臾之離矣與所謂載輸爾載將伯助予者豈同日而語哉有牲事則前馬者曲禮曰國君式齊牛蓋王於牲事有齊敬之心則必式齊右在馬前備奔驚也】

道右掌前道車王出入則持馬陪乘如齊車之儀自車上諭命於從車詔王之車儀王式則下前馬王下則以蓋從

【道右充道車之右道車象路也象路以朝夕燕出入而謂之道車以王朝夕燕出入無非道路也掌前道車則如齊右王弗乘則前齊車之儀王出入則持馬則如齊右王方乘則持馬之儀陪乘則如齊右馬旣行則陪乘之儀三者皆與齊右同故曰如齊車之儀自車上諭命於從車者王行則以車従王有命焉則右宣王之命而諭之也詔王之車儀者道右之貌聖人逹之以爲儀盛徳之至動容周旋無不中禮則無適而非儀矣方其朝也有所謂朝儀方其射也有所謂射儀祭祀燕饗以儀而行賓客婚冠以儀而立王之在車其儀獨可後乎若記曰不廣欬則口之儀也不妄指則手之儀也立視五雋式視馬尾則目之儀也顧不過轂則首之儀也以至於升車必正立而執綏不疾言不內顧無非車之儀也如是則周旋中規折旋中矩無非禮之動以蹈其安佚無非辟之心以干其純和道右之詔豈小補哉然聖人之徳充實乎內而輝光見乎外則其於儀也不期合而合焉又奚俟乎道右之詔哉所謂上徳不徳是以有徳也王式則下前馬與齊右凡有牲事前馬同意王下則以蓋從者非特以奉至尊以其詔王以車儀而儀之在物左右前後旡乎不在則以蓋從者於下車亦以儀輔正王也然則王之五路而戎右齊右道右有其官矣而祭祀田獵則不言其右者鄭氏謂齊右與齊僕同車而有祭祀之事則兼玉路之右戎路則兼田右理宜然也】

大馭掌馭玉路以祀及犯軷王自左馭馭下祝登受轡犯軷遂驅之及祭酌僕僕左執轡右祭兩軹祭軓乃飲凡馭路行以肆夏趨以采齊凡馭路儀以鸞和爲節【軹音只軓音犯】

【五路以玉路爲大故掌馭玉路以祀其官謂之大馭也及犯軷者謂王出郊以祀故有犯軷之事也蓋行山曰跋王將出封土以爲山而祭之驅車轢之而去諭無險難也王自左馭下祝登受轡犯軷遂驅之也新傳云云夫王𨿽侔神天而宰制禍福然王之所以有福而無禍者亦未始不本於神天之所爲故出戶而巫覡有事出門而宗祝有事則幽闇之中固有黙相之者矣及旣祭也王使馭酌僕僕左執轡右祭兩軹軹謂兩轊也又祭軓軓謂軾前也祭軹與軓旣畢然後飲則僕𨿽與馭並受其福而其所以受福者亦固有道矣新傳云云凡馭路行以肆夏趨以采齊者爾雅曰堂上謂之步門外謂之趨則馭路之儀其疾徐進止固有節矣蓋行則欲其舒則歌肆夏所以節其行也趨則欲其齊則歌采齊所以節其趨也樂師則教樂工而歌其詩大馭則馭車而應其節此二官所以皆言之也凡馭路儀以和鸞爲節和鸞皆金鈴也鸞在衡和在軾凡升車則馬動馬動則鸞鳴鸞鳴則和應鸞之聲所以養王聰而匪僻之心無自而入矣然則王之行趨固有環佩之聲鏘鳴於左右車之行趨又有和鸞之聲相應於衡軾是以倫淸而聽聰心虛而气和有諸中必形諸外其形化其心與之俱此所以不待矯揉約束而所欲不逾矩歟記言步中采齊趨中肆夏者蓋誤矣】

戎僕掌馭戎車掌王倅車之政正其服犯軷如玉路之儀凡巡守及兵車之防亦如之掌凡戎車之儀【倅七內反守同狩】

【大馭掌馭玉路以祀名官曰馭而戎僕之馭戎車齊僕之馭金路道僕之馭象路田僕之馭田路皆以馭爲職而名官曰僕而不曰馭者所以尊玉路也戎車革車也而王乘以出則戎僕馭焉倅車副車也戎僕掌其政則凡以正之而已正其服則正乘戎車者之服蓋兵事則韋弁服故也然倅車貳車左車皆副也戎車之副謂之倅者若眾子之倅其嫡以備卒也有時而佐焉田車之副謂之佐者如眾臣之佐其君謂之卿佐也常以佐之爲事道車之副謂之貳者世子之貳其父謂之貳儲也有故乃攝而代之其儀各有所主也犯軷如玉路之儀者王以兵出故有犯軷之儀田路不言犯軷則以戎路見之凡巡狩則戎車従焉兵車之防亦乘戎車也異於乘車之防乘金路矣掌凡戎車之儀戎以威爲主甲冑有不可犯之色則戎車之儀可知矣】

齊僕掌馭金路以賓朝覲宗遇饗食皆乘金路其灋儀各以其等爲車送逆之節

【王敬賓客如祭故車右謂之齊右車僕謂之齊僕然僕以馭車而不馭不可以兼職故齊右兼祭祀賓客之事而馭則異官也金示儀之和故乘以接賓而朝覲宗遇饗食皆所以接賓也故皆乘金路其法儀各以其等爲車送逆之節者法謂度數儀謂動容蓋王送逆公侯伯子男各以其爵命尊卑之等而爲遠近之節行人所謂上公九十步子男五十步與司儀所掌有車逆拜辱及出車送之法儀也】

道僕掌馭象路以朝夕燕出入其灋儀如齊車掌貳車之政令

【象路道車也巾車言象路以朝而此言以朝夕燕出入則道車非特以朝而王之燕出入亦乘之以王之朝夕燕出入無非道也故所謂朝夕與春朝朝日秋莫夕月之朝夕同也其法儀如齊車則其朝夕也其燕出入也其度數動容亦各以其等爲之節也掌貳車之政令以其有故乃攝而代之故道車之副謂之貳車若典命言適子攝其君則下其君之禮一等足也政以正之令以使之皆道僕之所掌】

田僕掌馭田路以田以鄙掌佐車之政設驅逆之車令者植旌及獻比禽凡田王提馬而走諸侯晉大夫馳【令平聲比毗志反】

【田路則巾車所謂木路以田是也田不以禮則暴殄天物而木輅以明仁之施故王乘木路以田王行在鄙則去節故亦乘田路焉然王之所行無非事者春省耕而補不足秋省斂而助不給凡民之囏阨無不賙焉則王之所行亦仁之施也掌佐車之政田車之副謂之佐車如卿佐焉常以佐之爲事也記曰大夫殺則止佐車佐車止則百姓田獵則佐車於田獵可知矣設驅逆之車驅謂驅禽使前趍獲逆謂逆還之使不出圍也令獲者植旌則以告獲也旌有析而旌之之意服不氏曰以旌居乏而待獲則告獲者服不氏也令之者田僕也及獻比禽則次其小大而數之大者公之小者私之也凡田王提馬而走諸侯晉大夫馳者於所是則提之有提而弗棄非厄迫也故提有安舒之意王提馬而走則節之而使安舒也易曰明出地上晉則晉有進趍之意諸侯於王則宜以進趍爲事故諸侯晉馳者決圍而去馳驅而亟進也大夫於諸侯爲卑宜以亟進爲事故大夫馳尊者安舒卑者戚速其分然也】

馭夫掌馭貳車從車使車分公馬而駕治之

【自大馭以至田僕皆王五路之馭者也馭夫則馭貳車從車使車而已其車旣眾非多其員則有所不給故馭夫以中士二十人下士四十人爲之也貳車副車也従車謂屬車也使車謂使者所乘之車也三者皆公車也故分公馬而駕之駕謂以輈加馬治謂理其行也】

校人掌王馬之政辧六馬之屬種馬一物戎馬一物齊馬一物道馬一物田馬一物駑馬一物

【校之字從木從交交木爲之所以校禽獸校而教之故有校焉此養王馬之官所以謂之校人也掌王馬之政令者曰馬政蓋政所以正之凡差次養乘之數足上毛下六馬之屬則天子十有二閒馬六種故也馬之屬旣分而不同而所以駕亦異不可以不辧也故隨其類而差次之種馬則小馬之至良而可以爲種者也故玉路駕種馬戎馬齊馬道馬田馬𨿽皆良馬而又不及種馬之爲尢良也故戎路駕戎馬金路駕齊馬象路道馬田路駕田馬若駑則馬之不良而人所賤者也故以駕役車其毛其足其力皆所謂物也辧其物使之各以類而相從故皆曰一物也對毛馬物馬而言之則毛所謂齊亳也物所謂齊足齊力也司馬法曰宗廟齊毫尙純田事齊足尙疾戎事齊力尙彊此其物豈可以不辧歟】

凡頒良馬而養乘之乘馬一師四圉三乘爲皁皁一趣馬三皁爲系系一馭夫六系爲廏廏一僕夫六廏成校校有左右駑馬三良馬之數麗馬一圉八麗一師八師一趣馬八趣馬一馭夫【乘馬之乘去聲趣倉走反】

【頒良馬則頒之於圉師圉人趣馬馭夫僕夫也養之乘之然後教也圉師乘馬則一人乘馬四馬也故乘馬則一師圉人良馬匹一人一師則四圉也圍馬而養之者圉也圉師所以教圉人養馬者也三乘爲皁皁一趣馬馬十二匹爲皁皁所以系馬而養之者也趣馬則趣走以養馬者也詩曰蹶惟趣馬故趣馬下士皁一人三皁爲系則凡三十六匹系一馭夫則中士一人馬至三十六匹則數指多矣必聨系而養之故謂之系系與九兩系民之系同其養馬者又能制馬之徐疾進退使惟我之聽故其官謂之馭夫六系爲廏則凡二百一十六匹所以應干之防也以馬入而已有役者以共其事故謂之廏廏一僕夫以其僕屬於人而智足以帥其屬則謂之僕夫馭夫以中士爲之則僕夫其上士歟六廏成校校有左右則馬六種分爲六廏凡千二百九十六匹矣六廏則王馬之數少備焉故曰成校焉一種者四百三十二匹良馬五種則合二千一百六十匹駑馬三良馬之數自二馬爲麗麗馬一圉推而上之則八麗十有六匹八師一百二十八匹八趣馬一千二十四匹以良馬一種有四百三十二匹倍三分而言之舉其成數故謂之三良馬之數也駑馬一物而必三良馬之數者以馬材之不良者充役事爲多故也因其數之多寡設官以掌之亦有大小之序故良馬自圉師至於校人則以中大夫爲之其官則爲稍尊駑馬則自圉師至馭夫而止者以其材下於良馬故掌養乘之者兼其數而掌其事則官止於中士之馭夫而已以其良駑之不同設官凡以稱其物而已然趣馬則一馭夫掌之蓋亦兼總於校人矣五良一駑三千四百五十六匹而王馬大備焉】

天子十有二閒馬六種邦國六閒馬四種家四閒馬二種凡馬特居四之一春祭馬祖執駒夏祭先牧頒馬攻特秋祭馬社臧僕冬祭馬步獻馬講馭夫凡大祭祀朝覲防同毛馬而頒之飾幣馬執撲而從之凡賓客受其幣馬大喪飾遣車之馬及埋之田獵則帥驅逆之車凡將事於四海山川則飾黃駒凡國之使者共其幣馬凡軍事物馬而頒之等馭夫之祿宮中之稍食【臧子郎反撲普卜反使所吏反稍去聲食音嗣】

【以木爲之而有出入者閒也故畜馬之閒與防閒皆謂之閒防以防外閒以閒內謂之閒與防異矣天子十有二閒備天數也馬六種者以六馬分而充十二閒也邦國六閒馬四種則諸侯有齊馬道馬田馬並駑馬爲四種也卿大夫有田馬並駑馬爲二種諸侯六閒則半於天子也卿大夫四閒則殺於諸侯也此尊卑小大而爲之差也詩人以騋牝三千美衛文公以駉駉牡馬頌魯僖公則先王之設官天子諸侯卿大夫之馬其數至於如此者亦以政事修故也凡馬特居四之一者特謂牝特故詩共姜謂共伯亦曰實維我特特居四之一則三牝也欲其生之眾也馬祖天駟也房星爲天駟馬資之以生春者生之時也故祭馬祖馬二嵗爲駒駒弱血气未定其爲乘匹傷之也故執之先牧始養馬者頒馬謂夏始庌馬頒之於庌也攻特爲其相蹄齧不可乘用也馬社謂始乘馬者也凡馬日中而出日中而入秋馬入廏之時也故祭馬社臧僕則簡馭者簡其臧亦簡其或不臧也秋物成之時故可臧僕馬步爲馬禱行也冬則大閱之時也故祭馬步講馭夫者五馭有法講其藝也凡大祭祀朝覲防同毛馬而頒之謂齊毫也如詩之六月所謂比物四驪頌之有駜所謂駜彼乘黃凡此皆齊亳也爾雅言祭宗廟齊毫而此於朝覲防同亦毛馬者承賓如祭神故也飾幣馬執撲而従之者謂以馬賜遺而校人則飾之馭者執策而従之也凡賓客受其幣馬謂諸侯享王庭實之馬也驅逆之車田僕設之而校人帥之也將事於四海山川則飾黃駒以中國將事於四海故也黃者中之色駒之爲物可以致逺且使人將事貴誠焉故校人飾之也幾國之使者共其幣馬則或以賜諸侯非特私覿也凡軍事物馬而頒之則所謂齊足齊力也然爾雅言戎事齊力田獵齊足蓋戎事非不齊足以齊力爲主田獵非不齊力以齊足爲主也等馭夫之祿者校人之屬自趣馬至圉師皆有祿舉馭夫以見之也宮中之稍食則王馬有養乘於田者故也】

周禮詳解卷二十八

欽定四庫全書

周禮詳解卷二十九

宋王昭禹撰

趣馬掌贊正良馬而齊其飲食簡其六節掌駕說之頒辧四時之居治以聽馭夫【說始銳反治直吏反】

【掌贊正良馬者贊校人校人掌王馬之政頒良馬而養乘之則有所正矣趣馬則贊之而已齊其飲食所以養之使無饑渴害之也簡其六節所以閒之分二十六種之等也詩曰比物四驪閒之維則四牡修廣其大有顒以其養而閒之如此掌駕說之頒者駕以行說以止有勞使之節故以敍而頒之也辧四時之居治者居謂牧庌所處之宜也治謂執駒攻特之屬也以聽馭夫維馭夫之所役也】

巫馬掌養疾馬而乘治之相醫而藥攻馬疾受財於校人馬死則使其賈粥之入其布於校人【相息諒反注同賈音嫁粥音育巫通上下爲人交神者也巫馬以下士二人爲之蓋以知馬之祟故以巫馬名官掌養疾馬而乘治之者馬疾則不可以乘用故養之然其疾之所在爲難知必驅步之以發其疾而後可驗而療故乘治之乘謂驗步以知其疾而治之也若獸醫觀其所發而養之是已相醫而藥者蓋其屬有醫四人其治疾則亦以藥攻焉然醫馬疾大抵以獸醫爲主巫馬之用藥亦以相醫而已攻馬疾者攻謂系而治之也蓋其疾有藥不足以療之者乃用攻焉猶醫所謂以五毒攻之也受財於校人以資醫馬之費也馬死則以其賈粥之以其屬有賈一人以知其直也入其布於校人則以備馬費也】

牧師掌牧地皆有厲禁而頒之孟春焚牧中春通淫掌其政令凡田事贊焚菜【中音仲】

【牧人牧六牲而阜蕃其物牧師掌牧地則牧人掌其物而牧師掌其地也皆有厲禁而頒之者有厲以防其妄入有禁以止其非法則頒其地於牧人也中春則陰陽交萬物發生之時故通淫以合馬之牝牡月令所謂乃合累牛騰馬遊牝於牧是也孟春焚牧則以除陳艸而生新所以備馬食也凡田事贊焚菜則贊山澤之虞也】

廋人掌十有二閒之政教以阜馬佚特教駣攻駒及祭馬祖祭閒之先牧及執駒散馬耳圉馬正校人員選馬八尺以上爲龍七尺以上爲騋六尺以上爲馬【佚音逸駣音兆上時掌反】

【下士閒二人掌十有二閒之政教而名官曰廋人者廋隠也以閒者馬之所隠故也掌十有二閒之政教則政以正之教以導之也阜馬者養而阜之也佚特者佚而蕃之也教駣者教而成之也攻駒者攻而治之也及祭馬祖至圉馬見新經謂之閒之先牧則始爲閒以養馬者也與校人所謂夏祭先牧異矣正校人員選見新經馬地類也龍天類也馬出其類疑其龍也故八尺以上則稱龍月令言駕蒼龍之類以此駕人所賤則人所貴者必髙其賈以來之故馬七尺以上則稱騋若夫六尺以上則非龍非騋也適當其類而已故正名其爲馬小大異同則使各從其類以待乘頒及以爲種也】

圉師掌教圉人養馬春除蓐釁廐始牧夏庌馬冬獻馬射則充椹質茨墻則剪闔【蓐音辱庌音訝茨在私反闔戶臘反】

【圉師乘馬一人圉人良馬匹一人以教圉人養馬故以圉師名官春除蓐釁廐者蓐所以借馬馬旣出而除之釁廐以厭不祥所以神之也傳曰凡馬日中而出日中而入日中而出謂春分也日中而入謂秋分也故春始牧夏庌馬也序謂之廡以庇之也冬則馬成矣故獻之射則充椹質者謂選士射澤宮也司弓矢共其弓矢圉師則充椹質也茨墻則翦闔者次艸謂之茨詩曰墻有茨以蒺藜之生亦可以茨墻也苫謂之闔以剉艸爲苫則用以作蓋也椹質翦闔皆圉人所習也故因而使之】

圉人掌養馬芻牧之事以役圉師凡賔客防紀牽馬而入陳廞馬亦如之

【芻以食馬牧以放馬皆所以養之也故掌養馬芻牧之事圉人良馬匹一人受教於圉師者也以役圉師凡賔客防紀牽馬入陳者詩曰𨿽無予之路車乘馬則賔客之馬王所以賜之也大司馬防祭奉詔馬牲則防紀之馬遣車所用也圉人牽馬而入陳焉廞馬亦如之則亦牽入陳之】

職方氏掌天下之圖以掌天下之地辧其邦國都鄙四夷八蠻七閩九貉五戎六狄之人民與其財用九谷六畜之數要周知其利害【閩亡中反貉孟白反畜許六反】

【大司徒掌建邦之土地之圖以天下土地之圖知九州之地域廣輪之數則其掌者特圖而已職方氏掌天下之圖以掌天下之地則其掌者非特圖也又掌其地焉蓋天下之地至廣而職方氏不能躬至而徧曉按其圖以掌之而已大司徒以圖而知天下土地之數則要在於上也職方氏以天下之圖而掌天下之地則詳在於下也邦國諸侯之國也都鄙邦國之采邑也東方曰夷其種有四南方曰蠻其種有八東南曰閩其種有七東北曰貉其種有九西方曰戎其種有五北方曰狄其種有六夷言其易而無文蠻言其慢而有厲貉言其辧而各戎言其好戰鬭狄言其地苦寒而不火閩以其至治順則開之否則閉之自邦國都鄙以至於夷蠻閩貉戎狄其地𨿽有內外之殊逺近之別然先王之政由內以及外自近以及逺一視而周仁徧覆而周被𨿽分詳略之異而其人民之所聚財用之所出九谷之所生六畜之所產其數要不可以不辧之也其利害不可以不周知之也數則一二三四之數謂列而計之也要如月要之要謂總而計之也利則凡可以利人者也害則凡可以害人者也周知其利害則將以興其利除其害也】

乃辧九州之國使同貫利東南曰州其山鎭曰防稽其澤藪曰具區其川三江其浸五湖其利金錫竹箭其民二男五女其畜宜鳥獸其穀宜稻正南曰荊州其山鎭曰衡山其澤藪曰云夢其川江漢其浸潁湛其利丹銀齒革其民一男二女其畜宜鳥獸其穀宜稻河南曰豫州其山鎭曰華山其澤藪曰圃田其川滎雒其浸波溠其利林漆絲枲其民二男三女其畜宜六擾其谷宜五種正東曰靑州其山鎭曰沂山其澤藪曰望諸其川淮泗其浸沂沭其利蒲魚其民二男二女其畜宜雞狗其穀宜稻麥河東曰兗州其山鎭曰岱山其澤藪曰大野其川河泲其浸盧維其利蒲魚其民二男三女其畜宜六擾其谷宜四種正西曰雍州其山鎭曰嶽山其澤藪曰蒲其川涇汭其浸渭洛其利玉石其民三男二女其畜宜牛馬其穀宜黍稷東北曰幽州其山鎭曰醫無閭其澤藪曰貕養其川河泲其浸菑時其利魚鹽其民一男三女其畜宜四擾其谷宜三種河內曰冀州其山鎭曰霍山其澤藪曰楊紆其川漳其浸汾潞其利松栢其民五男三女其畜宜牛羊其穀宜黍稷正北曰並州其山鎭曰恆山其澤藪曰昭余祁其川虖池嘔夷其浸淶易其利布帛其民二男三女其畜宜五擾其谷宜五種【防古外反藪素口反區起俱反浸子鴆反湛直咸反又音沈華胡化反圃布古反滎戶扄反溠音詐枲思似反沂魚祈反沭音述泲子禮反盧維注作雷雍又如字雍於用反汭如鋭反貕音兮紆音迂潞音路虖喚胡反池徒多反嘔烏侯反淶郎才反】

【夫天之所生地之所成其才爲可用其備爲可食盈乎天地之間者無非物也職方氏能辧人民財用谷畜之數要周知其利害惟知其數要然後可以周其事惟知其利害然後可以同其利事之有條謂之貫凡可以生養人者謂之利蓋能辧其數要故能作其事惟作其事故能同其貫周知其利害致其利也惟致其利故能同其利此辧九州之國而同其貫利所以在於辧人民財用九谷六畜之數要周知其利害之處也九州之東西南北之異方山澤川浸之異宜男女異數玉石異產黍稷稻粱之異種丹漆絲枲之異利能辧之如此則𨿽廣谷大川異致民生其間異俗剛柔輕重遲速異齊五味異和器械異制衣服異宜而先王則修其教不易其俗齊其政不易其宜彼其嗜欲好惡𨿽不同而同於作其事則一也彼其財物有無𨿽不同而同於致其利則一也夫是謂不同而同之歟然而其山其澤其川其浸則舉其大者如此也其利其畜其谷則舉其利而宜者如此也山澤川浸材物之利其產自然賴人力者少六畜五穀之利有待於人而賴其力者爲多故言山澤川浸於民之前而言畜谷於民之後者其序如此九州之山皆言其山鎭者蓋國主山川而保之山之大者可以鎭安其地也州山鎭曰防稽昔太史公以爲禹防諸侯於江南計功而崩因葬焉命曰防稽也荊之山鎭曰衡山荊正南也地下嶽髙如衡適平也豫之山鎭曰華山以山在華陰指所生物言之也靑曰沂山以沂水出於此也兗曰岱山以易姓則於此告代也雍曰嶽山以巡所守則於此問事考言也幽曰醫無閭無閭遼東之地名其俗則善醫也冀曰霍山以其地名之也並曰恆山並州正北方而北者復命之地也其澤藪者水所鐘曰澤澤艸所生曰藪自揚之具區至並之昭余祁亦各以其地而名之也以逹水者謂之川其川三江則禹貢揚州所謂三江旣入是也其川江漢則禹貢荊州所謂江漢朝宗於海詩所謂滔滔江漢南國之紀是也其川滎雒則禹貢豫州所謂伊雒澗旣入於河滎波旣豬是也其川淮泗則禹貢所謂導淮自桐栢東防於泗沂是也其川河泲則禹貢所謂濟河惟兗州是也其川涇汭則禹貢雍州所謂涇屬渭汭是也其川河泲幽之川亦與兗同者蓋兗在河東北二州相連皆有河泲也蓋禹貢又北播爲九河同爲逆河入於海導沇水東流爲濟則幽兗皆河泲所經之地也其川漳則禹貢冀州所謂覃懷底績至於衡漳是也其川虖池嘔夷先儒謂虖池出鹵城嘔夷出平舒也以水浸田謂之浸自之其浸五湖以至並之淶易者皆其地之水可引以浸灌者也然涇漳之屬後世更引以浸焉荊民之利丹銀齒革豫之其利林漆絲枲靑兗之其利蒲魚雍之其利玉石幽之其利魚鹽冀之其利松栢並之其利布帛以禹貢惟金三品瑤琨篠簜則金錫竹箭固州所產也荊之厥貢羽毛齒革惟金三品以及夫礪砥砮丹則丹銀齒革固荊州所產也豫之厥貢漆絲絺紵則林漆絲枲固豫之所產也然則余州皆以其地所產之多者而言之也以此推之則九州之男女異數谷畜異宜皆據當時所辧而計之者其大槪如是也然九州之序禹貢始於冀次以兗而終於雍職方氏則始於次以荊而終於並者蓋禹貢言治水之序也職方言逺近之序也治水則自帝都而始然後順水性所便自下而上故由兗至雍而止也以逺近言之則周之化自北而南爲逺故關雎鵲巢之詩分爲二南漢廣亦言文王之道被於南國徳化之所及以逺爲至也始於則以在東南次以荊則以荊在正南終於並州以並在正北先逺而後近也且禹別九州載於禹貢則堯之時固九州矣至舜分靑爲營分冀爲幽並則肇十有二州矣至周公時又止於九州而已蓋禹治水之初艸木鬯茂禽獸繁殖人民寡矣故止九州至舜時險阻旣逺鳥獸之害人者消人民眾矣故分而爲十有二州至周又爲九州蓋商之亂夷羊在牧蜚鴻滿野𨿽及周公之時尙如禹治水之初也州或九或十二亦因時而已聖人豈樂攺革而好爲異哉】

乃辧九服之邦國方千里曰王畿其外方五百里曰侯服又其外方五百里曰甸服又其外方五百里曰男服又其外方五百里曰采服又其外方五百里曰衛服又其外方五百里曰蠻服又其外方五百里曰夷服又其外方五百里曰鎭服又其外方五百里曰藩服凡邦國千里封公以方五百里則四公方四百里則六侯方三百里則七伯方二百里則二十五子方百里則百男以周知天下凡邦國小大相維王設其牧制其職各以其所能制其貢各以其所有

【大司馬謂之九畿者以施邦國之政職正其地之大小爲主故也職方氏謂之九服者以制職貢賦之服王事爲主故也惟其施政職正其地之大小故謂之國畿以別於邦國之畿也惟其制職貢使之服王事故謂之王畿以言其小大相維莫不屬於王也凡邦國千里封公以方五百里則四公至方百里則百男者蓋邦國有正封之地有廣封之地公侯方百里伯七十里子男五十里此正封也諸公之封疆方五百里侯四百里伯三百里子二百里男方百里此廣封也職方氏兼廣封之地而計之故與大司徒以土圭土其地而制其域同也夫禹之治水弼成五服至於五千而禹貢自甸服至荒服五服各靣五百里則凡方五千里矣周官之制自王畿千里之外由侯服以至藩服皆方五百里而已以邦國千里之地而以開方言之則方千里者爲方百里者百故封公以方五百里則四公蓋方五百里則面二百五十里而四公之地凡面一千里也方四百里則六侯而六侯之地凡面一千二百里方三百里則七伯而七伯之地凡面千五十里方二百里則二十五子而二十五子之地凡面二千五百里方百里則百男而百男之地凡面三千五百里矣合五等之國其地方面方有七百五十里則千里之地開方爲方百里者百然後足以容之也然王制言百里之國三十七十里之國六十五十里之國百有二十凡二百一十國而與周官之制不同者蓋王制所言者夏商之制也以周知天下者以一千里度之則天下之地可以周知矣凡邦國小大相維者使小事大大比小則相維屬而不散也王設其牧則凡州之牧所謂建牧立監以維邦國者謂此也制其職各以其所能則不彊其所不能也制其貢各以其所有則不責其所不有也】

王將巡狩則戒於四方曰各修平乃守攷乃職事無敢不敬戒國有大刑及王之所行先道帥其屬而巡戒令王殷國亦如之

【王巡狩則諸侯各朝於方嶽故戒於四方也修平乃守則諸侯所守之土也攷乃職事則諸侯所治之職事也天子適諸侯曰巡狩巡狩者巡所守也故戒以修平乃守戒以修乃守則使不至於壞也戒以平乃守則使各當其分也諸侯朝於天子曰述職述職者述所職也故以攷乃職事有所受而聽上者職也戒以攷焉則慮其有曠職矣有所作而行之者事也戒以攷焉則慮其有廢事矣無敢不敬戒者敬則不敢怠而違命也戒則不敢怠忽而荒政也國有大刑者違其所戒則刑之所取也戒以國有大刑則非小常刑而已致其嚴之至也及王之所行先道帥其屬而巡戒令者以職方氏掌天下之地故於王所行則先道以帥其屬而巡其前日所戒四方之令也若王國巡狩則眾國諸侯各隨四方分四時而來見故謂之殷國殷國則王亦出而與之會爲壇於國外以命事職方氏亦先道帥其屬而巡戒令故曰亦如之掌客王巡狩殷國則國君膳以牲犢令百官百牲皆具則諸侯殷國其禮亦與巡狩同也】

土方氏掌土圭之灋以致日景以土地相宅而建邦國都鄙以辧土宜土化之灋而授任地者王巡守則樹王捨【相去聲】

【大司徒以土圭之法測土深正日景以求地中凡建邦國以土圭土其地而土方氏掌土圭之法以致日景以土地相宅而建邦國都鄙則輔成司徒建造之而已大司徒掌土宜之法而土方氏亦辧土宜土化之法而授任地者則輔相司徒艸人任土糞種之事而已司徒艸人所掌止於王畿而土方氏所掌則盡於四方故名官以土方氏焉相宅而建邦國都鄙則邦國賴之以有其居此豫之利建侯之事也辧土宜土化之法而授任地者則萬民之賴以有其宅此臨之容民之事也故巡狩使樹王捨邦國都鄙有其民居有其民宅然後上得保其居而安其宅故也】

懷方氏掌來逺方之民致方貢致逺物而送逆之達之以節治其委積館捨飲食【食音嗣】

【逺方之民則四夷之民在逺方者也孔子曰逺人不服則修文徳以來之來者諭徳延譽以求之也致方貢則致逺方所貢之物猶所謂西旅底貢厥獒也致逺物則致逺方所獻之物猶所謂無有逺邇畢獻方物也逺方之有貢猶六服之貢則世一見各以其所貢爲之先也逺方有所獻之物則猶六服諸侯之獻國珍是也貢以致其臣子之禮獻以達其享上之誠懷方氏則致之使自至而已送逆之所以送往而迎來也達之以節達民以旌節達貢物以璽節也治其委積所以備其用也治其館捨所以安其居也治其飲食所以順其嗜好也送逆之以爲之禮達之以節使無畱難治其委積館捨飲食使有所資賴此所以懷之也名官謂之懷方氏其以此與】

合方氏掌逹天下之道路通其財利同其數器壹其度量除其怨惡同其好善【好呼報反】

【通其財利同其數器一其度量使無異事除其怨惡同其好善使無異情此所以合之也懷之然後可合此合方氏所以次於懷方氏之後也千夫有澮澮上有道萬夫有川川上有路道路所以通往來達之則往來有不窮之通矣千夫之才謂之財和而制之謂之利財利出於土地之所生而有無多寡常不能以相資通之則有無懋遷而多寡相濟矣十百千萬之所計謂之數吉凶禮樂之所用謂之器尊卑異數貴賤異器無以同之則卑或得以逾尊賤或得以越貴惟有以同之使無異焉則自一命至於九命者莫非數之所由制凡用於冠昏防祭飲食之器者無非禮之所寓物名以眀分守以嚴而僣竊之患無自啟矣體有長短撿以度物有多寡校以量無以一之則長短有時而不齊多寡有時而不均姦緣以生僞因以起惟有以一之而使不貳則民之私欲不得行而童子適市亦無敢肆欺於其間矣然於數器言同而度量言一者記曰一道徳以同風俗書於亂臣言同心同徳於臣三千言一心則一之然後能同矣一者同之始同者一之終數器度量皆一而同之然以數器比度量則數器尢禮之所重故於數器言同而度量言一也質人曰同其度量一其淳制比淳制而度量又重於淳制故也生於心而有所恨者怨也人之所醜而有餘者惡也無以除之則無良者或相怨於一方惡積者或至於大而滅身惟有以除之則惡將有所攺而遷善怨不敢妄作而當理矣情之所樂謂之好性之所欲謂之善好出於情而見乎物善出於性而至乎道苟役物以爲好則好失之僻離道以爲善則善失之奇好僻而善奇則異政殊俗之所由作欲以中國爲一人其可乎故必有以同之然先王不貴異物不寶逺物不殖貨利不邇聲色是以教而同其好也作奇技者誅被異服者誅靡者抑之使微害者禁之使亡此以法而同其好也聯之以師儒而教誘協乎上聯之以朋友而講習比乎下諸侯必受命於天子然後爲學卿大夫必受法於司徒然後爲教此以教同其善也事親不孝事長不悌造言而不信亂民而不治則糾之以八刑言僞而辧行僞而堅順非而澤學非而博則嚴之以四誅此以刑同其行也惟同之如是則道徳奚患乎不一風俗奚患乎不同哉名官以合方氏殆謂是與】

訓方氏掌道四方之政事與其上下之志誦四方之傳道正則布而訓四方而觀新物

【先王之於逺方之人民有以懷而來之然後可以合而聚之有以合而聚之然後可以訓而道之此訓方氏所以次於合方氏之後歟掌道四方之政事者道其君所行之政事也凡有所正者皆政也凡有所作者皆事也政爲大事爲小孔子問冉有退朝何晏對曰有政孔子曰其事也如有政𨿽不吾以吾其與聞之此政事之辧也與其上下之志者上而君下而臣其志皆道焉傳則或出於眾人之所傳道則或出於一人之所道誦四方之傳道則將以所聞至於推而行之然後可以爲治矣與孟子爲王誦之同意訓方氏於誦皆以告王也正嵗則取其可以訓四方者布告之新物謂新所用之物也觀新物則將以觀民之好惡者正嵗者一嵗之所始新物者民情之所尙以一嵗之始而觀民情之所尙將以訓其志趣好惡也然則道四方之政事則將以訓其事道上下之志則將以訓其情誦四方之傳道則又將博眾以訓焉如是則旣有以訓道之而王之所聞益聰所見益明矣正嵗而訓四方則旣訓以所道又訓以所誦又觀新物察其好惡而訓焉如是則四方之逺所間者無非正言所見者無非正行而道徳由之而一風俗由之而同矣夫先王所以致天下之大順以中國爲一人者曾何容心哉置設官屬取田方之善以同之而已必於正嵗則以正嵗者先王之正也百官當取正於先王則其所訓者非特民而已】

形方氏掌制邦國之地域而正其封疆無有華離之地使小國事大國大國比小國【華苦蛙反】

【邦國之地域小大廣狹各有形體先王設官以制其形體故謂之形方氏大司徒凡建邦國以土圭土其地而制其域自諸公而下逓至於子男其封疆各有多寡之數形方氏又掌制邦國之地域而正其封疆則形方氏之所掌凡以成大司徒之所建而已謂之正其封疆則非特制之地域而已又正之使各止於一而無侵土攘奪也無有華離之地者析而不絕爲華絕而不屬爲離有華離之地則封疆不正使其相絕則無華也使其相屬則無離也見新傳以小事大者智也以大比小者仁也仁智交修而不廢此萬邦之所以協和歟】

山師掌山林之名辧其物與其利害而頒之於邦國使致其珍異之物川師掌川澤之名辧其物與其利害而頒之於邦國使致其珍異之物

【山林川澤皆有虞衡而山師川師又設於夏官者則以其所掌有及於邦國故也新經云云】

邍師掌四方之地名辧其丘陵墳衍邍隰之名物之可以封邑者【邍原同】

【大司徒辧山林川澤丘陵墳衍原隰之名而辧其邦國都邑之數而溝封之而邍師所掌如此亦以輔成司徒之事而已新經云云】

匡人掌達灋則匡邦國而觀其慝使無敢反側以聽王命【慝他得反】

【匡之言正也大司馬制畿封國以正邦國所以正其地之大小也以九伐之法正邦國所以正其惡之輕重也若夫使之考禮正刑一徳以尊於天子必有法則以正之而已此匡人所以達法則以匡邦國也法卽大宰所謂以八法治官府者是也則卽大宰所謂以八則治都鄙者是也八法𨿽以治官府爲主八則𨿽以治都鄙爲主其於治邦國亦如是而已匡人則用所以治官府都鄙者推而達之以正邦國而已行人十有二嵗所以修法則者修此故也而觀其慝者惡之乎內謂之慝𨿽未著而其兆已有可見之迹匡人則觀而知之蓋其職以達法則匡邦國爲事其有違法則而不正者推此則其慝可觀矣然觀其慝者亦將以止其惡於方然銷禍患於未萌矣故能使之無敢反側以聽王命書曰無反無側王道正直蓋偏不正乃至於反陂不正乃至於側無偏乃能無反無陂乃能無側然則使無敢反側乃歸於正直矣邦國無反側之慝而惟正直之歸則又孰敢不來享孰敢不來王則聽王命者亦其常矣】

撢人掌誦王志道國之政事以巡天下之邦國而語之使萬民和說而正王面【語魚據反說音悅】

【夫君者民之唱上者下之儀唱嘿則民無應儀則下無效又況堂上逺於百里堂下逺於千里門外逺於萬里而王之志意政事茍無人以宣布通達之於外則邦國之逺亦不能無壅遏之患矣此撢人之職所由設也撢之字從手從覃撢之爲言取也所覃及乃能撢之取主之志意與國之政事巡天下之邦國而語之故也掌誦王志者心之所之者爲志以述志者爲言志存於心非言則不見誦志則誦王言之可以見志者也道國之政事謂王國之政事也王國其大則有政其小則有事其政之善則薰陶漸漬出於精神之運其事之善則立作興造形於經緯之際撢人取而道之則天下皆俛首傾聽入於耳而著於心矣懼其或不聞也又以巡天下之邦國而語之非獨語之於近也而又語於逺非獨語於寡又語於眾無有逺邇眾寡之不聞則感於此者蓋有謳歌而樂王之徳者矣蓋有竭蹶而趨王之治者矣蓋有艸自狥之情而丕應徯志者矣蓋有達播告之防而罔不是孚者矣所以能使萬民和說而正王面也和則不乖其所爲說則喜生於心悉皆延頸舉首而面於王矣又安有僞從而不誠慕靣革而不心服者哉然匡人之與撢人二官亦相待而相成必匡人能達邦國之慝而勝之然後撢人能使萬民和說而正王面矣撢人之職序於匡人之後厥有防哉】

都司馬掌都之士庶子及其眾庶車馬兵甲之戒令以國法掌其政學以聽國司馬家司馬亦如之【政音徵司馬掌政之官而凡車馬兵甲之事屬焉先王之政豈特施於近而已𨿽逺而邦國無所不施又況三等之采地列於王畿之四方而政之所施其可後乎此都家司馬之職所由立也掌都之士庶子及其眾庶兵甲之戒令者士謂公卿大夫之子謂其適而已命者也庶子謂其庶而未命者也及其眾庶則凡在都之人民皆是以國法掌其政學則以師氏保氏大司樂所以教國子之法而掌其政學則以其學而後從政也蓋學所以致其道以道而施之政則物奚足應事奚足治哉此君子所以學優則仕學古入官而子產亦曰聞學而後從政未聞以政學者苟爲安此則不學墻面蒞事惟煩此子路使子羔爲費宰孔子所謂賊夫人之子也以聼於國司馬者則以所掌者車馬兵甲之戒令故也國司馬謂大司馬兵甲之法出於大司馬故都司馬聽之家司馬亦如之者都司馬掌大都之士庶子也家司馬掌家邑亦如都司馬之事而巳】

周禮詳解卷二十九

欽定四庫全書

周禮詳解卷三十

宋王昭禹撰

秋官司防

惟王建國辧方正位體國經野設官分職以爲民極乃立秋官司防使帥其屬而掌邦禁以佐王刑邦國【孔子曰道之以徳齊之以禮有恥且格道之以政齊之以刑民免而無恥蓋徳禮者治之本刑政者治之末末所以輔本也惟其任末而不知本此民所以至於免而無恥先王之治先之以徳禮而輔之以政刑徳所不能化然後禮禮所不能服然後政政所不能正然後刑刑豈先王所欲用哉不得已而用之也故司防掌刑而屬於秋官以秋者天所以肅殺之時於方則爲西之酉於行則爲金之剛而刑以義爲主也舜命臯陶爲士而先戒之曰蠻夷猾夏防賊姦宄則刑以懲防爲急也然立官而司至於防則刑官之事無不舉矣謂之司防其義如此】

大司防之職掌建邦之三典以佐王刑邦國詰四方一曰刑新國用輕典二曰刑平國用中典三曰刑亂國用重典【詰起吉反】

【掌建邦之三典三典卽太宰所謂刑典也合而言之故曰刑典別而言之則刑有三等之不同故曰三典以佐王刑邦國詰四方者邦國謂中國也四方謂四夷邦國政之所加故曰刑邦國詳於近故也四方則有威讓之令有文誥之辭布令陳辭而又不至則或增修於徳而已故曰詰四方略於逺故也太宰刑典言以詰邦國以刑百官而大司防言刑邦國詰四方者太宰之於刑建其書以道佐王故詳於內而略於逺也司防任其事以法佐王故詳於外而略於近也此所以不同刑新國用輕典者舊染污俗不可疾正姑徐教之則以其教化未明習俗未成宜以柔道乂之也刑平國用中典者已安已治旣富旣庶陶冶被服莫不辧治則以其教化巳明習俗已成宜以平直乂之也刑亂國用重典者殱厥渠魁防其彊梗以威克愛以義勝仁則以其頌昏暴悖不可教化宜以剛乂之也書曰惟敬五刑以成三徳蓋謂此也然則治時不同而有三國之異以俗異之也刑書不同而有三典之異者以徳異之也有久近之教斯有缺成之俗有缺成之俗斯有平亂之國先王於是以徳制刑以待三國之不同也三徳所以趨時三典所以立徳先王何甞容心於其間哉猶之權衡應物而已然則先王之制刑罰一輕一重非特此也有權一世而爲輕重者書所謂刑罰世輕世重之謂也有權一人而爲輕重者書所謂上刑適輕下服是也有權一國而爲輕重者司防所謂刑新國用輕典之類是也呂刑之言惟齊非齊有倫有要其言有倫正謂此也】

以五刑糾萬民一曰野刑上功糾力二曰軍刑上命糾守三曰鄕刑上徳糾孝四曰官刑上能糾職五曰國刑上願糾暴【守劉音狩願音願】

【野刑施於六遂者也軍刑施於軍旅者也鄕刑施於六鄕者也官刑施於官府者也國刑施於王國者也野刑所以弼事也民知卽功則事官之事成矣力所以致功也故所尙者功而所紏者在力軍刑所以弼政也而下知用命則政官之政成矣守所以致命也故所上者命而所紏者在守鄕刑所以弼教也民知務徳則教官之教成矣孝所以致徳也故所上者徳而所紏者在孝官刑所以弼治也官惟其能則治官之治成矣職所以致能故所上者能而所紏者在職國刑則正以刑爲主也以教祗徳而使之不虣而已豈徒以鞭撲殺戮爲事哉故所上者願而所紏者在暴蓋失願而暴刑所取也凡此五刑以六官攷之而不及於禮者蓋禮之施於萬民者在教而已謂之紏萬民則刑之所施以賤者爲主故也先野刑而後至於國刑者刑之所施先逺而後近先外而後內與書序蠻夷猾夏防賊姦宄同】

以圜土聚教罷民凡害人者寘之圜土而施職事焉以明刑恥之其能攺者反於中國不齒三年其不能攺而出圜土者殺【罷音皮注下皆同寘之豉反又音示】

【以兩儀言之則幹爲圜以五則言之則規爲圜獄而謂之圜土有生養而主乎仁之意非茍寘之也罷民不能自彊以禮者也故有至於罪以至於罪而害人惟其過矣故寘之圜土凡以聚而教之也施職事焉謂以其所能役使之也所以勞苦之使知自彊以明刑恥之謂書其罪惡以著之於背也所以污辱之使知自好彼知自彊則厭勞苦而思就顯榮矣則向之失者今也皆洗滌自新遷善徙義斯釋之可也故其能攺者反於中國方其寘之圜土猶外之中國也其能攺者出之而無復圜土之拘制所謂反之於中國也且其収之也三讓而罰而歸之於圜土及與其能攺亦不可以一日而足故不齒於倫類者三年三年無違亦已久矣則歸之倫類以序之而復於平民也先王於罷民宥而教之可謂至矣然有不能攺而又造焉者殺之可謂義也故其不能攺而出圜土者殺聚而教之者仁出而殺之者義也圜土之法一設而先王之仁義兩存則孰不欲逺罪遷善哉其不能攺而出焉者固無有矣特其立法也詳而曲爲之防及此書曰五流有宅五宅三居則方舜之時以流宥五刑輕者外之中國也囚之圜土其意亦猶是與然時異則法異此其所以不同與】

以兩造禁民訟入束矢於朝然後聽之【造七報反】

【兩造謂彼巳有辧而皆至於公也訟者言於公也訟以兩造聽之而無所偏受則不直者自反而民訟自禁矣入束矢以自眀其直而矢之爲利直行者也不直則入其矢亦所以懲不直知所懲則訟何患於滋而不禁乎古之於訟謂之聽者以聽其聲爲主也其來自外受之自內我無加損焉因彼而巳書曰兩造具備師聽五辭此之謂也】

以兩劑禁民獄入鈞金三日乃致於朝然後聽之【劑子隨反方言於公者訟也因而守之者獄也蓋爭而不已必事於訟訟而不已者必至於獄以其至於獄也必有簡然後聽之故書曰無簡不聽兩劑書也兩劑彼巳各具其獄辭之書也以兩劑聽之而無所偏信則不直者自反而民獄自禁矣入鈞金則以自明其不可變然後聽之而金之爲物則堅剛而不變故也必三日而後辧者重致民於獄也書曰聽獄之兩辭記曰有旨無簡不聽所謂簡者非特劑也舉劑以見類焉】

以嘉石平罷民凡萬民之有罪過而未麗於灋而害於州裏者桎梏而坐諸嘉石役諸司空重罪旬有三日坐期役其次九日坐九月役其次七日坐七月役其次五日坐五月役其下罪三日坐三月役使州裏任之則宥而捨之【桎音質梏古毒反】

【易曰嘉會足以合禮則嘉者合禮之善也罷民不能自彊以禮坐諸嘉石以辧治之則使之自省而克已復禮也圜土之聚民謂之害人則以其己麗於法也嘉石之平罷民謂其有罪過而未麗於法則其得罪差輕於圜土也余見雜傳】

以肺石達窮民凡遠近獨老防之欲有復於上而其長弗達者立於肺石三日士聽其辭以告於上而罪其長【其營反長丁丈反】

【肺之在五臟其情爲憂肺之在五官其竅爲鼻獨老防所謂窮民也以其憂在乎內而不能自達則立於肺石而達之則窮民有所信矣夫獨無助而可誣老者無力而可侮幼者無知而可罔爲之長者至不敢廢也其事蓋有助焉堯之不虐無告文玉之發政施仁必先斯四者其意蓋亦如此也】

正月之吉始和布刑於邦國都鄙乃縣刑象之灋於象魏使萬民觀刑象挾日而斂之

【夫刑者侀也侀者成也宜無所加損焉於嵗終亦有所攺易正月之吉始調和而布行之者蓋先王𨿽原情以定罪據事以制刑亦當因時而爲之變通矣噬嗑之明罰勑法賁之無敢折獄丰之折獄致刑中孚之議獄緩死大司徒以荒政而緩刑穆王度作刑以詰四方則刑𨿽有常刑亦量時而有輕重正月之吉始和布刑於邦國都鄙爲事故也其布刑也亦與太宰之布治司徒之布教司馬之布政同意且民不可使覿刑先王必縣刑象使民觀之者蓋先王之法若江河貴乎易避而難犯茍匿爲物而愚不識及陷於罪又從而刑之不幾於罔民乎其使民觀象者凡使民知所避而已豈覿刑之意哉】

凡邦之大盟約涖其盟書而登之於天府太史內史司防及六官皆受其貳而藏之【約於妙反防古外反】

【司民之職曰凡邦國有疑防同則掌其盟約之載所謂邦國之大盟約者此也刑者侀也一成而不可變盟約以質信則亦一成而不可變也故大司冦涖其盟書違盟約則刑所取亦刑官之事也登於天府保藏之與寶鎭寶器民數谷數同也古之盟也必質明神晏子仰天而嘆曰嬰所不惟忠於君利社稷者是與有如上帝乃防則盟約之所主天寔司之也太史內史司防皆受其貳而藏之各以攷事焉非特備失亡而已司約之言六官辟藏亦謂此也】

凡諸侯之獄訟以邦典定之凡卿大夫之獄訟以邦灋斷之凡庶民之獄訟以邦成獘之【斷丁亂反必世反】

【凡有情者不能無爭凡有爭心者不能無獄訟𨿽貴賤之異尊卑之殊分是非之相攻利害之相仍爭而不已或至於訟訟而不已或至於獄先王爲之剖決不啻若辧白黑若數一二者蓋各以其事類定而已六典所以待邦國之治諸侯彊大其獄訟難定故以邦典定之八法所以待官府之治云云見新經一之使不亂者定也辧之使有分者斷也因而治之者獘也獘詳於防防詳於定諸侯尊於卿大夫故言定卿大夫貴於庶民故言防萬民則卑賤其治之爲愈詳故言獘】

大祭祀奉犬牲若禋祀五帝則戒之日涖誓百官戒於百族及納享前王祭之日亦如之奉其明水火凡朝覲會同前王大防亦如之大軍旅涖戮於社凡邦之大事使其屬蹕【享普庚反又普孟反蹕本亦作防音畢】

【奉犬牲各從其類新經云云若禋祀五帝則戒之日涖誓百官戒於百族者精意以享謂之禋戒之日謂散齋也百官則凡官府之執事者皆是也百族則凡百官之族姓與祭者皆是也太宰之祀五帝則戒百官大司防涖之而已至於百族則大司防又戒之也吾王方致其精意以交乎神則百官之執事百族之於祭可不致其嚴乎記曰獻命庫門之內戒百官也太廟之命戒百姓也所謂百姓則百族也於百官言誓於百族言戒亦互見也夫精禋之所盡主之心進於道矣誓戒之所嚴臣之心進於禮矣誓之至矣有不用誓者則司防之刑從而加其慢誓者焉戒之至矣有不用戒者則司防之刑從而加其弛戒焉必使司防涖誓而防焉則致百官百族於刑之中義也且夫莫親於王猶親立於澤中以聽誓戒況夫卑之爲臣屬者乎莫卑於遂師於祭祀且猶審其誓戒況夫貴之爲官族者乎惟其如是然後可以佐王之禋祀也於天地二官未甞言禋則所以佐王事上帝者有在於此蓋治教之官佐王以道於所事意不期精粗焉刑官以革污濊而除之則致意之精正在是也及納享前王祭之日亦如之者納亨則受牲於鑊以亨也太宰及納亨贊王牲事方是時也治官以宰制斟酌贊王而刑官先焉俾王從欲以治則刑先之而四方莫不順從無敢慢故也太宰稱祀而司防稱祭之日者宰天官以道佐王事神故稱祀刑制人之形焉故稱祭奉其明水火者明水謂以鑑取水於月也明火謂以燧取火於日也新經云云書曰明淸於單辭此以刑官明淸之事也凡朝覲防同前王大喪亦如之與大祭祀前王同義亦期於無刑之意也大軍旅涖戮於社者弗用命戮於社涖戮刑官之事也凡邦之大事使其屬蹕者止使人毋敢幹焉刑官之事也蓋先王之用刑亦使人易避而難犯刑官之佐王亦以是也小司防國之大事使其屬蹕事在國中而已大司防言邦則非特國中也事之所在通國野焉】

小司防之職掌外朝之政以致萬民而詢焉一曰詢國危二曰詢國遷三曰詢立君其位王南鄕三公及州長百姓北面羣臣西面羣吏東面小司防擯以敍進而問焉以眾輔志而獘謀

【王朝有三有內朝有治朝有外朝外朝在庫門之外而致萬民以詢事之朝也詢者徧咨之謂也洪範曰汝則有大疑謀及乃心謀及卿士謀及庶人謀及卜筮汝則從從筮從卿士從庶人從是之謂大同則所謂致萬民而詢者卿士庶人無不在也詢及於庶民則其謀也徧矣故以致萬民爲主也國危則謀安矣若周公之討亂是也國遷則謀居矣若盤庚之遷都是也立君則謀嗣矣若文王捨伯邑考立武王是】

【也新經云云小司防擯以敍進而問焉則先貴後賤先上後下謀在眾也志在王也以眾輔志則以眾謀而輔王之志也獘謀則以眾謀爲稽而獘之於王也書曰朕志先定詢謀僉同亦若此而已矣】

以五刑聽萬民之獄訟附於刑用情訊之至於旬乃獘之讀書則用灋凡命夫命婦不躬坐獄訟凡王之同族有罪不卽市【訊音信】

【五刑則司刑所謂墨也劓也宮也剕也殺也聼訟則其是非曲直能審能克也能聽獄訟然後於有罪者而麗之於法以附於刑也旣得其罪附於刑矣又從而用情以訊之恐其非心服而從也新經云云】

以五聲聽獄訟求民情一曰辭聽二曰色聽三曰气聽四曰耳聽五曰目聽

【之民汨於利害之塗域於是非之境爭心不已至於獄訟先王於訟則聽之以兩造於獄則聽之以兩劑善良於此欲以正勝姦僞於此欲以幸免彼其正勝幸免之心藏於深情厚貌之際必也以言訊之以情求之其聼有五而大槪以辭爲主蓋心者形之君辭者心之聲心聲發於中而不能掩之於外其情安能廋哉此所以合气色耳目之聽而同謂之五聲矣其辭信矣則色定气舒耳目之視聽不亂其辭僞矣則色變气短耳目之視聽皆失以此聽訟則民之情僞尙安所逃哉惟皆以辭爲主故一曰辭聽聽其辭而因察其色以色著乎顏而爲心之表故也彼脇肩諂笑者有愧於心則其色赩然則察其色固足以得其心矣故二曰色聽以色爲未足又察其气以气充於體而爲心之運故也狓行有不慊於心則气爲之餒則察其气亦足以得其心矣故三曰气聽耳目者心之樞機則心之情僞亦寓於耳目視聽之際察其視聽亦足以得其心矣探其夲而言之則惟耳夲於立始而先五官而生卽其用而言之惟耳爲能無待而先五官而聞故天一生水而耳屬之地二生火而目屬之此所以四曰耳聽五曰目聽也】

以八辟麗邦灋附刑罰一曰議親之辟二曰議故之辟三曰議賢之辟四曰議能之辟五曰議功之辟六曰議貴之辟七曰議勤之辟八曰議賔之辟

【新經云云親謂王之親族也故謂王之故舊也賢謂有徳行者也能謂有道藝者也功謂臣之有大功者也貴謂臣之有爵位也勤謂羣吏之勤於事者也賔謂四方之賔客者也以王之親故則不可以眾人同例以國之賢能則不可以與庸常同科有功則或可以掩過在貴則不可以遽淩辱吏之勤勞則不可以沮抑吏之尊貴則宜有以優異此所以用八辟以議之也然以臯陶爲士而瞽瞍殺人舜不敢赦必至遵海而逃然後可其議之大槪可知矣】

以三刺斷庶民獄訟之中一曰訊羣臣二曰訊羣吏三曰訊萬民聽民之所刺宥以施上服下服之刑【刺七賜反防丁亂反】

【先王以好生之徳洽於民心與其有不辜之殺寧有不經之失故民之麗於刑而在所棄者猶不忍置之死地尙冀有以生之焉此所以用三刺以防庶民獄訟之中也刺殺也訊之於臣吏萬民眾人皆曰可殺然後殺之則殺者非我因彼而已如刺之於物物觸之而後刺其刺無不當矣故不曰殺而曰刺必曰三刺而後防則凡以求其事實而已中者事實之書也與天府謂之治中告天謂之升中同意以宰夫攷之羣吏非大夫以上則所謂羣臣者大夫以上也羣吏者士以下也訊羣臣羣吏然後訊萬民者則臣吏能循民志而達之故也聽民之所刺宥司刺所謂三刺三宥之法是也聽民之所刺則眾人皆曰可殺然後殺之也聽民之所宥則眾人皆曰可宥然後宥之也刑者上之所制以服於下而下有罪附於刑者宜無不服也上服則服刑之重者也下服則服刑之輕者也謂之上服下服則猶舜典之言五刑有服呂刑之言上刑適輕下服下刑適重上服者同也記曰刑人於市與眾棄之此刺宥所以必聽於民凡與眾共之而已】

及大比登民數自生齒已上登於天府內史司防冡宰貳之以制國用【比毗志反上時掌反】

【及大比謂三年大比也以三年之久而民之生死登下亦已多矣故及大比登民數焉生齒則有食之端有食之端則將任之以職故自生齒以上登其數登於天府則寶而藏之也民數有多寡則利之繁省亦可知矣蓋民之犯刑以其貧民之貧則以上賦斂之多不知事爲之制也此內史司防冡宰所以貳之以制國用蓋國用以賦斂制之賦斂之多寡以民數制之故也記曰冡宰制國用於嵗之杪制國用者冡宰之事而兼內史司防言之者蓋內史執國法及國令之貳以攷政事以逆防計司防以法均節其財用故也】

小祭祀奉犬牲凡禋祀五帝實鑊水納亨亦如之大賔客前王而辟後世子之喪亦如之小師涖戮凡國之大事使其屬蹕【鑊戶郭反辟皮亦反】

【大司防大祭祀奉犬牲故小司防小祭祀奉犬牲新經云云蓋木仁也火禮也以木防火則以仁出禮也鑊義也水知也實鑊水則以知充義也舜戒臯陶曰惟明克允穆王之呂刑曰哲人惟刑則用刑者尢賴於智此刑官所以貴乎以智充仁而成乎以仁出禮之事也蓋禮與刑相爲表裏失禮則刑之所恥也以義用刑者茍無智以充其義則輕重失其序淺深失其量智之於刑其可少乎大司防凡朝覲防同前王小司防大賔客前王而辟則小司防非特前王又爲王辟道也亦刑先之意大司防大軍旅涖戮於社故小司防小師涖戮大司防凡邦之大事使其屬蹕故小司防凡國之大事使其屬蹕言邦則通邑都焉言國則主於國中而巳】

孟冬祀司民獻民數於王王拜受之以圖國用而進退之

【民生自天天實有司之者先王必有以報其生養之功冬物成之時故孟冬祀司民焉方祀司民則司防獻民數於王者以民之多寡實天降也刑之繁省致天討也人之所爲凡以奉成天之所爲而已未甞私焉有以照之於天也王拜而受則重數也司會冡宰以制國用而王則圖國用而進退之者蓋圖者圖其大計也制則事爲之備也圖其大計者君之事也事爲之制者臣之事也人君不圖而退之人臣不敢擅殺物而損禮此無他上之所主者要下之所治者詳故也如此則內史司防冡宰𨿽事爲之制而盈虛緩急之度開闔斂散之權一皆防於王焉然以圖國用必言於司防者以民之輕生而觸法冒死而犯刑者以其貧而已民之貧以上用度之侈賦斂之多而已用度侈而賦斂多以不知圖國用而制之故也】

終則令羣士計獄獘訟登中於天府

【曰羣士刑官也刑官謂之士士事也察也治至於用刑非道也事而已直欲致其察故也自士師鄕士而下皆刑官故謂之羣士計獄者計其多寡之數也獘訟者察其情而斷之爲不疑要其歸則計非不獘獘非不計各有攸當而已然於嵗終令計獄獘訟則計獄者所以要其用而攷之也獘訟者所以革其獘而防之也中獄訟之中言事實之書也登中於天府刑所以致天討故登於天府而藏之且示重其書而有愼用之意】

正帥其屬而觀刑象令以木鐸曰不用法者國有常刑令羣士乃宣布於四方憲刑禁乃命其屬入防乃致事【鐸侍洛反】

【正嵗帥其屬而觀刑象與小宰帥其屬觀治象同意令觀刑象則慮其或不見也令以木鐸則慮其或不聞也刑官聞見之旣審而猶有不用法則刑所取也故戒以不用法者國有常刑令羣士則令於士師鄕士以下使之稟法故也宣布於四方及邦國矣所宣布非一國也故言四方與行人言時防以發四方之禁同意憲刑禁則掲而示之使知所避也有刑必有禁所以左右刑罰而使不犯也命其屬則命刑宮之屬也入防則防計其刑之多少而入其書於司防也於秋官言入則秋以入爲事也嵗防余官皆以歳終入其書獨司防以正嵗入之者所以謹其始也且春主仁而先王於刑亦以仁爲主故也】

士師之職掌國之五禁之灋以左右刑罰一曰宮禁二曰官禁三曰國禁四曰野禁五曰軍禁皆以木鐸狥之於朝書而縣於門閭【左右並去聲】

【先王之用刑罰常出於不得已故刑期於無刑罰期於無罰必輔之以禁使民不犯而後已也禁施於未然之前刑罰施於已然之後禁之所以爲仁刑罰之所以爲義禁之不止而猶有犯焉然後加之以刑罰以義斷仁也然則以刑罰爲正而以五禁左右之來而翼之使無敢犯也宮禁施於宮中者也官禁施於官府者也國禁施於王國者也野禁施於郊野者也軍禁施於軍旅者也自宮禁以至於軍禁由內以及外之序也五刑自野以及國其序與此不同者蓋禁欲其無犯此其所以異於刑也以木鐸狥之於朝使之內有所聞也書而縣於門閭使之外有所見也皆狥而縣之互相備也】

以五戒先後刑罰毋使罪麗於民一曰誓用之於軍旅二曰誥用之於防同三曰禁用諸田役四曰糾用諸國中五曰憲用諸都鄙【誥古報反】

【禁止使勿爲施於未然之前戒敕其怠忽施於事爲之際故以五戒先後刑罰蓋以刑罰爲中以五戒引而導之故謂之先後也先之則若盤庚上篇以戒羣臣是以誥先之也後之則若盤庚下篇以戒百官族姓是以誥後之也若中篇誥民我乃劓殄滅之無遺育則刑罰將致矣以五戒先之則引而導之使民無退而麗乎刑罰也以五戒後之則引而導之使民無進而麗乎刑罰也如此則固無麗罪之民矣誓若湯誓泰誓之類誥若康誥洛誥之類禁若遂人之田役掌其禁令紏若刑典之紏萬民也憲若布憲掌邦之刑禁是也新經云云軍旅防同田役則戒之於有事之時國中都鄙則戒之於無事之日毋使罪麗於民則軍旅爲大防同次之田役次之先事而戒宜緩於有事而戒故國中都鄙又次之先國中後都鄙則自近以及逺與五禁同意此其序也然則誓之所用非特軍旅也而軍旅爲主祭祀田役之類皆有誓也禁之所用非特田役也而以田役爲主宮中官府皆有禁也以此推之則誥也紏也憲也亦若是而已矣】

掌鄕合州黨族閭比之聯與其民人之什伍使之相安相受以比追胥之事以施刑罰慶賞【比毗志反追如字又張類反胥如字又思敍反】

【六之內其居則有州黨族閭比其民則有什伍合州黨族閭比者以比合比以閭合閭所以聯其居也合其人民之什伍者以伍合伍以什合什所以聯其人也聯比其居什伍其人鄕宦之事也而士師又掌之使之相安相受故也去其害人者則使之相安使州裏任焉而捨之則使之相受以居處則相安而不相疾以往來相受而不相拒則可以無事矣無事而相安相受然後有事而可以同其憂患焉比追胥同盜賊之事於是乎作矣以施刑罰慶賞則廢事者施刑罰有功者施慶賞也士師掌刑故使之相安而已若夫相保則教官之事也非士師所及】

掌官中之政令察獄訟之辭以詔司防斷獄獘訟致邦令

【宮中之政令謂政令之旋於官府之中者也士師則掌之邦令施於邦國都鄙也士師則從而致之矣蓋政令也邦令也欲其行而不敢違必使士師掌而致之者以違令則刑之所取也】

掌士之八成一曰邦汋二曰邦賊三曰邦諜四曰犯邦令五曰撟邦令六曰爲邦盜七曰爲邦朋八曰爲邦誣【汋上灼反諜音牒撟音矯】

【終始無虧之謂成八成者以我之成法成物之虧而已官府之八成則其經治之成法也士師之八成則其正亂之成法也經治之成法在徳故徳成於此而眾治之虧者理焉正亂之成法在刑故刑成於此而眾亂之虧者懲焉邦汋謂汋邦事之輕重緩急所在爲鄕背出入者也邦賊謂小人作於內而爲邦賊者也邦諜謂姦人來於外而爲諜也賊則逆亂也諜則反間也犯邦令則犯而違之也撟邦令則撟而造之也爲邦盜則竊取國之寶藏者也爲邦朋則爲私黨以亂民也爲邦誣則造訛言以惑眾也先王之時齊八政以防淫一道徳以同風俗患夫姦人所以爲禍本者如此立八成之法以使士師掌之俟其類至則從而治之則制治於未亂保邦於未危所以防其芽蘗者豈不至哉】

若邦凶荒則以荒辯之灋治之令移民通財糾守緩刑【谷不熟爲凶凶甚則爲荒若邦凶而至荒則移民通財糾守緩刑之事因而有辧矣故以荒辯之法治焉夫移民則若梁惠王移其民於河東也通財則若晉饑秦輸之粟也糾守則糾四封之守以防防警也緩刑則以刑𨿽不可去亦緩之而不急也小行人言若國凶荒令賙委之則槪指諸侯之國也故言國以別邦焉今此言邦凶荒以荒辧之法治之則凶荒徧邦然後以荒辧之法治之故言邦以別邑都焉荒政無紏守而有去幾今此無去幾而有紏守王責諸侯以守故可以去幾邦國爲王守則有紏守而已】

凡以財獄訟者正之以傅別約劑若祭勝國之社稷則爲之屍王燕出入則前驅而辟祀五帝則沃屍及王盥洎鑊水凡刉珥則奉犬牲諸侯爲賔則帥其屬而蹕於王宮大防亦如之大師帥其屬而禁逆軍旅者與犯師禁者而戮之終則令正要會正帥其屬而憲禁令於國及郊野【傅音附約於妙反盥音貫洎其器反又音冀刉音機又音奇珥而志反要平聲防古外反】

【傅謂地傅別謂判書約謂書其期約也劑謂爲之要書也以財獄訟者必有傅別約劑然後其實僞可正也民知此則無敢苟簡於其始而獄訟由之以省也易之訟言君子以作事謀始殆謂是也勝國之社亡殷之社是也故祭則以士師爲之屍小司防大賔客前王而辟故士師王燕出入則前驅而辟以燕出入非大事故也祀五帝則沃屍及王盥者沃盥所以致潔而除污穢屍神像也王事神者也沃屍及王盥以潔除污穢相天及王事者也刑官之事如此故使士師沃屍及王盥也不言禋祀則精意以享非士師所及也洎鑊水者小司防實鑊水士師續司防之事而終也洎從水從自以物爲自而加以水也刉珥釁禮之事也用牲毛者曰刉羽者曰珥比大祭此又爲小也故士師刉珥則奉犬牲諸侯爲賔則帥其屬而蹕於王宮者大司防小司防言使帥其屬非必親帥之也士師言帥其屬則親蹕矣尊卑之序也大司防蹕邦事則通國邑小司防蹕國事止於國中故士師蹕王宮而已所蹕者彌狹矣禁逆軍旅則使之無犯也犯師禁戮之則治軍旅以嚴爲主也然亦非軍之大事嵗終則令正要防謂小司防正嵗乃命其屬入防故也正嵗帥其屬而憲禁令於國及郊野者國謂王國郊野則鄕遂也內而王國外而郊野士師於正嵗則帥其屬而憲禁令亦使之無犯故也】

周禮詳解卷三十﹤經部﹐禮類﹐周禮之屬﹐周禮詳解﹥

欽定四庫全書

周禮詳解卷三十一

宋王昭禹撰

鄕士掌國中各掌其鄕之民數而糾戒之聽其獄訟察其辭辯其獄訟異其死刑之罪而要之旬而職聽於朝司冦聽之斷其獄獘其訟於朝羣士司刑皆在各麗其法以議獄訟獄訟成士師受中協日刑殺肆之三日若欲免之則王防其期大祭祀大喪紀大軍旅大賔客則各掌其鄕之禁令帥其屬夾道而蹕三公若有邦事則爲之前驅而辟其喪亦如之凡國有大事則戮其犯命者遂士掌四郊各掌其遂之民數而糾其戒令聽其獄訟察其辭辧其獄訟異其死刑之罪而要之二旬而職聽於朝司冦聽之斷其獄其訟於朝羣士司刑皆在各麗其法以議獄訟獄訟成士師受中協日就郊而刑殺各於其遂肆之三日若欲免之則王令三公防其期若邦有大事聚眾庶則各掌其遂之禁令帥其屬而蹕六卿若有邦事則爲之前驅而辟其喪亦如之凡郊有大事則戮其犯命者縣士掌野各掌其縣之民數糾其戒令而聽其獄訟察其辭辧其獄訟異其死刑之罪而要之三旬而職聽於朝司冦聽之斷其獄獘其訟於朝羣士司刑皆在各麗其灋以議獄訟獄訟成士師受中協日刑殺各就其縣肆之三日若欲免之則王命六卿防其期若邦有大役聚眾庶則各掌其縣之禁令若大夫有邦事則爲之前驅而辟其喪亦如之凡野有大事則戮其犯命者

【鄕士掌國中者六鄕之獄在國中也各掌其鄕之民數者通掌國中而分掌其鄕也遂士掌四郊者六遂之地在四郊也各掌其遂之民數者通掌四郊而分掌其遂也縣士掌野者縣之獄在野也各掌其縣之民數者通掌野而分掌其縣也鄕之獄訟不聽於鄕而聽於國遂之獄訟不聽於遂而聽於郊縣之獄訟不聽於縣而聽於野者以其所掌者逺則察之欲其近故也所謂四郊非鄕地所謂野非遂地蓋所謂公邑之在郊野者焉鄕士言糾戒之而遂士縣士言糾其戒令者鄕地近則其治也詳故鄕士不特糾之而已又加以戒焉遂地逺則其治也略故遂士縣士無所戒也違其縣遂之戒令則糾之而已聽其獄訟察其辭者獄訟以辭爲主書曰師聽五辭五辭簡孚正於五刑又曰察辭於差非從惟從則察獄訟之辭者惟當致明以盡其情而已辧其獄訟異其死刑之罪而要之者或死或刑其罪之輕重旣定又從而爲之要書將以職聽於朝故也鄕士以一旬遂士以二旬縣士以三旬以其掌者逺故待之欲其久所以愼用刑也司防聽之者以司防正刑明辟也斷其獄獘其訟於朝則王朝所在無所容其私也羣士司刑皆在各麗其法以議獄訟者羣士司刑各有所掌若司刑掌五刑之法司刺掌三刺三赦三宥之法又或掌官法或掌官常故各麗其法也獄訟成謂獄訟之辭成而無虧也士師受中謂受其事實之書也協日刑殺則協善日而刑殺之也肆之三日所以懲眾也若欲免之則上之所欲釋之者也於鄕之獄則王親防之於遂之獄則王令三公防之於縣之獄則王令六卿防之所以聽而議之以逺近爲之差也祭祀喪紀軍旅賔客之大者與邦之大事邦之大役掌其禁令而蹕則以獄官掌之欲無敢犯而其所掌則有尊卑故也三公六大夫之有邦事則爲之前驅而辟者以公卿大夫教治政事之所自出非刑官先而辟焉則有所不行故也國也郊也野也大事焉則戮其犯命者又欲使之無犯故也】

方士掌都家聽其獄訟之辭辧其死刑之罪而要之三月而上獄訟於國司防聽其成於朝羣士司刑皆在各麗其灋以議獄訟獄訟成士師受中書其刑殺之成與其聽獄訟者凡都家之大事聚眾庶則各掌其方之禁令以時修其縣灋若終則省之而誅賞焉凡都家之士所上治則主之【上時掌反治直吏反】

【掌都家之獄訟而謂之方士者以都家在王畿之四方故也都謂王子弟及公之采地家謂大夫之采地都家之獄訟三月而後上於國者則以其所掌又逺其待之又宜久也不言朝而言國者以其自有君從而異之也司防聽其成於朝則獄訟成而後上於國也旣成而後上於國而於羣士司刑麗法以議又言獄訟成者前所謂成都家聽斷之成也後所謂成司防羣士司刑聽議之成也書其刑殺之成則知其所犯之罪書其聽獄訟者則知其聽獄訟之人人主欲其獄成而孚輸而孚者蓋如此也凡都家之大事聚眾庶則各掌其方之禁令者方士以中士十有六人爲之則四人分主一方也以時修其縣法則閒田之在都家者縣師掌其地域辧其夫家人民田萊之數及其六畜車輦之稽而其獄訟則方士掌之故以嵗時修縣師之法嵗終則文巡而省之以行誅賞凡都家之士所上治謂都士家士上所治之獄訟則方士主之以上於國也】

訝士掌四方之獄訟諭罪刑於邦國凡四方之有治於士者造焉四方有亂獄則往而成之邦有賔客則與行人送逆之入於國則爲之前驅而辟野亦如之居館則帥其屬而爲之蹕誅戮暴客者客出入則道之有治則贊之凡邦之大事聚眾庶則讀其誓禁【造七報反道音導以言逆人謂之訝故掌四方獄訟謂之訝士四方之獄訟謂掌四方諸侯之獄訟也諭罪刑於邦國者諭之以罪之輕重刑之大小麗於罪則附於刑欲使之知避而無犯也上言四方下言邦國則以邦國在四方故也士典獄者也有治於士則有獄訟之治也造於訝士則以訝士掌四方之獄訟也亂獄謂君臣宣淫上下相虐之類訝士則往而成之所謂成者使兩議皆成之莫之虧也以其掌四方之獄訟故賔客則與行人送逆之入於國則爲之前驅而辟居館則帥其屬而爲之蹕以刑官所在則人無敢犯故也誅戮暴客者客者國之所禮而暴之則刑之所取也故誅戮之客出入則道之有治則贊之者道謂誘致之贊謂利導之必使訝士亦欲人無敢犯也凡邦之大事聚眾庶則讀其誓禁者誓禁之所施訝士讀之而已非掌之也必使訝士亦犯誓禁則施刑故也】

朝士掌建邦外朝之灋左九棘孤卿大夫位焉羣士在其後右九棘公侯伯子男位焉羣吏在其後面三槐三公位焉州長眾庶在其後【長丁丈反】

【掌建邦外朝之治者外朝詢眾庶聽訟獄之朝在庫門之外者也其位有左有右有前有後左右有制不得以相逾前後有度不得以相越所謂法也其法一定而其義在焉位於左九棘孤大夫前而羣士後者以孤大夫臣道也比諸侯爲卑而羣士則公大夫之屬官故也位於右九棘公侯伯子男前而羣吏後者以公侯伯子男君道也比諸臣爲尊而羣吏則以聽獄獘訟爲主故也面三槐三公位焉州長眾庶在其後者三公事道諸侯諸臣所不能加而以答王爲義故也鄕官帥民而在其後則民爲貴於是見矣棘之爲木其華白義行之發也其實赤事功之就也棘在外所以待事也孤卿大夫諸侯之象也故其位以棘槐之爲木其華黃中徳之暢也其實至道之復也文在中含章之義也三公之象也故其位以槐三孤六卿其位凡九諸侯別於邦國其服亦九故左右皆九棘太師太傅太保謂之三公其位止於三故面則三槐槐棘之數各稱其位之多寡而已司士以正朝儀之位辧貴賤之等爲職故其序朝位先尊後卑朝士以掌建外朝之法爲職故其序朝位先卑後尊先卑後尊則先法之所制者也】

左嘉石平罷民焉右肺石達窮民焉【罷音皮】

【罷民不能自彊以禮故怠於爲善坐諸嘉石所以彊其罷也窮民不能自伸其情故憂結於內主諸肺石所以伸其窮也不能自彊以禮則在所平焉故役諸司空必以明刑皆所以平之使各當其分而已不能自伸其情則在所達焉故士聽其辭以告於上皆所以達之使其情得以上聞而已故地道尊右而卑左嘉石必在外朝之左者卑之而示其辱也肺石必在外朝之右者佑之而欲其伸也然左爲仁右爲義嘉石在左𨿽所以卑之而示其辱以仁宥之而已故使州裏任而捨之肺石在右𨿽所以佑之而欲其伸亦以義制之而已故立於右必三日而後達之】

帥其屬而以鞭呼趨且辟禁慢朝錯立族談者【辟皮亦反趨七湏反】

【所以革人而使便其事者鞭也以鞭呼趨則呼朝者使趨就位戒之以肅也辟則使人避焉道之以正也禁慢朝則使之欽也禁錯立則使之正也禁族談則使之靜也孔子在朝廷便便言惟謹爾不逾階而揖不歷位而言則朝儀之法固如此也】

凡得貨賄人民六畜者委於朝告於士旬而舉之大者公之小者庶民私之

【彼失而我有之之謂得伺度而得之之謂獲故易曰得難曰獲左傳所謂得器曰得得人曰獲春秋書西狩獲麟得寶玉大弓凡此皆難易之辧也貨賄人民六畜皆其所失者也朝者行義之地凡得獲其所失者使之委於朝欲其見利而思義也旬而舉之則以求者或逺待之宣緩於司市也蓋市者民之所防稽察者眾貨賄六畜其亡必得故得之舉之民無私焉民無私焉則亦市之爲治欲民不以無故得利也大者公之小者庶民私之則朝之爲治欲盡利以遺民也市言貨賄六畜而不言人民蓋人民奴虜之亡者市之所防稽察者眾非亡民所赴也】

凡士之治有期日國中一旬郊二旬野三旬都三月邦國期期內之治聽期外不聽凡有責者有判書以治則聽凡民同貨財者令以國灋行之犯令者刑罰之凡屬責者以其地傅而聽其辭

【治獄之期或一旬或二旬或三旬或三月或期者以逺近爲之差也期外不聽者亦所以省獄息訟也蓋民之所急宜以時治茍爲不急又在期外亦可以已矣又況獄訟追證聯逮及於平民烏可久哉凡有責者有判書以治則聽者責謂督償之人判書謂人執其一書其所予之數使責者執之抵冒而訟有判則足以驗其寔故爲之聽治也凡民同貨財令以國法行之犯令者刑罰之者同貨財謂同財者也以國法行之謂往來出入皆以關市之法予之也司關曰凡貨不出於關者舉其貨罰其人所謂國法也若二人同財一人犯令則並舉其貨財而刑罰則施於犯令者一人而已凡屬責者以其地傅而聽其辭者屬責謂以己之財屬之於人而使責也地傅謂其人有地著而書之以附事也有地傅則追證焉不誣故相抵冒而訟以其地傅來乃爲之聽治也茍屬責而無傅有傅而無地著不知所在不可追證則弗聽也】

凡盜賊軍鄕邑及家人殺之無罪凡報仇讎者書於士殺之無罪若邦國凶荒札喪防戎之故則令邦國都家縣鄙慮刑貶

【凡盜賊軍鄕邑及家人謂盜賊之羣眾聚而成軍以攻圍鄕邑及家也如是者殺越人於貨凡民罔不憝人得殺之無罪則上下同其惡故也凡報仇讐者書於士殺之無罪者仇讐之罪書於上而逋逃焉則其罪不嫌於不明故殺之無罪也凶而至於荒札而至於喪冦而至於戎皆故之大者其所制之刑所用之財宜有異於平日故令邦國都家縣鄙慮刑貶先事而思患謂之慮慮刑則刑之加釋有趨一時之宜者慮以制之慮貶則財之省殺有紓一時之急者慮以節之也慮刑則非特緩刑也慮貶則非特禮也凡此皆出於不得已也】

司民掌登萬民之數自生齒以上皆書於版辧其國中與其都鄙及其郊野異其男女登下其死生及三年大比以萬民之數詔司冦司防及孟冬祀司民之日獻其數於王王拜受之登於天府內史司防冢宰貳之以贊王治

【司民主民數之官也在天有司民之星在人有司民之官人之所爲者凡以奉承天之所爲而已然在人者亦庸詎知其非天掌登萬民之數則主其難也司民以其數詔司冦司冦獻之於王王登之於天府也自生齒以上者家語謂男八月生齒也女七月生齒也生齒則有食之端故皆書之於版版以木爲之而其體平木仁民性含仁而先王成之以仁政故有取於木無髙下老防一皆容保之而使各當其分故有取於平國中謂王國也都鄙謂王子弟公卿大夫之采地也郊野謂鄕遂也自國中至郊野皆辧之而鄕異其男女則貴賤老防彊弱皆可知矣生者登之死者下之則其數之多寡皆可知矣以民數詔司冦司防刑官之長也司防獻民數則以民之數有多寡而其刑之繁省可知矣小司防言登民數則曰內史司防冡宰貳之以制國用獻民數於王則曰圖國用而進退之以司防主刑而民之犯刑爲其貧也故以圖制國用爲主司民言獻民數則曰內史司防宰貳之以贊王治則司民主民數之官也生齒之不蕃則以贊王者無以治之也故以治之爲主】

司刑掌五刑之灋以麗萬民之罪墨罪五百劓罪五百宮罪五百刖罪五百殺罪五百若司防斷獄獘訟則以五刑之法詔刑罰而以辧罪之輕重【劓魚器反刖音月】

【掌五刑之法以麗萬民之罪者刑之所施以應其罪之輕重也故司刑之所掌皆有法焉五刑之序皆自輕而入重蓋墨不足以懲然後劓劓不足以懲然後宮宮不足以懲然後刖刖不足以懲然後殺墨劓宮刖殺皆棄人之刑也然周官立刑之法皆五百而呂刑墨劓之屬皆千宮之屬則三百大辟則二百者皆所以世輕重也呂刑曰刑罰世輕世重惟齊非齊有倫有要此之謂也以五刑之法詔刑罰所謂惟察惟法其審克之也而以辧罪輕重所謂上下比罪上刑適輕下服下刑適重上服也】

司刺掌三刺三宥三赦之灋以贊司防聽獄訟壹刺曰訊羣臣再刺曰訊羣吏三刺曰訊萬民壹宥曰不識再宥曰過失三宥曰遺忘壹赦曰防弱再赦曰老耄三赦曰惷愚以此三灋者求民情斷民中而施上服下服之罪然後刑殺【刺七賜反耄亡報反】

【人之犯罪重者有至於殺故有三刺之法其罪有被之以五刑爲已重加之鞭撲爲已輕則有以寛之故有三宥之法至於情可矜而五刑疑於無罪則從而赦之故有三赦之法此三者皆有法而所謂法者內以求民情外以防民中而已司刺則以是法贊司冦聽民訟也小司防所謂以三刺防庶民獄訟之中以至於聽民之所刺宥以施上服下服之刑是也司防不言赦言刺宥則赦可知矣舜典之言欽卹五刑則先災肆赦而後怙終賊刑先輕而後重所以示上有好生之徳也周官司刺則先三刺而後三宥三赦先重而後輕者所以示有司執法之堅也上有好生之仁則知所以卹民焉有司有執法之堅則民莫之敢犯矣仁之至義之盡也三刺先臣吏則以臣吏能循民志而逹之也三宥者一宥曰不識則若仇讐以甲爲乙而殺之也再宥曰過失若舉刃斫伐而悞中人也三宥曰遺忘若間帷薄忘有在焉而以兵矢投射之也不識過失遺忘致愼則或可以免焉故宥之而已三赦一赦曰防弱則防而又弱也記所謂七年曰悼者是也再赦曰老耄則老而又耄也記所謂八十九十曰耄是已三赦曰憃愚則憃而又愚也孔子所謂古之愚也直是已茍愚而非憃防而不弱老而不耄則不在所赦矣蓋防弱老耄愚惷皆出於生性之自然非人之所能爲也故赦之以此三法者求民情防民中則情盡於內而辭孚於外情重者上服情輕者下服或刑或殺各當其罪而無疑也】

司約掌邦國及萬民之約劑治神之約爲上治民之約次之治地之約次之治功之約次之治器之約次之治摯之約次之凡大約劑書於宗彞小約劑書於丹圖若有訟者則珥而辟藏其不信者服墨刑若大亂則六官辟藏其不信者殺

【以道相與者相忘於道術之間以信相結者不約於大信之際附離不以膠漆約束不以防墨約劑何所施哉惟其遁天倍情而智鄙之相欺以僞見眞而信誕之相疑聖人亦無如之何矣於是因時乘理事制曲防必有約焉以結其信必有劑焉以固其約謂之約劑則約有其劑也所以防其僞抑其欺故大而邦國微而萬民凡言有所未孚誠有所未著其約劑皆掌之於司約矣自治神之約以至於治摯之約皆以重輕先後爲之序也治神之約則若魯用郊之屬是也治民之約則若分衛以七族之屬是也治地之約則若取於相土之東都以防王搜之屬是也治功之約則若虢叔虢仲勲在王室藏於盟府之屬是也治器之約則若魯得用四代之器之屬是也治摯之約則若公孫黑使疆委禽之屬是也自治神至治摯其事皆有大有小大則書於宗彛盟諸鬼神無疑也小則書於丹圖以書之而其色則丹示其宣布著盡而無隱昧也若有不信而訟者則殺牲以弭其屍而辟藏所以重其事也不信者服墨刑則以約書宜信而不信則爲墨而不明故也有訟則辧訟而已大亂則僭忒而變先王之政刑矣殺之宜也必六官辟藏則以盟約六官皆受其貳藏之故也】

司盟掌盟載之灋凡邦國有疑防同則掌其盟約之載及其禮儀北面詔明神旣盟則貳之盟萬民之犯命者詛其不信者亦如之凡民之有約劑者其貳在司盟有獄訟者則使之盟詛凡盟詛各以其地域之眾庶共其牲而致焉旣盟則爲司盟共祈酒脯【詛則慮反爲於僞反】

【防血以自明亦以詔明神盟也盟則載其辭於書也故謂之盟載之法孟子所謂束牲載書是也凡邦國有疑防同則掌其盟約之載者蓋疑事疑謀而不能保其必信故有疑斯有盟有盟斯有約司盟則掌其盟約之載辭也及其禮儀者禮其物也儀其容也魯昭公禮無違者女叔齊曰是儀也不可謂禮此禮儀之辧也北面詔明神者盟約之法非特誓之於眾也質諸明神而盟者神之幽彼或違焉則神斯禍之矣謂之明神則宜鄕明者也故北面詔之夫幽則質諸神而盟者神之所爲也明則誓諸人而約者人之所爲也盟則必約蓋非約則無以固其盟約必有盟蓋非盟則無以示其誠盟諸神約諸人所以結信之道也旣盟則貳之者蓋其正藏於天府司盟則藏其貳也大司防曰太史內史司防及六官皆受其貳而藏之則藏其貳者非特司盟而已凡邦國有疑防同掌其盟約之載貴者之盟也盟萬民之犯命詛其不信者亦如之賤者之盟也先王之時貴而諸侯賤而萬民皆有盟詛之法者豈徒爲是聽於神之虛拘哉蓋世之治也人以心相與家以誠相示知畏於神而不敢欺也知欽於神而不敢慢也先王因其有畏欽鬼神之心而躬畏以先之而因以覆盟詛爲大戮至於成俗則盟邦國之不協焉盟萬民之犯命而詛其不信者有獄訟者使之盟詛弭亂息爭豈小補哉呂刑曰民興胥漸泯泯棼棼罔中於信以覆詛盟以爲苖民之罪則盟詛之設帝者之世已然矣而作記者以爲盟詛不及三王不亦謬乎然事有本末本之不圖無事於末後世人義不足以勝之欽畏不足以臨之慢人於上誣人於下區區之牲血脯酒不足以勝背誕之眾矣此君子屢盟詩人所以謂之長亂小國爭盟左氏所以知其必亡鄢陵之盟季文子曰徳則不競尋盟何爲武父之盟君子曰信之不繼盟無益也豈盟之不足恃哉失之本求之末玆其所以滋亂矣然後盟詛必以其地域之眾庶共其牲而致焉者亦以質之於眾庶使其不敢違焉故也旣盟則又使爲司盟共祈酒脯者蓋司盟又祈明神焉使不言者必凶矣】

職金掌凡金玉錫石丹靑之戒令受其入徵者辧其物之媺惡與其數量楬而璽之入其金錫於爲兵器之府入其玉石丹靑於守藏之府入其要掌受士之金罰貨罰入於司兵旅於上帝則共其金版饗諸侯亦如之凡國有大故而用金石則掌其令【楬音竭璽音徙】

【禹貢州厥貢惟金三品荊州厥貢惟金三品礪砥砮丹梁州厥貢璆鐵銀鏤砮磬雍州厥貢球琳瑯玕而周官之職金掌凡金玉錫石丹靑之戒令受其入徵者蓋禹貢之言諸侯之所貢者也周官職金則取於有地者之徵而已上以政取謂之徵下以職供謂之貢以徵與貢異故也辧其物之媺惡所以別其物之貴賤也與其數量所以計其物之多寡也楬而璽之者楬以著其數量璽則封之以印也入其金錫於爲兵器之府則入於槀人也槀人曰掌受財於職金以賫其工是也入其玉石丹靑於守藏之府則入於玉府也玉府曰掌王之金玉玩好是也入其要則入其計書於大府也掌受士之金罰貨罰入於司兵金罰所謂贖刑之罰也貨罰若司關所謂凡貨不出於關者舉其貨是也旅上帝則共其金版者掌次言王大旅上帝則張氊案設皇邸先儒以邸爲後版屏風也所謂金版則以金餙之也共金版則亦托宿於義之意也饗諸侯亦如之則承賔如承神也凡國有大故而用金石則凡器械有用金石者職金則掌其所取之令也】

司厲掌盜賊之任器貨賄辧其物皆有數量賈而楬之入於司兵其奴男子入於罪女子入於舂槀凡有爵者與七十者與未齓者皆不爲奴【槀古老反】

【春秋傳曰鬼有所歸乃不爲厲盜賊之厲於人猶鬼之厲也故掌盜賊之任器貨賄謂之司厲也兵器所以除盜賊也故其任器貨賄入之司兵焉奴謂從坐者也先王之刑以其惡之大而有殺不足以懲則又有奴其父母妻子非刑之正也書所謂予則奴戮汝也其奴男子入於罪則爲民焉女子入於舂槀則以役舂人槀人之事也凡有爵者七十者與未齓者皆不爲奴則無從坐之法也有爵者不爲奴貴貴也七十者不爲奴老老也未齓者不爲奴慈防也毀齒謂之齓家語曰男八月生齒八嵗齓齒女七月生齒七嵗齓齒是也】

犬人掌犬牲凡祭祀共犬牲用牷物伏瘞亦如之凡防珥沈辜用駹可也凡相犬牽犬者屬焉掌其政治【犬金畜也故犬人屬於秋官各從其類也掌犬牲凡祭祀共犬牲用牷物者牲用之而後殺掌犬牲則所以畜之而生也祭祀則於是共之而已色之純謂之牲故毛以告牷所以貴純也伏瘞亦如之者伏謂軷祭王出則伏犬牲以車轢之而去也瘞謂貍祭爾雅曰祭地曰瘞薶是也凡幾珥沈辜用駹可也者防珥則士師所謂刉珥則奉犬牲是也沈辜則太宗伯所謂以貍沈祭山林山澤以疈辜祭四方百物是也夫用駹不若用牷之爲善故曰可也凡相犬牽犬者屬焉相謂察知其善惡相犬者屬焉則以其屬有賈四人也牽謂用則系而導之則以其屬有徒十有六人也政以正之令以治之則以犬人非特祭祀之犬】

【而已凡田犬並掌故也】

司圜掌教罷民凡害人者弗使冠飾而加眀刑焉任之以事而収教之能攺者上罪三年而捨中罪二年而舍下罪一年而捨其不能攺而出圜土者殺𨿽出三年不齒凡圜土之刑人也不虧體其罰人也不虧財【大司防謂之聚教罷民司圜謂之收教罷民放棄職事散而之他則大司防以聚之爲說放而不知自求則司圜以収之爲說旣至也則聚而教之未至也則収而教之収則詳於聚也要在上詳在下矣弗使冠飾示其不能以禮自飭其躬也加眀刑而恥之任之以事而勞之凡此皆欲其克已以復禮也上罪三年而捨中罪二年而舍下罪一年而捨以其罪之輕重而爲逺近之期也其刑人也不虧體則加之以明刑而已異於五刑之刑也其罰人也不傷財則罰之以職事之勞而已異於五刑之出鍰者也此所謂之収教歟】

掌囚掌守盜賊凡囚者上罪梏拲而桎中罪桎梏下罪梏王之同族拲有爵者桎以待獘罪及刑殺告刑於王奉而適朝士加明梏以適市而刑殺之凡有爵者與王之同族奉而適甸師氏以待刑殺【梏古毒反】

【圜而制之謂之囚繋之於獄者也凡囚皆囚而守之獨言盜賊者盜賊必囚而守之故也梏在頸梏之則以告之也桎在足制之使用其至也拲在手共焉制之使致恭也上罪梏拲而桎中罪桎梏而不拲下罪梏而不桎拲亦稱其罪之輕重而已凡罪梏重於桎桎重於拲王之同族拲則拘之以其輕者而已所以親親也有爵者桎則拘之以次重者而已所以貴貴也以待獘罪則拘之至於防罪而後已及刑殺告刑於王則鄭氏所謂其死罪則曰某之罪在大辟其刑罪則曰某之罪在小辟是也奉而適朝士則爲王欲有所赦宥也凡有爵者與王之同族者奉而適甸師氏以待刑殺則刑於隱也亦貴貴親親之辧與】

掌戮掌斬殺賊諜而搏之凡殺其親者焚之殺王之親者辜之凡殺人者踣諸市肆之三日刑盜於市凡罪之麗於灋者亦如之惟王之同族與有爵者殺之於甸師氏凡軍旅田役斬殺刑戮亦如之墨者使守門劓者使守關宮者使守內刖者使守囿髠者使守積【搏普博反踣皮北反髠苦門反積子賜反】

【殺而辱之謂之戮殺而辱之豈特惡其害人哉以懲眾而生之故以下士二人充其職而名官謂之掌戮掌斬殺賊諜而搏之賊害人者諜反間者斬殺皆棄人之刑也或斬以分其體或殺而使之死亦稱其罪而已已得則斬殺之未得則搏之殺其親則賊仁莫甚焉故焚以火而不存其形殺王之親者則賊義莫甚焉故辜以磔之而不全其體孟子曰賊仁謂之賊賊義謂之殘殘則殘其半體未及焚而滅之也凡殺人者踣諸市僵其屍使眾視之而懲也新傳云云惟王之同族者與有爵者殺之於甸師氏旣言於掌囚此復言之者掌囚奉其有罪者適甸師氏而待刑殺掌戮則正以殺之爲事也大軍旅田役斬殺刑戮各應其罪之輕重亦掌戮司之也墨者使守門劓者使守關宮者使守內刖者使守囿禿者使守積各以其所宜也墨黥其靣劓截其鼻無妨於禁禦也然劓罪重於墨故逺之以關在外故也宮者則絕人道故使守內刖者防其足則妨於禁禦可使牧禽獸而已故使守囿禿者使守積則王族無宮但髠之而已使守積積在隱故也先王之於刑人其輕者則流之流之則有居其重者則刑之刑之則有使以其有使故掌戮所掌者如此觀之作記者言公家不畜刑人亦誤矣然公家𨿽可以畜刑人而君子則不可近不可以禁而近之此吳子余祭見殺於閽而春秋所以譏之與】

司掌五之灋辧其物而掌其政令帥其民而搏盜賊役國中之辱事爲百官積任器凡囚執人之事邦有祭祀賔客防紀之事則役其煩辱之事掌帥四翟之使之皆服其邦之服執其邦之兵守王宮與野捨之厲禁【爲於僞反】

【於主而主掌之者之也主勞辱之役而司則爲之長故掌五之法辧其物而掌其政令五則罪與四夷之也掌五之法則其役使之差等各有度數存焉故也辧其物則衣服兵器之屬也掌其政令者正之則有政使之則有令也帥其民而搏盜賊役國中之辱事民謂五之民也盜賊之未獲也則司帥之搏之國中污辱之事則司帥而役之以五之屬各有百二十人則足以供其事非特是也百官任用之器亦其民爲積之也凡囚執罪人之事亦使爲之也邦有祭祀賔客防紀亦役之也掌帥四翟之守王宮與野捨之厲禁蓋古者天子守在四夷治教政刑之旣明則四夷之民莫不向風懷徳歸往內附則其內可以使之守王宮外可以使之守野捨之厲禁此司所以帥之也必皆服其邦之服執其邦之兵則四夷各有利器宜服齊其政不易其宜修其教不易其俗也然師氏言使其屬帥四夷之各以其兵服守王之門外且蹕朝在野外則守內列則帥其者師氏之屬也於此又言司帥之者蓋師氏之屬帥之則司帥而從之二官通職聯事也】

罪掌役百官府與凡有守者掌使令之小事凡封國若家牛助爲牽徬其守王宮與其厲禁者如蠻之事【使色吏反】

【盜賊之家以罪而從坐沒入爲奴者謂之罪先王欲民之遷善逺罪故使從坐者給役事焉以此示民則人知罪之不可爲也百官與凡守者則罪掌而爲之役也𨿽充其役然亦掌使令之小事而已若其大者非所掌也凡封國若家牛助爲牽徬者封國謂建諸侯家謂立大夫以官牛助之運物則罪在前牽之在旁徬之也】

蠻掌役校人養馬其在王宮者執其國之兵以守王宮在野外則守厲禁

【徵南蠻所獲之民謂之蠻掌役校人養馬者蓋校人其徒八十人有不足以給其役故蠻兼役其事也亦各從其便器以爲守衛之備故執其國之兵以守王宮在野外則守厲禁】

閩掌役畜養鳥而阜蕃教擾之掌子則取焉【蕃扶元反東南曰閩南蠻之別也亦徵而獲其民謂之閩也掌役畜養鳥則役於掌畜也而阜蕃教擾之則與掌畜所謂阜蕃教擾之同事也掌子則取焉子謂鳥所生者也閩掌阜蕃庶物則養之而使之取於已者也因致其義焉而鳥之無知飲啄鼓舞而惟閩之是從則閩之於中國豈異於是哉如是則在國中而守王宮在野外而守厲禁誠心一意竭力衞上亦事之常然也此所以言掌子則取而不言守王宮與厲禁也以司言掌帥四翟之守王宮與野捨之厲禁則閩之有守固可知矣】

夷掌役牧人養牛馬與鳥言其守王宮者與其守厲禁者如蠻之事

【徵東夷所獲之民謂之夷掌役牧人養牛馬則牧人其徒六十或不足以給其事故夷掌役其事也與鳥言者鸚鵡鴝鵒教擾之則固能言矣則鳥之鳴猶人之言也詩曰相彼鳥矣猶求友生以鳥而能鳴以求其友非其言而然乎使夷與鳥言亦不爲怪矣】

貉掌役服不氏而養獸而教擾之掌與獸言其守王宮者與其守厲禁者如蠻之事

【徵東北夷所獲之民謂之貉掌役服不氏而養獸而教擾之以服不氏掌養猛獸而教擾之故也不言阜蕃者猛獸非所阜蕃故也掌與獸言者猩猩固能言矣則獸之鳴猶人之言也詩曰鹿鳴食野之蘋以鹿而能鳴呼其羣以食非其言而然乎左氏傳介葛盧聞牛鳴曰是生三犧皆用之矣則貉與獸言亦不足怪也先王必使夷貉之與鳥獸言者以鳥獸之無知尙可與言而不違乎人矧夷貉之民哉彼其聲也𨿽夲於非禮義之地道之以徳化而使之效順中國豈鳥獸之不若乎此亦先王之微意矣】

周禮詳解卷三十一

欽定四庫全書

周禮詳解卷三十二

宋王昭禹撰

布憲掌憲邦之刑禁正月之吉執旌節以宣布於四方而憲邦之刑禁以詰四方邦國及其都鄙達於四海凡邦之大事合眾庶則以刑禁號令【詰起吉反令力正反】

【主道利宣不利周利明不利幽又況刑禁之設將使民易避而難犯苟匿爲物而愚不識及犯又從而刑之不幾於罔民者乎先王於大司冦正月之吉旣使垂刑象之法以使有目者皆見又狥以木鐸使有耳者皆聞則人宜知所避矣然猶以爲始和布刑止於邦國都鄙與萬民而已而未及於四方邦國也又設布憲之官使掌憲邦之刑禁而執旌節以宣布於四方此所以名官謂之布憲也布以敷施之憲以表示之則四方𨿽逺又孰有不見聞而知者乎夫刑以懲惡禁以輔刑刑以制之所以致其義禁以止之所以致其仁故有刑必有禁亦期民之無犯而已先王懼四方之逺不能悉知則布憲執旌節以宣布於四方而憲邦之刑禁又烏可緩哉詩曰四國於蕃四方於宣蓋四國以六服之內言之也四方以六服之外言之也先有以扞蔽而定其內然後爲之宣布其政教達之於外故言四方以別四國也周官正月之吉大司防布刑於邦國都鄙則止於六服之內而已布憲憲邦之刑禁以詰四方邦國則及於六服之外也此正與詩先言四國而後言四方同意以詰四方邦國及其都鄙非特邦國而已四方之逺則以威讓文誥爲主故謂之詰也逹於四海則四方之逺極於四海又見其逺之至也凡邦之大事合眾庶則以刑禁號令者謂邦有大事鄕合州黨族閭比之聯與其民人之什伍則以刑禁號令之也發之以爲警戒之謂號令之以爲法守之謂令子曰鼓舞萬物者其雷風乎鼓舞萬民者其號令乎雷不一風不再不一者號也不再者令也布憲於合眾庶而號令亦欲其無犯也】

禁殺戮掌司斬殺戮者凡傷人見血而不以告者攘獄者遏訟者以告而誅之【攘七羊反】

【殺戮者上所以誅惡也故掌戮之官掌之斬殺誅戮皆上之施刑於下也下以非法而相殺戮則在所禁矣此禁殺戮之職所以設也掌司斬殺戮者謂非以法斬殺戮者司之以告而後誅之也於文反後爲司後以執要而致簡則致詳而盡察者有司之事故司有察意凡傷人見血而不以告者血者陰之傷也有司宜告而不以告攘獄者遏訟者事之大者宜至於獄事之小者宜至於訟者有司宜受而反攘遏止之如此則姦凶得以侵善良力得以抑窮弱民之情將欝而不伸下之惡將長而不革禁殺戮以告而誅之是所以佐善良扶窮弱也】

禁暴氏掌禁庶民之亂暴力正者撟誣犯禁者作言語而不信者以告而誅之凡國聚眾庶則戮其犯禁者以徇凡奚聚而出入者則司牧之戮其犯禁者【正徵同撟居表反】

【以刑教中則民不虣者教官之事也以刑禁暴者刑官之事也教施於未然之前刑施於已然之後二者相爲終始而已逆理而害治者謂之亂恃彊而虐物者謂之暴力正見傳亂則敗類暴則害物力正則以橫逆而加人凡此皆下之難制者也述事爲言答問曰語言語以信爲主作言語而不信則誣僞以惑眾凡此皆下之難知者也政之不明也以下之難知政之不行也以下之難制上之所誅於是爲急故以告而誅之誅庶民如此則自上可知矣凡國聚眾庶則非合眾庶也若祭祀甸役之屬是已有犯禁者則戮之以正其罪且巡行而狥眾以示戒也奚謂女之系於人者謂男之於人者於其出入則或司以察之或牧以治之亦以防其暴也故有犯命者則從而戮之】

野廬氏掌達國道路至於四畿比國郊及野之道路宿息井樹若有賔客則令守塗地之人聚之有相翔者誅之凡道路之舟車轚互者敍而行之凡有節者及有爵者至則爲之辟禁野之橫行徑逾者凡國之大事比修除道路者掌凡道禁邦之大師則令埽道路且以幾禁行作不時者不物者【音托轚音計】

【野道之小室謂之廬所以待行旅也故公劉之詩始曰於時廬旅終曰於豳斯館則館大而廬小也先王設官以比國郊及野之道路宿息之類故名官以野廬氏掌達國道路至於四畿則遂人所謂千夫有澮澮上有道萬夫有川川上有路以達於畿是也謂之四畿則自王城五百里四面皆達之也遂人皆治野之道路而野廬氏必掌達其道路則凡以輔成遂人之事而已而司險又掌達其道路者蓋司險所達非特王畿之道路而已凡九州山林川澤之阻者也比國郊及野之道路宿息井樹者遺人所謂三十里有宿宿有路室所謂宿也十里有廬廬有飲食則所謂息也井所以共飲食樹所以爲蕃蔽野廬氏則巡而比之也國語曰定王使單襄公聘於宋遂假道於陳以聘於楚道茀不可行司裏不受館國無寓而知陳之不能守其國則野廬氏逹國之道路比及野之道路宿息者所以爲先王之制也若有賔客則令守塗地之人聚之有相翔者誅之先王之時塗地皆有人以爲之守有賔客則令其人聚而擊柝所以待暴客也相翔者語曰翔而後集彼翔而觀伺則有欲集而爲防盜之意故誅之所以禦姦也凡道路之舟車轚互者謂舟行於水車行於陸或廹隘而相撃觸相差互則爲之序先後而行之所以息爭止訟也凡有節者及有爵者至則爲之辟有節者至則欲達之而無畱難有爵者至則在所承而無敢慢故皆爲之辟行人使避焉然則野廬氏其徒百有二十人則使其徒爲之辟也禁野之橫行徑逾者橫行謂不由其道徑逾謂不由橋亦所以防穿窬之盜池凡國之大事比修除道路者國之大事則若大祭祀大賔客之類其事在國中者也治其壊謂之修去其謂之除有修除道路者而野廬氏則比較其人之數所以防怠也掌凡道禁則修閭氏所謂以兵革趨行者與馳騁於國中者是已然野廬氏所禁者在野之道也修閭氏所禁者在國之道也前言國之大事則在國中而已此言邦之大師則通國野焉令掃道路則所以致潔也幾禁行作不時者謂不夙則莫不物者謂衣服操持異常也幾防察之禁以止之皆所以防姦故也】

蠟氏掌除骴凡國之大祭祀令州裏除不蠲禁刑者任人及凶服者以及郊野大師大賔客亦如之若有死於道路者則令埋而置楬焉書其日月焉縣其衣服任器於有地之官以待其人掌凡國之骴禁【蠟淸預反骴似賜反令力呈反蠲古反縣音懸】

【蠟氏掌除骴而與蠟同字者蓋蠟祭百物昔之羽臝鱗毛介物畢致焉則蠟祭所致者神也蠟氏掌凡骴禁則蠟氏所治者形也神寓於形則爲生神離於形則爲死物之生則形與神分爲二以形爲神之逆旅則彼之形神𨿽分爲二而昔甞合而爲一矣此治其形者所以與致其神者同謂之蠟也掌除骴者人物之死其骨曰骴月令曰掩骼埋骴蓋精神者天之分也骨骸者地之分也精神與形各歸其根則骨骸在所掩埋而藏亦歸於地而已蠟氏掌骴爲是故也非特如此形合於神則爲神奇而人之所親神離於形則爲腐臭而人之所惡獨不見豚子之食於死母者乎少焉眴若皆棄之而走不見已焉爾不得類焉爾則蠟氏除骴亦以人之所惡者在是故也凡國人之大祭祀令州裏除不蠲禁刑者任人及凶服者以及郊野者蓋大祭祀先王所以致精神之至而交乎神明之隱不以哀樂欲惡貳其心又去物之可以昏憒其志意者焉不蠲刑者任人則在所惡也凶服則在所可哀也故蠟氏令州裏除而禁之除不蠲所以致潔也任人謂司圜任之以事之人也刑者謂黥劓之屬也凶服則子見齊衰者之類也郊特牲言祭之日防者不哭不敢凶服泛埽反道亦謂此也大師大賔客亦如之者亦令州裏除不蠲禁刑者任人及凶服者以及郊野者蓋大師以危事行凶器則在所愼者客則致其齊欽如承神故也若有死於道路者則令置楬而埋書其日月焉縣其衣服任器於有地之官以待其人則欲令其識取之也掌凡國之骴禁則凡物之骨皆掌其禁而除之也】

雍氏掌溝瀆澮池之禁凡害於國稼者春令爲阱擭溝瀆之利於民者秋令塞阱杜擭禁山之爲苑澤之沈者【澮古外反令力呈反阱在性反擭胡化反苑於院反】

【雍者和之至和至而過則壅塞而不通故雍又爲壅塞之雍雍氏掌隄防以止水所以名官謂之雍氏也水十里相冓則謂之溝水之大竇則謂之瀆水之所防謂之澮水決於此謂之池溝瀆池有禁然後其害去其利均亦所以息爭止訟也故雍氏掌其禁凡害於國稼者謂害國及稼也不言野而言稼蓋野之禁惟稼而已春令爲阱擭溝澮之利於民者穿地爲穴以陷禽獸謂之阱於阱中設木以載禽獸使足不及地謂之擭春令爲阱擭以民方析而在田宜防其害也春令爲溝瀆則以民方耕宜資其灌漑也所謂利民如此利則収成之時爲其或陷害人也故令塞阱杜擭阱井也故塞之擭機也故杜之禁山之爲苑澤之沈者苑囿也沈者酖也依山以爲苑是使民得以専其利非善政也害之及於物者眾非仁政也此雍氏所以禁之】

萍氏掌國之水禁幾酒謹酒禁川遊者【萍音平】

【神農之書言萍能勝酒蓋萍之爲物能勝酒又不沈溺故掌國之水禁防酒謹酒禁川遊者名官曰萍氏掌國之水禁者蓋水𨿽有潤澤灌漑之利而犯之則濡溺之則死民之迷愚至有決性命之情以爭尋常之利而不顧患害者往往蹈而死焉先王豈忍坐視而恬不爲之卹哉故水之險惡能害人之所與夫不時入水而捕魚鱉者一切禁之是乃所以爲仁政之周也萍氏則掌其禁而已防酒謹酒者芻豢爲酒非以爲禍也酒之流生禍焉故以禮飲酒者常始乎治而卒乎亂先王於爲酒器每每致戒焉又況飲酒用酒之際可不爲之防謹乎微而察之謂之防制使勿縱謂之謹防酒則於飲酒防察其不節也謹酒則於用酒謹制其無度也周書曰文王誥教小子有正有事無彜酒越庶國飲惟祀徳將無醉所謂徳將無醉以文王防酒而庶國之飲酒者皆有節也所謂越庶國飲惟祀者以文王謹酒而庶國之用酒者皆有度也又曰羣飲汝勿佚盡執拘以歸於周予其殺成王之於酒致嚴如此而晚周之君臣乃至於沈湎淫泆天下化之良可惜哉禁川遊者亦所以防沈溺也】

司寤氏掌夜時以星分夜以詔夜士夜禁禦晨行者禁宵行者夜遊者

【寐而覺謂之寤使掌夜時使覺而不寐者安能定其漏刻之早晚哉所以名官謂之司寤氏也掌夜時者一日一夜凡有十二時夏則日長而夜極短冬則日短而夜極長春爲陽中秋爲陰中則晝夜分焉司寤氏司察夜事故所掌者夜時而已晝事無預焉以星分夜者星昱乎夜以日入而見以日出而沒以星分之則夜之或長或短或中而分皆可定而無差矣夜士則主行夜徼候者也夜禁則所以止夜之行遊者也司寤氏於夜士夜禁則詔之使知也禦晨行者禁宵行者夜遊者自始至夜半曰宵宵者陰盛而陽衰之時也日出爲旦晨則昧爽之前而日未旦之時傳云云禦之而使去者禦也止使勿爲者禁也則禁甚於禦以晨爲近旦人將向明而作之時故但禦之而已以宣王之時去成王之世爲未遠而君子之趨朝者或以夜未央或以夜未艾則司寤氏之職廢而不行爲可知矣宜乎詩人因以箴之也】

司烜氏掌以夫遂取明火於日以鑑取明水於月以共祭祀之明齍明燭共明水凡邦之大事共墳燭庭燎中春以木鐸修火禁於國中軍旅修火禁邦若屋誅則爲明竁焉【烜音毀夫方符反齍音資墳扶云反燎力召反中音仲竁昌絹反】

【取明火於日而名官謂之司烜者易曰日以烜之蓋火本於日亙之而後明然爟與烜皆火而司爟列於夏官司烜列於秋官者蓋司爟掌出入火南方之屬也故列於夏官司烜共明水火司冦所奉也故列於秋官祭祀必取明水火者以物言之則得陰陽之潔气也以道言之則潔而淸明乃可以承祭祀也夫遂陽遂也鑑方諸也考工記所謂金錫半謂之鑑燧之齊是也言陽遂則知方諸之爲陰言方諸則知陽遂之爲圜陰陽者其气也方圜者其體也火至陽之气而陽爲圜故取之必以陽遂水至陰之气而陰爲方故取之必以方諸以陽召陽以陰召陰各以其類也然陽遂又謂之夫遂者蓋遂以金爲之火金夫也金火婦也以金得火夫應婦而至也方諸又謂之鑑者蓋鑑亦以金爲之金水母也水金子也以金得水以母鑑子而子應也以共祭祀之明齍明燭者明齍以明水爲齍也明燭以明火爲燭也共明水者共之以爲酒以滌粢盛也凡邦之大事共墳燭庭燎者墳燭火燭也設於門外曰墳燭於門內曰庭燎中春以木鐸修火禁於國中則爲季春出火先事而戒也而軍旅修火禁者大眾所聚宜致懼故也屋誅謂舉家受誅也竁謂壙以埋其屍也明竁蓋掲其罪於竁上若明刑用梏焉司烜掌明竁則屋誅夜葬故也】

條狼氏掌執鞭以趨辟王出入則八人夾道公則六人侯伯則四人子男則二人凡誓執鞭以趨於前且命之誓僕右曰殺誓馭曰車轘誓大夫曰敢不關鞭五百誓師曰三百誓邦之大史曰殺誓小史曰墨【條音滌趨七須反辟婢亦反轘戶患反】

【條如條枚之條謂條理也狼犲狼之狼謂狼扈也先王立官掌條理道路之狼扈也以王與賔客之出入宜致肅焉故也鞭所以革人而便其事執鞭所以爲威趨辟謂趨而辟也趨則走而致肅辟則所以使人避也條狼氏所以衛上者如此也條狼氏以下士六人爲之而其徒有六人則帥其徒以趨辟與朝士帥其屬而以鞭呼趨且辟同意然朝士所主者朝之事在士而條狼氏所掌者在道路而已王出入八人夾道則以八人之爲數右不合六戾右者也左不合九戾左者也於王趨辟者取其左右戾而有別故用八人焉自公而下則各降殺以兩故公六人侯伯四人子男二人尊卑之辧也凡誓執鞭以趨於前且命之者執鞭以趨辟所以衛上也於誓而執鞭趨於前所以制下也然誓之所掌如此特於軍旅之時故也方誓用於軍旅之時羣吏聽誓於陣前條狼氏執鞭以趨於前且命之者欲其聽誓故也必使條狼主誓以掌辟之官以禁止爲事故也誓右曰殺者爲僕右誓其屬也誓馭曰車轘者爲馭誓其屬也車之進止主於馭助車之進止者在於右則馭之爲事尢重於右也故誓右曰殺誓馭曰車轘蓋以車轘裂之則其罪非止於殺故也誓大夫曰敢不關鞭五百刑不上大夫則亦爲大夫誓其屬也關謂通之使聞敢不關則於軍旅之事無所聞也大夫𨿽不掌軍政於事當預聞而已其屬又豈有敢不聞者哉故誓之事曰敢不關誓之刑曰鞭五百孔子曰以吾從大夫之後又曰如有政𨿽不吾以吾其與聞之況軍旅於國事又爲大者乎】

修閭氏掌比國中宿互者與其國粥而比其追胥者而賞罰之禁徑逾者與以兵革趨行者與馳騁於國中者邦有故則令守其閭互惟執節者不幾【比毗志反粥音肓令力呈反】

【裏門謂之閭裏有門所以通往來扞制內外先王立官以修治其事故名官曰修閭氏掌比國中宿互者宿謂守衛互謂行馬謂撃柝以待暴客修閭氏則校比之而已然所比者止於國中若郊野則弗預也與其國粥謂待而粥物於國中者市官所不治故修閭氏比之而比其追胥者謂逐同盜賊者於比宿互亦因而比其數旣比其人數則勤怠者可見勤則賞之怠則罰之故曰而賞罰之禁徑逾者謂行不由橋梁與野廬氏同意然修閭氏所禁者國中之行者野廬氏則禁於野而已不言禁橫行則國中與野異矣以兵革趨行與馳騁於國中者爲其惑眾也故皆禁之邦有故則當防非常之變故令守其閭互所令者閭裏之民也惟執節者不防以其有節以逹之則無所用防也】

冥氏掌設弧張爲阱擭以攻猛獸以靈鼓之若得其獸則獻其皮革齒須備【冥音覓】

【先王仁民而愛物然猛獸以其害人則傷吾之仁政故設官以攻之而冥氏之所以立也趨利而避害獸之情與人同欲攻取之必有以使之冥然而不覺然後可獲所以名官謂之冥氏掌設弧張者設弧以射之設張以伺之爲阱擭以攻猛獸以靈鼓之者爲阱擭以陷之又鼓靈鼓使趨所陷也靈鼓則鼓人所謂鼓社祭者是已以事言之則靈鼓六面撃之則使之驚而疾趨以義言之則社稷能祓除災害用所鼓社祭者則歸賴於神若得其獸則獻其皮革齒須備則非特有以爲人除害而又有以資其物之利用也】

庶氏掌除毒蠱以攻說禬之嘉艸攻之凡蠱則令之比之【庶章預反令力呈反蠱音古】

【先王以善政生養天下之民其興利也詳其除害也悉則生齒之數所以至於旣繁且庶故設官以除毒蠱之害者謂之庶氏也掌除毒蠱者傳曰於文皿虫爲蠱蓋蠱之毒能病害人故也以攻說禬之則用祝焉與大祝之六祈所謂攻說同意以嘉艸攻之則用藥焉與醫所謂以五毒攻之同意用祝則治於未然之前用藥則治於已然之後凡蠱則令之比之者蓋其徒有四人則令使爲之校以比之皆其徒也】

穴氏掌攻蟄獸各以其物火之以時獻其珍異皮革【冥氏之攻獸有以攻其趨走而害人者至於藏伏而害人者未去非仁政之周故掌攻蟄獸者名官謂之穴氏蟄獸則熊羆之屬也各以其物火之則其攻之也以其所嗜誘之以火燠而出之則凡在穴者皆不能自蟄矣以時獻珍異皮革珍異以共膳羞之用皮革以共器物之用也】

翨氏掌攻猛鳥各以其物爲媒而掎之以時獻其羽翮【翨音翅掎居綺反】

【鳥羽謂之翨鳥所以飛者在翨攻猛鳥者以攻其翨然後可獲故名官謂之翨氏各以其物爲媒而掎之者媒之以其類也掎之則系其足以禁其上出也以時獻其羽翮者攻猛鳥以除人物之害因以資其羽翮之利也孟子曰鳥獸之害人者消然後人得平土而居之則正以除害爲主也然則獸人皮毛筋角入於玉府以足王之燕私玩好之欲而冥氏穴氏翨氏攻鳥獸之猛而其所獻皆不入玉府者蓋冥氏穴氏特除其害而已獸人則其所修之利眾所除之害悉所賴之獲多仁施及人於是爲大以其所施者大然後可以兼百姓之奉矣】

柞氏掌攻艸木及林麓夏日至令刋陽木而火之冬日至令剝陰木而水之若欲其化也則春秋變其水火凡攻木者掌其政令【柞側百反麓音鹿令平聲刋苦幹反】

【除木曰柞詩曰載芟載柞皆除木之謂也蓋先王欲其材木以爲用則立虞衡之官柞而養蕃之詩所謂帝省其山柞棫斯拔松柏斯兌是已欲其地作室以宅民治田而稼穡則刋剝而化之詩所謂作之屏之其菑其翳修之平之其灌其栵啟之辟之其檉其椐攘之剔之其檿其柘是已然則柞氏之所掌固先王之所不廢也積木曰林山足曰麓艸木所生林麓之地茍可以宅民稼穡者大司徒固甞辧十有二土以相民宅矣辧十有二壤以知其種矣柞氏則因司徒之所辧者以攻治之而已故掌攻艸木及林麓夏日至令刋陽木而火之者夏日至至陽之日也陽木也以至陽之日刋而火之則不勝其陽而死且不肄矣冬日至令剝陰木而水之者冬日至至陰之日也陰木也以至陰之日剝而水之則不勝其陰而死且不肄矣凡木之生於山南則爲陽生於山北則爲陰其陰陽之气旣偏勝矣又因至陽至陰之日而加以水火陰陽之盛气宜其死而不復生矣若欲其化則春秋變其水火者欲其化而爲土也陰木常以冬至之日水之矣至春又從而火之陽木常以夏至之日火之矣至秋又從而水之則其蘗薄於陰陽相殄之气化而爲土矣】

薙氏掌殺艸春始生而萌之夏日至而夷之秋繩而芟之冬日至而耜之若欲其化也則以水火變之掌凡殺艸之政令【薙讀如鬀繩以證反音孕芟所銜反】

【翦艸曰薙其字從艸從薙則以雉有分域萌芟有時也掌殺艸者凡物以陽生以陰死惟艸之爲物其茇則陰不能死薙艸者必有以殺之然後其茇不復生傳曰若農夫之務去艸芟夷薀崇之然則春始生而萌之夏日至而夷之秋繩而芟之冬日至而耜之此殺之之術也春始生而萌之者蓋艸有萌則春感陽气而生方其生气始逹則不能夷之使不生故萌之而弗治焉夏日至而夷之則陽事畢而陰已生則生气極矣於是乎可夷秋繩而芟之則夷而又生生而芟之也冬日至則陰事畢而陽已生則生气復之時於是乎耜之夷則刈其末而未及其茇芟則毀其茇而不止於末然其茇難死故耜之耜則用耒金而深殄之則不復生矣若欲其化則以水火變之者欲其化而爲土則以火燒其新芟夷之本末又從而加之以水則其感於陰陽相殄之气而艸化爲土矣月令所謂燒薙行水凡殺艸之術掌於薙氏故凡殺艸之政令皆掌之】

硩蔟氏掌覆夭鳥之巢以方書十日之號十有二辰之號十有二月之號十有二歲之號二十有八星之號縣其巢上則去之【硩音剔覆芳復反縣音懸】

【人之情莫不欲吉而惡凶先王與民同吉凶之患者則凡兆凶者皆在所去焉故設官掌覆夭鳥之巢而謂之硩蔟氏硩言摘也蔟言巢也摘其巢而去之則夭鳥不復至矣以方書日辰月嵗星之號而縣其巢則去之蓋日辰月嵗星之神凡有气形者制焉故書其號可以勝夭十日之號則從甲至癸是也十二辰之號則從子至亥是也十二月之號則正月爲娵十二月爲荼是也十二嵗之號則從寅曰攝提格至在醜曰赤奮若是也二十八星之號則從角至軫是也必以方書之者方木也以木爲之其體方焉故謂之方木仁也方義也立人之道曰仁與義日辰月嵗星之神天道也必有盡人道然後可以致天道而勝夭所以和同天人之際而無間者此也】

翦氏掌除蠧物以攻禜攻之以莽艸燻之凡庶蠱之事【蠧丁故反禜音詠】

【羽可前者曰翦翦所以除而去之故除三物者名官謂之翦氏蠧物虫之穿食器物者蠧之入物𨿽盛以槖猶不免焉且槖而弗用是以有蠧故其字從槖從虫以攻禜攻之以莾艸燻之此除蠧之事也以攻禜攻之則猶六祈所謂禜攻也其攻則用祝焉以莾艸燻之以莾艸所以殺虫其燻之則用藥焉凡庶虫之事則凡庶氏掌蠱毒之事翦氏與之通取聯事而攻之以蠱亦蠧之類也】

赤犮氏掌除墻屋以蜃炭攻之以灰灑毒之凡隙屋除其貍虫【友音拔蜃市軫反貍莫皆反】

【火大曰赤以戾右爲守曰犮凡隙屋除其貍虫欲其宣布者見以戾陰隱爲守故名官謂之赤犮氏掌除墻屋則虫豸藏逃其中陰以害物宜除而去之也以蜃炭攻之則以火之毒气暴之使出也以灰灑毒之則以蜃灰灑而毒之使死也凡隙屋除其貍虫則隙屋之中貍虫亦有害人者故除之矣】

蟈氏掌去鼃黽焚牡蘜以灰灑之則死以其煙被之則凡水虫無聲【蟈音國去豈呂反鼃戶蝸反黽莫幸反牡莫口反蘜弓六反被皮義反蟈國虫也尊者所居惡其聒焉故置官以去之而謂之蟈氏新經云云鼃音哇其鳴若哇也黽音猛其鳴猛也故蟈氏掌去之牡蘜鞠之不華者焚牡鞠以灰灑之則死則以牡菊之灰能制鼃黽而殺之故也以其煙被之凡水虫無聲則牡菊之煙水能制水虫而勝之故也】

壺氏掌除水虫以炮土之鼓之以焚石投之若欲殺其神則以牡橭午貫象齒而沈之則其神死淵爲陵【炮步交反橭音沽又音枯】

【壺瓦鼓也涿擊之也擊瓦鼓以水虫故名官謂之壺涿氏掌除水虫則以其能害人者若南方水中狐蜮之屬捨沙射人則死凡此類皆害人者也不可以不除焉炮土之鼓則互鼓也以炮土之鼓之則以土能勝水而制之也火石則以火燒石以焚石投之則使感陰陽相殄之气而死也若欲殺其神謂水神龍罔象也牡橭謂楡木也以牡橭爲幹從橫以象齒貫之所謂午貫也以牡橭午貫象齒而沈之水神感其气而死其神旣死則淵水𨿽深實爲陵矣凡此之類皆聖人所以變化驅除之術非夫深窮物理之所以相治相克者孰能與於此且夫琥珀拾芥磁石引鍼戎鹽累卵獺膽分杯壞漆以蟹浣錦以魚散血以藕皮毀金以羊角皆出於自然之理先王命官如此豈非知變化之道知神之所爲乎則其寓於政事之間莫非道之所運豈庸常之所能知哉】

庭氏掌射國中之夭鳥若不見其鳥獸則以救日之弓與救月之矢夜射之若神也則以大陰之弓與枉矢射之【大音泰】

【庭者所以治也以潔淸爲尙先王立官以去夭鳥使國中潔淸如庭故名官曰庭氏夭鳥謂呼鳴而爲怪者若鵩與鴞其鳴有禍皆邪气所生民常忌之先王因人情之所惡故在國中者皆庭氏射之若不見其鳥獸則若妖狐孽禽之類入夜而爲妖非射之所能及則以救日之弓救月之矢夜射之救日之弓救月之矢謂救日月食所作者也常用此救日月則其精气足以勝妖故以此射之若神也則以太陰之弓與枉矢射之神則若神降於莘叫於宋太廟之類非鳥獸之聲也太陰之弓救月者也以此射之則以日月之精气勝其妖也於鳥獸言夜射則神以晝射可知之矣】

銜枚氏掌司嚻國之大祭祀令禁無嚻軍旅田役令銜枚禁嘂呼嘆嗚於國中者行歌哭於國中之道者【嚻五羔反嘂音叫】

【枚以竹爲銜於口所以止言語嚻讙也鄭氏謂枚狀如箸橫銜之爲之繣結於項是也東山之詩言勿士行杖者蓋婦人之情望其夫無事於行陣銜枚故欲其無事於戰也掌司嚻者司察在朝者言語之諠嘩也祭祀貴靜而肅大祭祀尢致嚴焉故令禁嚻孔子於宗廟朝廷便便言惟謹爾者亦所以戒嚻也軍旅田役大眾之所聚惡嘩而喜靜故令銜枚大祭祀止於令禁無嚻者承祭祀者不若軍旅田役之眾也詩之楚茨言君婦莫莫以言承祭祀者靜而不嘩也車攻之詩言之子於徵有聞無聲者以言選車徒有善聞而無諠嘩之聲也由此觀之則銜枚氏之所掌可知矣禁嘂呼嘆嗚於國中者丩其口而出聲者嘂也气分而戾陰者呼也遇難而出气者嘆也覩所異而嗟者嗚也若此之類爲其惑眾故禁之歌樂聲也哭哀聲也人之樂不能不歌人之哀不能無哭聖人甞抑人之情使無歌哭哉於所居而歌哭則可也行而歌哭於國中之道則爲其感動人心故禁之也然嘂呼嘆嗚言國中而歌哭言國中之道蓋國中則不必行而在道凡在國中皆禁足矣言國中之道則在國中歌哭有所不禁矣】

伊耆氏掌國之大祭祀共其杖咸軍旅授有爵者杖共王之齒杖

【記日伊氏始爲蠟祭以息老物杖則老年者恃之以爲安亦息老物之類也故掌共齒杖者名官以伊氏也大祭祀共其杖咸者咸盛杖之器也先王貴老八十則杖於朝大祭祀致敬以承神𨿽老者亦弗敢杖也故有司共咸以盛杖而藏之言國之大祭祀則非大祭祀老而杖於朝者弗與矣軍旅授有爵者杖所以致卒伍而且以爲威也言有爵者則老而無爵者不任軍旅之事矣共王之齒杖者謂王賜老者之杖也記曰五十杖於家六十杖於鄕七十杖於國八十杖於朝所謂齒杖也王以齒杖賜老者而伊耆氏則共其用而已夫人之生也大塊載之以形勞之以生佚之以老自賦形以至於老天地之所以安之也天地安之以其形先王安之以其禮共於伊耆氏則佚老之意可見矣然則軍旅授有爵者杖貴貴也共王之齒杖老老也】

周禮詳解卷三十二

欽定四庫全書

周禮詳解卷三十三

宋王昭禹撰

大行人掌大賓之禮及大客之儀以親諸侯春朝諸侯而圖天下之事秋覲以比邦國之功夏宗以陳天下之謨冬遇以協諸侯之慮時防以發四方之禁殷同以施天下之政時聘以結諸侯之好殷頫以除邦國之慝間問以諭諸侯之志歸脤以交諸侯之福賀慶以贊諸侯之喜致禬以補諸侯之烖【朝直遙反職內皆同比毗志反好呼報反頫通弔反慝吐得反間讀去聲脤上忍反禬古外切】

【賓之字從宀從與從貝賓者主所宀也正趣以適已則利上趣明以與物則害也客之字從宀從各客𨿽主所宀也然不與之共休戚利害也司儀曰凡諸公相爲賓則諸侯之君皆謂之賓也又曰諸公之臣相爲國客則諸侯之臣皆謂之客也諸侯之君其則尊嫌於與王亢故欲其趣以適已則不疑於亢矣是以謂之賓也諸侯之臣其則卑嫌於屈而不能辧故欲其不與共休戚利害則能辧矣是以謂之客也凡賓客其禮或大或小或如常禮惟其時物也故或言大或言小或不言大小也此言賓則指要服內諸侯言之也言大客則指邦國之孤卿言之也於大賔言禮於大客言儀者禮以本言儀以末言尊卑之序也子大叔見趙簡子問揖遜周旋之禮對曰是儀也非禮也此其辧歟春則東作之時也事作於春故以圖天下之事秋則西成之時也功成於秋故以比邦國之功夏則相見之時也謨陳於外則以相見爲主故陳天下之謨於夏冬則合聚之時也慮協於內則以合聚爲主故協諸侯之慮於冬諸侯有不順王命者將命以徵伐之事召而防有時而然以其徵伐討有罪也則有禁焉故曰以四方之禁於巡守之嵗或不巡守防而見之以攷制度眾國所同以其攷制度則有政焉故曰以施天下之政時聘以恩問之而已故曰以結諸侯之好殷頫以事有所察治故曰以除邦國之慝間問存省之屬也以言問之則上下之志無所不達故曰以諭諸侯之志脤以交神之福也以脤歸之則與諸侯共其福也故曰以交諸侯之福諸侯有喜也慶賀以贊之所以與之同其樂諸侯有烖也致禬以補之所以與之同其憂朝覲宗遇防同六者諸侯致勤於王者也時聘殷見間問歸脤賀慶致禬六者王致愛於諸侯者也諸侯禮致其勤王以仁致其愛尊卑之意通內外之誠達尙何猜嫌疑貳之爲患哉所以親諸侯者在是矣然或言諸侯或言夭下或言四方者新經云云且天下之事於冬則窮矣於春則在所通之於冬則獘矣於春則在所新之先王將欲圖之亦未始敢忽必協慮於冬思患以預防之然後於春則圖之諸侯之慮旣協而無間此圖之所以成也圖以謀事謀成則謨成矣謨成則功成矣今此先事後功功以成事故也先謨後慮終則有始故也自夏宗而下皆言以而獨春朝不言以者蓋春朝爲朝禮之正非適爲圖事也】

以九儀辧諸侯之命等諸臣之爵以同邦國之禮而待其賔客上公之禮執桓圭九寸繅借九寸冕服九章建常九斿樊纓九就貳車九乘介九人禮九牢其朝位賔主之間九十步立當車軹擯者五人廟中將幣三享王禮再祼而酢饗禮九獻食禮九舉出入五積三問三勞諸侯之禮執信圭七寸繅借七寸冕服七章建常七斿樊纓七就貳車七乘介七人禮七牢朝位賔主之間七十步立當前疾擯者四人廟中將幣三享王禮壹祼而酢饗禮七獻食禮七舉出入四積再問再勞諸伯執躬圭其他皆如諸侯之禮諸子執谷璧五寸繅借五寸冕服五章建常五斿樊纓五就貳車五乘介五人禮五牢朝位賔主之間五十步立當車衡擯者三人廟中將幣三享王禮壹祼不酢饗禮五獻食禮五舉出入三積壹問壹勞諸男執蒲璧其他皆如諸子之禮凡大國之執皮帛以繼小國之君出入三積不問壹勞朝位當車前不交擯廟中無相以酒禮之其他皆眡小國之君凡諸侯之卿其禮各下其君二等以下及其大夫士皆如之【繅音藻借在夜反斿音畱樊畔幹反乘去聲軹之氏反擯必刃反祼古亂反酢才洛反食音嗣積子賜反勞老報反相息亮反】

【傳曰名位不同禮亦異數蓋人非禮不立禮非儀不行禮寓於刑名度數之間於儀則爲體儀見於周旋動容之際於禮則爲用先王以其用而合其體故以九儀辧諸侯之命等諸臣之爵以同邦國之禮而待其賔客公侯伯子男之君其命者五孤卿大夫士之臣其爵者四以儀而辧其命等其爵故曰九儀諸侯之命諸侯之爵不同也而謂之同邦國之禮者比之謂以不同同之也出於上下聽而守之者命也資於尊所入小而人所奉者爵也有命然後有爵則命尊於爵矣故諸侯則言命於諸臣則言爵與大宗伯言王命諸侯則儐小宗伯則言玉賜卿大夫爵則儐同意也三公八命出封加一等則謂之上公上公九命故其禮以九爲節侯伯七命故其禮以七爲節子男五命故其禮以五爲節公侯伯子男所建皆龍旗而謂之建常以象其道故也上公立當車軹先儒謂轂末車轅北向在西邊也侯伯立當前疾先儒謂駟馬車轅前若輈人所謂輈深四尺七寸軾前曲木是也衡謂在輈下車軛兩服之領前是也新經云云以相禮曰介以相賔曰擯介擯所以傳辭也禾米芻薪曰積所以給賔客之用也或多或寡亦隆殺之辧也先王之待諸侯可謂厚矣未至則有委積旣至則有問勞有食禮以致其恭有牲牢以備其禮之盛有瓉祼以用其誠之至諸侯顧王所以待已者如此又安得不相與一徳以尊君親上哉是故諸侯以天子所以待已者如是之至故不敢不盡其誠以將其意不敢不備其物以奉其徳廟中將幣三享爲是故也且髙不足以有臨則不能使之入賔明不足以有察則不能使之內向王者以至髙至明之徳則諸侯享之惟恐其禮之不至儀之不縟此所以同於三享也夫道以三數酒以三行爲至則享至於三豈用其至乎蓋天子之待諸侯諸侯之奉天子則尊卑未始有異心焉書曰享多儀儀不及物惟曰不享則享至於三者儀之及物可知也享必於廟中者蓋恭敬者幣之未將君子不可以貨取而廟中則示其恭敬之至也大國之孤朝位當車前不交擯廟中無相則彌蹙而略矣以酒禮之則不祼焉以祼如祭祀非禮人君則弗用也】

邦畿方千里其外方五百里謂之侯服嵗壹見其貢祀物又其外方五百里謂之甸服二嵗壹見其貢嬪物又其外方五百里謂之男服三嵗壹見其貢器物又其外方五百里謂之采服四嵗壹見其貢服物又其外方五百里謂之衞服五嵗壹見其貢材物又其外方五百里謂之要服六嵗壹見其貢貨物九州之外謂之蕃國世壹見各以其所貴寶爲摯【見賢徧反嬪婢人反蕃音繁摯音至】

【自侯服嵗一見至於要服六嵗一見以逺近爲之疏數之節也自要服以上所貢有常物而蕃國則各以其所貴寶爲摯者詳於冶內而略於治外也郊特牲曰旅幣無方所以別土地之宜而節逺邇之期也土地之宜在物而逺邇之期在人然則六服之法其見有六嵗之差其貢有六物之異六物之異所謂別土地之宜也六嵗之差所謂節逺邇之期也然則書之周官言王撫萬邦巡侯甸四徵弗庭綏厥兆民則曰六服羣辟莫不承徳至於訓迪厥官則曰六年五服一朝蓋六年五服一朝者以侯甸男邦采衞言也六服羣辟罔不承徳者兼要服而言之也先王之制中國五服而周官言六者蓋近中國之夷狄承徳則國家間暇可以明政刑之時也方是時也四徵弗庭其治未若制禮之際爲已備矣故其限朝止於五服而已周官行人於六服之見則及於要服者則其治爲尢詳於四徵弗庭之時也近中國之夷狄非特承徳而又能入貢以來見焉則制禮以致太平者此其極也然周制每嵗則一服入見故更六年而五服各一朝也此行人所以言衞服五嵗一見而書之周官所以言五服一朝之意焉】

王之所以撫邦國諸侯者嵗徧存三嵗徧頫五嵗徧省七嵗屬象胥諭言語協辭命九嵗屬瞽史諭書名聽聲音十有一嵗達瑞節同度量成牢禮同數器修法則十有二嵗王巡守殷國【屬章束反守去聲】

【安而使之謂之撫先王於諸侯畫九畿以處之列九等以差之𨿽致其恩未嘗不制之以義𨿽擾以教未嘗不乂之以政自嵗徧存而至於十有二嵗之巡狩殷國威徳兩存剛柔相濟寛而有制猛而不暴此其所以安之使撫也王之所以撫邦國之諸侯如斯而已又安有負固不服若菀柳之不朝者哉又安有犯令陵政若飛隼之不制者哉存頫省鄭氏以爲王使臣於諸侯之禮所謂間問是也存者同而問之也頫者問而視之也省者巡而察之也頫則詳於存也省則詳於頫也記言天子巡狩山川神祗有不舉者爲不敬不敬者君削以地宗廟有不順者爲不孝不孝者君黜以爵變禮易樂者爲不從不從者君流革制度衣服者爲畔畔者君討有功徳者加地進律夫天子之巡狩其省方也如此則人所謂仔之頫之省之者𨿽曰以恩問之而亦微察其如此也五方之民言語不通諭言語所以使之通也賔主不交辭亦不相接欲民之無相防也協辭命所以使之交也古之名官以象胥以明所以懷而服之者逺也諭書名所以同其文也聽聲音所以和其聲也瑞六瑞也節六節也達瑞節所以達四方而交之也度以度物也量以容物也同度量所以同四方而一之也有以交之也於是成牢禮若掌客之所掌是也有以一之也於是同數器若合方氏之所掌是也法八法也則八則也能達四方而交之同四方而一之然後下之所守同乎王之所制損益因革以時修之大順以之成大利以之致而王之所以撫邦國者幹是爲至巡狩殷國之禮可以行矣此王巡狩殷國之禮所以在於修法則之後歟王巡狩則諸侯各朝於方嶽王不巡狩則防諸侯而殷見或巡狩或殷見其出而省焉一也書於舜典言五載一巡狩周官行人則十有一嵗王巡狩者蓋天下之法在舜之時則略在周之時則詳以其法之略則巡之也宜數以其法之詳則巡之也宜疏然觀周官大小行人環人之數絡繹乾道路則王出不必頻而周知天下之故逺方殊俗莫不承徳也此帝王之世所以異歟】

凡諸侯之王事辧其位正其等協其禮賔而見之若有大喪則詔相諸侯之禮若有四方之大事則受其幣聴其辭凡諸侯之邦交嵗相問也殷相聘也世相朝也【詔相之相去聲】

【傳曰諸侯有所謂王事者其朝覲防同之事歟辧其位則有九十七十五十步之異正其等則有尊卑上下之差協其禮則有牲牢享燕積膳之具也若有四方之大事謂兵寇之類來告急者也禮不虛拘必有幣以將其恭必有辭以達其意行人於幣則受之於辭則聽之所以告王也凡諸侯之邦交謂鄰國之往來也小以事大大以比小粲然之文驩然之恩足以相愛接而四鄰睦四鄰睦然後可以蕃王室矣聘義曰天子制諸侯比年一小聘三年一大聘嵗相問則比年之小聘也殷相聘則三年之大聘也大聘施於小聘之中嵗故曰殷殷中也左傳曰孟僖子如齊殷聘禮也父死子立曰世世相朝則君親相見焉若相問相聘則遣臣而已凡此皆邦交之禮也若春秋之時邦交之法不修侵伐滅入無國無之則行人掌邦交之禮曷可廢哉】

小行人掌邦國賔客之禮籍以待四方之使者令諸侯春入貢秋獻功王親受之各以其國之籍禮之【使色吏反令力呈反】

【行人之官以其職之大也故掌大賔之禮及大客之儀以其職之小也故掌賔客之禮籍而已夫名位不同禮亦異數禮籍則其禮之書也禮之數皆具於此矣四方之使者謂諸侯遣臣於王國也小行人以其職之小故待四方之使者也春朝正之時於時爲造始令入貢則貢者下以職供而上得以興事造業也秋嵗成之時於時爲成終令獻功則功者事之成也諸侯入貢獻功而王必親受之則以諸侯爲尊故也各以其國之籍禮之則國有小大其禮有等差而皆載之於籍也】

凡諸侯入王則逆勞於畿及郊勞眡館將幣爲承而擯凡四方之使者大客則擯小客則受其幣而聽其辭【勞去聲】

【諸侯之入王以其在道塗之勞則必有以勞之以致其愛也其勞之也不可以一而足故有逆勞郊勞之禮逆勞於畿始至而勞之於外也郊勞旣至於館而勞之幹內也眡館謂致館而且眡其便宜也郊勞則賔已至館故及郊勞則眡館眡館亦所以致愛也將幣爲承而擯謂廟中將幣以行享禮宗伯爲上擯而小行人爲承而擯之所以致敬也大客則擯擯之而見王使得自言也小客則受其幣而聽其辭則爲聽其辭而入告於王也此亦尊卑之序然也】

使適四方協九儀賔客之禮朝覲宗遇防同君之禮也存頫省聘問臣之禮也達天下之六節山國用虎節土國用人節澤國用龍節皆以金爲之道路用旌節門闗用符節都鄙用管節皆以竹爲之

【朝覲宗遇防同諸侯以禮致其敬於王皆國君之事故曰君之禮也存頫省聘問王以禮致其愛於諸侯王使臣之事故曰臣之禮也掌節言凡邦國之使節則使邦國者所執王官所掌之節也小行人所達謂之天下之節則所謂龍節人節虎節管節邦國都鄙使者所執非王官所掌邦節也都鄙用管節而掌節不言都鄙之管節則使都鄙者無節矣以旌節行之而已虎節人節龍節皆以金爲之金不可變爲義故也旌節符節管節非爲尊者將命則惟上所制期無失節而已故以竹爲之竹有自然之節故也新經云云】

成六瑞王用瑱圭公用桓圭侯用信圭伯用躬圭子用谷璧男用蒲璧【瑱吐電反信音申】

【以質言之則謂之玉以形言之則謂之器以合驗言之則謂之瑞玉所以比徳器所以藏禮瑞所以應實上有以合驗乎下下有以合驗乎上則瑞成矣行人所謂成六瑞者如此大宗伯作六瑞則制其度數也故自王以下皆言執行人成六瑞則奉其成事也故自王以下皆言用執之所以行禮用之所以合符行禮者事之大合符者事之小故於宗伯言執而於行人言用此其辧也】

合六幣圭以馬璋以皮璧以帛琮以錦琥以繡璜以黼此六物者以和諸侯之好故【琮才宗反琥音虎璜音黃好呼報反】

【六幣皆諸侯所用以享也蓋君子𨿽不可以貨取然亦不可以虛拘有物而無誠則禮有所不行謂之貨取可也有誠而無物則情有所不伸謂之虛拘可也故諸侯之致享內盡其誠心外備其禮物而行人所以合六幣也兩謂之合圭以馬璋以皮璧以帛之屬皆兩相合也新經云云合琮以錦而不以皮則皮者天爲之文也錦者人爲之文也天爲文則本於自然人爲文則出於或使自然之文非所以合琮故也琥爲虎形象陰之效法故合琥以繡以五采備謂之繡故也半璧爲璜北方之所用也故合璜以黼以白與黒謂之黼故也二王后享用圭璋侯伯用璧琮子男用琥璜凡此六幣皆諸侯以享王爲主以其有以通其情而來則謂之好以其有以因其事而來則謂之故行人爲之合六幣焉所以和其好故而使之不乖而已故曰以和諸侯之好故】

若國札喪則令賻補之若國凶荒則令賙委之若國師役則令槁禬之若國有福事則令慶賀之若國有禍災則令哀弔之凡此五物者治其事故【槁苦報反禬音防】

【先王之於諸侯分土而與之守則尺地莫非吾土也分民而與之治則一民莫非吾民也使之守吾土則必有與之同保其土使之治吾民則必有與之同安其民則治𨿽有逺近勢𨿽有內外而利害休戚實若一家也安可若是恝乎此賻補賙委槁禬慶賀哀弔之禮所以掌於行人之官凡以治其事故而已病疾爲札札而死曰喪札喪則在所賻補以利傅之謂之賻助其不足謂之補也谷不熟爲凶凶甚而爲荒凶荒則在所賙委以利周之謂之賙以聚與之謂之委也大宗伯所謂以喪禮哀死亡以荒禮哀凶札是也有兵寇則謂之師防眾以興功則謂之役師役則在所槁禬具勞而槀則謂之槁禬眾財以與之則謂之禬也大宗伯所謂以禬禮哀圍敗以卹禮哀寇亂是也福事則鬼神之所佑而人道所喜者也福事則在所慶賀以心承禮而往則謂之慶加以物焉則謂之賀也大宗伯所謂以慶賀之禮親異姓之國是也違神而爲禍天所降曰災則在所哀弔哀則於聲音弔則如弔喪而用其至大宗伯所謂以弔禮哀禍災是也凡此五物者先王用之以治邦國之事與其故也所作謂之事所逢謂之故札喪凶荒禍災則出於所逢者也師役福事則或出於所作焉札喪凶荒天事也師役人事也福事所樂也禍烖所憂也先天事而後人事先所樂而後所憂此其序也】

及其萬民之利害爲一書其禮俗政事教治刑禁之逆順爲一書其悖逆暴亂作慝猶犯令者爲一書其札喪凶荒厄貧爲一書其康樂和親安平爲一書凡此五物者每國辧異之以反命於王以周知天下之故【樂音洛】

【前以五物治其事故主諸侯而言之故皆稱國自利害爲一書而下主萬民而言之故先稱萬民然後五物事故亦反命於王以周知天下之故故於萬民之利害稱及焉夫聖人以天下爲度而休戚與之同以百姓爲心而憂樂與之共則天下之故其可不以周知之乎然四方之逺事物之變無窮而王之耳目所不及聽采所難明非行人之官巡行而辧異之有所不能徧究而悉舉故爲之書以述其事而五物皆異書也然則著古昔之防防傳千里之覺覺載之當年足以明政事施之來世足以貽後觀是其所以爲書豈小補哉於萬民知其利害然後爲之興其利而去其害如是則大利可致也於禮俗政事教治刑禁知其逆順然後爲之禁其逆以達其順如是則大順可成也有以成大順則悖逆暴亂作慝猶犯令者可嚴而制之以義矣有以致大利則札喪凶荒厄貧可寛而卹之以仁矣夫如是則康樂和親安平可坐而致也蓋聖人以一身觀天下則一身必欲其康樂也以一家視天下則一家必欲其和親也以一國視天下則一國必欲其安平也民康而後可樂則康樂者出於民之性也民和而後可親則和親者出於民之情也民安而後事平則安平者出於民之分也然民不能自康樂也所以與之爲康樂者實君使之遂其性而民不能自和親也所以與之爲和親者實君使之通其情而民不能自安平也所以與之爲安平者實君使之明其分而已此康樂和親安平所以序於五物之後也然先王以天下爲一家中國爲一人則小行人以此五物者巡狩天下每國辧異之名爲一書以反命於王以周知天下之故則先王所以同四海於一堂之上者可謂知所要矣】

司儀掌九儀之賔客擯相之禮以詔儀容辭令揖讓之節將合諸侯則令爲壇三成宮旁一門詔王儀南鄕見諸侯土揖庶姓時揖異姓天揖同姓及其擯之各以其禮公於上等侯伯於中等子男於下等其將幣亦如之其禮亦如之王燕則諸侯毛【相息亮反鄕去聲】

【公侯伯子男之爲賔孤卿大夫士之爲客大行人則辧其命等其爵而待之以禮司儀則掌其擯相之禮而已出接賔曰擯入贊禮曰相儀者禮之用容者形之變以言達意謂之辭守以參合乎上謂之令以手拱人謂之揖先人後已謂之讓儀容所以相接辭令所以相與揖遜所以相欽儀容辭令揖讓各有節司儀則以言詔之而已詔非特告也古者合諸侯則必爲壇於國外以命事焉有事於壇者皆所以致其亶故壇之字從亶亶之爲言致實以坦故亶之字從防從旦防實也旦坦也所以交神宜致實以坦故也壇必三成爲三等焉以禮出道其數成於三故也所謂公於上等侯伯於中等子男於下等是也宮旁一門則覲禮所謂大子爲宮方三百步四門壇十有二尋深四尺是也掌捨言爲壇�宮棘門則其門以棘爲之也詔王儀南向見諸侯此則合諸侯之時鄕明以聽天下者王也朝位王南面則其合諸侯而見之豈異此歟庶姓諸侯非王之親也故謂之庶姓異姓同姓則王之親也鄭氏謂土揖下手揖之時揖平手揖之天揖舉手揖之蓋異姓親於庶姓同姓親於異姓故其揖之儀有隆殺也如此及其擯之謂擯諸侯以前王也公於上等侯伯於中等子男於下等則以爵之尊卑而爲之等殺如此也其將幣亦如之謂其將幣以享也其禮亦如之謂其禮之有祼也或於上等或於中等或於下等亦如此而已王燕則諸侯毛所以示慈惠而親之也貴老而尙齒故其儀如此齒則均也而以老爲尙此之謂王燕則諸侯毛】

凡諸公相爲賔主國五積三問皆三辭拜受皆旅擯再勞三辭三揖登拜受拜送主君郊勞交擯三辭車逆拜辱三揖三辭拜受車送三還再拜致館亦如之致飱如致積之禮及將幣交擯三辭車逆拜辱賔車進答拜三揖三讓每門止一相及廟惟上相入賔三揖三讓登再拜授幣賔拜送幣每事如初賔亦如之及出車送三請三進再拜賔三還三辭告辟致饔餼還圭饗食致贈郊送皆如將幣之儀賔之拜禮拜饔拜餼拜饗食賔繼主君皆如主國之禮諸侯諸伯諸子諸男之相爲賔也各以其禮相待也如諸公之儀【積音恣勞去聲飱素尊反授注作受賔亦如之賔注作儐辟音避食音嗣】

【凡諸侯之邦交世必使之相朝諸公相爲賔謂相朝也於所停止則有積所以待賔之用也以其間濶則有問所以致恭於賔也以其道塗之勞則有勞所以致愛於賔也三辭其以禮來於外若不敢當焉也積問皆三辭拜受再勞亦三辭拜受尊而敬之也積問受之於庭故不言登勞則受之於堂故曰三揖登拜受旅擯者公則擯九人旅則陳之而已以主國方遣臣來無所事於交擯也勞禮重於問禮故非特拜受而已於其使臣之旅也又從而拜送之也然以遣臣再勞爲未足主君乂從而郊勞焉則致愛之勤於是爲至矣交擯謂各陳擯九人而使傳辭也車送拜辱謂賔以主君躬勞出捨門而逆之謝其屈辱而來三揖所以致恭三辭所以致謙然後拜而受之也至主君之去賔又出車以送之主君三還辭之然後賔乃再拜送之也致館亦如之者賔始至主國使大夫授館主君又以禮親致亦所以示其愛之勤也其致館也亦主君郊勞之禮也致飱如致積之禮者夕食曰飱非若饔餼之爲大也故如致積之禮三辭拜受旅賔而已將幣請賔享主君也及將幣則賔始入廟主君迎賔故交擯以傳辭也車逆拜辱主君以車送賔屈辱其來賔車於是進而答拜主君也三揖三讓主君揖而賔讓也每門止一相則爲將致敬於廟也及廟惟上相入則致敬故也擯相賔介相主合而言之皆曰相也賔三揖三讓將登堂揖而讓主君也旣登堂以幣享主君主君則再拜受幣不曰受而曰授者以主君於賔授幣則拜而受之也主君拜授幣尊其所享賔拜送幣致敬於所享也毎事如初也賔亦如之鄭讀作儐言以郁鬯禮賔也上於下曰禮敵者曰儐禮器曰諸侯相朝灌用郁鬯無籩豆之薦謂此朝禮畢儐賔也及出車送三請三進謂主君請賔就車也主君每一請車一進欲逺送之也三還三辭主君一請賔亦一還一辭三還三辭則告以避去也故終之以吉辟凡言三讓三辭三辟者有所不敢進則讓有所不敢受則辭有所不敢當則辟也熟食謂之饔可食之物生气存焉謂之餼還圭謂賔享主君用圭以將意畢則還其圭於賔也饗以飲爲主致贈謂賔去而贈以財也郊送謂主君躬送賔至於郊也此六者惟饗食速賔其餘皆主君親住焉其逆送揖讓辭受之節皆如將幣之儀也賔之拜禮者謂賔所當拜之禮也饔餼饗食皆禮之重者故拜焉拜謂就朝而拜謝之所以尊其禮也賔繼主君皆如主國之禮者謂賔復主人之禮費也夫一國之財爲有限而贈勞饗食之禮爲甚厚以有限之財而供甚厚之費茍無以繼之則財匱物竭而將何以爲禮哉故古者諸侯之交各稱其邦而爲之幣以其幣而爲之禮而賔之享獻者亦如主國之禮而無過與不及焉所適之國𨿽其費而不病其乏用者殆以此也侯伯子男凡相爲賔其進退揖讓之儀則同於諸公至其饔餼饗食之禮則各眡其命數而爲之隆殺矣故曰各以其禮相待也如諸侯之禮】

諸公之臣相爲國客則三積皆三辭拜受及大夫郊勞旅擯三辭拜辱三讓登聽命下拜登受賔使者如初之儀反退拜送致館如初之儀及將幣旅擯三辭拜逆客辟三揖每門止一相及廟惟君相入三讓客登拜客三辟授幣下出每事如初之儀及禮私面私獻皆再拜稽首君答拜出及中門之外問君客再拜對君拜客辟而對君問大夫客對君勞客客再拜稽首君答拜客趨辟致饔餼如勞之禮饗食還圭如將幣之儀君館客客辟介受命遂送客從拜辱於朝明日客拜禮賜遂行如入之積凡侯伯子男之臣以其國之爵相爲客而相禮其儀亦如之凡四方之賔客禮儀辭命餼牢賜獻以二等從其爵而上下之凡賔客送逆同禮凡諸侯之交各稱其邦而爲之幣以其幣爲之禮凡行人之儀不朝不夕不正其主面亦不背客【賔使者之賔注作儐辟音避稽上聲勞去聲朝直遙反上時掌反稱尺證反】

【相朝者諸侯之禮也相聘者諸臣之禮也諸公之臣相爲國客則施於相聘之時也諸公五積其臣下其君之禮二等故三積拜受則拜而受之於庭也諸公先再勞而後主君郊勞諸公之臣則使大夫郊勞而已主君郊勞交擯三辭公車逆拜辱故臣則拜辱而不以車三讓登聽命謂客登堂而聽主君之命也下拜登受謂聽命旣畢於是下堂而拜然後登堂而受主君之命賔使者亦如初之儀鄭氏讀爲擯謂勞用束帛擯用束錦也致館如初之儀謂使大夫致館其儀亦與郊勞同也及將幣旅擯三辭亦異乎諸公之交擯也拜逆客辟謂主君拜逆客辟而不答拜也客辟而不答拜非特以其不敢當焉以主君拜逆之意不止於客也每門止一相爲將致敬於朝及廟惟君相入則客相不入焉以君尊而客卑故也三讓客登拜謂主君讓客客登堂而主君拜客至也三辟授幣謂三辟主君之拜然後以君命授幣於主君也授幣旣畢則下堂而出也每事如初之儀謂享及有言也亦與諸公拜送幣之後言每事如初同也及禮私面私獻皆再拜稽首君答拜者謂主君以醴禮客而客則私面而有私獻也私面者猶所謂私覿也左傳楚公子棄疾見鄭伯以其乘馬八匹私面則私面固有私獻矣然或言私面或言私覿於卿大夫則有私面私覿有束錦乘馬而私面亦如之也昔晉韓宣子私覲於子產以玉與馬則私覿有獻亦可知矣別而言之則覿與面不同通而言之則一而已然使之私覿則禮也朝覲而行私覿則非禮也故禮記言朝覲大夫之私覿非禮也再拜稽首所以致敬於所尊也君答拜則不稽首矣以主君而客臣故也出及中門之外卽大門之內也然後問君問大夫勞客者以在廟授幣方致敬焉未可遽問而勞之也問君客再拜而對鄭氏謂問君曰君不恙乎對曰使臣之來寡君命臣於庭問大夫客對鄭氏謂問大夫曰二三子不恙乎對曰寡君命使臣於庭二三子皆在君勞客鄭氏謂勞客曰道路悠逺客甚勞問君則再拜對問大夫則對而不拜者尊卑之辧也勞客而客則再拜稽首以尊勞卑宜致敬而用其至也致敬而拜其至也致饔餼如勞之禮饗食還圭如將幣之儀者饗食還圭其禮重於饔餼故也君館客客將去主君就省之也客辟介受命謂客不敢當主君之尊故辟焉而介則前而受命也遂送者以客將行主君遂拜送之也客從而拜辱於朝者以屈辱主君之就館故拜而謝之也明日客拜禮賜謂拜乘禽君之加惠故也如入之積則始終皆三積也凡侯伯子男之臣以其國之爵相爲客而相禮其儀亦如之謂卿大夫士各以其爵之尊卑而爲禮之隆殺以至辭受拜揖之儀亦然也凡四方之賔客禮儀辭命餼牢賜獻以二等從其爵而上下之者禮儀所以相接辭命所以相與餼牢所以致敬賜則主君之好賜獻則禽獸之屬皆自上及下降殺以兩而爲之丰殺如是則無過也無不及也一稱其爵而已凡賔客送逆同禮者來則逆之而有問勞之儀去則送之而有贈送之禮非勤於始而怠於終非樂於暫而厭於久卒如一而已此四方之賔客所以粲然有文以相接懽然有恩以相親睦乃四鄰以蕃王室者以此道素行故也凡諸侯之交各稱其邦而爲之幣者稱其邦之大小而爲幣之隆殺也以其幣而爲之禮因其幣之隆殺而爲禮之厚薄也如是則賔之所以繼主君者無過與不及而主君所以禮賔者亦無過不及矣夫邦國之君臣相爲賔客先王設官爲之掌其禮問勞贈送物爲之數拜揖辭受事爲之節此邦國之君臣所以相親也觀春秋之時一言之不讎一拜之不中而兩國爲之暴骨則周官圖民禍患豈爲不豫哉凡行人之儀不朝不夕不正其主面亦不背客者不朝謂之正東鄕也不夕謂之正西鄕也不正其主面亦不背客者謂常視賔主之前卻得兩鄕之而已】

周禮詳解卷三十三

欽定四庫全書

周禮詳解卷三十四

宋王昭禹撰

行夫掌邦國傳遽之小事媺惡而無禮者凡其使也必以旌節𨿽道有難而不時必達居於其國則掌行人之勞辱事焉使則介之【傳張戀反遽其庶反使色吏反難乃旦反焉故書作夷鄭司農讀夷使爲句】

【大行人掌邦國賔客往來之大禮小行人掌其禮籍以待四方之使者是職𨿽分小大而皆以行爲主故名官謂之大小行人若行夫則行人之屬官而掌國使之小禮𨿽所掌者小而非智足以帥人者亦不足以其任故名官謂之行夫掌邦國傳遽之小事媺惡而無禮者傳鄭氏謂乘傳驛而使者蓋事𨿽小而欲急達故也媺惡謂吉凶之事蓋事小而禮籍有所不載故也若夫載於行籍之大事則有大小行人存焉非行夫所掌矣凡其使也必以旌節則道用旌節以表之𨿽道有難而不時必達則𨿽以他故後時而王命不可廢也居於其國則非以王命出行之時也掌行人之勞辱事則凡大小行人有煩勞污辱之事皆行人掌之也夷使則介之者謂行人若使於四夷行夫則爲之介也】

環人掌送逆邦國之通賔客以路節達諸四方捨則授館令聚有任器則令環之凡門闗無幾送逆及疆【疆居良反】

【夏官有環人秋官復有環人者蓋夏官環人掌環四方之故取周巡往來若環之無端也秋官環人掌環賔客之任器取周圍保防若環之無隙也官𨿽同而所主之意則異也掌送逆邦國之通賔客謂邦國賔客取道往來者而環人則逆送之通與易所謂往來不窮謂之通同意以路節達諸四方謂無節者有幾則不達故以路節達諸四方則掌節所謂道路用旌節是也捨則受館者國野之道五十里有館賔客至則環人受之也令聚者謂野廬氏若有賔客則令守塗地之人聚則環人乃令野廬氏也有任器則環之者謂賔客有任用之器環人則令其屬合守塗地之人環衞之也凡門闗無幾者謂賔客出入環人以路節達之故門闗無幾也送逆及疆者疆謂王畿四方之界也賔客始來而逆之終去而送之皆至王畿之界所也】

象胥掌蠻夷閩貉戎狄之國使掌傳王之言而諭說焉以和親之若以時入賔則協其禮與其辭言傳之凡其出入送逆之禮節幣帛辭令而賔相之凡國之大喪詔相國客之禮儀而正其位凡軍旅防同受國客幣而賔禮之凡作事王之大事諸侯次事卿次事大夫次事上士下事庶子【閩亡巾反使所吏反賓相之賓注作儐】

【象胥掌四夷之言者也東方曰南方曰象西方曰狄鞮北方曰譯言托鞮言知譯言易此獨以象言者舉一以互見也必言象以周之化自北而南以言其所致者逺也先王立官以道夷狄之言凡以相之而已故名官以象胥先王以治治中國以不治治夷狄故於中國疆以周索有教以導其志有政以齊其行於夷狄疆以戎索則立官以象鞮譯而已此詳略之辧也夫天下有道守在四夷殊方異俗莫不同風承徳梯航而來則蠻夷閩貉戎狄之國使歸欵輸誠嵗無虛月象胥之譯其言又曷可少哉故掌傳王之言而諭說焉諭則使之兪其言說則以言明其理彼聞吾王之言將心悅而誠服如五音之和於耳又安有乖而不和者如嬰兒之親父母又安有疏而不親者哉然在職方氏言四夷八蠻七閩九貉五戎六狄皆有圖地掌於職方而可辧數要者也象胥言掌蠻夷閩貉戎狄之國使不言其國數則象胥所掌非特職方可辧數要之國也故不言其數焉若以時入賔則協其禮與其辭言傳之者入賔則行人所謂世一見者是也不謂之入王而謂之入賔則或非王政所加焉故也協其禮則四海之諸侯其爵不過子而已以禮待之協之則有同而無異矣然則協其禮豈特見於饔餼饗食之間哉蓼蕭之澤及四海有所謂旣見君子鞗革衝衝和鸞雝雝萬福攸同則天子又有乘馬路車以致其好而成之以禮也與其辭言傳之則接之以辭言象胥則協其辭言傳而通之也王制曰達其志通其欲與此所謂協其辭言傳之同意也凡其出入送逆之則送往而逆來也禮節幣帛辭令而擯相之者禮節所以相接幣帛所以致享辭令所以相與象胥則掌擯而相之也凡軍旅防同受國客幣而擯禮之者謂軍旅以徵伐時防以發禁殷同以施政四海之諸侯或遣臣以聘問則象胥擯而禮之也凡作事謂作四夷之事也王之大事諸侯者國之大事在祀與戎則作大事於四夷者謂有戎事於四夷也諸侯以敵王所愾爲事故大事在諸侯然則彤弓錫有功諸侯則蠻夷衰而諸夏盛故六月之序曰彤弓廢則諸夏衰矣次事則非戎事謂威讓之令文誥之辭或施於四夷者則量其事之輕重或以卿或以大夫或以上士也若夫下事則事之尢小者故以庶子而已言下事庶子則包中士矣】

掌客掌四方賔客之牢禮餼獻飲食之等數與其政治王合諸侯而饗禮則具十有二牢庶具百物備諸侯長十有再獻王巡守殷國則國君膳以牲犢令百官百牲皆具從者三公眡上公之禮卿眡侯伯之禮大夫眡子男之禮士眡諸侯之卿禮庶子壹眡其大夫之禮【長上聲守去聲從才用反】

【傳曰名位不同禮亦異數四方賔客之牢禮餼獻飲食之等數以其名位而差之也政以正之治以理之掌客掌其等數而並掌其政治者蓋先王之制凡禮賔客國新殺禮凶荒殺禮札喪殺禮禍烖殺禮在外殺禮則有政治矣王合諸侯則五等之國君咸在則其禮必有以優異之故享禮用十有二牢以王禮之數而庶具百物焉諸侯長謂上公九命作伯者也禮用十有再獻則非特具十有二牢而已幹獻又所以致天子之厚意矣王或巡狩殷國國君膳以牲犢則貴誠而不貴味也故郊特牲亦曰天子巡狩諸侯膳以牲犢令百官百牲皆具則備物也言王合諸侯而饗禮遂言天子巡狩殷國而國君膳以牲犢禮務施報也蓋天子施禮於諸侯備十有二牢以多爲貴也諸侯報禮於天子膳以牲犢以少爲貴也以多爲貴者外心也以少爲貴者內心也禮器曰古之聖人內之爲尊外之爲樂少之爲貴多之爲美諸侯之於天子觀天下之物無可以稱其徳者得不以少爲貴乎郊特牲曰牲孕弗食祭帝弗用諸侯之膳天子上同乎帝尊貴之也天子之於諸侯爲之牢禮之數而諸侯之待王官也令百牲皆具樂美之也蓋謂待王以多則爲防待百官以少則爲簡故禮器曰先王之制禮也不可多也不可寡也惟其稱也王之三公八命出封則加一命而爲上公故從者三公眡上公之禮王之卿六命出封則加一命而爲侯伯故卿眡侯伯之禮王之大夫四命出封則加一命而爲子男故大夫眡子男之禮士眡諸侯之卿則王之上士也庶子壹眡其大夫之禮庶子包中士下士而言之也蓋百官𨿽令百牲皆具而亦不可無隆殺之等故從其爵命之數而有所眡焉】

凡諸侯之禮上公五積皆眡飱牽三問皆修羣介行人宰史皆有牢飱五牢食四十簠十豆四十鉶四十有二壺四十鼎簋十有二牲三十有六皆陳饔餼九牢其死牢如飱之陳牽四牢米百有二十筥醯醢百有二十罋車皆陳車米眡生牢牢十車車秉有五防車禾眡死牢牢十車車三秅芻薪倍禾皆陳乘禽日九十雙殷膳大牢以及歸三饗三食三燕若弗酌則以幣致之凡介行人宰史皆有飱饔餼以其爵等爲之牢禮之陳數惟上介有禽獻夫人致禮八壺八豆八籩膳大牢致饗大牢食大牢卿皆見以羔膳大牢侯伯四積皆眡飱牽再問皆修飱四牢食三十有二簠八豆三十有三鉶二十有八壺三十有二鼎簋十有二腥二十有七皆陳饔餼七牢其死牢如飱之陳牽三牢米百筥醯醢百罋皆陳米三十車禾四十車芻薪倍禾皆陳乘禽日七十雙殷膳大牢三饗再食再燕凡介行人宰史皆有飱饔餼以其爵等爲之禮惟上介有禽獻夫人致禮八壺八豆八籩膳大牢致饗大牢卿皆見以羔膳特牛子男三積皆眡飱牽一問以修飱三牢食二十有四簠六豆二十有四鉶十有八壺二十有四鼎簋十有二牲十有八皆陳饔餼五牢其死牢如飱之陳牽二牢米八十筥醯醢八十罋皆陳米二十車禾三十車芻薪倍禾皆陳乘禽日五十雙壹饗壹食壹燕凡介行人宰史皆有飱饔餼以其爵等爲之禮惟上介有禽獻夫人致禮六壺六豆六籩膳眡致饗親見卿皆膳特牛【積音恣鉶音刑牲注作腥筥姜呂反罋烏弄反防素口反秅丁故反乘去聲大音泰食音嗣見賢徧反】

【先王之待諸侯何其至也未至也致積始至也致飱及其朝享之後又致饔餼之大禮饗食之盛禮有牢有獻有膳有燕鉶鼎簠壺之類醯醢禾米之屬禮備其物物備其數然食之弗愛是以豕交之也則有問勞送逆之示其勤愛之而弗敬是以獸畜之也則有辭受揖遜之示其恭然恭而無實君子不可以虛拘又況其愛之乎拜揖辭受恭之文也禮而祼之則又盡其恭之之實也問勞送逆愛之文也後夫人致禮則又盡其愛之之實也先王所以致愛與恭如是其至而諸侯又安得不一徳一心以親其上哉大者以仁比小小者以智事大相朝之君相聘之使旌節繼道講信修睦未嘗或絕者實有以致之也上公五積侯伯四積子男三積皆眂飱牽者賔始至則有夕食之飱其致飱也羊則牽而致焉上公飱五牢侯伯飱四牢子男飱三牢皆眂飱牽者各眂其數而已上公三問皆修侯伯再問皆修子男一問皆修於其始至以問間濶有修焉修者脯之加姜桂者也羣介行人宰史皆公所以從行者也尊其君以及其臣故於其方致問之始亦有牢也鄭氏謂臣有牢而君用修疑其非禮恐有脫誤蓋上公致積則有飱牽問禮隨而至故加以修而已由此觀之則羣介行人宰史之有牢不爲過也至於侯伯子男則不言者以上公其爵命爲隆其禮爲獨優故也上公食四十侯伯食三十有二子男食二十有四食謂庶羞美而可食者也其設蓋陳於楹外東西共四列也上公其列之數則十侯伯列之數則八子男列之數則六也上公簠十侯伯八子男六簠所以盛稻粱者也公堂上六東西夾各二侯伯堂上四東西夾各二子男堂上二東西夾各二上公豆四十壺四十侯伯豆三十有二壺三十有二子男豆二十有四壺二十有四蓋豆公堂上十六東西夾各十二侯伯堂上十二東西夾各十子男堂上十二東西夾各六禮器言天子之豆二十有六諸公十有六諸侯十有二以聘禮差之則堂上之數與此同也壺所以盛酒者也其設於堂夾亦如豆之數也上公鉶四十有二侯伯鉶二十有八子男鉶十有八鉶羹器也則公堂上二十有二東西夾各十侯伯堂上十有二東西夾各八子男堂上十東西夾各四也上公鼎簋十有二侯伯與子男亦皆十有二者鼎牲器也簋黍稷之器也牲天產以養精黍稷地產以養形二者相資以爲養皆食之至也故合鼎與簋而言之皆常食也未始有加損焉故其數皆止於十二鼎正鼎九陪鼎三皆設於西階前也簋堂上八東西夾各二也上公牲三十有六侯伯腥二十有七子男牲十有八牲卽牲之腥者或言牲或言腥互見也三牲具爲牢而每牢皆九爲列上公牲四牢則凡三十六也侯伯腥三牢則凡二十七也子男牲二牢則凡十有八也皆陳於阼階前也饔餼上公九牢侯伯七牢子男五牢饔食熟焉其气和之至也餼可食之物生气存焉此乃朝享之後所致之大禮也其死牢如飱之陳則上公五牢侯伯四子男三皆陳於門西也牽生牢也上公四侯伯三子男二皆陳於門西如積也上公米百有二十筥侯伯百筥子男八十筥十斗曰斛十六斗曰防十防曰秉四秉曰筥皆橫陳於中庭也上公醯醢百有二十罋侯伯百罋子男八十罋車皆陳以車盛罋而陳之也醯陳於碑東醢陳於碑西也旣陳則不復用車矣故侯伯子男言皆陳而不言車也車米眂生牢牢十車車秉有五防車禾眂死牢牢十車車三秅芻薪倍禾皆陳車米載術於車也米四牢四牢分爲四列然則牢十車則車米凡四十車也十六斗曰防十防曰秉每秉有五防則二十四斛也車禾載禾於車也禾槀實並刈者也車禾眂死牢牢十車車三秅夫死牢如飱之數上公飱五牢牢十車則車禾凡五十車也四秉曰筥十筥曰稯十稯曰秅每車三秅則三十稯也芻薪倍禾則凡百車也皆陳謂陳於門外也米在門東禾在門西芻薪𨿽取數於禾而薪從米芻從禾也侯伯米三十車禾四十車芻薪倍禾則降於公也子男米二十車禾三十車芻薪倍禾則降於侯伯也上公乘禽日九十雙侯伯七十雙子男五十雙者乘禽謂乘行羣處之禽雉雁之屬是也殷膳大牢殷中也謂於中又以大牢膳賔示儉文而不忘賔也侯伯言膳大牢子男不言則防上文可知也然獨於上公言以及歸則侯伯子男亦以及歸可知也上公三饗三食三燕諸侯再饗再食再燕子男壹饗壹食壹燕饗以酒爲主食以食爲主燕以恩爲主惟以恩爲主故異於饗食之禮示以慈惠以毛爲尙其樂無算也取其歡而已其爵無算也取其醉而已取脯以降奏陔而去則王所以致愛於諸侯於是爲至矣其數或三或再或壹亦隆殺之節也若弗酌則以幣致之者謂君或有故不親饗食燕也且饗有酬幣食有侑幣不饗則以酬幣致之不食則以侑幣致之所以將意而致敬者不可失故也凡介行人宰史皆有飱饔餼以其爵等爲之牢禮之陳數惟上介有禽獻凡此皆邦國之諸臣從諸侯之賔者也尊其君以及臣臣故有飱饔餼之禮焉然其禮之隆殺各以其爵等之上下而爲之也上介則以其於諸侯之臣爲尊宜有以優異之故獨有禽獻而其餘則無有也上公大夫致禮以八壺八豆八籩膳大牢致饗大牢食大牢夫人致禮所以助王養賔亦夫婦相成之義也壺陳於東序籩豆陳於戶東凡夫人致禮於諸侯皆使下大夫致之也夫人致禮侯伯與上公同不言食大牢則殺於上公也夫人致禮於子男六壺六豆六籩膳眂致饗則又殺於侯伯也然此特言膳眂致饗者言夫人致膳於小國君以致饗之禮則是不復饗也上公卿皆見以羔膳大牢侯伯卿皆見以羔膳特牛子男親見卿皆膳特牛卿皆見者見於賔也以羔則以其摯見焉子男獨言親見者言卿於小國之君有不造館見者必親見乃致膳矣不言羔則蒙上文可知也旣見之又膳之者亦所以助王養賔也或用大牢或用特牛亦禮之殺也先王之於祭祀致愛致敬其於承賔也亦如之方其祭祀也王耕以供粢盛後蠶以爲祭服王祼而後亞祼王獻而後亞獻而終之以諸臣之所昨也及其承賔也亦王祼獻而後亞之王致酒後夫人致飲終之以卿皆見而膳之也夫惟以所承神者而承賔則致愛致敬可謂至矣諸侯眂王所施如此又孰不思所以厚報之也哉】

凡諸侯之卿大夫士爲國客則如其介之禮以待之凡禮賔客國新殺禮凶荒殺禮札喪殺禮禍烖殺禮在野在外殺禮凡賔客死致禮以喪用賔客有喪惟芻稍之受遭主國之喪不受饗食受牲禮【稍所教反牲音腥】

【前言凡介有飱饔餼以其爵等爲之牢禮之陳數謂其從君而來也今此言卿大夫士爲國客則以聘問而來也若以聘問來而自爲客則王所以待之亦如其爲介之禮也先王待賔客其禮爲有常制而其用則因時而制宜以財之所入爲有限而其用則不可以無節也故國新凶荒札喪禍烖在野在外皆殺禮焉國新謂新建國也凶荒謂無年也禍烖謂兵寇水火之變也國之所費旣多則宜節用焉故禮不得不殺然制其正不制其殺則禮之本寧儉故也】

掌訝掌邦國之等籍以待賔客若將有國賔客至則戒官修委積與士逆賔於疆爲前驅而入及宿則令聚及委則致積至於國賔入館次於捨門外待事於客及將幣爲前驅至於朝詔其位入復及退亦如之凡賔客之治令訝訝治之凡從者出則使人道之及歸送亦如之凡賔客諸侯有卿訝卿有大夫訝大夫有士訝士皆有訝凡訝者賔客至而往詔相其事而掌其治令【復扶又反從才用反相去聲】

【秋官有訝士又有掌訝者蓋訝士以訝四方獄訟爲主掌訝以訝賔客爲主惟以訝獄訟爲主故謂之訝士士刑官也惟以訝賔客爲主故謂之掌訝所掌者訝而已掌邦國之等籍以待賔客等籍謂九儀差數之籍也所以訝賔客者必以其籍之差數而爲隆殺之節焉異於小行人掌邦國賔客之禮籍也若將有國賔客至則戒官修委積謂戒牛人羊人倉人委人之屬蓋牛人共積牛羊人共積羊倉人共道路之谷積委人共委積之芻薪掌訝戒之使各早正素備以給賔客之用也與士逆賔於疆爲前驅而入謂與訝士也以訝士邦有賔客則與行人送逆之入於國則爲之前驅而辟故也及宿則令聚謂令野廬氏也以野廬氏若有賔客則令守塗地之人聚也及委則致積以王命致之於賔也至於國賔入館次於捨門外待事於客謂賔有所求索則爲通之也及將幣爲前驅則道之以至於朝也至於朝詔其位入復則掌訝入復於王也及退亦如之亦復於王若孔子所謂賔不顧矣是也凡賔客之治令訝訝治之治謂理其事也賔客之理其事則以告訝掌訝爲如朝而理之也凡從者出則使人道之謂凡賔客從行之人或出則掌訝使其屬道之也及歸送亦如之賔至逆之於疆則其歸也亦送之至於疆也凡賔客諸侯有卿訝卿有大夫訝大夫有士訝士皆有訝謂賔客之爵命有尊卑王所使訝賔客之人亦不同也諸侯之爲賔以其有君道焉故皆訝之以卿以王之卿則六命其出封則爲侯伯王之禮於上公王之禮於諸侯則卿皆見而致膳焉使卿而訝諸侯固其宜也若卿而訝之以大夫大夫而訝之以士亦其宜矣士皆有訝謂公侯伯一命之士也亦以士訝之而已故曰皆有訝焉凡訝者賔客至而往詔相其事而掌其治令詔以言告之相以力贊之賔客方至則掌訝往而詔相其事也治謂理其事令謂有所使賔客有治令而掌訝則爲之掌也】

掌交掌以節與幣巡邦國之諸侯及其萬民之所聚者道王之徳意志慮使咸知王之好惡辟行之【好呼報反惡烏路反辟音避】

【天地不交而萬物不生上下不交而功勲不成先王設官掌邦國之通事而結其交好此其名官所以謂之掌交歟掌以節與幣者節謂道路用旌節以表之也幣謂掌邦國之通事而結其交故也巡邦國之諸侯及其萬民之所聚者先王規方千里以爲甸服其餘以分公侯伯子男使各有守然邦國之諸侯眾矣非若左右之近邦國之萬民眾矣非若畿甸之近也然則茍非播告之修不匿厥指彼將何從而爲之儀唱乎君者臣之唱也彼將聽唱而應矣上者下之儀也彼將視儀而動矣道王之徳意志慮所以爲之儀唱王之得於已者徳也王之心有所感發者意也王之心有所之者志也王所思患而豫防之者慮也徳之所存意之所發志之所之慮之所定好惡之實存於其間矣掌交道王之徳意志慮使之咸知王之所好而行之咸知王之所惡而辟之蓋王之所好非作好也無非遵王之道而已王之所惡非作惡也無非遵王之路而已遵王之道以爲好則所好者皆上下之所同人孰不歡然而行之乎遵王之路以爲惡則所惡者皆逺近之所同人孰不協然而避之乎其行之也若趨利而不自已其避之也若畏法而不敢犯天下人豈有私好惡哉先王之時道徳一風俗同天下如一家中國如一人者掌交與有力矣然而掌交之道王志則與撢人誦王誌異蓋道則道其實誦則誦其言道其實以交邦國萬民者刑也故屬之秋官誦其言以正邦國萬民者政也故屬之夏官】

使和諸侯之好達萬民之說掌邦國之通事而結其交好

【先王於諸侯裂地以封之疏爵以貴之欲其爲王國之屏也則好之可謂至矣先王於萬民受田裏以安之頒職事以任之欲其爲王心之體也則說之可謂至矣王好諸侯則諸侯果何好哉莫不惟王之好也王說萬民則萬民果何說哉莫不惟王之說也莫不好王而其好或乖者無以和之而已莫不說王也而其說或壅而不宣者無以達之而已如是則猜疑怨忌之隙往往緣之而起諸侯萬民𨿽欲致其臣子之情有不可得也惟有以和其好則諸侯所以好王之情協而不乖矣惟有以達其說則萬民所以說王之心宣而不壅矣尙何逺近內外之間乎然所以至是者以掌交巡邦國之諸侯及其萬民之所聚者道王之徳意志慮使咸知王之好惡辟行之乃能然也掌邦國之通事而結其交好者夫三等之邦國星分棊布於九州之內其勢疑若睽間而相絕然先王制爲朝覲聘問之禮行於其間則有往來不窮之通矣掌交又以幣將其意而結其交好則又推而行之以致其通矣謂之通事如斯而已往來不窮者天之道也推而行之者人之道也先王立掌交之職亦所以和同天人之際矣】

以諭九稅之利九禮之親九牧之維九禁之難九戎之威

【先王之於諸侯分土而與之守分民而與之治患其擅一國之名寵則或至於勢以自驕專制節之大權則或至於怙侈以滅義將欲防微杜漸折衝消萌使之懷徳而不敢擕畏威而不敢侮則王者威福之柄其可不謹乎然則掌交諭之以九稅之利九禮之親九牧之維是盡其所以福之之道也諭之以九禁之難九戎之威是盡其所以威之之道也九稅九職之稅也方其裂地以封之固已使之得徵其民而莫不知有之以爲利也今又諭之以九稅之利使知任土焉九禮九儀之禮也方其列爵以等之固已使之各守其爵而莫不知守之以爲分也今又諭以九禮之親使知分守焉九牧九州之牧也太宰於施典之際固已建其牧而莫不知小大以相維也今又諭以九牧之維使知聽令焉九禁九法之禁也九戎九伐之戎也大司馬以九伐之法固已正之而莫不知奉法而畏威也今又諭以九禁之難使知辟禁諭以九戎之威使知免兵焉彼又安有弛慢悠忽以違王命者哉然則宗周之時六服承徳庶邦丕享比小事大以蕃王室者掌交之諭豈小補哉】

掌察【闕】

掌貨賄【闕】

朝大夫掌都家之國治日朝以聽國事故以告其君長國有政令則令其朝大夫凡都家之治於國者必因其朝大夫然後聽之惟大事弗因凡都家之治有不及者則誅其朝大夫在軍旅則誅其有司【長丁丈反】

【掌都家之國治其官以上士二人下士四人爲之而名官謂之朝大夫者以其日朝以聽國事故以告其君長有以智帥人之義故謂之朝大夫也掌都家之國治者謂公卿王子弟之都大夫之家凡有治於國則朝大夫掌之也所作謂之事所遭謂之故朝大夫日朝以聽其事故以達之於都家之君長君謂其國君也長謂其卿大夫也凡有所正者皆政也凡有所使者皆令也國有政令則令朝大夫以告都家之吏也凡都家之治於國也必因其朝大夫然後聽之以朝大夫掌都家之國治故凡事之小者有治於國皆因朝大夫以達於國然後聽之也若事之大者則非因於朝大夫必都家之君長自達於國也都家之治有不及以朝大夫弗達之故則罪在所誅也在軍旅則朝大夫弗預焉都家司馬弗達之過也故誅其有司有司謂都司馬家司馬也先王置朝大夫之君使都家之治因之以達於國使國之事故因之以告於都家則下之事無不上聞上之政無不下達則自國中以至於數百里之逺不啻若左右之近若耳目之前又安有壅遏蔽塞之患哉彼有堂上之逺於百里堂下逺於千里戶外逺於萬里者蓋失於此矣】

都則【闕】

都士【闕】

家士【闕】

周禮詳解卷三十四

欽定四庫全書

周禮詳解卷三十五

宋王昭禹撰

冬官考工記

【一而不可不易者道匿而不可不爲者事道一而能易則𨿽不主故常而未始外乎事事匿而有爲則𨿽麗乎形數而未始離乎道道未始外事此幽者之所以闡也事未始離乎道此顯者之所以微也莊子曰旣已謂之一矣且得無言乎一與言爲二二與一爲三自此以往巧歷不能計而況其凡乎此自無以適有由道以之事者也又曰事兼於義義兼於徳徳兼於道此自有以適無由事以入道者也是以聖人體道之常無以應天下之有體道之至虛以應天下之實而未始廢於事也故六官之設始於天官以掌治而治以道爲本終於冬官以掌事而事以智爲主蓋道出而生智智則貞固足以干事也冬於方爲北於物爲罔北宅乎幽罔未有形陰於此乎終陽於此乎始蕓蕓之物自此而復乎道擾擾之緒自此而之乎事道之與事曷嘗相離哉聖人散道之妙以寓幹事卽事之粗以達於道故備物致用𨿽皆法度之陳迹而立象明意莫非性命之眞理由此觀之則考工之所記特技巧之事而已哉然其名官謂之司空則以其空土以居民故也書曰司空掌邦土居四民時地利居四民時地利者事職之體用也而記者止謂之考工則事官正以典事爲務故也先王名官以司空則以居四民言之也作記者以考工言之則以時地利言之也夫百工之事𨿽本於聖作智創而非巧述工守則不足以設施而致用此百工所以與於六職之一也然工之事有精相有能否餼廩欲稱事則工不可以不考也賞誅欲當事則工不可以不考也作記者謂之考工凡以質其成效而已然典禮殊缺學者𨿽不覩聖人之全經而先儒追述之功亦不爲無補矣】

國有六職百工與居一焉或坐而論道或作而行之或審曲面埶以飭五材以辧民器或通四方之珍異以資之或飭力以長地財或治絲麻以成之坐而論道謂之王公作而行之謂之士大夫審曲面埶以飭五材以辧民器謂之百工通四方之珍異以資之謂之商旅飭力以長地財謂之農夫治絲麻以成之謂之婦功【與音預埶同勢長丁丈反】

【夫天職气覆地職形載聖職教化物職所宜則凡麗乎陰陽之域者未嘗無職也有所受而聽之者謂之職天地𨿽大而受職乎道聖人𨿽尊而受職乎天臣民則卑而受職乎君一失其職則傷之者至然則自王公以至於士大夫工商農婦之屬又安可以無職乎勞心者治人勞力者治於人王公士大夫勞心以治人者也百工商旅農婦勞力以治於人者也自王公以至農夫謂之六職而百工居其中故曰國有六職而百工與居一焉事道者逸事事者勞無爲而尊者逸有爲而卑者勞王公尊而事道故坐而論之逸而無爲者也士大夫卑而事事故作而行之勞而有爲者也故曰坐而論道謂之王公作而行之謂之士大夫夫致治之序本在上末在下王公務本以經治故坐而論道以謀其始士大夫務末以贊治故作而行之以成其終坐則無爲而未始有作論則言之而未始有行然則士大夫特推王公所論之道作而行之以見其事業而已夫一人之身而百工之所爲備五材者民器資之以有成者也一材不可闕而一器不可廢則以飭五材以辧民器百工之事也又烏可後乎哉然欲辧民器必先飭五材欲飭五材必先乎審曲面埶惟窺理所在然後能審曲惟正體所向然後能面埶五材天之所生必致力以修飭之然後可以爲民器則若飭木而爲舟車弓廬之屬飭金而爲鼎量劍削之屬飭土而爲甗甑簋豆之屬飭水火而運用之以成乎眾材之屬飭材以爲器而民器各有宜焉不可以不辧其爲輪也辧其髙下之地其爲弓也辧其安危之人其爲庛也辧其地之堅柔其爲劍也辧其士之上下故曰審曲面埶以飭五材以辧民器謂之百工物貴爲珍物殊爲異所貴所異者彼此不通其所有則無以相資以爲用商旅所以遷有資無而物賴之以通焉故曰通四方之珍異以資之謂之商旅百谷𨿽有種而不能自生𨿽有生而不能自長所以生而長之實賴三農之爲故爲之耕耨爲之播種去其蟊賊薅其荼蓼實頴實栗旣堅旣好者三農生長之力也故曰飭力以長地財謂之農夫夫人無羽毛以耐寒暑所以禦寒暑者必借乎衣服先王稽其女功使作二事治絲而成之以爲帛治麻而成之以爲布卒嵗必有衣楬當暑則袗絺綌凡皆婦功之所成也故曰治絲麻以成之謂之婦功六職之序王公制法以示百工者也士大夫行法以治百工者也商旅通物以資百工者也農夫長財以養百工者也嬪婦化治以成百工者也故王公士大夫之序在百工之上商旅農夫婦功之事在百工之下焉荀卿曰精於道者兼物物精於物者以物物王公士大夫精於道者也工商農夫精於物者也工𨿽具人器而精於物然而百工之事皆聖人之所作以象寓意以器藏禮則百工信度以承道者也其亦有異於商旅農夫之屬焉記考工者以百工承王公士大夫之後而處商旅農夫之前不爲無深意矣】

粵無鎛燕無函秦無廬胡無弓車粵之無鎛也非無鎛也夫人而能爲鎛也燕之無函也非無函也夫人而能爲函也秦之無廬也非無廬也夫人而能爲廬也胡之無弓車也非無弓車也夫人而能爲弓車也【粵音越鎛音博燕音胭函而南反廬魯吳反夫音扶】

【傳曰少成若天性習貫如自然粵之無鎛工燕之無函工秦之無廬工胡之無弓車之工皆以其地之人少習而成之故不置是工也蓋有所短而後見所長有所拙而後見所巧粵人之巧皆長於爲鎛燕人之巧皆長於爲函秦人之巧皆長於爲廬胡人之巧皆長於爲弓車故𨿽天下之良工吾知其不容於四國凡以無所用其長而施其巧也是以粵無鏄工非無鎛工也以其人皆能爲鏄故也燕無函工也非無函工也以其人皆能爲函故也秦無廬工也非無廬工也以其人皆能爲廬故也胡無弓車工非無弓車工也以其人皆能爲弓車故也古者處工於官府使工與工言器段氏爲鎛函人爲甲廬人爲廬器弓人爲弓輿人爲車皆以官府處之所謂無者非無是人也官府無是工故也詩曰庤乃錢鎛則鎛者治田之器也先儒謂粵地出金錫鑄冶之業田器尢多孟子曰函人惟恐傷人則函者甲冑之屬也先儒謂燕近彊胡習作甲冑廬戈防之柲也先儒謂秦多細木善作矜柲弓車射乘以攻戰先儒謂匈奴無屋宅田獵畜牧逐水艸而居皆知爲弓車則四國之無是工皆以夫人能爲之故也】

知者創物巧者述之守之世謂之工百工之事皆聖人之作也爍金以爲刃凝土以爲器作車以行陸作舟以行水此皆聖人之所作也【知音智創初亮反爍始灼反又作鑠】

【形而上者謂之道形而下者謂之器道本於性命而器之理藏乎其中器成於度數而道之迹顯於其外君子上達則其智足以窮理而能創小人下逹則其巧足以循迹而能述蓋發而制之謂之創非智足以窮性命之理則不能及此故曰智者創物分辧而審其才謂之述非巧足以循度數之迹則不能及此故曰巧者述之大司徒曰以世事教能則民不失職古者四民莫不皆然而百工之於官府也其父兄之教不肅而成其子弟之學不勞而能少而習焉其心安焉不見異物而遷焉故攻木之工不使之攻金攻皮之攻不使之攻玉防氏之子常爲量鳬氏之子常爲鐘桃人之子常爲劍函人之子常爲甲其所傳者一法而各使之精其事焉故曰守之世謂之工𨿽然此特循法度之迹而守之也若夫得之於手應之於心則輪扁之斲輪也不能以授之子況可得而世也易曰備物致用立成器以爲天下利莫大乎聖人蓋百工之事𨿽形於度數之粗而天下之至精寓焉非聖人降道以觀象出象以觀器孰能作之哉故斷木爲杵掘地爲臼臼杵之利則取諸小過木爲弧剡木爲矢弧矢之利則取諸暌或爲耒耜以取諸益或爲网罟以取諸離爲棟宇則取諸大壯爲棺槨則取諸大過一方一圓而具天地之象一奇一耦而具陰陽之數或曲或直而有剛柔之理或厚或薄而有盈虛之義形名旣定而不可易分守旣明而不可亂豈淺淺者之所能及哉傳曰作者之謂聖殆以此也是故爍金凝土作爲舟車一切皆本於聖人以金爲體者以火爲用故於金言爍以土爲體者以水爲用故於土言凝陸行乘車則千里可致水行乘舟則江河可濟凡此之類皆聖人立法以貽天下後世也然前言智者創物而於此又言皆聖人作者蓋大而化之之謂聖聖者智之體也窮理而有所知謂之智智者聖人之用也孟子曰始條理者智之事亦以其用而言之也終條理者聖之事亦以其體而言之也方其從體以起用則凡創物者必資於智之所知故以智者言之及其攝用以歸體則百工之事無非聖之所化故以聖人言之惟以智言故曰創以創者發而制之卽其見於度數者而言之也惟以聖言故曰作以作者爲而起之原其生出之自而言之也】

天有時地有气材有美工有巧合此四者然後可以爲良材美工巧然而不良則不時不得地气也橘逾淮而北爲枳鸜鵒不逾濟貉逾汶則死此地气然也鄭之刀宋之斤魯之削吳粵之劍遷乎其地而弗能爲良地气然也燕之角荊之幹妢胡之笴吳粵之金錫此材之美者也天有時以生有時以殺艸木有時以生有時以死石有時以泐水有時以凝有時以澤此天時也【枳吉氏反鸜其俱反鵒音欲濟子禮反貉戶各反汶音問水名削思約反妢扶云反笴古老反注讀爲槀泐音勒澤音亦又音釋】

【立天之道曰陰與陽立地之道曰柔與剛陰陽寒暑運之以爲時者也故曰天有時剛柔燥濕在地化之以爲气者也故曰地有气萬物盈於天地之間得時以生得气以成及其成材則天地之美具焉故曰材有美天地無全功萬物無全用而合和成就實有資於巧者故曰工有巧此四者皆有以相成無以相廢合而用之闕一不可故曰合此四者然後可以爲良良甚善也天之合也若不慮而知則謂之良知不學而能則謂之良能皆出於天合之自然而非人爲之或使也茍其取材也上不得天之時下不得地之气𨿽有得材之美與夫得手應心之巧是成於人爲之成使非自然之甚善也其可以爲良乎是故斬轂之道必矩其陰陽其斬陽木則必以仲冬其斬陰木則必以仲夏弓人之爲弓於冬則析幹於春則液角於夏則治筋於秋則合三材此所以因天時也貢金錫則責之揚貢杶幹則責之荊孤桐則貢於徐漆枲則貢於豫以至於鄭之刀宋之斤魯之削吳粵之劍此所以因地气也相干則欲其赤黒而鄕心陽聲而逺根相筋則欲小簡而長大結而澤漆則欲測絲則欲沈以至燕之角荊之幹妢胡之笴吳粵之金錫凡此皆材之美也輪人之爲輪則可規可萬可水可縣可量可權輿人之爲車則圓者中規方者中矩立者中縣衡者中水直者如生繼者如附三材旣具巧者和之以爲輪六材旣聚巧者和之以爲弓凡此皆工之巧也列子曰天職生覆地職形載物職所宜蓋變者天道也而天道之所變者生化者地道也而地道之所化者形然天道逺而尊地道近而親則物性之所宜亦繋諸地而已自橘逾淮而北爲枳以至貉逾汶則死此地道之化也自鄭之刀以至遷乎其地而弗能爲良此物性之宜也自燕之角以至吳粵之金錫則物之有用者存乎材也自天有時以生以至有時以澤則物之有體繋乎天若五方之土各有所偏五土之物各有所宜結而爲山嶽其形不類融而爲江河其流不一橘逾淮而北爲枳則植者因之而不同也鸜鵒不逾濟貉逾汶則死則動者因之而有異也而非特此也至於工飭之而爲器亦然以刀之良則必求之鄭而不可以求之宋以削之良則必求之魯而不可求之吳粵此亦物性之宜資於地气者然也至於角之美者莫如燕幹之美者莫如荊笴莫美於妢胡金錫莫美於吳粵則人養之爲材亦因其地气之爲美也天有時以生有時以殺則陰陽之運所以生殺萬物者也艸木有時以生有時以死則感陰陽之運而生死者也石有時以泐或以盛暑而解散也水有時以凝澤或以寒溫而融結也此天時地气材美之不同而工之巧當審焉故不言工巧也】

凡攻木之工七攻金之工六攻皮之工五設色之工五刮摩之工五摶埴之工二攻木之工輪輿弓廬匠車梓攻金之工築冶鳬防段桃攻皮之工函鮑韗韋裘設色之工畫繢鐘筐防刮摩之工玉楖雕矢磬摶埴之工陶旊【刮古八反摶音團埴時職反防古栗字段鍛同鮑音薄韗音運繢戶對反防莫黃反楖音櫛旊甫罔反天生五材民並用之水火木金土是也加之以皮玉設色則爲八材焉九職所謂百工飭化八材是也以土治水以水治火然後水火爲用以火治金以金治木然後金木爲器皮玉設色之事則亦不離於五者然後摶者之工備此百工之務也攻木之工木工也攻金之工金工也摶埴之工土工也金木言其體摶埴言其用攻皮之工以函爲主設色之工以畫爲主刮摩之工以玉爲主皮色言其體刮摩言其用若夫水火之材則飭化之以運用此六者而已故於水火不言工輪輿弓廬匠車梓者輪人爲輪輿人爲車弓人爲弓廬人爲廬器匠人爲宮室之屬車人爲耒之屬梓人爲筍虡之屬此攻木之工七也築冶鳬防段桃者築氏爲削冶氏爲戈戟鳬氏爲鐘防氏爲量段氏爲鎛桃氏爲劍此攻皮之工五也畫繢鐘筐防者畫繢之事官異而職同鐘氏則染羽防氏則練絲而筐氏闕焉此設色之工五也陶人爲甗旊人爲簋此摶埴之工二也】

有虞氏上陶夏后氏上匠殷人上梓周人上輿

【體常而盡變者道也聖人體道之常以處已故先聖後聖同乎一揆彼時此時同乎一心若合符而無異矣盡道之變以趍時故觀防通而行典禮揆時物而備制作此四代所以有異上矣是故時方上質不以文滅質時方上文不以質勝文其所以立成器而爲天下利者亦審所尙而已虞夏之文不勝其質然夏之質又不若虞之純故有虞氏上陶夏后氏上匠商周之質不勝其文然商之文又不若周之備故商人上梓周人上輿有虞氏以徳而帝而純朴未散陶工爲器則質之純也故上陶記言泰有虞氏之尊又曰有虞氏之瓦棺則上陶可見矣夏后氏以業而王而營制稍興因上匠而爲宮室溝洫以居處灌漑則質之散也語言禹卑宮室而盡力乎溝洫則上匠可見矣商則王者之道自此成矣王者之業自此著矣王盡制而禮樂之器不備則無以爲文故所上者有在於梓所以爲禮樂之器也至周則經制廣而庶事備茍一器之不完則經制之理未廣一物之不設則庶事之宜未備故所上者在於輿以一器而工聚者於車爲多也四代所尙亦各因時而已】

故一器而工聚焉者車爲多

【車象三才而利轉通上下乘之其載有輿其行有牙其服有輈其指有軹以憑爲禮則有軾以道軾而爲之先則有軓虛而善心則有轂運而無窮則有輪實輪而湊轂則有輻作止而由之則有軸以至爲較爲輜爲軧爲轐蓋之圓以象乎天軫之方以象乎地其事詳其物重其義廣其制煩則工之所聚可謂多矣然自攻金設色之工而下其數或以五或以二而攻木之工獨有七焉則車工之爲多可見矣】

車有六等之數車軫四尺謂之一等戈柲六尺有六寸旣建而迆崇於軫四尺謂之二等人長八尺崇於戈四尺謂之三等殳長尋有四尺崇於人四尺謂之四等車防常崇於殳四尺謂之五等酋矛常有四尺崇於防四尺謂之六等車謂之六等之數【柲兵媚切迆以氏反殳立殊反酋在由反易曰立天之道曰陰與陽立地乏道曰柔與剛立人之道曰仁與義兼三才而兩之故易六畫而成卦車有六等所以法易六爻之數也十分曰寸十寸曰尺八尺曰尋倍尋曰常兵車之輪六尺有六寸軹崇三尺有三寸加軫與轐之七寸爲四尺是軫去地四尺矣故曰車軫四尺謂之一等自軫而下其車之等皆以四尺爲差戈柲六尺有六寸則以四尺爲差戈柲六尺有六寸則以四尺崇於軫故謂之二等人長八尺則以四尺崇於戈故謂之三等殳長尋有四尺則以四尺崇於人故謂之四等車防常則以四尺崇於殳故謂之五等酋矛常有四尺則以四尺崇於防故謂之六等始言車有六等之數終言車謂之六等之數者蓋道防於一則非有數也合於同則非有等也道散而爲器則其差有等其別有數方其原車之等數所由起則自無而出有也故始則曰車有六等之數及其敍車之等所自陳則等數具而法象著其意可得而言之也故終則曰車謂之六等之數夫謂之爲言意所寓也可以言論者物之粗也可以意致者物之精也車之等數以義則爲精以事則爲粗故可得以言而謂之也若夫言之所不能論意之所不能致者又安得而謂之也然五兵之用逺則弓矢者射之近則矛者句之句之矣然後殳者擊之戈防者刺之故司馬法曰弓矢圍殳矛守戈防助蓋凡用此者皆長以衞短短以救長今此戈矛殳防皆插車而獨不言弓矢者則乘車之人佩之也六等之車而五兵皆備豈先王得已而用之哉戈矛殳防置之於車傍者備而不用之意也弓矢則佩之在下非所上之意矣】

凡察車之道必自載於地者始也是故察車自輪始凡察車之道欲其朴屬而微至不朴屬無以爲完久也不微至無以爲戚速也輪已崇則人不能登也輪已庳則於馬終古登阤也【朴普剝反屬章欲反戚將六反乂音促庳音婢阤文爾反】

【載物者莫先於車運車者莫先於輪昔之聖人觀轉篷而爲輪輪行可載然後爲車則車之作輪實爲之先焉故察車之道有二一曰載於地者始二曰欲其朴屬三曰欲其微至車之材眾矣而載於地者輪而已故察車自輪始輪之行以完久爲固以戚速爲利故不朴屬則無以爲完久朴屬言其附著之堅也不微至無以爲戚速微至言其踐地之少也夫三年爲車無一尺之輪則莫能運轉則車𨿽善載非輪其能行乎木直中繩揉以爲輪則其曲中規則輪𨿽善運非人其能爲乎輪旣爲之於人茍不察其朴屬而微至則說輹之虞輸載之敗不旋踵而至矣轂以爲利轉輻以爲直指牙以爲固抱輪人爲之則斬三材必以其時三材旣具巧者和之然後可以盡爲輪之善也用車者必加於此蓋得其要矣不然則莊周天道何以獨取輪扁斲輪記考工者何以獨首於輪人與輪已崇則過於六尺六寸而軫過四尺爲太髙也人斯病於難登輪已庳則不及於六尺六寸而軫不及四尺爲太下也馬斯病於難引故曰輪已崇則人不能登也輪已庳則於馬終古登阤也阤阪也終古猶言常也輪庳則馬髙馬髙則其引輪也常若登阪𨿽倍用力馬疲而車不進之矣】

故兵車之輪六尺有六寸田車之輪六尺有三寸乘車之輪六尺有六寸六尺有六寸之輪軹崇三尺有三寸也加軫與轐焉四尺也人長八尺登下以爲節【乘繩證反軹音只轐音卜又音僕】

【王有五路玉路以祀金路以賔象路以朝革路以卽戎木路以田今此言兵車卽革路也田車卽木路也乘車卽玉路與金路象路也禮官明其義故巾車謂之路事官制其器故考工謂之車兵車乘車駕國馬田車駕田馬輪俟馬而後行馬有髙下而輪因之以立制故或言六尺有六寸或言六尺有三寸而數度之所以不同也然輪之心爲轂轂之末爲軹輿後橫木謂之軫軸上伏兔謂之轐輪崇六尺有六寸軹崇三尺有三寸而加軫與轐之七寸然後合而爲四尺人長八尺則軹與軫之尺適於人爲半矣凡此記輪之崇而人之長短升降以此爲節故曰人長八尺登下以爲節矣】

輪人爲輪斬三材必以其時三材旣具巧者和之轂也者以爲利轉也輻也者以爲直指也牙也者以爲固抱也輪敝三材不失職謂之完【牙音訝敝必世反又伏滅反】

【車𨿽器之一物然工之聚於此爲多輪𨿽車之一物然車之行必先乎此故察車始自於輪此古者所以獨立輪人之官而記考工者亦以輪人爲首歟輪𨿽一物體具三材轂輻牙是也天有時地有气材有美工有巧合此四者然後可以爲良故古者仲冬斬陽木仲夏斬陰木夫時有冬夏木有陰陽因其時而斬其木必得天地之和气故曰輪人爲輪斬三材必以其時轂輻牙之材生於天而成於人生於天則有莫爲之之和成於人則有或使之之和然則和者天也和之者人也故曰三材旣具巧者和之非特是也弓人爲弓取六材必以其時六材旣聚巧者和之則聖人立成器以爲天下利者豈茍乎哉老子曰三十輻共一轂當其無有車之用又曰有之以爲利無之以爲用轂中虛而有容是無有也而車賴之以爲用故有取於利轉輻實輪而湊轂非無有也而車賴之以爲利故有取於直指若夫牙則周圜轂輻以運行其利用故有取於固抱惟利故能轉惟直故能指惟固故能抱合是三材以爲輪輪𨿽歷久而體敝三材各處其所猶不失職是以謂之完也夫在物宜完者也在身宜完者元也元缺而不周則不可以爲完元傷而不全則不可以爲完然則三材所以爲完者亦以其周而不缺全而無傷故也莊子曰不以物挫志之謂完此志之完完之在人者也輪人曰輪敝三材不失職謂之完此輪之完完之在物者也】

望而眂其輪欲其慏爾而下迆也進而眂之欲其微至也無所取之取諸圜也望其輻欲其揱爾而纎也進而眂之欲其肉稱也無所取之取諸易直也望其轂欲其眼也進而眂之欲其幬之亷也無所取之取諸急也眂其綆欲其蚤之正也察其菑蚤不齵則輪𨿽敝不匡【慏莫歷反圜於權反揱音蕭稱尺證反眼魚懇反幬音疇綆音餅蚤音爪菑側吏反齵音隅】

【輪侖也一實一虛一有一無運而無窮無作則止所謂侖者如斯而已輻畐也畐言其實也實輪而湊轂致福之道也轂谷也谷言其善也輪爲善首則轂爲善心此所以爲谷也轂輻牙分而言之則謂之三材合而言之則謂之輪言望其輻望其轂而不言望其牙則言望而眂其輪兼於牙矣輪貴於圜故欲其幎邇而迆幎如巾之冪物言均致也迆若決圜而轉化言上下皆正直而不旁倚也微至則車止之時輪至地者少也此輪所以取諸圜也輻貴於易直故欲其揱爾而纎揱言殺削之貌纎言向牙之處尖而不大也肉稱則言其洪殺之等也易則無節目直則無撓曲此輻所以取諸易直也轂貴於急故欲其眼眼言如人之眼也目用作而體止焉蓋離爲目巽爲多白眼目者眼之用眼者目之體故眼之字左從目言其用之作也右從艮言其體之止也夫轂中虛而容輔以動轉亦何異於眼體止於外目作而視乎內防之亷則下文所謂防必負幹也防則幔轂之革亷則亷隅之見於外惟防之負幹其革急而不緩然後能至是此轂所以取諸急也眼以其顯於外者言之亷以其於內者言之望者逺而觀之眂者近而見之也望略而視詳於輪獨加望而眂者察車自輪始故特致其詳焉綆謂輪箄下文所謂六尺有六寸之輪鯁三分寸之二是也菑謂輻入轂中也蚤謂輻入牙中也凡造車輪皆向外箄向外箄則車行不掉故曰眂其綆欲其蚤之正以輪之鑿孔取其正也入牙之蚤與入轂之菑上下兩相當而無齟齬之不齊則輪𨿽久敝而無方而不轉之患故曰察其菑蚤不齵則輪𨿽敝不匡匡言方也凡物圜則運而轉方則礙而止故也】

凡斬轂之道必矩其陰陽陽也者稹理而堅陰也者疏理而柔是故以火養其陰而齊諸其陽則轂𨿽敝不藃【稹之忍反敝婢世反藃好角反又呼報反】

【萬物莫不由是而之焉者道也道無所往而不在故於大必備於小不遺𨿽稊稗瓦礫之徵無不在焉故察車斬轂皆有道也用是道而察車則謂之察車之道用是道而斬轂則謂之斬轂之道凡木生於山南而向日則謂之陽生於山北而背日則謂之陰陽木則足於陽而寡於陰陰木則足於陰而寡於陽必齊其陰陽然後可用以爲轂故必矩其陰陽將火養而齊之也傳曰五寸之矩則足以盡天下之方蓋矩者正立之法也矩其陰陽謂以法正之而已陽木則其體實故稹理而堅陰木則其體虛故疏理而柔稹叢致也疏不宻也堅至剛也柔至弱也稹與密以文言之堅與柔以材言之茍不以火炙其陰而養之使堅與陽齊則以革鞔木其陰柔之處必瘦減而不著木斯有藃暴之患矣故曰以火養其陰而齊諸其陽則轂𨿽敝不藃藃若藃气出之貎故起謂之藃也】

轂小而長則柞大而短則摯是故六分其輪崇以其一爲之牙圍參分其牙圍而漆其二槨其漆內而中詘之以爲之轂長以其長爲之圍以其圍之阞捎其藪【柞莊百反摯讀爲槷詘邱勿反捎音蕭藪素口反】

【轂以有爲體以無爲用故長短小大兩相稱然後利轉而不窮小而長則柞柞言其不廣也大而短則摯摯言其不堅也不廣則狹故內無所容不堅則脆故力不能固所謂六分其輪崇以其一爲之牙圍者兵車乘車輪各六尺有六寸六分之而以其一爲牙圍則牙圍尺有一寸矣三分其牙圍而漆其二者就尺有一寸取九寸而三分之各得三寸又以二寸而三分之則各得六分有奇合二分而言之則漆者七寸三分寸之一不漆者三寸三分寸之二不漆謂輪之踐地處者也所謂槨其漆內而中詘之以爲之轂長以其長爲之圍者槨言度兩漆內之尺寸也牙圍不漆者內外面各一寸則六尺六寸之輪其漆內凡六尺四寸也中詘之則於中詘其半是爲三尺有二寸故以三尺有二寸爲轂之長以其長爲之圍則亦三尺二寸矣以其圍之阞捎其藪謂眾輻所趨之地也阞與王制所謂祭用數之阞同也以繋辭歸奇於阞以象閏者言之則阞爲四分之一矣捎取也謂於轂圍取四分之一以爲眾輻所趨之地則藪凡八寸矣】

五分其轂之長去一以爲賢去三以爲軹容轂必直陳篆必正施膠必厚施筋必數幬必負幹旣摩革色靑白謂之轂之善【去起呂反賢胡眄反軹音只篆直轉反數色角反幬音籌】

【車輻頭大穿而爲賢小穿而爲軹謂之賢者有取於宜爲人臣佑上而利下之意謂之軹者蓋轂有圍以利轉至軹而窮焉有宜只之意轂長三尺有二寸徑一尺三分寸之二五分其徑之長去一以爲賢則賢徑八寸十五分寸之八去三以爲軹則軹徑四寸十五分寸之四賢之徑倍於軹則大穿爲甚大鄭氏疑其誤以去一宜爲去二理或然也然則大穿去二則得六寸五分寸之二矣治轂者爲之形容則欲其直而不曲陳以夏篆之屬則欲其正而不邪故曰容轂必直陳篆必正施膠欲固則貴厚而不薄施筋欲彊則貴數而不疏故曰施膠必厚施筋必數幬以幔轂則欲亷之外見故貴其負幹則其革急而不緩轂革相應而無所不足之患矣若夫以革鞔轂訖將漆之先以骨丸之乃摩以石其色以靑白爲上故曰旣摩革色靑白謂之轂之善蓋靑陽中之色也白陰中之色也陰陽中則和而無剛柔相勝之獘轂之運轉以和爲貴故也】

參分其轂長二在外一在內以置其輻凡輻量其鑿深以爲輻廣輻廣而鑿淺則是以大扤𨿽有良工莫之能固鑿深而輻小則是固有餘而彊不足也故竑其輻廣以爲之弱則𨿽有重任轂不折【量音良鑿曹報反深屍鴆反扤五骨反彊其良反竑耕反】

【三分其轂長二在外一在內以置其輻此言置輻於轂相去逺近也轂長三尺有二寸而輻廣三寸半其餘二尺有八寸而三分之輻外一尺九寸故曰二在外輻內九寸半故曰一在內鑿深者言轂之深足以受輻之入也輻廣者言輻之廣足以應轂之所受也二者相應則其固足以相佐而反是則非輻之善輻廣而鑿淺則是以大扤𨿽有良工莫之能固大扤言其動搖之甚也鑿深而輻小則是固有餘而彊不足固有餘以鑿言也彊不足以輻言也善爲輪者度其輻廣以爲之弱則其力相稱足以任重而致逺竑言度其長短故曰竑其輻廣以爲之弱則𨿽有重任轂不折】

參分其輻之長而殺其一則𨿽有深泥亦弗之溓也參分其股圍去一以爲骹圍【殺色界反溓注讀作黏女亷反骹胡飽反】

【凡爲輻欲其丰殺適宜近轂則欲丰而近牙則欲殺且以輻長尺有二寸而三分之則其殺四寸也蓋牙所以行地於近牙而殺之𨿽以行塗而深泥弗粘也輻近轂曰股近牙曰骹在股則丰若人之髀股在骹則約若人之脛近足之骹以輻三分之長殺一以向牙以股三分之圍去一以爲骹則本大末小此所以深泥莫之粘也】

揉輻必齊平沈必均直以指牙牙得則無槷而固不得則有槷必足見也【揉而九反槷魚列反見賢徧反】

【火剛而善變凡物之曲直者資其用以正焉水平而無私凡物之輕重者資其體以定焉揉輻以火而齊其曲直之句倨故曰揉輻必齊者取諸易直故也沈輻以水而均其輕重之淺深故曰平沈必均者欲其肉稱故也然輻資牙以指牙資輻以抱兩者相得則無用於槷而自固故曰直以指牙牙得則無槷而固不得則𨿽用槷以行而搖動則槷出而見矣故曰不得則𨿽有槷而行必足見也】

六尺有六寸之輪綆參分寸之二謂之輪之固【綆方頴反參音三】

【前言兵車乘車之輪皆六尺有六寸又曰眂其綆欲其蚤之正則輪箄之制尙矣故鑿牙之時其孔向外侵三分寸之二使輻股外箄蓋輪箄則車行安帖而不掉夫是謂之輪之固】

凡爲輪行澤者欲杼行山者欲侔杼以行澤則是刀以割塗也是故塗不附侔以行山則是以行石也是故輪𨿽敝不甐於鑿【杼直呂反侔芒侯反摶徒丸反甐音吝又音鱗本作鄰】

【三分其股圍去一以爲骹圍者此輪之常制也至於行山行澤又加損焉以從其宜是以行澤必於骹圍者蒪之故欲杼杼言削薄其踐地者行山必於股骹皆等也故欲侔侔言上下之適等也澤水地也行澤者以薄爲和故杼以行澤則是割塗而塗不附山石地也行山者以厚爲利侔以行山則是摶以行石而輪𨿽敝不甐於鑿蓋石𨿽齧之而其鑿不動也】

凡揉牙外不亷而內不挫旁不腫謂之用火之善【挫作臥反凡揉木者宜審曲面埶順其形性之自然而屈之以火違而逆之則外亷而絕理內損而挫折中旁腫負而起善揉牙者無此三患然後可以成固抱之功是故謂之用火之善傳曰恃自負之木則千嵗無輪荀卿曰木直中繩揉以爲輪其曲中規皆成於矯揉之善也】

是故規之以眂其圜也萬之以眂其匡也縣之以眂其輻之直也水之以眂其平沈之均也量其藪以黍以眂其同也權之以眂其輕重之侔也故可規可萭可水可縣可量可權也謂之國工【萭矩同縣懸同】

【規矩以正方圓準繩以正平直權以正輕重量以正多寡凡爲器而具此六者莫如輪也圓者中規方者中矩故規之以眂其圓矩之以眂其匡萭於文宜爲矩匡言其方也縣之以眂其輻之直欲其應於繩也水之以眂其平沈之均權之以眂其輕重之侔欲其應於權也量其藪以黍以眂其同欲其應於量也可規可矩可水可縣可量可權而輪無不善則國人無以過其巧故曰國工夫士善於一國則謂之國士若工巧於一國則謂之國工宜矣】

周禮詳解卷三十五﹤經部﹐禮類﹐周禮之屬﹐周禮詳解﹥

欽定四庫全書

周禮詳解卷三十六

宋王昭禹撰

輪人爲蓋達常圍三寸桯圍倍之六寸信其桯圍以爲部廣部廣六寸部長二尺桯長倍之四尺者二【桯音盈信音申廣古曠反】

【輪輻三十以象日月蓋弓二十有八以象星其形圍其數耦此輪人所以爲蓋也蓋之制上爲部中爲達常下爲桯部之旁爲弓部蓋斗也達常蓋斗柄也桯蓋杠也弓蓋撩也達常小於桯桯小於部故非部無以納弓於其旁非桯無以含達常於其中達常圍三寸圍三徑一則徑一寸矣桯圍倍之六寸圍三徑一則徑二寸矣信其桯圍以爲部廣部廣六寸者廣謂徑也取桯圍以爲部廣則部徑六寸而爲尺有八寸也名之爲部者言蓋斗四面鑿孔內蓋弓著於上部髙隆穹然故謂之爲部也部長二尺者此部謂斗柄達常也以此達常上入部中遂名之爲部也桯長倍之四尺者二以其桯之長倍於部長則凡八尺矣故曰四尺者二斗柄謂之達常者上下通焉謂之達終始無變謂之常斗柄上通於部下通於桯以通乎上下爲達無變爲常故謂之達常也蓋杠謂之桯者立乎下蓋之材賴之以呈焉故謂之桯也蓋斗謂之部者部如部伍之部有所思而通也蓋斗納眾弓而通之也故謂之部也】

十分寸之一謂之枚部尊一枚弓鑿廣四枚鑿上二枚鑿下四枚鑿深二寸有半下直二枚鑿端一枚【鑿才報反百工之於數有所謂三分寸九分寸二十七分寸八十一分寸者以三乘之也如三分寸則以一寸三分之推而至於八十一分寸亦然矣有所謂五分寸十分十五分寸二十分寸七十五分寸者以五乘之也如五分寸則以一寸五分之推而至於七十五分寸亦然矣今言十分寸則以一寸十分之也然十分寸之一謂之枚則枚一分矣枚如條枚之枚自本上生者爲枚自枚上生者爲條枚爲大條爲小故數物以枚數事以條以一物而眾事附焉故也蓋以部爲大故以部之分而謂之枚以一部而眾弓附焉故也部尊一枚者蓋斗髙一分也弓鑿廣四枚者鑿孔大四分也鑿上二枚者鑿孔之上無所受故二分也鑿下四枚者鑿孔之下有受故四分也兩四一二則部厚一寸矣鑿深一寸有半者部廣六寸鑿深二寸有半則對五寸矣是以不傷達常也下直二枚以其弓之入於鑿者曲二分則直而近下者深二枚也鑿深二枚者言鑿端之一分取其狹也】

弓長六尺謂之庇軹五尺謂之庇輪四尺謂之庇軫【庇方二反】

【車有小大故蓋弓有長短弓有長短故所覆有廣狹蓋輿廣六尺六寸兩轂並六尺四寸旁減軌內七寸則兩軹之廣凡丈一尺六寸以弓長六尺而倍之加部廣之六寸是爲丈二尺六寸然弓有宇曲之減則其長可以覆軹而已不及幹焉故弓六尺謂之庇軹軹轂末也若夫軫之廣則小於輪而弓之降殺亦以一尺爲差故五尺謂之庇輪四尺謂之庇軫也】

參分弓長而揉其一參分其股圍去一以爲蚤圍參分弓長以其一爲之尊【蚤音爪】

【蓋弓之制短者近部平長者爲宇曲三分弓長而揉其一則六尺之弓揉而爲宇曲者二尺矣三分弓長以其一爲之尊則六尺之弓尊而近部平者亦二尺矣弓近部平謂之服猶輻近轂之爲股宇曲之末謂之蚤猶輻入牙之爲蚤也股欲麄蚤欲細故三分其股圍去一以爲蚤圍蓋以弓鑿之廣四枚方員之而爲股圍則一寸六分也去股圍之一而爲蚤圍則一寸十五分寸之一矣尊髙也六尺之弓三分之則近部二尺爲髙矣故曰以其一爲之尊】

上欲尊而宇欲卑上尊而宇卑則吐水疾而霤逺蓋已崇則難爲門也蓋已卑是蔽目也是故蓋崇十尺良蓋弗冒弗紘殷畝而馳不隊謂之國工【卑音婢霤力又反殷音隠上欲尊者上近部平之處也字欲卑者下爲字曲之處也言上則知宇曲之爲下言宇則知上之爲弓部上髙則其勢仰而隆宇卑則其勢俯而下此其所以吐水疾而其霤及於逺歟易以坎爲弓輪者蓋弓以吐水言其流而不積也蓋崇十尺多乎十尺則爲太崇而於門難爲容寡乎十尺則爲太卑而於目有所蔽人長八尺則蓋崇十尺乃其中制也故曰蓋已崇則難爲門也蓋已卑是蔽目也是故蓋崇十尺古之爲蓋者必期於甚善弗冒者弗以衣覆之也弗紘者弗以絲系之也弗冒以衣弗系以絲𨿽中畝而馳宜隊而不隊則蓋弓所以入於部者固而不可搖故曰良蓋弗冒弗紘殷畝而馳不隊謂之國工】

輿人爲車輪崇車廣衡長參如一謂之參稱參分車廣去一以爲隧參分其隧一在前二在後以揉其式以其廣之半爲之式崇以其隧之半爲之較崇六分其廣以一爲之軫圍參分軫圍去一以爲式圍參分式圍去一以爲較圍參分較圍去一以爲軹圍參分軹圍去一以爲轛圍【稱去聲隧𨿽遂反較古學反轛音對】

【處車中以舁人者輿也挾車旁以踐地者輪也橫車前以扼馬者衡也輪崇車廣衡長皆六尺有六寸故曰三如一謂之三稱車輿廣狹其實一也輿者車之始車者輿之成不曰輿廣而曰車廣則言其成而已因輿以爲深淺者隧也所憑撫以爲禮而式之者軾也車有六等兼三才而兩之以效於此者較也方而不運物得防焉者軫也輢有軹不入於軾而宜只者軹也乘者君子而對乘者轛也三分車廣去一以爲隧者隧四尺四寸也三分其隧一在前二在後以揉其式者式深四寸三分寸之二也以其廣之半爲之式崇者以車之廣而半取之則軾崇三尺三寸也以其隧之半爲之較崇者隧之半則二尺二寸也六分其廣以其一爲之軫圍者以車廣六分用其一則尺一寸也三分軫圍去一以爲式圍者以軫圍三分去其一則是七寸三分寸之一也三分式圍去一以爲較圍者以式圍三分去其一則四寸九分寸之八也三分較圍去一以爲軹圍者以較圍三分去其一則三寸二十七分寸之七也三分軹圍去一以爲轛圍者以軹圍三分去其一則二寸八十一分寸之十四也自隧以下鄭氏皆以爲兵車之制兵車如此則乘車可知矣】

圜者中規方者中矩立者中縣衡者中水直者如生焉繼者如附焉【中丁仲反】

【權與物鈞而生衡衡運生規規圜生矩矩方生繩繩直生準規矩誠陳則不可欺以曲直權衡誠設則不可欺以輕重輿人之爲車爲圜必以規而自中於規爲方必以矩而自中於矩立者其直中於繩衡者其平中於水直者直達而不屈如木生於地繼者脗合而不離如枝之附於幹也以人爲之功而類於天性之自然非工之巧何以與此】

凡居材大與小無並大倚小則摧引之則絕【居如字舊音據居其所而安者居也若倨則以其遇人而居不爲變動也若琚則以其居佩之中無所移易也善居材者亦使之居其所而安無變動移易之獘則或大或小各適其宜也蓋用材有小大則其質有彊弱善居材者取大小彊弱得其正而已故大與小無並並謂偏邪相就也蓋大彊而小弱以大而倚小是大與小相並也小者弱而其彊不堪必爲大者所挫而摧矣旣催矣又從引而行之則小者絕而不屬是理之必至者也故曰引之則絕而已】

棧車欲弇飾車欲侈【棧士板反弇於驗反】

【棧車則巾車所謂士乘棧車是也飾車則巾車所謂孤乘夏篆卿乘夏縵大夫乘墨車是也凡爲車挽輿以革則載於中者固挽轂以革則運於旁者固有革則易以壊飾車有革以挽故欲侈言縱而向於外也棧車無革以爲挽故欲弇言斂而向於內也】

輈人爲輈輈有三度軸有三理國馬之輈深四尺有七寸田馬之輈深四尺駑馬之輈深三尺有三寸軸有三理一者以爲媺也二者以爲久也三者以爲利也軓前十尺而策半之【輈張畱反軓音犯】

【輈車轅也以人在右挾之能出圍而有所之則謂之轅以其載欲準行欲利以需爲病以覆爲戒則謂之輈夫車之運𨿽在於輪輪之進實本於輈此先王所以設官以爲輈而輈人之職所以立也輈有三度則國田駑馬其輈之深淺各異數是也軸有三理則爲媺爲久爲利其輪之用各有常而不可外是也國馬鄭氏謂種馬戎馬齊馬道馬也種馬駕王路戎馬駕革路齊馬駕金路道馬駕象路馬髙八尺車軹崇三尺有三寸加軫與轐七寸並輈深四尺有七寸則衡髙八尺七寸也除馬之髙則餘七寸爲衡頸之間矣田馬駕木路馬髙七尺車軹崇三尺一寸半加軫與轐五寸並輈深四尺則衡髙七尺七寸也駑馬駕役車馬髙六尺車軹崇三尺加軫與轐四寸並輈深三尺有三寸則衡髙六尺七寸也此輈之有三度者也一者以爲媺則軸之材欲其媺而無惡二者以爲久則車之體欲其堅而可久三者以爲利則軸之勢欲其利而易運此軸之有三理者也在軾前則爲之凡者軓也禦者所執以制馬而使齊者策也輈軓以前其長十尺策半則五尺也以策五尺則禦者執之適可以及馬而無過與不及故也】

凡任木任正者十分其輈之長以其一爲之圍衡任者五分其長以其一爲之圍小於度謂之無任

【因其材之所勝而用之謂之任任木者以其材之大小稱其任之輕重而已如任官焉各稱其才之長如任民焉各稱其力之所能不以大材而當任之輕不以小材而當任之重各適其宜而已故輈人之任木任正者十分其輈之長以其一爲之圍衡任者五分其長以其一爲之圍小於度者則謂之無任任正者謂輿下三面材以持車正者也輈軓前十尺與隧四尺四寸凡丈有四尺四寸任正之圍取其十分之一則凡尺有四寸五分寸之二矣衡任者謂兩軛之間也衡長六尺有六寸衡任之圍取其五分之一則凡一尺三寸五分寸之一矣故曰衡任其度數如此則其材苟小焉則其力不足以勝其任故謂之無任】

五分其軫間以其一爲之軸圍十分其輈之長以其一爲之當兔之圍參分其兔圍去一以爲頸圍五分其頸圍去一以爲踵圍

【軫間六尺有六寸軸圍五分而取其一則一尺三寸五分寸之一也當兔謂輈當伏兔者也輈之長丈有四尺四寸當兔之圍十分而取其一則尺有四寸五分寸之二而去其一則頸圍九寸十五分寸之九也踵謂在後承軫者也於頸圍九寸十五分寸之九而去其一則踵圍七寸七十五分寸之五十一也】

凡揉輈欲其孫而無弧深今夫大車之轅摯其登又難旣克其登其覆車也必易此無故惟轅直且無橈也是故大車平地旣節軒摯之任及其登阤不伏其轅必縊其牛此無故惟轅直且無橈也【孫音遜夫音符摯輊同覆音福易去聲阤音矢凡輈之深或四尺或三尺有三寸或四尺有四寸必以火揉之使其勢曲直然後可以爲深𨿽欲其曲而深然又不可過於曲若弧深則過於曲矣過於曲則易折非經久之道也故凡揉輈欲其孫而無弧深孫如公孫碩膚之孫言審曲而順理也苟逆理而不孫非特難揉亦易傷折矣此揉輈所以先於孫歟大車之轅摯者大車牛車也摯言其至謂其勢直而下至也蓋輈𨿽不過於弧深然亦不可失之於直直則其勢下至非特登上阪地爲難其傾覆且易矣此其故非他以其揉之不曲而深故曰惟轅直且無橈也大車平地旣節軒摯之任者軒言其髙而上干摯言其俯而下至旣節軒摯之任則髙下適中而無上干下至之患矣六月之詩曰戎車旣安如防如軒以其適軒輊之中此戎車所以安也夫大車於平地𨿽能節其軒輊之任若其登阪阤之地牛不退而偪伏其轅則轅必重而縊系其牛頸此亦其轅直無橈之故也】

故登阤者倍任者也猶能以登及其下阤也不援其邸必緧其牛後此無故惟轅直且無橈也【援音袁邸丁禮反緧音秋故書作防與緧同】

【凡登阤者自下而上其用力爲多故謂之倍任夫登阤𨿽倍任然力之彊者猶能以登及其下陁不援摩其車之邸則車或進而緧絆牛之後此亦以轅直而無橈之故也由此觀之則轅𨿽不可以過曲亦不可以不曲此輈之三度所以其深皆有常數也】

是故輈欲頎典輈深則折淺則負輈注則利準利準則久和則安輈欲弧而無折經而無絕【頎苦狠反典音殄】

【頎如碩人其頎之頎言其長也典如六典之典言其有常也欲頎典言欲其長而有常也蓋輈之長丈有四尺四寸過乎此則其長爲有餘而贅不及乎此則其長爲不足而虧有餘而贅不足而虧非法度之常也故欲頎典而已輈深則折淺則負者深則所謂弧深也揉之太深而傷其力故不進而易折淺則所謂直而無橈也揉之或淺則馬引之而難進故倍任而如負輈注則利準者蓋輈所以駕馬其引而進也若水之注然無凝滯之患者以其行則利而載則準故也利準則無傾覆之敗此所以能長久也夫無深折淺負之病而有注則利準之效其登阤與其下阤也不伏其轅不緧其牛此輈之和也惟和則無折負進若與馬謀退若與人謀在馬則無契需之病在人則無左楗衽獘之患人與馬皆適此車之馳驅所以不危而安矣荀卿曰馬駭輿則君子不安此輈不和之效也輈欲弧而無折經而無絕者輈欲如弓之形而不可以太深太深則折矣木之直理爲經輈欲順木理而爲之不可以斷絕逆理而不經斯絕矣】

進則與馬謀退則與人謀終日馳騁左不楗行數千里馬不契需終嵗禦衣衽不敝此惟輈之和也勸登馬力馬力旣竭輈猶能一取焉良輈環灂自伏兔不至軓七寸軓中有灂謂之國輈【楗音倦契苦結反需如字一讀爲懦灂子肖反】

【馬所以駕車車之進則以馬行爲主故進則與馬謀人所以馭馬車之退則以人馭爲主故退則與人謀謀者指事而圖之也進與馬謀則得之於此而應之於彼也退與人謀則得之於手而應之於心矣種馬駕玉路戎馬駕革路齊馬駕金路道馬駕象路田馬駕木路凡車之任重致逺者皆馬之力也故進則欲其與馬謀大僕馭玉路齊僕馭金路道僕馭象路田僕馭木路凡車之疾徐進退惟人之馭也故退則欲其與人謀叔於田之詩有言兩驂如舞兩驂如手以言馬之節適也有言兩服齊首以言馬之整序也如是則輈之和而進與馬謀可知矣叔於田之詩言執轡如組以言其馭之巧駟鐵之詩曰六轡在手以言其馭之良也如是則輈之和而退與人謀可知矣終日馳騁而左不楗者言輈之和則尊者在左而無蹇倦之病也行數千里而馬不契需者合而相倚曰契緩而不進曰需言輈之和則馬𨿽行數千里之逺而無契需之患也終嵗禦衣衽不敝衽謂裳車行而無搖動之勞則馭者衣衽亦無傷敝之害也凡此數者自非輈之和孰能致是哉然則爲輈者旣有淺深之數與其髙下之度而又五楘以致文飾環灂以受霜露故以之鳴和鸞而不失相應之節以之逐水曲而不失周旋之儀舞交衢則馭者以之良過軍表則射者以之善此亦惟輈之和也輈和則馬之行也易爲力莫不勇於進而無疲倦之患故能勸登馬力也馬力旣竭謂馬行而已止也馬行已止而無所用力輈猶能一進而取道豈非輈之利而能然歟良輈環灂者詩曰五楘良輈蓋輈之上爲之纒固其楘有五被之以筋膠而環飾之以漆故謂之環灂也自伏兔至軓蓋如式深尺有四寸三分寸之二也自伏兔不至軓七寸則是半有灂也以輈之長丈有四尺四寸灂之所至者丈有三尺三寸其不至者惟七寸而已則輈無傷齒之敝而其文飾常存非國工之巧其能及此乎故輈中有灂謂之國輈國輈猶言國工也指其人之巧而言之有以蓋一國焉則謂之國工指其器之良而言之有以蓋一國焉則謂之國輈矣】

軫之方也以象地也蓋之圜也以象天也輪輻三十以象日月也蓋弓二十有八以象星也龍旂九斿以象大火也鳥旟七斿以象鶉火也熊旗六斿以象伐也蛇四斿以象營室也弧旌枉矢以象弧也

【軫輿後橫木旗斿之所防也夫軫之方以象地方地事也方而不運故物防焉蓋合二十八弓周圜以爲圓也天有二十八星環列乎四方故蓋以二十八弓象星之周圍乎天蓋在上以覆乎下故象天體之圓軫在下以承乎上故象地體之方聖人與天地合其徳其徳之髙明足以配天其徳之博厚足以配地故蓋軫之所象者如此蓋之圜以位乎上軫之方以位乎下聖人乘焉以位乎其中則三才之道備矣夫三十輻共一轂當其無有車之用蓋有之以爲利無之以爲用者天之道也聖人之道亦不外乎是故輪輻三十以象日月也日昱乎晝月昱乎夜相推以生明而其運未始有窮常以三十日而合宿輻之實輪其運轉亦未始有窮其數亦不過乎三十聖人與日月合其明故輪輻之所象如此也天之所恃以垂象者星也蓋之所恃以庇下者弓也二十八星環列乎天之四方蓋之圜以象天故以二十八弓謂之庇軫蓋之有弓闔辟有節猶天之列宿隠見有時焉此蓋弓二十有八所以象星也然則聖人取象於天地日月星辰以寓於車輿之間豈徒爲觀美而已哉凡以載道而與之俱故也交龍爲旂諸侯之所建以象蒼龍之星蒼龍東方之星也其屬有尾尾有九星故龍旂則九斿鳥隼爲旟州裏之所建以象鶉火之星也鶉火南方之星其屬有七星故鳥隼則七斿熊虎爲旗師都軍吏之所建以象白虎之星也白虎西方之星其屬有參參有六星故熊旗六斿蛇爲旐縣鄙之所建以象武之星也武北方之星其屬有營室營室與東壁連體而有四星故蛇四斿弧旌所以張縿之幅也覲禮曰侯氏載龍旂弧韣則旌旗之屬皆有弧也又爲之枉矢以象弧星之有矢也夫星者天之象天之垂象以見吉凶使人視而從之先王之】

【建旗亦使各率其所屬使其屬視而從之此自龍旂而下所以皆取象於星也夫登三辰於旗所以昭其明惟王之徳與日月合其明故王建日月之常而其實則象星焉】

攻金之工築氏執下齊冶氏執上齊鳬氏爲聲防氏爲量段氏爲鎛器桃氏爲刃金有六齊六分其金而錫居一謂之鐘鼎之齊五分其金而錫居一謂之斧斤之齊四分其金而錫居一謂之戈防之齊參分其金而錫居一謂之大刃之齊五分其金而錫居二謂之削殺矢之齊金錫半謂之鑑燧之齊【齊才細反】

【攻金之工六築冶鳬防段桃氏也金一也以爲器則不一工之爲器各有能焉爲削者不可使爲殺矢爲鑑燧者不可使爲鐘鼎爲大刃者不可使爲斧斤因能而用隨器而使此攻金之工所以有六也凡以金爲器必濟之以錫蓋金性堅剛而錫則柔耎金或赤黒而錫則靑白以柔耎而濟堅剛則其爲器也不折以靑白而濟赤黒則其爲色不滯然所用之錫各隨其宜而有多寡之不同此所以有上齊下齊之異也多錫爲下齊築氏爲削五分其金而錫居二則用錫爲多矣故曰執下齊少錫爲上齊冶氏爲戈防四分其金而錫居一則用錫爲少矣故曰執上齊以削爲下齊而言築氏執之則大刃鑑燧之屬皆下齊也以戈防爲上齊而言冶氏執之則鐘鼎斧斤之屬皆上齊也舉築冶而其它可知矣鳬氏爲聲則鐘錞之屬是也桃氏爲量則斗斛之屬是也段氏爲鎛器則錢鎛之屬是也桃氏爲刃則刀劍之屬是也金有六齊則鐘鼎一也斧斤二也戈防三也大刃四也削殺矢五也鑑燧六也用錫以和金有多寡之異故其齊有六鐘以擊鼎以烹則用錫爲最少故六分其金而錫居一斧以伐斤以斫則用錫宜差多故五分其金而錫居一戈防皆用之以刺防其或挫折用錫宜多於斧斤故四分其金而錫居一凡此皆謂上齊者也大刃則戚揚之屬其刃爲加大施之斬斫則防其易虧缺故三分其金而錫居一削畫刀也殺矢用諸近射田獵也削以刻書殺矢中之則死皆欲其堅忍不脆其用錫又宜多於大刃故五分其金而錫居二鑑燧以取水火於日月或用之以照以明白爲上故用錫爲最多而金錫相半焉凡此皆爲下齊者也】

築氏爲削長尺博寸合六而成規欲新而無窮敝盡而無惡

【築之字從竹從鞏從木�木竹有節也削以裁書而冶之方如二�木而竹且有節焉故爲削者名官曰築氏長尺博寸此爲削制也十寸爲尺十分爲寸削之制過乎尺則爲太長不及乎尺則爲太短過乎寸則爲太博不及乎寸則爲太狹則長尺博寸者於用爲宜矣必取乎土之成數則取其若土之能自成然後能成物也蓋爲削者鏈冶其金使至於精又和之以錫而使之以堅忍得所是其有以自成也然後用之以裁書是因其自成然後有以成物也則古之爲器者豈徒以適用而已不說之法固寓乎其中然以長尺而累之則合六削適六尺矣故環而圍之其勢圜而足以成規夫規者正圜之器成規則不期於圜而其圜自中於規矣豈俟乎正之而後圜哉長尺博寸旣有取乎土數之成合六成規又有取乎地數之中惟成爲能無虧惟中爲能有常而無虧者削之體也中而有常者削之用也蓋書所以著古昔之惛惛傳千里之忞忞以傳之當年則爲不刋之典以施之後世則爲不朽之法而削所以裁制其書者亦豈可苟哉則其體長尺而博寸其用合六而成規是所以稱其書也欲新而無窮者蓋制於形者久而必舊欲其日新其可得乎麗於數者久而必壞欲其無窮其可得乎削制於形而麗於數亦欲其新而無窮而已豈能必其新而無窮哉庖丁之解牛十有九年可謂久矣其刃若新發於硎亦欲新無窮之意也然欲新而無窮亦可久而已非若道之能久也惟其形久而必舊故不能無削惟其數久而必壞故不能無盡然敝盡者亦其鋒鋩之適於用者然也若其脊刃亦未嘗有虧缺之疵豈非無惡之謂歟凡此皆材美工巧之效也所謂魯之削不過也】

冶氏爲殺矢刃長寸圍寸鋌十之重三垸【鋌徒頂反垸音九傳曰猶金之在鎔惟治者之所鑄蓋金以陰凝冶以陽釋之使惟我所爲以成物者也爲戈防必鎔金而爲之故名官以冶氏爲殺矢刃長寸圍寸鋌十之重三垸者先儒謂似補脫誤在此蓋五分其金而錫居二謂之殺矢之齊冶氏執上齊而此言冶氏爲殺矢殺矢與戈防異齊豈同工乎則冶氏爲戈防非殺矢明矣殺矢乃司弓矢所謂近射田獵者是也以其中之則死故謂之殺矢必其刃之長則其中入不淺故刃長寸圍寸鋌謂箭足入稾中者也鋌十之則其入稾中者凡一尺矢人所謂殺矢七分三在前四在後此亦言稾中之鐵鋌七分殺一以前也重三垸先儒謂垸量名也且爲矢宜在矢人之職則爲矢固非冶氏矣今矢人有所謂刃長寸圍寸鋌十之重二垸其文與此同差三爲二必其脫誤在此無疑】

戈廣二寸內倍之胡三之援四之已倨則不入已句則不決長內則折前短內則不疾是故倨句外博重三鋝戟廣寸有半寸內三之胡四之援五之倨句中矩與刺重三鋝【句古侯反鋝色劣反中丁仲反刺七賜反】

【戈防皆刺兵戈二刃防三刃則戈爲小防爲大故戈之字從戈則言其爲取小也防之字從干言其爲兵之健也內謂胡以內接柲者也胡謂矛之旁出者也援謂直刃也戈廣二寸者總其內援與胡而言之皆徑二寸也內倍之則其長四寸胡三之則其長六寸援四之則其長八寸已倨則不入已句則不決此指其胡而言之也戈之句主於胡故胡之曲直鋒本必橫而取圜於罄折已倨謂胡過於直也已句謂胡過於曲也過於直則可以刺而已以之鉤人則不入也過於曲則可以鉤人而已以之啄人則不決也故曰已倨則不入已句則不決長內者謂胡以內過長也短內謂胡以內遇短也胡以內過長則援短援短則曲於磬折引之則與胡並鉤故折前胡以內過短則援長援長則倨於磬折引之則不能速及故不疾倨之外胡之裏也句之外胡之表也胡之表裏皆博則廣其本以便用也蓋戈之制其廣二寸而胡之表裏則宜丰於二寸以其所用以鉤者主於胡故也重三鋝先儒謂鋝爲鍰與呂刑所謂其罰百鍰二百鍰之鍰同也鋝重六兩大半兩三鋝則凡一斤四兩也防亦戈類然防有三鋒則其廣宜少殺於戈然後便於用故戈廣二寸而防廣寸有半寸防之長亦尺有二寸胡之長亦六寸特其胡內之接柲有獨長於戈之內半寸而已故內三之則凡長四寸有半寸矣援五之則其長七寸有半寸與內之長亦共尺有二寸而已倨句中矩亦指其胡而言之也矩方而其形磬折則防兩旁之胡其曲直鋒本有半寸其金增於戈焉】

桃氏爲劍臘廣二寸有半寸兩從半之以其臘廣爲之莖圍長倍之中其莖設其後參分其臘廣去一以爲首廣而圍之

【劍之字從刃從僉鍛者斂其刃焉服者又從斂而不用與武欲止戈弓象弛弓之形同意惟先王之爲劍欲其斂而不用故爲劍之工名官謂之桃氏以桃能辟除不祥而劍亦以止暴惡故也臘劍刃也劍刃謂之臘者與月在丑謂之臘同亦欲斂而不用之意也蓋凡物以陰腐月在丑則陽固而不散故物在臘則不腐先王之爲劍所以禦暴惡而劍之所以利用者在乎刃則劍刃謂之臘者豈非有斂而不用之意歟臘廣二寸有半寸謂兩刃各徑二寸半也兩從半之謂劍脊中髙兩殺而起鍔也以其獵廣爲之莖圍長倍之者劍夾中人所握者謂之莖其圍二寸有半其長則五寸也中其莖設其後謂從中以卻稍大之於操執則易制也三分其臘廣去一以爲首廣而圍之於二寸有半寸去其一分則首圍凡一寸三分寸之二也】

身長五其莖長重九鋝謂之上制上士服之身長四其莖長重七鋝謂之中制中士服之身長三其莖長重五鋝謂之下制下士服之

【樂記曰武王克商禆冕搢笏而虎賁之士說劍則所謂上士中士下士皆勇力之士而能用五兵者也夫士事人也事事也能用五兵則亦事事以事人而已故與志於道者同謂之士𨿽可謂之士然非士之善者也故老子曰善爲士者不武夫士有長短則力有彊弱則凡服劍者亦各隨其人之材力故劍長而重者則上士服之劍短而輕者則下士服之至中於此而爲中制則中士服之夫劍莖五寸身長五其莖長則凡三尺矣壹鋝六兩大半兩重九鋝則凡三斤十二兩矣此謂之上制惟士之長而能任重可服焉故上士服之身長四其莖長則凡二尺五寸也重七鋝則凡二斤十四兩三分兩之二矣此謂之中制故中士服之身長三其莖長則凡二尺也重五鋝則凡一斤一兩三分兩之一矣此謂之下制惟士之短而能任輕者可服焉故下士服之易曰制而用之謂之法則制者法之用也先王因其人之長短彊弱而所佩之劍各有度數存焉則法之用有不同矣此所以有上制中制下制之異也非特乎此也至於爲弓亦然故弓人弓長六尺有六寸謂之上制上士服之弓長六尺有三寸謂之中制中士服之弓長六尺謂之下制下士服之由此觀之則古之爲弓爲劍者皆各稱其人之材力而已此勇力之所以能精其技而以守則固以戰則克矣】

周禮詳解卷三十六

欽定四庫全書

周禮詳解卷三十七

宋王昭禹撰

鳬氏爲鐘兩欒謂之銑銑間謂之於於上謂之鼓鼓上謂之鉦鉦上謂之舞舞上謂之甬甬上謂之衡鐘縣謂之旋旋虫謂之幹鐘帶謂之篆篆間謂之枚枚謂之景於上之攠謂之隧【欒本又作鸞力端反銑先典反鉦音徵甬音勇縣與懸同篆直轉反攠音靡又亡奇反隧音遂】

【有翼而能飛者鳬也無翼而能飛者聲也有翼而能飛則其舉爲有限無翼而能飛則其作或無節先王以無節之飛聲而托名於有限之飛鳬凡以爲用聲者之戒而已此爲鐘之工所以名官而謂之鳬氏非特此也鳬之爲物入水而不溺勝水而不淫先王於樂之聲亦欲其無淫溺故也兩欒謂之銑者鐘口兩角謂之欒亦謂之銑欒言如木之欒也斷而欒焉欲其有分故也銑言其淨而如洗以其無篆隧之文故也銑間謂之於者記曰易則易於則於其動也直天道也其動也於地道也鐘口兩角間屈而不直故謂之於於上謂之鼓者鼓以作爲事凡作樂則謂之鼓於上作而擊之之處也故謂之鼓鼓上謂之鉦者止鼓不作不作故謂之鉦鉦上謂之舞者夫物旣丰則用舞而舞則蹈厲有節鉦上其形丰而聲之所發者莫不有節故謂之舞欒銑所以名鐘之用於鼓徵舞所以名鐘之體若夫甬也衡也又所以名鐘之柄也舞上謂之甬甬者往來不窮之謂也以舞上鐘柄所接之處有不窮之用焉故謂之甬甬上謂之衡衡用權以角物以平爲主也甬上其勢正而鐘賴之以取平焉故謂之衡鐘縣謂之旋所以屬鐘柄而縣之故謂之旋以盤旋而系之故也旋虫謂之幹者飾旋以虫所以屬鐘而固之故謂之幹以貞固足以干事故也鐘帶謂之篆者帶所以介鐘介在於鼓鉦舞之間而其形條而細若帶焉故謂之鐘帶以介鐘而正其名如篆籀之文而義隠於其中故又謂之篆篆間謂之枚者數事以條數物以枚篆間有鐘乳以夾鼓與舞故篆間謂之枚枚謂之景者日在上景在下精入乎神而幽景出乎明而大枚別而可數故枚又謂之景於上之攠謂之隧者詩曰大風有隧隧道也鐘所擊之處謂之攠聲出乎此若隧爲出入之所自焉故又謂之隧也】

十分其銑去二以爲鉦以其鉦爲之銑間去二分以爲之鼓間以其鼓間爲之舞修去二分以爲舞廣以其鉦之長爲之甬長以其甬長爲之圍參分其圍去一以爲衡圍參分其甬長二在上一在下以設其旋【鉦音徵甬音勇】

【前言鐘之形體有一名此又言鐘體之大小長短之制也夫細鈞有鐘無鎛尙大故也大鈞有鎛無鐘尙細故也鐘之所尙旣有大小之不同則長短亦隨之而異矣自十分其銑去二以爲鉦至以其鼓間爲之舞修去二分以爲舞廣此言鐘之制有大小長短之異也凡鐘之制皆下侈而上斂故鉦之徑居銑徑十分之八而銑間則與鉦同也鼓與銑間同而鼓間則又去二分則鼓間居銑徑十分之六也以其鼓間爲之舞修則舞長與鼓間等矣又去二分以爲舞廣則舞廣居銑徑十分之四矣以此推之則銑間與鉦之徑相應鼓間與舞修相應也然舞上下旣促則當以橫爲修從爲廣則上不失於太斂下不失於太侈矣先王爲鐘之制大率以律爲之度數凡其廣長圍徑皆隨鐘之大小而制之爾以其鉦之長爲之甬長以其甬長爲之圍三分其圍去一以爲衡圍此又鐘柄之制也三分其甬長二在上一在下以設其旋此又所以屬鐘柄之制也】

薄厚之所震動淸濁之所由岀侈弇之所由興有說鐘已厚則石已薄則播侈則柞弇則郁長甬則震【說始鋭反柞側百反】

【樂之作以聲爲主鐘之所尙者聲聲之所出者形形有不同則聲亦隨異薄厚侈弇者形也淸濁者聲也然則鐘聲之淸濁乃出於鐘形之薄厚侈弇原其所自豈無說乎蓋六合之外聖人存而不論六合之內聖人論而不議凡器之所形莫不有數數之所陳莫不有理則其精可以意致其粗可以言論又況聲之所系乎此薄厚之所震動淸濁之所由出侈弇之所由興所以必有說也物之成理𨿽具於不說之間而器之制作則有可說之義記曰工依於法防於說蓋謂是也作而起謂之動動而逺聞謂之震薄厚之所震動侈弇之所由興卽形而言其聲也淸濁之所由出卽聲而原其形也聲出於形之不同形出於制之異度是故其形厚者其聲石而不出其形薄者其聲播而多散其形侈者其聲迫柞而出疾其形弇則其聲郁而不發其甬長則其聲震而逺聞凡此皆是人之失度而其聲之失中也】

是故大鐘十分其鼓間以其一爲之厚小鐘十分其鉦間以其一爲之厚鐘大而短則其聲疾而短聞鐘小而長則其聲舒而逺聞爲遂六分其厚以其一爲之深而圜之【聞音問】

【是故大鐘者必十分其鼓間以其一爲之厚小鐘者必十分其鉦間以其一爲之厚蓋鉦間鼓間皆居其銑十分之六則取此以爲之厚而已如此然後無已厚則石之失也鐘大則形長大而失於短故聲躁疾而短聞鐘小則形短小而失於長故聲舒緩而逺聞遂則於上之攠謂之隧是也六分其鐘之厚取其一以爲隧之深而又圜之而不方深取其厚之一則不傷於鐘之體勢取其圜而不方則有運而行之意典同凡爲樂器以十有二聲爲之齊量髙聲防正聲緩下聲肆陂聲散險聲斂達聲贏微聲韽回聲衍侈聲筰弇聲郁薄聲甄厚聲石則鳬氏之爲鐘亦以此爲齊量可知矣伶州鳩曰細抑大陵不容於耳非和也聽聲越逺非平也然則鐘之形或大或小鐘之聲或逺或近不可不察也】

防氏爲量攺煎金錫則不秏不秏然後權之權之然後準之準之然後量之量之以爲鬴深尺內方尺而圜其外其實一鬴其臋一寸其實一豆其耳三寸其實一升重一鈞其聲中黃鐘之宮槪而不稅其銘曰時文思索允臻其極嘉量旣成以觀四國永啟厥後玆器維則【臋徒門反中丁仲反索所白反】

【防之爲果縮而栗者也有堅栗難渝之意先王之爲量使四方觀之以爲則萬世守之以爲法以立天下之信而無敢渝焉所以名官謂之防氏夫六分其金而錫居一謂之鐘鼎之齊量之用金錫與鐘鼎同齊矣金錫之爲物必鏈之使精以之爲器則可以久其傳而無息故攺煎金錫至於不耗然後可用焉夫權與物均而生衡衡運生規規圜生矩矩方生繩繩直生準防氏之爲量始於權之以眂其輕重之齊次於準之以眂其髙下之平終於量之以眂其多寡之均然後以之爲鬴焉故曰不耗然後權之權之然後準之準之然後量之晏子曰六斗四升爲鬴管子曰百升而成釡以防氏攷之則鬴爲百升而所謂鬴則斛也夫五量之法躍於龠合於合聚於升登於鬥角於斛其數本起於黃鐘之龠也合龠爲合十合爲升十升爲斗十斗爲斛律曆志曰其法用銅方尺而圜其外旁有庣焉其上爲斛其下爲斗左耳爲升右耳爲合梓人曰爵一升觚三升獻以爵而酬以觚一獻而三酬則一豆矣所謂豆則斗也然則深尺內方尺而圜其外其實一鬴則仰其上而爲斛矣其臋一寸其實一豆則覆其下而爲斗矣其耳三寸其實一升則言其左耳矣至於右耳則其實一合而已內方而外圓則天地之象也其臋一寸其耳三寸則陰陽奇耦之義也其重一鈞則權衡之法寓焉其聲中黃鐘之宮則律呂之法寓焉夫黃鐘爲律之本而宮爲五聲之綱量之所制其本起於黃鐘之龠其成也聲又復於黃鐘之宮豈非以天下之法於此乎出而五量之法於此乎成歟非特此也宮於五行爲土而於五常爲信則以量爲法度之主且以立信於天下故也惟其立信於天下故於天下爲公平而不敢私焉用槪以爲平不稅所以爲公是以施之官府以縻廩祿則貴者取多賤者取少而各當其分矣施之防序以量百物則詐僞不得作而童子莫之欺而各得其所矣先王以天下之法所以摧壞而不明者常自器始禮樂之器所以僭差而不一者常自量始五量之法苟或亡焉則後世無所取則矣故爲之銘焉所以識之使不忘也夫銘𨿽以示不忘之意而所以述其意者實在乎言以爲之文使天下後世由是文而思索以通其意則五量之法信其歸於中而有以芘民也故曰時文思索允臻其極嘉者美之至而合禮之善也五量之旣成則其爲器也實以藏禮其爲禮也實以教中故謂之嘉量嘉量旣成以示四國則四國莫不於是而取中以示後世則後世莫不於是而取法故曰嘉量旣成以觀四國永啟厥後玆器維則然則先王出之以內宰掌之以司市一之以合方同之以行人凡以觀四國而使有所則焉故也昔舜之巡狩所以同度量而孔子亦曰謹權量四方之政行焉凡以天下之法於此爲重故也後世諸侯之臣有以變亂是則者乃以公量收家量貸此陳氏所以竊民譽莊周欲剖斗折衡而民不爭者亦以其有激而云然爾】

凡鑄金之狀金與錫黒濁之气竭黃白次之黃白之气竭靑白次之靑白之气竭靑气次之然後可鑄也【凡用金爲器者皆和之以錫其用金錫必鎔鏈之使精然後鑄焉蓋其攺煎也𨿽至於不耗然金錫之在冶有气象之可觀故自黒濁之气竭終乎次之以靑气是乃鑄金之狀則所謂气象是已夫金之爲物資始於木以有气資生於土以成形木金父也土金母也木父之气靑土母之气黃木土之子爲金而其气爲白靑陽也其气純而不雜黃白陰也其气雜而不純故始而鎔之則陰雜之气多而爲黒濁黒濁之气旣竭然後金土之气見焉故黃白次之黃白之气旣竭然後金木之气見焉故靑白次之靑白之气旣竭然後木之气獨見焉故靑气次之陰雜之气皆竭所存者陽純不雜之气而已則其金純矣然後可鑄也且錫靑金也稟气於東方之陽金之陰气畢盡而靑陽之气獨存亦金之反本復始以從木父之气故也然則古之爲金器者其器用而無敝久而獨存可以垂無窮而傳不朽豈非鎔鑄之有術乎】

段氏【闕】

函人爲甲犀甲七屬兕甲六屬合甲五屬犀甲壽百年兕甲壽二百年合甲壽三百年凡爲甲必先爲容然後制革權其上旅與其下旅而重若一以其長爲之圍凡甲鍛不摯則不堅已敝則橈【屬之樹反摯音至】

【孟子曰函人惟恐傷人蓋函能包而入亦能吐而出焉此爲甲所以名官謂之函人戎之事以甲爲主以兵勝敵故古之言兵者多先以甲冑自衛傳說戒髙宗則日惟甲冑起戎魯侯之誓則曰善谷乃甲冑然則甲以自衞其用革不可以不堅此所以必擇犀兕之皮而爲之也札續之數謂之屬犀甲不若兕甲之尢堅則札長故犀甲七屬兕甲六屬合甲則合革而爲之比兕甲又爲堅故五屬而已犀甲則歷久而後敝犀甲之壽則不若兕甲兕甲則不若合甲故犀甲則壽百年兕甲則壽二百年合甲則壽三百年凡爲甲必先爲容者因服者之形而爲之容也蓋人之身有大小長短之不齊過則爲有餘不及則爲不足必也其甲足以容其身而後可夫爲劍者必審乎上下之制爲弓者必辧其安危之人則爲甲者亦然矣惟因人之身小大長短而爲容然後以之制革則無贅虧之患故曰然後制革脊骨謂之脇上旅謂腰以上也下旅謂腰以下也權以知其輕重使上下等而若一則無偏重之患以其長爲之圍則從橫欲周其身而已凡甲必鍛革而爲之摯之爲言至也不摯謂鍛之不熟不熟則革不堅而易壊太熟則過耎而易曲故曰凡甲鍛不摯則不堅已敝則橈矣】

凡察革之道眂其鑽空欲其惌也眂其裏欲其易也眂其朕欲其直也櫜之欲其約也舉而眂之欲其丰也衣之欲其無齘也眂其鑽空而惌則革堅也眂其裏而易則材更也眂其朕而直則制善也櫜之而約則周也舉之而丰則明也衣之無齘則變也【鑽作官反空音孔惌於阮反易以豉反朕直忍反櫜音羔衣於旣反齘戶界反更音庚】

【凡戎事所以自衞者在甲所以爲甲者在革革之美惡在人制治之有善否而已則用革不可以不察也鑽空則欲其小而無縫小而無縫則其革堅而難壊也故曰眂其鑽空欲其惌繼之以則革堅也革之裏則欲其易而無敗薉易而無敗薉則其材歷久而難敝故曰眂其裏欲其易繼之以則材更也革之制欲其直而無橈直而無橈則其制善而無惡故曰眂其朕欲其直繼之以則制善也捲而置櫜中則欲其約而不丰約而不丰則密致而能周故曰櫜之欲其約繼之以則周也舉而眂之則欲其勢之丰大則炳然可觀故曰舉而眂之欲其丰繼之以則明也衣之於身則欲其回旋而無不齊回旋而無不齊則隨其身而便利故曰衣之欲其無齘繼之以則變也】

鮑人之事望而眡之欲其荼白也進而握之欲其柔而滑也捲而摶之欲其無迆也眡其著欲其淺也察其綫欲其藏也革欲其荼白而疾澣之則堅欲其柔滑而腛脂之則需引而信之欲其直也信之而直則取材正也信之而枉則是一方緩一方急也若苟一方緩一方急則及其用之也必自其急者先裂若苟自急者先裂則是以博爲帴也捲而摶之而不迆則厚薄序也眂其著而淺則革信也察其綫而藏則𨿽敝不甐【荼音徒卷上聲摶注讀爲縛著直略反幹戶管反腛於角反需人兗反信音申帴音淺甐音吝】

【先儒以鮑爲��柔革之工也柔革之工而曰鮑人之事者夫自下徹上無非事也而鮑人之治革𨿽以一物之微而作治之功爲最多或用之爲鞔飾或用之爲器物一皆取足於鞄人所以獨言鞄人之事也與夫畫繪之事車人之事皆言事同意望而眂之欲其荼白者謂逺而眂之欲如茅秀之色白也進而握之欲其柔而滑者謂以手煩撋之欲柔順而滑利也捲而摶之欲其無迆者捲謂斂其舒也摶謂以手專之也捲而摶之欲其無敝撓而下迆也眂其著欲其淺者謂鍛治之而善鋪著則𨿽厚如薄也察其綫欲其藏者謂縫革之縷欲其隠而不露也革欲其荼白而疾澣之則堅者謂革色白如荼秀其質𨿽美必疾澣之而不使久居水中則堅而難壊也欲其柔滑而腛脂之則需者謂其柔順滑利而厚脂之則柔耎也引而信之欲其直者謂以手展而舒之欲其直而無橈也信之直而無橈以其裁制之其材正而不偏也信之而枉則橈而不直則其體緩急不均也苟一方緩一方急而不均則急者易敝故先裂也若苟急者先裂則革𨿽博而如淺也是以廣爲狹矣捲而摶之而不迆以其體均而厚薄各得其敍也眂其鋪著𨿽厚而如淺斯其革信而無縮鰀之偏也察其綫而藏則縫縷隠於革𨿽敝而無刮摩之傷也又何甐之有】

韗人爲臯陶長六尺有六寸左右端廣六寸中尺厚三寸穹者三之一上三正鼓長八尺鼓四尺中圍加三之一謂之鼖鼓爲臯鼓長尋有四尺鼓四尺倨句磬折凡冒鼓必以啟蟄之日良鼓瑕如積環鼓大而短則其聲疾而短聞鼓小而長則其聲舒而逺聞【韗況萬反眾家並音運鼖扶云反聞音問注同】

【樂以鼓進以金止鐘鼓樂之大者也故詩人言樂多以鐘鼓言之或言鐘鼓旣設或曰於論鼓鐘或曰鐘鼓樂之則聖人所以立鐘鼓之工者意以此也然鼓之爲物其冒𨿽以韋其質必以木其大小長短方圓之制以粗言之則其數爲可陳以精言之則其義爲難知其創之𨿽本於聖人之智其述之必成於百工之巧然則韗人爲臯陶實數之所在義之所寓也韗之字從韋從軍以韋包木而爲鼓也鼓之木謂之臯陶臯言始也陶言中虛而如陶穴然也爲鼓者始於斵木以爲質終於制韋以成聲謂之臯陶意如此鼓人教爲鼓而辧其聲用蓋六鼓之制各有數義存焉鼓人能辧其聲用則其教者教韗人之爲鼓也長六尺有六寸左右端廣六寸中尺厚三寸者左右端謂兩頭也版中廣而兩頭狹所以爲穹隆也左右端與中其廣𨿽不同而版之厚則同於三寸也穹者三之一上三正者謂鼓中穹隆而起者特如兩端三分之一也正曲爲直正直爲正兩端與中其相取之數又貴乎直而正也然則穹隆居兩端三分之一則鼓面四尺者版穹加一尺三寸三分寸之一也兩端與中相取之數正則其長六尺六寸三分寸之二而其數各居二尺二寸也先儒謂晉鼓大而短以此近晉鼓理或然也鼓長八尺鼓四尺中圍加三之一謂之鼖鼓道之大謂之路事之大謂之賁鼖鼓以鼓軍事事之大者非道之大者也故司馬辧鼓鐸鐃鐲之用王執路鼓諸侯執鼖鼓以諸侯敵王所愾故軍事之大者在所執焉王以道禦眾而已事非所預也故執路鼓惟鼖鼓以鼓軍事爲主則以義制物貴乎有別而已故其長八尺以八左右戾則爲能有別故也鼓四尺中圍加三之一凡圍三徑一面四尺則圍十有二尺中圍加以三分之一則丈有六尺矣其圍如此則其徑五尺三寸三分寸之一也面四尺則取其聲之四達也面圍十二尺則法天數以其致天討也中圍十有六尺則二八之數別之至也爲臯鼓長尋有四尺鼓四尺倨句磬折者臯鼓以鼓役事宜節之而使緩也昔魯築郎囿季平子欲其速成叔孫昭子曰焉用速成以勤民也然則用民之力其可趣之使疾乎詩曰百堵皆興鼛鼓弗勝者蓋以臯鼓節之使緩而有不能勝之疾也鼓四尺亦面徑四尺然其中之穹隆或倨或曲一取於磬折而已無取於過隆焉凡冒鼓必以啟蟄之日蓋凡蒙鼓以韋必用仲春之日者蓋於是時蟄虫咸動雷乃發聲鼓所取象也良鼓瑕如積環者革之調急而瑕隨臯陶周圍若環之積於內而著見於外也其瑕如此則其鼓聲淸越而逺聞非良而能然乎鼓之聲隨其形之大小長短鼓大而短則其勢促而迫故其聲疾而短聞鼓小而長則其勢展而伸故其聲舒而逺聞則爲鼓者不可不審也】

韋氏【闕】

裘氏【闕】

畫繢之事雜五色東方謂之靑南方謂之赤西方謂之白北方謂之黒天謂之地謂之黃靑與白相次也赤與黒相次也與黃相次也靑與赤謂之文赤與白謂之章白與黒謂之黼黒與靑謂之黻五色備謂之繡【陰陽裂而爲五行章而爲五色播五行於四時者皆陰陽之序雜四時於五色者皆陰陽之理然則畫繢之事雜五色而彰施者豈徒以爲設飾之觀而已哉固有法而不說之意焉此五色之彰施所以不能無謂也畫繢之事不過五色而已摸成物體而各有分畫則謂之畫分布五色而防聚之則謂之繢所謂靑與白相次赤與黒相次此之謂績也所謂山以章此之謂畫也故司幾筵有所謂繢純則繢而後純有所謂畫純則純而後畫此畫繢之別也東以始事生物而色始生焉故生丹而爲靑西以物成得已而數始成焉故入二爲白南明之盛而赤以宣布爲義故大火爲赤北物之辧而黒以至陰爲色故火炎爲黒天位乎上其分於人也逺其色可見者爲最微故入而爲地位乎下則近人而親其美之可見者爲至盛故得中而光爲黃於方爲東於時爲春春者艸昧而生之故於靑言色所生於方爲西於時爲秋秋者禾成而入之時故於白言數所入南交於夏爲又明故於赤質其物北辧於冬而復幽故於黒探其本天則以其體變而歸根故推其陽之正色言之地則以其收功而致養故以其陰之盛色言之言靑而繼之以赤言白而繼之以黒此五行之相生也言靑而次以白言赤而次以黒此五行之相克也言天而繼以地言而次以黃此天地之相偶也相偶所以相合相生所以相繼相尅所以相治相合如夫婦而相繼如父子相治如君臣陰陽自然之理也一往一來疊王疊廢周旋如轉輪反復如引鐻萬物由之以出入者也古人合此數者用之以爲設飾凡以明其理而已物相雜而爲文文之成而爲章東之靑則純乎陽南之赤則雜乎陰陽剛而陰柔以雜之故靑與赤謂之文南之赤則陽之生气於是乎極西之白則陰之殺气於是乎中陰出而以成陽爲事故赤與白謂之章文者章之始章者文之就剛柔雜於東南而爲文至西南而後章就固其所也黼爲斧形有父之用取其斷也斷主於義而必有智以濟之則不失於黯闇而不通白爲義而水爲智故白與黑謂之黼也敝兩已相背有相弗之義取其辧也辧主於智而必有仁以濟之則不失於苛察而寡愛黒爲智而靑爲仁故黒與靑謂之黻先王以是五色而彰施之以爲明設飾之以爲服在上則爲衣而作繪在下則爲裳而絺繡繪於衣者以象天之輕淸繡於裳者以象地之重濁然備五采以爲繡者豈徒爲觀美哉凡以使見者尊其徳而有肅心焉夫成像之謂幹效法之謂坤繢陽也故成像於衣繡陰也故效法於裳其用五采亦以象備成之文歟】

土以黃其象方天時變火以圜山以章水以龍鳥獸蛇雜四時五色之位以章之謂之巧凡畫繪之事後素功【古之畫繪之事見於衣服車旗宮室器械之間者其爲象豈一端而已哉仰以觀天之文俯以察地之理近取諸身逺取諸物或象其形與其性或象其色與其用道徳之義性命之理皆寓乎其中將使天下之人目擊心諭而得乎不說之大法土以黃則象其色者也其象方則象其形者也天時變則象其用者也火以圜則象其性者也至於山以章水以龍鳥獸蛇之類亦象其形也夫天而地黃則黃者地之盛色也故土以黃天圜而地方則方者地之正體也故其象方地道靜而有常天道動而無常則化者地之用而變者天之用也故天時變地二生火其於物也爲神其體非體而托於物以爲體其用非用而因於物以爲用其形𨿽鋭而其性則圜而無乎不周故火以圜爾雅釋山曰上正章星辰天之章艸木地之章畫山者𨿽象其文之成章而必取其上正之形蓋無爲而仁者山也有君道之象焉詩曰髙山仰止夫山者人之所仰以諭君爲民之所仰也上苟不正下將何觀故繪山必爲上之形也莫非山也上窮而卒乎下則爲崒上窮而垂乎下則爲崜截斷若截孽生若孽崛屈而起巖有眾口皆非山形之上正者也豈君徳之比哉故曰山以章取其上正而成章故也龍能作雨以澤物然非澤則無以致其不窮之用故畫龍必以水而曰水以龍凡此皆畫之於服者也烏則鳥隼之旟所以示摯速獸則熊虎之旗所以示猛毅蛇則蛇之旐所以示完果此皆畫之於旗者也服有九章而獨言火山龍非特舉章之上者以見下也旗有九物而獨言鳥獸蛇者非特舉物之卑者以見尊也亦藻繪之文設飾之功施於六者爲甚焉者故也夫五行播於四序而人觀以爲時五行發於五气而人觀以爲色者靑於方爲東於時爲春赤於方爲南於時爲夏白於方爲西於時爲秋黒於方爲北於時爲冬黃配四時之間而位在中四時之錯行五行之疊運然後嵗功待之以爲成物曲資之以爲利矣四時之協比五色之間施然後服飾得之以爲盛彰施因之以爲明矣然所以雜之者在乎章也所以章之者在乎巧也非聖人則不能作而探其道非智者則不能創而明其法而巧者則述聖人之道循智者之法以爲之而已故曰雜四時五色之位以章之謂之巧天下之事無本則不立無文則不行故內有可貴之質然後外飾之以備成之文素功者質也畫繪者文也惟白爲能受采故素功爲先而畫繪爲後孔子曰繪事後素殆謂此也故凡畫繪之事後素功】

鐘氏染羽以朱湛丹秫三月而熾之淳而漬之三入爲纁五入爲緅七入爲緇【湛子潛反秫音述纁許云反緅側畱反】

【天官有染人而冬官又有鐘氏掌染色者蓋染人以染絲帛鐘氏之所染者羽而已染羽則難於絲帛故名官謂之鐘氏蓋鐘有止聚之意以染羽必湛漬至三月之久然後可熾故也羽之爲物𨿽微而旌旗車服之用眾而不可廢此先王所以獨立官以染歟朱謂采沙以爲朱也丹秫先儒謂赤栗也以朱湛漬赤栗以染羽至於天時之一變而後炊熾之以羽之入色爲難故也旣湛而熾之矣然後又淳而漬之淳與防氏所謂渥淳其帛之淳同熟之使洎厚也蓋始以朱秫湛熾之其色爲未深故又從而淳熟而漬之謂之漬則非一朝一夕之故浸而入之有漸次爾雅一染謂之縓再染謂之防三染謂之纁纁者黃而兼赤色其字從燻從炎火之未赤黃色也其燻而黑則猶纁可上達而爲也先儒謂染纁者三入而成又再染以黑則爲緅又復再染以黒則爲緇矣五入爲緅七入爲緇則六入矣有黒有赤出而大則赤入而幺則纁事也道也緅捨纁而取可謂知取矣以其自事而入於道故也緇又黒於矣故其字從甾蓋陰雍而緇水之所以爲赤者隠田之所以爲黃者廢矣易於坎言爲赤於干言爲大赤以坎爲赤則陽在中故也則知離爲黒矣以幹爲大赤則六爻皆陽故也則知坤爲大黒矣易曰其於地也爲黒所謂大黒也大黒則緇是矣以對緇則猶爲徳故老子曰是謂徳曰而達於緇則深矣逺矣不可復加焉則道之至也莊子所謂至道之極昏昏黙黙者是也凡六冕之服其衣皆其裳皆纁徳成而上事成而下之意冕服以而不以緇以能陰能陽降道而出爲事故也】

筐人【闕】

防氏湅絲以涗水漚其絲七日去地尺暴之晝暴諸日夜宿諸井七日七夜是謂水湅湅帛以欄爲灰渥淳其帛實諸澤器淫之以蜃淸其灰而盝之而揮之而沃之而盝之而塗之而宿之明日沃而盝之晝暴諸日夜宿諸井七日七夜是謂水湅【湅音練涗書鋭反漚烏豆反暴步卜反欄音練渥烏豆反蜃當軫反盝音鹿】

【治絲帛而熟之謂之防絲帛熟然後可設飾爲用故其字從巾從荒荒言治之使熟也猶荒土以爲田焉巾則設飾之物也練絲必以灰以水和解其灰而浸漬之故曰以涗水漚其絲七日則取而出之去地尺而暴之晝暴諸日則以陽气溫之也夜宿諸井則以陰气寒之也謂之水湅則非渥淳之使熟也以陰陽之气使之熟而已練帛以欄爲灰渥淳其帛者燒爛木以爲灰煮而熟之使洎厚故曰渥淳實諸澤器淫之以蜃旣渥淳之又盛之以津澤之器從而浸淫之以蜃灰旣澄而淸則盝而出之而擇去其所惹之蜃灰而沃之以水又從而盝出之旣盝出矣又從而塗之以蜃灰而宿之則使經宿焉明日則以水沃洗之乃盝而出之又從而暴諸日而溫之以陽气宿諸井而寒之以陰气始乎渥淳以欄灰而淫塗之以蜃則致人事焉終乎暴諸日宿諸井至於七日七夜則成以天理爲人事天理𨿽一練之微且不可偏廢自非深達乎性命之理者烏能至此哉】

周禮詳解卷三十七

欽定四庫全書

周禮詳解卷三十八

宋王昭禹撰

玉人之事鎭圭尺有二寸天子守之命圭九寸謂之桓圭公守之命圭七寸謂之信圭侯守之命圭七寸謂之躬圭伯守之【信音身】

【玉所以比徳仁者徳之愛君子所以守位者在是也故自天子至於諸侯伯所執之圭皆以仁爲體以利爲用仁之體用莫大於天子故以四鎭之山制其象於地爲最髙者山於山爲最大者鎭其仁之靜足以安四方其仁之利足以養萬物仁莫大乎此則天子執鎭圭於是爲稱公次王則公之徳疑於王矣其制象以雙柤則以仁之體用不及王之大也彊直以有立則仁之體也上承而不下庇則仁之用也上承則尊王也不下庇則避王也侯執信圭伯執躬圭皆爲人形亦致人之體用也侯之徳能蔽人伯之徳能長人皆仁之事其爲仁則又不及公之彊直而能承王止於致人之道而已或爲人形而伸或爲人形而屈是又侯伯尊卑之辧也徳莫備於天子故鎭圭其長尺有二寸以備天數也九者陽數之極七者陽數之盛上公九命侯伯七命其禮儀各視其命之數故其圭有九寸七寸之差也然春官大宗伯於圭皆言執秋官小行人於圭皆言用而玉人於圭則言守者蓋大宗伯作六瑞則制其度數也度數有制而不可易執之以行禮而已故自王以下皆言執小行人成六瑞則奉其成事也成事有常而不可廢用之以合符而已故自王以下皆言用若玉人則斵玉以爲器也器以藏禮而皆有分守之以保其國而已故自天子以下皆言守公侯伯皆曰命圭者以其出於天子之所命故也】

天子執冒四寸以朝諸侯

【聖人中天下而立定四海之民其迹之大無所不覆東漸西被蠻之南狄之北莫不一視而同仁包容而無外利其仁者莫知其仁之所自樂其樂者莫知其義之所將是猶天之冒萬物也日月之冒下土也執冒以朝諸侯凡以明此也冒圭其形方正其制邪刻不方正則不足以立天下之義不邪刻則不足以合天下之瑞以方正之義而合天下之瑞則天下之信於是乎成矣蓋天子之冒圭則邪刻其下諸侯之瑞圭則邪鋭其首以邪鋭之圭首而合天子邪刻之冒圭凡以爲之驗也四方諸侯各以其時來朝其所執之圭皆有以合於天子之冒豈徒爲之驗哉以天子之道無不徧覆故也傳曰珽玉六寸明自炤蓋天子朝諸侯執冒圭搢珽圭其猶天子之事神執鎭圭則搢大圭也冒圭四寸所以冒四方珽圭六寸所以臨六服則玉器之用皆義之所寓矣】

天子用全上公用龍侯用瓉伯用將繼子男執皮帛天子圭中必【龍莫江反必注讀縪】

【徳不美不足以爲人君而物之美者莫如玉故君子用之以比徳焉然自天子下達於上公侯伯其徳旣有純雜之不同所用之玉亦宜有以稱其徳而已故或執或佩或用之以爲器或用之以爲飾皆不能無隆殺之辧也夫貫三以爲一謂之全天子通三才之道則其徳純而無雜故王則用全上公爵位盛大以背公自營爲戒則其徳疑於王矣然未免事人而事事則徳不若王之純也故用龍龍以其不能無雜故也侯𨿽有蔽人之徳而其徳也已下於公矣故用瓉瓉祼器所謂圭瓉是也觀王祼用玉爵後用瑤爵而後之王已降於王則王所賜諸侯之圭瓉又居其次也然則諸侯所用之玉視其所賜圭瓉而爲之差等故曰圭用瓉伯用躬圭已不若侯之信𨿽同於七命所用之玉又當有降於諸侯故用將將謂玉石相將則爲愈雜矣先儒謂公侯四玉一石伯子男三玉二石理或然也繼子男執皮帛則書所謂三帛是也大宗伯以禽作六摯言孤執皮帛而司服言孤之服自希冕而下如子男之服此王之孤也典命言公之孤四命以皮帛眂小國之君此公之孤也典命言諸侯之適子未誓以皮帛繼子男則王之孤公之孤與諸侯之適子未誓者皆執皮帛矣子男𨿽執璧而其摯不同然其禮則眂之而已故繼子男天子圭中必先儒以必爲縪謂以組約其中央以備失隊然圭所以象徳而徳者得也寧有失乎亦所以象其執徳而防失也夫天子平旦而櫛冠日出而視朝一物不應亂之端也宜兢兢業業以致其愼焉故執此以爲之戒也】

四圭尺有二寸以祀天大圭長三尺杼上終葵首天子服之土圭尺有五寸以致日以土地祼圭尺有二寸有瓉以祀廟

【四圭則典瑞所謂四圭有邸以祀天旅上帝是也尺有二寸所以備天數也於典瑞言邸於此言尺有二寸言相備也大圭則典瑞所謂王晉大圭以朝日是也圭之所象道之用也大圭杼上終葵首則其用也卽其體而已離體以爲用則小攝用以歸體則大此其所以謂之大圭也故其形則質而無追琢之文其用則圜而無利用之象五服之所以備內心之誠也有內心以致其誠無外心以備其禮則又非道之全也故執鎭圭以爲之用焉其長三尺則備三才之義所以合三而爲一也土圭尺有五寸以致日以土地則典瑞所謂土圭以致四時日月封國則以土地是也祼圭尺有二寸有瓉以祀廟則典瑞所謂祼圭有瓉以肆先王以祼賔客是也玉人不言祼賔客則以典瑞見之典瑞不言尺有二寸則以玉人見之典瑞言肆先王玉人言祼廟皆卽廟而祼之以肆先王也】

琬圭九寸而繅以象徳琰圭九寸判規以除慝以易行【琬於阮反繅音早琰余冉反慝土得反易以豉反】

【琬圭圜其鋭以順爲義故宛而不剡所以示愛也治徳則順人性之所固有而治之結好則順人情之所常然者而結之上所以示愛也典瑞言以治徳以結好而此言以象徳者惟象徳焉然後可以治徳結好也象徳言圭之制治徳結好言圭之用玉人斵玉而制之以爲器故言其制典瑞辧其名物而用之以爲禮故言其用琰圭剡其末而爲戈象剡而不死上所以示惡也易行則誥責之使攺過除慝則誅伐之以治其罪治徳結好文事也故言繅除慝易行則義事也故判規凡規剡上寸半琰圭剡半以上又半爲瑑飾是半其圜而剡之故謂之判規其長皆九寸則以九者陽數之極而能變者也以象徳則欲其變而日新以除慝易行則欲其變而後新】

璧羨度尺好三寸以爲度圭璧五寸以祀日月星辰【羨以善反】

【肉倍好謂之璧肉六寸好三寸則璧之員凡九寸也今虧其旁一寸而延之以盈尺則上廣八寸其長十寸矣璧圜所以象天之體廣其羨所以象禮之用自其圜而視之𨿽禮之本具在而人莫之識自其羨而視之然後禮之用有數而人得循其制自此積之則爲仞爲尋爲丈爲常其餘長短皆自是生焉其數可至於無窮矣夫度在禮則起於璧羨在樂則起於黃鐘之長先王以爲度之不存則禮樂之文熄故此使天下後世有攷焉圭璧則以璧爲邸也圭鋭以象天之用璧圜以象天之體圭以璧爲邸以鋭爲用托於體若邸之托宿焉蓋日月星辰之神非止於昭然垂象著明而已其所以運化不息者其用妙矣其好以示人而人得而見之者其迹粗矣其卽體以致用攝用以歸體固甚密而不滯於迹圭邸於璧所以象其神也其長五寸則致天數也典瑞不言其數以辧其用致祀禮而已若玉人則制之以爲器故也】

璧琮九寸諸侯以享天子谷圭七寸天子以聘女【琮才宗反小行人合六幣璧以帛琮以錦蓋侯伯之享禮也蓋璧有辟之道禮天之玉也故以享天子琮有宗之道禮地之玉也故以享後於此言享天子而不言後者以諸侯來享以天子爲主故也由此推之則二王后之享用圭璋子男之享用琥璜玉人不言以小行人見之也必九寸以九爲陽數之極也谷圭爲粟文以谷不失性生生而不窮有信善之義故用之以聘女典瑞言以和難以聘女此不言和難亦以典瑞見之也蓋玉人爲谷圭以用於天子聘女爲主故不言和難也】

大璋中璋九寸邊璋七寸射四寸厚寸黃金勺靑金外朱中鼻寸衡四寸有繅天子以巡守宗祝以前馬大璋亦如之諸侯以聘女【射食亦反勺上灼反衡音橫守與狩同】

【大璋中璋邊璋三者皆天子巡守有事於山川則用灌者也於大山川則用大璋於中山川則用中璋於小山川則用邊璋半圭曰璋以象陰之成事而終天之功者也山川以成地之功爲事以終天之功爲事故祀山川以璋邸射而巡守用事於山川亦以璋凡以象其陰之成事故也先儒謂三璋之勺形如圭瓉蓋以璋爲柄以勺承流勺以黃金爲之而其外以靑金爲飾蓋金爲義而山川爲國阻固義之象也黃者陰盛美之色靑者陽發生之色以黃金爲勺則取其以義爲質而其美之發見也以靑金飾外則取其佐陽而成其發生之功也以朱飾中者朱者含陽之色陰𨿽以成陽功爲事而實以陽爲主也故朱中大璋中璋九寸邊璋七寸以九爲陽功之極七爲陽數之盛勺以璋爲柄𨿽致陰之成事而操執之用一本於陽而已或九或七則以山川有大小之差也射四寸則射以貫勺如射之貫以象山川通气也鼻寸者鼻謂勺龍頭鼻也衡四寸者衡謂勺徑也鼻長寸則十分爲寸陰之成數也徑四寸以山川爲阻固於四方也於大山川則用大璋則加文飾也於中山川用中璋則殺文飾也於小山川用邊璋則半文飾也言大璋中璋則知邊璋之爲小不言小而言邊以邊璋特飾其邊如邊之有邊縢焉故也天子巡守之時於所過山川用事而宗祝則以此前馬而致禮故曰宗祝以前馬大璋亦如之諸侯以聘女者蓋諸侯聘女之大璋亦如山川之邊璋長七寸射四寸焉故曰亦如之諸侯聘女以大璋則取其陰之成事也天子以谷圭諸侯以大璋則尊卑之辧也】

瑑圭璋八寸璧琮八寸以頫聘牙璋中璋七寸射二寸厚寸以起軍旅以治兵守

【瑑圭璋八寸璧琮八寸以頫聘者典瑞所謂瑑圭璋璧琮繅皆二采一就以頫聘是也於君禮用圭享用璧於夫人禮用璋享用琮則圭璋以致命擘琮以致享也皆八寸則取陰數之盛以諸侯於人臣以位爲最上故也典瑞不言其長之數玉人不言其采就之數亦以互見也𨿽互見而必於玉人言其長之數以其斵玉而爲器其制存於玉人也必於典瑞言采就之數以其器成然後設飾以爲用其禮成於典瑞也牙璋中璋七寸射二寸厚寸以起軍旅以治兵守則典瑞所謂牙璋以起軍旅以治兵守固其宜也然典瑞未嘗言中璋則中璋特牙璋之次者也以軍旅兵守其事有大小故有牙璋中璋之異典瑞合而用之故但言牙璋而已其長七寸則火之成數也其射二寸則火之生數也其厚寸則土之成數也火爲禮土爲信軍旅兵守皆軍禮之事也其起之治之則有信存焉不然則勇而無禮與夫失信者詩人何以刺之】

駔琮五寸宗後以爲權大琮十有二寸射四寸厚寸是謂內鎭宗後守之駔琮七寸鼻寸有半寸天子以爲權【駔音祖】

【以琮爲權以組系之則謂之駔琮權以等輕重先王懼其制之不存則天下後世無所考焉故天子與宗後皆有駔琮以爲權然度則起於璧羨權則起於駔琮者蓋璧之體圜以象天琮之體方以象地莫髙於天而髙者長短之所形莫厚於地而厚者輕重之所積然璧有辟之道能行辟以治人者然後能出法以制度琮有宗之道能爲人所宗者然後能出法以爲權故璧羨以起度則爲王之事駔琮以爲權則爲後之事爲後之事而天子亦以駔琮爲權者美王者繼天而爲之子後則繼地以贊內治而已天道圜則無所不達故能天而已能地焉此宗後與天子所以皆以駔琮爲權也駔琮後則五寸天子則七寸隆殺之辧也且五者陽數之中七者陽數之盛夫謹權量四方之政行則天子以駔琮爲權治之成也故有取於七寸後以出法贊天子則期於不失中而已故有取於五寸於天子之權言鼻寸有半寸則知後之制亦如此寸則十分半寸則五分十取數之成五取數之中也內鎭猶王之有鎭圭也琮方以象地故大琮後以爲所守之玉焉謂之大琮則以守內治者玉莫大於此也十有二寸則與鎭圭其數同之王繼天而爲之子故備天數後繼王而致內治故同於王其射四寸象其利用達四方其厚寸則取地數成也】

兩圭五寸有邸以祀地以旅四望瑑琮八寸諸侯以享夫人

【萬物祖天而地爲之宗萬物親地而天爲之辟故幹之爲元則大而坤之爲元則至幹之資始以气而坤則資生以形幹於物則成像而坤則效法而已幹以元气統天而坤則承天而已幹能變化以正性命而坤則含萬物化光而已幹以美利利天下不言所利而坤則利牝馬之貞而已由此觀之則天之道能天而能地其利用無所不達故四圭以祀天旅上帝地之道則能地而已不能如天之無不周故兩圭以祀地旅四望四圭尺有二寸以象天數之全也兩圭五寸則以象土數之生也琮祀地之玉故諸侯享天子用璧享後用琮瑑琮八寸則諸侯享於所聘君之夫人故亦用之必瑑之則以別於禮神之王八寸則取其陰數之盛也】

案十有二寸棗防十有二列諸侯純九大夫純五夫人以勞諸侯璋邸射素功以祀山川以致稍餼【勞力報反案謂玉飾案人所按而安者也以玉飾案則取其以徳而安之意夫人佐後以致內治王於賔客致酒後致飲而夫人亦致飲王於賔客有膳與饗食之禮而夫人亦致饗食與膳故玉勞賔客而夫人亦勞諸侯陰陽相成之義也案之所陳則有棗與棗有早意所以取其敬栗有堅實之義所以取其信夫侮慢諸侯而無信義詩人以爲刺則諸侯之來不能接以敬信之誠𨿽備物以致其勞豈能安之哉則夫人之勞諸侯以玉案棗防凡以寓其意而已諸侯純九大夫純五則十有二列者用以勞二王之後也璋邸射則典瑞所謂以祀山川以造贈賔客也國主山川賔客與山川同徳故所用同物也素功言無瑑飾也以致稍餼則典瑞所謂以造贈賔客也造贈言造館以贈稍餼則指其物言之以山川通气而致稍餼亦所以通好於賔客也】

楖人【闕】

雕人【闕】

磬氏爲磬倨句一矩有半其博爲一股爲二鼓爲三參分其股博去一以爲鼓博參分其鼓博以其一爲之厚已上則摩其旁已下則摩其耑【倨音據句音鉤去起呂反上時掌反耑音端又音穿】

【詩曰依我磬聲蓋樂器之中磬聲爲最淸眾樂依之以爲凖也樂記曰石聲磬磬以立辧惟其聲之淸故動出而能辧也磬者樂之細也細則大聲爲貴故欲其將將焉夫樂大者從細細者從大故石尙用角焉鋭喙而決吻數目而顅脰小體而鶱腹無力而輕其聲淸而逺聞以之爲虡則擊之而由其虡鳴矣先王用磬其詳如此以其音於樂聲中最爲難諧故夔稱舜功徳之效其言擊石拊石則有至於再也然則爲磬者其可苟乎此磬氏之職所以立也先王之爲磬其制取象乎天其形曲折則以象天體之下覆其聲淸揚則以象天气之上騰聲出乎形者也故凡爲磬必先度一矩爲句一矩爲股而求其而以一矩有半觸其則磬之倨句也磬之制有大小亦假矩以定其倨句非用其度爾其博爲一博謂股廣也股爲二鼔爲三者股謂磬之上大而接乎上者也鼔謂磬之下小而所當擊者也且以其博爲一而廣四寸半言之股爲二則其長九寸矣鼔爲三則又加三分之一則其長一尺三寸半矣三分其股博去一以爲鼓博則鼔廣三寸矣三分其鼓博以其一爲之厚則其厚一寸矣已上謂其聲太淸也則摩其旁使簿而廣則其聲濁也已下謂其聲太濁也則摩其耑使矩而厚則其聲凊也先王之制磬有股有鼓有博有厚或摩其旁而使其聲濁或摩其耑而使其聲淸用之以作樂眾聲孰不依之以爲和乎然則八音克諧無相奪倫其來固有自矣】

矢人爲矢鍭矢參分茀矢參分一在前二在後兵矢田矢五分二在前三在後殺矢七分三在前四在後參分其長而閷其一五分其長而羽其一以其笴厚爲之羽深水之以辧其陰陽夾其陰陽以設其比夾其比以設其羽參分其羽以設其刃則𨿽有疾風亦弗之能憚矣刃長寸圍寸鋌十之重三垸【茀注作殺殺注作茀閷色界反笴注讀爲稾夾古洽反比毗志反】

【夏官有槀人司弓矢而冬官又有矢人者蓋槀人則掌受財賫弓矢之幹所以給矢人之用者也司弓矢則掌弓矢之法所以藏矢人之成者也鍭矢殺矢司弓矢所謂用諸近射田獵者是也兵矢田矢謂枉矢絜矢也司弓矢所謂利大射用諸守城車戰是也茀矢司弓矢所謂用諸弋射是也鍭矢殺矢三分一在前二在後者箭槀中鐵莖也矢長三尺而鐵莖長一尺三分其鐵而以一分居前則一尺之鋌槀前得三寸三分寸之一槀後得六寸三分之二則前鐵爲重也此所以中之則死而謂之殺矢鍭矢也兵矢田矢五分二在前三在後則其鐵差小也茀矢七分三在前四在後則鐵又差小也三分其長而殺其一矢槀長三尺殺其前一尺令趣鏃也五分其長而羽其一則羽居六寸也以其笴厚爲之羽深則量其力之所受也水之以辧其陰陽者陰重濁陽輕淸浮之於水以別其輕重也夾其陰陽以設其比者比謂箭括抵處是也夾之使輕重均也夾其比以設其羽者謂夾其括使輕重均然後可設羽也三分其羽以設其刃居羽三分之一其長二寸矣矢之制如此則可謂盡善而用之以射則其行也疾而風不能驚矣故曰𨿽有疾風亦弗之能憚矣刃長寸圍寸鋌十之重三垸其文已見於冶氏此蓋殺矢之刃鋌如此宜從冶氏三垸爲正】

前弱則俛後弱則翔中弱則紆中彊則揚羽丰則遲羽殺則趮是故夾而搖之以眂其丰殺之節也橈之以眂其鴻殺之稱也凡相笴欲生而摶同摶欲重同重節欲疏同疏欲防【趮音躁橈乃孝反稱尺證反相息亮反摶徒丸反】

【矢之幹其彊弱欲適中矢之羽其丰殺欲適節前弱則矢行而低後弱則矢行而旋中弱則矢行而曲中彊則矢行而起此彊弱之失中者也羽丰則太多太多則矢重而其行失於後羽殺則太少太少則矢輕而其行過於急此丰殺之失節者也欲眂其丰殺之節宜以指夾矢而搖之以酌其輕重則丰殺之節可知矣欲眂其鴻殺之稱宜以指橈其幹而曲之以審其彊弱則鴻殺之稱可知矣凡相笴者蓋爲矢者𨿽出於工之巧而材苟不美𨿽工亦不能易其質而爲良所謂妢胡之笴者亦以其材美故也然則欲其笴之良者孰若眂而審其材之美者乎彼爲鐻者必觀其天性形軀之至而後施工則爲矢者胡獨不然哉欲生而摶者視其材之圜也同摶欲重者視其材之實也同重節欲疏者以節密則其輕重不等也同疏欲防者以防則縝栗而堅故也】

陶人爲甗實二鬴厚半寸唇寸盆實二鬴厚半寸唇寸甑實二鬴厚半寸唇寸七穿鬲實五觳厚半寸唇寸庾實二觳厚半寸唇寸【甗魚輦反鬲音歷觳音斛】

【夫泥之在鈞惟甄者之所爲陶人甄土以爲器依阜爲之包缶焉故其字從阜從包從缶上古之時世質民淳所用者瓦器而已後世𨿽易之以金木而其文大備於周聖人不忘其本而瓦器之用未嘗廢焉此陶人所以爲甗爲盆爲甑爲鬲爲庾皆燒土爲之也甗甑用之以蒸者也盆用之以盛者也庾用之以量者也鬲用之以烹者也甗先儒謂無底甑鬲獻其气甗能受焉甑有底而爲七穿所以達气也百升而爲鬴十六升曰庾盆二鬴則分物而盛之者也庾實十六斗則少數也須臾而廩之矣鬲用以烹煮所以通水火之气也甑則加於上焉甑以通火气而熟物故其底爲七穿七者火之成數也】

旊人爲簋實一觳崇尺厚半寸唇寸豆實三而成觳崇尺凡陶旊之事髺墾薜暴不入市器中豆中縣崇四尺方四寸【髺音刮墾苦狠反薜卜革反暴音剝中丁仲反市專反縣音懸】

【旊人爲瓦瓦成有方者也故其字從方從瓦簋以盛黍稷簠以盛稻粱嘉膳也故用簠則簋從之用簋則簠不從也掌客諸侯之禮用簠有差惟簋皆十有二則簋之爲器固可以通上下用之旊人言爲簋而不爲簠以簋爲常用之器故也豆實一斗豆實三而成觳則觳實三斗矣詩曰於豆於豋蓋有木豆有瓦豆瓦豆謂之豋者木有升性土所執下陶以爲豆乃有登理人執之而登故也凡陶旊之事謂陶人旊人所作之器也夫陶旊之事柔則坯剛則劓貴於和而已髺墾薜暴皆剛柔失節而不和者也髺謂器之縮墾謂器之傷薛言其破裂暴言其墳起王制曰用器不中度不粥於市髺墾薜暴所謂不中度者也故不入市器中謂爲之度以擬度端其器也豆中縣謂爲之繩以正豆柄也崇四尺則以正其髙使不過此也方四寸則以正其厚使不過此也】

梓人爲筍虡天下之大獸五脂者膏者臝者羽者鱗者宗廟之事脂者膏者以爲牲臝者羽者鱗者以爲筍虡外骨內骨郤行仄行連行紆行以脰鳴者以注鳴者以旁鳴者以翼鳴者以股鳴者以胸鳴者謂之小虫之屬以爲雕琢厚唇弇口出目短耳大胸燿後大體短脰若是者謂之臝屬恆有力而不能走其聲大而宏有力而不能走則於任重宜大聲而宏則於鐘宜若是者以爲鐘虡是故擊其所縣而由其虡鳴鋭喙決吻數目顅脰小體騫腹若是者謂之羽屬恆無力而輕其聲淸陽而逺聞無力而輕則於任輕宜其聲淸陽而逺聞於磬宜若是者以爲磬虡故擊其所縣而由其虡鳴小首而長摶身而鴻若是者謂之鱗屬以爲筍【筍息允反臝力果反郤羌略反仄音側紆乙俱反脰音豆注音咒燿注讀爲哨縣懸同由猶同數音促顅音慳聞去聲】

【梓材之美可以爲禮樂之器故工能治材以爲器者謂之梓人筍虡所以縣樂器橫曰筍植曰虡包之日爲筍出之日爲竹筍如竹筍之形言樂出於是而有節也樂之本常一而其器異以器異故虡異其本在心可以常樂其末在器則合止有時而不可過過實生患也先王以筍虡其寓意可謂微矣詩曰虡業惟樅蓋虡植而筍橫其中其上設焉則謂之業以象業成於上而樂作於下也天下之大獸五脂膏鱗羽毛是也雜肉而生謂之脂生於肉中謂之膏二者其味美而可以致其實而用之宗廟以爲牲也臝先儒謂虎豹之屬虎豹淺毛謂之臝物誤矣羽鳥屬鱗龍屬二者或取其形聲或取其勇力而可以致其文故用之宗廟以爲筍虡也外骨謂屬內骨謂鼈屬郤行謂蚓屬仄行謂蟹屬連行謂魚屬紆行謂虵屬脰鳴謂鼃黽屬注鳴謂蜻屬旁鳴謂蜩蜺屬翼鳴謂發皇屬股鳴謂斯螽屬胸鳴謂榮原屬先王之徳足以作動物𨿽庶物之微皆取之以爲雕琢之文則樂之所作非特有以感格其大者而已𨿽其微者樂和無不均被之矣雕琢刻制之以爲文工之至細者也故小虫之屬以爲雕琢鐘樂器之重者而其聲大臝物其聲大而宏有力而宜任重故以爲鐘虡磬樂器之輕者而其聲淸揚而逺聞無力而宜任輕故以爲磬虡筍之形欲圜故鱗屬小首而長摶身而鴻乃以爲筍自古之爲樂器者笙管之屬其音象馬鼓鏞之屬其聲象獸非特其聲也其形制亦然又況筍虡所以縣鐘磬者哉旣象其聲又象其形則擊其鐘磬而顧其形焉孰不謂由其虡之鳴乎昔夔之言樂始曰鳥獸蹌蹌以言萬物之治也終曰鳯皇來儀以言治之大成也𨿽曰和樂之所感如此豈非樂器之所象者然哉】

凡攫閷援簭之類必深其爪出其目作其鱗之而深其爪出其目作其鱗之而則於眂必撥爾而怒苟撥爾而怒則於任重宜且其匪色必似鳴矣爪不深目不出鱗之而不作則必穨爾如委矣苟穨爾如委則加任焉則必如將廢措其匪色必似不鳴矣【攫俱博反簭音筮撥必末反穨徒回反措七故反】

【凡攫閷援簭之類謂筍虡所象之獸也攫言其體之動觸閷言其爪之纖利援言有所攀取簭言有所齧食必深其爪則其爪長而曲必出其目則其目露而瞪必作其鱗之而其勢起而直如此則其於視也若撥動其體而怒焉𨿽任大鐘其力之勇致足以勝之而不爲重且其匪然之文著幹采色之間擊其鐘而似由其獸之鳴矣苟其爪不深目不出鱗之而不作則其體穨下而如委伏於地加之以任則若柔弱而不勝其重𨿽有匪然之采色又豈能似由其虡之鳴哉然則爲筍虡者有賴乎工之巧矣先王所以立梓人之職者殆謂是歟】

梓人爲飲器勺一升爵一升觚三升獻以爵而酬以觚一獻而三酬則一豆矣食一豆肉飲一豆酒中人之食也凡試梓飲器鄕衡而實不盡梓師罪之【勺上約反觚注作觶之豉反豆注作斗鄕許亮反】

【梓人爲筍虡爲樂器也爲飲器爲禮器也禮器在飲者所容有多寡其制名亦異勺言度其所受而取之者小也爵言資於尊而所入者小矣觚言交物無節而其窮爲孤也飲酒之禮主有獻賔有酢而主又酬之酬所以致主人之厚意也獻以爵則一升矣酬以觚則三升矣一獻而三酬則凡十升矣故爲一豆爲禮而至於酬禮極而不可以有加則不可以無節故用觚焉亦所以爲酒戒也肉陰也以養精酒陽也以養气精所以保神气所以充體精气之養不可失則酒肉其可廢乎然先王亦欲其飲食有節而不可過故以中人爲則而已故曰食一豆肉飲一豆酒中人之食也凡試梓者試以爲器之效也飲器鄕衡而實不盡者謂衡平以平爵鄕口而酒或不盡則梓人爲器之不善也故其長得以罪之梓師梓人之長也】

梓人爲侯廣與崇方參分其廣而鵠居一焉上兩个與其身三下兩个半之上綱與下綱出舌尋縜寸焉【个注讀爲幹縜於貧反】

【射侯內受矢外仄人諸侯矢人爲王受難如此故與射侯同字梓人爲禮樂之器而爲侯者以射則藩飾之禮樂故也廣與崇方謂侯中也且天子射禮以九爲節侯道九十弓弓取三寸以爲侯中則侯中凡丈八尺髙廣等矣自諸侯而下名以爵命爲之等數焉三分其廣而鵠居一者鵠棲侯中以爲的者也鵠之爲物逺舉而難中射以及逺中難爲善中則告勝焉故的謂之鵠也鵠以皮爲之各如其侯之廣狹故居侯中三分之一天子之侯中廣丈八尺則鵠凡六尺矣上兩个與其身三下兩个半之者个先儒讀爲幹鄕射禮曰倍中以爲躬倍躬以爲左右舌下舌半上舌所謂舌則兩个是也侯身居中兩个在左右以兩个合身故爲三夫侯中丈八尺身倍之則凡三丈六尺左右舌倍身則上兩个凡七丈二尺侯之制上廣而下狹身居一分上兩个倍之下兩个半之則凡五丈四尺矣其制則身夾中个夾身在上下各一幅則此侯用布凡三十六丈也上綱與下綱出舌尋縜寸焉者綱所以系侯於植縜又爲紐以持綱以系侯則綱舉而紀隨故謂之綱以持綱則爲縜而員之故謂之縜上綱與下綱皆出舌八尺象人張手之義縜寸則象人伸指之義蓋人張臂則知尋伸指則知寸是皆近取諸身故也非特是也至於侯之制上廣而下狹則亦取象於手足焉以張臂則八尺張足則六尺故也】

張皮侯而棲鵠則春以功張五采之侯則逺國屬張獸侯則王以息燕【棲音西】

【射之制有三有大射有賔射有燕射皮侯則飾以皮而用之以大射卽司裘所謂王大射則共虎侯熊侯豹侯諸侯則共熊侯豹侯卿大夫則共麋侯皆設其鵠是也五采侯則繪以采而用之以賔射卽射人所謂王以六耦射三侯三獲三容樂以騶虞九節五正五正則以五采飾正是也獸侯則象以獸而用之以燕射卽鄕射禮謂天子熊侯白質諸侯麋侯赤質大夫布侯畫以虎豹士布侯畫以鹿豕是也方其大射張皮侯而擇士助祭取其有中的之功然後得與祭諸侯以春入貢秋獻功其貢士必居萬物之前則貢士正以春之時射中多者得與祭則其君爲有慶而益以地射中寡者則不得與於祭則其君爲有罰而削其地此大射之侯因諸侯春至射夫旣同獻爾發功亦謂此也五采之侯則以賔射之禮待諸侯之朝覲五采則所以象文徳也蓋逺人不服則修文徳以來之故五采之侯張於賔侯則言以逺國屬也獸侯張於燕射故畫爲熊麋虎豹鹿豕之象以言能爲民除害旣去然後可以休息而安燕故張獸侯則王以息燕也於皮侯稱鵠則五采之侯中采而已五采之侯中采則獸侯之中畫熊麋虎豹鹿豕而已然皮者被文以相質其質以義爲主士之事如此故大射用之以擇士五采以文飾而其文以禮爲主故設采侯則用之以懷逺獸侯以除害而安人而其安人以恩爲主故設獸侯則用之於無事而息燕三侯之制旣異則其名不得同凡以稱之其實而已春以功者大射之侯因諸侯春貢士擇士之有功者而用之所以謂之春以功也詩曰大侯旣抗弓矢斯張云云】

祭侯之禮以酒脯醢其辭曰惟若寜侯毋或若女不寧侯不屬於王所故抗而射女彊飲彊食詒女曽孫諸侯百福【女音汝射音石彊上聲】

【侯而祭之者神無乎不在而君子無往不用其至也然祭用其至則以誠爲主以少爲貴而不貴多品故以酒脯醢而已夫侯受內扞外有諸侯之象故天子之大射張虎熊豹之三侯則象其威徳之足以服諸侯也賔射張五采侯則象其文徳之足以懷諸侯也燕射張獸侯則象其無事而其恩足以安諸侯也故祭侯之辭曰惟若寜侯而已使之爲諸侯者也乃若不安其爲諸侯不屬於王所則必抗而射女司馬以九伐之法正邦國馮弱犯寡則之賊賢害民則伐之暴內陵外則壇之負固不服則侵之所謂不寜侯不屬於王所故抗而射女也夫外諸侯嗣則繼世以象賢若安其爲諸侯則與國咸休永世無窮其福之詒子孫者可勝計哉故曰詒女曾孫諸侯百福】

周禮詳解卷三十八

欽定四庫全書

周禮詳解卷三十九

宋王昭禹撰

廬人爲廬器戈柲六尺有六寸殳長尋有四尺車防常酋矛常有四尺夷矛三尋凡兵無過三其身過三其身弗能用也而無已又以害人故攻國之兵欲短守國之兵欲長攻國之人眾行地逺食飲饑且涉山林之阻是故兵欲短守國之人寡食飲飽行地不逺且不涉山林之阻是故兵欲長【廬力吳反下同柲兵媚反殳慵朱切酋在由反】

【廬者總合之辭也水始一勺總合而爲川土始一塊總合而爲田虛總合眾實而受之也皿總合眾有而盛之者也若虛之無窮若皿之有量若田之止若川之逝其爲總合一也故從虛從川從皿從土工爲兵器之柄而曰廬人者以兵器必有柄然後可以總合而爲用故也凡伍用兵逺則弓矢者射之近則矛者句之然後令殳者擊之戈防者刺之其總合而用之可見矣戈矛防之柄謂之柲者蓋操執之以爲用則謂之柄左右戾而爲取小則謂之柲柲言其事而且有愼意故音毖八尺曰尋倍尋曰常利兵莫短於戈莫長於車防故戈柲六尺有六寸車防常常則丈有六尺矣矛所以句則宜長於防然後有及故酋矛常有四尺則其長二丈矣夷矛三尋則其長二丈四尺矣殳持以擊者也則長短宜適中焉故長尋有四尺酋言就也以夷矛三尋於長爲極酋矛之長則近而就之矣故曰酋矛夷言傷也以夷矛極長句則有及而傷物爲易故曰夷矛凡兵無過三其身過三其身弗能用也而無已又以害人者蓋人長八尺故夷矛三其身以傷人此矛之極長者所以其制止於三尋而已凡兵有用之以攻者有用之以守者攻國之人涉山林之阻行地逺而食飲饑則長兵爲不便故兵欲短守國之人不涉山林之阻行地近而食飲飽則短兵爲不利故兵欲長由此觀之制兵用兵亦不必拘於定制宜稱事而已】

凡兵句兵欲無彈刺兵欲無蜎是故句兵椑刺兵摶兵同彊舉圍欲細細則校刺兵同彊舉圍欲重重欲傅人傅人則密是故侵之【句音鉤彈徒旦反蜎於全反椑音鼙刺七賜反摶音團校音絞句兵矛屬刺兵戈防屬矛以句則引之而使來故其柲欲無彈彈謂如發丸失於太圜也戈防以刺則中之而使深故其柲欲無蜎蜎謂如蜎虫體弱而撓也惟欲無彈故句兵椑椑謂隋圜也惟欲無蜎故刺兵謂圜也兵謂殳與矛殳以撃矛亦撃而句之故同謂之兵同彊謂上下等也舉謂手所操其柲圜細則有力而其用疾故曰舉圍欲細細則校刺兵同彊謂戈防之柲亦上下等也於手所操之處則欲重重則增之使丰以之刺人則傅著而易入故曰舉圍欲重重欲傅人傅人則密是故侵之】

凡爲殳五分其長以其一爲之被而圍之參分其圍去一以爲晉圍五分其晉圍去一以爲首圍凡爲酋矛參分其長二在前一在後而圍之五分其圍去一以爲晉圍參分其晉圍去一以爲刺圍凡試廬事置而搖之以眡其蜎也灸諸墻以眡其橈之均也橫而搖之以眂其勁也六建旣備車不反覆謂之國工【灸音救覆芳服反】

【被謂殳把中也殳長尋有四尺五分其長以其一爲之被而圍之則其圍二尺四寸矣晉謂殳下插車處也三分其被圍去一以爲晉圍則晉圍凡一尺六寸矣首謂殳上也五分其晉圍去一以爲首圍則首圍凡一尺二寸五分寸之二也酋矛長有四尺三分其長二在前一在後而圍之則手所操執其圍欲細也晉圍亦矛防下鐏也刺圍謂矛刃首也凡試廬事置而搖之以眂其蜎謂植之地而搖以手以審其體弱而橈也灸諸墻以眂其橈之均謂掛兩墻之間以審其本末之勻也橫而搖之以眂其勁謂橫執而搖之以審其村之堅彊也六建所謂車有六等之數是也五兵與人旣備建而車不反覆則五兵輕重趣於勻故也非國工之巧何以及此】

匠人建國水地以縣置以縣眂以景爲規識日出之景與日入之景晝參諸日中之景夜考之極星以正朝夕

【已斤爲匠以工欲善其事必先利其器也先王建國必辧方正位然後可以體國經野以爲民極匠人置槷眂景以正地中必天地之所合四時之所交風雨之所防陰陽之所和於是乎建王國也然其置臬必光水地以縣使所植之臬必平而直然後可以正日景也水莫動則平可用之而望髙下之勢繩垂之而墜可用之而正曲直之形蓋於四角立植縣以繩而取其直又以水而取其平然後於所平之地置臬爾雅曰在墻者謂之杙在地者謂之臬所謂槷則臬也於所平地之中央立八尺之表以縣正之以眂日景將以正四方也方旦而日出夕而日入之時則又爲規以刻識其景蓋以規識其出入之景則東西可正東西旣正則南北亦從而正矣夫兩相差爲互三相參爲參爲規以識其出入之景所謂兩也於晝又從而正之以日中之景是以三相參焉故曰晝參諸日中之景以參諸日中之景爲未足夜乂考之極星以北辰所居者天之中故也晝參日景所以正其朝也夜考極星所以正其夕也以日景正其朝則地之中得矣以極星正其夕則天之中得矣書曰自服於土中又曰其自時配皇天則洛邑非特地之中亦天之中矣惟其宅天地之中以中上以中道配皇天以中徳紹上帝民於君取中於是乎在矣五官之首皆先之以惟王建國而終之以爲民極者殆謂是也】

匠人營國方九里旁三門國中九經九緯經塗九軌左祖右社面朝後市市朝一夫【塗音塗】

【匠人言建國又言營國者詩序言衞文公始建城市而營宮室蓋作而立之謂之建言其始也方九里言城中之制以典命考之上公其國家宮室皆以九爲節上公百里之地其地方九里以王畿千里之廣百官之所止捨四方之所湊防而城中之制乃反下同於公殆不然也蓋天子備天數則城中之制宜以十有二里然後其廟足以有容焉謂方九里蓋作記者之誤矣旁三門則四方凡十有二門十有二門所以備天數也門旣十有二門則國中之塗安得獨九而經緯之制止於九軌哉塗所以通四方之往來旣曰十二門則其塗之數十有二亦可知矣縱爲經橫爲緯九經九緯言道路縱橫之皆九也軌轍廣也乘車六尺六寸旁加七寸凡八尺言九軌則積七十二尺矣左人道之所向右地道之所尊言祖則宗可知言社則稷可知朝者義之所在市者利之所在於朝言面則知市在所背於市言後則知朝在所先朝者官吏之所防市者商旅之所聚必一夫百畝之地然後足以容之故市朝一夫不言地數而言夫者蓋夫以智帥人者也義利之所在皆宜有以帥之義而無以帥之則君子有犯義者矣利而無以帥之則小人有犯刑者矣謂之一夫義在是已】

夏后氏世室堂修二七廣四修一五室三四步四三尺九階四旁兩夾窻白盛門堂三之二室三之一【夾古洽反窻初江反盛音成】

【明堂之中有世室有重屋夏曰世室商曰重屋周曰明堂各舉其一而言之也以月令考之天子春居靑陽夏居明堂秋居總章冬居堂至中央則居大廟大室然則世室則大廟大室也記曰魯公之廟文世室也武公之廟武世室也則世室爲宗廟可知矣以夏后氏承堯舜之後始繼世而有天下此宗廟所以謂之世室也君子將營宮室宗廟爲先故夏後氏以世室爲始以事神爲尙也孔子言禹菲飲食而致孝乎鬼神惡衣服而致美乎黻冕則夏后氏以事神尙可知矣堂修二七廣四修一者修言南北之深也夏后氏度以步令堂修十四步其廣益以四分修之一則堂廣十七步半矣五室三四步四三尺者堂上爲五室所以象五行也三四步以言室之深也四三尺以言室之廣也蓋木室於東北火室於東南金室於西南水室於西北其深皆二步其廣益之以三尺土室於中央深四步其廣益之以四尺也九階者世室以南面爲正南面三階而餘三各二階也四旁兩夾窓者助戶以爲明者窓也每室四戶毎戶夾以兩窓則凡八窓也白盛者以蜃灰堊其墻壁所以致飾而成之也門堂門側之堂爾雅門側之堂謂之塾是也門堂之制居正堂三分之二室則居正堂三分之一皆小也夫其居有堂其處有室升降有階出入有門慮其不徹也夾窓以爲明慮其不潔也白盛以爲飾夏后氏如此則商周之制亦然矣】

殷人重屋堂修七尋堂崇三尺四阿重屋【重直龍反】

【重屋謂王居正堂之路寢所以自居以安身也王之制始於夏而爲未備故以事神者爲尙而於自居以安身者爲略焉故言世室而已至商則其制爲稍備非特見於神也所以自居以安身亦備其制焉故於商人言重屋蓋夏后氏始以人道而王商人又以人道繼而重之此路寢所以謂之重屋也經言商人尙梓梓人爲禮樂之器惟以重屋爲尙則藩飾於禮樂之器不可廢也昔衛文公之營宮室尙植梓漆以爲用則商人尙重屋其尙梓固其宜矣堂上度以尋以八尺爲度也堂修七尋則言其深也堂崇三尺則言其髙也四阿卽四霤重屋復笮也商人之制如此則夏周亦然】

周人明堂度九尺之筵東西九筵南北七筵堂崇一筵五室凡室二筵

【明堂者王者明政教以接人之堂也故月令於夏則言天子居明堂以夏萬物相見之時而王者向明而治俯已接人者於是乎在王之制始於夏備於商而大備於周孔子曰周監於二代鬱鬱乎文哉則法度之文至周爲大備而其盛不可復加焉故其布政教之堂謂之明堂然則世室以事神爲尙則不若重屋以安身而其制爲備重屋以安身爲尙則不若明堂以接人而其文爲盛經言周人尙輿亦以法度之文大備於此故也記曰虞夏之文不勝其質商周之質不勝其文夏后氏世室商人曰重屋周人曰明堂其文質之辧歟周度以筵而筵長九尺東西九筵則明堂其廣凡八丈一尺矣南北七筵則其深凡六丈三尺矣堂崇一筵則其髙凡九尺矣夏商周或舉世室或舉重屋或舉明堂蓋其所尙不同故也然其堂之制𨿽或修廣髙下之異數而其大槪則未始有殊故夏言世室非無重屋明堂也商言重屋非無世室明堂也舉其一互相明而已矣】

室中度以幾堂上度以筵宮中度以尋野度以步塗度以軌廟門容大扃七个闈門容小扃參个路門不容乘車之五个應門二徹參个【扃古熒反个古賀反闈音韋徹轍通】

【度所以度長短者也有物斯有數有數斯有度幾筵尋步軌五者其數𨿽殊而用之以度長短其度則一而已然度之所用亦各因物之所宜而非苟爲異也隠幾而坐者宜於室故室中度以幾肆筵爲禮者宜於堂故堂上度以筵所圍不一而伸屈於此者宮也伸臂而度之爲宜故宮中度以尋在郊坰外而起畝於步者野也以步而度之爲宜故野度以步塗有左有右而車從中央以行故塗度以軌尋也步也取諸身而度之者也幾也筵也軌也取諸物而度之者也夫大扃牛鼎之扃其長三尺廟門容大扃七个則其廣凡二丈一尺小扃膷鼎之扃則長二尺闈者廟中旁出之門其廣六尺故闈門容小扃三个大扃小扃皆廟中所用故用之以爲廟門闈門廣狹之數也道之大謂之路路門大寢之門也天子入而安身之地靜而復於道也故謂之路門乘車廣六尺六寸五个則凡三丈三尺矣言不容五个則是兩門乃容之也此門之制其廣一丈六尺五寸也出而接物謂之應應門朝門也朝者接人之地天子出而應天下之務也故朝門謂之應門一徹之內其廣八尺二徹三个是則應門其廣凡二丈四尺也夫長短之度廣狹之量各因物宜而爲之數凡以便人而已故引而伸之𨿽十百千萬可以其數推而知之矣又奚至若膠柱鼓瑟之不能變哉先王之法神而化之使民宜之於是乎在】

內有九室九嬪居之外有九室九卿朝焉九分其國以爲九分九卿治之

【內有九室謂路門之內也外有九室謂路門之外也後理陰教而聽內政於宮故有三夫人九嬪二十七世婦八十一女禦所以佐內治者也天子理陽教而聽外治於朝故有三公九卿二十七大夫八十一元士所以佐外治者也九嬪上贊夫人以佐後而下則帥世婦以及女禦故曰內有九室九嬪居之九卿上贊三公以佐天子而下則帥大夫以及元士故曰外有九室九卿朝焉九分其國以爲九分九卿治之者三孤佐王公坐而論道六卿士大夫作而行之三孤六卿合而爲九卿六卿之治合而爲一成周所以致太平者職此之由乎書曰三孤貳公化寅亮天地又曰六卿分職以倡九牧阜成兆民蓋分而言之則曰三孤六卿合而言之則同謂之九卿而已孤而謂之卿者以典命放之王之三公八命其卿六命而未嘗言孤則孤蓋與卿同於六命矣夫由天道而大同於物者公也孤之徳特立而無朋則未能大同於物有向於公而已卿之徳羣而不黨則有類於孤而已孤卿之徳其相去旣不逺則孤之列職其序𨿽處於卿之上其同於六命宜矣故外朝之法則孤卿之位同於九棘司士辧等則孤卿之儀同於時揖孤與卿其名𨿽異而其實則類合而同謂之卿奚不可哉】

王宮門阿之制五雉宮隅之制七雉城隅之制九雉經塗九軌環塗七軌野塗五軌門阿之制以爲都城之制宮隅之制以爲諸侯之城制環塗以爲諸侯經塗野塗以爲都經塗

【五堵爲雉其長三丈髙一丈雉之爲物其飛若矢一往而墮有分守而不相犯者也雉有分域故取名焉使之各有分而不相犯故也阿棟也隅角也門阿之制五雉則三丈之長者五城隅髙於宮隅宮隅髙於門阿則外內髙下之制異也轍廣曰軌其廣八尺國中曰經塗繞城曰環塗郊外曰野塗經塗所由者眾故九軌環塗所由者少故七軌野塗所由者又少故五軌此內外廣狹之制異也都城王子弟公卿所封其城如門阿之制則無過五雉比諸侯之禮爲殺也宮隅之制以爲諸侯之城制則無過於七雉比天子之禮爲殺也環塗以爲諸侯經塗則邦國之經塗以七軌爲度野塗以爲都經塗則王子弟公卿之經塗以五軌爲度凡以使天下共由之而無異道故謂之軌以天下有道則書同文而車同軌也夫降殺以兩禮之節也故諸侯之制下於天子都城之制下於諸侯然諸侯之有功徳者乃所以入爲卿士而其禮反下於諸侯何也蓋君譬則日也臣譬則月也月近日則明闕逺日則光盈臣近君則威殺逺君則勢伸都於王宮爲邇安得不屈禮以下於諸侯乎觀其采地下謂之國而謂之都其君不謂之監而謂之長其命也以耦不可以奇其治也以則不以典其傳也以祿不以嗣則其城塗之制亦可知矣】

匠人爲溝洫耜廣五寸二耜爲耦一耦之伐廣尺深尺謂之田首倍之廣二尺深二尺謂之遂九夫爲井井間廣四尺深四尺謂之溝方十里爲成成間廣八尺深八尺謂之洫方百里爲同同間廣二尋深二仞謂之澮專達於川各載其名【古犬反】

【天地之气不能常和陰陽之運不能無舛則水旱之變不能保其不至也所可保者人事之素備有以勝之而已先王以是辟田畝治溝洫也耜耕器也其首有金其甬有耒以木防金而耒爲之用故其字從耒從防其廣五寸以二耜耦而耕則共一尺矣故耜廣五寸二耜爲耦一耦之伐廣尺深尺謂之壠中也伐則所發上之髙土也田則一夫之所佃百畝方百步也田首倍之廣深皆二尺而謂之遂遂夫間小溝也九夫爲井井間廣四尺深四尺謂之溝者先儒謂此爲畿內采地之制與夫遂人治野之法不同蓋惑於遂人十夫有溝之說也不知周𨿽通用貢賦之法而井田之制實公行天下鄕遂與都鄙其溝洫又安得異制哉蓋遂人言十夫有溝以橫度之也此言九夫爲井井間有澮以方度之也以橫度之則十夫之地相連屬而同以一溝以方度之則一里之地所容者九夫故九夫爲井井間廣四尺深四尺謂之溝則方裏之內凡二溝矣百夫有洫則百夫之地相連屬而同以一洫方十里則百夫也百夫之地爲成成間廣八尺深八尺謂之洫則十里之地爲洫者有九矣千夫有澮則千夫之地其旁同以一澮方百里則千夫也千夫之地爲同其間廣二尋深二仞謂之澮則百里之地爲澮者有九矣萬夫有川則方千里矣澮則專達於川而各載其名又以別其水之所從出也以此觀之則遂人與匠人溝洫之制其實則一而已】

凡天下之地埶兩山之間必有川焉大川之上必有塗焉凡溝逆地防謂之不行水屬不理孫謂之不行梢溝三十里而廣倍凡行奠水磬折以參伍欲爲淵則句於矩【屬讀爲注孫音遜梢音蕭奠音亭又音定句音鉤】

【上文言專達幹川各載其名卽遂人所謂萬夫有川蓋治野之法也此言兩山之間必有川則因天下之地勢自然而非人爲之川也蓋有山斯有川有川斯有塗川積兩山之水而爲之故曰兩山之間必有川焉塗通往來而依川爲之故曰大川之上必有塗焉然此所謂川塗𨿽非遂人治野之法彼有出於地勢者固非人力所得而易世先王亦因之而已凡溝逆地阞謂不依脈也水屬不理孫謂地理之不順也不依地脈不順地理非因水性導而下之也此水所以皆不行然謂之凡溝則非必廣深四尺在田間者蓋人所造以引水皆是故言凡以該之梢溝謂不墾地之溝也水所漱齧而成溝亦出於地勢之自然而已故積三十里而其廣倍之然後水勢流行而無所壅焉以其上而寖小下而寖大如木梢肖其身而小故謂之梢溝也奠水謂水有所蓄而停於此也將欲行之不磬折以三五則水無所蓄而其流或壅矣蓋水湍激則疾磬折則徐其爲磬折或三或五直行曲行則水勢湍激其流疾而不壅也欲爲淵則句於矩者水之性流之斯爲川止之斯爲淵欲其積而爲淵則必句曲其矩方之勢則水流回緩斯積爲淵矣】

凡溝必因水埶防必因地埶善溝者水漱之善防者水淫之凡爲防廣與崇方其閷參分去一大防外閷凡溝防必一日先深之以爲式裏爲式然後可以傅眾力凡任索約大汲其版謂之無任葺屋參分瓦屋四分囷窌倉城逆墻六分堂塗十有二分竇其崇三尺墻厚三尺崇三之【漱色救反裏注讀爲已囷邱貧反窌古孝反】

【溝所以導水不因水埶則其流易壅防所以止水不因地埶則其土易壊故爲溝者必因水埶之曲直則其流斯無壅矣爲防者必因地埶之髙下則其土斯無壊矣蓋因其埶而順之則易爲力違其埶而逆之則難爲功其理固然也善爲溝者水必漱齧之而無所壅以其因水埶故也善爲防者水必淫液之而無所壊以其因地勢故也凡爲防廣與崇方者言其徑與髙等也其閷三分去一者謂簿其上以三分減其一也大防外閷者於三分去一之外又薄其上而厚其下也大抵防之基貴乎厚基厚則其埶固水𨿽濕之而不壊矣凡溝防必一日先之以爲式者溝也防也必先以人數程一日所作之功以爲一定之式也裏爲式然後可以傅眾力者但從一里以爲式則眾力可以傳著而用之也蓋以寡可以加多以小可以交大故也凡任索約大汲其版謂之無任者索約謂築防與墻以繩約其板也縮以繩而大引之則其板必橈故謂之無任也詩曰其繩則直縮板以載蓋以繩縮板載土以築其繩則直而能審曲面埶又豈至於大級其板哉葺屋三分瓦屋四分用茅艸以覆屋謂之葺用陶器以覆屋謂之瓦葺屋宜峻於瓦屋以防雨雪則葺屋不及瓦屋之堅密故也三分者謂三分之中取其一分之峻若丈有二尺而三分之則取四尺以爲峻也四分者謂於四分之中取其一分之峻若丈有二尺而四分之則取三尺以爲峻也囷窌倉城逆墻六分者囷窌倉皆所以積谷圜者曰囷方者曰倉穿地曰窌城則在郭內以爲扞蔽者也鄭氏謂逆猶卻也築此四者六分其髙卻一分以爲閷也堂塗十有二分者爾雅曰堂塗謂之陳謂階前也於十有二分之中取一分以爲峻也竇其崇三尺者宮中水道謂之竇必崇三尺所以防壅也墻厚三尺崇三之者謂墻基廣三尺則髙九尺蓋不髙九尺則不足以爲防蔽不厚三尺則不足以爲完久其他皆以是爲率也】

車人之事半矩謂之宣一宣有半謂之欘一欘有半謂之柯一柯有半謂之磬折【欘張玉反柯古阿反】

【凡物有形斯有名有度斯有數車人之爲器豈離乎名與數哉以名命其形以數定其度而制作之法立矣宣也欘也柯也磬折也此其所命之名也半矩也一宣有半也一欘有半也一柯有半也此其所定之數也半矩謂之宣一柯有半謂之磬折此取諸身以爲法者也一宣有半謂之欘一欘有半謂之柯此取諸物以爲法者也近取諸身逺取諸物長短之制一皆有法以是而度物用之爲器又安有不中矩者哉半矩謂之宣者先儒謂頭髮皓落曰宣以人長八尺而大節三頭也腹也脛也以三通率之則矩長二尺六寸三分寸之二半矩尺三寸三分寸之一人首之長也一宣有半謂之欘者欘謂斵木柄其長二尺爾雅曰句欘謂之定是也一欘有半謂之柯者柯謂斧柯其長三尺詩曰伐柯伐柯其則不逺是也一柯有半謂之磬折者磬折謂人所立之儀蓋人帶已下四尺五寸磬折之則上俛玉藻曰三分帶下紳居二焉紳長三尺也】

車人爲耒庛長尺有一寸中直者三尺有三寸上句者二尺有二寸自其庛緣其外以至於首以其內六尺有六寸與步相中也堅地欲直庛柔地欲句庛直庛則利推句庛則利發倨句磬折謂之中地【耒力對反疵七賜反緣悅戰反推湯雷反】

【車人爲車而亦爲耒者易曰揉木爲耒蓋耒之爲物其體曲其用利而車之爲物或揉曲木以爲體或資利轉以爲用器殊而事類此車人所以爲耒也庛謂耒下前曲接耜而施耜於其上也中直者謂庛之上句之下也上句者謂人手所執之處也庛長尺有一寸中直者三尺有三寸上句者二尺有二寸則耒之長凡六尺有六寸也自其庛緣其外謂由尺有一寸之庛循緣之至於外之中直者三尺有三寸又至於首之上句者二尺有二寸則表之長其數具是矣以其內則耒上下𨿽曲而內直者如有三尺三寸則耒之制其曲直具是矣其長短之數曲直之制不過乎六尺有六寸之外凡以與步相中也蓋人之步以六尺爲準而田器大率取法乎此也堅地其土剛故欲直庛柔地其土耎故欲句庛直庛所入者深故利推句庛所起者順故利發然此特堅柔之地所用之庛如此耳若夫中地之耒則合於磬折而句直欲得其中故曰倨句磬折謂之中地然則車人之爲耒或曲或直之中各因地之宜以致用之利此耕者所以易爲力】

車人爲車柯長三尺博三寸厚一寸有半五分其長以其一爲之首轂長半柯其圍一柯有半輻長一柯有半其博三寸厚三之一渠三柯者三

【車人爲車其所斵削𨿽非一器而其運用大率以斧爲主故斧於斤有父之道因用之以量物而先論斧柄之長短與其刃之大小也柯長三尺博三寸厚一寸有半者以斧柄言之也三分其長以其一爲之首者以斧刃言之也凡察車以輪爲始凡爲輪以輻轂牙爲備轂長半柯其圍一柯有半輻長一柯有半其博三寸厚三之一言轂輻之制也渠三柯者三言牙之制也牙而謂之渠者蓋渠一曲一直受眾小水而牙揉木之直以爲曲其埶圜而包轂輻之眾材有類乎渠故謂之渠也柯長三尺渠三柯者三則三柯九尺又從而三之則渠之周圍其長凡二丈有七尺矣】

行澤者欲短轂行山者欲長轂短轂則利長轂則安行澤者反輮行山者仄輮反輮則易仄輮則完【輮人九反仄音側易以豉反】

【輪人言轂小而長則柞大而短則摯則轂長三尺有二寸而不可以過不及也然此中地之轂而已若夫行山澤則必有以適其地之宜又安可拘執而不知變哉蓋行澤則多泥泥多則其行必鈍故欲短轂轂短則𨿽有深泥亦莫之粘故利行山則多險險多則其行必危故欲長轂轂長則輻長而無搖動之患故安長轂短轂以轂言之也反輮仄輮又以牙言之也蓋牙所以包轂輻而爲固抱輪所賴以行地平實自乎此其輮之也亦不可不視其地之所宜矣澤地爲其泥之粘其心在外而滑故反輮則其行斯爲易矣山地爲其沙石之磨甐欲其表裏相依而堅忍故仄輮則其行斯爲完矣】

六分其輪崇以其一爲之牙圍柏車轂長一柯其圍二柯其輻一柯其渠二柯者三五分其輪崇以其一爲之牙圍大車崇三柯綆寸牝服二柯有參分柯之二羊車二柯有參分柯之一柏車二柯凡爲轅三其輪崇參分其長二在前一在後以鑿其鉤徹廣六尺鬲長六尺【綆方穎反牝步忍反】

【六分其輪崇以其一爲之牙圍則乘車兵車六尺有六寸而牙圍尺有一寸矣鄭氏以柏車爲山車以大車爲平地載任之車以羊車爲善車𨿽無所據理亦宜矣然柏車記轂輪牙之長短徑圍言輪之制也大車記綆牝服之分寸言輪箄較之制也羊車二柯有三分柯之一則繼大車之較言之也柏車二柯則繼羊車之較言之也柏車較𨿽短轂輻牙則長羊車較𨿽長轂輻牙則小比其異也凡爲轅三其輪崇者車轅𨿽不同宜各三其輪之崇也若乘車兵車其輪崇六尺有六寸三之則其長凡一丈九尺八寸矣三分其長二在前一在後以鑿其鉤者謂鉤心之制也徹廣六尺鬲長六尺者謂牛車之制也徹謂車廣鬲謂轅端厭牛領者各六尺焉則異於四馬車者矣】

周禮詳解卷三十九

欽定四庫全書

周禮詳解卷四十

宋王昭禹撰

弓人爲弓取六材必以其時六材旣聚巧者和之幹也者以爲逺也角也者以爲疾也筋也者以爲深也膠也者以爲和也絲也者以爲固也漆也者以爲受霜露也【聚以主反】

【兵不可去亦不可玩玩兵者謂之好戰好戰者𨿽治而必亡去兵者謂之忘戰忘戰者𨿽安而必危故古之制字者於弓則象弛弓之形欲有武而不用之意也從一不得已而用欲一而止之意也故三射之禮有六弓之制六弓之物有六材之用此弓人之職所以設也弓人爲弓取六材必以其時與輪人所謂斬三材必以其時同意六材旣聚巧者和之與輪人所謂三材旣具巧者和之同意然三材指轂輻牙而言皆伐木而爲之故言斬六材指幹角筋膠絲漆而言各以類求而有不可斬者故言取三材爲寡則具之而已故言具六材爲多必取而聚之然後可用焉故言聚乃若非天時則無以備陰陽之和故斬三材取六材皆言必以其時非功巧則無以全萬物之用故具三材聚六材皆言巧者和之弓以幹爲質以漆爲文角附幹以安膠得漆以完筋則施於角之外絲則用於膠之內弓所以及逺者其力在幹故幹以爲逺弓所以疾發者其勢在角故角以爲疾角幹資筋以爲堅韌以射則中深故筋以爲深三者得膠然後相合以爲和故膠以爲和結而固之在絲故絲以爲固飾而堅之在漆故漆以受霜露六材𨿽取以其時苟其質不美則不足相資以爲用故得此六材之全然後可以爲良也】

凡取幹之道七柘爲上檍次之檿桑次之橘次之木次之荊次之竹爲下凡相干欲赤黒而陽聲赤黒則鄕心陽聲則逺根凡析幹射逺者用埶射深者用直居幹之道菑栗不迆則弓不發【檍於力反檿烏簟反相息亮反鄕許亮反逺根之逺去聲射食亦反菑側冀反迆羊氏反】

【弓有六材而以幹爲質幹以剛實爲體以堅韌爲用必其材之美者然後可以爲良故取幹有道柘之爲木其剛實如石故爲上竹𨿽剛而有節故爲下檍杻也寡枝葉而多曲俗謂之牛筋則其堅可知矣檿桑山桑也國語曰檿弧箕箙則其材可以爲弓也尙矣橘其皮縐而堅實木其材縝栗而勁荊類楚而可以爲利凡此皆木之堅剛者然不及柘之爲愈故以各序而次之凡相干者竹木之類其剛實堅韌可以爲幹者其材𨿽有七然其資气於陰陽不能無偏正之異則不可以不相也赤者陽之正色也黒者陰之正色也凡木內得陰陽之正則外應陰陽之正色赤黒則鄕心者以其外之應乎內故也凡有形者擊之皆有聲聲出於形形有陰陽則聲有淸濁木近本而在下則聲濁而屬乎陰木逺本而在上則聲淸而屬乎陽陽聲則逺根者以其實逺於本而淸故也凡析幹者旣相之而得其材之美然後可以析之而爲弓之幹故析幹次於相干之後夫曲直者木之刑審曲面埶者工之能用埶者取其木之曲也用直者取其木之直也用其木之曲則往體多而來體寡故利於射逺若夾庾之類是也用其木之直則往體寡來體多故利於射深若王弧之類是也故曰射逺者用埶射深者用直旣有以析幹然後可以居幹析幹所以分其材居幹所以處其材居幹必由其木之理則所謂居幹之道也菑如菑畬之菑謂加功以治之也栗如榛栗之栗謂緊密而不縱也不迆謂無邪行絕理也方其以鋸析幹入而居其材之中加功以治而且致其緊密行不邪理不絕則弓之發傷無自而起矣故曰菑栗不迆則弓不發弓人之於幹取之而後相相之而後折析之而後居此爲弓之序也】

凡相角秋閷者厚春閷者薄稺牛之角直而澤老牛之角紾而昔疢疾險中瘠牛之角無澤角欲靑白而丰末夫角之本蹙於而休於气是故柔柔故欲其埶也白也者埶之徴也夫角之中恆當弓之畏畏也者必橈橈故欲其堅也靑也者堅之徴也夫角之末逺於而不休於气是故脃脃故欲其柔也丰末也者柔之徴也角長二尺有五寸三色不失理謂之牛戴牛【紾徒展仄夫音扶蹙子六反乃老反休音煦畏烏回反逺去聲脃七嵗反】

【秋萬物揫斂而堅成之時故其角厚春萬物發生而未就之時故其角薄稺牛方少而血气剛則角之文正直而潤澤老牛已疾而血气衰則其文粗紾而交雜牛多疾則角裏傷牛瘠瘦則角不滋則相角者必辧而知之也角欲靑白而丰末者靑白言其色之善丰末言其質之厚白者埶之驗靑者堅之驗丰末者柔之驗白西方之陰也慘而不舒則多曲而不直故白所以爲埶之驗靑東方之陽也直而剛彊則多堅而不脃故靑所以爲堅之驗角之埶有三曰角本曰角中曰角末角之本蹙於而休於肉之气故柔柔無力故欲其埶曲角之中常當弓之畏畏曲必橈橈則發傷故欲其堅韌角之末逺於而不休於肉之气故脃脃則易折故欲其溫柔角長二尺有五寸三色不失理謂之牛戴牛者二尺五寸之長可謂極矣三色者本白中靑末丰也角之材莫善於此得其角則可以直一牛故曰牛戴牛】

凡相膠欲朱色而昔昔也者深瑕而澤紾而摶亷鹿膠靑白馬膠赤白牛膠火赤防膠黒魚膠餌犀膠黃凡暱之類不能方【摶徒丸反暱女乙反】

【凡相膠以純赤爲上又欲其文之交錯故曰朱色而昔深班而澤者言其表裏皆有文而其色潤澤也紾而摶亷言其文之粗紾且圜而亷利也自鹿膠靑白已下至於犀膠黃凡六等惟牛膠火赤則所謂朱色也其餘皆非純赤則不及牛膠爲善矣膠或用皮或用角或用膘如鹿膠所謂用其角也如魚膠所謂用其膘也如馬牛犀防所謂用其皮也凡暱之類不能方者鄭氏以暱爲脂膏防敗之防亦粘也然則凡脂膏防敗者𨿽非可用以粘安能比方六膠之用哉夫膠以水潤以火鎔防之類非不能粘特不可以爲久也此所以不能方乎六膠矣】

凡相筋欲小簡而長大結而澤小簡而長大結而澤則其爲獸必剽以爲弓則豈異於其獸筋欲敝之敝漆欲測絲欲沈得此六材之全然後可以爲良【剽芳妙反敝婢世反凡相筋以條直滋潤爲上簡言條直澤言滋潤筋之小者貴乎條直而長筋之大者貴乎稹密而潤筋旣如此則其獸可知度以爲獸則其性必剽疾矣以之爲弓又豈異於其獸哉筋欲敝者蓋筋生則硬熟則耎以物擊嚼之欲其勞敝而熟然後可用故曰敝之敝漆欲測者取其淸也絲欲沈者取其實也幹也角也膠也筋也漆也絲也凡此六材皆弓之用也六材皆全則盡善備矣而無庛以之爲弓必調而後可以爲良矣故曰得此六材之全然後可以爲良】

凡爲弓冬析幹而春液角夏治筋秋合三材寒奠體冰析灂冬析幹則易春液角則合夏治筋則不煩秋合三材則合寒奠體則張不流冰析灂則審環春被則一年之事【液音亦奠音定灂子召反易以豉反】

【夫材美工巧不得天時則不可以爲良故弓有六材而治之各以其時也幹欲堅而貞固故冬析之角欲和而溫柔故春液之弓欲散而解緩故夏治之膠漆絲三者欲其成就而充實故秋合之寒奠體者弓往來之體也必於寒而奠之則弓體用膠至冬堅而牢故也冰析灂者漆之灂也必於冰而析之則漆灂欲其不動故也冬析幹則易者於幹堅之時而析之則其埶和易也春液角則合者於角和之時而液之則其气浹洽也夏治筋則不煩者於筋散之時而治之則其理不亂也秋合三材則合者於成材之時而合之則其質不相離也寒奠體則張不流者體已完則不復有流移冰析灂則審環者灂已環則不復有鼓動也春被則一年之事者被於春一期之久而後可用也弓人之爲弓治六材各以其時者如此又加之以材美工巧其爲弓也又安有不良者哉】

析幹必倫析角無邪斵目必荼斵目不荼則及其大修也筋代之受病夫目也者必彊彊者在內而摩其筋夫筋之所由幨恆由此作故角三液而幹再液厚其帤則木堅薄其帤則需是故厚其液而節其帤約之不皆約疏數必侔【荼音舒幨昌廉反帤女居反需人兗反數音朔侔莫侯反】

【析幹必倫欲其順理也析角無邪欲其適正也斵目必荼欲其徐也質幹本乎自然此幹所以欲其順理角長而三色不失理此角所以欲其適正攻堅木者先其易而後其節目此斵目所以欲其徐斵木不徐則及其大修也筋代之受病者修言久也蓋斵目不徐則其功麄而不精筋𨿽與幹爲力反爲節目所摩嚙而筋反受其病也目也者必彊彊者在內而摩其筋夫筋之所由幨常由此作者蓋節目剛彊而筋柔筋攻剛彊而摩柔弱則以筋有幨絕之患作於此矣斵木者其可遽乎角三液而幹再液者液謂以火治之使其液作而耎角則以火灸而治之欲其和也故三液幹則以火揉而治之欲其堅也故再液厚其帤則木堅薄其帤則需者帤謂弓中禆也弓幹析木爲之而必用禆者欲其調適也裨厚則過乎剛故木堅禆薄則過乎柔故木需厚其液而節其帤者液旣厚則治之爲多也帤旣節則厚薄適均也約之不皆約疏數必侔者約謂以絲筋束之也其約之多少必期於稀疏之均也】

斵摯必中膠之必均斵摯不中膠之不均則及其大修也角代之受病夫懷膠於內而摩其角夫角之所由挫恆由此作【挫子臥反】

【摯之言致也上下如一謂之中多寡適於勻之謂均斵致其幹欲上下如一故必中此言斵幹之善也施膠欲多寡適於勻故必均此言施膠之善也斵摯不中膠之不均則及其大修也角代之受病者內之不治則病自外發也幹懷膠於內而摩其角久則角挫而受其病然則角之傷於外常作於此矣】

凡居角長者以次需恆角而短是謂逆橈引之則縱釋之則不校恆角而達辟如終紲非弓之利也【恆古鄧反校古卯反辟音譬紲息列反】

【弓隈謂之需弓梢謂之簫角長者居隈則角之短者居梢矣角不可失之長亦不可失之短充其兩旁而不及兩端故曰恆角而短不獨充於兩旁而又過於兩端故曰恆角而逹恆競也竟其角而失之短故是謂逆橈言其力之不足而反橈也竟其角而失之達故譬如終紲言其送矢不疾若見紲於弓防也引之則縱釋之則不校者縱言引其而力弗迨也校疾也言捨其而勢不急也此其所以非弓之利也】

今夫茭解中有變焉故校於挺臂中有柎焉故剽恆角而達引如終紲非弓之利【茭戶卯反解戶賣反柎芳輔反引音譬】

【茭謂弓隈與簫相接也解謂接中也二者用力有變異則弓之勢有校疾故曰茭解中有變焉故校挺直也柎側骨也弓之直臂乃弓把也兩把有側骨以爲之柎則弓之勢剽疾故曰於挺臂中有柎焉故剽變譬言引字之誤】

撟幹欲孰於火而無贏撟角欲孰於火而無燂引筋欲盡而無傷其力防膠欲孰而水火相得然則居旱亦不動居濕亦不動苟有賤工必因角幹之濕以爲之柔善者在外動者在內𨿽善於外必動於內𨿽善亦弗可以爲良矣【撟居兆反燂音潛防章呂反】

【幹以堅爲貴治之而贏則過孰而失之勤故撟幹欲孰於火而無贏角以和爲貴治之而燂則炙爛而失之脆故撟角欲孰於火而無燂所謂角三液而幹再液者凡以此故也筋以緩治之則力無損故引筋欲盡而無傷其力膠以和濟之則气必相入故防膠欲孰而水火相得四者之材不失之過剛則陽不能勝故居旱亦不動不失之過柔則陰不能勝故居濕亦不動柔則不孰於火不孰於火則不堅故善者𨿽在外而內之動也必矣又安可以爲良哉】

凡爲弓方其峻而髙其柎長其畏而薄其敝宛之無已應下柎之弓末應將興爲柎而發必動於閷弓而羽閷末應將發【畏烏回反敝必世反宛於阮反羽音戶】

【峻弓簫也柎側骨也當弓之曲謂之隈人所握持謂之敝峻方則不欲其圜推髙則不欲其卑畏長則不欲其短敝薄則不欲其厚有是四美引之不休常應而無已則弓之良也下柎之弓末應將興者末謂簫也弓柎苟卑簫應則將發動興謂發動也爲柎而發必動於閷閷謂接中也柎之與閷相爲體用柎旣發則閷欲無動不可得也弓而羽閷末應將發者鳥所以飛揚者羽羽有二焉羽閷謂兩接中俱動也兩接中俱應簫應則角幹亦隨之而發作矣】

弓有六材焉維幹彊之張如流水維體防之引之中參維角防之欲宛而無負引之如環釋之無失體如環材美工巧爲之時謂之參均角不勝幹幹不勝筋謂之參均量其力有三均均者三謂之九和【防直庚反勝音升弓有六材而幹以爲逺角以爲疾獨處於六材之先則幹角無爲而六材之急用也其言苟有賤工必因角幹之濕以爲之柔獨言角幹亦以此也故曰弓有六材維幹彊之張如流水又曰維角防之欲宛而無負引之如環蓋弓以幹爲質以角附幹爲安二者之材尢宜愼擇也夫順流而不逆者莫如水周運而無端者莫如環維幹彊之則弓之質堅張如流水則弓之體調質堅則無句獘體調則無難易此所以張之則知如水之順流也維體防之引之中參者謂內之於檠中以定其體而防深淺之所止體定張之居一尺引之又二尺也維角防之防讀爲牚謂角以附幹而拄之也附幹而拄之凡以助幹而爲疾則欲其宛順而無辟戾之患故曰欲宛而無負惟其宛而無負故引其弓而無難易有似乎環之周運矣非特引而張之如環及其釋而弛之其體又如環則弓無弛張之患此角所以附幹而有疾之效也材美工巧爲之時謂之三均者材也工也時也三者平之至角不勝幹幹不勝筋謂之三均者角也幹也筋也三者平之至也量其力有三者若干勝一石加角而勝二石被筋而勝三石者平之至也三均者三而皆爲平之至也此所以謂之九和也】

九和之弓角與幹權筋三侔膠三鋝絲三邸漆三斞上工以有餘下工以不足【侔莫侯反鋝色劣反邸丁禮反斞羊主反】

【弓之和以角幹爲主以干材爲附角與幹權言其等也筋三侔言筋與角幹相等也膠三鋝言膠與角幹相鋝也絲三邸則取其有所抵之意漆三斞則取其有所受之意上工巧矣故和以是而有餘下工拙矣故和以是而不足】

爲天子之弓合九而成規爲諸侯之弓合七而成規大夫之弓合五而成規士之弓合三而成規【合音閣】

【凡爲弓其材剛直則往體寡來體多而句之勢爲少其材柔弱則往體多來體寡而句之勢爲多天子諸侯之弓必合九合七而成規以其材之剛直而其句爲少故所合者眾而後其體圜也大夫士之弓必合五合三而成規以其材之柔弱而其句爲少故所合者寡而後其體圜也司弓矢掌六弓者也各以其數合之成規而已弓人爲弓者也故自天子至士之弓皆言爲焉爲之而成規其亦審曲面勢之巧歟】

弓長六尺有六寸謂之上制上士服之弓長六尺有三寸謂之中制中士服之弓長六尺謂之下制下士服之【凡爲弓必與人相稱人之形貌不同故弓之等制不一其長短則以三寸爲差六尺有六寸之弓其長之制爲上而上士稱此故使上士服之六尺有三寸之弓其長之制爲中而中士稱此故使中士服之六尺之弓其長之制爲下而下士稱此故使下士服之】

凡爲弓各因其君之躬志慮血气丰肉而短寛緩以荼若是者爲之危弓危弓爲之安矢骨直以立忿埶以奔若是者爲之安弓安弓爲之危矢其人安其弓安其矢安則莫能以速中且不深其人危其弓危其矢危則莫能以願中【中丁仲反】

【射之道其中在巧其至在力巧存乎志慮力出乎血气射者志慮血气之所寓焉者也人之躬有長短志慮有緩急血气有彊弱故爲弓者必因之也且射者必內志正外體直然後持弓矢審固而可以觀徳焉苟不因其志慮則志慮不和於心內志其能正乎苟不因其血气則血气有不調於體外體其能直乎爲弓者各因君之躬志慮血气者凡以此也丰肉而短骨因以立所謂躬有長短也寛緩以荼忿埶以奔所謂志慮有緩急血气有彊弱也危言疾也安言舒也爲弓者必因其人亦在損其贏以濟不足而已故爲之危弓而使丰肉而短寛緩以荼者服之爲之安弓而使骨直以立忿埶以奔者服之凡此皆損贏以濟不足者也然危弓爲疾矣不輔以安矢則太疾而過故危弓爲之安矢安弓爲緩矣不輔以危矢則太緩而不及故安弓爲之危矢人與弓矢皆安言三者之舒也人與弓矢皆危言三者之疾也三舒則一於緩緩則矢行而不及故莫能以速中三疾則一於急急則矢行而太過故莫能以願中上言速則知下之爲遲下言願則知上之爲暴】

往體多來體寡謂之夾臾之屬利射侯與弋往體寡來體多謂之王弓之屬利射革與質往體來體若一謂之唐弓之屬利射深【夾古洽反防音庾】

【體者往來之埶也往多來寡則其體曲此夾庾之弓也所謂合五而成規也往寡來多則其體直此王弧之弓也所謂合九而成規者也往來若一則其體得曲直之中此唐大之弓也所謂合七而成規者也夾弓庾弓以授射豻侯鳥獸者故曰利射侯與弋王弓弧弓以授射甲革椹質者故曰利射革與質唐弓大弓以授學射者勞者故曰利射深司弓矢掌六弓則辧其弓之物故王弧之屬以名言之弓人爲弓則辧其弓之質故往來之屬以體言之】

大和無灂其次筋角皆有灂而深其次有灂而疏其次角無灂合灂若背手文角環灂牛筋蕡灂麋筋斥蠖灂和弓摩【蕡扶文反斥音尺蠖杠縛反】

【大和無灂言九和之弓六材皆善而無漆灂也其次筋角皆有灂而深言在背之筋在隈之角皆有漆灂然深在中央而兩旁無有也其次有灂而疏言兩旁不皆有也其灂特疏而已其次角無灂言隈𨿽無之而簫與背皆有之也合灂若手背文者言弓之表裏漆灂相合之地若人合手而背上文之相應也角環灂言隈裏之文有如環之圜也牛筋蕡灂言背裏之文有如蕡之實也麋筋斥蠖灂言背裏之文有如斥蠖之屈也和弓摩者謂調和其弓而拂摩之以待用也大射禮曰小射正授弓大射正以袂順左右隈上再下一其摩之謂與】

覆之而角至謂之句弓覆之而幹至謂之侯弓覆之而筋至謂之深弓

【詳察謂之覆極善謂之至覆之而角至則角獨善而已筋幹有未善也夫角所以爲疾幹不善則不能逺筋不善則不能深其質柔弱而不剛直故謂之句弓司弓矢曰句者謂之獘弓是也覆之而幹至則幹又善而筋未善也角與幹善則矢疾而逺可以射侯故謂之侯弓覆之而筋至則非特角與幹善而筋又善也則疾而逺又中深焉故謂之深弓句弓言其體之曲而不若侯弓之能逺侯弓言其材之逺而不若深弓之爲善故其序如此弓有六材而獨言角幹筋者蓋六材以角幹筋爲主而膠絲漆則爲之輔而已然則角幹筋於弓之材爲急膠絲漆於弓之材爲緩爲弓者宜致詳於材之急者而材之緩者斯從之矣古人所以冬析幹春液角夏治筋至於合三材則一於秋者亦以此也】

周禮詳解卷四十

