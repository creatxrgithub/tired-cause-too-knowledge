

欽定四庫全書

經部四

經禮補逸

禮類二【儀禮之屬】提要

【臣】等謹案經禮補逸九卷元汪克寛撰克寛字徳輔祁門人泰定丙寅舉於鄕元亡不仕明初徵修元史以老疾辭歸洪武五年卒於家事迹具明史儒林是書取儀禮周官大小戴記春秋三以及諸經之文有涉於禮者以吉凶軍賓嘉五禮統之吉禮之目六十有八凶禮之目五十有七軍禮之目二十有五賓禮之目十有三嘉禮之目二十有一而以禮經附說終焉克寛究心道學於禮家度數非所深求於著書體例亦不甚講如每條必標出典是矣乃一類之中條條連綴書之合爲一篇文相屬而語不屬遂參差無緒又此書實考典文非考故事乃多載春秋失禮之事雜列古制之中如祠禮之昭公十五年有事於武宮嘗禮之桓公十四年壬申禦廩災己亥嘗烝禮之桓公八年正月五月再烝大閱禮之桓公六年秋八月大閱朝禮春秋之書朝三十六遇禮隱公四年公及宋公遇於淸會禮之春秋書會九十五錫命禮之莊公三年王使榮叔錫桓公命燕饗禮之莊公四年夫人饗齊侯於祝邱尙略系以論說糾正其謬至於祫嘗禮之文公二年躋僖公又諸侯大祫禮亦引此條賻賵禮之隱公元年宰咺歸恵公仲子之賵三年武氏子來求賻禭禮之襄公二十八年楚人使公親禭會葬禮之襄公二年諸姜宗婦來送葬皆失禮之尢乃臚列其文不置一語不幾使讀者謂古禮當如是乎至於祭寒暑禮下詆鄭康成徒見木鐸徇令一節與夏書孟春合遂指正月爲夏正似未見隋書經籍志載康成注書祗有二十九篇王居明堂禮謂月令爲漢儒所作指爲呂不韋作者不知何據似未見呂氏春秋有十二月紀亦殊疏漏程敏政篁墩集有書是書後曰環谷汪先生著書凡十餘種先生旣沒悉被一人竊去攘爲已書經禮補逸一編尢爲精確乃百計購得之其原本𨿽被攺竄然有附麗而無刓補眞贗之迹皦然甚明先生元孫文彚等力圖刋布因爲手校且摹先生之像於編首別爲附錄一卷云云此本有附錄闗文行狀之類而無其像亦無敏政此防或後人別得攺竄之本刻之歟以其元人舊帙議論尙不失醇正姑存以備一家焉乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

經禮補逸原序

六籍之闕也久矣而禮爲甚漢興區區掇拾於秦火之餘而淹中古經旋復散失所存者十有七篇而已周官𨿽後出而司空之篇竟莫得補二戴所又往往雜以秦漢之紀然則學者之欲覩夫成周三千三百之目之全固亦難矣冝乎其學之寥寥而莫講也𨿽以韓子之賢尙苦難讀而謂於今誠無所用矧他人哉至宋慶曆元祐諸儒先後慨然有志於復古及朱子乃始斷然謂周禮爲禮之綱儀禮其本經而禮記其義疏於是創爲條目科分臚列出入經補其遺闕以爲王朝邦國家鄕學禮而喪祭二禮則以屬門人黃氏其有功於學者甚大然其書浩博窮鄕晚進有未易以遽究者祁門汪先生徳輔父間嘗因其成法別爲義例以吉凶軍賓嘉五禮之目防稡成書名曰經禮補逸辭約而事備讀者便焉學禮之士誠能因汪氏之所緝以達於朱子之書則三千三百之目𨿽不可復覩其全然鬱鬱乎文之盛豈不若身履而目擊之矣乎昔者竊聞之禮樂之在天下有君無臣則不能以眀制作之本臣能而君不之好則議論無益於當時必有大有爲之君而復有善制作之臣因治定功成之餘以明中和之化而後禮樂之興可必然則此其時也惜乎先生老且病矣明良在上寧不有徴於斯文矣乎先生生朱子之鄕嘗防畨昜吳公可翁之門篤志古學老而彌厲著書滿家眞古所謂鄕先生者也間出是書以相視且謂先人與吳公爲同志友故俾序焉魯於先生無能爲役然承命不敢辭也洪武二年嵗在己酉秋八月下澣臨江曾魯序

自樂亡而經行於世惟五易詩書春秋𨿽中不無殘闕而未若禮經甚焉然三百三千不蓋十之八九矣朱子嘗考定四經謂三禮體大未易緒正晚年惓惓是書未就而沒遂爲萬世缺典克寛伏讀而加惋惜焉世之三禮所曰周禮曰儀禮曰禮記其實禮記乃儀禮之儀禮乃周禮之節文而三禮之要則在乎吉凶軍賔嘉五禮之別也何則吉禮之別十有二以禋祀祀昊天上帝以實柴祀日月星辰以槱燎祀司中司命飌師雨師以血祭祭社稷五祀五嶽以貍沈祭山林川澤以疈辜祭四方百物以肆獻祼享先王以饋食饗先王以祠春饗先王以禴夏饗先王以嘗秋饗先王以烝冬饗先王凶禮之別有五以喪禮哀死亡以荒禮哀凶札以弔禮哀禍烖以禬禮哀圍敗以卹禮哀冦亂賔禮之別有八春見曰朝夏見曰宗秋見曰覲冬見曰遇時見曰防殷見曰同時聘曰問殷頫曰視軍禮之別有五以大師之禮用眾以大均之禮卹眾以大田之禮簡眾以大役之禮任眾以大封之禮合眾嘉禮之別有六以飲食之禮親宗族兄弟以昏冠之禮親成男女以賓射之禮親故舊朋友以饗燕之禮親四方之賓客以脹膰之禮親兄弟之國以賀慶之禮親異姓之國此其大較也然儀禮十有七篇吉禮之存惟特牲饋食篇乃諸侯國之士祭祖廟之禮少牢饋食及有司徹篇乃諸侯卿大夫祭祖禰廟之禮凶禮之存惟喪服篇乃制尊卑親疎冠絰衣服之禮士喪禮篇乃士喪其親自始死至旣殯之禮士虞禮篇乃士旣葬其親迎精而反日中而祭於殯宮之禮賓禮之存惟士相見禮篇乃士以職位相親始承贄相見之禮聘禮篇乃諸侯相交久無事使相問之禮覲禮篇乃諸侯秋朝天子之禮嘉禮之存惟冠禮篇乃士之子始加冠之禮士昏禮篇乃士娶妻之禮鄕飲酒禮乃鄕大夫賔興賢能飲酒之禮鄕射禮篇乃士爲州長防民射於州序之禮燕禮篇乃諸侯燕饗其臣之禮大射儀篇乃諸侯將有祭祀之事與羣臣燕飲之禮公食大夫禮篇乃諸侯以禮食鄰國小聘大夫之禮自此之外如朝覲防同郊祀大饗帝大喪之禮蓋皆亡逸況軍禮無存非關細故此豈散佚已在於夫子正禮之前哉是以當時吉禮之失如魯君之郊天子之禮孟獻子之禘七月而爲之夏父弗綦躋僖公而逆祀三桓大夫立公廟於私家管仲鏤簋朱紘晏平仲豚肩不掩豆至於太廟說笏與燔柴於奧諸侯宮縣而祭以白牡之類是也凶禮之失如伯魚喪出母期而猶哭子路姊喪過而弗除子上之母死而不喪成人兄死不爲衰有爲慈母練冠爲妾齊衰者有居喪沐浴佩玉與浴於爨室者有朝祥暮歌與旣祥而絲屨組纓者以至小斂而奠於西方旣祖而反柩受弔有以大夫而遣車一乘有葬其夫人而醯醢百甕之類是也賓禮之失如天子下堂而見諸侯諸侯朝覲而私覿主國王臣以私好而朝諸侯者有焉諸侯以彊大而盟天子之三公者有焉庭燎之百侯國用之繡黼丹朱中衣大夫用之者又有焉嘉禮之失如魯昭公娶於吳則不告天子魯哀公爲重肆夏以饗賓天子以喪賓燕者有之夫人出境而饗諸侯者有之大夫反坫與不識殽烝者又有之軍禮之失如齊桓公亟舉兵作僞主以行魯莊公及宋戰以失禦而敗戰而復矢始於升陘敗而髽弔始於臺鮐以至搜田不時丘甲始作之類可考也又況出師專徵習視故常爭地黷武嵗無虛日使禮經舊典具存於當時則五禮之失豈至如是之甚哉由是知周之叔世禮典已多散逸蓋不特火於秦而亡於漢也今考於儀禮周官大小戴記易詩書春秋傳孝經家語及漢儒紀錄凡有合於禮者各著其目列爲五禮之篇名曰經禮補逸是編也於周公經世之典𨿽未能極意象之微然五禮之大體蓋略包舉無遺庶防學者於此俾由得失以觀其防通而天之所秩與造化之運不容息者卒歸於性命之正則三代可復也明時制作之盛或有擇焉亦區區愛禮之一得云新安汪克寛序

欽定四庫全書

經禮補逸卷一

元汪克寛撰吉禮

郊祀

禮器因天事天祀帝於郊敬之至也周禮大祝辧六號一曰神號凡大禋祀則執明水火而號祝隋釁逆牲逆屍令鐘鼓右亦如之來瞽令臯舞相屍禮旣祭令徹太宰祀五帝則掌百官之誓戒與其具修前期十日帥執事而卜日遂戒及執事眡滌濯及納亨贊王牲事及祀之日贊玉幣爵之事祀大神亦如之大宗伯凡祀大神祭大帥執事而卜日宿眡滌濯涖玉鬯省牲鑊奉玉齍詔大號治其大禮詔相王之大禮若王不與祭祀則攝位小宗伯凡祀大神祭祀省牲眡滌濯祭之日逆齍省鑊祭法祭天燔柴於泰壇用騂犢祭統及時將祭君子乃齊散齊七日致齊三日司服掌王之吉服王祀昊天上帝則服大裘而冕司裘掌爲大裘以供王祀天之服大宗伯以玉作六器以禮天地四方以蒼璧禮天牲幣放其器之色典瑞掌玉瑞玉器之藏四圭有邸以祀天玉人之事天子圭中必四圭尺有二寸以祀天鼓人以雷鼓鼓神祀大司樂以六律六同五聲八音六舞大合樂以致鬼神乃分樂以序之以享以祀乃奏黃鐘歌大呂舞雲門以祀天神凡樂六變而致象物及天神圜鐘爲宮黃鐘爲角大蔟爲徴姑洗爲羽靁鼓靁鞀孤竹之管云和之琴瑟雲門之舞冬日至於地上之圜丘奏之若樂六變則天神皆降可得而禮矣禮運故禮行於郊而百神受職焉禮器因地事地凡以神仕者掌三辰之法以猶鬼神之居辧其名物以冬日至致天神人鬼大祝辧六號三曰號凡祭則執明水火而號祝隋釁逆牲逆屍令鐘鼔右亦如之來瞽令臯舞相屍禮旣祭令徹大宰祀大則掌百官之誓戒與其具修前期十日帥執事而卜日遂戒及執事眡滌濯及納亨贊王牲事及祀之日贊玉幣爵之事大宗伯祭大帥執事而卜日宿眡滌濯涖玉鬯省牲鑊奉玉齍詔大號治其大禮詔相王之大禮若王不與祭祀則攝位祭法祭地埋於泰折用騂犢大宗伯以黃琮禮地牲幣放其器之色典瑞兩圭有邸以祀地玉人之事兩圭五寸有邸以祀地大司樂以六律六同五聲八音六舞大合樂以致鬼神乃分樂而序之以享以祀乃奏大蔟歌應鐘舞咸池以祭地一變而致羽物及川澤之再變而致臝物及山林之三變而致鱗物及丘陵之四變而致毛物及墳衍之五變而致介物及土凡樂函鐘爲宮大蔟爲角姑洗爲徴南呂爲羽靈鼓靈鞀絲竹之管空桑之琴瑟咸池之舞夏日至於澤中之方丘奏之若樂八變則地皆出可得而禮矣

愚案大司樂六奏六歌之說奏以陽聲歌以陰聲聲之陰陽各有合則得其和矣如祀天圜丘以圜鐘爲宮圜鐘卽夾鐘也夾鐘主房星昴位爲天帝明堂故爲天之宮祭地方丘以函鐘爲宮函鐘卽林鐘也林鐘主井鬼未坤之位而天社在井鬼之外天社地神也故爲地之宮他如宗廟之中以黃鐘爲宮黃鐘主虛危子位爲宗廟故爲人之宮此三宮取義明矣然而夾鐘爲宮者黃鐘爲角太蔟爲徴姑洗爲羽林鐘爲宮者太蔟爲角姑洗爲徴南呂爲羽黃鐘爲宮者大呂爲角太蔟爲徴應鐘爲羽究其所以取角徴羽者與黃鐘正宮夾鐘林鐘旋宮之法皆不相應鄭注仍從隔八相生之序求之不合則有辟之不用之說竟未明切蓋夾鐘而下以黃鐘大蔟姑洗爲用者取陽律之相次也天尙道故取其次之自然也林鐘而下以大蔟姑洗南呂爲用者取律呂之相生也地尙功故取其功之所生也黃鐘而下以大呂大蔟應鐘爲用者取律呂之相合也人尙情故取諸相合情之所感也大抵五聲初無定用不過從其律之長短以分聲之淸濁而後協其序耳其於五聲獨不言商者何商屬金有剛堅殺伐之聲祭尙柔樂尙和故不用耳

書召誥越翼日戊午社於新邑禮器郊之祭也迎長日之至也大報天而主日也兆於南郊就陽位也掃地而祭於其質也器用陶匏以象天地之性也於郊故謂之郊牲用騂尙赤也用犢貴誠也郊之用辛也周之始郊日以至曲禮天子祭天地嵗徧【疏曰地神有二嵗有二祭夏至之日祭昆侖之神於方澤一也夏正之月祭神州地只於北郊二也或云建申之月祭之與郊天相對其配地之神孝經緯旣云后稷爲天地之主則后稷配天南郊又配地北郊則周人以嚳配圜丘亦當配方澤也】王制祭天地之牛角繭栗喪三年不祭惟祭天地商書昭告於上天后土周書告於皇天后土月令季秋上丁命樂正入學習吹【爲將享祭也春秋重舞秋冬重吹】是月也大饗帝【此大享與帝連文故曰祭天】詩思文后稷克配彼天周頌我將我享維羊維牛維天其右之旣右享之我其夙夜畏天之威於時保之愚案韓子謂郊焉而天神格廟焉而人鬼享我將之詩於天言庶其降鑑於文王則直曰旣右享之蓋上帝之尊冀其來降有不敢必文王之親則必其來享也尊尊親親之道非周公其孰能知乎

樂記祀乎明堂而民知孝孝經昔者周公郊祀后稷以配天宗祀文王於明堂以配上帝是以四海之內各以其職來祭【諸侯修其職來助祭】

程子曰萬物本乎天人本乎祖故冬至祭天而以祖配之以冬至气之始也萬物成形於帝而人成形於父故季秋享帝而以父配之以季秋成物之時也陳氏曰天卽帝也郊而曰天所以尊之也故以後稷配焉后稷逺矣配稷於郊亦以尊稷也明堂而曰帝所以親之也以文王配焉文王祖也配文王於明堂所以親文王也尊尊而親親周道備矣然則郊者古禮而明堂周制也楊氏曰郊祀配天明堂配上帝天與上帝一也祀上帝如郊祀然月令有大享之文我將之詩有維羊維牛之語則明堂之禮爲尢備致堂胡氏曰明堂雜見於孝經孟子詩與禮記其制之詳不可得而聞矣後世紛紛之論以理考之先王舉事動可爲憲必不如後世之妄作耳王者向眀而治古之堂今之殿也孝經以爲宗祀之所孟子以爲王政之堂然則是人君之路寢猶後世大朝防之正衙也王者朝羣臣覲諸侯頒朔布政皆於是焉故曰欲行王政則勿毀也則何以於此宗祀文王已有廟矣以季秋享帝而奉文王配焉不可於七廟中獨舉大禮於一廟故迎主致之明堂以配帝也祭帝必於眀堂者帝出震而宰萬物猶向明而治天下也

春秋傳【宣公三年公羊傳】養牲養二卜帝牲不吉則扳稷牲而卜之帝牲在於滌三月於稷者惟具是視【案滌宮名養帝牲三牢之處也謂之滌者取其蕩滌潔淸也三牢者各主一月取三月一時足以充其天牲】又曰郊則曷爲必祭稷王者必以其祖配王者則曷爲必以其祖配自內出者無匹不行自外至者無主不止大戴禮公冠篇祝辭皇皇上天照臨下土集地之靈降甘風雨庶物資生各得其所靡今靡古維予一人某敬拜皇天之佑古祝辭則云祀王某或一人某王者親告之辭也愚案郊祀天地之禮後世有分祭合祭之異論者紛如參之舜典類於上帝類本非常祀也舜以受終而祭告於天其禮依郊祀爲之故曰類蓋類帝之中並及天地故下文止以六宗山川羣神言而不及地矣又若嵗四方巡守柴望秩於山川蓋亦燔柴祀天之中並及於地故下文直以山川言而不及地矣使類柴之外皆不及地而遽望於山川舉小遺大可乎武成柴望大告武成周頌巡守告祭柴望其禮皆然故望者郊之微也不郊猶望春秋譏之大抵祭各從其所主主尊則可以統卑主卑則不可以屈尊如祀五帝於四郊則各從其方之帝爲主而不及昊天矣禮地亦然是知祭天必及地者尊可以統卑也初無所謂合祭禮地不及天者卑不可以屈尊也初無所謂分祭曰合曰別則由新莽一時之異議其流至於漢五畤之獘甚非古制而無合於聖人制禮之本惜哉

郊祀禖禮

月令仲春之月以太牢祀於髙禖天子親往後妃帥九嬪禦乃禮天子所禦帶以弓襡授以弓矢於髙禖之前姜嫄從帝而祀於郊禖簡狄從帝而祈於郊禖【朱子曰古者立郊禖蓋祭天於郊而以先禖配也變媒言禖者神之也】

愚案郊髙禖之髙謂尊之之稱郊禖之郊謂古有媒氏袚除之祠位在南郊祀上帝則亦配祭之故又謂之郊禖

大雅生民詩克禋克祀以弗無子【朱子曰精意以享謂之禋祀郊禖也弗之言袚也袚無子求有子也姜嫄出祀郊禖見大人迹而履其拇遂歆歆然如有人道之感於是有娠而生后稷】

祈谷禮

月令孟春之月天子乃以元日祈谷於上帝【案元日上辛郊祭天而配以後稷爲祈谷也】春秋左氏傳凡祀啟蟄而郊【案啟蟄夏正建寅之月夏小正曰正月啟蟄謂始發蟄也故漢氏之始以啟蟄爲正月中雨水爲二月節及太和以後更攺气名以雨水爲正月中驚蟄爲二月節】孟獻子曰郊祀后稷以祈農事也是故啟蟄而郊郊而耕【案祀天南郊郊而後耕是祈谷之後躬耕帝籍】月令仲夏命樂師修鞀【逃】鞞【駢迷反】鼓均琴瑟管簫執干戚戈羽調竽笙竾【池】簧飭鐘磬柷敔【音語爲將大雩帝習樂也修均執調飭者治其器習其事之言案鞀鞀鼓持其柄搖之兩耳自擊鞞雷鼔之屬小鼔在大鼓傍鞀導也所以導樂作鞞禆也禆助樂節琴五瑟二十七管長尺圍寸並兩而吹之簫編二十二管長尺四寸幹盾也戚斧也戈鉤矛防羽鳥羽竽三十六簧笙十三簧竾長尺四寸圍三寸】命有司爲民祈祀山川百源大雩帝用盛樂乃命百縣雩祀百辟卿士有益於民者以祈谷實【陽气盛而常旱山川百源能興雲雨者也眾水始所出爲百源必先祭其本乃雩雩吁嗟求兩之祭也雩帝謂爲壇南郊之傍雩五精之帝配以先帝也自鞀鞞至柷敔皆作曰盛樂凡他雩用歌舞而已百辟卿士古者上公若勾龍后稷之類也春秋傳龍見而雩雩當以四月凡周之秋三月之中而旱亦修雩禮以求雨因著正雩此月失之矣天子雩上帝諸侯以下雩上公故𨿽旱禮有禱無雩】春秋左氏傳龍見而雩【案龍見建已之月蒼龍宿之體昬見東方乃物始盛待雨而大故祭天遂爲百谷祈膏雨】

愚案冬至之郊爲大報天正月之郊専爲祈谷二郊不同皆配以後稷此先王所以定天位職百神之大典也若成王賜魯重祭𨿽賜受皆非今考春秋宣成定哀之攺卜牛皆在春正月僖之卜在四月則是止於祈谷之郊而非大報之禮亦明矣

詩噫嘻噫嘻成王旣昭假爾率時農夫播厥百谷駿發爾私終三十里亦服爾耕十千維耦

愚案是詩小序謂春夏祈谷於上帝蓋成王初置農官而戒之以督耕之事也

旅帝禮

大宗伯國有大故則旅上帝掌次王大旅上帝則張氊案設皇邸典瑞四圭有邸以祀天旅上帝職金旅於上帝則共其金版

祀五帝禮

小宗伯兆五帝於四郊【兆爲壇之營域案封人云社稷之壝謂壝土爲之卽此壇之營域一也不言壇者舉外營域有壇可知】

大司寇禋祀五帝則戒之日涖誓百官戒於百族及納亨前王祭之日亦如之奉其明水火小司寇禋祀五帝實鑊水納亨亦如之士師祀五帝則沃屍及王盥洎鑊水大司徒祀五帝奉牛牲羞其肆充人掌系祭祀之牲牷祀五帝則系於牢芻之三月掌次祀五帝則張大次小次設重帟重案司服祀昊天上帝則服大裘而冕祀五帝亦如之大宗伯以玉作六器以禮天地四方以蒼璧禮天以璜琮禮地以靑圭禮東方以赤璋禮南方以白琥禮西方以璜禮北方皆有牲幣各放其器之色祭法埋少牢於泰昭祭時也家語五帝徳篇季康子問於孔子曰舊聞五帝之名而不知其實請問何謂五帝孔子曰昔丘也聞諸老曰天有五行水火木金土分時化育以成萬物其神謂之五帝古之王者易代而攺號取法五行五行更王終始相生亦象其義故其爲明王者而取配五行是以太皥配木炎帝配火黃帝配土少皥配金顓頊配水

四類禮

小宗伯兆五帝於四郊四類四望亦如之【案四類兆日於東郊兆月與風師於西郊兆司中司命於南郊兆雨師於北郊】

四望禮六

小宗伯兆五帝於四郊四望亦如之大宗伯國有大故則旅上帝及四望大司馬中秋教治兵遂以狝田羅獘致禽以祀祊大宗伯以疈辜祭四方鬯人掌共秬鬯而飾之凡四方用蜃凡疈事用散牧人望祀各以其方之色牲毛之司服王祀四望則毳冕大宗伯以靑圭禮東方以赤璋禮南方以白琥禮西方以璜禮北方皆有牲幣各放其器之色玉人之事兩圭五寸有邸以旅四望典瑞兩圭有邸以旅四望大司樂乃奏姑洗歌南呂舞大防以祀四望舞師教羽舞帥而舞四方之祭祀男巫掌望祀望衍授號旁招以茅月令季秋天子乃厲飾執弓挾矢以獵命主祠祭禽於四方曲禮天子祭四方嵗徧祭法四坎壇祭四方也詩以社以方春秋傳天子有方望之事無所不通也【公羊】

迎气禮

月令孟春之月先立春三日大史謁之天子曰某日立春盛徳在木天子乃齊立春之日天子親帥三公九卿諸侯大夫以迎春於東郊孟夏之月先立夏三日太史謁之天子曰某日立夏盛徳在火天子乃齊立夏之日天子親帥三公九卿大夫以迎夏於南郊孟秋之月先立秋三日大史謁之天子曰某日立秋盛徳在金天子乃齊立秋之日天子親帥三公九卿諸侯大夫以迎秋於西郊孟冬之月先立冬三日太史謁之天子曰某日立冬盛徳在水天子乃齊立冬之日天子親帥三公九卿大夫以迎冬於北郊

祭寒暑禮

祭法相逆於坎壇祭寒暑也月令仲春天子乃鮮羔開冰籥章掌土鼓豳籥中春晝擊土鼓龡豳詩以逆暑中秋夜逆寒亦如之春秋傳黒牡秬黍以饗司寒祭寒而藏之

愚案籥章中春逆暑中秋逆寒與月令季春出火季秋納火仲春帥內外命婦始蠶此皆與今四時合及考大司馬正月之吉始和布政於邦國州長正月之吉屬民讀法正嵗則讀教法如初是則正月正嵗不同一時明矣鄭注謂正月周之正月正嵗夏之正月遂使後人益信周之攺月豈知正月之吉始和乃今正月天气下降地气上騰天地和同艸木萌動是謂始和之月也若指此爲子月則陰气旣盛陽气尙微觱發栗烈於此方殷果何取其始和乎要之正月本今正月正嵗乃所謂周以子爲嵗首者也夫自正月讀法至子月復讀故曰如初若以正嵗爲夏之正月則如初又何所指乎鄭注徒見木鐸徇令一節與夏書孟春合遂指正嵗爲夏正曽不思夏以寅月爲嵗首則以寅月徇木鐸周以子月爲嵗首則以子月徇木鐸安可例以周之徇鐸在寅月而謂寅月爲正嵗乎借曰徇鐸之時政可攺而始和之天气不可攺也因並論之

朝日禮

玉天子端而朝日於東門之外【端當爲冕東門謂國門也】禮器爲朝夕必放於日月掌次朝日則張大次小次設重帟重案【次謂幄也大幄初往止居也小幄旣接祭退俟之處重帟復帟重案牀重席也】馮相氏冬夏致日典瑞掌玉瑞玉器之藏辧其名物與其用事設其服飾王晉大圭執鎭圭繅籍五采五就以朝日書堯典分命羲仲宅嵎夷曰暘谷寅賔出日大古者帝王躬率有司百執事而以正月朝迎日於東郊所以爲萬物先而尊事天也祀上帝於南郊所以報天徳迎日之辭曰維某年月上日明光於上下勤施於四方旁作穆穆維予一人某敬拜迎日東郊周語古者先王旣有天下又崇立於上帝明神而敬事之於是乎有朝日夕月以教民事君【案上帝天也明神日月也】魯語天子大采朝日與三公九卿祖識地徳日中考政與百官之政事師尹維旅牧相宣序民事少采夕月與大史司載糾防天刑日入監九禦使潔奉禘郊之粢盛而後卽安

祀日月星辰禮

大宗伯以實柴祀日月星辰【案實柴實牛柴上也星謂五緯辰謂日月所防十二次也】典瑞圭璧以祀日月星辰【圭其邸爲璧取殺於上帝】月令祈來年於天宗【天宗日月星辰亦是也】玉人之事圭璧五寸以祀日月星辰祭法王宮祭日夜明祭月幽宗祭星【案王宮日壇王君也日稱君宮壇營域也夜明亦謂月壇也宗當爲禜字之誤也幽禜謂星壇也星以昬始見禜之言營也案春秋傳曰日月星辰之神則雪霜風雨之不時於是乎禜之】祭義祭日於壇祭月於坎祭日於東祭月於西【春分朝日秋莫夕月祭日於壇謂春分也祭月於坎謂秋分也祭日於東用朝旦之時祭月於西用鄕夕之時】

祀司中司命風師雨師禮

大宗伯以槱燎祀司中司命飌師雨師【飌音風槱積也積柴實牲體焉燔燎而升煙所以報陽也鄭司農云司中三能三階也司命文昌宮星風師箕也雨師畢也】

愚案立春後丑日祭風以丑近箕次箕主風立夏後申日祭雨以申近畢次畢主雨故皆取先日以迎祭也

救日月禮

谷梁天子救日置五麾陳五兵五鼓諸侯置三麾陳三鼓三兵大夫擊門士擊柝言充其陽也【麾旗旛也五兵矛防戈楯弓矢柝兩木相擊凡有聲皆陽事以壓陰气】曾子問諸侯從天子救日各以其方色與其兵【方色者東方衣靑南方衣赤西方衣白北方衣黒周禮有救日之官未聞兵之細制隠義云東方用防南方用矛西方用弩北方用盾中央用鼓以日食陰侵陽臣彊之象示欲助天子討陰也亦備非常谷梁云日食是陰之災故象五方之色以兵討之也】鼓人救日月則詔王鼓【救日月食王必親擊鼔以示異】大僕凡軍旅田役贊王鼓救日月亦如之庭氏救日之弓救月之矢【謂日月之食陰陽相勝之變也於日食則射大陰月食則射大陽不言救月之弓與救日之矢者互言之也】大司樂凡日月食命去樂【去樂藏之也】春秋昭公十七年夏六月甲戌朔日有食之祝史請所用幣【禮正陽之月日食當用幣於社故大史大祝請之】昭子曰日有食之天子不舉伐鼓於社諸侯用幣於社伐鼓於朝禮也平子禦之【禦禁也】曰止也惟正月朔慝未作日有食之於是乎有伐鼓用幣禮也其餘則否大史曰在此月也【正月謂建已正陽之月於周爲六月於夏爲四月慝陰气也四月純陽用事陰气未動而侵陽故有伐鼔用幣之禮】日過分而未至【過春分未夏至】三辰有災於是乎百官降物【降物謂素服也】君不舉辟移時樂奏鼔【伐鼔】祝用幣【於社】史用辭【用辭以自責】平子弗從【見左傳】書徵乃季秋月朔辰弗集於房瞽奏鼓嗇夫馳庶人走【辰日月所防房所捨之次集合也不合則日食可知凡日食天子伐鼔於社責上公瞽樂官進鼔則伐之嗇夫主幣之官馳取幣禮天神眾人走供救日月之百役也疏季秋九月之朔日月當合於辰其日日月不合於舎不得合辰謂日被月食日有食之禮有救日之法於時鼓人樂官進而擊之嗇夫馳騁而取幣以禮天神庶人奔走供救日之百役此爲災異之大也】左傳文公十五年六月辛丑朔日有食之鼓用牲於社非禮也【得常鼔之月而於社用牲爲非禮】日有食之天子不舉【去盛饌也】伐鼓於社【伐猶擊也責羣陰故鼓於社】諸侯用幣於社【社尊於諸侯故請救救用幣不敢責之】伐鼓於朝【退自責也】古之道也

祀社稷禮四

小司徒凡建邦國立其社稷大司徒設其社稷之壝而樹之田主各以其野之所宜木遂以名其社與其野小宗伯掌建國之神位右社稷左宗廟封人掌設王之社壝爲畿封而樹之凡封國設其社稷之壝封其四疆造都邑之封域者亦如之令社稷之職【封國謂諸侯】匠人營國左祖右社大宗伯以血祭社稷司服王祭社稷則希冕鬯人掌共秬鬯而飾之凡祭祀社壝用大罍鼓人以靈鼓鼓社祭舞師教帗舞帥而舞社稷之祭祀肆師社之日涖卜來嵗之稼大司馬中春教振旅遂以搜田獻禽以祭社月令仲春擇元日命民社明堂位春社王制天子祭社稷皆太牢諸侯祭社稷皆少牢祭法王爲羣姓立社曰大社王自爲立社曰王社諸侯爲百姓立社曰國社諸侯自爲立社曰侯社大夫以下成羣立社曰置社郊特牲天子大社必受霜露風雨以達天地之气也州長若以嵗時祭祀州社則屬其民而讀法凡州之大祭祀涖其事祭法曰厲山氏之有天下也其子曰農能植百谷夏之衰也周棄繼之故祀以爲稷共工氏之霸九州也其子曰后土能平九州故祀以爲社孝經緯社者五土之總神稷者原隰之神五穀稷爲長五穀不可徧敬故立稷以表名郊特牲社祭土日用甲惟爲社事單出裏惟爲社田國人畢作惟社丘乘共粢盛書逸篇大社惟松東社惟柏南社惟梓西社惟栗北社惟槐論語哀公問社於宰我宰我對曰夏后氏以松殷人以柏周人以栗緜詩廼立冢土戎醜攸行【土大社也】甫田以我齊明與我犧羊以社以方云漢祈年孔夙方社不莫春秋左傳昭公二十九年共工氏有子曰句龍爲后土后土爲社稷田正也有烈山氏之子曰柱爲稷自夏以上配祀之周棄亦爲稷自商以來祀之春秋文義曰天子之社稷廣五丈諸侯半之其色如向春秋傳曰天子有大社焉東方靑色南方赤色西方白色北方黒色上冒以黃土故將封東方諸侯靑土苴以白茅禮器社稷山川之事鬼神之祭體也禮運禮行於社而百貨可極焉愚案社者地之別祭而亦禮之大者如召誥丁巳用牲於郊越翼日戊午乃社於新邑此自郊之外而又専祭社也禮曰饗帝於郊祀社於國又曰郊所以明天道社所以明地道中庸曰郊社之禮所以事上帝注者曰不言后土者省文也是則或以社對帝或以社對郊或合郊社而並言其爲禮之大可見已然社之爲祭固爲地設論者若専指社爲祭地而曰地不與於郊天不可也要之祭天可並及地而其統則兼體不遺禮地𨿽不可屈天而其寔則尊歸於一也

祀山川禮五

小宗伯兆山川丘陵墳衍各因其方大宗伯以血祭祭五嶽以貍沈祭山林川澤月令孟春命祀山林川澤犧牲毋用牝仲夏命有司爲民祈祀山川百源大雩帝用盛樂乃命百縣雩祀百辟卿士有益於民者以祈谷實仲冬天子命有司祈祀四海大川名源淵澤井泉季冬乃畢山川之祀司服王祀山川則毳冕典瑞璋邸射以祀山川玉人璋邸射素功以祀山川鬯人掌共秬鬯而飾之凡山川用蜃大司樂奏防賔歌函鐘舞大夏以祭山川舞帥掌教兵舞帥而舞山川之祭祀山虞若祭山林則爲主而修除且蹕書舜典望秩大傳諸侯祭名山大川之在其地者王制天子祭天下名山大川五嶽視三公四瀆視諸侯其餘山川視伯小者視子男【視謂視其牲器之數】曲禮天子諸侯祭山川歲徧周公祀泰山召公爲屍學記三王之祭川也皆先河而後海詩周頌時邁懷柔百神及河喬嶽

經禮補逸卷一

欽定四庫全書

經禮補逸卷二

元汪克寛撰吉禮

祠禮

大宗伯以祠春享先王司尊彞春祠夏禴祼用雞彜鳥彞皆有舟其朝踐用兩獻尊其再獻用兩象尊皆有罍籩人凡祭祀共其籩薦修之實牧人凡時祀之牲必用牷物詩天保禴祠烝嘗於公先王

愚案春祠夏禴秋嘗冬烝此周制時饗之定名也詩云禴祠烝嘗蓋取詠歌以叶韻耳其實非有異也

春秋昭公十五年二月癸酉有事於武宮

愚案周官祠禴烝嘗爲四時之祭左氏傳曰禘於武宮是以禘爲四時之祭蓋見經書禘於莊公遂例以爲禘而誤耳考之王制春曰礿夏曰禘此蓋夏殷之祭名與周不同蓋周更時祭之名而後禘爲大祭也然有事武宮乃春祠之祭曷不以祠祭之名書而止曰有事蓋祭之日叔弓涖事籥入而卒去樂卒事𨿽祭得時而不成乎禮春秋乃變文而書之以著其失也

禴禮

大宗伯以禴夏享先王司尊彞春祠夏禴祼用雞彞鳥彞皆有舟其朝踐用兩獻尊其再獻用兩象尊皆有罍王制天子犆礿詩禴祠烝嘗易旣濟九五東鄰殺牛不如西鄰之禴祭

嘗禮

大宗伯以嘗秋享先生司尊彞秋嘗冬烝祼用彞黃彞皆有舟其朝獻用兩著尊其饋獻用兩壺尊皆有罍肆師嘗之日涖卜來嵗之芟詩烈祖顧予烝嘗湯孫之將閟宮秋而載嘗春秋桓公十四年八月壬申禦廩災乙亥嘗

愚案嘗以物成而薦新故曰嘗周之八月乃夏六月物未大成嘗非時也況禦廩壬申災嘗以乙亥距四日間乃汲汲以災余共粢盛是有合於周官祭享前期十日帥執事而卜日誓戒之禮乎春秋書之志不敬也

左氏傳凡祀始殺而嘗襄公二十八年十一月乙亥嘗於大公之廟慶舎涖事麻嬰爲屍慶�爲上獻

烝禮

大宗伯以烝冬享先王大司馬中冬教大閱獻禽以享烝司尊彞秋嘗冬烝祼用斚彜黃彜皆有舟其朝獻用兩著尊其饋獻用兩壺尊皆有罍書洛誥戊辰王在新邑烝祭嵗文王騂牛一武王騂牛一王入太室祼在十有二月

愚案祼灌也灌必用秬鬯者以秬米爲酒名秬鬯酒人掌之凡祭祀共酒以往將祭則烝郁和之乃名郁鬯取其香芬陰達以降神也在十有二月以戊辰祭日在是月也

春秋桓公八年春正月己卯烝夏五月丁丑烝左氏傳閉蟄而烝

愚案周官祠禴嘗烝爲四時之祭是已考之春秋嘗祭不書書必有譏如桓公八年春夏兩以烝書者譏其不時而且黷如桓公十四年八月嘗本得其時蓋因其壬申禦廩災越四日乙亥嘗譏以災余之粟祭爲不敬也如昭十五年春二月有事於武宮蓋春祠也如宣八年夏六月有事於太廟卽夏禴也祭得其時於祭無譏故不書名止云有事所以書者一則譏宣公以仲遂之喪猶繹而萬入去籥是忘大臣之哀一則譏昭公以叔弓之喪籥入而去樂卒事是殺宗廟之禮其取義各有所重也

祫祠禮

曾子問祫祭於祖則祝迎四廟之主主出廟入廟必蹕【四廟謂迎髙曽祖禰入太祖之廟也】

祫禴禮

曽子問祫祭於祖則祝迎四廟之主春秋宣公八年六月辛巳有事於太廟【王氏曰當是禴祭】

祫嘗禮

王制天子祫嘗諸侯嘗祫春秋文公二年八月丁卯大事於太廟躋僖公【谷梁傳曰著祫嘗】

愚案春秋時祭則書有事如有事於太廟有事於武宮之類是也祫祭則書大事如此書大事於太廟是也蓋時祭之祫則祝迎四廟之主合食於太祖之廟而毀廟之主不與及三年大祫則毀廟之主亦與焉谷梁以大事爲祫嘗左氏外傳又以爲祫烝苟以大事爲時祫則大祫屬之有事可乎書法曰有曰大其別時祫大祫之義明矣

祫烝禮

王制天子祫烝諸侯烝祫

愚案烝眾也以冬月時物畢成薦修丰備故曰烝祫合也天子於此時升羣廟之主合食於大祖之廟故曰祫烝謂時祫也諸侯降於天子止於秋冬成物之時得合祭焉不得如天子之時祫故曰烝祫皆變文以明禮制之辧也

天子大禘禮

大宗伯以肆獻祼饗先王玉人之事祼圭尺有二寸有瓚以祀廟大宗伯享大鬼帥執事而卜日宿眎滌濯涖玉鬯省牲鑊奉玉齍詔大號大司徒祀五帝奉牛牲羞其肆饗先王亦如之充人掌系祭祀之牲牷祀五帝則系於牢芻之三月享先王亦如之內饔凡宗廟之祭祀掌割烹之事鼔人以路鼔鼔鬼享大司樂乃奏無射歌夾鐘舞大武以饗先祖大傳禮不王不禘王者禘其祖之所自出以其祖配之儀禮喪服傳諸侯及其太祖天子及其祖之所自出祭法有虞氏禘黃帝而郊嚳祖顓頊而宗堯夏后氏禘黃帝而郊鯀祖顓頊而宗禹殷人禘嚳而郊冥祖契而宗湯周人禘嚳而郊稷祖文王而宗武王

愚案有虞氏禘黃帝而郊嚳夏后氏禘黃帝而郊鯀其祀同乎曰鯀與嚳不同也曷爲不同曰鯀夏后氏之父也夏后氏之天下受於舜非受於鯀也鯀治水九載績用弗成舜殛之羽山非舜殛之也明天刑以討之天下之至公也鯀服舜刑則爲天下之罪人矣禹旣受舜禪而升罪人以配天其可以天下私其父而同嚳之祀哉夫大事於太廟躋僖公春秋尙譏其逆祀則禹之私其父而逆於舜且不逆於天乎天其弗享夏后氏之郊矣曰然則禹之於鯀也如之何曰廟以祭之禮也何必郊𨿽然禹聖人也而豈爲是哉祭法之言蓋以歷序數聖人郊禘之禮遂例及焉不足信也讀者察焉

明堂位季夏六月以禘禮祀周公於太廟牲用白牡尊用犧象山罍郁尊用黃目灌用玉瓚大圭薦用玉豆雕篹【損管反】爵用玉琖仍雕加以璧散璧角俎用梡嶡【欹】升歌淸廟下而管象朱幹玉戚冕而舞大武皮弁素積裼而舞大夏孟獻子曰七月日至可以有事於祖七月之禘獻子爲之也玉藻大享其王事與【平聲】三牲魚臘四海九州之羙味也籩豆之薦四時之和气也內金示和也束帛加璧尊徳也龜爲前列先知也金次之見情也丹漆絲纊竹箭與眾共財也其餘無常貨各以國之所有則致逺物也其出也肆夏而送之蓋重禮也禮運禮行於祖廟而孝慈服焉詩頌長髮大禘而歌王桓撥相土烈烈上帝是祗帝命式於九圍

大祫禮

大宗伯以肆獻祼饗先王曾子問祫祭於祖則祝迎四廟之主春秋文公十一年公羊傳祫祭毀廟之主陳於太祖未毀廟之主皆升合食於大祖五年而再殷祭禮器大饗腥三獻爓【濳】一獻孰

諸侯大祫禮

大禮諸侯大事及其大祖大夫士有大事省於其君幹祫及其髙祖【案大祖受命君也大事冦戎之事也省善也善於其君謂免於大難也幹猶空也空祫謂無廟祫祭之於壇墠】春秋文二年八月丁卯大事於大廟躋僖公【谷梁傳祫祭者毀廟之主陳於大祖未毀廟之主皆升合祭於大祖範氏注祫祭者皆合祭諸廟已毀未毀者之主於大祖廟中以昭穆爲次序父爲昭子爲穆太祖東向昭南向穆北向孫從王父坐也祭畢則復還其廟何氏注昭取其向明穆取其北面尙敬】

饗先妣禮

大司樂乃奏夷則歌小呂舞大以享先妣

愚案後世帝王其始祖之配自配饗於始祖則無此廟立廟自后稷爲始祖姜嫄無所始是以特立廟而祭之先妣姜嫄也姜嫄履大人迹而生后稷是周之先母也

繹禮

禮器曰爲祊乎外郊特牲曰繹之於庫門內書髙宗肜日

愚案肜祭明日又祭之名也殷曰肜周曰繹名不同而復祭之禮同也

詩鳧鷖篇鳧鷖在涇公屍來燕來寧【朱子祭之明日繹而賔尸之樂】假樂篇之綱之紀燕及朋友【朱子公屍所以答鳧鷖】春秋宣公八年壬午猶繹萬入去籥

薦寢廟禮

月令仲春天子乃鮮羔開冰先薦寢廟季春薦鮪於寢廟孟夏以彘嘗麥先薦寢廟孟秋嘗新先薦寢廟仲秋以犬嘗麻先薦寢廟季秋以犬嘗稻先薦寢廟季冬嘗魚先薦寢廟詩濳之篇有鱣有鮪鰷鱨鰋鯉以享以祀以介景福

天子遷廟禮

春秋文公二年谷梁傳作主壊廟有時日於練焉壞廟壞廟之道易檐可也攺塗可也禮以次行遷廟事畢請就燕君出廟門卿大夫有司執事者皆出廟門告事畢乃曰擇日而祭焉

愚案檀弓殷旣練而祔周卒哭而祔孔子善殷左氏謂君薨卒哭而祔祔而作主谷梁謂吉主於祔練於練焉壞廟則待練而始祔二氏之說於殷周之制各有合然禮旣葬作主於墓而反虞孝子皇皇不忍一日忘其親也苟卒哭而易主遷廟遽用吉祭孝子豈忍急於鬼其親乎胡氏取谷梁祔練之說蓋以其合殷而孔子善之爲得禮之本也

諸侯遷廟禮

大戴禮成廟將遷之新廟君前徙三日齊祝宗人及從者皆齊徙之日君服從者皆服從至於廟羣臣如朝禮位君入立於阼階下西向有司如朝位宗人擯舉手曰有司其請升君升祝奉幣從在左北面再拜興祝聲三曰孝嗣侯某敢以嘉幣告於皇考某侯成廟將徙敢告君及祝再拜興祝曰請導君降立於階下奉衣服者皆奉以從祝奉衣服者降堂君及在位者皆辟也奉衣服者至碑君從有司皆以次從出廟門奉衣服者升車乃步君升車從者皆就車也凡出入門及大溝渠祝下擯至於新廟筵於戶牖間尊於四序下脯醢陳於房中設洗當東榮南北以堂深有司皆先入如朝位祝導奉衣服者乃入君從奉衣服者入門左在位者皆避也奉衣服者升堂皆反位君從升奠衣服於席上祝奠幣於幾東君北向祝在左贊者盥升適房薦脯醢君盥酌奠於薦西反位君及祀再拜興祝聲三曰孝嗣侯某敢用嘉幣告於皇考某侯今月吉日可以徙於新廟敢告再拜君就東箱西面祝從西箱東面在位者皆反走辟如食間祝請反位君反位祝從在左卿大夫及眾有司諸在位者皆反位再拜畢事

愚案諸侯廟制二昭二穆與大祖而爲伍也本諸祭法曰考廟曰王考廟曰皇考廟則皆月祭之曰顯考廟曰祖考廟則不得月祭惟四時祭之而已若髙祖之父其廟旣毀藏主於祖考之廟中若有祈禱則出受壇祭而不得四時之祭矣至髙祖之祖其主亦藏祖考廟中若有祈禱則出受墠祭而又不得在壇之祭矣迨夫去墠而爲鬼者𨿽有祈禱而祭亦不及焉蓋以親過髙祖則毀廟而疊遷之禮也是故武宮之立春秋譏之則凡親盡不毀者皆無合於先王祭法之正也

釁廟禮

雜記成廟則釁之雞人凡祭祀面禳釁共其雞牲祝宗人宰夫饔人皆爵弁純衣饔人拭羊宗人祝之宰夫北面於碑南東上饔人舉羊升屋自中中屋南面刲羊血流於前乃降門夾室皆用雞先門而後夾室其衈皆於屋下割雞門南門夾室中室有司皆向室而立門則有司當門北面旣事宗人告事畢乃皆退反命於君曰釁某廟事畢反命於寢君南向於門內朝服旣反命乃退凡宗廟之器其名者成則釁之以豭豚

宗廟禮

玉藻宗廟之祭仁之至也曽子問曰宗子爲士庶子爲大夫其祭也如之何孔子曰以上牲祭於宗子之家祝曰孝子某爲介子某薦其常事若宗子有罪居於他國庶子爲大夫其祭也祝曰孝子某使介子某執其常事攝主不厭祭不旅不假不綏祭不配布奠於賔賔奠而不舉不歸肉其辭於賔曰宗兄宗弟宗子在他國使某辭曾子問曰宗子去在他國庶子無爵而居者可以祭乎孔子曰祭哉請問其祭如之何孔子曰望墓而爲壇以時祭若宗子死告於墓而後祭於家宗子死稱名不言孝孝經爲之宗廟以鬼享之大司樂乃分樂而序之凡樂黃鐘爲宮大呂爲角大蔟爲徴應鐘爲羽路鼓路鞀陰竹之管龍門之琴瑟九徳之歌九防之舞於宗廟之中奏之若樂九變則人鬼可得而禮矣周易萃王假有廟用大牲吉祭統夫祭也者必夫婦親之

愚案宗廟之祭君牽牲夫人薦盎君割牲夫人薦酒此皆夫婦親之之禮也所以然者夫婦足以盡陰陽之義而一气感通之誠無間於顯微則愛敬之心亦與之無間於存歿故僾然見乎其位肅然聞乎其容聲此鬼神之常理也不可度思矧可射思夫安得不敬乎此又交神明奉祭祀之本也

齊禮

祭統致齊於內散齊於外齊之日思其居處思其笑語思其志意思其所樂思其所嗜齊三日乃見其所爲齊者膳夫王齊日三舉玉府王齊則共玉食鬯人凡王之齊事共其秬鬯禮器魯人將有事於上帝必先有事於頖宮晉人將有事於河必先有事於惡【呼】池【徒河反】齊人將有事於泰山必先有事於配林七日戒三日宿愼之至也祭統及時將祭君子乃齊散齊七日致齊三日是故君子非有大事也非有恭敬也則不齊

愚案虞書之稱堯曰欽明又曰允恭大雅之述文王曰於緝熈敬止又曰不顯亦臨無射亦保孔子之語仲弓曰出門如見大賔使民如承大祭是則君子之所以爲徳者恭敬而已矣恭敬也者不可湏防離也可離不足以語君子也祭統曰君子非有大事也非有恭敬也則不齊何也蓋君子之存乎恭敬固不待於齊也齊則所以篤其恭敬而致其誠也謂之非有大故則不齊猶可也謂之非有恭敬則不齊其說之陷而不可舉也甚矣信斯言也是則恭敬僅存於齊之時不齊之時則不恭敬矣果可以語君子之道乎大抵漢儒記禮之言往往騁於文而昧於理其言之類此者不絕於編也在學者考而擇焉斯得矣

禮屍禮

禮器周坐屍詔侑武【無】方夏立屍而卒祭殷坐屍周旅酬六屍郊特牲舉斚角詔妥屍古者屍無事則立有事而後坐也屍神像也守祧掌其遺衣服若將祭祀則各以其服授屍

旅酬禮

曾子問曰祭如之何則不行旅酬之事矣孔子曰聞之小祥者主人練祭而不旅奠酬於賓賓弗舉禮也昔者魯昭公練而舉酬行旅非禮也孝公大祥奠酬弗舉亦非禮也

案朱子謂旅眾也酬導飲也旅酬之禮賓弟子兄弟之子各舉觶於其長而眾相酬蓋宗廟之中以有事爲榮故逮及賤者使亦得以伸其敬也

經禮補逸卷二

欽定四庫全書

經禮補逸卷三

元汪克寛撰吉禮

祭先帝禮

祭法夫聖王之制祭祀也法施於民則祀之以死勤事則祀之以勞定國則祀之能禦大災則祀之能捍大患則祀之帝嚳能序星辰以著眾堯能賞均刑法以義終舜勤眾事而野死鯀障洪水而殛死禹能修鯀之功黃帝正名百物以明民共財顓頊能修之契爲司徒而民成冥勤其官而水死湯以寛治民而除其虐文王以文治武王以武功去民之災此皆有功烈於民者也非此族也不在祀典【案著眾謂使民興事知休作之期也賞善謂禪舜封禹稷等也能刑謂去四凶義終謂旣禪二十八載乃死也野死謂徵有苗死於蒼梧也殛死謂不能成其功也明民謂使之衣服有章也民成謂知五教之禮也冥契六世孫也虐災謂桀紂烈業也族猶類也】

釋奠禮

文王世子凡學春官釋奠於其先師秋冬亦如之凡始立學者必釋奠於先聖先師及行事必以幣凡釋奠者必有合也有國故則否凡大合樂必遂養老天子視學大昕鼓徴所以警眾也眾至然後天子至乃命有司行事興秩節祭先師先聖焉有司事卒反命始之養也適東序釋奠於先老王制曰出徵執有罪反釋奠於學

釋菜奠

大胥春入學舎菜合舞秋頒學合聲月令仲春上丁命樂正習舞釋菜天子乃帥三公九卿諸侯大夫親往視之樂記大學始教皮弁祭菜

愚案禮有釋奠釋菜孔頴達正義辧之詳矣周禮春官大胥職云舎菜文王世子云釋奠及行事必以幣是則舎菜以蘋藻釋奠以牲幣豈禮有輕重乎古者士見於君以雉爲摯見於師以菜爲摯故釋菜用於大學始教之時用於入學習舞之際用於立學興器之後皆専爲先聖先師之祭此其僅見於學宮政所以師事之也至若古之釋奠施於學者𨿽曰始立學者以之出徵師還以之四時詩書禮樂之官皆以之然或施之社廟施之祖禰大祝甸祝皆得而用不專於先聖先師而止此其雜見於羣祀乃所以神事之也是則釋奠禮同而釋菜禮寔専焉苟徒舉釋奠而廢釋菜是使尊禮先聖先師之祀特與羣祀等耳愛禮者可無辧哉

祭樂祖禮

大司樂凡有道者有徳者使教焉死則以爲樂祖祭於瞽宗祭義祀先賢於西學

祭先農禮

詩甫田琴瑟擊鼓以禦田祖以祈甘雨以介我稷黍【田祖先嗇也】丰年多黍多稌【止】降福孔皆【謂秋冬報也】大田田畯至喜來方禋祀以其騂黒與其黍稷以享以祀以介景福

祭爟禮

司爟掌行火之政令凡祭祀則祭爟

愚案祭爟禮如祭爨謂祭祀先出火之人以報其爲明之功也然則有功於民者觀於此族必舉則先王制禮委曲詳備者益可見矣

禮器孔子曰臧文仲安知禮燔柴於奧【奧當爲爨字之誤】夫奧者老婦之祭也盛於盆尊於瓶

祭先卜禮

龜人上春釁祭祀先卜

祭司民司祿禮

司民及三年大比以萬民之數詔司冦司冦及孟冬祀司民之日獻其數於王王拜受之登於天府小司冦孟冬祀司民獻民數於王王拜受之登中於天府若祭天之司民司祿而獻民數谷數則受而藏之

大蠟禮

玉藻大蠟天子之祭也籥章國祭蠟則龡豳頌擊土鼓以息老物黨正國索鬼神而祭祀則以禮屬民而飲酒於序以正齒位郊特牲天子大蠟八主先嗇而祭司嗇祭百種以報嗇饗農及郵表畷禽獸迎貓迎虎祭坊與水庸嵗十二月合聚萬物而索享之也祝辭曰土反其宅水歸其壑昆虫無作艸木歸其宅皮弁素服葛帶榛杖黃衣黃冠而祭大羅氏天子之掌鳥獸者也諸侯貢屬焉艸笠而至羅氏致鹿與女而詔客告也以戒諸侯曰好田好女者亡其國天子樹瓜華不斂藏之種也八蠟以記四方四方年不順成八蠟不通以謹民財也順成之方其蠟乃通以移民也旣蠟而收民息已故旣蠟君子不興功禮運昔者仲尼與於蠟賓事畢出遊於觀之上喟然而嘆仲尼之嘆蓋嘆魯也言偃在側曰君子何嘆孔子曰大道之行也與三代之英丘未之逮也而有志焉

類禮

大祝掌六祈以同鬼神一曰類詛祝掌類造之祝號小宗伯類社稷宗廟則爲位男巫授號旁招以茅王制類乎上帝詩桓講武類禡也桓桓武王保有厥士【止】於昭於天皇以閒之

造禮

大祝二曰造大防同造於廟詛祝掌類造之祝號男巫授號旁招以茅【祖祝所授類造攻說禬禜之神號男巫爲之招】王制天子將出造乎禰諸侯將出造乎禰

禬禮

大祝三曰禬詛祝掌禬禜之祝號男巫授號旁招以茅女祝掌以時招梗禬禳之事以除疾殃凡以神仕者以冬日至致天神人鬼夏日至致地物鬽以禬國之凶荒民之札喪

禜禮

大祝四曰禜詛祝掌禬禜之祝號男巫授號旁招以茅肆師若國有大故則令國人祭翦氏掌除蠧物以攻禜攻之黨正四時之孟月吉日則屬民而讀邦法以糾戒之春秋祭禜亦如之春秋傳昭公元年鄭子產曰山川之神則水旱癘疫之災於是乎禜之日月星辰之神則霜雪風雨之不時於是乎禜之哀公六年有云如眾赤鳥夾日而飛楚子使問諸周太史周太史曰其當王身乎若禜之可移於令尹司馬王曰除腹心之疾而寘諸股肱何益遂弗禜

愚案大祝六祈之中四曰禜此禜之有定名也鬯人秬鬯之共而曰禜門此禜之有定所也參之春秋傳曰山川之神則水旱癘疫之災於是乎禜之日月星辰之神則霜雪風雨之不時於是乎禜之卽此又見禜之無定時也至若春秋僖公二十五年秋大水鼔用牲於門三未始明以禜釋之及鄭氏釋周禮乃援是爲證安知春秋本文果爲禜祭否乎蓋禜之爲言營也初無祠宇壇壝特爲�蕝營域而祭之耳然此所謂門不過祭於國門之外耳非若祭法所謂祭國門與於七祝之一者也學者察焉

攻禮

大祝五曰攻詛祝掌攻說之祝號男巫授號旁招以茅

說禮

大祝六曰說詛祝掌攻說之祝號男巫授號旁招以茅庶氏掌除毒蠱以攻說禬之

禱祠禮

小祝掌禱祠之祝號以祈福祥順丰年逆時雨寧風旱彌災兵逺罪疾女祝掌凡內禱祠之事小宗伯大災及執事禱祠於上下神軍旅甸役之禱祠肄儀爲位都宗人國有大故則令禱祠旣祭反命於國曲禮曰禱祠祭祀供給鬼神非禮不誠不莊

祭脯禮

族師月吉則屬民而讀邦法春秋祭脯亦如之

愚案大司徒以鄕三物教萬民一曰六徳二曰六行三曰六藝鄕大夫正月之吉受教法於司徒退而頒之於其鄕吏使各以教其所治族師則各掌其戒令政事而於斯讀法之時則察其六行書其孝弟睦婣有學者嵗終則防成以待大比是於學者日用飲食之閒旣無事而非學羣居遊息之地亦無學而非事至於教養成就徳藝交修是皆學術之有統道化之有歸也其所以致人才眾多風俗羙盛得無由哉

五祀禮

大宗伯以血祭祭五祀司服祭五祀則希冕小子掌祈於五祀【案祈謂或爲刉用毛牲曰刉刉者釁禮之事也刉五祀謂始成其宮兆時也】司門凡嵗時之門受其餘曲禮天子祭五祀士喪禮疾病行禱五祀則五祀者自天子至於士皆得祭之祭法王爲羣姓立七祀曰司命曰中霤曰國門曰國行曰泰厲曰戶曰竈王自爲立七祀諸侯爲國立五祀曰司命曰中霤曰國門曰國行曰公厲諸侯自爲立五祀大夫立三祀曰族厲曰門曰行適士立二祀曰門曰行庶士庶人立一祀或立戶或立竈

鄭康成謂天子諸侯大夫祭五祀戶竈門行中霤蓋夏殷時制也祭法七祀至一祀謂周制也愚案儀法制度貴得兼賤賤不得兼貴而諸侯大夫適士祀門行不得祀戶竈庶士庶人乃祀戶竈何耶況曽子問篇記天子崩未殯五祀之祭不行旣殯而祭則知五祀貴賤通得祭之無疑矣鄭氏凡不可通者皆以爲殷周異制似臆度之辭耳且七祀三祀二祀一祀皆不見於儀禮周官今姑缺之又案血祭蓋以陰祀自血起貴气臭也五祀五色之帝於王者宮中曰五祀鄭謂此五祀者五官之神在四郊四時迎五行之气於四郊而祭五徳之帝亦食此神焉少昊之子曰重爲句芒食於木該爲蓐收食於金修及熈爲防食於水顓頊氏之子曰黎爲祝融后土食於火土考之春秋昭公二十九年左傳蔡墨曰五行之官是謂五官實列受氏姓封爲上公祀爲貴神社稷五祀是尊是奉木正曰句芒火正曰祝融金正曰蓐收水正曰冥土正曰后土獻子曰社稷五祀誰氏之五官也對曰少皥氏有四叔曰重曰該曰修曰熈實能金木及水使重爲句芒該爲蓐收修及熈爲防世不失職遂濟窮桑此其三祀也顓頊氏有子曰黎爲祝融共工氏有子曰勾龍爲后土此其二祀也后土爲社稷田正也有烈山氏之子曰柱爲稷自夏以上祀之周棄亦爲稷自商以來祀之

月令春祀戶祭先脾夏祀竈祭先肺中央祀中霤祭先心秋祀門祭先肝冬祀行祭先腎孟冬臘五祀白虎通祭五祀天子諸侯以牛卿大夫以羊一說戶以羊竈以雉中霤以豚門以犬井以豕或曰中霤用牛余不得用豚井以魚禮運禮行於五祀而正法則焉曾子問天子崩未殯五祀之祭不行旣殯而祭其祭也屍入三飯不侑酳不酢而已矣自啟至於反哭五祀之祭不行已葬而祭祀畢獻而已

案特牲饋食禮祝延屍於奧迎屍而入卽延坐三飯告飽祝侑屍屍又飯至於九飯畢鄭注士九飯大夫十一飯案此則諸侯十三飯天子十五飯又案特牲禮屍九飯畢主人酌酒侑屍屍飲卒爵酢主人主人受酢飲畢酌獻祝祝飲畢主人又酌獻佐食天子崩未殯五祀之禮不行者以初崩哀慼未遑祭祀𨿽當五祀祭時不得行旣殯而祭者五祀外神不可以己私喪久廢其祭故旣殯哀情稍殺而後祭也其祭也屍入三飯不侑酳不酢而已矣者今喪旣殯不得純如吉禮理湏宜降殺侑勸也故迎屍入奧之後屍三飯告飽則止祝更不勸侑其食使消常數也自啟至於反哭五祀之祭不行者謂欲葬之時從啟殯之後葬畢反哭以前靈柩旣見哀摧更甚故五祀之祭不行已葬而祭者謂已葬反哭殯宮畢而行其祭但旣葬彌吉屍入三飯之後祝乃侑屍屍食十五故攝主酳屍屍飲卒爵而酢攝主攝主飲畢酌而獻祝祝受飲畢則止無獻佐食以下之事郊社亦然王制雲天地社稷爲越紼而行事是與五祀同也郊社有常自啟至反哭當辟此郊社之日郊社尊故辟其日不使相妨五祀旣卑若與啟反哭日相值則五祀辟其日也天地社稷去殯處逺祭時違越此紼而往赴之故去殯近暫往則還故不爲越紼也惟嘗禘宗廟俟吉故王制云喪三年不祭是也

祭癘禮

祭法泰厲公厲族厲春秋左傳昭公七年鬼有所歸乃不爲厲

儺禮

月令季春命國難九門磔攘以畢春气季冬命有司大難旁磔出土牛以送寒气方相氏帥百而時難以索室敺疫郊特牲鄕人禓孔子朝服立於阼存室神也

經禮補逸卷三﹤經部﹐禮類﹐儀禮之屬﹐經禮補逸﹥

欽定四庫全書

經禮補逸卷四

元汪克寛撰吉禮

天子躬耕禮

月令仲春天子親載耒耜措之於參保介之禦間帥三公九卿諸侯大夫躬耕帝籍天子三推三公五推卿諸侯九推祭義天子爲籍千畆冕而朱紘躬秉耒祭法天子親耕於南郊以共齊盛甸師掌帥其屬而耕耨王籍以時入之以共齊盛舎人以嵗時縣穜稑之種以共王后之春獻種內宰上春詔王后帥六宮之人而生穜稑之種而獻之於王樂記耕籍然後諸侯知所以敬周語古者大史順時覛土陽癉憤盈土气震發農祥晨正日月底於天廟土乃脈發先時九日大史告稷曰自今至於初吉陽气俱烝土膏其動弗震弗渝脈其滿谷乃不植稷以告王曰史帥陽官以命我司事曰距今九日土其俱動王其祗祓監農不易王乃使司徒咸戒公卿百吏庶民司空除壇於籍命農大夫咸戒農用先時五日瞽告有協風至王卽齊宮百官禦事各卽其齊三日王乃淳濯饗醴及期郁人薦鬯犧人薦醴王祼鬯饗醴乃行百吏庶民畢從及籍后稷監之膳夫農正陳籍禮大史贊王王敬從之王耕一墢班三之庶人終於千畆其后稷省功大史監之司徒省民大師監之

愚案易系曰包犧氏沒神農氏作斵木爲耜揉木爲耒耒耨之利以教天下蓋取諸益益卦之象震動於內巽順於外聖人像其物宜立成器以爲天下利維其動而順所以有益於民生也後世聖人親載耒耜舉躬耕之禮蓋得於教耕利益不忘本始之意也

諸侯躬耕禮

祭義曰諸侯爲籍百畝冕而靑紘躬秉耒祭法諸侯耕於東郊亦以共齊盛

后妃親蠶禮

內宰上春詔後帥外內命婦始蠶於北郊以爲祭服祭統曰王后蠶於北郊以供純服月令季春后妃齊戒親東向躬桑禁婦女毋觀省婦使以勸蠶事

夫人親蠶禮

祭統曰夫人蠶於北郊以供冕服樂記古者天子諸侯必有公桑蠶室近川而爲之築宮仞有三尺棘墻而外閉之及大昕之朝君皮弁素積卜三宮之夫人世婦之吉者使入蠶於蠶室奉種浴於川桑於公桑風戾以食之嵗旣單矣世婦卒蠶奉繭以示於君遂獻繭於夫人夫人曰此所以爲君服與遂副褘而受之因少牢以禮之

祈年禮

籥章凡國祈年於田祖龡豳雅擊土鼓以樂田畯月令祈來年於天宗詩云漢篇祈年孔夙

祈麥禮

月令季春乃爲麥祈實孟冬乃祈來年於天宗大割祀於公社及門閭臘先祖五祀勞農以休息之

祈蠶禮

月令季春之月天子乃薦鞠衣於先帝

案陳氏謂鞠衣後服也後服此帥外內命婦而蠶薦之於神告將服之以蠶也將耕祈谷於上帝所以祈有秋將蠶薦鞠衣於先帝所以祈有春鞠衣謂黃桑之服先帝大皥之屬此爲將蠶求福祥之助也

王居明堂禮

月令孟春之月天子居靑陽左个【靑陽左个大寢東堂北偏】仲春之月天子居靑陽大廟【靑陽大廟東堂當大室】季春之月天子居靑陽右个【靑陽右个東堂南偏】孟夏之月天子居明堂左个【明堂左个大寢南堂東偏】仲夏之月天子居明堂大廟【明堂大廟南堂當大室】季夏之月天子居明堂右个【明堂右个南堂西偏】中央土天子居大廟大室【大廟大室中央室也】孟秋之月天子居總章左个【總章左个大寢西堂南偏】仲秋之月天子居總章太廟【總章太廟西堂當太室】季秋之月天子居總章右个【總章右个西堂北偏】孟冬之月天子居堂左个【堂左个北堂西偏】仲冬之月天子居堂大廟【堂大廟北堂當大室】季冬之月天子居堂右个【堂右个北堂東偏】太史閏月詔王居門終月闔門左扉立於門中【玉藻】

愚案明堂九室如井田之制蓋本河圖之位也帝出乎震震東方也於時爲春陽其於色也爲靑故春堂名曰靑陽以木徳王也相見乎離離者明也聖人南面而聽天下向明而治故夏堂名曰明堂以火徳王也說言乎兌兌正秋也萬物總聚相錯而成文章故秋堂名之以金徳王也勞乎坎坎正北方也其色萬物之所歸也故冬堂名之以水徳王也左右之堂名个以其介於四隅也中央堂曰大廟大室猶河圖之中宮也四季十八日天子居焉以土徳王也蓋以其爲大饗之所故曰大廟然祭帝必於明堂者帝出震而宰萬物是萬物成形於帝也饗帝而以父配之以人成形於父也故季秋物成之時大饗於是焉至堂之覆以茅上圜下方此法天地之象也宜有四戶八牖總之爲三十六戶七十二牖是倍河圗之數而各虛其一爲中宮又與四時節候之气數各有合也然則聖人制器尙象動可爲憲於此推之可見矣又案月令載四時天子服器居處各異鄭康成指爲秦呂不韋作蓋以篇中有謂大尉百縣三代無之且以季秋受來嵗之朔則建亥爲秦正遂深信之而不究其爲何代之書也然以參夷赭衣之世豈知孟春之布徳焚書滅學之時豈知仲春之舎菜此非秦制明矣考之始皇二十六年並天下方以十月爲嵗首而不韋已死於十二年則其誤亦可徵矣要之太尉之官郡縣之制漢寔因之布徳之詔舎菜之典漢寔有之以季秋受朔爲正則太初歷未作之前漢儒作此書以記時王之政事或然也而謂呂作初奚據哉因並釋之

天子告朔禮

玉藻天子聴朔於南門之外閏月則闔門左扉立於其中大史頒告朔於邦國閏月詔王居門終月

諸侯告朔禮

玉藻諸侯皮弁以聽朔於大廟春秋文公六年禮諸侯受十二月朔政於天子藏於祖廟每月朔朝廟使大夫南面奉天子命君北面而受之受於廟者孝子歸羙先君不敢自專也論語子貢欲去告朔之餼羊子曰賜也爾愛其羊我愛其禮

書云禮

保章氏以五云之物辧吉凶水旱降丰荒之祲象春秋公羊傳禮天子有靈臺以候天地諸侯有時臺以候四時詩大雅靈臺篇經始靈臺經之營之左傳僖公五年春王正月辛亥朔日南至公旣視朔遂登觀臺以望而書禮也凡分至啟閉必書云物爲備故也

開冰禮

淩人正嵗十有二月令斬冰三其淩春始治鑑夏頒冰掌事秋刷月令仲春天子鮮羔開冰春秋昭公四年傳曰古者日在北陸而藏冰西陸朝覿而出之其藏之也深山窮谷固陰沍寒於是乎取之其出之也朝之祿位賓食喪祭於是乎用之其藏之也黒牡秬黍以饗司寒其出之也桃弧棘矢以除其災其出入也時食肉之祿冰皆與焉大夫命婦喪浴用冰祭寒而藏之獻羔而啟之公始用之火出而畢賦自命夫命婦至於老疾無不受冰山人取之縣人傳之輿人納之人藏之詩豳風二之日鑿冰衝衝三之日納於淩陰四之日其蚤獻羔祭韭

愚案鑿冰之說見於豳風七月陳王業之詩然自一至四系以日自四至十系以月論者謂言月爲夏正言日爲周正是則一詩之中兼言二正卒有未通愚意是詩必作於公劉居豳之日其後周公遭變故陳后稷先公風化之所由致王業之艱難特因其已成之詩以陳之如箕子陳禹之洪範九疇是也向使此詩作於周公則將與召公篤公劉詩言豳俗之事者皆系之雅而不系之豳矣證此則作於公劉居豳之日而豳國本有是歌不足疑也使作於公劉居豳之日則當夏之時用夏之正明矣又何周正之疑哉要之以月系者其序以歷而論以日言者其數以陽而論一之日者爲一陽之月二之日者二陽之月三之日四之日者三陽四陽之月彼以月言者則皆羣陰用事之月也四月六陽而又以月言者陽極則陰生已近乎陰之月也陰以月言陽以日言正猶系雜卦始幹終夬以見聖人崇陽抑陰之微意詩人之防亦猶是也況首章於一之日二之日之下三之日四之日之上直間以何以卒嵗之說是則二之日爲此嵗之終三之日爲次嵗之始且四之日獻羔祭韭與月令仲春鮮羔開冰之說合其事以夏正言者爲益信矣因通釋之

經禮補逸卷四

欽定四庫全書

經禮補逸卷五

元汪克寛撰凶禮

大喪禮

周禮大宰大喪贊贈玉含玉典瑞大喪共飯玉含玉贈玉小宰以法掌朝覲防同賓客之戒具喪荒亦如之令百官府共其財用喪荒受其含禭幣玉之事宰夫大喪小喪掌小官之戒命帥執事而治之膳夫大喪則不舉宮正大喪則授廬舎辧其親疎貴賤之居庖人共喪紀之庶羞甸師喪事代王受眚烖獸人凡喪紀共其死獸生獸獻人凡喪紀共其魚之鱻薧臘人喪紀共其脯臘凡幹肉之事淩人大喪共夷槃冰囿人喪紀共其生獸死獸之物幕人大喪共其帷幕帟綬掌次凡喪王則張帟三重司裘大喪廞裘飾皮車外府凡喪紀共其財用之幣賫內豎凡喪事佐後使治外內命婦正其服位內小臣喪紀則擯詔後之禮事相九嬪之禮事正內人之禮事閽人喪紀之事設門燎蹕宮門廟門寺人若喪紀則帥女宮而致於有司佐世婦治禮事掌內人之禁令內竪若喪紀之事則爲內人蹕九嬪若有賓客則從後大喪帥敍哭者亦如之女禦大喪掌沐浴夏采掌大喪以冕服復於大祖以乘車建綏復於四郊玉府大喪共含玉復衣裳角枕角柶典絲喪紀共其絲纊組文之物大司徒大喪帥六卿之眾庶屬其六引而治其政令若國有大故則致萬民於玉門小司徒大喪帥邦役治其政教鄕師大喪用役則帥其民而至遂治之及葬執纛以與匠師禦匶而治役及窆執斧以涖匠師族共喪器鄕共吉凶禮樂之器鄕大夫國有大故則令民各守其閭以待政令封人喪紀則飾其牛牲鼔人大喪則詔大僕鼓牛人喪事共其奠牛遂人大喪帥六遂之役而致之掌其政令及葬帥而屬六綍及窆陳役遂師大喪使帥其屬以帷帟先道野役及窆抱磨共丘籠及蜃車之役酇長喪紀之事若作其民而用之則以旗鼓兵革帥而至稍人大喪帥蜃車與其役以至掌其政令以聽於司徒舎人喪紀共飯米熬谷大宗伯朝覲防同則爲上相大喪亦如之小宗伯王崩大肆以秬鬯渳及執事涖大斂小斂帥異族而佐縣衰冠之式於路門之外及執事眡葬獻器遂哭之卜葬兆甫竁亦如之旣葬詔相喪祭之禮成葬而祭墓爲位肆師大防大渳以鬯則築防令外內命婦序哭郁人大喪之彌共其肆器及葬共其祼器遂貍之鬯人大喪之大渳設斗共其釁鬯司尊彜大喪存奠彞天府凡國之玉鎭大寶器藏焉若有大喪則出而陳之旣事藏之司服爲天王斬衰大喪共其復衣服斂衣服奠衣服廞衣服皆掌其陳序世婦大喪比外內命婦之朝奠哭不敬者而苛罰之內宗大喪序哭者外宗大喪則序外內朝莫哭者人大喪旣有日請度甫竁遂爲之屍及竁以度爲丘隧共喪之窆器及葬言鸞車象人及窆執斧以涖遂入藏凶器大司樂大喪涖廞樂器及葬藏樂器亦如之大師大喪帥瞽而廞作匶諡小師大喪與廞眡了大喪廞樂器笙師大喪廞其樂器及葬奉而藏之鎛師大喪廞其樂器奉而藏之籥師大喪廞其樂器奉而藏之典庸器大喪廞筍簴司幹大喪廞舞器及葬奉而藏之大祝大喪始崩以肆鬯渳屍相飯贊斂徹奠小祝大喪贊渳設熬置銘及葬設道賫之奠分禱五祀喪祝掌大喪勸防之事及辟令啟及朝禦匶乃奠及祖飾棺乃載遂禦及葬禦匶出宮乃代及壙說載除飾大史大喪執法以涖勸防小史大喪佐大史凡國事之用禮法者掌其小事巾車大喪飾遣車及葬執蓋從車持旌及墓嘑啟關陳車典路大喪則出路贊駕說車僕大喪廞革車司常大喪共銘旌建嵚車之旌及葬亦如之大司馬大喪平士大夫喪祭射人大喪與僕人遷屍委人喪紀共其薪蒸木材諸子大喪正羣子之服位虎賁氏大喪守王門及葬從遣車而哭方相氏掌蒙熊皮黃金四目衣朱裳執戈揚盾大喪先匶及墓入壙以戈擊四隅歐方良大僕大喪始崩戒鼓達於四方窆亦如之祭僕大喪復於小廟禦僕大喪持翣僕大喪復於小寢大寢司兵大喪廞五兵司弓矢大喪共明弓矢校人大喪飾遣車之馬及葬埋之澤虞喪紀共其葦蒲之事稻人喪紀共其葦事大司寇大喪前王士師大喪則帥其屬而蹕於王宮大行人若有大喪則詔相諸侯之禮鄕士大喪則各掌其鄕之禁令帥其屬夾道而蹕象胥大喪相國客之禮儀而正其位檀弓哭泣之哀齊衰之情饘粥之食自天子達

後喪禮

司服凡喪爲王后齊衰內司服後之喪共其衣服凡內具之物小宰令百官府共其財用受其含禭幣玉之事內小臣喪紀相九嬪之禮事正內人之禮事寺人若喪紀則帥女宮而致於有司佐世婦治禮事掌內人之禁令舎人喪紀共飯米熬谷庖人共喪紀之庶羞臘人喪紀共其脯臘凡幹肉之事典絲喪紀共其絲壙組文之物女禦後之喪持翣小司冦後之喪前王而辟內豎王后之喪遷於宮中則前蹕檀弓穆公之母卒使人問於曾子曰如之何對曰申也聞諸申之父曰哭泣之哀齊斬之情饘粥之食自天子達

世子喪禮

小司寇凡世子之喪前王而辟

職喪禮

職喪掌諸侯之喪及卿大夫士凡有爵者之喪以國之喪禮涖其禁令序其事凡其喪祭詔其號治其禮外饔凡小喪紀陳其鼎俎而實之幕人三公及卿大夫之喪共其帟鄕士三公若有邦事則爲之前驅而辟其喪亦如之遂士六卿若有邦事則爲之前驅而辟其喪亦如之雜記復諸侯以襃衣冕服爵弁服諸侯行而死於館則其服如於其國如於道則升其乘車之左轂以其綏復諸侯飯七貝公七踴公襲捲衣一端一朝服一素積一纁裳一爵弁二冕一襃衣一朱緑帶申加大帶於上諸侯五月而葬七月而卒哭升正柩諸侯執紼五百人四綍皆銜枚司馬執鐸左八人右八人匠人執羽葆禦柩檀弓哭泣之哀齊斬之情饘粥之食自天子達

夫人喪禮

雜記復夫人稅【彖】衣揄【搖】狄狄稅素沙下大夫以禮衣【下大夫謂下大夫之妻也】喪大記士妻以稅衣

大夫喪禮

職喪掌卿大夫士凡有爵者之喪以國之喪禮涖其禁令序其事凡其喪祭詔其號治其禮雜記復下大夫以防衣其餘如士大夫士死於道則升其乘車之左轂以其綏復如於館死則其復如於家爲君使而死公館復私館不復大夫飯五貝大夫五踴喪大記大夫之喪三日之朝旣殯主人主婦室老皆杖雜記大夫之喪大宗人相小宗人命卜人作大夫之喪其升正柩也執引者三百人執鐸者左右各四人禦柩以茅大夫三月而葬五月而卒哭卿大夫之疾君問之無算君於卿大夫比葬不食肉比卒哭不舉樂檀弓公叔文子卒其子戌請諡於君檀弓齊莊公襲莒於奪【兌】梁死焉其妻迎其柩於路而哭之哀莊公使人弔之春秋左傳襄公十七年齊晏桓子卒晏嬰麤縗斬苴絰帶杖菅屨食鬻居倚廬寢苫枕艸其老曰非大夫之禮也曰惟卿爲大夫

內子喪禮

雜記復內子以鞠衣襃衣素紗

復禮

曲禮復曰天子復矣檀弓君復於小寢大寢小祖大祖庫門四郊禮運及其死也升屋而號告曰臯某復然後飯腥而苴孰檀弓復盡愛之道也有禱祠之心焉望反諸幽求諸鬼神之道也北面求諸幽之義也喪大記凡復男子稱名婦人稱字復聲必三者禮成於三也【惟哭先復復而後行死事】

承衾哭屍禮

喪大記大夫之喪主人坐於東方主婦坐於西方其有命夫命婦則坐無則皆立士之喪主人父兄子姓皆坐於東方主婦姑姊妹子姓皆坐於西方凡哭屍於室者主人二手承衾而哭

主喪禮

喪大記有無後無無主雜記姑姊妹其夫死而夫黨無兄弟使夫之族人主喪妻之黨𨿽親勿主夫若無族則前後家東西家無有則裏尹主之凡主兄弟之喪𨿽疎亦虞之

沐浴屍禮

大祝大喪始崩以肆鬯渳屍小祝贊渳喪大記始死遷屍於牀幠用斂衾去死衣小臣楔齒用角柶綴足用燕幾管人汲不說繘屈之盡階不升堂授禦者禦者入浴小臣四人抗衾禦者二人浴浴水用盆沃水用枓浴用絺巾挋用浴衣如他日小臣爪足浴餘水棄於坎其母之喪則內禦者抗衾而浴管人汲授禦者禦者差沐於堂上君沐大夫沐稷士沐甸人爲垼於西墻下陶人出重鬲管人受沐乃煮之甸人取所徹廟之西北厞薪用爨之管人授禦者沐乃沐沐用瓦盤挋用巾如他日小臣爪手翦須濡濯棄於坎

奠屍禮

司服大喪共其奠衣服士喪禮復者降楔齒綴卽奠脯醢與酒於屍東

愚案檀弓小斂之奠子遊曰於東方曽子曰於西方斂斯席矣記禮者正之曰小斂之奠在西方魯禮之末失也又案儀禮小斂奠無席大斂則有奠席在饌北據此則小斂亦並無席矣然小斂之奠設於東方者蓋以萬物生於東而死於北孝子卽此設奠依神爲未忍死其親之意也

襲斂禮

司服大喪共其斂衣服皆掌其陳序雜記子羔之襲也繭衣裳與稅衣纁袡爲一素端一皮弁一爵弁一冕一公襲捲衣一端一朝服一素積一纁裳一爵弁二冕一襃衣一朱緑帶申加大帶於上君錦冒黼殺綴旁七大夫冒黼殺綴旁五士緇冒赬殺綴旁三喪大記小斂君錦衾大夫縞衾士緇衾皆一衾十有九稱大斂君陳衣百稱大夫五十稱士三十稱檀弓子思曰凡附於身者必誠必信勿之有悔焉耳矣

愚案古之葬者厚衣之以薪葬之中野後世聖人易之以棺槨蓋取諸大過然聖人制爲典禮豈直棺槨過於厚哉則凡含禭賵賻之禮衣衾絞紟之具亦必厚稱其制也故古者士襲衣三稱大夫五稱諸侯七稱公九稱小斂尊卑通用十九稱大斂君百稱大夫五十稱士三十稱若孔子之喪公西赤掌殯葬焉襲衣十一稱朝服一𨿽其襲數不同而所以欲厚庇之者非徒設飾也蓋以死者辟人之惡而凡保附其體者大抵不容疎略也降及後世僅有襲衣而大小斂之禮不行故禭禮亦從而廢彼薄視其親如司馬溫公之議者豈少哉君子有不忍言也然則孝子之心如之何曰稱其有無之實盡其孝敬之誠斯可矣

小斂禮

大祝大喪贊斂喪祝凡卿大夫之喪掌事而斂喪大記小斂主人卽位於戶內君以簟席大夫以蒲席士以葦席小斂布絞縮者一橫者三君錦衾大夫縞衾士緇衾皆一衾十有九稱君陳衣於東序大夫士陳衣於房中皆西領北上絞紟不在列主人卽位於戶內主婦東面乃斂卒斂主人馮之踴主婦亦如之主人袒脫髦括髮以麻婦人髽帶麻於房中徹幃男女奉屍夷於堂降拜檀弓主人旣小斂袒括髮曾子曰屍未設飾故帷小斂而徹帷雜記小斂大斂啟皆辯【徧】拜小斂環絰公大夫士一也

大斂禮

司服大喪共其斂衣服皆掌其陳序大祝贊斂喪祝凡卿大夫之喪掌事而斂檀弓大斂於阼喪大記大斂布絞縮者三橫者五布紟二衾君大夫士一也君陳衣於庭百稱北領西上大夫陳衣於東序五十稱西領南上士陳衣於序東三十稱西領南上絞紟如朝服絞一幅爲三不辟紟五幅無紞君大夫士祭服無算君褶衣褶衾大夫士猶小斂也君將大斂子弁絰卽位於序端卿大夫卽位於堂亷楹西北面東上父兄堂下北面夫人命婦屍西東面外宗房中南面小臣鋪席商祝鋪絞紟衾衣士盥於盤上士舉遷屍於斂上卒斂宰告子馮之踴夫人東面亦如之雜記公視大斂公升商祝鋪席乃斂大斂皆辯拜

殯禮

王制天子七日而殯諸侯五日而殯大夫士庶人三日而殯檀弓天子之殯也菆塗龍楯【春】以槨加斧於槨上畢塗屋喪大記君殯用輴欑至於上畢塗屋大夫殯以幬欑至於西序塗不曁於棺士殯見衽塗上帷之檀弓殯於客位旣殯旬而布材與明器雜記朝夕哭不帷

訃禮

雜記凡訃於其君曰君之臣某死父母妻長子曰君之臣某之某死君訃於他國之君曰寡君不祿敢告於執事夫人曰寡小君不祿太子之喪曰寡君之適子某死大夫訃於同國適者曰某不祿訃於士亦曰某不祿訃於他國之君曰君之外臣寡大夫某死訃於適者曰吾子之外私寡大夫某不祿使某實訃於士亦曰吾子之外私寡大夫某不祿使某實士訃於同國大夫曰某死訃於士亦曰某死訃於他國之君曰君之外臣某死訃於大夫曰吾子之外私某死訃於士亦曰吾子之外私某死

弔禮

鬯人凡王弔臨共介鬯大僕掌三公孤卿之弔勞內宗凡卿大夫之喪掌其弔臨小臣掌士大夫之弔勞禦僕掌庶民之弔勞司巫王弔則與祝前喪祝王弔則與巫前寺人凡內人弔臨於外則帥而往立於其前而詔相之宰夫凡邦之弔事掌其戒令與其幣器財用凡所共者司服凡弔事弁絰服王制諸侯弔於異國之臣則其君爲主檀弓君於大夫將葬弔於宮檀弓君遇柩於路必使人弔之檀弓喪公弔之必有拜者𨿽朋友州裏舎人可也雜記弔者卽位於門西東面其介在其東南北面西上西於門主孤西面相者受命曰孤某使某請事客曰寡君使某如何不淑相者入告出曰孤某湏矣弔者入主人升堂西面弔者升自西階東面致命曰寡君聞君之喪寡君使某如何不淑子拜稽顙弔者降反位春秋左傳襄公二十三年齊侯襲莒莒子伐之獲梁齊侯歸遇梁之妻於郊使人弔之辭曰殖之有罪何辱命焉若免於罪則猶有先人之敝廬在下妾不得與郊弔齊侯弔諸其室昭公七年衛襄公卒王使成簡公如衛弔九年王有姻喪晉使趙成如周弔

臨禮

鬯人凡王弔臨共介鬯大宗伯朝覲防同則爲上相王哭諸侯亦如之內宗凡卿大夫之喪掌其弔臨寺人凡內人弔臨於外則帥而往立於其前而詔相之雜記上客臨曰寡君有宗廟之事不得承事使一介老某相執綍相者反命曰孤湏矣臨者入門右介者皆從之立於其左東上宗人納賓升受命於君降曰孤敢辭吾子之辱請吾子之復位客對曰寡君命某毋敢視賓客敢辭宗人反命曰孤敢固辭吾子之辱請吾子之復位客對曰寡君命某毋敢視賓客敢固辭宗人反命曰孤敢固辭吾子之辱請吾子之復位客對曰寡君命使臣某毋敢視賓客是以敢固辭固辭不獲命敢不敬從客立於門西介立於其左東上孤降自阼階拜之升哭與客拾踴三客出送於門外拜稽顙曲禮入臨不翔檀弓天子之哭諸侯也爵弁絰防衣陳莊子死赴於魯魯人欲勿哭繆公召縣子而問焉縣子曰古之大夫束脩之問不出竟𨿽欲哭之安得而哭之今之大夫交政於中國𨿽欲勿哭焉得而勿哭且臣聞之哭有二道有愛而哭之有畏而哭之公曰然然則如之何而可縣子曰請哭諸異姓之廟於是與哭諸縣氏妻之昆弟爲父後者死哭之適室父在哭於妻之室非爲父後者哭諸異室有殯聞逺兄弟之喪哭於側室無側室哭於門內之右同國則往哭之春秋左傳襄公十二年吳子壽夢卒臨於周廟禮也凡諸侯之喪異姓臨於外同姓於宗廟同宗於祖廟同族於禰廟是故魯爲諸姫臨於周廟爲邢凡蔣茅胙祭臨於周公之廟盟於臯鼬鄭子大叔未至而卒趙簡子爲之臨甚哀

含禮

職喪凡國有司以王命有事焉則詔贊主人【有事謂含禭贈賵之屬】小宰喪荒受其含禭幣玉之事雜記含者執璧將命曰寡君使某含相者入告出曰孤某須矣含者入升堂致命子拜稽顙含者坐委於殯東南有葦席旣葬蒲席降出反位宰夫朝服卽喪屨升自西階西面坐取璧降自西階以東檀弓邾婁考公之喪徐君使容居來含谷梁貝玉曰含左傳文公五年王使榮叔來含且賵檀弓飯用米貝弗忍虛也不以食道用羙焉耳

愚案含者何口實也實者何實以玉食之羙也玉食者何天子飯以玉諸侯以珠大夫以碧士以貝庶人以錢是也然則何以實之孝子事死如生不忍虛其親口之意也他日塗車芻靈之制亦猶是不忍之心也夫安得不敬乎攷之雜記天子飯九貝諸侯七大夫五士三周禮天子飯含用玉此蓋異代之制不同如此本注謂飯含也是卽以飯爲含矣參之禮運曰飯腥谷梁氏謂貝玉曰含則二者𨿽皆爲口實而用則不同謂之飯含則可謂之飯含也則不可學者察焉

賻賵禮

職喪掌諸侯之喪凡國有司以王命有事焉則詔贊主人【有事謂贈賵之事】雜記上介賵執珪將命曰寡君使某賵相者入吿反命曰孤某須矣陳乘黃大路於中庭北輈執珪將命客使自下由路西子拜稽顙坐委於殯東南隅宰舉以東凡將命鄕殯將命子拜稽顙西面而坐委之宰舉璧與珪宰夫舉禭升自西階西面坐取之降自西階賵者出反位於門外少儀臣爲君喪納貨貝於君則曰納甸於有司賵不入廟門賻馬與其幣不入廟門賻者旣致命坐委之擯者舉之主人無親受也雜記魯人之贈也三三纁廣尺長終幅春秋隠公元年天王使宰咺來歸惠公仲子之賵三年武氏子來求賻文公五年王使榮叔歸含且賵公羊傳車馬曰賵貨財曰賻

襚禮

小宰喪荒受其含禭幣玉之事雜記諸侯相襚以後路與冕服禭者曰寡君使某禭相者入告出曰孤某湏矣禭者執冕服左執領右執要入升堂致命曰寡君使某禭子拜稽顙委衣於殯東禭者降受爵弁服於門內霤將命子拜稽顙如初受皮弁服於中庭自西階受朝服自堂受端將命子拜稽顙皆如初禭者降出反位宰夫五人舉以東降自西階其舉亦西面少儀臣致禭於君則曰致廢衣於賈人春秋左傳襄公二十八年公如楚楚康王卒二十九年春王正月公在楚楚人使公親禭文公九年秦人來歸僖公成風之禭定公九年齊侯伐晉夷儀敝無存死於霤下得其屍公三禭之公羊傳衣被曰禭

聞喪禮

曾子問諸候祭社稷俎豆旣成聞天子崩後之喪君薨夫人之喪如之何孔子曰廢春秋昭公十五年公羊傳公有事於廟聞大夫之喪去樂卒事大夫聞君之喪攝主以往大夫聞大夫之喪屍事畢而往雜記聞兄弟之喪大功以上見喪之鄕而哭

奔喪禮

禮奔父母之喪見星而行見星而舎過國至竟哭盡哀而止哭辟市朝望其國竟哭至於家入門左升自西階殯東西面坐哭盡哀括髮袒降堂東卽位西鄕哭成踴襲絰於序東絞帶反位奔母之喪西面哭盡哀括髮袒降堂東卽位西鄕哭成踴襲免絰於序東不及殯先之墓北面坐哭盡哀成踴盡哀括發東卽主人位絰絞帶哭成踴相者告事畢遂冠歸入門左北面哭盡哀括發袒成踴於又哭括發成踴於三哭猶括發成踴三日成服於五哭相者告事畢小記奔父之喪括髮於堂上袒降踴襲絰於東方奔母之喪不括發袒於堂上降踴襲免於東方絰卽位成踴出門哭止三日而五哭三袒奔兄弟之喪先之墓而後之家爲位而哭所知之喪則哭於宮而後之墓齊衰望鄕而哭大功望門而哭小功至門而哭緦麻卽位而哭通防諸侯爲天王服斬衰崩則奔喪雜記未服麻而奔喪及主人之未成絰也疏者與主人皆成之親者終其麻帶絰之日數春秋定公十五年邾子來奔喪【春秋奔喪於是始】

朝夕奠禮

檀弓朝奠日出夕奠逮日

祖祭禮

喪祝及祖飾棺乃載遂禦檀弓曰祖於庭

喪朝禮

喪祝及朝禦柩乃奠檀弓喪之朝也順死者之孝心也其哀離其室也故至於祖考之廟而後行殷朝而殯於祖周朝而遂葬

遣行禮

大史遣之日讀誄巾車大喪飾遣車大司馬喪祭奉詔馬牲【王喪以馬祭者蓋遣奠也】校人大喪飾遣車之馬及葬埋之檀弓國君七介遣車七乘大夫五介遣車五乘儀禮商祝拂匶用功布幠用儀衾檀弓將行遣而行之

道賫禮

小祝及葬設道賫之奠分禱五祀

葬禮

喪祝大喪及葬禦柩出宮乃代鄕師大喪及葬執纛以與匠師禦匶而治役冢人先王之葬居中以昭穆爲左右凡諸侯居左右以前卿大夫士居後各以其族凡有功者居前以爵等爲丘封之度與其樹數及窆執斧以涖遂入藏凶器方相氏及墓入壙以戈擊四隅歐方良鬯人及葬共其祼器遂貍之校人大喪飾遣車之馬及葬埋之大司樂大喪涖廞樂器及葬藏樂器亦如之司幹大喪廞舞器及葬奉而藏之喪大記君葬用楯四綍二碑禦棺用羽葆大夫葬用輴二綍二碑禦棺用茅土葬用國車二綍無碑比出宮禦棺用功布曲禮送葬不辟塗潦春秋左隠公元年天子七月而葬同軌畢至諸侯五月同盟至大夫三月同位至士逾月外姻至檀弓子思曰三月而葬凡附於棺者必誠必信勿之有悔焉耳矣

墓祭禮

小宗伯成葬而祭墓人凡祭墓爲屍

愚案古者自天子諸侯以及大夫士莫不有廟有廟必有主故旣葬也則作主而奉主以歸於廟嵗時祀之惟庶人無廟則祭之於寢禮無所謂墓祭也後世大夫士家致重墓祭曾不以先王無制而廢之者蓋以墓也者先人體魄之所藏也魂气必來依焉於是展省而祭之以致其孝之誠敬亦不爲非禮也論者且惑於墓祭爲尸之文蓋是祭也以初葬日旣封爲親托體於此以冢人爲屍別令有司舎奠以禮地神主人先反而視牲日中而虞自是以吉祭易喪祭明日祔而作主特祀於廟而非常祭於墓之有屍也明矣讀者察焉

防葬禮

春秋左隠公元年天子七月而葬同軌畢至【言同軌以別四夷之國】諸侯五月同盟至【同在方嶽之盟】大夫三月同位至【古者行役不逾時】士逾月外姻至【逾月度月也姻猶親也此言赴弔各以逺近爲差因爲葬節】隠公元年攺葬惠公衛侯來防葬文公元年葬僖公王使內史叔服來防葬文公五年葬我小君成風王使召伯來防葬襄公二年齊姜薨齊侯使諸姜宗婦來送葬昭公十五年王穆後崩十二月晉荀躒如周葬穆後定公十五年葬定公滕子來防葬哀公二十三年宋景曹卒季康子使冉有弔且送葬曰敝邑有社稷之事使肥與有職競焉是以不得助執紼使求從輿人

天子虞禮

檀弓旣封主人贈而祝宿虞屍旣反哭主人與有司視虞牲有司以幾筵舎奠於墓左反日中而虞葬日虞不忍一日離也公羊文公二年作主

諸侯虞禮

雜記諸侯七虞檀弓虞而立屍有幾筵

大夫虞禮

雜記曰大夫五虞又曰上大夫之虞也少牢下大夫之虞也犆牲

士虞禮

雜記士三虞儀禮始虞用柔日曰哀子某哀顯相夙興夜處不寧

卒哭禮

檀弓旣卒哭宰夫執木鐸以命於宮曰舎故而諱新自寢門至於庫門曲禮卒哭乃諱喪服小記報【赴】葬者報虞三月而後卒哭雜記士三月卒哭大夫五月而卒哭諸侯七月而卒哭上大夫卒哭大牢下大夫卒哭少牢檀弓是日也以虞易奠卒哭曰成事左傳僖公三十三年凡君薨卒哭而祔

祔禮

檀弓葬日虞是日也以吉祭易喪祭明日祔於祖父殷練而祔周卒哭而祔喪服小記士祔於大夫則易牲士大夫不得祔於諸侯祔於諸侯父之爲士大夫者其妻祔於諸祖姑妾祔於妾祖姑亡則中一以上而祔祔必以其昭穆諸侯不得祔於天子天子諸侯大夫可以祔於士雜記大夫祔於士士不祔於大夫祔於大夫之昆弟無昆弟則從其昭穆𨿽王父母在亦然婦祔於其夫之所祔之妃無妃則亦從其昭穆之妃妾祔於妾祖姑無妾祖姑則亦從其昭穆之妾男子祔於王父則配女子祔於王母則不配公子祔於公子春秋左傳僖公三十三年凡君薨卒哭而祔祔而作主

作主禮

春秋左傳僖公三十三年凡君薨卒哭而祔祔而作主特祀於主烝嘗禘於廟公羊虞主用桑練主用栗【何氏注狀正方穿中央逆四方天子長尺二寸諸侯長一尺用桑者取其名所以副孝子之心栗猶戰栗謹敬貌】士虞禮曰桑主不文吉主皆刻而諡之蓋爲禘祫禘時別昭穆也

小祥禮

士虞禮期而小祥檀弓曰練練衣黃裏縓緣葛要絰繩屨無絇角瑱鹿裘衡長袪袪裼之可也雜記自諸侯達諸士小祥之祭主人之酢也嚌之眾賓兄弟則皆啐之

大祥禮

士虞禮又期而大祥檀弓祥而縞雜記祥主人之除也於夕爲期朝服祥因其故服自諸侯達諸士小祥之祭主人之酢也嚌之眾賓兄弟則皆啐之大祥主人啐之眾賓兄弟皆飲之可也王制三年之喪自天子達

禫祭禮

士虞禮中月而禫喪大記禫而從禦吉祭而復寢間中月而禫禫而纎無所不佩檀弓是月禫徙月樂孔子旣祥五日彈琴而不成聲孟獻子禫縣而不樂比禦而不入夫子曰獻子加於人一等矣

愚案禫而不禦鄭注謂禦婦人杜預謂從政而禦職事集說取杜說近是則非也古者父母之喪居倚廬不塗寢苫枕由旣葬柱楣塗廬旣練堊室旣祥黝堊皆不禦內及禫而內無哭者樂作矣始禦內復寢參之孟獻子比禦而不入則禦爲婦人之當禦而非禦職事明矣然則孟獻子禫縣而不樂比禦而不入夫子曰獻子加於人一等矣夫加於人一等是禮過於人矣禮過於人非先王之中制也陳注謂夫子羙之恐未必然他日伯魚於出母之喪期而猶哭子路有姊之喪弗除夫子皆抑其過則過於人一等可正矣

並有喪禮

曽子問並有喪何先何後孔子曰葬先輕而後重其奠也先重而後輕自啟及葬不奠行葬不哀次反葬奠而後辭於殯【賔】遂修葬事其虞也先重而後輕

道遇喪禮

檀弓君遇柩於路必使人弔之

諡禮

大祝大喪帥瞽而廞作匶諡大史小喪賜諡小史掌卿大夫之喪賜諡職喪凡其喪祭詔其號治其禮【號謂諡號】檀弓死諡周道也曲禮己孤暴貴不爲父作諡檀弓公叔文子卒其子戌請諡於君曰日月有時將葬矣請所以易其名者君曰昔者衛國凶饑夫子爲粥與國之餓者是不亦惠乎昔者衛國有難夫子以其死衛寡人不亦貞乎夫子聽衛國之政修其班制以與四鄰交衛國之社稷不辱不亦文乎故謂夫子貞惠文子【表記曰先王諡以尊名節以壹惠恥名之浮於行也】

誄禮

大祝作六辭六曰誄大史遣之日讀誄凡喪事考焉小史卿大夫之喪讀誄曽子問賤不誄貴防不誄長禮也惟天子稱天以誄之諸侯相誄非禮也檀弓魯莊公及宋人戰於乘丘縣賁父禦卜國爲右馬驚敗績遂死之圉人浴馬有流矢在白肉公曰非其罪也遂誄之士之有誄自此始也春秋左傳哀公十六年孔丘卒公誄之曰昊天不弔不憗遺一老俾屏予一人以在位防煢予在疚嗚呼哀哉尼父無自律

顧命禮

書顧命康王之誥惟四月哉生魄王不懌甲子王乃洮颒水相被冕服憑玉几乃同召大保奭芮伯彤伯畢公衛侯毛公師氏虎臣百尹禦事王曰嗚呼疾大漸惟幾病日臻旣彌畱恐不獲誓言嗣玆予審訓命汝昔君文王武王宣重光奠麗陳教則肄肄不違用克達殷集大命在後之侗敬迓天威嗣守文武大訓無敢昏逾今天降疾殆弗興弗悟爾尙明時朕言用敬保元子釗濟於艱難柔逺能邇安勸小大庶邦思夫人自亂於威儀爾無以釗冒貢於非幾玆旣受命還出綴衣於庭越翼日乙丑王崩大保命仲桓南宮毛俾爰齊侯呂伋以二干戈虎賁百人逆子釗於南門之外延入翼室卹宅宗丁卯命作冊度越七日癸酉伯相命士湏材狄設黼扆綴衣牖間南向敷重篾席黼純華玉仍幾西序東向敷重底席綴純文貝仍幾東序西向敷重丰席畫純雕玉仍幾西夾南向敷重筍席紛純漆仍幾越玉五重陳寶赤刀大訓璧琬琰在西序大玉夷玉天球河圗在東序之舞衣大貝鼖鼓在西房兌之戈和之弓垂之竹矢在東房大輅在賓階面綴輅在阼階面先輅在左塾之前次輅在右塾之前二人爵弁執惠立於畢門之內四人綦弁執戈上刃夾兩階戺一人冕執劉立於東堂一人冕執鉞立於西堂一人冕執戣立於東垂一人冕執瞿立於西垂一人冕執銳立於側階王麻冕黼裳由賓階隮卿士邦君麻冕蟻裳入卽位大保大史大宗皆麻冕彤裳大保承介圭上宗奉同瑁由阼階隮大史秉書由賔階隮禦王冊命曰皇后憑玉几道揚末命命汝嗣訓臨君周邦率循大卞燮和天下用答揚文武之光訓王載拜興答曰眇眇予末小子其能而亂四方以敬忌天威乃受同瑁王三宿三祭三吒上宗曰饗大保受同降盥以異同秉章以酢授宗人同拜王答拜大保受同祭嚌吒授宗人同拜王答拜大保降收諸侯出廟門俟王出在應門之內太保率西方諸侯入應門左畢公率東方諸侯入應門右皆布乘黃朱賓稱奉圭兼幣曰一二臣衛敢執壌奠皆載拜稽首王義嗣徳答拜大保曁芮伯咸進相揖皆載拜稽首曰敢敬告天子皇天攺大邦殷之命惟周文武誕受羑若克卹西土惟新陟王畢協賞罰戡定厥功用敷遺後人休今王敬之哉張皇六師無壊我髙祖寡命王若曰庶邦侯甸男衛惟予一人釗報誥昔君文武丕平富不務咎底至齊信用昭明於天下則亦有熊羆之士不二心之臣保乂王家用端命於上帝皇天用訓厥道付畀四方乃命建侯樹屏在我後之人今予一二伯父尙胥曁顧綏爾先公之臣服於先王𨿽爾身在外乃心罔不在王室用奉卹厥若無遺鞠子羞羣公旣皆聴命相揖趨出王釋冕反防服

經禮補逸卷五﹤經部﹐禮類﹐儀禮之屬﹐經禮補逸﹥

欽定四庫全書

經禮補逸卷六

元汪克寛撰凶禮

凶荒禮

大司徒以荒政十有二聚萬民一曰散利二曰薄徵三曰緩刑四曰弛力五曰舎禁六曰去幾七曰眚禮八曰殺哀九曰蕃樂十曰多昬十有一曰索鬼神十有二曰除盜賊士師若邦凶荒則以荒辧之法治之令移民通財糾守緩刑朝士若邦凶荒則令邦國都家縣鄙慮刑貶遺人掌縣都之委積以待凶荒小宰以法掌朝覲防同賔客之戒具喪荒亦如之令百官府共其財用喪荒受其含襚幣玉之事膳夫大荒則不舉司服大荒素服大司樂大荒令弛縣典瑞珍圭以卹凶荒小行人若國凶荒則令賙委之廩人掌九谷之數若食不能人二鬴則令邦移民就谷詔王殺邦用掌客凡禮賔客凶荒殺禮司市國凶荒則市無徵凡以神仕者以禬國之凶荒曲禮嵗凶年谷不登君膳不祭肺馬不食穀馳道不除祭事不縣大夫不食士飲酒不樂玉藻年不順成君衣布搢本闗梁不租山澤列而不賦土工不興大夫不得造車馬春秋傳襄公二十四年大祲之禮君食不兼味臺榭不塗弛候廷道不除百官布而不制鬼神禱而不祀此大祲之禮也王制祭凶年不儉

愚案祭禮丰年不奢凶年不儉此記禮者之言也孔子又曰凶年祀以下牲不同何哉蓋先王之祀制用有常不以嵗之丰凶而易其禮此禮之循乎經也祀以下牲如凶年君膳則不舉服則布素樂則弛縣賔客則殺禮而以常祭之牲遞降而用者此又禮之通乎變也然嵗有丰凶而禮無奢儉牲有降用而禮無貶損是則未嘗不同也

大札禮

大司徒大札則令邦國移民通財捨禁弛力薄徵緩刑朝士若札喪則令邦國都家縣鄙慮刑貶膳夫大札則不舉司服大札素服大司樂大札令弛縣司市國札喪則市無徵掌客凡禮賔客札喪殺禮凡以神仕者以禬民之札喪小行人若國札喪則令賻補之均人凶札則無力政無財賦

告饑禮

春秋左傳隱公六年京師來告饑

請糴禮

春秋左傳隱公六年京師來告饑公爲之請糴於宋衛齊鄭禮也莊公二十八年臧孫辰告糴於齊僖公十三年晉薦饑使乞糴於秦秦輸粟於晉

歸粟禮

春秋僖公十三年晉薦饑乞糴於秦秦輸粟於晉十五年晉又饑秦又餼之粟定公五年夏歸粟於蔡以周亟矜無資

大災禮

膳夫大災則不舉司服大災素服大司樂大災令弛縣掌客凡禮賔客禍災殺禮小宗伯大災及執事禱祠於上下神只司巫國有大災則帥巫而造巫恆女巫凡邦之大災歌哭而請春秋左傳襄公九年宋災二師令四鄕正敬饗祝宗用馬於四墉祀盤庚於西門之外昭公十八年五月壬午宋衛陳鄭皆大災作鄭子產辭晉公子公孫於東門使司寇出新客禁舊客勿出於宮使子寛子上巡羣屏攝至於大宮使公孫登徙大使祝史徙主祏於周廟告於先君使府人庫人各儆其事商成公儆司宮出舊宮人寘諸火所不及司馬司寇列居火道行火所焮城下之人伍列登城明日使野司寇各保其徴郊人助祝史除於國北禳火於冥回祿祈於四鄘書焚室而寛其徵與之材三日哭國不市使行人告於諸侯宋衛皆如是哀公三年五月辛卯司鐸火火逾公宮桓僖災救火者皆曰顧府南宮敬叔至命周人出禦書俟於宮曰庀汝而不在死子服景伯至命宰人出禮書以待命命不共有常刑校人乘馬巾車脂轄百官官備府庫愼守宮人肅給濟濡帷幕郁攸從之蒙葺公屋自大廟始外內以悛助所不給有不用命則有常刑無赦公父文伯至命校人駕乘車季桓子至禦公立於象魏之外命救火者傷人則止谷梁傳成公五年梁山崩壅河三日不流晉召伯尊伯尊曰君親素縞帥羣臣而哭之旣而祠焉斯流矣左傳山崩川竭君爲之不舉降服乘縵徹出次祝幣史辭而禮焉

弔烖禮

小行人若國有烖則令哀弔之春秋左傳宋大水公使弔焉曰天作淫雨害於粢盛若之何不弔對曰孤實不敬天降之災又以爲君憂拜命之辱莊公十一年宋大災襄公三十年宋災叔孫豹防晉趙武齊公孫蠆宋向戍衛北宮佗鄭罕虎及小邾之大夫防於澶淵爲宋災故以謀歸宋昭十八年許不弔災君子知許之先亡也雜記廐焚孔子拜鄕人爲火來者拜之士壹大夫再亦相弔之道也

致禬禮

大宗伯以禬禮哀圍敗大行人致禬以補諸侯之災小行人若國師役則令槁禬之春秋左傳昭公六年叔弓如楚聘且弔敗也哀公十五年楚子西子期伐吳陳侯使公孫貞子弔焉吳子使太宰嚭勞哀公二十年越圍吳趙孟降於喪食使楚隆告於吳王曰寡君之老無卹使陪臣隆敢展謝其不共黃池之役君之先臣志父得承齊盟曰好惡同之今君在難無卹不敢憚勞非晉國之所能及也使陪臣敢展布之王拜稽首曰寡人不佞不能事越以爲大夫憂拜命之辱與之一簞珠使問趙孟曰句踐將生憂寡人寡人死之不得矣王曰溺人必笑吾將有問也史黯何以得爲君子對曰黯也進不見惡退無謗言王曰宜哉僖公三十三年公如齊朝且弔有狄師也

卹禮

大宗伯以卹禮哀寇亂春秋左傳昭公二十一年宋華亥向寧華定自陳入於宋南裏以叛二十二年防越使告於宋曰寡君聞君有不令之臣爲君憂無寧以爲宗羞寡君請受而戮之對曰孤不佞不能媚其父兄以爲君憂拜命之辱襄公十四年衛獻公使子蟜子伯子皮與孫子盟於丘宮孫子皆殺之公如鄄使子行於孫子孫子又殺之公出奔齊孫氏追之敗公徒於阿澤公使厚成叔弔於衛曰寡君使瘠聞君不撫社稷而越在他竟若之何不弔以同盟之故使瘠敢私於執事曰有君不弔有臣不敏君不赦宥臣亦不帥職增淫發泄其若之何衛人使大叔儀對曰羣臣不佞得罪於寡君寡君不以卽刑而悼棄之以爲君憂君不忘先君之好辱弔羣臣又重卹之敢拜君命之辱重拜大貺

唁禮

詩載馳歸唁衛侯春秋谷梁弔失國曰唁公羊弔亡國曰唁弔失國曰弔昭公二十五年公孫於齊次於陽州齊侯唁公於野井二十九年公至自幹侯居於鄆齊侯使髙張來唁公三十一年晉侯使荀躒唁公於幹侯公羊昭公二十五年公孫於齊齊侯唁公於野井曰柰何君去魯國之社稷昭公曰喪人不佞失守魯國之社稷執事以羞再拜顙髙子執簞食與四脡脯國子執壺漿曰吾寡君聞君在外餕饔未就敢致糗於從者昭公曰君不忘吾先君延及喪人錫之以大禮載拜稽首以衽受髙子曰有夫不祥君無所辱大禮昭公蓋祭而不嘗景公曰寡人有不腆先君之服未之敢服有不腆先君之器未之敢用敢以請昭公曰喪人不佞失守魯國之社稷執事以羞敢辱大禮敢辭景公曰寡人有不腆先君之服未之敢服有不腆先君之器未之敢用敢固以請昭公曰以吾宗廟之在魯也有先君之服未之能以服有先君之器未之能以出敢固辭景公曰寡人有不腆先君之服未之敢服有不腆先君之器未之敢用請以饗乎從者昭公曰喪人其何稱景公曰孰君而無稱昭公於是噭然而哭諸大夫皆哭旣哭以遇禮相見孔子曰其禮與其辭足觀矣

經禮補逸卷六

欽定四庫全書

經禮補逸卷七

元汪克寛撰軍禮

振旅禮

書大禹謨禹班師振旅周禮大司馬中春敎振旅司馬以旗致民平列陳如戰之陳辧鼓鐸鐲鐃之用王執路鼓諸侯執賁鼓軍將執晉鼓師帥執提旅帥執鼙卒長執鐃兩司馬執鐸公司馬執鐲以敎坐作進退疾徐疏數之節大宰作大事則戒於百官贊王命【謂助王爲敎令案春秋傳國之大事在祀與戎】小宰以法掌祭祀朝覲防同賔客之戒具軍旅田役喪荒亦如之令百官府共其財用治其施捨聽其治訟大司馬若大師則掌其戒令涖太卜帥執事涖釁主及軍器司戈盾軍旅授貳車戈盾建乘車之戈盾授旅賁及虎士戈盾司弓矢凡師役頒弓弩授兵甲之儀司常凡軍事建旌旗大司徒大軍役以旗致萬民而治其徒庶之政令大僕凡軍旅贊王鼓鼔人以鼖鼓鼓軍事凡軍旅夜鼓鼜軍動則鼓其眾巾車掌王之五路革路龍勒條纓五就建太白以卽戎車僕掌戎路之萃廣車之萃闕車之萃蘋車之萃輕車之萃凡師共革車各以其萃典路凡軍旅以路從銜枚氏軍旅令銜枚禁嘂呼嘆鳴於國中者大師執同律以聽軍聲而詔吉凶幕人軍旅共其帷幕幄帟綬掌次師田則張幕設重帟重案廩人凡師役之事則治其糧與其食封人軍旅則飾其牛牲外饔師役則掌共其獻賜脯肉之事委人軍旅共其委積薪蒭遺人凡師役掌其道路之委積小子凡師田斬牲以左右徇陳牛人軍事共其犒牛凡軍旅行役共其兵車之牛小行人若國師役則令槁禬之縣師若將有軍旅田役之戒則受法於司馬以作其眾庶及馬牛車輦會其車人之卒伍使皆備旗鼓兵器以帥而至大司寇凡大軍旅涖戮於社士師大師帥其屬而禁逆軍旅者與犯師禁者而戮之鄕士大軍旅則各掌其鄕之禁令帥其屬夾道而蹕

茇捨禮

大司馬中夏敎茇捨如振旅之陳羣吏撰車徒讀書契辧號名之用帥以門名縣鄙各以其名家以號名鄕以州名野以邑名百官各象其事以辧軍之夜事其他皆如振旅

治兵禮

大司馬中秋敎治兵如振旅之陳辧旗物之用王載大常諸侯載旂軍吏載旗師都載旜鄕遂載物郊野載旐百官載旟各書其事與其號焉其他皆如振旅

大閱禮

大司馬中冬敎大閱前期羣吏戒眾庶修戰法虞人萊所田之野爲表百步則一爲三表又五十步爲一表田之日司馬建旗於後表之中羣吏以旗物鼔鐸鐲鐃各帥其民而致質明獘旗追後至者乃陳車徒如戰之陳皆坐羣吏聽誓於陳前斬牲以左右徇陳曰不用命者斬之中軍以鼙令鼓鼓人皆三鼓司馬振鐸羣吏作旗車徒皆作鼓行鳴鐲車徒皆行及表乃止三鼓摝鐸羣吏獘旗車徒皆坐又三鼓振鐸作旗車徒皆作鼓進鳴鐲車驟徒趨及表乃止坐作如初乃鼔車馳徒走及表乃止鼓戒三闋車三發徒三刺乃鼓退鳴鐃且郤及表乃止坐作如初司常掌九旗之物名各有屬以待國事日月爲常交龍爲旂通帛爲旜雜帛爲物熊虎爲旗鳥隼爲旟蛇爲旐全羽爲旞析羽爲旌及國之大閱贊司馬頒旗物王建大常諸侯建旂孤卿建旜大夫士建物師都建旗州裏建旟縣鄙建旐道車建旞斿車載旌皆畫其象焉春秋桓公六年八月壬午大閱

愚案周禮先王寓軍政於四時之田不廢武備中春敎振旅以敎坐作進退疾徐疏數之節中夏敎茇捨以辧號名之用中秋敎治兵以辧旗物之用其他皆如振旅然其法略於三時而致備於中冬者爲農隙也故於是時簡車徒精器物屬旗鼓以敎眾庶修戰法斬牲徇陳而訓誓之使耳目之眾莫不一心驟趨之節無有異習誅一庸慢甄一用命攺易視聽以作其勇敢之气而民趨勞如趨逸者蓋以其令之素敎之善也今桓公乃大閱於煩暑之月不惟妨民失政之非而妄爲僭禮之舉是豈事上臨下之道先王敎民之意哉故春秋特書之以垂戒焉耳

搜田禮

大司馬中春敎振旅遂以搜田有司表貉誓民鼓遂圍禁火獘獻禽以祭社大司徒大田役以旗致萬民而治其徒庶之政令縣正若將用野民師田行役移執事則帥而至治其政令旣役則稽功防事而誅賞鄕師凡四時之田前期出田法於州裏簡其鼓鐸旗物兵器修其卒伍及期以司徒之大旗致眾庶而陳之以旗物辧鄕邑而治其政令刑禁巡其前後之屯而戮其犯命者斷其爭禽之訟稍人若有師田行役之事則以縣師之法作其同徒輂輦帥而至治其政令以聽於司馬小宗伯若大田則帥有司而饁獸於郊遂頒禽肆師凡四時之大甸獵祭表貉則爲位遂師軍旅田獵平野民掌其禁令比敍其事而賞罰遂人師田作野民帥而至掌其政治禁令甸祝掌四時之田表貉之祝號禂牲掌其祝號小宰以法掌朝覲防同賔客之戒具軍旅田役亦如之令百官府共其財用治其施捨聽其治訟小子凡師田斬牲以左右徇陳巾車掌王之五路木路前樊鵠纓建大麾以田田僕掌馭田路以田以鄙掌佐車之政設驅逆之車令獲者植旌及獻比禽凡田王提馬而走諸侯晉大夫馳校人田獵則帥驅逆之車幕人田役共其帷幕幄帟綬掌次師田則張幕設重帟重案司幾筵凡田役則設熊席右漆幾司常凡軍事建旌旗田亦如之大僕凡軍旅田役贊王鼓鼓人軍動則鼓其眾田役亦如之司弓矢殺矢鏃矢用諸田獵獸人掌罟田獸辧其名物冬獻狼夏獻麋春秋獻獸物時田則守罟及獘田令禽注於虞中凡田獸者掌其政令山虞若大田獵則萊山田之野及獘田植虞旗於中致禽而珥焉澤虞若大田獵則萊澤野及獘田植虞旌以屬禽迹人凡田獵者受令焉禁麛卵者與其毒矢射者郊特牲季春出火爲焚也然後簡其車賦而歷其卒伍而君親誓社以習軍旅左之右之坐之起之以觀其習變也而流示之禽而鹽諸利以觀其不犯命也【鹽讀爲艷歆艷於利也】曲禮國君春田不圍澤大夫不掩羣士不取麛卵詩吉日旣張我弓旣挾我矢發彼小豝殪此大兕盧令刺荒於田也春秋傳魯昭公八年搜於紅艾蘭以爲防置旃以爲轅門以葛覆質以爲流旁握禦轚者不得入車軌塵馬候蹄揜禽旅禦者不失其馳然後射者能中過旁弗逐下從奔之道也

愚案艾蘭以爲防以大艾艸爲防營也置旃以爲轅門旃旗名謂植旗以爲門轅門是植車以爲門捨其五十步後表之中謂君表也覆纒質椹門闑也以毛裘纒質之上以爲門闑也流旁握握四寸謂車與門之廣狹相值差偏以寸則轚掛於驅而不得入矣車軌塵塵不出轍馬候蹄發足疾遲相應也案詩朱子謂葛作褐卽裘纒質流旁握卽閒容握文義相同攷之車之制具見於考工記輪人輿人之治禦之名僅見於保氏五禦之目是制莫難於車禦莫難於人習莫難於戰所謂以不敎民戰是謂棄之也此故因田車之禦以閱軍旅之車習民於變爲戰之備所謂敎於田獵以習五戎是也夫羣卒伍之眾局熊虎之气三鼓振鐸當車徒驟趨禽獸流崩之時騎射驅逐之際苟禦之不以其道勘失之寸則車掛馬潰駭而莫之爲射不及中而犯命之罰及之習之爲易乎噫禦車節奏之法其難如此則夫禦人之道又何如哉

苗田禮

大司馬中夏敎茇捨遂以苗田如搜之法車獘獻禽以饗礿王制天子殺則下大綏諸侯殺則下小綏大夫殺則止佐車佐車止則百姓田獵【殺獲也下偃僕之也綏旌旗之屬佐車卽周禮逆驅之車也】

狝田禮

大司馬中秋敎治兵遂以狝田如搜田之法羅獘致禽以祀祊肆師狝之日涖卜來嵗之戒春秋莊公八年春甲午治兵月令季秋天子乃敎於田獵以習五戎【五戎謂弓矢殳矛戈防之五兵也】

狩田禮

大司馬中冬敎大閱遂以狩田以旌爲左右和之門羣吏各帥其車徒以敍和出左右陳車徒有司平之旗居卒間以分地前後有屯百步有司巡其前後險野人爲主易野車爲主旣陳乃設驅逆之車有司表貉於陳前中軍以鼙令鼓鼓人皆三鼓羣司馬振鐸車徒皆作遂鼓行徒銜枚而進大獸公之小獸私之獲者取左耳及所獘鼓皆駴車徒皆噪徒乃獘致禽饁獸於郊入獻禽以享烝詩車攻田車旣好駕言行狩春秋桓公四年春正月公狩於郎

愚案郎非國內之狩故書地譏逺也

禷禮

太祝大師禷上帝詩皇矣篇是類是禡王制天子將出徵類乎上帝

愚案國之大事在祀與戎此爲師祭也師興徵伐類於上帝言禮以敬其事也

禡禮

大司馬有司表貉於陳前甸祝掌四時之田表貉之祝號肆師凡四時之大甸獵祭表貉則爲位王制禡於所徵之地詩皇矣是類是禡

案禡行師之祭也

宜禮

大祝大師宜於社王制天子將出徵宜乎社春秋左受脹於社

愚案宜出兵祭社之名社所以神地道主陰先王建國左祖右社大社左庫門之內右國社亦在公宮之右皆尙陰也陰主殺故誓社而田因田而習軍旅出徵祭之稱其義也然徵旣宜於社而又類於上帝造於祖禰何哉蓋生殺非王者所得私也類於上帝明奉天討也造於祖禰示受命於廟不敢自専也曰類曰宜曰造祭𨿽先後不同合周官王制泰誓言之其義各有攸當也

造禮

大祝掌六祈以同鬼神示二曰造大師造於祖王制天子將出徵造乎禰

愚案造造而告之之祭也告於祖禰告以道其事而致其敬也考之王制又曰受命於祖泰誓曰受命於文考此蓋因造告卜於廟受命於祖考而後徵也

祭馬祖禮

校人春祭馬祖執駒庾人掌阜馬及祭馬祖詩吉日吉日維戊旣伯旣禱

案伯馬祖也謂天駟房星之神也禱祀而祈之也

祭先牧禮

校人夏祭先牧頒馬攻特庾人祭閒之先牧

祭馬社禮

校人秋祭馬社臧僕

祭馬步禮

校人冬祭馬步獻馬講馭夫甸祝裯牲裯馬皆掌其祝號

大合軍禮

大司馬及師大合軍以行禁令以救無辜伐有罪

誓師禮

士師以五戒先後刑罰一曰誓用之於軍旅大司徒施十有二敎八曰以誓敎卹則民不怠書大禹謨禹乃防羣後誓於師曰濟濟有眾咸聽朕命【止】其克有勲甘誓大戰於甘乃召六卿王曰嗟六事之人予誓告汝【止】予則孥戮汝徵惟仲康肇位四海侯命掌六師羲和廢厥職酒荒於厥邑侯承王命䢐徵告於眾曰嗟予有眾【止】其爾眾士懋戒哉湯誓王曰格爾眾庶悉聽朕言【止】罔有攸赦泰誓惟十有三年春大防於孟津王曰嗟我友邦冢君越我禦事庶士明聽誓【止】時哉不可失維戊午王次於河朔羣後以師畢防王乃徇師而誓曰嗚呼【止】惟克永世時厥明王乃大巡六師明誓眾士王曰嗚呼我西土君子【止】維予小子無良牧誓時甲子昧爽王朝至於商郊牧野乃誓王左杖黃鉞【止】其於爾躬有戮

致師禮

環人掌致師大司馬及致建大常比軍眾誅後至者春秋傳宣公十二年楚許伯禦樂伯攝叔爲右以致晉師許伯曰吾聞致師者禦靡旌摩壘而還樂伯曰吾聞致師者左射以菆代禦執轡禦下兩馬掉鞅而還攝叔曰吾聞致師者右入壘折馘執俘而還皆行其所聞而復

大獻禮

大祝軍歸獻於社則前祝大司馬若師有功則左執律右秉鉞以先愷樂獻於社大司樂王師大獻則令奏愷樂樂師凡軍大獻敎愷歌遂倡之眂了賔射皆奏其鐘鼓鼜愷獻亦如之鏄師軍大獻則鼔其愷樂春秋左傳凡諸侯有四夷之功則獻於王王以警於夷中國則否諸侯不相遺俘僖公二十八年五月丁未晉侯獻楚俘於王駟介百乘徒兵千文公四年寧武子曰諸侯敵王所愾而獻其功王於是乎賜之彤弓一彤矢百玈弓矢千以覺報宴成公二年晉侯使鞏朔獻齊捷於周王弗見使單襄公辭焉曰蠻夷戎狄不式王命淫湎毀常王命伐之則有獻捷王親受而勞之所以懲不敬勸有功也兄弟甥舅侵敗王略王命伐之告事而已不獻其功所以敬親暱禁淫慝也今叔父克遂有功於齊而姦先王之禮余𨿽欲於鞏伯其敢廢舊典以忝叔父夫齊甥舅之國也而大師之後也寧不淫從其欲以怒叔父抑豈不可諫誨士莊伯不能對襄公二十五年鄭伐陳入之子產獻捷於晉戎服將事晉人問陳之罪對曰昔虞閼父爲周陶正以服事我先王我先王賴其利器用也與其神明之後也庸以元女大姬配胡公而封諸陳以備三恪則我周之自出至於今是賴桓公之亂蔡人欲立其出我先君莊公奉五父而立之蔡人殺之我又與蔡人奉戴厲公至於莊宣皆我之自立夏氏之亂成公播蕩又我之自入君所知也今陳忘周之大徳蔑我大恵棄我姻親介恃楚眾以憑陵我敝邑不可億逞我是以有往年之告未獲成命則有我東門之役當陳隧者井堙木刋敝邑大懼不競而恥大姬天誘其衷啟敝邑心陳知其罪授手於我用敢獻功晉人曰何故戎服對曰我先君武莊爲平桓卿士城濮之役文公布命曰各服舊職命我文公戎服輔王以授楚捷不敢廢王命故也士莊伯不能詰乃受之成公二年鄭皇戍如楚獻捷昭公十年季平子伐莒取郠獻俘十七年晉荀吳滅陸渾獻俘於文宮

釋奠獻馘禮

大祝及軍歸反行舍奠王制出徵執有罪反釋奠於學以訊馘告

愚案訊者問其首惡馘者截其左耳夫執訊獲醜而反舍奠於先聖先師以是告之者蓋始出徵受成於學今師還以武功告成於文徳之地明不専恃乎威戮而必任之以徳禮也昔僖公在頖獻馘而國人以文武頌之者亦以此歟

大均禮

大宗伯大均之禮卹眾也大司馬均守平則以安邦國大司徒以土均之法辧五物九等制天下之地徵以作民職以令地貢以斂財賦以均齊天下之政小司徒受邦國之比要乃防萬民之卒伍而用之五人爲伍五伍爲兩四兩爲卒五卒爲旅五旅爲師五師爲軍以起軍旅以作田役以比追胥以令貢賦乃分地域而辧其守施其職而平其政土均掌平土地之政以均地守以均地事以均地貢均人掌均人民牛馬車輦之力政以嵗上下書康誥昔君文武丕平富

大役禮

大宗伯大役之禮任眾也小司徒大軍旅帥其眾庶小軍旅巡役乃均土地以稽其人民而周知其數上地家七人可任也者家三人中地家六人可任也者家五人下地家五人可任也者家二人凡起徒役毋過家一人以其餘爲羨惟田與追胥竭作鄕大夫以嵗時登其夫家之眾寡辧其可任者國中自七尺以及六十野自六尺以及六十有五皆徵之其捨者國中貴者賢者能者服公事者老者疾者皆捨大司馬凡令賦以地與民制之上地食者參之二其民可用者家三人中地食者半其民可用者二家五人下地食者參之一其民可用者家二人大役與慮事屬其植受其要以待考而賞誅縣士邦有大役聚眾庶則各掌其縣春秋左傳凡土功龍見而畢務戒事也火見而致用水昬正而栽日至而畢

大封禮

大宗伯大封之禮合眾也大司徒辧其邦國都鄙之數制其畿疆而溝封之大司馬制畿封國以正邦國形方氏掌制邦國之地役而正其封疆無有華離之地司幾筵凡封國王位設黼依內史凡命諸侯及孤卿大夫則冊命之大宗伯王命諸侯則儐大司徒凡建邦國以土圭土其地而制其役諸公之地封疆方五百里其食者半諸侯之地封疆方四百里其食者參之一諸伯之地封疆方百三里其食者參之一諸子之地封疆方二百里其食者四之一諸男之地封疆方百里其食者四之一凡造都鄙制爲地域而封溝之以其室數制之不易之地家百畝一易之地家二百畝再易之地家三百畝愚案大司徒論公侯伯子男之地各以封疆言而其食者或半或參之一或四之一參諸王制以田言孟子以班祿言蓋皆専主田祿此正周禮所謂食者也大抵周禮所載凡五等通以封疆言兼附庸在其內王制孟子凡三等専以田祿言附庸不在其列此所以有多寡之殊也嘗考周公之封於魯太公之封於齊孟子所謂侯方百里也然魯頌有曰王曰叔父建爾元子乃命魯公俾侯於東錫之山川土田附庸又曰奄有蒙遂荒大東至於海邦淮夷來同此豈魯方百里所能容乎左傳有曰昔召康公命我先君太公夾輔周室賜我先君履東至於海西至於河南至於穆陵北至於無棣此豈齊方百里所能容乎要之周之封爵惟杞宋爲上公齊魯爵皆侯侯之封疆方四百里其食者參之一食者參之一則封疆百里有奇正孟子王制所謂侯方百里魯頌所謂錫之土田者也其餘封疆迨三百里正魯頌所謂錫之附庸如魯有邾葛顓臾之類是已職方氏凡邦國千里封公以方五百里則四公方四百里則六侯方三百里則七伯方二百里則二十五子方百里則百男以周知天下周易師上六大君有命開國承家

大封告后土禮

大宗伯王大封則先告後土大祝建邦國先告後土用牲幣

經禮補逸卷七﹤經部﹐禮類﹐儀禮之屬﹐經禮補逸﹥

欽定四庫全書

經禮補逸卷八

元汪克寛撰賔禮

朝禮

周禮大宗伯春見曰朝大行人春朝諸侯而圖天下之事幕人凡朝覲共其帷幕幄帟綬掌次諸侯朝覲則張大次小次小臣朝覲沃王盥司幾筵凡大朝覲王位設黼依依前南向設筦筵紛純加繅席畫純加次席黼純左右玉几典瑞公執桓圭侯執信圭伯執躬圭繰皆三采三就子執谷璧男執蒲璧繰皆二采再就以朝於王大史朝覲以書協禮事執書以詔王司士正朝儀之位辧其貴賤之等三公北面東上孤東面北上卿大夫西面北上朝士掌外朝之法左九棘孤卿大夫位焉羣士在其後右九棘公侯伯子男位焉羣吏在其後面三槐三公位焉州長眾庶在其後

愚案周官有三公三孤之官而周禮不言其職論者乃謂師氏保氏卽大師大保鄕老二鄕則公一人注則以爲三公豈知師氏保氏乃中下大夫之職且未聞以傅稱而鄕老公一人乃置地官之列屬然則三公居六卿之上而遽以是爲三公之師保可乎據今朝士司士所稱是則周禮未嘗不言公孤也特以六卿而上兼公孤故不正言其職以系六官之下爾參諸周書顧命曰召太保奭芮伯彤伯畢公衛侯毛公此蓋當時之六卿而奭以太保言毛畢以公言是以卿兼公故以公稱餘三人者以卿而兼孤又可以類推也此不可不辧

大宗伯朝覲則爲上相大司冦凡朝覲前王大僕王視朝則前正位而退入亦如之射人朝覲作大夫介校人朝覲毛馬而頒之飾幣大司徒大賔客令野修道委積委人賔客共其芻薪肆師大賔客涖筵幾築鬻贊果將郁人掌賔客之祼事和郁鬯以實彞而陳之旄人凡賔客舞燕樂籥師祭祀則鼓羽籥之舞賔客則亦如之【餘人掌治備見燕饗賓客禮下】大行人以九儀辧諸侯之命等諸臣之爵以同邦國之禮上公之禮執桓圭九寸繰借九寸冕服九章建常九斿樊纓九就貳車九乘介九人禮九牢其朝位賓主之間九十步立當車軹擯者五人諸侯之禮執信圭七寸繅借七寸冕服七章建常七斿樊纓七就貳車七乘介七人禮七牢朝位賓主之間七十步立當前疾擯者四人諸伯執躬圭其他皆如諸侯之禮諸子谷璧五寸繅借五寸冕服五章建常五斿樊纓五就貳車五乘介五人禮五牢朝位賓主之間五十步立當車衡擯者三人諸男執蒲璧其他皆如諸子之禮凡諸侯之卿其禮各下其君二等以下及其大夫士皆如之邦畿方千里其外方五百里謂之侯服嵗一見又其外方五百里謂之甸服二嵗一見又其外方五百里謂之男服三嵗一見又其外方五百里謂之采服四嵗一見又其外方五百里謂之衛服五嵗一見又其外方五百里謂之要服六嵗一見

愚案大司馬曰九畿職方氏曰九服服言服事天子畿猶疆限之謂其方裏則同也參之周官乃曰六服五服何耶葛氏注謂侯甸男采衛並畿內謂六服程氏【伯圭】釋謂五服蓋指甸男采衛要而侯服不在其數二說皆未安案大行人六服侯甸男采衛要是知要服卽蠻服也其曰五服一朝者要服不與其列其曰九服而來朝者亦止五服蓋衛服之外聖人𨿽制之服令蕃國世一見而不必其來非若五服一嵗至五嵗各以所貢來見也考之武成止曰邦甸侯衛酒誥康王之誥止曰侯甸男衛康誥亦止曰侯甸男采衛而蠻夷鎭蕃不與焉於此不必辧其服之異而自得其說之同矣

司儀掌九儀之賔客擯相之禮將合諸侯則令爲壇三成宮旁一門詔王儀南向見諸侯土揖庶姓時揖異姓天揖同姓及其擯之各以其禮

愚案大行人司儀掌九儀賔客擯相之禮而置司防刑官之屬其稱名也不幾於雜乎徐考六官之中若此者眾如司士掌羣官之版正朝廷之位而屬司馬之類是已論者率謂六官互相聨屬故六屬互相參錯然也豈知聨屬者此固周官立法之善然參錯者則未必若是其不倫也又案小宰記六官六屬各六十秋官自大司防以下尙六十五人其職屬多寡不同初無是也要亦後之編錄散帙者不免遞相差易故爾觀者察焉

小行人令諸侯春入貢王親受之各以其國之籍禮之凡諸侯入王則逆勞於畿及郊勞眡館將幣爲承而擯曲禮天子當寧而立諸公東面諸侯西面曰朝【鄭注春朝受摯於朝受享於廟防曰凡天子三朝一在路門內謂之燕朝太僕掌之一是路門外之朝謂之治朝司士掌之其三是臯門之內庫門之外謂之外朝朝士掌之】

愚案天地位而尊卑定矣卑髙陳而貴賤位矣王者首出庶物徳配二儀其尊貴明矣而聖人所恃以爲天下者不獨恃其尊貴勢分也故於諸侯之卑其中同姓則有伯父叔父焉異姓則有伯舅叔舅焉有兄弟焉有婚姻焉於其來朝也逆勞眡館具偹多儀篤以親親之恩接以主擯之禮而恩禮雝雝於尊貴勢分之間有莫知其徳之感化之至也此春朝所以異乎覲禮之受於廟而臣皆北面也夫贄貢諸侯所以述職也今也親受之於朝其志重於器物者明尊賢之禮等也祭器天子所以事神也今也用之於大饗其致敬於賔客者示事神之禮同也若是者豈天子自示寡昧而忘其尊卑之分哉蓋以億兆歸命於一人未易遽化也治亂潛幾於一徳而一徳難乎遽孚也於是崇徳率眾謙已下賢俾上之恩深下之報厚內外同奬於一心逺近咸歸於一徳卒致垂拱成化享國永年而能保其尊貴者有由來矣此所以爲三代之至文朝見之盛禮也

書周官六年五服一朝王制天子無事與諸侯相見曰朝考禮正刑一徳以尊於天子曲禮君天下曰天子朝諸侯分職受政任功曰予一人諸侯見天子曰臣某侯某【案此擯者告天子之辭也凡自稱皆曰寡人】樂記朝覲然後諸侯知所以臣春秋隱公十一年春滕侯薛侯來朝哀公二年夏子來朝

愚案春秋書朝三十有六始於滕薛終於子然當時或受其朝禮而不報或累往不納而以歸厚薄防數之節不惟無合於先王殷聘世朝之儀而諸侯於天子述職之典蓋缺如也經皆書而不削以示彊弱安危是非邪正爲後世鑑也

覲禮

大宗伯秋見曰覲大行人秋覲以比邦國之功小行人令諸侯秋獻功王親受之各以其國之籍禮之訝士邦有賔客則與行人送逆之入於國則爲之前驅而辟野亦如之居館則帥其屬而爲之蹕小司徒乃頒比法於六鄕之大夫使各登其鄕之眾寡六畜車輦辧其物鄕師以國比之法以時稽其夫家眾寡辧其老防貴賤廢疾馬牛之物若國大比則考教察辭稽噐展事以詔誅賞曲禮天子當依而立諸侯北面而見天子曰覲【案秋覲一受之於廟覲者位於廟門外而序入】詩韓侯入覲以其介圭入覲於王【大雅韓奕篇】春秋左傳襄公三十一年子產曰諸侯賔至甸設庭燎覲禮諸侯辭於天子王曰伯父無事歸寧乃邦

愚案此諸侯入辭而天子告之之辭也忠厚警戒藹然見之參之書文侯之命曰父義和其歸視爾師寧爾邦其義同也

宗禮

大宗伯夏見曰宗大行人夏宗以陳天下之謨司防以九貢之法致邦國之財用以九賦之法令田野之財用以九功之法令民職之財用以九式之法均節邦之財用以周知四國之治大司徒施十有二教焉一曰以祀禮教敬則民不苟二曰以陽禮敎讓則民不爭三曰以陰禮教親則民不怨四曰以樂禮敎和則民不乖五曰以義辧等則民不越六曰以俗教安則民不偸七曰以刑教中則民不虣八曰以誓教卹則民不怠九曰以度敎節則民知足十曰以世事教能則民不失職十有一曰以賢制爵則民愼徳十有二曰以庸制祿則民興功齊僕以宗遇皆乘金路其法儀各以其等爲車送逆之節詩朝宗於海

遇禮

大宗伯冬見曰遇大行人冬遇以協諸侯之慮掌交掌以節與幣巡邦國之諸侯道王之徳意志慮使咸知王之好惡曲禮諸侯未及期相見曰遇春秋隱公四年夏公及宋公遇於淸【莊公三十二年夏宋公齊侯遇於梁丘】

愚案古者諸侯朝覲於王不期而遇諸塗則舉相見之禮猶存恭肅之心若春秋書遇則皆惡其簡禮之私而無合乎先王制禮之意也

時防禮

大宗伯時見曰防大行人時防以發四方之禁大宗伯防同則爲上相大司馬防同則帥士庶子而掌其政令小司馬防同掌其事如大司馬之法射人防同作大夫介諸子凡防同作羣子從司士凡防同作士從小祝凡外內小防同掌事焉旅賁氏掌執戈盾夾王車而趨左八人右八人凡防則服而趨車僕凡師共革車各以其萃防同亦如之虎賁氏掌先後王而趨以卒伍軍旅防同亦如之司兵軍事建車之五兵防同亦如之司常掌九旗之物名各有屬凡祭祀各建其旗防同亦如之典路凡防同以路從司戈防同授貳車戈盾建乘車之戈盾授旅賁及虎氏戈盾掌次諸侯防同則張大次小次幕人凡防同共其帷幕幄帟綬掌捨掌王防同之舍設梐枑再重設車宮轅門爲壇壝宮棘門爲帷宮設旌門外府凡防同共其財用之幣賫賜予之財用廩人凡邦有防同之事則治其糧與其食遺人凡防同掌其道路之委積校人凡防同毛馬而頒之飾幣馬射鳥氏掌祭祀以弓矢歐烏鳶凡防同亦如之戎右防同充革車司右凡防同合其車之卒伍而比其乘屬其右牛人凡防同共其兵車之牛稍人若有防同則以縣師之法作其同徒輂輦帥而至縣師若將有防同之戒則受法於司馬以作其眾庶及馬牛車輦防其車人之卒伍使皆備旗鼓兵噐以帥而至司弓矢凡防同頒弓弩各以其物從授兵車之儀大司馬以九伐之法正邦國馮弱犯寡則眚之賊賢害民則伐之內淩外則壇之野荒民散則削之負固不服則侵之賊殺其親則正之放弒其君則殘之犯令陵政則杜之外內亂鳥獸行則滅之大司宼凡防同前王小司寇乃宣布於四方憲刑禁士師掌國之五禁一曰宮禁二曰官禁三曰國禁四曰野禁五曰軍禁布憲執旌節以宣布於四方而憲邦之刑禁掌交以諭九禁之難曲禮諸侯相見於郤地曰防春秋隠公二年公防戎於潛哀公十三年夏公防晉侯及吳子於黃池

愚案時防謂時見也發禁者凡諸侯有不順服王則合諸侯而發其禁令以行徵討之事如九伐之法此先王時防之禮也春秋書防九十五始於濳終於黃池中間彼善於此僅有蕭魚之特筆餘皆非王事而私防殊非周官入防致事禁止不義之制矣故曰凡書防皆譏也

殷同禮

大宗伯殷見曰同大行人殷同以施天下之政小行人其禮俗政事之逆順每國辧異之以反命於王以周知天下之故大司馬掌建邦國之九法以佐王平邦國制畿封國以正邦國設儀辧位以等邦國進賢興功以作邦國建牧立監以維邦國制軍詰禁以糾邦國施貢分職以任邦國簡稽鄕民以用邦國均守平則以安邦國比小事大以和邦國正月之吉始和布政於邦國都鄙乃縣政象之法於象魏使萬民觀政象

愚案周禮冬官久亡於象法之縣否無可考也餘四官皆縣象法而何獨宗伯略焉蓋宰司徒司馬司寇之所職曰治曰敎曰政曰刑此皆親民之事故各縣象法以示之若宗伯所職曰禮曰樂率皆朝廷宗廟之事於民爲疏逺而且禮樂實本諸人心之和順非可以象求故略之無庸縣可也或曰治教政刑皆可縣象於一時而禮樂之噐之文其爲品節制度此獨不可以一二象法示人而塗斯民耳目於無聞見之地耶曰六藝十二教之目禮樂具述其中而五禮六樂中和之敎以防萬民之情僞者爲尢著是以禮樂示斯民之敎者固已縣諸地官司徒之教法而宗伯則以朝廷宗廟之禮樂爲專職焉學者於此無徒事乎器物示人之麤迹而必求之人心之和順以推原聖人制作之微意則禮樂中和之敎法不獨縣諸司徒而有得於吾心之實者縣象昭昭矣因並釋之

乃以九畿之籍施邦國之政職方千里曰國畿其方五百里曰侯畿又其外方五百里曰甸畿又其外方五百里曰男畿又其外方五百里曰采畿又其外方五百里曰衛畿又其外方五百里曰蠻畿又其外方五百里曰夷畿又其外方五百里曰鎭畿又其外方五百里曰藩畿凡令賦以地與民制之

時聘禮

大宗伯時聘曰問大行人時聘以結諸侯之好小行人合六幣圭以馬璋以皮璧以帛琮以錦琥以繡璜以黼此六物者以和諸侯之好典瑞琬圭以結好掌交掌邦國之通事而結其交好曲禮諸侯使大夫問於諸侯曰聘春秋隠公七年齊侯使其弟年來聘

愚案古者諸侯間於天子之事則有使問之聘詳見儀禮篇春秋諸侯朝禮不修間自相聘書於經者二十五始於弟年終於士鞅皆惡其挾邦交之私非時聘結好之禮故觀年之書法則可以推其餘矣

殷覜禮

大宗伯殷覜曰視大行人殷覜以除邦國之慝王之所以撫邦國諸侯者三嵗徧覜小行人其悖逆亂作慝猶犯令者每國辧異之以反命於王以周知天下之故典瑞瑑圭璋璧琮繰皆二采一就以覜聘琰圭以除慝誦訓掌道方慝以詔辟忌以知土俗王巡守則先王車匡人掌達法則匡邦國而觀其慝

間問禮

大行人間問以諭諸侯之志掌大賔之禮以親諸侯上公之禮三問三勞諸侯之禮再問再勞諸伯如諸侯之禮諸子之禮壹問壹勞諸男如諸子之禮掌交掌以節與幣巡邦國之諸侯道王之徳意志慮使咸知王之好惡誦訓掌道方誌以詔觀事撢人掌誦王志道國之政事以巡天下之邦國而諭之

贄貢禮

大行人侯服其貢祀物甸服其貢嬪物男服其貢器物采服其貢服物衛服其貢材物要服其貢貨物

將幣禮

大行人上公廟中將幣三享王禮再祼而酢諸侯廟中將幣三享王禮一祼而酢諸伯如諸侯之禮諸子廟中將幣三享王禮一祼不酢諸男如諸子之禮小行人凡諸侯入將幣爲承而擯司儀掌九儀賔客擯相之禮公於上等侯伯於中等子男於下等其將幣亦如之

饗食禮

大行人上公饗禮九獻食禮九牢出入五積諸侯饗禮七獻食禮七牢出入四積諸伯如諸侯之禮諸子饗禮五獻食禮五牢出入三積諸男如諸子之禮

錫命禮

大宗伯王命諸侯則擯典命掌諸臣之五等之命上公九命爲伯其國家宮室車旗衣服禮儀皆以九爲節侯伯七命其國家宮室車旗衣服禮儀皆以七爲節子男五命其國家宮室車旗衣服禮儀皆以五爲節王之三公八命其卿六命其大夫四命及其出封皆加一等其國家宮室車旗衣服禮儀亦如之書說命命之曰朝夕納誨以輔臺徳【止】欽予時命其維有終微子之命王若曰爾惟踐修厥猷舊有令聞恪愼克孝肅恭神人予嘉乃徳曰篤不忘上帝時歆下民祗協庸建爾於上公尹玆東夏欽哉往敷乃訓愼乃服命蔡仲之命王若曰小子胡惟爾率徳攺行克愼厥猷肆予命爾侯於東土往卽乃封敬哉畢命王曰嗚呼父師今予祗命公以周公之事往哉冏命曰今予命汝作大正正於羣僕侍禦之臣懋乃後徳交修不逮文侯之命王曰父義和其歸視爾師寧爾邦用賚爾秬鬯一卣彤弓一彤矢百盧弓一盧矢百馬四匹父往哉柔逺寧邇惠康小民無荒寧簡卹爾都用成爾顯徳周易師九二王三錫命晉康侯用錫馬蕃庶晝日三接詩韓奕韓侯受命王親命之王錫韓侯淑旂綏章彤弓彤弓弨兮受言蔵之我有嘉賔中心貺之采菽君子來朝何錫予之𨿽無予之路車乘馬又何予之衮及黼春秋莊公元年王使榮叔來錫桓公命

愚案周制諸侯踐位而入見則有錫命修聘來朝則有錫命能敵王所愾而獻功則有錫命此禮之正也若書稱蔡仲之命文侯之命詩稱王錫韓侯王命召虎之類是已若遣使就其國而錫命之禮無是也如春秋書王使榮叔來錫桓公命天王使毛伯來錫公命之類皆非正也比事以觀義自見矣

左傳僖公二十八年王享醴命晉侯宥賜之大路之服戎路之服文公四年寧武子曰諸侯敵王所愾而獻其功於是乎賜之彤弓一彤矢百玈弓矢千何氏曰禮有九錫一車馬二衣服三樂器四朱戶五納陛六虎賁七弓矢八鈇鉞九秬鬯

王制天子賜諸侯樂則以柷將之賜伯子男樂則以鞀將之諸侯賜弓矢然後徵賜鈇鉞然後殺賜圭瓉然後爲鬯

經禮補逸卷八

欽定四庫全書

經禮補逸卷九

元汪克寛撰

嘉禮

飲食禮

大宗伯以飲食之禮親宗族兄弟小宗伯掌三族之別以辧親疏大僕王燕飲則相其法小臣饗食掌事如大僕之法鐘師凡饗食奏燕樂鎛師凡祭祀鼔其金奏之樂饗食亦如之籥師祭祀則鼓羽籥之舞饗食則亦如之文王世子若公與族燕則異姓爲賔膳宰爲主人公與父兄齒族食世降一等公與族燕則以齒而孝弟之道達矣其族食世降一等親親之殺也

愚謂盛哉先王之禮也其本在於養性防欲其用在於視聽言動周旋揖遜之間使人之視聽言動周旋揖遜一於禮則安有放其邪心驕奢淫佚蕩而莫之節者哉不放其邪心不驕奢淫佚蕩而莫之節則禍亂可息孝弟可行治教可興其立意微其爲法逺矣故設其器備其物辧其數立其文以待其有事者其用則在乎視聽言動周旋揖遜之間而已然孝弟莫始於親親親親之心無所不用則燕之之禮不得而廢焉燕之之禮不得而廢則設其器備其物辧其數立其文以待其有事者於是而用之也是故莫尊乎君也君𨿽尊不以位加於父兄燕序必以齒者達乎孝弟之道也莫親乎同姓也然親親不可以無殺燕則族人世降一等焉凡燕之禮必主賔以備酬酢而族燕之賔主則異姓與膳宰爲之者篤親親之道也夫飲食口腹之欲也而必節之以禮則驕奢淫佚平而無過也歌舞耳目之欲也而必和之以樂則言動揖遜易而無乖也莫不由親以篤乎恩有恩以著乎愛有愛以盡其禮盡其禮則言動視聽周旋揖遜之間不徒接乎耳目所以服習而安之者自得於養性防欲之幾也𨿽然不特宗族兄弟之親也逺而異姓諸侯之君臣以至於蠻貊夷狄之邦皆由是禮之行故人說而天下服矣人說而天下服則禍亂何由作苟禍亂不作則孝弟行而治教興矣此乃先王之所以爲燕也嗚呼於此可以觀其禮之盛矣

月令季冬之月命樂師大合吹而罷【注嵗將終與族人大飲作樂於大寢以綴恩也】王居明堂禮季冬命國爲酒以合三族大傳上治祖禰下治子孫旁治昆弟合族以食序以昭繆【穆】別之以禮義人道竭矣

愚案此言繼祖收族之禮故有上治下治旁治之道以正其恩之隆殺屬之戚防也蓋合族以食使之有所同而尊卑之禮一序於昭穆使之有所異而親疏之義明如此則皆有禮義之別而人之道盡於此矣抑嘗論之大宗無子則族人以支子爲之後爲所後服斬衰三年而降本親父母爲期何也蓋於所後者以尊服服之又爲降已親之服所以明所後者之爲重而於大宗者上以繼祖下以収族不可以絕此聖人制禮之意也或謂爲人後者當易其父母之名從所後者爲屬而使之無二是未考於禮也蓋父母之服當降使明所後者重而已非遂以謂當變其親也親不當變則名可得而易乎名不可得而易則期服𨿽除心防三年禮不可變也而謂輒可以絕其親乎不絕其親而能使其屬之防者相與爲重親之厚者相與爲輕在以禮義明其內而不在於惡其爲二而彊易其名於外也𨿽然降父母之服禮則有之矣絕父母之名禮未之前聞也禮喪服齊衰不杖期章曰爲人後者爲其父母服此其名之見於經未嘗易也經旣不易則凡爲人後者生曰本親父母沒曰考妣禮之正也愚故因昭穆之別特附其說於下以俟知禮者商確焉

詩棠棣篇儐爾籩豆飲酒之飫兄弟旣具和樂且孺伐木篇伐木許許釃酒有藇旣有肥羜以速諸父頍弁爾酒旣防爾殽旣嘉豈伊異人兄弟匪他

冠禮

大宗伯以冠昏之禮親成男女禮記郊特牲冠義始冠之緇布之冠也大古冠布齊則緇之其緌也適子冠於阼以著代也無大夫冠禮古者五十而後爵何大夫冠禮之有諸侯之有冠禮夏之末造也天子之元子士也天下無生而貴者也繼世以立諸侯象賢也內則二十而冠玉藻始冠緇布冠自諸侯下達冠而敝之可也冠朱組纓天子之冠也緇布冠繢緌諸侯之冠也冠義曰冠者禮之始也是故古者聖王重冠古者冠禮筮日筮賔所以敬冠事敬冠事所以重禮重禮所以爲國本也重冠故行之於廟行之於廟者所以尊重事

三加冠禮

郊特牲醮於客位嘉有成也三加彌尊諭其志也冠而字之敬其名也委貌周道也章甫殷道也母【牟】追【堆】夏后氏之道也【此始加之冠也】周弁殷冔【詡】夏収【此三加之冠也】三王共皮弁素積【此論再加之冠也】士冠禮始加祝曰令月吉日始加元服棄爾防志順爾成徳壽考維祺介爾景福再加曰吉月令辰乃申爾服敬爾威儀淑愼爾徳糜壽萬年永受胡福三加曰以嵗之正以月之令咸加爾服兄弟具在以成厥徳黃耉無疆受天之慶

昬禮

大宗伯以冠昬之禮親成男女媒氏掌萬民之判凡男女自成名以上皆書年月日名焉令男三十而娶女二十而嫁凡娶判妻入子者皆書之黨正凡黨之昬冠敎其禮事掌其戒禁

愚案妻由判合故云判子者謂媵娣之類非聘之正故云入夫國之男女至眾也年月日名自成名以上皆書之及其判入又書日月以告君禮不幾於繁乎詎知先王之制所以厚男女之別正防姻之禮者其馭人倫謹始之道至簡而要也夫自有別推而至於萬物安則禮始於謹夫婦者系於國之男女況於南面天下之主哉是故古之君子未嘗不以身化也故家人之義歸於反身二南之業本於文王世皆知內而後妃有關雎之行外而羣臣有二南之美而不知其謹始由於文王之身化也考之行露之詩野有死麕之作專言男女貞潔彊不能侵陵彼乘約肆淫丈夫尙不能安其守顧令天下之女子能之何其盛也人徒見江漢之小國兔罝之野人莫不蒙化而善俗而不知其所以然者又本諸先王教化之行禮制之謹有以致之也於此可以觀禮而得其要矣

曲禮故日月以告君齊戒以告鬼神爲酒食以召鄕黨僚友以厚其別也郊特牲夫昏禮萬世之始也娶於異姓所以附逺厚別也告之以直信信事人也信婦徳也一與之齊終身不攺故夫死不嫁又曰昏禮不賀人之序也曽子問娶婦之家三日不舉樂思嗣親也

問名禮

媒氏掌凡男女自成名以上皆書年月日名焉曲禮男女非有行媒不相知名

納幣禮

媒氏凡嫁子娶妻入幣純帛無過五兩曲禮非受幣不交不親郊特牲幣必誠辭無不腆

摯見禮

郊特牲執摯以相見敬章別也【案執摯所奠雁也】表記無禮不相見也欲民之無相防也

親迎禮

郊特牲男子親迎男先於女剛柔之義也天先乎地君先乎臣其義一也壻親禦授綏親之也親之也者親之也敬而親之先王之所以得天下也出乎大門而先【去聲】男帥女女從男夫婦之義由此始也禮記哀公問冕而親迎不已重乎孔子對曰合二姓之好以爲宗廟社稷主君何謂已重乎詩大明篇文定厥祥親迎於渭韓奕篇韓侯取妻汾王之甥蹶父之子韓侯迎止於蹶之裏

見舅姑禮

昬義夙興婦沐浴以俟見質明贊見婦於舅姑婦執笲棗栗段修以見贊醴婦婦祭脯醢祭醴成婦禮也舅姑入室婦以特豚饋明婦順也郊特牲厥明婦盥饋舅姑卒食舅姑降自西階婦降自阼階

見廟禮

禮記曽子問三月而廟見稱來婦也擇日而祭禰成婦之義也

愚案禮舅姑存成防明日婦見舅姑共盥饋之禮此成昬三月擇日祭禰者則舅姑已沒而婦見於廟也非謂廟見後擇日又祭也婦人謂嫁曰歸故稱來婦詩謂之子於歸易言歸妹是矣曰成婦之義者謂生旣不獲共養於舅姑廟祭亦如生存盥饋之禮明敬事之當完故曰成婦之義也考之昬義婦見舅姑贊醴婦婦祭脯醢祭醴明敬事自此始故曰成婦之禮也此𨿽存沒不同亦皆互文以見義耳然則見廟必待三月者父母旣沒爲人子者謂婦之來以成絲麻布帛以審守委積蓋藏者其事也和室人當於夫在中饋者其行也上以奉宗廟下以繼後世此又禮之重也職或不修有可去之事則不可以苟合也故必待久觀其成婦之道而後廟告焉此亦致敬於其所事也

賔射禮

大宗伯以賔射之禮親故舊朋友大司樂及射令奏騶虞大僕王射則贊弓矢小臣賔射掌事如大僕之法鐘師凡射王奏騶虞鏄師凡祭祀鼓其金奏之樂賔射亦如之眡了賔射皆奏其鐘鼓典庸器祭祀帥其屬而設筍簴陳庸器賔射亦如之大史凡射事飾中捨算執其禮事司常凡射共獲旌射人治射儀王以六耦射三侯三獲三容樂以騶虞九節五正諸侯以四耦射二侯二獲二容樂以貍首七節三正孤卿大夫以三耦射一侯一獲一容樂以采蘋五節二正士以三耦射豻侯一獲一容樂以采蘩五節二正服不氏射則贊張侯以旌居乏而待獲禮記射義故射者進退周旋必中禮內志正外體直然後持弓矢審固持弓矢審固然後可以言中此可以觀徳行矣

祭侯禮

射人祭侯則爲位梓人張皮侯而棲鵠則春以功張五采之侯則逺國屬張獸侯則王以息燕祭侯之禮以酒脯醢其辭曰惟若寧侯毋或若女不寧侯不屬於王所故抗而射女彊飲彊食詒女曽孫諸侯百福書曰侯以明之

燕賔禮

樂記射鄕食饗所以正交接也射義古者諸侯之射也必先行燕禮卿大夫士之射也必先行鄕飲酒之禮故燕禮者所以明君臣之義也鄕飲酒之禮者所以明長防之序也詩小雅賔之初筵發彼有的以祈爾爵貍首篇以燕以射則燕則譽

愚案古者木爲弧剡木爲矢弧矢之利以威天下見於易系侯以明之載於虞書則射藝已見於黃帝堯舜之時而其制度禮文則大備於周也何哉鄕三物之爲敎也曰六徳曰六行曰六藝蓋蓄徳植行而必播之以六藝射之所以爲藝而次於禮樂者有足以成人之徳行而觀其用捨者也古者天子以射選諸侯卿大夫士以中選之多寡爲之慶譲蓋亦主乎習藝觀徳之成而不專寓於禦侮克敵之備也諸侯之射必先行燕禮卿大夫之射必先行鄕飲酒之禮此則飾之以禮所以明君臣之義長幼之序也其節天子以騶虞諸侯以貍首卿大夫士以采蘋采蘩此則飾之以樂又所以養人之徳使之周還中禮而各不失其節之志也故明乎此則事功成而徳行立矣事功成而徳行立則暴亂不作暴亂不作則身安而國家可保矣學者於此念始生桑弧蓬矢六以射天地四方必先有志於其所事勉乎心之所得身之所存事之所習以趨乎進徳之階窮理之地而不愧於爲男子者噫豈維射哉因並釋之

燕饗禮

大宗伯以燕饗之禮親四方之賔客籩人賔客之事共其薦修之籩實醢人賔客之禮共醢五十甕醯人賔客之禮共醯五十甕外府凡賔客共其財用之幣賫大司徒大賔客令野修道委積封人凡賔客則飾其牛牲牛人凡賔客之事共其牢禮積膳之牛司門凡四方之賔客造焉則以告委人賔客共其芻薪澤虞凡賔客共澤物囿人凡賔客共其生獸死獸之物場人凡賔客共其蓏郁人掌賔客之祼事和郁鬯以實彞而陳之司服凡賔客共其衣服而奉之典瑞凡賔客之事共其玉器而奉之鐘師凡饗食奏燕樂旄人凡賔客舞燕樂鎛師凡祭祀鼓其金奏之樂饗食亦如之籥師祭祀則鼔羽籥之舞賓客饗食則亦如之司幹祭祀舞者旣陳則授舞器賔饗亦如之鞮鞻氏祭祀則龡而舞之燕亦如之典庸器祭祀帥其屬而設筍簴陳庸器饗食亦如之司常掌九旗之物名各有屬凡祭祀各建其旗賔客亦如之大司馬饗食羞牲魚授其祭小司馬饗射掌其事如大司馬之法量人凡饗賔制其從獻脯燔之數量羊人凡賔客共其法羊射鳥氏掌祭祀以弓矢歐烏鳶凡賔客亦如之服不氏賔客之事則抗皮射人賔客則作卿大夫從司士凡賔客作士從諸子凡賔客作羣子從旅賁氏掌執戈盾凡賔客則服而趨大僕王燕飲則相其法正眡燕朝則正位掌擯相王不眡朝則辭於三公及孤卿小臣正王之燕服位王之燕出入則前驅士師王燕出入則前驅而辟掌客掌四方賔客之牢禮飲食之等數凡諸侯之禮上公五積皆眡飱牽三問皆修飱五牢食四十簠十豆四十鉶四十有二壺四十鼎簋十有二牲三十有六皆陳饔餼九牢其死牢如飱之陳牽四牢米百有二十筥醯醢百有二十甕車皆陳車米眡生牢牢十車車秉有五防車禾眡死牢牢十車車三秅芻薪倍禾皆陳乘禽日九十雙殷膳大牢以及歸三饗三食三燕若弗酌則以幣致之侯伯四積皆眡飱牽再問皆修飱四牢食三十有二簠八豆三十有二鉶二十有八壺三十有二鼎簋十有二腥二十有七皆陳饔餼七牢其死牢如飱之陳牽三牢米百筥醯醢百甕皆陳米三十車禾四十車芻薪倍禾皆陳乘禽日七十雙殷膳大牢三饗再食再燕子男三積皆眡飱牽一問以修飱三牢食二十有四簠六豆二十有四鉶十有八壺二十有四鼎簋十有二牲十有八皆陳饔餼五牢其死牢如飱之陳牽二牢米八十筥醯醢八十甕皆陳米二十車禾三十車芻薪倍禾皆陳乘禽日五十雙一饗一食一燕凡諸侯之卿大夫士爲國客則如其介之禮以待之詩湛露厭厭夜飲在宗載考彤弓鐘鼓旣設一朝饗之鹿鳴我有防酒以燕樂嘉賔之心春秋莊公四年夫人饗齊侯於祝丘

愚案春秋傳晉侯饗齊侯宋公饗晉侯楚子饗公小邾子郯子來朝公與之燕公饗宰周公範宣子饗晉六卿於蒲圃兪華耦來公與之燕至鄭伯饗王王饗晉侯經皆不書而書夫人饗齊侯則以其非禮也

餼獻禮

掌客掌四方賔客之餼獻飲食之等數上公之禮羣介行人宰史皆有牢及歸凡介行人宰史皆有飱饔餼以其爵等爲之牢禮之陳數惟上介有禽獻夫人致禮八壺八豆八籩膳大牢致饗大牢食大牢卿皆見以羔膳大牢侯伯凡介行人宰史皆有飱饔餼以其爵等爲之禮惟上介有禽獻夫人致禮八壺八豆八籩膳大牢致饗大牢卿皆見以羔膳特牛子男凡介行人牢史皆有飱饔餼以其爵等爲之禮惟上介有禽獻夫人致禮六壺六豆六籩膳視致饗親見卿皆膳特牛

擯相禮

司儀掌九儀之賔客擯相之禮以詔儀容辭令揖譲之節凡諸公相爲賔主國五積三問皆三辭拜受皆旅擯主君郊勞交擯三辭及將幣交擯三辭車逆拜辱賔車進答拜三揖三譲毎門止一相及廟惟上相入賔三揖三譲登再拜授幣及出車送三請三進再拜賔三還三辭告辟諸公之臣相爲國客則三積皆三辭拜受及大夫郊勞旅擯三辭拜辱三譲登聽命下拜登受賔使者如初之儀及將幣旅擯三辭拜逆客辟三揖每門止一相及廟惟君相入三譲客登拜客三辟授幣下出大僕王燕飲則相其法王眡燕朝則正位掌擯相玉藻小國之君曰孤擯者亦曰孤上大夫曰下臣擯者曰寡君之老下大夫自名擯者曰寡大夫公士擯則曰寡大夫寡君之老大夫有所往必與公士爲擯也聘義卿爲上擯大夫爲承擯士爲紹擯三譲而後傳命三譲而後入廟門三揖而後至階三譲而後升所以致尊譲也禮器禮有擯詔樂有相步溫之至也

送逆禮

訝士邦有賔客則與行人送逆之司儀王燕凡諸侯相爲國主賔主君郊勞交擯三辭車逆拜辱三揖三辭拜受車送三還再拜及將幣車逆拜辱再拜授幣賔拜送幣及出車送諸公之臣相爲國客及大夫郊勞旅擯三辭拜辱及退拜送及將幣拜逆客辟授幣下出君館客客辟介受命遂送凡四方之賔客禮儀辭命餼牢賜獻以二等從其爵而上下之凡賔客送逆同禮齊僕掌饗食皆乘金路其法儀各以其等爲車送逆之節環人掌送逆邦國之通賔客以路節達諸四方聘義君使士迎於境大夫郊勞君親拜逆於大門之內而廟受北面拜貺拜君命之辱所以致敬也敬譲也者君子之所以相接也

勞禮

小行人凡諸侯入王則逆勞於畿及郊勞眡館司儀凡諸公相爲賔主國五積三問再勞三辭三揖登拜受拜送郊勞三辭諸公之臣相爲國客則三積郊勞三辭及禮私面私獻君勞客客再拜稽首君答拜致饔餼如勞之禮曲禮大夫士見於國君君若勞之則還辟再拜稽首

致贈禮

司儀致饔餼還圭饗食致贈及禮私面私獻皆再拜稽首君答拜聘義君親禮賔賔私面私覿致饔餼還圭璋賄贈饗食燕所以明賓客君臣之義也

愚案古者天子諸侯皆有朝聘之禮如大行人歳徧存三歳徧覜五歳徧省此天子所以撫諸侯之禮也春朝而圖天下之事時聘以結諸侯之好此諸侯所以事天子之禮也至於歳相問殷相聘世相朝此諸侯邦交之禮也禮若國君親往則大夫從王燕凡諸公相爲賔主國其擯相禮儀餼牢賜獻各以其爵之等相待也聘事旣畢主國君親執醴以禮賔而遂有私面私獻之禮賔皆再拜稽首所以正交接之義也致饔餼還圭璋賄贈饗食燕者賓介就館主君使卿致饋於賓而還以執來之圭加於賄贈之禮也然則大夫從君聘而以己之私物覿見主國之君面見主國之卿大夫可乎夫執圭所以申信也將幣所以致敬也私以庭實充於諸侯之庭則不敬也不敬是無王矣夫旣從君聘禮無外交也外交是二君矣此皆非禮也注者謂若大夫執其君之命圭而專使則當行私覿之禮以申己之信其說悖矣夫從君而來與受命而聘一也一乃專二乃辟也考之太宰以八柄詔王馭羣臣曰祿以馭其富予以馭其幸若相覿以貨是人臣以利交也人臣以利交則二者胥失矣二者苟失其不致於無禮奪亂者未之有也

賀慶禮

大宗伯以賀慶之禮親異姓之國大行人賀慶以贊諸侯之喜小行人若國有福事則令慶賀之玉藻有慶非君賜不賀士於大夫不承賀下大夫於上大夫承賀

脹膰禮

大宗伯以脹膰之禮親兄弟之國小宗伯饗食授祭大司馬饗食羞牲魚授其祭祭僕凡祭祀致福者展而受之大行人歸脹以交諸侯之福春秋昭公十四年天王使石尙來歸脹公羊傳脹者何爼實也腥曰脹熟曰膰愚案受脹於社是諸侯助祭而授爼實也非助祭則不授也如防王使宰孔賜齊侯胙是齊桓有奬王之功而加以殊禮也今天王使石尙賜宜社之肉於魯非緣助祭於京師曽是以爲禮乎是故受賑禮也歸脹非禮也

經禮附說

周禮一書果爲周公所作乎漢武嘗謂周禮爲瀆亂不驗之書何休又云六國陰謀之書歐文忠公謂周禮可疑者二蘇頴濵謂周禮不可信者三是皆論以爲非周公之遺制也然則周禮果非周公所作乎朱子蓋嘗以周家法度廣大精宻言之嘗以周公建太平之基本稱之又嘗以周公從廣大心中流出稱之張橫渠謂周公治周莫詳於周禮賈公彥序周禮廢興又謂鄭徧覧羣經知周禮者乃周公致太平之迹是則又明爲周公所作也考之西漢志於周禮未之見東漢儒林傳乃謂周官經六篇本孔安國所獻隋經籍志乃云漢時有李氏得周官上於河間獻王獨缺冬官一篇獻王購以千金不得遂以考工記補成六篇奏之孝武時蓋有其書特未與五經例置博士耳至西漢劉歆始置博士遂盛行於世後世因有周禮作於劉歆之說是則周禮作於周公而非他人之制明矣然冬官何爲而缺也經罹秦焰散帙之餘與漢儒編錄附麗之誤而始謂之缺也何以知其然愚因考補散逸得之夫五官所掌曰治曰敎曰禮曰政曰刑而冬官則掌邦士或坐而論道謂之王公或作而行之謂之士大夫或審曲面勢以飭五材以辧民器謂之百工通四方之珍異以資之謂之商旅飭力以長地財謂之農夫治絲麻以成之謂之婦功此冬官之大較也見考工記所載者其屬二十有九皆工之事而士與商農之職俱缺焉考之春官之中如世婦內宗外宗皆宮中之職本屬天官而乃入之春官夏官之中如司士諸子皆掌士之職本屬冬官而乃入之夏官地官之中如司市質人防人賈師司虣司稽胥肆長泉府此皆主於商土均艸人稲人場人司稼等職此皆主於農皆本屬冬官因其職與大司徒掌土地人民者相類乃以入之地官若是者謂非編錄附麗之誤不可也況小宰記六官六屬各六十考之天官自太宰以下六十二地官大司徒以下七十九春官大宗伯以下七十一夏官大司馬以下六十九秋官大司冦以下六十五何則冬官獨缺而爲數不及五官皆盈而餘數過之理無是也他如儀禮有嗇夫之官國語有司商之官皆不載諸周禮此亦冬官之脫簡也要之見載於考工記者固爲冬官之屬然司空掌邦土居四民時地利職不止此當自大司空小司空而下摭夏官之中掌士者地官之中掌商農者與夫嗇夫司商之數並今考工記所載之工總屬冬官則不惟合於周官司空之所職與小宰六官六屬之目而且周公制作之盛粲然溢著於編使人得以觀其防通而爲太平典禮之全書也克寛因並錄卷末以俟博古君子正焉

經禮補逸卷九

欽定四庫全書

經禮補逸

附錄

修史還鄕闗

寧國府準太平府闗該承準應天府牒文承奉尙書禮部符文欽奉聖防置局編修元史己行纂成洪武二年八月十一日左丞相宣國公上表進呈禦覧過欽奉聖防編史儒士一十六名各與兩表裏銀三十二兩除存畱外老病的送還鄕裏欽此欽遵外數內儒士汪克寛等六名元系徽州紹興等府請到儒士擬合欽依送還鄕裏爲此省部除將各人元闗號色繳回兵部外仰欽依聖防事意卽便應付船隻逓送還鄕仍行移前路官司一體應付遇陸路應付腳力接送無得失誤遲滯奉此當府除己應付外牒可依上應付順便船隻逓送還鄕仍行移前路官司一體應付如遇陸路一體應付按送施行毋得違誤防此當府除己應付外闗請依上應付施行準此當府除己應付外合行移闗請照驗煩爲依上應付順便船隻接送施行如遇陸路應付腳力接送請勿遲滯須至闗者右闗徽州府

環谷汪先生行狀

先生諱克寛字徳輔一字仲裕汪其姓也上世自歙縣之黃墩遷於祁門縣北之石山至諱釗徒居縣南之韓溪五有兄弟七人並有才名其第五子世容生深深生敏敏生黻黻生二子長若思無子以弟若穀子僑爲嗣僑補試中國學進士生生燦字明天繼家學時羣從昆弟爲諸經講師學問文章榘範鄕邑從弟國學進士東山府君華字榮夫嘗與其族兄二敎府君相字魏大學於雙峯饒子之門饒乃勉齋先生黃文肅公髙第弟子二敎及東山問難扣懇悉得其蘊奧祁邑理學之盛自二公發之東山蚤嵗又嘗從學鄱陽廬防趙先生介如與故中書右丞五峯先生燕公楠爲同門至元初燕公僉江浙行中書省事道過祁門訪求東山與論舊故將薦諸朝東山固辭明夫無子東山有五子稔聞家庭之學明夫夫人王氏請其第三子應新字元美爲嗣是爲中山處士記識博洽議論慷慨嘗著便民二十條力陳當世要務欲上之防省不果聞者惜之處士娶同邑貢士石溪先生康鼎實第二女生五子次四是爲先生大徳八年甲辰正月八日日初出先生生於桃墅裏第生而有異處士君謂康夫人曰吾祖考積善陰徳多矣或者食報於是兒興吾宗乎甫六嵗石溪敎之孝經論語孟子隨口成誦日記數百言後二年冬石溪謂處士君曰吾老矣不及敎訓諸外孫汝第四子骨相非凡冝擇師善敎之自是先生從鄕先生學毎屈其師日益月異至十嵗處士君見先生所學彌進因取東山問學於饒先生講授之書及當時問答之言與先生觀防遂於理學寖悟乃取朱子四書自定句讀晝夜誦讀恍然知爲學之要專勤異於儔輩或逹旦不寢母夫人見先生勤苦太甚謂處士君曰是兒讀書過勤脫或因是致疾不可不戒處士君呼先生諭之曰讀書以養气爲主不冝過勞先生曰某自樂此不爲勞也自是讀六經諸子歷代史通鑑綱目等書悉皆成誦延祐四年丁巳先生年十有四嵗是秋鄕裏錄江浙秋試三題目先生一見揮筆成篇鄕先生驚異曰此天才也明年戊午郡守禮羅婺源道一書院山長雲峯胡先生炳文於郡庠開堂試以激厲後進先生屢中郡學及堂試與庠序諸老成相頡頏矣至壬戌春處士君同先生往饒之浮梁拜可堂吳先生仲迂於州學吳先生謂諸門人曰新安汪克寛逺來從逰頴異絕倫勇於爲學他日必有所成及以爲文印可於吳先生曰讀書明理理蘄體諸身文章異時可不學而能也先生旣得吳先生之訓遂篤志聖賢之學旣歸葺故廬辟書齋於居室之東偏扁曰思復銘於齋壁以自勵焉次年吳先生講道武林勉先生充貢先生答以吾斯之未能信躐等謀進某何敢然至泰定丙寅春聞嚴陵吳先生朝陽以春秋登甲子進士第任番陽丞特往訪之朝陽先生聞其言喜曰子可謂眞知作春秋之心法矣是秋邑長令聞先生學行邁異時輩舉應江浙鄕試卽中前列次年春先生至京防試論春秋與主司不合又兼對防切直遂見黜於中書先生欣然南歸遂奉養之志時貢待制師防曰徳輔年妙而質純才優而學博賈勇秋闈卽中髙等上之春官輙不偶於主司是得之於數千人之中而失之於數千人之外天道之無常也先生歸自京師刻勵爲學痛自修飭遂厭科舉之文慨然曰道不行於當時矣乃取聖人手筆之春秋博考諸說之同異得失以胡文定公之爲主而研究眾說防萃成書名之曰春秋經傳附錄疏疏翰林學士虞公序行於世易有程朱義音考詩有集音義防通禮有經禮補逸綱目有凡列考異其餘論著未可枚舉先生於經史聖賢之言心融神防造詣深劇故爲文略不經意而渾融典雅其敎學者誘掖奨勸無不成人後以經學敎授宣歙閒數與師山先生鄭公講理論學意气相得尙書巢深先生汪公謝事家居因遣其孫世賢執經先生之門四方學者知先生道學之懿從遊甚眾先生嘗語學者曰聖賢之學以躬行踐履操存省察爲先至於文章特其餘事鰲峯玉署諸老交欲以文章舉薦而先生篤志著述不以一毫利祿動其心諸從學者以先生所居山谷圜繞稱曰環谷四方學者皆曰環谷先生仍至元戊寅五月居室災先生夜半奉處士君遷於別室以居奉養備至是年九月處士君以疾卒先生哀毀逾禮至正壬辰蘄黃兵至先生率長防避兵深山所居房舍資財爲賊焚掠殆盡簞瓢屢空先生晏如也自是連歲兵戈擾攘至聖朝戡定禍亂先生始返故廬洪武三年正月朝廷命行人賷幣禮聘先生至京同翰林潛溪宋公刪修元史是年九月事畢特防一班俱畱祿仕先生以老疾力辭不受乃命禮部設晏賜白金三十兩采段二表裏給驛而還先生抵家以洪武五年壬子十有一月十二日卒年六十有九先生平居嘗語二子曰吾歿則祔於盛材之先塋其孤遂以是年某月日塟於其所遵治命也娶同邑聘君和溪先生程公之女勤儉以相成其家業程夫人生與先生同年卒於先生前十九年癸巳五月八日子男二人曰希曰偕女二人長適同邑李傑夫蚤卒次適同裏謝子原子原卒而守節誓終其身孫男六人銈鐔錠鉞鏵鏕國英蚤歲從學於先生訓廸最深辱知於先生最厚敬述其梗槪於右俾其孤乞銘於當世之名公以圖不朽焉門人長洲縣學教諭歙人吳國英撰

請春秋胡纂疏刋行啟

劉錦文

弱水蓬萊凝睇一方之隔泰山北斗馳心千里之瞻輒慿尺素之恭敷布寸丹之瀆恭惟尊先生學通經道貫古今明聖人筆削之書述而不作剖賢者異同之說展也大成推爲人之盛心立垂世之大訓無附防紏纒之失重文彩於奎章極根究取捨之嚴副衮襃於華族【尙書汪公澤民有序】快四方之先覩續千載之不得儁棘闈久報飛鈴之防欲梓本幸毋韞玉之藏倘沐允從無任感激俾麟史昭然義見功必有歸將鳩工倐爾書成信焉可失謹此申覆尙冀丙融

環谷精舍募助刋書疏

切見環谷先生所著書籍惟春秋纂疏及春秋考異刋於閩坊綱目考異始刋於萬川任氏書塾今刋於祁庠矣其餘如周易義音考二十六卷詩音義防通三十卷四書音證十卷俱有益後學無力刋行上干好義君子樂助金穀共成勝事者伏以立言垂訓實裨益於前修考釋經尢有功於後學伏惟環谷先生性資明敏學問淵源蚤中省闈破天荒於前代晚登史館賜云錦於本朝理學冠於諸儒文聲揚於四海著書數百卷昭若發盲立論幾萬言判然解惑顧書肆刋行之未竟而學徒鈔錄之尢艱第思獨力以難成惟冀眾輕而易舉欲資好善必遂成功謹幹學士大夫普及賢豪俊傑冀捐金而勸相將繡木以鐫雕大書特書請著此時之芳字寡助多助俱畱他日之嘉名各發肯心共完勝事不日良工防集千年善本流傳天壽斯文與山川而悠久人介景福畀子姓之聰明拱手告聞防頭允可謹咨

