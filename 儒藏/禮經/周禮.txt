周禮

天官冢宰第一地官司徒第二春官宗伯第三夏官司馬第四秋官司寇第五冬官考工記第六

天官冢宰第一惟王建宮以捂方正位﹐體國經野﹐設官分職﹐以爲民極。乃立天官冢宰﹐使帥其屬而掌邦治﹐以佐王均邦國。治官之屬﹕大宰﹐卿一人。小宰﹐中大夫二人。宰夫﹐下大夫四人﹑上士八人﹑中士十有六人。旅﹐下士三十有二人﹑府六人﹑史十有二人﹑胥十有二人﹑徒百有二十人。宮正﹐上士二人﹑中士四人﹑下士八人﹑府二人﹑史四人﹑胥四人﹑徒四十人。宮伯﹐中士二人﹑下士四人﹑府一人﹑史二人﹑胥二人﹑徒二十人。膳夫﹐上士二人﹑中士四人﹑下士八人﹑府二人﹑史四人﹑胥十有二人﹑徒百有二十人。皰人﹐中士四人﹑下士八人﹑府二人﹑史四人﹑賈八人﹑胥四人﹑徒四十人。內饔﹐中士四人﹑下士八人﹑府二人﹑史四人﹑胥十人﹑徒百人。外饔﹐中士四人﹑下士八人﹑府二人﹑史四人﹑胥十人﹑徒百人。亨人﹐下士四人﹑府一人﹑史二人﹑胥五人﹑徒五十人。甸師﹐下士二人﹑府一人﹑史二人﹑胥三十人﹑徒三百人。獸人﹐中士四人﹑下士八人﹑府二人﹑史四人﹑胥四人﹑徒四十人。漁人﹐中士四人﹑下士四人﹑府二人﹑史四人﹑胥三十人﹑徒三百人主鱉人﹐下士四人﹑府二人﹑史二人﹑徒十有六人。臘人。下士四人﹑府二人﹑史二人﹑徒二十人。醫師﹐上士二人﹑下士四人﹑府二人﹑史二人﹑徒二十人。食醫﹐中士二人。疾醫﹐中士八人。瘍醫﹐下士八人。獸醫﹐下士四人。酒正﹐中士四人﹑下士八人﹑府二人﹑史八人﹑胥八人﹑徒八十人。酒人﹐奄十人﹑女酒三十人﹑奚三百人。漿人﹐奄五人﹑女漿十有五人﹑奚百有五十人。淩人﹐下士二人﹐府二人﹑史二人﹑胥八人﹑徒八十人。籩人﹐奄一人﹑女籩十人﹑奚二十人。醢人﹐奄一人﹑女醢二十人﹑奚四十人。醯人﹐奄二人﹑女醯二十人﹑奚四十人。鹽人﹐奄二人﹑女鹽二十人﹑奚四十人。冪人﹐奄一人﹑女冪十人﹑奚二十人。宮人﹐中士四人﹑下士八人﹑府二人﹑史四人﹑胥八人﹑徒八十人。掌捨﹐下士四人﹑府二人﹑史四人﹑徒四十人。幕人﹐下士一人﹑府二人﹑史二人﹑徒四十人。掌次﹐下士四人﹑府四人﹑史二人﹑徒八十人。大府﹐下大夫二人﹑上士四人﹑下士八人﹑府四人﹑史八人﹑賈十有六人﹑胥八人﹑徒八十人。玉府﹐上士二人﹑中士四人﹑府二人﹑史二人﹑工八人﹑賈八人﹑胥四人﹑徒四十有八人。內府﹐中士二人﹑府一人﹑史二人﹑徒十人。外府﹐中士二人﹑府一人﹑史二人﹑徒十人。司會﹐中大夫二人﹑下大夫四人﹑上士八人﹑中士十有六人﹑府四人﹑史八人﹑胥五人﹑徒五十人。司書﹐上士二人﹑中士四人﹑府二人﹐史四人﹑徒八人。職內﹐上士二人﹑中士四人﹑府四人﹑史四人﹑徒二十人。職歲﹐上士四人﹑中士八人﹑府四人﹑史八人﹑徒二十人。職幣﹐上士二人﹑中士四人﹑府二人﹑史四人﹑賈四人﹑胥二人﹑徒二十人。司裘﹐中士二人﹑下士四人﹑府二人﹑史四人﹑徒四十人。掌皮﹐下士四人﹑府二人﹑史四人﹑徒四十人。內宰﹐下大夫二人﹑上士四人﹑中士八人﹑府四人﹑史八人﹑胥信人﹑徒八十人。內小臣﹐奄上士四人﹑史二人﹑徒八人。閽人﹐王宮每門四人。囿遊亦如之。寺人﹐王之正內五人。內豎倍寺人之數。九嬪﹑世婦﹑女禦﹑女祝四人﹑奚八人﹑女史八人﹑奚十有六人。典婦功﹐中士二人﹑下士四人﹑府二人﹑史四人﹑工四人﹑賈四人﹑徒二十人。典絲﹐下士二人﹑府二人﹑史二人﹑賈四人﹑徒十有二人。典枲﹐下士二人﹑府二人﹑史二人﹑徒二十人。內司服﹐奄一人﹑女禦三人﹑奚八人。縫人﹐奄二人﹑女禦八人﹑女工八十人﹑奚三十人。染人﹐下士二人﹑府二人﹑史二人﹑徒二十人。追師﹐下士二人﹑府一人﹑史二人﹑工二人﹑徒四人。屨人﹐下士二人﹑府一人﹑史一人﹑工八人﹑徒四人。夏采﹐下士四人﹑史一人﹑徒四人。大宰之職﹐掌建邦之六典﹐以佐王治邦國﹕一曰治典﹐以經邦國﹐以治官府﹐以紀萬民。二曰教典﹐以安邦國﹐以教官府﹐以擾萬民。三曰禮典﹐以和邦國﹐以統百官﹐以諧萬民。四曰政典﹐以平邦國﹐以正百官﹐以均萬民。五曰刑典﹐以詰邦國﹐以刑百官﹐以糾萬民。六曰事典﹐以富邦國﹐以任百官﹐以生萬民。以八法治官府﹕一曰官屬﹐以舉邦治。二曰官職﹐以辧邦治。三曰官聯﹐以會官治。四曰官常﹐以聽官治。五曰官成﹐以經邦治。六曰官法﹐以正邦治。七曰官刑﹐以糾邦治。八曰官計﹐以獘邦治。以八則治都鄙﹕一曰祭祀﹐以馭其神。二曰法則﹐以馭其官。三曰廢置﹐以馭其吏。四曰祿位﹐以馭其士。五曰賦貢﹐以馭其用。六曰禮俗﹐以馭其民。七曰刑賞﹐以馭其威。八曰田役﹐以馭其眾。以八柄詔王馭羣臣﹕一曰爵﹐以馭其貴。二曰祿﹐以馭其富。三曰予﹐以馭其幸。四曰置﹐以馭其行。五曰生﹐以馭其福。六曰奪﹐以馭其貧。七曰廢﹐以馭其罪。八曰誅﹐以馭其過﹐以八統詔王馭萬民﹕一曰親親﹐二曰敬故﹐三曰進賢﹐四曰使能﹐五曰保庸﹐六曰尊貴﹐七曰達吏﹐八曰禮賓。以九職任萬民﹕一曰三農﹐生九谷。二曰園圃﹐毓艸木。三曰虞衡﹐作山澤之材。四曰藪牧﹐養蕃鳥獸。五曰百工﹐飭化八材。六曰商賈﹐阜通貨賄。七曰嬪婦﹐化治絲枲。八曰臣妾﹐聚斂疏材。九曰閒民﹐無常職﹐轉移執事。以九賦斂財賄﹕一曰邦中之賦﹐二曰四郊之賦﹐三曰邦甸之賦﹐四曰家削之賦﹐五曰邦縣之賦﹐六曰邦都之賦﹐七曰關市之賦﹐八曰山澤之賦﹐九曰幣余之賦。以九式均節財用﹕一曰祭祀之式﹐二曰賓客之式﹐三曰喪荒之式﹐四曰羞服之式﹐五曰工事之式﹐六曰幣帛之式﹐七曰芻秣之式﹐八日匪頒之式﹐九曰好用之式。以九貢致邦國之用﹕一曰祀貢﹐二曰嬪貢﹐三曰器貢﹐四曰幣貢﹐五曰材貢﹐六曰貨貢﹐七曰服貢﹐八曰斿貢﹐九曰物貢。以九兩系邦國之民﹕一曰牧﹐以地得民。二曰長﹐以貴得民。三曰師﹐以賢得民。四曰儒﹐以道得民。五曰宗﹐以族得民。六曰主﹐以利得民。七曰吏﹐以治得民。八曰友﹐以任得民。九曰藪﹐以富得民。正月之吉﹐始和﹐布治於邦國都鄙﹐乃縣治象之法於象魏﹐使萬民觀治象﹐挾日而斂之。置其輔。乃施典於邦國﹐而建其牧﹐立其監﹐設其參﹐傅其伍﹐陳其殷﹐置其輔。乃施則於都鄙﹐而建其長﹐立其兩﹐設其伍﹐陳其殷。乃施法於官府﹐而建其正﹐立其貳﹐設其考﹐陳其殷﹐置其輔。凡治﹐以典待邦鞏之治﹐以則待都鄙之治﹐以法待官府之治﹐以官成待萬民之治﹐以禮待賓儈其疚。祀五帝﹐則掌百官之誓戒﹐與其具修。前期十日﹐帥執事而卜日。遂戒﹐及執事﹐眡滌濯﹐及納享﹐贊王牲事。及祀之日﹐贊玉幣爵之事。祀大神示﹐亦如之。享先王﹐亦如之﹐贊玉几﹑玉爵。大朝覲會同﹐贊玉幣﹑玉獻﹑玉几﹑玉爵。大喪﹐贊贈玉﹑含玉。作大事﹐則戒於百官﹐贊王命。王眡治朝﹐則贊聽治﹔眡四方之聽朝﹐亦如之。凡邦之小治﹐則冢宰聽之。待四方之賓客之小治。歲終﹐則令百官府各正其治﹐受其會﹐聽其致事﹐而詔王廢置。三歲﹐則大計羣吏之治而誅賞之。小宰之職﹐掌建邦之宮刑﹐以治王宮之政令。凡宮之糾禁﹐掌邦之六典﹑八法﹑八則之貳﹐以逆邦國﹑都鄙﹑官府之治。執邦之九貢﹑九賦﹑九式之貳﹐以均財節邦用。以官府之六敍正羣吏﹕一曰以敍正其位﹐二曰以敍進其治﹐三曰以敍作其事﹐四曰以敍制其食﹐五曰以敍受其會﹐六曰以敍聽其情。以官府之六屬舉邦治﹕一曰天官﹐其屬六十﹐掌邦治﹐大事則従其長﹐小事則專達。二曰地官﹐其屬六十﹐掌邦教﹐大事則従其長﹐小事則專達。三曰春官﹐其屬六十﹐掌邦禮﹐大事則従其長﹐小事則專達。四曰夏官﹐其屬六十﹐掌邦政﹐大事則従其長﹐小事則專達。五曰秋官﹐其屬六十﹐掌邦刑﹐大事則従其長﹐小事則專達。六曰冬官﹐其屬六十﹐掌邦事﹐大事則従其長﹐小事則專達。以官府之六職辧邦治﹕一曰治職﹐以平邦國﹐以均萬民﹐以節財用。二曰教職﹐以安邦國﹐以寧萬民﹐以懷賓客。三曰禮職﹐以和邦國﹐以諧萬民﹐以事鬼神。四曰政職﹐以服邦國﹐以正萬民﹐以聚百物。五曰刑職﹐以詰邦國﹐以糾萬民﹐以除盜賊。六曰事職﹐以富邦國﹐以養萬民﹐以生百物。以官府之六聯合邦治﹕一曰祭祀之聯事﹐二曰賓客之聯事﹐三曰喪荒之聯事﹐四曰軍旅之聯事﹐五曰田役之聯事﹐六曰斂弛之聯事﹐凡小事皆有聯。以官府之八成經邦治﹕一曰聽政役以比居﹐二曰聽師田以簡稽﹐三曰聽閭裏以版圖﹐四曰聽稱責以傅別﹐五曰聽祿位以禮命﹐六曰聽取予以書契﹐七曰聽賣買以質劑﹐八曰聽出入以要會。以聽官府之六計獘羣吏之治﹕一曰廉善﹐二曰廉能﹐三曰廉敬﹐四曰廉正﹐五曰廉法﹐六曰廉辧。以法掌祭祀﹑朝覲﹑會同﹑賓客之戒具。軍旅﹑田役﹑喪荒﹐亦如之。七事者﹐令百官府共其財用﹐治其施捨﹐聽其治訟。凡祭祀﹐贊玉幣爵之事﹐祼將之事。凡賓客﹐贊祼。凡受爵之事﹑凡受幣之事﹑喪荒﹐受其含襚﹑幣玉之事。月終﹐則以官府之敍﹐受羣吏之要。贊冢宰受歲會。歲終﹐則令羣吏致事。正歲﹐帥治官之屬而觀治象之法﹐徇以木鐸﹐曰﹕不用法者﹐國有常刑。乃退﹐以宮刑憲禁於王宮﹐令於百官府曰﹕各修乃職﹐考乃法﹐待乃事﹐以聽王命。其有不共﹐則國有大刑。宰夫之職﹐掌治朝之法。以正王及三公﹑六卿﹑大夫﹑羣吏之位﹐掌其禁令。敍羣吏之治﹐以待賓客之令﹑諸臣之復﹑萬民之逆。掌百官府之徵令﹐辧其八職﹕一曰正﹐掌官法以治要。二曰師﹐掌官成以治凡。三曰司﹐掌官法以治目。四曰旅﹐掌官常以治數。五曰府﹐掌官契以治藏。六曰史﹐掌官書以贊治。七曰胥﹐掌官敍以治敍。八曰徒﹐掌官令以徵令。掌治法﹐以考百官府﹑羣都﹑縣﹑鄙之治﹐乘其財用之出入。凡失財用物辟名者﹐以官刑詔冢宰而誅之。其足用長財善物者﹐賞之。以式法掌祭祀之戒具﹐與其薦羞﹐従大宰而眂滌濯。凡禮事﹐贊小宰比官府之具。凡朝覲﹑會同﹑賓客﹐以牢禮之法﹐掌其牢禮﹑委積﹑膳獻﹑飲食﹑客賜之飧牽﹐與其陳數。凡邦之弔事﹐掌其戒令﹐與其幣器財用﹐凡所共者。大喪﹑小喪﹐掌小官之戒令﹐帥執事而治之。三公六卿之喪﹑與職喪﹐帥官有司而治之。凡諸大夫之喪﹐使其旅帥有司而治之。歲終﹐則令羣吏正歲會。月終﹐則令正月要。旬終﹐則令正日成﹐而以考其治。治不以時舉者﹐以告而誅之。正歲﹐則以法警戒羣吏﹐令修宮中之職事﹐書其能者與其良者﹐而以告於上。宮正掌王宮之戒令糾禁﹐以時比宮中之官府﹑次捨之眾寡﹐爲之版以待。夕擊柝而比之﹐國有故則令宿。其比﹐亦如之。辧外﹑內而時禁﹐稽其功緒﹐糾其徳行﹐幾其出入﹐均其稍食﹐去其淫怠﹐與其奇衮之民﹐會其什伍而教之道藝。月終﹐則會其稍食。歲終﹐則會其行事﹐凡邦之大事﹐令於王宮之官府﹑次捨﹐無去守而聽政令。春秋以木鐸修火禁。凡邦之事﹐蹕﹑宮中﹑廟中﹑則執燭。大喪﹐則授廬舍﹑辧其親疏貴賤之居。宮伯掌王宮之士﹑庶子凡在版者﹐掌其政令﹐行其秩敍﹐作其徒役之事﹐授八次﹑八捨之職事。若邦有大事作宮眾﹐則令之。月終﹐則均秩。歲終﹐則均敍。以時頒其衣裘﹐掌其誅賞。膳夫掌王之食飲﹑膳羞﹐以養王及後﹑世子。凡王之饋﹐食用六谷﹐膳用六牲﹐飲用六淸﹐羞用百有二十品﹐珍用八物﹐醬用百有二十甕。王日一舉﹐鼎十有二物﹐皆有俎﹐以樂侑食。膳夫授祭﹐品嘗食﹐王乃食。卒食﹐以樂徹於造。王齊﹐日三舉。大喪﹐則不舉。大荒﹐則不舉。大札﹐則不舉。天地有災﹐則不舉。邦有大故﹐則不舉。王燕食﹐則奉膳﹐贊祭。凡王祭祀﹑賓客食﹐則徹王之胙俎。凡王之稍事﹐設薦脯醢。王燕飲酒﹐則爲獻主。掌後及世之膳羞﹐凡肉修之頒賜﹐皆掌之。凡祭祀之致福者﹐受而膳之。以摯見者﹐亦如之。歲終則會﹐惟王及後﹑世子之膳不會。庖人掌共六畜﹑六獸﹑六禽﹐辧其名物。凡其死生鮮薨之物﹐以共王之膳﹐與其薦羞之物﹐及後世子之膳羞。共祭祀之好羞﹐共喪紀之庶羞﹐賓客之禽獻。凡令禽獻﹐以法授之。其出入﹐亦如之。凡用禽獻﹕春行羔豚﹐膳膏香﹔夏行腒鱐﹐膳膏臊﹔秋行犢麛﹐膳膏腥﹔冬行鮮羽﹐膳膏膻。歲終﹐則會﹐惟王及後之膳禽不會。內饔掌王及後﹑世子膳羞之割﹑烹﹑煎﹑和之事。辧體名肉物﹐辧百品味之物。王舉﹐則陳其鼎俎﹐以牲體實之﹐選百羞﹑醬物﹑珍物﹐以俟饋。共後及世子之膳羞。辧腥﹑臊﹑膻﹑香之不可食者。牛夜鳴則庮﹐羊泠毛而毳膻﹐犬赤股而躁臊﹐烏廌色而沙鳴貍﹐豕盲眡而交睫腥﹐馬黑脊而般臂螻。凡宗廟之祭祀﹐掌割亨之事﹔凡燕飲食﹐亦如之。凡掌共羞﹑修﹑刑﹑膴﹑胖﹑骨﹑鱐﹐以待共膳。凡王之好賜肉修﹐則饔人共之。外饔掌外祭祀之割亨。共其脯﹑修﹑刑﹑膴。陳其鼎俎實之牲體﹑魚臘。凡賓客之飧饔﹑饔食之事﹐亦如之。邦饗耆老﹑孤子﹐則掌其割亨之事。饗士﹑庶子﹐亦如之。師役﹐則掌共其獻賜脯肉之事。凡小喪紀﹐陳其鼎俎而實之。亨人掌共鼎鑊﹐以給水﹑火之齊。職外﹐內饔之爨亨煮﹐辧膳羞之物。祭祀﹐共大羹﹑鉶羹。賓客﹐亦如之。甸師掌帥其屬而耕耨王藉。以時入之﹐以共齊盛。祭祀﹐共蕭茅﹑共野果﹑瓜之薦。喪事﹐代王受眚災。王之同姓有罪﹐則死刑焉。帥其徒以薪蒸﹐役外﹐內饔之事。獸人掌罟田獸﹐辧其名物。冬獻狼﹐夏獻麋﹐春秋獻獸物。時田﹐則守罟。及獘田﹐令禽注於虞中。凡祭祀﹑喪紀﹑賓客﹐共其死獸﹑生獸。凡獸入於臘人﹐皮﹑毛﹑筋﹑角入於玉府。凡田獸者﹐掌其政令。漁人掌以時漁爲梁。春獻王鮪﹐辧魚物﹐爲鮮薨﹐以共王膳羞。凡祭祀﹑賓客﹑喪紀﹐共其魚之鮮薨。凡漁者﹐掌其政令。凡漁徵入於玉府。鱉人掌取互物﹐以時簎魚﹑鱉﹑龜﹑蜃﹐凡貍物。春獻鱉蜃﹐秋獻龜魚。祭祀﹐共�﹑贏﹑蚳﹐以授醢人。掌凡邦之簎事。臘人﹐掌幹肉。凡田獸之脯臘膴胖之事﹐凡祭祀﹐共豆脯﹐薦脯﹑膴﹑胖﹐凡臘物﹐賓客﹑喪紀﹐共脯臘凡幹肉之事。醫師掌醫之政令﹐聚毒藥以共醫事。凡邦之有疾病者﹐疕瘍者﹐造焉﹐則使醫分而治之。歲終﹐則稽其醫事﹐以制其食。十全爲上﹐十失一次之﹐十失二次之﹐十失三次之﹐十失四爲下。食醫掌和王之六食﹐六飲﹑六膳﹑百羞﹑百醬﹑八珍之齊。凡食齊眡春時﹐羹齊眡夏時﹐醬齊眡秋時﹐飲齊眡冬時。凡和﹐春多酸﹐夏多苦﹐秋多辛﹐冬多咸﹐調以滑甘。凡會膳食之宜﹐牛宜稌﹐羊宜黍﹐豕宜稷﹐犬宜梁﹐雁宜麥﹐魚宜蓏。凡君子之食恆放焉。疾醫掌養萬民之疾病。四時皆有癘疾﹕春時有瘠首疾﹐夏時有癢疥疾﹐秋時有瘧寒疾﹐冬時有嗽上气疾。以五味﹑五穀﹑五藥﹐養其病﹔以五气﹑五聲﹑五聲﹐眡其死生。兩之以九竊之變﹐參之以九藏之動。凡民之有疾病者﹐分而治之。死終﹐則各書其所以﹐而入於醫師。瘍醫掌腫瘍﹑潰瘍﹑金瘍﹑折瘍之祝﹐藥﹑劀﹑殺之齊。凡療瘍﹐以五毒攻之。以五气養之﹐以五藥療之﹐以五味節之。凡藥以酸養骨﹐以辛養筋﹐以咸養脈﹐以苦養气﹐以甘養肉﹐以滑養竊。凡有瘍者﹐受其藥焉。獸醫掌療獸病﹐療獸瘍。凡療獸病﹐灌而行之﹐以節之﹐以動其气﹐觀其所發而養之。凡療獸瘍﹐灌而劀之﹐以發其惡﹐然後藥之﹐養之﹐食之。凡獸之有病者﹐有瘍者﹐使療之。死﹐則計其數以講退之。酒正掌酒之政令﹐以式法授酒材。凡爲公酒者﹐亦如之。辧五齊之名﹕一曰泛齊﹐二曰醴齊﹐三曰盎齊﹐四曰緹齊﹐五曰沈齊。辧三酒之物﹕一曰事酒﹐二曰昔酒﹐三曰淸酒。辧四飲之物﹕一曰淸﹐二曰醫﹐三曰漿﹐四曰酏。掌其厚薄之齊﹐以共王之四飲三酒之饌﹐及後﹑世子之飲與其酒。凡祭祀﹐以法共五齊三酒﹐以實八尊。大祭三貳﹐中祭再貳﹐小祭壹貳﹐皆有酌數。惟齊酒不貳﹐皆有器量。共賓客之禮酒﹐共後之致飲於賓客之禮醫酏糟﹐皆使其士奉之。凡王之燕飲酒﹐共其計﹐酒正奉之。凡饗士﹑庶子﹐饗耆老﹑孤子﹐皆共其酒﹐無酌數。掌酒之賜頒﹐皆有法以行之。凡有秩酒者﹐以書契授之。酒正之出﹐日入其成﹐月入其要﹐小宰聽之。歲終﹐則會﹐惟王及後之飲酒不會。以酒式誅賞。酒人掌爲五齊三酒。祭祀﹐則共奉之﹐以役世婦。共賓客之禮酒﹑飲酒而奉之。凡事﹐共酒而入於酒府。凡祭祀﹐共酒以往。賓客之陳酒﹐亦如之。漿人掌共王之六飲﹐水﹑漿﹑醴﹑涼﹑醫﹑酏﹐入於酒府。共賓客之稍禮﹐共夫人致飲於賓客之禮﹐淸醴醫酏糟﹐而奉之。凡飲共之。淩人掌冰正﹐歲十有二月﹐令斬冰﹐三其淩。春始治鑑。凡外內饔之膳羞﹐鑑焉。凡酒漿之酒醴﹐亦如之。祭祀﹐共冰鑑。賓客﹐共冰。大喪﹐共夷槃冰。夏頒冰﹐掌事﹐秋刷。籩人掌四籩之實。朝事之籩﹐其實麷﹑蕡﹑白﹑黑﹑形鹽﹑膴﹑鮑魚﹑鱐。饋食之籩其實棗﹑﹑桃﹑乾﹛艸橑﹜﹑榛實。加籩之實﹐蓤﹑芡﹑脯。羞籩之實。糗﹑餌﹑粉﹑餈。凡祭祀﹐共其籩薦羞之實。喪事及賓客之事﹐共其薦籩羞籩。爲王及後﹑世子共其內羞。凡籩事﹐掌之。醢人掌四豆之實。朝事之豆﹐其實韭菹﹑醓醢﹑昌本﹑麋臡﹐菁菹﹑鹿臡﹑茆菹﹑麇臡。饋食之豆﹐其實葵菹﹑蠃醢﹑脾析﹑�醢﹑蜃﹑蚳醢﹑豚拍﹑魚醢。加豆之實﹐芹菹﹑兔醢﹑深蒲﹑醞醢﹑箈菹﹑雁醢﹑筍菹﹑魚醢。羞豆之食﹐酏食﹑糝食。凡祭祀﹐共薦羞之豆實。賓客﹑喪紀﹐亦如之。爲王及後﹐世子共其內羞。王舉﹐則共醢六十甕﹐以五齊﹑七醢﹑七菹﹑三臡實之。賓客之禮﹐共醢五十甕。凡事﹐共醢。醯人掌共五齊﹑七菹﹐凡醯物。以共祭祀之齊菹﹐凡醯醬之物。賓客﹐亦如之。王舉﹐則共齊菹醯物六十甕﹐共後及世子之醬齊菹。賓客之禮﹐共醯五十甕。凡事﹐共醯。鹽人掌鹽之政令﹐以共百事之鹽。祭祀﹐共其苦鹽﹑散鹽。賓客﹐共其形鹽﹑散鹽。王之膳羞﹐共飴鹽。後及世子﹐亦如之。凡齊事﹐鬻鹽﹐以待戒令。冪人掌共巾冪。祭禮﹐以疏布﹑巾冪八尊﹐以畫布﹑巾冪﹑六彜﹐凡王巾皆黼。宮人掌王之六寢之修﹐爲其井匽﹐除其不蠲﹐去其惡臭﹐共王之沐浴。凡寢中之事﹐埽除﹑執燭﹑共鑪炭﹐凡勞事。四方之舍事﹐亦如之。掌捨掌王之會同之舍。設梐枑再重。設車宮轅門﹐爲壇壝宮棘門﹐爲帷宮﹐設旌門。無宮﹐則共人門。凡捨事﹐則掌之。幕人掌帷﹑幕﹑幄﹑帟﹑綬之事。凡朝覲﹑會同﹑軍旅﹑田役﹑祭祀﹐共其帷﹑幕﹑幄﹑帟﹑綬。大喪﹐共帷﹑幕﹑帟﹑綬。三公及卿﹑大夫之喪﹐共其帟。掌次掌王次之法﹐以待張事。王大旅上帝﹐則張氈案﹐設皇邸。朝日﹑祀五帝﹐則張大次﹑小次﹐設重帟﹑重案。合諸侯﹐亦如之。師田﹐則張幕﹐設重帟﹑重案。諸侯朝覲﹑會同﹐則張大次﹑小次。師田﹐則張幕﹑設案。孤卿有邦事﹐則張幕﹑設案。凡喪﹐王則張帟三重﹐諸侯再重﹐孤卿﹑大夫不重。凡祭祀﹐張其旅幕﹐張屍次。射﹐則張耦次。掌凡邦之張事。大府掌九貢﹑九賦﹑九功之貳。以受其貨賄之人﹐頒其貨於受藏之府﹐頒其賄於受用之府。凡官府﹑都鄙之吏及執事者受財用焉。凡頒財﹐以式法授之。關市之賦﹐以待王之膳服﹔邦中之賦﹐以待賓客﹔四郊之賦﹐以待稍秣﹔家削之賦﹐以待匪頒﹔邦甸之賦﹐以待工事﹔邦縣之賦﹐以待幣帛﹔邦都之賦﹔以待祭祀﹔山澤之賦﹔以待喪紀﹔幣余之賦﹔以待賜予﹔凡邦國之貢﹐以待弔用﹔凡萬民之貢﹔以充府庫﹔凡式貢之餘財﹐以共玩好之用。凡邦之賦用取具焉。歲終﹐則以貨賄之入出會之。玉府掌王之金玉﹑玩好﹑兵器。凡良貨賄之藏﹐共王之服玉﹑佩玉﹑珠玉。王齊﹐則共食玉﹔大喪﹐共含玉﹑復衣裳﹑角枕﹑角柶。掌王之燕衣服﹐衽席牀笫﹐凡褻器。若合諸侯﹐則共珠槃﹑玉惇。凡王之獻﹐金玉﹑兵器﹑文織﹑良貨賄之物﹐受而藏之。凡王之好賜﹐共其貨賄。內府掌受九貢﹑九賦﹑九功之貨賄﹑良兵﹑良器﹐以待邦之大用。凡四方之幣獻之金﹑玉﹑齒﹑革﹑兵器﹐凡良貨賄﹐入焉。凡適四方使者﹐共其所受之物而奉之。凡王及冢宰之好賜予﹐則共之。外府掌邦布之入出﹐以共百物﹐而待邦之用。凡有法者﹐共王及後﹑世子之衣服之用。凡祭祀﹑賓客﹑喪紀﹑會同﹑軍旅﹐共其財用之幣賫﹐賜予之財用。凡邦之小用﹐皆受焉。歲終﹐則會﹐惟王及後之服不會。司會掌邦之六典﹑八法﹑八則之貳﹐以逆邦國都鄙官府之治。以九貢之法致邦國之財用﹐以九賦之法令田野之財用﹐以九功之法令民職之財用﹐以九式之法均節邦之財用。掌國之官府﹑郊野﹑縣都之百物財用。凡在書契﹑版圖者之貳﹐以逆羣吏之治而聽其會計。以參互考日成﹐以月要考月成﹐以歲會考歲成﹐以周知四國之治﹐以詔王及冢宰廢置。司書掌邦之六典﹑八法﹑八則﹑九職﹑九正﹑九事邦中之版﹐土地之圖﹐以周知入出百物。以敍其財﹐受其幣﹐使入於職幣。凡上之用財用﹐必考於司會。三歲﹐則大計羣吏之治﹐以知民之財﹑器械之數﹐以知田野﹑夫家﹑六畜之數﹐以知山林﹑川澤之數﹐以逆羣吏之徵令。凡稅斂﹐掌事者受法焉。及事成﹐則入要貳焉﹐凡邦治考焉。職內掌邦之賦入﹐辧其財用之物而執其總。以貳官府﹑都鄙之財入之數﹐以逆邦國之賦用。凡受財者﹐受其貳令而書之。及會﹐以逆職歲與官府財用之出﹐而敍其財以待邦之移用。職歲掌邦之賦出﹐以貳官府﹑都鄙之財出賜之數﹐以待會計而考之。凡官府﹑都鄙﹑羣吏之出財用﹐受式法於職歲。凡上之賜予﹐以敍與職幣授之。及會﹐以式法贊逆會。職幣掌式法﹐以斂官府﹑都鄙與凡用邦財者之幣。振掌事者之餘財﹐皆辧其物而奠其錄﹐以書楬之﹐以詔上之小用賜予。歲終﹐則會其出。同邦之會事﹐以式法贊之。司裘掌爲大裘﹐以共王祀天之服。中秋﹐獻良裘﹐王乃行羽物。季秋﹐獻功裘﹐以待頒賜。王大射﹐則共虎侯﹑熊侯﹑豹侯﹐設其鵠。諸侯則共熊侯﹑豹侯。聊大夫則共麋侯。皆設其鵠。大喪﹐廞裘﹐飾皮車。凡邦之皮事﹐掌之。歲終﹐則會﹐惟王之裘與其皮事不會。掌皮掌秋斂皮﹐冬斂革﹐春獻之﹐遂以式法頒皮革於百工。共其毳毛爲氈﹐以待邦事﹐歲終﹐則會其財賫。內宰掌書版圖之法﹐以治王內之政令。均其稍食﹐分其人民以居之。以陰禮教六宮﹐以陰禮教九嬪﹐以婦職之法教九禦﹐使各有屬﹐以作二事﹐正其服﹐禁其奇邪﹐展其功緒。大祭祀﹐後祼獻﹐則贊﹐瑤爵亦如之。正後之服位﹐而詔其禮樂之儀﹐贊九嬪之禮事。凡賓客之祼獻﹑瑤爵﹑皆贊﹐致後之賓客之禮。凡喪事﹐佐後使治外內命婦﹐正其服位。凡建國﹐佐後立市﹐設其次﹐置其敍﹐正其肆﹐陳其貨賄﹐出其度量淳制﹐祭之以陰禮。中春﹐詔後帥外內﹑命婦始蠶於北郊﹐以爲祭服。歲終﹐則會內人之稍食﹐稽其功事﹐佐後而受獻功者﹐比其大小與其粗良而賞罰之﹐會內宮之財用。正歲﹐均其稍食﹐施其功事﹐憲禁令於王之北宮﹐而糾其守。上春﹐詔王后帥六宮之人而生穜稑之種而獻之於王。內小臣掌王后之命﹐正其服位。後出入﹐則前驅。若有祭祀﹑賓客﹑喪紀﹐則擯詔後之禮事﹐相九嬪之禮事﹐正內人之禮事﹐徹後之俎。後有好事於四方﹐則使往。有好令於卿大夫﹐則亦如之。掌王之陰事﹑陰令。閽人掌守王宮之中門之禁。喪服﹑凶器不入宮﹐潛服﹑賊器不入宮﹐奇服﹑怪民不入宮。凡內人﹑公器﹑賓客﹐無帥則幾其出入。以時啟閉。凡外內命夫命婦出入﹐則爲之辟。掌埽門庭。大祭祀﹑喪紀之事﹐設門燎﹐蹕宮門﹑廟門。凡賓客亦如之。寺人掌王之內人﹐及女宮之戒令。相道其出入之事而糾之。若有喪紀﹑賓客﹑祭祀之事﹐則帥女宮而致於有司﹐佐世婦治禮事﹐掌內人之禁令。凡內人弔臨於外﹐則帥而往﹐立於其前而詔相之。內豎掌內﹑外之通令﹐凡小事。若有祭祀﹑賓客﹑喪祀之事﹐則爲內人蹕。王后之喪﹐遷於宮中﹐則前蹕。及葬﹐執褻器以従遣車。九嬪掌婦學之法﹐以教九禦婦徳﹑婦言﹑婦容﹑婦功﹐各帥其屬而以時禦敍於王所。凡祭祀﹐贊玉賫﹐選後薦﹐徹豆籩。若有賓客﹐則従後。大喪﹐帥敍哭者亦如之。世婦掌祭祀。賓客﹑喪紀之事﹐帥女宮而澹攥爲賫盛。及祭之日﹐蒞陳女宮之具﹐凡內羞之物﹐掌弔臨於卿大夫之喪。女禦掌禦敍於王之燕寢﹐以歲時獻功事。凡祭祀﹐贊世婦。大喪﹐掌沐浴。後之喪﹐持習翣。従世婦而弔於卿大夫之喪。女祝掌王后之內祭祀﹐凡內禱詞之事。掌以時招﹑梗﹑禬﹑禳之事﹐以除疾殃。女史﹐掌王后之禮職。掌內治之貳﹐以詔後治內政﹐逆內宮﹐書內令。凡後之事﹐以禮従。典婦功掌婦式之法﹐以授嬪婦及內人女功之事賫。凡授嬪婦功﹐及秋獻功﹐辧其苦良﹐比其小大而賈之物書而楬之。以共王及後之用﹐頒之於內府。典絲掌絲入而辧其物﹐以其賈楬之。掌其藏與其出﹐以待興功之時。頒絲於外內工﹐皆以物授之。凡上之賜予﹐亦如之。及獻功﹐則受良功而藏之﹐辧其物而書其數﹐以待有司之政令﹐上之賜予。凡祭禮﹐共黼畫組就之物。喪紀﹐共其絲纊組文之物。凡飾邦器者﹐受文織絲組焉。歲終﹐則各以其物會之。典枲掌布緦﹑縷﹑紵之麻艸之物﹐以待時頒功而授賫。及獻功﹐受苦功﹐以其賈楬而藏之﹐以待時頒﹐頒衣服﹐授之。賜予﹐亦如之。歲終則各以其物會之。內司服掌王后之六服﹕礻韋衣﹑揄狄﹑闕狄﹑鞠衣﹑展衣﹑緣衣﹑素紗。辧外內命婦之服﹐鞠衣﹑展衣﹑緣衣﹑素紗。凡祭祀﹑賓客﹐共後之衣服﹐及九嬪世婦。凡命婦﹐共其衣服﹐共喪衰﹐亦如之。後之喪﹐共其衣服﹐凡內具之物。縫人掌王宮之縫綫之事。以役女禦﹐以縫王及後之衣服。喪﹐縫棺飾焉﹐衣翣柳之材。掌凡內之縫事。染人掌染絲帛。凡染﹐春暴練﹐夏纁玄﹐秋染夏﹐冬獻功。掌凡染事。追師掌王后之首服。爲副編次﹐追衡笄﹐爲九嬪及外內命婦之首服﹐以待祭祀賓客。喪紀﹐共笄絰﹐亦如之。屨人掌王及後之服屨。爲赤舄﹑黑舄﹑赤繶﹑靑句﹑素屨﹑葛履。辧外內命夫命婦之命屨﹑功屨﹑散屨。凡四時之祭祀﹐以宜服之。夏采掌大喪﹐以冕服復於大祖﹐以乘車建綏﹐復於四郊。

地官司徒第二惟王建國﹐辧方正位﹐體國經野﹐設官分職﹐以爲民極。乃立地官司徒﹐使帥其蜀而掌邦教﹐以佐王安擾邦國。教官之屬﹕大司徒﹐卿一人。小司徒﹐中大夫二人。鄕師﹐下大夫四人﹑上士八人﹑中士十有六人。旅﹐下士三十有二人﹑府六人﹑史十有二人﹑胥十有二人﹑徒百有二十人。鄕老﹐二鄕則公一人。鄕大夫﹐每鄕卿一人。州長﹐每州中大夫一人。黨正﹐每黨下大夫一人。族師﹐每族上士一人。閭胥﹐每閭中士一人。比長﹐五家下士一人。封人﹐中士四人﹑下士八人﹑府二人﹑史四人﹑胥六人﹐徒六十人。鼓人﹐中士六人﹑府二人﹑史二人﹑徒二十人。舞師﹐下士二人﹑胥四人﹑舞徒四十人。牧人﹐下士六人﹑府一人﹑史二人﹑徒六十人。牛人﹐中士二人﹑下士四人﹑府二人﹑史四人﹑胥二十人﹑徒二百人。充人﹐下士二人﹑史二人﹑胥四人﹑徒四十人。載師﹐上士二人﹑中士四人﹑府二人﹑史四人﹑胥六人﹑徒六十人。閭師﹐中士二人﹑史二人﹑徒二十人。縣師﹐上士二人﹑中士四人﹑府二人﹑史四人﹑胥八人﹑徒八十人。遺人﹐中士二人﹑下士四人﹑府二人﹑史四人﹑胥四人﹑徒四十人。均人﹐中士二人﹑一士四人﹑府二人﹑史四人﹑胥四人﹑徒四十人。師氏﹐中大夫一人﹑上士二人﹑府二人﹑史二人﹑胥十有二人﹑徒百有二十人。保氏﹐下大夫一人﹑中士二人﹑府二人﹑史二人﹑胥六人﹑徒六十人。司諫﹐中士二人﹑史二人﹑徒二十人。司救﹐中士二人﹑史二人﹑徒二十人。調人﹐下士二人﹑史二人﹑徒十人。媒氏﹐下士二人﹑史二人﹑徒十人。司市﹐下大夫二人﹑上士四人﹑中士八人﹑下士十有六人﹑府四人﹑史八人﹑胥十有二人﹑徒百有二十人。質人﹐中士二人﹑下士四人﹑府二人﹑史四人﹑胥二人﹑徒二十人。廛人﹐中士二人﹑下士四人﹑府二人﹑史四人﹑胥二人﹑徒二十人。胥師﹐二十肆則一人﹐皆二史。賈師﹐二十肆則一人﹐皆二史。司虣﹐十肆則一人。司稽﹐五肆是一人。胥﹐二肆則一人。肆長﹐每肆則一人。泉府﹐上士四人﹑中士八人﹑下士十有六人﹑府四人﹑史八人﹑賈八人﹑徒八十人。司門﹐下大夫二人﹑上士四人﹑中士八人﹑下士十有六人﹑府二人﹑史四人﹑胥四人﹑徒四十人。每門下士二人﹑府一人﹑史二人﹑徒四人。司關﹐上士二人﹑中士四人﹑府二人﹑史四人﹑胥八人﹑徒八十人。每關下士二人﹑府一人﹑史二人﹑徒四人。掌節﹐上士二人﹑中士四人﹑府二人﹑史四人﹑胥二人﹑徒二十人。遂人﹐中大夫二人。遂師﹐下大夫四人﹑上士八人﹑中士十有六人。旅﹐下士三十有二人﹑府四人﹑史十有二人﹑胥十有二人﹑徒百有二十人。遂大夫﹐每遂中大夫一人。縣正﹐每縣下大夫一人。鄙師﹐每鄙上士一人。贊阝長﹐每贊阝中士一人。裏宰﹐每裏下士一人。鄰長﹐五家則一人。旅師﹐中士四人﹑下士八人﹑府二人﹑史四人﹑胥八人﹑徒八十人。稍人﹐下士四人﹑史二人﹑徒十有二人。委人﹐中士二人﹑下士四人﹑府二人﹑史四人﹑徒四十人。土均﹐上士二人﹑中士四人﹑下士八人﹑府二人﹑史四人﹑胥四人﹑徒四十人。艸人﹐下士四人﹑史二人﹑徒十有二人。稻人﹐上士二人﹑中士四人﹑一士八人﹑府二人﹑史四人﹑胥十人﹑徒百人。土訓﹐中士二人﹑下士四人﹑史二人﹑徒八人。誦訓﹐中士二人﹑下士四人﹑史一人﹑徒八人。山虞﹐每大山﹐中士四人﹑下幹八人﹑府二人﹑史四人﹑胥八人﹑徒八十人﹔中山﹐下士六人﹐史二人﹐胥六人﹐徒六十人﹔小山﹐下士二人﹐史一人﹐徒二十人。林衡﹐每大林麓﹐下士十有二人﹑史四人﹑胥十有二人﹑徒百有二十人﹔中林麓﹐如中山之虞﹔小林麓﹐如小山之虞。川衡﹐每大川﹐下士十有二人﹑史四人﹑胥十有二人﹑徒百有二十人﹔中川﹐下士六人﹑史二人﹑胥六人﹑徒六十人﹔小川﹐十士二人﹑史一人﹑徒二十人。澤虞﹐每大澤﹑大藪﹐中士四人﹑下士八人﹑府二人﹑史四人﹑胥八人﹑徒八十人﹔中澤﹑中藪﹐如中川之衡﹔小澤﹑小藪﹐如小川之衡。迹人﹐中士四人﹑下士八人﹑史二人﹑徒四十人。丱人﹐中士二人﹑下士四人﹑府二人﹑史二人﹑胥四人﹑徒四十人。角人﹐下士二人﹑府一人﹑徒八人。羽人﹐下士二人﹑府一人﹑徒八人。掌葛﹐下士二人﹑府一人﹑史一人﹑胥二人﹑徒二十人。掌染艸﹐下士二人﹑府一人﹑史二人﹑徒八人。掌炭﹐下士二人﹑史二人﹑徒二十人。掌茶﹐下士二人﹑府一人﹑史一人﹑徒二十人。掌蜃﹐下士二人﹑府一人﹑史一人﹑徒八人。囿人﹐中士四人﹑下士八人﹑府二人﹑胥八人﹑徒八十人。場人﹐每場下士二人﹑府一人﹑史一人﹑徒二十人。廩人﹐下大夫二人﹑上士四人﹑中士八人﹑下士十有六人﹑府八人﹑史十有六人﹑胥三十人﹑徒三百人。舍人﹐上士二人﹑中士四人﹑府二人﹑史四人﹑胥四人﹑下誓十人。倉人﹐中士四人﹑下士八人﹑府二人﹑史四人﹑胥四人﹑徒四十人。司祿﹐中士四人﹑下士八人﹑府二人﹑史四人﹑徒四十人。司稼﹐下士八人﹑史四人﹑徒四十人。舂人﹐奄二人﹑女舂﹝A083﹞二人﹑奚五人。饎人﹐奄二人﹑女饎八人﹑奚四十人。稾人﹐奄八人﹑女稾﹐每奄二人﹑奚五人。大司徒之職﹐掌建邦之土地之圖與其人民之數﹐以佐王安擾邦國。以天下土地之圖﹐周知九州之地域廣輪之數﹐辧其山林﹑川澤﹑丘陵﹑墳衍原隰之名物。而辧其邦國﹑都鄙之數﹐制其畿疆而溝封之﹐設其社稷之壝﹐而樹之田主﹐各以其野之所宜木﹐遂以名其社與曰醫。以土會之法﹐辧五地之物生﹕一曰山林﹐其動物宜毛物﹐其植物宜皂鱗。其民毛而方。二曰川澤﹐其動物宜鱗物﹐其植物宜膏物﹐其民黑而津。三曰丘陵﹐其動物宜羽物﹐其植物宜核物﹐其民專而長。四曰墳衍﹐其動物宜介物﹐其植物宜莢物﹐其民皙而瘠。五曰原隰﹐其動物宜羸物﹐其植物宜叢物﹐其民丰肉而庳。因此五物者民之常。而施十有二教焉﹕一旦以祀禮教敬﹐則民不苟。二曰以陽禮教讓﹐則民不爭。三日以陰禮教親﹐則民不怨。四曰﹐以樂禮教和﹐和民不乖。五曰以儀辧等﹐則民不越。六曰以俗教安﹐則民不愉。七曰以刑教中﹐則民不虣。八曰以誓教卹﹐則民不怠。九曰以度教節﹐則民知足。十曰以世事教能﹐則民不失職。十有一曰以賢制爵﹐則民愼徳。十有二曰﹐以庸制祿﹐則民興功。以土宜之法﹐辧十有二土之名物﹐以相民宅而知其利害﹐以阜人民﹐以蕃鳥獸﹐以毓艸木﹐以任土事。辧十有二壤之物而知其種﹐以教稼穡樹藝﹐以土均之法辧五物九等﹐制天下之地徵﹐以作民職﹐以令地貢﹐以斂財賦﹐以均齊天下之政。以土圭之法測土深。正日景﹐以求地中。日南則景短﹐多暑﹔日北則景長﹐多寒﹔日東則景夕﹐多風﹔日西則景朝﹐多陰。日至之景﹐尺有五寸﹐謂之地中﹐天地之所合也﹐四時之所交也﹐風雨這所會也﹐陰陽之所和也。然則百物阜安﹐乃建王國焉﹐制其畿方千里而封樹之。凡建邦國﹐以土圭土其地而制其域。諸公之地﹐封疆方五百里﹐其食者半﹔諸侯之地封疆方四百里﹐其食者三之一﹔諸伯之地﹐封疆方三百里﹐其食者參之一﹔諸子之地﹐封疆方二百里﹐其食者四之一﹔諸男之地﹐封疆方百里﹐其食者四之一。凡造都鄙﹐制其地域而封溝之﹔以其室數制之。不易之地﹐家百畮﹔一易之地﹐家二百畮﹔再易之地﹐家三百畮。乃分地職﹐奠地守﹐制地貢﹐而頒職事焉。以爲地法而待政令﹐以荒政十有二聚萬民﹕一曰散利﹐二曰薄徵﹐三曰緩刑﹐四曰弛力﹐五曰捨禁﹐六曰去幾﹐七曰眚禮﹐八曰殺哀﹐九曰蕃樂﹐十曰多昏﹐十有一曰索鬼神﹐十有二曰除盜賊。以保息六養萬民﹕一曰慈幼﹐二曰養老﹐三曰振窮﹐四曰卹貧﹐五曰寬疾﹐六曰安富。以本俗六安萬民﹕一曰媺宮室﹐二曰族墳墓﹐三曰聯兄弟﹐四曰聯師儒﹐五曰聯朋友﹐六曰同衣服。正月之吉﹐始和﹐布教於邦國﹑都鄙﹐乃縣教象之法於象魏﹐使萬民觀教象。挾日而斂之﹐乃施教法於邦國﹑都鄙﹐使之各以教其所治民。令五家爲比﹐使之相保﹔五比爲閭﹐使之相愛﹔四閭爲族﹐使之相葬﹔五族爲黨﹐使之相救﹔五黨爲州﹐使之相賙﹔五州爲鄕﹐使之相賓。頒職事十有二於邦國﹑都鄙。使以登萬民﹕一曰稼穡﹐二曰樹藝﹐三曰作材﹐四曰阜藩﹐五曰飭材﹐六曰通財﹐七曰化材﹐八曰斂材﹐九曰生材﹐十日學藝﹐十有一曰世事﹐十有二曰服事。以鄕三物教萬民而賓興之﹕一曰六徳﹕知﹑仁﹑聖﹑義﹑忠﹑和。二曰六行﹕教﹑友﹑睦﹑姻﹑任﹑卹。三日六藝﹕禮﹑樂﹑射﹑禦﹑書﹑數。以鄕八刑糾萬民﹕一曰不孝之刑﹐二曰不睦之刑﹐三曰不姻之刑﹐四曰不弟之刑﹐五曰不任之刑﹐六曰不卹之刑﹐七曰造言之刑﹐八曰亂民之刑。以五祀防萬民之僞而教之中﹐以六樂防萬民之情而教之和。凡萬民之不服教而有獄訟者﹐與有地治者聽而斷之﹐其附於刑者﹐歸於士。祀五帝﹐奉牛牲﹐羞其肆。享先王﹐亦如之。大賓客﹐令野修道﹑委積。大喪﹐帥六鄕之眾庶﹐屬其六引﹐而治其政令。大軍旅﹑大田役﹐以旗致萬民﹐而治其徒庶之政令。若國有大故﹐則致萬民於王門﹐令無節者不行於天下。大荒﹑大札﹐則令邦國移民﹑通財﹑捨禁﹑弛力﹑薄徵﹑緩刑。歲終﹐則令教官正治而致事。正歲﹐令於教官曰「各貢爾職﹐修乃事﹐以聽王命。其有不正﹐則國有常刑。」古小司徒之職﹐掌建邦之教法﹐以稽國中及四郊都鄙之夫家九比之數﹐以辧其貴賤﹑老幼﹑廢疾。凡徵役之施捨﹐與其祭祀﹑飲食﹑喪紀之禁令﹐乃頒比法於六鄕之大夫﹐使各登其鄕之眾寡﹑比要﹐乃會萬民之卒伍而用之。五人爲伍﹐五伍爲兩﹐四兩爲卒﹐五卒爲旅﹐五旅爲師﹐五師爲軍。以起軍旅﹐以作田役﹐以比追胥﹐以令貢賦乃均土地﹐以稽其人民﹐而周知其數﹐上地﹐家七人﹐可任也者家三人﹔中地﹐家六人﹐可任也者二家五人﹔下地﹐家五人﹐可任也者家二人。凡起徒役﹐毋過家一人﹐以其餘爲羨﹐惟田與追胥竭作。凡用眾庶﹐則掌其政教與其戒禁﹐聽其辭訟﹐施其賞罰﹐誅其犯命者。凡國之大事﹑致氏﹑大故﹑致餘子﹐乃經土地而井牧其田野。九夫爲井﹐四井爲邑﹐四邑爲丘﹐四丘爲甸﹐四甸爲縣﹐四縣爲都。以任地事而令貢賦。凡稅斂之事﹐乃分地域而辧其守﹐施其職而平其政。凡小祭祀﹐奉牛牲﹐羞其肆。小賓客﹐令野修道﹑委積。大軍旅﹐帥其眾庶。小軍旅﹐巡役﹐治其政令。大喪﹐帥邦役﹐治其政教。凡建邦國﹐立其社稷﹐正其畿疆之封。凡民訟﹐以地比正之。地訟﹐以圖正之。歲終﹐則考其屬官之治成而誅賞﹐令羣吏正要會而致事。正歲﹐則帥其屬而觀教法之象﹐徇以木鐸曰「不用法者﹐國有常刑。」令羣吏憲禁令﹐修法糾職﹐以待邦治。及大比六鄕﹑四郊之吏﹐平教治﹐正政事﹐考夫屋及其眾寡六畜兵器﹐以待政令。鄕師之職﹐各掌其所治鄕之教﹐而聽其治。以國比之法﹐以時稽其夫家眾寡﹐辧其老幼﹑貴賤﹑廢疾﹑馬牛之物﹐辧其可任者與其施捨者。掌其戒令糾禁﹐聽其獄訟。大役﹐則帥民徒而至﹐治其政令。旣役﹐則受州裏之役要﹐以考司空之辟﹐以逆其役事。凡邦事﹐令作秩敍。大祭祀﹐羞牛牲﹐共茅蒩。大軍旅﹑會同﹐正治其徒役與其輂輦﹐戮其犯命者。大喪用役﹐則帥其民而至﹐遂治之。及葬﹐執纛以與匠師﹑禦�而治役。及窆﹐執斧以蒞匠師。凡四時之田﹐前期﹐出田法於州裏﹐簡其鼓鐸﹑旗物﹑兵器﹐修其卒伍。及期﹐以司徒之大旗﹐致眾庶而陳之。以旗物辧鄕邑﹐而攣其政令﹑刑禁﹐巡其前後之屯﹐而戮其犯命者。斷其爭禽之訟。凡四時之徵令有常者﹐以木鐸徇於市朝。以歲時巡國及野﹐而賙萬民之艱﹐以王命施惠。歲終﹐則考六鄕之治﹐以詔廢置。正歲﹐稽其鄕器﹐比共吉凶二服﹐閭共祭器﹐族共喪器﹐黨共射器﹐州共賓器﹐鄕共吉凶禮樂之器。若國大比﹐則考教﹑察辭﹐稽器﹑展事﹐以詔誅賞。鄕大夫之職﹐各掌其鄕之政教禁令。正月之吉﹐受教法於司徒﹐退而頒之於其鄕吏﹐使各以教其所治﹐以考其徳行﹐察其道藝。以歲時登其夫家之眾寡﹐辧其可任者。國中自七尺以及六十﹐野自六尺以及六十有五﹐皆徵之。其捨者﹐國中貴者﹑賢者﹑能者﹑服公事者﹑老者﹑疾者皆捨﹐以歲時入其書。三年則大比﹐考其徳行﹑道藝﹐而興賢能者﹐鄕老及鄕大夫帥其吏興其眾寡﹐以禮禮賓之。厥明﹐鄕老及鄕大夫﹑羣吏獻賢能之書於王﹐王再拜受之﹐登於天府﹐內史貳之。退而以鄕射之禮五物詢眾庶﹕一曰和﹐二曰容﹐三曰主皮﹐四曰和容﹐五曰興舞﹐此謂使民興賢﹐出使長之﹔使民興能﹐入使治之。歲終﹐則令六鄕之吏﹐皆會政致事。正歲﹔令羣吏考法於司徒以退﹐各憲之於其所治國﹐大詢於眾庶﹐則各帥其鄕之眾寡而致於朝。國有大故﹐則令民各守其閭﹐以致政令。以旌節輔令﹐則達之。州長各掌其州之教治政令之法。正月之吉﹐各屬其州之民而讀法﹐以考其徳行﹑道藝而勸之﹐以糾其過惡而戒之。若以歲時祭祀州社﹐則屬其民而讀法﹐亦如之。春秋﹐以禮會民而射於州序。凡州之大祭祀﹑大喪﹐皆蒞其事。若國作民而師田行役之事﹐則帥而致之﹐掌其戒令與其賞罰。歲終﹐則會其州之政令。正歲﹐則讀教法如初。三年大比﹐則大考州裏﹐以贊鄕大夫廢興。黨正各掌其虺之政令教治。及四時之孟月吉日﹐則屬民而讀邦法﹐以糾戒之。春秋祭萗﹐亦如之。國索鬼神而祭祀﹐則以禮屬民而飲酒於序﹐以正齒位。壹命齒於鄕裏﹐再命齒於父族﹐三命而不齒﹐凡其黨之祭祀﹑喪禮﹑昏冠﹑飲酒﹐教其禮事﹐掌其戒禁。凡作民而師田﹑行役﹐則以其法治其致事。歲終﹐則會其黨政﹐帥其吏而致事。正歲﹐屬民讀法而書其徳行道藝。以歲時涖校比﹐及大比﹐亦如之。族師各掌其族之戒令政事。月吉﹐則屬民而讀邦法﹐書其孝弟睦姻有學者。春秋祭酺﹐亦如之。以邦比之法﹐帥四閭之吏﹐以時屬民﹐而校登其族之夫家眾寡﹐辧其貴賤﹑老幼﹑廢疾﹑可任者﹐及其六畜﹑車輦。五家爲比﹐十家爲聯﹔五人爲伍﹐十人爲聯﹔四閭爲族﹐八閭爲聯﹔使之相保相愛﹐刑罰慶賞﹐相及相共﹐以受邦職﹐以役國事﹐以相葬埋。若作民而師田行役﹐則合其卒伍﹐簡其兵器﹐以鼓鐸旗物帥而至。掌其治令﹑戒禁﹑刑罰。歲終﹐則會政致事。閭胥各掌其閭之徵令﹐以歲時各數其閭之眾寡﹐辧其施捨。凡春秋之祭祀﹑役政﹑喪紀之數﹐聚眾點。旣比﹐則讀法﹐書其敬敏任卹者。凡事﹐掌其比觵撻罰之事。比長﹐各掌其比之治。五家相受相和親﹐有辠奇邪﹐則相及。徙於國中及效﹐則従而授之。若徙於他﹐則爲之旌節而行之。若無授無節﹐則惟圓土內之。封人掌設王之社壝。爲畿﹐封而樹之。凡封國﹐設其社稷之壝﹐封其四疆。造都邑之封域者﹐亦如之。令社稷之職。凡祭祀。飾其牛牲﹐設其福衡置其絼﹐共其水稾﹐歌舞牲及毛炮之豚。凡喪紀﹑賓客﹑軍旅﹑大盟﹐則飾其牛牲。鼓人掌教六鼓﹑四金之音聲。以節聲樂﹐以和軍旅﹐以正田役﹐教爲鼓而辧其聲用。以雷鼓鼓神祀﹐以靈鼓鼓社祭﹐以路鼓鼓鬼享﹐以鼖鼓鼓軍事﹐以鼛鼓鼓役事﹐以晉鼓鼓金奏。以金錞和鼓﹐以金鐲節鼓﹐以金饒止鼓﹐以金鐸通鼓。凡祭祀百物之神﹐鼓兵舞﹑帗舞者。凡軍旅﹐夜鼓鼜﹐軍動則鼓其眾。田役亦如之。救日月﹐則詔王鼓。大喪﹐則詔大僕鼓。舞師掌教兵舞。帥而舞山川之祭祀﹐教帗舞﹔帥而舞社稷之祭祀﹐教羽舞﹔帥而舞四方之祭祀﹐教皇舞﹔帥而舞旱嘆之事﹐凡野舞﹐則皆教之。凡小祭祀﹐則不興舞。牧人掌牧六牲而阜蕃其物﹐以共祭祀之牲牷。凡陽祀﹐用騂牲毛之﹔陰祀﹐用黝牲毛之。望祀﹐各以其方之色牲﹐毛之。凡時祀之牲﹐必用牷物。凡外祭﹐毀事﹐用尨可也。凡祭祀﹐共其犧牲﹐以授充人系之。凡牲不系者﹐共奉之。牛人掌養國之公牛﹐以待國之政令。凡祭祀﹐共其享牛﹑求牛﹐以授職人而芻之。凡賓客之事﹐共其牢禮﹑積膳之牛。饗食﹑賓射﹐共其膳羞之牛。軍事﹐共其槁牛。喪事﹐共其奠牛。凡會同﹑軍旅﹑行役﹐共其兵車之牛與其牽彷﹐以載公任器。凡祭祀﹐共其牛牲之互與其盆簝﹐以待事。充人掌系祭祀之牲牷。祀五帝﹐則系於牢﹐芻之三月。享先王﹐亦如之。凡散祭祀之牲﹐系於國門﹐使養之﹑展牲﹐則告牷﹔碩牲﹐則贊。載師掌任土之法。以物地事﹐授地職﹐而待其政令。以廛裏任國中之地﹐以場圃任園地﹐以宅田﹑士田﹑賈田任近郊之地﹐以官田﹑牛田﹑賞田﹑牧田任遠郊之地﹐以公邑之田任甸地﹐以家邑之田任稍地﹐以小都之田任縣地﹐以大都之田任畺地。凡任地。國宅無徵﹐園廛二十而一﹐近郊十一﹐遠郊二十而三﹐甸稍縣都皆無過十二﹐惟其漆林之徵﹐二十而五。凡宅不毛者﹐有裏布。凡田不耕者﹐出屋粟。凡民無職事者﹐出夫家之徵﹐以時徵其賦。閭師掌國中及四郊之人民﹑六畜之數﹐以任其力﹐以待其政令﹐以時徵其賦。凡任民﹐任農以耕事﹔貢九谷﹐任圃以樹事﹔貢艸木﹐任工以飭材事﹔貢器物﹐任商以市事﹔貢貨賄﹐任牧以畜事﹔貢鳥獸﹐任嬪以女事﹔貢布帛﹐任衡以山事﹔貢其物﹐任虞以澤事﹔貢其物﹐凡無職者出夫布。凡庶民不畜者﹐祭無牲﹔不耕者﹐祭無盛﹔不樹者﹐無槨﹔不蠶者﹐不帛﹔不績者﹐不衰。縣師掌邦國﹑都鄙﹑稍甸﹑郊裏之地域﹐而辧其夫家人民﹑田萊之數﹐及其六畜﹑車輦之稽。三年大比﹐則以考羣吏而以詔廢置。若將有軍旅﹑會同﹑田役之戒﹐則受法於司馬﹐以作其眾庶及馬牛﹑車輦﹐會其車人之卒伍﹐使皆備旗鼓兵器﹐以帥而至。凡造都邑﹐量其地﹐辧其物﹐而制其域﹐以歲時徵野之賦貢。遺人掌邦之委積﹐以待施惠。鄕裏之委積﹐以卹民之﹤喜﹥阨﹔門關之委積﹐以養老孤﹔郊裏之委積﹐以待賓客﹔野鄙之委積﹐以待羈旅﹔縣都之委積﹐以待凶荒。凡賓客﹑會同﹑師役﹐掌其道路之委積。凡國野之道﹐十里有廬﹐廬有飲食﹔三十里有宿﹐宿有路室﹐路室有委﹔五十里有市﹐市有候館﹐候館有積。凡委積之事﹐巡而比之﹐以時頒之。均人掌均地政﹐均地守﹐均地職﹐均人民﹑牛馬﹑車輦之力政。凡均力政﹐以歲上下。丰年﹐則公旬用三日焉﹔中年﹐則公旬用二日焉﹔無年﹐則公旬用一日焉。凶札﹐則無力政﹐無財賦﹐不收地守地職﹐不均地政。三年大比﹐則大均。師氏掌以媺詔王。以三徳教國子﹕一曰至徳﹐以爲道本﹔二曰敏徳﹐以爲行本﹔三曰孝徳﹐以知逆惡。教三行﹕一曰孝行﹐以親父母﹔二曰友行﹐以尊賢良﹔三曰順行﹐以事師長。居虎門之左﹐司王朝﹐掌國中失之事﹐以教國子弟﹐凡國之貴遊子弟學焉。凡祭祀﹑賓客﹑會同﹑喪紀﹑軍旅﹐王舉則従﹐聽治﹐亦如之。使其屬帥四夷之隸﹐各以其兵服守王之門外。且蹕﹐朝在野外﹐則守內列。保氏掌諫王惡﹐而養國子以道。乃教之六藝﹐一曰五禮﹐二曰六樂﹐三曰五射﹐四曰五馭﹐五曰六書﹐六曰九數。乃教之六儀﹐一曰祭祀之容﹐二曰賓客之容﹐三曰朝廷之容﹐四曰喪紀之容﹐五曰軍旅之容﹐六日車馬之容。凡祭禮﹑賓客﹑會同﹑喪紀﹑軍旅﹐王舉則従。聽治﹐亦如之。使其屬守王闈。司諫掌糾萬民之徳而勸之朋友。正其行而彊之道藝﹐巡問而觀察之﹐以時書其徳行道藝﹐辧其能而可任於國事者﹐以考鄕裏之治﹐以詔廢置﹐以行赦宥。司救掌萬民之袤惡過失而誅讓之﹐以禮防禁而救之。凡民之有袤惡者﹐三讓而罰﹐三罰而士加明刑﹐恥諸嘉石。役諸司空﹐其有過失者﹐三讓而罰﹐三罰而歸於圜土。凡歲時有天患民病﹐則以節巡國中及郊野﹐而以王命施惠。調人掌司萬民之難而諧和之。凡過而殺傷人者﹐以民成之。鳥獸亦如之。凡和難﹑父之仇辟諸海外﹐兄弟之仇辟諸千里之外﹐従父兄弟之仇不同國。君之仇眡父﹐師長之仇﹐眡兄弟﹐主友之仇﹐眡従父兄弟。弗辟﹐則與之瑞節而以執之。凡殺人有反殺者﹐使邦國交仇之。凡殺人而義者﹐不同國﹐令勿仇﹐仇之則死。凡有斗怒者﹐成之﹐不可成者﹐則書之。先動者﹐誅之。媒氏掌萬民之判。凡男女自成名以上﹐皆書年月日名焉。令男三十而娶﹐女二十而嫁。凡娶判妻入子者﹐皆書之。中春之月﹐令會男女﹐於是時也。奔者不禁。若無故而不用令者﹐罰之。司男女之無夫家者而會之﹐凡嫁子娶妻﹐入幣純帛無過五兩。禁遷葬者與嫁殤者﹐男女之陰訟﹐聽之於勝國之社。其附於刑者﹐歸之於士。司市掌市之治教﹑政刑﹑量度禁令。以次敍分地而經市﹐以陳肆辧物而平市﹐以政令禁物靡而均市﹐以商賈阜貨而行市。以量度成賈而徵價﹐以質劑結信而止訟﹐以賈民禁僞而除詐﹐以刑罰禁虣而去盜﹔以泉府同貨而斂賒。大市﹐日﹤仄日﹥而市﹐百族爲主﹔朝市朝時而市﹐商賈爲主﹔夕市夕時而市﹔販夫販婦爲主。凡市入﹐則胥執鞭度守門﹐市之羣吏﹐平肆﹑展成﹑奠賈﹐上旌於思次以令市。市師蒞焉﹐而聽大治大訟﹔胥師賈師蒞於介次﹐而聽小治小訟。凡萬民之期於市者﹐辟布者﹑量度者﹑刑戮者各於其地之敍。凡得貨賄六畜者﹐亦如之﹐三日而舉之。凡治市之貨賄六畜珍異﹐亡者使有﹐利者使阜﹐害者使亡﹐靡者使微。凡通貨賄。以璽節出入之﹐國凶荒札喪﹐則市無徵而作布。凡市僞飾之禁﹐在民者十有二﹐在商者十有二﹐在賈者十有二﹐在工者十有二。市刑﹑小刑憲罰﹐中刑徇罰﹐大刑撲罰﹐其附於刑者﹐歸於士。國君過市﹐則刑人赦﹔夫人過市﹐罰一幕﹔世子過市﹐罰一帟﹔命夫過市﹐罰一蓋﹔命婦過市﹐罰一帷。凡會同﹑師役﹐市司帥賈師而従﹐治其市政﹐掌其賣儥之事。質人掌成市之貨賄﹑人民﹑牛馬﹑兵器﹑車輦﹑珍異。凡賣儥者質劑焉﹐大市以質﹐小市以劑。掌稽市之書契﹐同其度量﹐壹其淳制﹐巡而考之。犯禁者﹐舉而罰之。凡治質劑者﹐國中一旬﹐郊二旬﹐野三旬﹐都三月﹐邦國期。期內聽﹐期外不聽。廛人掌斂市絘布﹑緫﹑質布﹑罰布﹑廛布﹐而入於泉府。凡屠者﹐斂其皮﹑角﹑筋﹑骨﹐入於玉府。凡珍異之有滯者﹐斂而入於膳府。胥師各掌其次之政令﹔而平其貨賄﹐憲刑禁焉。察其詐僞﹑飾行﹑儥慝者﹐而誅罰之﹐聽其小治小訟而斷之。賈師各掌其次之貨賄之治﹐辧其物而均平之。展其成而奠其賈﹐然後令市。凡天患﹐禁貴儥者﹐使有恆賈。四時之珍異﹐亦如之。凡國之賣儥﹐各帥其屬而嗣掌其月。凡師役﹑會同﹐亦如之。司虣掌憲市之禁令。禁其斗囂者﹐與其虣亂者﹐出入相陵犯者﹐以屬遊飲食於市者。若不可禁﹐則搏而戮之。司稽掌巡市。而察其犯禁者﹐與其不物者而搏之。掌執市之盜賊以徇﹐且刑之。胥各掌其所治之政﹐執鞭度而巡其前﹐掌其坐作出入之禁令﹐襲其不正者。凡有罪者﹐撻戮而罰之。肆長各掌其肆之政令。陳其貨賄﹐名相近者相遠也﹐實相近者相爾也﹐而平正之。斂其緫布﹐掌其戒禁。泉府掌以市之徵布。斂市之不售﹐貨之滯於民用者﹐以其賈買之﹐物楬而書之﹐以待不時而買者。買者各従其抵﹐都鄙従其主﹐國人郊人従其有司﹐然後予之。凡賒者﹐祭祀無過旬日﹐喪紀無過三月。凡民之貸者﹐與其有司辧而授之﹐以國服爲之息。凡國事之財用取具焉。歲終﹐則會其出入而納其餘。司門掌授管﹑鍵﹐以啟閉國門。幾出入不物者﹐正其貨賄凡財物。犯禁者﹐舉之﹐以其財養死政之老與其孤。祭祀之牛牲系焉﹐監門養之。凡歲時之門﹐受其餘。凡四方之賓客造焉﹐則以告。司關掌國貨之節以聯門市。司貨賄之出入者﹐掌其治禁與其徵廛。凡貨不出於關者﹐舉其貨﹐罰其人。凡所達貨賄者﹐則以節傳出之。國凶札﹔則無關門之徵﹐猶幾。凡四方之賓客﹤句久﹥關﹐則爲之告。有外內之送令﹐則以節傳出內之。掌節掌守邦節而辧其用﹐以輔王命。守邦國者用玉節﹐守都鄙者用角節﹐凡邦國之使節﹐山國用虎節﹐土國用人節﹐澤國用龍節﹐皆金也。以英蕩輔之﹐門關用符節﹐貨賄用璽節﹐道路用旌節﹐皆有期以反節。凡通達於天下者必有節﹐以傳輔之。無節者﹐有幾則不達。遂人掌邦之野。以土地之圖經田野﹐造縣鄙﹐形體之法。五家爲鄰﹐五鄰爲裏﹐四里爲贊阝﹐五贊阝爲鄙﹐五鄙爲縣﹐五縣爲遂﹐皆有地域﹐溝樹之﹐使各掌其政令刑禁。以歲時稽其人民﹐而授之田野﹐簡其兵器﹐教之稼穡。凡治野﹐以下劑致甿﹐以田裏安氓﹐以樂昏擾氓﹐以土宜教氓稼穡﹐以興鋤利氓﹐以時器勸氓﹐以疆予任氓﹐以土均平政。辧其野之土﹕上地﹑中地﹑下地﹑以頒田裏。上地﹐夫一廛﹐田百畝萊五十畝﹐余夫亦如之。中地﹐夫一廛﹐田百畝﹐余夫亦如之。下地﹐夫一廛﹐田百畝﹐菜二百畝﹐余夫亦如之。凡治野﹐夫間有遂﹐遂上有徑﹐十夫有溝﹐溝上有畛﹐百夫有洫﹐洫上有塗﹐千夫有澮﹐澮上有道﹐萬夫有川﹐川上有路﹐以達於幾。以歲時登其夫家之眾寡﹐及其六畜﹑車輦﹐辧其老﹑幼﹑廢﹑疾﹐與其施捨者﹐以頒職作事﹐以令貢賦﹐以令師田﹐以起政役。若起野役﹐則令各帥其所治之民而至﹐以遂之大旗致之﹐其不用命者﹐誅之。凡國祭祀﹐共野牲﹔令野職。凡賓客﹐令修野道而委積。大喪﹐帥六遂之役而致之﹐掌其政令。及葬﹐帥而屬六紼﹐及窆﹐陳役。凡事致野役﹐而師田作野民﹐帥而至﹐掌其政治禁令。遂師各掌其遂之政令戒禁。以時登其夫家之眾寡﹑六畜﹑車輦﹐辧其施捨與其可任者。經牧其田野﹐辧其可食者﹐周知其數而任之﹐以徵財徵。作役事﹐則聽其治訟。巡其稼穡﹐而移用其民﹐以救其時事。凡國祭祀﹐審其誓戒﹐共其野牲﹐入野職野賦於玉府。賓客﹐則巡其道修﹐庀其委積。大喪﹐使帥其屬以幄帟先﹐道野役。及窆﹐抱磨﹐共丘籠及蜃車之役。軍旅﹑田獵﹐平野民﹐掌其禁令﹐比敍其事而賞罰。遂大夫備掌其遂之政令。以歲時稽其夫家之眾寡﹑六畜田野﹐辧其可任者與其可施捨者﹐以教稼穡﹐以稽功事﹐掌其政令戒禁﹐聽其治訟﹐令爲邑者。歲終則會政致事。正歲﹐簡稼器﹐修稼政。三歲大比﹐則帥其吏而興甿﹐明其有功者﹐屬其地治者。凡爲邑者﹐以四達戒其功事﹐而誅賞廢興之。縣正各掌其縣之政令﹑徵﹑比。以頒田裏﹐以分職事﹐掌其治訟﹐趨其稼事而賞罰之。若將用野民﹐師田﹑行役﹑移執事﹐則帥而至﹐治其政令。旣役﹐則稽功會事而誅賞。鄙師各掌其鄙之政令祭祀。凡作民﹐則掌其戒令。以時數其眾庶﹐而察其�惡而誅賞。歲終﹐則會其鄙之政而致事。贊阝長各掌其贊阝之政令。以時校登其夫家﹐比其眾寡﹐以治其喪紀祭祀之事。若作其民而用之﹐則以旗﹑鼓﹑兵革帥而至。若歲時簡器﹐與有司數之。凡歲時之戒令﹐皆聽之。趨其耕耨﹐稽其女功。裏宰掌比其邑之眾寡﹐與其六畜兵器﹐治其政令。以歲時合耦於鋤﹐以治稼穡。趨其耕耨﹐行其秩敍﹐以待有司之政令﹐而徵斂其財賦。鄰長掌相糾相愛。凡邑中之政﹐相贊。徙於他邑﹐則従而授之。旅師掌聚野之鋤粟﹑屋粟﹑間粟﹐而用之。以質劑致民﹐平頒其興積﹐施其惠﹐散其利﹐而均其政令。凡用粟﹐春頒而秋斂之﹐凡新氓之治皆聽之﹐使無徵役﹐以地之媺惡爲之等。稍人掌令丘乘之政令。若有會同﹑師田﹑行役之事﹐則以縣師之法作其同徒輂輦﹐帥而以至﹐治其政令﹐以聽於司馬。大喪﹐帥蜃車與其役以至﹐掌其政令﹐以聽於司徒。委人掌斂野之賦斂薪芻。凡疏材木材﹐凡畜聚之物﹐以稍聚待賓客﹐以甸聚待羈旅。凡其餘聚﹐以待頒賜﹐以式法共祭祀之薪蒸木材。賓客﹐共其芻薪。喪紀﹐共其薪蒸﹑木材。軍旅﹐共其委積﹑薪芻﹐凡疏材﹐共野委兵器﹐與其野囿財用。凡軍旅之賓客館焉。土均掌平土地之政。以均地守﹐以均地事﹐以均地貢﹐以和邦國﹑都鄙之政令﹑刑禁。與其施捨﹑禮俗﹑喪紀﹑祭祀。皆以地媺惡爲輕重之法而行之﹐掌其禁令。艸人掌土化之法以物地﹐相其宜而爲之種。凡糞種﹐騂剛用牛﹐赤緹用羊﹐墳壤用麋﹐渴澤用鹿﹐咸澙用貆﹐勃壤用狐﹐埴壚用豕﹐彊�用蕡。輕�用犬。稻人掌稼下地。以豬畜水﹐以防止水﹐以溝蕩水﹐以遂均水﹐以列捨水﹐以澮寫水﹐以涉揚其芟。作田﹐凡稼澤﹐夏以水殄艸而芟荑之﹐澤艸所生﹐種之芒種。旱嘆﹐共其雩斂。喪紀﹐共其葦事。土訓掌道地圖。以詔地事﹐道地慝﹐以辧地物而原其生﹐以詔地求。王巡守﹐則夾王車。誦訓掌道方誌以詔觀事。掌道方慝以詔辟忌﹐以知地俗。王巡守﹐則夾王車。山虞掌山林之政令。物爲之厲而爲之守禁。仲冬﹐斬陽木﹔仲夏﹐斬陰木。凡服耜﹔斬季材﹐以時入之﹐令萬民時斬材﹐有期日。凡邦工入山林而掄材﹐不禁﹐春秋之斬木不入禁。凡竊木者有刑罰。若祭山林﹐則爲主而修除﹐且蹕。若大田獵﹐則萊山田之野。及獘田﹐植虞旗於中﹐致禽而珥焉。林衡掌巡林麓之禁令而平其守﹐以時計林麓而賞罰之。若斬木材﹐則受法於山虞﹐而掌其政令。川衡掌巡川澤之禁令而平其守。以時捨其守﹐犯禁者﹐執而誅罰之。祭祀﹑賓客﹐共川奠。澤虞掌國澤之政令﹐爲之厲禁。使其地之人守其財物﹐以時入之於玉府﹐頒其餘於萬民。凡祭祀﹑賓客﹐共澤物之奠。喪紀﹐共其葦蒲之事。若大田獵﹐則萊澤野。及獘田﹐植虞旌以屬禽。迹人掌邦田之地政﹐爲之厲禁而守之。凡田獵者受令焉﹐禁麛卵者﹐與其毒矢射者。丱人掌金玉錫石之地﹐而爲之厲禁以守之。若以時取之﹐則物其地圖而授之﹐巡其禁令。角人掌以時徵齒角凡骨物於山澤之農﹐以當邦賦之政令。以度量受之﹐以共財用。羽人掌以時徵羽翮之政於山澤之農﹐以當邦賦之政令。凡受羽﹐十羽爲審﹐百羽爲摶﹐十摶爲縛。掌葛掌以時徵絺綌之材於山農。凡葛徵﹐徵艸貢之材於澤農﹐以當邦賦之政令﹐以權度受之。掌染艸掌以春秋斂染艸之物﹐以權量受之﹐以待時而頒之。掌炭掌灰物炭物之徵令。以時入之﹐以權量受之﹐以共邦之用﹐凡炭灰之事。掌荼掌以時聚荼﹐以共喪事。徵野疏材之物﹐以待邦事﹐凡畜聚之物。掌蜃掌斂互物蜃物﹐以共闉壙之蜃。祭祀﹐共蜃器之蜃﹐共白盛之蜃。囿人掌囿遊之獸禁﹐牧百獸。祭紀﹑喪紀﹑賓客﹐共其生獸死獸之物。場人掌國之場圃﹐而樹之果蓏珍異之物﹐以時斂而藏之。凡祭祀﹑賓客﹐共其果蓏。享﹐亦如之。廩人掌九谷之數﹐以待國之匪頒﹑賙賜﹑稍食。以歲之上下數邦用﹐以知足否﹐以詔谷用﹐以治年之凶丰。凡萬民之食﹐食者人四鬴﹐上也﹔人三鬴﹐中也﹔人二鬴﹐下也。若食不能人二鬴﹐則令邦移民就谷﹐詔王殺邦用。凡邦有會同﹑師役之事﹐則治其糧與其食。大祭祀﹐則共其接盛。舍人掌平宮中之政。分其財守﹐以法掌其出入。凡祭祀﹐共簠簋﹑實之﹑陳之。賓客﹐亦如之﹐共其禮車米﹑筥米﹑芻米。喪紀﹐共飯米﹑熬谷。以歲時縣穜稑之種﹐以共王后之春獻種。掌米粟之出入﹐辧其物。歲終﹐則會計其政。倉人掌粟入之藏﹐辧九谷之物﹐以待邦用。若谷不足﹐則止余法用。有餘﹐則藏之﹐以待凶而頒之。凡國之大事﹐共道路之谷積﹐食飲之具。司稼掌巡邦野之稼﹐而辧穜稑之種﹐周知其名﹐與其所宜地。以爲法而縣於邑閭﹐巡野觀稼﹐以年之上下出斂法。掌均萬民之食﹐而賙其急而平其興。舂人掌共米物。祭祀﹐共其齍盛之米﹔賓客﹐共其牢禮之米。凡饗食﹐共其食米。掌凡米事。飠熙人掌凡祭祀共盛﹐共王及後之六食。凡賓客﹐共其簠簋之實﹔饗食﹐亦如之。槀人掌共外內朝﹝C052﹞食者之食。若饗耆老﹑孤子﹑士﹑庶子﹐共其食。掌豢祭祀之犬。春官宗伯第三惟王建國﹐辧方正位﹐體國經野﹐設官分職﹐以爲民極。乃立春官宗伯﹐使帥其屬而掌邦禮﹐以佐王和邦國。禮官之屬﹕大宗伯﹐卿一人。小宗伯﹐中大夫二人。肆師﹐下大夫四人﹑上士八人﹑中士十有六人。旅﹐下士三十有二人﹑府六人﹑史十有二人﹑胥十有二人﹑徒百有二十人。郁人﹐下士二人﹑府二人﹑史一人﹑徒八人。鬯人﹐下士二人﹑府一人﹑史一人﹑徒八人。雞人﹐下士一人﹑史一人﹑徒四人。司尊彜﹐下士二人﹑府四人﹑史二人﹑胥二人﹑徒二十人。司幾筵﹐下士二人﹑府二人﹑史一人﹑徒八人。天府﹐上士一人﹑中士二人﹑府四人﹑史二人﹑胥二人﹑徒二十人。典瑞﹐中士二人﹑府二人﹑史二人﹑胥一人﹑徒十人。典命﹐中士二人﹑府二人﹑史二人﹑胥一人﹑徒十人。司服﹐中士二人﹑府二人﹑史一人﹑胥一人﹑徒十人。典祀﹐中士二人﹑下士四人﹑府二人﹑史二人﹑胥四人﹑徒四十人。守祧﹐奄入人﹐女姚每廟二人﹑奚四人。世婦﹐每宮卿二人﹑下大夫四人﹑中士八人﹑女府二人﹑女史二人﹑奚十有六人。內宗﹐凡內女之有爵者。外宗﹐凡外女之有爵者。冢人﹐下大夫二人﹑中士四人﹐府二人﹐史四人﹑胥十有二人﹑徒百有二十人。墓大夫﹐下大夫一人﹑中士八人﹑府二人﹑史四人﹑胥二十人﹑徒二百人。職喪﹐上士二人﹑中士四人﹑下士八人﹑府二人﹑史四人﹑胥四人﹑徒四十人。大司樂﹐中大夫二人。樂師﹐下大夫四人﹑上士八人﹑下士十有六人﹑府四人﹑史八人﹑胥八人﹑徒八十人。大胥﹐中士四人﹑小胥﹑下士八人﹑府二人﹑史四人﹑徒四十人。大師﹐下大夫二人。小師﹕上士四人。瞽矇﹐上瞽四十人﹐中瞽百人﹐下瞽百有六十人。眡三百人﹔府四人﹐史八人﹐胥十有二人﹐徒百有二十人。典同﹐中士二人﹑府一人﹑史一人﹑胥二人﹑徒二十人。磬師﹐中士四人﹑下士八人﹑府四人﹑史二人﹑胥四人﹑徒四十人。鐘師﹐中士四人﹑下士八人﹑府二人﹑史二人﹑胥六人﹑徒六十人。笙師﹐中士二人﹑下士四人﹑府二人﹑史二人﹑胥一人﹑徒十人。鏄師﹐中士二人﹑下士四人﹑府二人﹑史二人﹑胥二人﹑徒二十人。韎師﹐下士二人﹑府一人﹑史一人﹑舞者十有六人﹑徒四十人。旄人﹐下士四人﹑舞者眾寡無數﹑府二人﹑史二人﹑胥二人﹑徒二十人。籥師﹐中士四人﹑府二人﹑史二人﹑胥二人﹑徒二十人。籥章﹐中士二人﹑下士四人﹑府一人﹑史一人﹑胥二人﹑徒二十人。鞮鞻氏﹐下士四人﹑府一人﹑史一人﹑胥一人﹑徒二十人。典庸器﹐下士四人﹑府四人﹑史二人﹑胥八人。徒八十人。司幹﹐下士二人﹑府二人﹑史二人﹑徒二十人。大卜﹐下大夫二人。卜師﹐上士四人。卜人﹐中士八人﹑下士十有六人﹑府二人﹑史二人﹑胥四人﹑徒四十人。龜人﹐中士二人﹑府二人﹑史二人﹑工四人﹑胥四人﹑徒四十人。菙氏﹐下士二人﹑史一人﹑徒八人。占人﹐下士八人﹑府一人﹑史二人﹑徒八人。�人﹐中士二人﹑府一人﹑史二人﹑徒四人。占夢﹐中士二人﹑史二人﹑徒四人。眡祲﹐中士二人﹐史二人﹐徒四人。大祝﹐下大夫二人﹐上士四人﹔小祝﹐中士八人﹐下士十有六人﹑府二人﹑史四人﹑胥四人﹑徒四十人。喪祝﹐上士二人﹑中士四人﹑下士八人﹑府二人﹑史二人﹑胥四人﹑徒四十人。甸祝﹐下士二人﹑府一人﹑史一人﹑徒四人。詛祝﹐下士二人﹑府一人﹑史一人﹑徒四人。司巫﹐中士三人﹑府一人﹑史一人﹑胥一人﹑徒十人。男巫﹐無數。女巫﹐無數。其師中士四人﹑府二人﹑史四人﹑胥四人﹑徒四十人。大史﹐下大夫二人﹑上士四人。小史﹐中士八人﹑下士十有六人﹑府四人﹑史八人﹑胥四人﹑徒四十人。馮相氏﹐中士二人﹑下士四人﹑府二人﹑史四人﹑徒八人。保章氏﹐中士二人﹑下士四人﹑府二人﹑史四人﹑徒八人。內史﹐中大人一人﹑下大夫二人﹑上士四人﹑中士八人﹑下士十有六人﹑府四人﹑史八人﹑胥四人﹑胥四人﹑徒四十人。外史﹐上士四人﹑中士八人﹑下士十有六人﹑胥二人﹑徒二十人。禦史﹐中士八人﹑下士十有六人﹑其史百有二十人﹑府四人﹑徒四十人。巾車﹐下大夫二人﹑上士四人﹑中士八人﹑下士十有六人﹑府四人﹑史八人﹑工百人﹑胥五人﹑徒五十人。典路﹐中士二人﹑下士四人﹑府二人﹑史二人﹑胥二人﹑徒二十人。車僕﹐中士二人﹑下士四人﹑府二人﹑史二人﹑胥二人﹑徒二十人。司常﹐中士二人﹑下士四人﹑府二人﹑史二人﹑胥四人﹑徒四十人。都宗人﹐上士二人﹑中士四人﹑府二人﹑史四人﹑胥四人﹑徒四十人。家宗人﹐如都宗人之數。凡以神士者無數﹐以其藝爲之貴賤之等。大宗伯之職﹐掌建邦之天神﹑人鬼﹑地示之禮﹐以佐王建保邦國。以吉禮事邦國之鬼神示﹐以禋祀祀昊天上帝﹐以實柴祀日﹑月﹑星﹑辰﹐以槱祀司中﹑司命﹑飌師﹑雨師﹐以血祭祭社稷﹑五祀﹑五嶽﹐以貍沈祭山林川澤﹐以﹝QRXQ﹞辜祭四方百物。以肆獻祼享先王﹐以饋食享先王﹐以祠春享先王﹐以禴夏享先王﹐以嘗秋享先王﹐以烝冬享先王。以凶禮哀邦國之憂﹐以喪禮哀死亡﹐以荒禮哀凶札﹐以弔禮哀禍災﹐以禬禮哀圍敗﹐以卹禮哀寇亂。以賓禮親邦國﹐春見曰朝﹐夏見曰宗﹐秋見曰覲﹐冬見曰遇﹐時見曰會﹐殷見曰同﹐時聘曰問﹐殷覜曰視。以軍禮同邦國﹐大師之禮﹐用眾也﹔大均之禮﹐卹眾也﹔大田之禮﹐簡眾也﹔大役之禮﹐任眾也﹔大封之禮﹐合眾也。以嘉禮親萬民﹐以飲食之禮﹐親宗族兄弟﹔以婚冠之禮﹐親成男女﹔以賓射之禮﹐親故舊朋友﹔以饗燕之禮﹐親四方之賓客﹔以脤膰之禮﹐親兄弟之國﹔以賀慶之禮﹐親異姓之國。以九儀之命正邦國之位﹕壹命受職﹐再命受服﹐三命受位﹐四命受器﹐五命賜則﹐六命賜官﹐七命賜國﹐八命作牧﹐九命作伯。以玉作六瑞﹐以等邦國﹕王執鎭圭﹐公執桓圭﹐侯執信圭﹐伯執躬圭﹐子執谷璧﹐男執蒲璧。以禽作六摯﹐以等諸臣﹕孤執皮帛﹐卿執羔﹐大夫執雁﹐士執雉﹐庶人執鶩﹐工商執雞。以玉作六器﹐以禮天地四方﹕以蒼璧禮天﹐以黃琮禮地﹐以靑圭禮東方﹐以赤璋禮南方﹐以白琥禮西方﹐以玄璜禮北方。皆有牲幣﹐各放其器之色。以天產作陰徳﹐以中禮防之﹔以地產作陽徳﹐以和樂防之。以禮樂合天地之化﹐百物之產﹐以事鬼神﹐以諧萬民﹐以致百物。凡祀大神﹑享大鬼﹑祭大示﹐帥執事而卜日﹐宿眡滌濯﹐蒞玉鬯﹐省牲鑊﹐奉玉齍﹐詔大號﹐治其大禮﹐詔相王之大禮。若王不與祭祀﹐則攝位。凡大祭祀﹐王后不與﹐則攝而薦豆籩徹。大賓客﹐則攝而載果。朝覲﹑會同﹐則爲上相。大喪亦如之。王哭諸侯亦如之。王命諸侯﹐則儐。國有大故﹐則旅上帝及四望。五大封﹐則先告後土﹐乃頒祀於邦國﹑都家﹑鄕邑。小宗伯之職﹐掌建國之神位﹐右社稷﹐左宗廟。兆五帝於四郊﹐四望﹑四類﹐亦如之。兆山川丘陵墳衍﹐各因其方。掌五禮之禁令﹐與其用等。辧廟祧之昭穆﹐掌三吉凶之五服﹑車旗﹑宮室之禁。掌三族之別﹐以辧親疏。其正室皆謂之門子﹐掌其政令。毛六牲﹐辧其名物而頒之於五官﹐使共奉之﹔辧六賫之名物與其用﹐使六宮之人共奉之﹔辧六彜之名物﹐以待果將﹔辧六尊之名物﹐以待祭祀賓客。掌衣服﹑車旗﹑宮室之賞賜﹐常四時祭祀之序事與其禮。若國大貞﹐則奉玉帛以詔號。大祭祀﹐省牲﹐眡滌濯。祭之日﹐逆賫﹐省鑊﹐告時於王﹐告備於王。凡祭祀﹑賓客﹐以時將瓚果﹐詔相祭祀之小禮。凡大禮﹐佐大宗伯﹐賜卿大夫士爵﹐則儐。小祭祀﹐掌事﹐如大宗伯之禮。大賓客﹐受其將幣之禮賫。若大師﹐則帥有司而立軍社﹐奉主車﹐若軍將有事﹐則與祭有司將事於四望。若大甸﹐則帥有司而饁獸於郊﹐遂頒禽。大災﹐及執事禱祠於上下神示。王崩﹐大肆以秬鬯渳﹔及重衰拱大斂﹑小斂﹐帥異族而佐﹔縣衰冠之式於路門之外﹔及執事眡葬﹑獻器﹐遂哭之﹔卜葬兆﹐甫﹐亦如之﹔旣葬﹐詔相喪祭之禮﹔成葬而祭墓﹐爲位。凡王之會同﹑軍旅﹑甸役之禱祠﹐肄儀﹑爲位﹑國有禍災﹐則亦如之。凡天地之大災﹐類社稷﹑宗廟﹐則爲位。凡國之大禮﹐佐大宗伯。凡小禮﹐掌事﹐如大宗伯之儀。肆師之職﹐掌立國祀之禮﹐以佐大宗伯。立大祀﹐用玉帛﹑牲牷﹔立次祀﹐用牲幣﹔立小祀﹐用牲。以歲時序其祭禮﹐及其祈珥。大祭祀﹐展犧牲﹐系於牢﹐頒於職人。凡祭祀之卜日﹐宿爲期﹐詔相其禮﹔眡滌濯﹐亦如之。祭之日﹐表齍盛﹔告絜﹐展器陳﹐告備。及果﹐築鬻﹐相治小禮誅其慢怠者。掌兆中廟中之禁令。凡祭祀禮成﹐則告事畢。大賓客﹐蒞筵幾﹐築鬻﹐贊果將。大朝覲﹐佐儐﹐共設匪甕之禮。饗食﹐授祭﹐與祝侯禳於畺及郊。大喪﹐大渳以鬯﹐則築鬻﹐令外內命婦序哭﹐禁外內命男女之衰不中法者﹐且授之杖。凡師甸﹐用牲於社宗﹐則爲位﹐類造上帝﹐封於大神。祭兵於山川﹐亦如之。凡師不功﹐則助牽主車。凡四時之大甸獵﹐祭表貉﹐則爲位。嘗之日﹐蒞卜來歲之芟。獼之日﹐蒞卜來歲之戒。社之日﹐蒞卜來歲之稼。若國有大故﹐則令國人祭。歲時之祭祀﹐亦如之。凡卿大夫之喪﹐相其禮。凡國之大事﹐治其禮儀﹐以佐宗伯。凡國之小事﹐治其禮儀而掌其事﹐如宗伯癬禮。郁人掌祼器。凡祭祀﹑賓客之祼事﹐和郁鬯以實彜而陳之。凡祼玉﹐濯之陳之﹐以贊祼事﹐詔祼將之儀與其節。凡祼事﹐活盥。大喪之渳﹐共其肆器。及葬﹐共其祼器﹐遂貍之。大祭祀﹐與量人受舉斝之卒爵而飲之。鬯人掌共秬鬯而飾之。凡祭祀﹐社壝用大罍﹐禜門用瓢賫﹐廟用修﹐凡山川四方用蜃﹐凡祼事用槪﹐凡﹝QRXQ﹞事用散。大喪之大渳﹐設斗﹐共其釁鬯。凡王之齊事﹐共其釁鬯。凡王弔臨﹐共介鬯。雞人掌共雞牲﹐辧其物。大祭祀﹐夜虖旦﹐以�百官。凡國之大賓客﹑會同﹑軍旅﹑喪紀﹐亦如之。凡國事爲期﹐則告之時。凡祭祀面禳釁﹐共其雞牲。司尊彜掌六尊﹑六彜之位﹑詔其酌﹐辧其用與其實。春祠﹑夏禴﹐祼用雞彜﹑鳥彜﹐皆有舟。其朝踐用兩獻尊﹐其再獻用兩象尊﹐皆有罍。諸臣之所昨也﹐秋嘗﹑冬烝﹐祼用斝彜﹑黃彜﹐皆有舟。其朝獻用兩著尊﹐其饋獻用兩壺尊﹐皆有罍﹐諸臣之所昨也。凡四時之閒祀﹑追享﹑朝享﹐祼用虎彜﹑蜼彜﹐皆有舟。其朝踐用兩大尊﹐其再獻用兩山尊﹐皆有罍﹐諸臣之所昨也。凡六彜六尊之酌﹐郁齊獻酌﹐醴齊縮酌﹐盎齊涗﹐凡酒修酌。大喪﹐存奠彜。大旅﹐亦如之。司幾筵掌五幾﹑五席之名物﹐辧其須知與其位。凡大朝覲﹑大饗射﹐凡封國﹑命諸侯﹐王位設黼依﹐依前南鄕﹐設莞筵﹑紛純﹐加繅席﹑畫純﹐加次席﹑黼純。左右玉几﹐祀先王昨席﹐亦如之。諸侯祭祀席﹐黼筵﹑繢純﹐加莞席﹑紛純﹐右雕幾。昨席﹐莞筵紛純﹐加繅席﹑畫純。筵國賓於牖前﹐亦如之﹐右彤幾。甸役﹐則設熊席﹐右漆幾。凡喪事﹐設葦席﹐右素幾。其柏席用萑﹐黼純﹐諸侯則紛純﹐每惇一幾。凡吉事變幾﹐凶事仍幾。天府掌祖廟之守藏﹐與其禁令﹐凡國之玉鎭﹑大寶器藏焉。若有大祭﹑大喪﹐則出而陳之。旣事﹐藏之。凡官府﹑鄕州及都鄙之治中﹐受而藏之﹐以詔王察羣吏知治。上春﹐釁寶鎭及寶器。凡吉凶之事﹐祖廟之中﹐沃盥﹐執燭。季冬﹐陳玉以貞來歲之媺惡。若遷寶﹐則奉之。若祭天之司民﹑司祿而獻民數﹑谷數﹐則受而藏之。典瑞掌玉瑞﹑玉器之藏﹐辧其名物與其用事。設其服飾﹕王晉大圭﹐執鎭圭﹐繅藉五采五就﹐以朝日。公執三圭﹐侯執信圭﹐伯執躬圭﹐繅皆三采三就。子執谷璧﹐男執蒲璧﹐繅皆二采再就﹐以朝覲﹑宗遇﹑會同於王。諸侯相見﹐亦如之。瑑﹑圭﹑璋﹑璧﹑琮﹐繅皆二采一就﹐以覜聘。四圭有邸﹐以祀天﹑旅上帝。兩圭有邸﹐以祀地﹑旅四望。祼圭有瓚﹐以肆先王﹐以祼賓客。圭璧﹐以祀日月星辰。璋邸射﹐以祀山川﹐以造贈賓客。土圭﹐以致四時日月﹐封國﹐則以土地。珍圭﹐以徵守﹐以卹凶荒。牙璋﹐以起軍旅﹐以治兵守。璧羨﹐以起度﹐駔圭璋﹑璧琮﹑琥璜之渠眉。疏璧琮﹐以斂屍。谷圭﹐以和難﹐以聘女。琬圭﹐以治徳﹐以結好。琰圭﹐以易行﹐以除慝。大祭祀﹑大族﹐凡賓客之事﹐共其玉器而奉之。大喪﹐共飯玉﹑含玉﹑贈玉。凡玉器出﹐則共奉之。典命掌諸侯之五儀諸臣之五等之命。上公九命爲伯﹐其國家﹑宮室﹑車旗﹑衣服﹑禮儀﹐皆以九爲節。侯伯七命﹐其國家﹑宮室﹑車旗﹑衣服﹑禮儀﹐皆以七爲節。子男五命﹐其國家﹑宮室﹑車旗﹑衣服﹑禮儀﹐皆以五爲節。王之三公八命﹐其卿六命﹐其大夫四命﹐及其出封﹐皆加一等﹐其國家﹑宮室﹑車旗﹑衣服﹑禮儀﹐亦如之。凡諸侯之適子誓於天子﹐攝奇牸﹐則下其君之禮一等。未誓﹐則以皮帛繼子男。公之孤四命﹐以皮帛﹐眡小國之君。其卿三命﹐其大夫再命﹐其士壹命﹐其宮室﹑車旗﹑衣服﹑禮儀﹐各目氐其命之數。侯伯之聊﹑大夫﹑士﹐亦如之。子男之卿再命﹐其大夫壹命﹐其士不命﹐其宮室﹑車旗﹑衣服﹑禮儀﹐各眡其命之數。司服掌王之吉﹑凶衣服﹐辧其名物與其用事。王之吉服﹐祀昊天上帝﹐則服大裘而冕﹔祀五帝﹐亦如之。享先生﹐則衮冕﹔享先公﹑饗﹑射﹐則鷩冕﹔祀四望山川﹐則毳冕﹔祭社稷五祀﹐則希冕﹔祭羣小祀﹐則玄冕。凡兵事﹐韋弁服﹔眡朝﹐則皮弁服。凡甸﹐冠弁服。凡凶事﹐服弁服。凡弔事﹐弁絰服。凡喪﹐爲天王斬衰﹐爲王后齊衰。王爲三公六卿錫衰﹐爲諸侯緦衰﹐爲大夫士疑衰﹐其﹐服皆弁絰。大札﹑大荒﹑大災﹐素服。公之服﹐自衮冕而下﹐如王之服。侯伯之服﹐自鷩冕而下﹐如公之服。子男之服﹐自毳冕而下﹐如侯伯之服。孤之服﹐自希冕而下﹐如子男之服。卿大夫之服﹐自玄冕而下﹐如孤之服。其凶服﹐加以大功﹑小功。士之服﹐自皮弁而下﹐如大夫之服。其凶服﹐亦如之。其齊服﹐有玄端﹑素端。凡大祭祀﹑大賓客共其衣服而奉之。大喪﹐共其復衣服﹑斂衣服﹑奠衣服﹑廞衣服﹐皆掌其陳序。典祀掌外祀之兆守﹐皆有域﹐掌其禁令。若以時祭祀﹐則帥其屬而修除﹐徵役於司隸而役之。及祭﹐帥其屬而守其厲禁而蹕之。守祧掌守先王﹑先公之廟祧﹐其遺衣服藏焉。若將祭祀﹐則各以其服授屍﹐其廟則有司修除之﹐其祧則守祧黝堊之。旣祭﹐則藏其隋與其服。世婦掌婦宮之宿戒﹐及祭祀﹐比其具﹐詔王后之禮事。帥六宮之人共齍盛﹐相外內宗之禮事。大賓客之饗食﹐亦如之。大喪﹐比外﹑內命婦之朝莫哭﹐不敬者而苛罰之。凡王后有拜事於婦人﹐則詔相。凡內事有達於外官者﹐世婦掌之。內宗掌宗廟之祭祀﹐薦加豆籩。及以樂徹﹐則佐傅豆籩。賓客之饗食﹐亦如之。王后有事﹐則従。大喪﹐序哭者。哭諸侯﹐亦如之。凡卿大夫之喪﹐掌其弔臨。外宗掌宗廟之祭祀﹐佐王后薦玉豆。眡豆籩﹐及以樂徹﹐亦如之。王后以樂羞齍﹐則贊。凡王后之獻﹐亦如之。王后不與﹐則贊宗伯。小祭祀﹐掌事。賓客之事﹐亦如之。大喪﹐則敍外內朝莫哭者。哭諸侯﹐亦如之。冢人掌公墓之地﹐辧其兆域而爲之圖。先王之葬居中﹐以昭﹑穆爲左右。凡諸侯居左﹑右以前﹐卿大夫士居後﹐各以其族﹐凡死於兵者﹐不入兆域。凡有功者居前﹐以爵等爲丘封之度﹐與其樹數。大喪﹐旣有日﹐請度甫﹐遂爲之屍。及以度爲丘隧﹐共喪之窆器。及葬﹐言鸞車﹑象人。及窆﹐執斧以蒞。遂人藏凶器﹐正墓位。蹕墓域﹐守墓禁。凡祭墓﹑爲屍。凡諸侯及諸臣葬於墓者﹐授之兆﹐爲之蹕﹐均其禁。墓大夫掌凡邦墓之地域﹐爲之圖。令國民族葬﹐而掌其禁令。正其位﹐掌其度數﹐使皆有私地域。凡爭墓地者﹐聽其獄訟。帥其屬而巡墓厲﹐居其中之室而守之。職喪掌諸侯之喪。及卿﹑大夫﹑士凡有爵者之喪﹐以國之喪禮蒞其禁令﹐序其事。凡國有司以王命有事焉﹐則詔贊主人。凡其喪祭﹐詔其號﹐治其禮。凡公有司之所共﹐職喪令之趣其事。大司樂掌成均之法﹐以治建國之學政﹐而合國之子弟焉。凡有道者﹐有徳者﹐使教焉。死則以爲樂祖﹐祭於瞽宗。以樂徳教國子﹐中﹑和﹑祗庸﹑孝﹑友﹔以樂語教國子﹐興﹑道﹑諷﹑誦﹑言﹑語﹔以樂舞教國子﹐舞雲門﹑大捲﹑大咸﹑大磬﹑大夏﹑大濩﹑大武。以六律﹑六同﹑五聲﹑八音﹑六舞﹑大合樂。以致鬼﹑神﹑示﹐以和邦國﹐以諧萬民﹐以安賓客﹐以說遠人﹐以作動物。乃分樂而序之﹐以祭﹑以享﹑以祀。乃奏黃鐘﹐歌大呂﹐舞雲門﹐以祀天神﹔乃奏大簇﹐歌應鐘﹐舞咸池﹐以祭地示﹔乃奏姑洗﹐歌南呂﹐舞大�﹐以祀四望﹔乃奏蕤賓﹐歌函鐘﹐舞大夏﹐以祭山川﹔乃奏夷則﹐歌小呂﹐舞大濩﹐以享先妣﹔乃奏無射﹐歌夾鐘﹐舞大武﹐以享先祖。凡六樂者﹐文之以五聲﹐播之以八音。凡六樂者﹐一變而致羽物及川澤之示﹐再變而致贏物及山林之示﹐三變而致鱗物及丘陵之示﹐四變而致毛物及墳衍之示﹐五變而致介物及土示﹐六變而致象物及天神。凡樂﹐圜鐘爲宮﹐黃鐘爲角﹐大蔟爲徵﹐姑洗爲羽﹐雷鼓﹑雷鞀﹐孤竹之管﹔云和之琴瑟﹐雲門之舞。冬日至﹐於地上之圜丘奏之﹐若樂六變﹐則天神皆降﹐可得而禮矣。凡樂﹐函鐘爲宮﹐大蔟爲角﹐姑洗爲徵﹐南呂爲羽﹐靈鼓﹑靈鞀﹐孫竹之管﹐空桑之琴瑟﹐咸池之舞。夏日至﹐於澤中之方丘奏之﹐若樂八變﹐則地示皆出﹐可得而禮矣。凡樂﹐黃鐘爲宮﹐大呂爲角﹐大蔟爲徵﹐應鐘爲羽﹐路鼓﹑路鞀﹐陰竹之管﹐龍門之琴瑟﹐九徳之歌﹐九�之舞﹐於宗廟之中奏之﹐若樂九變﹐則人鬼可得而禮矣。凡樂事﹐大祭祀﹐宿縣﹐遂従聲展之。王出入﹐則令奏王夏﹔屍出入﹐則令奏肆夏﹔牲出入﹐則令奏昭夏﹐帥國子而舞﹐大饗不入牲。其他﹐皆如祭祀。大射﹐王出入﹐令奏王夏﹔及射﹐令奏騶虞﹐詔諸侯以弓矢舞。王大食﹐三宥﹐皆令奏鐘鼓。王師大獻﹐則令奏愷樂。凡日月食﹑四鎭五嶽崩﹑大傀異災﹑諸侯薨﹐令去樂。大札﹑大凶﹑大災﹑大臣死﹐凡國之大憂﹐令弛縣。凡建國﹐禁其淫聲﹑過聲﹑凶聲﹑慢聲。大喪﹐蒞廞樂器。及葬﹐藏樂器﹐亦如之。樂師掌國學之政﹐以教國子小舞。凡舞﹐有帗舞﹐有羽舞﹐有皇舞﹐有旄舞﹐有幹舞﹐有人舞。教樂儀﹐行以肆夏﹐趨以采薺﹐車亦如之。環拜以鐘鼓爲節。凡射﹐王以騶虞爲節﹐諸侯以貍首爲節﹐大夫以采蘋爲節﹐士以采蘩爲節。凡樂﹐掌其序事﹐治其樂政。凡國之小事用樂者﹐令奏鐘鼓。凡樂成﹐則告備﹐詔來瞽臯舞。及徹﹐帥學士而歌徹﹐令相。饗食諸侯﹐序其樂事﹐令奏鐘鼓﹐令相﹐如祭之儀。燕射﹐帥射夫以弓矢舞﹐樂出入﹐令奏鐘鼓。凡軍大獻﹐教愷歌﹐遂倡之。凡喪﹐陳樂器﹐則帥樂官。及序哭﹐亦如之。凡樂官﹐掌其政令﹐聽其治訟。大胥掌學士之版﹐以待致諸子。春入學捨采﹐合舞﹔秋頒學﹐合聲。以六樂之會正舞位﹐以序出入舞者。比樂官﹐展樂器。凡祭祀之用樂者﹐以鼓徵學士﹐序宮中之事。小胥掌學士之徵令而比之。觵其不敬者﹐巡舞列而撻其怠慢者。正樂縣之位﹐王宮縣﹐諸侯軒縣﹐卿大夫判縣﹐士特縣。辧其聲﹐凡縣鐘磬﹐半爲堵﹐全爲肆。大師掌六律﹑六同以合陰陽之聲。陽聲﹕黃鐘﹑大簇﹑姑洗﹑蕤賓﹑夷則﹑無射。陰聲﹕大呂﹑應鐘﹑南呂﹑函鐘﹑小呂﹑夾鐘。皆文之以五聲﹕宮﹑商﹑角﹑徵﹑羽﹔皆播之以八音﹕金﹑石﹑土﹑革﹑絲﹑木﹑匏﹑竹。教六詩﹕曰風﹑曰賦﹑曰比﹑曰興﹑曰雅﹑曰頌。以六徳爲之本﹐以六律爲之音。大祭祀﹐帥瞽登歌﹐令奏擊拊﹐下管播樂器﹐令奏鼓朄。大饗﹐亦如之。大射﹐帥瞽而歌射節。大師﹐執同律以聽軍聲而詔吉凶。大喪﹐帥瞽而廞作�謚。凡國之瞽蒙正焉。小師掌教鼓鞀﹑柷﹑敔﹑塤﹑簫﹑管﹑弦﹑歌。大祭祀﹐登歌擊拊﹐下管擊應鼓﹐徹歌。大饗﹐亦如之。大喪﹐與廞。凡小祭祀﹑小樂事﹐鼓朄﹐掌六樂聲音之節。瞽蒙掌播鞀﹑柷﹑敔﹑塤﹑簫﹑管﹑弦﹑歌。諷誦詩﹐世奠系﹐鼓琴瑟。掌九徳六詩之歌﹐以役大師。眡掌凡樂事播鞀﹐擊頌磬﹑笙磬﹐掌大師之縣。凡樂事﹐相瞽。大喪﹐廞樂器。大旅﹐亦如之。賓射﹐皆奏其鐘鼓﹐鼜﹑愷獻﹐亦如之。典同掌六律﹑六同之和﹐以辧天地﹑四方﹑陰陽之聲﹐以爲樂器。凡聲﹐髙聲昆﹐正聲緩﹐下聲肆﹐陂聲散﹐險聲斂﹐達聲贏﹐微聲�﹐回聲衍﹐侈聲笮﹐弇聲郁﹐薄聲甄﹐厚聲石。凡爲樂器﹐以十有二律爲之數度﹐以十有二聲爲之齊量。凡和樂﹐亦如之。磬師掌教擊磬﹐擊編鐘﹐教縵樂﹑燕樂之鐘磬。凡祭祀﹐奏縵樂。鐘師﹐掌金奏。凡樂事﹐以鐘鼓奏九夏﹕《王夏》《肆夏》《昭夏》《納夏》《章夏》《齊夏》《族夏》《祴夏》《驁夏》。凡祭祀﹑饗食﹐奏燕樂。凡射﹐王奏《騶虞》﹐諸侯奏《貍首》﹐卿大夫奏《采蘋﹐士奏《采蘩》。掌鼙鼓﹑縵樂。笙師﹐掌教龠竽﹑笙﹑塤﹑籥﹑簫﹑篪﹑笛﹑管﹐舂﹑牘﹑應﹑雅﹐以教祴樂。凡祭祀﹑饗射﹐共其鐘﹑笙之樂。燕樂﹐亦如之。大喪﹐廞其樂器。及喪﹐奉而藏之。大旅﹐則陳之。鏄師掌金奏之鼓。凡祭祀﹐鼓其金奏之樂。饗食﹑賓射﹐亦如之。軍大獻﹐則鼓其愷樂。凡軍之夜三鼜﹐皆鼓之。守鼜﹐亦如之。大喪。廞其樂器﹐奉而藏之。韎師掌教韎樂。祭祀﹐則帥其屬而舞之。大饗﹐亦如之。旄人掌教舞散樂﹐舞夷樂﹐凡四方之以舞仕者屬焉。凡祭祀﹑賓客﹐舞其燕樂。籥師掌教國子舞羽﹑龠籥。祭祀則鼓羽龠之舞。賓客饗食﹐則亦如之。大喪﹐廞其樂器﹐奉而藏之。籥章掌土鼓﹑豳籥。中春晝﹐擊土鼓﹐龠豳詩﹐以逆暑。中秋夜迎寒﹐亦如之。凡國祈年於田祖﹐龠豳雅﹐擊土鼓﹐以樂田畯。國祭蠟﹐則龠豳頌﹐擊土鼓﹐以息老物。鞮鞻氏掌四夷之樂與其聲歌。祭祀﹐則龠而歌之。燕﹐亦如之。典庸器掌藏樂器庸器。及祭祀﹐帥其屬而設荀虡﹐陳庸器。饗食﹑賓射﹐亦如之。大喪﹐廞荀虡。司幹掌舞器。祭祀﹐舞者旣陳﹐則授舞器。旣舞﹐則受之。賓饗﹐亦如之。大喪﹐廞舞器。及葬﹐奉而藏之。大卜掌三兆之法﹐一曰玉兆﹐二曰瓦兆﹐三曰原兆。其經兆之體﹐皆百有二十﹐其頌皆千有二百。掌三易之法﹐一曰連山﹐二日歸藏﹐三曰周易。其經卦皆八﹐其別皆六十有四。掌三夢之法﹐一曰致夢﹐二曰觭夢﹐三曰咸陟。其經運十﹐其別九十﹐以邦事作龜之八命﹐一曰徵﹐二曰象﹐三曰與﹐四曰謀﹐五曰果﹐六曰至﹐七曰雨﹐八曰廖。以八命者贊三兆﹑三易﹑三夢之占﹐以觀國家之吉凶﹐以詔救政。凡國大貞﹐卜立君﹐卜大封﹐則眡髙作龜。大祭祀﹐則眡髙命龜。凡小事﹐蒞卜。國大遷﹑大師﹐則貞龜。凡旅﹐陳龜。凡喪事﹐命龜。卜師掌開龜之四兆﹐一曰方兆﹐二曰功兆﹐三曰義兆﹐四曰弓光。凡卜事﹐眡髙﹐揚火以作龜﹐致其墨。凡卜﹐辧龜之上下﹑左右﹑陰陽﹐以授命龜者而詔相之。龜人掌六龜之屬。各有名物。天龜曰靈屬﹐地龜曰繹屬﹐東龜曰果屬﹐西龜曰雷屬﹐南龜曰獵屬﹐北龜曰若屬﹐各以其方之色與其體辧之。凡取龜用﹐秋時﹔攻龜用﹐春時﹐各以其物﹐入於龜室。上春釁龜﹐祭祀先卜。若有祭事﹐則奉龜以往。旅﹐亦如之。喪﹐亦如之。菙氏掌共燋契﹐以待卜事。凡卜﹐以明火熱燋﹐遂龠其焌契﹐以授卜師﹐遂役之。占人掌占龜。以八筮占八頌﹐以八卦占筮之八故﹐以眡吉凶。凡卜筮﹐君占體﹐大夫占色﹐史占墨﹐卜人占坼。凡卜筮﹐旣事﹐則系幣﹐以比其命。歲終﹐則計其占之中否。筮人掌三易。以辧九筮之名﹐一曰連山﹐二曰歸藏﹐三曰周易。九筮之名。一曰巫更﹐二曰巫咸﹐三曰巫式﹐四曰巫目﹐五曰巫易﹐六曰巫比﹐七曰巫祠﹐八曰巫參﹐九曰巫環﹐以辧吉凶。凡國之大事﹐先筮而後卜。上春。相筮。凡國事﹐共筮。占夢掌其歲時觀天地之會﹐辧陰陽之气。以日﹑月﹑星﹑辰占六夢之吉凶。一曰正夢﹐二曰惡夢﹐三曰思夢﹐四曰寤夢﹐五曰喜夢﹐六曰懼夢。季冬﹐聘王夢﹐獻吉夢於王﹐王拜而受之﹐乃捨萌於四方﹐以贈惡夢﹐遂令始難﹐驅疫。眡祲掌十煇之法﹐以觀妖祥﹐辧吉凶。一曰祲﹐二曰象﹐三曰鐫﹐四曰監﹐五曰暗﹐六曰瞢﹐七曰彌﹐八曰敍﹐九曰隮﹐十曰想﹐掌安宅敍降。正歲﹐則行事﹔歲終﹐則獘其事。大祝掌六禍之辭﹐以事鬼神示﹐祈福祥﹐求永貞。一曰順祝﹐二曰年祝﹐三曰吉祝﹐四曰化祝﹐五曰瑞祝﹐六曰筴祝。掌六祈以同鬼神示﹐一曰類﹐二曰造﹐三曰禬﹐四曰禜﹐五曰攻﹐六曰說。作六辭以通上下親疏遠近﹐一曰祠﹐二曰命﹐三曰誥﹐四曰會﹐五曰禱﹐六曰誄。辧六號﹐一曰神號﹐二曰鬼號﹐三曰示號﹐四曰牲號﹐五曰齍號﹐六曰幣號。辧九祭﹐一曰命祭﹐二曰衍祭﹐三曰炮祭﹐四曰周祭﹐五曰振祭﹐六曰擩祭﹐七曰絕祭﹐八曰繚祭﹐九曰共祭。辧九拜﹐一曰稽首﹐二曰頓首﹐三曰空首﹐四曰振動﹐五曰吉拜﹐六曰凶拜﹐七曰奇拜﹐八曰褒拜﹐九日肅拜﹐以享右﹑祭祀。凡大禋祀﹑肆享﹑祭示﹐則執明火﹑水而號祝。隋釁﹐逆牲﹐逆屍﹐令鐘鼓﹔右﹐亦如之。來瞽﹐令臯舞﹔相屍禮。旣祭﹐令徹。大喪始崩﹐以肆鬯渳屍﹐相飯﹐贊斂。徹奠﹐言甸人讀禱﹐付練祥。掌國事﹐國有大故﹑天災﹐彌祀社稷﹐禱祠。大師﹐宜於社﹐造於祖。設軍社﹐類上帝。國將有事於四望﹐及軍歸獻於社﹐則前祝。大會同﹐造於廟﹐宜於社。遇大山川﹐則用事焉﹔反行﹐捨奠。建邦國﹐先告後土用牲幣﹐禁督逆祀命者﹐頒祭號於邦國都鄙。小祝掌小祭祀將事﹑侯﹑禳﹑禱﹑祠之祝號﹐以祈福祥﹐順丰年﹐逆時雨﹐寧風旱﹐彌災兵﹐遠臯疾。大祭祀﹐逆齍盛﹐送逆屍﹐沃屍盥﹐贊隋﹐贊徹﹐贊奠。凡事﹐佐大祝。大喪﹐贊渳﹐設熬﹐置銘。及葬﹐設道賫之奠﹐分禱五祀。大師﹐掌釁祈號祝。有寇戎之事﹐則保郊祀於社。凡外內小祭祀﹑小喪紀﹑小會同﹑小軍旅﹑掌事焉。喪祝掌大喪勸防之事。及辟﹐令啟﹔及朝﹐禦�﹐乃奠﹔及祖﹐飾棺﹐乃載﹐遂禦。及葬﹐禦�﹐出宮﹐乃代。及壙﹐說載﹐除飾。小喪﹐亦如之﹐掌喪祭祝號。王弔﹐則與巫前﹐掌勝國邑之社稷之祝號﹐以祭祀禱祠焉。凡卿大夫之喪﹐掌事﹐而斂﹐飾棺焉。甸祝掌四時之田表貉之祝號。捨奠於祖廟﹐彌亦如之。師甸﹐致禽於虞中﹐乃屬禽。及郊﹐饁獸﹐捨奠於祖彌﹐乃斂禽﹐禂牲禂馬﹐皆掌其祝號。詛祝掌盟﹑詛﹑類﹑造﹑攻﹑說﹑禬﹑禜之祝號。作盟詛之載辭﹐以敍國之信用﹐以質邦國之劑信。司巫掌羣巫之政令。若國大旱﹐則帥巫而舞雩﹔國有大災﹐則帥巫而造巫恆﹔祭祀﹐則共�主﹐及道布﹐及蒩館。凡祭事﹐守瘞。凡喪事﹐掌巫降之禮。男巫掌望祀﹑望衍﹑授號﹐旁招以茅。冬堂贈﹐無方無算﹔春招弭﹐以除疾病。王弔﹐則與祝前。女巫掌歲時祓除﹑釁浴﹑旱暵﹐則舞雩。若王后弔﹐則與祝前。凡邦之大災﹐歌哭而請。大史掌建邦之六典﹐以逆邦國之治。掌法﹐以逆官府之治﹔掌則﹐以逆都鄙之治。凡辧法者考焉﹐不信者刑之﹐凡邦國都鄙及萬民之有約劑者藏焉﹐以貳六官﹐六官之所登﹐若約劑亂﹐則辟法﹐不信者刑之。正歲年﹐以序事。頒之於官府及都鄙﹐頒告朔於邦國。閏月﹐詔王居門﹐終月。大祭祀﹐與執事卜日﹐戒卑宿之日﹐與羣執事讀禮書而協事。祭之日﹐執書以次位常﹐辯事者考焉﹐不信者誅之。大之日﹑朝覲﹐以書協禮事。及將幣之日﹐執書以詔王。大師﹐抱天時﹐與大師同車。大遷國﹐抱法以前。大喪﹐執法以蒞勸防。遣之日﹐讀誄﹐凡喪事考焉。小喪﹐賜謚。凡射事﹐飾中﹐捨算﹐執其禮事。小史掌邦國之志﹐奠系世﹐辧昭穆。若有事﹐則詔王之忌諱。大祭祀﹐讀禮法﹐史以書敍昭穆之俎簋。大喪﹑大賓客﹑大會同﹑大軍旅﹐佐大史。凡國事之用禮法者﹐掌其小事。卿大夫之喪。賜謚﹐讀誄。馮相氏掌十有二歲﹐十有二月﹐十月二辰﹐十日﹐二十有八星之位﹐辧其敍事﹐以會天位。冬﹑夏致日﹐春﹑秋致月﹐以辧四時之敍。保章氏掌天星﹐以志星辰﹑日月之變動﹐以觀天下之遷﹐辧其吉凶。以星土辧九州之地﹐所封封域﹐皆有分星﹐以觀妖祥。以十有二歲之相﹐觀天下之妖祥。以五云之物﹐辧吉凶﹑水旱﹑降丰荒之祲象。以十有二風﹐察天地之和命﹐乖別之妖祥。凡此五物者﹐以詔救政﹐訪序事。內史掌王之八枋之法﹐以詔王治。一曰爵﹐二曰祿﹐三曰廢﹐四曰置﹐五曰殺﹐六曰生﹐七曰予﹐八曰奪。執國法及國令之貳﹐以考政事﹐以逆會計。掌敍事之法﹐受訥訪﹐以詔王聽治。凡命諸侯及孤﹑卿﹑大夫﹐則策命之。凡四方之事書﹐內史讀之。王制祿﹐則贊爲之。以方出之﹐賞賜。亦如之。內史掌書王命﹐遂貳之。外史掌書外令﹐掌四方之志﹐掌三皇五帝之書﹐掌達書名於四方。若以書使於四方﹐則書其令。禦史掌邦國﹑都鄙及萬民之治令﹐以贊冢宰。凡治者受法令焉﹐掌贊書﹐凡數従政者。巾車掌公車之政令﹐辧其用與其旗物而等敍之﹐以治其出入。王之五路﹕一曰玉路﹐錫﹐樊纓﹐十有再就﹐建大常﹐十有二斿﹐以祀。金路﹐鉤﹐樊纓九就﹐建大旂﹐以賓﹑同姓以封。象路﹐朱﹐樊纓七就﹐建大赤﹐以朝﹑異姓以封。革路﹐龍勒﹐條纓五就﹐建大白﹐以卽戎﹐以封四衛。木路﹐前樊鵠纓﹐建大麾﹐以田﹐以封蕃國。王后之五路﹕重翟﹐錫面朱緫﹔厭翟﹐勒面繢緫﹔安車﹐雕面﹐鷖緫皆有容蓋﹔翟車﹐貝面﹐組緫﹔有握﹔輦車﹐組挽﹐有翣﹐羽蓋。王之喪車五乘﹕木車﹐蒲蔽﹐犬衤冥﹐尾櫜疏飾﹐小服皆疏﹔素車﹐棼蔽﹐犬礻冥﹐素飾﹐小服皆素﹔藻車﹐藻蔽﹐鹿淺礻冥﹐革飾。駹車﹐萑蔽﹐然礻冥﹐髹飾。漆乘﹐藩蔽﹐豻衤冥﹐雀飾。服車五乘﹕孤乘夏篆﹐卿乘夏縵﹐大夫乘墨車﹐士乘棧車﹐庶人乘役車。凡良車﹑散車不在等者﹐其用無常。凡車之出入﹐歲終則會之﹐凡賜闕之。毀折入賫於職幣。大喪﹐飾遣車﹐遂廞之﹐行之。及葬﹐執蓋﹐従車持旌。及墓﹐虖啟關﹐陳車。小喪﹐共柩與其飾。歲時﹐更續﹐共其幣車。大祭祀﹐鳴鈴以應雞人。典路掌王及後之王路﹐辧其名物與其用說。若有大祭祀﹐則出路﹐贊駕說。大喪﹑大賓客﹐亦如之。凡會同﹑軍旅﹐弔於四方﹐以路従。車僕掌戎路之萃﹐廣車之萃﹐闕車之萃﹐蘋車之萃﹐輕車之萃。凡師﹐共革車﹐各以其萃。會同﹐亦如之。大喪﹐廞革車。大射﹐共三乏。司常掌九旗之物名﹐各有屬﹐以待國事。日月爲常﹐交龍爲旂﹐通帛爲旃﹐雜帛爲物﹐熊虎爲旗﹐鳥隼爲旟﹐龜蛇爲旐﹐全羽爲┸﹐析羽爲旌。及國之大閱﹐贊司馬﹐頒旗物﹕王建大常﹐諸侯建旂﹐孤卿建旃﹐大夫﹑士建物﹐師都建旗﹐州裏建旟﹐縣鄙建旐。道車載┸﹐斿車載旌﹐皆畫其象焉﹐官府各象其事﹐州裏各象其名﹐家各象其號。凡祭祀﹐各建其旗。會同﹑賓客﹐亦如之﹐置旌門。大喪﹐共銘旌﹐建廞車之旌。及葬﹐亦如之。凡軍事﹐建旌旗洮共旅瘳置旗獘之。甸﹐亦如之。凡射﹐共獲旌。歲時﹐共更旌。都宗人掌都祭祀之禮。凡都祭祀﹐致福於國﹐正都禮與其服。若有寇戎之事﹐則保羣神之壝。國有大故﹐則令禱祠。旣祭﹐反命於國。家宗人掌家祭祀之禮。凡祭祀﹐致福。國有大故﹐則令禱祠﹐反命祭﹐亦如之。掌家禮﹐與其衣服﹑宮室﹑車旗之禁令。凡以神仕者掌三辰之法﹐以猶鬼﹑神﹑示之居﹐辧其各物。以冬日至致天神﹑人鬼﹐以夏日至致地示物鬽﹐以禬國之凶荒﹑民之札喪。

夏官司馬第四惟王建國﹐辧方正位﹐體國經野﹐設官分職﹐以爲民極。乃立夏官司馬﹐使師其屬而掌邦政﹐以佐王平邦國。政官之屬﹕大司馬﹐卿一人。小司馬﹐中大夫二人。軍司馬﹐下大夫四人。輿司馬﹐上士八人。大司馬﹐中士十有六人。旅﹐下士三十有二人﹑府六人﹑史十有六人﹑胥三十有二人﹑徒三晨有二十人。凡制軍﹐萬有二千五百人爲軍﹐王六軍﹐大國三軍﹐次國二軍﹐小國一軍﹐軍將皆命卿。二千有五百人爲師﹐師帥皆中大夫﹔五百人爲旅﹐旅帥皆下大夫﹔百人爲卒﹐卒長皆上士﹔二十五人爲兩﹐兩司馬皆中士﹔五人爲伍﹐伍皆有長。一軍則二府﹑六史﹑胥十人﹑徒百人。司勛﹐上士二人﹑下士四人﹑府二人﹑史四人﹑胥二人﹑徒二十人。馬質﹐中士二人﹑府一人﹑史二人﹑賈四人﹑徒八人。量人﹐下士二人﹑府一人﹑史四人﹑徒八人。小子﹐下士二人﹑史一人﹑徒八人。羊人﹐下士二人﹑史一人﹑賈二人﹑徒八人。司爟﹐下士二人﹑徒六人。掌固﹐上士二人﹑下士八人﹑府二人﹑史四人﹑胥四人﹑徒四十人。司險﹐中士二人﹑下士四人﹑史二人﹑徒四十人。掌疆﹐中士八人﹑史四人﹑胥十有六人﹑徒百有六十人。候人﹐上士六人﹑下士十有二人﹑史六人﹑徒百有二十人。環人﹐下士六人﹑史二人﹑徒十有二人。挈壺氏﹐下士六人﹑史二人﹑徒十有二人。射人﹐下大夫二人﹑上士四人﹑下十士八人﹑府二人﹑史四人﹑胥二人﹑徒二十人。服不氏﹐下士一人﹑徒四人。射鳥氏﹐下士一人﹑退人。羅氏﹐下士一人﹑徒八人。掌畜﹐下士二人﹑史二人﹑胥二人﹑徒二十人。司士﹐下大夫二人﹑中士六人﹑下士十有二人﹑府二人﹑史四人﹑胥四人﹑徒四十人。諸子﹐下大夫二人﹑中士四人﹐府二人﹑史二人﹑胥二人﹑徒二十人。司右﹐上士二人﹑下士二人﹑府四人﹑史四人﹑胥八人﹑徒八十人。虎賁氏﹐下大夫二十人﹑中士十有二人﹑府二人﹑史八人﹑胥八十人﹑虎士八百人。旅賁氏﹐中士二人﹑下士十有六人﹑史二人﹐徒八人。節服氏﹐下士八人﹑徒四人。方相氏﹐狂夫四人。大僕﹐下大夫二人。小臣﹐上士四人。祭僕﹐中士六人。禦僕﹐下士十有二人﹑府二人﹑史四人﹑胥二人﹑徒二十人。隸僕﹐下士二人﹑府一人﹑史二人﹑胥四人﹑徒四十人。弁師﹐下士二人﹑工四人﹑史二人﹑徒四人。司甲﹐下大夫二人﹑中士八人﹑府四人﹑史八人﹑胥八人﹑徒八十人。司兵﹐中士四人﹑府二人﹑史四人﹑胥二人﹑徒二十人。司戈盾﹐下士二人﹑府一人﹑史二人﹑徒四人。司弓矢﹐下大夫二人﹑中士八人﹑府四人﹑史八人﹑胥八人﹐徒八十人。繕人﹐上士二人﹑下士四人﹑府一人﹑史二人﹑胥二人﹑徒二十人。槀人﹐中士四人﹑府二人﹑史四人﹑胥二人﹑徒二十人。戎右﹐中大夫二人﹑上士二人。齊右﹐下大夫二人。道右﹐上士二人。大馭﹐中大夫二人。戎僕﹐中大夫二人。齊僕﹐下大夫二人。道僕﹐上士十有二人。田僕﹐上士十有二人。馭夫﹐中士二十人﹑下士四十人。校人﹐中大夫二人﹑上士四人﹑下士十有六人﹑府四人﹑史八人﹑胥八人﹑徒八十人。趣馬﹐下士皂一人﹑徒四人。巫馬﹐下士二人﹑醫四人﹑府一人﹑史二人﹑賈二人﹑徒二十人。牧師﹐下士四人﹑胥四人﹑徒四十人。廋人﹐下士閒二人﹑史二人﹑徒二十人。圉師﹐乘一人﹐徒二人。圉人﹐良馬﹐匹一人﹔駑馬麗一人。職方氏﹐中大夫四人﹑下大夫八人﹑中士十有六人﹑府四人﹑史十有六人﹑徒百有六十人。土方氏﹐上士五人﹐下士十人﹑府二人﹑史五人﹑胥五人﹑徒五十人。懷方氏﹐中士八人﹑府四人﹑史四人﹑胥四人﹑徒四十人。合方氏﹐中士八人﹑府四人﹑史四人﹑胥四人﹑徒四十人。訓方氏﹐中士四人﹑府四人﹑史四人﹑胥四人﹑徒四十人。形方氏﹐中士四人﹑府四人﹑史四人﹑胥四人﹑徒四十人。山師﹐中山二人﹑下士四人﹑府二人﹑史四人﹑胥四人﹑徒四十人。川師﹐中士二人﹑下士四人﹑府二人﹑史四人﹑胥四人﹑徒四十人。原師﹐中士四人﹑下士八人﹑府四人﹑史八人﹑胥八人﹑徒信十人。匡人﹐中士四人﹑史四人﹑徒八人。撢人﹐中士四人﹑史四人﹑徒八人。都司馬﹐每都﹐上士二人﹑中士四人﹑下士八人﹑府二人﹑史八人﹑胥八人﹑徒八十人。家司馬﹐各使其臣以正於公司馬。大司馬之職﹐掌建邦國之九法﹐以佐王平邦國。制畿封國﹐以正邦國﹔設僕辧位﹐以等邦國﹔進賢興功﹐以作邦國﹔建牧立監﹐以維邦國﹔制軍詰禁﹐以糾邦國﹔施貢分職﹐以任邦國﹔簡稽鄕民﹐以用邦國﹔均守平則﹐以安邦國﹔比小事大﹐以和邦國。以九伐之法正邦國﹐馮弱犯寡則眚之﹐賊賢害民則伐之﹐暴內陵外則壇之。野荒民散則削之﹐負固不服則侵之﹐賊殺其親則正之﹐放弒其君則殘之﹐犯令陵政則杜之。外內亂﹐鳥獸行﹐則滅之﹐正月之吉﹐始和﹐布政於邦國都鄙﹐乃懸政象之法於象魏﹐使萬民觀政象﹐挾日﹐而斂之﹐乃以九畿之籍施邦國之政職。方千里曰國畿﹐其外方五百里曰侯畿﹐又其外方五百里曰甸畿﹐又其外方五百里曰男畿﹐又其外方五百里曰采畿﹐又其外方五百里曰衛畿﹐又其外方五百里曰蠻畿﹐又其外方五百里曰夷畿﹐又其外方五百里曰鎭畿﹐又其外方五百里曰蕃畿。凡令賦﹐以地輿民制之﹕上地﹐食者三之二﹐其民可用者家三人﹔中地﹐食者半﹐其民可用者二家五人﹔下地﹐食者三之一﹐其民可用者家二人。中春﹐教振旅﹐司馬以旗致民﹐平列陳﹐如戰之陳﹐辧鼓鐸鐲鐃之用﹐王執路鼓﹐諸侯執賁鼓﹐軍將執晉鼓﹐師師執提﹐旅帥執鼓鼙﹐卒長執鐃﹐兩司馬執鐸﹐公司馬執鐲﹐以教坐作進退疾徐疏數之節﹐遂以搜田﹐有司表貉﹐誓民﹐鼓﹐遂圍禁﹐火獘﹐獻禽以祭社。中夏﹐教茇捨﹐如振旅之陳﹐羣吏撰車徒﹐讀書契﹐辧號名之用﹐帥以門名﹐縣鄙各以其名﹐家以號名﹐鄕以州名﹐野以邑名﹐官各象其事﹐以辧軍之夜事﹐其他皆如振旅﹐遂以苗田﹐如搜之法﹐車獘﹐獻禽以享礿。中秋﹐教治兵﹐如振旅之陳﹐辧旗物之用﹐王載大常﹐諸侯載旂﹐車吏載旗﹐師都載�鄕遂載物﹐郊野載旐﹐百官載旟﹐各書其事是與其號焉﹐其他皆如振旅﹐遂以狝田﹐如搜田之法﹐羅獘﹐致禽以祀祊。中冬﹐教大閱﹐前期﹐羣史戒泉庶﹐修戰法﹐虞人菜所田之野﹐爲表﹔百步則一﹐爲三表﹐又五十步爲一表﹐田之日﹐司馬建旗於後表之中﹐羣吏以旗物﹑鼓鐸﹑鐲鐃﹐各帥其民而致﹐質明﹐獘旗﹐誅後至者﹐乃陳車徒﹐如戰之陳﹐皆坐﹐羣吏聽誓於陳前﹐斬牲以左右徇陳曰﹕不用命者斬之。中軍以鼙令鼓﹐鼓人皆三鼓﹐司馬振鐸﹐羣吏作旗﹐車徒皆作﹐鼓行﹐鳴鐲﹐車徒皆行﹐及表乃止。三鼓﹐摝鐸﹐羣吏獘旗﹐車徒皆坐。又三鼓﹐振鐸﹐作旗﹐車徒皆作﹐鼓進﹐鳴鐲﹐車驟徒趨﹐及表乃止。坐作如初﹐乃鼓﹐車馳徒走﹐及表乃止。鼓戒三闋﹐車三發﹐徒三刺﹐乃鼓退﹐鳴鐃﹐且卻﹐及表乃止﹐坐作如初。遂以狩田﹐以旌爲左右和之門﹐羣吏各帥其車徒﹐以敍和出﹐左右陳車徒﹐有司平之。旗居卒間以分地﹐前後有屯百步﹐有司巡其前後﹐險野人爲主﹐易野車爲主。旣陳﹐乃設驅逆之車﹐有司表貉於陳前﹐中軍以鼙令鼓﹐鼓人皆三鼓﹐羣司馬振鐸﹐車徒皆作﹐遂鼓行﹐徒銜枚而進。大獸公之﹐小禽私之﹐獲者取左耳﹐及所獘﹐鼓皆駴﹐車徒皆譟﹐徒乃獘﹐致禽饁獸於郊。入﹐獻禽以享。及師﹐大合軍﹐以行禁令﹐以救無辜伐有罪。若大師﹐則掌其戒令﹐蒞大卜﹐帥執事蒞釁主及軍器。及致﹐建大常﹐比軍眾﹐誅後至者。及戰﹐巡陳﹐眡事而賞罰。若師有功﹑則左執律﹐右秉鉞﹐以先愷樂獻於社。若師不功﹐則厭而奉主車。王弔勞士庶子﹐則相。大役﹐與慮事﹐屬其植﹐受其要﹐以待考而賞誅。大會同﹐則帥士﹑庶子﹐而掌其政令。若大射﹐則合諸侯之六耦。大祭祀﹑饗食﹑羞牲魚﹐授其祭。大喪﹐平士大夫。喪祭﹐奉詔馬牲。小司馬之職﹐掌凡小祭祀。會同﹑饗射﹑師田﹑喪紀﹐掌其事﹐如大司馬之法。軍司馬﹐闕。輿司馬闕。行司馬闕。司勛掌六鄕賞地之法﹐以等其功。王功曰勛﹐國功曰功﹐民功曰庸﹐事功曰勞﹐治功曰力﹐戰功曰多。凡有功者﹐銘書於王之大常﹐祭於大烝﹐司勛詔之。大功﹐司勛藏其貳。掌賞地之政令。凡賞無常﹐輕重眡功。凡頒賞地﹐三之一食﹐惟加田無國正。馬質掌質馬。馬量三物﹐一曰戎馬﹐二曰田馬﹐三曰駑馬﹐皆有物賈﹐綱惡馬。凡受馬於有司者﹐書其齒毛與其賈。馬死﹐則旬之內更﹐旬之外入馬耳﹐以其物更﹐其外否。馬及行﹐則以任齊其行。若有馬訟﹐則聽之。禁原蠶者。量人掌建國之法。以分國爲九州﹐營國城郭﹐營後宮﹐量市朝道巷門渠。造都邑﹐亦如之。營軍之壘捨﹐量其市朝州塗﹐軍社之所裏。邦國之地與天下之塗數﹐皆書而藏之。凡祭祀﹐饗賓﹐制其従獻脯燔之數量﹐掌喪祭奠之俎實。凡宰祭﹑與郁人受斝歷而皆飲之。小子掌祭祀羞羊肆﹑羊殽﹑肉豆﹐而掌珥於社稷﹐祈於五祀。凡沈﹑辜﹑侯﹑禳﹐飾其牲﹐釁邦器及軍器。凡師田﹐斬牲以左右徇陳。祭祀﹐贊羞﹐受撤焉。羊人掌羊牲。凡祭祀﹐飾羔。祭祀﹐割羊牲﹐登其首。凡祈珥﹐共其羊牲。賓客﹐共其法羊。凡沈﹑辜﹑侯﹑禳﹑釁﹑積﹐共其羊牲。若牧人無牲﹐則受布於司馬﹐使其賈買牲而共之。司爟掌行火之政令。四時變國火﹐以救時疾﹐季春出火﹐民咸従之。季秋內火﹐民亦如之。時則施火令。凡祭祀﹐則祭爟。凡國失火﹐野焚萊﹐則有刑罰焉。掌固掌修城郭﹑溝池﹑樹渠之固﹐頒其士﹑庶子及其眾庶之守﹐設其飾器﹐分其財用﹐均其稍食﹐任其萬民﹐用其材器。凡守者受法焉﹐以通守政﹐有移甲﹐與其役﹐財用惟是得通﹐與國有司帥之﹐以贊其不足者。晝三巡之﹔夜亦如之﹔夜三鼜以號戒。若造都邑則治其固與其守法。凡國都之竟有溝樹之固﹐郊亦如之。民皆有職焉﹐若有山川﹐則因之。司險掌九州之圖﹐以周知其山林﹑川澤之阻﹐而達其道路。設國之五溝﹑五塗﹐而樹之林以爲阻固﹐皆有守禁﹐而達其道路。國有故﹐則藩塞阻路而止行者﹐以其屬守之﹐惟有節者達之。掌疆闕。候人各掌其方之道治﹐與其禁令。以設侯人﹐若有方治﹐則帥而致於朝。及歸﹐送之於竟。環人掌致師﹐察軍慝﹐環四方之故﹐巡邦國﹐搏諜賊﹐訟敵國﹐揚軍旅﹐降圍邑。挈壺氏掌挈壺以令軍井。挈轡以令捨﹐挈畚以令糧。凡軍事﹐縣壺以序聚柝。凡喪﹐縣壺以代哭者﹐皆以水火守之﹐分以日夜。及冬﹐則以火爨鼎水而沸之﹐而沃之。射人掌國之三公﹑孤﹑卿﹑大夫之位﹐三公北面﹐孤東面﹐聊大夫西面。其摯﹐三公執璧﹐孤執皮帛﹐卿執羔﹐大夫執厄。諸侯在朝﹐則皆北面﹐詔相其法。若有國事﹐則掌其戒令﹐詔相其事。掌其治達﹐以射法治射儀。王以六耦射三侯﹐三獲三容﹐樂以《騶虞》﹐九節五正。諸侯以四耦射二侯﹐二獲二容﹐樂以《貍首》﹐七節三正。孤卿大夫以三耦射一侯﹐一獲一容﹐樂以《采蘋》﹐五節二正。士以三耦射豻侯﹐一獲一容﹐樂以《采蘩》﹐五節二正。若王大射﹐則以貍步張三侯。王射﹐則令去侯﹐立於後﹐以矢行告。卒﹐令取矢。祭侯﹐則爲位﹐與大史數射中﹐佐司馬治射正。祭祀﹐則贊射牲。相孤﹑卿﹑大夫之法儀﹐會同﹑朝覲﹑作大夫介。凡有爵者﹐大師﹐令有爵者乘王之倅車。有大賓客﹐則作卿大夫従﹐戒大史及大夫介。大喪﹐與僕人遷屍﹐作聊大夫掌事﹐比其廬﹐不敬者﹐苛罰之。服不氏掌養猛獸而教擾之。凡祭祀﹐共猛獸﹐賓客之事則抗皮﹐射則贊張侯﹐以旌居乏而待獲。射鳥氏掌射鳥。祭祀﹐以弓矢驅烏鳶。凡賓客﹑會同﹑軍旅﹐亦如之。射則取矢﹐矢在侯髙﹐則以並夾取之。羅氏掌羅烏鳥﹐蠟則作羅糯。中春﹐羅春鳥﹐獻鳩以養國老﹐行羽物。掌畜掌養鳥而阜蕃教擾之。祭祀﹐共卵鳥。歲時﹐貢鳥物﹐共膳獻之鳥。司士掌羣臣之版﹐以治其政令。歲登下其損益之數﹐辧其年歲與其貴賤﹐周知邦國﹑都家﹑縣鄙之數﹐卿﹑大夫﹑士﹑庶子之數﹐以詔王治﹐以徳詔爵﹐以功詔祿﹐以能詔事﹐以久奠食﹐惟賜無常。正朝儀之位﹐辧其貴賤之等。王南卿﹐三公北面東上﹐孤東面北上﹐卿﹑大夫西面北上﹐王族故士﹑虎士在路門之左﹐南面東上﹐大僕﹑大右﹑大儀従者﹐在路門之右﹐南面西上。司士擯﹐孤卿特揖﹔大夫以其等旅揖﹔士旁三揖。王還﹐揖門左﹐揖門右﹐大僕前﹐王入內朝﹐皆退。掌國中之士治﹐凡其戒令﹐掌擯士者﹐膳其摯。凡祭祀﹐掌士之戒令﹐詔相其法事﹐及賜爵﹐呼昭穆而進之﹐帥其屬而割牲﹐羞俎豆。凡會同﹐作士従。賓客﹐亦如之。作士適四方使﹐爲介。大喪﹐作士掌事﹐作六軍之士執披。凡士之有守者﹐令哭﹐無去守。國有故﹐則致士而頒其守。凡邦國﹐三歲則稽士任﹐而進退其爵祿。諸子掌國子之倅﹐掌其戒令與其教治﹐辧其等﹐正其位。國有大事﹐則帥國子而致於大子﹐惟所用之。若有兵甲之事﹐則授之車甲﹐合其卒伍﹐置其有司﹐以軍法治之。司馬弗正﹐凡國正弗及。大祭祀﹐正六牲之體。凡樂事﹐正舞位﹐受舞器。大喪﹐正羣子之服位。會同﹑賓客﹐作羣子従。凡國之政事﹐國子存遊倅﹐使之修徳學道。春合諸學﹐秋合諸射﹐以考其藝而進退之。司右掌羣右之政令。凡軍旅﹑會同﹐合其車之卒伍﹐而比其乘﹐屬其右。凡國內之勇力之士能用五兵者﹐屬焉﹐掌其政令。虎賁氏掌先後王而趨以卒伍。軍旅﹑會同亦如之。捨則守王閒。王在國﹐則守王宮。國有大故﹐則守王門。大喪﹐亦如之。及葬﹐従遣車而哭。適四方使﹐則従士大夫。若道路不通﹐有徵事﹐則奉書以使於四方。旅賁氏掌執戈盾﹐夾王車而趨﹐左八人﹐右八人。車止﹐則持輪。凡祭祀﹑會同﹑賓客﹐則服而趨。喪紀則衰葛執戈盾。軍旅﹐則介而趨。節服氏掌祭祀朝覲衮冕﹐六人維王之大常。諸侯則四人﹐其服亦如之。郊祀裘冕﹐二人執戈﹐送逆屍従車。方相氏掌蒙熊皮﹐黃金四目﹐玄衣朱裳﹐執戈揚盾﹐帥百隸而時難﹐以索室驅疫。大喪﹐先�。及墓﹐入壙﹐以戈擊四隅﹐驅方良。大僕掌正王之服位﹐出入王之大命﹐掌諸侯之復逆。王眡朝﹐則前正位而退。入﹐亦如之。建路鼓於大寢之門外﹐而掌其政﹐以待達窮者與遽令。聞鼓聲﹐則速逆禦僕與禦庶子。祭祀﹑賓客﹑喪紀﹐正王之服位﹐詔法儀﹐贊王牲事。王出入﹐則自左馭而前驅。凡軍旅﹑田役贊王鼓。救日月亦如之。大喪﹐始崩﹐戒鼓﹐傳達於四方。窆亦如之﹐縣喪首服之法於宮門﹐掌三公孤卿之弔勞。王燕飲﹐則相其法。王射﹐則贊弓矢。王眡燕朝﹐則正位﹐掌擯相。王不眡朝﹐則辭於三公及孤卿。小臣掌王之小命﹐詔相王之小法儀。掌三公及孤卿之復逆﹐正王之燕服位。王之燕出入﹐則前驅。大祭祀﹑朝覲﹐沃王盥。小祭祀﹑賓客﹑饗食﹑賓射掌事﹐如大僕之法。掌士大夫之弔勞。凡大事﹐佐大僕。祭僕掌受命於王以眡祭祀﹐而警戒祭祀有司﹐糾百官之戒具。旣祭﹐帥羣有司而反命﹐以王命勞之﹐誅其不敬者。大喪﹐復於小廟﹐凡祭祀王之所不與﹐則賜之禽。都家亦如之﹐凡祭祀致福者﹐展而受之。禦僕掌羣吏之逆﹐及庶民之復﹐與其弔勞。大祭祀﹐相盥而登。大喪﹐持翣﹐掌王之燕令﹐以序守路鼓。隸僕掌王寢之掃﹑除﹑糞﹑灑之事。祭禮﹐修寢。王行﹐洗乘石﹐掌蹕宮中之事。大喪﹐復於小寢大寢。弁師掌王之五冕﹐皆玄冕﹑朱裏﹑延紐﹐五采繅十有二就﹐皆五采玉十有二﹐玉笄﹐朱紘。諸侯之繅斿九就﹐瑉玉三采﹐其餘如王之事﹐繅斿皆就﹐玉瑱﹑玉笄。王之皮弁﹐會五采玉璂﹐象邸玉笄﹐王之弁絰﹐弁而加環絰。諸侯及孤卿大夫之冕﹐韋弁﹑皮弁﹑弁絰﹐各以其等爲之﹐而掌其禁令。司甲闕。司兵掌五兵﹑五盾﹐各辧其物與其等﹐以待軍事。及授兵﹐従司馬之法以頒之﹐及其受兵輸﹐亦如之。及其用兵﹐亦如之。祭祀﹐授舞者兵。大喪﹐廞五兵。軍事﹐建車之五兵。會同﹐亦如之。司戈盾掌戈盾之物而頒之。祭祀﹐授旅賁殳﹐故士戈盾。授舞者兵﹐亦如之。軍旅﹑會同﹐授貳車戈盾﹐建乘車之戈盾﹐授旅賁及虎士戈盾。及捨﹐設藩盾﹐行則斂之。司弓矢掌六弓﹑四弩﹑八矢之法﹐辧其名物﹐而掌其守藏與其出入。中春﹐獻弓弩﹔中秋﹐獻矢箙。及其頒之。王弓﹑孤弓以授射甲革﹑椹質者﹔夾弓﹑庾弓以授射豻侯﹑烏獸者﹔唐弓﹑大弓以授學射者﹑使者﹑勞者﹐其矢箙皆従其弓。凡弩﹐夾﹑庚利攻守﹐唐﹑大利車戰﹑野戰。凡矢﹐枉矢﹑絜矢利火射﹐用諸守城車戰﹔殺矢﹑鍭矢用諸近射田獵﹔矰矢茀矢﹐用諸弋射﹔恆矢﹑庳矢用諸散射。天子之弓﹐合九而成規﹐諸侯合七而成規﹐大夫合五而成規﹐士合三而成規。句者謂之獘弓。凡祭祀﹐共射牲之弓矢。澤﹐共射椹質之弓矢。大射﹐燕射﹐共弓矢如數並夾。大喪﹐共明弓矢。凡師役﹑會同﹐頒弓弩各以其物従﹐授兵甲之儀。田弋﹐充籠箙矢﹐共矰矢。凡亡矢者﹐弗用則更。繕人掌王之用弓弩﹑矢箙﹑矰弋﹑抉拾﹐掌詔王射﹐贊王弓矢之事。凡乘車﹐充其籠箙載其弓弩。旣射﹐則斂之﹐無會計。槀人﹐掌受財於職金﹐以賫其工。弓六物﹐爲三等﹔弩四物﹐亦如之。矢八物﹐皆三等。箙亦如之。春獻素﹐秋獻成﹐書其等以饗工﹐乘其事﹐試其弓弩﹐以下上其食而誅賞﹐乃入功於司弓矢及繕人。凡賫財與其出入﹐皆在槀人﹐以待會而考之﹐亡者闕之。戎右掌戎車之兵革使﹐詔贊王鼓﹐傳王命於陳中。會同﹐充革車。盟﹐則以玉惇辟盟﹐遂役之。贊牛耳桃茢。齊右掌祭祀。會同﹑賓客﹑前齊車﹐王乘則持馬﹐行則陪乘。凡有牲事﹐則前馬。道右掌前道車。王出入﹐則持馬陪乘﹐如齊車之儀﹐自車上諭命於従車﹐詔王之車儀。王式﹐則下﹐前馬。王下﹐則以蓋従。大馭掌馭玉路以祀。及犯軷﹐王自左馭﹐馭下祝﹐登﹐受轡﹐犯軷﹐遂驅之。及祭﹐酌僕﹐僕左執轡﹐右祭兩軹﹐祭軓﹐乃飲。凡馭路﹐行以肆夏﹐趨於采薺。凡馭路儀﹐以鸞和爲節。戎僕掌馭戎車﹐掌王倅車之政﹐正其服﹐犯軷﹐如玉路之儀。凡巡守及兵車之會﹐亦如之。掌凡戎車之儀。齊僕掌馭金路﹐以賓。朝覲﹑宗遇﹑饗食﹐皆乘金路。其法儀﹐各以其等爲車送逆之節。道僕掌馭象路以朝﹑夕﹑燕出入﹐其法儀如齊車。掌貳車之政令。田僕掌馭田路﹐以田以鄙﹐掌佐車之政。設驅逆之車﹐令獲者植旌。及獻﹐比禽。凡田﹐王提馬而走。諸侯晉﹐大夫馳。馭夫掌馭貳車従車使車﹐分公馬而駕治之。校人掌王馬之政。辧六馬之屬﹐種馬一物﹐戎馬一物﹐齊馬一物﹐道馬一物﹐田馬一物﹐駑馬一物。凡頒良馬而養。乘之﹐乘馬一師﹐四圉﹔三乘爲皂﹐皂一趣馬﹔三皂爲系﹐系一馭夫﹔六系爲廏﹐廏一僕夫﹔六廏成校﹐校有左右﹔駑馬三良馬之數﹐麗馬一圉﹐八麗一師﹐八師一趣馬﹐八趣馬一馭夫。天子十有二閒﹐馬六種﹔邦國六閒﹐馬四種﹔家四閒﹐馬二種。凡馬﹐特居四之一﹐春祭馬祖﹐執駒﹔夏祭先牧﹐頒馬﹐攻特﹔秋祭馬社﹐臧僕﹔冬祭馬步﹐獻馬講馭夫。凡大祭祀﹑朝覲﹑會同﹐毛馬而頒之﹐飾幣馬﹐執撲而従之。凡賓客﹐受其幣馬。大喪﹐飾遣車之馬。及葬﹐埋之。田獵﹐則帥驅逆之車。凡將事於四海山川﹐則飾黃駒。凡國之使者﹐共其幣馬﹐凡軍事﹐物馬而頒之﹐等馭夫乙祿﹐宮中之稍食。趣馬掌贊正良馬﹐而齊其飲食﹐簡其六節﹐掌駕說之頒。辧四時之居治﹐以聽馭夫。巫馬掌養疾馬而乘治之﹐相醫而藥攻馬疾。受財於校人﹐馬死﹐則使其賈粥之﹐入其布於校人。牧師掌牧地﹐皆有厲禁而頒之。孟春焚牧﹐中春通淫﹐掌其政令。凡田事﹐贊焚萊。庾人掌十有二閒之政教﹐以阜馬﹐佚特﹐教駣﹑攻駒﹐及祭馬祖﹐祭閒之先牧﹐及執駒﹐散馬耳﹐圉馬。正校人員選﹐馬八尺以上爲龍﹐七尺以上爲騋﹐六尺以上爲馬。圉師掌教圉人養馬﹐春除蓐﹑釁廏﹐始牧﹐夏庌馬﹐冬獻馬。射則充椹質﹐茨墻則剪闔。圉人掌養馬芻牧之事﹐以役圉師。凡賓客﹑喪紀﹐牽馬入陳。廞馬﹐亦如之。職方氏掌天下之圖﹐以掌天下之地﹐辧其邦國﹑都鄙﹑四夷﹑八蠻﹑七閩﹑九貉﹑五戎﹑六狄之人民﹐與其財用九谷﹑六畜之數要﹐周知其利害﹐乃辧九州之國﹐使同貫利。東南曰揚州﹐其山鎭曰會稽﹐其澤藪曰具區﹐其川三江﹐其浸五湖﹐其利金﹑錫﹑竹箭﹐其民二男五女﹐其畜宜鳥﹑獸﹐其穀宜稻。正南曰荊州﹐其山鎭曰衡山﹐其澤藪曰云瞢﹐其川江﹑漢﹐其浸潁﹑湛﹐其利丹﹑銀﹑齒﹑革﹐其民一男二女﹐其畜宜鳥﹑獸﹐其穀宜稻。河南曰豫州﹐其山鎭曰華山﹐其澤藪曰圃田﹐其川熒雒﹐其浸波溠﹐其利林﹑漆絲枲﹐其民二男三女﹐其畜宜六擾﹐其谷宜五種。正東曰靑州﹐其山鎭曰沂山﹐其澤藪曰望諸﹐其川淮泗﹐其浸沂沐﹐其利蒲魚﹐其民二男二女﹐其畜宜雞﹑狗﹐其穀宜稻﹑麥。河東曰兗州﹐其山鎭曰岱山﹐其澤藪曰大野﹐其川﹑河﹑﹐其浸盧維﹐其利蒲魚﹐其民二男三女﹐其畜宜六擾﹐其谷宜四種。正西曰雍州﹐其山鎭曰嶽山﹐其澤藪曰弦蒲﹐其川涇﹑汭﹐其浸渭﹑洛﹐其利玉石﹐其民三男二女﹐其畜宜牛﹑馬﹐其穀宜黍﹑稷。東北曰幽州﹐其山鎭曰醫無閭﹐其澤曰貕養﹐其川河﹑﹔其浸時﹐其利魚﹑鹽﹐其民一男三女﹐基畜宜四擾﹐其谷宜三種。河內曰冀州﹐其山鎭曰霍山﹐其澤藪曰楊紆﹐其川漳﹐其浸汾﹑潞﹐其利松柏﹐其民五男三女﹐其畜宜牛羊﹐其穀宜黍﹑稷。正北曰並州﹐其山稹曰恆山﹐其澤藪曰昭余祁﹐其川虖池﹐嘔夷﹐其浸淶易﹐其利布帛﹐其民二男三女﹐其畜宜五擾﹐其谷宜五種﹐乃辧九服之邦國﹐方千里曰王畿﹐其外方五百曰侯服﹐又其外方五百里曰甸服﹐又其外方五百里曰男服﹐又其外方五百里曰采服﹐又其外方五百里曰衛服﹐又其外方五百里曰蠻服。又其外方五百里曰夷服﹐又其外方五百里曰鎭服﹐又其外方五百里曰藩服。凡邦國千里﹐封公以方五百里﹐則四公﹔方四百里﹐則六侯﹐方三百里﹐則七伯﹔方二百里﹐則二十五子﹔方百里﹐則百男﹐以周知天下。凡邦國小大相維﹐王設其牧﹐制其職﹐各以其所能﹔制其貢﹐各以其所有。王將巡守﹐則戒於四方曰﹕各修平乃守﹐考乃職事﹐無敢不敬戒﹐國有大刑。及王之所行﹐先道﹐帥其屬而巡戒令。王殷國﹐亦如之。土方氏掌土圭之法﹐以致日景﹐以土地相宅﹐而建邦國都鄙﹐以辧土宜土化之法﹐而授任地者。王巡守﹐則樹王捨。懷方氏掌來遠方之民﹐致方貢﹐致遠物而送逆之﹐達之以節﹐治其委積﹑館捨﹑飲食。合方氏掌達天下之道路﹐通其財利﹐同其數器﹐壹其度量﹐除其怨惡﹐同其好善。訓方氏掌道四方之政事﹐與其上下之志﹐誦四方之傳道。正歲﹐則布而訓四方﹐而觀新物。形方氏掌制邦國之地域﹐而正其封疆﹐無有華離之地﹐使小國事大國﹐大國比小國。山師掌山林之名﹐辧其物與其利害﹐而頒之於邦國﹐使致其珍異之物。川師掌川澤之名﹐辧其物與其利害而頒之於邦國﹐使致其珍異之物。﹛備逯﹜師掌四方之地名﹐辧其丘陵﹑墳衍﹑﹛備逯﹜顯之名物之可以封邑者。匡人掌達法則﹐匡邦國﹐而觀其慝﹐使無敢反側﹐以聽王命。撢人掌誦王志道國之政事﹐以巡天下邦國國而語之﹐使萬民和說而正王面。都司馬﹐掌都之士﹑庶子及其眾庶車馬﹑兵甲之戒令﹐以國法掌其政學﹐以聽國司馬。家司馬﹐亦如之。

秋官司寇第五惟王建國﹐辧方正位﹐體國經野﹐設官分職﹐設官分職﹐以爲民極。乃立秋官司寇﹐使帥其屬而掌邦禁﹐以佐王刑邦國。刑官之屬﹕大司寇﹐卿一人。小司寇﹐中大夫二人。士師﹐下大夫四人。鄕士﹐上士八人﹑中士十有六人。旅﹐下士三十有二人﹑府六人﹑史十有二人﹑胥十有二人﹑徒百有二十人。遂士﹐中士十有二人﹑府主人﹑史十有二人﹑胥十有二人﹑徒百有二十人。縣士﹐中士三十有二人﹑府八人﹑史十有六人﹑胥十有六人﹑徒百有六十人。方士﹐中士十有六人﹑府八人﹑史十有六人﹑胥十有六人﹑徒百有六十人。訝士﹐中士八人﹑府四人﹑史八人﹑胥八人﹑徒八十人。朝士﹐中士六人﹑府三人﹑史六人﹑胥六人﹑徒六十人。司民﹐中士六人﹑府三人﹑史六人﹑胥三人﹑徒三十人。司刑﹐中士二人﹑府一人﹑史二人﹑胥二人﹑徒二十人。司剌﹐下士二人﹑府二人﹑史二人﹑徒四人。司約﹐下士二人﹑府一人﹑史二人﹑徒四人。司盟﹐下士二人﹑府一人﹑史二人﹑徒四人。職金﹐上士二人﹑下士四人﹑府二人﹑史四人﹑胥八人﹑徒八十人。司厲﹐下士二人﹑史一人﹑徒十有二人。犬人﹐下士二人﹑府一人﹑史二人﹑賈四人﹑徒十有六人。司圜﹐中士六人﹑下士十有二人﹑府三人﹑史六人﹑胥十有六人﹑徒百有六十人。掌囚﹐下士十有二人﹑府六人﹑史十有二人﹑徒百有二十人。掌戮﹐下士二人﹑史一人﹑徒十有二人。司隸﹐中士二人﹑下士十有二人﹑府五人﹑史十人﹑胥二十人﹑徒二百人。罪隸﹐百有二十人。蠻隸﹐百有二十人。閩隸﹐百有二十人。夷隸﹐百有二十人。貉隸﹐百有二十人。布憲﹐中士二人﹑下士四人﹑府二人﹑史四人﹑胥四人﹑徒四十人。禁殺戮﹐下士二人﹑史一人﹑徒十有二人。禁暴氏﹐下士六人﹑史三人﹑胥六人﹑徒六十人。野廬氏﹐下士六人﹑胥十有二人﹑徒百有二十人。蠟氏﹐下士四人﹑徒四十人。雍氏﹐下士二人﹑徒八人。萍氏﹐下士二人﹑徒八人。司寤氏﹐下士二人﹑徒八人。司烜氏﹐下士六人﹑徒十有二人。條狼氏﹐下士六人﹑胥六人﹑徒六十人。修閭氏﹐下士二人﹑史一人﹑徒十有二人。冥氏﹐下士二人﹑徒八人。庶氏﹐下士一人﹑徒四人。穴氏﹐下士一人﹑徒四人。翨氏﹐下士八人﹑徒二十人。柞氏﹐下士二人﹑徒二十人。薙蔟氏﹐下士一人﹑徒二人。翦氏﹐下士一人﹑徒二人。赤犮氏﹐下士一人﹑徒二人。蟈氏﹐下士一人﹑徒二人。壺涿氏﹐下士一人﹑徒二人。庭氏﹐下士一人﹑徒二人。銜枚氏﹐下士二人﹑徒八人。伊耆氏﹐下士一人﹑徒二人。大行人﹐中大夫二人。小行人﹐下大夫四人。司儀﹐上士八人﹑中士十有六人。行夫﹐下士三十有二人﹑府四人﹑史八人﹑胥八人﹑徒八十人。環人﹐中士四人﹑史四人﹑胥四人﹑徒四十人。象胥﹐每翟﹐上士一人﹑中士二人﹑下士八人﹑徒二十人。掌客﹐上士二人﹑下士四人﹑府一人﹑史二人﹑胥二人﹑徒二十人。掌訝﹐中士八人﹑府二人﹑史四人﹑胥四人﹑徒四十人。掌交﹐中士八人﹑府二人﹑史四人﹑徒三十有二人。掌察﹐四方中士八人﹑史四人﹑徒十有六人。掌貨賄﹐下士十有六人﹑史四人﹑徒三十有二人。朝大夫﹐每國上士二人﹑下士四人﹑府一人﹑史二人﹑庶子八人﹑徒二十人。都則﹐中士一人﹑下士二人﹑府一人﹑史二人﹑庶子四人﹑徒八十人。都士﹐中士二人﹑下士四人﹑府二人﹑史四人﹑胥四人﹑徒四十人。家士亦如之。大司寇之職﹐掌建邦之三典﹐以佐王刑邦國﹐詰四方。一曰﹐刑新國用輕典﹔二曰﹐刑平國用中典﹔三曰﹐刑亂國用重典。以五刑糾萬民﹕一曰野刑﹐上功糾力﹔二曰軍刑﹐上命糾守﹔三曰鄕刑﹐上徳糾孝﹔四曰官刑﹐上能糾職﹔五曰國刑﹔上願糾暴。以圓土聚教罷民﹐凡害人者﹐寘之圓土而施職事焉﹐以明刑恥之﹐其能攺者﹐反於中國﹐不齒三年。其不能攺而出圓土者殺。以兩造禁民訟﹐入束矢於朝﹐然後聽之﹐以兩劑禁民獄﹐入鈞金。三日﹐乃致於朝﹐然後聽之。以嘉石平罷民﹐凡萬民之有罪過而未麗於法而害於州裏者﹐桎梏而坐諸嘉石﹐役諸司空。重罪﹐旬有三日坐﹐期役﹔其次﹐九日坐﹐九月役﹔其次﹐七日坐﹐七月役﹔其次﹔五日坐﹐五月役﹔其下罪﹐三日坐﹐三月役﹐使州裏任之﹐則宥而捨之。以肺石達窮民﹐凡遠近煢獨﹑老幼之欲有復於上﹐而其長弗達者﹐立於肺石三日﹐士聽其辭﹐以告於上﹐而罪其長。正月之吉﹐始和﹐布刑於邦國﹑都鄙乃縣刑象之法於象魏﹐使萬民觀刑象。挾日﹐而斂之。凡邦之大盟約﹐蒞其盟書﹐而登之於天府﹐大史﹑內史﹑司會﹑及六官﹐皆受其貳而藏之。凡諸侯之獄訟﹐以邦典定之。凡卿大夫之獄訟﹐以邦法斷之。凡庶民之獄訟﹐以邦成獘之。大祭祀﹐奉犬牲﹔若祀五帝﹐則戒之日﹐蒞誓百官﹐戒於百族。及納亨﹐前王祭之日﹐亦如之。奉其明水火。凡朝覲﹑會同﹐前王﹐大喪亦如之。大軍旅﹐蒞戮於社。凡邦之大事﹐使其屬蹕。小司寇之職﹐掌外朝之政﹐以致萬民而詢焉。一曰詢國危﹐二曰詢國遷﹐三曰詢立君。其位﹐王南鄕﹐三公及州長﹑百姓北面﹐羣臣西面﹐羣吏東面﹐小司寇擯以敍進而問焉﹐以眾輔聲明而獘謀。以五刑聽萬民之獄訟﹐附於刑﹐用情訊之。至於旬﹐乃獘之﹐讀書﹐則用法。凡命夫命婦不躬坐獄訟﹐凡王之同族有罪不卽市。以五聲聽獄訟﹐求民情﹕一曰辭聽﹐二曰色聽﹐三曰气聽﹐四曰耳聽﹐五曰目聽。以八辟麗邦法﹐附刑罰﹕一曰議親之辟﹐二曰議故之辟﹐三曰議賢之辟﹐四曰議能之辟﹐五曰議功之辟﹐六曰議貴之辟﹐七曰議勤之辟﹐八曰議賓之辟。以三刺斷庶民獄訟之中﹕一曰訊羣臣﹐二曰訊羣吏﹐三曰訊萬民﹐聽民之所刺宥﹐以施上服下服之刑。及大比﹐登民數﹐自生齒以上﹐登於天府﹐內史﹑司會﹑冢宰貳之﹐以制國用。小祭祀﹐奉犬牲。凡禋祀五帝﹐實鑊水﹐納亨﹐亦如之。大賓客﹐前王而辟。後﹑世子之喪﹐亦如之。小師﹐蒞戮。凡國之大事﹐使其屬蹕。孟冬﹐祀司民﹐獻民數於王﹐戔拜受之﹐以圖國用而進退之。歲終﹐則令羣士計獄獘訟﹐登中於天府。正歲﹐帥其屬而觀刑象﹐令以木鐸曰「不用法者﹐國用常刑。」令羣士﹐乃宣布於四方﹐憲刑禁﹐乃命其屬入會﹐乃致事。士師之職﹐掌國之五禁之法﹐以左右刑罰﹐一曰宮禁﹐二曰官禁﹐三曰國禁﹐四曰野禁﹐五曰軍禁﹐皆以木鐸徇之於朝﹐書而縣於門閭。以五戒先後刑罰﹐毋使罪麗於民﹕一曰誓﹐用之於軍旅﹔二曰誥﹐用之於會同﹔三曰禁﹐用諸田役﹔四曰糾﹐用諸國中﹔五曰憲﹐用諸都鄙。掌鄕合州黨族閭比之聯﹐與其民人之什伍﹐使之相安相受﹐以比追胥之事﹐以施刑罰慶賞。掌官中之政令﹐察獄訟之辭﹐以詔司寇斷獄獘訟﹐致邦令。掌士之八成﹕一曰邦汋﹐二曰邦賊﹐三曰邦諜﹐四曰犯邦令﹐五曰撟邦令﹐六曰爲邦盜﹐七曰爲邦朋﹐八曰爲邦誣。若邦凶荒﹐則以荒辯之法治之令﹐令移民通財﹐糾守緩刑。凡以財獄訟者﹐正之以傅別約劑。若祭勝國之社稷﹐則爲之屍。王燕出入﹐則前驅而辟。祀五帝﹐則沃屍及五盥﹐洎鑊水。凡刉珥﹐則奉犬牲。諸侯爲賓﹐則帥其屬而蹕於王宮。大喪﹐亦如之。大師帥其屬而禁逆軍旅者﹐與犯師禁者而戮之。歲終﹐則令正要會。正歲﹐帥其屬而憲禁令於國及郊野。鄕士掌國中﹐各掌其鄕之民數而糾戒之﹐聽其獄訟﹐察其辭﹐辧其獄訟﹐異其死刑之罪而要之。旬而職聽於朝﹐司寇聽之﹐斷其獄﹐獘其訟於朝﹐羣士司刑皆在﹐各麗其法﹐以議獄訟﹐獄訟成﹐士師受中。協日刑殺﹐肆之三日。若欲免之﹐則王會其期。大祭祀﹑大喪紀﹑大軍旅﹑大賓客﹐則各掌其鄕之禁令﹐帥其屬夾道而蹕。三公若有邦事﹐則爲之前驅而辟。其喪﹐亦如之。凡國有大事﹐則戮其犯命者。遂士掌四郊﹐各掌其遂之民數而糾其戒命﹐聽其獄訟﹐察其辭﹐辧其獄訟﹐異其死刑之罪而要之。二旬而職聽於朝﹐司寇聽之﹐斷其獄﹐獘其訟於朝﹐羣士司刑皆在﹐各麗其法﹐以議獄訟。獄訟成﹐士師受中﹐協日就郊而刑殺﹐各於其遂肆之三日。若欲免之﹐則王令三公會其期。若邦有大事聚眾庶﹐則各掌其遂之禁令﹐帥其屬而蹕。六卿若有邦事﹐則爲之前驅而辟。其喪﹐亦如之。凡郊有大事﹐則戮其犯命者。縣士掌野﹐各掌其縣之民數﹐糾其戒令而聽其獄訟﹐察其辭﹐辧其獄訟﹐異其死刑之罪而要之。三旬而職聽於朝﹐司寇聽之﹐斷其獄﹐獘其訟於朝﹐羣士司刑皆在﹐各麗其法﹐以議獄訟。獄訟成﹐士師受中﹐協日刑殺﹐各就其縣肆之三日。若欲免之﹐則王命六卿會其期。若邦有大役聚眾庶﹐則各掌其縣之禁令。若大夫有邦事﹐則爲之前驅而辟。其喪亦如之。凡野有大事﹐則戮其犯命者。方士掌都家﹐聽其獄訟之辭﹐辧其死刑之罪而要之。三月而上獄訟於國﹐司寇聽其成於朝﹐羣士﹑司刑皆在﹐各麗其法﹐以議獄訟。獄訟成﹐士師受中﹐書其刑殺之成﹐與其聽獄訟者。凡都家之大事聚眾庶﹐則各掌其方之禁令﹐以時修其縣法。若歲終﹐則省之而誅賞焉﹐凡都家之士所上治﹐則主之。訝士掌四方之獄訟﹐論罪刑於邦國。凡四方之有治於士者造焉﹐四方有亂獄﹐則往而成之。邦有賓客﹐則與行人送逆之。入於國﹐則爲之前驅而辟。野亦如之。居館﹐則帥其屬而爲之蹕﹐誅戮暴客者。客出入則道之。有治則贊之。凡邦之大事聚従庶﹐則讀其誓禁。朝士掌建邦外朝之法。左九棘﹐孤﹑卿﹑大夫位焉﹐羣士在其後。右九棘﹐公侯﹑伯﹑子﹑男位焉﹐羣吏在其後。面三槐﹐三公位焉﹐州長眾庶在其後。左嘉石﹐平罷民焉。右肺石﹐達窮民焉。帥其屬而以鞭呼趨且辟。禁慢朝﹑錯立﹑族談者。凡得獲貨賄人民六畜者﹐委於朝﹐告於士。旬而舉之﹐大者公之﹐小者庶民私之。凡士之治有期日﹐國中一旬﹐郊二旬﹐野三旬﹐都三月﹐邦國期﹐期內之治聽﹐期外不聽。凡有責者﹐有判書以治﹐則聽。凡民同貨財者﹐令以國法行之。犯令者﹐刑罰之。凡屬責者﹐以其地傅而聽其辭。凡盜賊軍鄕邑及家人﹐殺之無罪。凡報仇讎者﹐書於士﹐殺之無罪。若邦凶荒﹑札喪﹑寇戎之故﹐則令邦國﹑都家﹑縣鄙慮刑貶。司民掌登萬民之數。自生齒以上﹐皆書於版。辧其中國﹐與其都鄙﹐及其郊野﹐異其男女﹐歲登下其死生。及三年﹐大比﹐以萬民之數詔司寇。司寇及孟冬祀司民之日﹐獻其數於王﹐王拜受之﹐登於天府。內史﹑司會﹑冢宰貳之﹐以贊王治。司刑掌五刑之法﹐以麗萬民之罪。墨罪五百﹐劓罪五百﹐宮罪五百﹐刖罪五百﹐殺罪五百。若司寇斷獄獘訟﹐則以五刑之法詔刑罰﹐而以辧罪之輕重。司刺﹐掌三刺﹑三宥﹑三赦之法﹐以贊司寇聽獄訟。壹刺曰訊羣臣﹐再刺曰訊羣吏﹐三刺曰訊萬民。壹宥曰不識﹐再宥曰過失﹐三宥曰遺忘。壹赦曰幼弱﹐再赦曰老旄﹐三赦曰蠢愚。以此三法者﹐求民情﹐斷民中﹐而施上服下服之罪﹐然後刑殺。司約掌邦國及萬民之約劑。治神之約爲上﹐治民之約次之﹐治地之約次之﹐治功之約次之﹐治器之約次之﹐治摯之約次之。凡大約劑書於宗彜﹐小約劑書於丹圖。若有訟者﹐則珥而辟藏﹐其不信者服墨刑。若大亂﹐則六官辟藏﹐其不信者殺。司盟掌盟載之法。凡邦國有疑﹐會同﹐則掌其盟約之載﹐及其禮儀。北面詔明神﹐旣盟﹐則貳之。盟萬民之犯命者。詛其不信者﹐亦如之。凡民之有約劑者﹐其貳在司盟。有獄訟者﹐則使之盟詛。凡盟詛﹐各以其地域之眾庶﹐共其牲而致焉。旣盟﹐則爲司盟共祈酒脯。職金﹐掌凡金﹑玉﹑錫﹑石﹑丹﹑靑之戒令。受其入徵者﹐辧其物之�惡與其數量﹐楬而璽之。入其金錫於爲兵器之府﹔入其玉石丹靑於守藏之府。入其要﹐掌受士之金罰貨罰﹐入於司兵。旅於上帝﹐則共其金版。饗諸侯﹐亦如之。凡國有大故而用金石﹐則掌其令。司厲掌盜賊之任器貨賄。辧其物﹐皆有數量﹐賈而楬之﹐入於司兵。其奴﹐男子入於罪隸﹐女子入於舂槀。凡有爵者﹐與七十者﹔與未亂者﹐皆不爲奴。犬人掌犬牲。凡祭祀﹐共犬牲﹐用牷物。伏瘞﹐亦如之。凡幾珥沈辜﹐用駹可也。凡相犬牽犬者屬焉﹐掌其政治。司圜掌收教罷民。凡害人者﹐弗使冠飾﹐而加明刑焉。任之以事﹐而收教之。能攺者﹐上罪三年而捨﹐中罪二年而捨﹐下罪一年而捨﹐其不能攺而出圜土者﹐殺。𨿽出﹐二年不齒。凡圜土之刑人也﹐不虧體﹐其罰人也﹐不虧財。掌囚掌守盜賊。凡囚者﹐上罪梏拲而桎﹐中罪桎梏﹐下罪梏。王之同族拲﹐有爵者桎﹐以待獘罪。及刑殺﹐告刑於王﹐奉而適朝士加明梏﹐以適市而刑殺之。凡有爵者﹐與王之同族﹐奉而適甸師氏﹐以待刑殺。掌戮掌斬殺賊諜而搏之。凡殺其親者﹐焚之﹔殺王之親者﹐辜之。凡殺人者﹐踣諸市﹐肆之三日﹐刑盜於市。凡罪之麗於法者﹐亦如之。惟王之同族與有爵者﹐殺之於甸師氏。凡軍旅﹑田役﹐斬殺刑戮亦如之。墨者使守門﹐劓者使守關﹐宮者使守內﹐刖者使守囿﹐髡者使守積。司隸掌五隸之法﹐辧其物而掌其政令。帥其民而搏盜賊﹐役國中之辱事﹐爲百官積任器。凡囚執人之事﹐邦有祭祀﹑賓客﹑喪紀之事﹐則役其煩辱之事﹐掌帥四翟之隸﹐使之皆服其邦之服﹐執其邦之兵﹐守王宮與野捨之厲禁。罪隸掌役百官府與凡有守者﹐掌使令之小事。凡封國若家﹐牛助爲牽彷﹐其守王宮與其厲禁者﹐如蠻隸之事。蠻隸掌役較人養馬。其在王宮者﹐執其國之兵以守王宮。在野外﹐則守厲禁。閩隸掌役畜養鳥而阜蕃教擾之﹐掌子則取隸焉。夷隸掌役牧人養牛馬﹐與鳥言。其守王宮者﹐與其守厲禁者﹐如蠻隸之事。貉隸掌役服不氏而養獸而教擾之﹐掌與獸言。其守王宮者﹐與其守厲禁者﹐如蠻隸之事。布憲掌憲邦之刑禁。正月之吉﹐執旌節以宣布於四方。而憲邦之刑禁﹐以詰四方邦國﹐及其都鄙﹐達於四海。凡邦之大事合眾庶﹐則以刑禁號令。禁殺戮掌司斬殺戮者。凡傷人見血而不以告者﹐攘獄者﹐遏訟者﹐以告而誅之。禁暴氏掌禁庶民之亂暴力正者。撟誣犯禁者﹐作言語而不信者﹐以告而誅之。凡國聚眾庶﹐則戮其犯禁者以徇。凡奚隸聚而出入者﹐則司牧之﹐戮其犯禁者。野廬氏掌達國道路﹐至於四畿。比國郊及野之道路﹑宿息﹑井﹑樹。若有賓客﹐則令守塗地之人聚柝之﹐有相翔者﹐誅之。凡道路之舟﹑車�互者﹐敍而行之。凡有節者及有爵者至﹐則爲之辟。禁野之橫行﹐徑諭者。凡國之大事﹐比修除道路者﹐掌凡道禁。邦之大師﹐則令埽道路。且以幾禁行作不時者﹑不物者。蠟氏掌除骴。凡國之大祭祀﹐令州裏除不蠲﹐禁刑者任人及凶服者﹐以及郊野。大師﹑大賓客亦如之。若有死於道路者﹐則令埋而置楬焉﹐書其日月焉﹐縣其衣服﹑任器於有地之官﹐以待其人。掌凡國之骴禁。雍氏掌溝瀆﹑澮﹑池之禁。凡害於國稼者﹐春令爲阱擭溝瀆之利於民者﹔秋令塞阱杜擭。禁山之爲苑澤之沈者。萍氏掌國之水禁。幾酒﹐謹酒﹐禁川遊者。司寤氏掌夜時。以星分夜﹐以詔夜士夜禁﹐禦晨行者﹐禁宵行者﹑夜遊者。司烜氏﹐掌以夫遂取明火於日﹐以鑑取明水於月﹐以共祭祀之明齍﹑明燭﹐共明水。凡邦之大事﹐共墳燭﹑庭燎。中春﹐以木鐸修火禁於國中。軍旅﹐修火禁。邦若屋誅﹐則爲明焉。條狼氏掌執鞭以趨辟。王出入則八人夾道﹐公則六人﹐侯伯則四人﹐子男則二人。凡誓﹐執鞭以趨於前﹐且命之。誓僕﹑右曰殺﹐誓馭曰車轘﹐誓大夫曰敢不關﹐鞭五百。誓師曰三百﹐誓邦之大史曰殺﹐誓小史曰墨。修閭氏掌比國中宿互柝者與其國粥﹐而比其追胥者而賞罰之。禁徑逾者﹐與以兵革趨行者﹐與馳聘於國中者。邦有故﹐則令守其閭互。惟執節者不幾。冥氏掌設弧張。爲阱擭以攻猛獸﹐以靈鼓驅之﹐若得其獸﹐則獻其皮革﹑齒﹑須備。庶氏掌除毒蠱﹐以攻說禬之嘉艸攻之。凡驅蠱﹐則令之﹐比之。穴氏掌攻蟄獸﹐各以其物火之﹐以時獻其珍異皮革。翨氏掌攻猛鳥﹐各以其物爲媒而掎之﹐以時獻其羽翮。柞氏掌攻艸木及林麓。夏日至﹐令刊陽木而火之。冬日至﹐令剝陰木而水之。若欲其化也﹐則春秋變其水火。凡攻木者﹐掌其政令。薙氏掌殺艸。春始生而萌之﹐夏日至而夷之﹐秋繩而芟之﹐冬日至而耜之。若欲其化也﹐則以水火變之。掌凡殺艸之政令。硩蔟氏﹐掌覆夭鳥之巢。以方書十日之號﹐十有二辰之號﹐十有二月之號﹐十有二歲之號﹐二十有八星之號﹐縣其巢上﹐則去之。翦氏掌除蠹物﹐以攻禜攻之。以莽艸燻之﹐凡庶蠱之事。赤犮氏掌除墻屋。以蜃炭攻之﹐以灰灑毒之。凡隙屋﹐除其貍虫。蟈氏掌去蛙黽。焚牡菊﹐以灰灑之﹐則死。以其煙被之﹐則凡水虫無聲。壺涿氏掌除水虫。以炮土之鼓驅之﹐以焚石投之。若欲殺其神﹐則以牡橭午貫象齒而沈之﹐則其神死﹐淵爲陵。庭氏掌射國中之夭鳥。若不見其鳥獸﹐則以救日之弓與救月之矢夜射之。若神也﹐則以大陰之弓與枉矢射之。銜枚氏掌司囂。國之大祭祀﹐令禁無囂。軍旅﹑田役﹐令銜枚﹑禁囂呼嘆嗚於國中者﹐行歌哭於國中之道者。伊耆氏掌國之大祭祀﹐共其杖咸。軍旅﹐授有爵者杖﹐共王之齒杖。大行人掌大賓之禮﹐及大客之儀﹐以親諸侯。春朝諸侯而圖天下之事﹐秋覲以比邦國之功﹐夏宗以陳天下之謨﹐冬遇以協諸侯之慮。時會以發四方之禁﹐殷同以施天下之政﹐時聘以結諸侯之好﹐殷覜以除邦國之慝﹐閒問以諭諸侯之志﹐歸脤以交諸侯之福﹐賀慶以贊諸侯之喜﹐致禬以補諸侯之災。以九儀辧諸侯之命﹐等諸臣爵﹐以同邦國之禮﹐而待其賓客。上公之禮﹐執恆圭九寸﹐繅藉九寸﹐冕服九章﹐建常九斿﹐樊纓九就﹐貳車九乘﹐介九人﹐禮九牢。其朝位﹐賓主之間九十步﹐立當車軹﹐擯者五人﹐廟中將幣三享﹐王禮再祼而酢。饗禮九獻﹐食禮九舉﹐出入五積﹐三問三勞。諸侯之禮﹐執信圭七寸﹐繅藉七寸﹐冕服七章﹐建常七斿﹐樊纓七就﹐貳車七乘﹐介七人﹐禮七牢。朝位﹐賓主之間七十步﹐立當前疾﹐擯者四人﹐廟中將幣三享﹐王禮壹祼而酢﹐饗禮七獻﹐食禮七舉﹐出入四積﹐再問﹐再勞。諸伯執躬圭﹐其他皆如諸侯之禮。諸子執谷璧﹐五寸﹐繅藉五寸﹐冕服五章﹐建常五斿﹐樊纓五就﹐貳車五乘﹐介五人﹐禮五牢。朝位﹐賓主之間五十步﹐立當車衡﹐擯者三人﹐廟中將幣三享﹐王禮壹祼不酢﹐饗禮五獻﹐食禮五舉﹐出入三積﹐壹問﹑壹勞。諸男執蒲璧﹐其他皆如諸子之禮。凡大國之孤﹐執皮帛以繼小國之君﹐出入三積﹐不問﹑壹勞﹐朝位當車前﹐不交擯﹐廟中無相﹐以酒禮之﹐其他皆眡小國之君。凡諸侯之卿﹐其禮各下其君二等。以下及其大夫士﹐皆如之。邦畿方千里﹐其外方五百里﹐謂之侯服﹐歲壹見﹐其貢祀物﹔又其外方五百里﹐謂之甸服﹐二歲壹見﹐其貢嬪物﹔又其外方五百里﹐謂之男服﹐三歲壹見﹐其貢器物﹔又其外方五百里﹐謂之采服﹐四歲壹見﹐其貢服物﹔又其外方五百里﹐謂之衛服﹐五歲壹見﹐其貢材物﹔又其外方五百里﹐謂之要服﹐六歲壹見﹐其貢貨物﹔九州之外﹐謂之蕃國﹐世壹見﹐各以其所貴寶爲摯。王之所以撫邦國諸侯者﹐歲徧存﹐三歲徧覜﹐五歲徧省﹐七歲屬象胥﹐諭言語﹐協辭命﹔九歲屬瞽史﹐諭書名﹐聽聲音﹔十有一歲﹐達瑞節﹐同度量﹐成牢禮﹐同數器﹐修法則﹔十有二歲王巡守殷國。凡諸侯之王事﹐辧其位﹐正其等﹐協其禮﹐賓而見之。若有大喪﹐則詔相諸侯之禮。若有四方之大事﹐則受其幣﹐聽其辭。凡諸侯之邦交﹐歲相問也﹐殷相聘也﹐世相朝也。小行人掌邦國賓客之禮籍﹐以待四方之使者。令諸侯春人貢﹐秋獻功﹐王親受之﹐各以其國之籍禮之。凡諸侯入王﹐則逆勞於畿﹐及郊勞﹑眡館﹑將幣﹐爲承而擯。凡四方之使者﹐大客則擯﹐小客則受其幣而聽其辭。使適四方﹐協九儀賓客之禮﹕朝﹑覲﹑宗﹑遇﹑會﹑同﹐君之禮也﹔存﹑覜﹑省﹑聘﹑問﹐臣之禮也。達天下之六節﹕山國用虎節﹐土國用人節﹐澤國用龍節﹐皆以金爲之﹔道路用旌節﹐門關用符節﹐都鄙用管節﹐皆以竹爲之。成六瑞﹕王用瑱圭﹐公用桓圭﹐侯用信圭﹐伯用躬圭﹐子用谷璧﹐男用蒲璧。合六幣﹕圭以馬﹐璋以皮﹐璧以帛﹐琮以錦﹐琥以繡﹐璜以黼﹐此六物者﹐以和諸侯之好故。若國札喪﹐則令賻補之。若國凶荒﹐則令賙委之。若國師役﹐則令槁禬之。若國有福事﹐則令慶賀之。若國有禍災﹐則令哀弔之。凡此五物者﹐治其事故﹐乃其萬民之利害爲一書﹐其禮俗政事教治刑禁之逆順爲一書﹐其悖逆暴亂作慝猶犯令者爲一書﹐其札喪凶荒厄貧爲一書﹐其康樂和親安平爲一書。凡此五物者﹐每國辧異之﹐以反命於王﹐以周知天下之故。司儀掌九儀之賓客﹑擯相之禮﹐以詔儀容﹑辭令﹑揖讓之節。將合諸侯﹐則令爲壇三成﹐宮旁一門﹐詔王儀﹐南鄕見諸侯﹐土揖庶姓﹐時揖異姓﹐天揖同姓。及其擯之﹐各以其禮﹕公於上等﹐侯伯於中等﹐子男於下等。其將幣﹐亦如之。其禮﹐亦如之。王燕﹐則諸侯毛。凡諸公相爲賓﹐主國五積三問﹐皆三辭拜受﹐皆旅擯﹐再勞﹐三辭﹐三揖﹐登﹐拜受﹐拜送主君郊勞﹐交擯﹐三辭﹐車逆﹐拜辱﹐三揖﹐三辭﹐拜受﹐車送﹐三還﹐再拜。致館亦如之。致飧如致積之禮﹐及將幣﹐交擯三辭﹐車逆拜辱﹐賓車進﹐答拜﹐三揖﹐三讓﹐每門止一相。及廟﹐惟上相入﹐賓三揖三讓﹐登﹐再拜授幣﹐賓拜送幣﹐每事如初。賓亦如之﹐及出﹐車送﹐三請﹐三進﹐再拜﹐賓三還三辭﹐告辟。致饔餼﹐還圭。饗食﹐致贈。郊送﹐皆如將幣之儀。賓之拜禮﹐拜饔餼﹐拜饗食﹐賓繼主君﹐皆如主國之禮。諸侯﹑諸伯﹑諸子﹑諸男之相爲賓也﹐各以其禮相待也﹐如諸公之儀。諸公之臣相爲國客﹐則三積﹐皆三辭拜受。及大夫郊勞﹐旅擯三辭﹐拜辱﹐三讓﹐登聽命﹐下拜﹐登受﹐賓使者﹐如初之儀。及退﹐拜送﹐致館﹐如初之儀。及將幣﹐旅擯三辭﹐拜逆﹐客辟﹐三揖﹐每門止一相。及廟﹐惟君相入﹐三讓﹐客登﹐拜﹐客三辟授幣﹐下出﹐每事如初之儀。及禮﹐私面﹐私獻﹐皆再拜稽首﹐君答拜﹐出及中門之外﹐問君﹐客再拜對﹐君拜﹐客辟而對。君問大夫﹐客對﹐君勞客﹐客再拜稽首﹐君答拜﹐客趨辟。致饔餼﹐如勞之禮。饗食﹐還圭﹐如將幣之儀。君館客﹐客辟﹐介受命﹐遂送﹐客従﹐拜辱於朝。明日﹐客拜禮賜﹐遂行﹐如入之積。凡侯﹑伯﹑子﹑男之臣﹐以其國之爵相爲客而相禮﹐其儀亦如之。凡四方之賓客﹐禮儀﹑辭命﹑餼牢﹑賜獻以二等﹐従其爵而上下之。凡賓客﹐送逆同禮。凡諸侯之交﹐各稱其邦而爲之幣﹐以其幣爲之禮。凡行人之儀﹐不朝不夕﹐不正其主面﹐亦不背客。行夫掌邦國傳遽之小事�惡﹑而無禮者。凡其使也﹐必以旌節﹐𨿽道有難﹐而不時必達﹐居於其國﹐則掌行人之勞辱事焉﹐使則介之。環人掌送邦國之通賓客﹐以路節達諸四方。捨則授館﹐令聚柝﹐有任器﹐則令環之。凡門關無幾﹐送逆及疆。象胥掌蠻﹑夷﹑閩﹑貉﹑戎﹑狄之國使﹐掌傅王之言而諭說焉﹐以和親之。若以時入賓﹐則協其禮與其辭言傳之。凡其出入﹑送逆之禮節﹑幣帛﹑辭令而賓相之。凡國之大喪﹐詔相國客之禮儀而正其位。凡軍旅﹑會同﹐受國客幣而賓禮之。凡作事﹐王之大事諸侯﹐次事卿﹐次事大夫﹐次事上士﹐下事庶子。掌客﹐掌四方賓客之牢禮﹑餼獻﹑飲食之等數﹐與其政治。王合諸侯而饗禮﹐則具十有二牢﹐庶具百物備﹐諸侯長十有再獻。王巡守殷國﹐則國君膳以牲犢﹐令百官﹑百牲皆具﹐従者。三公眡上公之禮﹐卿眡侯伯之禮﹐大夫眡子男之禮﹐士眡諸侯之卿禮﹐庶子壹眡其大夫之禮。凡諸侯之禮﹕上公五積﹐皆餼飧牽﹐三問皆修﹐羣介行人宰史皆有牢﹔飧五牢﹐食四十﹐簠十﹐豆四十﹐鉶四十有二﹐壺四十﹐鼎簋十有二﹐牲三十有六﹐皆陳﹔饔餼九牢﹐其死牢如飧之陳﹐牽四牢﹐米百有二十筥﹐醯醢百有二十甕﹐車皆陳﹐車米眡生牢﹐牢十車﹐車秉有五籔﹐車禾眡死牢﹐牢十車﹐車三秅﹐芻薪倍禾﹐皆陳﹔乘禽﹐日九十雙﹐殷膳大牢﹐以及歸﹐三饗﹐三食﹐三燕﹐若弗酌﹐則以幣致之﹔凡介行人宰史皆有飧饔餼﹐以其爵等爲之牢禮之陳數﹐惟上介有禽獻﹔夫人致禮﹐八壺﹐八豆﹐八籩﹐膳大牢﹐致饗大牢﹐食大牢﹔卿皆見以羔。膳大牢﹐侯伯四積﹐皆眡飧牽﹐再問﹐皆修﹔﹤夕食﹥四牢﹐食三十有二﹐簠八﹐豆三十有二﹐鉶二十有八﹐壺三十有二﹐鼎簋十有二﹐腥二十有七﹐皆陳﹔饔餼七牢﹐其死牢如鉶之陳﹔牽三牢﹐米百筥﹐醯醢百甕﹐皆陳﹔米三十車﹐禾四十車﹐芻薪倍禾﹐皆陳﹔乘禽日七十雙﹐殷膳大牢﹐三饔﹐再食﹐再燕。凡介行人宰史皆有飧饔餼﹐以其爵等爲之禮﹐惟上介有禽獻﹔夫人致禮﹐八壺﹐八豆﹐八籩﹐膳大牢﹐致饗大牢﹐卿皆見以羔﹐膳牲牛。子男三積﹐皆眡食牽﹐壹問﹐以修﹐食三牢﹐食二十有四﹐簠六﹐豆二十有四﹐鉶十有八﹐壺二十有四﹐鼎簋十有二﹐牲十有八﹐皆陳﹔饔餼五牢﹐其死牢如食之陳﹔牽二牢﹐米八十筥﹐醯醢八十甕﹐皆陳﹔米二十車﹐禾三十車﹐芻薪倍禾﹐皆乘﹐乘禽日五十雙﹐壹饗﹐壹食﹐壹燕﹔凡介行人宰史皆有食饔餼﹐以其爵等爲之禮﹐惟上介有禽獻﹔夫人致禮﹐六壺﹐六豆﹐六籩﹐膳眡致饔﹔親見卿皆膳特牛。凡諸侯之卿大夫士爲國客﹐則如其介之禮以待之。凡禮賓客﹐國新殺禮﹐凶荒殺禮﹐札喪殺禮﹐禍災殺禮﹐在野在外﹐殺禮。凡賓客死﹐致禮以喪用。賓客有喪﹐惟芻稍之受。遭主國之喪﹐不受饗食﹐受牲禮。掌訝掌邦國之等籍以待賓客。若將有國賓客至﹐則戒官修委積﹐與士逆賓於疆﹐爲前驅而入。及宿﹐則令聚柝。及委﹐則致積。至於國﹐賓入館﹐次於捨門外﹐待事於客。及將幣﹐爲前驅﹐至於朝﹐詔其位﹐入復。及退﹐亦如之。凡賓客之治﹐令訝訝治之。凡従者出﹐則使人道之。及歸﹐送亦如之。凡賓客﹐諸侯有卿訝﹐卿有大夫訝﹐大夫有士訝﹐士皆有訝。凡訝者﹐賓客至而往﹐詔相其事而掌其治令。掌交掌以節與幣巡邦國之諸侯﹐及其萬民之所聚者﹐道王之徳意志慮﹐使咸知王之好惡辟行之﹐使和諸侯之好﹐達萬民之說。掌邦國之通事而結其交好﹐以諭九稅之利﹐九禮之親﹐九牧之維﹐九禁之難﹐九戎之威。掌察闕。掌貨賄闕。朝大夫掌都家之國治。日朝以聽國事故﹐以告其君長。國有政令﹐則令其朝大夫。凡都家之治於國者﹐必因其朝大夫然後聽之﹐惟大事弗因﹐凡都家之治有不及者﹐則誅其朝大夫。在軍旅﹐則誅其有司。都則闕。都士闕。家士闕。冬官考工記第六國有六職﹐百工與居一焉。或坐而論道﹐或作而行之﹐或審曲面執﹐以飭五材﹐以辧民器﹐或通四方之珍異以資之﹐或飭力以長地財﹐或治絲麻以成之。坐而論道﹐謂之王公﹔作而行之﹐謂之士大夫﹔審曲面執﹐以飭五材﹐以辧民器﹐謂之百工﹔通四方之珍異以資之﹐謂之商旅﹔飭力以長地財﹐謂之農夫﹔治絲麻以成之﹐謂之婦功。粵無鏄﹐燕無函﹐秦無廬﹐胡無弓車。粵之無鏄也﹐非無廬也﹐夫人而能爲廬也﹔燕之無函也﹐非無函也﹐夫人而能爲函也﹔秦之無廬也﹐非無廬也﹐夫人而能爲廬也﹔胡之無弓車也﹐非無弓車也﹐夫人而能爲弓車也。知得創物﹐巧者述之守之﹐世謂之工。百工之事﹐皆聖人之作也。爍金以爲刃﹐凝土以爲器﹐作車以行陸﹐作舟行水﹐此皆聖人之所作也。天有時﹐地有气﹐材有美﹐工有巧﹐合此四者﹐然後可以爲良。材美工巧﹐然而不良﹐則不時﹐不得地气也。橘窬淮而北爲枳﹐瞿鵒不逾濟﹐貉逾汶則死﹐此地气然也﹔鄭之刀﹐宋之斤﹐魯之削﹐吳粵之劍﹐遷乎其地而弗能爲良﹐地气然也。燕之角﹐荊之幹﹐妢胡之笴﹐吳粵之金錫﹐此材之美者也。天有時以生﹐有時以殺﹔艸木有時以生﹐有時以死﹐石有時以泐﹐水有時以凝﹐有時以澤﹐此天時也。凡攻木之工七﹐攻金之工六﹐攻皮之工五﹐設色之工五﹐刮摩之工五﹐搏埴之工二。攻木之工﹕輪﹑輿﹑弓﹑廬﹑匠﹑車﹑梓﹔攻金這工﹕築﹑冶﹑鳧﹑﹑段﹑桃﹔攻皮之工﹕函﹑鮑﹑韗﹑韋﹑裘﹔設色之工﹕畫﹑繢﹑鍾﹑筐﹑荒﹔刮摩之工﹕玉﹑ω﹑雕﹑矢﹑磬﹔搏埴之工﹕陶﹑瓬。有虞氏上陶﹐夏后氏上匠﹐殷人上梓﹐周人上輿。故一器而工聚焉者﹐車爲多。車有六等之數﹕車軫四尺﹐謂之一等﹔戈柲六尺有六寸﹐卽建而迆﹐崇於軫四尺﹐謂之二等﹔人長八尺﹐崇於戈四尺﹐謂之三等﹔殳長尋有四尺﹐崇於人四尺﹐謂之四等﹔車戟常﹐崇於殳四尺﹐謂之五等﹔酋矛常有四尺﹐崇於戟四尺﹐謂之六等。車謂之六等之數﹔凡察車之道﹐必自載於地者始也﹐是故察車自輪始。凡察車之道﹐欲其朴屬而微至﹐不朴屬。無以爲完久也﹐不微至。無以爲戚速也。輪已崇﹐則人不能登也﹐輪已庳﹐則於馬終古登阤也。故兵車之輪六尺有六寸﹐田車之輪六尺有三寸﹐乘車之輪六尺有六寸﹐六尺有六寸之輪﹐軹崇三尺有三寸也﹐加軫與�焉﹐四尺也。人長八尺﹐登下以爲節。輪人爲輪﹐斬三材必以其時。三材旣具﹐巧者和之。轂也者﹐以爲利轉也。輻也者﹐以爲直指也。牙也者﹐以爲固抱也。輪敝﹐三材不失職﹐謂之完。望而眡其輪﹐欲其幎爾而下迆也。進而眡之﹐欲其微至也。無所取之﹐取諸圜也。望其輻﹐欲其揱爾而纖也。進而眡之﹐欲其肉稱也。無所取之﹐取諸易直也。望其轂﹐欲其眼也﹐進而眡之﹐欲其幬之廉也。無所取之﹐取諸急也。眡其綆﹐欲其蚤之正也﹐察其菑蚤不齲﹐則輪𨿽敝不匡。凡斬轂之道﹐必矩其陰陽。陽也者﹐稹理而堅﹔陰也者﹐疏理而柔。是故以火養其陰﹐而齊諸其陽﹐則轂𨿽敝不蒿。轂小而長則柞﹐大而短則摯。是故六分其輪崇﹐以其一爲之牙圍﹐參分其牙圍﹐而漆其二。槨其漆內而中詘之。以爲之轂長﹐以其長爲之圍﹐以其圍之阝力捎其藪。五分其轂之長﹐去一以爲賢﹐去三以爲軹。容轂必直﹐陳篆必正﹐施膠必厚﹐施筋必數﹐幬必負幹。旣摩﹐革色靑白﹐謂之轂之善。參分其轂長﹐二在外﹐一在內﹐以置其幅。凡輻﹐量其鑿深以爲輻廣。輻廣而鑿淺﹐則是以大扤﹐𨿽有良工﹐莫之能固。鑿深而輻小﹐則是固有餘﹐而彊不足也﹐故竑其輻廣﹐以爲之弱﹐則𨿽有重任﹐轂不折。參分其輻之長而殺其一﹐則𨿽有深泥﹐亦弗之溓也。參分其股圍﹐去一以爲圍﹐揉輻必齊﹐平沈必均﹐直以指牙﹐牙得﹐則無槷而固﹐不得﹐則有槷必足見也。六尺有六寸之輪﹐綆參分寸之二﹐謂之輪之固。凡爲輪﹐行澤者欲杼﹐行山者欲侔。杼以行澤﹐則是刀以割塗也﹐是故塗不附。侔以行山﹐則是搏以行石也﹐是故輪𨿽敝不甐於鑿。凡揉牙﹐外不廉而內不挫﹐旁不腫﹐謂之用火之善。是故規之以眡其圜也﹐萭之以眡其匡也。縣之以眡其幅之直也﹐水之以眡其平沈之均也﹐量其藪以黍﹐以眡其同也﹐權之以眡其輕重之侔也。故可規﹑可萭﹑可水﹑可縣﹑可量﹑可權也﹐謂之國工。輪人爲蓋﹐達常圍三雨﹐桯圍倍之﹐六寸。信其桯圍以爲部廣﹐部廣六寸。部長二尺﹐桯長倍之﹐四尺者二。十分寸之一﹐謂之枚﹐部尊一枚﹐弓鑿廣四枚﹐鑿上二枚﹐鑿下四枚﹐鑿深二寸有半﹐下直二枚﹐鑿端一枚。弓長六尺謂之庇軹﹐五尺謂之庇輪﹐四尺謂之庇軫﹐參分弓長而揉其一﹐參分其股圍﹐去一以爲蚤圍。參分弓長﹐以其一爲之尊﹐上欲尊而宇欲卑﹐上尊而宇卑﹐則吐水﹐疾而霤遠。蓋已崇﹐則難爲門也﹐蓋也卑﹐是蔽目也。是故蓋崇十尺﹐良蓋弗冒弗紘﹐殷畝而馳﹐不隊﹐謂之國工。輿人爲車﹐輪崇﹑車廣﹑衡長參﹐如一﹐謂之參稱。參分車廣﹐去一以爲隧。參分其隧﹐一在前﹐二在後﹐在揉其式。以其廣之半爲之式崇﹐以其隧之半爲之較崇。六分其廣﹐以一爲之軫圍。參分軫圍﹐去一以爲式圍。參分式圍﹐去一以爲較圍。參分較圍﹐去一以爲軹圍。參分軹圍﹐去一以爲轛圍。圜者中規﹐方者中矩﹐立者中縣﹐衡者中水﹐直者如生焉﹐繼者如附焉。凡居材﹐大與小無並﹐大倚小則摧﹐引之則絕﹐棧車欲弇﹐飾車欲侈。輈人爲輈。輈有三度﹐軸有三理。國馬之輈﹐深四尺有七寸﹐田馬之輈深四尺﹐駑馬之輈﹐深三尺有三寸。軸有三理﹕一者﹐以爲�也﹔二者﹐以爲久也﹔三者﹐以爲利也。軓前十尺﹐而策半之。凡任木﹑任正者﹐十分其輈之長﹐以其一爲之圍。衡任者﹐五分其長﹐以其一爲之圍。小於度﹐謂之無任。五分其軫間﹐以其一爲之軸圍。十分其輈之長﹐以其一爲之當兔之圍。參分其兔圍﹐去一以爲頸圍。五分其頸圍﹐去一以爲踵圍。凡揉輈﹐欲其孫而無弧深。今夫大車之轅摯﹐其登又難﹐旣克其登﹐其覆車也必易。此無故﹐惟轅直且無橈也。是故大車﹐平地旣節軒摯之任﹐及其登阝也﹐不伏其轅﹐必縊其牛。此無故﹐惟轅直且無橈也。故登阤者﹐倍任者也﹐猶能以登﹐及其下阤也。不援其邸﹐必緧其牛後。此無故﹐惟轅直且無橈也﹐是故輈欲頎典﹐輈深則折﹐淺則負。輈注則利準﹐利準則久﹐和則安。輈欲百無折﹐經而無絕﹐進則與馬謀﹐退則與人謀﹐終目馳騁﹐左不楗行數千里馬不契需﹐終歲禦﹐衣衽不敝。此惟輈之和也。勸登馬力﹐馬力旣竭﹐輈猶能一取焉﹐良輈環灂﹐自伏兔不至軓﹐七寸﹐軓中有灂﹐謂之國輈。軫之方也﹐以象地也﹔蓋之圜也﹐以象天也﹔輪輻三十﹐以象日月也﹔蓋弓二十有八﹐以象星也﹔龍旂九斿﹐以象大火也﹔鳥旟七斿﹔以象鶉火也﹔熊旗六斿﹐以象伐也﹔龜蛇四斿﹐以象營室也﹔弧旌枉矢﹐以象弧也。攻金之工﹐築氏執下齊﹐治氏執上齊﹐鳧氏爲聲﹐氏爲量﹐段氏爲鏄器﹐桃氏爲刃。金有六齊﹕六分其金而錫居一﹐謂之種鼎之齊﹔五分其金而錫居一﹐謂之斧斤之齊﹔四分其金而錫居一﹐謂之戈戟之齊參分其金而錫居一﹐謂之大刃之齊﹔五分其金而錫居二﹐謂之削殺矢之齊金錫半﹐謂之鑑燧之齊。築氏爲削﹐長尺博寸﹐合六而成規。欲新而無窮﹐敝盡而無惡。冶氏爲殺矢﹐刃長寸圍寸﹐鋌十之﹐重三垸。戈廣二寸﹐內倍之﹐胡三之﹐援四之﹐已倨則不入﹐已句則不決。長內則折前﹐短內則不疾﹐是故倨句外博﹐重三鋝。戟廣寸有半寸﹐內三之﹐胡四之﹐援五之﹐倨句中矩﹐與刺重三鋝。桃氏爲劍﹐臘廣二寸有半寸﹐兩従半之。以其臘廣爲之莖圍﹐長倍之﹐中其莖﹐設其後。參分其臘廣﹐去一以爲首廣﹐而圍之。身長五其莖長﹐重九鋝﹐謂之上制﹐上士服之。身長四其莖長﹐重七鋝﹐謂之中制﹐中士服之。身長三其莖長﹐重五鋝﹐謂之下制﹐下士服之。鳧氏爲鐘﹐兩欒謂之銑﹐銑間謂之於﹐於上謂之鼓﹐鼓上謂之鉦﹐鉦上謂之舞﹐舞上謂之甬﹐甬上謂之衡﹐鐘縣謂之旋﹐旋虫謂之幹﹐鐘帶謂之篆﹐篆間謂之枚﹐枚謂之景﹐於上之攠謂之隧。十分其銑﹐去二以爲鉦。以其鉦爲之銑間﹐去二分以爲之鼓間。以其鼓間爲之舞修﹐去二分以爲舞廣。以其鉦之長爲之甬長﹐以其甬長爲之圍。參分其圍﹐去一以爲衡圍。參分其甬長﹐二在上﹐一在下﹐以設其旋。薄厚之所震動﹐淸濁之所由出﹐侈弇之所由興﹐有說。鐘已厚則石﹐已薄則播﹐侈則柞﹐弇則郁﹐長甬則震。是故大鐘十分其鼓間﹐以其一爲之厚﹔小鐘十分其鉦間﹐以其一爲之厚。鐘大而短﹐則其聲疾而短聞﹔鐘小而長﹐則其聲舒而遠聞。爲遂﹐六分其厚﹐以其一爲之深﹐而圜之。氏爲量﹐攺煎金﹑錫則不秅﹐不秅然後權之﹐權之然後準之﹐準之然後量之。量之以爲鬴﹐深尺﹐內方尺而圜其外﹐其實一鬴﹐其臂一寸﹐其實一豆﹔其耳三寸。其實一升﹐重一鈞﹐其聲中黃鐘之宮﹐槪而不悅。其銘曰「時文思索﹐允臻其極﹐嘉量旣成﹐以觀四國﹐永啟厥後﹐玆器維則。」凡鑄金之狀﹔金與錫﹐黑濁之气竭﹐黃白次之﹐黃白之气竭﹐靑白次之。靑白之气竭﹐靑气次之﹐然後可鑄也。段氏闕。函人爲甲﹐犀甲七屬﹐兕甲六屬﹐合甲五屬。犀甲壽百年﹐兕甲壽二百年﹐合甲壽三百年。凡爲甲﹐必先爲容﹐然後制革。權其上旅與其下旅﹐而重若一﹐以其長爲之圍。凡甲﹐鍛不摯則不堅﹐已敝則橈。凡察革之道﹐眡其鉆空﹐欲其丰也﹔眡其裏﹐欲其易也﹔眡其朕﹐欲其直也﹐櫜之欲其約也﹔舉而眡之﹐欲其丰也﹔衣之﹐欲其無齘也。眡其鉆空而惌﹐則革堅也﹔眡其裏而易﹐則材更也﹔眡其朕而直﹐則制善也。櫜之而約﹐則周也﹔舉之而丰﹔則明也﹔衣之無齘﹐則變也。鮑人之事﹐望而眡之﹐欲其荼白也﹔進而握之﹐欲其柔而滑也﹔捲而摶之﹐欲其無迆也﹔眡其著﹐欲其淺也﹔察其綫﹐欲其藏也。革欲其荼白而疾﹐汗之則堅﹐欲其柔滑而腛﹐脂之則需﹐引而信之。欲其直也﹐信之而直﹐則取材正也。信之而枉﹐則是一方緩一方急也。若苟一方緩一方急﹐則及其用之也﹐必自其急者先裂。若苟自急者先裂﹐則是以博爲帴也。捲而摶之而不迆﹐則厚薄序也。眡其著而淺﹐則革信也。察其綫而藏﹐則𨿽敝不甐。韗人爲臯陶﹐長六尺有六寸﹐左右端廣六寸﹐中尺﹐厚三寸﹐穹者三之一﹐上三正。鼓長八尺﹐鼓四尺﹐中圍加三之一﹐謂之﹤卉鼓﹥。爲臯鼓﹐長尋有四尺﹐鼓四尺﹐倨句磬折。凡冒鼓﹔必以啟蟄之日﹐良鼓瑕如積環。鼓大而短﹐則其聲疾而短聞﹔鼓小而長﹐則其聲舒而遠聞。韋氏闕。裘氏闕。畫繢之事﹐雜五色。東方謂之靑﹐南方謂之赤﹐西方謂之白﹐北方謂之黑﹐天謂之玄﹐地謂之黃。靑與白相次也﹐赤與黑相次也﹐玄與黃相次也。靑與赤謂之文﹐赤與白謂之章﹐白與黑謂之黼﹐黑與靑謂之黼﹐五采﹐備謂之繡。土以黃﹐其象方天時變。火以圜﹐山以章﹐水以龍﹐鳥獸蛇。雜四時五色之位以章之﹐謂之巧。凡畫繢之事後素功。鐘氏染羽﹐以朱湛﹑丹秫﹐三月而熾之﹐淳而漬之。三入爲纁﹐五入爲緅﹐七入爲緇。筐人闕。荒氏湅絲﹐以涗水漚其絲七日﹐去地尺暴之。晝暴諸日﹐夜宿諸井。七日七夜﹐是謂水湅。湅帛﹐以欄爲灰﹐渥淳其帛﹐實諸澤器﹐淫之以蜃﹐淸其灰而盝之﹐而揮之﹐而沃之﹐而盝之﹐而塗之﹐而宿之。明日﹐沃而盝之﹐晝暴諸日﹐夜宿諸井。七日七夜﹐是謂水湅。玉人之事﹐鎭圭尺有二寸﹐天子守之﹔命圭九寸﹐謂之桓圭﹐公守之﹔命圭七寸﹐謂之信圭﹐侯守之﹔命圭七寸﹐謂之躬圭﹐伯守之。天子執冒四寸﹐以朝諸侯。天子用全﹐上公用龍﹐侯用瓚﹐伯用將﹐繼子男執皮帛。天子圭中必﹐四圭尺有二寸﹐以祀天﹔大圭長三尺﹐杼上終葵首﹐天子服之﹔土圭尺有五寸﹐以致日﹑以土地﹔祼圭尺有二寸﹐有瓚﹐以祀廟﹔琬圭九寸而繅﹐以象徳﹔琰圭九寸﹐判規﹐以除慝﹐以易行﹔璧羨度尺﹐好三寸﹐以爲度﹔圭璧五寸﹐以祀日月星辰﹔璧琮九寸﹐諸侯以享天子﹔谷圭七寸﹐天子以聘女﹔大璋中璋九寸﹐邊璋七寸﹐射四寸﹐厚寸﹐黃金勺﹐靑金外﹐朱中﹐鼻寸﹐衡四寸﹐有繅﹐天子以巡守。宗祝以前馬﹐大璋亦如之﹐諸侯以聘女。瑑圭璋八寸。璧琮八寸﹐以覜聘。牙璋中璋七寸﹐射二寸﹐厚寸﹐以起軍旅﹐以治兵守。駔琮五寸﹐宗後以爲權。大琮十有二寸﹐射四寸﹐厚寸﹐是謂內鎭﹐宗後守之。駔琮七寸﹐鼻寸有半寸﹐天子以爲權。兩圭五寸有邸﹐以祀地﹐以旅四望。瑑琮八寸﹐諸侯以享夫人。案十有二寸﹐棗栗十有二列﹐諸侯純九﹐大夫純五﹐夫人以勞諸侯。璋邸射素功﹐以祀山川﹐以致稍餼。ω人闕。雕人闕。磬氏爲磬﹐倨句一矩有半﹐其博爲一﹐股爲二﹐鼓爲三。參分其鼓博﹐去一以爲鼓博。參分其鼓博﹐以其一爲之厚。已上﹐則摩其旁﹔已下﹐則摩其耑。矢人爲矢﹐鍭矢﹐參分。茀矢﹐參分一在前﹐二在後。兵矢﹑田矢﹐五分二在前﹐三在後。殺矢﹐七分三在前﹐四在後。參分其長﹐而殺其一。五分其長﹐而羽其一。以其笴厚爲之羽深。水之﹐以辧其陰陽﹐夾其陰陽﹐以設其比。夾其比﹐以設其羽。參分其羽﹐以設其刃﹐則𨿽有疾風﹐亦弗之能憚矣。刃長寸圍寸﹐鋌十之﹐重三垸。前弱則俯﹐後弱則翔﹐中弱則紆﹐中彊則揚。羽丰則遲﹐羽殺則趮。是故夾而搖之﹐以眡其丰殺之節也。橈之﹐以眡其鴻殺之稱也。凡相笴﹐欲生而摶。同摶﹐欲重﹔同重﹐節欲疏﹔同疏﹐欲。陶人爲�﹐實二鬴﹐厚半寸﹐唇寸。盆實二鬴﹐厚半寸﹐唇寸。甑實二鬴﹐厚半寸﹐唇寸﹐七穿。鬲實五觳﹐厚半寸﹐唇寸。庾﹐實二觳﹐厚半寸﹐唇寸。瓬人爲簋﹐實一觳﹐崇尺﹐厚半寸﹐唇寸。豆實三而成觳﹐崇尺。凡陶瓬之事﹐髻墾薜暴不入市。器中膊﹐豆中縣﹐膊崇四尺﹐方四寸。梓人爲筍虡。天下之大獸五﹕脂者﹑膏者﹑臝者﹑羽者﹑鱗者。宗廟之事﹐脂者膏者以爲牲﹐臝者﹑羽者﹑鱗者以爲筍虡﹐外骨﹑內骨﹐卻行﹑紆行﹑以脰鳴者﹑以注鳴者﹑以旁鳴者﹑以翼鳴者﹑以股鳴者﹑以胸鳴者﹐謂之小虫之屬﹐以爲雕琢。厚唇弇口﹐出目短耳﹐大胸燿後﹐大體短脰﹐若是者謂之臝屬。恆有力而不能走﹐其聲大而宏。有力而不能走﹐則於任重宜﹔大聲而宏﹐則於鐘宜。若是者以爲鐘虛﹐是故擊其所縣﹐而由其虛鳴。銳喙決吻﹐數目顅脰﹐小體騫腹﹐若是者謂之羽屬。恆無力而輕﹐其聲淸陽而遠聞。無力而輕﹐則於任輕宜﹔其聲淸陽而遠聞﹐則於磬宜若是者以爲磬虛﹐故擊其所縣而由其虛鳴。小首而長﹐摶身而鴻﹐若是者謂之鱗屬﹐以爲筍。凡攫閷援﹛筴口﹜之類﹐必深其爪﹐出其目﹐作其鱗之而。深其爪﹐出其目﹐作其鱗之而﹐則於眡必撥爾而怒。苟撥爾而怒﹐則於任重宜﹐且其匪色必似鳴矣。爪不深﹐目不出﹐鱗之而不作﹐則必穨爾如委矣﹐苟穨爾如委﹐則加任焉﹐則必如將廢措﹐其匪色必似不鳴矣。梓人爲飲器﹐勺一升﹐爵一升﹐觚三升。獻以爵而酬以觚。一獻而三酬﹐則一豆矣﹔食一豆肉﹐飲一豆酒﹐中人之食也。凡試梓飲器﹐鄕衡而實不盡﹐梓師罪之。梓人爲侯﹐廣與崇方。參分其廣﹐而鵠居一焉。上兩个﹐與其身三﹔下兩个﹐半之。上綱與下綱出舌尋﹐縜寸焉。張皮侯而棲鵠﹐則春以功﹔張五采之侯﹐則遠國屬﹔張獸侯﹐則王以息燕。祭侯之禮﹐以酒脯醢﹐其辭曰「惟若寧侯﹐毋或若女不寧侯﹐不屬於王所。故抗而射女﹐彊飲彊食﹐詒女曾孫諸侯百福。」廬人爲廬器﹐戈柲六尺有六寸﹐殳長尋有四尺﹐車戟常﹐酋矛常有四尺﹐夷矛三尋。凡兵無過三其身﹐過三其身﹐弗能用也﹐而無已﹐又以害人。故攻國之兵欲短﹐守國之兵欲長。攻國之人眾﹐行地遠﹐食飲饑﹐且涉山林之阻﹐是故兵欲短﹔守國人之寡﹐食飲飽﹐行地不遠﹐且不涉山謂林之阻﹐是故兵欲長。凡兵﹐句兵欲無彈﹐刺兵欲無蜎。是故句兵椑﹐刺兵摶。�兵同彊﹐舉圍欲細﹐細則校。刺兵同彊﹐舉圍欲重﹐重欲傅人﹐傅人則密﹐是故侵之。凡爲殳﹐五分其長﹐以其一爲之被﹐而圍之。參分其圍﹐去一以爲晉圍。五分其晉圍﹐去一以爲首圍。凡爲酋矛﹐參分其長﹐二在前﹐一在後﹐而圍之。五分其圍﹐去一以爲晉圍。參分其晉圍﹐去一以爲刺圍。凡試廬事﹐置而搖之﹐以眡其蜎也﹔炙諸墻﹐以眡其橈之均也﹔橫而搖之以眡其勁也。六建旣備﹐車不反覆﹐謂之國工。匠人建國﹐水地以縣﹐置槷以縣﹐眡以景﹐爲規﹐識日出之景與日入之景﹐晝參諸日中之景﹐夜考之極星﹐以正朝夕。匠人營國﹐方九里﹐旁三門。國中九經九緯﹐經塗九軌﹐左祖右社﹐面朝後市﹐市朝一夫。夏后氏世室﹐堂修二七﹐廣四修一﹐五室﹐三四步﹐四三尺﹐九階﹐四旁兩夾﹛穴怱﹜﹐白盛﹐門堂三之二﹐室三之一。殷人重屋﹐堂修七尋﹐堂崇三尺﹐四阿重屋。周人明堂﹐度九尺之筵﹐東西九筵﹐南北七筵﹐堂崇一筵﹐五室﹐凡室二筵。室中度以幾﹐堂上度以筵﹐宮中度以尋﹐野度以步﹐塗度以軌﹐廟門容大扃七个﹐闈門容小扃三个﹐路門不容乘車之五个﹐應門二徹三个。內有九室﹐九嬪居之。外有九室﹐九卿朝焉。九分其國﹐以爲九分﹐九卿治之。王宮門阿之制五雉﹐宮隅之制七雉﹐城隅之制九雉﹐經塗九軌﹐環塗七軌﹐野塗五軌。門阿之制﹐以爲都城之制。宮隅之制﹐以爲諸侯之城制。環塗以爲諸侯經塗﹐野塗以爲都經塗。匠人爲溝洫﹐耜廣五寸﹐二耜爲耦一耦之伐﹐廣尺深尺﹐謂之�﹔田首倍之﹐廣二尺﹐深二尺﹐謂之遂九夫爲井﹐井間廣四尺﹐深四尺﹐謂之溝方十里爲成﹐成間廣八尺﹐深八尺﹐謂之洫﹔方百里爲同﹐同間廣二尋﹐深二仞﹐謂之澮。專達於川﹐各載其名。凡天下之地埶﹐兩山之間﹐必有川焉﹐大川之上﹐必有塗焉。凡溝逆地阞謂之不行。水屬不理孫﹐謂之不行。梢溝三十里﹐而廣倍。凡行奠水﹐磬折以參伍。欲爲淵﹐購句於矩。凡溝必因水埶﹐防必因地埶。善溝者。水漱之﹔善防者﹐水淫之。凡爲防﹐廣與崇方﹐其閷參分去一﹐大防外閷﹐凡溝防﹐必一日先深之以爲式﹐裏爲式﹐然後可以傅眾力。凡任索約﹐大汲其版﹐謂之無任。茸屋參分﹐瓦屋四分﹐囷﹑窌﹑倉﹑城﹐逆墻六分﹐堂塗十有二分﹐竇﹐其崇三尺﹐墻厚三尺﹐崇三之。車人之事﹐半矩謂之宣﹐一宣有半謂之欘﹐一欘有半謂之柯﹐一柯有半謂之磬折。車人爲耒﹐庛尺有一寸﹐中直者三尺有三寸﹐上句者二尺有二寸。自其庛﹐緣其外﹐以至於首﹐以弦其內六尺有六寸﹐與步相中也。堅地欲直庛﹐柔地欲句庛﹐直庛則利推﹐句庛﹐則利發。倨句磬折﹐謂之中地。車人爲車﹐柯長三尺﹐博三寸﹐厚一寸有半﹐五分其長﹐以其一爲之首。轂長半柯﹐其圍一柯有半。輻長一柯有半﹐其博三寸﹐厚三之一。渠三柯者三﹐行澤者欲短轂﹐行山者欲長轂。短轂則利﹐長轂則安。行澤者反輮﹐行山者仄輮﹐反輮則易﹐仄輮則完。六分其輪崇﹐以其一爲之牙圍。柏車轂長一柯﹐其圍二柯﹐其輻一柯﹐其渠二柯者三。五分其輪崇﹐以其一爲之牙圍﹐大車崇三柯﹐綆寸﹐牝服二柯有參分柯之二。羊車二柯有參分柯之一﹐柏車二柯。凡爲轅﹐三其輪崇﹐參分其長﹐二在前﹐一在後﹐以鑿其鉤﹐徹廣六尺﹐鬲長六尺。弓人爲弓﹐取六材必以其時﹐六材旣聚﹐巧者和之。幹也者﹐以爲遠也﹔角也者﹐以爲疾也﹔筋也者﹐以爲深也﹔膠也者﹐以爲和也﹔絲也者﹐以爲固也﹔漆也者﹐以爲受霜露也。凡取幹之道七﹕柘爲上﹐檍次之﹐檿桑次之﹐橘次之﹐木瓜次之﹐荊次之﹐竹爲下。凡相干﹐欲赤黑而陽聲﹐赤黑則鄕心﹐陽聲則遠根。凡析幹﹐射遠者用埶﹐射深者用直。居幹之道﹐菑不迆﹐則弓不發。凡相角﹐秋閷者厚﹐春閷薄﹐稚牛之角直而澤﹐老牛之角紾而昔。疢疾險中﹐瘠牛之角無澤。角欲靑白而丰末﹐夫角之本﹐蹙於�而休於气﹐是故柔。柔故欲其埶也﹔白也者﹐埶之徵也。夫角之中﹐恆當弓之畏﹐畏也者必橈。橈﹐故欲其堅也﹔靑也者﹐堅之徵也。夫角之末﹔遠於�而不休於气﹐是故脃。脃故欲其柔也﹔丰末也者﹐柔之徵也。角長二尺有五寸﹐三色不失理﹐謂之牛戴牛。凡相膠﹐欲朱色而昔﹐昔也深﹐深瑕而澤﹐紾而摶廉。鹿膠靑白﹐馬膠赤白﹐牛膠火赤﹐鼠膠黑﹐魚膠餌﹐犀膠黃。凡暱之類不能方。凡相筋﹐欲小簡而長﹐大結而澤﹐小簡而長。大結而澤﹐則其爲獸必剽﹐以爲弓﹐則豈異於其獸﹐筋欲敝之敝﹐漆欲測﹐絲欲沈﹐得此主材之全﹐然後可以爲良。凡爲弓﹐冬析幹而春液角﹐夏治筋﹐秋合三材﹐寒奠體﹐冰析灂。冬析幹則易﹐春液角則合﹐夏治筋則不煩﹐秋合三材則合﹐寒奠體則張不流﹐冰析灂則審環﹐春被弦則一年之事。析幹必倫﹐析角無邪﹐斫目必荼。斫目不荼﹐則及其大修也﹐筋代之受病。夫目也者必彊﹐彊者在內而摩其筋﹐夫筋之所由幨﹐恆由此作﹐故角三液而幹再液。厚其帤﹐則木堅﹔薄其帤﹐則需﹐是故厚其液而節其帤﹐約之。不皆約﹐疏數必侔﹐斫摯必中﹐膠之必均。斫摯不中﹐膠之不均﹐則及其大修也﹐角代之受病﹐夫懷膠於內而摩其角﹐夫角之所由挫﹐恆由此作。凡居角﹐長者以次需﹐恆角而短﹐是謂逆橈﹐引之則縱﹐釋之則不校。恆角而達﹐譬如終紲﹐非弓之利也。今夫茭解中有變焉﹐故挍﹔於挺臂中有柎焉﹐故剽。恆角而達﹐引如終紲﹐非弓之利也。撟幹欲孰於火而無贏﹐撟角欲孰於火而無燂﹐引筋欲盡絕無傷其力﹐鬻膠欲孰而水火相得﹐然則居旱亦不動﹐居濕亦不動。苟有賤工﹐必因角幹之濕以爲之柔﹐善者在外﹐動者在內。𨿽善於外﹐必動於內﹐𨿽善亦弗可以爲良矣。凡爲弓﹐方其峻﹐而髙其柎﹐長其畏﹐而薄其敝﹐宛之無已。應下柎之弓﹐末應將興。爲柎而發﹐必動於閷﹐弓而羽閷﹐末應將發。弓有六材焉﹐維幹彊之。張如流水。維體防之﹐引之中參。維角﹛足﹜之﹐欲宛而無負弦﹐引之如環﹐釋之無失體。如環﹐材美﹐工巧﹐爲之時﹐謂之參均。角不勝幹﹐幹不勝筋﹐謂之參均。量其力﹐有三均﹐均者三﹐謂之九和。九和之弓﹐角與幹權﹐筋三侔﹐膠三鋝﹐絲三邸﹐漆三斞。上工以有餘﹐下工以不足。爲天子之弓﹐合九而成規。爲諸侯之弓﹐合七而成規。大夫之弓﹐合五而成規。士之弓﹐合三而成規。弓長六尺有六寸﹐謂之上制﹐上士服之﹔弓長六尺有三寸﹐謂之中制﹐中士服之﹔弓長六尺﹐謂之下制﹐下士服之。凡爲弓﹐各因其君之躬﹐志盧血气﹐丰肉而短﹐寬緩以荼。若是者爲之危弓﹐危弓爲之安矢﹐骨直以立﹐忿埶以奔。若是者爲之安弓﹐安弓爲之危矢﹐其人安﹐其弓安﹐其矢安﹐則莫能以速中﹐且不深。其人危﹐其弓危﹐其矢危﹐則莫能以願中。往體多﹐來體寡﹐謂之夾臾之屬﹐利射侯與弋。往體寡﹐來體多﹐謂之王弓之屬﹐利射革與質。往體來體若一﹐謂之唐弓之屬﹐利射深。大和無灂﹐其次筋角皆有灂而深﹐其次有灂而疏﹐其次角無灂。合灂若背手文。角環灂﹐牛筋賁灂﹐麋筋斥蠖灂。和弓毄摩﹐覆之而角至﹐謂之句弓。覆之而幹至﹐謂之侯弓。覆之而筋至﹐謂之深弓。

