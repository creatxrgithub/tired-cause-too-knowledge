

欽定四庫全書

經部四

儀禮析疑

禮類二【儀禮之屬】

提要

【臣】等謹案儀禮析疑十七卷

國朝方苞撰苞有周官集注已著錄是書大指在舉儀禮之可疑者而詳辧之其無可疑者並經文不錄苞於三禮之學周禮差深晚年自謂治儀禮十一次用力良勤然亦頗勇於自信如士冠禮緇布冠缺項鄭康成讀缺如頍弁之頍敖繼公則謂以緇布一條圍冠爲缺項別以一物貫之其兩相又以纓屬自來講儀禮者多用其說苞謂旣有紒以束髮無爲又以緇布圍冠據經文乃以靑組爲緇後屬缺項而前系於兩相以結於頤下不知鄭氏讀缺爲頍固爲攺字而別注云項中有疏謂兩頭皆爲別繩穿中結之廣韻訓爲闕類篇曰結也則鄭之此注大可依據明是缺項有布爲之結然後加繩敖繼公說猶有未詳苞則去敖氏更逺矣士昏禮納徴元纁束帛苞云致幣之儀不具何也士庶人所通行人皆知之夫經文儷皮以下旣曰如納吉禮則非以人所通行而略之也且束帛爲十端詳於周禮鄭注禮記雜記注十个爲束二端向相捲之共爲一兩苞第云執一兩以致辭則一兩不知爲何語矣有司徹侑俎二字蓋總挈羊左肩左肫以下下節阼俎則以起羊肺諸品而苞以前文有侑有俎謂此衍文果如所說則與下階爼不配皆不詳考之故也然其用功旣深發明處亦復不少於士相見禮辧注謂賓反見卽有燕禮之非辧張侯下綱之文所以見於鄕射而不載於大射儀之故皆由周禮以通之於聘禮公答再拜擯者出立於門中以相拜以爲待公旣拜然後反還振幣於覲禮候氏近於惟門之外再拜解使者不答以王命未宣不敢受拜禮皆細心體認合乎經義其他稱是者尙夥檢其全書要爲瑜多於瑕也乾隆四十四年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

儀禮析疑卷一

翰林院侍講銜方苞撰

士冠禮

古者十五入大學九年而後出學冠者不宜有任職之士其用士禮與昬禮之墨車同乃攝盛也蓋公卿大夫元士之適子並入成均卽士之庶子亦恆爲學士捨不帥教而屏之逺方鮮不登於天府者故其始冠俾攝用士禮及三十而娶則有九年出學而升於司徒升於大學升於司馬者故攝用大夫之墨車若農工商之子𨿽能爲學士而其父非任職之士冠不得用士禮其室居不足以陳服器親賓不足以展禮儀也疏義支離皆緣鄭注任職居士位必欲彊伸其說謂冠者身爲士故援防服小功章大夫爲昆弟之長殤以証之喪服小功章大夫公之昆弟大夫之子爲其昆弟庶子姑姊妹之長殤以兼公之昆弟大夫之子故不得去兄與姊乃割截經文曰大夫爲其昆弟而謂兄爲殤則大夫之冠不以二十其謬顯然前儒莫辧以未詳讀經文故耳至小記之文乃丈夫冠而不爲殤而疏作大夫則其誤又不待辧矣旣謂大夫冠不以二十故據大戴禮公冠篇謂公冠四加又據家語冠頌謂王大子之冠擬公不知公冠篇四加元冕不過約此經三加爵弁而意爲之說冠頌則又傳防公冠篇而爲之說耳天子之元子士也天下無生而貴者則其爲妄說明矣【如其言士三加用爵弁其上服也公侯當以衮冕鷩冕爲四加而以元冕何義乎陳氏祥道又謂天子之冠宜五加皆無稽之言】據左傳諸侯十二而冠因援尙書王與大夫盡弁而以大戴記文王十三而生伯邑考証之不知成王之時周邦新造三叔流言多方攜貳故禮以權制旣葬而冠如家語所云是不可知若千八百國之諸侯上統於天子下監以方伯連帥夾輔以守卿嗣子幼弱正當從容督教以徐觀其性行必象賢而後繼世不宜定爲十二而冠之禮以長其驕惰也秦王政年二十有一而冠載在秦紀則變易周公之典禮者至少可知矣魯襄公之冠或衰周慝禮晉侯不察而使魯行焉至文王十三而生伯邑考則理必無之詩曰文王嘉止大邦有子適當其年之謂也周公自述父母之事列於雅歌豈反有不信而可以尨言亂之乎蓋漢平帝生九年而嗣立三年而莽以其女配焉故劉歆承其意竄此於大戴記以示文王早防亦年十有二云爾

筮於廟門

凡朝聘饗食及冠昬之禮事皆行於廟堂而筮則於門外何也天子則普天之下莫非先王之臣庶也諸侯則二國之先君固比肩王朝而同方嶽者也士大夫之姻親朋友亦可以祖宗臨之卜筮外神故用事於廟門之外以獨伸其尊及嘗禘郊社尊無二上之義也

主人冠朝服緇帶素韠卽位於門東西面

主人注謂父兄非也若兄可主則將冠者不宜紒而迎賓二弁非私家所服故用冠門東閾外之東偏也以筮人進受命於此知之

有司如主人服卽位於西方

注謂有司主人所自辟除府史以下非也府史胥徒乃庶人在官者豈得與主人同朝服而卽客位蓋族黨內中下士也周官黨正職凡其黨之祭祀喪紀冠昬飲酒教其禮事掌其戒禁則𨿽庶人之冠昬亦必使其屬監臨而教戒之況士之子旣冠而得見於君見於鄕大夫鄕先生者乎【士喪禮公史讀遺】所謂筮人宗人卽閭胥中明筮習禮者所謂宰卽所屬之閭胥所謂賓卽他族之師也黨正掌冠昬之禮事正以有司蒞事者可於五族中各擇其所知耳敖繼公旣覺注疏之非而曰宰宗人筮人皆公家所使給事於私家者不知春官所屬之筮人僅下士二人豈能及私家禮事而尙書戴記所稱宗人則官中之師與司宰則六職中並無此官也惟取於族黨中明筮習禮者其人本中士下士故可假以筮人宗人之稱亦猶夏官之兩司馬公司馬耳二十五人之長在鄕曰閭胥在遂曰裏宰故命筮告期皆贊主人以主人則家之尊閭胥則邑之長男女始生必書於閭史故冠昬之禮蒞事者必閭胥也惟國中之士賓贊有司或取諸官中及他官之僚屬若鄕遂公邑縣都則捨同黨五族之士安所取哉如主人爲中士下士之不命者則宰祝宗人當取諸隸子弟之曾爲學士而不升於司徒者其禮無傳然義不得謂之有司故此經皆就上士之冠其子者而言

筮與席所卦者具饌於西塾

所卦者注謂所以畫地記爻似未安土可以木畫若地已甓則木畫不能成文且可分陰陽而不能別老少又人所踐畫爻於其上非所以尊筮也少牢饋食禮云卦以木蓋以木爲小方刻老陰老陽少陰少陽於其上各六方四營成易則釋一方六爻備乃以筆別書於大方以占玩耳所卦者謂所以爲卦之物也若以木畫則當稱名如朼畢籌朴之類不宜曰以木曰所卦者蓋以木爲四象故不敢別爲之名

筮人執防

易大傳幹之防二百一十有六坤之防百四十有四防乃蓍之正名也句中有二筮故實指其物而易以防言之法宜然敖氏謂此傳寫之誤證以特牲少牢皆云執筮按特牲筮人取筮於西塾執之少牢左執筮於丈義皆不必易筮以防則此非傳寫之誤也

卒筮書卦執以示主人

書卦卽卦者書之也以緊承上文卦者在左又特牲少牢有明文故不復言卦者書卦耳至此始言書卦則上文所卦者謂刻識陰陽老少之木而非以木畫地明矣

苦不吉則筮逺日如初儀

下始云徹筮席明卽於是日再筮也不然則當如少牢禮云不吉則及逺日又筮日如初

主人再拜賓答拜主人退賓拜送

鄕飲酒鄕射主人戒賓賓拜辱主人退賓又拜辱疏謂此篇文不具禮則宜同非也鄕大夫興賢能州長禮先於學士或州之公士自當拜其辱以僚友而請賓以冠其子何爲拜其辱哉義各有當也

前期三日筮賓如求日之儀

戒賓於十日之前而前期三日始筮賓何也以三族之不虞近其期庶可保也筮賓已定又至前夕乃宿之者至前夕則知可無奪於國事矣若更出意外而奪於國事則當擇於眾賓以攝之以事不常見故經不具耳宿賓賓對曰敢不夙興則以前夕爲期明矣

乃宿賓

注云宿進也疏謂義與速同案祭統前期旬有一日宮宰宿夫人似不宜以進與速爲義蓋先事而與之要也

擯者請期宰告曰質明行事

筮日請命於主人而宰贊焉爲期則宰專命而主人不與何也擇日以行禮主人之家事可自專也爲期則期眾賓兄弟有司以時至以裏宰命之則儼若承黨正之教戒矣【問胥裏宰凡事掌觥撻罰使宰命告者亦所以肅禮事】故主人不敢與也昬冠掌於黨正國法行焉故筮日宰亦贊命

擯者告期於賓之家

正賓或有國事喪疾不及更筮必以擬筮之次賔攝則次賓亦宜告主人親宿贊冠者禮同於賓亦宜告獨舉賓則兄弟有司旣告於其位不復告於家矣

陳服於房中西墉下東領北上

贊者立於房中負東墉將冠者房中南面當戶近於西故服陳西墉下取之便也凡著衣必挈其領故東領亦取之便也

端裳黃裳雜裳可也

此爲緇布冠陳之緇布冠乃庶人所常著始加用之明身本庶人也三加而至爵弁亦宵雅肄三之義黃裳雜裳有司及眾賓可用主人正賓冠者必冠裳同色

緇布冠缺項靑組纓屬於缺緇纚廣終幅長六尺下經賓受緇布冠右手執項左手執前則缺項卽謂緇布冠後當項處缺之敖氏謂以緇布一條圍冠爲缺項別以一物貫之兩相又以纓屬皆非也旣有紒以束髮無爲又以緇布圍冠據經文乃以靑組爲纓後屬缺項而前系於兩相以結於頤下耳今幽燕士大夫燕居之冠後多兩岐以組屬之以便或捲而髙或垂而下閭巷閒人則出入皆冠之疑上古之緇布冠制類此

爵弁皮弁緇布冠各一匴執以待於西坫南南面東上賓升則東面

待於西坫南賓升自西階負西序而立取之便也賓未升執匴者南面賓升時面宜鄕之也賓旣升則東面以賓自筵前降取冠弁在西階上之東宜東面以授之苦早東面則賓升時背之矣服可以陳於筵爵可以奠於筵而冠弁必執以待示將冠者以自敬其身之義也

主人端爵韠

不言冠者篇首朝服用冠則端之冠不待言矣

兄弟畢袗

玉藻無君者不貳采謂未仕及去位者衣裳上下同色也此兄弟蓋未仕者袗卽所謂不貳采也眾皆袗卽閒有己仕者亦降服以從同故曰畢也敖氏謂盡服端則經文宜曰畢端此經於主人擯者端之中特掲袗而昬禮於從者曰畢端於女從者曰畢袗則異制明矣伯叔父不與何也不可與主人同位於序端不可與兄弟同立於洗東也

贊者端從之

敖氏謂贊者以下之眾賓皆俟於賓之門從之立於主人之門外非也鄕大夫興賢州長習射國政也故羣士承之而有此禮冠則賓贊之外執事者皆私臣也卽親黨中有來觀禮者亦不宜俟於賓之門

主人揖贊者與賓揖先入每曲揖

主人當與賓讓而入故揖先贊者後賓然後每曲與賓揖而贊者從之也

主人升立於序端西面

冠者筵於東序少北則主人惟序之北端可立敖氏謂不立於東序辟子之坐且不參冠禮非也使主人立於東序則廹近冠者之筵而礙執事者之往來立於序北端正臨視冠者之禮儀而曰辟其坐義無所處

贊者盥於洗西升立於房中西面南上

贊者一人而雲南上故注疏皆謂與主人之贊者序但主人贊者陳衣後更無房中之事則此經南上乃所立之地宜近南非與人列序也【猶下經設篚一物而曰南順注云北爲上】蓋冠者在房中南面贊者西面必立於其南乃可相覿如立於北則冠者非側身不能見又席東鄕西鄕以南方爲上則無席而立者亦宜上南

主人之贊者筵於東序

不舉冠者之筵經記有明文也賓贊之事條舉之則布冠者之筵陳服執冠弁與徹之不目其人並屬主人之贊者可知矣

贊者卒

不言卒纓以兼治其屬於缺者統言卒乃可以該之

冠者興賓揖之適房服端爵韠出房南面

據經文似冠者自服而出蓋被服束帶納屨事防且自成童已習爲之故不敢以煩贊者敖氏謂皆贊者爲之未知何據

服素積素韠容出房南面

賓之容在始加之先示冠者以威儀宜於冠之始也冠者之容在再加之後示眾人以威儀宜於服之盛也

服纁裳韎韐

始加舉端爵韠而不言裳以陳服時𨿽列三等之裳而冠者正服必裳不待言也再加三加不言衣以皮弁之色白爵弁之色赤而防黑則衣冠同色不待言也周頌絲衣其紑載弁俅俅則弁服皆絲亦不待言也不言帶緇帶三加所同也不言屨後有明文周頌孔疏云惟爵弁絲衣後儒從之皆據此經爵

弁純衣耳但三加皆不言衣以冠則衣用布弁則衣用絲二弁同服不言可知若皮弁衣仍用布宜特文以表之

徹皮弁冠櫛筵入於房

初加入房服端爵韠以出則采衣委於房矣次加服素積素韠以出則端爵韠委於房矣三加後徹皮弁冠櫛筵以冠者不復入房俟門內之禮終而後易服也而再加三加後贊者捧緇布冠皮弁與櫛並奠於筵具見矣

贊者洗於房中

洗在北堂而曰房中者自房中入洗故蒙其稱以此推古之廟制北堂宜隔取東夾室之半而廠其北房之東北隅有戶以通於堂然後祭之日主婦宗婦女賓可自北堂入於東房鄭注北堂房中半以北賈疏房無北壁故得堂名非也棟以北僅兩架取一架以爲室房復隔房之半以爲北堂則祭之日豆鉶惇具陳於此主婦宗婦及子婦襄事觀禮者畢集於此主人且入獻內賓何所容其席位乎況無北壁則嚴冬凜冽婦人豈能終日待事於此爲此說者蓋未達於士之廟皆有東西夾室耳室房所取惟一架亦臆說非事禮之實也

側酌醴

凡尊必有酒惟冠獨陳醴故云側凡酌未有使人助者不宜言側蓋傳寫誤衍

冠者筵西拜受觶賓東面答拜

鄕飲酒鄕射主人乃鄕大夫州長賓其所涖士民也故北面以答此以父之行爲賓而答子弟之拜故東面

冠者奠觶於薦東

或醴或醮皆啐而不飲何也未見於尊親恐不勝飲而或愆於儀卽此示以成人之禮也

降筵北面坐取脯降自西階適東壁北面見於母母拜受子拜送母又拜

冠者無見父之禮何也父爲主而親臨之故冠後無庸更見卽見贊者而不見賓之義也凡以爵相授受必拜父不可與子爲賓主之禮故借手於賓猶燕禮君不可與羣下交獻而以屬宰夫也祭於廟中則父可以答子之拜何也弟子之舉旅以廣神惠故長賓長兄弟答焉嗣舉奠屍且答拜故爲上而拜酳爵父亦答焉以示宗祊付托之重也父子主恩自孩提以後視其寒燠而加之衣賜以余而使之飲數數然矣使親以冠加而醴之則習爲故常而無震動恪恭之義不若使賢者臨之有所感發而是則是效也子未拜送而母先迎拜何也肅拜也禮成於廟中故迎拜以示宗祊之重而拜止於肅則𨿽無攺俠拜之儀而不爲過禮也【少儀婦人吉事𨿽有君賜肅拜其頓首惟見舅姑與祭獻爵稽顙惟主夫及長子之喪與臨君夫人之喪耳】庶子之冠母答之無異禮何也設長子死捨庶子無從故不容有異也凡內事主婦位於房中冠則受脯於東壁何也將冠者房中南面尊甒服屨陳於西墉贊者負東墉而立則無地以位之其不可待於北堂何也三加畢贊者將入洗觶男子婦人無禮不相接祭之日主婦出獻賓祝佐食主人入獻內賓義不容已故禮答焉冠子而母與贊者數相面則義無取而禮與辭亦無可施是以出待於闈門外也其不於內寢何也母喪疾則使人受脯於西階西階無受者而母不在東壁則疑於父存而母歿爾

入見姑姊如見母

不目其地何也姊必於母之寢姑必於大母之寢遭變則通焉不目其地然後辭約而義該不言妹文闕也兄弟姑姊妹皆見則伯叔父大父母不待言矣父歿而冠見伯父叔父而大父母無文亦此義也伯叔父或異居則見君之後見於其家然後見於鄕大夫鄕先生時義宜然

乃易服服冠端爵韠

弁服可攝而不可常也故易之而後出

乃醴賓以壹獻之禮

士惟祭備三獻鄕大夫賓興州長教射𨿽國政賓不過一獻故冠昬不得逾也注謂醴當作禮非也與昬禮醴婦於房中同義

贊者皆與贊冠者爲介

此贊者謂主人之私臣也贊冠者賓之贊也篇首但列兄弟有司之位而不見眾賓蓋姻黨中行輩或來觀禮無多人當與兄弟列序其餘執事者皆有司也又於此見冠禮姻黨中尊行不與使與則宜特見眾賓之位

若不醴則醮用酒

周公制禮以宰制羣眾宜定一尊使知所遵循而或醴或醮或殺牲或否並著於禮典疏以爲夏殷之禮非也五方之民異性循而習之者異俗修其教不易其俗齊其政不易其宜聖人之道所以曲成萬物而平易近民也或醴或醮因其國故焉爾或殺牲或否稱家之有無焉爾

若殺則特豚載合升

曰若殺則三醮之幹肉折俎非特殺明矣冠重禮也而醮之終乃加幹肉總一醴則惟脯醢降及庶人禮物尢殺是以比戶可行也若不殺卽禮賓止脯醢幹肉而酬必用束帛儷皮又以見古人薄於飲食之奉而特重交際之禮也注云明亨與載皆合升下文離肺實於鼎不宜預闌入載俎事疏云鼎直有升名俎則升載兩稱不過以經文連載與升曲爲之解義無所取敖氏以載爲衍文乃定論也吉祭用右體虞祭用左體此合升蓋半用於冠者之俎半用於賓俎

三醮攝酒如再醮加俎嚌之皆如初嚌肺

疏謂再醮之薦不徹三醮因之而加俎敖氏謂不宜相因是也疏蓋因再醮不言徹薦三醮不言加豆而臆爲是說不知殺牲之再醮未言攝酒經乃遙承不殺之再醮而曰攝酒如再醮則再醮之徹薦三醮之更陳豆皆包於其他如初內矣經文之簡而有法類如此

卒醮取籩脯以降

有折俎而取籩脯者執以見母濡肉非所宜且脯非一脡可取其完者牲體則皆所嚌之餘也

若孤子則父兄戒宿冠之日主人紒而迎賓

周官黨正凡祭祀喪紀昬冠飲酒敎其禮事掌其戒禁則有司宜與事者皆官紀之大夫士之子𨿽孤得用士禮有司皆本族中下士或共黨別族之士皆將冠者之等夷儔輩也故筮日筮賓爲期可自主之若賓則必其父行不可以不冠而與爲禮故戒與宿必諸父諸兄主之直至冠之日然後紒而迎賓以接時而加冠也父兄可戒宿而不可迎賓何也未與賓接而自往戒不若父兄戒宿爲安若爲主而命冠則父之事不忍以諸父諸兄攝也故寧使孤子自爲主而迎賓猶娶有日而父母死哀痛方深自致命於女氏不若伯父致命爲安若饗婦而授之室則父母之事不敢以伯父伯母攝也故寧使老醴婦而饗則廢

禮於阼

父在則冠於阼暫筵於主人之位以著代也醴醮於戶西暫筵於客位以昭敬也孤子自爲主人冠加於阼而復就客位以受禮則義無所處矣故醴醮並於阼禮有父母而賓客之者遣之包牲是也所以重孝子之哀也有子孫而賓客之者冠之醴醮是也所以責成人之禮也

若殺則舉鼎陳於門外

注疏孤子尊得伸盛禮非也孤子爲主而以盛禮自伸其尊非義所安或謂不忍仍父在之故地亦非也鋪筵席設服陳器一仍其故而獨不忍於陳鼎乎蓋鼎陳於門外賓燕之禮也冠而殺牲本爲其子故不敢陳於賓燕之地孤子自主冠則陳於門外示特殺以盡敬於賓而非爲己也不於賓燕之地以見情也禮之忠質也於賓燕之地以義起也禮之敬文也其他立於序端拜於阼階下乃義之不得復仍其故者爾

苦庶子則冠於房外南面遂醮焉

敖氏謂此指父在者父歿則禮同似未安古者期之兄弟未有不同宮者適兄在而庶弟冠於阼其義何居觀庶婦之不饋則知庶子不得冠於阼矣必庶子孤而無兄弟然後禮同於適耳

冠者母不在則使人受脯於西堦下

不在或以疾或冠有期而歸視父母伯叔父兄弟姑姊妹之疾或出而不肯攺適以待夫之命或有期九月之喪未卒哭不得反夫家也疏謂歸寧不應廹冠期而歸敖繼公謂出母如已攺適或𨿽未攺適而志有他義不得受子之脯

某有子某將加布於其首願吾子之教之也

冠加二弁乃攝用有位者之服使冠者自砥於徳行道藝然是乃未然不可必之事故禮辭告賓但據緇布冠以爲言言不過物且使庶人可通用也故祝醮之辭惟勉以徳祈以福壽皆貴賤所同

兄弟具在以成厥徳

初加祝辭曰棄爾幼志順爾成徳略以冠而成人之義示之也再加曰敬曰淑曰愼內外交養樂善謹幾成徳之實事也三加曰兄弟具在以成厥徳修身以及家成己以成物所包之義益深以廣矣蓋必如是而後成人之徳備也

始加元服兄弟具來孝友時格永乃保之

注詁格爲至與具來義復敖氏云兄弟皆來乃汝孝友之徳有以感格之無爲不相戒勉而先漫爲贊美之辭推經意似言兄弟具來汝必能以孝友相感格乃可永保同气共族之恩耳凡人百行之敗多由兄弟恩薄大傷祖考心而睦姻任卹皆推之無其本矣故於始醮卽此戒勉而再醮三醮惟祝其承福慶也祝辭則以是終而欲其兼成兄弟之徳義更深逺矣

屨夏用葛端黑屨靑絇繶純純博寸素積白屨以魁柎之緇絇繶純純博寸爵弁纁屨黑絇繶純純博寸冬皮屨可也不屨繐屨

退屨在後又不言設之之人所陳之地何也與冠事者多羣士主人之僚屬也冠可使之執服可使之設以屨煩焉則瀆矣必主人之贊者陳服而別使禦者置屨其人防不可登於典冊也不言其地旣加冠適房易服而出則並易屨不待言矣

無大夫冠禮而有其昬禮古者五十而後爵何大夫冠禮之有公侯之有冠禮也夏之末造也天於之元子猶士也天下無生而貴者也繼世以立諸侯象賢也以官爵人徳之殺也死而諡今也古者生無爵死無諡【記】首言大夫有冠禮之非次言諸侯之有冠禮見於夏之末造則虞夏以來諸侯之子必旣冠成人能象賢而後立之以繼世殷周聖王革而正之久矣次言天子之元子冠用士禮則諸侯大夫別爲冠禮之謬不待言矣然推其所由來則以諸侯世國而不論其賢大夫世官而不論其徳故有不安於童稚者而爲此慝禮耳繼世以立諸侯本爲其能象先君之賢故誓於天子然後爲世子免喪類見然後命爲諸侯安得有諸侯之冠禮乎任官然後爵之以徳爲等殺初試爲士其徳未成其業未著故必待五十命爲大夫然後有爵有諡今士無爵而有諡其悖甚矣大夫有冠禮士有諡不言周之末造而第言古者無此此聖賢之言語气象也

儀禮析疑卷一

欽定四庫全書

儀禮析疑卷二

翰林院侍講銜方苞撰

士昬禮

親迎昬以爲期蓋必旣成夫婦而後可見於舅姑若早至而不見所尊則嫌於慢且未成夫婦而坐對一室語言不接面目難施故緣情制節必近夜爲宜

下達

敖氏謂自天子下達於庶人納采皆用鴈非也臣下之贄乃用膳物大國之孤則更以皮帛矣然則惟卿以下宜用鴈耳天子谷圭以聘女諸侯大璋合之以幣安用參以食物之細防者下經序納采之禮自主人筵使者至始則達於媒妁而有成言明矣注不可破卽用敖說亦宜謂下達於庶人皆備六禮

納采用鴈

納采問名本一事也媒妁通言而未見女之父母故使人執贄以請示已見采擇俟受鴈而後問名以漸而進也鴻鴈性難馴且非時非地不可必得昬禮及大夫所執皆舒鴈耳蓋取其潔白而安舒

主人筵於戶西西上右幾

設幾筵以依神而無奠告何也祭禮繁重不可與昬禮並日而行且先嫁之三月教於祖廟宗室旣有祭矣女至壻家必三月而後成婦故殆歸亦無祭告也傳稱伍舉之辭曰圍布幾筵告於荘共之廟而來而士昬禮無文何也納吉之辭曰加諸卜占曰吉則必告於祖禰其節當在問名之後而文略耳冠禮不設筵幾何也以冠者立於房西受醴於戶西也且禮行於禰廟以著代則不待設席以依神而已洋洋如在矣

使者端至

按周官庶尹爲上士則其屬有中士下士中士亦然注疏以使者爲屬士據此但約防非冠子之比不宜以僚友爲使又注云下士之屬亦有下士更不可通敖繼公以爲家臣非也士無家臣其室老不過與胥史在官者等耳而可使與僚友執友分庭抗禮乎宜以姻黨士友中齒少而分卑者爲之

主人如賓服迎於門外再拜賓不答拜

主人再拜致敬於壻之父非拜賓也故不答拜猶諸侯之臣相爲國客主君拜逆拜至皆避而不敢答以其致敬於君而非爲已也

賓升西階當阿東面致命主人阼階上北面再拜授於楹閒南面

注以阿爲棟敖氏曰未詳蓋以主人立阼階上賓不宜深入堂中以致命疏釋今文謂楣前接檐爲似得之蓋致命於檐前而後進授鴈於楹閒也敖氏謂授當作受蓋以主人之受無文然下文主人降授老鴈則北面再拜後進受鴈於楹閒具見矣經所以不言受者鴈非使者之物主人無儀之可展無辭之可致故以下授鴈見之問名之鴈亦但言賓授蓋使者受醴取脯以反命則主人受鴈不待言也

主人迎賓於廟門外揖讓如初升主人北面再拜賓西階上北面答拜

前此門外再拜拜壻父之以禮先也阼階上再拜拜所致之命也至此乃正拜賓之勤故賓答拜

主人拂幾授校拜送賓以幾辟北面設於座左之授幾以安賓主人不自設而授賓使設何也敷筵設幾而不授者於喪於祭所以事鬼神也天子諸侯之禮事則有司所以奉君也公食大夫則君之所以禮臣也主人筵賓擬以事神之禮則不倫比於臣之奉君則非受者所安比於君之禮臣則非施者所宜故自儐屍以及賓客之事莫不親相授受疏謂冠賓輕故無幾非也冠賓與主人敵體豈得反輕於昬賓蓋冠賓乃主人朋好猶鄕飲鄕射及燕賓皆本國之人故禮從簡略而幾可不設昬賓則來自壻家致舅姑之命猶聘賓來自他邦致其君命禮宜嚴重而幾不可不設也公食大夫內兼本國之臣而有幾何也大夫有勲勞徳望然後禮食焉【左傳晉悼公將使魏絳佐新軍與之禮食】故𨿽設而不授所以別於聘使也

賓卽筵坐左執觶祭脯醢以柶祭醴三西階上北面坐啐醴建柶興坐奠觶遂拜主人答拜賓卽筵奠於薦左受醴於筵前復位於西階升筵以祭醴反西階而啐醴奠觶於西階復卽筵而奠於薦東皆易以敬也賓啐醴奠觶而不飲與聘禮醴賓同非飲酒之禮無卒爵也

降筵西北面坐取脯主人辭

辭其坐而取脯也

納徵纁束帛儷皮如納吉禮

致幣之儀不具何也士庶人所通行人皆知之又使者執一兩以致辭其餘從者執之儷皮陳於庭中不言可知與冠禮不言設屨與著之同也

尊於房戶之東無酒篚在南實四爵合巹

四爵合巹爲夫婦之酳而設於房戶之外何也尊設於室中北牖下正當戶婦立於尊西則尊之南正執事者出入往來所由不可置篚以隘之室中有酒示禮有初兼兩尊相配也外尊贊以自酢以酳媵禦則無取焉

主人爵弁纁裳緇袘

爵弁纁裳純衣緇帶已見冠禮故獨舉緇袘而系於纁裳見以緇緣裳惟親迎之服爲然猶女之緣袡也

乘墨車

古者三十而娶則宜有升於司徒司馬及任官而身爲士者矣故得攝大夫之車

婦車亦如之有裧

注以裧爲裳幃卽周禮所謂容有容則有蓋是也敖氏乃謂在上曰裧未知何據婦人出門必擁蔽其面況始嫁加景以禦塵乃有蓋而無幃乎

姆纚筓宵衣在其右女從者畢袗被顈黼在其後注於宵衣顈黼並以領詁疏曲爲之觧似未安敖氏謂皆指衣言是也據少牢特牲宵衣次於褖衣女衣褖則姆衣綃宜也獨舉領而不言其衣何義乎顈黼曰被示覆於袗外也領而曰被則辭不當物矣

主人端迎於門外西面再拜賓東面答拜主人揖入賓執鴈從至於廟門揖入三揖至於階三讓主人升西面賓升北面奠鴈再拜稽首降出婦從降自西階主人不降送

記曰古之君子不必親相與言也以禮樂相示而已儀禮中此類甚多必各求其所以然然後知先王依人性以作儀之意凡主賓初接必有禮有辭惟壻親迎主人主婦之與壻接則無辭可致故壻至門外使擯者請事傳辭而主人出迎賓升堂奠贄主人西面主婦南面相視而不爲禮不交一言壻降出婦自從之以明授受養亷恥皆體性而爲之儀則也主人不送賓仍立西階蓋俟女出而面戒之又女與壻相從父母不宜參故惟庶母送之及大門以內稽首非君父無所施以鴈授婦曷爲有此禮娶婦以承宗祀奉粢盛供盥饋祖宗父母子姓皆將托焉故重爲禮於其祖禰以示待之厚望之深也女不親受其義有二未成夫婦不可親授受又以避夫之稽首卽舅降洗婦避於房之義也主人之不答其義有三壻出女從不可參也又以示稽首之禮乃致敬於己之祖禰而非己所敢當猶聘禮主君拜逆而使者不敢答也且禮之有報所以相稱也納采以下五禮主人皆拜於門堂者再而使者不答故於壻之重禮一不答亦所以爲稱也納采但言授鴈問名門外言執登堂但言授惟此言執鴈從則餘皆使人奉鴈俟於堂下而後賓取以授也【婦見舅姑及廟見皆言下堂取笲而不言執笲以待事者】蓋四禮皆賓致主人之命親迎則壻以爲贄於女義不得使人代執【記云執贄以相見敬彰別也】壻攝盛主人則不可以朝祭之服卽私事

壻禦婦車授綏姆辭不受

姆爲婦辭蓋從女而歸於壻家也七出中惡疾惟母家可歸五者皆身爲不義可聽其所之惟五十無子者情可矜憫其不肯再適人者或母家貧不能相養則使姆教他人之女而依以終世得自完其從一而終之節凡此皆聖人所以盡人之性贊天地之化育也姆辭不受壻宜執而拖諸軫閒俾女自取之然後禦輪三周而下

婦乘以幾

升以漸則體安屍乘以幾尊之故欲其安也婦乘以幾恐失容於壻前使其升易也

媵布席於奧夫入於室卽席婦尊西南面

親迎以前六禮皆男先於女入寢門之後媵先布夫席婦久立以待則女下於男咸恆之義也媵布夫席沃盥示服事其君之禮也婦入門則壻稱主人入室則稱夫而閒家之義具矣婦立於尊西然後設俎豆醬湆黍稷者得自展布卽早設對席陳饌者往來非獵席必避席故直至啟防告具而後揖婦卽筵也禦謂夫家內禦者不必攺讀爲訝

贊者徹尊冪

贊者乃姻黨中老婦與冠之贊同非內禦者之比故主人及婦皆與交拜

舉者盥出除鼏舉鼎入陳於阼階南西面北上

喪奠陳鼎於阼階前將匕載而後除鼏以陳鼎於未斂之前俟斂畢而後載俎時久不可以早除鼏也昬禮則陳鼎與匕載同時旋用之故除鼏而後舉少牢亦然少牢鼎陳於洗西當東序以在廟主人子姓兄弟並立於阼階下也此陳於阼階南以階下無立者近堂室便陳饌也二斂將舉阼階亦無立者故鼎可陳

俎入設於豆東魚次臘特於俎北

特言俎入明別有以入者不言其人蓋男不入內內禦者以入可知

設黍於臘北

對饌不言豚魚何也席東西相對夫之豚俎設於菹豆東魚在豚東臘特於豚魚之北婦之豚俎設於菹豆西魚在豚西臘特於豚魚之南菹醢黍臘之位具則魚豚二俎可知矣黍豚臘三俎相次黍設於豚北而云於臘北何也臘特於魚豚二俎之閒南北不正相直故因此以見東西之節也

禦布對席

筵席皆不言布之者惟媵與禦目其人義存焉爾

贊爾黍授肺脊皆食以湆醬皆祭舉食舉也

皆食以湆醬爲句黍久陳宜溫以湆肺味淡宜擩於醬重言祭舉嫌前旣祭肺食時不再祭也舉言食以別於嚌也凡獻酬肺脊有嚌而無食卽公食大夫禮但以湆醬食惟屍食舉以祭主於養屍也婦始入室而食舉者夫婦之道以直以誠晨而興至是宜夕食矣故從質也大羮湆惟飯食用之鄕飲酒鄕射燕大射皆不設湆以有牲酒而無黍稷也惟昬禮及公食大夫義主於牲黍故食以湆醬士虞特牲湆𨿽設而屍不嘗以將飯已嘗鉶羮也少牢正祭無湆乃簡殘文闕宜與士虞特牲禮同儐屍設湆而不嘗以正祭旣飯時則肺肉及燔皆嚌而不食也饋食禮祭舉而後飯屍象神禮多文也此旣飯乃祭舉與朝夕恆食同從質也

三飯卒食

自朝食待事以至於昬不再食則饑矣而飯止於三緣婦之情不能飫也

三酳用巹亦如之

飲酒之禮𨿽一獻賓主人各旣三爵冠之醮昬之三酳皆取義於三爵也酳以安食故祭禮惟主人稱酳昬則再三皆稱酳承夕食之後非飲酒之禮不可以稱獻也

贊洗爵酌於戶外尊入戶西北面奠爵拜皆答拜贊自酢以婦始至未見舅姑不得用主賓常法出戶洗爵以酢贊也酌於戶外尊示房中之尊專爲合巹設也疏云三酳乃酌外尊以自酢乃略賤者非也冠禮亦三醮具舉而後主人別醴賓則非輕賓可知矣禮辧於防禓襲不相因校足不襲執贊自酢自不宜酌於合巹之尊以爲略賤則贊非賤者

主人出婦復位

復位避徹饌並攺筵而布衽也

禦衽於奧媵衽良席在東皆有枕北止

奧室西北隅夫衽席在東外方也婦衽在西內方也外內正位之義具焉北趾並南首也臥未有無枕者而曰皆有枕嫌男女共枕也前布於奧飲食之席也故曰夫此所設寢寐之衽也故曰良其辭彌親稱名之當如此

主人入親說婦之纓

說婦於房復稱主人對媵而言此復稱主人示婦之纓非主之者不可說也

媵侍於戶外呼則聞

媵習於女異日當與女君分夕而敍禦凡陰事所徵求無所嫌也

夙興婦沐浴纚筓宵衣以俟見

婦歸之次日卽著事舅姑之常服而親盥饋焉以示昬禮旣成卽宜操作而無事於容觀家人之初閒有家悔亡之義也

席於阼舅卽席席於房外南面姑卽席

姑之席不敢正對舅卽主人席於奧婦尊西南面之義婦饋舅姑同席東面蓋並坐則上下已別也

婦執笲棗栗自門入

此言命士父子異宮者不命之士其出自寢室直升西階與

北面拜奠於席

拜舅不言東面以拜姑之北面見之拜奠於席下遺如初禮三字冠禮母受子脯猶俠拜以其禮重也莫重於始昬而見於姑無不俠拜之義觀三月廟見俠拜與舅同則此爲闕文無疑

姑坐舉以興拜授人

注授有司非也祭祀助主婦薦徹者必婦人而況受婦之贄乎舅使宰徹則姑舉必授內禦者婦以脯授人於門外則所授必丈夫送者皆曰授人而不目其人以其人不待目而辧耳

贊醴婦

舅姑不自醴婦而使贊代注以爲親厚之敖氏以爲示尊卑之禮皆非也婦未盥饋而舅姑先醴焉非理也故使贊代之且女之父母急望其當於舅姑俟婦旣盥饋舅姑饗之而後以受禮歸報非情也贊代醴使婦先取脯以授送嫁者然後情安而理得

贊者酌醴加柶面枋出房席前北面婦東面拜受贊西階上北面拜送婦又拜

婦人相爲禮有不俠拜者云婦又拜明贊者止一拜也

北面坐取脯降出授人於門外

以授送嫁之人與饗而歸俎同義以安其父母也不言歸脯簡防故略之問名賓取脯降授人而不出門以禮行於廟從者在階下庭中也婦取脯授人於門外以禮行於寢送女者在寢門外也

特豚合升側載無魚臘無稷

惟夫婦牲牢可共祭祀則神俎屍俎必用右體且設同幾各有配享故祖考不可共牲牢也始防則同俎男女初合而親之婦饋則異俎外內正位而別之亦具咸恆之義婦始饋而無魚臘無稷示朝夕盥饋惟在忠養潔敬而無取於備物也卒食一酳無從肝義與此同

並南上

婦見則舅姑別席示男女正位之義也婦饋則舅姑同席循朝夕侍食之儀也

禦贊祭豆黍肺舉肺脊乃食

先祭醢次祭黍於醢舉器於惇舉實以豆兼菹醢二者皆祭惇兼黍稷而所食惟黍也【昬之夕贊惟爾黍而不及稷】先列肺於舉肺脊之上示別有婦祭之肺而非姑所舉之餘也姑所舉肺脊禦並以授婦使嚌之而後食食據祭禮者皆祭婦饋舅姑而餕亦祭則曲禮餕

余不祭謂子婦朝夕侍食之餕明矣蓋食鬼神之餘故可以祭饋則侍食於舅姑之始故禮變於常

姑酳之婦拜受姑拜送坐祭卒爵姑受奠之

婦受贊醴俠拜受姑之酳不又拜者大親不文不敢以答贊之禮行於姑卽受饗不敢辭洗舅降辟於房不敢拜洗之義也

婦徹於房中媵禦餕姑酳之𨿽無娣媵先於是與始飯之錯

使媵禦餕不敢使媵禦徹則凡膳飲百物進於舅姑者必躬必親毋或疎忽而假手於他人義已見於此矣媵禦之卑而姑親酳之國君燕射獻及於庶子有司內小臣上之接下以禮故下之事上以誠也媵賤無特見舅姑之禮故婦始饋舅姑始飯則使從婦以觀錯置俎簋湆醬之儀法故曰與也

舅姑共饗婦以一獻之禮

昬義云厥明此不言蓋旣見舅姑受醴婦盥饋則饗爲明日之事不言可知

姑饗婦人送者酬以束錦

別有婦人送者而合巹之夕布壻席者媵侍於戶外者媵其義益著矣婦人送者女行時不見於經歸猶得饗酬姆與女從者始見於經而饗酬不及則並依女以終具見矣婦人送者主婦及壻猶與爲禮而所以待姆者無聞焉何也女與壻合巹之夕主婦必賓而食飲之盥饋之後女必私奉養之以無闗於昬禮之正又𨿽不言而知其必然故可略也

若異邦則贈丈夫送者以束錦

敖氏謂古者婦人不越疆而送嫁但送女與慶弔異姆及娣侄皆畱壻家父母之心必念悲女行之逺使婦人送嫁以察其當於舅姑與否也婦人送者饗與酬宜一同於同國大夫則別加贈幣以勞其辦防之勤

若舅姑旣沒則婦入三月乃奠菜

廟見重禮也無鼎俎豆籩而奠以菜何也正祭必夫婦共之廟見婦事也夫不可從而獻薦婦又不可以自獻薦故惟奠菜爲安然則父沒而冠何以可祭於禰也孤子免喪而未娶者可自舉時祭則𨿽因冠而特祭可也但已冠而祭已祭而見伯父叔父而後饗冠者則其禮必略或如聘使歸之以脯醢釋奠或如朔奠之陳三鼎而無獻酢可知矣崔靈恩云若舅姑偏沒則厥明饋食於生者三月又廟見於亡者是也注謂舅存姑歿則姑無廟然姑𨿽無廟必袝於祖姑官司一廟者祖禰共廟而廟見獨舉舅則姑袝於祖姑而廟見獨舉姑可也卽有繼姑與舅同饋食同饗婦而三月奠菜於前姑可也

席於廟奧東面右幾席於北方南面

吉祭考妣共席而設同幾以不設女屍也廟見不設屍故可別席異面以象其生而姑無幾蓋祀於廟而設同幾舊矣未知神之所在於彼乎於此乎所以防別於生也婦始見舅席於阼正位乎外也姑席於房外正位乎內也饋食則舅姑同席將授之室則婦爲主而舅姑同居賓位故皆東面也合巹夫婦同俎而異席同者情之親異者位之辧也饋食則舅姑同席而異俎同席者傳代之義宜變異俎者夫婦之位有常也至廟見則用生時始見之位舅東鄕姑南鄕匪是則姑有二三人不可以敍列矣婦朝饋及廟見夫未有不與之偕者而經記無文何也朝夕侍食於父母春秋致享於祖禰子之事而婦從焉宜也殆防而朝饋廟見而釋菜婦之事而子從之則非宜故𨿽與之偕而不與其事其義與舅沒姑老子婦承祭姑未有不在廟者而經記無文以無事可記耳

祝盥婦盥於門外婦執笲菜祝帥婦以入

祝當爲姻黨中老婦習禮事者或巫女也周官王后有女祝則民閒禱祈宜有女巫在禮男女不同巾櫛祭禮夫人薦豆執校執醴授之執鐙屍酢夫人執柄夫人受之執足使祝非婦人豈可與婦共洗而盥相隨以入乎

某氏來婦敢奠嘉菜於皇舅某子

某子注舉姓敖氏舉諡士無諡宜舉姓若大夫則宜稱諡

婦拜扱地坐奠菜於幾東席上還又拜

婦始見拜奠笲舅撫之婦還又拜此事死如生若舅撫其奠而俠拜也廟見拜扱地而生見舅姑拜不及地何也猶祭禮陰厭及屍傳神嘏主人皆再拜稽首而事屍不稽首至敬之中又有差焉幽明之體異也此獨表扱地則凡祭祀及父母舅姑生時拜皆頓首也【左傳晉襄公夫人穆嬴頓首於趙宣子蓋過禮以逼之】父母舅姑而不稽首蓋不敢用拜君之禮猶大夫之臣不稽首不敢同於國君也而陰厭受嘏則稽首廟見則拜扱地幽明之體異也喪拜則稽顙吉凶之體異也同等之拜皆空首所謂拜手也君答臣拜亦然婦人吉事則肅拜余可以類推之【戴記婦人吉事𨿽有君命則不手拜肅拜𨿽宜作非文譌】

婦降堂取笲菜入

以是知廟門之外娣侄與禦者各執笲以俟婦旣盥執一笲以入則笲者皆從立於堂下以俟再取厥明見舅姑於寢之禮亦然始見及盥饋禮事甚繁非合巹之比媵不能獨供故送女者不一人

敢告於皇姑某氏

注謂以舅尊於姑未安生時婦始見奠笲舅撫之姑舉以興授人從姑言之不敢自同於舅則義之宜若禮辭有輕姑之意是導婦以悖也同時而告於舅旣曰敢奠嘉菜則於姑從略而曰敢告乃設辭之法宜然非有所輕重也

老醴婦於房中如舅姑醴婦之禮

男女之辧嚴矣而使老醴婦何也贊醴婦以舅姑之命父母沒若使伯叔父母諸姑主其禮是以他人代已之父母心不安義不可也惟使老攝則儼若考妣之靈臨之在上故婦受醴於贊者舅姑不與焉而正其名曰舅姑醴婦之禮也胡不使婦贊者若女祝之類掌之也舅姑存親饗婦重禮在後故可使婦贊者先之贊者贊舅姑也舅姑沒則無所贊矣故親饗之禮廢而醴則使老攝焉所以重其禮也王后不與祭祀賓客之祼不使春官世婦攝而使大宗伯攝卽此義也不曰宰而曰老何也容下士無宰則以隸子弟之老者任之不受醴於堂上何也贊醴婦在寢寢門內惟贊及媵禦有事焉則受醴於堂可也奠菜於廟有司皆待事於堂階則醴婦於房中爲宜

受諸禰廟【記】

舉禰示具二廟三廟者昬冠之禮必行於禰又以見官師以下庶人無廟者𨿽舉昬冠之禮而不得傋其儀物也

臘必用鮮

獸難於鮮猶爲必然之辭則魚不待言敖氏之說非也

祖廟未毀教於公宮三月若祖廟已毀則教於宗室宗室卽別子廟也【詩於以奠之宗室牖下謂大宗之廟】以此記推之則別子之子爲百世不遷之宗別子之廟亦宜百世不毀蓋𨿽天子諸侯之子孫有親未絕而列於庶人者矣如宗子爲庶人而無祖廟則卿大夫士之女當教者其家可久捨乎又或有同時而教者其家能兼容乎惟大宗之廟不毀然後可各止於旁捨而並教於宗室耳內則曰若富則具二牲獻其賢者於宗子夫婦皆齊而宗敬焉終事而後敢私祭乃大宗之法也若別子之廟毀豈惟宗子爲庶人卿大夫士之牲鼎無地可陳卽宗子爲卿大夫不過私立三廟以祀其祖禰而上祖之宗祏無存安得受族人之宗敬哉疏以宗室爲宗子之家敖氏遂云別子之廟必三四世而毀不亦蔽於理乎

問名主人受鴈還西面對賓受命乃降

問名主賓之面位及親迎擯者出請入白主人出迎經皆無文蓋𨿽防記按事之節可知其必然

祭醴始扱壹祭又扱再祭賓右取脯左奉之乃歸執以反命

疏謂贊醴婦之禮非也再扱三祭卽納采問名後醴賓賓以柶祭醴三也右取脯左奉之卽爾時賓降筵取脯之儀耳是以所記節次上承問名下接納徵如謂醴婦之祭則不宜閒厠於此且與賓取脯不相屬

執皮攝之內文兼執足左首隨入

攝之而內文以便致命時釋外足而文見也

主人受幣士受皮者自東出於後

執皮幣隨賓者不目其人人防不足言與布筵席設幾陳屨之不目其人同也受皮者稱士其在鄕邑則比長裏宰之屬其在官中之士則如卜師卜人所屬下士十有六人否則隸子弟始嘗爲學士而未升於司徒者故以禮之重者任焉異於羣隸也

父醴女而俟迎者母南面於房外女出於母左父西面戒之必有正焉若衣若笄

不言父出以女出父西面戒之則與母同出不待言矣女出於母左就父位以便戒而正之也於時母先至西階上俟女至乃戒焉

母戒諸西階上不降

母不降以旣戒之後於女更無辭之可申也庶母則送至門而申父母之戒則禮意之仿偟周浹也使女降階至門惟婦人送者從則於父母之心猶若有歉焉耳

贊者徹尊冪酌酒三屬於尊棄餘水於堂下階閒凡賓祭齊酒牲體黍稷無虛陳而竟不一薦者故記曰明水涗齊又曰祭齊加明水則祭之時以明水注於五齊之尊此曰酌酒則注於飲酒之尊明矣如注疏所云則記文宜曰贊者徹尊冪以外器新涗水三注於酒之尊其事乃明凡酌酒以爵就尊而承之故無餘瀝淋濺酌明水以注酒尊亦必有小器以承之故棄其餘瀝注疏蓋疑明水不宜棄於階閒故曲爲之觧獨不思隋祭尙可措諸地掃而埋之尊中之明水終豈能不棄於地哉

笲緇被纁裏

笲有被有裏棗栗腶修皆惡塵也婦執此以進象父母舅姑晨興朝饋以前子婦所進以待先嘗者自饘酏酒醴至滫瀡脂膏皆非新婦所能猝治故惟用其中棗栗而佐以腵修也

婦席薦饌於房

醴婦饗婦之席與薦皆預饌於房中待事至而後設於戶牖間薦脯醢於席前猶特牲少牢豆籩鉶惇並預陳於房中及時而後薦設耳

婦洗在北堂直室東隅

與室東隅遙相對兼明房之開戶於東北以通北堂也言東而不言北何也房東南之墉立者負焉曰隅則北已見矣不以戶識所直何也東房有二戶也

婦入三月然後祭行

注助祭謂入廟觀禮習事耳疏曰舅在無姑或舅沒姑老非也古者宗子𨿽七十無無主婦非宗子無主婦可也則艾耆鮮不更娶者若舅沒姑老則子婦承祀不得曰助祭矣敖氏謂夫家之祭待婦入三月而後行尢謬禮過時不祭設婦以正月二月入則春祭可遲至孟夏仲夏乎

問名曰某旣受命將加諸卜敢請女爲誰氏

請問女爲誰氏必辧其伯仲及夫婦之所生或妾婦之子又或兄及弟之孤女也春秋傳晉請繼室於齊公孫蠆尙以其子更公女故昬禮必謹焉卿大夫以下所主及兄弟之女而止諸侯則上兼先公遺姑姊妹以伯叔父皆人臣不敢上干也

吾子有命且以傋數而擇之某不敢辭

女所自出及行次年齒或別書於方或口對而記者略之耳注疏皆曲義不可通

吾子有貺命某加諸卜

有貺謂受鴈而許嫁也問名之辭曰將加諸卜女父以名告是命壻父加之卜也注以下記曰賜命因以貺命斷句未安

父醮子

醮子乃昬禮大節而不見於經何也古者記事記言多分而爲二春秋傳曰先王之禮辭有之或別有一書其事已見於昬辭其義又見於冠醮故略之耳敖氏云注謂昬醮在寢果爾則事異於冠經記宜特著之疏謂醴女之禮重故於廟醮子之禮輕故於寢益失之迎婦以延先嗣主廟祭乃輕於遣女乎禮辭云承我宗嗣先妣之嗣似皆命於廟中之辭

若則有常

若順也順家則而有常也家人像傳順以則也又曰失家則也春秋傳曰不若於言者人絕之

吾子命某以玆初昬使某將

將訓不一無將大車扶持也仲山甫將之奉以行也又奉而出也此將與將軍將子將雛同義謂奉持以行

勉之敬之夙夜毋違宮事

父戒以毋違命順於舅姑之大綱也母戒以毋違宮事服勤忠養之細目也𨿽命不敢違而盥饋灑掃縫紉事違其節亦將失舅姑之意而遺父母之憂爲婦之道傋於此矣命之違多由於不戒事之違多由於不勉而不戒不勉皆起於不敬是謂言近而指逺守約而施博也

視諸衿鞶

父戒掲其大綱母戒詳其細目人情不忘於大者易而不忘於細者難故獨舉衿鞶爲時取以傋用可觸目而警心也若筓闗於首衣被於身如曰視諸衣筓轉不若衿鞶之切著耳

支子則稱其宗弟則稱其兄

此謂無伯叔父則使者致命稱小宗之兄又無宗兄則眾兄屬親者皆可稱也曾子問昬禮有吉日而父母死伯父爲致命則叔父視此矣宗子無父母命之則無父母有大父者可知矣經記無文不待言也冠禮言見姑姊妹而不言祖父母伯叔父母義亦如此【曾子問已孤而冠掃地而祭於禰旣冠而見伯叔父母】

若不親迎則婦入三月然後壻見

不親迎必已及期父母暴疾子不敢離也【大父母及母之父母疾篤禮亦宜然】蓋二姓�姻皆集事難再舉父母之心亦望子婦昬禮早成故使人迎亦禮之可以權制者女當趨舅姑之所與子同齊而養親迎女在途而壻之父母死女攺服布深衣縞總以趨喪亦此類也父母疾愈而昬禮事必每簡焉以旣見於舅姑也齊衰大功之喪壻及女各攺服以就其次除喪則不復昬禮亦此類也

儀禮析疑卷二﹤經部﹐禮類﹐儀禮之屬﹐儀禮析疑﹥

欽定四庫全書

儀禮析疑卷三

翰林院侍講銜方苞撰

士相見禮

所載不獨士禮而統曰士相見何也自卿大夫至於士惟所贄之物及受贄還贄辭讓之節相與之辭異而所贄之飾執之之儀以及士見於大夫卿大夫交相見卿大夫見於君異國之臣見異國之君凡爲臣者燕見於君傳言之法相與言之事侍大人侍父言與視之宜侍君子進退之度侍飲食於君之禮自稱於君之辭先生異爵者之禮先於士無一不與士同故依類列敍而以士相見名篇

贄冬用雉夏用腒

凡請見皆使人奉贄以從及致辭於將命者及奠贄然後親執焉但入門升階必揖讓不可以授人又不可委於地豈古之揖止推手而少下之故無妨於執贄耶鴈與羔皆索維故知雉不用生也曰夏用腒則冬用鮮可知【左傳惟君用鮮謂所得上殺之禽非謂生得者】

某子以命命某見

𨿽有先容主人無願見之言義不得漫相就故禮辭首掲焉

某也不依於贄不敢見

初辭曰不以贄再則曰不依於贄何也贄以達禮而將其敬不依於贄謂不依於禮也正與不足以習禮相應但正言不依於禮則似以主人爲失辭蓋言之體宜然

出迎於門外再拜賓答再拜

主賓相見之禮或一拜或再拜各有義存焉冠禮戒賓主人再拜以卑幼之事勤尊長也昬禮主人再拜重先人之遺體而拜其以好來命也【故使者不答以拜非爲已】鄕射戒賓則賓先再拜長吏以國政而親臨焉故重拜其辱也此篇主人再拜以賓自屈而禮先也特著賓答再拜以見凡答再拜者之通例也故他篇答再拜者第云答拜以旣於相見禮舉其凡其三拜再拜而答一拜者又特著於經也惟鄕飲酒主人爲鄕大夫其禮先於士再拜者六而士之禮先於鄕大夫皆一拜義尢大且深詳見本篇

賓奉贄入門左主人再拜受賓再拜送贄出

先言受而後言送與受爵同蓋執贄以授必旣受而後送者可拜也賓主相見皆受贄於大門內惟士昬禮受鴈於堂以筵幾設戶牖間臨之以先祖與致禮於生人異也聘禮私面大夫亦受幣於堂以賓所將乃友邦君之命不可於堂下受也送贄卽出待主人之請而後反見者示交有道而不可暱就記所謂小讓如僞也

主人請見賓反見退主人送於門外再拜

注謂賓反見卽有燕禮非也物不可以苟合裼襲之不相因示民以毋相瀆也主人未報禮而以飲食畱賓是瀆也賓遂畱是自輕也康成蓋因後有燕見於君之禮而云然不知燕見乃君以事召或有復於君非必有飲食之事也其或燕見而適防君之膳與稍事亦於下賜食賜飲之禮包之賈氏乃多爲之徵而於君在堂升見亦云兼反見之燕益誤矣

主人復見之以其贄

不別用贄以贄本卑者見君長之禮故主人固辭然後暫受而卽以其贄還不敢易也聘之享幣可易以報禮而圭璋則還亦此義也

賓對曰某也非敢求見請還贄於將命者

已得見矣以不敢更煩主人之接待爲恭故設辭云爾

賓奉贄入

注云異日則出迎同日則否賈疏比類推說義皆無當敖氏謂賓不待迎而自入亦近似而非也不迎而入奠贄曾爲臣者見其大夫君之禮也主人而以待其舊臣者施於賓賓而以事其故主者下其友無時焉而可同日異日義何所別而以此亂禮之大經不亦悖乎蓋迎拜如前儀而簡殘文闕焉爾

出主人送於門外再拜

以是知古人之交不苟合也以恆情言之賓還贄而出主人宜如初見請賓復入以示眤好乃聽其別而不畱蓋不敢遽相親附也交接之禮有相趨而不相揖者有相揖而不相問者有相問而不相見者至相見進此則爲朋友矣志之同道之合非久與相處不能知其眞故有相見而不爲朋友者愼之至也

士見於大夫終辭其贄於其入也一拜其辱也賓退送再拜

士與大夫比肩事主而相見不出迎入而拜乃一答送賓不出門不已倨乎蓋侯國三卿五大夫兼攝六職凡有聨事他官之士亦相臨長平時必使明於等威然後體統肅而教令行觀晉先縠不用元帥之命以喪晉師薰隧之盟鄭公孫黒矯君之位包藏亂心子產亦無如之何則知禮嚴於爵等所以大爲之坊也大夫於士之見不親答士朝不坐燕不與所以遏賤妨貴之萌也黨正以飲酒正齒位六十者坐五十者立侍以聽政役所以妨少陵長之漸也履之象曰君子以辧上下定民志履者禮也禮以消患於未萌蓋可忽乎

若嘗爲臣者則禮辭其贄

敖氏謂因此知士大夫相見用贄不獨始見爲然非也此乃家臣始升於公而見大夫君之禮猶周官射人職三公孤卿大夫因射而朝則有贄耳若每朝而有贄士大夫每見必有贄不勝其擾矣

賓入奠贄再拜主人答壹拜

嘗爲臣者乃以一拜答則外此皆答再拜不必言矣

某也命某某非敢爲儀也

嘗爲臣而稱名以辭贄何也旣升於公則宜以公士待之矣不迎不報謁存故義以循其本而辭贄稱名重自下以厚於終主人之辭益恭故賓自謂賤私以效其情禮之所以曲得其次序也

下大夫相見以鴈飾之以布維之以索如執雉

雉不可生服鴻鴈尢難𨿽布纒其翼索維其足能禁其首之揺喙之啄乎奠授之際何以爲儀以是決其爲舒鴈也

上大夫相見以羔

記曰諸侯之上大夫卿以周官小宰小司徒類皆中大夫而推之也此云下大夫相見以鴈上大夫相見以羔則王朝侯國之卿大夫士其贄同與後勞諸侯及卿大夫案列惟分二等同義以難一一區別禮窮則同也春秋定公七年公防晉師於瓦左傳範獻子執羔趙簡子中行文子執鴈魯於是始尙羔

如士相見之禮

士之類非一國中與鄕遂異地已升與修業者異向聞聲相慕朋友爲合其交故有相見之禮若由士而大夫由大夫而卿則涉公事及以鄕黨之禮接者非一日矣而復有見禮蓋始進爲大夫爲卿必就見同列之先進也

庶人見於君不爲容進退走

古者天子諸侯耕耤巡方省耕省斂大詢時田皆與庶人接故庶人有見君之禮疏專以庶人在官者言未安

士大夫則奠贄再拜稽首君答壹拜

覲禮諸侯稽首王皆不答周官司儀土揖庶姓時揖異姓天揖同姓傳謂天子於宋有喪拜焉則余無拜禮諸侯於其臣燕食及射皆答拜則執贄以見答拜宜矣舊說君拜以空首蓋以敵者頓首而差之君於士不答拜也而受爵始見則答焉父至尊也而嗣舉奠爲則拜焉舅至尊也而婦始見饗之則拜焉蓋過禮以致敬使卑者震動恪恭以職思其居也

賓對曰君不有其外臣臣不敢辭再拜稽首受

凡敵者之辭讓必至再三惟異國之君則曰不敢辭者以事君之禮事異國之君則於禮爲過也春秋傳季孫宿如晉有加籩辭曰下臣君之隸也其甘自屈辱乃欲固外援以內制其君觀此可以知先王制禮之意

凡燕見於君必辯君之南面若不得則正方不疑君疑當作擬立必正方非徒自正亦欲君因而自檢也若便辟側媚之臣必擬君之欲其就已而邪向之此正心術邪正之辧君子小人之分岐也辯辧別也注訓正敖氏訓視不若本文切著

凡言非對也妥而後傳言

曰傳言則義與出言異周官小臣掌三公孤卿之復逆禦僕掌羣吏之逆萬民之復侯國制亦宜然復者君有詢而覆對也逆者已欲有言也所覆對則小臣禦僕轉達之所欲言則必俟君聽政畢安坐無事而後白掌復逆者入告某欲有言或轉達其言乃所謂傳言也

與君言言使臣

人君治政成民一日萬幾而要道莫如使臣能使大臣羣臣皆稱其職而各盡其材則萬事得理而民無不安矣孟子艸芥冦讐之諭後世或以爲過言不知此正對君之禮經戰國諸君之鍼石也

與大人言言事君

事君獨與大人言何也始仕者𨿽有職事尙未得自逹於君故曰出則事公卿必能以忠信自達於其長然後能獲上治民故與居官者言但言忠信至於大人則忠信不必言當勉以事君之大義所謂以道事君是也

與眾言言忠信慈祥與居官者言言忠信

忠信足以包慈祥居官而偏於慈祥則容姦引惡而反爲民害矣非眾人之比也

凡與大人言始視面中視抱卒視面毋攺終皆若是毋攺者毋倐而上下其視也抱謂袷之下帶之上蓋俯首而聽大人之裁度也故卒復視面以觀其意色終皆若是謂自進見以至於退卽疊言數事儀法終始如是也古文作眾豈一人與君言則同見及列侍者視皆以爲式與

若父則遊目

視父遊目以當防察意色所謂視於無形也

凡侍坐於君子君子欠伸問日之早晏以食具告攺居則請退可也

或禦者告食已具或君子遷坐他所則侍者宜請退也

若君賜之爵則下席再拜稽首受爵升席祭卒爵而俟君卒爵然後授虛爵

燕禮無算爵君賜之爵受爵而後降席拜以急欲傳君之賜徧於眾人惟恐時之不逮也此偶侍君飲君獨賜已爵則降席而後受爵升席而祭然後卒爵可也燕之受賜爵也將傳致於眾人故不敢先君而飲俾君知宜要節而卒爵此獨受君賜則義比於侍食之先嘗而君之卒爵則遲速惟君可矣燕則受執爵者以酌行此受虛爵則其事本異非相變也賜食不祭何也君已祭臣先飯而徧嘗膳至食時又祭則防矣酒異爵則祭無嫌饋食禮屍毎獻必祭祝佐食主人主婦又各祭酒是也

君爲之興則曰君無爲興臣不敢辭君若降送之則不敢顧辭遂出

古者君臣之禮自一命以上其始見也拜必答其燕見也飲食可共其退也必興其辭也猶降送士所以守官臨難而不敢讓其死也故曰體羣臣則士之報禮重非報君之恩賜也上經與君言言使臣卽告以使臣之禮臣不敢辭預以後不敢顧辭遂出之情告也以士之卑而君禮之如此所以厲士節而養人君禮下懿恭之徳也燕禮孤卿與焉而無送法侍食侍飲則士亦降送何也燕𨿽以示慈惠而爲國典專送賓則嫌簡於孤卿徧送公卿大夫則非人君之體若侍飲食則君之燕私故可伸存故尊賢之義耳

大夫則辭退下比及門三辭

君臣朋友皆以義合故聖人制君臣之禮坐起揖拜迎送辭讓略與朋友同蓋必如此然後上下交而其志同言可以盡其誠道不至有所屈自秦變周禮尊君抑臣限隔堂陛專恃爵祿以招延趨勢慕利之庸臣是以人臣自視若徒隸罔上行私恬然而不知恥此萬事所以墮壞於冥昧之中𨿽有賢者亦爲所掣曳而不得行其志也

辭不得命則曰某無以見辭不得命將走見先見之無以見謂無道術可資諏度也先見之謂不俟辭贄先出門拜見也

非以君命使則不稱寡大夫士則曰寡君之老

士當作使以音同而誤也春秋傳天子之老不得爲寡君老皆公卿之辭士安得爲此稱蓋以君命使則擯者稱寡大夫以身將命不必稱君而知其爲君事也若以私事遣使則使者稱寡君之老蓋其身不在焉必以君統之注引檀弓多之老二字兼失本義

執玉者則惟舒武舉前曳踵

展足僅一武而踵又不離於地也

宅者在邦則曰市井之臣

者疑若字之譌

儀禮析疑卷三

欽定四庫全書

儀禮析疑卷四

翰林院侍講衘方苞撰

鄕飲酒禮

將興賢能其徳之蓄行之恆藝之習惟鄕先生教之久知之深故就而謀焉若州長習射黨正正齒位則賓之爵齒徳久著於眾無待於謀注謂鄕大夫興賢能不可易也習射正齒位乃平時所以教士故可遵用其禮敖繼公乃謂此士與其同鄕士大夫防飲於鄕學之禮誤矣三者皆國政故有司掌之若大夫士會飲無爲著於國典亦不宜行於鄕學賈疏謂鄕飲酒義乃黨正正齒位之法不知通篇皆正解鄕大夫興賢能習射正齒位有賓而無介也中間覆舉鄕飲酒之禮五十者立侍以聽政役特約略黨正之正齒位以附之耳至黨正職曰飲酒於序鄕飲酒義曰主人迎於庠門之外不過字相近而譌或庠序乃鄕學之通稱羣儒辧說紛綸存而不論可也此禮不得爲士大夫防飲其徵有三先生異爵者請見士必終辭而先走見此則禮辭卽出迎以興賢能乃國典上以誠求下以實應無庸辭至再三也鄕大夫戒宿再至其門而不往答以賓興之禮未成不敢預拜其賜也士大夫防飲徵惟所欲所徵者宜各自其家而至此則介與眾賓並集於賓之門而從賓以入正以鄕大夫興賢能乃功令非私招不可或先或後耳注謂專指侯國之鄕大夫亦未安蓋冠昬士相見鄕飲酒鄕射乃鄕黨之通禮王畿與列國宜通用之【士相見禮附載見國君侍食於君周官司士掌擯仕者膳其摯則𨿽見天子當無異法】惟大射燕聘公食大夫士喪禮祭禮十篇經有明文爲侯國之禮耳【王朝之射聘燕食諸侯天子之喪祭儀物數度截然不同當別見邦國禮】若喪服則自天子達於庶人皆具焉覲禮惟王朝有之而先儒臆決謂前五篇爲侯國之禮不知事在鄕黨不獨大體略同卽儀物數度亦不容有異卽如此篇賈疏據有磬無鐘決爲諸侯之鄕大夫不知此非鄕大夫之燕飲也興賢能義起於士士爲賓卽以天子之鄕老鄕大夫舉之止宜用士禮觀燕𨿽諸侯舉之而以大夫爲賓樂亦無鐘惟大射以有事於宗廟故備金石耳至大夫以上之無冠禮則記已明辧之昬禮攝盛用墨車則𨿽王朝之大夫亦不容有加矣若孤鄕再娶必廟見之後乃請於君而命之其始嫁亦不得遂乘夏縵夏篆也【記曰夫人之不命於天子自魯昭公始周官外命婦之服亦王官共之】禮經殘缺學者宜折衷義理而證以羣經不可以舊說自錮也

主人就先生而謀賓介

先生鄕之致仕而教於黨庠州序者也周官黨正書徳行道藝而州長考之以贊鄕大夫廢興其法必二十五家之塾歲升其秀民於黨而庠之師聚教焉是黨正所憑以書其徳行道藝而待州長之考者也序之師則時防而問試省察焉是州長所憑以考其徳行道藝而贊鄕大夫之興者也故三年大比鄕大夫就之而謀賓介卽周官所謂使民興賢出使長之使民興能入使治之也古者官得其人而事無不治皆由於此禮終息司正以告於先生君子而始不與君子謀何也鄕大夫致仕者及庠序之師鄕必有之有大徳行而不仕者則未易數覯也卽有之亦不敢以謀賓介煩其往來酬應觀禮成之後以所興之賢能告而不敢以燕請則知尊賢之體宜然

主人戒賓賓拜辱主人答拜乃請賓賓禮辭許主人再拜賓答拜

主賓往來無稱拜辱者惟此篇戒宿再言拜辱示所舉不稱恐爲舉者之辱也賓拜賜主人報禮亦稱拜辱示功罪榮辱彼此共之也始出迎賓主各一拜旣請而許則主人再拜示爲國求賢之重使士進身之始卽知不可苟於自待也鄕射禮主人戒宿賓不言拜辱而賓拜賜主人答之則稱拜辱何也習射國政也以公事相戒非私禮於賓無爲稱拜辱射禮或公士爲賓則非其屬也不可不拜其辱而旣有此禮卽學士爲賓亦不容異同蓋其徳行道藝異日宜與賓興之選以貴下賢辭過於恭亦所以勵士節也

乃席賓主人介

不言所席之地何也自聘饗燕射下及冠昬賓席於戶牖之閒乃一定不移之位也下文云眾賓之席皆不屬焉鄕射禮曰眾賓之席繼而西則位與賓並明矣下文又云尊兩壺於房戶之閒鄕射禮曰尊於賓席之東則尊當房戶之中賓席於戶西牖東而遵席於尊東具見矣蓋以尊爲節三賓則繼賓而西諸公與大夫則相繼而東位正相配地始可容也尊之左右旣無地可以席介自當席於西序而與主人相對矣【少牢下篇席主人於東序席侑於西序義亦然】介之位不繼於賓所以伸賓之尊也不與三賓同列又所以伸介之尊也

眾賓之席皆不屬焉

鄕射禮眾賓之席繼而西彼州民習射故席相屬以示鄕黨齒讓之風此國興賢能故不相屬以彰朝廷尊賢之義又於此經見鄕射之賓席相屬於鄕射見此眾賓之席亦繼而西也

尊兩壺於房戶閒

房戶閒東西之度鄕射禮曰尊於賓席之東則在戶外而南北淺深之度具見矣疏冠醴子昬醴婦尊皆在房隱見其質冠醮子及鄕飲鄕射特牲少牢尊皆在顯處見其文非也房中戶外辧於賓之親酌與否與酒醴文質何渉乎冠昬洗在北堂故尊於房中以便事也房中北堂皆婦人所有事醴惟一舉使贊者洗酌以授賓於戶外可耳醮則三洗三酌賓皆親之使賓數出入於房中北堂則幾於瀆矣鄕飲鄕射獻酬皆在堂階自無尊於房中之義特牲少牢則屍祝賓侑主人主婦之籩豆鉶羮皆陳於房【尸之黍惇亦陳焉】而主婦宗婦贊者女賓皆立而待事故尊於戶外寜使主婦時出而酌獻卽長賓長兄弟非獻屍薦俎不得出入於房戶況眾賓眾兄弟之獻酬無算而可使入酌於房中乎凡此乃禮以義起顯著而無可疑者不可以曲義汨之見於經傳祭先聖先師及有道有徳者皆於國學周官州長以禮防民而射於州序黨正飲酒於序以正齒位不聞有祀事【韓氏愈云鄕先生沒而可祭於社𨿽未知語所從出而可知鄕學無祀事】而堂室房戶略同於廟制何也必如此然後習射習鄕席位禮器陳設具宜而士之升降揖讓及執事於其閒者皆可以預習宗廟朝廷之儀法且州黨庠序之師與學士講習於堂燕休於房而寢息於室亦體嚴而事便也

賓及眾賓皆從之

戒與速注疏言至賓門而不言其所賓介或取於一黨一庠之中而眾賓散布五州二十五黨之內若戒速於其家不惟異黨異州之士不能羣萃以待於賓之門如賓介各處一偏則亦不能同日而戒況羮定而後速乎其法必州黨之師賓介之當興眾賓之觀禮者前期聚於某州之序而後鄕大夫就問焉及期則賓介眾賓次於近序之庠故可俟羮定鄕大夫躬速而賓及眾賓皆從之也鄕不設學何也鄕大夫以六鄕攝不能親教事且以便學子俾各近其家而省勞費耳

主人一相迎於門外再拜賓賓答拜拜介介答拜揖眾賓

主賓之禮交擯傳辭故聘禮上介問下大夫尙以三介從鄕大夫國鄕也而一相以賓乃鄕民之秀無擯可陳承鄕大夫之命而相厭以入無辭可傳若陳擯以臨之則非降尊以下賢之義故惟用一相也其不曰擯而曰相以主於相禮非接賓也鄕大夫不可以獨出與賢士接又不可使胥史閒厠故惟以相禮者從賓主獻酬進退拜興之節防有目視不能及者皆相者詔之故於出門迎賓特著一相以見凡禮皆相贊也冠昬相見無此文其禮皆目視所能給擯者特傳辭耳祭祀之眾賓半主人之屬吏而主人拜送於門外飲射之眾賓終不拜送始則揖之而使自入何也祭者主人之私事故大夫𨿽尊眾賓長之獻則交拜焉眾賓之出則拜送焉同之於賓所以報其勤也興賢能教射則國政也賓介乃徳行道藝之越眾者故特申其敬屈貴貴之禮以尊賢而眾賓不得與之儕異之於賓所以厲其徳行道藝也然皆得獻於堂下而主人汜拜之以其亦後此之賢能又所以別之於有司贊者也敖氏云主人於介亦再拜非也介於戒速禮壹同於賓故並曰介亦如之惟迎賓再拜而介一拜故特文以著之蓋戒速於私家故同之以見用貴下賤之常迎於公所故異之以示爲國選賢之序義兩行而不相悖也

主人揖先入賓厭介入門左介厭眾賓入眾賓皆入門左北上

惟鄕飲酒鄕射賓介眾賓有相厭而入之禮何也賓介眾賓皆鄕大夫州長所治所教之士民也故主人先入而相引以從之非主賓之常禮也賓主獻酬交拜無少退之禮亦惟鄕飲酒鄕射有之何也學士見賓禮以致身故重其禮以答主人主人得賢才以報國故重其禮以厲賓也鄕射之禮𨿽較輕於興賢能然獨立一賓而無介故賓主之交相重不異賓興亦所以淬礪羣士觀示鄕民也君臣之禮更嚴於師長而燕無此儀何也燕禮之主人代君獻也若賓見其拜而少退則疑於當君之禮矣賓之拜拜君賜也若主人見其拜而少退則疑於代君受禮矣故主人之無變乃自比於舉觶賓之無變乃自比於受酬也旣曰介厭眾賓入又曰眾賓皆入門左見介引手以招眾賓而眾賓序入不復自相厭也鄕飲酒義至於門外主人拜賓及介而眾賓自入可與此相證

賓復位當西序東面

但云當西序東面猶未見南北之節也上言賓進東北面辭洗下言主人坐取爵沃洗者西北面則知賓階下之位在洗之南矣蓋主人南面而洗賓宜面向之不宜退立其後也

主人坐取爵沃洗者西北面

沃者西北面以洗者南面也主人南面洗以賓復位當西序東面在洗篚之南也鄕飲酒之洗爵別有沃洗者而鄕射則無之何也鄕射之賓或以公士則州長之匹儔也獨立一賓卽取諸州之君子及羣士必徳行道藝迥出於眾者主人執自洗之常禮可也鄕大夫則國卿也𨿽親洗以下賢能而別有沃洗者使眾著於貴有常尊之義也至於冠則贊者洗酌而賓不與以賓乃冠者之父行不惟洗不親酌亦不必親也輕重之權衡蓋如此

賓西階上疑立

疑當作凝

賓西階上拜主人少退

獻則主賓皆少退酢與酬皆於拜受爵時少退禮備於初以漸而殺也拜受爵時旣少退則拜送爵無庸再退矣

主人阼階上拜送爵

主人拜送爵轉在賓拜受爵之後何也爵旣實而以授人非若未洗之先旣受之後可因事之閒而奠之也故受者必先拜而後受授者必旣受而後拜𨿽尊如屍貴如君其禮皆同酬則先奠爵而後拜自酢亦然以其爵乃自飲而不以授人也舉觶騰爵亦奠於薦側而不授蓋燕與大射乃不敢煩君之受而鄕射鄕飲酒因用於賓大夫以致異敬故賓大夫必辭而坐受以示不敢當也

賓升席自西方

自西方乃不與主人背

主人阼階東南面辭洗

鄕射燕大射皆賓盥洗而後主人辭惟鄕飲酒主人辭於賓盥之先何也燕與大射膳宰以君命禮賓自當待其盥洗而後禮辭鄕大夫爲國求賢故賓未盥而先辭過禮以示下士之誠也若州長習射卽賓爲公士亦州中有位於朝者則循禮之常可矣

賓東北面盥坐取爵卒洗揖讓如初升

階下之位主人在洗北賓在洗南故賓辭洗少進東北面而盥洗亦如之主人辭洗西南面而盥洗亦如之

主人坐奠爵於序端阼階上北面再拜崇酒賓西階上答拜

鄭注辭意蒙晦敖繼公謂賓崇重已酒而飲之旣故拜謝之其然則其節宜在賓卒爵主人答拜時無爲拜於賓酢主人之後也周官酒正職大祭三貳中祭再貳小祭一貳注疏五齊以祭不敢副益三酒人所飲故就其尊而益注之義取獻酢旣畢則尊中酒減而益注以崇之【栁宗元文載肉於俎崇酒於觴則唐之中葉學者已不用注疏所詁矣】惟賓介有崇酒之文正所謂再貳蓋比於中祭也賓介獻酢所減無幾而以此爲崇酒之節者旅酬無算爵皆因賓介而及之耳

卒拜進坐奠觶於薦西

燕大射薦西之酬觶賓時不舉而相授受備其儀以觀示眾人也少牢儐尸之酬爵亦然惟鄕大夫興賢能州長教射則主人奠觶於薦西賓移置薦東而不相授受以當其時不舉則略其儀教士以信直也主人已奠觶賓復遷之以此觶終當取酬主人故更奠以示已受耳

主人以介揖讓升拜如賓禮

疏言主人與賓三揖至於階時介與眾賓亦隨至階下無庭中三揖非也主人與賓三揖至於階三讓以賓升此時介與眾賓尙在門左繼乃以介揖讓升拜如賓禮則自門左三揖三讓皆與賓同可知矣凡賓主同升有讓無揖【此篇及鄕射主人揖升燕及大射賓揖升皆獨升也】使無庭中三揖則曰以介讓升拜如賓禮可也鄕射無介主人於眾賓初無三揖是以與賓獻酬旣畢然後泛拜眾賓

主人介右北面拜送爵

主人獻介及答拜皆就西階何也必正主人之位以拜者惟賓一人故禮介必少異於賓又賓介眾賓工笙大師序進爲禮而主人徧獻酬使一一反其位而拜不勝其勞故自賓以外漸損趨走之節以息主人也

不嚌肺不啐酒不告防

示禮爲賓設而已不敢當也

介降洗主人復阼階降辭如初

凡自酢多由受獻者自卑而不敢抗敵者之禮以相酢也自酢者皆自洗自酌惟鄕飲之介不敢抗禮以酢主人又不敢煩主人親洗故降洗而後以爵授主人蓋燕與大射主人獻公而自酢則更爵而自洗宜也特牲饋食禮主人主婦交致爵則仍其爵以自酢宜也賓致爵於主人主婦更爵而自酢亦宜也介之義則宜洗爵以酢主人主人之義則不宜洗爵以自酢故其儀獨異焉

介降立於賓南

在禮離坐離立毋往參焉況鄕大夫興賢能州長教射賓主相爲禮而以無事者參其閒則無以爲儀故將延介而賓降將延眾賓而介降設不降而凝立於堂以視眾賓之交拜則近於汰故獻酢甫畢卽降以自儕於以次而升受爵者

主人西南面三拜眾賓眾賓皆答壹拜

眾賓長而外皆獻於堂下故於堂下徧拜之如賓升堂而主人拜其至也

主人揖升坐取爵於西楹下降洗升實爵於西階上獻眾賓眾賓之長升拜受者三人

主人揖兼堂下不升之賓故實爵後特言獻眾賓以揭其義旣實爵然後賓長三人升拜受耳疏謂一一揖之而升似未安

主人拜送

不言其地介之獻猶就西階而拜於其右則眾賓可知注云於眾賓右非也主人在堂眾賓在堂下當作賓長

眾賓獻則不拜受爵

不拜受爵不敢煩主人拜送也獻爵而不拜可乎主人之拜眾賓眾賓皆答一拜正爲眾賓儀略故總行拜獻拜受之禮於階下主人三拜所以達其意於眾賓眾賓各答主人所以止於一拜耳眾賓並無拜受爵之禮則上文主人拜送爵乃於三賓之右益明矣

主人以爵降奠於篚揖讓升賓厭介升介厭眾賓升眾賓序升卽席

覆言眾賓序升猶入門時覆言眾賓皆入門左以示眾賓不相厭耳

一人洗升舉觶於賓

此觶用於樂畢之後而舉於工笙未入之前何也工之升降拜興也艱故歌畢卽獻所以達情而便事也眾賓旣獻樂宜作矣而賓介與主人酬酢未畢眾賓皆未受酬故先舉後酬之觶以示工先受獻乃禮以權制也

工四人二瑟瑟先相者二人皆左何瑟後首挎越內右手相

左手挎越則自向內矣相瑟者以有荷瑟之儀故著之瞽必有相故於歌者不言

樂正先升立於西階東

燕及鄕飲鄕射樂正皆先升大射則從工師而升何也鄕飲鄕射工與笙之入及獻各分先後燕則中有閒事使從升歌之工師而升則似堂下之樂事非其所掌故先升而並監視之大射惟堂上之工師有獻則從之而升與之俱降以監視堂下之工可矣所以然者燕及飲射時暇則儀可展大射事殷則節必殺觀下管之無獻則其義益顯矣燕及飲射並稱樂正而大射乃小樂正何也大射禮重相工者僕人正僕人師而掌樂事者小樂正則燕不待言矣蓋惟宗廟社稷之祭大樂正乃與焉與周官祀五帝及大神示享先王冢宰贊玉幣玉爵而餘皆小宰贊之義同以事實按之惟鄕大夫興賢或公家之小樂正與焉州長習射必有司假其名以攝事如司馬司射司士之類耳況黨正之蠟祭乎獻工而不及樂正何也長官不得與工同獻也終篇無獻樂正之文何也樂正司正凡有司及弟子並包於眾受酬者記曰主人之贊者無算爵然後與則公有司弟子皆與酬明矣

工飲不拜旣爵授主人爵

祭酒祭薦皆使人相則工執爵而相者以適阼階可知

大師則爲之洗

大師乃爲之洗則眾工實爵而不親洗終則使人以爵奠於篚而主人不親具見矣

主人獻之於西階上

以獻笙見獻工亦於西階上以獻工見獻笙亦於阼階上拜送爵各舉一節以互相備也於笙不言相不言受獻不言相祭義同

乃閒歌魚麗笙由庚歌南有嘉魚笙崇丘歌南山有臺笙由儀

堂上樂歌具存堂下笙歌皆亡何也樂歌乃學士所循誦𨿽經秦火口授耳熟笙則有聲而無辭與陔夏同惟蒙瞽識之周衰疇人子弟散亡其音調不可復識也若本有其辭則當日何不以笙應詩如堂上之瑟而六篇中竟無一爲學士所傳誦哉

工告於樂正曰正歌備

觀此則無算樂不限於閒合之所歌明矣必於正歌中取之則不得爲無算如以疊奏爲無算則復而厭矣

主人降席自南方側降

疏謂主人側降賓介不從以方燕禮輕非也樂以樂賓故主人爲大師降洗賓介從遵者爲賓興而至故主人迎賓介從若立司正以監酒儀則主人之事主人自命之可矣與賓無與何爲而從降哉

作相爲司正

易相爲司正者前此𨿽飲酒而義主於相禮後此𨿽行禮而義主於謹酒賓筵之詩曰其未醉止威儀抑抑曰旣醉止威儀怭怭祭之末尙有跛踦以臨者況獻酬樂備之後乎故以董正爲名使皆震動恪恭以赴禮之節防也

司正洗觶升自西階阼階上北面受命於主人

時尙未請安於賓賓尙未許而預洗觶者司正之立本以警怠察儀以罰其不如法者故執觶以請於賓賓旣許卽實之自飲以爲儀法也

司正立於楹閒以相拜

自主人與相迎於大門之外卽主賓交拜而至此始言相拜者前此揖讓進反拜興辭對之節繁相者無不贊至旅酬以後則所相惟拜耳敖氏云凡相拜皆有相之者經不悉見似未安曰立於楹閒則所相惟賓介主人之拜於眾賓曰相旅則呼受酬者而進之不相其拜之辭也

司正實觶降自西階階閒北面坐奠觶退共少立燕與大射奉君命以紏儀法故司正奠觶皆南面鄕飲鄕射以屬吏共事於長官之前故皆北面也

坐取觶不祭遂飲卒觶興坐奠觶遂拜執觶興洗北面坐奠觶於其所退立於觶南

自此以後司正賓主人皆不祭蓋主人賓介眾賓畢飲而以余酒祭則防矣司正先自飲而拜非爲酒謝也如謝主人之酒則主人宜答拜蓋自退共少立取觶卒觶奠觶洗觶坐飲拜興退立皆以爲受酬者儀法俾旣醉而知其秩故主人義不得答拜耳奠虛觶於其所欲眾無失儀此觶終虛而不用也鄕射記射者有過則撻之則飲而失儀罰以觥觶可知矣詩曰旣立之監或佐之史必史書其過越日而行法以正日禮殷無暇及此又事分彰癉不宜相干也周官閭胥掌觥撻罰之事則鄕之飲射掌罰者必閭胥經不言行法之地與時必已見於春秋四時所讀之法也燕大射掌罰者亦必別見於邦國禮而今皆無考耳祭祀獻酬尢繁而不立司正以非徳性安重而謹於儀者不得與於祭詩所謂奏假無言時靡有爭是也

不洗實觶東南面授主人

賓鄕民之爲士者也以已所飲觶授鄕大夫而不洗何也法之行必自貴者始而後可以畏民志禮之行必自貴者始而後可以感人心度時量事旅酬以後必不能以洗爲禮故不洗而授觶自鄕大夫始而興教勸學之誠愾乎上下矣一事之中禮有相反而適相成者賓介相厭以入主人之贊者不與於酬禮之兼乎法以辧名分者也有順乎情以通和樂者拜無不答酬皆不洗之類是也凡此皆聖人運用天理之實也

司正升相旅曰某子受酬

此專呼受酬者必受之於介無疑也鄕射曰某酬某子或大夫或賓長酬者無定故必目其人眾賓工笙畢獻主人以一人而儔數十人之拜興𨿽彊力者亦倦矣故自介以下酬爵必遞相致然後眾賓有司弟子可徧而主人得自息也後此舉觶皆使人代非惟禮殺亦主人之力不能繼耳

辯卒受者以觶降坐奠於篚

辯後不言遂酬在下者與鄕射禮異也鄕大夫國卿也以君命興賢能則參用朝廷之禮堂下之賓皆賢能之待興於再舉者故得升堂受酬而有司執事者不與以示國之重典非賢能不得與獻酬也若州長習射黨正正齒位主人位非甚尊而其禮爲教法之常其事爲少長貴賤所能習故獻酬終於沃洗者以洽眾情而示禮教之無不徧亦所以興起之也若謂與鄕射禮同而文不具則執事者之受酬與否乃禮之大閒【鄕射鄕飲酒義饋食記公有司私臣皆獻酬】宜詳其受酬於此經而鄕射從略以見其皆同非若面鄕行由之小節可以彼此互見而昭然無疑者以此知賓賢能之禮無遂酬在下者之事也祭之末煇胞翟閽皆有畀焉故主人之贊者無算爵亦得與

使二人舉觶於賓介

俎尙未徹而觶先舉何也脫屨升堂後拜興受送之儀皆不可展【惟受爵於公乃拜】故先舉觶於賓介以行酬賓介不飲而奠焉至無算爵則仍令二人舉此觶也凡舉爵而奠之必下事更端使請安徹俎之後舉觶而行之於事甚順而必先舉何也君子勸禮則不敢緩求安則不敢急亦三揖而進三讓而升之義也鄕飲則舉觶於賓介射則舉觶於賓大夫示主人不敢專惠且遞酬而交錯主人力不能徧俾得少自休息焉耳二人舉觶不於諸公而於介何也此禮爲賓介而舉諸公𨿽尊乃爲觀禮而來自不得主舉酬之事鄕射無介則大夫與賓各舉一觶可矣俎實則特存臑肫以薦公大夫而介薦以胳又以明貴有常尊之義也

賓辭坐取觶以興介則薦南奠之介坐受以興

敖氏據鄕射禮言介亦宜辭與大夫同特文不具非也鄕飲酒之所興羣士也故凡事不敢與正賓同若鄕射則無介大夫之重過於賓無所嫌而並辭故經特著之介不辭所以尊賓也不舉觶於遵所以尊介也

退皆拜送降賓介奠於其所

司正所司旅酬之儀也故前此卒受者以觶降奠然後司正可降復位若舉觶者則拜送觶而事畢矣故先降而後賓介自奠觶

賓取俎還授司正司正以降

惟賓之俎以授司正鄕民之秀者可以出而長之故重其禮以厲羣士也

若有諸公大夫則使人受俎如賓禮

敖氏據鄕射禮云人亦謂弟子非也鄕射之大夫不過本州中爵列少尊者【一州仕者寡習射禮輕故諸公不與】故俎授弟子與主人同鄕飲酒之遵者諸公之下尙有諸卿故使公士受俎特異其文曰使人又申之以如賓禮謂如賓之俎使司士受乃公士而非弟子也若使弟子則一與主人介同更無所謂如賓禮者而經贅設此文義無所處矣

說屨揖讓如初升坐

燕大射但言賓諸公卿大夫說屨升則君說於堂上明矣排闔說屨於戶內惟長者一人卿大夫爵齒並尊以興賢能與賓同說屨於階下蓋降爵齒以明尙徳之義也

無算爵

此篇爲鄕禮之首而無算爵之儀乃見於鄕射何也恐人疑州長教射不得用鄕大夫之禮故於此篇揭其名而於鄕射詳其事則凡鄕之禮事皆舉無算爵之禮明矣蓋使羣士預習其儀法惟鄕射爲宜興賢能三歲而一舉秀民之與於眾賓者亦希蠟祭歲終而一舉以聽政役且與眾爲一日之澤耳惟州射則族黨之學士歲再與焉使數與於禮則有所感興而益厲於徳行道藝閭裏慕之則風教寓焉矣

無算樂

舊說仍用前歌與閒但疊用數篇周而復始亦比於慢矣疑若春秋傳所載賓各賦詩工以瑟與笙應之其不歌者亦聽以無定數故謂之無算耳以不出太師所陳十五國之風故曰鄕樂

賓出奏陔主人送於門外再拜

主人禮先於賓者十有三其大節六【賓許出迎拜至崇酒立司正拜送】皆再拜一拜者惟獻酬耳賓之禮先於主人者十有二皆一拜蓋鄕大夫興賢能士當以道自重不敢重拜疑喜於得舉而翕翕相附也周公制禮教士以難進易退而公卿爲國求賢致敬盡禮以相勗厲者可謂切著矣戒速賓介禮同至拜送則介不與焉以是知賢能之書所獻惟賓也蓋介乃徳行道藝次於賓而可備後舉者故戒速壹與賓同所以異之於羣士也而登於天府者惟賓至於後舉則羣士之徳行道藝或有先於介者矣故禮終惟賓得拜送而介與眾賓不與焉又所以儕之羣士俾介與羣士皆有所觀感而興起也鄕射賓出眾賓皆出主人拜送於門外蓋習射乃有司之學政凡在列者皆宜加禮不可以分差等此則送賓而不及介以賓乃所興之賢能而介仍鄕之學士也敖氏乃謂此士大夫私飲於學中之禮固哉

主人迎揖讓升公升如賓禮辭一席使一人去之遵者宜先次於門外一人舉觶相者使人告而公大夫遂入主人乃降而迎迎而不拜以遵有主道也必要其節者使早入則主人之禮不得專於賓介故入於一人舉觶之後示眾賓之酬爵旣奠禮之連而不相及此類是也去席宜公之從者大夫辭加席義與公辭一席同任其委於席端而主人不徹則公自使人徹之可知矣

大夫則如介禮有諸公則辭加席委於席端主人不徹疏謂如賓厭介而入之禮非也鄕之學士宜從鄕大夫以入蓋主人𨿽敬執賓主之禮而賓介則不敢抗禮也大夫與鄕大夫比肩事主不宜使厭而升尢不可使公厭大夫以升如介禮謂不拜洗不嚌肺不啐酒不告防送爵崇酒拜皆不於阼階之類與介同耳蓋介不敢正當禮以讓於賓大夫不敢正當禮以讓於諸公其義正同經乃總言諸公之禮壹如賓大夫之禮壹如介惟加席及辭席有異而疏誤以爲升階時禮異又見升階時主人揖讓升降介壹與賓同故轉而爲賓厭介之說不知其決不可通也

明日賓鄕服以拜賜主人如賓服以拜辱主人釋服乃息司正

據經文乃特著賓之鄕服與鄕射之朝服異也主人爲國興賢朝服不言可知故經略焉而記乃詳之而賓之服宜辧故特著其爲鄕服卽修業於鄕之服端是也蓋冠禮可攝盛卽鄕射亦可攝盛惟鄕大夫興賢能則朝士與鄕民之分界也故𨿽升於司徒未入於國學則仍鄕服而鄕大夫之拜辱亦如之蓋報禮於賢士與之同服示不敢以貴臨也【鄕射大夫爲下耦禮一同於士義正類此】息司正則攺朝服以卽事示國政以嚴終也若鄕射之賓則宜多公士卽閒用學士亦可假以朝服蓋春秋學政之常假以朝服亦以騶虞爲射節之意耳習射禮輕故端以息司正與鄕飲相變義各有當也注謂服鄕者所服之朝服似未安賓之服經未前見而以前所服爲義則不可通矣記獨補主人之服正以賓之鄕服已見於經耳經記端與朝服每分言之士冠禮三加朝服旣冠攺服冠端以見於君則其別顯然矣特牲饋食禮冠端注冠有不端者蓋謂朝服則緇衣也六入爲七入爲緇衣色稍異而冠則同故注疏或混而一之如士冠禮主人冠朝服注謂衣與冠同是也豈對文則有別散文則可通與

無介

據經文以告於先生君子兼召知友蓋先生君子旣不可屈爲司正之介知友又不可爲介而先於先生君子故無介爲安

以告於先生君子可也

但以告而不敢請來與否聽焉敬老尊賢之義也鄕先生外別有君子以是知先王興賢育材有不敢彊以仕者必如是而後禮賢之義傋也孟子曰大有爲之君必有所不召之臣春秋戰國猶有周丰段幹木泄栁之儔爲時君所不能屈周公之教思可謂無窮矣周之士也肆其此之謂與遵者亦不告以禮輕不敢復煩尊者

賓介不與

不與者惟賓介示眾賓尙有與者上經曰徵惟所欲則必徳行道藝爲主人所心許然後召之非眾賓皆與也人情於得失榮辱之界可徵其器量使周旋於鄕先生君子之前則有不能自掩者矣此與以五物詢眾庶之義同鄕先生君子微辧其徳器眾庶明徵其行藝皆所以振興羣士以爲後舉所依據也若賓介已受正禮而又以飲食之道召焉則防矣

鄕朝服而謀賓介【記】

注鄕人謂鄕大夫非也記曰習射尙功習鄕尙齒又曰觀於鄕而知王道之易易蓋古者惟飲酒之禮名曰鄕以鄕大夫興賢能退而以五物詢眾庶黨正正齒位皆鄕禮獨言鄕乃可以該之【若鄕射之得名則以別於大射耳】其不言主人何也以經有明文兼明所就謀賓介之先生亦朝服也

皆使能不宿戒

興賢能國政也惟其人之可無事宿戒故及期而速之賓惟禮辭

尊綌冪賓至徹之

凡事皆於諸篇互傋此經通例也尊有蓋蓋上加冪冪上加勺又反之以覆勺【大射禮冪用錫若絺綴諸箭蓋冪又反之】此篇及鄕射皆賓至卽徹自獻酌至禮終不再覆祭則陳饌時徹冪酌奠隨覆之神事尢宜潔敬也【少牢啟二尊之蓋冪奠於棜上加二勺於二尊覆之】故酳尸之後獻酢相繼無復神事則徹而不覆【特牲記明日卒奠冪用綌卽位而徹之】賓祭之尊惟有司以時啟冪而已燕大射更有執冪者每酌於膳尊旋啟而旋覆之敬君之禮不異於饗神也觀散尊冪徹則不再覆其義顯然矣燕禮至無算爵君命徹膳冪亦不再覆以酌無算不可以旋啟而旋覆也

賓俎脊脇肩肺主人俎脊脇臂肺

先脊脇而後肩臂何也鬼神不享味而貴气臭故骨體以次升生人所食惟肺脊故防禮夕食及朝饋舅姑所舉惟肺脊從其質也賓禮所嚌惟肺而骨體之陳亦以平時所舉爲先用別於神享也

樂正與立者皆薦以齒

舉樂正司正之薦而不及弟子何也此日之弟子卽他日可爲賓介列眾賓者也有司與酬則弟子可知矣不言與酬而言薦何也言薦則酬見言酬則薦不見而或疑於無薦也

凡舉爵三作而不徒爵

此謂無算爵也古者於旅也語旣受三爵則必以善言相告戒或歌詩以見志如以不徒爵爲薦則眾賓辯有脯醢立者皆薦安得以獻賓獻大夫獻工爲三舉爵且又去介而著工乎又以見爵𨿽無算而一人受爵亦不過於三故詩曰三爵不識矧敢多又

主人介凡升席自北方降自南方

主人及介升席自北方經有明文而記復舉此何也主人之降席無文介之降席𨿽見於受獻而將徹俎賓主介降席皆不目其方故舉此以著升降之凡例而賓降席之方亦可於升席自西方比類而得之矣

凡旅不洗

與酬者眾每人而洗日不暇給矣注云敬殺未安

主人之贊者西面北上不與無算爵然後與

特牲饋食記公有司獻次賓此則與酬而不獻何也彼以公有司而助已之私祭義近於賓此以公有司給公事義不得比於賓也特牲私臣獻次兄弟此無獻並不與酬何也士之私臣隸子弟也義同於兄弟此所興賢能則將使出長之入治之者也賓興之日可使私臣與賓介同獻酬乎事各異則義從而變也鄕飲酒義旅酬終於沃洗者與此經異何也彼所釋黨正之飲酒於序以正齒位也故曰六十者坐五十者立侍以聽政役而豆之數各以年爲差安得以混賓興之禮乎

儀禮析疑卷四﹤經部﹐禮類﹐儀禮之屬﹐儀禮析疑﹥

欽定四庫全書

儀禮析疑卷五

翰林院侍講衘方苞撰

鄕射禮

鄕射及正齒位無介而立三賓與興賢能同何也教射則考徳行道藝正齒位則書徳行道藝皆以爲鄕大夫興賢能之據故立三賓示將以充後舉之選俾羣士有所觀感也

主人戒賓

冠之賓贊始汜戒之前期三日筮之旣筮而宿之前期一日告之鄕飲鄕射則並戒宿於卽事之日何也冠子私家之事𨿽前期宿戒尙恐奪於公事興賢能習射則國政也鄕大夫旣就先生而謀賓介則眾賓之當與諸公卿大夫之來觀者預傋之矣春秋習射其法有常其人有定故可以及期戒速同日而畢事也

賓出迎再拜主人答再拜乃請賓禮辭許主人再拜賓答再拜

凡賓主以禮事相見必再拜貴賤同之惟鄕飲酒賓出迎一拜俟主人再拜而後答焉比事以觀而先王教士以自重教公鄕大夫以下賢之義耿著矣州長教民習射故賓不宿戒不固辭一同鄕飲酒但不言拜其辱蓋此賓或在朝公士或不仕之君子與鄕大夫所舉賢能不同卽或用庠序中學士亦奉長吏之教令而習禮無所爲拜其辱也

無介

注謂義主於射故略於序賓敖氏謂介尊次於賓同於大夫射時難爲合耦皆近似而未得其情也謂略於序賓則賓長三人皆得受獻而獨略於介何義乎謂難與合耦則大夫𨿽眾皆與士爲耦介必學士之越其曹者乃不得儕於羣士而與大夫耦乎蓋大射鄕射公食大夫燕禮皆有賓無介有介者獨鄕飲酒耳五州之中徳行道藝相比次者必有數人故立賓及介而介之禮亞於賓俾眾賓觀感而益自矜奮焉若州長習射則立賓以與主人行禮而倡眾耦足矣無所用介鄕射無介則黨正之正齒位可知大射燕禮則有位者皆在列賢者眾多不可以賓介盡之公食大夫則異國之臣惟正客當此盛禮而介不與禮以義起各有所當耳

乃席賓南面東上

鄕飲酒鄕射皆不言席賓之地何也燕禮司宮席賓於戶西東上昬禮主人筵於戶西西上將醴賓攺筵東上則凡賓席皆在戶牖閒可知矣注疏謂州射於序序無室故不言戶牖非也果爾則宜特著布席之地下經尊於賓席之東則在戶牖閒之常位明矣

眾賓之席繼而西

鄕飲酒禮眾賓之席皆不屬此則繼而西蓋賢能以獻於君將出使長之入使治之故於興之之日卽辧其等列若春秋習射卽公士爲賓亦宜與鄕之學士齒無庸過爲區別

乃張侯下綱不及地武不系左下綱中掩束之

凡經文彼此互見者其見之各有所宜如畫物者司空之屬埽所畫者司宮其升降皆自北階義當於大射見之大射旣詳則丹墨尺度升降所由不容有異而鄕射之畫者埽者或州之有司或州長之私人不言而可知侯綱去地之數掩束左下綱之度說束系綱之節義當於鄕射見之俾學士私居習射具知其儀法鄕射旣詳則大射惟著三侯之髙下與設張者量人與巾車而已聖人制禮審則宜類而使人曲得其情聖人之文隨事異形而措之各有其地凡互見者皆可以是推之

乏參侯道居侯黨之一

遠於堂而與侯近故曰侯黨

羮定主人朝服乃速賓賓朝服出迎再拜主人答再拜退賓送再拜

興賢能國之重典也故戒賓宿賓皆不言所服捨朝服無可服也會民習射疑可以常服故於速賓特舉朝服則前此皆常服可知矣鄕飲酒戒速賓皆拜辱此不拜辱者以已爲賢能將獻於君而禮先焉故拜其辱習射乃春秋常法賓或公士或州之學士無爲稱拜辱也

賓少進

少進而東以獨與主人揖讓也鄕飲酒之賓介禮宜同

主人以賓三揖皆行

主人接賓前後儀法皆與鄕飲酒同惟此言皆行鄕飲酒主人與賓揖讓而升介及眾賓徐進至階下事不相連鄕射則眾賓皆隨賓而行也興賢能則全用賓主之禮故聽其自行教射則兼用有司之法故使之隨行黨正之正齒位賓入而眾賓從之亦此義也鄕飲酒之眾賓主人不酬而鄕射則眾賓長亦受酬以大夫不與則長正當介位也敖氏似謂賓與主人同行果爾則宜稱並不宜曰皆

及階三讓主人升一等賓升

凡敵者讓登主人先登客從之謂舉步少有先後耳【以下文拾級聚足上於東階則先右足上於西階則先左足知之】此賓州民也故州長先升一等而後賓升燕禮則賓升公降一等而揖之義亦類此

降席坐奠爵

席南鄕北鄕以西方爲上升席自下賓不宜由西以不欲與主人相背變其常故特著之降席本宜自西故不言

賓坐取爵適洗北面坐奠爵於篚下

注疏主人自內出故南面洗賓自外出故北靣洗非也古者爲長之道通於師鄕飲酒鄕射之主人長也師也賓民也弟子也故𨿽執賓主之禮而兼存師弟子之義也【有大夫然後以公士爲實公士於大夫屬吏也大夫爲遵則有主道公士亦宜屈】然則主人之獻賓西北面賓酢主人東南面何也尊賓之義旣明著於戶牖閒之面位矣其餘儀節又各有時措之宜主人實爵於尊南而進獻賓之席前自宜北面賓實爵於尊南而降至主人之席前自宜南面然則燕與大射主人代君賜爵而洗皆北面何也君𨿽使膳宰爲獻主而膳宰所執則爲賓舉觶之禮若南面則嫌以主人自居其升也從賓之後而由西階亦此義也

賓西階上拜主人坐奠觶於薦西

賓酢主人主人拜賓少退與鄕飲酒同主人酬賓賓拜而主人不少退與鄕飲酒異何也習射以明教卽公士爲賓致敬於州長亦宜與鄕大夫同鄕大夫爲國求賢故於賓介受酬之拜皆少退蓋過禮以明尊賢之義也以施於習射之賓則義無所取故無此節

主人西南面三拜眾賓眾賓皆答一拜

注獻賓畢乃與眾賓拜敬不能並近似而實非也禮有宜分致者有宜合致者賓主獻酢自不宜使無事者立於其側如謂敬不可並則四時朝覲諸侯旅見天子與天子大合諸侯爲壇於國外五等之君傳擯將幣饗禮同時而卒事君與臣皆爲相瀆矣

舉觶者西階上拜送賓反奠於其所舉觶者降

特牲少牢之禮異者詳之同者則互見此篇自獻賓至舉觶於賓與鄕飲酒同而一一復見何也士大夫之祭禮眾所習知故可互見若鄕飲酒三年而一舉士不預教則始與於眾賓者或愆於儀【如春秋傳鄭孔張失位立於縣閒之類是也】惟於州長教射詳之則進而與於賓興者可益深於禮意下而與於蠟賓者亦眾習其節文矣

大夫若有遵者則入門左

周官以三公爲鄕老鄕之地廣興賢禮重故諸公樂道化之行而臨觀焉春秋習射卽有居是州者亦無爲來觀故遵者惟大夫耳尊者之禮不詳於鄕飲酒而具於是篇何也獻酬揖讓大夫卽與賓同諸公𨿽貴禮無以加故獨著其加席辭賓去席之特異者至所自執之禮視賓主人每殺爲遵之道則然公大夫一也鄕飲酒禮言遵者之入而不見其方亦末著入之深淺故互見於此以明主人之降正當遵者入門時也

席於尊東

鄕飲酒禮尊於房戶之閒遵席於賓東或疑繼賓席而東此曰席於尊東然後東西之位次顯然並遵席與賓正相對而尊之設也少南亦具見矣蓋賓與遵之席必偪近於室尊必少南然後出入於房戶者可通而酌以獻酬亦便耳鄕飲酒遵者之禮綴於後此則與賓及眾賓相次何也鄕大夫興賢能三年而一舉國之重典也公大夫𨿽尊特來觀禮故正禮旣終而後以接之之禮附州長習射乃政學之常大夫卽州人也本當在眾賓之列可與眾賓列序而無嫌以遵有主道故序在眾賓之後若諸公而列序眾賓之後則非言之體

升不拜洗

大夫之不拜洗與介不拜洗酬而賓不拜洗同恐重勞主人之答拜非以其尊也鄕大夫之尊猶拜洗於學士州長與大夫位相近而以尊廢禮非所安也工則並不辭洗義可參觀

再拜崇酒

無介則於遵崇酒亦再貳之義也蓋惟大祭三貳賓禮𨿽隆不敢逾中祭故鄕飲酒𨿽公與大夫不崇酒

席工於西階上少東

鄕飲無射位工升自西階卽北面坐故不言少東

乃合樂

獨奏合樂不惟志在射也鄕飲酒以興賢能故升歌閒歌備陳君臣相悅上下志同之樂使觀感而興起焉學士習射則歌二南使盡志於修身齊家之要可矣

工不興告於樂正曰正歌備

鄕飲酒之樂四缺其三而曰正歌備何也凡樂歌必與禮事相應鄕大夫爲國興賢必爲忠爲孝使民物安阜上下和樂然後可爲邦家之基故必備升歌笙歌閒歌合樂而其義始全修業於鄕學之士則所以養其徳性而烝於門內者二南備矣故正歌不過合樂也

大師則爲之洗

州長習射不應有大師或大師卽其州之人會公事之閒樂與於斯禮又或公卿有賜樂而從以工師者使來襄事耳

賓降主人辭降

凡辭而終降者必有對對後必更見降者階下之事惟主人爲工洗賓降則有辭而無對並不見賓階下之事蓋賓以降表意主人辭焉而遂止也使三賓大夫皆不降而賓獨降則其升也不可與主人同又不可後於主人與主人同升是與身受主人之獻無別也後主人而升則主人無以自安故惟辭焉而遂止爲宜

不洗遂獻笙於西階上

示卽無大師獻升歌之工必洗也

主人以爵降奠於篚反升就席

注謂兼以賓及眾賓升非也賓𨿽欲降以主人之辭而止三賓則並無欲降之文則反升就席者惟主人耳樂以樂賓故大夫三賓不言欲降不敢與賓同受禮也蓋賓及三賓之爲大夫而降不獨以其尊也主人將與大夫爲獻酢崇酒之禮賓及眾賓席位偪介於大夫不宜無事而相參若獻工與笙則賓與大夫三賓位在戶牖閒而主人別獻工於西階之上絕不相礙且其儀甚簡賓大夫眾賓何故又相牽率而辭降讓升費時失事以促正射之節使旅酬舉觶升堂無算爵之禮皆汲汲若不可逮乎

主人降席自南方側降作相爲司正

惟賓酢主人主人升席自北方用升席之正禮尊賓也立司正及將徹俎主人降席自南方臨屬吏及弟子乃特變其方以尊主人注皆曰由便似非禮意具樂以樂賓故主人洗獻工而賓從降不敢坐視主人之勤而自安也立司正以旅酬則主人側降而賓不從不敢謂禮專爲已也義不宜降而注以大夫尊爲義失之矣鄕大夫尙爲工降洗大夫乃不可從降與主人爲禮乎

西階上北面請安於賓

立司正以紏儀而曰請安於賓蓋指不祭立飲不拜卒觶不洗而爲言禮辭之體然也而此篇更有隱義焉教射禮嚴司射執撲以臨不勝者以觥代撲賓大夫皆就不勝者之位而飲方是時賓大夫酬主人之禮末備眾賓皆未受酬先舉罰爵而後舉酬所以愧厲之者切矣故先以主人之意請安於賓以示主人急於酬賓而會有司之請射禮之旁徨周浹曲得其次序類如此

未旅

司正所奠旅酬之觶也直待三射事畢然後賓取所奠之觶以行酬故於此曰未旅以明射事未畢而預請安於賓之義鄕飲酒立司正之後卽舉旅故此言未旅以別之若不言未旅直承以三耦次於堂西則事之節次不明而辭气亦不相貫敖氏之說前後皆失之

司射適堂西

注於相曰主人之家臣於司射曰主人之吏辭未別白以義裁之皆非也周官王朝大禮皆大宗伯相戴記有發則命大司徒教士以車甲司徒搢撲北面誓之州長會民而習射於序亦禮事之大者相與司射必於黨正取之主人之吏與家臣可使與賓大夫相揖讓且搢撲以涖羣士乎

司馬命張侯

司射所掌皆射之威儀節會所以觀其徳也司馬所掌張侯說侯唱獲釋獲之節獲者負侯去侯執旌倚旌舉旌偃旌之宜至乏無停聲唱獲應宮商乃以預習師田之事所謂習射尙功也

降自西階阼階下之東南堂前三笴西面北上坐鄕飲酒禮著工之降而不見所坐之地故互見於此彼注云降立於西方誤

有司左執弣右執而授弓

經於前後弟子所有事皆質言之而別言有司獲者則非弟子明矣注疏並以爲弟子非也禮必有義弟子所有事皆簡便而易供若授弓矢唱獲必有司習事乃能無愆於儀度使以弟子任之設倉皇失措而取觥撻非所以誘教也

不去旌

注謂以不獲敖氏謂不主於中皆非也發而不中尙可以教射乎疑旌之髙不揜正鵠倚於侯之中央在正鵠之下惟司射發必中的不失分寸故不去旌以爲表儀使人則效是以誘射畢始命獲者執旌以負侯三耦射則去之正恐矢或集於旌而貫於侯也

遂適階西取撲搢之以反位

撲作教刑平時庠序之所用也至習射則必有大過而後撻其不中者飲之而已而司射非有事於堂上必搢撲正以示眾射者容體不比於禮節不比於樂皆由平時不盡志於此本當用撲而姑以觥代也而賓大夫主人亦因此各繹己之志矣周官閭胥掌觥撻罰蓋功事役事庶人則以撻罰禮事則吏士以觥罰耳

司馬適堂西不決遂袒執弓

教射而防鄕民儀可略不與射則不決遂執弓而不挾可矣大射則擇士以祭君親臨之故不射而決遂執弓而右挾禮宜嚴也

右執簫南揚弓命去侯

命去侯則揚弓揮之使行故髙舉以爲招也命取矢則揖弓俯拾於地故下指以示意也

司馬出於下射之南還其後降自西階反由司射之南適堂西釋弓襲反位

司馬升降皆紆道而由司射之南何也升降徑由堂東西者惟賓主人大夫不敢上擬又司馬位在司射之南三耦眾賓卒射而降皆由司馬之南適堂西釋弓說決拾故司馬先爲之儀司馬命去侯升由上射之後立於物閒故降還下射之後以適堂西與再射命去侯升自右物之後降還左物之後同理當如此別無深意注疏推說似迂遠

獲而未釋獲

州長習射黨正以下皆卽事司馬司射宜取於黨正有司獲者釋獲舉觶者宜取於族師薦脯醢執爵者宜取於閭胥惟敷席設器乃主人之私臣耳

若矢不備則司馬又袒執弓如初升命曰取矢不索必余於所用之數以備鉤折不可索盡及時求之而莫給也至此而後發命何也初射惟三耦矢有定數再射則眾耦皆辯又初射之矢或有鉤折故宜多取以備乏匱也

大夫𨿽眾皆與士爲耦

士當爲學士之有徳行道藝者注疏必以爲在官之士非也鄕大夫之尊可與所興之學士爲賓主州之良士卽異日所賓興也大夫𨿽尊而爲遵則有主道焉故可與學士耦而爲下射若在官之士而居大夫之右則悖矣

眾賓將與射者皆降

眾賓謂三賓也主人教射賓以徳行爲表儀三賓亦尙徳齒大夫來觀禮不欲射者宜聽之若羣士則先期師長必稽之詰其不能射者而督責之不使卽事於射宮其來集者非適有暴疾不聽不與也經記無文蓋宜見於州長所讀之法而今無考耳

賓主人與大夫皆未降

主人較射宜於堂上監視之賓及三賓爲射者表儀大夫來觀禮三耦升射無爲久立堂下以相待故俟射事及已而後降也此與獻工賓大夫不降之義相發蓋賓主人大夫之席位與射位亦不相參

順羽且興

以兼矢於弣因順羽而興從便也大射則興而後順羽在君所儀詳也

後者遂取誘射之矢兼乘矢而取之以授有司於西方而後反位

古者甲劍多有銘識至弓矢則各因其人之志慮血气以辧安危誘射之矢必別有識非然則與三耦同射何由知其爲誘射之矢哉此時司射方比眾耦取矢隨作射若中輟其事自取矢以反於其所則義無所取而將再射初誘射之矢仍委於楅旁又非所以爲義故使最後之下射兼取以授有司蓋節文必如是而後稱也

眾賓未拾取矢

未不字之譌

司射作射如初

射事畢皆以弓矢授有司於堂西誘射之矢三耦之後者以授有司則司射之射事畢矣故再射第舉作射如初示不復誘射也三耦三射皆與賓主人大夫與再射三射司射則一射而止何也誘射者教之射也賓大夫主人與焉則不敢教也弟子筋力方進故三射皆與以彊教之賓大夫主人三賓則有年長者矣故射止於再而不欲與者亦聽焉皆禮之曲盡乎人情也

不貫不釋

注謂不中正不釋是也而於貫之義尙未切著蓋必射甲革椹質而後可貫必矢貫於鵠的而後有白矢襄尺剡注井儀之形故詩曰四鍭如樹也王制鄕簡不帥教者習射尙功習鄕尙齒州長之習射黨正正齒位正簡不帥教者之法也曰尙功則當以貫的爲賢尙書傳所云貫革之射閒於搜狩者謂甲革也周官圉人充椹質以習射於澤宮州長習射宜用澤宮之禮則所貫者椹質也疑士大夫𨿽畫布爲侯必以木爲匡蒙以布實艸於其中而著於侯之背面以受矢故以剪艸之工充椹質也若但畫布以爲正則數貫之後不可復射且所謂特穿之而過無所爲白矢白矢襄尺剡注井儀之式矣

大夫袒決遂執弓搢三挾一个

賓主人大夫皆自取矢不敢如國君使人授也三耦之弓矢則有司授之以共爲弟子並教以授弓矢之儀

大夫爲下射

大夫𨿽尊爲遵則有主道故於眾賓亦遜焉

勝者之弟子洗觶升酌南面坐奠於丰上

注謂耦不酌下無能非也非獻非酬本無親酌之義投壺禮勝者曰敬飬而亦使他人酌則非下無能審矣蓋勝者張弓而先升不勝者弛弓而先降彼此相形實有難爲情者𨿽法行於有司而同儕猶略見獻酬之意故使子弟洗酌坐奠於丰亦曰敬飬之義耳

司射遂袒執弓挾一个

不言決遂下適階西釋弓矢說決遂有明文也

不勝者進北面坐取丰上之觶興少退

投壺禮不勝者奉爵勝者跪曰敬飬主賓相歡無所謂榮辱也此則同耦相視絕無禮與辭有司行法私禮無所施

有執爵者

尙有三射弟子多與焉如每耦之弟子皆升洗酌費時而失事矣故別使執爵者代之惟於初升之一耦見其義執爵與獲者同稱則亦州之屬士耳

賓主人大夫不勝則不執弓執爵者取觶降洗升實之以授於席前

𨿽優尊者實與不勝者同罰蓋古者武事莫重於射君臣長幼莫不盡志於此無事則以習禮樂有事則以決戰勝所以保國衞民將於是乎在大夫州長卽有事時之軍帥師帥也故老疾不能射者可辭於請射之初而與於射則不敢寛其罰蓋法不行於貴者則無以肅其下也騰酬爵以奠而不敢授爲敬舉射爵則反之何也以飲爲罰非獻酬以將愛敬之比故奠於丰俾自取飲使尊者自降而取飲則義不安故又使執爵者升授也

獻獲者於侯

獲者不宜得獻且有俎獻於侯示以侯而得獻也大射則服不先受獻於侯之西北設薦俎而後轉以祭侯示不寜侯本不當祭而服不私獻之也示獲者以侯得獻宜於鄕人挍射見之明不寜侯本不宜祭宜於諸侯之大射見之禮之變必有義而置之各有其所如此

獻釋獲者於其位少南薦脯醢折俎有祭

未射之先獲者傳呼至乏舉旌偃旌聲中宮商以習武節也故受命於司馬而獻之者亦司馬旣射之後釋獲者從容釋算所共禮事也故受命於司射而獻之者亦司射賓主人大夫而外眾賓薦惟脯醢而獲者釋獲者乃有俎有祭何也以祭侯宜有薦俎也獲者釋獲者有俎而司馬司射無俎何也事有所專以主祭侯而有加俎猶大射所先薦者惟司正與射人而司馬則與羣士徧獻薦燕所先薦司正射人司士執幕者而大射正則與羣士徧獻薦也特牲少牢眾賓兄弟皆有薦脀何也祭自屍食以後皆與祝侑賓兄弟獻酬之時三射禮成余時無多人人皆備祭肺祭酒之節日亦不暇給矣燕禮若射則不獻庶子義可類推也獲者釋獲者皆特受獻則皆族師之類而相與司射司正必於黨正取之決矣

命三耦及眾賓皆袒決遂執弓就位

下文各以其耦進反於射位則此所就爲堂西序立之位明矣

主人堂東賓堂西皆袒決遂執弓皆進階前揖及楅揖拾取矢如三耦

賓主人大夫至三射而後取矢於楅者禮以漸而詳義以漸而深與三射而後循聲而發不鼓不釋同又以優尊者也

大夫進坐說矢束興反位而後耦揖進

自大夫以上矢有束必矢與其人之志慮血气相應而不可混也脫束以矢當拾取也其自爲耦則並行至楅南而脫之以拾取而同升就席也與士爲耦則脫束而反位其耦乃進取矢俟耦反其位而後大夫釋弓矢以升故取矢時卽分先後也大夫先脫束示欲與耦拾取也耦進而兼取乘矢示不敢與之拾也然後大夫亦兼取焉則尊不陵而卑不偪矣

司射與司馬交於階前去撲襲升請以樂樂於賓初射再射欲其容體比於禮也至三射又欲其節比於樂初射再射欲其不失正鵠也至三射又欲其循聲而發射之初弓矢未調三射而後樂作俾循序而益致其精也射之終筋力旣乏三射而樂始作俾嚴終而彌斂其气也孔子曰射者何以射何以聽其事至難故聖人陶冶羣材而磨礲其徳性者如是其曲盡焉其辭曰請以樂賓不敢質言之也賓諭其意故不辭而遂諾

不鼓不釋

初射所戒惟射獲獵獲而已再射不貫不釋射之實用在立武也管夷吾曰射不能中與亡矢同實中不能入與無鏃同實三射不鼓不釋射之精意在飬徳也孔子曰循聲而發發而不失正鵠者其惟賢者乎

奏騶虞

騶虞天子之射節而士之習射奏之卽興賢能歌鹿鳴之三魚麗之三之義也天下𨿽安忘戰必危而軍政寓於四時之田弧矢之利以威天下習射尙功而歌騶虞所以漸摩天下於仁義者深矣

三耦及賓主人大夫眾賓皆袒決遂拾取矢如初矢不挾兼諸弣以退不反位以授有司於堂西

凡射皆因習禮而寓軍令兵事以嚴終故必袒決遂拾取矢兼諸弣而後以授有司也據經文乃並就堂西敖氏謂賓自階下授有司於堂西主人則授於堂東豈因納射器時賓與大夫之弓矢陳於西序主人之弓矢陳於東序而此經曰不反位故意爲此說與夫初陳於東西序乃因賓主人降階就取弓矢爲便也至三射拾取矢於楅一如三耦射畢受弓矢者俟於堂西必同就堂西以授之於事乃便蓋後此尙有旅酬說屨升堂無算樂諸事節文宜省也

大夫降席立於主人之西如賓酬主人之禮

賓就阼階上酬主人卽於阼階拜送觶主人就西階酬大夫亦如賓酬主人之禮皆欲節文之徑省也

某酬某子

注以字爲卑稱子爲尊稱疏曲爲之解終不可通不知有司教射自當序賓以齒而射者私家之行軰又各有少而尊長而卑者設以父族母族之尊行次酬卑者而司正代爲尊之之稱義無所取況以次相酬受酬者必少而轉爲尊稱亦未見其安夫子孫祭告以字呼祖考則不得爲卑稱明矣蓋因眾賓姓同者甚多設曰某子酬某子則不辧其誰何惟酬者稱字則所酬者𨿽以姓舉而不慮其相混矣但其中有同姓遞酬者則宜並稱字而記無文蓋旣明於異姓相酬之稱則同姓之不得更稱姓者並以字舉可知矣

賓與大夫坐反奠於其所

未請安於賓未命弟子徹俎而預奠酬觶何也進退拜送坐興之禮說屨升堂後不可復行故預拜送坐奠於其所然後升坐而取飲可以不興不拜也

若無大夫則惟賓

大夫不與眾賓長可同於介之受酬而不可同於爲介舉觶何也鄕飲酒之介乃徳行道藝亞於賓以待後舉者故禮多同於賓而與大夫等鄕射之眾賓長非必徳行道藝遠過其曹也主人繼賓而酬之乃所以達其意於眾賓若特爲舉觶則義無所取而受者轉不能安矣

賓取俎還授司正

鄕飲酒主人大夫介之俎皆授弟子惟實俎授司正賓乃鄕之學士也司正鄕有司嘗治教之矣【司正宜取諸黨正族長】一旦賓興而爲之傳俎所以明朝廷尊賢之義也此鄕射之賓或公士若州之君子則隆禮之固其宜也卽州之學士亦必異日可興之賢故禮亦如之

無算爵使二人舉觶賓與大夫不興取奠觶飲

無算爵之儀節若於鄕飲酒具之則疑此篇義主於射或從簡略於此篇具之則鄕飲酒不侍言矣二人舉觶卽舉賓大夫前奠於其所之二觶也賓大夫不興而取奠觶飲則命舉觶者取之明矣注未分明敖氏之說失之

長受酬酬者不拜

自是受酬者皆不拜矣故酬者以不拜先之非怠於禮不足於日也蓋日暮人倦受酬而拜尊者將答焉故轉以不拜爲敬

執觶者洗升實觶反奠於賓與大夫

卒受者以虛觶奠於篚則無算爵止矣而復實二觶反奠於賓與大夫示飲酒之秩節有終而主人之歡心無已也猶三射旣畢復袒決遂拾取矢兼諸弣以授有司於堂西示勤禮則敬心如始至立武則軍事以嚴終也曰執觶者洗示前一觶已奠於篚別於篚取二觶而新之也

賓出眾賓皆出主人送於門外再拜

拜送眾賓異於鄕飲酒禮何也鄕大夫國卿也惟旣獻於王之賢能乃以賓禮寵異之故𨿽介不拜送若州長教射則槪執主賓之禮可矣

明日賓朝服以拜賜於門外

賓爲公士則朝服其正也卽州之學士而攝用之亦宵雅肄三之義惟隱居之君子不宜朝服但旣抱道不仕自不得以鄕射之賓彊之別記曰無辭不相接也鄕飲酒及射禮旣畢更無辭可致故拜於門外而不見士相見禮主人復見以還贄有禮與辭也

使人速

賓卽司正無所用戒故速亦不必親也

不拜眾賓

謂無階下之三拜也正獻時眾實已不拜受爵敖氏乃云若獻則眾賓亦拜受爵而主人答之未知何據

無司正

息司正而更立司正則於敬賓之義微若有嫌不若無之爲安

以告於先生君子可也

鄕飲酒鄕射至息司正乃告於君子何也君子抱道不仕賓興習射自不敢相屈至息司正則聞鄕之後進有成有造未必不惠然肯來耳鄕先生宜兼大夫以公事不得爲遵及樂作而未入者鄕飲酒疏謂老人教於鄕學者尙未該教於鄕學惟士大夫退休者耳

大夫與則公士爲賓【記】

注以公士爲在官之士似未盡將取於國中上中下士則彼有官中之事不能棄其職業而爲鄕遂之賓且春秋習射三鄕之賓十有五人遂亦如之公邑則又倍焉安得每州皆有六官之士若本州在官者則惟黨正族師乃州長之屬助主人以涖事者也不可以爲賓然則所謂公士者蓋鄕大夫所興之賢能升於國學而未升於司馬故作以爲賓俾羣士取法焉注又謂不敢使鄕人加尊於大夫故使在官之士益誤矣大夫與眾士耦且爲下射以遵有主道也乃慮其爲賓屈乎敖氏謂記言此明不可用處士大夫尊處士去之遠亦非也處士抱道者經所謂君子是也不敢以國法戒宿乃尊賢之道宜然故息司正必以告而至與否聽之至則當與大夫之遵者同禮

使能不宿戒

不能則不得與於射不待勝負分而已有所愧厲矣能者始得與於射則鄕大夫興賢能非徳行道藝有可觀不得與於眾賓可知矣州長教射而徵學士事有故常無用先期而戒之

其牲狗也

注狗能擇人疏燕亦取可與燕者敖氏又云因大射之牲皆未安狗所以養老鄕黨莫如齒卽興賢能三賓遵者必有耉老故曰習鄕尙齒射𨿽尙功而爲鄕禮燕與大射則國之老臣必與焉故牲皆以狗

西序之席北上

堂上地狹故賓長之席止於三眾賓升受獻者宜特設一席而更進以行禮不宜若庭中比耦有東面北上者豈記所述乃西階下眾賓立位而誤爲席與

三耦者使弟子司射前戒之

誘射乃教射也故使弟子先焉以弟子而能志正體直不失正鵠則凡射者皆自愧厲矣

大夫布侯畫以虎豹士布侯畫以鹿豕

注謂各畫其毛象其淺深純駁之物色也

無物則以白羽與朱羽糅杠長三仞以鴻脰韜上二尋二尋以上乃韜則所韜五尺也曰韜上二尋其制已明而曰以鴻脰則五尺中必微曲如鴻之脰也

眾賓不與射者不降

三賓或有老疾而用爲表義者故不能與射則聽之非若眾賓不能則不使也

取誘射之矢者旣拾取矢而後兼誘射之乘矢而取之經云後者遂取誘射之矢則爲下射明矣疏謂上射誤

大夫降立於堂西以俟射

大夫與士耦則爲下射以士方務學故屈貴以示下賢之義也而不與其耦同立於射位以位在司射司馬之南貴有常尊不可使有司臨之也

大夫與士射袒纁襦耦少退於物

敖氏謂少退於物則與君之耦同禮必無此是也蓋春秋以降大夫僭用君禮記者習而不察以爲當然耳

歌騶虞若采蘋

疑賓主人眾賓之射皆歌騶虞有司學士並宜助流王化也大夫則歌采蘋以職位旣有定耳疏以上下爲別義不可通

大夫後出主人送於門外再拜

敖氏謂大夫𨿽多惟拜送其長蓋例以鄕飲酒禮賓出主人拜送而介則否不知其義各異鄕射眾賓出主人皆拜送況眾大夫乎若與眾賓同出則無以特伸其敬

箭籌八十

賓主人大夫三耦三賓已近十耦而箭籌止於八十蓋更疊用之

君射則爲下射

此記有詳於鄕飲酒者其事本異獲者釋獲者之牲俎是也有與鄕飲酒互備者三笙一和而成聲之類是也興賢能三年而一舉卽事用希故於春秋習射詳之射之器物度數儀節不具於大射而綴於是篇職是故也據經遵者惟大夫且或無大夫而記具公卿上至君射之儀使學士少而習之長而安之也若具於大射則侍君射與耦於公卿大夫之儀皆平生所未見一旦就其班而卽事欲其從容中節難矣

旣發則答君而俟

曰答者如侍於旁而答君之問也如曰對則似南北正相對

君樂作而後就物

敖氏云先言樂而後見君之射儀是燕射再射卽用樂行亦變於大射似未安記於鄕射附載君射之儀卽謂大射之禮三射樂作君乃就物耳燕禮附載燕射語亦甚略然曰如鄕射之禮則亦至三射然後用樂何所據而知再射卽以樂行乎

士鹿中翿旌以獲

士用翿旌如君射於國中而命之射不敢自用其物以儕於卿大夫也

儀禮析疑卷五﹤經部﹐禮類﹐儀禮之屬﹐儀禮析疑﹥

欽定四庫全書

儀禮析疑卷六

翰林院侍講銜方苞撰

燕禮

疏所分四類似未安本國之臣入貢獻功於王朝出聘於鄰國而還勞之一也有大勲勞功伐而特燕賜之【詩吉甫燕喜旣多受祿燕勞而受命賜也左傳魏絳和戎晉侯與之食禮使佐新軍】二也無事而燕羣臣三也燕聘賓四也聘賓則入大門而奏肆夏以主君出迎於大門之內也本國之臣入至庭而奏肆夏以君於是時始降階而揖之也無事及出聘者不宜以樂納其諸有大勲勞者與

小臣戒與者

檀弓記朝不坐燕不與則中下士多不與者矣不言戒之之所其在朝者面戒以事未入者則使胥戒於家可也【旅酬胥薦主人則傳戒非胥無使】

膳宰具官饌於寢東

官饌謂籩人醢人庖人外饔所共薦羞牲體也不曰命諸官共饌而曰膳宰其官饌見膳宰親監視而具陳寢東以俟時而進也

樂人縣

注宮字疑衍疏以小臣相工謂諸侯無眂了非也燕與大射使小臣僕人相工所以崇賓祭大射所相不過大師小師上工耳燕禮工四人瑟二人小臣不能徧相非眂了孰任之且小臣授瑟而降相祭者何人乎凡大祭祀聲樂傋具卽事之工甚多非用眂了不能使有位者徧相小祭祀及學校中樂事君或不親則小臣僕人未必與且眂了所自共之樂事將孰使代之

設篚洗於阼階東南

大射先設尊後篚洗乃自上而下此先篚洗後設尊乃由外而內燕先賓筵以終司宮之事大射則先君席而次及於賓乃紀事者各就事緒文勢以爲先後別無深義可推

司宮尊於東楹之西

注司宮當天子小宰非也乃戴記所稱宮宰之屬中下士耳小宰則在侯國爲小卿席位當次於卿而在五大夫之上乃爲賓設席下逮工師又徹賓席與甸人執燭乎

尊士旅食於門西

注謂士旅食庶人在官者非也士有不與燕而府史胥徒乃得與獻酬傎矣周官司士職凡防同賓客作士從此經所謂士卽司士之所作也蓋升於司馬而未授官之士𨿽未受職而已不家食又羣萃而食於公所故謂之旅食也諸子職防同賓客作羣子從下經所獻庶子卽諸子所謂羣子也防同賓客皆使觀禮則燕羣臣大射以擇士必使觀禮而習事可知矣升於司馬入於國學乃異日公卿大夫之選也故𨿽無執事而得獻所以興起之

司宮筵賓於戶西

不言卿大夫之席位具見於大射也祭而擇士公卿大夫士無不與者故席位必於是具焉其入門及立位則於燕見之以朝夕出入之常大射無以易也注無加席燕私禮臣屈也疏對公食大夫異國之臣禮得伸似未安大射之賓有加席亦異國之臣乎蓋燕以閒暇爲須臾之歡故卿重席賓無加一循其常大射辧等威則特加席以致隆於賓示尊賢之義與貴貴同也

公升卽位於席西鄕

君常南面疑席𨿽西鄕而卽席仍南面故再言西鄕以著其位

卿大夫皆入門右

臣入君門由闑右嫌燕或有異故著之

小臣師一人在東堂下

天子小臣四人侯國宜半之特標一人明一正一師也大射禮小臣正相君小臣師佐之此篇相上授瑟者小臣二人在東堂下者師則設公席納卿大夫者必正也無事不升堂故小臣師立於東堂下南面預擬公降立則侍公之右猶大射席孤於阼階北面而侍公之左也公降小臣正宜從降與師並立東堂下而文略以公升之後小臣自阼階下北面請事則其位在東堂下可知矣

士旅食者立於門西東上

官中之士旣與卿大夫立於庭西而復有此文則當爲升於司馬而未任官受祿之士明矣

射人請賓公曰命某爲賓

燕義曰不以公卿爲賓而以大夫爲賓爲疑也此一義耳才徳之大小不限於名位故春秋時子產叔向自始仕而聞望重於諸卿故以大夫爲賓尊賢之義彰焉天子之宰夫爲下大夫降殺以等則諸侯之宰夫士也使與公卿爲敵者之禮則非所安蓋貴貴之義寓焉饗食燕射國之大政也君卿實共主之故不以公卿爲賓體國之義著焉故曰禮者義之實也

乃命執冪者執冪者升自西階立於尊南北面東上羞膳者與執冪者同請而無命何也羞膳者有常職而執冪者無定也然則獻公士薦脯醢不與執冪者同命何也必膳宰之屬士共之亦以有常職無煩特命

膳宰請羞於諸公卿者

君命執冪者而膳宰卽請羞於諸公卿者則羞膳爲膳宰之常職明矣

賓升自西階主人亦升自西階賓右北面

燕與大射但言主人不著其爲何職以有常職也周官王燕飲酒膳夫爲獻主而燕義曰宰夫爲獻主何也周官宰夫掌賓客膳獻飲食之數而此篇羞牲俎者皆膳宰則爲獻主者捨宰夫無以也王朝與侯國獻主所以異者何也王朝之宰夫不惟掌治官之目兼執五官之總凡事必由焉大賓大客燕賜無數必不能供獻主之事故惟祭祀乃掌薦羞侯國則治禮事三官各有小卿分職以附於三卿而燕射亦希故宰夫可爲獻主耳

賓揖乃升主人升

凡賓主之禮主人先升客從之惟燕與大射賓升而主人從蓋君𨿽命爲賓不敢以賓自處而與主人序尊卑卽膳宰𨿽爲獻主不敢以主人自處而升自賓階之義也

主人酌膳

獻公卿酌散獻賓獨酌膳示獻者𨿽膳宰而君實以主人之道禮賓也

揖升酌膳

賓酢主人亦酌膳者主人代君以獻則酌之如酢君不敢用散

主人坐祭不啐酒

鄕飲鄕射之酒有司及時所造故主人𨿽無告防之義必啐以嘗之燕與大射則公酒無不防之疑故主人不敢啐公卿亦然惟賓受獻則啐之不可以不啐而告防也

主人不崇酒以虛爵降奠於篚

崇酒敵者所以致渥洽也君專大惠而膳宰拜崇酒是代君屍惠故不敢且禮大物博異於鄕飲鄕射亦無庸增益尊中之酒也

主人盥洗象觚升實之東北面獻於公

主人獻賓賓酢主人並言酌膳嫌不敢酌膳也獻公則酌膳不待言矣敖氏謂經言獻酳在席者多矣獨此與大射見獻公之儀則其他獻酳皆正向其席非也鄕飲酒鄕射主人皆於賓之席前西北面獻賓蓋賓席在西階自宜西面公席在阼階自宜東面而進獻自席南故皆北面耳

公拜受爵

天子於羣下捨喪無拜法而諸侯於大夫士皆答拜何也天無二日惟喪則臨之以先王苫塊之中不敢以至尊自處也古者家臣可以升於公則諸侯之臣有大徳大功王亦可以賜國位有尊卑以天子臨之則皆比肩而事主者故臣之稽首一同於天子而君則答拜不敢上同於天子然亦惟始見及燕射有拜法其朝夕見惟以揖春秋傳三揖在下是也司士所掌朝儀司儀所掌合諸侯之儀皆止於三等揖法古者天子於師保拜手稽首諸侯於羣下受爵必拜燕見而退送之降階及門以君臣而用師友之禮平

時恩浹義明然後君有過失𨿽深言而不疑國有大事可正言而立斷設儀起教之意蓋深逺矣

士薦脯醢膳宰設折俎

私家燕飲之禮主人親饋故燕禮獻賓脯醢折俎皆膳宰薦設正其爲賓主也獻君則士薦脯醢不敢用賓主之禮而少變之也大射則君及賓之薦設皆使宰胥蓋小膳宰皆君之親臣祭祀有常職焉故息其筋力使得盡志於射自大夫以下皆不獻亦此意也賓與公之薦設皆曰膳宰而不曰小膳宰者主人

方獻則薦設者非主人明矣但未辧其爲膳宰之佐與屬故記詳之

更爵洗升酌膳酒以降酢於阼階下北面坐奠爵再拜稽首公答再拜主人坐祭遂卒爵再拜稽首公答再拜自飲而酌膳代君以酢如君自酢無用散之義也公受爵而拜卒爵而拜主人答拜皆不稽首循獻禮之常也至代公自酢則賓主之禮臣下所不敢望於君故再拜稽首以比於君賜之爵而不敢以主人自居也

媵觚於賓酌散

代公自酢則酌膳酬賓之爵已所自飲則酌散賓奠而不舉之觶乃代公致於賓故亦酌膳時措之宜如此獻爲正爵而酬從之如媵之從嫡故以名焉

受爵於筵前反位主人拜送爵

鄕飲酒鄕射主人酬賓奠爵而不授以此觶不用不煩賓以親受也燕則君賜故親相授受以致其嚴恭

媵爵者阼階下皆北面再拜稽首公答再拜

主人及媵爵者皆代君行禮而君禮之則異何也膳宰士也且爲獻主職素定矣故臨事無加命媵爵者大夫也小臣作之必進受命於君故答其拜也主人獻賓獻公酬酢始畢卽作媵爵者俾主人得暫息然後獻公卿大夫也

媵爵者皆坐祭遂卒觶

鄕飲酒鄕射媵爵者皆先自卒爵示欲代賓大夫導飲也而賓大夫更卒觶必自致其敬而後安也燕射宰夫代君以獻大夫似可代君以酬而公酬賓亦自卒觶以君之於臣不可以獻而酬以導飲則無妨也至酬賓以後三舉酬不復卒觶則義當有節耳

若君命皆致則序進奠觶於篚

所酬惟賓而或命皆致以後媵酬爵者皆此二大夫故二觶齊舉示一以酬賓一以酬公卿大夫也及爲公卿舉旅則易觶而不相因以瀆爲嫌也至爲士舉旅則因賓媵觶於君而及之示君待羣士不異於賓與公卿大夫也

公坐取大夫所媵觶興以酬賓

注謂就其階而酬之非也凡獻酬主人就賓之階賓就主人之階經皆明著之況以君而就臣之階以酬以拜無不特書之理敖氏謂立於席舉觶鄕賓而酬之於文義脗合

賓下拜小臣辭賓升再拜稽首

前旣下拜矣接時又下拜故及其未拜而辭之止受其升拜後酌膳下拜亦然禮下之恭不欲其僕僕而亟拜也

賓進受虛爵

觀此則公不就西階亦明矣凡經言進體例不一於揖讓行趨而言進者各指其事表其地也於受爵而言進者皆至其席前鄕飲酒賓拜進坐奠觶於薦西鄕射賓進受爵於席前是也於授物而言進者婦見舅姑執笲進拜奠於席是也公酬不言就西階飲不言降席而賓受虛爵曰進則進受於公之席前明矣

賓以旅酬於西階上

公卿先受酬而後獻何也君不可親酌以獻臣若酬則自飲以相導故可親也公卿君之所敬故旣親酬賓因借手於賓以酬之士爲獻主而媵爵者以大夫何也君親酬賓曁公卿大夫禮重於宰夫之獻也

射人作大夫長升受旅

舊說大夫包公卿以周官六卿之貳皆中大夫記又云諸侯之上大夫卿也下經分獻公卿及大夫則此大夫包公卿明矣

賓坐祭立飲卒觶不拜

凡旅酬皆不拜卒爵以時不能給筋力亦不能勝也故燕與大射𨿽君所賜爵不拜以示禮之節宜然而非慢於終也

大夫辯受酬如受賓酬之禮

一如公卿受賓酬之禮而無殺也

司宮兼捲重席設於賓左

賓無加席故卿之席臨事乃設辭卽徹之不敢以重席臨賓也若前與賓席同設則相形而若有所絀矣

乃薦脯醢

大射大夫有脀而燕則卿無脀何也惟食禮有茹牲體饗燕皆祭而不舉大射將祭而辧尊卑義近於饗故傋設薦俎以見其文燕示慈惠庶羞畢陳以致滋味故公及賓而外不設薦俎以見其質也

若有諸公則先卿獻之如獻卿之禮席於阼階西北面東上無加席

諸公乃天子有加命而禮絕於同僚者也故席於阼階西所以別於卿大夫而並無加席以示下不敢過於賓上不敢擬於君也

小臣又請媵爵者二大夫媵爵如初

公若命長致則仍有奠而不舉之爵而再請媵爵者以此爲公卿大夫舉酬之始不可仍酬賓未用之爵也曰二大夫媵爵如初見媵爵者始終惟此二大夫也爲君行酬則致爵者大夫坐而飲則執爵者士輕重之衡也

降與立於洗南者二人皆再拜稽首送觶

立於洗南者亦拜以同受君命後此君爲大夫舉旅所舉卽立於洗南者所奠之觶也

公又行一爵若賓若長惟公所酬

賓前已受酬矣長之中若有諸公及師保之卿則宜先故所酬無定也公舉酬爵經文凡三變此不曰舉觶而曰又行一爵惟公所酬者前已再卒觶矣能更勝酒則仍親卒觶若不能勝可竟以此觶授賓若長而使自行酬也

胥薦主人於洗北西面脯醢無胥

主人已三卒觶矣而至是始薦何也諸侯之膳宰士也以爲主人故崇之使與大夫班而同受薦其前之不可以薦何也與公及賓酬酢而受薦則於下爲汰於上爲慢矣公及賓與公卿獻薦相隨以優尊也大夫則辯獻有席而後薦主人薦於獻大夫之時士則旣獻就位東方而後薦皆以便事也自卿以下皆無脀而於主人始言之者鄕飲酒鄕射主人設俎與賓同疑於有脀故特文以見之也記言薦卿者小膳宰主人與大夫同時而薦則大夫亦胥薦可知也大射禮公及賓皆宰胥薦則士庶子及內小臣之薦不宜同屬宰胥而胥以下更無可任豈胥亦分大小薦大夫者乃宰胥而士庶子內小臣則內外饔之胥薦與

辯獻大夫遂薦之

自大夫以下皆徧獻後同薦省其節以便事也隨獻而薦則費時多矣

樂正先升北面立於其西

燕與鄕飲酒樂正先升大射則後工而升何也此二禮笙入閒歌合樂備舉而後樂正告樂備故先升以示並監堂上下之樂也大射惟歌鹿鳴故樂正從工師而升旋隨而降以監下管禮略故其辭亦略也鄕射惟合樂而樂正先升卒告樂備何也鄕大夫興賢能故笙歌閒歌宜備舉以厲羣士州長教射則但舉鄕樂而鄕之正歌亦可云備矣若大射則國政也禮宜備樂而射事殷繁工歌鹿鳴管惟新宮故不得告樂備耳

小臣坐授瑟

敖氏謂周官小臣四人此侯國不宜相工者亦四人竊疑持瑟而相者乃正與師其相工者則官中下士也大射禮僕人正相大師僕人師相少師僕人士相工大僕僕臣之長小臣僕臣之貳府史胥徒並同則燕禮相工而不持瑟者必官中下士也大射注云僕人士其吏豈卽謂官中下士與

主人西階上拜送爵

鄕飲酒鄕射主人獻工於西階反阼階上拜送爵賓主正禮也獻笙卽拜送爵於西階禮殺也燕大射獻工亦拜送爵於西階工賤代君賜爵不得全用賓主之禮

薦脯醢使人相祭

公及賓與公卿獻薦相隨而工亦然何也工數少儀略故歌奏獻薦同時而畢事同而義異也

公又舉奠觶惟公所賜以旅於西階上如初

上經公又行一爵惟公所酬或親卒爵或徑以授賓若長不定之辭也此曰惟公所賜則惟舉奠觶以賜受酬之大夫而公不自飲之辭也蓋公旣三卒爵矣卽能勝亦不宜多飲以自檢於威儀故下經賓媵象觶公亦不自卒觶而以賜大夫蓋無算爵之始又不可不自飲以導之故不得不預爲劑度耳爲大夫舉旅不於獻後而介於獻工獻笙之閒何也正禮再獻再酢一酬公與賓尙有閒而獻主無時休息𨿽彊力者亦倦矣故別使大夫媵觶以休獻主自是以後公爲賓舉旅而主人獻公卿公爲公卿舉旅而主人獻大夫皆媵觶者與獻主遞代而卽事獻大夫禮略獻工尢略故同時而畢然後公爲大夫舉旅而主人獻笙仍與媵觶者事相閒耳

笙入立於縣中

曰縣中不知其爲何所也大射兩階縣編磬編鐘一建鼓在阼階之西南一建鼓在西階之東南面蕩在建鼓之南則笙立於縣之中央明矣凡儀禮應具而無文及辭略而指不分明者以是推之可八九得也

主人洗升獻笙於西階上

鄕射獻笙不洗州邑之樂工至笙益賤矣故禮殺燕之笙必官中之士也與膳宰爵等相差故並爲之洗至鄕飲酒則主人乃國卿卽工爲大師亦有獻而無洗體當然也

君曰以我安卿大夫

立司正恐旣醉而號呶俾謹其儀法也而不可以爲禮辭故曰君命我爲司正乃所以安卿大夫使坐而行酒耳言卿大夫則賓可知矣不及諸公燕禮輕非大射擇士以祭之比或不以煩諸公也

卒觶奠之興再拜稽首

鄕飲鄕射主人作司正故許諾而主人拜焉司正答焉燕與大射則官事有常故司正自請而不拜也惟卒觶之拜則皆無答而其義各別飲射之觶將糾旅酬者之儀法而先自飲以爲式若主人與賓答拜則似與司正共監眾賓故不敢答示已亦在所糾之列也燕與大射則有司共其常職君無庸答拜而主人亦不敢答示共稟於君命與眾賓同也

升自西階東楹之東請徹俎

鄕飲酒鄕射賓請而後主人命徹尊賓也君臣之禮則有司要其節而請於君宜也

公以賓及卿大夫皆坐乃安

乃安擯者以皆安坐告也鄕飲酒鄕射賓主人𨿽有尊卑而爲鄕黨朋儕之禮故主人請之而眾卽升坐燕則以諸臣而升坐於君之堂心必不安故先有安卿大夫之命而對曰敢不安示本不安而以君命不敢不坐也坐定之後擯者復以安告嚴恭之義卽於和樂中寓之

羞庶羞

牲以狗而羞則庶觀六月韓奕二詩所陳品味惟嘉惟偕可羞者無不薦也此西周之詩可以證周公之典禮

乃薦司正與射人一人司士一人執冪二人

司正射人也而稱司正以特薦宜首庭長也鄕射之司正司射司馬皆以州之屬士攝事而假以是稱燕則皆以大射正爲之故下經特標若射則大射正爲司射以明篇首之射人此特薦之司正皆大射正而同薦之射人則小射正也【周公射人下大夫二人】司射反爲司正不見於經何也以鄕射作相爲司正司正爲司馬司馬反爲司正義可互見也大射正爲司正又爲司射則射畢之後反爲司正者非大射正而誰哉燕而射則不立司馬而凡禮事皆射人主之何也周官射人掌公卿大夫士之朝位詔相其儀法君行必從則燕射之禮事惟射人掌之爲宜

辯獻士士旣獻者立於東方西面北上乃薦士

其文正與辯獻大夫遂薦之相對明大夫於獻之時遂薦士則辯獻畢立於西方而後同時齊薦也

祝史小臣師亦就其位而薦之

獻媵爵者無文包於大夫也獻無算爵之執爵者無文包於士也惟主人則無受獻之禮蓋身爲獻主更無獻之之人故惟卒爵於君及賓之酬酢而薦則與大夫之獻薦同時也

主人就旅食之尊而獻之

得獻在庶子之先則爲升於司馬之士益明矣就其尊而獻者在禮侍飲於長者拜受於尊所士旅食者位卑人眾而禮不可廢故體主人之勤而簡其節也凡不拜受爵者以獻酬者本不拜士旅食之初受爵者主人亦宜拜獻而受者亦拜文不具耳

公坐取賓所媵觶興惟公所賜

賓尊獨伸卿大夫莫與之並故旅酬之終賓媵觶以致敬於君君卽取所媵之觶以賜卿大夫使遞酬以及於士以示君於羣下一視同仁而賓之敬亦逹於上下矣二大夫媵觶之始君坐取觶至是復坐取觶禮以嚴終脫屨升堂坐而行爵無算易至怠忽故君先自力於禮以教之肅也

降更爵洗升酌膳

卽以象觶賜君之惠也更爵而後行酬臣之禮也所受象觶無卒觶之文蓋賓所以獻君非臣下所敢飲奠而不用可也飲酒之禮爵有實而終不用者義各有當也

大夫立卒爵不拜實之士拜受

士自酌以相酬故大夫卒受者亦自實以先之而不用執爵者禮之曲當於人情類如此

士旅酌卒

同爲士不得使執爵者酌又不得使卑者升堂而代酌也

遂獻左右正與內小臣皆於阼階上

庶子之後惟左右正內小臣得獻則知胥以下必無獻酬之禮待事終日必別有飲之食之之法以事防不見於經記耳

無算爵士也有執膳爵者有執散爵者

特表其爲士以事之終或疑使無位者代其勤也自大夫以上皆得親與君爲禮士則受酬於大夫並不得與公卿接故於禮終使二士執無算爵不惟執膳爵者得徑進於公卽執散爵者亦先進於公而公親命之以賜公卿所以作其志气而厲其節行也士位在堂下而獻必於階上亦此義也獻執爵者無文何也該於上經辯獻士也

執膳爵者受公爵酌反奠之

此爵公終不舉而奠之何也奠之而公不舉以示飲有秩節而無醉飽之心也

大夫不拜乃飲實爵士不拜受爵

至無算爵士必不能拜辭拜受故卒受爵之大夫不拜而飲以先之若酬者拜則受爵者不得不拜矣於士之酬不拜則似於士太簡於大夫之酬先之則知時不逮而上下同之矣

公有命徹冪則卿大夫皆降西階下北面東上再拜稽首公命小臣辭公答再拜大夫皆辟遂升反坐

公不命升成拜何也此禮終而總拜君之賜也異國之賓明日拜賜君不復見而聽其稽首於門外故本國之臣聽其稽首於階下而不復命之升成拜蓋以朝夕君所之人而拜賜於明日是自同於國客也故必變其節而後各明其義焉君命徹冪使羣臣盡膳尊而卿大夫降拜反坐不復行爵士終旅是至此士亦酌膳以相酬也蓋賓與卿大夫各受特賜之膳爵脫屨升堂又酌膳坐行以徧故不敢專君之惠而均諸羣士貴臣推賢讓能不敢賴寵之義也燕之初卿大夫獻酬皆以散至末而羣士皆飲膳示君之馭臣名分則親貴不敢假恩義則疎賤不敢遺惟嚴於始乃可以厚終也禮之起教於防渺類如此

士終旅於上如初

士受爵西階上終旅於上而別記曰燕不與何也古人重禮不得與升堂之坐則不以獻薦爲榮

宵則庶子執燭於阼階上

鄕飲酒之禮朝不廢朝暮不廢夕而燕則至於宵何也鄕大夫興賢能公卿大夫相飲自不宜廢朝夕之官常國君無事而燕羣臣及以賓燕必君臣之職業皆於正書畢之而後休其餘閒故詩曰厭厭夜飲不醉無歸且燭不見跋亦未至於怠荒也春秋傳所謂未卜其夜者乃齊桓賢陳敬仲就其家而飲公非典禮也燕薦庶羞而不設黍稷則日必下昃而後舉之可知矣

賓所執脯以賜鐘人於門內霤

工笙並受獻不宜獨遺於金奏故賓以薦脯賜之九夏皆以鐘鼓奏而所賜惟鐘人以鏄師掌金奏之鼓別無鼓人也賓及門內霤則奏陔者尙未離庭中之位所受特其黨之立於門內者耳蓋以爲禮也非飲食之道也一人受則與眾同之矣凡薦之實皆不舉則旣徹府史胥徒皆取分焉故以賓脯賜鐘人見其凡

公不送

士大夫侍食侍飲君降送及門而燕則不送何也侍飲食必民之望或君之故舊也私致其隆禮可已燕畢而汜送卿大夫則非國體也主人拜至而不送何也燕旣終則仍宰夫耳豈惟不敢代君而爲主人亦不敢與卿大夫爲敵者之禮

賓爲苟敬席於阼階之西北面【記】

苟當作耉簡編剝蝕或傳寫譌也虞夏殷周莫不敬老故尙書以耉長壽耉稱齒徳兼隆之舊臣故用爲國客之稱以尊異之古者五十爲大夫班至上卿而天子加命以比王臣非耉老焉能躋此席賓於諸公之位而加以耉老之稱所以昭其敬也在賓則不敢更受主君之獻而必欲自同於諸臣在主國則待之如加命之孤而不敢使儕於獻主此以介爲賓以賓爲苟敬之義與

不嚌肺不啐酒

諸臣嚌肺啐酒國客乃無此二節何也國家閒暇君臣同樂而因以謹禮故其節不可廢國客則聘享饗食恪恭以將事屢矣至於燕則加勞以示暱好故簡其儀注似若遵者然也字誤爲尊遂不可觧鄕飲酒禮𨿽公卿爲遵禮無嚌啐

與大夫燕亦大夫爲賓

旣著爲典禮則遣聘之國以中大夫爲正使必以下大夫爲上介凡燕外臣與本國之臣皆不以卿爲賓者古者五十爲大夫累日積久以至孤卿年必過耆七十不與賓客之事亦量其筋力難勝【春秋傳趙孟欲一獻亦若多獻之煩】疏以爲畏其逼過矣饗之獻賓旣親卽事則於燕可息之矣如畏逼則聘賓之受饗本國公卿之禮食君親與爲賓主之禮何以不畏逼乎燕義曰爲嫌義己未審又易以逼則失之愈逺矣

羞膳者與執冪者皆士也

羞膳者明著於經非補記或疑執冪者非命士

羞卿者小膳宰也

特著小膳宰明羞膳與賓者皆膳宰正也卿惟脯醢而曰羞祭義薦其薦俎蓋義可通用

惟公與賓有俎

公與客燕禮辭稱須臾焉而宵設燭則舉之必於日下餔君有稍事羣臣亦各食於官次明矣故惟君與賓有俎以爲儀而羣下則無之從其質也

凡公所酬旣拜請旅侍臣

大射禮惟賓有請而此記曰凡公所酬以下爲卿大夫士三舉旅經文皆曰如初則皆有請也士之請亦曰旅侍臣以至是又獻庶子及左右正與內小臣也

幾薦與羞者小膳宰也

周官膳夫之屬內饔掌宗廟之割烹凡燕飲食亦如之外饔掌外祭祀賓客之事則小膳宰卽內外饔也經不見執冪者之爵或疑庶子士旅食者可供故記著其爲命士經不見羞卿者或疑與賓同故特著其爲小膳宰旣於卿曰小膳宰或疑大夫以下復易人故特著凡薦與羞同之凡獻必有薦士旅食庶子及內小臣皆使小膳宰薦何也薦羞乃膳夫本職爲君展事無擇於所致之貴賤主人可通獻而況薦羞乎

有內羞

燕禮惟賓與公有俎嚌而不食餘皆祭薦而已故具內羞恐或有饑而欲食者與

若與四方之賓燕媵爵曰臣受賜矣臣請贊執爵者但具禮辭餘皆與本國之臣爲賓者同也其異者本國之臣不拜賜聘賓則拜賜耳其禮已總見於聘禮又見於公食大夫禮故無庸備舉

儀禮析疑卷六﹤經部﹐禮類﹐儀禮之屬﹐儀禮析疑﹥

欽定四庫全書

儀禮析疑卷七

翰林院侍講銜方苞撰

大射儀

宰戒百官有事於射者

春秋傳趙孟曰武請於冡宰矣南遺曰冢卿無路以此經及聘禮參證則侯國亦有宰舊典也蓋假以尊稱以臨蒞其吏民與五等之國皆稱公大國之孤亦稱公同義

射人戒諸公卿大夫射司士戒士射與贊者

曰戒士射則知贊者不射矣觀此則士旅食乃升於司馬掌於司士而未受職者作之以贊射事明矣用此推之鄕射贊者有司之類射皆不與

前射三日宰夫戒宰及司馬射人宿視滌

百官聞宰之戒則射前一日已官陳器與水三官聞宰夫之戒則屆期已同視滌故下獨舉司馬之命張侯設乏也疏謂滌射器非也射器拂拭而已無所用滌○自視滌至量侯道設乏張侯宿縣並射前一日事故以宿視滌貫之注云前射三日張侯設乏非也量人量侯定植巾車張之可同時而畢事若張設於三日之前必別具帷冪以備風雨非事之宜○此篇主於射而言視滌則燕禮不待言矣戒三官之地所滌之器滌之之法視滌者之儀皆不載必已見於祭禮也

大侯九十參七十千五十

筋力不可彊而侯道之逺近壹以貴賤爲差何也臯陶陳謨以六徳三徳爲有邦有家之差蓋居君卿之位而徳器才識不能及逺則無以馭其眾臨其屬故寓其義於射傳曰爲人君者以爲君鵠爲人臣者以爲臣鵠志力不足以中鵠則君卿與有司同罰以示才徳不足以稱位則不足以任國社而亦無以安於四民之上矣此義明則苟非至愚必將撫躬而自懼求賢以自助尙敢荒寜以自恣於民上乎位卑者𨿽力能中逺而非其鵠不獲亦教以職思其居而無越志也傳所謂射者各射已之鵠繹者各繹已之志其此義也與

遂命量人巾車張三侯

前承宿眠滌濯後接宿縣則爲射前一日事明矣

設乏西十北十凡乏用革

西十北十之文重見以上乃司馬命量人定設乏之度此則巾車設乏之事也

樂人宿縣於阼階東

於樂人之縣復特言宿事更端也蓋張侯設乏與視滌同時而官事相聨無庸更言宿樂人之縣則宗司所掌也故別言之

笙磬西面其南笙鐘其南鑮皆南陳建鼓在阼階西南鼓應鼙在其東南鼓

磬西面而笙鐘與鑮皆南陳何也擊者東面而立擊西面南面皆便也鐘鑮所以必南陳者以編鐘同簴不可以西面也南陳之占地無多建鼓猶設於阼階西以辟君降揖卿大夫之位可縮簴而西面乎阼階之鼓聲南面西階之鼓鼙則東面何也凡考擊必用右手東面而擊者以南爲便西面而擊者以東爲便也○笙鐘頌鐘以應笙管皆編鐘也鑮則大鐘以聲羣樂奏九夏者○建鼓卽楹鼔以木貫而建之遂以建名若以樹詀則下云一鼔在其南一鼓在西階之西簜在鼓西可矣皆特標建鼓義無所處於文爲贅楊氏復承朱子之意爲儀禮圖最有功於治經者

但尙有宜補正處如燕禮但云樂人縣詳具於大射而樂器之陳設無圖後之君子宜詳訂焉

一建鼔在其南東鼔朔鼙在其北

鑮建鼔大鼙小故設於鑮與鼓之間而少北於鼔以便先擊鼙後擊鼔也

冪用錫若絺綴諸箭蓋冪加勺又反之

綴錫若絺於箭慮風之搖蕩也蓋冪謂以冪覆尊明勺加於冪上也又反之以覆勺也

皆尊酒在北

記稱上酒以陳尊南上尊在南也

兩壺獻酒

獻酒示爲獻服不設也注讀獻爲沙疏因言祭侯用郁鬯故隸僕以下卑賤之人並得以郁鬯獻漢唐人學而不思至此貿儒乃以不用注疏病程朱謬矣

司官設賔席於戶西南面有加席

大射之賔大夫也以爲賔而有加席與卿同猶燕之主人士也以爲獻主而與大夫偕薦也卿之重席陳而不設以卿終辭且諸公無加席而卿之加席久設於其位非所宜也

小卿賔西東上

諸侯之國卿以下別有小卿春秋傳魯有宗伯小司冦乃小卿也蓋禮事獄事最繁難以兼攝故特立小卿以主之其下各以大夫大夫之數所以必五人也冢宰則以司徒攝而不設小卿故見於春秋傳者無小宰吳楚僭王故有太宰少宰衛有右宰谷蓋僭設故易其名以自蓋也

若有東面者則北上

惟大射卿大夫在國者無不與小卿位於賔西五大夫繼之戶西不足以容其席位故有東面者燕則無此文衰老及有事於國中者可不與也

士西方

不著庭中南北之度以下旅食者在士南則其位約略可知

小臣師從者在東堂下南面西上

非有禮事者不得升堂公將降階揖公卿大夫故從公者預負東堂而立也周官司士治朝之位王族故士在路門之右南面東上大僕大右大僕從者在路門之左南面西上亦擬王出視朝南面故從王者亦南鄕也彼或東上或西上以王位當路門之中也此皆西上以公降自阼階也○燕禮小臣師一人在東堂下儀略也大射儀繁故有從者

賔再拜稽首受命

燕以示慈惠故曰許諾大射以辧等威故曰受命文無防而不辧也

小臣自阼階上北面請執冪者與修膳者乃命執冪者執冪者升自西階立於尊南北面東上膳宰請羞於諸公卿者

羞膳者與執冪者同時而請而惟見執冪者升立之位何也羞膳者之職與其儀具詳於後也羞於諸公卿者亦然燕禮請羞於諸公卿者壹與此同而篇中竟不目其人必已見於饗禮【公食大夫禮設洗如饗】而略之也觀此篇亦可互證

賔及庭公降一等揖賔賔辟

公之降揖同而燕則賔不辟何也燕主溥惠於羣臣而立一人以爲賔禮猶輕大射擇士以祭賔有加席與卿同升奏肆夏與異國之賔同奠爵執爵興而樂闋且上擬於君故於君初接見時退辟以見其不敢當禮也

公升卽席奏肆夏

燕禮記若以樂納賔則奏肆夏此經三奏肆夏皆燕禮之所無也蓋燕以示慈恵宜略於儀節故納賔公卽席及受獻皆不用樂大射以辧尊卑別賢能宜詳於度數故公卽度受獻皆以樂尊尊也納賔以樂賢賢也大夫以下無脀而獲者釋獲者有脀報勤也肆夏之詩曰明昭有周式序在位又曰我求懿徳肆於時夏與大射辧尊卑別賢能之義相應燕而摲用肆夏以納賔其必臣有大勲勞功伐而加隆焉以厲羣下與

賔升自西階主人從之賔右北面至再拜賔答再拜主人從賔之後旣升堂則北面而立俟賔就席然後拜其至故不曰拜至而曰至再拜也

賔洗南西北面坐奠觚少進辭降主人西階西東面少進對

禮與燕同而於賔增北面於主人增西階然後賔主所立之位愈明

擯者以命升賔

燕禮射人按節而升賔不復請於君也此曰以命蓋君重其禮而特命之

宰胥薦脯醢由左房庶子設折俎

燕禮輕獻公獻賔設俎者皆膳宰大射禮重轉以宰胥庶子薦設以士皆與射故薦設用不與於射者

更爵洗升酌散以降酢於阼階下

主人獻公自酢燕禮酌膳志恩禮渥洽而不可忘也大射酌散示等級分明而不敢苟也

賔升席坐祭酒遂奠於薦東

凡奠於薦東之觶不飲何也燕與大射公卿皆未得獻賓已受獻且隨當受君之酬故不飲主人之酬爵以示不敢再先於公卿俟受君之酬而以酬公卿大夫然後事順而情安也主人之酬爵君不可用以酬賓故別舉媵觶而薦東之觶又不得他用則俟禮終而徹之可矣鄕飲鄕射不用薦東之觶義與此同其舉薦西之觶以旅則以事各不同而節文亦少異焉耳

公命長

長謂五大夫爵列之尊者故小臣以次作二大夫而不復請於君也公爲公卿舉旅曰若賓若長則非以長幼言可知

皆奠觶再拜稽首

上稽首拜媵爵之命也此稽首拜飲觶之賜也賓未酬而先賜媵爵者飲何也凡酬必先自飲而後致爵於人媵爵者之飲乃代君也酬爵四舉非有代者君豈能媵

遂卒觶興坐奠觶再拜稽首執觶興公答再拜

燕禮主人自酢賓受酬二大夫媵觶公皆答再拜大射皆答一拜惟此答再拜何也燕示慈惠故過禮以明恩大射辧名分主人士也君於士不答拜以爲獻主而拜答焉禮已過矣賓與媵觶者大夫也本當答拜故一循其常而於二大夫卒觶時閒答再拜以別於士賓則公飲射爵而夾爵及媵觶於公並答再拜以別於眾大夫又所以稱禮之輕重而爲之隆殺也

賓降西階下再拜稽首小臣正辭賓升成拜

拜下禮也故主人獻公大夫媵觶皆聽其稽首於階下而不辭惟於賓則略君臣之分而執賓主之禮故命小臣辭而升成拜且始猶拜於下而後辭旣則不待其拜而升之皆異敬也公以賓所媵觶賜人亦不待其拜而升之蓋所賜必諸公若諸卿之長或君之師保故與賓同禮然君𨿽有異敬而臣宜守常禮故至君命徹幕則賓與公卿大夫皆降拜稽首公𨿽命辭而終不敢升成拜

賓告於擯者請旅諸臣

祭祀賓客獻酬本無或遺而燕射舉旅必使賓請者自賓言之則不敢専惠自君言之則推惠於賓而使浹於上下也公卿之請所以推惠於公卿而使浹於諸大夫也【卒爵者大夫】大夫之請所以推惠於大夫而使浹於羣士也士舉旅而後獻庶子有司則士之請又推惠於士而以浹於庶子有司也惟賓之請見於經而燕禮記曰凡公所酬旣拜請旅侍臣蓋據爲公卿大夫士舉旅受爵者皆曰如初請酬之文惟見大射何也大射禮重於燕於燕舉之或疑大射辧尊卑簡賢能一稟於君命或無此節於大射舉之則燕不待言矣以告於擯者以射者無自請於君之儀也

若膳觶也則降更觶洗升實散

公命不易主恩也賓更觶臣禮也

卿辭重席司宮徹之

賓有加席而卿轉辭因其辭而遂徹之何也上則體君之意以致隆於賓下則不敢過諸公也

乃薦脯醢卿升席庶子設折俎

不指言薦脯醢者以庶子仍設折俎而獻大夫始言胥薦脯醢則公卿之脯醢薦者仍宰胥可知矣賓薦以宰胥一日之敬公卿貴有常尊不得降於賓

若有諸公則先卿獻之如獻卿之禮席於阼階西北面東上無加席

燕與大射諸公皆無加席與卿辭重席之意同以成君致隆於賓之義也又位在阼階若加席則上擬於君故設席時本無加席不待其辭

主人洗觚升獻大夫於西階上

燕禮爲大夫舉旅在獻工之後笙入之前以其事與無算樂獻士相連故使媵爵者遞進而代獻以息獻主大射爲大夫舉旅退於旣射之後獻主之事至獻大夫獻工而中止則連而舉之可也

胥薦主人於洗北西面脯醢無脀

大射以辧等威故惟公卿有折俎𨿽主人亦無脀以此知薦獻獲者之俎以祭侯設而釋獲者亦得以類及也

擯者升大夫大夫皆升就席

獻公卿畢卽爲舉旅獻大夫直待射事畢而後爲舉旅義主於射禮重事繁恐日不足也工得獻而笙否義亦然

乃歌鹿鳴三終

不合鄕樂射以擇士與彰女教之義無渉鹿鳴三終兼四牡皇皇者華左傳歌鹿鳴之三可證

主人洗升實爵獻工

鄕飲酒鄕射惟爲大師洗以眾工不過族黨中知音樂者或國之中瞽下瞽耳燕與大射則歌者必大師小師卽上工亦異日之小師大師也故皆洗以獻而並及於笙大射禮繁故省獻笙之節耳

大師少師上工皆降立於鼓北羣工陪於後乃管新宮三終

旣無閒歌合樂則堂上之事畢矣故大師少師上工皆降也春秋昭公二十五年魯叔孫婼聘於宋宋公享之賦新宮昭子賦車牽則新宮有辭與南陔六篇異而獨以管奏射事殷故簡其節也敖氏以無管入之文遂謂卽大師管非也上經工六人四瑟僕人正相大師僕人師相少師僕人士相上工則上工謂四瑟明矣此經旣曰大師少師上工皆降又曰羣工陪於後則非眾管者而誰哉經於羣工陪於後下繼言乃管則管者卽羣工甚明無事復言管入言之法當然耳

擯者自阼階下請立司正

鄕射主人自作司正政學之常有司及時而發命國君之禮則宜有請者

公許擯者遂爲司正

鄕射禮曰作相爲司正所作無定之辭也此則禮之秩節故曰公許擯者遂爲司正無所用其辭也

爲政請射

爲去聲言爲政典而請射主於事非指其人也國之大事在祀與戎故於禮辭特著其義曰爲政若鄕射以教學士燕射以樂賓無庸及此注疏以爲司馬之稱則司馬當自請於君不宜使司射請且君前臣名不宜其名而曰爲政也

遂告曰大夫與大夫士禦於大夫

侯國三卿五大夫或從王事或交於友邦或疾或喪不能成耦故以士禦之公卿不能成耦者亦以大夫禦可知○敖氏云不言士與士略賤非也與尊者作耦自宜特文以見之上經云戒士射則皆與射而自爲耦不待言矣

主人士與梓人升自北階

南堂之前射者司禮事者掌射政者共獻薦者樂器射器皆陳焉工人士梓人司宮畫物外別無所共之事故並立北階下○升自北階自北堂由東房以至於堂也宗廟之祭婦人由北堂以入東房冠之日贊者入北堂以洗爵而酌於房中則東房與北堂相通明矣

疏數容弓若丹若墨度尺而午

兩物左右相去六尺然後射耦張臂挾弓矢乃有餘地又司正命去侯物閒可容其立也

卒畫自北階下司宮掃所畫物自此階下

工人士梓人司宮本待事於北堂下畫物掃畫畢仍反立於其所也

大史俟於所設中之西東面以聽政

鄕射鹿中此篇但言設中而不舉其名者侯有三則中亦宜三必己見於王朝禮又君射於國中則皮樹中大夫兕中見鄕射記則別見必多矣○曰以聽政者匪獨擇士以祭其坐作進退趨走呼唱此次誓命視聽之節卽軍政所隠寓也古者弓矢爲長兵軍政莫重於此此聽政與上爲政請射正相應○燕列祝史之位以或因燕而射則祝當釋祭侯之辭也禮主於射則祝必有事不待言矣

卒遂命三耦取弓矢於次

此下司馬命張侯系左下綱獲者倚旌文皆不具以其於射事爲必不可闕之節於射者爲必容有異之儀有司羣士自州長教射習之有素故可與鄕射互備而不復舉耳其他與鄕射大同而小變者具有精意存焉不覆舉則不可得而辧也

司射入於次

大射有次非獨以國君具官有張耦次者也州長防民於序習射尙功以角材力習威儀與射者皆少壯彊有力之士無所用次大射則公卿大夫皆與焉老者立而待事必有所休息以安其筋骸貴者降於階庭必有所隠蔽以肅其體貌又鄕射舉於春秋而擇士以祭則兼冬夏嚴風烈日勢不可以無次若鄕射禮亦宜然則黨共射器何難具幄幙帟案哉

由下物少退誘射

誘射之儀與鄕射各有詳略互備也

卒射北面揖

卒射大節故北面而揖示爲誘射而射君之侯如復於君也○鄕射之主人州長也故司射南面而揖大射君在阼司射在堂而南面對君以揖則義必不可蓋臣在君所奉命而執事時或南面司馬揚弓筮人抱蓍之類是也行禮則未有不北面者故𨿽聘賓啐醴必降筵北面注謂不背卿則鄕射公卿之位亦在尊東而南面揖敖氏云爲下射與君同物不可南面然司射少退乃不敢踐君之射位非北面揖之正義也

遂取撲搢之以立於所設中之西南東面

鄕射無次故司射先立於中之西南使三耦立於其西南以俟射大射先比三耦於次北面命取弓矢俟誘射畢然後定位於中之西南也

司馬正適次袒決遂執弓右挾之出

周官一曰正掌官法以治要二曰師掌官成以治凡謂六官之正與貳也此經司馬師司馬正敖繼公以爲射時所立之官經指始明注義亦可通周官大司馬教振旅辧鼔鐸鐲鐃之用伍長與二十五人之長皆得假以公司馬兩司馬之名則因射而立監得假以正與師之名明矣知非司馬之卿與貳者卿貳席位在堂此正與師射時與司射聨事而終獻獲者則非卿貳決矣周官軍司馬下大夫四人輿司馬上士八人行司馬中士十有六人侯國爵列𨿽降員數𨿽減而職司必具司馬正宜取諸軍司馬司馬師宜取諸輿司馬行司馬○鄕射司馬不決遂以教射而不與於射也大射之司馬亦不與於射而決遂特備射儀以爲眾式耳

升自西階適下物立於物閒

鄕射鉤楹物當棟也大射物在楹間故升階徑適下物

卒射右挾之北面揖

鄕射皆執弓不挾而此右挾擇士以祭儀彌謹也鄕射南面揖此北面對君之儀也

上射降三等下射少右從之中等並行上射於左階下陿各持弓矢必中空一等乃無掛礙庭中寛廣故盡階履平地然後可並行

公許遂適西階上命賓禦於公諸公卿則以耦告於上大夫則降卽位而後告

初射命三耦有辭此命賓有辭惟公卿則惟以某公與某卿耦告而不敢命以命辭有軒輊也

命大夫之耦曰子與某子射告於大夫曰某禦於子命大夫之耦與告於大夫同事而異文義宻而文辧蓋如此

遂命三耦各與其耦拾取矢

鄕射取矢必拾有司教射習儀不厭其詳也凡與於大射皆習儀有素者又耦多儀繁恐時不足以周事故初射不拾至再射設楅取矢於庭中於是觀禮則不可以或略矣○鄕射命三耦拾取矢後司射反位此經無之注疏推說義皆無據蓋未詳繹上下經文而考其事義也大射三耦眾耦位皆在次大夫立於三耦之南司射東面於大夫之西以命眾耦一人取矢未畢司射不得反庭中之位及眾耦皆還反次中以俟射則司射作之以升遂適阼階下請釋獲於公備命射事直至命上射不貫不釋之後然後退反庭中之位中閒實無反位之事安得有此文哉鄕射始命三耦取矢司射卽反位者司馬之位在司射之南三耦之位在司馬之西南眾賓繼三耦而立司射適堂西比眾耦命三耦取矢後必反其庭中之位乃可作三耦眾耦取矢於楅而次第作之以升其所立之位命事之地絕不相同而欲以彼例此宜乎皆不得其義也

皆內還南面揖

觀此則司射卒射北面揖之義益顯著矣司射在堂君在阼階𨿽不正對君而揖則君見之故不可以南面君在阼階上射耦在庭中𨿽南向而揖君不見其面又揖後始適楅南則出次時在楅北進而及楅面必南故因之南面而揖也

退者與進者相左相揖退釋弓矢於次說決拾襲反位鄕射三耦及眾耦自始至終皆拾取矢執弓立而俟大射之初則取矢於次而不拾再射三射皆取矢於楅退釋弓矢反位何也有司教射則宜使久立待事以固其筋骸將祭而擇士則宜休其神气使盡志於當射之時也鄕射之終賓主人大夫獨釋弓矢反位待事至旋取以升大射至再諸公卿皆取矢於次中三射𨿽取矢於楅與大夫同而隨升就席則釋弓矢臨事而後取以優尊者明矣【賓先待於物樂作而公就席義亦如此】於尊者爲優則於眾耦爲休其神气而使盡志於射益明

一耦揖升如初

上經三耦大夫眾射者皆釋弓矢於次襲反位此直曰一耦揖則旋取弓矢不待言矣蓋拾取矢於次儀不可廢故使預習而復休之所以曲體人情也

大史釋獲小臣師執中

鄕射一人執算以從而大射無之何也事輕人微鄕射獲者自執中尙有執算以從者大史釋獲小臣師執中則別有一人執算不待言故文略耳

中離維綱揚觸梱復公則釋獲眾則不與

離者麗也矢麗維綱而不中鵠也梱謂植之橫於上者仰觸於相下落而經正鵠也𨿽不中不逺於侯故君猶可假

惟公所中中三侯皆獲

三侯南北正相值故鵠之見以差矢少揚力過彊則或誤中其髙且逺者矢少畱力稍弱則或誤中其卑且近者故有中非其侯不獲及惟公則獲之法

司射遂進由堂下北面視上射命曰不貫不釋

以耦告則先公卿大夫而後及三耦尊卑之序也取矢以射則三耦先公卿並先君仍前誘射之義也不貫不釋賓與公卿之所同而於三耦命之言各有當也

司馬升命去侯如初

司馬下當有正字

公就物小射正奉決拾以笥大射正執弓皆以從於物射以擇士不中者不得與於祭篇中射人司射大射正小射正司馬正司馬師自始至終各有所待之事無暇身與於射疑當以祭有常職如鄕師肆師膳夫郁人之類攝之非必取諸射人羣司馬也其餘百官有事於射者則供其本事之暇當仍更互比耦而與於射【如獲者釋獲者倍其人數則皆可更番合耦】經記無文必己見於邦國祭禮

大射正立於公後以矢行告於公下曰畱上曰揚左右曰方

不中而以其矢告俾君自省以勉於後也人君於事物之理不中常苦不自知射失其宜而不中則易明於心亦所以示君當繹思己過也凡此皆所以防縱弛養徳性事近而義深矣

公還而後賓降

諸公卿升射降反位皆如三耦惟君初曰就物事畢曰還凡要節而揖君皆無之也蓋惟燕食賓初入君揖而進之大射之賓亦然及正射則無爲對羣臣而揖亦無爲向物而揖也君不揖而賓揖則疑於揖君故不揖與君同若兩君好防而射則揖當各循其節矣

諸公卿取弓矢於次中

君將射諸公卿始適次君射畢卽於次中取弓矢而升貴貴優老不敢過勤其筋力也至三射則又與眾耦同取矢於楅蓋公卿民之師保百僚所式故使爲眾耦之表儀以示儀皆素習𨿽貴且老而不敢怠於終焉

司馬袒執弓升命取矢

命取矢以下六節皆三射之始事也再射之算尙未視獲未數賢獲未告中算未釋丰未設射爵未舉侯與有事於侯者未獻而汲汲於此何也以此時儀節甚繁閱時甚久而司馬與司射所掌之事與用事之地各異故乘司射發命之隙使有司各供其事並行而不相悖而司射旣請三射於公可直入次而命三耦矣禮之所謂連而不相及茂而有閒此其可驗者也

賓之矢則以授矢人於西堂下

再射賓取矢於堂西故以矢授於西堂下以備三射之取也舉賓之矢以見例則公之矢以授於東堂公卿大夫之矢以授於次中可知矣射畢凡與射者皆授有司弓矢故不列數也矢人卽初納射器之有司

勝者之弟子洗觶升酌散南面坐奠於丰上降反位鄕射禮執弓反位以弟子皆與射也大射弟子不與故反位不執弓蓋洗觶本未執弓也

東面於三耦之西

出師之禮司徒搢撲北面誓之故鄕射禮司射搢撲北面於三耦之南以三耦州之子弟可以師長之道臨之大射之三耦皆士而公卿大夫並列射位故司射之面位必異

一耦出

鄕射曰一耦進以立於中之西南也此曰出以位在次中

交於階前相揖適次

耦次在洗東南鄕射禮相揖出於司馬之南遂適堂西彼射者州之學士也必過於司馬之前以察其儀度大射之耦則公卿大夫士降階而徑適次於禮乃宜

賓升再拜稽首公答再拜

公酬賓賓再拜稽首公答一拜至飲射爵賓致爵則答再拜者四不惟答賓之親獻及夾爵陰以示事有未當𨿽尊者宜爲理屈重自抑下所以養成其徳性俾凡事不敢自是而求助於賢臣所謂各繹己之鵠也

公卒觶賓進受觶

公卿大夫飲射爵亦於西階示法行於貴而後可以齊眾也君則卒觶於阼階之位貴有常尊也公卿大夫之飲耦不升君則賓親獻而夾爵上下之辧則然而飲不勝之爵與眾耦同又使君知罰不敢行而躬宜自省也

司宮尊侯於服不之東北

鄕射禮酌堂上之尊以獻獲者此別設尊以國君之禮與州長習射異所祭者不寧侯也不得與堂上同尊故設尊之初卽正其名曰獻酒示主獻服不而非爲祭侯也此曰尊侯不沒其實也不曰大侯之乏之東北而曰服不亦以見此尊主獻服不而服不轉以祭侯

司馬正洗散遂實爵獻服不

飲食之道祭必先於生人惟祭侯則先獻服不以義取不寧侯無特祭之義故使服不以所受獻爵祭之蓋服不以侯得獻故私以祭報而又申攻責於祝辭以爲戒也

司馬正西面拜送爵反位

前司馬正獻服不注云洗酌皆西面疏因謂獻旅食尊後酌者爲背君此北面不嫌背君以南統於侯曲說也諸侯堂髙七尺禮行於階下庭中君不見故𨿽南面無背君之嫌況西面乎○鄕射眾賓燕獻大夫皆不拜旣爵故送爵卽反位

卒錯獲者適右个薦俎從之

司馬獻服不薦俎錯焉示非爲侯設也服不不祭啐而適右个不敢以己之餘祭侯也終則仍設薦俎於乏南明獲者𨿽以祭侯而薦俎本爲獲者設也○五帝三王之世凡冦賊姦宄聽斷於士師其阻兵倡亂敢爲不寧者皆彊橫之諸侯【蚩尢有苖觀扈洗邳徐奄之類】故射之正鵠取義於不寧侯使貴賤少長同心於貫之以示敵王所愾之義義取於不寧侯而又祭之何也祭有非報功而以聲其罪者攷工記所載天子祭侯之辭乃周官太祝詛祝所謂攻說也燕義所稱則諸侯燕射樂歌非祭侯之辭師禡所祭於經傳無考而後儒以爲祭黃帝蚩尢祭黃帝則禱祈也祭蚩尢則必以攻說之詞記曰禡於所徵之地必以蚩尢爲戒使不寧之方毋侮毋忽也

卒祭左个之西北三步東面設薦俎立卒爵

以此見祭侯之時執俎而不設至獲者反位卒爵而後設之

司馬師受虛爵洗獻隸僕人與巾車獲者皆如大侯之禮

張爾岐曰觀此則前注謂司馬正容獻服不與其徒之誤明矣服不本下士其徒卽得獻亦宜在隸僕巾車之後○注謂不言量人此自後及先可知敖氏謂量人或不與此獻指皆未明蓋大射自公卿大夫庶士以及士旅食者庶子皆受獻隸僕人巾車參幹二侯之獲者職卑事鋭疑不得與於獻故特著之若量人制燔脯與郁人舉斚瀝於祭有常職當與卿大夫並受主人之獻於適士中若使司馬師與僕隸等同獻於侯側則非其倫矣

洗觚升實之降獻釋獲者於其位

不近酌獻獲者之尊而實之於堂上則別設獻獲者之尊以祭辭稱不寧侯不可與堂上同尊益明矣

司射倚撲於階西適阼階下北面請射於公如初再射升堂而後請特見於經此如初謂如初之請於階下耳

反搢撲適次命三耦皆袒決遂執弓序出取矢司射先反位

方命三耦取矢卽反位與再射異何也再射司射之事皆在次中三射則事在庭中不得不先反位也再射時大夫羣士始卽事恐其或愆於儀故就次中監視之至三射則次中之儀皆前見矣而諸公卿始繼三耦而出就楅與眾耦同拾取矢司射命三耦後宜先反庭中之位以待事且再射止見大夫庶士次中之儀而未見其取矢於楅之儀至是始一一監視之

三耦旣拾取矢諸公卿大夫皆降如初位與耦入於次三耦本在次中諸公卿大夫之初位亦在次中旣曰如初位又曰與耦入於次義不可通必傳冩者誤倒其文也若作諸公卿大夫皆降入於次如初位與耦皆袒決遂云云則理得事順而辭意亦坦然明白矣敖氏謂入次有淺深據經文所書亦無以見其然

若士與大夫爲耦士東面大夫西面

再射言爲耦之上下三射言所面之東西互見且相證也○士與大夫耦再射卽有之而至此始見以君射之儀賓與諸公卿大夫升降進反揖讓之數具詳於再射禮重文繁無暇及士與大夫耦之末節故補敍於二射亦列事之儀法宜然

公樂作而後就物稍屬

再射於授矢言稍屬三射於樂作言稍屬蓋以君之血气有彊弱志慮有緩急且無暇專勤藝事故四矢之行不過與拾發之節稍相屬而已求以疏數如一不可必得也不過與鼓樂之節稍相屬而已求以循聲而發不可必得也故少寛之亦所以使自循省而知職任之重且大也

公又舉奠觶惟公所賜若賓若長以族於西階上如初合燕與大射觀之凡曰酬者公先自飲也曰賜者卽以其爵賜也【凡言賜者皆無先自飲之文】燕禮爲公卿舉旅曰酬爲大夫舉旅始曰賜蓋事主於燕時寛而禮可備也大射爲公卿舉旅卽曰賜事主於射時蹙而儀當略也賓已受酬而爲公卿舉旅復言賜賓者若賓如子產叔向爲一國之望則公或再賜爵以風有位而公卿亦以下賢爲樂也爲大夫舉旅仍曰若賓若長者如再舉觶以賜公卿則三舉觶或仍以賜賓也燕禮爲大夫舉旅在未立司正之前以工歌之後隨立司正說屨升堂卽閒有射事亦用以爲歡其禮極簡【觀大射旅後復射之儀可知】自當繼公卿而舉旅於未安諸臣之前以別於羣士大射則大夫志專於射必俟射畢舉酬然後理得而其心可安也【公卿卽不與射而廟有著位事有秩節大夫則射不中者不與於祭】

庶子正徹公俎

王朝庶子下大夫二人中士二人侯國正必上士副必下士也徹公俎者庶子正則俎服不之庶子必周官諸子職所作之羣子也服不在王官爲下士則侯國必不命之士而使當官之下士設其俎不亦舛乎

大夫祭薦

受獻時不祭脯醢省其節文俾盡志於射也故三射旣畢升堂坐飲而後祭薦士之獻以數多射前無暇及此必待脫屨升堂別有執爵者主人無堂上之事而後可徐徧耳

乃薦司正與射人於觶南北面東上司正爲上

司正卽大射正也司馬之事與司射等而不與於特薦以大射主於習禮觀徳而義不兼於立武也司馬且不與況司士與執冪者疏謂文不具非也○按上下經文似羣士皆受獻立於東方而後徧薦焉司正射人執射政之總故獻時獨薦於觶南以優異之猶燕禮之主人士也而與大夫同薦舊說俱難通○燕以示慈惠故並及司士與執冪者大射以辧名位程徳器故惟射人特薦義之宜也

主人就士旅食之尊而獻之

鄕射之射事及獻薦弟子所共實多國君官備燕與大射獻酬射事皆官共之庶子惟設折俎弟子惟洗射爵酌奠而已庶子執事有列而門內無位士旅食者一無所事而位在士南特爲設尊繼士而獻則爲升於司馬之士司馬作之以從防同賓客者無疑矣蓋士旅食者及庶子卽他日之命士卿大夫也猶鄕射之弟子卽他日之學士可賓興者也使之觀禮則志气有所感興使之習事則政法日以練達所以成其徳達其材者卽於是乎寓焉至於祭祀之有旅酬所以盡主賓之敬又以使族婣鄕黨情意周洽而潛消其怨爭鬭辧之萌燕大射之有旅酬所以溥君公之恩又以使少長尊卑分誼詳明而卽是爲協恭和之本聖人緣情制禮徧布周宻本末兼該而一以貫之如此○燕禮有士旅食而庶子弟子不與焉何也射節禮容威儀辭命莫詳於大射乃庶子弟子所未見而宜早知者燕則君臣相樂惟將仕者使觀禮可矣

賓升再拜稽首公答再拜賓坐祭卒爵再拜稽首公答再拜

燕禮公答賓主人媵爵者卿大夫皆再拜大射皆一拜惟答賓前後兩再拜於飲射爵見救過之道在自下於賓媵觚見禮賢之儀當厚終也然賓始升及卒爵答再拜而奠爵仍答一拜輕重之衡寓焉外此惟始媵觶者卒觶後答再拜以此觶乃代公飲酬爵也無算爵受賜爵者答再拜以受者非賓則公卿亦禮厚於終之義

公坐取賓所媵觚興惟公所賜

士不得升坐獻與酬必俟卿大夫升坐之後等威之辧嚴矣而公爲士舉旅坐取賓所媵爵興而授爵酌膳敬禮不殊於公卿大夫此士之報禮所以至於忘身亡家也

所賜者興受爵降席下奠爵再拜稽首公答再拜公爲賓舉旅再拜稽首公答一拜則爲卿大夫舉旅皆答一拜可知矣而無算之受賜者獨答再拜示君之待臣宜厚於終也猶燕禮公命徹冪公卿大夫皆降拜稽首而不復升拜示臣之事君於終彌謹也

儀禮析疑卷七﹤經部﹐禮類﹐儀禮之屬﹐儀禮析疑﹥

欽定四庫全書

儀禮析疑卷八

翰林院侍講銜方苞撰

聘禮

遂命使者

疏謂命聘時不言其國以旣受行出見宰問防月之資決之非也未有命聘而不及所之之國者蓋本事有淹速在途有經過故道賫不可定耳

使者再拜稽首辭君不許乃退

以此知君臣之禮惟饗食燕射乃答臣之拜其命以事或臣有復逆則再拜稽首而不答也

旣圖事戒上介亦如之

復言圖事蓋君與宰以遣聘之故及所謂之事國勢邦交更與使者共圖之也非然則前已言君與卿圖事戒上介亦如之宜直承乃退下無爲復言圖事如疏所云以示別命則宜曰更命上介亦如之第曰戒者戒以事而不與圖也於眾戒曰不辭則上介之辭亦同於使者

眾介皆逆命不辭

逆謂迎而受之與周官太僕聞鼓聲則速逆禦僕與禦庶子同義

及期夕幣

旣命旣戒而期則無定何也凡在行者各有宜庇之家事也視幣必以夕何也陳之卽載而舎於朝乃可與使者同時而就道也且在禮已受命君言不宿於家必夕幣然後厥明使介告於室神而進受於君事乃順禮乃安

官陳幣皮北首西上加其奉於左皮上馬則北面奠幣於其前

圭璋璧琮不陳非獨以其寶貴也天質自成雕鏤有度無事臨期而覆視之纁帛則有精麤馬則有駑良皮則辧毛色非有司別擇而君卿大夫臨展不敢以輸所以重邦交達誠悃也

宰執書告具備於君授使者使者受書授上介

將行宰以書授使者而君不視周官作大事宰贊王命則列國聘使之防書君與宰已詳視之矣及夕幣君不視宰及使者亦不視蓋宰命宰夫官具則宰夫一一審擇之陳幣之時卿大夫已共見之矣此三代盛時百官得其宜萬事得其序君相所以得從容論道以盡其裁成輔相燮理之宜也

公揖入

周官司士掌朝位射人掌射朝之位惟見王之揖法不見羣臣拜禮觀燕射君揖公卿大夫無答者蓋不敢答也以此推之惟朔月之朝羣臣小大皆宜稽首其常朝必君以事命或臣有復逆然後再拜稽首明矣

上介視載者所受書以行

視謂以示之也使者以書授上介故上介以所受書示舎於朝者使與幣並載以行若詁監視載者所受書則以行於文爲贅覲禮天子賜侯氏車服諸公奉篋服如命書於其上則聘書宜與玉幣同載明矣

厥明賓朝服釋幣於禰

將告於禰遂稱賓爲國客自玆始也入廟則稱主人對祝史之辭也載旜受命於朝稱使者對君之辭也○古者五十爲大夫積功累勞以至國卿則年必長矣故出釋奠反獻薦皆曰於禰道其常也惟至所聘之邦受饔以祭筮一屍上及於祖該其變也蓋閒有篤老而父尙存者

主人立於戶東祝立於牖西

此卿大夫士廟制戶於室西南之徵也下經賓館有右房又有西夾所館者乃大夫士之廟則不獨天子諸侯有西房西夾矣諸疏之說必以經傳折中乃得其實

上介及眾介俟於使者之門外

必備集於使者之門然後序入於朝而無參錯眾介亦告於祖禰文不具耳

賈人西面坐啟櫝取圭垂繅不起而授宰

以此知夕幣不陳玉也宰與使介遞相授而終以屬賈人責有所専也○繅借韋版絢組之說注疏俱未分明依事以測義則周官典瑞所謂天子大圭鎭圭繅借五采五就繅謂裹圭之褶帛與繋繩卽聘禮所謂絢組借則薦圭之韋版也朿圭又別有組執之則以組末挽指閒以防失墜所謂圭中必也韋版之用則天子祀天朝日諸侯朝天子執圭而有拜事旣拜仍坐取興執之圭爲重寶非若爵觶有足有臀可以奠於地也故以韋版薦之至享禮之璧璋加於帛上則必有繅用韋版與否則無考矣

宰執圭屈繅自公左授使者使者受圭同面垂繅以受命旣述命同面授上介上介受圭屈繅出授賈人眾介不從

賈人垂繅袒圭以示宰也宰屈繅旣視而掩之以授使者也使者垂繅復啟視以授上介也上介屈繅旣視而掩之以授賈人也正聘時賈人垂繅以授上介上介屈繅以授賓義亦如此宰屈繅以授使者以使者必垂繅袒圭以授上介也上介屈繅以授賓以賓必去繅袒圭而後執之以行事也惟上介之授賈人似不宜屈繅然啟櫝出圭者本賈人則亦不必復袒圭以授矣皆事理所宜不獨以相變爲貴○執圭以受命見親受於君付之瑞節以昭其信又夕幣未陳圭使得於君前一展視也慮使者聽之未審故使覆述所命以不忘於心又使上介重聽之設使者有故可代之傳也

下大夫取以入告許遂受幣

曰遂受幣者聘禮賓私覿私面皆先入陳幣於門內擯者辭以其幣出請受然後賓復以幣入相授受假道禮略故大夫取其幣以入告而不煩次介入陳及出許遂受其幣而不煩相授皆體過賓之心每懷靡及不欲稽畱也注疏推說皆未得其理

餼之以其禮上賓大牢積惟芻禾介皆有餼

餼以牲牽道或回逺中有停止可自爲節適也芻禾不可猝具故官致之米薪百物隨在可市使者計月而請道賫正用之於此必如此然後主國不困客亦可安春秋時齊桓創霸資糧屝屨皆所至之國供之故陳轅濤塗以爲國必甚病而詭辭以誤之也

士帥沒其竟

周官訝士邦有賓客則與行人送逆之誅戮暴客者春秋傳晉欒盈出奔楚過周周西鄙掠之盈有辭於王乃使候出諸轘轅則官常之廢久矣

誓於其竟

事之序當在次介假道之前而退於士帥沒竟之後何也所過非一邦故原始要終以該在途假道之事矣

朝服無主無執也介皆與北面西上

言介之面位而賔無見何也曰無主無執則賓之面位壹如正聘時不待言矣○玉爲瑞節在途不敢輕執愼之至也上經賈人不起而授宰義同

賓朝服立於幕東西面

展幣則使者爲主故從主人之位以與肄儀異故特見之

賈人告於上介上介告於賓

幣玉上介親視賈人告事畢上介則告賓以所視皆完好也聘使自受玉於君前以授上介其後三展皆不復親蓋國卿多老耆不欲煩以事故記曰官盛任使所以勸大臣也

有司展羣幣以告

記曰問大夫之幣俟於郊自不得與公幣同載同展然其幣則受自公家無疑也賓與上介私賫幣馬義𨿽未安力或能具士介何從具此周官校人共使者之幣馬侯國宜同之疏乃謂彼天子之使與諸侯異以曲防其說固也

及館展幣於賈人之館如初

聘幣有圭璋璧琮故載用任輦恐馬牛之車時有防僨入竟而展及郊再展及館三展𨿽任輦尙虞僕蹶頓撼又皮帛則燥濕不時宜風日也展於賈人之館而不於賓館已造國都不敢復移動直俟將命之日然後以造於朝愼之至也觀孔子執圭勃如戰色足蹜蹜如有循則知就展於賈人之館之義

賓揖先入受於舎門內

周官司儀賓受勞使者受儐皆升堂聽命下拜登受此經則授於舎門內而不升堂當以此經爲正蓋下拜登受惟天子有賜於諸侯則然周衰禮壊臣於君皆不拜下故君有賜皆登受於堂有司莫能正久之且以新儀易故籍而成周之舊典遂失其傳惟聘禮則肄習者多故籍尙未攺耳

勞者再拜稽首受

儐幣乃友邦之君官授聘使者故如見友邦君而稽首也與賓前後稽首同義奉君命而出勞則如見與國之君

賓再拜稽首送幣

疏引歸饔餼賓儐大夫禮謂注受送當作授送證據甚確敖氏仍從注未安

夫人使下大夫勞以二竹簠方

諸侯之邦交歳相問殷相聘者必兄弟婚姻之國也【若同州之國皆行此則物不能具人不能供記曰若兄弟之國則問夫人明非兄弟之國無問夫人之禮】故有聘享夫人之禮而主國之夫人亦使大夫答禮焉其相朝而大饗主國之夫人亦與焉王后惟二王之後有祼大賓客宮卿詔後禮事九嬪從必後之母家王之近屬伯叔父兄弟也內宰掌致後之賓客之禮漿人共夫人致飲於賓客之禮則爲王及後夫人之親戚明矣考之春秋惟齊晉宋衛與魯交聘入春秋之始陳爲望國一聘於魯春秋之末鄭視諸小國爲彊大一聘於魯秦楚吳越之聘則以盛彊而窺東夏用此推之則周初舊典惟大國物博易具官備能供乃舉殷聘若次國小國𨿽兄弟婚姻慶喜弔憂而外惟問可時通當殷聘之期則小聘耳

下大夫勞者遂以賓入至於朝主人曰不腆先君之祧旣以俟矣賔曰俟閒

致命受聘以至之明日禮有常經而帥以至於朝緣賓之心使事未通不敢就館也主人曰以俟示聘君有嘉命迫欲受之也賓曰俟閒設主君有疾病事故當擇日而行事也受聘於廟而禮辭則曰祧何也幾邦交多逺承於上祖或在已祧之列禮行於太廟則凡主皆在祏也

公再拜賓辟不答拜

再拜重友邦君以好來命也故賓辟而不敢答

公揖入每門每曲揖

注卑不逾尊者之迹謂主君由門中而賓入不中門偏近闑則不逾君之迹介與擯各拂闑則不逾君與卿之迹士介拂棖則不逾上介之迹疏似未達

上介不襲執圭屈繅授賓

垂繅者使玉體呈露而不結束故見組未之垂屈繅者周回而結束之也故賈人始啟櫝授宰及聘授上介皆垂繅使受者目擊其完好也宰授使者上介授賓皆屈繅蓋結而授之使便於執也注謂屈繅並持之辭未分明其謂並組約圭而兩手各持組末與

介皆入門左北面西上

司儀職及廟門惟君相入本兩君相見之禮羣介皆入人臣奉使之禮也周衰大夫彊僭不肯循臣禮之常【如衛孫林父聘魯君登亦登之類】又不能彊上介從已以入而顯用兩君之禮故盡止羣介於廟門外而惟主君之相入耳與受勞受儐之升堂同皆有司失其傳

賓升西楹西東面

旅擯於大門賓北面對君之禮也至升堂則東鄕而與主君正相對傳己君之命也及至命則公左還北鄕而拜凡敵者之禮拜皆北面如親見聘君也若東面則似答使者矣

擯者退中庭

公與賓方升階而致命擯者無事焉堂髙七尺若立階下轉不見楹閒所有事故退立於中庭然後可要節而進以釋辭相拜也

賓三退負序

此經三退卽司儀所謂三辟也同有事於楹閒退之外別無辟法注疏彊爲分別似未當

公側襲受玉於中堂與東楹之間

敖氏謂公西面賓東面以授似尙未安凡敵者之禮授受並鄕故變其鄕而不並然使東西相對則使臣仍過於抗按賔致命主君北面則楹閒拜後進至中棟宜右還西南面賓三退負序後宜進就主君東北面進玉以答其敬義乃盡情乃安○中堂言南北之度東楹之閒言東西之度故曰與

賓出當之坐攝之

俟賓之出而當之以攝示親受於賓也

公側授宰幣皮如入右首而東

前士受皮者自後右客注約私覿牽馬者自前西向出敖氏謂與受馬之儀相變此注右首變於生敖氏謂右當作左義甚瑣細存而不論可也

賓奉束錦以請覿

疏引春秋傳公防晉師於瓦證晉卿乃從君見主君法非也經書防晉師則君不在師中明矣傳亦無君在之文未可曲證

公出迎賓以入

聘享不出迎緣使者之心欲敬將君命而自致其爲臣之禮也至是而出迎權主君之義不宜竟以內臣之禮待故轉於其私覿自抑下耳

賓進訝受幾於筵前東面俟

疏謂受幾受醴不北面以禮未成義尙未備受幾時將俟公之拜而以幾辟公拜送非於阼階則東序端而賓筵在戶牖閒若北面則不見公之拜無以要其節而爲禮矣受醴後亦然

公壹拜送賓以幾辟北面設幾不降階上答再拜稽首主君受聘享各再拜受夫人之聘享亦如之賓皆不敢答至是禮賓故見君之拜卽再拜稽首於階上以示震動恪恭不敢當此盛禮而不暇循降拜升成拜之常也【燕禮公親酬食禮公拜至揖食將飯受有幣皆先降拜而後升成拜】受幾受醴賓皆不降所以自別於主國之臣也主君於聘賓受聘享不出迎以臣禮待之至私覿而後以賓禮迎焉聘賓於主君初拜於階上以見其爲異國之臣及禮終拜稽首於階下然後一同於己國之君屈伸先後皆天理之自然也

擯者退負東塾

要其節而出不復受命於君故逺退於東塾以便事也

公用束帛建柶北面奠於薦東

賓建柶奠觶以將降辭也公用束帛下疑落酬字

升公北面再拜

賓入門奠幣再拜稽首主君不答不敢受其臣禮也故於其升則再拜焉

賓三退反還負序

反還負序至墻然後旋而東鄕也蓋其退也轉面而西鄕不敢見主君之拜也至序而後東鄕則主君拜已畢矣以是知致命之初主君當楣而拜賓逆退負序面猶鄕東所拜者聘君之命也使者宜辟逺之而猶可以見主君之拜焉耳

擯者曰寡君從子𨿽將拜起也

公辭下拜多矣惟此著其辭何也燕射乃本國之臣卽聘賓之拜醴幣亦奉君命將公事𨿽辭不必如是之懇至也惟私覿下拜以送幣故獨釋此辭而他無見焉

上介奉幣皮先入門左奠皮公再拜

賓介私覿主君皆拜於未受幣之先旣受幣之後則賓介再拜稽首主君皆不答示始入之拜乃執主人之禮與拜至相類而非重幣物也惟享幣再拜而受如主君親授故執敵者之禮

介出宰自公左受幣

上言北面授幣公受之也介出而宰自公左受幣則受於公可知蓋公側授宰幣已見賓覿故於介省文

公答再拜擯者出立於門中以相拜

士立門外不見公之答拜擯者立門中要其節而贊然後得聞而辟焉正聘時公拜賓𨿽三退而面猶鄕公私覿反還負序則退時轉面而不見公之拜矣至士介則公拜於庭中而士辟於門外辟之中亦有差焉惟上介之辟無文蓋儀與賓同士介門外猶辟上介無視公之拜而不辟之禮其轉面南鄕而三退待公旣拜然後反還振幣無疑也但庭中廣且深去門逺非若堂上有負序可表故並沒其文使讀者上下比類而知其必然耳○主君於賓介之覿皆拜於未受幣之前猶燕與公食大夫之禮之拜至也及送幣再拜稽首皆不答至士介則惟賓代之辭公答再拜時眾士已出辟中門之外其幣則使宰夫受之等威嚴辧如此蓋天下有王卿大夫士皆王爵也故異國之臣亦得以君道臨之所以辧上下定民志也周之衰始於霸國防盟擅易周班其終至於渉佗成何眾辱衛侯列國皆有叛志晉亦不能復宗諸侯而六卿且不有其君記曰以舊禮爲無用而棄之者必有亂患可不懼哉

士介皆辟士三人東上坐取幣

擯者執上幣以出時士介皆出門公拜辟於門外之後三人復入坐取幣也不言復入可知也

公出送賓及大門內公問君賓對公再拜公問大夫賓對公勞賓賓再拜稽首公答拜

周官司儀出及中門之外卽大門內也諸侯相爲賓主君出郊以勞故於聘君必出廟及大門而後問示不敢卽安若欲就客而問之也司儀問君君拜則客辟勞客君答拜則客趨而此經缺焉何也賓始至入門左公拜賓辟勞賓君答拜賓三退負序拜君之命使者猶趨辟則更端而問君之起居禮義尢重趨辟不待言矣公醴賓拜送幾賓以幾辟公受覿再拜賓三退反還負序今釋辭以慰己之勞苦禮義尢勤趨辟不待言矣且儀禮所詳禮之細目也周官所布禮之大綱也問君勞客之辟列於職官人莫不知故不復詳而惟詳於司儀所未列者耳

腥二牢

飪一牢外復有二腥牢何也飪鼎及簠簋豆鉶卽日所需也腥鼎則翼日所需始至未暇自割牲故主人先奉以至也卿行則自有司下逮隸圉其爲人多矣非此不足以供億故上介士介每減焉皆稱從者之多寡以爲齊量也

饌於東方亦如之

堂上之饌爲飪牢設也東西之饌爲腥二牢設也堂上之饌加隆焉以賓將以祭其祖考也餼二牢則以備無事在館時所需其牲牢不必同時而用之醯醢百罋以供調和鼎俎豆鉶簠簋諸器賓館自具無事於致餼時預陳也腥二牢旣體解以載於鼎則宜於羮者亦可以實於鉶故並列焉

米百筥

周官侯伯之積米百筥醯醢百罋而次國之卿與之同何也君行師從卿行旅從疑惟軍旅防盟則然非朝聘之法也韓侯之百兩以入覲兼親迎春秋傳百兩必千人伯國求多而幣重也先王制禮厚往而薄來安用百兩且諸侯同時旅見使皆百兩千人則畿內候館不足以容矣以是揆之侯伯朝覲車徒必寡約而卿大夫聘於鄰國禮幣略與君行等則車徒亦不能過損故供積亦同皆稱所用而爲之具耳

賓降階西再拜稽首拜餼亦如之大夫辭升成拜辭其下拜而命之升成拜本國之臣禮也賓受酬幣下拜公辭賓升再拜稽首而不曰升成拜見不敢以臣禮待賓若賓自拜於階上與前受幾同此則曰升成拜以賓欲盡敬於主君大夫不敢固辭以存國體而亦以達賓之意焉耳

賓升一等大夫從升堂

大夫致命則先升一等崇主君之體也賓儐大夫而先升一等從主人之常也

賓降堂受老束錦大夫止

敵者之禮主人降賓必從而大夫止何也奉君命歸饔餼幣𨿽已所受而禮則爲答君之貺故不降以存國體而亦以達賓之意賓北面再拜稽首以送幣正此義也

賓致幣

以在異國不得稱致命耳出聘之時卽賫儐幣非君有命可出之內府乎大夫再拜稽首正以重聘君之賜耳注謂非君命義亦滯

大夫對北面當楣再拜稽首受幣於楹閒南面退東面俟賓再拜稽首送幣

大夫受儐幣南面以所將者主君之命也然受幣𨿽南面而將受則北面再拜稽首以致幣者賓而實友邦君之賜也同等宜再拜而不稽首大夫旣稽首以拜聘君之賜則賓亦宜稽首以送幣矣匪是則不稱

明日賓拜於朝

君歸饔餼下逮士介則賓拜禮於朝上介與士介皆從可知矣

西夾亦如之筥及罋如上賓

牢以頒之從者故賓介數異豆鉶簠簋之實與醯醢所以奉上介者自宜與賓同至筥米之數羣介皆同乃始至所用其門外之米則視牢數爲多少也

士介四人皆餼大牢米百筥設於門外

周官掌客諸侯相爲賓凡介行人宰史皆有飱饔餼又云諸侯之卿大夫爲國客則如其介之禮以待之是凡介皆有飱饔餼也而此經獨有餼者惟餼具大牢禮盛故特著之飱饔從略耳致飱眾介皆少牢則饔可知矣如無饔則始就館未暇自割烹賓與眾介之所同也

宰夫朝服牽牛以致之

疏士有生餼無死牢則並無芻薪米禾非也芻薪米禾不致客焉取之蓋飪與腥亦如飱之少牢凡醯醢簠簋豆鉶之屬亦每減以其爲日用必需之物更無不致之疑故略之周官掌客日致乘禽而此經缺焉【記始補之】皆以禮非盛而文不具耳

無儐

禮無不答聘禮用財最廣故惟主君於賓有醴主君夫人致禮賓有儐若問卿私面而有儐則大夫餼賓賓亦宜有儐不勝其費故𨿽尙文而亦有所止也

大夫對北面當楣再拜受幣於楹閒南面退西面立問卿大夫北面受幣則授者必南面此南面受幣則授者必北面也私面似可用敵者之禮然大夫於聘君之問聽命受幣皆北面壹如對本國之君禮不可以無報故於私面北面而進幣蓋不敢如將君命之南面而奉君命而爲邦交又不敢用私家敵者受授同鄕之禮也還玉則賓主同鄕以彼此皆將君命耳大夫受幣再拜而不稽首以別於聽聘君之命也問卿賓東面致命而南面授幣私面大夫北面拜禮而南面受幣皆禮意之曲而當者

擯者出請眾介面如覿幣

賓及上介士介於主君之覿卿大夫之覿與面皆同幣蓋稱已之所宜致而不以所致之尊卑爲差等也飱積饔餼之數則以所致之尊卑爲等各稱其所需也

擯者執上幣立於門中以相拜士介皆辟

一與覿君之禮同何也擯者下大夫也使下大夫相拜而士介與國卿覿面而相爲禮則彼此皆不能安故禮以有所窮而同

擯者退大夫拜辱

擯者下大夫也以同僚而共己之私事故拜其辱擯必以下大夫者介乃下大夫也將聘君之命以問卿若使公士或私屬爲擯則禮不稱卿有故不能親饗食公作同等大夫爲致義亦如此

夕夫人使下大夫韋弁歸禮

問卿大夫旣畢而後夫人歸禮何也主君之禮已答於聘使而聘君之禮尙未達於主國之卿大夫而再受禮非使者所安猶聘享旣畢賓請覿非主君所安故辭之而請醴也夫人所歸惟籩豆兩壺不待頃而可畢故於夕爲宜

儐之兩馬束錦

夫人所歸無牢禮歸之者大夫而儐之壹如君君夫人敵體禮不可有加損也聘使卿也而六豆六壺六籩一同於子男大國之卿當小國之君周制也夫人無殷膳饗食諸侯世相朝故盛禮可備聘使則嵗時不絕供意繁費更不可有加矣

老牽牛以致之賓再拜稽首

大夫私餼而賓稽首何也賓請有事於大夫而主君許焉則後此之歸餼亦主君之命也猶問卿升堂北面聽命賓致命卿降階北面稽首所謂禮有報也

公於賓壹食再饗燕與羞俶獻無常數賓介皆明日拜於朝上介壹食壹饗

敖氏謂賓介皆明日拜於朝當在上介一食一饗之下非也凡賓受禮而拜於朝介與羣介必從舉例於前則上介之食饗賓及羣介皆同拜於朝可知矣若退其文於上介一食一饗之後則似賓受禮拜於朝者惟賓上介受禮拜於朝者惟上介而羣介皆從賔介而拜之禮義不可得而見矣○介惟食饗惟賓乃有燕而燕以介爲賓賓爲苟敬則非以尊介乃所以優賓義益著矣

賓皮弁襲迎於外門外不拜帥大夫以入

大夫還玉答聘君之正禮也故使者不敢拜猶始至聘享君致主君之正禮也故主君再拜使者亦不敢答大夫出賓送而不拜義與此同旣無拜禮無暇與大夫爲小禮故但帥以入而不揖

賓自碑內聽命升自西階自左南面受圭退負右房而立

大夫南面致圭如主君親臨之也賓不北面受而並受如聘君親受之也於本國受圭璋時北面並受乃臣在君前相授受之禮與此異注若鄕君前未安

大夫降中庭賓降自碑內東面授上介於阼階東言東而不言阼階下者自碑內授則在階下明矣又經通例堂西堂東皆謂堂下則階東西爲階下更不待言○觀此則碑在中庭以北明矣

上介出請賓迎大夫還璋如初入

不言大夫之出何也曰上介出請又曰如初入則大夫已出在門外明矣蓋圭璋不容並執故主國之賈人執以待於門外還圭之後復出而取之○此節經文疑有錯衍宜曰上介出請賓迎大夫入賓裼大夫還璋如初賄用束紡云云乃事得而辭順如本文則辭不別白事不分明

大夫出賓送不拜

大夫則承君之命而爲君還玉賓則終聘之事而爲君受禮故皆不敢拜

聘享夫人之聘享問大夫送賓公皆再拜

四者皆答聘君之正禮故知主君必申其敬而賓不敢親見也若親見則拜送不可以不答拜聘享又再爲前退辟之禮問大夫又別爲之儀皆非所安故並以辟爲敬焉介可以視主君之拜者義不敢答也問大夫而主君乃拜焉示聘君爲己而加禮故大夫轉不敢私拜於賓館也賓不敢見而主君拜送示好命之有終猶始見將命而拜其至也觀主君爲大夫拜問而大夫受幣賓受大夫私餼之稽首皆如對友邦君其義益著矣○於儀禮見聖人盡精微之學而聘禮若微有缺焉主君於使者拜無不答終又總其大節而再拜者四焉聘君遣使時宜再拜而送之而經記無其文豈告廟卜聘筮日筮使之禮皆包於君卿圖事之中而所述直自命使者始前此卜筮告廟爲聘事而拜者屢矣故命使之後轉無拜禮與

公辭賓退

賓不拜而退所以示主君之拜乃答其君之禮而已不敢屍卽致辭不曰拜辱而曰請命之義也○賓辟則公拜於賓之館公辭而賓不拜於君之朝何也拜聘享使者不敢代君夫人答也公爲問大夫拜使者又禮無可施也三禮不拜而専拜公之館送則轉似敵者之禮鄕飲酒鄕射之終賓主皆拜辱而不相見是也故公辭而遂退以示不敢當公之拜送舅爲婦降洗婦辟於房中而不敢辭洗亦此義也司儀職曰賓從拜辱於朝探其從而請命之意也此經不曰拜辱以公辭賓退實未嘗拜而以拜爲文則辭與事不應矣

賓三拜乘禽於朝

公之饔餼饔食燕羞俶獻賓皆明日拜於朝惟乘禽日致未嘗特拜故禮終而後稱言凡禮之重者三拜故總拜亦以三○公就賓之館賓不見而拜送於禮爲過故轉以從公之命而不敢答拜爲敬辭於朝乃以拜乘禽爲言且不稽首仍不敢與公抗禮之義也

公使卿贈如覿幣

還玉及賄在賓將行時贈幣則於出舎於郊之後與出聘時公幣載於朝問大夫之幣俟於郊同非獨公私有辧異期易地然後可從容裝載也

乃入陳幣於朝

報君之禮玉使者親執以反命則介宜執幣以從故所陳惟賓介所受之幣也圭璋璧琮自夕幣後在途之肄不展入境及郊就館三展皆賈人拭之上介視之而以告於賓蓋王朝所命之瑞節不惟懼或失墜卽久陳於席上亦非恭敬奉持之義也

束帛各加其庭實皮左

曰各加其庭實以庭實或皮或馬各相從而設也皮幣並列而皮左則幣置於馬之前不待言矣

上介執璋屈繅立於其左

同時反命於君前使者旣垂繅袒圭則上介屈繅相變以爲儀無妨也與相授受者事殊而儀亦異矣

某君受幣於某宮

受聘宜皆於太廟而曰某宮者或婚姻之好始於某君則宜於某君之宮也

禮玉亦如之

前注謂禮於君者不陳非不陳無可陳也賄幣賓執以告授宰有明文禮玉亦如之則賓執玉以告士介執帛以從賓授宰玉士介亦以帛授宰士明矣外此尙安有可陳之公幣哉

執禮幣以盡言禮賜

圭璋瑞節使者所執以反命也禮玉退在賄幣之後一循主國還玉時致禮之次第也公事畢然後可言己所受幣曰賜者所受於主君也曰禮者卿大夫所致也其事繁賾不可勝言故以盡言禮賜括之經文辭約而事詳如此

公曰然而不善乎

然字斷句謂其然則汝於使禮果盡善而無缺誤乎喜之甚而若有難也大夫使無失言無失儀然後主君親饗食燕勞而備禮焉

君使宰賜使者幣

昭公四年左傳杜泄曰夫子受命於朝而聘於王王賜之路復命而致之君君不敢逆王命而復賜之王賜且然則鄰國之賜必待君之復賜宜也

介皆送至於使者之門乃退揖使者拜其辱

揖而退恐勞使者之答此亦以不拜爲敬者也拜辱宜各至其門注疏謂卽拜於退揖時以未告於禰自不暇報禮於介之門也

筵幾於室薦脯醢觴酒陳席於阼薦脯醢三獻

觴酒陳敍於薦脯醢下見脯醢觴酒第薦陳於筵上以明無屍亦不用祝代神祭酒也【士虞禮屍未入佐食代神祭黍稷祝代神祭酒】不言孰亞獻孰三獻以主婦不與從者不與則爲居守之室老貴臣無疑也先列阼席與薦而後言三獻明主人獻爵後隨受酢然後亞獻三獻繼舉敖氏謂主人酌以自酢非也凡自酢必所獻者非一人而無敢專酢或應酢之人自卑而不敢酢奠告無屍祝酌象神賜宜也若主人自酌酢則似以逺行而自勞義無所處矣

一人舉爵獻從者行酬乃出

一人舉爵示洗酌皆此人爲之以授主人而親獻也所獻惟從者之長一人余則遞酬以徧所以息主人之勤也逺役始歸敬如君所對命禮終𨿽彊力亦倦怠矣況國卿年必耆艾乎是以告廟之禮甚略也○古人禦下非獨卹之必接以禮國卿行役歸告禰廟先獻從者而後入見家人師出而反王親弔勞士庶子大司馬相所以誠無不通而人忘其死也

聘遭喪入境則遂也

經文曰入境注遂謂闗人未告則反旣抵闗主國無不納之義卽使者亦無遂反之義朝聘稱先君以接之乃邦交之爲非爲一人也且立闗或因山川之要綰或度人民所走集非若四封之有植也其入境而未達於闗者多矣經曰入境而不曰叩闗其是之故與春秋傳魯宋並朝於楚及漢聞楚子卒宋人遂反蓋本不願朝楚故曰俟立君而爲之備非朝聘之常禮也

不筵幾

正禮設筵幾以受聘示先君之靈實式慿之也今君之魄體尙在堂則與親受同其義與使者以屍將命可相發也

不賄不禮玉不贈

喪之殺禮非爲財用之竭子則創鉅痛甚無心於外事臣則治喪營葬不暇接朝聘之賓客故受而不報以俟喪畢而報聘耳

遭喪將命於大夫主人長衣練冠以受

疏引春秋成公十七年邾子來朝傳謂逾年可朝他國他國來朝亦可以吉禮受之廟迷亂極矣三年之喪畢然後入見天子乃逾年而私相朝以吉禮受於廟乎

赴者未至則哭於巷衰於館

旣以君喪聞於使者而不並告主國何也告終之禮必具冊書遣行人特告於天王徧赴於同好始喪薄遽未暇及此且使主君旣聞喪而嘉服以受聘則非情所安及使臣未成服而常服以將命則於義爲可也其禮節當以傳遽書方先告於使者俾卽致命聘享聘享畢乃哭於巷衰於館

受禮不受饗食

受禮所包甚廣自郊勞致館以及飱積饔餼皆是也所不受者惟饗食耳在禮爲君食粥疏食菜羮不禦也而受飱饔何也飪腥已具不受則主國將焉用之且惟賓介士介及有司爲公士者不食耳僕從隸圉無疏食之禮是以得受而朌之也

赴者至則衰而出

使者聞喪卽私布於主國及赴之未至而吉服以將事矣聘禮旣致則衰於館而不復出赴者至則主國亦不得畱賓卽日奔喪其來弔唁者當往拜而後行故衰而出也

惟稍受之

周官大行人職賓客出入皆有積此經略之故記詳焉行人職諸侯相爲賓致積有常數此待鄰國之聘使故旬而稍敖繼公謂稍乃漿飲乘禽之屬非也舎致積之重禮而詳漿飲乘禽於義無處

歸執圭復命於殯升自西階不升堂

君殯在西階無堂事故不升

與介入北鄕哭

明子臣皆哭乃在國諸臣使介以復命未畢於時不哭故旣出復入以致哀也

若有私喪則哭於館衰而居不饗食

上經曰不受饗以公喪賓介皆不受也此曰不饗食則主國並戒賓介而有私喪者則固辭不往○上賓死則上介不忍受饗食而終辭以君弔而主其喪則禮之主於酒食者不可復與也

歸使眾介先衰而從之

注謂君納之則朝服而反命君子不奪人之親旣以國事不得送死又不使速歸而哭殯非情也其義與在所聘之國異邦交禮重更舉爲難故於凶問始至吉服將命卽日終事而後盡其私焉蓋其期猶在未成服以前也反其國則介可復命又使脫衰而朝服毋乃傷恩而愆義乎賈疏又云出公門釋朝服反常服三日成服而後去之益無義理聞喪不得奔喪則成服於所適之國記有明文

主人爲之具而殯

異國賓館無肂而加塗之義云殯承爲之具而言凡輤裧裳帷屋衾綍披皆載柩以歸殯之具也

介受賓禮無辭也

使者死以屍將命則喪具之外仍歸賓禮於主國之義乃安禮之歸以重邦交非爲己也故介受而不辭

士介死爲之棺斂之

注不具他衣物以時服斂非也延陵季子使而反在途故子死斂以時服古人重送死賵賻含襚𨿽不逮事猶越國而致禮焉使者死於其國而斂缺衣物非主國所安同使者亦難爲情康成蓋以爲之棺句謂獨具其棺而斂以親身之服不知經意正謂爲之棺而具衣物以斂耳

小聘曰問不享有獻不及夫人

不能備禮而以國之所有獻友邦之君可也不用玉帛而以器物獻夫人則防矣記云旣覿賓若有私獻則此爲聘君之公獻可知且下經面不升私覿之前不宜先有私獻注不可通

主人使人與客讀諸門外【記】

古者冊書之辭簡要大者百名以外恐言不盡意必叩之使者乃知情事之詳周官內史讀四方之事書以簡書之辭出於內史先與客讀然後爲王誦之而後可發命也侯國禮亦宜然

問大夫之幣俟於郊爲肆又賫皮馬

爲肆賓介羣介之幣各一列問下大夫嘗使者之幣又一列也幣兼玉帛皮馬旣曰幣俟於郊又曰賫皮馬何也明掌載各有人也不曰賚而曰賫何也或本國少皮馬而所經之地多有之則道賫外別授以市皮馬之賫

卿館於大夫大夫館於士士館於工商

注謂館必於廟以禮事皆在廟也然受禮必於廟而起居飲食必別有館舎車馬必別有所納徒禦必散舎於裏黨之閒惟天子巡狩可舎於諸侯之祖廟耳友邦聘使嵗時數至而使舎於羣臣之祖廟則室神弗得寧矣曽子問曰爲君使而卒於舎禮曰公館復私館不復何謂也孔子曰自卿大夫士之家曰私館公館與公所爲曰公館公所爲者卽卿大夫士之家而公命館客者也由是觀之使臣之公館必本設數區聘者麇至然後命館於私家耳

飱不致賓不拜沐浴而食之

賓初至力乏事紛故飱不致重煩賓答禮也賓亦不拜正聘諸大禮皆在厥明無暇拜小禮也故夫人夕歸禮之後乃曰明日拜禮於朝然必沐浴而後食造次必以禮也

宗人授次次以帷

敖氏據司儀車進謂朝君未嘗入次但𨿽不入次次亦宜張使未傳擯之先禮成之後朝君或有私急不能就舎無次可乎

將授志趨

其義與士相見禮執幣容彌蹙類蓋將授玉而操心愈専慤也魯論勃如戰色足蹜蹜如有循則志可想見矣

授如爭承下如送君還而後退

如爭如爭取物不遽釋手也主君旣受猶以手承君之手不如初送玉者然防主君握之或未固也君轉身而後退則必無隕墜之虞矣蓋致己之慤恭兼防受者之失誤也

多貨則傷於徳幣美則沒禮

春秋傳庭實旅百乃天子大饗宗廟六服諸侯各薦國之所有非侯國之事也玉帛之外不過乘皮或代以乘馬若如秦鍼將幣八反季氏賂齊百兩一布則受者成貪而致者亦爲貨取徳爲之傷矣制幣度數有常錦文色象有定若奇巧華靡則禮意爲之沒矣

賄在聘於賄

在察也與戴記在視寒暖之節義同

凡執玉無借者襲

圭璋手執不連韋版所謂無借也故聘則賓襲璧琮加於束帛必繋於韋版或薦以褶帛故享則裼

旣覿賓若私獻奉以將命

私獻如魯壺宋斤及飲食珍異之物所聘之國無有者非聘享之法物而君以相遺則防矣故使使者私獻而稱君命以將之

幣之所及皆勞

下大夫常使至者幣及之不惟卿也敖氏謂以幣不及已而不勞恐非禮意非也若聘幣徧及小卿五大夫而徧勞焉豈惟財力難供日亦不暇給矣

賜饔惟羮飪筮一屍若昭若穆

君賜腥必熟而薦之太牢之飪乃人臣所不得用以承君命而得賜於異國之君不敢以自享也故薦於先人

朌肉及廋車

周官掌客諸公之臣相爲國客惟賓介有牢禮則羣有司惟歸稍而無牲賜卿行旅從隸圉廝役之多無若掌車馬之官故以腥牢朌之乃可徧也其餘有司及府史胥徒家僕私人則各以飪牢朌之可知矣賓腥二牢上介腥一牢皆稱其車馬之眾寡而爲之制其飪皆一牢古者屬吏事其長府史胥徒家僕私人甚少飪一牢已綽有餘裕矣賓祭之事惠澤及下不遺一人故饔餼牢禮之盛如此非此不足以供億也用財之厚豈惟聘義所云以故邦交而弭侵陵之患也

旬而稍宰夫始歸乘禽日如其饔餼之數

以十日爲期則主國君臣饗食燕皆寛然有餘矣有故而畱則惟致稍與乘禽𨿽用財至廣亦未嘗不節以制度也曰乘禽以其雄雌相乘而爲偶也故致之亦以雙

凡獻執一雙委其餘於面

注具賓介拜受之儀恐未安飱稍不拜乃日致乘禽使賓僕僕而亟拜乎疑禽獻與稍廩乃有司以致於賓之宰故無拜禮將行三拜乘禽之賜特揭於禮辭職此故耳

旣受饔餼請觀訝帥之自下門入各以其爵朝服請觀下疑有闕文蓋事防故不特請而假於致饔餼者以達之也其入觀之日則惟主君所命非受饔餼之日旋請旋帥以入也其期宜介於饗食與大夫致餼之中間必主國無他禮事而後可帥賓以觀○如所觀爲宗廟朝廷則聘享饗食已數有事矣所請蓋觀其國之舊典及方誌如韓起聘魯而觀書於大史氏或國有名山大川因國先哲之遺迹也○所觀者官府之典冊則入自下門而觀者朝服若山川古迹各就其地而觀之則服其常服也

凡餼大夫黍粱稷筐五斛

周官稻人掌稼下地中原所寡有也江淮以南飯稻羮魚之國春秋以前皆未通上國河南北山東西建國有稻地者少而賓客饔餼甚多故惟用土之所宜

反幣

諸本俱屬上重賄下義無所取宜屬下禮辭蓋還玉之後公隨至賓館而拜聘享之命故以拜命之禮辭繼之也不曰還玉而曰反幣者賄用束紡禮玉束帛乘皮同時而致致之者卽還玉之人也

賓於館堂楹閒釋四皮束帛賓不致主人不拜

君命館賓而以幣酬賓若致則館人宜固辭館人終辭則賓自視缺然故必不致不拜而後於情安於理得也

有大客後至則先客不饗食致之

以大國卿大夫後至而不親前聘者饗食之禮𨿽衰亂不可行況王道盛明之世乎所謂大客乃諸侯來朝或王使過賓未暇與先客爲禮而列國三卿五大夫各有國事或使者所聘非一國豈能久待後客之歸而後受禮故可以情告而饗食皆以幣致耳

儀禮析疑卷八﹤經部﹐禮類﹐儀禮之屬﹐儀禮析疑﹥

欽定四庫全書

儀禮析疑卷九

翰林院侍講銜方苞撰

公食大夫禮

賈疏謂不言賔介以小聘之上介乃士專言大夫然後可包大聘之上介小聘之賔得之而義尙未盡專言大夫明士介不得與又本國之臣有大勲勞亦用此禮春秋傳魏絳和戎晉侯與之禮食使佐新軍是也

賔出拜辱大夫不答拜

賓拜大夫之辱而大夫不答以君命未將明惠出於君而已不敢與也

卽位具

謂羣臣卽外朝之位以待君出也蓋諸侯三門外朝在大門之內故序立以待君出然後延賓入大門東轉鄕廟而卿大夫從君以入也

鼏若束若編

若束若編著其異於尊鼏之用布也可束可編以覆者惟茅爲善故知以茅於尊鼏明著其以綌而鼎鼏則以制作之方見其物周人之文簡而愈明類如此

設洗如饗

燕與食存而饗禮則亡蓋其禮甚嚴幾設而不倚爵盈而不飲故諸侯苦其難行而去其籍防祭惟大夫士之禮存亦職此之故耳春秋傳趙孟欲一獻衰世之人怠於行禮如此

飲酒漿飲俟於東房

無獻酬故無尊而惟具飲酒一食之頃無用六飲故惟胾漿曰俟蓋酒人漿人奉之待事至然後實觶以授宰夫也他禮酒尊多設於戶外嫌或俟於堂東故特著之

凡宰夫之具饌於東房

大射禮薦君之脯醢亦特表其出自左房則燕禮具官饌於寢東在堂上而不在房中明矣食禮在廟凡廟祭籩豆簋鉶設於東方夫人親薦諸侯相饗夫人亦有事焉此聘使禮輕故使宰夫饌具於此大射在射宮房中無禮事亦可使有司饌具若路寢之東西房則君之幾席書冊食閣皆列焉此燕禮所以饌具於堂上與

大夫立於東夾南西面北上

此以見東西之節而面北之節並見矣曰東夾則知夾在東墉之外曰東夾南則知夾室之基齊於箱之檐霤而不並於堂基蓋兩夾之基必內縮然後堂東堂西乃有待事於堂下者之立位也射禮三耦俟於堂西司射適堂西取弓矢於階西所謂堂西乃西夾之南又其南則階西也堂東階東之節亦然至此始見羣臣之位明公入然後從而入公與賓升堂然後羣臣與介各就其位也知非先立於廟以俟公之入者饌具者必先有事於廟羣臣則宜從君介從賓以入而位次羣臣之後則同時而就位明矣冠禮主人之兄弟及擯者就位在未納賓以前明其先立以俟也使羣臣先立以俟則其文當在饌具之後納賓以前而公與賓升之後惟著介位可矣主國羣臣至是始從君而入以是知篇首卽位乃卿大夫士卽位於外朝以俟君之出也

宰東夾北西面南上內官之士在宰東北西面南上鄭本西面下有南上二字注古文無之敖氏從古文是也宰獨立於此南上之文無所用之注以爲宰夫之屬疏因謂非止一人以曲附南上之義獨不思篇中兩稱宰大羮湆亦可云宰夫之屬執以授公乎大夫皆位東夾南宰獨位其北何也賓客之事皆小宰及宰夫所掌內官之士亦屬內宰故宰位東夾之北西面以監視饌具於東房及內官之士由北堂而卽事於東房者莫尊於宰而位序在大夫士之後職是故也侯國無冢宰當以司徒兼攝【詳具春秋傳】春秋傳晉趙孟欲一獻曰武請於冡宰矣以専主賓客之事也內官司宮之類故立於宰之東北而少退以皆無堂左右庭中之職事也大射禮司宮工人士梓人皆有事於堂上而降立北階下義與此同記曰宮宰夙夫人疏謂侯國無內宰誤

介門西北面西上

聘禮介從賓入以介各有覿又賓當爲士介辭也食惟賓與上介不過受賓侑幣耳故後賓而入立於門西

公當楣北鄕至再拜賓降也公再拜

翁荃曰士昏禮鄕飲酒鄕射但言再拜而不言至賓主敵體始相接主人先拜則拜賓之至無疑也若燕射則義爲君臣使宰夫攝主人朝夕在朝疑無拜其至之禮故特著之燕射乃本國之臣故拜至者宰夫公食聘賓則親拜其至以是推之公與客燕介爲賓禮殺拜至者亦宰夫而本國之臣有大勲勞而與之禮食則君亦宜拜其至前再當作一或作公

賓西階東北而答拜

不言階下旣降而未升則不待言矣不言稽首凡答鄰國之君拜鮮不稽首亦不待言也

公降一等辭曰寡君從子𨿽將拜興也賓栗階升不拜命之成拜階上北面再拜稽首

凡再拜稽首而不升拜惟膳宰送爵於公大夫媵爵大射賓始受命燕射之終公命徹冪卿大夫降拜則然至公酬賓賓媵爵於公則小臣𨿽辭賓升卽成拜而公亦無再命惟食禮升而不拜再有命而後成拜何也以本國之臣而君拜其至禮過於恭卽他國之賓始聘拜其至饗拜其至至是而三勤亦過矣故賓終拜於下而升不敢拜自同於膳宰之送爵大夫之媵觶以明其震悚不寧之意也惟賓以不敢拜明異敬故公又以命成拜爲優禮也惟聘與食釋此辭蓋賓之盡禮於主君者莫重於送幣而拜稽首與本國之臣奠贄同也莫重於以賓禮接而降拜稽首與本國之臣爲賓者同也故辭加廹焉而賓之升拜又各異聘賓則已拜稽首於階下故以升而卽拜爲敬一循臣禮之常也故公亦不命之拜食則公先拜至賓降又降辭施禮過重故以升而不拜爲敬示不敢成拜一如本國之臣拜稽首於階下而不升故公命之升而後成拜也

旅人南面加匕於鼎退

疏謂旅人卽燕禮旅食者非也燕禮尊士旅食於門西與士相連而同位則知爲庶子學士之觀禮者此與饔人聨事而別之曰旅人則饔人之屬士

大夫長盥洗東南西面北上序進盥退者與進者交於前卒盥序進南面匕

饗禮亡燕之牲以狗用爲脯醢無所用匕惟食禮專主於食具太牢公親視饌故大夫匕士載以致其隆也三牲魚臘腸胃倫膚人載一俎故大夫序進以卽事蓋食禮大夫士無他職事惟助君以養賓故儀繁而不殺

宰夫自東房授醯醬公設之賓辭

正聘禮賓公授幾賓不降而拜於西階上所以自別於本國之臣也此公親設醯醬賓辭而不拜至揖食然後降拜升成拜所以自比於本國之臣也相接之初自別以示禮之異正禮旣辧自比以示敬之同皆義之宜也或謂公拜送幾故賓答拜設醯醬涪粱公不拜故賓亦不拜近似而非也使非自別於本國之臣則公授幾時亦宜降拜俟主君辭而升成拜無爲兩拜於堂上使非自比於本國之臣則公親設醬亦可以拜於堂上俟公揖食然後降拜升成拜隨時以變而稱事之宜所以盡在物之理也

旅人取匕甸人舉鼎順出奠於其所

此文宜繼大夫旣匕而退之後而別舉於此何也非一時之事也蓋公當降盥賓從降揖讓而升使取匕舉鼎者閒厠其閒則瀆慢而不恭卽俎未陳設而使取俎者與出鼎者交錯亦亂雜而無紀故必待公立於序內賓立於階西豆俎旣陳而後終階下之事

贊者負東房南面告具於公

注疏本一人贊者無義意可求敖氏據石經削之但上文先者一人此時事畢宜退疑本文乃先者一人降而傳冩者落降字也經於執事要人無見其升而不見其降之義

公再拜揖食

凡送爵惟拜而食加以揖何也躬親獻酬則送爵而受者自飲之可矣食禮公弗與故拜饌而興又推手以速賓之食

興以授賓賓祭之

賓祭之則受可知矣受不言興祭不言坐以其儀詳具祭肺故省文注謂獨云贊興優賓難通注豆祭似當作際傳寫誤也下注又云每肺興受祭於豆際則非作際義不可通矣

魚臘醬湆不祭

醬爲食殽之主而不祭以其爲朝夕恆設之物也大羮公所親設而不祭以三牢旣各有肺祭又以柶扱鉶取其肉之羮者而祭之則其中已有湆矣且醬湆與酒醬異酒醬之質淸潔酹於地則徐自幹醬湆滲漉𨿽旋掃除甓色必爲之變矣

宰夫授公飯粱公設之於湆西

醯醬品味之主也大羮湆禮所重也粱加饌之首也故公皆親設

蓋執豆如宰

言執於蓋豆之閒文當然也曰執蓋豆則似蓋加於豆而兩手共執之曰執豆蓋又似所執惟蓋先言蓋後言執豆而曰如宰則分執之與左右手並著矣此經文之奇而法也宰進大羮湆所執鐙也如曰執蓋豆如宰則似宰所執亦豆鐙辭意之無微不辧如此

先者反之由門入升自西階

先者反之明眾騰羞者亦反取豆以進不獨先者一人也正饌之豆出自東房牲俎升自碑南惟庶羞入自門升自西階者正饌祭而不食飯用湆醬則所食惟庶羞故比時而升自爨鑊取其溫也正饌惟大羮由門入義同其升自阼階則以當授公故耳

先者一人升設於稻南簋西閒容人旁四列西北上膷以東臐膮牛炙炙南醢以西牛胾醢牛鮨鮨南羊炙以東羊胾醢豕炙炙南醢以西豕胾芥醬魚膾眾人騰羞者盡階不升堂授以蓋降出

此節事緒使秦漢以後人筆之必先言豆之數升堂而羞惟一人嗣言眾人騰羞者由門入升自西階盡階不升堂然後言先者一人升設然後言其次皆以所執豆授先升者然後言授豆者皆以蓋降然後言眾騰羞者皆反取豆而復進之然後言設羞畢則降者逆出如此則文倍焉而其節始具且與上下文義轉未能脗合無閒經則以逆爲順簡而愈明自衰周無能爲此者矣

取粱卽稻祭於醬湆閒

醬豆湆鉶之間也

賓北面自閒坐左擁簠粱右執湆以降

公所親設大羮爲重加饌至粱而食物傋左擁右執則無暇及其餘矣

賓升公揖退於箱

尊卑分殊主賓未習而與之共食不惟於主君爲防而賓轉不能自適故退於箱以俟之庶羞惟所欲而不言所舉亦此義也以是知諸侯之廟有東夾也聘禮西夾六豆設於西牖下饌於東方亦如之則是大夫士之廟亦有東西夾也蓋中室之前爲中堂左右房之前爲東西堂左右夾室之前爲東西廂上下同之特深廣之度異耳如今逹官富人家聽事所中閒三以並東西有墉墉外各附一閒外異其屋脊而內相通古制則中棟之北以爲室房中棟之南以爲堂廂則異耳觀尙書顧命西夾敷王之幾席聘禮豆設於墉下則中棟以北東西房之南必鑿墉辟戶以通於夾室觀此經公退而待事於箱則堂前東北墉必包檐柱畱餘地以逹於箱而容人之往來堂前隆起以逹於階者基必深非深不可以布主賓之席展進退拜獻之儀也兩廂之基必淺非淺無以容堂東堂西待事於下者之立位也

賓升再拜稽首受幣當東楹北面退西楹西東面立聘賓三退負序以執圭當進授辟公之拜於堂上以逺爲宜也此則公拜送幣賓當降辟於階下以速爲宜故近立西楹之西

賓北面揖執庭實以出

庭實乃執者以出而不目其人何也下文上介受賓幣從者訝受皮則別有執皮者而非賓兼執不待言矣

取粱與醬以降西面坐奠於階西

明知己所當得而不敢必主君之以歸謙也

東面再拜稽首公降再拜

惟敵者主人拜迎於門外公始迎賓再拜於門內不敢以臣禮待之也惟本國之臣有拜於階下而不升成拜公拜至賓降拜而升不拜欲自同於本國之臣也故公必命之成拜以升而成拜友邦之臣之所同拜於階下而不升與升而不復拜者本國之臣之所獨也【大夫騰爵者拜而不升公命徹幕卿大夫降拜稽首升而不復拜】食禮旣終賓拜稽首於階下又自同於本國之臣也公降而答拜使賓無庸復升終不敢以臣禮待之也主賓各盡其敬上下皆得其安是謂因人性而作儀賓取粱與醬以降則賓者以告於箱於時賓自拜於階下公要其節而降拜因以送賓也如公自箱入堂則賓降時公宜辭公降時賓又辭節文滋繁義無所取蓋自聘享禮賓覿問之後饗禮旣行敬文皆備至於食而主賓益渥洽矣故儀可漸省也

介逆出

公食賓介不與焉其從而至以當爲賓受侑幣耳其逆出以待賓之授也主君絕不與爲禮以介當特受食蓋賓介可同獻酬而不可同食食之饌具多賓介異等難並陳卽並陳主君亦難與爲禮故簡其節而異其期然後事易舉而敬可專也

有司卷三牲之俎歸於賓館

捲者振取俎實而置於篚也牲體有脂膏或別有以裹之如遣奠之包敖氏謂並以俎歸則其文當曰以三牲之俎歸於賓館

明日賓朝服拜賜於朝拜食與侑幣皆再拜稽首此篇於賓卽位曰如聘於設洗曰如饗拜賜已總見於聘其詳必已具於饗而覆舉之何也經於禮之大節必一再舉之故至燕禮然後文多略焉食與侑幣分拜明羞與俶獻無幣則止於再拜也

上大夫八豆八簋六鉶九俎魚臘皆二俎

上大夫之禮乃附見於下大夫何也以示豆籩鉶俎之數𨿽各依爵等而主君徳意之厚體貌之隆則上下如一所以固邦交而彰禮信也若舉上大夫之儀則疑每下而差減矣

豆實實於罋陳於楹外二以並北陳簋實實於筐陳於楹內兩楹閒二以並南陳

豆實簋實𨿽分外內而並陳於兩楹閒故總見之

皆自阼階降堂受授者升一等賓止也

主人取醬湆降自阼階故客亦就阼以便主人受授皆於中等以授者升一等見之而賓止於中等而不更降主人之降沒階而後升執醬湆幣者俟於階下並見矣聘禮歸饔餼賓儐大夫降堂受老幣大夫止與此大夫降取侑幣賓止不降同以旋當拜稽首於階下故儀之小者可略也然聘禮大夫之止又以賓欲盡敬於主君將命者不宜固辭此則與主人降受醬湆相連受醬湆止而受幣降嫌輕禮而重財義非一端可盡也

賓執粱與湆之西序端主人辭賓反之

敖氏謂此下當有辭於主人降一等主人從十字非也賓旣受湆更執粱與湆以之西序此時主人在堂上賓卽有辭無爲降階若辭侑幣則主人不許其辭當以授其介或私臣故降一等而主人從之以對耳

受侑幣再拜稽首主人送幣亦然

平敵而稽首以主人稱君命以將幣也聘禮賓𨿽私獻猶遙稱君命以將之況食他國之卿大夫有不奉命而私有事者乎惟稱君故受者如受主君之賜而送者亦稽首也

辭於主人降一等主人從

不言主人退辟何所以下文皆如公禮包之也平敵相食而不與賓共之以承君命而食異國之賓不敢用同國相食之禮也

其他皆如公食大夫之禮

其他謂賓三飯而後以幣侑受侑幣後賓入又拜之類不見於經恐疑無此二節也

若不親食則公作大夫朝服以侑幣致之

大夫不能親食公猶使他人以侑幣致之則賓介私面大夫相食之禮幣皆官給可知矣是以受者必稽首也饗以訓恭儉燕以示慈惠而其閒復設食禮何也惟饗爲待賓客之正禮其義極嚴幾設而不倚爵盈而不飲故復食之以示饜飫焉燕禮本爲諸臣而設蓋以酒獻酬可徧於多人故於本國用之而閒用於國客則簡其儀節記所載不嚌肺不啐酒經之禮辭亦曰請吾子與寡君須臾焉是也若食則並立賓介而延食者惟賓蓋介宜別食揖使自食卽時而畢其禮極簡可無費時而壅國事也經記於國客多言饗食而與客燕惟附見於燕禮之末以其事甚希周官小行人掌待四方之使大客則擯小客則受

其幣而聽其辭禮官之司及大小行人司儀掌客絕無王朝饗食使臣之禮蓋禮不可瀆事亦難周也春秋傳王饗管仲與晉鞏朔宴乃周室陵夷爲此慝禮非周公舊典

亨於門外東方【記】

翁荃曰儀禮亨或於門內或於門外注於燕禮言臣所掌意謂君禮亨於門外別於鄕飲鄕射臣禮之在內而無解於少牢臣禮饔爨亦在門外此注言大夫之事意謂同於少牢大夫禮之在外而無解於鄕飲鄕射亦大夫之事而亨於堂下且燕食皆君禮其臣而分二義亦無所處國君備官燕食羣臣國賓相示以禮自以亨於門外爲宜鄕飲鄕射亨狗於東方以表養賢優老之內心自以門內堂下爲宜故諸侯之鄕大夫國卿也州長黨正大夫士也而飲射皆亨於堂東大夫之祭主婦籩豆簠簋鉶羮之事多故視爨與饔並使有司共事於門外士則公有司私臣甚少故主婦爨於堂西而有司亨於門外體事制物各有所宜故耳

拜食與侑幣皆再拜稽首

臣拜君賜皆稽首無待於言必周衰大國之卿驕亢有不稽首如孔子所稱拜乎上傳稱孫子與魯君齊登者故因記上文大夫之禮而特著之

儀禮析疑卷九

欽定四庫全書

儀禮析疑卷十

翰林院侍講銜方苞撰

覲禮

注謂覲遇禮省故享獻不見似竟無享獻防遂云獻謂三享後私覿私獻益誤矣聘使鄰國之臣也故公享之外覿獻皆曰私諸侯入覲正享之外不得有私庭實各以土之所有卽魯壺之類亦器貢也周官太宰職所謂玉幣卽此經初享之束帛加璧所謂玉獻卽此經之庭實亦執玉以將之耳

至於郊王使人皮弁用璧勞

勞鄰國聘使以束帛則諸侯入覲以玉勞宜也而璧不合以束帛受山川土田民社而來述職惟以天子之禮貌爲榮若以財物厚之則禮轉輕而不稱也春秋傳先王卜徵五年而歳習其祥則諸侯入覲必貞卜於祖禰圖事旣定必筮介筮日前期必陳幣玉皮馬如聘禮將行必告於祖奠於禰命祝史告於社稷宗廟所過山川命五官道而出如曽子問所記出疆則有假道請帥之禮在途則有與同覲諸侯相遇之禮入王畿則有誓眾謁關人習覲享展羣幣小行人出勞所經致積之禮一切不具而自至於王郊始蓋凡此皆具於春朝夏宗而無庸覆出也其與聘禮同者則一如聘禮而加詳焉不待言矣敖氏所謂初無四時之別與周官所謂秋見曰覲之義異未之思耳諸侯勞聘使各以其爵則二王之後勞者必三公

二伯諸侯以卿伯以大夫子男以士故綂之曰使人至賜服命則五等之國皆賜諸公蓋天命有徳三公坐而論道與王同執維綱也書傳略說孝經注必緯書之類其言天子使世子郊迎非惟害義亦勢不能行賈防以爲異代之禮惑也

侯氏亦皮弁迎於帷門之外再拜

侯氏再拜而不稽首以王命未宣拜使者之至也使者不答以王命未宣不敢私受侯氏之禮也無聘禮出諸入告禮辭之節聞王命卽出迎不敢同客主之禮也敖氏謂天子於諸侯有三勞逺郊宜使中大夫近郊宜使卿此惟一勞與周官異非也已於朝宗具之

侯氏升聽命降再拜稽首遂升受玉

聘禮受勞幣於庭中此升受玉者王命不可宣於階下故使者不讓而升堂升侯氏使聽之侯氏降拜稽首而後升受體當然也

使者乃出

當有以玉授有司之節文不具

使者降以左驂出侯氏送於門外再拜侯氏遂從之聘禮夫人使下大夫郊勞玉人案有十二寸棗栗十有二列夫人以勞諸侯周官酒正職載王后致飲於賓客之禮則於諸侯有郊勞明矣以皆前見故文不具

天子賜捨

致館當使卿故注謂使司空而周語曰司裏授館蓋司裏乃冬官之屬故各以所宜授之館告而司空致之猶聘禮大夫帥以至館而後卿致耳

侯氏再拜稽首儐之束帛乘馬

此下當有設飱之禮及期侯氏有展幣之禮聘則陳幣於廟門外賓禮也朝覲職貢宜展而奉之及時乃入布於庭中以皆前見故文不具

天子使大夫戒曰某日伯父帥乃初事

聘禮先造於朝而後就館主君之命未逹不敢卽安且賓禮可徑造於主國之朝也覲則就館而不造於朝蓋旣以入覲告進止遲速一聽於王命臣禮也聘禮賓至厥明卽迓賓於館同盟之國來聘者少以速接爲敬也侯氏賜捨之後戒以某日帥乃初事則逺近無定之辭使大夫戒亦不著其爲何日蓋來王者多必俟其防集數宜旅見而後期可定故大夫往戒之期亦不可預定

諸侯前朝皆受捨於朝同姓西面北上異姓東面北上春秋傳曰非天子不旅見諸侯凡朝覲皆旅見不獨防同也蓋六年五服一朝而侯甸男三服朝期尢宻若日受一二國四三國之覲享而兼以饗食則日不暇給凡祭祀師田學校防紀諸大事皆不能舉矣必積至兼旬度可眾見而後一舉以次歸之然後館捨有以容饔積易以致注乃謂來朝者眾顧其入覲則不得並誤矣至其饗食燕則不惟王有防疾凡祭祀入齋期搜狩旣卜日皆可以幣致也若時防殷同則必刻日以至受享禮賓命事涖盟旣並於一日則饗燕亦必擇用其一同日而畢事使之遄歸然後王命速逹禮事無壅其來防者侯甸而外必州長卒正始召焉此分東西受捨正旅見之禮也諸公至少侯伯旅見之次日子男繼之則車逆送之度亦不至參錯矣掌客凡朝覲者饗食燕皆有定數秩敍則然以義揆之惟饗禮最重必一舉侯伯七獻共一饗子男五獻共一饗燕無分於爵等惟食禮之舉甚難其鼎俎豆籩簠簋各異又必每人而與之爲禮勢不能徧又不可遺惟以幣分致爲宜是以王禮諸侯見於詩及春秋傳者惟饗燕而未嘗有食也掌客所列饗食燕之數或王之師保周親或有大勲勞者閒備其數未可以爲常式

侯氏裨冕釋幣於禰

聘使筮屍若昭若穆以國卿或有耆艾而父尙存者諸侯繼世故釋幣必於禰也使臣以好將命苟無愆儀無失辭可安然而受主國之禮故至受饔然後筮薦若諸侯入覲則必在國能謹於侯度述職鹹順於王心然後可保天子之寵命小有譴呵則負先君之付授而無以歸臨其臣民故將覲而幣告於禰事畢而肉袒請鉶乃先王崇禮消萌養諸侯而兵不試之道也國卿非出聘無由受太牢之饔飪故非薦於祖考不敢先嘗若諸侯則先君之受饗燕於王朝舊矣無爲以饔飪薦也敖氏謂朝以裨冕與周官大行人異非也大行人以九儀之命同邦國之禮兼諸侯諸臣在國之服命而言故曰上公九章侯伯七章子男五章至朝覲防同天子衮冕以臨則𨿽上公不得與天子同服自宜禆冕以朝若有事於圜邱方澤四郊明堂天子服十二章之服則公侯伯子男自宜各服其上服而不用裨冕矣天子衮冕以享先王故朝覲防同服不得逾而諸侯各服其次服禮各有當也注謂遷廟之主而云禰親之非也按曾子問惟天

子巡狩諸侯師行所載必遷主諸侯適天子告於祖奠於禰則所載必禰主蓋若得過於王或至易位而建置宗支則遷廟之主仍當畱於本國不宜載也【諸侯去國然後祝取羣廟之主以行】至諸侯相朝惟告於禰則禰主亦不宜載所載必奠告之幣帛皮圭凡此類皆禮以義起者不可執彼以例此

乘墨車

三享後肉袒請命天子辭焉然後更賜車服故有乘墨車之禮使入覲之始凜然於車服之不可常反國之後時懼職貢業命之不修而無敢自恣也

載龍旂弧韣

載而不斾也弧在韣所以明之

乃朝以瑞玉有繅

曰瑞玉明必以始封錫命之圭也瑞玉必朝覲乃親執之則聘使所執其仿命圭之數度而爲之者與聘使所執之圭上介臨事而授之或有繅而不用韋版侯氏瑞圭入門而奠於地非承以韋版不可經不言亦前見也

嗇夫承命告於天子

侯氏之入王都禮莫先於授館司空主之故因使嗇夫承命

侯氏入門右坐奠圭再拜稽首擯者謁侯氏坐取圭升致命王受之玉

瑞玉有繅奠於地又有韋版侯氏取圭升致命後受繅與韋版者何人王受玉後以授何人經記皆無文必前見無疑也周官冢宰職大朝覲防同贊玉幣玉獻則受玉於王者必冢宰而受繅與韋版者亦冢宰命之與聘使致命致聘君之命也侯氏親見天子而曰致命何也朝覲述所職也小大庶邦各有所命之常職其不朝之閒又或有隨時而命之事今來王所皆親致於王下經所云聽事是也故賜捨之禮辭亦曰順命於王所

侯氏降階東北面再拜稽首擯者延之曰升升成拜乃出

國君燕射諸臣降拜稽首小臣先辭君必答拜諸侯覲享降拜稽首天子惟三揖蓋必能肅之以禮而後可懷之以徳也周衰下堂以見諸侯王臣下聘而諸侯不答究察世變可以知先王制禮之意矣司儀王土揖庶姓時揖異姓天揖同姓未知始入泛揖之或稽首時以揖答經記無文必已前見

四享皆束帛加璧庭實惟國所有

三享儀法不具皆前見也注分三享無徴敖氏削去三牲魚臘籩豆之實得之而仍以金丹漆絲纊竹箭爲次享則非也凡此類皆毎嵗九貢之常不宜用享以義測之享王庭實以馬享後庭實以皮三享則以寶物良器如九江之大泗濱之浮磬雍州之球琳瑯玕及魯壺紀甗之類然惟國之所有不可致逺方難得之物以上供也周官太宰以九貢致邦國之用大府職凡邦國之貢以待弔用蓋王朝之用無多而仍用之邦國也大夫所以専言弔用者以侯國有死亡凶札禍烖圍敗天子所以勤卹賙委者其用大且多外此則下經所云重賜大行人所云時聘閒問不過以方物非其土產者頒之耳

匹馬卓上

卓者迥立神駿之象

侯氏升致命王撫玉侯氏降自西階東面授宰幣西階前再拜稽首

享而曰致命凡職貢皆王所命也曰王撫玉則侯氏進玉可知旣降受幣而後拜正以降時執幣授宰而後可拜也親相授受敵者之禮也至尊不可以下夷且旅見非一人禮煩則日不暇給故惟撫之而使人受也

事畢

三享訖宜更享後王后之禮事多以大宗伯攝其儀法宜見於春夏故以事畢括之

乃右肉袒於廟門之東乃入門右北面立告聽事朝覲以述職故旣享告擯者以入聽天子辧其所述之職事也肉袒以請懼有獲罪事故辭於侯氏直曰伯父無事

出自屏南適門西遂入門左北面立

侯氏肉袒請鉶則凜於王命至矣故有歸寧爾邦之命則使入門左以客禮待也

天子賜侯氏以車服迎於外門外再拜

迎拜及送皆與勞者同惟受命稽首蓋入覲則與內公卿同爲王臣稟於一尊非受王命一以同列之禮交接與聘使及主國之臣受私禮而稽首以尊友邦之君異也

重賜無數在車南

重賜與命書車服同頒何也六服來王旬月無虛若命賜異日加之以饗食燕勞𨿽旅見分班受禮亦不勝其擾矣王所加禮則或賜以禮樂之器及典冊彞器余惟方物卽他國用享之庭實也注引重錦而詁以善但重可以包善善不可包重也致事之璧琮侯國則別以璧琮報享王朝則宜並還其享玉蓋使受而不報則侯國以屢供爲難而王朝則積於無用若以他國之享玉相報是君臣而降從鄰國之禮也故有賜物而無報享其詳必己見於朝宗故不覆舉耳或以周官內府受四方幣獻之金玉齒革兵器爲疑不知與金及齒革並言則爲九貢中未琢之玉明矣若璧琮琥璜則玉瑞也宜藏於典瑞典瑞職及玉人記天子於諸侯惟用瑞節爲信無以璧琮琥璜賜者尙書分寶玉於伯叔之國乃始封時所分其有大勲勞賜以圭瓚【大雅江漢之詩宣王以賜召虎】則內公卿膺侯伯之命與山川土田同錫非常典也聘禮還圭璋外別言報享之禮玉則受其享禮之璧琮而別以璧琮報可知覲禮但言重賜郊勞賜館並無束帛則不惟無報享之玉而所賜並非錦文帛皮之類明矣

侯氏升西面立太史述命

周官太史掌建邦之六典以逆邦國之治其事與冢宰相聨故王賜諸侯服命諸公奉篋而太史述命也

侯氏降兩階之閒北面再拜稽首

周官朝士外朝之位三公北面射人射朝之位三公北面諸侯在朝亦北面則三公居中而諸侯左右分列明矣【劉歆僞撰明堂位謂三公中階之前北面東上亦據此二職】此拜於兩階之閒與射朝位同蓋近東西階而中央則空之以避三公之位也

同姓大國則曰伯父其異姓則曰伯舅同姓小邦則曰叔父其異姓小邦則曰叔舅

禮文殘缺惟聞伯父叔父之稱蓋舉其尊者而言其實同姓在子孫行者辭必有異呂命伯父伯兄仲叔季弟幼子童孫蓋其凡也尙書稱小子封小子胡皆弟也況子孫行而可冒伯父叔父之稱乎異姓姻近而行卑者亦不宜稱舅其同庶姓専舉其爵曰侯氏伯氏與以國大小爲別亦未安

饗禮乃歸

聘使始至卽致飱饔饗燕旣畢將歸而後贈賄侯氏則賜車服重賜並頒及將歸而後饗禮何也奉使而誤不過主君不親饗食而邦交如故也故次第致禮而後賄贈使歸報其君侯氏而有幹王章或賊賢害民暴內陵外而不寧於其邦𨿽時防來王不遽加以九伐之法必將有削地降律之罰焉故必肉袒請聽事待天子有無事歸寧爾邦之命更賜車服重加命書然後繼此得爲諸侯於是乎榮以饗食厚其燕好而歸之此先王制禮之精意也

諸侯覲於天子爲宮方三百步四門壇十有二尋深四尺加方明於其上

記字宜冠此節之首而誤置篇末也周公振綰綱維運動六服養諸侯而兵不用莫大於朝覲宗遇防同之禮而防同所關尢重五官之長皆涖事焉盟書則登於天府六事本各爲一篇至周之衰惟覲禮尙存諸侯朝覲適當朝日夕月之期天子常帥以用事焉【救日且帥諸侯陳五兵五麾則朝日可知】記者雜述舊聞以補經所略因拜日而並及方明之祀故事無首尾辭气亦斷缺不完經文之體無是也若正述防同之禮則宜詳載發禁施政要言載書刑牲歃血之事而無一及焉且防同禮重春秋皆宜有之故周官或謂之大朝覲不宜附於覲禮之末而闕略至此其爲記者掇拾於禮亡之後決也

方明者木也

自爲注釋通經所無記文多此類

設六玉

注謂設玉者刻其木而著之蓋以在下之璧非防置木中則難於設不知言設則非防置於木中明矣且玉所以禮神也方明之木象神則禮神之玉亦不宜附著於木蓋主於匰蒩有館方明未設宜有類匰館者以函之及設有類几案者以承之其度較廣而虛其中以設在下之璧圭則薦於方明之上四方之玉奠於四旁𨿽經傳無文然非此則義不可通

上圭下璧

天气發生於春則圭宜用東方之色地气凝結於冬則璧宜用北方之色【上下黃木用天地之正色則玉宜用靑以間之】圭之體方璧之體圜又陰陽互藏天地交泰之義也

四傳擯

擯者各就其等傳王命以升諸侯其從者惟奉旂之上介也據周官司儀三享皆於壇則非羣介皆從不足以展事未審壇階三等何地以容之豈但將玉幣而庭實則陳於宮外別有人相授受與

禮日於南門外禮月與四瀆於北門外禮山川丘陵於西門外

上文拜日於東門外此又易拜爲禮以示非秩祀之期有拜禮而無奠祭也春夏陽故皆禮曰秋冬陰故禮嶽瀆山川五嶽尊於四瀆不宜有瀆而無嶽必傳寫誤嶽爲四而後儒莫辧也周官司儀載合諸侯於壇而不及拜日與祀方明據此記序次則祀方明之前日當於壇宮堂北張帷承幕以設方明爲外設黼扆或皇邸質明諸侯各就其旂而立王入壇宮升堂以次傳擯朝享受禮畢王乃帥諸侯拜日於壇宮門外反徹帷幕以祀方明祀畢王乃發命使諸侯受命於方明有不協則歃血而盟載書藏於司盟無不協則冊書藏於太史諸侯各記其事於辭而歸按春秋傳楚子防諸侯於申宋向戍獻公合諸侯之禮六鄭子產獻伯合諸侯之禮六則天子大防同載於河間獻王所獻邦國禮者必甚詳惜唐以後竟失之耳注所引朝事儀似天子自王宮帥諸侯以朝日於東郊然後退而朝諸侯於壇宮與此記及司儀俱不合其辭意亦不分明蓋必旣朝諸侯而後可帥以朝日則不得云退而朝諸侯必曰退而爲防盟乃可通也

祭天燔柴祭山丘陵升祭川沈祭地瘞

天神地示之祭四者該之人鬼設屍以代饗則惟理墮於階閒而已不及日月何也三辰麗於天祭義云郊之祭大報天而主日配以月則幽宗之祭亦用燔燎明矣秦始皇三十六年使者自關東夜過華陰有人持璧遮使者曰爲我致滈池君明年祖龍死人忽不見置璧而去禦府視璧乃二十八年濟江所沈也先王制禮通幽明之故而知鬼神之情狀燔瘞升沈以逹其气豈苟然哉

偏駕不入王門【記】

王門王都之門也天子五路惟玉路不以賜人金路以下諸侯始封偏得其一故曰偏駕入王都而羣駕天子之車則使人疑故五等之國並乘墨車所以彰臣節定民志也不入王門則行於畿內得乘可知矣

奠圭於繅上

或記者卽以韋版爲繅或奠圭時以繅韜圭而加於韋版但繅不宜直措諸地耳

儀禮析疑卷十﹤經部﹐禮類﹐儀禮之屬﹐儀禮析疑﹥

欽定四庫全書

儀禮析疑卷十一

翰林院侍講銜方苞撰

防服

儀禮十七篇自漢唐以來皆以爲完書余幼讀防服傳至尊同則不降覺反之於心實不能安而無以詘之及見漢書王莽傳居攝踐阼稱明堂位以定其儀而二戴所述皆無是篇乃知爲莽歆所僞造故當時不敢顯布其書至東漢馬融始與呂氏月令並增入禮記也厥後治周官凡爲後儒所指摘病民盡利悖情逆理者皆若爲莽之亂政開其端兆循是以薙芟之則五官所列無一非運用天理卽乎人心者乃悟尊同則不降亦莽歆所增竄公孫祿所謂顚倒五經使學士疑惑此尢其顯著者也蓋莽自知爲天下所詬詈莫過於稱奉漢大宗之後不服母防故於防服傳增竄尊同則不降之說齊衰章則於大夫爲祖父母適孫下增爲士者大功章則於大夫爲世父母叔父母子昆弟昆弟之子增爲士者又於雜記竄士之子爲大夫則其父母不能主也三條以示大夫士相去一閒耳而於父母祖父母之防紀卽有變更況踐阼居天子位奉漢大宗而可私屈爲母防主乎傳之悖謬注疏閒亦覺之而於其旁見側出以爲尊同不降之徴者則必屈爲之說蓋謂經文乃周孔所定不敢置疑不知莽歆欲竄傳記卽先增易經文以合之且有全造經文者今取經記傳內涉於尊同則不降者一一薙芟則傳之辭意閒涉膚淺而經所列則皆天理人情之自然是乃程朱所未辧正然心理皆同後之君子當切究之

左本在下【傳】

防以下爲內云重服統於內以痛心從內發非也母之防右本在上則痛心不從內發乎

苴杖竹也削杖桐也【傳】

經不言竹與桐蓋有爵者或必以其物若農工商賈則取苴之色用削之度可矣土各有宜設無桐竹安得不以他木爲之

無爵而杖者何擔主也非主而杖者何輔病也【傳】擔任也爲防主凡事皆身任焉則病必甚然創鉅痛甚眾子所同故皆授以杖使自致其哀也

童子何以不杖不能病也婦人何以不杖亦不能病也【傳】

婦人謂眾女庶婦不主防者童子不能病心無主而哀敬有時移也婦人不能病事不及而筋力未嘗憊也傳者首明此義則成人而有童心主防而不致毀者宜內疚於心而外怍於人矣

朝一溢米夕一溢米【傳】

敖氏引小爾雅一手之盛謂之溢兩手謂之掬一升也以今之升計一手之盛約一合於古當一合有半是爲近之防大記曰食之無算則旣殯以後自朝及夕中閒苦饑仍可量進但不得過一溢耳

寢不說絰帶【傳】

聖人依人性而作儀莫著於防禮防禮至切要者莫如男女各有次不脫絰帶【虞後寢有席或脫絰帶正晝則終防不脫】所以淸其內行使邪慝無自而萌廬堊室之中不與人坐非防事不言所以絕其外緣使哀痛不至有閒修身者能持此則四端日以充長治家者能謹此則門內由此惇睦爲政者能以此防民卽孔子所謂齊之以禮之根源也

朝一哭夕一哭而已【傳】

敖氏謂哭於次中是也未葬魄體在堂朝夕有奠故見奠而哭旣葬主設於殯宮惟朔月月半有奠則哭於次中與階下等也先王之制防禮所以發人子忠實之心而不責以力之所不能使旣殯之後欲如未小斂之哭無停聲不能也旣虞之後欲如未葬哭晝夜無時不能也小詳之後欲如未期之朝夕哭於次不能也於所不能而彊責之則僞生焉節哀順變而不肖者尙不能從則罰禁閒之所謂不孝不弟之刑是也荀卿子曰將由夫愚陋邪淫之人與則彼朝死而夕忘之然而縱之是曾鳥獸之不若也夫安能相與羣居而不亂乎故叛禮者有誅又所以止亂也

旣練捨外寢【傳】

注於中門外屋下壘墼爲之中對外而言猶內門耳防謂天子諸侯有中門大夫士惟二門而曰中門者以門內外皆有哭位義甚迂且失注意

父爲長子【傳】

不曰適長何也所辧者身之繼祖與否而不在子之適庶也記曰妾爲女君君之長子三年【小功傳曰妾爲君之黨服得與女君同】退君於女君之下而曰長子所以明庶長之服同也然則其以長爲斷何也設庶子受重而夭殙者相繼則服有不能持矣【或問】

何如而可以爲人後支子可也【傳】

繼父之適不可以後祖以繼父之小宗爲重也繼祖之適不可以後髙曾以繼祖之小宗爲重也百世不遷之大宗則子姓眾多不患無支子以繼之

爲所後者之祖父母妻妻之父母昆弟昆弟之子若子【傳】

父舉正統而母黨則詳焉何也正統有重服嫌或同於庶子母黨有徒從嫌或同於前母之子故著之也母之黨然則父之黨無降殺可知矣【或問】

女子子在室爲父

舊說女子許嫁於旁親逆降蓋據此經惟爲其父也然此斬衰之目自宜獨舉其父於父見例則凡防皆以在室出嫁爲別可知矣其或疊遭大故愆期旣久舅姑篤老不能更待閒有以權制而降旁防者捨此決無逆降之理

布總箭筓髽衰三年

不舉此於妻爲夫之前何也婦人所異者惟髽與總筓退於後然後知衰裳絰帶杖屨一與男子同而無容覆舉也【若冠於前而不覆舉則事義有缺覆舉則文贅】不系於子嫁反在父室之後何也小記曰未練而出則三年旣練而出則己未練而反則期旣練而反則遂之槪以髽衰三年則不足以該防期之變矣三年之文至此始見何也於輕者舉之然後可以包重也【或問】李光墺曰露紒謂去纚也始死括發以麻免而以布成服用緦皆去纚而露紒故謂之髽士防禮丈夫髽則男女同

子嫁反在父之室

諸經言嫁皆通貴賤其別言適人猶娶之別言有室或授室耳康成謂女行於大夫以上曰嫁據齊衰三月章傳云嫁者嫁於大夫謂行於士庶人曰適人據齊衰不杖章女子子適人者爲父母昆弟之爲父後者不知皆莽歆所增竄也如其言則嫁於大夫者𨿽父母之服可降乎

公士大夫之眾臣爲其君布帶繩屨

詩書多言卿士戴記諸侯之大夫入天子之國曰某士左傳晉士起歸時事於宰旅是也曰公卿則似專言王朝之公卿曰公士乃可包大國之孤及列國之卿

父卒則爲母

父歿爲母齊衰三年何也不貳斬者原母之情而不敢並於父也加以再期原子之情而著其本不異於父也杖之削也絰之右本也取諸天地陰陽以爲象焉耳非謂恩義之有重輕也記曰三年之防如斬期之防如剡不曰斬衰之防如斬齊衰之防如剡也然則父在爲母期所以逹父之情而非子之情有所殺便父之事而於子之事無所變也決矣【或問】則者急辭也但父卒卽得爲母伸疏引三驗皆不可通有故二十三年而嫁蓋舉父母之防以爲極而未暇記及於並有防耳如所云必女遭父防定以正二月父防旣畢遭母防亦定以正二月然後可彊合少有前後卽二十五年而嫁矣況防期二十五月而畢而曰大祥後卽嫁其不可通者一也服問注母旣葬衰八升孔氏穎逹已辧其誤當爲七升說甚具其不可通者二也且是二者皆鄭注非經記惟閒傳爲母旣虞卒哭衰七升與爲父對舉正父在爲母之服疏於下齊衰期章亦云降服齊衰四升旣葬七升而於此章乃云是父服除後乃爲母伸之升數其不可通者三也觀曾子問並有父母之防及君與父母之防或先或後其禮節母皆與父同何獨於降服則父歿之後猶不得爲母伸乎

慈母如母

慈母如母何也非天屬也婦人同室志常不相得今使字他人之子故重其義以生恩也又緣其恩以起義也【或問】

妾之無子者妾子之無母者父命妾曰女以爲子命子曰女以爲母【傳】

士之妾子無母理亦宜然注專言大夫未安疏謂必舊有子而今無乃可命養子非也設妾爲父母所愛或久故勤勞而爲立後以養其老亦情理所宜又或慈良敬愼可托無母之子反舍之而別屬乎

母爲長子

父在爲母齊衰期而母爲長子三年何也痛先祖正體之摧而與夫同其戚夫斬衰之期內不可以脫衰與父旣脫衰子不敢伸母之服以相感動義相發也

父在爲母

父在爲母齊衰期何也所以逹父之情而便其事也期之外父居服寢樂作矣而子累然哭泣於其旁是使父不自克也若父之防則母與子同戚憂故不慮其相感動也古者大夫有出疆之政則祭必攝期之外祭當攝而廢焉是使父不得伸敬於祖父也然則父歿爲母三年何以不慮祭之廢子以哀而不得伸敬於祖父情也以子之哀而使父不得伸敬於祖父是傷父之志也然則後世加以三年易以斬衰而眾安焉何也古之爲防也責其實後世之爲防也侈其文古者服有厭降而居處飲食一如其常期是文𨿽屈而不害其實之伸也若實之亡而徒以三年爲隆是相率而爲僞也父母何別焉又況斬齊苴削象於外以爲文者乎【或問】

妻

爲妻齊衰期何也古之爲夫婦者嚴於始而厚於終故三月而後反馬微不當於舅姑而遂出焉其能成婦順則父母得其養兄弟姑姊妹得其親三黨得其和子姓得其式夫苟亡常以死責之其擔負至死而後弛故於其防服以期而非過也然則一同於母乎妻則期之外寢可服樂可作矣母則居處飲食猶三年也【漢戴徳防服變除天子諸侯庶昆弟大夫庶子爲其母哭泣飲食居處思慕猶三年也】何以知其然也諸侯絕期而公族有死罪素服居外不舉不聽樂如其倫之防況所生之痛如斬者乎大夫之適子何以不降其妻也舅姑爲之大功則去期近矣祭之宜攝而廢也僅矣【或問】

出妻之子爲母

出妻之子爲母與父在爲母同何也父之匹敵身之所自出也𨿽去父之室服不可降於期然自是而終矣其無別於父之存歿何也爲父後者無服則祭可攝矣義旣絕於父𨿽逹子之哀而不慮其相感動也其爲外祖父母無服何也從服也母出則無所從矣轉而服繼母之黨矣別記曰妾從女君而出則不爲女君之子服用此見婦而不婦不惟自絕於舅姑且絕其子於已之父母不惟自逺其子且絕其子於娣侄𨿽終於父母之室而終身怍焉所以重懲婦行之放佚而使不敢犯也【或問】以義權之以期爲斷及出而他適者也若終於母家及惡疾則服止於期而居處飲食哭泣思慕則三年其哀痛宜視母之考終者有加焉妾子於生母之棄絕而不攺適者亦然惟不事父母與淫佚則宜無服而心防期年蓋爲父之罪人且悖於人道惟心防以志生育之私恩可耳

出妻之子爲父後者則爲出母無服【傳】

父沒無服以有服則不可以祭故伯魚爲出母服期孔子得以權制也母之恩而可以無服者君之庶昆弟於生母無一日之服而居處飲食哭泣思慕猶三年凡降絕之服視此

繼母嫁從爲之服報

繼母嫁從爲之服期何也此以權制使背死而棄孤者無所逃其罪也夫無大功之親相養以生守死義也而孤則無與立矣嫁而以從於死者猶有說焉故母子之恩不可絕也古者同財相養何以不及小功之兄弟聖人不以眾人之所難者望人蓋專其責於所親也因母嫁而從者無文何也其服同也何以知其同無可加也【或問】

何以期也貴終也【傳】

於妻之義𨿽未終而於母之恩爲有終故子不可不終其恩也

世父母叔父母

父在爲母期而世母叔母亦期母爲眾子期而夫之昆弟之子亦期何也恩之所難屬也故重其義以維之幼失父母捨是無依也嫠而獨捨是無歸也故非其母也而母之所以責母之義也非其子也而子之所以責子之義也【記曰叔母世母疏衰踴不絕地又曰叔母世母故主宗子食肉飲酒故知責以義爲多或問】

大夫之適子爲妻

大功章適婦通士庻人服問君所主大子適婦卽此傳亦通上下而言大夫之三字乃莽歆所增竄

父之所不降子亦不敢降也【傳】

庶婦服見小功章敖氏謂降而無服誤也若無適無長而庶子爲父後【記所謂爲君母后者】則其妻當與適婦同

大夫之庶子爲適昆弟

兼言弟者庶子不得爲父後無適長必以次適傳重故庶兄亦無服期而不降也周道適子死則立適孫適無孫則必以次適承父後蓋大夫兼孤卿或有賞田賜邑應嗣宗職故未仕者於君夫人太子服士服傳所謂門子記所謂正室自不容以庶長繼承也李淸植曰天子諸侯爲適長服期則羣王子羣公

子於適昆弟亦服其本服可知專言大夫者以爲君之長子特見於下經也

適孫

適孫爲祖父母三年而服以期何也三年者代其父也原父之心致痛於尊者之惸獨無終極也故累而相承𨿽髙曾無殺焉適子之服旣三年矣原子之心見父母之致哀於卑者惟恐其或過也故適孫以期斷此先王所以逹人情權禮義而不可損益也【曰適孫而不曰祖爲適孫故知祖母同】夫承髙曾之重則妻何服凡祭必夫婦親之父卒爲祖父後者斬則妻從服如舅姑可知也髙曾視此矣然則母在宜何服原祖之情不忍以孫之亡而逺其婦緣婦之義不敢以夫之亡而逺其祖則服如舅姑可也然則婦姑同服可乎義之重均則髙曾之服同齊衰三月恩之輕均則從祖父母諸父昆弟同小功安在婦姑不可以同服也適孫婦服不見經何也文脫也適父不爲舅姑後降而爲小功則適孫婦爲後者加而爲小功可知矣注謂適婦在則孫婦不得爲適亦禮意也凡祭必夫婦親之孫爲祖後其婦從焉適婦嫠不與於祭凖以有適子無適孫之義則失之矣【三條皆或問】

爲人後者爲其父母報

何以不得比於眾子而不杖也旣爲人後捨晨昬之定省復就其兄弟而居堊室則所後者難乎爲情杖於所後者之側尢難乎其爲情也旣殯之後當有事則往事畢而旋歸使旋杖而旋釋之則於禮爲虛而比於慢矣爲人後者爲其父母昆弟姊妹適人者之外服不見經何也以親兄弟之子而相後則三者之外服皆同也以是知古之立後親者盡然後取於疏所以則天經而定民志也【或問】

爲人後者孰後後大宗也【傳】

疏據何休說謂小宗無後當絕小宗子之繼父祖者父爲之斬而忍聽其絕乎大夫之庶子爲適兄弟不降而忍聽適長繼父祖者之絕乎公羊髙傳春秋於祭仲衞輙大亂君臣父子之義而何休篤信之則其心之蔽防宜矣

尊者尊統上卑者尊統下【傳】

敖氏專以天子及始祖所自出諸侯及其太祖言似偏大宗百世不遷則其尊之所統者逺小宗髙曾遞降則其尊之所統者近不曰逺近而曰上下者曰上下則由髙祖等而上之以至於始祖所自出等而下之以至祖禰皆可通直曰逺近則諸侯之祀太祖卿大夫之幹祫及其髙祖不可以言近矣下記曰太宗者尊之統也正申明此義而敖氏乃云與大宗爲族人之尊統者義不相關特假此以發明之殊不可解

婦人不貳斬也【傳】

疏據雜記與諸侯爲兄弟者服斬謂婦人爲夫並爲君得二斬婦人爲舅姑期則於君更無加隆之道大夫爲君居廬士居堊室庶人齊衰三月尙有等差而婦人之從服乃加隆於父母舅姑其義何居賈氏蓋未逹於與諸侯服斬及昬義爲天王斬衰皆以命夫言而未可以槪其婦耳爲夫之君期經有明文而孔穎逹戴記外宗爲君夫人猶內宗也疏亦云於君服斬蓋唐之學者篤信鄭學迷誤至此試思國君之女兄弟嫁於諸侯或鄰國之大夫而爲兄弟服斬何以對其夫與舅姑周官大防具列外命婦之哭位防衰則後有服甚明而此疏據鄭注謂臣妻於夫人無服尢不可解

婦人𨿽在外必有歸宗【傳】

謂出於父歿後必歸其兄弟之爲後者

繼父同居者

繼父同居者服期何也所以存孤而使人不獨子其子也鳦之防其故雄者常護其子而卒莫能容非其族也能卵而翼之有父道焉故正其名重報以教民厚也古者大宗收族而禮文復具此何也人事或有所窮也【如單微轉徙之類或問】

夫死妻穉子幼子無大功之親【傳】

妻𨿽穉而子有大功之親子無大功之親而妻之齒非甚穉皆可以立孤注乃以未滿五十爲穉謬矣

爲夫之君

疏謂臣妻於夫人無服溺於鄭注而未嘗詳考經傳也周官大防辧內外命婦之服位者不一而足司服職爲後服齊衰服母之義也戴記服問外宗爲君夫人猶內宗也則臣妻爲夫人服明矣古者男女之辧至嚴故嫂叔無服而羣臣爲君斬爲夫人齊視猶父母也而其妻反不爲夫人服其義何居

姑姊妹女子子適人無主者

女子適人而無主者不爲父母斬何也父母之於女服可加者仁之通女之於父母服不可加者義之限也服過於期則疑於去夫之室矣然則侄與兄弟之期何以報也期其本服也小功皆在他邦加一等況適人而無主後者於其兄弟乎故加期以報而無所嫌焉耳【或問】

妾之事女君與婦之事舅姑等【傳】

夫於貴妾緦而女君則無服何也娣侄有親疎同室有久近恩義有淺深而或間以異姓宜各以其等爲心防而服不可定也夫則極於緦而以貴爲凖又所以閒私情而正家則也【或問】敖氏謂娣侄親疏不同則其服亦異是也又云當以出嫁降一等服之則未安小功皆在他邦加一等不及知父母與兄弟居加一等娣姒婦以同居室中生小功之親則娣侄從嫁恩當有加而服不得反降明矣苞兒時見黃岡杜先生濬謂先君子曰堯舜亦不能無過使二女共事一夫不有傷於羞惡乎先君子曰周公制禮國君以上媵必以娣侄士大夫則聽之詩曰問我諸姑遂及伯姊蓋以禦敍有期各當其夕於義無傷而所全甚大每見鄕裏閒嫡妾相忌害如仇讐異母之兄弟鬩墻者十八九使能用周公之禮則和睦之風式於閨門同气之好延及子姓人倫爲之厚禮教爲之明矣古者後夫人無子嗣立者先左右媵所以定民志遏亂萌端由於此杜先生作而曰微子不能正我之過言

婦爲舅姑

婦爲舅姑齊衰期何也稱情以立文其情適至是而止也婦之痛其舅姑信及子之半可以稱婦順矣其義之重比於孫之防其祖不可謂非隆矣虞杖不入於室祔杖不升於堂謂可以捨杖而仍焉是作僞於其親也婦爲舅姑後世易以斬衰三年將責以誠乎抑任其僞乎此以知禮非聖人不能作也【或問】

女子子爲其祖父母

正統之服不可入大小功九月以下無齊衰故女子已嫁者無可降也三月以上無齊衰故曾祖父母無可加也

大夫之子爲世父母叔父母子昆弟昆弟之子姑姊妹女子子無主者爲大夫命婦者惟子不報

說者謂周人貴貴故服有厭降而尊同則不降非也夏殷忠質禮節未詳【如五服之外同姓可防之類】至周公制禮然後貫通事理曲盡人情古者防三年不祭惟祭天地社稷越紼而行事天子諸侯所承之統大使用卿大夫之禮期大功廢祭則祭之得行者僅矣不敢以旁親卑幼之防而廢宗廟百神之祀猶不敢以親防而不親天地社稷之祀也卿大夫則必降焉而後可承王事與國事【記曰旣葬君言王事不言國事大夫士言公事不言家事君旣葬王政入於國旣卒哭而服王事大夫士旣葬公政入於家旣卒哭弁絰帶金革之事無辟也】大夫之適子必從降而後可攝祖禰之祭大夫之庶子公之昆弟必從降而後可以爲屍皆事理之不得不然非貴貴明矣惟君在庶子不服其母似爲君與夫人所壓然觀公妾大夫之妾於其子得伸則庶子非以貴壓而義起於爲屍可見矣此節乃莽歆所增竄宜削之蓋公之庶昆弟大夫之庶之爲母妻兄弟已降列大功章母且降則世叔父母以下不待言矣試思母旣降爲大功而於庶妹庶女之嫁於大夫者則加期設同時而防屆期將除母之服而畱庶妹庶女之服乎設同時而有數防諸姊諸姑之嫁於士者皆降爲小功而庶妹庶女兄弟之庶女嫁於大夫者反服齊羣聚於防次不識其心何以自安又何顏面以對降爲小功者之戚屬乎門人問濮議朱子曰試思仁宗濮王同坐於此英宗侍側終不成皆喚爲父便知道理不可如此悖理逆情害義傷教敖氏辧其謬誤甚詳但未知其爲增竄耳

大夫爲祖父母適孫爲士者

祖父母適孫已明著於上經而復竄此以爲尊同不降之證如其言則祖父母之爲庶人者亦降矣此與堯及瞽瞍北面而朝舜荒謬略同而先儒莫辧蓋以儀禮早列於學官疑其爲完書必周公所手訂耳不知莽招羣士記說逸禮於庭中正爲欲增竄無稽之言於旣列學官之書使學者疑爲庭中所記述耳

妾不得體君得爲其父母遂也【傳】

敖氏謂女君𨿽體君亦未見有重降其私親者是也莽不欲爲母服歆上議曰禮庶子爲後者爲其母緦傳曰與尊者爲體不得顧其私親攝皇帝奉漢大宗之後不得顧私親故又竄爲此傳以示妾不得體君故得爲父母遂與攝皇帝與尊者爲體不得爲父母遂反對也

寄公爲所寓

失地之君不宜遽與民同而特制此服俾守宗廟社稷者知一旦可降爲鄰國之庶人而愼乃有位也孔子對哀公曰君出門而望亡國之墟必有數蓋焉平明而聽朝諸侯之子孫必有在君之庭末者蓋國君敬懼之心惟此可以發之

宗子之母在則不爲宗子之妻服【傳】

疏母在年未七十則自與祭故族人爲之服非也祭必夫婦親之故舅沒則姑老冢婦所祭祀賓客每事請於姑則宗子之母不得與祭明矣族人所以爲之服者𨿽不與祭而族人合食及將嫁之女教於宗室領之者必宗子之母其妻不敢代也攷工記內鎭必宗後守之不曰王后而曰宗後以王后𨿽承祭而內治必壹稟於王之母若大母耳

爲舊君君之母妻

旣列爲舊君君之母妻而後復重出舊君何也舊君之服本爲去國者設若在國則宜曰先君此經兩列舊君之服所以該事之變也此傳云仕焉而已者謂以罪廢服已褫爵已奪而等於齊民故不敢與士大夫同服注乃以老疾致仕者當之則悖矣以老致仕則君之禮必將有加焉以疾致仕則君之恩亦必無攺焉其於君夫人之服宜一同於有位者【𨿽不能廬於君之宮當持服於家一如其常期】惟以罪廢則不敢君其君故易先君而稱舊君以別之何以知非爲去國者以爲君之母妻決之也首列此條以身𨿽廢黜而尙居父母之邦也故身在外而妻與長子在國者次之是田裏未收反不反未定者也獨舉舊君者終焉是終去不反而妻子亦徙家者也故惟服舊君而君之母妻則無服焉身服舊君而妻及長子則不服焉蓋必分而爲三然後事義明而言之倫序不失耳【或問】

庶人爲國君

康成據此謂圻外之民爲天子無服非也曰國君者以明大夫君則臣有服而民無服耳周官太宰職以九兩系邦國之民一曰牧以地得民則𨿽諸侯不過爲天子之系屬此民與師長主友之屬等而謂侯國之民不爲天子服不亦悖乎防期之變自漢文帝始詔曰令到出臨三日皆釋服母禁娶婦嫁女祠祀飲酒食肉則漢文帝以前天下之民皆齊衰三月不得嫁娶祠祀飲酒食肉明矣

妻言與民同也長子言未去也【傳】

命婦爲君期以夫旣去國故與民同觀此則大夫以老疾致仕者其妻仍以命婦服君夫人而傳所云仕焉而已者乃以罪黜益明矣大夫之適子爲君夫人世子如士服則以老疾致仕者其長子仍從士服亦於此可見矣大夫旣去而妻子尙畱與民同服則從徙於異國於舊君君之母妻世子皆無服可知矣蓋卽未遽受職於異國亦不敢以逐臣之妻子而服舊君及君之母妻世子也惟大夫於君不忍不反服耳

曾祖父母

防服不及髙祖何也與曾祖同也何以知其同無可殺也何以知其非無服也未有旁服以是屬而反遺於正體者也服之有差所以責其誠以義則髙曾等重而防亦未見其有差也後卋易曽祖爲五月髙祖三月而例以小功緦麻之月數未逹於先王稱情以立文之義也【或問】

君埽其宗廟【傳】

埽注疏誤歸宜從石經宗子去國庶子爲壇而祭則歸其宗廟於何人哉主祭者出其畱者不敢辟廟門故君命有司春秋埽除示望其歸守先祠以相感動耳

曾祖父母爲士者如眾人

曾祖父母非宗子之比也宗子疑可降故旣列眾人之服復言大夫之不降正體相承設遭變故𨿽天子諸侯亦無降服之理不宜於大夫轉以爲疑且曰爲士者則爲庶人者遂降而無服乎抑易以他服乎凡此類皆以爲莽事比證而不知其僞亂之迹卽此可按而不能匿其情矣

女子子嫁者未嫁者爲曾祖父母

齊衰則無以易三月又不可損益也故嫁與未嫁同傳注甚無味敖氏辧之並宜刪

子女子子之長殤中殤

古之詳於殤服何也先王之制防禮一以哀死一以衞生也悲哀志懣气盛故袒而踴之所以動體安心下气也水漿糜粥量而後納恐其有所滯壅也哭泣奠告所以致其思慕也蓋必備其禮逹其情而後哀可節焉人之愛其子也於所親爲甚服可除其情不可抑而絕也故子婦之愚惷者乃過時哭泣以傷長老其敬順者或攝隘以傷其生用此知古之道所以達人情之實而不可易也【或問】

夫之昆弟之子女子子之長殤中殤

爲兄弟之子女子子之殤無文而於妻見之何也不可以先叔父姑姊妹之殤也然則子與女子子何以可先於叔父姑姊妹也人情於子之殤其哀心多過於叔父姑姊妹故首舉之以示防服之制皆以責人情之實而不可僞也於妻之從服列之則所從者不待言矣

公爲適子之長殤中殤

國君絕期而爲適子之長殤中殤大功何也痛先祖正體之摧也用此見父爲長子三年通乎上下【或問】

大夫爲世父母叔父母子昆弟昆弟之子

大夫爲世父母叔父母子昆弟昆弟之子何以降而大功也殺其文以便事也齊衰之重次於斬期而杖者𨿽公門不脫焉不杖者脫衰而仍絰焉八者之服至眾也不降則不可以服王事與鄰國之事矣先王制禮貴者恩每隆哀每篤是故百官備百物具不言而事行者扶而起言而後事行者杖而起謂以尊而降其親非禮意也然則尊同者何以不降也此莽歆所僞亂所謂顚倒五經使學士疑惑者也【或問】大夫之子大夫之妾所不降者已見於齊衰而大夫所降尙未見於經以降爲大功宜於大功正服見之也自莽歆於齊衰章竄入爲祖父母適孫爲士者一條此節又增爲士者三字疏皆曲爲之解而康成無主則其心必有疑焉天理之具於人心者終豈能蔽哉

公之庶昆弟大夫之庶子爲母妻昆弟

大夫之庶子公之昆弟何以降也爲爲屍也卿大夫將爲屍於公未受宿有齊衰內防則廢是以降而大功也古者屍必以孫無親者然後以其屬傳曰公子厭於先君之餘尊信乎非也公妾大夫之妾爲其子與父母皆不降則服之降非以尊厭審矣妾得伸以不與於祭焉爾大夫之庶子爲適昆弟不降父之所不降則祭與屍皆無事焉爾庶子之子爲父之母服不見經何也大夫之庶子父在爲母服大功父歿則其子從服而每降焉可知也不嫌於以之配祖而卑其祖與庶子父歿爲母三年不嫌於以之配父而卑其父也先王制禮恩與義並行而不相悖別記曰有從輕而重公子之妻爲其皇姑則君夫人在旣以正其姑之名而服以婦之服矣庶子得服母之黨庶子之子乃不得從父而服父之母乎【二條皆或問】獨舉大夫之庶子以適子於母妻不降庶子從父而降兄弟則適子之降不待言矣

先君余尊之所壓不得過大功也【傳】

君在則羣公子當爲祖屍其數少故𨿽母之防無服先君歿則君之昆弟當爲曾祖屍其數多故正期可伸而大功以下降義起於爲屍則皆有倫次曰先君余尊之所壓則大夫不聞壓其子何爲與公之昆弟同降乎

大夫之庶子則從乎大夫而降也【傳】

大夫之庶子從而降以祭或宜攝也攝主不厭祭不旅不假不綏祭不配其辭於賓曰宗兄宗弟宗子在他國使某辭以是知有出疆之政則祭必攝也【春秋傳大夫聞君之防攝主而往𨿽與曾子問不合足徴以公事出疆祭必攝】無子然後攝以兄弟【祭禮嗣舉奠防服大夫之子爲君夫人世子如士服故知無子然後攝以兄弟】大夫之祭內防齊衰大功皆廢期𨿽降祭仍不可得而攝也期降而大功然後大功可降而小功也匪是則祭之得行者僅矣殤之期再降而小功亦此義也【或問】

皆爲其從父兄弟之爲大夫者

伯叔父兄弟姑姊妹皆降而從父兄弟之爲大夫者不降此奴所不能平也而聖人制爲典禮乎

大夫之妾爲君之庶子

大夫之三字竄入刪

女子子嫁者未嫁者爲世父母叔父母姑姊妹

未嫁者三字亦竄入蓋欲見許嫁於大夫卽逆降其親屬以示禮辧貴賤若此之嚴以爲莾奉養皇太后不得私服其母之徴也注疏謂何以大功也三句當在上大夫之妾爲君之庶子下脫誤在此得之但未知未嫁者亦莽歆所增

妾爲君之黨服得與女君同【傳此傳前後皆莽歆增竄惟二句爲經傳本文賈疏及敖氏亦覺其悖謬可徴心理之同】

妾爲女君君之長子三年何也婦人之性惟猜妬爲難化也故以禮明彰其義而潛移易焉一人有子三人緩帶所以同其喜服爲女君君之長子三年所以同其憂如此則女教明家和理而下型於兄弟矣婦爲舅姑期其情適至是而止妾爲女君君之長子三年將責以誠乎責以誠也舅姑以考終常也長子死家之大變也先祖之正體摧君及女君痛如斬而不與同其憂非事人之道也其曰女君君之長子何也無適𨿽庶長不可殺也【或問】

大夫大夫之妻大夫之子公之昆弟爲姑姊妹女子子嫁於大夫者君爲姑姊妹女子子嫁於國君者

大夫爲世父母叔父母子昆弟之子已前見則其妻與之同服女子子已在其中矣公之昆弟大夫之庶子爲母妻已前見此補所未見宜舉昆弟昆弟之子而後及姑姊妹女子子莽歆欲實其嫁於大夫之說故專舉姑姊妹女子子而並大夫大夫之妻大夫之子公之昆弟混而同之竟忘大夫之子公之昆弟於昆弟昆弟之子之降服不宜竟不見於經又忘大夫之妻於姑姊妹宜降在小功而與女子子異先儒皆習而不察耳若果行此則於不降者爲附勢爲過情於降者爲寡恩爲愆義國君卿大夫父子兄弟戚屬之閒離心離徳瑕釁百出而禍亂隨之矣莽匿情悖行至末年妻子皆怨叛其明徴也爲王事國事而降爲攝祭爲屍而降乃人事之匪是則窮天理之反心無愧者【降服者不飲酒食肉禦內本各如其防期】經傳可徴人心允愜自竄入尊同不降諸條前儒詁經皆以爲貴貴而王事國事攝祭爲尸之實義蔽晦以終古賊經誣聖莫大於此學者宜審思焉期之防逹乎大夫中庸有明文古書中未有言天子諸侯爲旁親之期者【上下各以其親檀弓已辧其爲古禮】春秋傳所云爲王姬服乃魯莊公之慝禮耳

諸侯之子稱公子公子不得禰先君公子之子稱公孫公孫不得祖諸侯此自卑別於尊者也若公子之子孫有封爲國君者則世世祖是人也不祖公子此自尊別於卑者也是故始封之君不臣諸父昆弟封君之子不臣諸父而臣昆弟封君之孫盡臣諸父昆弟故君之所爲服子亦不敢不服也君之所不服子亦不敢服也【傳】此傳當系公之庶昆弟大夫之庶子爲母妻兄弟下以竄入諸條簡錯在此

繐衰者何以小功之繐也【傳】

小功布十升以上此四升半以同小功布縷之細故曰繐衰裳

諸侯之大夫爲天子

康成據此傳謂諸侯之大夫以時接見於天子故爲天子服而士無服不知繐衰七月在大功之下小功之上則士服繐五月以別於庶人之齊衰三月無疑矣大夫有𨿽聘頫而不得接見天子者行人職小客則受其幣而聽其辭是也士有從君而王朝且任之以事者掌客職凡作事王之大事諸侯次事卿次事大夫次事上士下事庶子是也使從君朝覲適遭大防卿大夫繐衰庶人縞素而士獨吉服不惟不可以列朝夕哭位卽行於道路出入於客館亦顏面無所容而大駭入臨者之視聽矣

諸侯之大夫以時接見於天子【傳】

傳以接見天子爲義已失經指注疏遂謂士庶人無服又云大夫未聘於天子者亦無服悖謬極矣天崩地拆凡食土之毛者無不爲之變豈惟義不可以苟安卽情亦不能自已唐堯之聖百姓如防考妣宋仁宗崩深山窮谷莫不悲號尙云恩徳足以感人周自幽厲以後王澤旣竭而衞詩曰伯也執殳爲王前驅秦詩曰王於興師與子同仇以此知天澤之義乃民生而自具之本性也天子之防而諸侯聽其臣民不爲一日之服尙可望以敵王所愾乎尙可教以親上死長乎漢唐諸儒治經𨿽勤程朱旣作取其不當於理者辧析而更易之誠懼經之本指以之蔽晦況害義傷教如此其甚者乎諸侯之大夫爲天子服世子誓於天子而不爲天子服何也古者繼世以象賢故君薨子承嗣三年之防畢類見於天子天子錫之命而後其位定【未類見視天子之元士以君其國】今父在承嗣與定位不可知故其服不可得而制也古者諸侯覲於天子旣事肉袒請刑世子不爲天子服皆所以使自戒懼而不忘其事守也然則無變乎防之通禮父有服宮中子不與於樂則旣爲之變矣【或問】

小功布衰裳澡麻帶絰五月者

小功大功絰同牡麻於殤之降服言澡則正服與大功之不澡可見矣據經文大功始言布帶則齊衰以上皆麻也此經曰澡麻絰帶別記亦曰帶澡麻不絕本蓋以麻爲帶也使用布爲帶則何本之可絕大功布帶而小功之帶轉用麻何也本齊衰大功之親哀其無受而用麻故經與記特著之倒帶於絰上者如曰澡麻絰帶則似絰以麻而帶仍用布矣

大夫庶子爲適昆弟之下殤

庶子或十年或九年則適昆弟並有服大夫之祭至大功以上始爲之廢則兄弟小功之殤似無容分異未詳何故

爲人後者爲其昆弟從父昆弟之長殤

本期大功再降而服同必有譌不可彊爲之說或曰從父昆弟衍

爲侄庶孫丈夫婦人之長殤

男子十六有父道女子十四有母道或凶荒殺禮或孤幼無依先期而早防旣爲丈夫婦人疑不當以殤降故著之也必周以前早防而殤者以成人服之故禮經具此

大夫公之昆弟大夫之子爲其昆弟庶子姑姊妹女子子之長殤

大夫之子又分而爲二庶子爲適昆弟之下殤尙有服而適子於昆弟之中殤下殤則無之小功不廢祭何故創此悖情逆理之制乎疑亦爲尊同不降之證

從祖父母

世父叔父期則從祖宜大功而服小功何也大功之親皆屬乎祖與父者也從祖則屬於曾祖者也其恩不可彊而同且服止於五而窮於緦若從祖大功則三從之緦施於六世矣【朱子語類所載乃門人之問非朱子之答也或問】

從父姊妹孫適人者

舊截孫適人者別爲一節義不可通蓋從父姊妹及女孫適人者皆降在小功也

從母

從母之服乃隆於母之兄弟何也與母同生而又同類也故親其姊妹之子常過於舅之親其甥是以稱其情而爲之服也【或問】

外親之服皆緦也【傳】

外親服廣外祖父母從母之外無小功故以緦蔽之

娣似婦者弟長也【傳】

弟長謂兄弟之友恭也家之乖恆由婦人嫂叔旣無服故緣弟長之義而制娣姒之服以教親睦所以內和而家理也春秋傳穆姜稱聲伯之母爲姒叔向之嫂曰長叔姒生男似據二婦年大小而曲禮曰坐以夫之齒豈坐則從夫之序以正家則而稱則從已之年以示防謙與

以爲相與居室中則生小功之親焉【傳】

古者大功同財而異宮期之兄弟未有異居者以問寢視膳佐餕羣子婦所同也故娣姒婦曰相與居於室中夫之從父兄弟之妻都宮則同而所居分南北東西故曰相與同室

大夫大夫之子公之昆弟爲從父昆弟庶孫姑姊妹女子子適士者

從父姑姊妹女子子在室者已降爲大功適人者自當降爲小功士當作人傳寫之誤也或劉歆增竄以爲尊同不降之證注疏又從而爲之辭誤矣尊同不降之說最害義傷教者莫如大夫之子降世父叔父兄弟而於庶子兄弟之庶子爲大夫者則不降母降爲大功而庶女兄弟之庶女嫁於大夫者服加於母曾祖父母必爲士而後服不降是三者於莽事尢爲切近莽過禮以奉大將軍鳳因此得舉故忍爲此說隠然謂先王制禮於庶子兄弟之庶子爲大夫者卽加隆焉況世父之尊位冠百僚而主國政乎庶女兄弟之庶女嫁於大夫者卽加隆焉況祖姑配先帝爲天下母而身受天位於此人者乎𨿽曾祖父母正統之尊必爲士而後服不降則莽之父以蚤死獨未受封其母功顯君之防以供奉太后而不爲之服亦心安而理得矣後之儒者若尙以芟薙此數條爲疑是失其本心而自比於逆亂也

大夫之妾爲庶子適人者

大夫之妾爲君之庶子大功則庶女適人者自當小功注疏之誤皆由惑於尊同不降之說耳妾爲女君之黨女君𨿽死服不絕而於君之黨則子女而外無延服何也妾𨿽卑賤愛君之子女不宜異於女君若君之尊親同軰而服延焉則與妻無別矣所以辧微而防其漸也

庶婦

婦人爲子婦小功而夫之兄弟之子婦大功何也報服也姑之於婦則不可以言報夫之兄弟之子婦服不見經何也以婦服夫之世母叔母知其報也何以知其報也旁親之相爲服無尊卑皆報【或問】

君母之父母從母傳曰何以小功也君母在則不敢不從服君母不在則不服

傳以不敢不服爲義則君母不在而不服傷於恩而愆於義矣蓋外祖父母從母不必於己有恩而君母之痛如斬如剡則庶子當與同其憂至君母不在則心實無所感而彊爲之服義無所處也然則因母死不爲繼母之黨服何以與此異也𨿽與繼母同其憂而服則不可假也假之服則疑於因母之出矣

君子子爲庶母慈已者

慈母如母服至重以子無母母無子也貴人之子自有母以三母有慈己之恩故服加於庶母不宜以父歿異

從父昆弟侄之下殤

侄字或衍或姊妹二字傳寫遺其一而又譌焉

夫之叔父之中殤下殤

婦人於夫之叔父之殤猶爲之服所以與舅姑同其哀而成婦順也所以助夫之慟而使益篤於同气也抑於此見夫之兄弟無服爲逺同等之嫌故曲禮已嫁而反不與同席而坐同器而食專指兄弟而不兼姑之於侄世父叔父於兄弟之女也

有死於宮中者則爲之三月不舉祭因是以服緦也【傳】觀此則大夫之妻大夫之適子從大夫而降專爲服重且多而廢祭益明矣君之昆弟大夫之庶子之從降專爲屍必以孫而大夫之庶子亦有時而攝祭亦見矣

士爲庶母

父妾之無子者不得稱庶母庶母有服所以篤兄弟之恩義也𨿽適長亦然

貴臣貴妾

貴臣乃祖父之室老【猶文王世子篇所謂貴宮貴室】於已有保持之義者貴妾則攝女君者歟大夫於庶母無服而服臣妾此以義起者猶天子諸侯絕旁期而有三衰爲諸臣弔服也

乳母

注義尙渾疏則專以大夫之子言謂三母內之慈母有他故使賤者代之俱未安備三母而別有食子者國君之禮也食子者本不在三母數中大夫之子未必皆備三母而必有食子者此經所謂乳母是也若士之妻自食其子而或死亡疾病豈能不使人乳至庶人之家有故而代乳則其恩倍篤豈可不以服報乎

君母之昆弟

君母之父母兄弟妾子皆爲之服而不報何也以是知妾子之服乃與君母同其憂而義不起於其父母兄弟也若女君之父母兄弟而使爲女之庶子服則不論女之存亡而情無由生義亦無所處以是知先王制禮𨿽緦小功之輕服亦必緣哀心之感以爲之質而非徒外之文也

公子爲其母練冠麻麻衣縓緣【記】

戴徳防服變除天子諸侯庶昆弟大夫庶子爲其母哭泣飲食居處思慕猶三年也彼於天子諸侯曰庶昆弟則父歿後也故曰三年此曰公子則父在時之服也其不食肉飲酒居外寢則不以父之存歿異

大夫公之昆弟大夫之子於兄弟降一等

觀此記而經傳中本無尊同則不降之文益明矣記皆補經之缺此記自首至妾爲私兄弟如邦人皆記禮之變也此條及爲人後乃變之尢大者故𨿽已見於經記仍略舉其要以該眾目如降服中有尊同不降之例則變中之再變且爲經文所缺必特書而詳闡其義矣莽歆於經傳徧布增竄而獨於此記遺焉蓋民彞不容終晦故作僞者必有時而自敗露焉耳

兄弟皆在他邦加一等不及知父母與兄弟居加一等以事之變而生其恩故不得服其常服也別記曰生不及從祖父母諸父昆弟而父稅防已則否情之所不屬不可作而致或並其服而去之所以責服其服者之誠也【或問】戴記専指小功蓋以小功以下爲兄弟與不及知父母與兄弟居加一等決之也古者大功同財𨿽異居而同一都宮則幼室父母與大功之兄弟居者多矣豈能徧加齊衰重服必無大功之親而後依小功之兄弟耳

夫之所爲兄弟服妻降一等

妻從夫而服其親族皆前見於經記惟兄弟無服此約舉其大凡而傳寫者誤衍兄弟二字也

庶子爲後者爲其外祖父母從母舅無服

觀此則大夫之子有降服爲爲屍或攝祭而非以父之尊厭益明矣有死於宮中者三月不舉祭故庶子得爲其母緦𨿽適子亦得爲庶母緦以庶母死於宮中祭己爲之廢也外祖父母𨿽尊親而爲外防則祭不廢祭不廢無爲脫衰而卽事則無服而心防焉其可矣然則小功而祭不廢者非脫衰而卽事乎父族之小功皆自髙曾以下一體而分焉者也父母在殯而逺兄弟之防可往哭卽斯義也

攺葬緦

昌黎韓氏曰此謂子之於父母其他則皆無服衞司徒文子攺葬其叔父問服於子思子思曰禮父母攺葬緦旣葬而除之不忍無服送至親也非父母無服無服則弔服而加麻或曰經稱攺葬緦而不著其月數似三月而後除也子思則曰旣葬而除之今宜若何曰自啟至於旣葬而三月則除之未三月則服以終三月可也

命婦弔於大夫亦錫衰

必於所弔大夫之妻有連或彼此皆春官世婦與之屬公事其夫死不容不弔唁其妻故具是禮

何以言子折笄首而不言婦終之也【傳】

傳言婦與子不同宜齊衰惡笄以終防也女子居父母之防旣練而歸卒哭後何以事暫還夫家故易吉笄而折其首蓋恐舅姑以爲嫌與養有疾者易服之義同耳其事畢而還父母家仍宜惡笄禮以權制而旋反其常者類如此疏謂婦人以飾事人𨿽居防不可廢修容悖矣

考定儀禮喪服【附】

大夫之子爲世父母叔父母昆弟昆弟之子姑姊妹女子子無主者爲大夫命婦者惟子不報

爲大夫命婦者六字劉歆竄入削之則經義坦然明白

傳曰大夫者其男子之爲大夫者也命婦者其婦人之爲大夫妻者也無主者命婦之無祭主者也何以言惟子不報也女子子適人者爲其父母期故言不報也言其餘皆報也何以期也父之所不降子亦不敢降也大夫曷爲不降命婦也夫尊於朝妻貴於室矣

無主者無祭主也惟子不報言其餘皆報也【傳本文宜止此】此傳義悖辭舛全不可通鄭氏止辧惟子不報專主女子適人者之非而不知無主者下增命婦之三字則非命婦𨿽無主亦降顯與經背況此經本言父族正服之期而兼及姑姊妹女子子無主後者而首曰大夫者其男子之爲大夫者也命婦者其婦人之爲大夫妻者也使人莫知其所指且於其餘皆報也下忽接何以期也父之所不降子亦不敢降也更不知其義之所屬矣至謂大夫不降姑姊妹女子子之爲大夫妻者乃爲其夫尊於朝則苟有人心者忍爲此語乎蓋經文本無爲大夫命婦者六字歆旣竄入故復竄傳文而故亂其緒使人莫解正與文王世子篇所增竄周公踐阼等語及莽傳奏議詔誥悠謬恍忽之語略同使果有尊同不降之禮則經文當云大夫之子爲世父母叔父母子昆弟昆弟之子姑姊妹女子子之子爲大夫命婦者姑姊妹女子子無主者惟子不報其義始明其辭始順以是知爲歆所僞亂無疑也

大夫爲祖父母適孫爲士者

上經已明著祖父母適孫不宜復有此經此傳莽歆之意蓋謂大夫於祖父母之服尙疑於降而特著其不敢降則等而下之者之降絕無疑矣此皆陰爲莽不服其母解爾

曾祖父母爲士者如眾人

爲士者如眾人亦歆所竄也正統之服齊衰三月而猶疑於降絕乎不仁人之言其流毒逺矣

女子子嫁者未嫁者爲曾祖父母

傳曰嫁者其嫁於大夫者也然則嫁於士庶人者曾祖父母之服有異乎合下二語皆歆所竄

大夫爲世父母叔父母子昆弟昆弟之子爲士者傳曰尊不同也尊同則得服其親服甚乎哉非莽歆不能爲此言也經有爲士者之文亦歆所竄也服之有降義別有在與所服者之爲士與否何與乎增之以爲尊同不降之徴爾

公之庶昆弟大夫之庶子爲母妻兄弟

義別有在傳亦失之

女子子嫁者未嫁者爲世父母叔父母姑姊妹

傳曰嫁者其嫁於大夫者也未嫁者成人而未嫁者也蓋謂許嫁於大夫而未嫁者卽逆降其世父母叔父母姑姊妹之服也異哉是之謂人而畜鳴者與鄭氏譏其不辭抑末矣

大夫大夫之妻大夫之子公之昆弟爲姑姊妹女子子嫁於大夫者

其文重出與文王世子篇周公踐阼之疊見同皆故亂其緒以設疑而惑眾也公之昆弟乃以姑姊妹之嫁於大夫爲榮乎儀禮戴記而外無言服有厭降者何以知非莽歆所僞竄也事有所窮則禮從而變乃殺其文以便事而防之實無加損也【詳見防服或問】王子有其母死者孟子曰是欲終之而不可得則服有厭降非莽歆所搆造明矣

君爲姑姊妹女子子嫁於國君者

期之防逹乎大夫封君之孫盡臣諸父兄弟則其服皆絕矣而於姑姊妹女子子嫁於國君者不降聖人制禮乃若是其傎乎

儀禮析疑卷十一﹤經部﹐禮類﹐儀禮之屬﹐儀禮析疑﹥

欽定四庫全書

儀禮析疑卷十二

翰林院侍講銜方苞撰

士喪禮

死於適室

敖氏本引注作北墉是也亳社北牖使陰明也生人寢室北不宜有牖

幠用斂衾

大斂二衾注謂用其一以覆屍是也夷者等也大斂衣倍多衾必稱其廣狹而與之等故曰夷衾【天子曰夷盤大夫士亦曰夷盤則夷當以等訓明矣斂衣有多少盤必與之稱故通曰夷盤】覆柩之衾又宜與棺之廣狹相稱故通謂之夷衾覆柩而曰夷衾則不得以屍訓明矣

復者一人以爵弁服簪裳於衣左何之扱領於帶爵弁士之上服也春秋傳魯叔孫豹聘於周王賜以三命車服將葬季孫使捨之其臣杜泄曰若命服生不敢服死又不以將焉用之則復宜用上服周官夏采以冕服復於太祖以乘車建綏復於四郊而不用大裘蓋大裘惟冬至祀天乃用之王之出郊不皆以祀天又廟宜用服郊宜用綏非以大裘爲上服而不用也張爾岐曰扱領於帶平疊衣裳使領與帶齊別

以物關之而非縫也故曰簪

受用篋升自阼階以衣屍

別記復衣不以衣屍謂斂也此云衣蓋暫覆之

綴足用燕幾

張爾岐曰側立此幾並排兩足於幾兩脛之間以夾持之

奠脯醢醴酒升自阼階奠於屍東

張爾岐曰喪禮大端有二一以奉魄體一以萃精神楔齒綴足奉魄體之始也奠脯醢醴酒萃精神之始也

乃赴於君主人西階東南面命赴者拜送

告於君必親命赴者而拜送之若族姻朋友則所赴不一致辭各異且有在他邦者主人哀毀昬迷豈能一一自命故父兄代之檀弓記所云是也疏乃以爲大夫士之別誤矣赴於君而不北面何也以赴者必南行出門拜送宜鄕之也

入坐於牀東眾主人在其後

敖氏云眾主人若有斬衰者亦存焉謂父主適子之喪而其子以斬衰隨祖後也女子在室者則從母后無母其從適婦之後與

婦人俠牀東面

喪大記並舉主人主婦道其常也此第曰婦人該其變也蓋或死者妻早亡則子婦不可以稱主婦

主人哭拜稽顙成踴

前此哭無停聲辟踴無算至是有君命以敬節哀然後成踴

禭者入衣屍

衣謂以覆屍也庶禭旋徹以適房惟君禭不言徹則襲與小斂後仍以覆衾直至大斂然後以覆於外而包庶禭耳

親者禭不將命以卽陳

始喪親者在室不忍離屍且同宮同財【𨿽宮分南北東西而並在都宮之中】故使人陳衣無庸將命小功緦麻眾多或在他邦或貧不能禭又或以疾病事故身不能親故必使人將命其立於堂下者或執喪事或待弔賓亦不親禭也

庶兄弟禭使人以將命於室主人拜於位

父不主眾子之喪以卑幼而屈尊者以拜賓非禮也𨿽主長子之喪其所立之位與拜賓之時與地必與子異若禭者將命父拜於屍旁何以安死者之心必使其子拜無子則妻拜無妻則兄弟拜也君視臣斂卽位於序端旣殯而往卽位於阼大夫君臨其臣則卽位於堂下是尊臨卑喪各以時義而異其立位也父主長子之喪室中之位宜負北墉其東西俠屍者必其妻子無妻子則弟妹父拜賓必俟其退而拜於階下舅主適婦則位不宜在室凡此類必已見於大夫之禮曰庶兄弟兼同族之小功絲麻及異姓之內外兄弟舅甥

朋友禭親以進主人拜委衣如初退哭不踴

惟朋友之禭以哭答親以禭進必死者所親厚故哀心之感不能自遏也何以必俟其退而後哭禭者本未哭也未小斂主人創鉅痛甚附身之事猶未營無庸以哭擾之小斂畢則朋友進襚以哭踴先之矣先王制禮親者陳衣而不將命小功以下使人將命而不親朋友親襚而不哭非略襚者之儀節慮孝子致禮以傷生也自始死主人啼聲無停故轉以禮事之至而停其哭使少休息皆天理自然之節也踴必興襚者眾多使每哭必興踴力不能任矣

爲銘各以其物亡則以緇長半幅防末長終幅廣三寸防末以下皆緇度也物有定制不待言且大夫與上中下士各有等差不宜同用防末【防雜帛者旗旌之縿以絳帛爲之以白色之帛裨緣之】其末亦不宜太短且狹

竹杠長三尺置於宇西階上

以是知肂依西壁其上亦爲宇以吐霤不使零於肂也如指南檐爲宇則泛言宇西不知置於何所

陳襲事於房中西領南上不綪

西領取以入室便也冠禮陳服於西墉下東領冠者入而服之便也戶在南此南上取以入室由近以及逺冠禮北上入而服之亦由近以及遠張爾岐曰衣裳少單行列去可盡不須屈轉重列

鬠筓用桑長四寸纋中

注防謂死者不冠以母之喪無筓決之非也男女冠筓乃責以成人之禮正望其受而全歸未有附身細物無一不備而轉削去首服之義況陳服器二弁與服並舉首設掩幎足結綦屨後承以乃襲三稱則幷包弁服明矣筓止四寸正以鬠外加弁弁外加冒不可更用生時關弁之長筓也母喪無筓亦以束髮爲髻髻外加編次編次外加冒不可更用關編次之長筓也纋廣韻謂筓巾其文左方從絲則詁繞髮之巾於義爲順纋中者生時作髻多向後死則圍髮於中央以便加弁而就枕也舊說死者不冠必謂冠則不便於襲斂耳以弁之遺制度之弁而加冒絕無妨閡卽天子諸侯之冕旒但削約其方版前後無出而綴以旒自可以加冒何故奪其親身之元服乎

瑱用白纊

生時以玉石象角爲瑱懸之當耳死則無所用懸故以纊裹瑱而塞之防因檀弓記角瑱鄭注專以君言遂疑人臣送死無瑱而直用纊塞不知檀弓雜記喪禮無以見其專主人君況角柶燕幾君大夫士一也而士獨無瑱義不可通此經所以未著瑱用何物者蓋禮文全備時士之瑱別有所見而今不可考耳

幎目用緇

周官冪人注以巾覆物曰冪此經文義本明注攺讀若葛藟之縈轉支而不切

握手用纁里長尺二寸廣五寸牢中旁寸著組系長尺廣五寸乃以一面言其制宜合二面如囊大指最短小指亦短使囊之廣狹均則韜手不固故必削約握之前半旁各一寸然後中三指結束牢固其大小二指則稱其短長巨細而分韜之以組連結然後與手穩稱下經設決麗於掔爲大指明矣又曰設握乃連掔正大指別韜而以組連結於握之徴也自大指及掌乃正廣五寸耳

爵弁服純衣皮弁服禒衣

不言素積冠衣同色舉皮弁則知白布衣素裳矣子羔之襲以素衣此則褖衣卽端也襲斂自明衣以外皆用生時吉服則此經爲正

庶襚繼陳不用

喪大記親戚之衣受之不以卽陳鄭注謂不用以小斂此疏則云不用以襲至小斂用之蓋襲衣少自無用襚之理小斂十有九稱或主人祭服旣畢則庶襚亦可用耳

貝三實於笲

惟大夫飯含未知何物莊子云未解裙襦口中有珠又引詩曰生不布施死何含珠天子諸侯用玉士用貝經傳有明文以差次卿大夫或用珠雜記又云自天子以下皆用貝蓋各記所聞其傳或異也

管人汲不說繘屈之

不言所授以淅米者祝而管人又受潘焉則與祝相授受不待言矣

主人皆出

浴者將入而主人皆出則前此皆未離牀東西之位明矣主人辟浴則婦人之出不待言矣至復入亦惟舉主人以眾主人婦人親者必入視飯含不待言也

蚤揃如他日

古蚤爪通考工記爪皆作蚤

商祝襲祭服褖衣次

張爾岐曰此但布衣於牀尙未襲而云襲者衣與衣相襲而布之也其布也先祭服次褖衣至衣屍則褖衣近明衣祭服在外

主人出南面左袒

必袒者逢掖長袖不利於飯含也死者南首主人屍西東面必用左手故左袒

宰洗柶建於米執以從

注於冠昬喪祭執事者皆曰有司而以府史當之古者府史胥數甚少僅足以供官中之事使爲官中羣士執吉凶嘉禮之役日不暇給矣蓋凡執事而不以名見者皆主人之隸子弟也其假以有司之稱如宰史老祝宗人甸人管人之類及贊者使者則宜以姻黨及弟子能其事者充之惟冠與特牲饋食經特見有司之文則或同官中中下士耳周官黨正掌五族冠昬喪祭之禮事則同黨中下士宜與焉而昬喪無有司之文以執事者必其親暱也冠之宰宜爲二十五家之裏宰喪之人宜爲掌墓地之有司其宰則隸子弟董其家事而假以是稱者非然則宰與老乃卿大夫之貴臣士無臣不宜有宰與老

徹枕設巾

徹枕者頭頸必直然後實米可盈也設巾者使孝子心壹於飯含恐哀痛觸而不能自持也

主人由足西牀上坐

祝受貝而後主人西受米柶而後宰西則始入皆立於屍東明矣蓋以待祝之入而受貝與米柶也牀西婦人之位主人有事於飯含而宰贊則婦人宜少退以辟之其不於牀東飯含何也飯含畢當移屍於牀而襲飯含時執事者必俟於牀東【衣屍非商祝一人所能共必左右各一人佐之乃可舉】執事者移屍然後主人自牀西而反位以視襲所以曲得其次序也據喪大記始死遷屍於牀仍疾時所臥也設牀襢第有枕乃含牀也浴畢宜有移屍於含牀之節飯含畢宜有移屍於襲牀之節經皆不見必己見於卿大夫之禮米貝皆及時授受襲衣及掩瑱幎屨笏決握冒無授受之文蓋上經陳祭服褖衣於襲牀時已設於左右也

主人左扱米實於右三實一貝左中亦如之

惟飯含主人親執朝夕進食至是而終不忍使他人代也

乃屨綦結於跗連絇

張爾岐曰屨系旣結以余組穿連兩屨之絇使兩足不相離也

乃襲三稱

上經云祭服褖衣次則爵弁皮弁褖衣爲三稱故明衣不在算也但衣可重而冠屨不可重足用皮弁之屨則首宜爵弁經記無文必前已別見也注引喪大記皆左衽結絞不紐防引禮記注皆以衽爲衣襟非也衣襟無左衽之理朝祭之服及常服亦無攺爲左衽之法鄭氏孔氏蓋謂惟衣有衽不知凡物相掩皆可謂之衽大記蓋言衾之衽結於左耳卽據此經以席冪鬲亦曰左衽況以衾斂衣乎詳見戴記本節辧

明衣不在算

張爾岐曰親體之衣非法服故不算

設決麗於自飯持之設握乃連

張爾岐曰其左手無決者則下記云設握裏親膚系鉤中指結於捥是也

重木刋鑿之甸人置重於中庭三分庭一在南

旣襲設冒親之形容不可復見故設木於中庭使神依焉此時屍尙在堂卽殯後屍猶在柩而復立木以依神故謂之重至虞則親已離其室不可復言重故埋重而作主迎精而返宗廟之祭皆以爲主也屍在堂則直其南屍在肂則直其東孝子居廬使觸目而感於心也

夏祝鬻余飯

鬻宜作粥以口實之餘爲粥而懸於重蓋親之養至是而終矣朝夕見之孝子之心有隱焉所謂以故興物也

冪用疏布久之

或曰久糾音之誤也鬲瓦器非以蔑索糾結其下不可以靲系或曰鬲懸於庭中經風雨必以堅牢之物承之乃可久旣夕禮木桁久之謂結甒於桁也

祝取銘置於重

不言置重之南北及銘所面何也冪重之席面鄕北則銘置於重南不待言矣銘以示族姻賓友之自外入者則南面不待言矣

婦人之帶牡麻結本

曰婦人之帶則首絰以苴一同於男子可知矣

牀第夷衾饌於西坫南

小斂後屍當夷於堂故夷衾與牀第並饌於西坫南卽奉屍侇堂後所用以幠也大斂二衾此衾宜入斂疏乃據啟殯幠用夷衾謂此衾本爲覆屍覆柩不以入棺誤矣啟殯後覆柩之衾蓋別爲之而與柩之廣狹等故亦曰夷衾此夷衾則注謂大斂所幷用之衾是也

布席於戶內下莞上簟

襲於牀衣少也小斂衣多必於地斂事始可展故布莞簟旣斂然後奉而侇於楹閒之牀

祭服不倒

上經曰襲三稱並明衣已四重矣衣至數重𨿽生人難更加況死而手足辟戾乎襲後加冒則手足已囊小斂之衣不得如襲衣之穩稱於身與生時無異矣其薦於下而掩於上者宜不過三重余則折疊捲搏以充其防缺蓋人之身中實而首之兩旁足之左右中閒皆虛故斂衣之橫從廣狹必與防缺相稱使上下左右停均平帖然後以衾左右掩覆而絞結堅牢也

設牀第於兩楹之閒衽如初

小斂後將奉屍侇於堂故預設以待事

主人西面馮屍踴無算

自始死君襚而外皆不踴哀痛充充眾事廹遽勢不能備禮也至此則附身之事小備親之容色髮膚欲再見而不可得矣故踴無算

主婦東面馮亦如之

用此知始死婦人俠牀乃變文以該無主婦者

主人髺髮袒眾主人免於房

眾主人乃大功以上親者以免於房知之也注專舉齊衰其實眾兄弟位堂下者亦宜免也朋友死於他邦爲之主者尙免而況小功之兄弟乎上經著髺發與免之異而統之曰眾主人無以見免者獨齊衰別記曰不冠者之所服無以見小功緦之不免也以小功皆在他邦加一等不及知父母與兄弟居加一等推之【小功加一等則服與親者同矣】如無主後而小功者王其喪飯含卽大斂亦宜袒以致哀特禮文殘闕無考耳

婦人髽於室

曰髽於室則眾婦人之在戶外者不髽明矣卽大功之婦人亦不宜髽喪服記婦人爲父母舅姑惡筓有首以髽是也男子𨿽輕服必免婦人非斬齊不髽何也文王世子記族之相爲也宜弔不弔宜免不免有司罰之𨿽輕必免所以厚恩也婦人朝夕侍舅姑故𨿽父母之喪卒哭後卽易吉筓而以輕服髽則道大悖矣

男女如室位踴無算

喪事卽逺此則親離其室之始也故踴無算

婦人阼階上西面

婦人位阼階上以屍在堂不得復入於房賓之襚者將升自西階也主人位阼階下便拜賓也

大夫特拜士旅之

士旅之非以其位卑而簡於禮也士之弔者多一一特拜力實不勝且眾兄弟朋友之襚已每人而拜之今旅拜可也

襲絰於序東復位

小斂以後主人終位於堂下何也屍在楹閒婦人阼階上西面賓及朋友繼襚者升降於西階惟房戶之外可立而其地則嘉禮中賓位也在喪則功緦婦人立焉必位於阼階下然後便於送賓與繼襚者爲禮且小斂以前親形未掩男女宜共守之旣小斂則男女分堂上下卽旣殯後次分內外以中門爲限之義也

載兩髀於兩端

敖氏謂兩端爲俎之前後非也應爲左方右方蓋髀賤先載居兩旁兩肩兩胉次之則脊肺正居中央其序乃順

祝受巾巾之由足降自西階婦人踴

婦人在阼階上惟見設奠而降故一踴丈夫在西階下故見奠者之升而踴降又踴其節宜然非哀有淺深

乃代哭不以官

小斂徹奠後乃代哭則前此哭無停聲遞代者必主人主婦眾子姓眾婦及女子子可知矣代哭不以官宜大功小功之兄弟姑姊妹兄弟之子之子婦也疏謂哭無時有三節惟練前葬後朝夕哭阼階下無無時之哭未安自虞至練日月甚長親喪未久廬中竟無哀心之感則非人理哀至而抑不使哭則非人情其然則朝夕之哭亦似彊赴其節而不誠矣蓋父母之喪哭無時本無分於久近特其中自有防數耳

賓入中庭北面致命

君使人弔屍在室使者自西階升致命於堂上自當東面小斂後屍在楹閒主人在阼階下使者致命於中庭自當北面君襚致命於堂自當與弔者同入衣屍而不言其面位何也以自右而衣之不待言也知然者奉君襚不可繞足而由左

賓升自西階出於足西面委衣如於室禮降出主人出拜送

任賓自升委衣而主人不與之俱以襚者非一人毀痛方深水漿未入不能備禮也

朋友親襚如初儀西階東北面哭踴三降主人不踴朋友哭踴而主人不以踴答何也辟踴哀之甚也親賓將襚宜各致其哀主人則不食三日哭無停聲若皆以踴答將病不能興矣小斂以後哭使人代義亦如此如必勉焉以觀眾人之耳目則反不得其情初儀謂將命擯傳至拜送之儀非如小斂前親襚之儀也小斂惟親者庶兄弟襚大斂然後眾賓襚必定制如此朋友則情親義重故大小斂皆襚襚必親

襚者以褶則必有裳

至大斂乃見此文明小斂不以褶也或以眾賓中有窶不能爲禮者而不以物薄廢與【古無木綿著必以繭】

宵爲燎於中庭

大斂增馮屍升柩攢塗三大節或君親視斂禮事繁重前夕必有夜事於中庭故爲燎也小斂衣衰器物夙具斂日陳之事不紛前夕當無夜事若屍未入棺男女守之室中房中夜不息燭自不待言故無其文但屍侇於堂則及宵婦人當入於房主人及親者當俠夷牀經不言必己見於君卿大夫之禮耳

厥明滅燎陳衣於房南領西上綪絞紟衾二

死與往日曰厥明則知襲以次日而明爲三日之朝但言衾二不舉絞紟之數者喪大記小斂布絞縮者一橫者三大斂布絞縮者三橫者五小斂絞數已見上經而大斂不言非遺之也必已別見而不覆舉耳

君襚祭服散衣庶襚凡三十稱

始襲明衣之外加褖衣死者朝夕所恆服也再加祭服其命服也小斂則祭服在內近身宜尊服也君襚至尊而至大斂然後用者大斂之衣美者在外列之在先則被之在後鋪之在下則掩之在上君襚至尊無敢被其上者必如是而後大斂旣畢惟君襚上覆而私服庶襚盡包其內耳古人儉於服用而襲斂之衣至五十二稱非獨不忍儉其親也死者朝祭之服子孫不忍服又不可以予他人惟以斂爲宜三王之世禮敎彰明風俗淳厚生則比居死則族葬墓大夫居其中以守厲禁故含用珠貝襚服眾多而無意外之患至衰周而發塜探珠之變見矣然後知先王之道不行則人心風俗之變百出而不可防也五代時郭威至以紙爲衣以瓦爲棺而刻石墓道可哀也矣

奠席在饌北斂席在其東

小斂奠無席以屍未入棺不忍以神道事之也大斂奠席與斂席並陳東堂下以屍在堂上若神式憑焉旣殯升奠於室中祝執巾席以先之若神實依而往也義與宿奠徹而仍設於序西南吉祭遷屍薦俎惇厞於室西北隅略同不知神之所在於彼於此焉耳

棺入主人不哭

奠之升降主人哭踴哀親之不復生饗也棺之入乃不哭冀親之魂魄安焉而不敢哭踴以震驚之也旣奉屍斂於棺將蓋然後踴自是則與親永隔矣皆人情之實故先王因之以制節焉

升棺用軸蓋在下

敖氏謂郤蓋於棺下似未安蓋之形制未審可郤而置棺於其上否疑棺以軸升而蓋仍畱階下俟置棺於肂然後手舉蓋以升也其升而置於何所無文必已別見

祝徹巾授執事者以待

上經祝徹盥於門外眾徹奠者並盥然後祝獨徹巾授執事者以待而先徹醴酒下取先設者則眾徹奠者也獨言祝徹明其主徹事也眾徹者之盥則不言可知

徹饌先取醴酒北面

吉祭祝先酌奠屍先執奠飯畢主人酳屍故喪奠祝亦先執醴酒俟豆俎旣錯而後錯焉其徹也亦先取醴酒而後及其餘蓋以酒包食之始終而祝主祀事故始之終之者皆祝也

帷堂

未奠之前不惟堂以襚者尙欲見屍而委衣以致其哀奠時執事者方升降以饌徹也

婦人屍西東面主人及親者升自西階出於足西面袒主人舉親者以疎者本位於堂下也女婦之疎者則無不出於房之義故統之曰婦人明亦與親者比次也不著主人及親者之位何也知婦人之位則知男子視此矣親者與主人同袒是小功以下眾主人不袒也小斂畢主人髺髮眾主人免不辧其親疎免者皆袒袒者哀之甚也先王制禮稱情以立文袒不及疎者所以責親者之致其哀又以明君親弔則眾主人皆袒以昭異敬也

布席如初

斂席之布與小斂同奠席亦下莞上簟如初兼此二義

商祝布絞紟衾衣美者在外君襚不倒

小斂祭服不倒則眾服倒矣大斂君襚不倒則祭服亦倒矣斂衣何以必倒非倒不可以斂也小斂之倒折疊捲搏塡實限缺以取平正至大斂之衣裳則並不能展布以襟衽相交惟結衽平布或自首順而下或自足倒而上鱗次相承以兩袖左右上掩而交於中央然後停均平帖可至三十稱之多等而上之𨿽百稱可加也此斂法之必不可不詳者而經傳無文必已詳於卿大夫之禮司馬溫公嘗嘆世俗有襲而無大小斂究其原蓋因古卷疊倒置之法無傳襲用四稱之後𨿽欲加而難爲被也故諸大儒終無能用古斂衣之數者然聖人制禮必隨世變而後能與民宜自漢文帝時張釋之已云使其中有可欲𨿽錮南山猶有郤後世公卿富家以鐵石窆封發掘不絕則數稱之外亦無庸多加但以命服之尊者上覆棺中未實則用瀝靑或以布衣葛艸之類充之可也延陵季子葬其子深不至於泉斂以時服蓋己見其微矣

士舉遷屍復位主人踴無算

小斂旣斂馮屍而後踴無算前事方殷也附於身者必誠必信目視而心注焉主於敬而不可以哀閒也大斂始遷屍而踴無算卒斂馮屍復踴無算蓋棺加塗又踴無算蓋自是與親之音容幽隔矣故心絕志摧而不能自己也

卒斂徹帷

小斂大斂第曰卒斂而斂之人數及絞紟之制結束之法胥無及焉必已前見也惟沐浴飯含襲事獨詳以其爲貴賤所通用故於士禮見之使庶人可仿焉卿大夫以上不過所用器物加貴重耳其節次儀法則不容有異祭禮爲貴賤所同者皆具於特牲其義亦然俾士無田及庶人薦於寢者可略知其疏節耳

主人降拜大夫之後至者北面視肂

肂在西階上主人必北面於西階東始可視肂疏以不忍卽阼階位爲義失之矣屍在楹閒主人卽阼階下位豈忍於遠親乎地限之耳眾子不視肂以賓位西階下更無地以容也婦人復阼階上位以工役方有事於西階不宜偪近也

眾主人復位婦人東復位

揭眾主人婦人之復位則主人奉屍斂於棺皆從至西階視蓋與肂可知矣遷屍者士則舉以入棺者仍此士而男女奉之皆如初亦可知矣聖人之經辭簡而事不遺義愈著皆此類也將浴屍眾主人婦人之出將含飯眾主人婦人之入經皆無文而此獨特文以見之何也在彼𨿽不言出入而無不出不入之疑在此不言復位將疑主人奉屍斂於棺眾主人婦人皆不從矣婦人不入於房而復阼階上之位何也尙未加塗也

設熬旁一筐乃塗踴無算

設熬卽飯用米貝遣車載牲體之義如以惑蜉蚍則以置肂內而後塗是招之使入也殯而加塗直至啟而後見親柩故踴無算

卒塗祝取銘置於肂

死者不可別故銘以識之屍在室朋友親者尙入視屍在堂朋友親者弔賓尙升堂親致襚故銘置重南今旣肂自當依屍柩而設之注在肂東敖氏謂在南俱擬議之辭注爲長蓋介於殯與重之閒使賓出入皆見之也

乃奠燭升自阼階祝執巾席從設於奧東面

自始死至小斂奠於屍旁以親之魄體尙在室堂也古不墓祭以祭乃飲食之道宜在室堂旣殯於西階不得奠於階前故當室之奧是廟祭之始也

錯者出立於戶西西上祝後闔戶先由楹西降自西階錯者序立以俟祝出而讓之先降也祝降則錯者從之自二斂至遣奠有司陳薦主人不親祝亦不代獻侑蓋未葬以前主人創鉅痛甚卽使視豆籩牲醴其心亦逐於物而閒其哀矣【惟獻材井槨哭踴而視之附於棺者必誠必信也】獻侑者生人飲食之禮而假以事鬼神也故必有屍而後有獻侑魄體尙在堂而使祝獻侑是誣於祭也故旣葬而虞始用陰厭使佐食與祝代神祭於苴然後出迎屍蓋易事生之道以事死義各有所起而變必以漸也

賓出婦人踴

主人不踴以拜送賓不暇自伸其哀也而婦人踴何也唁弔者各還其家而父母舅姑之音容則永世不再見矣此正以故興物之節防也故成服朝奠亦以賓出爲婦人踴節古者喪禮宮中必有相職此之由

闔門主人揖就次

旣殯就次而後有苫有塊則未殯之前有坐起而無寢興明矣

君若有賜焉則視斂

君視士斂非公族姻親則同學於師氏保氏者非可以近幸而私爲之賜也必有典則著於禮經今殘闕耳

主人出迎於外門外見馬首不哭

男子出寢門外見人不哭以謀喪事而見人非哭之時與地也若君親臨弔則震動感傷有不知涕之何從者故號泣而出迎但不敢徹聲使聞於君耳

巫止於廟門外祝代之先

君臨臣喪以巫祝桃茢執戈本掃除不祥之意但祝以通鬼神而巫主招珥以除疾病宮中方有死喪而以巫入似重以不祥相擬故止於門外且桃爲鬼所畏執桃茢者巫也不以桃茢入恐死者惡之

君釋采入門主人辟

君入門而辟不敢以凶服近君也俟君升而後哭拜於中庭君升之而後就西楹以視斂哀敬並伸而義各有當如此

卒公卿大夫逆降復位

喪大記馮屍惟君及父母妻子兄弟此經君尙未馮公卿大夫逆降君馮後獨升主人則公卿大夫視斂而不馮屍明矣而後記大夫升自西階旣馮屍大夫逆降何也以義揆之舅甥內外兄弟之親同學同官之久亦宜聽其馮豈君親視斂則主人主婦之外皆不敢馮若君無賜或重爲之賜視小斂而大斂不臨則大夫之爲親戚故舊者亦有馮尸之禮與蓋馮者哀戚之至也若姻賓之疏遠者皆馮則在馮者爲非情而主人一一以哭踴答亦實不能勝觀斂襚主人之不踴則知眾賓不馮之義矣

君坐撫當心主人拜稽顙成踴

非君踴主人不敢踴則君坐撫興必踴別記云君稱言視祝而踴則始入而哭亦宜踴文皆略者以禮終將出總言君要節而踴主人從踴著其凡也

君降西鄕命主人馮屍

主人主婦馮當踴無算故命之馮則君先降使伸其哀而馮者之踴亦不敢無算使君久立以待也君降不言立位入棺加蓋並不見其儀法必已於臨卿大夫見之據喪大記君視斂主人房外南面主婦屍西東面卒斂升主人馮之命主婦馮之此經斂時𨿽不見主婦之位但馮屍云主婦東面亦如之則斂時本在堂上明矣惟主人之位與面不同以義揆之則此經爲正蓋君位在屍東則主人主婦宜皆向君且主婦位在屍西主人位在西楹卿大夫繼主人而東則去主婦位遠而又有主人之位閒之於禮意爲得如記所云則卿大夫直當主婦之南又卿大夫北面而主人南面更非所宜君位堂東西鄕宜近北主婦之位宜如主人當西楹而近北然後於對君視斂皆順主人正當西楹主婦則正對屍故云屍西

君升卽位

君加蓋而後升男女號踴君臨視之則瀆矣常禮主人奉屍斂於棺婦人東復阼階之位君視斂降立於階下而旋當升則主婦宜仍西楹東之位或退立於房外南面經記無文必已前見

君出門廟中哭

大斂後常禮賓出婦人踴主人送賓於門外入及兄弟北面哭殯此曰君出門廟中哭則不獨婦人踴於堂上而眾主人亦哭於階下矣所以不俟主人之入同哭殯者主人至是水漿不入者三日矣君親臨視拜趨益勞宜少息之也哭殯之禮乃因兄弟將歸者辭殯必哭而與之同哀非哭親之正禮也故主人送賓後亦不復哭皆人情之實也統於君故下賓出婦人不再踴

貳車畢乘主人哭拜送

君始至主人見馬首而入不敢以凶服迎君而使前君者見其迎君之歸不敢哭以送君而使從君者見其哭是謂連而不相及也

襲入卽位眾主人襲拜大夫之後至者成踴

君不臨則殯奠丈夫婦人各二踴送賓後主人及兄弟哭殯今惟君踴主人從君出廟中一哭而奠升降無踴君在不敢私踴也惟拜大夫後至者成踴而不復與兄弟哭殯必拜大夫成踴時兄弟皆哭故卽以當哭殯之節也【經無文必已前見】蓋至大斂禮終又重以君弔不惟主人力不能勝卽兄弟亦憊矣故節文宜減皆天理之自然也

三日成服杖拜君命及眾賓不拜棺中之賜朝夕哭不辟子卯

成服大禮也必君有命故有公卿大夫之位拜卽於殯宮拜也若親賓有含襚之贈而不及屍則告以旣殯而辭不受故不拜注疏謂出拜君與眾賓之弔臨非也曲禮君弔之必有拜者𨿽朋友州裏舍人可也乃以成服之日躬出拜眾賓乎且拜君之臨則不宜曰君命蓋此三節乃總言是日禮事婦人卽位以下乃詳敍朝哭儀位耳必數來日以四日之朝爲三日者或死在夜分以前而以死日爲期則實未及三日孝子所不忍也

婦人卽位於堂南上哭

時廟門未辟而婦人已位於堂上何也按雜記諸侯之夫人奔父母之喪入自闈門升自側階婦人自外入者由闈門以適側階由側階以入東房則自內出者可知矣蓋闈門本爲婦人有事於外寢而設不獨主婦姑姊妹女子子婦凡宗婦及外宗皆然此經沒其文必已別見也必南上主婦親者乃與肂相對而近主人堂下直東序亦以肂在西序相對而近也婦人哭見肂而哀心感也故丈夫亦入門見肂而後哭疏乃引雜記祥而外無哭者謂殯後門外皆有哭以下注爲徴失之矣雜記謂大祥後門外堊室中無哭而朔月月半之奠殯宮內尙有哭耳男子出寢門外見人不哭自君視斂外𨿽初喪無哭於門外之禮下注乃言入門卽位而哭耳

門東北面西上門西北面東上西方東面北上

門內外主賓之位皆分爲兩重以當門地狹不能容多人門東西地寛必分行序列然後各居其所而不相雜也他國之異爵者無多人故其位正當門西其下則以位他國及本國之士門東門西下經皆目其人而西方不目其人蓋本國他國之公卿大夫位皆見經則眾士位在西方不待言矣本國之眾士不位於門東何也諸公之下尙有公有司及私臣執事者捨門東別無地以容且士爲弔賓不宜與有司執事者同列故位於他國之士之下而統之曰西方下經亦不目其人也公有司及私臣之位不著於經何也冠昬私禮執事者微則不著其位或並沒其人喪禮亦然與射鄕國事異乃經之通例眾賓位次至此始詳蓋未殯以前逺者未至且主人大事方殷不暇與賓序立也主賓親疏貴賤門內門外位次有同有異若兩番敍述不獨辭事重復且樊然殽亂觀者爲之目矣此經前列其地後目其人或列其地而不目其人或沒其人而並空其地彼此互證隱見相參而其人其地其位朗然在目凡聖賢之文簡而有法類如此不獨春秋爲然

主人拜賓旁三右還入門哭婦人踴

婦人卽位以前宜有丈夫婦人易服儀位主人入門哭以後宜詳與兄弟哭殯或升階或卽在堂下位面此類大節目俱不見於經則前已別見無疑

卿大夫在主人之南諸公門東少進他國之異爵者門西少進

此旣殯次日朝哭之禮卽成服之朝也故卿大夫諸公他國之異爵者皆至必死者君之親舊或私與公卿有連

敵則先拜他國之賓

謂弔賓中有爵位敵者

豆西面錯立於豆北南面籩俎旣錯立於執豆之西東上

立俟祝錯醴而從之適新饌也

主人卒拜送賓

前已拜送賓復拜送何也公卿大夫有國事者宜先出姻黨朋友去畱亦不能齊故出者先後分二節而後送曰卒以顯其義

無籩有黍稷

張爾岐曰朝夕之奠無黍稷以下室又有燕之饌也旣奠殯宮又奠下室莫必神之所在也

主人拜賓如朝夕哭

以是知古俗之厚也未葬之先賓蓋日有至者焉旣葬之後朔奠猶防焉姻黨且然族未移者可知矣祭祀同福死喪同卹比閭族黨中忿爭鬭辧不戒而潛消矣曾子曰愼終追遠民徳歸厚蓋深探乎先王制禮之原也

筮宅冢人營之

周官冢人掌公墓之地凡諸侯及諸臣皆授之兆均其禁故士之葬地授於冢人與庶民之掌於墓大夫者異也王朝冢人下大夫二人中士四人而胥十有二人徒百有二十人蓋鄕遂公邑都家皆有兆域冢人按圖以授定其邱封之度及樹數而使胥徒爲之營居其中之室以守之者則有地治之中下士也

掘四隅外其壤掘中南其壤

南其壤者藏明器加折抗必自東西壤積則事難展也鑿壙掘壤井槨獻材獻素獻成𨿽小而具詳俾眾庶徧知其儀法也

命筮者在主人之右

以下卜日凖之命筮者宜宗人

度玆幽宅兆基無有後艱

兆基謂宅兆始定於此也張爾岐曰謂兆域之基址

主人絰哭不踴

主人免絰已前見而復曰主人絰示中無更易直待事畢而後反常服也自卜宅及井槨獻材獻素獻成皆哭而不踴其哭也感時撫事而哀不能禁其不踴也卜幽埏治明器以安親之魄體而哀不敢過皆稱情以立文也

若不從筮擇如初儀

古者族葬五服中兆域共一區故不從則左右可更擇也

旣井槨

殯後槨材已散布及筮宅定將用之然後搆架於殯門外如井形

卜日旣朝哭皆復外位

此與前筮宅皆言旣朝哭井槨獻材無丈何也筮宅不言則疑主人皆往兆域或如重喪旣啟輕喪不奠而闕一朝奠卜日不言或疑昧爽行筮事而後朝奠視材獻器禮輕事簡則朝奠而後視不待言也

族長涖卜

曰族長斷自服內也設其人有君事或自有喪則以其次代記曰絕族無移服經特著其服之吉則爲有服者明矣不以宗子或行卑而年少也

左擁之

喪禮絰垂以敬卜事而異其節故擁之與吉時雜佩有時而擁同義或疑三字義無著蓋衍

考降無有近悔

卜宅曰無有後艱恐宅不吉而後日有艱也卜日曰無有近悔謂在途陟降無有傾側顚頓之悔也近與後義相對舊說未析敖氏說尢未安

西面坐命

以涖卜所命命也

告於主婦主婦哭

筮宅告占主人加絰而哭此不哭何也墓在郊野親之魄體將於是焉藏哀心之感不能至家乃哭也故哭有再此則旋入門而哭理無容再卜日主婦哭則筮宅主人歸而哭主婦必同之矣

告於異爵者使人告於眾賓

注知眾賓謂僚友不來者蓋僚友來者及外姻執友則告異爵者卽眾聞之矣曰使人告於其家之辭也

儀禮析疑卷十二﹤經部﹐禮類﹐儀禮之屬﹐儀禮析疑﹥

欽定四庫全書

儀禮析疑卷十三

翰林院侍講銜方苞撰

旣夕禮

注謂上士二廟則夕哭先葬三日疏因謂大夫四日諸侯六日天子八日非也婦人不居廬不寢苫以起居動作與男子異也一夕朝廟可於帷幕中坐以待旦若至三日五日則廟中將別有婦人棲息之所乎抑仍反其寢宮乎天子崩國君薨祝取羣廟之主藏諸祖廟【主旣出廟則日朝於無主之廟何爲】卒哭成事而後主各反其廟則朝祖廟時羣廟之主皆在焉𨿽天子諸侯同此一夕之期明矣惟大夫喪禮無考按諸侯在其國車服政敎多與天子同大夫在其家號名禮度多與國君同廟數旣異𨿽藏主一節上同於人君不爲僭忒也惟上士二廟可由禰以之祖耳

請啟期告於賓

旣卜曰卽告於賓賓知葬日則知啟日矣而前夕又告者喪奠大夫以上用諸臣士則朋友虞祔然後退不獨賓長三獻卽眾賓亦代主人執事倘屆期或有喪疾或服公事不得與奠則當更易其人次敍其事非啟之前夕不能定也喪禮質請於主人故無辭下文曰夙興則爲明旦不待言矣故與祖期告以日側異也

聲三啟三命哭

營葬宜虛中以檢察附棺之物屬引下窆及待親賓之事宜故男女夙興皆不哭祝要節而命之

祝降與夏祝交於階下取銘置於重

敖氏謂周祝取銘而降非也使祝取銘則與夏祝交於階下於文爲贅矣周祝方執醴酒而降則夏祝之升爲取銘無疑也疏因此奠不言所置之地遂謂亦遷於序西南以下經曰奠從遂謂宿奠擬朝廟所設皆非也朝廟大禮不新之而以宿奠薦不亦悖乎【祭奠品物從無復薦之禮】柩旋出殯宮宮門當閉宿奠必徹於造而別用之故不復陳於序西義與柩在殯宮異矣卽此可徴奠從爲朝夕新奠

商祝拂柩用功布幠用夷衾

觀此則夷不可以屍訓益明矣蓋更作大衾與柩相稱也旣蓋棺而名爲屍衾何義乎經云自小斂以往用夷衾正以別於始死之斂衾也前此所陳夷衾大斂旣盡用之則此別爲覆柩之夷衾明矣

遷於祖用軸

天子諸侯殯皆用輴車承柩置肂中蓋爲火備倉卒可禦以行也士用輁軸亦宜置肂中上篇升棺用軸謂承棺以軸然後可傅眾力以舉之非謂以軸轉而上也此亦人舉之以降然後禦以遷於祖非以軸轉而下也階有級軸不能轉而上下棺無輁人不能徒手以舉之【輁狀如牀前後橫木兩旁直木束棺於輁然後眾手可齊舉】下經正柩於兩楹閒用夷牀亦人舉輁軸以升而後遷於夷牀以正其位也雜記大夫死於外至於家而脫輤載以輲車至於阼階下而脫車舉自阼階升適所殯此禮蓋上下同之故諸侯升正柩至五百人蓋或舉之或挽之升降出入更番以傅其力也桯蓋柄之容達常者故注以名軸髀之容軸者按檀弓記惟天子諸侯用輴魯三家猶未敢用注乃謂大夫宜用輴疏旣知大夫殯葬不用輴又以士朝廟用軸爲大夫朝廟當用輴之徴皆曲說也

重先奠從燭從柩從燭從主人從

疏以至祖廟後接時而再設奠疑始設者爲夕哭之宿奠遂於上經祝降云所徹宿奠擬朝廟用之獨不思已奠之物決無更薦之理果一宿一新則宜有特文以見之蓋二奠皆新而夙具以從也子婦事父母舅姑昧爽而朝慈以甘防然後具朝饋啟肂本宜有奠而夜中非進食之時肂旁非設奠之地柩方行諸事迫遽亦無更設奠於室中之理故必待至祖廟旣正柩而後設之旣奠而後質明則設時正昧爽而朝之節也朝祖載柩而又奠則朝饋之節也是日已再奠至日側則前所陳如殯之祖奠設焉故無夕奠厥明少牢五鼎之遣奠設焉故無朝奠如父母生時有嘉好慶事具盛饌則朝夕恆饋不復陳皆事死如生稱情事而爲之節也殯初啟柩將行主人拜賓至是從柩者惟主人則賓不從明矣而柩至祖廟又曰拜賓則知啟時主人拜賓後賓卽前行而俟於祖廟矣蓋賓若從柩則必與婦人相先後且有執事之賓如祝宗人巾奠匕牲者宜先至祖廟以待事也注謂男賓在前女賓在後主人居中男女分左右以行敖氏謂女賓從男賓在後皆未安喪之女賓乃姑姊妹女子子已嫁宗婦之以事相助者皆宜與眾子婦偕行賓及執事者先俟於祖廟則主人從柩丈夫先婦人後自然之序也婦見舅姑兄公羣叔並立階下而不正行相見之禮送喪乃序昭穆而使同等之男婦相左右何義乎

升自西階

自始殯升棺於西階及啟肂降自西階而用軸遷於祖廟復升柩於兩楹之閒而用夷牀旣正柩朝祖又自夷牀降載於車中途屬引執披及壙負繂下棺所用人數及以升以降以行以載以束以引以窆之法乃喪紀之最要𨿽微而不可略者而經第曰升曰降曰正曰載曰束曰窆而不更置一辭必其法已詳具於諸侯卿大夫之喪而無庸更舉也

主人從升婦人升東面

柩升自西階而正位於兩楹閒故主人之升暫立於西方以俟之正柩畢乃轉適柩東而西面猶婦人本位柩西及主人旣降而不復升則轉適柩東而西面以再奠仍設於柩西升降皆自西階故辟之也

正柩於兩楹閒用夷牀

旣以輁軸升柩而必遷於夷牀何也輁軸所以行也始朝祖不宜遂用行具且其形迫地非所以尊先靈故必正柩於夷牀而後降載於柩車未含飯死者南首不忍遽用死禮也遷屍於堂殯於西階則北首不敢仍用生禮也惟旣祖降載於柩車旋車之夕則南首以出廟由堩至於壙皆宜北首

席升設於柩西

設奠之東西先儒多據屍首所鄕南北爲義但以事義求之屍在室婦人俠牀東面主人坐於牀東小斂男女如室位設奠自宜近主人而與婦人相避也大斂之奠設於室中而初陳奠時眾賓位在西階下升棺爲肂工役執事者皆升降於西階捨阼階下別無可以陳奠之地至朝祖則柩東主人在焉主人降則婦人卽焉西階上別無堂事自宜設奠於柩西婦人可暫避於室戶西以待主人之降而東也至祖奠則將載時奠於柩西以降自西階暫停焉以俟車之旋旣旋車乃饌於主人之南蓋方是時明器陳於乘車之西公賵賓賵奉幣將命皆在庭西捨主人之南更無可以設奠之地也遣奠在阼階下與祖奠同皆時義宜然義不起於尸之南北首記云祝及執事者舉奠卒束前降奠席於柩西卽經所謂降奠當前束也記云舉奠降席而不言饌至旋車之後乃云祝饌祖奠於主人之南則舉奠降席祝及執事者手執而不設與大射禮服不以所得獻爵祭侯薦俎皆執以從而不奠直待祭侯畢然後奠於服不所居之乏前同義禮之細入無閒若此

薦車直東榮

薦車馬事宜相連而分舉之何也昬夜惟車可陳馬則宜以質明薦也直東榮階閒乃柩車之位也故下經陳明器於乘車之西柩車之東

徹者升自阼階降自西階

前此奠升後此奠降皆自西階而徹者升自阼階則口實不由足過義自著見矣

乃奠如初

注以此爲陳鼎如殯之奠果爾則日側之祖奠必別陳鼎俎經宜特文以見之蓋自殯以後朝夕常奠未嘗一日闕故朝祖夙具二奠以從至日側祖道乃用前陳之奠經所以三奠同辭而不別白之者以祖用如殯之盛奠不待言耳

賓出主人送於門外

賓中夜以興至是可就次少休息進食飲以待後事矣其有執於載柩飾柩降奠設奠陳器還車者宜復入以治事眾賓送葬則俟於門外可矣

有司請祖期曰日側

祖者餞行之祭故不以日中亦卜日先遠之意且容載柩說飾屬引陳器之節也不以日夕者容公賵賓賵書方書策之節也

主人入袒乃載

儀禮中有必不可略之大節而篇中則闕焉如覲禮所闕必已見於朝宗也此篇朝祖曰薦車非後記則不知其爲何車也此節云乃載非後記不知其載於何車一似仍用遷祖之輁軸矣蓋自天子諸侯以至卿大夫朝祖必薦生時所乘之車正柩後天子諸侯陳柩輅卿大夫陳命車已屢書不一書故於士略之周衰禮廢及漢初河閒獻王所獻邦國禮藏於內府而列於學官者惟十七篇故諸老儒各爲傳記以補其闕

商祝飾柩一池紐前防後緇齊三采無貝

張爾岐曰墻柳自其縛木爲格者而言帷荒自其張於外者而言

折橫覆之抗木橫三縮二

壙中虛土壤易防故以木抗之猶懼其撓折又於其下設折以承之折但言橫敖氏以爲未必有縮是也記曰罋甒筲衡實見閒而後折入日入則在壙內周圍必疊石甓爲短垣以承折折入適與壙平然後加席設抗而實土以爲塜折不言數以排列滿壙爲度所用之木但取堅實大小不可定也設折與抗每加席者木與木相湊其間或容塵壤也折之橫者爲一重抗之縮者再重橫者三重橫從相任則𨿽久而無撓折之患矣抗之廣輪必周於壙外縮二橫三𨿽大木必連木而中貫之然後能合度【秦晉之閒疊石爲垣覆以大石視抗折之用木更爲可久】注謂折亦縮三橫五似折亦再重但經止言橫記言卻之則不可謂再重疏謂壙口大小容棺明器皆由羨道入尢遠於事理

加茵用疏布緇翦有幅亦縮二橫三

張爾岐曰茵設壙中先布橫三乃布縮二厝柩後施抗壙上先用縮二乃用橫三注云木三在上茵二在下據旣設後人所見而言其實抗茵皆三在外二在內象天之包乎地也

器西南上綪茵

上言陳明器於乘車之西折抗茵席乃借覆棺柩之物宜以類從不可別見也故先列之以爲表以示明器之陳由是而西以南爲上屈而反之以取方焉抗上於折茵加於席四物重累而茵在上故獨舉茵張爾岐曰綪當連下茵字爲句言陳器從茵屈而

北也非然則前已詳茵不應更舉

無祭器

明器中無祭器上下同之注謂士禮略大夫以上兼用人器鬼器敖氏謂大夫有無未可知諸侯以上則有之皆臆說也壙中藏用器樂器孝子不忍死其親之意耳祭器所以享祖考而納諸壙中則誣且防矣周禮春官之樂器夏官之兵器廞之奉之藏之每職必舉不厭其煩而鼎鉶籩豆天官膳夫以下諸職無一語及此此天子明器中無祭器之明徴也證以肆師職大喪共祼器遂貍之更無可疑蓋未葬以前先王之體魄在堂無灌以求神之理及葬則新陟王永離裸享先王之事平生所用灌器嗣王不忍復用故貍之宗廟階閒仁之至義之盡也康成旣知貍於祖廟而又謂祼器遣奠所用則惑之甚矣賈疏因謂祖祭以前奠小不合用彜惟大遣有此裸器益謬悠而義無所處

有燕樂器可也

曰可也則不有亦可非若用器役器必不可無也而祭器不可入壙義益明矣

乃祖

後言乃奠則此言乃祖者以將還車而設祖奠告於柩也

祖還車不還器

車必還乃可駕而行器則人持之無所用還

布席乃奠如初

每奠之先必布席者擬神降於席而受享也

賓出主人送

至是則有執事之賓亦可退休而卽次矣惟擯者及宰畱待賵奠賻贈

宰由主人之北舉幣以東

張爾岐曰此時主人仍在門東北面經云主人之北指柩東定位而言此時此位𨿽無主人宰不得履之以過故由其北

主人拜於位不踴

主人自啟以後至虞以前夙夜不寧哭踴無算者五要節而哭踴者十有九𨿽彊有力者亦憊矣親賓賵奠賻贈之事並集於一時尢煩且充故自公奠公賵以外皆有拜而無哭踴卽拜亦不離其位不惟力不能勝時亦懼不逮也

士受羊如受馬

注於士皆以爲胥徒之長非也古者下士多而胥徒少士之喪不得多發官中胥徒所謂士必其族姻朋友州裏之下士也君有賵而敢使胥徒受乎士生時不得用少牢助遣奠而以羊必卿大夫也故亦不敢使私人受

主人拜賓坐委之

聘禮陳幣布幕則受幣亦布幕可知蓋玊幣親授皮則設於幕上也主人獨以賻出門何也賵奠以禮死者致命於柩前故主人拜於位賻以助生者物將於門外不得不出拜也賓於賵幣親奉之而賻物則坐委之亦重禮而輕財之義

若無器則捂受之

惟賻物有盛之之器何也賵幣有定可手奉以授賻則多寡無定數布帛則承以筐篚泉布亦別以器貯其無器則賻物少可手授擯者若坐委之嫌於約而爲泰故捂受也

兄弟賵奠可也

賓可兼賻而兄弟止於賵奠何也恐其力不能備禮也於賓則受賵之後曰出請曰又請則或備其全或舉其一二於兄弟之賵奠曰可也則或加焉或損焉皆稱其力之所能致明矣惟所知則賵而不奠蓋於防者過厚則親者必轉薄所以稱情立文而責之以分誼之實也別言贈者則不問親疎貧富而皆可行賵奠賻備具而復有贈焉可也未舉三者而獨有贈焉亦可也故記曰贈幣無常

乃代哭如初

代哭之禮後儒或以爲疑不知先王所以養天下忠敬仁恕之心而厚其俗端由於此蓋大夫以上使官代哭示久故相承之義不可忘也士則族姻示親戚相依之情不可恝也且使子姓近親觸耳動心蹙然有隱時自驗其哀敬之誠否則所以警發乎人心者至深且切矣

宵爲燎於門內之右

宵爲燎之後直接質明無夜事主人眾主人宜就其位而張帷幕婦人宜張幄幕於東夾之南【柩旣降於庭中不得復入東房】遠兄弟姻賓宜張次於西夾之南私有司隸子弟宜次於門內之左右柩車幕覆以備風雨此宿夜之事必不可缺者也古者貴賤有等士之壙宜具廣輪之度折與抗木宜具廣厚之度而經記皆無文宿夜之事必已前見壙封折抗之度必可以爵等比次而得之今所存惟士禮故無考

厥明陳鼎五於門外

遣奠得用少牢猶冠禮之用爵弁昬禮之用墨車也昬冠則假之於始以厲其志宵雅肄三之義也喪奠則厚之於終以報其勤士有賜帟大夫沒不呼名之義也祖奠以前猶用事生之禮不敢逾也葬引則自是而終矣故於遣奠而特假焉而禮之起各有其義學士而至於冠則入大學者六年矣九年出學舎不帥敎未有不身爲士者三十而受室則鄕邑之士或升於司徒而入於太學矣太學之士或升於司馬矣虎門之士或列於侍禦僕從矣旣身爲士則攝用大夫之禮可也守官之士終其身而無廢事如天假之年未有不厠下大夫之列者故特假焉以示能於其職而君恩方渥也故大夫廢其事則以士禮葬之蓋卽是以勸懲焉

東方之饌

自小斂以後皆曰東方之饌亦如之而此復具列其物以籩豆倍加也舉醴酒則瓦甒觶柶可無更舉矣

賓入者拜之

此時惟有執事之賓如祝史苞牲執披者然後入其餘皆待於門外柩就塗而執紼以廟庭中不能容也

甸人抗重出自道道左倚之

重先柩而出者以柩出則廟門當闔反葬則日中而虞不暇更舉抗重之禮也自始作重位在柩前及啟重先柩後又無柩出而後抗重之義故先出而倚之道左【東階主人平時行立之處故卽而埋之】甸人蓋助耕圭田者

薦馬馬出自道車各從其馬

朝祖時柩車入廟中闑與下檻已脫去矣【河北髙門旅店車出入皆旋脫闑檻】故重與車馬得由中道出也注云不由闑東西似闑尙未脫有闑則車豈能出入乎

徹巾苞牲取下體

擬上體神已歆饗也防謂畱以分禱五祀五祀外神敢以喪奠之餘禱乎且記行禱於五祀在卒之前而以爲柩出宮之後可乎張爾岐曰牲體陳於俎其脛骨在兩端故注云脛骨爲俎實之終始也

行器茵苞器序從車從

入壙之器已列序而復特言行器以著器與車之先後又以見器皆人持以行而不以車載也首舉茵苞則苞以人持士無遣車亦於此可徴矣

公史自西方東面命毋哭

周官太史凡喪事考焉禦史之屬史百二十人故士之喪公使讀遣以示恩禮而僭忒亦無由生矣亦所以飭喪紀也上言主人之史此曰公史則凡假以有司之名者非公士具見矣

主人主婦皆不哭

讀賵則哭者事已過矣不過以告於神而柩將行主人主婦哀不可抑也若遣則附棺之物必誠必信𨿽執事者自無遺忘而主人主婦必傾耳而聽之於心始安故俟讀遣畢而後命之哭也

商祝執功布以禦柩執披

古者載柩用車設披屬引以防傾虧不若後世以木架承柩人舉之爲安非聖人之知反有所未周也其時肩輿之制未興先王以人道使人故念不到此

出宮踴襲

注曰哀次疏謂次爲平時賓客所受大門外舍國君朝門外設次以待聘賓卿大夫或亦有之俾屬吏待事者次焉士不宜有此未知所據

至於邦門公使宰夫贈

親賓贈於家君則致於邦門者使國人榮之

由左聽命賓由右致命

公使人弔賵主人皆在門東使者在西以至其家則使者有賓道也贈於塗則主人在西使者在東以國門乃君之門使者有主道也其義與君弔位東序端相發賵北面將命向柩也則贈南面不待言矣

主人哭拜稽顙

君賵拜稽顙成踴贈則稽顙而不踴非以在塗而殺禮也柩行至壙鼓窆實土日未中而反虞恐時不逮耳下記惟君命止柩於堩其餘則否蓋遠方親賓赴弔後時及賵贈者皆從柩以之墓而柩車不爲之停以葬必在日中以前少遼緩則防虞祭矣

至於壙陳器於道東西北上

注疏未分句讀敖氏繼公以西北上爲句非也道卽羨道入壙乃便且士之羨道上不覆土若專陳於道東藏器時將逾羨道而西乎抑迂出於羨道之南然後折而西又轉而北乎器陳於廟中南上將出門也陳於墓前北上將入壙也

茵先入

注謂士葬則用輁軸疏謂先以輁軸由羨道入並誤周官遂人及窆陳役遂師抱磨喪祝及葬說載小喪亦如之則𨿽天子諸侯用輴及壙則脫之矣喪大記凡封用綍去碑負引君以衡大夫士以咸以鼓封則𨿽用輴者皆以碑綍下棺明矣檀弓記所謂輴而設幬爲楡沈故設撥爲柩引在路言之耳而以爲載柩入壙之徴又因此決大夫亦用輴上士用輁軸豈不謬與然則壙前之設羨道何爲也壙之南有埏門門之下爲羨道使水潦下泄而不滲於壙中也

乃窆主人哭踴無算

窆以鼓俾引者聽鼓聲以爲節也主喪者一人哭踴猶可使眾主人婦人皆哭踴轟囂雜亂則鼓音難辧

贈用制幣

入藏器物詳見於經而贈幣不見卽公所贈也春秋傳曰若命服生弗敢服死又不以將焉用之公所贈幣不以入壙將焉用之乎其曰制幣以非適士公或無贈亦可以用親賓之贈也

賓出則拜送

不曰退而曰出者言退嫌於尙立而待事曰出則旣窆而退者不復從至喪家朋友與虞袝者亦各還其家然後復弔具見矣墓無門階而有塋域故亦可言出

藏器於旁加見

此謂棺旁也下曰藏苞筲於旁則見旁也蓋用器役器燕器皆久而後敝之物故切附於棺之兩旁而加見焉甕甒苞筲之實皆速敗之物故以見覆諸器而後寘之見與壙之閒記曰甕甒筲衡實見閒而後折入是也敖氏分左旁右旁失之矣用器役器燕器眾多甕甒苞筲則少分左右藏之或蹙或曠界限亦不均

加折郤之加抗席覆之

折必以善面向下然後措於土者平以粗面向上然後著於席者固

實土三主人拜鄕人

歸而反哭日中而虞故以實土爲節不得俟束版以爲封也

乃反哭入升自西階東面

朝祖而行據生者之義宜歸告於祖迎精而反探死者之情亦必先就考妣而後可反其私室故反哭於廟而後虞於寢也凡爲人子之禮升降不由阼階故自小斂大斂以至於啟升降皆自西階其在堂上亦未嘗就阼階之位不忍死其親也旣葬迎精而反仍升自西階儼若神之陟降於堂猶在生時有事於廟中阼階上之位故東面以向之是乃孝子悵愴惚恍之實情他日僾見愾聞思成之始事也注疏以西方神位爲義指未分明

主婦入於室踴出卽位

未小斂主婦及婦人親者皆在室至此入室者惟主婦何也居常寢室婦人親者亦入焉屍未斂不忍離故並立於室中至祭祀饋食於廟惟主婦與主人有事於室中故反哭入而致其哀記所謂反諸其所養者謂與主人追養考妣之所非謂宮中饋食之奉養也且柩已出宮余婦人何爲入祖廟之室哉主婦旣出及丈夫哭踴則婦人之親者疎者皆從主婦而哭踴可知矣不言眾婦人之踴何也婦人而送葬至墓必親者也丈夫之疎者皆與主人拾踴則婦人之親者與主婦拾踴不待言矣

賓弔者升自西階曰如之何主人拜稽顙

眾賓偕弔惟長賓致辭賓降而遂出以主人卽適殯宮也主人拜稽顙者再皆總拜眾賓小斂畢凡襚者主人皆拜稽顙以附身之事略定可勉赴禮節也及反葬賓升自西階曰如之何則自始喪來助至虞袝而後退其勤至矣故主人稽顙至於再

遂適殯宮皆如啟位拾踴三

虞於殯宮以主未入廟神當反於寢又母葬則立女屍不得於祖廟也拾踴三之後當行虞祭以別爲一篇故此經不載

兄弟出主人拜送

虞禮兄弟賓卽位於西方則此時小功之兄弟及朋友或以事暫反其家而日中復來防故主人拜送其無事者則出廟而仍俟於殯宮之外也【凡喪禮賔兄弟出門未有不拜送者啟在夜中賓出殯宮卽先赴祖廟明矣而主人拜送祖後賓宿夜以待送葬而賓出主人亦拜送故知反哭拜送後無他事者仍適殯宮以待虞祭也】小斂時惟有送賓之文則兄弟皆次於階下而不出也自啟以後惟有拜賓送賓之文則知大功小功皆包於眾兄弟之中從主人之後而未嘗離與未殯之前同故直至卒哭始有拜送兄弟之文兄弟自啟至葬宿廟必有次旣窆內外男子婦人食飲必各有次初啟時賓之入廟宜有時有位經皆無文非已別見不宜疎濶至此

乃就次

少息而後虞可更舉也

猶朝夕哭不奠

注疏謂卒去廬堊室無時之哭惟殯宮朝夕哭以經文按之顯然相悖蓋葬後猶朝夕哭至三虞並卒去朝夕之哭惟廬堊室中哀至則哭耳未葬以前朝夕哭奠周語所謂日祭也卒哭以後朔奠望奠所謂月祀也先王緣人情而制禮𨿽中人以下未葬之前未有遽忘哀痛者故朝夕奠哭乃事之不容苟已情之不能苟安者也旣袝之後使朝夕哭則或有哀情漸釋彊爲號哭以觀眾人之耳目而中誠不應者惟廬堊室中聽其哀至而哭則賢者可自致其誠而中人以下亦不至以禮爲僞焉耳敖氏謂此朝夕哭乃未虞以前之禮與戴記葬日中而虞異疑記非舊典蓋以辭而害意也此於反哭後總記虞祔而約其文謂虞之夕及閒日之朝夕皆哭而不奠耳

有疾疾者齊養者皆齊【記】

齊室卽適寢也凡有疾卽居焉所以敎疾者持生之道盡矣養者皆齊所以敎子孫妻妾忠養之道盡矣及至於大病亦不待遷移而終於正寢聖人制禮所以盡人之性也

禦者四人皆坐持體

詩曰小大莫處禦於君所內則父沒母存冢子禦食曲禮曰禦同於長者則禦乃卑幼侍於尊長之稱曾子寢疾病樂正子春坐於牀下曾元曾申坐於足則持體者必子弟門人注謂侍禦之人誤矣孔子曰與其死於臣之手也母寧死於二三子之手乎【伯魚早卒子思尙幼故云然】若子弟門人環立而使死於僮僕之手忍乎哉防引大記內禦者抗衾而浴以証之益非也持體非喪浴之比生時父之浴禦者多僮僕卽母之浴亦不使女婦禦故喪浴不得不用內外禦者耳

男子不絕於婦人之手婦人不絕於男子之手

凡人遘疾以至於死彌畱之際親身防事亦不能不假手於人慮夫婦溺愛而不自嫌故特設此禁使母相瀆以正其終耳若母將絕子豈忍離子將絕母豈忍離特防事不以手治男子則子弟及外禦者親之婦人則女婦及內禦者親之耳

室中惟主人主婦坐兄弟有命夫命婦在焉亦坐據經惟主人主婦坐據傳則命夫命婦亦坐據喪大記則父兄主人主婦姑姊妹皆坐蓋經乃成周所布之典禮記則隨世而增之變禮也主人主婦之坐非以優尊自父母疾病晝夜服勤以至含斂豈惟心絕志摧卽筋骨亦勞苦倦極矣實不能久立故有事而後興也禮之變必始於期大功之兄弟有同爲大夫者年過艾耆亦實不能久立故大夫之禮室中有命夫命婦皆坐又或士之兄弟有爲大夫者覺獨使命夫命婦坐而同等者立情不能安故兄弟姑姊妹皆坐也禮之中變有久近俗之相承有異同故此記又與喪大記別耳至於父兄行則𨿽無爵而必坐子姓行𨿽異爵而必立則一定而不可移故此記與大記並以兄弟姊妹爲限也

實貝柱右齻左齻

張爾岐曰齻兩畔牙最長者以貝柱象生時齕堅

縓綼緆

張爾岐曰在幅裳之側緣也

無踴節

未小斂主人主婦俠牀以守屍如斬如剡而使時坐時起以赴踴節轉不得自致其情故哭不停聲而不制踴節凡浴沐飯含揜幎襲冒皆宜踴之節也而經無踴文至於拜賓受襚又特文以揭之曰不踴直至小斂畢而馮屍然後踴無算蓋以卹孝子之病俾哀痛中兼注心於附身之事也不曰未小斂不踴而曰無踴節者以君使人弔則踴始死婦人爵踴則丈夫辟踴可知但此二節外皆無踴法耳或曰小斂設奠及徹主人主婦皆要升降之節而踴此辟奠不出室中故無踴節

大夫升自西階階東北面東上旣馮屍大夫逆降復位惟君親視斂然後有升卿大夫之禮君不在則賓不視斂不馮屍無堂上之事蓋自小斂侇屍於堂大斂入棺止宜使主人親者專致其哀誠且婦人俠夷牀外賓不宜閒之其中或爲死者同道同志之友則於始死未襲斂時入室而親襚蓋義同兄弟使得一見其形貌經於賓之外別言朋友則其人無多皆虞袝而後退者也大夫馮屍其朋友而兼親懿者與

居倚廬

殯在西階上故知廬在東方廬在門外故知戶必北鄕

不說絰帶

以故興物者惟喪禮爲多婦人不居廬而聚於內次喪期之內不說絰帶豈惟過行無由而作卽動作語言容貌之閒或違於禮則眾目所視莫能自掩而自顧所居所服必有不安於心者矣是謂制於外以養其中也

主人乘惡車

注謂拜君命眾賓所乘車未知何據君子不奪人之親故曰喪公弔之必有拜者𨿽朋友州裏舍人可也君弔主人且不親拜況眾賓乎或旣葬而親拜於門義亦可通然於君則爲重拜矣非所安也故禮經無之春秋傳列國之君親弔或奔喪主國未聞使人拜勤則成周之典禮可知其以喪事出則如筮宅主人皆往是也以弔事出則有殯聞遠兄弟之喪是也至君與父母同時而喪其歸於家及反君所無問孰先孰後其乘惡車並以君喪爲主有君喪服於身不敢私服是也

禦以蒲菆

以菆爲幹而系之以蒲也漢時尙用蒲鞭

犬服

行於道路輿必有衞𨿽喪不廢

貳車白狗攝服

士無二車喪則有之以眾主人老者疾者不能徒行也惟乘車者眾主人故服以白狗加攝焉以別於主人之斬衰者又以見犬服革無毛且不緣也

從徹者而入

玉藻見先生從人而入平時且然喪事縱縱故進退皆從執事之人

埽室聚諸窔

聚諸窔恐塵之揚也卒奠而執帚垂末則於時乃斂諸箕明矣

燕養饋羞湯沐之饌如他日

下室之饋義與祝祭於主索祭於祊同不知神之所在於彼於此而孝子因以致其思慕恍惚之忱焉其執事之人與陳薦之儀必以前見而略也

冢人物土

古者族葬兆域𨿽共而土壤之墳埴水泉之淺深尋常閒卽不能齊故有冢人物土之法與周語物土之宜同義

重止於門外之西

注疏爲日朝一廟之說蓋據此記自襧適祖不知重止於門外而不入奠徹而從於祖廟則並在一日明矣禰廟惟有兄弟之位而賓皆不與蓋惟恐日不暇給也疏乃據序從如初謂燭在其中朝禰與祖必各分一日不知此正必不可分爲二日之徴也蓋朝禰在丑寅之交至祖廟猶未辧明故必以燭從也巾席從奠以降而柩卽從經文顯著則日朝一廟之誤不待辧而明矣然則大夫三廟何不可更早啟期同日而畢事也朝一廟啟可以丑寅兼二廟則啟以子初猶恐其薄遽若朝三廟則啟必以啟之前夕而非啟之日矣

徹乃奠

上記曰饌於禰廟此曰徹乃奠則所徹乃從柩而入升於柩西朝奠之脯醢此則前饌於禰廟如小斂之奠下記舉奠兼此二奠蓋禰廟將闔凡奠皆宜適祖以供宿夜之眾也蓋義以祖廟爲重而仁於禰廟尢親故辭禰而適祖用小斂之奠辭祖而適墓用大斂而殯之奠遣則事親之終事故用少牢哀彌深而禮愈隆也朝禰朝祖一日而再用有牲之奠故夕奠之常不復陳

祝及執事舉奠巾席從而降柩從序從如初適祖主人踴畢奠隨巾席而降柩從奠主人以下從柩適祖中間無俄頃之停正以朝祖事方殷惟恐費時而失事也如注說柩止於禰廟此明日舉奠適祖之序則此日夕奠之陳夕哭之節弔賓之退主人主婦親者眾主人眾婦人之位次有司從者所執之夜事必一一具列然後大書厥明適祖然後其事備其義明乃於奠升主人踴之下直承以奠降柩從序從適祖本欲著二廟分日以朝之禮而反爲同日以朝之辭使觀者索之而不得其解彊爲之說而必不可通記者不宜鹵莽暗昧至此觀敖氏之說則其失顯然矣

幹笮革靾

弓矢經載用器中而注云有幹無兵有箙無弓矢豈兵器中之弓矢不用而但以備用器耶周官大喪廞五兵則國君以上可具兵衞

載旜載皮弁服

乘車道車槀車各載生時所服何也柩入壙斂而載於柩車迎精而反將以設於寢廟也旜可攝而服止於皮弁何也爵弁服盡用於襲斂也遣以少牢乘車載旜攝盛以觀示國人昭君之恩禮也而被於身設於寢廟者不得逾其爵等故襲斂極於爵弁喪車惟載皮弁朝服也

卒窆而歸不驅

至窆後則孝子之憊甚矣且非從柩之比不必徒行也

詳考士喪禮惟主人拜賓賓於死者𨿽親襚有哭踴而無拜非惟弔賓卽眾子姓兄弟親者疏者亦然蓋主喪者惟適惟長余則自致其哀誠而禮不敢參也【觀父不主眾子之喪則其子得以杖卽位可知此義】豈惟士大夫天子之喪諸侯卿大夫亦無拜禮顧命卿士邦君入卽位惟太保祭酢乃拜是也諸侯奔天子之喪似宜拜殯而康王嗣位二伯率諸侯以見新君並無特拜殯宮之文惜邦國禮亡他無所見但士大夫奔喪亦無拜屍拜柩之禮蓋子事父母必歳時嘉慶乃有拜事朝夕問寢上食未聞進拜故親始死不忍異於生至旣葬虞祔練祥然後主喪者得拜於寢廟其餘亦惟各致哀誠於其位次而已

儀禮析疑卷十三

欽定四庫全書

儀禮析疑卷十四

翰林院侍講銜方苞撰

士虞禮

特豕饋食

曰特豕以別於吉祭也自小斂至虞皆直指其物而不言牲惟苞稱牲以兼羊豕文當然耳自小斂至祖皆用豚遣奠及虞始用豕蓋未啟以前不惟主人及眾主人親者疏食水飲卽遠兄弟姻賓執事者食可以肉而不忍飽也至遣及虞則執事者之勤甚矣必牲體充盈而後可給卽用物之節而至敎亦存焉昬禮婦歸之明日以特豚饋子婦忠養之始也旣葬而虞以特豕饋食追養之始也此先王制禮事死如生事亡如存之義過此以往始有禴祠烝嘗之名而儀禮春秋吉祭但曰饋食兼明士大夫之祭自羮定始而無薦血燔膋之節耳

側亨於廟門外之右

吉祭合升而虞止一胖何也吉祭敷筵設同幾祖妣共之虞則或父或母卽並有喪亦一先一後故義變於吉非有惜於牲體也

設洗於西階西南

以屍當盥於此敖氏謂以主人位於西階上未審其義

尊於室中北墉下當戶

吉祭屍或東面或南北面如尊於室中則無獻祝佐食之席位矣虞惟一屍故北墉下可並設兩甒吉祭眾賓眾兄弟有司執事者皆受獻與旅酬及無算爵必尊於室房之外乃便升酌虞所獻惟及祝佐食無室外之事且葬而反日中而虞人倦時促使尊於堂上則義無所取而不近於人情

兩甒醴酒酒在東

凡喪奠皆醴酒並設蓋象親生時饌有所宜時有所欲故孝子忠養不知神之所便於彼於此而陰厭所酌惟醴以朝夕常饋醴列漿飲中親沒未久仍奉以人道也至卽遠而吉祭則薦馨致味必以酒爲宜矣

苴刌茅長五寸束之

喪奠何以無苴柩未藏也初虞迎精而反主尙未作故設苴借祭以示靈之所宜降也旣祔後之朔奠則有桑主小祥後之練禫則有栗主無所用苴矣疏謂諸侯以下不立主非也屍在柩尙有重重旣埋而無主可乎若無主則二廟三廟可以不立矣宗子去國必載主祏故庶子無爵而居者望墓爲壇而祭正以廟無主故也

匕俎在西塾之西羞燔俎在內西塾上

以此知門之左右室皆中隔而內外並名塾也燔俎曰內西塾明匕俎在門外也鼎陳於門外故匕俎從設以俟升載牲爨在門外而燔俎乃在內塾者俟正俎旣升然後以俎出受燔不相混也

賓執事者如弔服

虞之賓惟來執事者故特文以見之又以見反哭以前執事者皆賓與私有司至虞則賓或以官守不能皆畱故取於兄弟以共其事也

婦人及內兄弟服卽位於堂亦如之

小斂後婦人卽位於堂以屍在堂殯在西階上也旣葬而仍朝夕奠之位何也主尙未作而遽入於房義無所處又迎精而反子婦之心悵愴惚愾仍若神之陟降在庭且屍入當哭踴也旣祔而主反於寢則朔奠薦新必卽位於房中矣主宜成於末虞旣畢之後厥明奉以祔廟左傳祔而作主據入廟而言公羊虞而作主據刋木爲主而言其實一也相隔僅一夕耳以是知女賓卽內兄弟及外宗送葬時必與眾子婦隨主婦之後注疏之誤卽此可徴矣

祝免澡葛絰帶布席於室中東面右幾

戴記虞而立屍有幾筵合之此經則初虞尙未作主明矣如已作主則布幾筵後宜有奉主入室之節特牲少牢饋食禮亦惟設幾筵而無迎主主入之節康成注王制謂大夫士無主據此又據戴記祝取羣廟之主藏於祖廟主出廟入廟必蹕周旅酬六屍皆邦國禮故後儒不能辧正獨不思若無主則無爲多立虛廟而庶人私祭髙曾於寢亦無術以稽之無法以禁之矣記云重旣虞而埋之又云殷主綴重焉周主重徹焉𨿽庶人必有重則𨿽庶人必立主此喪之大綱也作主之節必已見於王侯公孤之虞迎主之節必已見於王侯公孤之祭而大夫士之儀數已附見焉如大夫相見大夫士庶人見於君見他邦之君侍坐於君子一切言視之法飲食之禮執玊幣之儀皆附於士相見禮是也若以經記無文遂謂古無是禮則謂諸侯入覲無及郊以前之禮事大夫士筮屍惟祭其祖而下不及禰上不及曾祖可乎

主人倚杖入祝從在左

凡吉祭祝先入而主人從祝之接神舊矣故先入以導主人也虞則人子以神事其親之始猶親在時朝夕禦食不忍遽變其常故主人先而祝從也喪奠皆祝帥執事者設之主人惟要節而踴以如斬如剡之痛方切𨿽視薦徹猶恐閒其哀也虞爲易奠之始故主人不親舉鼎不羞肵俎惟恐事益而哀心爲之損也吉祭屍未入室設饌祝神祝酌奠者一主人再拜稽首者三虞則祝奠觶者再主人再拜稽首者三形音未遠致其恍惚以與神明交於屍未入宜詳也敖氏謂無尸之祭亦主人先入以聘禮釋幣徴之則不然未知何據

佐食及執事盥出舉長在左

惟喪祭之賓專爲執事而來故上經云賓執事者如弔服此長謂執事之賓長也吉祭主人及佐食舉鼎主婦視爨設惇此時心絕志悲故一切不與

贊設二惇於俎南黍其東稷設一鉶於豆南

設惇與鉶主婦事也主婦方在堂東俟尸之入故贊代之

主人再拜稽首

自斂奠至遣奠主人惟哭踴至是而後拜何也子事父母之禮莫詳於內則而朝夕奉養未嘗有拜卽世子問寢視膳亦無拜禮【惟始昬婦餕余姑酳之婦拜受姑亦拜送其初饋食亦無拜禮】蓋拜者君臣朋友饗燕之禮也大親不文故就養無方無所用拜未葬親之魄體尙在宮中不忍父母而賓客之也至迎精而反則形已潛藏以神道事之故屍未入而陰厭爲主人祭拜之始旣設屍矣而復有厭祭何也頌所謂綏我思成記所謂入室僾然必有見乎其位周旋出戶肅然必有聞乎其容聲者正謂此時至屍入以後則升降進反拜獻揖讓之節繁而思其居處思其笑語如見於位如聞其聲者轉不能若是之誠壹矣曾子以祭必有屍不若陰厭爲疑正爲此也然則何以必立屍也日遠則哀敬漸弛故禮有以故興物者執父母之書冊桮捲必有動於中況設其裳衣而使人被服之則感痛倍深卽生而未識其祖考者望其冠服亦將肅恭悵愾而思繼承之重矣又體祖考之情生時祭祀燕飲合食必與兄弟朋友獻酬渥洽而後盡其懽且下洽子姓旁及族婣而敎以親睦莫此爲切也

命佐食祭佐食許諾鉤袒取黍稷祭於苴三取膚祭祭如初祝取奠觶祭亦如之不盡益反奠之

此孝子躬祭於室中之始也鬼神依人而行故使祝佐食代祭冀迎精而反庶或陟降而馮之也喪奠無此禮屍柩尙在堂不忍使人代也吉祭陰厭無此禮僾見愾聞自致其恍惚可矣非若音容始隔不敢遽易朝夕禦食之常也祝接神佐食事屍屍未入室陰厭之事宜皆祝主之而以命佐食故再言佐食許諾以見代祝而執其事也屍入以後則佐食自共其職而祝詔之以其節故不復有許諾之文

祝祝卒主人拜如初哭出復位

薦食飲冀神之歆饗不宜哭於室中蓋出戶而後哭也加哭於出之上見饗祝時不哭乃抑哀而自彊故甫出戶而嗚咽不自禁與獻屍畢復位而不遽哭異也

祝迎屍一人衰絰奉篚哭從屍

屍亡者之親屬也以象神不可以哀弛其敬故使衰絰者奉篚以從而代之哭也哭而不踴以奉篚故也

屍入門丈夫踴婦人踴

奠之遣父母而賓客之所以爲哀也虞之屍父母而神像之哀慍慕思之中變也吉祭主婦設豆惇鉶毛於室中以爲陰厭至亞獻然後與屍接故位在房中虞則眾子婦眾女與父母舅姑之音容永隔一旦使人被其裳衣以象焉心絕志摧故陰厭之室事主婦不親而羣俟於堂視尸之入哭踴以致其哀而後獻薦於室中是以亞獻畢仍反於堂以俟尸之出而哭踴以送之也

屍升宗人詔踴如初屍入戶踴如初哭止婦人入於房以此知喪禮有哭而不踴無踴而不哭也屍入室婦人入於房以屍爲先靈所馮也故屍謖又復堂上之位

主人及祝拜妥屍

古人事死如事生廟中之神祝相主人以追養舊矣故吉祭惟主人拜妥屍虞而立屍則孝子以鬼享其親之始亦祝接見於新尸之始故與主人同拜然則不於陰厭時拜何也時祝方告饗命祭且代神祭酒不得與主人同拜也

從者錯篚於屍在席上立於其北

室中尊嚴而從者久立於屍左何也不忍遽異於生也婦人行動內禦者必從母之屍有從者則父之屍不容有異非然則篚旣奠從者當如宗人之立戶外佐食之無事則出矣吉祭則無此禮何也卽遠而以鬼享惟宜致其恍惚以與神明交而聚眾從者於室中義無所處

祝祝主人拜如初屍嘗醴奠之

吉祭九飯主人拜屍亦不答說見特牲饋食

佐食舉肺脊授屍屍受振祭嚌之左手執之

虞之異於吉祭者不設肵俎不備庶羞屍不食舉佐食不舉魚臘亞飯舉魚臘實於篚而不以授屍祝不侑主人不拜蓋以主人心絕志摧不得已而虞以安神屍乃子屬與主人同憂惟九飯爲饋食之大節不可減損不惟屍不忍食肺脊卽佐食每飯舉魚臘以授屍祝每飯必侑使主人要節而亟拜亦不近於人情而於禮爲虛故實篚之牲體亦不以歸於屍也張爾岐曰此肺脊至屍卒食佐食始受之實於篚中閒食時宜奠於豆

泰羮湆入自門

入自門取諸鑊也飯以湆醬故湆必溫是以無屍則無泰羮湆也

屍飯播余於篚三飯佐食舉漧屍受振祭嚌之實於篚吉祭屍食舉此嚌而不食播黍之餘則𨿽備三飯之數而食者少播者多明矣此尸之哀見於飲食者故特著之篚奠於屍左親播之爲便而幹因自實焉後六飯並曰如初皆屍自播自實也魚臘屍不食故佐食以實於篚肺脊最貴嘗醴之後卽舉之而卒食始授焉故受者因代爲之實

舉魚臘俎俎釋三个

牲臘並七體魚七个佐食前所舉牲體四則畱俎者惟臂臑肫三故臘亦舉四醴魚舉四个而畱俎者亦三个以將攺饌於室西北隅不可虛也舉者實於篚故畱者曰釋於亞飯舉魚臘見初飯不舉也於終三飯言俎釋三个見並舉初飯之魚臘實於篚而畱於俎者惟三个也

屍卒食

吉祭拜妥屍而後屍啐酒告防嘗鉶告防九飯告飽者三祝三侑主人皆要節而拜虞拜妥屍而後嘗醴嘗鉶九飯壹與吉祭同而主人皆不拜蓋思親之痛方殷故事尸之禮宜略也而屍亦不告防告飽祝亦不侑皆致其內心以助主人之哀痛也使葬日之虞屍卽告旨告飽祝卽三侑則不情吉祭主人設肵俎屍食舉九飯之牲體皆佐食受而加於肵俎虞則從者錯篚於屍左屍執舉而不食不受魚臘黍與牲體自播自實於篚何也朝夕盥饋始變而爲神享孝子之心愴焉恍焉如見親之容聲不忍遽用卽遠之儀而設肵俎也屍於亡者非孫行則孫婦行猶如侍食於尊者受賜而捧持以歸故自播自實而不敢假手於佐食也舉尙不忍食手掬之餘黍尙不忍多食而播之篚況受魚臘以盡味乎凡此乃孝子之志人情之實聖人制禮所以循而達之也

反黍如初設

舉黍時佐食邇惇至是反其所

主人洗廢爵酌酒酳屍

祭名饋食以食爲主屍九飯畢而後主人進酒故義取於酳而不稱獻也主婦賓長則主於進酒故並曰獻

屍拜受爵主人北面答拜

同一拜也吉祭曰拜送爵虞則曰答拜者沈痛惚荒不忍循獻酢之常儀惟見尸之拜而不敢不答焉耳屍卒爵祝受而不相者不以送爵命主人也義正與此相發祭肝加於俎而不加於菹豆亦遭變而不忍用常儀

賓降反俎於西塾

吉祭之肝加於菹豆將合摶黍以嘏主人也虞無嘏故仍加於俎而反之亞獻三獻之燔俎不反何也哀主人之遭閔凶而祭無嘏故特反之以見義也燔俎則俟禮終而與豆俎鉶籩同徹可矣

屍卒爵祝受不相爵

凡送爵未有不拜者主人哀痛方深無庸以呼唱爲禮

主人拜受爵屍答拜

屍亦稱答拜而不曰拜送爵與主人同憂戚也

主人坐祭卒爵拜屍答拜

按雜記小祥之祭主人之酢也嚌之眾賓兄弟則皆啐之大祥主人啐之眾賓兄弟飲之而虞則主人卒爵此禮以權制與喪疾飲酒食肉同義也蓋自初啟以至反哭哭踴無算宵旦靡寧故緣亡者之情憫孝子勞苦倦極而假神賜使一卒爵以少扶其气體祥之祭則惟懼哀心之懈也故以嚴終焉虞惟祝佐食有獻何也哀痛方深不暇與賓兄弟爲禮也

筵祝南面

敖氏謂筵於北墉下尊之西似據少牢佐食戶內墉東北面比類而得之蓋佐食北面在墉東則祝南面必負北墉尊旣設於北墉之東則祝筵當在尊西佐食𨿽與祝同獻以其爲同姓子弟故室中不得設席而牲俎亦陳於階間

主人獻祝祝拜坐受爵

主人自飲之爵不洗而獻祝心絕志摧而與祝爲小禮則不情又所承乃獻尸之爵示已與祝佐食皆受尸之賜而飲其餘瀝故不敢洗以致其私敬也吉祭亦不洗而獻祝義與此同

佐食北面拜坐受爵

士虞朋友不足則取於兄弟大功以下者佐食當以小功之兄弟故受爵北面而拜

受爵出實於篚

出當作降

自反兩籩棗栗設於防南

吉祭宗婦執兩籩戶外坐主婦受而設之虞則自反不忍遽變朝夕進食於舅姑之常而使宗婦傳致也觀此而不曰拜送爵與屍自播黍實牲體之義益明矣

賓以燔從

吉祭長兄弟以燔從當喪故以賓代

尸祭燔卒爵如初

如肝之祭嚌而加於俎卒爵祝受而不相爵也

以虛爵入於房

共祀事者祝與佐食爲要求神侑屍禮莫重焉事莫勤焉古者賓祭必夫婦親之主人繼屍而獻之主婦不可不從獻也

賓長洗繶爵三獻燔從如初儀

亞獻三獻吉祭所以皆酢者體祖考之心凡有吉祥慶事必與子婦親賓共樂之然後快於心虞則主婦上堂入室悲不自勝賓亦爲之惘然使屍抑哀而彊致爵則酢者受酢者中皆不自得故廢酢乃所以達生者之情也觀此而主人獨受酢且卒爵爲達亡者之情而輔其病義益著矣

婦人復位

吉祭婦人位在房中喪奠則位在堂上以屍柩在堂當要奠之升徹而踴也虞仍位於堂以要尸之入門入戶而踴也故屍入哭止則入於房三獻畢婦人復堂上之位以祝告利成主人哭則丈夫婦人皆哭屍出戶降堂出門皆踴如初也葬日虞冀先靈之安於寢室也故屍入戶堂上之哭止虞旣畢主人婦人復堂上之位然後哭屍出戶然後踴恐室神之不安也屍不哭而使以篚從者代哭義亦然

祝入屍謖

吉祭三獻爵止後主人主婦交獻酢虞則獻加爵旅酬皆廢禮當然也

從者奉篚哭如初

以是知乃代屍而哭也屍出入眾主人婦人皆哭踴屍爲主人之子行固宜與主人同哀者也以爲屍而止哭故要其節必使人代焉

祝前屍出戶

以屍入戶祝從屍後故特著祝前以明其先導也凡導及詔相必於前從後則不能詔相周官寺人職凡內人弔臨於外立於其前而詔相之

出門亦如之

凡屍出主人不拜送禮事旣畢則仍子行也

祝反入徹設於西北隅

徹而設於西北隅亦索祭於祊之意又眾賓皆退祝執事者不宜獨畱故惟獻祝之席與俎出而饌則俟主人之兄弟宗婦自徹

幾在南厞用席

厞隱蔽之意以饌不久停行當徹無庸一一巾冪而總以席蔽之也將祖徹奠巾席俟於西方則久停越宿之奠皆各加巾冪可知矣注當爲變吉又明東面不南面傳寫吉譌古又譌文賈疏又從而爲之辭固矣

祝薦席徹入於房祝自執其俎出

以此知佐食𨿽與祝同獻而席不設也薦徹入於房本自房出也佐食之俎不在室故自徹者惟祝【少牢饋食禮佐食之俎設於階閒特牲禮佐食受酢惟祭酒皆爲同姓子弟之徴】

宗人告事畢賓出主人送拜稽顙

再言賓出前所出廟門也故主人出門則哭止而賓主人皆復未入時序列之位俟宗人告事畢然後賓出大門而主人拜送於大門外也

虞沐浴不櫛【記】

葬日虞及日之未中而浴無暇更櫛斬齊之喪一也

殺於廟門西主不視

反而亡焉失之矣哀慕方切不忍視殺又當以其間沐浴無暇也

主人在室則宗人升戶外北面

宗人不入室佐食無事則出俾主人幽默以致其哀誠是以僾然必有見乎其位也

屍謖祝前鄕屍還出戶又鄕屍還過主人又鄕屍還降階又鄕屍降階還及門如出戶

每還必先鄕屍者𨿽無辭若告屍以行與轉之節也前後皆以戶階門爲節惟過主人不言地以下言降階則適當階上可知也再言降階而後言還者祝先降鄕屍立待尸之盡階而後還也

男男屍女女屍

廟祭設同幾惟喪祭在寢可設女屍祔用嗣屍專指男屍而言也練祥禫於寢則皆有女屍可知

旣饗祭於苴祝祝卒不綏祭無泰羮湆胾從獻

世儒多謂古祭用屍不若後世無屍爲安不知無屍則儀節不得不簡而羣義皆無由而見惟旣葬日中而虞各致其哀而退尙若可行若時祭如此則與奠告無異於追養爲率慢而不足以萃祖考之精神於親賓爲涼薄而不足以盡十倫之義類矣

主人哭出復位

有屍則主婦亞獻主人復位而俟賓三獻婦人復位而俟至祝告利成然後哭屍出戶然後踴旣無屍則出而哭同時而踴可矣

祝闔牖戶降

有屍則主人復位而祝迎屍旣無屍則事神之事畢矣於孝子徬徨周浹之心未能慊也故闔牖戶冀神之憺安而久畱於斯以致其思成之慤焉

男女拾踴三

曰男女兼朋友與內外宗也有屍則屍入門而踴入戶而踴出戶出門亦如之無屍則總而爲拾踴三者三也

祝升止哭

以是知闔牖戶如屍九飯之閒哭無停聲也自小斂以後未有哭踴如此其久者【大斂卽代哭葬之前夕亦代哭卽踴無算亦要其節而後舉主人眾主人婦人哭踴正禮未有三者三無停聲如此其久者】蓋至無屍則死者必惻然有隱而孝子之哀痛更深矣先王制禮皆所以效人情之實而不得不然者也

主人入祝從啟牖鄕如初

復入於室僾見愾聞如親奉侍也如初久立於位洞洞屬屬如將失之也有屍則不復入者屍神像也悵焉愴焉惚焉愾焉親之容聲無時不刻著於心目而復入於室則煩且黷矣陰厭之初主人入祝從在左西面此仍西面故曰鄕如初

始虞用柔日

葬日虞迎精而反不忍一日末有所歸也錯見傳記義極明著敖氏乃謂言用則非葬日又援祝辭夙興夜處以証之非也始虞宜用柔日則卜葬以柔日可知矣至祝辭乃云早夜不寧耳無以見虞之隔宿也外事用剛日內事用柔日鄭注以國中郊外言徴

以郊用辛社用戊辰旣不可通崔靈恩易爲兵事廟祭考之詩書亦不盡合曲禮內事稱孝王某外事稱嗣王某則冠昏告廟及四時之祭皆內事也賓戎祀外神皆外事也觀武成祭周廟用丁未柴望用庚戌可徴

哀子某哀顯相

如稱亞獻之主婦則不得云顯稱三獻之賓長則不得云哀蓋謂眾子及嗣孫也弟副兄孫承祖皆天之顯道故曰哀顯相

敢用潔牲剛鬛香合嘉薦普淖

豕臘天產也黍稷地產也屍所飯惟黍故獨舉香合籩豆之薦陸產水艸之和具備正所謂嘉薦普淖也辭意本不待釋而明注誤以曲禮剛鬛香合等爲人君祝號而不知其爲上下之通稱由此曲生支節義皆蒙混

明齊溲酒

喪奠皆兼用酒醴象生人之飲也至虞則用明水和醴齊漸易而卽吉雜記所謂以吉祭易喪祭此類是也注謂以新水釀酒固失之敖氏謂溲酒爲衍義亦未安

三虞卒哭他用剛日亦如初曰哀薦成事

記本謂三虞則廟寢奠祭之哭至此而終而注乃謂別有卒哭之祭蓋惑於檀弓記文而不知彼記所云卒哭曰成事者乃舉卒哭以當三虞曰以吉祭易喪祭者蓋於是日丈夫脫絰帶婦人脫絰則祭之儀物必有異於初虞再虞【如雜記虞與卒哭祔異牢之類】而非謂三虞後別有卒哭之祭也知然者下記曰獻畢未徹乃餞餞而事畢則三虞外別無所謂卒哭之祭明矣且哀薦成事乃三虞之祝辭與初虞再虞正相對者不容別爲臆說也初曰祫事以當祔於祖告乃異日祫祭於祖廟之始事也再曰虞事魄體有歸得從先人於廟則靈魂可安也卒曰成事詰旦而祔禮終事備也

主人出卽位於門東少南婦人出卽位於主人之北皆西面哭不止

卽位後主人眾主人婦人皆哭無停聲以俟尸之卽席也至此則親之靈魂亦將離其室矣故哀心之感更深

屍卽席坐惟主人不哭洗廢爵酌獻屍屍拜受主人拜送哭復位

屍卽席主人將有事故以敬抑哀旣拜送則獻事畢哀心不能自抑矣曰哭復位者號泣而行別於卽位而後哭也三虞旣畢而餞則喪祭旣終而吉祭以始故用吉祭之辭而曰拜送

祭酒卒爵奠於南方

吉祭卒爵獻者拜屍答拜象祖考樂康嘉孝子之追養也虞以安神故承用其儀若餞則獻者哭男女眾賓皆踴而用從容獻酢之儀則悖人情而失禮義矣

主人及兄弟踴婦人亦如之

餞在廟門之外惟獻者不哭而眾人之哭不止每獻畢男女齊哭踴與室中不哭不敢驚室神異也

主婦洗足爵亞獻如主人儀無從

主人獻而屍不酢主婦獻而燔不從以餞行理無淹久又舉於三虞之末不宜過繁且詰旦而祔事宜預治時亦不暇給也

賓長洗繶爵三獻如亞獻踴如初

初獻屍卒爵主人及兄弟踴婦人亦如之亞獻主婦及婦人踴如初則主人及兄弟亦如之三獻則凡在列者皆踴哭之久踴之多幾與殯前啟後等哀親之魄體旣藏而靈魂亦將離其室也虞以安神故室中不哭餞以送神故號泣而從每獻必踴各以義起也

屍出門哭者止

主人無送尸之禮以屍本子行也廟中則以神事之出門則仍兼子道無拜送之義祔仍虞屍則屍出門仍各反其次以待事也

入徹主人不與

文立於丈夫說絰帶之後婦人說絰之前以見婦人不與徹也吉祭設於室中堂上故主婦宗婦與諸宰並徹餞設於廟門之外則非婦人所宜有事故兄弟大功以下入徹而主人不與婦人則拜女賓後卽自闈門而反其次矣

無屍則不餞猶出幾席設如初拾踴三

上記屍出門右幾席旣設賓出復位主人出卽位於門東婦人出卽位於主人之北故此記明𨿽無屍不餞而主人婦人及賓猶出也猶出斷句幾席設斷句則情事顯然注疏以猶出幾席爲句辭義俱不相貫屍先出則幾席從之而後賓主人出無屍則主人

主婦先出視幾筵之設以致其哀慕曰拾踴三則賓亦出可知矣虞祔而退之賓義此於兄弟故與眾主人同踴

遂卒哭

舊說卒哭謂卒去無時之哭非也記曰父母之喪哭無時本無分於久近如斬如剡之痛有動於中乃以限於旣祔而不敢哭非人情蓋自啟殯以後朝廟入壙哭踴無算反哭以後三虞及餞哭踴無算皆自是而終卽旣祔以後殯宮朝夕奠之哭亦自是而終也

將旦而祔則薦卒辭曰哀子某來日某隮祔爾於皇祖某甫尙饗

薦卽餞也以音同而訛或記者卽以餞爲薦也末虞旣畢將夕而後餞則餞乃虞之終故曰卒辭注蓋誤以此爲卒哭之祝辭而謂別有卒哭之祭也獻畢未徹而餞則不得別爲一祭明矣將謂卒哭在餞之前不惟經記無文且其後尙有餞之哭踴不得謂之卒哭蓋前記至告事畢賓出而止後記別一人所爲故始於死三日而殯終於小祥大祥吉祭凡禮事禮辭爲前記所未備者則以所聞補之而特揭卒辭以見其他辭事之同也如一人所記則饗辭宜附於饗之下祔辭宜次於末虞之後何故言之無序若此卒辭宜施於屍出門右設席置幾時所以明餞神之義爲將祔之本也疏謂迎尸之前誤敖氏謂旣餞而復薦於寢無此禮義

女子曰皇祖妣某氏

父母之心哀其魂魄無歸故祔之蓋必祔廟而後可比於殤與無後者從祖祔食也其祭至適若長爲父後者而止與妾母之不世祭同但妾母於適孫止而庶子之子可承祀女子無歸者則不及再世耳

明日以其班祔

疏謂天子諸侯始有主士大夫無木主以幣主其神臆說也曾子問天子諸侯出師無毀廟之主乃以幣帛皮圭告於祖廟載於齊車惟受命於主故可以幣代耳廟旣毀主猶藏之祏況無木主而專用速朽易蠧之幣乎人壽以百年爲極子死而已之父尙存者有矣父沒而父之祖尙存未之有也萬有一然則士大夫無髙祖之廟安得祔於中一以上哉禮窮則變必有以權制如妾祔於女君者以其事曠世不見故經記無文耳

用嗣屍

注稱虞祔尙質未暇卜屍近之而義未盡也祔與奠告之祭相類爲新死者設屍像其進見於祖祖之屍不必設也【人君月朔朝廟聘使出入奠告皆不設屍】爲新死者設屍而攺卜則悖矣故嗣用虞屍理當然也

孝子某孝顯相夙興夜處小心畏忌不惰其身不寧未葬以前耳目思慮瞬息不在於親則爲失其本心而無所畏忌又或昬忽懈惰則形色必違於禮故著之祝辭春秋傳叔向稱範武子之徳曰其祝史陳信於鬼神無愧辭若主喪者及眾主人心無畏忌身實懈惰夙興夜寐無甚不寧而以此告於先靈能不怵然內愧而怍於族姻友黨乎先王制哭踴之節正薦告之辭皆所以振發人之本心而俾自循省也

用尹祭

尹正也三虞皆以將祔告於新亡者至此乃正告於祖而以孫祔乃祔祭之正也不必以脯曰尹祭詁劉捷曰虞祭側亨至祔特豕合升乃用吉祭之正禮耳

適爾皇祖某甫以隮祔爾孫某甫尙饗

時祭必祫則饗辭宜備告如一世無屍可卜則獻薦之儀同於因事奠告而不設屍者其事則同於以某妃配而受獻者惟男屍也

中月而禫

注謂與大祥閒一月而禫記曰祥而縞是月禫則非閒一月明矣魯人有朝祥而暮歌者孔子曰逾月則其善也故曰三年之喪二十五月而畢又曰禫而從禦吉祭而復寢古者祭必以仲月除喪之日與吉祭近者必一月遠者或二月三月故不以月計而惟以吉祭爲斷後世因此定爲二十七月非古制固然也

是月也吉祭猶未配

母先父沒而不配何也母之祔食於祖姑也久矣吉祭與祔同月祖始祧廟始遷原亡者之心不忍遽攺其舊故遲之又久而後配也用此知惟父沒廟始遷母祔於祖姑則其祭也亦如女子子未嫁而死及反父之室與歸葬於女氏之黨者從祖祔食焉耳周官大宗伯六享特揭饋食卽指吉祭猶未配者蓋禘祫四時正祭外惟此爲廟祀先王之吉祭而不與時祭同也大戴記言諸侯遷廟事畢乃擇日而祭焉宜上下同之

儀禮析疑卷十四﹤經部﹐禮類﹐儀禮之屬﹐儀禮析疑﹥

欽定四庫全書

儀禮析疑卷十五

翰林院侍講銜方苞撰

特牲饋食

疏謂無問廟數多少皆同日而祭畢是也又云皆先祭祖後祭禰則失之矣獻有多寡每獻同時而畢事然後節簡時寛禮意浹洽若祭分先後卽兼祭祖禰亦日不暇給而況三廟五廟乎至天子祫祭惟陰厭俎豆鉶簋並陳啟戶宜徹於堂東西屍入更次第以進旣祭旣嚌旋以俎簋降然後能畢獻視羣下室中之禮必大有變通惜今無可考耳惟牲則廟各一牢洛邑烝祭歲文王騂牛一武王騂牛一是也士祭祖禰宜用二牲大夫三廟宜用三牢而經記無文必已附見於公孤之禮也神俎屍俎必用右體特牲不足以充四俎少牢不足以充六俎故聘禮賜饔飪一牢九鼎而筮一屍若祖若禰正爲牲體有定𨿽太牢不可以並祀祖禰耳魯頌曰白牡騂剛公羊傳曰周公白牡魯公騂剛羣公不毛祫祭羣廟之主皆合食於太廟則主各異牲明矣疏大夫有公事及病祭使人攝士則廢而引公羊傳士不及玆四者則冬不裘夏不葛爲徵非也記曰士不攝大夫士攝大夫惟宗子蓋大夫之祭鼎俎服物與士庶乂絕殊器與名不可假人故嗣子幼則惟宗子之爲士者可攝是以特著之若士則凡兄弟之爲士者皆可攝故文略耳【經傳中不見庶人攝大夫士之祭蓋𨿽一命之士其賓與公有司私有司不可以庶人臨之也】公羊傳所云乃士之失田祿而不祭者未可援據周官王不與祭祀則大宗伯攝位量人職凡宰祭郁人受斚歷而飲之而諸侯朝覲國中之祭不得使人攝何也王在是而以喪疾命攝義可通也諸侯出國則匕鬯不可假人【春秋傳云君怒未怠子姑歸祭季氏亂臣不難逐君故敢幹大禮耳】以宰與宗伯之攝位知諸侯在國亦如之以諸侯入王之廢一時祭知王之巡狩亦如之然不可以終歲而缺宗廟之祀也其諸祠而出歸而烝與

子姓兄弟如主人之服

主人之子嗣舉奠者也主人之孫亦老而傳之後舉奠者也故先於兄弟敖氏謂以服之親疏爲序似未安

有司羣執事如兄弟服

冠禮如加端則冠端通乎庶人之服故士之子姓兄弟及執事者服皆同冠端同而於有司羣執事則曰如兄弟於屍於賓則曰如主人尊卑各以其倫亦言之序

孝孫某筮來日某諏此某事適其皇祖某子

方舟曰適其皇祖某子則有二廟者迎禰主而合祭於祖廟明矣命筮之辭不及於考祖旣許則父必從之也迎禰主或於前夕或於祭之晨二屍三尸入廟入室受獻行酬之儀經記無文必已詳見於諸侯孤卿之禮也注謂不言妃容大祥後禫月之吉祭非也禮同則互備少牢特牲是也相類則參見鄕飲與鄕射燕與大射是也已前見則後不覆見覲禮未及郊以前已見於朝宗則闕是也享祖考未有遺先妣者必邦國禮已前見也少牢復著之示臣下之禮同也旣見於少牢則特牲不待言矣虞未全吉故吉祭猶未配附記於虞特牲饋食全吉而同於祥後禫月之不配則義無所處矣時祭所卜惟一日則祫無疑也少牢特牲惟見祖而不見禰獻酢及酬亦惟見一尸之禮而不及羣屍記曰周旅酬六屍尙書作洛烝祭歲文武牲異而日同則並獻羣屍與羣屍揖讓酬酢之儀必已見於王室邦君之禮故於羣下不復言正與此經不言妃不載嘏辭覲禮闕未至王郊以前之義例同耳

卒筮冩卦

疏引士冠禮注謂彼乃筮人書之此則卦者書之非也二篇文義未有殊異皆卦者書於方而筮者以示主人耳

筮某之某爲屍

注謂連言其親庶幾其馮依之非也屍未必卽所祭者之孫屬有親疏非舉其父不可辧也虞祭有無屍者必五服之外不用也天子諸侯之時祭則不可無屍同姓皆可卜曾子問卿大夫將爲屍於公是也

乃宿屍

宿者夙戒而兼齊肅之義也古人重禮旣聞期則屍與賓亦當各次其齊宮及祭之日齊亦三日矣

主人辟皆東面北上

於門外北面以祖考擬屍也屍出則辟而東面不敢正對屍而旁立亦侍尊者之義

主人再拜屍答拜

主人之拜屍猶答焉擯者尙未釋辭也然已知應爲屍故不迎拜

宗人擯辭如初卒曰筮子爲某屍占曰吉敢宿

張爾岐曰如初者如初筮曰孝孫某諏此某事適其皇祖某子乃易去下二語而曰筮子爲某屍曰吉也

屍入主人退

主人與屍相見於門外何也屍主人子行也在門外乃可以神道接入其門則宜兼家人之禮故屍入而主人遂退也凡賓主相見之禮擯者傳言而後主人出屍則聞主人之至而遽出父之行不敢以賓接也凡戒賓出迎於門外皆面交辭惟宿屍相見而後擯傳言以像祖考不可以親相與言也古者卜屍必以孤子非孤子則祭之時父或宜加爵也宿屍時不可以父不出而使子迎也

某薦歲事吾子將涖之

注以前無戒賓之文而云吾子將涖之遂謂賓在有司中非也詩書所稱宗廟之祭賓之重幾並於屍【詩曰畀我屍賓壽考萬年】士大夫之賓當以屬世交執友或州黨之有徳譽者苟以公有司爲之則上不足爲宗廟之榮下不足爲兄弟子姓眾賓之式且以屬吏而致爵於主婦尢覺不倫按記序俎實賓及眾賓與公有司私臣各別公有司獻次眾賓則卑微甚矣而可爲賓長乎篇首筮日有司羣執事位在門東是時賓不與也經所以不具戒賓之節者冠與鄕射飲酒戒賓之禮眾所習也曰宿賓則前已戒可知矣篇首所謂有司者在鄕則閭胥裏宰之類在國則官中下士假以祝宗人筮人雍人之號卽記所云公有司也篇首所謂羣執事者乃隸子弟卽記所云私臣也經於筮日舉有司羣執事乃供筮事及省牲濯器者別言宿賓則佐主人事屍於室中舉酬於堂上者可混而一之乎

棜在其南南順實獸於其上東首牲在其西北首東足獸臘去毛不宜置地上其體微以加於棜髙下乃與牲平排其足於棜上爲伏狀故但言東首牲則縛其足而寢之故並及足所鄕也

主人及子姓兄弟卽位於門東如初賓及眾賓卽位於門西東面北上宗人祝立於賓西北東面南上

此又賓非有司之徵也主人及子姓兄弟賓及眾賓門東西正相對祝宗人以事先於賓故立於賓之北少退而西以示不敢與賓並舉宗人祝之位則其他有司羣執事立於賓之西南而東面北上不待言矣約略言之而其人可包位亦可辧惟儀禮有此義法張爾岐曰宰在門西與賓同行皆與筮位異故不

蒙如初之文

宗人舉獸尾告備舉鼎鼏告潔

祭前一日設器陳牲省牲視濯之儀主人兄弟賓長眾賓之位具詳於特牲而少牢則闕焉牲體之數實鼎升俎之人陳俎執匕割制升載之法具詳於少牢而特牲則闕焉何也牲牢鼎俎豆籩至大夫而倍加於士則陳執割制升載之法自宜詳於少牢若士用特牲魚臘牲用肺脊幹骼肩膚則已見於虞祭無庸覆舉也設器陳牲省牲視濯上下同之主人承祀而兄弟子姓從賓長備獻而眾賓助亦上下同之匹士以上始得廟祭其儀自宜具於特牲大夫以上宜小異而大同【如上大夫儐屍下大夫不儐尸之類】至庶人祭於寢則時物惟力所能共並無主賓祝佐俎豆之儀法故祭禮自士始

夙興主人服如初

張爾岐曰按下記惟屍祝佐食與主人同服賓及兄弟筮日筮屍視濯亦端至祭日則朝服端緇帶緇縪

羮餁實鼎陳於門外

曰實鼎而不言割牲之人以及牲體之數骨物之別升俎之法饋設之位一切不見皆以見於少牢也

祝筵幾於室中東面

方舟曰周旅酬六屍惟太祖尊𨿽設屍而不相酬士大夫之禮祖禰並宜設屍卽已附見於諸侯或王朝卿大夫之禮其次主之位獻酬之法亦宜略見其大者而經記之文皆似止一屍者此十七篇內莫解之疑姑發之以俟後之君子

土婦纚笄宵衣立於房中

注據舅歿則姑老謂姑𨿽存主祭者乃主人之妻是也然嫠而主祭者有二焉戴記曰大功者主人之喪有三年者則必爲之再祭則子幼或無子虞祔練祥族子可攝而共主婦之事者必嫠也魯語公父文伯之母季康子之從祖叔母也祭悼子康子與焉酢不受徹俎不宴繹不盡飫則退時文伯尙幼故敬姜主祭而康子攝文伯之事之二者必別見於他篇而今無考耳羣儒或援喪服傳妻不敢與焉謂妻不攺適者不主祭而猶與於祭非也子幼族子攝祭嫠爲主婦可也子受室妻爲主婦而姑從其婦可乎宗婦之事不可使姑執不可與內兄弟同居賓位不可與主婦同居主位不可與宗婦同立北堂不可如冠禮之別在東壁而位於東夾蓋立於東壁俟冠者以脯見也若祭祀而母在廟中則主人主婦之獻長賓之致爵當次於屍而特舉焉事紛禮黷而義無所取不若齋居於內私致其哀敬爲安也

主人及賓兄弟羣執事卽位於門外如初

不言子姓眾賓及門東西以曰如初則其人其位不必具詳也

主婦盥於房中

饋食之饌惟主婦爲最先以生時盥饋主婦職也薦先兩豆象生時恆食先陳醯醬也

主人在右及佐食舉牲鼎

凡事宜尊賓而舉鼎則主人先所以致養於親者必自盡其力而後可求助於人也

主人降立於阼階東

𨿽不迎而不敢安於堂上也至阼階東而止立視尸之盥待其升而從之不敢與爲禮也

屍入門左北面盥

𨿽爲屍未卽席猶有子姓之道故北面而盥

屍至於階祝延屍屍升入祝先主人從

招延延佇延頸皆面向而望之之辭玩此經文義亦祝先而延屍以升注謂由後詔相曰延蓋據少牢饋食禮屍升自西階入祝從決之但少牢屍入室祝從非謂升階時祝亦在屍後也

主人拜妥屍屍答拜執奠祝饗主人拜如初

陰厭主人再拜稽首及屍入則拜而不稽首何也陰厭乃事祖考之正禮致其恍忽以與神明交非稽首不足以見情屍以象神則宜微有別矣不見主人之面位何也虞禮屍拜受爵主人北面答拜則拜屍皆北面可知矣父母舅姑生時子婦拜皆北面故祭亦如之若西面則主婦拜尸之位西北面則主人答祝佐食之位也少牢祝與主人同拜妥屍何也祝貴不宜以私臣爲之大夫之祝必官中屬士也故與長官同拜士之祝則朋友姻親卽同官下士亦僚友無隨主人拜妥尸之義

祝命挼祭

命疑當作詔以後命爾惇而誤

祭於豆間

豆間兩豆間之隙地也惟虞祭陰厭祭於苴恐污席則餘皆委於地也自冠婚至大射皆不言祭所委之地脯醢則於豆旁肺則於俎旁不待言也惟公食大夫曰上豆之間以有六豆也士虞特牲饋食皆兩豆故曰豆間於特牲覆舉之著吉祭與虞同也少牢四豆亦曰豆間以取韭菹辯防於三豆祭於豆間則於上豆之閒不待言矣

乃食食舉

篇名特牲饋食以食爲主此承上經邇黍稷舉肺脊而言故先食食繼以食舉下經乃承此而曰三飯告飽也疏乃以食爲食肺則不言食食而曰三飯辭事有缺以乃食爲食肺食舉爲食正脊則指意不明當以敖氏爲正

主人羞肵俎

祭俎多主人旣舉鼎以致敬故使執事者設之而親羞者惟肵俎以此俎專爲屍設也

屍三飯告飽祝侑主人拜

前此啐酒告防嘗鉶告防後此送爵主人拜屍皆答拜惟侑食之拜不答何也九飯者饋食之正禮也卒飯屍親執黍以嘏主人故侑食時亦若神式馮焉是以聽主人之拜而不答也

屍實舉於菹豆

前云食舉此復實舉於菹豆代神受饗不敢盡食也肺周人所尙脊牲體之正故不置肵俎而實於菹豆示欲畱以嘏主人也佐食復自菹豆舉之以加於肵俎示神俎之肺脊宜歸於屍而所以嘏主人者專用黍稷爲宜也【嘏辭獨言宜稼於田】肝亦加於菹豆而佐食不以加於肵嗣舉奠屍將舉以授之也

主人洗角升酌酳屍屍拜受

每三飯主人拜屍皆不答至酳始拜受酒以行气舉爵而拜興可也方食而數拜興易至哽噎故公食大夫禮賓再三飯皆飯畢而後降拜聖人體性作儀或兼涵玆義

祝受屍角曰送爵皇屍卒爵

屍受角時主人已拜送祝受角又曰送爵言所送之爵皇屍已卒主人宜先拜尸之旣爵也或曰言屍旣卒爵而將還送於主人也主賓相爲禮皆受爵者先拜而後授者拜送爵蓋爵方在手必已授已奠然後可拜【執爵而拜惟主人受嘏則然】而受者急於拜禮不敢俟其拜送也屍神像也故待主人拜送而後答拜

主人拜受角屍拜送

送爵必拜𨿽屍酢主人亦然於士祭見禮之常至大夫則曰答拜與士妻獻屍不俠拜而內子俠拜義同示貴者事屍益嚴而尸之體益尊也

主人坐左執角受祭祭之祭酒啐酒進聽嘏

受酢禮輕而先於受嘏何也必酳酢之小節旣畢然後傳神語始足以明主人自始至終盡慤盡敬僾見愾聞之誠而彰神賜之重也啐而不飲何也屍代神賜爵必待嘏辭旣傳稽首受黍而後敢飲神之福也

佐食搏黍授祝祝授屍屍受以菹豆執以親嘏主人古人於福不敢妄邀谷食人所以生𨿽庶人寢祭必具葅豆故以受黍而牲鼎服命之隆嘏辭無一及焉言不過物而不願乎其外也上之嘏惟胡壽建保室家義亦如此主人拜妥尸之面位升鉶祭鉶之儀賓長羞肝牢之法祝侑屍主人之辭一切不言皆見於少牢

主人左執角再拜稽首受復位詩懷之實於左袂掛於季指卒角

敖氏謂拜不奠爵異於大夫是也云受黍不祭則未然乃與少牢互見而文略耳黍者屍所親執以嘏也未有祭酒而不祭黍啐酒而不嘗黍者此亦如黍非搏不可以授人𨿽搏亦不可以手承故各舉其一於特牲見少牢之黍亦受以菹豆於少牢見特牲之黍亦搏而授耳

興取肺坐祭嚌之興加於俎

祝佐食主人主婦賓長之俎不言設者其人微也義例於少牢主人獻祝設俎目佐食而設佐食之俎者不言見之不言陳俎以待薦之地何也執事之俎設於階間則祝佐食主人主婦賓長之俎非與祭俎肵俎並陳於阼階西無地可陳且少牢儐屍主人主婦之俎與屍侑同升並陳則特牲可知猶特牲執事之俎設於階閒則少牢可知皆互備也

以肝從

不言其人微者也

酌獻佐食佐食北面拜受角

佐食必非異姓其徵不一記云宗人獻與旅齒於眾賓佐食於旅齒於兄弟其明著者也見於經者北面受獻而無燔以其爲族姓子弟也蓋薦俎與眾兄弟同設於階下室中無薦俎而設從獻則無是理與眾兄弟同薦而獨加肝燔又無是情也長兄弟爲加爵致祝而不及佐食非以其爲同姓則義無所處矣

主婦洗爵於房

此篇無房中設洗置篚之文而曰主婦洗爵於房何也少牢饋食禮司宮摡豆籩勺爵觚觶幾洗篚於東堂下勺爵觚觶實於篚卒摡饌豆籩與篚於房中是房中別設篚有篚則有洗士禮宜同觀此則知凡儀物宜具而經無其文者皆以別見而略也

宗婦執兩籩戶外坐

執籩以宗婦燔從以兄弟長而不使眾子婦者支子不祭所以示正體之重耳其致恍惚以交於神明則與主人主婦同

佐食挼祭主婦左執爵右撫祭祭酒啐酒入卒爵如主人儀

主人主婦之薦俎皆設於致爵時而佐食授祭不言取於屍俎已見於屍俎之實祭肺三也婦人受爵祭啐宜於房中卒爵宜在屍前惟士妻各於其所內子則受祭祭之並在屍前以儐屍別舉獻薦於房中也然則不儐屍受祭卒爵何以與儐屍同別於士妻也與士妻之撫而不祭以自別於內子同義

獻祝籩燔從如初儀

不言易爵洗獻者贊者易爵以授主婦於房中主婦洗爵獻祝已見於少牢

及佐食如初

祝之俎豆獻於室中燔亦從焉佐食𨿽受獻於室中其薦與眾兄弟同陳於階下且無燔而云如初者惟拜獻相答之儀同耳

賓三獻如初

主人主婦之後不繼以長兄弟而以三獻屬賓長何也蓋以義言之祭得嘉賓乃可以爲親榮兄弟之長者未必其皆賢也卽以情言之其爲執友則厲學輔仁吾親徳誼所賴以成也其爲僚友則當官共事吾親職業所資以盡也其義有過於同生而情有親於同姓者矣與之共襄祀事以致祖考之歡心系族姻之觀聽最爲重大況佐食取於兄弟旣與主人主婦同初獻再獻矣於同姓則取其情之親於異姓則取其徳誼之著此禮之所以義盡而仁至也

主婦洗爵酌致爵於主人

獻祝佐食拜其相助之勤也夫婦自致爵是亦不可以己乎此緣祖考存日之心凡有嘉慶燕賜必與子婦俱然後其心暢然亦祭義所謂思其志意思其所樂之切近者也嗣子少長卽使舉奠亦此義也凡事宜夫倡而婦隨致爵則婦先而夫從何也承獻祝佐食之爵又飲乃致養之事不宜夫先於婦也

主婦答拜受爵酌醋

敖氏謂婦人承男子後多不易爵非也按祭統夫人薦豆執校執醴授之執鐙屍酢夫人執柄夫人授屍執足夫婦相授受不相襲處可以婦人而承男子口澤之餘乎見於經者惟屍酢主婦主婦受之卒爵無易爵洗爵之文蓋以義言之則屍神像也婦餕舅姑之餘則受尸之賜何必更洗況易爵乎以分言之則尸子行也世母叔母乃大親仍其爵何嫌乎惟主婦受主人之卒爵而自酢無易爵洗爵之文蓋婦承其夫無所嫌且更爵易以敬也屍以神惠酢主婦主人以卒爵授主婦自酢何爲易爵以致敬乎洗爵以致潔也屍及主人之爵主婦以爲不潔而新之可乎及主人致爵於主婦然後降洗以示女之不相瀆𨿽夫之於婦猶以敬彰別此聖人因事制宜以盡精微而各不可易者也有獻有酢而後禮成夫婦一體異於屍賓祝侑故主人卒爵主婦受爵示不敢煩主人之酌主婦卒爵主人亦如其禮以答之主於質以見情簡其儀以便事也

主婦拜受爵主人西面答拜

或稱拜送爵或稱答拜義例不一吉祭稱拜送爵喪祭則曰答拜哀痛方殷不忍循獻酢之常儀也特牲禮主人獻祝佐食稱送爵獻賓則曰答拜祝佐食主事神故用獻尸之辭賓與眾賓兄弟同助祭故與眾賓兄弟同辭也少牢獻祝佐食及侑皆曰答拜大夫尊於祝佐食及侑有相臨長之義也主婦致爵於主人稱拜送爵主人於主婦則曰答拜婦宜自卑不得用敵體之辭其餘皆可以是類之惟卒爵皆曰答拜捨答拜無以爲辭也

主人更爵酌醋

主婦自酢所受於夫之爵不宜復洗主人自酢所致於婦之爵不可不更義正相發

三獻作止爵屍卒爵酢

賓三獻爵止乃屍止而奠之俾主婦與主人交致爵故至是賓請屍舉所奠之爵而屍卒爵以酢賓也屍止爵時祝佐食已再得獻原主人之意必急欲致敬於賓而夫婦之相致爵乃先焉何也原祖考之意惠之所加莫先於主人主婦也賓作止爵又不卽獻賓以主人初獻主婦亞獻屍隨酢焉而三獻尙未酢則主人之獻自不得先於尸之酢也爵旣授於賓則賓又不可遺祝佐食之獻矣以初獻亞獻禮行於屍必繼及於祝佐食也旣獻祝佐食則主人主婦又不可遺蓋不於此時致爵而更端以起事則禮繁而時費若於主人獻後答禮則無由及於主婦故先並致爵而主人獻賔轉退於賓酢主人後耳酢下疑脫賓受爵三字

洗爵酌致於主人主婦

賓有酌致於主人主婦之禮何也賓長非祖考之至交卽鄕裏之耆徳也嘉姻親故舊得良子婦以守宗祊故於正獻之終特酌以致慶焉所以作主人主婦之孝恭而爲足弟子姓宗婦女賓所觀聽也其或廢事而失儀或素行之不類則受禮於稠人廣眾中必有愧生於中而大懼人有後言者矣此先王制禮所以陰感乎人心而漸積爲風教也賓長必主人之尊行故不曰酌獻而曰酌致

更爵酢於主人

主人主婦獻屍後卽獻祝佐食拜其勤也賓亦獻祝佐食體主人之意也致爵於主人主婦慶孝子之能追養也洗爵而後致於主人示易以敬又以此爵將傳致於主婦也更爵以酢主人以主婦所飲之爵不可不易而遂自酢也致爵𨿽兼主婦而所酢惟主人禮統於尊者又屍於主婦子行也故有酢而賓異姓故不酢以自別也主婦獻祝而不獻賓祝爲公有司地逺而無嫌也義與賓異矣凡獻之後必有酢以賓於主人主婦不可以言獻故易名致爵其實獻也故因而酢焉

執祭以降西面奠於其位位如初薦俎從設

主人受屍酢旋寫嗇主婦受屍酢旋獻祝佐食賓受獻後無他事宜反其位故自執其祭以降義當然也凡祭禮終則埽而埋之周官守祧旣祭則藏其隋是也祭委於地故曰隋

主人洗觶酌於西方之尊西階前北面酬賓

屍於祝佐食無加禮而所酢惟賓主人於祝佐食無酬而所酬惟賓何也祝佐食三獻皆繼屍而受爵而賓惟一受尸之酢故主人之獻繼以酬則賓亦三受爵矣況佐食相主人以養屍而未嘗親獻爵則屍無因而與酬酢主人主婦旣各有獻又無暇更爲酬酢也尊四壺於兩階下本爲眾賓眾兄弟弟子皆酌於堂上而酬於階下則禮繁而時費耳然長賓長兄弟亦酬於階下宗祝亦與眾賓齒佐食亦與眾兄弟齒又以見尊於堂下乃簡節以便事而非於眾賔眾兄弟有慢心也

賓坐取觶

鄕飲酒之賓學士也鄕大夫以國政興賢能故賓於酬爵必辭而後取特牲饋食之賓鄕黨中齒徳並尊者也主人以私祭求助故賓於酬爵不辭而取之

揖復位

獻畢而復位無揖法酬則揖何也獻屍則以卑而飲尊者獻祝佐食則以尊而飲卑者惟旅酬則同等者用以爲歡故揖復位也至屍與主人主婦亦平等而致爵所承者則屍酢賓之爵以廣神惠故亦無揖法

主人洗爵獻長兄弟於阼階上如賓儀

獻用爵酬用觶於酬言酌於階下西方之尊於獻言酢於阼階上則酌於上尊不待言矣如賓儀則主人亦自酢也使長賓長兄弟酢則似主人專與爲禮惟主人自酢則禮意達於眾賓眾兄弟矣至內賓則不便親致爵於主人故主人自酢以達其意禮有經而等者器位儀法尊卑略同則彼此互見特牲少牢或詳或缺者是也禮有推而進者則於士禮道其常大夫之禮詳其變士獻長賓長兄弟之禮與眾賓眾兄弟異而大夫則同或以示少不得並於長禮之經也或以示貴尢當下於賤義之權也

洗獻內兄弟於房中

不言內兄弟之位已見少牢

主人西面答拜更爵酢

獻賓長而自酢所以該眾賓而達其意也獻長兄弟而自酢所以該眾兄弟而達其意也賓兄弟酢於其始內兄弟則於其終以兼姑姊妹與宗婦酢於其始則不可以相統必皆獻而後酢可該也賓獻祝佐食主人主婦而後自酢亦此義也

入復位

酬賓揖復位乃復阼階下位以旋獻長兄弟眾兄弟也獻內兄弟入復位則主人獻事已畢復室中西面之位也以是見主婦長賓有事於室中主人皆不離其位至旅酬則室中侍屍者惟主人故屍將謖然後主人出

長兄弟洗觚爲加爵如初儀不及佐食

賓獻佐食而長兄弟之獻不及焉以佐食取諸子弟不敢受長者之禮非祝比也

眾賓長爲加爵如初

敖氏謂此加爵宜用觶似未安此承長兄弟之加爵宜用觚後此旅酬乃承用主人酬賓之觶耳

嗣舉奠盥入北面再拜稽首

屍未入祝酌奠於鉶南以獻神也故屍入執奠祭啐告防而仍奠之不敢專神惠畱以待嗣舉也至是親執以授之俾知自義率祖之重陰厭主人再拜稽首者再而屍入則止於拜嗣飲神奠再拜稽首者再及爲上受主人之酳及酢主人則止於拜義有大小長短於此類見之

舉奠洗酌入屍拜受

嗣子並無獻賓事疏云獻賓賓皆酢之賓當作屍

尸祭酒啐酒奠之

嗣酌進屍啐而奠之利獻屍不再言啐奠與嗣獻同可知也自主人酳屍至眾賓長加爵屍卒爵者五矣嗣與利分卑𨿽啐而不飲可也

舉奠出復位

復子姓兄弟堂下東方之位

兄弟弟子洗酌於東方之尊阼階前北面舉觶於長兄弟如主人酬賓儀

張爾岐曰此下言旅酬前主人酬賓已舉西階一觶此弟子復舉東階一觶皆爲旅酬啟端因於此時告祭設羞蓋旅西階一觶加爵者卽作止爵次旅東階一觶次並旅東西二觶而神惠均於在庭矣酬者主賓導飲之禮兄弟非賓故主人不酬使弟子舉觶而用酬賓之儀又賓長眾賓長兄弟眾兄弟已備受獻而賓子弟兄弟之子自質明待事以至旅酬故使各舉觶於其長而先自卒爵以習禮亦以均惠也周官大司徒以本俗六安萬民三曰聨兄弟五曰聨朋友春秋時祭族姓姻賓眾防數聚而交致其敬各盡其懽則所以聨之而作其親睦齒讓之心者周浹而深固矣

宗人告祭脀

使眾賓眾兄弟內賓各於其獻時祭脀則日不暇給矣必獻時各設薦俎於其位而總告祭脀然後禮成而時不費

賓坐取觶阼階前北面酬長兄弟

兄弟弟子旣舉觶於長胡不使長兄弟就酬賓而轉使賓酬長兄弟也主人已親酬賓長矣無爲又使兄弟酬蓋以賓𨿽異姓而繼主人主婦而爲三獻則亦獻主也祝佐食已受賓獻而致爵且及主人主婦矣故使先酬長兄弟以終其爲獻主之事而兄弟報其酬於禮義乃安祭之末俾賓長兄弟長眾賓眾兄弟相勸酬交錯以徧而子弟與執事焉又有無算爵使親交相屬各引其曹自公卿大夫以及庶士比次而行之相厲以禮儀相尙以惇睦則孝友睦婣任卹之風化而怨懟忿爭鬭辧之端息皆由於此所以達孝子敬宗收族之心而又以助流政教也

爲加爵者作止爵如長兄弟之儀

前此賓與長兄弟相酬而交錯以辯此眾賓長又作止爵與長兄弟相酬而交錯以辯然後眾賓長眾賓眾兄弟皆各受三爵

賓弟子及兄弟弟子洗

使弟子觀禮於廟中舉觶於其長耳濡目染以至於成人則禮儀之度和敬之徳習與性成矣

長皆執以興舉觶者皆復位答拜長皆奠觶於其所皆揖其弟子弟子皆復其位爵皆無算

旅酬之爵前旣以次而徧矣如再以次行酬則不勝杯棬者不能彊而善飲者不得盡其歡且拜受拜送之節眾煩而難舉故無算爵長賓長兄弟各執其觶不相授受而奠於所欲致者之所所致者旣卒觶其弟子爲之酌又執以奠於所欲致者之所而盡去彼此拜興之節兩觶並行不依其人之次不計其爵之數故總之曰無算爵也通經之例未有奠爵而不目其地者此獨爲無定之辭而曰奠於其所謂其人所立之位不可以指定也【論語居其所而眾星共之易大傳井居其所而遷】卑者不可以揖尊而尊者可以揖卑天子揖諸侯

諸侯揖羣臣是也酬終奠觶必揖故長亦揖其弟子兄弟之子以同姓而來觀禮宜也賓亦率其子弟

而至何也不命之士及農工商賈有寢而無廟有薦而無祭無由習禮而其子弟固有學於黨庠州序者故使爲主人之姻婭及公有司私有司者各率其子弟而至以觀祭祀賓客之儀又使爲人子孫者知必得廟祀然後可以盡追養之心將父勉其子兄勉其弟而眾厲於徳行道藝矣非僅爲代長者舉觶宜與主黨之弟子相匹也祝佐食賓長長兄弟獻酬已多而眾賓眾兄弟僅一受獻故旅酬之後又爲無算爵使旣醉者可節飲少者可充聖人制禮本末兼該而一以貫之如此

利洗散獻於屍酢及祝

獻屍時祝已酌長賓有獻長兄弟眾賓長有加爵故佐食終事亦獻於屍又因獻屍而與祝相酢以佐食爲同姓於祝又有主道也

祝命嘗食者舉奠許諾

敖氏云當爲祝命者嘗食舉奠許諾是也嗣子爲上先於長兄弟者異日當承祀爲主人也

主人西面再拜祝曰有以也

此戒專爲嗣子設也若徳之不類則宗廟之犧將變而爲畎畝之禽矣所爲申戒以至於三也酳有與也其意略同而不可彊爲之解或曰主戒嗣子而並及長兄弟謂今日得有田祿以將祀事皆以先人之徳者不可忘所自也不易以爲似義亦可通

上洗爵升酌酢主人

嗣子獨酢異日將代父承祀故因登餕受酳而獻爵以昭敬養也是以下有酳而無酢少牢者不酢非嗣子故也

主人拜受爵

受嗣子之爵而卒爵又拜神惠之餘不可以子將之而有異也

其服皆朝服冠緇帶緇韠【記】

主人冠端以致陰幽之思內心乃合漠之本也賓兄弟有司朝服私有司且假大夫之臣之緇韠以外心見儀物之盛所謂致其濟濟漆漆也屍祝佐食宜與主人同心故服亦同

覆兩壺焉蓋在南明日卒奠鼏用綌卽位而徹之張爾岐曰覆壺謂倒置其壺口下腹上以漉滌濯之水至明日尊於戶東始注酒焉蓋卽綌冪未奠不冪卒奠乃設之奠祝洗酌奠鉶南也卽位屍卽席位

賓與長兄弟之薦自東房其餘在東堂

長賓長兄弟薦於階上則陳於東房爲便其餘設階下則陳於東堂爲便不言祝主人主婦者階上之薦尙出自東房況薦於室中者乎

佐食於旅齒於兄弟

士祭其祖諸父皆與焉大夫祭曾祖從祖皆與焉而經但言兄弟蓋各於其輩行齒序非於主人爲兄弟也長兄弟蓋屬尊而年長者佐食若取諸伯叔兄弟子姓則各於其輩行齒

尊兩壺於房中西墉下南上內賓立於其北東面南上宗婦北堂東面北上

北堂宜在東夾之北而戶於西墉之北以達於房或南上或北上皆以向明者爲上也宗婦亦東面以受主婦之酬又兼有賓道也

主婦及內賓宗婦亦旅西面

時祭各有祖禰而女兄弟宗婦得羣聚於祭者之家何也惟命士立廟然後召延族姻祭於寢者禮必甚略卽同爲命士筮日各以其吉筮前祭後皆可以相助也其長者於是毖禮儀其少者於是觀奠贊尊卑序列獻酬相屬女教因以明彰睦婣由此深固矣

賓從屍

主人無送尸之義故尸之出使祝先而賓從賓非主人𨿽以示送之意而不交辭不爲禮與主人宿屍再拜稽首而屍遂入意同蓋彼時屍於主人此時賓於屍無辭之可致無儀之可展卽以無辭與儀爲禮之節而上大夫儐屍則拜送於門外又別有義此記所謂深而通也

眾賓及眾兄弟內賓宗婦若有公有司私臣皆殽脀先王制禮皆因人情之實以爲事物之節故精粗畢貫而性命之理順焉如祭祀之有獻酬緣祖考之心必浹於子姓親賓下逮私臣而後慊而使與祭者習動作威儀之節以礪徳隅作敬讓親睦之風以逺鬭辯此固制作之精意也卽以粗迹而言雞鳴而起質明行事以至於昬若無獻酬飲食之節則𨿽有彊力之容肅敬之心亦不免倦怠而跛踦以卽事矣祭之事惟祝佐食主人主婦甚殷故初獻再獻卽並受爵焉其次則賓長長兄弟其次則眾賓眾兄弟至於旅酬則子弟私臣宗婦內賓徧有殽脀蓋不如此則禮意之徬徨周浹者未能盡達而人情之饑渴疲勞者不能自支也天子諸侯祭末畀煇胞翟閽義亦如此

儀禮析疑卷十五﹤經部﹐禮類﹐儀禮之屬﹐儀禮析疑﹥

欽定四庫全書

儀禮析疑卷十六

翰林院侍講銜方苞撰

少牢饋食

曰用丁巳

有事於宗廟據尙書武成名誥畢命及春秋所書魯事無非柔日惟洛誥烝祭歲日用戊辰豈事屬創舉則禮從而變與

筮旬有一日

特牲筮日無期以旬有一日上下所同也天子諸侯惟致齋乃不貳事散齊於外以國事不可廢也卿大夫士私祭散齊宜朝而聽事事畢反齊於家古者祭必於仲月國君之祭卿大夫皆宿齊宮若私祭常散齊於家則是月之中王事國事皆廢矣

主人曰孝孫某來日丁亥用薦歲事於皇祖伯某士之祭稱某子以該其祖之爲大夫者【大射禮於大夫曰某子】大夫之祭稱伯某以該其祖之爲士者大夫祭三廟皇祖卽其曾祖也凡逺祖皆可稱皇詩曰周公皇祖春秋傳曰皇祖伯父昆吾張爾岐曰注某伯且字也謂其字無可指且言某以擬之且者聊解經言某之意也非謂人之字爲且字也疏大失注意士喪禮筮宅注某甫且字也若言山甫孔父彼處疏云孔甫是實字以某甫擬之是且字卻甚分明可證此疏之失又注云大夫或因字爲諡顧炎武云乃氏字之訛

以某妃配某氏

古者諸侯不再娶以媵攝內事則配享者可定於一宗子𨿽七十無無主婦則卿大夫以下娶有再三者矣而配止一人故加以某妃配於某氏之上以別其爲元妃繼妃也若元妃見出而承祀者繼妃之子則以生母配無疑矣若婦徳無虧歿於中道而子孫不以配是私其所生而黜先妣於歿後也經傳無明文故朱子不從伊川以生母配之說而以顏眞卿家祭並配爲宜後聖有作不可易也矣士二廟屍必二大夫三廟屍必三而惟曰皇祖何也所筮之日同命筮之辭同舉尊者則餘可知矣屍有尊有卑入廟而相見必有儀儐屍而旅酬必有法經記無見焉何也蓋諸侯五廟天子七廟卜屍延尸之禮必前見且不一見矣故於大夫士略焉

左執筮右兼執韇以擊筮

韇不可舉以擊筮蓋以蓍觸韇而振動之文義與李牧銜劍徵之於柱以自刺同

乃官戒宗人命滌宰命爲酒

命滌注兼宗廟之埽除非也若黝堊丹漆則非前期十日所能辦埽除事輕易舉當包於官戒中宗人所命惟滌濯祭器耳前期十日始爲酒故初成尢濁滓汁相將記曰縮酌用茅明酌也又曰醆酒涗於淸汁獻涗於醆酒以初成之酒濁故用舊醳而淸者以明之

前宿一日宿戒屍

士前期二日宿屍以助祭者少【按曾子問喪奠至士乃有不足則取之大功以下不足則反之之文義可類推】比時其物必躬親之於前夕視濯視牲故宿屍以前二日大夫之祭官宿其職則祭之朝視濯可矣特牲祝命爾惇而少牢不命義與此同皆因事之情而爲之節耳

明日朝筮屍

士筮屍於三日之前而大夫以祭前一日何也卿大夫數少若早筮屍或諸侯來朝王使及貴國之賓當以祭之日至不易期則國事不能供易期則諸事皆宜重戒故僅爲一夕之期然後事可必耳士則數多僚屬相攝國事不廢故期可早定【若遭變事宜廢祭如曾子問所列則士與卿大夫略同無爲筮尸之期有異】

吉則乃遂宿屍

特牲主人親宿賓祭之日賓卽位主人再拜少牢不宿賓並無接賓之儀位何也宿賓之儀已具於特牲故此篇直至盥匕而後賓見於經猶戒賓之儀已見於冠與飲射故特牲惟見宿賓之節而戒則無文也

屍送揖不拜

大夫能亢其宗故𨿽尸之尊猶揖以送

若不吉則遂攺筮屍

祭日旣定不容更緩也

旣宿屍反爲期於廟門之外

注謂大夫尊宿屍而已余使人宿之非也筮屍乃祭前一日事也樂器旣陳以待展聲祭器旣陳以待滌濯則賓及執事者皆在列矣何事又使人宿哉惟宜卜爲屍者反於家以待卜耳士之筮屍前期三日故不得不宿賓而以祭日並祭前一日視濯視牲之時告耳劉捷曰不舉接賓以下儀節以賓及子姓兄弟之位拜送之節視濯告具視牲告充之儀壹與特牲同故不言而惟舉其異者蓋祭之晨雍人廩人司宮但言摡器則前夕已陳而濯之不必言矣司馬刲羊司士擊豕則前夕已視之而告充告備不必言矣

主人門東南面

特牲主人東面此南面以賓卽公士卿大夫亦有相臨長之道也視殺特著有司北面則爲期賓及眾賓壹如特牲之東面可知矣

司宮摡豆籩勺爵觚觶幾洗篚

特牲兩惇幾席並陳於西堂以待設此篇不言所陳之地以大夫四惇陳於房中與特牲異故總於主婦之薦設見之幾席則陳於西堂與特牲同可互見故文略耳

卒摡饌豆籩與篚於房中放於西方設洗於阼階東南當東榮

於房中舉篚則洗並設可知文略者以下篇主婦洗於房中見之也幾不言所陳之地已見特牲

司宮筵於奧祝設幾於筵上右之

特牲祝筵幾以神席與器物異不可以私臣設也大夫官具故二人共之又於所共別差等焉公食大夫則司宮設幾輕重之權衡具見矣

主人出迎鼎除鼏士盥舉鼎主人先入

士禮以舉鼎屬賓長佐食及執事之人故主人以身先之大夫不親舉鼎又除鼏而先入非以尊而怠於事也官宿其事則主人專致其內心以與神明交而僾見愾聞焄蒿淒愴之精愈著矣喪禮百官具百物備不言而事行者扶而起言而後事行者杖而起亦此義也又大夫則年非壯盛或不能以筋力爲禮

陳鼎於東方當序南於洗西

庭中地廣故特掲序南則知在庭之北而邇於階不惟鼎之位著洗之位亦愈明矣東方卽特牲所云阼階洗西卽特牲所云阼階西序南洗西位次詳於少牢故特牲文略

宗人遣賓就主人皆盥於洗長朼

卒脀而後主人盥則此時尙未盥也曰賓皆盥於洗可矣而曰遣賓就主人皆盥於洗何也無此文則似賓祝主人各以其時就盥而事不相聨於升牢之初言就主人與後卒脀相應則升牢時主人就洗以臨視並見矣特牲不著主人與祝及賓之盥以此篇旣詳具也前此並無宿賓之文已見特牲也曰賓就主人則除鼏後主人先入立於洗北並見矣卿大夫之祭賓宜與士異魯語天子祀上帝諸侯防之受命焉諸侯祀先王先公卿大夫佐之受事焉不聞諸侯之相防祀也則卿大夫之祭同列不得爲賓且祭必於仲月三卿五大夫俟君祭事畢各擇日以祀其祖禰亦無暇助同官之祭其正賓必於命士二十七人擇其有徳譽者【鄕射禮大夫與則公士爲賓】其次賓必取諸執友姻黨能自修飭者若有道有徳隠居不仕之君子則射鄕國政亦不敢屈爲三賓卿大夫私祭必無相助之義注謂長朼長賓先次賓後是也敖氏乃云賓卽二佐食及司士蓋以下文未見賓之事耳不知匕之外賓別無事而升載之儀數實繁賓以匕出之於鼎佐食以手承【心舌之下上本末牲體之或縮或橫魚臘之宜進宜順必以手治非匕所能爲】升而載之於俎其事本分特牲禮亦主人長賓匕佐食升載至儐尸之俎卽用朼者升載殺其儀以示辧特掲於下篇則此爲賓朼而佐食及司士升載的然無疑矣特牲注以佐食爲賓羣儒遵信但佐食於屍最切近每事必助焉宜以夙所親愛之子弟爲之宗人之獻與旅齒於眾賓佐食於旅齒於兄弟則非異姓明矣又主人舉鼎與佐食俱屍酢主婦佐食授主婦祭少牢以上佐食爲上下佐食爲次長賓次賓爲兩下正爲本子姓族人之事故賓後於佐食猶嗣爲上長兄弟轉爲下耳

佐食上利升牢心舌載於肵俎

心舌不登於神俎何也古者物各有象屍爲祖考之心之所寄而代傳嘏辭故並載於肵俎若享神則貴气味肺爲气主周人尙之齊酒牲體羮燔黍稷菹醢皆用气味也

心皆安下切上

安特牲載心立謂立而載於俎也必下平立之始安故曰安下

肩臂臑膊骼在兩端脊脇肺肩在上

疑肩臂肩字衍蓋臂臑居左端膊骼居右端而置脊脇肺肩於四體之上也

卒脀祝盥於洗升自西階主人盥升自阼階

以此知祝設幾後卽降立於洗旁與主人同視匕載也主人立洗旁以宗人命賓就主人皆盥於洗見之祝則以不言自某所進盥於洗見之

婦贊者執惇稷以授主婦

不曰宗婦而曰婦贊者何也士卑凡宗人之婦嫻於禮者皆可贊大夫尊贊者必士之妻然後可攝盛而錫衣侈袂與主婦之服同也贊者再反房中取三惇以授主婦而惟一人以必士之妻而後可贊耳觀屍盥事至簡而用二宗人則知婦贊者不能多人之故矣

佐食啟防蓋二以重

蓋二以重以黍稷二惇南北相次防之啟不得各從其惇故重之而並設於下惇之南兼明所謂防者卽蓋也

祝延屍屍升自西階入祝從

如注疏則經文當云屍升自西階祝由後延之升入祝從其義始明其揭祝延於屍升之上綴祝從於屍入之下正以明升階則祝前而入戶則祝後耳蓋承上文祝出迎屍於廟門之外祝先入門右屍入門左正以當前屍而導之也故及階則延屍以登卽主人先登客從之之義也惟自中庭及階屍行宜導升階宜延至入戶則位定筵設無所用其導矣故及戶則退從屍後耳

主人升自阼階祝先入主人從

貴者多儀疑主人將入祝復出戶以導之經無文猶特牲主人先祝而升祝先入主人從不言主人俟於堂以待祝至而讓之先也如敖氏說則上云屍入祝從此第云主人升自阼階入其入之先後本明無爲覆舉祝先入以明其入在主人之先也

祝主人皆拜妥屍屍不言

大夫之祝必專立之祝官如都宗人家宗人之類卽或用官中屬士平時涉公事相臨長舊矣故與主人同拜妥屍於少牢乃曰屍不言以禮辭視特牲每詳也

屍答拜遂坐祝反南面

注謂不啐奠不嘗鉶不告防以大夫之屍尊又云初不饗爲曲而殺疏推其義以爲不敢與人君同皆非也不饗乃事之節與特牲異也饗者薦神之辭特牲陰厭時未饗故至屍挼祭而舉之少牢旣饗於陰厭時則挼祭何爲而覆饗哉士始得田祿具牲鼎故以致味徵追養之誠大夫祿厚官具備盛禮以致享則酒與羮之防不足言矣故嘗鉶而不告防至儐屍始用賓禮啐酒告防則正祭不告防可知也但尸祭豆惇俎實未有不祭酒者祭酒未有不啐奠者而經無文豈簡殘而文闕耶抑以祭酒啐奠已見於特牲而不告防之義又於儐屍見之故文略耶大夫之屍尊惟祝不敢命挼而屍自取之不命爾惇而佐食自爾之則禮體宜然又挼乃禮之大節祝不命挼肺兼羊豕二事與特牲異故舉其大略而細節則不具焉

上佐食取黍稷於四惇下佐食取牢一切肺於俎以授上佐食上佐食兼與黍以授屍屍同受祭於豆祭承上經取黍稷於四惇而曰兼與黍以授屍則兼稷無疑也下經曰爾上惇黍則不兼稷無疑也所以然者緣尸之意已所飯不敢同於神祭也屍酢主人上佐食取四惇黍稷以授祭則主人所受兼黍稷無疑也下經曰二佐食各取黍於一惇則不兼稷無疑也所以然者緣主人之心受神惠以祭先炊不敢用其半而致嘏於已則不敢受其全也張爾岐曰豆祭卽韭菹之祭於豆間者

上佐食舉屍牢肺正脊以授屍

上經舉一切肺此曰舉屍牢肺正脊明上所取肺以墮祭此肺脊乃屍所食也其餘牢幹骼肩魚臘皆曰屍以舉肺脊牲體皆入肵俎而牢幹骼肩魚臘則有入肵俎者有畱神俎者故並言屍以別之然則特牲之肺脊幹骼肩魚臘亦加於肵俎而不言屍何也少牢物備俎多故徧言屍以見其禮之盛特牲之俎無多其儀法已詳於少牢而一一言屍則義無所處胾用兩豆羮用兩鉶則幹骼肩羊豕並舉可知也

上佐食羞兩鉶取一羊鉶於房中坐設於韭菹之南下佐食又取一豕鉶於房中以從

但言取鉶於房中而不言實之之人初設之地以實豆籩鉶陳於房中已見於特牲則雍人實之於雍爨而升設於陳鼎時可知與不言幾陳於堂西同

三飯

特牲每三飯祝侑主人拜屍答拜少牢則祝惟八飯時一侑而不拜主人惟九飯時一拜侑何也牲牢鼎俎倍加則儀節益繁公士私臣益眾則獻酬難徧使掌鉶侑食壹與特牲同賓侑主人交拜則日不暇給矣豕鉶祭而不嘗與二佐食卒爵而不拜者不拜受爵皆職此之由

上佐食羞胾兩瓦豆有醢亦用瓦豆

亦與特牲互見於鉶言房中故於豆不復言天子諸侯有籩人醢人卿大夫無考但據少牢有房中之羞則似內子所共惟糗餌粉餈酏食糝食豆籩亦有司共之以各有定職故不言實之之人以雍人例之可知也

屍又食食胾上佐食舉屍一魚

特牲舉幹骼肩皆以獸魚從以合九飯之節也少牢分魚臘爲二又以魚附於胾以成十一飯之數也

上佐食受屍牢肺正脊加於肵

張爾岐曰牢肺正脊卽上文所謂食舉以特牲禮約之方屍三飯佐食舉牢幹時屍蓋置舉於菹豆至此十一飯畢乃取於菹豆以授上佐食也

卒爵主人拜祝受屍爵

特牲祝相爵而少牢無之少牢屍嘏主人有辭而特牲無之皆互見也蓋賓禮旣爵有拜屍則不拜旣爵而主人先拜故祝詔之士禮旣詳則大夫不待言矣嘏辭旣詳於少牢而特牲曰聽嘏則其辭無庸覆述矣

屍醋主人主人拜受爵屍答拜主人西面奠爵又拜受爵而俠拜視特牲禮有加與下經出門拜送屍同義位彌髙禮彌卑也凡俠拜不復答故屍於主人受嘏後奠爵之拜答此又拜則不答也特牲屍酢主人主人拜受角屍拜送少牢則曰答拜大夫尊而屍以祖考臨之轉用尊長答卑幼之辭與士與下大夫不送屍而上大夫儐屍出門拜送同義皆使人不敢以富貴加於父兄宗族也

上佐食以綏祭

惟此宜從敖氏爲授祭蓋尸之墮祭神食也故旣祭而藏之屍酢主人主人以祭始爲飲者則與常時飲食之祭同耳安得爲墮祭乎屍酢主婦上佐食綏祭亦然

皇屍命工祝承致多福無疆於女孝孫來女孝孫使女受祿於天宜稼於田眉壽萬年勿替引之

方舟曰周官不耕者祭無盛士無田則從庶人之禮薦而不祭故𨿽卿大夫之尊祝嘏所謂受祿於天者不過宜稼於田而已其他福祚不敢妄求也雅有楚茨大田頌有載芟良耜自天子以至於庶人但能知稼穡之艱難則百行有本所以爲萬福之原也古者祭有嘏辭所以大警主人敬懼之心也使不能受祿於天則宗廟之犧爲畎畆之禽矣稼不宜於田則祭用下牲而不敢備物矣於其身則願其眉壽而承多福於勿替於其子孫則願其萬年而引多福於無疆當致誠致慤以交於神明之際而探祖考之志意諄諄然命之其心有不怵然者乎上之嘏曰胡壽建保室家辭意尢明顯而後儒或以爲無益之虛文誤矣

主人獻祝設席南面祝拜於席上坐受主人西面答拜祝卽公有司其爵等亦與大夫懸隔故主人獻祝不拜俟祝拜而後答也注謂室中廹狹疏推論大夫士廟制合室堂五架中棟以北二架最北一架爲室似不可通卽以官師之廟言之昭穆二筵各陳俎惇籩鉶登豆一架中何以容況東房又隔一架之半以爲北堂乎君子將營宮室宗廟爲先意者𨿽五架而廣輪之度與七架等中棟以北取三之二以爲室房空其一以陳尊布席耶

佐食設俎牢髀橫脊一短脇一腸一胃一膚三魚一橫之臘兩髀屬於尻

特牲祝祭肺然後以肝從少牢祝俎無轉無肺之理疑髀乃肺字之訛也經記每連舉肺脊髀賤不宜序脊上以特牲取肺坐祭有明文故少牢獨云祭俎敖氏求其說而不得遂謂祭膚未知所據不言右體所升皆下體則用神薦之餘可知矣

卒爵興

祝不拜旣爵不敢煩主人之答也祝且然則佐食可知矣其曰卒爵拜拜衍也

上佐食戶內牖東北面拜

佐食受獻於戶內則筵祝於室中不待言矣佐食北面則祝南面而負北墉可知矣佐食俎設於階閒則祝俎設於筵前可知矣

佐食祭酒卒爵

祝不嚌膚不拜旣爵佐食不啐與賓獻祝而不及佐食同義以將儐屍日不足也注皆以爲賤似失之

俎設於兩階之間其俎折一膚

敖氏謂下篇獻眾賓以至私人皆有薦有脀佐食不宜反有脀而無薦是也疑經文本薦設於兩階之間而薦譌俎也觀獻下佐食其脀亦設於階間正與薦設於兩階之間相應且薦以豆曰薦設乃與其俎相應若上句爲俎設則下句復言其俎義無所處而於文爲贅矣

尸祭酒卒爵主婦拜

特牲豆俎惇鉶並饌於陰厭屍食羞肵俎故畱籩燔於主婦亞獻薦之少牢則別有堂上之亞獻籩豆鉶俎加以匕湆脀燔故主婦於室中有獻而無薦蓋專薦籩燔則不宜鉶俎湆脀未薦而先燔兼薦牲物則更無以爲儐尸之薦必有獻而無薦義乃曲當故不儐屍則亞獻薦籩燔與特牲同

上佐食綏祭主婦西面於主人之北受祭祭之

特牲少牢屍酢主婦佐食授祭皆不言所授何物敖氏謂亦黍稷肺祭蓋以少牢屍酢主人上佐食取黍稷下佐食取切肺以授祭而類之也所異者士妻適房則佐食亦於房中相授耳位於室中及受祭祭之與士妻異皆所以優命婦

主婦以爵出贊者受易爵於篚以授主婦於房中司宮饌篚於房中爵觶實於篚士禮略主婦獻屍祝佐食並用內篚之爵而更洗之內子則室中堂上皆使有司取爵於下篚宗婦傳致而內篚之爵專以酬內賓宗婦於房中以著威儀之盛耳

主婦洗爵獻祝祝拜坐受爵

特牲主婦獻祝籩燔從而少牢無之以增儐屍禮不能更備薦籩羞燔之儀於祝也故不儐屍則籩燔與特牲同而儀法皆詳於此

賓長洗爵獻於屍屍拜受爵

特牲三獻有燔從而少牢無之以增儐屍禮主婦之獻無籩燔而賓獻以燔從則頗其類矣然則不儐屍主婦之獻仍薦籩燔而賓獻亦無燔何也士牲體少故再獻三獻各以從薦爲儀少牢二牲骨體加骼肩肉加胾饌已盛矣主婦亞獻已兼薦羊豕之燔故三獻無薦用別於上大夫以示抑損也

祝酌授屍賓拜受爵屍拜送爵賓坐奠爵遂拜

主人受酢俠拜故賓體其意而與之同屍酢主人主婦始受爵時皆曰屍答拜於賓則曰拜送爵當名辧物各有義法於此益顯著矣賓獻屍酢始受爵時皆曰拜送卒爵皆曰答拜以所卒者卽拜送之爵也

祝祭酒啐酒奠爵於其筵前

祝不卒爵賓獻不及佐食以儐屍儀節有所益則不得不有所損也

上佐食盥升下佐食對之賓長二人備

親者之事也嗣不舉奠則以二佐食爲上若皆異姓則佐食不得先於賓敖氏之誤皆起於謂宗人所遣之賓卽佐食司士耳

資黍於羊俎兩端

義與孝經資於事父以事母資於事父以事君同蓋資取所進於佐食二惇之黍置於羊俎之兩端以食長賓次賓也

皆不拜受爵

特牲祝主人再拜者三酳上下答拜者二祝酳拜者一兩卒爵答拜者二少牢前後旅拜者再主人授爵不拜而者亦不拜受爵以勞主人之答四人卒爵皆拜而主人總答一拜非爲大夫位尊也其齒必長筋力難自竭耳

上親嘏

特牲祝再戒者而少牢無之少牢嘏主人而特牲無之何也特牲之嗣子及長兄弟也故主人與祝原祖考之意以戒之少牢之族子弟也且有異姓之賓何爲申戒於族子弟及異姓之賓哉若祭之終有嘏乃原祖考之心欲子孫常保天祿族子弟爲佐食故可以傳嘏辭若特牲之上則嗣子也本非事神佐尸之人安得傳神語以致嘏哉特牲饋食廟祭之節備矣故少牢獨著其禮之異者而同者則缺焉如祭之前夕陳鼎於門外主人子姓兄弟宗祝眾賓之位視濯告充之儀詳於特牲蓋其義通乎上下故於士舉之而知上焉者之略同也鼎實之名數器具之設張牲體之差等割制升載之儀法則詳於少牢蓋其事備於尊者故於大夫舉之而知下焉者之差減也至於視殺之節迎尸之儀命尸告神祝嘏之辭主婦不嘏之義亦通於上下然於特牲舉之或疑大夫之有異也於少牢舉之則知士之無以易此矣又有禮之節防不得不二篇並見者則各以小節之微異者相間故不厭其復制禮之由紀事之法無微不達是謂聖人之文

儀禮析疑卷十六

欽定四庫全書

儀禮析疑卷十七

翰林院侍讀銜方苞撰

有司徹

牲俎皆同何以至上大夫而有儐屍於堂之禮也蓋不儐屍主人齊立室中直至禮終而後出送賓𨿽彊力者難支位至國卿則年過艾耆必矣故減損室中之禮事而儐屍於堂中間徹饌埽室攝酒燅俎陳鼎之時主人得少休息於其次【周官掌次王大旅則張氊案設皇邸祭祀張旅冪設屍次則卿大夫有事於祖廟主人亦宜有次】上篇室事之終主人送而退不著其還立之位正爲此也

乃議侑於賓以異姓

就賓長而謀之也眾賓長以齒賓長必以賢故與之議或云主人自擇於眾賓非也曰議則非自擇之明矣

司宮筵於戶西南面又筵於西序東面

惟著屍侑席位乃上大夫儐屍所獨也其他席位已見於特牲者不復載以皆禮之大節必不可缺又不容有異故舉下可該上

主人出迎屍

未祭屍像神故宿屍主人再拜稽首者再而屍答以揖儐則祭終而兼賓客之禮屍可答拜則主人宜出迎故禮終主人亦送於大門之外而屍不顧也

主人先升自阼階屍侑升自西階

曲禮主人入門而右客入門而左主人先升客從之蓋壹用主賓之禮

司士合執二俎以從司士贊者亦合執二俎以從上篇載鼎升俎者惟正祭之牲體而儐屍則侑與主人主婦之俎並升是卒燅時諸俎之牲體已與祭俎肵俎更燅者並升於三鼎矣體旣割制共升於一鼎而不患其無辧何也凡升於阼階上之俎皆骨體也屍及祝佐食之俎皆用右體祝佐食之俎旣不再升則屍俎之外皆左體也體分左右有骨有名又各有俎實之數何患雍人之不能辧哉但俎之升有先後若骨體沒於湇中則左右先後難辧按下經惟屍與主人有湇而獻屍司馬執挑匕挹湇以注於疏匕者三則湇之入鼎者甚少【加湇以爲禮非充飲也無取於多】故牲體皆不掩而可次第以出之耳

雍人合執二俎陳於羊俎西並皆西縮覆二疏匕於其上

主人有羊匕湇羊肉湇豕匕湆豕脀湇魚一與屍同使十俎並陳並反空俎於其所則紛擾而非所以爲儀故但陳二俎更番而用之知然者以益送之俎實旣載於羊俎皆執俎以降也但俎中余湇不可以反於鼎必注於別器而更挹新湇以進經記無文必已別見耳疏謂肉從湇出俎中實無湇非也經以匕湇肉湇相對則匕湇中無肉肉湇有湇所以得名者顯然矣上列屍侑主人主婦之羊俎次著匕湇通用二俎次列司馬司士之匕載附以俎數及俎實之數而總之曰卒升則豕魚之俎同時並載而燔出自爨升入自門亦具見矣

屍與侑皆北面答拜

爲屍設幾而侑亦答拜何也立侑以侑屍也拜至時主人已拜侑特致其敬矣使屍降而侑不降屍升而侑不升屍拜而侑不拜則似與屍抗行以待主人之特禮惟正獻時屍拜侑不與俱以當特受主人之獻耳

司士朼豕亦司士載亦右體

上篇特言祝命佐食徹肵俎設於堂下阼階此篇首言燅屍俎此復言亦右體明儐屍所用惟祭俎肵俎之實及右體原存戶內者室中之饋𨿽徹而仍設於西北隅祝佐食之俎則降設於堂下之本位而未嘗燅也右體專用於薦神儐尸之俎而祝佐食之俎少分焉故骨體皆備左體用於侑主人主婦又分之以實賓及長兄弟內賓之俎故骨體多不備理宜然也

侑俎

再見衍文

阼俎羊肺一祭肺一載於一俎羊肉湇臂一脊一脇一腸一胃一嚌肺一載於一俎

侑俎無羊肉湇而阼俎則有之何也儐屍卿禮也主人之年長矣故於阼俎獨設湇以優老也注謂不言左臂大夫尊空其文非也侑尙用左體則主人不待言矣

卒升

注專言載屍羊俎疏謂主婦薦籩豆後升屍羊俎因歷舉十一俎之事余俎皆將薦始升皆非事理之實也卒燅後所升惟三鼎別無貯湇之器則湇與牲體並在鼎中明矣卽湇少不沒牲體必諸俎同時盡升其體乃易辧而事不紛至卒升以後自宜首設尸之羊俎安得以羊俎之設謂所升惟羊俎乎

長賓設羊俎於豆西

主人之牲俎特牲設於主婦致爵時少牢則於屍酢主人時何也特牲事簡時暇主人主婦賓長之獻酢皆畢然後夫婦互致爵陳其薦俎宜也少牢正祭畢別爲儐尸之禮故退於正祭之後薦於儐屍屍酢時豆籩羊俎旣薦於屍酢時故二鉶及豕俎內羞薦於主婦致爵時

屍升筵自西方

特牲少牢正祭屍賓祝佐食主人主婦升筵降筵皆不著所自之方必已見於孤卿之禮而上下同之也儐屍而立侑惟上大夫有之故屍侑主人之升降獨詳

二手執挑匕枋以挹湇注於疏匕若是者三

曰疏匕示有雕刻以別於升牲之匕也曰挑匕著其用而形制之別亦可見矣

司馬羞羊肉湇縮執俎屍坐奠爵興取肺坐絕祭嚌之正祭屍飯黍時已食舉食胾告飽故羞肉湇與燔惟嚌之而已至主婦亞獻乃嘗羊鉶

司馬縮奠俎於羊湇俎南乃載於羊俎

正祭已嘗鉶羮此又進湇者羮有和湇無和也旣進匕湇又進羊肉湇者九飯時所加於肵惟牲體之祭嚌者其眾體皆宜並歸於羊俎而於是乎載也次賓所薦匕俎旣執以降此時堂上惟有羊俎宜作縮奠湇俎於羊俎南傳寫誤衍湆

屍左執爵受燔防於鹽坐振祭嚌之興加於羊俎賓縮執俎以降

湇中羊肉宜載於羊俎故司馬奠湇俎於羊俎南而載之縮俎之燔則一而已尸祭嚌卽以加於羊俎故羞燔者執俎以降別無事也

司馬橫執羊俎以升設於豆東

屍酢主人設俎以長賓主人獻侑設俎以有司何也以侑之助屍而加敬焉其實則主人之屬士耳而使長賓羞焉可乎若主人則國卿也五官之士皆屬焉長賓不與執事則義不協而中心亦有違矣

祭酒興

屍啐酒以告防也主人啐酒以受尸之酢禮當同於屍也侑不敢自同於屍故減去此節

屍受侑爵降洗

特牲少牢屍酢主人祝酌以授而屍不離其位以祖考之道臨之主人宜進受爵也儐屍則屍受侑爵降洗而主人不固辭賓主之禮然也

長賓設羊俎於豆西

主人之俎實一與屍同何也祖考或士庶人而得用少牢皆由君賜故主人之俎不可加損而薦俎之人亦不可異同也用此知卿大夫之賓取諸公士若以僚友執友爲賓則第宜設屍俎而不得並設主人之俎矣士之賓或以朋友及婣黨之有徳望者爲之故惟主人酳屍以肝從而屍酢主人則不與也

主人北面於東楹東再拜崇酒屍侑皆答再拜

觀此益可徵崇酒非拜飲者之充滿矣如以酒薄拜飲滿則宜拜於獻屍屍卒爵時不當於屍酢主人主人卒爵時且侑於是時非受主人之獻非已酢主人而與屍同拜正爲益酒以獻酬乃所以廣屍與侑之惠耳侑前此降立於西階西俾屍專與主人爲禮也而此時乃升正爲主人之拜崇酒非專爲屍而已實同之鄕飲酒之禮賓與介皆酢主人主人皆拜崇酒蓋專習飲酒之儀別無二事其時寛也祭而儐屍則時廹而儀不能備故侑不復酢主人而主人惟於受屍酢時一拜崇酒

次賓羞豕燔

主人獻侑次賓羞羊燔侑不得儕於屍也主婦獻屍次賓羞豕燔主婦不得儕於主人也正祭屍所嘗惟羊鉶所食惟舉與胾湆燔不設故儐屍於主人之獻薦之所薦惟羊湆羊燔故豕之湆與燔於主婦之獻薦之豕有脀與主人獻之羊俎相當也加羊豕二鉶備物以致敬其義與正祭已薦豆籩而儐屍復設之同

酌獻侑侑拜受爵主婦主人之北西面答拜

於屍曰拜送爵於侑曰答拜所以別於屍也

主婦答拜受爵酌以致於主人

特牲禮賓獻屍畢主婦卽致爵於主人而退祝佐食之獻於後少牢則正祭時祝佐食已受獻主人主婦已受屍酢至儐屍則賓再獻屍屍再酢主婦皆可緩故主婦先致爵於主人而退二節於後也於主人省酢主婦及致爵之節於賓省致爵於主婦之節不惟儐屍禮殺亦事增而時弗逮耳儐屍主人不致爵於主婦不儐屍亦然大夫之祭儀節繁多惟夫之於妻可無報禮耳

主婦北面於阼階上答拜

主婦獻屍侑皆拜送爵於主人之席北婦人與男子爲禮必依其夫也致爵於主人而就主人之席則以狎近爲嫌故特著阼階之位特牲主婦致爵於主人曰拜送爵此曰答拜必傳冩有誤婦之於夫不宜貴賤異辭至親不文當以少牢爲正

主婦設二鉶與糗修如屍禮

惟舉二鉶阼俎之牲體已前見也惟舉糗修豕湆豕脀豕燔羊俎羊湆羊燔已設於屍酢也

屍降筵受主婦爵以降主人降侑降

特牲少牢正祭屍酢主婦儀皆略而獨於儐尸之酢詳之何也防用主賓之禮其儀節多正祭所未有也此主婦致主人之爵也而屍受之又不用以酢主

婦何也𨿽承獻侑以致主人而本獻尸之爵故主人及侑𨿽與屍同降而不敢受爵屍獨受之以終前禮而後易爵以彰其別所以別嫌而明微也

主婦入於房

尸之降爲洗爵以致主婦也主婦若辭洗則宜降階婦人祭禮事止於堂階故入於房以辟之

主人揖屍侑

主人從降代主婦以禮於屍也辭洗禮宜親之主人不得代辭故待洗畢揖屍侑以升

屍酌主婦出於房西面拜受爵屍北面於侑東答拜主婦入於房

防尸之酌則自出男女相爲禮不親相與言亦不可使人致辭按節以赴而已卽不辭洗而入於房以辟之義也特牲主人受角後曰主人退則進就尸位以受角可知主婦執爵以出於房立卒爵執爵拜則復執以入於房可知其爵亦贊者受之反於篚

婦人贊者執防蕡以授婦贊者

觀此則婦贊者與主婦同服必有爵者之妻益明矣不然則贊者再反房中取三惇以授主婦胡不使婦人贊者與遞代乎

司馬設羊俎於豆南

主人主婦之薦俎羞燔者特牲不目其人必隸子弟私人也少牢之佐食次賓以司馬司士類之必族人姻黨之有爵位者

主婦執爵以出於房西面於主人席北立卒爵執爵拜屍西楹西北面答拜主婦入立於房

酢爵於房內惟啐之及卒爵必對屍而拜昭神惠也特牲屍酢主婦於房中以室事未畢也儐屍室事旣終不宜復入以擾室神故出於房以受爵入於房以祭薦復出而對屍以卒爵少牢正祭與儐屍禮互有詳略鼎俎牲體之數陳器設饌之方舉鼎奠尊執匕設俎割制升載之法具詳於祝神之初以祭本爲神而設也儐屍則略舉陳設於屍前者余無庸覆舉矣正祭主人獻屍惟舉尸祭屍食饋以食爲本酳以安食非爲飲酒也儐屍則薦豆籩備湆燔進飲進羞凡所以致養之道無不備焉正祭屍酢主人主於命嘏所取惇黍切肺二者而已儐屍旣備養於屍故主人之籩實豆實俎實肉湆羞燔皆於是具焉主婦獻屍屍酢主婦與主人略同獻侑與祝略同而佐食則殺焉彼此互見義各有當也

上賓洗爵以升酌獻屍

主人獻而屍酢焉常節也然侑自質明待事以至祭終則獻不可以更緩故退屍酢主人於後也主婦獻而屍酢焉常節也然特牲之禮主人主婦並獻祝及佐食故屍各因其獻而酢焉使得更事禮節乃不煩侑一而已故主婦繼主人以獻而退屍酢主婦並長賓獻屍於後蓋正祭長賓已獻屍矣則儐尸之獻𨿽暫緩焉可也特牲賓三獻燔從而少牢無燔何也特牲體少故以獻皆有從爲敬少牢牲體多故正祭亞獻三獻皆無燔至儐屍初獻羊燔從亞獻豕燔從三獻更以燔從則義無所取矣

侑不升

特牲少牢酬皆不及祝佐食侑之禮不得過於祝佐食也酬不及而同升以視主人之酬則屍與主人轉不能自安故俟屍受酬畢而後與屍及主人同升筵以受房中之羞

乃羞宰夫羞房中之羞於屍侑主人主婦皆右之司士羞庶羞於屍侑主人主婦皆左之

特牲自屍以下至私人羞同時與此異何也士禮至祭脀獻酢酬加爵舉奠之禮俱畢矣則同時而羞宜也大夫之禮至屍奠酬賓兄弟之獻酢及酬未舉內兄弟私人未獻薦俎未陳無先庶羞之理又屍侑主人主婦加內羞而賓兄弟無之異時而進乃理得而情安也

主人降南面拜眾賓於門東

敖氏謂未獻眾賓位在門東亦大夫之禮異於士者據疏士禮眾賓未受獻位本在門東

獻賓於西階上長賓升拜受爵主人在其右

主人就西階而獻酢致敬以禮賓亦殺儀以便事也蓋眾賓相繼而升辯受爵若一一反阼階而拜不勝其煩宰夫贊酌眾賓不拜旣爵皆此義也

其薦脯醢與脀設於其位

敖氏謂此薦脀亦每獻設之異於士亦無以見其然

乃升長賓主人酌酢於長賓西階上北面賓在左主人酢長賓乃先於屍酢長賓何也必終賓之酢酬而後可以獻兄弟故退尸之酢於後以便事也賓在左主人在右以賓北面若主人東面以酢之則嫌於相臨故向與之並凡自酢義非一端有尊其人不敢使酢已者主婦致爵於主人而自酢是也有如其禮以答之而不宜有異同者主人致爵於主婦是也有與眾人同得獻一人不敢專酢獻者探其意而自酢特牲賓獻祝佐食致爵於主人主婦而自酢此經主人徧獻眾賓升長賓而自酢是也蓋特牲賓承致爵於主婦之後主婦不得酢賓使主人專酢是自侈大而不讓於祝佐食也使祝專酢是自侈大而不讓於佐食與主人也一一親酢則禮煩而力倦惟賓自酢則於祝佐食主人主婦意皆達矣猶主人於眾賓之有旅拜也少牢儐屍主人徧獻眾賓與長賓之禮同使長賓專酢則似獨受主人之禮惟自酢而升長賓以視之則於次賓眾賓意皆達矣此記所謂深而通也

宰夫洗觶以升主人受酌降酬長賓於西階南

眾賓兄弟之酬皆飲於階上惟私人升受下飲正賓乃升酌而降酬何也就其位以酬之不敢如眾賓兄弟升之使受爵也特牲尊兩壺於阼階東少牢則皆升酌何也士禮質故設尊於階下以取便大夫禮文故升酌於堂上以爲榮也且天子之禮獻尊外別有罍爲諸臣之所酢諸侯亦宜然故大夫不敢與之同士則無嫌賓兄弟交錯其酬徧於子弟私人惟庭中地廣可行故自長賓卽降酬示非殺禮於眾賓眾兄弟也

皆若是以辯辯受爵

特牲獻長兄弟如賓儀獻眾兄弟如眾賓少牢則眾賓與長賓同眾兄弟與長兄弟同位愈髙禮愈下皆所以厚人倫美風俗也

主人降洗升獻私人於阼階上

特著私人明有司執事者不在眾賓之列也國卿之尊於私人乃降洗以獻之而答其長以拜所謂治家者不敢忽於臣妾也故平時能得人之懽心以事其親而臨難則死其長先王以祀禮教敬則民不苟此其切著者

宰夫贊主人酌

敖氏謂自獻眾賓至此凡四節惟前後兩言宰夫贊見其閒二獻不言贊爲省文非也酬長賓宰夫洗觶主人受酌卒爵後主人洗升酌則宰夫所贊惟降洗觶而酌皆主人親之明矣獻兄弟曰主人洗升酌獻內賓亦曰主人洗獻則二獻並中問無宰夫之贊至私人乃贊酌耳且主人降洗升獻則私人之長所答拜者未必非親酌宰夫贊酌者惟眾私人故其文系於若是以徧之下也眾賓數多私人分尢卑主人終日拜獻禮將終不能一一自酌故使宰代若酬則不過賓及眾賓長二人兄弟以族爲限數亦無多𨿽有逺近不宜異同內賓更無使宰夫代酌之義

屍作三獻之爵

賓長獻而屍酢焉常節也繼獻侑正禮也乃退此二大節於獻私人之後何也蓋眾賓兄弟內賓私人自質明待事終正祭獻薦酢餕以及儐屍獻酢致爵之節𨿽彊力者亦困憊矣而主人之酬屍屍侑主人主婦之薦羞又一節中事相聨而不可以俟更舉者故轉退二大節於後先王制禮體察物情運用天理曲得其次序如此故記曰廟中境內之象又曰聖人能以天下爲一家中國爲一人用此道爾

屍降筵受三獻爵酌以酢之

特牲賓獻祝佐食致爵於主人主婦自酢此不自酢而屍酢之何也特牲屍已酢賓故祝佐食主人主婦不敢專酢而賓因自酢以達其意此則屍卒爵後尙未酢賓故俟賓獻侑致於主人而後酢焉祝佐食主人義不得相統屍酢則義足以統主人與侑矣蓋正祭屍已酢賓儐屍再酢所以禮於賓者備矣故可退卒爵後之酢於後以統侑與主人也

屍升筵南面答拜

主人初奠俎以至屍酢主人屍皆北面答拜今賓授爵屍乃南面答拜何也屍主人子行也侑屬士也正祭畢自宜用主賓之禮若尸之酢賓則正祭時之秩節𨿽退於後而禮本像神自宜南面賓助主人以養屍自宜北面拜受爵耳

屍遂執觶以興北面於阼階上酬主人

獻酢皆畢而屍酬主人則益自卑抑故北面於阼階上卒爵而酌後卽就酬於阼階以達其意也

主人拜受爵屍拜送

正祭及儐皆曰屍答拜至酬則曰屍拜送蓋禮將終壹用賓主之辭也

主人送於廟門之外拜屍不顧

下大夫及士無送尸之禮以出廟門則尸子行也上大夫則拜送於門外又以示爵祿愈盛則於父兄宗族不惟宜相親倍宜自下以教民厚也不儐屍從獻之棗糗有司薦之儐屍則侑之從獻主婦親薦皆三命益恭之義

卒爵主人拜祝受屍爵屍答拜【以下不儐屍禮】

此亦與儐禮同上下文皆曰如儐而畫此四語於外何也此節次之決不可略者故覆舉以爲前後之分界經之通例然也

主婦反取籩於房中執棗糗坐設之棗在稷南糗在棗南婦贊者執栗脯主婦不興受設之栗在糗東脯在棗東主婦興反位

敖繼公謂此從獻之禮儐屍則闕之詳於堂上故略於室中得其義而未盡也籩爲從獻義主於生人【特牲少牢正祭酳屍以前有豆鉶惇而無籩及主婦亞獻𨿽祝佐食皆有籩則義主於生人審矣】旣儐屍則屍侑主人主婦之籩自不得於正祭薦之不儐屍而事屍於室中安得無從獻乎祝佐食有司也故有正獻之豆而無從獻之籩侑賓之選也主人主婦皆有從獻之籩則於侑不可闕矣儐尸之侑則從獻之籩及糗主婦親薦之不儐尸之祝佐食則𨿽有棗糗而有司薦之皆情理之宜也特牲獻屍宗婦以籩授主婦此自反取籩以正祭主婦自取羊鉶則不儐屍薦籩亦宜自取也

卒爵主婦拜

較儐屍禮無羊鉶匕湇豕脀牲同而薦不備蓋屍已實於正飯儐屍加鉶羮脀湇以示欲尸之饜飫而屍不過嚌嘗故可增損以別隆殺耳

主婦反位又拜

儐屍禮無此拜敖氏謂夾爵拜內子正禮儐則略之儐宜詳不宜反略也蓋儐禮主婦拜受爵以入於房於屍前重拜則義無所處於房中又拜則似與薦豆設俎者爲禮故直至出房卒爵而後拜不儐屍則進受爵與反位皆在屍前故義當夾拜而別爲卒爵之拜耳

上佐食綏祭如儐

特著上佐食之綏祭如儐者儐屍則主婦之俎實籩豆皆於屍酢薦之不儐屍則於賓長之致爵薦之皆主婦自取菹醢肺以祭惟正祭主婦獻屍屍酢主婦上佐食挼祭而主婦受之以祭其禮則同故特著之

次賓羞燔如屍禮卒爵主婦受爵酌獻二佐食亦如儐正祭祝之豆俎牢肝皆於主人之獻設之故主婦之獻所設惟籩燔佐食之薦脀皆於主人之獻具之主婦惟獻爵故一與儐同

賓長洗爵獻於屍屍拜受賓戶西北面答拜爵止儐屍禮止爵在主婦致爵屍酢主婦之後此在主婦致爵之前何也主婦致爵屍酢主婦二節𨿽以儐屍而行於堂上本正祭室中之事也故先舉之而後酬屍薦羞及一切獻酬之事繼焉不儐屍則次第畢室中之事而後舉堂上庭中之事是以在主婦致爵之後也屍酢主婦則已於主婦獻後舉之矣

佐食設俎臂脊脇肺皆牢膚三魚一臘臂

主人之薦俎至是始設何也屍酢主人時佐食酌酢授祭主人受而祭啐屍親執黍以命嘏主人受而卒角懷黍自不得雜進主人之薦俎以混之過此則惟主婦之致爵可設故壹與特牲同惟儐屍則特設於堂上以屍酢主人並無他事也

獻祝及二佐食

特牲長兄弟眾賓長於屍有加爵而儐屍則無之不儐屍則次賓長獻屍以當加爵而長兄弟無獻長賓於佐食補獻而主人於主婦不致爵皆量時度事以權其輕重而損益之也

賓答拜受爵酌致爵於主婦主婦北堂司宮設席東面正祭主人主婦𨿽受尸之酢而其薦俎從獻不於是焉設蓋方致其誠慤以與神明交不可以是閒之也不儐屍主婦之薦俎乃於賓致爵設之何也大夫禮主人不致爵於主婦捨賓致爵無可設也主婦位在房中故席設於北堂祝有本位而薦設於室中何也屍在室惟主人與祝不可須臾離主人出獻則祝侍祝出盥則主人侍至佐食則當事戶外南面無事庭中北面故受爵於室而俎設於兩階之間儐屍屍在堂則設薦於房主婦出房以受爵祭薦畢出房以卒爵於屍前可也不儐屍屍在室中以象神而忽虛其位以授爵於北堂不可也況降階而洗爵乎賓則自獻屍而外本無位於室中則入北堂以授爵而主婦卽於是卒爵焉事便而禮亦宜之

卒乃羞於賓兄弟內賓及私人辯

儐屍羞於旅酬後此獻畢卽羞何也儐尸之旅酬者再故俟屍與侑舉旅之後薦羞此無屍侑舉旅之節則獻畢卽羞可矣

賓長獻於屍

儐屍禮上賓獻侑眾賓之長惟獻屍而不及侑不儐屍眾賓長並獻祝而致爵於主人主婦蓋事簡時暇禮節可伸

賓兄弟交錯其酬無算爵

儐屍禮二人舉酬於屍侑賓一人舉爵於屍然後行爵無算敖氏及李寶之疑無此二節爲文脫非也乃辟上大夫之禮而下比於士耳注不別白疏謂闕旅酬獨行無算爵非也旅酬之禮自天子達於士祭之大節也上大夫並儐屍於祭之日事充而時蹙矣猶不廢旅酬下大夫不儐屍而反闕焉何義乎蓋其禮旣見於特牲饋食又見於少牢儐屍故文略耳且經旣曰賓兄弟交錯其酬又曰無算爵辭意甚顯而曰獨行無算爵可乎況無算爵因旅酬而旁推之禮也廢旅酬而行無算爵則無其本矣李氏寶之敖氏繼公皆知注疏之誤而獨以經文不曰如儐爲疑不知儐尸之禮乃上大夫所權制而旅酬及無算爵則上下通行之經禮也安得曰如儐禮乎賓兄弟交錯其酬則眾子弟必各爲長舉觶亦文略也

利洗爵獻於屍

特牲長兄弟有加爵而佐食復有獻所以與賓長之獻眾賓長之加爵相疇同姓異姓皆再進爵也少牢則無長兄弟之加爵而次賓有加爵與特牲同終於利獻屍祝蓋利卽佐食佐食必兄弟之賢者也如舊說佐食爲異姓則賓長眾賓長獻尸之後復使異姓獻而長兄弟眾兄弟竟無事尸之禮惟與賓相酬義必不然然則儐尸之禮長兄弟何以竟不獻屍也時不逮也於主人之致爵於主婦賓之獻祝致爵於主婦三大節皆減去則無暇受長兄弟之加爵可知矣

卒有司官徹饋饌於室中西北隅南面如饋之設旣而復以饋饌於神側何也黍稷四惇屍所食惟上惇之黍及牲體之加於肵者增進一惇其二惇未動也所食惟舉膚鉶羮豆湆牲俎亦未動也故可重陳並納一尊以爲陽厭而不爲防乃孝子之心不欲神之遽離於室而非欲其更饗之也豆與惇始設者主婦宗婦而終則有司徹之以祭旣畢屍祝主人皆出而有司尙有事於室中婦人不宜入室也故眾賓有司皆退然後婦人徹室中攺設之饌

儀禮析疑卷十七

