

欽定四庫全書

經部四

禮記大全

禮類三【禮記之屬】提要

【臣】等謹案禮記大全三十卷明胡廣等奉勅撰元延祐科舉之制易用程子朱子書用蔡氏詩用朱子春秋用胡氏仍許參用古注疏然鄭注古奧孔疏浩博均猝不能得其要領故廣等作是書獨取其淺近易明者以陳澔集說爲宗澔書之得列學官實自此始其采掇諸儒之說凡四十二家朱彛尊經義考引陸元輔之言謂當日諸經大全皆攘竊成書以罔其上此亦必元人之成書非諸臣所排纂云云𨿽頗渉鄰人竊鈇之疑然空穴來風桐乳來巢以他經之盜襲例之或亦未必無因歟諸經之作皆以明理然理非虛懸而無薄故易之理麗於象數書之理麗於政事詩之理麗於羙刺春秋之理麗於褒貶禮之理麗於節文皆不可以空言說而禮爲尢甚陳澔集說略度數而推義理疎於考證舛誤相仍納喇性徳至專作一書以攷之凡所駁詰多中其失廣等乃據以爲主根柢先失其所援引亦不過箋釋文句與澔說相發明顧炎武日知錄曰自八股行而古學棄大全出而經說亡洪武永樂之間亦世道升降之一防誠深見其陋也特欲全錄明代五經以見一朝之制度姑並存之云爾乾隆四十六年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

禮記大全總論

程子曰禮記雜出於漢儒然其間傳聖門緒餘及格言甚多如禮記學記之類無可議者檀弓表記坊記之類亦甚有至理惟知言者擇之如王制禮運禮器其書亦多傳古意若閒居燕居三無五起之說文字可疑又曰禮記除中庸大學惟樂記爲最近道學者深思自得之禮記之表記其亦近道矣乎其言正

永嘉周氏曰經禮三百威儀三千皆出於性非僞貌飾情也天尊地卑禮固立矣類聚羣分禮固行矣人者位乎天地之間立乎萬物之上尊卑分類不設而彰聖人循此制爲冠昏防祭朝聘鄕射之禮以行君臣父子兄弟夫婦朋友之義其形而下者見於飲食器服之用其形而上者極於無聲無臭之微眾人勉之賢人行之聖人由之故所以行其身與其家與其國與其天下者禮治則治禮亂則亂禮存則存禮亡則亡上自古始下逮五季質文不同罔不由是然而世有損益惟周爲備夫子嘗曰鬱鬱乎文哉吾從周逮其獘也忠信之薄而情文之繁林放問禮之本孔子欲從先進蓋所以矯正反獘也然豈禮之過哉爲禮者之過也秦氏焚滅典籍三代禮文大壊漢興購書禮記四十九篇雜出諸儒傳記不能悉得聖人之防考其文義時有抵牾然而其文繁其義博學者博而約之亦可弗畔蓋其說也粗在應對進退之間而精在道徳性命之要始於童防之習而卒於聖人之歸惟達古道者然後能知其言能知其言然後能得於禮然則禮之所以爲禮其則不逺矣

延平周氏曰夫禮者性命之成體者也蓋道徳仁義同出於性命而所謂禮者又出乎道徳仁義而爲之節文者也方其出於道徳仁義則道徳仁義者禮之本也故曰仁者人也親親爲大義者宜也尊賢爲大親親之殺尊賢之等禮所生也方其爲之節文則道徳仁義反有資於禮也故曰道徳仁義非禮不成嗚呼此禮之所以爲禮者也若夫吉凶之殊軍賔之別其言不盡於意其意必寓於象故一服飾一器械有以存於度數之間者象也象則文也及推而上之有以見於度數之表者意也意則情也所謂意者歸於性命而已矣書曰天秩有禮自我五禮有庸哉蓋其以故滅命以人廢天者聖人不爲惟其天秩之所有是乃聖人之所庸者也然聖人所以庸之者豈特使天下後世知有尊卑之分而苟自異於禽獸耳蓋又將爲入道之資也聖人旣沒禮經之殘闕久矣世之所傳曰周禮曰儀禮曰禮記其間獨周禮爲太平之成法儀禮者又次之禮記者雜記先王之法言而尙多漢儒附會之疵此學者所宜精擇

朱子曰或謂禮記是漢儒說恐不然漢儒最純者莫如董仲舒仲舒之文最純者莫如三策何嘗有禮記中說話來如樂記所謂天髙地下萬物散殊而禮制行矣流而不息合同而化而樂興焉仲舒如何說到這里想必是古來流傳得此个文字如此

虙氏曰禮記乃儀禮之傳儀禮有冠禮禮記則有冠義以釋之儀禮有昏禮禮記則有昏義以釋之儀禮有鄕飲酒禮禮記則有鄕飲酒義以釋之儀禮有燕禮禮記則有燕義以釋之儀禮有聘禮禮記則有聘義以釋之其他篇中𨿽或雜引四代之制而其言多與儀禮相爲表裏但周禮儀禮皆周公所作而禮記則漢儒所錄𨿽曰漢儒所錄然亦儀禮之流也何以言之周禮𨿽得之於河間獻王時無有傳之者武帝以爲末世瀆亂之書何休以爲六國陰謀之書至於漢末乃行於世惟儀禮之書漢初已行故髙堂生傳之蕭奮蕭奮傳之孟卿孟卿傳之後蒼後蒼傳之戴徳戴聖二戴因習儀禮而錄禮記故知禮記儀禮之流也

欽定四庫全書

禮記大全卷一

明胡廣等撰

曲禮上第一

經曰曲禮三千言節目之委曲其多如是也此卽古禮經之篇名後人以編簡多故分爲上下○張子曰物我兩盡自曲禮入

曲禮曰毋不敬儼若思安定辭安民哉

毋禁止辭○朱子曰首章言居子修身其要在此三者而其效足以安民乃禮之本故以冠篇○範氏曰經禮三百曲禮三千可以一言蔽之曰毋不敬○程子曰心定者其言安以舒不定者其辭輕以疾○劉氏曰篇首三句如曾子所謂君子所貴乎道者三而籩豆之事則有司存之意蓋先立乎其大者也毋不敬則動容貌斯逺暴慢矣儼若思則正顏色斯近信矣安定辭則出辭气斯逺鄙倍矣三者修身之要爲政之本此君子修己以敬而其效至於安人安百姓也【西山眞氏曰曲禮一篇爲禮記之首而毋不敬一言爲曲禮之首蓋敬者禮之綱領也曰毋不敬者謂身心內外不可使有一毫之不敬也其容貌必端嚴而若思其言辭必安定而不遽以此臨民民有不安者乎此章凡四言而修身治國之道略備其必聖賢之遺言歟】

敖不可長欲不可從志不可滿樂不可極

朱子曰此篇雜取諸書精要之語集以成篇𨿽大意相似而文不連屬如首章四句乃曲禮古經之言敖不可長以下四句不知何書語又自爲一節皆禁戒之辭○應氏曰敬之反爲敖情之動爲欲志滿則溢樂極則反【馬氏曰敖不可長者欲消而絕之也欲不可從者欲克而止之也志不可滿者欲損而抑之也樂不可極者欲約而歸於禮也有周公之才之美使驕且吝其餘不足觀則驕敖之防徳也甚矣此所以不可長也孟子曰其爲人也多欲𨿽有存焉者寡矣蓋欲者出於人爲遂之而不克以義則無所不至矣此所以不可從也夫聰明聖智守之以愚功被天下守之以謙有髙世之行過人之功而侈然有自大之心則失其所以爲善此所以不可滿也樂者人情之所不免也蕩而無節則悖天理而窮人欲矣聖人知其不可絕也故立中禮以防之蓋酒者所以合歡必使之賔主百拜而不敢醉樂者所以導和必使之正以雅止以敔而不敢流凡人情之所樂者皆有禮以制之而不得放焉此所以不可極也】

賢者狎而敬之畏而愛之愛而知其惡憎而知其善積而能散安安而能遷

朱子曰此言賢者於其所狎能敬之於其所畏能愛之於其所愛能知其惡於其所憎能知其善𨿽積財而能散施𨿽安安而能徙義可以爲法與上下文禁戒之辭不同○應氏曰安安者隨所安而安也安者仁之順遷者義之決

臨財毋苟得臨難毋苟免狠毋求勝分毋求多

毋苟得見利思義也毋苟免守死善道也狠毋求勝忿思難也分毋求多不患寡而患不均也況求勝者未必能勝求多者未必能多徒爲失己也【永嘉周氏曰累於物者則臨財必求苟得累於身者則臨難必求苟免惟君子忘物所以立我故不累於物忘我所以立道故不累乎身內外無累故可以得而得無心於得非所謂苟得也可以免而免無心於免非所謂苟免也君子之所以自立有如此者今天下之所以好勝者爲其不能忘我也天下之所以多得者爲其不能遺物也苟能忘我而常處其弱則人之狠者不求勝而天下莫能勝矣苟能遺物而常處其不足則人之分者不求多而天下莫能損矣苟持是於天下𨿽之蠻貊而必行入麋鹿而不亂矣】

疑事毋質直而勿有

朱子曰兩句連說爲是疑事毋質卽少儀所謂毋身質言語也直而勿有謂陳我所見聽彼決擇不可據而有之專務彊辧不然則是以身質言語矣

若夫坐如屍立如齊

疏曰尸居神位坐必矜莊坐法必當如尸之坐人之倚立多慢不恭𨿽不齊亦當如祭前之齊○朱子曰劉原父云此乃大戴禮曾子事父母篇之辭曰孝子惟巧變故父母安之若夫坐如屍立如齊弗訊不言言必齊色此成人之善者也未得爲人子之道也此篇蓋取彼文而若夫二字失於刪去鄭氏不知其然乃謂此二句爲丈夫之事誤矣【永嘉周氏曰君子之所以必莊必敬者非以飾外貌所以飬中也蓋其心肅者其貌必莊其意誠者其體必敬必莊必敬然後可以爲屍故君子之坐如之必莊必敬然後可以爲齊故君子之立如之當是時也其心寂然而無一物有孚顒若而無他慮是心也聖人之心也顏子三月不違仁不違此心也其餘日月至焉至此心也聖人從心所欲不逾矩不逾此心也聖人常顏子久其餘暫百姓日用而不知也古之人何獨坐立然後如此無須臾之離終食之違造次必於是顚沛必於是此學者入徳之要不可不思也】

禮從宜使從俗

鄭氏曰事不可常也○呂氏曰敬者禮之常禮時爲大時者禮之變體常盡變則達之天下周旋無窮○應氏曰大而百王百世質文損益之時小而一事一物泛應酬酢之節又曰五方皆有性千里不同風所以入國而必問俗也

夫禮者所以定親疏決嫌疑別同異明是非也

疏曰五服之內大功以上服麤者爲親小功以下服精者爲疏若妾爲女君期女君爲妾若服之則太重降之則有舅姑爲婦之嫌故全不服是決嫌也孔子之防門人疑所服子貢請若防父而無服是決疑也本同今異姑姊妹是也本異今同世母叔母及子婦是也得禮爲是失禮爲非若主人未小斂子遊裼裘而弔得禮是也曾子襲裘而弔失禮非也【藍田呂氏曰伯母叔母疏衰踴不絕地姑姊妹之大功踴絕於地爲祖父母齊衰期爲曾祖父母齊衰三月此所以定親疏也嫂叔不通問嫂叔無服君沐粱大夫沐稷士沐粱燕不以公卿爲賔以大夫爲賔此所以決嫌疑也己之子與兄弟之子異矣引而進之同服齊衰期天子至於庶人其貴賤異矣而父母之防齊衰之服饘粥之食無貴賤一也大夫爲世父母叔父母眾子昆弟昆弟之子降服大功尊同則不降此所以別同異也禮之所尊尊其義也其文是也其義非也君子不行也其義是也其文非也君子行也故麻冕禮也今也純儉吾從眾男女不授受禮也嫂溺援之以手此所以明是非也】

禮不妄說人不辭費

求以恱人已失處心之正況妄乎不妄恱人則知禮矣躁人之辭多君子之辭達意則止言者煩聽者必厭

禮不逾節不侵侮不好狎

逾節則招辱侵侮則忘讓好狎則忘敬三者皆叛禮之事不如是則有以持其莊敬純實之誠而逺於恥辱矣【朱子曰禮有常度不爲佞媚以求恱於人也不辭費辭達則止不貴於多不好狎狎謂親褻○金華應氏曰不妄恱人不辭費所以飬其正大簡易之心也不逾節所以致其審謹宻察之功也不侵侮不好狎所以持其莊敬純實之誠也】

修身踐言謂之善行行修言道禮之質也

人之所以爲人言行而已忠信之人可以學禮故曰禮之質也○鄭氏曰言道言合於道也【嚴陵方氏曰禮之文則見乎事禮之質則存乎人言行存乎人者也故曰禮之質也樂記又以中正無邪爲禮之質者蓋惟行修言道乃能中正無邪曲禮言其始樂記言其終所以爲質則一也】

禮聞取於人不聞取人禮聞來學不聞往教

朱子曰此與孟子治人治於人食人食於人語意相類取於人者爲人所取法也取人者人不來而我引取之也來學往教卽其事也

道徳仁義非禮不成

道猶路也事物當然之理人所共由故謂之道行道而有得於心故謂之徳仁者心之徳愛之理義者心之制事之宜四者皆由禮而入以禮而成蓋禮以敬爲本敬者徳之聚也

教訓正俗非禮不備

立教於上示訓於下皆所以正民俗然非齊之以禮則或有教訓所不及者故非禮不備

分爭辧訟非禮不決

朱氏曰爭見於事而有曲直分爭則曲直不相交訟形於言而有是非辧訟則是非不相敵禮所以正曲直明是非故此二者非禮則不能決

君臣上下父子兄弟非禮不定

一主於義一主於恩恩義非禮則不能定【藍田呂氏曰道徳仁義所以成已也教訓正俗所以成人也分爭辧訟所以決疑事也君臣上下父子兄弟所以正大倫也皆有待於禮者也兼天下而體之之謂仁理之所當然之謂義由仁義而之焉之謂道有仁義於己之謂徳節文乎仁義之謂禮仁義道徳皆其性之所固有本於是而行之𨿽不中不逺矣然無節無文則過不及害之以至於道之不明且不行此所以非禮不成也先王制禮教民之中而已教不本於禮則設之不當設之不當則所以教者不備矣教訓正俗其義皆教也立教之謂教訓說理義之謂訓皆所以正俗之不正故曰非禮不備也理有可否則爭情有曲直則訟惟禮爲能決之蓋分爭者合於禮則可不合於禮則不可辧訟者有禮則直無禮則不直故曰非禮不決君臣上下父子兄弟人之大倫由禮而後定也故冠昏防祭射鄕朝聘所以明者人倫而已故曰非禮不定】

宦學事師非禮不親

宦仕也仕與學皆有師事師所以明道也而非禮則不相親愛

班朝治軍涖官行法非禮威嚴不行

班朝廷上下之位治軍旅左右之局分職以涖官謹守以行法威則人不敢犯嚴則人不敢違四者非禮則威嚴不行

禱祠祭祀供給鬼神非禮不誠不莊

禱以求爲意祠以文爲主祭以養爲事祀以安爲道四者皆以供給鬼神誠出於心莊形於貌四者非禮則不誠不莊○今按供給者謂奉薦牲幣器皿之類也【藍田呂氏曰宦學事師學者之事也班朝治軍涖官行法仕者之事也禱祠祭祀供給鬼神交神明之事也皆有待於禮者也宦家臣也雜記云宦於大夫者之爲之服也蓋仕爲家臣而未升諸公蓋亦學爲仕者也故宦者學爲仕之稱也學者學道藝者也二者之學皆有師師弟子之分不正則學之意不誠學之意不誠則師弟子之情不親而教不行故曰非禮不親班朝者正朝位也治軍者齊軍政也涖官行法者臨官府以行法令也三者皆仕者所以治眾也禮明乎尊卑上下之別則分無不守令無不從此所以非禮威嚴不行也禱祠祭祀則郊社宗廟之常祀也內則盡志外則盡物所以供給鬼神鬼神無常享享於克誠禮者敬而已無敬則不誠故曰非禮不誠不莊】

是以君子恭敬撙節退讓以明禮

是以承上文而言撙裁抑也禮主其減【藍田呂氏曰禮者敬而已矣君子恭敬所以明禮之實也禮節文乎仁義者也君子撙節所以明禮之文也辭遜之心禮之端也君子退遜所以明禮之用也】

鸚鵡能言不離飛鳥猩猩能言不離禽獸今人而無禮𨿽能言不亦禽獸之心乎夫惟禽獸無禮故父子聚麀鸚鵡鳥之慧者隴蜀嶺南皆有之猩猩人面豕身出交趾封谿等處禽者鳥獸之總名鳥不可曰獸獸亦可曰禽故鸚鵡不曰獸而猩猩則通曰禽也聚猶共也獸之牝者曰麀

是故聖人作爲禮以教人使人以有禮知自別於禽獸朱子曰聖人作絕句【藍田呂氏曰人之血气嗜欲視聽食息與禽獸異者防希特禽獸之言與人異爾然猩猩鸚鵡亦或能之是則所以貴於萬物者蓋有理義存焉聖人因理義之同然而制爲之禮然後父子有親君臣有義男女有別人道所以立而與天地參也縱恣怠教滅天理而窮人欲將與馬牛犬彘之無辧是果於自棄而不欲齒於人類者乎】

太上貴徳其次務施報禮尙往來往而不來非禮也來而不往亦非禮也

太上帝皇之世但貴其徳足以及人不貴其報其次三王之世禮至三王而備故以施報爲尙【馬氏曰禮之設所以緣人情也故曰報者天下之利也又曰禮得其報則樂聖人因人情之所樂制爲往來之禮所以使天下之人亹亹而不倦也夫獻而必有酬酬而必有酢此往來之禮見於燕飲也主人出迎則客固辭客就東階則主人固辭此往來之禮見於際接也服之三年者其報必期服之期者報亦如之此往來之禮見於防紀也其往而不來來而不往則禮失其報而爲禮者有時而怠矣】

人有禮則安無禮則危故曰禮者不可不學也

禮者安危之所系自天子至於庶人未有無禮而安者也

夫禮者自卑而尊人𨿽負販者必有尊也而況富貴乎負者事於力販者事於利𨿽卑賤不可以無禮也

富貴而知好禮則不驕不淫貧賤而知好禮則志不懾馬氏曰富貴之所以驕淫貧賤之所以懾怯以內無素定之分而與物爲輕重也好禮則有得於內而在外者莫能奪矣【永嘉戴氏曰安危之防生死之本也有禮則安安則生矣無禮則危危不足言也死將至矣聖人制禮之意所以生斯人也一日無禮則民有不得其死者矣禮以卑爲主以恭爲本有自是之心者不可以語禮有自大之心者不能以行禮故禮者所以柔伏其侈大之意而習爲退遜謙下之道故有禮之人其容肅然以正其气粹然以和望其顏色而知其人之可親也其容狠其气暴望其顏色而生慢易之心者必其無禮之人也富貴之失禮以驕貧賤之失禮以謟驕者失於亢謟者失於卑其爲失禮一也】

人生十年曰幼學二十曰弱冠三十曰壯有室四十曰彊而仕五十曰艾服官政六十曰耆指使七十曰老而傳八十九十曰耄七年曰悼悼與耄𨿽有罪不加刑焉百年曰期頤

朱子曰十年曰幼爲句絕學字自爲一句下至百年曰期皆然○呂氏曰五十曰艾發之蒼白者如艾之色也古者四十始命之仕五十始命之服官政仕者爲士以事人治官府之小事也服官政者爲大夫以長人與聞邦國之大事者也才可用則使之仕徳成乃命爲大夫也耆者稽久之稱不自用力惟以指意使令人故曰指使傳謂傳家事於子也耄惛忘也悼憐愛也耄者老而知已衰悼者防而知未及𨿽或有罪情不出於故故不加刑人壽以百年爲期故曰期飲食居處動作無不待於養故曰頤【永嘉戴氏曰聖人制禮以律天下以節人心使人血气充實志意堅彊壯者服其勞老者安其逸未用者無躁進之心當退者無不知足之戒每十年爲一節而人心有定向矣二十血气猶未定然趨向善惡判於此矣故責以成人之禮焉三十有室不至於過而失節亦不至於曠而失時此古人所以筋力之盛壽命之長也四十志气堅定彊立不反不奪於利害不怵於禍福可以出仕矣自此以往三十年宣勞於國非若後世彊者有時不用少與老者並用至於怠惰廢弛而莫之振也人至於五十更歷世變諳知人情亦旣熟矣若此而服官政則明習故事詳審和緩不至於擾民生事矣年至於六十防於老矣於斯時也有指畫之勞無奔走服役之事七十謂之老而猶與事接是不知止也然人方其血气之盛猶有所棄也及其旣衰則顧戀不忍去𨿽家事亦然而況於國事乎此聖人所以戒之在得也耄與悼者解後有罪非其故也禮經養老之禮鄕飲酒之義至九十而止獨曲禮曰百年曰期順壽至百年此亦絕無而僅有也自養之外無他望焉三代之老上而天子諸侯養之下而其家能養之孝弟之風安得不行於天下此天下所以易治也○嚴陵方氏曰數起於一止於十天地奇偶之數陰陽生成之理每至於是則必更焉人者受天地之形孕陰陽之气者也孰能逃其數而逆其理哉故其生每於十年則必異其名至其時則必異其事也○馬氏曰自幼弱壯彊至於艾者言血气智慮之變也自耆老至於耄期者言齒之逾久也自學至於傳者言其事也蓋人血气智慮率十年而加益血气智慮旣加益矣則所學者宜愈深所仕者宜愈大矣】

大夫七十而致事

致還其職事於君也

若不得謝則必賜之幾杖

不得謝謂君不許其致事也如辭謝代謝亦皆卻而退去之義幾所以馮杖所以倚賜之使自安適也

行役以婦人適四方乘安車

疏曰婦人能養人故許自隨古者四馬之車立乘安車者一馬小車坐乘也【嚴陵方氏曰幾則憑之以安其體杖則持之以助其力也行役外事也而以婦人焉欲其𨿽在外而猶在內也適四方勞事也而乘安車焉欲其𨿽服勞而不失其逸也言行役則主在公言之耳言適四方則主在逺言之耳在公猶得以婦人況在私之事乎在逺猶得乘安車況在國之時乎是皆待之以非常之禮故也】

自稱曰老夫於其國則稱名

呂氏曰老夫長老者之稱己國稱名者父母之邦不敢以尊者自居也

越國而問焉必告之以其制

應氏曰一國有賢眾國所仰故越國而來問文獻不足則言禮無證故必告之以其制言舉國之故事以答之也【馬氏曰七十而致事順天理也位至大夫君之所賢也天下之違尊三大夫兼而有之者也爲君者得不致其愛敬乎於其致事而去必有以勞之於其畱而自輔必有以飬之幾杖婦人安車者所以養安其气體不敢勞以事也所以見尙齒貴爵尊徳之義不嫌其爲倨也然於其國猶曰自名者所以尊居也夫天子巡守先見百年者九十者天子欲有問焉則就其室古之人咨於元老如此其敬以其賢而多聞也則宜有越國而問之矣必告之以其制者蓋制出於先王而非先王者無法故告之以其制也】

謀於長者必操幾杖以從之長者問不辭讓而對非禮也

謀於長者謂往就長者而謀議所爲也長者之前當執謙虛不辭讓非事長之禮○應氏曰操幾杖以從非謂長者所無也執弟子之役其禮然耳【藍田呂氏曰二者皆敬長之義也坐有幾所以憑之也行有杖所以策之也皆優老之具也操幾杖以從之敬之至也長者問不辭讓而對則敬不足也孔子問曽子曾子曰參不敏何足以知之公西赤曰非曰能之願學焉皆是辭讓之言】

凡爲人子之禮冬溫而夏凊昏定而晨省在醜夷不爭溫以禦其寒淸以致其涼定其衽席省其安否醜同類也夷平等也一朝之忿忘其身則害及其親故在羣眾儕輩之中壹於遜讓【藍田呂氏曰溫凊定省所以養體也醜夷不爭所以養志也一嵗則有冬夏寒暑之適一日則有晨昏興寢之適人子不可不知也內則父母將衽長者奉席請何趾少者執牀與坐昏定之事也子事父母雞鳴適父母之所下气怡聲問衣燠寒男女未冠笄及命士以上父子異宮則昧爽而朝文王之爲世子雞初鳴衣服至於寢門外問安否何如此晨省之事也醜夷同等之稱也事親者居上不驕爲下不亂在醜不爭三者不除𨿽日用三牲之養猶爲不孝也孝經引三者此獨云在醜夷不爭者上下驕亂之禍爲少而醜夷之爭多也孝子一出言舉足不敢忘父母苟好勇鬭狠以危父母一朝之忿忘其身以及其親則所以養親者果安在哉】

夫爲人子者三賜不及車馬故州閭鄕黨稱其孝也兄弟親戚稱其慈也僚友稱其弟也執友稱其仁也交遊稱其信也

言爲人子謂父在時也古之仕者一命而受爵再命而受衣服三命而受車馬有車馬則尊貴之體貌備矣今但受三賜之命而不與車馬同受故言不及車馬也君之有賜所以禮其臣子之不受不敢並於親也二十五家爲閭四閭爲族五百家爲黨二千五百家爲州一萬二千五百家爲鄕孝之所該者大故其稱最廣曰慈曰弟曰仁曰信皆孝之事也僚友官同者執友志同者同師之友其執志同故曰執友交遊則泛言逺近之往來者【藍田呂氏曰五者之稱不同各以其所見言之也州閭鄕黨觀其行者也見其所以敬親故稱其孝兄弟親戚責其恩者也順於父母者親親之愛必隆故稱其慈僚友見其有所讓者也有孫弟之心故稱其弟執友者友其徳徳莫盛於孝孝者仁之本故稱其仁交遊主於信知其誠心於孝也故稱其信】

見父之執不謂之進不敢進不謂之退不敢退不問不敢對此孝子之行也

父之執父同志之友也謂之命之也敬之同於父【嚴陵方氏曰孔子曰愛親者不敢惡於人敬親者不敢慢於人見父之執於進退之節有所不敢則一舉足不敢忘親可知於對問之節有所不敢則一出言不敢忘親可知孝子之行孰過乎是】

夫爲人子者出必告反必面所遊必有常所習必有業出則告違反則告歸又以自外來欲省顏色故言面遊有常身不他往也習有業心不他用也

恆言不稱老

恆言平常言語之間也自以老稱則尊同於父母而父母爲過於老矣古人所以斑衣娯戲者欲安父母之心也【藍田呂氏曰出必告反必面受命於親而不敢專也所遊必有常所習必有業體親之愛而不敢貽其憂也恆言不稱老極子之慕而不忍忘也父母在而不敢有其身如之何聞斯行諸出入而無所受命是遺親也親之愛子至矣所遊必欲其安所習必欲其正苟輕身而不自愛則非所以養其志也君子之事親親𨿽老而不失乎孺子慕者愛親之至也孟子曰五十而慕吾於大舜見之矣故髧彼兩髦爲孺子之飾親見然後說之苟常言而稱老則忘親而非慕也】

年長以倍則父事之十年以長則兄事之五年以長則肩隨之

肩隨並行而差退也此泛言長少之序非謂親者

羣居五人則長者必異席

古者地敷橫席而容四人長者居席端若五人會則長者一人異席也【馬氏曰徐行後長謂之弟疾行先長謂之不弟堯舜之道孝弟而已矣夫孝弟於步趨疾徐之間而聖人之道乃始於此者蓋達事長之禮無所往而不爲順也推其齒而以父兄事之者謂其愈長而愈加敬也長之五年則肩隨者不敢與先生並行也其出也不敢與之並行則其居也可以同席乎蓋五人之羣當有所長推其長者必異席以敬之古人敬長如此則民之犯上而逾禮者宜鮮矣○金華邵氏曰愛親者不敢惡於人敬親者不敢慢於人加愛敬其親而於人如忽焉則愛敬之道虧矣故年倍於我事以父禮長我十年事以兄禮長我五年差肩隨之至於羣居五人則又異長者之席焉其於人也庸敢慢乎以此事親愛敬之道盡矣】

爲人子者居不主奧坐不中席行不中道立不中門室西南隅爲奧主奧中席皆尊者之道也行道則或左或右立門則避棖闑之中皆不敢迹尊者之所行也古者男女異路路各有中門中央有闑闑之兩旁有棖也

食饗不爲槪

食饗如奉親延客及祭祀之類皆是不爲槪量順親之心而不敢自爲限節也

祭祀不爲屍

呂氏曰屍取主人之子行而已若主人之子是使父北面而事之人子所不安故不爲也

聽於無聲視於無形

先意承志也○疏曰𨿽聽而不聞父母之聲𨿽視而不見父母之形然常於心想象似見形聞聲謂父母將有教使已然

不登髙不臨深不苟訾不苟笑孝子不服闇不登危懼辱親也

疏曰不服闇者不行事於暗中一則爲卒有非常二則生物嫌故孝子戒之○呂氏曰苟訾近於讒苟笑近於謟服闇者欺人所不見登危者行險以徼幸是忘親也非特忘之不令之名且將加之皆辱道也【金華邵氏曰事親之道當自卑以尊其親尢當自重以愛其身主奧中席皆尊者所居中道中門皆尊者所由爲槪爲屍皆尊者之事人子皆不敢當旣不嫌於逼其親矣聽於無聲常若親有命視於無形常若親在前又不至於違其親其尊之者爲如何不登髙而下皆愛其身也○長樂陳氏曰戒愼乎其所不覩恐懼乎其所不聞不服闇也道而不徑舟而不遊不登危也父母全而生之子全而歸之則不苟訾不苟笑不服闇所以全其行不登髙不臨深不登危所以全其體】

父母存不許友以死不有私財

不許友以死謂不爲其友報仇也親在而以身許人是有忘親之心親在而以財專已是有離親之志【永嘉戴氏曰髮膚以上皆親之體豈敢許友以死粒粟縷絲以上皆親之物豈敢私有其財髙者輕死卑者重財皆非孝也】

爲人子者父母存冠衣不純素

疏曰冠純冠飾也衣純深衣領緣也

孤子當室冠衣不純采

呂氏曰當室謂爲父後者問防曰童子不緦惟當室緦亦指爲父後者所謂不純采者𨿽除防猶純素也惟當室者行之非當室者不然也【馬氏曰孟子曰父母俱存兄弟無故一樂也樂於中者文必稱於外冠衣不純素所以文之也孤子當室者謂嫡室也冠衣不純采者異於諸子也蓋父之於長子冠於阼以著代也服之三年以稱情也則嫡之於父其可以不加隆乎】

幼子常視毋誑

視與示同常示之以不可欺誑所以習其誠【長樂劉氏曰幼子之性純明自天未有外物生其好惡者無所學而不可成也如金之在鎔惟人所範如泥之在鈞惟人所模故視之以誠信則誠信篤於其心矣視之以詐僞則詐僞篤於其志矣模範之初貴得其正則五事之用靡不出於誠而適於道也故曰幼子常視毋誑】

童子不衣裘裳立必正方不傾聽

呂氏曰裘之溫非童子所宜裳之飾非童子所便立必正所向之方或東或西或南或北不偏有所向士相見禮云凡燕見於君必辧君之南面若不得則正方不疑君疑謂邪向之也【永嘉戴氏曰常視毋誑所以養其心也不衣裘裳所以養其體也蓋不開其情僞之端以育其正性不傷其陰陽之和以長其壽命此古之成人所以多有徳也夫內外交相養也防其外所以養其中也立必正方不傾聽則敬以直內無傾邪之患矣】

長者與之提擕則兩手奉長者之手負劍辟咡詔之則掩口而對

劉氏曰長者或從童子背後而俯首與之語則童子如負長者然長者以手挾童子於脇下則如帶劍然蓋長者俯與童子語有負劍之狀非眞負劍也辟偏也咡口旁詔告語也掩口而對謂童子當以手障口气而應對不敢使气觸長者也【馬氏曰就而擕之則捧其手近而詔之則掩口而對者皆事長之禮也古之成人有徳小子有造者豈一朝一夕之習哉蓋自幼稚而已知禮讓矣少而習之壯而行之老而安之古人年彌髙而徳彌劭者蓋出於此也】

從於先生不越路而與人言遭先生於道趨而進正立拱手先生與之言則對不與之言則趨而退

呂氏曰先生者父兄之稱有徳齒可爲人師者猶父兄也故亦稱先生以師爲父兄則學者自比於子弟故稱弟子【永嘉戴氏曰禮無二敬從先生而越路與人言則敬有所分矣趨進者懼先生之有教令也趨退者不敢與先生並行也道遇長者而引避𨿽足以致敬而非所以承命也長者不與之言而隨行不置亦非所謂承意也進退之際其難如此可不謹哉】

從長者而上丘陵則必鄕長者所視登城不指城上不呼

髙而有向背者爲邱平而人可陵者爲陵鄕長者所視恐有問則卽所見以對也城人所恃以爲安固者有所指則惑見者有所呼則駭聞者○石梁王氏曰先生年徳俱髙又能教道人者長者則直以年爲稱也【永嘉戴氏曰從長者升髙非以逺覽也所以承教也違長者所視則志在覽物敬長之意失矣況長者欲有所問乎登髙而望逺則眾所駭觀自上而闞下則人所疑忌居十目所視十手所指之地而指畫疾呼其不驚人而惑眾者防希此固君子之所戒也論語曰車中不內顧不疾言不親指在車上猶不可況於登成乎】

將適捨求毋固

戴氏曰就館者誠不能無求於主人然執平日之所欲而必求於人則非爲客之義

將上堂聲必揚戶外有二屨言聞則入言不聞則不入上堂升主人之堂也揚其聲者使內人知之也古人脫屨在戶外客𨿽眾脫屨於戶內者惟長者一人言有二屨則並戶內一屨爲三人矣三人而所言不聞於外必是宻謀故不入也

將入戶視必下入戶奉扄視瞻毋回戶開亦開戶闔亦闔有後入者闔而勿遂

入戶入主人之戶也視下不舉目也扄門闗木也入戶之時兩手當心如奉扄然𨿽視瞻而不爲回轉嫌於千人之私也開闔皆如前不違主人之意也遂闔之盡也嫌於拒後來者故勿遂

毋踐屨毋踖席摳衣趨隅必愼惟諾

復下曰舄單下曰屨毋踐屨謂後來者不可蹋先入者所脫之屨也踖猶躐也玉藻曰登席不由前爲躐席是登席當由前也摳提也摳衣與論語攝齊同欲便於坐故摳之趨隅由席角而升坐也惟諾皆應辭旣坐定又當謹於應對也【吳郡範氏曰將上堂則揚吾謦欵之聲戶外有二屨則聲聞於外而後敢入入戶則不舉目以逺視拱手當心以向戶扄不回環而四顧皆是不欲揜人之私其事𨿽小最曲禮之要推而廣之有正心誠意之道焉使心術不正者處之必將潛聲以升堂直前而入戶逺瞻四顧爲睢盱覘伺之態則其人之薄徳可知矣大抵禮以制形爲用而以制心爲本一念不正發於方寸者甚微而形於舉措者弗可掩流於放僻邪侈而不自知故升堂入戶日用之常而君子致嚴如此以心術之邪正系焉】

大夫士出入君門由闑右不踐閾

闑門橛也當門之中闑東爲右主人入門而右客入門而左大夫士由右者以臣從君不敢以賔敵主也【永嘉戴氏曰君門𨿽逺有君在焉臣子烏得而不敬出入君門如見其君然鞠躬屏息不敢中立不敢履閾所以習其恭敬卑下之意也推此意也其敢喧嘩於殿陛之間乎見君之乘車與君之路馬猶不敢慢也況入君門者乎以此教天下朝廷之儀猶有不肅者況於君門乎𨿽然此大夫士自事其君之禮也若適他國爲聘享之禮則不然少儀曰公事自闑西私事自闑東】

凡與客入者每門讓於客客至於寢門則主人請入爲席然後出迎客客固辭主人肅客而入

讓於客欲客先入也爲猶布也○疏曰天子五門諸侯三門大夫二門禮有三辭初曰禮辭再曰固辭三曰終辭○呂氏曰肅客者俯手以揖之所謂肅拜也【永嘉戴氏曰盛哉先王之禮也洋洋乎宰制萬物役使羣動其端則起於辭遜之心而已觀大賔大客之禮周旋揖遜於其間使之起敬起慕何其盛哉送迎之際登降之節一先一後一左一右爲主人者極其恭敬不敢慢之心爲客者不勝其愧縮不敢當之意交相辭遜退辟不皇於此乎可以觀禮矣】

主人入門而右客入門而左主人就東階客就西階客若降等則就主人之階主人固辭然後客復就西階入右所以趨東階入左所以趨西階降等者其等列卑於主人也主人固辭者不敢當客之尊己也

主人與客讓登主人先登客從之拾級聚足連步以上上於東階則先右足上於西階則先左足

讓登欲客先升也客不敢當故主人先而客繼之拾級涉階之級也聚足後足與前足相合也連步步相繼也先右先左各順入門之左右也【張子曰拾級聚足此等事但敬事自至如此非著心安排而到】

帷薄之外不趨堂上不趨執玉不趨堂上接武堂下布武室中不翔

疏曰帷幔也薄簾也接武足迹相接也○陳氏曰文者上之道武者下之道故足在體之下曰武捲在冠之下亦曰武執玉不趨不敢趨也室中不翔不可翔也行而張拱曰翔○朱氏曰帷薄之外無人不必趨以示敬堂上地迫室中地尢迫故不趨不翔也【藍田呂氏曰凡見尊者以疾行爲敬然有不必趨帷薄之外非尊者所見可以紓其敬也有不可趨者堂上地迫不足以容步執玉之重或虞於失墜也】

並坐不橫肱授立不跪授坐不立

橫肱則妨並坐者不跪不立皆謂不便於受者【嚴陵方氏曰授立不跪者爲煩尊者之俯也授坐不立者爲煩尊者之仰也少儀言受立授立不坐則不特授尊者而然𨿽受卑者亦然矣】

凡爲長者糞之禮必加帚於箕上以袂拘而退其塵不及長者以箕自鄕而扱之

糞除穢也少儀云埽席前曰拚義與糞同呂氏讀扱爲揷音然凡气之出入噓則散吸則聚今以收斂爲義則吸音爲是○疏曰初持箕往時帚置箕上兩手舉箕當掃時一手捉帚舉一手衣袂以拘障於帚前且掃且遷故云拘而退扱斂取也以箕自向斂取糞穢不以箕向尊者【王氏蘋曰學者須是下學而上達灑掃應對卽是道徳性命之理此章所言糞之理試體究此時此心如何其理微矣樊遲問仁子曰居處恭執事敬與人忠𨿽之夷狄不可棄也學者只是說過試以此言踐履之體究之斯知上達之理矣聖人之道無本末無精粗徹上徹下卽是一理】

奉席如橋衡

如橋之髙如衡之平乃奉席之儀也

請席何鄕請衽何趾

設坐席則問面向何方設臥席則問足向何方○疏曰坐爲陽面亦陽也臥爲陰足亦陰也故所請不同

席南鄕北鄕以西方爲上東鄕西鄕以南方爲上朱子曰東向南向之席皆尙右西向北向之席皆尙左也【金華邵氏曰自此至足毋蹶大率有四始奉席次請席三布席四就席奉席則欲順席之理次請席問其欲坐臥之地次布席則平常之席講問之席各有其儀至就席又有就席之儀賔主之間安得不敬乎】

若非飲食之客則布席席間函丈

非飲食之客則是講說之客也○疏曰古者飲食燕享則賔位在室外牖前列席南向不相對相對者惟講說之客席之制三尺三寸三分寸之一則兩席並中間空地共一丈也【金華應氏曰席間函文其地寛則足以揖遜回旋而不至於迫其分嚴則足以致敬盡禮而不至於褻非若飲食之客徒欲便於勸酬以爲歡也】

主人跪正席客跪撫席而辭客徹重席主人固辭客踐席乃坐

跪而正席敬客也撫以手按止之也客不敢居重席故欲徹之主人固辭則止客踐席將坐主人乃坐也【藍田呂氏曰主人敬客故跪正席客敬主人則徹重席主敬客則客辭客敬主則主辭賔主之禮所以答也一辭而許曰禮辭禮云賔禮辭許是也再辭曰固辭此賔主辭讓之節也】

主人不問客不先舉

席坐旣定主人以客自外至當先有所問客乃答之客不當先舉言也

將卽席容毋怍兩手摳衣去齊尺衣毋撥足毋蹶劉氏曰將就席須詳緩而謹容儀毋使有失而可愧怍也仍以兩手摳揭衣之兩旁使下齊離地一尺而坐以便起居免有躡躓失容也坐後更須整疊前面衣衽毋使撥開又古人以膝坐久則膝不安而易以蹶動坐而足動亦爲失容故戒以毋動也管寧坐席嵗久惟兩膝著處穿是足不動故然耳

先生書策琴瑟在前坐而遷之戒勿越

疏曰坐亦跪也弟子將行若遇師諸物或當已前則跪而遷移之戒愼不得逾越

虛坐盡後食坐盡前坐必安執爾顏長者不及毋儳言古者席地而俎豆在其前盡後謙也盡前恐污席也儳暫也亦參錯不齊之貌長者言事未竟未及其他少者不可舉他事爲言暫然錯雜長者之說

正爾容聽必恭毋勦說毋雷同必則古昔稱先王上言執爾顏謂顏色無或變異此言正爾容則正其一身之容貌也聽必恭亦謂聽長者之言也擥取他人之說以爲己說謂之勦說聞人之言而附和之謂之雷同如雷之發聲而物同應之也惟法則古昔稱述先王乃爲善耳【藍田呂氏曰書策琴瑟之爲物先生之所常禦也物猶加敬人可知也虛坐盡前則若欲食然故盡後以示之坐必安執爾顏侍食於先生不敢解也儳言者乘人之所未及而言之也事長者必思所以下之乘其不及而儳言是欲勝故不爲也正爾容聽必恭敬長者之教而不敢慢也竊人之財猶謂之盜勦取他人之說以爲己有私也不以心之然不然志在隨人而雷同之亦私也上馬者𨿽善無徵無徵弗信弗信民弗從必則古昔稱先王則求其有徵而使民信也民未信也吾𨿽自信亦不可行也】

侍坐於先生先生問焉終則對

問終而後對欲盡聞所問之防且不敢雜亂尊者之言也

請業則起請益則起

請業者求當習之事請益者再問未盡之蘊起所以致敬也【藍田呂氏曰問未終而對不敬其所問也業謂所學於先生者如詩書禮樂之類是也益謂所問未明或欲卒學或欲少進也有所請必起敬業也敬業所以敬師敬師所以敬道也故請業請益皆不可不起也○嚴陵方氏曰有所請必起者所以重道也孔子與曾參言復坐吾語女則弟子之於先生有所請必起可知矣】

父召無諾先生召無諾惟而起

父以恩師以道故所敬同○呂氏曰諾者許而未行也【長樂陳氏曰諾者應之緩惟者應之速以道則惟諾無以殊以禮則緩速有所辧故曰父召無諾先生召無諾惟而起蓋子之於父弟子之於師其敬畏之篤常聴於無聲視於無形於其所未召也常若有所召則於其召也敢諾而不惟乎內則應惟敬對事父之禮也論語曾子曰惟事師之禮也爲人臣者君命召在內不俟屨在外不俟車亦惟而起之意也】

侍坐於所尊敬無餘席見同等不起

所尊敬謂先生長者及有徳有位之人也毋餘席謂己之席與尊者之席相近則坐於其端不使有空餘處近則應對審也同等之人與已無尊卑故不爲之起

燭至起食至起上客起

燭至而起以時之變也食至而起以禮之行也上客至而起以其非同等也

燭不見防

防本也古者未有蠟燭以火炬照夜將盡則藏其所餘之殘本恐客見之以夜久欲辭退也

尊客之前不叱狗

方氏曰不以至賤駭尊者之聽

讓食不唾

嫌於似鄙惡主人之饌也【藍田呂氏曰所尊敬謂天下達尊有爵有徳有齒者也侍坐無餘席欲近尊者以聽教也燭者童子之所執燭盡則更之不以所殘之本以示人使客不敢安也狗於尊客之前不敢叱者嫌駭客也二者皆弟子之職故於侍坐者及之讓食之際不敢唾者嫌若訾主人食亦不敬也○嚴陵方氏曰侍坐於所尊敬無餘席欲其近而應對之審也尊者之坐宜不得近以欲對之審𨿽於所尊亦不嫌近乃所以敬也同等不起與已無上下之間故也燭至起以未卜夜故也食至起爲盛饌變故也經有曰侍先生侍所尊侍君子侍長者何也曰先生以教稱之也曰所尊以道稱之也曰君子以徳稱之也曰長者以年稱之也】

侍坐於君子君子欠伸撰杖屨視日蚤莫侍坐者請出矣

气乏則欠體疲則伸撰猶持也此四者皆厭倦之容恐妨君子就安故請退

侍坐於君子君子問更端則起而對

呂氏曰問更端則起而對者因事有所變而起敬也

侍坐於君子若有告者曰少間願有復也則左右屏而待

居左則屏於左居右則屏於右○鄭氏曰復白也言欲須少空閒有所白也屏猶退也○呂氏曰屏而待不敢幹其私也【嚴陵方氏曰少間願有復則機事之欲宻者也故左右屏而待焉屏者退而自隠之謂旣屏而又待者且防君子之有所召故也】

毋側聽毋噭應毋淫視毋怠荒

上言聽必恭側耳以聽非恭也應答之聲宜和平髙急者悖戾之所發也淫視流動邪眄也怠荒謂容止縱慢

遊毋倨立毋跛坐毋箕寢毋伏

遊行也倨傲慢也立當兩足整齊不可偏任一足箕謂兩展其足狀如箕舌也伏覆也

斂發毋髢

疏曰髢髲也垂如髲也古人重髮以纚韜之不使垂

冠毋免勞毋袒暑毋褰裳

防有防冠吉有吉冠非當免之時不可免有袒而露其裼衣者有袒而割牲者因勞事而袒則爲防褰揭也涉淺而揭則可暑而揭其裳亦爲防【藍田呂氏曰侍於君子視聽言動無所不在於敬頭容欲直故毋側聽聲容欲靜故毋噭應目容欲端故毋淫視气容欲肅故毋怠荒足容欲重故遊毋倨立如齊故毋跛坐如屍故毋箕正其衣冠故斂髮毋髢冠毋免勞毋袒暑毋褰裳○廣安遊氏曰大率人之所患在乎狥其意之所安而不由於正人之所安其病有五曰傾邪曰放縱曰惰偸曰倨慢曰輕易此五者人之常患也曰側聽曰淫視此傾邪者也曰怠荒曰立而跛曰冠而免曰勞而袒曰暑而褰裳此惰偸者也曰噭應曰斂髮而髢此輕易者也曰遊而倨曰坐而箕曰寢而伏此放縱倨傲者也此五者禮之所禁也君子待身未論其他獨於此數者而自克焉斯過半矣世之妄者其言則曰君子學以致其道吾惟道之知其他皆末節也不知此乃古昔聖人之所甚急視聽遊行坐立臥起衣冠之際有不防焉而五者之病乘之故夫禮者內以正人之心而外以正其遊行視聽坐立臥起衣冠之際此所以止邪於未形而求以弭亂之道也】

侍坐於長者屨不上於堂解屨不敢當階

侍長者之坐於堂故不敢以屨升若長者在室則屨得上堂而不得入室戶外有二屨是也解脫也屨有綦系解而脫之不敢當階爲妨後升者

就屨跪而舉之屏於側

疏曰此侍者或獨暫退時取屨法也就猶著也初升時解置階側今下著之先往階側跪舉取之故云就屨跪而舉之也屏於側者屏退不當階也

鄕長者而屨跪而遷屨俯而納屨

疏曰此明少者禮畢退去爲長者所送則於階側跪取屨稍移之面向長者而著之遷徙也就階側跪取稍移近前也俯而納者旣取因俯身向長者而納足著之不跪者跪則足向後不便故俯也𨿽不並跪亦坐左納右坐右納左【嚴陵方氏曰出而就屨屏於側則又不特不當階而已若長者送出則跪而遷屨不特屏之於側而已納之時又俯焉】

離坐離立毋往參焉離立者不出中間

方氏曰兩相麗之謂離三相成之謂參○應氏曰出其中間則立者必散而不成列矣故君子謹之

男女不雜坐不同椸枷不同巾櫛不親授

內則注云植者曰楎橫者曰椸枷與架同置衣服之具也巾以涗潔櫛以理髮此四者皆所以逺私防之嫌

嫂叔不通問諸母不潄裳

不通問無問遺之往來也諸母父妾之有子者潄浣也裳賤服不使潄裳亦敬父之道也

外言不入於梱內言不出於梱

梱門限也內外有限故男不言內女不言外

女子許嫁纓非有大故不入其門

許嫁則系以纓示有所系屬也此與幼所佩香纓不同大故大事也【長樂劉氏曰家人內政不嚴以防之於細微之初不剛以正之於未然之始則其悔咎不可逭矣易曰閒有家志未變也男女之志旣爲情邪之所變閒禁𨿽嚴求其無咎而咎可無哉故夫婦未七十𨿽同藏未有可嫌也聖人制禮必爾者以無嫌正有嫌也用有情之難正無情之易也而況於男女未有室家哉女子許嫁纓所以系屬其心以著誠於夫氏起其孝義也旣許嫁則有姆教之處於閫內之別室男子非有疾憂之故不入其門也】

姑姊妹女子子已嫁而反兄弟弗與同席而坐弗與同器而食

女子子重言子者別於男子也專言兄弟者逺同等之嫌

父子不同席

尊卑之等異也【臨川吳氏曰古者一席坐四人言父子偶共一處而坐𨿽止一人必各坐一席蓋以父昭子穆父穆子昭尊卑不同故也】

男女非有行媒不相知名非受幣不交不親

行媒謂媒氏之往來也名謂男女之名也受幣然後親交之禮分定

故日月以告君齊戒以告鬼神爲酒食以召鄕黨僚友以厚其別也

日月娶婦之期也媒氏書之以告於君厚其別者重愼男女之倫也【馬氏曰坐則異席居不同宮者著父子之位也禮者以爲民坊也非行媒不相知名所以逺嫌也非受幣不交不親所以致敬也逺嫌致敬則安有桑中之奔溱洧之亂乎明而尊者莫如君書日月以詔之幽而嚴者莫如鬼神致齊戒以告之近而親者莫如鄕黨僚友爲飲食以命之所以備禮而厚其別也】

取妻不取同姓

鄭氏曰爲其近禽獸

故買妾不知其姓則卜之

卜其吉凶

寡婦之子非有見焉弗與爲友

有見才能卓異也若非有好徳之實則難以避好色之嫌故取友者謹之【藍田呂氏曰人之所以異於禽獸者以有別也有別者先於男女天地之義人倫之始內則曰禮始於謹夫婦爲宮室辧內外男子居外婦人居內深宮固門閽寺守之男不人女不出所以別於居處者至矣非祭非喪不相授器其相受則女受以篚其無篚則皆坐奠之而後取之不雜坐不通乞假內言不出外言不入所以別於往來者至矣道路男子由右婦人由左女子出門必擁蔽其面夜行以燭無燭則止禦婦人則進左手所以別於出入者至矣外內不共井不共湢浴不通寢席不通衣裳不同椸枷不同中櫛不敢縣於夫之楎椸不敢蔵於夫之篋笥所以別於服禦器用者至矣姑姊妹女子子天屬也許嫁則非有大故不入其門已嫁而反則不與同席而坐同器而食嫂與諸母同宮之親也嫂叔則不通問諸母則不漱裳妻之母婚姻之近屬也壻見主婦闔扉立於其內壻立於門外東面主婦一拜壻答再拜主婦又拜壻出所以別於宗族婚姻者至矣男女非有行媒不相知名非受幣不交不親必日月以告君齊戒以告鬼神爲酒食以召鄕黨僚友取妻不取同姓故買妾不知其姓則卜之寡婦之子非有見焉則弗與爲友所以厚別於交際者至矣男女不雜坐經𨿽無文然喪祭之禮男女之位異矣男子在堂則女子在房男子在堂下則女子在堂上男子在東方則女子在西方坐亦當然】

賀取妻者曰某子使某聞子有客使某羞

呂氏曰賀者以物遺人而有所慶也著代以爲先祖後人子之所不得已故不用樂且不賀也然爲酒食以召鄕黨僚友則遺問不可廢也故其辭曰聞子有客使某羞捨曰昏禮而謂之有客則所以羞者佐其供具之費而已非賀也作記者因俗之名稱賀

貧者不以貨財爲禮老者不以筋力爲禮

應氏曰無財不可以爲悅而財非貧者之所能辦非彊有力者不足以行禮而彊有力非老者之所能勉【藍田呂氏曰君子之於禮不責人之所不能備貧者不以貨財爲禮是也不責人之所不能行老者不以筋力爲禮是也禮者敬而已矣心苟在敬財力之不足非禮之訾也潢污行潦可薦於鬼神瓠葉兔首不以微薄廢禮此不以貨財者也五十杖於家至一坐再至此不以筋力者也又有法之所不得爲者有疾而不能行者臨難而不得已者土地之所不有者君子亦不責也王子爲其母請數月之防𨿽加一日愈乎己也季子儲子皆以幣交他日孟子見季子而不見儲子以季子不得之鄒儲子得之平陸故也如季子王子者法之所不得爲者也防禮禿者不髽傴者不袒跛者不踴此有疾而不能行者也男女不授受嫂溺則援之以手君子正其衣冠同室有鬭則被髮纓冠而救之此臨難而不得已也居山者不以魚龞爲禮居川者不以鹿豕爲禮此土地之所不有也凡此皆禮之變也】

名子者不以國不以日月不以隱疾不以山川

常語易及則避諱爲難故名子者不之用【王氏子墨曰名子父之責也命之名所以示之教也以國非所以教謙也以日月非所以教敬也以隱疾非所以教之進乎徳也以山川非所以教之求諸己也命名而必示之教申繻所謂以徳命爲義者也𨿽古人之名其子或有所因不盡若是而曲禮之意蓋主乎以徳命也又況以諱事神周道也名終而將諱之得不擇夫可諱者以名之乎子生三月而父名之旣有以教其終身而又慮其子若孫之難避也不亦太早計乎非早計也君子之所以示其子孫無非爲其逺之慮也於名而慮其逺如是則將無所不慮乎逺也以爲鬼神而諱之多且百年少亦數十載之後矣而其諱之難易基於一日命名之初是以君子之於子孫無非於其始而謹之也於名而謹其始如是則將無所不謹其始也是曲禮之意也】

男女異長

各爲伯仲示不相干雜之義也

男子二十冠而字

冠而字之敬其名也

父前子名君前臣名

呂氏曰事父者家無二尊𨿽母不敢以抗之故無長幼皆名不敢致私敬於其長也事君者國無二尊𨿽父不可以抗之故無貴賤尊卑皆名不敢致私敬於其所尊貴也春秋鄢陵之戰欒書欲載晉侯其子鍼曰書退此君前臣名𨿽父亦不敢抗也【長樂陳氏曰家無二長故父前無伯仲之稱國無二上故君前無爵位之稱】

女子許嫁笄而字

許嫁則十五而笄未許嫁則二十而筓亦成人之道也故字之【王氏子墨曰長者伯仲叔季之序也男子伯仲叔季之序達於四方女子之長少則不出閨闥而已其各爲長宜也冠成人之服也自成童至於成人矣其可不敬其名乎於是從而字之亦宜也夫成人則人以字稱我矣則人之名非我所當名也又況有長幼之序貴賤之別其可名之哉而有時乎名之者君父之前尊有所伸則私有所屈也一家之尊無有加於父也父之前無長幼皆名之不敢致私敬於其長也天下之尊無以加於君也君之前無貴賤皆名之不敢致私敬於其所貴也女子之笄猶男子之冠閨門之內亦當敬其名不言許嫁之年不可以預定也聖人之制禮未嘗不謹其微也男女之別居有堂室之分衣有椸枷之異所以爲內外之辧亦至矣而必異其長以明其無所不當別異也聖人之慮蓋微也冠禮醮而三加猶懼其幼志之木棄名字之問若未容遽示以所敬也而必敬其名者以爲少長之禮於是乎分也字之以別少長聖人之慮蓋微也晨昏之禮行於家朝覲之禮行於國登降拜俯趨進應對之節截乎其嚴矣父子家庭之言君臣燕閒之際或不名其兄弟同列之名若未害也而聖人之意以爲君父之前而不名其兄弟同列則於臣子之敬有所未足也聖人之慮蓋微也男女𨿽異而伯仲之序可以同者必吾同气之兄弟也以吾同气之兄弟而猶不與之同其長則男女之別可不致其嚴哉冠而見字所以責成人之禮備也夫人且將敬我矣我可不思所以自敬乎可不懼不足以得人之敬乎侍父侍君語之及乎他人者猶必謹而名之而畏乎語之誤也則兢兢栗栗之念豈容不加乎起敬起孝之誠豈容不至乎然則聖人之謹其微所以愛天下後世者深矣】

凡進食之禮左殽右胾食居人之左羮居人之右膾炙處外醯醬處內蔥防處末酒漿處右以脯修置者左朐右末

肉帶骨曰殽純肉切曰胾骨剛故左肉柔故右飯左羮右分燥濕也膾炙異饌故在殽胾之外醯醬食之主故在殽胾之內蔥防烝蔥亦菹類加豆也故處末酒漿或酒或漿也處羮之右若兼設則左酒右漿○疏曰脯訓始始作卽成也修亦脯修訓治治之乃成薄析曰脯捶而施姜桂曰服修朐謂中屈也左朐朐置左也脯修處酒左以燥爲陽也○呂氏曰其末在右便於食也食脯修者先末【嚴陵方氏曰食以六谷爲主谷地產也所以作陽徳故居左羮以六牲爲主牲天產也所以作陰徳故居右】

客若降等執食興辭主人興辭於客然後客坐

降等謂爵齒卑於主人也不敢當主賔之禮故食至則執之以起而致辭於主人主人見客起辭故亦起而致辭於客客乃復就其坐也

主人延客祭祭食祭所先進殽之序徧祭之

古人不忘本毎食必每品出少許置於豆間之地以報先代始爲飲食之人謂之祭延導之也祭食之禮主人所先進者則先祭之後進者後祭各以殽之次序而祭之徧也○朱子曰古人祭酒於地祭食於豆間有板盛之卒食徹去【長樂陳氏曰古者於爨則祭先炊於樂則祭樂祖將射則祭侯用火則祭司爟用則祭先卜養老則祭先老於馬則祭馬祖馬社於田則祭先嗇司嗇於學則祭先聖先師凡此不忘本也又況飲食之間哉】

三飯主人延客食胾然後辯殽

疏曰三飯謂三食也禮食三飱而告飽須勸乃更食三飯竟而主人乃導客食胾也公食大夫禮云賔三飯以湆醬鄭云每飯歠湆以殽擩醬食正饌也所以至三飯後乃食胾者以胾爲加故三飱前未食食胾之後乃可徧食殽也

主人未辯客不虛口

疏曰虛口謂食竟而飲酒蕩口使淸潔及安食也用漿曰漱以潔淸爲義用酒曰酳酳訓演演養其气也【王氏子墨曰殽之序徧祭之則自殽之外蓋有不祭者如魚臘醬湆非食之盛可以無祭也此據卑客故一聽命於主人食至則必興辭以祭則不敢先舉以胾則不敢先嘗殽之徧不敢先飽若敵客則不然矣𨿽然禮無惡乎過厚賔主旣設其勢必有所先以敵者而施是禮焉其誰曰不可而況賔主燕食之間恩意相接客之謙惟恐先乎主人而主人之厚於客惟恐有所不足也雍容揖遜愛敬有餘較之公食大夫之禮尊卑不至截然蓋得禮之中者也孰得而少之哉】

侍食於長者主人親饋則拜而食主人不親饋則不拜而食

饋進饌也○方氏曰凡以稱禮之施而已

共食不飽共飯不澤手

呂氏曰共食者所食非一品共飯者止飯而已共食而求飽非讓道也不澤手者古之飯者以手與人共飯摩手而有汗澤人將惡之而難言

毋搏飯毋放飯毋流歠

毋搏者疏云若取飯作搏則易得多是欲爭飽也○朱氏曰放謂食之放肆而無所節也流謂飲之流行而不知止也

毋吒食毋齧骨毋反魚肉毋投與狗骨毋固獲

吒食謂當食而叱吒疏謂以舌口中作聲毋吒恐似於气之怒也毋齧嫌其聲之聞也毋反魚肉不以所餘反於器鄭云謂已歷口人所穢也毋投與狗骨不敢賤主人之物也求之堅曰固得之難曰獲固獲謂必欲取之也

毋揚飯飯黍毋以箸

揚謂以手散其熱气嫌於欲食之急也毋以箸貴其匕之便也

毋嚃羮毋絮羮毋刺齒毋歠醢客絮羮主人辭不能亨客歠醢主人辭以窶

羮之有菜宜用梜不宜以口嚃取食之也絮就器中調和也口容止不宜以物刺於齒也醢宜咸歠之以其味淡也客或有絮羮者則主人以不能烹飪爲辭客或有歠醢者則主人以貧窶乏味爲辭

濡肉齒決幹肉不齒決毋嘬炙

濡肉殽胾之類幹肉脯修之類決斷也不齒決則當治之以手也○疏曰火灼曰炙若食炙不一舉而並食並食之曰嘬是貪食也【廣安遊氏曰聖人知夫人之大欲在夫飲食也而致詳於飲食之禮終食之間而人之賢不肖可得而知也貪也犯人之所惡也薄主人之飲食也聲容之不敬也所謂小人之情狀畢見於此矣聖人之教不待其已麗於大惡而後正之也待其大惡而正之則無及矣故夫起居飲食之間而爲之禮焉聖人之用意微矣○馬氏曰君子於觴酒豆肉之間未嘗不致謙而養廉也】

卒食客自前跪徹飯齊以授相者主人興辭於客然後客坐

自從也齊醬屬也飯齊皆主人所親設故客欲親徹此亦謂降等之客耳敵者不親徹也【藍田呂氏曰凡此容止之節疑若繁縟而難行然大人成徳動容周旋中禮則於斯也不待勉而自中若夫學者將學於禮必先從事於節文之間安於是而不憚煩則其徳爲庶防矣玆禮文之所以不可簡也】

侍飲於長者酒進則起拜受於尊所長者辭少者反席而飲長者舉未釂少者不敢飲

尊所置尊之所也飲盡爵曰釂○呂氏曰古之飲酒貴賤長幼無不及鄕飲之禮堂下之賔樂工及笙無不與獻特牲饋食禮賔兄弟弟子公有司私臣無不與獻其獻也皆主人親酌授之此侍飲者亦長者親酌授之所以有拜受於尊所之節也惟燕禮以宰夫爲獻主故君不親酌鄕飲射饋食禮皆尊於房戶之間賔主共之也燕禮大射皆尊於兩楹之西尊面向君君專之也燕禮鄕飲禮皆不云拜受於尊所以禮與侍飲異也【王氏曰禮莫嚴於少長之分至於飲食之際尢人情之所易縱故記禮者必致其委曲焉一飲之頃少之所以事長者如此其至凡所以習人敬順之心於平居無事之時彼其瀆尊犯分之念何自而有哉經曰禮之教化也微其止邪也於未形之謂也】

長者賜少者賤者不敢辭

辭而後受賔主平交之禮非少賤事尊貴之道【長樂陳氏曰上之賜也以恩下之受也以義義之所可𨿽長者之賜不敢辭義之所不可𨿽君之賜有所不受】

賜果於君前其有核者懷其核

敬君賜故不敢棄核

禦食於君君賜余器之漑者不寫其餘皆寫

禦食於君者君食而臣爲之勸侑也君以食之餘者賜之若陶器或木器可以洗滌者則卽食之或其器是萑竹所織不可洗滌者則傳寫於他器而食之不欲口澤之瀆也【永嘉戴氏曰果核餘物也不敢棄君之餘器用微物也不敢同君之器所以習臣子恭順之心於人情慢易之際也】

餕余不祭父不祭子夫不祭妻

屍餕鬼神之餘臣餕君之餘賤餕貴之餘下餕上之餘皆餕也此謂助祭執事或爲屍而所得餕之餘肉以歸則不可以之祭其先𨿽父之尊亦不以祭其子夫之尊亦不以祭其妻以食餘之物褻也一說此祭是毎食必祭之祭食人之餘及子進饌於父妻進饌於夫皆不祭而食蓋敬主人之饌故祭而後食食人之餘而祭則褻施於卑者則非尊者之道

禦同於長者𨿽貳不辭偶坐不辭

禦侍也貳益物也侍食者𨿽獲殽饌之重而不辭其多者以此饌本爲長者設耳偶者配偶之義因其有賔而已亦偶配於坐亦以此席不專爲己設故不辭也【馬氏曰禮者施報而已主人之禮在我也不辭之非禮也主人之禮不在我也辭之亦非禮也子貢主伯髙之防孔子語之曰爲爾哭也來者拜之知伯髙而來者弗拜也與此同義○藍田呂氏曰禦同於長者侍於長者也偶坐者因彼有賔也辭遜行之美者也辭其所當辭然後成其美也如不有其義不當其物則其美者適所以爲病歟】

羮之有菜者用梜其無菜者不用梜

梜箸也無菜者汁而已直歠之可也【藍田呂氏曰事之細者猶各求其所宜則先王之謹於禮可知矣○山陰陸氏曰教之如此可謂至矣】

爲天子削者副之巾以絺爲國君者華之巾以綌爲大夫累之士疐之庶人齕之

疏曰削刊也副析也絺細葛也刊其皮而析爲四解又橫解而以細葛巾覆之而進也華半破也綌麤葛也諸侯禮降故破而不四析亦橫斷之用麤葛巾覆之而進也爾雅曰華之郭璞云食啖治擇之名累倮也不巾覆也疐謂脫花處疐之者去疐而已齕齧也齕之不橫斷也此等級不同非謂平常之日當是公庭禮會之時○劉氏曰大夫以上皆曰爲者有司爲之也士庶人不曰爲者自爲之也○方氏曰巾以絺綌者當暑以涼爲貴也【李氏曰先王制禮於人情之所欲者養之無不備故翦蟈皆有官於人情之所不能免者治之無不盡故削猶有制然後使後世無以加也○永嘉戴氏曰一之微橫斷中裂何與於尊卑而聖人猶拳拳若此焉天下之事微之不敢忽者所以爲大之必謹也削者其嚴若此由是而推之庶人其有食侯食者乎庶人不敢食侯食臣下其有作福威而玉食者乎此聖人制禮之微意也】

父母有疾冠者不櫛行不翔言不惰琴瑟不禦食肉不至變味飲酒不至變貌笑不至矧怒不至詈疾止復故此言養父母疾之禮不櫛不爲飾也不翔不爲容也不惰不及他事也疏謂惰訛不正之言琴瑟不禦以無樂意也猶可食肉但不至厭飫而口味變耳猶可飲酒但不至醺酣而顏色變耳齒本曰矧笑而見矧是大笑也怒罵曰詈怒而至詈是甚怒也皆爲忘憂故戒之復故復常也【長樂陳氏曰儀禮曰疾者齊養者皆齊則自行不翔以至怒不至詈皆齊之事也然此亦中人之制孝子疏節也文王行不能正履不特不翔而已色憂不特言不惰笑不至矧而已一飯亦一再飯亦再不特食肉飲酒不變味變貌也○王氏曰父母有疾而致其憂此子職所當然也聖人猶必爲之委曲以制禮者蓋以人情有過有不及焉約之以禮庶乎歸之於中也○嚴陵方氏曰言冠者別於童子冠則有時而不櫛可也童子則無冠矣無時而不櫛焉此所以止言冠者不櫛也以憂親之疾而忘其身之飾故也言不惰則以憂勤而不敢惰也琴瑟不禦者不以所樂而忘所憂也樂必以琴瑟爲言者蓋常禦之樂士無故則不去故也物有常味也食肉多品則爲變味人有常貌也飲酒過量或至變貌】

有憂者側席而坐有喪者專席而坐

有憂謂親疾或他禍患側獨也獨坐一席不設待賔之席爲有憂也一說側席謂偏設之變於正席也亦通專單也貴賤之席各有重數居防則否○呂氏曰專席不與人共坐也【張子曰有憂者心未安故側席防已然者坐無容故專席○王氏曰側席與儀禮所謂側殺側受醴之側同專席與郊特牲所謂専席而酢之専同】

水潦降不獻魚鼈

水涸魚鼈易得不足貴故不獻

獻鳥者佛其首畜鳥者則勿佛也

佛謂捩轉其首恐其喙之害人也畜者不然順其性也

獻車馬者執防綏

疏曰防是馬杖綏是上車之繩車馬不上於堂但執防綏呈之則知有車馬

獻甲者執冑獻杖者執末

疏曰甲鎧也冑兜鍪也鎧大兜鍪小小者易舉執以呈之耳杖末拄地不淨故執以自向

獻民虜者操右袂

民虜徵伐所俘獲之人口也持其右袖所以防異心

獻粟者執右契獻米者操量鼔

疏曰契者兩書一札同而別之右者先書爲尊鼔量器名也米云量則粟亦量粟云契則米亦書但米可卽食爲急故言量粟可久儲爲緩故云書書比量爲緩也

獻孰食者操醬齊

疏曰醬齊爲食之主執主來則食可知如見芥醬必知獻魚膾之類

獻田宅者操書致

書致謂詳書其多寡之數而致之於人也○呂氏曰古者田宅皆屬於公非民所得而有而此云獻者或上所賜予可爲己有者如采地之屬故可獻歟【長樂陳氏曰水潦降不獻魚鼈則獻魚鼈必視其時也獻鳥者佛其首畜鳥者則勿佛則獻鳥必視其性也獻車馬以至於田宅皆有所執則舉其要也】

凡遺人弓者張弓尙筋弛弓尙角右手執簫左手承弣尊卑垂帨若主人拜則客還辟辟拜

弓之體角內而筋外尙使之在上也皆取其勢之順也簫梢末也疏云剡之差斜似簫故名弣中央把處也佩巾也客主尊卑相等則授受之際皆稍磬折而見其帨之垂也此時弓尙在客手故不容答主人之拜而少逡巡遷延以避之辟猶開也謂離其所立之處○呂氏曰下於上曰獻上於下曰賜敵者曰遺

主人自受由客之左接下承弣鄕與客並然後受自受者以敵客不當使人受也由從也從客左邊而受則客在右矣於是王人郤左手以接客之下而承其弣又覆右手以捉弓之下頭而受之此時則主客並立而俱向南也○方氏曰賔主異等則授受異向此賔主敵故鄕與客並也【金華邵氏曰獻車馬獻甲冑獻民虜粟米孰食田宅其事若重於弓矣然數者皆不著其儀獨於一弓之授受必謹焉者蓋古者射以觀徳而弓者觀徳之具也於授受而不謹則異時執弓挾矢支左屈右必有失其儀者此聖人所深慮也○馬氏曰禮曰主佩垂則臣佩委明尊卑俯仰之異也言尊卑垂而無上下之異者蓋賔主授受之禮非臣主之際也佩之有者以自淸潔也詩曰無感我兮戒非禮之污其淸潔也】

進劍者左首

疏曰進亦遺也首劍拊環也客在右主人在左劍首爲尊以尊處與主人也假令對授則亦左首首尊左亦尊爲宜也

進戈者前其鐏後其刃

疏曰戈鉤孑防也刃當頭而利鐏在尾而鈍不以刃授敬也

進矛防者前其鐓

疏曰矛如鋋而三廉防今之防也鐓爲矛防柄尾平底以平向人敬也亦應並授不云左右而云前後者互文也若相對則前後也若並授則左右也

進幾杖者拂之

拭去塵也

效馬效羊者右牽之

效陳獻也以右手牽之爲便

效犬者左牽之

以右手防其齧噬

執禽者左首

禽鳥也首尊主人在左故橫捧而以首授主人

飾羔鴈者以繢

飾覆之也畫布爲雲气以覆羔與鴈爲相見之贄也

受珠玉者以掬

謂以兩手共承之也

受弓劍者以袂

謂以衣袂承接之不露手也

飲玉爵者弗揮

謂不可振去餘瀝恐失墜

凡以弓劍苞苴簞筍問人者操以受命如使之容苞者苞裹魚肉之屬苴者以艸借器而貯物也簞圓笥方皆竹器問遺之也使者受命之時操持諸物卽習其威儀進退如至彼國之儀容也【金華應氏曰自獻魚鼈至於效犬執禽皆細別其獻物之宜而一物必有一儀也自餙羔鴈至於飲玉爵又略序其飾物之文而重其物必重其禮也終則總之曰凡以弓劍苞苴簞笥問人舉其凡以該上文所列之目也蓋曰獻曰遺曰進曰效𨿽不同而皆所以爲問也當其受命主人之時物𨿽未至於所遺之家而其操執有儀已若與之相爲揖遜周旋而無愧乎使者之容矣○藍田呂氏曰進者以物供尊者之用非獻也效者致之尊者之前使之見非進也劍也戈也矛防也三者皆兵也進兵者後其刃敬也少儀曰凡有刺刃者以授人則避刃是也拂之者去塵以進之敬也少牢饋食主人左手縮之以右袂進拂幾三右手橫執凡進授屍於筵前此進幾之儀羊馬豢畜之獸馴而易制故右牽之便也少儀牛則執紖馬則執靮皆右之犬𨿽豢畜然吠非其主或有噬人之患故左牽以右手制之如臣虜之比也少儀曰大則執緤執禽者左手謂摯也禽摯若卿執羔大夫執鴈士執雉庶人執鶩工商執雞是也士相見禮云摯冬用雉夏用腒左手奉之餙羔鴈以繢者以繢飾其布也方劍借之以袂文也弓劍比於珠玉不慮其失墜故得盡其文也玉器宜謹故弗揮聘禮曰小聘曰問問者久不相見使人問安否以講好也義如諸侯之相聘禮則殺之也詩云知子之順之雜佩以問之如弓劍苞苴簞笥皆可以問人者也弓劍玩好也苞苴魚肉果實也書曰厥包橘柚易曰包有魚詩曰野有死麕自茅包之是也簞論語一簞食是也笥以盛衣裳書云惟衣裳在笥是也】

凡爲君使者已受命君言不宿於家

受命卽行

君言至則主人出拜君言之辱使者歸則必拜送於門外

至則拜命歸則拜送皆敬君也

若使人於君所則必朝服而命之使者反則必下堂而受命

呂氏曰使人於君所不下堂反則下堂受命者始以已命往終以君命歸故使者反而後致其敬往則否也【長樂陳氏曰爲人臣者無以有已故將軍受命之日則忘其家臨軍誓眾則忘其親援桴而鼔則忘其身然則爲君使者豈異是哉此聘禮所以言釋幣遂行此所以言不宿於家也大夫見於國君國君拜其辱況君言至乎孔子問人於他邦再拜而送之況使人於君所乎言朝服而命之則知拜辱拜送亦朝服也言拜辱拜送則知朝服而命之亦拜之也拜送於門外則拜辱亦門外也○吳郡範氏曰人君所以爲國者恃其命令足以鼔舞羣下而已命令重則其政舉命令輕則其事隳人臣敬君之命如雷霆之不敢侮蓋以吾君之所以爲國者在焉故曲禮序尊敬君命之說爲尢詳朝受君言夕捨於郊非必使事如此其急也不敢慢君之命也使者以君言至出而拜迎出而拜送非拜使者也拜君之命也使人請命於君其往則朝服而遣之其反則下堂而受之非嚴使者也嚴君之命也人君深居九重之中而動化萬里之外命令所至奔走奉承其震動如此是以聖王兢兢業業不敢忽於出令審之而勿輕發守之而勿輕變使天下致敬而取則觀聽不惑而後治功可成也】

博聞彊識而讓惇善行而不怠謂之君子

博聞彊識而讓所謂有若無實若虛者惇善行而不怠所謂孳孶爲善者皆君子之道也○陳氏曰聞識自外入善行由中出自外入者易實故處之以虛由中出者易倦故濟之以勤

君子不盡人之歡不竭人之忠以全交也

呂氏曰盡人之歡竭人之忠皆責人厚者也責人厚而莫之應此交所以難全也歡謂好於我也忠謂盡心於我也好於我者望之不深盡心於我者不要其必致則不至於難繼也【廣安遊氏曰多能者常失於傲而自與爲善者常失於苟有得焉而止今也博聞彊識而居之以讓惇善行而加之以不怠謂之君子宜矣盡歡竭忠注疏說亦通古之制禮者於衣服飲食辭讓之際固有取於此然不止於此也其人於己所求歡以承命則其求宜有所止求而不止則歡有時而窮故其人之歡不可求之以盡也其人於己所望盡忠竭誠然所望當有所止苟望之而不止則忠有時而竭故其人之忠不可使至於竭也盡人之歡如虞公求玉於虞叔虞叔旣獻之而又求其寶劍故虞叔遂伐虞公此盡人之歡也楚共王歸知防而問何以報我知防不應而楚子責以必報不谷是竭人之忠也如古注之說則不盡人之歡若管敬仲之樂飲而不繼以燭是矣不竭人之忠若孔子出行不假雨具於子夏是矣君子之與人交所以貴辭貴讓貴有節貴不迫於人不幹掩人之私皆所以不盡歡不竭忠之意也詩曰攜無曰益牖民孔易言其求於民者當有所止而不可益求而無已記曰不大望於民傳曰舜不窮其民言其望於民者可小而不可大可使有餘而不可使至於窮古人之道大槪如此不獨於禮爲然也】

禮曰君子抱孫不抱子此言孫可以爲王父尸子不可以爲父屍爲君屍者大夫士見之則下之君知所以爲屍者則自下之屍必式乘必以幾

疏曰祭天地社稷山川四方百物及七祀之屬皆有屍外神不問同姓異姓但卜之吉則可爲尸祭勝國之社稷則士師爲屍惟祭殤無屍○呂氏曰抱孫不抱子古禮經語也曾子問曰孫幼則使人抱之抱孫之爲言生於孫幼且明屍必以孫以昭穆之同也古之祭祀必有屍屍神像也主人之事屍以子事父也屍必筮求諸神而不敢專也在散齋之日或道遇之故有爲屍下之禮大夫士言見君言知者蓋君或不能盡識有以告則下之致其敬也屍不下君而式之者廟門之外屍尊未全不敢亢禮而答之故式之而已亢禮而答則下之矣如在廟中主人拜無不答也古者車中以式爲敬式車前橫木也馮之以禮人首必小俛以是爲敬式視馬尾俯首之節也幾尊者所馮以養安也故尸之乘車用之

齊者不樂不弔

呂氏曰古之有敬事者必齊齊者致精明之徳也樂則散哀則動皆有害於齊也不樂不弔者全其齊之志也【嚴陵方氏曰君子則指所祭之主也凡爲屍者不必皆幼必曰抱以見禮之所在不以防而廢也且屍於所祭之主固爲孫行然於主祭之人則子行也父北面而事之又所以明子事父之道焉祭統言見父子之倫者意在乎此所謂在車則下之也必曰爲君屍者則知非爲君屍者有所不下之矣君知所以爲屍者則自下之者學記所謂當其爲屍則弗臣是也馮式謂之式猶執杖謂之杖也致齊將以致祭也故不以哀樂貳其心至於祭則曰樂以迎來哀以送往何也齊之所謂哀樂者以防外物爲主祭之所謂哀樂者以盡內志爲主惟能防外物之樂故能盡內志而樂神之來惟能防外物之哀故能盡內志而哀神之往齊之不哀不樂乃所以致祭之哀樂而已】

居防之禮毀瘠不形視聽不衰升降不由阼階出入不當門隧

門隧門之中道也○疏曰居防許羸瘦不許骨露見骨爲形之主故謂骨爲形○呂氏曰先王制禮毀不滅性毀瘠形視聽衰防於滅性送死之大事且將廢而莫之行則罪莫大焉不由阼階不當門隧執人子之禮而未忍廢也

居防之禮頭有創則沐身有瘍則浴有疾則飲酒食肉疾止復初不勝防乃比於不慈不孝

沐浴與飲酒食肉以權制者也故疾止則復初○朱子曰下不足以傳後故比於不慈上不足以奉先故比於不孝

五十不致毀六十不毀七十惟衰麻在身飲酒食肉處於內

五十始衰故不極毀六十則又衰矣故不可毀七十之年去死不逺略其居防之禮者所以全其易盡之期也【嚴陵方氏曰毀瘠不形慮或至於滅性故也居防之禮𨿽哭泣無時然不可以過哀而防其明焉𨿽聞樂不樂然不可以過哀而聵其聰焉視聴衰則不足以當大事也雜記言視不明聽不聰君子病之者以此前言爲人子者居不主奧行不中道及其居防則升降不由阼階出入不當門隧者事死如事生也七十則衰麻之外與平居無以異飲酒食肉則不必有疾處於內則不必居門外之倚廬也】

生與來日死與往日

與猶數也成服杖生者之事也數死之明日爲三日斂殯死者之事也從死日數之爲三日是三日成服者乃死之第四日也【永嘉戴氏曰死者日逺生者日忘聖人念之故三日而殯死者事也以往日數三日而食生者事也以來日數其情哀矣聖人察於人情之故而致意於一日二日之間以此教民而猶有朝祥暮歌者悲夫】

知生者弔知死者傷知生而不知死弔而不傷知死而不知生傷而不弔

方氏曰不知生而弔之則其弔也近於謟不知死而傷之則其傷也近於僞○應氏曰弔者禮之卹乎外傷者情之痛於中

弔喪弗能賻不問其所費問疾弗能遺不問其所欲見人弗能館不問其所捨

以貨財助防事曰賻此三事不能則皆不問者以徒問爲可愧也【臨川王氏曰不問其所費不問其所欲不問其所捨口惠而實不至○嚴陵方氏曰表記言有客不能館不問其所捨則知人謂行人矣儒行言孔子至捨哀公館之者以此】

賜人者不曰來取與人者不問其所欲

賜者君子與者小人○朱氏曰君子有守必將之以禮故不曰來取小人無厭必節之以禮故不問其所欲

適墓不登壠助葬必執紼

壠墳堆也登之爲不敬紼引棺索執之致力也

臨防不笑

以哀爲主

揖人必違其位

出位而揖禮以變爲敬也

望柩不歌入臨不翔當食不嘆

不歌與不笑義同臨哭也不翔不爲容也惟食忘憂非嘆所也

鄰有防舂不相

五家爲鄰相者以音聲相勸相蓋舂人歌以助舂也

里有殯不巷歌適墓不歌哭日不歌

二十五家爲里巷歌歌於巷也

送防不由徑送葬不辟塗潦臨防則必有哀色執紼不笑

不由徑不苟取其速也不避泥潦嫌於憚勞也

臨樂不嘆

亦爲非嘆所也

介冑則有不可犯之色故君子戒愼不失色於人此章自揖人必違其位當食不嘆臨樂不嘆介冑則有不可犯之色四句之外皆是凶事之禮節記者詳之如此每事戒愼則無失禮之愧不但不可失介冑之色而已【藍田呂氏曰壠非所登也助葬執紼必有事也弔於葬者必執引若從柩及壙皆執紼諸侯之禮曰寡君有宗廟之事使一介老某相執紼則助者𨿽諸侯亦執紼也臨防非笑所也望柩不歌如臨喪不笑也無服之喪至誠惻怛當與天下同之況鄰里乎相者舂人歌以助舂也適墓不歌如望柩不歌也送喪不由徑不欲速也不避塗潦不擇地也哀在乎此則忘乎彼也執紼不笑猶臨喪不笑也當食不嘆猶臨樂不嘆也臨喪則必有哀色介冑則有不可犯之色色必稱其服情必稱其色內外相顧所謂不失色於人也○馬氏曰喪以執事爲禮故送喪不由徑送葬不避塗潦傳曰所樂而憂猶有憂而樂君子之樂憂各有所當故臨樂不嘆兵車者以威克愛也以威克愛則服必稱情容必稱服故戎容曁曁介冑有不可犯之色者以此也禮曰服其服則文以君子之容有其容則文以君子之辭遂其辭則實以君子之徳徳稱容容稱服則民望其容貌瞻其顏色而諭其徳矣故君子戒愼不失色於人】

國君撫式大夫下之大夫撫式士下之禮不下庶人君與大夫或同途而出君過宗廟而式則大夫下車士於大夫猶大夫於君也庶人卑賤且貧富不同故經不言庶人之禮古之制禮者皆自士而始也先儒云其有事則假士禮而行之一說此爲相遇於途君撫式以禮大夫則大夫下車大夫撫式以禮士則士下車庶人則否故云禮不下庶人也【廣安遊氏曰庶人不廟祭則宗廟之禮所不及也庶人徒行則車乘之禮所不及也庶人無燕禮則酬酢之禮所不及也庶人見君子不爲容進退趨走則朝廷之禮所不及也不下者謂其不下及也】

刑不上大夫

大夫或有罪以八議定之議所不赦則受刑周官掌囚凡有爵者與王之同族奉而適甸師氏以待刑殺而此云不上大夫者言不制大夫之刑猶不制庶人之禮也【嚴陵方氏曰周官司寇有議貴之辟宗伯不以象示民亦此意也然周官以禮俗馭其民則禮非不下庶人也要之以治貴者爲主有甸師氏則刑非不上大夫也要之以治賤者爲之主在大夫之下庶人之上者則士而已王制言禮樂造士則禮及乎士矣舜典言撲作教刑則刑加乎士矣】

刑人不在君側

人君當近有徳者又以慮其怨恨而爲變也閽弒余祭刑人在側之禍也【藍田呂氏曰庶人愚且賤者也不可以待君子之事責之大夫賢且貴者也不可以待小人之法辱之故古之制禮皆自士始庶人則略而已大夫有罪非不刑也八議所不赦則刑於隠者周官掌囚所謂凡有爵者與王之同族奉而適甸師氏以待刑殺是也古者刑人皆逺墨者使守門闗刖者使守囿髠者使守積刑人而在君側輕身之道也】

兵車不式武車綏旌徳車結旌

疏曰兵車革路也尙武猛無推讓故不式武車亦革路也取其建戈刃卽云兵車取其威猛卽云武車也旌車上旌旛也尙威武故舒散若垂緌然玉金象木四路不用兵故曰徳車徳美在內不尙赫奕故纒結其旌於竿也【長樂陳氏曰武欲有爲以顯仁故綏旌徳欲無爲以藏用故結旌考之於詩車攻曰悠悠斾旌出車曰彼旟旐斯胡不斾斾六月曰白斾央央長髮曰武王載斾凡此言兵車之所建故皆曰斾以其綏旌故也庭燎曰言觀其旂采菽曰其旂淠淠泮水曰其旂茷茷載見曰龍旂陽陽閟宮曰龍旂承祀凡此言徳車之所建故不曰斾以其結旌故也○春秋傳曰辛未治兵建而不斾壬申斾之是武車之旌以綏爲主也周官王乘以朝謂之道車而此謂之徳車是朝祀賔封之車以徳爲主故也○廣安遊氏曰古之制禮者有屈伸之義當其伸也於人無所屈當其屈也於己有所不伸夫有美而見之泰也隠之謙也乘車而不式泰也式敬也君子於己徳之美常隠常謙而於人也無往而不敬焉今夫徳車結旌所以爲謙也盛服而襲所以爲晦也君子之道有所自足於內則無待乎汲汲以求見乎其外故其教人也常謙常敬常儉常遜有若無實若虛此禮樂之至文所從而生也此由於所當屈而以屈爲禮焉若夫用兵禦侮之事獨異於此眾車皆式獨不以式眾車皆結其旌兵車獨垂綏其旌服他服則皆有溫然之容而介冑獨有不可犯之色常人以拜爲敬獨介冑以不拜爲敬此由於所當伸而以伸爲禮也】

史載筆士載言

疏曰不言簡牘而曰筆者筆是書之主則余載可知言謂盟會之辭舊事也○方氏曰史國史也載筆將以書未然之事載言欲以閱已然之事

前有水則載靑旌

疏曰王行宜警備故前有變異則舉類示之靑旌者靑雀也是水鳥

前有塵埃則載鳴鳶

鳶鴟也鴟鳴則風生風生則塵埃起

前有車騎則載飛鴻

鴻鴈也鴈飛有行列與車騎相似

前有士師則載虎皮

虎威猛亦士師之象士師非所當警備者而亦舉類以示眾或者禁止暴橫之意歟

前有摯獸則載貔貅

摯獸虎狼之屬貔貅亦有威猛舉此使眾知爲備但不知爲載其皮爲畫其形耳【藍田呂氏曰史國史掌爲辭命者也士史之有司也國史撰述故載筆以書其辭命也有司藏書故載言以備其討論也二者皆以職從君者也師行號令非可以言傳也使眾易聞者莫如金皷使眾易見者莫如旗物師行之前必逺爲斥堠以備不虞故爲物色旌旗之上舉而示眾使爲之戒自靑旌而下皆以物色之類表其事也】

行前朱鳥而後武左靑龍而右白虎招搖在上急繕其怒

行軍旅之出也朱鳥武靑龍白虎四方宿名也以爲旗章其旒數皆放之龍旗則九旒雀則七旒虎則六旒蛇則四旒也招搖北斗七星也居四方宿之中軍行法之作此舉之於上以指正四方使戎陣整肅也舊讀繕爲勁今從呂氏說讀如字其怒士卒之怒也○呂氏曰急迫之也繕言作而致其怒先儒以繕爲勁不必攺也

進退有度左右有局各司其局

疏曰進退有度者牧誓云不愆於六步七步乃止齊焉四伐五伐乃止齊焉一擊一刺爲一伐少者四伐多者五伐又當止而齊正行列也左右有局者局部分也軍之左右各有部分不相濫也各司其局者軍行須監領也【馬氏曰軍之耳目在旗鼔故以朱靑白以別其方色所以用眾也先王之徵伐非私怒也致天討而已故繪四方之星所以見奉天討之義也】

父之讐弗與共戴天兄弟之讐不反兵交遊之讐不同國

不反兵謂常以殺之之兵器自隨也○呂氏曰殺人者死古今之達刑也殺之而義則無罪故令勿讐調人之職是也殺而不義則殺者當死宜告於有司而殺之士師之職是也二者皆無事乎復讐也然復讐之文雜見於經傳考其所以必其人勢盛緩則不能執故遇則殺之不暇告有司也父者子之天不能復父讐仰無以視乎皇天矣報之之意誓不與讐俱生此所以弗共戴天也【馬氏曰先王以恩論情以情合義其恩大者其情厚其情厚者其義隆是故父也兄弟也交遊也其爲讐則一而所以報之者不同或弗共戴天將死之而恥與之俱生也或不反兵將執殺之而爲之備也或不同國將逺之而惡其比也嗚呼聖人不能使世之無讐亦不能使之釋讐而不報惟稱其情義而已矣若夫公羊論九世之讐則禮失於太過而所報非所敵矣漢之時孝子見讐而不敢復則法失於太嚴而孝悌之情無所伸矣非曲禮之道也○新定顧氏曰二禮載復讐事向頗疑之治平盛世井井有綱紀安有私相報讐之事然天下事亦不可知四海至廣事變萬端豈可以一律論成周所以存此一條亦是沿人之情如父母出於道忽被彊冦刼盜殺害其子豈容但已在旁必力鬭與之俱死不在旁必尋探殺之而後已此乃人子之至痛追思殆不欲生縱彼在窮荒絕域亦必欲尋殺之以雪父母之寃故不與共戴天也不共戴天者不使之偸生俾與我共戴天也然又看輕重如何讐亦非一端如父母因事被人擠防爲人子者亦當平心自反不可専以報復爲心或被人挾王命以矯殺𨿽人子之至恨然城狐社鼠不可動搖又當爲之飲恨而不容以必報爲心也凡此之類皆宜隨事斟酌儻不顧事之曲直勢之可否各挾復讐之義以相搆害則是刑戮之民大亂之道也】

四郊多壘此卿大夫之辱也地廣大荒而不治此亦士之辱也

四郊者王城之外四面近郊五十里逺郊百里侯國亦各有四郊里數則各隨其地之廣狹而爲逺近也壘者屯軍之壁卿大夫不能謀國數見侵伐故多壘土廣人稀荒穢不理此二者固皆卿大夫之責士卑不與謀國而田裏之事則其職也故言亦士之辱【藍田呂氏曰立乎人之本朝者卿大夫也大夫則謀人之國矣有常職以食於上者士也士則任人之事矣謀人之國國危則任其責任人之事事不治則任其責】

臨防不惰祭服敝則焚之祭器敝則埋之防敝則埋之牲死則埋之

呂氏曰人所用則焚之焚之陽也鬼神所用則埋之埋之陰也【長樂陳氏曰四物皆用之以交於神明者也不焚不埋則移於他用無已凟於神明哉】

凡祭於公者必自徹其俎

疏曰此謂士助君祭也若大夫以上則君使人歸其俎若大夫以下自祭其廟則使人歸賔俎○呂氏曰執臣子之敬毋敢視賔客故自徹其俎以出也

卒哭乃諱禮不諱嫌名二名不偏諱

葬而虞虞而卒哭凡卒哭之前猶用事生之禮故卒哭乃諱其名嫌名音同者不偏諱謂可單言

逮事父母則諱王父母不逮事父母則不諱王父母逮及也庶人父母早死不聞父之諱其祖故亦不諱其祖有廟以事祖者則不然也【馬氏曰始死而諱是知死而致死之不仁也卒哭而不諱是知死而致生之不知也聖人知其然故將葬則有賜諡易名之禮卒哭則有捨舊諱新之令以明生事於此畢鬼事於此始也○長樂陳氏曰死而不諱則安忍而忘親二名而均諱則易犯而難辟聖人知其然爲之諱名之禮使之卒哭而諱所以盡愛敬之心二名不偏諱所以適言語之便】

君所無私諱大夫之所有公諱

私諱不避於公朝大夫則諱其先君也

詩書不諱臨文不諱

不因避諱而易詩書之文攺行事之語蓋恐有惑於學者有誤於承用也

廟中不諱

廟中之諱以卑避尊如有事於髙祖則不諱曾祖以下也

夫人之諱𨿽質君之前臣不諱也婦諱不出門大功小功不諱

質猶對也夫人之諱與婦之諱皆謂其家先世門者其所居之宮門也大功以下恩輕服殺故亦不諱

入竟而問禁入國而問俗入門而問諱

馬氏曰問禁慮得罪於君也問俗慮得罪於眾也問諱慮得罪於主人也

外事以剛日內事以柔日

甲丙戊庚壬爲剛乙丁己辛癸爲柔先儒以外事爲治兵然巡狩朝聘盟會之類皆外事也內事如宗廟之祭冠昏之禮皆是【廣安遊氏曰外事以剛日內事以柔日此謂順其陰陽也聖人之治天下本之以自然行之以至順如此而已三才之道在天爲陰陽在地爲柔剛在人爲仁義仁者陽與剛之屬也義者陰與柔之屬也古人以是二端盡三才之理然是二者不可以交相雜也柔者從陰剛者從陽外者從剛內者從柔此謂自然而至順者也】

凡卜筮日旬之外曰逺某日旬之內曰近某日防事先逺日吉事先近日

疏曰今月下旬筮來月上旬是旬之外日也主人告筮者云欲用逺某日此大夫禮士賤職防時至事暇可以祭則於旬初卽筮旬內之日主人告筮者云用近某日天子諸侯有雜祭或用旬內或用旬外其辭皆與此同喪事謂葬與二祥是奪哀之義非孝子所欲但不獲已故先從逺日而起示不宜急微伸孝心也吉事謂祭祀冠昏之屬少牢云若不吉則及逺日是先近日也

曰爲日假爾泰龜有常假爾泰筮有常卜筮不過三卜筮不相襲

曰命辭也爲字去聲讀爲卜吉日故曰爲日卜則命曰爲日假爾泰有常筮則命蓍曰爲日假爾泰筮有常假因也托也泰者尊上之辭有常言其吉凶常可憑信也此命蓍之辭不過三者一不吉至再至三終不吉則止而不行襲因也卜不吉則止不可因而更筮筮不吉則止不可因而更卜也

爲卜防爲筮卜筮者先聖王之所以使民信時日敬鬼神畏法令也所以使民決嫌疑定猶與也故曰疑而筮之則弗非也日而行事則必踐之

防蓍也舊說讀踐爲善文義甚迂疏引王氏說踐履也必履而行之當讀如字○疏曰說文猶獸名與亦獸名二物皆進退多疑人之多疑惑者似之故謂之猶與○呂氏曰凡常事卜不吉則不筮筮不吉則不卜獻公卜納驪姬不吉公曰筮之此相襲也若大事則先筮而後卜洪範有從筮從或龜從筮逆筮並用也晉卜納襄王得黃帝戰阪泉之兆又筮之遇大有之睽亦筮並用也故知不相襲者非大事也信時日者卜筮而用之不敢攺也敬鬼神者人謀非不足而猶求於鬼神知有所尊而不敢必也畏法令者人君法令有疑者決之卜筮則君且不敢專況下民乎嫌疑者物有二而相似也猶與者事有二而不決也如建都邑某地可都某地亦可都此嫌疑也如戰或曰可戰或曰不可戰此猶與也卜筮以決之定之此先聖王以神道設教也有疑而筮旣筮而不信諏日而卜旣卜而弗踐是爲不誠不誠之人不能得之於人況可得於鬼神乎【金華邵氏曰卜筮之事忽之者則以爲不足信泥之者則以爲不可不信記禮者慮夫人泥之也則曰不過三不相襲又慮夫人忽之也則曰信時日敬鬼神畏法令是又戒其忽也然則君子之於卜筮將如之何孔子曰敬鬼神而逺之以其爲無則在所當敬以其爲有則在所當逺惟處之於若有若無之間君子之於卜筮當如是而已】

君車將駕則僕執策立於馬前

此下言乘車之禮策馬杖也僕者執之立於馬前所以防奔逸也

已駕僕展軨效駕

已駕駕馬畢也軨車之轄頭車行由轄僕者展視軨徧卽入而效白於君言車駕竟

奮衣由右上取貳綏跪乘

疏曰僕先出就車於車後自振其衣以去塵從右邊升上必從右者君位在左避君空位也貳副也綏登車索也正綏擬君之升副綏擬僕右之升僕先試車時君猶未出未敢依常而立所以跪而乘之以爲敬

執策分轡驅之五步而立

疏曰轡馭馬索也車一轅而四馬駕之中央兩馬夾轅者名服馬兩邊名騑馬亦曰驂馬詩云兩服上襄兩驂鴈行鴈行者言與中服相次序也每一馬有兩轡四馬八轡以驂馬內轡系於軾前其驂馬外轡並兩服馬各二轡六轡在手右手執杖以三轡置空手中以三轡置杖手中故云執策分轡也驅之者試驅行之也五步而立者跪而驅馬以行五步卽止而倚立以待君出

君出就車則僕並轡授綏左右攘辟

疏曰君出就車則僕並六轡及策置一手中以一手取正綏授於君令登車於是左右侍駕陪位諸臣見車欲進行皆遷郤以避車使不妨車之行也

車驅而騶至於大門君撫僕之手而顧命車右就車門閭溝渠必步

疏曰車上君在左僕人中央勇士在右旣至大門恐有非常故回命車右上車至門閭溝渠而必下車者一則君子不誣十室過門閭必式君式則臣當下也二則溝渠險阻恐有傾覆亦須下扶持之也僕不下者車行由僕僕下則車無禦故不下也【藍田呂氏曰此章言僕禦君車之法也僕禦君車其節有五將駕執策立於馬前一也已駕展軨效駕二也先上車執策分轡驅之五步三也君出就車並轡授綏四也車至大門君撫僕手顧命車右就車五也策者所以驅馬僕之所從事也君車將駕僕執策立於馬前臨而視之則駕者無敢不謹也轄車之所賴以行也旣展軨乃敢白君故曰效駕僕在右君位在左升由右便也門閭溝渠必步防有竊發之變傾覆之虞也】

凡僕人之禮必授人綏若僕者降等則受不然則否凡爲車之僕者必以正綏授人不但臣於君爲然也若僕之等級卑下如士於大夫之類則授綏之時直受之而已無辭讓也非降等者則不受

若僕者降等則撫僕之手不然則自下拘之

降等者𨿽當受其綏然猶撫止其手如不欲其親授然然後受之亦謙讓之道也不降等者已𨿽不欲受而彼必授則卻手從僕之手下而自拘取之也

客車不入大門婦人不立乘犬馬不上於堂

馬氏曰客車不入大門所以敬主主人出大門迎之所以敬客故覲禮偏駕不入王門公食大夫禮賔乘車在大門外西方若諸侯不以客禮見王則墨車龍旂可以入大門故覲禮墨車龍旂以朝婦人乘安車故不立乘犬馬充庭實故不上堂以犬馬獻人則執緤靮而已以馬合幣則達圭而已奉馬而覲則授人而已皆不上堂之謂也【藍田呂氏曰客車不入大門敬主人也婦人不立乘從安也犬馬不上於堂賤畜也三者或敬或安或有所賤各從其宜也】

故君子式黃髮下卿位入國不馳入裏必式

式黃髮敬老也下卿位敬大臣也禮君出則過卿位而登車入則未到卿位而下車入國不馳恐車馬躪轢人也十室猶有忠信二十五家之中豈無可敬之人故入裏門必式所謂不誣十室也○鄭氏曰發句言故明此眾篇雜辭也【嚴陵方氏曰黃髮則老之尢者詩所謂黃髮兒齒是矣黃土色也形生於土而反於土髮至於黃則形將反本故也○李氏曰國君而下卿位不已過乎曰君子之所以待天下之賢臣其禮有隆而無殺者篤於至誠而已矣】

君命召𨿽賤人大夫士必自禦之

禦讀爲迓迎也自迎之所以敬君命

介者不拜爲其拜而蓌拜

介甲也○朱子曰蓌猶言有所枝拄不利屈伸也【長樂陳氏曰古者介冑有不可犯之色介者不拜蓋介者所以服人服人者無所服於人故不拜也】

祥車曠左乘君之乘車不敢曠左左必式

疏曰祥猶吉也吉車謂生時所乘葬時用爲魂車車上貴左僕在右空左以擬神也王者五路玉金象木革王自乘一餘四從行臣乘此車不敢空左空左則似祥車凶也左必式者不敢自安故恆憑式乘車君皆在左若兵戎革路則君在中

僕禦婦人則進左手後右手

疏曰僕在中婦人在左進左手持轡使身微相背逺嫌也

禦國君則進右手後左手而俯

疏曰禦君者禮以相向爲敬故進右手旣禦不得常式故但俯俛而爲敬

國君不乘奇車車上不廣欬不妄指

奇車奇邪不正之車也○方氏曰不廣欬者慮聲容之駭人聽不妄指慮手容之駭人視也

立視五巂式視馬尾顧不過轂

立謂立於車上也○疏曰巂規也車輪一周爲一規乘車之輪髙六尺六寸徑一圍三得一丈九尺八寸五規爲九十九尺六尺爲步總爲十六步半在車上所視則前十六步半也馬引車其尾近車闌車上憑式下頭時不得逺矚但瞻視馬尾轂車轂也若轉頭不得過轂論語云車中不內顧是也【馬氏曰先王之時作奇技奇器以疑眾者有刑作淫巧以蕩上心者有禁車不中度不鬻於市用器不中度不鬻於市則爲國君者其可以乘奇車哉蓋造車之法軫方以象地蓋圓以象天輪輻以象日月蓋弓以象星圓者中規方者中矩立者中縣衡者中水玉路以象徳之美金路以象義之和象路以象義之辧革路以象義之制木路以象仁之質凡欲人君俯仰而觀之則思合天地之徳周旋而視之則思合日月星辰之明出入不逾於規矩權衡言動不離於道徳仁義然後奇邪之志不萌於心而中正之行可律於下此所謂器以藏禮禮以出信者也然則非禮之奇車其可乘哉周官道右詔王之車儀則不廣欬口之儀也不妄指手之儀也立視五巂式視馬尾目之儀也顧不過轂首之儀也立欲平故視五巂式欲俯故視馬尾】

國中以策彗防勿驅塵不出軌

疏曰入國不馳故不用鞭策但取竹帶葉者爲杖形如埽帚故云策彗微近馬體搔摩之防勿搔摩也軌車轍也行緩故塵埃不飛揚出軌外也○朱子曰策彗疑謂策之彗若今鞭末韋帶耳

國君下齊牛式宗廟大夫士下公門式路馬

下謂下車也疏引熊氏說此文誤當云國君下宗廟式齊牛【嚴陵方氏曰齊牛祭牲也嵗時必齊戒以朝之故謂之齊牛國君式齊牛下宗廟所以奉神者則不敢不敬故也】

乘路馬必朝服載鞭策不敢授綏左必式

此言人臣習儀之節路馬君駕路車之馬也旣衣朝服又鞭策則但載之而不用皆敬也君升車則僕者授綏今臣以習儀而居左則自馭以行不敢使車右以綏授已也左必式者旣在尊位當式以示敬

步路馬必中道以足蹙路馬芻有誅齒路馬有誅步謂行步而調習之也必當路之中者以邊側卑防不敬或傾跌也蹙與蹴同芻艸也齒評量年數也誅罰也○馬氏曰察馬之力必以年數馬之年必以齒凡此戒其慢君物也先王制禮圖難於其易爲大於其細凡以止邪於未形而已耳【淸江劉氏曰禁過於微則人樂遷善防患於小則患逺矣齒路馬蹴路馬芻皆有誅是所以逺其防者也路馬者君之路馬也路馬之可敬況其君乎是以國家之敗常必自其小者始焉民無嚴君之心則無爲貴禮矣】

禮記大全卷一

欽定四庫全書

禮記大全卷二

明胡廣等撰

曲禮第二

凡奉【上聲】者當心提者當帶

防曰物有宜奉持者有宜提挈者奉者仰手當心提者屈臂當帶深衣之帶也古人常服深衣

執天子之器則上【上聲】衡國君則平衡大夫則綏【讀曰妥】之士則提之

防曰上髙也衡平也平正當心天子器不宜下故臣爲擎奉皆髙於心諸侯降於天子故臣爲奉持器與心平大夫降於諸侯故其臣奉器下於心綏下也士提之則又在綏下

凡執主器執輕如不克執主器操幣圭璧則尙左手行不舉足車輪曳踵

大夫稱主此則通上下貴賤言之如不克似不能勝也聘禮曰上介執玉如重尙左手謂左手在上左陽尊也踵腳後也執器而行但起其前而曵引其踵如車輪之運於地故曰車輪曵踵○方氏曰左手不如右彊尙左手所以爲容下右手所以致力【馬氏曰容止不有禮則不可觀進退不有禮則不可度古人以一威儀之肅慢爲利害之所召一執玉之俯仰爲禍福之所系則凡見於奉持操執行立屈伸之末者其可忽哉】

立則磬折垂佩主佩倚則臣佩垂王佩垂則臣佩委僂折如磬之背而玉佩從兩邊懸垂此立容之常然臣之於君尊卑殊等則當視其髙下之節而倍致其恭敬之容可也防俛則倚於身小俛則垂大俛則委於地皆於佩見其節【馬氏曰玉藻曰足容重手容恭立容徳又曰立容辧卑毋謟曲禮曰立如齊則自奉者當心以至尙左手者手容恭也行不舉足車輪曵踵者足容重也磬拆垂佩者立容徳而辧卑如齊也】

執玉其有借者則裼【錫】無借者則襲

古人之衣近體有袍襗之屬其外有裘夏月則衣葛或裘或葛其上皆有裼衣裼衣上有襲衣襲衣之上有常著之服則皮弁服及深衣之屬是也掩而不開謂之襲若開而見出其裼衣則謂之裼也○又聘禮注云曲禮云執玉其有借者則裼無借者則襲所謂無借謂圭璋特逹不加束帛當執圭璋之時其人則襲也有借者謂璧琮加於束帛之上當執璧琮時其人則裼也曲禮所云專主主璋特而襲璧琮加束帛而裼一條言之先儒乃以執圭而垂繅爲有借執圭而屈繅爲無借此則不然竊詳經文裼襲是一事垂繅屈繅又別是一事不容混合爲一說

國君不名卿老世婦大夫不名世臣侄【疊】娣士不名家相【去聲】長妾

不名不以名呼之也○防曰上卿貴故曰卿老世婦兩媵也次於夫人而貴於諸妾也世臣父在時老臣也侄是妻之兄女娣是妻之妹從妻來爲妾也大夫不世爵此有世臣者子賢襲父爵也家相助知家事者長妾妾之有子者【金華應氏曰所謂故國者非喬木之謂也有世臣之謂也古者立國必有世家大族以培防其本根且有世臣大老以隆固其棟幹人君常寵異而尊禮之所以存忠厚養恭敬也气脈不墜乎先世典刑可厲乎後來國之卿老家之世臣士之家相尊卑不同而輔贊則一敬之而不名所以示夫外之有所統也若夫內助之賢而舊者如世婦如侄娣如長妾𨿽其分不敵於女君其貴實隆於諸禦敬之而不名所以示夫內之有所統也內外皆有所敬而不名則受其所敬者莫不竭其忠而盡心覩其可敬者莫不知所畏而稟命然後國政家事有所統一而緩急有所憑藉而倚重矣】

君大夫之子不敢自稱曰余小子大夫士之子不敢自稱曰嗣子某不敢與世子同名

列國之君與天子之大夫其子皆不敢自稱余小子避嗣天子之稱也列國之大夫與士之子不敢自稱嗣子某避嗣諸侯之稱也○呂氏曰世子君之適子也諸臣之子不敢與之同名亦避君也若名之在世子之前則世子爲君亦不避谷梁傳曰衞齊惡衞侯惡何爲君臣同名也君子不奪人名不奪人親之所名

君使士射不能則辭以疾言曰某有負薪之憂

呂氏曰射者男子之所有事不能可以疾辭不可以不能辭也負薪賤役士之所親事者疾則不能矣故曰負薪之憂也【吳郡範氏曰射者男子之事一藝而文武之道備焉其爲法也內志欲正外體欲直容止欲比於禮節度欲比於樂有揖讓之儀有反求諸己之道古人進徳修業射蓋其一端也是以人人能之而不能者以爲恥故君使之射而偶未習焉則不敢以不能對而以疾辭】

侍於君子不顧望而對非禮也

呂氏曰顧望而後對者不敢先他人而言也○應氏曰有察言觀色之意

君子行禮不求變俗祭祀之禮居喪之服哭泣之位皆如其國之故謹修其法而審行之

言卿大夫士有徙居他國者行禮之事不可變其故國之俗皆當謹修其典法而審愼以行之【藍田呂氏曰孔子去魯曰遲遲吾行也去父母國之道也子路去魯謂顏淵曰何以贈我曰去國則哭於墓而後行古之君子重去父母之國如此則其去也豈得已哉道合則從不可則去君臣之義也故以道去其君者君所以待之者三有禮焉故臣爲舊君反服而君未之絕也樂樂其所自生禮不忘其本吾於父母之國夫豈不懷況以道去君君待之有禮則捨故從新仁人君子有所不忍此行禮所以不求變俗也俗者吾父母之國俗也𨿽去而之他國至於祭祀之禮居喪之服哭泣之位皆如其舊謹修審行而不輕攺者不忍忘吾父母之國也】

去國三世爵祿有列於朝出入有詔於國若兄弟宗族猶存則反告於宗後去國三世爵祿無列於朝出入無詔於國惟興之日從新國之法

去夲國𨿽已三世而舊君猶仕其族人於朝以承祖祀此人往來出入他國仍詔告於本國之君其宗族兄弟猶存則必有宗子凡冠娶妻必告死必赴不忘親也若去國三世朝無仕宦之列出入與舊君不相聞其時已久其義已絕可以攺其國之故矣然猶必待興起而爲卿大夫乃從新國之法厚之至也【馬氏曰人臣有舊君之服不過齊衰三月而已去國三世出入猶詔於國吉凶猶告於宗後何也舊國者人之所不能宗族者人之所不可絕今夫鳥獸之過故鄕猶回翔蹢躅而後去狐之將死猶正丘首而後斃況於人乎故太公封於齊世葬於周君子以爲不其本則去國三世而恩義不靳理固然也蓋爵祿有列於朝則是不棄其後也出入有詔於國則是不絕其好也如此則吾之所以反告者其可已乎夫爵祿有列於朝則有宗後以合其族爵祿無列於朝則無宗後之法無宗後則不特不反告而已故惟興之日從新國之法蓋方其未仕也𨿽守舊國之法可也及興而仕人則有所矣其可復爲未仕之所爲乎】

君子已孤不更【平聲】名

名者始生三月之時父所命也父沒而攺之孝子所不忍也

已孤暴貴不爲【去聲】父作諡

文王𨿽爲西伯不爲古公公季作謚周公成文武之徳亦不敢加太王王季以謚也○呂氏曰父爲士子爲天子諸侯則祭以天子諸侯其屍服以士服是可以已之祿養其親不敢以己之爵加其親也父之爵卑不當謚而以己爵當謚而作之是以己爵加其父欲尊而反卑之非所以敬其親也

居喪未葬讀喪禮旣葬讀祭禮喪復常讀樂章居喪不言樂祭事不言凶公庭不言婦女

復常除服之後也樂章歌之詩也○呂氏曰讀是書非肄業也當是時不知是事不以禮事其親者也吉凶之事不相干哀樂之情不可以貳故喪凶事也不言樂祭吉事也不言凶公私之事不可相干私事不可言於公庭故公庭不言婦女【長樂陳氏曰非喪而讀喪禮則非人子之情居喪而不讀喪禮不失之過則失之不及未葬而讀祭禮則非孝子之情旣葬而不讀祭禮不失之黷則失之怠喪未除而讀樂章則哀不足喪復常而不讀樂章則樂必崩】

振書端書於君前有誅倒防側於君前有誅

人臣以職分內事事君每事當謹之於素文書簿領己至君前乃始振拂其塵埃而端整之卜筮之官防其所奉以周旋者於君前而有顚倒反側之狀此皆不敬其職業而慢上者故皆有罰【嚴陵方氏曰防有本末故曰倒有背面故曰側倒防側與振書其過非大然皆有誅疑若已甚蓋以羣臣之眾而奉一人之尊不可不謹也抑所以防其漸歟】

防幾杖席蓋重【平聲】素袗【軫】絺綌不入公門

防所以問吉凶嫌豫謀也幾杖所以優髙年嫌自尊也席所以坐臥蓋所以蔽日與雨絺綌所以涼體袗單也單則見體而防此三者宴安之具也重素衣裳皆素也以非吉服故亦不可以入公門

苞【白表反】屨扱【揷】衽厭【於渉反】冠不入公門

苞讀爲藨以藨蒯之艸爲齊衰喪屨也扱衽以深衣前衽扱之於帶也蓋親初死時孝子以號踴履踐爲妨故扱之也厭冠喪冠也吉冠有纚有梁喪冠無之故厭帖然也此皆凶服故不可以入公門

書方衰【催】凶器不以告不入公門

方版也書方者條錄送死物件於方版之上也衰五服之衰也凶器若棺槨墻翣明器之屬不以告不入公門謂告則可入者蓋臣妾有死於宮中者君亦許其殯而成喪然必先告乃得將入也

公事不私議

馬氏曰季孫使冉有訪田賦於仲尼仲尼不對而私於冉有何也季氏用田賦非孔子所能止其私於冉有豈得已哉

君子將營宮室宗廟爲先廐庫爲次居室爲後

君子有位者也宗廟所以奉先故先營之廐以養馬庫以藏物欲其不乏用也故次之居室則安身而已故又次之

凡家造祭器爲先犧賦爲次養【去聲】器爲後

犧賦亦以造言者如周官牛人供牛牲之互與盆簝之類鄭注互若今屠家懸肉格盆以盛血簝受肉籠也○防曰家造謂大夫始造家事也諸侯大夫少牢此言犧牛也天子之大夫祭祀賦斂邑民供出牲牢故曰犧賦【藍田呂氏曰宗廟祭器事吾先也廐庫犧賦待吾眾也居室養噐奉吾私也此先後之序也】

無田祿者不設祭器有田祿者先爲祭服君子𨿽貧不粥【育】祭器𨿽寒不衣【去聲】祭服爲宮室不斬於丘木呂氏曰祭器可假服不可假也丘木所以庇宅兆爲宮室而斬之是慢其先而濟吾私也

大夫士去國祭器不逾竟【境】大夫寓祭器於大夫士寓祭器於士

呂氏曰臣之所以有宗廟祭器以事其先者君之祿也今去位矣乃挈器以行是竊君之祿以辱其先此祭器所以不逾竟也寓寄於爵等之同者使之可用也○馬氏曰防子抱祭器而之周何也君子爲己不重爲人不輕抱君之祭器可也抱己之祭器不可也

大夫士去國逾竟爲壇【善】位鄕【去聲】國而哭素衣素裳素冠徹緣【去聲】鞮【低】屨素簚【莫歷反】乘髦馬不蚤【爪】鬋【翦】不祭食不說【如字】人以無罪婦人不當禦三月而復服

壇位除地而爲位也鄕國向其夲國也徹緣去中衣之采緣而純素也鞮屨革屨也周禮注云四夷舞者所屝素簚素白狗皮也簚車覆防也旣夕禮云主人乘惡車白狗幦是也髦馬不翦剔馬之髦鬛以爲飾也蚤治手足爪也鬋剔治須髮也祭食食盛饌則祭先代爲食之人也不說人以無罪者己𨿽遭放逐而出不自以無罪解說於人過則稱己也禦侍禦寢宿也凡此皆爲去父母之邦捐親戚去墳墓失祿位亦一家之變故也故以凶喪之禮自處三月爲一時天气小變故必待三月而後復其吉服也【藍田呂氏曰大夫士去國喪其位也大夫士喪位猶諸侯之失國家去其墳墓拚其宗廟無祿以祭故必以喪禮處也爲壇而哭衣冠裳以素與馬不飾食不祭內不禦心喪之禮也禮庶民爲國君齊衰三月寄公爲所寓士仕焉而已者大夫以道去而猶未絕者皆服齊衰三月言與民同也今去其君𨿽非喪也然重絕君臣之義故以心喪自處而期以三月故曰三月而復服也鞮屨革屨也周官鞮屨氏蓋蠻夷之服也革去毛而未爲韋非吉屨也孔子去魯以防罪行樂毅云忠臣去國不潔其名以己無罪而說於人則君有罪矣君子不忍爲者厚之至也○廣安遊氏曰古之以凶禮自處者三而喪事不與焉戰勝以喪禮處之凶災以喪禮處之去國以喪禮處之戰勝以喪禮處之重用兵也凶災以喪禮處之重天災也去國以喪禮處之重去夲也且非特以喪禮自處也人將以喪禮弔之焉去國則弔之凶災則弔之故夫去國古人之所大患也棄其君棄其位棄其宗廟棄其父母之邦此其去國之可悲也明矣】

大夫士見【現】於國君君若勞【去聲】之則還【旋】辟【辟】再拜稽首

此言大夫士出聘他國見於主君君若問勞其道路之勤苦則旋轉退避乃再拜稽首也

君若迎拜則還辟不敢答拜

聘賔初至主國大門外主君迎而拜之賔則退郤不敢答拜而抗賔主之禮也

大夫士相見𨿽貴賤不敵主人敬客則先拜客客敬主人則先拜主人

敬而先拜謂大夫士聘於他國而見其卿大夫士也同國則否【馬氏曰相見貴於相下相下貴於相先士相見禮若先生異爵者請見之則辭辭不得命則先見之然則拜之禮蓋亦若此故主人敬客則先拜客客敬主人則先拜主人也燕禮賔升自西階主人先拜至聘禮賔入大門主君先拜迎則先拜之禮不特大夫士而已記之所言亦一端也】

凡非弔喪非見【現】國君無不答拜者

弔喪而不答主人之拜者以爲助執喪事之凡役而來非行賔主之禮也故士喪禮有賔則拜之賔不答拜是也士見夲國之君尊卑遼絕故君不答拜此二者之外無不答拜也

大夫見於國君國君拜其辱士見於大夫大夫拜其辱同國始相見主人拜其辱

君拜大夫之辱大夫拜士之辱皆謂初爲大夫初爲士而來見也此後朝見則有常禮矣士相見禮士見國君君答拜者亦以其初爲士而敬之也主人拜辱拜其先施也此謂尊卑相等者言同國則異國亦當然矣

君於士不答拜也非其臣則答拜之大夫於其臣𨿽賤必答拜之

君於士𨿽不答拜然不以施之他國之士者以其非己之臣也大夫答賤臣之拜避國君之體也

男女相答拜也

男女嫌疑之避亦多端矣然拜而相答所以爲禮豈以行禮爲嫌哉故記者明言之

國君春田不圍澤大夫不掩羣士不取麛【迷】卵

春田搜獵也澤廣故曰圍羣聚故曰掩麛鹿子凡獸子亦通名之麛卵防故曰取君大夫士位有等降故所取各有限制此與王制文異○方氏曰用大者取愈廣位卑者禁愈嚴

嵗凶年谷不登君膳不祭肺馬不食穀馳道不除祭事不縣【】大夫不食梁士飲酒不樂

膳者羙食之名肺爲气主周人所重故食必先祭肺言不祭肺示不殺牲爲盛饌也馳道人君驅馳車馬之路不除不埽除也祭必有鐘磬之縣今不縣言不作樂也大夫食黍稷以粱爲加公食大夫禮設正饌之後乃設稻粱所謂加也自君至士各舉一事尊者舉其大者卑者舉其小者其實互相通耳【藍田呂氏曰仁者以天下爲一身者也疾痛屙癢所以感吾憯怛怵惕之心非有知力與乎其間也以天下爲一身者一民一物莫非吾體故舉天下所以同吾愛也故嵗凶年谷不登民有饑色國君大夫士均與其憂君非不能玉食大夫士非無田祿仁人之心與民同之𨿽食不能飽也馬不食穀則芻秣而已公明儀曰庖有肥肉廐有肥馬民有饑色野有餓莩此率獸而食人也奪人食而食馬與牲仁人所不爲也凡此皆與民同憂自貶之道也及乎有九年之蓄𨿽凶旱水溢民無菜色然後天子食日舉以樂則舉之同其憂者無不同其樂也】

君無故玉不去身大夫無故不徹縣【】士無故不徹琴瑟

故謂災變喪疾之類【藍田呂氏曰君子致禮以治躬致樂以治心養其血气志慮無所不在於和使放心邪气不得接焉此樂所以無故而不得舎也災患喪病方在所憂故不可參以樂古之君子必佩玉右徵角左宮羽趨以采薺行以肆夏故不去身非特爲餙亦有玉聲鏘鳴中於五音近於樂也】

士有獻於國君他日君問之曰安取彼再拜稽首而後對

安取彼猶言何所得彼物也

大夫私行出疆必請反必有獻士私行出疆必請反必告君勞【去聲】之則拜問其行拜而後對

大夫士以私事出疆皆請於君其反也大夫有獻而士不獻不以卑者之物凟尊上也故但告還而已勞之者慰勞其道路之勞苦問其行者詢其防歷之所至也先拜後答急謝見問之寵也【長樂陳氏曰古之爲臣也無私行出疆之禮告於君而後可也臣之於君子之於親一也子於親出必告反必面或有賜焉必獻以示不敢有已而無私蓄也臣於君亦然】

國君去其國止之曰柰何去社稷也大夫曰柰何去宗廟也士曰柰何去墳墓也國君死社稷大夫死眾士死制

死社稷謂國亡與亡也死眾謂討罪禦敵敗則死之也死制受命於君難毋苟免也○方氏曰國君曰死社稷而大夫士不曰死宗廟墳墓何也蓋止其去者存乎私情死其事者存乎公義也○趙氏曰社所以祭五土之神稷所以祭五穀之神稷非土無以生土非稷無以見生生之效故祭社必及稷以其同功均利以養人故也周禮大司徒設社稷之壝壝者累土以爲髙也不屋而壇社壇在東稷壇在西【藍田呂氏曰臣民各止其君使勿去忠厚之至也以社稷宗廟墳墓爲言者皆指其所夲也先王之建國必爲之置社稷使其君守之爲土地人民之主此有國者所以以社禝爲言也大夫之有宗廟士之保其丘墓義亦猶是大夫士則有以道去其君諸侯有國受之於天子有死而無去也然此去者國滅君死正也苟社稷無隕先君有後則𨿽有不安其國致位而去特一身去就而已是亦有可去之義禮所以有寓公也人臣受命於君有死無二而已君之有社稷受命於天子者也大夫之眾士之制受命於其君者也故人臣敬君莫先於敬命棄命不死不敬莫大焉】

君天下曰天子朝諸侯分職授政任功曰予一人天子者君臨天下之總稱臣民通得稱之予一人則所自稱也

踐阼臨祭祀內事曰孝王某外事曰嗣王某

踐履也阼主階也履主階而行事故曰踐阼也宗廟之事爲內郊社之事爲外祝辭稱孝王某者事親之辭嗣王某者事神之辭也

臨諸侯畛【軫】於鬼神曰有天王某甫

天子巡狩而至諸侯之國必使祝史致鬼神當祭者之祭以不親往故祝辭稱字曰某甫甫者丈夫之美稱也○呂氏曰畛猶畦畛之相接然與交際之際同義○方氏曰望秩之禮必於野外故以畛言之畛田間道也祭於畛而謂之畛猶祭於郊而謂之郊也天子適諸侯非其常蓋有時也故於是特言有焉

崩曰天王崩復曰天子復矣告喪曰天王登假【遐】措之廟立之主曰帝

自上墜下曰崩亦壊敗之稱王者卒則史書於防曰天王崩復者人死則形神離古人持死者之衣升屋北面招呼死者之防令還復體魄冀其再生也故謂之復天子復者升屋招呼之辭臣子不可名君故呼曰天子復也防云以例言之則王后死亦呼王后復也告喪赴告侯國也呂氏讀假爲格音引王假有廟與來假來享言其精神升至於天愚謂遐乃逺邈之義登遐言其所升髙逺猶漢書稱大行行乃循行之行去聲以其往而不反故曰大行也措置也立之主者始死則鑿木爲重以依神旣虞而埋之乃作主以依神也○呂氏曰考之禮經未有以帝名者史記夏殷之王皆以帝名疑殷人祔廟稱帝遷據世夲當有所考至周有謚始不名帝歟

天子未除喪曰予小子生名之死亦名之

鄭氏曰生名之曰小子王死亦曰小子王也有小子侯是僭號也○呂氏曰春秋書王子猛卒不言小子者臣下之稱與史防之辭異也

天子有後有夫人有世婦有嬪有妻有妾

三夫人九嬪二十七世婦八十一禦妻自後而下皆三因而增其數妾之數未聞【馬氏曰昏義曰古者天子後立六宮三夫人九嬪二十七世婦八十一禦妻以聼天下之內治此曰天子有後有夫人有世婦有嬪有妻有妾蓋昏義言後宮之治故兼天子後言之而備六宮之數而妾不與焉曲禮言後宮之位故止言天子而備六宮之名則𨿽後之尊亦曰有後而妾之賤亦與焉】

天子建天官先六大【防】曰大宰大宗大史大祝大士大卜典司六典

此六大者天官之屬也以其所掌重於他職故曰先

天子之五官曰司徒司馬司空司士司冦典司五眾此五官與天官列而爲六五眾者五官屬吏之羣眾也

天子之六府曰司土司木司水司艸司器司貨典司六職

府者藏物之所此府主藏六物之稅

天子之六工曰土工金工石工木工獸工艸工典制六材

此六材者六工之所用也故不曰典司而曰典制已上四條舊說皆爲殷制其實無所考證皆臆說耳

五官致貢曰享

呂氏曰嵗終則司徒以下五官各致其功獻於王故謂之享貢功也享獻也【石林葉氏曰自夫人以下至革工其分列之先後與名號之異同亂於周官之序宜康成以爲殷禮也蓋治天下必自內始夫人嬪妾莫不有所司而不言司者以其主於內而已內治則家道正可以推而及國大宰王者所賴以治國也故建官特先之其屬則大宗大史大祝大士大卜皆有書故言六典六典所以奉天道也天道主之以天官而地道不可以無職故次之以司徒司徒所奉者地道所掌者邦教也有教不司以無政故次之以司馬司馬所掌者邦政有政不可以無事故次之以司空有政事則財用足人輕於從善而恥於犯法也故次之以司士正羣臣之版以詔爵祿終之以司冦詰邦國之禁以刑暴亂五官各率其屬而治故言五眾所以奉地道也天官先大宰以奉天道地官先司徒以奉地道人君於是可以輔相裁成之時也然而萬物生於天長於地人所賴以相養不可不急於先務故六府典司六職六工典制六材亦先王之智急於成物以養天下也是以土也木也水也艸也器也貨也聚之於人則曰六府分之於所治則曰六職金也土也石也木也獸也艸也造之於人則曰六工見之於用則曰六材府以聚其物而後命官以分治故後言六職材必待人而有成非人則不能成其材故先言六工治天下至於萬物各得其成材此先王所以裁成天地之道輔相天地之宜以左右民而治也𨿽然功罪不進於上則下之情不通黜陟不行於下則上之權不立故五官各致其貢以通於王也】

五官之長曰伯是職方其擯於天子也曰天子之吏天子同姓謂之伯父異姓謂之伯舅自稱於諸侯曰天子之老於外曰公於其國曰君

司徒以下五官之長者天子之三公也伯者長大之名三公無異職卽六卿中三人兼之任左右之職謂之相九命而作伯則分主畿外諸侯如公羊云自陜而東者周公主之自陜而西者召公主之是也是職方者言二伯於是職主其所治之方也天子之吏擯者之辭也此伯若是天子同姓則天子稱之爲伯父若異姓則稱爲伯舅皆親之之辭也此伯皆有采地在天子畿內自稱於私土采地之外則曰公自稱於采地之內則曰君也

九州之長入天子之國曰牧天子同姓謂之叔父異姓謂之叔舅於外曰侯於其國曰君

天下九州天子於每州之中擇諸侯之賢者一人加之一命使主一州內之列國取牧養下民之義故曰牧叔父叔舅降於伯父伯舅也自稱於所封國之外則曰侯若與國內臣民言則自稱曰君也【長樂劉氏曰昔三代聖人行己之法必稽於古首出庶物而不敢自尊也徳配二儀而不敢自大也莫尊乎父而謂同姓三公爲伯父莫親乎母而謂異姓三公爲伯舅非徒自示寡味卑已以尊賢也蓋以億兆之命舒慘系於一人政教之源治亂根於一徳非屈己以下賢崇道以率眾未易化也是以於九州之伯同姓者謂之叔父異姓者謂之叔舅焉】

其在東夷北狄西戎南蠻𨿽大曰子於內自稱曰不谷於外自稱曰王老

九州之外不過子男之國天子亦選賢以爲牧但以卑且逺故不以牧稱亦不稱父舅朝見之時擯辭惟曰子𨿽或有功益地至侯伯之數其爵亦不過子故云𨿽大曰子也如楚在春秋𨿽大國而其爵則稱子也谷善也於內與其臣民言也外謂夷狄之境也自稱王老言天子之老臣也

庶方小侯入天子之國曰某人於外曰子自稱曰孤四夷之君其來荒逺故以庶方名之庶眾也某人若牟人介人之類○防曰於外曰子者此君在其本國外四夷之中自稱依其夲爵若男亦稱男也若自與臣民言則稱孤孤者特立無徳之稱也

天子當依【上聲】而立諸侯北面而見【現】天子曰覲天子當寧【珍呂反】而立諸公東面諸侯西面曰朝

鄭氏曰春朝受摯於朝受享於廟秋覲一受之於廟朝者位於內朝而序進覲者位於廟門外而序入防曰依狀如屏風以絳爲質髙八尺東西當戶牖之間繡爲斧文亦曰斧依天子見諸侯則依而立負之而南面以對諸侯也寧者爾雅雲門屏之間謂之寧人君視朝所寧立處蓋寧立以待諸侯之至故云當寧而立也諸侯春見曰朝秋見曰覲又曰凡天子三朝一在路門內謂之燕朝大僕掌之二是路門外之朝謂之治朝司士掌之其三是臯門之內庫門之外謂之外朝朝士掌之諸侯亦有此三朝【廣安防氏曰夫禮不可一端盡也不有君臣相臨之禮則無以見大君之尊不有賔主相與之禮則無以見同姓異姓親親之恩夫諸侯之中有伯父焉有叔父焉有伯舅焉有叔舅焉有兄弟焉有昏姻焉三主家天下所恃以爲天下者不獨恃其利勢也天子以親親之恩而臨諸侯諸侯亦以親親之恩而報天子上下相睦同奨一姓所以數百年長久安寕而無患由此之故且尊卑之分不統於一聖人固以爲不可天子之尊諸侯之卑其自然之分固也然諸父兄弟舅甥昏姻相去之逺而久不相見於其來朝忌親親之恩專以分臨之聖人之心無乃有所不安於此此親親之恩賔主之禮所以行於春朝而異於覲禮之受於廟而臣皆北面也此三代之至文聖人待諸侯之禮備矣】

諸侯未及期相見曰遇相見於郤【隙】地曰防

未及期在期日之前也郤地閒隙之地也下言相見及期日也遇有遇禮防有防禮

諸侯使大夫問於諸侯曰聘

比年小聘三年大聘小聘大夫往大聘則卿往

約信曰誓涖牲曰盟

約信者以言語相要約爲信也用誓禮涖臨也春秋所書遇防盟聘皆有之惟無誓耳防云盟之爲法先鑿地爲方坎殺牲於坎上割牲左耳盛以珠盤又取血盛以玉惇用血爲盟書成乃防血而讀書置牲坎中加書於上而埋之謂之載書也【長樂陳氏曰盟防或眾遇不必眾春秋公及宋公遇於淸宋公衛侯遇於垂是遇不該於眾也周禮有盟邦國有盟萬民春秋有諸侯防有大夫防有兵車防是盟防有小大而該於眾也先王之時結民以忠信誠慤之心維邦國以比小事大之禮然而防遇盟誓之禮未甞弛於天下將使夫人明則知好惡幽則知信畏然後天下爲一家而無異俗中國爲一人而無殊心則防遇盟誓之輔於教也豈不懿哉】

諸侯見天子曰臣某侯某其與民言自稱曰寡人其在凶服曰適【丁歷反】子孤

臣某侯某如雲臣齊侯小白臣晉侯重耳之類擯者告天子之辭也凡自稱皆曰寡人不獨與民言也此略言之耳適子孤亦擯者告賔之辭也

臨祭祀內事曰孝子某侯某外事曰曾孫某侯某死曰薨復曰某甫復矣

內外事見前章曽孫猶晉平公禱河而稱曾臣彪之類天子徳厚流光故外事稱嗣王某諸侯不敢言繼嗣推始封之君而祖之故稱曽孫也薨之爲言瞢也幽晦之義本國史書之辭復稱字臣不名君也

旣葬見天子曰類見言諡曰類

呂氏曰繼先君之徳乃得受國而見天子故曰類見誄先君之善而請諡於天子故亦曰類【何氏曰類其徳而稱之如經天緯地曰文也】

諸侯使人使【去聲】於諸侯使者自稱曰寡君之老

寡君之老惟上大夫可稱見玉藻

天子穆穆諸侯皇皇大夫濟濟【上聲】士蹌蹌【七羊反】庶人僬僬【子妙反】

呂氏曰穆穆幽深和敬之貎皇皇壯盛顯明之貎濟濟修飾齊一之貎蹌蹌翔舉舒揚之貎庶人見乎君不爲容進退趨走僬僬𨿽無所考大抵趨走促數不爲容之貎也

天子之妃曰後諸侯曰夫人大夫曰孺人士曰婦人庶人曰妻

鄭氏曰妃配也後之言後也夫之言扶孺之言屬婦之言服妻之言齊

公侯有夫人有世婦有妻有妾夫人自稱於天子曰老婦

畿內諸侯之妻因助祭於王后或因獻繭之屬故得以見天子○陳氏曰不以老稱不足以任其事不以婦稱非所以能事人故稱老婦○應氏曰年髙者固可稱老婦其始嫁者宜如何稱則亦曰婦而配之以卑小之名耳

自稱於諸侯曰寡小君

防曰此諸侯謂他國君也古者諸侯相饗夫人亦出故得自稱也坊記云陽侯殺繆侯而竊其夫人故大饗廢夫人之禮君之妻曰小君而云寡者亦從君爲謙也

自稱於其君曰小童自世婦以下自稱曰婢子

小童未成人之稱婢之言卑也

子於父母則自名也

自稱其名【藍田呂氏曰子之名父母所命敬親之命不敢有他稱也】

列國之大夫入天子之國曰某士自稱曰陪臣某於外曰子於其國曰寡君之老使者自稱曰某

某士擯者稱其人曰某國之士也韓起聘於周擯者曰士起蓋列國卿大夫其命數與天子之士等也陪重也諸侯爲天子之臣己又爲諸侯之臣也於外曰子者亦擯者辭在他國則擯者稱其姓而曰子春秋閔二年齊髙子來盟髙傒是也於其國曰寡君之老謂在己國與人語則以此自稱也使者自稱曰某某名也若爲使在他國與彼君語則稱名也

天子不言出諸侯不生名君子不親惡諸侯失地名滅同姓名

防曰君子不親惡者謂孔子書經見天子大惡書出以絕之諸侯大惡書名以絕之君子不親此惡人故書出名以罪之也○呂氏曰賢者貴者皆謂之君子天子無外安得而言出然而言出者徳不足以君天下而位號存焉耳諸侯不生名惟死而告終然後名之然有生名者徳不足以名君子而位號存焉耳故天子不言出諸侯不生名皆謂君子不親惡故也○陳氏曰言出所以外之生名所以賤之春秋書天王出居於鄭譏之也書以蔡侯獻舞歸以其失地也書衛侯燬滅邢以其滅同姓也夫天子之言出諸侯之生名皆有大惡在所棄焉君子所以不親也然春秋書天王居於某地者二而不言出諸侯失地而奔者十五滅同姓者三而有不生名者莫非出居而事有異同莫非失地滅同姓而罪有輕重故也蓋諸侯義莫大於保國仁莫大於親親不能保國而至於失地不能親親而至於滅同姓其名之也宜矣

爲人臣之禮不顯諌三諫而不聼則逃之

陳氏曰孔子之於魯百里奚之於秦未嘗諌而去龍逢之於夏比干之於殷則死於諫而不去何也蓋事有輕重勢有可否君子以禮爲守以義爲行迹𨿽不同其趨一也

子之事親也三諫而不聼則號【平聲】泣而隨之

呂氏曰君臣義合也父子天合也君臣其合也與父子同其不合也去之與父子異也【嚴陵方氏曰犯而無隱者臣之義也諌而不顯者臣之私也此主於人臣之禮故曰不顯諌仁之於父子義之於君臣義有所不爲仁有所不忍臣之於君三諫不聼尙復畱焉則固位矣固位者義所不爲則逃之子之於親三諫不聽苟遂絕之則傷恩矣傷恩者仁所不忍故隨之逃之全其身而立我義之盡也隨之將以感其心而立人則仁之至也臣子之道備矣】

君有疾飲藥臣先甞之親有疾飲藥子先甞之醫不三世不服其藥

呂氏曰醫三世治人多用物熟矣功已試而無疑然後服之亦謹疾之道也【嚴方氏曰君於平居無事之時其膳也膳夫品甞之大子親視之亦以致其謹而已則於有疾之時尢所不可忽也醫之爲術苟非父祖子孫傳業則術無自而精術之不精其可服其藥乎周官司徒以世事教能者良以此也𨿽然經之所言亦道其常而已若夫非傳業而或自得於心者未及三世固在所取也】

儗人必於其倫

防曰不得以貴比賤爲不敬也○方氏曰禹稷顏回時不同矣孔子俱以爲賢儗之以道也夷惠伊尹迹不同矣孟子俱以爲聖儗之以心也子夏以有若似孔子徒儗之以貎而已不知聖賢之徳不倫也公孫丑以管仲比孟子徒擬之以位而已不知王覇之道不倫也

問天子之年對曰聞之始服衣若干尺矣

若如也未定之辭數始於一而成於十干字從一從十故言若干謂或如一或如十凡數之未定者皆可言顏注食貨志云幹个也謂當如此个數意亦近之

問國君之年長曰能從宗廟社稷之事矣防曰未能從宗廟社稷之事也

爲國以禮而禮莫重於祭宗廟社稷事無有先於此者能則知其長未能則知其防

問大夫之子長曰能禦矣防曰未能禦也

古者五十命爲大夫故不問其年而問其子之長防禦謂禦車也禦者六藝之一防則未能○防曰禦謂主事也官有世功子學父業故有禦事之因

問士之子長曰能典謁矣防曰未能典謁也

謁請也典謁者主賔客告請之事士賤無臣下自典告也

問庶人之子長曰能負薪矣防曰未能負薪也

負薪者庶人力役之事長則能【嚴陵方氏曰貴賤𨿽各不同莫不有爲以用事故於問國君之年則以從宗廟社稷之事爲對焉宗廟社稷蓋事神之事也禦則於事有所制禦蓋治人之事也典謁則典主請謁蓋事人之事也負薪則力役之事而已事神者重於治人治人者尊於事人事人者逸於力役此重輕尊卑逸勞之別也】

問國君之富數【上聲】地以對山澤之所出

數地舉其土地之廣狹如百里七十里五十里各言之也山澤所出如魚鹽蜃蛤金玉錫石之類也

問大夫之富曰有宰食力祭器衣服不假

宰邑宰也有宰則有采地矣食力謂食下民賦稅之力衣服祭服也

問士之富以車數對

上士三命得賜車馬故問士富則以車數對也

問庶人之富數【上聲】畜【許又反】以對

庶人受田有定制惟畜牧之多寡在乎人故數畜以對也

天子祭天地祭四方祭山川祭五祀嵗徧諸侯方祀祭山川祭五祀嵗徧大夫祭五祀嵗徧士祭其先

呂氏曰此章泛論祭祀之法冬日至祭天夏日至祭地四時各祭其方以迎气又各望祭其方之山川五祀則春祭戶夏祭竈季夏祭中霤秋祭門冬祭行此所謂嵗徧諸侯有國國必有方祭其所居之方而已非所居之方及山川不在境內者皆不得祭故曰方祀祭法天子立七祀加以司命防厲諸侯五祀有司命公厲而無戶竈大夫三祀有族厲而無中霤戶竈士二祀則門行而已是法考於經皆不合曽子問天子未殯五祀之祭不行士喪禮禱乎五祀則自天子至士皆祭五祀祭法言渉怪妄不經至於所稱廟制亦不與諸經合【嚴陵方氏曰徳有隆殺故所祭之神有大小業有廣狹故所祭之神有逺近也】

凡祭有其廢之莫敢舉也有其舉之莫敢廢也非其所祭而祭之名曰淫祀淫祀無福

呂氏曰廢之莫敢舉如已毀之宗廟變置之社稷不可復祀也舉之莫敢廢如己修之壇墠而輒毀已正之昭穆而輒變也非所祭而祭之如法不得祭與不當祭而祭之者也魯立武宮立煬宮舉其廢也躋僖公廢其舉也魯之郊禘與祀文王祀爰居祭所不當祭也滛過也以過事神神弗享也故無福○方氏曰可廢而廢可舉而舉者存乎義因所廢而莫敢舉因所舉而莫敢廢者存乎禮蓋禮有經義有權也【北溪陳氏曰天子祭天地諸侯祭山川大夫祭五祀士祭其先古人祀典品節一定不容紊亂在諸侯不敢僭天子而祭天地在大夫亦不敢僭諸侯而祭山川如季氏旅防山便不是禮故曰非當祭而祭之者名曰淫祀淫祀無福淫祀不必皆是不正之鬼假如正當鬼神自家不應祀而祀便是淫祀】

天子以犧牛諸侯以肥牛大夫以索牛士以羊豕毛色純而不雜曰犧養於滌者曰肥求得而用之曰索○防曰此謂天子大夫士也若諸侯大夫卽用少牢士則用特牲其喪祭則大夫亦得用牛士亦用羊豕故雜記云上大夫之虞也少牢卒哭成事祔皆大牢下大夫之虞也特牲卒哭成事祔皆少牢是也

支子不祭祭必告於宗子

防曰支子庶子也祖禰廟在適子之家庶子賤不敢輒祭若宗子有疾不堪當祭則庶子代攝可也猶必告於宗子然後祭○呂氏曰別子爲祖繼別爲宗百世不遷者大宗也繼禰繼祖繼曽祖繼髙祖五世則遷者小宗也宗子上繼祖禰族人兄弟皆宗之冠娶妻必告死必赴況於祭乎所宗乎宗子者皆支子也支子不敢祭也如諸侯不敢祖天子大夫不敢祖諸侯尊者之祭非卑者所敢屍也故宗子爲士庶子爲大夫以上牲祭於宗子之家祝曰孝子某爲介子某薦其常事則支子𨿽貴可以用其祿而不敢專其事也宗子去在他國則支子攝主以祭其禮有殺【程子曰古所謂支子不祭者惟使宗子立廟主之而已支子𨿽不祭至於齊戒致其誠意則與主祭者不異可與則以身執事不可與則以物助但不別立廟爲位行事而已後世如欲立宗子當從此義𨿽不祭情亦可安若不立宗子徒欲廢祭適足長惰慢之志不若使之祭猶愈於己也】

凡祭宗廟之禮牛曰一元大武

此以下凡二十一物元頭也武足迹也牛肥則迹大

豕曰剛鬛

豕肥則鬛剛

豚曰腯【突】肥

腯者充滿之貌

羊曰柔毛

羊肥則毛細而柔弱

雞曰翰音

翰長也雞肥則鳴聲長

犬曰羮獻

犬肥則可爲羮以獻凡煮肉皆謂之羮特牲禮云羮飪頴考叔曰未甞君之羮是也

雉曰防【疏】趾

雉肥則兩足開張故曰防趾

兔曰明視

兔肥則目開而視明故曰明視

脯曰尹祭

尹正也脯欲旉割方正

槀【考】魚曰商祭

槀幹也商度也商度其燥濕之宜

鮮【仙】魚曰脡【挺】祭

脡直也魚之鮮者不餒敗則挺然而直

水曰淸滌

水酒也水可漑濯故曰淸滌

酒曰淸酌

古之酒醴皆有淸有糟未泲者爲糟旣泲者爲淸也

黍曰薌【香】合

黍熟則黏聚不散其气又香故曰薌合

粱曰薌萁【基】

粱谷之彊者其莖葉亦香故曰薌萁

稷曰明粢【咨】

稷粟也明則足以交神祭祀之飯謂之粢盛

稻曰嘉蔬

蔬與防同立苗防則茂盛嘉美也

韭曰丰本

其根本丰盛也

鹽曰咸鹺【才何反】

咸鹺鹽味之厚也

玉曰嘉玉

無瑕之玉也

幣曰量幣

中廣狹長短之度也○防曰此等諸號若一祭並有則舉其大者或惟有犬雞惟有魚兔則各舉其號故經備載其名【藍田呂氏曰祭宗廟之禮內則盡志外則盡物所謂盡物者盡其物之至美以薦之然後可以不慊於心鬼神其來享也故祝辭皆舉其美而言言於物不敢不盡也禽獸之獻以肥腯爲美魚臘鮮槀以得宜爲美水與酒以潔淸爲美黍稷稻粱以馨香明潔爲美韭以苗之盛爲美鹽以味之厚爲美玉以不瑕爲美幣以可制爲美】

天子死曰崩諸侯曰薨大夫曰卒士曰不祿庶人曰死在牀曰屍在棺曰柩羽鳥曰降【如字】四足曰漬【自】死冦曰兵

防曰卒畢竟也士祿以代耕不祿不終其祿也死者澌也消盡無餘之謂屍陳也古人病困气未絕之時下置在地气絕之後更還牀上所以如此者凡人初生在地病將死故下復其初生冀得脫死重生也若其不生復反本牀旣未殯斂陳列在牀故曰屍也○呂氏曰柩久也此化者無使土親膚故在棺欲其久也羽鳥飛翔之物降而下則死矣獸能動之物腐敗則死矣漬謂其體腐敗漸漬也兵者死於冦難之稱也

祭王父曰皇祖考王母曰皇祖妣父曰皇考母曰皇妣夫曰皇辟【璧】

曰皇曰王皆以君之稱尊之也考成妣嫓辟法也妻所法弍也爲之宗廟以鬼享之不得不異其稱謂也

生曰父曰母曰妻死曰考曰妣曰嬪壽考曰卒短折【市設反】曰不祿

嬪者婦人之美稱嬪猶賔也夫所賔敬也短折夭橫而死也此言卒與不祿與上文大夫士之稱同者彼以位之尊卑言此以數之修短言也又按呂氏說死冦曰兵之下當以此二句承之蓋錯簡也○謝氏曰易曰有子考無咎又曰意承考也又書言事厥考厥長之類皆非死而後稱蓋古者通稱後世乃異之耳

天子視不上於袷【刼】不下於帶國君綏【妥】視大夫衡視士視五步

天子視謂視天子也袷朝服祭服之曲領也妥頽下之貎視國君者目不得平看於面當視其面之下袷之上也衡平也大夫之臣視大夫平看其面也士視五步者士之屬吏視士亦不得髙面下帶而得旁視左右五步之間也

凡視上於面則敖【傲】下於帶則憂傾則姦

呂氏曰上於面者其气驕知其不能以下人矣下於帶者其神奪知其憂在乎心矣視流則容側必有不正之心存乎胸中矣此君子之所以愼也【長樂劉氏曰臣之事君敬盡於心則五事罔有弗正然於視瞻苟無等降在禮爲愆矣故視於天子諸侯大夫士各不同焉】

君命大夫與士肄【異】在官言官在府言府在庫言庫在朝言朝

人君有命令則大夫士相與肄習之其事或在官或在府或在庫或在朝隨其所在而謀議之官者職守司存之總名府庫者貨器藏貯之異號朝則君臣防見之公庭也【藍田呂氏日先時豫慮思不出其位皆所以防君命也居是位也不敢以侵他事治是事也不敢以有他慮此所以志無所分政無不舉也】

朝言不及犬馬

犬馬防賤不當言之於朝

輟朝而顧不有異事必有異慮故輟朝而顧君子謂之固

朝儀當肅不宜爲左右之顧異猶他也敬心不存則形諸外此所以知其有他事他慮也固謂鄙野不達於禮也【藍田呂氏曰在朝而言犬馬慢也敬不在君也輟朝而他顧亦敬不在君也有異心存焉非所治者皆異事也非所謀者皆異慮也故君子謂之固固野陋也】

在朝言禮問禮對以禮

朝廷之上凡所當言者皆禮也一問一對必稽於禮孔子在宗廟朝廷便便言惟謹爾盡此道也

大享不問卜不饒富

呂氏曰冬至祀天夏至祭地日月素定故不問卜至敬不壇掃地而祭牲用犢酌用陶匏席用槁稭視天下之物無以稱其徳以少爲貴焉故不饒富

凡摯天子鬯諸侯圭卿羔大夫鴈士雉庶人之摯匹【木】童子委摯而退野外軍中無摯以纓拾矢可也

摯與贄同執物以爲相見之禮也鬯釀秬黍爲酒曰秬鬯和以鬰金之艸則曰鬰鬯不以鬰和則直謂之鬯言其芬香條暢於上下也天子無客禮而言摯者用以禮見於神而已圭命圭也公桓圭侯信圭伯躬圭子谷璧男蒲璧此不言璧略也羔取其羣而不失類且潔素也鴈取其知時且飛有行列也雉取其性之耿介且文飾也匹讀爲鶩野鴨曰鳬家鴨曰鶩不能飛騰如庶人之終守耕稼也童子不敢與成人爲禮或見師友而執贄則奠委於地而自退避之也纓馬之繁纓卽馬鞅也拾射韝也矢箭也或野外或軍中隨所有用之也

婦人之摯椇【秬】榛脯修棗栗

椇形似珊瑚味甜美一名石李榛似栗而小脯卽今之脯也修用肉煆治加姜桂幹之脯形方正修形稍長並棗栗六物婦初見舅姑以此爲摯也左傳女摯不過榛栗棗修以告防也【長樂陳氏曰禮云無辭不相接也無禮不相見也欲民之無相瀆也又云君子於其所尊不敢質也故貴至於邦君賤至於庶人以至婦人童子相見不依摯不足以爲禮摯而不稱徳不足以爲義此玉帛禽鳥榛栗棗修之用所以不一也】

納女於天子曰備百姓於國君曰備酒漿於大夫曰備埽【去聲】灑【所買反】

呂氏曰不敢以伉儷自期願備妾媵之數而已皆自卑之辭也【嚴陵方氏曰酒漿者奉祭祀之物不如是不足以配國君故曰備酒漿埽灑者有家之事不如是不足以配大夫故曰備埽灑凡此皆主人之謙辭耳故每言備焉備者所以備其乏也】

禮記大全卷二﹤經部﹐禮類﹐禮記之屬﹐禮記大全﹥

欽定四庫全書

禮記大全卷三

明胡廣等撰

檀弓上

劉氏曰檀弓篇首言子遊及篇內多言之疑是其門人所記

公儀仲子之喪檀弓免焉仲子捨其孫而立其子檀弓曰何居我未之前聞也趨而就子服伯子於門右公儀氏仲子字魯之同姓也檀弓魯人之知禮者袒免本五世之服而朋友之死於他邦而無主者亦爲之免其制以布廣一寸從項中而前交於額又卻向後而繞於髻也適子死立適孫爲後禮也弓以仲子捨孫而立庶子故爲過禮之免以弔而譏之何居怪之之辭猶言何故也此時未小斂主人未居阼階下猶在西階下受其弔故弓弔畢而就子服伯子於門右而問之也【嚴陵方氏曰免之爲服特施於五世之親爾而朋友死於他邦者亦服之仲子之於檀弓旣非五世之親而其喪又非死於他邦者檀弓之免也蓋非所服而服之也服非所服之服所以譏立非所立之意爾】

曰仲子捨其孫而立其子何也伯子曰仲子亦猶行古之道也昔者文王捨伯邑考而立武王微子捨其孫腯而立衍也夫仲子亦猶行古之道也子遊問諸孔子孔子曰否立孫

曰弓之問也猶尙也亦猶擬議未定之辭伯邑考文王長子微子捨孫立衍或是殷禮文王之立武王先儒以爲權或亦以爲遵殷制皆未可知否則以徳不以長亦如太王傳位季歷之意歟○邱氏曰檀弓黙而不復言子遊疑而復求正非夫子明辧以示之孰知捨孫立子之爲非乎【長樂陳氏曰木之正出爲本旁出爲枝子之正出爲嫡旁出爲庶故伐枝不足以傷木伐其本則木獘矣廢庶不足以傷宗廢其嫡則其宗絕矣本固而枝必茂嫡正而庶必寧此天地自然之理也先王知其然於是貴嫡而賤庶使名分正而不亂爭奪息而不爭故子生冡子接以太牢庶子少牢冡子未食而見庶子已食而見冠則嫡子於阼庶子於房外死則嫡子斬庶子期其禮之重輕隆殺如此豈有他哉以其傳重與不傳重之故也禮曰庶子不祭祖明其宗也又曰庶子不祭禰明其宗也史曰父不祭於支庶之宅此嫡庶之分不可不辧也昔公儀仲子捨孫立子而檀弓弔以免司防惠子捨嫡立庶而子遊弔以麻衰皆重其服以譏之欲其辧嫡庶之分而已春秋之時宋宣公捨子與夷立弟穆公又捨子馮立與夷而與夷卒見殺莒紀公黜太子僕愛季佗而卒於召禍晉獻公殺世子申生立奚齊而卒至於亂晉齊靈公廢太子光立公子牙而卒以亂齊蓋嫡一而已立之足以尊正統而一人之情庶則眾矣立之則亂正統而啟覬覦之心宋莒齊晉之君不察乎此每每趨禍良可悼也】

事親有隱而無犯左右就養無方服勤至死致喪三年事君有犯而無隱左右就養有方服勤至死方喪三年事師無犯無隱左右就養無方服勤至死心喪三年饒氏曰左右音佐佑非也左右卽是方養不止飲食之養言或左或右無一定之方子之於親不分職守事事皆當理會無可推托事師如事父故皆無方有方言左不得越右右不得越左有一定之方臣之事君當各盡職守故曰有方○朱氏曰親者仁之所在故有隱而無犯君者義之所在故有犯而無隱師者道之所在故無犯無隱也○劉氏曰隱皆以諫言父子主恩犯則爲責善而傷恩故防諫而不可以犯顏君臣主義隱則是畏威阿容而害義故匡救其惡勿欺也而犯之師生處恩義之間而師者道之所在諫必不見拒不必犯也過則當疑問不必隱也隱非掩惡之謂若掩惡而不可揚於人則三者皆當然也惟秉史筆者不在此限就養近就而奉養之也致喪極其哀毀之節也方喪比方於親喪而以義並恩也心喪身無衰麻之服而心有哀戚之情所謂若喪父而無服也【長樂陳氏曰親育我報之以仁有隱至致喪皆仁也君覆我報之以義有犯至方喪皆義也師之成我同乎仁而不全乎仁同乎義而不全乎義故無犯與親同無隱則與親異無隱與君同無犯則與君異喪三年與君親同無服則與君親異○張子曰古不制師服師服無定體也見彼之善而已效之亦師也故有得其一言一義而如朋友者有親炙如兄弟者有成就已身而恩如天地父母者此豈可一槪服之故聖人不制其服心喪之可也孔子死門人一時心防又豈可責其一槪以傳道久近而各盡其哀之隆殺如子貢獨居三年而後歸】

季武子成寢杜氏之葬在西階之下請合葬焉許之入宮而不敢哭武子曰合葬非古也自周公以來未之有攺也吾許其大而不許其細何居命之哭

劉氏曰成寢而夷人之墓不仁也不攺葬而又請合焉亦非孝也許其合而又命之哭焉矯僞以文過也且寢者所以安其家乃處其家於人之冡上於汝安乎墓者所以安其先乃處其先於人之階下其能安乎皆不近人情非禮明矣【嚴陵方氏曰周官墓大夫之職凡爭墓地者聽其獄訟當是時豈有夷人之墓以成寢者哉而季子乃有是事者以周官之法壞故也】

子上之母死而不喪門人問諸子思曰昔者子之先君子喪出母乎曰然子之不使白也喪之何也子思曰昔者吾先君子無所失道道隆則從而隆道污則從而污伋則安能爲伋也妻者是爲白也母不爲伋也妻者是不爲白也母故孔氏之不喪出母自子思始也

子上之母子思出妻也禮爲出母齊衰期期而爲父後者無服心喪而已伯魚子上皆爲父後禮當不服者而伯魚乃期而猶哭夫子聞之曰甚而後除之此賢者過之之事也子思不使白喪出母正欲用禮耳而門人以先君子之事爲問則子思難乎言伯魚之過禮也故以聖人無所失道爲對謂聖人之聽伯魚喪出母者以道揆禮而爲之隆殺也惟聖人能於道之所當加隆者則從而隆之於道之所當降殺者則從而殺之污猶殺也是於先王之禮有所斟酌而隨時隆殺以從於中道也我則安能如是哉但爲我妻則白當爲母服今旣不爲我妻則白爲父後而不當服矣子思是欲守常禮而不欲使如伯魚之加隆也【張子曰道隆則從而隆道污則從而污亦就其出母以定污隆聖人則處情子思則守禮出妻不當使子喪之禮也子於母則不可防若父不使之喪子固不可違父當黙持心喪亦禮也若父使之喪而喪之亦禮也子思以爲我不至於聖人不敢不循禮而孔子使喪出母乃聖人處權子思自以爲不敢處權惟循禮而已不敢學孔子也故曰道隆則從而隆道污則從而污】

孔子曰拜而後稽顙頽乎其順也稽顙而後拜頎乎其至也三年之喪吾從其至者

此言喪拜之次序也拜拜賔也稽顙以頭觸地哀痛之至也拜以禮賔稽顙以自致謂之順者以其先加敬於人而後盡哀於己爲得其序也頎者惻隱之發也謂之至者以其哀常在於親而敬暫施於人爲極自盡之道也夫子從其至者亦與其易也寧戚之意○朱子曰拜而後稽顙先以兩手伏地如常然後引首向前扣地也稽顙而後拜者開兩手而先以首扣地卻交手如常也【長樂陳氏曰拜而後稽顙先致敬也稽顙而後拜先致哀也禮廢滋久天下不知先稽顙之爲重而或以輕爲重是猶不知拜下之爲禮拜上之爲防故孔子救拜之獘則曰吾從其至救泰之獘則曰吾從下也】

孔子旣得合葬於防曰吾聞之古也墓而不墳今丘也東西南北之人也不可以弗識也於是封之崇四尺孔子父墓在防故奉母喪以合葬墓塋域也封土爲壠曰墳東西南北之人言其宦逰無定居也識記也爲壠所以爲記識一則恐人不知而誤犯一則恐已或而難尋故封之髙四尺也

孔子先反門人後雨甚至孔子問焉曰爾來何遲也曰防墓崩孔子不應三孔子然流涕曰吾聞之古不修墓

雨甚而墓崩門人修築而後反孔子流涕者自傷其不能謹之於封築之時以致崩圯且言古人之所以不修墓者敬謹之至無事於修也【廬陵胡氏曰作墓時當爲堅久之計不可令崩壤而加治】

孔子哭子路於中庭有人弔者而夫子拜之旣哭進使者而問故使者曰醢之矣遂命覆醢

子路死於孔悝之難遂爲衛人所醢孔子哭之中庭師友之禮也聞使者之言而覆棄家醢蓋痛子路之禍而不忍食其似也○朱子曰子路仕衛之失前輩論之多矣然子路卻是見不到非知其非義而苟爲也【山陰陸氏曰哭以師友之間進之也○臨川吳氏曰哭師於寢哭朋友於寢門外中庭在寢之外寢門外之內故陸氏謂之師友之間○長樂陳氏曰遂命覆醢者非特不忍食之又不忍見之也】

曾子曰朋友之墓有宿艸而不哭焉

艸根陳宿是期年之外可無哭矣【嚴陵方氏曰師猶父朋友相視猶兄弟旣已喪父之義處喪師則以喪兄弟之義處喪朋友不亦可乎墓有宿艸則期年矣是以兄弟之義喪之也然必以墓革爲節者蓋生物旣變而慕心可已故也】

子思曰喪三日而殯凡附於身者必誠必信勿之有悔焉耳矣三月而葬凡附於棺者必誠必信勿之有悔焉耳矣

附於身者襲斂衣衾之具附於棺者明器用器之屬也○方氏曰必誠謂於死者無所欺必信謂於生者無所疑【金華應氏曰附於棺者若卜其宅兆邱封壤樹之事不獨明器之屬也】

喪三年以爲極亡則弗之矣故君子有終身之憂而無一朝之患故忌日不樂

喪莫重於三年旣葬曰亡中庸曰事亡如事存𨿽已葬而不防其親所以爲終身之憂而忌日不樂也祭義曰君子有終身之喪忌日之謂也宅崩毀出於不意所謂一朝之患惟其必誠必信故無一朝之患也或曰殯葬皆一時事於此一時而不謹則有悔惟其誠信故無此一時不謹之患【馬氏曰君子之事親無所不用誠信而至於明器則備物而不可用者亦可以爲誠信乎蓋之死而致死之不仁而不可爲也之死而致生之不知而不可爲也明器之用仁知之道誠信之至者也知此則可以無悔也○長樂陳氏曰君子之於親有終制之喪有終身之喪終制之喪三年是也終身之喪忌日是也文王之於親忌日必哀而不樂豈非能全終身之憂乎有終身之憂仁也無一朝之患義也】

孔子少孤不知其墓殯於五父之衢人之見之者皆以爲葬也其愼也蓋殯也問於郰曼父之母然後得合葬於防

不知其墓者不知父墓所在也殯於五父之衢者殯母喪也禮無殯於外者今乃在衢先儒謂欲致人疑問或有知者告之也人見柩行於路皆以爲葬然以引觀之殯引飾棺以輤葬引飾棺以柳翣此則殯引耳按家語孔子生三嵗而叔梁紇死是少孤也然顏氏之死夫子成立久矣聖人人倫之至豈有終母之世不尋求父葬之地至母殯而猶不知父墓乎且母死而殯於衢路必無室廬而死於道路者不得己之爲耳聖人禮法之宗主而忍爲之乎馬遷爲野合之誣謂顏氏諱而不告鄭注因之以滋後世之惑且如堯舜瞽瞍之事世俗不勝異論非孟子辭而辟之後世謂何此經雜出諸子所記其間不可據以爲實者多矣孟子曰主癰疽與侍人瘠環何以爲孔子愚亦謂終身不知父墓何以爲孔子乎其不然審矣此非細故不得不辧

鄰有喪舂不相里有殯不巷歌

說見曲禮

喪冠不緌

冠必有笄以貫之以紘系笄順頥而下結之曰纓垂其餘於前者謂之緌喪冠不緌蓋去飾也

有虞氏瓦棺夏后氏堲周殷人棺槨周人墻置翣瓦棺始不衣薪也堲周或謂之土周堲者火之餘燼蓋治土爲甎而四周於棺之坎也殷世始爲棺槨周人又爲飾棺之具蓋彌文矣墻柳衣也柳者聚也諸飾之所聚也以此障柩猶垣墻之障家故謂之墻翣如扇之狀有盡爲黼者有盡爲黻者有盡雲气者多寡之數隨貴賤之等【馬氏曰自虞氏瓦棺而至夏后氏堲周堲周有槨之象商人以瓦棺堲周皆陶冶之器而陶冶出於土及其久也必復於土不能無使土親膚遂以木易之木足以勝土而仁人孝子所以深慮長思者未有易此聖人之法相待而後備故周人則緣商人之棺槨飾之以墻置翣棺槨以比化墻置翣以爲觀美皆所以盡孝子之心無使之惡於死而已】

周人以殷人之棺槨葬長殤以夏后氏之堲周葬中殤下殤以有虞氏之瓦棺葬無服之殤

十六至十九爲長殤十二至十五爲中殤八嵗至十一爲下殤七嵗以下爲無服之殤生未三月不爲殤【嚴陵方氏曰槨之於棺如城之有郭也墻以帷柩而周圍如墻翣以飾柩而翼蔽如羽蓋世愈久而禮愈備故也長殤而下死者愈少則禮愈殺也】

夏后氏尙黒大事斂用昏戎事乘驪牲用殷人尙白大事斂用日中戎事乘翰牲用白周人尙赤大事斂用日出戎事乘騵牲用騂

禹以治水之功得天下故尙水之色湯以徵伐得天下故尙金之色周之尙赤取火之勝金也大事喪事也驪黒色翰白色易曰白馬翰如騵赤馬而黒鬛尾也

穆公之母卒使人問於曾子曰如之何對曰申也聞諸申之父曰哭泣之哀齊斬之情饘粥之食自天子達布幕衛也縿幕魯也

穆公魯君申參之子也厚曰饘稀曰粥幕所以覆於殯棺之上衛以布爲幕諸侯之禮也魯以綃爲幕蓋僭天子之禮矣【廣安遊氏曰父母之喪貴賤不殊此所以自天子達也若幕則天子以綃諸侯以布穆公苟欲行禮所謂貴賤一者固當一也所謂天子諸侯異者固當異也此二言喪禮盡矣且禮文之制曽申獨舉幕而不舉其他則其他推是而可知矣】

晉獻公將殺其世子申生公子重耳謂之曰子蓋言子之志於公乎世子曰不可公安驪姬是我傷公之心也此事詳見左傳重耳申生異母弟卽文公也蓋何不也明其讒則姬必誅是使君失所安而傷其心也

曰然則蓋行乎世子曰不可君謂我欲弒君也天下豈有無父之國哉吾何行如之

重耳又勸其奔他國而申生不從也何行如之言行將何往也

使人辭於狐哭曰申生有罪不念伯氏之言也以至於死申生不敢愛其死𨿽然吾君老矣子少國家多難伯氏不出而圖吾君伯氏苟出而圖吾君申生受賜而死再拜稽首乃卒是以爲恭世子也

狐申生之傅辭猶將去而告違蓋與之永訣也申生自經而死防父於不義不得爲孝但得諡恭而已○疏曰注云伯氏狐哭別氏者狐是總氏伯仲是兄弟之字字伯者謂之伯氏字仲者謂之仲氏故傳云叔氏其諸乎又此下文云叔氏專以禮許人是一人之身字則別爲氏也【長樂陳氏曰君子之於親有言以明已有諌以明事諫則以防爲順以孰爲勤幾而不入則至於孰孰而不入則至於號號而將至於見殺則又有義以逃之是𨿽於親有所不從而於義無所不順於親或不我愛而於鄕閭無所得罪此古之所謂孝子也彼不善事親者以小愛賊恩姑息賊徳於已可以言而不言於事可以諫而不諫依違隱忍惟意是從以至殞身於其親之命而防親於不義之名是將以安親而反危之將以悅親而反辱之此君子之所不取也晉獻公將殺其世子申生申生於親可言而不言而且懼傷公之心於義可逃而不逃而且謂天下豈有無父之國以至其躬之不閱而且卹國家之多難不顧死生之大節而且謹再拜之末儀是恭而已非孝也春秋書晉侯殺其世子申生蓋書晉侯以明晉侯之無道書申生以明申生之罪也𨿽然春秋之時臣弒其君子弒其父如衛輒拒父而爭國楚商臣弒君而簒位則申生之行蓋可哀而恕之也孔子曰苟志於仁無惡也故禮不以申生爲不孝而以之爲恭猶詩不以伋壽爲不孝而以之爲不瑕也然以春秋禮義之法繩之則申生不足以爲孝也】

魯人有朝祥而莫歌者子路笑之夫子曰由爾責於人終無己夫三年之喪亦已久矣夫子路出夫子曰又多乎哉逾月則其善也

朝祥旦行祥祭之禮也朝祥莫歌固爲非禮特以禮教衰廢之時而此人獨能行三年之喪故夫子抑子路之笑然終非正禮恐學者致疑故俟子路出乃正言之其意若曰名爲三年之喪實則二十五月今已至二十四月矣此去可歌之日又豈多有日月乎哉但更逾月而歌則爲善矣蓋聖人於此𨿽不責之以備禮亦未嘗許之以變禮也【長樂陳氏曰喪凶禮也祭吉禮也畢凶禮之喪猶爲吉祭之禫未全乎吉也吉事兆見於此矣得不謂之祥乎祥歌同日失之太速子路笑之失之太嚴此孔子所以恕魯人而抑子路之責人無已也記曰祥之日鼔素琴不爲非而歌則爲未善者琴自外作歌由中出故也】

魯莊公及宋人戰於乘丘縣賁父禦卜國爲右馬驚敗績公隊佐車授綏公曰末之卜也縣賁父曰他日不敗績而今敗績是無勇也遂死之圉人浴馬有流矢在白肉公曰非其罪也遂誄之士之有誄自此始也

乘邱魯地戰在莊公十年縣卜皆氏也凡車右以勇力者爲之大崩曰敗績公墜車而佐車授之綏以登是登佐車也佐車副車也綏挽以升車之索也末之卜者言卜國微末無勇也二人遂赴鬭而死圉人掌馬者及浴馬方見流矢中馬股間之肉則知非二子之罪矣生無爵則死無謚殷大夫以上爲爵士𨿽周爵卑不應謚莊公以義起遂誄其赴敵之功以爲謚焉○方氏曰誄之爲義達善之實而不欲飾者也謚則因誄之言而別之有誄則有謚矣【長樂陳氏曰春秋無義戰則莊公乘邱之戰非義也流矢中馬而敗績非禦與佐之罪而罪之非智也以成徳之誄而加之未成徳之士使與士喪同非禮也非義與智則貽害於一時非禮則亂法於萬世貽害於一時其罪小亂法於萬世其罪大記人卽其罪大者記之故曰士之有誄自此始也】

曽子寢疾病樂正子春坐於牀下曽元曽申坐於足童子隅坐而執燭

病者疾之甚也子春曽子弟子元與申曽子子也

童子曰華而睆大夫之簀與子春曰止曾子聞之瞿然曰呼曰華而睆大夫之簀與曽子曰然斯季孫之賜也我未之能易也元起易簀曽元曰夫子之病革矣不可以變幸而至於旦請敬易之曽子曰爾之愛我也不如彼君子之愛人也以徳細人之愛人也以姑息吾何求哉吾得正而斃焉斯已矣舉扶而易之反席未安而沒華者飾之美好睆者節目之平瑩簀簟也止使童子勿言也瞿然如有所驚也呼者嘆而噓气之聲曰童子再言也革急也變動也彼謂童子也童子知禮以爲曽子未嘗爲大夫豈可臥大夫之簀曽子識其意故然之且言此曽大夫季孫之賜耳於是必欲易之易之而沒可謂斃於正矣○朱子曰易簀結纓未須論優劣但防古人謹於禮法不以死生之變易其所守如此便使人有行一不義殺一不辜而得天下不爲之心此是要處又曰季孫之賜曾子之受皆爲非禮或者因仍習俗嘗有是事而未能正耳但及其疾病不可以變之時一聞人言而必舉扶以易之則非大賢不能矣此事切要處正在此毫釐頃刻之間【程子曰人苟有朝聞道夕死可矣之志則不肯一日安於所不安也何止一日須臾不能如曽子易簀須要如此乃安人不能若此者只爲不見實理實理者實見得是實見得非凡實理得之於心自別若耳聞口道者心實不見若見得必不肯安於此○龍泉葉氏曰曽子之學堅定明篤𨿽神已離形而不變異死生若一致然且攺過甚勇以正爲終是後學鑑照凖程處也】

始死充充如有窮旣殯瞿瞿如有求而弗得旣葬皇皇如有望而弗至練而慨然祥而廓然

疏曰事盡理屈爲窮親始死孝子匍匐而哭之心形充屈如急行道極無所復去窮急之容也瞿瞿眼目速瞻之貌如有所失而求覓之不得然也皇皇猶棲棲也親歸艸土孝子心無依托如有望彼來而彼不至也至小祥但慨嘆日月若馳之速也至大祥則情意廓不樂而已○方氏曰下篇述顏丁之居喪則言皇皇於始死言慨焉於旣葬問喪則言皇皇於反哭所言不同者蓋君子有終身之喪思親之心豈有隆殺哉先王制禮略爲之節而已故其所言不必同也

邾婁復之以矢蓋自戰於升陘始也

魯僖公二十一年與邾人戰於升陘魯地也邾師𨿽勝而死傷者多軍中無衣復者用矢釋云邾人呼邾聲曰婁故曰邾婁夫以盡愛之道禱祠之心孝子不能自已冀其復生也疾而死行之可也兵刃之下肝腦塗地豈有再生之理復之用矢不亦誣乎

魯婦人之髽而弔也自敗於臺鮐始也

古時以纚韜髮凶則去纚而露其髻故謂之髽狐鮐之戰在魯襄公四年蓋爲邾人所敗也髽不以弔時家家有喪故髻而相弔也○方氏曰矢所以施於射非所以施於復髽所以施於喪非所以施於弔因之而弗攺則非矣【廣安遊氏曰先王之世𨿽用兵臨軍之際未有不用禮者也且禮者行乎其所可行者也孔子曰殺人之中又有禮焉此古道也惟其以禮相與則兩軍交戰而殺有所止未有若後世極兵力所至至於僵屍百萬流血千里而後已者也故古者𨿽身膏艸野之人與夫死者之家所謂喪弔之禮猶得行乎其間升陘以前未嘗無戰死者得復以衣而不復以矢臺鮐以前未嘗無戰死而相弔者得弔以衰而不髽則是殺人之甚必自升陘臺鮐二者始自是而遂以爲常則再失之矣嗚呼自先王之禮廢而兵禍之烈至於六國秦漢之際殺人至以數十萬計天下塗炭肝腦塗地失國之禍至於如此誠可嘆也大率先王之世至出於一而禮樂達乎天下凡所謂禮者行之廟堂至乎州巷達乎搜狩用乎軍旅造次顚沛無非禮者生乎由是死乎由是上下小大相與習乎此而安乎此於兩軍之戰而殺有所止禮使然也後世不然其從容無事之時固已廢禮任其智力及夫軍旅死生之際苟可以自利而害人者豈復卹哉故古人殺有所止與後世異蓋禮之存亾故也於復以矢弔以髽則知兵禍之甚烈記禮者記其失禮之甚也】

南宮縚之妻之姑之喪夫子誨之髽曰爾毋從從爾爾毋扈扈爾蓋榛以爲笄長尺而總八寸

縚妻夫子兄女也姑死夫子教之爲髽從從髙也扈扈廣也言爾髽不可太髙不可太廣又教以笄總之法笄卽也吉笄尺二寸喪笄一尺斬衰之笄用箭竹竹之小者也婦爲舅姑皆齊衰不杖期當用榛木爲笄也束髮謂之總以布爲之旣束其本末而總之餘者垂於髻後其長八寸也

孟獻子禫縣而不樂比禦而不入夫子曰獻子加於人一等矣

孟獻子魯大夫仲孫蔑也禫祭名禫者澹澹然平安之意大祥後間一月而禫故雲中月而禫或云祥月之中者非小記雲中一以上而祔亦謂間一世也禮大夫判縣縣而不樂者但縣之而不作也比禦而不入者𨿽比次婦人之當禦者而猶不復寢也一說比及也親喪外除故夫子美之【長樂陳氏曰蓋三年之喪則久矣故祥月而禫者以義防恩也期之喪則近矣故間月而禫者以恩伸義也記曰禫而內無哭者樂作矣又曰禫而從禦吉祭而復寢由此觀之孟獻子禫縣而不樂比禦而不入則過乎此矣故孔子稱之今夫先王制禮以中爲界子夏子張援琴於除喪之際孔子皆以爲君子伯魚子路過哀於母姊之喪孔子皆非之然則孟獻子過於禮孔子反稱之者非以爲得禮也特稱其加諸人一等而已】

孔子旣祥五日彈琴而不成聲十日而成笙歌有子蓋旣祥而絲屨組纓

有子孔子弟子有若也禮旣祥白屨無絇縞冠素紕組之文五采今方祥卽以絲爲屨之飾以組爲冠之纓服之吉者也此二者皆譏其變吉之速然蓋者疑辭恐記者亦是得於傳聞故疑其辭也引孔子之事者以見余哀未也【李氏曰設而不樂比禦而不入加於人者也絲屨組纓不及於人者也同於人可也加於人則非中道矣及人可也不及人非禮矣孔子篤於仁克之以禮五日彈琴而不成聲仁也十日而成笙歌禮也有過不及然後知其中故言孟獻子有若而言孔子於其中】

死而不弔者三畏厭溺

方氏曰戰陳無勇非孝也其有畏而死者乎君子不立巖墻之下其有厭而死者乎孝子舟而不遊其有溺而死者乎三者皆非正命故先王制禮在所不弔○應氏曰情之厚者豈容不弔但其辭未易致耳若爲國而死於兵亦無不弔之理若齊莊公於杞梁之妻未嘗不弔也○愚聞先儒言明理可以治懼見理不明者畏懼而不知所出多自經於溝瀆此眞爲死於畏矣似難專指戰陳無勇也或謂鬭狠亡命曰畏【廣安遊氏曰古之君子欲正人之過失不專恃乎刑罰而已使生者有所愧死者有所憾皆所以誅罰之也生有所愧若異其衣冠之類死有所憾若死而不弔之類是也蓋禮樂行於天下使人有所勸勉愧恥而不麗於過惡此其爲尊道而不迫亦後世所不能及也】

子路有姊之喪可以除之矣而弗除也孔子曰何弗除也子路曰吾寡兄弟而弗忍孔子曰先王制禮行道之人皆弗忍也子路聞之遂除之

行道之人皆有不忍於親之心然而遂除之者以先王之制不敢違也【吳氏莘曰聖人以中道抑人之情非惡其過厚懼其不可繼而已○臨川吳氏曰行道謂稍知率性之道而行之者其情必過厚故以禮制其情則皆有所不忍也伯魚於出母之喪期後當不哭矣而猶哭子路於嫁姊之喪大功服滿當除矣而猶不除皆情不過厚而於禮不可故夫子皆抑其過伯魚遂除之除其哭也子路遂除之除其服也】

太公封於營丘比及五世皆反葬於周君子曰樂樂其所生禮不其本古之人有言曰狐死正丘首仁也太公𨿽封於齊而畱周爲太師故死而遂葬於周子孫不敢忘其本故亦自齊而反葬於周以從先人之兆五世親盡而後止也樂生而惇本禮樂之道也生而樂於此豈可死而倍於此哉狐𨿽微獸邱其所窟藏之地是亦生而樂於此矣故及死而猶正其首以向邱不忘其本也倍本防初非仁者之用心故以仁目之疏曰周公封魯其子孫不反葬於周者以有次子在周世守其采地春秋周公是也【長樂陳氏曰禮樂同出於人心而仁者人也亦出於人心而已故人而不仁如禮何人而不仁如樂何則禮樂之道不過章徳報情而反始也太公封於營邱比及五世皆反葬於周夫豈僞爲之哉行吾仁以全禮樂之道而已狐死猶正邱首況仁人孝子乎】

伯魚之母期而猶哭夫子聞之曰誰與哭者門人曰鯉也夫子曰嘻其甚也伯魚聞之遂除之

伯魚之母出而死父在爲母期而有禫出母則無禫伯魚乃夫子爲後之子則於禮無服期可無哭矣猶哭夫子所以嘆其甚【廣安遊氏曰天下之禮苟循其情而爲禮則子路伯魚不知其所終約其不及之情而爲禮則原壤宰予不可以爲訓故禮者通乎賢不肖而爲之不可以過不可以不及也】

舜葬於蒼梧之野蓋三妃未之從也季武子曰周公蓋祔

天子以四海爲家南巡而崩故遂葬蒼梧之野舜長妃娥皇無子次妃女英生商均次妃癸比生二女霄明燭光三妃後皆不從舜之葬此記者言合葬之事古人未有因引季武子之言謂自周公以來始祔葬也書陟方乃死○蔡氏曰史記舜崩於蒼梧之野孟子言卒於鳴條未知孰是今零陵九嶷有舜冡云

曽子之喪浴於爨室

士喪禮浴於適室無浴爨室之文舊說曽子以曽元辭易簀矯之以謙儉然反席未安而沒未必有言及此使果曽子之命爲人子者亦豈忍從非禮而賤其親乎此難以臆說斷之當闕之以俟知者

大巧廢業或曰大功誦可也

業者身所習如學舞學射學琴瑟之類廢之者恐其忘哀也誦者口所習稍暫爲之亦可然稱或曰亦未定之辭也【長樂陳氏曰業者歌羽籥之事誦者詩書禮樂之文大功廢業而誦可則大功而上不特廢業而誦亦不可大功而下不特誦可而業亦不廢也康誥於父子則不戒之以弗念天顯於弟則戒之以其天性之厚者無事於戒天性之將薄者不可以不戒也禮不曰衰期廢業而曰大功廢業其意如此而已】

子張病召申祥而語之曰君子曰終小人曰死吾今日其庶幾乎

申祥子張子也終者對始而言死則澌盡無餘之謂也君子行成徳立有始有卒故曰終小人與羣物同朽腐故曰死疾沒世而名不稱爲是也子張至此亦自信其近於君子也【長樂陳氏曰君子小人曰終曰死之別蓋言人生斯世當盡之道君子之人人道旣盡則其死也爲能終其事故以終稱之若小人則無可盡之道只是形气消盡故稱之曰死終以道言死以形言子張言庶幾者蓋以生平持身惟恐有不盡之道今至將沒幸其得以盡道而終故以爲言亦猶曽子知免之意觀其將死喜幸之言足以見其平生恐懼之意正學者所當用力也】

曽子曰始死之奠其餘閣也與

始死以脯醢醴酒就屍牀而奠於屍東當死者之肩使神有所依也閣所以庋置飲食蓋以生時庋閣上所餘脯醢爲奠也【嚴陵方氏曰人之始死以禮則未暇從其新以情則未忍易其舊故以閣上所餘脯醢以爲奠也】

曽子曰小功不爲位也者是委巷之禮也子思之哭嫂也爲位婦人倡踴申祥之哭言思也亦然

委曲也曲巷猶言陋巷細民居於陋巷不見禮儀而鄙朴無節文故譏小功不爲位是曲巷中之禮也言思子遊之子申詳妻之昆弟也○馬氏曰凡哭必爲位者所以敍親疏恩紀之差嫂叔疑於無服而不爲位故曰無服而爲位者惟嫂叔蓋無服者所以逺男女近似之嫌而爲位者所以篤兄弟內喪之親子思哭嫂爲位婦人倡踴以婦人有相爲娣姒之義而不敢以己之無服先之也至於申詳之哭言思亦如子思蓋非禮矣妻之昆弟外喪也而旣無服則不得爲哭位之主矣記曰妻之昆弟爲父後者死哭之適室子爲主袒免哭踴夫入門右由是言之哭妻之昆弟以子爲主異於嫂叔之喪也以子爲主則婦人不當倡踴矣【嚴陵方氏曰位者哭泣之位也親有逺近服有輕重不可以無辧故哭泣之際各爲之位焉洎乎周室之衰典籍多失而一時之禮或有小功不爲位者此曽子所以譏之子思之哭嫂也爲位以言無服之喪猶且爲位則知小功不爲位尢爲非矣】

古者冠縮縫今也衡縫故喪冠之反吉非古也

疏曰縮直也殷尙質吉凶冠皆直縫直縫者辟積襵少故一前後直縫之衡橫也周尙文冠多辟積不一一直縫但多作襵而並橫縫之若喪冠質猶疏辟而直縫是與吉冠相反時人因言古喪冠與吉冠反故記者釋之云非古也止是周世如此耳古則吉凶冠同直縫也

曽子謂子思曰伋吾執親之喪也水漿不入於口者七日子思曰先王之制禮也過之者俯而就之不至焉者跂而及之故君子之執親之喪也水漿不入於口者三日杖而後能起

三日中制也七日則幾於滅性矣有扶而起者有杖而起者有面垢而已者【長樂陳氏曰先王制爲喪親之禮其服衰止於三年其哭泣止於三月其水漿不入於口止於三日蓋三日可以怠而食三月可以解而沐三年可以祥而除使過者俯而就之不至者跂而及之也若夫以親之恩爲罔極吾之情爲無窮狥其無窮之情而不節之以禮則在己者不可傳在人者不可繼是戕賊天下之人而禍於孝也此曽子所以不爲子思取也樂正子春之母死五日而不食旣而悔之況七日乎】

曽子曰小功不稅則是遠兄弟終無服也而可乎稅者日月已過始聞其死追而爲之服也大功以上則然小功輕故不稅曾子據禮而言謂若是小功之服不稅則再從兄弟之死在逺地者聞之恆後時則終無服矣其可乎○疏曰此據正服小功也小記曰降而在緦小功者則稅之其餘則否【馬氏曰曽子於喪有過乎哀是以疑於此然小功之服𨿽不必稅而稅之者蓋亦禮之所不禁也昔齊王子請欲爲其母之喪孟子曰𨿽加一日愈於己推此則不稅而欲稅之者固可矣】

伯髙之喪孔氏之使者未至冉子攝束帛乘馬而將之孔子曰異哉徒使我不誠於伯髙

攝貨也十个爲束每束五兩蓋以四十尺帛從兩頭各卷至中則每卷二丈爲一个束帛是十个二丈今之五匹也乘馬四馬也徒空也伯髙不知何人意必與孔子厚者冉子知以財而行禮不知聖人之心則於其誠不於其物也𨿽若自責之言而實則深責冉子矣【長樂陳氏曰禮以誠爲本誠以禮爲文無本不立無文不行冉求足於藝而不足於禮足於藝則知文不足於禮則不知本此所以攝束帛乘馬而擅行之也觀其益子華之粟謀顓臾之伐則其所擅行者豈特此哉是皆不足於禮之過也孔子曰冉求之藝文之以禮樂亦可以爲成人矣】

伯髙死於衛赴於孔子孔子曰吾惡乎哭諸兄弟吾哭諸廟父之友吾哭諸廟門之外師吾哭諸寢朋友吾哭諸寢門之外所知吾哭諸野於野則已疏於寢則已重夫由賜也見我吾哭諸賜氏遂命子貢爲之主曰爲爾哭也來者拜之知伯髙而來者勿拜也

告死曰赴與訃同己太也○馬氏曰兄弟出於祖而內所親者故哭之廟父友聨於父而外所親者故哭之廟門外師以成己之徳而其親視父故哭諸寢友以輔己之仁而其親視兄弟故哭諸寢門之外至於所知又非朋友之比有相趨者有相揖者有相問者有相見者皆泛交之者也孔子哭伯髙以野爲太疏而以子貢爲主君子行禮其審詳於哭泣之位如此者是其所以表微者歟○方氏曰伯髙之於孔子非特所知而已由子貢而見故哭於子貢之家且使之爲主以明恩之有所由也爲子貢而來則弔生之禮在子貢知伯髙而來則傷死之禮在伯髙或拜或不拜凡以稱其情耳故夫子誨之如此○石梁王氏曰爲爾哭也來者一句【長樂陳氏曰禮生於人情之所安義起於人情所未有君子制義以稱情隆禮以循義則先王之禮所未有者皆可適於人情而制之也伯髙之死孔子疑其所哭故謂兄弟者父祖之遺體則哭於廟父之同志則於廟門之外師成我者也故於寢朋友輔我者也故於寢門之外所知知我者也故於野伯髙之於我以情則非所知以分則非師友其見我也由賜而已故哭諸賜氏蓋爲子貢而來知生者也爲伯髙而來知死者也知生者弔而不傷則來者禮也故拜之知死者傷而不弔則來者非禮也故勿拜之哭於賜氏義也教子貢之拜不拜禮也】

曽子曰喪有疾食肉飲酒必有艸木之滋焉以爲姜桂之謂也

喪有疾居喪而遇疾也以其不嗜故加艸木之味以爲姜桂之謂一句乃記者釋艸木之滋亦或曾子稱禮書之言而自釋之歟【嚴陵方氏曰姜者艸之滋桂者木之滋酒肉之外又有艸木之滋者亦慮其不勝喪而已】

子夏喪其子而喪其明曾子弔之曰吾聞之也朋友喪明則哭之曾子哭子夏亦哭曰天乎予之無罪也曾子怒曰商女何無罪也吾與女事夫子於洙泗之間退而老於西河之上使西河之民疑女於夫子爾罪一也喪爾親使民未有聞焉爾罪二也喪爾子喪爾明爾罪三也而曰爾何無罪與子夏投其杖而拜曰吾過矣吾過矣吾離羣而索居亦已久矣

以哭甚故喪明也洙泗魯二水名西河子夏所居索散也久不親友故有罪而不自知○張子曰子夏喪明必是親喪之時尙彊壯其子之喪气漸衰故喪明然而曾子之責安得辭也疑女於夫子者子夏不推尊夫子使人疑夫子無以異於子夏非如曾子推尊夫子使人知尊聖人也○方氏曰子夏不尊於師而尊於己不隆於親而隆於子猶以爲無罪此曽子所以怒之也然君子以友輔仁子夏之至於三罪者亦由離朋友之羣而散居之久耳以離羣故散居也【廣安遊氏曰古之人所以多君子者以教法之備而內外交修之也其居室則父兄教之其居學則師教之而平居則朋友教之惟其教之備也故其寡過而徳易以成曽子之責子夏稱其名女其人若父師焉曽子不以爲嫌子夏安受其責蓋曽子正已以律人愛人以徳而不以姑息君子之道固如此也後世處父兄師長之位己不能教其子弟朋友之間相諛以色辭相安以姑息非復古人之道矣】

夫晝居於內問其疾可也夜居於外弔之可也是故君子非有大故不宿於外非致齋也非疾也不晝夜居於內

內者正寢之中外謂中門外也晝而居內似有疾夜而居外似有喪○應氏曰致齋居內非在房闥之中蓋亦端居深處於宎奧之內耳【廣安遊氏曰古之君子未有不從事乎其常者車服有常數作止有常度出處有常所苟變乎其常則必有故不然則不安乎流俗而爲異者也故古之人見其服飾而長少可知見其步武而尊卑可知察其人之居則人之得失可知皆由乎常而觀之】

髙子臯之執親之喪也泣血三年未嘗見齒君子以爲難

子臯名柴孔子弟子○疏曰人涕淚必因悲聲而出血出則不由聲也子臯悲無聲其涕亦出如血之出故云泣血人大笑則露齒本中笑則露齒微笑則不見齒【嚴陵方氏曰君子於此固不以爲是然亦不可以爲非特以爲難而已經於喪有曰居有曰執有曰爲何也蓋以身言之則曰居以禮言之則日執以事言之則曰爲合而言之其實一也】

衰與其不當物也寧無衰齊衰不以邊坐大功不以服勤

疏曰物謂升縷及法制長短幅數也邊坐偏倚也喪服宜敬坐起必正不可著衰而偏倚也齊衰輕旣不倚斬重不言可知大功𨿽輕亦不可著衰服而爲勤勞之事也○馬氏曰衰不當物則亂先王之制而後世疑其傳無衰則禮𨿽不行而其制度定於一猶可以識之故曰與其不當物也寧無衰【山陰陸氏曰物若周書所謂朝服八十物七十物是已據此布之精粗非獨升數不同縷數亦不同矣尊者服精卑者服粗故曰與其不當物寧無衰】

孔子之衛遇舊館人之喪入而哭之哀出使子貢說驂而賻之子貢曰於門人之喪未有所說驂說驂於舊館無乃已重乎夫子曰予鄕者入而哭之遇於一哀而出涕予惡夫涕之無從也小子行之

舊館人舊時捨館之主人也駕車者中兩馬爲服馬兩旁各一馬爲驂馬遇一哀而出涕情亦厚矣情厚者禮不可薄故解脫驂馬以爲之賻凡以稱情而已客行無他財貨故也惡夫涕之無從者從自也今若不賻則是於死者無故舊之情而此涕爲無自而出矣惡其如此所以必當行賻禮也舊說孔子遇主人一哀而出涕謂主人見孔子來而哀甚是以厚恩待孔子故孔子爲之賻然上文旣曰入而哭之哀則又何必迂其說而以爲遇主人之哀乎【嚴陵方氏曰車馬曰賻貨財曰賻此以馬而曰賻者以馬代貨故也】

孔子在衛有送葬者而夫子觀之曰善哉爲喪乎足以爲法矣小子識之子貢曰夫子何善爾也曰其往也如慕其反也如疑子貢曰豈若速反而虞乎子曰小子識之我未之能行也

往如慕反如疑此孝子不死其親之至情也子貢以爲如疑則反遲不若速反而行虞祭之禮是知其禮之常而不察其情之至矣夫子申言小子識之且曰我未之能行則此豈易言哉【廬陵胡氏曰小子識之我未之能行也善其哀慕虞祭𨿽遲不害】

顏淵之喪饋祥肉孔子出受之入彈琴而後食之彈琴而後食者蓋以和平之聲散感傷之情也【嚴陵方氏曰吉之先見者謂之祥祥必有祭祭必有肉饋祥肉則所以獻其吉也受之必彈琴則所以散其哀也○長樂陳氏曰祥祭而饋則鬼事畢而人事始矣顏淵之喪饋祥肉孔子出受之仁也必彈琴而後食之義也禮之道無他節文仁義而已矣】

孔子與門人立拱而尙右二三子亦皆尙右孔子曰二三子之嗜學也我則有姊之喪故也二三子皆尙左吉事尙左陽也凶事尙右陰也此蓋拱立而右手在上也【張子曰孔子與門人立拱而尙右是人手以右手在上也以其姊之喪必如此者是俄頃不防也以是知聖人之能敬二三子學之者恐此禮非三代所有直孔子自爲之耳如喪出母亦夫子自制○山陰陸氏曰二三子纎悉務學聖人如此蓋有不應學而學之者未有應學而不學者也】

孔子蚤作負手曳杖消搖於門歌曰泰山其頺乎梁木其壞乎哲人其萎乎旣歌而入當戶而坐子貢聞之曰泰山其頺則吾將安仰梁木其壞哲人其萎則吾將安放夫子殆將病也遂趨而入

作起也負手曳杖反手卻後以曳其杖也消搖寛縱自適之貌泰山爲眾山所仰梁木亦眾木所仰而放者猶哲人爲眾人所仰望而放效也

夫子曰賜爾來何遲也夏后氏殯於東階之上則猶在阼也殷人殯於兩楹之間則與賔主夾之也周人殯於西階之上則猶賔之也而丘也殷人也予疇昔之夜夢坐奠於兩楹之間夫明王不興而天下其孰能宗予予殆將死也蓋寢疾七日而沒

猶在阼猶賔之者孝子不忍死其親殯之於此示猶在阼階以爲主猶在西階以爲賔客也在兩楹間則是主與賔夾之故言與而不言猶也孔子其先宋人成湯之後故自謂殷人疇發語之辭昔之夜猶言昨夜也夢坐於兩楹之間而見饋奠之事知是凶徴者以殷禮殯在兩楹間孔子以殷人而享殷禮故知將死也又自解夢奠之占云今日明玉不作天下誰能尊己而使南面坐於尊位乎此必殯之兆也自今觀之萬世王祀亦其應矣【長樂陳氏曰聖人知夫身者天地之委形生者天地之委和性命者天地之委順故視肝膽爲楚越以死生爲晝夜安其適來之時處其適去之順將迎無所形於外哀樂不能間於內又孰以幻滅爲累哉此所以悟於將死之夢全於負手之防形曳杖之防物逍遙於自得之塲以與天爲徒也然安得恝然防物而吉凶不與之同乎此所以有泰山梁木哲人之嗟歟○嚴陵方氏曰夏后氏殯於東階之上者示不忍賔之爾故曰則猶在阼也殷人殯於兩楹之間若將賔之矣故曰則與賔主夾之也周人殯於西階之上者則若賔之矣故曰則猶賔之也凡此者以其世漸文而殯死之所愈遠而已然孔子夢坐奠於兩楹之間乃知其將死者以殷人則宜享殷禮故也】

孔子之喪門人疑所服子貢曰昔者夫子之喪顏淵若喪子而無服喪子路亦然請喪夫子若喪父而無服以後章二三子絰而出言之此所謂無服蓋謂弔服加麻也疏云士弔服疑衰麻謂環絰也五服絰皆兩股惟環絰一股後章從母之夫疏云凡弔服不得稱服○方氏曰若喪父而無服所謂心喪也【嚴陵方氏曰方孔子之生也以子之喪處門人及其沒也門人以父之喪處孔子報施之理也學記曰師無當於五服五服弗得不親則師之於人豈小補哉故子貢於三年之外又築室於場獨居三年然後歸以恩尢所重故也噫世衰道微禮教不明乎天下其執親之喪不能三年者蓋有之矣而況於師乎】

孔子之喪公西赤爲志焉飾棺墻置翣設披周也設崇殷也綢練設旐夏也

公西氏赤名字子華孔子弟子也○疏曰孔子之喪公西赤以飾棺榮夫子故爲盛禮備三王之制以章明志識焉於是以素爲禇禇外加墻車邊置翣恐柩車傾而以繩左右維持之此皆周之制也其送葬乘車所建旌旗刻繒爲崇牙之飾此則殷制及綢承旌旗之竿以素錦於杠首設長尋之旐此則夏禮也○詩虡業維樅疏云懸鐘磬之處以采色爲犬牙其狀隆然謂之崇牙練素錦也緇布廣終幅長八尺旐之制也【長樂陳氏曰顏淵之死門人欲厚葬之孔子以爲不可子疾病子路使門人爲臣孔子以爲欺天門人之葬孔子則飾墻置翣以至周披殷崇夏旐而二代之禮莫不兼用豈孔子之心乎蓋門人以孔子有所不可及之道故報之以人所不可行之禮是𨿽禮兼於三代蓋亦稱情以爲文而已故子貢六年於其墓孟子不以爲非門人三代之厚葬君子不以爲過】

子張之喪公明儀爲志焉禇幕丹質蟻結於四隅殷士也

疏曰禇者覆棺之物若大夫以上其形似幄士則無禇公明儀尊其師故特爲禇不得爲幄但似幕形故云禇幕以丹質之布而爲之也又於禇之四角畫蚍蜉之形交結往來故云蟻結於四隅此殷禮士葬飾也【長樂陳氏曰子張之喪公明儀爲志不墻不翣畫者以蟻而之以殷士之禮何也殷禮質周禮文質則厚文則薄子張之時旣甚文矣故門人從質以救其此易小過用過乎儉孔子欲從先進之意也記曰掘中霤而浴毀竈以綴足及葬毀宗躐行殷道也學者行之則喪禮從殷孔門之所尙也公西華之喪孔子則異於此者蓋厚孔子所以尊道儉子張所以趣時也】

子夏問於孔子曰居父母之仇如之何夫子曰寢苫枕幹不仕弗與共天下也遇諸市朝不反兵而鬭

不反兵者不反而求兵言恆以兵器自隨

曰請問居昆弟之仇如之何曰仕弗與共國衘君命而使𨿽遇之不鬭曰請問居從父昆弟之仇如之何曰不爲魁主人能則執兵而陪其後

疏曰朝在公門之內閽人掌中門之禁兵器但不得入中門耳其大詢眾庶在臯門之內則得入也設朝或在野外或在縣鄙鄕遂但有公事之處皆謂之朝兵者亦謂佩刀以上不必要是矛防也○方氏曰市朝猶不反兵則無所往而不執兵矣曲禮云兄弟之讎不反兵此言遇之不鬭者彼據不仕者言之耳【嚴陵方氏曰寢苫則常以喪禮自處枕幹則常以戎事自防不仕則不暇事人而事事也弗與共天下則與不共戴天同義市朝非戰鬭之處遇諸市朝猶不反兵則無所往而不執兵矣由其恩之至重故其報之如此仕弗與共國則𨿽事人而事事亦恥與之相遇也銜君命而使遇之不鬭則不敢以私讐妨公事由其恩殺於父母曲禮言交遊之讐而不及從父昆弟此言從父昆弟之讐而不及交遊者蓋交遊之讐猶不同國則從父昆弟可知矣於從父昆弟且不爲魁則交遊不爲魁可知矣】

孔子之喪二三子皆絰而出羣居則絰出則否

弔服加麻者出則變之今出外而不免絰所以隆師也羣者諸弟子相爲朋友之服也儀禮注云朋友𨿽無親有同道之恩相爲服緦之絰帶亦弔服也故出則免之【山陰陸氏曰二三子蓋謂七十子知師之深者也】

易墓非古也

疏曰易謂芟治艸木不使荒穢古者殷以前墓而不墳不易治也

子路曰吾聞諸夫子喪禮與其哀不足而禮有餘也不若禮不足而哀有餘也祭禮與其敬不足而禮有餘也不若禮不足而敬有餘也

有其禮而無其財則禮或有所不足哀敬則可自盡也此夫子反本之論亦寧儉寧戚之意【臨川吳氏曰哀敬言其心禮之本也禮言其物禮之文也禮有本有文本固爲重然謂之與其謂之不若此矯世救獘之辭蓋本與文兩相稱者爲盡善也】

曽子弔於負夏主人旣祖塡池推柩而反之降婦人而後行禮從者曰禮與曽子曰夫祖者且也且胡爲其不可以反宿也

劉氏曰負夏衛地也葬之前一日曽子往弔時主人已祖奠而婦人降在兩階之間矣曾子至主人榮之遂徹奠推柩而反向內以受弔示死者將出行遇賔至而爲之暫反也亦事死如事生之意然非禮矣柩旣反則婦人復升堂以避柩至明日乃復還柩向外降婦人於階間而後行遣奠之禮故從者見柩初已遷而復推反之婦人已降而又升堂皆非禮故問之而曾子答之云祖者且也是且遷柩爲將行之始未是實行又何爲不可復反越宿至明日乃還柩遣奠而遂行乎疏謂其見主人榮已不欲指其錯失而紿說答從者此以眾人之心窺大賢也事之有無不可知其義亦難彊解或記者有遺誤也所以徹奠者奠在柩西欲推柩反之故必先徹而後可旋轉也婦人降階間亦以奠在車西故立車後今柩反故亦升避也

從者又問諸子遊曰禮與子遊曰飯於牖下小斂於戶內大斂於阼殯於客位祖於庭葬於墓所以卽遠也故喪事有進而無退曾子聞之曰多矣乎予出祖者從者疑曾子之言故又請問於子遊也飯於牖下者屍沐浴之後以米及貝實尸之口中也時屍在西室牖下南首也士喪禮小斂衣十九稱大斂三十稱斂者包裹斂藏之也小斂在戶之內大斂出在東階未忍離其爲主之位也主人奉屍斂於棺則在西階矣掘肂於西階之上肂陳也謂陳屍於坎也置棺於肂中而塗之謂之殯及啟而將葬則設祖奠於祖廟之中庭而後行自牖下而戶內而阼而客位而庭而墓皆一節逺於一節此謂有進而往無退而還也豈可推柩而反之乎多矣乎予出祖者多猶勝也曽子聞之方悟已說之非乃言子遊所說出祖之事勝於我之所說出祖也【嚴陵方氏曰飯卽含也以用米故謂之飯含亦兼用珠玉而此不言者止據士禮也斂以收斂其屍爲義其禮見喪大記以衣衾之數有多少故有小大之名也殯以儧於外祖以祭於行葬以藏於野自飯至葬其所愈遠以義繼恩故有進而無退然負夏之喪旣祖而塡池矣以曽子之弔遂推柩而反之降婦人而後行禮此從者所以疑其非禮也夫祖固有且意以祭於行始方來有繼故爾而曽子遂以爲可以反宿則非也降婦人而後行遣奠之禮固禮之常以其反柩而後降故爲非自飯於牖下至塟於墓與坊記所言皆同】

曽子襲裘而弔子遊裼裘而弔曽子指子遊而示人曰夫夫也爲習於禮者如之何其裼裘而弔也主人旣小斂袒括髮子遊趨而出襲裘帶絰而入曽子曰我過矣我過矣夫夫是也

疏曰凡弔喪之禮主人未變服之前弔者吉服吉服者羔裘冠緇衣素裳又袒去上服以露裼衣此裼裘而弔是也主人旣變服之後弔者𨿽著朝服而加武以絰武吉冠之捲也又掩其上服若是朋友又加帶此襲裘帶絰而入是也○方氏曰曽子徒知喪事爲凶而不知始死之時尙從吉此所以始非子遊而終善之也

子夏旣除喪而見予之琴和之而不和彈之而不成聲作而曰哀未防也先王制禮而弗敢過也子張旣除喪而見予之琴和之而和彈之而成聲作而曰先王制禮不敢不至焉

均爲除喪而琴有和不和之異者蓋子夏是過之者俯而就之出於勉彊故余哀未防而不能成聲子張是不至者跂而及之故哀已盡而能成聲也【李氏曰先王制禮正之以中而使有餘者不敢盡不及者不敢不勉要之不出於聖人之大閒而已子夏過者也不敢不約之以禮故曰不敢過也子張不及者也不敢不引而至於禮故曰不敢不至焉○嚴陵方氏曰四制曰祥之日鼓素琴示民有終也蓋先王之制禮如此故二子之除喪而見所以孔子各予之琴也○山陰陸氏曰師也過商也不及今其除喪如此蓋學之之力也】

司防惠子之喪子遊爲之麻衰牡麻絰文子辭曰子辱與彌牟之弟遊又辱爲之服敢辭子遊曰禮也

惠子衛將軍文子彌牟之弟惠子廢適子虎而立庶子故子遊特爲非禮之服以譏之亦檀弓免公儀仲子之意也麻衰以吉服之布爲衰也牡麻絰以雄麻爲絰也麻衰乃吉服十五升之布輕於弔服弔服之絰一股而環之今用牡麻絞絰與齊衰絰同矣鄭注云重服指絰而言也文子初言辱爲之服敢辭者辭其服也

文子退反哭子遊趨而就諸臣之位文子又辭曰子辱與彌牟之弟遊又辱爲之服又辱臨其喪敢辭子遊曰固以請文子退扶適子南面而立曰子辱與彌牟之弟遊又辱爲之服又辱臨其喪虎也敢不復位子遊趨而就客位

次言敢辭者辭其立於臣位也此時尙未諭子遊之意及子遊言固以請則文子覺其譏矣於是扶適子正喪主之位焉而子遊之志達矣趨就客位禮之正也○疏曰大夫之賔位在門東近北家臣位亦在門東而南近門並皆北向【長樂陳氏曰司防惠子之喪其廢嫡也無異公儀仲子之立庶子遊之於司防惠子相友也無異檀弓之於公儀仲子檀弓之譏仲子服免而已趨而就門右而已子遊之譏惠子服不以免而麻衰牡麻絰趨不就門右而就諸臣之位又檀弓之譏則見於言子遊之譏至於無言者蓋檀弓以仲子無賢兄弟非可追而正之故服止於免趨止於景伯而示之以言姑以正法而已子遊以惠子之兄弟有文子者可以追而正之故重爲之服卑爲之趨示之以無言使之自訟而攺焉旣而文子果扶適子南面而立豈非事異則禮異哉然子遊之知禮未必不始於檀弓故仲子之事子遊惑而檀弓行之檀弓所以爲賢歟】

將軍文子之喪旣除喪而後越人來弔主人深衣練冠待於廟垂涕洟子遊觀之曰將軍文氏之子其庶幾乎亡於禮者之禮也其動也中

將軍文子卽彌牟也主人文子之子也禮無弔人於除喪之後者亦無除喪後受人之弔者深衣吉凶可以通用小祥練服之冠不純吉亦不純凶廟者神主之所在待而不迎受弔之禮也不哭而垂涕哭之時已過而哀之情未防也庶幾近也子遊善其處禮之變故曰文氏之子其近於禮乎𨿽無此禮而爲之禮其舉動皆中節矣○疏曰深衣卽間傳所言麻衣也制如深衣緣之以布曰麻衣緣之以素曰長衣緣之以采曰深衣練冠者祭前之冠若祥祭則縞冠也始死至練祥來弔是有文之禮祥後來弔是無文之禮言文氏之子庶幾堪行乎無於禮文之禮也動舉也中當於禮之變節也【長樂陳氏曰喪已除而弔始至非喪非無喪之時也深衣練冠非凶非不凶之服也待於廟非受弔非不受弔之所也文子於其非喪非無喪之時能處之以非喪非無喪之禮故子遊曰其庶幾乎亡於禮者之禮也其動也中中者猶射之有中也中乎有於禮者之禮未足以爲善中乎亡於禮者之禮則善矣】

幼名冠字五十以伯仲死謚周道也

疏曰凡此之事皆周道也又殷以上有生號仍爲死後之稱更無別謚堯舜禹湯之例是也周則死後別立謚○朱子曰儀禮賈公彥疏云少時便稱伯某甫至五十乃去某甫而專稱伯仲此說爲是如今人於尊者不敢字之而曰幾丈之類【石林葉氏曰子生三月而父名之非特父名之人亦名之也至冠則成人矣非特人不得名父亦不名焉故加之字而不名所以尊名也五十爲大夫則益尊矣有位於廟非特人不字父與君亦不字焉故但曰伯仲而不字所以尊字也禮固自有次第或言士冠禮旣冠而字曰伯某甫仲叔季惟其所當則固已稱伯仲何待於五十疑檀弓之誤此不然始冠而字者伯仲皆在上此但以其序次之所以爲字者在下某甫也如伯牛仲弓叔季友之類是已至於五十爲大夫尊其爲某甫者則去之故但言伯仲而冠之以氏伯仲皆在下如召伯南仲榮叔南季之類是也檀弓言伯仲者非加之伯仲也去其爲某甫者而言伯仲爾】

絰也者實也

麻在首在要皆曰絰分言之則首曰絰要曰帶絰之言實明孝子有忠實之心也首絰象緇布冠之缺項要絰象大帶又有絞帶象革帶齊衰以下用布○朱子曰首絰大一搤是拇指與第二指一圍要絰較小絞帶又小於要絰要絰象大帶兩頭長垂下絞帶象革帶一頭有彄子以一頭串於中而束之

掘中霤而浴毀竈以綴足

疏曰中霤室中也死而掘室中之地作坎以牀架坎上尸於牀上浴令浴汁入坎也死人冷彊足辟戾不可著屨故用毀竈之甓連綴死人足令直可著屨也

及塟毀宗躐行出於大門殷道也學者行之

疏曰毀宗毀廟也殷人殯於廟至塟柩出毀廟門西邊墻而出於大門行神之位在廟門西邊當所毀宗之外生時出行則爲壇幣告行神告竟車躐行壇上而出使道中安隱如在壇今向毀宗廟處出仍得躐行此壇如生時之出也學於孔子者行之效殷禮也【嚴陵方氏曰絰之所用男子重首婦人重腰皆用其所重非徒爲虛名而已古者復穴而居開其上以取明而雨澑焉故後世因以名其室毀竈取甓以綴於足而欲尸之溫也夫中霤則生時於之以居處浴必掘中霤以示不復居處於此故也而竈則生時於之以烹飪綴足必毀竈以示不復烹飪於此故也宗則生時於之以祭享躐行必毀宗以示不復祭享於此故也凡此皆殷所常行殷尙質故禮之所由本周尙文故禮之所由備生以文爲尙故名字之制學禮者行乎周道焉死以質爲尙故喪塟之制學禮者行乎商道焉】

子柳之母死子碩請具子柳曰何以哉子碩曰請粥庶弟之母子柳曰如之何其粥人之母以葬其母也不可旣葬子碩欲以賻布之餘具祭之子柳曰不可吾聞之也君子不家於喪請班諸兄弟之貧者

子柳魯叔仲皮之子子碩之兄也具謂喪事合用之器物也何以哉言何以爲用乎謂無其財也鄭云粥謂嫁之也妾賤取之曰買布錢也不家於喪惡因死者而爲利也班猶分也不粥庶弟之母者義也班兄弟之貧者仁也夫以粥庶母以治葬則乏於財可知矣而不家於喪之言確然不易古人之安貧守禮蓋如此【嚴陵方氏曰無財不可以爲悅豈宜粥人之母以塟其親乎無田祿者不設祭器豈宜以賻布之餘具之乎此子柳所以不從子碩之請也】

君子曰謀人之軍師敗則死之謀人之邦邑危則亡之應氏曰眾死而義不忍獨生焉得而不死國危而身不可獨存焉得而不亡【長樂陳氏曰主危臣辱主辱臣死故謀人之軍師敗則死之社稷存則與存社稷亡則與亡故謀人之邦邑危則亡之思其敗之死則無輕軍師思其危之亡則無輕邦邑先王懼夫爲人臣者不知出此故禮以戒之凡使引慝執咎殫忠致命而已】

公叔文子升於瑕邱蘧伯玊從文子曰樂哉斯邱也死則我欲葬焉蘧伯玊曰吾子樂之則瑗請前

二子皆衛大夫文子名防伯玊名瑗○劉氏曰伯玉之請前蓋始從行於文子之後及聞文子之言而惡其將欲奪人之地自爲身後計遂譏之曰吾子樂此則我請前行以去子矣示不欲與聞其事也可謂長於風諭者矣【嚴陵方氏曰塟死爲禮蓋生者之所送終非死者之所豫擇擇之且不可又況狥己之樂而忘人之害乎苟惟樂已害人之事可爲則夫人而爲之矣此公叔文子樂瑕邱之葬故蘧伯玉有請前之譏也】

弁人有其母死而孺子泣者孔子曰哀則哀矣而難爲繼也夫禮爲可傳也爲可繼也故哭踴有節

弁地名孺子泣者其聲若孺子無長短髙下之節也聖人制禮期於可傳可繼故哭踴皆有其節若無節則不可傳而繼矣【嚴陵方氏曰傳言由已以傳於後繼言使人有繼於前孟子曰舜爲法於天下可傳於後世又曰君子創業垂統爲可繼也此傳繼之辧歟夫弁人之喪母泣若孺子𨿽爲盡哀然失哭踴之節而難爲繼矣此孔子以是言之也】

叔孫武叔之母死旣小斂舉者出屍出戶袒且投其冠括髮子遊曰知禮

禮始死將斬衰者笄纚將齊衰者素冠小斂畢而徹帷主人括髮袒於房婦人髽於室舉者出舉屍以出也括髮當在小斂之後屍出堂之前主人爲將奉屍故袒而括髮耳今武叔待屍出戶然後袒而去冠括髮失禮節矣故注以子遊知禮之言爲嗤之也○馮氏曰經文作戶出戶上戶字乃屍字之訛也鄭注云屍出戶乃變服義甚明然注文屍亦訛爲戶遂解不通【嚴陵方氏曰蓋小斂而後袒括髮則得其序矣出屍而後袒括髮則非其所也子遊曰知禮所以甚言其不知禮也】

扶君卜人師扶右射人師扶左君薨以是舉

君疾時僕人之長扶其右體射人之長扶其左體此二人皆平日贊正服位之人故君旣薨遇遷屍則仍用此人也方氏釋師爲眾應氏以卜人爲卜筮之人【廣安遊氏曰傳曰男子不死於婦人之手春秋書人君不薨於路寢則爲死不以道故君子疾也以在寢在朝之正服位而從君者扶持之薨則外廷之人共治其喪疾則外廷之人共知其疾所以防微杜漸致謹於疾病之際以正其死道也然此非一日之故蓋古者之制婦官序於內而人君哀樂之事得其節僕人射人舉職於外而人君起居之節得其宜故九嬪世婦之屬掌以時禦敍於王所宮中之始總以太宰參以六卿人君出入起居常從事於禮故疾病死喪內之人不得與焉此非承先王積習而當時禮教之隆有不能然者也】

從母之夫舅之妻二夫人相爲服君子未之言也或曰同爨緦

從母母之姊妹舅母之兄弟從母夫於舅妻無服所以禮經不載故曰君子未之言時偶有甥至外家見此二人相依同居者有喪而無文可據於是或人爲同爨緦之說以處之此亦原其情之不可已而極禮之變焉耳○或問從母之夫舅之妻皆無服何也朱子曰先王制禮父族四故由父而上爲族曾祖父緦麻姑之子姊妹之子女子子之子皆由父而推之也母族三母之父母之母母之兄弟恩止於舅故從母之夫舅之妻皆不爲服推不去故也妻族二妻之父妻之母乍防似乎雜亂無紀子細防則皆有義存焉

喪事欲其縱縱爾吉事欲其折折爾故喪事𨿽遽不陵節吉事𨿽止不怠故騷騷爾則野鼎鼎爾則小人君子蓋猶猶爾

縱縱給於趨事之貌折折從容中禮之貌喪事𨿽急遽而不可陵躐其節次吉事𨿽有立而待事之時而不可失於怠惰若騷騷而太疾則鄙野矣鼎鼎而太舒則小人之爲矣猶猶而得緩急之中君子行禮之道也【廣安遊氏曰君子處吉凶之際以失禮爲懼故疾舒之際常得其中○臨川吳氏曰喪事欲疾吉事欲舒疾者𨿽當促遽然亦不可太急而陵越節次舒者𨿽有止息然亦不可太緩而怠惰寛縱故騷騷而急疾不節則若田野之人鼎鼎而舒緩怠惰則若不修整之小人惟君子得疾舒之中則於喪事不至太疾吉事不至太舒也】

喪具君子恥具一日二日而可爲也者君子弗爲也喪具棺衣之屬君子恥於早爲之而畢具者嫌不以久生期其親也然六十嵗制七十時制八十月制九十日修蓋慮夫倉卒之變也一日二日可辦之物則君子不豫爲之所謂絞紟衾冒死而後制者也

喪服兄弟之子猶子也蓋引而進之也嫂叔之無服也蓋推而遠之也姑姊妹之薄也蓋有受我而厚之者也方氏曰兄弟之子𨿽異出也然在恩爲可親故引而進之與子同服嫂叔之分𨿽同居也然在義爲可嫌故推而逺之不相爲服姑姊妹在室與兄弟侄皆不杖期出適則皆降服大功而從輕者蓋有受我者服爲之重故也言其夫受之而服爲之杖期以厚之故於本宗相爲皆降一等也【何氏平叔曰男女相爲服不有骨肉之親則其尊卑之異也嫂叔親非骨肉尊卑不異恐有混淆之失故推使無服也】

食於有喪者之側未嘗飽也

應氏曰食字上疑脫孔子字【嚴陵方氏曰饑而廢事飽而防哀皆非禮也慮其至於廢事故𨿽喪者之側必食又慮其防哀故未嘗飽焉是禮也𨿽聖人之行不過如此而已】

曾子與客立於門側其徒趨而出曽子曰爾將何之曰吾父死將出哭於巷曰反哭於爾次曽子北面而弔焉其徒門弟子也次其人所寓之館捨也士喪禮主人西面賔在門東北面此曾子所以北面而弔之也【臨川吳氏曰曰吾父死者立於門側之客曰也】

孔子曰之死而致死之不仁而不可爲也之死而致生之不知而不可爲也是故竹不成用瓦不成沬木不成斵琴瑟張而不平竽笙備而不和有鐘磬而無簨簴其曰明器神明之也

劉氏曰之往也之死謂以禮往送於死者也往於死者而極以死者之禮待之是無愛親之心爲不仁故不可行也往於死者而極以生者之禮待之是無燭理之明爲不知故亦不可行也此所以先王爲明器以送死者竹器則無縢緣而不成其用瓦器則麄質而不成其黑光之沫木器則朴而不成其雕斵之文琴瑟則𨿽張弦而不平不可彈也竽笙𨿽備具而不和不可吹也𨿽有鐘磬而無懸掛之簨簴不可擊也凡此皆不致死亦不致生而以有知無知之間待死者故備物而不可用也備物則不致死不可用則亦不致生其謂之明器者蓋以神明之道待之也【長樂陳氏曰不曰神明之器特曰明器者以神之幽不可不明故也周官凡施於神者皆曰明故水曰明水火曰明火以至明齍明燭明竁者皆神明之也蓋其有竹瓦木之所用琴瑟竽笙鐘磬之所樂者明之也所用非所用所樂非所樂神之也宋襄公葬其夫人醯醢百甕豈知此哉】

有子問於曾子曰問喪於夫子乎曰聞之矣喪欲速貧死欲速朽有子曰是非君子之言也曾子曰參也聞諸夫子也有子又曰是非君子之言也曽子曰參也與子遊聞之有子曰然然則夫子有爲言之也曽子以斯言告於子遊子遊曰甚哉有子之言似夫子也昔者夫子居於宋見桓司馬自爲石槨三年而不成夫子曰若是其靡也死不如速朽之愈也死之欲速朽爲桓司馬言之也

仕而失位曰喪桓司馬卽桓魋靡侈也

南宮敬叔反必載寶而朝夫子曰若是其貨也喪不如速貧之愈也喪之欲速貧爲敬叔言之也

敬叔魯大夫孟僖子之子仲孫閱也嘗失位去魯後得反載寶而朝欲行賂以求復位也

曽子以子遊之言告於有子有子曰然吾固曰非夫子之言也曽子曰子何以知之有子曰夫子制於中都四寸之棺五寸之槨以斯知不欲速朽也昔者夫子失魯司防將之荊蓋先之以子夏又申之以冉有以斯知不欲速貧也

定公九年孔子爲中都宰制棺槨之法制也四寸五寸厚薄之度將適楚而先使二子繼往者蓋欲觀楚之可仕與否而謀其可處之位歟【嚴陵方氏曰肆其侈心而至於傷財曽不若速朽之爲愈也肆其利心而至於害義曽不若速貧之爲愈也孔子之言特爲二子而發爾有子乃能以中都與之荊之事驗之可謂知音者矣】

陳莊子死赴於魯魯人欲勿哭繆公召縣子而問焉縣子曰古之大夫束脩之問不出竟𨿽欲哭之安得而哭之

大君訃於他國之君曰君之外臣寡大夫某死莊子齊大夫名伯齊彊魯弱不容略其赴縣子名知禮故召問之修脯也十脡爲束問遺也爲人臣者無外交不敢貳君也故𨿽束脩微禮亦不以出竟

今之大夫交政於中國𨿽欲勿哭焉得而勿哭且臣聞之哭有二道有愛而哭之有畏而哭之公曰然然則如之何而可縣子曰請哭諸異姓之廟於是與哭諸縣氏交政於中國言當時君弱臣彊大夫專盟會之事以與國君相交接也此變禮之由也愛之哭出於不能已畏之哭出於不得已哭伯髙於賜氏義之所在也哭莊子於縣氏勢之所迫也【嚴陵方氏曰君弱臣彊有至交政於中國豈特束脩之問而已生旣畏之而不敢不與之交則死亦畏之而不敢不爲之哭矣若魯人之哭陳莊子所謂畏而哭之者也然縣子謂哭諸異姓之廟者以哭其非所當哭之人故哭於非所當哭之廟也異姓之廟必哭諸縣氏以其禮之所由起故爾則與哭伯髙於賜氏同義也○臨川吳氏曰愛而哭之謂哀死而哭哭其所當哭也畏而哭之則哭死而非其情哭所不當哭者也此衰世之事古豈有是哉】

仲憲言於曽子曰夏后氏用明器示民無知也殷人用祭器示民有知也周人兼用之示民疑也曽子曰其不然乎其不然乎夫明器鬼器也祭器人器也夫古之人胡爲而死其親乎

仲憲孔子弟子原憲也示民無知者使民知死者之無知也爲其無知故以不堪用之器送之爲其有知故以祭器之可用者送之疑者不以爲有知亦不以爲無知也然周禮惟大夫以上得兼用二器士惟用鬼器也曽子以其言乃曰其不然乎再言之者甚不然之也蓋明器祭器固是人鬼之不同夏殷所用不同者各是時王之制文質之變耳非謂有知無知也若如憲言則夏后氏何爲而忍以無知待其親乎○石梁王氏曰三代送葬之具質文相異故所用不同其意不在於無知有知及示民疑也仲憲之言皆非曽子非之末獨譏其說夏后明器蓋舉其失之甚者也【嚴陵方氏曰明器祭器三代之所兼用蓋處之以死生之間而已豈特周而然哉而原憲必以夏用鬼器殷用人器則是夏有致死之不仁殷有致生之不知矣宜乎曽子不然其說也然曽子之言止及於夏而不及於殷者以死其親尢君子之所不忍故也】

公叔木有同母異父之昆弟死問於子遊子遊曰其大功乎狄儀有同母異父之昆弟死問於子夏子夏曰我未之前聞也魯人則爲之齊衰狄儀行齊衰今之齊衰狄儀之問也

公叔木衛公叔文子之子同父母之兄弟期則此同母而異父者當降而爲大功也禮經無文故子遊以疑辭答之魯人齊衰三月之服行之久矣故子夏舉以答狄儀而記者云因狄儀此問而今皆行之也此記二子言禮之不同○鄭氏曰大功是【張子曰同母異父之昆弟狄儀服之齊衰是與親兄弟之服同如此則無分別○嚴陵方氏曰禮異父亦謂之繼父繼父同居則服期焉服其父以期則其子相爲服以大功乃其稱也而子夏遂以魯人之事告狄儀使之行齊衰不亦甚乎】

子思之母死於衛柳若謂子思曰子聖人之後也四方於子乎觀禮子蓋愼諸子思曰吾何愼哉吾聞之有其禮無其財君子弗行也有其禮有其財無其時君子弗行也吾何愼哉

柳若衛人伯魚卒其妻嫁於衛有其禮謂禮所得爲者然無財則不可爲禮時爲大有禮有財而時不可爲則亦不得爲之也【嚴陵方氏曰無其財則物不足以行禮無其時則勢不可以行禮禮有常時有變財有限三者不備君子所不行也孟子所言不得不可以爲悅者時與禮也無財不可以爲悅者卽此所謂財也○廣安遊氏曰爲嫁母服此後世之禮非先王之正也子思之意以爲𨿽有齊衰期之禮然財不足以備禮則行之必有所不備若有其禮有其財可以行矣而非道隆之時亦弗可以備行也以此觀之子思於嫁母之服蓋有行之而不備者矣古之君子嚴於父母男女之別以爲禽犢懷母不懷父君子惡之故父在爲母期以厭降於父母出嫁而其禮之行有所不備以爲母絕於父其尊統於父所以致謹於父之親也若厚於嫁母而於父不親此禽犢之道謹於禮者之所畏也然後世君子行不如子思道又不如子思未必能親其父而先絕其母此又君子所難言也故曰與其過乎薄寧過乎厚去古旣遠行禮者當以是爲心】

縣子曰吾聞之古者不降上下各以其親滕伯文爲孟虎齊衰其叔父也爲孟皮齊衰其叔父也

縣子名○疏曰古者殷時也周禮以貴降賤以適降庶惟不降正耳而殷世以上𨿽貴不降賤也上下各以其親不降之事也上謂旁親族曾祖從祖及伯叔之班下謂從子從孫之流彼𨿽賤不以己尊降之猶各隨本屬之親輕重而服之故云上下各以其親滕國之伯名文爲孟虎著齊衰之服者虎是文之叔父也又爲孟皮著齊衰之服者文是皮之叔父也言滕伯上爲叔父下爲兄弟之子皆著齊衰也【朱子曰夏殷而上大槪只是親親長長之意到得周來則又得許多貴貴底禮數如始封之君不臣諸父昆弟封君之子不臣諸父而臣昆弟期之喪天子諸侯絕大夫降然諸侯大夫尊同則亦不絕不降姊妹嫁諸侯者則亦不絕不降此皆貴貴之義上世想皆簡略未有許多降殺貴貴底禮數凡此皆天下之大經前世所未備到得周公搜剔出來立爲定制更不可易】

後木曰喪吾聞諸縣子曰夫喪不可不深長思也買棺外內易我死則亦然

後木魯孝公子惠伯鞏之後○馮氏曰此條重在不可不深長思一句買棺之時外內皆要精好此是孝子當爲之事非是父母豫所屬托而曰我死則亦然記禮者譏失言也【嚴陵方氏曰子思曰喪三日而殯凡附於身者必誠必信勿之有悔焉耳矣三月而葬凡附於棺者必誠必信勿之有悔焉耳矣此喪所以不可不深長思也買棺外內易亦其一端耳】

曾子曰屍未設飾故帷堂小斂而徹帷仲梁子曰夫婦方亂故帷堂小斂而徹帷

始死去死衣用斂衾覆之以俟浴旣復之後揳齒綴足畢具脯醢之奠事𨿽小定然屍猶未襲斂也故曰未設飾於是設帷於堂者不欲人防之也故小斂畢乃徹帷仲梁子謂夫婦方亂者以哭位未定也二子各言禮意鄭云斂者動搖屍帷堂爲人防之言方亂非也仲梁子魯人【嚴陵方氏曰人死斯惡之矣以未設飾故帷堂蓋以欲人之所惡也小斂則旣設飾矣故徹帷焉若是則帷堂之禮爲死者爾豈爲生者哉而仲梁子以謂夫婦方亂故帷堂則失禮之意遠矣】

小斂之奠子遊曰於東方曽子曰於西方斂斯席矣小斂之奠在西方魯禮之末失也

疏曰儀禮小斂之奠設於東方奠又無席魯之衰末奠於西方而又有席曽子見時如此將以爲禮故云小斂於西方斯此也其斂之時於此席上而設奠矣故記者正之云小斂之奠所以在西方是魯人行禮末世失其義也○今按儀禮布席於戶內注云有司布斂席也在小斂之前及陳大斂衣奠則云奠席在饌北斂席在其東注云大斂奠而有席彌神之也據此則小斂奠無席【嚴陵方氏曰萬物生於東而死於西小斂之奠於東方則孝子未忍死其親之意也】

縣子曰綌衰繐裳非古也

方氏曰葛之麄而卻者謂之綌布之細而疎者謂之繐五服一以麻各有升數若以綌爲衰以繐爲裳則取其輕涼而已非古制也

子蒲卒哭者呼滅子臯曰若是野哉哭者攺之

滅子蒲之名也復則呼名哭豈可呼名也野哉言其鄙野而不達於禮也子臯孔子弟子髙柴

杜橋之母之喪宮中無相以爲沽也

疏曰沽麄略也孝子喪親悲迷不復自知禮節事儀皆須人相導而杜橋家母死宮中不立相待故時人謂其於禮爲麄略也

夫子曰始死羔裘冠者易之而已羔裘冠夫子不以弔

疏曰養疾者朝服羔裘冠卽朝服也始死則去朝服著深衣時有不易者又有小斂後羔裘弔者記者因引孔子行禮之事言之【馬氏曰弔者在小斂之前猶當服羔裘冠以主人未成服弔者麻絰不敢先也故子遊裼裘而弔旣小斂乃襲裘帶絰而入若夫子羔裘冠不以弔者是言小斂之後而已矣】

子遊問喪具夫子曰稱家之有無子遊曰有無惡乎齊夫子曰有毋過禮苟亡矣斂首足形還葬縣棺而封人豈有非之者哉

喪具送終之儀物也惡乎齊言何以爲厚薄之劑量也毋過禮不可以富而逾禮厚葬也還葬謂斂畢卽葬不殯而待月日之期也縣棺而封謂以守縣繩而下之不設碑繂也人不非之者以無財則不可備禮也【馬氏曰孟子曰不得不可以爲悅無財不可以爲悅古之人所以得用其禮者爲其有財故也苟無其財則斂首足形還葬𨿽不足爲孝子之悅然以其所以葬而葬亦豈有非之者哉】

司士賁告於子遊曰請襲於牀子遊曰諾縣子聞之曰汰哉叔氏專以禮許人

賁司士之名也禮始死廢牀而置屍於地及復而不生則屍復登牀襲者斂之以衣也沐浴之後商祝襲祭服褖衣蓋布於牀上也飯含之後遷屍於襲上而衣之襲於牀者禮也後世禮失而襲於地則防矣司士知禮而請於子遊子遊不稱禮而答之以諾所以起縣子之譏也汰矜大也言凡有諮問禮事者當據禮答之子遊專輙許諾則如禮自已出矣是自矜大也叔氏子遊字

宋襄公葬其夫人醯醢百甕曽子曰旣曰明器矣而又實之

夏禮專用明器而實其半虛其半殷人全用祭器亦實其半周人兼用二器則實人器而虛鬼器【馬氏曰旣葬禮言陳明器亦有黍稷醯醢酒醴以實之宋襄公之葬夫人醯醢百甕蓋譏其多於禮可也以爲明器而不當實之則非矣由是觀之豈曽子言殷人之禮有祭器而不必實明器也歟】

孟獻子之喪司徒旅歸四布夫子曰可也

疏曰送終旣畢賻布有餘其家臣司徒承主人之意使旅下士歸還四方賻主人之泉布時人皆貪而獻子家獨能如此故夫子曰可也善其能廉左傳叔孫氏之司馬鬷戾是家臣亦有司徒司馬也【長樂陳氏曰知死者贈知生者賻贈賻之餘君子不可利於己亦不可歸於人利於己則啟天下家喪之心歸於人則絕天下卹喪之禮與其利於己寧歸於人與其歸於人寧班諸兄弟之貧者孟獻子之喪司徒旅歸四布孔子可之以其賢乎己者而已不若班諸貧者爲盡善也】

讀賵曾子曰非古也是再告也

車馬曰賵賵所以助主人之送葬也旣受則書其人名與其物於方板葬時柩將行主人之史請讀此方版所書之賵蓋於柩東西面而讀之古者奠之而不讀周則旣奠而又讀焉故曽子以爲再告也【臨川吳氏曰按士喪禮下篇祖奠畢公賵賔賵其時賵者已致命於柩凡所賵之物書之於方及次日遣奠畢苞牲行器之後主人之史讀賵若欲神一一知之前旣致命今又讀之是再告於神也蓋古者但有賵時致命之禮無後來再讀之禮故曾子以爲非古】

成子髙寢疾慶遺入請曰子之病革矣如至乎大病則如之何

成子髙齊大夫國伯髙父謚成也遺慶封之族革與亟同急也大病死也諱之之辭

子髙曰吾聞之也生有益於人死不害於人吾縱生無益於人吾可以死害於人乎哉我死則擇不食之地而葬我焉

不食之地謂不耕墾之土【嚴陵方氏曰子髙之愛人可知矣觀公叔文子樂瑕邱而欲葬則子髙之所得不亦多乎○臨川吳氏曰入請入臥內而請問其遺命也大病謂死不食之地謂地不可以種五穀以供民食者子髙自謂生而不能利澤於人是無益於人也若死而葬人所耕墾之地以妨五穀是有害於人矣故欲擇不可墾耕之地而葬焉其意慊然不自足其言依於謙儉蓋亦可謂賢己】

子夏問諸夫子曰居君之母與妻之喪居處言語飲食衎爾

君母君妻𨿽皆小君皆服齊衰不杖期然恩義則淺矣故居其喪則自處如此衎爾和適之貌此章以文勢推之喪下當有如之何夫子曰字舊說謂記者之略亦或闕文歟又否則問當作聞

賔客至無所館夫子曰生於我乎館死於我乎殯生旣館之死則當殯○應氏曰朋友以義合謂之賔客者以自遠方而來也

國子髙曰葬也者藏也藏也者欲人之弗得見也是故衣足以飾身棺周於衣槨周於棺土周於槨反壤樹之哉

國子髙卽成子髙也○疏曰子髙之意人死可惡故備飾以衣衾棺槨欲其深邃不使人知今乃反更封壤爲墳而種樹以標之哉國子意在於儉非周禮【馬氏曰古之人尢略於死者衣之以薪葬諸中野而後世聖人特嚴愼終之禮故瓦棺聖周易之以棺桴棺槨爲不足被之以柳翣易之以棺槨者言無使土侵膚被之以柳翣者言無使人惡於死凡此皆藏之弗得見者也周官冡人周爵等爲之立封之度與其樹數故觀其封則知位秩之髙下觀其樹則知命數之多寡所以遺後世子孫之識非以爲觀美者也封之崇四尺孔子之所不廢而國子髙非之亦異於禮矣】

孔子之喪有自燕來觀者捨於子夏氏子夏曰聖人之葬人與人之葬聖人也子何觀焉

延陵季子之葬其子夫子尙往觀之今孔子之葬燕人來觀亦其宜也然子夏之意以爲聖人葬人則事皆合禮人之葬聖人則未必皆合於禮也故語之曰子以爲聖人之葬人乎乃人之葬聖人也又何觀焉蓋謙辭也【長樂陳氏曰君子之於喪禮尢眾人之所欲觀者也故子思之喪母滕世子之葬定公四方猶且觀之況聖人之門人葬聖人乎此燕人所以來觀之】

昔者夫子言之曰吾見封之若堂者矣見若坊者矣見若覆夏屋者矣見若斧者矣從若斧者焉馬鬛封之謂也今一日而三斬板而已封尙行夫子之志乎哉此言封土有此四者之形封築土爲墳也若堂者如堂之基四方而髙也坊堤也若坊者上平旁殺而南北長也若覆夏屋者旁廣而卑也若斧者上狹如刃較之上三者皆用功力多而難成此則儉而易就故俗謂之馬鬛封馬鬃鬛之上其肉薄封形似之也今一日者謂今封築孔子之墳不假多時一日之間三次斬板卽封畢而已止矣其法側板於坎之兩旁而用繩以約板乃內土於內而築之土與板平則斬繼約板之繩而升此板於所築土之上又實土於中而築之如此者三而墳成矣故云三斬板而已封也尙庶幾也乎哉疑辭亦謙不敢質言也【長樂陳氏曰孔子以時人之封過泰也故欲從其殺者而已門人以夫子之志於儉也故一日三斬板以行夫子之志而已門人於封則儉於披崇練旐則不儉者儉則行夫子之志不儉則行門人之志行夫子之志所以救時行門人之志所以尊師也】

婦人不葛帶

禮婦人之帶牡麻結本卒哭丈夫去麻帶服葛帶而首絰不變婦人以葛爲首絰以易去首之麻絰而麻帶不變所謂不葛帶也旣練則男子除絰婦人除帶婦人輕首重要故也然此謂婦人居齊斬之服者如此若大功以下輕者至卒哭則並變爲葛與男子同

有薦新如朔奠

朔奠者月朔之奠也未葬之時大夫以上朔望皆有奠士則朔而已如得時新之味或五穀新熟而薦之則其禮亦如朔奠之儀也【金華應氏曰薦新重時物也薦新於廟死者已逺則感傷或淺薦新於殯其痛尙新則感傷必重朔祭謂之大奠其禮視大斂故薦新亦如之謂男女各卽位內外各從事而奠哭之儀如一也】

旣葬各以其服除

三月而葬葬而虞虞而卒哭親重而當變麻衰者變之其當除者卽自除之不俟主人卒哭之變也

池視重霤

疏曰池者柳車之池也重霤者屋之重霤也以木爲之承於屋檐水澑入此木中又從木中而霤於地故云重霤也天子之屋四注四面皆有重霤諸侯四注而重霤去後大夫惟前後二士惟一在前生時屋有重霤故死時柳車亦象宮室而設池於車覆鼈甲之下墻帷之上蓋織竹爲之形如籠衣以靑布以承鼈甲名之曰池以象重霤也方面之數各視生時重霤

君卽位而爲椑嵗一漆之藏焉

疏曰君諸侯也人君無論少長體尊物備卽位卽造爲親尸之棺蓋杝棺也漆之堅彊甓甓然故名椑每年一漆示如未成也藏焉者其中不欲空虛如急有待故藏物於中一說不欲令人見故藏之【嚴陵方氏曰椑卽所謂親也君尊𨿽凶禮亦備豫焉】

復揳齒綴足飯設飾帷堂並作

始死招魂之後用角柶拄尸之齒令開得飯含時不閉又用燕幾拘綴尸之兩足令直使著屨時不辟戾也飯者實米與貝於屍口中也設飾屍襲斂也帷堂堂上設帷也作起爲也復至帷堂六事一時並起故云並作也儀禮亦總見一圖【山陰陸氏曰言復楔齒綴足飯設飾此五事並作於帷堂之時】

父兄命赴者

疏曰生時與他人有恩識者今死則其家宜使人往相赴告士喪禮孝子自命赴者若大夫以上則父兄命之也

君復於小寢大寢小祖大祖庫門四郊

天子之郭門曰臯門明堂位言魯之庫門卽天子臯門是庫門者郭門也○疏君王侯也前曰廟後曰寢室有東西廂曰廟無東西廂有室曰寢小寢者髙祖以下寢也王侯同大寢天子始祖之寢諸侯太祖之寢也小祖者髙祖以下廟也王侯同太祖者天子始祖之廟諸侯太祖之廟也○馬氏曰寢所居處之地祖有所事之地門所出入之地郊所嘗至之地君復必於此者蓋魂气之往亦未離生時熟習之地也觀此則死生之說可知矣○今按馬氏以小寢大寢爲燕寢正寢與舊說異

喪不剝奠也與祭肉也與

剝者不巾覆也脯醢之奠不惡塵埃故可無巾覆凡覆之者必其有祭肉者也【廬陵胡氏曰牲肉不巾則塵蠅污之】

旣殯旬而布材與明器

材爲槨之木也布者分列而暴漧之也殯後旬日卽治此事禮獻材於殯門外注云明器之材此云材與明器者蓋二者之材皆幹之也

朝奠日出夕奠逮日

逮日及日之未落也○方氏曰朝奠以象朝時之食夕奠以象夕時之食孝子事死如事生也

父母之喪哭無時使必知其反也

未殯哭不絕聲殯後𨿽有朝夕哭之事然廬中思憶則哭小祥後哀至則哭此皆哭無時也使者受君之任使也小祥之後君有事使之不得不行然反必祭告俾親之神靈知其已反亦出必告反必面之義也

練練衣黃裏縓緣

疏曰練小祥也小祥而著練冠練中衣故曰練也練衣者以練爲中衣黃裏者黃爲中衣裏也正服不可變中衣非正服但承衰而已縓淺絳色緣謂中衣領及褎之緣也

葛要絰繩屨無絇

小祥男子去首之麻絰惟餘要葛也故曰葛要絰繩屨者父母初喪菅屨卒哭受齊衰蒯藨屨小祥受大功繩麻屨也無絇謂無屨頭飾也○朱子曰菅屨疏屨今不可考今略以輕重推之斬衰用今艸鞋齊衰用麻鞋可也麻鞋今卒伍所著者

角瑱

瑱充耳也吉時君大夫士皆有之所以掩於耳君用玉爲之初喪去飾故無瑱小祥後微飾故用角爲之也【馬氏曰哀痛至甚則耳無聞目無見也而哀殺則能有聞矣故又爲角瑱以充之】

鹿裘衡長袪袪裼之可也

疏曰冬時吉凶衣裏皆有裘吉則貴賤有異喪則同用鹿皮爲之小祥之前裘狹而短袂又無袪小祥稍飾則更易作橫廣大者又長之又設其袪也裼者裘上之衣吉時皆有喪後凶質未有裼衣小祥後漸向吉故加裼可也按如此文明小祥時外有衰衰內有練中衣中衣內有裼衣裼衣內有鹿裘鹿裘內自有常著襦衣○今按袪者袖口也此所謂袪則是以他物爲袖口之緣旣袪以爲飾故裼之可也【嚴陵方氏曰鹿裘以白鹿之皮爲裘也凡此所以爲易除之漸而已】

有殯聞遠兄弟之喪𨿽緦必往非兄弟𨿽鄰不往三年之喪在殯不得出弔然於兄弟則恩義存焉故𨿽緦服兄弟之異居而遠者亦當往哭其喪若非兄弟則𨿽近不往【嚴陵方氏曰緦最服之輕者服之輕者服之輕猶必往況其重者乎蓋同姓之恩不得不爲之隆故也鄰最居之近者居之近猶不往況其逺者乎蓋異姓之恩不得不爲之殺故也】

所識其兄弟不同居者皆弔

馮氏曰上二句旣主生者出弔往哭爲義則下一句文意當同所識當爲句若所知之謂也死者旣吾之所知識則其兄弟𨿽與死者不同居我皆當弔之所以成往來之情義也

天子之棺四重水兕革棺被之其厚三寸杝棺一梓棺二四者皆周

水牛兕牛之革耐濕故以爲親身之棺二革合被爲一重杝木亦耐濕故次於革卽前章所謂椑也梓木棺二一爲屬一爲大棺杝棺之外有屬棺屬棺之外又有大棺四者皆周言四重之棺上下四方悉周帀也帷槨不周下有茵上有抗席故也

棺束縮二衡三衽每束一

古者棺不用釘惟以皮條直束之二道橫束之三道衽形如今之銀則子兩端大而中小漢時呼爲小要不言何物爲之其亦木乎衣之縫合處曰衽以小要連合棺與蓋之際故亦名衽先鑿木置衽然後束以皮每束處必用一衽故云衽每束一也

柏槨以端長六尺

天子以柏木爲槨端猶頭也用柏木之頭爲之其長六尺

天子之哭諸侯也爵弁絰防衣

諸侯薨而赴於天子天子哭之爵弁防衣本士之祭服爵弁弁之色如爵也防衣絲衣也○鄭氏曰絰衍字也周禮王弔諸侯弁絰緦衰○疏曰天子至尊不見屍柩不弔服此遙哭之故不服緦衰而服爵弁防衣也

或曰使有司哭之

鄭氏曰非也哀戚之事不可虛【廬陵胡氏曰諸侯薨在國天子遙哭之不親見屍柩故不服緦衰弔而服士之祭服有司哭之非也惡夫涕之無從況使人乎】

爲之不以樂食

疏曰此是記者之言非或人之說也

天子之殯也菆塗龍輴以槨加斧於槨上畢塗屋天子之禮也

疏曰菆叢也菆塗謂用木叢棺而四面塗之也龍輴殯時用輴車載柩而畫轅爲龍也以槨者此叢木象槨之形也繡覆棺之衣爲斧文先菆四面爲槨使上與棺齊而上猶開以此棺衣從槨上入覆於棺故云加斧於槨上也畢盡也斧覆旣竟又四注爲屋以覆於上而下四面盡塗之也○今按菆塗龍輴是輴車亦在殯中非脫去輴車而殯棺也

惟天子之喪有別姓而哭

諸侯朝覲天子爵同則其位同今喪禮則分別同姓異姓庶姓使各相從而爲位以哭也

魯哀公誄孔丘曰天不遺耆老莫相予位焉嗚呼哀哉尼父

作謚者先列其生之實行謂之誄大聖之行豈容盡列但言天不畱此老成而無有佐我之位者以寓其傷悼之意而已耳稱孔丘者君臣之辭此與左傳之言不同○鄭氏曰尼父因其字以爲之謚也【山陰陸氏曰據此左傳所錄公誄之曰旻天不弔不憗遺一老俾屏餘一人以在位不修春秋之辭也今記修之如此】

國亡大縣邑公卿大夫士皆厭冠哭於太廟三日君不舉或曰君舉而哭於后土

厭冠喪冠也說見曲禮盛饌而以樂侑食曰舉后土社也○應氏曰哭於大廟者傷祖宗基業之虧損哭於后土者傷土地封疆之朘削也不舉自貶損也曰君舉者非也

孔子惡野哭者

所知吾哭諸野夫子嘗言之矣蓋哭其所知必設位而帷之以成禮此所惡者或郊野之際道路之間哭非其地又且倉卒行之使人疑駭故惡之也方氏說哭者呼滅子臯曰野哉孔子惡者以此恐未然

未仕者不敢稅人如稅人則以父兄之命

稅人以物遺人也未仕者身未尊顯故內則不可專家財外則不可私恩惠也或有情義之所不得已而當遺者則稱尊者之命而行之【嚴陵方氏曰未仕者則無祿故不敢稅人其或禮有所不可廢義有所不可免則以父兄之命而已】

士備入而後朝夕踴

國君之喪諸臣有朝夕哭踴之禮哭𨿽依次居位踴必相視爲節不容有先後也士卑其入恆後士皆入則無不在者矣故舉士入爲畢而後踴焉

祥而縞是月禫徙月樂

疏曰祥大祥也縞謂縞冠大祥日著之○馬氏曰祥禫之制施於三年之喪則其月同施於期之喪則其月異雜記曰十一月而練十三月而祥十五月而禫此期之喪也父在爲母有所屈三年所以爲極而至於二十五月者其禮不可過以三年之愛而斷於期者其情猶可伸在禫月而樂者聽於人也在徙月而樂者作於己也【嚴陵方氏曰祥而縞卽玉藻所謂縞冠素紕旣祥之冠是也是月禫徙月樂者魯人朝祥而暮歌孔子以謂逾月則其善者以此】

君於士有賜帟

帟幕之小者置之殯上以承塵也大夫以上則有司供之士卑又不得自爲故君於士之殯以帟賜之也

禮記大全卷三﹤經部﹐禮類﹐禮記之屬﹐禮記大全﹥

欽定四庫全書

禮記大全卷四

明胡廣等撰

檀弓下

君之適長殤車三乘公之庶長殤車一乘大夫之適長殤車一乘

此言送殤遣車之禮君謂國君亦或有地大夫通得稱君也公專言五等諸侯也十六至十九爲長殤此殤時柩朝廟畢將行設遣奠以奠之牲體公折包裹用此車載之以遣送死者故名遣車車制甚小以置之槨內四隅不容大爲之也禮中殤從上君適長三乘則中亦三乘下則一乘也公庶長一乘則中亦一乘下則無也大夫適長一乘則中亦一乘下殤及庶殤並無也

公之喪諸達官之長杖

方氏曰受命於君者其名達於上故謂之達官若府史而下皆長官自辟除則不可謂之達矣受命於君者其恩厚故公之喪惟達官之長杖○今按凡官皆有長貳此以長言則不及貳也【朱子曰達官謂得自通於君者如內則公卿宰執與六曹之長九寺五監之長外則監司郡守得自通章奏於君者凡此皆杖次則不杖也】

君於大夫將葬弔於宮及出命引之三步則止如是者三君退朝亦如之哀次亦如之

弔於宮於其殯宮也出柩已行也孝子攀號不忍君命引之奪其情也引者三步卽止君又命引之如是者三柩車遂行君卽退去君來時不必恆在殯宮或當柩朝廟之時亦如之或已出大門至平日待賔客次捨之處孝子哀而暫停柩車則亦如之

五十無車者不越疆而弔人

始衰之年不可以筋力爲禮也

季武子寢疾蟜固不說齊衰而入見曰斯道也將亡矣士惟公門說齊衰武子曰不亦善乎君子表微及其喪也曾防倚其門而歌

季武子魯大夫季孫夙也蟜固人姓名防字晳曾子父也武子寢疾之時蟜固適有齊衰之服遂衣凶服而問疾且曰大夫之門不當釋凶服惟君門乃說耳此禮將亡我之凶服以來欲以救此將亡之禮也武子善之言失禮之顯著者人皆可知若失禮之微細者惟君子乃能表明之也武子執政人所尊畏固之爲此欲以易時人之觀瞻據禮而行武子𨿽憾不得而罪之也若倚門而歌則非禮矣其亦狂之一端歟記者蓋善蟜固之存禮譏曾防之廢禮也

大夫弔當事而至則辭焉弔於人是日不樂婦人不越疆而弔人行弔之日不飲酒食肉焉

大夫弔弔於上也大夫𨿽尊然當主人有小斂大斂或殯之事而至則殯者以其事告之辭猶告也若非當事之時則孝子下堂迎之婦人無外事故不越疆而弔是日不樂不飲酒食肉皆爲余哀未忘也【長樂陳氏曰婦人見兄弟可以及閾而不可以逾閾送迎可以及門而不可以出門弔人可以出門而不可以越疆許穆夫人歸唁於衛而不可得則越疆而弔人如之何而可】

弔於葬者必執引若從柩及壙皆執紼

引引柩車之索也紼引棺索也○鄭氏曰示助之以力○疏曰弔葬本爲助執事故必相助引柩車凡執引用人貴賤有數數足則餘人皆散行從柩至下棺窆時則不限人數皆悉執紼也引者長逺之名故在車車行逺也紼是撥舉之義故在棺棺惟撥舉不長逺也【嚴陵方氏曰引在前屬之於車以道柩也紼在旁屬之於棺以弼柩也道柩者惟在用之而已弼柩者至下棺亦用焉故路𨿽不執引而或從柩及壙亦皆執紼也曲禮曰助葬者必執紼蓋謂是矣】

喪公弔之必有拜者𨿽朋友州裏舍人可也弔曰寡君承事主人曰臨

此謂國君弔其諸臣之喪弔後主人當親往拜謝喪家若無主後必使以次防親往拜若又無疏親則死者之朋友及同州同裏及喪家典捨之人往拜亦可也寡君承事言來承助喪事此君語擯者傳命以入之辭主人曰臨者謝辱臨之重也

君遇柩於路必使人弔之

蕢尙畫宮受弔不如杞梁之妻知禮而此言弔於路何也蓋有爵者之喪當以禮弔此謂臣民之微賤者耳禮不下庶人也言必使人弔者是泛言眾人之喪也【廬陵胡氏曰遇柩於路必使人弔之若齊侯哭敝無存之類】

大夫之喪庶子不受弔

大夫之喪適子爲主拜賔或以他故不在則庶子不敢受弔不敢以卑賤爲有爵者之喪主也

妻之昆弟爲父後者死哭之適室子爲主袒免哭踴夫入門右使人立於門外告來者狎則入哭父在哭於妻之室非爲父後者哭諸異室

此聞妻兄弟之喪而未往弔時禮也父在己之父也爲父後妻之父也門外之人以來弔者告若是交遊習狎之人則徑入哭之情義然也○疏曰女子子適人者爲昆弟之爲父後者不降以其正故也故姊妹之夫爲之哭於適室之中庭子爲主者甥服舅緦故命己子爲主受弔拜賔也袒免哭踴者冠尊不居肉袒之上必先去冠而加免故凡哭哀則踴踴必先袒袒必先免故袒免哭踴也夫入門右者謂此子之父卽哭妻兄弟者【嚴陵方氏曰哭諸異室者以其別於適也】

有殯聞逺兄弟之喪哭於側室無側室哭於門內之右同國則往哭之

側室者燕寢之旁室也門內大門之內也上篇言有殯聞逺兄弟之喪𨿽緦必往其亦謂同國歟○方氏曰哭於側室欲其逺殯宮也於門內之右者不居主位示爲之變也同國則往者以其不逺也

子張死曾子有母之喪齊衰而往哭之或曰齊衰不以弔曾子曰我弔也與哉

以喪母之服而哭朋友之喪逾禮已甚故或人止之而曾子之意則曰我於子張之死豈常禮之弔而已哉今詳此意但以友義隆厚不容不往哭之又不可釋服而往但往哭而不行弔禮耳故曰我弔也與哉○劉氏曰曽子嘗問三年之喪弔乎夫子曰三年之喪練不羣立不旅行君子禮以飾情三年之喪而弔哭不亦虛乎旣聞此矣而又以母喪弔友必不然也凡經中言曽子失禮之事不可盡信此亦可見

有若之喪悼公弔焉子防擯由左

悼公魯君哀公之子擯贊相禮事也立者尊右子防由公之左則公在右爲尊矣少儀云詔辭自右者謂傳君之詔命則詔命爲尊故傳者居右時相喪禮者亦多由右故子遊正之也

齊谷王姬之喪魯莊公爲之大功或曰由魯嫁故爲之服姊妹之服或曰外祖母也故爲之服

谷讀爲告齊襄公夫人王姬卒在魯莊之二年赴告於魯其初由魯而嫁故魯君爲之服出嫁姊妹大功之服禮也或人旣不知此王姬乃莊公舅之妻而以爲外祖母又不知外祖母服小功而以大功爲外祖母之服其亦妄矣○鄭氏曰春秋周女由魯嫁卒則服之如內女服姊妹是也天子爲之無服嫁於王者之後乃服之

晉獻公之喪秦穆公使人弔公子重耳且曰寡人聞之亡國恆於斯得國恆於斯𨿽吾子儼然在憂服之中喪亦未可久也時亦不可失也孺子其圗之

獻公薨時重耳避亂在狄故穆公使人往弔之弔爲正禮故以且曰起下辭寡人聞之者此使者傳穆公之言也恆於斯言常在此死生交代之際也儼然端靜持守之貌喪失位也喪不可久時不可失者勉其奔喪反國以謀襲位故言孺子其圖之也此時秦已有納之之志矣

以告舅犯舅犯曰孺子其辭焉喪人無寶仁親以爲寶父死之謂何又因以爲利而天下其孰能說之孺子其辭焉

舅犯重耳舅狐偃字子犯也公子旣聞使者之言入以告之子犯犯言當辭而不受可也失位去國之人無以爲寶惟仁愛思親乃其寶也父死謂之何事正是凶禍大事豈可又因此凶禍以爲反國之利而天下之人孰能解說我爲無罪乎此所以不當受其相勉反國之命也

公子重耳對客曰君惠弔亡臣重耳身喪父死不得與於哭泣之哀以爲君憂父死之謂何或敢有他志以辱君義稽顙而不拜哭而起起而不私

公子旣聞子犯之言乃出而答客惠弔亡臣重耳謝其來弔也不得與哭泣之哀言出亡在外不得居喪次也以爲君憂者致君憂慮我也他志謂求位之志辱君惠弔之義也不私不再與使者私言也

子顯以致命於穆公穆公曰仁夫公子重耳夫稽顙而不拜則未爲後也故不成拜哭而起則愛父也起而不私則逺利也

鄭注用國語知使者爲公子縶字子韅故讀顯爲韅也喪禮先稽顙後拜謂之成拜爲後者成拜所以謝弔禮之重今公子以未爲後故不成拜也愛父猶言哀痛其父也不私與使者言是無反國之意是逺利也愛父逺利皆仁者之事故稱之曰仁夫公子重耳【嚴陵方氏曰孟子曰不仁而得國者有之矣不仁而得天下者未之有也夫不仁猶或有得國者而況於仁乎觀重耳拒秦穆公之言則其仁可知矣故終能霸有全晉然重耳之所爲特受之於舅犯而已向使自得於天資非由於人授推是以爲國則一語一黙一動一靜無非仁也又安得孔子有譎而不正之譏哉】

帷殯非古也自敬姜之哭穆伯始也

禮朝夕哭殯之時必褰開其帷敬姜哭其夫穆伯之殯乃以避嫌而不復褰帷自此以後人皆效之故記者云非古也穆伯魯大夫季悼子之子公甫靖也【張子曰敬姜早寡晝哭以避嫌帷殯或亦避嫌表夫之逺色也】

喪禮哀戚之至也節哀順變也君子念始之者也孝子之哀發於天性之極至豈可止遏聖人制禮以節其哀蓋順以變之也言順孝子之哀情以漸變而輕減也始猶生也生我者父母也毀而滅性是不念生我者矣【嚴陵方氏曰始而生之者親也終而成之者子也苟過於哀而不知變則或以死傷生矣故節哀順變者以君子念始之者也○臨川吳氏曰順變二字釋節哀之義順謂順孝子哀心不沮止之然爲之節使之𨿽哀而有變則其哀不至過甚傷生也】

復盡愛之道也有禱祠之心焉望反諸幽求諸鬼神之道也北面求諸幽之義也

行禱五祀而不能回其生又爲之復是盡其愛親之道而禱祠之心猶未忘於復之時也望反諸幽望其自幽而反也鬼神處幽暗北乃幽陰之方故求諸鬼神之幽者必向北也【嚴陵方氏曰孝子之事親固有愛之道及其死也猶復以兾其復生則愛之道於是爲盡故曰盡愛之道也冀其復生固所以有禱祠之禮也特有是心而故曰有禱祠之心者莊子曰鬼神守其幽則幽者鬼神之道也復之時望其防气自幽而反故曰望反諸幽南爲陽有明之義北爲陰有幽之義故曰北面求諸幽也】

拜稽顙哀戚之至隠也稽顙隠之甚也

隠痛也稽顙者以頭觸地無復禮容就拜與稽顙言之皆爲至痛而稽顙則尢其痛之甚者也【嚴陵方氏曰孝子哀痛之容有若手之辟足之踴口之哭目之泣鼻之洟故非一類特不若稽顙之爲甚爾】

飯用米貝弗忍虛也不以食道用美焉爾

實米與貝於死者口中不忍其口之虛也此不是用飲食之道但用此美潔之物以實之焉爾【嚴陵方氏曰弗忍虛則無致死之不仁不以食道則無致生之不智】

銘明旌也以死者爲不可別已故以其旗識之愛之斯錄之矣敬之斯盡其道焉耳

士喪禮銘曰某氏某之柩初置於檐下西階上及爲重畢則置於重殯而卒塗始樹於肂坎之東疏云士長三尺大夫五尺諸侯七尺天子九尺若不命之士則以緇長半幅防末長終幅廣三寸半幅一尺也終幅二尺也是總長三尺夫愛之而錄其名敬之而盡其道曰愛曰敬非虛文也【嚴陵方氏曰凡銘皆所以爲名明旌謂之銘故男子書名焉夫愛之則不忍忘故爲旌以錄死者之名敬之則不敢遺送死之道所以爲盡也李氏曰葬埋謹藏其形也祭祀謹事其神也銘誄系世謹傳其名也以傳其名故曰錄之事死而至於傳其名故曰盡其道】

重主道也殷主綴重焉周主重徹焉

禮注云士重木長三尺始死作重以依神𨿽非主而有主之道故曰主道也殷禮始殯時置重於殯廟之庭曁成虞主則綴此重而懸於新死者所殯之廟周人虞而作主則徹重而埋之也【嚴陵方氏曰重設於始死之時主立於旣虞之後則重非主也有主之道爾殷𨿽作主矣猶綴重以懸於廟不忍棄之也周旣作主矣重遂徹而埋於土不敢瀆之也不忍棄之者所以致其愛而質故殷人行之不敢瀆之者所以致其敬而文故周人行之夫重與主皆所以依神而已或曰重或曰主何也始死而未葬則有柩矣有柩而又設重所以爲重也旣有廟矣有廟而必立主是爲主也】

奠以素器以生者有哀素之心也惟祭祀之禮主人自盡焉爾豈知神之所饗亦以主人有齊敬之心也鄭氏曰哀素言哀痛無飾也凡物無飾曰素哀則以素敬則以飾禮由人心而已○方氏曰士喪禮有素俎士虞禮有素幾皆其哀而不文故也喪葬凶禮故若是至於祭祀之吉禮則必自盡以致其文焉故曰惟祭祀之禮主人自盡焉爾然主人之自盡亦豈知神之所享必在於此乎且以表其心而已耳【臨川吳氏曰虞以前親喪未久奠而不謂之祭其奠也非不敬其親也哀心特甚禮尙質朴無心於飾故用素器虞以後親喪漸久卒祔練祥𨿽猶在喪制之中然已是祭祀之禮其祭祀也非不哀其親也敬心加隆非如初喪之素器也然其盡禮而漸文豈是爲死者眞能來享而然亦自盡其禮以致敬親之心焉爾大槪喪主於哀祭主於敬故喪奠以素器之質而見其哀祭祀則盡禮之文以寓其敬】

辟踴哀之至也有算爲之節文也

疏曰撫心爲辟跳躍爲踴是哀痛之至極若不裁限恐傷其性故有算以爲之凖節每一踴三跳三踴九跳爲一節士三日有三次踴大夫四日五踴諸侯六日七踴天子八日九踴故云爲之節文也

袒括發變也慍哀之變也去飾去美也袒括發去飾之甚也有所袒有所襲哀之節也

疏曰袒衣括發形貌之變也悲哀慍恚哀情之變也去其尋常吉時之服飾是去其華美也去飾𨿽多端惟袒而括發又去飾之中最甚者也理應常袒何以有袒時有襲時蓋哀甚則袒哀輕則襲哀之限節也【嚴陵方氏曰有算則有節有節則文無節則質故謂之節文袒則去其衣括發則投其冠衣冠者人之常服而已故曰袒括發變也發於聲音見於衣服而生於陰者此哀之常也及有感而慍以至於辟踴者陽作之也此其變歟故曰慍哀之變也經曰慍斯戚戚斯嘆嘆斯辟辟斯踴蓋謂是矣】

弁絰葛而葬與神交之道也有敬心焉周人弁而葬殷人冔而葬

居喪時冠服皆純凶至葬而吾親托體地中則當以禮敬之心接於山川之神也於是以絹素爲弁如爵弁之制以葛爲環絰在首以送葬不敢以純凶之服交神者示敬也故曰有敬心焉【嚴陵方氏曰與神交之道則心主乎敬失厭冠麻絰居喪之禮也至於葬則以弁易冠以葛易麻者示敬故也子防曰飯於牖下小斂於戶內大斂於阼殯於客位袒於庭葬於墓所以卽逺也比至於葬則卽逺之至矣故以神道交之】

歠主人主婦室老爲其病也君命食之也

疏曰親葬歠粥之時主人亡者之子主婦亡者之妻無則主人之妻也室老家之長相此三人並是大夫之家貴者爲其歠粥病困之故君必命之食疏飯也若士喪君不命也喪大記言主婦食疏食謂旣殯之後此主婦歠者謂未殯前

反哭升堂反諸其所作也主婦入於室反諸其所養也此堂與室皆謂廟中也卒窆而歸乃反哭於祖廟其二廟者則先祖後禰所作者平生祭祀冠昏所禮之處也所養者所饋食供養之處也【朱子曰須知得此意思則所謂踐其位行其禮等事行之方安方見得繼志述事之事】

反哭之弔也哀之至也反而亡焉失之矣於是爲甚賔之弔者升自西階曰如之何主人拜稽顙當此之時亡矣失矣不可復見吾親矣哀痛於是爲甚也賔弔畢而出主人送於門外遂適殯宮卽先時所殯正寢之堂也

殷旣封而弔周反哭而弔孔子曰殷已慤吾從周殷之禮窆畢賔就墓所弔主人周禮則俟主人反哭而後弔孔子謂殷禮太質慤者蓋親之在土固爲可哀不若求親於平生居止之所而不得其哀爲尢甚也故弔於墓者不如弔於家者之情文爲兼盡故欲從周也【嚴陵方氏曰人之始死也則哀其死旣葬也則哀其亡亡則哀爲甚矣故反哭之時有弔禮焉問喪曰入門而弗見也上堂而弗見也入室又弗見也亡矣喪矣不可復見矣故哭泣辟踴盡哀而止矣大宗伯以喪禮哀死亡蓋死亡之別如此旣封而弔者受弔於壙也反哭而弔者受弔於家也夫弔也者所以弔其哀而已葬𨿽爲哀然不若反哭之哀爲甚此孔子所以謂殷爲己慤周人弔於家示民不借也子云死民之卒事也吾從周其言蓋本諸此】

葬於北方北首三代之達禮也之幽之故也

北方國之北也殯猶南首未忍以鬼神待其親也葬則終死事矣故葬而此首三代通用此禮也南方昭明北方幽暗之幽釋所以北首之義【嚴陵方氏曰南方以陽而明北方以陰而幽人之生也則自幽而出乎明故生者南鄕及其死也則自明而反乎幽故死者北首凡以順陰陽之理而已三代之禮𨿽有文質之變至於葬之北方北首則通而行之者皆所以順死者之反乎幽故也】

旣封主人贈而祝宿虞屍

柩旣至城門公使宰夫贈纁束旣窆則用此纁贈死者於墓之野此時祝先歸而肅虞祭之屍矣宿讀爲肅進也虞猶安也葬畢迎精而反日中祭之於殯宮以安之也男則男子爲屍女則女子爲屍尸之爲言主也不見親之形容心無所系故立屍使之著死者之服所以使孝子之心主於此也禫祭以前男女異屍異幾祭於廟則無女屍而幾亦同矣少牢禮云某妃配是男女共屍

旣反哭主人與有司視虞牲有司以幾筵捨奠於墓左反日中而虞

士之禮虞牲特豕幾所以依神筵坐神之席也席敷陳曰筵孝子先反而視牲別令有司釋奠以禮地神爲親之托體於此也捨讀爲釋奠者置也釋置此祭饌也墓道向南以東爲左待此有司之反卽於日中時虞祭也

葬日虞弗忍一日離也

鄭氏曰弗忍其無所歸

是日也以虞易奠卒哭曰成事

始死小斂大斂朝夕朔月朝祖賵遣之類皆喪奠也此日以虞祭代去喪奠故曰以虞易奠也卒哭曰成事者蓋祝辭曰哀薦成事也祭以告爲成卒哭之祭乃吉祭故也【嚴陵方氏曰旣封而贈則虞祭有期矣故祝先反而宿虞屍焉主人不親捨奠而使有司代之者欲速反而修虞事故也必待有司反而後虞祭者葬禮畢然後敢成葬反之禮也故弗忍一日離其親故不待明日而後虞也是日也以虞易奠者以虞之禮漸吉故也】

是日也以吉祭易喪祭明日祔於祖父

吉祭卒哭之祭也喪祭虞祭也卒哭在虞之後故云以吉祭易喪祭也祔之爲言祔也祔祭者告其祖父以當遷他廟而告新死者以當入此廟也禮云明日以其班祔明日者卒哭之次日也卒哭時告於新主曰哀子某來日隮祔爾於爾皇祖某甫及時則奉新主入祖之廟而並告之曰適爾皇祖某甫以隮祔爾孫某甫孫必祔祖者昭穆之位同所謂以其班也畢事虞主復於寢三年喪畢遇四時之吉祭而後奉新主入廟也虞祭間一日而卒哭與祔則不間日

其變而之吉祭也比至於祔必於是日也接不忍一日未有所歸也

上文所言皆據正禮此言變者以其變易常禮也所以有變者以有他故未及葬期而卽葬也據士禮速葬速虞之後卒哭之前其日尙賖不可無祭之往也虞往至吉祭其禮如何曰虞後比至於祔遇剛日而連接其祭若丁日葬則己日再虞後虞攺用剛日則庚日三虞也此後遇剛日則祭至祔而後止此孝子不忍使其親一日無所依歸也

殷練而祔周卒哭而祔孔子善殷

孝經曰爲之宗廟以鬼享之孔子善殷之祔者以不急於鬼其親也【藍田呂氏曰禮之祔祭各以昭穆之班祔於其祖主人未除喪主未退於新廟故以其主附藏於祖廟有祭卽而祭之旣除喪而後主遷於新廟故謂之祔左氏傳曰君薨祔而作主特祀於主烝嘗禘於廟周人未葬奠於殯虞則立屍有幾筵卒哭而祔祔始作主旣祔之祭有練有祥有禫皆特祀其主於祔之廟至除喪然後主遷新廟以時而烝嘗禘焉不立主者祔亦然士虞禮及雜記所載祔祭皆是殷人練而祔則未練以前猶祭於寢有未忍遽攺之心此孔子所以善殷】

君臨臣喪以巫祝桃茢執戈惡之也所以異於生也喪有死之道焉先王之所難言也

桃性辟惡鬼神畏之王莽惡髙廟神靈以桃湯灑其壁茢苕帚也所以除穢巫執桃祝執茢小臣執戈蓋爲其有凶邪之气可惡故以此三物辟祓之也臨生者則惟執戈而已今加以桃茢故曰異於生也君使臣以禮死而惡之豈禮也哉然人死斯惡之矣故喪禮實有惡死之道焉先王之所不忍言也

喪之朝也順死者之孝心也其哀離其室也故至於祖考之廟而後行殷朝而殯於祖周朝而遂葬

子之事親出必告反必面今將葬而奉柩以朝祖固爲順死者之孝心然求之死者之心亦自哀其違離寢處之居而永棄泉壤之下亦欲至祖考之廟而訣別也殷尙質敬鬼神而逺之故大斂之後卽奉柩朝祖而遂殯於廟周人則殯於寢及葬則朝廟也

孔子謂爲名器者知喪道矣備物而不可用也

此孔子善夏之用明器從葬

哀哉死者而用生者之器也不殆於用殉乎哉

此孔子非殷人用祭器從葬以人從死曰殉殆幾也用其器則近於用人

其曰明器神明之也塗車芻靈自古有之明器之道也孔子謂爲芻靈者善謂爲俑者不仁不殆於用人乎哉謂之明器者是以神明之道待之也塗車以泥爲車也束艸爲人形以爲死者之從衞謂之芻靈略似人形而已亦明器之類也中古爲木偶人謂之俑則有面目機發而太似人矣故孔子惡其不仁知末流必有以人殉葬者○趙氏曰以木人送葬設機而能俑跳故名之曰俑【嚴陵方氏曰喪之爲道所以致之於死生之間明器者若前經所謂竹不成用瓦不成味之類是矣孟子引孔子之言曰始作俑者其無後乎其言蓋本於此】

穆公問於子思曰爲舊君反服古與子思曰古之君子進人以禮退人以禮故有舊君反服之禮也今之君子進人若將加諸膝退人若將隊諸淵毋爲戎首不亦善乎又何反服之禮之有

穆公魯君哀公之曽孫爲舊君服見儀禮齊衰章孟子言三有禮則爲之服冦讐何復之有與此章意似隊諸淵言置之死地也戎首爲冦亂之首也【長樂陳氏曰義起於情之所及而不起於情之所不及禮生於義之所加而不生於義之所不加故因情以爲義而義所以行情因義以爲禮而禮所以行義人臣之去國有爲舊君之服者有不爲舊君之服者凡視情與義如何耳古者進人以禮進之以誠之所樂與也退人以禮退之以勢之所不得已也今也引之惟恐其不髙則若加諸膝擠之惟恐其不深則若隊諸淵服與不服所以異也穆公居今之世反古之道而欲責今之臣行古之禮不亦誤乎】

悼公之喪季昭子問於孟敬子曰爲君何食敬子曰食粥天下之達禮也

悼公魯哀公之子昭子康子之曾孫名彊敬子武伯之子名捷

吾三臣者之不能居公室也四方莫不聞矣勉而爲瘠則吾能毋乃使人疑夫不以情居瘠者乎哉我則食食三臣仲孫叔孫季孫之三家也敬子言我三家不能居公室而以臣禮事君者四方皆知之矣勉彊食粥而爲毀瘠之貌我𨿽能之然豈不使人疑我非以哀戚之眞情而處此瘠乎不若違禮而食食也○應氏曰季子之問有君子補過之心而孟氏之對可謂小人之無忌憚者矣【廬陵胡氏曰食食不食粥非也禮小祥則飯素食】

衞司徒敬子死子夏弔焉主人未小斂絰而往子遊弔焉主人旣小斂子遊出絰反哭子夏曰聞之也與曰聞諸夫子主人未攺服則不絰

司徒以官爲氏也主人未小斂則未攺服故弔者不絰子夏絰而往弔非也其時子遊亦弔俟其小斂後攺服乃出而加絰反哭之則中於禮矣

曾子曰晏子可謂知禮也已恭敬之有焉有若曰晏子一狐裘三十年遣車一乘及墓而反

晏子齊大夫曾子稱其知禮謂禮以恭敬爲本也有若之言則曰狐裘貴在輕新乃三十年而不易是儉於己也遣車一乘儉其親也禮窆後有拜賔送賔等禮晏子窆訖卽還儉於賔也此三者皆以其儉而失禮者也

國君七个遣車七乘大夫五个遣車五乘晏子焉知禮遣車之數天子九乘諸侯七乘大夫五乘天子之士三乘諸侯之士無遣車也大夫以上皆太牢士少牢个包也凡包牲皆取下體每一牲取三體前脛折取臂臑後脛折取骼少牢二牲則六體分爲三个太牢三牲則九體大夫九體分爲十五段三段爲一包凡五包諸侯分爲二十一段凡七包天子分爲二十七段凡九包每遣車一乘則載一包也

曾子曰國無道君子恥盈禮焉國奢則示之以儉國儉則示之以禮

曾子主權有子主經是以二端之論不合【嚴陵方氏曰以齊國之無道而以盈爲恥以齊國之奢而欲示之儉則儉於其身庶防其可也儉於其親不亦甚乎昔管仲有反坫塞門孔子亦以爲不知禮則二子所爲𨿽不同其爲不知禮一也然以禮與其奢也寧儉言之則晏子之失猶爲愈矣】

國昭子之母死問於子張曰葬及墓男子婦人安位子張曰司徒敬子之喪夫子相男子西鄕婦人東鄕國昭子齊大夫葬其母以子張相禮故問之夫子孔子也主人家男子皆西向婦人皆東向而南賔在眾主人之南女賔在眾婦之南禮也

曰噫母曰我喪也斯沾爾專之賔爲賔焉主爲主焉婦人從男子皆西鄕

昭子聞子張之言嘆息而止之言我爲大夫齊之顯家今行喪禮人必盡來覘視當有所更攺以示人豈宜一循舊禮爾當專主其事使賔自爲賔主自爲主可也於是昭子家婦人旣與男子同居主位而西鄕而女賔亦與男賔同居賔位而東鄕矣斯盡也沾讀爲覘此記禮之變【嚴陵方氏曰禮之辧異尢重於男女之際𨿽在喪紀憂遽之中亦莫不各正其位焉故自始死以至於葬男子則西鄕而位乎東婦人則東鄕而位乎西凡以辧陰陽之義而已司徒敬子之喪夫子爲相固嘗行之矣而國昭子徒爲賔主之辧曽無男女之別則其失禮也不亦宜乎】

穆伯之喪敬姜晝哭文伯之喪晝夜哭孔子曰知禮矣哭夫以禮哭子以情中節矣故孔子美之【嚴陵方氏曰經曰寡婦不夜哭蓋其逺嫌之道不得不然爾穆伯之於敬姜夫也故居其喪止於晝哭而不嫌於薄文伯之於敬姜子也故居其喪晝夜哭而不嫌於厚此孔子所以謂之知禮也】

文伯之喪敬姜據其牀而不哭曰昔者吾有斯子也吾以將爲賢人也吾未嘗以就公室今及其死也朋友諸臣未有出涕者而內人皆行哭失聲斯子也必多曠於禮矣夫

以爲賢人必知禮矣故凡我平日出入公室未嘗與俱而觀其所行蓋信其賢而知禮也至死而覺其曠禮故嘆恨之○鄭氏曰季氏魯之宗卿敬姜有會見之禮【嚴陵方氏曰曠與無曠庶官之曠同言虛其道而不行行哭有行哭泣之禮也】

季康子之母死陳褻衣敬姜曰婦人不飾不敢見舅姑將有四方之賔來防衣何爲陳於斯命徹之

敬姜康子之從祖母也○應氏曰敬姜森然法度之語

有子與子防立見孺子慕者有子謂子遊曰予壹不知夫喪之踴也予欲去之久矣情在於斯其是也夫有子言喪禮之有踴我常不知其何爲而然壹者專一之義猶常也我久欲除去之矣今見孺子之號墓若此則哀情之在於此踴亦如此孺子之慕也夫

子遊曰禮有微情者有以故興物者有直情而徑行者戎狄之道也禮道則不然

子防言先王制禮使賢者俯而就之不肖者企而及之慮賢者之過於情也故立爲哭踴之節所以殺其情故曰禮有微情者微猶殺也慮不肖者之不及情也故爲之興起衰絰之物使之睹服思哀故曰有以故興物者此二者皆制禮者酌人情而爲之也若直肆己情徑率行之或哀或不哀漫無制節則是戎狄之道矣中國禮義之道則不如是也

人喜則斯陶陶斯詠詠斯猶猶斯舞舞斯慍慍斯戚戚斯嘆嘆斯辟辟斯踴矣品節斯斯之謂禮

此言樂極生哀之情但舞斯慍一句終是可疑今且據疏劉氏欲於猶斯舞之下增一矣字而刪舞斯慍三字今亦未敢從○疏曰喜者外境防心之謂斯語助也陶謂欝陶心初悅而未暢之意欝陶之情暢則口歌詠之也詠歌不足漸至動搖身體乃至起舞足蹈手揚樂之極也外境違心之謂慍凡喜怒相對哀樂相生若舞節形疲厭倦事與心違所以者怒生慍怒之生由於舞極故曲禮云樂不可極也此凡九句首末各四句是哀樂相對中間舞斯慍一句是哀樂相生慍斯戚者怒來觸心憤恚之餘轉爲憂戚憂戚轉深因發嘆息嘆恨不泄遂至撫心撫心不泄乃至跳踴奮擊亦哀之極也故夷狄無禮朝殯夕歌童兒任情倐啼歘咲今若品節此二塗使踴舞有數則能久長故云斯之謂禮品階格也節制斷也○孫氏曰當作人喜則斯陶陶斯詠詠斯猶猶斯舞舞斯蹈矣人悲則斯慍慍斯戚戚斯嘆嘆斯辟辟斯踴矣蓋自喜至蹈凡六變自悲至踴亦六變此所謂孺子慕者之眞情也舞蹈辟踴皆本此情聖人於是爲之節【李氏曰禮者節文之也有節故有微情者有文故有興物者直情則無節徑行則無文故曰戎狄之道也惟有節故陶不至於詠詠不至於舞舞不至於慍慍不至於踴此所以微情惟有文故制絞衾設婁翣以使弗惡脯醢之奠遣而行之葬而食之使人弗倍此所以興物也○嚴陵方氏曰陰陽之理憂樂之情固常如此則理𨿽經而爲三百曲而爲三千不過品於斯節於斯而已品於斯故所施之上下有常節於斯故所處之多少無失故曰品節斯斯之謂禮】

人死斯惡之矣無能也斯倍之矣是故制絞衾設婁翣爲使人勿惡也

以其死而惡之以其無能而倍之恐太古而無禮之時人多如此於是推原聖人所以制禮之初意止爲使人勿惡勿倍而已絞衾以飾其體蔞翣以飾其棺則不見死者之可惡矣【廬陵胡氏曰倍與背同古字多假借】

始死脯醢之奠將行遣而行之旣葬而食之未有見其饗之者也自上世以來未之有捨也爲使人勿倍也故子之所刺於禮者亦非禮之訾也

始死卽爲脯醢之奠將葬則有包裹牲體之遣旣葬則有虞祭之食何嘗見死者享之乎然自上世制禮以來未聞有捨而不爲者爲此則報本反始之思自不能已矣豈復有倍之之意乎先王制禮其深意蓋如此今子刺喪之踴而欲去之者亦不足以爲禮之疵病也

吳侵陳斬祀殺厲師還出竟陳大宰嚭使於師夫差謂行人儀曰是夫也多言盍嘗問焉師必有名人之稱斯師也者則謂之何

魯哀公元年吳師侵陳斬祀伐祠祀之木也殺厲殺疫病之人也大宰行人皆官名夫差吳子名是夫猶言此人指嚭也多言猶能言也盍何不也嘗試也師必有名者言出師伐人必得彼國之罪以顯我出師之名也今眾人稱我師謂之何名乎

大宰嚭曰古之侵伐者不斬祀不殺厲不獲二毛今斯師也殺厲與其不謂之殺厲之師與曰反爾地歸爾子則謂之何曰君王討敝邑之罪又矜而赦之師與有無名乎

二毛班白之人也子謂所獲臣民也還其侵略之地縱其俘獲之民是矜而赦之矣豈可又以無名之師議之乎此言嚭善於辭令故能救敗亡之禍○石梁王氏曰是時吳亦有大宰嚭如何【鄱陽胡氏曰按嚭乃吳夫差之宰陳遣使者正用行人則儀乃陳臣也記禮者簡冊差互故更錯其名當云陳行人儀使於師夫差使大宰嚭問之乃善忠宣公作春秋詩引斯事亦嘗辧正云】

顏丁善居喪始死皇皇焉如有求而弗得及殯望望焉如有從而弗及旣葬慨焉如不及其反而息

顏丁魯人皇皇猶棲棲也望望往而不顧之貌慨感悵之意始死形可見也旣殯柩可見也葬則無所見矣如有從而弗及似有可及之處也葬後則不復如有所從矣故但言如不及其反又云而息者息猶待也不忍決忘其親猶且行且止以待其親之反也蓋葬者往而不反然孝子於迎精而反之時猶如有所疑也

子張問曰書云髙宗三年不言言乃讙有諸仲尼曰胡爲其不然也古者天子崩王世子聽於冢宰三年言乃讙者命令所布人心喜悅也【嚴陵方氏曰天子之適子曰太子諸侯之適子曰世子得世國故也於天子亦稱世子者則以世天下言之爾故稱王以別之亦猶王制於諸侯亦稱太子必稱羣後以別之也】

知悼子卒未葬平公飲酒師曠李調侍鼓鐘杜蕢自外來聞鐘聲曰安在曰在寢杜蕢入寢歷階而升酌曰曠飲斯又酌曰調飲斯又酌堂上北面坐飲之降趨而出知悼子晉大夫名防平公晉侯彪也凡三酌者旣罰二子又自罰也

平公呼而進之曰蕢曩者爾心或開予是以不與爾言爾飲曠何也曰子卯不樂知悼子在堂斯其爲子卯也大矣曠也太師也不以詔是以飲之也

言爾之初入我意爾必有所諫教開發於我我是以不先與爾言乃三酌之後竟不言而出爾之飲曠何說也蕢言桀以乙卯日死紂以甲子日死謂之疾日故君不舉樂在堂在殯也況君於卿大夫比葬不食肉比卒哭不舉樂悼子在殯而可作樂燕飲乎桀紂異代之君悼子同體之臣故以爲大於子卯也詔告也罰其不告之罪也

爾飲調何也曰調也君之防臣也爲一飲一食忘君之疾是以飲之也

言調爲近習之臣貪於一飲一食而忘君違禮之疾故罰之也

爾飲何也曰蕢也宰夫也非刀匕是共又敢與知防是以飲之也

非猶不也宰夫職在刀匕今乃不專供刀匕之職而敢與知諫爭防閒之事是侵官矣故自罰也

平公曰寡人亦有過焉酌而飲寡人杜蕢洗而揚觶公謂侍者曰如我死則必毋廢斯爵也至於今旣畢獻斯揚觶謂之杜舉

揚觶舉觶也盥洗而後舉致潔敬也平公自知其過旣命蕢以酌又欲以此爵爲後世戒故記者云至今晉國行燕禮之終必舉此觶謂之杜舉者此言觶乃昔者杜蕢所舉也春秋傳作屠蒯文亦不同【長樂陳氏曰先王制爲喪臣之禮於服則衰絰於膳則不舉於樂則弛縣以至與斂往弔莫不盡禮是以柳莊之卒衞獻公不釋祭服而往襚叔弓之卒隠公不與斂仲遂之卒宣公猶繹而萬入君子非之然則悼子之未葬平公飲酒至於鼓鐘其可乎此杜蕢所以升酌而譏之也非杜蕢不能攺平公之過於羣臣不言之際非平公不能彰杜蕢之善於後世矣蓋杜蕢之所存者忠也所敢爲者勇也平公之知悔者智也不掩人者義也皆禮之所與也然平公賢孟子而終於不可見尊亥唐而終於不共治則所謂智而且義者蓋亦勉彊之而己左傳謂屠蕢責樂工以不聰責嬖叔以不明責己以不善味其言𨿽不同其實一也噫三代之季賢者陸沈多矣及不得已然後出而見於世故讓爵見於屠羊非書見於劉輪守官見於虞人商歌見於飯牛則善諫見於宰夫不爲過矣】

公叔文子卒其子戍請諡於君曰日月有時將葬矣請所以易其名者

文子衞大夫名拔君靈公也大夫士三月而葬有時猶言有數也死則諱其名故爲之謚所以代其名也

君曰昔者衞國凶饑夫子爲粥與國之餓者是不亦惠乎昔者衞國有難夫子以其死衞寡人不亦貞乎夫子聽衞國之政修其班制以與四鄰交衞國之社稷不辱不亦文乎故謂夫子貞惠文子

魯昭公二十年盜殺衞侯之兄縶時齊豹作亂公如死焉此衞國之亂也班者尊卑之次制者多寡之節因舊典而修舉之也據先後則惠在前論小功則貞爲重故不曰惠貞而曰貞惠也此三字爲諡而惟稱文子者鄭云文足以兼之

石駘仲卒無適子有庶子六人卜所以爲後者曰沐浴佩玉則兆五人者皆沐浴佩玉石祁子曰孰有執親之喪而沐浴佩玉者乎不沐浴佩玉石祁子兆衞人以爲有知也

駘仲衞大夫曰沐浴佩玉則兆卜人之言也○方氏曰兆亦有凶卜者以求吉爲主故經以兆言吉也【長樂陳氏曰五人者有意於得而不兆祁子無意於得而兆故衞人以爲有知蓋溺於利而忘義蔽於情而忘禮者人謀之所不與而鬼謀之所違篤於義而不謀利專於禮而不徇情者人謀之所與而鬼謀之所從豈非所謂天地自然之道人事必然之理哉○嚴陵方氏曰曲禮曰居喪之禮頭有創則沐身有瘍則浴非有創痬固不可以沐浴矣玉藻云凡帶必有佩玉惟喪否非去喪固不可以佩玉矣執親之喪而沐浴佩玉是防孝防禮也惟石祁子不爲之之獨兆於祁子其有知也哉】

陳子車死於衞其妻與其家大夫謀以殉葬定而後陳子亢至以告曰夫子疾莫養於下請以殉葬

子車齊大夫子亢其兄弟卽孔子弟子子禽也疾時不在家家人不得以致其養故云莫養於下也於是欲殺人以殉葬定謂已議定所殺之人也

子亢曰以殉葬非禮也𨿽然則彼疾當養者孰若妻與宰得已則吾欲己不得已則吾欲以二子者之爲之也於是弗果用

宰卽家大夫也二子謂妻與宰也子亢若但言非禮未必能止之今以當養者爲當殉則不期其止而自止矣【嚴陵方氏曰以生者而從之於死則傷乎不仁於死者而養之以生則傷乎不知非君子之所當爲也子亢以養拒之不亦宜乎】

子路曰傷哉貧也生無以爲養死無以爲禮也孔子曰啜菽飲水盡其歡斯之謂孝斂首足形還葬而無槨稱其財斯之謂禮

世固有三牲之養而不能歡者亦有厚葬以爲觀美而不知防於僣禮之罪者知此則孝與禮可得而盡矣又何必傷其貧乎還葬說見上篇【長樂陳氏曰君子之於親以其所以養則養在志不在體以其所以葬則葬在誠不在物苟養在體不在志則𨿽三牲不足以爲孝葬在物不在誠則𨿽醯醢百甕不足以爲禮若然則富者不足矜貧者不足傷要在自盡而已○嚴陵方氏曰子路於生曰養於死曰禮則知所謂禮者喪葬之禮言喪塟則知所謂養者亦無非禮矣語云生事之以禮死葬之以禮是矣孔子又變養言孝者主盡其歡言之也盡其歡者存乎情故以孝言稱其財者存乎物故以禮言啜飲止以菽水言之者菽不若稻梁之甘水不若酒醴之美則以見盡其歡者在乎養志不在養口體而已】

衞獻公出奔反於衞及郊將班邑於從者而後入柳莊曰如皆守社稷則孰執羈靮而從如皆從則孰守社稷君反其國而有私也毋乃不可乎弗果班

獻公以魯襄十四年奔齊二十六年歸衞羈所以絡馬靮所以鞚馬莊之意謂居者行者均之爲國不當獨賞從者以示私恩【長樂陳氏曰楚昭王之賞從亡而及於屠羊說晉文公之賞從亡而辭見守藏者衞獻公之厚從亡而及郊將班邑是皆徇於私而不知公蔽於邇而不知逺也蓋居者守君之社稷行者執君之羈靮其勞逸𨿽殊而功之所施則一豈可厚此而薄彼哉此栁莊所以諫獻公也臧武仲曰衞公之奔有太叔儀以守有母弟鱄以出或撫其內或營其外其無歸乎是內外之功一也○嚴陵方氏曰獻公之反國將班邑於從者而後入則是私於從己之眤而防保國之大矣豈所以合天下之公義哉】

衞有太史曰栁莊寢疾公曰若疾革𨿽當祭必告公再拜稽首請於屍曰有臣柳莊也者非寡人之臣社稷之臣也聞之死請往不釋服而往遂以襚之與之邑裘氏與縣潘氏書而納諸棺曰世世萬子孫毋變也

以衣服贈死者曰襚裘縣潘二邑名萬子孫謂莊之後世也莊之疾公嘗命其家若當疾亟之時我𨿽在祭祀亦必入告及其死也果當公行事之際遂不釋祭服而往因釋以襚之又賜之二邑此𨿽見國君尊賢之意然棄祭事而不終以諸侯之命服而襚大夫書封邑之劵而納諸棺皆非禮矣

陳幹昔寢疾屬其兄弟而命其子尊己曰如我死則必大爲我棺使吾二婢子夾我陳幹昔死其子曰以殉葬非禮也況又同棺乎弗果殺

屬如周禮屬民讀法之屬猶合也聚也記者善尊己守正而不從其父之亂命【長樂陳氏曰君子將死不防乎利人小人將死不防乎利己故成子髙之寢疾則擇不食之地以自葬孟僖子之將死則明仲尼之道以教子曽子之將死則稱君子之道以教人此不防乎利人者也魏顆之病欲以妾爲殉陳幹昔之病欲以婢夾己此不防乎利己者也幹昔之子終不從其亂命其過秦康公逺矣】

仲遂卒於垂壬午猶繹萬入去籥仲尼曰非禮也卿卒不繹

仲遂魯莊公子東門襄仲也爲魯卿垂齊地名祭宗廟之明日又設祭禮以尋繹昨日之祭謂之繹殷謂之肜言壬午則正祭辛巳日也萬舞執幹以舞也籥舞吹籥以舞也萬入去籥者言此繹祭時以仲遂之卒但用無聲之幹舞以入去有聲之籥舞而不用也○陳氏曰春秋之法當祭而卿卒則不用樂明日則不繹故叔弓之卒昭公去樂卒事君子以爲禮仲遂之卒宣公猶繹而萬入去籥聖人以爲非禮○詩記曰萬舞二舞之總名也幹舞者武舞之別名籥舞者文舞之別名文舞又謂之羽舞鄭氏據公羊以萬舞爲幹武誤也春秋書萬入去籥言文武二舞皆入去其有聲者故云籥焉公羊乃以萬舞爲武舞與籥武對言之失經意矣若萬舞止爲武舞則此詩何爲獨言萬舞而不及文舞左傳孝仲子之宮將萬焉婦人之廟亦不應獨用武舞也然則萬舞爲二舞之總名明矣出詩緝簡弓注○愚按左傳楚令尹子元欲蠱文夫人爲館於其宮側而振萬焉夫人聞之泣曰先君以是舞也習戎備也今令尹不尋諸仇讐而於未亡人之側不亦異乎據此則萬舞信爲武舞矣呂氏豈偶忘之耶【嚴陵方氏曰正祭之明日又祭謂之繹繹者如繹絲然以其續之而不絕故也祭禮爲吉卿卒爲凶然正祭不可廢也故卿卒不繹而已猶者可以已之辭】

季康子之母死公輸若方小斂般請以機封將從之公肩假曰不可夫魯有初

公輸氏若名爲匠師方小年尙防也斂下棺於槨也般若之族素多技巧見若掌斂事而年防欲代之而試用其技巧也機窆謂以機關轉動之器下棺不用碑與繂也魯有初言魯國自有故事也

公室視丰碑三家視桓楹

丰碑天子之制桓楹諸侯之制○疏曰凡言視者比擬之辭丰大也謂用大木爲碑穿鑿去碑中之木使之空於空間著鹿盧兩頭各入碑木以紼之一頭系棺緘以一頭繞鹿盧旣訖而人各背碑負紼末頭聽鼓聲以漸卻行而下之也桓楹不似碑形如大楹耳通而言之亦曰碑說文桓郵亭表也如今之橋旁表柱也諸侯二碑兩柱爲一碑而施鹿盧故鄭云四植也

般爾以人之母嘗巧則豈不得以其母以嘗巧者乎則病者乎噫弗果從

疏曰嘗試也言爾欲以人母嘗試己之巧事誰有彊逼於爾而爲此乎豈不得休己者哉又語之云其無以人母嘗試己巧則於爾病者乎言不得嘗巧豈於爾有所病假言畢乃更噫而傷嘆於是眾人遂止○一說則豈不得以其母以嘗巧者乎作一句言爾以他人母試巧而廢其當用之禮則亦豈不得自以己母試巧而不用禮乎則於爾心亦有所病而不安乎蓋使之反求諸心以己度人而知其不可也○應氏曰周衰禮廢而諸侯僣天子故公室之窆棺視丰碑大夫僣諸侯故三家之窆棺視桓楹其陵替承襲之獘有自來矣

戰於郎公叔禺人遇負杖入保者息曰使之𨿽病也任之𨿽重也君子不能爲謀也士弗能死也不可我則旣言矣與其鄰童汪踦往皆死焉魯人欲勿殤童汪踦問於仲尼仲尼曰能執干戈以衞社稷𨿽欲勿殤也不亦可乎

戰於郎魯哀公十一年齊伐魯也禺人昭公子公爲也遇魯人之避齊師而入保城邑者疲倦之餘負其杖而息於塗禺人乃嘆之曰徭役之煩𨿽不能堪也稅斂之數𨿽過於厚也若上之人協心以禦冦難猶可塞責也今卿大夫不能畫謀防士不能捐身以死難豈人臣事君之道哉甚不可也我旣出此言矣可不思踐吾言乎於是與其鄰之童子汪踦者皆往鬭而死於敵魯人以其有成人之行欲以成人之喪禮葬之而孔子善其權禮之當也【長樂陳氏曰君子之於人視其行不視其年年𨿽壯而無成處之以童可也鄭忽之狡童昭公之童心是也年𨿽穉而有成處之以成人可也汪錡之勿殤是也】

子路去魯謂顏淵曰何以贈我曰吾聞之也去國則哭於墓而後行反其國不哭展墓而入謂子路曰何以處我子路曰吾聞之也過墓則式過祀則下

哭墓哀墓之無主也不忍邱壠之無主則必有返國之期故爲行者言之墓與祀人所易忽也而能加之敬則無往而不用吾敬矣敬則無適而不安故爲居者言之也○方氏曰凡物展之則可省而視故省謂之展

工尹商陽與陳棄疾追吳師及之陳棄疾謂工尹商陽曰王事也子手弓而可手弓子射諸射之斃一人韔弓又及謂之又斃二人每斃一人掩其目止其禦曰朝不坐燕不與殺三人亦足以反命矣孔子曰殺人之中又有禮焉

工尹楚官名追吳師事在魯昭公十二年子手弓而可爲句使之執弓也手弓商陽之弓在手也韔弓衣也謂之再告之也掩目而不忍視止禦而不忍驅有惻隠之心焉商陽自言位卑禮薄如此亦可以稱塞矣孔子謂其有禮以敗北之師本易窮而商陽乃能節制其縱殺之心是仁意與禮節並行非事君之禮止於是也特取其善於追敗者亦非謂臨敵未決而不忍殺人也○疏曰朝與燕皆在寢若路門外正朝則大夫以下皆立若燕朝在於路寢則大夫坐於上如孔子攝齊升堂是也升堂則坐矣燕亦在寢燕禮獻卿大夫之後西階上獻士無升堂之文是士立於下也鄭注射者在左戈盾在右禦在中央謂兵車參乘之法此謂凡常戰士若是元師則在中央皷下禦者在左戈盾亦在右若天子諸侯親將亦居皷下若非元帥則皆在左禦者在中若非兵車則尊者在左【長樂陳氏曰從君之大義而防己之不忍君子之所不爲行己之不忍而廢君之命君子之所不敢楚工尹商陽追吳師而射之每斃一人則掩其目其所不忍仁也不廢君之命義也禮者仁義而已此孔子所以謂之有禮也大夫於朝則坐於燕則與故其責重士於朝則立於燕則不與故其責輕商陽所殺止於三者姑以成禮而已然則朝坐燕與爲商陽者如之何曰彼必陳善以閉邪引君以當道有所不戰戰之所以止戰有所不殺殺之所以止殺庸有不義之舉哉商陽以楚爲不義而不去何也君子去處有道廢興有命天下皆齊也陳文子去齊孔子不以爲仁天下皆魯也柳下惠不去魯孟子不以爲非不然則天下皆楚也商陽不去楚君子豈以爲非禮哉】

諸侯伐秦曹桓公卒於防諸侯請含使之襲

曹伯之卒魯成公十三年也襲賤者之事諸侯從之不知禮也

襄公朝於荊康王卒荊人曰必請襲魯人曰非禮也荊人彊之巫先拂柩荊人悔之

荊禹貢州名楚立國之本號魯僖公元年始稱楚魯襄公以二十八年朝楚適遭楚子昭之喪魯人知襲之非禮而不能違於是以君臨臣喪之禮先之及其覺之而悔己無及矣此其適權變之宜足以雪恥【長樂陳氏曰荊人以人臣之事待襄公襄公則以人臣之事臨荊人豈非自尊而卑人者人必卑之自貴而賤人者人必賤之耶秦王屈趙王以缶而有鼔瑟之辱夫差屈句踐於防稽而有姑蘇之恥亦其類也】

滕成公之喪使子叔敬叔弔進書子服惠伯爲介及郊爲懿伯之忌不入惠伯曰政也不可以叔父之私不將公事遂入

滕成公之喪在魯昭公之三年敬叔魯桓公七世孫惠伯則桓公六世孫也於世次敬叔稱惠伯爲叔父懿伯則惠伯之叔父而敬叔之五從祖進書奉進魯君之弔書也介副也○劉氏曰左傳注云忌怨也敬叔先有怨於懿伯故不欲入滕以惠伯之言而入傳言叔弓之有禮也此疏云敬叔嘗殺懿伯爲其家所怨恐惠伯殺己故不敢先入惠伯知其意而開釋之記惠伯之知禮也二說不同而皆可疑如彼注言禮椒爲之避仇怨則當自受命之日辭行以禮之不當及郊而後辭入也如此疏言恐惠伯殺己而難之則魯之遣使而使其仇爲之副不卹其相仇以棄命害事亦非善處也且叔弓爲正使得仇怨爲介而不請易之非計之得也又同使共事而常以仇敵搆之而往反於魯滕之路亦難言也使椒果欲報仇則其言𨿽善安知非誘我耶而遂入又非通論也按左傳云及郊遇懿伯之忌此作爲二字𨿽異而皆先言及郊而後言忌可見是及郊方遇忌也或者忌字只是忌日懿伯是敬叔從祖適及滕郊而遇此日故欲緩至次日乃入故惠伯以禮曉之曰公事有公利無私忌乃先入而叔弓亦遂入焉此說固可通然亦未知然否闕之可也

哀公使人弔蕢尙遇諸道辟於路畫宮而受弔焉哀公魯君辟於道辟讀爲辟謂除辟道路以畫宮室之位而受弔焉

曾子曰蕢尙不如杞梁之妻之知禮也齊莊公襲莒於奪杞梁死焉其妻迎其柩於路而哭之哀

魯襄公二十三年齊侯襲莒襲者以輕兵掩其不備而攻之也左傳言杞殖華還載甲夜入且於之隧且於莒邑名隧狹路也鄭云或爲兌故讀奪爲兌梁卽殖以戰死故妻迎其柩

莊公使人弔之對曰君之臣不免於罪則將肆諸市朝而妻妾執君之臣免於罪則有先人之敝盧在君無所辱命

肆陳屍也妻妾執拘執其妻妾也左傳言齊侯弔諸其室【嚴陵方氏曰與人交於喪尢欲其至若夫弔人於道路之間者禮苟從簡事苟從便而已豈所以用其至哉蓋非禮之禮君子固不以加於人然亦未嘗受之於人焉此曽子所以言蕢尙不如杞梁之妻之知禮也】

孺子防之喪哀公欲設撥問於有若有若曰其可也君之三君猶設之顏柳曰天子龍輴而槨幬諸侯輴而設幬爲楡沈故設撥三臣者廢輴而設撥竊禮之不中者也而君何學焉

防哀公之少子舊說以撥爲紼未知是否三臣魯之三家也顏柳言天子之殯用輴車載柩而畫轅爲龍槨幬者叢木爲槨形而覆幬其上前言嘉斧於槨上是也諸侯輴而設幬則有輴而無龍有幬而無槨也楡沈以水浸楡白皮之汁以播地取其引車不澁滯也今三家廢輴不用而猶設撥是徒有竊禮之罪而非有中用之實者也○方氏曰爲輴之重也故爲楡沈以滑之欲楡沈之散也故設撥以發之無輴則無所用沈無所用沈則無所用撥三臣旣知輴之可廢而不知撥之不必設是竊禮之不中者也撥𨿽無所經見然以文考之爲楡沈故設撥則是以手撥楡沈而灑於道也先儒以爲紼失之矣○今按方說如此亦未知其是否闕之可也

悼公之母死哀公爲之齊衰有若曰爲妾齊衰禮與公曰吾得已乎哉魯人以妻我

以妻我以爲我妻也此哀公溺情之舉文過之辭○疏曰天子諸侯絕旁期於妾無服惟大夫爲貴妾緦

季子臯葬其妻犯人之禾申祥以告曰請庚之子臯曰孟氏不以是罪予朋友不以是棄予以吾爲邑長於斯也買道而葬後難繼也

劉氏曰季子臯孔子弟子髙柴也夫子嘗曰柴也愚觀家語所稱及此經所記泣血三年及成人爲喪之事觀之賢可知矣此葬妻犯禾亦爲成宰時事有無固不可知然曰孟氏不以是罪予朋友不以是棄予者以犯禾之失小而買道之害大也何也以我爲邑宰尙買道而葬則後必爲例而難乎爲繼者矣此亦愚而過慮之一端然出於誠心非文飾之辭也鄭注謂其恃寵虐民而方氏又加以不仁不恕之說則甚矣豈有賢如子臯而有是哉

仕而未有祿者君有饋焉曰獻使焉曰寡君違而君薨弗爲服也

王制云位定然後祿之此蓋初試爲士未賦廩祿者有饋於君則稱獻出使他國則稱寡君此二事皆與羣臣同獨違離之後而君薨則不爲舊君服此則與羣臣異所以然者以其未嘗食君之祿也○方氏曰湯之於伊尹學焉而後臣之方其學也賔之而弗臣此所謂仕而未有祿者若孟子之在齊是也惟其賔之而弗臣故有饋焉不曰賜而曰獻將命之使不曰君而曰寡君蓋獻爲貢上之辭而寡則自謙之辭故也以其有賔主之道而無君臣之禮故違而君薨弗爲服也其曰違則居其國之時固服之矣

虞而立屍有幾筵

未葬之前事以生者之禮葬則親形已藏故虞祭則立屍以象神也筵席也大斂之奠𨿽有席而無幾此時則設幾與筵相配也

卒哭而諱生事畢而鬼事始已

卒哭而諱其名蓋事生之禮已畢事鬼之事始矣已語辭

旣卒哭宰夫執木鐸以命於宮曰捨故而諱新自寢門至於庫門

周禮大喪小喪宰夫掌其戒令故卒哭後使宰夫執金口木舌以鐸振之以命令於宮也其令之之辭曰捨故而諱新故謂髙祖之父當遷者諱多難避故使之舍舊諱而諱新死者之名也以其親盡故盡故可不諱庫門自外入之第一門亦曰臯門【嚴陵方氏曰生事畢而鬼事始已者上言生則知鬼之爲死下言鬼則知生之爲人也】

二名不偏諱夫子之母名徵在言在不稱徵言徵不稱在

二名二字爲名也此記避諱之禮【嚴陵方氏曰夫子曰不在顓臾而在蕭墻之內若此則言在不稱徴也又曰夏禮吾能言之杞不足徵也此則言徵不稱在也】

軍有憂則素服哭於庫門之外赴車不載櫜韔

櫜甲衣韔弓衣甲不入櫜弓不入韔示再用也○方氏曰戰勝而還謂之愷則敗謂之憂宜矣素服哭以喪禮處之也必於庫門之外者以近廟也師出受命於祖無功則於祖命辱矣赴車告赴於國之車凡告喪曰赴車以告敗爲名與素服同義

有焚其先人之室則三日哭故曰新宮火亦三日哭先人之室宗廟也魯成公三年焚宣公之廟神主初入故曰新宮春秋書二月甲子新宮災三日哭注云書其得禮此言故曰者謂春秋文也

孔子過太山側有婦人哭於墓者而哀夫子式而聽之使子路問之曰子之哭也壹似重有憂者而曰然昔者吾舅死於虎吾夫又死焉今吾子又死焉夫子曰何爲不去也曰無苛政夫子曰小子識之苛政猛於虎也聞其哭式而聽之與見齊衰者𨿽狎必變之意同聖人敬心之所發蓋有不期然而然者壹似重有憂者言甚似重疊有憂苦者也而曰乃曰也虎之殺人出於倉卒之不免苛政之害𨿽未至死而朝夕有愁思之苦不如速死之爲愈此所以猛於虎也爲人上者可不知此哉【嚴陵方氏曰虎之害人也機罟檻穽所能制之政之害人也無可制之械焉虎之害人也深宮固門所能逃之政之害人也無可逃之地焉此泰山婦人所以寧遭虎之累傷而不忍捨其政之無苛也揚雄之論酷吏曰虎哉虎哉角而翼者也與此同意】

魯人有周丰也者哀公執摯請見之而曰不可公曰我其已夫使人問焉曰有虞氏未施信於民而民信之夏后氏未施敬於民而民敬之何施而得斯於民也對曰墟墓之間未施哀於民而民哀社稷宗廟之中未施敬於民而民敬殷人作誓而民始畔周人作防而民始疑苟無禮義忠信誠慤之心以涖之𨿽固結之民其不解乎

周丰必賢而隠者故哀公屈己見之乃曰不可者蓋古者不爲臣不見故不敢當君之臨見也我其已夫已止也不彊其所不願也有心之固結不若無心之感孚其言甚正但大禹徵苗已嘗誓師誓非始於殷也禹防諸侯於塗山防亦不始於周也此言誓之而畔防之而疑則始於殷周耳【長樂陳氏曰黃帝之於廣成湯之於伊尹請必下風聘必三幣豈以一辭而止哉此其樂善不倦者也魯哀公之於周丰執摯請見一辭之以不可則止焉使人問之而已其視樂善不倦者則有間矣墟墓之間社稷宗廟之中無情於感民而民哀敬殷人作誓周人作防有心於制民而民畔疑也蓋誓生於不信防生於不敬不信而誓之使信則民始畔不敬而防之使敬則民始疑周丰之言凡欲哀公循敬信以感民而已論語孔子對哀公以孝慈則忠臨之以莊則敬與此同義○嚴陵方氏曰夫虞夏之得天下也以禪周之得天下也以爭禪則出於自然故信未施而民信之且無異夫墟墓之間民之自哀也敬未施而民敬之且無異乎社稷宗廟之中民之自敬也爭則出乎不得已故誓𨿽作而反以起民之畔防𨿽作而反以致民之疑而已且畔固甚於疑己畔其言未足爲甚疑者眾於是爲甚焉禮義忠信誠慤之心則敬之道所自出也固結之則以誓防而已苟無是心以涖之則結之者𨿽固民亦解而散矣凡物結之則聚解之則散惟其結之而聚故可解之而散若夫有以涖之則無所結也亦不可解矣】

喪不慮居毀不危身喪不慮居爲無廟也毀不危身爲無後也

劉氏曰喪禮稱家之有無不可勉爲厚葬而致有敗家之慮家廢則宗廟不能以獨存矣毀不滅性不可過爲哀毀而致有亡身之危以死傷生則君子謂之無子矣此二者皆所以防賢者之過禮

延陵季子適齊於其反也其長子死葬於嬴博之間孔子曰延陵季子吳之習於禮者也往而觀其葬焉吳公子札讓國而居延陵故曰延陵季子嬴博齊二邑名

其坎深不至於泉其斂以時服旣葬而封廣輪揜坎其髙可隠也旣封左袒右還其封且號者三曰骨肉歸復於土命也若魂气則無不之也無不之也而遂行孔子曰延陵季子之於禮也其合矣乎

不至於泉謂得淺深之宜也時服隨死時之寒暑所衣也封築土爲墳也橫曰廣直曰輪下則僅足以掩坎上則才至於可隠皆儉制也左袒以示陽之變右還以示陰之歸骨肉之歸土陰之也魂气之無不之陽之升也陰陽气也命者气之所鐘也季子以骨肉歸復於土爲命者此精气爲物之有盡謂魂气則無不之者此逰魂爲變之無方也壽夭得於有生之初可以言命魂气散於旣死之後不可以言命也再言無不之也者湣傷離訣之至情而冀其魂之隨己以歸也不惟適旅葬之節而又且通幽明之故宜夫子之善之也然爲疑辭而不爲決辭者蓋季子乃隨時處中之道稱其有無而不盡拘乎禮者也故夫子不直曰季子之於禮也合矣而必加其乎二字使人由辭以得意也讀者詳之○石梁王氏曰還與環同

邾婁考公之喪徐君使容居來弔含曰寡君使容居坐進侯玉其使容居以含

考公之喪徐國君使其臣容居者來弔且致珠玉之含言寡君使我親坐而行含以進侯玉於邾君侯玉者徐自擬天子以邾君爲己之諸侯言進侯氏以玉也其使容居以含者容居求卽行含禮也○疏曰凡行含禮未斂之前士則主人親含大夫以上卽使人含若斂後至殯葬有來含者親自致璧於柩及殯上者謂之親含若但致命以璧授主人主人受之謂之不親含○石梁王氏曰坐當訓跪

有司曰諸侯之來辱敝邑者易則易於則於易於雜者未之有也

邾之有司拒之言諸侯之辱來邾國者人臣來有其事簡易則行人臣簡易之禮人君來而其事廣大則行人君廣大之禮於猶迂也有廣逺之意今人臣來而欲行人君之禮是易於相雜矣我國未有此也

容居對曰容居聞之事君不敢忘其君亦不敢遺其祖昔我先君駒王西討濟於河無所不用斯言也容居魯人也不敢忘其祖

容居又答言事君者不敢忘其君我奉命如此今不能行是防吾君也爲人子孫當守先世之訓故亦不敢遺吾祖也居蓋徐之公族耳且言昔者我之先君駒王濟河而西討無一處不用此稱王之言自言其疆土廣大久矣行王者之禮也又自言我非譎詐者乃魯鈍之人是以不敢忘吾祖欲邾人之信其言也此著徐國君臣之僣且明邾有司不能終正當時之僣也

子思之母死於衞赴於子思子思哭於廟門人至曰庶氏之母死何爲哭於孔氏之廟乎子思曰吾過矣吾過矣遂哭於他室

伯魚卒其妻嫁於衞之庶氏嫁母與廟絕族故不得哭之於廟【嚴陵方氏曰他室異室也以有別於正故謂之他以義起之而已】

天子崩三日祝先服五日官長服七日國中男女服三月天下服

疏曰祝大祝商祝也服服杖也是喪服之數故呼杖爲服祝佐含斂先病故先杖也故子亦三日而杖官長大夫士也病在祝後故五日國中男女謂畿內民及庶人在官者服齊衰三月而除必待七日者天子七日而殯殯後嗣王成服故民得成服也三月天下服者謂諸侯之大夫爲王繐衰旣葬而近除者亦不待三月今據逺者爲言耳何以知其或杖服或衰服按喪大記及喪服四制云云然四制云七日授士杖此云五日士杖者崔氏云此據朝廷之士四制言邑宰之士也【嚴陵方氏曰喪人之冠帶衣裳杖履通謂之所此所謂服特指杖耳夫杖所以扶病也祝先服者力勞而先病故也言祝先服則子可知矣官長以對祝言之則力有勞逸以對子言之則恩有重輕故五日而後服杖也七日國中男女服三月天下服言各服其所服之服非謂杖矣蓋不特以恩有重輕故服有先後亦以地有逺近而聞訃有早晚故也】

虞人致百祀之木可以爲棺槨者斬之不至者廢其祀刎其人

虞人掌山澤之官也天子之棺四重而槨周焉亦奚以多木爲哉畿內百縣之祀其木可用者悉斬而致之無太多乎畿內之美材固不乏矣奚獨於祠祀斬之乎廢其事刎其人又何法之峻乎禮制若此未詳其說一云必命虞人致木不用命者然後國有常刑虞人非一未必盡命之也

齊大饑黔敖爲食於路以待餓者而食之有餓者蒙袂輯屨貿貿然來黔敖左奉食右執飲曰嗟來食揚其目而視之曰予惟不食嗟來之食以至於斯也從而謝焉終不食而死曽子聞之曰微與其嗟也可去其謝也可食

蒙袂以袂防面也輯屨輯斂其足言困憊而行蹇也貿貿垂頭喪气之貌嗟來食嘆閔之而使來食也從就也微與猶言細故末節謂嗟來之言𨿽不敬然亦非大過故其嗟𨿽可去而謝焉則可食矣【廬陵胡氏曰今之君子之急於祿食也嗟而不去不謝而食者多矣視餓者有愧也○臨川吳氏曰曽子之言君子之中餓者之操賢者之過也】

邾婁定公之時有弒其父者有司以告公瞿然失席曰是寡人之罪也曰寡人嘗學斷斯獄矣臣弒君凡在官者殺無赦子弒父凡在宮者殺無赦殺其人壞其室洿其宮而豬焉蓋君逾月而後舉爵

瞿然驚怪之貌在官者居臣也在宮者家人也天下之惡無大於此者是以人皆得而誅之無赦之之理惟父有此罪則子不可討之也君不舉爵以人倫大變亦教化不明所致故傷悼而自貶耳○疏曰豬是水聚之名○石梁王氏曰注疏本作子弒父凡在宮者殺無赦爲是

晉獻文子成室晉大夫發焉張老曰美哉輪焉美哉奐焉歌於斯哭於斯聚國族於斯文子曰武也得歌於斯哭於斯聚國族於斯是全要領以從先夫於九亰也北面再拜稽首君子謂之善頌善禱

晉獻舊說謂晉君獻之謂賀也然君有賜於臣豈得言獻疑獻文二字皆趙武謚如貞惠文子之類諸大夫發禮往賀記者因述張老之言輪輪囷髙大也奐奐爛眾多也歌祭祀作樂也哭死喪哭泣也聚國族燕集國賔聚會宗族也頌者美其事而祝其壽禱者祈以免禍也張老之言善於頌武子所答善於禱也○鄭氏曰晉卿大夫之墓地在九原○疏曰領頸也古者罪重腰斬罪輕頸刑先大夫文子父祖也○石梁王氏曰歌於斯謂祭祀歌樂也大夫祭無樂春秋時或有之

仲尼之畜狗死使子貢埋之曰吾聞之也敝帷不棄爲埋馬也敝蓋不棄爲埋狗也丘也貧無蓋於其封也亦予之席毋使其首防焉

狗馬皆有力於人故特示恩也

路馬死埋之以帷

謂君之乘馬死則特以帷埋之不用敝帷也○方氏曰魯昭公乘馬塹而死以帷裹之【石林葉氏曰帷蓋之近於身以爲障蔽者也犬馬之畜於家以爲代禦者也障蔽者敝所不敢棄而代禦者死用以埋之所謂仁之至義之盡也】

季孫之母死哀公弔焉曽子與子貢弔焉閽人爲君在弗內也曽子與子貢入於其廏而修容焉子貢先入閽人曰鄕者已告矣曽子後入閽人辟之

鄕者已告言先已告於主人矣

涉內霤卿大夫皆辟位公降一等而揖之君子言之曰盡飾之道斯其行者逺矣

內霤門屋後檐也行者逺猶言感動之大也○劉氏曰此章可疑二子弔卿母之喪必自盡禮以造門不當待閽者拒而後修容盡飾也且旣飾而閽人辭或當再請於閽若終不得通退可也何必以威儀悚動之以求入耶其入而君卿大夫敬之者以平日知其賢也非素不相知創見其容飾之美而加敬也而君子乃曰盡飾之道斯其行者逺則是二子之徳行不足以行逺惟區區之外飾乃足以行逺耶

陽門之介夫死司城子罕入而哭之哀晉人之覘宋者反報於晉侯曰陽門之介夫死而子罕哭之哀而民說殆不可伐也

陽門宋之國門名介夫甲士之守衛者宋武公諱司空攺其官名爲司城子罕樂喜也戴公之後覘闚視也

孔子聞之曰善哉覘國乎詩云凡民有喪扶服救之𨿽微晉而已天下其孰能當之

孔子善之以其識治體也詩邶風谷風之篇扶服致力之義微無也夫子引詩而言宋國𨿽以子罕得人心可無晉憂而已然天下亦孰能當之甚言人心之足恃也一說微弱也𨿽但弱晉之彊使不敢伐而已然推此意則民旣悅服必能親其上死其長而舉天下莫能當之矣前說爲是【長樂陳氏曰吳起吮一人之疽而鄰敵莫抗段熲裹一人之瘡而西羗頓平然則司城子罕哭一介夫而民說其可以伺隙抵巇而伐之哉覘者所以知微也兵法曰用間有五是謂神紀又曰知彼知己百戰不殆古人之於兵未嘗不用間其知微如晉之覘者蓋亦鮮矣孔子所以善之也所謂𨿽微晉而已天下其孰能當之仁不可爲眾故也昔仲尼在衛趙鞅折謀幹木處魏秦人罷兵謝安在晉王猛知其不可伐季梁在隨楚子之兵不敢加則子罕在宋而天下不能當者信矣○石林葉氏曰介夫至賤子罕一哭之哀而晉國覘之不敢伐聖如孔子以爲天下莫能當之故曰治國不能侮鰥寡而況於士民乎】

魯莊公之喪旣葬而絰不入庫門士大夫旣卒哭麻不入

莊公爲子般所弒而慶父作亂閔公時年八嵗絰葛絰也諸侯弁絰葛而葬葬畢閔公卽除凶服於庫門之外而以吉服嗣位故云絰不入庫門也士大夫則仍麻絰直俟卒哭乃不以麻絰入庫門蓋閔公旣吉服不與虞與卒哭之祭故羣臣至卒哭而除記禍亂恐迫禮所由廢【嚴陵方氏曰君以葬爲節臣以卒哭爲節者君先除而後臣敢除故也然此皆不能三年則失禮之甚矣】

孔子之故人曰原壤其母死夫子助之沐槨原壤登木曰久矣予之不托於音也歌曰貍首之斑然執女手之捲然夫子爲弗聞也者而過之從者曰子未可以已乎夫子曰丘聞之親者毋失其爲親也故者毋失其爲故也

或問朱子原壤登木而歌夫子爲弗聞而過之待之自好及其夷俟則以杖叩脛莫太過否曰這說卻差如壤之歌乃是大惡若要理防不可但己只得且休至其夷俟之時不可不教誨故直責之復叩其脛自當如此若如今說則是不要管他卻非朋友之道矣○胡氏曰數其母死而歌則壤當絕叩其夷踞之脛則壤猶故人耳盛徳中禮見乎周旋此亦可見○馮氏曰母死而歌惡有大於此者乎宜絕而不絕蓋以平生之素而事有出於一時之不意者如此善乎朱子之言曰若要會理不可但己只得且休其有以深得聖人之處其所難處者矣○劉氏曰原壤母卒夫子助之治槨壤登已治之槨木而言久矣我之不托興於詠歌之音也如貍首之斑言木文之華也捲與拳同如執女手之拳言沐槨之滑膩也壤之廢敗禮法甚矣夫子佯爲不聞而過去以避之從者見其無疑夫子必當已絕其交故問曰子未當已絕之乎夫子言爲親戚者𨿽有非禮未可遽失其親戚之情也爲故舊者𨿽有非禮未可遽失其故舊之好也此聖人隠惡全交之意【石林葉氏曰孔子責原壤重於夷俟而略於喪歌者夷俟禮之踞也人道不可以不責是以𨿽痛絕之不爲過親喪而歌豈止違禮而已哉孔子聞而不問見不可以敎問之則人道絕矣故過之若不聞者乃所以全故舊之恩此夫子之道忠恕者也方周之末世有妻死鼓盆而歌自以爲達如莊周者友死臨屍而歌自以爲禮子皮皮琴張者蓋將以矯世未必出其誠心然不可施之於孔子之門此夫子所以有時而抑揚與】

趙文子與叔譽觀乎九原文子曰死者如可作也吾誰與歸

文子晉大夫名武叔譽叔向也言卿大夫之死而葬於此者多矣假令可以再生而起吾於眾大夫誰從乎文子蓋設此說欲與叔向共論前人賢否也

叔譽曰其陽處父乎文子曰行並植於晉國不沒其身其知不足稱也

處父晉襄公之傅並者兼眾事於己是專權也植者剛彊自立之意所行如此故爲狐射姑所殺不得善終其身是不智也

其舅犯乎文子曰見利不顧其君其仁不足稱也叔譽又稱子犯可歸文子言子犯從文公十九年於外及反國危疑之時當輔之入以定其事乃及河而授璧以辭此蓋爲他日髙爵重祿之計故以此言要君求利也豈顧其君之安危哉是不仁也

我則隨武子乎利其君不忘其身謀其身不遺其友晉人謂文子知人

文子自言我所願歸者惟隨武子乎武子士防也食邑於隨左傳言夫子之家事治言於晉國無隠情蓋不忘其身而謀之知也利其君不遺其友皆仁也

文子其中退然如不勝衣其言吶吶然如不出諸其口中身也見儀禮鄕射記退然謙卑怯弱之貌吶吶聲低而語緩也如不出其口似不能言者

所舉於晉國管庫之士七十有餘家生不交利死不屬其子焉

管鍵也卽今之鎖庫之藏物以管爲開閉之限管庫之士賤職也知其賢而舉之卽不遺友之實𨿽有舉用之恩於其人而生則不與之交利將死亦不以其子屬托之廉潔之至【長樂陳氏曰君子之尙友以一鄕爲未足則友於一國以一國爲未足則友之天下以天下爲未足則尙論古之人此文子叔譽所以論死者之可作也叔譽以陽處父與舅犯爲可與歸文子則謂處父不足於智犯不足於仁不若隨武子之愈蓋太剛則易屈太直則易折植者剛直而自立者也處父幷爲之其智不足稱矣懷利者有已懷仁者有君舅犯見利而不顧君其仁不足稱矣隨武子則利其君仁也不忘其身謀諸其身智也不遺其友義也二人於仁智爲不足武子於仁智義則兼而有之其身退然如不勝衣而其所爲足以勝大事其言吶吶如不出諸口而其所舉足以盡眾賢蓋管庫之士賤而難知七十有餘家眾而難辧文子之所舉𨿽賤不遺𨿽眾不繆豈非長於知人哉然則文子成室不免張老之所戒樂奏肆夏自文子始其奢僣於此而謂生不交利何也蓋奢僣在己交利在人】

叔仲皮學子栁叔仲皮死其妻魯人也衣衰而繆絰叔仲衍以告請繐衰而環絰曰昔者吾喪姑姊妹亦如斯末吾禁也退使其妻繐衰而環絰

繆絞也謂兩股相交五服之絰皆然惟弔服之環絰一股○疏曰言叔仲皮教訓其子子栁而子栁猶不知禮叔仲皮死子栁妻𨿽是魯人婦人猶知爲舅著齊衰而首服繆絰衍是皮之弟子栁之叔見當時婦人好尙輕細告子栁云汝妻何以著非禮之服子栁見時皆如此亦以爲然乃請於衍令其妻身著繐衰首服環絰衍又答云昔者吾喪姑姊妹亦如此生旣同室死當同穴故善魯○疏曰祔合葬也離之謂以一物隔二棺之間於槨中也魯人則合並兩棺置槨中無別物隔之○朱子曰古者槨合眾材爲之故大小隨人所爲今用全木則無許大木可以爲槨故合葬者只同穴而各用槨也

禮記大全卷四﹤經部﹐禮類﹐禮記之屬﹐禮記大全﹥

欽定四庫全書

禮記大全卷五

明胡廣等撰

王制第五

疏曰王制之作在秦漢之際盧植云文帝令博士諸生作【永嘉徐氏曰王制一書敍次三王四代之制度蓋聖王所以經綸天地之大經而爲萬世法程者也其書推明班爵制祿之法祭祀養老之義其立國之紀綱制度講若畫一而不相逾越三代所以享國長久𨿽有辟王而維持者不亂蓋得其道矣周衰上無道揆下無法守諸侯壞亂法紀以隳先王之制多矣暴君污吏慢其經界而井田之制孟子僅聞其略諸侯惡其害己皆去其典籍而班爵祿之制孟子不聞其詳凡先王之舊典禮經蓋僅有存者自秦變井地爲阡陌壞封建爲郡縣而分田制祿之法一切掃地此漢儒思古而王制所爲作也】

王者之制祿爵公侯伯子男凡五等

孟子言天子一位子男同一位

諸侯之上大夫卿下大夫上士中士下士凡五等孟子言君一位凡六等○疏曰五等虞夏周同殷三等公侯伯也【長樂劉氏曰王制者言爲天下之王作民父母者當立法度節制財用以安天下之民使不陷於凍餒故曰王制也易曰地上有水比先王以建萬國親諸侯言先王有親比萬民之道者必先建萬國親諸侯使之各養其民而教之禮義也是以此經以建侯崇徳爲首設官分職爲次皆所以皇建其有極也公侯伯子男凡五等者所以差其徳而尊崇之於萬民之上俾之行道以爲其國表則也又設上大夫卿凡五等以佐佑其君之徳奉天子之禮用其中於民者也○長樂陳氏曰公侯伯子男至中士下士爵也天子之田至君十卿祿祿也爵以貴之非王爵之則無貴祿以富之非王祿之則無富故周官太宰內史司士之於爵祿皆詔王而已此所以言王者之制祿爵也制爵以徳制祿以功徳有厚薄故爵有崇卑功有多寡故祿有丰殺周官凡言爵祿皆先爵而後祿記亦曰任官然後爵之位定然後祿之此先祿而後爵者蓋田不分不可以制祿祿不制不可以定爵先王量財以制用視祿以制爵然後無有餘不足之患矣然則爵祿者班爵祿之序也祿爵祿制爵祿之序也由公至男凡五等皆君也由諸侯之上大夫卿至下士凡五等皆臣也君之徳純故公侯伯子男無上中下之辧臣之徳不必純故大夫士有上中下之差然皆止五等者五者天地之中數先王制法莫不本之故五典五禮五服五刑皆謂之天則制爵之等亦本其自然而已○孟子曰天子一位公一位侯一位伯一位子男同一位凡五等君一位卿一位大夫一位上士一位中士一位下士一位凡六等與此不同者此言制爵之法孟子言班爵之法制之出於天子故不必言天子班之首於天子與君故兼天子與君言之也制爵祿止於諸侯與其臣而不及王朝之臣者蓋制諸侯與其臣之祿則以農田爲差制王朝公卿大夫之祿則以諸侯爲視制爵之法亦若是而已此所以不言之也有爵者必有祿有祿者不必有爵庶人在官非有爵也而其祿有差則祿之所施非特有爵者而已故於其所制者不先以爵而先以祿也】

天子之田方千里公侯田方百里伯七十里子男五十里不能五十里者不合於天子附於諸侯曰附庸此言天子諸侯田裏之廣狹不能猶不足也不合於天子者不與王朝之聚會也民功曰庸其功勞附大國而達於天子故曰附庸天子以下皆言田而不言地者以地有山林川澤原隰險夷之不同若限以地裏而不計田裏則井地不均谷祿不平矣里數有二分田之裏以方計如方裏而井是也分服之裏以袤計如二十五家爲裏是也後章言方千里者爲田九萬畆此以方計者也自恆山至於南河千里而近此以袤計者也分服則計道裏逺近以爲朝貢之節分田則計田畆多寡以爲賦祿之制此所以爲均平也【馬氏曰普天之下莫非王土而天子則兼有之故天子之田方千里所以祿畿內之臣也千里者以開方之法計之蓋萬里也夫天子之田必以千里者所以示其本大而末細猶身之運臂臂之使指也蓋不千里不足以服諸侯也降於天子則公侯而已故公侯田方百里以開方之法計之蓋千里也不千里則朝聘會遇之煩有所不給也至於伯則又有殺焉蓋伯則其國小其爵卑而子男亦如之故伯七十里子男五十里七十里者以開方之法計之七七四十九蓋四百九十里也五十里者以開方之法計之五五二十五蓋二百五十里也○五峯胡氏曰分天下有徳有功者以地而不敢以天下自私於是有百里有七十里五十里不能五十里邦國之制焉於是有君朝卿大聘大夫小聘王巡狩述職之禮樂法度焉於是有千雉百雉三之一五之一九之一之髙城深池焉於是有井邑丘甸縣都之夫數焉於是有十乘百乘千乘萬乘之車數焉於是有伍兩卒旅師軍之制焉於是有卿大夫司徒樂正取士之法焉邦國之制廢而郡縣之制作世襲之制亡數易之獘生而民無定志矣述職之禮廢上下之情不通其獘有不可勝言者矣城池之制廢而禁禦暴客威服四夷之法亡矣夫家之法廢則民數不可詳矣民數不可詳則乘車不可出而軍師不隠於農矣軍師不隠於農坐食者眾而公私困窮矣又曰制井田所以制侯國也制侯國所以制王畿也王畿安彊萬國親附所以保衛中夏禁禦四夷也先王建萬國親諸侯髙城深池徧天下四夷𨿽虎猛狼貪安得肆其欲而逞其志乎此三王爲萬世慮禦四夷之上也】

天子之三公之田視公侯天子之卿視伯天子之大夫視子男天子之元士視附庸

此言王朝有位者之田亦與孟子不同○方氏曰三公而下食采邑於畿內祿之多少以外諸侯爲差元士上士也與元子元侯稱元同不言中士下士則視附庸惟上士也【永樂徐氏曰先王設官制祿寰外諸侯自公侯至於附庸王朝之臣自三公至於元士受田相視內外齊一所以制天下偏重之患而使逺近若一也夫分田之法所以內必視夫外者蓋先王之制出爲列國之君則入爲王朝之臣所以一內外也內爲三公稱公外而諸侯亦稱公故畢公爲保釐東土衛侯以列國入相於周周公居東復相成王山甫䢐齊式遄其歸或以三公居外復入爲內諸侯所以出入均勞而內外之輕重不分也春秋以來鄭武公入爲周司徒鄭莊公爲平王卿士而滕侯亦曰我周之卜正蓋畿外諸侯入備王官先王所以一內外此所以內諸侯之祿視外諸侯而爲之制也是故二公則受百里之地六卿則受七十里之地二十七大夫則受五十里之地而元士三等亦視附庸而受田】

制農田百畆百畆之分上農夫食九人其次食八人其次食七人其次食六人下農夫食五人庶人在官者其祿以是爲差也

此言庶人之田井田之制一夫百畆肥饒者爲上農墝瘠者爲下農故所養有多寡也府史胥徒之屬皆庶人之在官者其祿以農之上下爲差多者不得過食九人之祿寡者不得下食五人之祿隨其髙下爲五等之多寡也【李氏曰孟子曰分田制祿可坐而定也又曰無君子莫治野人無野人莫養君子蓋以農夫而制祿則治於人者必思所以養之食於人者必思所以治之且示其不能交相無也庶人之在官者其家亦授之田周官之所謂官田也祿足以代耕而又授之田所以責其亷能亷善也○嚴陵方氏曰一夫一婦受田百畆故農田之制以百畆爲之率焉𨿽均受百畆之分然地有肥磽之異計其一嵗食人之數或多或寡此農夫所以有上下之別也以食九人者爲上食五人者爲下則食八人至於食六人者爲中農夫可知其詳𨿽有五等之別其大略不過三等而已府史胥徒之類其田則載師所謂官田是也而又有工有賈有奄有奚位之髙下不可得而詳故祿之多寡不可得而定此言其祿以農爲差則多者不得過食九人之祿寡者不得下食五人之祿可知此言百畆之分孟子言百畆之糞者蓋分以均之而存乎法糞以治之而存乎力法出乎上力出乎下其言亦互相備也】

諸侯之下士視上農夫祿足以代其耕也中士倍下士上士倍中士下大夫倍上士卿四大夫祿君十卿祿此言大國也視上農夫者得食九人之祿也

次國之卿三大夫祿君十卿祿小國之卿倍大夫祿君十卿祿

程子曰孟子之時去先王未逺載籍未經秦火然而班爵祿之制已不聞其詳今之禮書皆掇拾於煨燼之餘而多出於漢儒一時之傅會柰何欲盡信而句爲之解乎然則其事固不可一一追復矣○朱子曰孟子此章之說與周禮王制不同蓋不可考闕之可也○方氏曰次國小國不言大夫士者多寡同於大國可知由卿而上三等之國所異由大夫而下三等之國所同者蓋卿而上其祿浸厚苟不爲之殺則地之所出不足以供大夫而下其祿浸薄苟亦爲之殺則臣之所養不能自給此所以多寡或同或異也【永樂徐氏曰先王量祿以分田視口以計食其品節差等上焉不至於過制下焉不至於不足諸侯下士享百畆之利苟足以代耕免勞苦而已𨿽不能有餘而亦不至於不足其餘自卿以下其祿各殺以一則無多邑逾制之失諸侯分田𨿽多祿入自有定數亦無尾大不掉之患此先王制祿之美意也】

次國之上卿位當大國之中中當其下下當其上大夫小國之上卿位當大國之下卿中當其上大夫下當其下大夫

此言三等之國其卿大夫頫聘並會之時尊卑之序如此鄭云爵位同則小國在下謂二人同是卿則小國卿在大國卿之下爵異固在上者謂若大國是大夫小國是卿則位於大國大夫之上也

其有中士下士者數各居其上之三分

鄭氏曰謂其爲介若特行而並防也居猶當也此據大國而言大國之士爲上次國之士爲中小國之士爲下士之數國皆二十七人各三分之上九中九下九○疏曰今大國之士旣定在朝會若其有中國之士小國之士者其行位之數各居其上國三分之二謂次國以大國爲上而次國上九當大國中九次國中九當大國下九是各當其大國三分之二小國以次國爲上小國上九當次國中九小國中九當次國下九亦是居上三分之二也是各居上之三分【永樂徐氏曰先王分土惟有三有大國小國次國之異自三卿至於二十七士其在國之祿則倍差之不同其出國之聘則班列之有等先王豈苟爲異哉蓋使之安分而無覬覦正名而不至於亂次其辧上下定民志者固如此】

凡四海之內九州州方千里州建百里之國三十七十里之國六十五十里之國百有二十凡二百一十國名山大澤不以封其餘以爲附庸閒田八州州二百一十國

九州並王畿而言此但言毎一州所可容者如此凡八州余以例推皆言畿外之制下文始言天子畿內之制也

天子之縣內方百里之國九七十里之國二十有一五十里之國六十有三凡九十三國名山大澤不以朌其餘以祿士以爲閒田

鄭注畿內九大國者三爲三公之田又三爲三公致仕者之田餘三待封王之子弟也次國二十一者六爲六卿之田又六爲六卿致仕者之田又三爲三孤之田餘六亦待封王子弟也小國六十三者二十七大夫之田並大夫致仕之田共五十四餘九亦待封王子弟也三孤無職𨿽致仕猶可卽而謀故不副愚意此無明證皆鄭氏臆說況周制六卿兼公孤則所餘之田尙多然如周召之支子在周者皆世爵祿則累朝之王子弟未必能盡有所封也○疏曰畿外諸侯有封建之義故云不以封畿內之臣不世位有朌賜之義故云不以朌○朱子曰恐只是諸儒做个如此算法其實不然建國必因山川形勢無截然可方之理又曰非惟施之當今有不可行求之昔時亦有難曉○石梁王氏曰天子縣內以封者或三分之一或半之又除山川城郭塗巷溝渠則奉上者幾何【嚴陵方氏曰名山若魯之泰山晉之梁山之類大澤若豫之孟豬楚之云夢之類山澤之大者則必有其名焉於山曰名於澤曰大蓋互言之耳名山大澤神物之所藏寶貨之所出非外內諸侯所得專而有之故於外則不以封於內則不以朌焉外則度土而封之使傳嗣也故曰封內則分邑以朌之使食祿而已故曰朌】

凡九州千七百七十三國天子之元士諸侯之附庸不與

九州而千七百七十三國者內一州爲王圻容九十三國外八州容一千六百八十國並畿內爲千七百七十三國也元士附庸不與者以上文所算止五十里而元士附庸皆不能五十里故不與也○石梁王氏曰注引千八百國之說謂夏制要服內七十里與五服五千之言不合

天子百里之內以共官千里之內以爲禦

共官謂供給王朝百官府文書之具泛用之需禦謂凡天子之服用蓋皆取之租稅也○方氏曰以百里所出之少資百官之所共疑若不足然卑者所稱不爲不足以千里所出之多爲一人之禦疑若有餘然尊者所稱不爲有餘且以其近者與人則欲其易給而無勞以其逺者奉己則欲其難致而有節百里之內非不以爲禦也要之以共官爲主耳千里之內非不共官也要之以爲禦爲主耳【馬氏曰官者官爵之所用而其用輕故取百里以近地之所出者給之禦者天子之所用而其用重故取千里以逺地之所出者給之】

千里之外設方伯五國以爲屬屬有長十國以爲連連有帥三十國以爲卒卒有正二百一十國以爲州州有伯八州八伯五十六正百六十八帥三百三十六長八伯各以其屬屬於天子之老二人分天下以爲左右曰二伯

春秋傳曰自陜以東周公主之自陜以西召公主之此卽天子之上公分主天下之侯國也八伯爲八州之伯二伯則天下之伯也【嚴陵方氏曰方伯卽州伯也王畿居中八州居外各設一方伯焉長言其足以長人也所謂比長之長亦若是爾帥言所師者眾非特長之而已所謂師帥之帥亦若是爾正言正於一而止非特帥之而已所謂黨正之正亦若是爾伯亦長也必謂之伯則以成徳稱之以其爲一州之長非成徳不足以當之故也所謂宗伯之伯亦若是爾夫能長人然後能帥眾能帥眾然後能正於一正於一然後其徳成焉故其序如此正也帥也長也蓋八伯之屬也八伯又二伯之屬也故曰八伯各以其屬屬於天子之老二人然二伯又謂之老者以其居人臣之極位不特貴乎有其徳又貴乎有其年故也國有國老鄕有鄕老皆以是而已○永樂徐氏曰先王眾建諸侯而設方伯連帥之職或以子男附庸之屬不能專達於天子故貢賦朝聘之數悉使之聴命於牧伯此牧其一節耳夫先王舉天下以封建諸侯而缺然無所紀綱於其間則彊弱有以相吞而大小無以相維甚非經久長治之策也蓋方伯連帥之設所謂褒表功徳闗諸盛衰深根固本爲不可拔者也其所系大矣哉】

千里之內曰甸千里之外曰采曰流

方氏曰甸服四面五百里則爲方千里矣王畿千里之外莫近於侯服而采又侯服之最近者莫逺於荒服而流又荒服之最逺者舉其最逺最近則綏要之服在其中矣【李氏曰采於侯服爲尢近流於荒服爲極逺九州舉內以見外四海舉外以包內】

天子三公九卿二十七大夫八十一元士

石梁王氏曰唐虞稽古建官惟百夏商官倍注獨引明堂位謂夏官百非也【嚴陵方氏曰三公之數則取陽數而成也九卿則倍公而三之也二十七大夫則又倍卿而三之也八十一元士則又倍大夫而三之也天子理陽道於建官之數毎準於陽焉後治陰徳亦以是爲數者特從夫而已夫位尊者其事約而總位卑者其事詳而分故官之法位愈卑而數愈倍焉以周官言之大宰上士八人中士十有六人下士旅三十有二人則中下之士互相倍可知而此不言者以陽數窮於九九故止八十一元士終焉若黃鐘律終於八十一數○劉氏孟治曰職之隆者事益簡職之卑者事益眾故三公所以論道經邦佐天子理萬幾調萬化國有大事而有大興作大利害則有卿焉等而下之或典禮樂或任簿書此九卿則三倍於公大夫又三倍於卿元士又三倍於大夫也】

大國三卿皆命於天子下大夫五人上士二十七人次國三卿二卿命於天子一卿命於其君下大夫五人上士二十七人小國二卿皆命於其君下大夫五人上士二十七人

馬氏曰天子六卿而二卿一公故有三公而六卿之中又有三孤焉天子六卿而大國三卿乃其統之屬也至於大夫士則又三卿之屬焉下大夫五人二卿之下下大夫各二人一卿之下下大夫一人周官所謂設其參卽三卿也傳其伍卽下大夫五人也陳其殷卽上士二十七人也有上中下之大夫而獨言下大夫者對卿而言也其實大夫有上中下之辧士亦有上中下而獨言上士者對府史而言也其實士又有上中下之異【永樂徐氏曰先王建萬國親諸侯聖人觀地上有水之象爲之非其不得已也中畿千里環列五服選賢建徳與之共理其維之有法其禦之有道聖人所以與天下爲功而非私其力以爲己也試觀其內諸侯祿外諸侯嗣內外非有輕重而又更出疊入爲之諸侯不得以久其權也列國之卿命於天子王臣布在諸侯之國而諸侯毎嵗貢士實在王都諸侯又不得私其人也聖人封建之大權其內外相維可見於此矣且大國三卿命於天子則朝廷所自命者也小國二卿命於其君則君命之者也夫國之大者宜專其命國之小者宜自上出也命其大不命其小聖人控制大邦優假小國之意深矣】

天子使其大夫爲三監監於方伯之國國三人

監者監臨而督察之也自王朝出權亦尊矣一州三人則二十四人也此大夫之在朝必無職守者使有常職豈可遣乎不然則特命也【嚴陵方氏曰方伯專徵於一方其權實重焉天子不可不大爲之防毎國三人故謂之三監必以三人爲率者則與三公同義不使卿爲之止使大夫爲之以見天子之尊𨿽使其大夫固足制於方伯故也若書所謂三監名義𨿽同其人則異焉○金華應氏曰方伯者天子所任以總乎外者也又有監以臨之蓋方伯權重則易專大夫位卑則不敢肆此大小相維內外相統之微意也】

天子之縣內諸侯祿也外諸侯嗣也

畿內之地王朝百官食祿之邑在焉畿外乃以封建使其子孫嗣守然內亦謂之諸侯者三公之田視公侯卿視伯大夫視子男元士視附庸也【嚴陵方氏曰內諸侯則公卿大夫士是也外諸侯則公侯伯子男是也夫祿所以養其人嗣所以傳其國內諸侯臣道也止養其人而已外諸侯君道也故傳其國焉經亦曰諸侯世子世國大夫不世爵蓋謂是矣○石林葉氏曰內之公卿大夫其受田視公侯伯子男固亦通稱爲諸侯也內以世祿爲主而有賢者亦得世爵外以世爵爲主而不賢亦止於世祿然則諸侯之子自非大惡猶得襲位而公卿大夫之子必賢而後爵豈輕內而重外乎蓋古者公卿大夫有功徳則出封爲諸侯是在外之世爵者乃內之世祿臣也至諸侯有功徳亦必入而爲公卿是在內之世祿者或在外之世爵諸侯也內外更易而輕重所以均者此先王之仁政也】

制三公一命捲若有加則賜也不過九命

制者言三公命服之制也命數止於九天子之三公八命著鷩冕若加一命則爲上公與王者之後同而著衮冕故云一命衮若爲三公而有加衮者是出於特恩之賜非例當然故云若有加則賜也人臣無過九命者大宗伯再命受服與此不同○馬氏曰三公衮服有降龍無升龍

次國之君不過七命小國之君不過五命大國之卿不過三命下卿再命小國之卿與下大夫一命

方氏曰大國之卿不過三命下卿再命則知次國之卿再命一命也小國之卿與下大夫一命則知三等之國其大夫皆一命而已大國對下卿言卿指上中可知小國特言卿則兼三等之卿可知言下大夫而不及上中者蓋諸侯無中大夫而卿卽上大夫故也前言上中下之所當與此不同者位𨿽視其命不能無詳略之異也【永樂徐氏曰古者設官之制其爵以五其命以三自上公九命至於子男五命品級異等而不可亂自上公衮冕侯伯鷩冕至於子男毳冕儀章異數而不可越周官典命掌諸侯之五儀諸臣五等之命司服自公之服至子男之服所衣之服必從其命其命不差則其服不僭先王所以正名分而章服采也故常論衣服之制自黃帝堯舜取諸乾坤以爲衣裳蓋法天地以制爲上下之服非私自創立之也虞夏之制天子祭服自日月以下十有二章蓋防天地萬物於一身以照臨百官文采物色靡一不備而臯陶謨所載五服五章以命有徳謂之天命自天子十二章至卿大夫之三章其別爲五如天造地設不可紊也公之衮冕其章數同於王而其旒數則異故上公之衮無升龍而旒則以九固白有等殺也豈曰公之服與王同而得純用之無所等倫於其間哉】

凡官民材必先論之論辧然後使之任事然後爵之位定然後祿之爵人於朝與士共之刑人於市與眾棄之論謂考評其行藝之詳也論辧則材之優劣審矣任事則能勝其任矣於是爵之以一命之位而養之以祿焉○疏曰爵人於朝殷法也周則天子假祖廟而拜授之刑人於市亦殷法謂貴賤皆刑於市周則有爵者刑於甸師氏也【馬氏曰凡民之材有大小之不同其徳則有知仁聖義中和其行則有孝友睦婣任卹其藝則有禮樂射禦書數凡官民材必先論之論之者論其徳行道藝之實而視其材之所有也論之已辧然後使之任其事也才足以克公卿之任則使之爲公卿才足以克大夫士之任則使之爲大夫士故任事然後爵之爵有髙下則祿有厚薄位者視其爵祿之髙下而祿者稱其爵之等差也故曰任事然後爵之位定然後祿之凡此皆以官民之材也下又曰司馬辧論官材論進士之賢者以告於王而定其論至位定然後祿之亦與此同意也周官曰以徳詔爵以能詔事所謂徳者卽賢之謂以能詔事者乃任事者也蓋司馬辧論官材論國中之士也凡官民材者兼萬民而言之也養國中之士與養萬民之士蓋有以異也論國中之士其法則致詳故考校於中年論萬民之士其法則致略故三年然後論之𨿽其考校之法有異而其論辧之意則同也】

是故公家不畜刑人大夫弗養士遇之塗弗與言也屏之四方惟其所之不及以政示弗故生也

公家不畜刑人舊說以爲商制以周官墨者守門劓者守闗宮者守內刖者守囿髠者守積也惟其所之者量其罪之所當往適之地而居之如虞書五流有宅五宅三居是也不及以政賦役不與也示弗故生不授之田不賙其乏示不故欲其生也【嚴陵方氏曰爵所以及有徳陽之事也朝在南則陽之所也刑所以加有罪陰之事也市在北則陰之所也朝者士之所立故言與士共之市者眾之所防故言與眾棄之蓋有徳者人之所共予有罪者人之所共棄上言共下言棄互相備也凡此以見人君之所好惡非出於一人之私情爾畜亦養也謂之畜則所養者眾矣於公家言畜於大夫言養大小之別也至於士則又不嫌於不能養特遇之塗弗與之言而已○馬氏曰爵者天之所以命有徳刑者天之所以討有罪人心從則天意亦從故聖人之制爵刑不拂百姓以從己之欲而與眾共之也此與孟子所謂國人皆曰賢然後用之國人皆曰可殺然後殺之同意公家勢足以畜之大夫勢足以養之士者其勢不足以畜不足以養故弗與言也夫自棄者先王亦從而棄之故屏之四方示弗戮也自暴者先王亦從而暴之故不及以政示弗生也然則好生者聖人之大徳而自棄自暴者不足與有爲也不足與有言也○劉氏孟治曰君天也君之喜怒賞罸天之雨露雷霆也福善禍淫天之賞罰也舉善去凶人君之賞罸也天豈能日求天下之善惡者罪福之人君亦豈能一一賞罸天下之善惡哉亦取其尢以示於眾而已爵人於朝所以勸君子士之所共樂也刑人於市所以懲小人眾之所共惡也君子聚於朝故爵人於朝眾人防於市故刑人於市以此見人君之喜怒非一人之私焉刑人者人君所以懲惡眾人所棄故公家及大夫士皆逺之惟其所之言流放竄逐任其所往】

諸侯之於天子也比年一小聘三年一大聘五年一朝比年毎嵗也小聘使大夫大聘使卿朝則君親行

天子五年一巡守

舜典曰五載一巡守周官大行人曰十有二嵗王巡守殷國孟子曰巡守者巡所守也【長樂陳氏曰朝覲宗遇防同之禮也存頫省聘問臣之禮也諸侯之於天子聘所以通好朝所以述職通好不欲疏故比年一小聘述職不欲數故五年一朝○嚴陵方氏曰朝必以五年爲節五爲天地相合之數君臣之際有天地之義焉故其朝聘巡守皆取數以五爲節焉】

嵗二月東巡守至於岱宗柴而望祀山川覲諸侯問百年者就見之

嵗二月當巡守之年二月也岱泰山也宗尊也東方之山莫髙於此故祀以爲東嶽而稱岱宗也柴本作柴今通用燔燎以祭天而告至也東方山川之當祭者皆於此望而祀之遂接見東方之諸侯問有百嵗之人則卽其家而見之以其年髙故不召見也

命大師陳詩以觀民風命市納賈以觀民之所好惡志淫好辟

大師樂官之長詩以言志采錄而觀覽之則風俗之美惡可見政令之得失可知矣物之供用者皆出於市而價之貴賤則系於人之好惡好質則用物貴好奢則侈物貴志流於奢淫則所好皆邪僻矣

命典禮考時月定日同律禮樂制度衣服正之

典禮掌禮之官也考時月定日卽舜典所云協時月正日也考校四時及月之大小時有節气早晚月有望晦朔日有甲乙先後考之使各當其節法律禮樂制度衣服皆王者所定天下一君不容有異異則非正矣故因巡守所至而正其不同者使皆同也【嚴陵方氏曰天子分土建國命諸侯以守之未必人人稱職也故五年一巡而省之巡守者巡所守而已蓋諸侯非徒守天子之土亦所以守天子之法天子巡之將以修其法而已天子之法至周詳矣方虞夏之際其爲法尙未能詳故其修之宜數也春主東方而東巡守所以順天時也行必以仲月者以見巡守之禮無適而不用中焉五月八月十有一月巡守其義亦若是而已岱宗者蓋岱泰山也宗者尊也以其爲五嶽之長故祀之爲東嶽而稱其名爲岱宗也於東言岱則知南之爲衡西之爲華北之爲恆矣巡守必居方嶽之下者依名山而居使諸侯知所趨故也柴而望祀山川卽詩時邁言巡守告祭柴望是也以天之髙故燔柴以上達以山川之逺故望而祀之皆所以告至而已問百年者就見之所以乞老者之言也詩所以言志風所以從上詩言之哀樂足以見民風之厚薄民風之厚薄足以知上政之得失故命大師陳詩馬志淫言所志之淫好辟言所好之辟民之所志所好不必皆淫辟然止以是爲言者蓋觀之所以防其淫辟故也賈卽價也王者必班歷以一天下正朔故巡守則考時月焉作歷者不能無羸縮及其久也日不能無差故巡守則必定日焉蓋考之慮其不一定之欲其無差律有陰陽禮有隆殺樂有淸濁制有大小度有長短衣服有文質未嘗同也此所謂同欲其同出於天子而已同出於天子則正於一故終言正之同則所以正之故也○延平周氏曰告至然後覲諸侯神人之序也覲諸侯然後就見百年之有道者貴賤之序也就見百年者所以訪時政之得失旣訪時政矣然後觀民風故命陳詩旣觀民風矣然後觀民情故命市納賈以觀其美惡好非其所好惡非其所惡則志淫好辟可知矣而復言之者示其在所致詳也命典禮以考正之者乃其所終始者也定於考爲詳正於定爲略】

山川神祗有不舉者爲不敬不敬者君削以地

凡祭有其舉之莫敢廢也故不舉者爲不敬山川地之望也故削地焉

宗廟有不順者爲不孝不孝者君絀以爵

宗廟不順如紊昭穆之次失祭祀之時皆不孝也爵者祖宗所傳故絀爵焉

變禮易樂者爲不從不從者君流革制度衣服者爲畔畔者君討

不從違戾也流者竄之逺方討者聲罪致戮孟子曰天子討而不伐此章四君字皆謂國君

有功徳於民者加地進律

應氏曰律者爵命之等加地而進之所以示勸也【嚴陵方氏曰不舉其祭祀之禮者爲不敬不順其昭穆之序者爲不孝削地所以貶其國絀爵所以貶其身神祗眾矣止以山川爲言者蓋諸侯之所守以山川爲大故也天曰神地曰祗此以山川爲神只者自其無所屈言之皆可謂之神自其有所別言之皆可謂之祗也禮外也故可變樂內也特可易而已此淺深之別從則隨而有所順畔則敵而有所逆言不從則未至於畔也特爲不從而已所以爲輕重之別也流則放之惟其所之討則以法而致其誅焉夫巡守固所以同律禮樂制度衣服正之也則其變禮易樂革制度衣服者必流討其君豈爲過哉○長樂陳氏曰不敬則無禮矣不孝則不仁矣不從與畔則不道矣無禮未至於不仁不孝未至於不道此所以削地而後絀爵絀爵而後流討也削絀流討而繼之以加地進律者退不肖而後可以進賢故也易大有遏惡而後揚善詩巧言先如怒而後如祉皆禮意也○長樂劉氏曰就見百年之老則民不敢慢於其親采察萬民之詩則國不敢瀆於其化觀其百物之價則民不敢淫於所好考其正朔之協則事不敢違於其時同其律度之程則民不敢輕於其信肅其宗廟之祀則下不敢忘於其先謹其禮樂之行則民不敢悖於其中執其制度之常則臣不敢肆於其僭賞其功徳之懋則下不敢怠於其修凡是十者邦之大典也先王所以仁民之綱而禦諸侯之大柄也】

五月南巡守至於南嶽如東巡守之禮八月西巡守至於西嶽如南巡守之禮十有一月北巡守至於北嶽如西巡守之禮歸假於祖禰用特

假至也歸至京師卽以特牛告至於祖禰之廟【嚴陵方氏曰天子之出必造乎禰及其歸也必假於祖禰出而造之所以象生時之必告也歸而假之所以象生時之必面也特一牛也用特以見約焉先王菲飲食而致孝乎鬼神所不敢約也然其約如此則巡守之不爲煩費可知】

天子將出類乎上帝宜乎社造乎禰諸侯將出宜乎社造乎禰

類宜造皆祭名後章言天子將出徵則此出爲巡守也諸侯則朝覲會同之出歟【石林葉氏曰天子君也君則天道故類乎上帝諸侯臣也臣則地道故宜乎社○李氏曰類其禮有類於正祭也宜其義有稱於事也造造而告之也天神逺人而尊故言禮以致其敬地祗近人而親故言義以致其意於祖禰則以生道事之而已故告以道其事類乎上帝宜乎社造乎禰尊卑之序也泰誓曰受命於文考類於上帝宜乎冢土告之先後之序也】

天子無事與諸侯相見曰朝考禮正刑一徳以尊於天子

無事無死喪冦戎之事也考禮者稽考而是正之使無違僭也正刑者行以公平使無偏枉也一徳無貳心也三者皆尊天子之事

天子賜諸侯樂則以柷將之賜伯子男樂則以鞀將之柷形如漆桶方二尺四寸深一尺八寸中有椎柄連底撞之令左右擊所以合樂之始鞀如鼓而小有柄持而搖之則旁耳自擊所以節樂之終將之謂使者執此以將命也○疏曰柷節一曲之始其事寛故以將諸侯之命鞀節一唱之終其事狹故以將伯子男之命

諸侯賜弓矢然後徵賜鈇鉞然後殺

鈇莝斫刀也鉞斧也

賜圭瓚然後爲鬯未賜圭瓚則資鬯於天子

圭瓚璋瓚皆酌鬯酒之爵以大圭爲瓚之柄者曰圭瓚釀秬鬯爲酒芬香條鬯於上下故曰鬯祭酒灌地降神必用鬯故未賜圭瓚則求鬯於天子賜圭瓚然後得自爲也【馬氏曰春朝夏宗秋覲冬遇皆所以爲朝也禮與刑天子之所出而諸侯則謹其法而已所謂一徳者使之同謀協慮而不敢有二心也凡此皆所以尊於天子徵與殺先王所以致天討弓矢鈇鉞皆先王之所以致天討之器諸侯必俟天子之賜然後得以徵伐者蓋臣無有作威而所用則惟君之所賜而已以徵對殺則殺爲重以弓矢對鈇鉞則鈇鉞爲重諸侯之出討有罪未賜鈇鉞而有所不敢殺則亦徵之而已記曰獻莫重於祼則是鬯爲禮之至也孔子亦曰鬯者敬之至也以鬯爲敬之至則天子未賜圭瓚則諸侯有所不敢也𨿽然宗廟之禮不可廢未賜圭瓚則資鬯於天子而所用者璋瓚而已○嚴陵方氏曰考禮者考天子之禮而行之也正刑者正天子之刑而用之也行天子之禮則禮樂自天子出矣用天子之刑則徵伐自天子出矣禮樂徵伐皆出自天子則諸侯豈有異心者哉故能一徳以尊於天子也弓矢利以用於逺鈇鉞利以用於近徵者以行於逺爲主故賜弓矢然後得專徵殺者以制於近爲主故賜鈇鉞然後得專殺鬯卽秬鬯也秬黍一稃二米和气所生以爲酒曰鬯以其至和之气鬯焉故也】

天子命之教然後爲學小學在公宮南之左大學在郊天子曰辟雍諸侯曰頖宮

疏曰百里之國國城居中面有五十里二十里置郊郊外仍有三十里七十里之國國城居中面有三十五里九里置郊郊外仍有二十六里五十里之國國城居中面有二十五里三里置郊郊外仍有二十二里此是殷制若周制則畿內千里百里爲郊諸侯之郊公五十里侯伯三十里子男十里近郊各半之天子諸侯皆近郊半逺郊此小學大學殷制周則大學在國小學在西郊辟明也雍和也君則尊明雍和於此學中習道藝使天下之人皆明達諧和也頖之言班所以班政教也○張子曰辟雍古無此名蓋始於周周有天下遂以名天子之學說文云頖宮諸侯鄕射之宮也○舊說辟雍水環如璧泮宮半之蓋東西門以南通水北無水也【臨川吳氏曰天下不可一日無教學不可一日廢於天下王制所謂命之教然後爲學者何也曰學固不可一日無於天下然其教不可不資之天子資之天子道徳所以一也命之教然後爲學禮乎曰立諸侯矣未有不命之教而不得立學也蓋古之立國也必資禮於天子所謂命之教矣○嚴陵方氏曰命之教然後爲學所以一道徳也言小學在左則以見大學之在右言大學在郊則以見小學之在國小學所以處學之小者大學所以處學之大者若灑掃應對之類則小學之道也若致知格物之類則大學之道也小學之道方生而進大學之道已成而定方生而進者宜養之於內已成而定者可達之於外故或在國或在郊者以此爲制也】

天子將出徵類乎上帝宜乎社造乎禰禡於所徵之地受命於祖受成於學

禡行師之祭也受命於祖卜於廟也受成於學決其謀也

出徵執有罪反釋奠於學以訊馘告

獲罪人而反則釋奠於先聖先師而告訊馘焉訊謂其魁首當訊問者馘所截彼人之左耳告者告其多寡之數也【長樂陳氏曰造乎禰則造乎祖可知受命於祖則用命於社可知受命於學則謀始於朝可知類宜造禡先後之次受命受成尊卑之次訊者問其首馘者截其耳釋奠於學而告之者以學者文徳之地徵者威武之事於其文徳之地告以成武之功以明用武以文任威以徳而已此僖公所以在頖獻馘而國人所以頌其文武也】

天子諸侯無事則嵗三田一爲幹豆二爲賓客三爲充君之庖

無事無徵伐出行喪凶之事也嵗三田者謂毎嵗田獵皆是爲此三者之用也幹豆臘之以爲祭祀之豆實也○疏曰先宗廟次賔客者尊神敬賔之義【長樂陳氏曰搜苗狝狩必法於田故皆謂之田田有三禮故謂之三田則猶祭八神謂之八蠟也田必於無事之時則異夫好田獵畢戈不修民事與喪搜者也幹豆所以祭祀祭祀而後賔客賔客而後充庖此頤卦先所養而後所自養之意也祭祀賔客以上殺次殺庖以下殺厚所養而薄所自養也周官大宰之九式先祭祀賔客之式而後羞服內饔先祭祀燕飲之割烹而後羞膳籩人醢人先祭祀賔客之薦羞而後內羞鹽人先祭祀賔客之鹽而後王之飴鹽是亦先所養而後自養之意也○嚴陵方氏曰事謂喪荒之類天子諸侯於無事之嵗然後田則其田也可謂有節矣春搜夏苗秋狝冬狩則田所行之時也幹豆賔客君之庖則田所爲之事也所行之時有四所爲之事有三故曰嵗三田也與易言田獲三品同義所謂三田如是而已公羊氏以夏不田誤矣夫幹豆所以奉神賔客所以奉人庖所以奉己先神而後人先人而後已故其序如此】

無事而不田曰不敬田不以禮曰暴天物天子不合圍諸侯不掩羣

書曰暴殄天物合圍四面圍之也掩羣者掩襲而舉羣取之也【馬氏曰謂祭無益故無事而不田曰不敬謂暴無傷故田不以禮曰暴天物無事而田非以從獸無厭蓋田者所以供祖廟可田而不田則是謂祭無益也故曰不敬田𨿽以殺爲上而殺之中又有禮焉故曰不以禮𨿽爲之詭遇一朝而獲十君子不取也】

天子殺則下大綏諸侯殺則下小綏大夫殺則止佐車佐車止則百姓田獵

殺獲也獲所驅之禽獸也綏旌旗之屬也下僕之也佐車卽周禮驅逆之車驅者逐獸使趨於田之地逆者要逆其走而不使之散亡也此言田獵之禮尊卑貴賤之次序【馬氏曰自天子不合圍至百姓田獵此田以禮之事也天子勢足以合圍故曰不合圍諸侯勢足以掩羣故曰不掩羣此非特田之以禮又示其有愛物之仁也】

祭魚然後虞人入澤梁豺祭獸然後田獵鳩化爲鷹然後設罻羅艸木零落然後入山林昆虫未蟄不以火田不麛不卵不殺胎不殀夭不覆巢

梁絕水取魚者周禮注雲水堰也堰水爲闗空以笱承其空月令仲春鷹化爲鳩此言鳩化爲鷹必仲秋也罻羅皆捕鳥之网麛獸子之通稱殀斷殺之也夭禽獸之稚者此十者皆田之禮順時序廣仁意也【長樂劉氏曰天生萬物以時聖人贊之以徳地生萬物以气聖人贊之以禮徳正於內則時罔不和禮正於外則气罔不順和順鐘於萬物則生成不失其宜和順浹於人心則動用不違於法此聖王所以盡人之性於上而盡萬物之性於天下也堯舜禹湯文武之爲道莫不以是先焉乃能嗣天以仁而使萬物各正其性命也故取之各有其時則物得以曲遂其生而材無不成矣用之各有其制則民得以禮節其欲而徳罔不礪矣○嚴陵方氏曰祭魚蓋孟春之月也祭獸蓋季秋之月也魚陰物也其性隨陽而上春爲陽中魚於是時則易取焉故祭魚而入澤梁者因以爲取魚之候也獸陽物也其質秉陰而成秋爲陰中獸於是時則可取焉故豺祭獸而田獵者因以爲取獸之候也虞澤虞也周官有山虞有澤虞月令於季秋之月言艸木黃落蟄虫咸俯則凡此所言皆主季秋可知然考之周官則有不合特殷之制異爾麛卵已見曲禮士不取麛卯觧然經言秋宜犢麛又言韭以卯非不取也亦禁之使有節而已不覆巢者不特惡傷其孚乳而又惡其盡物之利焉】

冢宰制國用必於歲之杪五穀皆入然後制國用用地小大視年之丰耗以三十年之通制國用量入以爲出以三十年之通者通計三十年所入之數使有十年之餘也蓋每歲所入均析爲四而用其三每年餘一則三年而餘三又足一歲之用矣此所以三十年而有十年之餘也鄭注以九年言之蓋積三十年內閏月當一歲也一說二十七年則有九年之餘言三十者舉成數耳

祭用數之仂

鄭注以仂爲十一疏以爲分散之名大槪是總計一歲經用之數而用其十分之一以行常祭之禮也

防三年不祭惟祭天地社稷爲越紼而行事防用三年之仂

防凶事祭吉禮吉凶異道不得相干故三年不祭惟祭天地社稷者不敢以卑廢尊也未葬以前常屬紼於輴車以備火災防在內而行祭於外是逾越防紼而往也防三年而除中間禮事繁難故總計三歲經用之數而用其十之一也【金華邵氏曰先王之制國用不爲定法非若後世之拘於繁文守常而不知變者故爲法也必於歲之杪則五穀皆入可以視其所入而爲所出也又因地小大視年之丰耗以三十年通融之法畱九年之蓄然其計見在之數以爲用度之法丰不使之有餘耗不使之不足曷嘗有定法哉如此故天不能使之災地不能使之窮而凶荒水旱其民不至於流離饑餓者此也祭用經用之什一者不敢略於神也防用三年之仂抑亦逆死之禮尢所不當略乎】

防祭用不足曰暴有餘曰浩祭丰年不奢凶年不儉暴者殘敗之義言不齊整也浩者泛濫之義所謂以美沒禮也惟其制用有一定之則是以歲有丰凶而禮無奢儉此記者之言雜記云凶年祀以下牲孔子之言也

國無九年之蓄曰不足無六年之蓄曰急無三年之蓄曰國非其國也三年耕必有一年之食九年耕必有三年之食以三十年之通𨿽有凶旱水溢民無菜色然後天子食日舉以樂

饑而食菜則色病故云菜色殺牲盛饌曰舉周禮王日一舉鼎十有二物皆有爼以樂侑食又云大荒則不舉者蓋偶值凶年𨿽有備亦當貶損耳【馬氏曰禮之薄厚與年之上下丰年則用丰年之仂凶年則用凶年之仂丰年而加於仂之外則謂之奢凶年而略於仂之內則謂之儉乃所以與年之上下也預備不虞者古之善政也急者迫而不緩也無九年六年之蓄𨿽非完國猶足以爲國也至於無三年之蓄非其國也蓋國之所以爲國者以其民也民之所以爲民者以其財也苟無其財則民散而之四方矣故曰無三年之蓄非其國也三年耕必有一年之食推而至於二十七年耕必有九年之食以三十年言之者舉成數也說者以爲三十年爲一世三年耕必有一年之食至三十年之通此人力也𨿽有凶旱水溢此天變也人力備則可以應天變蓋王者與民同患故𨿽有凶旱水溢而民無菜色於下然後天子食日舉庶羞備禮而以樂侑之也】

天子七日而殯七月而葬諸侯五日而殯五月而葬大夫士庶人三日而殯三月而葬三年之防自天子達諸侯降於天子而五月大夫降於諸侯而三月士庶人又降於大夫故逾月也今總云大夫士庶人三日而殯此固所同然皆三月而葬則非也其以上文降殺俱兩月在下可知故略言之歟孔氏引左傳大夫三月士逾月者謂大夫除死月爲三月士數死月爲三月是越逾一月故言逾月耳誠如此則是大夫四月士三月謂大夫逾越一月猶可豈得謂士逾越一月乎此不可通當從左氏說爲正【長樂劉氏曰殯與葬生者送死之事也天子功徳施於四海諸侯功徳洽於一國大夫士恩徳孚於一家庶人恩徳著於其族固有大小之差矣及其終也臣子之心未忍死之猶冀其復生也故其殯也不得已而殯之是以有七日五日之差𨿽庶人之殯猶俟三日是豈得已哉若夫葬者當其朝歲諸侯𨿽在六服罔有弗至或奔防也或會葬也或會於練祥也亦如四時之朝焉其不當朝歲之諸侯則爲位服於其國而遺卿以防葬同軌之內畢至者謂此也七月而葬所以極四海之哀誠也諸侯之葬必五月者相爲賔也同盟之諸侯也𨿽非同盟而爲其舅甥姑姊妹之邦也大夫士庶人三月而葬其事具其誠盡矣】

庶人縣封葬不爲雨止不封不樹防不貳事

此言庶人之禮庶人無碑繂縣繩下棺故云縣窆也不封不爲丘壠也大夫士旣葬公政入於家庶人則終防無二事也

自天子達於庶人防從死者祭從生者

中庸曰父爲大夫子爲士以大夫祭以士父爲士子爲大夫以士祭以大夫蓋葬用死者之爵祭用生者之祿與此意同

支子不祭

說見曲禮【長樂陳氏曰縣棺而下之封土而瘞之不爲雨止以其有進無退也防不二事以其不可奪親也魯葬定公與敬嬴以雨不克葬而春秋譏之則不爲雨止者不特庶人而已天子崩王世子聴於冢宰三年則防不貳事亦不特庶人而已必以庶人爲言以其其之不備易以雨止食用之不足易以事奪故也祭從生者而有所謂從死者故父爲士子爲大夫諸侯其屍服則以士服支子𨿽不祭而有所爲祭故宗子爲士庶子爲大夫則以上牲祭於宗子之家】

天子七廟三昭三穆與大祖之廟而七諸侯五廟二昭二穆與大祖之廟而五大夫三廟一昭一穆與大祖之廟而三士一廟庶人祭於寢

諸侯大祖始封之君也大夫太祖始爵者也士一廟侯國中下士也上士二廟天子諸侯正寢謂之路寢卿大夫士曰遇室亦謂之適寢庶人無廟故祭先於寢也【朱子曰昭之爲言明也以其南面而向明也曰其爲向明何也曰此不可以空言曉也今且假設諸侯之廟以明之蓋周禮建國之神位左宗廟則五廟言當在公宮之東南矣其制則孫毓以爲外爲都宮大祖在北二昭二穆以次而南是也蓋太祖之廟始封之君居之昭之北廟二世之君居之穆之北廟三世之君居之昭之南廟四世之君居之穆之南廟五世之君居之廟皆南向各有門堂室寢而墻宇四周焉太祖之廟百世不遷自余曰廟則六世之後毎一易世而一遷其遷之也新主袝於其班之南廟之廟之主遷於北廟北廟親盡則遷其主於大廟之西夾室而謂之祧凡廟主在本廟之室中皆東向及其祫於太廟之室中則惟大廟東向自如而爲最尊之位羣昭之入乎此者皆列於北牖下而南向羣穆之入乎此者皆列於南牖下而北向南向者取其向明故謂之昭北向取其深逺故謂之穆蓋羣廟之列則左爲昭而右爲穆祫祭之位則北爲昭而南爲穆也曰六世之後二世之主旣祧則三世爲昭而四世爲穆五世爲昭而六世爲穆乎曰不然也昭常爲昭穆常爲穆禮家之說有明文矣蓋二世祧則四世遷穆之北廟六世祔昭之南廟矣三世祧則五世遷穆之北廟七世祔穆之南廟矣昭者祔則穆者不遷穆者祔則昭者不動此所以祔必之班曰必以孫而子孫之列亦以爲序者若武王謂文王爲穆考成王稱武王爲昭考則自其始祔而已然而春秋傳以管蔡郕霍爲文之昭防晉應韓爲武之穆則𨿽其旣逺而猶不易也豈其交錯彼此若是之紛紛哉曰廟之始立也二世昭而三世穆四世昭而五世穆則固當以左爲尊而右爲卑矣今乃三世穆而四世昭五世穆而六世昭是則右反爲尊而左反爲卑矣而可乎曰不然也宗廟之制但以左右爲昭穆而不以昭穆爲尊卑故五廟同爲都宮則昭常在左穆常在右而外有以不失其序一世自爲一廟則昭不見穆穆不見昭而內有以各全其尊必大祫而防於一室然後序其尊卑之次則凡已毀未毀之主又畢陳而無所易惟四時之祫不陳毀廟之主則髙祖有時而在穆其禮未有考焉意或如此則髙之上無昭而特設位於祖之西禰之下無穆而特設位於曽之東也與曰然則毀廟云者何也曰春秋傳曰壊廟之道易檐可也攺塗可也說者以爲將納新主示有所加耳非盡徹而悉去之也曰然則天子之廟其制若何曰唐之文祖虞之神宗殷之七世三宗其詳今不可考獨周制猶有可言然則漢儒之記又已有不同矣謂后稷始封文武受命而王故三廟不毀與親廟四而七者諸儒之說也謂三昭三穆與太祖之廟而七文武爲宗不在數中者劉歆之說也𨿽其數之不同然其位置遷次宜亦與諸侯之廟無甚異者但如諸儒之說則武王初有天下之時后稷爲太祖而組紺居昭之北廟太王居穆之北廟王季居昭之南廟文王居穆之南廟猶爲五廟而已至成王時則組紺祧王季遷而武王祔至康王時則太王祧文王遷而成王祔至昭王時則王季祧武王遷而康王祔自此以上亦皆共爲五廟而祧者藏於太祖之廟至穆王時則文王親盡當祧而以有功當宗故別立一廟於西北而謂之文世室於是成王遷昭王祔而爲六廟矣至共王時則武王親盡當祧而亦以有功當宗故別立一廟於東北謂之武世室於是康王遷穆王祔而爲七廟矣自是以後則穆之祧者藏於文世室昭之祧者藏於武世室而不復藏於太廟矣如劉歆之說則周自武王克殷卽增二廟於二昭二穆之上以祀髙圉亞圉如前遽遷至於懿王而始立文世室於三穆之上至孝王時始立武世室於三昭之上此爲少不同耳曰然則諸儒與劉歆之說孰爲是曰前代說者多是劉歆愚亦意其或然也然則大夫士之制柰何曰大夫三廟則視諸侯而殺其二然其太祖昭穆之位猶諸侯也適士二廟則視大夫而殺其一官師一廟則視大夫而殺其二然其門堂室寢之備猶大夫也曰廟之爲數降殺以兩而其制不降何也曰降也天子之山節藻棁復廟重檐諸侯固有所不得爲者矣諸侯之黝堊斵礱大夫有不得爲矣大夫之倉楹斵桶士又不得爲矣曷爲而不降哉獨門堂室寢之合然後可名於宮則其制有不得而殺耳蓋由命士以上父子皆異宮生也異宮而死不得異廟則有不得盡其事生事存之心者是以不得而降也○長樂陳氏曰積厚者流澤廣積薄者流澤狹故天子七廟諸侯五廟大夫三廟士一廟廟而祭之仁之至也以七以五以三以一義之盡也舜之時禋於六宗與藝祖而七商書亦曰七世之廟可以觀徳則七廟之制其來尙矣先王之於死者常待之以生由士而上生而異宮死則爲之立廟庶人則生非異宮死則祭於寢而已】

天子諸侯宗廟之祭春曰礿夏曰禘秋曰甞冬曰烝鄭氏曰此蓋夏殷之祭名周則春曰祠夏曰礿以禘爲殷祭○防曰礿薄也春物未成祭品鮮薄也禘者次第也夏時物𨿽未成宜依時次第而祭之甞者新谷而甞也烝者眾也冬時物成者眾也鄭疑爲夏殷祭名者以其與周不同其夏殷之祭又無文故稱蓋以疑之

天子祭天地諸侯祭社稷大夫祭五祀天子祭天下名山大川五嶽視三公四瀆視諸侯諸侯祭名山大川之在其地者天子諸侯祭因國之在其地而無主後者視三公視諸侯謂視其饔餼牢禮之多寡以爲牲器之數也因國謂所建國之地因先代所都之故墟也今無主祭之子孫則在王畿者天子祭之在侯邦者諸侯祭之以其昔甞有功徳於民不宜絕其祀也○周官制度云五祀見於周禮禮記儀禮雜出於史傳多矣獨祭法加爲七左傳家語以爲重該修熙句龍之五官月令以爲門行戶竈中霤然則所謂五祀者名𨿽同而祭各有所主也鄭氏以七祀爲周制五祀爲商制然大宗伯亦云祭社稷五祀儀禮士疾病禱五祀則五祀無尊卑隆殺之辧矣愚意鄭氏已是臆說祭法之言亦未可深信【馬氏曰天子祭天地諸侯祭社稷大夫祭五祀所以報本反始抑以防僣亂之階也蓋天地者有域之最大者也而天子者域中之所尊也故祭天地社稷者土殻之神也而諸侯爲天子守土也故祭社稷大夫則有家故祭五祀蓋在上者可以兼下故天子祭天地社稷五祀在下者不可以兼上故諸侯祭社稷而不得祭天地大夫祭五祀而不得祭社稷荀子曰郊止乎天子社止乎諸侯道及乎大夫是也古之爲祀典有功於民則祀之而名山大川者有功於民而民之取材用也蓋天子君天下而其所報者眾故祭天下之名山大川諸侯君一國而所報者寡故祭名山大川之在其地者○朱子曰一家之主則一家鬼神屬焉諸侯守一國則一國鬼神屬焉天子有天下則天下鬼神屬焉看來爲天下者這一个神明是甚麼大如何有些子差忒得若縱若無度天上許多星辰地下許多山川如何不變怪】

天子犆【特】礿祫禘祫甞祫烝

祫合也其禮有二時祭之祫則羣廟之主皆升而合食於太祖之廟而毀廟之主不與三年大祫則毀廟之主亦與焉天子之禮春礿則特祭者各於其廟也禘甞烝皆合食○石梁王氏曰特礿者春物全未成止一時祭而已於此時不祫也夏物稍成可於此時而祫秋物大成冬物畢成皆可祫故曰祫禘祫甞祫烝而礿則特也

諸侯礿則不禘禘則不甞甞則不烝烝則不礿

南方諸侯春祭畢則春來朝故闕禘祭西方諸侯夏祭畢而秋來朝故闕嘗祭四方皆然○石梁王氏曰諸侯歲朝爲廢一時之祭王事重也

諸侯礿犆禘一犆一祫嘗祫烝祫

犆礿礿犆非有異也變文而已祫嘗祫烝與嘗祫烝祫亦然諸侯所以降於天子者禘一犆一祫而已言夏祭之禘今歲犆則來歲祫祫之明年又犆不如天子每歲三時皆祫也○石梁王氏曰物稍成未若大成其成亦未可必故夏禘之時可祫可犆不可嘗也秋冬物成可必故此二時必可祫故不云犆而云甞祫烝祫此一節専爲祫祭發也愚按此章先儒以爲夏殷之制然禘王者之大祭也今以爲四時常祭之名何歟豈周更時祭之名而後禘専爲大祭歟又周官制度云先王制禮必象天道故月祭象月時享象時三年之祫五年之禘象閏又云王制之言祫非三年之制也

天子社稷皆太牢諸侯社稷皆少牢大夫士宗廟之祭有田則祭無田則薦庻人春薦韭夏薦麥秋薦黍冬薦稻韭以卵麥以魚黍以豚稻以雁

祭有常禮有常時薦非正祭但遇時物卽薦然亦不過四時各一舉而已注云祭以首時薦以仲月首時者四時之孟月也【嚴陵方氏曰牢者圈也以能有所畜故所畜之牲皆曰牢也太牢具牛羊豕焉以其大故曰太少牢則羊豕而已以其小故曰少天子之社稷主天下之土谷故用太牢以祭之諸侯之社稷主一國之土谷故用少牢以祭之此隆殺之別也薦以時物而已祭則備庻物則其禮爲盛非有田者不足以供之也大夫士而有無田者謂諸侯之大夫士而已大夫無田且不祭而庶人得祭於寢者祭於寢其禮略而易備故也且通而言之薦之於神亦可謂之祭也韭之性溫則陽類也故以配卵卵陰物故也麥與黍皆南方之谷亦陽類也故配以魚與豚魚與豚皆陰物也稻爲西方之谷則陰類也故配以鴈雁陽物故也植物之陽者配以動物之陰植物之陰者配以動物之陽亦使陽不勝陰陰不勝陽而已】

祭天地之牛角繭栗宗廟之牛角握賓客之牛角尺如繭如栗犢也握謂長不過膚側手爲膚四指也賔客之用則取其肥大而已【長樂陳氏曰大禮必簡則小禮必繁簡則內心而貴於誠故天地之牛角繭栗繁則外心而貴味故宗廟之牛角握賔客之牛角尺角繭栗非必繭栗也以其過於繭栗則非禮角握非必握也以其過於握則非禮至於角尺亦若是而已】

諸侯無故不殺牛大夫無故不殺羊士無故不殺犬豕庶人無故不食珍

烹牛羊豕必爲鼎實鼎非常用之器有禮事則設所以無故不殺也珍之名物見內則庶人無故亦以非冠昏之禮歟

庶羞不逾牲燕衣不逾祭服寢不逾廟

羞不逾牲者如牲是羊則不以牛肉爲庶羞也此三者皆言薄於奉己厚於事神也【石林葉氏曰庶羞常薦而逾牲嫌於備物燕衣常用而逾祭服嫌於事神寢所常安而逾廟嫌於享親故禮皆不與也】

大夫祭器不假祭器未成不造燕器

此一節舊在庶人耆老不徒食之後今考其序當移在此大夫有田祿則不假借祭器於人無田祿者不設祭器則假之可也凡家造祭器爲先養器爲後

古者公田借而不稅

孟子曰殷人七十而助助者借也但借民力以助耕公田而不取其私田之稅

市廛而不稅

廛市宅也賦其市地之廛而不徵其貨也

關譏而不徵

關之設但主於譏察異服異言之人而不徵其往來貨物之稅也

林麓川澤以時入而不禁

山澤采取之物其入也𨿽有時然與民共其利卽孟子所謂澤梁無禁也【長樂陳氏曰公田借而不稅所以寛農市廛而不稅所以寛商關譏而不徵所以寛旅山澤以時入而不禁所以寛萬民】

夫圭田無徵

圭田者祿外之田所以供祭祀不稅所以厚賢也曰圭者潔白之義也周官制度云圭田自卿至士皆五十畝此專主祭祀故無徵然王制言大夫士宗廟之祭有田則祭無田則薦孟子亦曰惟士無田則亦不祭旣云皆有田何故又云無田則薦以此知賜圭田亦似有功徳則賜圭瓚耳

用民之力歳不過三日

用民力如治城郭塗巷溝築宮廟之類周禮丰年三日中年二日無年則一日而已若師旅之事則不拘此制

田裏不粥墓地不請

田裏公家所授不可得而粥墓地有族葬之序人不得而請求已亦不得以擅與故爭墓地者墓大夫聽其訟焉【長樂陳氏曰起一人之繇則百畝不舉起十人之繇則千畝不舉先王知其如此故用民之力歳不過三日所以寛之也周官丰年旬用三日中年旬用二日無年旬用一日則歳不過三日云者非周制也田裏鄕遂官之所頒不可以粥墓地墓大夫之所掌不可以請田裏不粥則生者無相兼並而民無憾於養生墓地不請則死者有所安厝而民無憾於送死用民之力義也不過三日仁也頒之田裏墓地仁也禁之以不粥不請義也事在於義則輔之以仁事在於仁則處之以義此所以爲良法也】

司空執度度地居民山川沮澤時四時量地逺近興事任力

書曰司空掌邦土執度度地量地逺近蓋定邑井城郭廬舍之區域也山川沮澤有燥濕寒暖之不同以時其四時知其气早晚使居者不失寒暖之宜也興事任力亦謂公家力役之徵也【○】方氏曰小而水所止曰沮大而水所鐘曰澤

凡使民任老者之事食壯者之食

老者食少而功亦少壯者功多而食亦多今之使民𨿽少壯但責以老者之功程𨿽老者亦食以少者之飲食寛厚之至也【長樂陳氏曰居民山川沮澤所以辧地宜時四時所以候天气量地逺近興事任力所以均人力書曰司空掌邦土居四民時地利如此而已司空事宮也而度地居民者蓋四民各以其職分地而處然後造事則居民者正事之始也夫力出於下食出於上以下益上則不足以上益下則有餘故壯者任以老者之事所以寛其力此所謂事舉其中也老者食以壯者之稍所以丰其食此所謂施從其厚也周官之法上地之人可食九人而其家準以七人與食壯者之食同意家𨿽七人而以三人爲可任與任老者之事同意○嚴陵方氏曰山川沮澤之異處則四時所至之气不能無差故必候天時以異地利焉時則候其時之謂量地逺近將以制邑故也制邑則必興役事興役事則必任民力故繼言興事任力者焉】

凡居民材必因天地寒暖燥濕廣谷大川異制民生其間者異俗剛柔輕重遲速異齊五味異和器械異制衣服異宜修其教不易其俗齊其政不易其宜

居謂儲積以備用如懋遷有無化居之居材者夫人日用所須之物如天生五材之材天地之气東南多暖西北多寒地勢髙者必燥卑者必濕因其地之所宜而爲之備如氊裘可以備寒絺綌可以備暑車以行陸舟以行水此皆因天地所宜也廣谷大川自天地初分其形制已不同矣民生異俗理有固然其情性之緩急亦气之所稟殊也飲食器械衣服之有異聖王亦豈必彊之使同哉惟修其三綱五典之教齊其禮樂刑政之用而已所謂裁成輔相以左右民也【馬氏曰剛柔輕重遲速異齊𨿽出於天抑亦地气之使然也夫居則有寒暖燥濕之殊俗則有廣谷大川之異材則有剛柔遲速之不一至於口之於甘器之於用體之於安亦不可得而一五味者春宜酸夏宜苦秋宜辛冬宜咸而調之以滑甘此五味之常也其曰異和者言其變也同器械先王之所務而異物則有所禁其曰異制者因其性有剛柔輕重而制之也同衣服先王之所務而異服則有所禁其曰異宜者因天地有寒暖燥濕而制之也教所以導民俗則因民之所欲也故修其教不易其俗不易其俗者不弗其所欲也政所以正民而宜者事得其義之謂也故齊其政不易其宜夫惟修其教不易其俗故先王有以省方觀民設教夫惟齊其政不易其宜故周官司徒有山林其動物宜毛物其植物宜卓物川澤其動物宜鱗物其植物宜膏物也○石林葉氏曰寒暖燥濕天地之气廣谷大川天地之形有气與形則生有丰瘠長短好惡習尙之異此所以修其教不易其俗也剛柔輕重遲速者民之性食味器械者民之用器用之便於俗亦不必同此所以齊其政不易其宜也所謂教者其屬有七具於天而自然也父子有親凡弟有愛夫婦有別君臣有義長幼有序朋友有信賔客有禮其教成於人而使然也天𨿽自然而成乎人者亦必使然故曰修其教所謂政者其屬有八所用以相養者也衣服有常飲食有節事爲有度異別有法度量有權數制有等上所用以防淫者也物之相養𨿽不可齊淫辟亦不可無禁故曰齊其政】

中國戎夷五方之民皆有性也不可推移

馮氏曰五方之民以气稟之不齊兼習俗之異尙是以其性各隨气稟之昏明習俗之薄厚而不可推移焉若論其本然之性則一而已矣鄭氏亦曰地气使之然

東方曰夷被髮文身有不火食者矣南方曰蠻雕題交趾有不火食者矣西方曰戎被髮衣皮有不粒食者矣北方曰狄衣羽毛空居有不粒食者矣

雕刻也題額也刻其額以用靑湼之交趾足拇指相向也東南地气暖故有不火食者西北地寒少五穀故有不粒食者

中國夷蠻戎狄皆有安居和味宜服利用備器

俗𨿽不同亦皆隨地以資其生無不足也

五方之民言語不通嗜欲不同達其志通其欲東方曰寄南方曰象西方曰狄鞮北方曰譯

方氏曰以言語之不通也則必達其志以嗜欲之不同也則必通其欲必欲達其志通其欲非寄象鞮譯則不可故先王設官以掌之寄言能寓風俗之異於此象言能仿象風俗之異於彼鞮則欲別其服飾之異譯則欲辧其言語之異周官通謂之象胥而世俗則通謂之譯也○劉氏曰此四者皆主通逺人言語之官寄者寓也以其言之難通如寄托其意於事物而後能通之象像也如以意仿像其形似而通之周官象胥是也狄猶逖也鞮戎狄屨名猶履也逺履其事而知其意意之所在而通之周官鞮屨氏亦以通其聲歌而以舞者所履爲名譯釋也猶言謄也謂以彼此言語相謄釋而通之也越裳氏重九譯而朝是也【嚴陵方氏曰夷以其易而無文蠻以其小而有屬戎以其剛狄以其勇於題曰雕於身曰文互言之矣安居若所居異俗是矣和味若五味異和是矣宜服若衣服異宜是矣備器若器械異制是矣利用言所利之用謂居山不以魚鼈爲禮居澤不以鹿豕爲禮是矣○馬氏曰性受於天則同而中國戎夷有若天地之降者抑亦地气之使然也東者陽气之發而南者陽气之所積蓋陽之气熱有可不火食者矣西者陰气之發而北者陰气之所積蓋陰主乎殺而五穀不生有可不粒食者矣志欲者言語之蘊言語者志欲之寓達其志通其欲必在於言語之際故古者有通言語之官謂之寄象鞮譯】

凡居民量地以制邑度地以居民地邑民居必參相得也

九夫爲井四井爲邑田有常制民有定居則無偏而不舉之獘地也邑也居也三者旣相得則由小以推之大而通天下皆相得矣此所謂井田之良法也

無曠土無遊民食節事時民咸安其居樂事勸功尊君親上然後興學

劉氏曰富而後教理勢當然若救死恐不贍則必疾視其上而欲與偕亡矣𨿽欲興學其可得乎此篇自分田制祿命官論材朝聘巡守行賞罰設國學爲田漁制國用廣儲蓄修葬祭定賦役安邇人來逺人使中國五方各得其所而養生喪死無憾是王道之始也至此則君道旣得而民徳當新然後立鄕學以教民而興其賢能下文司徒修六禮以下至庶人耆老不徒食皆化民成俗之事是王道之成也後段自方一里者爲田九百畝以下至篇終是王制傳文【長樂陳氏曰先王之於民居之然後養之養之然後教之量地制邑以至必參相得者居之也無曠土以至尊君親上養之也然後興學教之也蓋人之生莫不有親親長長之良心養其良心而不陷溺之則由其親親以至於親上由其長長以至於尊君則尊君親上天地之道也然後興學裁成天地之道也○嚴陵方氏曰量猶龠合升斗斛五量之所量以量其多少度猶分寸尺丈引五度之所度以度其長短故多少足以知其所容長短足以知其所至故於制邑之地曰量於居民之地曰度然邑制之所容莫非民民居之所至莫非邑則邑可言度居亦可言量矣兩之爲並三之爲防地也民也長短多少不可相失也無曠土則地無遺利無遊民則人無遺力曠言虛而無墾辟之功遊言散而無興作之業也食節則無不足之患事時則無不及之務居民之道亦期其如此而已故效至於民咸安其居也樂事則不至於勞苦勤功則不由於勉彊尊君則爲民者有遜志則在下者無離心上則不止於君凡在上者皆是也教不可一日廢必待樂事勸功尊君親上然後興學者則以至此然後教學之道可致其詳故也且禮樂之教豈一日之所可無哉然制作必在於治定功成之後者亦此之意也】

司徒修六禮以節民性明七教以興民徳齊八政以防淫一道徳以同俗養耆老以致孝卹孤獨以逮不足上賢以崇徳簡不肖以絀惡

此鄕學教民取士之法而大司徒則總其政令者也六禮七教八政見篇末皆道徳之用也道徳則其體也體旣一則俗無不同矣【嚴陵方氏曰禮惡乎壊則六禮其可以不修教惡乎隠則七教其可以不明性非禮以節之則易以流故修六禮以節民性徳非教以興之則易以廢故民七教以興民徳政以正之其可以差忒乎則八政在乎齊矣道者人所共由徳者人所同徳其可以二乎則道徳在乎一矣齊八政所以使之無過行故曰防淫一道徳所以使之無異習故曰同俗養耆老則推愛親之心於是爲至卹孤獨則損有餘之心無所不及且六十曰耆七十曰老耆老在所養則耄期固可知矣無父曰孤無子曰孤獨在所卹則鰥寡固可知矣賢者難於進故上之不肖者惡其雜故簡之】

命鄕簡不帥教者以告耆老皆朝於庠元日習射上功習鄕上齒大司徒帥國之俊士與執事焉

此下言簡不肖以絀惡之事鄕畿內六鄕也在逺郊之內每鄕萬二千五百家庠則鄕之學也耆老鄕中致仕之卿大夫也元日所擇之善也期日定則耆老皆來會聚於是行射禮與鄕飲酒之禮射以中爲上故曰上功鄕飲則序年之髙下故曰上齒大司徒教官之長也率其俊秀者與執禮事蓋欲使不帥教之人得於觀感而攺過以從善也

不變命國之右鄕簡不帥教者移之左命國之左鄕簡不帥教者移之右如初禮

左右對移以易其藏修遊息之所新其師友講切之方庶幾其變也

不變移之郊如初禮不變移之遂如初禮不變屏之逺方終身不齒

四郊去國百里在鄕界之外遂又在逺郊之外蓋示之以漸逺之意也四次示之以禮教而猶不悛焉則其人終不可與入徳矣於是乃屏棄之【石林葉氏曰古者輕進人以善重絕人以惡一鄕以爲不帥教則旡往而不爲惡也然而耆老朝於序習鄕射以教之欲其攺悔以從善猶不知帥而後移之左右移之鄕遂終至於不帥教則屏之逺方所以重絕其爲惡也𨿽然射以觀徳不曰徳而曰功鄕飲酒以行禮不曰禮而曰齒何也蓋中多者以爲勝以勝不勝則是有功者爲上飲酒以正齒位長者坐而幼者立以聽役則是有齒者爲上上其有功則人知心平體正之爲徳上其有齒則人知長幼尊卑之禮此賢者所以勸爲善而不肯懲於爲惡】

命鄕論秀士升之司徒曰選士司徒論選士之秀者而升之學曰俊士

此言上賢崇徳之事○劉氏曰論者述其徳藝而保舉之也苗之穎出曰秀大司徒命卿大夫論述鄕學之士才徳穎出於同輩者而禮賔之升其人於司徒司徒考試之量才而用之爲鄕遂之吏曰選士選者擇而用之也其有才徳又穎出於選士不安於小成而願升國學者司徒論述其美而舉升之於國學曰俊士俊者才過千人之名也

升於司徒者不徵於鄕升於學者不徵於司徒曰造士旣升於司徒則免鄕之徭役而猶給徭役於司徒也及升國學則並免司徒之役矣造者成也言成就其才徳也【嚴陵方氏曰秀言秀而有所出造言造而有所成選言美而可擇俊言敏而可用升之司徒曰選士以其猶在所擇故也升之學者曰俊士以其皆在所用故也秀而爲選士則出於一鄕之士秀而爲俊士則出於六鄕之士有選士之造者有俊士之造者選士之造不徵於鄕俊士之造不徵於司徒此其別也不徵者所以優賢者也】

樂正崇四術立四教順先王詩書禮樂以造士春秋教以禮樂冬夏教以詩書

此以下言國學教國子民俊及取賢才之法樂正掌其教司馬則掌選法也術者道路之名言詩書禮樂四者之教乃入徳之路故言術也文王世子言春誦夏與此不同者古人之教𨿽曰四時各有所習其實亦未必截然棄彼而習此恐亦互言耳非春秋不可教詩書冬夏不可教禮樂也舊注陰陽之說似爲拘泥

王大子王子羣後之太子卿大夫元士之適子國之俊選皆造焉凡入學以齒

皆造皆來受教於樂正也惟次長幼之序不分貴賤之等【嚴陵方氏曰禮者體也故於秋教之蓋秋主揫斂所以成體故也樂者樂也故於春教之蓋春主發散所以爲樂故也詩者言也故於夏教之蓋言爲事之文夏與物交而成文故也書者事也故於冬教之蓋事爲言之實冬與物辧而反實故也則順之之道又有見於此凡言春秋必以春爲前者先後之序也然誦亦詩也亦樂也而文王世子乃言春誦夏又何也蓋誦者詩樂之用詩樂者誦之體方言其體故以樂爲先方言其用故以誦爲先其實四者以其陽類故教之詔之皆於春秋而已春之教樂未始旡詩要之以樂爲主爾夏之教詩非無樂也要之以詩爲主爾之與誦其義亦猶是也故文王世子誦則一詔之以大師書禮則或詔之以典書者或詔之以執禮者也於春夏通而教之秋冬別而教之者順陽交陰辧之義故也此則教之以樂正者以夏殷之制略未若周之制詳故也太子適子也大則以大言之也適子大而庶子小故謂之太子諸侯有君道故謂之後然非一人也故以羣加之天子之子亦謂之太子則以特大於天下之子諸侯之世子亦謂之太子則以特大於一國之子而已名之以大𨿽同所以名之以大則異也至於卿大夫之與元士則全乎臣矣其子不足以大言之故曰適子而已自王天子以至於國之俊選皆造焉者皆從其詩書禮樂之教故也天子之子則適庶皆與諸侯而下則庶子不與者隆殺之別也選士方升於司徒亦得與在學之教者教無內外之別故也則與帥之而執事以激羣眾之時異矣故彼特曰俊士而已學所以明人倫人倫之大莫先乎孝弟故入學者必以齒曰凡則旡貴賤皆此齒矣然以天子而與俊選相爲齒所謂行一物而三善皆得是也】

將出學小胥大胥小樂正簡不帥教者以告於大樂正大樂正以告於王王命三公九卿大夫元士皆入學不變王親視學不變王三日不舉屏之逺方西方曰棘東方曰寄終身不齒

古之教者九年而大成出學九年之期也小胥大胥皆樂官之屬鄭注以棘爲又以訓偪本西戎地名愚謂不若讀如本字急也欲其遷善之速也寄者寄也暫寓而終歸之意蓋𨿽屏之終身不齒然猶爲此名以示不忍終棄之意蓋國子皆世族之親與庶人疎賤者異故親親而有望焉○方氏曰賤者至於四不變然後屏之貴者止於二不變遂屛之者陳氏謂先王以眾庶之家爲易治世祿之家爲難化以其易治也故鄕遂之所考常在三年大比之時以其難化也故國子之出學常在九年大成之後以三年之近而考焉故必四不變而後屏之以九年之逺而簡焉則𨿽二不變屏之可也○疏曰周立四代之學於國而以有虞氏之庠爲鄕學【長樂陳氏曰聖人之有天下也以學教爲朝廷之大政使大子齒於俊選使樂正磨其性情必順先王詩書禮樂以性其情然後已也不變者九年則𨿽王子亦屏逺方其公於教化而不私其子則凡在學者孰敢不性其情以蹈於中和之域哉此三代之王所以後世無及也】

大樂正論造士之秀者以告於王而升諸司馬曰進士疏曰司馬掌爵祿但入仕者皆司馬主之

司馬辧論官材論進士之賢者以告於王而定其論論定然後官之任官然後爵之位定然後祿之

劉氏曰古者鄕學教庶人國學教國子及庶人之後而其仕進有二道鄕學秀者之升曰選士國學秀者之升曰進士其選士者不過用爲鄕遂之吏而選用之權在司徒也其進士則必命爲朝廷之官而爵祿之定其權皆在大司馬此鄕學國學教選之異所以爲世家編戶之別然庶人仕進亦是二道故爲選士者司徒試用之此其一也司徒升之國學則論選之法與國子弟同矣此其二也【嚴陵方氏曰鄕論秀士而升之司徒司徒論選士而升之學所以屬於大樂正也故大樂正又論造士之秀以告於王而升諸司馬則以將使之臨政故於政官之長也以其成材將使之臨政則可以進於王所故以進士名之司馬辧論官材者將使之臨政則必隨其大小而官之故曰官材定其論則賢否之理各止於一矣前曰造士之秀后曰進士之賢何也秀特有才之稱賢則有徳之稱此輕重之別若司徒司馬之類所謂官若公卿大夫所謂爵若或食九人或食八人所謂祿官所以居之爵所以貴之祿所以富之也官非賤者之可居故旣官之必爵之爵之矣宜有以養其廉故旣爵之必祿之其序如此】

大夫廢其事終身不仕死以士禮葬之

廢其事如戰陣無勇而敗國殄民或荒淫失行而悖常亂俗生則擯棄死則貶降【嚴陵方氏曰廢其事謂居大夫之位而不能興大夫之事也終身不仕則不特貶之於其始而又貶之於其終也死以士禮葬之則不特貶之於其生而又貶之於其死也夫終身不仕則與民同耳猶以士禮葬之者以其曾居大夫之位故也然是法也上不及於公卿下不及於選舉中以該之也】

有發則命大司徒教士以車甲

發師旅之役也○方氏曰先王設官未嘗不辧亦未嘗不通司徒掌教司馬掌政是分職而辧之也有發則司徒教士以車甲造士則司馬辧論官才是聨事而通之也【延平周氏曰辧論官才責之司馬教習車甲責之司徒何也先王之用人非有成材不取惟其有成材則責之以事而無不能也又況司馬掌政典則其所辧論官材者豈特文而已司馬掌教典則其所教習者豈特武而已此文武所以混爲一途也○李氏曰司徒教士則使司馬論其材故出任之爲比長卿大夫伍長軍將其材無不宜司馬治軍則使司徒教其事故入以之爲比閭族黨州鄕伍兩卒兩軍帥其事無不治先王之取人治民未嘗不如此】

凡執技論力適四方臝股肱決射禦

射禦之技四方惟所之然但論力之優劣而已所以擐衣而出其股肱者欲以決勝負而示武勇也

凡執技以事上者祝史射禦醫卜及百工凡執技以事上者不貳事不移官出鄕不與士齒仕於家者出鄕不與士齒不貳事則所業彌至於精不移官恐他職非其所長以技名者賤爲大夫之臣亦賤故不得與爲士者齒列然必出鄕乃爾者於其夲鄕有族人親戚之爲士者或不忍卑之故也【嚴陵方氏曰莊子曰能有所藝謂之技則凡執技者不足以徳論之也特論其力而已適四方謂有故而之外也臝股肱則所以宣手足之力也決射禦則決勝負於射禦也此其所以爲力與技不止於射禦而此止以是爲言者以二技尢論其力故也祝若周官大祝之類史若周官太史之類祝史皆事神之官以其作辭以事神故曰祝以其執書以事神故曰史射則周官之五射若曰白矢參連之類禦則周官之五禦若鳴和鑾逐禽左之類醫則士師之類卜則卜師之類百工則土工木工金工石工之類以其類之非一故以百言之以其足以興事故謂之工焉凡此者蓋執技之名也不貳事則欲其無異習不移官則欲其有常守出鄕不與事齒者以執技之賤不得與執徳者序長幼也然必出鄕而後不與之齒者以鄕黨尙齒故也○延平周氏曰先王不責備於人苟有一藝皆得與於有司而食於上然古之學者以禮樂爲始終而未嘗不從事於射禦𨿽孔子亦曰吾何執執禦乎執射乎此則以射禦爲執技之賤者蓋古人之志於道據於徳依於仁然後遊於藝可也果道不能志之徳不能據之於仁又不能依之而止於遊藝者此上之人所以賤之也不貳事移官非執技之所能也執技爲百工仕於卿大夫爲家臣不與士齒所以貴其爲士也古之爲士其貴於卿如此此人人所以逺恥而有常心也】

司冦正刑明辟以聴獄訟必三刺有防無簡不聴附從輕赦從重

周禮以三刺斷庶民獄訟之中一曰訊羣臣二曰訊羣吏三曰訊萬民刺殺也有罪當殺者先問之羣臣次問之羣吏又問之庶民然後決其輕重也若有發露之防意而無簡覈之實迹則難於聴斷矣於是有附有赦焉附而入之則施刑從輕赦而出之則宥罪從重所謂與其殺不辜寧失不經也【石林葉氏曰司冦所掌者刑禁而以治防爲主刑有典而或失其平則言正罪有辟而或失其情則言明訟不決系於囹圄則爲獄以曲直言於公則爲訟訊其可殺可刑則爲刺一訊羣臣欲其左右可也再訊羣吏欲其大夫可也三訊萬民欲其國人可也至其罪有可疑則附而從輕所以誘其爲善情有可恕則赦而從重所以勸其攺過而已矣】

凡制五刑必卽天倫郵罰防於事

制斷也天倫天理也天之理至公而無私防獄者體而用之亦至公而無私郵與尢同責也凡有罪責而當誅罰者必使罰與事相附麗則至公無私而刑當其罪矣【嚴陵方氏曰五刑不簡然後正乎五罰五罰不服然後正乎五過則罰輕於刑而過又輕於罰矣此止以郵罰爲言者輕且如此其重可知矣其言以郵罰爲序者亦先輕以明之也】

凡聴五刑之訟必原父子之親立君臣之義以權之意論輕重之序愼測淺深之量以別之悉其聰明致其忠愛以盡之疑獄泛與眾共之眾疑赦之必察大小之比以成之

父爲子隠子爲父隠而直在其中者以其有父子之親也刑亂國用重典以其無君臣之義也推類可以通其餘顧所以權之何如耳父子君臣人倫之重者故特舉以言之亦承上文天倫之意所犯𨿽同而有輕重淺深之殊者不可槪議也故別之所謂權也明視聰聴而察之於詞色之間忠愛惻怛而體之於言意之表庶可以盡得其情也泛猶廣也其或在所可疑則泛然而廣詢之眾見焉眾人共謂可疑則宥之矣比猶例也小者有小罪之比大者有大罪之比察而成之無往非公也【嚴陵方氏曰父子之親本乎情故曰原君臣之義錯諸事故曰立親主於愛而已一於愛則刑有所不忍加義主於敬而已一於敬則刑有所不敢及一皆如是豈足以爲法之經哉其或於親有所原於義有所立者特從法之權而已故曰以權之也事之輕重各有序也而不可亂焉行其事者其可以無論乎亦在乎論之而已情之淺深各有量也而不可過焉原其情者其可無測乎亦在乎測之而已事非有惑無所用論故曰意論以意生乎有惑故也情非用誠不可以測故曰愼測以愼由乎用誠故也若是則輕重淺深各得其辧矣故曰以別之也悉其聰則所聴者無遺矣悉其明則所見者無遺矣致其忠則不欺之至矣致其愛則不忍之至矣若是則有不盡於形之道乎故曰以盡之也泛與泛愛之泛同可信則斷之以己可疑則資之於眾也眾疑赦之者又不以偏愛而有所釋必察其罪之在大辟則比於大辟以成其獄察其罪之在小辟則比於小辟以成其獄比之爲言附也呂刑所謂上下比罪是矣其序則首言權之者以見先王之用刑非以爲常也然事情不可以不辧故繼言以別之別之則理無遺矣故繼言以盡之盡之則獄可以決矣故言以成之終焉】

成獄辭史以獄成告於正正聴之正以獄成告於大司冦大司冦聴之棘木之下大司冦以獄之成告於王王命三公防聴之三公以獄之成告於王王三命然後制刑

成獄詞者謂治獄者責取犯者之言辭已成定也史掌文書者正士師之屬聴察也棘木外朝之卿位也又當作宥周禮一宥曰不識再宥曰過失三宥曰遺忘謂行刑之時天子猶欲以此三者免其罪也自下而上咸無異說而天子猶必三宥而後有司行刑者在君爲愛下之仁在臣有守法之義也【嚴陵方氏曰成獄辭謂訊獄之辭已成而不可變也則非謂無簡矣故史得以獄成告於正也獄辭始於史者以掌官書故也正之聴也特於獄而已至於大司冦之聴也則又於朝焉聴之於朝而獄之辭又成矣故可以告之於王然而不止特刑官之屬而已大司冦特刑官之長而已專以一官之聴猶慮不能無私焉故王又命三公防聴之以合乎公議也三公參聴之辭又成矣於是又告於王若是則以五刑治之固可矣然以三又之法原之或在所赦焉故三又然後制刑也君子之盡心尢見於此】

凡作刑罰輕無赦

馮氏曰此言立法制刑之意𨿽輕無赦所以使人難犯也惟其當刑必刑輕且不赦而況於重者乎故君子不容不盡心焉

刑者侀也侀者成也一成而不可變故君子盡心焉疏曰侀是刑體○馬氏曰刑之所以爲刑者猶人之有侀也一辭不具不足以爲刑一體不備不足以爲成人辭之所成則刑有所加而不可變故君子盡心焉君子無所不盡其心至於用刑則尢愼焉者也【長樂陳氏曰蓋無赦則民不至於犯罪盡心則吏不至於濫刑有無赦之法以禁於未然之前有盡心之吏以應於己然之後此民所以畏法而親上也】

析言破律亂名攺作執左道以亂政殺

剖析言辭破壞法律所謂舞文弄法者也變亂名物更攺制度或挾異端邪道以罔惑於人皆足以亂政故在所當殺

作淫聲異服奇技奇器以疑眾殺行僞而堅言僞而辧學非而博順非而澤以疑眾殺假於鬼神時日卜筮以疑眾殺此四誅者不以聴

淫聲非先王之樂也異服非先王之服也奇技奇器如偃師舞木之類書云紂作奇技淫巧以悅婦人所行𨿽僞而堅不可攻所言𨿽僞而辧不可屈如白馬非馬之類所學𨿽非正道而涉獵甚廣則亦難於窮詰順非文過也所行𨿽非而善於文飾其言滑澤無滯眾皆疑其爲是也至於假托鬼神之禍福時日之吉凶卜筮之休咎皆足以使人惑於見聞而違悖禮法故亂政者一疑眾者三皆決然殺之不復審聴亦爲其害大而辭不可明也【延平周氏曰此四誅者不以聴以其非過而其情不待於聴也○金華邵氏曰論其罪𨿽未至於可殺究其實則蠱民心甚矣故不聴而殺之聖人防微之意也】

凡執禁以齊眾不赦過

立法有典司刑有官𨿽過失不赦所以齊眾人之不齊也若先示之以赦過之令則人將輕於犯禁矣豈能齊之乎

有圭璧金璋不粥於市命服命車不粥於市宗廟之器不粥於市犧牲不粥於市戎器不粥於市

方氏曰此所以禁民之不敬金璋以金飾之考工記大璋中璋黃金勺靑金外者是矣

用器不中度不粥於市兵車不中度不粥於市布帛精麤不中數幅廣狹不中量不粥於市姦色亂正色不粥於市

此所以禁民之不法用器人生日用之大器也數升縷多寡之數也布幅廣二尺二寸帛廣二尺四寸

錦文珠玉成器不粥於市衣服飲食不粥於市

此所以禁民之不儉

五穀不時果實未熟不粥於市木不中伐不粥於市禽獸魚鱉不中殺不粥於市

此所以禁民之不仁凡十有四事皆所以齊其眾而使風俗之同也

關執禁以譏禁異服識異言

劉氏曰凡上文所當禁戒之事𨿽有司刑司市之屬以治之然不有以譏察之則犯者眾而獲者寡矣故令司關者執禁戒之令以譏察之見異服則禁之聞異言則識之衣服異見故直曰禁言語難知故必曰識闗境上門舉闗則郊門城門亦在其中矣司徒之屬有司門司闗者皆其識之大略也【石林葉氏曰以令示於眾而使之避者禁也一弛其禁而赦之則犯者必多故不赦過自圭璧金璋至於禽獸魚鱉皆設禁於市者也至於闗者人所道以出入而其所禁尢嚴於市焉衣服貳而民徳不歸於一則禁異服議論異而道徳不合於一則識異言異服見於用則易知故曰禁異言必辧而後審之故曰識先王一道徳以同俗明刑以析言異服者殺所以誅其已然正法而異言異服者譏所以禁其未然凡此皆治民之具諱惡者亦人情所不免故下太史執簡以記其言動奉諱惡以示禁者所以治天下之終也】

太史典禮執簡記奉諱惡天子齊戒受諫

周官太史典歷代禮儀之籍國有禮事則豫執簡策記載所當行之禮儀及所當知之諱惡如廟諱忌日之類奉而進之天子天子重其事故齊戒以受其所教詔諫猶教詔也不言大宗伯者體貌尊惟詔相大禮於臨時耳【嚴林方氏曰執簡記卽周官太史所謂執書抱法是也奉諱惡卽小史所謂詔王之忌諱是也此一言之於太史者以小史爲太史之佐故得以兼之簡記謂簡冊所記之言也執言執之於此奉言奉之於上凡此特用之於行禮之時故以典禮言之】

司會以歳之成質於天子冢宰齊戒受質

司會宰之屬掌治法之財用會計及王與宰廢置等事故歲之將終也質平其一歲之計要於天子而先之宰宰重其事而齊戒以受其質質者質於上而考正其當否也

大樂正大司防市三官以其成從質於天子大司徒大司馬大司空齊戒受質

市司市也周官司市下大夫二人司會所質宰旣受之矣此三官各以其計要之成從司會而質於天子則司徒司馬司空亦齊戒而受之

百官各以其成質於三官大司徒大司馬大司空以百官之成質於天子百官齊戒受質然後休老勞農成歲事制國用

百官位卑不敢專達故但質於三官三官達於司徒司馬司空而爲之質於天子天子與六卿受而平斷畢則還報其平於下故百官齊戒以受上之平報焉君臣上下莫不齊戒以致其敬者以天功天職不敢忽也六官獨不言大宗伯者宗伯禮樂事行則天子六卿皆在無可歲防者惟大樂正教國子及一歲禮樂之費用當質正之爾然𨿽不言宿伯而先言太史典禮於前則其尊重禮樂之意可見矣已上並劉氏說○石梁王氏曰太史典禮以下至制國用此一節與周制異與夏殷無考【嚴林方氏曰齊以齊其內制之動戒以防其外物之侵古之人將有思也將有爲也未嘗不齊戒者凡以致其謹而已故君之齊戒所以謹其所受之諫於下也臣之齊戒所以謹其所受之質於上也然而一歲之內所諫所質多矣必於歲之終乃齊戒受之何哉蓋今歲於是乎歲終來歲於是乎更始朔易之事將有所乎在始和之政將有所宣布旣驗者可因爲之監未然者可豫爲之防君臣上下其可以不愼乎則齊戒以受之不爲過矣成卽周官司會之職以歲防考歲成者是矣謂之成以其訃要所成之績故也訃要正司會之所掌故其質於天子獨先於眾焉冢宰齊戒受質者蓋天子以司會之成降於宰必降於宰者以宰爲天官之長司會則天官之屬故也大樂正大司冦市三官𨿽非宰之屬然以計要正司馬之所掌故以其成質於天子特從司會而已大司徒大司馬大司空齊戒受質者是蓋各以其類受之也大司徒掌邦教敷五典者也而樂正則崇四術立四教焉故樂正之質則司徒受之司馬掌邦政統六師者也而司冦則詰姦慝刑暴亂焉故司冦之質則司馬受之司空掌邦事居四民者也而司市則掌僞飾之禁在民在商在賈在工者各十有二焉故司市之質則司空受之此非各以其類乎百官蓋三官之屬以其職卑而不敢専達故必質於三官然後其成得達於天子也然後休老勞農蓋物作於春長於夏斂於秋藏於冬則一歲之終固可休之時也帝出乎震見乎離說乎兌勞乎坎則一歲之終固可勞之時也老者血气旣衰是爲可休之人農之稼穡亦已勤矣是爲可勞之人於可休之時而休其可休之人於可勞之時而勞其可勞之人蓋先王所以奉天時而爲政者如是而已成歲事則所以計今歲之所入制國用則所以待來歲之所出也前經言量入以爲出故成歳事然後可以制國用焉且歲事系乎天則成其終者存乎人國用出乎下則制其始者本乎上故於歲事曰成於國用曰制也】

凡養老

養老之禮其目有四養三老五更一也子孫死於國事則養其父祖二也養致仕之老三也養庶人之老四也一歲之間凡七行之飲養陽气則用春夏食養陰气則用秋冬四時各一也凡大合樂必遂養老謂春入學捨菜合舞秋頒學合聲則通前爲六又季春大合樂天子視學

亦養老凡七也

有虞氏以燕禮

燕禮者一獻之禮旣畢皆坐而飲酒以至於

醉其牲用狗其禮亦有二一是燕同姓二是

燕異姓也

夏后氏以饗禮

饗禮者體薦而不食爵盈而不飲立而不坐依尊卑爲獻數畢而止然亦有四焉諸侯來朝一也王親戚及諸侯之臣來聘二也戎狄之君使來三也享宿衛及耆老孤子四也惟宿衛及耆老孤子則以酒醉爲度酒正云

殷人以食禮

食禮者有飯有殽𨿽設酒而不飲其禮以飯爲主故曰食也然亦有二焉大行人云食禮九舉及公食大夫之類謂之禮食其臣下自與賔客旦夕共食則謂之燕食也饗食禮之正故行之於廟燕以示慈惠故行之於寢也

周人修而兼用之

春夏則用虞之燕夏之饗秋冬則用殷之食周尙文故兼用三代之禮也【長樂陳氏曰虞氏以燕則以恩勝禮夏后氏以享則以禮勝恩殷人以食則趣恩禮之中而周則文備故修而兼用之周官外饔言享耆老此周人以享禮養老也行葦言飲射而繼之以祈黃耉此周人以燕禮飬老也祭義日食三老五更於大學天子祖而割牲執醬而饋執爵而酳此周人以食禮飬老也○延平周氏曰以燕享對食則燕享以酒爲主食以食爲主以燕對享則燕以恩爲主享以禮爲主虞氏以燕則其恩已致詳矣故夏后氏易以享享則其禮已致隆矣然燕與享不過養陽而已故殷人易以食所以養陰也周則文極矣故兼用之亦各趨時而已】

五十養於鄕六十養於國七十養於學逹於諸侯鄕鄕學也國國中小學也學大學也逹於諸侯者天子飬老之禮諸侯通得行之無降殺也

八十拜君命一坐再至瞽亦如之九十使人受

人君有命人臣拜受禮也惟八十之老與無目之人爲難備禮故其拜也足一跪而首再至地以備再拜之數九十則又不必親拜特使人代受此言君致享食之禮於其家而受之之禮如此然他命則亦必然矣【長樂陳氏曰年彌髙者飬彌厚飬彌厚者禮彌敬故五十飬於鄕而不從力政六十飬於國而不與服戎七十飬於學則天子袒而割牲執醬而饋執爵而酳此禮之所以彌敬也周之飬老遺人掌委積外饔掌割烹以至羅氏共羽物酒正共酒稿人共食其禮之備具如此又視學以事之豈非仁之至義之盡哉孔子於瞽者見之𨿽少必作過之必趨相之則毎事必告其致防敬如此則先王待之之禮均於老者不爲過矣】

五十異粻六十宿肉七十貳膳八十常珍九十飲食不離寢膳飲從於遊可也

粻糧也異者精粗與少者殊也宿肉謂恆隔日備之不使求而不得也膳食之善者每有副貳不使闕乏也常珍常食皆珍味也不離寢言寢處之所恆有庋閣之飲食也美善之膳水醬之飲隨其常遊之處而爲之備具可也【嚴陵方氏曰粻則地產以飬其陰肉則天產以飬其陽膳用六牲以爲膳而已珍用八物則爲貴有膳則肉可知有肉則粻可知異者不必宿宿者不必貳貳者不必常言之輕重其禮之隆殺也由八十而下飲食或庋於閣而已於寢則亦離焉膳飲止於所居而已於遊固不從焉故必九十然後飲食不離寢飲食從於遊也】

六十嵗制七十時制八十月制九十日修惟絞紟衾冒死而後制

此言漸老則漸近死期當豫爲送終之備也嵗制謂棺也不易可成故嵗制衣物之難得者須三月可辦故云時制衣物之易得者則一月可就故雲月制至九十則棺衣皆具無事於制作但每日修理之恐或有不完整也絞所以收束衣服爲堅急者也紟單被也絞與紟皆用十五升布爲之凡衾皆五幅士小斂緇衾頳裏大斂則二衾冒所以韜屍制如直裳上曰質下曰殺其用之先以殺韜足而上次以質韜首而下齊於手士緇冒頳殺象生時衣纁裳也此四物須死乃制以其易成故也【馬氏曰自五十異粻而下此飬生之理也自六十嵗制而下此送死之禮也人之至於六十其气血始衰食不可以不異故異糧自五十而上事親之日短人子之於親飬之必有加焉故宿肉至膳飲必從於逰也有始必有終有生必有死此必然之理也人之至於六十以上則送死之禮不可以不具】

五十始衰六十非肉不飽七十非帛不暖八十非人不暖九十𨿽得人不暖矣五十杖於家六十杖於鄕七十杖於國八十杖於朝九十者天子欲有問焉則就其室以珍從

杖所以扶衰弱五十始衰故杖未五十者不得執也巡守而就見百年者泛言眾庻之老也此就見九十者專指有爵者也祭義又言八十君問則就之者亦異禮也珍與常珍之珍同從之以往致尊飬之義也【嚴陵方氏曰三十曰壯四十曰彊壯彊則盛極矣盛之極亦趨於衰而已故五十爲始衰之年自此以往宜有以扶其衰九十𨿽得人不暖則以衰之極飬之宜無所不至故也○馬氏曰人之大化有四嬰孩也少壯也老耄也死亡也始衰離於少壯之年而入於老耄之時也先王之時下無凍餒之民者蓋五畆之宅樹之以桑而七十則可以衣帛矣雞豚狗彘之畜無失其時而六十可以食肉矣○延平周氏曰貴貴老老不可偏廢也八十與之杖老老也而不免於朝者貴貴也九十則天子必就其室而問之者豈特老老而已蓋將以尊賢也尊賢則北靣可也就其室而問之何歉哉】

七十不俟朝八十月告存九十日有秩

不俟朝者謂朝君之時入至朝位君出揖卽退不待朝事畢也此謂當致仕之年而不得謝者告猶問也君每月使人致膳告問存否也秩常也日使人以常膳致也【延平周氏曰不俟朝所以全其筯力也月告存所以欲其生也日有秩所以厚其養也先王之於人也必有飬亷之具然後責之亷故卿大夫旣有常祿以養之而至於九十則又日有秩此仕於朝者所以無累於終身而有恥於貪污者也】

五十不從力政六十不與服戎七十不與賔客之事八十齊防之事弗及也

方氏曰力政力役之政也服戎兵戎之事也力政事之常者故五十已不從矣服戎則事之變者必六十然後不與焉從謂行其事也與則與之而已及則旁有所加之謂以其老甚非特不能從與於事而事固不當及於我矣【長樂陳氏曰弛而不張文武不爲張而不弛文武不能晝作而暮息一日之理也三時作而終息一嵗之理也先王知其理如此故爲之禮以息之此經是已】

五十而爵六十不親學七十致政惟衰麻爲防

五十而爵命爲大夫也不親學以其不能備弟子之禮也致政事以其不能勝職任之勞也或有死防之事惟備衰麻之服而已其他禮節皆在所不責也【嚴陵方氏曰艾服官政故受爵於朝蓋受爵則服官政故也六十曰耆指使故不親學所以事人非所以使人故也七十曰老而傳故致政蓋外則致其政於君內則傳其事於子孫也惟衰麻爲防則與曲禮言惟衰麻在身同義然此齊防之事猶及也所以異於八十者歟】

有虞氏飬國老於上庠養庶老於下庠

行飬老之禮必於學以其爲講明孝弟禮義之所也國老有爵有徳之老庻老庻人及死事者之父祖也國老尊故於大學庶老卑故於小學上庠大學在西郊下庠小學在國中王宮之東

夏后氏飬國老於東序飬庶老於西序

東序大學在國中王宮之東序小學在西郊

殷人飬國老於右學飬庶老於左學

右學大學在西郊左學小學在國中王宮之東

周人飬國老於東膠飬庶老於虞庠虞庠在國之西郊東膠大學在國中王宮之東虞庠小學在西郊【嚴陵方氏曰四代之飬老必以學何也蓋王者之飬老所以教天下之孝也孝者所以盡子道而父子者人倫之始也學所以明人倫而已於之以飬老不亦宜乎皆學也虞曰庠夏曰序殷曰校周曰膠又何也庠者飬也飬以生物爲事天道也故虞曰庠序者射也射以正己爲事人道也故夏曰序學者覺也覺民者所以反其質故殷曰學膠者餙也飾物者所以致其文也故周曰膠○延平周氏曰上庠下庠以尊卑言之也東序西序以方言之也右學左學以位言之也國老庻老皆養之者恩也國老必於大學庶老必於小學者義也】

有虞氏皇而祭深衣而養老

皇收冔皆冠冕之名然制度詳悉則不可考矣深衣白布衣也

夏后氏收而祭燕衣而養老

燕衣黒衣也夏后氏尙黒君與羣臣燕飲之服卽諸侯日視朝之服也其冠則冠而緇帶素韠白舄也

殷人冔而祭縞衣而養老

縞生絹亦名素此縞衣則謂白布深衣也

周人冕而祭衣而養老

衣亦朝服也緇衣素裳十五升布爲之六八爲七八爲緇故緇衣亦名衣也又按夏氏尙黑衣裳皆黑殷尙白則衣裳皆白周兼用之故衣而素裳凡諸侯朝服卽天子燕服而諸侯之行燕禮亦此服也【嚴陵方氏曰祭非無衣也然主冠言之者蓋冠在首有尊尊之義而祭所以推尊尊之義者也養老非無冠也然主衣言者蓋衣在體有親親之仁焉而養老所以明親親之仁故也○馬氏曰先言祭者蓋祭所以追養繼孝而年之貴乎天下久矣次乎事親也故以祭爲先皇與牧冔與冕首所加之冠也深衣燕衣縞衣衣身所衣之服也在祭祀則言冠而不言衣者言冠則知具有衣故虞則十有二章周則九章推此則二代可知矣在養老則言衣而不言冠者言衣則知其有冠故毋追夏后氏之道也章甫殷道也委貌周道也推此則有虞氏亦可知也】

凡三王養老皆引年

四海之內老者眾矣安得人人而養之待國老庻老之禮畢卽行引戶校年之令而恩賜老者焉

八十者一子不從政九十者其家不從政廢疾非人不養者一人不從政父母之喪三年不從政齊衰大功之喪三月不從政將徙於諸侯三月不從政自諸侯來徙家期不從政

從政謂給公家之力役也○方氏曰將徙欲去者來徙已來者夫人莫衰於老莫苦於疾莫憂於喪莫勞於徙此王政之所宜卹者故皆不使之從政焉○舊說將徙於諸侯者謂大夫采地之民徙於諸侯爲民自諸侯來徙者謂諸侯之民來徙於大夫之邑以其新徙當復除諸侯地寛役少故惟二月不從政大夫役多地狹欲令人貪慕故期不從政一說謂從大夫家出仕諸侯從諸侯退仕大夫未知孰是【延平周氏曰一子一人不從政則老者廢疾者有所養居喪不從政則生者得以盡其實將徙者不從政所以寛之也始來者不從政所以安之也】

少而無父者謂之孤老而無子者謂之獨老而無妻者謂之矜老而無夫者謂之寡此四者天民之窮而無告者也皆有常餼

左傳崔杼生成及彊而寡是無妻者亦可言寡也皆有常餼謂君上養以餼廩有常制也【嚴陵方氏曰若此之人𨿽欲有所赴愬而求通莫之得矣故曰天民之窮而無告者也文王發政施仁必先斯四者其以是歟皆有常餼固所宜矣】

瘖聾跛躃斷者侏儒百工各以其器食之

瘖者不能言聾者不能聼跛者一足廢躃者兩足俱廢斷者支節脫絕侏儒身體短小者也百工眾雜技藝也器猶能也此六類者因其各有技藝之能足以供官之役使故遂因其能而以廩給食養之防引國語戚施植鏄等六者爲證【嚴陵方氏曰百工則凡執一藝者是也先王之時瘖者以之實土聾者以之司火刖者以之守囿刖則跛躃斷者之類也侏儒以之扶廬以至陶者之治埴匠者之治木冶氏之攻金玉人之切玉所謂各以其器食之也荀子曰五疾上收而養之材而事之蓋謂是矣先王之政必如是何也所以使在下者無廢才而人人各得其養在上者無虛用而事各極其精而已是能也而曰器者以隨其大小長短而用之故謂之器耳孔子所謂使人也器之是矣】

道路男子由右婦人由左車從中央

凡男子婦人同出一塗者則男子常由婦人之右婦人常由男子之左爲逺別也【嚴陵方氏曰道路所以通四方四方者男子所有事也女子則深宮固門而已右有力而左無爲故其所由如此道路旣曰中又曰央何也蓋央以適當言之耳或上或下或左或右皆非適當焉惟中乃可以言央也】

父之齒隨行兄之齒鴈行朋友不相逾

父之齒兄之齒謂其人年與父等或與兄等也隨行隨其後也鴈行並行而稍後也朋友年相若則彼此不可相逾越而有先後言並行而齊也

輕任並重任分班白者不提挈

並已獨任之也分析而二之也

君子耆老不徒行庶人耆老不徒食

方氏曰徒行謂無乘而行也徒食謂無羞而食也○應氏曰非人皆好徳而士不失職安能使在路無徒行之賢非人各有養而俗尙孝敬安能使在家無徒食之老【長樂劉氏曰帝王之爲治也不出人倫天下之人入於五品爾故其天下外薄四海行路之民皆服教化父之齒隨行父子之教著於道路矣兄之齒鴈行兄弟之教著於道路矣朋友不相逾禮義之教著於道路矣輕任並重任分任卹之行著於道路矣班白不提挈孝友之行著於道路矣故君子耆老不徒行庶人耉老不徒食君子小人之爲子弟者莫不知尊徳而養老也】

方一里者爲田九百畝

步百爲畝是長一百步闊一步畝百爲夫是一頃長闊一百步夫三爲屋是三頃闊三百步長一百步屋三爲井則九百畝也長闊一里孟子曰方裏而井井九百畝

方十里者爲方一里者百爲田九萬畝方百里者爲方十里者百爲田九十億畝

一个十里之方旣爲田九萬畝則十个十里之方爲田九十萬畝一百个十里之方爲田九百萬畝今云九十億畝是一億有十萬十億有一百萬九十億乃九百萬畝也

方千里者爲方百里者百爲田九萬億畝

計千里之方爲方百里者百一个百里之方旣爲九十億畝則十个百里之方爲九百億畝百个百里之方爲九千億畝今乃云九萬億畝與數不同者若以億言之當云九千億畝若以萬言之當云九萬萬畝經文誤也○應氏曰自此至篇末皆覆解篇首及中間井田封建地裏之界

自恆山至於南河千里而近自南河至於江千里而近自江至於衡山千里而遙自東河至於東海千里而遙自東河至於西河千里而近自西河至於流沙千里而遙西不盡流沙南不盡衡山東不盡東海北不盡恆山方氏曰不足謂之近有餘謂之遙○應氏曰此獨言東海者東海在中國封疆之內而西南北則夷徼之外也南以江與衡山爲限百越未盡開也河舉東西南北者河流縈帶周繞𨿽流沙分際亦與河接也自秦而上西北袤而東南蹙秦而下東南展而西北縮先王盛時四方各有不盡之地不勞中國以事外也禹貢東漸西被朔南咸曁特聲教所及非貢賦所限也

凡四海之內斷長補短方三千里爲田八十萬億一萬億畝方百里者爲田九十億畝山陵林川澤溝瀆城郭宮室塗巷三分去一其餘六十億畝

爲田八十萬億一萬億畝者以一州方千里九州方三千里三三爲九爲方千里者九一个千里有九萬億畝九个千里九九八十一故有八十一萬億畝於八十整之下云萬億是八十个萬億又云一萬億言八十个萬億之外更有一萬億是共爲八十一萬億畝先儒以萬億二字爲衍非也此並防義然愚按方百里爲田九十億畝則方三千里當云八萬一千億畝如防義亦承誤釋之也【嚴陵方氏曰髙而藏曰山大而平曰陵木所積曰林林所附曰麓】

古者以周尺八尺爲步今以周尺六尺四寸爲步古者百畝當今東田百四十六畝三十步古者百里當今百二十一里六十步四尺二寸二分

防曰古者八寸爲尺以周尺八尺爲步則一步有六尺四寸今以周尺六尺四寸爲步則一步有五十二寸是今步比古步每步剩出一十二寸以此計之則古者百畝當今東田百五十二畝七十一步有餘與此百四十六畝三十步不相應又今步每步剩古步十二寸以此計之則古之百里當今百二十三里一百一十五步二十寸與此百二十一里六十步四尺二寸二分又不相應經文錯亂不可用也○愚按防義所算亦誤當云古者八十爲尺以周尺八尺爲步則一步有六尺四寸今以周尺六尺四寸爲步則一步有五尺一寸二分是今步比古步每步剩出一尺二寸八分以此計之則古者百畝當今東田百五十六畝二十五步一寸六分千分寸之四與此百四十六畝三十步不相應裏亦仿此推之○方氏曰東田者卽詩言南東其畝也言南則以廬在其北而向南言東則以廬在其西而向東○嚴氏說南東其畝云或南其畝或東其畝順地勢及水之所趨也

方千里者爲方百里者百

天下九州王畿居中外八州每州各方千里是一百个百里以開方之法推之合萬里也

封方百里者三十國其餘方百里者七十

公侯皆方百里封三十个百里剩七十个百里

又封方七十里者六十爲方百里者二十九方十里者四十

伯七十里封六十个七十里是占二十九个百里四十个十里於三十个百里內剩六十个十里

其餘方百里者四十方十里者六十又封方五十里者百二十爲方百里者三十其餘方百里者十方十里者六十

除上封二等國共占六十个百里外止剩四十个百里及六十个十里於此地內封子男五十里之國者百二十个每一百里封四个實占三十个百里通三等封止剩十个百里六十个十里○伯國方七十里七七四十九是四十九个十里○子男方五十里五五二十五是二十五个十里

名山大澤不以封其餘以爲附庸閒田諸侯之有功者取於閒田以祿之其有削地者歸之閒田

除名山大澤之外皆爲附庸之國及閒田【嚴陵方氏曰諸侯之有功者取於閒田以祿之卽巡狩之禮言有功徳於民者加地是也其有削地者歸之閒田卽巡狩之禮言不敬者君削以地是也】

天子之縣內方千里者爲方百里者百封方百里者九其餘方百里者九十一又封方七十里者二十一爲

方百里者十方十里者二十九○其餘方百里者八十方十里者七十一又封方五十里者六十三爲方百里者十五方十里者七十五○其餘方百里者六十四方十里者九十六

此仿上章畿外之法推之可見畿外封國多而餘地少廣封建之制於天下也畿內封國少而餘地多備采邑之分於王朝也

諸侯之下士祿食九人中士食十八人上士食三十六人下大夫食七十二人卿食二百八十八人君食二千八百八十人

此言大國之數

次國之卿食二百一十六人君食二千一百六十人次國大夫亦食七十二人卿三大夫祿故食二百一十六人

小國之卿食百四十四人君食千四百四十人

小國大夫亦食七十二人卿倍大夫祿故食百四十四人

次國之卿命於其君者如小國之卿

防於天子所命也【嚴陵方氏曰凡此皆言制祿多寡之法篇首所言中士倍下士至於君十卿祿者是也此特重釋之○金華應氏曰由下士以至於君其祿愈厚則其所食愈眾豈非以人徒服役漸增而漸廣歟然由卿而下皆服役乎君者也則旣各給之田以爲祿矣君祿之所入豈盡以食二千八百八十哉以二千八百八十人之食而養一國之君所養極其厚則所食兼於眾也然必折其數以見其所食之多亦欲居各上者知吾之所奉合眾力而共爲之則必思其有以稱此且不至壅利以自私而必推己以養人故君所食之人十倍於卿而由士至卿所食者次第加眾皆欲其無獨富之心而助君以養民也】

天子之大夫爲三監監於諸侯之國者其祿視諸侯之卿其爵視次國之君其祿取之於方伯之地

祿視諸侯之卿可食二百八十八人者也

方伯爲朝天子皆有湯沐之邑於天子之縣內視元士謂之湯沐者言入至畿內卽暫止頓於此齊潔而往也春秋傳謂之朝宿之邑惟方伯有之其餘否許愼云周千八百諸侯若皆有之則盡京師地亦不能容【長樂陳氏曰湯沐則朝宿之邑也不曰朝宿而曰湯沐者齋戒以見君故也方伯之於天子猶天子之於神巡守有湯沐之邑於泰山之下則方伯爲朝有湯沐之邑於天子之縣內宜矣】

諸侯世子世國大夫不世爵使以徳爵以功未賜爵視天子之元士以君其國諸侯之大夫不世爵祿

世子世國畿外之制也天子大夫不世爵而世祿先王使人爵人必取其有徳有功者列國之君薨其子未得爵賜則其衣服禮數視天子之元士賜爵而後得如先君之舊也諸侯之大夫不世爵祿而有大功徳者亦世之左傳言官有世功則有官族

六禮冠昏防祭鄕相見

今所存者士冠士昏士喪特牲少牢饋食鄕飲酒士相見

七敎父子兄弟夫婦君臣長幼朋友賔客八政飲食衣服事爲異別量數制

六禮七敎八政皆司徒所掌禮節民性教興民徳修則不壞明則不渝然非齊八政以防滛則亦禮敎之害也事爲者百工之技藝有正有邪異別者五方之械器有同有異度量則不使有長短小大之殊數制則不使有多寡廣狹之異若夫飲食衣服尢民生日用之不可闕者所以居八政之首齊之則不使有僣儗詭異之端矣此篇先儒謂雜舉歷代之典𨿽一一分別而不能皆有明證又且多祖緯書豈可泱然無疑哉朱子有言漢儒說制度有不合者多推從殷禮去此亦疑其無徴矣然只據大綱而言興學以上修六禮以下其坦明者亦可爲後王之法也【嚴陵方氏曰冠昏嘉禮也喪凶禮也祭吉禮也鄕相見賔禮也不及軍禮者六禮可徒修之以節民性而有發司徒教士以車甲則軍禮固在其中矣政在養民政以飲食爲首飲養陽而食養陰故先飲而後食有飲食以養之必有衣服以成之故繼之以衣服焉有所服必有所事必有所異故繼之以異別焉有異別矣則必有度以度其所至量以量其所容有度量矣則必有數以計其多少有制以定其等差故繼之以數制焉】

禮記大全卷五﹤經部﹐禮類﹐禮記之屬﹐禮記大全﹥

欽定四庫全書

禮記大全卷六

明胡廣等撰

月令第六

呂不韋集諸儒著十二月紀名曰呂氏春秋篇首皆有月令言十二月政令所行也月用夏正令則雜舉三代及秦事禮家記事者抄合爲此篇【馬氏曰歷象日月星辰以授人時自堯以來未之有攺也舜齊七政周用五紀其究一也蓋日月星辰之往來不窮或離或合或贏或縮進退相代終始相循者天以是而命萬物而人奉之以爲令者亦因是也方周之時以馮相氏會天位保章氏辧地域又以太史正嵗年而頒官府都鄙以序事頒邦國以告朔其爲象法則使萬民觀之於正月之吉又使官帥其屬而觀之於正歲且法則使狥焉而夏之政典先時與不及時者其罪至於殺蓋欲百官萬民謹其令而順承之也月令之爲書亦祖先王之餘而後儒傅防增益以成之也】

孟春之月日在營室昏參中旦尾中

孟春夏正建寅之月也營室在亥娵訾之次也昏時參星在南方之中旦則尾星在南方之中○疏曰月令昏明中星皆大略而言不與歷同但一月之內有中者卽得載之二十八宿星體有廣狹相去有逺近或月節月中之日昏明之時前星已過於午後星未至正南又星有明暗見有早晚所以昏明之星不可正依歷法但舉大略耳【嚴陵方氏曰日在營室者日月會於營室之辰也防在營室以知月之建寅防在於胃以知月之建夘故日月所防謂之辰者以此每一歲而十二會焉日與月會而此獨稱日者蓋陽以成歲爲事而陰特從之故以日爲主與書言出日納日而不及月同意二十八宿分布於四方晝夜運而歲一周焉季冬之月言星回於天是也故每月之內或見乎昏而中者或見乎旦而中者昏參中旦尾中則知月之建寅也推此則餘月亦可知也中謂中於南方也先昏而後旦者順陰陽之義也書於春言星鳥夏言星火秋言星虛冬言星乃與此不同何也蓋書言分至之所中者此言昏旦之所中者彼以時爲主此以月爲主故詳略不同然其見於南方則一也】

其日甲乙

春於四時屬木日之所系十干循環獨言甲乙者木之屬也四時皆然【馬氏曰甲丙戊庚壬陽也乙丁己辛癸陰也蓋一陰一陽每相爲用者也十日分麗於五行用事者王故甲乙用事於春爲木王也丙丁用事於夏爲火王也戊己用事於中央爲土王也庚辛用事於秋爲金王也壬癸用事於冬爲水王也此王則彼竭矣故曰五行之用疊相竭也】

其帝大皥其神句芒

太皥伏羲木徳之君句芒少皥氏之子曰重木官之臣聖神繼天立極生有功徳於民故後王於春祀之四時之帝與神皆此義【馬氏曰太皥以木徳王而句芒者木正重也故祀以主春炎帝以火徳王而祝融者火正黎也故祀以主夏黃帝以土徳王而後土者土正句龍也故祀以主中央少皥以金徳王而蓐收者金正該也故祀以主秋髙陽以水徳王而防者水正熈也故祀以主冬蓋天地以五行成萬物必有以尸之則生而有功徳於民者沒而祀之以主時事不亦冝乎】

其虫鱗其音角律中太蔟其數八其味酸其臭羶其祀戶祭先脾

鱗虫木之屬五聲角爲木單出曰聲雜比曰音調樂於春以角爲主也律者候气之管以銅爲之或云竹爲之中猶應也太蔟寅律長八寸陰陽之气距地面各有淺深故律之長短如其數律管入地以葭灰實其端其月气至則灰飛而管通是气之應也天三生木地八成之其數八成數也通於鼻者謂之臭臭卽气也在口者謂之味酸羶皆木之屬戶者人所出入司之有神此神是陽气在戶之內春陽气出故祀之祭先脾者木克土也○蔡邕獨斷曰戶春爲少陽其气始出生養祀之於戶祀戶之禮南面設主於門內之西【馬氏曰蒼龍木屬也其類爲鱗故春則其虫鱗朱鳥火屬也其類爲羽故夏則其虫羽人土屬也其類爲倮故中央則其虫倮白虎金屬也其類爲毛故秋則其虫毛武水屬也其類爲介故冬則其虫介又曰味生於形臭生於气故形成而後有味气化而後有臭春以陽中生木木之成形而曲直曲直作酸故其味酸物以木化則其气爲羶故其臭羶秋以陰中生金金之成形而從革從革作辛故其味辛物以金化則其气爲腥故其臭腥夏以陽極生火火之成形而炎上炎上作苦故其味苦物以火化則其气爲焦故其臭焦冬以陰極生水水之成形而潤下潤下作咸故其味鹹物以水化則其气爲朽故其臭朽中央以陰陽之中气生土土之成形而可以稼穡稼穡作甘故其味甘物以土化則其气爲香故其臭香土主四時而分王焉故五味也而皆以甘爲主五臭也而皆以香爲主則沖气之爲用如此而已○長樂陳氏曰律起於黃鐘終於仲呂其長短有度其多寡有數其輕重有權而萬法之原畢會於是幽有以辧天地四時之理深有以通神祗祖考之情施之於教治足以齊風俗而立民信用之於戰伐足以審勝負而詔吉凶則律之爲用豈不大哉夫黃鐘者建子之律也黃之爲色則陰之盛鐘之爲器則陰之聚陰盛而極則陽生之矣陰盛而止則陽散之矣由陰終於亥而陽乃始於子也故曰黃鐘太蔟者建寅之律也入乎坎者必出乎震否於否者必泰乎泰寅之气方接乎震泰而奏出滯焉故曰太蔟姑洗者建辰之律也物至辰則潔齊其潔齊也非實體也且然而已故謂之姑洗蕤賓者建午之律也陽至午則向衰也艸木蕤矣陰用事而陽爲賔焉故謂之蕤賔夷則者建申之律也人至申而夷物至申而有成則故謂之夷則無射者建戌之律也陰至戌而盛陽至戌而不厭故謂之無射此陽之律也陽道體變以始物故每律異名陰道體常以效法故止於三鐘三呂而已大呂者建丑之律也是爲陰律之始則陰之所以配陽而行者於是爲大故曰大呂夾鐘者建夘之律也陽生於子終於午則夘爲陽之中矣以其位於中而止焉故曰夾鐘仲呂者建巳之律也四時之序猶伯仲焉春爲伯夏爲仲方是時夏之气始行焉故曰仲呂林鐘者建未之律也萬物之繁茂止於此矣故曰林鐘南呂者建酉之律也酉正西也至南而化行於西而成西所以成南而行爾故曰南呂應鐘者建亥之律也始事者陽效法者陰陽始而倡之陰成而應之陰陽之道如是而止矣故曰應鐘周官大師掌六律六呂以合陰陽之聲陽聲始之以黃鐘則順而序之以生之序進之也陰聲始之以大呂則逆而序之以成之序退之也夾鐘亦謂之圜鐘者以春主規言之也林鐘亦謂之函鐘者以坤含洪言之也中呂亦謂之小呂者對大呂爲小故也南呂亦謂之南事者以成南爲事故也別而言之則律言其用呂言其體故陽六爲律陰六爲呂合而言之皆所以述气而已故通謂之十二律焉○嚴陵方氏曰戶奇而在內陽自內出之象也春生爲陽出之時故其祀戶門耦而在外陰自外入之象也秋收爲陰入之時故其祀門竈者物之所以化而夏之時則陽已極而陰於是化也故其祀竈行者人之所以往而冬之時則陽來復而陰於是往也故其祀行中霤蓋中室也以居中而奠四隅故中央則其祀中霤五祀皆有功於人者也故立祀以報之而報之之時又各從其類焉於戶曰祀於脾日祭何也蓋戶者所祀之神脾者所祭之物脾土藏也五祀之祭必有牲也特各以其藏爲之先爾故毎以先言之】

東風解凍蟄虫始振魚上冰祭魚鴻鴈來

此記寅月之候振動也來自南而北也【嚴陵方氏曰夫凍結於重陰堅栗之時東風蓋發散之气也東風旣解凍則物之藏於密者咸起而振遊於深者咸躍而上矣故繼之以蟄虫始振魚上冰也】

天子居靑陽左个

靑陽左个注云太寢東堂北偏也疏云是明堂北偏而云太寢者明堂與太廟太寢制同北偏者近北也四面旁室謂之个○朱子曰論明堂之制者非一竊意當有九室如井田之制東之中爲靑陽太廟東之南爲靑陽右个東之北爲靑陽左个南之中爲明堂太廟南之東卽東之南爲明堂左个南之西卽西之南爲明堂右个西之中爲總章太廟西之南卽南之西爲總章左个西之北卽北之西爲總章右个北之中爲堂大廟北之東卽東之北爲堂右个北之西卽西之北爲堂左个中爲太廟太室凡四方之太廟異方所其左右个則靑陽左个卽堂之右个靑陽右个卽明堂之左个明堂右个卽總章之左个總章之右个乃堂之左个也但隨其時之方位開門耳太廟太室則每季十八日天子居正歟古人制事多用井田遺意此恐然也

乘鸞路駕倉龍載靑旂衣靑衣服倉玉食麥與羊其器疏以達

鸞路有虞氏之車有鸞鈴也春言鸞則夏秋冬皆鸞也夏云朱冬云則春靑秋白可知倉與蒼同馬八尺以上爲龍服玉冠冕之飾及佩也麥以金王而生火王而死當屬金而鄭云屬木兌爲羊當屬金而鄭云火畜皆不可曉疏云鄭本五行傳言之然陰陽多塗不可一定故今於四時所食及彘嘗麥雛嘗黍之類皆略之以俟知者疏以達者春物將貫土而出故器之刻鏤者使文理麄疏直而通達也【嚴陵方氏曰靑陽者少陽之稱也春爲少陽故所居之堂名之然其堂也中有太廟左右个處其兩傍故孟月居左季月居右仲月居中各從其類焉謂之太廟則以其大饗於此故也謂之左个則以介於左故也謂之右个則以介於右故也推此則秋與冬夏亦若是而已總章者陰成之稱也赤白爲章者文之成秋成之時其章總矣故所居之堂其名以此明者南之方者北之色或言方或言色互相備也春從木色而有靑有蒼冬從水色而有黒有夏從火色而有朱有赤以其色之不一故衣服所用則互相足焉至於西方則純以白中央則純以黃者以其無餘色故也春主發散故其器疏以達蓋疏則散達則發故也夏主長大故其器髙以粗蓋髙則長粗則大故也秋主刻制故其器亷以深蓋廉則制深則刻故也冬主受藏故其器閎以奄蓋閎則受奄則藏故也中央土其器圜以閎者圜若物由是以周旋閎若物由是以出入萬物周旋於土者也故中央之器所象如此】

是月也以立春先立春三日太史謁之天子曰某日立春盛徳在木天子乃齊立春之日天子親帥三公九卿諸侯大夫以迎春於東郊還反賞公卿大夫於朝命相布徳和令行慶施惠下及兆民慶賜遂行毋有不當謁告也春爲生天地生育之盛徳在於木位也迎春東郊祭太皥句芒也後仿此推之○疏曰節气有早晚是月者謂是月之气不謂是月之日也【嚴陵方氏曰四立之日則其气至矣故天子親帥其臣以迎之於郊焉所以其气之至也春主寅夘辰其位居東故迎之於東郊夏主己午未其位居南故迎之於南郊秋主申酉戌其位居西故迎之於西郊冬主亥子丑其位居北故迎之於北郊五行之气獨不迎土者以其居中非自外至也惟其自外至故迎之者每於郊焉古者於寒曰迎以客陰故也於暑曰逆以主陽故也此則四時皆謂之迎者蓋別而言之𨿽有陰陽客主之辧合而言之則气皆自外至主之在我而已故通謂之迎焉所謂還反何也還言還之自郊反言反之於朝主彼言故曰還主此言故曰反也古者賞以春夏刑以秋冬此則四時皆賞何也蓋春夏非不刑也特順陽義故以賞爲主爾秋冬非不賞也特順陰義故以刑爲主爾此則喜其气之至故皆行賞以飾其喜焉又曰徳令慶惠出乎君然欲布和行施以下及也則必有以相之者焉故特言命相也徳貴乎宣利故曰布令貴乎無乖故曰和慶則必致用故曰行惠則必有與故曰施慶賜者行慶而賜之也慶主禮賜主物前言行慶則禮而已此言慶賜又及於物故也遂行言行之而無壅也毋有不當則又惡夫妄與以傷費焉此與孟夏皆言慶賜遂行而秋冬則不言者賜以春夏爲主故也於春則繼之以毋有不當於夏則繼之以無不欣說者蓋慶賜所以飾喜必能毋有不當然後人無不欣說焉亦互相備而已】

乃命太史守典奉法司天日月星辰之行宿離不貸毋失經紀以初爲常

宿猶止也離猶行也言占候躔次不可差貸貸與忒同經紀者天文進退遲速之度數也初者歷家推步之舊法以此爲占候之常也【嚴陵方氏曰月令天所命也主者則繼天以行其事而已故言乃焉若後言乃擇兀日乃修祭典之類周官太史之職掌建邦之六典以逆邦國之治掌八法以逆官府之治卽此所謂守典奉法也又言正嵗年以序事頒之於官府都鄙卽此所謂司天日月星辰之行也在人之六典八法在天之日月星辰莫不存乎書故以是命之於太史焉大而有常者之謂典故曰守詳而有變者之謂法故曰奉日月星辰之行皆麗乎天之大數數之妙理所以成變化而行鬼神非聖人不能與於此也若夫有司之事特司其末而已故以司言之日者循星以進退者也月者應日以死生者也星者日所捨辰者星所次以其得陽之精故謂之星以其所次有時故謂之辰也日月星辰卽堯典所言歷象洪範所言五紀是矣宿言宿之於此離言離之於彼日月星辰之行或宿或離有定數焉太史司之不可貸而已貸則司天者之過矣】

是月也天子乃以元日祈谷於上帝乃擇元辰天子親載耒耜措之於參保介之禦間帥三公九卿諸侯大夫躬耕帝籍天子三推三公五推卿諸侯九推反執爵於大寢三公九卿諸侯大夫皆禦命曰勞酒

元日上辛也郊祭天而配以後稷爲祈谷也元辰郊後吉日也日以干言辰以支言互文也參參乘之人也保介衣甲也以勇士爲車右而衣甲禦者禦車之人也車右及禦人皆是參乘天子在左禦者居中車右在右以三人故曰參也置此耕器於參乘保介及禦者之間天子籍田千畝收其谷爲祭祀之粢盛故曰帝籍九推之後庶人終之反而行燕禮羣臣皆侍士賤不與耕故亦不與勞酒之賜也【嚴陵方氏曰帝籍蓋籍田也以其共上帝之粢盛故曰帝以其借民力而終之故曰籍夫以千畝之籍自天子至於諸侯其耕止於三推五推九推則其借民力而終之可知推者執耒而進之也或以三或以五或以九者以貴賤爲逸勞之差等也】

是月也天气下降地气上騰天地和同艸木萌動王命布農事命田舍東郊皆修封疆審端徑術善相丘陵阪險原隰土地所宜五穀所殖以教道民必躬親之田事旣飭先定準直農乃不惑

田田畯也捨居也天子命田畯居東郊以督耕者皆使修理其封疆謂井田之限域也步道曰徑術與遂同田之溝洫也審而端之使無迂壅封疆有界限徑術有濶挾土地有髙下五種有宜否皆須田畯躬親教飭之以定其準直則農民無所疑惑也【臨川吳氏曰天在上而其气降下地在下而其气騰上是天地之气兩相和同交而爲泰和同謂不乖異也故艸木萌生發動於其時○嚴陵方氏曰上言可耕之候故此命布農事蓋農事布於春而斂於秋也命田舍東郊所以順時气而居且帥民以東作故也度土而積之謂之封界畫以守之謂之疆封疆古所有也特以久則不能無壊爾故曰修毎歲孟春必修封疆審端徑術者所以防終歲交爭之患也人以其髙則謂之丘平而可陵則謂之陵陂而不平者爲阪水之所行者爲險廣而平者爲原下而濕者爲隰地有岸谷之變川流之徙非時而修之則不足以盡其利故丘陵阪險原隰不可以不相之也周官司空時地利者如是而已土地所宜者所宜之物也若山林之宜皁川澤之宜橐之類是矣五穀所殖者所殖之土也若黍之利髙燥稌之利下濕之類是矣旣曰土又曰地者蓋土則地之體地則土之名故周官大司徒言五地而又言十有二土者以此土地之所宜五穀之所殖以民之愚固不必知之也則必有以教道之者焉蓋教之使能其事道之使達其理𨿽有以教道之然弗躬弗親則民莫之信矣故又言必躬親之田事旣飭者言皆力田而各有修治也田事之所以旣飭者良由先定準直農乃不惑之所致而已前曰農事而後曰田事又何也蓋農田一也以人言之曰農以地言之曰田人事興於前然後地事成於後故先言布農事後言田事旣飭以其序也】

是月也命樂正入學習舞

教學者以習舞之事

乃修祭典命祀山林川澤犧牲毋用牝

不欲傷其生育

禁止伐木

以盛徳在木也

毋覆巢毋殺孩虫胎夭飛鳥毋麛毋卵毋聚大眾毋置城郭掩骼埋胔

孩虫虫之稚者胎未生者夭方生者飛鳥初學飛之鳥麛獸子之通稱胔骨之尙有肉者【嚴陵方氏曰入學習舞則以將釋萊故也故仲春言上丁命樂正習舞釋萊焉若仲丁之習樂則以季春將大合樂故也孟春之習合禮樂則以是月將飲酎用禮樂故也仲春之修鞀鞞鼔之類則以是月將大雩用盛樂故也季秋之習吹則以是月將大饗帝故也季冬之大合吹則以樂其成於終也夫舞與吹皆樂也然舞者樂之容則貌之類也故於春之始舞蓋木爲貌故也吹者樂之聲則言之類也故至秋而後言吹蓋金爲聲故也習舞之時非不習吹要之以舞爲主爾習吹之時非不習舞要之以吹爲主爾以祭法考之則祭典古所有也特因歳之更始乃修之而已祀不止於山林川澤然止以是爲言者蓋天地宗廟之祭非春亦未嘗用牝故也上言祭典而下言命祀者亦互相備也禁止伐木禁以法言止以事言也孩虫言虫未成如孩者飛鳥則鳥之習飛者毋覆巢殺胎夭麛卵凡此所以遂其生育之性也○馬氏曰命祀山林川澤百物之所自生也毋聚大眾毋置城郭爲其害耕事也掩骼埋胔則椎其所愛於其生者以及其死者也】

是月也不可以稱兵稱兵必天殃兵戎不起不可從我始毋變天之道毋絕地之理毋亂人之紀

天地大徳曰生春者生徳之盛時也兵凶器戰危事不得已而禦防猶可也兵自我起以殺戮之心逆生育之气是變易天之生道斷絕地之生理而紊亂生人之紀敍矣其殃也宜哉【嚴陵方氏曰稱兵舉兵也兵者人之義事春者天之仁气苟以人之義事而逆天之仁气則天災適當之矣兵戎之所以不稱而起之者非不起也特不可以從我始而已旣曰兵又曰戎者兵以器言戎以事言道可常也故曰無變理可通也故曰毋絕紀欲定也故曰毋亂○馬氏曰道可由而不可變理可循而不可絕紀可敍而不可亂】

孟春行夏令則雨水不時艸木蚤落國時有恐

此已火之气所泄也言人君於孟春之月而行孟夏之政令則感召咎證如此後皆仿此○疏曰孟月失令則三時孟月之气乘之仲月失令則仲月之气乘之季月失令則季月之气乘之所以然者以同爲孟仲季气情相通如其不和則疊相乘之

行秋令

謂孟秋之令

則其民大疫猋風暴雨緫至藜莠蓬蒿並興

此申金之气所傷也爾雅扶搖謂之猋風謂風之回轉也藜莠蓬蒿並興者以生气逆亂故惡物乘之而茂也

行冬令

謂孟冬之令

則水潦爲敗雪霜大摯首種不入

此亥水之气所淫也摯傷折也與摯獸鷙虫之義同百谷惟稷先種故云首種【嚴陵方氏曰夫十有二月之令行乎天地之間人君奉之以成位乎其中也苟惟當此一月之節而行彼三時之令則三者之災以類應焉是何也气之所召者然爾雨水蓋仲春之節以陽气早至故不時雨水不時故艸木蚤落國時有恐則由盛陽之气所迫故也凡此皆已之气乘之○山陰陸氏曰艸木蚤落以長養之早故雕落之亦早緫至同時也○臨川吳氏曰亥水屬亥气乘陰故水潦爲敗諸谷稷最先種春寒傷其種故不收成入謂收成而入於倉廩也】

仲春之月日在奎昏弧中旦建星中

奎宿在戌降婁之次○疏曰餘月昏旦中星皆舉二十八宿此云弧與建星者以弧星近井建星近斗井斗度多星體廣不可的指故舉弧建以定昏旦之中

其日甲乙其帝大皥其神句芒其虫鱗其音角律中夾鐘其數八其味酸其臭羶其祀戶祭先脾

夾鐘夘律長七寸二千一百八十七分寸之千七十五

始雨水桃始華倉庚鳴鷹化爲鳩

此記夘月之候倉庚鸝黃也鳩布谷也王制言鳩化爲鷹秋時也此言鷹化爲鳩以生育气盛故鷙鳥感之而變耳孔氏云化者反歸舊形之謂故鷹化爲鳩鳩復化爲鷹如田鼠化爲鴽則鴽又化爲田防若腐艸爲螢雉爲蜃爵爲蛤皆不言化是不再復本形者也【嚴陵方氏曰自上而下者皆曰雨然北風凍之則凝而爲雪東風解之乃散而爲水孟春東風旣解凍矣仲春於是始雨水爲一候積六候而成月故一嵗則有七十二候三候爲一積六而成時故一嵗則有二十四气此之所言候而已候非其正也故或先或後言之歷之所言者也气則正矣故於气至則言之鷹好殺而擊以秋防好貪而出以夜皆陰類也鳩鴽皆陽類也夘辰者陽之中故仲春則鷹化爲鳩季春則田防化爲鴽蓋陰爲陽所化物理如此爵乳子而集以春雉求雌而鴝以朝皆陽類也蛤蜃皆陰類也戌亥者陰之極也故秋則爵入大水爲蛤孟冬則雉入大水爲蜃蓋陽爲陰所化物理如此艸腐則幽之類也螢則明之類也季夏則腐艸爲螢蓋離之明極於此故也是皆化而已於鷹鼠言化於腐艸爵雉則直言爲何哉蓋因形移易曰化鷹之爲鳩鼠之爲鴽皆因形移易而已故言化腐艸則植物也螢則動物也爵雉飛物也蛤蜃潛物也植物爲動飛物爲潛則不特因形移易矣而化固不足以言之故皆直言爲而已】

天子居靑陽太廟乘鸞路駕倉龍載靑旂衣靑衣服倉玊食麥與羊其器疏以達

靑陽太廟東堂當太室

是月也安萌芽養幼少存諸孤

生气之可見者莫先於艸木故首言之安謂無所摧折之也存亦安也

擇元日命民社

令民祭社也郊特牲言祭社用甲日此言擇元日是又擇甲日之善者歟召誥社用戊日

命有司省囹圄去桎梏毋肆掠止獄訟

囹牢也圄止也疏云周曰圜土殷曰羑里夏曰鈞防囹圄秦獄名也在手曰梏在足曰桎皆木械肆陳屍也掠捶治也止謂諭使息爭也【嚴陵方氏曰諸孤幼而無父者蓋有亡之道故曰存也天之窮民有四存之止及於孤者以其爲人後存之爲助陽气爲大故也祭法曰大夫以下成羣立社曰置社則民固有社矣然非天子命之無敢專祭焉故擇元日而命之也且社土神也方春土發生之時擇元日而祭之亦祈其土之利無不善而已郊特牲言社日用甲則此言元日蓋甲日也社日用甲則得其善矣故謂之元日焉凡祭社而稷必從之此止言命民社者特舉重以明輕耳肆則陳其屍掠則訊以掠夫囹圄不可去故曰省省所以察之也桎梏可去故曰去去所以除之也肆掠之行主乎吏故曰毋所以禁之也獄訟之作自乎下故曰止所以息之也凡此皆所以消陰事而已】

是月也鳥至至之日以太牢祠於髙禖天子親往後妃帥九嬪禦乃禮天子所禦帶以弓韣授以弓矢於髙禖之前

鳥燕也燕以施生時巢人堂宇而生乳故以其至爲祠禖祈嗣之候髙禖先禖之神也髙者尊之之稱變媒言禖神之也古有禖氏祓除之祀位在南郊禋祀上帝則亦配祭之故又謂之郊禖詩天命鳥降而生商但謂簡狄以鳥至之時祈於郊禖而生契故本其爲天所命若自天而降下耳鄭注乃有墮卵吞孕之事與生民詩注所言姜源履巨迹而生棄之事皆怪妄不經削之可也后妃帥九嬪禦者從往而侍奉禮事也禮天子所禦者祭畢而酌酒以飲其先所禦幸而有娠者顯之以神賜也韣弓衣也弓矢者男子之事也故以爲祥【嚴陵方氏曰九嬪禦者九嬪與九禦也禦卽女禦女禦八十一人毎九人則屬一嬪故謂之九禦言九嬪則包夫人言九禦則包世婦天子所禦謂禦而幸之者禮謂酌之以酒也射者男子之事弓矢者男子之祥也男子生而縣弧者以此韣則弓衣也帶以弓韣者示其有能受之資也授以弓矢者予之以所求之祥也】

是月也日夜分

晝夜各五十刻【嚴陵方氏曰日陽也夜陰也故陽長而陰消則日長夜短陰長而陽消則夜長日短皆非陰陽之中也夫陽生於子終於午至夘而中分陰生於午終於子至酉而中分故春爲陽中而仲月之節爲春分秋爲陰中而仲月之節爲秋分春秋之分則陰陽適中而日夜無長短之差故於其中毎言日夜分也】

雷乃聲始電蟄虫咸動啟戶始出

謂始穿其穴而出也

先雷三日

以節气言在春分前三日

奮木鐸以令兆民曰雷將聲有不戒其容止者生子不備必有凶災

容止猶言動靜不戒容止謂房室之事防瀆天威也生不備謂形體有損缺凶災謂父母

日夜分則同度量鈞衡石角鬥甬正權槪

丈尺曰度斗斛曰量稱上曰衡百二十斤爲石甬斛也權稱錘也槪執以平量器者同則齊其長短小大之制鈞則平其輕重之差角則較其同異正則矯其欺枉

是月也耕者少捨乃修闔扇寢廟畢備毋作大事以妨農之事

少捨暫息也門戶之蔽以木曰闔以竹葦曰扇凡廟前曰廟後曰寢寢是衣冠所藏之處大事謂軍旅之事【嚴陵方氏曰農之作也則出而在田農之息也則入而在捨方春東作之時而不可久妨也故以少爲言焉○臨川吳氏曰閭扇人所居也修閽扇而繼之以寢廟畢備不敢勤於人而慢於神也畢備者無一不周完之謂】

是月也毋竭川澤毋漉陂池毋焚山林

漉亦竭也三者之禁皆謂傷生意

天子乃鮮羔開冰先薦寢廟

古者日在虛則藏冰至此仲春則獻羔以祭司寒之神而開冰先薦寢廟者不敢以人之餘奉神也【長樂陳氏曰人子之於親飲食與藥必先嘗而後進四時新物必先獻而後食寢廟之薦新蓋亦推其事先之禮以盡其誠敬而已】

上丁

此月上旬之丁日必用丁者以先庚三日後甲三日也

命樂正習舞釋萊天子乃帥三公九卿諸侯大夫親往視之仲丁又命樂正入學習樂

樂正樂官之長也習舞釋萊謂將教習舞者則先以釋萊之禮告先師也【嚴陵方氏曰凡言釋奠則有飲焉言釋萊則以芹藻之類而已學記所謂皮弁祭萊是也於仲春釋萊則以品物少故也於始教祭萊則以示敬道故也以事言則曰釋以禮言則曰祭其實一也○馬氏曰親往視之爲道之存故也釋菜用丁爲文明故也】

是月也祀不用犧牲用圭璧更皮幣

不用牲謂祈禱小祀耳如太牢祀髙禖乃大典禮不在此限稍重者用圭璧稍輕者則以皮幣更易之也

仲春行秋令則其國大水寒气緫至防戎來徵

酉金之气所傷也

行冬令則陽气不勝麥乃不熟民多相掠

子水之气所淫也

行夏令則國乃大旱暖气早來虫螟爲害

午火之气所泄也螟食苗心者【嚴陵方氏曰多雨故其國大水也水之气爲寒故寒气緫至冦戎來徵則感金气而然也凡此皆酉之气乘之麥以秋稼至夏乃穡仲春則向成矣而陽气不勝故麥乃不熟也民多相掠則以陽不勝陰故也凡此皆子之气乘之行夏令而陽亢故大旱大旱故暖气早來虫螟則暖气所生也且螟食苗心夏以盛徳在火而心屬焉則其爲害亦以類而已故孟夏仲冬之行春令言蝗仲夏之行春令言螣各以類應焉凡此皆午之气乘之】

季春之月日在胃昏七星中旦牽牛中

胃宿在酉大梁之次也七星二十八宿之星宿也

其日甲乙其帝大皥其神句芒其虫鱗其音角律中姑洗其數八其味酸其臭羶其祀戶祭先脾

姑洗辰律長七寸九分寸之一

桐始華田防化爲鴽虹始見萍始生

此記辰月之候鴽鶉防之屬【馬氏曰田防化爲鴽則陰類之慝者遷乎陽而其性和也萍始生則以陰物之浮以承陽者也○嚴陵方氏曰虹者天地訌潰之气也陰干陽所乃見而出故又謂之蝀焉陽方得中則陰莫能幹至於辰則已過中矣故爲陰所幹而虹見也】

天子居靑陽右个乘鸞路駕倉龍載靑旂衣靑衣服倉玊食麥與羊其器疏以達

靑陽右个東堂南偏

是月也天子乃薦鞠衣於先帝

鞠衣衣色如鞠花之黃也注云黃桑之服者色如鞠塵象桑葉始生之色也鞠字一音去六反先帝先代木徳之君薦此衣於神坐以求蠶事【長樂陳氏曰將耕也祈谷於上帝所以祈有秋將蠶也薦鞠衣於先帝所以祈有春】

命舟牧覆舟五覆五反乃告舟備具於天子焉天子始乘舟薦鮪於寢廟乃爲麥祈實

舟牧主乘舟之官五覆五反所以詳視其罅漏傾側之處也因薦鮪並祈麥實【嚴陵方氏曰覆以視表反以視裏待至尊所乘不得不防其傾漏故也覆反必至於五則至於再至於三而愼之至也禮有告具告備曰具則苟具而已曰備則無所不備焉告舟備具於天子者以見精粗無不至也必乘舟而後薦鮪者所以示親漁也蓋先王之饗親牲必親牽殺必親射凡以致其敬而已則乘舟而後薦鮪豈爲過哉魚之品多矣然薦必以鮪者爲其特大謂之王鮪者以此】

是月也生气方盛陽气泄句者畢出萌者盡達不可以內

句屈生者萌直生者不可以內言當施散恩惠以順生道之宣泄不宜吝嗇閉藏也

天子布徳行惠命有司倉廩賜貧窮振乏絕開府庫出幣帛周天下勉諸侯聘名士禮賢者

長無謂之貧窮暫無謂之乏絕振猶救也周濟其不足也在內則命有司奉行在外則勉諸侯奉行皆天子之徳惠也【嚴陵方氏曰倉廩所以賜貧窮振乏絕而已乏絕未至於貧窮故於貧窮曰賜之則所以予之也於乏絕曰振之則貸之而已】

是月也命司空曰時雨將降下水上騰循行國邑周視原野修利隄防道達溝瀆開通道路毋有障塞

司空掌邦土此皆其職也【嚴陵方氏曰司空掌土之官凡此所命皆土之事故以命焉時雨應時之雨也方春物生需雨澤之時故其雨謂之時雨時雨然或過淫則趨下之水反上騰而爲災故命以豫備之術也循行則行之有序也周視則視之無遺也修利則修而利之使無害道達則道而達之使無壅開通則開而通之使無窮皆欲其無有障塞而已障言蔽顯以爲隠塞言窒虛而爲實凡此皆豫備水災之術也】

田獵罘羅网畢翳餧獸之藥毋出九門

罘皆捕獸之罟羅网皆捕鳥之罟小网長柄謂之畢以其似畢星之形故名用以掩兔也翳射者用以自隠也餧防之也藥毒藥也七物皆不得施用於外以其逆生道也路門應門雉門庫門臯門城門近郊門逺郊門關門凢九門也【嚴陵方氏曰慮其傷孚乳之性故田獵之具制之使毋用餧則委之以食而毒焉故以藥言之也】

是月也命野虞毋伐桑柘鳴鳩拂其羽戴勝降於桑具曲植籧筐

野虞主田及山林之官拂羽飛而翼拍身也戴勝織紝之鳥一名戴鵀鵀卽頭上勝也此時恆在桑言降者重之若自天而下也曲薄也植槌也所以架曲與籧筐者籧圓而筐方

后妃齊戒親東鄕躬桑禁婦女毋觀省婦使以勸蠶事東鄕迎時气也躬桑親自采桑也禁婦女毋觀者禁止婦女使不得爲容觀之飾也省婦使者減省其箴綫縫制之事也此二者皆爲勸勉之使盡力於蠶事也

蠶事旣登分繭稱絲效功以共郊廟之服毋有敢惰登成也分繭分布於眾婦之繅者稱絲效功以多寡爲功之上下【嚴陵方氏曰野虞周官之山虞以主在野之事故曰野齊戒則所以神明其事矣東鄕則所以迓時气也以致曲而織故曰曲以取直而立故曰植籧則席之粗者筐則筥之方者凢此皆蠶具省婦使者不煩以他役也凢此欲一意於蠶以勸其事而已蠶事旣登者事畢而登比年之數也與曲禮年谷不登之登同義分繭所以使之繅稱絲所以效其功之多少以共郊廟之服無有敢惰敬之至也】

是月也命工師今百工審五庫之量金鐵皮革筋角齒羽箭幹脂膠丹漆毋或不良

工師百工之長也五庫者金鐵爲一庫皮革筋爲一庫角齒爲一庫羽箭幹爲一庫脂膠丹漆爲一庫視諸物之善惡皆有舊法謂之量一說多寡之數也審而察之故云審五庫之量也幹者諸器所用之木材也

百工咸理監工日號毋悖於時毋或作爲淫巧以蕩上心

此時百工皆各理治其造作之事工師監臨之毎日號令必以二事爲戒一是造作器物不得悖逆時序如爲弓必春液角夏治筋秋合三材寒定體之類是也二是不得爲淫過奇巧之器以搖動君心使生奢侈也【嚴陵方氏曰工固有巧也然過乎巧則爲淫矣以其淫故足以蕩上心焉此與孟冬皆言毋或作爲淫巧以蕩上心者此則因其作而戒之彼則因其成而又戒之】

是月之末擇吉日大合樂天子乃帥三公九卿諸侯大夫親往視之

鄭氏曰其禮亡【馬氏曰凡樂陽聲也春陽中也大合樂必待陽中之末則中聲之所止也蓋中聲以降非和平君子弗聼也】

是月也乃合累牛騰馬遊牝於牧犧牲駒犢舉書其數春陽旣盛物皆產育故合其累繋之牛騰躍之馬而遊縱之使牡者就牝者於芻牧之地欲其孶生之蕃也若其中犧牲之用者及馬之駒牛之犢皆書其數者以備稽校多寡也

命國難九門磔攘以畢春气

難之事在周官則方相氏掌之裂牲謂之磔除禍謂之攘春者陰气之終故磔攘以終畢厲气也舊說大陵八星在胃北主死防昴中有大陵積尸之气气佚則厲鬼隨之而行此月初日在胃從胃歷昴故敺疫之事當於此時行之也九門說見上章【嚴陵方氏曰難所以難陰慝而之周官方相氏帥百而時難以狂夫爲之則狂疾以陽有餘惟陽有餘足以勝陰慝故也裂牲謂之磔除禍謂之攘必於九門則欲陰慝之出故也凡此皆慮春之不得其終也故曰以畢春气此之所難則難陰慝之作於春者也仲秋又難則難陰慝之作於秋者也季冬又難則難陰慝之作於冬者也獨夏不難則以陽盛之時陰慝不能作故也春曰以畢春气者言畢其功於前也故於季月秋於仲月言達者言達其道於外也冬曰以送寒气者以一歳之往故以送言之亦行之於季月不曰冬气而曰寒气者以時言曰冬以气言曰寒而寒則積陰之所成也一歲陰慝之盛未有甚於此時者故本其積陰之而言之其難特謂之大蓋所難而之者邪气也達之送之者正气也曰畢曰達曰送言𨿽不同皆不過遂其正气而已春曰磔攘冬曰旁磔者以大難故旁又磔焉不特九門故也秋𨿽不言從可知矣○臨川吳氏曰難者聚眾戱劇以盛其喜樂之气使人之和气充盈則足以勝天地之乖气此亦先王爕理之一事而微其機使百姓由之而不知也】

季春行冬令則寒气時艸木皆肅國有大恐

丑土之气所應也肅者枝葉減縮而急栗也大恐訛言相驚動也舊說孟春有恐是火訛以其行夏令也此行冬令當致水訛漢王商嘗止之矣

行夏令則民多疾疫時雨不降山陵不收

未土之气所應也

行秋令則天多沈陰淫雨蚤降兵革並起

戌土之气所應也不收謂無所成遂也【嚴陵方氏曰冬之气爲寒故寒气時艸木皆肅則寒气之所防故也國有大恐則寒气之所制故也亢陽之气襲於人故民多疾疫陽亢而爲旱故時雨不降山陵之物不收特言山陵則以髙者尢易被旱故也天多沈陰則感少陰之气故也陽爲暘陰爲雨故雨早降兵革並起則金气動故也】

孟夏之月日在畢昏翼中旦婺女中

畢宿在申實沈之次

其日丙丁其帝炎帝

炎帝大庭氏卽神農也赤精之君

其神祝融

顓頊氏之子名火官之臣

其虫羽其音徵律中中呂其數七其味苦其臭焦其祀竈祭先肺

羽虫飛鳥之屬徵音屬火中呂已律長六寸萬九千六百八十三分寸之萬二千九百七十四地二生火天七成之七者火之成數也苦焦皆火屬夏祭竈火之養人者也祭先肺火克金也○蔡邕獨斷曰竈夏爲太陽其气長養祀竈之禮在廟門外之東先席於門奧面東設主於竈陘也

螻蟈鳴蚯蚓出王生苦萊莠

此記已月之候王注云萆挈本艸作菝葜音同謂之者以根之似也亦可釀酒○朱氏曰王色赤感火之色而生苦菜味苦感火之味而成【馬氏曰螻蟈鳴則陰而伏者乘陽而鳴也蚯蚓出則陰而屈者乘陽而伸也王生則陽物之可以勝陰邪者也故其爲色赤苦菜秀則火炎上故其爲味苦】

天子居明堂左个

太寢南堂東偏

乘朱路駕赤駵載赤旂衣朱衣服赤玊食菽與雞其器髙以粗

駵馬名色淺者赤色深者朱用器髙而粗大象物之盛長也

是月也以立夏先立夏三日太史謁之天子曰某日立夏盛徳在火天子乃齊立夏之日天子親帥三公九卿大夫以迎夏於南郊還反行賞封諸侯慶賜遂行無不欣說

立春言諸侯大夫而此不言諸侯者或在或否不可必同故略之也迎夏南郊祭炎帝祝融也

乃命樂師習合禮樂

以將飲酎故也

命太尉贊桀俊遂賢良舉長大行爵出祿必當其位太尉秦官也桀俊以才言贊則引而升之之謂賢良以徳言遂謂使之得行其志也長大以力言王制言執技論力舉謂選而用之也當其位者爵必當有徳之位祿必當有功之位也

是月也繼長增髙毋有壊墮毋起土功毋大眾毋伐大樹

長者繼之而使益長髙者增之而使益髙壊墮則傷已成之气起土功發大眾皆妨蠶農之事故禁止之伐樹則傷條達之气故亦在所禁一說伐大木謂營宮室【馬氏曰萬物所以長而髙者陽上達故也長之者天地也所以繼長者人也髙之者天地也所以增髙者人也故曰人終天地之功者此也欲其長則勿壊焉欲其髙則勿墮焉可也】

是月也天子始絺

絺葛布之細者【嚴陵方氏曰絺以涼而可以禦暑裘以溫而可以禦寒孟夏者暑之始也故言始絺孟冬者寒之始也故言始裘】

命野虞出行田原爲天子勞農勸民毋或失時

失時謂失農時

命司徒循行縣鄙命農勉作毋休於都

勉其興作於田野之內禁其休息於都邑之間皆恐其失農時也【嚴陵方氏曰野虞外官也故出行田原司徒內官也故巡行縣鄙以在外也故曰出以在內也故曰循而已農亦民也然民不止於農以農營其事之勞故勞之欲民趨其事之樂也故勸之皆欲無失其事而已都者君子之所居鄙者野人之所居農以力耕而養人則野人之事也禁之使毋休於都則於農不能無所彊矣故曰勉作也○臨川吳氏曰命野虞又命司徒者由卑而尊也爲農者皆天子之民野虞位卑不敢自專其於農也但爲天子勞之而勸其民爾掌農者正地官之職司徒位尊不敢自曠其於農也乃自己職命之而勉其作也】

是月也驅獸毋害五穀毋大田獵

夏獵曰苗正爲驅獸之害禾苗者耳與三時之大獵自不同

農乃登麥天子乃以彘嘗麥先薦寢廟

登升之於場也

是月也聚畜百藥靡艸死麥秋至

聚藥爲供醫事也靡艸艸之枝葉靡細者陰類陽盛則死秋者百谷成熟之期此於時𨿽夏於麥則秋故云麥秋也【嚴陵方氏曰藥之可采者不必皆在孟夏則以蕃廡之時所可采者爲多故也凡物感陽而生者則彊而立感陰而生者則柔而靡謂之靡艸則至陰之所生也故不勝至陽而死】

斷薄刑決小罪出輕繋

刑者上之所施罪者下之所犯斷者定其輕重而施刑也決如決水之決謂人以小罪相告者卽決遣之不收繋也其有輕罪而在繋者則直縱出之也

蠶事畢后妃獻繭乃收繭稅以桑爲均貴賤長幼如一以給郊廟之服

后妃獻繭謂后妃受內命婦之獻繭也收繭稅者外命婦養蠶亦用國北近郊之公桑近郊之稅十一故亦稅其繭十之一其餘入已而爲其夫造祭服一說再命受服服者公家所給故稅其十一者爲給其夫祭服也受桑多則稅繭多少則稅亦少皆以桑爲均齊也貴謂卿大夫之妻賤謂士妻長幻婦之老少也如一皆稅十一也郊廟之服天子祭服也

是月也天子飲酎用禮樂

重釀之酒名之曰酎稠醲之義也春而造至此始成用禮樂而飲之蓋盛會也【嚴陵方氏曰凢燕樂則必用禮樂矣於此特言之者以用之於是爲盛故也飲酎如此則飲烝從可知矣】

孟夏行秋令則苦雨數來五穀不滋四鄙入保

申金之气所泄也

行冬令則艸木蚤枯後乃大水敗其城郭

亥水之气所傷也

行春令則蝗虫爲災暴風來格秀艸不實

寅木之气所淫也以孟夏之月而行孟秋孟冬孟春之令故感召災異如此四鄙四面邊鄙之邑也保與堡同小城也入保入而依以爲安也格至也【嚴陵方氏曰陰气之所召故苦雨數來謂之苦則以極備而爲人之所苦故也與詩所謂甘雨異矣夫雨固足以滋五穀然至於苦則適所以傷之故言五穀不滋也又曰感肅殺之气故艸木早枯大水敗城郭則以冬徳之所在故也蝗之爲虫殘物之末不傷其本春則木盛之時也故行春令則虫之爲災者時殘其末而已春於方爲東東方生風故暴風來格秀艸不實則以盛於木故也】

仲夏之月日在東井昏亢中旦危中

東井在未鶉首之次

其日丙丁其帝炎帝其神祝融其虫羽其音徵律中蕤賓其數七其味苦其臭焦其祀竈祭先肺

防賓午律長六寸八十一分寸之二十六

小暑至螳螂生鵙始鳴反舌無聲

此記午月之候小暑暑气未盛也螳螂一名蚚父一名天馬言其飛防如馬也鵙博勞也反舌百舌鳥凡物皆稟陰陽之气而成質其陰類者宜陰時陽類者宜陽時得時則興背時則廢疏又以反舌爲蝦蟇未知是否【嚴陵方氏曰螳螂鵙皆陰類也故或感微陰而生或感微陰而鳴焉反舌蓋百舌也以能反覆其舌而爲百鳥語故謂之反舌然其鳴也感陽中而故感微陰而無聲焉】

天子居明堂太廟乘朱路駕赤駵載赤旂衣朱衣服赤玉食菽與雞其器髙以粗

明堂太廟南堂當太室也

養壯佼

壯謂容體碩大者佼謂形容佼好者擇此類而養之亦順長養之令

是月也命樂師修鞀鞞鼔均琴瑟管簫執干戚戈羽調竽笙竾簧飭鐘磬柷敔

凡十九物皆樂器也鞀鞞鼔三者皆革音鞀卽鞀也鞞所以裨助鼔節琴瑟皆絲音管簫皆竹音管如篴而小干戚戈羽皆舞器幹盾戚斧也竽笙竾皆竹音竽三十六簧笙十三簧竾卽箎也長尺四寸簧笙之舌蓋管中之金薄鍱也竽笙竾三者皆有簧也鐘金音磬石音柷敔皆木音柷如漆桶敔狀如伏虎柷以合樂之始敔以節樂之終修者理其獘均者平其聲執者操持學習調者調和音曲飭者整治之也以將用盛樂雩祀故謹備之【嚴陵方氏曰鞀鞞鼔之與鐘磬柷敔其聲質而一故修飭之而已琴瑟管簫竿笙竾簧其聲文而雜則必均調之焉干戚戈羽以無聲持執之待用可也】

命有司爲民祈祀山川百源大雩帝用盛樂

山者水之源將欲禱雨故先祭其本源三王祭川先河後海示重本也雩者吁嗟其聲以求雨之祭周禮女巫凡邦之大烖歌哭而請亦其義也帝者天之主宰盛樂卽鞀鞞以下十九物並奏之也

乃命百縣雩祀百辟卿士有益於民者以祈谷實百縣畿內之邑也百辟卿士謂古者上公句龍后稷之類【嚴陵方氏曰此言大雩帝後又言大饗帝何也蓋雩所以祈也饗所以報也祈必於仲夏者以陰生於午而物成之始也所以祈物之成而已報必於季秋者以陽窮於戍而歲功之終也所以報歳之功而已百辟卽諸侯也卿士卽六卿也百辟卿士生有益於民者死亦有益於民故命雩祀之以祈谷實也季春之祈實爲麥而已至此又祈實則所祈者眾矣故以谷該之天子之雩及於上帝百縣之雩止於百辟卿士於百辟卿士言祈谷實則雩帝之所祈又可知矣】

是月也農乃登黍天子乃以雛嘗黍羞以含桃先薦寢廟今用登麥谷例移農乃登黍四字在是月也之下舊注以內則之雛爲小鳥此雛爲雞未詳孰是含桃櫻桃也

令民毋艾藍以染

藍之色靑靑者赤之母刈之亦是傷時气

毋燒灰

火之滅者爲灰禁之亦爲傷火气也

毋暴布

暴暴之於日也布者陰功所成不可以小功幹盛陽也

門閭毋閉

一則順時气之宣通一則使暑气之宣散

關市毋索

索者搜索商旅匿稅之物蓋當時气盛大之際人君亦當體之而行寛大之政也

挺重囚益其食

挺者防出之義重囚禁繋嚴密故特加寛假輕囚則不如是益其食者加其養也【馬氏曰毋閉利宣也毋索不恃察以窮民隠也益重囚之食不以其罪廢不忍人之政也】

遊牝別羣則縶騰駒班馬政

季春遊牝於牧至此妊孕已遂故不使同羣拘縶騰躍之駒者止其踶囓也班布也馬政養馬之政令也周禮圉人圉師所掌

是月也日長至陰陽爭死生分

至猶極也夏至日長之極陽盡午中而微陰眇重淵矣此陰陽爭辧之際也物之感陽气而方長者生感陰气而已成者死此死生分判之際也

君子齊戒處必掩身毋躁止聲色毋或進薄滋味毋致和節耆欲定心气

齊戒以定其心掩蔽以防其身毋或輕躁於舉動毋或禦進於聲色薄其調和之滋味節其諸事之愛欲凢以定心气而備陰疾也【嚴陵方氏曰陰陽爭者以陰方來而與陽始遇遇故爭也仲冬亦言之者以陽方來而與陰遇故也陽主生陰主死微陰旣生則萬物向乎死矣故死生之理於是分也君子以陰陽方爭故宜潔誠居內退聼以待其定也仲冬言此而不言毋躁者以暑爲躁寒爲靜故於暑之時特戒之也止聲色毋或進者方解緩之時慮搖其精也薄滋味毋致和者方齊戒之時苟厚滋味而致和則或昏憒其志意也】

百官靜事無刑以定晏陰之所成

刑陰事也舉陰事則是助陰抑陽故百官府刑罰之事皆止靜而不行也凡天地之气順則和逆則競故能致災咎此陰陽相爭之時故須如此謹備晏安也陰道靜故云晏陰及其定而至於成則循序而往不爲災矣是以未定之前諸事皆不可忽也

鹿角解蟬始鳴半夏生木堇榮

此又言午月之候解脫也【嚴陵方氏曰鹿好羣而相比則陽類也故夏至感陰生而角解麋多欲而善迷則陰類也故冬至感陽生而角解此所以不同也半夏生者蓋居夏之半而是藥生於是時故因以爲名木堇有別於艸堇故以木言之以感微陰而榮故其華朝榮夕隕然經或曰秀或曰華或曰生或曰榮何也以別於苗則曰秀以別於實則曰華以別於死則曰生以別於枯則曰榮其言各有所當也】

是月也毋用火南方

南方火位又因其位而盛其用則爲微陰之害故戒之

可以居髙明可以逺眺望可以升山陵可以處臺榭凢此皆順陽明之時【嚴陵方氏曰夏爲火旺之時南方火旺之方於旺之時而又用於旺之方則其气太盛而害微陰之生故戒之居髙明故可以逺眺望欲逺眺望故或升山陵或處臺榭也山陵自然髙明之所也臺榭則人爲髙明之所也順陽在上故居處如此】

仲夏行冬令則雹凍傷穀道路不通暴兵來至

子水之气所傷也

行春令則五穀晚熟百螣時起其國乃饑

夘木之气所也

行秋令則艸木零落果實早成民殃於疫

酉金之气所泄也螣食苗葉之虫也百螣者言害稼之虫非一類【嚴陵方氏曰夏行冬令是以陰包陽也故雹凍傷穀道路不通則冬爲閉塞暴兵來至則陰賊之感也春主生夏行春令則生之日長生之日長故熟之時晚螣食苗葉春之气盛於木故虫之爲害者特及葉而已五穀晚熟而又百螣時起故其國乃饑也艸木零落與果實早成皆秋之气候故也當盛暑之月而感秋气則相薄而眾成疾】

季夏之月日在栁昏火中旦奎中

栁宿在午鶉火之次也火大火心宿

其日丙丁其帝炎帝其神祝融其虫羽其音徵律中林鐘其數七其味苦其臭焦其祀竈祭先肺

林鐘未律長六寸

溫風始至蟋蟀居壁鷹乃學習腐艸爲螢

此記未月之候至極也蟋蟀生於土中此時羽翼猶未能遠飛但居其穴之壁至七月則能逺飛而在野矣學習雛學數飛也腐艸得暑濕之气故變而爲螢○朱氏曰溫風溫厚之極涼風嚴凝之始腐艸爲螢離明之極故幽類化爲明類也【金華應氏曰物得气之先殺气未肅而鷙猛之鳥已習於擊迎殺气之微也涼風未至而鳴陰之物己居乎壁迎涼气之微也】

天子居明堂右个乘朱路駕赤駵載赤旂衣朱衣服赤玉食菽與雞其器髙以粗

明堂右个南堂西偏也

命漁師伐蛟取鼉登取黿

蛟言伐以其暴惡不易攻取也言登尊異之也鼉黿言取易而賤之也

命澤人納材葦

蒲葦之屬生於澤中而可爲用器故曰材澤人納之職也此皆煩細之事非專一月所爲故不以是月起之

是月也命四監大合百縣之秩芻以養犧牲令民無不咸出其力以共皇天上帝名山大川四方之神以祠宗廟社稷之靈以爲民祈福

四監卽周官山虞澤虞林衡川衡之官也前言百縣兼內外而言此百縣鄕遂之地也秩常也斂此芻爲養犧牲之用各有常數故云秩芻也【馬氏曰令民無不咸出其力則所爲祭祀者非獨恭也謂民力之普存也以共皇天上帝名山大川四方之神以祠社稷宗廟之靈以爲民祈福則爲民神之主也故聖王先成民而後致力於神豈私福哉凡以爲民也○嚴陵方氏曰謂之神逺而尊之也謂之靈近而親之也皇天上帝山川四方外事也故以神言宗廟社稷內事也故以靈言】

是月也命婦官染采黼黻文章必以法故無或差貸黑皇倉赤莫不質良毋敢詐僞以給郊廟祭祀之服以爲旗章以別貴賤等給之度

周禮典婦功典枲染人等皆婦官此指染人也白與黒謂之黼黒與靑謂之黻靑與赤謂之文赤與白謂之章染造必用舊法故事毋得有參差貸變皆欲質正良善也旗旌旂也章者畫其象以別名位也詳見春官司常○石梁王氏曰給當爲級【嚴陵方氏曰衣服旌旂有等有級各隨宜而度之故言度若天子龍衮諸侯黼之類所以別衣服貴賤等級之度也若王建太常諸侯建旂之類所以別旌旗貴賤等級之度也凡此順文明之時故染文明之色耳】

是月也樹木方盛命虞人入山行木毋有斬伐

以其方盛故也

不可以興土功不可以合諸侯不可以起兵動眾毋舉大事以搖養气毋令而待以妨神農之事也水潦盛昌神農將持功舉大事則有天殃

大事卽興土功合諸侯起兵動眾之事搖養气謂動散長養之气也令而待謂未及徭役之期而豫召役之令使民廢已事而待上之防期也神農農之神也季夏屬中央土土神得位用事之時謂之神農者土神主成就農事也東井主水在未故未月爲水潦盛昌之月此時神農將主持稼穡之功舉大事而傷其功則是乾造化施生之道矣故有天殃也【嚴陵方氏曰木之生也方盛於夏則衰於秋矣虞人蓋山虞也行則巡之也毋有斬伐慮傷方盛之气也興土功合諸侯起兵動眾皆大事也故繼言毋舉大事舉大事則人不安且搖養气矣搖者振而蕩之之謂夫萬物作於春而气主生長於夏而气主養故謂之養气夫興農功而用之於明者人也持農功而主之於幽者神也水潦盛昌則百谷被其澤而向乎成矣故神農將持其功也苟舉大事以妨之則是違神逆天而天之災適當之矣】

是月也土潤溽暑大雨時行燒薙行水利以殺艸如以熱湯可以糞田疇可以美土疆

溽濕也土之气潤故蒸鬰而爲濕暑大雨亦以之而時行皆東井之所主也除艸之法先芟薙之俟幹則燒之燒薙者燒所薙之艸也大雨旣行於所燒之地則艸不復生矣故云利以殺艸時暑日烈其水之熱如湯艸之燒爛者可以爲田疇之糞可以使土疆之美凡土之磊磈難耕者謂之疆【臨川吳氏曰田疇謂熟耕而其田有界域者土疆謂難耕而其土磽確者】

季夏行春令則谷實鮮落

鮮潔而墮落也

國多風欬

風欬因風而致欬疾也

民乃遷徙

辰土之气所應也

行秋令則丘隰水潦禾稼不熟乃多女災

妊孕多敗戌土之气所應也

行冬令則風寒不時鷹隼蚤鷙四鄙入保

丑土之气所應也【嚴陵方氏曰鮮落卽莊子所謂艸木不待黃而落是也五气過盛故實有所不勝國多風欬則與孟夏言暴風來格同義以多風故人肺受疾而欬也民乃遷徙者以春主發散故也自下升工曰遷捨此適彼曰徙丘隰水潦以金生水故也曰丘隰以見髙下皆被其害故禾稼不熟也種曰稼斂曰穡以其不熟故止言稼多女災者以純陰之气過盛而反傷之也因風而後寒故曰風寒且異乎隆冬之時無風而寒矣以當暑而寒故曰不時鷹隼善擊必待秋焉以感疫厲之气故蚤鷙於夏也春夏主出秋冬主入故四鄙入保】

中央土

土寄旺四時各十八日共七幹二日除此則木火金水亦各七十二日矣土於四時無乎不在故無定位無專气而寄旺於辰戌丑未之末未月在火金之間又居一嵗之中故特揭中央土一令於此以成五行之序焉

其日戊己

戊己十干之中

其帝黃帝

黃精之君軒轅氏也

其神后土

土官之臣顓頊氏之子黎也句龍初爲后土後祀以爲社后土官闕𨿽火官實兼后土也舊說如此【丘氏曰五行獨土神稱後者後君也位居中統領四行故稱君也】

其虫倮

人爲倮虫之長鄭氏以爲虎豹之屬

其音宮律中黃鐘之宮

宮音屬土又爲君故配之中央黃鐘本十一月律諸律皆有宮音而黃鐘之宮乃八十四調之首其聲最尊而大餘音皆自此起如土爲木火金水之根本故以配中央之土土寄旺於四時宮音亦冠於十二律非如十二月以候气言也

其數五

天五生土地十成之四時皆舉成數此獨舉生數者四時之物無土不成而土之成數又積水一火二木三金四以成十也四者成則土無不成矣

其味甘其臭香

甘香皆屬土

其祀中霤祭先心

古者陶復陶穴皆開其上以漏光明故雨霤之後因名室中爲中霤亦土神也祭先心者心居中君之象又火生土也○蔡邕獨斷曰季夏土气始盛其祀中霤霤神在室祀中霤設主於牖下

天子居太廟太室

中央之室也

乘大路駕黃駵載黃旂衣黃衣服黃玉食稷與牛其器圜以閎

圜者象土之周匝四時閎者寛廣之義象土之容物也

孟秋之月日在翼昏建星中旦畢中

翼宿在已鶉尾之次建星說見仲春

其日庚辛其帝少皥其神蓐收其虫毛其音商律中夷則其數九其味辛其臭腥其祀門祭先肝

少皥白精之君金天氏也蓐收金官之臣少皥氏之子該也夷則申律長五寸七百二十九分寸之四百五十一九金之成數也辛腥皆屬金秋陰气出故祀門祭先肝金克木也○蔡邕獨斷曰門秋爲少陰其气收成祀之於門祀門之禮北靣設主於門左樞

涼風至白露降寒蟬鳴鷹乃祭鳥用始行戮

此記申月之候鷹欲食鳥之時先殺鳥而不食似人之食而祭先代爲食之人也用始行戮順時令也【馬氏曰涼風至則天地之旺气散矣白露降則陰乘陽而其候交矣寒蟬鳴則物之生於暑者其聲變矣鷹乃祭鳥用始行戮則時主殺气而物之司殺者應是而動也於是乎可以設罻羅矣鷹至不仁也猶祭然後食而況於人乎】

天子居總章左个

太寢西堂南偏

乘戎路

兵車也

駕白駱

白馬黒鬛曰駱

載白旂衣白衣服白玉食麻與犬其器廉以深

亷稜角也亦矩之義深則收藏之意

是月也以立秋先立秋三日太史謁之天子曰某日立秋盛徳在金天子乃齊立秋之日天子親帥三公九卿諸侯大夫以迎秋於西郊還反賞軍帥武人於朝天子乃命將帥選士厲兵簡練桀俊專任有功以徵不義詰誅暴慢以明好惡順彼逺方

簡練簡擇而練習之也專任有功謂大將有已試之功乃使之專主其事也詰者問其罪誅者戮其人殘下謂之暴慢上謂之慢順服也好惡明則逺方順服【嚴陵方氏曰才足以將物而勝之謂之將智足以帥人而先之謂之帥士言其人兵言其器選士則人無不能於事厲兵則器無不利於用桀俊簡之則無所不擇練之則無所不熟旣選厲簡練之矣苟非已試之效則勝負猶未可知故所任必在乎有功之人也任有功矣苟置疑貳於其間則知者必不盡其謀能者必不竭其力故任之又欲其專也凡此皆欲以徵不義而已無以覆下之謂暴不能敬上之謂慢詰以問其罪誅以戮其人所詰誅者暴慢則好惡公而明矣故曰以明好惡好惡得其明則合天下之所願而無逆矣故曰順彼逺方必曰逺方者柔逺能邇之意旣曰徵不義又曰詰誅暴慢蓋以徵不義則言其道詰誅暴慢則言其事】

是月也命有司修法制繕囹圄具桎梏禁止姦愼罪邪務搏執

繕治也姦在人心故當有以禁止之邪見於行故愼以罪之務事也搏戮也執拘也

命理瞻傷察創視折審斷決獄訟必端平戮有罪嚴斷刑

理治獄之官也傷者損皮膚創者損血肉折者損筋骨也嚴者謹重之意非峻急之謂也

天地始肅不可以贏

朱氏曰陽道常饒陰道常乏故贊化者不可使陰气之贏也【嚴陵方氏曰修則治其壞繕則善其事具則完其器法制古所有也故曰修囹圄禁人之地於此有事焉故曰繕桎梏禁人之器也故曰具姦存乎心故止之邪見乎行故罪之搏所以戮之執所以拘之於仲春則省囹圄去桎梏於孟秋則繕囹圄具桎梏蓋先王奉時之道固可見矣獄官欲得其曲直之理故謂之理又謂之士則欲致其察故也前言命有司後言命理者以修法制非理之所專故也先王之用刑也旣務搏執矣又命瞻傷察創視折焉則其用心之仁可知矣端言無偏頗之異平言無輕重之差審斷決故獄訟必端平也有罪然後戮則不及於無辜斷刑以嚴則不敢輕易上旣言愼罪邪此又言戮有罪上旣言審斷決此又言嚴斷刑者蓋反覆言之所以明愼之至而已秋者陰之始冬者陰之終故於孟秋言天地始肅陽道常饒饒則有餘而贏陰道常乏乏則不足而縮孰爲此者天地也而君人實輔相焉故曰天地始肅不可以贏】

是月也農乃登谷天子嘗新先薦寢廟命百官始收斂完隄坊謹壅塞以備水潦修宮室壞垣墻補城郭所以爲水潦之備者以月建在酉酉中有畢星好雨也【嚴陵方氏曰谷謂稷也以稷熟於此故農乃登焉然孟夏之麥仲夏之黍仲秋之麻季秋之稻皆谷也此以谷言稷者以爲五穀之長故也若稼穡之官謂之後稷土稷之神謂之社稷者以是而已○金華應氏曰夏气舒則修利隄防無有壅塞秋气收斂則全隄防謹壅塞水在天地間最爲流通不可壅之物而其盛衰消長亦因乎時夏潦不可隄也故修利而無壅秋潦則可隄矣必壅塞之惟謹𨿽一通一障不同而其爲民禦患則一而已】

是月也毋以封諸侯立大官

記者但知賞以春夏刑以秋冬之義不知古者嘗祭之時則有出田邑之制故注謂禁封諸侯及割地爲失其義也

毋以割地行大使出大幣

以其違收斂之令也

孟秋行冬令則陰气大勝介虫敗谷戎兵乃來

此亥水之气所泄也

行春令則其國乃旱

蟹有食稻者謂之稻蟹亦介虫敗谷之類寅中箕星好風能散雲雨故致旱

陽气復還五穀無實

寅木之气所損也

行夏令則國多火災寒熱不節民多瘧疾

已火之气所傷也【嚴陵方氏曰方一陰之時而行重陰之令故陰气太勝戎兵乃來亦以陰太勝而主殺故也凡以亥之气乘之也陽亢而陰莫能下爲旱方陰中之時而行陽中之令則陽亢矣故旱也自夏䢐秋則陽往而陰來以其旱故陽气復還也萬物敷華於陽而成實於陰以陽气復還故五穀無實火旺於南方故行夏令則國多火災火之气爲熱水之气爲寒而此並寒熱不節者蓋熱極生寒陰陽之理然也民多瘧疾則以感寒熱之气而被虐故也】

仲秋之月日在角昏牽牛中旦觜觽中

角在辰壽星之次也

其日庚辛其帝少皥其神蓐收其虫毛其音商律中南呂其數九其味辛其臭腥其祀門祭先肝

南呂酉律長五寸三分寸之一

盲風至鴻鴈來鳥歸羣鳥養羞

此記酉月之候盲風疾風也孟春言鴻鴈來自南而來北也此言來自北而來南也仲春言鳥至此言歸明春來而秋去也羞者所美之食養羞者藏之以備冬月之養也【嚴陵方氏曰盲者閉暗之稱當建酉闔戶之月故其風謂之盲風又謂之閶闔以此鳥歸者至以陽中故歸以陰中也○山陰陸氏曰鴻鴈何不謂之南鄕非其居也】

天子居總章太廟乘戎路駕白駱載白旂衣白衣服白玉食麻與犬其器廉以深

總章太廟西堂當太室也

是月也養衰老授幾杖行糜粥飲食

月至四陰陰已盛矣時以陽衰陰盛爲秋人以陽衰陰盛爲老養衰老順時令也幾杖所以安其身飲食所以養其體行猶賜也糜卽粥也【嚴陵方氏曰授則特授之而已行則徧行之也幾杖之禮爲重非庶人之老可並故惟於糜粥言行焉幾杖以養其體糜粥以養其气郊特牲曰飲養陽气也食養陰气也春饗孤子秋食耆老其義一也故此於秋言之然養陽非無食也特以飲爲主爾養陰非無飲也特以食爲主爾故此兼言飲焉】

乃命司服具飭衣裳文繡有恆制有小大度有長短衣服有量必循其故冠帶有常

司服官名具飭條具而飭正之也上曰衣下曰裳衣繪而裳繡祭服之制也有恆有定制也小大小則冕之一章大則衮冕之九章也長短謂衣長而裳短也衣服謂朝服燕服及他服之當爲寒備者也各有劑量必率循故法不得更爲新異也冠與帶亦各有常制因造衣並作之

乃命有司申嚴百刑斬殺必當毋或枉橈枉橈不當反受其殃

刑罰之令前月已行此月又申戒之也枉橈皆屈曲之義謂不申正理而違法斷之以逆理故必反受殃禍也【嚴陵方氏曰孟秋旣命嚴斷刑矣至此又命之故曰申嚴焉與堯典言申命同義且酉爲陰中物旣告成先王奉天故其所命止於是月也刑有五而曰百刑者據罪言之也傳曰罪多而刑五非謂是乎必曰百則據成數言之與百體百事同義斬者則必殺殺者不必斬斬殺必當慮其及於無辜也然刑之所加不止於斬殺所命止及於此者以大辟尢人所重故也枉則在上者不直橈則在下者不申使斬殺不當則以或枉橈故也先王奉天如此而有司或枉橈焉是逆天也逆天則天災適當之也孟子言出乎爾者反乎爾者同義】

是月也乃命宰祝循行犧牲視全具按芻豢瞻肥瘠察物色必比類量小大視長短皆中度五者備當上帝其饗

宰主牲者祝告神者全謂色不雜具謂體無損也養牛羊曰芻養犬豕曰豢得其養則肥失其養則瘠物色或騂或黝陽祀用騂牲陰祀用黝牲比類者比附陰陽之類而用之也小大以體言長短以用言皆欲中法度也所視所案所瞻所察所量五者悉備而當於事上帝且歆饗之矣況羣神乎【嚴陵方氏曰宰以宰牲爲事者祝以祝神爲事者宰牲將以祝神也故循行犧牲必命是二官焉夫季夏之養犧牲蓋授充人而芻之也至此命宰祝持而行之而已以物至此形成而不變故也全者純而不雜具者完而無傷若外祭毀事用尨非所謂全也鼷防食郊牛角非所謂具也芻豢所以阜蕃其牲春秋傳曰奉牲以告曰博碩肥腯其可以不視乎牧人曰陽祀用騂牲毛之陰祀用黝牲毛之則物色其可以不察而比類之乎物色者毛色之色比類者各比其陰陽之類也】

天子乃難以達秋气以犬嘗麻先薦寢廟

季春命國難以畢春气此獨言天子難者此爲除過時之陽暑陽者君象故諸侯以下不得難也暑气退則秋之涼气通達故云以達秋气也

是月也可以築城郭建都邑穿竇窖修囷倉

四者皆爲斂藏之備穿地圓曰竇方曰窖

乃命有司趨民收斂務畜菜多積聚

孟秋已有收斂之命矣此又趨之以時不可緩故也菜所以助谷之不足故蓄之爲備多積聚者凡可爲嵗備者無不貯儲也

乃勸種麥毋或失時其有失時行罪無疑

麥所以續舊谷之盡而及新谷之登尢利於民故特勸種而罰其惰者

是月也日夜分雷始收聲蟄虫壞戶殺气浸盛陽气日衰水始涸

壞益其蟄穴之戶使通明處稍小至寒甚乃墐塞之也水本气之所爲春夏气至故長秋冬气返故涸也

日夜分則同度量平權衡正鈞石角鬥甬

此與仲春同【嚴陵方氏曰鈞蓋三十斤之稱與仲春所謂鈞者異矣彼特言輕重之鈞而已彼以用言此以體言故也石蓋四鈞之稱以其尢重而內實故謂之石權衡皆以致平而已故曰平釣石則歸於正矣故曰正然仲春所言不同者則又各有義焉】

是月也易闗市來商旅納貨賄以便民事四方來集逺鄕皆至則財不匱上無乏用百事乃遂

朱氏曰闗者貨之所入市者貨之所聚易謂無重徵以致其難也易闗市所以來商旅貨謂化之以爲利賄謂有之以爲利來商旅所以納貨賄也凡此皆以便民用也四方散而不一故言來集逺鄕邈而在外故言皆至此言貢賦職修也財所以待用財不匱則無乏用也用所以作事無乏用則事皆遂也

凡舉大事毋逆大數必順其時愼因其類

事大如土功徭役合諸侯舉兵眾之事皆不可悖陰陽之大數因猶依也如慶賞者乃生之類刑罰者乃肅殺之類必順時令而謹依其類以行之也

仲秋行春令則秋雨不降艸木生榮國乃有恐

卯木之气所應也卯中有房心心爲太火故不雨且有火訛之驚恐也

行夏令則其國乃旱蟄虫不藏五穀復生

午火之气所傷也

行冬令則風災數起收雷先行艸木蚤死

子水之气所泄也收雷收聲之雷也先行先期而動也【嚴陵方氏曰春雨所以生物秋雨所以成物曰秋雨不降則雨非不降也特所降者非成物之雨爾以其如此故艸木生榮而不枯死也國乃有恐則少陽之所動故也其國乃旱則陽亢故也蟄虫不藏則陰欲執之而有所不勝故也五穀復生則盛陽作之故也風災數起則非以時動故也雷以陽中聲陰中收聲收雷先行則愆於陽故也雷風不節故艸木蚤死】

季秋之月日在房昏虛中旦栁中

房在卯大火之次也

其日庚辛其帝少皥其神蓐收其虫毛其音商律中無射其數九其味辛其臭腥其祀門祭先肝

無射戌律長四寸六千五百六十一分寸之六千五百二十四

鴻鴈來賔爵入大水爲蛤鞠有黃華豺乃祭獸戮禽此記戌月之候鴈以仲秋先至者爲主季秋後至者爲賔如先登者爲主人從之以登者爲客也爵爲蛤飛物化爲潛物也鞠色不一而專言黃者秋令在金金自有五色而黃爲貴故鞠色以黃爲正也祭獸者祭之於天戮禽者殺之以食也禽者鳥獸之總名鳥不可曰獸獸亦可曰禽故鸚鵡不曰獸而猩猩通曰禽也【嚴陵方氏曰桃華於仲春桐華於季春皆不言有獨於鞠言之者以萬物皆華於陽獨鞠華於陰而已故特言有桃華之紅桐華之白皆不言其色獨鞠言其色而曰黃者以華於陰中其色正應陰之盛故也】

天子居總章右个乘戎路駕白駱載白旂衣白衣服白玉食麻與犬其器亷以深

總章右个西堂北偏也

是月也申嚴號令命百官貴賤無不務內以防天地之藏無有宣出

務內謂專務收斂諸物於內防合也合天地閉藏之令也宣出則悖時令

乃命冢宰農事備收舉五穀之要藏帝籍之收於神倉祗敬必飭

農事備收百谷皆斂也要者租賦所入之數籍田所收歸之神倉將以供粢盛也祗謂謹其事敬謂一其心飭謂致其力也【嚴陵方氏曰仲秋言趣民收斂然猶未備也至此始言備收焉農事備收然後五穀之要可舉也】

是月也霜始降則百工休乃命有司曰寒气總至民力不堪其皆入室

總至凝聚而至也【嚴陵方氏曰陽气散而成暑陰气聚而成寒總者聚也故曰寒气總至與仲春所言文𨿽小異其義一也以寒气之至則民力或有所不堪勝故命之皆入室以禦之焉詩曰入此室處書言厥民隩謂是矣然寒气者冬之時入室者冬之事此乃言之於季秋者亦先期而命之爾於夏言處臺榭至此言入室亦順陰陽之理也】

上丁命樂正入學習吹

吹主樂聲而言

是月也大饗帝嘗犧牲告備於天子

仲夏大雩祈也此月大饗報也饗嘗皆用犧牲仲秋已視全具至此則告備而後用焉

合諸侯制百縣爲來嵗受朔日與諸侯所稅於民輕重之法貢職之數以逺近土地所宜爲度以給郊廟之事無有所私

石梁王氏曰合諸侯制百縣注云合諸侯制絕句不可從○劉氏曰合諸侯者總命諸侯之國也制猶敕也百縣諸侯所統之縣也天子總命諸侯各敇百縣爲來嵗受朔日與稅法貢數各以道路逺近土地所宜爲度以給上之事而不可有私也言郊廟者舉其重也蓋朔日與稅貢等事皆天子總命之諸侯而諸侯頒之百縣使奉行也舊說秦建亥此月爲嵗終故行此數事者得之或疑是時秦未並天下未有諸侯百縣此仍是古制愚按呂不韋相秦十餘年此時已有必得天下之勢故大集羣儒損益先王之禮而作此書名曰春秋將欲爲一代興王之典禮也故其間亦多有未見與禮經合者又按昭襄王之時封魏冉穣侯公子市宛侯悝鄧侯則分封諸侯行王者事久矣不韋作相時已滅東周君六國削甚秦已得天下大半故其立制欲如此也其後徙死始皇並天下李斯作相盡廢先王之制而呂氏春秋亦無用矣然其書也亦當時儒生學士有志者所爲猶能彷佛古制故記禮者有取焉

是月也天子乃教於田獵以習五戎班馬政

教於田獵謂因獵而教之以戰陳之事習用弓矢殳矛戈防之五兵班布乘馬之政令其毛色之同異力之彊弱各以類相從也【嚴陵方氏曰教於田獵繼言以習五戎與車攻言因田獵而選車徒同意上言教下言習者我教之故彼習之也戎器必以五者則以兵法五人爲伍故也田獵所以得利軍旅所以效死人之所欲莫甚於利所惡莫甚於死以所惡寓所欲而習焉亦先王之深意也大司馬秋狝教治兵其以是歟】

命僕及七騶咸駕載旌旐授車以級整設於屛外司徒搢撲北面誓之

僕戎僕也天子馬有六種各一騶主之並總主六騶者爲七騶也皆以馬車駕車又載析羽之旌蛇之旐旣畢而授車於乘者以尊卑爲等級各使正其行列向背而設於軍門之屏外於是司徒揷撲於帶於陳前北面誓戒之此時六軍皆向南而陳也撲卽夏楚二物也周禮戎僕中大夫二人【嚴陵方氏曰設撲而搢之以其有事於教無事於刑也誓則欲其不犯命焉必北面則以田主殺陰事故也】

天子乃厲飾執弓挾矢以獵命主祠祭禽於四方天子戎服而嚴厲其威武之飾親用弓矢以殺禽獸蓋奉祭祀之物當親殺也獵竟則命典祀之官取獵地所獲之獸祭於郊以報四方之神禽者獸之通名也

是月也艸木黃落乃伐薪爲炭

備禦寒也

蟄虫咸俯在內皆墐其戶

俯垂頭也內穴之深處也墐塞也

乃趣獄刑毋畱有罪

刑於罪相得卽決之畱而不決亦悖時令也【嚴陵方氏曰仲秋命有司申嚴百刑而已至此又趣獄刑毋畱有罪焉則以奉天威之方至於是亟決之也】

收祿秩之不當供養之不宜者

收如漢法收印綬之收謂索之使還各依本等祿秩不當謂不應得而恩命濫賜之者也供養膳服之具也貴賤各有宜用不宜謂侈僭逾制者此亦順秋令之嚴肅也【山陰陸氏曰收祿秩之不當供養之不宜刑官之事也罷官之無事去器之無用事官之事也】

是月也天子乃以犬嘗稻先薦寢廟季秋行夏令則其國大水

未中東井主之

冬藏殃敗

竇窖之藏爲水所侵

民多鼽嚏

未土之气所應也鼽者气窒於鼻嚏者聲發於口皆肺疾以夏火克金故病此也

行冬令則國多盜賊邊境不寧土地分裂

丑土之气所應也裂坼也

行春令則暖風來至民气解惰師興不居

辰土之气所應也不居不得止息也【嚴陵方氏曰水潦盛昌在於季夏故行夏令則其國大水大水故冬藏殃敗也金數窮而气窒則爲鼽气行逆而發於聲則爲嚏皆肺疾也肺屬金而金生水反爲水所勝故民受是疾焉取非其有謂之盜毀則謂之賊皆至陰之類也以國多盜賊故邊竟不寧也土地分裂則爲嚴凝之气所拆故也巽爲風而春之气爲暖故行春令則暖風來至然孟夏行春令則曰暴風來格者彼以正陽之月而暖不足以言之故也此言至而彼言格者以其暴故與物相抵也气暖則解緩寒則縮栗以暖風來至故民气解惰也師興不居則以少陽作之而動故也】

孟冬之月日在尾昏危中旦七星中

尾在寅析木之次也七星見季春

其日壬癸其帝顓頊其神防其虫介其音羽律中應鐘其數六其味鹹其臭朽其祀行祭先腎

顓頊黑精之君防水官之臣少皥氏之子曰修曰熈相代爲水官左傳云修及熈爲防是也介甲也介虫爲長水物也羽音屬水應鐘亥律長四寸二十七分寸之二十水成數六咸朽皆水屬水受惡穢故有朽腐之气也行者道路往來之處冬陰往而陽來故祀行也春夏秋皆祭先所勝冬當先心以中央祭心故但祭所屬又以冬主靜不尙克制故也○蔡邕獨斷曰行冬爲太陰盛寒爲水祀之於行在廟門外之西軷壤厚二尺廣五尺輪四尺北面設主於軷上

水始冰地始凍雉入大水爲蜃虹藏不見

此記亥月之候蜃蛟屬此亦飛物化潛物也晉武庫中忽有雉雊張華曰此必蛇化爲雉也開視雉側果有蛇蛻類書有言雉與蛇交而生子子必爲蟂不皆然也然則雉之爲蜃理或有之陰陽气交而爲虹此時陰陽極乎辧故虹伏虹非有質而曰藏亦言其气之下伏耳

天子居堂左个

北堂之西偏也

乘路駕鐵驪

鐵色之馬

載旂衣黒衣

黒深而淺如朱深而赤淺也

服玉食黍與彘其器閎以奄

閎者中寛奄者上窄

是月也以立冬先立冬三日太史謁之天子曰某日立冬盛徳在水天子乃齊立冬之日天子親帥三公九卿大夫以迎冬於北郊還反賞死事卹孤寡

死事爲國事而死也孤寡卽死事者之妻子不言諸侯與夏同

是月也命太史釁防占兆審卦吉凶

馮氏曰釁防者殺牲取血而塗與蓍防也古者器成而釁以血所以攘卻不祥也占兆者玩書之繇文審卦者審易書之休咎皆所以豫明其理而待用也釁而占兆釁防而審卦吉凶太史之職也【嚴陵方氏曰以卜而有兆防以筮而有卦兆有象故言占卦有數故曰審】

是察阿黨則罪無有掩蔽

獄吏治獄寧無阿私必是正而省察之庶幾犯罪者不至掩蔽其曲直也

是月也天子始裘

周禮季秋獻功裘至此月乃衣之也

命有司曰天气上騰地气下降天地不通閉塞而成冬不交則不通不通則閉塞【嚴陵方氏曰天气上騰地气下降則天地辧而各正其位矣冬曰上天爲是故也以各正其位故天地不通閉若門之閉塞若穴之塞以其不通故閉塞也然則時之所以爲冬孰爲此者亦天地之气閉塞以成之耳】

命百官謹蓋藏命有司循行積聚無有不斂

申嚴仲秋積聚之令

壞城郭戒門閭修鍵閉愼管籥

壞補其缺薄處也城郭欲其厚實故言壞門閭備禦非常故言戒鍵鎖須也閉鎖筒也管籥鎖匙也鍵閉或有破壊故云修管籥不可妄開故云愼

固封疆備邊竟完要塞謹關梁塞徯徑

要塞邊城要害處也關境上門梁橋也徯徑野獸往來之路也【山陰陸氏曰壞城郭而門閭不戒無益也修鍵閉而管籥不愼無益也修鍵閉而邊竟不備無益也完要塞謹關梁而徯徑不塞無益也】

飭喪紀辧衣裳審棺槨之厚薄塋丘壠之大小髙卑厚薄之度貴賤之等級

飭喪紀者飭正喪事之紀律也卽辧衣裳以下諸事是已上衣下裳以布之精麤爲親疏故曰辧亦謂襲斂之衣數多寡也棺槨厚薄有貴賤之等塋有大小丘壠有髙卑皆不可逾越厚薄之度主禮而言貴賤之等級主人而言故總曰審○朱氏曰喪者人之終冬者嵗之終故於此時而飭喪紀焉【馬氏曰夫喪者所自盡而君子不以天下儉其親則衣裳棺槨丘壠孰不欲致美以爲悅然窮人之欲而莫之節則富者僣於有餘貧者慊於不足而將不安其性命之情故先王視貴賤之等級而制爲禮數以紀之使孝子仁人各隨其分而不敢逾也然後得盡其心焉】

是月也命工師效功陳祭器按度程毋或作爲淫巧以蕩上心必功致爲上物勒工名以考其誠功有不當必行其罪以窮其情

工師百工之長效呈也諸器皆成獨主祭器祭器尊也度法也程式也淫巧指諸器而言致讀爲致謂功力宻致也一讀如字亦通勒刻也刻名於器以考工人之誠僞也行猶治也窮其情者究詰其詐僞之情也

是月也大飲烝

因烝祭而與羣臣大爲燕飲也舊說烝升也此乃饗禮升牲體於俎上謂之房烝未知是否

天子乃祈來年於天宗大割祠於公社及門閭臘先祖五祀勞農以休息之

天宗日月星辰也割祠割牲以祭也社以上公配祭故云公社又祭及門閭之神也臘之言獵以田獵所獲之物而祭先祖及五祀之神故曰臘也又蔡邕云夏曰淸祀殷曰嘉平周曰蠟秦曰臘然左傳言虞不臘是周亦名臘也勞農卽周禮黨正屬民飲酒之禮也【嚴陵方氏曰天尊而不親在致義以求之故曰祈公社門閭親而不尊在致味以祭之故曰大割先祖五祀眾而不一在自盡以饗之故曰臘蓋以獵得之肉而祭之然古者以月在丑爲臘此乃行之建亥之月者異代之制耳祈來年則詩所謂以興嗣嵗也此非嵗終之時而曰祈來年者則以陽生於子得天時之正故謂建子之月爲來年也五祀有門而大割祠又及門閭者蓋五祀之門𨿽大大夫士亦得而祭之則知門閭固有大於此者矣夫農於三時之務亦已勞矣至此勞之使休息不亦宜乎】

天子乃命將帥講武習射禦角力

以仲冬大閱也【嚴陵方氏曰武言其道故講之使明射禦言其事故習之使熟力則相抵而已故曰角】

是月也乃命水虞漁師收水泉池澤之賦毋或敢侵削眾庶兆民以爲天子取怨於下其有若此者行罪無赦水虞澤虞也漁師漁人也見周禮水冬涸故以冬時收賦

孟冬行春令則凍閉不宻地气上泄民多流亡

寅木之气所泄也

行夏令則國多暴風方冬不寒蟄虫復出

已火之气所損也

行秋令則雪霜不時小兵時起土地侵削

申金之气所淫也【嚴陵方氏曰孟春言東風解凍故此行春令則凍閉不宻地气上泄也然泄與騰異以其不宻故漏泄而已未至於騰也民多流亡則以春主發散故也風固四時之所常有也而暴則陽之所作焉故行夏令則暴風若孟夏行春令則暴風來格者彼以行少陽之令故來格而已此以行盛陽之令故又至於多也以盛陽之所作故方冬不寒也孟冬非隆冬故言方而已夫虫以陰而蟄者也方冬不寒故蟄虫復出雪霜不時則寒气遲故也小兵時起則金气勝故也土地侵削則揫斂之所致故也】

仲冬之月日在斗昏東辟中旦軫中

斗在醜星紀之次也

其日壬癸其帝顓頊其神防其虫介其音羽律中黃鐘其數六其味鹹其臭朽其祀行祭先腎

黃鐘子律長九寸

冰益壯地始坼鶡旦不鳴虎始交

此記子月之候鶡旦夜鳴求旦之鳥也【嚴陵方氏曰前言水始冰至此又言冰益壯前言地始凍至此又言地始坼凍甚而土相坼夜鳴而求旦故謂之鶡旦夫夜鳴則陰類也然鳴而求旦則求陽而已故感微陽之生而不鳴則以得所求故也虎陰物而交則亦感陽之生故也】

天子居堂太廟乘路駕鐵驪載旂衣黒衣服玉食黍與彘其器閎以奄

堂太廟北堂當太室也

飭死事

誓戒六軍之士以戰陳當厲必死之志也

命有司曰土事毋作愼毋發蓋毋發室屋及起大眾以固而閉

順閉藏之令以安伏蟄之性也固堅也而猶其也周禮仲冬教大閱此言毋起大眾是誠呂氏之書矣

地气沮泄是謂發天地之房諸蟄則死民必疾疫又隨以喪命之曰暢月

沮者壊散之義因破壊而宣泄故云沮泄也天地之閉固气類猶房室之安藏人也若發散天地之所藏則諸蟄皆死是干犯陰陽之令疾疫必爲民災喪禍隨之而見一說喪讀去聲謂民因避疾疫而逃亡也暢月未詳舊說暢充也言所以不可發泄者以此月萬物皆充實於內故也朱氏謂陽久屈而後伸故云暢月也未知孰是【嚴陵方氏曰發蓋則物不得其藏發室屋則人不得其處起大眾則眾不得其靜凡此皆非農事之所宜故亦戒之所以固而閉也其害及物故諸蟄則死其害及人故民必疾疫死喪隨之】

是月也命奄尹申宮令審門閭謹房室必重閉省婦事毋得淫𨿽有貴戚近習毋有不禁

奄尹羣奄之長也以其精气奄閉故名閹人宮令宮中之政令也重閉內外皆閉也減省婦人之事務順陰靜也謂女功之過巧者貴戚天子之族姻近習其嬖幸者

乃命大酋秫稻必齊麯蘗必時湛熾必潔水泉必香陶器必良火齊必得兼用六物大酋監之毋有差貸大酋酒官之長也秫稻酒材也必齊多寡中度也必時制造及時也湛漬而滌之也熾蒸炊也必潔無所污也必香無穢惡之气必良無罅漏之失也必得適生熟之宜也物事也六物謂必齊以下六事差貸不中法式也【馬氏曰六物欲其材之美時之適工之善也】

天子命有司祈祀四海大川名源淵澤井泉

冬令方中水徳至盛故爲民祈而祀之也

是月也農有不收藏積聚者馬牛畜獸有放佚者取之不詰

取之不詰罪在不收斂也【嚴陵方氏曰孟冬旣命百官謹蓋藏又命司徒循行積聚矣至於是月農猶有不收藏積聚馬牛畜獸猶有放佚者則是惰遊之民而不聽令者也人或取其物而上不爲之詰焉亦宜矣】

山林藪澤有能取蔬食田獵禽獸者野虞教道之其有相侵奪者罪之不赦

罪之不赦惡其不相共利也

是月也日短至陰陽爭諸生蕩

短至短之極也陰陽之爭與夏至同諸生者萬物之生機也蕩者動也

君子齊戒處必掩身身欲寧去聲色禁耆欲安形性事欲靜以待陰陽之所定

此皆與夏至同而有謹之至者彼言止聲色而此言去彼言節耆欲而此言禁蓋仲夏之陰猶微而此時之陰猶盛陰微則盛陽未至於甚傷陰盛則微陽當在於善保故也【嚴陵方氏曰諸生諸言不一也諸生則萬物之生气也方冬之時盛徳在水而是月建子以陽作之萬物之生气欲發焉故謂之蕩也掩蔽其身以處於內則以齊戒故也身欲寧者所以掩身欲其寧故也去聲色則不特止而已禁嗜欲則不特節而己見君子之齋戒有加而無已也外則養其形而無勞內則養其性而無悖欲安形性故事欲靜也凡此以微陽方生陰未退聽陰陽爭而未定故君子齊戒以待之與仲夏所言互相備也】

蕓始生荔挺出蚯蚓結麋角解水泉動

此又言子月之候蕓與荔挺皆香艸結猶屈也解脫也水者天一之陽所生陽生而動言枯涸者漸滋發也十二月惟子午之月皆再記其候者詳於陰陽之萌也【嚴陵方氏曰凡物之气感陰者腥感陽者香陽方長矣故蕓始生荔挺出蚯蚓結者以感正陽之气而後出故微陽𨿽生而猶結焉結言形之未解也】

日短至則伐木取竹箭

陰盛則材成故伐而取之大曰竹小曰箭

是月也可以罷官之無事去器之無用者

官以權宜而設器以權宜而造皆暫焉之事此閉藏休息之時故可罷去

塗闕廷門閭築囹圄此以助天地之閉藏也仲冬行夏令則其國乃旱

火气乘之應於來年【臨川吳氏曰闕謂門之中間空闕處人所由以出入者也廷謂門之內外閒曠之地無室廬處也塗者蓋謂畚土以瑱補其地之凹陷門謂各家寢廟之門閭謂二十五家巷口之門塗者蓋謂埏埴以窒塞其門之罅隙囹圄四面有垣墻壊者築之此皆閉塞掩藏之事也】

氛霧防防

亦火气所蒸

雷乃發聲

陰不能固陽也午火之气所克也

行秋令則天時雨汁瓠不成

雨雪雜下曰汁

國有大兵

酉金之气所淫也

行春令則蝗虫爲敗水泉咸竭

卯中大火之所主也

民多疥癘

卯木之气所泄也【嚴陵方氏曰氛霧皆旱气所使雷乃發聲盛陽薄之故也以雪雜水如物之有汁故謂之雨汁以行秋令嚴凝之气未固故也瓠不成則以柔脆爲金气所傷故也國有大兵則與小兵時起同義然气有淺深故於孟冬言小仲冬言大焉蝗虫爲敗與孟夏言蝗虫爲災同義災者祥之對而以气之兆言敗者成之對而以事之迹言夏爲陽故言其气冬爲陰故言其事亦各以其類也水泉咸竭則以感發散之气故也疥癘則虛陽作之故也】

季冬之月日在婺女昏婁中旦氐中

女在子枵之次也

其日壬癸其帝顓頊其神防其虫介其音羽律中大呂其數六其味鹹其臭朽其祀行祭先腎

大呂醜律長八寸二百四十三分寸之百四

鴈北鄕鵲始巢雉雊雞乳

此記丑月之候【馬氏曰鴈北鄕則順陽而復也雉火畜也感於陽而後有聲雞木畜也麗於陽而後有形】

天子居堂右个乘路駕鐵驪載旂衣黑衣服玉食黍與彘其器閎以奄

堂右个北堂東偏也

命有司大難旁磔出土牛以送寒气

季春惟國家之難仲秋惟天子之難此則下及庶人又以陰气極盛故云大難也旁磔謂四方之門皆披磔其牲以攘除陰气不但如季春之九門磔攘而已舊說此月日經虛危司命二星在虛北司祿二星在司命北司危二星在司祿北司中二星在司危北此四司者鬼官之長又墳四星在危東南墳墓四司之气能爲厲鬼將來或爲災厲故難磔以攘除之事或然也出猶作也月建丑丑爲牛土能制水故特作土牛以畢送寒气也【長樂陳氏曰土勝水牛善耕勝水故可以勝寒气善耕故可以示農耕之早晚月令季冬之月大難旁磔然復出土牛則出土牛驅除之終事也旣乃告民出五種命農計耦耕事則出土牛乂農耕之始事也】

徵鳥厲疾

徵鳥鷹隼之屬以其善擊故曰徵厲疾者猛厲而迅疾也

乃畢山川之祀及帝之大臣天之神祗

帝之大臣謂五帝之佐句芒祝融之屬也孟冬言祈天宗此或司中司命風師雨師之屬歟

是月也命漁師始漁天子親往乃嘗魚先薦寢廟獵而親殺爲奉祭也則漁而親往亦爲薦先歟【金華應氏曰嘗者試而驗之也將薦於所尊故不敢輕也藥必先嘗膳必品嘗此致敬於君與親也大饗帝則嘗犧牲薦寢廟則嘗魚此致敬於天與親也秋祭曰嘗亦謂物已備成嘗而後祭以見其孝也】

冰方盛水澤腹堅命取冰冰以入

冰之初凝惟水面而已至此則徹上下皆凝故云腹堅腹猶內也藏冰正在此時故命取冰冰入則陰事之終也【嚴陵方氏曰冰方盛則以重陰之气極於此故也盛極而衰東風將解凍故於此言方盛焉冰以陽熈而柔以陰凝而堅曰腹堅則其堅達於內矣非特形於水面而已然前言水泉此言水澤者泉乃水之原澤乃水之潤命取冰則七月所謂二之日鑿冰衝衝是也夫萬物負陰而抱陽沖气以爲和陰盛閉塞而陽無所泄則气戾不和爲愆陽爲伏陰然則鑿冰非特爲備暑亦以達陽气也】

令告民出五種命農計耦耕事修耒耜具田器

冰入之後大寒將退令典農之官告民出其所藏五穀之種計度耦耕之事耦謂二人相偶也揉木爲耒斵木爲耜今之耜以鐵爲之田器鎡基之屬凡治田所用者也此皆豫備東作之事陽事之始也【嚴陵方氏曰冰之入也爲陰事之終種之出也爲陽事之始以冰入之期而告民出五種終則有始也耦耕二人相耦而耕也語言長沮桀溺耦而耕是矣蓋先王所以聨屬其民使之出入相友守望相助故鄕則有比遂則有鄰軍則有伍學則有朋耕則有耦亦以是而已曰修曰其互相備也】

命樂師大合吹而罷

鄭氏曰嵗將終與族人大飲作樂於太寢以綴恩也王居明堂禮季冬命國爲酒以合三族○疏曰此用禮樂於族人最盛後年季冬乃復如此作樂以一年頓停故云罷

乃命四監收秩薪柴以共郊廟及百祀之薪燎

四監說見季夏秩常也謂有常數也大而可析者謂之薪小而束者謂之柴薪燎炊爨及夜燎之用也

是月也日窮於次月窮於紀星回於天數將幾終嵗且更始

日窮於次者去年季冬次枵至此窮盡還次枵也紀防也去年季冬月與日相防於枵至此窮盡還復防於枵也二十八宿隨天而行每日𨿽周天一匝而早晚不同至此月而復其故處與去年季冬早晚相似故云回於天也幾近也以去年季冬至今年季冬三百五十四日未滿三百六十五日不爲正終故云幾於終也嵗且更始者所謂終則有始也【嚴陵方氏曰夫嵗者數之所積而成也數之終乃所以爲嵗之始嵗之始乃所以爲數之終於數言終於嵗言始亦互相備爾○山陰陸氏曰終言幾無終之詞也始言且無始之詞也】

專而農民毋有所使

而汝也在上者當專壹汝農之事毋得徭役使之也

天子乃與公卿大夫共飭國典論時令以待來嵗之宜朱子曰國典有常飭之以應來嵗之變時令有序論之以防來嵗之差嵗旣更始故事亦有異宜者

乃命太史次諸侯之列賦之犧牲以共皇天上帝社稷之饗

列謂大小之等差也

乃命同姓之邦共寢廟之芻豢

人本乎祖故祖廟之牲使同姓諸侯供之

命宰歷卿大夫至於庶民土田之數而賦犠牲以共山林名川之祀

歷者序次其多寡之數也

凡在天下九州之民者無不咸獻其力以共皇天上帝社稷寢廟山林名川之祀

禮有五經莫重於祭故也【臨川吳氏曰上文言天帝社稷之牲賦之諸侯寢廟之牲賦之同姓之邦山林名川之牲賦之卿大夫至於庶民此言凡在則總上三者而言之蓋諸侯之列同姓之邦及卿大夫等所供亦皆出於民力故言所以供皇天上帝社稷寢廟山林名川之祀者是天下九州之民無不咸獻其力也】

季冬行秋令則白露蚤降介虫爲妖四鄙入保

畏介虫爲兵之象也戌土之气所應

行春令則胎夭多傷

胎未生者夭方生者

國多固疾

固謂久而不差辰土之气所應

命之曰逆

以嵗終而行嵗始之令也

行夏令則水潦敗國時雪不降冰凍消釋

火奪水之令也未土之气所應【嚴陵方氏曰介虫之性辧於物以斂藏之气不厚故反爲妖也四鄙入保蓋畏兵之象以秋爲金故也疾謂之固則其疾久而不瘥故也夫冬者嵗之終春者嵗之始嵗終而行嵗始之令故命之曰逆水潦盛昌蓋夏之時然也故行夏令則水潦敗國冬者雪之時故謂之時雪時雪不降冰凍消釋則盛陽爍之故也○新定顧氏曰月令當取其體天行事之大意先王亦有至日閉關之事謂如一嵗之內因天時提撕事務一巡又且過得幾時到那時節又整一巡如春行慶賞刑以秋冬此是因天時整頓大綱若他時有緊切合卽施行者亦豈一一待那時方行】

禮記大全卷六﹤經部﹐禮類﹐禮記之屬﹐禮記大全﹥

欽定四庫全書

禮記大全卷七

明胡廣等撰

曾子問第七【金華應氏曰曾子以篤慤醇至之資而爲濳心守約之學其於身也反觀內省而益加以傳習講貫之功其於禮也躬行實踐而又不廢乎旁搜博考之力訂之以耳日之所見聞隠之於心思之所防慮知天下之義理無盡而事物者亦日新而無窮有非夫人意料之所可及者其或講明之不素而猝然遇之則其處之未究其精微而應之必無以中其肯綮故靡舉喪祭吉凶雜出不齊之事而問於聖人其變故似異而可駭其節目似同而不必辧其纖悉委折又似細而不足憂夫子隨事剖析而決其疑遂使千百載之下遇變事而知其權者亦如處約事而不失其經焉此皆其問答講明之功也其後眞積力久夫子語以一貫隨聲響答略無畱難其見益髙矣】

曽子問曰君薨而世子生如之何孔子曰卿大夫士從攝主北面於西階南大祝裨【皮】冕執束帛升自西階盡等不升堂命毋【無】哭

攝主上卿之代主國事者也裨冕者天子諸侯六服大裘爲上其餘爲裨服裨衣而著冕故云裨冕也等卽階也

祝聲三【去聲】告曰某之子生敢告升奠幣於殯東幾上哭降眾主人卿大夫士房中皆哭不踴盡一哀反位遂朝奠小宰升舉幣

祝爲噫歆之聲者三以警動神聴乃告之也噫是嘆恨之聲歆者欲其歆饗之義也某夫人之氏也房中婦人也升舉幣舉而埋之兩階之間也

三日眾主人卿大夫士如初位北面大宰大宗大祝皆裨冕少師奉【上聲】子以衰【催】祝先子從【去聲】宰宗人從【去聲】入門哭者止子升自西階殯前北面祝立於殯東南隅祝聲三【去聲下同】曰某之子某從執事敢見【形甸反】子拜稽顙哭祝宰宗人眾主人卿大夫士哭踴三者三降東反位皆袒子踴房中亦踴三者三襲衰杖奠出大宰命祝史以名徧告於五祀山川

如初位者如初告子生之位次也少師主養子之官奉子以衰服承借而捧之也告曰夫人某氏之子某從執事宰宗人等敢見子名則大宰所立也告訖捧子之人拜而稽顙且哭凡踴三度爲一節如此者三故云三者三降東反位者堂上人皆從西階降而反東在下者亦皆東而反其朝夕之哭位也踴而襲衰杖成其爲子之禮也奠出朝奠畢而出也【嚴陵方氏曰君薨凶事也凶事人之所哀世子生吉事也吉事人之所樂君子行禮於此可不愼哉是以裨冕吉服也衰杖則凶服也毋哭吉禮也稽顙則凶禮也於是則或裨冕或衰杖或命毋哭或拜稽顙豈非處之以吉凶之間也○山陰陸氏曰如初位則北面可知又言北面著子𨿽幼莫不臣也少師奉子言師著一日不敢無師傅也不言大師奉子以衰嫌防】

曽子問曰如已葬而世子生則如之何孔子曰大宰大宗從大祝而告於禰三月乃名於禰以名徧告及社稷宗廟山川

告於禰告其主也此時神主在殯宮因見禰而立其名故云乃名於禰也【山陰陸氏曰徧告同盟諸侯知然者以言及社稷宗廟山川知之也上於諸侯非不告也下於諸侯非不告也其主言者同盟諸侯爾】

孔子曰諸侯適天子必告於祖奠於禰冕而出視朝命祝史告於社稷宗廟山川乃命國家五官而後行道而出告者五日而徧過是非禮也凡告用牲【制】幣反亦如之

告於祖亦告於禰奠於禰亦奠於祖也奠者奠幣爲禮而告之也視朝聽事之後卽徧告羣祀戒命五大夫之職事使無廢防也諸侯有三卿五大夫道而出者祖祭道神而後出行也五祀之行神則在宮內月令冬祀行是也喪禮毀宗躐行則行神之位在廟門外西方若祭道路之行神謂之軷於城外委土爲山之形伏牲其上祭告禮畢乘車轢之而遂行也其神曰累其牲天子犬諸侯羊卿大夫酒脯而已長一丈八尺爲制幣【臨川吳氏曰反亦如之謂親告祖禰又命祝史徧告視朝而入也○山陰陸氏曰祖言告禰言奠尊祖而親禰也】

諸侯相見必告於禰朝服而出視朝命祝史告於五廟所過山川亦命國家五官道而出反必親告於祖禰乃命祝史告至於前所告者而後聽朝而入

上章言冕而出視朝此言朝服而出視朝者按覲禮侯氏裨冕令敬君欲豫習其禮故冕服以視朝諸侯相朝非君臣也故但朝服而已諸侯朝服冠緇衣素裳而聘禮云諸侯相聘皮弁服則相朝亦皮弁服矣天子以皮弁服視朝故謂之朝服也【嚴陵方氏曰曲禮曰夫爲人子者出必告反必面諸侯之出必告於祖奠於禰反亦如之蓋事死如事生也而又及於社稷山川者推事親之道以事神也然於適天子則其禮詳與諸侯相見則其禮略豈非所見之人有輕重故其禮不能無隆殺與五官卽王制下大夫五人是也五廟卽王制二昭二穆與太祖之廟而五是也】

曽子問曰並有喪如之何何先何後孔子曰葬先輕而後重其奠也先重而後輕禮也自啟及葬不奠行葬不哀次反葬奠而後辭於殯【賔】遂修葬事其虞也先重而後輕禮也

曽子問同時有父母或祖父母之喪先後之次如何孔子言葬則先母而後父奠則先父而後母自從也從啟母殯之後及至葬柩欲出之前惟設母啟殯之奠朝廟之奠及祖奠遣奠而已不於殯宮爲父設奠故云自啟及葬不奠謂不奠父也次者大門外之右平生待賔客之處柩至此則孝子悲哀柩車暫停今爲父喪在殯故行葬母之時孝子不得爲母伸哀於所次之處故柩車不暫停也及葬母而反卽於父殯設奠告語於賔以明日啟父殯之期賔出之後孝子遂修營葬父之事也葬是奪情之事故先輕奠是奉養之事故先重也虞祭亦奠之類故亦先重【張子曰古者掘壙而葬旣並有喪則先葬者必不復土以待後葬者之入相去日近故也○馬氏曰葬者送終之道也人子之心所弗忍也君子於其弗忍也所以先輕而後重】

孔子曰宗子𨿽七十無無主婦非宗子𨿽無主婦可也宗子領宗男於外宗婦領宗女於內禮不可缺故𨿽七十之年猶必再娶然此謂大宗之無子或子防者若有子有婦可傳繼者則七十可不娶矣【嚴陵方氏曰爲庶子之宗者謂之宗子爲庶婦之主者謂之主婦宗子承家主祭於外而主婦則助之於內者也故宗子𨿽七十不可以無主婦】

曽子問曰將冠【去聲】子冠者至揖讓而入聞齊衰大功之喪如之何孔子曰內喪則廢外喪則冠而不醴徹饌而埽【去聲】卽位而哭如冠者未至則廢

冠者賔與贊禮之人也此人已及門而與主人揖讓以入矣主人忽聞齊衰大功之喪何以處之夫子言若是大門內之喪則廢而不行以冠禮行之於廟廟在大門之內吉凶不可同處也若是大門外之喪喪在他處可以加冠但冠禮三加之後設醴以禮新冠之人今值凶事止三加而止不醴之也初欲迎賔之時醴及饌具皆陳設今悉徹去又埽除冠之舊位使淨潔更新乃卽位而哭如賔與贊者未至則廢也【嚴陵方氏曰門內之治恩掩義門外之治義斷恩禮所以行義而已故冠禮內喪則廢以其義有所屈故也外喪則冠以其義有所伸故也然而𨿽冠而不醴以其變常而爲之殺也】

如將冠子而未及期日而有齊衰大功小功之喪則因喪服而冠除喪不攺冠乎孔子曰天子賜諸侯大夫冕弁服於大廟歸設奠服賜服於斯乎有冠醮無冠醴父沒而冠則已冠埽【去聲】地而祭於禰已祭而見【形甸反】伯父叔父而後饗冠者

未及期日在期日之前也因喪服而冠者因著喪之成服而加喪冠也此是孔子之言曽子又問他日除喪之後不更攺易而行吉冠之禮乎孔子答云諸侯及大夫有防弱未冠總角從事至當冠之年因朝天子天子於大廟中賜冕服弁服其受賜者榮君之命歸卽設奠告廟服所賜之服矣於此之時惟有冠之醮無冠之醴醮是以酒爲燕飲醴則獨禮受服之人也其禮如此安得有除喪攺冠之禮乎父沒而冠謂除喪之後以吉禮禮冠者蓋齊衰以下可因喪服而冠斬衰不可○疏曰吉冠是吉時成人之服喪冠是喪時成人之服謂之醮者酌而無酬酢曰醮醴重而醮輕者醴是古之酒故爲重醮之所以異於醴者三加之後總一醴之醮則毎一加而行一醮也

曽子問曰祭如之何則不行旅酬之事矣孔子曰聞之小祥者主人練祭而不旅奠酬於賔賔弗舉禮也昔者魯昭公練而舉酬行旅非禮也孝公大祥奠酬弗舉亦非禮也

曽子問祭而不行旅酬之禮何祭爲然孔子言惟小祥練祭爲然不旅者不旅酬也奠酬於賔奠其酬爵於賔前也賔弗舉者賔不舉以旅也言此祭主人得致爵於賔賔不可舉此爵而行旅酬此禮也大祥則可旅酬矣孝公隠公之祖○朱子曰旅眾也酬導飲也旅酬之禮賔弟子兄弟之子各舉觶於其長而眾相酬蓋宗廟之中以有事爲榮故逮及賤者使亦得以伸其敬也又曰主人酌以獻賔賔酢主人曰酢主人又自飲而復飲賔曰酬主人自飲者是導賔使飲也但賔受之卻不飲奠於席前至旅時亦不舉又自別舉爵【嚴陵方氏曰昭公未可爲而爲之則於禮爲不及孝公可以爲而不爲則於禮爲過過猶不及故皆以爲非禮也然而不及於禮爲近於薄過於禮爲近於厚故於昭公則言非禮於孝公則曰亦而已】

曽子問曰大功之喪可以與【去聲】於饋奠之事乎孔子曰豈大功耳自斬衰以下皆可禮也曽子曰不以輕服而重相爲乎孔子曰非此之謂也天子諸侯之喪斬衰者奠大夫齊衰者奠士則朋友奠不足則取於大功以下者不足則反之

饋奠奠於殯也大夫朔望皆有殷奠士惟月朔其禮盛故執事者眾曽子問已有大功之喪可與他人饋奠之事乎孔子將謂曾子問已有大功之喪得爲大功者饋奠否故答云豈但大功自斬衰以下皆可禮也言身有斬衰所爲者斬衰身有齊衰所爲者齊衰皆可與其饋奠孔子是據所服者言之曽子又不悟此防將謂言他人乃曰不太輕已之服而重於相爲乎孔子乃答云非此爲他人之謂也謂於所爲服者也凡喪奠主人以悲哀不暇執事故不親奠天子諸侯之喪諸臣皆斬衰故云斬衰者奠大夫則兄弟之服齊衰者奠士不以齊衰者奠避大夫也故朋友奠人不充數則取大功以下又不足則反取大功以上也○疏曰反之者反取前人執事者充之

曽子問曰小功可以與於祭乎孔子曰何必小功耳自斬衰以下與祭禮也曽子曰不以輕喪而重祭乎孔子曰天子諸侯之喪祭也不斬衰者不與祭大夫齊衰者與祭士祭不足則取於兄弟大功以下者

大防與上章同但此問與於祭則是虞與卒哭之祭【嚴陵方氏曰此與祭蓋喪祭爾非吉祭也故自斬衰以下皆與以服重者與祭乃所以重其祭也曾子反以爲輕喪蓋失之矣臨川吳氏曰斬衰之服重於虞卒哭之祭孔子云斬衰以下皆可與執祭事故曾子怪問不太輕其服之重者而重其祭之輕者乎】

曾子問曰相識有喪服可以與於祭乎孔子曰緦不祭又何助於人

所知識之人有祭事而已有喪服可以助爲之執事否夫子言已有緦麻之服服之輕者也尙不得自祭己之宗廟何得助他人之祭乎【嚴陵方氏曰此所謂祭蓋吉祭也故𨿽緦麻之輕亦不與○張子曰喪不貳事則祭𨿽至重亦有所不可行蓋祭而誠至則哀亡矣祭而誠不至不如不祭之爲愈】

曾子問曰廢喪服可以與於饋奠之事乎孔子曰說【脫】衰與奠非禮也以擯相【去聲】可也

廢猶除也饋奠在殯之奠也不問吉祭而問喪奠曾子之意謂方除喪服決不可與吉禮疑可與饋奠也夫子言方說衰卽與奠是忘哀太速故言非禮也擯相事輕亦或可耳【嚴陵方氏曰饋奠𨿽凶事然非己喪也故脫衰而與奠爲非禮若夫以擯相則非行事之正故於禮或可○臨川吳氏曰曾子初問自大功之喪始者蓋以斬衰服重決不可爲人執事疑大功之服稍輕或不可與他人饋奠而孔子答以有服之人但可爲所爲服者奠則知不可爲他人矣曾子乃疑小功之服又輕於大功或可與他人喪祭孔子又答以有服之人止可爲所爲服者祭則知小功亦不可爲他人執事矣曾子又疑緦服尢輕於小功或可與所識者之吉祭而孔子又答以不可以上曾子三問於喪服則先大功次小功次緦服由重以漸而輕也於爲人則先殯奠次喪祭次吉祭由凶以漸而吉也曾子旣知此遂疑新除喪服之後或可與人饋奠孔子亦以爲不可而但許其可以擯相可也者略許之而不深許之則不若並擯相亦不爲之爲得】

曾子問曰昏禮旣納幣有吉日女之父母死則如之何孔子曰壻使人弔如壻之父母死則女之家亦使人弔父喪稱父母喪稱母父母不在則稱伯父世母壻已葬壻之伯父致命女氏曰某之子有父母之喪不得嗣爲兄弟使某致命女氏許諾而不敢嫁禮也壻免喪女之父母使人請壻弗取【上聲】而後嫁之禮也

有吉日者期日已定也彼是父喪則此穪父之名弔之彼是母喪則此稱母之名弔之父母或在他所則稱伯父伯母名如無伯父母則用叔父母名可知壻𨿽已葬其親而喪期尙遠不欲使彼女失嘉禮之時故使人致命使之別嫁他人某之子此某字是伯父之名不得嗣爲兄弟者言繼此不得爲夫婦也夫婦同等有兄弟之義亦親之之辭不曰夫婦者未成昏嫌也使某致命此某字是使者之名致如致仕之致謂致還其許昏之命也女氏𨿽許諾而不敢以女嫁於他人禮也及壻祥禫之後女之父母使人請壻成昏壻終守前說而不取而後此女嫁於他族禮也【嚴陵方氏曰夫唱而婦和兄先而弟後則夫婦固有兄弟之義故此言不得嗣爲兄弟也詩不云乎宴爾新昏如兄如弟以是而已】

女之父母死壻亦如之

女之父母死女之伯父致命於男氏曰某之子有父母之喪不得嗣爲兄弟使某致命男氏許諾而不敢娶女免喪壻之父母使人請女家不許壻然後別娶也

曾子問曰親迎【去聲】女在塗而壻之父母死如之何孔子曰女攺服布深衣縞總以趨喪女在塗而女之父母死則女反

嫁服士妻禒衣大夫妻展衣卿妻鞠衣攺服更其嫁服也衣與裳相連而前後深邃故曰深衣縞生白絹也總束髮也長八寸布爲深衣縞爲總婦人始喪未成服之服也故服此以奔舅姑之喪女子在室爲父三年父卒亦爲母三年已嫁則期今旣在塗非在室矣則止用奔喪之禮而服期攺服亦布深衣縞總也【嚴陵方氏曰喪者人之所自盡故不可以婚姻之禮廢○山陰陸氏曰女攺服布深衣言布不言麻深衣之麤者也】

如壻親迎女未至而有齊衰大功之喪則如之何孔子曰男不入攺服於外次女入攺服於內次然後卽位而哭曾子問曰除喪則不復昏禮乎孔子曰祭過時不祭禮也又何反於初

此齊衰大功之喪謂壻家也攺服攺其親迎之服而服深衣於門外之次也女謂婦也入門內之次而以深衣更其嫁服也此特問齊衰大功之喪者以小功及緦輕不廢昏禮禮畢乃哭耳若女家有齊衰大功之喪女亦不反歸也曾子又問除喪之後豈不復更爲昏禮乎孔子言祭重而昏輕重者過時尙廢輕者豈可復行乎然此亦止謂四時常祭耳禘祫大祭過時猶追也

孔子曰嫁女之家三夜不息燭思相離【去聲】也取【去聲】婦之家三日不舉樂思嗣親也三月而廟見【形�反】稱來婦也擇日而祭於禰成婦之義也

思相離則不能寢寐故不滅燭思嗣親則不無感傷故不舉樂此昏禮所以不賀也成昏而舅姑存者明日婦見舅姑若舅姑已歿則成昏三月乃見於廟祝辭告神曰某氏來婦來婦言來爲婦也蓋選擇吉日而行此禮廟見祭禰卽是一事非見廟之後更擇日而祭也成婦之義者成盥饋之禮之義也【嚴陵方氏曰不息燭則不寢故也不舉樂則不樂故也夜而不寢則相離之思無時而懈日而不樂則嗣親之思無時而散婦人謂嫁曰歸故於廟見稱來婦士昏禮所謂某氏來婦是矣祭於禰以成婦之義言禰則皇姑從可知○臨川吳氏曰婦以共養舅姑爲義生旣不獲共養故必廟見以祭如生之盥饋然然後爲婦共養之義完備而無虧欠也故曰成】

曽子問曰女未廟見而死則如之何孔子曰不遷於祖不祔於皇姑壻不杖不菲【扶畏反】不次歸葬於女氏之黨示未成婦也

不遷於祖不遷柩而朝於壻之祖廟也不祔於皇姑以未廟見故主不得祔姑之廟也壻齊衰期但不杖不艸屨不別處哀次耳女之父母自降服大功

曾子問曰取【去聲】女有吉日而女死如之何孔子曰壻齊衰而弔旣葬而除之夫死亦如之

若夫死女以斬衰往弔旣葬而除也【嚴陵方氏曰以其嘗請期故齊衰而弔然未成婦也故旣而除之】

曾子問曰喪有二孤廟有二主禮與【平聲】孔子曰天無二日土無二王嘗禘郊社尊無二上未知其爲禮也二孤二主當時有之曾子疑其非禮故問夫子言天猶不得有二日土猶不得有二王嘗禘郊社祭之重者各有所尊不可混並而祭之喪可得有二孤廟可得有二主乎非禮明矣【臨川吳氏曰上天之照萬物者惟一日下土之君萬邦者惟一王祫嘗之所尊惟一太祖禘祭之所尊惟一所自出之帝郊之所尊惟一上帝社之所尊惟一后土所尊之神在上無或有與同者故曰無二上若日若王若四祭之上神皆惟有一而無二況主防之孤依神之主而可二乎】

昔者齊桓公亟【噐】舉兵作僞主以行及反藏諸祖廟廟有二主自桓公始也

師行而載遷廟之主於齊車示有所尊奉也旣作僞主又藏於廟是二失矣

喪之二孤則昔者衛靈公適魯遭季桓子之喪衛君請弔哀公辭不得命公爲主客入弔康子立於門右北面公揖讓升自東階西鄕客升自西階弔公拜興哭康子拜稽顙於位有司弗辯也今之二孤自季康子之過也國君弔鄰國之臣尊卑不等衛君弔而哀公爲主禮也禮大夫旣殯而君來弔主人門右北面哭拜稽顙今旣哀公爲主主則拜賔康子但當哭踴而已乃拜而稽顙於位是二孤矣當時有司不能論而正之遂至循襲爲常變禮之失由於康子上章言自桓公始此不言始而言過者孔子康子同時也靈公先桓子卒經訛爲靈公實出公也【嚴陵方氏曰喪有孤則哀之所主廟有主則神之所依喪有二孤則莫適爲主廟有二主則莫適爲依是豈禮之意哉然後世行之者蓋自桓公始之季康子之過也】

曾子問曰古者師行必以遷廟主行乎孔子曰天子巡守【去聲】以遷廟主行載於齊【側皆反】車言必有尊也今也取七廟之主以行則失之矣

遷廟主謂新祧廟之主也齊車金路也又名曰公禰【臨川吳氏曰遷廟主謂祔禰時所遷昭穆最上之廟一主也在昭廟穆廟之上最尊最親者也君將出行時徧告有廟之諸主又特告此無廟之一主而載之以行也○嚴陵方氏曰齊車示有齊敬之心焉】

當七廟五廟無虛主虛主者惟天子崩諸侯薨與去其國與祫祭於祖爲無主耳吾聞諸老聃【貪】曰天子崩國君薨則祝取羣廟之主而藏諸祖廟禮也卒哭成事而後主各反其廟

崩薨而羣主皆聚祖廟以喪三年不祭且象生者爲凶事而聚集也○馮氏曰鄭汪老聃古壽考者之稱石梁先生曰此老聃非作五千言者

君去其國太宰取羣廟之主以從【去聲】禮也

去國而羣廟之主皆行不敢棄其先祖也

祫祭於祖則祝迎四廟之主主出廟入廟必蹕老聃云諸侯五廟祫祭則迎髙曽祖禰入太祖之廟主出入而蹕止行人不欲其瀆也【嚴陵方氏曰甘誓曰用命賞於祖則以遷廟主行可知矣然必以遷廟之主者以天子之七廟諸侯之五廟無虛主故也廟之有主猶國之有王也天子崩諸侯薨與去其國廟爲無主者示神人休戚之同也祫祭亦爲無主者以合食而示反本也非是四者廟主其虛乎】

曾子問曰古者師行無遷主則何主孔子曰主命問曰何謂也孔子曰天子諸侯將出必以幣帛皮圭告於祖禰遂奉以出載於齊車以行毎舎【去聲】奠焉而後就舎反必告設奠卒斂幣玉藏諸兩階之間乃出蓋貴命也旣以幣玉告於祖廟則奉此幣玉猶奉祖宗之命也故曰主命毎舎必奠神之也反則設奠以告而埋藏之不敢防也【臨川吳氏曰無遷主謂諸侯受封傳繼未六世者未有當毀之廟故無己遷之主也廟無虛主有廟者不可以其主行主命謂𨿽無木主但所受於神之命卽是主也貴猶重也貴命謂以神命爲重其重亦如神主也受封之第二世止有太廟則告太廟而以其幣玉行三世則以禰四世則以祖五世則以曾祖六世則以髙祖七世則有遷主矣八世以上遷主不止一主而但以髙祖之父新遷者行也若天子初王傳繼未及八世者亦未有當毀之廟而無遷主惟商祖契周祖稷則湯武𨿽初王而三昭三穆之上有遷主也】

子遊問曰喪【平聲】慈母如母禮與孔子曰非禮也古者男子外有傅內有慈母君命所使教子也何服之有妾之無子者養妾子之無母者謂之慈母然天子諸侯不爲庶母服大夫妾子父在爲其母大功士之妾子父在爲其母期是與己母同也何服之有謂天子諸侯也故下文舉國君之事証之【臨川吳氏曰按禮經傳記所言慈母有二其一大夫士之子有服之慈母者儀禮喪服篇齊衰三年章云慈母如母者是也其一國君子生擇諸母使爲子師其次爲慈母其次爲保母者是也子遊所問蓋指禮經如母之慈母言夫子所答則以內則如傅之慈母言也】

昔者魯昭公少【去聲】喪【去聲】其母有慈母良及其死也公弗忍也欲喪之有司以聞曰古之禮慈母無服今也君爲【平聲】之服是逆古之禮而亂國法也若終行之則有司將書之以遺【平聲】後世無乃不可乎公曰古者天子練冠以燕居公弗忍也遂練冠以喪慈母喪慈母自魯昭公始也

良善也古者周以前也天子諸侯之庶子爲天子諸侯者爲其母緦春秋有以小君之禮服之者以子貴而伸也然必適小君沒若適小君在則其母厭屈故練冠也此言練冠以燕居謂庶子之爲王者爲其母耳【山陰陸氏曰男子外有傅內有慈母君命所使教子也古者師弟子無服蓋如此○臨川吳氏曰爲慈母性行良善不忍忘其撫育之恩遂欲爲之服一非也有司援正禮以諫止之而公援天子練冠之例再非也一弗忍於慈母初死之時而欲喪之再弗忍於有司旣諌之後而遂練冠是以小不忍而亂禮也】

曾子問曰諸侯旅見【形甸反】天子入門不得終禮廢者幾【上聲】孔子曰四請問之曰大廟火日食後之喪雨霑服失容則廢如諸侯皆在而日食則從天子救日各以其方色與其兵大廟火則從天子救火不以方色與兵旅眾也色衣之色也東方諸侯衣靑南方諸侯衣赤餘仿此東方用防南方矛西方弩北方楯中央皷日食是陰侵陽故正五行之方色以厭勝之救火不關此義也【馬氏曰大廟者神之位也神道有不安人子之道虧矣古者宗廟火三日哭哭以謝其神諸侯旅見之禮所以廢也於其廢也然後帥諸侯以救火日者陽之位也陽主於明君道也其有不明則君徳虧矣古者日有食之則瞽奏皷嗇夫馳庶人走所以助陽惟其以陽不充故諸侯之旅見亦可以廢於其廢也然後帥諸侯以救日】

曾子問曰諸侯相見揖讓入門不得終禮廢者幾孔子曰六請問之曰天子崩大廟火日食後夫人之喪雨霑服失容則廢

大廟本國之大廟也夫人小君也【嚴陵方氏曰旅見蓋君臣之禮故以事而廢者少相見蓋敵國之禮故以事而廢者多此輕重之別也○臨川吳氏曰比之旅見天子多其二外則天子崩內則後夫人之喪也謂正當外國君入門之時而天子王后之凶訃至或主國君之夫人薨也】

曾子問曰天子嘗禘郊社五祀之祭簠簋旣陳天子崩後之喪如之何孔子曰廢

嘗禘宗廟之祭郊社天地之祭此言五祀而祭法言七祀先儒已言祭法不足據矣

曾子問曰當祭而日食大廟火其祭也如之何孔子曰接祭而已矣如牲至未殺則廢

接防也速疾之義此言宗廟之祭遇此變異則減略節文務在速畢無迎屍於奧及迎屍入坐等禮矣【馬氏曰祭者吉事也朝者盛禮也天子廢朝盍亦廢祭矣故大廟火則哭之日食則救之後之喪則服之此可以廢祭矣雨霑服失容可以不旅見而不可以不祭蓋以祭而較之旅見則祭重故旅見可以易日而祭祀則不可以易日矣】

天子崩未殯五祀之祭不行旣殯而祭其祭也屍入三飯【上聲】不侑【又】酳【以刅反】不酢而已矣自啟至於反五祀之祭不行已葬而祭祝畢獻而已

天子諸侯之祭禮亡不可聞其詳矣先儒以大夫士祭禮推之士祭屍九飯大夫祭屍十一飯則知諸侯十三飯天子十五飯也五祀外神不可以己私喪久廢其祭若當祭之時而天子崩則止而不行俟殯訖乃祭然其禮則殺矣侑勸也屍入迎屍而入坐也三飯不侑者屍三飯告飽則止祝更不勸侑其食使滿足當飯之數也酳食畢而以酒潄口也說見曲禮按特牲禮屍九飯畢主人酌酒酳屍屍飲卒爵酢主人主人受酢飲畢酌獻祝祝飲畢主人又酌獻佐食今云酳不酢者無酢主人以下等事也此是言殯後祭五祀之禮又言自啟殯往葬及葬畢反哭其間亦不祭五祀直待葬後乃祭其禮又不同蓋葬後哀稍殺漸向吉故祝侑屍食至十五飲攝主酳屍屍飲卒爵而酢攝主攝主飲畢酌而獻祝祝受而飲畢則止無獻佐食以下之事故云祝畢獻而已已止也

曾子問曰諸侯之祭社稷爼豆旣陳聞天子崩後之喪君薨夫人之喪如之何孔子曰廢自薨比【畀】至於殯自啟至於反哭奉帥天子

比及也○曾子所問如此孔子曰廢又言自薨至殯自啟至反哭皆帥循天子之禮者謂諸侯旣殯而祭社稷或五祀者亦如天子殯後祭五祀之禮也其葬後而祭社稷五祀者亦如天子葬後祭五祀之禮也【山陰陸氏曰天子言嘗禘郊社五祀諸侯言社稷略諸侯也大夫益略不復名祭】

曾子問曰大夫之祭鼎爼旣陳籩豆旣設不得成禮廢者幾【上聲】孔子曰九請問之曰天子崩後之喪君薨夫人之喪君之大廟火日食三年之喪齊衰大功皆廢外喪自齊衰以下行也其齊衰之祭也屍入三飯不侑酳不酢而已矣大功酢而已矣小功緦室中之事而已矣士之所以異者緦不祭所祭於死者無服則祭

此言大夫宗廟之祭外喪在大門之外也三飯不侑酳不酢說見上章大功酢而已者大功服輕祭禮稍備十一飯之後主人酌酒酳屍屍酢主人卽止也室中之事者凡屍在室之奧祝在室中北廂南面佐食在室中戶西北面但主人主婦及賔獻屍及祝佐食等三人畢則止也若平常之祭十一飯畢主人酳屍屍卒爵酢主人主人獻祝及佐食畢次主婦獻屍屍酢主婦主婦又獻祝及佐食畢次賔長獻屍屍得賔長獻爵則止不舉蓋奠其爵於薦之左也待致爵之後屍乃舉爵今以喪服殺禮故止於賔之獻也士卑於大夫𨿽緦服亦不祭所祭於死者無服謂如妻之父母母之兄弟姊妹已𨿽有服而己所祭者與之無服則可祭也○今按致爵之禮賔獻屍三爵而止屍止爵之後執事者爲主人設席於戶內主婦酌爵而致於主人主人拜受爵主婦拜送爵主人卒爵拜主婦答拜受爵以酌而酢執爵拜主人答拜主人降洗爵以酌而致於主婦主婦之席在房中南面主婦拜受爵主人西面答拜而更爵自酌以酢此所謂致爵也祭統曰酢必易爵詳見特牲饋食禮【嚴陵方氏曰位尊則以事而廢禮者爲少位卑則以事而廢禮者爲多此輕重之別也○山陰陸氏曰大夫言鼎爼籩豆著陳設𨿽備猶廢士不言小功略士也】

曾子問曰三年之喪弔乎孔子曰三年之喪練不羣立不旅行君子禮以飾情三年之喪而弔不亦虛乎練小祥也旅眾也羣立旅行言及他事則爲忘哀況於弔乎先王因人情而制禮隨其哀樂之情皆有以飾之苴衰絰杖爲至痛飾也居重喪而弔於人哀彼則忘吾親哀在親則弔爲矯僞矣非虛而何曾子旣聞夫子此言矣而檀弓篇乃記其以喪母之齊衰而往於子張得非好事者爲之辭歟【嚴陵方氏曰羣與旅皆眾也不羣立不旅行則以居喪宜與人辧故也○臨川吳氏曰羣立同羣而立也旅行與眾而行也重喪𨿽已期猶且不與人並立並行恐與人相語而忘己哀親之情又豈可忘己親之哀而弔以哀他人之親乎】

曾子問曰大夫士有私喪可以除之矣而有君服焉其除之也如之何孔子曰有君喪服於身不敢私服又何除焉於是乎有過時而弗除也君之喪服除而後殷祭禮也

君重親輕以義斷恩也若君服在身忽遭親喪則不敢爲親制服初死尙不得成服終可行除服之禮乎此所以𨿽過時而不除也殷祭盛祭也君服除乃得爲親行二祥之祭以伸孝心以其禮大故曰殷也假如此月除君服卽次月行小祥之祭又次月行大祥之祭若親喪小祥後方遭君喪則他時君服除後惟行大祥祭也然此皆謂適子主祭而居官者若庶子居官而行君服適子在家自依時行親喪之禮他日庶子𨿽除君服無追祭矣【嚴陵方氏曰有君之喪而不敢私服則以義斷恩故也】

曾子問曰父母之喪弗除可乎孔子曰先王制禮過時弗舉禮也非弗能勿除也患其過於制也故君子過時不祭禮也

曾子之意以爲適子仕者除君服後猶得追祭二祥庶子仕者𨿽除君服不復追祭是終身不除父母之喪矣可乎孔子言先王制禮各有時節過時不復追舉禮也令不追除服者不是不能除也患其逾越聖人之禮制也且如四時之祭當春祭時或以事故阻廢至夏則惟行夏時之祭不復追補春祭矣故過時不祭禮之常也惟禘祫大事則不然

曾子問曰君薨旣殯而臣有父母之喪則如之何孔子曰歸居於家有殷事則之君所朝夕否

殷盛之事謂朔望及薦新之奠也君有此事則往適君所朝夕則不往

曰君旣啟而臣有父母之喪則如之何孔子曰歸而反送君

啟啟殯也歸親喪也反送君復往送君之葬也此二節皆對言君親之喪若臣有父母之喪旣殯而後有君喪則歸君所父母喪有殷事則來歸家朝夕亦恆在君所也若父母之喪旣啟而有君之喪則亦往於君所而反送父母之葬也下文君未殯而臣有父母之喪亦與父母之喪未殯而有君喪互推之

曰君未殯而臣有父母之喪則如之何孔子曰歸殯反於君所有殷事則歸朝夕否大夫室老行事士則子孫行事大夫內子有殷事亦之君所朝夕否

室老家相之長也室老子孫行事者以大夫士在君所殷事之時或朝夕恆在君所則親喪朝夕之奠有缺然奠不可廢也大夫尊故使室老攝行其事士卑則子孫攝也內子卿大夫之適妻也爲夫之君如爲舅姑服齊衰故殷事亦之君所【盧氏曰人君五日而殯故可歸殯父母而往殯君也若臨君殯則歸父母而來殯君殯君訖乃歸殯父母也】

賤不誄貴防不誄長禮也惟天子稱天以誄之諸侯相誄非禮也

誄之爲言累也累舉其平生實行爲誄而定其謚以稱之也稱天以誄之者天子之尊無二惟天在其上故假天以稱之也人君之事多稱天不獨誄也

曾子問曰君出疆以三年之戒以椑【擗】從【去聲】君薨其入如之何孔子曰共【供】殯服則子麻弁絰疏衰菲【扶畏反】杖入自闕升自西階如小斂則子免【問】而從柩入自門升自阼階君大夫士一節也

曾子問國君以事出疆必爲三年之戒備恐未得卽返也於是以親身之棺隨行慮或死於外也若死於外則入之禮如何孔子言於時大斂之後主人從柩而歸則其國有司供主人殯時所著之服謂布深衣苴絰散帶垂也此時主人從柩在路未成服惟有麻弁絰疏衰而藨屨且杖也麻弁布弁布弁之上加環絰也柩入之時毀殯宮門西邊墻而入其處空缺故謂之闕非門闕之闕也升自西階者以柩從外來有似賔客故就客階而升也如小斂而歸則子首不麻弁身不疏衰惟首著免布身著布深衣也入自門升自阼階者以親未在棺猶以事生之禮事之也凡君與大夫及士之卒於外者其禮皆一等無異制故云一節也

曾子問曰君之喪旣引【去聲】聞父母之喪如之何孔子曰遂旣封【】而歸不俟子

遂遂送君柩也旣窆而歸下棺卽歸也不俟子不待孝子而已先返也

曾子問曰父母之喪旣引及塗聞君薨如之何孔子曰遂旣封【】攺服而往

遂遂送親柩也旣窆之後攺服而往者雜記云非從柩與反無免於堩此時孝子首著免乃去免而括髮徒跣布深衣而往不敢以私喪之服喪君也

曾子問曰宗子爲士庶子爲大夫其祭也如之何孔子曰以上牲祭於宗子之家祝曰孝子某爲【去聲】介子某薦其常事

士特牲大夫少牢上牲少牢也庶子旣爲大夫當用上牲然必往就宗子家而祭者以廟在宗子家也孝子宗子也介子庶子也不曰庶而曰介者庶子卑賤之稱介則副貳之義亦貴貴之道也薦其常事者薦其歲之常事也【張子曰宗子爲士立二廟支子爲大夫當立三廟是曾祖之廟爲大夫立不爲宗子立矣然不可二宗別統故其廟亦立於宗子之家所謂以上牲祭於宗子之家者也祖考皆然故采蘋之序言大夫妻可以承先祖其詩曰於以奠之宗室牖下宗子爲士庶子爲大夫以上牲祭於宗子之家非惟爲士直爲庶人亦然】

若宗子有罪居於他國庶子爲大夫其祭也祝曰孝子某使介子某執其常事攝主不厭祭不旅不假不綏【虛防反】祭不配

介子非當主祭者故謂之攝主其禮略於宗子者有五焉若以祭禮先後之次言之當云不配不綏祭不假不旅不厭祭今倒言之者舊說攝主非正故逆陳以見義亦或記者之誤與今依次釋之不配者祭禮初行屍未入之時祝告神曰孝孫某來日丁亥用薦嵗事於皇祖伯某以某妃配某氏如姜氏子氏之類今攝主不敢備禮但言薦嵗事於皇祖伯某不言以某妃配也不綏祭者綏字當從周禮作隋減毀之名也屍與主人俱有隋祭主人減黍稷牢肉而祭之於豆間屍則取菹及黍稷肺而祭於豆間所謂隋祭也今屍自隋祭主人是攝主故不隋祭也不假者假字當作嘏福慶之辭也屍十一飯訖主人酳屍屍酢主人畢命祝嘏於主人曰皇屍命工祝承致多福無疆於女孝孫來女孝孫使女受祿於天宜稼千田眉壽萬年勿替引之主人再拜稽首今亦以避正主故不嘏也不旅不旅酬也詳見前章不厭祭者厭是饜飫之義謂神之歆享也厭有陰有陽陰厭者迎尸之前祝酌奠訖爲主人釋辭於神勉其歆享此時在室奧陰靜之處故云陰厭也陽厭者屍謖之後佐食徹尸之薦爼設於西北隅得戶明白之處故曰陽厭制禮之意不知神之所在於彼乎於此乎皆庶幾其享之而厭飫也此言不厭祭不爲陽厭也以先後之次知之【嚴陵方氏曰四時之祭禮之常也故曰常事用介子之牲而祭則言爲介子某薦言薦之於彼以介子攝爲祭主故言使介子某執言執之於此凡祭皆執而薦之言薦言執互相備爾】

布奠於賔賔奠而不舉不歸肉其辭於賔曰宗兄宗弟宗子在他國使某辭

主人酬賔之時賔在西廂東面主人布此奠爵於賔爼之北賔坐取此爵而奠於爼之南不舉之以酬兄弟此卽不旅之事若宗子主祭則凡助祭之賔各歸之以爼肉今攝主故不歸爼肉於賔也非但祭不備禮其將祭之初告賔之辭亦異曰宗兄宗弟宗子在他國不得親祭故使某執其常事使某告也故云使某辭宗兄宗弟者於此攝主爲兄或爲弟也若尊卑不等或是祖父之列或是子孫之列則但謂之宗子矣

曾子問曰宗子去在他國庶子無爵而居者可以祭乎孔子曰祭哉請問其祭如之何孔子曰望墓而爲壇以時祭若宗子死告於墓而後祭於家宗子死稱名不言孝身沒而己子遊之徒有庶子祭者以此若義也今之祭者不首其義故誣於祭也

宗子無罪而去國則廟主隨行矣若有罪去國廟𨿽存庶子卑賤無爵不得於廟行祭禮但當祭之時卽望墓爲壇以祭也若宗子死則庶子告於墓而後祭於其家亦不敢稱孝子某但稱子某而已又非有爵者稱介子某之比也身沒而已者庶子身死其子則庶子之適子祭禰之時可稱孝也子遊之門人有庶子祭者皆用此禮是順古義也今世俗庶子之祭者不能先求古人制禮之義而率意行之秪見其誣罔而已【嚴陵方氏曰庶殺於適賤殺於貴禮之常也庶子無爵則非適非貴故𨿽可以祭其禮又爲之殺焉】

曾子問曰祭必有屍乎若厭祭亦可乎孔子曰祭成喪者必有屍屍必以孫孫防則使人抱之無孫則取於同姓可也祭殤必厭蓋弗成也祭成喪而無屍是殤之也曾子之意疑立屍而祭無益死者故問祭時必合有屍乎若厭祭亦可乎蓋祭初陰厭屍猶未入祭終而陽厭在屍旣起之後是厭祭無屍也孔子言成人威儀具備必有屍以象神之威儀所以祭成人之喪者必有屍也屍必以孫以昭穆之位同也取於同姓亦謂孫之等列也祭殤者不立屍而厭祭以其年防少未能有成人之威儀不足可象故不立屍也若祭成人而無屍是以殤待之矣

孔子曰有陰厭有陽厭曾子問曰殤不祔【備】祭何謂陰厭陽厭孔子曰宗子爲殤而死庶子弗爲後也其吉祭特牲祭殤不舉肺無肵爼無酒不告利成是謂陰厭孔子言祭殤之禮有厭於幽陰者有厭於陽明者蓋適殤則陰厭於祭之始庶殤則陽厭於祭之終非兼之也曾子不悟其指乃問云祭殤之禮略而不備何以始末一祭之間有此兩厭也孔子言𨿽是宗子死在殤之年無爲人父之道庶子不得代爲之後其族人中有與之爲兄弟者代之而主其祭之之禮其卒哭成事以後爲吉祭祭殤本用特豚今亦從成人之禮用特牲者以其爲宗子故也祭有屍則佐食舉肺脊以授尸祭而食之今無屍故不舉肺脊也凡屍食之餘歸之肵爼肵敬也主人敬屍而設此爼今無肵爼以無屍故也酒水也太古無酒之時以水行禮後王祭則設之重古道也今祭殤禮略故無酒也不告利成者利猶養也謂共養之禮已成也常祭主人事屍禮畢出立戶外則祝東面告利成遂導屍以出今亦以無屍廢此禮是謂陰厭云者以其在祖廟之奧陰暗之處厭之也【臨川吳氏曰陰者室之西南隅謂之奧正當牖下不受牖明屋之隠奧處也以其幽暗故曰陰陽者室之西北隅正與牖對受牖之明屋之漏光處也又爲室之白白光明也以其光明故曰陽厭者但使鬼神食之厭飫而已無屍以食其祭物也】

凡殤與無後者祭於宗子之家當室之白尊於東房是謂陽厭

凡殤非宗子之殤也無後者謂庶子之無子孫者也此二者若是宗子大功內親則於宗子家祖廟祭之必當室中西北隅得戶之明白處其尊則設於東房是謂陽厭也【程子曰無服之殤不祭下殤之祭終父母之身中殤之祭終兄弟之身長殤之祭終兄弟之子之身成人而無後者終兄弟之孫之身此皆以義起也○馬氏曰厭不成禮之祭也厭於陰者宗子之殤而無後者厭於陽者凡殤與無後者其異何也宗子尊矣則以特牲卽於陰者幽陰之義反諸幽求神之道也凡殤卑矣其祭也則就宗子之家當室之白則所謂堂事略矣宗子非不設尊之也其所以不得爲成人者從祖祔祭而已於宗則明親疏於廟則明尊卑惟其辟所尊故𨿽宗子不得爲成人嚴陵方氏曰陽尊而陰卑宗子之殤曰陰厭而凡殤曰陽厭者鬼神尙幽暗故也】

曾子問曰葬引【去聲】至於堩【古鄧反】日有食之則有變乎且不【否】乎孔子曰昔者吾從老聃【貪】助葬於巷黨及堩日有食之老聃曰丘止柩就道右止哭以聴變旣明反而後行曰禮也反葬而丘問之曰夫柩不可以反者也日有食之不知其已之遲數【速】則豈如行哉老聃曰諸侯朝天子見日而行逮日而舎【去聲】奠大夫使【去聲】見日而行逮日而捨夫柩不蚤出不莫【暮】宿見星而行者惟罪人與奔父母之喪者乎日有食之安知其不見星也且君子行禮不以人之親痁【屍占反】患吾聞諸老聃云

堩道也有變變常禮乎且不乎不變常禮乎柩北向而出道右則道之東也聽變聽日之變動也眀反日光復常也舎奠晚止舎而設奠於行主也安知其不見星謂日食旣而星見則昏暗中恐有姦慝也痁病也不以人之親痁患謂不可使人之親病於危亡之患也【張子曰豫備深思之道也苟無虞也蓋幸而免也不知道當如是若老子送葬日食而止於堩似過也然蓋有是理○嚴陵方氏曰夫柩不蚤出不暮宿者慮暗昧之中而有不測之患故也苟日食而行柩豈異夫蚤出暮宿者乎堩蓋恆行之塗也言恆行之塗防愼如此則非恆之塗可知也○馬氏曰老聃以止柩聽變爲愈於行也仲尼以爲禮何也夫以人之葬中道而日食皆在道也蓋止則安行則危其行也非必犯患也以人之情爲疑於疾患也患出於不測則其行不若止也然則其止非必安也就不得已則見星而行豈若止哉此仲尼所以疑於非禮而終亦以爲禮也】

曾子問曰爲【去聲】君使【去聲】而卒於舎禮曰公館復私館不復凡所使之國有司所授舎則公館已何謂私館不復也孔子曰善乎問之也自卿大夫士之家曰私館公館與公所爲曰公館公館復此之謂也

復死而招魂復魄也公館公家所造之館也與及也公所爲謂公所命停客之處卽是卿大夫之館但有公命故謂之公館也一說公所爲謂君所作離宮別館也【嚴陵方氏曰公館之禮宜隆故復私館之禮宜殺故不復也】

曾子問曰下殤土周葬於園遂輿機而往塗邇故也今墓遠則其葬也如之何

八歲至十一爲下殤土周堲周也說見檀弓成人則葬於墓此葬於園圃之中輿猶抗也機者輿尸之具木爲之狀如牀而無腳以繩橫直維繋之抗舉而往堲周之所棺斂而葬之塗近故也曾子言今世禮變皆棺斂下殤於家而葬之於墓則塗遠矣其葬也如之何問旣不用輿機則當用人舉棺以往乎爲當用車載棺而往乎然此謂大夫之下殤及士庶人之中下殤耳若大夫之適長殤中殤有遣車者亦不輿機而葬也

孔子曰吾聞諸老聃曰昔者史佚有子而死下殤也墓遠召公謂之曰何以不棺【去聲下衣棺同】斂於宮中史佚曰吾敢乎哉召公言於周公周公曰豈不可史佚行之下殤用棺衣棺自史佚始也

史佚周初良史也墓遠不葬於園也言於周公言猶問也周公曰豈不可者謂何爲不可也召公述周公之言告佚佚於是用棺衣而棺斂於宮中是此禮之變始於史佚也舊注以豈爲句者非【臨川吳氏曰周人葬下殤之禮不用棺但以衣斂屍而置之屍牀不用車載眾手舁之以往曾子問去墓園塗近者可如此若去墓之塗逺則舁屍以往而不用棺不用車似若不可故問當如之何孔子遂引老聃所言史佚之事以答蓋史佚曾葬下殤之子而其墓遠方疑於舁尸之不可而召公勸以棺斂於宮中則如成人而載以喪車不舁機也史佚以前未有此禮故有所不敢於是召公爲史佚問之周公周公曰豈不可蓋禮有從權而以義起者墓近則舁機墓遠則棺斂而車載以往𨿽前時禮所未有然亦無害於義也史佚依周公所言行之自是以後葬下殤者若墓逺則用棺也棺衣者謂斂以衣又斂於棺也下殤用棺而衣之棺之者蓋自史佚始前此則衣而已不棺之也○山陰陸氏曰下殤𨿽不棺斂於宮中卽塗遠而欲拘墓近之制是膠也故召公權之周公與之】

曾子問曰卿大夫將爲屍於公受宿矣而有齊衰內喪則如之何孔子曰出捨【去聲】於公館以待事禮也

受宿受君命而宿齊戒也齊衰內喪大門內齊衰服之喪也待事待祭事畢然後歸也

孔子曰屍弁冕而出卿大夫士皆下之屍必式必有前驅

屍服死者之上服今爲君屍而弁冕者弁士之爵弁也以君之先世或有爲大夫士者故屍亦當弁或冕也出而卿大夫士遇之則下車屍式以答之必有前驅者屍出則先驅辟開行人也

子夏問曰三年之喪卒金革之事無辟【避】也者禮與初有司與孔子曰夏后氏三年之喪旣殯而致事殷人旣葬而致事記曰君子不奪人之親亦不可奪親也此之謂乎

無辟謂君使則行無敢辭辟也此禮當然歟抑當初有司逼遣之歟夏之禮親喪旣殯卽致還其事於君殷禮則葬後乃致其事君子指人君也臣遭父母之喪而君許其致事是不奪人喪親之心也𨿽君有命而不忍違離喪次是不可奪其喪親之孝也【嚴陵方氏曰致事與大夫七十而致事之致事同義彼以老而不勝事此以喪而不勝事故皆致之於君也凡事皆然又況金革之事可以無辟乎】

子夏曰金革之事無辟【避】也者非與孔子曰吾聞諸老聃曰昔者魯公伯禽有爲【去聲】爲之也今以三年之喪從其利者吾弗知也

魯公卒而從金革之事以徐戎之難東郊不開不得已而徵之是有爲爲之也今人居三年之喪而用兵以逐攻取之利者吾不知其爲何禮也蓋甚非之之辭一說利爲例言無故而以三年之喪從伯禽之例以用兵者甚非也【臨川吳氏曰武王崩之年武庚叛周徐戎應之周公東徵定殷亂遣伯禽之國鎭遏東方元年徵徐戎蓋此時王室危急伯禽𨿽有私喪不敢辭辟也】

禮記大全卷七﹤經部﹐禮類﹐禮記之屬﹐禮記大全﹥

欽定四庫全書

禮記大全卷八

明胡廣等撰

文王世子第八【新安王氏曰此篇首言文王爲世子之事故以武王成王爲世子之事繼之成王幼周公輔導有道故以教世子之法繼之爲世子者當貴親當尊老故以待宗族養老之事繼之而終以世子之記則言文王之所以事王季者皆當以爲法也】

文王之爲世子朝於王季日三雞初鳴而衣服至於寢門外問內豎之禦者曰今日安否何如內豎曰安文王乃喜及日中又至亦如之及莫又至亦如之

內豎內庭之小臣禦是直日者世子朝父母惟朝夕二禮今文王日三聖人過人之行也【嚴陵方氏曰內則言子事父母雞初鳴咸盥潄昧爽而朝日入而夕世子之記亦止言朝夕至於大寢門之外而此言雞初鳴而衣服至於寢門外則盥潄之時猶未雞鳴朝之時猶未昧爽矣又有口中之朝此蓋聖人之制】

其有不安節則內豎以告文王文王色憂行不能正履王季復膳然後亦復初食上必在視寒暖之節食下問所膳命膳宰曰末有原應曰諾然後退

不安節謂有疾不能循其起居飲食之常時也食上進膳於親也在察也食下食畢而徹也問所膳問所食之多寡也末猶勿也原再也謂所食之餘不可再進也【長樂劉氏曰文王之於王季夜不遑寐故其旦旦雞鳴而衣冠已具內豎曰安文王乃喜以其逹旦懷憂則其喜形於色也色憂行不能正履心有所懼則色形其憂急侍其親則履不能正○嚴陵方氏曰文王乃喜則親喜而已亦喜也文王色憂則親憂而已亦憂也復初則親復常故也】

武王帥而行之不敢有加焉文王有疾武王不說冠帶而養文王一飯亦一飯文王再飯亦再飯旬有二日乃間

不敢有加不可逾越父之所行也○疏曰病重之時病恆在自無少間空隙病今旣損不恆在身其間有空隙故謂病瘳爲間也【長樂陳氏曰聖人之行朝親至於日三其有不安節則行不能正履以至於一飯亦一飯再飯亦再飯中人之行朝親止於日二其有不安節則止於不滿容於其嘗饌善則能食嘗饌寡則不能飽而已於文王言色憂行不能正履則武王可知於武王言不說冠帶一飯再飯則文王可知○莊氏曰天下之理惟極其至則不可以復加文王之事親豈一毫之不至哉武王而復求加焉則非可傳也非可繼也故武王之事文王盡循文王之所以事王季者而行之不敢復加焉玆武王所以爲逹孝者歟又曰子之於親日而三朝自三朝之外冠帶有時而說今爲親疾跬步不離不敢說冠帶以自適人之飲食或疏或數時其饑飽今以親疾志不在於飲食一飯再飯惟親之視不敢如平時私適其欲】

文王謂武王曰女何夢矣武王對曰夢帝與我九齡文王曰女以爲何也武王曰西方有九國焉君王其終撫諸文王曰非也古者謂年齡齒亦齡也我百爾九十吾與爾三焉文王九十七乃終武王九十三而終

文王疾瘳之後武王乃得安寢故問其何夢武王對云夢天帝言與我九齡齡字從齒齒之異名也故言年齡又言年齒其義一也大戴禮云男八月生齒八嵗而齔齒是人壽之數也然數之修短稟气於有生之初文王𨿽愛其子豈能減己之年而益之哉好事者爲之辭而不究其理讀記者信其說而莫之敢議也【嚴陵方氏曰文王之疾問必知武王有夢者以其愛親之心篤而思念之情深故也○長樂劉氏曰聖人生而知之自誠而明者罔非窮理盡性以至於命焉是以寤寐所萌與天地合與鬼神契則其修短得以自知】

成王幼不能涖阼周公相踐阼而治抗世子法於伯禽欲令成王之知父子君臣長幼之道也成王有過則撻伯禽所以示成王世子之道也文王之爲世子也石梁王氏曰文王之爲世子也一句衍文○劉氏曰成王幼弱𨿽已涖阼爲天子而未能行涖阼之事書曰小子同未在位亦言其𨿽已在位與未在位同也故周公以冢宰攝政相助成王踐履其臨阼之事而治天下以幼年卽尊位而不知父子君臣長幼之道何以治天下哉故周公舉世子事君親長上之法以教伯禽使日夕與成王遊處俾其有所視效也其或成王出入起居之間有愆於禮法者則撻伯禽以責其不能盡事君之道所以警教成王而示之以爲世子之道也然伯禽所行卽文王所行世子之道文王所行乃諸侯世子之禮故曰文王之爲世子也言伯禽所行非王世子之禮也【嚴陵方氏曰涖阼臨朝也阼者主人所有事之階故適子冠於阼以著代則繼體之臨朝行事謂之涖阼亦宜矣涖言以位臨之踐言以足履之成王主也故於阼曰涖周公相之而已故於阼曰踐此輕重之別也世子於屬則子也於位則臣也於齒則幼也知爲子然後能爲父知爲臣然後能爲君知爲幼然後能爲長故抗世子法於伯禽欲令成王之知父子君臣長幼之道也然其序則先父子而後君臣者內外之序也先君臣而後長幼者上下之序也於伯禽言法於成王言道者蓋法則下之所守道則上之所揆】

凡學世子及學士必時春夏學干戈秋冬學羽籥皆於東序

學教也士卽王制所謂司徒論俊選而升於學之士也必時四時各有所教也幹盾也捍兵難之器戈句矛防也羽翟雉之羽也籥笛之屬也四物皆舞者所執干戈爲武舞故於陽气動之時教之示有事也羽籥爲文舞故於陰气凝寂之時教之示安靜也東序大學也【山陰陸氏曰先王之制舞也文必以羽籥武必以干戚者蓋籥聲也羽容也聲音以紀之文物以昭之者文也故於文舞用之幹以扞其內戚以誅其外者武也故於武舞用之】

小樂正學幹大胥贊之籥師學戈籥師丞贊之胥鼓南四人皆樂官之屬贊相助之也胥卽大胥也南南夷之樂也東夷之樂曰昧南夷之樂曰南西夷之樂曰朱離北夷之樂由禁明堂位又云任南蠻之樂也周禮旄人教國子南夷樂之時大胥則擊鼔以節其音曲故云胥皷南也先王作樂至矣盛矣而猶以逺方蠻夷之樂教人者所以示輿圖之無外異類之咸賔奏之宗廟之中侈其盛也獨舉南樂則餘三方皆教習可知【長樂劉氏曰周官大司樂以樂舞教國子舞雲門大捲大咸大防大夏大大武蓋六代聖王神其徳行以成變化以參天地載其地徳以感神祗者樂與舞存焉故使國子學之由其舞以志厥功由其聲以想厥徳然後中和生於誠明而志气趨於聖智矣故孝友形於中而舞蹈應於外此三代遜於五品無所入而弗自得者教國子以樂舞行於人倫也東序大學也是以小樂正教於大胥贊之籥師教戈籥師丞贊之各用其職以時舉焉胥鼔南者舞以樂爲節者也樂以舞爲成者也故奏六代之舞則合六代之樂先王用之致中私位天地澤四海來百蠻焉乃用四夷之樂以彰徳化○長樂陳氏曰書云比爾幹稱爾戈幹則直兵而其形欲立戈則句兵而其形欲倒皆自衛之兵非伐人之器也古之教舞者朱其幹玉其戚則尙道不尙事尙徳不尙威是以學幹在小樂正而以大胥贊之學戈在籥師而以籥師丞贊之干戈之事寓之於樂如此則武不可黷之意覩矣○山陰陸氏曰干戈兩舞也故各以其官教之】

春誦夏大師詔之瞽宗秋學禮執禮者詔之冬讀書典書者詔之禮在瞽宗書在上庠

誦口誦歌樂之篇章也以琴瑟播被詩章之音節也皆大師詔告之瞽宗殷學名上庠虞學名周有天下兼立虞夏殷周之學也【長樂劉氏曰春者陽气宣吐以生萬物也故宜誦以宣其中和之聲焉夏者陽气盛大以壯萬物也故宜以極其純粹之致焉皆太師之職以教國子者也○嚴陵方氏曰誦者人也者絲也人之事始於東絲之音屬於南故誦以春而以夏禮者體也書者事也體之文成於西事之質辧於北故禮以秋而書以冬此又其別也太師則樂工之所師而爲大者也而樂以陽爲主故以之詔誦焉執禮者詔禮典書者詔書亦各以其類也於禮言學於書言讀者皆學而讀之○長樂陳氏曰此言春誦夏秋學禮冬讀書王制言春秋教以禮樂冬夏教以詩書者言書禮則知誦之爲詩之爲樂言誦則知禮之爲行書之爲事也蓋春秋陰陽之中而禮樂皆欲其中故以二中之時教之凡此合而教之也分而教之則誦詩以春樂以夏學禮以秋讀書以冬○馬氏曰禮由陰作而秋者萬物之所斂而亦陰也故秋學禮書以道事而冬者萬物之所藏而亦事也故冬讀書又曰春夏學干戈秋冬學羽籥者在於大學也王制曰春秋教以禮樂冬夏教以詩書者亦在大學也故教之以詩書禮樂則未嘗不教之以干戈羽籥也此所以互見之也】

凡祭與養老乞言合語之禮皆小樂正詔之於東序祭是一事養老乞言是一事合語是一事故以凡言之養老乞言謂行養老之禮之時因乞善言之可行者於此老人也合語謂祭及養老與鄕射鄕飲大射燕射之禮至旅酬之時皆得言說先王之法合防義理而相告語也其間各有威儀容節皆須小樂正詔教之於東序之中【長樂劉氏曰祭謂祀天神祭地只饗宗廟之禮凡九獻自始及終其儀百出禮意深逺非學弗通而臣子之義致敬以事其君者也苟不素習祭儀預講厥義則與祭執事違悞必多非以致敬也養老者有國之火教也王者必齊戒盡敬致養乎三老五更所以教天下之爲人子者孝於其父爲人弟者敬於其兄也旣教世子以養老之道俾知所以憲也而後教之以乞言之義謂虛已以納其言也不能憲又不能納民不效之矣合語者謂鄕飲酒也鄕射也大射也燕射也祭饗也燕賔也凡是數禮下自鄕黨上至朝廷莫不行之者有貴賤之禮所以明君臣之道也有尊卑之禮所以明父子之道也有長幼之禮所以明兄弟之道也有陰陽之禮所以明夫婦之道也有賔主之禮所以明朋友之道也惟是五者謂之人倫聖人用之以齊一天下致之中和而正是性命所以育萬物贊天地永固命於無疆者莫不以人倫爲本焉故終日行禮酒盈人渴而不敢飲殽幹人饑而不敢食者以其有合語之禮在其後焉人倫之道因此禮而旣明乃於旅酬之時歡樂之情通而語言之義合焉此君臣所以和同而誠意所以浹洽也○馬氏曰古者旅酬之際必合之以語而道其禮樂之意以示其和樂而不流安燕而不亂也】

大樂正學舞干戚語說命乞言皆大樂正授數大司成論說在東序

戚斧也大樂正教世子及士以舞干戚之容節及合語之說與乞言之禮此三者皆大樂正授之以篇章之數於是大司成之官於東序而論說此授教者義理之淺深才能之優劣也【石林葉氏曰三者小樂正詔其威儀而至於度數則大樂正授干戚之數則有俯仰授合語之數則有進退授乞言之數則有升降其在東序者數之始也○新安王氏曰論說者卽舞干戚語說乞言之數爲講論而詳說之也上所謂干戈羽籥之舞誦之歌書禮之文無一不盡而非教者爲之論說則習其事不明其義誦讀其言不明其指歸與不學無異大司成所以在東序爲之論說也大司成卽大司樂也不謂之大司樂而謂之大司成者以世子及國子之徳業大司業教之使成也○臨川吳氏曰旣言大樂正授數而又特言大司成論說蓋授數猶未離乎業於論說始可言成也成猶成於樂之成謂教之之至使其徳周完全備無虧欠也】

凡侍坐於大司成者逺近間三席可以問終則負墻列事未盡不問

席廣三尺三寸三分寸之一三席所謂函丈也相對逺近如此取其便於咨問問終則卻就後席背負墻壁而坐以避後來問事之人其問事之時尊者有教而已猶未達則必待其言盡然後更問若陳列未竟則不敢先問以參錯尊者之言也【嚴陵方氏曰可以問者以其聲足以相聞又不至於大逼也曲禮曰先生問焉終則對亦此之意】

凡學春官釋奠於其先師秋冬亦如之

官掌教詩書禮樂之官也若春誦夏則太師釋奠教干戈則小樂正及樂師釋奠也秋學禮冬讀書則其官亦如之釋奠者但奠置所祭之物而已無屍無食飲酬酢等事所以若此者以其主於行禮非報功也先師謂前代明習此事之師也【嚴陵方氏曰釋奠止言三時而不及夏者誦一師夏則因春故也○新安王氏曰先師者習樂有樂之先師習禮有禮之先師讀書有書之先師】

凡始立學者必釋奠於先聖先師及行事必以幣諸侯初受封天子命之教於是立學所謂始立學也立學事重故釋奠於先聖先師四時之教常事耳故惟釋奠於先師而不及先聖也行事謂行釋奠之事必以幣必奠幣爲禮也始立學而行釋奠之禮則用幣四時常奠不用幣也【長樂陳氏曰四時釋奠止於先師始立學釋奠則及於先聖者徳之小者親而不尊故其祭數徳之大者尊而不親故其祭疏○馬氏曰必以幣者有以加其禮也】

凡釋奠者必有合也有國故則否凡大合樂必遂養老凡行釋奠之禮必有合樂之事若國有凶喪之故則𨿽釋奠不合樂也常事合樂不行養老之禮惟大合樂之時人君視學必養老也舊說合者謂若本國無先聖先師則合祭鄰國之先聖先師本國故有先聖先師如魯有孔顏之類則不合祭鄰國之先聖先師也未知是否【嚴陵方氏曰師不必聖聖則師可知必始立學然後及於先聖者重其始固也釋奠之有合非大合也大合樂謂天子視學之時也故言必遂養老後言遂設三老五更羣老之席位者以此○石林葉氏曰天子一入學而所教者三釋奠以教其重道也合樂以教其崇徳也養老以教其致孝也三代盛時貴遊子弟皆能秉禮出封於外足以禦亂食采於內足以助治此道素行也】

凡語於郊者必取賢斂才焉或以徳進或以事舉或以言揚曲藝皆誓之以待又語三而一有焉乃進其等以其序謂之郊人逺之於成均以及取爵於上尊也語於郊者論辧學士才能於郊學之中也有賢徳者則錄取之有才能者則收斂之道徳爲先事功次之言語又次之曲藝一曲之藝小小技能若醫卜之屬誓戒謹也學士中或無徳無事無言之可取而有此曲藝之人欲投試考課者皆卻之使退而謹習所能以待後次再語之時乃考評之也三而一有者謂此曲藝之人舉說三事而一事有可善者乃進其等卽於其同等之中抜而升進之也然猶必使之於同輩中以所能髙下爲次序使不混其優劣也如此之人但止目之曰郊人非俊選之比也以非士類故疎逺之成均五帝大學之名天子設四代之學上尊堂上之酒尊也若天子飲酒於成均之學宮此郊人𨿽賤亦得取爵於堂上之尊以相旅勸焉所以榮之也人字之字均字皆句絕【嚴陵方氏曰必取賢斂才於郊學如此則國學可知矣夫自外入內謂之進自下升上謂之舉自隠之顯謂之揚徳成而上事成而下故先徳而後事事者言之實言者事之文故先事而後言藝謂之曲則以在道之一曲故也謂之郊人以其非有長民之美猶近乎鄙故也藝成而下非君上之所宜近故曰逺之也○長樂陳氏曰或以徳進則不必事也或以事舉則不必言也語曰徳行言語政事徳進所謂徳行也事舉所謂政事也言揚所謂言語也聖人不求全不貴備意與此同又曰曲藝皆誓者法也三而有一乃進恩也謂之郊人法也於成均以取爵亦恩也恩與法並行而不偏所以取之𨿽略無害於賢而用之也○馬氏曰或以徳進或以事舉或以言揚有以見其立賢無方也曲藝皆有以誓之則又有以見其待人之恕也】

始立學者旣興器用幣然後釋菜不舞不授器乃退儐於東序一獻無介語可也教世子

立學之初未有禮樂之器及其制作之成塗釁旣畢卽用幣於先師先師以告此器之成繼又釋菜以告此器之將用也凡祭祀用樂舞者則授舞者以所執之器如干戈羽籥之類今此釋菜禮輕旣不用舞故不授舞器也諸侯有功徳者亦得立異代之學東序夏制也與虞庠相對東序在東虞庠在西乃退儐於東序者謂釋菜在虞庠之中禮畢乃從虞庠而退儐禮其賔於東序之中其禮旣殺惟行一獻無介無語於禮亦可也此以上𨿽不專是教世子之事然以教世子爲主故以此句總結上文○石梁王氏曰三字亦衍文【長樂陳氏曰凡家造祭器爲先養器爲後國亦如之諸侯之國命之教而立學者亦必以祭器爲先則興器者造祭器之謂也○嚴陵方氏曰儐謂事畢而以賔禮接賔一獻則無酬酢之煩無介則無傳命之助無語則無合語之禮凡此又以始立學而事未暇備故也然非以之爲常特可一時而已】

凡三王教世子必以禮樂樂所以修內也禮所以修外也禮樂交錯於中形於外是故其成也懌恭敬而溫文

修內者消融其邪慝之蘊修外者陶成其恭肅之儀禮之修逹於中樂之修達於外所謂交錯於中也有諸中必形諸外故其成也懌此懌字與魯論不亦說乎之說相似旣有恭敬之實徳又有溫潤文雅之气象禮樂之教大矣【嚴陵方氏曰樂由中出故以之修內禮自外作故以之修外然禮樂蓋人之所固有也先王之教人豈能責之以其所無亦因其所有修之俾勿壊而已兩相合謂之交兩相雜謂之錯溫則不暴文則不野○馬氏曰禮樂者所以治其內外之道也治內則莫如樂治外則莫如禮故樂所以修內禮所以修外而教之所始也此禮樂之分也禮樂之交錯於中而形於外則禮不止於修外樂不止於修內而教之成也此禮樂之合也是故其成也懌恭敬而溫文其成也懌有以見其內和也恭敬而溫文有以見其外和也溫者以言其有容也文者以言其有別也○西山眞氏曰三王之教世子必以禮樂者禮所以起人之敬心敬心生則慢心窒矣樂所以感人之和心和心生則戾心消矣其薰陶徳性變化气質莫妙於此者然樂𨿽修內由內以達外禮𨿽修外由外以入中二者醺醲涵暢相與無間故其成也但見其悅懌而已恭敬溫文而已恭者敬之於外者也敬者恭之主於中者也此皆教以禮樂之功也】

立太傅少傅以養之欲其知父子君臣之道也太傅審父子君臣之道以示之少傅奉世子以觀太傅之徳行而審諭之太傅在前少傅在後入則有保出則有師是以教諭而徳成也師也者教之以事而諭諸徳者也保也者愼其身以輔翼之而歸諸道者也記曰虞夏啇周有師保有疑丞設四輔及三公不必備惟其人語使能也

養者長而成之之謂審諭詳審言之使通曉也前後以行步言出入以居處言愼其身使之謹守其身也師保疑丞四輔也一說前疑後丞左輔右弼爲四輔四輔與三公不必其全備惟擇其可稱職者惟其人以上皆記文語言也語使能也一句是記者釋之之辭朱子曰師保疑丞疑字曉不得想止是有疑卽問他之意【嚴陵方氏曰禮樂者教之之道也苟非教之之人則道不虛行故立太傅少傅以養之養之將以成其才故也內則父子外則君臣人之大倫也教養之道欲其知此而已保則親也故人則有保師則正也故出則有師然分而言之固如此合而言之則左右前後出入起居師也傅也保也未嘗不在焉○長樂陳氏曰師則帥以善而使之知保則保其善而使之勿失傅則輔其善而使之成太傅在前少傅在後則師保在左右矣入則有保出則有師則太傅少傅出入皆預矣出入前後莫非正又則目不閱色耳不聞優笑居不近庸邪玩不備珍異而所見者正事所聞者正言所行者正道此所以教諭而徳成又曰師教之以事而諭諸徳師氏教國子以三徳三行是也保愼其身以輔翼之而歸諸道保氏養國子以六藝六儀是也虞夏殷周之有師保所謂設三公也有疑丞所謂設四輔也師保謂之三公充其數則有傅疑丞謂之四輔充其數則有輔弼夫能有聖人之能有賢者之能有能者之能也所謂使能者兼聖賢而言之也○西山眞氏曰立太傅少傅以養之養者從容啟廸以養其本然之善使之自然開悟也然其道無他不過君臣父子之大倫而已太傅以審示言謂修於身以示之也少傅以審諭言謂開說其義以曉之也太傅少傅所以教者𨿽同然太傅以身教少傅以言教二者蓋互相也又曰師也者教世子以事而諭諸徳謂教之以事親之事則知孝之徳教之以事長之事則知弟之徳天下無事外之徳也保則安防世子之身輔之翼之使歸諸道耳目口體不以欲而動卽所謂道天下無身外之道也古者所謂師保其職蓋如此】

君子曰徳徳成而教尊教尊而官正官正而國治君之謂也

君子曰徳此徳是指世子之徳世子之徳有成則教道尊嚴而無敢慢昜者故凡居官守者皆以正自處官正而國治世子爲君之謂也【嚴陵方氏曰言君子有君國子民之徳也蓋教世子必使爲君子故以是言之徳成而教尊者爲其能重道故也教尊而官正官正而國治學至此然後能爲君故曰君之謂也○馬氏曰官正以言其近國治以言其逺夫徳之所成者眾矣而獨言君者蓋有徳而無位則教未必尊官未必正國未必治也有君徳而有君位然後可以及此也】

仲尼曰昔者周公攝政踐阼而治抗世子法於伯禽所以善成王也聞之曰爲人臣者殺其身有益於君則爲之況於其身以善其君乎周公優爲之

前言周公相踐阼而治此缺相字而下文又有周公踐阼之言皆記者之失也以世子之法教世子直道也今舉世子法於伯禽而教成王是迂曲其事也人臣殺身爲國猶尙爲之今周公不過於曲其身之所行以成君之善宜乎優爲之也○劉氏曰書蔡仲之命曰惟周公位冡宰正百工此言攝政踐阼而治是以冡宰攝行踐阼之政非謂攝居天子之位也孔子言周公舉世子法於伯禽者非自教其子蓋示法以善成王也吾聞古人言爲人臣者殺身而有益於君猶且爲之況止迂其身以善其君乎此大人正己而物正之事周公大聖人也故優爲之【西山眞氏曰周公抗世子法於伯禽者蓋成王𨿽防已爲君矣不可以教世子者教之惟以教世子者教伯禽使成王覩之是乃所以善成王也○長樂陳氏曰迂身非直躬者也殺身非迂身者也迂身以善其君者昜殺身以有益於君者難爲人臣者於其難者猶且爲之況其昜者乎此周公所以優爲之也蓋周公以臣而攝君之政成王以君而學世子之事此爲迂也然不爾不足令成王知君臣長幼之義先儒嘗謂周公之道曲而當者此也】

是故知爲人子然後可以爲人父知爲人臣然後可以爲人君知事人然後能使人成王幼不能涖阼以爲世子則無爲也是故抗世子法於伯禽使之與成王居欲令成王之知父子君臣長幼之義也君之於世子也親則父也尊則君也有父之親有君之尊然後兼天下而有之是故養世子不可不愼也

武王旣崩則成王無父𨿽年幼未知君道若以之爲世子則無爲子之處矣故云以爲世子則無爲也君於世子以親言則是父以尊言則是君能盡君父之道以教其子然後可以保有天下之大不然則他日爲子者不克負荷矣可不愼乎【嚴陵方氏曰居君父之位操使令之權其可以不知臣子事人之道哉旣居天子矣又不可以世子之法加之故抗世子法於伯禽使之與成王居欲其相觀而善故也此又繼言長幼而上不言者以事人使人兼之故也○臨川吳氏曰凡天下之爲人父者於其子𨿽有父之親而無君之尊也凡天下之爲人君者於其臣𨿽有君之尊而無父之親也惟君之於世子其親則父其尊則君旣爲之父又爲之君然後能兼天下尊親二者而有之有之謂有父之親有君之尊也彼但有父之親而無君之尊者猶不可不知教其子況兼親尊二者而有之者其於教世子而可以不愼乎愼謂盡其心盡其道而不敢忽慢簡略也】

行一物而三善皆得者惟世子而已其齒於學之謂也故世子齒於學國人觀之曰將君我而與我齒讓何也曰有父在則禮然然而眾知父子之道矣其二曰將君我而與我齒讓何也曰有君在則禮然然而眾著於君臣之義也其三曰將君我而與我齒讓何也曰長長也然而眾知長幼之節矣故父在斯爲子君在斯謂之臣居子與臣之節所以尊君親親也故學之爲父子焉學之爲君臣焉學之爲長幼焉父子君臣長幼之道得而國治語曰樂正司業父師司成一有元良萬國以貞世子之謂也

一物一事也與國人齒讓之一事也三善謂眾人知父子君臣長幼之道也君我君臨乎我也世子與同學之人讓齒其不知禮者見之而疑其知禮者從而曉之曰父在之時常執謙卑不敢居人之前其禮當如此也如此而眾知父子之道矣其二其三皆此意學之教之也語古語也樂正主世子詩書之業父師主於成就其徳行一有書作一人謂世子也世子有大善則萬邦皆正矣【長樂陳氏曰經曰𨿽天子必有尊也以天子尙有所尊而況於民乎故知爲父子則孝知爲君臣則忠知爲長幼則順孝弟忠順立而國治矣○嚴陵方氏曰齒讓者序齒相讓也父在斯爲子君在斯謂之臣或言爲或言謂之者惟其以天合故直言爲惟其以人合故止言謂之也內則父子外則君臣長幼則內外之所兼有也內外治則國具有不治者乎○臨川吳氏曰得者謂於父子君臣長幼之道無所失也○新安王氏曰樂正司業前章所謂大樂正授數是也父師司成所謂太傅少傳有保有師以成世子之徳者也○石林葉氏曰一人元良萬國以貞蓋幹始於元而終於貞世子有君道也體元之善則仁以長人立事之幹則貞以及萬國】

周公踐阼

石梁王氏曰此當爲衍文○劉氏曰此四字說者以下文更端故著此以結上文周公相踐阼之事然因其缺一相字遂啟明堂位周公踐天子位之說其後馴致新莾居攝簒漢之禍實此語基之

庻子之正於公族者教之以孝弟睦友子愛明父子之義長幼之序

庻子司馬之屬官正於公族爲政於公族也周禮庶子掌國子之倅倅副貳也國子是公卿大夫士之子副貳其父者也【長樂陳氏曰言教世子而繼之以庶子正公族行法自貴者始故也教之事乎上則以孝第教之交乎旁則以睦友教之卹乎下則以子愛○臨川吳氏曰善事親之孝卽父子之義也善事兄之弟卽長幼之序也睦友子愛皆孝弟之推睦者和於族友者和於弟子者慈於子愛者慈於幼】

其朝於公內朝則東西北上臣有貴者以齒

內朝路寢之庭也言公族之人若朝見於公之內朝則立於西方而面向東尊者在北以次而南然旣均爲同姓之臣則一以昭穆之長幼爲序兄弟𨿽賤必居上子弟𨿽貴必處下也

其在外朝則以官司士爲之

外朝路寢門外之朝也若公族朝見於外朝與異姓之臣雜列則以官之髙卑爲次序不序年齒也司士亦司馬之屬主爲朝見之位次者【馬氏曰內朝以齒則公族有所伸外朝以官則公族有所屈有所伸有所屈皆先王治宗族之道○嚴陵方氏曰北上則所尊在內也臣有貴者以齒則賤者可知矣自三公而下皆在所司而以士名官者司至於士則朝之所司者悉矣】

其在宗廟之中則如外朝之位宗人授事以爵以官宗人之官掌禮及宗廟中授百官以職事者以爵隨其爵之尊卑貴者在前賤者在後也以官隨其官之職掌使各供其事也【長樂陳氏曰外朝主敬宗廟之中亦主敬故在宗廟之中則如外朝之位】

其登餕獻受爵則以上嗣

登自堂下而升堂上也餕食尸之餘也屍出宗人使嗣子及長兄弟升堂相對而餕也以特牲禮次序言之先時祝酌爵觶奠於鉶南俟主人獻內兄弟畢長兄弟及眾賔長爲加爵之後宗人使嗣子飲鉶南之奠爵嗣子盥而入拜屍執此奠爵嗣子進受復位而拜屍答拜嗣子飲畢拜屍屍又答拜所謂受爵也嗣子又舉所奠爵洗而酌之以入獻屍屍拜而受嗣子答拜所謂獻也無算爵之後禮畢屍出乃餕此三事者受爵在先獻次之餕獻在後今言餕獻受爵以重在餕故逆言之歟上嗣適子之長者爲最上也此謂士禮大夫之嗣無此禮者避君也故少牢禮無嗣子舉奠之文【山陰陸氏曰內朝親親外朝貴貴在宗廟之中則二者並隆宗人授事以爵以官貴貴也其登餕獻受爵則以上嗣親親也以官若君執主瓉祼屍大宗執璋瓉亞獻之類以爵若迎牲君執引大夫從士執芻之類也獻者謂上嗣嘗受爵於屍矣己而復酌獻屍也】

庶子治之𨿽有三命不逾父兄

庶子治公族朝內朝之禮𨿽有三命之貴而其位次不敢逾越無爵之父兄而居其上卽上章所言臣有貴者以齒也○疏曰若非內朝其餘防聚則一命齒於鄕裏謂一命尙卑若與鄕里長宿燕食則猶計年也再命齒於父族謂再命漸尊不復與鄕裏計年惟髙官在上但父族爲重猶計年爲列也三命不齒謂三命大貴則亦不復與父族計年燕防則別席獨坐在賔之東矣【山陰陸氏曰司士爲之庶子治之者爲之以禮治之以義也蓋司士爲之以禮恩也故庶子治之以義𨿽有三命不逾父兄據此進齒一等方其以爵以官嫌齒太陵故也先王所以均節仁義使思恊理稱世無得議焉凡以此】

其公大事則以防服之精麤爲序𨿽於公族之防亦如之以次主人

此謂君防而庶子治其禮事大事防事也臣爲君皆斬衰然衰制𨿽同而升數之多寡則各依夲親庶子序列位次則辧其夲服之精麤使衰麤者在前衰精者在後非但公防如此公族之內有相爲服者亦然蓋亦是庶子序其精麄先後之次也以次主人者謂𨿽有庶長父兄尊於主人亦必次於主人之下使主人在上爲防主也【嚴陵方氏曰送死足以當大事故謂之大事服輕則於防者爲疏服重則於防者爲親以精麄爲序也】

若公與族燕則異姓爲賔膳宰爲主人公與父兄齒族食世降一等

公與族人燕食亦庶子掌其禮族人𨿽眾其初一人之身也豈可以賔客之道外之故以異姓一人爲賔而使膳宰爲主與之抗禮酬酢君尊而賔不敢敵也君𨿽尊而與父兄列位序尊卑之齒者篤親親之道也族食與族人燕食也世降一等謂族人旣有親疎則燕食亦隨世降殺也○疏曰假令夲是齊衰一年四防食若大功則一年三防食小功則一年再防食緦麻則一年一防食是世降一等也【嚴陵方氏曰凡燕之禮必立賔以備酬酢之儀若鄕飲酒言立賔以象天是也然上人者尊賔旣謂之賔則尊之而已非親之也親莫親於同姓則凡於同姓固無賔之之禮也故燕族之賔不以同姓而以異姓爲之也】

其在軍則守於公禰

禰當讀作祧○公禰謂遷主載在齊車隨公出行者也庶子官旣從在軍故守衛此齊車之行主也

公若有出疆之政庶子以公族之無事者守於公宮正室守太廟諸父守貴宮貴室諸子諸孫守下宮下室上章專言出軍則此出疆之政蓋朝覲防同之事也無事者謂不從行及無職守之人也公宮總言公之宗廟宮室也正室公族之爲卿大夫士者之適子也太廟太祖之廟也諸父公之伯父叔父也宮以廟言室以居言貴宮尊廟也貴室路寢也下宮下室則是親廟與燕寢也

五廟之孫祖廟未毀𨿽爲庶人冠取妻必告死必赴練祥則告

諸侯五廟始封之君爲太祖百世不遷此下親盡則逓遷此言五廟之孫是始封之君卽五世祖故云祖廟未毀未毀未逓遷也此孫𨿽無祿仕然冠昏必告於君死必赴練祥之祭必告者以其親未盡也【嚴陵方氏曰親屬未絕不以貴賤之間而忘吉防之問也】

族之相爲也宜弔不弔宜免不免有司罰之至於賻承含皆有正焉

四世而緦服之窮也五世親盡袒免而已袒免說見前篇六世以往弔而已矣當弔而不弔當免而不免皆爲廢禮故有司者罰之所以肅禮教也以車馬賻以貨財含以珠玉襚以衣服四者總謂之贈隨其親疎各有正禮庶子官治之有司卽庶子也【長樂陳氏曰祖遷於上宗易於下𨿽不爲庶人吉防不必赴告義也祖廟未毀𨿽爲庶人吉防必赴告恩也五世而親屬盡故爲之免六世而親屬竭故弔之而已宜弔不弔宜免不免有司罰之則緦麻而上宜服不服者可知也】

公族其有死罪則磬於甸人其刑罪則纖剸亦告於甸人公族無宮刑

磬懸縊殺之也左傳室如縣磬皇氏云如縣樂器之磬也甸人掌郊野之官爲之隱故不於市朝其刑罪之當纎刺剸割之時亦鞠讀刑法之書於甸人之官也漢書每云鞠獄鞠盡也推審罪狀令無餘蘊然後讀其所犯罪狀之書而刑之無宮刑者不絕其類也【長樂陳氏曰公之於族示之以孝弟睦友子愛之道所以教其善示之以廟朝之禮所以教其敬示之以喪服之禮所以教其哀示之以燕食之禮所以教其親示之以宮室之守所以教其忠示之以赴告鞠弔免所以教其義俟之已盡而猶犯焉然後隨之以刑可也其死罪則縊之於甸人其刑罪則纎剸亦告於甸人不忍與眾棄之也不忍與眾棄之而必於甸人亦以甸之共祭薦之物故也蓋不以親廢法不以私滅公然後宗廟可得而事然則以親而休百姓乃所以事宗廟也】

獄成有司讞於公其死罪則曰某之罪在大辟其刑罪則曰某之罪在小辟公曰宥之有司又曰在辟公又曰宥之有司又曰在辟及三宥不對走出致刑於甸人公又使人追之曰𨿽然必赦之有司對曰無及也反命於公公素服不舉爲之變如其倫之喪無服親哭之獄成謂所犯之事訊問已得情實也讞議刑也殺牲盛饌曰舉素服不舉爲之變其常禮示憫惻也如其親疎之倫而不爲弔服者以不親往故也但居外不聽樂及賻贈之類仍依親疎之等耳親哭之者爲位於異姓之廟而素服以哭之也天子諸侯絕旁親故知此言無服是不爲弔服【長樂陳氏曰聖人代天工立人道百王授受者禮樂政刑而已也故悖於中者禮樂之必棄政刑之必加又敢私於其宗族哉不幸而悖於中者出於公族聖人猶有三宥之心而有司之正不可奪也於是素服不舉樂不禦正寢不羞常膳哭之如其倫之喪也○長樂陳氏曰不以公盡法故無宮刑不以義掩恩故三宥而又追之至於無及然後素服不舉爲之變○廬陵胡氏曰有司又曰在辟以示後世臣執法宜堅其君用刑宜寛及三宥不對走出致刑於甸人春秋傳曰臣義而行不待命者此也】

公族朝於內朝內親也𨿽有貴者以齒明公子也外朝以官體異姓也宗廟之中以爵爲位崇徳也宗人授事以官尊賢也登餕受爵以上嗣尊祖之道也喪紀以服之輕重爲序不奪人親也公與族燕則以齒而孝弟之道逹矣其族食世降一等親親之殺也戰則守於公禰孝愛之深也正室守太廟尊宗室而君臣之道著矣諸父諸兄守貴室子弟守下室而讓道達矣

此以下覆解前章庶子正公族以下諸事內親謂親之故進之於內也明父子昭穆不可紊也體異姓體貌異姓之臣也崇徳徳之尊者爵必尊也尊賢惟賢者能任事也上嗣繼祖者也故爲尊祖之道服之輕重夲於屬之親疎親疎之倫不可昜奪也燕食主於親親以齒相序所以逹孝弟之道也親親施於生者宜有降殺之等孝愛施於死者宜有深遠之思君臣之道以輕重言讓道則以貴賤言也【嚴陵方氏曰宗廟之中序爵以辧貴賤爵不逾徳故謂之崇徳序事以辦賢否故宗人授事以官謂之尊賢又曰君與族燕以齒則不敢以君之位而加於父兄然親親不可以無殺故世降一等焉事生之道不若事死之爲至居安之節不若居危之爲難故戰守於公禰所以爲孝愛之深皆謂之宗室則親親之意也正室又其正者也正室守太廟所以尊宗室而庶子之與異姓莫敢介焉且不疑於無君故曰君臣之道著○長樂陳氏曰正室守太廟此以承重者守所重也故謂之尊宗室而君臣之道著諸父諸兄守貴室子弟守下室此尊不偪下下不陵上者也故謂之讓道達】

五廟之孫祖廟未毀𨿽及庶人冠取妻必告死必赴不忘親也親未絕而列於庶人賤無能也敬弔臨賻賵睦友之道也古者庶子之官治而邦國有倫邦國有倫而眾鄕方矣

人君任官夲無親疎之間顧賢否何如耳親盡而賢亦必仕之今親未盡而已在庶人之列是以其無能故賤之也族人有喪君必敬謹其弔臨賻賵之禮者是皆和睦友愛族人之道也鄕方所向之方謂皆知趨禮教也【嚴陵方氏曰庶子之官以治內爲事凡治之序自內以及外而已故曰古者庶子之官治而邦國有倫倫者先後不可亂之謂也邦國有倫而眾不惑於道之所在故曰眾鄕方矣方者道之方也】

公族之罪𨿽親不以犯有司正術也所以體百姓也刑於隱者不與國人慮兄弟也弗弔弗爲服哭於異姓之廟爲忝祖逺之也素服居外不聽樂私喪之也骨肉之親無絕也公族無宮刑不剪其類也

正術猶言常法也公族之有罪者𨿽是君之親然亦必在五刑之例而不赦者是不以私親而干犯有司之正法也所以然者以立法無二制當與百姓一體斷決也與猶許也刑於甸師隱僻之處者是不許國人見而謀度吾兄弟之過惡也刑已當罪而猶私喪之者以骨肉之親𨿽防刑戮無斷絕之理也受宮刑者絕生理故謂之腐刑如木之朽腐無生也此刑不及公族不忍剪絕其生生之類耳【嚴陵方氏曰有司以正行法故無貴賤親疎之間苟以公族之故乃欲於有司使獲免焉則法先其正矣故曰公族之罪𨿽親不以犯有司正術也刑於隱則非與眾親之矣故曰不與國人慮兄弟也公族不止於兄弟特舉中以談上下爾素服居外不聽樂則以哀未忘也逺之者公義也哀未忘則有私愛存焉故曰私喪之也夫有生所以傳類而官刑則無生之道焉故公族無宮刑】

天子視學大昕鼓徴所以警眾也眾至然後天子至乃命有司行事興秩節祭先師先聖焉有司卒事反命天子視學之日初明之時學中擊鼓以徵召學士蓋警動眾聽使早至也凡物以初爲大末爲小故以大昕爲初明也有司教詩書禮樂之官也興舉秩常節禮也卒事反命謂防奠事畢復命於天子也【嚴陵方氏曰學記曰未卜禘不視學蓋教養之久然後可以視之故也天子視學必警眾所以奉至尊不可以不各致其敬故也】

始之養也適東序釋奠於先老遂設三老五更羣老之席位焉

天子視學在虞庠之中事畢反國明日乃之東序而養老始謂始初立學之時也若非始立學則無釋奠先老之禮先老先世之爲三老五更者也三老五更各一人羣老無定數蔡邕云更當爲叟三老三人五更五人未知是否然皆年老更事致仕者舊說取象三辰五星

適饌省醴養老之珍具遂詠焉退修之以孝養也設席位畢天子親至陳饌之處省視醴酒及養老珍羞之具省具畢出迎三老五更將入門遂作樂聲其歌詠以延進之老更旣入卽西階下之位天子乃退而酌醴以獻之是修行孝養之道也【嚴陵方氏曰於學言祭先師先聖於束序言釋奠於先老隆殺之別也以其隆故曰視以其殺故曰適適則自此適彼而已設其席位則老者欲安之故四饌者食也適者酒也適饌省醴蓋互言之皆適其所而省之也珍若八珍之屬凡可以養者莫不具焉故謂之珍具若王制以珍從是矣】

反登歌淸廟旣歌而語以成之也言父子君臣長幼之道合徳音之致禮之大者也

反反席也老更受獻畢皆立於西階下東面今皆反升就席乃使樂工登堂歌淸廟之詩以樂之歌畢至旅酬時談說善道以成就天子養老之禮也其所言說者皆是講明父子君臣長幼之道理集合淸廟詩中所詠文王道徳之音聲皆徳之極致禮之大者也

下管象舞大武大合眾以事達有神興有徳也正君臣之位貴賤之等焉而上下之義行矣

下管象者堂下以管奏象舞之曲也舞大武者庭中舞大武之舞也象是文王之舞周頌維淸乃象舞之樂歌武則大武之樂歌也武頌言勝殷遏劉維淸不言徵伐則象武決非武舞矣注疏以文王武王之舞皆名爲象維淸象舞爲文王下管象爲武王其意蓋謂淸廟與管象若皆爲文王不應有上下之別殊不知古樂歌者在上匏竹在下凡以人歌者皆曰升歌亦曰登歌以管奏者皆曰下管周禮大師帥瞽登歌下管奏樂器書言下管鞀鼓是也淸廟以人歌之自宜升象以管奏之自宜下凡樂皆有堂上堂下之奏也此嚴氏之說足以正舊說之非故今從之大合眾以事謂大防眾學士以行此養老之事而樂之所感足以通逹神明興起徳性也一說周道之四達以有神明相之周家之興起以世世修徳皆可於樂中見之上言父子君臣長防之道此言正君臣之位貴賤之等而上下之義行則先王養老之禮豈茍爲虛文而已哉【長樂陳氏曰歌者樂之聲管者樂之器舞者樂之容登歌淸廟所以著其徳下管象所以著其事舞大武所以著其功而又大合學士以預其事則幽足以達有神明足以興有徳也○馬氏曰神者藏於禮樂之中而不可知則管象舞武以達之徳者藏於人情之間而不可見則管象舞武以興之】

有司告以樂闋王乃命公侯伯子男及羣吏曰反養老幼於東序終之以仁也

闋終也此時畿內之諸侯及鄕遂之吏皆與禮席天子使其反國各行養老之禮是天子之仁恩始於一處而終皆徧及也○馮氏曰石梁先生於此經塗去幼字今按疏有其義而鄭注無養幼之文疑是訛夲攛入一字【嚴陵方氏曰養老之禮所以廣孝也而人行莫大於孝此慮之以大也三老五更羣老之席位此愛之以敬也詠登歌合語下管此行之以禮也適饌省禮珍具此修之以孝養也正君臣之位貴賤之等此紀之以義也命公侯而下各歸而有所養焉此終之以仁也】

是故聖人之記事也慮之以大愛之以敬行之以禮修之以孝養紀之以義終之以仁是故古之人一舉事而眾皆知其徳之備也古之君子舉大事必愼其終始而眾安得不諭焉兌命曰念終始典於學

虞夏商周皆有養老之禮後王養老亦皆記序前代之事也人道莫大於孝弟慮之以大者謂謀慮此孝弟之大道而推行之也愛敬省具之事行禮親迎肅之也孝養獻醴也紀義旣歌而語也終仁令侯國行之也一事之中人皆知其眾徳之全備者以其愼終如始也如此則眾安得不諭曉乎養老之禮行於學又因終始之義故引說命以結之也【馬氏曰慮之以大者孝弟仁之夲也孝弟所以示其愛愛而弗敬獸畜之也故愛之以敬所以行敬之情而曲致者存乎禮行之不以禮則直情徑行戎狄之道也行之以禮則無所不盡而養之不可以無其具故修之以孝養自慮之以大推而至於修之以孝養則君臣又嫌於不分故紀之以義以定上下之分紀之以義所以致其尊而亦不可以不致其親故又終之以仁慮之以大者仁之本終之以仁者仁之成君子始終之所依者仁而已矣○長樂陳氏曰樂書曰天子莫重於視學亦莫重於養老故老更者爲其血气旣衰而養以安之仁也飲食之珍具親執而奉之禮也憲行以善吾之行乞言以廣吾之聞智也父事之不疑其所謂父兄事之不疑其所謂兄義也有親者視之而興孝有兄者視之而興悌信也夫一舉養老之事眾皆知其徳之備者以此而已蓋釋奠於先老所以明其不忘本也適饌省醴所以明其不敢慢也樂則淸廟象武之頌所以視徳與事也語則父子君臣長幼之道所以明君與親也然詠歌者樂之聲管者樂之器養老之樂始而發詠中而管舞卒而樂闋則堂上堂下之樂和樂而不流也其所以命羣後羣吏及養老幼於東序者不過示父子君臣長幼之道合徳音之致始之以養終之以仁而已古之君子必謹其終始如此而眾安得諭哉】

世子之記曰朝夕至於大寢之門外問於內豎曰今日安否何如內豎曰今日安世子乃有喜色其有不安節則內豎以告世子世子色憂不滿容內豎言復初然後亦復初

世子之記古者教世子之禮篇也不滿容不能充其儀觀之美也此節約言之以見文王武王爲世子之異於常人也文王朝王季日三此朝夕而已文王行不能正履此色憂而已○石梁王氏曰古世子之禮亡此余其記之一節小戴以附篇末

朝夕之食上世子必在視寒暖之節食下問所膳羞必知所進以命膳宰然後退若內豎言疾則世子親齊而養

羞品味也必知所進必知親所食也命膳宰卽篇首所命之言也養疾者衣齊之服卽齊時所著冠緇布衣裳則貴賤異制謂之端服也【嚴陵方氏曰文武之所爲聖人之行也世子之記則中人之行而已聖人之制行不以已豈一以文武之道責於人哉故錄世子之記於篇末從使後人可跂而及也所謂色憂不滿容者蓋喜之類爲陰陽饒而陰乏故憂則容不滿也齊而養謂心致齊而身服也】

膳宰之饌必敬視之疾之藥必親嘗之嘗饌善則世子亦能食嘗饌寡世子亦不能飽以至於復初然後亦復初

善猶多也不能飽以視武王之亦一亦再又異矣此篇首言文王武王爲世子之事故篇終舉記之言以終之云

禮記大全卷八

欽定四庫全書

禮記大全卷九

明胡廣等撰

禮運第九

此篇記帝王禮樂之因革及陰陽造化流通之理疑出於子遊門人之所記間有格言而篇首大同小康之說則非夫子之言也【張子曰禮運云者語其達也禮器云者語其成也達與成體與用之道也○長樂陳氏曰道則運而無所積器則滯而有所拘禮器言禮之器則禮運言禮之道也】

昔者仲尼與於蠟賔事畢出遊於觀之上喟然而嘆仲尼之嘆蓋嘆魯也言在側曰君子何嘆孔子曰大道之行也與三代之英丘未之逮也而有志焉

蠟禮詳見郊特牲篇孔子在魯與爲魯國蠟祭之賓事畢而遊於觀上觀門闕也兩觀在門之兩旁懸國家典章之言於上以示人也喟然嘆聲也所以嘆魯者或祭事之失禮或因睹舊章而思古也言偃孔子弟子子遊也問所以嘆之故夫子言我思古昔大道之行於天下與夫三代英賢之臣所以得時行道之盛我今𨿽未得及見此世之盛而有志於三代英賢之所爲也此亦夣見周公之意○石梁王氏曰以五帝之世爲大同以禹湯文武成王周公爲小康有老氏意而注又引以實之且謂禮爲忠信之薄皆非儒者語所謂孔子曰記者爲之辭也【遊氏曰古者歲時蠟禮之講終以序飲其重農力本存愛示情之意見於祈祝禱禳之間勞來勸相之際仁之至義之盡今也聖人傷世僞之寖起知古典之無傳而於蠟賔畢事之後出爲觀上之遊喟然爲之太息記者紀其所嘆在魯魯之郊禘非禮也其蠟可知矣然則蠟之防防矣聖人傷治古之不復因蠟禮而有見不有偃也爲之問則何以窮夫子感嘆之機夫旣以帝者之事爲大同而指三代爲小康矣而均曰未之逮也而有志焉何哉此有以見聖人思欲還上古之風而不可得而猶思其次也故其下歷歷言之○嚴陵方氏曰時系乎聖人之在上者也孔子以窮而在下不得其時故其言如此然時無常也或可待焉故止言未而已】

大道之行也天下爲公選賢與能謂信修睦故人不獨親其親不獨子其子使老有所終壯有所用防有所長矜寡孤獨廢疾者皆有所養男有分女有歸貨惡其棄於地也不必藏於己力惡其不出於身也不必爲己是故謀閉而不興盜竊亂賊而不作故外戶而不閉是謂大同

天下爲公言不以天下之大私其子孫而與天下之賢聖公共之如堯授舜舜授禹但有賢能可選卽授之矣當時之人所講習者誠信所修爲者和睦是以親其親以及人之親子其子以及人之子使老者壯者防者各得其所困窮之民無不有以養之男則各有士農工商之職分女則得歸於良奧之家貨財民生所資以爲用者若棄捐於地而不以時收貯則廢壞而無用所以惡其棄於地也今但得有能收貯以資世用者足矣不必其擅利而私藏於己也世間之事未有不勞力而能成者但人情多詐共事則欲逸已而勞人不肯盡力此所以惡其不出於身也今但得各竭其力以共成天下之事足矣不必其用力而獨營己事也風俗如此是以姦邪之謀閉塞而不興盜竊亂賊之事絕防而不起暮夜無虞外戶可以不閉豈非公道大同之世乎一說外戶者戶設於外而閉之向內也【蔣氏曰大道之行天下爲公居上者恬於勢位而不以爲樂在下者安於困貧而不以爲尢是以徳化自行而防範不立情意易通而機巧不生故位以賢能而任非有所私而立之也人以信睦爲交非制之使然也推而至於耆老防壯鰥寡孤獨之人交相養於天地之間而不見其病男自然而有分女自然而有歸貨惡其棄於地而已力惡其不出於身而已是豈有一毫相攘相軋之習哉凡若此者非聖人用力而致之也故揚而舉之於大同之時惟帝者之事足以當之○嚴陵方氏曰天生其利人棄不取是以人逆天也故貨棄於地爲可惡人犯其勞我享其效是因人成事也故力不出於身爲可惡取非其有謂之盜伺間而謂之竊絕理謂之亂毀則謂之賊】

今大道旣隠天下爲家各親其親各子其子貨力爲己大人世及以爲禮城郭溝池以爲固禮義以爲紀以正君臣以篤父子以睦兄弟以和夫婦以設制度以立田裏以賢勇知以功爲已故謀用是作而兵由此起禹湯文武成王周公由此其選也此六君子者未有不謹於禮者也以著其義以考其信著有過刑仁講讓示民有常如有不由此者在執者去眾以爲殃是謂小康天下爲家以天下爲私家之物而傳子孫也大人天子諸侯也父子相傳爲世兄弟相傳爲及紀綱紀也賢勇知以勇知爲賢也涿鹿之戰有苖之徵兵非由後王起也謂兵由此起舉湯武之事言之耳著明也考成也刑仁謂法則仁愛之道講讓講說遜讓之道示民有常言六君子謹禮而行著義以下五事示民爲常法也在執居王者之勢位也言爲天下之君而不以禮行此五事則天下之人以爲殃民之主而共廢黜之也此謂小小安康之世不如大道大同之世也○陳氏曰禮家謂太上之世貴徳其次務施報往來故言大道爲公之世不規規於禮禮乃道徳之衰忠信之薄大約出於老荘之見非先聖格言也【嚴陵方氏曰前言大道之行則知大道隠之爲廢此言大道旣隠則知大道行之爲明矣前言天下爲公則以與賢故也故繼言選賢與能此言天下爲家則以與子故也故繼言各親其親各子其子焉大人世以爲禮則各子其子故也及以爲禮則各親其親故也道大而有變則爲之綱者道也禮義小而有常故以爲紀焉道之綱則君臣固有義矣父子固有親矣兄弟固有序矣夫婦固有別矣及以禮義爲紀則因其義而正之因其親而篤之因其序而睦之因其別而和之故曰以正君臣以篤父子以睦兄弟以和夫婦○長樂陳氏曰大道之行天下爲公而與人大道旣隠天下爲家而與子與人與子固出於天聖人所以順天而趨時也然其爲公者非不家之以爲公者爲主爲家者非不公之以爲家者爲主至於不獨親其親不獨子其子貨力不必藏於己非無所別也各親其親各子其子貨力爲己非無以待人也亦以其所主者異矣選賢與能講信修睦六君子非不由之禮義以爲紀堯舜非不用之特其有所輕重淺深煩簡之不一耳○蔣氏曰聖人處大同之世固能運無爲之化聖人處小康之時要亦無不盡之心夫惟無不盡之心而後能居小康之時成極治之化當大道之隱使大道之行以此言之帝王有異時無異道聖人因蠟以思禮其不能無望於魯而有志於帝王之世者如此】

言偃復問曰如此乎禮之急也孔子曰夫禮先王以承天之道以治人之情故失之者死得之者生詩曰相鼠有體人而無禮人而無禮胡不遄死是故夫禮必本於天殽於地列於鬼神達於防祭射禦冠昏朝聘故聖人以禮示之故天下國家可得而正也

禮本於天天理之節文也殽效也效於地者效山澤髙卑之勢爲上下之等也後章殽以降命以下乃詳言之列於鬼神禮有五經莫重於祭也防祭以下八事人事之儀則也【金華應氏曰上數語明禮之功用以明夫人生死之所由系下四語總禮之體用以明天下國家治亂之所由別也法於天地鬼神者理也所以承天之道也逹於天下國家者事也所以治人之情也理與事一而二二而一者也○嚴陵方氏曰禮本乎天之道故先王制禮所以承天之道禮出乎人之情故先王制禮還以治人之情人之所欲莫甚於生所惡莫甚於死禮之得失遂有死生之道此其所以爲急歟於天曰木於地曰殽於鬼神曰列皆言禮之所以立也至於禮之所以行則有見於防祭射禦冠昏朝聘焉見於防祭射禦冠昏朝聘則禮達於下矣故以達言之○馬氏曰天降衷於民而先王之爲禮所以繼天之也故曰以承天之道夫口之扵味目之於色耳之於聲鼻之扵臭四肢之於安逸人情之所同也人情之所同而縱之則防天理而窮人欲故先王制爲禮以節之也故曰以治人之情胡不遄死者未至於死而人欲其死也】

言偃復問曰夫子之極言禮也可得而聞歟孔子曰我欲觀夏道是故之杞而不足徴也吾得夏時焉我欲觀殷道是故之宋而不足徴也吾得坤乾焉坤乾之義夏時之等吾以是觀之

杞夏之後宋殷之後徴證也孔子言我欲觀考夏殷之道故適二國而求之意其先代舊典故家遺俗猶有存者乃皆無可徴驗者僅於杞得夏時之書於宋得坤乾之易耳夏時或謂卽今夏小正坤乾得歸藏商易首坤次乾也所謂坤乾之義理夏時之等列吾但以此二書觀之而已二代治天下之道豈可悉得而聞乎論語曰文獻不足故也○石梁王氏曰以坤乾合周禮之歸藏且有魯論所不言者恐漢儒依仿爲之誠如其說則夏小正之書與坤乾何足以證禮注訓徴爲成尢非近儒有反引此以解魯論者謬甚中庸亦無是說大槪此叚仿魯論爲之者【嚴陵方氏曰坤乾不謂之書而謂之義夏時不謂之書而謂之等者禮以達義於內辧等於外也天地之理爲妙故以義言內四時之迹爲顯故以等言外也○臨川吳氏曰杞宋爲二王之後其國得用夏殷之禮以祀其先夫子欲觀夏殷之禮意謂杞宋二國必猶有其先世之禮存焉故往二國求之及至其國乃知二國無復能存其禮故皆不足證但於杞得夏時一書扵宋得坤乾一書坤乾之書其義略可推夏時之書其等略可見夏禮殷禮其他旣無可證驗吾姑以是二書觀之而已吾以是觀之蓋不滿意之辭按論語所記與此章大同小異彼謂文獻不足徴者文是記禮之書獻是習禮之人此言之杞之宋而不足徴蓋亦謂無其人而文則猶有夏時坤乾二書然亦非足徴者也此其所以不滿夫子之意乎】

夫禮之初始諸飲食其燔黍捭豚污尊而抔飲蕢桴而土鼔猶若可以致其敬於鬼神

燔黍以黍米加於燒石之上燔之使熟也捭豚擘析豚肉加於燒石之上而熟之也污尊掘地爲污坎以盛水也抔飲以手掬而飲之也蕢桴摶土塊爲擊鼔之椎也工鼔築土爲鼔也上古之心無僞𨿽簡陋如此亦自可以致敬於鬼神【延平周氏曰上古之世未始知有禮而有禮乃所以彊世故聖人因其有飲食之大欲而少寓之以節文此天下惟知飲食之充欲而不知漸入於節文之中也所謂飲食者止於燔黍捭豚污尊而抔飲與夫蕢桴土鼔凡此不惟可施於人之所交際而猶若可以致敬於鬼神蓋亦趨時而已矣○蔣氏曰上古鼎飪未其而燔捭以爲食壘酌未設而污抔以爲飲聲樂未偹而蕢土以爲歡彼其所交際應酬者簡素質實而巧僞不形則以此而接乎鬼神自其一念之誠而施之有餘也○嚴陵方氏曰此言禮之初方是時地產之穀有黍然未有釜甑也故燔之天產之物有豚然未有刀匕也故捭之尊未能鑿木也故污尊飲未知用爵也故抔飲皆始諸飲食之事鬼神之道幽而難格菲薄之禮疑若不及以致其敬也故以猶若言之可疑之詞也】

及其死也升屋而號告曰臯某復然後飯腥而苴孰故天望而地藏也體魄則降知气在上故死者北首生者南鄕皆從其初

所以升屋者以魂气之在上也臯者引聲之言某死者之名也欲招此魂令其復合體魂如是而不生乃行死事飯腥者用上古未有火化之法以生稻米爲含也苴孰者用中古火化之利包裹孰肉爲遣送之奠也天望地藏謂始死望天而招魂體魄則葬藏於地也所以然者以體魄則降而下知气則升而上也死者之頭向北生者之居向南及以上送死諸事非後世創爲之皆是從古初有之禮也【嚴陵方氏曰飯必以腥慮致生之不知故也苴必以孰又慮致死之不仁故也後世於防有奠始扵飯腥而已於葬有遣始於苴孰而已體有所附魄有所營皆重濁焉則陰之類也故降而在下知無不周气無不之皆輕淸焉則陽之類也故升而在上郊特牲不言體魄而言形魄不言與气而言魄气者亦互相偹也死者僕故言首生者興故言鄕凡是禮也後世𨿽或增其文而不能損禮之實𨿽或異其迹而不能易禮之意故曰皆從其初○臨川吳氏曰體魄謂形體精魄降謂降下在地知气謂神識魂气在上謂升上在天其號其告望而求諸天之陽明者蓋爲知气之在上而然此時猶以生道處之冀其知气來復而可以生也始則飯腥終則苴孰藏而歸諸地之陰幽者蓋爲體魄之降而然此時始以死道處之俾其體魄得所而安於死也】

昔者先王未有宮室冬則居營窟夏則居橧巢未有火化食艸木之實鳥獸之肉飲其血茹其毛未有麻絲衣其羽皮

營窟者營累其土以爲窟穴也地髙則穴於地中地卑則於地上累土爲窟也橧巢者橧聚薪柴以爲巢居也茹其毛者以未有火化故去毛不能盡而並食之也【嚴陵方氏曰孟子所謂下者爲巢上者爲營窟是矣前旣言燔黍矣此乃未有火化者先儒謂加黍於燒石之上非火化故也○臨川吳氏曰營窟土處以避寒也橧巢木處以避暑也饑則食鳥獸之肉寒則取鳥之羽獸之皮以衣而蔽其體也此以上所言皆是上古時事爲太朴陋不可從也下文乃言上古以後可從之禮】

後聖有作然後修火之利範金合土以爲臺榭宮室牖戶以炮以燔以亨以炙以爲醴酪治其麻絲以爲布帛以養生送死以事鬼神上帝皆從其朔

範字當從竹韻注云以土曰型以金曰鎔以木曰模以竹曰範皆鑄器之式也範金爲刑範以鑄金器也合土和合泥土爲鑄器也裹而燒之曰炮加於火上曰燔煮於鑊曰亨貫串而置之火上曰炙酪醋也治湅染之類也此以上諸事皆火之利今世承用而爲之皆是取法往聖故云皆從其朔朔亦初也【嚴陵方氏曰上世未有火化非無火之性也特未能修之以利人爾夫爲宮室之類然後足以代巢窟爲醴酪之類然後足以代血毛爲布帛之類然後足以代羽皮是道也不特可以養生於其始又可以送死於其終不特可以養生送死於其明又可以事鬼神上帝於其幽○蔣氏曰自範金合土以下皆聖人開物成務以敎天下而使之相安相養於利用出入之間者也○長樂陳氏曰夫開端之始謂之初繼終而有始謂之朔故天地之始亦可以言初一月之始則特謂之朔是以言禮之初則繼之以皆從其初後世有作則繼之以皆從其朔也】

故酒在室醴醆在戶粢醍在堂澄酒在下陳其犧牲備其鼎俎列其琴瑟管磬鐘鼔修其祝嘏以降上神與其先祖以正君臣以篤父子以睦兄弟以齊上下夫婦有所是謂承天之袩

太古無酒用水行禮後王重古故尊之名爲酒祭則設於室內而近北也醴猶體也酒之一宿者周禮謂之醴齊醆卽周禮盎性盎猶翁也成而翁翁然防白色也此二者以後世所爲賤之陳列𨿽在室內而稍南近戶故云醴醆在戶也粢醍卽周禮醍齊酒成而紅赤色也又卑之列於堂澄酒卽周禮沈齊成而滓沈也又在堂之下矣此五者各以等降設之祝爲主人告神之辭嘏爲屍致福於主人之辭說見曾子問上神在天之神也祭統云君迎牲而不迎屍別嫌也是在君臣之義父北面而事之所以明子事父之道是篤父子也睦兄弟者主人獻長兄弟及眾兄弟之禮齊上下者獻與餕各有次序無缺遺也夫婦有所者君在阼夫人在房及致爵之類也行禮如此神格鬼享豈不承上天之福祜乎【長樂陳氏曰道之精常幽而淡薄道之粗常明著而精羙精則常貴而尊粗則常賤而卑先王於名數之間而未嘗不寓之以道徳之意此酒所以在室醴醆所以在戶粢所以在堂澄所以在下也蓋酒則水也而陳之在室則室者幽之所而且尊也醴醆漸至於致味則用之於朝踐陳之於戶則戶者幽明之中而尊卑之際也粢醍則醴齊是也用之於饋食而陳之於堂堂者明之所而漸卑也澄酒則淸酒是也而用之於屍卒食之三獻故陳之於下下者明之尢著而且卑也昔先王之於鬼神以神道事之則以反齊以人道事之則以三酒犧牲所以致其養琴瑟鐘鼔所以致其樂祝嘏所以致其文此固足以降上神與先祖也然上神先祖之降在彼而天祜之承在我在彼者以禮物之所備在我者以禮教之所成故必正君臣篤父子睦兄弟齊上下以至於夫婦有所也○延平周氏曰有齊酒犠牲鐘鼔祝嘏則固足以降上神之與先祖然必待正君臣篤父子睦兄弟齊上下夫婦有所而後可以承天之祜者以備物盡禮爲未足以承天而所可承天者先修人事而已矣○馬氏曰犧牲者鼎爼之實鼎俎者犧牲之寓犧牲之未殺故言陳鼎俎之未實故言備祭祀之樂其類非一故言列祝者代子之辭以告孝於其父嘏者代父之辭以告慈於其子二者各有其職故言修】

作其祝號酒以祭薦其血毛腥其爼孰其殽與其越席疏布以冪衣其澣帛醴醆以獻薦其燔炙君與夫人交獻以嘉魂魄是謂合莫然後退而合亨體其犬豕牛羊實其簠簋籩豆鉶羮祝以孝告嘏以慈告是謂大祥此禮之大成也

周禮祝號有六一神號二鬼號三祗號四牲號五齍號六幣號作其祝號者造爲鬼神及牲玉羙號之辭神號如昊天上帝鬼號如皇祖伯某祗號若后土地牲號若一元大武齍號若稷曰明粢幣號若幣曰量幣祝史稱之以告鬼神也毎祭必設酒其實不用之以酌薦其血毛謂殺牲之時取血及毛入以告神於室也腥其爼謂牲旣殺以爼盛肉進於屍前也祭酒薦血毛腥爼此三者是法上古之禮孰其殽以下是中古之禮殽骨體也以湯爓爲熟越席蒲席也疏布麄布也冪覆尊也周禮越席疏布祭天用之此以爲宗廟之用記者雜陳之也澣帛謂祭服以湅染之帛制之也醴醆以獻者朝踐薦血腥時用醴饋食薦熟時用醆也薦其燔炙者燔肉炙肝也特牲禮主人獻屍賓長以肝從主婦獻屍賔長以燔從也第一君獻第二夫人獻第三君獻第四夫人獻故云若與夫人交獻也此以上至孰其殽是法中古之禮皆所以嘉善於死者之魂魄而求以契合於漠之中也然後退而合亨謂先薦爛未是熟物今乃退取向爛肉更合而烹煮之使熟而可食也又屍爼惟載右體其餘不載者及左體等亦於鑊中烹煮之故云合亨也體其犬豕牛羊者隨其牲之大小烹熟乃體別骨之貴賤以爲眾爼用供屍及待賓客兄弟等也此是祭末饗燕之眾爼非屍前之正爼也簠內圓而外方盛稻粱之器簋外圓而內方盛黍稷之器籩豆形制同竹曰籩木曰豆鉶如鼎而小菜和羮之器也祝嘏說見前孝事祖宗之道也慈愛子孫之道也合亨以下當世之禮也祥猶善也【嚴陵方氏曰血所以告幽毛所以告全腥其爼則事之以神道孰其殽則事之以人道越席則郊特牲所謂蒲越槁鞂之尙是矣防布禮器所謂犧尊疏布鼏是矣澣帛則祭統所謂以其純服是矣凡此所言則合古今之異質文之變也又曰合亨則合眾物而亨之犬豕牛羊骨有貴賤各異體焉故曰體以稻梁而實簠以黍稷而實簋以水上之品而實籩豆以五味之和而實鉶一故曰實祖禰所以望子孫者莫大乎孝故祝以孝告子孫所以賴祖禰者莫過乎慈故嘏以慈告夫禮至於此則始於占而成於今始於實而成於文矣故曰大成也○蔣氏曰禮之始貴乎一終極其備故血毛腥爼殽孰越席疏布之事猶有貴乎古先也乃曰合莫謂其本是精神以求神於漠之間也合亨體薦籩豆簠簋鉶羮詞說之詳是後世之所備也乃曰大祥謂其舉是備禮而極其祥善之義也蓋聖人制禮豈容一毫之僞方其合莫以求神也物味薄而誠敬在禮文簡而精神通至於成禮而致祥也品物具而神祗樂誠意散而詞說行學者苟能究觀聖人終始考禮之意而得之於想象形容之妙則凡器物之陳節文之變皆有深長之義存乎其間○延平周氏曰奉上世之禮物而罕及於後世者則無文奉後世之禮物而罕及於上世者則無本有本有文此之謂禮之大成也】

孔子曰鳴呼哀哉我觀周道幽厲傷之吾捨魯何適矣魯之郊禘非禮也周公其衰矣杞之郊也禹也宋之郊也契也是天子之事守也故天子祭天地諸侯祭社稷幽厲之前周道已防其大壞則在幽厲也魯周公之國夫子嘗言其可一變至道則捨魯何往哉然魯之郊禘則非禮矣禹爲三代之盛王故杞得以郊契爲殷之始祖故宋得以郊惟此二國可世守天子之事以事其祖周公𨿽聖人臣也成王之賜固非伯禽之受尢非周公制禮作樂爲萬世不易之典而子孫若此是周公之教因子孫之僭禮而衰矣天地社稷之祭君臣之分凜不可逾防謂人臣而可僭天子之禮哉○石梁王氏曰此一章眞孔子之言注不能明其防天子祭天地諸侯但可祭社稷杞宋之郊是王者之後天子之事守禮之所許者魯而有郊是背周公所制之禮與杞宋不同也【張子曰周公用天子禮樂或以爲有人臣不可爲之功則當用不可用之禮夫有權有位則人臣所遇當如此至用天子之禮樂則非也故魯之郊禘非禮也家臣僭大夫三桓僭魯魯僭天子推其原皆在成王成王賜伯禽天子禮樂自其時已啟下僭上之階矣○馬氏曰夫郊者天子外祭之重者也禘者天子內祭之重者也郊禘者天子之禮非諸侯所宜有也成王非所賜而賜之魯君非所受而受之此魯之郊禘所以爲非禮故曰周公其衰矣所謂衰者非周公之衰也言後也僭用天子之禮也周公之道所以爲衰矣杞宋皆天子之事守魯之郊禘非天子之事守故曰非禮○臨川吳氏曰言杞宋二國所以得郊者蓋以二王之後修其天子所行之事後世遵守而行之者也若魯則非有天子之事可守豈可僭郊也哉因言周公所制正禮惟天子得於圓丘祭天方澤祭地諸侯則但於社祭地及祭稷神而已不得如天子之祭天祭地也】

祝嘏莫敢易其常古是謂大假

祭禮祝於始嘏於終禮之成也常古常事古法也不敢變易謂貴賤行禮一依古制也假亦當作嘏猶上章大祥之意言行當然之禮則有自然之福其福大矣【臨川吳氏曰假與嘏字通用嘏尊祝卑以尊統卑故但言假】

祝嘏辭說藏於宗祝巫史非禮也是謂幽國

祝嘏辭說禮之文也無文不行周禮大宗伯掌詔六號重其事耳衰世君臣慢禮惟宗祝巫史習而記之故謂幽昏之國言其昧於禮無以昭明政治也【長樂劉氏曰周官太祝掌六祝六祈六辭六號九祭九拜之辭與法皆系諸六典之籍而藏於太史屬諸春官上下相維不可少廢也今仲尼之時遭幽厲之君傷春秋之亂祝嘏辭說藏於宗祝巫史之家遂使國之禮典幽暗不明故曰幽國也】

醆斝及屍君非禮也是謂僭君

醆夏之爵斝殷之爵屍君君之屍也杞宋二王之後得用以獻屍其餘列國惟用時王之器今國君皆用醆斝以及於屍君非禮也是僭上之君耳【長樂劉氏曰天子備六代禮樂其祭於宗廟也獻酢君屍則用醆斝今也諸侯亦用之不曰僭君乎】

冕弁兵革藏於私家非禮也是謂脇君

冕祭服之冠弁皮弁也大夫稱家大夫以朝廷之尊服國家之武衛而藏於私家可見其彊橫則此國君者乃見脇於彊臣之君也

大夫具官祭器不假聲樂皆具非禮也是謂亂國家臣不能具官一人常兼數事具官僭擬也祭器惟公孤以上得全備大夫無田祿者不設祭器以其可假也有田祿者祭器亦不得全具須有所假不假亦僭擬也周禮大夫有判縣之樂少牢饋食無奏樂之文是大夫祭不用樂也或君賜乃有之耳聲樂皆具亦僭擬也尊卑無等非亂國而何【蔣氏曰禮莫嚴於祭然誠敬不根於內心則交神之道虧用器或忘乎分守則僣上之患起聖人所甚懼也祝嘏辭說此豈交神明之虛語聖人舉孝慈相感之義以之於禮經而詩有之曰令終有俶公屍嘉告蓋致祭受福之義盡之於對越無愧之素而行之於精神必通之時誠非具文也如其出於宗祝巫史藝以藏之而有事之際舉以行焉自謂神明之及交其謂之幽國宜哉至於爵有醆斝夏商所制也禮天子奠斝諸侯奠角郊特牲言舉斝角詔妥屍禮器宗廟之制卑者舉角等級明甚今諸侯之制而醆斝以及屍安得不謂之僣君噫聖人言禮至是則亦甚不得已矣若是則大夫安得不僣諸侯哉繁纓小物君子惜之今也冕弁藏於私家弓矢鈇鉞諸侯猶俟命於天子今也兵革藏於私家六命賜官限制甚嚴而大夫其官不由於所賜四命受器自有彛典而大夫聲樂皆其祭噐不假此所以官事不攝反坫爲禮八佾舞庭三分公至竊攘僣逼之事莫之禦歟甚而至於君臣同國此聖人所以傷今思古固有望於隆禮之君也】

故仕於公曰臣仕於家曰僕三年之喪與新有昏者期不使以衰裳入朝與家僕雜居齊齒非禮也是謂君與臣同國

臣者對君之稱僕者服役之名仕於大夫者自稱曰僕則益賤矣人臣有三年之喪或新昏則一期之內君不使之所以體人情也就二者而論喪尢重於昏也今乃不居喪於家而以衰裳入朝是視君之朝如己之家矣是君與其臣共此國也今卿大夫乃與其家之僕雜居齊列無貴賤之分亦是君與臣共此國也【嚴陵方氏曰臣者對君之稱故仕於公曰臣而諸侯稱君僕者對主之稱故仕於家曰僕而大夫稱主○延平周氏曰均仕也一爲僕則具臣不得與之雜居齊齒先王之正名其詳至於如此○臨川吳氏曰先言臣與僕之不同稱以見臣與僕同居處者之爲非禮先言喪與昏者之不役使以見臣服衰裳入君朝者之爲非禮】

故天子有田以處其子孫諸侯有國以處其子孫大夫有采以處其子孫是謂制度

王之子弟有功徳者封爲諸侯其餘則分以畿內之田諸侯子孫命爲卿大夫其有功徳者亦賜采地所謂官有世功則有官族邑亦如之也大夫位卑不當割采地以與子孫但養之采地之祿耳此先王之制度也【長樂陳氏曰制則有所裁度則有所限先王以人之子孫上以承先祖之祀下以綿本支之世莫不思有以處之然其處之則有所裁之制所限之度此固不可無尊卑隆殺之別也天子不曰天下而曰田所以明其止於千里以與天下共之也諸侯不曰田而曰國所以明其專於百里而非與天下共之也大夫食其所有事者故其地命之曰采采者事也凡此言其大法而已若夫諸侯大夫之子其不肖者固不可以世食而大夫之子苟其賢之過人又不止於食舊而已○金華應氏曰處者位置而區處之各得其宜大者謹其禮而無濫恩小者安其分而無歉志以制度不可逾也制度一定則人欲偏厚其子孫者固無所容其私心而侵剝枝葉兼並同姓者亦不容薄其所厚矣○新安王氏曰幽國僣君脇君亂國君與臣同國皆諸侯卿大夫失禮也禮之失起於制度之壊故此明言先王制度大小有等尊卑有辧天子地方千里有國以處其子孫諸侯不得僣也諸侯地方百里有國以處其子孫卿大夫不得僣也卿大夫各有食邑以處其子孫家臣不得僣也制度一定上下截然安得有前五失諸侯僣差起於天子失禮卿大夫僣差起於諸侯失禮故下文言之】

故天子適諸侯必捨其祖廟而不以禮籍入是謂天子壊法亂紀

廟尊於朝故天子捨之然必太史執簡記奉諱惡者不敢以天子之尊而慢人之宗廟也不如此則是壊法度亂紀綱矣【長樂劉氏曰諸侯敬於天子𨿽其祖先宗廟亦不敢私有乃以捨至尊上下之分此亦至矣然而天子必以太史所掌之禮籍入處其廟言動之際必據乎禮示不敢慢也○嚴陵方氏曰捨其祖廟者在諸侯則不敢爲之主在天子則不忘於所敬故也禮籍若小行人掌邦國賓客之禮籍之類乃法之所以存紀之所以立今也不以入故曰壊法亂紀】

諸侯非問疾弔喪而入諸臣之家是謂君臣爲謔諸侯於其臣有問疾弔喪之禮非此而往是戲謔也敗禮之禍恆必由之【蔣氏曰諸侯有一國因問疾弔喪入諸臣之家所以憫難卹患見厚下之情乃若出入無名率意以行此固驅馳而往之事所由萌乎君臣無私交聖人嚴之故曰是謂君臣爲謔】

是故禮者君之大柄也所以別嫌明防儐鬼神考制度別仁義所以治政安君也

國之有禮如噐之有柄能執此柄則國可治矣接賔以禮曰儐接鬼神亦然故曰儐制度如禮樂衣服度量權衡之類考而正之不使有異仁主於愛義主於防別而用之心當其宜【長樂陳氏曰禮之有體可執以治國猶噐之有柄可執以治事故曰禮者君之大柄也惟其爲大柄則能別嫌於難辧明微於未彰幽可以儐鬼神明可以考制度別仁義以至於治政安君也○馬氏曰禮者政刑之本也治國不以禮則操持悖謬而失其所要故曰大柄柄者言其所執之要也嫌者人之所難別而禮有以別之防者人之所難明而禮有以明之鬼神任其幽而人不可測度者也而禮有以使鬼神之格故曰儐以禮賓之也制所以裁度所以節皆禮有以考之仁有殺義有等皆禮有以別之夫觀其禮所以知其政禮之所興則政之所泊禮之所廢則政之所亂安上治民莫善於禮者所以治政安君也】

故政不正則君位危君位危則大臣倍小臣竊刑肅而俗敝則法無常法無常而禮無列禮無列則士不事也刑肅而俗敝則民弗歸也是謂疵國

倍違上行私也或亦倍而去之之謂小臣竊所謂盜臣也肅峻急也俗敝人無廉恥風俗敝敗也治國無禮故至於刑肅而俗敝爲君者但恣己用刑遂廢常法法廢而禮無上下之列矣宜乎士不修職民心離叛也豈非疵病之國乎【長樂陳氏曰政不正則君位危所謂上無道揆也則大臣倍而不法小臣竊而不亷所謂下無法守也上無道揆下無法守則刑肅而不中俗敝而不美法亂而無常禮紊而無別所謂士者亦不事其事也士不事其事則民亦不歸之矣然重言刑肅而俗敝者蓋以亂之所致多在刑肅以其刻核大至故也夫治之爲道由內以及外故禮出而後有法法出而後有刑及其亂也由外以及內故刑肅而後法無常法無常而後禮無列矣○嚴陵方氏曰大臣倍非所謂大臣法也小臣竊非所謂小臣亷也國有常法制民於刑之中而已苟刑肅而至於俗敝則法失其常矣故言法無常法以禮爲體禮以法爲用用旣無常則體亦無列故言禮無列無列者失其序之謂也是則人不安其職矣故言士不事蓋士以事事爲正故也刑肅而俗敝民將畏罪而離散矣故言則民弗歸也俗敝民散又何以致國之肥乎故以疵言之】

故政者君之所以藏身也是故夫政必本於天殽以降命命降於社之謂殽地降於祖廟之謂仁義降於山川之謂興作降於五祀之謂制度此聖人所以藏身之固也

藏猶安也君者政之所自出故政不正則君位危書言天工人其代之典曰天敍禮曰天秩是人君之政必本於天而效法之以布命於下也社祭后土也因祭社而出命是效地之政有事於祖廟而出命是仁義之政有事於山川而出命是興作之政有事於五祀而出命是制度之政效地者效其髙下之勢以定尊卑之位也仁義者仁以思慕言義以親疎言思慕之心無窮而親疎之殺有定又親親仁也尊尊義也自仁率親等而上之至於祖而尊尊之義隆自義率祖順而下之至於禰而親親之仁篤也興作之事非材不成故於山川制度之興始於宮室故本五祀夫安上治民莫善於禮聖人庸禮之政如此故身安而國可保也【蔣氏曰聖人本天理以出政效之以降命於天下凡其興建顯設咸有定序使萬物森列各居其位而不相奪者皆非私意爲之也是以命降於社之謂殽地蓋言因地事地教民美報而地道以顯也降於祖廟之謂仁義蓋言反本復始尊祖敬宗而人道以立也降於山川之謂興作蓋言備物致用率作興事而職業以起也降於五祀之謂制度蓋言門行有守外內有職而宮室以居也聖人必於此致意焉而後爲藏身之固蓋人道立於天下莫先於天地鬼神各安其位莫先於孝慈報反各有其常又莫先於養生居處各有其序其所以隄防世故維持人心在此矣此二帝三王所以爲天下開物成務之主布政乎天下者本此道也○嚴陵方氏曰於祖廟言仁義則知本於天者爲陰陽之道降於社者爲剛柔之徳也於五祀言制度固知興作之爲事功矣道徳仁義興仰制度皆政之所存者而聖人特寓之於天地祖廟山川五祀使萬物莫不聴命於其間也其序則先天而後地者上下之序也次之以祖廟者尊卑之序也又次之以山川者內外之序也又次之以五祀者大小之序也】

故聖人參於天地並於鬼神以治政也處其所存禮之序也玩其所樂民之治也故天生時而地生財人其父生而師教之四者君以正用之故君者立於無過之地也

此承上章言政之事謂聖人所以參贊天地之道疑並鬼神之事凡以治政而已故處天地鬼神之所存則天髙地下萬物散殊聖人法之此禮之所以序也玩天地鬼神之所樂則流而不息合同而化聖人法之此民之所以治也四時本於天百貨產於地人生於父而徳成於師此四者君以正用之謂人君正身修徳順天之時因地之利而裁成其道輔相其宜以左右民使之養生喪死無憾然後設爲庠序學校之教申之以孝弟焉則有以富之教之而治道得矣然其要在君之自正其身立於無過之地而後可不能正其身如正人何

【蔣氏曰聖人道同乎天地故其身能與天地而爲三知通乎鬼神故其身足與鬼神而並立○長樂陳氏曰夫知天地鬼神之稟則有所存明天地鬼神之用則有所樂處其所存乃禮之先後之序玩其所樂此民之所以治也○馬氏曰變通莫大於四時而有天以生之聚人莫若財而有地以生之後非民無以辟四方而有父以生之人非教則無以別於禽獸而有師以教之四者皆出於自然而無俟於君可也而曰正用之何也蓋天𨿽生於時而茂對育物者非君不能育也地𨿽生乎財而理財正辭者非君明其義則不能理也人生𨿽自乎父而非君則罔克胥匡以生教𨿽自乎師而非君則不能安其教正用之者順其自然之理而立於無過之地也夫有天以生時有地以生財有父以生之有師以教之則富庶教之具備可以參天地之化育而成位乎其中矣○嚴陵方氏曰時以气運故天生時財以形成故地生財父以傳類故人其父生師以傳道故師教之爲之君者位天地之中居父師之上夫何爲哉以正用之而已】

故君者所明也非明人者也君者所養也非養人者也君者所事也非事人者也故君明人則有過養人則不足事人則失位故百姓則君以自治也養君以自安也事君以自顯也故禮達而分定故人皆愛其死而患其生

此承上章君立於無過之地而言舊說明猶尊也故讀則君爲明君今定此章三明字皆讀爲則字則上下文義坦然相應矣不必迂其說也君者正身修徳而爲臣民之所則效者也非則效人者也臣民之所奉養也非奉養人者也臣民之所服事也非服事人者也君而則人則是身不足以爲人所取則而反取則於人非立於無過之地者矣君而養人則一人之身豈能供億兆人之食必不足矣君而事人則降尊以事卑爲失位矣惟百姓者則君以自治其身所謂文武興則民好善也養君以自安謂竭力供賦稅則有耕食鑿飲之安也事君以自顯謂竭忠盡職則有錫爵之榮也禮教通達而名分不逾故人皆慕守義而死恥不義而生也○石梁王氏曰此處皆非夫子之言【長樂陳氏曰百姓則君以自治而善有以遷養君以自安而分有以處事君以自顯而忠有以盡如是則禮達於上下之間而分定於尊卑之際故人於其義之可死則不苟避於其不義之生則不苟存此所謂修禮以達義而不愛其情也○朱子曰禮達而分定達謂達於下○蔣氏曰天下之勢莫患手上下無以相別而分守無以相安也若夫主勢一定而君徳旣孚天下之民方且遵名守教相從於畏愛則象之中甘心於服役事養之際求其爲自安自適之不暇安有欺背僣陵之事哉故曰禮達而分定則人皆愛其死而患其生好生惡死人心之所同然聖人有禮以率天下能使所欲有甚於生所惡有甚於死則其功用固不容以小言也】

故用人之知去其詐用人之勇去其怒用人之仁去其貪

言人君用人當取其所長捨其所短蓋中人之才有所長必有所短也去猶棄也有知謀者易流於欺詐故用人之知當棄其詐而不責也有剛勇者易至於猛暴故用人之勇當棄其猛暴之過也○朱子曰仁止是愛愛而無義以制之便事事都愛好物事也愛好官爵也愛見錢也愛事事都愛所以貪也故用人之仁當棄其貪之失也【朱子曰人之性易得偏人旣仁如何貪蓋仁善底人便有好便宜底意思今之亷介便多是那剛硬底人○延平周氏曰孔子言道之序則仁先之知次之勇又次之言爲道則知先之仁次之勇又次之今以勇問於知與仁者蓋知仁以勇爲主故問之】

故國有患君死社稷謂之義大夫死宗廟謂之變大夫死宗廟言衛君之宗廟而致死也然己之宗廟亦在本國不棄君之宗廟卽是不棄己之宗廟也舊說變讀爲辧辧猶正也一說其死有分辧非可以無死而死也

故聖人耐以天下爲一家以中國爲一人者非意之也必知其情辟於其義明於其利達於其患然後能爲之何謂人情喜怒哀懼愛惡欲七者弗學而能何謂人義父慈子孝兄良弟弟夫義婦聽長惠幼順君仁臣忠十者謂之人義講信修睦謂之人利爭奪相殺謂之人患故聖人之所以治人七情修十義講信修睦尙慈讓去爭奪舍禮何以治之

非意之謂非以私意臆度而爲之也必是知其有此七情也故開辟其十義之途而使之由之明達其利與患之所在而使之知所趨知所避然後能使之爲一家爲一人也七情弗學而能有禮以治之則人義人利由此而生禮廢則人患由此而起○問愛與欲何別朱子曰愛是泛愛那物欲則有意於必得便要拏將來【延平周氏曰天下非一家而能以爲一家中國非一人而能以爲一人者必先知人情而無喜其所怒無欲其所惡然後問於人義使之知父子君臣之大倫明於人利使之講信修睦逹於人患使之無爭奪以相賊如此則天下所以爲一家中國所以爲一人也○蔣氏曰天下大本在於人情離合而眾寡逺近不與焉情之所合則措天下之異而歸之同情之所離則天下之勢不可得而彊一矣今夫天下一家中國一人此豈臆度料想姑爲是言哉占之聖人總攝人心維持世故所以起天下聨絡親比之義而革其乖戾達背之習者蓋亦灼見是理而爲之惟知天下之情是以開辟天下之大義興利銷患而人心一也惟不知天下之情是以失天下之義背利縱欲而人心離也又曰此義旣形此情遂定於是講信修睦而人利興此義不立此情日亂於是爭奪相殺而人患起然人豈本有是患哉情我所固有也義我所固有也惟其本義以制情是以因義以成利惟其捨義而言利是以因利而生患君子論人道之大揭此情此義於利害之間區別而備言之復究制情立義興利去患之說欲納天下於相安相養之域則自禮外無餘說也○長樂陳氏曰喜愛欲者陽之情怒哀懼惡者陰之情凡此皆出於天然故言弗學而能也父慈子孝兄良弟弟夫義婦聽者閨門之義長恵幼順者鄕黨之義君仁臣忠者朝廷之義凡此皆出於人爲信則無所欺罔睦則有所顧省此皆足以和義故謂之人利爭而後奪奪而後相殺此皆足以召禍故謂之人患也】

飲食男女人之大欲存焉死亡貧苦人之大惡存焉故欲惡者心之大端也

人心𨿽有七情總而言之止是欲惡二者故曰大端

人藏其心不可測度也美惡皆在其心不見其色也欲一以窮之舍禮何以哉

欲惡之心藏於內他人豈能測度之所欲之善惡所惡之善惡豈可與顏色覘之若要一一窮究而察識非求之於禮不可蓋七情中節十義純熟則舉動自然合禮若七情乖僻人倫有虧則言動之間皆失常度矣有諸中必形諸外也若不知禮則無以察其情義之得失於動作威儀之間矣【馬氏曰莫非欲也而欲之甚曰大欲莫非惡也而惡之甚曰大惡喜怒哀懼愛惡欲皆所謂情而情之所本尢在於欲惡故曰心之大端也心者色之蘊由色以觀心可測度𨿽作於其心而不見於色則人之深情厚貎有時而不知也故色厲而內荏色取仁而行違者有矣有禮以節之則美惡不能藏於心也故曰欲一以窮之舎禮何以哉○嚴陵方氏曰欲惡心之大端𨿽各有端以藏其心不可測度也欲其所可欲惡其所可惡則爲美非所欲而欲非所惡而惡則爲惡然皆由心生者一也故曰皆在其心不見其色上言不可測度以不見其色故也禮器曰欲察物而不由禮弗之得矣正謂是也】

故人者其天地之徳陰陽之交鬼神之防五行之秀气也

天地鬼神五行皆陰陽也徳指實理而言交指變合而言防者妙合而凝也形生神發皆其秀而最靈者故曰五行之秀气也○石梁王氏曰此語最粹【張子曰天地之徳謂人之徳性如天地之性人爲貴是也稟五行之气以生最靈於萬物是其秀也神之言伸也鬼之言歸也凡生卽伸也要終卽歸也神之盛極於气鬼之盛極於魄一體兼此終始此鬼神之會也陰陽之交鬼神之會五行之气物生皆然而人爲備焉○比溪陳氏曰人受陰陽二气而生此身莫非陰陽如气陽血陰脈陽體陰頭陽足陰上體爲陽下體爲陰至於口之語黙目之寤寐鼻息之呼吸皆有陰陽分屬不特人如此凡萬物皆然無一物不具鬼神又曰鬼神只是陰陽二气之屈仲往來自二气言之神是陽之靈鬼是陰之靈靈云者只是自然屈伸往來恁地活耳自一气言之則气之方伸而來者屬陽爲伸气之已屈而往者屬陰爲鬼其實二气亦只一气耳○馬氏曰凡盈於天地之間者莫不稟五行之气也人之所以異於物以其得气之秀而最靈者也】

故天秉陽日星地秉陰竅於山川播五行於四時和而後月生也是以三五而盈三五而闕

竅於山川山澤通气也五行一陰陽也質具於地气行於天春木夏火秋金冬水各主其事以成四時月之盈虧由於日之近逺四序順和日行循軌而後月之生明如期望而盈晦而死無朓朒之失也【長樂劉氏曰天也者陽气之所積故曰秉陽焉地也者陰气之所積故曰秉陰焉陰气合陽於天上則爲日星是以其光下焉陽气合陰於地下則爲山川是以其竅上通焉○長樂劉氏曰天以淸秉陽在天者成像則日星是也地以濁秉陰在地者成形則山川是也天地旣位於上下則播五行於其中故天一生水而播於冬天三生木而播於春地二生火而播於夏地四生金而播於秋天五生土而播於四時之間自天一至於天五則爲十五之數十五之數成其所播者旣和然後月生而如其數蓋三五者數之所變故數之至於三五則爲五行成數之極而月所以盈又積之至於三五則爲五行成數之極而月所以闕也然而陰陽之義配日月此特言月而不言日何也蓋月有盈闕之常而又多薄蝕之變得其常則四時和及其變則田時乖故觀月之生而已矣】

五行之動疊相竭也五行四時十二月還相爲本也動運也竭盡也終也本者始也五行之運於四時疊相終而還相始終則有始如環無端也冬終竭而春始來則春爲夏之本春竭而夏來則夏又爲秋之本已往者爲見在者所竭見在者爲方來者所本五行四時十二月莫不皆然也【山陰陸氏曰竭盡也水王則金竭木王則水竭王文公曰此立而彼竭也○蔣氏曰方天一生水地六成之是時之爲冬者然也而金爲之本矣地二生火天七成之是時之爲夏者然也而木爲之本矣】

五聲六律十二管還相爲宮也

五聲宮商角徴羽也六律陽聲黃鐘子太簇寅姑洗辰蕤賔午夷則申無射戍也陰聲謂之六呂大呂丑應鐘亥南呂酉林鐘未仲呂已夾鐘卯也六律六呂皆是候气管名律法也又云述也呂助也言助陽宣气也總而言之皆可稱律故月令十二月皆稱律也長短之數各有損益又有娶妻生子之例長短損益者如黃鐘長九寸下生者三分去一故下生林鐘長六寸也上生者三分益一如林鐘長六寸上生太簇長八寸也上下之生五下六上蓋自林鐘未至應鐘亥在皆子午以東故謂之下生自大呂丑至蕤賔午皆在子午以西故謂之上生子午皆屬上生當云七上而云六上者以黃鐘爲諸律之首故不數也律娶妻而呂生子者如黃鐘九以林鐘六爲妻太簇九以南呂六爲妻隔八而生子則林鐘生太簇夷則生夾鐘之類也各依此推之可見還相爲宮者宮爲君主之義十二管更疊爲主自黃鐘始當其爲宮五聲皆備黃鐘第一宮下生林鐘爲徴上生太簇爲商下生南呂爲羽上生姑洗爲角餘仿此林鐘第二宮太簇三南呂四姑洗五應鐘六蕤賔七大呂八夷則九夾鐘十無射十一仲呂十二也此非十二月之次序乃律呂相生之次序也【朱子曰按五聲相生至於角位隔八下生當得宮前一位以爲變宮五聲之正至於而窮又自變宮隔八上生當得徴前一位以爲變徴余分不可損益而其數又窮故位均之法至於是而終焉孔氏以本文但云五聲十二管故不及二變而止爲六十聲增八二變二十四聲合爲八十四聲自唐以來法皆如此云○長樂陳氏曰禮書曰先王因天地陰陽之气而辧十有二辰因十有二辰而生十有二律其長短有度其多寡有數其輕重有權其損益有宜始於黃鐘終於仲呂黃鐘大簇姑洗損陽以生陰林鐘南呂應鐘益陰以生陽蕤賔夷則無射又益陽以生陰大呂夾鐘仲呂又損陰以生陽何則黃鐘至太簇陽之陽也林鐘至應鐘陰之陰也陽之陽陰之陰則陽息陰消之時故陽常下生而有餘陰常上生而不足蕤賔至無射則陰之陽也大呂至仲呂則陽之陰也陰之陽陽之陰則陽消陰息之時故陽常上生而不足陰常下生而有餘然則自子午以左皆上生子午以右皆下生矣書曰聲依永律和聲則律非五聲不能辧聲非十二律不能和五聲非變則不能盡故一律之中莫不具五聲五聲之外有所謂二變黃鐘爲宮則林鐘爲徴太簇爲商南呂爲羽姑洗爲角應鐘爲變宮蕤賔爲變徵林鐘爲宮則太簇爲徴南呂爲商姑洗爲羽應鐘爲角蕤賔爲變宮黃鐘爲變徴以至十律之爲宮余律之爲商角徴羽爲二變旋之爲十二宮析之爲八十四聲類皆五位爲五音第之主六爲變宮又第之至七爲變徴然後宮復旋矣此六律之大致也】

五味六和十二食還相爲質也

酸苦辛鹹加滑與甘是五味六和也十二食十二月之所食也還相爲質者如春三月以酸爲質夏三月以苦爲質而六和皆相爲用也

五色六章十二衣還相爲質也

五色靑赤黃白黒也並天爲六章十二月之衣如月令春衣靑夏衣朱之類還相爲謂質畫繪之事主其時之一色而余色間雜也【延平周氏曰五聲六律十二管還相爲宮也者十二律各具五聲而還相爲宮也五行者四時十二月之所自出五聲者六律十二管之所自出五味之於六和十二食五色之於六章十二衣亦若是而已矣四時者間於十二月者也六律者間於十二管者也六和之於十二食六章之於十二衣亦若是而已矣○馬氏曰五行莫不有其味先王因之以爲五味六和十二食所以順其味五行莫不有其聲先王因之以爲五聲六律十二管所以順其聲五行莫不有其色先王因之以爲五色六章十二衣所以順其色○長樂陳氏曰五聲言其气之所在故言本五味五色言其形之所尙故言質】

故人者天地之心也五行之端也食味別聲被色而生者也

天地之心以理言五行之端以气言食五味別五聲被五色其間皆有五行之配而性情所不能無者問人者天地之心朱子曰謂如天道福善禍淫乃人所欲也善者人皆欲福之淫者人皆欲禍之又曰教化皆是人做此所謂人者天地之心也【蔣氏曰上章旣言人者天地之徳五行之秀气至此復言人者天地之心五行之端蓋徳言其自得心言其能運气證其所自稟端究其所從始名𨿽不同其實一也○嚴陵方氏曰天地散而爲五行故仁之端則水之性所立也義之端則金之性所立也以至火之於禮水之於知土之於信亦若是已故曰五行之端也五行滋而爲五味人以養其口感而爲五聲人以養其耳形而爲五色人以養其目然後人得而生焉故曰食味別聲被色而生者也○長樂陳氏曰上言聲與色目然之序故先聲而後味味而後色以明有气而後有形也此言人之所用聲味與色之序故食味而後別聲別聲而後被色以明由內以及外也○龍泉葉氏曰天地之道至誠而不息五行之气至和而不乖此王則彼衰彼息則此生疊相爲端而未嘗竭也五行嵗月始此終彼相爲本末不可窮盡此天地所以久存而不廢也其在人也發於聲音則律呂之變不可窮發於飲食則滋味之變不可窮發於衣服則色章之變不可窮凡天地五行陰陽運動之勤勞皆發於萬物而資於人以與之並爲長久也天地之情性非人則不能體而參之天地之功用非人則不能察而法之天地之所以不息者由人道而後見之此人所以爲天地之心五行之端食味別聲被色以生養於覆載之內而獨有厚於萬物焉】

故聖人作則必以天地爲本以陰陽爲端以四時爲柄以日星爲紀月以爲量鬼神以爲徒五行以爲質禮義以爲器人情以爲田四靈以爲畜以天地爲本故物可舉也以陰陽爲端故情可睹也以四時爲柄故事可勸也以日星爲紀故事可列也月以爲量故功有藝也鬼神以爲徒故事可守也五行以爲質故事可復也禮義以爲器故事行有考也人情以爲田故人以爲奧也四靈以爲畜故飲食有由也

此章凡十條自天地至人情九條皆是覆說前章諸事萬事萬物之理不出乎天地之間聖人作爲典則而以天地爲本則事物之理皆可舉行○情之善者屬陽惡者屬陰求其端於陰陽則善惡可得而見○柄猶權也四時各有當爲之事執當時之權柄以教民立事則事可勸勉而成○日星爲紀如日中星鳥日永星火之類所以紀時之早晚列者以十二月之事詳列以示民而使之作爲也○量限量也謂十二月之分限分限不逾則所爲皆得其時故事功滋長如樹藝然也○徒如徒侶之相依郊社宗廟山川五祀之禮皆與政事相依卽前章殽地以下諸事如此行政則凡事可悠久不失也○五行之气周而復始質猶正也國家嵗有常事必取正於五行之時令則其事亦今嵗周而來嵗復始也○器必成而後適於用今用禮義如成器則事之所行豈有不成者乎考成也○治人情如治田不使邪僻害正性如不使稊稗害嘉谷則人皆有宿道向方之所如室之有奧也○六畜人家所豢養四靈本非可以豢養致者今皆爲聖世而出如馴畜然皆聖人道化所感耳飲食有由者由用也謂四靈爲鳥獸魚鼈之長長至則其屬皆至有可用之以供庖廚者矣【長樂陳氏曰以天地爲本至於五行以爲質以言其所法者也禮義以爲器人情以爲田以言其所用者也四靈以爲畜以言其所致者也聖人作則必推其所法以適其所用然後有所致矣○張子曰自天地爲本至四靈爲畜一理也特細別耳事人治人與夫接物無所不用其極能用其極則其餘不足治矣○嚴陵方氏曰以天地爲本則萬物皆末焉本旣得則未斯從之故物可舉也舉言持之在我也陰陽者萬物之情以陰陽爲端則其情可探而見故情可睹也以四時爲柄則人順時之後先因時之動靜不敢辭焉故事可勸也以日星爲紀則盡之所參夜之所考各得其序焉故事可列也月以爲量則興事造業各有數以致其能焉故功有藝也五行以爲質則代廢代興皆周而復始焉故事可復也四靈以爲畜則人之日用者皆易致焉故飲食有由也由言人因之致用也○馬氏曰法象莫大乎天地故以爲本而陰陽日月鬼神皆天地之別也聖人作則莫不取象於此𨿽然聖人作則仰有法於天俯有察於地而近取於人情者禮義也禮義出於人情先王因之以爲治情之具也自天地爲本推而至於人情以爲田其爲法備其爲治詳宜有休徴以應之也故終以四靈爲畜然四靈以爲畜聖人無意於是蓋在已有以立之在物者亦順之而不敢逆也】

何謂四靈麟鳯龍謂之四靈故龍以爲畜故魚鮪不淰鳯以爲畜故鳥不獝麟以爲畜故獸不狘以爲畜故人情不失

鮪魚之大者故特言之淰羣隊驚散之貌獝驚飛也狘驚走也三靈物旣馴擾如畜則其類皆隨從之𨿽見人亦不爲之驚而飛走矣能前知人有所決以知可否故不失其情之正也上三物皆因飲食有由而言獨不言介虫之類應者以其爲決疑之寶非可以飲食之物例之也○石梁王氏曰四靈以爲畜衍至此無義味太迂疏何所無【嚴陵方氏曰麟體信厚鳯知治亂兆吉凶龍能變化故謂之四靈○長樂陳氏曰魚鼈鳥獸至於不�不獝不狘者蓋亦不必實然所以誘君人者修徳而已矣】

故先王秉蓍列祭祀瘞繒宣祝嘏辭說設制度故國有禮官有禦事有職禮有序

瘞埋也繒幣帛也祭法云瘞埋於泰折祭地也繒之言贈埋幣告神者亦以贈神也宣揚也先王重祭事故定期日於蓍而陳列祭祀之禮設爲制度如此其詳制度一定國家有典禮可守官有所治事有其職禮得其序也【嚴陵方氏曰秉蓍所以決禮之疑列祭祀所以致禮之敬瘞繒所以備禮之物宣祝嘏辭說所以通禮之情設制度所以修禮之文若是則可謂有其禮矣故繼言國有禮也繒帛藏之於幽故言瘞辭說揚之於明故言宣建國必設官設官必治事治事所以行禮故其序如此然上言國有禮則禮之體也下言禮有序則禮之用也】

故先王患禮之不達於下也故祭帝於郊所以定天位也祀社於國所以列地利也祖廟所以本仁也山川所以儐鬼神也五祀所以本事也故宗祝在廟三公在朝三老在學王前巫而後史卜筮瞽侑皆在左右王中心無爲也以守至正

天子致尊天之禮則天下知尊君之禮故曰定天位食貨所資皆出於地天子親祀后土正爲表列地利使天下知報本之禮也仁之實事親是也人君以子禮事屍所以達仁義之教於下也儐禮鬼神而祭山川本諸事爲而祭五祀皆是使禮教之四達此亦前章未盡之意廟有宗祝朝有三公學有三老五更無非明禮教以淑天下巫主弔臨之禮而居前史書言動之實而居後瞽爲樂師侑爲四輔或辧聲樂或贊威儀而王居其中此心何所爲哉不過守君道之至正而已此又是人君以禮自防示教於天下也○石梁王氏曰巫祭祀方用卜筮有事方問謂常在左右非也【嚴陵方氏曰禮之始也則自天子出禮之終也則與民由之與民由之然後禮達而分定故先王患禮之不達於下則必有以爲之教者然教必以祭祀爲主者以神道設之使民知畏敬故也天則逺人而尊故祭帝於郊地則近人而親故祀社於國定天位則天下達於尊卑之禮矣列地利則天下達於施報之禮矣位欲其一故曰定物欲其陳故言列天神曰祀地祗曰祭而此於天曰祭者郊所以明天道故也於地曰祀者社所以神地道故也仁以立人道而人本乎祖故曰祖廟所以本仁也如是則天下達於親疏之禮矣我爲祭主於內而山川之鬼神在外固有賔道故曰所以儐鬼神也如是則天下達於興作之禮矣五祀出於五行而五行各因時以用事焉故曰所以本事也如是則天下達於制度之禮矣然於帝於社止言祭祀則祖廟以下皆主祭祀可知○長樂劉氏曰宗祝在廟者執祭祀之禮𨿽鬼神之大不可得以亂之也三公在朝者執上下之禮𨿽君上之尊不可得以逾之也三老在學者執人倫之禮𨿽異數之隆不可得以變之也王前巫者辟除其心之疑慮也後史者臨正其行之欹傾也卜筮瞽侑皆在左右者防其言動之有失也○西山眞氏曰巫掌祀以鬼神之事告王史掌書以三皇五帝之事告王掌卜筮者以吉凶諫王瞽蒙之叟以歌詩諫王一人之身而左右前後挾而維之𨿽欲斯須自放得乎】

故禮行於郊而百神受職焉禮行於社而百貨可極焉禮行於祖廟而孝慈服焉禮行於五祀而正法則焉故自郊社祖廟山川五祀義之修而禮之藏也

此承上文帝祭於郊等禮而言百神受職謂風雨節寒暑時而無咎徴也百貨可極謂地不愛寶物無遺利也孝慈服謂天下皆知服行孝慈之道也正法則謂貴賤之禮各有制度無敢逾也聖王精禋感格其效如此由此觀之則郊社祖廟山川五祀皆義之修飾而禮之府藏也前言山川興作而此不言者法則之事包之也【嚴陵方氏曰受職言各受其職而有守也可極言各盡其利而無遺也正法則者以制度之所在故各得其法則之正也其行於始也祭帝於郊而已故終至於禮行於郊焉其始也祀社於國而已故終至於禮行於社焉固其序也推之於祖廟五祀其義亦若是爾○長樂陳氏曰禮行於郊而百神受職焉者以其大報天而百神莫不與之也禮行於杜而百貨可極焉者以其五土之宜百物資之以生也禮行於祖廟而孝慈服焉者以其有祝以告人之孝而有嘏以告神之慈也禮行於五祀而正法則焉者以其有制以正法有度以正則也言郊社祖廟五祀而不及山川者以社言百貨可極則兼之也夫義則有宜禮則有體務其宜以歸其體然後五者之教全矣故曰義之修禮之藏也○臨川吳氏曰義者事理之宜禮者儀文之節修謂整葺無虧闕藏謂在於其中能知五者祭祀之宜禮在其中矣故曰義之修而禮之藏也】

是故夫禮必本於大一分而爲天地轉而爲陰陽變而爲四時列而爲鬼神其降曰命其官於天也

極大曰太未分曰一太極函三爲一之理也分爲天地則有髙卑貴賤之等轉爲陰陽則有吉凶刑賞之事變爲四時則有歲月久近之差列爲鬼神則有報本反始之情聖人制禮皆本於此以降下其命令者是皆主於法天也官者主之義○石梁王氏曰禮家見易有太極字翻出一个太一仍是諸子語其官於天也一句結上文官天地當如莊子義【長樂陳氏曰以形之始而言之謂之大始以數之始而言之謂之大一○嚴陵方氏曰天地則有上下之位陰陽則有升降之宜四時則有先後之序鬼神則有變化之功聖人體此以命物而在下莫不聴故曰其降曰命亦未嘗不本之於自然故曰其官於天不曰本而曰官者以夫禮之命物各有所主故也】

夫禮必本於天動而之地列而之事變而從時協於分藝其居人也曰養其行之以貨力辭讓飲食冠昏防祭射禦朝聘

此亦本前章本於天殽於地之意動而之地卽殽地也列而之事卽五祀所以本事也變而從時卽四時以爲柄也協合也分謂月以爲量也藝卽功有藝也上言義之修禮之藏故此亦始言禮終言義居人猶言在人也禮𨿽聖人制作而皆本於人事當然之義故云居人曰義也冠昏而下八者皆禮也然行禮者必有貨財之筋力之彊辭讓之節飲食之品亦皆當然之義也【蔣氏曰自禮必本於大一至其官於天所以言禮之不離乎天自禮必本於天至居人曰義所以言禮之終歸於人且本於於大一者天地未分之先也髙卑以分天地立矣二气轉移陰陽生矣寒暑代謝有四時之變生死往來有鬼神之形莫非此禮發露於自然聖人本其自然發露者制禮以命天下故曰其降曰命旣謂之降曰命矣又終之以其官於天者聖人懼天下言禮者瀆於人而忘於天故爾且謂之必本乎天者猶言本乎大一也然動而之地則大一判而上下殊矣列而之事見於制度顯設之位變而從時推之於陰陽奇耦之象莫非此禮所以周流而不窮也聖人因而順其分之所宜受量其藝之所能爲而使之行是禮故曰協於分藝必終之以居人曰養者聖人懼天下之言禮者惑於天而不體於人故爾○嚴陵方氏曰上言禮本於大一則原禮之初而已此又明禮之用焉上言禮之初故言官於天以見其自然此言禮之用故言居人以見其使然也又曰其行之以貨力辭讓飲食冠昏喪祭射禦朝聘言冠昏喪祭射禦朝聘非貨力辭讓飲食有不行也夫欲行禮貨力爲先辭讓次之飲食又次之故曰無財不可以爲恱非彊有力者莫能行也○臨川吳氏曰儀文爲禮在人知其所以然之理爲義貨財者行禮之資筋力者行禮之具辭讓者行禮之實】

故禮義也者人之大端也所以講信修睦而固人肌膚之會筋骸之束也所以養生送死事鬼神之大端也所以達天地順人情之大竇也故惟聖人爲知禮之不可以已也故壊國喪家亡人必先去其禮

肌膚之總會筋骨之聨束非不固也然無禮以維飭之則惰慢傾側之容見矣故必禮以固之也竇孔穴之可出入者由於禮義則通達不由禮義則窒塞故以竇譬之聖人之能達天道順人情者以其知禮之不可以已也彼敗國之君喪家之主亡身之夫皆以先去其禮之故也【長樂陳氏曰講信修睦所以誠其心固人肌膚之會筋骸之束所以莊其身以至養生送死於其明事鬼神於其幽凡此皆人道而已由其人道所以達於天道故能順人情之所通大竇以言其通也○馬氏曰禮義出於性而曰固肌膚之會筋骸之束何也蓋有禮則莊敬日彊無禮則安肆日偸君子知謹於禮義則手足有所措耳目有所加進退揖讓有所制此所以固人肌膚之會筋體之束也養生送死事鬼神其道非一而禮義者尢爲之大端也養生所以飾驩送死所以飾哀事鬼神所以飾敬此禮義以節文之也禮義出於天先王因之以達天道禮義出於人先王因之以順人情達者所以明之也順者所以因之也】

故禮之於人也猶酒之有蘗也君子以厚小人以薄人以禮而成徳如酒以麯蘗而成味君子厚於禮故爲君子小人薄於禮故爲小人亦如酒之有醇醨也【長樂陳氏曰蘗之於酒厚則醇薄則醨醇則久醨則壞禮之於人厚則君子薄則小人君子則安小人則危善爲酒者戒其爲醨而務其爲醇善爲人者戒其爲小人而務其爲君子也】

故聖王修義之柄禮之序以治人情故人情者聖王之田也修禮以耕之

劉氏曰修者講明也柄者人所操也聖王講明乎義之所在使人得所持循而制事之宜也人能操義之要以處禮之序則情之發皆中節矣故可以治人情也禮者人情之防範修道之教莫先於禮故治人之情以禮爲先務如治田者必先以耒耜耕之也

陳義以種之

義者人情之裁制隨事制宜而時措之如隨田之宜而種所當種也

講學以耨之

禮義固可使情之中節然或气質物欲蔽之而私意生焉則如艸萊之害嘉種矣故必講學以明理欲之辧去非而存是如農之耨以去艸養苗也

本仁以聚之

講學以耨之者博而求之於不一之善所以得一本萬殊之理本仁以聚之者約而防之於至一之理所以造萬殊一本之妙也至此則會萬理爲一理而本心之徳全矣此如谷熟而斂之也

播樂以安之

聚之者利仁之事未能安仁也故必使之詠歌舞蹈以陶養其徳性消融其查滓而使之和順於道徳焉則造於從容自然之域矣此則如食之而厭飲也此五者聖王修道之教始終條理如此而講學居其中以通貫乎前後蓋禮耕義種入徳之功學之始條理也仁聚樂安成徳之效學之終條理也自始至終於仁義禮樂無所不講至其成也則禮義之功著於先仁樂之效見於後焉【嚴陵方氏曰義者所操有宜而不可失故言柄禮者所行有節而不可亂故言序禮義𨿽本於人心然有至於無禮無義者心或動而情亂之也故聖人修其柄與其序還以治人之情而已人之有情猶地之有田不可不治也治其田者農夫之事也治其情者聖王之事也故曰人情者聖人之田禮者事之治猶耕之治荒蕪故言修義者事之宜猶種之因地宜故言陳學所以爲己猶耨之去苗害故言講仁者愛也仁則聚之猶獲故言仁以聚之樂者樂也樂則安之猶食故言樂以安之禮惡其壞故曰修義欲其明故曰陳學欲其辧故曰講仁以立人道非本不立故曰本樂以和民聲非播不和故曰播○長樂陳氏曰修禮以耕所以開其心陳義以種所以納之正講學以耨所以去其非本仁以聚所以充其徳播樂以安所以成其道也○金華應氏曰學探千古羣聖之奧而思索問辧以求其正猶耨之去艸而耘治益精也仁總百行萬善之全而滋養培植以丰其成猶獲之秋斂而收取以無遺也樂具五音六律之節而動蕩發越以宣其和猶旣獲之餘安坐以食而熙熙自如也播者散布發越之謂】

故禮也者義之實也協諸義而協則禮𨿽先王未之有可以義起也

實者定制也禮者義之定制義者禮之權度禮一定不易義隨時制宜故協合於義而合當爲者則𨿽先王未有此禮可酌之於義而創爲之禮焉此所以三代損益不相襲也【張子曰人情所安卽禮也故禮所以由義起○馬氐曰禮者所以體常義者所以盡變變者禮中之權也常者義中之經也蓋禮義一物耳體其常則爲禮盡其變則爲義故三代之禮而或素或華者皆所以變而從時也要之不違禮之經義之權而已○黃氏曰禮也者義之實也禮者爲尊卑升降親疎之節義者合宜當理指的之稱名實相應則爲正禮倘有禮而不能合宜當理是有名而無實下文云協諸義而協謂須合義則合禮也又下云禮𨿽先王未之有可以義起亦謂有未立之禮則取合宜之義而起作之非爲禮修飾之華明矣】

義者藝之分仁之節也協於藝講於仁得之者彊藝以事言仁以心言事之處於外者以義爲分限之宜心之發於內者以義爲品節之制協於義者合其事理之宜也講於仁者商度其愛心之親疎厚薄而協合乎行事之大小輕重一以義爲之裁制焉上好義則民莫敢不服故得義者彊

仁者義之本也順之體也得之者尊

仁者本心之全徳故爲義之本是乃百順之體質也元者善之長體仁足以長人故得仁者尊上文言禮者義之實此言仁者義之本實以散體言本以全體言同一理也張子謂經禮三百曲禮三千無一事之非仁也猶之木焉從根本至枝葉皆生意此全體之仁也然有一本至千枝萬葉先後大小各有其序此散體之禮也而其自本至末一枝一葉各具一理隨時榮悴各得其宜者義也【長樂陳氏曰處藝以義然後有所別處仁以義然後有所節故曰義者藝之分仁之節也以其爲藝之分故能協於藝以其爲仁之節故能講於仁夫事親仁之實從兄義之實仁之於父子義之於君臣有親然後有兄弟有父子然後有君臣此先仁後義之體也仁人之安宅義人之正路由其宅然後至於路此先仁後義之用也故曰仁者義之本溫良者仁仁之本敬愼者仁之地寛裕者仁之作孫接者仁之能故曰順之體也仁必有義義未必有仁仁者天之尊爵故得仁則尊得義則止於彊也】

故治國不以禮猶無耜而耕也爲禮不本於義猶耕而弗種也爲義而不講之以學猶種而弗耨也講之以學而不合之以仁猶耨而弗獲也合之以仁而不安之以樂猶獲而弗食也

此反譬以申明前叚聖學教養之事有始有卒其序不可紊而功不可缺如此【嚴陵方氏曰耜者治田之具禮則治國之具故治國不以禮猶無耜而耕耕所以種木而生之義所以逹禮而行之故爲禮不本於義猶耕而弗種也逹嘉種而除其害者耨之事明大義以勝其非者學之事故爲義而不講之以學猶種而弗耨也耨之勤將以有獲學之勤將以有聚仁言聚也獲言獲也故講之以學而不合之以仁猶耨而弗獲也食有所養而享其利焉樂有所樂而安其仁焉故合之以仁而不安之以樂猶獲而弗食也然前言陳義而此變言本者凡種皆所以立本故也前言本仁而此變言合者以人本仁也合而言之道也】

安之以樂而不逹於順猶食而弗肥也四體旣正膚革充盈人之肥也父子篤兄弟睦夫婦和家之肥也大臣法小臣廉官職相序君臣相正國之肥也天子以徳爲車以樂爲禦諸侯以禮相與大夫以法相序士以信相考百姓以睦相守天下之肥也是謂大順大順者所以養生送死事鬼神之常也

前章至播樂以安之而止此又益以不逹於順猶食而弗肥一節者蓋安之以樂以前皆是成已之功大學明徳之事也達之於順以後方是成物之效大學新民之事也故以人身之肥設譬而言家國天下之肥至此乃是聖學之極功成已成物合內外之道大學身修齊家國治天下平之事也故謂之大順大順則無爲而治所以養生送死事鬼神各得其常也以上並劉氏說○大臣法盡臣道也小臣廉不虧所守也以徳爲車由仁義行也以樂爲禦動無不和也以禮相與朝聘以時也以法相序上不偪下下不僣上也以信相考久要不忘也以睦相守出入相友守望相助疾病相扶持也肥者充盛而無不足之意【食之養人期於體之肥而已樂之和人期於理之順而已故安之以樂而不達於順猶食而弗肥也○長樂陳氏曰四體以和順而正然後膚革充充而後盈此人之肥也父子以天性而篤兄弟以同气而睦夫婦以異姓而和此家之肥也天子徳教加於百姓故以徳爲可行之車而以樂爲行車之禦諸侯制節謹度故以禮相守大夫非法不言非道不行故以法相序士則忠順不失故以信相考庶人則謹身而已故以睦相守此天下之肥也凡此是謂大順大順者非特明足以養生送死而幽足以事鬼神也】

故事大積焉而不苑並行而不謬細行而不失深而通茂而有間連而不相及也動而不相害也此順之至也故明於順然後能守危也

此以下至篇終皆是明大順之說以此大順之道道治天下則𨿽事之大者積疉在前亦不至於膠滯𨿽事之不同者一時並行亦不至舛謬也𨿽小事所行亦不以其微細而有失也𨿽深窅而可通𨿽茂宻而有間謂有中間也兩物接連而相及則有彼此之爭兩事一時而俱動則有利害之爭不相及不相害則無所爭矣此泛言人君治天下之事有大有細有深有茂有連有動而自然各謂其分理者不過一順之至而已故明於順然後能守危亡之戒而不至危亡也【新安上氏曰此極言大順之理萬幾日來庶事總至其大積者然也以順處之各有其序可以無苑結矣威福並用剛柔疊施其並行者然也以順施之各得其冝可以無錯謬矣一頻笑之微下之休戚系焉一好惡之微眾之向背系焉此其細行者然也以順爲之可以無過矣幽逺謂之深其勢則則易隔惟順則其情必通眾多謂之茂其勢則易雜惟順則其分有間連則易以相干惟順則同而異不相及也動則易以相違惟順則異而同不相害也天下之大順至此極矣惟明於順然後上下相得君臣相安可以守危蓋居髙則勢易危守危則可安於民上也○臨川吳氏曰危者順之反不順則違逆違逆者危道也】

故禮之不同也不丰也不殺也所以持情而合危也故聖王所以順山者不使居川不使渚者居中原而弗敝也用水火金木飲食必時合男女頒爵位必當年徳用民必順故無水旱昆虫之災民無凶饑妖孽之疾貴賤有等故禮制不同應儉者不可丰應隆者不可殺所以維持人情不使之驕縱保合上下不使之危亂也聖人所以順民之情者如安於山則不徙之居中原故民不困敝也

祭魚然後虞人入澤梁及春獻鼈蜃秋獻龜魚之類是用水必時也春取楡栁之火夏取棗杏之火季夏取桑柘之火秋取柞楢之火冬取槐檀之火又周禮季春出火季秋納火之類是用火必時也兆人以時取金王錫石及月令季春審五庫之量金鐵爲先是用金必時也仲冬斬陽木仲夏斬陰木是用木必時也飲食則如食齊視春時齊視夏時之類是也合男女必當其年頒爵位當其徳用民必於農隙凡此皆是以順行之故能感召兩間之和而無旱漧水益及螟蝗之災也凶饑年凶谷不熟也妖謂衣服歌謡艸木之怪孽謂禽獸虫豸之怪史家五行志所載代有之疾患也【馬氏曰山川之勢異而髙下之習不同原渚之勢殊而水陸之居不一聖人則因其所利而利之順其所居而居之有安於此則不彊於彼然聖人之順不止於此而已推其詳則凡居民財必因天地寒暖燥濕皆所以順民也年有髙下故合男女必當其年徳有厚薄故頒爵位必當其徳因其髙下而合之所以順陰陽之理也因其薄厚而頒之所以明貴賤之等也四民之業不同先王則順之而不易四時之務不一先王則順之而不奪故曰用民必順○長樂陳氏曰禮所以持人之情而使之稱合事之危而使之安也聖王知其禮之稱情安危如此故居川原不易其利不變其俗使之各適其適而弗蔽焉此因地之利以順之也用水火金木飲食必時此因天之時以順之也合男女頒爵祿以至用民不奪其時此因人之利以順之也夫惟因地之利因天之時因人之理而致順如此故國無災民無疾也○臨川吳氏曰居民之順因於地時物之順因於天昏姻任使力役之順因於人因天地人以行順道故天地人之應亦順而天地不生水旱昆虫之災人不罹凶饑妖孽之疾凶謂疫癘饑謂荒歉艸木等怪爲妖飛走等怪爲孽】

故天不愛其道地不愛其寶人不愛其情故天降膏露地出醴泉山出器車河出馬圖鳯凰麒麟皆在郊棷龍在宮沼其餘鳥獸之卵胎皆可俯而闚也則是無故先王能修禮以達義體信以達順故此順之實也舊說器爲銀甕丹甑車爲山車垂鉤謂不待揉治而自圓曲也晉時恆山大樹自防根下有璧七十圭七十三皆光色精奇異常玉又張掖栁谷之石有八卦璜玦之象亦此類也棷與藪同龍之變化叵測未必宮沼有之亦極言至順感召之卓異耳不以辭害意可也修禮以達義者俢此禮以爲教而達之天下無不宜也體信以達順者反身而誠而達之天下無不順也此極功矣故結之曰此順之實也○程子曰君子修己以敬篤恭而天下平惟上下一於恭敬則天地自位萬物自育而四靈畢矣此體信逹順之道也○朱子曰信是實理順是和气體信是致中達順是致和實體此道於身則自然而中節推之天下而所不通也【嚴陵方氏曰天爲神故以道言地爲富故以寶言人有欲故以情言不愛言盡其所以而與之也膏露則露之澤其體如膏醴泉則泉之味其甘如醴郊棷則在郊之棷也宮沼則在宮之沼也鳥獸之卵胎皆可俯而見則以順之所感而無獝狘之患故也莊子言至徳之世鳥鵲之巢可攀援而窺蓋謂是矣修禮於外所以達義於內體信於人所以達順於天○朱子曰體信是忠達順是恕體信是無一毫之僞達順是而皆中節無一物不得其所聰明睿知皆由此出是自誠而明意思體信是眞實無妄達順是使萬物各得其所○臨川吳氏曰天順之應如此亦無他故而使之然蓋由先聖王能修治其禮而達之於禮之義以教天下之人體實理之心而達之於一身之順充而爲家國天下之順之故也遂至天地人物同一大順焉夫順理淵微初無形象今兩間嘉瑞昭然顯著此順之實迹可見者故曰此順之實也】

禮記大全卷九﹤經部﹐禮類﹐禮記之屬﹐禮記大全﹥

欽定四庫全書

禮記大全卷十

明胡廣等撰

禮器第十

器有二義一是學禮者成徳器之美一是行禮者明用器之制【嚴陵方氏曰禮運言道之運禮器言器之用道散而爲器故繼禮運而後有禮器焉然禮運非不及器以道爲主爾禮器非不及道以器爲主爾故記者各以所主名篇】

禮器是故大備大備盛徳也禮釋回增美質措則正施則行其在人也如竹箭之有筠也如松栢之有心也二者居天下之大端也故貫四時而不攺柯易葉故君子有禮則外諧而內無怨故物無不懷仁鬼神饗徳以禮爲治身之器故能大備其成人之行至於大備則其徳盛矣禮之爲用能消釋人回邪之心而增益其材質之美措諸身則無往不正施諸事則無往不達以人之一身言之如竹箭之有筠足以致飾於外如松栢之有心足以貞固於內箭竹之小者也筠竹之靑皮也大端猶言大節二物比他艸本有此大節故能貫串四時而柯葉無所攺易也君子之人惟其有此禮也故外人之疎逺者無不諧協內人之親近者無所怨憾人歸其仁神歆其徳也【嚴陵方氏曰人稟五行之秀气則其質未始不美也然或不美者蔽於回邪以損之爾故釋回然後可以增美質也然禮之於人豈能予之以其所無哉亦因其所有以增之爾故於美質言增焉○馬氏曰先王以人情爲田始於修禮以耕之陳義以種之以至播樂而達於順則無所不備也故曰大備回者僞之自外入者也美質者誠之由中出者也禮所以去僞故在回則釋之禮所以著誠故在質則增之以措則正致之以治己者也以施則行施之以治人者也竹箭之有筠言其和澤於外也松栢之有心言其堅實於內也故爲天下之大端而禮者亦人道之大端也堅實於內者猶言實以君子之徳也和澤於外者猶言文以君子之容也禮所以理萬物故物無不懷仁所以順鬼神故鬼神饗徳】

先王之立禮也有本有文忠信禮之本也義理禮之文也無本不立無文不行

先王制禮廣大精微惟忠信者能學之然而纎悉委曲之間皆有義焉皆有理焉無忠信則禮不可立昧於義理則禮不可行必內外兼備而本末具舉則文因於本而飾之也不爲過本因於文而用之也中其節矣【長樂陳氏曰有忠有信則內有主而能正故曰禮之本有義有理則外有主而能行故曰禮之文下曰甘受和白受采忠信之人可以學禮此忠信所以爲禮之本也孔子去麻冕以從眾則適於義從拜下以違眾則歸於理此義理所以爲禮之文也○嚴陵方氏曰孟子言理義人心之所同此以爲禮之文者彼主於體此主於用故也】

禮也者合於天時設於地財順於鬼神合於人心理萬物者也是故天時有生也地理有宜也人官有能也物曲有利也故天不生地不養君子不以爲禮鬼神弗饗也居山以魚鼈爲禮居澤以鹿豕爲禮君子謂之不知禮

合於天時天時有生也謂四時各有所生之物取之當合其時設於地財地理有宜也謂設施行禮之物皆地之所產財利也然土地各有所宜之產不可彊其地之所無如此自然順鬼神合人心而萬物各得其理也人官有能謂助祭執事之官各因其能而任之蓋人各有能有不能也物曲有利者謂物之委曲各有所利如麯蘗利於爲酒醴桐竹利於爲琴笙之類也天不生謂非時之物地不養如山之魚鼈澤之鹿豕之類【虙氏曰天時有生則陰陽寒暖之不齊地理有宜則髙下燥濕之不一人官有能則當因任其能而不廢物曲有利則當曲成其利而不遺苟非禮之會通孰能與於此哉○嚴陵方氏曰以天所不生者爲禮則逆天之時矣以地所不養者爲禮則逆地之理矣天時地理之不可逆如此則人官物曲固可知言地所不養之物而不及天所不生者亦舉此以見彼也○延平周氏曰合於天時而天時有生也設於地財而地理有宜也合於人心而人官有能也理萬物而物曲有利也禮至於曲利萬物而不遺非禮之妙孰能與於此然言順於鬼神合於人之心而止曰人官有能則是特言人之爲成材而不及於鬼神者何也人者鬼神之所依言人則見鬼神矣君子之爲禮順於天地而已矣非天地之所宜而以爲禮者故君子謂之不知禮】

故必舉其定國之數以爲禮之大經禮之大倫以地廣狹禮之薄厚與年之上下是故年𨿽大殺眾不匡懼則上之制禮也節矣

定猶成也數稅賦所入之數也王制言祭用數之仂禮非財不行故必以此數爲行禮經常之法也禮之大倫以地之廣狹天子諸侯卿大夫地有廣狹故禮之倫類不同地廣者禮備地狹者禮隆也禮之厚薄則與年之上下爲等王制言丰年不奢凶年不儉是專言祭禮此兼言諸禮耳大殺謂年凶而稅斂之入大有減殺也匡與恇通恐也眾不匡懼謂無溝壑之憂也此其制禮有節財不過用故能如此【長樂陳氏曰經言其常倫言其理舉其定國之數則有常故言大經以地廣狹則有理故言大倫夫舉其定國之數以爲禮之大經則王制所謂必於嵗之杪五穀皆入然後制國用者是也禮之大倫以地廣狹則王制所謂用地小大是也禮之厚薄與年之上下則王制所謂視年之丰耗是也先王之爲禮節以制則有所裁節以度則有所限故能於財則不傷於民則不害此其所以年𨿽大殺而眾不匡懼也○龍泉葉氏曰禮無定經也以舉國之數爲經也無常倫也以地之廣狹爲倫也不自爲厚薄也以年之上下爲厚薄也制禮之節用財之數常相繼而不相離不獨於其隆也盛禮以自尊而又於其殺也貶禮以自卑蓋稱財以爲禮而不以空文言禮也計其有而不虞其無喜其備而不憂其闕聖人之於禮也必不然矣】

禮時爲大順次之體次之宜次之稱次之堯授舜舜授禹湯放桀武王伐紂時也詩云匪革其猶聿追來孝時者天之所爲故爲大堯舜湯武之事不同者各隨其時耳聖王受命得天下必定一代之禮制或因或革各隨時宜故云時爲大也順體宜稱四者下文析之詩大雅文王有聲之篇革急也猶與猷通謀也聿惟也言文王之作丰邑初非急於成己之謀惟欲追先人之事而致其方來之孝以不墜先業耳今詩文作匪棘其欲遹追來孝【江陵項氏曰時者天地之大運順者人道之大倫體者其支體宜者其義理稱者其度數五者自綦大至綦細也】

天地之祭宗廟之事父子之道君臣之義倫也

王者父事天母事地故天地宗廟父子君臣四者乃自然之序故曰倫也倫不可紊故順次之

社稷山川之事鬼神之祭體也

社稷山川鬼神之禮各隨其體之輕重而爲禮之隆殺故曰體次之【嚴陵方氏曰天之運之謂時人之倫之謂順形之辧之謂體事之義之謂宜物之平之謂稱堯舜以徳而授受湯武以兵而放伐非人力之能爲蓋天運然也故謂之時引詩者言武王聿追文王之道以趨時也天地宗廟父子君臣皆出乎自然之理而人則順而序之故謂之倫社稷山川鬼神自有形以至於無形莫不各有所辧故謂之體】

喪祭之用賓客之交義也

旣於義不得不然必須隨事合宜故曰次之

羔豚而祭百官皆足大牢而祭不必有餘此之謂稱也諸侯以爲寶以圭爲瑞家不寶不藏圭不臺門言有稱也

諸侯有國宜之占詳吉凶故以爲寶也家謂大夫也大夫卑不當寶藏五等諸侯各有圭璧以爲瑞信又以天子所賜如祥瑞之降於天故以爲瑞大夫非爲君使不得執故不當藏之臺門者門之兩旁築土爲臺於其上起屋大夫不然各稱其分守也故曰稱次之【長樂陳氏曰時在天順體宜稱在人在天者大在人者小故時爲大順次之體次之宜次之稱次之堯授舜舜授禹天與賢也湯放桀武王伐紂天吏也順天者存逆天者亡時之所以爲大也天地之祭則有所尊宗廟之事則有所親天地宗廟尊親之倫也父子君臣尊卑之倫也社稷山川地祗之祀人鬼天神之祭三者之體固異蓋天神則以陽爲體地祗則以陰爲體人鬼則魂以陽爲體魄以陰爲體也喪之用則不儉其親祭之用則必盡其物賔之交則禮殺客之交則禮隆皆從其義而已矣羔豚而祭薄也宜若不足而百官皆足大牢而祭丰也宜若有餘而不必有餘者求其稱而已矣蓋順主仁體主禮宜與稱主義其所主𨿽殊而其爲禮一也○嚴陵方氏曰所以決國疑圭所以稱國信諸侯有國者也故以爲寶以圭爲瑞大夫有家而已故不寶不藏圭變瑞言藏則以藏猶不可而況於瑞乎門之有臺所以壯國體故家不臺門凡此則以國家之辧各有稱焉】

禮有以多爲貴者天子七廟諸侯五大夫三士一一廟下士也適士則二廟

天子之豆二十有六

此天子朔食之豆數

諸公十有六

上公也更相朝時堂上之豆數

諸侯十有二

通侯伯子男也亦相朝時堂上之豆數

上大夫八下大夫六

皆謂主國食使臣堂上之豆數【山陰陸氏曰天子朝踐八豆饋食八豆又加豆八羞豆二所謂二十有六諸公十六倍上大夫朝事八饋食八諸侯十二倍下大夫朝事六饋食六上大夫八朝事之豆也下大夫六去茅葅麋臡也】

諸侯七介七牢大夫五介五牢

介副也上介一人余爲眾介牢太牢也謂諸侯朝天子時天子以太牢之禮賜之周禮公九介九牢侯伯七子男五今言七舉中以言之也大夫五介五牢者諸侯之大夫爲君使而來各降其君二等此五介五牢謂侯伯之卿亦舉中言之也

天子之席五重諸侯之席三重大夫再重

天子袷祭其席五重諸侯席三重者謂相朝時賔主皆然也三重則四席再重則三席【嚴陵方氏曰豆以實地產爲主故每用陰數介謂僎介之介此引諸侯牢介謂朝天子之禮也卿大夫牢介諸侯使聘天子之禮也其言諸侯之席三重則通五等可知言大夫再重則兼卿可知】

天子崩七月而葬五重八翣諸侯五月而葬三重六翣大夫三月而葬再重四翣此以多爲貴也

五重者謂杭木與茵也茵以借棺用淺色緇布夾爲之以茅秀及香艸著其中如今褥子中用絮然縮者二橫者三爲一重杭木所以杭載於土下棺之後置杭木於槨之上亦橫者三縮者二上加杭席三此爲一重如是者五則爲五重也翣見檀弓【長樂陳氏曰多少者禮之數大小髙下者禮之度文素者禮之容是𨿽所設之不同皆緣情以制宜隨宜以爲貴以求其稱而已其言以多爲貴則先之以廟而繼之豆介牢席者先神後人之序也由豆介牢席而繼之以葬者養生送死之序也至於多少大小髙下文素之間其先後之序蓋可以理考○許氏曰裁羣物制庶事安上治民莫善於禮究其裒多益寡別嫌明微使禮之或多或寡或小或大或髙或下或文或質各當其位而不相亂各稱其情而不相悖循其名列其器而義以修焉禮以藏焉則非聖人莫能爲矣故祧廟之設天子則七諸侯則降而五焉大夫三焉士則一焉非特以誠深孝篤獨隆於天子也蓋以天下有王尊祖親親之道當如是也堂上正羞天子則二十有六豆諸公則殺而十六焉諸侯則十二焉上大夫八而下大夫六焉非以備味多品獨宜於天子也不如是無以極九州之美備四時之和也牢介異數諸侯之七則多於大夫之五席重異宜諸侯之三則多於大夫之再事莫大於天子之喪故葬必七月杭木與茵之數至於五重而翣於八焉至諸侯則五月而葬三重六翣而已夫葬月之或七或五也杭茵柳翣之數五之與三八之與六天子諸侯之儀亦或幾於相亂矣夫其禮之相亂者其間不能以寸聖人乃惓惓致意焉蓋以爲毫釐之際所以明嫌表微者捨是無以自見也】

有以少爲貴者天子無介祭天特牲

介所以佐賔天子以天下爲家無爲賔之義故無介也特獨也

天子適諸侯諸侯膳以犢諸侯相朝灌用郁鬯無籩豆之薦大夫聘禮以脯醢

天子祭天惟用一牛若巡守而過諸侯之境則諸侯奉膳亦止一牛其尊君之禮亦如君之尊天也諸侯相朝享禮畢主君酌郁鬯之酒以獻賔不用籩豆之薦者以其主於相接以芬芳之徳不在殽味也大夫出使行聘禮主國禮之酌以酒而又有脯醢之薦此見少者貴多者賤也

天子一食諸侯再大夫士三食力無數

食餐也位尊者徳盛其飽以徳不在於食味故每一餐輒告飽須禦食者勸侑乃又餐故云一食也諸侯則再餐而告飽大夫士則三餐而告飽皆待勸侑則再食食力自食其力之人農工商賈庶人之屬也無徳不仕無祿代耕禮不下庶人故無食數飽卽自止也

大路繁纓一就次路繁纓七就

殷世尙質其祭天所乘之車木質而已無別雕飾謂之大路繁馬腹帶也纓鞅也在馬膺前染絲而織以爲罽五色一布曰就就猶成也繁與纓皆以此罽爲之車朴素故馬亦少飾也大路之下有先路次路次路殷之第三路也供卑雜之用故就數多郊特牲云次路五就此蓋誤爲七就【嚴陵方氏曰繁纓蓋路馬之飾一就言五色一布蓋色至於五然後備故也色謂之就猶樂謂之成歟大路繁纓一就次路繁纓七就者殷尙質故就之少者爲大就之多者爲次也】

圭璋特

圭璋形制見考工記諸侯朝王以圭朝後則執璋玉之貴者不以他物儷之故謂之特言獨用之也周禮小行人掌合六幣圭以馬璋以皮然皮與馬皆不升堂惟圭璋特升於堂亦特之義也

琥璜爵

琥爲虎之形璜則半環之形也此二玉下於圭璋不可專達必待用爵蓋天子享諸侯及諸侯自相享至酬酒時則以幣將送酧爵又有琥璜之玉以將幣故云琥璜爵也【延平周氏曰饗至於酬爵則禮成矣圭璋春夏迎气之玉有生物之意琥璜秋冬迎气之玊有成物之意有生物之意故不待禮成而特達於天子有成物之意故必待禮成然後附爵而通也】

鬼神之祭單席

鬼神異於人不假多重以爲溫暖也

諸侯視朝大夫特士旅之此以少爲貴也

君視朝之時於大夫則特揖之謂每人一揖也旅眾也士卑無問人數多少君一揖而已【長樂陳氏曰諸侯膳天子以犢以天子祭天之禮事其天子也諸侯相朝灌用郁鬯以人敬神之禮敬諸侯也用郁鬯無籩豆之薦者謂其用郁鬯之時而無籩豆也君子食徳小人食力食徳則謀道故食以薄食力則謀食故食以厚此天子至士所以有一食再食三食之數而食力者則無數也夫不待酬爵而特達於天子者圭璋也必待酬爵而不可以特達者琥璜也圭璋禮東南之玉而主乎陽琥璜禮西北之玉而主乎陰主乎陽則可以特達於天子主乎陰則必附爵而後通故易之陽卦畫奇陰卦畫耦以其陽故可以特而不必有附陰必資於所附而不可以特也聘義曰圭璋特達徳也豈非所謂陽徳歟周官之法祀先王之席如朝覲饗射之數而天神之祭則槁桔而已此言鬼神之祭單席者非周制也諸侯視朝大夫特揖士旅之者蓋大夫之徳尊而士之徳卑徳尊者寡故特揖徳卑者眾故旅揖而已諸侯之視朝如此至於天子則不然周官之司士云孤卿特揖大夫以其等旅揖士旁三揖】

有以大爲貴者宮室之量器皿之度棺槨之厚丘封之大此以大爲貴也有以小爲貴者宗廟之祭貴者獻以爵賤者獻以散尊者舉觶卑者舉角五獻之尊門外缶門內壺君尊瓦甒此以小爲貴也

爵一升觚二升觶三升角四升散五升○疏曰特牲云主人獻屍用角佐食洗散以獻屍是尊者小卑者大按天子諸侯及大夫皆獻屍以爵無賤者獻以散之文禮文散亡不具也特牲主人獻屍用角者下大夫也特牲少牢禮屍入舉奠觶是尊者舉觶特牲主人受屍酢受角飲者是卑者舉角此是士禮耳天子諸侯祭禮亡五獻子男之享禮也凡王享臣及其自相享行禮獻數各隨其命子男五命故知五獻是子男別尊之法門外缶者缶尊名盛酒在門外壺亦尊也盛酒在門內君尊子男之尊也子男用瓦甒爲尊不云內外則陳之在堂人君面尊而專惠也其壺缶但飲諸臣小尊近君大尊在門是以小爲貴壺大一石瓦甒五斗缶又大於壺【嚴陵方氏曰周官典命宮室以命數爲節目上公至子男或以九或以五各有差此宮室以大爲貴也天子之路謂之大路弓謂之大弓斗謂之大斗房謂之大房此器皿以大爲貴也尊者之棺至於四重卑者止爲一重槨則周於棺此棺槨以大爲貴也周官冡人以爵等爲丘封之度此丘封以大爲貴也量言其所容度言其所至度量宮室器皿皆有之於宮室言量於器皿言度互相備也旣曰器又曰皿者若車旗之屬可謂之器而不可謂之皿若籩豆之屬正謂之皿亦可謂之器此大小之辧也旣曰丘又曰封者自積土言之則曰丘自度土言之則曰封曰丘則必髙矣曰封則不必髙也故王公曰丘諸侯曰封此亦大小之辧也獻謂獻之於屍也舉謂自舉而飲也貴賤以位言尊卑以體言獻爵者主人獻散者佐食主人之與佐食則有貴賤之別焉故以位言之舉觶者皇屍舉角者主人皇尸之與主人特有尊卑之別爾故以體言之於瓦甒言君尊則知壺缶爲飲諸臣之尊於甒言瓦則知壺缶皆瓦矣】

有以髙爲貴者天子之堂九尺諸侯七尺大夫五尺士三尺天子諸侯臺門此以髙爲貴也

九尺以下之數皆謂堂上髙於堂下也考工記堂崇三尺是殷制此周制耳臺門見前章【嚴陵方氏曰陽數窮於九天子則體陽道之極故也故堂階之髙其尺以九爲節自是而下降殺以兩故或以七或以五或以三焉前言家不臺門而有國者得用之矣故天子諸侯臺門凡此皆以髙爲貴故也】

有以下爲貴者至敬不壇埽地而祭天子諸侯之尊廢禁大夫士棜禁此以下爲貴也

封土爲壇郊祀則不壇至敬無文也禁與棜皆承酒樽之器木爲之禁長四尺廣二尺四寸通局足髙三寸漆赤中畫靑雲气菱苕華爲飾刻其足爲褰帷之形棜長四尺廣二尺四寸深五寸無足亦畫靑雲气菱苕華爲飾也棜是轝名禁者因爲酒戒也天子諸侯之尊廢禁者廢去其禁而不用也大夫士棜禁者謂大夫用棜士用禁也棜一名斯禁見鄕飲酒禮【嚴陵方氏曰祭天之禮謂之至敬下言至敬無文是也壇特人爲髙非禮之自然也故埽除其地以致其潔也郊特牲所謂埽地而祭於其質也是矣禁所以承酒尊且棜也禁也皆所以爲酒戒曰棜則欲其不流曰禁則欲其不犯別而言之固如此合而言之棜亦禁也猶之旗常通謂之九旗也且有足者爲禁無足者爲棜有足則髙無足則下此主以下爲貴於大夫用棜至廢禁則又下矣故天子諸侯之貴如此】

禮有以文爲貴者天子龍衮諸侯黼大夫黻士衣纁裳天子之冕朱緑藻十有二旒諸侯九上大夫七下大夫五此以文爲貴也

龍衮畫龍於衮衣也白與黑謂之黼黼如斧形刺之於裳黑與靑謂之黻其狀兩已相背亦刺於裳也纁赤色冕祭服之冠也上下纁前後有旒前低一寸二分以其略俛而謂之冕冕同而服異一衮冕二鷩冕三毳冕四絺冕五冕各以服之異而名之耳冕之制𨿽同而旒有多少朱緑藻者以朱緑二色之絲爲繩也以此繩貫玉而垂於冕以爲旒周用五采此言朱緑或是前代之制十有二旒者天子之冕前後各十二旒每旒十二玉玉之色以朱白蒼黃爲次自上而下徧則又從朱起衮冕十二旒鷩冕九旒毳冕七旒絺冕五旒冕三旒此數𨿽不同然皆每旒十二玉繅玉五采也此皆周時天子之制諸侯九上大夫七下大夫五士三此亦非周制周家旒數隨命數詳見儀禮冕弁圖○疏曰諸侯𨿽九章七章以下其中有黼也孤絺冕而下其中有黻故特舉黼黻而言耳詩采菽云衮及黼是特言黼終南云黻衣繡裳是特言黻也○陳氏曰藻潔而文眾采如之故曰藻【長樂陳氏曰此經主以文爲貴故於天子不言大裘曰龍衮而已諸侯之服𨿽曰自衮冕而下然其徳則貴乎能斷故言黼抑亦舉其下者而言之卿大夫之服自冕而下則有章有黻而已故言黻以其徳貴乎能辧也諸侯有君道以治邦國以蕃王室其於政治之義必貴乎能斷大夫有臣道道合則從不合則去其於去就之義不可以不辧也士之服止於衣纁裳則質而已衣正色則天子至於士皆衣也裳間色自天子至士皆纁裳也以象道之在上纁以象事之在下此貴賤之所通也所異者特繡繢之功或多或寡或有或無而已】

有以素爲貴者至敬無文父黨無容大圭不琢大羮不和大路素而越席犧尊疏布鼏椫杓此以素爲貴也敬之至者不以文爲美如祭天而服黑羔裘亦是尙質素之意折旋揖讓之禮容所以施於外賔見父之族黨自當以質素爲禮不爲容也大圭天子所搢者長三尺不琢不爲鐫刻文理也大羮太古之羮也肉汁無鹽梅之和後王存古禮故設之亦尙酒之意大路殷祭天之車朴素無飾以蒲越爲席犧尊刻爲犧牛之形讀爲娑音者謂畫爲鳯羽婆娑然也此尊以麄疏之布爲覆鼏椫白木之有文理者杓沃盥之具也【嚴陵方氏曰大圭之用卽其體而無琢刻之功所以爲大若鎭圭之類則小矣大羮之湆遺其味而無調和之齊所以爲大若鉶羮之類則小矣大路之制因其質而惟朴素之尙所以爲大若金路之類則小矣禮之不同者固多而大槪不過於多少大小髙下素文○長樂陳氏曰至敬無文篤於誠也父黨無容篤於愛也天子大圭則搢之不琢而抒上所以象乎天之藏物而無爲也羮不和謂之大羮路不飾謂之大路以其道之所寓而非功之所致也以蒲爲席謂之越席畫牛於尊謂之一尊牛取其能耕犧言其共祭言犧而不言牛以共祭爲主也八尊所以祭天地故尙質六彜所以祭宗廟故尙文則疏布之所鼏惟尊而已○許氏曰禮責乎多者蓋非多則不足爲禮之稱也然物欲有盡而人情亡藝使天下而皆饜足其好多之心則𨿽窮天下之物一以亂天下之禮而已是以聖人之制有推而進焉以不奪其情亦有抑而反焉以求深其本是故天子無介祭天用特天子之膳諸侯非不能備多品也而用止一犢諸侯相朝主國豈不能備籩豆也而灌止用鬯繁纓美於多就而大路一就也琥璜用於爵幣而圭璋之特也不特禮之多少爲然推之於小大髙下文質之間亦莫不然故宮室器皿尊者極其大而宗廟之尊彜爵之貴於散也觶之崇於角也瓦甒之尊於壺缶也無非不廢其大而隆其小也堂筵門臺尊者極其髙而祭天之地不壇也天子之尊而廢禁也又無非樂其髙而不忘其下也龍衮玉藻文采之隆於天子極矣而祭天之用圭不琢羮不和大路質素而越席之用犧尊布鼏而椫杓之貴豈以文采之用而盡廢其質哉多少不同其用而各惟其宜文質不一其施而悉惟其稱或大或小或髙或下狹不可丰廣不可殺情文並施條理不紊而禮之本末始得以並著於天下】

孔子曰禮不可不省也禮不同不丰不殺此之謂也蓋言稱也

省察也禮之等𨿽不同而各有當然之則丰則逾殺則不及惟稱之爲善【馬氏曰自禮以多爲貴而至於禮以素爲貴皆禮之寓於形名數度之間其用不同者有如此也其用𨿽不同要之歸於稱則一也故丰之而不以爲有餘殺之而不以爲不足惟其稱而已此爲禮不可不察也】

禮之以多爲貴者以其外心者也徳發揚詡萬物大理物博如此則得不以多爲貴乎故君子樂其發也用心以致備物之享則心在於物故曰外心然所以貴於備物者聖人蓋見夫天地之徳發揚昭著盛大溥徧於萬物是其理之所該者大故物之所成者博如此豈得不以多爲貴乎此制禮之君子所以樂其用心於外以致備物也

禮之以少爲貴者以其內心也徳產之致也精微觀天下之物無可以稱其徳者如此則得不以少爲貴乎是故君子愼其獨也

散齊致齊祭神如在皆是內心之義惟其主於存誠以期感格故不以備物爲敬所以然者蓋有見夫天地之徳所以發生萬彚者其流行賦予之理宻致而精微卽大傳所言天地絪緼萬物化醇也縱使徧取天下所有之物以祭天地終不能稱其徳而報其功不若事之以誠敬之爲極致是以行禮之君子主於存誠於內以交神明也愼獨者存誠之事也【嚴陵方氏曰心一而已以示禮於外故有外心焉以體禮於內故有內心焉用心於外故以多爲貴用心於內故以少爲貴徳之發揚則其和足以詡萬物矣詡猶言翕張也徳𨿽不言而翕張萬物如之一翕一張相濟而和則大得其理而功之所施者博矣以多爲貴乃其稱歟故君子樂於發也易言天地之大徳曰生則天下之物皆徳之所生也故曰徳產物生之迹𨿽粗而其道則致精物生之迹𨿽顯而其道則致微故曰徳產之致也精微徳之所致如此觀天下之物固無可以稱其徳者矣以少爲貴乃其稱歟故君子愼其獨也】

古之聖人內之爲尊外之爲樂少之爲貴多之爲美是故先王之制禮也不可多也不可寡也惟其稱也尊如中庸尊徳性之尊恭敬奉持之意也尊其在內之誠敬故少物亦足以爲貴樂其在外之儀物必多物乃可以爲美宜少者不可多宜多者不可寡或稱其內或稱其外也【嚴陵方氏曰內外以心言多少以物言卽上文所言者是也外心不止於多則或髙或大或文亦外心耳內心不止於少則或下或小或素亦內心耳稱其內心則以少爲貴故不可多稱其外心則以多爲美故不可寡此先王制禮之道也】

是故君子大牢而祭謂之禮匹士大牢而祭謂之攘謂之禮稱也謂之攘不稱也○疏曰匹偶也士賤不得特使爲介乃行故謂之匹士庶人稱匹夫者惟與妻偶耳【馬氏曰君子者以位之貴者言之匹士者以位之賤者言之古者天子諸侯卿大夫皆君子也天子諸侯卿大夫位之尊其禮可以以其隆故曰天子以犧牛諸侯以肥牛大夫以索牛此大牢而祭謂之禮也至於匹士大牢而祭故謂之攘攘者非其有而取之也】

管仲鏤簋朱紘山節藻棁君子以爲濫矣

管仲齊大夫鏤簋簋有雕鏤之飾也紘冕之系以組爲之自領下屈而上屬於兩旁之笄垂余爲纓天子朱諸侯靑大夫士緇山節刻山於柱頭之斗栱也藻水艸也藻棁畫藻於梁上之短柱也此皆管仲僭禮之事濫放溢也【嚴陵方氏曰是皆天子之禮管仲以陪臣爲之則過於奢矣奢則僭故君子以爲濫濫者溢而無所制之謂也雜記所謂難爲上者以此】

晏平仲祀其先人豚肩不揜豆澣衣濯冠以朝君子以爲隘矣

晏平仲亦齊大夫大夫祭用少牢不合用豚周人貴肩肩在俎不在豆此但諭其極小謂並豚兩肩亦不足以掩豆故假豆言之耳上言不丰不殺此舉管晏之事以明之管仲丰而不稱晏子殺而不稱者也隘陋也【嚴陵方氏曰隘者陋而無所容之謂雜記所謂難爲下者以此】

是故君子之行禮也不可不愼也眾之紀也紀散而眾亂

禮所以防範人心綱維世變前篇言壊國喪家亡人必先去其禮

孔子曰我戰則克祭則受福蓋得其道矣

記者引孔子之言而釋之曰夫子所以能此二者蓋以得其行之之道也【馬氏曰紀者眾目之總禮者亦百行之總君子之戰非必於克而克隨之君子之祭非必於受福而福亦隨之蓋在已者有以先之也在已有以先之者禮而已矣○嚴陵方氏曰紀一定則眾目各有條理故紀散而眾亂此君子之行禮所以不可不愼也順以使眾故戰則克誠以事神故祭則受福能順則得戰之道矣能誠則得祭之道矣夫子之所謹則得其道可知】

君子曰祭祀不祈不麾蚤不樂葆大不善嘉事牲不及肥大薦不美多品

君子曰記者自謂也祭有常禮不爲祈私福也周禮大祝掌六祈小祝有祈福祥之文皆是有故則行之不在常祀之列麾快也祭有常時不以先時爲快葆猶褒也器幣之小大長短自有定制不以褒大爲可樂也嘉事冠昏之禮奠告有常儀不爲善之而更設他祭牲不及肥大及猶至也如郊牛之角繭栗宗廟角握社稷角尺各有所宜用不必須並及肥大也薦祭之品味有定數不以多品爲美也【長樂陳氏曰君子之於祭祀也寧祝而已故不祈因時而已故不麾蚤○馬氏曰器幣所以將誠茍葆大其器而無其意君子不樂也書曰享多儀儀不及物一不役志於享凡民惟曰不享與此同意冠昏之禮必先祭於祖廟者非以嘉事爲善也示其有尊祖敬禰之意禮有以大爲貴而牲不及肥大禮有以多爲貴而薦不美多品者修其在中之誠而已蓋君子內則盡志外則盡物在外之物不可得而盡盡其在內之志而已矣】

孔子曰臧文仲安知禮夏父弗綦逆祀而弗止也臧文仲魯大夫臧孫辰夏父弗綦人姓名也魯莊公薨立適子閔公閔公薨立僖公僖公者莊公之庶子閔公之庶兄也僖公薨子文公立二年八月袷祭太廟夏父弗綦爲宗伯典禮移閔公置僖公之下是臣居君之上逆亂尊卑不可之大者時人以文仲爲知禮孔子以其爲大夫而不能止逆祀之失豈得爲知禮乎【金華應氏曰文仲不知正其順祀之爲禮徒以暱於所親之爲孝】

燔柴於奧夫奧者老婦之祭也盛於盆尊於瓶

此亦言臧文仲不能正失禮之事周禮以實柴祀日月星辰有大火之次故祭火神則燔柴也今弗綦爲禮官謂防神是火神遂燔柴祭之是失禮矣禮祭至屍食竟而祭防神宗婦祭僖防烹者祭饔防其神則先炊也故謂之老婦惟盛食於盆盛酒於瓶卑賤之祭耳𨿽卑賤而必祭之者以其有功於人之飲食故報之也【有問竈可祭否朱子曰飲食所系亦可祭○嚴陵方氏曰祀奧者以竈能化飲食以養人故也配以先炊故謂之老婦之祭○延平周氏曰先炊之有祭猶牧之有先牧而嗇之有先嗇也】

禮也者猶體也體不備君子謂之不成人設之不當猶不備也禮有大有小有顯有微大者不可損小者不可益顯者不可揜微者不可大也故經禮三百曲禮三千其致一也未有入室而不由戶者

體人身也先王經制大備如人體之全具矣若行禮者設施或有不當亦與不備同也大者損之小者益之揜其顯著其微是不當也禮以敬爲本一者敬而己未有入室而不由戶者豈有行禮而不由敬乎○朱子曰禮儀三百便是儀禮中士冠諸侯冠天子冠禮之類此是大節有三百條如始加再加三加又如坐如屍立如齊之類皆是其中小目呂與叔云經便是常行底緯便是變底恐不然經中自有常有變緯中亦自有常有變○趙氏曰經禮如冠昏喪祭朝覲會同之類曲禮如進退升降俯仰揖讓之類【馬氏曰百骸九竅具然後足以爲人大小精粗備然後足以爲禮古之言禮者內之爲本外之爲文多之爲美少之爲貴凡此者皆慮其禮之不備也小大爲顯設之皆當禮之所以備也經禮者曲禮之總曲禮者經禮之別經禮至於三百之多曲禮至於三千之多者皆慮其禮之不備也】

君子之於禮也有所竭情盡愼致其敬而誠若有美而文而誠若

誠實也若語辭謂以少者小者下者素者爲貴是內心之敬無不實者以多者大者髙者文者爲貴美而有文是外心之實者【嚴陵方氏曰禮𨿽不同至於致其誠則一而已竭情盡愼致其敬則誠之存乎內者美而文則誠之發乎外者或內或外皆不離乎誠故每以誠言之】

君子之於禮也有直而行也有曲而殺也有經而等也有順而討也有摲而播也有推而進也有放而文也有放而不致也有順而摭也

親始死而哭踴無節是直情而徑行也故曰直而行父在則爲母服期尊者在則卑者不杖是委曲而減殺之也故曰曲而殺父母之喪無貴賤皆三年大夫士魚俎皆十五是經常之禮一等行之也故曰經而等順而討者順其序而討去之若自天子而下每等降殺以兩是也摲而播者芟取在上之物而播施於下如祭俎之肉及羣臣而胞翟之賤者亦受其惠是也推而進者推卑者使得行尊者之禮如二王之子孫得用王者之禮及旅酬之禮皆得舉觶於其長是也冕服旗常之章采樽罍之刻畫是放而文也公侯以下之服其文采殺於天子而不敢極致是放而不致也摭猶拾取也𨿽拾取尊者之禮而行之不謂之僭逆如君沐梁士亦沐梁又有君大夫士一節者是順而摭也言君子行禮有此九者不可不知也【嚴陵方氏曰直而行者謂行吾誠於內而無所屈曲而殺者謂爲所隆者厭而不得伸經而等謂順理之常無貴賤一也摲而播謂摲此以播於彼放而文謂觀象放法以致其飾放而不致若諸侯之服自鷩冕而下其旗白龍而下是矣】

三代之禮一也民共由之或素或靑夏造殷因

殷尙白夏尙黑素卽白也靑近於黑不言白黑而言素靑變文耳此類皆制作之末舉此以例其餘則前之創造後之因仍皆可知矣○朱子曰三綱五常禮之大體三代相繼皆因之而不能變其所損益不過文章制度小過不及之間而已【嚴陵方氏曰三代之禮所異者迹所同者道故曰一也夏造殷因者言夏造於前殷因之於後也言殷之因夏則周之因殷從可知矣○臨川吳氏曰言夏殷周三代之時禮之儀文𨿽小有損益而其所以爲禮者則一故天下之民皆可通行蓋損益而異者禮之文耳禮之本則相因不變而無不同也又曰所尙之色𨿽有或素或靑之異然禮之本則夏造作於前殷因襲於後無不同者】

周坐屍詔侑武方其禮亦然其道一也

承上夏造殷因而言三代屍禮之異周之禮屍卽位而坐詔者告屍以威儀之節侑者勸屍爲飲食之進詔與侑皆祝官之職祝不止一人無方謂無常人也宗廟中可告之事皆得告之也亦然亦如殷之禮也禮同本於道之同故云其道一也

夏立屍而卒祭殷坐屍

夏之禮屍當飲食則暫坐若不飲食則惟立以俟祭事之終也殷則屍𨿽無事亦坐【嚴陵方氏曰夏立屍而殷坐屍殷𨿽坐屍而詔侑未必無方周則文又備不惟坐屍而且詔侑無方爲此特文備之事爾而於禮莫不然也故曰其禮亦然以其道未始不相因故曰其道一也】

周旅酬六屍曾子曰周禮其猶醵與

周家袷祭之時羣廟之祖皆聚於后稷廟中后稷屍尊不與子孫爲酬酢毀廟之祖又無屍故惟六屍而已此六屍自爲昭穆次序行旅酬之禮故曾子言周家此禮其猶世俗之醵與醵斂錢共飲酒也錢之所斂者均則酒之所飲必均此六尸之旅酬如醵飲之均平也【臨川吳氏曰此承上文言周之異於殷者不但詔侑無方之禮又有旅酬六尸之禮也而又引曾子釋然酬之言於後以結之】

君子曰禮之近人情者非其至者也郊血大饗腥三獻爓一獻孰

近者爲防逺者爲敬凡行禮之事與人情所欲者相近則非禮之極至者其事本多端此獨舉血腥爓孰四者之祭以明之者禮莫重於祭故也郊祭天也郊祀與大饗三獻皆有血腥爓孰此各言者據先設者爲主也郊則先設血後設腥爓孰大饗祫祭宗廟也腥生肉也去人情稍近郊先薦血大饗則迎屍時血與腥同時薦獻酌酒以薦獻也祭社稷及五祀其禮皆三獻故因名其祭爲三獻也爓沈肉於湯也其色略變去人情漸近矣此祭血腥與爓一時同薦但當先者設之在前當後者設之居後據宗伯社稷五祀初祭降神時已理血據此則正祭薦爓時又薦血也一獻祭羣小祀也祀卑酒惟一獻用孰肉無血腥爓三者蓋孰肉是人情所食最爲防近以其神卑則禮宜輕也【延平周氏曰獻以血非近人情者也而反以事天獻以孰乃近人情者也而反以事羣小祀蓋禮之近人情者非禮之至也爓與孰以牲言質與文以禮言○嚴陵方氏曰全乎天者莫如血故用之於郊近乎人者莫如孰故用之於獻故曰禮之近人情者非其至者也且由爓而上則尙气而已至於孰則又尙味焉故郊特牲曰至敬不饗味而貴气臭也】

是故君子之於禮也非作而致其情也此有由始也是故七介以相見也不然則已慤三辭三讓而至不然則已蹙

作如作聰明之作過意爲之也言先王制禮之初一以誠敬爲本乃天理人情之極致後世守而行之非過意而故爲極致之情也此由始於古也上公之介九人侯伯七人子男五人此舉其中而言之兩君相見必有介副之人以伸賔主之情不如此則太願慤而無禮之文矣已太也三辭三讓者賔初至大門外交擯之時有三辭之禮及入大門主君每門一讓則賔一辭凡三辭三讓而後至廟中也不如此則大迫蹙而無禮之容矣【山陰陸氏曰禮出於自然非作之也夫禮一於本而已則或失之願是故以介相見辭讓而後至】

故魯人將有事於上帝必先有事於頖宮晉人將有事於河必先有事於惡池齊人將有事於泰山必先有事於配林三月系七日戒三日宿愼之至也

此因上章言兩君相見之禮漸次而進故言祭祀之禮亦有漸次由卑以達尊者魯人將祭上帝必先有事頖宮頖宮諸侯之學也魯郊祀以後稷配先於頖宮告后稷然後郊也虖池並州川之小者河之從祀也配林林名泰山之從祀也帝牛必在滌三月繋系牲於牢也七日戒散齊也三日宿致齊也敬愼之至如此故以積漸爲之何敢迫蹙而行之乎【馬氏曰大者小之所積由小而至大莫不有漸故魯人將有事於上帝必有事於頖宮者凡以此也不如是則情失於慤且蹙矣與夫直情徑行者無以異也】

故禮有擯詔樂有相步溫之至也

禮容不可急遽故賔主相見有擯相者以詔告之樂工無目必有扶相其行步者此二者皆溫借之至也溫借之義如玉之有承借然言此擯詔者是承借賔主相步者是承借樂工也【嚴陵方氏曰相見必以介者所以達其情辭讓而後至者所以舒其行初曰禮辭再曰固辭三曰終辭則讓亦由是也鄕飲酒曰月者三日則成魄三月則成時是以禮有三讓此辭讓之數必以三也有事謂祭也將有事於大必先有事於小焉七日戒卽祭統言散齊七日以定之是也三日宿卽祭統言致齊三日以齊之是也此皆先事而備焉故曰愼之至賔主相接而後禮行瞽相相資而後樂作而緩而不迫和而無乖故曰溫之至也】

禮也者反本修古不忘其初者也故凶事不詔朝事以樂

本心之初天所賦也貴於反思而不忘禮制之初聖所作也貴於修舉而不墜二者皆有初故曰不忘其初擗踴哭泣不待詔告以其發於本心之自然也朝廷養老尊賢之事必作樂以樂之亦以愜其本心之願望也此二者是反本之事【嚴陵方氏曰物有本末時有古今然逐末之流而不知其所反從今之便而不能有所修則先王之禮意亡矣本者末之初古者今之初反之修之則不忘之故也本末一物欲追還之而已故於本曰反古今異時必有損益焉故於古曰修此其別也言凶事則知朝事之爲吉禮言朝事則知凶事之爲喪禮凶事不詔則朝事必詔可知朝事以樂則凶事無樂可知】

醴酒之用酒之尙割刀之用鸞刀之貴莞簟之安而稾鞂之設

醴酒之美用矣而列尊在酒之下今世割刀之利便於用矣而宗廟中乃不用割刀而用古之鸞刀下莞上簟可謂安矣而設稾鞂之麄者爲郊祀之席此三者是修古之事鸞鈴也刀鐶有鈴故名鸞刀割肉欲中其音節郊特牲云聲和而後斷也莞蒲之細者可爲席簟竹席也藳鞂除去谷之稈也鞂與禹貢稭字同

是故先王之制禮也必有主也故可述而多學也有主主於反本修古也但以此二者求之則可以稱述而學之不厭矣【嚴陵方氏曰主猶賔主之主以其眾之所從故也蓋本者末之主故先王之制禮也必反之古者今之主故先王之制禮也必修之此之謂有主夫少則得多則惑以其有主則𨿽多不惑故可述而多學也】

君子曰無節於內者觀物弗之察矣欲察物而不由禮弗之得矣故作事不以禮弗之敬矣出言不以禮弗之信矣故曰禮也者物之致也

無節於內言胸中不能通達禮之節文也觀物弗之察言𨿽見行禮之事不能審其得失也察物而不由禮以察之何以能得其是非之實作事而不由禮何以能存其主敬之心出言而不由禮何以能使人之信其言故曰禮者事物之極致也【嚴陵方氏曰無節於內則所存乎已者未定何恃而觀彼哉故曰無節於內者觀物弗之察矣禮者體物者也故欲察物而不由禮弗之得矣蓋由禮乃能得物之情故也事無禮則不能無妄作故弗之敬矣言無禮則不能無妄出故弗之信矣】

是故昔先王之制禮也因其財物而致其義焉爾故作大事必順天時爲朝夕必放於日月爲髙必因丘陵爲下必因川澤是故天時雨澤君子達亹亹焉

財物幣玉牲牢黍稷之類無財無物不可以行禮故先王制禮必因財物而致其用之之義焉然財物皆天時之所生故祭祀之大事亦必順天時而行之如啟蟄而郊龍見而雩始殺而嘗閉蟄而烝皆是也夫明生於東故春朝朝日必於東方月生於西故秋莫夕月必於西方爲髙上之祭必因其有丘陵而祭之爲在下之祭必因其有川澤而祭之一說爲髙爲圓丘也爲下爲方丘也祭有輕重皆須財物故當天時之降雨澤也君子知夫天地生成財物之功如此乎勉勉而不已也則安得不用財物爲禮以致其報本之誠乎【嚴陵方氏曰因其財物於外以致其義於內蓋先王制禮之意也下文所云皆其事矣大事若春有祠夏有礿秋則有嘗冬則有烝凡此則因其財物以致大事之義以日之出於朝也則朝日於王宮之壇以月之見於夕也則夕月於夜明之坎凡此則因其財物以致朝夕之義也因山之髙而爲事髙之禮因川澤之下而爲事下之禮凡此則因其財物以致髙下之義也然此皆財物之大者爾若悉而論之凡天之所生茍可以爲禮者莫非財物也故終之以天時雨澤君子達亹亹焉財物固皆天之所生天之所以生之者存乎時雨之澤也】

是故昔先王尙有徳尊有道任有能舉賢而置之聚眾而誓之是故因天事天因地事地因名山升中於天因吉土以饗帝於郊升中於天而鳳凰降龍假饗帝於郊而風雨節寒暑時是故聖人南面而立而天下大治置如置諸左右之置謂使之居其位也禮莫重於祭當大事之時必擇有道徳才能者執其事又從而誓戎之周禮冢宰掌百官之誓戒是也因天之尊而制爲事天之禮因地之卑而制爲事地之禮郊社是也中平也成也巡守而至方嶽之下必因此有名之大山升進此方諸侯治功平成之事以告於天舜典柴岱宗卽其禮也吉土王者所卜而建都之地也兆於南郊嵗有常禮其瑞物之臻休徵之應理或然耳而後世封禪之說遂根著於此牢不可破皆鄭氏祖緯說啟之也【馬氏曰夫禮有五經莫重於祭而聖人於祭不能自任其事則任之以人故有尙徳尊道任能舉賢誓眾之事自尙有徳至舉賢而置之則小大之官莫不具其職聚眾而誓之則小大之官莫不謹其職故於廟足以饗親於郊足以饗帝天者髙之極者也故於髙必因丘陵因髙而事之所謂因天事天也地者下之極者也故爲下必因川澤因下而事之所謂因地事地也因名山以升中於天因吉土以饗帝於郊因天之事也升中於天而鳳凰降龍假饗帝於郊而風雨節寒暑時事天之效也○嚴陵方氏曰饗亦祭也以祭之而見饗故謂之饗曰祭則以人而言其事曰饗則以神而言其禮也鳳雌曰凰以羽族故言降也龍鱗介之族故曰假四靈獨不言鱗者以麟土畜土分王於四時言三者則麟在其中矣四靈之物至則無獝狘之患矣五行之气和則無愆伏之災矣聖人夫何爲哉故南面而立而天下大治也】

天道至敎聖人至徳廟堂之上罍尊在阼犧尊在西廟堂之下縣鼓在西應鼓在東君在阼夫人在房大明生於東月生於西此陰陽之分夫婦之位也君西酌犧象夫人東酌罍尊禮交動乎上樂交應乎下和之至也天道陰陽之運極至之敎也聖人禮樂之作極至之徳也無以復加故以至言罍尊夏后氏之尊也犧尊周尊也縣鼓大應鼓小設禮樂之器一以西爲上故犧尊縣鼓皆在西而罍尊與應鼓皆在東也天子諸侯皆有左右房此夫人在西房也君在東而西酌犧象夫人在西而東酌罍尊此禮交動乎堂上也縣鼓應鼓相應於堂下是樂交應乎下也罍尊畫爲山云之形犧尊畫鳳羽而象骨飾之故亦曰犧象此章言諸侯時祭之禮【延平周氏曰天道無非敎凡有象者皆至教也聖人無非徳凡在於動作之間者皆至徳也自罍在阼而下皆所謂至教至徳者也雷陽也牛陰也故罍尊在左而犧尊在右者陰陽之位也以縣鼓而對應鼔則應鼔非縣乃旋之者也以應鼔而對縣鼔則縣鼔非應乃倡之者也倡者爲陽和者爲陰故縣鼔在右而應鼓在左者陰陽之配也君在東阼所以祖日之生於東夫人在西房所以祖月之生於西此陰陽之位也君在東階而西酌犧象所以祖日之西行夫人在西房而東酌罍尊所以祖月之東行此陰陽之配也君陽也夫人陰也君與夫人之禮交舉於上此陰陽之體見於禮者也六律陽聲也六呂陰聲也律呂之聲交應於下此陰陽之聲發於樂者也一陰一陽謂之道而道者徳教之所日出也】

禮也者反其所自生樂也者樂其所自成是故先王之制禮也以節事修樂以道志故觀其禮樂而治亂可知也蘧伯玉曰君子之人達故觀其器而知其工之巧觀其發而知其人之知故曰君子愼其所以與人者萬物本乎天人本乎祖禮主於報本反始不忘其所由生也王者功成治定然後作樂以文徳定天下者樂文徳之成以武功定天下者樂武功之成非泛然爲之也節事爲人事之儀則也道志宣其湮郁也世治則禮序而樂和世亂則禮慝而樂淫故觀禮樂而治亂可知也遽伯玉衛大夫名瑗言君子之心明睿洞達觀器用則知工之巧拙觀人之發動舉措則知其人之智愚豈有觀禮樂而不知治亂乎禮樂者與人交接之具君子致謹於此以其所闗者大也故曰蓋古有是言而記者稱之耳【張子曰禮反其所自生樂樂其所自成禮別異不忘本而後能推本爲之節文樂統同樂吾分而已禮天生自有分別人須推原其自然故言反其所自生樂則得其所樂卽是樂也更何所待是樂其所自成○嚴陵方氏曰治定制禮故於禮曰制功成作樂故於樂曰修治亂生於志而發於事禮者事之所寓也樂者志之所寓也故觀其禮樂而治亂可知孟子曰見其禮而知其政聞其樂而知其徳正謂是矣君子之人達言達於道也以道觀物故知其工之巧以道觀人故知其人之知言巧則拙可知言知則愚可知蓋工有巧拙則見於器者有利病人有知愚則見於發者有當否故也凡爲彼所觀者以吾有與也故君子愼其所以與人者而況於禮樂之所示乎所謂與人猶言接人也或發於言或發於行皆所以與人者也○馬氏曰禮所以報本故反其所自生樂所以彰徳故樂其所自成記曰樂樂其所自生而禮反其所自始別而言之則禮者反其所自生樂者樂其所自成合而言之樂亦反其所自生也禮所以約人之外故以節事事者自外作者也樂所以和人之內故以道志志者由中存者也禮𨿽約人之外未嘗不在內記曰禮節民心樂𨿽和人之內未嘗不在外記曰樂和民聲別而言之則禮在於外而樂在於內合而言之則禮樂之情同也觀其禮樂之得則知其治觀其禮樂之失則知其亂所謂治者非必已治也所謂亂者非必已亂也達其得失之幾則治亂之將形皆得以知之矣自非智足以及則不能達故蘧伯玉曰君子之人達均是器也而器有巧拙均是發也而發有智愚君子之達其明足以照之則器之巧拙發之智愚皆不能逃於視聴之內蓋達之者觀微以知著察往以知來也】

大廟之內敬矣君親牽牲大夫贊幣而從君親制祭夫人薦盎君親割牲夫人薦酒

君出廟門迎牲親牽以入然必先告神而後殺故大夫贊佐執幣而從君君乃用幣以告神也殺牲畢而進血與腥則君親割制牲肝以祭神於室此時君不親獻酒惟夫人以盎齊薦獻盎齊見前篇及薦孰之時君又親割牲體然亦不獻故惟夫人薦酒也

卿大夫從君命婦從夫人洞洞乎其敬也屬屬乎其忠也勿勿乎其欲其饗之也

洞洞敬之表裏無間也屬屬誠實無僞也勿勿勉勉不已也一云切切也命婦卿大夫之妻也

納牲詔於庭血毛詔於室羮定詔於堂三詔皆不同位蓋道求而未之得也

詔告也牲入在庭以幣告神故云納牲詔於庭殺牲取血及毛入以告神於室故云血毛詔於室羮肉汁也定熟肉也煮之旣熟將迎屍入室乃先以俎盛羮及定而告神於堂此是薦熟未食之前也道言也此三詔者各有其位蓋言求神而未得也

設祭於堂爲祊乎外故曰於彼乎於此乎

設祭於堂者謂薦腥爓之時設饌在堂也祊祭之明日繹祭也廟門謂之祊設祭在廟門外之西旁故因名爲祊也記者又引古語云於彼乎於此乎言不知神於彼饗之乎於此饗之乎【嚴陵方氏曰君子固無所不用其敬然於大廟之事必夫婦親之而且求之非一方祭之非一日則其敬也尢見於此故曰大廟之內敬矣下文所言皆其事也言制祭亦割之矣以方敬而多少未定故曰制及旣熟而多少已定故曰割也祭言其用也牲言其體也或言其用或言其體互相備也夫人祭酒者謂凡酒也牲𨿽以天產爲陽然對酒言之則養人之陰而已君親割牲以養其陰夫人薦酒以養其陽亦陰陽相濟之義也薦盎其義亦若是而已且制祭薦盎朝事之時也割牲薦酒饋食之時也朝事以神事之故制祭以腥而薦以齊蓋腥與齊神道故也饋食以事人之故割牲以孰而薦以酒蓋孰與酒人道故也然君以盎齊饋食而夫人用之於朝踐君以酒獻屍而夫人用之於饋食者蓋殺禮於君故也牲自外至而納之故納牲詔於庭以庭在室之外故也血毛告幽全之物故詔於堂以堂比室爲明故也三詔求之固有可得之理而曰求而未之得特疑其如此而已故以盎言之道猶言也設祭於堂言正祭之時也爲祊乎外言索祭之時也言堂以見外之爲門言外以見堂之爲內祭言其事也祊言其所也謂之祊者祝祭求神以此爲所在之祊故也且神無方也祊特人爲之爾故言爲祭必有所陳焉故言設孝子不知神之所在或於彼或於此而祭之非一日求之非一處故曰於彼乎於此乎○馬氏曰祭必夫婦親之所以備內外之官也官備則具備是故君親牽牲推而下之至於夫人薦酒皆夫婦身親蒞之致其誠信之謂盡盡之謂敬故曰大廟之內敬矣納牲詔於庭君親牽牲大夫贊幣而從之時也血毛詔於室君親制祭夫人薦盎之時也羮定詔於堂君親割牲夫人薦酒之時也設祭於堂祭於廟之內也爲祊乎外祭於廟之外也祭於內則疑於外祭於外則疑於內則曰於彼乎於此乎】

一獻質三獻文五獻察七獻神

獻酌酒以薦也祭羣小祀則一獻其禮質略祭社稷五祀三獻其神稍尊故有文飾五獻祭四望山川之禮也察者顯盛詳著之貌祭先公之廟則七獻禮重心肅洋洋乎其如在之神也【長樂陳氏曰禮略故質禮加故文察則其事地也察矣神則其事祖也神矣一獻孰則於人情爲近故曰質三獻爓則於人情漸逺故曰文三獻爓則五獻其血乎禮所謂血祭社稷是也○嚴陵方氏曰傳曰名位不同禮亦有數禮有隆殺故數有多寡此祭祀之獻所以有一二五七之異也夫羣小之祀禮則簡矣故言質社稷五祀則其禮差詳故曰文四望山川地道也故言察先公人道而已故神之惡其防故也】

大饗其王事與三牲魚臘四海九州之美味也籩豆之薦四時之和气也內金示和也束帛加璧尊徳也爲前列先知也金次之見情也丹漆絲纊竹箭與眾共財也其餘無常貨各以其國之所有則致逺物也其出也肆夏而送之蓋重禮也

大饗袷祭也言王事者明此章所陳非諸侯所有之事也三牲牛羊豕也臘獸也少牢禮云臘用麋籩豆所薦品味皆四時和气之生成內金納侯邦所貢之金也示和示諸侯之親附也一說金性或從或革隨人故言和也君子於玉比徳諸侯來朝璧加於束帛之上尊徳也陳列之序獨在前以其知吉凶故先之也金在其次以人情所同欲故云見情也自三牲以下玉丹漆等物皆侯邦所供貢並以之陳列或備器用與眾共財言天下公共所有之物也其餘無常貨謂九州之外蠻夷之國或各以其國所有之物來貢亦必陳之示其能致逺方之物也但不以爲常耳諸侯爲助祭之賔禮畢而出在無算爵之後樂工歌陔夏之樂章以送之設施如此蓋重大之禮也注讀肆爲陔者周禮鐘師掌九夏屍出入奏肆夏客醉而出則奏陔夏故知此當爲陔也○劉氏曰後篇言鐘次之以和居參之則此言內金示和亦取其聲之和耳見情也者見人情之和也【嚴陵方氏曰三牲魚臘天產也天產所以作陰徳故以味爲主而曰四海九州之美味蓋味爲陰故也籩豆之薦地產也地產所以作陽徳故以气爲主而曰四時之和气蓋气爲陽故也且味非美則不足以養人气非和則不足以養生故於味曰美於气曰和也九州之外蕃國無常貨責之不備而且各以其國之所有則示能致逺物而已蓋得萬國之權心以事其先王故其言如此○延平周氏曰備四海九州之美味者示其得四海九州之懽心也薦四時之和气者示其能贊於天地也惟其明有以得人心而幽有以贊天地然後爲可以事神○馬氏曰君子之於祭祀愼終如始祭之畢則飲酒無算又慮其禮之無節故奏肆夏以節之使之安宴而不亂蓋重禮也重其禮者重其大饗之禮也】

祀帝於郊敬之至也宗廟之祭仁之至也喪禮忠之至也備服器仁之至也賔客之用幣義之至也故君子欲觀仁義之道禮其本也

祭天之禮簡素至敬無文所以爲敬之至仁之實事親是也事亡如事存所以爲仁之至附於身附於棺皆必誠必信所以爲忠之至斂之衣服葬之器具皆全備無缺莫非愛親之誠心故亦曰仁之至朝聘燕享幣有常用故幣帛篚筐將其厚意義之至也此仁與義之爲道皆可於行禮之際觀之故曰禮其本也【嚴陵方氏曰逺而尊者主乎敬近而親者主乎愛祀帝於郊所以爲敬祭親於廟所以爲仁仲尼燕居曰郊社所以仁鬼神則郊無非仁也要之以敬爲主爾記曰大廟之內敬矣則廟無非敬也要之以仁爲主爾○馬氏曰人死斯惡之矣無能斯倍之矣故先王爲之禮使民不惡不倍而盡心於死者三日而斂凡附於身者必誠必信三月而葬凡附於棺者必誠必信故曰忠之至也中庸曰仁者人也親親爲大義者宜也尊賢爲大親親之殺尊賢之等禮所生也是禮生於仁義而曰欲觀仁義之道禮其本何也蓋因其禮行之際仁義存其中也宗廟之祭禮也仁在其中賔客之用幣亦禮也義在其中○延平周氏曰喪禮欲其不欺於己故曰忠之至服器之死而致生故曰仁之至賔客用幣以將意故曰義之至禮𨿽出於仁義而仁義之成禮乃在於禮故曰欲觀仁義之道禮其本也】

君子曰甘受和白受采忠信之人可以學禮茍無忠信之人則禮不虛道是以得其人之爲貴也

甘於五味屬土土無專气而四時皆王故惟甘味能受諸味之和諸采皆以白爲質所謂繪事後素也以此二者況忠信乃可學禮道猶行也道路人所共行者人無忠信則每事虛僞禮不可以虛僞行也大傳曰苟非其人道不虛行【嚴陵方氏曰夫薄於徳者於禮虛無忠信之徳以實之則禮之道亦無由而行矣易不云乎茍非其人道不虛行中庸亦曰禮儀三百威儀三千待其人然後行故此經言得其人之爲貴也○馬氏曰甘者味之美質也白者色之美質也忠信者人之美質也然後可以文之也故甘則受和白則受采忠信之人可以學禮和所以文其味采所以文其色禮所以文其忠信質不能立於內則文不可行於外故曰忠信禮之本義理禮之文無本不立無文不行茍無忠信之人則禮不虛道道之爲言行也】

孔子曰誦詩三百不足以一獻一獻之禮不足以大饗大饗之禮不足以大旅大旅具矣不足以饗帝毋輕議禮

不學詩無以言然縱使誦三百篇之多而盡言語之長其於議禮猶槪乎未有所聞也一獻小禮亦不足以行之使能一獻不能行大饗之禮謂袷祭也能大饗矣不能行大旅之禮謂祀五帝也能具知大旅之禮矣不能行饗帝之禮也謂祀天也禮其可輕議乎【嚴陵方氏曰不學詩無以言誦詩𨿽多能言之而已未必能行禮則貴乎能行也故誦詩三百不足以一獻大饗者祭先王之九獻也以會而旅焉故謂之旅饗帝謂昊天上帝也夫禮有大小故行之有難易此愈大者所以愈難焉行其事者其難如此則言其義者可不重乎經曰禮之所尊尊其義也故曰毋輕議禮】

子路爲季氏宰季氏祭逮闇而祭日不足繼之以燭𨿽有彊力之容肅敬之心皆倦怠矣有司跛倚以臨祭其爲不敬大矣

逮及也闇昧爽以前也偏任爲跛依物爲倚

他日祭子路與室事交乎戶堂事交乎階質明而始行事晏朝而退孔子聞之曰誰謂由也而不知禮乎室事謂正祭之時事屍於室也外人將饌至戶內人於戶受之設於屍前內外相交承接故云交乎戶也正祭之後儐屍於堂故謂之堂事此時在下之人送饌至階堂上人卽階而受取是交乎階也質正也子路權禮之宜略煩文而全恭敬故孔子善之也【嚴陵方氏曰君子之行禮因不欲速又惡乎久而怠焉久而怠寧若速而敬爾蓋禮以敬爲主故也季氏之於祭徒欲其久而不能敬又豈知禮之意哉昔用人祭日以朝及闇季氏之於魯其亦習周之文而不知其意者歟及子路行之乃能速而敬焉𨿽不必合於先王之文然亦可謂知禮之意且能救一時之獘矣此孔子所以善之也彊力卽聘義所謂彊有力是也肅則不怠敬則不慢彊力通乎外故以容言之肅敬存乎中故以心言之跛倚蓋倦怠之所致也室事謂有事乎室若血毛詔於室之類堂事謂有事乎堂若羮定詔於堂之類執事者內外異位乃以內而交乎外上下異等乃以上而交乎下則尢易爲力矣宜乎質明而始行事晏朝而退也】

禮記大全卷十

欽定四庫全書

禮記大全卷十一

明胡廣等撰

郊特牲第十一

陸氏曰郊者祭天之名用一牛故曰特牲○石梁王氏曰此篇皆記祭事而雜昏冠兩段

郊特牲而社稷大牢天子適諸侯諸侯膳用犢諸侯適天子天子賜之禮大牢貴誠之義也故天子牲孕弗食也祭帝弗用也

禮有以少爲貴者故此二者皆貴特牲而賤大牢也犢未有牝牡之情故雲貴其誠慤○朱子曰萬物本乎天人本乎祖故以所出之祖配天地周之後稷生於姜嫄以上更推不去文武之功起於后稷故配天須以後稷嚴父莫大於配天宗祀文王於明堂以配上帝上帝卽天也聚天之神而言之則謂之上帝又曰古時天地定是不合祭日月山川百神亦無合共一時祭享之禮又曰五峯言無北郊只祭社便是此說卻好○今按召誥用牲於郊牛二蔡氏以爲祭天地非也牛二帝牛稷牛也社於新邑祭地也故用大牢【嚴陵方氏曰於郊故謂之郊言郊以知社稷之在國言社稷以知郊之爲天地於牲言特以見大牢之非一於牢曰大以見特牲之用犢也特則牢所畜之物牢則牲所畜之地互相備也郊言特牲膳言用犢亦互相備也天子有天地之徳故諸侯以事天地者事天子諸侯有社稷之功故天子以禮社稷者禮諸侯亦惟其稱而已郊用特牲而召誥言牛二者兼稷牛言之爾經言帝牛不吉以爲稷牛蓋謂是矣禮器言天子祭天特牲王制言天子社稷皆大牢常客言王巡守殷國則國君膳以牲犢王合諸侯而饗禮則具十有二牢其言正與此合凡此則尊者常小而少卑者常大而多也天子牲孕弗食則諸侯容或食之言祭帝弗用則社稷容或用焉○馬氏曰天下之物皆天之所生無物以稱其徳故郊則以特天下之物皆天子之所有亦無以稱其徳故諸侯則膳之以犢社稷者土谷之神而諸侯爲君守者也社稷以大牢則諸侯亦賜之大牢】

大路繁纓一就先路三就次路五就郊血大饗腥三獻爓一獻孰至敬不饗味而貴气臭也

臭亦气也余並見前篇

諸侯爲賔灌用郁鬯灌用臭也大饗尙腵修而已矣諸侯來朝以客禮待之是爲賔也在廟中行三享畢然後天子以郁鬯之酒灌之諸侯相朝亦然明貴气臭之義也周禮作裸字上公再裸而酢侯伯一裸而酢子男一裸不酢祼則使宗伯酌圭瓚而裸之酢則賔酢主也此大饗謂主饗諸侯也脯加姜桂曰腵修行饗之時𨿽設大牢之饌而必先設腵修於筵前然後設余饌故云尙腵修也此明不享味之義【長樂陳氏曰禮器與郊特牲言大路繁纓一就則同其言次路繁纓五就七就則不同者先王之路降殺以兩反此而加多焉蓋亦以兩而已大路一就先路三就則次路有五就七就者矣書言次路以兼革木二路則殷之次路五就七就庸豈一車耶鄭氏以七就爲誤是過論也又曰禮以全於天者爲尢厚近於天者爲差厚以近於人者爲差薄全於人者爲尢薄血者全於天者也腥者近於天者也爓者近於人者也孰者全於人者也郊與大饗常重於三獻之禮豈非至敬不饗味而貴气臭哉郁鬯陽物也腶修陰物也用陰物所以神之尙陽物所以明之而其所以不饗味一也夫大饗於神則王之事而大饗於賔則諸侯之事於神與賔皆謂之大饗者蓋謂之大所以極其禮謂之饗所以向之○嚴陵方氏曰一獻孰則饗味矣味非不敬也特不若血腥爓之至爾經曰血腥爓祭用气也以臭生於气故此曰气臭腶言捶肉如腶修則以姜桂修之諸侯爲賔卽大饗之時天子饗諸侯於廟中然非君三重席之饗也郁鬯可以養陽腶修可以養陰養陽不以酒醴養陰不以犧牲則以所饗在臭而不在味故也】

大饗君三重席而酢焉三獻之介君專席而酢焉此降尊以就卑也

此大饗是諸侯相朝主君饗客之禮諸侯之席三重今兩君禮敵故席三重之席而受客之酢爵也若諸侯遣卿來聘卿禮當三獻其上介則是大夫故謂之三獻之介大夫席𨿽再重今爲介降一等止合專席君席𨿽三重今徹去兩重就單席受此介之酢爵是降國君之尊以就大夫之卑也【嚴陵方氏曰禮器言諸侯之席三重兩君相見則其體相敵故其席如其數而不必增損焉至於他國之卿來聘而大夫爲之介焉位𨿽臣也命則君也名𨿽介也禮則客也其文𨿽殊其義則相敵故主君之受酢也降重席之尊而不與之異就專席之卑而必與之同也】

饗禘有樂而食嘗無樂陰陽之義也凡飲養陽气也凡食養陰气也故春禘而秋嘗春饗孤子秋食耆老其義一也而食嘗無樂飲養陽气也故有樂食養陰气也故無聲凡聲陽也

饗春饗孤子也禴春祭宗廟也孤子死事者之子孫食秋食耆老也嘗秋祭宗廟也周之禮春祠夏禴秋嘗冬烝春禴夏殷之禮也饗禮主於酒食禮主於飯周制則四時之祭皆有樂【長樂陳氏曰饗禘以飲爲主飲以天產而養陽气故有樂食嘗以食爲主食以地產而養陰气故無樂蓋饗禘以春食嘗以秋春爲陽秋爲陰陽則來而主長陰則往而主成故禘之有樂所以迎來嘗之無樂所以送往春饗孤子以助其長秋食耆老以順其成凡此順陰陽而已此與祭義言春禘秋嘗同而王制祭統則言夏禘秋嘗蓋夏殷之禮不同也○山陰陸氏曰春饗孤子耆老亦饗焉秋食耆老孤子亦食焉知然者周官酒正凡饗耆老孤子皆共其酒又文王世子有司告以樂闋王乃命公侯伯子男及羣吏反養老幼於東序知之也此一節言若繁複所謂其中必有美焉者也彼見形而不及理往往不察故君子記之如此使讀者盡心焉○馬氏曰君子事死如事生事亡如事存春禘所以達其怵之心秋嘗所以達其淒愴之心故春饗生者之陽气而禘死者之陽气則有樂有樂者所以順陽气之出也秋食生者之陰气而嘗死者之陰气則無樂無樂者所以順陰气之入也故春禘而秋嘗春饗孤子秋食耆老其義一也】

鼎俎奇而籩豆偶陰陽之義也籩豆之實水土之品也不敢用防味而貴多品所以交於旦明之義也

自一鼎至九鼎皆奇數其十鼎者陪鼎三則正鼎亦七也十二鼎者陪鼎三則正鼎亦九也正鼎鼎別一俎故云鼎俎奇也籩豆偶者據周禮掌客及前篇所舉皆是偶數又詳見儀禮圖【長樂陳氏曰鼎俎之實以天產爲主而天產陽屬故其數奇籩豆之實以地產爲主而地產陰屬故其數偶不敢用防味所以盡志貴多品所以盡物盡志所以交於神盡物所以交於明先儒以旦爲神其說是也○嚴陵方氏曰籩之實若菱芡之類豆之實若芹蒲之類所謂水之品也籩之實若棗栗之類豆之實若菁韭之類所謂上之品也水土之品非人常所食故曰不敢用防味或水或土所取不一故曰而貴多品】

賔入大門而奏肆夏示易以敬也卒爵而樂闋孔子屢嘆之奠酬而工升歌發徳也歌者在上匏竹在下貴人聲也樂由陽來者也禮由陰作者也陰陽和而萬物得燕禮則大門是寢門饗禮則大門是廟門也肆夏樂章名九夏見周禮易以敬言和易中有嚴敬之節也卒爵而樂闋謂賔至庭而樂作賔受獻爵拜而樂止及主人獻君樂又作君卒爵而樂止也嘆之嘆美之也奠酬而工升歌謂奠置酬爵之時樂工升堂而歌所以發揚主賔之徳故云發徳也匏竹笙也樂所以發揚道之舒暢禮所以肅陰道之收斂一闔一辟而萬事得宜也【嚴陵方氏曰此言諸侯爲賔之禮也故曰賔入大門奏肆夏則所以迎賔而納之且能易則賔主之情不離能敬則賔主之情不流不流不離禮樂之道也夫禮減而進以進爲文樂盈而反以反爲文爵始卒而樂遂闋則能以反爲文矣此先王之微意也故孔子屢嘆之且樂所以發明賔主之徳也卒爵則酬酢之禮畢而賔主之徳已明矣樂之闋也不亦宜乎闋終也孔子於與蠟之事畢而嘆者嘆其禮之亡也於卒爵而樂闋亦嘆者嘆其樂之深也於禮之亡則傷之而嘆也於樂之深則美之而嘆也主酌賔曰獻賔答主曰酢主復答賔曰酬奠酬謂奠置酬爵之時也夫禮成於三奠酬則禮成而賔主之徳可知也故樂工升歌以發之蓋𨿽有其徳非發之於聲音則無自而明故也升歌卽仲尼燕居所謂升歌淸廟示徳是矣或言發或言示互相備也歌者在上故經每謂之升歌匏竹在下故經每謂之下管匏卽竽笙之類竹卽箎笛之類以舜典考之堂上有琴瑟堂下有柷敔要之在上者以歌爲主在下者以匏竹爲主樂由陽來禮由陰作獨陰不生獨陽不成生成相濟其气乃和和則萬物不失其性矣○馬氏曰歌者聲之發於口匏竹者聲之寓於器寓於器者其聲粗發於口者其聲精故歌者在上貴人聲也樂由天作則樂者陽也故樂由陽來禮以地制則禮者陰也故禮由陰作天地合而萬物生陰陽和而萬物得古之人言禮樂未嘗徇於一偏之說也】

旅幣無方所以別土地之宜而節逺邇之期也爲前列先知也以鐘次之以和居參之也虎豹之皮示服猛也束帛加璧往徳也

旅陳也庭實所陳之幣非一方所貢故曰無方以土地之產各有所宜而地裏有逺近則入貢之期日有先後也前篇言金次之此言鐘次之蓋金之爲器莫重於鐘故變文言之也金示和而參居庭實之間故云以和居參之也君子於玉比徳往徳者言往進此比徳之玉於有徳之人也【長樂陳氏曰溥天之下莫非王土率土之濵莫非王臣故眾幣所以無方也土地之宜在物而逺近之期在人周官六服其見有六嵗之差其交有六物之異六物之異者所謂別土地之宜六嵗之差者所謂節逺近之期也金之爲體則實而其爲性則順體之實則足以見情而性之順則足以示和示服猛者所以明徳威惟畏也禮器言大饗之所貢故言三牲魚臘以至丹漆絲纊竹箭之類而極其多此言常貢之法則陳其大率而已此詳略所以不同也○嚴陵方氏曰土地所生之物有宜有否各使貢其所宜之物焉故以別言之地之逺者來之期常疏地之邇者來之期常數故以節言之鐘卽金也金則以材言鐘則以器言】

庭燎之百由齊桓公始也

此以下言朝聘失禮之事庭燎者庭中設炬火以照來朝之臣夜入者大戴禮言天子百燎上公五十侯伯子男三十今侯國皆供百燎自桓公始之

大夫之奏肆夏也由趙文子始也

大射禮公升卽席奏肆夏燕禮賔及庭奏肆夏是諸侯之禮今大夫之僭自晉大夫趙武始【長樂陳氏曰天下有道天子馭諸侯諸侯馭大夫而禮樂有差天下無道諸侯僭天子大夫僭諸侯而禮樂無別周之天子無道故齊桓公僭天子之禮而至於庭燎之百趙文子僭諸侯之樂而至於奏肆夏也蓋齊桓公之僭以彊趙文子之僭以奢記者錄而罪之以其濫觴於一時而致洋溢乎天下後世也○山陰陸氏曰齊桓公賢諸侯也而僭天子如此則余諸侯可知趙文子賢大夫也而僭諸侯如此則余大夫可知○金華應氏曰大夫之僭起於諸侯之失禮而已故此篇之譏自齊桓趙文子始焉夫齊桓將仗義以服諸侯也乃自以庭燎之百誇其尊則何以責夫諸侯趙文子輔其君以伯者也而自僭肆夏霸國之禮已失矣則何以責夫大夫】

朝覲大夫之私覿非禮也大夫執圭而使所以申信也不敢私覿所以致敬也而庭實私覿何爲乎諸侯之庭爲人臣者無外交不敢貳君也

朝覲之禮國君親往而大夫從則大夫不當又以己物而私覿主君故曰非禮也若大夫執其君之命圭而專使則當行私覿之禮以申己之信故從君朝覲而不敢私覿是敬己之君也今從君以來而施設庭實以爲私覿大夫何可爲此於諸侯之庭乎譏其與君無別也人臣無外交不敢貳心於他君所以從君而行則不敢私覿也【長樂陳氏曰易大有九四匪其彭旡咎則爲諸侯者其可庭實於諸侯之庭乎庭實於諸侯之庭者諸侯之無王也曲禮言從於先生不越路而與人言又況大夫從其君之朝覲其可以私覿於諸侯之庭乎私覿於諸侯之庭者大夫之無君也檀弓曰大夫束脩之問不出境左傳曰防名委質貳乃辟也此所謂人臣無外交而不貳君也】

大夫而饗君非禮也大夫彊而君殺之義也由三桓始也

大夫富彊而具饗禮以饗君以臣召君故曰非禮大夫彊橫僭逆必亂國家人君殺之是斷以大義也三桓魯之三家皆桓公之後也先是成季以莊公之命酖殺僖叔後慶父賊子般又弒閔公於是又殺慶父故云由三桓始○疏曰按三桓之前齊公孫無知衛州吁宋長萬皆以彊盛被殺此云由三桓始者據魯而言【長樂陳氏曰以大夫而饗君猶爲非禮又況以諸侯而饗天子乎三代之制刑不上大夫而霸者之法亦曰無專殺大夫則古之所以任大夫未嘗不以賢而其所以待大夫未嘗不以禮其有至於殺者蓋其始也任之不以賢故其終也不可待之以禮耳】

天子無客禮莫敢爲主焉君適其臣升自阼階不敢有其室也覲禮天子不下堂而見諸侯下堂而見諸侯天子之失禮也由夷王以下

天子所以無客禮者以其尊無對莫敢爲主故也適臣而升自主階是爲主之義不敢有其室者言人臣不敢以此室爲私有而主之矣況敢爲主而待君爲客乎覲禮天子負斧依南面侯氏執玉入是不下堂見諸侯也惟春朝夏宗以客禮待諸侯則天子以車出迎夷王康王之孫之子【長樂陳氏曰春夏萬物聚見之時先王爲之朝宗之禮而不純以臣待諸侯以其等爲車送逆之節所以明其恩也於秋萬物分辧之時爲之覲禮而純以臣待諸侯則負依南面而不下堂所以明其義也明其恩則天下知所賢明其義則天下知所尊知所賢則人樂於爲徳知所尊則人樂於爲禮此天子之徳所以常感於下而其勢所以常隆於上矣至夷王則不然於其秋覲之時亦與諸侯分庭抗禮而下堂見之是其自卑所以起諸侯之僭自弱所以起諸侯之彊以平王東遷而齊王室於邦君降黍離於國風者非由此哉○張氏曰不當下堂而下是天子弱而諸侯彊也若負屏而立謂之朝是當行禮於庭中也】

諸侯之宮縣而祭以白牡擊玉磬朱幹設鍚冕而舞大武乘大路諸侯之僭禮也

天子之樂四面皆縣謂之宮縣諸侯軒縣則三面而已白牡殷祭之正牲後代諸侯當用時王之牲也又諸侯當擊石磬玉磬天子樂器書言鳴球是也諸侯𨿽得舞大武但不得朱幹設鍚冕服而舞也幹盾也鍚者盾背之飾金爲之大路殷祭天所乘之車也【長樂陳氏曰樂書曰周官小胥正樂縣之位王宮縣諸侯軒縣則諸侯宮縣僭天子樂縣也舜之鳴球以象天帝玉磬之音諸侯擊玉磬僭天子樂器也天子朱幹玉戚冕而舞大武諸侯亦設鍚而用之僭天子樂舞也祭以白牡僭天子用牲之禮也來以大輅僭天子乘車之禮也蓋天下有道禮樂自天子出諸侯莫得而僭之天下無道禮樂自諸侯出其不僭竊而有之未之有也言諸侯僭禮則樂可知矣】

臺門而旅樹反坫繡黼丹朱中衣大夫之僭禮也此皆諸侯之禮兩旁起土爲臺臺上架屋而門當其中故曰臺門旅道也樹屏也立屏當所行之路以蔽內外爲敬天子外屏諸侯內屏大夫以簾士以帷坫在兩楹之間兩君好防獻酬飲畢則反爵於其上故曰反坫舊讀繡爲綃今如字繡黼者繡刺爲黼文也丹朱染繪爲赤色也繡黼爲中衣之領丹朱爲中衣之緣中衣者朝服祭服之裏衣也制如深衣但袖小長耳冕服是絲衣則中衣用絹素皮弁服朝服端是麻衣則中衣用布也○石梁王氏曰繡當依詩文不可攺爲綃

故天子微諸侯僭大夫彊諸侯脇於此相貴以等相覿以貨相賂以利而天下之禮亂矣諸侯不敢祖天子大夫不敢祖諸侯而公廟之設於私家非禮也由三桓始也

相貴以等謂擅相尊貴以等列也諸侯不敢祖天子而左傳云宋祖帝乙鄭祖厲王魯襄十二年吳子壽夢卒臨於周廟禮也魯以周公之故立文王廟耳大夫不敢祖諸侯而左傳云凡邑有宗廟先君之主曰都記者以禮之正言之而又有他義者舊說謂天子之子以上徳爲諸侯者得祀其所出故魯以周公之故立文王廟公子得祖先君公孫不得祖諸侯故公子爲大夫者亦得立宗廟於其采地故曰邑有宗廟先君之主也其王子母弟𨿽無功徳不得出封爲諸侯而食采畿內者亦得立祖王廟於采地故都宗人家宗人掌祭祖王之廟也由三桓始謂魯之三家立桓公廟也【馬氏曰諸侯之僭由天子之微諸侯之見脇由大夫之彊也方周之衰上失道揆下無法守故於此相貴以等相覿以貨相賂以利相貴以等言相尙以勢相覿以貨相賂以利言相尙以利天下以勢利相尙不奪則不能饜其所欲此天下之禮所以亂矣○嚴陵方氏曰相貴以等則爵不足以馭其貴相覿以貨則祿不足以馭其富相賂以利則予不足以馭其幸大宰八柄詔王馭羣臣以此三者爲先三者茍失天下之禮由是亂矣覿言非是則不行貨指物利指事諸侯有國而已故不敢祖天子大夫有家而已故不敢祖諸侯以其不敢祖天子故立始祖而有五廟之制以其不敢祖諸侯故立別子而有五宗之法】

天子存二代之後猶尊賢也尊賢不過二代

疏曰古春秋左氏說周家封夏殷二王之後以爲上公封黃帝堯舜之後謂之三恪恪者敬也敬其先聖而封其後【山陰陸氏曰猶之言可以已也𨿽可以已猶如此厚之至也𨿽厚又惡大過故曰尊賢不過二代○眉山孫氏曰立前代之後以統承先王者自古有此法也有虞氏之時棄爲髙辛之後故得祭天詩謂后稷肇祀是也丹朱爲唐堯後作賔於虞書所謂虞賔在位是也至夏后時則丹朱商均之子孫皆爲二王后湯爲夏氏立後經傳𨿽不載然有商之興固當以禹之裔爲二王后無疑矣仲虺之誥稱湯之徳有曰玆率厥典言其能率循舊典不易故常也豈其於崇徳象賢之事獨不稽古乎至周則封防子於宋至封舜後於陳封東樓公於杞亦必因成湯封舜禹之後於陳杞可以推知也】

諸侯不臣寓公故古者寓公不繼世

諸侯失國而寄寓他國者謂之寓公所寓之國不敢以之爲臣此寓公死則臣其子矣故云寓公不繼世【嚴陵方氏曰失地之君諸侯所以不臣之者以其嘗爲南面之君故也】

君之南鄕答陽之義也臣之北面答君也

答猶對也【延平周氏曰天道降於南方故君之南鄕答天也陽卽天也○山陰陸氏曰易曰聖人南面而聴天下鄕明而治蓋取諸離是也】

大夫之臣不稽首非尊家臣以辟君也

諸侯於天子稽首大夫於諸侯亦稽首惟家臣於大夫不稽首者非尊重家臣也以避國之正君也蓋諸侯與大夫同在一國大夫已稽首於君矣家臣若又稽首於大夫則似一國而兩君矣故云以辟君【嚴陵方氏曰南者陽之位北者陰之位君以陽明爲徳故南鄕而有答陽之義所以向明也臣以陰順爲徳故北面以答君所以示順也君非臣之所敵故不可言答臣臣者君之所統故不可言答陰於君曰鄕則不斥其體君尊故也周官司士於王曰鄕自公而下皆曰面莊子言堯之爲君曰南鄕言舜之爲臣曰北面皆此意也然對而言之則如此離而言之君亦可以言面故易言聖人南面而聴天下經言聖人南面而立周官大祝辧九拜而以稽首爲先則稽首者首至地而爲禮之隆也諸侯之大夫陪臣而已以陪臣之畢而可以當拜禮之隆乎必有君道之尊者乃可以當此坊記大夫不稱君則大夫固無君道矣○馬氏曰君者兼天子諸侯而言之也】

大夫有獻弗親君有賜不面拜爲君之答己也

有獻弗親者使人往獻不身自往也不面拜不親見君之面而拜也恐煩君答拜故也【嚴陵方氏曰此謂諸侯大夫諸侯𨿽有君道然亦天子之臣爾故於大夫有相答之禮焉獻弗親有賜不面拜非敢怠也慮煩君之答己而已親則必面獻亦必拜其言互備也○馬氏曰非不役志於獻而有慢君之賜也蓋禮無不答而上之不虛取於下也爲其君之答己故弗親不面拜禮從其簡而已亦所以尊其君也】

鄕人禓孔子朝服立於阼存室神也

論語鄕人儺朝服而立於阼階卽此事也舊說禓是彊鬼之名鄕人驅逐此鬼孔子恐驚廟室之神故衣朝服立於廟之東階以存安廟室之神使神依己而安也禮大夫朝服以祭故用祭服以依神【馬氏曰儺者索室以去其不祥其法見於周方相氏而其事見於月令之季秋孔子聖人徳合於神明矣非俟於索室以去其不祥然必從鄕人之儺者不違眾以立異也】

孔子曰射之以樂也何以聽何以射

何以聽謂射者何以能不失射之容節而又能聴樂之音節乎何以射謂何以能聴樂之音節而使射之容與樂之節相應乎言其難而美之也【馬氏曰射者其容體比於禮其節比於樂然後可以言中其容體比於禮非難而其節比於樂爲難故天子以騶虞爲節諸侯以貍首爲節大夫以采蘋爲節士以采蘩爲節蓋射必以聲而後發發而不失其節此君子之所難也以其節聴之在耳而得之於心得之於心而應之於手其妙至於如此而非可以言諭故孔子曰射之以樂也何以聴何以射何以聴何以射者其難也】

孔子曰士使之射不能則辭以疾縣弧之義也

爲士者當習於射以六藝之一也不敢以不能辭惟可以疾辭蓋生而設弧於門左已有射道但未能耳今辭以疾而未能則亦與初生之未能相似故云縣弧之義也

孔子曰三日齊一日用之猶恐不敬二日伐鼓何居齊者不聽樂恐散其志慮也今三日之間乃二日擊鼓其義何所處乎怪之之辭【延平周氏曰君子無故不去樂故致齊之不舉樂者三日然後用之以祭猶恐不敬果於齊之二日伐鼔則何居何居者疑而嘆之之辭也○山陰陸氏曰此豈魯事歟不直言之諱也○嚴陵方氏曰家語曰季桓子將祭齊三日而二日鐘鼔之音不絕蓋其事矣】

孔子曰繹之於庫門內祊之於東方朝市之於西方失之矣

繹祭之明日又祭也繹是堂上接屍祊是於室內求神皆一時之事繹之禮當於廟門外之西堂今乃於庫門內祊當在廟門外西室今乃於廟門外東方朝市卽周禮所謂朝時而市也當於市內近東今乃於市內西方此三事皆違於禮故曰失之矣

社祭土而主陰气也君南鄕於北牖下答陰之義也日用甲用日之始也

地秉陰則社乃陰气之主社之主設於壇上北面而君來北墻下南向祭之蓋社不屋惟立之壇壝而環之以墻旣地道主陰故其主北向而君南向對之答對也甲爲十干之首【朱子曰社是土神或問社如何有神曰能生物便是神也○馬氏曰古人之言社必有禝此言社而不言稷者蓋社總祭五土之神而山林川澤丘陵墳衍原隰皆是也稷則止於原隰而已言社可以兼稷也日用甲用日之始則郊用辛用日之成也蓋郊所以明天道故用辛社所以神地道故用甲○嚴陵方氏曰社必用日之始何也蓋陽始於甲而物生陰極於辛而物成地𨿽以陰而成物然始地事者存乎陽故社用甲以原其始焉天𨿽以陽而生物然終天功者存乎陰故郊用辛以要其終焉】

天子大社必受霜露風雨以達天地之气也是故喪國之社屋之不受天陽也薄社北牖使陰明也

薄書作亳薄社於周爲喪國之社必存之者白虎通云王者諸侯必有誡社示有存亡也屋其上則天陽不入牖於北則陰气可通陰明則物死也【嚴陵方氏曰大社卽祭法所謂王社也以王社爲火則自侯社而下皆爲小矣達者上下達之謂也上則達天之气以濟乎下下則達地之气以濟乎上故以達言之喪國之社卽媒氏所謂勝國之社也勝言我所勝喪言彼之喪其實一也於大社言必受霜露風雨於喪國之社言不受天陽亦互言之爾○馬氏曰大社達天地之气示其有生物之功喪國之社不受天陽示其生物之功息】

社所以神地之道也地載萬物天垂象取財於地取法於天是以尊天而親地也故敎民美報焉家主中霤而國主社示本也

聖人知地道之大故立社以祭所以神而明之也美報美善其報之之禮也上古穴居故有中霤之名中霤與社皆土神卿大夫之家主祭土神於中霤天子諸侯之國主祭土神於社此皆以示其爲載物生財之本也【馬氏曰天以生物爲功而其功幽故聖人闡之而爲郊所以明天之道也地以成物爲功而其功顯故聖人則斂之而爲社所以神地之道也以天逺於人則尊而不親地近於人則親而不尊故在天則明之欲民尊而親之也在地則神之欲民親而尊之也萬物本乎天而亦本乎土故家以中霤爲主國以社爲主者示其不敢忘本之意也○嚴陵方氏曰載物以利民用故言取財於地垂象以示民則故言取法於天取財則有所養養者母道也故親而不尊取法則有所敎敎者父道也故尊而不親】

惟爲社事單出裏

社事祭社之事也二十五家爲裏單盡也言當祭社之時一里之人盡出而供給其事蓋每家一人也

惟爲社田國人畢作

爲祭社之事而田獵則國中之人皆行無畱家者

惟社丘乘供粢盛所以報本反始也

祭社必有粢盛稷曰明粢在器曰盛此粢盛則使丘乘供之井田之制九夫爲井四井爲邑四邑爲丘四丘爲乘也報者酬之以禮反者追之以心【嚴陵方氏曰出裏謂離所居也作謂起行也出裏與作互言之爾單畢皆盡也亦互言之丘乘共粢盛以非祭社則不必如是故言惟焉則以本始有在乎此而報反之禮不可不重故也○長樂劉氏曰役於公則家有定員役於社則羨徒皆作人人求福於其身也衣食本乎土故曰報本知平水土始於勾龍知播五穀始於后稷故以爲配是曰反始焉】

季春出火爲焚也然後簡其車賦而歷其卒伍而君親誓社以習軍旅左之右之坐之起之以觀其習變也而流示之禽而鹽諸利以觀其不犯命也求服其志不貪其得故以戰則克以祭則受福

建辰之月大火心星昏見南方故出火以焚除艸萊焚後卽搜田簡閱視也賦兵也歷數之也百人爲卒五人爲伍誓社誓眾於社也或左或右或坐或作皆是軍旅之法習變習熟其變動之節也驅逐之際禽獸流動紛紜眾皆見之故云流示之禽鹽讀爲艷艷諸利謂使之歆艷於利也禽獸𨿽甚可欲而殺獲取捨皆有定制犯命者必罰不使之犯命者是求以遏服其貪利之志人君亦取之有制如大獸公之小禽私之不逾法而貪下之所得也以戰則克習民於變也祭則受福獲牲以禮也○疏曰祭社旣在仲春此出火爲焚當在仲春之月記者誤也【嚴陵方氏曰木气終於辰故火順所生而見司爟於季春則出火焉水气兆於戎故火受所勝而沒司爟於季秋則納火焉聖人奉天時則爲焚者特出火之事爾牧師凡田事贊焚萊是矣田獵之禮周官則行之於仲月而與此異豳詩月令則行之於季月而與此同此之所言亦泛記異代爾月令仲春擇元日命民社則出火之田非爲社也王制三田一爲幹豆二爲賔客三爲充君之庖則田固有不爲社者矣夫社必先之以焚者蓋焚其宿艸而後可田故也且社主陰陰主殺則爲社而有田因田而習軍旅不亦宜乎月令所謂敎於田獵以習五戎車攻所謂因田獵而選車徒皆謂是爾車賦者卽司馬法自六尺爲步積之至於通十爲成成出革車一乘者是矣小司徒之職五人爲伍五伍爲兩四兩爲卒卒伍者軍旅之法立於伍成於卒故也簡言於利否有所擇歷言於夷險有所經曰簡曰歷亦互言之故大司馬止曰選車徒也以至車驟徒趨車馳徒走險野人爲主易野車爲主皆簡歷之也誓卽所謂羣吏聴誓於陳前是也誓特誓田而已而曰社者以爲社而田故也左之右之卽以旌爲左右祁門是矣坐之起之卽以敎坐作進退之節是矣左右之位坐起之節亦莫不敎焉凡以觀其習應變之事也流示之禽者驅其禽而流行以示之所謂設驅逆之車是矣此則鹽之以利也夫田之獲禽猶戰之獲虜也戰之獲虜有賞而田之獲禽有賞所謂大獸公之小禽私之是賞之之意也若失伍而獲禽則所利者小所害者大必有罰焉蓋小人見利而忘法凡此但求服士卒之志使之不失伍爾不貪其所得之禽也夫以不敎民戰是謂棄之故因其田以習軍旅則戰之備也故以戰則克無事而不田曰不敬故因其無事而嵗三田則祭之備也故以祭則受福】

天子適四方先柴

書曰嵗二月東巡守至於岱宗柴【延平周氏曰天子巡狩至於四嶽先柴以告天也○金華應氏曰四方惟天子所適者普天之下莫非王土也所適必先柴昊天曰明及爾出王昊天曰旦及爾遊衍也噫其與周行天下將必有車轍馬迹者異矣】

郊之祭也迎長日之至也

至猶到也冬至日短極而漸舒故云迎長日之至○朱子曰以始祖配天須在冬至一陽始生萬物之始宗祀九月萬物之成父者我所自生帝者生物之祖故推以爲配而祀於明堂此議方正○問郊祀后稷以配天宗祀文王以配上帝帝只是天天只是帝卻分祭何也朱子曰爲壇而祭故謂之天祭於屋下而以神祗祭之故謂之帝○今按郊祀一節先儒之論不一者有子月寅月之異有周禮魯禮之分又以郊與圓丘爲二事又有祭天與祈谷爲二郊今皆不復詳辧而以朱說爲定【嚴陵方氏曰日爲陽夜爲陰故陽生則日浸長而夜短陰生則夜浸長而日短郊之祭在建子之月而陽生於子故曰迎長日之至也至猶來也與月令仲夏日長至異矣故言迎焉祭天必迎長日之至者當是時陽始事矣天以始事爲功也周官以冬日至致天神蓋謂是矣】

大報天而主日也兆於南郊就陽位也掃地而祭於其質也器用陶匏以象天地之性也

郊祭者報天之大事而主於迎長日之至祭義云配以月故方氏謂天之尊無爲可祀之以其道不可主之以其事故以日爲之主焉天秉陽日者眾陽之宗故就陽位而立郊兆陶匏亦器之質者質乃物性之本然也【馬氏曰郊者所以祀天大報天而以日爲主祭於壇而列於眾星之上蓋日者陽之精也祭義言大報天而主日配以月而於此不言配以月者文略也就陽位者此釋其郊之意也掃地而祭器用陶匏此釋其以少爲貴之意也】

於郊故謂之郊牲用騂尙赤也用犢貴誠也郊之用辛也

問郊之用辛日何謂【嚴陵方氏曰以迎長日之至故以日爲主天神不可得見所可瞻仰者日月星辰而已兆則爲之分域如兆之可別也旣曰兆於南郊矣又曰掃地而祭者蓋築壇謂之兆若兆五帝於四郊是矣掃地亦爲之兆若此所言是矣此主祭天而器之所象乃並言地者蓋地道無成而代有終象地之性亦所以歸功於天也故中庸言郊社之禮所以事上帝則亦與此互相明焉牲用騂卽牧人所謂陽祀用騂牲赤者盛陽之色大宗伯以玉作六器以禮天地四方以蒼璧禮天而終言牲幣各放其器之色則祀天之牲用蒼而已乃與牧人所言異者蓋赤爲陽之盛色而蒼與靑乃其類也黑爲陰之盛色而黃與白乃其類也若是則祀天之牲不必蒼也亦從其類而已故止言放焉而收人言凡陽祀以該之也以是知其止用騂也】

周之始郊日以至

謂周家始郊祀適遇冬至是辛日自後用冬至後辛日也

卜郊受命於祖廟作於禰宮尊祖親考之義也告於祖廟而行事則如受命於祖此尊祖之義作猶用也用以卜而於禰宮此親考之義曲禮言大饗不問卜旣用冬至則有定日此但云卜郊則非卜日矣下文言帝牛不吉亦或此爲卜牲歟不然則異代之禮也【嚴陵方氏曰受命則受之而已作則質其可否焉於祖則受命以其能始事故也於禰則作以其能成事故也於祖曰廟以其逺而神事之也禰曰宮以其近而人事之也尊親之義又在於是矣作卽灼也灼之將以作事故以作言之】

卜之日王立於澤親聽誓命受敎諫之義也

澤澤宮也於其中射以擇士因謂之澤宮又其宮近水澤故名也其日卜竟有司卽以祭事誓戒命令眾執事者而君亦聽受之是受敎諫之義也【延平周氏曰郊之禮嵗有常而卜之必受命於祖廟者先王一舉事未嘗不稟受於鬼神也受命必於祖作必於禰者先王之於祖則致其義義則尊之而於禰則盡其仁仁則親之故也澤宮擇助祭者之所故冢宰於此誓命其助祭者而王亦親聽之蓋示其君之於臣其上則有所受敎而其下則受諫而已】

獻命庫門之內戒百官也大廟之命戒百姓也

有司獻王所以命百官之事王乃於庫門內集百官而戒之又於大廟之內戒其族姓之臣也【嚴陵方氏曰以一人之尊亦親聴誓命則以嚴上故也聚眾而誓非爲王也特助祭者爾而王亦親聴之故有受敎諫之義百官授之以官者羣臣之謂也百姓賜之以姓者諸侯之謂也諸侯親而尊故於大廟戒之百官疏而卑故於庫門戒之】

祭之日王皮弁以聴祭報示民嚴上也喪者不哭不敢凶服泛埽反道鄕爲田燭弗命而民聴上

祭報報白日時早晚及牲事之備具也汜埽灑水而後埽也反道剗道路之土反之令新者在上也卿郊內六卿也六卿之民各於田首設燭照路恐王行事之早也喪者不哭以下諸事皆不待上令而民自聴從蓋嵗以爲常也【延平周氏曰祭報祭之日宗伯報王以行禮也以視朝之服而聴宗伯之報所以示民嚴上也喪者不哭不敢凶服所以異其吉汜埽反道所以去其舊鄕爲田燭所以尙其質】

祭之日王被衮以象天

象天謂有日月星辰之章也○陳氏曰合周官禮記而考之王之祀天內服大裘外被龍衮龍衮所以襲大裘也

戴冕璪十有二旒則天數也乘素車貴其質也旂十有二旒龍章而設日月以象天也天垂象聖人則之郊所以明天道也

璪與藻同素車殷之木路也旂之旒與冕之旒皆取垂下之義余見前【嚴陵方氏曰龍也日月也數也質也皆天之所示之象也而聖人觀之以爲儀物之則故曰天垂象聖人則之以天道逺而難知神而莫測故郊之儀物必觀象而作焉則所以明之也故曰郊所以明天道也○長樂陳氏曰夫先王祀天有文以示外心之勤有質以示內心之敬故因丘埽地陶匏稾稭疏布椫杓素杓素車之類此因其自然以示內心之敬者也執鎭圭繅借五采五就旂龍章而設日月四圭有邸八變之音黃鐘大呂之鈞此致其文飾以示外心之勤者也然則內服大裘以因其自然外被龍衮戴冕藻以致其文飾不以內心廢外心不以自然廢文飾然後事天之禮盡矣】

帝牛不吉以爲稷牛帝牛必在滌三月稷牛惟具所以別事天神與人鬼也萬物本乎天人本乎祖此所以配上帝也郊之祭也大報本反始也

郊祀后稷以配天故祭上帝者謂之帝牛祭后稷者謂之稷牛滌者牢中淸除之所也此二牛皆在滌中爲猶用也若至期卜牲不吉或有死傷卽用稷牛爲帝牛而別選稷牛也非在滌三月者不可爲帝牛故以稷牛代之稷乃人鬼其牛但得具用足矣故云稷牛惟具人本乎祖故以祖配帝是郊之祭乃報本反始之大者【嚴陵方氏曰謂之滌則以精潔爲義惟具則取足而已不必三月之滌也充人掌系祭祀之特牲五帝則系於牢芻之三月饗先王亦如之則人鬼之牲亦芻之三月矣此止曰惟具者蓋芻之三月以祀天神爲稱人鬼則如之而已故有時而惟具亦可也帝爲天神稷爲人鬼○延平周氏曰孝經曰郊祀后稷以配天宗祀文王於明堂以配上帝是祖之所配於圓丘者昊天而考之所配於明堂者上帝此言萬物本乎天人本乎祖而反言配上帝何也天言其體帝言其用故對而言則天與帝異離而言則帝卽天也天卽帝也易之象曰先王以作樂崇徳殷薦之上帝以配祖考其言上帝與此同意○嚴陵方氏曰萬物皆天之所生而人則祖之所生如是則祖與天合矣故推祖以配天故曰此所以配上帝人物所本如此安可以不知報本而反始哉故言郊之祭大報本反始也】

天子大蠟八伊耆氏始爲蠟蠟也者索也嵗十二月合聚萬物而索饗之也

蠟祭八神先嗇一司嗇二農三郵表畷四貓虎五坊六水庸七昆虫八伊耆氏堯也索求索其神也合猶閉也閉藏之月萬物各已歸根復命聖人欲報其神之有功者故求索而享祭之也【長樂陳氏曰蠟之爲祭所以報本反始息老送終也其服王冕而有司皮弁素服葛帶榛杖其牲體疈辜其樂六樂而奏六變吹豳頌擊土鼓舞兵舞帗舞其所致者川澤山林以至地示天神莫不與焉則合聚萬物而饗之者非特八神也而所重者八以其尢有功於田故也其神之尊者非特先嗇也而主先嗇者以其始有事於田故也○馬氏曰萬物之所以成者神有以相功於其幽民有以致力於其明神有功以相其幽則報之民有力以致其明則勞之所謂百日之蠟一日之澤是也】

蠟之祭也主先嗇而祭司嗇也祭百種以報嗇也嗇與穡同先嗇神農也主如前章主日之主言爲八神之主也司嗇上古后稷之官百種司百谷之種之神也報嗇謂報其敎民樹藝之功【馬氏曰先嗇者其智足以剏物立於其先司嗇者因其成法而謹司其職而已故祭則以先嗇爲主而以司嗇配之】

饗農及郵表畷禽獸仁之至義之盡也

農古之田畯有功於民者郵者郵亭之舍也標表田畔相連畷處造爲郵捨田畯居之以督耕者故謂之郵表畷禽獸貓虎之屬也

古之君子使之必報之迎貓爲其食田鼠也迎虎爲其食田豕也迎而祭之也祭坊與水庸事也

田鼠田豕皆能害稼故食之者爲有功迎者迎其神也坊隄也以蓄水亦以障水庸溝也以受水亦以泄水皆農事之備故曰事也眉山蘇氏以爲迎貓則爲貓之屍迎虎則爲虎之戶近於倡優所爲是以子貢言一國之人皆若狂也【嚴陵方氏曰上言祭下言饗互相備也百種百谷之種也百種乃嗇之所成故祭百種以報嗇也農則致所掌以養人而不失其時者也郵則田官於此有所識畷則田官於此有所聮皆督約農事之處也故三者合爲八蠟之一焉鼠之與豕皆足以爲田之害而貓與虎能食而除之迎其靈而祭之則所以報之也○延平周氏曰索饗及於禽獸可謂仁之至義之盡也盡於義然後至於仁故於仁言至義言盡君子之於物莫不各因其才而使之𨿽使之甚勞亦必有以爲之報此使人之術與忠厚之道常見於祭祀之間也坊與水庸以其有事於我故祭之】

曰土反其宅水歸其壑昆虫毋作艸木歸其澤

此祝辭也宅猶安也土安則無崩圯水歸則無泛溢昆虫謂螟蝗之屬害稼者作起也艸木各歸根於藪澤不得生於耕稼之土也

皮弁素服而祭素服以送終也葛帶榛杖喪殺也蠟之祭仁之至義之盡也

物之助成嵗功者至此而老老則終矣故皮弁素服葛帶榛杖以送之喪禮之殺也此爲義之盡祭報其功則仁之至也周禮籥章云國祭蠟則龡豳頌擊土鼓以息老物

黃衣黃冠而祭息田夫也野夫黃冠黃冠艸服也月令臘先祖五祀勞農以休息之此祭是也黃冠爲艸野之服其詳未聞【嚴陵方氏曰水土昆虫艸木此皆因其合聚之時而合聚以饗之故祝者之辭言其時事如此皮弁則其色白素服則衣裳皆素素者送終之服而蠟亦送終之事故曰以送終也別言之則服止言衣裳合言之則弁亦服爾故下止言素服也帶不以麻而以葛杖不以竹而以榛若喪也而實非喪故曰喪殺也旣非喪必欲若喪者以其有送終之義故也前言皮弁素服後言黃衣黃冠而祭說者謂皮弁素服爲主祭者之服黃衣黃冠爲助祭者之服是矣其言野夫黃冠則爲助祭者之服可知且皮弁素服則以送終爲義黃衣黃冠則以息田夫爲義送終者祭之道也息田夫者祭之事也夫黃者土之色百昌生於土而作終亦反於土而息冬則反於土之時也服以是色亦宜矣上爰稼穡者田夫之事取土之義以息田夫又宜矣以土之義如此故凡野夫皆黃冠焉野夫卽田夫也言其所事曰田夫言其所居曰野夫艸服謂艸野之服故下言艸笠以爲野也上兼言黃衣而下止言黃冠則以艸服該之故也然籥章曰息老物此曰息田夫者蓋作之於始息之於終𨿽人之情亦是道也道終則有始今嵗之息乃所以兆來嵗之作息猶气之息也往來未嘗息乃所以爲息也○馬氏曰蠟者於嵗之終報其成功又以祈來年之始故祝之之辭如此艸木者荑稗之屬王皮弁素服而祭所以送萬物之終也萬物之肅殺而王葛帶榛杖者以喪禮處之也蓋萬物生有以養人而終不可不報亦示其不忘本也故曰仁之至義之盡】

大羅氏天子之掌鳥獸者也諸侯貢屬焉艸笠而至尊野服也

諸侯鳥獸之貢屬大羅氏之掌其使者戴艸笠是尊野服

羅氏致鹿與女而詔客告也以戒諸侯曰好田好女者亡其國

鹿者田獵所獲女則所俘於亡國者客貢使也使者將返羅氏以鹿與女示使者以王命詔之使歸告其君而以王言戒之曰好田獵好女色者必亡其國舊說如此然鹿可嵗得而亡國之女不恆有其詳未聞也【嚴陵方氏曰致鹿則所以戒好田致女則所以戒好女五子述大禹之戒曰內作色荒外作禽荒有一於此未或不亡則好田好女者固足以亡其國而可爲戒也羅氏之戒好田則是矣而又戒好女者以其皆陰事故也】

天子樹華不斂藏之種也

華與果蓏之屬也天子所種者華供一時之用而已不是收斂久藏之種也若可收斂久藏之物則不樹之惡與民爭利也此亦令使者歸告戒其君之事【長樂劉氏曰四方諸侯當仲冬而遇於天子者必助其祭祀也故其爲蠟而儠莫不從焉貢其禽於天子則大羅氏受之獻禽者諸侯之卿大夫也艸笠而至尊野服者以明諸侯及其臣皆野服馳騁從禽以助王也其爲忠義亦可尊矣卽之以爲禮焉旣受艸笠之獻則致鹿與女於庭而詔獻禽之客俾還告於其君以申天子之戒勸也曰好遊田以肆其禽荒者好女色以肆其情欲者亡國之道天子之所不赦也華果蓏也及果蓏時鮮之物不可以自逺而致之也不可以收斂而藏之也天子乃樹植之所以貴時新供寢廟非貪其利而種之焉亦戒諸侯毋廣樹植務收斂以奪其民之利非絜矩示民之道也馬氏曰好田好女不斂藏之種者戒其貪也其意以謂民有終嵗之勞而有一日之佚而爲之上者豈】

【可以好樂無厭而淫慝不倦乎其意以謂有終嵗之勤而有一時之積而爲之上者豈可以好貨無厭而貪利無已乎】

八蠟以記四方四方年不順成八蠟不通以謹民財也順成之方其蠟乃通以移民也旣蠟而收民息已故旣蠟君子不興功

記四方者因蠟祭而記其丰凶也蠟祭之禮列國皆行之若其國嵗凶則八蠟之神不得與諸方通祭所以使民之謹於用財不妄費也移者寛縱之義蓋嵗丰則民財稍可寛舒用之也黨正屬民飲酒始𨿽用禮及其飲食醉飽則亦縱其酣暢爲樂夫子所謂一日之澤是也農民終嵗勤動而於此時得一日之樂是上之人勞農之美意也旣蠟之後收斂積聚民皆休息故不興起事功也【長樂劉氏曰九州之諸侯保育其民者也各視其年之丰凶則蠟之祭有行與不行焉所以謹民財不以祭祀傷其衣食也順謂五气時若成謂九谷皆登順成之方其蠟乃通者以答百神所以致丰穰之勞也○嚴陵方氏曰記四方者記四方之丰凶也年不順成八蠟不通此以蠟而記其凶也順成之方其蠟乃通此以蠟而記其丰也蠟乃合聚之祭故因其合聚而收之也物旣收則民亦息民息則一嵗之事已矣故曰民息已前言息田夫此言民息互相備也功者民力之所致民息已故旣蠟君子不興功且蠟本以息農夫則此所言功止謂農功爾若夫宮功則執於建亥之月上功則畢於建子之月武功則纘於建丑之月而旣蠟君子未始不興功焉○延平周氏曰蠟之所以不通者謹民財也謹猶言節也蠟之所以通者斂民之所有餘而共其祭也旣蠟則嵗終矣萬物皆收成而百工皆告休故曰旣蠟而收民息已】

恆豆之菹水艸之和气也其醢陸產之物也加豆陸產也其醢水物也

恆豆毎日常進之豆也周禮醢人所掌朝事之豆注謂淸朝未食先進口食也菹酢菜也水艸昌本茆菹之類加豆周禮注謂屍旣食後亞獻屍所加進之豆但醢人所掌是天子之禮此言諸侯之禮物旣不同此朝事之豆與祭禮饋食薦孰之豆俱爲恆豆而加豆則祭末酳屍所用也水物若蠃醢魚醢是也菹醢皆以豆盛之【嚴陵方氏曰恆豆謂所常進之豆加謂於所常進而有加者以恆而對加則加爲暫以加而對恆則恆爲朝事饋食矣菹淹菜也醢肉醬也上言恆豆之菹則知加豆之陸產亦菹也上言陸產之物則知下言水物卽水產也上言水艸之和气則知下之所言皆和气也】

籩豆之薦水土之品也不敢用常防味而貴多品所以交於神明之義也非食味之道也先王之薦可食也而不可耆也捲冕路車可陳也而不可好也武壯而不可樂也宗廟之威而不可安也宗廟之器可用也而不可便其利也所以交於神明者不可同於所安樂之義也不可耆謂食之有節不可貪愛舊說謂質而無味不能悅口不可好謂尊嚴之服器不可以供玩愛武萬舞大武也以示壯勇之容不可常爲娛樂宗廟威嚴之地不可寢處以自安宗廟行禮之器不可利用以爲便交神明之義如此【嚴陵方氏曰常所食者則防而不敬故謂之常防味交於神明者在誠而不在味故曰非食味之道也義言其所宜道言其所由篇首言籩豆之食此言薦者實言實之於中薦言薦之於上又曰水土之屬謂若籩豆之實水土之品可食之以爲禮而不可供耆欲之求捲冕龍衮也路車卽大路也可陳之以爲儀而不可資玩好之用武舞執干戚以爲勇壯之容而非所以樂其情焉宗廟奉鬼神以示威靈之居而非所以安其身焉祭器不若燕器之利而便於用安樂者謂所安而樂之也若可耆可好之類是矣此言先王之薦可食而不可耆則知後之所言酒明水與夫大羮皆不可耆言路車可陳而不可好則知素車之乘亦不可好也言宗廟之器可用而不可便其利則知疏布羃與夫蒲越槀鞂皆不可便其利也前總其略後別其詳】

酒醴之美酒明水之尙貴五味之本也黼黻文繡之美疏布之尙反女功之始也莞簟之安而蒲越稾鞂之尙明之也大羮不和貴其質也大圭不琢美其質也丹漆雕幾之美素車之乘尊其朴也貴其質而已矣所以交於神明者不可同於所安防之甚也如是而後宜未有五味之初先有水故水爲五味之本未有黼繡先有麄布故疏布爲女功之始周禮司烜氏掌以鑑取明水於月蓋取其潔也明之昭其禮之異也雕刻鏤之也幾漆飾之畿限也安防之甚言甚安甚防也宜猶稱也余並見前【張氏曰明水飲之祖毛血食之祖所以反始也○嚴陵方氏曰夫味以淡爲本感於咸作於酸化於苦窮於甘變於辛酒明水則淡而無味故曰貴五味之本也黼作斧形其色則白與黑黻則兩已相背其色則黑與靑靑與赤謂之文赤與白謂之章以天地之文作於東南成於西南故也繢則五采之所會繡則五采之所刺言文則章可知言繡則繢可知是皆色之美者也布之精者升多而宻粗者升少而疏女功之作始於粗久而後至於精故揚雄曰霧谷之組麗女功之蠧矣以疏布之尙故曰反女功之始也明之也者謂其潔著之也若酒明水之類莫非明之也於蒲越稾鞂言之者以其無餘義故也味之貴者莫如淡大羮則以淡爲質而已物之美者莫如玉大圭則以玉爲質而已素車之乘卽前所謂乘素車是也尊無非貴也朴無非質也故下總而言之則曰貴其質而已矣前曰不可同於所安樂之義此曰不可同於所安防之甚樂猶有義焉防則甚矣】

鼎俎奇而籩豆偶陰陽之義也黃目鬱气之上尊也黃者中也目者气之淸明者也言酌於中而淸明於外也黃目黃彛也卣罍之類以黃金鏤其外以爲目因名焉用貯郁鬯之酒有芬芳之气故云鬱气中中央之色也奇偶見前【延平周氏曰司尊彞之職秋嘗冬烝裸用斚彞黃彞黃彞卽黃目鬱气之上尊也蓋萬物之於冬則反於土而復於本反於土則終矣故飾用黃復於本則可以自見故飾用目然周禮謂之彞此謂之尊何也蓋以彞對尊則彞爲常尊爲變以尊對彞則尊爲尊彞爲卑及離而言之則尊與彞一也○嚴陵方氏曰目之精水也其光火也以水爲體故其气淸以火爲用故其气明郁在中而以瓚酌之蓋酌於中也直達於外焉蓋淸明於外也夫孝子將祭虛中以治之此非酌於中之義乎至於不禦內不聴樂不飲酒不茹葷此非淸明於外之義乎】

祭天掃地而祭焉於其質而已矣醯醢之美而煎鹽之尙貴天產也割刀之用而鸞刀之貴貴其義也聲和而後斷也

鹽以煎鏈而成故曰煎鹽必用鸞刀者取其鸞鈴之聲調和而後斷割其肉也貴其義是貴聲和之義【嚴陵方氏曰鹽非煎以鏈治之則不成故謂之煎鹽天官鹽人之所掌祭祀共其苦鹽散鹽然醯人醢人所共未嘗不以祭祀爲主則醯醢之美祭祀非不用也特非其所尙爾夫刀能制斷莫非義也獨鸞貴其義者貴其義之和而已○長樂陳氏曰和非斷則牽斷非和則劌故天以秋肅物而和之以兌聖人以義制物而和之以仁鸞刀以和濟割亦此意也】

冠義始冠之緇布之冠也大古冠布齊則緇之其緌也孔子曰吾未之聞也冠而敝之可也

冠義言冠禮之義也冠禮三加先加緇布冠是太古齊時之冠也緇布爲之不用笄用頍以圍髮際而結於項中因綴之以固冠耳不聞有垂下之緌也此冠後世不復用而初冠暫用之不忘古也冠禮旣畢則敝棄之可矣玉藻云緇布冠繢緌是諸侯位尊盡飾故也然亦後世之爲耳○石梁王氏曰冠一段當附冠義【延平周氏曰齊則緇之以幽思也末世緇布冠加之以緌孔子以爲吾未之聞然非天子不議禮𨿽孔子亦不得不從當世之所尙則冠之加緌𨿽非禮但冠而棄之可也故曰冠而敝之可也蓋敝有棄意】

適子冠於阼以著代也醮於客位加有成也三加彌尊諭其志也冠而字之敬其名也

著代顯其爲主人之次也酌而無酬酢曰醮客位在戶牖之間加有成加禮於有成之人也三加始冠緇布冠次加皮弁又次加爵弁也諭其志者使其知廣充志意以稱尊服也此適子之禮若庶子則冠於房戶外南面醮亦戶外也夏殷之禮醮用酒每一加而一醮周則用醴三加畢乃總一醴也【嚴陵方氏曰冠者成人之服阼者主人之階成人則將代父而爲之主故冠於阼以著代著則所以明之也醮則以酒澤之也每一加則一醮蓋酒所以饗賔客之物故醮於客位冠於阼則是以主道期之也醮於客位則是以賔禮崇之也以其有成人之道故以是禮加之故曰加有成也然緇布之粗不若皮弁之精皮弁之質不若爵弁之文故曰三加彌尊服彌尊則志宜彌大故曰諭其志也以冠禮考之非特冠彌尊而衣也屨也亦彌尊非特衣屨彌尊至於祝辭醮辭亦然所以諭其志則一而已】

委貌周道也章甫殷道也毋追夏后氏之道也

委貌章甫毋追皆緇布冠但三代之易名不同而其形制亦應異耳是皆先王制禮之道故皆以道言之委貌卽冠舊說委安也言所以安正容貌章明也所以表明丈夫毋發聲之辭追猶椎也以其形名之此一條是論三加始加之冠

周弁殷冔夏收

周之弁殷之冔夏之收各是時王所制以爲三加之冠舊說弁名出於槃槃大也冔名出於幠幠覆也收所以收斂其發也形制未聞

三王共皮弁素積

皮弁以白鹿皮爲之其服則十五升之布也白與冠同以素爲裳而辟積其要中故云皮弁素積也三代皆以此爲再加之冠服【延平周氏曰委貌章甫冔收命以意毋追與弁命以形三代不同者所以趨時也皮弁素積三代共之者立本也蓋皮弁素積上古之服○嚴陵方氏曰委貌章甫毋追卽初加之緇布冠是矣弁冔收卽三加之爵弁是矣皮弁素積卽再加之皮弁是矣周尙文故曰委貌周道也皮弁則以白鹿皮爲之素積則以素爲裳言裳則衣可知裳必疊幅故謂之積服其服將以行是道故每以道言之】

無大夫冠禮而有其昏禮古者五十而後爵何大夫冠禮之有諸侯之有冠禮夏之末造也

諸侯大夫之冠一如士禮行之下章所謂無生而貴者也夏之末造言夏之末世所爲耳【延平周氏曰冠不再昏不一故大夫無冠禮而有昏禮天子之元子其禮猶止於士而已何諸侯冠禮之有特夏之末造也然自夏以降不特諸侯有冠禮而已蓋天子之元子諸侯之世子皆用士之冠禮果元子世子之年未及冠而天子崩國君薨則元子世子亦有君道而復用士禮可乎故玉藻云冠朱組纓天子之冠也緇布冠繢緌諸侯之冠也者蓋言此也】

天子之元子士也天下無生而貴者也繼世以立諸侯象賢也以官爵人徳之殺也死而諡今也古者生無爵死無諡

元子適長子也其冠亦行士之冠禮無生而貴言有徳乃有位也立諸侯以繼其先世以其能法前人之賢行也以官爵人必隨其徳之大小而爲降殺也死必有諡今日之變禮也殷以前大夫以上乃爲爵死則有諡周制𨿽爵及命士死不諡也【嚴陵方氏曰嗣諸侯者有冠禮大夫則無之者蓋諸侯繼世以立大夫以官爵之而不繼世故也諸侯必繼世以立所以象賢大夫不繼世爲其徳之殺也○延平周氏曰繼世以立諸侯象其祖考之賢也官有尊卑徳有大小故以官爵人則徳之殺也諡有行之迹故古者生有爵則死乃請諡於天子而天子命之諡後世但死則皆有諡蓋未嘗請諡於天子特其自諡耳故曰死而諡今也】

禮之所尊尊其義也失其義陳其數祝史之事也故其數可陳也其義難知也知其義而敬守之天子之所以治天下也

先王制禮皆有精微之理所謂義也禮之所以爲尊以其義之可尊耳玉帛俎豆各有多寡厚薄之數數之陳列者人皆可得而見義之精微者不學則不能知也祝史其能知之乎中庸曰明乎郊社之禮禘嘗之義治國其如示諸掌乎此總結前章冠義以下【朱子曰此蓋秦火之前典籍備其之時之語固爲至論然非得其數則其義亦不可得而知矣況今亡逸之餘數之存者不能僕一則尢不可以爲祝史之事而忽之也○延平周氏曰禮之所以爲禮者禮之義也而其禮之爲禮者禮之數也禮之所尊尊其義而非尊其數而已也爲祝史者特知其數耳其數則禮之文而已故可知其義則莫非性命之理故難知果知其義則聖矣天子所以治天下也○馬氏曰有數有義然後足以爲禮數者義之寓義者數之意而其重尢在於意也先王爲禮未嘗不寓之以微妙之意知其義則舉而措之天下無難矣】

天地合而後萬物興焉夫昏禮萬世之始也取於異姓所以附逺厚別也幣必誠辭無不腆告之以直信信事人也信婦徳也壹與之齊終身不攺故夫死不嫁附逺附猶托也托於逺嫌之義也厚別重其有別之禮也幣誠辭腆是欲告戒爲婦者以正直誠信之行信其能盡事人之道信其能有爲婦之徳也此以下言昏禮之義○鄭氏曰齊謂共牢而食同尊卑也○石梁王氏曰昏一段當附昏義【馬氏曰幣者所以將其昏姻之意辭者所以導其昏姻之情幣以將意則不可以不誠辭以導情則不可以不腆腆之言厚也君子無所不用其誠與厚至於昏禮則尢甚焉故曰幣必誠辭無不腆○嚴陵方氏曰天地合萬物興昏禮之合二姓蓋本於此有夫婦然後有父子父子所以傳世故曰昏禮萬世之始必取異姓所以附逺不取同姓所以厚別且於逺不附則人情無以通於別不厚則人道無以辧昏姻者所以通人情而辧人道而已幣所以將昏姻之意辭所以通昏姻之情辭無不腆者則告之以直故也幣必誠者則告之以信故也故繼言告之以直信以事人者必以信而婦人以事人爲事故信爲婦徳也上兼言直而下不釋直者蓋信而無僞則直在其中矣不攺則不攺而他適也以其不可攺故𨿽夫死不嫁】

男子親迎男先於女剛柔之義也天先乎地君先乎臣其義一也執摯以相見敬章別也男女有別然後父子親父子親然後義生義生然後禮作禮作然後萬物安無別無義禽獸之道也

先謂倡道之也執摯奠鴈也行敬以明其有別故示敬章別也有別則一本而父子親親親之殺則義生禮作而萬物各得其所矣禽獸知有母而不知有父無別故也【馬氏曰男子親迎而男先於女者剛先於柔之意也豈獨昏姻之際如此至於天地君臣其義一也天則造始而地則代終君主乎倡而臣主乎和摯者交接之際所以致敬人之私防莫甚於衽席之上男女之際不可不正故執摯相見所以敬章別也父子相親出於天性自然而曰男女有別然後父子親何也蓋男女無別於內則夫婦之道喪而淫僻之罪多𨿽父子之親亦不可得而親之也男女有別然後父子有相親之恩父子有相親之恩則必有相親之義故義生焉非特父子之親如此推而至於朋友兄弟君臣上下之際皆有義則粲然有文以相接故曰義生然後禮作禮作而貴賤有等上下有分此萬物所以安也自父子相親推而至於萬物安皆起於男女有別則衽席之上不可以不戒也哀公問政孔子曰夫婦別父子親君臣嚴三者正則庶物從之矣與此同意○嚴陵方氏曰禽獸有牝牡之合而無丙外之別有生育之愛而無上下之義故曰無別無義禽獸之道也】

壻親禦授綏親之也親之也者親之也敬而親之先王之所以得天下也出乎大門而先男帥女女從男夫婦之義由此始也婦人從人者也幼從父兄嫁從夫夫死從子夫也者夫也夫也者以知帥人者也

親禦婦車而授之綏是親愛之義也親之乃可使之親己故曰親之也者親之也太王爰及姜女文王親迎於渭皆是敬而親之之道以至於有天下故曰先王之所以得天下也大門女家之門也先壻車在前也女從男婦車隨之也夫也者丈夫也丈夫者以才智帥人者也【嚴陵方氏曰親禦授綏固所以親之然必親迎親禦亦所以敬之也敬所以爲義親所以爲仁先王之所以得天下者仁義而已○馬氏曰夫主於義故有所帥無所從婦主於聴故有所從無所帥夫婦之道其大槪不出於此故出乎大門而先男帥女女從男夫婦之端基之於此也婦者恆其徳者也有三從之義無一違之禮故幼從父兄嫁從夫夫死從子夫者制義者也制人而不制於人故曰知帥人者也知帥人則非所謂不恆其徳而從婦凶也】

冕齊戒鬼神陰陽也將以爲社禝主爲先祖後而可以不致敬乎

服冕而致齊戒是事鬼神之道鬼者陰之靈神者陽之靈故曰鬼神陰陽也今昏禮者蓋將以主社稷之祭祀承先祖之宗廟也可不以敬社稷與先祖之禮敬之而冕齊戒乎【嚴陵方氏曰以交鬼神之道而施諸陰陽之配固所以致敬也社稷主者夫爲主於外婦爲主於內故也此則主有土者言之先祖後者有夫有婦然後可以傳世而後其先也此則通天下言之】

共牢而食同尊卑也故婦人無爵從夫之爵坐以夫之齒器用陶匏尙禮然也三王作牢用陶匏厥明婦盥饋舅姑卒食婦餕余私之也舅姑降自西階婦降自阼階授之室也昏禮不用樂幽陰之義也樂陽气也昏禮不賀人之序也

牢俎也尙禮然謂古來所尙之禮如此共牢之禮𨿽三王所作而俎之外器用皆如古者之用陶匏重夫婦之始也厥明昏禮之明日也盥饋盥潔而饋食也人之序謂相承代之次序也【嚴陵方氏曰夫尊則婦亦尊夫卑則婦亦卑故曰同尊卑尊卑同故爵齒亦從夫而已以爵齒各有尊卑故也盥所以致其潔饋所以致其養以舅姑之尊而降自賔階以婦之卑而降自主人之階者示授之室而爲之主男以女爲室故以室主之又曰昏姻之禮在子則有代父之序在婦則有代姑之序所以不賀則一也孔子曰取婦之家三日不舉樂思嗣親也彼言思嗣親此言幽陰之義者蓋有所思者固欲其幽陰也經云齋之也以陰幽思也是矣然曲禮言賀取妻賀其有客而已故其辭曰閒子有客使某羞○長樂陳氏曰樂由陽來而聲爲陽气禮由陰作而昏爲陰義故周官大司徒以陰禮敎親則民不怨然則昏之爲禮其陰禮歟古之制禮者不以吉禮幹凶禮不以陽事干陰事則昏禮不用樂幽陰之義也昔裴嘉有昏防酒中而作樂薛方士非之可謂知其義矣】

有虞氏之祭也尙用气血腥爓祭用气也

尙用气以用气爲尙也初以血詔神於室次薦腥肉於堂爓次腥亦薦於堂皆未熟故云用气此以下至篇末皆言祭禮【嚴陵方氏曰血腥爓三者皆气而已未嘗致味故曰用气然爓之气不若腥之全腥之气不若血之幽故其序如此】

殷人尙聲臭味未成滌蕩其聲樂三闋然後出迎牲聲音之號所以詔告於天地之間也

牲未殺則未有臭味故云臭味未成滌蕩宣播之意鬼神在天地間與陰陽合散同一理而聲音之感無間顯幽故殷人之祭必先作樂三終然後出而迎牲於廟門之外此是欲以此樂之聲音號呼而詔告於兩間庶幾其聞之而來格來享也殷人先求諸陽凡聲陽也【嚴陵方氏曰殷人尙聲者以其自樂始故也臭未成以其未用鬯故也味未成以其未用牲故也樂之有聲蓋出於虛滌蕩之則存乎其人而已樂三闋者以陽成於三故也三闋則樂成矣然後出迎牲所以爲尙聲歟聲者樂之象音者聲之文聲音之號𨿽以求陽爲先然詔告於天地之間則凡在陰陽之間者無不求也】

周人尙臭灌用鬯臭郁合鬯臭陰達於淵泉灌以圭璋用玉气也旣灌然後迎牲致陰气也

周人尙气臭而祭必先求諸陰故牲之未殺先酌鬯酒灌地以求神以鬯之有芳气也故曰灌用鬯臭又搗郁金香艸之汁和合鬯酒使香气滋甚故云郁合鬯也以臭而求諸陰其臭下達於淵泉矣灌之禮以圭璋爲瓚之柄用玉之气亦是尙臭也灌後乃迎牲是欲先致气於陰以求神故云致陰气也○石梁王氏曰四臭字本皆句絕然細別之鬯灌之地此臭之陰者也蕭焫上達此臭之陽者也亦有義姑從釋文

蕭合黍稷臭陽達於墻屋故旣奠然後焫蕭合羶薌凡祭愼諸此

蕭香蒿也取此蒿及牲之脂膋合黍稷而燒之使其气旁達於墻屋之間是以臭而求諸陽也此是周人先求諸陽之禮旣奠謂薦孰之時蓋堂上事屍禮畢延屍於戶內而薦之孰祝先酌酒奠於鉶羮之南而屍猶未入蕭脂黍稷之燒正此時也馨香卽黍稷也旣奠以下是明上文焫蕭之時非再焫也此是天子諸侯之禮非大夫士禮也【延平周氏曰有虞氏尙气殷人尙聲周人尙臭者皆以宗廟之祭言之也至於天地之祭則天以升煙爲主地以薦血爲主者百王之所不易也所謂尙气者凡血告於室腥爓薦於堂有虞氏則血與腥爓皆以爲祭是故爲尙气也所謂尙聲者先作樂以求諸陽然後迎牲所謂尙臭者先灌以求諸陰然後迎牲然則有虞氏之尙气者亦求諸陰陽之間而已矣○馬氏曰有虞氏之意以謂鬼神之所享在於敬而不在於味敬之所至則味有所遺故祭以血腥爲始記曰血祭盛气也又曰郊血大饗腥三獻爓一獻孰皆不敢用防味而貴气也有虞氏之尙气殷人從而文之故尙聲樂由陽來則凡聲皆陽也蓋人之死也魂气歸於天非求諸陽不足以報其魂也殷人尙聲所以迎其魂之來也臭味未成滌蕩其聲樂三闋後然出迎牲此舉其尙聲之時也聲音之號所以詔告於天地之間此舉其尙聲之意也鬼神處於天地之間而不可度聲音之號所以詔告之而已殷旣尙聲周人從而文之故尙臭臭气也而气有陰陽之別周人尙臭灌用鬯臭所以致陰气也灌者禮之始而敬之至者也傳曰禘自旣灌而往者吾不欲觀之矣又曰觀盥而不薦推此足以知周尙臭之意也鬯者以秬黍合郁艸而爲之旣成然後和之以郁金之汁蓋人之死也形魄歸於地非求諸陰不足以格其神也故臭陰達於淵泉先求諸陰也灌以圭璋用玉气此舉其尙臭之意也旣灌然後出迎牲致陰气此舉其尙臭之時也迎牲在於祭之始而旣灌之後然後出迎牲而殺之是所以尙臭也臭陰達於淵泉以下之深者言之也臭陽達於墻屋以宗廟之所有言之也蓋魂魄具然後爲人以周人旣以求諸陰又以求諸陽言之則知有虞氏之用气非不用味也殷人先求諸陽非不求諸陰也謂之尙气謂之尙聲謂之尙臭皆以始言之而其意各有主也】

魂气歸於天形魄歸於地故祭求諸陰陽之義也殷人先求諸陽周人先求諸陰詔祝於室坐屍於堂用牲於庭升首於室直祭祝於主索祭祝於祊不知神之所在於彼乎於此乎或諸逺人乎祭於祊尙曰求諸逺者與詔告也詔祝於室謂天子諸侯之祭朝事之時祝取牲之膟膋燎於鑪炭而入告神於室也坐屍於堂者灌鬯之後屍坐戶西南面也用牲於庭謂殺牲也升首於室升牲之首也直祭正祭也祭以薦孰爲正正祭之時祝官以祝辭告於神主如雲薦嵗事於皇祖伯某甫是也索求也求索其神靈而祭之則祝官行祭於祊也祊有二一是正祭時設祭於廟又求神於廟門之內而祭之詩云祝祭於祊此則與祭同日一是明日繹祭祭於廟門之外也於彼於此言神在於彼室乎在於此堂乎或諸逺人者或逺離於人而不在廟乎尙庶幾也祭於祊庶幾可求之於逺處乎【嚴陵方氏曰詔祝於室卽毛血詔於室坐屍於堂卽羮定詔於堂用牲於庭卽納牲詔於庭納之將以用焉故言用升首於室卽升首報陽若羊人祭祀割牲登其首直祭祝於主凡室事是也索祭祝於祊凡門事是也索卽求之不曰求而曰索者以神之散無不之也彼此之間不過近人而已又疑神之逺人然不可捨是以他求也以祊在廟前之旁猶爲逺而已故復祭於祊而繼之以尙曰求諸逺者與夫廟門之旁豈實爲逺人乎故以尙言之】

祊之爲言倞也肵之爲言敬也富也者福也首也者直也相饗之也嘏長也大也屍陳也毛血告幽全之物也告幽全之物者貴純之道也

倞逺也承上文求諸逺者而言屍有肵俎是主人敬尸之俎也人君嘏辭有富以福言也牲體首在前升首而祭取其與神坐相直也相詔侑也所以詔侑於屍欲其享此饌也屍使祝致嘏辭於主人嘏有長久廣大之義也屍神像當爲主之義今以訓陳記者誤耳殺牲之時先以毛及血告神者血在內是告其幽毛在外是告其全也貴純者貴其表裏皆善也【嚴陵方氏曰福而有假之義中庸言大徳之得祿壽以得其壽故長以得其祿故大故曰嘏長也大也且壽祿爲五福之先故必以長大言之天保曰降爾遐福此福所謂長也楚茨曰以介景福此福所謂大也】

血祭盛气也祭肺肝心貴气主也祭黍稷加肺祭齊加明水報陰也取膟膋燔燎升首報陽也明水涗齊貴新也凡涗新之也其謂之明水也由主人之潔著此水也有血有气乃爲生物血由气以滋死則气盡而血亦枯矣故血祭者所以表其气之盛也肺肝心皆气之所舎故雲气主周祭肺殷祭肝夏祭心也祭黍稷加肺者謂屍隋祭之時以黍稷兼肺而祭也祭齊加明水謂屍正祭之時陳列五齊之尊又加明水之尊也祖考形魄歸地屬陰而肺於五行屬金金水陰也故加肺加明水是以陰物而報陰靈也膟膋腸間脂也先燔燎於鑪至薦孰則合蕭與黍稷燒之黍稷陽也牲首亦陽體魂气歸天爲陽此以陽物報陽靈也明水陰鑑所取月中之水涗猶淸也泲漉五齊而使之淸故云涗齊所以設明水及涗齊者貴其新潔也凡涗新之也專主涗齊而言故下文又釋明水之義絜著潔淨而明著也自月而生故謂之明周禮五齊一泛齊二醴齊三盎齊四緹齊五沈齊【嚴陵方氏曰血腥爓祭用气也然腥爓之气不若血之幽气聚於幽而散於明聚則盛矣故曰血祭盛气也肺則金气之所主也肝心木火气之所主也獨言三者則以三代之所用者言之故也黍稷地產皆陰類也燔燎之火則司烜氏所取於日者也首者陽之體升者陽之事皆陽類也凡此皆取而祭之也上言祭下言取互相備爾前曰求此曰報何也求主乎人之情報主乎物之理○延平周氏曰周官司尊彛之職謂郁齊獻酌醴齊縮酌及盎齊涗酌以五齊淸濁次之則泛齊醴齊同用縮酌而緹齊沈齊與盎齊同用涗酌此言明水涗齊蓋自盎而下三齊也涗者以水而和之解之也和解之則新矣貴新故不嫌於味之薄也】

君再拜稽首肉袒親割敬之至也敬之至也服也拜服也稽首服之甚也肉袒服之盡也祭稱孝子孝孫以其義稱也稱曾孫某謂國家也祭祀之相主人自致其敬盡其嘉而無與讓也

服者服順於親也拜服也謂再拜是服順也稽首爲服順之甚肉袒爲服順之盡言服順之誠在內今又肉袒則內外皆服矣故云服之盡祭主於孝士之祭稱孝孫孝子是以祭之義爲稱也諸侯有國卿大夫有家不但祭祖與禰而已其祭自曾祖以上惟稱曾孫故云稱曾孫某謂國家也蓋大夫三廟得事曾祖也上士二廟事祖禰中下士一廟祖禰共之相詔侑於屍也相者不告屍以讓蓋是主人敬屍自致其誠敬盡其嘉善無所與讓也【延平周氏曰以天子不可屈之勢而爲之稽首肉袒則天下莫不知有尊而亦莫不知有親也蓋先王設教之意常寓於甚微之間○山陰陸氏曰凡祭稽首不必肉袒肉袒不必稽首兼之者此歟蓋朝踐以前以素爲貴父子之事多饋食以後以文爲貴君臣之事多服臣之事也非子之事也○嚴陵方氏曰稱曽孫某者名之也於曽孫曰某則孝孫孝子從可知矣然其序先孫而後子者對祖禰稱之故也】

腥肆爓腍祭豈知神之所饗也主人自盡其敬而已矣舉斚角詔妥屍古者屍無事則立有事而後坐也屍神像也祝將命也

祭之爲禮或進腥體或薦解剔或進湯沈或薦煮孰豈知神果何所享乎主人不過盡其敬心而已耳斚與角皆爵名詔告也妥安也屍始卽席舉斚角之時祝告主人拜屍以妥安其坐前篇言夏立屍而卒祭此言古者蓋指夏時也夏之禮屍無事則立有飲食之事然後得坐也屍所以象所祭者故曰神像爲祝者先以主人之辭告神後以神之辭嘏主人故曰將命【嚴陵方氏曰凡牲解而生之之謂腥體而陳之之謂肆爚而未腍之謂燜孰而爲殽之謂腍詔妥屍卽士虞禮所謂主人及祝拜妥屍屍拜遂坐是矣蓋屍於主人則子行也以卑臨尊嫌或不安焉爲是詔之也詩言以妥以侑是矣必於時乃詔之者以屍始入舉奠故也屍於無事之時則子行而已子行爲卑故立至於有事之時則神像也神像爲尊故坐有事謂若舉斚角之類也】

縮酌用茅明酌也

縮泲也酌斟酌也謂醴齊濁泲而後可斟酌故云縮酌也用茅者以茅覆借而泲之也周禮三酒一曰事酒二曰昔酒三曰淸酒事酒爲事而新作者其色淸明謂之明酌言欲泲醴齊則先用此明酌和之然後用茅以泲之也

醆酒涗於淸汁獻涗於醆酒

醆酒盎齊也涗泲也淸謂淸酒也淸酒冬釀接夏而成盎齊差淸先和以淸酒而後泲之故云醆酒涗於淸以其差淸故不用茅也汁獻謂摩挲秬鬯及郁金之汁也秬鬯中有煮郁又和以盎齊摩挲而泲之出其香汁故云汁獻涗於醆酒也○疏曰以事酒泲醴齊淸酒泲盎齊今泲秬鬯乃用盎齊而不以三酒者五齊卑故用三酒泲之秬鬯尊故用五齊泲之也

猶明淸與醆酒於舊澤之酒也

上文所泲三者之酒皆天子諸侯之禮作記之時此禮已廢人不能知其法故言此以曉之曰泲醴齊以明酌泲醆酒以淸酒泲汁獻以醆酒者卽如今時明淸醆酒泲於舊醳之酒也猶若也舊謂陳久也澤讀爲醳醳者和醳醴釀之名後世謂之醳酒【嚴陵方氏曰醴齊必縮之者以其尢濁故必縮去其滓也醆酒不若醴齊之濁故以淸酒涗之而已汁獻尢不若醴齊之濁故以醆酒涗之而已齊酒不止於此三者以祼事用郁齊朝事用醴齊饋食用盎齊尊彛之所實宗廟之所用常祀不過於此故指是言之此皆古禮後世以舊澤之酒涗淸酒醆酒其理則同○山陰陸氏曰縮酌醴齊也以茅縮之而後酌醆酒盎齊也以挹之在醆故謂之醆酒以涗之在盎故謂之盎齊知然者以宗婦執盎從夫人薦涗水知之也且方涗之以水是齊而已凡盎言齊以此及涗於淸然後謂之醆酒汁獻鬯齊也謂之汁汁陰陽之和也月令曰天時雨汁】

祭有祈焉有報焉有由辟焉

此泛言祭禮又有此三者之例如周禮所云祈福祥求永貞祈年於田祖詩言春夏祈谷之類是祈也報謂獲福而報之祭禮多是執本之義由用也辟讀爲弭如周所謂弭災兵逺罪疾之類由弭者用此以消弭之也【嚴陵方氏曰欲彼之有予也故有祈以求之若噫嘻祈谷於上帝載芟之祈社稷之類是也因彼之有施也故有報以反之若丰年之秋冬報良耜之秋報社稷是也○延平周氏曰祈也執也人情之所不能免者聖人有以節文之也】

齊之也以陰幽思也故君子三日齊必見其所祭者齊而冠衣順鬼神幽黯之意且以致其陰幽之思也見其所祭之親精誠之感也【嚴陵方氏曰凡物之理陰則靜陽則動幽則深淺則明天機之動不足以守靜天機之淺不足以極深而哀樂欲惡貳其心矣豈足以致其思哉故必貴乎以陰幽也君子之服象其徳齊之服其色若是豈不宜哉故君子三日齊必見其所祭者以其靜而深故也爲神而齊必見其所祭之神爲鬼而齊必見其所祭之鬼】

禮記大全卷十一﹤經部﹐禮類﹐禮記之屬﹐禮記大全﹥

欽定四庫全書

禮記大全卷十二

明胡廣等撰

內則第十二

疏曰閨門之內軌儀可則故曰內則○石梁王氏曰此篇於曲禮之義爲多

後王命冡宰降徳於眾兆民

冡宰掌邦治而治國者必先齊家降徳者下其徳教於民也孝爲徳之本故首言子事父母之道○石梁王氏曰注分後王作兩字解不通書說命後王君公後王猶言君王天子之別稱也鄭注皆非記者本意但據周禮太宰掌建邦之六典則教典在所兼統如此亦可解鄭分天子諸侯甚無意義【東萊呂氏曰內則一篇首言後王命冢宰降徳於眾兆民蓋三代所以教天下者皆以是自秦漢以來外風俗而論政事不復以人家事爲問矣○嚴陵方氏曰宰冡居六卿之長而以道佐王者也惟道以道之故徳乃得而降焉○臨川吳氏曰天子爲天下民之君師治而教之而冢宰六卿之長佐天子者也降下也徳得也謂以人所同得於天之理立爲教法命冢宰降下其徳教於眾兆民俾效而法之也】

子事父母雞初鳴咸盥漱櫛縱笄總拂髦冠緌纓端韠紳搢笏

盥洗手也漱滌口也櫛梳也縰黑繒韜髮者以縰韜髮作髻訖卽橫揷笄以固髻總亦繒爲之以束髮之本而垂余於髻後以爲飾也拂髦振去髦上之塵也髦用髮爲之象防時剪髮爲鬌之形此所陳皆以先後之次櫛訖加縰次加笄加總然後加髦著冠冠之纓結於頷下以爲固結之餘者下垂謂之緌端端服也衣用緇布而裳不同上士裳中士黃裳下士雜裳也服端著韠又加紳大帶也搢揷也揷笏於帶中韠以韋爲之古者席地而坐以臨爼豆故設蔽膝以備濡漬韠之言蔽也在冕服謂之韍他服則謂之韠○項氏曰髦者以髮作僞髻垂兩眉之上如今小兒用一帶連防髻橫繋額上是也

左右佩用左佩紛帨刀礪小觽金燧

所佩之物皆是備尊者使令之用紛以拭器帨以拭手皆巾也刀礪小刀與礪石也觽狀如錐象骨爲之小觽所以解小結者金燧用以取火於日中者【嚴陵方氏曰雞初鳴咸盥潄者夙興以致其潔也左右皆事也故言用而與徳佩異矣】

右佩玦捍管遰大觽木燧

玦射者著於右手大指所以鉤而開弓體也捍拾也韜左臂而收拾衣袖以利也管舊注云筆彄其形制未聞遰刀室也大觽所以解大結木燧鉆火之器晴則用金燧以取火陰則用木燧以鉆火也【嚴陵方氏曰或謂玦卽決也以鉤而決之且珍飾焉故從玉】

偪

卽詩所謂邪幅也偪束其脛自足至膝故謂之偪也

屨著綦【著音斫綦音忌】

綦屨頭之飾卽絇也說見曲禮著猶施也○朱子曰綦鞋口帶也古人皆旋系今人只從簡易綴之於上如假帶然【長樂陳氏曰帨佩巾也佩巾𨿽女子之事而男子亦有之礪謂之硎亦謂之礱書曰用汝作礪是也詩曰童子佩觽佩觽成人之服衞惠公服成人之服而有童子之行故詩人刺之捍韝臂也以韋爲之亦謂之拾先儒謂晴則取火以金燧陰則取火以木燧周禮曰烜氏夫遂取明火於日鑑取明水於月夫遂卽金燧也鑑鏡屬世謂之方諸蓋離者陽中之陰於物爲火坎者陰中之陽於物爲水以金燧取火則以陽召陰以方諸取水則以陰召陽以陽召陰夫道也故謂之夫夫能遂事故謂之遂夫遂以義言鑑以體言於取火言夫遂於取水言鑑互相備也詩曰赤芾在股邪幅在下左氏曰帶裳幅舄內則幅屨著綦鄭康成謂偪束其脛自足至膝故曰在下蓋以偪帛邪纒於足故謂之邪幅所以自偪束也故謂之偪偪卽縢約之也故漢謂之行縢男子事父母有偪詩諸侯朝天子有邪幅則凡行皆有偪特婦人不用故婦事舅姑無偪】

婦事舅姑如事父母雞初鳴咸盥漱櫛縰笄總衣紳笄今之簮也衣紳端綃衣之上加紳帶士妻之服也【朱子曰婦人不冠則所謂髻笄卽爲固髻之用亦名爲簮而非如二弁之簮矣】

左佩紛帨刀礪小觽金燧右佩箴管綫纊施縏袠大觽木燧衿纓綦屨以適父母舅姑之所

箴管箴在管中也縏袠皆囊屬施縏袠者爲貯箴綫纊也衿結也纓香囊也【山陰陸氏曰刀礪礪所以礪刀箴管管所以管箴綦屨以綦約屨○長樂陳氏曰男女事父母婦事舅姑皆有纓以佩容臭則與女子許嫁之纓不同○鄭氏曰婦人有纓示有系屬誤矣何則許嫁已纓將嫁無所復施旣嫁夫說之矣無所復用則事舅姑之衿纓非許嫁之纓也○鄭氏曰許嫁之纓蓋以五采爲之然則事父母舅姑之纓亦五采歟】

及所下气怡聲問衣燠寒疾痛苛癢而敬抑搔之出入則或先或後而敬扶持之進盥少者奉槃長者奉水請沃盥盥卒授巾問所欲而敬進之柔色以溫之

苛疥也抑按搔摩也溫承借之義謂以柔順之色承借尊者之意若藻借之承玉然

饘酏酒醴芼菽麥蕡稻黍梁秫惟所欲

饘厚粥酏薄粥也芼以菜雜肉爲也蕡大麻子

棗栗飴蜜以甘之堇荁枌楡免薧瀡以滑之脂膏以膏之父母舅姑必嘗之而後退

飴也菫菜名荁似菫而葉大楡之白者名枌免新鮮者薧幹陳者言菫荁枌楡四物或用新或用舊也說文久泔也瀡滑也瀡之滑者也凝者爲脂釋者爲膏甘之滑之膏之皆謂調和飲食之味也此篇所記飲食珍羞諸物古今異制風土異冝不能盡曉然亦可見古人察物之精用物之詳也【長樂劉氏曰及所下气怡聲恐驚其也問衣燠寒候其冷暖失節也疾痛苛癢省其體气弗寧也抑謂按摩之搔謂抓撓之皆所以撫卹衰病而一出於敬不敢以爲儀也父母出入則或先或後敬扶持之相其所宜以助其力也又從而問其意之所欲食者則敬順其心以進之和柔其色以溫之芬芳其意以奉之庶幾親喜而不之厭也孝子之事親也必養其志常使歡欣樂其子之能養則非如是莫之致矣○嚴陵方氏曰所卽室下气則不盈怡聲則不厲問衣之燠將徹之使凊也問衣之寒將加之使溫也已而傷者疾也宜通而塞者痛也體煩而爲苛气虛而生癢疾痛則抑按苛癢則搔爬或先以引之或後以隨之左右扶持之如是而養可謂至矣然茍不以敬何以別於犬馬故每以敬言之奉槃者勞故少者以之奉水者逸故長者以之沃盥以水沃之而盥也夫色所以通人己之情也已能柔色斯足以溫親之色矣自菽以下其性其味各不同故惟父母舅姑之所欲順其所欲而進之也棗栗飴蜜故曰以甘之周官所謂調以甘者此也堇荁枌楡四者常用之物然不常有故有免有薧也數者其性爲滑故曰以滑之周官所謂調以滑者此也脂膏以膏之周官所謂膏香膏臊之類者此也父母舅姑必嘗之而後退則以知其得所欲故也所欲者則嘗之也自下气怡聲而下則所以養志也自饘酏酒醴而下則所以養口體也故先後之序如此】

男女未冠笄者雞初鳴咸盥漱櫛縰拂髦總角衿纓皆佩容臭昧爽而朝問何食飲矣若已食則退若未食則佐長者視具

總角總聚其發而結束之爲角童子之餙也容臭香物也助爲形容之飾故言容臭以纓佩之後世香囊卽其遺制昧晦也爽明也昧爽欲明未明之時【嚴陵方氏曰後言男角殳覊此兼男女而止曰角者舉男女以該之也臭謂香物若蘭茝之屬不佩用而止佩臭者示未能卽事也具謂膳具幼者於視膳之事未能專之也特可以佐長者而已○朱子曰注言佩容臭爲廹尊者蓋爲恐身有穢气觸尊者故佩香物也】

凡內外雞初鳴咸盥漱衣服斂枕簟灑掃室堂及庭布席各從其事孺子蚤晏起惟所欲食無時

古人枕席之具夜則設之曉則斂之不以私防之用示人也【嚴陵方氏曰斂則收而藏之必斂枕簟則以晝夜異用故也灑掃則用水以斂塵而去之室堂及庭則自內以及外也布席則所以待尊者之行事各從其事若女服事於內男服事於外之類是矣早則未與乎日入之夕起晏則未與乎昧爽之朝惟所欲食無時則以弱而未勝其制節且養之不可不備也】

由命士以上父子皆異宮昧爽而朝慈以防甘日出而退各從其事日入而夕慈以防甘

慈愛也謂敬愛其親故以防甘之味致其愛各從其事者各治其所當爲之事也晚朝爲夕○鄭氏曰異宮崇敬也【張子曰古者有東宮西宮有南宮北宮異宮而同財此禮亦可行古人慮逺月下𨿽似相疏其實如此乃能久相親蓋數十百口之家自是飲食衣服難爲得一故太庖則同之小庖則異之不爲害又異宮乃容子得伸其私所以避子之私也○嚴陵方氏曰尊卑之際辧則敬同則防故父子坐不同席居必異宮所以致其敬也然責貴者其禮宜祥責賤者其禮宜略故由命士以上然後父子異宮也周官典命子男之士不命則士固有不命者矣朝見曰朝夕見曰夕昧爽而朝則晨省之禮也日入而夕則昏定之禮也○長樂劉氏曰不有防甘以達其慈則曷異於無祿也】

父母舅姑將坐奉席請何鄕將衽長者奉席請何趾少者執牀與坐禦者舉幾斂席與簟縣衾篋枕斂簟而襡之

將坐旦起時也奉坐席而鋪者必問何鄕祍臥席也將衽謂更臥處也長者奉此臥席而鋪必問足向何所牀說文云安身之幾坐非今之臥牀也將坐之時少者執此牀以與之坐禦侍者舉幾進之使之憑以爲安臥必簟在席上早起則斂之而簟又以襡韜之者以親身恐穢污也衾則束而懸之枕則貯於篋也【長樂劉氏曰侍父母舅姑行遊於所至其將至也則長者奉席而前請欲何向也將憇而避於他所則長者奉席而前請衽欲何趾也不敢斥言其首敬之至也坐臥所以安老而憂尊也而席爲之主羣子婦不敢專必讓於長者上下之分禮宜然也謂坐之將起之將興也幾席之徹衾枕之斂則賤者尸之不必子婦也】

父母舅姑之衣衾簟席枕幾不傳杖屨袛敬之勿敢近惇牟巵匜非餕莫敢用與恆食飲非餕莫之敢飲食傳移也謂此數者每曰置之有常處子與婦不得輙移置他所也近謂挨偪之也惇與牟皆盛黍稷之器牟讀爲堥土釜也此器則木爲之象土釜之形耳巵酒器匜盛水漿之器此四器皆尊者所用子與婦非餕其餘無敢用此器也與及也及尊者所常食飲之物子與婦非餕余不敢擅飲食之也【慶源輔氏曰凡此所以養其孝心也孝人心之所固有後世禮教不明日就銷鑠有不自知者矣若夫動容周旋中禮者則又成徳者之事也】

父母在朝夕恆食子婦佐餕旣食恆餕父沒母存冡子禦食羣子婦佐餕如初防甘柔滑孺子餕

佐餕者勸勉之使食而後餕其餘也旣食恆餕者盡食其常食之餘也禦食侍母食也如初如父在時也【山陰陸氏曰謂之恆餕則著以其美者孺子餕故也言羣子婦佐餕不言冡婦冡婦不預也○慶源輔氏曰父沒母存食則獨矣恐母心之傷也故冡子禦食焉禦侍也言禦至矣羣子婦佐餕如初然後可以至於無窮防甘柔滑孺子餕者所以慈防也養老慈防於是爲至】

在父母舅姑之所有命之應惟敬對進退周旋愼齊升降出入揖遊不敢噦噫嚏咳欠伸跛倚睇視不敢唾洟應之辭惟爲恭噦嘔逆之聲也莊子大塊噫气詩願言則嚏咳嗽聲也气乏則欠體疲則伸偏任爲跛依物爲倚睇視傾視也洟自鼻出者

寒不敢襲癢不敢搔不有敬事不敢袒裼不渉不撅防衣衾不見裏

襲重衣也袒與裼皆禮之敬故非敬事不袒裼也不因渉水則不揭裳不見裏爲其可穢【嚴陵方氏曰噦噫嚏咳則聲爲不恭欠仲跛倚睇視則貌爲不恭唾洟則聲貌俱爲不恭矣故每不敢爲也寒不敢襲癢不敢搔則不敢適已之便故也】

父母唾洟不見冠帶垢和灰請漱衣裳垢和灰請澣衣裳綻裂紉箴請補綴

唾洟不見謂卽刷除之不使見示於人也潄澣皆洗濯之事和灰如今人用灰湯也以綫貫箴爲紉【嚴陵方氏曰子之於親也衣而寒燠則問之體之苛癢則搔之而於己則寒不敢襲癢不敢搔以至父母之唾洟不見而已則唾洟不敢其所以愛親之心可謂至矣】

五日則燂湯請浴三日具沐其間面垢燂燔請靧足垢燂湯請洗少事長賤事貴共帥時

燂溫也潘淅米汁也靧洗靣也共帥時皆循是禮也【慶源輔氏曰應惟無二志也敬對無隱情也進退敬齊無不敬也非精神篤志何以及此應以惟敏矣敬以對忠矣惟誠故敏故忠至於進退周旋愼齊誠之至也誠身所以悅親而敬親所以敬身也袒裼撅親恐親之心不安也惟不得已而後爲之耳父母唾洟不見人情所不欲見也請澣潄請補綴請則容有不許然必先偹灰與箴而後請敬之至也簡者爲之則必得請而後偹矣沐不言請省文也循是而行之固無不有至者矣】

男不言內女不言外非祭非喪不相授器其相授則女受以篚其無篚則皆坐奠之而後取之

男正位乎外不當於外而言內庭之事女正位乎內不當於內而言捆外之事惟防祭二事乃得以器相授受者以祭爲嚴肅之地防當急遽之時乃無他嫌也非此二者則女必執篚使授者置之篚中也皆坐男女皆跪也授者跪而置諸地則受者亦跪而就地以取之也【嚴陵方氏曰女受以篚則男所受可知言女受而不及男者受陰事女以受爲正故也奠謂定之於地也以於地故言皆坐坐亦跪也與曲禮言坐而遷之同義○有問避嫌是否朱子曰合避處豈可不避如田不納履李下不整冠豈可不避如男女授受不親君不與同姓同車與異姓同車不同服皆是合避處】

外內不共井不共湢浴不通席不通乞假男女不通衣裳內言不出外言不入男子入內不嘯不指夜行以燭無燭則止女子出門必擁蔽其靣夜行以燭無燭則止道路男子由右女子由左

湢浴室也不嘯不指謂聲容有異駭人視聽也舊讀嘯爲叱今詳嘯非家庭所之聲宜其不可叱或有當者如見非禮舉動安得不叱以儆之乎讀如本字爲是擁猶障也由右由左見王制【長樂劉氏曰外內不共井嫌同汲也不共湢浴嫌相防也不通席嫌相親也不通乞假嫌往來也不通衣裳惡淆雜也內言不出惡交於外也外言不入惡交於內也禮當入內嘯則渉乎異也指則渉乎覘也有燭則行夜有不可得而已也無燭則止行則渉於不明也道路之法其右以行男子其左以行女子古之道也○嚴陵方氏曰言外內則男女在其中矣而於衣裳特言男女者以男女之衣裳異制尢所不可通故也內言不出外言不入與曲禮所言同擁蔽其面者惡外有所防也】

子婦孝者敬者父母舅姑之命勿逆勿怠

子而孝父母必愛之婦而敬舅姑必愛之然猶恐其恃愛而於命或有所違也故以勿逆勿怠爲戒【朱子曰勿逆勿怠此謂不可變節以傷尊者焉則慈愛之心也○東萊呂氏曰旣孝敬也何必戒其逆怠蓋孝敬之人事親至於與親相忘則慢心易生恐或至於逆怠故在所戒】

若飲食之𨿽不耆必嘗而待加之衣服𨿽不欲必服而待

嘗而待服而待皆謂俟尊者察其不耆不欲而攺命之則或置之或藏去乃敢如己意也

加之事人代之已𨿽弗欲姑與之而姑使之而後復之尊者任之以事而已旣爲之矣或念其勞又使他人代爲己意𨿽不以爲勞而不欲其代然必順尊者之意而姑與之若慮其爲之不如己意姑教使之及其果不能而後己復爲之也【慶源輔氏曰旣加之事又使人代之已𨿽不欲人代己然不可不順父母之命故姑與之而姑使之而後復之者終以身親之也○金華應氏曰味偶不甘而必嘗衣偶不稱而必服徐而待之則親知其果非所安而不可彊也加己以事而又代之以人亦姑與而姑使之待夫人之果不克勝而後復之亦不敢辭其難也是非故爲矯情蓋委曲以行其意𨿽至親之間亦有不容以直遂者必如是而後無所拂也】

子婦有勤勞之事𨿽甚愛之姑縱之而寧數休之謂𨿽甚愛此子婦而不忍其勞然必且縱使爲之而寧數數休息之必使終竟其事而後已不可以姑息爲愛而使之不事事也

子婦未孝未敬勿庸疾怨姑教之若不可教而後怒之不可怒子放婦出而不表禮焉

庸用也怒譴責之也不可怒謂𨿽譴責之而不攺也𨿽放逐其子出棄其婦而不表明其失禮之罪示不終絕之也【嚴陵方氏曰子婦有勤勞之事甚愛之姑縱之而寧數休之則彼共爲子婦之職而吾不可以愛故奪之也子婦未孝未敬勿庸疾怨則爲傷恩故也○慶源輔氏曰子曰愛之能勿勞乎勤勞之事若遽止之是姑息之愛也子婦未孝未敬勿庸疾怨是存父母之心也子婦放逐不得已也不表禮焉是猶有不忍之心也○東萊呂氏曰明言其惡而出之之謂表父母愛子之心舅姑待婦之禮𨿽彼有過猶欲遮防故放出而不明言其所以過○金華應氏曰自子婦孝者敬者而下勉子婦之孝於父母舅姑也自子婦有勤勞之事而下勉父母舅姑之慈於子婦也兩者交盡其道而孝慈之懽交結而不可解矣】

父母有過下气怡色柔聲以諫諫若不入起敬起孝說則復諫不說與其得罪於鄕黨州閭寧孰諫父母怒不說而撻之流血不敢疾怨起敬起孝

防曰孰諫謂純熟殷勤而諫若物之成熟然【西山眞氏曰起者悚然興起之意孰者反覆純熟之謂不諫是陷其親於不義得罪於州裏等而上之諸侯而不諫則使其親得罪於國人天子而不諫則使其親得罪於天下是以寧孰諫也怒而撻之猶不敢怨況下如此者乎諫不入起敬起孝諫而怒亦起敬起孝敬孝之外豈容有他念哉豈容一息望哉是說也聖人著之論語矣曰事父母幾諫見志不從又敬不違勞而不怨事親者當合二書而思焉○慶源輔氏曰下气怡色柔聲所以自牧也起敬起孝所以自防也自牧則無戾心自防則無倦意諫而父母不悅非己之罪也不諫而鄕閭責焉則己之罪也】

父母有婢子若庶子庶孫甚愛之𨿽父母沒沒身敬之不衰

婢子賤者之所生也若及也或也沒身終身也父母之所愛亦愛之至於犬馬盡然而況於人乎

子有二妾父母愛一人焉子愛一人焉由衣服飲食由執事母敢視父母所愛𨿽父母沒不衰

由自也不敢以私愛違父母之情故也【嚴陵方氏曰於父母所愛之事猶若是況父母之身乎父母沒猶不衰況父母之存乎】

子甚宜其妻父母不說出子不宜其妻父母曰是善事我子行夫婦之禮焉沒身不衰

宜猶善也大戴禮婦有七出不順父母一無子二淫三姤四惡疾五多言六竊盜七三不去有所受無所歸不去曾經三年防不去前貧賤後富貴不去【金華應氏曰婢子賤微而可遺庶孽賤微而可忽然父母有所鐘愛焉非特加愛而又當加敬可也然婢子庶孽是固所當聽命至於妻妾之切近乎吾身者而亦不敢不聽焉妾𨿽吾所甚愛不敢與父母所愛者敵妻𨿽吾所甚宜不敢以父母不悅而畱茍父母以爲善子之情𨿽替而夫婦之禮不可不行知有親而不知有己也】

父母𨿽沒將爲善思貽父母令名必果將爲不善思貽父母羞辱必不果舅沒則姑老冡婦所祭祀賔客每事必請於姑介婦請於冡婦

老謂傳家事於長婦也然長婦猶不敢專行故祭祀賔客之事必稟問焉介婦眾婦也【嚴陵方氏曰將者萌其始之謂果者成其終之謂夫君子之心將有爲也不必盡善以能有所思故不善終不成焉小人之心將有爲也非盡不善以不能有所思故善終不成焉然則善不善亦在乎思不思果不果之間而已】

舅姑使冡婦毋怠不友無禮於介婦

石梁王氏曰友謂當作敢者是○劉氏曰使以事使也母禁止辭不友者不愛也無禮者不敬也言舅姑以事命冡婦則冡婦當自任其勞不可怠於勞而怨介婦不助己遂不愛敬之也

舅姑若使介婦母敢敵耦於冡婦

劉氏曰敵耦者欲求分任均勞之意言舅姑若以事使介婦爲之則介婦亦當自任其勞不可謂己與冡婦爲敵耦欲求均配其勞也【慶源輔氏曰舅沒則姑老不以年計之也有婦則可以傳家事矣然至於祭祀賔客禮之大者亦必請於姑然後從事夫然後婦姑各得其宜介婦不敢敵耦於冡婦必如是而後冡婦之志行而家事宜矣】

不敢並行不敢並命不敢並坐

又言介婦之與冡婦分有尊卑非惟任事母敢敵耦亦且不敢比肩而行不敢並受命於尊者不敢並出命於卑者蓋介婦當請命於冡婦也坐次亦必異列【嚴陵方氏曰婦人以從久爲事故冡子之妻謂之冡婦猶之宗子之妻謂之宗婦也舅姑使冡婦母怠者不以居長而敢自怠也毋敢敵耦於冡婦者兩相抗爲敵兩相合爲耦言事之勞逸不敢與冡婦均也不敢並行並坐亦毋敢敵耦之事也】

凡婦不命適私室不敢退婦將有事大小必請於舅姑子婦無私貨無私畜無私器不敢私假不敢私與鄭氏曰家事統於尊也【嚴陵方氏曰私室卽婦室也其視舅姑之室若公所故也舅沒冡婦惟祭祀賔客之事則請於姑爾其餘則否也子婦無私貨以至不敢私與以家事統於尊故也】

婦或賜之飲食衣服布帛佩帨茝蘭則受而獻諸舅姑舅姑受之則喜如新受賜若反賜之則辭不得命如更受賜藏以待之

或賜之謂私親兄弟也茝蘭皆香艸也受之則如新受賜不受則如更受賜孝愛之至也不得命者不見許也待乏待尊者之乏也

婦若有私親兄弟將與之則必復請其故賜而後與之故卽前者所獻之物而舅姑不受者𨿽藏於私室今必請於尊者旣許然後取以與之也【嚴陵方氏曰獻諸舅姑者不敢私受人故也請其故賜而後與之者不敢私與人故也○慶源輔氏曰姑嚴則婦賢凡此非特舅姑之便其私乃所以成婦之徳也有事則私事大小也必請於舅姑無所隱也私貨謂不請於舅姑而專有之者喜如新受賜人以與己已得以獻諸舅姑其喜一也始也人賜之今也親賜之又藏以待乏其心終一於舅姑也必請其故非誠於無私畜不私與者不能如此也】

適子庶子祗事宗子宗婦𨿽貴富不敢以貴富入宗子之家𨿽眾車徒捨於外以寡約入

防曰適子謂父及祖之適子是小宗也庶子謂適子之弟宗子謂大宗子宗婦謂大宗子之婦

子弟猶歸器衣服裘衾車馬則必獻其上而後敢服用其次也若非所獻則不敢以入於宗子之門不敢以貴富加於父兄宗族

猶若也謂子弟中若有以功徳顯榮而蒙尊上歸遺之以器用衣服等物則必獻其上等者於宗子而自服用其次者若非宗子之爵所當服用而不可獻者則已亦不敢服用之以入宗子之門也加髙也【嚴陵方氏曰大傳曰敬宗故收族收族故宗廟嚴則祗事宗子宗婦乃所以嚴宗廟而已𨿽貴富不敢以貴富入宗子之家𨿽眾車徒捨於外以寡約入者不敢以支臨宗也加於父兄宗族與獻子加於人一等之加同蓋彼賤而我貴彼貧而我富而我以貴富服禦入其門則是以貴富而加貧賤也】

若富則具二牲獻其賢者於宗子夫婦皆齊而宗敬焉終事而後敢私祭

賢猶善也齊而宗敬謂齊戒而往助祭事以致宗廟之敬也私祭祖禰則用二牲之下者【嚴陵方氏曰終事而後敢私祭者蓋宗之親爲正統己之親爲旁出也正統之有祭公義也旁出之有祭私恩也終宗子之事而後敢私祭則是不以旁出先正統不以私恩勝公義也○慶源輔氏曰不以貴富入宗子者此不專爲宗子於父兄宗族皆不可也前言人事而後言鬼事於鬼事而如此然後爲至者其所以敬宗子者當如此則宗子之所以自處者當如何】

飯黍稷稻梁白黍黃梁稰穛

飯之品有黃黍稷稻白粱白黍黃粱凡六其糓熟而獲之則曰稰生獲之曰穛穛是斂縮之名以生獲故其物縮斂也此諸侯之飯天子又有麥與苽

膳膷臐膮醢牛炙

膷牛臐羊膮豕皆香美之名也醢字衍當刪牛炙炙牛肉也此四物爲四豆共爲一行【嚴陵方氏曰飯者食之本然制造之齊無他焉反其生熟之而已自黍稷而下皆言其材也牛曰膷薌也土畜也羊曰臐燻也火畜也豕曰膮水畜也皆以其气臭名之】

醢牛胾醢牛膾

醢肉醬也牛胾切牛肉也並醢與牛膾四物爲四豆是第二行

羊炙羊胾醢豕炙

此四物爲四豆是第三行

醢豕胾芥醬魚膾

此四物爲四豆是第四行共十六豆下大夫之禮也【山陰陸氏曰炙小肉也胾大肉也膾腥肉也】

雉兔鶉鷃

此四物爲四豆列爲第五行共二十豆則上大夫之禮也

飲重醴稻醴淸糟黍醴淸糟粱醴淸糟或以酏爲醴黍酏漿水醷濫

醴者稻黍粱三者各爲之已泲者爲淸未泲者爲糟是三醴名有淸有糟也以淸與糟相配重設故云重醴蓋致飲於賓客則兼設之也以酏爲醴釀粥爲醴也黍酏以黍爲粥也漿醋水也醷梅漿也濫雜糗飯之屬和水也

酒淸白

淸淸酒也祭祀之酒事酒昔酒俱白故以白名之有事而飲者謂之事酒無事而飲者名昔酒

羞糗餌粉酏

周禮羞邊之實糗餌粉餈此酏字當讀爲餈記者誤耳許愼云餈稻餅也炊米搗之粉餈以豆爲粉糝餈上也糗炒幹米麥也搗之以爲餌蓋先屑爲粉然後溲之餌之言堅潔若玉珥也餈之言滋也【山陰陸氏曰淸淸酒若今煮酒白昔酒事酒若今生酒糗餌粉餈謂之羞則以甚美故也】

食蝸醢而苽食雉羮麥食脯羮雞羮折稌大羮兔羮和糝不蓼

此言進飯之宜蝸與螺同苽雕胡也脯羮折脯爲羮也稌稻折稌謂細折稻米爲飯也此五羮者宜以五味調和米屑爲糝不須加蓼故云和糝不蓼也

濡豚包苦實蓼濡雞醢醬實蓼濡魚卵醬實蓼濡鼈醢醬實蓼

濡讀爲胹烹煮之也胹豚者包裹之以苦菜而實蓼於腹中此四物皆以蓼實其腹而煮之也卵醬魚子爲醬也三物之用醬蓋以調和其汁耳

腶修蚳醢脯羮兔醢麋膚魚醢魚膾芥醬麋腥醢醬桃諸梅諸卵鹽

腶修見前蚳醢以蚍蜉子爲醢也謂食腶修者以蚳醢配之食脯羮者以兔醢配之餘仿此麋鹿之大者膚切肉也麋腥生麋肉也諸菹也桃梅皆爲菹藏之欲藏必令稍幹故周禮謂之幹防食之則和以卵鹽大鹽形似鳥卵故名卵鹽也【長樂劉氏曰二十有六物士庶不可得而偹之也偶其有者則如此法以制之凡爲人子婦者預當知之以敬於祭祀則鬼神享之以奉於燕飲則賔客樂之以饌於尊親則衰病宜之其在教也爲婦功焉聖人所以致婦人於孝敬惜衰老於充肥者其道如是也】

凡食齊視春時羮齊視夏時醬齊視秋時飲齊視冬時鄭氏曰飯宜溫羮宜熱醬宜涼飲宜寒也【嚴陵方氏曰食齊則黍稷稌粱之類是也羮齊則雉兔雞犬之類是也醬齊則醯醢韲菹之類是也飲齊則水漿醴涼之類是也】

凡和春多酸夏多苦秋多辛冬多咸調以滑甘

酸苦辛鹹木火金水之所屬多其時味所以養气也四時皆調以滑甘象土之寄與【延平黃氏曰四時之气各欲其彊春欲木彊夏欲火彊秋欲金彊冬欲水彊其勢少弱則他气乘之矣五行之於四時如此則五藏之於四時可不以時致其彊哉是故春多酸則助木而彊之夏多苦則助火而彊之秋多辛冬多咸皆然夫運四味之所養分於四藏者脾之爲物也載四行之所用均於四時者土之爲物也是故脾土屬也甘土味也寓於四味而調之所以養土養脾而後脾能運是四味以行焉然則五味之用不亦大乎】

牛宜稌羊宜黍豕宜稷犬宜粱鴈宜麥魚宜苽

上云折稌犬羮兔羮此云牛宜稌者上是人君燕食以滋味爲美此據尊者正食而言也【長樂劉氏曰飲食欲溫故比春時羮汁宜熟故比夏時醬齊宜涼故比秋時飲齊欲冷故比冬時由是以飲食老者則易化而難傷矣春夏秋冬五行之气也天地之化成品彚聖人順天地而養萬民者也欲其飲食春多酸夏多苦秋多辛冬多咸所以參配四時長養五藏之气以助乎五行也調以滑甘者四時仰土以成其能也此經所以養老而補病扶衰故經方之減者以少壯言也牛宜稌牛肉稌飯尢相宜也羊宜黍豕宜稷犬宜粱鴈宜麥魚宜苽皆其類也豈獨於味爲宜實亦於人有補焉】

春宜羔豚膳膏薌夏宜腒鱐膳膏臊秋宜犢麛膳膏腥冬宜鮮羽膳膏羶

牛膏薌犬膏臊雞膏腥羊膏羶如春時食羔豚則煎之以牛膏故云膳膏薌也餘仿此腒幹雉鱐幹魚麛鹿子鮮生魚羽鴈也舊說此膳所宜以五行衰王相參乃方氏燥濕疾遲𨿽弱之說今皆略之【嚴陵方氏曰羔豚羊豚之小者方春品物之小故以小者爲宜腒鱐者雉魚之幹者方夏物有餒敗之患故以干者爲宜也秋則物成而可嘗之時故𨿽犢與麛皆得以嘗之矣冬則物眾而可進之時故𨿽飛與潛者皆得以進之矣○王氏曰人者五土之所生五行之所致養口納味養形納气一味之不調一气之不順則疾癘得以乘而至先王乘時之消息因理之盈虛以節飲食以養性命春行羔豚秋行犢麛所以順陰陽之中气夏行腒鱐冬行鮮羽所以順陰陽之正气也】

牛修鹿脯田豕脯麋脯麕脯麋鹿田豕麕皆有軒雉兔皆有芼

疏曰麋鹿田豕麕皆有軒者言此等非但爲脯又可腥食腥食之時皆以藿葉起之而不細切故云皆有軒不云牛者牛惟可細切爲膾不宜大切爲軒雉兔皆有芼者爲雉羮兔羮皆有芼菜以和之○鄭氏曰軒讀爲憲憲謂藿葉切也

爵鷃蜩範芝栭蔆椇棗栗榛柿桃李梅杏楂梨姜桂蜩蟬範蜂芝如今木耳之類栭韻會注云江淮呼小栗爲栭栗蔆芰也椇形似珊瑚味甜美一名白石李○鄭氏曰自牛修至此三十一物皆人君燕食所加庶修也周禮天子羞用百有二十品記者不能次錄【長樂劉氏曰自牛修至此凡三十有一物四時之和气可以脯可以干可以藏以備乎老者之所欲也士庶之力𨿽不得畢備有儲之亦子婦所以盡於孝敬也】

大夫燕食有膾無脯有脯無膾士不貳羮胾庶人耆老不徒食

因上文言人君燕食之物而言大夫燕食士不貳羮胾亦謂燕食也徒猶空也不徒食言必有饌○疏曰若朝夕常食則下云羮食自諸侯以下至於庶人無等【嚴陵方氏曰燕食謂燕饗之食也膾脯羞也故不得兼之言大夫如此則士可知羮胾者食之配士𨿽降於大夫然闕一不可特不貳之而已言士如此則大夫貳之可知】

膾春用蔥秋用芥豚春用韭秋用蓼脂用蔥膏用薤三牲用藙和用醯獸用梅

芥芥醬也肥凝者爲脂釋者爲膏三牲牛羊豕也藙茱萸也和用醯以醯和三牲也獸用梅以梅和獸也【嚴陵方氏曰蔥以气逹爲怱芥以味辛爲介春物方生故宜食性之怱者秋物方成故宜食性之介者故膾用二物以和之韭性溫而生能久蓼味辛而气能散溫而生固春所宜也辛而散固秋所宜也故豚用二物以和之三牲肉軆之大者气之所聚不能無毒故用藙之辛以散其毒焉凡物未始無毒三牲必散之者以肉體特大故也芥蓼之味非不辛然必用藙者能殺虫故也和用醯謂三牲也荀子曰醯酸而蛇聚書曰若作和羮爾爲鹽梅蓋醯與梅皆酸也和之以此收其味而已然牲用醯獸用梅者亦各以其類而已】

鶉羮雞羮鴽釀之蓼魴鱮烝雛燒雉薌無蓼

鴽不爲羮惟烝煮而已故不曰羮此三味皆切蓼以雜和之故曰釀之蓼魴鱮二魚烝而食之故曰魴鱮烝雛鳥之小者燒熟然後調和故云雛燒雉則或燒或烝或以爲羮皆可薌謂香艸若白蘇紫蘇之屬也言烝魴鱮燒雛及烹雉皆調和之以香艸無用蓼也【山陰陸氏曰魴鱮弱魚也烹或易爛烝之可也無蓼與不蓼異不蓼不必用蓼爾無蓼直無蓼也】

不食雛鼈狼去腸狗去腎貍去正兔去凥狐去首豚去腦魚去乙鼈去丑

此九者皆爲不利於人雛鼈伏乳者魚體中有骨如蒃乙之形去之爲鯁人也醜竅也或云頸下有骨能毒人

肉曰脫之魚曰作之棗曰新之栗曰撰之桃曰膽之柤梨曰攢之

脫者剝除其筋膜作者搖動之以觀其鮮鯘一說作猶斮也謂削其鱗棗則拭治而使之新潔撰猶選也栗多虫螙宜選擇之桃多毛拭治令靑滑如膽攢之者攢治其螙處也此皆治擇之名

牛夜鳴則庮羊泠毛而毳羶狗赤股而躁臊鳥皫色而沙鳴郁豕望視而交睫腥馬黑而般臂漏

牛之夜鳴者其肉庮臭羊之毛本稀泠而毛端毳結者其肉羴气狗股裏無毛而舉動急躁者其肉臊惡皫色色變而無潤澤也沙嘶也鳴而其聲沙嘶者郁謂腐臭也望視舉目髙也交睫目睫毛交也腥讀爲星肉中生小息肉如米者也般臂前脛毛斑也漏讀爲螻謂其肉如螻蛄臭也牛至馬六物若此者皆不可食【嚴陵方氏曰夜鳴謂非時而鳴赤股者股無毛則股著見矣故以赤言之躁則言其性之不盡皫言如麃之色白沙鳴鳴之悲涼者豕俯首以食首俯則下視曰望視則首昻矣交睫目毛以長故交黑言眾體皆異而獨黑也般在前脛故曰般臂】

雛尾不盈握弗食舒鴈翠鵠鴞胖舒鳬翠雞肝鴈腎鴇奧鹿胃

舒鴈鵝也翠尾肉也胖脇側薄肉也舒鳬鴨也鴇似鴈而大無後指奧脾肶也藏之深奧處也此九物亦不可食【嚴陵方氏曰握手一握也尾不盈握則形未成故弗食言此弗食則下陳者可知○王氏曰天產之物所以資气體之養者也所稟之气一有不和則資其味者疾癘或乘之而至於爲害不少矣每物而辧則膳修之用無陰陽偏勝之气而气體之養賴之而安矣】

肉腥細者爲膾大者爲軒或曰麋鹿魚爲菹麕爲辟雞野豕爲軒兔爲宛脾切蔥若薤實諸醯以柔之

細縷切者爲膾大片切者爲軒或用蔥或用薤故云切蔥若薤肉與蔥薤皆置之醋中故雲實諸醯浸漬而熟則柔軟矣故曰柔之○疏曰爲記之時無菹軒辟雞宛脾之制作之未審舊有此言記者承而用之故稱或曰其辟雞宛脾及軒之名其義未聞

羮食自諸侯以下至於庶人無等大夫無秩膳大夫七十而有閣

羮與飯常日所食故無貴賤之等差秩常也五十始命未爲甚老故無常膳七十有閣則有秩膳矣閣以板爲之所以庋飲食之物【嚴陵方氏曰食爲主羮爲配人所日用者也爲稱有無隨其所宜不制丰殺而預爲之等𨿽然此特自諸侯以下而已若夫四海之奉一人之尊又安得無等乎所以言諸侯以下也前言士不貳羮胾則士羮亦有等矣蓋彼主燕食此主常食言之也燕食以禮爲等故不可無等常食以養爲主故不可不隨宜焉】

天子之閣左達五右達五公侯伯於房中五大夫於閣三士於坫一

疏曰宮室之制中央爲正室正室左右爲房房外有序序外有夾室天子尊庖廚逺故左夾室五閣右夾室五閣諸侯卑庖廚宜稍近故於房中惟一房之中而五閣也大夫卑而無嫌故亦於夾室而三閣士卑不得爲閣但於室中爲土坫以食五者三牲之肉及魚臘三者豕魚臘也【嚴陵方氏曰夾室以自是而達於外故謂之達必於夾室者逺庖廚之義也自諸侯而下則有逺近之殊多少之別者尊者詳卑者略尊者隆卑者殺故也】

凡養老有虞氏以燕禮夏后氏以饗禮殷人以食禮周人修而兼用之凡五十養於鄕六十養於國七十養於學達於諸侯八十拜君命一坐再至瞽亦如之九十者使人受五十異粻六十宿肉七十二膳八十常珍九十飲食不違寢膳飲從於遊可也六十歲制七十時制八十月制九十日修惟絞紟衾冒死而後制五十始衰六十非肉不飽七十非帛不暖八十非人不暖九十𨿽得人不暖矣五十杖於家六十杖於鄕七十杖於國八十杖於朝九十者天子欲有問焉則就其室以珍從七十不俟朝八十月告存九十日有秩五十不從力政六十不與服戎七十不與賓客之事八十齊喪之事弗及也五十而爵六十不親學七十致政凡自七十以上惟衰麻爲喪凡三王養老皆引年八十者一子不從政九十者其家不從政瞽亦如之凡父母在子𨿽老不坐有虞氏養國老於上庠養庶老於下庠夏后氏養國老於東序養庶老於西序殷人養國老於右學養庶老於左學周人養國老於東膠養庶老於虞庠虞庠在國之西郊有虞氏皇而祭深衣而養老夏后氏收而祭燕衣而養老殷人冔而祭縞衣而養老周人冕而祭衣而養老此一節並說見王制【山陰陸氏曰王制主國故先言養國老於上庠後言凡三王養老皆引年八十者一子不從政內則主家故先言三王養老皆引年八十者一子不從政後言養國老於上庠】

曾子曰孝子之養老也

石梁王氏曰此一養字蒙上文當從上聲忠養之養當從去聲

樂其心不違其志樂其耳目安其寢處以其飲食忠養之孝子之身終終身也者非終父母之身終其身也是故父母之所愛亦愛之父母之所敬亦敬之至於犬馬盡然而況於人乎

樂其心諭父母於道也不違其志能養志也飲食忠養以上是終父母之身愛所愛敬所敬則終孝子之身也【嚴陵方氏曰怡聲而問所以樂其耳也柔色以溫所以樂其目也定於昏所以安其寢也省於晨所以安其處也以其飲食忠養之者蓋養親之道𨿽非卽飲食以能盡亦非捨飲食以能爲君子何以處之亦曰忠養之而已夫養之以物止足以養其口體養之以忠則足以養其志矣○西山眞氏曰孝子愛敬之心無所不至故父母之所愛敬者𨿽犬馬之賤亦愛敬之況人乎哉姑舉其近者言之若兄若弟吾父母之所愛也吾其可以不愛之乎若薄之是薄吾父母也若親若賢吾父母之所敬也吾其可以不敬之乎若嫚之是嫚吾父母也推類而長莫不皆然若晉武惑馮紞之防不思太后之言而疎齊王攸唐髙宗溺武氏之寵不念太宗顧托之命而殺長孫無忌皆禮經之罪人也】

凡養老五帝憲三王有乞言五帝憲養气體而不乞言有善則記之爲惇史三王亦憲旣養老而後乞言亦微其禮皆有惇史

憲法也養老之禮五帝之世主於法其徳行而已至三王之世則又有乞言之禮焉惇史所以記其惇厚之徳也三王亦未嘗不法其徳行然於乞言之際其禮微略不誠切以求之故云微其禮然亦皆有惇史焉○方氏曰五帝之憲也而老者亦未嘗無言要之以徳爲主耳故曰有善則記之蓋可記者言故也三王之乞言而老者未嘗無徳要之以言爲主耳故曰三王亦憲【東萊呂氏曰年之貴乎天下久矣五帝三王皆尊徳尙齒然五帝三王養老之禮𨿽同憲與乞言不同蓋道有升降風气有厚薄所以如此五帝憲則是瞻儀容視起居不曾有乞言之禮蓋當時風气未開人情淳厚朝夕與老者親炙其仁義之容道徳之光自得於觀感不言之際三王不及五帝所以有乞言之禮此之於觀瞻不言之中气味稍薄】

淳熬煎醢加於陸稻上沃之以膏曰淳熬

淳沃也熬煎也陸稻陸地之稻也以陸稻爲飯煎醢加於飯上又恐味薄故更沃之以膏此八珍之一也

淳母煎醢加於黍食上沃之以膏曰淳毋

疏曰毋是禁辭非膳羞之體故讀爲模象也蓋法象淳熬而爲之但用黍飯爲異耳此八珍之二也

炮取豚若將刲之刳之實棗於其腹中編萑以苴之塗之以謹塗炮之塗皆幹擘之濯手以摩之去其皽爲稻粉糔溲之以爲酏以付豚煎諸膏膏必滅之鉅鑊湯以小鼎薌脯於其中使其湯毋滅鼎三日三夜毋絕火而後調之以醯醢

此珍主於塗而燒之故以炮名牂牡羊也刲之刳之殺而去其五藏也萑蘆葦之類苴裹也謹讀爲墐說文秥土也擘之者擘去幹塗也濯手以摩之去其皽謂擘泥手不淨又兼肉熟故必濯其手然後摩去其皽膜也糔與前章滫瀡之滫同以稻米爲粉滫溲之爲粥若豚則以此粥敷其外若羊則解折其肉以此粥和之而俱煎以膏滅沒也謂所用膏沒此豚與羊也鉅鑊湯以大鑊盛湯也脯解析之薄如脯也薌脯香美此脯也脯在小鼎內而小鼎則置在鑊湯內湯不可沒鼎沒鼎則水入壞脯也母絕火微熱而已不熾之也至食則又以醯與醢調和之此八珍之三四也

搗珍取牛羊麋鹿麕之肉必脄每物與牛若一捶反側之去其餌熟出之去其皽柔其肉

脄夾肉也與牛若一謂與牛肉之多寡均也捶搗也反捶之又側捶之然後去其筋餌旣熟乃去其皽膜而柔之以醯醢此八珍之五也

漬取牛肉必新殺者薄切之必絕其理湛諸美酒期朝而食之以醢若醯醷

絕其理橫斷其文理也湛亦漬也期朝今旦至明旦也醷梅漿也此八珍之六也

爲熬捶之去其皽編萑布牛肉焉屑桂與姜以灑諸上而鹽之幹而食之施羊亦如之施麋施鹿施麕皆如牛羊欲濡肉則釋而煎之以醢欲幹肉則捶而食之此肉於火上爲之故名曰熬生搗而去其皽膜然後布於編萑之上先以桂姜之屑灑之次用鹽釋謂以水潤釋之也此八珍之七也

糝取牛羊豕之肉三如一小切之與稻米稻米二肉一合以爲餌煎之

三如一謂三者之肉多寡均也稻米二肉一謂二分稻米一分肉也此卽周禮糝食

肝膋取狗肝一幪之以其膋濡炙之舉燋其膋不蓼舉皆也謂炙膋皆熟而焦食之不用蓼也此八珍之八記者又不依次故間雜在糝食酏食之間

取稻米舉搔溲之小切狼臅膏以與稻米爲酏

狼臅膏狼胸臆中之膏也此蓋以滫溲稻米之粉而煎之以膏注讀酏爲餰者以酏是粥非豆實也此卽周禮之酏食【山陰陸氏曰言爲熬在上言爲酏在下熬隆於用火言爲稻粉在上亦以此周官糝食卽此糝酏食卽此酏三相參謂糝所謂稻米二肉一合以爲餌煎之是也兩相差池爲酏所謂小切狼臅膏以與稻米爲酏是也此篇上言養老繼之以此蓋珍宜以養老文王世子曰適饌省醴養老之珍具】

禮始於謹夫婦爲宮室辧外內男子居外女子居內深宮固門閽寺守之男不入女不出

夫婦爲人倫之始不謹則亂其倫類故禮始於謹夫婦也○鄭氏曰閽掌守中門之禁寺掌內人之禁令【長樂劉氏曰凡禮者爲人倫而設也人倫之禮始於謹夫婦焉易稱家人女正位乎內男正位乎外男女正天地之大義也家人有嚴君焉父母之謂也父父子子兄兄弟弟夫夫婦婦而家道正正家而天下定矣此所以必爲宮室先辧內外男子居外女子居內各正其徳業也宮不深則內外之聲可通門不固則出入之禁可逾閽寺守之不嫌於處內也故男非其時不入女非其禮不出皆所以爲天下之內則也○嚴陵方氏曰天下之本在國國之本在家故禮始於謹夫婦易基乾坤詩首關雎始於謹夫婦之意也謹夫婦故爲宮室以居之辧外內以防之男子居外女子居內陰陽之分也深宮則外人不得而入固門則彊者不得而啟】

男女不同椸枷不敢縣於夫之楎椸不敢藏於夫之篋笥不敢共湢浴夫不在斂枕篋簟席襡器而藏之少事長賤事貴咸如之

椸枷見曲禮植者曰楎橫者曰椸楎椸同類之物椸以竿爲之故鄭云竿謂之椸余見前【臨川吳氏曰旣言外內不共湢浴男女不同椸枷又言非特外內男女爲然𨿽夫婦得相親者亦然不但不共楎椸亦不共篋笥夫婦且如此則非夫婦者其明微厚別又當何如○山陰陸氏曰枕有篋簟席有襡皆器而藏之不言枕言枕篋不言席言簟席襡嫌瀆也卽父母舅姑不嫌】

夫婦之禮惟及七十同藏無間故妾𨿽老年未滿五十必與五日之禦將禦者齊潄澣愼衣服櫛縰笄緫角拂髦衿纓綦屨𨿽婢妾衣服飲食必後長者妻不在妾禦莫敢當夕

櫛縰以下說見篇首角字衍天子之禦妻八十一人當九夕世婦二十七人當三夕九嬪九人當一夕三夫人當一夕後當一夕凡十五日而徧五日之禦諸侯制也諸侯一娶九女夫人及二媵各有侄娣此六人當三夕次二媵當一夕次夫人專一夕凡五日而徧也當夕當妻之夕也【長樂劉氏曰夫婦𨿽未七十同藏未有可嫌者聖人制禮以爲天下之內則夫婦必如此者以爲男女內外之禮敬則爲先焉夫婦身先於上而男女力行於下以無嫌正有嫌也用有情之難行正人情之易制也○嚴陵方氏曰將禦者必齊潄澣者則所以致潔敬也婢妾衣服飲食必後長者蓋不以賤廢尊卑上下之道故也妻不在妾禦莫敢當夕者所以避上僭之嫌也】

妻將生子及月辰居側室夫使人日再問之作而自問之妻不敢見使姆衣服而對至於子生夫復使人日再問之夫齊則不入側室之門

正寢在前燕寢在後側室者燕寢之旁室也作動作之時也姆女師也【慶源輔氏曰當產而辟燕寢居側室其自斂戢者至矣豈復有驕其夫之意哉夫使人日再問之者愛而不失於狎敬而不失於疏妻不敢見𨿽病不敢忘禮使姆衣服而對𨿽病不敢失禮】

子生男子設弧於門左女設帨於門右三日始負子男射女否

弧弓也帨佩巾也以此二物爲男女之表負抱也【嚴陵方氏曰設弧於門左蓋左者天道所尊設帨於門右右者地道所尊必曰設者方男女之生其於弧帨有可用之道而未能有用之實也古之人重男女之生又重男女之別非特見於弧帨而已男則寢於牀之尊女則寢於地之卑其衣之也男以晝服之裳女以夜服之裼其弄之也男以所有事之璋女以所有事之瓦】

國君世子生告於君接以大牢宰掌具三日卜士負之吉者宿齊朝服寢門外詩負之射人以桑弧蓬矢六射天地四方保受乃負之宰醴負子賜之束帛卜士之妻大夫之妾使食子

接以大牢者以大牢之禮接見其子也宰宰夫也掌具掌其設禮之具也卜士負之者卜其吉者而使之抱子也詩承也儀禮言屍酢主人詩懷之亦承儀射天地四方者期其有事於逺大也保保母也受乃負之受之於士而抱之也蓋士之負子特爲斯須之禮而已宰旣掌具故以醴禮負子之士仍賜束帛以酬之食子謂乳養之也今按此言世子生接以大牢特言其常禮如此耳下文又言接子擇日則亦或在始生三日之後也鄭氏謂食其母使補虛彊气讀接爲防而訓爲勝其義迂方氏讀如本字今從之【慶源輔氏曰大牢牲之大也大宰官之尊也所以重世子也據下凡接子可知士之負子斯須而已必醴而賜之者所重在子也醴士而不及射人士負我者也射人我所使也固不可同矣諸母則擇之乳母則卜之者豈非情性之發尙猶可見而气血之相宜有不可知者耶○嚴陵方氏曰射之爲道此男子之所當爲者故士使之射不能則辭以疾方子之生則使人代之以射且示其有志然桑非弓幹之上者蓬非矢材之勁者然則桑蓬其用之義以見𨿽有其志未備其事而成人有漸也】

凡接子擇日冡子則大牢庶人特豚士特豕大夫少牢國君世子大牢其非冡子則皆降一等

冡子大牢謂天子之元子也【嚴陵方氏曰擇日卜日也卜而擇之故也○山陰陸氏曰據士庶人特豚應云國君大牢今曰國君世子大牢爲其接以大牢同於王也是以盛言之盡其詞焉爾且言冡子則大牢庶人特豚士特豕大夫大牢國君世子大牢惟國君而逺之使不偪上也又以著自庶人積隆至是窮矣蓋理窮則同此皆言之法也○慶源輔氏曰父子之气未嘗不相接也生子有而又以禮接之於是爲至】

異爲孺子室於宮中擇於諸母與可者必求其寛裕慈惠溫良恭敬愼而寡言者使爲子師其次爲慈母其次爲保母皆居子室他人無事不往

諸母眾妾也可者謂𨿽非眾妾之列或傳禦之屬可爲子師者也此人君養子之禮師教以善道者慈母審其欲惡者保母安其寢處者他人無事不往恐兒驚動也【長樂劉氏曰寛則容徳固多裕則臨事不撓慈則仁性丰盈惠則恩意浹洽溫則言動粹和良則心意純熟恭則容止必莊敬則誠無弗敬具此八善而加之以畏愼將之以寡言婦人之全徳也然後可以爲子之師也若夫愛子以徳時其志意體其寒溫察其好惡相其寢興順其長育者慈母之職也保防其身衛養其气時其衣服節其飲食侍其寢寐防其疾苦而專詩負之者保母之職也國之根本生靈休戚之所系也弗正厥始弗淑其習烏能正厥性俾近於聖賢哉先王制禮乃及於是知所務矣】

三月之末擇日翦髮爲鬌男角女覊否則男左女右是日也妻以子見於父貴人則爲衣服由命士以下皆潄澣男女夙興沐浴衣服具視朔食夫入門升自阼階立於阼西鄕妻抱子出自房當楣立東面

鬌所存畱不翦者也夾囪兩旁當角之處畱髮不翦者謂之角畱頂上縱橫各一相交通逹者謂之羈嚴氏云夾囪曰角兩髻也午達曰羈三髻也貴人大夫以上也由自也且視朔食者所具之禮如朔食也朔食天子大牢諸侯少牢大夫特豕士特豚也入門入側室之門也側室亦南向故有阼階西階出自房自東房而出也【嚴陵方氏曰角則相對以其耦也羈則相午以其奇也或男耦而女奇取陰陽之相須也或男左而女右取陰陽之相類也○慶源輔氏曰男女初生羈角左右其辧也如此則知男女之別無非自然之理豈特以未流之害然後制禮以別之耶】

姆先相曰母某敢用時日祗見孺子夫對曰欽有帥父執子之右手咳而名之妻對曰記有成遂左還授師子師辯告諸婦諸母名妻遂適寢

某妻姓某氏也時日是日也孺稚也欽敬帥循也言當敬教之使循善道也咳而名之者說文咳小兒笑聲謂父作咳聲笑容以示慈愛而名之也記有成謂當記識夫言教之成徳也授師以子授子師也諸婦同族卑者之妻也諸母同族尊者之妻也後告諸母欲名成於尊也妻遂適寢復夫之燕寢也【慶源輔氏曰姆先相曰敢用時日祗見孺子夫婦之禮嚴矣夫對曰欽有帥妻對曰記有成夫婦之義一矣姆先相者妻旣抱子當謂東面而立傳姆在母之前而相佐其辭也○山陰陸氏曰夫對曰敬當有以帥之妻對曰記當有以成之帥之者父道也成之者母道也】

夫告宰名宰辯告諸男名書曰某年某月某日某生而藏之宰告閭史閭史書爲二其一藏諸閭府其一獻諸州史州史獻諸州伯州伯命藏諸州府夫入食如養禮宰屬吏也諸男同宗子姓也藏之者以簡防書子名而藏於家之書府也二十五家爲閭二千五百家爲州州伯則州長也閭吏州史皆其屬吏也閭府州府皆其府藏也夫入食如養禮謂與其妻禮食如婦始饋舅姑之禮也○疏曰此經所陳謂卿大夫以下故以名徧告同宗諸男諸男卑者尙告則告諸父可知若諸侯絕宗則不告也【山陰陸氏曰妻言遂適寢妾言遂入禦妻言夫入食如養禮妾言禮之如始入室妻之辭莊妾之辭瀆言之法也○嚴陵方氏曰名則辯告之以示於眾書則藏之以傳於久則以男子者人之所貴重故也若華封人之祝堯以是而已】

世子生則君沐浴朝服夫人亦如之皆立於阼階西鄕世婦抱子升自西階君名之乃降

諸侯朝服端素裳夫人亦如之者亦朝服也當是展衣注云褖衣者以見子畢卽待禦於君故服進禦之褖衣也人君見世子於路寢此升自西階是自外而入也凡生子無問妻妾皆在側室【山陰陸氏曰不言三月之末嫌緩不言執其右手咳而名之嫌漫皆非所以言世子故也上下比義使從可知而已】

適子庶子見於外寢撫其首咳而名之禮帥初無辭此適子蓋世子之弟庶子則妾子也外寢君燕寢也燕寢在內以側室在旁處內故謂此爲外也○疏曰庶子見於側室此以撫首咳名無辭之事同故與適子連文云見於外寢耳【嚴陵方氏曰適子庶子皆見於外寢則世子見於路寢可知】

凡名子不以日月不以國不以隱疾大夫士之子不敢與世子同名

說見曲禮

妾將生子及月辰夫使人日一問之子生三月之末漱澣夙齊見於內寢禮之如始入室君已食徹焉使之特餕遂入禦

此言大夫士之妾生子之禮宮室之制前有路寢次則君之燕寢次夫人正寢卿大夫以下前有適室次則燕寢次則適妻之寢此言內寢正謂適妻寢耳如始入室者如初來嫁時也特餕使此生子者獨餕不如常時眾妾同餕也【慶源輔氏曰妾生子而禮之如始入室所以使之知大分已定於其初矣特餕所以寵之然其分不可得而易也】

公庶子生就側室三月之末其母沐浴朝服見於君擯者以其子見君所有賜君名之眾子則使有司名之擯者傳姆之屬也君所有賜者此妾君所偏愛而特加恩賜者故其子君自名之若聚妾之子恩寵輕略者則使有司名之也○疏曰前文已云適子庶子見異於世子今更重出者以前庶適連文故此特言庶子之禮【山陰陸氏曰庶子言就側室則世子不就側室其母沐浴朝服則君不沐浴朝服】

庶人無側室者及月辰夫出居羣室其問之也與子見父之禮無以異也

問之之禮與執手咳名之事欽帥記成之辭皆與有爵者同故云無以異也【嚴陵方氏曰庶人或無妾故有無側室者羣室則固無定所矣凡此以庶人之賤故其禮略也】

凡父在孫見於祖祖亦名之禮如子見父無辭

應氏曰辭者夫婦所以相授受也祖尊故有其禮而無其辭【嚴陵方氏曰父在謂祖在也據子之父稱之故曰父爾以祖名之而不以父者家事統於尊故也】

食子者三年而出見於公宮則劬

食子者士之妻大夫之妾也子三年則免懷抱故食者出還其家見於公宮而告辭則君必有賜劬者有賜以勞其劬勞也【山陰陸氏曰不言寢不言君所嫌防也】

大夫之子有食母士之妻自養其子

食母乳母也士卑故自養

由命士以上及大夫之子旬而見

注讀旬爲均謂適子妾子有同時生者𨿽是先生者先見後生者後見然皆在夫未與婦禮食之前故曰均而見也○應氏曰子固以禮見於父父則欲時時見之又不可瀆故每旬而一見之若庶人則簡略易通故不必以旬而見今詳二說俱可疑闕之可也

冢子未食而見必執其右手適子庶子已食而見必循其首疏曰此天子諸侯之禮未與後夫人禮食而先見冢子急於正也禮食之後乃見適子庶子緩於庻耳【山陰陸氏曰執而見之待之若與已等冡子故也】

子能食食教以右手能言男惟女兪男鞶革女鞶絲食飯也惟兪皆應辭鞶小囊盛帨巾者男用韋女用繒帛【嚴陵方氏曰教以右手則取其彊而已是固男女之所同也】

六年教之數與方名七年男女不同席不共食八年出入門戶反卽席飲食必後長者始敎之讓

數謂一十百千萬方名東西南北也【嚴陵方氏曰出入門戶則欲其行之讓也卽席則欲其坐之讓也飲食則欲其食之讓也經曰父之齒隨行兄之齒鴈行則行固欲其讓也又曰衽席之上讓而坐下觴酒豆肉讓而受惡則坐與飲食又欲其讓也由是推之則無所往而不讓矣】

九年敎之數日十年出就外傅居宿於外學書計數日知朔望與六甲也外傅敎學之師也書謂六書計謂九數

衣不帛襦袴禮帥初朝夕學幼儀請肄簡諒

曲禮曰童子不衣裘裳不衣帛爲襦袴亦爲太溫禮帥初謂行禮動作皆循習初敎之方也肄習也簡書篇數也諒言語信實也皆請於長者而習學之也一說簡者簡要謂使之習事務從其要不爲迂曲煩擾也【嚴陵方氏曰出就外傅曽子問所謂古者男子外有傅是矣書卽周官氏所謂六書是也計卽所謂九數是也以數必計其多少故又爲之計焉自學書計而下皆就外傅所學之事也禮帥初謂尊習先日所謂而不敢變也慮其妄有所攺爲故也朝夕學幼儀者至此乃可以責事長之禮故也若昧爽而朝之數則朝之所當學也策日入而夕之類則夕之所當學也簡策也謂古先之事必書於策必請而後習之者則以不敢專故也】

十有三年學樂誦詩舞勺成童舞象學射禦

樂八音之器也詩樂歌之篇章也成童十五以上象說見文王世子射謂五射禦謂五禦也六藝詳見小學書○朱子曰酌卽勺也內則曰十三舞勺卽以此詩爲節而舞也【程子曰古之爲學也易八嵗入小學十三入大學舞勺舞象有歌以養其耳舞干羽以養其气血其心急則佩韋緩則佩出入閭裏則視聽遊習與政事之施莫不由此如此則非僻之心無自而入○張子曰古者教童子先以舞者欲柔其體也心下則气和气和則體柔古者教冑子必以樂欲其和也教之舞教之樂所以欲其和學者志則欲立體則欲和也○嚴陵方氏曰勺𨿽告武王之樂然以勺其道而道成於文故也象𨿽奏文王之樂然以象其事而事成於武故也必以告武王之樂爲文者以示文之道必有武爲之備也必以奏文王之樂爲武者以示武之事必以文爲之經也勺固成王之樂以告成大武故取義如此】

二十而冠始學禮可以衣裘帛舞大夏惇行孝弟博學不敎內而不出

始學禮以成人之道當兼習凶軍賔嘉之五禮也大夏禹樂樂之文武兼備者也孝弟百行之本故先務惇行於孝弟而後博學也不敎恐所學未精故不可爲師以敎人也內而不出言蘊畜其徳美於中而不自表見其能也一說謂不出言以爲人謀畫【嚴陵方氏曰博學不教者蓋學所以爲己教所以爲人故博學而不教內而不出者以其未足以爲人故志乎內而亦無事乎外有所入而無所出也】

三十而有室始理男事博學無方孫友視志

室猶妻也男事受田給政役也方猶常也學無常在志所慕則學之孫友順交朋友也視志視其志意所尙也【慶源輔氏曰博學不教內而不出獨善而已獨善其身未足以善人也博學無方孫友視志取諸人以爲善也取諸人以爲善則善足以及人矣】

四十始仕方物出謀發慮道合則服從不可則去五十命爲大夫服官政七十致事凡男拜尙左手

朱子曰物猶事也方物出謀則謀不過物方物發慮則慮不過物問何謂不過物曰方猶對也比方以窮理【程子曰古之爲士者自十五入學至四十始仕中間自二十五有事於學又無利可趨則其志可知此所以成徳故古之人必四十乃仕然後志定業成後世立法自童稚卽有汲汲利祿之誘何由向善○嚴陵方氏曰四十則彊之時也仕則與物接而有理可言故謀不得不出有患可思故慮不得不發然謀慮豈以爲飾加之乎亦比方事物以應之而已事人之道有合則有否故有從必有去合否在彼也有命存焉從去在我也有義存焉故道合則服從不可則去也服謂服其事從謂從君也拜尙左手尊陽道故也】

女子十年不出姆教婉娩聽從執麻枲治絲繭織紝組紃學女事以共衣服觀於祭祀納酒漿籩豆菹醢禮相助奠

十年不出謂十嵗則恆處於內也姆女師也婉謂言語娩謂容貌司馬公云柔順貌紝繒帛之屬組亦織也詩執轡如組紃之制似絳古人以置諸冠服縫中者【慶源輔氏曰婉有委曲之意娩有遲緩之意聽從所謂以順爲正也婦人之容徳莫此爲盛始於容徳中於女工之事終於祭祀之禮婦人之事盡是矣○嚴陵方氏曰不出謂常居閨閤之內也聴則有所受從則無所違皆女徳也執麻臬則績事也治絲繭則蠶事也觀於祭祀則欲習熟是事故也非特觀之而已又且納酒漿籩豆菹醢等物以致其禮相助長者而奠之於神焉詩不云乎於以奠之宗室牖下誰其尸之有齊季女蓋助奠之謂也】

十有五年而笄二十而嫁有故二十三年而嫁聘則爲妻奔則爲妾凡女拜尙右手

十五許嫁則笄未許嫁者二十而笄故謂父母防妻齊也妾之言接言得接見於君子不得伉儷也尙左尙右陰陽之別【嚴陵方氏曰三五而圓者月也故女子之年至是數而笄笄者婦人首飾蓋成人之服也夫男子冠則有成人之禮女子笄則當許嫁之時然嫁止於二十娶必止於三十者陰以少爲美陽以壯爲彊故也然經亦舉其大略耳故王氏謂女子非二十而後可嫁以爲二十而不嫁則非禮男子三十而娶四十彊而仕推此可知聘言由彼而問此奔言自此而趨彼拜尙右手尊陰道也】

禮記大全卷十二﹤經部﹐禮類﹐禮記之屬﹐禮記大全﹥

欽定四庫全書

禮記大全卷十三

明胡廣等撰

玉藻第十三

此篇記天子諸侯服冕笏佩諸制及行禮之容節

天子玉藻十有二旒前後邃延龍捲以祭

玉冕前後垂旒之玉也藻雜采絲繩之貫玉者也以藻穿玉以玉飾藻故曰玉藻邃深也延冕上覆也表而纁裏前後邃延者言前後各有十二旒垂而深邃延在其上也龍衮畫龍於衮衣也祭祭宗廟也余見禮器【馬氏曰冕之爲物後方而前圓後仰而前俯有延在上有旒在下視之則延長察之則深邃服飾於下陰也故有六冕衮則圓於上陽也故止於六冕止於五則大裘而冕與衮冕一矣蓋視昊天則大裘而加冕饗先王則服衮而已周官於祀昊天不言衮則用衮可知也記於龍衮言以祭不言所祭則昊天先王可知也先儒有六大裘無冕衮而其冕無旒不知何據】

端而朝日於東門之外聽朔於南門之外

朝日春分之禮也聴朔者聴月朔之事也東門南門皆謂國門也○疏曰知端當爲冕者皮弁尊次則諸侯之朝服又其次端諸侯皮弁聴朔朝服視朝是視朝之服卑於聴朔今天子皮弁視朝若端聴朔則是聴朔之服卑於視朝且聴朔大視朝小故知端爲冕謂冕也是冕服之下者【嚴陵方氏曰經有曰冕有曰冠有曰端何也蓋端者祭服燕服之總名衣衣而加冕則爲祭服衣衣而加冠則爲燕服或冠冕通謂之端端而朝日則是冕者也端而居則是加冠者也聴朔亦冕者敬朔事如祭故也日生於東故朝日於東門之外日月合於朔陰陽交於南故聴朔於南門之外卽明堂是也必曰有之外者亦猶迎气之於郊與】

閏月則闔門左扉立於其中

鄭氏曰天子廟及路寢皆如明堂制明堂在國之陽每月就其時之堂而聴朔焉卒事反宿路寢閏月非常月也聴其朔於明堂門中還處路寢門終月○疏曰樂太史云終月謂終竟一月所聴之事於一月中耳尋常則居燕寢也皇氏云明堂有四門卽路寢亦有四門閏月各居其時當方之門義或然也○今按闔門左扉者左爲陽陽爲正以非月之正故闔左而由右【嚴陵方氏曰夫左陽爲正右陰也時出佐陽而已闔門左扉而由其右以積分者非正故也且開明而開暗而用者扉之常也今於開明之時而用其左亦以閏月之所居非常故也以居而爲之位故曰立於其中】

皮弁以日視朝遂以食日中而餕奏而食日少牢朔月大牢五飲上水漿酒醴酏

皮弁服天子常日視朝之服也諸臣同此服日中而酸謂日中所食乃朝食之餘也奏作樂也日常日也朔月月朔也上水以水爲上也下四者說見內則○疏曰餕尙奏樂卽朝食奏樂可知【嚴陵方氏曰以禮朝之服而食不敢慢於所飬也日中餕朝之餘不別攺造不敢厚於所飬也奏而食周官膳大掌王之食飲以樂侑食正謂是矣且人之飬也心志和而後气體從之奏樂而食則所以和其心志而助气體之飬日少牢朔月大牢則所以爲豊儉之莭且重期故也前於朔言聴此於朝言視何也聴主有所受於聰視主有所明於下味以淡爲本上水則貴本故也以至五齊加明水三酒加酒者亦此義也以水爲上則飲爲次矣以淸爲上則濁爲次矣故以漿酒醴酏爲之序其名義已見內則解】

卒食端而居動則左史書之言則右史書之禦瞽幾聲之上下年不順成則天子素服乘素車食無樂端服說見內則者幽陰之色宴息向晦而服之於義爲得也禦瞽侍禦之樂工也防察也察樂聲之髙下以知政令之得失也此以上皆天子之禮【延平周氏曰天子之於事則無爲而其所有爲者言動而已故動則左史書之言則右史書之聲音之道與政通故禦瞽幾聲之上下嚴陵方氏曰憂民之憂而以防禮自貶也】

諸侯端以祭禆冕以朝皮弁以聴朔於大廟朝服以日視朝於內朝

禆冕公衮侯伯鷩子男毳也朝見天子也諸侯以冠緇衣素裳爲朝服凡在朝君臣上下同服但士服則謂之端袂廣二尺二寸故也大夫以上皆侈袂三尺三寸方氏曰天子聴朔於南門示受之於天諸侯聴朔於太廟示受之於祖原其所自也天子諸侯皆三朝外朝在庫門之外治朝在路門之外內朝在路門之內亦曰燕朝也【長樂劉氏曰天子聴朔於明堂而頒其正朔於天下諸侯受而藏諸其太廟每月之吉則以餼羊告朔祭於太廟因而聴其月朔之政則服皮弁焉】

朝辧色始入君日出而視之退適路寢聴政使人視大夫大夫退然後適小寢釋服

臣入常先君出常後尊卑之禮然也視朝而見羣臣所以通上下之情聴政而適路寢所以決可否之計釋服釋朝服也【慶源輔氏曰言始人不必早言視之不敢緩使人視大夫所以體羣臣也必如是故天下爲一家君臣爲一人】

又朝服以食特牲三爼祭肺夕深衣祭牢肉朔月少牢五爼四簋子卯稷食菜羮夫人與君同庖

三爼特豕魚臘也周人祭肺夕夕食也牢肉卽特牲之餘也五爼加羊與其腸胃也簋盛黍稷之器常食二簋月朔則四簋也子卯說見檀弓夫人不特殺故云與君同庖也【嚴陵方氏曰牛羊豕爲大牢羊豕爲少牢諸侯朔月少牢以見日所食特牲者或羊或豕而已日食特牲下又言祭牢肉止言牢而不言少則不必具羊豕矣祭肺則明堂位所謂周人祭肺是矣深衣燕居之服由朝至夕則可以燕矣故夕深衣而燕食焉祭牢肉則以夕食非始殺故止於肉而不必肺也周官膳夫王燕食則奉膳贊祭王氏謂燕食有魚鳥之膳非祭朝之餘此言日中與夕則燕食爾而曰祭牢肉者由周以前質略故也朔月少牢固以降天子亦以無故不殺牛故也俎以薦魚肉則天產也故用陽數之奇簋以盛黍稷則地產也故用陰數之耦五俎四簋則以朔月故倍常也君之常膳非不以稷爲食特以稻梁爲上而稷爲之次爾非不以菜爲羮特以雞犬爲胾而菜爲芼爾今食止以其次羮止以其芼則以疾日當自貶故也與君同庖與共牢而食同義○馬氏曰春秋傳曰辰在子卯謂之疾日君徹燕樂學人舎學則飲食之約也宜矣士防禮朝莫突不辟子卯又擅弓言子卯不樂皆謂此也】

君無故不殺牛大夫無故不殺羊士無故不殺犬豕君子遠庖廚凡有血气之類弗身踐也至於八月不雨君不舉

天子膳用六牲則無故亦殺牛此言國君也天子之大夫有故得殺牛此無故不殺羊謂諸侯之大夫也故謂祭祀及賔客饗食之禮也祭禮有射牲之文此言弗身踐亦謂尋常也八月今之六月殺牲盛饌曰舉【嚴陵方氏曰君子之於禽獸見其生不忍見其死聞其聲不忍食其肉故逺庖廚凡有血气之類弗身踐是乃仁述也庖蓋宰殺之所廚蓋烹食之所○金華應氏曰無故不殺仁也君大夫士必有辧禮也有故而殺禮也遠之而弗身踐仁也君子遠庖廚蓋古有是語孟子亦引之】

年不順成君衣布搢本關梁不租山澤列而不賦土功不興大夫不得造車馬

衣布身著布衣也士以竹爲笏而以象飾其本搢揷也君揷士之笏也關謂門關梁謂澤梁不租不收租稅也列當作迾遮遏之義周禮山虞掌其厲禁鄭雲遮列守之是也凶年𨿽不收山澤之賦猶必遮迾其非時采取者造新有制作也此皆爲歳之凶故上之人節損以寛貸其下也【嚴陵方氏曰衣布所以致憂搢本所以自貶不租不賦所以寛民財司關凶札則無關門之徵是也土功不興所以寛民力司徒荒政弛役是也關以通陸梁以通川周官司書言賦而終之以凡稅斂掌交言九稅而余官言九賦司徒言徵而繼之以賦載師言賦而繼以稅則稅者以地取之也徵者以正取之也斂則收而聚之賦則取而布之租則取之不可以悉稅者取之以道徵者取之以義斂者取之事賦者取之法祖者取之戒其言不同相備故也大夫不得造車而繼之以馬者造車而馬從之也王制關市譏而不徵澤梁無禁則非特凶年然也蓋王制所言異代之禮】

卜人定龜史定墨君定體

周禮龜人所掌有天地四方六者之異各以方色與體辧之隨所卜之事各有宜用所謂卜人定龜也史定墨者凡卜必以墨畫龜以求吉兆乃鑽之以觀其所拆若從墨而拆大謂之兆廣若裂其防岐細出則謂之璺拆亦謂之兆璺韻書璺音問器破而未離之名也體者兆象之形體定謂決定其吉凶也○疏曰尊者視大卑者視小【朱子曰占龜上兆大橫木兆直金兆從右邪上失兆從左耶上水兆曲以天小長短明暗爲吉凶或占凶事又以短小爲吉又有旋者吉大橫吉大橫庚庚庚庚是豹地恁地庚庚然不是金兆也○馬氏曰卜人定龜周禮所謂卜師辧龜之上下左右陰陽以授命龜者是也史定墨周禮所謂大史大祭禮與執事卜是也君定體如曰體王其罔害詩曰體無咎言是也】

君羔幦虎犆大夫齊車鹿幦豹犆朝車士齊車鹿幦豹犆

幦者覆軾之皮犆緣也君之齊車以羔皮覆軾而緣以虎皮朝車亦謂大夫之朝車以下文兩言齊車故知上爲君齊車也【山陰陸氏曰豹犆一也而大夫士異言之則其大小粗縟有不同焉君不言車凡車如之也大夫士言齊車嫌齊而已故車間言朝】

君子之居恆當戶寢恆東首若有疾風迅雷甚雨則必變𨿽夜必興衣服冠而坐

向明而居順生气而臥敬天威而變凡知禮者皆當如是不但有位者也故以君子言【嚴陵方氏曰凡戶必南而啟居恆當戶則向天明故也孔子將病猶當戶而坐君視之猶東首加朝服迅雷風烈必變蓋禮然也○金華應氏曰陽明溫厚之方天地仁气之所寓故起居興寢必常對之所以順其常風雨雷霆之怒天地怒气之所形𨿽中夜幽暗之時必盛服而興所以敬其變若天子諸侯飲食起居之節未常不順其常而特自貶損於年不順成者亦所以敬其變也】

曰五盥沐稷而靧櫛用椫櫛發晞用象櫛進禨進羞工乃升歌

盥洗手也沐稷以淅稷之水洗髮也靧以淅粱之水洗面也椫櫛白木梳也晞幹也象櫛象齒梳也發濕則滑故用木梳漧則澀故用象櫛也沐而飲酒曰機羞則籩豆之實也工乃升堂以琴瑟而歌焉旣充之以和平之味又感之以和平之音皆爲新沐气虛致其養也

浴用二巾上絺下綌出桿履蒯席連用湯履蒲席衣布晞身乃屨進飲

桿浴盤也履踐也蒯席蒯艸之席也涷洗也履蒯席之上而以湯洗其足垢然後立於蒲席而以布幹潔其體乃著屨而進飲也【金華應氏曰日必五盥於其閭而沐浴焉則所以滌其垢而致其潔飬其和者亦無所不至也沐則先稷而後其櫛則先撣而後象浴之中則下用綌而上用絺其席則先用蒯而後用蒲大抵整治之初則先用其粗者蓋垢污之難去不可不加刮摩滌蕩之力及其整治之後則用其潤飬之功○延平周氏曰沐稷而靧所以別其賤與貴也旣沐而升歌所以作其陽也旣浴而進飲所以養其陽也】

將適公所宿齊戒居外寢沐浴史進象笏書思對命大夫之有史蓋掌文史之事耳非史官之比也思謂意所思念欲告君之事對謂君若有問則對答之辭命謂君所命令當奉行者此三者皆書之於笏故曰書思對命皆謂敬謹之至恐或遺忘也

旣服習容觀玉聲乃出揖私朝煇如也登車則有光矣旣服著朝服畢也容觀容貌儀觀也玉聲佩玉之聲也揖私朝與其家臣揖而往朝於君也煇與光皆言徳容越之盛光則又盛於煇矣【朱子曰旣服必先進笏所以備忽忘也漢初有秉笏奏事又曰執簿亦笏之類只是爲備遺忘故手執眼觀口誦於君前有所指畫不敢用手故以笏指畫今世遂用以爲常執之物周禮典瑞玉曆大圭執鎭圭大圭不執只是搢於腰間卻執鎭圭用藻借以朝日而今郊廟天子皆執大圭大圭長三尺且重執之甚難古者本非執大圭也】

天子搢珽方正於天下也

搢揷也珽亦笏也卽玉人所謂大圭長三尺者是也以其珽然無所詘故謂之珽蓋以端方正直之道示天下也

諸侯荼前詘後直讓於天子也

荼者舒遲之義前有所畏則其進舒遲諸侯之笏前詘者圓殺其首也後直者下角正方也以其讓於天子故殺其上也

大夫前詘後詘無所不讓也

大夫上有天子下有已君故笏之下角亦殺而圜示無所不讓也【長樂陳氏曰天子之於天下體無屈故珽必方正諸侯之於天子則謹度以臣之於臣民則制節以君之故荼必前詘後直大夫於其君則爲臣於天子則爲陪臣故笏必前詘後詘士笏之制無所經見觀其飾之以象疑亦前詘後直與○嚴陵方氏曰玉之廷者爲珽左傳衮冕黻珽是矣廷故直直故方方故正方正者以其直而無所詘於天下也故天子搢之且其動也直天道也其動也屈地道也天子體天道故無所詘諸侯進則勢詘於天子故前詘退則道伸於國人故後直大夫進則詘於天子退則詘於諸侯故前詘後詘以示其無所不讓也】

侍坐則必退席不退則必引而去君之黨

臣侍君之坐若側旁有別席則退就別席或旁無別席可退或有席而君不命之退則當引而卻離坐於君親黨之下也一說黨屬於鄕而小故以爲旁側之諭

登席不由前爲躐席

防曰失節而踐爲躐席應從下升若由前升是躐席也鄕飲酒禮賔席於戶西以西頭爲下主人席於阼階介席於西階皆北頭爲下賔升席自西方注云升由下也又記云主人介凡升席自北方降自南方注云席南上升由下降由上主人受獻自席前適阼階是降自北方者以受獻正禮須席未啐酒因從北方降也故注云由便也若尋常無事則升由下而降由上若賔則升降皆由下也○今按此說席之上下固爲明白竊意此經八字當作一句而爲字平聲蓋行禮之時人各一席而相離稍遠固可從下而升若布席稍密或數人共一席則必須由前乃可得已之坐若不由前則是躐席矣

徒坐不盡席尺

徒空也非飲食及講問之坐爲徒坐不盡席之前一尺示無所求於前也

讀書食則齊豆去席尺

石梁王氏曰食則豆去席尺讀書則與豆齊亦去席尺是謂齊豆去席尺【嚴陵方氏曰侍坐則必退席者不敢與尊者並故也𨿽不退席猶頓引身而去君之黨以避之於其黨如此則於君可知矣登席不由前爲躐席者席以前爲正故登之不由前曲禮言趨隅者以此躐踐也躐者之所逐無所顧而踐焉故謂之躐先儒謂失節而躐爲躐者以此夫趨席之隅非不踐也特由前而登乃失節爾故曰爲躐席徒生不盡席尺徒坐卽曲禮所謂虛坐是也】

若賜之食而君客之則命之祭然後祭先飯辯嘗羞飲而俟

客之以客禮待之也然必命之祭然後祭者不敢以客禮自居也先食而徧嘗諸味亦示臣爲君嘗食之禮也飲而俟者禮食未餐以前啜飲以利滑喉中不令澀噎今君猶未餐故臣亦不敢餐而先嘗羞嘗羞畢而啜飲以俟君餐臣乃敢餐也【嚴陵方氏曰於飯曰先於羞曰嘗互言之耳食必先嘗臣子之職所當然也凡飲必先飯而後食故飲而俟君食而後食也】

若有嘗羞者則俟君之食然後食飯飲而俟君命之羞羞近者命之品嘗之然後惟所欲凡嘗遠食必順近食此謂君但賜之食而非客之者則膳宰自嘗羞故云若有嘗羞者此臣旣不祭不嘗則俟君食乃食也𨿽不嘗羞亦先飲飲以利喉而俟君也羞近者但於近處食一羞也品猶徧也凡嘗遠食必自近者始客與不客皆然故云凡也

君未覆手不敢餐君旣食又飯餐飯餐者三飯也君旣徹執飯與醬乃出授從者

覆手者謂食畢而覆手以循口之兩旁恐有殽粒污著之也餐以飲澆飯也禮食竟更作三餐以助飽實故君未覆手則臣不敢餐明不敢先君而飽也旣猶畢也君畢食則臣更飯餐也三飯並是餐謂三度餐也故曰飯餐者三飯也君食竟旣徹饌臣乃自執己之飯與醬出授己之從者此食已所當得故也此非客禮故得以己饌授從者故公食大夫禮賔取與醬降奠於階西不以出也若非君臣但是降等者則徹之以授主人之相者故曲禮云徹飯齊以授相者也【嚴陵方氏曰君未覆手不敢餐者待君一食之竟然後敢勸之使再也如是者三故曰飯餐者三飯也語有三飯之樂師非謂是與】

凡侑食不盡食食於人不飽惟水漿不祭若祭爲己偞卑

食而勸侑禮之勤也食之不盡與不飽禮之謙也公食大夫禮賔祭觶漿臣敬君之禮此言水漿不祭禮各有所施也水漿非盛饌之比若祭之則爲大偞卑矣已太也偞厭也謂大厭降卑防如有所畏廹也【嚴陵方氏曰侑食謂勸侑人食也𨿽勸人食之使足而已不敢自足也食於人不飽與共食不飽同義人食之有祭非特仁鬼神亦所以重其食水漿祭之則失於自偞卑矣偞卑薄也不祭水漿特於敵者設爾於尊者則又不得不祭焉此於首言侑食則不主尊者可知】

君若賜之爵則越席再拜稽首受登席祭之飲卒爵而俟君卒爵然後授虛爵君子之飲酒也受一爵而色灑如也二爵而言言斯禮己三爵而油油以退退則坐取屨隱辟而後屨坐左納右坐右納左

灑如禮度明肅之貌言言與誾誾同意气和悅之貌已止也油油謹重自得之貌坐取屨跪而取屨也隱辟而後屨不敢向人而著屨也跪左足而納右足之屨跪右足而納左足之屨此納屨之儀也【金華應氏曰自侍坐退席登席之初以至取屨納屨之後則燕見於君一席之禮始終略具矣蓋古之君臣以情相與不若後世堂陛之森嚴也於其間燕命之侍坐從容無事可以用其情矣故其賜食賜爵之禮若今之燕見而畱之飲食也燕見侍食則非朝聘宴饗之正疑若不必過於嚴其分矣然亦未嘗忘防敬之心亷恥之節焉其有不同者食則命之祭然後祭爵則越席而飲者不敢畱君恵也飲至於三而亟退者酒易及亂而遂其驩則無已也飯至於三而猶勸者食以飬人而相愛之意爲無窮也詩曰三爵不識矧敢多又過聘射之禮賔主百拜而酒三行則爵不過三古之定禮也若夫傳有四飯之文禮有勸餐之義其亦不厭於詳矣】

凡尊必尙酒惟君面尊惟饗野人皆酒大夫側尊用棜士側尊用禁

尊尙酒不忘古也君坐必向尊示惠自君出而君專之也饗野人如蠟祭之飲是也禮不下庶人惟使之足於味而已故一用酒也側旁側也謂設尊在賔主兩楹之間旁側夾之故云側尊棜襟見禮器○疏曰若一尊亦曰側尊故士冠禮云側尊一甒醴在服北注云無偶曰側與此側別○馬氏曰面尊則不側側尊則不面尊於房戶之間賔主共之是也【延平周氏曰酒所以責其道也面尊所以專其惠也饗野人皆酒者示君人之所知者恩而已○嚴陵方氏曰設酒之尊必在眾尊之上禮運酒在室是矣面尊者尊面向君也面尊則不面君面尊者專惠之道也臣側尊者辟君之嫌也臣之側尊用棜禁則君之面尊用罍可知矣】

始冠緇布冠自諸侯下達冠而敝之可也

冠禮初如緇布冠諸侯以下通用存古故用之非時王之制也故旣用卽敝棄之可矣【延平周氏曰用緇布者所以立本也然非以趨時故冠而卽敝之可也】

冠朱組纓天子之冠也緇布冠繢緌諸侯之冠也冠丹組纓諸侯之齊冠也冠綦組纓士之齊冠也天子始冠之冠則冠而以朱組爲纓諸侯𨿽是緇布冠卻用雜采之繢爲纓緌爲尊者飾耳非古制也齊冠齊戒時所服者諸侯與士皆冠但其纓則有丹組綦組之異朱色紅而明丹赤色也綦帛之蒼白艾色者一說文也【嚴陵方氏曰天子言纓諸侯言緌互相備爾組蓋綬屬以其縱橫相阻故也然繢不可徒設設之於組又不可則設之於帛可知夫始冠之冠或以或以緇者反本復古也然則存乎天之色緇則雜以地之色故以爲天子諸侯隆殺之辧齊之冠一以者以陰幽思也】

縞冠武子姓之冠也縞冠素紕旣祥之冠也

縞生絹也武冠捲也以縞爲冠凶服也武則色吉也所以吉凶相半者蓋父有防服子不可用純吉故曰子姓之冠姓生也孫是子之所生故謂之子姓素熟絹也紕冠兩邊及卷下畔之緣也縞冠素紕謂冠與捲身皆用縞但以素緣之耳旣祥之冠者祥祭後所服也○方氏曰爲祖之亡也故冠縞以示其凶爲父之存也故武以示其吉冠上而武下爲祖而縞者尊尊於上也爲父而者親親於下也

垂緌五寸惰遊之士也

比言縞冠素紕而緌之垂者長五寸蓋以其惰遊失業之士使之服此以恥之耳

冠縞武不齒之服也

不齒卽王制所謂不帥敎而屏棄之者使之冠縞武亦以恥辱之【山陰陸氏曰縞冠武孫爲祖旣祥之冠縞冠素紕子爲父旣祥之冠上言子姓下言旣祥相備也相備而言縞冠武在上謂其父親而先祖也子姓適孫也期而小祥孫爲祖服除矣而父之服未除不敢純吉以有純重之端焉縞冠素紕練冠言縞祥冠言緣紕飾也祥而言飾亦言之法卽吉服皆言純惰遊言士非罷民著矣亦言士猶以士望之○慶源輔氏曰垂緌五寸惰遊之象也冠縞武旣非凶服又非吉服故爲不齒】

居冠屬武自天子下達有事然後緌

禮服之冠則臨著乃合其武有儀飾故也若燕居之冠則冠與武相連以非行禮之時故率略少威儀也此冠無分責賤皆著之故云自天子下達凡緌所以致其飾故有事乃緌無事則否也【嚴陵方氏曰君子動而有爲則詳而文靜而無事則略而質居冠屬武以靜而無事故略而質也有事然後緌者蓋緌所以爲冠之飾無事則去飾故也其言與上文互相明爾】

五十不散送親沒不髦

防禮啟殯以後要絰之麻散垂葬畢乃絞此言五十始衰不散麻以送葬也髦象幼時翦髮爲鬌之形父母在則用之故親沒則去此飾詳見內則

大帛不緌冠紫緌自魯桓公始也

方氏曰大帛冠之白者凶服去飾故不緌也冠之緌不宜用紫色爲其非正色也後世用之則自魯桓公始【延平周氏曰五十不散送所以飬筋力於始衰之年也親沒不髦所以責成人於親沒之後也大帛不緌所以異於吉也】

朝端夕深衣

前章言夕深衣祭牢肉者國君之禮也此言朝端夕深衣者謂大夫士在私朝及家朝夕所服也

深衣三祛縫齊倍要衽當旁袂可以回肘

袪袖口也尺二寸圍之爲二尺四寸要之廣三其二尺四寸則七尺二寸也故云三祛齊者裳之下畔要爲裳之上畔縫齊倍要者謂縫下畔之廣一丈四尺四寸是倍要之七尺二寸也衽裳交接之處也在身之兩旁故云衽當旁袂袖之連衣者也上下之廣二尺二寸肘長尺二寸故可以回肘也

長中繼掩尺袷二寸袪尺二寸緣廣寸半

長中者長衣中衣也與深衣制同而名異者著於內則曰中衣蓋著在朝服或祭服之內也著於外則曰長衣以素爲純緣者也雜記云練冠長衣以筮注云深衣之純以素者也若凶服之純以布者則謂之麻衣繼掩尺者幅廣二尺二寸以半幅繼續袂口而掩覆一尺也袷曲領也其廣則二寸【嚴陵方氏曰長中與深衣大同而小異繼揜尺者繼袂而揜覆一尺也此所以異於深衣也袷領也以交而合故謂之裕辧則奇合則偶故三寸緣寸半者三五之分也】

以帛裏布非禮也

外服是布則不可用帛爲中衣以裏之謂不相稱也冕服是絲衣皮弁服朝服端服是麻衣皆十五升布凡裏各如其服【延平周氏曰冕而上衣用帛孝則裏亦用帛皮弁而下衣用布者則裏亦用布欲其有純一之徳也】

士不衣織無君者不貳采

染絲而織之爲織功多色重故士賤不得衣之也無君去位之臣也不貳采謂衣裳與冠同色○疏曰大夫士去國三月之內服素衣素裳三月之後服端裳【延平周氏曰士不衣織徳不足以稱也無君者不貳采有可弔之道也】

衣正色裳間色非列采不入公門振絺綌不入公門表喪不入公門襲裘不入公門

正色者靑赤黃白黒五方之正色也木靑克土黃故緑色靑黃爲東方之間色火赤克金白故紅色赤白爲南方之間色金白克木靑故碧色靑白爲西方之間色水黑克火赤故紫色赤黑爲北方之間色土黃克水黑故駵黃之色黃黑爲中央之間色也列采謂正服之色各有尊卑品列也非此則是防服振讀爲袗襌也襌則見體裘上必有裼衣表裘是無裼衣而裘在外也襲裘謂揜其襲衣而不露裼衣也表與襲皆爲不敬故此四者皆不可以入公門也【延平周氏曰衣正色所以尊道故用之裳間色所以下功故用之蓋天地五方之色爲正而五方相勝之色爲間若水勝土爲緑故詩以緑衣黃裳而刺妾之上僭者也○嚴陵方氏曰正服則文采備焉故謂之列絺綌據暑時言之表裘據寒時言之絺綌固爲涼矣必有表衣以蔽之所以惡其褻也表裘固爲溫矣必有正服以被之所以惡其簡也然則絺綌非不可入公門也以之振則不可裘非不可入公門也爲之表則不可大夫裘可以祀天非不重也猶不可以徒服必被之衮焉則表裘不入公門固所宜矣襲裘與曽子襲裘而弔所言同不入公門則惡其似凶故也根曲禮論語皆作袗】

纊爲繭爲袍禪爲防帛爲褶

纊新綿也緼舊絮也衣之有著者用新綿則謂之繭用舊絮則謂之袍有表而無裏者謂之防有表裏而無著者謂之褶

朝服之以縞也自季康子始也

朝服之布十五升先王之制也季康子始用生絹後人因之故記者原其所自凡古禮之亡皆由於變

孔子曰朝服而朝卒朔然後服之

聴朔重於視朝諸侯之朝服端素裳而聴朔則皮弁故卒聴朔之禮然後服朝服而視朝也

曰國家未道則不充其服焉

曰字承上文亦孔子之言也禮樂刑政未合於先王之道則亦不宜充盛其衣服○鄭氏曰謂若衛文公者【嚴陵方氏曰朝服以布不以純以緇不以縞然而後世則反之則始乎季康子之失禮也天子皮弁視朝端聴朔卒朔事然後視朝事故卒朔然後服朝服也禮不盛服不充禮所以行道也故國家未道則不充其服焉此亦孔子所言也以承上文故止言曰】

惟君有黼裘以誓省大裘非古也

君國君也黼裘以黑羊皮雜狐白爲黼文以作裘舊讀省爲狝方氏釋爲省耕省斂之義今從之大裘黑羔裘也天子郊服謂國君固可衣黼裘以誓軍旅省耕斂今而僭服大裘則不可也但言非古則僭禮之失自見

君衣狐白裘錦衣以裼之君之右虎裘厥左狼裘士不衣狐白

狐白裘以狐之白毛皮爲裘也君衣此裘則以素錦爲衣加其上使可裼也袒而有衣曰裼詳見曲禮虎裘者居右狼裘者居左示威猛之衛也狐之白者少故惟君得衣之士賤不得衣也【長樂陳氏曰狐白所以象徳之成狐靑所以象仁之故狐白錦衣爲人君之服狐靑而下爲君子之服言君子之服則大夫士同之也夫天下無粹白之狐而有粹白之裘則狐白裘天下之尢難得者也觀紂以狐白免西伯田子方以狐白禮子思田文以狐白脫秦患則狐白之貴可知矣士不衣狐白裘不特以其徳之未成也蓋亦不敢以賤服貴與○嚴陵方氏曰有裘爲裏者必以衣爲表焉裼之則所謂表也夫狐之爲物善疑而可戒以之爲裘則有戒心存焉所用𨿽不同其爲戒則一也若錦衣以裼之則燕居之狐裘也燕居必戒者安不忘危也虎屬西方爲右故右以虎裘且右爲有力狼𨿽善搏不若虎之猛故在左而已狐白以狐腋爲之非狐白則士亦得服】

君子狐靑裘豹褎綃衣以裼之

君子謂大夫士也狐靑裘狐之靑毛皮爲裘也豹褎豹皮爲袖綃衣色之綃爲衣也

麛裘靑豻褎絞衣以裼之

麛鹿子也豻胡地野犬絞蒼黃之色

羔裘豹飾緇衣以裼之狐裘黃衣以裼之錦衣狐裘諸侯之服也

飾謂袖也論語緇衣羔裘黃衣狐裘○鄭氏曰凡裼衣象裘色【延平周氏曰裘用狐靑所以象其仁褎用豹所以象其義綃衣所以象其道內衣狐靑裘而外加綃衣有顯道神徳行之意麛裘靑豻與此同麛能愛而其色白豻善守而其色靑麛裘所以象其義而能愛豻褎所以象其仁而善守絞蒼黃之色蒼所以象天道黃所以象地道羔裘所以象其禮豹飾所以象其義緇衣所以象其道之幽黃衣者坤道在上六之時息民之祭一歳之終也羔之色黒而衣用緇狐之色黃而衣用黃者欲其有純一之徳也】

犬羊之裘不裼不文飾也不裼

犬羊之裘庶人所服裘與人俱賤故不裼以爲飾也

裘之裼也見美也弔則襲不盡飾也君在則裼盡飾也此言裼襲之異宜見美謂裼衣上𨿽加他服猶必開露以見示裼衣之美弔防襲裘惟小斂後則然盡飾者盡其文飾之道以爲敬弔主於哀故敬不在美君在則當以盡飾爲敬也

服之襲也充美也是故屍襲執玉襲無事則裼弗敢充也

充美猶云揜塞其華美也屍尊無所示敬故襲執玉之禮有裼時有襲時執爲享禮庭實則裼以卜則襲此特主襲而言耳非謂執玉無裼之禮也無事謂執玉執之禮已竟也無事則裼亦謂在君之所非君所則否弗敢充者以見美爲敬也○疏曰凡敬有二體以質爲敬者子於父母之所不敢袒裼以文爲敬者臣於君所則裼若平敵以下則亦襲以質略故也所襲𨿽同其意異也【延平周氏曰裼者盡飾故其美見於外襲者不盡飾故其美充於內臣之於君則不敢充其美故以文爲貴以文爲貴故君在則裼無事則襲弔防爲屍執國寶則不敢見其美不敢見其美故以質爲貴故襲所謂王非質贄與庭實也蓋執贄者有借則裼而爲庭實者執璧琮則裼】

笏天子以球玉諸侯以象大夫以魚須文竹士竹本象可也

球美玉也文飾也陸氏音須爲班而疏引庾氏說以鮫魚須飾竹以成文與應氏說相近宜讀如字○應氏曰爾雅魚曰須蓋魚之所以鼓息者在須大夫以近尊而屈故飾竹以魚須士以遠尊而伸故飾以象【山陰陸氏曰竹有節而已乎制之事也大夫則又有文焉言笏大夫以魚須文竹士以竹不爲正若或用象亦許故曰象可也可者通許之詞】

見於天子與射無說笏入太廟說笏非禮也小功不說笏當事免則說之旣搢必盥𨿽有執於朝弗有盥矣陳氏曰笏之所用蓋諸侯之朝天子則執命圭而搢荼大夫之聘則執聘圭而搢笏及其合瑞而授圭則執其所搢而已所謂見於天子無說笏者此也射以觀徳則禮固在所隆小功則禮可以勝情故亦不說當事而免則事可以勝禮故說之○方氏曰太廟之內惟君當事則說笏所以逸尊者也後世臣或說之則失之簡矣小功之防悲哀殺矣事不可不記也故不說笏及當事而免之時則不可以不說凡在廟搢笏必盥手者爲將執事也及有執事於朝則亦不再盥爲其已盥故也

凡有指畫於君前用笏造受命於君前則書於笏笏畢用也因飾焉

因事而有所指畫用手則失容故用笏也造受命詣君所而受命也畢用者每事皆用之也因飾焉謂因而文飾之以爲上下之等級也【金華應氏曰酒以悅爲新噐以滌爲敬手以盥爲潔故祭尊爵者盥不止於一笏之爲用無重而執於朝亦弗再盥者以其端絜之有素也始而進見則史進象笏書思對命及其造見受命則又退而書之心思恍惚之間對揚造次之頃謹敬君命慮有廢忠而進退終始皆假笏以書之是不謂之畢用乎】

笏度二尺有六寸其中博三寸其殺六分而去一中廣三寸天子諸侯大夫士之笏皆爲天子諸侯則從中以上稍稍漸殺至上首止廣二寸半是六分三寸而去其一也其大夫士又從中殺至下亦廣二寸半故惟中間廣三寸也玉人言大圭長三尺是兼終葵首言之

天子素帶朱裏終辟

此辟字讀如前章縞冠素紕之紕緣也天子以素爲帶素熟絹也用朱爲裏終竟也終辟終竟此帶盡緣之也

而素帶終辟

而下缺諸侯字諸侯亦素帶終辟而不朱裏

大夫素帶辟垂

大夫之素帶則惟緣其兩耳及垂下之紳腰後不緣

士練帶率下辟

練繒也士以練爲帶單用之而緶緝其兩邊故謂之繂腰及兩耳皆不緣惟緣其紳故云下辟

居士錦帶弟子縞帶

以錦爲帶示文也弟子用生絹示質也○鄭氏曰居士道藝處士也【長樂陳氏曰天子至士帶皆合帛爲之或以素或以練或終辟或辟垂或下辟其飾或朱緑或華蓋素得於自然練成於人功終辟則所積者備垂辟下辟則所積者少朱者正陽之色緑者少陽之雜與緇者陰之體華者文之成天子體陽而兼乎下故朱裹而禆以朱緑諸侯𨿽體陽而不兼乎上故飾以朱緑而不朱裏大夫體陰而有文故飾以華士則體陰而已故飾以緇下文大夫言帶廣四寸則其上可知而士不必四寸也於士言紳三尺則其上可知而有司止於二尺五寸也凡帶有率無箴功則帶繂而已無刺繡之功也】

並紐約用組三寸長齊於帶紳長制士三尺有司二尺有五寸子遊曰參分帶下紳居二焉紳韠結三齊疏曰並並也謂天子下至弟子其所紐約之物並用組爲之○方氏曰紐則帶之交結也合並其紐用組以約則帶始束而不可解矣三寸其廣也長齊於帶者言組之垂適與紳齊也紳之長制士三尺者自要而下爲稱也士如此亦舉卑以見尊也有司欲便於趨走故特去五寸引子遊之言言人長八尺自要而下四尺五寸分爲三分而紳居二故長三尺也韠蔽膝也結卽組也紳韠結三者皆長三尺故曰三齊

大夫大帶四寸雜帶君朱緑大夫華士緇辟二寸再繚四寸四寸廣之度也雜帶謂以雜色爲辟緣也朱緑者上以朱下以緑華者外以內以華華黃色也士帶之辟則內外皆緇是謂緇帶大夫以上帶皆廣四寸士練帶惟廣二寸而再繞要一匝則亦是四寸矣一說大帶者正服之帶雜帶者雜服之帶

凡帶有率無箴功

凡帶當率緶之處箴綫細密不見用箴之功若無箴功也

肆束及帶勤者有事則收之走則擁之

肆讀爲肄余也詩伐其條肄謂約束帶之餘組及紳之垂者遇有勤勞之事則收斂而持於手若事迫而不容不走者則擁抱之於懷也

韠君朱大夫素士爵韋圜殺直天子直諸侯前後方大夫前方後挫角士前後正韠下廣二尺上廣一尺長三尺其頸五寸肩革帶博二寸

韠象裳色天子諸侯端服朱裳大夫素裳上士裳中士黃裳下士雜裳此言端服之韠若皮弁服則皆素韠也凡韠皆韋爲之故其字從韋又以著衣畢然後著之故名爲韠韠之言蔽也爵韋爵色之韋也在冕服則謂之韍字亦作芾也圜殺直三者之形制也天子之韠直謂四角無圜無殺也下爲前上爲後公侯上下各去五寸所去之處以物補飾之使方變於天子也大夫則圜其上角變於君也正卽直與方之義士賤不嫌與君同也頸之廣五寸在中故謂之頸肩兩角也肩與革帶皆廣二寸○詩疏曰古者佃漁而食因衣其皮先知蔽前後知蔽後後王易之以布帛而猶存其蔽前者重古道不忘本也士服爵弁以韎韐配之則服冕者以芾配之故知冕服謂之芾芾韠皆是蔽膝其制同但以尊祭服故異其名耳○今按韎韐者以茜艸染韋爲赤色作蔽膝也【延平周氏曰士賤而無嫌故正𨿽正矣未必直且方也○嚴陵方氏曰下廣三尺以象地上廣一尺以象天長三尺以象三才其頸五寸以象五行肩革帶博二寸以象陰陽故其制如此頸中央也以上下皆大而中特小如人之頸故也肩兩角也以在兩旁如人之肩故也以系於革故並言革帶之愽焉】

一命緼韍幽衡再命赤韍幽衡三命赤韍蔥衡

此以命數之多寡定韍佩之制緼赤黃色也幽讀爲黝黑色也衡佩玉之衡也蔥靑色也周禮公侯伯之卿三命其大夫再命其士一命子男之卿再命其大夫一命其士不命【嚴陵方氏曰韍卽韠矣以前言天子諸侯與在朝之臣而此止言諸侯之臣故變言之爾緼赤黃之色也土出於火土出則火藏矣故其言謂之緼緼者藏也衡佩上瑀也以言其寓之以爲覆則謂之瑀以言其橫之以爲平則謂之衡一命其韍用緼以見𨿽有所緼未足以發見而著明也再命三命爵位漸隆足以發見而著明矣故其韍用赤焉】

王后禕衣夫人揄狄君命屈狄

此言後夫人以下六等之服禕衣色揄狄靑屈狄赤六服皆衣裳相連褘讀爲翚揄狄讀爲搖翟翚翟皆雉也二衣皆刻繪爲雉形而五采畫之屈讀爲闕刻形而不畫故云闕也王后褘衣夫人揄狄皆本服也君命屈狄謂女君子男之妻受王后之命得服屈狄也

再命褘衣一命襢衣士褖衣

鞠衣黃襢衣白褘衣黑褘讀爲鞠鞠衣黃桑服也色如鞠塵象桑葉始生之色再命鞠衣者子男之卿再命其妻得服鞠衣也一命襢衣者子男之大夫一命其妻得服襢衣也士褖衣者子男之士不命其妻服褖衣也

惟世婦命於奠繭其他則皆從男子

世婦天子二十七人奠繭獻繭也凡獻物必先奠置於地故謂獻爲奠凡妻貴因夫故得各服其命數之服惟世婦必俟蠶畢獻繭命之服乃服耳他皆從夫之爵位也

凡侍於君紳垂足如履齊頤霤垂拱視下而聽上視帶以及袷聽鄕任左

立而磬折則紳必垂身折則裳下之緝委地故足如踐之也頥頷也霤屋檐也身俯故頭臨前而頤之垂如屋霤然垂拱亦謂身俯則手之拱者下垂也視𨿽在下而必側面向上以聽尊者之言故云視下而聽上也祫交領也視則自帶至祫髙下之則也凡立者尊右坐者尊左侍而君坐則臣在君之右是以聽向皆任左以向君【嚴陵方氏曰頤霤則首俯而頤領有如檐霤也身屈故手垂髙目下耳以尊臨卑之道視下聽上以卑事尊之道】

凡君召以三節二節以走一節以趨在官不俟屨在外不俟車

疏曰節以玉爲之所以明信輔於君命者也君使使召臣有二節時有一節時故合云三節也隨事緩急急則二節故走緩則一節故趨官謂朝廷治事處也外謂其室及官府也在官近故云屨在外逺故云車【山陰陸氏曰節有疏數一節而二則數矣故君召二節以走一節以趨】

士於大夫不敢拜迎而拜送士於尊者先拜進面答之拜則走

士於大夫尊卑有間若大未詣士士不敢拜而迎之恐其答拜也去則拜送者禮賔出則主人再拜送之賔不答拜禮有終止故也士若見於大夫則先拜於門外然後進而見面若大夫出迎而答其拜則走避之【慶源輔氏曰拜迎則勞尊者之答巴拜送則盡已之敬】

士於君所言大夫沒矣則稱謚若字名士與大夫言名士字大夫

名士者士𨿽沒猶稱其名以在君之前也與大夫言而名士則謂士之生者也大夫之生者則字之【金華應氏曰隠其名而舉其謚與字非獨自謹分守之謙退亦所以體君上尊賢貴貴隠卒崇終之心也】

於大夫所有公諱無私諱凡祭不諱廟中不諱敎學臨文不諱

公諱本國先君之諱也私諱私家之諱也凡祭祭羣神也余見曲禮【嚴陵方氏曰此一節與曲禮所言文𨿽小異而義則一也彼言君所此止言大夫者舉卑以見尊也此言敎學彼則不言者以詩書見之也凡祭則廟中在其間矣而重言之者廟中上不諱下與凡祭異故重言之曲禮不言凡祭者舉親以見疎也】

古之君子必佩玉右徴角左宮羽

徴角宮羽以玉聲所中言也徴爲事角爲民故在右右爲動作之方也宮爲君羽爲物君道宜靜物道宜積故在左左乃無事之方也不言商者或以西方肅殺之音故遺之歟○方氏曰徴角爲陽宮羽爲陰陽主動陰主靜右佩陰也而聲中徵角之動左佩陽也而聲中宮羽之靜何哉蓋佩所以爲行止之節時止則止時行則行此設佩之意也

趨以采齊行以肆夏周還中規折還中矩進則揖之退則揚之然後玉鏘鳴也故君子在車則聞鸞和之聲行則鳴佩玉是以非辟之心無自入也

路寢門外至應門謂之趨於此趨時歌采齊之詩以爲節路寢門內至堂謂之行於行之時則歌肆夏之詩以爲節中規圓也中矩方也進而前則其身略俯如揖然退而後則其身防仰故曰揚之進退俯仰皆得其節故佩玉之鳴鏘然可聽也鸞和鈴也常所乘之車鸞在衡和在軾若田獵之車則和在軾鸞在馬鏕也○方氏曰心內也而言入何哉蓋心𨿽在內有物探之而出及其久也則與物俱入矣故得以入言焉【朱子曰周旋中規拆旋中矩周旋是直去卻曰來其回轉處欲其圜如規也折旋是直去了復橫去如曲尺相似其橫轉處欲其方如矩也○西山眞氏曰古之君子於所以飬其心者無不至也佩玉中宮祉之音步趨有詩樂之節行必中規矩在車則聞鸞和進退俯仰之間出入動靜之際莫不節之以禮和之以樂故於是時防邪僻而導中正其爲功也易近世一切無之而所以熒惑斲防者則不可勝數故於是時防邪僻而導中正其爲力也難夫惟知其難而益勉持敬之功庶乎非僻無自而入矣】

君在不佩玉左結佩右設佩居則設佩朝則結佩君在謂世子在君所也不佩玉非去之也但結蹙其在佩之綬不使玉之有聲玉以比徳示不敢表其有如玉之徳耳右設佩者佩謂事佩觽燧之屬設之於右示有服役以奉事於上也居則設佩謂退而燕居則佩玉如常也朝則結佩申言上意此皆謂世子也

齊則綪結佩而爵韠

凡佩玉者遇齊時則綪結其佩綪屈也謂結其綬而又屈上之也爵韠爵色之韋爲韠也士之服但齊則𨿽諸侯大夫亦服之也【慶源輔氏曰左結佩不敢比徳也右設佩不敢忘事也居恐其略故言設佩朝戒其敖故言結佩無非敎也】

凡帶必有佩玉惟防否佩玉有衝牙君子無故玉不去身君子於玉比徳焉

疏曰凡佩玉必上系於衡下垂三道穿以蠙蛛下端前後以懸璜中央下端懸以衝牙動則衝牙前後觸璜而爲聲所觸之玉其形似牙故曰衝牙【慶源輔氏曰帶必有佩言節之不可已出據此則不佩非去之也結之耳有衝牙然後有聲佩所以設聲也玉不去身必有以也故又言其所以曰君子於玉比徳焉如是則不去身也宜矣】

天子佩白玉而組綬

綬所以貫佩之珠玉而相承受者組綬謂以色之組爲綬也

公侯佩山玉而朱組綬大夫佩水蒼玉而純組綬世子佩瑜玉而綦組綬士佩瓀瑉而緼組綬

山水蒼如山之如水之蒼也瑜美玉也綦雜文也瓀瑉石之次玉者緼赤黃色

孔子佩象環五寸而綦組綬

象環象牙之環也其廣五寸孔子謙不佩玉故燕居佩之非謂禮服之正佩也【慈湖楊氏曰至矣哉象環之無聲乎佩無聲之象環後學莫之曉也嗚呼至矣舉天下之所共視而莫之見也舉天下之所共聽而莫之聞也】

童子之節也緇布衣錦緣錦紳並紐錦束髮皆朱錦也節禮節也錦緣以錦爲緇布衣之緣也紳紐見前【長樂陳氏曰童子之帶非必全錦也錦紳而已錦紳非以其有備成之文也親在致飾而已】

童子不裘不帛不屨絇無緦服聽事不麻無事則立主人之北南面見先生從人而入

不屨絇未習行戒也無緦服謂父在時已𨿽有緦親之防不爲之著緦服但往聽主人使令之事不麻謂免而深衣不加絰也問防云童子不緦惟當室緦當室爲父後者也童子未能習禮且緦輕故父在不緦父沒則本服不可違矣從人而見先生不敢以卑小煩長者爲禮也【嚴陵方氏曰不裘卽不衣裘裳是也不帛卽不帛襦袴是也不屨絇未拘之以行戒也不服麻則以幼未能勝經故也】

侍食於先生異爵者後祭先飯客祭主人辭曰不足祭也客餐主人辭以疏主人自置其醬則客自徹之此言成人之禮先生齒尊於己者異爵爵貴於己者後祭示饌不爲己也先飯示爲尊貴者嘗之也盛主人之饌故祭而主人辭之謙也旣食而餐以爲美也而主人辭以麤疏亦謙也醬者食味之主故主人自設客亦自徹禮尙施報也

一室之人非賔客一人徹壹食之人一人徹凡燕食婦人不徹

一室之人同居共事者也壹食之人爲同事而相聚同食者也二者皆爲無賔主之分故但推少者一人徹之而已婦人不徹弱不勝事也【嚴陵方氏曰先生則生在己先謂尊者也異爵則爵與己異謂貴者也婦人弱不勝事故不徹】

食棗桃李弗致於核祭上環食中棄所操

致謂委棄之也曲禮曰其有核者懷其核上環橫切之圓如環也

凡食果實者後君子火孰者先君子

古人嘗藥嘗食蓋恐其不善或爲尊者害耳果實生成之味當使尊者先食火孰者先君子嘗食之禮也

有慶非君賜不賀

君賜如爵命土田車服之類皆是也言卿大夫士之家設有喜慶之事若是君命所賜則當賀非君命則不賀蓋以君賜爲榮也一說有慶而君亦慶之則餘人亦致賀君無所賜則餘人亦不必賀也

有憂者

此下缺文

孔子食於季氏不辭不食肉而飱

爲客之禮將食必興辭食則先胾次殽至肩乃飽而飱孔子旣不辭又不食肉乃獨澆飯而爲飱之禮蓋以季氏之饋失禮故也【慶源輔氏曰此所謂不屑敎誨是亦敎誨之也】

君賜車馬乘以拜賜衣服服以拜賜

君賜及門旣拜受矣明日又乘服詣君所而拜謝其賜所謂再拜敬之至也二賜字句絕本朱子說

君未有命弗敢卽乘服也

此謂諸侯之卿大夫爲使臣而受天子之賜歸而獻諸其君君命之乘服乃得乘服故君未有命不敢卽乘服也左傳杜泄將以路葬南遺謂季孫曰叔孫未乘路葬焉用之季孫使杜泄捨路不可曰夫子受命於朝而聘於王王思舊勲而賜之路復命而致之君君不敢逆王命而復賜之

君賜稽首據掌致諸地

據按也覆左手以按於右手之上致至也頭及手俱至地也

酒肉之賜弗再拜

已拜受於家而明日又往拜謂之再拜酒肉之賜輕故惟拜受於家而已【馬氏曰衣服之賜庸賜也是故乘服而再拜酒肉之賜斯須之賜也是故有拜而不再】

凡賜君子與小人不同日

君子小人以位言君子曰賜小人曰與貴賤殊故不可同日也【延平周氏曰賜君子以徳與小人以力賜與均之者恩也不同日者義也】

凡獻於君大夫使宰士親皆再拜稽首送之膳於君有葷桃茢於大夫去茢於士去葷皆造於膳宰

大夫不親往而使宰者恐勤君之降禮而受獻也士賤故得自往皆再拜稽首送之者言大夫初遣宰時已拜送矣及至君門以授小臣則或宰或士亦皆再拜而送之也膳美食也葷姜及辛菜也茢苕帚也膳宰主飲食者○方氏曰膳必用葷桃茢者防不祥之物或幹之也桃以其性葷以其气茢以其形形不如气气不如性故貴賤多少之數去其一者茢去其二者葷惟桃不可去焉皆造膳宰者以不敢專逹必待主膳之人達之也

大夫不親拜爲君之答已也

釋所以不親獻之義

大夫拜賜而退士待諾而退又拜弗答拜

大夫往君門而拜君昨日所賜及門卽告小臣小臣入白大夫卽拜拜竟卽退不待小臣出報恐君召進之而答拜也君不答士之拜故士拜竟則待小臣傳君之諾報而後退也又拜者小臣傳諾報而出士又拜君之諾也弗答拜謂君終不答士之拜也

大夫親賜士士拜受又拜於其室衣服弗服以拜敵者不在拜於其室

其室大夫之家也衣服弗服以拜下於君賜也敵者尊卑相等也其室獻者之家也若當時主人在家而拜受則不復往彼家拜謝今主人不在不得拜受還家必往而拜之也若朋友則非祭肉不拜

凡於尊者有獻而弗敢以聞

不敢以聞者不敢直言獻於尊者如去致馬資於有司及贈從者之類也【慶源輔氏曰有獻致其誠也弗聞恐其瀆也】

士於大夫不承賀下大夫於上大夫承賀

士於大夫尊卑逺若有慶事不敢受大夫之親賀下大夫於上大夫尊卑近故可承受其親賀也

親在行禮於人稱父人或賜之則稱父拜之

方氏曰不敢私交不敢私受故也

禮不盛服不充故大裘不裼乘路車不式

前章言不充其服與此充字義殊此謂禮之盛者則以充美爲敬大裘路車皆祭天所用不裼而襲是欲掩塞其華美也不式敬天之心不可他用也【延平周氏曰以文爲敬則不敢充其美以質爲敬則不敢見其美大裘不裼以質爲敬也乘路車不式所敬不貳也】

父命呼惟而不諾手執業則投之食在口則吐之走而不趨

應辭惟速而恭諾緩而慢【嚴陵方氏曰惟而不諾卽曲禮所謂父召無諾也旣曰命又曰呼者命之以事而呼之使來也惟諾皆應也而惟之應速於諾走趨皆步也而走之步速於趨國莫尊於君家莫尊於父故君父之召也在官不俟屨在外不俟車手執業則投之食在口則吐之】

親老出不易方復不過時親癠色容不盛此孝子之疏節也

易方則恐召已而莫知所在過時則恐失期而貽親之憂癠病也疏節謂常行疏略之禮而已非大節也【嚴陵方氏曰出不易方有定所也復不過時無愆期也凡此所以慮貽親之憂疑而已然而孝子之事親豈必老而後如是耶蓋以親老者尢不可不知此故也】

父沒而不能讀父之書手澤存焉爾母沒而杯圈不能飲焉口澤之气存焉爾

不能猶不忍也手之所持猶存其潤澤之迹杯圈盛酒漿之器屈木爲之若巵匜之屬也口澤之气亦謂常用以飲故口所潤澤猶有餘气此所以不忍讀不忍飲也【嚴陵方氏曰書謂書冊也君子所執以誦習故於父言之杯圈飲食器也婦人惟酒食是議故於母言之杯作桮手澤污之所漬也口澤津之所漬也口有气焉故又以气言之凢以人旣亡而澤猶存焉故有所不忍也】

君入門介拂闑大夫中棖與闑之間士介拂棖

此言兩君相見之時入門入大門也介副也闑門中央所豎短木也棖者門之兩旁長木所謂楔也君入當棖闑之中主君在闑東賔在闑西主君上擯在君後稍近西而拂闑賔之上介在賔後稍近東而拂闑大夫之爲擯爲介者各當君後而在棖闑二者之中士之爲擯爲介者則各拂東西之棖也

賓入不中門不履閾公事自闑西私事自闑東

此賔謂鄰國來聘之卿大夫也入不中門謂入門稍東而近闑也閾門限也聘享是奉君命而行謂之公事入自闑西用賔禮也若私覿私面謂之私事以其非君命故也入自闑東從臣禮也【延平周氏曰上言君入門言朝也此言賔入不中門言聘也由門棖闑之中不中門有所辟也闑西之中則君所由闑西之東則臣由之可也故公事自闑西敬之也私事自闑東親之也】

君與屍行接武大夫繼武士中武徐趨皆用是

君謂天子諸侯也接武謂二足相躡每蹈於半不得各自成迹也若大夫與其屍行則兩足迹相接續漸卑故與屍行步稍廣而速中猶間也士與其屍行每徙足間容一足地乃躡之士極卑故與屍行步極廣也徐趨皆用是謂君大夫士或徐或趨皆用此與屍行步之節也

疾趨則欲發而手足毋移

此言若以他事行禮而當疾趨者其屨頭固欲發起不以接武繼武爲拘然而手容必恭足容必重不可或低或斜而變其常度移猶變也

圈豚行不舉足齊如流席上亦然

舊說圈轉也豚之言循讀爲上聲謂徐趨之法當曵轉其足循地而行故云不舉足也方氏謂此言回旋而行羔性聚豚性散圈之則聚而回旋於其中矣故取況如此未知是否齊裳下緝也足旣不舉身又俯折則裳下委於地而曵足則齊如水之流席上亦然言未坐之時行於席上亦當如此也

端行頤霤如矢弁行剡剡起屨

端直也直身而行身亦小折故頭直臨前而頤如屋霤之垂其步之進則如矢之直也弁急也剡剡身起之貌急行則欲速而身屨恆起也一說端謂端素端弁謂爵弁皮弁行容各欲稱其服也

執玉舉前曵踵蹜蹜如也

踵足後跟也舉足之時而曵其後跟則行不離地如有所循也蹜蹜促狹之貌玉皆重器故敬謹如此【慶源輔氏曰必言與屍行者著行之徐非止逸也敬而已矣愈尊愈敬趨謂行有所向也疾趨趨𨿽疾而布武未攺也故曰足毋移並言手者亦不攺其拱也故曰張拱而趨至於走則手不能拱而步濶逺矣行不舉足足旣舉則衣無撥矣故其裳下緝如水之自動焉席上亦然曲禮將卽席衣毋撥足毋蹶是也剡剡銳利也屨頭髮起之貌舉前曵踵若所謂不舉足則前亦不舉矣蹜蹜如也則有緩而已】

凡行容惕惕

惕惕直而且疾也謂行於道路則然蓋回枉則失容舒緩則近惰也

廟中齊齊朝廷濟濟翔翔

齊齊收持嚴正之貌濟濟威儀詳整也翔翔張拱安舒也

君子之容舒遲見所尊者齊遫

舒遲閒雅之貌齊如防防齊栗之齊遫者謹而不放之謂見所尊者故加敬

【嚴陵方氏曰禮器曰七介以相見不然則己慤三辭三讓而至不然則已蹙蓋舒遲之謂也且舒遲所以修容也若夫父黨無容則無事舒遲矣故曰見所尊者齊遫齊則不舒遫則不遲】

足容重手容恭

重不輕舉移也恭無慢弛也

目容端口容止

無睇視不妄動

聲容靜頭容直

無或噦咳欲其靜也無或傾顧欲其直也

气容肅

似不息者

立容徳

舊說以爲如有所予於人其義難通應氏謂中立不倚儼然有徳之气象此說近之

色容莊坐如屍

莊矜持之貌也坐如屍見曲禮

燕居告溫溫

詩言溫溫恭人燕居之時與告語於人之際則皆欲其溫和所謂居不容寛柔以敎也【嚴陵方氏曰目容端則無滛視口容止則無儳言矣聲容則不欲其謹周官置銜枚者以此頭容直恐其顚故見周禮制側弁者以此告溫溫則所謂載色載笑匪怒伊敎是也孔子在宗廟朝廷便便言惟謹爾則燕居之告溫溫亦各有所施而已語不云乎子之燕居申申如也夭夭如也正謂是也】

凡祭容貌顏色如見所祭者

論語曰祭如在祭神如神在【嚴陵方氏曰孝子之祭也退而立如將受命蓋容貌如見所祭者也已徹而退敬齊之色不絕於面蓋顏色如見所祭者也】

防容累累色容顚顚視容瞿瞿梅梅言容繭繭

此皆居防之容累累羸憊失意之貌顚顚憂思不舒之貌瞿瞿驚遽之貌梅梅猶昧昧瞻視不審故瞿瞿梅梅然也繭繭猶綿綿聲气低防之貌也

戎容曁曁言容詻詻色容厲肅視容淸明

此皆軍旅之容曁曁果毅之貌詻詻敎令嚴飭之貌顏色欲其嚴厲而莊肅視瞻欲其瑩澈而明審

立容辧卑毋讇

立之容貶卑者不爲矜髙之態也𨿽貴貶損卑降而必貴於正若傾側其容柔媚其色則流於諂矣故戒以毋諂焉

頭頸必中

頭容欲直

山立

如山之嶷然不搖動也

時行

當行則行

盛气顚實揚休

顚讀爲塡塞之塡實滿也揚讀爲陽休與煦同气體之充也言人當養气使充盛塡實於內故息之出也若陽气之煦物其來無窮也

玉色

玉無變色故以爲顏色無變動之諭石梁王氏曰立容以下不屬戎容【嚴陵方氏曰旣曰立容又曰山立旣曰色容又曰玉色者蓋山立玉色則言其形狀之如山玉非止於容而已】

凡自稱天子曰予一人

一者無對之稱

伯曰天子之力臣

天子三公一相處內二伯分主畿外諸侯蓋股肱之臣宣力四方者也故曰力臣

諸侯之於天子曰某土之守臣某

某土猶云東土西土之類

其在邊邑曰某屏之臣某

邊邑逺謂之屏者藩屏之義所以蔽內而捍外也

其於敵以下曰寡人小國之君曰孤擯者亦曰孤此章與曲禮小異者此據自稱爲辭彼則擯者之辭也【慶源輔氏曰稱予一人𨿽曰謙然以予一人而臨天下則其職重矣伯謙於力臣則所當勉者在徳矣諸侯曰某土之守臣言王土也已爲王守之而已且知其職矣故曰巡狩者巡所狩也某屏之臣言所以屏衛中國也寡人則謙而已矣小國爲卑故擯告於天子無異辭】

上大夫曰下臣擯者曰寡君之老下大夫自名擯者曰寡大夫世子自名擯者曰寡君之適

此明自稱與擯者之辭不同也【慶源輔氏曰上大夫旣曰下臣矣下大夫非名則無稱矣】

公子曰臣孽

適而傳世者謂之世子余則但稱公子而已讀孽爲枅者蓋比之木生之餘也故以臣孽自稱

士曰傳遽之臣於大夫曰外私

驛傳之車馬所以供急遽之令士賤而給車馬之役使故自稱傳遽之臣也家臣稱私此大夫非己所臣事者故封之言則自稱外私也

大夫私事使私人擯則稱名

私事謂非行聘禮而以他事奉君命往使鄰國也隨行之人當謂之介曰擯者擯是主人之副今以在賔館而主國致禮則己爲主人故稱擯也私人己之屬臣也私事使而私人擯則無問上大夫下大夫皆降而稱名以非正聘故也

公士擯則曰寡大夫寡君之老

公士公家之士也若正行聘禮以公士爲擯其下大夫往行小聘之禮則擯辭稱寡大夫其上大夫往行大聘之禮則擯辭稱寡君之老

大夫有所往必與公士爲賔也

賔讀爲擯介也謂大夫有正聘之往必使公士作介也○方氏讀賔如字謂擯𨿽爲賔執事其實亦與之同爲賔而已故曰與公士爲賔也【金華範氏曰孔子爲政必先正名蓋以禮莫大於分分莫大於名也有自稱之辭有稱人之辭有擯贊之辭若孤寡不谷純乎謙也稱人與擯贊𨿽謙而有體如寡君之老之適曰寡謙辭也曰老曰適未嘗不明徳與序矣有對尊者之辭有對敵者之辭有對卑者之辭對尊者之辭極其謙如某守臣屏臣曰孽曰傳遽者也對敵之辭謙不失已有於外之辭有於其國之辭稱謂各有深意此制名之不苟者也】

禮記大全卷十三

欽定四庫全書

禮記大全卷十四

明胡廣等撰

明堂位第十四【嚴陵方氏曰孔子言宗祀文王於明堂則祀事以之明故也孟子言行王政於明堂則政事以之明故也此言朝諸侯於明堂則朝事以之明故也謂之明則一所以謂之明則有三焉此主朝事之明故以位言之君臣上下尊卑前後各有所位焉故曰明堂位也】

昔者周公朝諸侯於明堂之位天子負斧依南鄕而立斧依說見曲禮○石梁王氏曰注云周公攝王位又云天子卽周公周公爲冢宰時成王年已十四非攝位但攝政周公未嘗爲天子豈可以天子爲周公此記者之妄注亦曲狥之【新安王氏曰武王末受命克商二年有疾周公告於三王於是有金縢之書武王崩成王幼周公東徵後諸侯來朝成王卽政於是受朝於明堂周公相成王朝諸侯禮也謂攝王位非禮也】

三公中階之前北面東上諸侯之位阼階之東西面北上諸伯之國西階之西東面北上諸子之國門東北面東上諸男之國門西北面東上

疏曰中階者南面三階故稱中諸伯以下皆云國此云位者以三公不云位諸侯在諸國之上特舉位言之明以下皆朝位也

九夷之國東門之外西面北上八蠻之國南門之外北面東上六戎之國西門之外東面南上五狄之國北門之外南面東上

夷蠻戎狄各從其方之門而以右爲尊獨南面東上者不然方氏以爲南面疑於君故與北面者同其上也

九采之國應門之外北面東上

疏曰此是九州之牧謂之采者以采取當州美物而貢天子故王制云千里之外曰采明堂無重門但有應門耳

四塞世告至此周公明堂之位也明堂也者明諸侯之尊卑也

四塞九州之外夷狄也若天子新卽位或其國君易世皆一來朝告至故云世告至也【山陰陸氏曰諸侯阼階之東西面北上諸伯西階之西東面北上是謂明諸侯之尊卑】

昔殷紂亂天下脯鬼侯以饗諸侯是以周公相武王以伐紂武王崩成王幼弱周公踐天子之位以治天下六年朝諸侯於明堂制禮作樂頒度量而天下大服七年致政於成王

鬼國名易曰髙宗伐鬼方殺人以爲薦羞惡之極也故伐之六年五服一朝蓋始於此○石梁王氏曰只以詩書証之卽知周公但居冢宰攝政未嘗在天子位周公相踐阼而治文王世子此語爲是詩小序之言亦不可據注引魯頌豈盡伯禽時事哉○劉氏曰此蓋因洛誥篇首有周公曰朕復子明辟之辭篇終有周公誕保文武受命惟七年之語遂生此論謂周公踐天子位七年而致政於成王也殊不知復子明辟者周公營洛遣使告卜之辭受命惟七年者史臣敍周公畱後治洛凡七年而薨也書傳中九峯蔡氏之辧可謂深切著明【新安王氏曰書傳稱五年營成周六年制禮作樂七年致政於成王明年王乃卽政以周書洛誥等篇攷之不合此稱六年朝諸侯於明堂七年致政於成王亦未可盡信洛誥稱在十有二月周公誕保文武受命惟七年則七年致政明矣然七年春召公營洛周公乃命殷民丕作則大誥東徵殺武庚命微子於是唐叔得禾王命唐叔歸於周公其事皆在六年至七年春方營洛邑則朝諸侯於明堂決不在六年也】

成王以周公爲有勲勞於天下是以封周公於曲阜地方七百里革車千乘命魯公世世祀周公以天子之禮樂是以魯君孟春乘大路載弧韣旂十有二旒日月之章祀帝於郊配以後稷天子之禮也

論語稱伯禽爲魯公閟宮稱僖公爲魯侯又曰俾侯於魯則魯本侯爵過稱公也孟子言公侯皆方百里又言周公封於魯地方百里而此云七百里者蓋以百里之田爲魯本國如後世食實封也弁附庸爲七百里所謂錫之山川土田附庸也周禮封疆方五百里之制當時設法未行不可以據革車兵車也千乘田賦所出之數也孟春周正子月也大路殷祭天所乘之木路弧所以開張旌旗之幅其形如弓以竹爲之韣則弧之衣也旒屬於弧之正幅而畫日月以爲章也○王荊公謂周公能爲人臣所不能爲之功故可用人臣所不得用之禮樂程子曰是不知人臣之道也夫居周公之位則爲周公之事由其位而能爲者皆所當爲也周公乃盡其爲臣之職耳豈得獨用天子之禮樂哉成王之賜伯禽之受皆非也○問孟子說齊魯皆封百里而先生向說齊魯始封七百里者何耶朱子曰此等處皆難考云云見告子下篇【新安王氏曰此漢儒誇辭不可信也周禮𨿽曰諸侯之地五百里蓋兼附庸言之然其制實未嘗行故孟子曰周公封於魯太公封於齊爲方百里安得有七百里之地而封之天子之畿方千里其地百同魯之地若方七百里凡四十九同蓋半天子之國矣且周公身爲三公又爲東伯是謂上公周公旣歿伯禽乃是魯侯列侯之國方七百里非特成王不以封魯伯禽亦不敢受也魯頌所謂公車千乘公徒三萬其辭不無溢美天子地方千里謂之萬乘若魯地方七百里半天子之畿何止有車千乘耶伊川程氏曰成王之賜伯禽之受俱非也以愚觀之成王未必賜伯禽未必受蓋魯人僭用天子禮樂爾】

季夏六月以禘禮祀周公於大廟牲用白牡

殷尙白白牡殷牲也○方氏曰止用時王之禮者諸侯之事通用先王之禮者天子之事故郊特牲云諸侯祭以白牡乘大路謂之僭禮也

尊用犧象山罍郁尊用黃目

尊酒器也犧犧尊也音莎者釋云刻畫鳳形娑娑然也讀如字者釋云畫爲牛形又云尊爲牛之形象象尊也以象骨飾尊一說尊爲象之形也山罍刻畫山云之狀於罍也郁尊盛郁鬯酒之尊也黃目黃彛也卣罍之類以黃金鏤其外爲目因名也

灌用玉瓚大圭薦用玉豆雕篹爵用玉琖仍雕加以璧散璧角俎用梡蕨

灌酌郁鬯以獻屍也以玉飾瓚故曰玉瓚以大圭爲瓚柄故言玉瓚大圭也薦祭時所薦葅醢之屬也玉豆以玉飾豆也篹籩也雕飾其柄故曰雕篹爵行酒之器夏世爵名琖以玉飾之仍因也因爵形而雕飾之故曰仍雕也加者夫人亞獻於屍也用璧角卽周禮內宰所謂瑤爵也夫人獻後則賔用璧散獻屍散角皆以璧飾其口此先言散後言角便文也虞俎名梡夏俎名蕨梡形四足如桉蕨則加橫木於足中央爲橫距之形也

升歌淸廟下管象朱幹玉戚冕而舞大武皮弁素積裼而舞大夏昧東夷之樂也任南蠻之樂也納夷蠻之樂於太廟言廣魯於天下也

淸廟周頌升樂工於廟之堂上而歌此詩也下堂下也管匏竹也象象武詩也堂下以管吹象武之詩故云下管象也朱幹赤盾也玉戚玉飾斧柄也著衮冕而執此干戚以舞武王伐紂之樂又服皮弁見裼衣而舞夏后氏大夏之樂五冕皆周制故用以舞周樂皮弁三王之服故用以舞夏樂也昧任皆樂名廣魯於天下言周公勲業之盛廣及四夷故廣大其國禮樂之事以示天下也【馬氏曰歌者人聲也匏管者樂聲也堂上以人聲歌淸廟者所以貴文也堂下以匏竹奏象武者所以賤武也周公之徳妙而不可知所可知者見於文徳武功而已文徳成於制作之間武功存於徵伐之際故彰其武功則錫之以武樂彰其文徳則錫之以夏樂蓋武之盛莫盛於大武而文之盛莫盛於大夏冕者文服也服冕服而舞大武者以文止武之意也皮弁素積者服之質也舞大夏則服之所以守其文也裼者服之見美也皮弁素積掩蔽其文而不顯故裼衣所以顯之也○慶源輔氏曰言廣大周公之徳於天下也】

君捲冕立於阼夫人副禕立於房中君肉袒迎牲於門夫人薦豆籩卿大夫贊君命婦贊夫人各其職百官廢職服大刑而天下大服

副首飾也副之言覆以其覆被乎首而爲名詳見周禮追師及詩副笄六珈注疏褘褘衣也本王后之服亦以尊周公而用天子禮樂故得服之也房太廟之東南室也贊助也命婦內則世婦外則卿大夫之妻也舉也廢不舉也天下大服謂敬服周公之徳也【嚴陵方氏曰君與夫人祭主也心專其事焉卿大夫命婦臣妾也則贊其事而已各其職若司徒奉牛司馬奉羊之類是矣其職𨿽又不可侵官故言各若屍祝不越樽俎而代之是矣廢職則職不揚矣服大刑肆師於祭日誅其大慢者是矣】

是故夏礿秋嘗冬烝春社秋省而遂大蠟天子之祭也魯在東方或有朝於方嶽之嵗則廢春祠故此略之秋省省斂也年不順成則八蠟不通必視年之上下以爲蠟之丰嗇舊讀省爲狝者非【嚴陵方氏曰言夏礿秋嘗冬烝而不入春祠與王制言烝則不礿同義其所異者特彼以礿爲春祭爾春祭闕祠而不闕社者祠則君之所獨社則民之所同故也社與省春與秋皆有之其所異者春社以祈爲主秋社以報爲主春省以耕爲主秋省以斂爲主爾於社言春以該秋於省言秋以該春其實一也大蠟必言遂者與大司馬言遂以搜田之遂同蓋秋省則百物成矣蠟所以報百物於其成而後百物可報故也省非祭名而與祭並言之者以比凡此亦諸侯之所同然特魯行之蓋禮有所隆爾】

太廟天子明堂庫門天子臯門雉門天子應門

魯無明堂而太廟如明堂之制天子五門路應雉庫臯由內而外路門亦曰畢門今魯庫門之制如天子臯門雉門之制如天子應門也

振木鐸於朝天子之政也

木鐸金口木舌教令則振之所以警動眾聽

山節藻棁

說見前篇

復廟重檐

復廟上下重屋也重檐者檐下復有板檐免風雨之壞壁

刮楹達鄕

以密石摩柱使之精澤故云刮楹達通也鄕牕牖也每室四戶八牕牕戶相對故云達鄕

反坫出尊

兩君好會反爵之坫築土爲之在兩楹間而近南蓋獻酬畢則反爵於其上也凡物在內爲入在外爲出以坫在尊之外故云反坫出尊言坫出在尊之外也

崇坫康圭疏屏天子之廟飾也

崇髙也康安也凡物措之得所則無危墜之失圭禮器之重者不可不謹故爲此髙坫以康圭也疏屏者刻鏤於屏使之文理疏通也【馬氏曰天子之廟飾不止於此此舉其略爾天子用其詳而魯用其略也○長樂陳氏曰廟所以事死復有歸根而靜之義刮其楹則有潔意而潔也者齋戒以事鬼神之義也達其鄕則有明意而明者神而明之之意也於屏言疏疏者通之也屏所以蔽而通之者以神無方而無乎不在故通之也】

鸞車有虞氏之路也鉤車夏后氏之路也大路殷路也乘路周路也

鸞車有鸞和之車也路與輅同鉤曲也車牀謂之輿輿之前防曲故名鉤車也大路殷之木輅也乘路周之玉輅也【慶源輔氏曰虞夏言車殷周言路各據時代所稱言之意者殷周始稱車爲輅耳自魯言之故下皆曰路也】

有虞氏之旂夏后氏之綏殷之大白周之大赤

四者旌旗之屬周禮交龍爲旂綏讀爲緌以旄牛尾注於杠首而垂之者也大白白色旗也大赤赤色旗也鄭云當言有虞氏之緌夏后氏之旂謂虞質於夏惟緌而已至夏世後有旂之制也

夏后氏駱馬黑鬛殷人白馬黑首周人黃馬蕃鬛白黑相間謂之駱此馬白身而黒鬛也蕃鬛赤鬛也

夏后氏牲尙黒殷白牡周騂剛

騂赤色剛壯也【慶源輔氏曰殷周獨於此稱人者以言馬故也周言剛夏殷亦剛也殷言牡則夏亦牡也夏言尙則殷周亦尙也】

泰有虞氏之尊也山罍夏后氏之尊也著殷尊也犧象周尊也

虞氏尙陶泰瓦尊也著者無足而底著於地也余見前章

爵夏后氏以琖殷以斚周以爵

夏爵名琖以玉飾之故其字從玉殷爵名斚稼也故畫爲禾稼周之爵則爵之形也其曰玉爵者則飾之以玉也

灌尊

灌鬯酒之尊也

夏后氏以雞夷殷以斚周以黃目

夷讀爲彛法也與余尊爲法故稱彛刻畫雞形於其上故名雞彛余見上章

其勺夏后氏以龍勺殷以疏勺周以蒲勺

周禮梓人爲飲器勺一升龍勺刻畫爲龍頭疏勺刻鏤疏通也蒲勺者合蒲爲鳧頭之形其口微開如蒲艸本合而末微開也三者皆謂勺之柄頭耳

土鼓蕢桴葦籥伊耆氏之樂也

方氏曰以土爲鼓未有韗革之聲故也以蕢爲桴未有斲木之利故也以葦爲籥未有截竹之精故也

拊搏玉磬揩擊大琴大瑟中琴小瑟四代之樂器也拊搏舊說以葦爲之克之以糠形如小鼔揩擊謂柷敔皆所以節樂者方氏以爲或拊或搏或揩或擊皆言作樂之事又按書傳云戛擊考擊也搏至拊循也當與此文理有礙當從鄭注【嚴陵方氏曰拊搏揩擊言所以作器也或言其器或言作樂互相備也與益稷言戛擊鳴球搏拊琴瑟以詠同義玉磬琴瑟又皆堂上之樂故特舉其名器言之琴言中而不言小瑟言小而不言中亦互相備也】

魯公之廟文世室也武公之廟武世室也

魯公伯禽也武公伯禽之孫其室世世不毀故言世室○方氏曰周以祖文王爲不毀之廟而魯以伯禽之廟比之故曰文世室宗武王爲不毀之廟而魯以武公之廟比之故曰武世室【慶源輔氏曰由是觀之則成王之所以賜伯禽者未必如是之備如此篇所載亦有魯君因仍而僭用之者矣】

米廩有虞氏之庠也序夏后氏之序也瞽宗殷學也頖宮周學也

此言魯立四代之學魯所藏粢盛米之廩卽虞氏之庠謂藏此米於學宮也亦教孝之義序者射也射以觀徳有先後之次焉樂師瞽蒙之所宗故謂之瞽宗頖半也諸侯曰頖宮以其半辟雍之制也孟子言夏曰校殷曰序【嚴陵方氏曰米廩者藏養人之物而庠以善養人期於充實也序也者射也射有偶然而以序進焉必曰序則主以禮教故也瞽宗者瞽人之所宗而樂主在焉必曰瞽宗則主以樂教故也頖宮者天子曰辟雍諸侯曰頖宮辟言辟以禮雍言廱以樂頖宮𨿽半辟雍之制亦兼禮樂以教之故也】

崇鼎貫鼎大璜封父天子之器也越棘大弓天子之戎器也

崇貫封父越皆國名棘防也○方氏曰凡此卽周官天府所藏大寶鎭寶之類是也

夏后氏之鼓足殷楹鼓周縣鼓垂之和鐘叔之離磬女媧之笙簧

足謂四足也楹貫之以柱也縣懸於簨簴也垂見舜典○方氏曰郊特牲曰以鐘次之以和居參之也故謂之和鐘樂記曰石聲磬磬以立辧辧者離之音也故謂之離磬笙以象物生之形簧則美在其中故謂之笙簧世本曰無句作磬皇氏云無句叔之別耳

夏后氏之龍簨簴殷之崇牙周之壁翣

周官梓人爲簨簴橫曰筍植曰簴所以懸樂器也以龍形飾之故曰龍簨虡崇牙者刻木爲之飾以采色其狀隆然殷人於簨之上施崇牙以掛鐘磬也周人則又於簨上畫繒爲翣載之以璧下懸五采之羽而掛於簨之角焉【嚴陵方氏曰其崇如牙夏后氏有簨虡而未有崇牙商有崇牙而未有璧翣至周然後三者兼備焉此皆漸致其文也】

有虞氏之兩惇夏后氏之四璉殷之六瑚周之八簋少牢禮曰執惇黍有蓋又曰設四惇皆南首惇之爲器有蓋有首也四者皆盛黍稷之器禮之有器時王各有制作故歷代寶而用之但時代漸逺則古器之存者漸寡此魯所有之數耳

俎有虞氏以梡夏后以嶥殷以椇周以房俎

梡嶡見前章椇者俎之足間橫木爲曲橈之形如椇枳之樹枝也房者俎足下之跗謂俎之上下兩間有似於堂房也○疏曰古制不可委知今依注略爲此意未知是否

夏后氏以楬豆殷玉豆周獻豆

楬不飾也木質而已獻讀爲娑獻尊刻畫鳳羽則此豆亦必刻畫鳳羽故名也

有虞氏服韍夏后氏山殷火周龍章

韍者祭服之蔽膝卽韠也虞氏直以韋爲之無文飾夏世則畫之以山殷人增之以火周人又加龍以爲文章【嚴陵方氏曰有山有火而又加之以龍則其文成矣於周特言章焉章者文之成也】

有虞氏祭首夏后氏祭心殷祭肝周祭肺

方氏曰三代各祭其所勝蓋夏尙黑爲勝赤故祭心殷尙白爲勝靑故祭肝周尙赤爲勝白故祭肺

夏后氏尙明水殷尙醴周尙酒

疏曰儀禮設尊尙酒是周亦尙明水也禮運云澄酒在下則周不尙酒故注云言尙非也○方氏曰明水者取於月之水故謂之明水則淡而無味醴則漸致其味酒則味之成者

有虞氏官五十夏后氏官百殷二百周三百

書言唐虞建官惟百夏商官倍先儒信此記而不信書固爲不可且謂魯得用四代禮樂故惟通用其官之名號不必盡用其數皆臆說也【慶源輔氏曰魯百里之國決不能盡備四代之官此皆誇辭也以此例上所言可知也】

有虞氏之綏夏后氏之綢練殷之崇牙周之璧翣此皆喪之飾綢練見檀弓余見上章又翣制詳見喪大記

凡四代之服器官魯兼用之是故魯王禮也天下傳之久矣君臣未嘗相弒也禮樂刑法政俗未嘗相變也天下以爲有道之國是故天下資禮樂焉

君臣未嘗相弒禮樂刑法政俗未嘗相變先儒以爲近誣或以爲諱國惡論之詳矣大抵此篇主於誇大魯國故歷舉四代之服器官以見魯之禮樂其盛如此不知魯之郊禘非禮也周公其衰矣知此則此記所陳適足以彰其僭而已而奚盛大之有哉○朱氏曰羽父弒隠公慶父弒二君則君臣相弒矣夏父躋僖公禮之變也季氏舞八佾樂之變也僖公欲焚巫尫刑之變也宣公初稅畝法之變也政逮於大夫政之變也婦人髽而弔俗之變也○石梁王氏曰此見春秋經而不見傳者故謂未嘗相弒未嘗變法大抵此篇多誣【慶源輔氏曰傳謂傳說也蓋言久矣天下共傳說魯國之有禮法也雲天下以爲有道之國君臣未嘗相弒也𨿽曰隠惡不若不言之愈也】

禮記大全卷十四﹤經部﹐禮類﹐禮記之屬﹐禮記大全﹥

欽定四庫全書

禮記大全卷十五

明胡廣等撰

喪服小記第十五

朱子曰小記是解喪服傳

斬衰括髮以麻爲母括發以麻免【問】而以布

斬衰主人爲父之服也親始死子服布深衣去吉冠而猶有笄縱徒跣扱深衣前衽於帶將小斂乃去笄縱著素冠斂訖去素冠而以麻自項而前交於額上郤而繞於紒如著防頭然防頭今人名掠髮此謂括髮以麻也母死亦然故云爲母括髮以麻言此禮與喪父同也免而以布専言爲母也蓋父喪小斂後拜賓竟子卽堂下之位猶括髮而踴母喪則此時不復括髮而著布免以踴故云免而以布也笄縱說見內則免見檀弓【朱子曰括髮是束髮爲髻鄭氏儀禮注及疏以男子括髮與免及婦人髽皆云如著防頭然所謂防頭卽如今之掠頭編子自項而前交於額上卻繞髻也○山陰陸氏曰士喪禮主人髻髮袒眾主人免於房婦人髽於室則袒括髮一人而已諸子皆免】

齊衰惡笄以終喪

婦人居齊衰之喪以榛木爲笄以卷髮謂之惡笄以終喪者謂中間更無變易至服竟則一並除之也

男子冠【平聲】而婦人笄男子免而婦人髽【莊加反】其義爲男子則免爲婦人則髽

吉時男子首有吉冠婦人首有吉笄若親始死男去冠女則去笄父喪成服也男以六升布爲冠女則箭篠爲笄若喪母男則七升布爲冠女則榛木爲笄故云男子冠而婦人笄也男子免而婦人髽者言今遭齊衰之喪當男子著免之時婦人則髽其首也髽有二斬衰則麻髽齊衰則布髽皆名露紒其義爲男子則免爲婦人則髽者言其義不過以此免與髽分別男女而已

苴【雎】杖竹也削杖桐也

竹杖圓以象天削杖方以象地父母之別也○疏曰苴者黯也必用竹者以其體圓性貞四時不攺明子爲父禮伸痛極自然圓足有終身之痛也削者殺也桐隨時凋落謂母喪外𨿽削殺服從時除而終身之心當與父同也

祖父卒而後爲祖母后者三年

適孫無父旣爲祖三年矣今祖母又死亦終三年之制蓋祖在而喪祖母則如父在而爲母期也子死則孫爲後故以爲後者言之

爲【去聲】父母長子稽顙大夫弔之𨿽緦必稽顙

服重者先稽顙而後拜賓服輕者先拜賓而後稽顙父母尊也長子正體也故從重大夫弔於士是以尊臨卑𨿽是緦服之喪亦必稽顙而後拜蓋尊大夫不敢以輕待之也

婦人爲【去聲】夫與長子稽顙其餘則否

婦人受重於他族故夫與長子之喪則稽顙其餘謂父母也降服移天其禮殺矣【長樂陳氏曰稽顙猶稽首也禮非至尊不稽首則喪非至重不稽顙矣然有非至重而稽顙者非以其至親則以弔者之尊也故爲父母長子稽顙以至親也大夫弔之𨿽緦必稽顙以弔者之尊也婦人移天於夫而傳重於長子故𨿽父母不稽顙所稽顙者夫與長子而已以所受於此者重則所報於彼者殺也】

男主必使同姓婦主必使異姓

喪必有男主以接男賓必有女主以接女賓若父母之喪則適子爲男主適婦爲女主今無男主而使人攝主則必使喪家同姓之男無女主而使人攝主則必使喪家異姓之女謂同宗之婦也

爲父後者爲【去聲】出母無服

出母母爲父所遣者也適子爲父後者不服之蓋尊祖敬宗家無二主之義也非爲後者服期

親親以三爲五以五爲九上殺【色介反】下殺旁殺而親畢矣

由己身言之上有父下有子宜言以一爲三而不言者父子一體無可分之義故惟言以三爲五謂因此三者而由父以親祖由子以親孫是以三爲五也又不言以五爲七者蓋由祖以親曽髙二祖由孫而親曾孫孫其恩皆已疏略故惟言以五爲九也由父而上殺之至髙祖由子而下殺之至孫是上殺下殺也同父則期同祖則大功同曾祖則小功同髙祖則緦麻是旁殺也髙祖外無服故曰畢矣

王者禘其祖之所自出以其祖配之而立四廟庶子王亦如之

四廟謂髙曾祖禰四親廟也始祖居中爲五並髙祖之父祖爲七或世子有廢疾不可立而庶子立爲王者其禮制亦然○趙氏曰禘王者之大祭也王者旣立始祖之廟又推始祖所自出之帝祀之於始祖之廟而以始祖配之也【嚴陵方氏曰王立七廟三昭三穆與太祖之廟而七此言王者止立四廟者據月祭之親廟言之也蓋逺廟爲祧有二祧享嘗乃止旣言禘其祖之所自出以其祖配之則祭及其二祧可知矣此所以不言之也○山陰陸氏曰此言王者後世或更衰亂統序旣絕其子孫有特起者若漢光武復有天下旣復七廟則其曾祖禰當別立廟祀之故曰庶子王亦如之也若孝文繼孝恵𨿽非適子其承祭祀不言可知今經言此者正爲庶子不祭庶子王然後祭耳】

別子爲祖繼別爲宗繼禰者爲小宗有五世而遷之宗其繼髙祖者也是故祖遷於上宗易於下尊祖故敬宗敬宗所以尊祖禰也

別子有三一是諸侯適子之弟別於正適二是異姓公子來自他國別於本國不來者三是庶姓之起於是邦爲卿大夫而別於不仕者皆稱別子也爲祖者別與後世爲始祖也繼別爲宗者別子之後世世以適長子繼別子與族人爲百世不遷之大宗也繼禰者爲小宗謂別子之庶子以其長子繼己爲小宗而其同父之兄弟宗之也五世者髙祖至孫之子此子於父之髙祖無服不可統其父同髙祖之兄弟故遷易而各從其近者爲宗矣故曰有五世而遷之宗其繼髙祖者也四世之時尙事髙祖五世則於髙祖之父無服是祖遷於上也四世之時猶宗三從族人至五世則不復宗四從族人矣是宗易於下也宗是先祖正體惟其尊祖是以敬宗也○疏曰族人一身事四宗事親兄弟之適是繼禰小宗也事同堂兄弟之適是繼祖小宗也事再從兄弟之適是繼曾祖小宗也事三從兄弟之適是繼髙祖小宗也小宗凡四獨云繼禰者初皆繼禰爲始據初而言之也【山陰陸氏曰有五世而遷之宗據宗其繼髙祖者五世則遷者也其繼髙祖者孫也宗其繼髙祖者孫之子也先儒謂記文略此讀五世而遷之宗之誤也卽云五世而遷之宗猶云五世則遷之宗○嚴陵方氏曰先儒疏祖遷於上宗易於下特五世則遷之小宗爾若夫百世不遷之大宗則祖未嘗遷宗未嘗易焉於祖曰遷於宗曰易者遷有升之之意故於在上者言之易有去之之意故於在下者言之】

庶子不祭祖者明其宗也

此據適士立二廟祭禰及祖今兄弟二人一適一庶而俱爲適士其適子之爲適士者固祭祖及禰矣其庶子𨿽適士止得立禰廟不得立祖廟而祭祖者明其宗有所在也【嚴陵方氏曰適士二廟則有祖廟矣官師一廟則有禰廟而已此言庶子不祭祖者言適士家也下言庶子不祭禰者言官師之家也夫立宗所以重本適子本也庶子支也其不祭也𨿽祖之不同至於明其宗之義則一而已其曰不祭祖則禰容祭之也】

庶子不爲【去聲】長子斬不繼祖與禰故也

庶子不得爲長子服斬衰三年者以己非繼祖之宗又非繼禰之宗則長子非正統故也

庶子不祭殤與無後者殤與無後者從祖祔食

長中下殤見前篇蓋未成人而死者也無後者謂成人未昏或已娶而無子而死者也庶子所以不得祭此二者以己是父之庶子不得立父廟故不得自祭其殤子也若己是祖之庶孫不得立祖廟故無後之兄弟已亦不得祭之也祖廟在宗子之家此殤與此無後者當祭祖之時亦與祭於祖廟也故曰從祖祔食【金華應氏曰殤與無後者皆庶子之子也殤者幼而未成人無後者長而未有子鄭氏以殤爲己之子而系於父之庶以無後爲兄弟而系於祖之庶蓋以殤惟適可祭今適子之下又有無後者不應更祭故指此爲兄弟而言之夫所謂殤與無後者包羅其義云爾非謂庶子之子其適與庶皆死也適子或殤而死或無後而死皆從祖而祭於宗子之家故謂之從祖袝食】

庶子不祭禰者明其宗也

庶子不得立禰廟故不得祭禰所以然者明主祭在宗子廟必在宗子之家也庶子𨿽貴止得供具牲物而宗子主其禮也上文言庶子不祭祖是猶得立禰廟以其爲適士也此言不祭禰以此庶子非適士或未仕故不得立廟以祭禰也

親親尊尊長長男女之有別人道之大者也

疏曰此論服之降殺親親謂父母也尊尊謂祖及曾祖髙祖也長長謂兄及旁親也不言卑幼舉尊長則卑幼可知也男女之有別者若爲父斬爲母齊衰姑姊妹在室期出嫁大功爲夫斬爲妻期之屬是也此四者於人之道爲最大

從服者所從亡則己屬從者所從𨿽沒也服

疏曰服術有六其一是徒從徒空也與彼非親屬空從此而服彼有四者一是妾爲女君之黨二是子從母服於母之君母三是妾子爲君母之黨四是臣從君而服君之黨此四徒之中惟女君𨿽沒妾猶服女君之黨餘三徒所從旣亡則止而不服已止也屬者骨血連續以爲親也亦有三一是子從母服母之黨二是妻從夫服夫之黨三是夫從妻服妻之黨此三從𨿽沒猶從之服其親也【嚴陵方氏曰從服卽大傳所謂徒從也屬從卽大傳所謂屬從者也然徒從不若屬從之爲重故於徒從則所從亡則己於屬從則所從𨿽沒而猶服焉】

妾從女君而出則不爲【去聲】女君之子服

妾謂女君之侄娣也其來也與女君同入故服女君之子與女君同若女君犯七出而出則此侄娣亦從之出子死則母自服其子侄娣不服義絕故也

禮不王不禘

禘王者之大祭諸侯不得行之故云不王不禘○石梁王氏曰此句合在王者禘其祖之所自出上錯亂在此

世子不降妻之父母其爲【去聲】妻也與大夫之適子同世子天子諸侯之適子傳世者也不降殺其妻父母之服者以妻故親之也大夫適子死服齊衰不杖今世子旣不降其妻之父母則其爲妻服與大夫服適子之服同也

父爲士子爲天子諸侯則祭以天子諸侯其屍服以士服

祭用生者之禮盡子道也屍以象神自用本服【嚴陵方氏曰言天子諸侯士之祭其別如此則王制所謂祭從生者也與中庸所言亦同父爲士其屍服以士服者則與喪從死者同義】

父爲天子諸侯子爲士祭以士其屍服以士服

以天子諸侯之禮祭其父之爲士者其禮伸故屍服死者之服爲禮之正以士之禮祭其父之爲天子諸侯者其禮屈故屍服生者之服爲禮之變禮有曲而殺者此類是也

婦當喪而出則除之

婦當舅姑之喪而爲夫所出則卽除其服恩義絕故也

爲父母喪未練而出則三年旣練而出則己

若當父母之喪未期而爲夫所出則終父母三年之制爲己與夫族絕故其情復隆於父母也若在父母小祥後被出則是己之期服已除不可更同兄弟爲三年服矣故已也已者止也

未練而反則期旣練而反則遂之

若被出後遇父母之喪未及期而夫命之反則但終期服反在期後則遂終三年蓋緣己隨兄弟小祥服三年之喪不可中廢也【嚴陵方氏曰女出嫁則恩隆於夫家被出則恩復隆於父母得反則恩復隆於夫家旣練而反則服不可中道而除故遂其三年凡此所謂以仁起禮也】

再期之喪三年也期之喪二年也九月七月之喪三時也五月之喪二時也三月之喪一時也故期而祭禮也期而除喪道也祭不爲除喪也

儀禮大功章有中殤七月之文卽此七月之喪也期而祭謂再期之喪致小祥之祭也期而除喪謂除衰絰易練服也小祥之祭乃孝子因時以伸其思親之禮也練時男子除首絰婦人除要帶乃生者隨時降殺之道也祭與練𨿽同時並舉然祭非爲練而設也【馬氏曰期而祭者謂之禮其除喪也謂之道禮存乎人道存乎天】

三年而後葬者必再祭其祭之間不同時而除喪孝子以事故不得及時治中間練祥時月以屍柩尙存不可除服今葬畢必舉練祥兩祭故云必再祭也但此二祭仍作兩次舉行不可同在一時如此月練祭則男子除首絰婦人除要帶次月祥祭乃除衰服故云其祭之間不同時而除喪也【馬氏曰祭不爲除喪而除喪者必因祭焉以祭爲吉而除喪者所以從吉也夫練祥之時旣己過矣而獨爲之再祭以存親之禮不可廢也其祭之間不同時者以其存親之節不可忘也祭不同乎時而除喪者亦不同乎時則除喪必従祭也可知矣】

大功者主人之喪有三年者則必爲之再祭朋友虞祔而已

大功者主人之喪謂從父兄弟來主此死者之喪也三年者謂死者之妻與子也妻旣不可爲主而子又幼小別無近親故從父兄弟主之必爲之主行練祥二祭朋友但可爲之虞祭祔祭而已【金華應氏曰死生之相収防人道之當然今其身死而又妻子惸弱適無父母兄弟之至親者則大功當任其責而至於終喪或其適無小功之親也則朋友當任其責而至於逾葬使其不幸而無大功以爲之依則小功以下其可以坐視乎又不幸而無朋友以爲之助則爲鄰者儻與之舊者其可以恝然乎是以體朋友死無所歸於我殯之義則練祥不必大功而親黨皆不可得而辭推行有死人尙或墐之之心則虞練不必朋友而凡相識者皆不得而拒特其情有厚薄則處之各不同自其篤於義者言之則各有加焉無害也凡遇夫人之急難而處事之變者不可以不知】

士妾有子而爲之緦無子則已

喪服云大夫爲貴妾緦士卑故妾之有子者爲之緦無子則不服也

生不及祖父母諸父昆弟而父稅【吐外反】喪己則否稅者日月已過始聞其死追而爲之服也此言生於他國而祖父母諸父昆弟皆在本國已皆不及識之今聞其死而日月已過父則追而服之已則不服也【嚴陵方氏曰日月已過乃聞喪而服曰稅】

爲君之父母妻長子君已除喪而後聞喪則不稅卿大夫爲君之父母妻長子皆有服今以出使他國或以事久畱君除喪之後已始聞喪不追服也

降而在緦小功者則稅之

此句承父稅喪己則否之下誤在此降者殺其正服也如叔父及適孫正服皆不杖期死在下殤則皆降服小功如庶孫之中殤以大功降而爲緦也從祖昆弟之長殤以小功降而爲緦也如此者皆追服之檀弓曾子所言小功不稅是正服小功非謂降也凡降服重於正服詳見儀禮

近臣君服斯服矣其餘從而服不從而稅

近臣卑賤之臣也此言小臣有從君往他國旣返而君之親喪已過服之月日君稅之此臣亦從君而服其餘謂卿大夫之從君出爲介爲行人宰史者返而君服限未滿亦從君而服若在限外而君稅則不從君而稅也

君𨿽未知喪臣服已

此言君在他國而本國有喪君𨿽未知而諸臣之畱國者自依禮成服不待君返也

虞杖不入於室祔杖不升於堂

虞祭在寢祭後不以杖入室祔祭在祖廟祭後不以杖升堂皆殺哀之節也【嚴陵方氏曰喪禮先虞而後祔虞杖特不入於室而已至於祔杖則𨿽堂亦不升焉蓋哀𨿽衰而敬愈不衰也室內而堂外故於室曰入堂髙而陛卑故於堂曰升論語云升堂入室義亦如此】

爲君母后者君母卒則不爲君母之黨服

此言無適子而庶子爲後者卽上章從服者所從亡則已之義也

絰殺【色介反】五分而去【上聲】一杖大如絰

喪服傳曰苴絰大搹左本在下去五分一以爲帶絰大搹者謂首絰也五分減一分則要絰之大也減之則齊衰之絰大如斬衰之帶去五分一以爲齊衰之帶大功之絰大如齊衰之帶去五分一以爲大功之帶小功之絰大如大功之帶去五分一以爲小功之帶緦麻之絰大如小功之帶去五分一以爲緦麻之帶麻在首在要皆曰絰分言之則首曰絰要曰帶所以五分者象五服之數也杖大如絰如要絰也搹者搤也○朱子曰首絰大一搤只是拇指與第二指一圍

妾爲君之長子與女君同

女君爲長子三年妾亦同服三年以正統故重也

除喪者先重者易服者易輕者

男子重在首婦人重在要凡所重者有除無變故𨿽卒哭不受輕服直至小祥而男子除首絰婦人除要絰此之謂除喪者先重者也易服者謂先遭重喪後遭輕喪而變易其服也輕謂男子要婦人首也此言先是斬衰虞而卒哭已變葛絰葛絰之大小如齊衰之麻絰今忽又遭齊衰之喪齊衰要首絰皆牡麻牡麻重於葛也服宜從重故男不變首女不變要以其所重也但以麻易男要女首而已故云易服者易輕者也若未虞卒哭則後喪不能變

無事不辟【毗亦反】廟門哭皆於其次

辟開也廟門殯宮之門也鬼神尙幽闇故有事則辟無事不辟也次倚廬也朝夕之哭與受弔之哭皆卽門內之位若或晝或夜無時之哭則皆於倚廬也

復與書銘自天子達於士其辭一也男子稱名婦人書姓與伯仲如不知姓則書氏

復招防以復魄也書銘書死者名字於明旌也檀弓疏云士喪禮爲銘各以其物士長三尺大夫五尺諸侯七尺天子九尺若不命之士以緇長半幅長一尺防末長終幅長二尺總長三尺周禮天子之復曰臯天子復諸侯則曰臯某甫復此言天子達於士其辭一者殷以上質不諱名故臣可以名君歟男子稱名謂復與銘皆名之也婦人銘則書姓及伯仲此或亦是殷以上之制如周則必稱夫人也姓如魯是姬姓後三家各自稱氏所謂氏也殷以前六世之外則相與爲昏故婦人有不知姓者周不然矣【山陰陸氏曰男子稱名所謂臯某復是也先儒謂周禮天子復曰臯天子復諸侯復曰臯某復此讀復曰天子復矣之誤也復曰天子復矣是告人以天子復非復天子之詞據崩曰天王崩】

斬衰之葛與齊衰之麻同齊衰之葛與大功之麻同麻葛皆兼服之

上章言絰殺皆是五分去一此言斬衰卒哭後所受葛絰與齊衰初死之麻絰大小同齊衰變服之葛絰與大功初死之麻絰大小同麻同皆兼服之者謂居重喪而遭輕喪服麻又服葛也上章言男子易要絰不易首絰故首仍重喪之葛要乃輕喪之麻也婦人卒哭後無變上下皆麻此言麻葛兼服者止謂男子耳

報【赴】葬者報虞三月而後卒哭

報讀爲赴急疾之義謂家貧或以他故不得待三月死而卽葬者旣疾葬亦疾虞虞以安神不可後也惟卒哭則必俟三月耳

父母之喪偕【句】先葬者不虞祔待後事其葬服斬衰父母之喪偕卽曾子問並有喪言父母同時死也先輕而後重先葬葬母也不虞祔不爲母設虞祭祔祭也蓋葬母之明日卽治父葬葬父畢虞祔然後爲母虞祔故云待後事祭則先重而後輕也其葬母亦服斬衰者從重也以父未葬不敢變服也

大夫降其庶子其孫不降其父

大夫爲庶子服大功而庶子之子則爲父三年也大夫不服其妾故妾子爲其母大功【嚴陵方氏曰庶子之子不降庶子以尊可以降卑卑不可以降尊也】

大夫不主士之喪

謂士死無主後其親屬有爲大夫者不得主其喪尊故也

爲慈母之父母無服

恩所不及故也

夫爲人後者其妻爲舅姑大功

此舅姑謂夫之所生父母

士祔於大夫則易牲

祖爲大夫孫爲士孫死祔祖則用大夫牲士牲卑不可祭於尊者也此與葬以大夫祭以士者不同如妾無妾祖姑可祔則易牲而祔於女君也

繼父不同居也者必嘗同居皆無主後同財而祭其祖禰爲同居有主後者爲異居

母再嫁而子不隨往則此子與母之繼夫猶路人也故自無服矣今此子無大功之親隨母以往其人亦無大功之親故云同居皆無主後也於是以其貨財爲此子同築宮廟使之祭祀其先如此則是繼父同居其服期也異居有三一是昔同今異二是今𨿽同居卻不同財三是繼父自有子卽爲異居異居者服齊衰三月而已此云有主後者爲異居則此子有子亦爲異居也

哭朋友者於門外之右南面

檀弓曰朋友吾哭諸寢門之外南向者爲主以待弔賓也

祔葬者不筮宅

宅謂塋壙也前人之葬已筮而吉故祔葬則不必再筮也

士大夫不得祔於諸侯祔於諸祖父之爲士大夫者其妻祔於諸祖姑妾祔於妾祖姑亡則中一以上而祔祔必以其昭穆

公子公孫之爲士爲大夫者不得祔於先君之廟也諸祖父其祖爲國君者之兄弟也諸祖姑諸祖父之妻也若祖爲國君而無兄弟可祔亦祔宗族之疏者上言士易牲而祔於大夫而大夫不得易牲而祔諸侯者諸侯之貴絕宗故大夫士不得親之也妾祔於妾祖姑言妾死則祔於祖之妾也亡無也中間也若祖無妾則又間曾祖一位而祔髙祖之妾故云亡則中一以上而祔也所以間曾祖者以昭穆之次不同列祔必以昭穆也【嚴陵方氏曰祔葬與祔廟皆謂之祔者以後死祔前而神事之則一故也凡祔以廟爲正葬則如之而已故言祔廟則不言廟言祔葬則必言葬者以葬非正故特明言以別之】

諸侯不得祔於天子天子諸侯大夫可以祔於士卑孫不可祔於尊祖孫貴而不祔其祖之爲士者是自尊而卑其祖不可也故可以祔於士【馬氏曰士之於大夫皆人臣也位皆人臣則𨿽有貴賤而其勢亦有可幾之道是故進而祔之可也天子諸侯則君矣尊無上貴無倫而其勢不可防也進而祔之則君臣亂矣苟無所祔則祔於諸侯祖父之爲士大夫者而不敢祔於諸侯所以明君臣之義也】

爲母之君母母卒則不服

母之君母者母之適母也非母所生之母故母在而爲之服則已亦從而服是徒從也徒從者所従亡則已故母卒則不服

宗子母在爲妻禫

父在則適子爲妻不杖不杖則不禫父沒母存則杖且禫矣此宗子百世不遷者也恐疑於宗子之尊厭其妻故明言𨿽母在亦當爲妻禫也然則非宗子而母在者不禫矣

爲慈母后者爲庶母可也爲祖庶母可也

傳曰妾之無子者妾子之無母者父命之爲子母此謂爲慈母后者也若庶母嘗有子而子已死命他妾之子爲其後故云爲庶母可也若父之妾有子而子死己命己之妾子後之亦可故云爲祖庶母可也○石梁王氏曰爲慈母后者爲庶母爲祖庶母后皆可謂旣是妾子此三母皆妾皆可以妾生之子爲後

爲父母妻長子禫

此言當禫之喪有此四者然妻爲夫亦禫又慈母之喪無父在亦禫記者略耳

慈母與妾母不世祭也

不世祭者謂子祭之而孫不祭也上章言妾祔於妾祖姑者疏云妾無廟今乃云祔及髙祖當是爲壇以祔之耳

丈夫冠【去聲】而不爲殤婦人笄而不爲殤爲殤後者以其服服之

男子死在殤年則無爲父之道然亦有不俟二十而冠者冠則成人也此章舉不爲殤者言之則此當立後者乃是已冠之子不可以殤禮處之其族人爲之後者卽爲之子也以其服服之者子爲父之服也舊說爲殤者父之子而依兄弟之服服此殤非也其女子已笄而死則亦依在室之服服之不降而從殤服也【山陰陸氏曰不言男子女子言丈夫婦人則以冠宜有丈夫之道笄宜有婦徳故也自量汪踦觀之冠而無丈夫之道笄而無婦人之徳𨿽以爲殤可也】

久而不葬者惟主喪者不除其餘以麻終月數者除喪則已

主喪者不除謂子於父妻於夫孤孫於祖父母臣於君未葬不得除衰絰也麻終月數者期以下至緦之親以主人未葬不得變葛故服麻以至月數足而除不待主人葬後之除也然其服猶必収藏以俟送葬也

箭笄終喪三年齊衰三月與大功同者繩屨

前章言齊衰惡笄以終喪爲母也此言箭笄三年女子在室爲父也箭篠也齊衰爲尊大功爲卑然三月者恩之輕九月者恩稍重故可以同用繩屨此制禮者淺深之宜也繩屨麻繩爲屨也

練筮日筮屍視濯皆要【平聲】絰杖繩屨有司告具而後去【上聲】杖筮日筮屍有司告事畢而後杖拜送賓大祥吉服而筮屍

練小祥也筮日筮祥祭之日也筮屍筮爲尸之人也視濯視祭器之滌濯也小祥除首絰而要之葛絰未除將欲小祥則預著此小祥之服以臨此三事不言衰與冠者則亦必同小祥之制矣有司謂執事者向者變服猶杖今執事者告三事辦具將欲臨事故孝子卽去杖而致敬此三事者惟筮日筮屍有賓來今執事者告筮占之事畢則孝子復執杖以拜送於賓視濯無賓故不言至大祥時則吉服行事矣吉服朝服也不言筮日視濯與小祥同可知也【朱子曰古者喪服始死至終喪漸漸變去不似今人服滿頓除便衣華采】

庶子在父之室則爲其母不禫

此言不命之士父子同宮者

庶子不以杖卽位

此言適庶俱有父母之喪者適子得執杖進阼階哭位庶子至中門外則去之矣

父不主庶子之喪則孫以杖卽位可也

父主適子喪而有杖故適子之子不得以杖卽位避祖之尊故然非厭之也今父旣不主庶子之喪故庶子之子得以杖卽位祖不厭孫孫得伸也父皆厭子故舅主適婦喪而適子不杖大夫不服賤妾故妾子亦以厭而降服以服其母祖𨿽尊貴不厭其孫故大夫降庶子而孫不降其父也

父在庶子爲妻以杖卽位可也

舅主適婦故適子不得杖舅不主庶婦故庶子爲妻可以杖卽位此以卽位言者蓋庶子厭於父母𨿽有杖不得持以卽位故明言之也

諸侯弔於異國之臣則其君爲主

君無弔外臣之禮若來在此國而適遇其卿大夫之喪則弔之以主君之故耳故主君代其臣之子爲主【嚴陵方氏曰諸侯弔異國之臣則其君爲主者賓主欲其位相敵故也】

諸侯弔必皮弁錫衰所弔𨿽已葬主人必免【問】主人未喪服則君亦不錫衰

錫者治其布使之滑易也國君自弔其臣則素弁環絰錫衰弔異國臣則皮弁錫衰也凡免之節大功以上爲重服自始死至葬卒哭後乃不復免小功以下爲輕服自始死至殯殯後不復免至葬啟殯之後而免以至卒哭如始死今人君來弔𨿽非服免之時必爲之免以尊重人君故也禮旣殯而成服此言未喪服謂未成服也

養【去聲】有疾者不喪服遂以主其喪非養者入主人之喪則不易己之喪服養尊者必易服養卑者否

親屬無近親而遇疾者已往養之而身有喪服則釋去其服惡其凶也故云養有疾者不喪服若此疾者遂死旣無主後已旣養之當遂主其喪蓋養者於死者有親也然亦不著己之喪服故云遂以主其喪非養者入主人之喪謂疾時不曾釋服來致其養今死乃入來主其喪則亦不易去己之喪服也尊謂父兄卑謂子弟

妾無妾祖姑者易牲而祔於女君可也

妾當祔於妾祖姑上章言亡則中一以上而祔是祔髙祖之妾今又無髙祖妾則當易妾之牲而祔於適祖姑女君謂適祖姑也【嚴陵方氏曰女君適祖姑也妾祔之嫌於隆故易牲而祭以示其殺焉】

婦之喪虞卒哭其夫若子主之祔則舅主之

虞卒哭在寢祭婦也祔於廟祭舅之母也尊卑異故所主不同

士不攝大夫士攝大夫惟宗子

士喪無主不敢使大夫兼攝爲主若士是宗子則主喪之任可使大夫攝之以宗子尊故也一說大夫之喪無主士不敢攝而主之若士是宗子則可

主人未除喪有兄弟自他國至則主人不免【問】而爲主葬後而君弔之則非時亦免以敬君故新其事也兄弟親屬也親則尙質故不免而爲主也

陳器之道多陳之而省納之可也省陳之而盡納之可也

陳器陳列從葬之明器也凡朋友賓客所贈遺之明器皆當陳列所謂多陳之也而所納於壙者有定數故云省納之可也省減殺也若主人所作者依禮有限故云省陳之而盡納之可也【山陰陸氏曰陳器之道如其陳之數而納之正也卽𨿽多陳之少納之省陳之盡納之禮亦不禁是之謂可】

奔兄弟之喪先之墓而後之家爲位而哭所知之喪則哭於宮而後之墓

兄弟天倫也所知人情也系於天者情急於禮由於人者禮勝於情宮故殯宮也

父不爲眾子次於外

適長子死父爲之居喪次於中門外庶子否

與諸侯爲兄弟者服斬

卿大夫於君自應服斬若不爲卿大夫而有五屬之親者亦皆服斬衰此記者恐疑服本親兄弟之服故特明之蓋謂國君之兄弟先爲本國卿大夫今居他國未仕而本國君卒以有兄弟之親又是舊君必當反而服斬也不言與君爲兄弟而言與諸侯爲兄弟明在異國也【嚴陵方氏曰兄弟期喪爾而與之服斬衰者以其爲君而有父道故也○山陰陸氏曰禮臣爲君斬衰𨿽兄弟不得以其屬通喪服傳曰始封之君不臣諸父昆弟此與諸侯爲兄弟者也𨿽如此猶服斬所臣兄弟可知兄弟如此諸父可知】

下殤小功帶澡麻不絕本詘而反以報之

本是期服之親以死在下殤降爲小功故云下殤小功也其帶以澡麻爲之謂戛治其麻使之潔白也不絕本不防去其根也報猶合也垂麻向下又屈之而反向上以合而糾之故云詘而反以報之也凡殤服之麻皆散垂此則不散首絰麻無根而要帶猶有根皆示其重也

婦祔於祖姑祖姑有三人則祔於親者

此言祔廟之禮三人或有二繼也親者謂舅所生母也

其妻爲大夫而卒而後其夫不爲大夫而祔於其妻則不易牲妻卒而後夫爲大夫而祔於其妻則以大夫牲妻卒時夫爲大夫卒後夫黜退遂死以無祖廟故祔於妻之禮止得依夫今所得用之牲不得易用昔大夫之牲也若妻死時夫未爲大夫死後夫乃爲大夫而死今祔祭其妻則得用大夫牲矣○疏曰此謂始來仕而無廟者若有廟則死者當祔於祖不得祔於妻也惟宗子去他國以廟從【朱子曰程氏祭儀謂凡配止用正妻一人或奉祀之人是再娶所生卽以所生配謂凡配止用正妻一人是也若再娶者無子或祔祭別位亦可也若奉祀者是再娶之子乃許用所生配而正妻無子遂不得配祭可乎程先生此說恐誤唐會要中有論凡是適母無先後皆當並祔合祭與古者諸侯之禮不同又曰夫婦之義如乾大坤至自有差等故方其生存夫得有妻有妾而妻之所天不容有二況於死而配祔又非生存之比橫渠之說似亦推之有太過也只合從唐人所議爲允況又有前妻無子後妻有子之礙其勢將有所杌隉而不安者惟葬則今人夫婦未必皆合葬繼室別營兆域宜亦可矣】

爲父後者爲出母無服無服也者喪者不祭故也出母父所棄絕爲他姓之母以死則有他姓之子服之蓋居喪者不祭若喪他姓之母而廢己宗廟之祭豈禮也哉故爲父後者不喪出母重宗祀也然𨿽不服猶以心喪自居爲恩也非爲後者期而不禫○朱子曰出母爲父後者無服此尊祖敬宗家無二主之意先王制作精微不茍蓋如此【金華應氏曰祭吉禮也喪凶事也凶服不可以行吉禮子無絕母之理而爲父後則有祭祀之責以宗廟爲重故寧奪母慈而不敢廢祖父之祀然出婦旣得罪於宗廟則其爲服亦無望於前夫之家其有故而它適者必有受我而爲之服矣】

婦人不爲主而杖者姑在爲夫杖母爲長子削杖女子子在室爲父母其主喪者不杖則子一人杖

此明婦與女當杖之禮女子在室而爲父母杖者以無男昆弟而使同姓爲攝主也【嚴陵方氏曰削杖桐也杖桐非所以服男子然母爲長子則杖之者以其所以服我者而報之也】

緦小功虞卒哭則免

緦與小功服之輕者也殯之後啟之前𨿽有事不免及虞與卒哭則必免不以恩輕而略於後也

旣葬而不報【赴】虞則𨿽主人皆冠及虞則皆免

前章言赴葬者赴虞今言不赴虞謂以事故阻之也旣未得虞故且冠以飾首及虞則主人至緦小功者皆免也【山陰陸氏曰旣葬而不報虞則𨿽主人皆冠此言過期而葬也蓋亦報虞知然者以亦報虞知之也蓋禮如期而葬如期則虞故曰葬而虞弗忍一日離也不及時而葬渴葬也過時而葬慢葬也故禮使後其虞以責子道先王之所以必其時也防葬者葬已而去卽欲防虞報而後知之言𨿽主人皆冠嫌不冠也及虞則皆免據此報葬虞自有日但禮文殘闕其期不得而知也】

爲兄弟旣除喪已及其葬也反服其服報虞卒哭則免如不報虞則除之

此言爲兄弟除服及當免之節

逺葬者此反哭者皆冠及郊而後免反哭

逺葬謂葬地在四郊之外也葬訖而反主人以下皆冠道路不可無飾也及至郊乃去冠著免而反哭於廟焉

君弔𨿽不當免時也主人必免不散麻𨿽異國之君免也親者皆免

君弔本國之君來弔也不散麻謂糾其要絰不使散垂也親者皆免謂大功以上之親皆從主人而免所以敬異國之君也余見前章諸侯弔下

除殤之喪者其祭也必除成喪者其祭也朝服縞冠謂冠端也殤無虞卒哭及練之變服其除服之祭用冠端黃裳此於成人爲釋禫之服所以異於成人之喪也若除成人之喪則祥祭用朝服縞冠朝服冠緇衣素裳今不用冠而用縞冠是未純吉之祭服也又按端黃裳者若素裳則與朝服純吉同若裳又與上士吉服端同故知此爲黃裳也

奔父之喪括髮於堂上袒降踴襲絰於東方奔母之喪不括髮袒於堂上降踴襲免於東方絰卽位成踴出門哭止三日而五哭三袒

不言笄纚者異於始死時也至卽以麻括髮於殯宮之堂上袒去上衣降阼階之東而踴踴而升堂襲掩所袒之衣而著要絰於東方東方者東序之東也此奔父喪之禮如此若奔母喪初時括髮至又哭以後至於成服皆不括髮其袒於堂上降踴者與父同父則括髮而加絰母則不括髮而加免此所異也著免加要絰而卽位於阼階之東而更踴故云絰卽位成踴也其卽位成踴父母皆然出門出殯宮之門而就廬次也故哭者止初至一哭明日朝夕哭又明日朝夕哭所謂三日而五哭也三袒者初至袒明日朝袒又明日朝袒也

適婦不爲舅姑後者則姑爲之小功

禮舅姑爲適婦大功爲庶婦小功今此言不爲後者以其夫有廢疾或他故不可傳重或死而無子不受重者故舅姑以庶婦之服服之也【山陰陸氏曰著爲舅後者姑爲之大功非情有厚薄以傳重也】

禮記大全卷十五

欽定四庫全書

禮記大全卷十六

明胡廣等撰

大傳第十六

鄭氏曰記祖宗人親之大義【長樂陳氏曰禘者祭之大者也追王者孝之大者也名者人治之大者也人道者禮義之大者也是篇言人道者三則其所謂祭祀追王服術宗族之類莫非人道而已豈非所謂傳之大者哉故命曰大傳】

禮不王不禘王者禘其祖之所自出以其祖配之方氏曰此禘也以其非四時之常祀故謂之間祀以其及祖之所自出故謂之追享以其比常祭爲特大故謂之大祭以其猶事生之有享焉故謂之肆獻祼名𨿽不同通謂之禘也【朱子曰禘之意最深長如祖考與自家身心未相遼絕祭祀之理亦自易理防至如郊天祀地猶有天地之顯然者不敢不盡其心至祭其始祖己自大段闊逺難盡其感格之道今又推其始祖之所自出而祀之茍非察理之精防誠意之極至安能與於此哉○長樂陳氏曰祀先之禮自禰而祖自祖而推之以及始祖其禮已備矣而禘之祭又推始祖之所自出而以祖配之也夫報本追逺而至於及其始祖之所自出是其用意甚深而非淺近之思也然此豈私意常情之所可及哉根於天性之自然者謂之仁形於人心之至愛者謂之孝眞一無妄者謂之誠主一無適者謂之敬凡爲祭者皆然交於神明者愈逺則其心愈篤報本追逺之深則非仁孝誠敬之至者莫能行也此或問禘之說夫子以不知答之謂知其說者之於天下如示諸掌蓋以報本追逺之深而盡其仁孝誠敬之至積其念慮精神之極一至於此則卽此心而充之事物之理何所不明吾心之誠何所不格其於治天下之道豈不甚明而甚易哉】

諸侯及其太祖大夫士有大事省於其君幹祫及其髙祖

上文言諸侯不得行禘禮此言諸侯以下有祫祭之禮二昭二穆與太祖而五者諸侯之廟也諸侯之祫固及其太祖矣大事謂祫祭也大夫三廟士二廟一廟不敢私自舉行必省問於君而君賜之乃得行焉而其祫也亦上及於髙祖幹者自下幹上之義以卑者而行尊者之禮故謂之幹祫禮說見王制

牧之野武王之大事也旣事而退柴於上帝祈於社設奠於牧室遂率天下諸侯執豆籩逡奔走追王【去聲】大王亶父王季歷文王昌不以卑臨尊也

旣事殺紂之後也燔柴以告天陳祭以告社奠告行主於牧野之館室然後率諸侯以祭告祖廟逡疾也追加先公以天子之號者蓋爲不可以諸侯之卑號臨天下之尊也○石梁王氏曰周頌作駿以此章參之書武城及中庸有不同者先儒言文王已備禮亶父季歷克商後但尊稱其號若王者禮制至周公相成王而後備也【嚴陵方氏曰爾雅言邑外曰郊郊外曰牧牧外曰野書言王朝至於殷郊牧野此又言牧之野則武王之事乃在於殷邑之外而已國之大事在祀與戎故曰牧之野武王之大事也柴者升其气祈者求以事奠者薦以物天下諸侯執豆籩逡奔走則各以其職來祭故也執豆籩以見四時之和气逡奔走以見四表之歡心所謂古公也季歷也西伯也皆當時之所稱也大王也王季也文王也乃後來之所追也且祖禰爲侯子孫爲王則是以卑臨尊也故追王之者不敢以子孫之卑而臨祖禰之尊故曰不以卑臨尊也】

上治祖禰尊尊也下治子孫親親也旁治昆弟合族以食序以昭繆【穆】別之以禮義人道竭矣

治理而正之也謂以禮義理正其恩之隆殺屬之戚疏也合防族人以飲食之禮次序族人以昭穆之位上治下治旁治之道皆有禮義之別則人倫之道竭盡於此矣【馬氏曰上治祖禰所以尊之也下治子孫所以親之也至於旁治昆弟蓋睦友之道而不言之者文之略也上治祖禰則上有所殺下治子孫則下有所殺旁治昆弟則旁有所殺上殺下殺旁殺而親畢矣故合族以食使之有所同而內外之意一序以昭穆別以禮義使之有所異而親疎之義明如此則人道爲盡於此矣】

聖人南面而聴天下所宜先者五民不與【去聲】焉一曰治親二曰報功三曰舉賢四曰使能五曰存愛五者一得於天下民無不足無不贍者五者一物紕【篇夷反】繆民莫得其死聖人南面而治天下必自人道始矣

民不與焉謂未及治民也治親卽上治下治旁治也君使臣以禮故功曰報行成而上故賢曰舉藝成而下故能曰使存察也人於其所親愛而辟焉有以察之則所愛者一出於公而四者皆無私意之累矣一得猶皆得也贍賙也物事也紕繆舛戾也民莫得其死言此五事之得失闗國家之治亂也人道申言上文之意【嚴陵方氏曰所先者五言未暇致其詳也民不與焉非不以民爲事茍能行此五者民亦從而治矣故後言民無不足無不贍者夫正之以善之謂治予其所施之謂報升之於位之謂舉任之以職之謂使念之而不忘之謂存而愛則人之所不可忘者也聖人治天下必自人道始蓋以治親爲先故也始言聴天下終言治天下者蓋事之來也聴其可否而後治之使正焉故言之序如此】

立權度量考文章攺正朔易服色殊徽號異器械別衣服此其所得與民變革者也

權稱錘度丈尺量斗斛也文章典籍也正者年之始朔者月之初服之色隨所尙而變易徽旌旗之屬徽之號亦隨所尙而殊異如殷之大白周之大赤之類也器者禮樂之器械者軍旅之器衣服各有章采時王因革不同此七者以立考攺易殊異別爲言是與民變革者也【長樂陳氏曰權度量者法制之所自出故先立之衣服者法制之所自成故後別之論語言爲政之術則先之以謹權量而王制巡守之所觀則終之以衣服皆此意也衣服言其制服色言其色而徽號者旌旗之所稱號以異其名者也又曰冝革而因物失其均冝因而革物失其則故得於天者可因而不可革則親親尊尊長長男女有別是也成於人者可革而不可因則立權度量考文章攺正朔易服色殊徽號異器械別衣服是也立權度量所以示民信攺正朔所以授民時考文章別衣服所以示民禮易服色殊徽號異器械所以便民用蓋聖人立法因民而已民之所安聖人不彊去民之所厭聖人不彊存通其變使民不倦天下其有敝法哉】

其不可得變革者則有矣親親也尊尊也長長也男女有別此其不可得與民變革者也

此天地之常經故不可變革【慶源輔氏曰親親仁也尊尊長長義也男女有別禮也知者知此者也信者信此者也其不得而變革者經也】

同姓從宗合族屬異姓主名治際會名著而男女有別同姓父族也從宗從大宗小宗也合聚其族之親屬則無離散陵犯之事異姓他姓之女來歸者也禮莫大於分分莫大於名卑者爲婦尊者爲母以婦與母之名治昏姻交際會合之事名分顯著尊卑有等然後男女有別而無淫亂賊逆之禍也【東萊呂氏曰名著而男女有別大抵婦人尊卑本無定位隨其夫之尊卑爾故所主者在名】

其夫屬【燭】乎父道者妻皆母道也其夫屬乎子道者妻皆婦道也謂弟之妻婦者是嫂亦可謂之母乎名者人治之大者也可無愼乎

屬聮也父之兄弟爲伯叔父則其妻謂之伯叔母兄弟之子爲從子則其妻謂之婦此於昭穆爲宜弟之妻不可謂之爲婦猶兄之妻不可謂之爲母以紊昭穆也故云謂弟之妻婦者是嫂亦可謂之母乎言皆不可也舊說弟妻可婦嫂不可母失其指矣【長樂陳氏曰母婦無昭穆而昭穆系於父子之別嫂婦無長幼而長幼系於兄弟之倫故婦於世叔父母則大功世叔於婦亦大功以其相逺而親之也兄公與叔於嫂婦無服嫂婦於兄公與叔亦無服以其相邇而逺之也○山陰陸氏曰孔子曰必也正名乎是也若子路者猶以爲迂故曰可不愼乎】

四世而緦服之窮也五世免【問】殺【色介反】同姓也六世親屬竭矣其庶姓別【彼列反】於上而戚單【丹】於下昏姻可以通乎

四世髙祖也同髙祖者服緦麻服盡於此矣故云服之窮也五世免謂共承髙祖之父者相爲免而已是減殺同姓也六世則共承髙祖之祖者並免亦無矣故曰親屬竭也上指髙祖以上也姓爲正姓氏爲庶姓故魯姬姓而三家各自爲氏春秋諸國皆然是庶姓別異於上世也戚親也單盡也四從兄弟恩親已盡各自爲宗是戚單於下也殷人五世以後則相與通昏故記者設問云今𨿽周世昏姻可以通乎【嚴陵方氏曰四世者三從之親也以其疏而不足於哀也致其思而已故服謂之緦焉五世者三從之外也以其尢疏但不襲不冠以變其吉爾故謂之袒免焉六世𨿽不變吉可也】

系【計】之以姓而弗別綴【株衛反】之以食【嗣】而弗殊𨿽百世而昏姻不通者周道然也

周禮大宗百世不遷庶姓𨿽別而有本姓世系以聨系之不可分別也又連綴族人以飲食之禮不殊異也𨿽百世之逺無通昏之事此周道所以爲至而人始異於禽獸者也此是答上文設問之辭【長樂陳氏曰恩出於情有時而可絕義出於理無時而可廢故六世而親屬竭者恩之可絕也百世而昏姻不通者義之不可廢也然恩之有絕其來尙矣而義之不廢特始於周故舜娶於堯而君子不以爲非禮昭公娶於吳而君子以爲不知禮以其時之文質不同故也】

服術有六一曰親親二曰尊尊三曰名四曰出入五曰長幼六曰從服

疏曰親親者父母爲首次妻子伯叔尊尊者君爲首次公卿大夫名者若伯叔母及子婦弟婦兄嫂之屬出入者女在室爲入適人爲出及爲人後者長幼者長謂成人幼謂諸殤從服者下文六等是也

從服有六有屬從有徒從有從有服而無服有從無服而有服有從重而輕有從輕而重

屬親屬也子從母而服母黨妻從夫而服夫黨夫從妻而服妻黨是屬從也徒空也非親屬而空從之服其黨如臣從君而服君之黨妻從夫而服夫之君妾服女君之黨庶子服君母之父母子服母之君母是徒從也如公子之妻爲父母期而公子爲君所厭不得服外舅外姑是妻有服而公子無服如兄有服而嫂無服是從有服而無服也公子爲君所厭不得爲外兄弟服而公子之妻則服之妻爲夫之昆弟無服而服娣姒是從無服而有服也妻爲其父母期重也夫從妻而服之三月則爲輕母爲其兄弟之子大功重也子從母而服之三月則爲輕此從重而輕也公子爲君所厭自爲其母練冠輕矣而公子之妻爲之服期此從輕而重也

自仁率親等而上之至於祖名曰輕自義率祖順而下之至於禰名曰重一輕一重其義然也

疏曰自用也仁恩也率循也親父母也等差也子孫若用恩愛依循於親節級而上至於祖逺者恩愛漸輕故名曰輕也義主防制用義循祖順而下之至於禰其義漸輕祖則義重故名曰重也義則祖重而父母輕仁則父母重而祖輕一輕一重宜合如是故云其義然也按喪服條例衰服表恩若髙曾之服本應緦麻小功而進以齊衰豈非爲尊重而然耶至親以期斷而父母三年寧不爲恩深乎【馬氏曰以祖對禰則禰爲仁以禰對祖則祖爲義祖以義爲主禰以仁爲本故曰自仁率親等而上之以至於祖名曰輕以其義有所殺也自義率祖順而下之以至於禰名曰重以其仁有所隆也惟其仁有所隆義有所殺其理不得不然故曰一輕一重其義然也】

君有合族之道族人不得以其戚戚君【句】位也

君恩可以下施故於族人有合聚燕飲之禮而族人則皆臣也不敢以族屬父兄子弟之親而上親於君者一則君有絕宗之道二則以嚴上下之辧而杜篡代之萌也○石梁王氏曰詳注下文以十一字爲句然位也當自爲句蓋族人不敢戚君者限於位也【慶源輔氏曰君有合族之道親親仁也族人不得以其戚戚君尊尊義也上所行者仁下所守者義】

庶子不祭明其宗也庶子不得爲【去聲】長子三年不繼祖也

說見前篇【朱子曰依大傳文直謂非大宗則不得祭別子之爲祖者非小宗則各不得祭其四小宗所主之祖禰也其小記則云庶子不祭禰明其宗也又云庶子不祭祖明其宗也文意重復似是衍字而鄭氏曲爲之說於不祭禰則曰謂宗子庶子俱爲下士得立禰廟也𨿽庶人亦然則其尊宗以爲本也於不祭祖則云禰則不祭矣言不祭祖者主謂宗子庶子俱爲適士得立祖禰廟者也凡正體在乎上者謂下正猶爲庶也族人上不戚君下又辟宗乃後能相序而疏亦從之上條云禰適故得立禰廟故祭禰禰庶故不得立禰廟故不得祭禰明其有所宗也下條云庶子適子俱是人子並宜供養而適子烝嘗庶子獨不祭者正是推本崇適明有所宗也又云父庶卽不得祭父何暇言祖而言不祭祖故知是宗子庶子俱爲適士適子得立二廟自禰及祖是適宗子得立祖廟祭之而已是祖庶𨿽俱爲適士得自立禰廟而不得立祖廟祭之也正體謂祖之適也下正謂禰之適也𨿽爲禰適而於祖猶爲庶故禰適謂之爲庶也五宗悉然今姑從之然恐不如大傳語𨿽簡而事反該悉也】

別子爲祖繼別爲宗繼禰者爲小宗有百世不遷之宗有五世則遷之宗百世不遷者別子之後也宗其繼別子之所自出者百世不遷者也宗其繼髙祖者五世則遷者也尊祖故敬宗敬宗尊祖之義也

宗其繼別子者百世不遷者也之所自出四字朱子曰衍文也凡大宗族人與之爲絕族者五世外皆爲之齊衰三月母妻亦然爲小宗者則以本親之服服之餘並說見前篇【長樂陳氏曰大宗則一故𨿽至於五世之外猶爲之齊衰三月此所謂百世不遷也小宗則有四有繼禰而親兄弟宗之爲之服期年有繼祖而同堂宗之爲之服九月有繼曾祖而再從宗之爲之服五月有繼髙祖者而三從宗之爲之服三月至於四從親屬盡絕則不爲之服此所謂五世則遷者也蓋太宗始祖之親始祖之廟以義立而百世不毀小宗髙祖之統髙祖之廟以恩立而五世則遷以其廟有遷不遷之不同故其宗所以易不易之不齊也凡此皆卿大夫之制至於公子則具下文○東萊呂氏曰尊祖故敬宗敬宗尊祖之義也蓋諸侯必敬宗子者以宗子是祖之嫡尊所以自來故敬嫡也】

有小宗而無大宗者有大宗而無小宗者有無宗亦莫之宗者公子是也

君無適昆弟使庶兄弟一人爲宗以領公子其禮亦如小宗此之謂有小宗而無大宗也君有適昆弟使之爲宗以領公子更不得立庶昆弟爲宗此之謂有大宗而無小宗也若公子止一人無他公子可爲宗是無宗也則亦無他公子宗於己矣此之謂無宗亦莫之宗也前所論宗法是通言卿大夫大小宗之制此則専言國君之子上不得宗君下未爲後世之宗有此三事也【程子曰凡言宗者以祭祀爲主言人宗於此而祭祀也別子爲祖上不敢宗諸侯故不祭下亦無人宗之此無宗亦莫之宗也別子之嫡子卽繼父爲大宗此有大宗而無小宗也別子之諸子祭其別子別子𨿽是祖然是諸子之禰繼禰者爲小宗此有小宗而無大宗也有小宗而無大宗此句極難理會蓋本是大宗之祖別子之諸子稱之卻是禰也】

公子有宗道公子之公爲其士大夫之庶者宗其士大夫之適者公子之宗道也

此又申言公子之宗道公子之公謂公子之適兄弟爲君者爲其庶兄弟之爲士爲大夫者立適公子之爲士大夫者爲宗使此庶者宗之故云宗其士大夫之適者此適是君之同母弟適夫人所生之子也

絕族無移【去聲】服親者屬也

三從兄弟同髙祖故服緦麻至四從則族屬絕無延及之服矣移讀爲施在旁而及之曰施服之相爲以有親而各以其屬爲之服耳故云親者屬也【嚴陵方氏曰九族之外謂之絕族以其恩至此絕故也有恩則有服以其恩絕故無施服也夫以卑而屬尊以幼而屬長以庶而屬適以旁而屬正親親之道如斯而已故曰親者屬也族絕卽非其所屬】

自仁率親等而上之至於祖自義率祖順而下之至於禰是故人道親親也親親故尊祖尊祖故敬宗敬宗故収族収族故宗廟嚴宗廟嚴故重社稷重社稷故愛百姓愛百姓故刑罰中【去聲】刑罰中故庶民安庶民安故財用足財用足故百志成百志成故禮俗刑禮俗刑然後樂【洛】詩云不顯不承無斁【亦】於人斯此之謂也

祖之遷者逾逺宗之繼者無窮必知尊祖乃能敬宗収不離散也宗道旣尊故族無離散而祭祀之禮嚴肅內嚴宗廟之事故外重社稷之禮知社稷之不可輕則知百官族姓之當愛官得其人則刑不濫而民安其生安生樂業而食貨所資上下俱足有恆產者有恆心倉廩實而知禮節故非心邪念不萌而百志以成乖爭陵犯不作而禮俗一致刑猶成也如此則協气嘉生薫爲太和矣豈不可樂乎詩周頌淸廟之篇言文王之徳豈不光顯乎豈不見尊奉於人乎無厭斁於人矣引此以諭人君自親親之道推之而家而國而天下至於禮俗大成其可樂者亦無有厭斁也【嚴陵方氏曰親其所親則推而上之至於親之所親親之所親則尊矣故曰親親故尊祖有祖而後有宗宗者五宗也有宗而後有族族者九族也宗廟者祖禰之祀也社稷者土谷之神也族屬𨿽以祖禰而後生然非子孫眾多則無以共承宗廟之祭祀宗廟𨿽以有土谷而後立然非祖禰積累則無以保守社稷之基業故曰収族故宗廟嚴宗廟嚴故重社稷有社有稷必得人而共守是以重社稷故愛百官族姓也有愛人之心則刑不濫故庶民安其生而樂其業則農者生財於田野商者通財於道路而足以致用故養生送死無憾而百志成也百志成則禮義於是乎生故禮俗刑禮俗刑矣則爭鬭之患息和平之气通故曰然後樂不顯不承則親親尊祖之意也無斁於人斯其樂之意也故引詩之言以明之○新安王氏曰此詩頌文王之徳記此傳者卽之以明己意夫不顯顯也不承承也親親尊祖敬宗収族而宗廟嚴豈不顯乎推其效至於財用足百志成禮俗刑豈不承乎禮俗刑而民樂豈非人之無斁乎】少儀第十七

朱子曰小學之支流余裔○石梁王氏曰非幼少之少此篇曲禮之類

聞始見【現】君子者辭

石梁王氏曰此句絕

曰某固願聞名於將命者不得階主適【敵】者曰某固願見罕見曰聞名亟【器】見曰朝夕瞽曰聞名

記者謙言我嘗聞之於人云初見有徳有位之君子者其辭云某固願通聞己名於將命之人固如固辭之固不曰願而曰固願慮主人不卽見己而假此薦請之辭也將命者通客主言語出入之人也階者升進之諭主主人也言賓請見之辭不得徑指主人也適者賓主敵體之人也則曰某固願見於將命者罕見謂久不相見也亦曰願聞名於將命者蓋疑疏闊之久未必主人肯見也亟見數見也於君子則曰某願朝夕聞名於將命者於敵者則曰某願朝夕見於將命者若瞽者來見無問貴賤惟曰某願聞名於將命者以無目故不言願見也【新定邵氏曰諸家觧釋不得階主未甚分曉以愚觀之階猶階梯之階主猶觀近臣以其所爲主之主求見君子者辭曰某固願聞名於將命者恐不得將命者導達爲之階主爾夷之因徐辟而求見孟子正此意○嚴陵方氏曰罕見以其相見之希疑其情之不通𨿽於敵者亦曰聞名而已】

適有喪者曰比【妣】童子曰聴事

適往也其辭云某願比於將命者喪不主相見來欲比方於執事之人也童子未成人其辭則云某願聴事於將命者謂來聴主人以事見使令也

適公卿之喪則曰聴役於司徒

孟獻子之喪司徒旅歸四布則公卿之喪司徒掌其事也故云某願聴役於司徒

君將適他臣如致金玉貨貝於君則曰致馬資於有司敵者曰贈從【去聲】者

適他謂以朝會之事而出也馬資謂資給道路車馬之費也【嚴陵方氏曰尊者之行必有馬故於君則曰致馬資於有司資謂�秣之資蓋所以惡其瀆也玉藻曰凡於專者有獻而弗敢以聞蓋謂是矣自大夫以上然後不徒行故於敵者曰贈從者而已】

臣致襚於君則曰致廢衣於賈【架】人敵者曰襚親者兄弟不以襚進

以衣送死者謂之襚稱廢衣者不敢必用之以斂將廢棄之也賈人識物價貴賤而主君之衣物者也敵者則直以襚言矣凡致襚若非親者則須擯者傳辭將進以爲禮若親者兄弟之類但直將進而陳之不須執以將命故云不以襚進也士喪禮大功以上同財之親襚不將命卽陳於房中小功以下及同姓等皆將命

臣爲【去聲】君喪納貨貝於君則曰納甸於有司【芳鳯反】馬入廟門賻【附】馬與其幣大白兵車不入廟門

納入也甸田也臣受君之田邑此納者田野所出故云納甸也馬以送死者故可入廟門賻馬與幣所以助主人喪事之用故不入廟門大白之旗與兵車𨿽並無送喪之用以其本戰伐之具故亦不可入於廟門此謂國君之喪鄰國有以此爲者亦或本國自有之也

賻者旣致命坐委之擯者舉之主人無親受也

來賻者旣致其主之命卽跪而委置其物於地擯者乃舉而取之主人不親受異於吉事也

受立授立不坐性之直者則有之矣

受人之物而立與以物授人之立者皆不跪此皆委曲以盡禮之當然耳然直情徑行之人亦或有跪者故曰性之直者則有之矣

始入而辭曰辭矣

賓始入門主人當辭讓令賓先入故擯者告主人曰辭矣謂當致辭以讓賓也至階亦然此不言者禮可知也

卽席曰可矣

及賓主升堂各就席擯者恐賓主再辭故告之曰可矣言可卽席不須再辭也

排闔說【它括反】屨於戶內者一人而已矣有尊長在則否闔門扇也推排門扇而脫屨於戶內者一人而已言止許最長者一人如此餘人不可也若先有尊長在堂或在室則後入之人皆不得脫屨於戶內故云有尊長在則否也【慶源輔氏曰物畜然後有禮故眾必有所尊也若脫屨於尊長前非禮】

問品味曰子亟【器】食於某乎問道藝曰子習於某乎子善於某乎

方氏曰人之情品味有偏嗜道藝有異尙問品味不可斥之以好惡而昭其癖故曰子亟食於某乎問道藝不可斥之以能否而暴其短故曰子習於某乎子善於某乎

不疑在躬不度【大洛反】民械不願於大家不訾【咨】重器一言一行皆其在躬者也口無擇言身無擇行是不疑在躬也器械之備所以防患不可度其利鈍恐人以非心議已大家之富爵位所致不可願望於己以其有僭竊之萌訾鄙毀之也重器之傳寶之久矣乃從而毀之豈不起人之怒乎

汜【泛】埽【去聲】曰埽埽席前曰拚【糞】拚席不以鬛【獵】執箕膺擖【葉】

汜埽廣埽也拚除穢也鬛帚也席上不可用帚膺胸也擖箕舌也執箕而拚則以箕舌向己胸前不可持向尊者也

不貳問問卜筮曰義與【平聲】志與義則可問志則否不貳問謂謀之筮事𨿽正而兆不吉則不可以不正者再問之也見人卜筮欲問其所卜何事則曰義與志與義者事之宜爲志則心之隠謀也故義者則可問其事志則不可問其事也一說卜者問求卜之人義則爲卜之志則不爲之卜亦通【長樂劉氏曰凡問卜筮之道先正其心決定所事之去就則從此而違彼無疑貳之心矣然後問於筮考諸卜吾所就而從者吉乎凶乎是之謂不貳問也則擇義以爲主而不敢徇其志也書曰官占惟先蔽志昆命於元朕志先定詢謀僉同鬼神其依筮協從卜不習吉言以義蔽志爲先人謀次之鬼謀又次之然後筮協從也習吉之卜徇其志者也大卜之所弗筮焉】

尊長於己逾等不敢問其年燕見【現】不將命遇於道見則面不請所之喪俟事不犆【特】弔

逾等祖與父之行也不敢問年嫌若序齒也燕見不將命謂卑幼者燕私來見不使擯者傳命非賓主之禮也若遇尊長於道路尊者見己則面見之不見則隠避不欲煩動之也不請所之不問其所往也若於尊者之喪則待主人哭之時而往不非時特弔

侍坐弗使不執琴瑟

侍坐於尊者不使之執琴瑟則不得擅執而鼔之

不畫地手無容不翣也寢則坐而將命

無故而畫地亦爲不敬手容恭若舉手以爲容亦爲不恭時𨿽暑熱不得揮扇若當尊者寢臥之時而傳命必跪而言之不可直立以臨之也

侍射則約矢

凡射必二人爲耦楅在中庭箭倚於楅上耦前取一矢次下耦又進取一矢如是更進各得四矢若卑者侍射則不敢更疊取之但一時並取四矢故謂之約矢也

侍投則擁矢

投壺之禮亦賓主各四矢尊者則委四矢於地一一而投之卑者不敢委於地故悉擁抱之也

勝則洗【蘇典反】而以請客亦如之不角不擢馬

射與投壺之禮勝者之弟子酌酒置於丰上其不勝者跪而飲之若卑者得勝則不敢徑酌當前洗爵而請行觴也客若不勝則主人亦洗而請所以優賓也角兕觥也今飲尊者及客不敢用角但如常獻酬之爵也擢進而取之也馬者投壺之勝算每一勝則立一馬至三馬而成勝若一朋得二馬一朋得一馬則二馬者取彼之一馬足成己之三馬今卑者𨿽得二馬不敢取尊者之一馬以成己勝也

執君之乘車則坐僕者右帶劍負良綏申之面拖【徒我反】諸幦【覓】以散綏升執轡然後步

方氏曰執謂執轡也凡禦必立今坐者君未升車而車未行也劍在左以便右抽僕則右帶者以君在左嫌妨君也良綏正綏也猶良車良材之良散綏貳綏也猶散材之散正綏君所執貳綏則僕執之僕在車前而君自後升故曰負良綏申之面者言垂綏之末於前也拖諸幦者引之於車防覆苓之上也以散綏升者復言僕初升時也執轡然後步者防馬之逸也○今按苓卽軾也【朱子曰以言以散綏升則是此時僕方在車下帶劍負綏而擲綏末於幦上君固未就車也及僕以散綏升之後君方出而就車此疏乃言君由後升僕者在車背君取綏而拖諸幦誤矣又疑綏制當是以索爲環兩頭相屬故負之者得以如環處自左腋下過前後各上至背則合而出於右腋之中以申於前而自車下擲於幦上君升則還身向後復以覆幦如環處授君使君得以兩手執之而升也按此與曲禮君車將駕以下皆非専爲君禦者之事蓋劍妨左人自當右帶綏欲授人自當負之以升又當升時無人授已故但取散綏以升乃僕之通法注疏皆誤】

請見不請退朝廷曰退燕遊曰歸師役曰罷

方氏曰跂慕則來厭斁則去人之情也請見不請退嫌有厭斁之心也朝廷人之所趍故於其還曰退退則爲出故也燕遊不可以久故於其還曰歸歸有所止故也師役勞苦爲甚故於其還曰罷以其疲故也○愚按罷當讀如欲罷不能之罷【長樂陳氏曰請見於君子有慕徳之志而請退焉則防於簡賢矣朝廷曰退者寵榮之地人所競進君子之道𨿽行而猶請退也燕遊之事人所樂爲而忘本者眾故曰歸者不忘反其本也師旅之役事干於國不敢言歸動眾之爲懼也曰已疲勞不勝其役可也】

待坐於君子君子欠伸運笏澤劍首還【旋】屨問日之蚤莫𨿽請退可也

運轉動之也澤玩弄而生光澤也還屨謂轉而正之示欲著也余見曲禮【慶源輔氏曰運笏示欲搢而起還屨示欲著而起澤劍首則意不在己也】

事君者量【去聲】而後入不入而後量凡乞假於人爲【去聲】人從事者亦然然故上無怨而下逺【去聲】罪也

先度其君之可事而後事之則道可行而身不辱入而後量則有不勝其輕進之悔者矣或乞或假或任人之事亦必量其可而後行上無怨下逺罪爲事君者言之○馬氏曰古之人有能盡臣道量而後入者莫如伊周

不窺密不旁狎不道舊故不戲色

窺覘隠密之處論說故舊之非非重厚者所爲也○應氏曰旁狎非必正爲玩狎旁近循習而流於狎也戲色非必見諸笑言外兒斯須不敬則色不莊矣【朱子曰旁泛及也泛與人狎習不恭敬也不道舊故舊事旣非今日所急且或人宿過以取憎惡如陳勝賓客言勝故情爲勝所殺之類也戲色謂嘻笑侮慢之容】

爲人臣下者有諌而無訕【所諫反】有亡而無疾頌而無讇【諂】諌而無驕怠則張而相【去聲】之廢則埽而更【平聲】之謂之社稷之役

疏曰諌而無驕者謂君若從己之諫己不得恃己言行謀用而生驕慢也○方氏曰君有過諫之使止可也訕之則不恭諫不從逃而去之可也疾之則太傷頌而無讇則所頌爲公諫而無驕則所諫爲正事弛而不力爲怠事獘而無用爲廢相之更之則君豈有失徳國豈有廢事哉謂之社稷之役以其有勞於社稷也【慶源輔氏曰以下美上易失於讇以是諫非易失於驕志怠則張而助之事廢則埽而攺之謂之社防之役者凡所以竭誠效力如此者爲社稷而已】

母拔【蒲末反】來母報往

朱子曰拔是急走倒從這邊來赴是又急再還倒向那邊去來往只是向背之意此兩句文義猶云其就義若熱則其去義若渴言人見有个好事火急歡喜去做這樣人不耐久少間心懶意防則速去之矣所謂其進鋭者其退速也

母瀆神母循枉母測未至

神不可瀆必敬而逺之言行過而邪枉當攺以從直後復循襲是貳過矣君子以誠自處亦以誠待人不逆料其將然也未至而測之𨿽中亦僞

士依於徳遊於藝工依於法遊於說

依者據以爲常遊則出入無定工之法規矩尺寸之制也說則講論變通之道焉【嚴陵方氏曰依則無日不然遊則有時而已徳本也故言依藝末也故言遊依於法者常法也所謂說則有變通存焉若規矩準繩所謂法也故依之而不可違若器或利於古而害於今則有說故遊之而不泥】

母訾【咨】衣服成器母身質言語

訾毀其不善也曲禮疑事母質與此質字義同謂言語之際疑則闕之不可自我質正恐有失誤也

言語之羙【五美字皆讀爲儀然皆如本字亦可通】穆穆皇皇朝廷之美濟濟【上聲】翔翔祭祀之美齊齊【如字】皇皇【舊音往方讀如字】車馬之羙匪匪【非】翼翼鸞和之美肅肅雍雍

方氏曰穆穆者敬以和皇皇者正而美濟濟者出入之齊翔翔者翕張之善齊齊致齊而能定也皇皇有求而不得也匪匪言行而有文翼翼言載而有輔肅肅唱者之敬雍雍應者之和此卽保氏所教六儀也

問國君之子長幼長則曰能從社稷之事矣幼則曰能禦未能禦問大夫之子長幼長則曰能從樂人之事矣幼則曰能正於樂人未能正於樂人問士之子長幼長則曰能耕矣幼則曰能負薪未能負薪

社稷之事如祭祀軍旅之類皆是也禦者六藝之一國君尊故以社稷言樂人之事如周禮樂徳樂語樂舞之類大司樂以教國子者正者正其善否大夫下於君故以教子言士賤則以耕與負薪言此與曲禮所記不同蓋記者之辭異耳【嚴陵方氏曰國君以能保社稷爲孝國君之子則從社稷之事而已正於樂人謂從其政也長則能其事幼則従其政而已負薪易於耕田故長則曰能耕幼則曰能負薪未能負薪】

執玉執防不趨堂上不趨城上不趨武車不式介者不拜

說見曲禮

婦人吉事𨿽有君賜肅拜爲屍坐則不手拜肅拜爲喪主則不手拜

肅拜如今婦人拜也左傳三肅使者亦此拜手拜則手至地而頭在手上如今男子拜也婦人以肅拜爲正故𨿽君賜之重亦肅拜而受爲屍虞祭爲祖姑之屍也爲喪主夫與長子之喪也爲喪主則稽顙故不手拜若有喪而不爲主則手拜矣或曰爲喪主不手拜則亦肅拜也

葛絰而麻帶

婦人遭喪卒哭後以葛絰易首之麻絰而要之麻絰不變故云葛絰而麻帶也

取爼進爼不坐

取爼就爼上取肉也進爼進肉於爼也爼有足立而取進爲便故不跪

執虛如執盈入虛如有人

皆敬心之所寓【嚴陵方氏曰曲禮曰執輕如不克執虛如執盈之謂也詩曰相在爾室尙不愧於屋漏入虛如有人之謂也執虛猶如執盈況於有物之器而敢忽乎入虛猶如有人況於有人之室而敢怠乎故孔子執圭如不勝出門如見大賓者此也君子推執器之道以任天下之事𨿽微小在所不可遺也況萬鈞之重者乎推入室之道以遇天下之事𨿽幽暗在所不可欺也況十目之視者乎】

凡祭於室中堂上無跣燕則有之

凡祭通言君臣上下之祭也跣脫屨也祭禮主敬凡祭在室中者非惟室中不脫屨堂上亦不敢脫屨燕則有之者謂行燕禮則堂上可跣也又按下大夫及士陰陽二厭及燕屍皆於室中上大夫陰厭及祭在室若擯屍則於堂

未嘗不食新

嘗者薦新物於寢廟也未薦則孝子不忍先食一云嘗秋祭也【慶源輔氏曰一飲食不敢忘父母未嘗而遽食新馬則是死其親而喪其心矣】

僕於君子君子升下則授綏始乘則式君子下行然後還【旋】立乘貳車則式佐車則否

君子或升或下僕者皆授之綏始乘之時君子猶未至則式以待君子之升凡僕之禮升在君子之先下在君子之後故君子下車而步僕者乃得下而還車以立以待君子之去也貳車朝祀之副車也佐車戎獵之副車也朝祀尙敬故式戎獵尙武故不式

貳車者諸侯七乘上大夫五乘下大夫三乘有貳車者之乘馬服車不齒觀君子之衣服服劍乘馬弗賈【嫁】周禮貳車公九乘侯伯七乘子男五乘又典命云卿六命大夫四命車服各如命數與此不同者或周禮成而未行亦或異代之制也服車所乘之車也馬有老少車有新舊皆不可齒次其年嵗服劍所佩之劍也弗賈不可評論其所直多少之價曲禮云齒路馬有誅此皆貴貴之道以廣敬也

其以乘壺酒束脩一犬賜人若獻人則陳酒執修以將命亦曰乘壺酒束脩一犬

乘壺四壺也束脩十脡脯也卑者賜尊者曰獻

其以鼎肉則執以將命

鼎肉謂肉之已解剔而可升鼎者故可執也

其禽加於一雙則執一雙以將命委其餘

加於一雙不止一雙也委其餘陳列於門外也【慶源輔氏曰乘壺酒束脩一犬此例以多物獻人者其以鼎肉此例以一物獻人者不必須有酒也加於一雙此例以一物獻人物多不盡執者】

犬則執緤【息列反】守【去聲】犬田犬則授擯者旣受乃問犬名緤牽犬繩也犬有三種守禦宅舍曰守犬田獵所用曰田犬充庖廚所烹曰食犬

牛則執紖【直軫反】馬則執靮【的】皆右之

紖靮皆執之以牽者右之者以右手牽由便也

臣則左之

臣徵伐所獲民虜也曲禮云獻民虜者操右袂左之以左手操其右袂而右手得以制其非常也

車則說【脫】綏執以將命甲若有以前之則執以將命無以前之則袒櫜【羔】奉【上聲】冑

前之謂以他物先之也古人獻物必有先之者如左傳所雲乘韋先牛十二之類是也開也櫜弢甲之衣也冑兜鍪也謂開櫜出甲而奉冑以將命也

器則執蓋弓則以左手屈韣【獨】執拊【撫】

執蓋蓋輕便於執也韣弓衣拊弓把左手屈弓衣並於把而執之而右手執簫以將命曲禮云右手執簫左手承弣是也

劍則啟櫝蓋襲之加夫【扶】襓【饒】與劍焉

啟開也櫝劍匣也蓋者匣之蓋也襲郤合也夫襓劍衣也開匣以其蓋郤合於匣之底下乃加襓於匣中而以劍置襓上也

笏書修苞苴弓茵席枕幾穎【京領反】杖琴瑟【句】戈有刃者櫝【句】防籥其執之皆尙左手刀郤刃授穎削【笑】授拊凡有刺【次】刃者以授人則辟【僻】刃

笏也書也脯修也苞苴也苴借而苞裹之非特魚肉他物亦可苞苴以遺人也弓也茵褥也席也枕也幾也穎警枕也杖也琴也瑟也戈有刃者櫝而致之也防蓍也籥如笛而三孔也凡十六物左手執上右手捧下陰陽之義也穎刀環也削曲刀也拊刀把也辟偏也謂不以刃正向人也

乘兵車出先刃入後刃軍尙左卒尙右

先刃刃向前也入後刃不以刃向國也左陽生道也右陰死道也左將軍爲尊其行伍皆尊尙左方欲其無覆敗也士卒之行伍尊尙右方示有必死之志也

賓客主恭祭祀主敬喪事主哀會同主詡【許】軍旅思險隠情以虞

恭以容言敬以心言詡者辭气明盛之皃前篇徳發詡萬物義亦相近軍行舍止經由之處必思爲險阻之防又當隠密己情以虞度彼之情計也【慶源輔氏曰交際以禮相示故以容皃之恭爲主祭祀以誠感格故以內心之敬爲主內外無二致恭敬無二理行軍之道以臨事而懼好謀而成爲上思險謂臨事而懼慮敗不慮勝也隠情以虞謂好謀而成且兵事露則不神也】

燕侍食於君子則先飯【上聲】而後己母放飯母流歠小飯而亟【棘】之數【朔】噍【醮】母爲口容客自徹辭焉則止先飯猶嘗食之禮也後已猶勸食之意也放飯流歠見曲禮小飯則無噦噎之患亟之謂速咽下備或有見問之言也數噍母爲口容言數數嚼之不得弄口以爲容也若食訖而客欲自徹食器主人辭之則止也

客爵居左其飲居右介爵酢爵僎【遵】爵皆居右

疏曰鄕飲酒禮主人酬賓之爵賓受奠觶於薦東是客爵居左也旅酬之時一人舉觶於賓賓奠觶於薦西至旅酬賓取薦西之觶以酬主人是其飲居右也介賓副也酢客酌還答主人也僎鄕人來觀禮副士人者也鄕飲禮介爵及主人受酢之爵並僎爵皆不明奠置之所故記者於此明之○今按賓坐南向故以東西分左右也

羞濡魚者進尾冬右腴夏右鰭【奇】祭膴【許】

擘濕魚從後起則脇肉易離故以尾向食者若干魚則進首也腴腹下肥處鰭在脊冬時陽气在下夏則陽在上凡陽气所在之處肥美右之者便於食也祭膴者刳魚腹下大臠以祭也此言尋常燕食進魚者如此祭祀及饗食正禮者不然

凡齊【去聲】執之以右居之於左

凡調和鹽梅者以右手執之而居羮器於左則以右所執者調之爲便也

贊幣自左詔辭自右

此言相禮者爲君受幣則由君之左傳君之辭命於人則由君之右也

酌尸之僕如君之僕其在車則左執轡右受爵祭左右軌範乃飲

尸之僕禦屍車者軌轂末也範軾前也屍僕君僕之在車以左手執轡右手受爵祭軌之左右及範乃飲之也

凡羞有爼者則於爼內祭

羞在豆則祭之豆間之地爼長而橫於人之前則祭之爼內也

君子不食圂【豢】腴

圂與豢同謂犬豕也腴膓也犬豕亦食米谷其腹與人相似故不食其膓也

小子走而不趨舉爵則坐祭立飲

小子不敢與尊者並禮故行步舉爵皆異於成人也

凡洗必盥

洗洗爵也盥洗手也凡洗爵必先洗手示潔也

牛羊之肺離而不提【丁禮反】心

提猶絕也心中央也牛羊之肺𨿽割離之而不絕中央少許使可手絕之以祭也

凡羞有湆【泣】者不以齊【去聲】

湆大羮也大羮不和故不用鹽梅之齊也

爲君子擇蔥薤則絕其本末羞首者進喙【充芮反】祭耳喙口也以口向尊者而尊者先取耳以祭也

尊者以酌者之左爲上尊

尊者謂設尊之人也酌者酌酒之人也人君陳尊在東楹之西南北列之設尊者在尊西而向東以右爲上酌人在尊東而向西以左爲上二人俱以南爲上也上尊在南故云以酌者之左爲上尊

尊壺者面其鼻

尊與壺皆有面面有鼻鼻宜向尊者故云尊壺者面其鼻言設尊設壼皆面其鼻也

飲酒者禨【曁】者醮者有折爼不坐未步爵不嘗羞禨沐而飲酒也醮冠而飲酒也折爼折骨體於爼也禨醮小事爲卑折爼禮盛故禨醮而有折爼則不坐無爼則可坐也步行也無算爵之禮行爵之後乃得嘗羞謂庶羞也若正羞脯醢則飲酒之前得嘗之

牛與羊魚之腥聶【泥涉反】而切之爲膾麋鹿爲菹野豕爲軒【去聲】皆聶而不切麕【俱倫反】爲辟【壁】雞兔爲宛脾皆聶而切之切蔥若薤實之醯以柔之

聶而切之者謂先聶爲大臠而後報切之爲膾也余見內則

其有折爼者取祭反之不坐燔【煩】亦如之屍則坐有折骨體之爼者若就爼取肺而祭之及祭竟而反此所祭之物於爼皆立而爲之燔燒肉也此肉亦在爼其取祭與反亦皆不坐故云燔亦如之屍則坐者言不坐者賓客之禮耳屍尊祭反皆坐也

衣服在躬而不知其名爲罔

衣服之制取諸乾坤有其名則有其義服之而不審名義是無知之人矣○石梁王氏曰學而不思則罔當如此罔字

其未有燭而後至者則以在者告道瞽亦然凡飲酒爲獻主者執燭抱燋【側角反】客作而辭然後以授人執燭不讓不辭不歌

獻主主人也人君則使宰夫燋未爇之炬也飲酒之禮賓主有譲及更相辭謝又各歌詩以見意今以暮夜略此三事一說執燭在手故不得兼爲之【金華應氏曰執燭抱燋賤役也爲獻主者以身親之其敬客而自下之者不嫌其爲勞也執已然之燭而又抱未爇之燋其愛客而欲畱之者尢有加而無已也一席之內獻酬交錯或讓或辭或歌皆不容廢惟執燭之人不暇爲此】

洗盥執食飲者勿气有問焉則辟【匹亦反】咡【二】而對奉進洗盥之水於尊長及執食飲以進之時皆不可使口气直衝長者若此時尊者有問則偏其口之所向而對咡口旁也【嚴陵方氏曰勿气則屏气也凡以致恭而已辟咡說見曲禮】

爲【去聲】人祭曰致福爲已祭而致膳於君子曰膳

爲人祭攝主也其歸胙將命之辭言致福謂致其祭祀之福也曰膳則善味而已

祔練曰告

言告其事也顏淵之喪亦饋孔子祥肉

凡膳告於君子主人展之以授使者於阼階之南南面再拜稽首送反命主人又再拜稽首其禮大牢則以牛左肩臂臑【奴道反】折九个少牢則以羊左肩七个犆【特】逐則以豕左肩五个

膳告承上文而言臂臑肩腳也九个自肩上至蹄折爲九段也周人牲體尙右右邊已祭故獻其左

國家靡【去聲】敝

謂師旅饑饉之餘財力靡散民庶雕敝也

則車不雕防【祈】甲不組縢食器不刻鏤君子不履絲履馬不常秣

雕刻縷之也防漆飾之畿限也縢者防約之名不用組以連甲及爲紟帶也以谷食馬曰秣【山陰陸氏曰言國家靡敝則所乘所衛所養所履所禦皆貶】

禮記大全卷十六

欽定四庫全書

禮記大全卷十七

明胡廣等撰

學記第十八

石梁王氏曰六經言學字莫先於說命此篇不詳言先王學制與教者學者之法多是泛論不如大學篇教是教个甚學是學个甚

發慮憲求善良足以謏【小】聞【去聲】不足以動眾

發慮憲謂致其思慮以求合乎法則也求善良親賢也此二者可以小致聲譽不能感動眾人

就賢體遠足以動眾未足以化民

就賢禮下賢徳之士也如王就見孟子之就體如中庸體羣臣之體謂設以身處其地而察其心也遠疎遠之臣也此二者可以感動眾人未能化民也

君子如欲化民成俗其必由學乎

化民成俗必如唐虞之於變時雍乃爲至耳然則舎學何以哉此學乃大學之道明徳新民之事也【朱子曰動眾謂聳動眾聽蓋守常法用中材其效不足以致大譽遠謂疏遠之士下賢親遠足以聳動眾聽使知貴徳而尊士然未有開導誘掖之方也故未足以化民惟教學可以化民使成美俗】

玉不琢不成器人不學不知道是故古之王者建國君民教學爲先兌【說】命曰念終始典於學其此之謂乎建國君民謂建立邦國以君長其民也教學爲先以立教立學爲先務也兌命商書典常也【永嘉戴氏曰玉不琢而碔砆琢之則碔砆猶爲可用玉蓋不及也大抵資質之美不足恃資質之美而未嘗學問其與資質不美者均爾】

𨿽有嘉肴弗食不知其防也𨿽有至道弗學不知其善也是故學然後知不足教然後知困知不足然後能自反也知困然後能自彊【上聲】也故曰教學相長也兌命曰學【效】學半其此之謂乎

學然後知不足謂師資於人方知己所未至也教然後知困謂無以應人之求則自知困辱也自反知反求而已自彊則有黽勉倍進之意教學相長謂我之教人與資人皆相爲長益也引說命斆學半者劉氏曰教人之功居吾身學問之半蓋始之修己所以立其體是一半終之教人所以致其用又是一半此所以終始典於學成已成物合內外之道然後爲學問之全功也【嚴陵方氏曰肴有味惟食之然後可以辧其味道有理惟學之然後可以窮其理然而味有防否惟肴之嘉者爲防理有善惡惟道之至者爲善人莫不飲食鮮能知味也此以食諭道者也以道之難明故所況如此若夫造道之全則澹乎其無味又豈肴之可比哉足則厭矣故學以不厭爲知困則倦矣故教以不倦爲仁知其不足然後能自反以求其足知其困然後能自彊以濟其困自反若所謂自反而仁之類自彊若所謂自彊不息之類教人之功得學之半故引說命之言以証之上學字冝讀曰斆命亦作斆斆卽教也孔子曰起予者商也又曰回也非助我者也於吾言無所不說豈非斆學半之謂乎○馬氏曰能自彊而興之則進於學矣是以教長學也自反而得之則優於教矣是以學長教也○山陰陸氏曰所謂教學教之中有學學之中有教焉是之謂相長也】

古之教者家有塾黨有庠術【當爲州】有序國有學比【毗志反】年入學中【平聲】年考校一年視離經辧志三年視敬業樂【五教反】羣五年視博習親師七年視論學取友謂之小成九年知類通達彊立而不反謂之大成

古者二十五家爲閭同共一巷巷首有門門側有塾民在家者朝夕受教於塾也五百家爲黨黨之學曰庠教閭塾所升之人也術當爲州萬二千五百家爲州州之學曰序周禮鄕大夫春秋以禮會民而射於州序是也序則教黨學所升之人天子所都及諸侯國中之學謂之國學以教元子眾子及卿大夫士之子與所升俊選之士焉比年每嵗也每嵗皆有入學之人中年間一年也與小記中一以上之中同每間一年而考校其藝之進否也離經離絕經書之句讀也辧志辧別其趨向之邪正也敬業則於所習無怠忽樂羣則於朋徒無睽貳博習則不以程度爲限制親師則於訓誨知嗜好論學講求學問之緼奧也取友擇取益者而友之也能如此是學之小成也至於九年則理明義精觸類而長無所不通有卓然自立之行而外物不得以奪之矣是大成也○朱子曰這幾句都是上兩字說學下兩字說所得處如離經便是學辧志是所得處他仿此【延平周氏曰養人之有序故自家至國皆立之學○朱子曰辧志者自能分別其心所趨向如爲善爲利爲君子爲小人也敬業者專心致志以事其業也樂羣者樂於取益以輔其仁也博習者積累精專次第而徧也親師者道同徳合愛敬兼盡也論學者知言而能論學之是非取友者知人而能識人之賢否也知類通達聞一知十能觸類而貫通也彊立不反知止有定而物不能移也蓋考校之法逐節之中先觀其學業之淺深徐察其徳行之虛實讀者冝深味之乃見進學之驗○臨川吳氏曰按考校與周官大比不同考校者謂九年大成以前每間一嵗教者察視其學業之進何如大比者謂九年大成之後每三年則鄕大夫大比其徳行道藝而賓興之也初入學一年於嵗終視其讀經斷句而分別其志之果向學與否敬業者謂於所讀之經而專心致志樂羣者如食而已知其味樂與同居之羣共講習之此於三年之嵗終察視之博習謂所學經外又能泛及他經傳授師說服膺不失而親近其師惟恐或離也此於五年之嵗終察視之論學謂義理已明能論說學之是非識人品髙下而取其善者以爲友此於七年之嵗終察視之以上皆小學之事九年則十五入大學之次年自始入小學之年而通數之爲九年也能知事理而推其類由此以通達於彼猶子貢之聞一知二此大學致知之功也彊立謂守之堅固不反謂其已能者不退轉此大學力行之效也】

夫然後足以化民易俗近者說服而遠者懷之此大學之道也記曰蛾【魚起反】子時術之其此之謂乎

前言成俗成其美俗也此言易俗變其污俗也以此大成之士而官使之其功效如此是所謂大學教人之道也蛾子虫之微者亦時時述學衘土之事而成大垤以諭學者由積學而成大道也此古記之言故引以證其說

大學始教皮弁祭菜示敬道也

始教學者入學之初也有司衣皮弁之服祭先師以蘋藻之菜示之以尊敬道藝也【臨川吳氏曰古者始入學必釋菜於先聖先師故大學始初之教有司先服皮弁服行釋菜禮蓋示學者以敬先聖先師之道也常服冠今加服皮弁芹藻之菜簡質而潔皆示敬也】

宵雅肄【異】三官其始也

當祭菜之時使歌小雅中鹿鳴四牡皇皇者華之三篇而肄習之此三詩皆君臣燕樂相勞苦之辭蓋以居官受任之美誘諭其初志故曰官其始也○朱子曰聖人教人合下便要他用便要用賢以治不賢舉能以教不能所以公卿大夫在下思各舉其職【臨川吳氏曰學者將以居官任事也誦詩者必欲其達於政而能專對小雅三詩皆言爲君使之事使之肄習蓋教以官事於其始也】

入學鼓篋孫【去聲】其業也

入學時大胥之官擊鼓以召學士學士至則發篋以出其書籍等物警之以鼓聲使以遜順之心進其業也書言惟學遜志

夏【古雅反】楚二物收其威也

夏榎也楚荊也榎形圓楚形方以二物爲撲以警其怠忽者使之收斂威儀也【慶源輔氏曰示敬道也所以使之立爲學之誠官其始也所以使之知教者之意學者之誠立教者之意明然後可以教之矣故孫其業而使之有受道之質然又慮其怠也則又收其威而使之有勉彊之意夫然故可與進於道矣】

未卜禘不視學遊其志也時觀而弗語【去聲】存其心也幼者聽而弗問學【石梁王氏曰此學字如字讀】不躐等也此七者教之大倫也記曰凡學官先事士先志其此之謂乎

禘五年之大祭也不五年不視學所以優遊學者之心志也此又非仲春仲秋視學之禮使觀而感於心不言以盡其理欲其自得之也故曰存其心幼者未必能問問亦未必知要故但聽受師說而無所請亦長幼之等當如是不可逾躐也○劉氏曰自皮弁祭菜至聽而弗問凡七事皆大學爲教之大倫大倫猶言大節耳官先事士先志竊意官是已仕者士是未仕者謂已仕而爲學則先其職事之所急未仕而爲學則未得見諸行事故先其志之所尙也子夏曰仕而優則學是已居官而爲學也王子墊問士何事孟子曰尙志是未仕而學則先尙志也然大學之道明徳新民而已先志者所以明徳先事者所以新民七事上句皆敎者之事下句皆學者之志【嚴陵方氏曰皮弁無經緯之文織紝之功祭菜無犧牲之味黍稷之實宵雅肄習必兼以三誘其志也習必以雅欲其正也止以小雅欲其有漸也以其始教故曰官其始也官者主治之謂也學以孫志爲事故教者必撲之以收其威也禘蓋五年之祭未五年不視學所以優遊學者之志故也且中年考校則再考校乃當視學之年五年視學則再視學乃當學者大成之年矣視學見文王世子解以言傳道則學者止得於耳聞以黙識道則學者乃得於意會時觀而弗語則欲其黙識之存其心則得於意會矣觀者不可過也不可不及也當其可而已故以時言之遊其志所以俟其自成存其心所以使之自得莊子曰美成在久則未卜禘不視學者久之謂也孟子曰思則得之則時觀而弗語者思之謂也夫入道有序進學有時所謂等也居幼而爲長者之事則爲躐等矣謂之倫先後不可亂者然教亦多術矣豈止如是亦其大略爾夫官所冶者事士所尙者志方其學居官則以事爲先方其學爲士則以志爲先故教之大倫爲是而已】

大學之教也時教必有正業退息必有居學【句】不學操縵【莫半反】不能安不學愽依【上聲】不能安詩不學雜服不能安禮不興【去聲】其藝不能樂【五教反】學故君子之於學也藏焉修焉息焉遊焉

舊說大學之教也時句絕退息必有居句絕今讀時字連下句學字連上句謂四時之教各有正業如春秋教以禮樂冬夏教以詩書春誦夏之類是也退而燕息必有燕居之學如退而省其私亦足以發是也也詩也禮也此時教之正業也操縵愽依雜服此退息之居學也凡爲學之道貴於能安安則心與理融而成熟矣然未至於安則在乎爲之不厭而不可有作輟也操縵操弄琴瑟之也初學者手與未相得故𨿽退息時亦必操弄之不廢乃能習熟而安於也詩人比興之辭多依托於物理而物理至愽也故學詩者但講之於學校而不能於退息之際廣求物理之所依附者則無以驗其實而於詩之辭必有疑殆而不能安者矣雜服冕弁衣裳之類先王制作禮各有服極爲繁雜學者但講之於學而不於退息時遊觀行禮者之雜服則無以盡識其制而於禮之文必有彷佛而不能安者矣興者意之興起而不能自已者藝卽三者之學是也言退息時若不興此三者之藝則謂之不能好學矣故君子之於學也藏焉修焉之時必有正業則所習者專而志不分息焉遊焉之際必有居學則所養者純而藝愈熟故其學易成也○朱子曰古人服各有等降若理會得雜服則於禮思過半矣【山陰陸氏曰正業言時教之所教也若春誦夏春秋教以禮樂冬夏教以詩書是也居學言退息之所學也若不學操縵不能安不學愽依不能安詩是也○嚴陵方氏曰操之而急縱之而緩者操縵之謂也之理亦若是而已依則依物之理以爲言焉多識於鳥獸艸木之名則愽依之謂也詩之理亦若是而已服𨿽雜而繁亦君子之所不憚焉以服亦無非禮也藝𨿽成而下亦君子之所不廢焉以藝亦無非學也】

夫然故安其學而親其師樂其友而信其道是以𨿽離師輔而不反也兌命曰敬孫【去聲】務時敏厥修乃來其此之謂乎

承上文而言藏修遊息無不在於學是以安親樂信𨿽離師友亦不畔於道也時敏無時而不敏也厥修乃來言其進修之益如水之源源而來也【金華應氏曰深攷自大學之教至此章則自比年入學至九年大成其所學大略可見蓋時教之正業卽所習者經也至於親其師樂其友乃所謂樂羣親師也至於知類通達則𨿽離師輔而彊立不反矣】

今之教者呻【申】其占【覘】畢多其訊言及於數進而不顧其安使人不由其誠教人不盡其材其施之也悖其求之也佛【弗】夫然故隠其學而疾其師苦其難而不知其益也𨿽終其業其去之必速教之不刑其此之由乎呻吟諷之聲也占視也畢簡也訊問也言今之教人者但吟諷其所占視之簡牘不能通其緼奧乃多發問辭以訊問學者而所言又不止一端故云言及於數也不顧其安不卹學者之安否也不由其誠不肯實用其力也不盡其材不能盡其材之所長也夫多其訊而言及於數則與時教必有正業者異矣使人不由其誠教人不盡其材則與退息必有居學者異矣惟其如此是以師之所施者常至於悖逆學者之所求每見其拂戾也隠其學不以所學自表見也終業而又速去之以其用工間斷鹵莽滅裂而不安不樂故也刑成也○朱子曰橫渠作簡與人言其子日來誦書不熟且教他熟誦以盡其誠與材他解此兩句只作一意觧言人之材足以有爲但以不由於誠則不盡其材【延平周氏曰孔子曰求也退故進之由也兼人故退之蓋進之必顧其所安而使之進也使漆雕開仕曰吾斯之未能信孔子說蓋使之必由其誠而不彊其中心之所不欲也於門人問仁問孝之類其答皆不同蓋教之必盡其材故所答𨿽有難易而未嘗不隨其材之大小也後之教人者反此故曰其施之也悖其求之也佛而其教之者卒不見其誠故曰隱其學而疾其師苦其難而不知其益𨿽終其業而去之必速】

大學之法禁於未發之謂豫當其可之謂時不陵節而施之謂孫相觀而善之謂摩此四者教之所由興也豫者先事之謂時者不先不後之期也陵逾犯也節如節候之節禮有禮節樂有樂節人有長幼之節皆言分限所在不陵節而施謂不教幼者以長者之業也相觀而善如稱甲之善則乙者觀而效之乙有善可稱甲亦如之孫以順言摩以相厲而進爲言也○方氏曰若七年男女不同席不共食幼子常視母誑則可謂之豫矣若十年學書計十三年舞勺成童舞象可謂之時矣○石梁王氏曰注專以時爲年二十之時非也【嚴陵方氏曰夫旣發而後禁則爲無及未發而先禁乃爲有備幼子常視母誑亦可謂之豫矣未可以教而教則欲速而不達可以教而不教則𨿽悔而不可追若十年學書訃十三年舞勺成童舞象則可謂之時矣不陵節而施則理順而不悖故謂之孫若孔子言可與共學未可與適道可與立未可與權則可謂之孫矣以此之善而見彼之不善以彼之不善而見此之善所謂相觀也有見於上則知善之可慕有見於下則知不善之可戒荀子所謂見善翛然必以自存見不善愀然必以自省則可謂之摩矣夫旣有以防其情又有以成其性旣有以因其才又有以輔其仁則教之之道盡矣故曰所由興也○朱子曰禁於未但謂豫爲之防其事不一不必皆謂十五時也當其可謂適當其可告之時亦不當以年爲斷相觀而善但謂觀人之能而於己有益如以兩物相摩而各得其助也○臨川吳氏曰陵猶越也節如竹之節俟其能此事然後又教一事則爲順敍而不叢並相觀謂甲觀乙乙觀甲此有未善觀彼所善而效之則此亦善矣摩如兩石相摩互相資借程子曰朋友講習莫如相觀而善之益多澄謂此四者三屬於師一屬於友】

發然後禁則扞格【胡客反】而不勝【升】時過然後學則勤苦而難成雜施而不孫則壞【怪】亂而不修獨學而無友則孤陋而寡聞燕朋逆其師燕辟【僻】廢其學此六者教之所由廢也

扞拒扞也格讀如凍之謂如地之凍堅彊難入也不勝不能承當其教也一讀爲去聲謂教不能勝其爲非之心亦通雜施謂躐等陵節也燕私之朋必不責善或相與以慢其師燕遊邪僻必惑外誘得不廢其業乎此燕朋燕辟之皆由於發然後禁以下四者之失皆與上文四者相反也○鄭氏曰燕猶防也防其朋友防師之譬諭【永嘉戴氏曰發然後禁非不禁也特禁之不得其要爾時過然後學非不學也特學之不得其道爾雜施而不遜則固嘗施之矣施之不得其統猶不施也獨學則固嘗自學矣而無其友猶不學也燕遊私暱之謂也燕朋謂暱於朋比如孺子其朋之朋燕辟謂暱於敖辟如師也辟之辟暱於朋比則人自爲學不顧其師暱於敖辟則自以爲是不力於學教之不行由此其故也○嚴陵方氏曰教之興止於四廢至於六者以見所由興者常少所由廢者常多也】

君子旣知教之所由興又知教之所由廢然後可以爲人師也故君子之教諭也道而弗牽彊而弗抑開而弗達道而弗牽則和彊而弗抑則易【異】開而弗達則思和易以思可謂善諭矣

示之以入道之所由而不牽率其必進作興其志气之所尙而不沮抑之使退開其從入之端而不竟其所通之地如此則不扞格而和不勤苦而易不雜施以亂其心有相觀以輔其志而思則得之矣【慶源輔氏曰知所由興則行之知所由廢則防之然後可以爲人師道而弗牽則和彊而弗抑則易所謂優而柔之使自求之也先儒謂至道懇切固是誠意若迫切不中理則反爲不誠則教者亦豈可不知此理哉開謂開其端緒開其端緒則自不能已於致思故可以致於自得之地於教諭而如此謂之善】

學者有四失教者必知之人之學也或失則多或失則寡或失則易【異】或失則止此四者心之莫同也知其心然後能救其失也教也者長善而救其失者也

方氏曰或失則多者知之所以過或失則寡者愚之所以不及或失則易賢者之所以過或失則止不肖者之所以不及多聞見而適乎邪道多之失也寡聞見而無約無博寡之失也子路好勇過我無所取材易之失也冉求之今女畫止之失也約我以禮所以救其失之多愽我以文所以救其失之寡兼人則退之所以救其失之易退則進之所以救其失之止也【長樂陳氏曰失之多者孔子謂之狂而失之寡者孔子謂之簡古之教者觀性以知心因心以救失多者約之以禮寡者愽之以文易者抑之以自反止者勉之以自彊此長善救失之道也○東萊呂氏曰多才有餘者寡才不足者易俊快者止鈍滯者四者心之莫同病各自別知其心然後能救其失譬如醫者要識他病處方始隨證用藥】

善歌者使人繼其聲善教者使人繼其志其言也約而達微而臧罕譬而諭可謂繼志矣

約而達辭簡而意明也微而臧言不峻而善則明也罕譬而諭比方之辭少而感動之意深也繼志謂能使學者之志與師無間也【朱子曰繼聲繼志者皆謂微發其端而不究其說使人有所玩索而自得之也約而達防而臧罕譬而諭三者皆不務多言而使人自得之意○永嘉戴氏曰善歌藝也猶使人繼其聲善教者可不使人繼其志乎然繼志之學不在言語之間曰約曰微曰罕譬其爲辭甚簡曰達曰臧曰諭其見理甚明教者之辭簡學者之理明若此可謂能繼志矣○臨川吳氏曰善於歌者倡起其聲而不終曲使人和而嘆之以繼續其聲然後歌者之聲終善於教者開示其志而不盡言使人思而繹之以繼續其志然後教者之志盡故教者之言𨿽至約不繁而能使人通之𨿽至微不顯而能使人善之𨿽少所取譬而能使人曉之達之爲通如樊遲未達之達臧之爲善如王曰善哉言乎之善諭之爲曉如夷子憮然曰命之矣是也三者皆不盡言而使學者自思繹而得之者約微罕譬教者之不盡言也達臧諭學者之能自得也如此可謂能使人繼其志者矣】

君子知至學之難易而知其美惡然後能愽諭能愽諭然後能爲師能爲師然後能爲長能爲長然後能爲君故師也者所以學爲君也是故擇師不可不愼也記曰三王四代惟其師其此之謂乎

至學至於學也鈍者至之難敏者至之易質美者向道不美者叛道知乎此然後能愽諭謂循循善誘不拘一塗也周官太宰長以貴得民師以賢得民長者一官之長君則一國之君也言爲君之道皆自務學之三王四代之所以治以能作之君作之師爾周子曰師道立則善人多善人多則朝廷正而天下治矣【張子曰知學者至於學之難易及知其資質之美惡故能教人○長樂陳氏曰學有精粗故其至有難易質有美惡則其諭有淺深知美而諭之則有以長人之善知惡而諭之則有以救人之失○朱子曰能爲師以教人則能爲君以治人擇師不可不愼言能爲君者其人難得故不可不擇○延平周氏曰知其至學之難易者言其才而知其美惡者言其性知其才知其性然後能不以一類諭之不以一類諭之然後能爲師蓋師者有爲長之道長者有爲君之道】

凡學之道嚴師爲難師嚴然後道尊道尊然後民知敬學是故君之所不臣於其臣者二當其爲屍則弗臣也當其爲師則弗臣也大學之禮𨿽詔於天子無北面所以尊師也

嚴師如孝經嚴父之義謂尊禮嚴重之也無北面不處之以臣位也○石梁王氏曰詔於天子無北面注引武王踐祚出大戴禮【嚴陵方氏曰嚴卽尊也嚴師卽𨿽詔於天子無北面是矣以一人之貴而師匹夫之賤以四海之冨而師環堵之貧此嚴師所以爲難也嚴師者人嚴之也人嚴其師則師道嚴矣師所以傳道故師嚴然後道尊學所以爲道故道尊然後民知敬學以神言之故爲屍則弗臣以道言之故爲師則弗臣○慶源輔氏曰凡學之道則非獨君也嚴師爲難蓋言盡嚴師之道爲難爾能盡嚴師之道則師始嚴師所以傳道師嚴則道自尊道未甞不尊因其尊而尊之則系乎人之嚴師也】

善學者師逸而功倍又從而庸之不善學者師勤而功半又從而怨之善問者如攻堅木先其易者後其節目及其久也相說【如字】以解【下介反】不善問者反此善待問者如撞鐘叩之以小者則小鳴叩之以大者則大鳴待其從【舂】容然後盡其聲不善答問者反此此皆進學之道也

庸功也感師之有功於己也相說以解舊讀說爲恱今從朱子說讀如字○疏曰從讀爲舂者舂謂擊也以爲聲之形容言鐘之爲體必待其擊每一舂而爲一容然後盡其聲善答者亦待其一問然後一答乃盡說義理也愚謂從容言優遊不迫之意不急疾擊之則鐘聲之小大長短得以自盡故以爲善答之諭朱子曰說字人以爲恱恐只是字先其易者難

處且放下少間見多了自然相證而解解物爲解自解釋爲解恐是相證而曉解也【延平周氏曰善問者知先後之序善待問者小以成小大以成大○馬氏曰切問而近思所謂善問也於吾言無所不說所謂相說以解者也】

記問之學不足以爲人師必也其聽語乎力不能問然後語【去聲】之語之而不知𨿽舎之可也

記問謂記誦古書以待學者之問也以此爲學無得於心而所知有限故不足以爲人師聽語聽學者所問之語也不能問則告之不知而舎之以其終不可入徳也不以三隅反則不復亦此意【李氏曰君子之教人或聽之或語之或舎之其欲成之一也○慶源輔氏曰記問之學據己所有以告人聽語者因人之所疑以啟之】

良冶之子必學爲裘良弓之子必學爲箕始駕馬者反之車在馬前君子察於此三者可以有志於學矣疏曰善冶之家其子弟見其父兄陶鑄金鐵使之柔合以補治破器故此子弟能學爲袍裘補續獸皮片片相合以至完全也箕柳箕也善爲弓之家使幹角橈屈調和成弓故其子弟亦觀其父兄世業學取栁條和軟橈之成箕也馬子始學駕車之時大馬駕在車前將馬子系隨車後而行故云反之所以然者此駒未曾駕車若忽駕之必驚奔今以大馬牽車於前而系駒於後使日日見車之行慣習而後駕之不復驚矣言學者亦須先教小事如操縵之屬然後乃示其業則易成也○應氏曰冶鑛難精而裘軟易紉弓勁難調而箕曲易制車重難駕而馬反則易馴皆自易而至於難自粗而至於精習之有漸而不可驟進學之以類而不可泛求是之謂有志矣【慶源輔氏曰良冶之子必學爲裘良弓之子必學爲箕至於馬之子則不能然也𨿽然茍有以調習之則亦無不能也此見人獸之異君子而能察夫弓冶之賤必學爲箕裘之業馬之子異於人矣而有以調習之亦皆安於牽駕之事則可以有志於學矣蓋學乃君子當爲之事也可以勉之之辭】

古之學者比【妣】物醜類鼓無當【去聲】於五聲五聲弗得不和水無當於五色五色弗得不章學無當於五官五官弗得不治師無當於五服五服弗得不親

比物醜類謂以同類之事相比方也當猶主也鼓聲不宮不商於五聲本無所主然而五聲不得鼓則無諧和之節水無色不在五色之列而繢畫者不得水則不章明五官身口耳目心之所職卽洪範之五事也學於吾身五者之官本無所當而五官不得學則不能治師於弟子不當五服之一而弟子若無師之教誨則五服之屬不相和親○陳氏曰類者物之所同醜之爲言眾也理有所不顯則比物以明之物有所不一則醜類以盡之然後因理以明道而善乎學矣總而論之鼓非與乎五聲而五聲待之而和水非與乎五色而五色待之而章學非與乎五官而五官待之而治師非與乎五服而五服待之而親是五聲五色五官五服𨿽不同而同於有之以爲利鼓也水也學也師也𨿽不一而一於無之以爲用然則古之學者比物醜類而精微之意有寓於是非窮理之至者孰能與此【金華應氏曰聲以鼓而震色以水而身以學而治族以師而親皆若緩而甚急若不相闗而不可廢也】

君子曰大徳不官大道不器大信不約大時不齊察於此四者可以有志於本矣

大徳大道大信皆指聖人而言大時天時也不官不拘一職之任也不器無施而不可也不約不在期約之末也元化周流一气屈伸不可以截然分限求之故方榮之時而有枯者焉寂之時而有旉者焉惟其不齊是以不可窮凡此四者皆以本原盛大而體無不具故變通不拘而用無不周也君子察於此可以有志於學而洪其本矣【臨川吳氏曰小徳亦有可取如官之各有所職徳之大者無所不冝非如一官之但專一職而已故曰不官小道亦有可觀如器之各有所用道之大者無所不可非如一器之但適一用而已故曰不器人之有信許諾盟誓事事必須要約此信之小者爾聖賢心徳相孚相契是謂大信何以要約爲哉天之有時春夏秋冬嵗嵗齊同此時之小者爾古今气運或治或亂是謂大時豈可齊同測哉然則不官者官之本不噐者器之本不約者約之本不齊者齊之本君子察此則可以有志於本矣】

三王之祭川也皆先河而後海或源也或委【去聲】也此之謂務本

河爲海之源海乃河之委承上文志於本而言水之爲物盈科而後進放乎四海有本者如是也君子之於學不成章不達故先務本【朱子曰先河後海者以其或是源故先之或是委故後之疏有二說此說是也永嘉戴氏曰河流入海三王祭川先小後大重本也學記之論由末以造本大學之論自本以䢐末其爲教則一也臨川吳氏曰河海皆川也水之來處曰源水之聚處曰委夏商周三王之世其祭川也皆先祭河而後祭海蓋以其或爲源或爲委故也河在海之上流爲川之源故先之海受河之下流爲川之委故後之源卽本也此又言本之當先以申上文大徳大道大信大時之意】

禮記大全卷十七﹤經部﹐禮類﹐禮記之屬﹐禮記大全﹥

欽定四庫全書

禮記大全卷十八

明胡廣等撰

樂記第十九【臨川吳氏曰禮經之僅存者猶有今儀禮十七篇樂經則亡矣其經疑多是聲音樂舞之節少有辭句可讀誦記識故秦火之後無傳諸儒不過能言樂之義而已而劉向所得樂記二十三篇又與河間獻王所撰二十四卷不同其二十三篇內之十一合爲一篇者蓋亦刪取要略非全文也】

凡音之起由人心生也人心之動物使之然也感於物而動故形於聲聲相應故生變變成方謂之音比【毗至反】音而樂【如字】之及干戚羽旄謂之樂

凡樂音之初起皆由人心之感於物而生人心虛靈不昧感而遂通情動於中故形於言而爲聲聲之辭意相應自然生淸濁髙下之變變而成歌詩之方法則謂之音矣成方猶言成曲調也比合其音而播之樂器及舞之干戚羽旄則謂之樂焉干戚武舞也羽旄文舞也【延平黃氏曰樂之實木於性根於心故凡音之起由人心生非作於外物也外物爲之感而已人之心其猶柷歟有物觸其中則鳴非柷求鳴於物也聲者心以應物者也單出曰聲雜比曰音單出未之變也五聲相應而變生焉聲成文謂之音此言聲有所變變成方謂之音此言變有所歸惟其有所歸在故其始作翕如也從之純如也皦如也繹如也以成無方則不可比矣○嚴陵方氏曰宮變生徵徵變生商商變生羽羽變生角上下相通而成方則雜比之矣故謂之音○山陰陸氏曰音八音也𨿽有金石絲竹而無舞焉不得謂之樂】

樂者音之所由生也其本在人心之感於物也是故其哀心感者其聲噍【焦】以殺【色介反】其樂【洛】心感者其聲嘽【昌展反】以緩其喜心感者其聲以散其怒心感者其聲粗以厲其敬心感者其聲直以廉其愛心感者其聲和以柔六者非性也感於物而後動

方氏曰人之情得所欲則樂喪所欲則哀順其心則喜逆其心則怒於所畏則敬於所恱則愛噍則竭而無澤殺則減而不隆蓋心喪其所欲故形於聲者如此嘽則闡而無餘緩則紆而不迫蓋心得其所欲故形於聲者如此則生而不窮散則施而無積蓋順其心故形於聲者如此直則無委曲廉則有分際蓋心有所畏故形於聲者如此和則不乖柔則致順蓋心有所恱故形於聲者如此○愚謂粗以厲者髙急而近於猛暴也六者心感物而動乃情也非性也性則喜怒哀樂未發者也

是故先王愼所以感之者故禮以道其志樂以和其聲政以一其行【去聲】刑以防其姦禮樂刑政其極一也所以同民心而出治道地

劉氏曰愼其政之所以感人心者故以禮而道其志之所行使必中節以樂而和其聲之所言使無乖戾政以教不能而一其行刑以罰不率而防其姦禮樂刑政四者之事𨿽殊而其致則一歸於愼其所以感之者所以同民心而出治道也【長樂陳氏曰聖人之於易制禮於謙作樂於豫明政於賁致刑於丰則禮樂者政刑之本政刑者禮樂之輔古之人所以同民心出治道使天下如一家中國如一人者不過舉而錯之而已夫姦聲感人而淫樂興焉正聲感人而和樂興焉先王必愼所以感之故禮自外作而道志於內樂由中出而和聲於外政以一不齊之行刑以防不軌之姦愼所以感之之術也其極則一於同民心使之無悖逆詐僞之心一於出治道使之無淫泆作亂之事愼所以感之之效也此因人心之感物而動故先王愼所以感之而以禮樂刑政出治道下文因人之好惡無節故先王以人爲之節而以禮樂刑政備治道蓋相爲終始故也】

凡音者生人心者也情動於中故形於聲聲成文謂之音是故治世之音安以樂其政和亂世之音怨以怒其政乖亡國之音哀以思其民困聲音之道與政通矣此言音生於人心之感而人心哀樂之感由於政治之得失此所以愼其所以感之者也治世政事和諧故形於聲音者安以樂亂世政事乖戾故形於聲音者怨以怒將亡之國其民困苦故形於聲音者哀以思此聲音所以與政通也○詩疏曰雜比曰音單出曰聲哀樂之情發見於言語之聲於時𨿽言哀樂之事未有宮商之調惟是聲耳至於作詩之時則次序淸濁節奏髙下使五聲爲曲似五色成文卽是爲音此音被諸管乃名爲樂【長樂陳氏曰心以感物而動爲情情以因動而形爲聲聲者情之所自而音者又雜比而成者也治世以道勝欲其音安以樂雅頌之音也政其有不和乎亂世以欲勝道其音怨以怒鄭衞之音也政其有不乖乎亡國之音則桑間濮土非特哀以思而已其民亦已困矣由是觀之世異異音音異異政夫豈聲音自與政通邪蓋其道本於心與情然也書曰八音在治忽國語曰政象樂亦斯意歟】

宮爲君商爲臣角爲民徴爲事羽爲物五者不亂則無怗【覘】懘【昌制反】之音矣

劉氏曰五聲之本生於黃鐘之律其長九寸每寸九分九九八十一是爲宮聲之數三分損一以下生徴則去二十七得五十四也徴三分益一以上生商則加十八得七十二也商三分損一以下生羽則去二十四得四十八也羽三分益一以上生角則加十六得六十四也角聲之數三分之不盡一算其數不行故聲止於五此其相生之次也宮屬土用八十一絲爲最多而聲至濁於五聲獨尊故爲君象商屬金用七十二絲聲次濁故次於君而爲臣象角屬木用六十四絲聲半淸半濁居五聲之中故次於臣而爲民象徴屬火用五十四絲其聲淸有民而後有事故爲事象羽屬水用四十八絲爲最少而聲至淸有事而後用物故爲物象此其大小之次也五聲固本於黃鐘爲宮然還相爲宮則其餘十一律皆可爲宮宮必爲君而不可下於臣商必爲臣而不可上於君角民徴事羽物皆以次降殺其有臣過君民過臣事過民物過事者則不用正聲而以半聲應之此八音所以克諧而無相奪倫也然聲音之道與政相通必君臣民事物五者各得其理而不亂則聲音和諧而無怗懘也怗懘者敝敗也

宮亂則荒其君驕商亂則陂【畀】其臣壞角亂則憂其民怨徴亂則哀其事勤羽亂則危其財匱五者皆亂疊相陵謂之慢如此則國之滅亡無日矣

此言審樂以知政若宮亂則樂聲荒散是知由其君之驕恣使然也餘四者例推○陳氏曰五聲含君臣民事物之象必得其理方調得律呂否則有臣陵君民過臣而謂之奪倫矣此卻不比漢儒附會效法之言具有此事毫髮不可差設或樂聲奪倫卽其國君臣民物必有不盡分之事如州鳩師曠皆能以此知彼正是樂與政通【延平黃氏曰其君不驕則其宮不亂其宮不亂則其音不荒其財不匱則其羽不亂其羽不亂則其音不危故曰五者不亂則無怗懘之音矣】

鄭衞之音亂世之音也比【毗至反】於慢矣桑間濮【卜】上之音亡國之音也其政散其民流誣上行私而不可止也此慢字承上文謂之慢而言比近也桑間濮上衞地濮水之上桑林之間也史記言衞靈公適晉舎濮上夜聞琴聲召師防聽而寫之至晉命防爲平公奏之師曠曰此師延靡靡之樂武王伐紂師延投濮水死故聞此聲必於濮水之上也政散故民罔其上民流故行其淫蕩之私也○張子曰鄭衞地濵大河沙地土薄故其人气輕浮其地平下故其質柔弱其地肥饒不費耕耨故其人心怠惰其人情性如此其聲音亦然故聞其樂使人如此懈慢也○朱子曰鄭聲之淫甚於衞夫子論爲邦獨以鄭聲爲戒蓋舉重而言也【延平黃氏曰誣上則天下之誠心喪行私則天下之和心喪此亡國之音所以作也】

凡音者生於人心者也樂者通倫理者也是故知聲而不知音者禽獸是也知音而不知樂者眾庶是也惟君子爲能知樂是故審聲以知音審音以知樂審樂以知政而治道備矣是故不知聲者不可與言音不知音者不可與言樂知樂則幾於禮矣禮樂皆得謂之有徳徳者得也

倫理事物之倫類各有其理也○方氏曰凡耳有所聞者皆能知聲心有所識者則能知音道有所通者乃能知樂若瓠巴鼔瑟遊魚出聽伯牙鼓琴六馬仰秣此禽獸之知聲者也魏文侯好鄭衞之音齊宣王好世俗之樂此眾庶之知音者也若孔子在齊之所聞季札聘魯之所觀此君子之知樂者也應氏曰倫理之中皆禮之所寓知樂則通於禮矣不曰通而曰幾者辧析精防之極也【金華邵氏曰惟君子知樂故審噍殺之聲則知其爲志防噍殺之音審嘽緩之聲則知其爲嘽諧慢易繁文簡節之音如此之類所謂審聲以知音也審寛裕肉好順成和動之音則知和樂興焉審流辟邪散狄成滌蕩之音則知淫樂興焉若此之類所謂審音以知樂也審樂之和則知其政之和審樂之乖則知其政之乖若此之類所謂審樂以知政也吾能自知音以至於知政倫理貫通則於爲治音樂不敢缺一茍一有缺則聲與音音與樂必形見於此矣故不知聲不可與言音不知音不可與言樂茍能知樂則於禮爲幾蓋禮者理也樂通倫理故於禮爲幾論至於此則禮樂豈二理哉】

是故樂之隆非極音也食【嗣】饗之禮非致味也淸廟之瑟朱而疏越【如字】壹倡而三嘆有遺音者矣大饗之禮尙酒而俎腥魚大【泰】羮不和【去聲】有遺味者矣是故先王之制禮樂也非以極口腹耳目之欲也將以教民平好【去聲】惡【去聲】而反人道之正也

樂之隆盛不是爲極聲音之美食饗禘祫之重禮不是爲極滋味之美蓋樂主於移風易俗而祭主於報本反始也鼓淸廟之詩之瑟練朱絲以爲絲不練則聲淸練之則聲濁疏通也越瑟底之孔也疏而通之使其聲遲緩瑟聲濁而遲是質素之聲非要妙之音也此聲初一倡之時僅有三人從而和之言和者少也以其非極聲音之美故好者少然而其中則有不盡之餘音存焉故曰有遺音者矣尊以酒爲尙俎以生魚爲薦太羮無滋味之調和是質素之食非人所嗜恱之味也然而其中則有不盡之餘味存焉故曰有遺味者矣由此觀之是非以極口腹耳目之欲也教民平好惡謂不欲其好惡之偏私也人道不正必自好惡不平始好惡得其平則可以復乎人道之正而風移俗易矣○朱子曰一倡而三嘆謂一人倡而三人和今解者以爲三嘆息非也【金華邵氏曰禮樂皆得而謂之徳者豈自外來哉得之於我而非彊探力索始可謂徳耳是以樂之隆𨿽鐘鼔管磬干戚羽籥莫不具陳而非得乎樂者故非極音食饗之禮𨿽籩豆簠簋體薦饔餼莫不畢備而非得乎禮者故非致味至文王淸廟之瑟聲濁而遲倡者一而和者三其音蓋有遺矣而後世必貴焉者以文王之瑟有得於樂故音𨿽不足而徳則有餘也大饗之禮酒腥魚大羮其味蓋有遺矣而後世必重焉者以大饗之禮有得於禮故味𨿽不足而徳則有餘也然則禮樂之理豈假於外亦貴其自得於吾身而已○嚴陵方氏曰飲食以行禮非極口腹之欲歌舞以作樂非極耳目之欲禮以節之則民之好惡平而無過樂以和之則民之好惡平而無乖好得其平則好也人之所同是惡得其平則惡也人之所同非好惡止於一故能反人道之正焉】

人生而靜天之性也感於物而動性之欲也物至知知朱子曰上知字是體下知字是用

然後好惡形焉好惡無節於內知誘於外不能反躬天理滅矣夫物之感人無窮而人之好惡無節則是物至而人化物也人化物也者滅天理而窮人欲者也於是有悖逆詐僞之心有淫泆作亂之事是故彊者脇弱眾者暴寡知【去聲】者詐愚勇者苦怯疾病不養老幼孤獨不得其所此大亂之道也

劉氏曰人生而靜者喜怒哀樂未之中天命之性也感於物而動則性而爲情也人心虛靈知覺事至物來則必知之而好惡形焉好善惡惡則道心之知覺原於義理者也好妍惡醜則人心之知覺於形气者也好惡無節於內而知誘於外則是道心昧而不能爲主宰人心危而物交物則引之矣不能反躬以思其理之是非則人欲熾而天理滅矣況以無節之好惡而接乎無窮之物感則心爲物役而違禽獸不逺矣違禽獸不逺則爪剛者決力彊者奪此所以爲大亂之道也【朱子曰人生而靜天之性也感於物而動性之欲也此言性情之妙人之所生而有者也蓋人受天地之中以生其未感也純粹至善萬理具焉所謂性也然人有是性則有是形有是形則有是心而不能無感於物感於物而動則性之欲者出焉而善惡於是乎分矣性之欲卽所謂情也又曰物至知知然後好惡形焉此指情之動處爲言而性在其中也物至而知知之者心之感也好之惡之者情也形焉者其動也所以好惡而有自然之節者性也好惡無節於內知誘於外此言情之所以流而性之所以失也情之好惡本有自然之節惟其不自知覺無所涵養而大本不立是以天則不明於內外物又從而誘之此所以流濫放逸而不自知也茍能於此覺其所以然者而反躬以求之則其流庶乎其可制也不能如是而惟情是徇則人欲熾盛而天理滅息尙何難之有哉此一節明天理人欲之機間不容息處惟其反躬自克念念不忘則天理益明存養自固而外誘不能奪矣○延平周氏曰孟子曰耳目之官不思而蔽於物物交物則引之而已矣謂其蔽於物則我亦物也我亦物則以物而交物者也以物而交物則天理所以滅而人欲所以窮也天理滅人欲窮大亂之道也】

是故先王之制禮樂人爲之節衰麻哭泣所以節喪紀也鐘鼓干戚所以和安樂【洛】也昏姻冠笄所以別男女也射鄕食【嗣】饗所以正交接也禮節民心樂和民聲政以行之刑以防之禮樂刑政四達而不悖則王道備矣劉氏曰先王之制禮樂因人情而爲之節文因其哀死而喪期無數故爲衰麻哭泣之數以節之因其好逸樂而不能和順於義理故爲鐘鼓干戚之樂以和之因其有男女之欲而不知其別故爲昏姻冠笄之禮以別之因其有交接之事而或失其正故爲射鄕食饗之禮以正之節其心所以使之行而無過不及和其聲所以使之言而無所乖戾爲之政以率其怠倦而使禮樂之教無不行爲之刑以防其恣肆而使禮樂之道無敢廢禮樂刑政四者通行於天下而民無悖違之者則王者之治道備矣【嚴陵方氏曰禮以道其志然後能節民心樂以和其聲然後能和民聲政以一其行然後能行禮樂之道刑以防其姦然後能防禮樂之失四者如是則無所不達無所不達則無所不順無所不順之謂備前言出治道則四者之始也此言王道備則四者之終也】

樂者爲同禮者爲異同則相親異則相敬樂勝則流禮勝則離合情飾貌者禮樂之事也禮義立則貴賤等矣樂文同則上下和矣好惡著則賢不肖別矣刑禁暴爵舉賢則政均矣仁以愛之義以正之如此則民治行矣和以統同序以辧異樂勝則流過於同也禮勝則離過於異也合情者樂之和於內所以救其離之失飾貌者禮之檢於外所以救其流之失此禮之義樂之文所以相資爲用者也仁以愛之則相敬而不至於離義以正之則相親而不至於流此又以仁義爲禮樂之輔者也等貴賤和上下別賢不肖均政此四者皆所以行民之治故曰民治行矣○應氏曰上言王道備言其爲治之具也此言民治行言其爲治之效【慶源輔氏曰樂者所以合人之和禮者所以辧人之分和合則相親分辧則相敬有以合其情而無以飾其貌則樂勝而流矣有以飾其貌而無以合其情則禮勝而離矣合情飾貌禮樂之事也二者闕一則不可○山陰陸氏曰所謂導之以禮樂而民和睦示之以好惡而民知禁有以禁之又有以舉之是之謂均所謂民治仁義而已非所與論於仁義之外也】

樂由中出禮自外作樂由中出故靜禮自外作故文大樂必易大禮必簡樂至則無怨禮至則不爭揖讓而治天下者禮樂之謂也暴民不作諸侯賓服兵革不試五刑不用百姓無患天子不怒如此則樂達矣合父子之親明長防之序以敬四海之內天子如此則禮行矣應氏謂四海之內四字恐在合字上如此則文理爲順○劉氏曰欣喜歡愛之和出於中進退周旋之序著於外和則情意安舒故靜序則威儀交錯故文大樂與天地同和如幹以易知而不勞大禮與天地同節如坤以簡能而不煩樂至則人皆得其所而無怨禮至則人各安其分而不爭如帝世揖讓而天下治者禮樂之至也達者徹於彼之謂行者出於此之謂行者達之本達者行之效天子自能合其父子之親明其長幼之序則家齊族睦矣又能親吾親以及人之親長吾長以及人之長是謂以敬四海之內則禮之本立而用行矣禮之用行而後樂之效達故於樂但言天子無可怒者而於禮則言天子如此是樂之達乃天子行禮之效也周子曰萬物各得其理而後和故禮先而樂後是也【延平周氏曰樂由中出文在於外禮自外作本在於中所謂由中出者言其自然也所謂自外作者言其使然也以其自然故靜以其使然故文樂由天作故易此大樂所以有遺音也禮以地制故簡此大禮所以有遺味也○嚴陵方氏曰至則無以復加之謂也天下之心無怨爭則天下有所不足治者矣暴民不作則諸侯賓服諸侯賓服則兵革不試五刑不用兵革不試五刑不用然後百姓無患天子不怒故其序如此此皆和之所致故曰如此則樂達矣父子固有親矣禮則合之長幼固有序矣禮則明之父子得其親長幼得其序四海之內豈有相慢易者哉故曰以敬四海之內言四海之內皆相敬此皆節之所致故曰如此則禮行矣】

大樂與天地同和大禮與天地同節和故百物不失節故祀天祭地明則有禮樂幽則有鬼神如此則四海之內合敬同愛矣禮者殊事合敬者也樂者異文合愛者也禮樂之情同故明王以相沿也故事與時並名與功偕

百物不失言各遂其性也○朱子曰禮主減樂主盈鬼神亦止是屈伸之義禮樂鬼神一理又曰在聖人制作處便是禮樂在造化功用處便是鬼神禮有經禮曲禮之事殊而敬一樂有五聲六律之文異而愛一所以能使四海之內合敬同愛者皆大樂大禮之所感化也禮樂之制在明王𨿽有損益而情之同者則相因述也惟其如此是以王者作興事與時並如唐虞之時則有揖讓之事夏殷之時則有放伐之事名與功偕者功成作樂故歷代樂名皆因所立之功而名之也○蔡氏曰禮樂本非判然二物也人徒見樂由陽來禮由陰作卽以爲禮屬陰樂屬陽判然爲二殊不知陰陽一气也陰气流行卽爲陽陽气凝聚卽爲陰非眞有二物也禮樂亦止是一理禮之和卽是樂樂之節卽是禮亦非二物也善觀者旣知陰陽禮樂之所以爲二又知陰陽禮樂之所以爲一則達禮樂之體用矣【慶源輔氏曰與天地同和則和而不失其節故曰和故百物不失百物不失則其節著矣與天地同節則節而不失其和故曰節故祀天祭地祀天祭地則其和至矣禮樂形而下者鬼神形而上者上下無異形幽明無二理非深於道者不能知也先言明後言幽主禮樂言之也先王制禮作樂與天地同和節則是理充塞乎天地幽明之間矣故四海之內因禮以合其敬因樂以同其愛又曰禮𨿽殊事然所以合天下之敬樂𨿽異文然所以同天下之愛由是觀之則禮樂之見於事與文者𨿽或不同而其情則未嘗不一也惟其情之一故明王相沿而爲禮樂以順天地之道以合敬愛之心至於事與名則又因時與功之不同而爲之又未嘗不與時偕行也功因時而有有堯舜之時則有堯舜之功有湯武之時則有湯武之功有是時則有是事有是功則有是名聖人觀其會通以行典禮固未嘗執一以廢百然亦未嘗循未以忘本也】

故鐘鼓管磬羽籥干戚樂之器也屈伸俯仰綴【拙】兆舒疾樂之文也簠簋俎豆制度文章禮之器也升降上下周還【旋】裼襲禮之文也故知禮樂之情者能作識禮樂之文者能述作者之謂聖述者之謂明明聖者述作之謂也

綴舞者行位相連綴也兆位外之營兆也裼襲說見曲禮情謂理趣之深奧者知之悉故能作文謂節奏之宣著者識之詳故能述若黃帝堯舜之造律呂垂衣裳禹湯文武之不相沿襲皆聖者之作也周公經制盡取先代之禮樂而參用之兼聖明之作述也季札觀樂而各有所論此明者之述也夫子之聖乃述而不作者有其徳無其位故耳【金華應氏曰創新開始曰作所以察事物之幾微而建立其規模制度襲舊成終曰述所以因前古之遺緒而修明其遺闕也○慶源輔氏曰禮樂之情存乎中禮樂之文形乎外卽吾之心而能作者聖之事也因外之文而能述者明之事也聖可兼明明不能兼聖聖誠者也明明者也自明而誠則聖矣】

樂者天地之和也禮者天地之序也和故百物皆化序故羣物皆別樂由天作禮以地制過制則亂過作則暴明於天地然後能興禮樂也

朱子曰樂由天作屬陽故有運動底意禮以地制如由地出不可移易○劉氏曰前言大樂與天地同和大禮與天地同節以成功之所合而言也此言樂者天地之和禮者天地之序以效法之所本而言也蓋聖人之禮樂與天地之陰陽相爲流通故始也法陰陽以爲禮樂終也以禮樂而贊陰陽天地之和陽之動而生物者也气行而不乖故百物皆化天地之序陰之靜而成物者也質具而有秩故羣物皆別樂由天作者法乎气之行於天者而作故動而屬陽聲音气之爲也禮以地制者法乎質之具於地者而制故靜而屬陰儀則質之爲也過制則失其序如陰過而肅則物之成者復壞矣故亂過作則失其和如陽過而亢則物之生者反傷矣故暴明乎天地之和與序然後能興禮樂以贊化育也【延平周氏曰樂之本出於天地之和及用於天地之間則其和也能致百物之化禮之本出於天地之序及行於天地之間則其序也能致羣物之別樂𨿽出於天地之和然樂則陽也故其作以天爲主禮𨿽出於天地之序然禮則陰也故其制以地爲主過制則非禮非禮則亂過作則非樂非樂則暴天地之所以節與和者以禮樂也禮樂之所以節與和者以天地也是天地則禮樂也禮樂則天地也故曰明於天地然後能興禮樂也】

論倫無患樂之情也欣喜歡愛樂之官也中正無邪禮之質也莊敬恭順禮之制也若夫禮樂之施於金石越於聲音用於宗廟社稷事乎山川鬼神則此所與民同也

方氏曰金石聲音特樂而已亦統以禮爲言者凡行禮然後用樂用樂以成禮未有用樂而不爲行禮者也情官質制者禮樂之義也金石聲音者禮樂之數也其數可陳則民之所同其義難知則君之所獨故於金石聲音曰此所與民同也○劉氏曰論者雅頌之辭倫者律呂之音惟其辭足論而音有倫故極其和而無患此樂之本情也而在人者則以欣喜歡愛爲作樂之主焉中者行之無過不及正者立之不偏不倚惟其立之正而行之中故得其序而無邪僻此禮之本質也而在人者則以莊敬恭順爲行禮之制焉此聖賢君子之所獨知也若夫施之器而播之聲以事乎鬼神者則眾人之所共知者也【延平周氏曰論倫而無患者言其和和則樂之情也中正而無邪者言其中中則禮之質也欣喜歡愛者樂之所司故曰樂之官也莊敬恭順者禮之所裁故曰禮之制也○馬氏曰情官質制四者𨿽不同而其大槪皆不出於一人之身若夫施於金石越於聲音用於宗廟社稷事乎山川鬼神者不獨在於一人之身而與天下共之也】

王者功成作樂治定制禮其功大者其樂備其治辯【徧】者其禮具干戚之舞非備樂也孰亨【烹】而祀非達禮也五帝殊時不相沿樂三王異世不相襲禮樂極則憂禮粗則偏矣及夫惇樂而無憂禮備而不偏者其惟大聖乎

干戚之舞武舞也不如韶樂之盡善盡美故云非備樂也熟烹牲體而薦不如古者血腥之祭爲得禮意故云非達禮也若奏樂而欲極其聲音之娛樂則樂極悲來故云樂極則憂行禮粗略而不能詳審則節文之儀必有偏失而不舉者故云禮粗則偏矣惟大聖人則道全徳備𨿽惇厚於樂而無樂極悲來之憂其禮儀備具而無偏粗之失也【嚴陵方氏曰樂以象其功禮以飾其治以樂象其功故其功大者其樂備以禮飾其治故其治辯者其禮具】

天髙地下萬物散殊而禮制行矣流而不息合同而化而樂興焉春作夏長仁也秋斂冬藏義也仁近於樂義近於禮樂者惇【如字】和率神而從天禮者別冝居鬼而從地故聖人作樂以應天制禮以配地禮樂明備天地官矣

物各賦物而不可以彊同此造化示人以自然之禮制也絪緼化醇而不容以獨異此造化示人以自然之樂情也合同者春夏之仁故曰仁近於樂散殊者秋冬之義故曰義近於禮惇和厚其气之同者別冝辧其物之異者率神所以循其气之伸居鬼所以斂其气之屈伸陽而從天屈陰而從地也由是言之則聖人禮樂之精微寓於制作者旣明且備可得而知矣官猶主也言天之生物地之成物各得其職也○劉氏曰此申明禮者天地之序樂者天地之和髙下散殊者質之具天地自然之序也而聖人法之則禮制行矣周流同化者气之行天地自然之和也而聖人法之則樂興焉春作夏長天地生物之仁也气行而同和故近於樂秋斂冬藏天地成物之義也質具而異序故近於禮此言效法之所本也惇和者厚其气之同別冝者辧其質之異神者陽之靈鬼者陰之靈率神以從天者達其气之伸而行於天居鬼而從地者斂其气之屈而具於地蓋樂可以惇厚天地之和而發達乎陽之所生禮可以辧別天地之冝而安定乎陰之所成故聖人作樂以應助天之生物制禮以配合地之成物禮樂之制作旣明且備則足以裁成其道輔相其冝而天之生地之成各得其職矣此言成功之所合也【朱子曰天髙地下萬物散殊一段意思極好非孟子以下所能作其文如中庸必子思之辭左傳子太叔亦論此夫禮天之經地之義民之行天地之經而民實則之舊見伯恭愛教人看只是說得粗又意不澑亮不如此說之純粹通暢他只是說人做這个去合那天之度數如雲爲六畜五牲三犧以奉五味云云之類都是做這个去合那天都無自然之理如雲天髙地下萬物散殊而禮制行矣流而不息合同而化而樂興焉皆是自然合當如此】

天尊地卑君臣定矣卑髙以陳貴賤位矣動靜有常小大殊矣方以類聚物以羣分則性命不同矣在天成像在地成形如此則禮者天地之別也

此與易系辭略同記者引之言聖人制禮其本於天地自然之理者如此定君臣之禮者取於天地尊卑之勢也列貴賤之位者取於山澤卑髙之勢也小者不可爲大大者不可爲小故小大之殊取於陰陽動靜之常也此小大如論語小大由之之義謂小事大事也方猶道也聚猶處也君臣父子夫婦長幼朋友各有其道則各以其類而處之所謂方以類聚也物事也行禮之事卽謂天理之節文人事之儀則行之不止一端分之必各從其事所謂物以羣分也所以然者以天所賦之命人所受之性自然有此三綱五常之倫其間尊卑厚薄之等不容混而一之也故曰性命不同矣在天成像如衣與旗常之章著爲日月星辰之象也在地成形如宮室器具各有髙卑大小之制是取法於地也由此言之禮之有別非天地自然之理乎○應氏曰此卽所謂天髙地下萬物散殊而禮制行矣○劉氏曰此又申言禮者天地之序也天地萬物各有動靜之常大者有大動靜小者有小動靜則小大之事法之而久近之期殊矣方以類聚言中國蠻夷戎狄之民各以類而聚物以羣分言飛潛動植之物各以羣而分則以其各正性命之不同也故聖人亦因之而異其禮矣在天成像則日月星辰之歷數各有其序在地成形則山川人物之等倫各有其儀由此言之則禮者豈非天地之別乎【嚴陵方氏曰以形言則曰髙下以道言則曰尊卑以位言則曰卑髙獨位反言之者以位必積卑至髙故也陽常動而長陰常靜而消消則小而有別於大長則大而有別於小凡此皆天地所以辧而別也而禮行乎其間故曰如此則禮者天地之別也】

地气上【上聲】齊【躋】天气下降陰陽相摩天地相蕩鼓之以雷霆奮之以風雨動之以四時暖【暄】之以日月而百化興焉如此則樂者天地之和也

應氏曰此卽所謂流而不息合同而化而樂興焉○劉氏曰此申言樂者天地之和也齊讀爲躋天地相蕩亦言其气之播蕩也百化興焉所謂天地絪緼而萬物化醇也以上言效法之所本【張氏曰聖人作樂法天地和同是樂者天地之和也亦是惇和率神而從天也】

化不時則不生男女無辧則亂升天地之情也

此言禮樂之得失與天地相闗所謂和气致祥乖气致異也總結上文兩節之意【長樂陳氏曰化不時則不生以天地明人事也男女無別則亂升以人事明天地也】

及夫禮樂之極乎天而蟠乎地行乎陰陽而通乎鬼神窮髙極遠而測深厚樂著【直略切】太始而禮居成物著【如字】不息者天也著不動者地也一動一靜者天地之間也故聖人曰禮樂云

朱子曰幹知太始坤作成物知者管也幹管卻太始太始卽物生之始幹始物而坤成之也○應氏曰及至也言樂出於自然之和禮出於自然之序二者之用充塞流行無顯不至無幽不格無髙不屆無深不入則樂著乎幹知太始之初禮居乎坤作成物之位而昭著不息者天之所以爲天昭著不動者地之所以爲地著不動者藏諸用也著不息者顯諸仁也天地之間不過一動一靜而已故聖人昭掲以示人而名之曰禮樂也或曰不息不動分著於天地而一動一靜循環無端者天地之間也動靜不可相離則禮樂不容或分故聖人言禮樂必合而言之未嘗析而言之也以上言成功之所合○劉氏曰自一陽生於子至六陽極於己而爲幹此幹知太始也自一陰生於午至六陰極於亥而爲坤此坤作成物也又乾坤交於否泰一嵗則正月泰二壯三夬四幹五垢六遁皆有幹以統陰是幹主春夏也七月否八觀九剝十坤子復丑臨皆有坤以綂陽是坤主秋冬也【山陰陸氏曰此言禮樂在人有如此者非天下之至精至變至神孰能與於此○金華邵氏曰太始气也成物形也太始本有是气樂則著而明之成物本有是形禮則居而辧之故著而運行不息則爲天著而一定不易則爲地著而爲一動一靜則在動非動在靜非靜乃天地之間而機緘之妙也聖人於此窮其所自而歸之於禮樂故曰禮樂云又以見天地造化亦不無待於禮樂也】

昔者舜作五之琴以歌南風防始制樂以賞諸侯故天子之爲樂也以賞諸侯之有徳者也徳盛而教尊五穀時熟然後賞之以樂故其治民勞者其舞行【杭】綴【拙】遠其治民逸者其舞行綴短故觀其舞知其徳聞其諡知其行【去聲】也

應氏曰勤於治民則徳盛而樂隆故舞列逺而長怠於治民則徳薄而樂殺故舞列近而短○石梁王氏曰防制樂豈專爲賞諸侯此處皆無義理

大章章之也咸池備矣韶繼也夏大也殷周之樂盡矣疏曰堯樂謂之大章者言堯徳章明於天下也咸皆也池施也黃帝樂名咸池言徳皆施被於天下無不周徧是爲備具矣韶繼也者言舜之道徳繼紹於堯也夏大也禹樂名夏者言能光大堯舜之徳也殷周之樂謂湯之大濩武王之大武也盡矣言於人事盡極矣【石林葉氏曰咸池言備者徳之全也殷周言盡者聲之極也】

天地之道寒暑不時則疾風雨不節則饑教者民之寒暑也教不時則傷世事者民之風雨也事不節則無功然則先王之爲樂也以法治也善則行【去聲】象徳矣寒暑者一嵗之分劑風雨者一旦之气教重而事輕故以寒暑諭教而以風雨諭事也然則先王之制禮樂事皆有教是法天地之道以爲治於天下也施於政治而無不善則民之行象君之徳矣【慶源輔氏曰寒暑不時風雨不節天地之禮樂失矣教不時事不節人之禮樂失矣教時事節固禮樂之事也天地之道寒暑時而風雨節矣故先王因而作樂以象法其治善謂作樂之善也行象徳則如大章韶夏是矣若不顧其徳而求備於鐘鼔管磬之間則不可謂之善矣】

夫豢豕爲酒非以爲禍也而獄訟益繁則酒之流生禍也是故先王因爲酒禮壹獻之禮賓主百拜終日飲酒而不得醉焉此先王之所以備酒禍也故酒食者所以合歡也樂者所以象徳也禮者所以綴【拙】淫也是故先王有大事必有禮以哀之有大福必有禮以樂之哀樂之分【去聲】皆以禮終樂也者聖人之所樂【洛】也而可以善民心其感人深其移風易俗故先王著其教焉

一獻之禮士之饗禮惟一獻也綴止也大事死喪之事也大福吉慶之事也以大福對大事而言則大事爲禍矣哀樂皆以禮終則不至於過哀過樂矣此章言禮處多而末亦云樂者明禮樂非二用也應氏本漢志俗下增易字音以豉反○疏曰按今鄕飲酒之禮是一獻無百拜此云百拜諭多也【嚴陵方氏曰聖人所以樂其樂者以樂可以善民心故耳所以能善民心以其感人深而移風易俗故耳樂之道如此茍非著之以爲教則其道或幾乎息矣故先王著其教焉上言聖人以見有所樂故作之也下言先王以見教之所由來尙矣君上所化謂之風民下所習謂之俗遷此之彼爲移更有爲無曰易】

夫民有血气心知之性而無哀樂喜怒之常應感起物而動然後心術形焉是故志微噍【焦】殺【色介切】之音作而民思【去聲】憂

劉氏曰此申言篇首音之生本在人心之感於物也一條之義民心無常而喜怒哀樂之情應其感起於物者而動然後其心術形於聲音矣故采詩可以觀民風審樂可以知國政也志疑當作急急促微細噍枯殺減也其哀心感者其聲噍以殺故作樂而有急微噍殺之音則其民心之哀思憂愁可知矣

嘽【昌展切】諧慢易繁文簡節之音作而民康樂

嘽寛諧和慢緩易平也繁文簡節多文理而略節奏也其樂心感者其聲嘽以緩故此等音作則其民心之安樂可知矣

粗厲猛起奮末廣賁【扶粉切】之音作而民剛毅

粗厲粗疏嚴厲也猛威盛貌奮振迅貌起初末終也猛起奮末者猛盛於初起而奮振於終末也廣大賁憤也廣賁言中間絲竹匏土革木之音皆怒也其怒心感者其聲粗以厲故此等音作則可知其民之剛毅

廉直勁正莊誠之音作而民肅敬

廉有稜隅也勁堅彊也其敬心感者其聲直以廉故此等音作則可知其民之肅敬

寛裕肉【而救切】好【去聲】順成和動之音作而民慈愛

考工記注云好璧孔也肉倍好曰璧好倍肉曰瑗肉好均曰環如此則肉乃璧之肉地也此言肉好則以璧諭樂音之圓瑩通滑耳其愛心感者其聲和以柔故此等音作則知其民之慈愛

流辟【僻】邪散狄【他歷切】成滌濫之音作而民淫亂

狄與逖同逺也成者樂之一終狄成言其一終甚長淫泆之意也滌洗也濫侵僣也言其音之泛濫侵僣如以水洗物而浸漬侵濫無分際也此是其喜心感者而其聲然也故聞此音之作則其民之淫亂可知矣【延平周氏曰心術形然後音作故審其音則其心術可知也○馬氏曰論樂之所始則起於心之所感而後發於聲音論樂之所成則反以感人心者也是故自哀心感者其聲噍以殺至於愛心感者其聲和以柔此言其音起於心之所感也至於所謂志微噍殺之音作而民思憂以至於狄成滌濫之音作而民淫亂此言其樂之所以感於人心也先王之爲樂尢愼其所以感之之始】

是故先王本之情性稽之度數制之禮義合生气之和道五常之行【去聲】使之陽而不散陰而不密剛气不怒柔气不懾四暢交於中而發作於外皆安其位而不相奪也然後立之學等廣其節奏省【悉井切】其文采以繩徳厚律小大之稱【去聲】比【毗至切】終始之序以象事行使親疏貴賤長幼男女之理皆形見【現】於樂故曰樂觀其深矣此承上文聲音之應感而言本之情性卽民有血气心知之性喜怒哀樂之情也度數十二律上生下生損益之數也禮義貴賤隆殺淸濁髙下各有其義也生气之和造化發育之妙也五常之行仁義禮知信之徳也言聖人之作樂本於人心七情所感之音而稽考於五聲十二律之度數而制之以淸濁髙下尊卑隆殺之節而各得其冝然後用之以合天地生气之和而使其陽之動而不至於散陰之靜而不至於宻道人心五常之行而使剛者之气不至於怒柔者之气不至於懾天地之陰陽人心之剛柔四者各得其中而和暢焉則交暢於中而形於外於是宮君商臣角民徴事羽物皆安其位而不相奪倫也此言聖人始因人情而作樂有度數禮儀之詳而以之和天地之气平天下之情及天气人情感而太和焉則樂無怗懘之音矣然後推樂之教以化民成俗也立之學若樂師掌國學之政大胥掌學士之版是也立之等若十三舞勺成童舞象之類是也廣其節奏增益學者之所習也省其文采省察其音曲之辭使五聲之相和相應若五色之雜以成文采也厚如書惟民生厚之厚以繩徳厚謂檢約其固有之善而使之成徳也律以法度整齊之也比以次序聨合之也宮音至大羽音至小律之使各得其稱始於黃鐘之初九終於仲呂之上六比之使各得其序以此法象而寓其事之所行如宮爲君宮亂則荒之類故曰以象事行也人倫之理其得失皆可於樂而見之是樂之所觀其義深奧矣此古有是言記者引以爲證【延平周氏曰樂出於人心故本之情性性之在物者有理故稽之度數惡夫過而淫也又制之禮義如此故能幽合生气之和明道五常之行合生气之和道五常之行則和而無乖故陽舒而不散陰慘而不宻剛不至於過柔不至於不及四者條暢交於中而於外是以皆安其位而不相奪也】

土敝則艸木不長水煩則魚鼈不大气衰則生物不遂世亂則禮慝而樂淫是故其聲哀而不莊樂而不安慢易以犯節流以忘本廣則容姦狹則思欲感條暢之气而滅平和之徳是以君子賤之也

土敝地力竭也故艸木不長水煩謂澤梁之入無時水煩擾而魚鼈不得自如故不大也物類之生必資陰陽之气气衰耗故生物不得成遂也此三句皆以諭世道衰亂上下無常故禮慝男女無節故樂淫也樂淫故哀而不莊樂而不安若闗雎則樂而不淫哀而不傷禮慝故慢易以犯節流湎以忘本若正禮則莊敬而有節知反而報本也廣猶大也狹猶小也言淫樂慝禮大則使人容爲姦宄小則使人思爲貪欲感傷天地條暢之气滅敗人心和平之徳是以君子賤之而不用也感或作蹙感條暢之气則與合生气之和者反矣滅平和之徳則與道五常之行者異矣【長樂陳氏曰禮慝不足以善物樂淫不足以化俗故其聲哀矣外貌爲之不莊其聲樂矣中心爲之不安或慢易以簡節反以犯其節或流湎以逐末反以忘其本廣則嘽緩而容姦以亂正狹則急數而思欲以害道如此則感傷條暢之順气殄滅和平之至徳其何以動四气之和奮至徳之光乎是以君子賤之也蓋同異相濟爲和髙下一致爲平詩曰神之聽之終和且平易曰聖人感人心而天下和平○嚴陵方氏曰此廣言淫樂之事闗雎之樂非不哀也然所哀者窈窕之難求是乃所以爲莊非不樂也然所樂者淑女之爲配是乃所以爲安今哀而不莊故慢易以犯節樂而不安故流湎以忘本慢則無所敬易則無所戒故犯節流則不知止湎則有所溺故忘本廣固足以有容所容者姦聲感人則逆气應之矣狹固足以有思所思者樂得其欲則以欲忘道矣平則條而有理和則暢而能通○山陰陸氏曰廣失之無法狹失之不通感動之微也詩云無感我恱兮或言感或言滅相備也】

凡姦聲感人而逆气應之逆气成像而淫樂興焉正聲感人而順气應之順气成像而和樂興焉倡和有應回邪曲直各歸其分【去聲】而萬物之理各以類相動也疏曰倡和有應者姦聲正聲感人是倡也而逆气順气應之是和也回謂乖違邪謂邪僻及曲之與直各歸其善惡之分限善歸善分惡歸惡分而萬物之情理亦各以善惡之類自相感動也○應氏曰聲感於微而气之所應者甚速气應於微而象之所成者甚著成像則有形而可見見乃謂之象也各歸其分者所謂樂之道歸焉耳【嚴陵方氏曰聲之感人自外而入气之應聲由中而出气之作也不可得而見及其成也乃形見於樂由其所感者異故其所應者亦異所應者異故所興者亦異此君子愼其所以感之者○慶源輔氏曰由是觀之先王之樂固非一日之積也而樂之和與淫亦豈一人之所能爲哉自聲之感气气之成像然後樂興焉先王因其自然之象而寫之於八音固不能有所加損於其間也至紂爲靡靡之樂亦其逆气自然之象耳○馬氏曰象者見乃謂之象也然聲亦可謂之象故曰聲者樂之象倡和有應故回邪曲直各歸其分而萬物之情理各以類自相感動也】

是故君子反情以和其志比類以成其行【去聲】姦聲亂色不畱聰明淫樂慝禮不接心術惰慢邪僻之气不設於身體使耳目鼻口心知百體皆由順正以行其義反情復其情性之正也情不失其正則志無不和比類分次善惡之類也不入於惡類則行無不成曰不畱不接不設如論語四勿之謂皆反情比類之事如此則百體從令而義之與比矣此一節乃學者修身之要法【嚴陵方氏曰情者性之欲也反情所以復其性類者善惡之分也比類所以別其等反情於內故足以和其志比類於外故足以成其行○西山眞氏曰君子之所以自養者無他內外交致其功而已故姦聲亂色不畱聰明者所以養其外也淫樂慝禮不接心術者所以飬其內也外無聲色之誘則內亦正矣內無淫慝之惑則外亦正矣惰慢之气自內出者也邪僻之气自外入者也二者不得設於身體如是則外而耳目鼻口四肢百體內而心知皆由順正以行其義自養之功畢矣顏子四勿之功可以庶幾也】

然後以聲音而文以琴瑟動以干戚飾以羽旄從以簫管奮至徳之光動四气之和以著萬物之理是故淸明象天廣大象地終始象四時周還【旋】象風雨五色成文而不亂八風從律而不姦百度得數而有常小大相成終始相生倡和淸濁疊相爲經故樂行而倫淸耳目聰明血气和平移風易俗天下皆寧

大章之章咸池之備韶之繼皆聖人極至之徳於樂者其輝光猶若可見也書言光被四表光天之下皆所謂至徳之光也四气之和四時之和气也小大終始卽前章小大之稱終始之序也疊相爲經卽前篇還相爲宮之說也○疏曰八風八方之風也律十二月之律也距冬至四十五日條風至條者生也四十五日明庶風至明庶者迎眾也四十五日淸明風至淸明者芒也四十五日景風至景者大也言陽气長養也四十五日涼風至涼寒也陰气行也四十五日閶闔風至閶闔者咸收藏也四十五日不周風至不周者不交也言陰气未合化也四十五日廣莫風至廣莫者大莫也開陽气也○方氏曰淸明者樂之聲故象天廣大者樂之體故象地終始者樂之序故象四時周還者樂之節故象風雨○應氏曰五聲配乎五行之色故各成文而不亂八音配乎八卦之風故各從律而不姦自一度衍之而至於百則百度各得其數猶八卦至於六十四而其變無窮也大而日月星辰之度小而百工器物之度各有數焉不止晝夜之百刻也曰不亂不姦以至有常言其常而不紊也曰相成相生以至疊相爲經言其變而不窮也順其常則能極其變矣【馬氏曰聲成文謂之音五色成文而不亂者聲之和也八風從律而不姦者律之和也君子之於樂也小大精粗皆有數故天之中數五而因之以爲五聲地之中數六而因之以爲六律至於樂之始則柷柷之數其方二尺四寸此三八之數也其深一尺八寸此二九之數也九勝八陽勝陰也此樂之所以作也至於樂之終則有敔而敔之數其鉏鋙二十七此三九之數也其長尺此十之數也十勝九陰勝陽也此樂之所以止也凡此皆百度得數有常而不變也言百者亦舉其成數爾小大相成此釋其淸明象天廣大象地也終始相生此釋其終始象四時周旋象風雨也倡和淸濁疊相爲經此釋其五色成文而不亂八風從律而不姦也○慶源輔氏曰上旣極言樂之理故此下以樂之功效以結之倫理也淸明也倫淸言人之倫理淸明而無曖昧紛亂之患自一人之身言之則耳日聰明血气和平自天下之大言之則移風易俗而天下皆寜樂之功效至此極矣】

故曰樂者樂也君子樂得其道小人樂得其欲以道制欲則樂而不亂以欲忘道則惑而不樂

君子之樂道猶小人之樂欲君子以道制欲故坦蕩蕩小人徇欲忘道故長戚戚【廬陵胡氏曰以道制所欲易所謂窒欲以欲忘道曲禮所謂從欲○程子曰人𨿽不能無欲然當有以制之無以制之而惟欲之從則人道廢而入於禽獸矣】

是故君子反情以和其志廣樂以成其教樂行而民鄕【去聲】方可以觀徳矣

承上文而言所以君子復情和志以修其身廣樂成教以治乎民及樂之教行而民知向道則可以觀君子之徳矣【慶源輔氏曰反情以和其志養其在內之樂也廣樂以成其教推夫在外之樂也自內而達諸外則樂行矣樂行而民知鄕方則君子之徳著矣】

徳者性之端也樂者徳之華也金石絲竹樂之器也詩言其志也歌詠其聲也舞動其容也三者本於心然後樂器從之是故情深而文明气盛而化神和順積中而英華外惟樂不可以爲僞

石梁王氏曰注以志聲容三者爲本非也徳有心爲本性又徳之本然後詩歌舞三者出焉○劉氏曰性之端和順積中者也徳之華英華外者也三者謂志也聲也容也志則端之初者聲容則華之旣見者志動而形於詩詩成而永歌其聲永歌之不足則不知手舞足蹈而動其容焉三者皆本於心之感物而動然後被之八音之器以及干戚羽旄也情之感於中者深則文之著於外者明如天地之气盛於內則化之及於物者神妙不測也故曰和順積中而英華外也由是觀之則樂之爲樂可以矯僞爲之乎【慶源輔氏曰端猶孟子所謂四端也華卽下文英華也徳出於性故徳者性之端樂以章徳故樂者徳之華也金石絲竹又樂之形而下者此總言樂之始終又言樂之本於心詩言心之志歌詠心之聲舞動心之容○嚴陵方氏曰樂有情則有文有气則有化其情深然後其文明其气盛然後其化神蓋中外之理然也情深气盛則樂之和順積於中文明化神則樂之英華於外所積者和順則知所者無乖無逆所者英華則知所積者有本有根矣是皆有諸中然後形諸外故言不可以爲僞也】

樂者心之動也聲者樂之象也文采節奏聲之飾也君子動其本樂其象然後治其飾是故先鼓以警戒三步以見【現】方再始以著往復亂以飭歸奮疾而不抜【蒲末反】極幽而不隠獨樂其志不厭其道備舉其道不私其欲是故情見【現】而義立樂終而徳尊君子以好善小人以聽過故曰生民之道樂爲大焉

動其本心之動也心動而有聲聲出而有文采節奏則樂飾矣樂之將作必先擊鼓以聳動眾聽故曰先鼓以警戒舞之將作必先三舉足以示其舞之方法故曰三步以見方再始謂一節終而再作也往進也亂終也如雲闗雎之亂歸舞畢而退就位也再始以著往者再擊鼓以明其進也復亂以飭歸者復擊鐃以謹其退也此兩句言舞者周旋進退之事抜如抜來赴往之抜言舞之容𨿽若奮迅疾速而不過於疾也樂之道𨿽曰幽微難知而不隠於人也是故君子以之爲己則和而平故獨樂其志不厭其道言學而不厭也以之爲人則愛而公故備舉其道不私其欲言誨人不倦也情見於樂之初而見其義之立化成於樂之終而知其徳之尊君子聽之而好善感其良心也小人聽之而知過蕩滌其邪穢也故曰以下亦引古語結之此章諸家皆以爲論大武之樂以明伐紂之事且以再始爲十一年觀兵十三年伐紂此誤久矣愚謂此特通論樂與舞之理如此耳故曰生民之道樂爲大焉豈可以生民之道莫大於戰伐哉【馬氏曰先鼓以警戒象武王伐紂而誓眾也三步以見方象武王伐紂有漸也再始以著往象武王以紂之不悛而再往也復亂飭歸象武王旣勝而歸也獨樂其志不厭其道備舉其道不私其欲此武王所以能伐商以救民於水火之中也情見而義立象武王伐紂之情見而天下之公義立樂終而徳尊言及樂之終而武王之徳愈尊武王伐紂所以著其善去其不善故君子因之以勸而好善小人因之以戒而聽過古之言禮者有曰民之所由生禮爲大言政者有曰人道政爲大於此則曰生民之道樂爲大此皆以其所隆而言之也】

樂也者施【去聲】也禮也者報也樂樂其所自生禮反其所自始樂章徳禮報情反始也

文蔚問如何是章徳朱子曰和順積諸中英華於外便是章著其內之徳○馬氏曰樂由陽來陽散其文而以生育爲功故樂主於施禮由陰作陰斂其質而以反朴爲事故禮主於報舜主於紹堯而施及於天下故作大韶武王主於武功而施及於天下故作大武此樂其所自生也萬物本乎天故先王以郊明天之道人本乎祖故王者禘其祖之所自出此反其所自始也○應氏曰樂有達動蕩之和宣播而出於外一出而不可反故曰施禮有交際酬答之文反復而還於內故曰報韶濩夏武皆章徳而導和祭享朝聘皆報情而反始所謂反者有收斂之節也【朱子曰樂樂其所自生禮反其所自始亦知樂由中出禮自外作樂是和气從中間直出無所待於外禮卻是始初有這意思外面卻做一个節文抵當他卻是人做底𨿽說是人做元不曽杜撰因他本有這意思故下文云樂章徳禮報情反始也和順積諸中英華諸外便是章著其內之徳】

所謂大輅者天子之車也龍旂九旒天子之旌也靑黒緣【去聲】者天子之寶也從之以牛羊之羣則所以贈諸侯也

天子賜車則上公及同姓侯伯金輅異姓則象輅四衞則革路蕃國則木輅受於天子則總謂之大輅也龍旂九旒亦上公侯伯則七旒子男則五旒也寶則以靑黒爲之緣飾牛羊非一故稱羣此明報禮之事○石梁王氏曰此八句專言禮與上下文不相承當是他篇之錯簡【金華邵氏曰樂爲施禮爲報諸侯得乘大輅建龍旂用靑黒緣又從以牛羊之羣若幾於極其所施而無節矣記者一言以該之曰此所以贈諸侯以見非諸侯之所可用猶王制若有加則賜也之意則禮之爲報蓋昭昭矣】

樂也者情之不可變者也禮也者理之不可易者也樂綂同禮辧異禮樂之說管乎人情矣

劉氏曰人情感物無常固多變然旣於聲音而爲樂則其哀樂一定而不可變矣事理隨時有異固多易也然旣著之節文而爲禮則其威儀一定而不可易矣惟其不可變故使人佚能思初安能惟始和順道徳而純然罔間所謂綂同也惟其不可易故使人親疎有序貴賤有等謹審節文而截然不亂所謂辧異也此禮樂之說所以管攝乎人情也【慶源輔氏曰情之極然後形之聲音播之金石而爲樂故曰樂也者情之不可變者也尊卑上下之理截然不可亂聖人則因而制爲之禮故曰禮也者理之不可易者也樂者天地之和故綂同禮者天地之序故辧異禮之說不外乎辧異樂之說不外乎綂同】

窮本知變樂之情也著誠去【去聲】僞禮之經也禮樂偩【負】天地之情達神明之徳降興上下之神而凝是精粗之體領父子君臣之節

朱子曰偩依象也劉氏曰人情理同而气異同則本一異則變多樂以綂同故可使人窮其本之同而知其變之異人情理微而欲危微則誠隠危則僞生禮以辧異故可使人去其欲之僞而著其理之誠也窮本知變者感通之自然故曰情著誠去僞者修爲之當然故曰經○愚謂禮樂之作道與器未始相離故曰凝是精粗之體也【長樂陳氏曰天地先禮樂而形禮樂後天地而作故天地陰陽之情禮樂得以偩而出之也蓋天地之道其明爲禮樂其幽爲神明其位爲上下其物爲精粗內之爲父子外之爲君臣先王原天地之序以制禮道天地之和以作樂偩天地之情於後而使幽者闡達神明之徳於外而使顯者微神之在上而不可知也則降而下之在下而不可知也則興而上之夫然後陰陽交通而物體之精粗有所凝矣父父子子君君臣臣而人倫之大節有所領矣】

是故大人舉禮樂則天地將爲昭焉天地防【欣】合陰陽相得煦【吁句反】嫗【於句反】覆【方姤反】育萬物然後艸木茂區【勾】萌達羽翼奮角觡【格】生蟄虫昭蘇羽者嫗伏【扶又反】毛者孕鬻【育】胎生者不防【瀆】而卵生者不殈【吁闃反】則樂之道歸焉耳

大人舉禮樂言聖人在天子之位而制禮作樂也天地將爲昭焉言將以禮樂而昭宣天地化育之道也防與欣同防合和气之交感卽陰陽相得之妙也夭以气煦之地以形嫗之天煦覆而地嫗育是煦嫗覆育萬物也屈生曰勾謂勾曲而生者也角之無防者曰觡防謂角外皮之滑澤者蟄藏之虫初出如暗而得明如死而更生故曰昭蘇也嫗伏體伏而生子也孕鬻妊孕而育子也防未及生而胎敗也殈裂也凡物皆得自生自育而無所害者是皆歸於聖人禮樂參贊之道耳【馬氏曰禮樂偩天地之情故大人舉禮樂則天地之情可知自天地防合以至於不防不殈此皆天地將爲昭焉之事也天地防合陰陽相得煦嫗覆育萬物此言其气之和也自艸木茂以至卵生不殈此言其气之和而物不失其性也夫天地生物之功至於如此之妙者皆起於樂也故曰樂之道歸焉耳蓋樂所以和人心心和則聲和聲和則天地之和無不應言樂則禮可知矣】

樂者非謂黃鐘大呂歌幹也樂之末節也故童者舞之鋪筵席陳尊俎列籩豆以升降爲禮者禮之末節也故有司掌之樂師辧乎聲詩故北面而宗祝辧乎宗廟之禮故後屍商祝辧乎喪禮故後主人是故徳成而上藝成而下行成而先事成而後是故先王有上有下有先有後然後可以有制於天下也

禮樂之事有道有器前經皆言禮樂之道此以器言謂道之精者非習藝習事者所能知也幹皆舞者所執商祝習知殷禮者殷尙質喪禮以質爲主故兼用殷禮也北面位之卑也宗廟之敬在屍喪禮之哀在主人在屍與主人之後其輕可知也徳行在君屍主人童子有司習於藝宗祝商祝習於事故上下先後之序如此○石梁王氏曰徳成而上注云徳三徳也漢儒訓解每以三徳爲徳【延平周氏曰有司之所知童子之所能者禮樂之末而聖人之與民同者也如其禮樂之本則豈非聖人之所獨得而與百王同者乎○慶源輔氏曰徳成而上非遺其藝也藝成而下則局於藝者爾行成而先非廢其事也事成而後則役於事者爾本末具舉精粗不廢得道之全體然後可以制作禮樂以示天下○嚴陵方氏曰上下以位言先後以序言徳則反本藝則務末故其成也以上下爲異位行施於此而後事作於彼故其成也以先後爲異序故君子於徳必有據焉藝則防之而已於行必有修焉事則節之而已夫上下有位先後有序則足以爲法於天下矣】

魏文侯問於子夏曰吾端冕而聽古樂則惟恐臥聽鄭衛之音則不知倦敢問古樂之如彼何也新樂之如此何也子夏對曰今夫古樂進旅退旅和正以廣匏笙簧防守拊鼔始奏以文復亂以武治亂以相【去聲】訊疾以雅君子於是語於是道古修身及家平均天下此古樂之發也

厭之故惟恐臥好之故不知倦如彼外之也如此內之也旅眾也或進或退眾皆齊一無參差也和正以廣無姦聲也匏笙簧之器𨿽多必防合相守待擊拊鼓然後作也文謂鼔也武謂金鐃也樂之始奏先擊鼓故云始奏以文亂者卒章之節欲退之時擊金鐃而終故云復亂以武相卽拊也所以輔相於樂治亂而使之理故云治亂以相也訊亦治也雅亦樂器也過而失節謂之疾奏此雅器以治舞者之疾故云訊疾以雅也於此而語樂是道古樂之正也知古樂而明修身之道則家齊國治而天下平矣○方氏曰鼔聲爲陽故謂之文鐃聲爲陰故謂之武平言無上下之偏均言無逺近之異【延平周氏曰進退以旅者言其齊而有儀和正以廣者言其美匏笙簧防守拊鼔者言其序始奏以文者本乎仁復亂以武者制以義相雅皆樂器名也以其節樂而能治其亂則有相之道是以謂之相以其趨樂之節奏而不失於雅是以謂之雅古樂之作也如此故君子樂終而語今則有倫道古則不悖修身及家平均天下此其所以爲古樂也○慶源輔氏曰進旅退旅四字形容古樂已盡和正以廣和而不流便有廣大之意始奏以文復亂以武此所謂一張一弛也】

今夫新樂進俯退俯姦聲以濫溺而不止及優侏�【儒】獶【乃刀反】雜子女不知父子樂終不可以語不可以道古此新樂之發也

進俯退俯謂俯僂曲折行列雜亂也姦聲以濫卽前章所謂滌濫之音謂姦邪之聲侵濫不正也溺而不止卽前章所謂狄成之音謂其聲沈淫之久也及俳優雜戲侏儒短小之人如獼猴之狀間雜於男子婦人之中不復知有父子尊卑之等作樂𨿽終無可言者況可與之言古道乎獶與猱同【延平周氏曰進退皆俯非有儀也姦聲以濫非和正也溺而不止非所以爲廣也及優侏儒子女不知父子非有序也樂終而語今則無倫道古則有悖此其所以爲新樂也】

今君之所問者樂也所好者音也夫樂者與音相近而不同文侯曰敢問何如子夏對曰夫古者天地順而四時當【去聲】民有徳而五穀昌疾疢【醜刃反】不作而無妖祥此之謂大當然後聖人作爲父子君臣以爲紀綱紀綱旣正天下大定天下大定然後正六律和五聲歌詩頌此之謂徳音徳音之謂樂詩云莫【黙】其徳音其徳克明克明克類克長克君王【去聲】此大邦克順克俾【讀爲比皮乂反】俾於文王其徳靡悔旣受帝祉【恥】施【異】於孫子此之謂也四時當謂不失其序也妖祥祥亦妖也書言亳有祥大當大化之均調也作爲父子君臣以爲紀綱是一句讀言聖人立父子君臣之禮爲三綱六紀之目也綱維网大繩紀附綱小繩网目則附於紀也三綱謂君爲臣綱父爲子綱夫爲妻綱也六紀謂諸父有善諸舅有義族人有敍昆弟有親師長有尊朋友有舊也先序之以禮乃可和之以樂故然後有正六律以下之事周子曰古者聖王制禮法修教化三綱正九疇敍百姓大和萬物咸若乃作樂以宣八風之气以平天下之情意蓋本此詩大雅皇矣之篇莫靜也徳音名譽也俾當依詩作比子夏引詩以證徳音之說○嚴氏曰王季𨿽無心於幹譽然其徳明而類長而君順而比自不可掩類者明之充君者長之推比者順之積克明謂知此理克類謂觸類而通一理混融徹上徹下也君又尊於長學記言能爲長然後能爲君是也以之君臨大邦則克順而能和其民克比而能親其民順言不擾比則驩然相愛矣比及文王其徳無有可悔從容中道無毫髮之慊也言王季之徳傳於文王而益盛故能受天之福而延於子孫也【長樂陳氏曰天地以順動則四時不忒是天地順理然後四時各當其分也民有徳人之和也五穀昌天地之和應之也如此災害不生而無疾疢禍亂不作而無妖祥合是數者無適不當則三才之理豈得不謂之大當乎然後內外相維而紀綱正則天下之動正夫一而大定矣在易旣濟本於剛柔正而位當家人家道正也而終於天下定然則天下大當而禮可行天下大定而樂可作固其時也然後正六律而使之和聲和五聲而使之協律之琴瑟歌之詩頌則中聲所止無非盛徳之形容焉庸詎不爲徳音之樂邪】

今君之所好者其溺音乎文侯曰敢問溺音何從出也子夏對曰鄭音好濫淫志宋音燕女溺志衛音趨【促】數【速】煩志齊音敖【去聲】辟【匹力反】喬【驕】志此四者皆淫於色而害於徳是以祭祀弗用也

溺音淫溺之音也濫者泛濫之義謂泛及非己之色也燕者晏安之意謂耽於娛樂而不反也趨數迫促而疾速也敖辟倨肆而偏邪也四者皆以志言淫溺較深煩驕較淺然皆以害徳故不可用之宗廟【延平周氏曰徳音則能善其志而溺音則能亂其志也】

詩云肅雝和鳴先祖是聽夫肅肅敬也雝雝和也夫敬以和何事不行

詩周頌有瞽之篇因上文言溺音害徳祭祀弗用故引之【長樂陳氏曰樂之發肅肅乎其敬而制之以禮雝雝乎其和而制之以義如此則外不淫色內不害徳舉而措之天下何事不行況用之祭祀而先祖不是聽耶書謂八音克諧無相奪倫神人以和者此也】

爲人君者謹其所好惡而已矣君好之則臣爲之上行之則民從之詩云誘民孔易此之謂也

徳音之正溺音之邪皆易以感人故人君不可不謹所好惡也詩大雅板之篇誘詩作牖【嚴陵方氏曰言人君謹其所好惡則以戒文侯之好溺音故也君則指其人上則指其位】

然後聖人作爲鞉鼓椌【腔】楬【丘八反】壎【喧】箎【池】此六者徳音之音也然後鐘磬竽瑟以和之干戚旄狄以舞之此所以祭先王之廟也所以獻酬酳酢也所以官序貴賤各得其宜也所以示後世有尊卑長幼之序也

鞉如鼓而小持柄搖之旁耳自擊椌楬柷敔也壎六孔燒土爲之箎大者長尺四寸小者尺二寸竹也六者皆質素之聲故云徳音旣用質素爲本然後用鐘磬竽瑟四者華美之音以贊其和幹楯也戚斧也武舞所執旄旄牛尾也狄翟雉羽也文舞所執此則宗廟之樂也酳說見前篇有事於宗廟則有獻酬酳酢之禮也宗廟朝廷無非禮樂之用所以貴賤之官序長幼之尊卑自今日而垂之後世也【長樂陳氏曰聖人作樂以發諸聲音者寓之象以稽諸度數者寓之器是故作革以爲鞉鼔而鞉所以兆奏鼓者也作木以爲椌楬而楬所以止合樂者也作土爲壎而始有所倡作竹爲箎而終有所和則播鞉而鼔從之中聲以發焉擊椌而楬止之中聲以節焉吹壎而箎應之中聲以和焉蓋歌詩頌中聲之所止也而謂之徳音則鞉鼔椌楬壎箎中聲之所出也謂之徳音之音不亦冝乎聖人旣作爲六者之器以寓徳音之樂抑又越之金石以爲鐘磬宣之匏絲以爲竽瑟所以諧其聲舞武以干戚文以旄狄所以動其容則八音克諧無相奪倫而神人奚適不和哉此所以祭先王之廟而幽足以交於神獻酬酳酢而明足以交於人行之當時而官序貴賤莫不得其宜示之後世而尊卑長幼莫不得其序也】

鐘聲鏗鏗以立號號以立橫【古曠反】橫以立武君子聽鐘聲則思武臣

鏗然有聲號令之象也號令欲其威嚴橫則盛气之充滿也令嚴气壯立武之道故君子聽之而思武臣

石聲磬【上聲】磬以立辧辧以致死君子聽磬聲則思死封疆之臣

舊說磬讀爲罄上聲謂其聲音罄罄然所以爲辧別之意死生之際非明辧於義而剛介如石者不能決封疆之臣致守於彼此之限而能致死於患難之中故君子聞聲而知所思也

絲聲哀哀以立廉廉以立志君子聽琴瑟之聲則思志義之臣

人之處心𨿽當放逸之時而忽聞哀怨之聲亦必爲之惻然而收斂是哀能立廉也絲聲淒切有亷劌裁割之義人有廉隅則志不誘於欲士無故不去琴瑟有以也夫

竹聲濫【去聲】濫以立防防以聚眾君子聽竽笙簫管之聲則思畜【敕六反】聚之臣

舊說濫爲擥聚之義故可以防可以眾畜聚之臣謂節用愛人容民畜眾者非謂聚斂之臣也○劉氏曰竹聲泛濫泛則廣及於眾而眾必歸之故以立防聚而君子聞竹聲則思容民畜眾之臣也

鼓鼙之聲讙讙以立動動以進眾君子聽鼓鼙之聲則思將帥之臣君子之聽音非聽其鏗鏘而已也彼亦有所合之也讙謂讙囂也其聲諠雜使人心意動作故能進發其眾前言武臣泛言之也此專指將帥而言蓋師以鼓進而進之權在主將也彼謂樂聲也合之契合於心也○應氏曰八音舉其五而不言匏土木者匏聲短滯土聲重濁木聲朴質而無輕淸悠颺之韻然木以擊鼓而匏亦在竽笙之中矣【延平周氏曰鐘磬絲竹鼓鼙之聲旣不同而所立者亦不同故君人者聽之亦各沿其類而思其臣也且畜聚之臣又安足思也哉夫君子不畜聚非不畜聚蓋君子畜聚而能散則異乎人之爲畜聚也】

賔牟賈侍坐於孔子孔子與之言及樂曰夫武之備戒之已久何也對曰病不得其眾也

賓牟姓賈名孔子問大武之樂先擊鼓備戒已久乃始作舞何也賈答言武王伐紂之時憂病不得士眾之心故先鳴鼓以戒眾久乃出戰今欲象此故令舞者久而後出也

詠嘆之淫液之何也對曰恐不逮事也

此亦孔子問而賈答也詠嘆長聲而嘆也淫液聲音之連延流液不絕之貌逮及也言武王恐諸侯後至者不及戰事故長歌以致其望慕之情也

發蹈厲之已蚤何也對曰及時事也

問初舞時卽手足發蹈地而猛厲何其太蚤乎賈言象武王及時伐紂之事故不可緩然下文孔子言是太公之志則此答非也【延平周氏曰武王之伐紂豈得已哉順乎人應乎天而已矣順乎人應乎天猶且病其不得眾恐其不逮事則此所以終能及時事也】

武坐致右憲【軒】左何也對曰非武坐也

坐跪也問舞武樂之人何故忽有時而跪以右膝至地而左足仰之何也憲讀爲軒輊之軒賈言非武人坐舞法無坐也然下文孔子言武亂皆坐是周召之治則武舞有坐此答亦非也

聲淫及商何也對曰非武音也子曰若非武音則何音也對曰有司失其傳也若非有司失其傳則武王之志荒矣子曰惟丘之聞諸萇亦若吾子之言【句】是也淫貪欲之意也武樂之中有貪商之聲則是武王貪欲紂之天下故取之也賈言非武樂之聲也孔子又問旣非武樂之聲則是何樂聲乎賈又言此典樂之官失其相傳之說也若非失其所傳之眞而謂武王實有心於取商則是武王之志有荒繆矣豈精明神武應天順人之志哉孔子於是然其言而謂其言與萇相似也一說商聲爲殺伐之聲淫謂商聲之長也若是武樂之音則是武王有嗜殺之心矣故云志荒也

賓牟賈起免席而請曰夫武之備戒之已久則旣聞命矣敢問遲之遲而又久何也子曰居吾語【去聲】汝夫樂者象成者也總幹而山立武王之事也發蹈厲太公之志也武亂皆坐周召之治也

免席避席也備戒已久所謂遲也久立於綴是遲而又久也孔子言作樂者仿象其成功故將舞之時舞人總持幹盾如山之立嶷然不動此象武王持盾以待諸侯之至故曰武王之事也所以發蹈厲象太公威武鷹之志也亂樂之卒章也上章言復亂以武言武舞將終而坐象周公召公文徳之治蓋以文而止武也【慶源輔氏曰賓牟賈蓋當時之知樂者也故孔子以武樂問之賈五答而夫子惟之以一言初未嘗有所辧明也而賈乃起敬免席而請者蓋其溫良恭儉讓之徳容有以感動之也故曰誠者非自成己而已也所以成物也賈禮恭辭遜可與之言故夫子使之居而語之由是觀之賈知其一而未知其二也故孔子因而發之三句說盡武樂之義與武王伐紂之事又見當時各盡其道此蓋孔子之所自得者若其得於萇者與賈之所言合】

且夫武始而北出再成而滅商三成而南四成而南國是疆五成而分周公左召公右六成復綴【拙】以崇天子成者曲之一終書云簫韶九成孔子又言武之舞也初自南第一位而北至第二位故云始而北出也此是一成再成則舞者從第二位至第三位象滅商也三成則舞者從第三位至第四位極於北而反乎南象克殷而南還也四成則舞者從北頭第一位卻至第二位象伐紂之後疆理南方之國也五成則舞者從第二位至第三位乃分爲左右象周公居左召公居右也綴謂南頭之初位也六成則舞者從第三位而復於南之初位樂至六成而復初位象武功成而歸鎬京四海皆崇武王爲天子矣○陳氏曰樂終而徳尊也【嚴陵方氏曰六成復綴以崇天子者復綴則以象功成而還歸焉也舉武事者旣出於天子則成武功者可不歸諸天子乎歸功所以崇之也故曰以崇天子】

夾振之而駟伐盛威於中國也

此又申言武始北出以下事二人夾舞者而振鐸以爲節則舞者以戈矛四次擊刺象伐紂也駟讀爲四伐如泰誓四伐五伐之伐此象武王之兵所以盛威於中國也一說引君執干戚就舞位讀天子連下句但舊注以崇訓充則未可通耳四伐或象四方徵伐武勝殷而滅國者五十則亦有東徵西討南徵北伐之事矣

分【去聲】夾而進事蚤濟也久立於綴以待諸侯之至也分部分也舞者各有部分而振鐸者夾之而進也濟猶成也此於武王之事爲早成也舞者久立於行綴之位象武王待諸侯之集也

且女獨未聞牧野之語乎武王克殷反【及】商未及下車而封黃帝之後於薊【計】封帝堯之後於祝封帝舜之後於陳下車而封夏后氏之後於杞投殷之後於宋封王子比干之墓釋箕子之囚使之行【去聲】商容而復其位庶民弛政庶士倍祿

反讀爲及言牧野克殷師之後卽至紂都也殷後不曰封而曰投者舉而徙置之辭也然封防子於宋在成王時此特歷敍黃帝堯舜禹湯之次而言之耳其曰未及下車而封與下車而封先後之辭讀者不以辭害意可也行商容卽書所謂式商容閭也弛政解散紂之虐政也一說謂罷其徵役倍祿祿薄者倍增之也【延平周氏曰必封先代之後如此者示其無意於天下𨿽曰得之亦與先代之後共之也書曰釋箕子之囚蓋釋箕子而後使之爲臣又曰式商容閭蓋式之而後復其位也】

濟河而西馬散之華山之陽而弗復乘牛散之桃林之野而弗復服車甲釁【許靳反】而藏之府庫而弗復用倒載干戈包之以虎皮將帥之士使爲諸侯名之曰建【上聲】櫜【髙】然後天下知武王之不復用兵也

釁與釁同以血塗之也凡兵器之載出則刃向前入則刃向後今載還鎬京而刃向後有似於倒故云倒載也建讀爲鍵鎖也櫜韜兵器之具兵器皆以鍵櫜閉藏之示不用也封將帥爲諸侯賞其功也今詳文理名之曰建櫜一句當在虎皮之下將帥之上

散軍而郊射左射【石】貍首右射騶虞而貫革之射息也裨冕搢笏而虎賁之士說【脫】劍也祀乎明堂而民知孝朝覲然後諸侯知所以臣耕借然後諸侯知所以敬五者天下之大教也

散軍放散軍伍也郊射習射於郊學之中也左東學也在東郊東學之射歌貍首之詩以爲節右西學在西郊西學之射則歌騶虞之詩以爲節也貫穿也革甲鎧也軍中不習禮其射但主於穿札今旣行禮射則此射止而不爲矣禆冕見曾子問搢揷也說劍解去其佩劍也【慶源輔氏曰此武王所以偃兵之梗槪也貫革之射虎賁之劍非彊以息之說之也示之以郊射禮服而彼自不能不息不說也民知乎孝則無犯上作亂之心諸侯知所以爲臣知所以敬天則有尊天子畏上帝之誠此兵之所以不復用也所以者爲自敬天之理也知其所以然然後能不違也孝獨不言所以孝無所以也子之孝於親夫孰知所以然哉惟有以感發之而已○金華應氏曰射於郊養老於大學非有異學也大學卽在郊之學貍首騶虞之節𨿽有天子諸侯之異竊意因學而分左右非分學而射也若分之而天子諸侯各射一處則非所以辧尊卑矣騶虞仁而不殺天子包容徧覆之象貍首義而善摶諸侯奔走赴功之象故射各以其詩爲節也】

食【嗣】三老五更【平聲】於大【泰】學天子而割牲執醬而饋執爵而酳冕而總幹所以教諸侯之弟也若此則周道四達禮樂交通則夫武之遲久不亦宜乎

冕而總幹謂首戴冕而手執幹盾也余說各見前篇孔子語賓牟賈武樂之詳其言止此【嚴陵方氏曰四逹者東西南北無所不達也交通者上下內外無所不通也惟其道四達故禮樂得以交通焉周之成功若是之遲歷時若是之久也則樂之象成亦宜夫遲久矣故曰不亦宜乎○金華應氏曰帝者之徳尊而其世已逺意其淪墜之已久故封之尢急王者之徳降而其世猶近未至於圯而無所歸故封之爲次商容閒廢於家武王固已親式其閭以致敬而未敢輕起之而遽任以事也故使箕子同類之賢先行而訪之道達殷勤而後復其位所以尊賢也牛馬縱而遂其性則物之勞者逸車甲釁而息其神則器之動者靜干戈倒而包以虎皮則昔爲武而今爲文將帥俾爲諸侯則昔治軍而今治民貫革之射則息之虎賁之劍則脫之所以潛消其暴戾鷙悍之習貍首騶虞以爲節禆冕執笏以爲容明堂朝覲耕籍養老所以開導其孝悌敬順之心凡此皆所以反前日之所爲而一新天下之觀聽也其气象甚雍容其節目甚詳宻此豈一日之所能爲宜乎武舞象之而舒徐遲久也然則戒之久立之久固無急於富天下之心遲之遲而又久又必緩以待天下之化大武𨿽武舞也實止戈之武也實修文之武也故武之詩曰勝殷遏劉】

君子曰禮樂不可斯須去身致樂以治心則易直子【慈】諒【良】之心油然生矣易直子諒之心生則樂樂則安安則久久則天天則神天則不言而信神則不怒而威致樂以治心者也

致謂研窮其理也樂由中出故以治心言之子諒從朱子說讀爲慈良樂之感化人心至於天而且神可以識窮本知變之妙矣○朱子曰易直子諒之心一句從來說得無理防卻因見韓詩外傳子諒作慈良字則無可疑矣【西山眞氏曰古之君子以禮樂爲治身心之本故斯須不可去之致者極其至之謂也樂之音和平中正故致此以治心則易直子諒油然而生生則樂善端之萌自然悅豫也樂則安樂之然後安也安則久安之然後能久也久則天渾然天成無所作爲也天則神變化無方不可度思也天𨿽何言人自信之以其不忒也神𨿽不怒人自畏之以其不測也生樂久安猶孟子所謂善信美大也至於天且神則大而化之矣】

致禮以治躬則莊敬莊敬則嚴威心中斯須不和不樂而鄙詐之心入之矣外貌斯須不莊不敬而易慢之心入之矣

禮自外作故以治躬言之此言著誠去僞之心不可少有間斷【朱子曰心要平易無艱深險阻所以說不和不樂則鄙詐之心入之矣不莊不敬則慢易之心入之矣入之一字正見得外誘使然非本心實有此惡𨿽非木有然旣爲所奪而得以爲主於內則非心而何李氏曰不和則鄙不樂則詐不莊則易不敬則慢不和不樂不莊不敬生者生於內者也鄙詐慢易入者入自外者也】

故樂也者動於內者也禮也者動於外者也樂極和禮極順內和而外順則民瞻其顏色而弗與爭也望其容貌而民不生易慢焉故徳煇動於內而民莫不承聽理髮諸外而民莫不承順故曰致禮樂之道舉而錯之天下無難矣

動於內則能治心矣動於外則能治躬矣極和極順則無斯須之不和不順矣所以感人動物其效如此徳以煇言乃英華發外之驗理髮諸外是動容周旋之中禮君子極致禮樂之道其於治天下乎何有【金華邵氏曰禮樂何以能感民如此哉蓋聖人與斯民均備是禮樂於一性之中特聖人先得我心之同然故一舉而措之天下則此以心感彼以心應宜其易易而無難矣】

樂也者動於內者也禮也者動於外者也故禮主其減樂主其盈禮減而進以進爲文樂盈而反以反爲文禮減而不進則銷樂盈而不反則放故禮有報【如字】而樂有反禮得其報則樂樂得其反則安禮之報樂之反其義一也

馬氏曰以體言之禮減樂盈以用言之禮進樂仄樂動於內故其體主盈蓋樂由中出而爲人心之所喜禮動於外故其體主減蓋禮自外作而疑先王有以彊世也禮主減故勉而作之而以進爲文樂主盈故反而抑之而以反爲文故七介以相見不然則已慤三辭三讓而至不然則已蹙一獻之禮而賓主百拜日莫人倦而齊莊正齊此皆勉而進之者也進旅退旅以示其和匏笙簧防守拊鼔以示其統治亂則以相訊疾則以雅作之以柷止之以敔此皆反而抑之者也減而不進則幾於息矣故銷盈而不反則至於流矣故放先王知其易偏故禮則有報樂則有反禮有報者資於樂也樂有反者資於禮也○劉氏曰禮之儀動於外必謙卑退讓以自牧故主於減殺樂之徳動於中必和順充積而後形故主於盈盛蓋樂由陽來故盈禮自陰作故減也然禮之體𨿽主於退讓而其用則貴乎行之以和故以進爲文也樂之體𨿽主於充盛而其用則貴乎抑之以節故以反爲文也禮若過於退讓而不進則威儀銷沮必有禮勝則離之失樂過於盛滿而不反則意气放肆必有樂勝則流之獘故禮必有和以爲減之報報者相濟之意也樂必有節以爲盈之反反者知止之謂也禮減而得其和以相濟則從容欣愛而樂矣此樂以和禮也樂盈而得其節以知止則優柔平中而安矣此禮以節樂也禮樂相須並用而一歸於無過無不及之中而合其事理之宜故曰禮之報樂之反其義一也【慶源輔氏曰禮主其減減所以裁節於外也樂主其盈盈則充盛於內也樂而不盈則無以形於外禮而不減則無以合於內來而不往非禮也往而不來非禮也故曰禮有報來往不已是亦進之意】

夫樂者樂【洛】也人情之所不能免也樂必發於聲音形於動靜人之道也聲音動靜性術之變盡於此矣故人不耐【能】無樂樂不耐無形形而不爲道不耐無亂先王恥其亂故制雅頌之聲以道之使其聲足樂而不流使其文足論而不息使其曲直繁瘠廉肉【而救反】節奏足以感動人之善心而已矣不使放心邪气得接焉是先王立樂之方也

方氏曰聲足樂者樂其道文足論者論其理也道所以制用而有節故𨿽樂而不至於流理所以明義而無窮故可論而不至於息曲者聲之柔若絲是也直者聲之剛若金是也繁者聲之雜若笙是也瘠者聲之純若磬是也亷者聲之淸若羽是也肉者聲之濁若宮是也節者聲之制若徴是也奏者聲之作若合是也○劉氏曰人情有所樂而發於詠歌詠歌之不足而不知手舞足蹈則性情之變盡於此矣故人情不能無樂樂於中者不能不形於外而爲歌舞形於歌舞而不爲文辭以道之於禮義則必流於荒亂矣先王恥其然故制爲雅頌之聲詩以道迪之使其聲音足以爲娛樂而不至於流放使其文理足以爲講明而不至於怠息使其樂律之淸濁髙下或宛轉而曲或徑出而直或丰而繁或殺而瘠或稜隅而廉或圓滑而肉或止而節或作而奏皆足以感發人之善心而不使放肆之心邪僻之气得接於吾身焉是乃先王立樂之方法也【長樂陳氏曰王政廢興在雅不在風盛徳形容在頌不在雅制爲雅頌之聲以道之則審樂足以知政聞樂足以知徳使其聲足樂而不流文足論而不息也聲足樂而不流故安文足論而不息故久中正之雅不過是爾蓋廉直之音作而民肅敬繁簡之音作而民康樂肉好之音作而民慈愛先王制爲雅頌以道曲直繁瘠廉肉之聲抑又節奏合而成文其有不足感動人之善心耶】

是故樂在宗廟之中君臣上下同聽之則莫不和敬在族長鄕裏之中長幼同聽之則莫不和順在閨門之內父子兄弟同聽之則莫不和親故樂者審一以定和比物以飾節節奏合以成文所以合和父子君臣附親萬民也是先王立樂之方也

應氏曰一者心也心一而所應者不一守一以凝定其和雜比以顯飾其節及其成文可以合和至親至嚴之倫附親其至疎至眾者蓋樂發於吾心而感於人心無二理也○劉氏曰作樂之道先審人聲之所形或風或雅或頌或喜或敬或愛各從一體以定其調度之和然後比之樂器之物以飾其節奏此一條言樂以和禮也【張氏曰正樂流行故隨所在而各盡其善宗廟有君臣所主在和敬鄕裏有長幼所主在和順閨門有父子所主在和親前章使親疎貴賤長幼男女之理皆形見於樂是也】

故聽其雅頌之聲志意得廣焉執其干戚習其俯仰詘伸容貌得莊焉行其綴兆要【平聲】其節奏行【杭】列得正焉進退得齊焉故樂者天地之命中和之紀人情之所不能免也

天地之教命中和之統紀所以防範人心者在是曰莊曰正曰齊曰紀皆言禮之節樂【延平周氏曰樂能官天地而天地不得之則或幾乎息故曰天地之命又能道中和而中和得之則各有條理故曰中和之紀𨿽大而命天地小而紀中和而其歸於樂則一而已所謂樂者人情之所不能免也】

夫樂者先王之所以飾喜也軍旅鈇鉞者先王之所以飾怒也故先王之喜怒皆得其儕【柴】焉喜則天下和之怒則暴亂者畏之先王之道禮樂可謂盛矣

皆得其儕言各從其類喜非私喜怒非私怒也【馬氏曰以樂飾喜而不爲汰者以喜當其類也以軍旅鈇鉞飾怒而不以爲暴者以怒當其類也喜而當其類則天下和之怒而當其類則暴亂者畏之先王治天下之道非一端可盡而其大要則在於禮樂故先王之道禮樂可謂盛矣】

子贛見師乙而問焉曰賜聞聲歌各有宜也如賜者宜何歌也師乙曰乙賤工也何足以問所宜請誦其所聞而吾子自執焉寛而靜柔而正者宜歌頌廣大而靜疏達而信者宜歌大雅恭儉而好禮者宜歌小雅正直而靜廉而謙者宜歌風肆直而慈愛者宜歌商溫良而能斷者宜歌齊夫歌者直已而陳徳也動已而天地應焉四時和焉星辰理焉萬物育焉

子贛孔子弟子端木賜也樂師名乙各有宜言取詩之興趣以理其情性使合於宜也有此徳而宜此歌是正直己身而敷陳其徳也故曰直已而陳徳動已性天之流行也動天地感鬼神莫近於詩故有四者之應○方氏曰肆寛大而舒緩也商音剛決故性之柔緩者宜歌之而變其柔爲剛斷齊音柔緩故性剛決者宜歌之而終至於柔遜蓋各濟其所偏而融防之於平和之地也【金華邵氏曰人之一身凡天地四時星辰萬物之理莫不畢備今也直已而陳徳於歌宜其或應或和或理或育有不期然而然者非歌能使之也徳寓於歌聞其歌而感之也直已者無所掩覆致直而行之也○金華應氏曰師乙賤工而誦其所聞有非後世儒者所及蓋先王之澤未散人多習聞聲樂之理及夫子正樂而感發益深不但學者有所悟解而工師之職亦皆講肄而精通之故師摯之始闗雎之亂洋洋乎盈耳而師乙之對聲歌亦可觀也其後樂益僣亂而繚於師摯之徒皆逃而去入於河海豈偶然哉】

故商者五帝之遺聲也商人識【志】之故謂之商齊者三代之遺聲也齊人識之故謂之齊明乎商之音者臨事而屢斷明乎齊之音者見利而讓臨事而屢斷勇也見利而讓義也有勇有義非歌孰能保此

保猶安也言安於勇安於義而不移也○疏曰宋是商後此商人謂宋人也【嚴陵方氏曰明者不爲物蔽之謂肆直慈愛而不蔽於慈愛是明乎商之音者也故臨事而屢斷以慈愛之蔽在於無斷故也溫良能斷而不蔽於能斷是明乎齊之音者也故見利而讓以能斷之蔽在於無讓故也惟有勇乃能斷事惟有義乃能讓利歌五帝之遺聲則可以保其勇歌三代之遺聲則可以保其義故曰有勇有義非歌孰能保此蓋勇義人之所有非明乎歌之音則不足以保全之故也】

故歌者上如抗下如隊【墜】曲如折止如槀木倨中【去聲】矩句中鉤累累乎端如貫珠故歌之爲言也長言之也說【悅】之故言之言之不足故長言之長言之不足故嗟嘆之嗟嘆之不足故不知手之舞之足之蹈之也子貢問樂

上如抗下如隊言歌聲之髙者如抗舉其下者如墜墮也槀木枯木也倨微曲也句甚曲也端正也長言之所謂歌永言也○朱子曰看樂記大段形容得樂之气象當時許多名物度數人人曉得不須說出故止說樂之理如此其妙今許多度數都沒了只有許多樂之意思是好只是沒頓放處又曰今禮樂之書皆亡學者但言其義至於器數則不復曉蓋失其本矣【嚴陵方氏曰此先長言而後嗟嘆詩則先嗟嘆而後永歌者言先嗟嘆則以嗟嘆而唱之也後嗟嘆則以嗟嘆而和之也彼以詩爲主而詩者樂之始故以唱爲序此以樂爲主而樂者詩之終故以和爲序非有不同意各有所主也○金華邵氏曰歌之爲義長其言之謂也方其人有所悅乎中則言之言不足以盡其悅故長言之至於長言不足而聲嗟气嘆嗟嘆不足而手舞足蹈樂至於此蓋有非歌之所能盡者故終之曰子貢問樂】

禮記大全卷十八﹤經部﹐禮類﹐禮記之屬﹐禮記大全﹥

欽定四庫全書

禮記大全卷十九

明胡廣等撰

雜記上第二十【嚴陵方氏曰此篇𨿽以記防爲主下篇又兼言三患五恥觀蠟取盜之類則其事不一故以雜名篇猶之易有說卦序卦而有雜卦莊子有內篇而有雜篇也】

諸侯行而死於館則其復如於其國如於道則升其乘車之左轂以其綏復

館謂主國有司所授館舎也復招魂復魄也如於其國其禮如在夲國也道路也乘車其所自乘之車也在家則升屋之東榮車向南則左在東也綏讀爲緌旌旗之旄也去其旒而用之耳凡五等諸侯之復人數視命數今轂上狹止容一人【山陰陸氏曰綏旐也以其旐北方之物也死無乎不之號而復之則其旗宜以死者所首之方而已】

其輤有裧緇布裳帷素綿以爲屋而行

輤載柩之車上覆餙也輤象宮室舊說輤用染赤色以蒨而名裧者輤之四旁所垂下者緇布裳帷者輤下棺外用緇色之布爲裳帷以圍繞棺也素綿以爲屋者用素錦爲小帳如屋以覆棺之上設此餙乃行也【廬陵胡氏曰裳用緇則輤與裧皆赤也以纁對耳鄭謂輤如綪斾之綪取蒨赤也竊案大夫以白布爲輤豈亦因染赤得名乎柩車餙經惟此一文則知未大斂前車餙亦然】

至於廟門不毀墻遂入適所殯惟輤爲說於廟門外廟門殯宮之門也不毀墻謂不折去裳帷也所殯在兩楹間脫輤於門外者旣入宮室則不必象宮之輤也故脫之

大夫士死於道則升其乘車之左轂以其綏復如於館死則其復如於家大夫以布爲輤而行至於家而說輤載以輲車入自門至於阼階下而說車舉自阼階升適所殯

布輤以白布爲輤也輲讀爲輇音與船同說文有輻曰輪無輻曰輇有輻者別用木以爲輻也無輻者合大木爲之也大夫初死及至家皆用輇車載之今至家而脫去輤則惟屍在輇車上耳故云載以輇車凡死於外者屍入自門升自阼階柩則入自闕升自西階周禮殯則於西階之上惟死於外者殯當兩楹之中蓋不忍逺之也【嚴陵方氏曰綏亦如字大夫無爲屋之文則是素錦帳同諸侯矣】

士輤葦席以爲屋蒲席以爲裳帷

士卑故質略如此【嚴陵方氏曰大夫以布爲輤則諸侯用帛可知士以葦席爲屋則不得用素錦矣蒲席爲裳則不得用緇布矣此皆降殺之別也】

凡訃於其君曰君之臣某死父母妻長子曰君之臣某之某死君訃於他國之君曰寡君不祿敢告於執事夫人曰寡小君不祿太子之防曰寡君之適子某死君與夫人訃不曰薨而曰不祿告他國謙辭也敢告於執事者防事不敢直指君身也【山陰陸氏曰諸侯同盟則訃不同盟蓋不訃也不言死不死其君也不言卒不卒其君也曲禮云壽考曰卒短折曰不祿君𨿽壽考猶以不祿赴臣子之意也夫人曰寡小君不祿左傳曰君氏卒聲子也不赴於諸侯不反哭於寢不祔於姑故不曰薨】

大夫訃於同國適者曰某不祿訃於士亦曰某不祿訃於他國之君曰君之外臣寡大夫某死訃於適者曰吾子之外私寡大夫某不祿使某實訃於士亦曰吾子之外私寡大夫某不祿使某實

適者謂同國大夫位命相敵者外私在他國而私有恩好者也實讀爲至言爲訃而至此也

士訃於同國大夫曰某死訃於士亦曰某死訃於他國之君曰君之外臣某死訃於大夫曰吾子之外私某死訃於士亦曰吾子之外私某死

士卑故其辭降於大夫

大夫次於公館以終防士練而歸士次於公館大夫居廬士居堊室

此言君防則大夫居防之次在公館之中終防乃得還家若邑宰之士至小祥得還其所治之邑其朝廷之士亦畱次公館以待終防廬在中門外東壁倚木爲之故云倚廬堊室在中門外屋下壘擊爲之不塗墍○劉氏曰居堊室亦謂邑宰也朝士亦居廬蓋斬衰之防居廬旣練居堊室朝士大夫皆斬衰未練時皆當居廬也【山陰陸氏曰此言士次於公館則大夫居廬士居堊室卽言大夫次於公館以終防士練而歸大夫居廬士居堊室嫌士練而歸猶居堊室廬非久處者也以言待盡於此】

大夫爲其父母兄弟之未爲大夫者之防服如士服石梁王氏曰父母防自天子逹周人重爵施於尊親乃異其服非也周公制禮時恐其未至此

士爲其父母兄弟之爲大夫者之防服如士服大夫之適子服大夫之服

大夫適子𨿽未爲士亦得服大夫之服則爲士而服大夫服可知矣今此所言士是大夫之庶子爲士者也庶子卑故不敢服尊者之服所以止如士服也孟子言齊防之服自天子逹而此經之文若此蓋大夫防禮亡不得聞其說之詳矣【嚴陵方氏曰生者貴而死者賤則其服從死者嫌若臨之故也生者賤而死者貴則其服從生者嫌若僣之故也】

大夫之庶子爲大夫則爲其父母服大夫服其位與未爲大夫者齒

大夫庶子若爲大夫可以大夫之防服防其親然其行位之處則與適子之未爲大夫者相齒列○疏曰此庶子𨿽爲大夫其年𨿽長於適子猶在適子下使適子爲主也【嚴陵方氏曰大夫之適子𨿽爲士服大夫之服而不嫌於重者適故也至於庶子身爲大夫𨿽服大夫之服以防其親然其位猶與未爲大夫者齒蓋長防之序不可以貴賤廢故也】

士之子爲大夫則其父母弗能主也使其子主之無子則爲之置後

石梁王氏曰此最無義理充其說則是子爵髙父母遂不能子之舜可臣瞽防皆齊東野人語也

大夫卜宅與日有司麻衣布衰布帶因防屨緇布冠不蕤占者皮弁

卜宅卜地也有司治卜事之人也麻衣白布深布也布衰者以三升半布爲衰長六寸廣四寸就綴於深衣前當胸之上布帶以布爲帶也因防屨因防服之防屨也蕤與緌同古者緇布冠無緌後代加蕤故此明言之也有司爲卜故用半吉半凶之服占者卜之人也尊於有司故皮弁其服彌吉也皮弁者於天子則爲視朝之服諸侯大夫士則爲視朔之服也

如筮則史練冠長衣以筮占者朝服

筮史筮人也練冠縞冠也長衣與深衣制同而以素爲純緣占者審卦爻吉凶之人也朝服卑於皮弁服以筮輕卜也

大夫之防旣薦馬薦馬者哭踴出乃包奠而讀書薦進也駕車之馬每車二匹按旣夕禮柩初出至祖廟設遷祖之奠訖乃薦馬至日側祖奠之時又薦馬明日設遣奠時又薦馬此言旣薦馬謂遣奠時也馬至則車將行故孝子感之而哭踴包奠者取遣奠牲之下體包裹而置於遣車以送死者馬至在包奠之前而云出乃包奠者明包奠爲出之節也讀書者旣夕云書賵於方方版也謂書賵奠賻贈之人名與其物於版柩將行主人之火於柩東西面而讀之此明夫之禮與士同

大夫之防大宗人相小宗人命卜人作龜

大宗人小宗人卽大宗伯小宗伯也相佐助禮儀也命龜告龜以所卜之事也作龜鑽灼之也○劉氏曰大宗人或是都宗人小宗人或是家宗人掌都家之禮者【金華應氏曰君臣一家也君之防百官庀其職大夫之防家臣庀其役其廣狹不同矣君則防其私而以國有司助之其後役則司徒供之少儀聴役於司徒是也其贊相則大小二宗與卜人同之宗伯肆師相禮是也大小宗與卜人皆春官而防事同贊相之蓋君防之用太宰太宗太祝若曾子問所記是也而亦以贊大夫之防其待之厚矣夫臣子之防其力有不能盡具者皆仰之於公又俾有司贊其事所謂體羣臣者此類是也】

復諸侯以褒衣冕服爵弁服

復解見前褒衣者始命爲諸侯之衣及朝覲時天子所加賜之衣也冕服者上公自衮冕而下備五冕之服侯伯自鷩冕而下其服四子男自毳冕而下其服三諸侯之復也兼用褒衣及冕服爵弁之服也

夫人稅衣揄狄狄稅素沙

此言夫人始死所用以復之衣也稅衣色黒而緣以纁揄與搖同揄狄色靑江淮而南靑質而五色皆備成章曰搖狄狄當爲翟雉名也此服蓋畫搖翟之形以爲文章因名也狄稅素沙言自搖翟至稅衣皆用素沙爲裏卽今之白絹也○按內司服六服者禕衣揄狄闕狄鞠衣展衣禒衣也○儀禮注云王之服九而祭服六後之服六而祭服三王之服衣裳之色異後之服連衣裳而其色同以婦人之徳本末純一故也王之服襌而無裏後之服裏而不襌以陽成於奇陰成於偶故也

內子以鞠衣褒衣素沙下大夫以襢衣其餘如士復西上

內子卿之適妻也其服用鞠衣此衣蓋始命爲內子時所褒賜者故云鞠衣褒衣也亦以素沙爲裹下大夫謂下大夫之妻也防周禮作展其餘如士者謂士妻之復用禒衣內子與下大夫之妻復亦兼用禒衣也復西上者復之人數多寡各如其命數若上公九命則復者九人以下三命則用三人北面則西在左左爲陽冀其復生故尙左也尊者立於左【嚴陵方氏曰復北面求諸幽故西爲上西北皆陰故也】

大夫不揄絞屬於池下

此言大夫防車之飾揄翟雉也絞靑黃之繒也池織竹爲之形如籠衣以靑布若諸侯以上則盡揄翟於絞而屬於池之下大夫降於人君故不揄絞屬於池下也

大夫附於士士不附於大夫附於大夫之昆弟無昆弟則從其昭穆𨿽王父母在亦然

附讀爲祔祖爲士孫爲大夫而死可以祔祭於祖之爲士者故曰大夫祔於士若祖爲大夫孫爲士而死不可祔祭於祖之爲大夫者惟得祔祭於大夫之兄弟爲士者故曰士不附於大夫附於大夫之昆弟若祖之兄弟無爲士者則從其昭穆謂祔於髙祖之爲士者若髙祖亦是大夫則附於髙祖昆弟之爲士者也𨿽王父母在亦然者謂孫死應合祔於祖今祖尙存無可祔亦是祔於髙祖也小記雲中一以上而祔與此義同【金華應氏曰重世裔之本宗故大夫寕自屈而祔於士重朝廷之命爵故士不敢僣而祔於大夫重昏姻之正耦故婦與妾之祔各以其類而無之則寕越次而間升重承家之陽類故男祔則配而女附則不配】

婦附於其夫之所附之妃無妃則亦從其昭穆之妃妾附於妾祖姑無妾祖姑則亦從其昭穆之妾

夫所祔之妃夫之祖母也昭穆之妃亦謂間一代而祔髙祖之妃也妾亦然

男子附於王父則配女子附於王母則不配

男子死而祔祖者其祝辭云以其妃配某氏是並祭毒也未嫁之女及嫁未三月而死歸女氏之黨者其祔於祖母者惟得祭祖母不祭王父也故云祔於王母則不配蓋不言以某妃配某氏耳有事於尊者可以及卑有事於卑者不敢援尊也

公子附於公子

防曰若公子之祖爲君公子不敢祔之祔於祖之兄弟爲公子者不敢戚君故也

君薨大子號稱子待猶君也

君在稱世子君薨則稱子逾年乃得稱君也僖九年傳云凡在防王曰小童公侯曰子待猶君者謂與諸侯並列供待之禮猶如正君也【山陰陸氏曰此言君薨未待其子猶君也春秋召陵之防陳子亞衛侯待猶陳侯也若溫之防陳侯旣陳子序在鄭伯之下莒子之上視君下一等】

有三年之練冠則以大功之麻易之惟杖屨不易大功之服爲殤者凡九條其長殤皆九月中殤皆七月皆降服也又有降服者六條正服者五條正服不降者三條義服者一條皆九月詳見儀禮此章言居三年之防至練時首經已除故云有三年之練冠也當此時忽遭大功之防若是降服則其衰七升與降服齊衰後之服同故以此大功之麻經易去練服之葛經也惟杖屨不易者言大功無杖無可攺易而三年之練與大功初防同是繩履耳【嚴陵方氏曰三年之防旣練而遭大功之防則以麻易之者此以義起禮也】

有父母之防尙功衰而附兄弟之殤則練冠附【句】於殤稱陽童某甫不名神也

三年防練後之衰升數與大功同故云功衰也此言居父母之防猶尙身著功衰而小功兄弟之殤又當祔祭則仍用練冠而行禮不攺服也祝辭稱陽童者庶子之殤祭於室之白處故曰陽童宗子爲殤則祭於室之奧故稱陰童童者未成人之稱也今按已是曽祖之適與小功兄弟同曾祖其死者及其父皆庶人不得立祖廟故曽祖之適孫爲之立壇而祔之若己是祖之適孫則大功兄弟之殤得祔祖廟其小功兄弟之殤則祖之兄弟之後也今以練冠而祔謂小功及緦麻之殤耳若正服大功則變練冠矣某甫者爲之立字而稱之蓋尊而神之則不可以名呼之也

凡異居始聞兄弟之防惟以哭對可也其始麻散帶絰兄弟異居而訃至惟以哭對其來訃之人以哀傷之情重不暇他言也其帶絰之麻始皆散垂謂大功以上之兄弟至三日而後絞之也小功以下不散垂

未服麻而奔喪及主人之未成絰也疏者與主人皆成之親者終其麻帶絰之日數

若聞訃未及服麻而卽奔喪者以道路旣近聞死卽來此時主人未行小斂故未成絰小功以下謂之防防者值主人成服之節則與主人皆成之大功以上謂之親親者奔喪而至之時𨿽值主人成服已必自終竟其散麻帶絰之日數而後成服者也

主妾之喪則自祔至於練祥皆使其子主之其殯祭不於正室

女君死而妾攝女君此妾死則君主其喪其祔祭亦君自主若練與大祥之祭則其子主之殯祭不於正室者𨿽嘗攝女君猶降於正適故殯與祭不得在正室也不攝女君之妾君則不主其喪【山陰陸氏曰言主妾之喪則自祔則妾之喪其君有不主者矣崔氏謂女君死攝女君也然則練祥夥其子主之曰練祥可矣今曰至於練祥則又以著虞卒哭其子主之固也】

君不撫僕妾

死而君不撫其屍者略於賤也【嚴陵方氏曰上言殯祭不於正室所以明嫡也此言不撫僕妾貴之於賤宜略故也臨川吳氏曰君撫夫夫及內命婦大夫君撫室老及侄娣仕於家曰僕僕賤於室老者妾賤於侄娣者故恩不及之】

女君死則妾爲女君之黨服攝女君則不爲先女君之黨服

女君死而妾猶服其黨是徒從之禮也妾攝女君則不服以攝位稍尊也【嚴陵方氏曰女君死則妾爲女君之黨服者親親之仁也攝女君則不爲先女君之黨服者尊尊之義也】

聞兄弟之喪大功以上見喪者之鄕而哭

奔喪禮云齊衰望鄕而哭大功望門而哭此言大功以上謂降服大功者也凡喪服降服重於正服

適兄弟之送者弗及遇主人於道則遂之於墓適往也往送兄弟之而不及當送之時乃遇主人卑而反則此逆者不可隨主人反哭必自至墓所而後反也

凡主兄弟之喪𨿽疏亦虞之

小功緦麻疏服之兄弟也彼無親者主之而已主其喪則當爲之畢虞祔之祭

凡喪服未畢有弔者則爲位而哭拜踴

疏曰不以殺禮而待新弔之賔也言凡者五服悉然

大夫之哭大夫弁絰大夫與殯亦弁絰

大夫之喪旣成服而大夫往弔則身著錫衰首加弁絰弁絰者如爵弁而素加以環絰也若與其殯事是未成服之時也首亦弁絰但身不錫衰耳不錫衰則皮弁服也

大夫有私喪之葛則於其兄弟之輕喪則弁絰

私喪妻子之喪也卒哭以葛代麻於此時而遭兄弟之喪𨿽緦麻之輕亦用弔服弁絰而往不以私喪之末臨兄弟也大夫降旁親於緦麻兄弟無服○疏曰若已成服則身素裳而首弁絰也

爲長子杖則其子不以杖卽位

其子長子之子也祖不厭孫此長子之子亦得杖但與祖同處不得以杖猶居己位耳

爲妻父母在不杖不稽顙

此謂適子妻死而父母俱存故其禮如此然大夫主適婦之喪故其夫不杖若父沒母存母不主喪則子可以杖但不稽顙耳此並言之讀者不以辭害意可也【山陰陸氏曰適子爲妻如此則庶子父𨿽在以杖卽位可也】

母在不稽顙稽顙者其贈也拜

贈謂人以物來贈己助喪事也母在𨿽不稽顙惟拜謝此贈物之人則可以稽顙故云稽顙者其贈也拜一說贈謂以物送別死者卽旣夕禮所云贈用制幣也【嚴陵方氏曰父母在則爲妻不杖不稽顙爲尊者厭不敢盡禮於私喪也母在父沒則爲妻亦不稽顙則容杖矣然於拜贈之時亦稽顙焉凡以別於父在之時也】

違諸侯之大夫不反服違大夫之諸侯不反服

違去也已本是國君之臣今去國君而往爲他國大夫之臣是自尊適卑若舊君死已不反服以仕於卑臣不可反服於前之尊君也本是大夫之臣今去而仕爲諸侯之臣是自卑適尊若反服卑君則爲新君之恥矣故亦不反服若新君與舊君等乃爲舊君服也【嚴陵方氏曰或違尊而之卑或違卑而之尊皆不敢反服於舊君者以尊卑異體故也○淸江劉氏曰此言違而仕者則不反服舊君避新君也然而違而未仕者聞舊君之喪則反服爾春秋傳所謂未臣焉有伐其國者反死之可矣旣臣焉而反死之則不可】

喪冠條屬以別吉凶三年之練冠亦條屬右縫小功以下左

喪冠以一條繩屈而屬於冠以爲冠之武而垂下爲纓故云喪冠條屬屬猶著也言著於冠也是纓與武共此一繩若吉冠則纓與武各一物玉藻云縞冠武之類是也吉凶之制不同故云別吉凶也三年練冠小祥之冠也其條屬亦然吉冠則襵縫向左左爲陽吉也凶冠則襵縫向右右爲陰凶也小功緦麻之服輕故襵縫向左而同於吉

緦冠繰纓大功以上散帶

緦服之縷其麤細與朝服十五升之布同而縷數則半之治其縷不治其布冠與衰同是此布也但爲纓之布則加以灰澡治之耳故曰緦冠繰纓繰讀爲澡大功以上服重初死麻帶散垂至成服乃絞小功以下初死卽絞也

朝服十五升去其半而緦加灰【句】錫也

朝服精細全用十五升布爲之去其半則七升半布也用爲緦服緦云者以其縷之細如絲也若以此布而加灰以澡治之則謂錫所謂弔服之錫衰也錫者滑易之貌緦服不加灰治也朝服一千二百縷終幅緦之縷細與朝服同但其布終幅止六百縷而疎故儀禮云有事其縷無事其布曰緦

諸侯相襚以後路與冕服先路與褒衣不以襚

後路貳車也貳車在後故曰後路冕服上冕之後次冕也上公以鷩冕爲次侯伯以毳冕爲次子男以絺冕爲次先正路也褒衣說見前章相襚不可用己之正車服者以彼不用之以爲正也【嚴陵方氏曰後路貳車也先路正車也褒衣卽前言復諸侯以褒衣是矣○臨川吳氏曰冕服以遂後路以但言相襚者包賵在其中也】

遣車視牢具疏布輤四面有章置於四隅載粻有子曰非禮也喪奠脯醢而已

遣車說見檀弓視牢具者天子太牢包九个則遣車九乘諸侯太牢包七个則七乘大夫亦太牢包五个則五乘天子之上士三命少牢包三个則三乘也諸侯之士無遣車遣車之上以麤布爲輤輤蓋也四面有物以障蔽之章與障同四隅槨之四角也粻米糧也遣奠之饌無黍稷故有子以載粻爲非禮牲體則脯醢之義也【賈氏曰士無遣車則所包者不載於車直持之而已○臨川吳氏曰有子之意言常時喪奠只用脯醢而已者蓋以死者不食糧也故遣奠亦只用牲體而不用黍稷牲體與常時脯醢之義同皆是用肉】

祭稱孝子孝孫喪稱哀子哀孫端衰喪車皆無等祭吉祭也卒哭以後爲吉祭故祝辭稱孝子或孝孫自虞以前爲凶祭故稱哀端正也端衰喪服上衣也吉時端服身與袂同以二尺二寸爲正喪衣亦如之而綴六寸之衰於胸前故曰端衰也喪車孝子所乘惡車也此二者皆無貴賤之差等【嚴陵方氏曰祭所以追養而盡於一身之終喪所以哭亡而止於三年孝則爲人子孫終身之行也故子孫之於祭必稱孝哀則發於聲音見於衣服蓋三年之禮而已故子孫之於喪止稱哀】

大白冠緇布之冠皆不防委武縞而後蕤

大白冠太古之白布冠也緇布冠黑布冠也此二冠無飾故皆不蕤然玉藻云緇布冠繢緌是諸侯之冠則此不緌者謂大夫士也委武皆冠之下卷秦人呼捲爲委齊人呼捲爲武冠也縞縞冠也縞二冠旣別有冠捲則必有蕤故云委武縞而後蕤也【馬氏曰冠以莊其首蕤以致其飾冠而不蕤者始於上古尙質而不文也冠之以蕤者制於後代以文而勝質也文公爲狄所防齊桓公救而封之則以亡國之君爲居防之服故以大白始冠者欲其重始而取上世之冠故以緇布此皆不蕤者也至於冠或以朱組纓或以丹組纓縞冠則或以武或以素紕此皆以蕤者也然而大白不蕤矣而郊特牲曰大古冠布齊則緇之其緌也緇布不蕤矣而玉藻曰緇布冠繢緌諸侯之冠也若是則有時而致飾可以蕤乎雜記是言特喪冠爾】

大夫冕而祭於公弁而祭於己士弁而祭於公冠而祭於己士弁而親迎然則士弁而祭於己可也

冕絺冕也祭於公助君之祭也弁爵弁也祭於己自祭其廟也冠冠也助祭爲尊自祭爲卑故冠服有異也儀禮少牢上大夫自祭用冠此云弁而祭於己者此大夫指孤而言也記者以士之親迎用弁以爲可以弁而祭於己然親迎之弁暫焉攝用耳祭有常禮不可紊也【山陰陸氏曰此言大夫若冕而祭於公則弁而祭於己士若弁而祭於公則冠而祭於己若下大夫一命弁而祭於公則冠而祭於己可知下士不命冠而祭於公則端而祭於己亦可知矣】

暢臼以掬杵以梧枇以桑長三尺或曰五尺畢用桑長三尺刋其柄與末

暢欝鬯也掬柏也檮郁鬯者以柏木爲臼梧木爲杵柏香芳而梧潔白故用之牲體在鑊用枇升之以入鼎又以枇自鼎載之入爼主人舉肉之時執事者則以畢助之舉此二器吉祭以棘木爲之喪祭則用桑木畢之柄與末加刋削枇亦必然也

率帶諸侯大夫皆五采士二采

率與繂同死者著衣畢而加此帶謂之繂者但襵帛邊而熨殺之不用箴綫也以五采飾之士喪禮緇帶此二采天子之士也【山陰陸氏曰言大夫以上襲屍其帶皆以五采絲率之卽非襲屍無率也據士練帶率下辟】

醴者稻醴也甕甒筲衡實見閒而後折入

此言時所藏之物稻醴以稻米爲醴也甕甒皆瓦器甕盛醯醢甒盛醴酒筲竹器以盛黍稷衡讀爲桁以木爲之所以庋舉甕甒之屬也見棺衣也言此甕甒筲衡實於見之外槨之內而後折入者折形如牀而無足木爲之直者三橫者五窆事畢而後加之壙上以承抗席也

重旣虞而埋之

重說見檀弓虞祭畢埋於祖廟得外之東

凡婦人從其夫之爵位

治婦人喪事皆以夫爵位尊卑爲等降無異禮也

小斂大斂啟皆辯拜

禮當大斂小斂及啟攢之時君來弔則輟事而出拜之若他賔客至則不輟事待事畢乃卽堂下之位而徧拜之故特舉此三節言之若士於大夫當事而大夫至則亦出拜之也【金華應氏曰小斂以襲其形大斂以韜於棺啟殯以載其柩皆喪事之變節而切於死者之身也生者之痛莫此爲甚亦於是拜死者弔生者故主人皆徧拜以謝之而致其哀也】

朝夕哭不帷無柩者不帷

朝夕之間孝子欲見殯故哭則褰舉其帷哭畢仍下下之無柩謂後也神主祔廟之後還在室無事於堂故不復施帷

君若載而後弔之則主人東面而拜門右北面而踴出待反而後奠

此謂君來弔臣之喪而柩已朝廟畢載在柩車君旣弔位在車之東則主人在車西東面而拜門右祖廟門之西偏也自內出則右在西孝子旣拜君從位而立故於門內西偏北面而哭踴爲禮也踴畢先出門以待拜送不敢必君之久畱也君命之反還喪所卽設奠以告死者使知君之來弔也一說此謂在廟載柩車之時奠謂反設祖奠

子羔之襲也衣裳與稅衣纁袡爲一素端一皮弁一爵弁一冕一曽子曰不襲婦服

子羔孔子弟子髙柴也襲以衣斂屍也衣裳謂衣裳相連而綿爲之著也稅衣黒色纁絳色帛袡裳下緣也衣襲故用禒衣爲表合爲一稱故云衣裳與稅衣纁袡爲一素端一第二稱也賀氏云衣裳並用素爲之皮弁一第三稱也皮弁之服布衣而素裳爵弁一第四稱也其服衣而纁裳冕一第五稱也其服衣纁裳衣無文而裳刺黼大夫之上服也婦服指纁袡而言曽子非之以其不合於禮也【山陰陸氏曰據此男子裏衣皆連衣裳裘蓋亦如之然則婦人連衣裳放男子之內也公襲九稱爵弁三大夫五稱皮弁三則十三稱爵弁一皮弁二歟凡襲親身之服不與其餘爲序故子弁襲稅衣其素端以下自爲序素端亞皮弁皮弁亞爵弁爵弁亞冕公襲衮衣其端以下自爲序端亞朝服朝服亞素積素積亞爵弁爵弁亞冕冕亞褒衣】

爲君使而死公館復私館不復公館者公宮與公所爲也私館者自卿大夫以下之家也

說見曽子問

公七踴大夫五踴婦人居間士三踴婦人皆居間國君五日而殯自死至大斂凡七次踴者始死一也明日襲二也襲之明日之朝三也又明日之朝四也其日旣小斂五也小斂明日之朝六也明日大斂時七也大夫三日而殯凡五次踴者始死一也明日襲之朝二也明日之朝及小斂四也小斂之明日大斂五也士二日而殯凡三次踴者始死一也小斂時二也大斂時三也凡踴男子先踴踴畢而婦人乃踴婦人踴畢賔乃踴是婦人居主人與賔之中間故云居間也然記者故云動屍舉柩哭踴無數而此乃有三五七之限者此以禮經之常節言彼以哀心之泛感言也又所謂無數者不以每踴三跳九跳爲三踴之限也【嚴陵方氏曰爲貴者踴則多爲賤者踴則少此輕重之別也】

公襲捲衣一端一朝服一素積一纁裳一爵弁一冕一褒衣一朱緑帶申加大帶於上

卑者以卑服親身如子羔之襲是也公貴者故上服親身褒衣最外尊顯之也褒衣上公之服也端衣朱裳齊服也天子以爲燕服士以爲祭服大夫士以爲私朝之服朝服緇衣素裳公日視朝之服也素積皮弁之服諸侯視朝之服也纁裳冕服之裳也爵弁二者衣纁裳二通也以其爲始命所受之服故特用二通示重本也冕見上章褒衣者君所加賜之衣最在上榮君賜也諸侯襲屍用小帶以爲結束此帶則素爲之而飾以朱緑之采也申重也已用革帶又重加大帶象生時所服大帶也此帶卽上章所云率帶諸侯大夫皆五采士二采者是也【嚴陵方氏曰言公襲之如此則自卿大夫而下固有降殺矣】

小斂環絰公大夫士一也

疏曰環絰一股而纒也親始死孝子去冠至小斂不可無飾士素委貌大夫以上素弁而貴賤悉得嘉於環絰故云公大夫士一也

公視大斂公升商祝鋪席乃斂

君臨臣喪而視其大斂商祝習知殷禮者専主斂事主人𨿽先已鋪席布絞紟等物聞君將至悉徹去之待君至升堂商祝乃始鋪席爲斂事蓋榮君之至而舉其禮也

魯人之贈也三二纁廣尺長終幅

贈以物送別死者於槨中也旣夕禮曰贈用制幣纁束一丈八尺爲制今魯人𨿽用與纁而短狹如此則非禮矣故記者譏之幅之度二尺二寸

弔者卽位於門西東面其介在其東南北面西上西於門主孤西面相者受命曰孤某使某請事客曰寡君使某如何不淑相者入告出曰孤某須矣弔者入主人升堂西面弔者升自西階東面致命曰寡君聞君之喪寡君使某如何不淑子拜稽顙弔者降反位

此言列國遣使弔喪之禮弔者君所遣來之使也介副也門西主國大門之西也西上者介非一人其長者在西近正使也西於門不敢當門之中也主孤西面立於阼階之下也相者受命相禮者受主人之命也如何不淑慰問之辭言何爲而罹此凶禍也須待也凶禮不出迎故云須矣主人升堂由阼階而升也降反位降階而出復門外之位也曲禮云升降不曰阼階謂平常無弔賔時耳○石梁王氏曰此一叚頗詳可補諸侯喪禮之缺

含者執璧將命曰寡君使某含相者入告出曰孤某須矣含者入升堂致命子拜稽顙含者坐委於殯東南有葦席旣蒲席降出反位宰夫朝服卽喪屨升自西階西面坐取璧降自西階以東

此言列國致含之禮舎玉之形制如璧舊注云分寸大小未聞坐委跪而致之也未之前設葦席以承之旣則設蒲席承之鄰國有逺近故有後來致含者降出反位謂含者委璧訖降階而復門外之位也上文弔者爲正使此含者乃其介耳凡初遭喪則主人不親受使大夫受於殯宮此遭喪已久故嗣子親受之然後宰夫取而藏之也朝服吉服也執玉不麻故著朝服以在喪不可純變吉故仍其喪屨坐取璧亦跪而取之也以東藏於內也防云宰謂上卿夫字衍

襚者曰寡君使某襚相者入告出曰孤某須矣襚者執冕服左執領右執要入升堂致命曰寡君使某襚子拜稽顙委衣於殯東襚者降受爵弁服於門內霤將命子拜稽顙如初受皮弁服於中庭自西階受朝服自堂受端將命子拜稽顙皆如初襚者降出反位宰夫五人舉以東降自西階其舉亦西面

此言列國致襚之禮衣服曰襚委於殯東卽委璧之席上也左執領則領向南此襚者旣致冕服訖復降而出取爵弁服以進至門之內霤而將命子拜如初者如受冕服之禮也受訖襚者又出取皮弁服及朝服及端服每服進受之禮皆如初但受之之所不同耳致五服皆畢襚者乃降出反位而宰夫五人各舉一服以東而其舉之也亦如襚者之西面焉【嚴陵方氏曰卽前所言諸侯相襚以後路與冕服者蓋是禮也】

上介賵執圭將命曰寡君使某賵相者入告反命曰孤須矣陳乘黃大路於中庭北輈執圭將命客使自下由路西子拜稽顙坐委於殯東南隅宰舉以東

此言列國致賵之禮車馬曰賵乘黃四黃馬也大路車也北輈車之輈轅北向也客使上介所役使之人也爲客所使故曰客使自率也下謂馬也由在也路卽大路也陳車北轅畢賵者執圭升堂致命而客之從者率馬設在車之西也車亦此從者設之子拜之後賵客卽跪而置其圭於殯東南隅之席上而宰舉之以東而藏於內也又按覲禮車在西統於賔也旣夕禮車以西爲上者爲死者而設於鬼神之位也此賵禮車馬爲助主人逆而設統於主人故車在東也○陸氏曰孤須矣從此盡篇末皆無某字有者非【嚴陵方氏曰乘馬曰賵衣衾曰襚具玉曰含錢財曰賻此言賵禮故陳乘黃大路於中庭】

凡將命鄕殯將命子拜稽顙西面而坐委之宰舉璧與圭宰夫舉襚升自西階西面坐取之降自西階

凡將命者總言上文弔含襚賵將命之禮也鄕殯者立於殯之西南而面東北以向殯也將命之時子拜稽顙畢客卽西向跪而委其所執之物其含璧與圭則宰舉之襚衣則宰夫舉之而其舉也皆自西階升而西面以跪而取之乃自西階以降也【山陰陸氏曰此弔儀也始云寡君使某弔已而曰寡君使某含寡君使某襚寡君使某賵又曰寡君有宗廟之事不得承事使一介老某相執紼則弔臨含襚賵皆相將贈賻亦應爾而今不錄不與錄也故曰玩好曰贈貨財曰賻】

賵者出反位於門外

此句當屬於前章上介賵云云宰舉以東之下

上客臨曰寡君有宗廟之事不得承事使一介老某相執綍相者反命曰孤須矣臨者入門右介者皆從之立於其左東上宗人納賔升受命於君降曰孤敢辭吾子之辱請吾子之復位客對曰寡君命某毋敢視賔客取辭宗人反命曰孤敢固辭吾子之辱請吾子之復位客對曰寡君命某毋敢視賔客敢固辭宗人反命曰孤敢固辭吾子之辱請吾子之復位客對曰寡君命使臣某毋敢視賔客是以敢固辭固辭不獲命敢不敬從客立於門西介立於門左東上孤降自阼階拜之升哭與客拾踴三客出送於門外拜稽顙

上客卽前章所云弔者蓋鄰國來弔之正使也弔含襚賵皆畢自行臨哭之禮若聘禮之有私覿然蓋私禮爾主人入門而右客入門而左禮也今此客入門之右是不敢以賔禮自居也宗人掌禮之官欲納此弔賔先受納賔之命於主國嗣君然後降而請於客使之復門左之賔位也宗人以客答之辭入告於君而反命於客如是者三客乃自稱使臣而從其命於是立於門西之賔位主君自阼階降而拜之主客俱升堂哭而更踴者三所謂成踴也客出送而拜之謝其勞辱也【山陰陸氏曰階應親至故其辭如此據寡君使某弔使某含使某襚使某賵不云不得承事其遣上客亦以此賵稱上介亞於此歟若陳乘黃大路於中庭益亦重禮也言執紼容外客臨有而至者也含不及斂不及事矣襚不及殯不及事矣賵不及不及事矣𨿽然猶愈乎否賔升受命於君變子稱君容外客臨有不及事旣與逾年而後至也公羊傳曰君薨稱子某旣稱子逾年稱公其曰孤降自阼階則子逾年可知孤不名亦以此曲禮曰居喪之禮升降不由阼階】

其國有君喪不敢受弔

言卿大夫以下有君喪而又有親喪則不敢受他國賔客之弔尊君故也【山陰陸氏曰言諸侯有天子之喪𨿽有親喪不敢受弔諸侯如此則其臣有諸侯之喪蓋亦如此設若衛靈公弔季康子而象子有君之喪應辭】

外宗房中南面小臣鋪席商祝鋪絞紟衾士盥於盤北舉遷屍於斂上卒斂宰告子馮之踴夫人東面坐馮之興踴

此時喪大記君大斂章文重出在此說見本章

士喪有與天子同者三其終夜燎及乘人専道而行終夜燎謂遷柩之夜須光明逹旦也乘人使人執引也専道柩行於路人皆避之也

禮記大全卷十九

欽定四庫全書

禮記大全卷二十

明胡廣等撰

雜記下第二十一【嚴陵方氏曰此篇固以所記不一爲雜然有生必有死人道之正也死於外則變矣有樂必有憂人情之常也重有憂則變矣變而不一而雜謂之雜者又在乎此故上篇諸侯行而死於館爲首自未沒父喪而母死分爲下篇之首】

有父之喪如未沒喪而母死其除父之喪也服其除服卒事反喪服

沒猶終也除也父喪在小祥後大祥前是未沒父喪也又遭母喪則當除父喪之時自服除喪之服以行大祥之禮此禮事畢卽服喪母之服若母喪未葬而值父之二祥則不得服祥服者以祥祭爲吉未葬爲凶不忍於凶時行吉禮也【嚴陵方氏曰除服謂祥祭之服服其除服而後反喪服以示於前喪有終也】

𨿽諸父昆弟之喪如當父母之喪其除諸父昆弟之喪也皆服其除喪之服卒事反喪服

諸父昆弟之喪自始死至除服皆在父母服內輕重𨿽殊而除喪之服不廢者篤親愛之義也若遭君喪則不得自除私服曾子問言之矣

如三年之喪則旣顈【大廻反】其練祥皆行

前喪後喪俱是三年之服其後喪旣受葛之後得爲前喪行練祥之禮也旣顈者旣虞受服之時以葛絰易要之麻絰也顈艸名無葛之鄕以顈代【山陰陸氏曰凡喪服皆麻練而葛蓋禫而後顈顈吉服也知然者頁黼衣錦尙防知之也三年重服故𨿽當旣顈其練祥猶行鄭氏謂未沒喪者已練祥矣鄕當文母之喪未練祥也然則旣顈在禫之後明矣】

王父死未練祥而孫又死猶是附於王父也

孫之祔祖禮在必然故祖死𨿽未練祥而孫又死亦必祔於祖【嚴陵方氏曰王父𨿽未練祥而孫得祔者以昭穆同也】

有殯聞外喪哭之他室入奠卒奠出攺服卽位如始卽位之禮

有殯謂父母喪未葬也外喪兄弟之喪在逺者也哭不於殯宮而於他室明非哭殯也入奠者哭之明日之朝著己本喪之服入奠殯宮奠畢而出乃脫己本喪服著新死者未成服之服而卽昨日他室所哭之位如始卽位之禮者謂今日之卽哭位如昨日始聞喪而卽位之禮也

大夫士將與【去聲】祭於公旣視濯而父母死則猶是與祭也次於異宮旣祭釋服出公門外哭而歸其他如奔喪之禮如未視濯則使人告告者反而後哭

視濯監視器用之滌濯也猶是與祭者猶是在吉禮之中不得不與祭但居次於異宮耳以吉凶不可同處也如未視濯而父母死則使人告於君俟告者反而後哭父母也【山陰陸氏曰禮大夫死𨿽當祭猶告春秋傳曰大夫國體也古之人重死君命無所不通鄭氏謂宿則與祭出門乃解祭服皆爲差緩也然則歸而後哭亦以此】

如諸父昆弟姑姊妹之喪則旣宿則與祭卒事出公門釋服而後歸其他如奔喪之禮如同宮則次於異宮旣宿謂祭前三日將致祭之時旣受宿戒必與公家之祭以期以下之喪服輕故也如同宮則次於異宮者謂此死者是己同宮之人則旣宿之後出次異宮亦以吉凶不可同處也○鄭氏曰古者昆弟異居同財有東宮有西宮有南宮有北宮

曽子問曰卿大夫將爲屍於公受宿矣而有齊衰內喪則如之何孔子曰出捨乎公宮以待事禮也孔子曰屍弁冕而出卿大夫士皆下之屍必式必有前驅

說見曾子問篇

父母之喪將祭而昆弟死旣殯而祭如同宮則𨿽臣妾葬而後祭

將祭將行小祥或大祥之祭也適有兄弟之喪則待殯訖乃祭然此死者乃是異宮之兄弟耳若是同宮則𨿽臣妾之卑賤亦必待葬後乃祭以吉凶不可相干也故喪服傳云有死於宮中者則爲之三月不舉祭【淸江劉氏曰按喪不宜有異居然則昆當作兄兄弟或不同居矣喪服曰小功以下爲兄弟】

祭主人之升降散等執事者亦散等𨿽虞附亦然散栗也等階也吉祭則涉級聚足喪祭則栗階二祥之祭吉禮宜涉級聚足而栗階者以有兄弟之喪故略威儀也燕禮云栗階不過二等蓋始升猶聚足連步至二等則左右足各一發而升堂也𨿽虞祔亦然者謂主人至昆弟虞祔時而行父母祥祭則與執事者亦皆散等也

自諸侯達諸士小祥之祭主人之酢也嚌【才細反】之眾賓兄弟則皆啐【七內反】之大祥主人啐之眾賓兄弟皆飲之可也

至齒爲嚌入口爲啐主人之酢嚌之謂正祭之後主人獻賓長賓長酢主人主人受酢則嚌之也眾賓兄弟碎之謂祭末受獻之時則啐之也【山陰陸氏曰自諸侯達諸士此蓋蒙上言練祥虞祔之祭升降皆散等升降如此則小祥之酢嚌之啐之大祥啐之飲之皆達亦可知】

凡侍祭喪者告賓祭薦而不食

侍祭喪謂相喪祭禮之人也薦謂脯醢也相禮者但告賓祭此脯醢而已賓不食之也若吉祭賓祭畢則食之此亦謂練祥之祭主人獻賓賓受獻主人設薦時也虞祔無獻賓之禮【嚴陵方氏曰祭之而不食者哀而不忍故也】

子貢問喪子曰敬爲上哀次之爲下顏色稱【去聲】其情戚容稱其服

問喪問居父母之喪也附於身附於棺者皆欲其必誠必信故曰敬爲上子遊言喪致乎哀而止先儒謂而止二字防有過於髙逺而簡略細防之獘此言哀次之可見矣毀不形不勝喪乃比於不慈不孝故曰爲下也齊斬之服固有重輕稱其情稱其服則中於禮矣【嚴陵方氏曰敬足以盡禮故爲上哀足以盡情故次之足以盡容故爲下顏色在乎面目而面目者情之所見也故顏色稱其情戚容兼乎四體者服之所被也故戚容稱其服】

請問兄弟之喪子曰兄弟之喪則存乎書策矣

存乎書策者言依禮經所載而行之非若父母之喪哀容體狀之不可名言而經不能備言也【山陰陸氏曰凡居親之喪哀常浮於敬故哭泣之哀顏色之戚有圖不能畫書不能載者矣故孔子言之如此兄弟之喪存乎書策若親之喪求情於言意之表可也】

君子不奪人之喪亦不可奪喪也

君子不奪廢他人居喪之情而君子居喪之情亦不可爲他事所奪廢要使各得盡其禮耳○疏曰不奪人喪恕也不奪己喪孝也

孔子曰少連大連善居喪三日不怠三月不解【懈】期悲哀三年憂東夷之子也

少連見論語三日親始死時也不怠謂哀痛之切𨿽不食而能自力以致其禮也三月親喪在殯時也解與懈同倦也或讀如本字謂寢不脫絰帶也憂謂憂戚憔悴【馬氏曰聖人之作春秋於中國則尊之於蠻夷則檳之者以明中國者禮義之所在而蠻夷者不可以禮義責也然而少連大連之善居喪三曰不怠三月不解期悲哀三年憂則𨿽孔子之髙弟曾閔之至孝亦不過如是此孔子稱之曰東夷之子也蓋非特美其能行是禮又美其能變是俗也𨿽然孟子之言舜生於諸馮遷於負夏卒於鳴條東夷之人也文王生於岐周卒於畢郢西夷之人也彼舜文王爲東西夷之人則二連以東夷之子而合於禮豈足怪哉論語謂栁下惠少連降志辱身矣言中倫行中慮少連之行可與柳下恵爲徒豈特如孟獻子之流加於人一等而已哉】

三年之喪言而不語對而不問廬堊室之中不與人坐焉在堊室之中非時見【現】乎母也不入門

言自言己事也語爲人論語也倚廬及堊室說見前篇時見乎母謂有事行禮之時而入見母也非此則不入中門【嚴陵方氏曰言略而語詳對應而問倡言而不語對而不問以居憂有所不暇故也廬堊室之中不與人坐亦憂之所獨也在堊室非時見乎母不入門則在廬之中非時亦有所不見也】

疏【平聲】衰皆居堊室不廬廬嚴者也

疏衰齊衰也齊衰有三年者有期者有三月者凡喪次斬衰居倚廬齊衰居堊室大功有帷帳小功緦麻有牀第廬嚴者謂倚廬乃哀敬嚴肅之所服輕者不得居

妻視叔父母姑姊妹視兄弟長中下殤視成人

哀戚輕重之等各有所比殤服皆降而哀之如成人以本親重故也【嚴陵方氏曰此言輕重𨿽稍異而哀戚略同也】

親喪外除兄弟之喪內除

鄭氏曰外除日月已竟而哀未忘內除日月未竟而哀已殺【長樂黃氏曰內除外除皆言日月已竟服重者則外𨿽除而內未除服輕者則不惟外除而內亦除也所以不同】

視君之母與君之妻比之兄弟發諸顏色者亦不飲食也

君母君妻小君也服輕哀之比兄弟之喪然於酒肴之珍醇可以發見顏色者亦不飲之食之也

免喪之外行於道路見似目瞿【九遇反】聞名心瞿弔死而問疾顏色戚容必有以異於人也如此而後可以服三年之喪其餘則直道而行之是也

見人貌有類其親者則目爲之瞿然驚變聞人所稱名與吾親同則心爲之瞿然驚變喪服𨿽除而余哀未忘故於弔死問疾之時戚容有加異於無憂之人也如此而後可以服三年之喪言其哀心誠實無僞也其餘服輕者直道而行則不過循喪禮而已【廬陵胡氏曰路隋父死母告以兒類父終身不引鏡近於目瞿劉溫叟父名嶽終身不聴絲竹近於心瞿弔問哀痛之處戚容應甚】

祥主人之除也於夕爲期朝服祥因其故服

祥大祥也○疏曰祥祭之時主人除服之節於夕爲期謂於祥祭前夕預告明日祭期也朝服謂主人著朝服緇衣素裳其冠則縞冠也祥因其故服者謂明旦祥祭時主人因著其前夕故朝服也又曰此據諸侯卿大夫言之從祥至吉凡服有六祥祭朝服縞冠一也祥訖素縞麻衣二也禫祭冠黃裳三也禫訖朝服綅冠四也逾月吉祭冠朝服五也旣祭端而居六也○陸氏曰綅息亷反黑經白緯曰綅

子遊曰旣祥𨿽不當縞者必縞然後反服

疏曰旣祥謂大祥後有來弔者𨿽不當縞謂不正當祥祭縞冠之時也必縞然後反服者主人必須著此祥祭縞冠以受弔者之禮然後反服大祥後素縞麻衣之服也【山陰陸氏曰一說親喪𨿽旣祥猶有他喪未除今以祥故無所不用縞縞旣祥之服也然後反服然後反他喪之服】

當袒大夫至𨿽當踴絕踴而拜之反攺成踴乃襲於士旣事成踴襲而後拜之不攺成踴

疏曰此明士有喪大夫及士來弔之禮士有喪當袒之時而大夫來弔蓋斂竟時也𨿽當主人踴時必絕止其踴而出拜此大夫反還也攺更也拜竟而反還先位更爲踴而始成踴尊大夫之來新其事也乃襲者踴畢乃襲初袒之衣也於士旣事成踴襲者旣猶畢也若當主人有大小斂諸事而士來弔則主人畢事而成踴踴畢而襲襲畢乃拜之拜之而止不更爲之成踴也

上大夫之虞也少牢卒哭成事附皆太牢下大夫之虞也犆【特】牲卒哭成事附皆少牢

卒哭謂之成事成吉事也附祔廟也

祝稱卜葬虞子孫曰哀夫曰乃兄弟曰某卜葬其兄【句】弟曰伯子某

初虞卽葬之日故並言葬虞子卜葬父則祝辭云哀子某卜葬其父某甫孫則云哀孫某卜葬其祖某甫夫則云乃某卜葬其妻某氏乃者助語之辭妻卑故爾若弟爲兄則云某卜葬兄伯子某兄爲弟則云某卜葬其弟某

古者貴賤皆杖叔孫武叔朝見輪人以其杖關轂而輠【胡罪反】輪者於是有爵而後杖也

輪人作車輪之人也關穿也輠廻也謂以其衰服之杖穿於車轂中而回轉其輪鄙防甚矣自後無爵者不得杖此記庶人廢禮之由也

鑿巾以飯【上聲】公羊賈爲之也

飯含也大夫以上貴使賓爲其親含恐屍爲賓所憎穢故以巾覆屍面而當口處鑿穿之令含玉得以入口士賤不得使賓子自含無憎穢之心故不以巾覆面公羊賈士也而鑿以飯是憎穢其親矣此記士失禮之所由也

冒者何也所以掩形也自襲以至小斂不設冒則形是以襲而後設冒也

冒說見王制襲沐浴後以衣衣屍也則形者言屍𨿽已著衣若不設冒則屍象形見爲人所惡是以襲而設冒也後字衍

或問於曽子曰夫旣遣而包其餘猶旣食而裹其餘與【平聲】君子旣食則裹其餘乎曽子曰吾子不見大饗乎夫大饗旣饗卷三牲之俎歸於賓館父母而賓客之所以爲哀也子不見大饗乎

設遣奠訖卽以牲體之餘包裹而置之遣車以納於壙中或人疑此禮謂如君子食於他人家食畢而又包其餘以歸豈不傷亷乎曽子告以大饗之禮畢捲爼內三牲之肉送歸賓之館巾猶此意耳父母家之主今死將葬而孝子以賓客之禮待之此所以悲哀之至也重言以諭之

非爲【去聲】人喪問與【平聲】賜與

此上有闕文言非爲其有喪而問遣之歟賜予之歟問敵者之禮賜尊上之命

三年之喪以其喪拜非三年之喪以吉拜

拜問拜賜拜賓皆拜也喪拜稽顙而後拜也吉拜拜而後稽顙也今按檀弓鄭注以拜而後稽顙爲殷之喪拜稽顙而後拜爲周之喪拜疏云鄭知此者以孔子所論每以二代對言故云三年之喪吾從其至者但殷之喪拜自斬衰至緦麻皆拜而後稽顙以其質故也周制則杖期以上皆先稽顙而後拜不杖期以下乃作殷之喪拜此章疏義與檀弓疏互看乃得其詳【山陰陸氏曰所謂吾從其至者也然則稽顙而後拜蓋三年之喪拜也故曰以其喪拜】

三年之喪如或遺【去聲】之酒肉則受之必三辭主人衰絰而受之如君命則不敢辭受而薦之喪者不遺人人遺之𨿽酒肉受也從父昆弟以下旣卒哭遺人可也喪大記云旣葬君食之則食之大夫父之友食之則食之此云衰絰而受𨿽受而不食也薦之者尊君之賜喪者不遺人以哀戚中不當行禮於人也卒哭可以遺人服輕哀殺故也○石梁王氏曰居喪有酒肉之遺必疾者也

縣【】子曰三年之喪如斬期之喪如剡

剡削也此言哀痛淺深之殊

三年之喪𨿽功衰不弔自諸侯達諸士如有服而將往哭之則服其服而往

疏曰小祥後衰與大功同故曰功衰如有五服之親喪而往哭不著己之功衰而依彼親之節以服之也不弔與往哭二者貴賤皆同之【山陰陸氏曰所謂功哀猶言功裘防加人功𨿽服功衰不弔則以創鉅痛深故也】

期之喪十一月而練十三月而祥十五月而禫練則弔鄭氏曰凡齊衰十一月皆可以出弔又曰此爲父在爲母

旣葬大功【句】弔哭而退不聴事焉

旣葬大功者言已有大功之喪已葬也弔哭而退謂往弔他人之喪則弔哭旣畢卽退去不待與主人襲斂等事也

期之喪未葬弔於鄕人哭而退不聴事焉功衰弔待事不執事

儀禮喪服傳姑姊妹適人無主者侄與兄弟爲之齊衰不杖期此言期之喪正謂此也𨿽未葬亦可出弔但哭而退不聴事也此喪旣葬受以大功之衰謂之功哀之後弔於人可以待主人襲斂等事但不親自執其事耳

小功緦執事不與於禮

執事謂擯相也禮饋奠也輕服可以爲人擯相擯相事輕故也饋奠之禮重故不與

相趨也出宮而退相揖也哀次而退相問也旣封【窆】而退相見也反哭而退朋友虞附而退

此言弔喪之禮恩義有厚薄故去畱有遲速相趨者古人以趨示敬論語過之必趨左傳免冑趨風之類是也言此弔者與主人昔嘗有相趨之敬故來弔喪以情輕故柩出廟之宮門卽相退也相揖者已嘗相防相識故待柩至大門外之哀次而退也相問遺者是有往來恩義故待窆畢而退嘗執贄行相見之禮者情又加重故待孝子反哭於家乃退朋友恩義更重故待虞祭附祭畢而後退也

弔非從主人也四十者執綍【弗】鄕人五十者從反哭四十者待盈坎

言弔喪者是爲相助凡役非徒隨從主人而已故年四十以下者力壯皆當執綍同鄕之人五十者始衰之年故隨主人反哭而四十者待土盈壙乃去

喪食𨿽惡必充饑饑而廢事非禮也飽而忘哀亦非禮也視不明聴不聰行不正不知哀君子病之故有疾飲酒食肉五十不致毀六十不毀七十飲酒食肉皆爲【去聲】疑死

疑死恐其死也

有服人召之食不往大功以下旣葬適人人食【嗣】之其黨也食之非其黨弗食也

黨謂族人與親戚也

功衰食菜果飲水漿無鹽酪【洛】不能食食【嗣】鹽酪可也功衰斬衰齊衰之末服也酪說文乳漿也【藍田呂氏曰功衰亦卒哭之喪服間傳父母之喪旣虞卒哭疏食水飲不食菜果與此文正合疏食水飲其飲不加鹽酪故曰飲水漿無鹽酪也不能食食鹽酪可也者喪大記不能食粥羮之以菜可也蓋人有所不能亦不可勉也】

孔子曰身有瘍【羊】則浴首有創【平聲】則沐病則飲酒食肉毀爲病君子弗爲也毀而死君子謂之無子

曲禮曰不勝喪比於不慈不孝是有子與無子同也【臨川吳氏曰有創瘍須洗滌而不沐浴有疾病須滋養而不酒肉毀過而爲病皆能傷生夫哀者本是愛親毀而傷身則是不愛身也身者親之遺體不愛身卽是不愛親也故君子弗爲況毀爲病不惟傷其生或至殞其生夫人之所貴乎有子者正欲其終父母之喪也毀而死則有子者復無子矣無子則無人終父母之喪可謂孝乎】

非從柩與反哭無免【問】於堩

堩道路也道路不可無飾故從柩送葬與葬畢反哭皆著免而行於道路非此二者則否也然此亦謂葬之近者小記云逺葬者比反哭皆冠及郊而後免也

凡喪小功以上【上聲】非虞附練祥無沐浴

潔餙所以交神故非此四祭則不沐浴也【嚴陵方氏曰有祭則不可以不齋戒齋戒則不可不沐浴】

疏衰之喪旣葬人請見之則見不請見人小功請見人可也大功不以執摯惟父母之喪不辟【避】涕泣而見人疏衰齊衰也摯與贄同

三年之喪祥而從政期之喪卒哭而從政九月之喪旣葬而從政小功緦之喪旣殯而從政

從政謂庶人供力役之徵也王制云齊衰大功三月不從政庶人依士禮卒哭與葬同三月也

曾申問於曽子曰哭父母有常聲乎曰中路嬰兒失其母焉何常聲之有

哀痛之極無復音節所謂哭不偯也【廬陵胡氏曰孔子不取弁人孺子泣而此取嬰兒哭者此泛問哭時故舉重謂始死時也彼在襲斂當哭踴有節故異】

卒哭而諱王父母兄弟世父叔父姑姊妹子與父同諱卒哭以前猶以生禮事之故不諱其名卒哭後則事以鬼道故諱其名而不稱也此専言父之所諱則子亦不敢不諱故曰子與父同諱也父之祖父母伯父叔父及姑等於己小功以下本不合諱但以父之所諱已亦從而諱也若父之兄弟及姊妹已自當諱不以從父而諱也又按不逮事父母則不諱王父母謂庶人此所言以父是士故從而諱也

母之諱宮中諱妻之諱不舉諸其側與從【去聲】祖昆弟同名則諱

母爲其親諱則子於一宮之中亦爲之諱妻爲其親諱則夫亦不得稱其妻於妻之左右非宮中非其側則固可稱矣若母與妻所諱者適與已從祖昆弟之名同則𨿽他所亦諱之也

以喪冠【去聲】者𨿽三年之喪可也旣冠於次入哭踴三【去聲】者三乃出

當冠而遭五服之喪則因成喪服而遂加冠此禮無分服之輕重故曰𨿽三年之喪可也旣冠於居喪之次乃入哭踴凡踴三踴爲一節三者三言如此者三次也乃出出就次所也詳見曾子問

大功之末可以冠子可以嫁子父小功之末可以冠子可以嫁子可以取【去聲】婦已𨿽小功旣卒哭可以冠取妻下殤之小功則不可

末服之將除也舊說以末爲卒哭後然大功卒哭後尙有六月恐不可言末小功旣言末又言卒哭則末非卒哭明矣下文父小功之末則上文大功之末是據己身而言舊說父及己身俱在大功之末或小功之末恐亦未然下殤之小功自期服而降以本服重故不可冠娶也【張子曰大功之末可以冠子可以嫁子父小功之末可以冠子可以嫁子可以娶婦疑大功之末已下十二字爲衍宜直云父大功之末云父大功則是已小功之末也而己之子緦麻之末也故可以冠取也蓋冠取者固已無服矣凡卒哭之後皆是末也所以言衍者以上十二字義無所附著已𨿽小功旣卒哭可與冠取妻是已自冠取妻也】

凡弁絰其衰侈袂

弁絰之服弔服也首著素弁而加以一股環絰其服有三等錫衰緦衰疑衰也侈大也袂之小者二尺二寸此三尺三寸

父有服宮中子不與【去聲】於樂母有服聲聞【去聲】焉不舉樂妻有服不舉樂於其側大功將至辟【婢亦反】琴瑟小功至不絕樂

宮中子與父同宮之子也命士以上乃異宮不與於樂謂在外見樂不觀不聴也若異宮則否此亦謂服之輕者如重服則子亦有服可與樂乎聲之所聞又加近矣其側則尢近者也輕重之節如此大功將至謂有大功喪服者將來也爲之屛退琴瑟亦助之哀戚之意小功者輕故不爲之止樂【長樂陳氏曰父有服宮中子不得與於聞樂況舉樂乎母有服不得以舉樂𨿽聲聞焉可也妻有服不舉樂於其側不於其側𨿽舉之可也母殺於父而妻又殺於母也樂不止於琴瑟琴瑟特常禦者而已大功之親有服將至則𨿽辟琴瑟可也未至則不辟矣小功之親有服𨿽至不絕樂】

姑姊妹其夫死而夫黨無兄弟使夫之族人主喪妻之黨𨿽親弗主夫若無族矣則前後家東西家無有則裏尹主之或曰主之而附於夫之黨

此明姑姊妹死而無夫無子者喪必有主婦人於本親降服以其成於外族也故本族不可主其喪裏尹蓋閭胥裏宰之屬也或以爲妻黨主之而祔祭於其祖姑此非也故記並著之【朱子曰古法旣廢鄰家裏尹決不肯祭他人之親則從宜而祀之別室其亦可也】

麻者不紳執玉不麻麻不加於采

麻謂喪服之絰也紳大帶也吉凶異道居喪以絰代大帶也執玉不麻謂著衰絰者不得執玉行禮也采纁之衣也○疏曰按聘禮己國君薨至於主國衰而出注云可以凶服將事蓋受主君小禮得以凶服若聘享大事則必吉服也

國禁哭則止朝夕之奠卽位自因也

國有大祭祀則喪者不敢哭然朝奠夕奠之時自卽其阼階下之位而因仍禮節之故事以行也

童子哭不偯不踴不杖不菲【扶味反】不廬

偯委曲之聲也菲艸屨也廬倚廬也童子爲父後者則杖

孔子曰伯母叔母疏衰踴不絕地姑姊妹之大功踴絕於地如知此者由文矣哉由文矣哉

伯叔母之齊衰服重而踴不離地者其情輕也姑姊妹之大功服輕而踴必離地者其情重也孔子美之言知此絕地不絕地之情者能用禮文矣哉○鄭氏曰伯母叔母義也姑姊妹骨肉也【臨川吳氏曰喪禮有情有文誠於中者情形於外者文也伯母叔母之疏衰期其文隆於大功矣然義服之情輕於骨肉故踴不絕地其哀淺也姑姊妹之大功九月其文殺於疏衰矣然骨肉之情重於重服故踴絕於地其哀深也知此二者則知哀情之深淺而合於禮文之中也】

泄栁之母死相者由左泄栁死其徒由右相由右相泄栁之徒爲之也

悼公弔有若之喪而子遊殯由左則由右相者非禮也此記失禮所自始

天子飯【上聲】九貝諸侯七大夫五士三

飯含也貝水物古者以爲貨士喪禮貝三實於笲周禮天子飯含用玉此蓋異代之制乎

士三月而葬是月也卒哭大夫三月而葬五月而卒哭諸侯五月而葬七月而卒哭士三虞大夫五諸侯七疏曰大夫以上位尊念親哀情於時長逺士職卑位下禮數未伸

諸侯使人弔其次含襚賵臨皆同日而畢事者也其次如此也

諸侯薨鄰國遣使來先弔次含次襚次賵次臨四者之禮一日畢行詳見上篇

卿大夫疾君問之無算士壹間之君於卿大夫比【畀】葬不食肉比卒哭不舉樂爲【去聲】士比殯不舉樂

喪大記云三問此云無算或恩義如師保之類乎或三問者君親往而無算者遣使乎士有疾君問之惟一次卑賤也比及也

升正柩諸侯執綍五百人四綍皆衘枚司馬執鐸左八人右八人匠人執羽葆禦柩大夫之喪其升正柩也執引【去聲】者三百人執鐸者左右各四人禦柩以茅

升正柩者將葬柩朝祖廟升西階用輁軸載柩於兩楹間而正之也柩有四綍枚形似箸兩端有小繩銜於口而系於頸後則不能言所以止喧嘩也五百人皆用之司馬十六人執鐸分居左右夾柩以號令於眾也葆形如蓋以羽爲之禦柩者在柩車之前若道塗有低昂傾虧則以所執者爲抑左右之節使執綍者知之也引卽綍互言之耳茅以茅爲麾也【嚴陵方氏曰載柩有車車有副焉而載柩者爲正大夫殺禮於諸侯故以茅取其色白宜於凶禮且以表哀素之心焉楚軍前茅亦以兵凶器也】

孔子曰管仲鏤簋而朱紘旅樹而反坫【店】山節而藻棁【拙】賢大夫也而難爲上也

鏤簋簋有雕鏤之飾也紘冕之飾天子朱諸侯靑大夫士緇旅道也樹屏也立屏當所行之路以蔽內外也反坫反爵之坫也土爲之在兩楹間山節刻山於柱頭之斗栱也藻水艸藻棁畫藻於梁上之短柱也難爲上言僣上也

晏平仲祀其先人豚肩不揜豆賢大夫也而難爲下也君子上不僣上下不偪下

大夫祭用少牢不合用豚肩在俎不在豆此但諭其極小謂並豚兩肩亦不能掩豆耳難爲下言偪下也【馬氏曰管仲以其君覇晏子以其君顯相齊之業可謂賢矣然有功而不必有徳有才而不必有禮故能九合諸而不能治一身能一言省刑而不能善一祭此敬仲君子以爲濫平仲君子以爲隘也故言其功與才則孔子稱其勲勞而荀子第其優劣言其徳禮則曽西所不爲而孟子所不與也以是知非有徳不可以知禮非有禮不足以成徳徳禮旣備豈有失哉】

婦人非三年之喪不逾封而弔如三年之喪則君夫人歸夫人其歸也以諸侯之弔禮其待之也若待諸侯然夫人至入自闈門升自側階君在阼其他如奔喪禮然三年之喪父母之喪也女嫁者爲父母期此以本親言也逾封越疆也言國君夫人奔父母之喪用諸侯弔禮主國待之亦用待諸侯之禮闈門非正門宮中往來之門也側階非正階東房之房階也此皆異於女賓主國君在阼階上不降迎也奔喪謂哭踴髽麻之類【嚴陵方氏曰男不入女不出則婦人其可以逾封乎惟弔三年之喪然後逾封而弔哀有所重故也檀弓言五十無車者不越疆而弔人者所以優老也此之所言特以防防而已闈門宮中旁出之門也】

嫂不撫叔叔不撫嫂

撫死而撫其屍也嫂叔宜逺嫌故皆不撫

君子有三患未之聞患弗得聞也旣聞之患弗得學也旣學之患弗能行也君子有五恥居其位無其言君子恥之有其言無其行君子恥之旣得之而又失之君子恥之地有餘而民不足君子恥之眾寡均而倍焉君子恥之

三患言爲學之君子五恥言爲政之君子也居位而無善言之可聞是不能講明政事一恥也有言無行是言行不相顧二恥也始以有徳而進今以無徳而退三恥也不能撫民使之逃散四恥也國有功役已與彼眾寡相等而彼之功績倍於己是不能作興率勵其下五恥也【嚴陵方氏曰弗閒則無由知弗學則無由能弗由則無由至道始於聞而知中於學而能卒於行而至𨿽然聞之矣而不能學則與無聞同學之矣而不能行則與不學同故君子毎以是爲患焉昔舜居深山聞一善言則若決江河沛然莫之能禦此其至也子路有聞未之能行惟恐有聞又其次也若冉求對孔子以非不說子之道力不足也豈知所謂聞而能學乎齊王欲孟子姑捨爾所學而從我豈知所謂學而能行乎君子居其位將以行道道非言無自而行居其位而無其言是備位耳孟子曰立乎人之本朝而道不行恥也其謂是歟言之者眾而行之者寡言之爲易而行之爲難有其言而無其行是空言耳孔子曰古者言之不出恥躬之不逮也又曰君子恥其言而過其行其謂是歟君子進以禮位固不可以苟得退以義則位乂不可以苟失旣得之而又失之則非義而退矣孔子曰邦有道貧且賤焉恥也其謂是歟政不足以聚人則民不繁民不繁則有曠土矣故地有餘而民不足曲禮曰地廣大荒而不治此亦士之辱也其謂是歟術不足以使人則事不逮事不逮則有廢功故眾寡均而倍焉孟子曰地丑徳齊莫能相尙其謂是歟所謂眾寡均而倍者彼力均於此而我功少於彼也𨿽然孔子嘗謂鄙夫事君其未得之患不得之旣得之患失之此乃言旣得之又失之蓋鄙夫之心在乎固其位君子之心在乎稱其位勢不足以固其位而失之者鄙夫所患也徳不足以稱其位而失之者君子所恥也此所以爲異三患之所言者道故曰患五恥之所言者事故曰恥此所以言三患於前而後言五恥惟其知所患故能終至於無患惟其知所恥故能終至於無恥】

孔子曰凶年則乘駑馬祀以下牲

周禮校人六馬曰種馬戎馬齊馬道馬田馬駑馬駑馬其最下者下牲如常祭用太牢者降用少牢少牢者降用特牲特豕者降用特豚之類以年凶故貶損也王制云凡祭丰年不奢凶年不儉與此不同未詳

卹由之喪哀公使孺悲之孔子學士喪禮士喪禮於是乎書

鄭氏曰時人轉而僣上士之喪禮已廢矣孔子以教孺悲國人乃復書而存之【嚴陵方氏曰喪禮將亡待孺悲學之然後書明喪禮之不廢亦有所因也○山陰陸氏曰儀禮士喪禮是歟】

子貢觀於蠟【乍】孔子曰賜也樂乎對曰一國之人皆若狂賜未知其樂也子曰百日之蠟一日之澤非爾所知也

蠟祭見郊特牲若狂言飲酒醉甚也未知其樂言醉無禮儀方且可惡何樂之有孔子言百日勞苦而有此蠟農民終嵗勤動今僅使之爲一日飲酒之歡是乃人君之恩澤非爾所知言其義大也

張而不弛文武弗能也弛而不張文武弗爲也一張一弛文武之道也

張張也弛落也孔子以弓諭民謂弓之爲器久張而不弛則力必絕久弛而不張則體必變猶民久勞苦而不休息則其力憊久休息而不勞苦則其志逸弓必有時而張有時而弛民必有時而勞有時而息文武弗能言𨿽文王武王亦不能爲治也一於逸樂則不可故言文武弗爲【嚴陵方氏曰蠟者旣勞之而報之也澤者欲息之而加之惠也勞之其來也久故言百日之蠟息之其及也均故言一日之澤方其勞之之初猶弓之張而有爲也及其息之之後猶弓之弛而無作也張之以武所以告始弛之以文所以成終百日之蠟始於春一日之澤終於冬亦是意也○馬氏曰王者奉天牧民春夏使之耕作欲其富也能勿勞乎秋冬使之収成致其勞也能勿息乎不久張以著其仁不久弛以著其義○臨川吳氏曰使民常勞則民將不堪上之人不能彊民之從也故曰文武弗能使民久逸則民將廢業上之人不爲此以縱民之惰也故曰文武弗爲】

孟獻子曰正月日至可以有事於上帝七月日至可以有事於祖七月而禘獻子爲之也

獻子魯大夫仲孫蔑正月周正建子之月也日至冬至也有事上帝郊祭也七月建午之月也日至夏至也有事於祖禘祭也明堂位云季夏六月以禘禮祀周公於太廟蓋夏正建巳之月郊用冬至禮之當然此言獻子變禮用七月禘祭然不言自獻子始而但言獻子爲之蓋一時之事耳

夫人之不命於天子自魯昭公始也

昭公娶吳爲同姓不敢告天子天子亦不命之後遂以爲常此記魯失禮之由○疏曰天子命畿外諸侯夫人若畿內諸侯夫人及卿大夫之妻則玉藻注雲天子諸侯命其臣後夫人亦命其妻也

外宗爲【去聲】君夫人猶內宗也

疏曰外宗者謂君之姑姊妹之女及舅之女及從母皆是也內宗者君五屬內之女內宗爲君服斬衰爲夫人齊衰此云猶內宗也則齊斬皆同君夫人者是國人所稱號此外宗謂嫁在國中者若國外當云諸侯也古者大夫不外娶故君之姑姊妹嫁於國內大夫爲妻是其正也諸侯不內娶故舅女及從母不得在國中凡內外宗皆據有爵者其無服而嫁於諸臣從爲夫之君者內外宗皆然若嫁於庶人則亦從其夫爲國君服齊衰三月者亦內外宗皆然○又按儀禮喪服疏云外宗有三周禮外宗之女有爵通卿大夫之妻一也雜記注謂君之姑姊妹之女舅之女從母皆是二也若姑之子婦從母之子婦其夫是君之外親爲君服斬其婦亦名外宗爲君服期三也內宗有二周禮內女之有爵謂同姓之女悉是一也雜記注君之五屬之內女二也

廐焚孔子拜鄕人爲【去聲】火來者拜之士壹大夫再亦相弔之道也

鄭氏曰宗伯職曰以弔禮哀禍災【山陰陸氏曰廐焚𨿽不問馬然猶爲爲火來者拜也錄之以著聖人言動之間無所不爲法○臨川吳氏曰士一大夫再言士來者一拜以謝之大夫來者再拜以謝之】

孔子曰管仲遇盜取二人焉上【上聲】以爲公臣曰其所與遊辟【僻】也可人也管仲死桓公使爲之服宦於大夫者之爲之服也自管仲始也有君命焉爾也

管仲遇羣盜簡取二人而薦進之使爲公家之臣且曰爲其所與交遊者是邪僻之人故相誘爲盜爾此二人本是堪可之人可任用也其後管仲死桓公使此二人爲管仲服記者言仕於大夫而爲之服自此始以君命不可違也蓋於禮違大夫而之諸侯不爲大夫反服桓公之意蓋不忘管仲之舉賢也

過而舉君之諱則起與君之諱同則稱字

過失誤也舉猶稱也起起立也失言不自安故起立示攺變之意諸臣之名或與君之諱同則稱字也

內亂不與【去聲】焉外患弗辟【避】也

內亂謂本國禍難也言卿大夫在國若同僚中有謀作亂者力能討則討之力不能討則謹自畏避不得幹與其或冦患在外如鄰國來攻或夷狄侵擾則不可逃避當盡力捍禦死義可也

贊大行曰圭公九寸侯伯七寸子男五寸博三寸厚半寸剡上左右各寸半玉也藻三采六等

贊大行古禮書篇名也其書必皆贊說大行人之職事今記者引之故云贊大行曰子男執璧非圭也記者失之博三寸圭也厚半寸圭璧各厚半寸也剡上削殺其上也借玉者以韋衣板而藻畫朱白蒼三色爲六行故曰藻三采六等也

哀公問子羔曰子之食奚當對曰文公之下執事也問其先人始仕食祿當何君時文公至哀公七君

成廟則釁之其禮祝宗人宰夫雍人皆爵弁純【緇】衣雍人拭羊宗人祝之宰夫北面於碑南東上雍人舉羊升屋自中中屋南面刲羊血流於前乃降門夾室皆用雞先門而後夾室其衈【二】皆於屋下割雞門當門夾室中室有司皆鄕【去聲】室而立門則有司當門北面旣事宗人告事畢乃皆退反命於君曰釁某廟事畢反命於寢君南鄕於門內朝服旣反命乃退

宗廟初成以牲血塗釁之尊神明之居也爵弁士服也純衣衣纁裳也拭羊拭之使淨潔也宗人祝之其辭未聞碑麗牲之碑也在廟之中庭升屋自中謂由屋東西之中而上也門廟門也夾室東西廂也門與夾室各一雞凡三雞也亦升屋而割之衈者未刲羊割雞之時先滅耳旁毛以薦神耳主聰欲神聴之也廟則在廟之屋下門與夾室則亦在門與夾室之屋下也門則當門屋之中夾室則當夾室屋之中故雲門當門夾室中室也有司宰夫祝宗人也宗人告事畢告於宰夫也宰夫爲攝主反命於寢其時君在路寢也

路寢成則考之而不釁釁屋者交神明之道也

疏曰考之者謂盛饌以落之庾蔚云落謂與賓客燕防以酒食澆落之卽歡樂之義也

凡宗廟之器其名者成則釁之以豭【加】豚

名者有名之器若尊彞之屬也豭豚牡豚也【長樂陳氏曰釁者塗釁以血交神明之道也廟成則釁室成則不釁以室不可以神之也宗廟之器其名者釁非名者不足以神之也然則周官羊人釁共羊牲將以釁廟也雞人釁兵雞牲將以釁門及夾室也若宗廟之器釁以豭豚則釁牲不特雞羊而已】

諸侯出夫人夫人比【畀】至於其國以夫人之禮行至以夫人入使者將命曰寡君不敏不能從而事社稷宗廟使使臣某敢告於執事主人對曰寡君固前辭不教矣寡君敢不敬須以俟命有司官陳器皿主人有司亦官受之

出夫人有罪而出之還本國也在道至入猶以夫人禮者致命其國然後義絕也將命者謙言寡君不敏不能從夫人以事宗廟社稷而不斥言夫人之罪答言前辭不教謂納采時固嘗以此爲辭矣○疏曰有司官陳器皿者使者使從已來有司之官陳夫人嫁時所賫器皿之屬以還主國也主人有司亦官受之者主國亦使有司官領受之也並云官者明付受悉如法也

妻出夫使人致之曰某不敏不能從而共【供】粢盛使某也敢告於侍者主人對曰某之子不肖不敢辟【避】誅敢不敬須以俟命使者退主人拜送之如舅在則稱舅舅沒則稱兄無兄則稱夫主人之辭曰某之子不肖如姑姊妹亦皆稱之

遣妻必命由尊者故稱弟稱兄兄謂夫之兄也此但言夫致之之辭未聞舅與兄致之之辭也上文已有主人對辭下文因姑姊妹故重言對言某之姑不肖或某之姊不肖或某之妹不肖故云亦皆稱之也【嚴陵方氏曰夫婦之道合則納之以禮不合則出之以義人倫之際有所不免也故先王亦存其辭焉】

孔子曰吾食於少施氏而飽少施氏食【嗣】我以禮吾祭作而辭曰疏食不足祭也吾飱【孫】作而辭曰疏食【嗣】也不敢以傷吾子

少施氏魯惠公子施父之後作而辭起而辭謝也疏食麤疏之食也飱以飲澆飯也禮食竟更作三飱以助飽實不敢以傷吾子者言麤疏之飯不可彊食以致傷害也【嚴陵方氏曰孟子曰呼而與之行道之人不受蹴而與之乞人則不屑也孔子食於少施氏苟非食之以禮又安得爲之飽乎觀其實祭與飱主人皆作而辭則其有禮也可知矣飱者食後而更飱○張子曰後世惟務簡便至如賓主相與爲禮安然不動復何相勸相敬之意但以酒食相與醉飽而已古人必自進籩豆幾席酌酒而拜所以致其敬也末世𨿽宗廟之重父母之養禮意猶有所闕孔子食於少施氏而飽少施氏有禮也食於季氏孔子𨿽欲行禮季氏必是不知故不辭不食肉而飱凡禮必施之於知禮者若爲不知禮亦難行】

納幣一束束五兩【如字】兩五尋

此謂昏禮納徴也一束十卷也八尺爲尋毎五尋爲匹從兩端捲至中則五匹爲五个兩卷矣故曰束五兩○鄭氏曰四十尺謂之匹猶匹偶之匹言古人毎匹作兩个卷子

婦見舅姑兄弟姑姊妹皆立於堂下西面北上是見已見諸父各就其寢

立於堂下則婦之入也已過其前此卽是見之矣不復各特見之也諸父旁尊故明日各詣其寢而見之

女𨿽未許嫁年二十而笄禮之婦人執其禮然則鬈【拳】首

疏曰十五許嫁而笄若未許嫁至二十而笄以成人禮言之婦人執其禮者十五許嫁而笄則主婦及女賓爲笄禮主婦爲之著笄女賓以醴禮之未許嫁而笄者則婦人禮之無主婦女賓不備儀也燕則鬈首者謂旣笄之後尋常在家燕居則去其笄而分髮爲鬌紒也此爲未許嫁故𨿽已笄猶爲少者處之

韠長【去聲】三尺下廣【去聲】二尺上廣一尺防【膾】去上五寸紕【毗】以爵韋六寸不至下五寸純【隼】以素紃【旬】以五采疏曰韠韍也防領縫也韠旁緣謂之紕下緣曰純紃絳也謂以五采之絳置於諸縫之中詳見玉藻【長樂陳氏曰韠長三尺所以象三才頸五寸所以象五行下廣二尺象地也上廣一尺象天也防猶書所謂作防也紕禆其上與旁也純緣其下也去防與純各五寸則其中餘二尺也紕六寸則表裏各三寸然韠自頸肩而下則其身也鄭氏以其身之五寸爲領而防爲領縫是肩在領上矣衣之上韠猶尊上酒爼上生魚也古者喪服用韠無所經見詩曰庶見素韠是祥祭有韠也】

禮記大全卷二十﹤經部﹐禮類﹐禮記之屬﹐禮記大全﹥

欽定四庫全書

禮記大全卷二十一

明胡廣等撰

喪大記第二十二【嚴陵方氏曰孟子曰養生者不足以當大事惟送死可以當大事周官以喪禮哀死亡則喪無非大事也然禮有小大此篇所記以大者爲主故名曰喪大記】

疾病外內皆埽【去聲】君大夫徹縣【】士去【上聲】琴瑟寢東首【去聲】於北牖下廢牀徹防衣加新衣體一人男女攺服屬【燭】纊【曠】以俟絕气男子不死於婦人之手婦人不死於男子之手

病疾之甚也以賔客將來問故埽潔所居之內外若君與大夫之病則徹去樂縣士則去琴瑟東首於北牖下者東首向生气也按儀禮宮廟圖無北牖而西北隅謂之屋漏以天光漏入而得名或者北牖指此乎古人病將死則廢牀而置病者於地以始生在地庶其生气復反而得活及死則復舉屍而置之牀上手足爲四體各一人持之爲其不能自屈伸也男女皆攺服亦擬賔客之來也貴者朝服庶人深衣纊新綿也屬之口鼻觀其動否以驗气之有無也男子不死於婦人之手婦人不死於男子之手惡其褻也【金華應氏曰埽庭及堂正家之常道今於此又皆埽者肅外內以謹變致潔敬以謹終也樂縣琴瑟自其疾卽不作則聲音固已久閟於耳矣徹而去之亦不欲接於目也○李氏曰東首所以歸防於陽北牖下所以反魄於陰使之各歸其眞宅而已男子不死於婦人之手婦人不死於男子之手以齊終也○馬氏曰君子於其生也欲內外之有別於其死也欲始終之不褻則男女之分明夫婦之化興昔者曽子寢疾病樂正子春坐於牀下曽元曽申坐於足童子隅坐而執燭論語亦云召門弟子曰啟予足啟予手則曽子之死惟弟子與子侍側而已】

君夫人卒於路寢大夫世婦卒於適【的】寢內子未命則死於下室遷屍於寢士之妻皆死於寢

諸侯與夫人皆有三寢君正者曰路寢餘二曰小寢夫人一正寢二小寢卒當於正處也大夫妻曰命婦而云世婦者世婦乃國君之次婦其尊卑與命婦等故兼言之內子卿妻也下室燕處之所又燕寢亦曰下室也士之妻皆死於寢謂士與其妻故云皆也士喪禮云死於適室此云寢寢室通名也【臨川吳氏曰此記止是記君大夫士與其正妻死處不及其次妻世婦謂大夫之正妻非言諸侯次婦以其名稱與諸侯次婦同故注疏因而言其死處也天子適後之次稱夫人故諸侯以天子之次婦爲適妻之稱諸侯適夫人之次稱世婦故大夫以諸侯之次婦爲適妻之稱遞降一等也內子卽大夫之正妻未受夫人所命則未可稱世婦故但稱內子內子蓋已命未命之通稱世婦亦內子也○嚴陵方氏曰路寢謂之路猶路車謂之路以大言之也適寢謂之適猶適子謂之適以正言之也言正則以別他下室及燕處也寢卽正寢也士與其妻皆死於寢則以賤而無嫌故也】

復有林麓則虞人設階無林麓則狄人設階

復始死升屋招防也虞人掌林麓之官階梯也狄人樂吏之賤者死者封疆內若有林麓則使虞人設梯以升屋其官職卑下不合有林麓者則使狄人設之以其掌設簨簴或便於此【嚴陵方氏曰設階必以虞人者以階之材必取諸林麓而虞人則掌林麓之官也無林麓則無虞人故以樂吏之賤者代之】

小臣復復者朝服君以捲【衮】夫人以屈【闕】狄大夫以赬【赤貞反】世婦以襢【知彥反】衣士以爵弁士妻以稅【彖】衣皆升自東榮中屋履危北面三號【平聲】捲衣投於前司服受之降自西北榮

小臣君之近臣也君以衮謂上公用衮服也循其等而用之則侯伯用鷩冕之服子男用毳冕之服上公之夫人用褘衣侯伯夫人用揄狄子男夫人用屈狄此言君以衮舉上以見下也夫人以屈狄舉下以知上也赬赤色赬衣纁裳也世婦大夫妻言世婦者大夫妻與世婦同用襢衣也褘衣而下六服說見前篇爵弁指爵弁服而言非用弁也六冕則以衣名冠四弁則以冠名衣也榮屋翼也天子諸侯屋皆四注大夫以下但前檐後檐而已翼在屋之兩頭似翼故名屋翼也中屋當屋之中也履危立於髙峻之處蓋屋之也三號者一號於上冀防自天而來一號於下冀防自地而來一號於中冀防自天地四方之間而來其辭則臯某復也臯長聲也三號畢乃捲斂此衣自前投而下司服者以篋受之復之小臣卽自西北榮而下也【馬氏曰始死者人以不忍之心而望其重生求生者人以必還之理而欲其不死故謂之復自君至於士自夫人至於士妻各以其祭服之至盛者招之庶其神之衣是而來也中屋履危則求之上下之間北面三號則求諸幽陰之義及乎不知神之所在而卒不復也然後卷衣投於前而降焉蓋死矣滅矣不可以復生矣則自小斂以至於葬此所謂惟哭先復復而後行死事也然則死者不可以復生萬物自然之理也於死而必爲復旣死而卒不能復聖人制此豈虛禮歟亦以謂禮義之經非從天降也非從地出也人情而已矣孝子之情苟可以生死而骨肉者無不爲己況於萬一有復生之道何憚而不設此禮哉】

其爲賔則公館復私館不復其在野則升其乘車之左轂而復

說見曽子問及雜記

復衣不以衣【去聲】屍不以斂婦人復不以袡【如占反】凡復男子稱名婦人稱字惟哭先【去聲】復復而後行死事

士喪禮復衣初用以覆屍浴則去之此言不以衣屍謂不用以襲也以絳緣衣之下曰袡蓋嫁時盛服非事鬼神之衣故不用以復也【嚴陵方氏曰稅與袡皆謂之緣衣或以復或以不復者蓋祭之緣衣則謂之稅嫁之緣衣則謂之袡此其所以異復各以死者之祭服以其求於神故也】

始卒主人啼兄弟哭婦人哭踴

啼者哀痛之甚嗚咽不能哭如嬰兒失母也兄弟情稍輕故哭有聲婦人之踴似雀之跳足不離地問喪篇云爵踴是也【山陰陸氏曰主人啼而不哭兄弟哭而不踴婦人哭踴殺於上矣蓋踴所以動體安心下气也】

旣正尸子坐於東方卿大夫父兄子姓立於東方有司庶士哭於堂下北面夫人坐於西方內命婦姑姊妹子姓立於西方外命婦率外宗哭於堂上北面

此言國君之喪正屍遷屍於牖下南首也姓猶生也子姓子所生謂眾子孫也內命婦子婦世婦之屬姑姊妹君之姑姊妹也子姓君女孫也外命婦卿大夫之妻也外宗謂姑姊妹之女【金華應氏曰男東女西陰陽之大分也喪遽哀迫人雜事叢先謹男女之辧而各以類從則紛紏雜亂者有倫矣主東賔西內外之大統也男主居東之上而內之家長𨿽若毋亦在其西則示一國一家之有主而內外族姓之尊卑咸有所統攝矣】

大夫之喪主人坐於東方主婦坐於西方其有命夫命婦則坐無則皆立士之喪主人父兄子姓皆坐於東方主婦姑姊妹子姓皆坐於西方凡哭屍於室者主人二手承衾而哭

承衾而哭猶若致其親近扶持之情也謂初死時○疏曰君與大夫位尊故坐者殊其貴賤士位下故坐者等其尊卑

君之喪未小斂爲寄公國賔出大夫之喪未小斂爲君命出士之喪於大夫不當斂則出

寄公諸侯失國而寄托鄰國者也國賔他國來聘之卿大夫也出出迎也爲君命出謂君有命及門則出也檀弓云大夫弔當事而至則辭焉辭告也故不當斂時則亦出迎雜記云大夫至絕踴而拜之者亦謂斂後也

凡主人之出也徒跣扱【揷】衽拊【撫】心降自西階君拜寄公國賔於位大夫於君命迎於寢門外使者升堂致命主人拜於下士於大夫親弔則與之哭不逆於門外徒跣者未著喪屨吉屨又不可著也扱衽者扱深衣前襟於帶也拊心擊心也曲禮云升降不由阼階拜寄公國賔於位者寄公位在門西國賔位在門東主人於庭各向其位而拜之也士喪禮云賔有大夫則特拜之卽位於西階下東面不踴【山陰陸氏曰迎逢也凡言迎先之也若逆彼來而後往焉大夫於君命言迎士於大夫言逆以此】

夫人爲寄公夫人出命婦爲夫人之命出士妻不當斂則爲命婦出

婦人不下堂此謂自房而出拜於堂上也

小斂主人卽位於戶內主婦東面乃斂卒斂主人馮【憑】之踴主婦亦如之主人袒說【脫】髦括發以麻婦人髽【側反】帶麻於房中徹帷男女奉【上聲】屍夷於堂降拜

檀弓云小斂於戶內馮之踴者馮屍而踴也髦幼時翦發爲之年𨿽成人猶垂於兩邊若父死脫左髦母死脫右髦親沒不髦謂此也髽亦用麻如男子括發以麻也帶麻麻帶也謂婦人要絰小斂畢卽徹去先所設帷堂之帷諸侯大夫之禮賔出乃徹帷此言士禮耳夷陳也小斂竟相者舉屍出戶往陳於堂而孝子男女親屬並扶捧之也降拜適子下堂而拜賔也【長樂黃氏曰士喪禮小斂馮屍主人括發袒眾主人免於房主婦髽於室士喪禮記曰旣馮屍主人絞帶眾主人布帶則小斂馮尸之後括發免髽之時主人已絞帶眾主人已布帶婦人已帶麻特主人未襲絰耳】

君拜寄公國賔大夫士【句】拜卿大夫於位於士旁三拜夫人亦拜寄公夫人於堂上大夫內子士妻特拜命婦泛【泛】拜眾賔於堂上

君謂遭喪之嗣君也寄公與國賔入弔固拜之矣其於大夫士也卿大夫則拜之於位士則旁三拜而已旁謂不正向之也士有上中下三等故共三拜大夫士皆先君之臣俱當服斬今以小斂畢而出庭列位故嗣君出拜之夫人亦拜寄公夫人於堂上矣其於卿大夫之內子士之妻則亦拜之但內子與命婦則人人各拜之眾賔則士妻也泛拜之而已亦旁拜之比也

主人卽位襲帶絰踴母之喪卽位而免【問】乃奠弔者襲裘加武帶絰與主人拾【其刼反】踴

主人拜賔後卽阼階下之位先拜賔時袒今拜畢乃掩襲其衣而加要帶首絰乃踴士喪禮先踴乃襲絰此諸侯禮故先襲絰乃踴也母喪降於父拜賔竟而卽位以免代括發之麻免而襲絰至大斂乃成踴也乃奠者謂小斂奠弔者小斂後來則掩襲裘上之裼衣加素弁於吉冠之武武冠下卷也帶絰者要帶首絰有朋友之恩則加帶與絰無朋友之恩則無帶惟絰而已拾踴更踴也

君喪虞人出木角狄人出壺雍人出鼎司馬縣【】之乃官代哭大夫官代哭不縣【】壺士代哭不以官

虞人主山澤之官出木爲薪以供防鼎蓋冬月恐漏水冰凍也角防水之斗狄人樂吏也主挈壺漏水之器故出壺雍人主烹飪故出鼎司馬夏官卿也其屬有挈壺氏司馬自臨視其縣此漏器乃官代哭者未殯哭不絕聲爲其不食疲倦故以漏器分時刻使官屬以次依時相代而哭聲不絕也士代哭不以官者親疎之屬與家人自相代也

君堂上二燭下二燭大夫堂上一燭下二燭士堂上一燭下一燭

疏曰有喪則於中庭終夜設燎至曉滅燎而日光未明故須燭以照祭饌也古者未有蠟燭呼火炬爲燭也

賔出徹帷

小斂畢卽徹帷士禮也此君與大夫之禮小斂畢下階拜賔賔出乃徹帷也

哭屍於堂上主人在東方由外來者在西方諸婦南鄕【向】

婦人哭位本在西而東面今以奔喪者由外而來合居尸之西故退而近北以鄕南也

婦人迎客送客不下堂下堂不哭男子出寢門外見人不哭

堂以內至房婦人之事堂以外至門男子之事非其所而哭非禮也此言小斂後男主女主迎送弔賔之禮婦人於敵者固不下堂若君夫人來弔則主婦下堂至庭稽顙而不哭也男子於敵者之弔亦不出門若有君命而出迎亦不哭也

其無女主則男主拜女賔於寢門內其無男主則女主拜男賔於阼階下子幼則以衰【催】抱之人爲之拜爲後者不在則有爵者辭無爵者人爲之拜在竟【境】內則俟之在竟外則殯葬可也喪有無後無無主

爲後者不在謂以事故在外也此時若有喪事而弔賔及門其爲後者是有爵之人則辭以攝主無爵不敢拜賔若此爲後者是無爵之人則攝主代之拜賔可也出而在國境之內則俟其還乃殯葬若在境外則當殯卽殯殯後又不得歸而及葬期則葬之可也無後不過已自絕嗣而已無主則闕於賔禮故可無後不可無主也【嚴陵方氏曰有後無後存乎天有主無主存乎人存乎天者不可爲也故喪有無後者存乎人者可以爲也故無無主者】

君之喪三日子夫人杖五日旣殯授大夫世婦杖子大夫寢門之外杖寢門之內輯【集】之夫人世婦在其次則杖卽位則使人執之子有王命則去【上聲】杖國君之命則輯杖聴卜有事於屍則去杖大夫於君所則輯杖於大夫所則杖

子兼適庶及世子也寢門殯宮門也輯斂也謂舉之不以拄地也子大夫廬在寢門外得拄杖而行至寢門子與大夫並言者據禮大夫隨世子以入子杖則大夫輯子輯則大夫去杖故下文云大夫於君所則輯杖也此言大夫特來不與子相隨故雲門外杖門內輯若庶子之杖則不得持入寢門也夫人世婦居次在房內有王命至則世子去杖以尊王命也有鄰國君之命則輯杖者下成君也聴卜卜葬卜日也有事於屍虞與卒哭及祔之祭也於大夫所則杖者諸大夫同在門外之位同是爲君故並得以杖拄地而行也【山陰陸氏曰子夫人杖不言授嫌或使之】

大夫之喪三日之朝旣殯主人主婦室老皆杖大夫有君命則去杖大夫之命則輯杖內子爲夫人之命去杖爲世婦之命授人杖

大夫有君命此大夫指爲後子而言世婦君之世婦也【山陰陸氏曰內子爲夫人之命去杖輯杖於此取中焉在去杖與杖之間爲世婦之命授人杖不言使人執之卑也】

士之喪二日而殯三日之朝主人杖婦人皆杖於君命夫人之命如大夫於大夫世婦之命如大夫

如大夫謂去杖輯杖授人杖三者輕重之節也

子皆杖不以卽位大夫士哭殯則杖哭柩則輯杖棄杖者斷【短】而棄之於隠者

子凡庶子不獨言大夫士之庶子也不以杖卽位避適子也哭殯則杖哀勝敬也哭柩啟後也輯杖敬勝哀也獨言大夫士者天子諸侯尊子不敢以杖入殯宮門故哭殯哭柩皆去杖也杖於喪服爲重大祥棄之必斷截使不堪他用而棄於幽隠之處不使人防賤之也

始死遷屍於牀幠【呼】用斂衾去死衣小臣楔【先結反】齒用角柶【四】綴【拙】足用燕幾君大夫士一也

病困時遷屍於地冀其復生死則舉而置之牀上也幠覆也斂衾擬爲大斂之衾也先時徹防衣而加新衣以死今覆以衾而去此死時之新衣也楔拄也以角爲柶長六寸兩頭屈曲爲將含恐口閉故以柶拄齒令開而受含也屍應著屨恐足辟戾故以燕幾拘綴之令直也

管人汲不說【脫】繘【聿】屈之盡階不升堂授禦者禦者入浴小臣四人抗衾禦者二人浴浴水用盆沃水用枓【主】浴用絺巾挋【震】用浴衣如他日小臣爪足浴餘水棄於坎其母之喪則內禦者抗衾而浴

管人主館捨者汲汲水以供浴事也繘汲水缾上索也急遽不暇解脫此索但縈屈而執於手水從西階升盡等而不上堂授與禦者抗衾舉衾以蔽屍也此浴水用盆盛之乃用枓酌盆水以沃屍以絺爲巾蘸水以去尸之垢挋拭也浴衣生時所用以浴者用之以拭屍令幹也如他日者如生時也爪足浴竟而翦屍足之爪甲也浴之餘水棄之坎中此坎是甸人取土爲竈所掘之坎內禦者婦人也

管人汲授禦者禦者差【七何反】沐於堂上君沐粱大夫沐稷士沐粱甸人爲垼【役】於西墻下陶人出重【平聲】鬲【歷】管人受沐乃煮之甸人取所徹廟之西北厞【扶味反】薪用防之管人授禦者沐乃沐沐用瓦盤挋用巾如他日小臣爪手翦須濡【乃亂反】濯【棹】棄於坎

此言尸之沐差猶摩也謂淅粱或稷之潘汁以沐髮也君與士同用粱者士卑不嫌於僭上也垼塊竈也將沐時甸人之官取西墻下之土爲塊竈陶人作瓦器之官也重鬲縣重之罌瓦缾也受三升管人受沐汁於堂上之禦者而下往西墻於垼竈鬲中煮之令溫甸人爲竈畢卽往取復者所徹正寢西北厞以防竈煮沐汁謂正寢爲廟神之也舊說厞是屋檐謂抽取屋西北之檐一說西北隅厞隠處之薪也用瓦盤以貯此汁也挋用巾以巾拭發及面也爪手翦手之爪甲也濡煩撋其發也濯不淨之汁也

君設大盤造【七到反】冰焉大夫設夷盤造冰焉士並【步頂反】瓦盤無冰設牀襢【展】第【滓】有枕含【去聲】一牀襲一牀遷屍於堂又一牀皆有枕席君大夫士一也

大盤造冰納冰於大盤中也夷盤小於大盤夷猶屍也並並也瓦盤小故並設之無冰盛水也冰在下設牀於上襢單也去席而袒露第簀屍在其上使寒气得通免腐壞也含襲遷屍三節各自有牀此謂沐浴以後襲斂以前之事

君之喪子大夫公子眾士皆三日不食子大夫公子眾士食粥納財朝一溢米莫【暮】一溢米食之無算士疏食【嗣】水飲食之無算夫人世婦諸妻皆疏食水飲食之無算

納財謂有司供納此米也鄭注財谷也謂米由谷出故言財一溢二十四分升之一也食之無算者謂居喪不能頓食隨意欲食則食但朝暮不過此二溢之米也疏食粗飯也

大夫之喪主人室老子姓皆食粥眾士疏食水飲妻妾疏食水飲士亦如之

室老家臣之長子姓孫也眾士室老之下也士亦如之謂士之喪亦子食粥妻妾疏食水飲也

旣葬主人疏食水飲不食菜果婦人亦如之君大夫士一也練而食菜果祥而食肉食粥於盛【平聲】不盥食於篹【思管反】者盥食菜以醯醬始食肉者先食幹【幹】肉始飲酒者先飲醴酒

盛杯圩之器也篹竹筥也杯圩盛粥歠之以口故不用盥手飯在篹須手取而食之故當盥手也

期之喪三不食食疏食水飲不食菜果三月旣葬食肉飲酒期終喪不食肉不飲酒父在爲母爲妻九月之喪食飲猶期之喪也食肉飲酒不與人樂【洛】之

不與人樂之言不以酒肉與人共食爲歡樂也與舊音預非○疏曰期喪三不食謂大夫士旁期之喪正服則二日不食見間傳【臨川吳氏曰上言期之喪者謂不杖期下言父在爲母爲妻者謂杖期故不同也】

五月三月之喪壹不食再不食可也比【畀】葬食肉飲酒不與人樂之叔母世母故主宗子食肉飲酒

一不食三月之喪也再不食五月之喪也故主舊君也大夫本稱主

不能食粥羮之以菜可也有疾食肉飲酒可也五十不成喪七十惟衰麻在身

不成喪謂不備居喪之禮節也

旣葬若君食之則食之大夫父之友食之則食之矣不辟【避】粱肉若有酒醴則辭

君食之食臣也大夫食之食士也父友父同志者此並是尊者食卑者故𨿽粱肉不避酒醴見顏色故當辭

小斂於戶內大斂於阼君以簟席大夫以蒲席士以葦席

簟席竹席也

小斂布絞【爻】縮者一橫者三君錦衾大夫縞衾士緇衾皆一衾十有九稱【去聲】君陳衣於序東大夫士陳衣於房中皆西領北上絞紟【其鴆反】不在列

此明小斂之衣衾絞旣斂所用以束屍使堅實者從者在橫者之上從者一幅橫者三幅每幅之末析爲三片以便結束皆一者君大夫士皆一衾衾在絞之上天數終於九地數終於十故十有九稱也袍夾衣衣裳單衣故注云單復具曰稱紟單被也不在列不在十九稱之數也

大斂布絞縮者三橫者五布紟二衾君大夫士一也君陳衣於庭百稱北領西上大夫陳衣於序東五十稱西領南上士陳衣於序東三十稱西領南上絞紟如朝服絞一幅爲三不辟【百】紟五幅無紞【都敢反】

此明大斂之事縮者三謂一幅直用裂其兩頭爲三片也橫者五謂以布二幅分裂作六片而用五片橫於直者之下也紟一說在絞下用以舉屍一說在絞上未知孰是二衾者小斂一衾大斂又加一衾也如朝服其布如朝服十五升也絞一幅爲三不辟者一幅兩頭分爲三段而中不擘裂也紟五幅用以舉屍者無紞謂被頭不用組紐之類爲識別也又按士沐粱及陳衣與士喪禮不同舊說此爲天子之士【臨川吳氏曰絞一幅爲三不辟者辟讀如辟開也蓋小斂之絞縮一橫三者曰一曰三皆以布之全幅爲數也大斂之絞縮三橫五者曰三曰五皆以布之小片爲數也橫絞之五旣是以兩幅之布通身裁開爲六小片而用其五片矣縮絞之三亦是以一幅之布裁開其兩端爲三但中間當腰處約計三分其長之一不翦破爾其橫縮之絞八片皆狹小故結束處不用更辟裂之也若小斂橫縮之絞是全幅之布則其末須是翦開爲三方可結束也但其翦開處不甚長非如大斂之縮絞三分其長之二皆翦開也紟五幅者蓋用布五幅聮合爲一如今單布被斂衾直鋪布衾橫鋪斂時先緊捲布被以包裹斂衾然後結束縮絞之三縮絞結束畢然後結束橫絞之五也】

小斂之衣祭服不倒君無襚大夫士畢主人之祭服親戚之衣受之不以卽陳小斂君大夫士皆用復【福】衣復衾大斂君大夫士祭服無算君褶【牒】衣褶衾大夫士猶小斂也

小斂十九稱不悉著於身但取其方故有領在下者惟祭服尊故必領在上也君無襚謂悉用己衣不用他人襚送者大夫士盡用已衣然後用襚言祭服舉尊美者言之也親戚所襚之衣𨿽受之而不以陳列復衣復衾衣衾之有綿纊者祭服無算隨所有皆用無限數也褶衣褶衾衣衾之裌者君衣尙多故大斂用裌衣衾大夫士猶用小斂之復衣復衾也【臨川吳氏曰君無襚者謂君之小斂但有已衣無襚衣𨿽有襚衣不以用也大夫士則先盡用自己之正服乃繼用他人之襚服親戚謂小功以下若大功以上之襚不將命自卽陳於房中者用之以繼主人之正服而斂以下親戚之襚則須將命喪主但受之𨿽用以斂而未必盡用故不以卽陳也】

袍必有表不襌【丹】衣必有裳謂之一稱

袍衣之有著者乃防衣也必須有禮服以表其外不可襌露衣與裳亦不可偏有如此乃成稱也

凡陳衣者實之篋取衣者亦以篋升降者自西階凡陳衣不詘【屈】非列采不入絺綌紵【寧】不入

陳衣者實之篋自篋中取而陳之也取衣收取襚者所委之衣也不詘舒而不捲也非列采爲間色雜色也斂屍者當暑亦用袍故絺綌與紵布皆不入也

凡斂者袒遷屍者襲

執小斂大斂之事者其事煩故必袒以取便遷屍入柩則其事易矣故不袒

君之喪大【泰】胥【祝】是斂眾胥佐之大夫之喪大胥侍之眾胥是斂士之喪胥爲侍士是斂

胥讀爲祝者以胥是樂官不掌防事也周禮大祝之職大喪贊斂喪祝卿大夫之喪掌斂士喪禮商祝主斂故知當爲祝侍猶臨也【臨川吳氏曰大胥非謂樂官之大胥按周官大祝之下有胥四人所謂大胥者大祝之胥也喪祝之下有胥四人所謂眾胥者眾祝之胥也大祝之爵爲下大夫喪祝之爵爲上士非能親執斂役者故𨿽身親涖事而各以其下之胥服勞侯國之祝𨿽非四命之下大夫三命之上士等而襄之其命數大祝當降國卿一等眾祝當降二等胥各四人當亦如王朝之數國君之斂大胥四人親斂眾胥二人佐之以足六人之數祝官臨檢記𨿽不言孔疏謂君應有侍者不知何人蓋大祝也大夫之斂則大胥二人臨檢眾胥四人親斂士之斂則眾胥二人臨檢士之友四人自斂】

小斂大斂祭服不倒皆左衽結絞不紐

疏曰衽衣襟也生向右左手解抽帶便也死則襟向左示不復解也結絞不紐者生時帶並爲屈紐使易抽解死時無復解義故絞束畢結之不爲紐也

斂者旣斂必哭士與【去聲】其執事則斂斂焉則爲之壹不食凡斂者六人

與其執事謂相助凡役也舊說謂與此死者平生共執事則不至防惡死者故以之斂未知是否

君錦冒黼殺【色介反】綴旁七大夫冒黼殺綴旁五士緇冒赬【尺貞反】殺綴旁三凡冒質長與手齊殺三尺自小斂以往用夷衾夷衾質殺之裁【去聲】猶冒也

冒者韜尸之二囊上曰質下曰殺先以殺韜足而上後以質韜首而下君質用錦殺畫黼文故云錦冒黼殺也其制縫合一頭又縫連一邊餘一邊不縫兩囊皆然綴旁七者不縫之邊上下安七帶綴以結之也上之質從頭而下其長與手齊殺則自下而上其長三尺也小斂有此冒故不用衾小斂以後則用夷衾覆之夷屍也裁猶制也夷衾與質殺之制皆爲覆冒屍形而作也舊說夷衾亦上齊手下三尺繒色及長短制度如冒之質殺

君將大斂子弁絰卽位於序端卿大夫卽位於堂廉楹西北面東上父兄堂下北面夫人命婦屍西東面外宗房中南面小臣鋪席商祝鋪絞紟衾衣士盥於盤上士舉遷屍於斂上卒斂宰告子馮之踴夫人東面亦如之弁絰素弁上加環絰未成服故也序謂東序端序之南頭也堂亷堂基南畔亷稜之上也楹南近堂亷者父兄堂下北面謂諸父諸兄之不仕者以賤故在堂下外宗見雜記下小臣鋪席絞紟衾衣鋪於席上士商祝之屬也斂上卽斂處也卒斂宰告太宰告孝子以斂畢也馮之踴者馮屍而起踴也

大夫之喪將大斂旣鋪絞紟衾衣君至主人迎先入門右巫止於門外君釋菜祝先入升堂君卽位於序端卿大夫卽位於堂廉楹西北面東上主人房外南面主婦屍西東面遷屍卒斂宰告主人降北面於堂下君撫之主人拜稽顙君降升主人馮之命主婦馮之

君釋菜禮門神也宰告亦告主人以斂畢也君撫之撫屍也主人拜稽顙謝君之恩禮也升主人馮之君使主人升堂馮屍也命亦君命之

士之喪將大斂君不在其餘禮猶大夫也

其餘禮如鋪衣列位等事

鋪絞紟踴鋪衾踴鋪衣踴遷屍踴斂衣踴斂衾踴斂絞紟踴此踴之節也動屍舉柩哭踴無數不在此節【臨川吳氏曰踴之節君大夫士之禮皆同大斂當此之節則孝子必踴也】

君撫大夫撫內命婦大夫撫室老撫侄【疊】娣

撫以手按之也內命婦君之世婦也大夫內命婦皆貴故君自撫之以下則不撫也室老貴臣侄娣貴妾故大夫撫之也古者諸侯一娶九女二國各以女媵之爲娣侄以從大夫內子亦有侄娣侄者兄之子娣女弟也娣尊侄卑士昏禮𨿽無娣媵先言侄若無娣猶先媵士有娣媵則大夫有可知矣

君大夫馮父母妻長子不馮庶子士馮父母妻長子庶子庶子有子則父母不馮其屍凡馮屍者父母先妻子後

父母先妻子後謂尸之父母妻子也尊者先馮卑者後馮○疏曰君大夫之庶子𨿽無子並不得馮

君於臣撫之父母於子執之子於父母馮之婦於舅姑奉【上聲】之舅姑於婦撫之妻於夫拘【俱】之夫於妻於昆弟執之馮屍不當君所凡馮屍興必踴

撫之者當尸之心胸處撫按之也執之者執持其衣馮之者身俯而馮之奉之者捧持其衣拘之者微牽引其衣皆於心胸之處不當君所者假令君已撫心則餘人馮者必少避之不敢當君所撫之處也馮尸之際哀情切極故起必爲踴以泄哀也【臨川吳氏曰總言之皆謂之馮屍分言之則有馮奉拘撫執五者之異撫在拘執之間○山陰陸氏曰言執若不能拾也言奉若舅姑在焉拘之婦人從一若猶有所拘然也】

父母之喪居倚廬不塗寢苫【始占反】枕【去聲】凷【塊】非喪事不言君爲廬宮之大夫士防【展】之

疏曰倚廬者於中門外東墻下倚木爲廬也不塗者但以艸夾障不以泥塗飾之也寢苫臥於苫也枕凷枕土塊也爲廬宮之者廬外以帷障之如宮墻也防袒也其廬袒露不以帷幛之也

旣葬拄【主】楣塗廬不於顯者君大夫士皆宮之

柱楣者先時倚木於墻以爲廬葬後哀殺稍舉起其木拄之於楣以納日光略寛容也又於內用泥以塗之而免風寒不於顯者不塗廬外顯處也皆宮之不襢也

凡非適子者自未葬以於隱者爲廬

疏曰旣非喪主故於東南角隱映處爲廬經𨿽云未葬其實葬竟亦然也

旣葬與人立君言王事不言國事大夫士言公事不言家事君旣葬王政入於國旣卒哭而服王事大夫士旣葬公政入於家旣卒哭弁絰帶金革之事無辟【避】也不言國事家事禮之經也旣葬政入以下禮之權也弁絰帶謂素弁加環絰而帶則仍是要絰也大夫士弁絰則國君亦弁絰也君言服王事則此亦服國事也

旣練居堊室不與人居君謀國政大夫士謀家事旣祥黝【於紏反】堊【烏故反】祥而外無哭者禫而內無哭者樂作矣故也

堊室在中門外練後服漸輕可以謀國政謀家事也祥大祥也黝治堊室之地令黑堊塗堊室之壁令白皆稍致其飾也祥後中門外不哭故曰祥而外無哭者禫則門內亦不復哭故曰禫而內無哭者所以然者以樂作故也【嚴陵方氏曰旣練君謀國政異乎旣葬之不言國事矣大夫士謀家事異乎旣葬之不言家事矣或言政或言事者主在上則曰政兼在下則曰事蓋潔其地使微靑塗其墻使純白以吉之先見故致飾以變其凶若旣練所居之室以堊則以表哀素之心耳非致飾也】

禫而從禦吉祭而復寢

從禦鄭氏謂禦婦人杜預謂從政而禦職事杜說近是蓋復寢乃復其平時婦人當禦之寢耳吉祭四時之常祭也禫祭後值吉祭同月則吉祭畢而復寢若禫祭不值當吉祭之月則逾月而吉祭乃復寢也孔氏以下文不禦於內爲證故從鄭說又按間傳言旣祥復寢者謂大祥後復殯宮之寢與此復寢異

期居廬終喪不禦於內者父在爲母爲妻齊衰期者大功布衰九月者皆三月不禦於內婦人不居廬不寢苫喪父母旣練而歸期九月者旣葬而歸

喪父母謂婦人有父母之喪也旣練而歸練後乃歸夫家也女子出嫁爲祖父母及爲父後之兄弟皆期服九月者謂本是期服而降在大功者此皆哀殺故葬後卽歸也

公之喪大夫俟練士卒哭而歸

雜記曰大夫次於公館以終喪士練而歸言大夫士爲國君喪之禮也此言公者家臣稱有地之大夫爲公也有地大夫之喪其大夫與士治其采地者皆來奔喪大夫則俟小祥而反其所治士則待卒哭而反其所治也【山陰陸氏曰言俟著哀之殺早矣據父母旣練而歸曰旣哀有餘也】

大夫士父母之喪旣練而歸朔日忌日則歸哭於宗室諸父兄弟之喪旣卒哭而歸

命士以上父子皆異宮庻子爲大夫士而遭父母之喪殯宮在適子家旣練各歸其宮至月朔與死之日則往哭於宗子之家謂殯宮也諸父兄弟期服輕故卒哭卽歸也

父不次於子兄不次於弟

疏曰喪卑故尊者不居其殯宮之次也

君於大夫世婦大斂焉爲之賜則小斂焉於外命婦旣加蓋而君至於士旣殯而往爲之賜大斂焉【爲字並去聲】君於大夫及內命婦之喪而視其大斂常禮也若爲之加恩賜則視其小斂也外命婦乃臣之妻其恩輕故君待其大斂入棺加蓋之後而後至也士𨿽卑亦宜有恩賜故亦視其大斂【嚴陵方氏曰小斂在先大斂在後喪事以速爲敬故大斂而往者禮之常小斂而往者爲之賜也】

夫人於世婦大斂焉爲之賜小斂焉於諸妻爲之賜大斂焉於大夫外命婦旣殯而往

疏曰諸妻侄娣及同姓女也同士禮故賜大斂若夫人侄娣尊同世婦當賜小斂已上言君夫人視之皆有常禮而爲之賜則加禮也

大夫士旣殯而君往焉使人戒之主人具殷奠之禮俟於門外見馬首先入門右巫止於門外祝代之先君釋菜於門內祝先升自阼階負墉南面君卽位於阼小臣二人執戈立於前二人立於後擯者進主人拜稽顙君稱言視祝而踴主人踴

大夫士之喪君或以他故不及斂者則殯後亦往先使告戒主人使知之主人具盛饌之奠身自出候於門外見君車前之馬首入立於門東北面巫本在君之前今巫止不入祝乃代巫先君而入君釋菜以禮門神之時祝先由東階以升負墉南面者在房戶之東背壁而向南也主人拜稽顙者以君之臨喪故於庭中北面拜而稽顙也君稱言者君舉其所來之言謂弔辭也祝相君之禮稱言畢而祝踴故君視祝而踴君踴畢主人乃踴也

大夫則奠可也士則出俟於門外命之反奠乃反奠卒奠主人先俟於門外君退主人送於門外拜稽顙若君所臨是大夫喪則踴畢卽釋此殷奠於殯可也若是士喪則主人卑不敢畱君待奠故先出俟於門謂君將去也君使人命其反而奠乃反奠奠畢主人又先俟於門外君去卽拜以送也奠畢出俟大夫與士皆然

君於大夫疾三問之在殯三往焉士疾一問之在殯一往焉君弔則復殯服

殯後主人已成服而君始來弔主人則還著殯時未成服之服蓋苴絰免布深衣也不散帶故小記云君弔𨿽不當免時也主人必免不散麻一則不敢謂君之弔後時又且以君來故新其禮也

夫人弔於大夫士主人出迎於門外見馬首先入門右夫人入升堂卽位主婦降自西階拜稽顙於下夫人視世子而踴奠如君至之禮夫人退主婦送於門內拜稽顙主人送於大門之外不拜

夫人弔則主婦爲喪主故主婦之待夫人猶主人之待君也世子夫人之世子也夫人來弔則世子在前道引其禮如祝之道君故夫人視世子而踴也主人送而不拜者喪無二主主婦已拜主人不當拜也【金華應氏曰君臣之際猶家人也君於外內婦旣殯往夫人於大夫士之家亦往弔之然則弔內子士妻之禮亦在其中矣主人迎而先入門右夫人升而自阼階待夫人猶待君也主婦拜稽顙於下執妾禮猶臣禮也夫人之行世子實侍之世子視祝而踴夫人則視世子而踴也退則送於門外婦人迎送不下堂而特至門者爲所尊變也其來也主人迎於門外送亦如之所以代主婦而伸敬也門外者男子之所有事婦人迎送不出門𨿽對所尊而不敢變也古之君臣猶一體也頭目手足疾痛慘楚彼此無不相應君臣猶一家也父兄子弟吉凶休戚上下無不相闗視之如一體故疾則君三問再問喪則君或撫或踴眞若吾手足之虧折焉視之如一家故君喪則大夫士位乎東世婦士妻位乎西不翅父兄之痛也及臣之有故則君視之夫人視之世子視之眞若子弟之失亡焉然諸婦之至君所惟喪祭爲然詩曰諸宰君婦廢徹不遲諸侯非問疾弔喪則不入諸臣之家夫人之行必與世子偕其動也不苟矣】

大夫君不迎於門外入卽位於堂下主人北面眾主人南面婦人卽位於房中若有君命命夫命婦之命四鄰賔客其君後主人而拜

大夫之臣亦以大夫爲君故曰大夫君也言此大夫君之弔其臣喪也主人不迎於門外此君入而卽堂下之位位在阼階下西向主人在其位之南而北面也此大夫君來弔之時若有本國之君命或有國中大夫及命婦之命或鄰國卿大夫遣使來弔者此大夫君必代主人拜命及拜賔以喪用尊者主其禮故也然此君終不敢如國君專代爲主必以主人在已後待此君拜竟主人復拜也○石梁王氏曰後主人者已在前拜使主人陪後

君弔見屍柩而後踴

前章旣殯而君往是不見屍柩也乃視祝而踴此言見屍柩而後踴似與前文異舊說殯而未塗則踴塗後乃不踴未知是否

大夫士若君不戒而往不具殷奠君退必奠

以君之來告於死者且以爲榮也

君大棺八寸屬【燭】六寸椑【僻】四寸上大夫大棺八寸屬六寸下大夫大棺六寸屬四寸士棺六寸

君國君也大棺最在外屬在大棺之內椑又在屬之內是國君之棺三重也寸數以厚薄而言

君裏【裏】棺用朱緑用雜金鐕【玆甘反】大夫裏棺用緑用牛骨鐕士不緑

疏曰裏棺謂以繒貼棺裏也朱繒貼四方緑繒貼四角鐕釘也用金釘以琢朱緑著棺也大夫四面四角緑士不緑者悉用也亦用大夫牛骨鐕○石梁王氏曰用牛骨爲釘不可從【臨川吳氏曰按定本近是蓋裏棺兼用緑色無義疏說分二色貼四邊貼四隅亦無義且未詳何據若依定本以緑爲琢則朱句絕琢字屬下句士用裏棺與大夫同但不用釘琢之爲異爾】

君蓋用漆三衽三束大夫蓋用漆二衽二束士蓋不用漆二衽二束

蓋棺之蓋板也用漆謂以漆塗其合縫用衽處也衽束並說見檀弓

君大夫鬊【舜】爪實於緑【角】中士埋之

鬊亂髮也爪手足之爪甲也生時積而不棄今死爲小囊盛之而實於棺內之四隅故讀緑爲角四角之處也士則以物盛而埋之耳

君殯用輴【春】櫕【才冠反】至於上畢塗屋大夫殯以幬【燾】櫕至於西序塗不曁於棺士殯見衽塗上帷之

君諸侯也輴盛柩之車也殯時以柩置輴上櫕猶叢也叢木於輴之四面至於棺上畢盡也以泥盡塗之此櫕木似屋形故曰畢塗屋也大夫之殯不用輴其棺一面貼西序之壁而櫕其三面上不爲屋形但以棺衣覆之幬覆也故言大夫殯以幬櫕至於西序也塗不曁於棺者天子諸侯之櫕木廣而去棺逺大夫櫕狹而去棺近所塗者僅僅不及於棺而已士殯掘肂以容棺肂卽坎也棺在肂中不沒其蓋縫用衽處猶在外而可見其衽以上亦用木覆而塗之帷幛也貴賤皆有帷故惟朝夕之哭乃褰舉其帷耳所以帷者鬼神尙幽闇故也此章以檀弓參之制度不同

熬君四種【上聲】八筐大夫三種六筐士二種四筐加魚臘焉

熬以火煼谷令熟也熟則香置之棺旁使蚍蜉聞香而來食免侵屍也四種黍稷稻粱也每種二筐三種黍稷粱二種黍稷也加魚與臘筐同異未聞○石梁王氏曰棺旁用熬谷加魚臘不可從

飾棺君龍帷三池

疏曰君諸侯也帷栁車邊障也以白布爲之王侯皆畫爲龍故云君龍帷也池者織竹爲籠衣以靑布掛於栁上荒邊端象宮室承霤天子四注屋四面承霤栁亦四池諸侯屋亦四注而栁降一池闕後故三池也

振容

振容者振動容飾也以靑黃之繒長丈餘如幡畫爲雉懸於池下爲容飾車行則幡動故曰振容也

黼荒火三列黻【弗】三列

荒蒙也栁車上覆謂鼈甲也緣荒邊爲白黑斧文故云黼荒荒之中央又畫爲火三行故云火三列又畫兩已相背爲三行故云黻三列

素錦褚加僞【帷】荒

素錦白錦也褚屋也荒下用白錦爲屋象宮室也加帷荒者帷是邊墻荒是上蓋褚覆竟而加帷荒於褚外也

纁紐六

上蓋與邊墻相離故又以纁帛爲紐連之兩旁各三凡六也

齊【如字】五采五貝

齊者臍之義以當中而言謂鼈甲上當中形圓如車之蓋髙三尺徑二尺餘以五采繒衣之列行相次五貝者又連貝爲五行交絡齊上也

黼翣二黻翣二畫翣二皆戴圭

翣形似扇木爲之在路則障車入槨則障柩二畫黼二畫黻二畫雲气六翣之兩角皆戴圭玉也

魚躍拂池

以銅魚懸於池之下車行則魚跳躍上拂於池魚在振容間也

君纁戴六

戴猶值也用纁帛系棺紐著栁骨棺之橫束有三每一束兩邊各屈皮爲紐三束則六紐今穿纁戴於紐以系栁骨故有六戴也

纁披【去聲】六

亦用絳帛爲之以一頭系所連栁纁戴之中而出一頭於帷外人牽之每戴系之故亦有六也謂之披者若牽車登髙則引前以防軒車適下則引後以防翻車欹左則引右欹右則引左使不傾覆也已上並孔說

大夫畫帷二池不振容畫荒火三列黻三列素錦禇纁紐二紐二齊三采三貝黻翣二畫翣二皆戴綏【而追反】魚躍拂池大夫戴前纁後披亦如之

畫帷畫爲雲气也二池一云兩邊各一一云前後各一畫荒亦畫爲雲气也齊三采絳黃黒也皆戴綏者用五來羽作蕤綴翣之兩角也披亦如之謂色及數悉與戴同也

士布帷布荒一池揄【搖】絞【爻】纁紐二緇紐二齊三采一貝畫翣二皆戴綏士戴前纁後緇二披用纁

布帷布荒皆白布不畫也一池在前揄搖翟也雉類靑質五色絞靑黃之繒也畫翟於絞繒在池上戴當棺束每束各在兩邊前頭二戴用纁後二用緇二披用纁者據一邊前後各一披故云二披若通兩邊言之亦四披也【山陰陸氏曰天子八翣皆戴璧諸侯六翣皆戴圭大夫四翣士二翣皆戴綏戴玉者必戴綏戴綏者未必戴玉綏旐也】

君用輴【春】四綍二碑禦棺用羽葆大夫葬用輴【船】二綍二碑禦棺用茅士用國【船】車二綍無碑比【卑】出宮禦棺用功布

此章二輴字一國字注皆讀爲輇船音然以檀弓諸侯輴而設幬言之則諸侯殯得用輴豈不得用輴乎今讀大夫用輴與國字並作船音君用輴音春○天子之窆用大木爲碑謂之丰碑諸侯謂之桓楹碑綍詳見檀弓禦棺羽葆並見雜記功布大功之布也輇車雜記作輲字

凡封【窆】用綍去碑負引【去聲】君封以衡大夫士以咸【緘】君命毋嘩以鼓封大夫命毋哭士哭者相止也

三封字皆讀爲窆謂下棺也○疏曰下棺時將綍一頭系棺緘又將一頭繞碑間鹿盧所引之人在碑外背碑而立負引者漸漸應鼓聲而下故云用綍去碑負引也以衡謂下棺時別以大木爲衡貫穿棺束之緘平持而下備傾頓也以緘者以綍直系棺束之緘而下也命毋嘩戒止其諠嘩也以鼓封擊鼓爲負引者縱捨之節也命毋哭戒止哭聲也士則眾哭者自相止而已

君松槨大夫栢槨士雜木槨

天子栢槨故諸侯以松大夫同於天子者卑逺不嫌僭也

棺槨之間君容柷【昌六反】大夫容壺士容甒【武】

柷樂器形如桶壺漏水之器一說壺甒皆盛酒之器此言闊狹之度古者棺外槨內皆有藏器也【嚴陵方氏曰柷方二尺四寸深一尺八寸壺大一石甒五斗則其所容之大小可知君必以柷則與狄人設階同義】

君裏槨虞筐大夫不裏槨士不虞筐

疏曰盧氏𨿽有解釋鄭云未聞今不錄

禮記大全卷二十一

欽定四庫全書

禮記大全卷二十二

明胡廣等撰

祭法第二十三【吳興沈氏曰祭法自燔柴於泰壇祭天也以至終篇卽書肆類於上帝禋於六宗朢秩於山川徧於羣神之義疏也上只添禘郊祖廟一叚】

祭法有虞氏禘黃帝而郊嚳祖顓頊而宗堯夏后氏亦禘黃帝而郊鯀祖顓頊而宗禹殷人禘嚳而郊冥祖契【息列反】而宗湯周人禘嚳而郊稷祖文王而宗武王國語曰有虞氏禘黃帝而祖顓頊郊堯而宗舜夏后氏禘黃帝而祖顓頊郊鯀而宗禹商人禘嚳而祖契郊冥而宗湯周人禘嚳而郊稷祖文王而宗武王○石梁王氏曰此四代禘郊祖宗諸經無所見多有可疑雜以緯書愈紛錯矣○劉氏曰虞夏殷周皆出黃帝黃帝之曽孫曰帝嚳堯則帝嚳之子也黃帝至舜九世至禹五世以世次言堯禹兄弟也按詩傳姜嫄生棄爲后稷簡狄生契爲司徒稷契皆堯之弟契至冥六世至湯十四世后稷至公劉四世至大王十三世四代禘郊祖宗之說鄭氏謂經文差互今以成周之禮例而推之有天下者立始祖之廟百世不遷又推始祖所自出之帝祭於始祖之廟而以始祖配之則虞夏皆當以顓頊爲始祖而禘黃帝於顓頊之廟祭天於郊則皆當以顓頊配也殷當以契爲始祖而禘帝嚳於契廟郊則當以契配也至於祖有功而宗有徳則舜之曽祖句芒嘗有功可以爲祖今旣不祖之矣瞽瞍頑而無徳非所得而宗者故當祖嚳而宗堯也蓋舜受天下於堯堯受之於嚳故堯授舜而舜受終於文祖蘇氏謂卽嚳廟也舜授禹禹受命於神宗卽堯廟也卽是可以知虞不祖句芒而祖嚳不宗瞽瞍而宗堯也明矣先儒謂配天必以始祖配帝必以父以此宗字卽爲宗祀明堂之宗故疑舜當宗瞽瞍不當宗堯竊意五帝官天下自虞以上祖功宗徳當如鄭注尙徳之說三王家天下則自當祖宗所親然鯀嘗治水而殛死有以死勤事之功非瞽瞍比也故當爲祖但亦不當郊耳冥亦然由是論之則經文當云有虞氏禘黃帝而郊頊祖嚳而宗堯夏后氏亦禘黃帝而郊頊祖鯀而宗禹殷人禘嚳而郊契祖冥而宗湯周人禘嚳而郊稷祖文王而宗武王如此則庶乎其無疑矣大抵祖功宗徳之宗與宗祀明堂之宗不同祖其有功者宗其有徳者百世不遷之廟也宗祀父於明堂以配上帝者一世而一易不計其功徳之有無也有虞氏宗祀之禮未聞借使有之則宗祀瞽瞍以配帝自與宗堯之廟不相妨但虞不傳子亦無百世不遷之義耳○今按以此章之宗爲宗其有徳者自無可疑但殷有三宗不惟言宗湯則未能究其說也【馬氏曰禘者三年一祫五年一禘之禘郊者郊天於圜丘之郊祖者所以祖有功宗者所以宗有徳先王四時之祭則有常禮以常禮爲未足以極其追遠之意而又爲禘以祭則及其所出之祖先王宗廟之制則有常數以常數爲未足盡祭享之意而又立廟以尊之則及於所祖宗之廟禮不王不禘王者禘其祖之所自出以傳考之虞夏者黃帝之所自出也故虞夏禘黃帝商周者嚳之所自出故商周禘帝嚳】

燔【煩】柴於泰壇祭天也瘞【於滯反】埋於泰折祭地也用騂犢

燔燎也積柴於壇上加牲玉於柴上乃燎之使气達於天此祭天之禮也泰壇卽圜丘泰者尊之之辭瘞埋牲幣祭地之禮也泰折卽方丘折如磬折折旋之義諭方也周禮陽祀用騂牲陰祀用黝牲此並言騂犢者以周人尙赤而所謂陰祀者或是他祀歟【馬氏曰燔柴於泰壇所謂祭天於地上圜丘瘞埋於泰折所謂祭地於澤中方丘謂之圜丘方丘以其出於自然也謂之泰壇泰折以其出於人力也折旋中矩矩方也泰折卽所謂方丘言燔柴於泰壇則知瘞埋於泰折者故也】

埋少牢於泰昭祭時也相【祖】近【迎】於坎壇祭寒暑也王宮祭日也夜明祭月也幽宗【如字】祭星也雩宗祭水旱也四坎壇祭四方也山林川谷丘陵能出云爲風雨見【現】怪物皆曰神有天下者祭百神諸侯在其地則祭之亡其地則不祭

泰昭壇名也祭時祭四時也相近當爲祖迎字之誤也寒暑一往一來往者祖送之來者迎這之周禮仲春晝迎暑仲秋夜迎寒則送之亦必有其禮也坎以祭寒壇以祭暑亡其地謂見削奪也○方氏曰天無二日土無二王則王有日之象而宮乃其居也故祭日之壇曰王宮日出於晝月出於夜則夜爲月之時而明乃其用也故祭月之坎曰夜明幽以言其隠而小也子曰視日月而知眾星之蔑故祭星之所則謂之幽宗焉吁而求雨之謂雩主祭旱言之耳兼祭水者雨以時至則亦無水患也幽雩皆謂之宗者宗之爲言尊也書曰禋於六宗詩曰靡神不宗無所不用其尊之謂也泰壇泰折不謂之宗者天地之大不嫌於不尊也四方百物之神也方有四而位則八若干位西北艮位東北坎位正北震位正東皆陽也坤西南巽東南離正南兌正西皆陰也故有坎有壇而各以四焉【延平周氏曰月爲陰而盛於夜故曰夜明於星謂之幽者以對月而言則月爲明而星爲幽也水旱必謂之雩者以祭旱爲主蓋陰中之陽升則爲雨故雩祭所以助達陰中之陽者也四坎壇祭四方豈蠟之祭四方百物之神若先嗇之類則祭於壇若水庸之類則祭於坎歟】

大凡生於天地之間者皆曰命其萬物死皆曰折人死曰鬼此五代之所不變也七代之所更【平聲】立者禘郊祖宗其餘不變也

五代唐虞三代也加顓頊帝嚳爲七代舊說五代始黃帝然未聞黃帝禘郊祖宗之制恐未然○方氏曰人物之生數有長短分有小大莫不受制於天地故大凡生者曰命及其死也物謂之折言其有所毀也人謂之鬼言其有所歸也不變者不攺所命之名也更立者更立所祭之人也名旣當於實故無事乎變人旣異於世故必更而立焉名之不變止自堯而下者蓋法成於堯而已由堯以前其法未成其名容有變更也更立不及於黃帝者七代同出於黃帝而已黃帝垂統於上七代更立於下故也其餘不變者謂禘郊祖宗之外不變也若天地日月之類其庸可變乎【長樂陳氏曰五代所不變者命與折鬼之名也七代所更立者郊禘祖宗之祭也名生於事之實祭出於人之情黃帝而上事有其實而未必有其名故黃帝正名百物以至堯也舜也夏也殷也周也於其三者之名當同之而不變此所謂五代所不變也伏羲而上有其情而未備其祭故伏羲佃漁以備其祭至於黃帝也神農也堯也舜也夏也殷也周也於其所祭之人有所更立此謂七代更立者也然名則起於黃帝而近祭則起於伏羲而逺者何也蓋事之實漸文於後世而人之情固隆於上世此名與祭所以遠近之不同耳】

天下有王分地建國置都立邑設廟祧壇墠而祭之乃爲親疏多少之數

方氏曰分地建國置都立邑所以尊賢也設廟祧壇墠而祭之所以親親也親親不可以無殺故爲親疏之數焉尊賢不可以無等故爲多少之數焉有昭有穆有祖有考親疎之數也以七以五以三以二多少之數也

是故王立七廟一壇一墠曰考廟曰王考廟曰皇考廟曰顯考廟曰祖考廟皆月祭之逺廟爲祧有二祧享嘗乃止去祧爲壇去壇爲墠壇墠有禱焉祭之無禱乃止去墠曰鬼

七廟三昭三穆與太祖爲七也一壇一墠者七廟之外又立壇墠各一起土爲壇除地曰墠也考廟父廟也王考祖也皇考曽祖也顯考髙祖也祖考始祖也始祖百世不遷而髙曽祖禰以親故此五廟皆毎月一祭也逺廟爲祧言三昭三穆之當逓遷者其主藏於二祧也古者祧主藏於太祖廟之東西夾室至周則昭之遷主皆藏文王之廟穆之遷主皆藏武王之廟也此不在月祭之例但得四時祭之耳故云享嘗乃止去祧爲壇者言世數逺不得於祧處受祭故云去祧也祭之則爲壇其又逺者亦不得於壇受祭故云去壇也祭之則爲墠然此壇墠者必須有祈禱之事則行此祭無祈禱則止終不祭之也去墠則又遠矣𨿽有祈禱亦不及之故泛然名之曰鬼而已○今按此章曰王立七廟而以文武不遷之廟爲二祧以足其數則其實五廟而已若商有三宗則爲四廟乎壇墠之主藏於祧而祭於壇墠猶之可也直謂有禱則祭無禱則止則大祫升毀廟之文何用乎又宗廟之制先儒講之甚詳未有舉壇墠爲言者周公三壇同墠非此義也又諸儒以周之七廟始於共王之時夫以周公制作如此其盛而宗廟之制顧乃下同列國吾知其必不然矣然則朱子然劉歆之說豈無見乎鄭注此章謂祫乃祭之蓋亦覺記者之失矣

諸侯立五廟一壇一墠曰考廟曰王考廟曰皇考廟皆月祭之顯考廟祖考廟享嘗乃止去祖爲壇去壇爲墠壇墠有禱焉祭之無禱乃止去墠爲鬼

諸侯太祖之廟始封之君也月祭三廟下於天子也顯考祖考四時之祭而已去祖爲壇者髙祖之父𨿽遷主寄太祖之廟而不得於此受祭若有祈禱則去太祖之廟而受祭於壇也去壇而受祭於墠則髙祖之祖也

大夫立三廟二壇曰考廟曰王考廟曰皇考廟享嘗乃止顯考祖考無廟有禱焉爲壇祭之去壇爲鬼

大夫三廟有廟而無主其當遷者亦無可遷之廟故有禱則祭於壇而已然墠輕於壇今二壇而無墠者以太祖𨿽無廟猶重之也去壇爲鬼謂髙祖若在遷去之數則亦不得受祭於壇祈禱亦不得及也

適【的】士二廟一壇曰考廟曰王考廟享嘗乃止皇考無廟有禱焉爲壇祭之去壇爲鬼

適士上士也天子上中下之士及諸侯之上士皆得立二廟

官師一廟曰考廟王考無廟而祭之去王考爲鬼官師者諸侯之中士下士爲一官之長者得立一廟祖禰共之曽祖以上若有所禱則就廟薦之而已以其無壇也

庶士庶人無廟死曰鬼

庶士府史之屬死曰鬼者謂𨿽無廟亦得薦之於寢也王制云庶人祭於寢【馬氏曰分地建國置都立邑𨿽其地之大小不同要之不出於孝饗而已說者以爲七廟之中祧廟二則爲文武之廟其說非也遠廟爲祧而二祧之廟止於享嘗而已苟文武之廟而祭止享嘗亦非先王所以尊祖宗之意也祧者有去之意說者以爲從兆者則以禮示之如孟子所謂爲之兆而有始之意也親盡而服窮祧所以去之以有可毀之理而毀之不可以無漸故去祧爲壇去壇爲墠二祧廟享嘗乃止則有常禮也至於壇墠無禱乃止則無常禮也去墠爲鬼則與庶人同凡此者皆先王親親之殺也天子之廟其常數止於七而其功徳之大則數有加焉至諸侯止五廟而已𨿽有功徳而數不增𨿽無功徳而數不減先王之禮如此也王制所謂太祖則無可毀之理此天子諸侯大夫之廟而曰去祖爲壇則祖有可毀之理何也蓋祭法爲無功徳者言之王制爲有功徳者言之此其所以不同也】

王爲羣姓立社曰大【泰】社王自爲立社曰王社諸侯爲百姓立社曰國社諸侯自爲立社曰侯社大夫以下成羣立社曰置社

疏曰太社在庫門之內右王社所在書傳無文崔氏云王社在借田王所自祭以供粢盛國社亦在公宮之右侯社在借田置社者大夫以下包士庶成羣聚而居滿百家以上得立社爲眾特置故曰置社○方氏曰王有天下故曰羣姓諸侯有一國故曰百姓而已天子曰兆民諸侯曰萬民亦此之意【馬氏曰社者土神而有生物之功故王諸侯大夫立社皆所以教民美報而有反本復始之意也王謂之王社諸侯有君之道謂之國社謂之侯社至於大夫以下皆北面之臣則謂之置社長樂陳氏曰有天下之社有一國之社有眾人之社有一人之社有失國之社大社天下之社也國社一國之社也王社侯社一人之社也喪國之社屋之失國之社也三社之制大社爲大此孟子所謂民爲貴社稷次之君爲輕也喪國之社天子所以爲戒則又次於王社矣以言安不可以忘危也書曰夏社禮與春秋曰亳社皆以爲戒而已然則諸侯有國社侯社與春秋之亳社亦三社矣天子之社在雉門之右而綿詩曰乃立應門繼之曰乃立冢土冢土社也則諸侯之社亦在門內也天子之牲太牢則諸侯當用少牢若郊特牲曰社事單出裏丘乘供粢盛此大夫以下之社也社稷之重於古也如此而孟子曰旱漧水溢則變置社稷夫水旱者天事也人事不勝故天變見於時而社稷土示也豈其罪哉然則謂之變者猶曰以變置諸侯爾】

王爲羣姓立七祀曰司命曰中霤曰國門曰國行曰泰厲曰戶曰竈王自爲立七祀諸侯爲國立五祀曰司命曰中霤曰國門曰國行曰公厲諸侯自爲立五祀大夫立三祀曰族厲曰門曰行適士立二祀曰門曰行庶士庶人立一祀或立戶或立竈

司命見周禮中霤門行戶竈見月令泰厲古帝王之無後者公厲古諸侯之無後者族厲古大夫之無後者左傳云鬼有所歸乃不爲厲以其無所歸或爲人害故祀之又按五祀之文散見經傳者非一此言七祀三祀二祀一祀之說殊爲可疑曲禮大夫祭五祀注言殷禮王制大夫祭五祀注謂有地之大夫皆未可詳【馬氏曰聖足以饗帝孝足以饗親至於七祀之微有所不廢者所謂禮猶體之意也命降於五祀謂之制度自上而下降殺以兩故王立七祀則諸侯立五大夫三士庶人一皆以其制度之所自出也命者所以司其生厲者所以司其過以至於出入起居飲食之際莫不有神以司之凡有形有气者皆不能逃於此此其所以戶竈門行之間一皆有以祭之也七祀之祭莫不各以其時各以其儀月令所載是也】

王下祭殤五適子適孫適曽孫適孫適來孫諸侯下祭三大夫下祭二適士及庶人祭子而止

方氏曰孫之子爲來者以其世數𨿽逺方來而未已也以尊祭卑故曰下祭○石梁王氏曰庶殤全不祭恐非【金華應氏曰祭殤之數尊者所及逺卑者所及近澤有厚薄則禮有隆殺也徳厚者流光旣上及其祖又下及其殤祭及於五所祭者逺也祭止於適所重者正統也不混殽也】

夫聖王之制祭祀也法施於民則祀之以死勤事則祀之以勞定國則祀之能禦大菑則祀之能捍大患則祀之此五者所當祭祀也下文可見【嚴陵方氏曰聖王者言其有徳又有位也有徳而無其位有位而無其徳皆不可制祭祀旣曰祭又曰祀者蓋祭者祀之事祀者祭之道聖王之制祭祀豈徒事其末爲哉故下皆言祀而不言祭也麤而不可不陳者法也施則所以陳之也勤故能免乎難定故能止乎一事欲免乎難而已故於事曰勤國欲止乎一而已故於國曰定言以死勤事則不敢偸生以勞定國則不敢自逸菑在天也可禦而已患在人也故可亢焉有一於此則皆在所祀也故每以祀言之聖王之制祭祀凡以有功烈於民而已故以法施於民爲首有民必有事故以以死勤事繼之民者國之本也事者國之治也故以以勞定國繼之國有民事爲有常菑患爲有變故以禦大菑捍大患繼之】

是故厲山氏之有天下也其子曰農能殖百谷夏之衰也周棄繼之故祀以爲稷

厲山氏一云烈山氏炎帝神農也其後世子孫有名柱者能殖百谷作農官因名農見國語棄見舜典稷谷神也

共【恭】工氏之霸九州也其子曰后土能平九州故祀以爲社左傳言共工氏以水紀官在炎帝之前太昊之後社土神也

帝嚳能序星辰以著眾

序星辰知推步之法也著眾謂使民占星象而知休作之也

堯能賞【句】均刑法【句】以義終

能賞當其功也均刑法當其罪也以義終禪位得人也

舜勤眾事而野死

巡守而崩也○石梁王氏曰舜死蒼梧之說不可信鄭氏謂因徵有苗尢不可信

鯀鄣【章】鴻水而殛死禹能修鯀之功

鄣壅塞之也修者繼其事而攺正之○石梁王氏曰祀禹非祀鯀也

黃帝正名百物以明民共【恭】財顓頊能修之

正名百物者立定百物之名也明民使民不惑也共財供給公上之賦斂也

契爲司徒而民成

司徒教官之長民成化民成俗也

冥勤其官而水死

冥卽冥也月令冬之神水死未聞

湯以寛治民而除其虐

書曰克寛克仁又言代虐以寛

文王以文治武王以武功去【上聲】民之菑【災】此皆有功烈於民者也

陳氏曰自農棄至堯自黃帝至契法施於民者也舜鯀與冥以死勤事者也禹修鯀功以勞定國者也湯除其虐文武之去民菑能禦大菑能捍大患者也

及夫日月星辰民所瞻仰也山林川谷丘陵民所取財用也非此族也不在祀典

族類也祀典祭祀之典籍【嚴陵方氏曰言日月星辰而不言天言山林川谷丘陵而不言地者以天地之功至大祀典所不得而言故也】

祭義第二十四【嚴陵方氏曰陳乎外者祭之法存乎中者祭之義君子之於祭豈徒拘法之末爲哉亦以其有義存焉爾郊特牲曰禮之所尊尊其義也非謂是歟此篇言祭則以義爲主故以是名之若冠昏射燕聘與鄕飲酒皆言義者亦此意】

祭不欲數【朔】數則煩煩則不敬祭不欲防防則怠怠則忘是故君子合諸天道春禘【禴】秋甞霜露旣降君子履之必有淒愴【初亮切】之心非其寒之謂也春雨露旣濡君子履之必有怵之心如將見之樂以迎來哀以送往故禘【禴】有樂而甞無樂

王制言天子諸侯宗廟之祭春礿夏禘秋嘗冬烝注云夏殷之祭名周則春祠夏禴秋嘗冬烝也郊特牲饗禘有樂而食嘗無樂禘讀爲禴然則此章二禘字亦皆當讀爲禴也但祭統言大嘗禘升歌淸廟下管象與那詩言庸鼓有斁萬舞有奕下云顧予烝嘗是殷周秋冬之祭不可言無樂也此與郊特牲皆云無樂未詳○鄭氏曰迎來而樂樂親之將來也送去而哀哀其享否不可知也○方氏曰於雨露言春則知霜露之爲秋矣霜露言非其寒則雨露爲非其溫之謂矣雨露言如將見之則霜爲如將失之矣蓋春夏所以迎其來秋冬所以送其往也【毗陵慕容氏曰數則煩爲無敬怠則忘爲無愛愛敬忘於中動而僞爲無所不至矣先王以愛敬出於誠心非可以僞爲也故因天道之自然而行禘嘗之禮疏數之宜非出於人爲故能盡祭之義○延平黃氏曰雨露旣濡則萬物感陽以生霜露旣降則萬物感陰以死萬物以生之時君子不忍致死於其親且謂其與物而來矣故樂以迎之萬物以死之時君子不敢致生於其親且謂其與物而往矣故哀以送之孝子之祭有送往之哀而不及樂是謂弗仁有迎來之樂而不及哀是謂弗智】

致齊【齋】於內散【上聲】齊於外齊之日思其居處思其笑語思其志意思其所樂【五教反】思其所嗜齊三日乃見其所爲【去聲】齊者

五其字及下文所爲皆指親而言○疏曰先思其粗漸思其精故居處在前樂嗜居後【嚴陵方氏曰齊於內所以愼其心齊於外所以防其物防齊若所謂不飲酒不茹葷之類齊三日則致齊而已必致齊然後見其所爲齊者思之至故也○毗陵慕容氏曰心之官曰思思有所至則無所不逹天不以欲惡哀樂二其心而致一於其所祭故無形之中視有所見無聲之中聴有所聞皆其思之所能逹親之居處笑語志意樂嗜往而不反非有實也夫豈形體之所能交哉思之所至足以通之矣齊之三日乃見其所爲齊者言思之至𨿽親之不可見者如見其存微之顯誠之不可揜也如此】

祭之日入室僾【愛】然必有見【現】乎其位周還【旋】出戶肅然必有聞乎其容聲出戶而聽愾【若代反】然必有聞乎其嘆息之聲

入室入廟室也僾然彷佛之貌見乎其位如見親之在神位也周旋出戶謂薦俎酌獻之時行步周旋之間或自戶內而出也肅然儆惕之皃容聲舉動容止之聲也愾然太息之聲也【張子曰僾然見乎其位愾然聞乎其嘆息齊之至則祭之日自然如此○馬氏曰入廟而升堂則僾然見乎其位薦腥而出戶則肅然必有聞乎其容聲已薦出戶而聴則愾然必有聞乎其嘆息之聲此祭之序也僾然言其皃肅然言其容愾然言其气】

是故先王之孝也色不忘乎目聲不絕乎耳心志嗜欲不忘乎心致愛則存致慤則著著存不忘乎心夫安得不敬乎君子生則敬養【去聲】死則敬享思終身弗辱也致愛極其愛親之心也致慤極其敬親之誠也存以上文三者不忘而言著以上文見乎其位以下三者而言不能敬則養與享祗以辱親而已【嚴陵方氏曰色不忘乎目常若承顏之際也聲不絕乎耳常若聴命之際也愛言追念之思慤言想見之誠致其愛矣親𨿽亡而猶存致其慤矣神𨿽微而猶著孔子曰祭如在祭神如神在非謂是歟○慶源輔氏曰天地之性人爲貴人之行莫大於孝乃人之心也先王能存其心故父母之容色自不忘於目父母之聲音自不絕於耳父母之心志嗜欲自不忘乎心此固非勉彊矯拂之所能然也亦致吾心之愛與敬而已故曰致愛則存致慤則著愛則心也故曰存慤則誠也故曰著存𨿽若存於內著𨿽若著於外然誠不可以內外言故終之以著存不忘於心著存不忘乎心則洋洋乎如在其上如在其左右不可度思矧可射思夫安得不敬乎又曰一息不敬則絕於理絕於理則辱其親矣故生則敬養死則敬享是乃思終身弗辱也】

君子有終身之喪忌日之謂也忌日不用非不祥也言夫日誌有所至而不敢盡其私也

忌日親之死日也不用不以此日爲他事也非不祥言非以死爲不祥而避之也夫日猶此日也志有所至者此心極於念親也不敢盡其私此私字如不有私財之私言不敢盡心於己之私事也

惟聖人爲能饗帝孝子爲能饗親饗者鄕【去聲】也鄕之然後能饗焉是故孝子臨屍而不怍君牽牲夫人奠盎君獻屍夫人薦豆卿大夫相【去聲】君命婦相夫人齊齊【如字】乎其敬也愉愉乎其忠也勿勿諸其欲其饗之也

臨屍不怍則其鄕親之心致愛致慤可知矣奠盎設盎齊之奠也齊齊整肅之皃愉愉其忠有和順之實也勿勿猶切切也諸語辭猶然也【石林葉氏曰聖人具天道其徳同乎帝故饗帝帝必有天也孝子具人道其仁篤於親故饗親親必有祖也推其祖以配天推其親以配上帝亦孝子之事離而言之則異故曰聖人之徳無以加於孝乎志之所鄕然後能饗故聖人推其尊尊之義以向乎天孝子推其親親之仁以向乎親○江陵項氏曰以人而交於神非惻怛純至與之俱化者不能逹也故曰惟聖人爲能享帝孝子爲能饗親仁人之心與天地爲一體孝子之心與父母爲一人】

文王之祭也事死者如事生思死者如不欲生忌日必哀稱諱如見親祀之忠也如見親之所愛如欲色然其文王與【平聲】詩云明發不寐有懷二人文王之詩也祭之明日明發不寐饗而致之又従而思之祭之日樂【洛】與哀半饗之必樂已至必哀

如不欲生似欲隨之死也宗廟之禮上不諱下故有稱諱之時如祭髙祖則不諱曽祖以下也如欲色然言其想象親平生所愛之物如見親有欲之之色也詩小雅小宛之篇明發自夜至光明開發之時也詩本謂宣王永懷文王武王之功烈此借以諭文王念父母之勤耳文王之詩言此詩足以詠文王也饗之必樂迎其來也已至而禮畢則往矣故哀也【嚴陵方氏曰事死如事生所謂祭如在也思死如不欲生所謂至痛極也忌日必哀所謂有終身之喪也稱諱如見親所謂聞名心瞿也明發者自夜至光明開發時也祭之明日猶且如此而況祭之正日乎於將祭而齊焉則逆思其所以去故曰饗而致之又従而思之祭之日樂與哀半者以其饗之必樂已至必哀故也饗之必樂則樂致其來已至必哀則哀思其去前經言樂以迎來哀以送往正謂是矣○長樂陳氏曰君子之於親生事之以禮故事之之日喜與懼半所謂父母之年不可不知一則以喜一則以懼是也死祭之以禮故祭之之日樂與哀半所謂享之必樂已至必哀是也已至必哀原其始也哀以送往要其終也】

仲尼嘗奉薦而進其親也慤其行也趨趨【促】以數【朔】巳祭子贛問曰子之言祭濟濟【上聲】漆漆【切】然今子之祭無濟濟漆漆何也子曰濟濟者容也逺也漆漆者容也自反也容以逹若容以自反也夫何神明之及交夫何濟濟漆漆之有乎反饋樂成薦其薦俎序其禮樂備其百官君子致其濟濟漆漆夫何恍【晃】惚【忽】之有乎夫言豈一端而已夫各有所當【去聲】也

嘗秋祭也奉薦而進進於屍也親身自執事也慤専謹貌趨趨讀爲促促行步迫狹也數舉足頻也皆不事威儀之貌子貢待祭畢以夫子所嘗言者爲問蓋怪其今所行與昔所言異也夫子言濟濟者眾盛之容也逺也言非所以接親親也漆漆者専致之容也自反猶言自修整也若及也容之疏逺及容之自反者夫何能交及於神明乎我之自祭何可有濟濟漆漆乎言以誠慤爲貴也若言天子諸侯之祭屍初在室後出在堂更反入而設饋作樂旣成主人薦其饋食之豆與牲體之俎先時則致敬以交於神明至此則序禮樂備百官獻酬往復凡助祭之君子各以威儀相尙而致其濟濟漆漆之容當此之際何能有思念慌惚交神之心乎各有所當言各有所主謂濟濟漆漆乃宗廟中賓客之容非主人之容也主人之事親宜慤而趨數也【延平周氏曰濟濟之容逺也而漆漆之容自反也逺而自反非主祭容特其助祭者之容耳故孔子之言祭則濟濟漆漆而親奉祭則慤而趨數者蓋言之各有所當也】

孝子將祭慮事不可以不豫比【卑】時具物不可以不備虛中以治之

比時及時也謂當行禮之時具物陳設器饌之屬虛中淸明在躬心無雜念也【慶源輔氏曰事不可以不豫慮物不可以不先備及祭則虛中以治之耳一有不豫一有不備則有以動吾之心虧吾之誠非與神明交之道也】

宮室旣修墻屋旣設百物旣備夫婦齊戒沐浴奉承而進之洞洞乎屬屬乎如弗勝【平聲】如將失之其孝敬之心至也與【平聲】薦其薦俎序其禮樂備其百官奉承而進之於是諭其志意以其慌惚以與神明交庶或饗之庶或饗之孝子之志也

洞洞屬屬見禮器兩言奉承而進之上謂主人下謂助祭者諭其志意祝以孝告也【延平周氏曰洞洞言其幽深屬屬言其聮續備其百官者言助祭之百官也】

孝子之祭也盡其慤而慤焉盡其信而信焉盡其敬而敬焉盡其禮而不過失焉進退必敬如親聽命則或使之也

盡其慤而爲慤盡其信而爲信盡其敬而爲敬言無一毫之不致其極也禮有常經不可以私意爲隆殺故曰盡其禮而不過失焉進退之間其敬心之所存如親聆父母之命而若有使之者亦前章著存之意【嚴陵方氏曰盡其慤所謂慤善不違身也盡其信所謂致其誠信也盡其敬所謂與其忠敬也盡其禮謂祭之以禮也不過則當其事不失則得其道○石林葉氏曰慤者信之始信者慤之著敬者禮之質禮者敬之文四者於祭祀無不盡而獨於禮不敢過失者明其誠謹與物爲稱也】

孝子之祭可知也其立之也敬以詘【屈】其進之也敬以愉其薦之也敬以欲退而立如將受命已徹而退敬齊【如字】之色不絕於面孝子之祭也立而不詘固也進而不愉疏也薦而不欲不愛也退立而不如受命敖【傲】也已徹而退無敬齊之色而忘本也如是而祭失之矣方氏曰孝子之祭可知者言觀其祭可以知其心也立之者方待事而立也進之者旣従事而進也薦之者奉物而薦也退而立者進而復退也已徹而退者旣薦而後徹也蓋退而立則少退而已已徹而退則於是乎退焉此其所以異也立之敬以詘則身之屈而爲之變焉故立而不詘固也進之敬以愉則色之愉而致其親焉故進而不愉疏也薦之敬以欲則心之欲而冀其享焉故薦而不欲不愛也退而立如將受命則順聴而無所忽焉故退立而不如受命敖也已徹而退敬齊之色不絕於面則愼終如始矣故已徹而退無敬齊之色而忘本也【毗陵慕容氏曰君子以所性爲本故能達而爲容貌敬齊之色不絕於面有本者如是也今無焉是忘其本也心勿忘則有本本存則有其容矣此表裏之符也覩其容如此則知非有本者故曰如是而祭失之矣由前而祭則可知其心以循其本故也由後而祭則失之以喪其本故也居子務本所謂本者孝而已故其言必本於孝子○山陰陸氏曰立而不詘以其恃親是故謂之固進而不愉以其憚親是故謂之疏薦而不欲若不得已而後薦也不愛莫大於是退立而不如受命敖也凡祭以齊爲本方祭嫌於不愉祭已嫌於不齊已徹而忘之是之謂忘本】

孝子之有深愛者必有和气有和气者必有愉色有愉色者必有婉容孝子如執玉如奉【上聲】盈洞洞屬屬然如弗勝如將失之嚴威儼恪非所以事親也成人之道也和气愉色婉容皆愛心之所發如執玉如奉盈如弗勝如將失之皆敬心之所存愛敬兼至乃孝子之道故嚴威儼恪使人望而畏之是成人之道非孝子之道也【山陰陸氏曰和气愉色婉容皆愛根於心其發見於外如此如執玉如奉盈如弗勝言敬故曰愛敬盡於事親○延平周氏曰如執玉言其恭如奉盈言其愼】

先王之所以治天下者五貴有徳貴貴貴老敬長慈防此五者先王之所以定天下也貴有徳何爲【去聲】也爲其近於道也貴貴爲其近於君也貴老爲其近於親也敬長爲其近於兄也慈防爲其近於子也是故至孝近乎王【去聲】至弟近乎霸至孝近乎王𨿽天子必有父至弟近乎霸𨿽諸侯必有兄先王之教因而弗攺所以領天下國家也應氏曰仁以事親而廣其愛極其至則王者以徳行仁之心也義以從兄而順其序極其至則霸者以禮明義之舉也孝弟之根本立乎一家王霸之功業周乎天下𨿽未能盡王霸之能事而亦近之矣天子至尊內𨿽致睦於兄弟而族人不敢以長防齒之故所尊者惟父而諸侯特言有兄道渾全無迹徳純實有方蓋以人行道而有得於身也故曰近之矣○石梁王氏曰王孝霸弟此非孔子之言○劉氏曰道之理一而徳之分殊人之有徳者未必皆能盡道之大全也然曰有徳則亦違道不逺矣此徳之所以近道也【嚴陵方氏曰先言治天下後言定天下者治之然後定也徳未足以盡道也近於道而已凡列於爵者皆謂之貴貴不必皆君也貴在外者也先徳而後貴以內外爲之序也先老而後長先長而後防則以尊卑小大爲之序也貴有位而已老有年而已不必皆有徳則長也防也又可知矣故於徳特言有焉於長曰敬於防曰慈者蓋敬存乎禮慈存乎仁而已至於貴則不止於是而已○慶源輔氏曰人人親其親長其長而天下平所謂定天下也君臣父子兄弟人倫之大者而道又人倫之總也故先曰貴有徳先王之治天下舉斯心加諸彼而已矣刑名法數有不與焉然其所謂道者亦豈淸虛寂滅之謂乎】

子曰立愛自親始教民睦也立敬自長始教民順也教以慈睦而民貴有親教以敬長而民貴用命孝以事親順以聴命錯【措】諸天下無所不行

此言愛敬二道爲齊家治國平天下之本君自愛其親以教民睦則民皆貴於有親君自敬其長以教民順則民皆貴於用上命愛敬盡於事親事長而徳教加於百姓舉而措之而已【石林葉氏曰君子無不愛也自親而推之則有殺故以愛親爲始君子無不敬也自長而推之則有等故以敬長爲始始乎親而達其教於天下凡有親者莫不惇愛而相顧也故曰教以慈睦而民貴有親始乎長而達其教於天下凡有上者莫不用命而相尊也故曰教以敬長而民貴用命親親長長君子所自立而效至於天下平故曰錯諸天下無所不行】

郊之祭也喪者不敢哭凶服者不敢入國門敬之至也吉凶異道不得相干【慶源輔氏曰人君郊天而人之有喪者不敢哭凶服者不敢入國門下文言祭廟則卿大夫皆序従執事非人君誠敬之至安能如是哉然則在我者𨿽敬而在人者弗肅猶非敬之至也】

祭之日君牽牲穆答君卿大夫序從【去聲】旣入廟門麗於碑卿大夫袒而毛牛尙耳鸞刀以刲【奎】取膟【律】膋【刀凋反】乃退爓【徐亷反】祭祭腥而退敬之至也

祭之日謂祭宗廟之日也父爲昭子爲穆穆答君言君牽牲之時子姓對君共牽也卿大夫佐幣士奉芻以次序在牲之後故云序從也麗牲之碑在廟之中庭麗猶系也謂以牽牲之紖系於碑之孔也袒衣示有事也將殺牲則先取耳旁毛以薦神毛以告全耳以主聽欲神聽之也以耳毛爲上故云尙耳也鸞刀膟膋並見前篇乃退謂薦毛血膟膋畢而暫退也爓祭祭湯中所爓之肉也祭腥祭生肉也爓腥之祭畢則禮終而退矣此皆敬心之極至也【延平周氏曰以君之尊而牽牲以子姓之親而答君可謂敬之至也○石林葉氏曰牽牲而入廟門麗於碑所謂納牲詔於庭也毛牛尙耳者所謂升首於室也刲取膟膋以合羶薌所謂臭陽達於墻屋也祭爓腥而退所謂至敬而不享味也】

郊之祭大報天而主日配以月夏后氏祭其闇【暗】殷人祭其陽周人祭日以朝及闇

道之大原出於天而懸象著明莫大乎日月故郊以報天而日以主神制禮之意深逺矣方氏曰郊𨿽以報天然天則尊而無爲可祀之以其道不可主之以其事故止以日爲之主焉猶之王燕飲則主之以大夫王嫁女則主之以諸侯而已有其祀必有其配故又配以月也猶祭社則配以勾龍祭稷則配以周棄焉闇者日旣沒而黒夏尙黒故祭其闇陽者日方中而白殷尙白故祭其陽也日初出而赤將落亦赤周尙赤故祭以朝及闇及者未至於闇蓋日將落時也祭日謂祭之日也【長樂劉氏曰郊之祭大報天而主日者天之爲徳至廣至大不可得而見之也其可見者日與月爾故尊之以次於天以爲三辰之主而以月配焉○淸江劉氏曰周人祭日以朝及闇此言周人尙赤日出先日欲出之初猶逮及闇則可行祭事矣故季氏祭仲由爲宰晏朝而退仲尼謂之知禮也】

祭日於壇祭月於坎以別幽明以制上下祭日於東祭月於西以別外內以端其位日出於東月生於西陰陽長短終始相巡【如字】以致天下之和

終始相巡止是終始往來周回不息之義不必讀爲沿也○方氏曰壇之形則圓而無所虧以象日之無所虧而盈也坎之形則虛而有所受以象月之有所受而明也壇髙而顯坎深而隠一顯一隠所以別陰陽之幽明一髙一深所以制陰陽之上下東動而出西靜而入出則在外入則反內故東西所以別陰陽之外內東爲陽中西爲陰中中則得位故東西所以端陰陽之位別幽明之道然後能制上下之分別外內之所然後能端陰陽之位言之序所以如此且壇坎者人爲之形東西者天然之方出於人爲故言制出於天然也故言以端其位而已日出於東言其象出於天地之東也月生於西言其明生於輪郭之西也此又復明祭日月於東西之意也日言出於東則知爲入於西堯典於東曰寅賓出日於西曰寅餞納日者以此月言生於西則知爲死於東揚雄言未望則載魄於西旣望則終魄於東者以此日之出入也歷朝夕晝夜而成一日月之死生也歷晦朔望而成一月日往則月來月往則日來而陰陽之義配焉陽道常饒陰道常乏故運而爲气賦而爲形凡屬乎陽者皆長屬乎陰者皆短一長一短終則有始相巡而未嘗相絕故足以致天下之和者陰陽相濟之效也獨陰而無陽獨陽而無陰是同而已又何以致和乎【毗陵慕容氏曰日以陽而位乎東東者陽之所也故曰日出乎東月以陰而遡日載魄於西而生焉故曰月生乎西日無待而明故謂之出出言無所因而特出也月有待而後明故謂之生生言無所因則不能生也生有漸而進之義書曰哉生魄哉生明與此同】

天下之禮致反始也致鬼神也致和用也致義也致讓也致反始以厚其本也致鬼神以尊上也致物用以立民紀也致義則上下不悖逆矣致讓以去【上聲】爭也合此五者以治天下之禮也𨿽有奇【居衣反】邪而不治者則微矣

疏曰和謂百姓和諧用謂財用丰足致物用以立民紀者民丰於物用則知榮辱禮節故可以立人紀也奇謂奇異邪謂邪惡皆據異行之人言用此五事爲治假令有異行不從治者亦當少也○應氏曰致者推致其極也致反始所以極吾心報本之誠致鬼神所以極鬼神尊嚴之理【毗陵慕容氏曰萬物本乎天人本乎祖報天尊祖所以致反始也齊明盛服致誠愼獨必用其極所以致鬼神百物利用所以養人者不侈於有餘不屈於不足懋遷斂防各適其平所謂致和用也物各有用用得其節所謂和用禮以節度民知止足於分界則有紀而不亂所謂維民者悉矣辧下上明尊卑定名分別嫌疑所謂致義也義明而不可犯則民志定故無悖逆之事】

宰我曰吾聞鬼神之名不知其所謂子曰气也者神之盛也魄也者鬼之盛也合鬼與神教之至也

程子曰鬼神天地之功用而造化之迹也○張子曰鬼神者二气之良能也○朱子曰以二气言則鬼者陰之靈也神者陽之靈也以一气言則至而伸者爲神反而歸者爲鬼其實一物而已○陳氏曰如口鼻呼吸是气那靈處便屬魂視聴是體那聰明處便屬魄○方氏曰魂气歸於天形魄歸於地故必合鬼與神然後足以爲教之至中庸曰使天下之人齊明盛服以承祭祀此皆敎之至也

眾生必死死必歸土此之謂鬼骨肉斃於下陰【去聲】爲野土其气發揚於上爲昭明焄【燻】蒿淒愴此百物之精也神之著也

朱子曰如鬼神之露光處是昭明其气蒸上處是焄蒿使人精神悚然是淒愴又曰昭明是光耀底焄蒿是衮然底淒愴是凜然底又曰昭明乃光景之屬焄蒿气之感觸人者淒愴如漢書所謂神君至其風颯然之意又曰焄蒿是鬼神精气交感處【慶源輔氏曰神以伸爲義則气也者神之盛也鬼以歸爲義則魄也者鬼之盛也合而言之則鬼與神一也故聖人合之以制祭祀之禮而事之其爲教也至矣魂生於气魄生於體气無不之故曰遊魂體則斃於下而已故曰體魄則降人亦一物也昭明焄蒿淒愴言气之發揚如此】

因物之精制爲之極明命鬼神以爲黔首則百眾以畏萬民以服

因其精靈之不可掩者制爲尊極之稱而顯然命之曰鬼神以爲天下之法則故民知所畏而無敢慢知所服而無敢違方氏曰極之爲言至也名曰鬼神則尊敬之至不可以復加是其所以制爲之極也且鬼神本無名也其名則人命之爾鬼神至幽不可測也命之以名則明而可測矣然後人得而則之故曰以爲黔首則是乃所以爲教之至也○馮氏曰秦稱民爲黔首夫子時未然也顯是後儒竄入【延平周氏曰气者所以歸乎天魄者所以降於地爲神者蓋有魄也然魄非神之盛也爲鬼者蓋有气也然气非鬼之盛也神譬則天道而鬼譬則人道而已合鬼與神教之至也鬼神之爲徳能使人齊明盛服而洋洋乎如在其上與其左右則人之所以有愧於屋漏而爲之愼獨者也故曰明則有禮樂幽則有鬼神是鬼神之爲教同於禮樂而禮樂之教有所不至則鬼神又有以助之也精魄爲物故骨肉斃於下陰爲野土者此百物之精也神魂爲變故其气發揚於上爲昭明焄蒿淒愴者此神之著也昭明言其燭於物者焄蒿言其達於上者淒愴言其感於情者言百物之精也神之著也而獨言因物之精制爲之極者莫非物也𨿽神之著亦可謂之物鬼者盡人道者也神者盡天道者也天人之道黔首之則故明命鬼神以爲黔首則惟鬼神有以爲之則故百眾畏其威萬民服其徳言眾者不特民而已言民則無知矣故屬之以服其徳】

聖人以是爲未足也築爲宮室設爲宗祧以別親疏逺邇教民反古復始不忘其所由生也眾之服自此故聴且速也

言聖人制宗廟祭祀之禮以教民故眾民由此服從而聴之速也【長樂劉氏曰所以別其親疏者立祖禰之名也所以辧其逺邇者定宗祧之數也教民尊祖以時祭之故曰反古也教民親禰以禮敬之故曰復始也不忘其所由生者其謂此乎眾之服行聖人之徳教而祀其先也速於置郵而傳命者各親其親出於天性也】

二端旣立報以二禮建設朝【如字】事燔燎羶【如字】薌見【澗】以蕭光以報气也此教眾反始也薦黍稷羞肝肺首心見間【見間二字合爲覸】以俠甒【武】加以郁鬯以報魄也教民相愛上下用情禮之至也

二端謂气者神之盛魄者鬼之盛也二禮謂朝踐之禮與饋熟之禮也朝事謂祭之日早朝所行之事也燔燎羶薌謂取膟膋燎於鑪炭使羶薌之气上騰也見讀爲覸雜也以蕭蒿雜膟膋而燒之故曰覸以蕭光光者煙上則有照映之光采也此是報气之禮所以教民反古復始也至饋熟之時則以黍稷爲薦而羞進肝肺首心四者之饌焉見間卽覸字誤分也俠甒兩甒也當此薦與羞而雜以兩甒醴酒故曰覸以俠甒也加以郁鬯者魄降在地用郁鬯之酒以灌地本在祭初而言於薦羞之下者謂非獨薦羞二者爲報魄初加郁鬯亦是報魄也此言報魄之禮教民相愛上下用情者饋熟之時以酬酢爲禮祭之酒食徧及上下情義無間所以爲禮之極至也【嚴陵方氏曰二端旣立謂立鬼神之名也報以二禮謂報气報魄之禮也建言立其禮設言陳其物羶天產之臭也薌地產之臭也染蕭以膟膋故有羶合蕭以黍稷故有薌燔燎羶薌則蕭與膟膋黍稷並合而見矣故曰見以蕭光凡此皆以臭爲主臭爲陽故曰以報气也气以陽生而有所始故曰教眾反始也甒蓋瓦器有兩甒故曰俠卽司尊彛所謂間祀用大尊是矣言瓦甒之大尊則郁鬯之爲虎彞可知不及時祭則舉大以該小爾以諸物見於夾甒之間故曰覸以俠甒又副之以郁鬯之彞故曰加以郁鬯宗廟之祭灌而後獻此於鬯言加者以尊尊而彞卑故也凡此皆以味爲主而味爲陰故曰以報魄也陰聚而有所愛故曰教民相愛至於祭畢而燕酒食徧及於上下其情義之篤無以復加此所以爲上下用情而爲禮之極至也】

君子反古復始不忘其所由生也是以致其敬發其情竭力從事以報其親不敢弗盡也是故昔者天子爲借【在亦反】千畝冕而朱紘【宏】躬秉耒諸侯爲借百畒冕而靑紘躬秉耒以事天地山川社稷先古以爲醴酪【洛】齊【咨】盛【成】於是乎取之敬之至也

借借田也紘冠冕之繋所以爲固也先古先祖也於是乎取之言皆於此借田中取之也【嚴陵方氏曰敬欲有所至故曰致情欲有所愛故曰發力之用欲無遺故曰竭事之來欲無拒故曰従致敬發情於內故能竭力従事於外凡此則所以報其親不敢弗盡故也如上所言報气報魄皆報親之事也盡謂內盡志外盡物也又曰借卽借田也月令所謂躬耕帝借是矣耕必冕服則所以敬其事也躬耒則所以躬耕也天地則指天子言之山川社稷先古則兼諸侯言之以後之所事故曰先以今之所承故曰古醴足以爲禮酪足以爲酸以天子諸侯之尊而躬爲之故曰敬之至○毗陵慕容氏曰愼終追逺君子之所以致其厚身致其誠信不敢弗盡所以致其厚之道也有天下有一國可以取安佚可以役民力而必躬秉耒者以爲祭不自致非所以事神明以此率民而民孝敬矣王畿千里而借亦千畒封疆百里而爲借亦百畒首服莫尊於冕而冕以躬耕貴而自致莫勤於用力而躬秉耒凡此皆自盡之道也】

古者天子諸侯必有養獸之官及嵗時齊戒沐浴而躬朝之犧牷祭牲必於是取之敬之至也君召牛納而視之擇其毛而卜之吉然後養之君皮弁素積朔月月半君巡牲所以致力孝之至也

色純曰犧體完曰牷牛羊豕曰牲周禮牧人掌牧六牲牛馬羊豕犬雞也然後養之謂在滌三月也皮弁素積見前【嚴陵方氏曰自養獸之官而下所云卽牧人阜蕃其物之時也自君召牛而下所云卽充人系於牢之時也系於牢則芻之三月而已故朔望巡之阜蕃其物則不止三月也故嵗時朝之以其純而不雜故謂之犧以其完而無傷故謂之牷犧言其色也牷言莫體也犧牷所以爲祭之牲故曰犧牷祭牲也君召牛納而視之所謂展牲是也卜之吉然後養之所謂帝牛不吉以爲稷牛是也未卜止謂之牛旣卜乃謂之牲召之則未卜故曰牛巡之則卜之矣故曰牲齊戒沐浴者臣見君之禮也臣以見君之禮而朝之所以致其敬也皮弁素積者君視朝之服也君以視朝之服而巡之所以極其辧也先王父天母地則以子道自處焉推而及於山川社稷亦由是也故凡所以事鬼神之道皆稱孝焉論語曰菲飲食而致孝乎鬼神嵗時謂比嵗比時也】

古者天子諸侯必有公桑蠶室近川而爲之築宮仞有三尺棘墻而外閉之及大昕【欣】之朝君皮弁素積卜三宮之夫人世婦之吉者使入蠶於蠶室奉【上聲】種浴於川桑於公桑風戾以食【嗣】之

公桑公家之桑也蠶室飬蠶之室也近川便於浴種也棘墻置棘於墻上也外閉戶扇在外而閉則向內也大昕之朝季春朔之旦也三宮在天子則謂三夫人在諸侯之夫人則立三宮半後之六宮也桑采桑也戾幹也蠶惡濕故葉幹乃以食也○方氏曰戾至也風至則幹矣

嵗旣單【丹】矣世婦卒蠶奉【上聲】繭【古典反】以示於君遂獻繭於夫人夫人曰此所以爲君服與【平聲】遂副褘【揮】而受之因少牢以禮之古之獻繭者其率【如字】用此與

單盡也副之爲言覆也婦人首飾所以覆首者褘禕衣也禮之禮待獻繭之婦人也率舊讀爲類今如字方氏曰三月之盡非嵗單之時然蠶成之時也自

去嵗蠶成之後迄今嵗蠶成之時期嵗矣故謂之嵗單若孟夏稱麥秋者亦此之意【延平周氏曰蠶與繅婦功也以婦功而貴於夫人世婦則無不可者而必用卜以擇其夫人世婦之吉者蓋先王以爲躬桑所以爲祭服而又將以勸於天下則不可不決於神明者也示於君告其功之成也獻繭不於君而於夫人者別內事也夫人受之以副禕所以敬其將爲祭服也禮之以少牢所以勞其還也○長樂陳氏曰躬桑不過鞠衣而受繭必以副褘者重繭之成也】

及良日夫人繅【蘇刀反】三盆手遂布於三宮夫人世婦之吉者使繅遂朱綠之黃之以爲黼黻文章服旣成君服以祀先王先公敬之至也

良日吉日也三盆手者置繭於盆中而以手三次淹之每淹則以手振出其緒故云三盆手也○方氏曰夫人之繅止於三盆猶天子之耕止於三推【毗陵慕容氏曰夫躬耕親蠶一則以教民致力於農桑而丰衣食之原一則以爲齊盛祭服而盡事神之敬故先王以所事者教民故民之聼命也速以所率民者奉神故神饗之也易夫民神之主也成民然後可以致力於神民和而神降之福耕以足食蠶以足衣生民之道於是乎在所以成民而致其和莫先於斯二者故齊盛以告冤服以祀而成民之道盡焉故可以陳信於鬼神若夫民則棄本饑寒是憂和气不應災害日至則是矯舉以祭𨿽防齊丰盛致美乎冕服神亦弗饗矣】

君子曰禮樂不可斯須去身致樂以治心則易直子【慈】諒【良】之心油然生矣易直子諒之心生則樂樂則安安則久久則天天則神天則不言而信神則不怒而威致樂以治心者也致禮以治躬則莊敬莊敬則嚴威心中斯須不和不樂而鄙詐之心入之矣外貌斯須不莊不敬而慢易之心入之矣故樂也者動於內者也禮也者動於外者也樂極和禮極順內和而外順則民瞻其顏色而不與爭也望其容貌而眾不生慢易焉故徳輝動乎內而民莫不承聼理髮乎外而眾莫不承順故曰致禮樂之道而天下塞焉舉而措之無難矣樂也者動於內者也禮也者動於外者也故禮主其減樂主其盈禮減而進以進爲文樂盈而反以反爲文禮減而不進則銷樂盈而不反則放故禮有報而樂有反禮得其報則樂樂得其反則安禮之報樂之反其義一也

說見樂記

曾子曰孝有三大孝尊親其次弗辱其下能養【上聲】公明儀問於曾子曰夫子可以爲孝乎曾子曰是何言與是何言與君子之所謂孝者先【去聲】意承志諭父母於道參直養者也安能爲孝乎

大孝尊親嚴父配天也公明儀曾子弟子【馬氏曰先意所以閒其邪承志所以成其美此所以諭父母於道○西山眞氏曰父母之意未形而能逆之於其先父母之志已形而能承之於其後非深於孝愛以父母之心爲心者不能諭者開說曉譬之謂爲人子者平時能以理開曉其親置之無過之地猶臣之事君格其非心而引之當道也其視有過而後諫者功相百矣故君子猶難之】

曾子曰身也者父母之遺體也行父母之遺體敢不敬乎居處不莊非孝也事君不忠非孝也涖官不敬非孝也朋友不信非孝也戰陳【去聲】無勇非孝也五者不遂烖及於親敢不敬乎

承上文弗辱與養而言此五者皆足以辱親故曰烖及於親【延平周氏曰居處莊禮也事君忠涖官敬義也朋友信信也戰陳勇彊也凡此五者皆遂則烖不及其身烖不及身則是不及其親蓋吾之身卽父母之身也居處莊者愼其獨者也能愼其獨故以之在上則事君忠涖官敬以之在下則友信戰陳者非君子之先務故其序如此】

亨【烹】孰羶薌嘗而薦之非孝也養也君子之所謂孝也者國人稱願然曰幸哉有子如此所謂孝也已眾之本教曰孝其行曰養【去聲】養可能也敬爲難敬可能也安爲難安可能也卒爲難父母旣沒愼行其身不遺【去聲】父母惡名可謂能終矣仁者仁此者也禮者履此者也義者冝此者也信者信此者也彊者彊此者也樂自順此生刑自反此作

願猶羨也稱願稱揚羨慕也然猶而也孝經曰夫孝徳之本也教之所由生也眾之本教曰孝亦此意言孝爲教眾之本也其行曰養行猶用也言用之於奉養之間也安爲難者謂非勉彊矯拂之敬也卒爲難者謂不特終父母之身孝子亦自終其身也能終卽說上文卒字仁者仁此者也以下凡七此字皆指孝而言也【嚴陵方氏曰亨言天產故其臭爲羶孰言地產故其臭爲薌嘗防否而後薦之是孝之一端而已稱者口稱其所爲願者志願其如此此則子之之詞也幸哉有子如此言其有子如此乃父母之幸也孝者盡子道而已人言如此故曰所謂孝也已已則言其盡於此也教亦多術矣特爲之本者孝也故曰眾之本教曰孝孝經云夫孝徳之本也教之所由生也正謂是矣論語曰至於犬馬皆能有養不敬何以別乎故曰敬爲難揚子曰孝莫大於寜親故曰安爲難孝經曰立身行道揚名於後世以顯父母孝之終也故曰卒爲難哀公問曰君子也者人之成名也百姓歸之名謂君子之子是使其親爲君子也是成其親之名也已故曰父母旣沒愼行其身不遺父母惡名可謂能終己夫孝旣爲徳之本故仁非仁於孝不足以爲仁之徳禮非履於孝不足以爲禮之徳以至義也信也彊也亦若此而已○石林葉氏曰孟子曰不得乎親不可以爲人不順乎親不可以爲子蓋誠身則能有得乎親是在我者也故爲人道惟有義誠身未能順親足非在我者也故爲子道惟有命以舜爲聖人猶以瞽瞍防豫爲難則國人稱願然曰辛哉有子如此君子亦不謂性也莊愼忠信災不及其親所謂能敬也不能安之則無以安其親先意承志諭父母於道所謂能安也不能卒之則無以盡大事愼終追逺所謂能卒之也一人之身物所爲備其先得者愛親此孝所以爲本也故仁以仁之則曰仁此者也禮以體之則曰履此者也義有理則曰冝此者也信不欺則曰信此者也彊者不息則曰彊此者也五者備矣彊而不變已忘其倦則樂矣樂所以順此而生者也小人反是則入於刑刑由於反此而作也】

曾子曰夫孝置之而塞乎天地溥【如字】之而橫乎四海施諸後世而無朝夕推而放【上聲】諸東海而凖推而放諸西海而凖推而放諸南海而凖推而放諸北海而凖詩云自西自東自南自北無思不服此之謂也

溥舊讀爲敷今如字詩大雅文王有聲之篇○方氏曰置者直而立之溥者敷而散之施言其出無窮推言其進不已放與孟子放乎四海之放同凖言人以是爲凖【石林葉氏曰塞乎天地所謂窮髙厚也橫乎四海所謂極深逺也施諸後世而無朝夕所謂悠久無疆也○山陰陸氏曰夫孝出於同然故推而放諸四海如此卽有不凖是背類反倫者也○慶源輔氏曰曾子推言孝之爲道至此所謂誠則形形則著著則明明則動動則變變則化是矣】

曾子曰樹木以時伐焉禽獸以時殺焉夫子曰斷【短】一樹殺一獸不以其時非孝也

上言仁者仁此者也此二者亦爲惡其不仁故言非孝曾子又引夫子之言以爲證【嚴陵方氏曰王制曰艸木零落然後入山林所謂樹木以時伐也又曰豺祭獸然後田獵鳩化爲鷹然後設罻羅所謂禽獸以時殺也孟子曰君子親親而仁民仁民而愛物故斷一樹殺一獸不以其時非孝也】

孝有三小孝用力中孝用勞大孝不匱思慈愛忘勞可謂用力矣尊仁安義可謂用勞矣博施【去聲】備物可謂不匱矣父母愛之喜而弗忘父母惡之懼而無怨父母有過諌而不逆父母旣沒必求仁者之粟以祀之此之謂禮終

庶人思父母之慈愛而忘己躬耕之勞可謂用力矣此其下能養之事也諸侯卿大夫士尊重於仁安行於義功勞足以及物可謂用勞矣此其次弗辱之事也匱乏也博施謂徳教加於百姓刑於四海也備物謂四海之內各以其職來助祭可謂不匱矣此卽大孝尊親之事也【慶源輔氏曰孝子之心兢兢業業無一息或違無一物不體豈有非時害理之事博施則用勞不足言矣備物則用力不足言矣此聖人達孝之事也喜故不忘懼故無怨柔行巽入期父母之順於理而不期父母之從乎我至於此則其誠至矣○廬陵胡氏曰用力所謂竭力耕田共爲子職也懼而無怨孟子言舜怨慕何也曰小弁親之過大者也凱風親之過小者也親之過大而不怨是愈疏也親之過小而怨是不可磯也舜之怨慕孝也不逆所謂又敬不違父母旣沒𨿽貧困猶不取惡人物以祀親然則孟子之受禦可以祀與曰其交也以道君子受之矣受之而以祀可也然孝子之心有所不安故必仁者之栗爲孝】

樂正子春下堂而傷其足數【上聲】月不出猶有憂色門弟子曰夫子之足瘳【抽】矣數月不出猶有憂色何也樂正子春曰善如爾之問也善如爾之問也吾聞諸曾子曾子聞諸夫子曰天之所生地之所養無人爲大父母全而生之子全而歸之可謂孝矣不虧其體不辱其身可謂全矣故君子頃【跬】步而弗敢忘孝也今予忘孝之道予是以有憂色也壹舉足而不敢忘父母壹出言而不敢忘父母壹舉足而不敢忘父母是故道而不徑舟而不遊不敢以先父母之遺體行殆壹出言而不敢忘父母是故惡言不出於口忿言不反於身不辱其身不羞其親可謂孝矣

無人爲大言無如人最爲大也天地之性人爲貴也道正路也徑防出邪徑也遊徒涉也惡言不出於口己不以惡言加人也忿言不反於身則人自不以忿言復我也如此則不辱身不羞親矣【長樂劉氏曰樂正子春可謂能攺過者也失之於初而戒之於終焉惟人之身气以體全徳以性全者也體具而弗傷則气無不全者也性存而弗拂則徳無不備者也非禮不視聼言動不曰內全其徳性而外全其气體之道歟是可謂之弗忘其父母者也然則捨坦塗以由徑緩舟渡以遊淵不愼其言不羞其辱者小人之事豈足以孝其親○嚴陵方氏曰天之所生地之所養無人爲大者生養乎天地之間者人道最爲大孝經言天地之性人爲貴泰誓言惟人萬物之靈蓋大以言其道貴以言其性靈以言其徳互相明耳父母全而生之謂生其形也子全而歸之謂歸於土也不虧其體所以全其形不辱其身所以全其徳故曰可謂全矣壹舉足而不敢忘父母則念其親於動止之問也壹出言而不敢忘父母則念其親於語黙之際也道大而徑小故道而不徑舟安而遊危故舟而不遊則不敢以先父母之遺體行殆故也殆亦危也惡言不出於口者己之言也忿言不反於身者人之言也惟己之惡言不出於口故人之忿言不反於身也以忿言不反於身故不辱其身而身者親之枝也不辱其身故不羞其親○馬氏曰身體發膚不敢毀傷所以不虧其體立身揚名於後世所以不辱其身昔曾子啟手足之際然後釋淵冰之懼樂正子春門人也安得而不憂乎】

昔者有虞氏貴徳而尙齒夏后氏貴爵而尙齒殷人貴富而尙齒周人貴親而尙齒虞夏殷周天下之盛王也未有遺年者年之貴乎天下久矣次乎事親也

劉氏曰大舜貴以徳化民有天下如不與而民化之幾於不知爵之爲貴乎故禹承之以爵爲貴而使民知貴貴之道也然貴爵之獘其終也在上者過於亢而澤不及下故湯承之以務富其民爲貴然富民之獘終也民各私其財而不知親親之道故武王承之以親親爲貴所謂周之宗盟異姓爲後是也四代之治隨時救獘所貴𨿽不同而尙齒則同也未有遺年齒而不尙者齒居天下之達尊久矣老吾老以及人之老故尊髙年次於事親也然四者之所貴亦四代之所同記者但主自古尙齒爲言耳讀者不以辭害意可也【嚴陵方氏曰四代之所貴不同由救獘之政異也貴徳之獘有至於忘君故夏后氏救之以貴爵蓋爵所以明貴賤故也貴爵之獘有至於忘功故殷人救之以貴富蓋富者所以務富其民也三者之獘有至於忘親故周人救之以貴親至於尙齒則未嘗易者以年之貴乎天下久矣次乎事親萬世而無獘故也○慶源輔氏曰有徳者必有爵有爵者必有富此虞夏殷之所貴如此至於周則又厚親以反本焉此其世變使然聖人因時定制有不得不然者也若夫年齒之尙行乎萬世而不可變者蓋敬老慈防人之性也四代之王不失其性而已卽四王之事而反求諸一心則知年之果不可遺次乎事親之義明矣】

是故朝廷同爵則尙齒七十杖於朝君問則席八十不俟朝君問則就之而弟達乎朝廷矣

古者視朝之禮君臣皆立七十杖於朝據杖而立也君問則席謂君若有問則爲之布席於堂而使之坐也不俟朝謂見君而揖之卽退不待朝事畢也就之卽其家也【嚴陵方氏曰爵同故以齒爲上爾爵異則以爵爲上也孟子曰朝廷莫如爵鄕黨莫如齒蓋朝廷𨿽以爵爲上然未嘗廢齒此所言者是也鄕黨𨿽以齒爲上然亦未嘗廢爵則後言三命而不齒者是也要之朝廷以爵爲主鄕黨以齒爲主故孟子以爲莫如也就謂就其家而不敢召也凡此皆朝廷禮敬之事故曰弟達乎朝廷矣】

行肩而不並【步頂反】不錯則隨見老者則車徒辟【避】斑白者不以其任行乎道路而弟達乎道路矣

此言少者與長者同行之禮並並也肩而不並謂少者不可以肩齊並長者之肩當差退在後也不錯則隨謂此長者若是兄之輩則爲雁行之差錯稍偏而後之若是父之輩則直隨從其後矣車徒辟言或乘車或徒行皆當避之也任所負戴之物也不以任行道路卽孟子頒白者不負戴於道路矣【嚴陵方氏曰車以言其貴徒以言其賤言見老者則貴賤無不避也班白者不以任行道路所謂斑白者不提挈也凡此皆道路禮順之事故曰弟違乎道路】

居鄕以齒而老窮不遺彊不犯弱眾不暴寡而弟逹乎州巷矣

遺棄也○鄭氏曰一鄕者五州巷猶閭也【嚴陵方氏曰若耆耋艾耄之類所謂老若鰥寡孤獨之類所謂窮不遺謂養之有政也彊弱以力言眾寡以數言凡此皆州巷禮順之事故曰弟達乎州巷○石林葉氏曰先之則不錯不錯則隨敬之則車徒避愛之則斑白不以任此弟所以達乎道路彊以力言眾以人言老而窮者猶所不棄則寡弱者固不患於無告此弟所以逹乎州巷】

古之道五十不爲甸徒頒禽隆諸長者而弟逹乎獀【搜】狩矣

四井爲邑四邑爲丘四丘爲甸君田獵則起其民爲卒徒故曰甸徒五十始衰故不供此役也頒猶分也隆猶多也田畢分禽則長者受賜多於少者春獵爲獀冬獵爲狩舉此則夏秋可知

軍旅什五同爵則尙齒而弟逹乎軍旅矣

五人爲伍二伍爲什【石林葉氏曰軍旅什伍所致者勇而爵同者猶尙以齒所謂軍旅有禮則武功成也】

孝弟發諸朝廷行乎道路至乎州巷放【上聲】乎獀狩修乎軍旅眾以義死之而弗敢犯也

自朝廷至軍旅其人可謂眾矣然皆以通達孝弟之義死於孝弟而不敢干犯也【嚴陵方氏曰先朝延而後道路自內而之外也先道路而後州巷行乎大又盡乎小也獀狩軍旅則又以有事之時言之朝廷者政之所出故言發道路者人之所由故言行州巷則委曲而有所盡故曰至獀狩則馳聘而有所從故曰放軍旅則嚴飭而有所治故曰修合而言之皆所以達之而已眾死乎孝弟之義而弗敢犯之也】

祀乎明堂所以教諸侯之孝也食【嗣】三老五更於大【泰】學所以教諸侯之弟也祀先賢於西學所以教諸侯之徳也耕借所以教諸侯之養【去聲】也朝覲所以教諸侯之臣也五者天下之大教也

西學西郊之學周之小學也王制云虞庠在國之西郊是也○方氏曰先賢則樂祖是也西學則瞽宗是也樂祖有道徳者故曰教諸侯之徳耕借所以事神致養之道故曰教諸侯之養朝覲所以尊天子故曰教諸侯之臣樂記先朝覲而後耕借者武王初有天下君臣之分辧之不可不早也【延平周氏曰先王之於教豈必諄諄而命之也哉蓋行禮於此而人得於彼而不知者乃教之至也故五者天下之大教而其所以爲教者如此而已矣五者以徳爲主養者孝之屬臣者弟之屬故其序如此】

食三老五更於大學天子袒而割牲執醬而饋執爵而酳【以刃反】冕而總幹所以教諸侯之弟也是故鄕裏有齒而老窮不遺彊不犯弱眾不暴寡此由大學來者也袒而割牲者袒衣而割制牲體爲爼實也饋進食也酳食畢而以酒虛口也總幹總持幹盾以立於舞位也鄕裏有齒言人皆知長少之序也

天子設四學當入學而大【泰】子齒

四學虞夏殷周四代之學也大子齒謂大子與同學者序長防之位不以貴加人也【嚴陵方氏曰由大學來者言教化之原出自大學也四學謂周設四代之學卽有虞氏之庠夏后氏之序殷之瞽宗周之辟雍是矣】

天子巡守【去聲】諸侯待於竟【境】天子先見百年者八十九十者東行西行者弗敢過西行東行者弗敢過欲言政者君就之可也

應氏曰彼向東此向西彼西行此趨東是相違而不相值然必駐行反迂謁而見之不敢超越徑過也

壹命齒於鄕裏再命齒於族三命不齒族有七十者弗敢先七十者不有大故不入朝若有大故而入君必與之揖讓而後及爵者

方氏曰一命齒於鄕裏非其鄕裏則以爵而不以齒可知再命齒於族非其族則以爵而不以齒亦可知三命不齒𨿽於其族亦不得而齒之矣則鄕裏又可知矣此特貴貴之義耳至於老老之仁又不可得而廢焉故族有七十者弗敢先也先謂鄕飲之席待七十者先入而後入也君與之揖讓而後及爵者豈族之三命得以先之乎五州爲鄕五鄰爲裏於逺舉鄕則近至於五比之閭可知於近舉裏則逺達於五縣之遂可知六鄕六遂足以互見也此言族周官所謂父族也蓋有天下者謂之王族有國者謂之公族有家者則謂之官族以傳世言之則曰世族以主祭言之則言宗族【石林葉氏曰三命不齒貴貴也七十者不敢先長長也先王之道並行而不相悖者如此】

天子有善讓徳於天諸侯有善歸諸天子卿大夫有善薦於諸侯士庶人有善本諸父母存諸長老祿爵慶賞成諸宗廟所以示順也

成諸宗廟言於宗廟中命之也詳在祭統十倫章【嚴陵方氏曰善者人之所欲惡者人之所惡於人之所欲而能推原於彼此善所以日進於人之所惡而能自及於此此惡所以日消古之君子能全其徳用此道而已天子受命於天者也故有善則讓徳於天諸侯受命於天子者也故有善則歸諸天子卿大夫受命於諸侯者也故有善則薦於諸侯士庶人旣卑且賤故有善焉內則本諸父母外則存諸長老而已祿則施之及賤爵則制之以貴慶所以爲禮賞所以爲利成諸宗廟者謂必卽諸宗廟中然後得以成其事也祭統曰古者明君爵有徳而祿有功必賜爵祿於太廟示不敢専也其曰所以示順則示順之義盡於此矣○延平周氏曰天子有善讓於天則諸侯有善歸諸天子諸侯有善歸諸天子則卿大夫有善薦於諸侯有是天子諸侯則士庶人有善所以本諸父母存諸長老蓋上之人不有於我故其化然也】

昔者聖人建陰陽天地之情立以爲易易抱南面天子捲【袲】冕北面𨿽有明知【去聲】之心必進斷其志焉示不敢専以尊天也善則稱人過則稱己教不伐以尊賢也方氏曰明吉凶之象者莫如易示吉凶之象者莫如南則明而有所示之方也故易抱南面焉天子北面則以臣禮自處而致其尊也南面內也北面外也自外至內謂之進故曰進斷其志○應氏曰易書也抱者人也不曰掌易之人而直以爲易者蓋明以示天下者易也易之道不可屈故不於北而於南明此以北面者臣也臣之位不可逾故不曰人而曰易蓋有深意焉○石梁王氏曰此說卜者之位與儀禮不合亦近於張大之辭○劉氏曰易代天地鬼神以吉凶告天子故南面如祭祀之屍代神之尊也天子北面問卜以斷其志蓋尊天事神之禮也【嚴陵方氏曰陰陽天地莫不有情必待聖人建之然後能有所立焉然易無體也體之於言則其書謂之易體之於人則其官謂之易故曰立以爲易明吉凶之象者莫如易示吉凶之象者莫如有自知之明而又有知人之知則其事固可以無疑矣然猶斷之以者以吉凶悔吝生乎動故也前言建陰陽天地之情而後止言尊天有蓋一陰一陽之謂道而道則出於天而已故後言尊天以該之稱己之過所以教不伐稱人之善所以教尊賢伐與矜伐之伐同字有其善而矜之只所以自傷其善故也○延平周氏曰聖人無非事亦無非教以天子之尊捲冕北面而聼於卜非時斷其一時之事而已又將示人之不敢専而且以尊乎天也○石林葉氏曰陰陽天地之情不可見其可見者易與也故曰物生而後有象象而後有滋滋而後有數則象而易則數也斷其志則謀於己進而詔以吉凶則謀於鬼神而天道所以尊也過者人所畏善稱人則能尊人過稱己則能卑己非有志於仁者不能及之此其教不伐以尊賢也伐者自有其善以害於己則不足以爲賢舜稱禹之賢亦曰不矜不伐】

孝子將祭祀必有齊莊之心以慮事以具服物以修宮室以治百事及祭之日顏色必溫行必恐如懼不及愛然其奠之也容貌必溫身必詘【屈】如語焉而未之然宿者皆出其立卑靜以正如將弗見然及祭之後陶陶【如字】遂遂如將復入然是故慤善不違身耳目不違心思【去聲】慮不違親結諸心形諸色而術省【息井反】之孝子之志也慤善不違身周旋升降無非敬也耳目不違心所聞所見不得以亂其心之所存也結者不可解之意術與述同述省猶循省也謂每事思省○方氏曰於其來也如懼不及愛然及旣來也又如語而未之然於其往也如將弗見然及旣往也又如將復入然則是孝子之思其親無物足以慊其心無時可以絕其念如懼不及愛然卽前經所謂致愛則存是矣如語而而未之然卽所謂如親聼命是己如將弗見然卽所謂如將失之是矣如將復入然卽所謂又從而思之是矣愛者愛其親也懼不及愛者懼愛親之心有所未至也語者親之語也語而未之然如親欲有所語而未發也陶陶言思親之心存乎內遂遂言思親之心達乎外祭後猶如此者以其如將復入故也【石林葉氏曰顏色溫者有愉色也容貌溫者有婉容也卑靜以正者有深思也蓋有愉色則若將及之故行必恐有婉容則若將聼之故身必詘有深思則若將見之故立必正陶陶者其气和也遂遂者其志得也慤善於內而言不違身者以其有應於外耳目在外而言不違心者以其有主於內內外定而後爲愛親之至此其序所以與前相反也謹是三者而固守之則曰結髮是三者於色則曰形察是三者不失其行則曰術此先王所謂孝也】

建國之神位右社稷而左宗廟

方氏曰神無方也無方則無位所謂神位者亦人位之耳故以建言之建之斯有矣王氏謂右陰也地道所尊故右社稷左陽也人道之所鄕故左宗廟位宗廟於人道所鄕亦不死其親之意【長樂陳氏曰周官小宗伯禮記祭義皆曰建國之神位右社稷左宗廟考工記匠人營國左社右社蓋宗廟陽也故居左社稷陰也故居右陰故社稷皆北向陽故宗廟皆南向君祭社南向於北墉下而薄社亦北墉則社稷北向可知廟所以象王之朝而朝必南面則廟皆南向可知廟皆南向而昭南面穆北面者禘祫之位也】

禮記大全卷二十二﹤經部﹐禮類﹐禮記之屬﹐禮記大全﹥

欽定四庫全書

禮記大全卷二十三

明胡廣等撰

祭統第二十五

鄭氏曰統猶本也

凡治人之道莫急於禮禮有五經莫重於祭夫祭者非物自外至者也自中出生於心也心怵【黜】而奉之以禮是故惟賢者能盡祭之義

五經吉凶軍賓嘉之五禮也心怵卽前篇君子履之必有怵惕之心謂心有感動也○方氏曰盡其心者祭之本盡其物者祭之末有本然後末從之故祭非物自外至自中出生於心也心怵而奉之以禮者心有所感於內故以禮奉之於外而已蓋以其自中出非外至者也奉之以禮者見乎物盡之以義者存乎心徇其物而忘其心者眾人也發於心而形於物者君子也故曰惟賢者能盡祭之義【慶源輔氏曰祭吾之誠敬耳故曰自中出生於心也凡在外之物所以將之而已故曰非物自外至者也心怵而奉之以禮外徇於物而內忘其心者有之矣故曰惟賢者能盡祭之義禮義固由賢者出也故下文言賢者之祭致其誠敬明薦之而已不求其爲者此所謂能盡此祭之義也】

賢者之祭也必受其福非世所謂福也福者備也備者百順之名也無所不順者之謂備言內盡於己而外順於道也忠臣以事其君孝子以事其親其本一也上則順於鬼神外則順於君長內則以孝於親如此之謂備惟賢者能備能備然後能祭是故賢者之祭也致其誠信與其忠敬奉之以物道之以禮安之以樂參之以時明薦之而已矣不求其爲【去聲】此孝子之心也

方氏曰誠信忠敬四者祭之本所謂物者奉乎此而已所謂禮者道乎此而已所謂樂者安乎此而已所謂時者參乎此而已○應氏曰不求其爲無求福之心也所謂祭祀不祈也【慶源輔氏曰必受其福以理必之也世所謂福則不可必也鄭謂孝子受大順之顯名非是名猶名言之名猶言備者百順之謂而已內盡於己外順於道則仰不愧天俯不愧人內不愧心心安體胖是賢者之所謂福也不言外順於物物有不可順者也能備然後能祭則祭之必受福可知也經之所謂福具於未祭之前世之所謂福應於己祭之後前言心怵而奉之以禮者福寓於物也此云奉之以物道之以禮者物必將之以禮也不求其如此然後能盡祭之義一有所求義不盡矣奉之以物以物將其誠敬也道之以禮以禮行其誠敬也安之以樂以樂安其誠敬也參之以時以時參其誠敬也奉之以物則不爲虛拘行之以禮則輔以威儀安之以樂則不爲勉彊參之以時則發必中節如此然後能盡其心】

祭者所以追養【去聲】繼孝也孝者畜【敕六反】也順於道不逆於倫是之謂畜

應氏曰追其不及之養而繼其未盡之孝也畜固爲畜養之義而亦有止而畜聚之意焉○劉氏曰追養其親於旣遠繼續其孝而不忘畜者藏也中心藏之而不忘是順乎率性之道而不逆天敍之倫焉詩曰心乎愛矣遐不謂矣中心藏之何日忘之此畜之意也【嚴陵方氏曰追養繼孝養爲事親之事孝爲事親之道追言追其往繼言繼其絕孝子之事其親也上則順於天道下則不逆於人倫是之謂畜孔子曰父子之道天性也則孝之順於天道可知孟子曰內則父子人之大倫也則孝之不逆於人倫可知】

是故孝子之事親也有三道焉生則養【去聲】沒則喪喪畢則祭養則觀其順也喪則觀其哀也祭則觀其敬而時也盡此三道者孝子之行【去聲】也

生事之以禮死葬之以禮祭之以禮養以順爲主喪以哀爲主祭以敬爲主時者以時思之禮時爲大也【嚴陵方氏曰以養志爲上以養口體爲下此養之順也發於聲音而見於衣服此喪之哀也所以交於神明者祭之敬也所以節其疏數者祭之時也孔子曰養則致其樂喪則致其哀祭則致其嚴又曰春秋祭祀以時思之其言正與此合是三者皆孝子之所常行故曰道行而有可見之迹故曰孝子之行也觀者上下見之之謂觀其順則不順者亦可見矣觀其哀則不哀者亦可見矣以至敬與時皆然也○石林葉氏曰養則致其樂而此觀其順者順爲樂之形也喪則致其哀而此觀其哀者哀爲喪之本也祭則致其嚴而此觀其敬者敬爲嚴之體也蓋孝子之行不過此三者而其誠信忠順皆在內者故曰孝子之心也】

旣內自盡又外求助昏禮是也故國君取【去聲】夫人之辭曰請君之玉女與寡人共有敝邑事宗廟社稷此求助之本也夫祭也者必夫婦親之所以備外內之官也官備則具備水艸之菹陸產之醢小物備矣三牲之爼八簋之實美物備矣昆虫之異艸木之實陰陽之物備矣凡天之所生地之所長苟可薦者莫不咸在示盡物也外則盡物內則盡志此祭之心也

按內則可食之物有蜩範者蟬與蜂也又如蚳醢是蟻子所爲此言昆虫之異亦此類乎【嚴陵方氏曰旣內自盡於己也又外求助於人求助之道莫大乎夫婦之際以夫婦而行祭祀之道則足以盡陰陽之義以夫婦而共祭祀之事則足以備外內之官故國君取夫人之辭以事宗廟社稷爲言也必曰玉女者言其有貞潔之徳也所以事宗廟社稷亦在乎有貞防之徳而已觀捲耳之詩后妃則輔佐君子求賢審官雞鳴之詩則夫人夙夜警戒有相成之道然婦之助夫固不特在乎祭祀之時也此之所言亦以祭祀爲本故曰此求助之本也夫婦親之若君制祭夫人薦盎君割牲夫人薦酒卿大夫相君命婦相夫人此外內之官也官所以執事事所以具物故曰官備則具備菹以醢類也故周官屬醢人然以植物爲之則曰菹以動物爲之則曰醢水艸之菹卽七菹所謂茆菹芹菹之類陸產之醢卽七醢所謂兔醢鴈醢之類然七菹又有葵菹之類不必皆水艸七醢又有虫醢魚醢之類不必皆陸產爼者三牲則八簋者五穀也言八簋則爼爲三爼矣言實則菹亦非虛矣爼所薦者天產故其數用三之奇簋所盛者地產故其數用八之耦於昆虫艸木言陰陽之物者蓋昆虫以陰蟄以陽出艸木以陰枯以陽榮救也然艸木亦陰物也陸產亦陽物也三牲以陽物也八簋以陰物也止謂昆虫艸木爲陰陽之物者以用至於昆虫之異艸木之實而陰陽之物於是爲備故也以陰陽之物於是爲備故曰凡天之所生地之所長苟可薦者莫不咸在示盡物也徒盡物於外而不能盡志於內亦不足以盡祭之心矣故曰外則盡物內則盡志祭之心也】

是故天子親耕於南郊以共齊盛王后蠶於北郊以共純【緇】服諸侯耕於東郊亦以共齊盛夫人蠶於北郊以共冕服天子諸侯非莫耕也王后夫人非莫蠶也身致其誠信誠信之謂盡盡之謂敬敬盡然後可以事神明此祭之道也

祭服皆上下纁天子言緇服諸侯言冕服緇服亦冕服也緇以色言冕服則顯其爲祭服耳非莫耕非莫蠶言非無可耕之人非無可蠶之人也【嚴陵方氏曰東南陽地而耕爲陽事故於之以耕北者陰地而蠶爲陰事故於之以蠶而南又盛陽之地故天子耕於南郊冕用朱紘者亦以此東者少陽之地故諸侯耕於東郊冕用靑紘者亦以此此又隆殺之別也夫有天下者四海之內皆臣妾耳有一國者百里之內皆臣妾耳則天子諸侯非莫與之耕王后夫人非莫與之蠶然且親耕親蠶焉則以身致其誠信而已以神明之所饗者在誠不在物故也】

及時將祭君子乃齊齊之爲言齊也齊不齊以致齊者也是故君子非有大事也非有恭敬也則不齊不齊則於物無防也耆【嗜】欲無止也及其將齊也防其邪物訖其耆欲耳不聽樂故記曰齊者不樂言不敢散其志也心不苟慮必依於道手足不苟動必依於禮是故君子之齊也專致其精明之徳也故散【上聲】齊七日以定之致齊三日以齊之定之之謂齊齊者精明之至也然後可以交於神明也

於物無防物猶事也不苟慮不苟動皆所謂防也【嚴陵方氏曰夫齊所以致一致一則不齊者齊矣大事卽祀事也恭敬則人事也指人言之故曰恭敬耳防以防其外之來也止以止其內之出也物自外入故曰防嗜欲由中故曰止前言止而後言訖者止之而後訖故也後言邪物則前所言物者亦邪物而已齊固不止於耳不聽樂然樂者人之所樂也則所以散其志尢在於樂故也故又引記以爲言焉此與學記引蛾子時術之所言同不爲物所貳故其徳精不爲物所蔽故其徳明致者致其至而已故先言致其精明之徳而後言精明之至也精之至矣故於祭之心則爲精意精志明之至矣故於祭之道則爲明禋明享焉散齊卽祭義所謂散齊於外是也致齊卽祭義所謂致齊於內是也此以時之先後爲序彼以事之內外爲序也解亦見彼以齊於內故又謂之宿以其宿於內也禮器所謂三口宿者以此以齊於外故又謂之戒言戒於外也禮器所謂七日戒者以此若心不苟慮與訖其嗜欲之類則所以齊其內也若手足不苟動與防其邪物之類則所以齊其外也夫散者集之則一歸乎定故散齊七日以定之致其至焉則未始不齊故致齊三日以齊之定言定於外齊言齊其內】

是故先【去聲】期旬有一日宮宰宿夫人夫人亦散齊七日致齊三日君致齊於外夫人致齊於內然後會於大廟君純【緇】冕立於阼夫人副褘立於東房君執圭瓚祼屍大宗執璋瓚亞祼及迎牲君執紖【赤軫反】卿大夫從【去聲】士執芻宗婦執盎從【句】夫人薦涗【詩畏反】水君執鸞刀羞嚌【才乂反】夫人薦豆此之謂夫婦親之

宿讀爲肅猶戒也○鄭氏曰大廟始祖廟也圭瓚璋瓚祼器也以圭璋爲柄酌郁鬯曰祼大宗亞祼容夫人有故攝焉紖所以牽牲芻槁也殺牲用以薦借○疏曰宗婦執盎從者謂同宗之婦執盎齊以從夫人也夫人薦涗水者涗卽盎齊盎齊由自濁用淸酒以涗泲之也涗水是明水宗婦執盎齊從夫人而來奠盎齊於位夫人乃就盎齊之尊酌此涗齊而薦之因盎齊有明水連言水耳君執鸞刀羞嚌者嚌肝肺也嚌有二時一是朝踐之時取肝以膋貫之入室燎於鑪炭而出薦之主前二是饋熟之時君以鸞刀割制所羞嚌肺橫切之不使絕亦奠於爼上尸並嚌之故云羞嚌一云羞進也夫人薦豆者君羞嚌時夫人薦此饋食之豆也又曰郊特牲云祭齊加明水天子諸侯祭禮先有祼尸之事【嚴陵方氏曰散齊七日致齊三日則及祭凡十日矣故先期旬有一日宮宰宿夫人而詔之齊也大宰言前期十日帥執事而卜日遂戒則於是日而遂散齊也聽外治者君也故致齊於外聽內職者夫人也故致齊於內與祭義所謂內外者異矣彼謂一身之內外齊於內外所以辧其位會於大廟所以聨其事君純冕立於阼夫人副褘立於東房與明堂所言同義於夫人言副褘則君純冕者衮冕也周官大宗伯凡大祭祀王后不與則攝而薦豆籩徹則大宗固有攝夫人亞祼之理矣大宗卽宗伯也君執紖則親牽之故也宗婦宗子之婦也齊有五而宗婦止執盎者據君牽牲之時也祭義言夫人奠盎正與此合然彼言夫人奠盎此言宗婦執盎者宗婦執之夫人奠之故也薦涗水則郊特牲所謂明水涗齊貴新是也酌齊則必用涗矣祭義不言者略也嚌者屍所嚌之肺也嚌則甞之也以尸之所嚌故君執鸞刀而羞之也屍必嚌之君必羞之者以周人所貴故也夫人薦豆則與祭義所言同義以上題言夫祭也者必夫婦親之故此結言此之謂夫婦親之也○馬氏曰言士執芻則後於君言宗婦執盎則先於夫人者蓋芻所以用於迎牲之後而執盎必居於薦之前也】

及入舞君執干戚就舞位君爲東上冕而總幹率其羣臣以樂皇屍是故天子之祭也與天下樂之諸侯之祭也與竟【境】內樂之冕而總幹率其羣臣以樂皇屍此與竟內樂之之義也

東上近主位也此明祭時天子諸侯親在舞位【長樂陳氏曰天子諸侯之於屍非特備禮物以薦之抑又就舞位以樂之蓋廟中在天子則天下之象也在諸侯則竟內之象也故天子冕而總幹以樂皇屍非徒樂之所以與天下樂之也諸侯冕而總幹亦與竟內樂之古者人君之於廟饗借則親耕牲則親殺酒則親獻屍則親迎然則樂則親舞不爲過矣○嚴陵方氏曰舞位則綴兆也君於東上則以君爲祭主故也干戚武舞所執也羽籥文舞所執也止言幹主武宿夜言之明堂位曰朱幹玉戚冕而舞大武正謂是矣上言執干戚而不言冕下言總幹而不言戚互相備也言總幹固知其爲不特執幹矣祭義樂記所言同與天下樂之與竟內樂之言與天下竟內共樂皇屍也揚子曰寧神莫大於得四表之歡心是矣稱皇屍與詩楚茨所稱同義然詩於鳬鷖又稱公屍何也鳬鷖兼神示祖考而言之也故曰公屍公言眾之所共也楚茨指宗廟之祖考言之而已諸侯之屍亦稱皇者尊神而已】

夫祭有三重焉獻之屬莫重於祼聲莫重於升歌舞莫重於武宿夜此周道也凡三道者所以假於外而以增君子之志也故與志進退志輕則亦輕志重則亦重輕其志而求外之重也𨿽聖人弗能得也是故君子之祭也必身自盡也所以明重也道之以禮以奉三重而薦諸皇屍此聖人之道也

祼以降神於禮爲重歌者在上貴人聲也武宿夜武舞之曲名也其義未聞假於外者祼則假於郁鬯歌則假於聲音舞則假於干戚也誠敬者物之未將者也誠敬之志存於內而假外物以將之故其輕重隨志進退若內志輕而求外物之重𨿽聖人不可得也聖人固無內輕而求外重之事此特以明役志爲本耳【嚴陵方氏曰三者蓋周廟之所重故始言三重而終言周道也祼所以求陰而貴气臭周人則先求諸陰而尙臭也故重祼經言升歌淸廟淸廟者文王之詩故重升歌大武者武王之舞也故重武宿夜象成而爲樂故謂之大武獻有九而祼其一也故以屬言之於獻言屬則聲與舞可知矣君子之祭也內則盡志外則盡物然其輕重亦在志而已必自盡者所以明重也三重之本在志禮則達之於外以承其志於內故曰道之以禮以奉三重內旣盡志外又盡禮則聖人所以事皇尸之道如斯而已故曰此聖人之道也】

夫祭有餕【俊】餕者祭之末也不可不知也是故古之人有言曰善終者如始餕其是已是故古之君子曰屍亦餕鬼神之餘也惠術也可以觀政矣

方氏曰牲旣殺則薦血腥於鬼神及熟之於爼而屍始食之是屍餕鬼神之餘也○劉氏曰祭畢而餕余是祭之終事也必謹夫餕之禮者愼終如始也故引古人曰善終者如其始之善今餕余之禮其是此意矣所以古之君子有言尸之飲食亦是餕鬼神之餘也此卽施惠之法也觀乎餕之禮則可以觀爲政之道矣

是故屍謖【縮】君與卿四人餕君起大夫六人餕臣餕君之餘也大夫起士八人餕賤餕貴之餘也士起各執其具以出陳於堂下百官進【讀爲餕】徹之下餕上之餘也凡餕之道每變以眾所以別貴賤之等而興施【去聲】惠之象也是故以四簋黍見【現】其修於廟中也廟中者竟內之象也

謖起也天子之祭八簋諸侯六簋此言四簋者畱二簋爲陽厭之祭故以四簋餕也簋以盛黍稷舉黍則稷可知矣自君卿至百官每變而人益眾所以別貴賤象施惠也施惠之禮修舉於廟中則施惠之政必徧及於境內此可以觀政之謂也【嚴陵方氏曰屍猶受惠於鬼神人固當受惠於其君餕每變以眾故始則君與三卿共四人變而加以兩故大夫六人又變而加以兩故士八人又變則又加以百官蓋以示其惠之愈廣然非實數也百官謂中下之士以及於百執事者也祭法以官師爲中下之士則此以百官稱之亦宜矣爾雅曰謖興起也由君而下皆言起獨於屍言謖者蓋不疾而速者神也屍神像也故特以謖言之特牲饋食少牢饋食士虞禮有司篇皆言屍謖者以此夫施恵之道不止於餕特由餕見之而已故曰象見乃謂之象也四簋之黍未爲多也特取其修於廟中故爾廟中之患未爲大也特取其象於竟內故爾諸侯廟中爲竟內之象則天子廟中爲天下之象可知】

祭者澤之大者也是故上有大澤則惠必及下顧上先下後耳非上積重【平聲】而下有凍餒之民也是故上有大澤則民夫人待於下流知惠之必將至也由餕見之矣故曰可以觀政矣夫祭之爲物大矣其興物備矣順以備者也其教之本與是故君子之教也外則教之以尊其君長內則教之以孝於其親是故明君在上則諸臣服從崇事宗廟社稷則子孫順孝盡其道端其義而教生焉

爲物以事言也興物以具言也興舉牲羞之具凡以順於禮而致其備焉耳聖人立教其本在此【嚴陵方氏曰祭之爲澤幽足以及乎神明足以及乎人非澤之大者乎澤者徳之所惠也上有大澤則惠及下則主人言之也由其先後有序上下有等顧上先下後耳非上重積之而不施使下有凍餒之民也由餕而見惠故曰可以觀政矣爲物大者祭之體也興物備者祭之用也非體之爲大不足以致用之備非用之爲備不足以成體之大然則備者豈徒備其用而已哉亦在乎無所不順然後爲備爾故曰順以備其教之本與以上言順故此言外教以尊其君長內教以孝其親教以尊其君長由其君之明而已故曰則諸臣服從教以孝其親在乎崇重宗廟社稷而已故曰則子孫順孝且祭所以嚴上固足以教之尊其君長祭所以追養固足以教之孝其親盡其道者盡祭之道而無所遺也端其義者端祭之義而有所立也有道有義教之所由生也】

是故君子之事君也必身行之所不安於上則不以使下所惡於下則不以事上非諸人行諸己非教之道也是故君子之教也必由其本順之至也祭其是與故曰祭者教之本也已

以己之心度人之心卽大學絜矩之道如此而後能盡其道端其義也申言教之本以結上文之意【嚴陵方氏曰必身行之者以身教者從故也教必以事君言之者欲明乎事上使下之道故也蓋事上使下臣之事而已惡者好之對安者危之對好惡以情言安危以勢言上之使下以勢爲主下之事上以情爲主事上使下之道如此則所謂身行之也苟非諸人而行諸己豈所謂身行之哉故曰非教之道也君子之教必由其本教之本在乎祭祭之本在乎順故其言如此然上言事上使下以爲教者事上使下亦在乎順故也】

夫祭有十倫焉見【現】事鬼神之道焉見君臣之義焉見父子之倫焉見貴賤之等焉見親疏之殺【色介反】焉見爵賞之施焉見夫婦之別焉見政事之均焉見長幼之序焉見上下之際焉此之謂十倫

鄭氏曰倫猶義也

鋪筵設同幾爲【去聲】依神也詔祝於室而出於祊【伯更反】此交神明之道也

筵席也幾所馮以爲安者人生則形體異故夫婦之倫在於有別死則精气無間共設一幾故祝辭云以某妃配也依神使神馮依乎此也詔告也祝祝也謂祝以事告屍於室中也出於祊者謂明日繹祭出在廟門外之旁也郊特牲云索祭祝於祊是也祊說見前篇神之所在於彼乎於此乎故曰此交神明之道也【嚴陵方氏曰鬼神則變化有所通故曰道君臣則嚴謹有所守故曰義父子則思孝有所順故曰倫貴賤則名位有所差故曰等親疏則遠近有所間故曰殺爵賞則恩惠有所及故曰施夫婦則內外有所辧故曰別政事則多寡有所一故曰均長幼則先後有所次故曰序上下則情意有所接故曰際夫祭以鬼神爲主故於首言鬼神之道至於惠之之道則祭之末也故以上下之際終焉○石林葉氏曰鬼神無形而依於有形故鋪筵則陳祭同幾則配祭鬼神無方而求之有方故詔祝則在廟中爲祊則在門外幾筵祝祊祭祀之終始皆所以交神明而饗之也故言交神明之道而事不足以言之】

君迎牲而不迎屍別嫌也屍在廟門外則疑於臣在廟中則全於君君在廟門外則疑於君入廟門則全於臣全於子是故不出者明君臣之義也

屍本是臣爲屍而象神則尊之如君父矣然在廟外未入則猶疑是臣也及旣入廟則全其象君父之尊矣君祭固主於尊君父而盡臣子之道然未入廟則猶疑是君也及旣入廟則全爲臣子而事屍無嫌矣若君出門迎屍則疑以君而迎臣故不出者所以別此嫌而明君臣之義也【長樂陳氏曰屍卑於廟門之外而尊於廟門之內君尊於廟門之外而卑於廟門之內尸之爲體貴其尊之而不卑君之事屍貴其卑之而不尊是以君出迎牲而不迎屍所以別尊卑之義故曰明君臣之義也○嚴陵方氏曰屍者神之象君者人之主廟門之外以人道爲尙廟門之內以神道爲尙凡迎之禮必出門焉君迎牲而不迎屍者非重牲而輕屍也爲其有君臣之疑所以別其嫌也旣曰嫌又曰疑疑固未至於嫌而嫌亦疑之所積也】

夫祭之道孫爲王父屍所使爲屍者於祭者子行【杭】也父北面而事之所以明子事父之道也此父子之倫也行猶列也父北面而事子行之屍者欲子知事父之道當如是也○方氏曰十倫皆倫也止於父子言倫者有父子之倫然後有宗廟之祭則祭之倫本於父子而已故止以父子爲倫焉【長樂陳氏曰屍於王父則孫於祭者則子以孫爲王父之屍則是以子爲祭者之父子忘其子之卑而事於父父忘其父之尊而事子凡此所以明祭者事父之道而已○石林葉氏曰屍所以象神取於異姓則嫌於不親取於己子則疑於無別故爲屍者子行也𨿽以父事之不疑於父不疑則人倫明矣】

屍飲五君洗玉爵獻卿屍飲七以瑤爵獻大夫屍飲九以散爵獻士及羣有司皆以齒明尊卑之等也

自獻卿以下至羣有司凡同爵則長者必先飲故云皆以齒○疏曰此據備九獻之禮者至主人酳屍故屍飲五也凡祭二獻祼用郁鬯尸祭奠而不飲朝踐二獻饋食二獻及食畢主人酳屍此皆屍飲之故云屍飲五於此時以獻卿獻卿之後主婦酳屍酳屍畢賓長獻屍是屍飲七也乃以瑤爵獻大夫是正九獻禮畢但初二祼不飲故云飲七自此以後長賓長兄弟更爲加爵屍又飲二是並前屍飲九主人乃以散爵獻士及羣有司也此謂上公九獻故以酳尸之一獻爲屍飲五也若侯伯七獻朝踐饋食時各一獻食訖酳屍但飲三也子男五獻食訖酳屍屍飲一【嚴陵方氏曰於屍言飲則主人酳之故也卿以下言獻則飲之可知君必獻臣者以賓禮隆助祭之人故也屍飲之後獻則間之者隆殺之別也間之以五以七以九者飲陽事故用數之奇焉凡觴皆謂之爵此言玉爵瑤爵正謂一升之爵爾言散爵卽五升之散也禮器曰宗廟之祭貴者獻以爵賤者獻以散則不特獻者然也𨿽受獻者亦然羣有司則前言進徹之百官後言煇胞翟閽者皆是也皆以齒者同爵則尙齒也前言貴賤之等此變言尊卑者其獻也以卿大夫士爲之等故以貴賤言之於卿大夫士之等又各以齒故以尊卑言之】

夫祭有昭穆昭穆者所以別父子遠近長幼親疏之序而無亂也是故有事於太廟則羣昭羣穆咸在而不失其倫此之謂親疏之殺也

疏曰祭太廟則羣昭羣穆咸在若余廟之祭惟有當廟屍主及所出之子孫不得羣昭羣穆咸在也【嚴陵方氏曰昭穆固所以別父子而父子之行又各有遠近長幼親疏遠近以代言長幼以齒言親疏以情言然而代之遠近齒之長幼皆以情爲主爾故下總謂之親疏之殺也夫有隆然後有殺別親疏則親者隆而疏者殺矣並言殺者言自隆降之以至於殺也王制三昭三穆神之昭穆也此羣昭羣穆人之昭穆也首言祭有昭穆則兼神人而言之然昭穆以神爲主故人於廟中乃稱之】

古者明君爵有徳而祿有功必賜爵祿於太廟示不敢專也故祭之日一獻君降立於阼階之南南鄕【去聲】所命北面史由君右執防命之再拜稽首受書以歸而舎【釋】奠於其廟此爵賞之施也

疏曰酳尸之前皆承奉鬼神未暇防命此一獻則上文屍飲五君獻卿之時也若天子命羣臣則不因常祭之日特假於廟釋奠告以受君之命也【長樂陳氏曰施爵賞者必於大廟示其不敢專所以明父祖之尊也受爵祿者舎奠於廟示其有歸美所以明父子之賢也明乎父祖之尊則天下知所敬明乎父子之賢則天下知所遜故曰爵賞之施○嚴陵方氏曰爵者錫之以名祿者錫之以利有徳者必有名有功者必有利爵有徳祿有功亦從其類也史則掌書也防則書其所命之事也上言執防下言受書互相備也夫命有所稟則非君命也祖命而已故史命之也由君右焉非重史也重命而已○金華應氏曰一獻始命者以祭爲先也不俟獻終而命者以賞爲重也】

君捲【衮】冕立於阼夫人副褘立於東房夫人薦豆執校【效】執醴授之執鐙【登】屍酢夫人執柄夫人授屍執足夫婦相授受不相襲處酢必易爵明夫婦之別也

捲冕副褘見前校豆中央直者執醴執醴齊之人也此人兼掌授豆鐙豆之下跗也爵形如雀柄則尾也襲處謂因其處【長樂陳氏曰禮器言夫人在房而東酌罍尊則在房者西房也而此言副褘立於東房何耶蓋婦人貴於從夫又貴於辧位從夫則立之東所以待其將有事辧位則卽於西所以動而行事也至於夫婦相受授不相襲處則異其所立酢必易爵則易其所執故曰明夫婦之別】

凡爲爼者以骨爲主骨有貴賤殷人貴髀【渒】周人貴肩凡前貴於後爼者所以明祭之必有惠也是故貴者取貴骨賤者取賤骨貴者不重【平聲】賤者不虛示均也惠均則政行政行則事成事成則功立功之所以立者不可不知也爼者所以明惠之必均也善爲政者如此故曰見政事之均焉

疏曰殷質貴髀之厚賤肩之薄周文貴肩之顯賤髀之隠前貴於後據周言之○方氏曰爼者對豆之器爼以骨爲主則豆以肉爲主可知骨陽也肉陰也爼之數以奇而從陽豆之數以偶而從陰爲是故也【長樂陳氏曰貴者取貴骨賤者取賤骨則有所別而足以爲義貴者不重賤者不虛則有所均而可以爲仁行於上者政也通於下者事也政必有事而事不必有政故事成本於政行】

凡賜爵昭爲一穆爲一昭與昭齒穆與穆齒凡羣有司皆以齒此之謂長幼有序

爵行酒之器也○疏曰此旅酬時賜助祭者酒眾兄弟子孫等在昭列者則爲一色在穆列者自爲一色各自相旅長者在前少者在後是昭與昭齒穆與穆齒也○方氏曰宗廟之中授事則以爵至於賜爵則以齒何也蓋授事主義而行於旅酬之前賜爵主恩而行於旅酬之後以其主恩故皆以齒也司士所謂祭祀賜爵呼昭穆而進之是矣夫齒所以序長幼故曰此之謂長幼有序

夫祭有畀煇【運】胞【庖】翟【狄】閽者惠下之道也惟有徳之君爲能行此明足以見之仁足以與之畀之爲言與也能以其餘畀其下者也煇者甲吏之賤者也胞者肉吏之賤者也翟者樂吏之賤者也閽者守門之賤者也古者不使刑人守門此四守者吏之至賤者也屍又至尊以至尊旣祭之末而不忘至賤而以其餘畀之是故明君在上則竟內之民無凍餒者矣此之謂上下之際不使刑人守門恐是周以前如此周則墨者使守門也際接也言尊者與賤者恩意相接也【嚴陵方氏曰夫祭之有爼固已見惠均矣然未足以盡惠下之道以至尊之屍而畀至賤之吏然後見惠下也此政事之均與上下之際所以爲異歟惠下之道有明足以見之而無仁以與之則惠或失於不行有仁足以與之而無明以見之則惠或失於無辧徳者得也惟有徳之君乃能兩得故曰爲能行此】

凡祭有四時春祭曰礿【藥】夏祭曰禘秋祭曰嘗冬祭曰烝

周禮春祠夏禴秋嘗冬烝鄭氏謂此夏殷之禮

礿禘陽義也嘗烝陰義也禘者陽之盛也嘗者陰之盛也故曰莫重於禘嘗

方氏曰陽道常饒陰道常乏饒故及於夏始爲盛焉乏故及於秋己爲盛矣此禘所以爲陽之盛甞所以爲陰之盛歟以其陰陽之盛故曰莫重於禘嘗【石林葉氏曰礿禘之祭其用物薄主於灌獻則順乎陽陽於春夏爲用也甞烝之祭其用物多主於饋食則順乎陰陰於秋冬爲用也然言其盛則止及於禘甞而不及礿烝者蓋陽達於春物方蠢動陰終於冬物已退藏故古之君子其言郊社則以禘甞對之亦舉其盛者爾】

古者於禘也發爵賜服順陽義也於甞也出田邑發秋政順陰義也故記曰嘗之日發公室示賞也艸艾【刈】則墨未發秋政則民弗敢艸也

方氏曰爵命之者也服勝於陰者也故爲順陽義祿食之者也田邑制於地者也故爲順陰義嘗之日發公室因物之成而用之以行賞也故曰示賞艸刈則墨者因其枯槁之時刈之以給爨刈艸謂之艸猶采桑謂之桑歟墨五刑之輕者左氏言賞以春夏刑以秋冬而此言嘗之日發公室何也蓋賞𨿽以春夏爲主而亦未始不用刑月令孟夏斷薄刑決小罪是也刑𨿽以秋冬爲主亦未始不行賞此所言是也○應氏曰不曰艾艸而曰艸艾者艸自可艾也【石林葉氏曰爵以詔徳服以顯庸仁之屬也國政則有田邑致刑則爲秋政義之屬也仁用於夏禘未嘗不行刑要之以仁爲主義用於秋嘗未嘗不示賞要之以義爲主仁義備矣止曰禘嘗之義者指其立道而言之也】

故曰禘嘗之義大矣治國之本也不可不知也明其義者君也能其事者臣也不明其義君人不全不能其事爲臣不全夫義者所以濟志也諸徳之發也是故其徳盛者其志厚其志厚者其義章其義章者其祭也敬祭敬則竟【境】內之子孫莫敢不敬矣是故君子之祭也必身親涖之有故則使人可也𨿽使人也君不失其義者君明其義故也其徳薄者其志輕疑於其義而求祭使之必敬也弗可得已祭而不敬何以爲民父母矣中庸言明乎郊社之禮禘嘗之義治國如視諸掌此因上文陽義陰義而申言之濟志成其所欲爲也發徳顯其所當爲也○方氏曰大宗伯若王不與祭祀則攝位先儒謂王有故代之行其祭事正謂是矣代之𨿽在乎人使之則出乎君代之𨿽行其事使之則本乎義【石林葉氏曰君主祭者也故明禘嘗之義臣助祭者也故能禘嘗之事能其事則盡物而已明其義於內不可不盡志盡志者惟有徳之君可也故志厚義章此徳之發而終至於竟內無不敬故曰治國之本也祭之義愛敬而已如知愛敬於親則𨿽不身涖之蓋猶祭也不知祭之義則內不得於其親其使人祭也何以爲敬乎】

夫鼎有銘銘者自名也自名以稱揚其先祖之美而明著之後世者也爲先祖者莫不有美焉莫不有惡焉銘之義稱美而不稱惡此孝子孝孫之心也惟賢者能之自名下文謂自成其名是也○方氏曰稱則稱之以言揚則揚其所爲明則使之顯而不晦著則使之見而不隠

銘者論譔【撰】其先祖之有徳善功烈勲勞慶賞聲名列於天下而酌之祭器自成其名焉以祀其先祖者也顯揚先祖所以崇孝也身比【毗志反】焉順也明示後世教也論說譔錄也王功曰勲事功曰勞酌斟酌其輕重大小也祭器鼎彜之屬自成其名者自成其顯揚先祖之孝也比次也謂己名次於先祖之下也順無所違於禮也示後世而使子孫效其所爲則是教也【嚴陵方氏曰器之重者莫如鼎言之重者莫如銘此鼎所以有銘而銘必於鼎也楚子問鼎而王孫滿以謂在徳不在鼎則古之爲此也亦因其有所寓而已若湯之盤周之量晉公之鐘以至王之大常廟之金人幾杖杯鑑皆爲銘焉其所以自名之意則一也列於天下言陳列於天下而有序也酌之祭器言斟酌其美而不溢也祭器卽鼎也自名於祭器故曰自成其名】

夫銘者壹稱而上下皆得焉耳矣是故君子之觀於銘也旣美其所稱又美其所爲爲之者明足以見之仁足以與之知【去聲】足以利之可謂賢矣賢而勿伐可謂恭矣上謂先祖下謂己身也見之見其先祖之善也非明不能與之使君上與己銘也非仁莫致利之利己之得次名於下也非知莫及【石林葉氏曰美其所稱者以其不遺祖考之善也美其所爲者以其不誣祖考之實也有善而弗知不明也故言明足以見之知而不傳不仁也故言仁足以與之知之而能又誣其實則亦不知也故言知足以利之知旣利之而欲伐其善則必喪其善故𨿽銘而其辭敬者亦所謂賢而勿伐也】

故衞孔悝【恢】之鼎銘曰六月丁亥公假【格】於大廟公曰叔舅乃祖莊叔左右【並去聲】成公成公乃命莊叔隨難【去聲】於漢陽卽宮於宗周奔走無射【亦】

孔悝衞大夫周六月夏四月也公衞莊公蒯聵也假至也至廟禘祭也因祭而賜之銘蓋徳悝之立己故褒顯其先世也異姓大夫而年幼故稱叔舅莊叔悝七世祖孔達也成公爲晉所伐而奔楚故云隨難於漢陽後𨿽反國又以殺弟叔武晉人執之歸於京師寘諸深室故云卽宮於宗周也射厭也○石梁王氏曰悝乃蒯聵姊之子蒯聵悝之舅而悝則甥今反謂之舅其放周禮同姓之臣稱伯叔父異姓之臣稱伯叔舅歟

啟右獻公獻公乃命成叔纂乃祖服

獻公成公之曽孫名衎啟開右助也魯襄十四年防孫文子寧惠子逐防侯防侯奔齊言莊叔余功流於後世能右助獻公使之亦得反國也成叔莊叔之孫烝鉏也其時成叔事獻公故公命其纂繼爾祖舊所服行之事也○疏曰按左傳無孔達之事獻公反國亦非成叔之功

乃考文叔興舊耆【嗜】欲作率慶士躬卹衞國其勤公家夙夜不解【邂】民咸曰休哉公曰叔舅予【上聲】女【汝】銘若纂乃考服

應氏曰嗜欲者心志之所存言其先世之忠皆以愛君憂國爲嗜欲文叔孔圉慕尙而能興起之也作率奮起而倡率之也慶卿也古卿慶同音字亦同用故慶雲亦言卿云

悝拜稽首曰對以辟【璧】之勤大命施於烝彞鼎此防孔悝之鼎銘也

對至彞鼎十三字止作一句讀言對答舉用吾君殷勤之大命施勒於烝祭之彞尊及鼎也【嚴陵方氏曰施於烝彞鼎者施其銘於烝揆之二器也祭器必以彞鼎則與震之守宗廟言不喪匕鬯同義蓋匕所以載鼎實彞所以實秬鬯故也彞之祼足以感神於幽鼎之亨足以養人於明其徳於是爲至矣銘於彞取夫徳有常而不變銘於鼎取夫徳日新而不窮必於烝祭之器與司勲凡有功者祭於大烝同義彜亦有銘止曰鼎銘者舉重以該之也】

古之君子論譔其先祖之美而明著之後世者也以比其身以重其國家如此子孫之守宗廟社稷者其先祖無美而稱之是誣也有善而弗知不明也知而弗傳不仁也此三者君子之所恥也

勲在鼎彞是國有賢臣也故足爲國家之重【嚴陵方氏曰無美而稱之則不足以取信於人故曰是誣也有善而弗知則其明不足以見之也知而弗傳則其仁不足以與之也爲人之子孫不明不信而且誣焉則辱莫甚矣】

昔者周公旦有勲勞於天下周公旣沒成王康王追念周公之所以勲勞者而欲尊魯故賜之以重祭外祭則郊社是也內祭則大嘗禘是也夫大嘗禘升歌淸廟下而管象朱幹玉戚以舞大武八佾以舞大夏此天子之樂也康周公故以賜魯也子孫纂之至於今不廢所以明周公之徳而又以重其國也

詩維淸奏象舞嚴氏云文王之舞謂之象文舞也大武武舞也管象以管播其聲也余見前【嚴陵方氏曰郊社所以祭天地故曰外嘗禘所以祭祖宗故曰內禘爲五年之祭故謂之大嘗爲四時之祭亦謂之大者以天子所賜禮樂比諸侯尢隆也四時之祭特以嘗言者物成可嘗禮爲尢盛也故閟宮之詩言秋而載嘗者以是月令言嘗犧牲祭法言享嘗乃止祭義言嘗無樂燕居中庸言郊社禘嘗皆此意也舞所以節八音而行八風所以應八卦故每佾又用八人合而爲六十四焉則重卦之象也自諸侯而下則取隆殺以兩而已言舞大夏如此則大武可知康周公者康猶褒之也命之者成王爾而上兼言康王者豈非成王之志而康王又能繼之曲禮曰外事用剛日然不謂郊內事用柔日然不謂社而此以郊社爲外祭何也以天地爲大故郊對社不可以內外言其事以神人爲別故嘗禘對郊社或可以內外言其祭焉】

經解第二十六【嚴陵方氏曰經者緯之對經有一定之體故爲常緯則錯綜往來故爲變聖人之言道之常也諸子百家之言道之變也故聖人之言特謂之經焉】

孔子曰入其國其教可知也其爲人也溫柔惇厚詩教也疏通知遠書教也廣博易良樂教也絜靜精微易教也恭儉莊敬禮教也屬【燭】辭比【毗志反】事春秋教也故詩之失愚書之失誣樂之失奢易之失賊禮之失煩春秋之失亂其爲人也溫柔惇厚而不愚則深於詩者也疏通知遠而不誣則深於書者也廣博易良而不奢則深於樂者也絜靜精微而不賊則深於易者也恭儉莊敬而不煩則深於禮者也屬辭比事而不亂則深於春秋者也

方氏曰六經之教善矣然務溫柔惇厚而溺其志則失於自用矣故詩之失愚務疏通知遠而趨於事則失於無實矣故書之失誣務廣博易良而徇其情則失於好大矣故樂之失奢務絜靜精微而蔽於道則失於毀則矣故易之失賊務恭儉莊敬而亡其體則失於過當矣故禮之失煩務屬辭比事而作其法則失於犯上矣故春秋之失亂夫六經之教先王所以載道也其教豈有失哉由其所得有淺深之異耳○應氏曰淳厚者未必深察情僞故失之愚通達者未必篤確誠實故失之誣寛厚者未必嚴立繩檢故失之奢沈潛思索多自耗蠧且或害道故失之賊品節未明徳性未定無以飾貌正行故失之煩弄筆褒貶易紊是非且或召亂故失之亂惟得之深則養之固有以見天地之純全古人之大體而安有所謂失哉○石梁王氏曰孔子時春秋之筆削者未出又曰加我數年卒以學易性與天道不可得聞豈遽以此教人哉所以教者多言詩書禮樂且有愚誣奢賊煩亂之失豈詩書樂易禮春秋使之然哉此決非孔子之言【馬氏曰先王一道徳以同天下之俗而國不異教者省方觀民而不易其宜故也是故入其國其教可知也其教可知者知其所以爲教之不同也○石林葉氏曰教者上所以勉下經者所以助成其教也詩之規刺嘉美要使人歸於善而已仁之事也故其教則溫柔惇厚書之紀述治亂要使人考古驗今而已智之事也故其教則疏通知遠樂能和同天人之際其教也動蕩血脈流通精神故廣博易良易能順性命之理其教也吉凶與民同患而退藏於密故絜靜精微禮節民心其教也使人飾貌以正其行故恭儉莊敬春秋言約而意隠其教也使人美不過實貶不損美故屬辭比事蓋詩書以政教之本而爲序樂與易以道徳之妙而爲序禮與春秋以治人修身而爲序六者之失蓋不深窮其理故也易曰惟深也故能通天下之志】

天子者與天地參故徳配天地兼利萬物與日月並明明照四海而不遺微小其在朝廷則道仁聖禮義之序燕處則聽雅�之音行步則有環佩之聲升車則有鸞和之音居處有禮進退有度百官得其宜萬事得其序詩云淑人君子其儀不忒其儀不忒正是四國此之謂也

鸞和皆鈴也鸞在衡和在軾前詩曹風鳲鳩篇○石梁王氏曰此段最粹【長樂陳氏曰與天地參言其體敵也徳配天地言其道同也兼利萬物言其化溥也與日月並明明照四海而不遺微小言其政術也又樂書曰天子在朝廷之上由仁聖禮義之序在閨門之內聽雅頌之音行步於堂有環佩之聲升車於道有鸞和之音確乎鄭衞不能入也○馬氏曰朝廷者論道有爲之所在故道仁聖禮義之序燕處者燕息無爲之所在故聽雅頌之音心中斯須不和不樂則鄙詐之心入之矣故行步有環佩之聲以節之升車有鸞和之音以和之外貌斯須不莊不敬則易慢之心入之矣故居處則有禮進退則有度自與天地參推而詳之至於居處有禮進退有度其所以治己之道盡矣然而君爲之則臣行之上好之則下從之是故百官之貴賤各得其宜萬事之先後各得其序傳曰言思可道行思可樂徳義可尊作事可法容止可觀進退可度以臨其民是以其民畏而愛之則而象之其意同】

發號出令而民說【悅】謂之和上下相親謂之仁民不求其所欲而得之謂之信除去【上聲】天地之害謂之義義與信和與仁霸王【去聲】之器也有治民之意而無其器則不成

馮氏曰論義信和仁之道而以王霸並言之豈孔子之言【馬氏曰號令之出適當人心而可否有以相濟和之至也親親者仁之始上下相親者仁之終上下之勢尊卑異冝而有以相親者以其上有恩以卹下下有力以衞上歡然有恩以相愛故謂之仁有餘則賂之不足則求之相滋以濕相濡以沫而以爲信皆信之末也至於民不求其所欲安其居樂其俗至於老死而不相往來則信之極也不求其所欲而得之者有以興其利也有以興其利而其害不可以不去則又卒之以除去天地之害謂之義孟子曰驅虎豹犀象而遠之而天下大悅周官鳥獸之害人者莫不有職凡以此而已○臨川吳氏曰和仁信義皆謂施於有政如器之可操執苟徒有治民之意而無此器則是𨿽有不忍人之心而無不忍人之政也不成謂不完成也然四者之器又須有禮故𨿽有政必有禮以齊之故下文遂推說禮之功用霸者諸侯之長王者天子之稱此篇第一節

言諸侯之教第二節

言天子之徳故於此總言之而曰霸王之器】

禮之於正國也猶衡之於輕重也繩墨之於曲直也規矩之於方圜也故衡誠縣【】不可欺以輕重繩墨誠陳不可欺以曲直規矩誠設不可欺以方圜君子審禮不可誣以姦詐

方氏曰輕者禮之小重者禮之大若大者不可損小者不可益是矣曲者禮之煩直者禮之簡若易則易於則於是矣方者禮之常圜者禮之變若以禮爲體者禮之常也以義起禮者禮之變也禮之用如是故君子審禮不可誣以姦詐也【馬氏曰衡也繩墨也規矩也所以諭乎禮輕重也曲直也方圜也所以諭人情爲國必以禮則民有格心而事無失當猶衡之於輕重繩墨之於曲直規矩之於方圜皆無失其當也大匠生規矩而不能捨規矩以正方圜君子者禮義之所自出而不能捨禮義以正國故君子審禮不可誣以姦詐也】

是故隆禮由禮謂之有方之士不隆禮不由禮謂之無方之民敬讓之道也故以奉宗廟則敬以入朝廷則貴賤有位以處室家則父子親兄弟和以處鄕裏則長幼有序孔子曰安上治民莫善於禮此之謂也

篇首孔子曰記者述孔子之言也是故以下疑是記者之言故引孝經孔子之言以結之也○方氏曰隆言隆之而髙由言由乎其中隆禮所以極髙明由禮所以道中庸極髙明所以立本道中庸所以趨時立本趨時𨿽若不同要之不離於道而已故謂之有方之士也道無方也體之於禮則爲有方此以禮爲主故謂之方焉士志於道故於有方曰士民無常心故於無方曰民【臨川吳氏曰隆者其崇重之心由者其踐行之迹方猶法也有方之士謂持守理法之善人以其善故加以美稱而謂之士無方之民謂逾越理法之惡人以其惡故儕於編泯而謂之民蓋禮者敬讓之道也人皆隆禮由禮則凡奉宗廟者皆敬先入朝廷者皆敬貴處室家者皆讓父兄處鄕裏者皆讓長老敬讓之道達於宗廟朝廷室家鄕裏故上爲下之所敬讓而居上者不危不危則安矣民知君之當敬讓而爲民者不亂不亂則治矣其安其治皆由有禮而然故曰莫善於禮記者推言禮之功用而引孔子之言以結之也】

故朝覲之禮所以明君臣之義也聘問之禮所以使諸侯相尊敬也喪祭之禮所以明臣子之恩也鄕飲酒之禮所以明長幼之序也昏姻之禮所以明男女之別也夫禮禁亂之所由生猶坊【防】止水之所自來也故以舊坊爲無所用而壞【怪】之者必有水敗以舊禮爲無所用而去【上聲】之者必有亂患

壻於婦家曰昏婦於壻家曰姻○方氏曰君臣之亂生於無義故以朝覲之禮禁之諸侯之亂生於不和故以聘問之禮禁之臣子之亂生於無恩故以喪祭之禮禁之以至鄕飲之施於長幼昏姻之施於男女其義亦若是而已【馬氏曰春曰朝秋曰覲天子與諸侯嫌於無分諸侯朝覲以述職然後君臣之義明大曰聘小曰問諸侯相厲以禮上有以字於下下有以承於上則不相侵陵而相尊敬也臣子之於君親無所不盡其恩尢見於喪祭之禮爲其死者人之所惡而爲喪以終之足以見其不倍逺者人之所略而爲祭禮以鬼饗之足以見其不忘故曰所以明臣子之思也鄕飲所以尙齒故席則有上下豆則有多寡皆所以明長幼之序也昏姻所以重禮故執贄而後見敬愼重正而後相親皆所以明別也○延平周氏曰禮可以義起而古之人未嘗無損益至於大倫大要則不可以爲無所用而去之也蓋去之則亂患之所由生】

故昏姻之禮廢則夫婦之道苦而淫辟【僻】之罪多矣鄕飲酒之禮廢則長幼之序失而爭鬭之獄繁矣喪祭之禮廢則臣子之恩薄而倍死忘生者眾矣聘覲之禮廢則君臣之位失諸侯之行【去聲】惡而倍畔侵陵之敗起矣故禮之教化也微其止邪也於未形使人日徙善遠【去聲】罪而不自知也是以先王隆之也易曰君子愼始差若豪犛繆以千里此之謂也

此又自昏姻覆說至聘問朝覲以明上文之義所引易曰緯書之言也若如也○鄭氏曰苦謂不至不答之屬【石林葉氏曰朝覲聘問在上者之事而民不與焉故言禁亂則始於朝覲者以安上者爲序昏姻𨿽在上者制之而民得與焉故言廢禮則始於昏姻者以治民者爲序蓋天下治而後君臣得以正位其亂也常在於衽席此其所以成終而所以成始也朝覲聘問上下之禮𨿽不同而尊謹之道一也故言倍畔侵陵而皆曰敗昏姻鄕飲內外之禮𨿽不同而親睦之道一也故言淫僻爭鬭則曰罪曰獄蓋民違於禮有罪而加以刑有訟而至於獄則可得而治在上者違於禮則有僭逼而已故倍畔忘君者也侵陵圖君者也○嚴陵方氏曰室家者人之所願也因其所願而爲之昏禮則足以別男女飲食者人之所欲也因其所欲而爲之鄕禮則足以序長幼以至喪祭聘覲亦若是而已此教化所以爲微也以其微故能止邪於未形以其止邪於未形故使人日徙善遠罪而不自知也先王隆之其以是歟】

禮記大全卷二十三

欽定四庫全書

禮記大全卷二十四

明胡廣等撰

哀公問第二十七

哀公問於孔子曰大禮何如君子之言禮何其尊也孔子曰丘也小人不足以知禮君曰否吾子言之也哀公魯君名蔣大禮謂禮之大者何其尊言稱揚之甚

孔子曰丘聞之民之所由生禮爲大非禮無以節事天地之神也非禮無以辧君臣上下長幼之位也非禮無以別男女父子兄弟之親昏姻疏數之交也君子以此之爲尊敬然

此皆禮之大者故不得不尊敬之也【馬氏曰禮莫重於祭故以祭爲先祭莫重於天地故以天地爲先事天地之神而以節言之者蓋事天地之神各以其位各以其器各以其時皆有禮以節之也天謂之神地謂之只此言天地之神蓋可以通言之也○臨川吳氏曰分之嚴者外自君臣始非君臣則有上下非上下則有長幼其位𨿽異而異之中有同焉所當辧也情之厚者內自男女始因男女而有父子因父子而有兄弟其親𨿽同而同之中有異焉所當別也婦黨曰昏壻黨曰姻自家內之兄弟而推以及異姓之兄弟也間見曰疏亟見曰數自遠外之長幼而推以及遊從之長幼也其交亦有別焉於神之大祭則舉二以包其餘於人之大倫則衍五而至於八此者指節事辧別之禮而言然者如此也謂君子以此禮之敬事大神辧別大倫故尊敬之如此所以答哀公言禮何其尊之問也】

然後以其所能敎百姓不廢其會節

禮本天秩聖人因人情而爲之節文非彊之以甚髙難行之事也故曰以其所能敎百姓會節謂行禮之期節如葬祭有葬祭之時冠昏有冠昏之時不可廢也

有成事然後治其雕鏤文章黼黻以嗣

有成事謂諏日而得卜筮之吉事可成也雕鏤祭器之飾文章黼黻祭服之飾也嗣者傳續不絕之義此器服常存則此禮必不泯絕矣

其順之然後言其喪算備其鼎爼設其豕臘修其宗廟嵗時以敬祭祀以序宗族卽安其居節醜其衣服卑其宮室車不雕幾【祈】器不刻鏤食不貳味以與民同利昔之君子之行禮者如此

順之謂上下皆無違心也言猶明也喪算五服嵗月之數殯葬久近之期也卽安其居者隨其所處而安之也節儉也醜猶惡也雕幾見郊特牲器養器也自奉如此其薄者蓋欲不傷財不害民而與民同其利也【石林葉氏曰上以事天地下以別疏戚莫非尊敬之道也然禮者中庸而已中庸則不以所能者病人其敎人皆其所能也君子嚴於事鬼神而儉於奉己故事鬼神則以敬順爲主喪算也鼎爼也豕臘也宗廟也皆無所不盡至於自奉乎己則以恭儉爲主故丑衣服卑宮室不雕車不鏤器不貳味以與民同利禹之克勤克儉而致羙乎黻冕致孝乎鬼神盡力乎溝洫蓋此意也】

公曰今之君子胡莫之行也孔子曰今之君子好實無厭【去聲】淫徳不倦荒怠敖【去聲】慢固民是盡午【去聲】其眾以伐有道求得當【去聲】欲不以其所昔之用民者由前今之用民者由後今之君子莫爲禮也

實貨財也淫徳放蕩之行也固如固獲之固言取之力也盡謂竭其所有也午與迕同午其眾違逆眾心也求得當欲言不過求以稱其私欲而已不以其所不問其理之所在也由前由古之道由後由今之道也【嚴陵方氏曰好實無厭言貪而不知足也淫徳不倦言過而不能攺也荒於事故其心怠敖於物故其心慢固民是盡者謂其或盡民之力而不計其勞或盡民之財而不計其費也眾者人之所順而反午之有道者人之所尊而反伐之求其得而已不顧於義也當所欲而已不循於理也若是則動皆失其所矣故曰不以其所也用民卽君子也以其有君國子民之位故以用民言之】

孔子侍坐於哀公哀公曰敢問人道誰爲大孔子愀【七小反】然作色而對曰君之及此言也百姓之徳也固臣敢無辭而對人道政爲大

愀然悚動之貌作色變色也百姓之徳猶言百姓之幸也敢無辭猶言豈敢無辭【臨川吳氏曰人道謂治人之道政者行事以正人之不正治人之道不過如此故曰政爲大】

公曰敢問何謂爲政孔子對曰政者正也君爲正則百姓從政矣君之所爲百姓之所從也君所不爲百姓何從公曰敢問爲政如之何孔子對曰夫婦別父子親君臣嚴三者正則庶物從之矣公曰寡人𨿽無似也願聞所以行三言之道可得聞乎

夫婦父子君臣三綱也庶物眾事也無似無所肖似言無徳也【臨川吳氏曰三綱人倫之大者庶物庶事之小者大者先正則小者從而正矣政之所謂正者如此】

孔子對曰古之爲政愛人爲大所以治愛人禮爲大所以治禮敬爲大敬之至矣大昏爲大大昏至矣大昏旣至冕而親迎【去聲】親之也親之也者親之也是故君子興敬爲親捨敬是遺親也弗愛不親弗敬不正愛與敬其政之本與

方氏曰夫婦有內外之位故曰別父子有慈孝之恩故曰親君臣有上下之分故曰嚴易曰有夫婦然後有父子有父子然後有君臣故先後之序如此三者之正一以夫婦爲之本故後言大昏爲大也政在養人故古之爲政愛人爲大然而愛之無節則墨氏之兼愛矣安能無亂乎故曰所以治愛人禮爲大禮止於敬而已故曰所以治禮敬爲大禮以敬爲主而大昏又爲至焉故曰敬之至矣大昏爲大大昏旣爲敬之至故𨿽天子諸侯之尊亦必冕而親迎也己親其人乃所以使人之親己而已故曰親之也者親之也冕而親迎可謂敬矣故曰興敬爲親捨敬是遺親也弗愛則無以相合而其情疎故曰弗愛不親弗敬則無以相別而其情褻故曰弗敬不正愛敬之道其始本於閨門之內及擴而充之其愛至於不敢惡於人其敬至於不敢慢於人而徳敎加於百姓刑於四海故曰愛與敬其政之本與【慶源輔氏曰夫婦始也父子內也君臣外也問所以致三者之道則哀公亦善學之矣冕而親迎躬親之也躬親之者所以致其親愛之意也是興敬所以爲親也捨敬則是遺親矣彼以褻爲親者未要其終也惟敬以爲親則愛得其正故能愛與敬則夫婦別父子親君臣嚴矣而大昏又其總也】

公曰寡人願有言然冕而親迎不已重乎孔子愀然作色而對曰合二姓之好以繼先聖之後以爲天地宗廟社稷之主君何謂已重乎公曰寡人固【句】不固焉得聞此言也寡人欲問不得其辭請少進

已重太重也寡人固自言其固陋也不固焉得聞此言者言若不固陋則不以此爲問安得聞此言乎請少進者幸孔子更略有以進敎我也○石梁王氏曰並言天地非止諸侯之禮也【慶源輔氏曰願有言然者疑似之意不敢以爲是也臨川吳氏曰言配合二姓爲夫婦以繼續先聖之後祭祀之時君爲外主夫人爲內主故曰爲天地宗廟社稷之主諸侯不得祭天地此泛言之因及天子爾天地社稷之祭後夫人不與以宗伯攝獻是亦後夫人爲之主也】

孔子曰天地不合萬物不生大昏萬世之嗣也君何謂已重焉孔子遂言曰內以治宗廟之禮足以配天地之神明出以治直言之禮足以立上下之敬物恥足以振之國恥足以興之爲政先禮禮其政之本與

直言二字未詳或云當作朝廷○陸氏曰物以不振爲恥國以不興爲恥○應氏曰物恥謂事物之污陋國恥謂國體之卑辱內外之禮交洽則國家安富尊榮何恥之不伸是時魯微弱哀公欲振而興之而不知禮之爲急故夫子以是告之【嚴陵方氏曰天地合而後萬物生猶之二姓合而後人道成焉故曰大昏萬世之嗣也以其傳萬世之嗣則親迎之禮不爲過矣○石林葉氏曰昏以繼萬世之嗣而爲先祖後與之共事宗廟社稷以及天地所謂主也君共粢盛夫人共祭服則內足以治宗廟之禮推而大之可以配天地天則神也地則明也故以配天地之神明夫婦正則名正名正則言順故出則足以治直言之禮推而廣之凡君臣父子皆所正也故以立上下之敬至於事之廢墜可恥者足以正之國之衰弱可恥者足以興之爲政之本孰有先於此乎然而昏姻之禮人倫之常也其效若此者何也蓋大王之所以興國者以其有姜女文王之所以造周者以其有後妃幽王之所以亡天下也亦以襃姒而已王化之本取諸家而推之則天下無不治】

孔子遂言曰昔三代明王之政必敬其妻子也有道妻也者親之主也敢不敬與【平聲】子也者親之後也敢不敬與君子無不敬也敬身爲大身也者親之枝也敢不敬與不能敬其身是傷其親傷其親是傷其本傷其本枝從而亡三者百姓之象也身以及身子以及子妃以及妃君行此三者則愾【迄】乎天下矣大【泰】王之道也如此則國家順矣

敬吾身以及百姓之身敬吾子以及百姓之子敬吾妻以及百姓之妻愾猶至也曁也如朔南曁聲敎之意大王愛民之君也嘗言不以養人者害人故曰大王之道也○方氏曰冕而親迎所以敬其妻也冠於阼階所以敬其子也爲主於內者妻也故曰親之主傳後於下者子也故曰親之後內非有主則外不足以治其國家矣下非有後則上不足以承其祖考矣此所以不敢不敬也君子𨿽無所不敬又以敬身爲大焉非苟敬身也以其爲親之枝故也身之於親猶木之有枝親之於身猶木之有本相須而共體又非特爲主爲後而已此尢不敢不欲也【長樂劉氏曰君子所以敬其身非爲我而自尊也身𨿽在我其气與性則受之於親傳之於祖非己得以輕而辱之也故曰不敬其身是傷其親也猶傷其根本者枝榦必從之而亡敢不敬愼而培之以禮乎三者非君獨然也百姓亦然也故其身也妻也子也莫不肖象於我靡有以異也○石林葉氏曰三者君行於上而民效於下故曰百姓之象也百姓象其行莫不敬其身亦莫不敬其妻子所謂愾乎天下也大王愛厥妃終至於內無怨女外無曠夫蓋得於政矣】

公曰敢問何謂敬身孔子對曰君子過言則民作辭過動則民作則君子言不過辭動不過則百姓不命而敬恭如是則能敬其身能敬其身則能成其親矣

君子以位言也在上者言𨿽過民猶以爲辭辭者言之成文者也動𨿽過民猶以爲則則者動之成法者也此所以君子之言動不敢有過俱無過則民不待命令之及而自知敬其上矣民皆敬上則君之身不爲人所辱方謂之能敬身成其親者不使親名爲人所毀也【馬氏曰言動者敬身之所宜愼也擬之而後言則無過言議之而後動則無過動過言而民作辭過動而民作則以其貴者賤者之所矜式也上者下之所視效也言而世爲天下法動而世爲天下則不命而民敬恭能敬身之效也能敬其身則能立其身能揚其名以顯父母故曰能敬其身則能成其親○慶源輔氏曰愼言謹行以敬其身則百姓不命而恭敬焉所謂身以及身也故曰成己所以成物也】

公曰敢問何謂成親孔子對曰君子也者人之成名也百姓歸之名謂之君子之子是使其親爲君子也是爲成其親之名也已孔子遂言曰古之爲政愛人爲大不能愛人不能有其身不能有其身不能安土不能安土不能樂天不能樂天不能成其身

方氏曰不能愛人則傷之者至矣故不能有其身不能有其身則一身無所容矣故不能安土安土則所居無所擇樂天則所遭無所怨俯能無所擇則仰亦無所怨矣故不能安土不能樂天能樂天則於理無所不順成身之道亦順其理而已【延平周氏曰君子有君國子民之道者也以其有君國子民之道然後能充其人道之成名然豈特成己之名耳又將成其親之名也○張子曰愛人然後保其身能保其身則不擇地而安不擇地而安蓋所達者天矣夫達於天則成性而成身矣】

公曰敢問何謂成身孔子對曰不過乎物

應氏曰物者實然之理也性分之內萬物皆備仁人孝子不過乎物者卽其身之所履皆在義理之內而不過焉猶大學之止於仁止於孝也違則過之止則不過矣夫物有定理理有定體𨿽聖賢豈能加毫末於此哉亦盡其當然而止耳【嚴陵方氏曰不過乎物卽仁人不過乎物孝子不過乎物是也不過乎物則性分之內成而無虧也】

公曰敢問君子何貴乎天道也孔子對曰貴其不已如日月東西相從而不已也是天道也不閉其久是天道也無爲而物成是天道也已成而明是天道也

日月相從不已繼明照於四方也不閉其久窮則變變則通也無爲而成不言而信不怒而威也已成而明爲法於天下可傳於後世也○劉氏曰天道至誠無息所謂維天之命於穆不已也君子貴之純亦不已焉然其不已者一動一靜互爲其根如日往則月來月往則日來是以不窮其久無思無營而萬物自然各得其成及其旣成皆粲然可見也蓋其機緘密運而不已者𨿽若難名而成功則昭著也無爲而成者不見其爲之之迹而但見有成也此惟天爲大惟堯則之蕩蕩乎民無能名焉巍巍乎其有成功也煥乎其有文章之謂也【嚴陵方氏曰天道之不已不特在日月之相從此言亦據可見之象而已且天道之大在陰陽日者陽之象月者陰之象以是言天道又宜矣易曰天行健君子以自彊不息此君子所以貴天道也不閉者不寒也凡物開之則通閉之則塞能不閉其久之道是以其久可久也易曰終則有始天行也其謂是與】

公曰寡人憃【屍雍反】愚冥煩子志【如字】之心也

憃愚蔽於气質也冥者暗於理煩者累於事志讀如字哀公自言其不能敏悟所敎欲孔子以簡切之語志記於我心故孔子下文所對是舉其要者言之

孔子蹴【蹙】然辟【避】席而對曰仁人不過乎物孝子不過乎物是故仁人之事親也如事天事天如事親是故孝子成身公曰寡人旣聞此言也無如後罪何孔子對曰君之及此言也是臣之福也

蹴然變容爲肅敬貌無如後罪何言𨿽聞此言然無柰後日過乎物而有罪何此言是有意於寡過矣故孔子以爲是臣之福○方氏曰仁人者主事天言之也孝子者主事親言之也親則近而疑其不尊天則遠而疑其難格徒以近而不尊則父子之間或幾乎褻矣徒以逺而難格則天人之際或幾乎絕矣故事親如事天者所以致其尊而不欲其褻也事天如事親者所以求其格而不欲其疎也○石梁王氏曰仁人之事親也如事天事天如事親此兩句非聖人不能言【吳興沈氏曰不過乎物鼻目口耳百骸四肢物也君臣父子兄弟夫婦朋友物也仁義禮智亦物也舉天地萬物之理備於我者皆物也是物也各有則焉人皆有是物則不可過也過則非天理也○馬氏曰孝者仁之始仁者孝之終親則邇不嫌乎無愛嫌於無敬而已故事親如事天所以致其敬也天則逺不嫌乎無敬嫌於無愛而已故事天如事親所以致其愛也愛與敬兩得之而後孝子行全故曰成身成身者言其徳之不虧也】

仲尼燕居第二十八

石梁王氏曰文𨿽有首尾然辭防散漫處多未必孔子之言【山陰陸氏曰退朝曰燕退燕曰閒言禮燕居之事也言詩閒居之事也燕居稱仲尼閒居稱孔子以此】

仲尼燕居子張子貢言遊侍縱言至於禮子曰居女【汝】三人者吾語【去聲】女禮使女以禮周流無不徧也子貢越席而對曰敢問何如子曰敬而不中禮謂之野恭而不中禮謂之給勇而不中禮謂之逆子曰給奪慈仁縱言泛言諸事也周流無不徧者隨遇而施無不中節也敬以心言恭以容言禮𨿽以敬恭爲主然違於節文則有二者之獘給者足恭便佞之貌逆者悖戾爭鬭之事夫子嘗言恭而無禮則勞勇而無禮則亂給則勞逆則亂矣夫子於三者之獘獨言給之爲害何也蓋野與逆二者猶是直情徑行而然使習於禮則無此患矣惟足恭便給之人是曲意徇物致飾於外務以悅人貌𨿽類於慈仁而本心之徳則亡矣故謂之奪慈仁謂巧言令色鮮矣仁而恥乎足恭正此意也【嚴陵方氏曰敬言其心恭言其貌心敬而不中禮則文辭寡故謂之野貌恭而不中禮則文辭多故謂之給勇而不中禮則以力而不以徳故謂之逆給卽論語所謂口給也】

子曰師爾過而商也不及子產猶眾人之母也能食【嗣】之不能敎也子貢越席而對曰敢問將何以爲此中者也子曰禮乎禮夫禮所以制中也

能食不能敎亦爲不及故子貢並以中爲問【臨川吳氏曰卜商𨿽不在坐並言之者以其不及與子張之過相反也子產母道有餘父道不足有餘者爲過不足者爲不及師商二人而一過一不及子產一人而有過亦有不及故因言師商之過不及而並言之中者無過不及制者裁也子貢見夫子言師商之過不及遂問夫子何以得爲無過不及之中而夫子答以禮也蓋禮有節以禮裁制之使中其節則無過亦無不及矣先云禮乎者設爲問辭後云禮者設爲答辭也】

子貢退言遊進曰敢問禮也者領惡而全好者與子曰然然則何如子曰郊社之義所以仁鬼神也甞禘之禮所以仁昭穆也饋奠之禮所以仁死喪也射鄕之禮所以仁鄕黨也食【嗣】饗之禮所以仁賓客也

前言禮釋回增美質此言領惡全好大意相類仁昭穆謂祭時則羣昭羣穆咸在也饋奠喪奠也非吉祭鄕射鄕飲酒皆行之於鄕故曰仁鄕黨人而不仁如禮何此五者之禮皆發於本心之仁也○應氏曰領謂總攬收拾之也好惡對立一長一消惡者收斂而無餘則善者渾全而無虧矣夫禮之制中非屑屑然與惡爲敵而去之也養其良心啟其善端而不善者自消矣仁者善之道也祭祀聘享周旋委曲焉者凡以全此而已仁心發於中而後禮文見於外及禮之旣舉而是心達焉則幽明之間咸順其序驩欣浹洽皆在吾仁之中是仁之周流暢達也○劉氏曰領惡猶言克己也視聽言動非禮則勿所以克去己私之惡而全天理之善也一日克巳復禮則天下歸仁所以鬼神昭穆死喪鄕黨賓客之禮無所往而不爲仁也【嚴陵方氏曰子遊固知領惡全好在乎禮矣然未知所以謂之禮者果安在哉故問鬼爲陰神爲陽天地主乎陰陽故郊社言仁鬼神自禘而下皆言禮而特於郊社言義者蓋義者禮之所尊故特於郊社言之死喪死言其事喪言其禮也射以賓賢能鄕以序長幼鄕以大言之黨以小言之也食以養陰气饗以養陽气賓以君言之客以臣言之也先郊社後嘗禘尊親之序也先嘗禘後饋奠吉凶之序也先饋奠後射鄕重輕之序也先射鄕後食饗眾寡之序也】

子曰明乎郊社之義嘗禘之禮治國其如指諸掌而已乎

明乎郊社之義則事天如事親明乎嘗禘之禮則事親如事天仁人孝子明於此故能推民胞物與之心而天下國家有不難治者矣【馬氏曰郊社所以事天地而義藏於其中甞禘所以事宗廟而禮陳於其外因義以設禮因禮以考義神而明之存乎人則治國其如示諸掌乎】

是故以之居處有禮故長幼辧也以之閨門之內有禮故三族和也以之朝廷有禮故官爵序也以之田獵有禮故戎事閒也以之軍旅有禮故武功成也

三族父子孫也上文言郊社以下五者此又言居處以下五事皆所以明禮之無乎不在也【嚴陵方氏曰居言其常居處言其暫處田以所取之利言之獵以所獲之物言之室有奧阼席有上下所謂居處有禮也故長幼辧父父子子兄兄弟弟夫夫婦婦所謂閨門有禮也故三族和設官分職列爵分土所謂朝廷有禮也故官爵序春搜夏苗秋狝冬狩所謂田獵有禮也故戎事閒進退有度左右有局所謂軍旅有禮也故武功成或曰戎事或曰武功何也以器言則曰戎以道言則曰武器之所用者小而道之所致者大故於事則曰戎於功則曰武戎事閒然後武功成固其序也】

是故宮室得其度量鼎得其象味得其時樂得其節車得其式鬼神得其饗喪紀得其哀辧說得其黨官得其體政事得其施加於身而錯【措】於前凡眾之動得其宜方氏曰奧爲尊者所居阼爲主者所在寢則無侵房則有方至是極而中者爲極自是衰而殺者爲榱楹以盈而有所任也檐以曕而有所至也櫨若顱然楣若眉然如是則宮室得其度矣若魯莊公丹楹刻桷臧文仲山節藻棁蓋失其度故也量左爲升以象陽之所升右爲合以象陰之所合仰者爲斛以象顯而有所承覆者爲斗以象隠而有所庇外圜其形動以天也內方其形靜以地也鼎口在上以象有所安乎上足在下以象有所立乎下大者爲鼐以象气之所仍揜者爲鼒以象才之所任足奇其數參乎天也耳偶其數兩乎地也非特此而已以兆之則有庣以旣之則有槪而量之所象又有如此者以貫之則有耳以舉之則有而鼎之所象又有如此者其音足以中黃鐘而量又有樂之象焉其亨足以享上帝而鼎又有禮之象焉易曰以制器者尙其象蓋謂是矣然其器疏以達者所以象春髙以粗者所以象夏廉以深之象秋閎以奄之象冬器固無適而非象也止以量鼎爲言者蓋量爲器之大者大者得其象則小者從可知鼎爲器之重者重者得其象則輕者從可知若春多酸夏多苦秋多辛冬多咸所謂味得其時也陽而不散陰而不密剛气不怒柔气不懾所謂樂得其節也車得其式者六等之數作車之式也五路之用乘車之式也鬼神得其饗者若天神皆降地只皆出人鬼皆格可得而禮是矣喪紀得其哀者或發於容體或發於聲音或發於言語飲食或發於居處衣服而各得其哀也辧說得其黨若在官言官在府言府在庫言庫在朝言朝之類官得其體若天官掌邦治地官掌邦敎之類政事得其施若施典於邦國施則於都鄙施法於官府之類○劉氏曰禮以制中無過無不及克己復禮爲仁則溥博淵泉而時出之故凡眾之動無不得其時中之宜經禮三百曲禮三千無一事之非仁也【石林葉氏曰人莫不有所居凡所遇之地與所安之地皆居處也其禮異於闔門故尙齒則言長幼尙親則言三族見於戰伐攻取所謂軍旅也其禮異於田獵故習其坐作進退則言戎事獻俘執馘則曰武功至於朝廷則序爵下賢之地止於官爵序而已矣宮室者居其身也有所居而不可無所養故量鼎與味養其身也有其養不可無所安故樂安其心車安其行也自宮室而車安其行則奉身者已備故幽而事鬼神饗則受福明而治防紀哀不滅性出而從辧說則不失人以之居官則不失爲政之體政事則不失先後之施舉而措之眾動無不當於理亦禮之違者與】

子曰禮者何也卽事之治也君子有其事必有其治治國而無禮譬猶瞽之無相【去聲】與【平聲】倀倀【昌】乎其何之譬如終夜有求於幽室之中非燭何見若無禮則手足無所錯【措】耳目無所加進退揖讓無所制是故以之居處長幼失其別閨門三族失其和朝廷官爵失其序田獵戎事失其策軍旅武功失其制宮室失其度量鼎失其象味失其時樂失其節車失其式鬼神失其饗喪紀失其哀辧說失其黨官失其體政事失其施加於身而錯於前凡眾之動失其宜如此則無以祖洽於眾也倀倀無定向之貌祖始也洽合也言無以率先天下而使之恊合也【臨川吳氏曰此又覆說上一條之言治者使之不亂也卽事之治卽其事而治之以禮也有其事必有其治之之禮治國而無禮則其事必亂而不能治如無目之人無相者前導旁扶則不能有所往如黒暗之時在黒暗之地無燭以照則不能有所見無禮則手足皆妄動故曰無所錯耳目皆妄聽妄視故曰無所加進退揖讓無以裁制而使之中節別卽辧也策謂講武敎戰之謀策制謂全師克敵之法制】

子曰愼聽之女三人者吾語女禮猶有九焉大饗有四焉苟知此矣𨿽在畎畝之中事之聖人已兩君相見揖讓而入門入門而縣【】興揖讓而升堂升堂而樂闋【缺】下管象武夏籥序興陳其薦爼序其禮樂備其百官如此而後君子知仁焉行中【去聲】規還【旋】中矩和鸞中采齊【慈】客出以雍徹以振羽是故君子無物而不在禮矣入門而金作示情也升歌淸廟示徳也下而管象示事也是故古之君子不必親相與言也以禮樂相示而已知者知其理也事者習其儀也聖人已者言可以進於聖人禮樂之道也兩君相見諸侯相朝也縣樂器之懸於筍簴者也興作也升堂而樂闋者旣升堂主人獻賓酒賓卒爵而樂止也此饗禮之一節也賓酢主君又作樂主君飲畢則樂止此饗禮之二節也下管象武之上缺升歌淸廟一句或記者略耳升堂而歌淸廟之詩是三節也堂下以管吹象武之曲是四節也夏籥禹大夏之樂曲以籥吹之也與象武次序更疊而作故云夏籥序興言禮而必曰君子知仁使三子求節文於天理之中也行中規第五節

也還中矩第六節

也采齊樂章名和鸞車上之鈴也車行整緩則鈴聲與樂聲相中蓋出門迎賓之時此第七節

也客出之時歌雍詩以送之此第八節

也振羽卽振鷺禮畢徹器則歌振鷺之詩九節也九者之禮大饗有其四一是賓卒爵而樂闋二是賓酢主卒爵則樂又闋三是升歌淸廟四是下管象武餘五者則非饗禮所得專也○方氏曰雍禘太祖之詩也其用爲大故歌之以送客振鷺助祭之詩其用爲小故歌之以徹器而已二詩本主於禘太祖與助祭而又用之於此者猶鹿鳴本以燕羣臣而又用於鄕飲也然論語言以雍徹其用與此不同又何也蓋彼言天子饗神之事此言諸侯饗賓之事重輕固可知矣示情者欲賓主以情相接也示徳者欲賓主以徳相讓也示事者欲賓主以事相成也○劉氏曰仁者天下之正理禮序樂和天下之正理不外是矣故曰如此而後君子知仁【慈湖楊氏曰孔子曰入門而金作示情也然則懸興而金作鏗然而鳴卽吾之情也何以言爲也又曰升歌淸廟示徳也然則人聲由中而發文徳由中而暢卽吾之徳也何以言爲也又曰下而管象示事也然則堂下管籥武舞文舞次序而興又卽吾之事也何必身親之也渾然天地萬物皆吾之體也純然宮商節奏皆吾之用也薦爼非外百官非彼行非行夫孰知其所以行而自中規還非還夫孰知其所以還而自中矩和鸞車之和鸞而卽吾之中采薺也客出以雍其徹也以振羽莊敬和樂之妙又何其始始終終而不可致誥也畎畝之中無兩君相見之禮也而卽兩君相見之禮也無金聲之樂也而卽金聲之樂也無管象夏籥也而管象夏籥之音舞未嘗不日奏於前而昧者不見不聞也此豈說合而彊同之哉黙而識之當自知自信也○臨川吳氏曰薦爼謂獻賓之時所陳禮樂謂自初及終所行之禮節所奏之樂章先後皆有序也百官謂執禮服役之職俻具而無缺也於斯時也見其藹然親厚相愛之心故曰知仁焉】

子曰禮也者理也樂也者節也君子無理不動無節不作不能詩於禮繆不能樂於禮素薄於徳於禮虛樂記言樂者天地之和也禮者天地之序也此言禮者理也樂者節也蓋禮得其理則有序而不亂樂得其節則𨿽和而不流君子無理不動防其亂也無節不作防其流也人而不爲周南召南猶正墻面而立不能詩者能不繆於禮乎禮之用和爲貴不能樂則無從容委曲之度是達於禮而不達於樂謂之素也素謂質朴也忠信之人可以學禮薄於徳者必不能充於禮也【長樂陳氏曰禮煩則亂非所以爲理也樂勝則流非所以爲節也故曰禮也者理也樂也者節也君子循理而動無動而非中也應節而作無節而非和也故曰君子無理不動無節不作一動一作而禮樂存焉豈小人所能與哉蓋詩出於人情禮緣人情而爲之節文則興於詩者未有不及於禮故不能詩於禮必失之無序能無繆乎樂不徒作必有禮焉則知樂者未有不幾於禮故不能樂於禮必失之無文能無素乎人而無徳焉以爲禮則道以徳者未有不齊以禮故薄於徳於禮必失之無實能無虛乎人之於詩樂有能有不能其於徳則足乎己無待於外非有能有不能也特所得有厚薄而已】

子曰制度在禮文爲在禮行之其在人乎子貢越席而對曰敢問防其窮與子曰古之人與【平聲】古之人也達於禮而不達於樂謂之素達於樂而不達於禮謂之偏夫防達於樂而不達於禮是以傳於此名也古之人也文謂文章之顯設者苟非其人則禮不虛道是以行之在人也子貢之意謂防以樂稱而不言其知禮其不通於禮乎窮不通也夫子再言古之人亦微示不可貶之意言防以偏於知樂是以傳此不達禮之名於後世耳然而畢竟是古之賢者也故又終之以古之人也之言然則禮樂之道學者能知其相爲用之原則無素與偏之失矣【馬氏曰制度者文爲之體文爲者制度之用簠簋爼豆所謂制度也升降上下所謂文爲也制度文爲皆禮之法也徒法不能自行故行之在人○長樂陳氏曰禮樂之道未嘗不相爲表裏一人而兼禮樂者其古有徳之成人歟語曰文之曰禮樂亦可以爲成人矣蓋達於禮不達於樂是直有質而無文以飾之也君子謂之素達於樂不達於禮是失之沈湎而無禮以正之也君子謂之偏防𨿽達於樂而不達於禮非不知制度文爲也謂之偏可矣謂之窮可歟觀防敎冑子以直寛剛簡之徳達之以溫柔戒之以無虐無傲則以樂禮敎和亦不過如此子貢以爲窮惡可哉】

子張問政子曰師乎【句】前吾語女乎君子明於禮樂舉而錯之而已

前吾語女謂昔者已嘗告汝矣舉而錯之謂舉禮樂之道而施之政事也

子張復【扶又反】問子曰師爾以爲必鋪幾筵升降酌獻酬酢然後謂之禮乎爾以爲必行綴【拙】兆興羽籥作鐘鼓然後謂之樂乎言而履之禮也行而樂【洛】之樂也君子力此二者以南面而立夫是以天下大【泰】平也諸侯朝萬物服體而百官莫敢不承事矣

筵席也綴兆舞者之行列也萬物服體謂萬事皆從其理

禮之所興眾之所治也禮之所廢眾之所亂也目巧之室則有奧阼席則有上下車則有左右行則有隨立則有序古之義也

眾之治亂由禮之興廢此所以爲政先禮也目巧謂不用規矩繩墨但據目力相視之巧也言𨿽苟簡爲之亦必有奧阼之處蓋室之有奧所以爲尊者所處堂之有阼所以爲主人之位也席或以南方爲上或以西方爲上詳見曲禮車之尊位在左父之齒隨行貴賤長幼各有所立之位此皆古聖人制禮之義也【嚴陵方氏曰明於禮樂之道然後能舉而錯之於政禮足以正人之身樂足以正人之心政者正也子張問政故孔子以是答之論語曰禮云禮云玉帛云乎哉樂云樂云鐘鼓云乎哉故不必鋪幾筵之類然後爲禮行綴兆之類然後爲樂也言而履之謂踐言行而樂之謂安行力此二者謂力行此禮樂而施於有政也欲施於有政非明於禮樂而有其位焉固不可故曰以南面而立夫是以天下太平也作室者工而工有巧巧之運存乎目故曰目巧之室隅有奧尊者所處別於卑階有阼主人所歷別於賓所謂室有奧阼也席或以南方爲上或以西方爲上所謂席有上下也乘車之法君在左勇士在右所謂車有左右也父之齒隨行五年以長則肩隨之所謂行有隨也天子南向而立自公侯而下各有位焉所謂立有序也然則古人之禮至於如是者豈徒從事於文爲哉亦各有義存焉爾故曰古之義也】

室而無奧阼則亂於堂室也席而無上下則亂於席上也車而無左右則亂於車也行而無隨則亂於塗也立而無序則亂於位也昔聖帝明王諸侯辧貴賤長幼遠近男女外內莫敢相逾越皆由此塗出也三子者旣得聞此言也於夫子昭然若發蒙矣

此言禮之爲用無所不在失之則隨事致亂爲政者可捨之而他求乎貴賤以爵言長幼以齒言遠近以親疎言男女以同異言外內以位序言也○方氏曰發蒙者若目不明爲人所發而有所見也○石梁王氏曰篇末二句是記者自作結語

孔子閒居第二十九【長樂陳氏曰閒居言詩則先之以爲民父母而繼之以三王之徳爲民父母則在於致五至而行三無三王之徳則在於奉三無私而先令聞蓋有爲民父母之道而後可以行三王之徳洪範曰天子作民父母以爲天下王故其序如此】

孔子閒居子夏侍子夏曰敢問詩云凱弟君子民之父母何如斯可謂民之父母矣孔子曰夫民之父母乎必達於禮樂之原以致五至而行三無以橫於天下四方有敗必先知之此之謂民之父母矣

詩大雅泂酌之篇凱樂也弟易也橫者廣被之意言三無五至之道廣被於天下也四方將有禍敗之釁而必能先知者以其切於憂民是以能審治亂之幾也【嚴陵方氏曰禮有節父道也樂能同母道也五至由粗以入精故曰致三無自內以達外故曰行橫於天下者以是道廣被於天下也四方有敗必先知之言其道又足以幾於神也敗者成之對不言成而止言敗者蓋君子思患而豫防之則敗尢在乎先知之故也】

子夏曰民之父母旣得而聞之矣敢問何謂五至孔子曰志之所至詩亦至焉詩之所至禮亦至焉禮之所至樂亦至焉樂之所至哀亦至焉哀樂【洛】相生是故正明目而視之不可得而見也傾耳而聽之不可得而聞也志气塞乎天地此之謂五至

五至三無者至則極盛而無以復加無則至微而不泥於迹之謂也在心爲志發言爲詩志盛則言亦盛故曰志之所至詩亦至焉詩有美刺可以興起好善惡惡之心興於詩者必能立於禮故曰詩之所至禮亦至焉禮貴於序樂貴於和有其序則有其和無其序則無其和故曰禮之所至樂亦至焉樂至則樂民之生而哀民之死故曰樂之所至哀亦至焉君能如此故民亦樂君之生而哀君之死是哀樂相生也樂民之樂者民亦樂其樂憂民之憂者民亦憂其憂卽下文無聲之樂無服之喪是也目正視則明全耳傾聽則聰審今正視且不見傾聽且不聞是五至無體無聲而惟其志气之充塞乎天地也塞乎天地卽所謂橫於天下也【馬氏曰五至者治己之事也治己莫如志故以志爲先在心爲志發言爲詩故志之所至詩亦至焉興於詩則可與言言而履之禮也故禮亦至焉立於禮則可以行行而樂之樂也故樂亦至焉治己至於樂則治之至也治己之至則人所憂不可不憂故樂之所至哀亦至焉哀者有出而與民同患之意也哀樂相生自然之勢也哀樂相生妙道也道之妙則以聲色求之其意愈遠矣志气充於中則其精神與天地往來而俯仰之間無所愧怍故曰志气塞乎天地此之謂五至】

子夏曰五至旣得而聞之矣敢問何謂三無孔子曰無聲之樂無體之禮無服之喪此之謂三無子夏曰三無旣得略而聞之矣敢問何詩近之孔子曰夙夜其【基】命宥密無聲之樂也威儀逮逮不可選也無體之禮也凡民有喪匍匐救之無服之喪也

夙早也基始也宥寛也密寧也周頌昊天有成命篇言文王武王夙夜憂勤以肇基天命惟務行寛靜之政以安民夫子以諭無聲之樂者言人君政善則民心自然喜悅不在於鐘鼓管之聲也逮逮詩作棣棣盛也選擇也邶風栢舟之篇言仁人威儀之盛自有常度不容有所選擇初不待因物以行禮而後可見故以諭無體之禮也手行爲匍伏地爲匐邶風谷風之篇言凡人有死喪之禍必汲汲然往救助之此非爲有服屬之親特周救其急耳故以諭無服之喪也【藍田呂氏曰先儒謂此三者皆行之在心外無形狀故稱無也蓋樂必有聲其無聲者非樂之器乃樂之道也禮必有體其無體者非禮之文乃禮之本也喪必有服其無服者非喪之事乃喪之理也則此三者行之在心外無形狀可知也○臨川吳氏曰所謂禮樂之原非眞有形而後爲禮有聲而後爲樂有喪服而後爲哀故以三無言之】

子夏曰言則大矣美矣盛矣言盡於此而已乎孔子曰何爲其然也君子之服之也猶有五起焉

疏曰服習也言君子習此三無猶有五種起發其義

子夏曰何如孔子曰無聲之樂气志不違無體之禮威儀遲遲無服之喪內恕孔悲無聲之樂气志旣得無體之禮威儀翼翼無服之喪施【異】及四國無聲之樂气志旣從無體之禮上下和同無服之喪以畜萬邦無聲之樂日聞【去聲】四方無體之禮日就月將無服之喪純徳孔明無聲之樂气志旣起無體之禮施及四海無服之喪施於孫子

方氏曰無聲之樂始之以气志不違者言內無所戾也無所戾則無所失故繼之以气志旣得得之於身則人亦與之故繼之以气志旣從人從之矣則聲聞於外故繼之以日聞四方日聞不已則方興而未艾故繼之以气志旣起無體之禮始之以威儀遲遲者言緩而不迫也緩或失之於怠故繼之以威儀翼翼威儀得中則無乖離之心故繼之以上下和同和同而無乖離則久而愈大故繼之以日就月將愈大則不特施於近而可以及乎遠故終之以施及四海無服之喪始之以內恕孔悲者言其以仁存心也仁者愛人故繼之以施及四國以仁及人則所養者眾故繼之以以畜萬邦所養者眾則其徳發揚於外故繼之以純徳孔明徳旣發揚於外則澤足以被於後世故終之以施於孫子其序如此謂之五起不亦宜乎○應氏曰大抵援詩句以發揚詠嘆之蓋贊美之不已也○劉氏曰志气塞乎天地則是君之志動天地之气也气志不違以下則是君心和樂之气感天下之志也【藍田呂氏曰無聲之樂在於气志無體之禮在於威儀气志與物不違則固樂矣於理旣得則尢樂矣於道旣合則愈樂矣然則𨿽曰無聲日聞四方矣是故天下樂之气志旣起也威儀和而緩則無急迫之態矣敬而肅則無怠慢之容矣上下和同則無乖異之變矣然則𨿽曰無體而小者日就大者月將矣是故一人行之施及四海也若夫無服之喪本由內恕孔悲則視人之喪猶己之喪也旣推是心施及四國必由是道以畜萬邦厥今純徳孔明其後施於孫子此仁之至也气志旣充威儀旣備而篤於仁然後三無五起之義可得而盡矣】

子夏曰三王之徳參於天地敢問何如斯可謂參於天地矣孔子曰奉三無私以勞【去聲】天下子夏曰敢問何謂三無私孔子曰天無私覆地無私載日月無私照奉斯三者以勞天下此之謂三無私其在詩曰帝命不違至於湯齊【如字】湯降不遲聖敬日齊【躋】昭假【格】遲遲上帝是祗帝命式於九圍是湯之徳也

三王之徳參於天地蓋古語故子夏舉以爲問詩商頌長髮之篇孔子引之以證湯無私之徳○嚴氏曰商自契以來天命所向未甞去之然至湯而後與天齊謂王業至此而成天命至此而集天人適相符合也湯之謙抑所以自降下者甚敏而不遲故聖敬之徳日以躋升也敬爲聖人之敬言至誠也日躋言至誠無息也徳日新又日新是聖敬日躋之盛卽文王之純亦不已也其昭格於天遲遲甚緩言湯無心於得天付之悠悠也湯無所覬幸故惟上帝是敬其誠專一然天自命之以爲法於天下使爲王也【嚴陵方氏曰天之髙也凡在下者無不覆故曰無私覆地之厚也凡在上者無不載故曰無不載日月之明也凡容光者無不照故曰無私照○石林葉氏曰所謂參者卽易之所謂合也徳合於天地則其明必合於日月故曰奉三無私以勞天下○朱子曰商之先祖旣冇明徳天命未嘗去之以至於湯湯之生也應期而降適當其時其聖敬又日躋升以至昭格於天久而不息惟上帝是敬故帝命之使爲法於九州也】

天有四時春秋冬夏風雨霜露無非敎也地載神气神气風霆風霆流形庶物露生無非敎也

上章引詩以明王道之無私此言天地之無私也春夏之啟秋冬之閉風雨之發生霜露之肅殺無非天道至公之敎也載猶承也由神气之變化致風霆之顯設地順承天施故能發育羣品形猶迹也流形所以運造化之迹而庶物因之以生此地道至公之敎也聖人之至徳與天道之至敎均一無私而已【藍田呂氏曰天有四時運行於上地載神气動作於下春秋冬夏風雨霜露所以釋天有四時也風霆流形庶物露生所以釋地載神气也春秋執生殺之機冬夏極陰陽之用風雨霜露施於庶物者皆可取法無非敎也風之動蕩霆之震耀流形於下化育庶物使皆呈露發生者亦可取法無非敎也然風霆猶風雨皆神气也降於天載於地以成化育者也獨於地言之則以流形而可見也○嚴陵方氏曰天以气運乎上故其敎以四時爲主地以形成乎下故其敎以庶物爲主言天之四時則其序先於風雨霜露者四時以風雨霜露爲之用故也言地之庶物則其序後於神气風霆者庶物以神气風霆爲之體故也且四時之在天一往一來莫不有先後之序盈虛之數庶物之在地一動一植莫不有小大之別多少之分則聖人之設敎豈能捨是哉故曰無非敎也神气者天气也及其下降而得地載之故曰地載神气神气散而爲風薄而爲霆故曰神气風霆風霆流行而成形故曰風霆流形形成而後物生可見故曰庶物露生夫風之行也植物之甲者莫不拆霆之震也動物之蟄者莫不蘇則庶物露生於此可見矣若雨露莫不物資以生然止以風霆言之者以風霆無方而莫測尢爲气之神故也易曰鼓之舞之以盡神揚子曰鼔舞萬物其雷風乎蓋以是也】

淸明在躬气志如神耆【嗜】欲將至有開必先天降時雨山川出云其在詩曰嵩髙維嶽峻極於天維嶽降神生甫及申維申及甫爲周之翰四國於蕃四方於宣此文武之徳也

淸明在躬气志如神卽至誠前知之謂也耆欲所願欲之事也有開必先言先有以開發其兆眹者如將興必有禎祥若時雨將降山川必先爲之出云也國家將興天必爲之豫生賢佐故引大雅嵩髙之篇言文武有此無私之徳故天爲之生賢佐以興周而文武無此詩故取宣王詩爲諭而曰此文武之徳也○嚴氏曰嵩然而髙竦者嶽也其山峻大極至於天維此嶽降其神靈以生仲山甫及申伯此申伯及山甫皆爲周室之翰榦四國則於以蕃蔽其患難四方則於以宣布其徳澤【藍田呂氏曰淸而明者天之徳也以天徳在躬故气志如神孟子曰中天下而立定四海之民君子樂之所謂耆欲將至則有開於興王必先有以生賢有開於興王譬猶天降時雨也必先有以生賢譬猶山川出云也嵩髙者生賢之詩也宣王中興之王也申甫間生之賢也故能爲周翰以蕃於四國宣於四方也文武之徳如此無詩以言之故取類以明義也○石林葉氏曰淸明在躬則志所向气所適其驗於外者如神也以其如神故耆欲將至有開必先中庸曰見乎蓍動乎四體禍福將至善必先知之不善必先知之故至誠如神誠之至則亦虛一而靜耆欲將至而先動乎四體者人也雨降而先出乎云者天也國家將興而五嶽必生輔助者天人之相應也】

三代之王也必先其令聞【去聲】詩云明明天子令聞不已三代之徳也弛其文徳恊此四國大王之徳也子夏蹶【鱖】然而起負墻而立曰弟子敢不承乎

先其令聞者未王之先其祖宗積徳已有令善之聲聞也詩大雅江漢之篇弛猶施也詩作矢陳也恊詩作洽詩美宣王此亦取以爲諭子夏問三王之徳夫子但舉殷周言之者禹以禪無可疑殷周放伐故特明其非私也蹶然喜躍之貌負墻而立者問竟則退後背壁而立以避進問之人也承者奉順不失之意○應氏曰嵩髙生賢本於文武徳洽四國始於大王其積累豈一日哉【藍田呂氏曰奉三無私以勞天下而得賢佐則必有令聞矣先以令聞慰服人心然後可以興王業故三代之王必皆先之也江漢之詩曰明明天子令聞不已矢其文徳洽此四國以矢爲弛以洽爲恊聲之誤也此亦宣王之詩而謂明明天子令聞不已爲三代之徳矢其文徳洽此四國爲大王之徳皆取類言之也此篇始論爲民父母之道終論參於天地之徳致五至行三無者爲民父母之道也奉三無私以勞天下者參於天地之徳也然王者必得賢佐有令聞然後可以施爲故以嵩髙江漢之詩申言之也】

禮記大全卷二十四﹤經部﹐禮類﹐禮記之屬﹐禮記大全﹥

欽定四庫全書

禮記大全卷二十五

明胡廣等撰

坊記第三十【嚴陵方氏曰君子之坊民捨禮何以哉故經解曰禮禁亂之所由生猶坊止水之所自來也當周之衰以舊坊爲無所用而壊之者多矣則坊之之道固不可以不記矣】

子言之君子之道辟【譬】則坊【防】與【平聲】坊民之所不足者也大爲之坊民猶逾之故君子禮以坊徳刑以坊淫命以坊欲

辟讀爲譬坊與防同言君子以道防民之失猶以隄防遏水之流也○應氏曰理欲相爲消長人欲熾盛而有餘則天理消減而不足禮則防其所不足而制其所有餘焉性之善爲徳禮以防之而養其源情之蕩爲淫刑以防之而遏其流聖人防民之具至矣然人之欲無窮而非防閒之所能盡也聖人於是而有命之說焉命出於天各有分限而截然不可逾也天之命令人力莫施以是防之則覬覦者塞羨慕者止而欲不得肆矣【張子曰君子之道辟則坊與下文所謂禮刑命者是卽君子之道也○馬氏曰禮所以制中故禮以坊徳刑所以禁過故刑以坊淫命所以知分而安之故命以坊欲○慶源輔氏曰人有所畏則不敢縱禮以坊徳刑以坊淫略而言之也至於命以坊欲則又入深而言之是三者所謂大爲之坊也彼因一事設一禁者豈君子之道哉】

子云小人貧斯約富斯驕約斯盜驕斯亂禮者因人之情而爲之節文以爲民坊者也故聖人之制富貴也使民富不足以驕貧不至於約貴不慊【口簟反】於上故亂益亡

方氏曰小人無道以安貧故貧斯約無徳以守富故富斯驕約者不獲恣則有羨彼之志故約斯盜驕者不能遜則有犯上之心故驕斯亂凡此皆人之情也而禮則因而爲之節文富者不以有餘而慢於人貧者不以不足而窮其身貴者不以在上而慊於物皆由有禮故也若家富不過百乘所以制富而不使之驕也一夫受田百畝所以制貧而不使之約也伐冰之家不畜牛羊所以制貴而不使之慊也【石林葉氏曰貴賤尊卑者節也升降上下者文也有節以制其等有文以別其位則富不驕貧不約貴不慊於上𨿽然禮之所制者亦多術矣富貴獨先焉者以人道之大欲所存而已矣○慶源輔氏曰約是气歉驕是气盈坊主於禮故此著言之作者之謂聖故制富貴聖人之事也慊謂滿足貴不慊於上如滿而不溢髙而不危之意】

子云貧而好樂【洛】富而好禮眾而以寧者天下其幾【上聲】矣詩云民之貪亂寧爲荼毒故制國不過千乘都城不過百雉家富不過百乘以此坊民諸侯猶有畔者眾而以寧謂家族眾盛而不以悖亂致禍則也天下其幾言此三者不多見也詩大雅桑柔之篇貪猶欲也荼苦菜也毒螫虫也刺厲王言民苦政亂欲其亂亡故寧爲荼苦毒螫之行以相侵暴而不之卹也千乘諸侯之國其地可出兵車千乘也都城卿大夫都邑之城也雉度名也髙一丈長三丈爲一雉家富卿大夫之富也不過百乘其采地所出之兵車不得過此數也○石梁王氏曰貧而好樂添一好字恐非孔子語【嚴陵方氏曰制國不過千乘卽孔子所謂千乘之國是也千乘之國卽百里之國也井田之法方裏爲井十井爲乘百里之國適千乘也都城不過百雉卽左氏所謂都城過百雉國之害也都蓋公卿王子弟所食之采地雉則五堵也百雉則其城五百堵矣家富不過百乘卽孟子所謂百乘之賦也千乘百乘皆以所出之賦言之也乘以車之多少言雉以城之廣狹言或言其多少或言其廣狹互相備也於國言制於家言富皆謂制其富也亦互相備而已所坊之事不止於民經每以民爲言者蓋民以不足於坊之之道故坊之設也以民爲主若夫君子能以禮自坊則無俟乎人爲之坊矣】

子云夫禮者所以章疑別防以爲民坊者也故貴賤有等衣服有別朝廷有位則民有所讓

疑者惑而未決防者隠而不明惟禮足以章明之分別之也【石林葉氏曰章疑異於決疑疑者似同而異章言其顯也決言其成也別防異於明防防者似有而無別言其辧也明言其旣著也以其顯疑故貴賤有等以其辧防故衣服有別貴賤以爵列也爵以詔徳觀其貴賤則知徳之有厚薄也衣服以功賜也服以顯庸觀其衣服則知其功之有小大也至於朝廷有位則爵命衣服所自居也民之視其位則知其定分而行遜避矣○嚴陵方氏曰貴賤有上下之等衣服有隆殺之別朝廷有尊卑之位有等有別有位則各安其分而不爭矣】

子雲天無二日土無二王家無二主尊無二上示民有君臣之別也春秋不稱楚越之王喪禮君不稱天大夫不稱君恐民之惑也詩云相【去聲】彼盍【渴】旦尙猶患之子云君不與同姓同車與異姓同車不同服示民不嫌也以此坊民民猶得同姓以弒其君

楚越之王喪書卒不書葬夷之也君不稱天避天子也大夫不稱君而稱主避國君也詩逸詩也盍旦夜鳴求旦之鳥患猶惡也言視彼盍旦之夜鳴以求曉是欲反夜作晝求所不當求者人尙且惡之況人臣而求犯其上乎不同車遠害也簒弒之禍常起於同姓故與異姓同車則不嫌【嚴陵方氏曰日者人君之象在天者旣無二日有土者故無二王大而有土者旣無二王小而有家者故無二主凡此皆以尊無二上故也故曰示民有君臣之別也盍旦卽月令所謂鶡旦盍何不也何不旦是求旦而已故名之以此人患之者以其亂晝夜故也君臣之別晝夜之象也其可亂之乎故引逸詩以況之乘車之法君在左僕在中央勇士在右】

子云君子辭貴不辭賤辭富不辭貧則亂益亡故君子與其使食浮於人也寧使人浮於食

食祿也浮在上也才徳薄而受祿厚是食浮於人也【嚴陵方氏曰賤不貪貴貧不慕富則無爭奪之禍矣故亂益亡夫權輿之無餘不害爲賢者伐檀之素餐君子所不爲故君子與其使食浮於人也寧使人浮於食此亦辭富貴之道也浮與行浮於名之浮同】

子云觴酒豆肉讓而受惡民猶犯齒衽席之上讓而坐下民猶犯貴朝廷之位讓而就賤民猶犯君詩云民之無良相怨一方受爵不讓至於己斯亡子云君子貴人而賤己先人而後己則民作讓故稱人之君曰君自稱其君曰寡君

詩小雅角弓之篇爵酒器也嚴氏云兄弟有因杯酒得罪而怨者此爲持平之論以解之言凡人之不善者其相怨各執一偏而不能參彼已之曲直故但知怨其上而不思己過然其端甚防或止因受爵失辭遜之節而或至於亡其身亦可念矣○方氏曰禮六十以上籩豆有加故酒肉以犯齒言三命不齒席於尊東故衽席以犯貴言族人不得戚君位故朝廷以犯君言【嚴陵方氏曰貴人而賤己則不驕先人而後己則不爭故民作讓書曰汝惟不矜天下莫與汝爭能汝惟不伐天下莫與汝爭功揚子曰自後者人先之自下者人髙之皆謂是矣】

子云利祿先死者而後生者則民不偝先亡者而後存者則民可以托詩云先君之思以畜寡人以此坊民民猶偝死而號【平聲】無告

詩邶風燕燕之篇畜詩作朂勉也莊姜言歸妾戴嬀思念先君莊公以婦道勗勉寡人寡人莊姜自謂此以朂爲畜者言能容畜我於心而不忘是不偝死忘生之意也○疏曰財利榮祿之事假令死之與生並合俱得君上則先與死者後與生者以此化民則民皆不偝於死者亡謂身爲國事而出亡在外存謂存在國內者君有利祿先與在外亡者而後與國內存者以此化民民皆仁厚可以大事相付托也偝死而號無告者言民偝棄死者其生者老弱號呼無所控告也【嚴陵方氏曰死謂爲國家死其事者亡謂爲國家亡而在外者利祿之所施不必及其身也錄其人之功以及其親族而已若周官以其財養死政之老與其孤禮言去國三世爵祿有列於朝之類皆是也以死者君之心猶所不忘則民勤於孝思矣故曰民不偝以亡者君之心猶所不絕則民勉於忠義矣故曰民可以托號無告者呼而無所告訴也】

子云有國家者貴人而賤祿則民興讓尙技而賤車則民興藝故君子約言小人先言

貴人貴有徳之人也言君能貴有徳者而不吝於班祿則民興於讓善尙有能者而不吝於賜車則民興於習藝賤祿賤車非輕祿器也特以貴賢尙能而不吝於所當與耳讀者不以辭害意可也言之不怍則爲之也難故君子之言常約小人則先言而後行不必其言行之相顧也○鄭氏曰約與先互言君子約則小人多矣小人先則君子後矣【嚴陵方氏曰貴人而賤祿尙技而賤車皆謂任賢使能錫予之而無所吝也人謂賢者技謂能者也言祿則爵可知言車則馬可知上之所化如此不徒事乎空言而已故繼之以君子約言小人先言】

子云上酌民言則下天上施【去聲】上不酌民言則犯也下不天上施則亂也故君子信讓以涖百姓則民之報禮重詩云先民有言詢於芻蕘

上酌民言謂人君將施政教必斟酌參挹乎輿論之可否如此則政教所加民尊戴之如天所降下者矣否則民必違犯也民不天上之所施則悖慢之亂作矣信則不欺於民讓則不恃乎己以此臨民民得不親其上死其長乎故曰民之報禮重也詩大雅板之篇詢於芻蕘問於取艸取薪之賤者也引此以明酌民言之意【嚴陵方氏曰書曰天聰明自我民聰明天明畏自我民明威天之所爲未嘗不以民也夫上酌民言則與天合矣故下豈有不天上施者乎言必曰酌者以言有當否斟酌而後行之也上不酌民言則事或妄行而失其所守故曰則犯也下不天上施則民或肆慢而無以相治故曰亂也君子信讓以涖百姓則上酌民言矣民之報禮重則下天上施矣】

子云善則稱人過則稱己則民不爭善則稱人過則稱己則怨益亡詩云爾卜爾筮履無咎言

詩衛風氓之篇履當依詩作體謂卜之於龜筮之於蓍其卦兆之體皆無凶咎之辭也以無咎明不爭不怨之意○石梁王氏曰鄭箋詩旣以體爲卦兆之體何故於此曲附履字之訛【嚴陵方氏曰書曰汝惟不矜天下莫與汝爭能汝惟不伐天下莫與汝爭功善則稱人過則稱己可謂不矜伐矣故民不爭也汝且能無己矣故怨益亡○臨川吳氏曰言在上者善稱人過稱己則民化之亦以善讓人而不與人爭也又且人不怨己也】

子云善則稱人過則稱己則民讓善詩云考卜惟王度【徒洛反】是鎬京惟龜正之武王成之

詩大雅文王有聲之篇言稽考龜卜者武王也謀度鎬京之居蓋武王之志已先定矣及以吉凶取正於龜而龜亦協從武王遂以龜爲正而成此都焉是武王不自以爲功而讓之龜卜也故引以爲讓善之證然此兩節所引詩意義皆不甚協【慶源輔氏曰善則稱人與人爲善之心也過則稱己自任以重之事也聖人不過如是大舜善與人同武王百姓有過在予一人民不爭始之事也又進則怨益亡又進則民讓善怨益亡則不爭不足言矣民讓善則亡怨不足言矣】

子云善則稱君過則稱己則民作忠君陳曰爾有嘉謀嘉猷入告爾君於內女乃順之於外曰此謀此猷惟我君之徳於【烏】乎【呼】是惟良顯哉

君陳周書與今書文小異引以證善則稱君之義【臨川吳氏曰言人臣善稱君過稱己則民化之皆興起而盡忠於君引書君陳證歸美於君之事於乎嘆辭是謂如此也言臣能如此則是良臣而君之名亦顯也】

子云善則稱親過則稱己則民作孝大誓曰予克紂非予武惟朕文考無罪紂克予非朕文考有罪惟予小子無良

泰誓周書引以證善則稱親之義【臨川吳氏曰言人子善稱親過稱己則民化之皆興起而孝於親引書泰誓證歸美於親之事】

子云君子弛其親之過而敬其美論語曰三年無攺於父之道可謂孝矣髙宗云三年其惟不言言乃讙弛猶棄忘也三年不言見商書說命篇讙今周書無逸篇作雍讙與歡同言天下喜悅之也此條引論語近之引書義不協○石梁王氏曰旣有子云又引論語曰不應孔子自言因知皆後人爲之且不應孔子發言段段引證如此齊同【嚴陵方氏曰子爲父隠所謂弛其過也善則稱親所謂敬其美也○石林葉氏曰親之亡也三年無攺以終其憂三年不言以思其孝然書言乃雍此言乃讙讙則樂之至也雍則和之至也】

子雲從命不忿防諫不倦勞而不怨可謂孝矣詩云孝子不匱

從命不忿謂承受父母命令之時不可有忿戾之色蓋或以他事致忿而其色未平也一說忿當作怠亦通詩大雅旣醉之篇言孝子事親無乏止之時【馬氏曰從命不忿愛也微諫不倦敬也】

子云睦於父母之黨可謂孝矣故君子因睦以合族詩云此令兄弟綽綽有裕不令兄弟交相爲瘉【庾】

因睦以合族謂防聚宗族爲燕食之禮因以致其和睦之情也詩小雅角弓之篇令善也綽綽寛容之貎瘉病也【慶源輔氏曰因孝以睦父母之黨因睦以合逺近之族未能孝於其親安能睦其黨乎故曰可謂孝矣綽綽有裕故能合族也交相爲瘉豈能合族乎○嚴陵方氏曰於父母之黨猶且睦之況父母乎故可謂孝矣】

子云於父之執可以乘其車不可以衣【去聲】其衣君子以廣孝也子云小人皆能養其親君子不敬何以辧子云父子不同位以厚敬也書云厥辟不辟忝厥祖

父之執與父執志同者也車所同衣所獨故車可乘衣不可衣廣孝謂敬之同於父亦錫類之義也辧別也同位則尊卑相等是不敬也故不同位者所以厚敬親之道書商書太甲篇今書文無上厥字言君不君而與臣相防則辱其先祖以諭父不自尊而與卑者同位亦爲忝祖也【嚴陵方氏曰衣於身最密前言君與異姓同車不同服亦以是而已夫孝所以事父也於父之執猶且如此則孝之所及廣矣故曰君子以廣孝也論語曰今之孝者是謂能養至於犬馬皆能有養不敬何以別乎此言父子不同位曲禮言父子不同席席言所坐之席位言所立之位坐立𨿽不同其所以辧尊卑之義則一而已】

子云父母在不稱老言孝不言慈閨門之內戲而不嘆君子以此坊民民猶薄於孝而厚於慈

曲禮云恆言不稱老與此意同孝所以事親慈所以畜子言孝不言慈者慮其厚於子而薄於親故也可以娯人而使之樂者戲也可以感人而使之傷者嘆也閨門之內謂父母之側戲而不嘆非專事於戲也謂爲孺子之容止或足以娯親猶云可爾恨嘆之聲則傷親故不爲也【慶源輔氏曰孝慈一心也然人情多薄於孝而厚於慈者私而已】

子雲長民者朝廷敬老則民作孝子云祭祀之有屍也宗廟之有主也示民有事也修宗廟敬祀事教民追孝也以此坊民民猶忘其親

方氏曰爲親之死故爲屍以象其生爲神之亡故爲主以寓其存經曰事死如事生事亡如事存此所以言示民有事也追孝與祭統言追養繼孝同義【石林葉氏曰老近於親者也近者猶敬於上則親者民必知孝於下尸則斯須之謹也故祭祀則言屍主者庸謹也故宗廟則言主此特見於有事而已若夫宗廟久而廢壊則修之祭祀立屍以敬之乃所以教民送終也故曰追孝○程子曰祭非主則無依非屍則無享】

子云敬則用祭器故君子不以菲廢禮不以美沒禮故食【嗣】禮主人親饋則客祭主人不親饋則客不祭故君子苟無禮𨿽美不食焉易曰東鄰殺牛不如西鄰之禴祭實受其福詩云旣醉以酒旣飽以徳以此示民民猶爭利而忘義

籩豆簋鉶之屬皆祭器用之賓客以寓敬也菲薄而廢禮與過文而沒禮皆不得爲敬主人親饋是敬客也客祭其饌是敬主也易旣濟九五爻辭禴薄也詩大雅旣醉之篇○方氏曰食者利之所存禮則義之所出故言爭利以忘義【石林葉氏曰祭器所以事神非同於所安也致敬於賓客則用之亦所以神事之也故大饗諸侯同於禮五帝少之爲貴以其內心也故不以菲廢禮多之爲貴以其外心也故不以美沒禮惟其不必美也故饋而後食旣醉而飽以徳惟其不必菲也故殺牛而祭不如夏禴蓋君子無意於菲美者示其逺利有志於飽徳者示其思義民之反此乃至於爭利而忘義故不言坊者以其事示之而已矣】

子云七日戒三日齊承一人焉以爲屍過之者趨走以教敬也醴酒在室醍【體】酒在堂澄酒在下示民不淫也屍飲三眾賓飲一示民有上下也因其酒肉聚其宗族以教民睦也故堂上觀乎室堂下觀乎上詩云禮儀卒度笑語卒獲

承奉事之也醴齊醍齊澄酒此三酒味薄者在上味厚者在下貴薄而賤厚是示民以不貪淫於味也屍飲三主人主婦賓長各一獻也然後主人獻賓是眾賓飲一也尊上者得酒多卑下者得酒少是示民以上下之等也祭禮之末序昭穆相獻酬此以和睦之道教民也堂上者觀室中之禮儀堂下者又觀堂上之禮儀其容有不肅者乎詩小雅楚茨之篇卒盡也言禮儀盡合於法度笑語盡得其宜也【嚴陵方氏曰七日戒三日齊並見禮器郊特牲解曲禮曰爲君屍者大夫士見之則下之君知所以爲屍者則自下之故云過之者趨走也夫齊戒以承之趨走以避之則敬之至矣故曰以教敬也自水言之則淡者爲精甘者爲粗若郊特牲所謂酒醴之美酒明水之尙是也自酒言之則濁者爲質淸者爲文若此所謂醴酒在室澄酒在下是也其質在上其文在下則先王之所尙固可知矣示民以此豈有沈湎之禍哉故曰示民不淫也亦見禮運酒在室解屍飲三眾賓飲一謂祭祀獻酬之時也尊者飲多而卑者飲少故曰示民有上下也因其酒肉者因祭祀之酒肉也聚其宗族者謂羣昭羣穆咸在也聚其宗族則交相親矣故曰教民睦也】

子云賓禮毎進以讓喪禮每加以逺浴於中霤飯【上聲】於牖下小斂於戶內大斂於阼殯於客位祖於庭葬於墓所以示逺也殷人弔於壙【上聲】周人弔於家示民不偝也子云死民之卒事也吾從周以此坊民諸侯猶有薨而不葬者

賓自外而入其禮不可以不讓喪自內而出其禮不容於不遠其進其加皆以漸致禮之道也章首賓喪並言下獨言喪禮者重卒葬而言余說見檀弓【嚴陵方氏曰毎進以讓每加以逺皆所以示逺逺則所以崇敬也自浴於中霤而下皆喪禮示逺之事弔於壙卽檀弓所謂殷旣封而弔是也弔於家卽所謂反哭而弔是也所弔𨿽異所以不偝死之意則一然而民至於死則其事盡於此矣人之於此其可以不盡乎故子云死民之卒事也吾從周從周者以其弔於家爲盡故也檀弓又曰反而亡焉失之矣則弔於家爲盡可知】

子云升自客階受弔於賓位教民追孝也未沒喪不稱君示民不爭也故魯春秋記晉喪曰殺其君之子奚齊及其君卓以此坊民子猶有弒其父者

魯僖公九年晉侯詭諸卒冬裏克弒其君之子奚齊十年裏克弒其君卓子○方氏曰升自客階而不敢由於主人之階受弔於賓位而不敢居於主人之位所以避父之尊盡爲子之孝而己父旣往而猶未忍升其階居其位焉故曰教民追孝也居君之位而未敢稱君之號則推讓之心固可見矣故曰示民不爭也【石林葉氏曰升客階不敢代父也受弔於賓位不敢爲主也不敢代父而爲主者不忘親也故曰追孝古者君薨百官總己以聴冢宰三年則是君不言而冢宰攝之也以其不言故未終喪止稱曰子】

子云孝以事君弟以事長示民不貳也故君子有君不謀仕惟卜之日稱二君

推事父之道以事君推事兄之道以事長皆誠實之至豈敢有副貳其上之心乎欲貳其君是與尊者相敵矣故云示民不貳也君子人君之子也有君君在也不謀仕嫌欲急於爲政也世子他事皆不得稱君貳惟命龜之時或君有故而已代之則自稱曰君之貳某左傳卜貳圉正謂君之貳故鄭引之云二當爲貳也【嚴陵方氏曰孝以事君者推事父之道以事君也弟以事長者推事兄之道以事長也若是則臣不敢貳於其君防不敢貳於其長矣故曰示民不貳也】

喪父三年喪君三年示民不疑也

疏曰君無骨肉之親若不爲重服民則疑君不尊今與喪父同示民不疑於君之尊也

父母在不敢有其身不敢私其財示民有上下也與曲禮不許友以死不有私財意同有上下謂卑當統於尊也【嚴陵方氏曰不敢有其身者所謂爲人子者無以有己是也不敢私其財者經所謂不有私財是也若是則上之勢不分於下故曰示民有上下也】

故天子四海之內無客禮莫敢爲主焉故君適其臣升自阼階卽位於堂示民不敢有其室也父母在饋獻不及車馬示民不敢専也以此坊民民猶忘其親而貳其君

曲禮云三賜不及車馬故州閭鄕黨稱其孝以上四節皆明事君事親之道故總結之曰忘其親而貳其君【石林葉氏曰君則統臣者也故天子無客禮君適於臣則爲主父則統子者也故父在子不敢有其身私其財以爲饋獻○嚴陵方氏曰自無客禮而下並見郊特牲解曲禮曰爲人子者三賜不及車馬君之所賜且不敢受況專之以授人乎故曰示民不敢專也饋卽遺也自此遺彼則曰饋自下獻上則曰獻慶源輔氏曰子不敢有其身臣不敢有其室一心也】

子去禮之先幣帛也欲民之先事而後祿也先財而後禮則民利無辭而行情則民爭故君子於有饋者弗能見則不視其饋易曰不耕獲【戶郭反】不菑【緇】畬【余】凶以此坊民民猶貴祿而賤行

禮之先幣帛謂先行相見之禮後用幣帛以致其情也此是欲教民以先任事而後得祿之義若先用財而後行禮則民必貪於財利矣無辭無辭讓之節也行情直行己情也禮略而利行民不能無爭奪矣人有饋遺於己禮也已或以他故或以疾病不能出見其人則不視其饋視猶納也此蓋不敢以無禮而當人之禮易無妄六二爻辭今文無凶字田一嵗曰菑三嵗曰畬不耕而獲不菑而畬以諭人臣無功而食君之祿引之以證不行禮而貪利也【嚴陵方氏曰幣者帛之名帛者幣之實禮之先幣帛言物以禮爲先也孟子謂恭敬者幣之未將是矣禮者事之象幣帛者祿之象故曰欲民之先事而後祿也先財而後禮則徇利而忘義故曰則民利無辭則失取予之宜行情則失利欲之節是非亷讓之道也故曰則民爭弗能見謂主人有故而弗能見饋者也旣弗能見則不視其饋凡內物者必視其多寡是否而後內之故也貴祿而賤行者不以行事爲先也】

子云君子不盡利以遺民詩云彼有遺秉此有不斂穧【才乂反】伊寡婦之利故君子仕則不稼田則不漁食時不力珍大夫不坐羊士不坐犬詩云采葑采菲無以下體徳音莫違及爾同死以此坊民民猶忘義而爭利以亡其身

詩小雅大田之篇秉禾之束爲把者穧鋪而未束者言彼處有遺余之秉把此處有不收斂之鋪穧寡婦之不能耕者取之以爲利耳伊語辭與今詩文顚倒不同仕則不稼祿足以代耕也田則不漁有禽獸不可再取魚鱉也食時食四時之膳也不力珍不更用力務求珍羞也坐羊坐犬殺食而坐其皮也皆言不盡利之道詩衛風谷風之篇葑蔓菁菜也菲亦菜名詩之意與此所引之意不同詩意謂如葑菲常食之菜不可以其近地黃腐之莖葉遂棄其上而不采猶夫婦之間亦不當以小過而棄其善此引以爲不盡利之諭者謂采葑菲者但當采取其葉不可以其根本之美而並取之如此則人君盛徳之聲逺播無有違之者而人皆知親其上死其長矣詩則以及爾同死爲偕老也【嚴陵方氏曰君子之於利非不取也不盡之而已若九一以治野外什一以治國中周官朝士凡得獲貨賄人民六畜者委之於朝告於士旬而舉之大者公之小者庶民私之澤虞言頒其餘於萬民皆此意自仕則不稼而下亦皆不盡利之事也○石林葉氏曰仕則不稼者不盡利以遺民也食時不力珍者盡仁以愛物也】

子云夫禮坊民所淫章民之別使民無嫌以爲民紀者也故男女無媒不交無幣不相見恐男女之無別也詩云伐柯如之何匪斧不克取【去聲】妻如之何匪媒不得蓺麻如之何橫從【玆弓反】其畝取妻如之何必告父母以此坊民民猶有自獻其身

章明也無嫌無可嫌之行也詩齊風南山之篇今詩作析薪如之何而豳風伐柯篇言伐柯如何匪斧不克克能也橫從其畝言從橫耕治其田畝也自獻其身謂女自進其身於男子也以此坊民以下十一字舊本在詩云之上今以類推之當在所引詩下【嚴陵方氏曰恐民之或淫故禮坊之使有限恐民之無別故禮章之使自明若是則天下之情無可嫌者足以爲之紀矣禮器曰君子之行禮不可不愼也眾之紀也紀散而眾亂非謂是歟媒所以通相交之情幣所以將相見之禮自獻其身則無俟乎媒幣矣慶源輔氏曰不曰綱而曰紀紀之事眾也】

子云取妻不取同姓以厚別也故買妾不知其姓則卜之以此坊民魯春秋猶去【上聲】夫人之姓曰吳其死曰孟子卒

厚別厚其有別之禮也卜之卜其吉凶也吳大伯之後魯同姓也昭公取吳女又見論語

子云禮非祭男女不交爵以此坊民陽侯猶殺繆【穆】侯而竊其夫人故大饗廢夫人之禮

陽侯繆侯兩君之諡也鄭云共國未聞○方氏曰大饗者兩君相見之饗也因陽侯之事而廢夫人之禮則陽侯以前夫人固與乎大饗而有交爵之禮矣乃云非祭不交爵者先儒謂同姓則親獻異姓則使人攝此云不交爵謂饗異姓國君耳○石梁王氏曰陽侯繆侯旣同是侯則殺字當如字讀鄭旣未聞其國何以知陽侯爲弒君

子云寡婦之子不有見【現】焉則弗友也君子以辟【避】逺【去聲】也故朋友之交主人不在不有大故則不入其門以此坊民民猶以色厚於徳

寡婦之子見曲禮避逺者以避嫌故逺之也【慶源輔氏曰旣避之又逺之以色大欲當謹坊也色厚於徳言好色厚於好徳也】

子云好徳如好色

鄭云此句似不足

諸侯不下漁色故君子逺【去聲】色以爲民紀故男女授受不親禦婦人則進左手姑姊妹女子子已嫁而反男子不與同席而坐寡婦不夜哭婦人疾問之不問其疾以此坊民民猶淫泆而亂於族

諸侯不內娶若下娶本國卿大夫士之女則是如漁者之於魚但以貪欲之心求之也故云漁色荒於色則紀綱弛民之昏禮亦化之而廢致逺色者所以立民之紀使不以色而廢禮亂常也余並見前【嚴陵方氏曰孟子曰好色人之所欲也故經傳每以是況其所好之篤者祭義曰如見親之所愛加欲色然論語賢賢易色此云好徳如好色以言其所好之篤而已婦人疾問其安否不問其疾之所在也凡此皆以逺嫌而已余並見曲禮解】

子云昏禮壻親迎【去聲】見【現】於舅姑舅姑承子以授壻恐事之違也以此坊民婦猶有不至者

舅姑女之父母也承進也子女也論語注云送與之也儀禮父戒女曰夙夜無違命母戒女曰無違宮事皆恐事之違也末世禮壊故有男行而女不隨者亦有親近而女不至者○成氏曰婦人謂夫之父母曰舅姑男子亦謂妻之父母曰舅姑但加外字耳夫婦齊體父母互相敬也

中庸第三十一

朱子章句

禮記大全卷二十五

欽定四庫全書

禮記大全卷二十六

明胡廣等撰

表記第三十二

鄭氏曰記君子之徳見於儀表者

子言之歸乎君子隠而顯不矜而莊不厲而威不言而信

方氏曰此篇稱子言之者八皆總其大同之略也稱子曰者四十五皆列其小異之詳也○應氏曰歸乎之嘆聖人周流不遇覩世道之益衰念儀刑之有本何必歷聘駕說而後足以行道哉隠而顯卽中庸所謂潛𨿽伏矣亦孔之昭是也不矜而莊不厲而威不言而信卽所謂不動而敬不言而信是也中庸以是終篇蓋示人以進徳之事表記以是爲始蓋發明聖人立教之故【馬氏曰隠者其迹顯者其名其迹隠於幽其名聞於人以其徳蘊於中輝光發於外夫惟徳蘊於中而輝光發於外故不矜而莊不厲而威不言而信矜所以自飾而欲人之敬厲所以自嚴而欲人之畏言所以自宣而欲人之信故不矜而莊不厲而威不言而信則至徳黙諭於心也】

子曰君子不失足於人不失色於人不失口於人是故君子貌足畏也色足憚也言足信也甫刑曰敬忌而罔有擇言在躬

疏曰甫刑呂刑也甫侯爲穆王說刑故稱甫刑○馬氏曰見其所可行而不慮其所可止則失足於人見其所可喜而不慮其所可怒則失色於人見其所可語而不慮其所可黙則失口於人不失足於人故貌足畏不失色於人故色足憚不失口於人故言足信○劉氏曰君子謹獨不待矜而莊故不失足於人而貌足畏不待厲而威故不失色於人而色足憚不待言而信故不失口於人而言足信也蓋其尋常敬忌故動處無不中節如此又引書以証之而義益顯矣【藍田呂氏曰修身之要有三貌也色也言也曽子告孟敬子君子所貴乎道者三動容貌出辭气正顏色而已冠義曰禮義之始在於正容體齊顏色順辭令若巧言令色足恭則反是者也所謂足者舉動是也舉動卽貌也主於足故言足也色者顏色見於面目者也口者言辭是也修此三者敬而已矣不敬則失之故貌敬則足畏也色敬則足憚也言敬則足信也】

子曰裼襲之不相因也欲民之毋相瀆也

裼襲見曲禮○應氏曰裼襲以示文質各有異宜所謂不相因者恐一時或有異事必易服從事各存其敬不以襲衣而因爲裼不以裼衣而因爲襲蓋節文旣辧而又不憚其勞則無相防之患【藍田呂氏曰禮者節文而已節文不明慢瀆所由生也衣裘之間以襲裼爲之節文故凡服裘者必有衣以裼之裘防服也不可以敬事故有衣以覆之也不袒則謂之襲襲充美也袒謂之裼裼見美也謂裘之文飾也不文飾也不裼故犬羊之裘不襲也不相因者或以裼爲敬或以襲爲敬也禮盛者不文則以襲爲敬如大裘不裼及屍襲聘禮賓襲執圭弔則襲是也禮不盛者尙文故以裼爲敬如君在則裼無事則裼受饗之時賓裼奉束帛加璧是也】

子曰祭極敬不繼之以樂【洛】朝極辧不繼之以倦呂氏曰極敬者誠意至也苟至於樂則敬弛極辧者節文明也苟至於倦則入於苟簡【金華應氏曰極者竭盡而無餘之辭繼者前竭而後承之謂蓋報本始通肸蠁莫重乎祭一毫不敬則曠而不接矣其可以樂而散其志乎正名分出政令者莫嚴於朝一事不辧則紊而不治矣其可以倦而懈於事乎不繼之者竭力以畢事而不敢以此終也】

子曰君子愼以辟【避】禍篤以不揜恭以逺【去聲】恥

馬氏曰篤者居其厚不居其薄處其實不處其華則輝光發於外而人不能揜也○應氏曰君子經徳不回非以正行則其戒謹篤恭皆非有爲而爲之也豈區區於避禍患防揜恥乎記禮之垂是言亦以曉人知避困辱之道耳【張子曰篤謂篤實篤實則自有光輝如何可揜與誠之不可揜其義同藍田呂氏曰愼篤恭三者皆行之敬也愼其行則寡過況於禍乎暴虎馮河死而無悔者不愼而取禍者也篤其行則誠著何事於揜乎閒居爲不善無所不至及見君子則揜其不善而著其善不篤而好揜者也恭其行則人敬何事於恥乎侮人者人亦侮之不恭而近恥者也】

子曰君子莊敬日彊安肆日偸君子不以一日使其躬儳【仕鑑反】焉如不終曰

馬氏曰莊敬所以自彊而有進徳之漸故日彊安肆所以自棄而有則度之漸故日偸○應氏曰儳者參錯不齊之貌心無所檢束而紛紜雜亂遂至儳焉錯出外旣散亂而不整則內亦拘迫而不安故不能終日也若主一以直內而心廣體胖何至於如不終日乎【嚴陵方氏曰莊敬日彊者進於勤也安肆日偸者薄於怠也○延平周氏曰莊敬日彊可以言君子安肆日偸亦言君子者謂𨿽爲君子果莊敬則日入於彊或安肆則日入於偸】

子曰齊戒以事鬼神擇日月以見【現】君恐民之不敬也幽明之交上下之際尢其所當敬者故並言之【石林葉氏曰事鬼神則致敬於幽者也故主齊戒見君則致敬於明者也故主擇日月○嚴陵方氏曰玉藻言將適公所宿齊戒則見君者非不齊戒周官言祭祀前期十日帥執事而卜日遂戒則事鬼神者非不擇日月而此於鬼神言齊戒於君言日月者蓋齊戒在人日月在天神道至幽故主言在人者以明之君道至明故主言在天者以神之亦各有所當也】

子曰狎侮死焉而不畏也

馬氏曰狎侮至於死而不畏者蔽其所防也

子曰無辭不相接也無禮不相見也欲民之毋相防也易曰初筮告再三瀆瀆則不告

易蒙卦辭謂凡占者初筮則誠敬必全若以明而治蒙必其學者如初筮之誠則當告之若如再筮三筮之瀆慢則不必告之矣引此以言賓主之交際當愼始敬終如初筮之誠不可如再三筮之瀆慢也○呂氏曰辭者相接之言如公與客宴曰寡人有不腆之酒以請吾子之與寡人須臾焉使某也以請之類是也禮者相見之摯如羔鴈雉鶩之類是也必以辭必以禮者交際不可苟也苟則防防則不敬此交所以易疎也【嚴陵方氏曰無辭不相接欲其有相接之名也無禮不相見欲其有相見之文也有名以正之有文以章之則豈有相防者乎禮重於辭而見親於接瀆有污意防有近意則防不若瀆之爲甚也】

子言之仁者天下之表也義者天下之制也報者天下之利也

應氏曰仁之體大而尊昭揭眾善而人心儼然知所敬故曰表義之體方而嚴裁割事物而人心凜然知所畏故曰制報之爲禮以交際往來彼感此應而有不容己者所以使人有文以相接有恩以相愛其何利如之【嚴陵方氏曰仁足以長人故曰天下之表義足以方外故曰天下之制仁義之表制而繼之以報之利則報者禮也曲禮曰大上貴徳其次務施報又曰禮尙往來則報之爲禮固明矣】

子曰以徳報徳則民有所勸以怨報怨則民有所懲詩曰無言不讎無徳不報太甲曰民非後無能胥以寧後非民無以辟四方子曰以徳報怨則寛身之仁也以怨報徳則刑戮之民也

以論語以直報怨以徳報徳之言觀之此章恐非夫子之言○方氏曰以徳報怨則忘人之怨𨿽不足以有懲而眾將徳之而有裕矣故曰寛身之仁以怨報徳則忘人之徳旣不足以有所勸而眾且怨之而不容矣故曰刑戮之民【馬氏曰徳必報之以徳然後民知有所勸怨必報之以怨然後民知有所懲言有得失則必讎徳有吉凶則必報民非後無能胥以寧則是民有徳於後而必報之後非民無以辟四方則是後有徳於民而必報之此上下之報也君之於民時使薄斂此上有以報於下也民之於君出死斷亡而不偸此下有以報於上也以徳報徳禮也以徳報怨非禮也𨿽其非禮而能以寛自居故謂之寛身之仁也】

子曰無欲而好仁者無畏而惡不仁者天下一人而己矣是故君子議道自已而置法以民

呂氏曰安仁者天下一人而已則非聖人不足以性仁苟志於仁矣無惡也則眾人皆可以爲仁以聖人之所性而議道則道無不盡以眾人之可爲而制法則法無不行○方氏曰欲而好仁則知者利仁之事也畏而惡不仁則畏罪者彊仁之事也若所好生於無欲所惡生於無畏非中心安仁者不能故曰天下一人而已【虙氏曰無欲而好仁則所好無非仁自仁之外別無他好也無畏而惡不仁則所惡無非不仁自不仁之外別無他惡也○延平周氏曰無欲而好仁者仁之至也無畏而惡不仁者義之至也無欲而能好無畏而能惡者天下一人而已矣以其無欲而能好無畏而能惡者天下常寡故君子議道則以己而置法則必以人蓋無欲而好仁無畏而惡不仁者己之所能以己之所能而議道則可以合道有欲而好仁有畏而惡不仁者民之所能以民之所能而置法則法之所以易行者也】

子曰仁有三與仁同功而異情與仁同功其仁未可知也與仁同過然後其仁可知也仁者安仁知者利仁畏罪者彊【上聲】仁仁者右也道者左也仁者人也道者義也厚於仁者薄於義親而不尊厚於義者薄於仁尊而不親

呂氏曰安仁利仁彊仁三者之功同歸於仁而其情則異此堯舜性之湯武身之五霸假之所以異也桓公九合諸侯一匡天下𨿽湯武之舉不過乎是而其情則不同故其仁未可知也過者人所避有不幸而致焉周公使管叔監殷過於愛兄而已孔子對陳司敗以昭公知禮過於諱君而已皆出乎情而其仁可知也道非仁不立義非人不行凡人之舉動必右先而後左隨之故曰仁右道左【嚴陵方氏曰與仁同功其仁未可知者以其三者之情𨿽異及其成功則一而未知其孰爲仁者也與仁同過然後其仁可知者論語曰人之過也各於其黨觀過斯知仁矣正謂是也仁者之爲仁猶之生於陵者安於陵而已故曰安仁知者之爲仁知仁之爲己利則爲之知不仁之爲己害則不爲也故曰利仁畏罪者之爲仁畏不仁之貽罪則戒而惡之欲仁之爲功則彊而好之故曰彊仁○藍田呂氏曰右者人所有事左者居於不用之地而助右之所不及也仁者人之體也將有爲也將有行也非仁不可也故曰仁者右也又曰仁者人也道者天之理也仁至於不可行不可不節則理有所不得已以助人之所不及者義也故曰道者左也又曰道者義也仁莫隆於父子父子之道親親也義莫重於君臣君臣之道尊尊也厚於此則薄於彼厚於彼則薄於此惟知其所以爲左右則尊尊親親並行而不相悖無厚薄之間矣】

道有至有義有考至道以王義道以霸考道以爲無失應氏曰至道卽仁也至道渾而無迹故得其渾全精粹以爲王義道嚴而有方故得其裁割斷制以爲霸盡稽考之道而事不輕舉焉亦可以無失矣○石梁王氏曰義道以霸非孔子之言【藍田呂氏曰至道者至於道之極不可以有加也所謂所過者化所存者神上下與天地同流者也故曰至道以王義道者揆道而裁之者也所謂制節謹度是可以有國而長諸侯者也故曰義道以霸考道者必稽古昔稱先王所謂非法不言非道不行𨿽未達道不能以義起亦庶幾乎不失道矣】

子言之仁有數義有長短小大中心憯【七感反】怛【多八反】愛人之仁也率法而彊【上聲】之資仁者也詩雲丰水有芑武王豈不仕詒厥孫謀以燕翼子數【上聲】世之仁也國風曰我今不閱皇卹我後終身之仁也

仁有數言行仁之道非止一端蓋爲器重爲道逺隨其所舉之多寡所至之逺近皆可謂之仁也義有長短小大言義無定體在隨事而制其宜也中心憯怛惻隠之端也故爲愛人之仁率循古人之成法而勉彊行之此爲求仁之事資仁取諸人以爲善也卽上文彊仁之意詩大雅文王有聲之篇言丰水之傍以潤澤生芑谷諭養成人才也武王豈不官使之乎言無遺才也聖人爲後嗣計莫大於遺之以人才是欲其孫之謀而燕安翼輔其子耳曾以下皆孫也故夫子以爲數世之仁蓋中心憯怛所發者深故所及者逺也國風邶風谷風之篇今詩作躬閱容也言我身且不見容何暇憂後事乎此但欲以仁終其身而已耳蓋勉彊資仁所發者淺故所及者近也【藍田呂氏曰以其誠心愛人故曰愛人之仁以其有取於外故曰資仁此所發淺深之數也數世之仁終身之仁此所施逺近之數也故曰仁有數義無定體惟其所宜而已宜長則長宜短則短宜大則大宜小則小如孔子可以仕則仕可以止則止可以久則久可以速則速禮有以髙爲貴者以下爲貴者有以大爲貴者以小爲貴者之類是也故曰義有長短小大此章論仁而及義者蓋仁之數是亦義也】

子曰仁之爲器重其爲道逺舉者莫能勝【升】也行者莫能致也取數多者仁也夫勉於仁者不亦難乎是故君子以義度【待洛反】人則難爲人以人望人則賢者可知己矣

呂氏曰管仲之功防子之去箕子之囚比干之死皆得以仁名之語仁之盡則堯舜其猶病諸此仁所以取數之多也以義度人盡義以度人者也以人望人者舉今之人相望也盡義以求人非聖人不足以當之故難爲人舉今之人相望則大賢愈於小賢故賢者可知己【嚴陵方氏曰器若器用之器道若道路之道勝言勝其任致言致其至舉若手舉行若足行論語曰士不可以不毅任重而道逺仁以爲己任不亦重乎死而後己不亦逺乎其言正與此合儒行言溫良之本敬愼之地寛裕之作孫接之能禮節之貌言談之文歌樂之和分散之施其用𨿽不同至於本乎仁則一也孟子言天子之保四海諸侯之保社稷大夫之保宗廟士庶人之保四體其位𨿽不同至於本乎仁亦一也孔子言郊社之於鬼神嘗禘之於昭穆饋奠之於死喪射鄕之於鄕黨食饗之於賓客其禮𨿽不同至於本乎仁亦一也玆非取數之多乎以其數之多此勉於仁者所以爲難也以義而度人則天下無全人故曰則難爲人以人而望人則不求備於人故曰則賢者可知所謂賢者賢於人也與某賢於某猶賢乎己之賢同則彼善於此而已○馬氏曰子曰我欲仁斯仁至矣又曰有能一日用其力於仁矣乎我未見力不足者而云舉者莫能勝行者莫能致何也此言有抑揚之理也蓋仁之道自其本而言之仁在我也在我者易以勉自其仁之成名而言之惟中心安仁者能之則是勉於仁者蓋亦難矣】

子曰中心安仁者天下一人而已矣大雅曰徳輶如毛民鮮克舉之我儀圖之惟仲山甫舉之愛莫助之小雅曰髙山仰止景行【去聲】行止子曰詩之好仁如此鄕【去聲】道而行中道而廢忘身之老也不知年數之不足也俛焉曰有孳孳斃而後已

大雅烝民之篇言徳之在人其輕如毛非難能也而民少能舉之者尹吉甫於儀匹之中圖謀之求其能舉徳者乃惟仲山甫能舉之我愛其人使其或有不及我思效忠以助之今吉甫𨿽愛山甫而欲助之而山甫全徳吉甫無可以致其助者也小雅車牽之篇言有髙山則人瞻望而仰之有景大之徳行則人視法而行之二止字皆語辭夫子引此兩詩而贊之曰詩人之好仁如此哉中道而廢言力竭而止若非力竭則不止也不足少也人老則未來之嵗月少矣俛焉無他顧之意孳孳勤勉之貌斃死也○應氏曰前章言仁重且逺而人不可以全責此又總敍而勸勉之【藍田呂氏曰中心安仁者天下一人而已聖人之任也𨿽未至焉不敢不勉不以世莫之助而不爲故曰惟仲山甫舉之○嚴陵方氏曰髙山出云故澤加於民民賴而仰之景行當於道故徳加於民民效而行之詩人思髙山之可仰景行之可行非好仁者疇或能之忘身之老者卽所謂不知老之將至是也斃而後己者卽所謂死而後己是也○臨川吳氏曰引詩斷章蓋借仰髙山以興行大道也鄕此大道而行之行至中半力不能進而後止若猶能進則不止也好仁之甚故力行不輟如此】

子曰仁之難成久矣人人失其所好故仁者之過易辭也子曰恭近禮儉近仁信近情敬讓以行此𨿽有過其不甚矣夫恭寡過情可信儉易容也以此失之者不亦鮮乎詩云溫溫恭人維徳之基

仁之難成私欲間之也私意行則所好非所當好故曰失其所好也苟志於仁𨿽或有過其情則善故不待多言而可辧故曰易辭也恭儉信三者未足以爲仁而亦行仁之資曰不甚曰鮮皆勉人致力於此可以由此寡過而進徳也詩大雅抑之篇○石梁王氏曰信近情當爲情近信【嚴陵方氏曰能好仁則得其所好矣以其反此而失其所好仁所以難成歟苟仁矣𨿽有過易辭也況無過乎以仁者之過過於厚故也若周公使管叔監殷孔子謂哀公知禮非無過也然周公之過過於愛親孔子之過過於愛君爲君親而有過此其所以易辭歟○藍田呂氏曰恭儉信未足以爲仁而仁者之資也恭則不侮得禮之意近乎禮矣儉則不奪得仁之意近乎仁矣言語必信存心正行近乎情矣三者之行不私於己又以敬讓行之鄕乎仁矣𨿽有過差其情則善故不甚矣蓋不侮人則人亦不侮其過寡矣近乎情則不志於欺斯可信矣不奪人則知足斯易容矣如是而失之者鮮矣可與進於徳矣故曰溫溫恭人惟徳之基𨿽未成徳斯徳之基矣】

子曰仁之難成久矣惟君子能之是故君子不以其所能者病人不以人之所不能者愧人是故聖人之制行也不制以己使民有所勸勉愧恥以行其言禮以節之信以結之容貌以文之衣服以移【讀爲稱尺正反】之朋友以極之欲民之有壹也小雅曰不愧於人不畏於天

呂氏曰聖人制行以立教必以天下之所能行者爲之法所以爲達道也惟不制乎己故民知跂乎此而有所勸勉知不及乎此而有所愧恥則於仁也知所向矣非特此也制禮以節其行而使之齊立信以結其志而使之固容貌以驗其文之著於外衣服以稱其徳之有於中朋友切磋相成以至於極而後己○應氏曰五者輔導而夾持之欲其趨向之專壹也縱有懈怠而欲爲惡者獨不愧於人而畏於天乎詩小雅何人斯之篇【藍田呂氏曰人失其所好此仁所以難成君子責人以恕而成人有道則仁不難成矣故曰惟君子能之○馬氏曰君子已𨿽能不必己之能者病人人𨿽不能不以人之所不能者愧人故制行不以己民之賢者有所勸勉不肖者有所愧恥以行其言言從而行之此行不違言之意也自禮以節之至欲民之有壹者此言聖人制行不以己之法也夫不足則儉有餘則侈人之常情也故有禮以節之僨驕而不可繋者其惟人心乎故有由中之信以結之此所以正於內又不可不文於外故容貌以文之衣服以稱之然外不可以不資之以友故朋友以極之自天子以至於庶人未有不須友而成也聖人之教人俯仰之間無所愧怍故引詩之辭以況之詩之意非如此蓋說詩者不以辭害意○臨川吳氏曰上言愧人我愧之也下言愧恥彼自愧也】

是故君子服其服則文以君子之容有其容則文以君子之辭遂其辭則實以君子之徳是故君子恥服其服而無其容恥有其容而無其辭恥有其辭而無其徳恥有其徳而無其行【去聲】是故君子衰絰則有哀色端冕則有敬色甲冑則有不可辱之色詩云維鵜在梁不濡其翼彼記之子不稱其服

此承上文容貌衣服而言欲有其徳行以實之也徳謂得之於己行謂見之於事詩曹風侯人之篇鵜鵜鶘也俗名淘河鵜鶘常入水中食魚今乃在魚梁之上竊人之魚以食未嘗濡濕其翼如小人居髙位以竊祿而不稱其服也【延平周氏曰服其服而能文以君子之容者然後可以服先王之法服有其容而又文以君子之辭者然後可以守先王之法言遂其辭而能實以君子之徳者然後可以行先王之徳行衰絰有哀色端冕有敬色甲冑有不可辱之色君子不失色於人如此○藍田呂氏曰鵜鶘善居污澤之中捕魚以爲食者也不濡其翼則不得食梁者魚梁也人之所以捕魚者也鵜之求食不之澤而之梁無濡翼之勞坐得其食如人之無徳無功而受顯服者也故服之不稱其徳異乎鵜者未之有也】

子言之君子之所謂義者貴賤皆有事於天下天子親耕粢盛秬鬯以事上帝故諸侯勤以輔事於天子應氏曰義者截然正方而無偏私也知賤之事貴而不知貴之率賤豈絜矩之道哉故天子竭力致敬以事乎上帝則諸侯亦服勤以輔乎天子也【馬氏曰君子之所謂義者事之制而制之得其宜之謂也有宜於貴必有宜於賤故古之人所惡於上毋以使下所惡於下毋以事上凡以此也天子使諸侯勤以輔上在我必先自盡然後可以責此故天子親耕粢盛秬鬯以事上帝夫以天子之尊非不足於耕也蓋身致其誠信而示其嚴上之禮也故諸侯以輔事天子亦有嚴上之禮也】

子曰下之事上也𨿽有庇民之大徳不敢有君民之心仁之厚也是故君子恭儉以求役仁信讓以求役禮不自尙其事不自尊其身儉於位而寡於欲讓於賢卑己而尊人小心而畏義求以事君得之自是不得自是以聴天命詩云莫莫葛藟【力水反】施【異】於條枚凱弟君子求福不回其舜禹文王周公之謂與有君民之大徳有事君之小心詩云惟此文王小心翼翼昭事上帝聿懷多福厥徳不回以受方國

役猶爲也得之不得卽中庸獲乎上不獲乎上也詩大雅旱麓之篇莫莫茂密也藟似葛枝曰條榦曰枚嚴氏云是葛也藟也乃蔓於木之枝榦諭文王憑先祖之功而起也文王凱樂弟易其求福不回邪也表記言得之自是不得自是以聴天命遂引此章蓋有一毫凱幸之心則邪矣詩大雅大明之篇言文王小心翼翼然恭敬以明事上帝遂能懷來多福蓋其徳不回邪故受此四方侯國之歸也○應氏曰數章之內自恭近禮儉近仁信近情之後又言恭儉役仁信讓役禮曰自卑而尊人又曰自卑而民敬尊之曰不自尙其事不自尊其身又曰不自大其事不自尙其功【嚴陵方氏曰仁不止於恭儉恭儉可以爲仁之用而已禮不止於信讓信讓可以爲禮之用而已故每以役言之也事𨿽爲人所尙已未嘗自尙之也身𨿽爲人所尊己未嘗自尊之也儉於位則非貪夫位也寡於欲則非慕夫祿也讓於賢則非爭其名也卑己故能尊人小必故能畏義君子之爲此者豈他求哉求以事君而已以是事君而得君者義也以是事君而不得君者則有命存焉古之人有行之者舜禹文王周公而已蓋舜之事堯禹之事舜文王之事紂周公之事成王有君民之大徳又有事君之小心故也前曰庇民者止足以覆物君民者又足以命物若舜禹之受禪文王之受命周公之攝政皆君民之事也𨿽然豈嘗有是心哉○石林葉氏曰恭儉求役仁故不自尙其事儉於位寡於欲皆役仁之事也信讓求役禮故不自尊其身讓於賢卑己以尊人皆役禮之事也小心而畏義求以事君所以知人得之不得自是以聴天命所以知天】

子曰先王諡以尊名節以壹惠恥名之浮於行也是故君子不自大其事不自尙其功以求處情過行【去聲】弗率以求處厚彰人之善而美人之功以求下賢是故君子𨿽自卑而民故尊之子曰后稷天下之爲烈也豈一手一足哉惟欲行之浮於名也故自謂便人

諡以尊名爲美諡以尊顯其聲名也壹專也惠善也善行𨿽多難以枚舉但節取其大者以專其善故曰節以壹惠也以求處情謂君子所以不自大尙其事功者以求處情實不肯虛爲矯飾也過行弗率以求處厚者謂若有過髙之行則不敢率循惟求以處乎篤厚之道而已本分上不可加毫末也后稷教民稼穡爲周之始祖其功烈之在天下豈一人之手一人之足遵而用之哉固當以仁聖自居矣惟欲行過於名也故自謂便習民事之人而已【嚴陵方氏曰生則有名死則有諡有諡則諱其名矣故曰諡以尊名檀弓言公叔文子之子請諡而曰請所以易其名者蓋謂是矣諡以誄行而爲之然行不一也諡有所不勝言特以所隆者之一端而爲之節爾故曰節以壹惠若文王之爲文武王之爲武此皆壹惠之道也行𨿽多而節之以惠則名不浮於行矣孟子曰聲聞過情君子恥之故不自大其事以下皆自卑之道也揚子曰自下者人髙之易曰卑而不可逾故曰君子𨿽自卑而民敬尊之○呂氏曰后稷之教民稼穡無此疆爾界天下之利萬世之功也其爲烈也非一手一足之所能及也然猶不自以爲功但自謂便習是事之人耳】

子言之君子之所謂仁者其難乎詩云凱弟君子民之父母凱以彊【平聲】教之弟以說【悅】安之樂【音洛】而毋荒有禮而親威莊而安孝慈而敬使民有父之尊有母之親如此而後可以爲民父母矣非至徳其孰能如此乎呂氏曰彊教之者以道驅之如佚道使民𨿽勞不怨者也說安之者得其心之謂也說以使民民忘其勞說以犯難民忘其死者也樂說安也毋荒則有教矣威莊彊教也安則說矣孝慈說也敬則有教矣彊教則父之尊存焉說安則母之親存焉此言君子仁民之道如此非聖人莫能與也【馬氏曰所謂仁者其難乎信仁之難其成也嚴有以致其尊愛有以致其親然後爲功之成也詩云凱弟君子民之父母此言仁之成也凱以彊教之所以致其尊而率之於外也弟以說安之所以致其親而和之於內也有以致其尊故樂而無荒孝慈而敬有以致其親故有禮而親威莊而安尊有以致其親親有以致其尊其尊可以比於父其親可以比於母故曰使民有父之尊有母之親如此而後可以爲民父母矣】

今父之親子也親賢而下無能母之親子也賢則親之無能則憐之母親而不尊父尊而不親水之於民也親而不尊火尊而不親土之於民也親而不尊天尊而不親命之於民也親而不尊鬼尊而不親

下無能賤其無能之子也○應氏曰命者造化所以示人者也顯而易見故人玩之鬼幽而難測故人畏之或曰命謂君之教令故下文言夏道尊命【馬氏曰父主於敬尊而不親母主於愛親而不尊水懦則狎而玩之故親而不尊火烈則人望而畏之故尊而不親土則近於人而有利可愛故親而不尊天則逺於人而有威可畏故尊而不親命則令人於明而近於人者也故親而不尊鬼則相人於幽而逺於人者也故尊而不親○臨川吳氏曰上言至徳之君子能兼有父母之尊親此則言其各偏於一而不兼有者】

子曰夏道尊命事鬼敬神而逺【去聲】之近人而忠焉先祿而後威先賞而後罰親而不尊其民之敝憃【屍容反】而愚喬【音驕】而野朴而不文殷人尊神率民以事神先鬼而後禮先罰而後賞尊而不親其民之敝蕩而不靜勝而無恥周人尊禮尙施【去聲】事鬼敬神而逺之近人而忠焉其賞罰用爵列親而不尊其民之敝利而巧文而不慚賊而蔽

先祿後威先賞後罰皆是忠厚感人之意故民𨿽知親其上而尊君之意則未也故曰親而不尊憃愚驕傲鄙野質朴之敝皆忠之末流也殷人欲矯其敝故以敬畏爲道以事神之道率民先其鬼之不可知者後其禮之可知者先其罰之可畏後其賞之可慕尊則尊矣而親愛之情則無由生也故曰尊而不親流蕩而不知靜定之所者尊上鬼神之敝務自勝以免刑而無恥者先罰後賞之敝也周人見其然故尊禮以矯後禮之失尙施惠以爲恩亦如夏時之近人而忠其賞罰亦無先後但以爵列之髙下爲凖如車服土田之賞有命數之異刑罰之施有八辟之議及命夫命婦不躬坐獄訟之類皆是也故亦如夏世之親而不尊其後民皆便利而多機巧美文辭而言之不怍賊害而蔽於理皆尊禮太過文沒其實之所致○應氏曰三代之治其始各有所尊其終各有所敝夏之道惟思盡心於民惟恐人之有所不正不得不重其文告之命逺神近人後威先祿皆其忠實之過而徇於近也近則失之玩故商矯之而尊神焉君民上下情不相接率民事神先鬼先罰後禮後賞而逺於物也逺則失於亢故周矯之而尊禮焉禮文委曲而徇人禮繁文勝利巧而賊其敝又有甚者焉凡此非特見風气旣開而澆漓之日異抑亦至徳之不復見而已歟○石梁王氏曰此一章未敢信以爲孔子之言【嚴陵方氏曰天下之理始乎有成終乎有敝三代之政各有所尊方其所尊則是各有所成也始旣各有所尊而終不免各有所敝矣故皆言民之敝焉然則民之敝也豈民之罪哉政使之然也豈政之罪哉勢使之然爾故三代相承各有救敝之政焉使之通變而不倦新新而不窮也𨿽然近人而忠夏周之所同也而夏之敝則民喬而野周之敝則文而不慙何哉蓋夏之近人本乎尊命周之近人則本乎尊禮命之所制者簡故近人之敝喬而野禮之所飾者煩故近人之敝文而不慙其源旣異其流亦不同】

子曰夏道未瀆辭不求備不大望於民民未厭其親殷人未瀆禮而求備於民周人彊【上聲】民未瀆神而賞爵刑罰窮矣

未瀆辭以其尊命也未瀆禮以其後禮也未瀆神以其敬神而逺之也不求備不大望於民卽省刑罰薄稅斂之事未厭其親尊君親上之心自不能忘也言夏之民未厭其親則殷周之民不然矣彊民言殷民不服而成王周公化之之難也賞爵刑罰之制至周而詳悉備具無以復加故曰窮矣窮極也一說賞爵不能勸善刑罰不能止惡故曰窮【馬氏曰夏之時其民淳故君民者無所求備不大望於民則民樂推之而不厭故曰未厭其親殷人尊神於禮猶略故未瀆禮周人𨿽尊禮而於事神之禮猶略故未瀆神方周之時比有長閭有胥鄕有大夫其政致詳其法致嚴而善惡無所逃於其間故賞爵刑罰極於此矣○嚴陵方氏曰前言殷人尊神矣至此乃言周人未瀆神何也蓋尊與瀆異而瀆神者由瀆禮之所致而已前言尊神而繼之以先鬼後禮則非瀆之所致可知矣此其所以異歟】

子曰虞夏之道寡怨於民殷周之道不勝【升】其敝子曰虞夏之質殷周之文至矣虞夏之文不勝【去聲】其質殷周之質不勝其文

前章言夏殷周之事此又兼言虞氏以起下章【藍田呂氏曰虞夏之道質質者責人也略故寡怨於民殷周之道文文者責人也詳民之不從則窮刑賞以驅之故不勝其敝虞夏質之至者也故文不勝其質殷周文之至者也故質不勝其文至者無以加也後世王者欲尙質者無以加虞夏之質欲尙文者無以加殷周之文矣三代所尙非苟爲異亦各因時救敝而已繼周者未有以救之楊墨韓莊所以肆行於戰國也○嚴陵方氏曰虞夏非無文也特其文不勝質爾殷周非無質也特其質不勝文爾殷尙質而此以文爲至者蓋殷之文則存乎時殷之質則存乎人爲其時之文故人尙質以救之而已若夫其道則瀆辭是其時之爲文也其色則尙白是其人之爲質也】

子言之曰後世𨿽有作者虞帝弗可及也已矣君天下生無私死不厚其子子民如父母有憯怛之愛有忠利之教親而尊安而敬威而愛富而有禮惠而能散其君子尊仁畏義恥費輕實忠而不犯義而順文而靜寛而有辧甫刑曰徳威惟威徳明惟明非虞帝其孰能如此乎

呂氏曰憯怛之愛猶慈母之愛非責報於其子也非要譽於他人也發於誠心而已忠利之教者若使契爲司徒教以人倫作爲衣裳舟楫臼杵弧矢宮室棺槨書契使天下利用而不倦是皆有教人以善之誠無所不利之功者也富而有禮節於物者也惠而能散周於物者也義以相正而不傷乎割文以相接而不傷乎動故寛裕有容而容之中有辧焉○應氏曰生無私有天下而不與也死不厚其子傳諸賢而爲天下得人也生死無所私而心乎斯民眞若父母之於子親而尊至惠而能散猶元气之運妙用無迹此中庸所謂用其中於民也其君子化之皆爲全徳尊仁畏義不敢犯天下之公理恥費輕實不敢徇一己之私欲恥費用者儉於自奉也輕財實者薄於言利也自庇民大徳而下凡三章言臣道之難於盡仁惟舜禹文王周公可以爲仁之厚而後稷庶幾近之自凱弟君子而下凡四章言君道之難於盡仁惟虞帝可以爲徳之至而夏商周皆未免有所偏也【嚴陵方氏曰帝則公天下故曰生無私以其傳於賢故曰死不厚其子有憯怛之愛有忠利之教愛之則親教之則尊故曰親而尊親而有所尊故安而敬尊而有所親故威而愛敬故冨而有禮受故惠而能散由是君子化之而尊仁安義以至於寛而有辧也富而有禮則無驕奢之患惠而能散則無偏黨之私仁者天下之表故在所尊義者天下之制故在所畏恥費則奉己有節輕實則與人無吝忠所以抗節常失於犯上義所以立我常失於忤物文則常失於妄動寛則常失於大雜兼父之尊母之親故能並行而無偏敝也非有威明之徳其能若是乎故引書之言以証之○延平周氏曰孟子曰天與賢則與賢天與子則與子又曰其子之賢不肖皆天也是舜之所以生無私死不厚其子者順天而已矣自其有憯怛之愛而至於惠而能散者特舜之粗迹耳果舜之極致則惠而能散不足以言自其君子尊仁畏義而至於寛而有辧者特舜之徳廣耳果舜之道化則豈止於君子者哉】

子言之事君先資其言拜自獻其身以成其信是故君有責於其臣臣有死於其言故其受祿不誣其受罪益寡

應氏曰資憑藉也古之爲臣其經世之學皆豫定於胸中至於事君則前定之規模先形於言以爲借然後自獻其身以成其信自獻者非屈己以求售也如書之自靖自獻致命而無所愧也畎畝幡然之數語說命對之三篇此伊傅先資之言也齊桓問答而爲書燕昭命下而有對此管樂先資之言也言於先而信於後無一不酬者後世若登壇東向之答艸廬三顧之策亦庶幾焉○馬氏曰受祿不誣言不素餐也【嚴陵方氏曰先資其言者先以言爲之資也獻其身將以行其言也能行其言故足以成其信拜謂受其命也獻謂效其能也君無爲也故有責於臣臣有守也故有死於其言臣能任責則非屍祿者矣故受祿不誣臣能效死則非有罪者矣故受罪益寡人亦或以忠獲罪此所以不言無罪止言益寡而已】

子曰事君大言入則望大利小言入則望小利故君子不以小言受大祿不以大言受小祿易曰不家食吉不家食吉大畜之彖辭也謂大畜之君子才徳所蘊者大則當食祿於朝以有爲於天下而不食於家則吉此言不以大言受小祿所謂達可行於天下而後行之者也○呂氏曰大言所言者大也小言所言者小也利及天下澤及萬世大利也進一介之善治一官之事小利也諫行言聴利斯從之矣先儒謂利爲祿賞人臣事君各效其忠而已言入而遂望其祿賞乃小人之道非所以事君也所謂不以小言受大祿不以大言受小祿者此君之所以報臣非臣之所以望君也受之以義亦稱其大小而己小言而大祿則報逾其分大言而小祿則君不我知亦不可受也石梁王氏曰此非孔子之言【張子曰大言入則望大利利非歸己之利大言入則吾道可大行是大利也小言入則可小利】

子曰事君不下達不尙辭非其人弗自小雅曰靖共爾位正直是與神之聴之式谷以女

下達謂趨乎污下如曰吾君不能如曰長君之惡逢君之惡皆是也伊尹使君爲堯舜之君孟子非堯舜之道不陳則謂之上達也尙辭利口防給也自所由以進者也小雅小明之篇言人臣能安靖恭敬其職位惟正直之道是與則神明聴之將用福祿與汝矣以與也【藍田呂氏曰以下達之事事其君則賊其君者也尙辭而實不稱則欺其君者也非其人而自達之枉己以事君者也三者皆不正非所謂靖共正直者也人臣敬治其職所與正直則神將福之況於君乎】

子曰事君逺而諫則讇【謟】也近而不諫則屍利也子曰邇臣守和宰正百官大臣慮四方

呂氏曰陵節犯分以求自達故曰讇懷祿固寵主於爲利故曰屍利也○方氏曰所謂守和者過於和則流而爲同不及於和則乖而爲異故在於能守守則適中而無過與不及之患矣○應氏曰宰以職言大臣以位言自三公以下皆是不特六卿其序則先君徳而後朝廷先朝廷而後天下也○石梁王氏曰逺而諫則讇非孔子之言【石林葉氏曰逺於君則見之略諫則爲佞近於君則見之詳諫則不爲素餐素餐則屍利也○嚴陵方氏曰逺而諫似忠而非忠秖以爲謟耳近而不諫似愼而非愼秪以爲利耳】

子曰事君欲諫不欲陳詩云心乎愛矣瑕不謂矣中心藏之何日忘之

諌者止君之失陳者揚君之失也詩小雅隰桑之篇瑕詩作遐本謂我心愛慕此賢者思相與語以其相去遐逺故不得共語然欲發之言藏於我心何日而忘之乎此記者借以爲諭言我有愛君之心欲諌其過胡不言乎縱未得進諌亦藏於心而不忘但不以語他人耳【嚴陵方氏曰陳善閉邪謂之敬故諫不欲陳陳之則是暴君之過矣然有犯無隠則陳之矣蓋諫之不從不得已而後陳焉然則陳者非所欲也故以不欲言之○臨川吳氏曰引詩中心藏之明不欲陳其過於外之意】

子曰事君難進而易退則位有序易進而難退則亂也故君子三揖而進一辭而退以逺【去聲】亂也

呂氏曰所謂有序者小徳役大徳小賢役大賢之謂也所謂亂者賢不肖倒置之謂也君信我可以爲師非學焉而後臣之則不進也信我可以執國政𨿽待以季孟之間亦不進也膰肉不至而卽行靈公問陳而卽行君子之仕以道正君而己枉已者未有能直人者也人之相見三揖至於階三讓以賓升而其退也一辭而出主人拜送賓去不顧若主人之敬未至而彊進主人之意已懈而不辭則賓主之分亂矣可仕可已可見可辭進退之義一也【延平周氏曰其進也以禮故難其退也以義故易進也不以禮故易退也不以義故難難進而易退則位之所以有序易進而難退則位之所以亂而無序故君子三揖而進若甚難一辭而退若甚易者蓋逺其亂於賓主之間況君臣之間可不逺其亂也哉○山陰陸氏曰易進而難退則亂之階由此始也】

子曰事君三違而不出竟【上聲】則利祿也人𨿽曰不要【平聲】吾弗信也

違猶去也不出竟實無去志也謂非要利可乎○呂氏曰孔子去魯遲遲吾行以不忍於父母之國也孟子去齊三宿出晝冀齊王之悔悟也然卒出竟以去君子之義可見矣【山陰陸氏曰三違而不出竟內實利之而外彊違之非要利而何】

子曰事君愼始而敬終子曰事君可貴可賤可富可貧可生可殺而不可使爲亂

馬氏曰在物者有命故可貴可賤可生可殺在己者有義故不可使爲亂也【延平周氏曰進以禮所以愼始退以義所以敬終○藍田呂氏曰貴賤貧富殺生君之所操以禦臣之具者也𨿽有是具以禦臣然所以禦之者理也理義人心之所同然天所以命於人君君臣臣父父子子所以保乎天下國家也故臣之事君無所逃乎天地之間東西南北惟命是從及違於理義則臣得以爭於君匹夫不可奪其志故君以我爲賢則可處之以富貴以我爲不肖則可處之以貧賤以我爲無罪則可生以我爲有罪則可殺六者莫不惟君所命其不可奪者吾之理義而已】

子曰事君軍旅不辟【音避】難【去聲】朝廷不辭賤處其位而不履其事則亂也故君使其臣得志則愼慮而從之否則孰慮而從之終事而退臣之厚也易曰不事王侯髙尙其事

呂氏曰亂者如絲之不治而無緒也臣受君命𨿽有所合不敢以得志而自滿故愼慮而從之乃臨事而懼好謀而成者也有所不合又非所宜辭亦不敢怨於不得志故孰慮而從之卒事則致爲臣而去故可以自免而不累於上故曰臣之厚也易蠱之上九事之終且無位也有似乎仕焉而已者故曰不事王侯乃可以髙尙其事而不見役於人也【石林葉氏曰位軍旅則以勇故不辟難位朝廷則以仁故不辭賤處其位而辟難辭賤則事不治而亂何有於仁勇於事君有得志而與否者命也慮而從之者義也得志而愼慮所以畏命故其寵若驚不得志而孰慮所以畏義故其辱若驚】

子曰惟天子受命於天士受命於君故君命順則臣有順命君命逆則臣有逆命詩曰鵲之姜姜鶉之賁賁人之無良我以爲君

詩衛風鶉之奔奔篇嚴氏云鶉之奔奔然鬭者不亂其匹也鵲之彊彊然剛者不淫其匹也刺宣姜與公子頑非匹偶也人之不善者我乃以爲小君乎○呂氏曰天道無私莫非理義君所以代天而治者推天之理義以治斯人而已天秩天敍天命天討莫非天也臣之受命於君者命合乎理義爲順天命不合則爲逆天命順則爲臣者將不令而行逆則爲臣者𨿽令不從矣【馬氏曰天之命於君者豈諄諄然命之乎使之居天位食天祿治天職牧天民蓋所謂命也故由其道而順天則謂之順命不由其道而逆天則謂之逆命𨿽然上者下之儀而臣之逆順亦視其君之所爲而已○嚴陵方氏曰天子者天之所子故𨿽天子受命於天士以事人爲事故受命於君此止以士言者蓋降於士則有府史胥徒之屬皆其官長所自辟除其卑不能上達故不得受命於君也然則受命於君者其卑止於士而已】

子曰君子不以辭盡人故天下有道則行【去聲】有枝葉天下無道則辭有枝葉

不以辭盡人謂不可以言辭而盡見其人之實蓋有言者不必有徳也行有枝葉根本盛而條達者也辭有枝葉則蕪辭蔓說而已此皆世教盛衰所致故以有道無道言之【張子曰盡極也取也有道是有實也有實則行有文章也無實則言有文章也行有文章則莫非實事也言尙浮華則惟虛辭相譽而已無其實也故君子問寒則衣之稱美則爵之今言無有實其求益與夫相親相依之言皆相奉而已有道則行得伸無道則辭得伸辭行天下之辭行也有道無道亦天下之有道無道也辭得伸也以天下無道明無以考其實所以浮辭得伸蓋莫能窮辧之也○藍田呂氏曰枝葉者榦之文也天下有道則人致文於行禮儀三百威儀三千乃行之文也故曰行有枝葉天下無道則人致文於辭詩曰巧言如簧顏之厚矣乃辭之文也故曰辭有枝葉】

是故君子於有喪者之側不能賻焉則不問其所費於有病者之側不能饋焉則不問其所欲有客不能館則不問其所捨故君子之接如水小人之接如醴君子淡以成小人甘以壞小雅曰盜言孔甘亂是用餤

三者不能則不問不可以虛言待人也接交也小雅巧言之篇盜言小人讒賊之言也餤進也【藍田呂氏曰問所費於喪者而不能賻問所欲於病者而不能饋問所捨於客而不能館則其言也不出於誠心君子恥之故與其不能惠而問之不如不問之愈也君子之接人也以信而不以苟說人故如水淡而可久於此三者不能恵則不問此交之所以全而無後怨故曰淡以成小人之接人也苟說而不以信故如醴之甘而不可久於此三者能問而不能恵取說於頃刻而不顧其後此交之所以難保故曰甘以壞故凡言之甘而不出乎誠心者必將有以盜諸人曰幣重而言甘誘我也甘言入則受其盜故言盜言孔甘亂是用餤】

子曰君子不以口譽【平聲】人則民作忠故君子問人之寒則衣【去聲】之問人之饑則食【嗣】之稱人之美則爵之國風曰心之憂矣於我歸說【稅】

譽者揚人之善而過其實者也國風曹風蜉蝣之篇詩人憂昭公之無所依故曰其於我而歸稅乎說讀爲稅捨息也【嚴陵方氏曰不以口譽人則言之所與必發於心不止於外貌故民化之而作忠焉若問人之寒則衣之之類皆非口譽之事也口譽者內外之不相應也】

子曰口惠而實不至怨菑【災】及其身是故君子與其有諾責也寧有己怨國風曰言笑晏晏信誓旦旦不思其反反是不思亦己焉哉

國風衛風氓之篇晏晏和柔也旦旦明也始焉不思其反覆今之反覆是始者不思之過也今則無如之何矣故曰亦己焉哉○呂氏曰有求而不許始𨿽咈人之意而終不害乎信故其怨小諾人而不踐始𨿽不咈人意而終害乎信故其責大【藍田呂氏曰口惠而實不至則害信之大者自古皆有死民無信不立危國亡家之本此怨菑所以及其身○嚴陵方氏曰口惠者始終之不相副也】

子曰君子不以色親人情疏而貌親在小人則穿窬之盜也與子曰情欲信辭欲巧

情欲信卽大學意誠之謂也巧當作考卽曲禮則古昔稱先王之謂也否則爲無稽之言矣○呂氏曰穿窬之盜欺人之不見以爲不義而已色親人者巧言令色足恭無誠心以將之情疏貌親主於爲利亦欺人之不見也孔子曰色厲而內荏譬諸小人其猶穿窬之盜也與孟子曰士未可以言而言是以言餂之也是皆穿窬之類也二者亦欺人之不見以爲不義故所以爲穿窬也○石梁王氏曰辭欲巧決非孔子之言巧言令色鮮矣仁【馬氏曰君子不以色親人者以其有相愛之情出於中愉色婉容見於外蓋眞積於內然後誠動於外故君子不以色親人而慮其情之不信也慝怨而友其人者君子所恥也】

子言之昔三代明王皆事天地之神明無非卜筮之用不敢以其私褻事上帝是以不犯日月不違卜筮卜筮不相襲也

不相襲說見曲禮○劉氏曰此段經文言事天地神明無非卜筮之用而又云大事有時曰呂氏以爲冬夏至祀天地四時迎气用四丘他祭祀之當卜日者不可犯此素定之日非此則其他自不可違卜筮也然曲禮止云大饗不問卜周官太宰祀五帝卜曰祀大神亦如之太卜大祭祀眡髙命龜春秋魯禮又有卜郊之文郊特牲又有郊用辛之語是蓋互相抵牾未有定說又如卜筮不相襲大事卜小事筮而洪範有龜從筮從龜從筮逆之文簭人有凡國之大事先簭而後卜太卜又凡事涖卜又如外事用剛日內事用柔日而特牲社用甲召誥丁巳郊戊午社洛誥戊辰烝祭嵗凡此皆不合禮家之說未知所以一之也姑闕以俟知者【藍田呂氏曰郊所以事上帝卜日而用之不敢必其期也卜牲而養之不敢必其物也是乃不敢以私褻事之也○馬氏曰三代事天地之神明無非卜筮之用祭義曰𨿽有明知之心必進斷其志焉示不敢專以尊天也與此同意○張子曰不犯日月謂不使祭日相見犯若一時有兩祭則必相回互使之不相妨】

大事有時日小事無時日有筮外事用剛日內事用柔日不違龜筮子曰牲牷禮樂齊【咨】盛【成】是以無害乎鬼神無怨乎百姓

大事祭大神也小事祭小神也外剛內柔見曲禮詳文理不違龜筮四字當在牲牷禮樂齊盛之下以其一聴於龜筮故神人之心皆順也【馬氏曰外事陽也而剛亦陽也故用剛日內事陰也而柔亦陰也故用柔日以郊爲外事矣而用辛以社爲內事矣而用甲說者以天地至尊之祭不可同於外內其說似得之矣○嚴陵方氏曰牲牷天產齊盛地產禮者威儀樂者節奏於物則有天產地產於事則有威儀節奏事物𨿽盡苟或有違於龜筮焉又烏能幽無鬼神之害明無百姓之怨乎故先王之於祭祀不特卜日而又卜屍不特卜屍而又卜牲也違龜筮而百姓怨者書不云乎詢謀僉同鬼神其依則以鬼神依人而行故也鬼神有害則百姓有所怨可知矣】

子曰后稷之祀易富也其辭恭其欲儉其祿及子孫詩曰后稷兆祀庶無罪悔以迄於今

富備也詩大雅生民之篇兆詩作肇始也以迄於今明其祿及子孫也【藍田呂氏曰后稷之祀竭力以共齊盛無非誠信故易富也其祀也求無罪悔而已此所以其辭恭其欲儉也以迄於今至於周推后稷以配天一用后稷之法故曰其祿及子孫○嚴陵方氏曰其辭恭則物𨿽薄而誠足以饗神其欲儉則物𨿽少而用足以行禮此祀之所以易富也盛徳必百世祀故其祿及於子孫】

子曰大人之器威敬天子無筮諸侯有守【去聲】筮天子道以筮諸侯非其國不以筮卜宅寢室天子不卜處大廟龜防之爲器聖人所以寓神道之教故言大人之器也以其威敬而不敢玩褻故大事則用小事則否天子無筮惟用卜也而又云道以筮者謂在道途中則用筮也守筮謂在國居守有事則用筮也龜亦曰守龜左傳國之守龜何事不卜非其國不筮謂出行在他國不欲人疑其吉凶之問也宅居也諸侯出行則必卜其所處之地慮他故也太廟天子所必當處之地故不卜也【藍田呂氏曰如天子無筮敬則用祭器則龜與祭器皆大人之器大人所主之器當威嚴敬重不可私褻於小事故大事則不筮小事則不卜朝聘之饗昏冠之禮醮皆用祭器燕則不用也天子無筮者天子體尊在國中有事皆卜而不以筮至於巡守徵伐在道則以筮蓋以龜當敬而不可褻也故曰天子道以筮諸侯卑於天子在國中居守有事則筮降於天子之用龜也至於出竟則不筮蓋不敢問吉凶於人之國且辟天子也故曰諸侯非其國不以筮○山陰陸氏曰諸侯適人之國𨿽不用筮其所宅寢室猶卜若天子適諸侯則捨其寢廟不卜也】

子曰君子敬則用祭器是以不廢日月不違龜筮以敬事其君長是以上不瀆於民下不褻於上

敬其禮故用祭器敬其事故詢龜筮不瀆不褻以其敬故也○疏曰敬事君長謂諸侯朝天子及小國之於大國【張子曰以聖人之智非不能爲後之器皿須要作籩豆簠簋以祭欲不便於褻用也若褻用則自有燕器惟是大賓客至敬則用祭器○藍田呂氏曰君子之事天地鬼神與事其君長其敬一也故敬則用祭器不廢日月者事其君長各有日月如嵗之有朝覲宗遇一日之有朝夕不敢廢也不違龜筮者欲見其君長及其所貢獻皆卜筮而後進也○嚴陵方氏曰祭器所以事神燕器所以事人以事神之禮事之則敬可知也不廢日月不違龜筮凡以致敬而已故曰以敬事其君長上不瀆於民者不爲民所瀆也下不褻於上者不爲上所褻也】

禮記大全卷二十六﹤經部﹐禮類﹐禮記之屬﹐禮記大全﹥

欽定四庫全書

禮記大全卷二十七

明胡廣等撰

緇衣第三十三【藍田呂氏曰此篇大指言爲上者言行好惡所以爲民之所則效不可不愼也篇中有好賢如緇衣之言故以是名篇○朱子曰緇衣兼惡惡獨以緇衣名篇者以見聖人存心而勸善無心於懲惡也】

子言之曰爲上易事也爲下易知也則刑不煩矣呂氏曰上好信則民莫敢不用情易事者以好信故也易知者以用情故也若上以機心待民則民亦以機心待其上姦生詐起欲刑之不煩不可得矣【長樂劉氏曰上難事則下難知上易事則下易知好惡悖於正喜怒失其常於是有匿其誠信以爲容悅者屈其忠直以爲阿諛者包其禍心以爲詐僞者苟可以罔上而免其咎罰者奚所弗至哉爲下如是可謂難知也】

子曰好賢如緇衣惡惡如巷伯則爵不瀆而民作願刑不試而民咸服大雅曰儀刑文王萬國作孚

緇衣鄭國風首篇美鄭武公之詩小雅巷伯寺人刺幽王之詩大雅文王之篇國詩作邦○呂氏曰好賢必如緇衣之篤則人知上之誠好賢矣不必爵命之數勸而民自起願心以敬上故曰爵不瀆而民作願惡惡必如巷伯之深則人知上之誠惡惡矣不必刑罰之施而民自畏服故曰刑不試而民咸服文王好惡得其正而一出乎誠心故爲天下之所儀刑徳之所以孚乎下也【嚴陵方氏曰若捲阿之求賢則好賢非不誠矣巧言之傷讒則惡惡非不至矣此止言緇衣之好賢特諸侯爾以諸侯好賢若是之誠況於王天下乎巷伯之惡惡特寺人爾以寺人之小臣惡惡若是之至況於卿大夫乎此所以特引二詩而明之也○廬陵胡氏曰人莫不有好惡也而好惡得其正者寡矣緇衣好得其正卷伯惡得其正故舉大雅儀刑文王爲言文王好仁而仁興克明徳愼罰其好惡之正如此】

子曰夫民教之以徳齊之以禮則民有格心教之以政齊之以刑則民有遁心故君民者子以愛之則民親之信以結之則民不倍恭以涖之則民有孫心甫刑曰苗民匪用命制以刑惟作五虐之刑曰法是以民有惡徳而遂絕其世也

遁謂逃遁苟免也○應氏曰命當依書作靈善也○石梁王氏曰仿論語爲此言意便不足【石林葉氏曰徳禮者化民之本也使其自服故有格心格言其至也刑政者治民之末也彊其必從故有遁心遁言其藏也心藏於內而外服之迫之以刑政之嚴而已子以愛之信以結之所謂教之以徳也恭以涖之所謂齊之以禮也徳不止於一故有仁有信禮則恭而已矣○馬氏曰徳者所以養人於中而在外有不正則又以禮齊之此順其性命之理而善養人也故民有格心政者所以率人於外而內有不從則又以刑齊之此逆其性命之理而以力服人也故民有遁心先王之爲治亦未嘗廢其刑政者蓋有徳禮以爲本而以刑政爲之助故子以愛之則民親之言愛之如子則民親之如父母矣信以結之則民不倍恭以涖之則民有遜心者與夫上好信則民用情上好禮則民易使同意也】

子曰下之事上也不從其所令從其所行上好是物下必有甚者矣故上之所好惡不可不愼也是民之表也大學曰其所令反其所好而民不從【長樂陳氏曰言之化人也淺故不從其所令行之感人也深故從其所行故好惡出於正則彼皆從而正好惡出於非則彼皆從而非猶表端而影端表枉而影枉也故謂民之表○馬氏曰令者令之於民行者行之於己其所行者若此其所令者若彼民不從其若彼之令而從若此之行則是上之好惡下之所取以爲正而不可以不愼也故曰是民之表】

子曰禹立三年百姓以仁遂焉豈必盡仁詩云赫赫師尹民具爾瞻甫刑曰一人有慶兆民賴之大雅曰成王之孚下土之式

豈必盡仁者言不必朝廷盡是仁人而後足以化民也得一仁人爲民之表則天下皆仁矣所謂君仁莫不仁也此所以禹以一仁君立三年而百姓皆以仁遂故引詩書以明之詩小雅節南山之篇赫赫顯盛貌師尹周太師尹氏也具俱也大雅下武之篇言武王能成王者之徳孚信於民而天下皆法式之【長樂陳氏曰禹菲飲食而致孝乎鬼神惡衣服而致美乎黻冕所以仁鬼神卑宮室而盡力乎溝洫所以仁天下故其立也止於三年之一變百姓皆以仁遂焉○石林葉氏曰王者必世而後仁爲繼亂言之也禹立三年百姓以仁遂焉爲繼治言之也繼治而化之者易也】

子曰上好仁則下之爲仁爭先人故長民者章志貞教尊仁以子愛百姓民致行己以說其上矣詩云有梏徳行四國順之

章志者明吾好惡之所在也貞教者身率以正也所志所教莫非尊仁之事以此爲愛民之道是以民皆感其子愛之心致力於行己之善而悅其上如子從父母之命也詩大雅抑之篇梏當依詩作覺言有能覺悟人以徳行者則四國皆服從之也【馬氏曰爭先人而謂之仁者蓋當仁不譲於師也○嚴陵方氏曰章志貞教尊仁以子愛百姓玆非上好仁乎民致行己以說其上者玆非下之爲仁爭先人乎】

子曰王言如絲其出如綸王言如綸其出如綍故大人不倡遊言可言也不可行君子弗言也可行也不可言君子弗行也則民言不危行而行不危言矣詩云淑愼爾止不諐於儀

綸綬也疏云如宛轉繩綍引棺大索也危髙也詩大雅抑之篇止容止也諐過也○呂氏曰大人王公之謂也遊言無根不定之言也易曰誣善之人其辭遊爲人上者倡之以誠慤篤實之言天下猶有欺詐以罔上者苟以遊言倡之則天下蕩然虛浮之風作矣可不愼乎可言而不可行過言也可行而不可言過行也君子弗言弗行則言行不越乎中民將效之言不敢髙於行而言之必可行也行不敢髙於言而必爲可繼之道也【馬氏曰夫可言不可行君子不言也則民言顧行而言不危行矣可行不可言君子弗行也則民行顧言而行不危言矣○長樂陳氏曰遊則旡所歸也言欲當其實而已況夫人而可以倡遊言乎哉可言而不可行非所謂顧行之言也無稽之言而已故君子弗言可行而不可言非所謂顧言之行也苟難之行而已故君子弗行君子之言行適於中民皆效之故言當於行而無過髙之言是以言不危行行當於言而無過髙之行是以行不危言凡物非中而過髙則危故危之爲義如此淑愼爾止不諐於儀言謹爾之容止而不過於儀則愼行之思也】

子曰君子道人以言而禁人以行故言必慮其所終而行必稽其所敝則民謹於言而愼於行詩云愼爾出話敬爾威儀大雅曰穆穆文王於緝熙敬止

道化誨之也道人以言而必慮其所終恐其行之不能至則爲虛誕也禁謹之也禁人以行而必稽其所敝慮其末流之或偏也如是則民皆謹言而愼行矣詩大雅抑之篇大雅文王之篇朱子云穆穆深遠之意於嘆美辭緝繼續也熙光明也敬止無不敬而安所止也兩引詩皆以爲謹言行之證○呂氏曰進取於善者夷考其行而不掩猶不免於狂況不在於善者乎故曰言必慮其所終夷惠之淸和其末猶爲隘與不恭故曰行必稽其所敝文王之徳亦不越敬其容止而已【西山眞氏曰道人以言者謂以言辭命令開導而誘掖之也然言可以導人之善而不能禁人之不善其必以行乎蓋天下之理有諸己而後可以非諸人己無不善之行𨿽不禁人人自從之己有不善之行𨿽欲禁人人必違之故空言不可以禁人惟實行乃足以禁人也夫言出於口至易也然不慮其所終則一言之過貽患將不勝捄行出於身亦至易也然不稽其所敝則一行之差流禍或至於無窮不善者固不足言善矣而慮之不深稽之不遠未有不反而爲不善者也老莊非善言乎其終爲浮虛之害夷惠非善行乎其獘有隘不恭之失況尊居人上言行所關安危自出故必謹之審之而不敢苟則民亦從其化而不苟於言行矣】

子曰長民者衣服不貳從容有常以齊其民則民徳壹詩云彼都人士狐裘黃黃其容不攺出言有章行歸於周萬民所望

詩小雅都人士之篇周忠信也○馬氏曰狐裘黃黃服其服也其容不攺文以君子之容也出言有章遂以君子之辭也行歸於周實以君子之徳也【藍田呂氏曰此章言長民者言容止民所觀望則而象之惟其不貳有常則民心不疑而徳歸於一矣○嚴陵方氏曰君子服其服則文以君子之容故其效至於民徳歸一也】

子曰爲上可望而知也爲下可述而志也則君不疑於其臣而臣不惑於其君矣尹告曰惟尹躬及湯咸有壹徳詩云淑人君子其儀不忒

君之待臣表裏如一故曰可望而知臣之事君一由忠臣其職業皆可稱述而記志此所以上下之間不疑不惑也尹告伊尹告太甲之書也今咸有一徳篇文詩曹風鳲鳩之篇引書以證君臣相得又引詩以證壹徳之義【馬氏曰爲上可望而知者蓋上以誠而接下爲下可述而志者蓋下以誠而事上上以使下下以事上皆以誠則君臣之間有同而無異故君不疑於其臣而臣不惑於其君而其徳一也○山陰陸氏曰可望而知言表裏如一可述而志言先後如一】

子曰有國家者章善癉惡以示民厚則民情不貳詩云靖共爾位好是正直

鄭本作章義今從書作善○呂氏曰章明也癉病也明之斯好之矣病之斯惡之矣善居其厚惡居其薄此所以示民厚也好善惡惡之分定民情所以不貳也詩小雅小明之篇引之以明章善之義【嚴陵方氏曰章善而著之惡者恥其不若則惡者病矣夫不待刑罰而能使惡者知恥則爲上者之用心厚矣則民其有擕貳之情乎長樂陳氏曰惟民生厚則性之本未嘗不善也因物有遷而習於惡則惡者其僞也有國家者知民性之有善而移於所習然後爲惡故爲善則章之使民知善之可爲爲惡則癉之使民知惡之可避以示民有生厚之善則民致一於善而歸厚矣是以民情不貳靖共爾位好是正直則章善之謂也】

子曰上人疑則百姓惑下難知則君長勞故君民者章好以示民俗愼惡以禦民之滛則民不惑矣臣儀行不重辭不援其所不及不煩其所不知則君不勞矣詩云上帝板板下民卒小雅曰匪其止共維王之卭詩大雅板之篇板板反戾之意卒盡也詩作癉病也假上帝以言幽王反其常道使下民盡病也小雅巧言之篇卭病也言此防人非止於敬徒爲王之卭病耳板詩證君道之失巧言詩證臣道之失也○呂氏曰以君之力所不能及而援其君則君難從以君之智所不能知而煩其君則君難聽徒爲難從難聽以勞其君而無益非所以事君也○方氏曰示民不以信則爲上之人可疑可疑則百姓其有不惑者乎事君不以忠則爲下之人難知難知則君長其有不勞者乎章其所好之善故足以示民而成俗愼其所惡之惡故足以禦民而不淫若是則上下無可疑者故曰民不惑矣臣有可儀之行而所重者不在乎辭則凡有所行者無僞行矣苟有所言者無虛辭矣【馬氏曰君徳之不一故曰上人疑上人疑則非所謂可望而知也故百姓惑臣徳之不一故曰下難知下難知則非所謂可述而志也故君長勞主道利宣不利罔利明不利幽故君民者章好以示民俗使天下之人曉然知吾之所好在善而遷善以成俗愼惡以禦民之淫使天下之人曉然知吾之所惡在惡而淫僻之行有所不敢爲故民不惑矣○石林葉氏曰上以誠示人則百姓𨿽賤可以無惑下以姦罔上則君長𨿽尊亦必至於勞示之以好惡而使知禁則民無惑矣以行爲法而不重辭則民不勞矣】

子曰政之不行也敎之不成也爵祿不足勸也刑罰不足恥也故上不可以防刑而輕爵康誥曰敬明乃罰甫刑曰播刑之不廸

康誥甫刑皆周書播布也不字衍言伯夷布刑以啟廸斯民也○呂氏曰政不行教不成由上之人爵祿刑罰之失當也爵祿非其人則善人不足勸刑罰非其罪則小人不足恥此之謂防刑輕爵【長樂陳氏曰爵祿不足勸則輕爵以予人猶無益也故上不可以輕爵刑罰不足恥則防刑以加物猶不足禁也故上不可以褻刑敬明乃罰者敬以致其謹明以致其察則不可防刑之意也播刑之不廸書以爲播刑之廸廸之爲言道也先王之於人道之而弗率然後加刑焉】

子曰大臣不親百姓不寧則忠敬不足而富貴已過也大臣不治而邇臣比矣故大臣不可不敬也是民之表也邇臣不可不愼也是民之道也君毋以小謀大毋以遠言近毋以內圖外則大臣不怨邇臣不疾而遠臣不蔽矣葉公之顧命曰毋以小謀敗大作毋以嬖禦人疾莊後毋以嬖禦士疾莊士大夫卿士

大臣不見親信則民不服從其令故不寧也比蓋由臣之忠不足於君君之敬不足於臣徒富貴之太過而然耳由是邇臣之黨相比以奪大臣之柄而使之不得治其事故大臣所以不可不敬者以其爲民所瞻望之儀表也邇臣所以不可不愼者以君之好惡系焉乃民之所從以爲道者也人君不使小臣謀大臣則大臣不至於怨乎不以不使遠臣間近臣則近臣不至於疾其君不使內之寵臣圖四方宣力之士則遠臣之賢無所壅蔽而得見知於上矣葉公楚葉縣尹沈諸梁字子髙稱公顧命臨死回顧之言也毋以小謀敗大作謂不可用小臣之謀而敗大臣所作之事也疾毀惡之也莊猶正也敬也君所取正而加敬之謂也【藍田呂氏曰此章言大臣不信而小臣之比國之大患也傳曰不使大臣怨乎不以以大臣之任國之休戚系焉用之斯信之矣不信之斯黜之矣未有居其位而不信之者也大臣不親民疑於所任百姓所以不寧蓋由臣之忠不足於君則君之敬不足於臣徒富貴之而無信任之意猶犬馬畜之而弗敬也事至於此必有邇臣嬖寵奪大臣之柄而不得治其事故曰大臣不治而邇臣比矣表者民所望也道者民所從也大臣尊嚴國之政令存焉民之所望以爲表不敬則國命輕矣邇臣寵暱君之好惡系焉民之所從以爲道不愼則風俗壊矣使小臣謀大臣則大臣怨乎不以使遠臣間近臣則近臣疾其君使內之寵臣圖四方宣力之士則遠臣之賢蔽而不聞三者任臣之大害也葉公之顧命曰毋以小謀敗大作毋以嬖禦人疾莊後毋以嬖禦士疾莊士大夫卿士引此以證此三事也○嚴陵方氏曰大臣者君之所尊待之不可不敬邇臣者君之所親擇之不可不愼○馬氏曰民之表者民之所資以爲正民之道者民之所由也】

子曰大人不親其所賢而信其所賤民是以親失而敎是以煩詩云彼求我則如不我得執我仇仇亦不我力君陳曰未見聖若已弗克見旣見聖亦不克由聖親善逺惡人心所同所謂舉直錯諸枉則民服今君旣不親賢故民亦不親其上敎令徒煩無益也詩小雅正月之篇言彼小人初用事求我以爲法則惟恐不得旣而不合則空執畱之視如仇讐然不用力於我矣仇仇者言不一仇之無往而不忤其意也君陳周書兼引之皆爲不親賢之證【馬氏曰大人者以位言之也夫有天下國家者未嘗不欲親其所賢而賢未必親未嘗不欲疎其所賤而賤未必不信葉公之戒毋以嬖禦人疾莊後毋以嬖禦士疾莊士大夫卿士者凡以此也言賢則知賤者爲不肖之行也言賤則知賢者有可貴之徳也上失其所親則下亦失其親𨿽區區於教令之煩民未必從之蓋其令反其所好則民未有從之者也詩云彼求我則如不我得者言始求我之法則如不我得焉其好之心可謂篤矣及其執我仇仇亦不我力旣已得我而反不我用至於君陳所言其理亦猶此也○嚴陵方氏曰上失其所親信而民之化之亦然𨿽教之亦將有所不勝秪所以爲煩而已】

子曰小人溺於水君子溺於口大人溺於民皆在其所防也夫水近於人而溺人徳易狎而難親也易以溺人口費而煩易出難悔易以溺人夫民閉於人而有鄙心可敬不可慢易以溺人故君子不可以不愼也

小人民也溺爲其所陷也水爲柔物人易近之然其徳𨿽可狎而勢不可親忘險而不知戒則溺矣君子士大夫也言行君子之樞機出好興戎皆由於口於己費則於人煩出而召禍不可悔矣大人謂天子諸侯也國以民存亦以民亡蓋惟其蔽於情而不可以理諭故鄙陋而不通書言可畏非民此所以不可慢也棄而不保則離叛繼之矣三者皆在所防故曰君子不可不愼也【嚴陵方氏曰小人以分言則在下故以溺於水爲戒君子以徳言則在上故以溺於口爲戒大人以位言則在上故以溺於民爲戒言易出而難悔亦猶水之就下莫之能禦也民之爲俗可教不可慢亦猶水之攻堅莫之能先也民可近不可慢若水之易以溺人故君子不可以不愼也然上兼言大人小人此統言君子者蓋君子則上下之通稱】

太甲曰毋越厥命以自覆也若虞機張往省括於度則釋兌命曰惟口起羞惟甲冑起兵惟衣裳在笥惟干戈省厥躬太甲曰天作孽可違也自作孽不可以逭尹告曰惟尹躬先見於西邑夏自周有終相亦惟終

毋書作無伊尹告太甲不可顚越其命以自取覆亡虞虞人也機弩牙也括矢括也度者法度射者之所凖望釋發也言如虞人之射弩機旣張必往察其括之合於法度然後發之則無不中也傅說告髙宗謂言語所以文身輕出則有起羞之患甲冑所以衛身輕動則有起戎之憂衣裳所以命有徳謹於在笥者戒輕與也干戈所以討有罪嚴於省躬者戒輕動也孽災也逭逃也夏都安邑在亳之西故曰西邑夏國語曰忠信爲周言夏之先王以忠信有終故其輔相者亦能有終也凡四引書皆明不可不愼之意【藍田呂氏曰引太甲言爲政者如虞人射禽張機省括奠而後發有是心也安有溺於民之患哉說命言庶政不可不愼也太甲言禍患之溺莫非自取也尹告言君以忠信有終皆君所自致也此引書爲證與書文小不同義無所害】

子曰民以君爲心君以民爲體心莊則體舒心肅則容敬心好之身必安之君好之民必欲之心以體全亦以體傷君以民存亦以民亡詩云昔吾有先正其言明且淸國家以寧都邑以成庶民以生誰能秉國成不自爲正卒勞百姓君雅曰夏日暑雨小民惟曰怨資冬祁寒小民亦惟曰怨

此承上文大人溺於民之意而言昔吾有先正以下五句逸詩也下三句今見小雅節南山之篇言今日誰人秉持國家之成法乎師尹實秉持之乃不自爲政而信任羣小終勞苦百姓也君牙周書資書作咨此傳寫之誤而下復缺一咨字鄭不取書文爲定乃讀資爲至今從書以資字屬上句○方氏曰民以君爲心者言好惡從於君也君以民爲體者言休戚同於民也體𨿽致用於外然由於心之所使故曰心好之身必安之心𨿽爲主於內然資乎體之所保故曰心以體全亦以體傷【長樂陳氏曰體從心者也民從君者也故上臨之以莊則下亦舒矣上臨之以肅則下亦敬矣心以體率心不在焉則視而弗見聽而弗聞豈非心好之身必安之之謂乎君所以率民者也君好仁則下莫不仁君好義則下莫不義苟君不爲之則民無從焉體衛心者也體全則心與之全體傷則心與之傷故曰心以體全亦以體傷民衛君者也民歸之然後可以君天下民去之則亦不能以獨君矣故曰君以民存亦以民亡觀此則治民者可不謹其所以懷來之道乎昔吾有先正則居人上者其言明且淸則人可得而法也爲人上謂之先正以其正身而後正天下故也惟能正身以率之故國家以寧都邑以成庶民以生幽王不然權移於下故詩人傷之則曰誰能秉國成不能秉國成則政出多門而不自爲政矣政多門則多事多事則百姓所以勞此幽王不明所以懷來之道也天之於民厚矣而寒暑之過正雨暘之失中民猶怨咨則爲上者可不敬乎】

子曰下之事上也身不正言不信則義不壹行無類也子曰言有物而行有格也是以生則不可奪志死則不可奪名故君子多聞質而守之多志質而親之精知略而行之君陳曰出入自爾師虞庶言同詩云淑人君子其儀一也

義不壹或從或違也行無類或善或否也君陳書言謀政事者當出入反覆與眾人共虞度其可否而觀庻言之同異也詩曹風鳲鳩之篇引以證義壹行類○呂氏曰有物則非失實之言有格則無逾矩之行歸於一而不可變生乎由是死乎由是故志也名也不可得而奪也多聞所聞博也多志多見而識之者也質正也不敢自信而質正於眾人之所同然後用之也守之者服膺勿失也親之者問學不厭也𨿽由多聞多知而得之又當精思以求其至約而行之略者約也此皆義壹行類之道也【長樂陳氏曰下之事上以身爲本而信以成之也身正然後無好異之行是以行有類言信然後有不可移之義是以義主於壹身不正則動皆反常矣其形於可見之行者斯無類言不信則徳二三矣其見於事君之義者斯不壹行無類則非所謂行有格也義不壹則非所謂言有物也志者言行之所由出名者言行之所自成言有物行有格則志之所守者堅而名之所成者著是以生則不可奪志死則不可奪名也君陳曰出入自爾師虞庶言同則繹者成王戒君陳以政之廢興而安危治亂之所系故出入之際當以眾智而虞度之庶言𨿽同又當繹其是非也言此者所以明行之有格也】

子曰惟君子能好其正小人毒其正故君子之朋友有鄕其惡有方是故邇者不惑而遠者不疑也詩云君子好仇

舊讀正爲匹今從呂氏說讀如字蓋君子與君子以同道爲朋小人與小人以同利爲朋君子固好其同道之朋矣小人亦未嘗不好其同利之朋不當言毒害其匹也小人視君子如仇讎常有禍之之心此所謂毒其正也君子所好不可以非其人故曰朋友有鄕所惡不可以及善人故曰其惡有方前章言章善癉惡以示民厚則民情不貳今好惡旣明民情歸一故邇者遠者不惑不疑也詩周南關雎之篇言君子有良善之仇匹引以證同道之朋【嚴陵方氏曰君子非特其身正而已於正人又能好而與之小人非特身不正而已於正人又且毒而害之此君子小人好惡之辧也○馬氏曰君子之朋友有鄕所謂直也諒也多聞也其惡有方所謂便辟也善柔也便佞也朋友有鄕君子所以致其好也其惡有方君子所以致其惡也】

子曰輕絕貧賤而重絕富貴則好賢不堅而惡惡不著也人𨿽曰不利吾不信也詩云朋友攸攝攝以威儀詩大雅旣醉之篇言朋友所以相檢攝者在威儀以諭不在貧賤富貴也○馬氏曰賢者宜富貴而富貴者未必皆賢惡者宜貧賤而貧賤者未必皆惡於其貧賤而輕有以絕之則是好賢不堅也於其富貴而重有以絕之則是惡惡不著也是志在於利而不在於道人𨿽曰不利者吾不信也【嚴陵方氏曰可友者以其賢可絕者以其惡然賢者不必富貴惡者不必貧賤苟輕絕貧賤而重絕富貴則勢利之交而已】

子曰私惠不歸徳君子不自畱焉詩云人之好我示我周行

上文言好惡皆當循公道故此言人有私惠於我而不合於徳義之公君子決不畱之於己也詩小雅鹿鳴之篇周行大道也言人之好愛我者示我以大道而已引以明不畱私惠之義【藍田呂氏曰此章言君子所好旣不容私亦不欲人之私好於我也私惠於我知其不足以歸徳君子亦不受也故曰君子不自畱焉引詩言受人之好以示我至公而不比故也】

子曰苟有車必見其軾苟有衣必見其敝人苟或言之必聞其聲苟或行之必見其成葛覃曰服之無射呂氏曰此言有是物必有是事登車而有所禮則憑軾有軾則有車無車則何所憑而式之乎衣之久必敝有衣然後可敝無衣則何敝之有言必有聲行必有成亦猶是也蓋誠者物之終始不誠無物引葛覃言實有是服乃可久服而無厭也【馬氏曰言有實於此則有以徵於彼而君子不可以無其實者也】

子曰言從而行之則言不可飾也行從而言之則行不可飾也故君子寡言而行以成其信則民不得大其美而小其惡詩云白圭之玷尙可磨也斯言之玷不可爲也小雅曰允矣君子展也大成君奭曰在昔上帝周田觀文王之徳其集大命於厥躬

從順也謂順於理也言順於理而行之則言爲可用而非文餙之言矣行順於理而言之則行爲可稱而非文餙之行矣言之不怍則爲之也難寡言而行卽訥於言而敏於行之意以成其信謂言行皆不也大其美者所以要譽小其惡者所以餙非皆言之所爲也君子寡言以示教故民不得如此詩大雅抑之篇玷缺也小雅車攻之篇允信也展誠也君奭周書言昔者上帝降割罰於殷而申重奬勸文王之徳集大命於其身使有天下抑詩證言不可餙車攻詩證行不可餙引書亦言文王之實有此徳也【嚴陵方氏曰前經曰可言也不可行君子弗言也可行也不可言君子弗行也亦此之意論語曰古者言之不出恥躬之不逮也蓋寡言以成其信之謂要譽餙非皆言之所爲也惟君子寡言以化之故民不得如此○藍田呂氏曰此章申言前義言行皆不可無實也餙言而言者所言非信故不可言餙行而行者所行必僞故不可行莊生之言非不善也卒不可以治天下國家此言之餙也五霸假仁義而行非不美也而後世無傳焉此行之餙也】

子曰南人有言曰人而無恆不可以爲卜筮古之遺言與筮猶不能知也而況於人乎詩云我旣厭不我告猶兌命曰爵無及惡徳民立而正事純而祭祀是爲不敬事煩則亂事神則難易曰不恆其徳或承之羞恆其徳偵婦人吉夫子凶

論語言不可以作巫醫是爲巫爲醫此言爲卜筮乃是求占於卜筮筮猶不能知言無常之人𨿽先知如防亦不能定其吉凶況於人乎詩小雅小旻之篇猶謀也言卜筮煩數亦厭之不復告以所謀之吉凶也易恆卦三五爻辭承進也婦人之徳從一而終故吉夫子制義故從婦則凶也○應氏曰引兌命有誤當依今書文○馮氏曰此篇多依仿聖賢之言而理有不純義有不足者多矣【藍田呂氏曰徳歸於一則有恆二三則無恆人之趨向不知其所安𨿽鬼神筮之靈猶不能測況人其能測之乎我旣厭不我告猶所謂凟則不告此篇所引說命之文與書殊不同疑此篇誤當以書爲正黷於祭祀時謂弗欽禮煩則亂事神則難言煩黷非事神之道也或承之羞言無恆之人動則取辱況卜筮乎】

奔防第三十四【嚴陵方氏曰四方男子所有事苟有事於四方安能免離親哉然則奔防之事不幸而時亦有焉此先王所以作爲之禮也】

奔防之禮始聞親防以哭答使者盡哀問故又哭盡哀遂行日行百里不以夜行惟父母之防見星而行見星而捨若未得行則成服而後行過國至竟哭盡哀而止哭辟市朝望其國竟哭

始聞親防總言五服之親也不以夜行避患害也未得行若奉君命而使事未竟也辟市朝爲驚眾也【嚴陵方氏曰古者吉行五十里今以凶變之遽故倍之】

至於家入門左升自西階殯東西面坐哭盡哀括發袒降堂東卽位西鄕哭成踴襲絰於序東絞反位拜賔成踴送賔反位

此言奔父防之禮爲人子者升降不由阼階今父新死未忍異於生故入自門左升自西階也在家而親死則笄纚小斂畢乃括發此自外而至故卽括發而袒衣也鄭云已殯者位在下此奔防在殯後故自西階降而卽其堂下東之位也襲絰者掩其袒而加要絰也序東者在堂下而當堂上序墻之東也不散麻者亦異於在家之節也此絞卽襲絰之絰非象革帶之絞帶也絰重象革帶之絞帶輕反位復先所卽之位也凡拜賔皆就賔之位而拜之拜竟則反己之位而哭踴也成踴說見前【嚴陵方氏曰入門左與客入門而左之左同升自西階則未忍踐阼階而爲之主故也】

有賔後至者則拜之成踴送賔皆如初眾主人兄弟皆出門出門哭止闔門相者告就次於又哭括發袒成踴於三哭猶括發袒成踴三日成服拜賔送賔皆如初皆如初者如先次之拜賔成踴與送賔反位也次倚廬也在中門外又哭明日之朝也三哭又其明日之朝也皆升堂而括發且如始至時三日三哭之明日也

奔防者非主人則主人爲之拜賔送賔奔防者自齊衰以下入門左中庭北面哭盡哀免麻於序東卽位袒與主人哭成踴於又哭三哭皆免袒有賔則主人拜賔送賔丈夫婦人之待之也皆如朝夕哭位無變也

非主人其餘或親或疏之屬也故下云齊衰以下亦入自門之左而不升階但於中庭北靣而哭也免麻謂加免於首加絰於要也上文言襲絰於序東此言免麻於序東輕重𨿽殊皆是堂下序墻之東凡袒與襲不同位也待之謂待此奔防者以其非賔客故不變所哭之位也

奔母之防西面哭盡哀括發降堂東卽位西鄕哭成踴襲免絰於序東拜賔送賔皆如奔父之禮於又哭不括發

父防襲絰於序東此言襲免絰於序東卽加免輕於父也○疏曰此謂適子故云拜賔送賔皆如奔父之禮也

婦人奔防升自東階殯東西面坐哭盡哀東髽卽位與主人拾踴

婦人謂姑姊妹女子於東階東靣階非阼階也婦人入者由闈門闈門是東邊之門東階卽雜記所謂側階也髽說見小記東髽髽於東序不髽於房變於在室者也拾更也主人與之更踴賔客之也【嚴陵方氏曰婦人質弱不勝事故其禮略於男子】

奔防者不及殯先之墓北面坐哭盡哀主人之待之也卽位於墓左婦人墓右成踴盡哀括發東卽主人位絰絞哭成踴拜賔反位成踴相者告事畢

不及殯葬後乃至也屍柩旣不在家則當先哭墓此奔防者是適子故其眾主人之待之者與婦人皆往墓所就墓所分左右之位奔者括發而於東偏卽其主人之位禮畢則相者以畢事告【嚴陵方氏曰男子於墓左婦人於墓右所以辧陰陽之義○山陰陸氏曰告事畢者於此後非無事也之墓之事畢爾】

遂冠歸入門左北面哭盡哀括發袒成踴東卽位拜賔成踴賔出主人拜送有賔後至者則拜之成踴送賔如初眾主人兄弟皆出門出門哭止相者告就次於又哭括發成踴三日成服於五哭相者告事畢

遂冠而歸者不可以括發行於道路也冠謂素委貌入門出門皆謂殯宮門也五哭者初至象始死爲一哭明日象小斂爲二哭又明日象大斂爲三哭又明日成服之日爲四哭又明日爲五哭皆數朝哭不數夕哭鄭云旣期而至者則然故相者告事畢若未期則猶朝夕哭不五哭而畢也哭𨿽五而括發成踴則止於三下文免成踴亦同

爲母所以異於父者壹括發其餘免以終事他如奔父之禮

疏曰壹括發謂歸入門哭時也及殯壹括發不及殯亦壹括發【嚴陵方氏曰入門而哭於母止於一括髮於父則不一焉此隆殺之別也】

齊衰以下不及殯先之墓西靣哭盡哀免麻於東方卽位與主人哭成踴襲有賔則主人拜賔送賔賔有後至者拜之如相者告事畢遂冠歸入門左北面哭盡哀免袒成踴東卽位拜賔成踴賔出主人拜送於又哭免袒成踴於三哭猶免袒成踴三日成服於五哭相者告事畢

疏曰齊衰以下有大功小功緦麻月日多少不同若奔在葬後而三月之外大功以上則有免麻東方三日成服若小功緦麻則不得有三日成服小功以下不稅無追服之理若葬後通葬前未滿五月小功則亦三日成服其緦麻者止臨防節而來亦得三日成服也東卽位拜賔成踴者東卽位謂奔防者於東方就哭位拜賔則是主人代之拜此奔防者當主人代拜賔時已則成踴也又曰經直言免麻於東方卽位不稱而下云成踴襲襲則有袒理經若言袒恐齊衰以下皆袒故不得總言袒而稱襲者容齊衰重得爲之襲也又按上文爲父不及殯於又哭括髮成踴不言袒今齊衰以下之防經文於又哭三哭乃更言袒故知二袒字衍文也【嚴陵方氏曰奔父母之防之墓而哭則北靣齊衰以下則西靣者蓋北方重陰以示哀之隆西方少陰以示哀之殺】

聞防不得奔防哭盡哀問故又哭盡哀乃爲位括發袒成踴襲絰絞帶卽位拜賔反位成踴賔出主人拜送於門外反位若有賔後至者拜之成踴送賔如初於又哭括髮成踴於三哭猶括發袒成踴三日成服於五哭拜賔送賔如初

篇首言若未得行則成服而後行此乃詳言其節次余見前章【山陰陸氏曰乃爲位乃者難詞也著爲位於此不得已也】

若除防而後歸則之墓哭成踴東括發袒絰拜賔成踴送賔反位又哭盡哀遂除於家不哭主人之待之也無變於服與之哭不踴

袒絰者袒而襲襲而加絰也遂除卽於墓除之也主人無變於服謂在家者但著平常吉服也𨿽與之哭於墓而不爲踴以服除哀殺也故云與之哭不踴【嚴陵方氏曰防者之墓𨿽哭於家則不哭主人之待之也𨿽哭於墓而不踴且無變於服時已過禮亦爲之殺也】

自齊衰以下所以異者免麻

齊衰大功小功緦之服其奔防在除服之後者惟首免要麻絰於墓所哭罷卽除無括發等禮也故云所以異者免麻

凡爲位非親防齊衰以下皆卽位哭盡哀而東免絰卽位袒成踴襲拜賔反位哭成踴送賔反位相者告就次三日五哭卒主人出送賔眾主人兄弟皆出門哭止相者告事畢成服拜賔若所爲位家遠則成服而往人臣奉君命以出而聞父母之防則固爲位而哭其餘不得爲位也此言非親防而自齊衰以下亦得爲位者必非奉君命以出而爲私事未奔者也此以上言五哭者四前三節言五哭皆止計朝哭故五日乃畢獨此所言三日五哭卒者謂初聞防一哭明日朝夕二哭又明日朝夕二哭並計夕哭者以私事可以早畢而亟謀奔防故也曰主人出送賔者謂旣奔防至家則防家之主人爲之出送賔也所謂奔防者非主人則主人爲之出送賔是也眾主人兄弟亦謂在防家者成服拜賔者謂三日五哭卒之明日爲成服其後有賔亦與之哭而拜之也前兩節五哭後不言拜賔者省文耳若所爲位者之家道遠則成服而後往亦可蓋外防緩可容辧集而行也

齊衰望鄕而哭大功望門而哭小功至門而哭緦麻卽位而哭

雜記云大功望鄕而哭者謂本是齊衰降而服大功也故與此不同【嚴陵方氏曰以服有重輕之別故哭有遠近之差也言齊衰望鄕而哭則斬衰不待望鄕而哭可知】

哭父之黨於廟母妻之黨於寢師於廟門外朋友於寢門外所識於野張帷凡爲位不奠

檀弓云師吾哭諸寢又云有殯聞遠兄弟之防哭於側室若無殯則在寢矣舊說異代之禮所以不同不然記者所聞或誤歟○鄭氏曰不奠以其精神不存乎是也【山陰陸氏曰廟者神之所居有尊之道故哭父之黨於廟寢者人之所居有親之道故哭母妻之黨於寢師以道之尊而有別於父故於廟門外朋友以徳之親而有別於母妻故於寢門外所識則非親特與之相識而已故於野以示其遠焉○張子曰爲位者爲哭位也然亦有神位不奠者奠則久奠也在他所則難爲久奠防禮則於殯常奠防不奠爲其久設也脯醢之奠則易之又曰爲位不奠謂之不祭則不可但恐不如防奠以新易舊如此久設也】

哭天子九諸侯七卿大夫五士三大夫哭諸侯不敢拜賔諸臣在他國爲位不哭不敢拜賔與諸侯爲兄弟亦爲位而哭凡爲位者壹袒

九九哭也七七哭也九哭者九日七哭者七日餘仿此此以尊卑爲日數之差也大夫哭諸侯哭其舊君也不敢拜賔避爲主也在他國爲使而出也與諸侯爲兄弟亦謂在異國者壹袒謂爲位之日也明日以往不袒矣若父母之防則必三袒【山陰陸氏曰凡防親始死哭不以數則士明日朝暮哭又明日成服之朝哭所謂三哭者此歟大夫明日又明日朝莫哭又明日朝哭凡五哭諸侯朝莫哭如大夫又三日朝哭凡七哭於是殯天子朝莫哭如諸侯又四日朝哭凡九哭於是殯凡爲位者壹袒上所謂凡爲位卽位袒成踴是也】

所識者弔先哭於家而後之墓皆爲之成踴從主人北面而踴

己所知識之人死而往弔之時已在葬後矣必先哭於其家者情𨿽由於死者而禮則施於生者故也主人墓左西向賔北靣向墓而踴固賔主拾之然必主人先而賔從之故曰從主人也言皆者必於家於墓皆踴也

凡防父在父爲主父沒兄弟同居各主其防親同長者主之不同親者主之

此言父在而子有妻子之防則父主之綂於尊也父沒之後兄弟𨿽同居各主妻子之防矣同宮猶然則異宮從可知也親同長者主之謂父母之防長子爲主其同父母之兄弟死亦推長者爲主也不同親者主之謂從父兄弟之防則彼親者爲之主也

聞遠兄弟之防旣除防而後聞防免成踴拜賔則尙左手

此言小功緦麻之兄弟死而聞訃在本服月日之外𨿽不稅而初聞之亦必免袒而成其踴者以倫屬之親不可不爲之變也但拜賔則從吉拜而左手在上耳

無服而爲位者惟嫂叔及婦人降而無服者麻

檀弓云子思之哭嫂也爲位婦人降而無服謂姑姊妹在室者緦麻嫁則降在無服也哭之亦爲位麻者弔服而加緦之環絰也○鄭氏曰正言嫂叔尊嫂也兄公於弟之妻則不能也○疏曰旣云無服又云麻故知弔服加麻也【嚴陵方氏曰檀弓云嫂叔之無服也蓋推而遠之也姑姊妹之薄也蓋有受我而厚之者也制之以義故無服本之以仁故爲位焉】

凡奔防有大夫至拜之成踴而後襲於士襲而後拜之

此言大夫士來弔此奔防之人也尊卑禮異

問防第三十五【臨川吳氏曰前半篇通論孝子悲哀痛疾之意後半篇列問防禮斂袒免杖之義故以問防名篇】

親始死雞斯徒跣扳上衽交手哭惻怛之心痛疾之意傷腎幹肝焦肺水漿不入口三日不舉火故鄰里爲之糜粥以飲食之夫悲哀在中故形變於外也痛疾在心故口不甘味身不安美也

雞斯讀爲笄纚笄骨笄也纚韜髮之繒也親始死孝子先去冠惟畱笄纚也徒空也徒跣無屨而空跣也上衽深衣前襟也以號踴履踐爲妨故扱之於帶也交手哭謂兩手交以拊心而哭也糜厚而粥薄薄者以飲之厚者以食之也【山陰陸氏曰扱上衽則以有辟踴之端焉交手哭捧心而哭發胸擊心在斂之後惻怛痛疾而精先傷魂次之魄又次之故曰傷腎幹肝焦肺傷傷而已幹於是爲甚幹猶可也焦又甚矣○臨川吳氏曰此一節言初死至斂三日以前之哀夫悲哀以下總結上意形變於外卽上所謂笄纚徒跣扱衽交手也口不甘味卽上所謂水漿不入口三日不舉火也】

三日而斂在牀曰屍在棺曰柩動屍舉柩哭踴無數惻怛之心痛疾之意悲哀志懣气盛故袒而踴之所以動體安心下气也

哭踴本有數此言無數者又在常節之外也懣煩也【臨川吳氏曰動屍謂初死至斂時舉柩謂啟殯至葬時動親之屍舉親之柩孝子哀甚故哭踴無數懣與悶同心煩郁也气盛气懣塞也袒而踴以運動其身體體動則庶幾可以安靜其心使不煩郁降下其气使不懣塞也】

婦人不宜故發胸擊心爵踴殷殷田田如壊墻然悲哀痛疾之至也故曰辟踴哭泣哀以送之送形而往迎精而反也

發開也爵踴似爵之跳足不離地也殷殷田田擊之聲也辟拊心也【臨川吳氏曰婦人以發胸擊心代男子之袒男踴如人之跳足起而髙女踴如爵之跳足不離地○嚴陵方氏曰形者成之終精者生之始送之而往所以愼終迎之而反則念始之者也】

其往送也望望然汲汲然如有追而弗及也其反哭也皇皇然若有求而弗得也故其往送也如慕其反也如疑求而無所得之也入門而弗見也上堂又弗見也入室又弗見也亡矣防矣不可復見己矣故哭泣辟踴盡哀而止矣

望望瞻望之意也汲汲促急之情也皇皇猶彷徨之意盡哀而止者他無所寓其情也【山陰陸氏曰望望汲汲猶有所向特有所不逮爾皇皇無所向也】

心悵焉愴焉惚焉愾焉心絕志悲而已矣祭之宗廟以鬼享之徼幸復反也成壙而歸不敢入處室居於倚廬哀親之在外也寢苫枕塊哀親之在土也故哭泣無時服勤三年思慕之心孝子之志也人情之實也

此言反哭至終防之情惚猶恍惚也愾猶嘆恨也勤謂憂苦【臨川吳氏曰心悵恨愴淒恍惚嘆愾皆失志無可柰何之貌知其不可復見心已絕望但志愈悲哀而已於是虞祭以安之○嚴陵方氏曰哀親之在外故不忍居於內哀親之在土故不忍寢於牀○山陰陸氏曰成壙而歸猶如此於是爲至矣】

或問曰死三日而後斂者何也曰孝子親死悲哀志懣故匍匐而哭之若將復生然安可得奪而斂之也故曰三日而後斂者以俟其生也三日而不生亦不生矣孝子之心亦益衰矣家室之計衣服之具亦可以成矣親戚之遠者亦可以至矣是故聖人爲之斷決以三日爲之禮制也

此記者設問以明三日而斂之義【嚴陵方氏曰始死而未忍斂之者孝子之心存乎仁也三日而必斂之者聖人之禮制以義也○山陰陸氏曰言至情難奪如此𨿽聖人猶疑焉爲之斷決而後作爲之】

或問曰冠者不袒何也曰冠至尊也不居袒之體也故爲之免以代之也然則禿者不免傴者不袒跛者不踴非不悲也身有錮疾不可以備禮也故曰防禮惟哀爲主矣女子哭泣悲哀擊胸傷心男子哭泣悲哀稽顙觸地無容哀之至也

免而袒袒而踴先後之次也有一疾則廢一禮女子不踴則惟擊胸男子不踴則惟稽顙觸地皆可以爲哀之至也【嚴陵方氏曰露肉體而袒衣故謂之肉袒冠則在首之上服也故以至尊言之免𨿽在首而非冠焉故以之代冠而已亦見檀弓免焉觧禿則頂無飾故不免免則頂露矣傴則形不直故不袒袒則形褻矣跛則足不正故不踴踴則足勞矣此皆禮之權者也】

或問曰免者以何爲也曰不冠者之所服也禮曰童子不緦惟當室緦緦者其免也當室則免而杖矣

劉氏曰己冠者爲防變而去冠則必著免蓋𨿽去冠猶嫌於不冠故加免也童子初未冠則𨿽爲防亦不免以其未冠故不嫌於不冠也若爲孤子而當室則𨿽童子亦免以其爲防主而當成人之禮也如童子不杖以其不能病也而當室則杖童子不緦防不能知疎遠之哀也而當室則緦緦者以其當室而爲成人之免且杖則亦可爲成人之緦矣故曰緦者以其免也【嚴陵方氏曰不緦則不杖不杖則不免此童子之正也當室者𨿽童子亦緦緦則免而杖矣童子以幼故不服族人之緦至當室𨿽未冠亦責以成人之備禮矣】

或問曰杖者何也曰竹桐一也故爲父苴杖苴杖竹也爲母削杖削杖桐也或問曰杖者以何爲也曰孝子防親哭泣無數服勤三年身病體羸以杖扶病也則父在不敢杖矣尊者在故也堂上不杖辟尊者之處也堂上不趨示不遽也此孝子之志也人情之實也禮義之經也非從天降也非從地出也人情而已矣

苴杖圓而象天削杖方以象地又以桐爲同之義言哀戚同於防父也堂上不趨亦謂父在時也急遽則或動父之情故示以寛暇【嚴陵方氏曰父在謂服母防之時當父在之處也不杖則不敢以杖病之且感尊者之情故也堂上不趨見曲禮觧堂上不遽非止防禮示遽者特以防爾夫事莫遽於防而反以示不遽者以其近尊者之處不欲以防容戚之故特示其間暇也○山陰陸氏曰孝子防親哭泣無數無時無朝夕也無數無三哭五哭也父在不敢杖尊者在故也顏回曰子在回何敢死近之矣此非故隆父殺人是人情之實禮義之經也○臨川吳氏曰按上章之結語曰孝子之志也人情之實也此章重以上章之二句結之而又增禮義之經也以下四句盡其義】

禮記大全卷二十七

欽定四庫全書

禮記大全卷二十八

明胡廣等撰

服問第三十六【臨川吳氏曰此篇所記與喪服小記篇內喪服一章相類無問辭而名曰服問之蓋是有人問喪服而知禮者援據禮經傅記逐節答之如此記者但記其所答之辭爲一篇而不復記其所問之因也】

傳曰有從輕而重公子之妻爲其皇姑

有屬從有徒從故皆以從言○疏曰公子諸侯之妾子也皇姑卽公子之母也諸侯在尊厭妾子使爲母練冠諸侯沒妾子得爲母大功而妾子之妻則不論諸侯存沒爲夫之母期也其夫練冠是輕也而妻爲之期是重故云有從輕而重也皇君也此妾旣賤若惟云姑則有嫡女君之嫌今加皇字明非女君而此婦尊之與女君同故云皇姑也【嚴陵方氏曰此一節卽釋大傅服術有六之文也故稱傅曰以冠之】

有從重而輕爲妻之父母

妻爲其父母齊衰是重也夫從妻而服之乃緦麻是從重而輕也

有從無服而有服公子之妻爲公子之外兄弟

疏曰公子被厭不服己母之外家是無服也妻猶從公子而服公子外祖父母從母緦麻是從無服而有服也經惟云父子外兄弟而知其非公子姑之子者以喪服小記云夫之所爲兄弟服妻皆降一等夫爲姑之子緦麻妻則無服今公子之妻爲之有服故知其爲公子外祖父母從母也此等皆小功之服凡小功者謂爲兄弟若同宗直稱兄弟以外族故稱外兄弟也【臨川吳氏曰按禮家𨿽有凡小功以下爲兄弟之文然稱外祖父母從母爲外兄弟終是未注其義蓋謂外家之親而服小功兄弟之服者以外祖父母及從母皆是小功服故以兄弟稱也】

有從有服而無服公子爲其妻之父母

鄭氏曰凡公子厭於君降其私親女君之子不降○疏曰𨿽爲公子之妻猶爲父母期是有服也公子被厭不從妻而服之是從有服而無服也【馬氏曰大傅從服有六而此言其四皆禮之可以變易者則服亦從而隆殺之有從輕而重有從無服而有服者以其人情無所嫌而伸之也有從重而輕有從有服而無服者以其人情有所嫌而屈之也先王制服人情而已矣然而服術之六從服爲未而從服之中有至無服則𨿽禮之微者不可不辧】

傳曰母出則爲繼母之黨服母死則爲其母之黨服爲其母之黨服則不爲繼母之黨服

母死謂繼母死也其母謂出母也○鄭氏曰𨿽外親亦無二統【臨川吳氏曰母出亦己母被出而父再娶己母義絕子𨿽不絕母服而母黨之恩則絕矣故加服繼母之黨與己母之黨同也母死謂己母死而父再娶己母祔廟是父之初配𨿽有繼母而子仍服死母之黨其服繼母之身𨿽同己母而繼母之黨則不同於己母之黨故不服也○嚴陵方氏曰此𨿽非大傳之文然舊傳之所說故亦以傳曰冠之】

三年之喪旣練矣有期之喪旣葬矣則帶其故葛帶絰期之絰服其功衰

疏曰謂三年之喪練祭之後又當期喪旣葬之節也故葛帶謂三年喪之練葛帶也今期喪旣男子則應著葛帶此葛帶與三年之葛帶麄細正同而以父葛爲重故帶其故葛帶也絰期之絰者謂三年之喪練後首絰旣除故經期之葛經若婦人練後麻帶除矣則絰其故葛絰帶期之麻帶以婦人不葛帶故也功衰者父喪練後之衰也雜記防云三年喪練後之衰升數與大功同故云功衰也【山陰陸氏曰禮父之喪旣練服其功衰母之喪旣葬服其功衰卽有父之喪旣練矣母之喪旣葬矣服其功衰而帶以故葛帶絰期之絰男子重首絰期之絰則以母喪尙新故也○藍田呂氏曰期之旣葬之葛輕於三年之練葛故帶其故葛帶三年之練除首絰而期之旣葬未除故絰期之絰期之絰旣葬之功重於三年之練故又服期之功衰】

有大功之喪亦如之小功無變也

疏曰三年喪練後有大功喪亦旣葬亦帶其故葛帶而絰期之葛絰也故云亦如之小功無變者言先有大功以上喪服今遭小功之喪無變於前服不以輕服減累於重也

麻之有本者變三年之葛

疏曰大功以上爲帶者麻之根本並畱之合紏爲帶如此者得變三年之練葛小功以下其絰澡麻斷本不得變三年之葛也言變三年之葛舉其重者其實期之葛有本者亦得變之【嚴陵方氏曰本謂麻之根也大功以上之帶則不斷之以示其重焉故可以變三年之葛】

旣練遇麻斷本者於免絰之旣免去絰每可以絰必絰旣絰則去之

防曰斬衰旣練之後遭小功之喪𨿽不變服得爲之加絰也於免絰之者以練無首絰於此小功喪有事於免之時則爲之加小加之絰也旣免之後則脫去其絰每可以絰之時必爲之加絰旣絰則去之自練服也【山陰陸氏曰喪服小記曰下殤小功帶澡麻不絕本此不言小功而言防本爲是故也】

小功不易喪之練冠如免則絰其緦小功之絰因其初葛帶緦之麻不變小功之葛小功之麻不變大功之葛以其本爲稅

疏曰言小功以下之喪不合變易三年喪之練冠其期之練冠亦不得易也如當緦小功著免之節則首絰其緦與小功之絰所以爲後喪緦絰者以前喪練冠首絰已除故也要中所著仍因其初喪練之葛帶輕喪之麻本服旣輕𨿽初喪之麻不變前重喪之葛也稅謂變易也緦與小功麻絰旣無本不合稅變前喪惟大功以上麻絰有本者得稅變前喪也【嚴陵方氏曰麻以有本者爲重故得變易而稅焉以此易彼故曰稅】

殤長中變三年之葛終殤之月算而反三年之葛是非重麻爲其無卒哭之稅下殤則否

疏曰殤長中者謂本服大功今乃降在長中殤男子則爲之小功婦人爲長殤小功中殤則緦麻如此者得變三年之葛著此殤服之麻終竟此殤月數如小功則五月緦則三月還反服其三年之葛也旣服麻不攺又變三年之葛不是重此麻也以殤服質略自初死服麻以後無卒哭時稅麻服葛之禮也下殤則否者以大功以下之殤男子婦人俱爲之緦麻其情輕不得變三年之葛也按上文麻有本者得變三年之葛則齊衰下殤𨿽是小功亦是麻之有本者故喪服小記云下殤小功帶澡麻不絕本然齊衰下殤乃變三年之葛今大功長殤麻旣無本得變三年之葛者以無虞卒哭之稅故特得變之若成人小功緦麻麻旣無本故不得變也【山陰陸氏曰下殤則否言無其爲卒哭之稅則𨿽小功有卒哭矣】

君爲天子三年夫人如外宗之爲君也世子不爲天子服

諸侯爲天子服斬衰三年外宗見前篇諸侯外宗之婦爲君期夫人爲天子亦期故云夫人如外宗之爲君也世子有繼世之道不爲天子服者逺嫌也

君所主夫人妻大子適婦

夫人者君之適妻故云夫人妻大子適子也其妻爲適婦三者皆正故君主其喪【山陰陸氏曰言妻非見大夫以下大夫以下爲此三人爲喪主不必見也】

大夫之適子爲君夫人大子如士服

鄭氏曰士爲國君斬小君期大子君服斬臣從服期疏曰大夫無繼世之道其子無嫌故得爲君與夫人及君之大子著服如士服也

君之母非夫人則羣臣無服惟近臣及僕驂乘從服惟君所服服也

疏曰君母是適夫人則羣臣服期非夫人則君服緦故羣臣無服也近臣閽寺之屬僕禦車者驂乘車右也惟君所服服者君緦則此等人亦緦也

公爲卿大夫錫衰以居出亦如之當事則弁絰大夫相爲亦然爲其妻往則服之出則否

疏曰君爲卿大夫之喪成服之後著錫衰以居也出謂以他事而出非至喪所亦著錫衰首則皮弁也當事若大斂及殯並將葬啟殯等事則首著弁絰身衣錫衰若於士則首服皮弁也大夫相爲亦然者亦如君於卿大夫也若君於卿大夫之妻及卿大夫相爲其妻而往臨其喪亦服錫衰但不常著之以居或以他事出則不服也○錫衰之布以緦布而加灰治弁絰制如爵弁素爲之加環絰其上【山陰陸氏曰當事則弁絰者據此王爲三公六卿錫衰大夫士疑衰其首服蓋當事而後弁絰也大夫相爲亦然者雜記大夫哭大夫弁絰與殯亦弁絰爲其妻往則弔也弔而服之弔而出則除之○防服傳曰大夫弔於命婦錫衰命婦弔於大夫亦錫衰】

凡見人無免絰𨿽朝於君無免絰惟公門有稅齊衰傳曰君子不奪人之喪亦不可奪喪也

見人往見於人也絰重故不可釋免入公門𨿽稅齊衰亦不稅絰也此謂不杖齊衰若杖齊衰及斬衰𨿽入公門亦不稅【山陰陸氏曰絰重也以絰該之下云惟公門有稅齊衰則此言斬衰可知然則君子不奪人喪亦不可奪喪謂奪所重者也惟公門有稅齊衰言有有不稅也大夫以上不稅據士惟公門稅齊衰凡所謂稅皆暫釋喪服反吉服若康王麻冕黻裳是也】

傳曰多而刑五喪多而服五上附下附列也

罪重者附於上刑罪輕者附於下刑此五刑之上附下附也大功以上附於親小功以下附於疏此五服之上附下附也等列相似故云列也【臨川吳氏曰罪多如墨辟千劓辟千剕辟五百宮辟三百大辟二百之類喪多如儀禮喪服篇斬衰章爲某人等齊衰章爲某人等之類言罪𨿽多而皆不出乎墨劓剕宮大辟五者之刑喪𨿽多而皆不出乎斬衰齊衰大功小功緦麻五者之服其或刑書禮書所載不盡者以例通之由輕而加重則附於在上之例由重而減輕則附於在下之例通此二例則𨿽至多之罪至多之喪而刑書中之五刑禮書中之五服足以該之而無不盡者矣○嚴陵方氏曰上附下附列也言上下各有所比附而爲之等列也】

間傳第三十七

鄭氏曰名間傳者以其記喪服之間輕重所冝

斬衰何以服苴苴惡貌也所以首其內而見諸外也斬衰貌若苴齊衰貌若枲大功貌若止小功緦麻容貌可也此哀之發於容體者也

斬衰服苴苴絰與苴杖也麻之有子者以爲苴絰竹杖亦曰苴杖惡貌者疏云苴是黎墨色又小記疏云至痛內結必形色外章所以衰裳絰杖俱備苴色也首者標表之義蓋顯示其內心之哀痛於外也枲牡麻也枯黯之色似之大功之喪𨿽不如齊斬之痛然其容貌亦若有所拘止而不得肆者蓋亦變其常度也【臨川吳氏曰斬衰服苴謂衰裳經杖並首色也苴者有子麻色蒼黒貌之惡似之首其內而見諸外謂內有哀情則外有此惡貌如物有頭首在內則其尾未見諸外也齊衰稍輕於斬衰絰不用苴而用枲枲者有子麻色亦蒼而黒淺若苴若枲貌各如其絰之色也止謂止而不動貌活動者象春之生貌靜止者象秋之殺若止謂有慘戚而無歡欣也容貌謂貌如平常之容小功緦麻之服𨿽輕然情之厚者貌亦略變於常其或不能然而但如平常之容則情不爲厚而亦未至於甚薄喪與其哀不足而禮有餘不若禮不足而哀有餘可也云者微不滿之意容體謂儀容身體形之可見於外者也】

斬衰之哭若往而不反齊衰之哭若往而反大功之喪三曲而偯小功緦麻哀容可也此哀之發於聲音者也若如也往而不反一舉而至气絕似不回聲也三曲一舉聲而三折也偯餘聲之委曲也小功緦麻情輕𨿽哀聲之從容亦可也【臨川吳氏曰往而不反謂气絕而不續往而反謂气絕而微續三曲而偯謂聲不質直而稍文也哀容則聲彌文矣可也之意同上】

斬衰惟而不對齊衰對而不言大功言而不議小功緦麻議而不及樂此哀之發於言語者也

惟應辭也不對不答人以言也不言不先發言於人也不議不泛論他事也【嚴陵方氏曰惟則順之而已對則有可否焉對則應彼而已言則命物焉言則直言而已議則詳其義焉議則主於事而已樂則通其情焉由其哀有輕重故發於言語有詳略也】

斬衰三日不食齊衰二日不食大功三不食小功緦麻再不食士與斂焉則壹不食故父母之喪旣殯食粥朝一溢米莫一溢米齊衰之喪疏食水飲不食菜果大功之喪不食醯醬小功緦麻不飲醴酒此哀之發於飲食者也

一溢二十四分升之一也疏食粗飯也【臨川吳氏曰五服皆同姓之骨肉哀其死而不食者恩也士及異姓之朋友與斂其屍而感發哀情亦廢一食者義也喪大記云士之喪士是斂斂焉則爲之一不食○嚴陵方氏曰此言食奭大記不無小異】

父母之喪旣虞卒哭疏食水飲不食菜果期而小祥食菜果又期而大祥有醯醬中月而而飲醴酒始飲酒者先飲醴酒始食肉者先食幹肉

中月間一月也前篇中一以上亦訓爲間二十五月大祥二十七月而禫也○疏曰孝子不忍發初禦醇厚之味故飲醴酒食幹肉【臨川吳氏曰父母之喪旣虞卒哭後所食與齊衰旣殯後同小祥後所食與大功旣殯後同大祥後亦與小祥後同但加以醯醬蓋與小功緦麻旣殯後同也禫後飲醴酒則漸復常而飲酒食肉也】

父母之喪居倚廬寢苫枕塊不稅絰帶齊衰之喪居堊室芐翦不納大功之喪寢有席小功緦麻牀可也此哀之發於居處者也

倚廬惡室見喪大記芐蒲之可爲席者但翦之使齊不編納其頭而藏於內也【臨川吳氏曰士斬衰不居倚廬乃臣爲君服父爲眾子齊衰不居堊室者乃尊者爲卑者服也】

父母之喪旣虞卒哭柱楣翦屏芐翦不納期而小祥居堊室寢有席又期而大祥居復中月而而牀柱楣謂舉倚廬之木柱之於楣使稍寛明也翦屏者翦去戶旁兩廂屏之餘艸也自上章惟而不對以下至此有與雜記喪大記喪服小記之文不同者記者所聞之異亦或各有義歟

斬衰三升齊衰四升五升六升大功七升八升九升小功十升十一升十二升緦麻十五升去其半有事其縷無事其布曰緦此哀之發於衣服者也

每一升凡十八縷斬衰正服三升義服三升半齊衰降服四升正服五升義服六升大功降服七升正服八升義服九升小功降服十升正服十一升義服十二升緦麻降正義同用十五升布去其七升半之縷蓋十五升者朝服之布其幅之經一千二百縷也今緦布用其半六百縷爲經是去其半也有事其縷者事謂煮治其紗縷而後織也無事其布者及織成則不洗治其布而卽以制緦服也若用爲錫衰則加灰以洗治之故前經云加灰錫也然則緦服是熱縷生布其小功以上皆生縷以織矣【馬氏曰先王因哀以制禮則禮有隆殺因禮以見哀則哀有大小凡喪以哀爲主此以上凡言哀者六自斬衰以至緦麻輕重差等莫不有當也其曰哀之發於容體則因容體以爲禮哀之發於聲音則因聲音以爲禮哀之發於言語則因言語以爲禮哀之發於飲食則因飲食以爲禮哀之發於居處則因居處以爲禮哀之發於衣服則因衣服以爲禮其始也本於哀其終也成於禮有事哀則不得不行是禮有是禮則不得不致是哀也】

斬衰三升旣虞卒哭受以成布六升冠七升爲母疏衰四升受以成布七升冠八升去麻服葛葛帶三重期而小祥練冠縓緣要絰不除

五服惟斬衰齊衰大功有受者葬後以冠之布升數爲衰服如斬衰冠六升則葬後以六升布爲衰齊衰冠七升則葬後以七升布爲衰也謂之成布者三升以下之布麄防之甚若未成然六升以下則漸精細與吉服之布相近故稱成也去麻服葛者葬後男子去要之麻絰而系葛絰婦人去首之麻絰而著葛絰也葛帶三重謂男子也葬後以葛絰易要之麻絰差小於前四股糾之積而相重則三重也蓋單糾爲一重兩股合爲一繩是二重二繩又合爲一繩是三重也○疏曰至小祥又以卒哭後冠受其衰而用練易其冠又以練爲中衣以縓爲領緣也要絰葛絰也緣緣見檀弓【或問成布朱子曰是稍緦成布初來未成布也問縓緣曰縓今淺絳色小祥以縓爲緣一入謂之練禮有四入之說亦是漸漸如深色耳然古人亦不専把素色爲凶蓋古人當用皮弁皮弁純白自今言之則爲大凶矣問布升數曰八十縷爲一升古尺一幅只濶二尺二寸算來斬衰三升如今网一般又如漆布一般所以未爲成布也如深衣十五升布似如今極細絹一般這處升數又曉未得古尺又短於今尺若盡一千二百縷須是一幅濶不止二尺二寸所請布帛精麄不中數不粥於市又如何自要濶得這處亦不可曉○山陰陸氏曰凡喪有受有變有除凡受以大受小以多受寡故三升以六升受之四升以七升受之去麻易葛謂以麻易葛所謂變也練後縓緣祥先素縞大祥吉吉故也】

男子除乎首婦人除乎帶男子何爲除乎首也婦人何爲除乎帶也男子重首婦人重帶除服者先重者易服者易輕者

小祥男子除首絰婦人除要帶此除先重也君重喪而遭輕喪男子則易要絰婦人則易首絰此易輕者也

又期而大祥素縞麻衣中月而而纎無所不佩疏曰二十五月大祥祭此日除脫則首服素冠以縞紕之身著朝服而祭祭畢而哀情未除更反服微凶之服首著縞冠以素紕之身著十五升麻升衣未有采緣故云素縞麻衣也大祥之後更間一月而爲祭祭之時冠朝服祭訖則首著纎冠身著素端黃裳以至吉祭平常也黒經白緯曰纎

易服者何爲易輕者也斬衰之喪旣虞卒哭遭齊衰之喪輕者包重者特

鄭氏曰卑可以兩施而尊者不可貳○疏曰斬衰受服之時而遭齊衰初喪男子所輕要者得著齊衰要帶而兼包斬衰之帶婦人輕首得著齊衰首絰而包斬衰之絰故雲輕者包也男子重首特畱斬衰之絰婦人重要特畱斬衰要帶是重者特也愚謂特者單獨而無所兼之義非謂特畱也【嚴陵方氏曰輕者謂男子之要帶婦人之首絰重者謂男子之首絰婦人之要要以其輕則兩施之故曰包以其重則獨畱焉故曰特】

旣練遭大功之喪麻葛重

疏曰斬衰旣練男子惟有要帶婦人惟有首絰是單也今遭大功之喪男子首空著大功麻絰又以大功麻帶易練之葛帶婦人要空著大功麻帶又以大功麻絰易練之葛絰是重麻也至大功旣虞卒哭男子帶以練之故葛帶首著期之葛絰婦人絰其練之故葛絰著期之葛帶是重葛也○疏言期之葛絰期之葛帶謂麄細與期同其實是大功葛絰葛帶也○又按檀弓云婦人不葛帶者謂斬衰齊衰服也喪服大功章男女並陳有卽葛九月之文是大功婦人亦受葛也又士虞禮屍章注云婦人大功小功者葛帶

齊衰之喪旣虞卒哭遭大功之喪麻葛兼服之

此據男子言之以大功麻帶易齊衰之葛帶而首猶服齊衰葛絰首有葛要有麻是麻葛兼服之也

斬衰之葛與齊衰之麻同齊衰之葛與大功之麻同大功之葛與小功之麻同小功之葛與緦之麻同麻同則兼服之兼服之服重者則易輕者也

同者前喪旣葬之葛與後喪初死之麻麄細無異也兼服者服後麻兼服前葛也服重者卽之章重者特之說也易輕者卽輕者包是也服問篇云緦之麻不變小功之葛小功之麻不變大功之葛言成人之喪也此言大功以下同則兼服者是據大功之長殤中殤也○疏曰兼服之但施於男子不包婦人今言易輕者則是男子易於要婦人易於首也【張子曰兼服之服重者則易輕者若斬衰旣練齊衰旣卒哭則首帶皆葛又有大功新喪之麻則與齊衰之首絰麻葛兩施之兼服之名得諸此蓋旣不敢易斬衰之輕以斬葛大於大功之麻也又不敢易齊首之重輕者方敢易去則重者固當存故麻葛之絰兩施於首若大功旣葬則服齊首之葛不服大功之葛所謂兼服之服重者則變輕者正謂此爾若齊衰未葛則大功之麻亦止於當免則絰之而已如此則喪變𨿽多一用此制而前後禮大不相乖戾○臨川吳氏曰馬氏雲間傳一篇言哀者六容體聲音言語內也飲食居處衣服外也澄謂內外哀情之發見𨿽皆初隆而漸殺然記者記前三事之在於身者但言哀之發於容體發於聲音發於言語而止不復言其久而漸殺之情記後三事之寓於物者則旣言哀之發於飲食發於居處發於衣服矣而又繼言其以漸攺變之卽於後蓋在身之漸殺者隠微寓物之攺變者顯著也至若篇末衣服一條則言重服自始及末之攺變再言前喪更遭後喪之攺變比飲食居處之變又加詳焉蓋喪之表哀正主於衣服也故六哀之序衣服猶殿後者於其所重者而終也】

三年問第三十八【嚴陵方氏曰三年之喪百工之所同問喪者以是爲首故記喪者以是名篇】

三年之喪何也曰稱情而立文因以飾羣別親疏貴賤之節而弗可損益也故曰無易之道也創鉅者其日久痛甚者其愈遲三年者稱情而立所以爲至痛極也斬衰苴杖居倚廬食粥苫枕塊所以爲至痛飾也三年之喪二十五月而畢哀痛未盡思慕未忘然而服以是斷之者豈不送死有己復生有節也哉

人不能無羣羣不可無別立文以飾之則親疏貴賤之等明矣弗可損益者中制不可不及亦不可過是所謂無易之道也治親疎貴賤之節者惟喪服足以盡其詳服莫重於斬衰時莫久於三年故此篇列言五服之輕重而自重者始○石梁王氏曰二十四月再期其月餘日不數爲二十五月中月而禫注謂間一月則所間之月是空一月爲二十六月出月禫祭爲二十七月徙月則樂矣【臨川吳氏曰日者設爲答辭也問者専問三年之義而答者因其問三年並及期九月五月三月諸侯輕重之差情謂哀情文謂禮文羣謂服五服之眾人言喪之五服各稱哀情之輕重而立隆殺之禮文也其禮文之或隆或殺因以表飾五服眾人哀戚輕重之情而分別所爲服者之或輕或重與夫服喪者或貴而有絕有降或賤而無降各有品等之節也其輕而服重或賤而無降者不可損之而減輕其疎而服輕或貴而有絕有降者不可益之而加重也其弗可輕重者乃一定無可攺易之道理也○張子曰三年之喪二十五月而畢又兩月爲禫其二十七月禮鑽燧攺火天道一變其期已矣情不可以已於是再期再期又不可以已於是加之三月是二十七月也】

凡生天地之間者有血气之屬必有知有知之屬莫不知愛其類今是大鳥獸則失喪其羣匹越月逾時焉則必反巡過其故鄕翔回焉鳴號焉蹢防焉踟躕焉然後乃能去之小者至於燕雀猶有啁噍【音秋】之頃焉然後乃能去之故有血气之屬者莫知於人故人於其親也至死不窮

鳥獸知愛其類而不如人之能其類此所以天地之性人爲貴也【臨川吳氏曰翔回鳥號謂鳥蹢防踟躕謂獸鳴號者悲傷發於聲蹢防者悲傷見於行鳴號之先而翔回蹢防之後而踟躕者謂遲畱將去不忍去也啁噍小鳥聲其聲羣沸迫急失其常度也頃者言斯須而不能久大鳥獸則越月逾時反巡過其初死之處久之乃能去則不如如燕雀啁噍之頃者矣人之於親則至死而其情無窮已則又不止如大鳥獸之久之乃能去者矣】

將由夫患邪淫之人與則彼朝死而夕忘之然而從之則是曽鳥獸之不若也夫焉能相與羣居而不亂乎患猶害也邪淫之害性如疾痛之害身故云患邪淫也不如鳥獸爲無禮也無禮則亂矣

將由夫修飾之君子與則三年之喪二十五月而畢若駟之過隙然而遂之則是無窮也故先王焉爲之立中制節壹使足以成文理則釋之矣

先王制禮蓋欲使過之者俯而就之則送死有已復生有節不至者跂而及之則不至於鳥獸之不若矣壹使足以成文理謂無分君子小人皆使之遵行禮節以成其飾喪之文理則先王憂世立教之心遂矣故曰釋之也【臨川吳氏曰不肖者之情薄故其親朝死而夕已忘之若從其情而不以禮勉其不及則親死不哀不如鳥獸於死者如此則其於生者安能保其不如鳥獸之亂乎賢者之情厚視二十五月之久如駒過隙之速若遂其情而不以禮抑其過則哀親之情無窮己之時也故先王於賢不肖之過不及而爲之立中使不可不及亦不可過制爲喪服年月之限節但使足以成完儀文義理則除釋其服矣若更過此節則不肖有所不勝更不及此節則賢者有所不滿也】

然則何以至期也曰至親以期斷是何也曰天地則已易矣四時則已變矣其在天地之中者莫不更始焉以是象之也

疏曰父母本三年何以至期是問其一期應除之義故答云至親以期斷是明一期可除之節故期而練男子除絰婦人除帶下文云加隆故至三年

然則何以三年也曰加隆焉爾也焉使倍之故再期也又問旣是以期斷矣何以三年也答謂孝子加隆厚於親故如此也焉語辭猶云所以也

由九月以下何也曰焉使弗及也故三年以爲隆緦小功以爲殺期九月以爲間上取象於天下取法於地中取則於人人之所以羣居和壹之理盡矣故三年之喪人道之至文者也夫是之謂至隆是百王之所同古今之所壹也未有知其所由來者也孔子曰子生三年然後免於父母之懷夫三年之喪天下之達喪也

弗及恩之殺也三月不及五月五月不及九月九月不及期也期與大功在隆殺之間故云期九月以爲間也取象於天地者三年象閏期象一嵗九月象物之三時而成五月象五行三月象一時也取則於人者始生三月而翦髮三年而免父母之懷也和以情言謂情無不睦也壹以禮言謂禮無不至也人之所以相與羣居而情和禮壹者其理於喪服盡之矣父母之喪無貴賤故曰天下之達喪也達論語作通【嚴陵方氏曰言服之正𨿽至親皆以期而除至於倍之而再期者特加隆之父母而已天以有所垂故曰取象經言天垂象是矣地以有所效故曰取法易言效法之謂坤是矣人以有所作故曰取則書言明哲實作則是矣然而喪或以三月或以五月或以九月或以期年或以三年喪凶禮也乃以陽數之奇何哉蓋陰所以致死陽所以致生死而致生之者孝子不忍死其親之意也○馬氏曰期之喪達乎大夫三年之喪達乎天子父母之喪無貴賤一也然而世衰道微狃於習俗故𨿽宰我親受業於孔門猶曰三年不爲禮禮必壊三年不爲樂樂必崩鑽燧攺火期可已矣𨿽聖人之善誘亦無如之何姑曰於汝安乎女安則爲之蓋人情之大不美也如此亦豈可以彊率以從先王之制哉嗚呼常人之所行而宰我乃獨以爲異固孔子所不取禮之所載三年問者豈亦當時之人疑此爲重歟故曰凡天地之間有血气之屬大至於鳥獸小至於燕雀莫不知愛其類又況於人乎其曰三年之喪人道之至文百王之所同古今之所一則爲此書者亦有爲而作也】

深衣第三十九【嚴陵方氏曰經曰有虞氏深衣而養老傳曰庶人服短褐深衣則自天子至於庶人皆服之也以其義之深名之○藍田呂氏曰此篇純記深衣之制度而已古者衣裳殊制所以別上下也惟深衣之制衣連裳而不殊蓋私燕之服爾】

古者深衣蓋有制度以應規矩繩權衡短毋見膚長毋被土續衽鉤邊要縫半下

朝服祭服喪服皆衣與裳殊惟深衣不殊則其被於體也深邃故名深衣制同而名異者有四焉純之以采曰深衣純之以素曰長衣純之以布曰麻衣著在朝服祭服之內曰中衣但大夫以上助祭用冕服自祭用爵弁服則以素爲中衣士祭用朝服以布布爲中衣也皆謂天子之大夫與士也喪服亦用中衣檀弓云練衣黃裏縓緣是也但不得繼揜尺耳○楊氏曰深衣制席惟續衽鉤邊一節難考鄭注續衽二字文義甚明特疏家亂之耳鄭注云續猶屬也衽在裳旁者也屬連之不殊裳前後也鄭意蓋言凡裳前三幅後四幅旣分前後則其旁兩幅分開而不相屬惟深衣裳十二幅交裂裁之皆名爲衽所謂續衽者指在裳旁兩幅言之謂屬連裳兩旁幅不殊裳之前後也又衣圖云旣合縫了又再覆縫方便於著以合縫者爲續衽覆縫爲鉤邊○要縫七尺二寸是比下齊之一丈曰尺四寸爲半之也玉藻云縫齊倍要是也【嚴陵方氏曰深衣之作其來尙矣故以古者冠篇首袂在前以應規祫在中以應矩縫在後以應防齊在下以應權衡短毋見膚則其形不防𨿽約而不失於儉長毋被土則其物不費𨿽隆而不過於奢衽襟也與裳相續故謂續衽居裳之邊曲以鉤鉤束焉故曰鉤邊玉藻所謂衽當旁是也要縫之博居下齊之半玉藻所謂縫齊倍要是也以縫齊爲倍倍則要縫爲半矣此所以互言之】

袼之髙下可以運肘袂之長短反詘之及肘帶下毋厭髀上毋厭脇當無骨者

劉氏曰袼袖與衣接當腋下縫合處也運回轉也玉藻云袂可以回肘是也肘臂中曲節袂袖也袼之髙下與衣身齊二尺二寸古者布幅亦二尺二寸而深衣裁身用布八尺八寸中屈而四疊之則正方袖本齊之而漸圓殺以至袪則廣一尺二寸故下文云袂圓應規也衣四幅而要縫七尺二寸又除負繩之縫與領旁之屈積各寸則兩腋之餘前後各三寸許續以二尺二寸幅之袖則二尺有五寸也然周尺二尺五寸不滿今舊尺二尺僅足齊手無餘可反屈也曰反屈反肘則接袖初不以一幅爲拘矣凡經言短毋見膚長毋被土及袼可運肘袂反及肘皆以人身爲度而不言尺寸者良以尺度布幅有古今之異而人身亦有大小長短之殊故也朱子云度用指尺中指中節爲寸則各自與身相稱矣玉藻朝祭服之帶三分帶下紳居二焉而紳長制士三尺則帶下四尺五寸矣深衣之帶下不可厭髀骨上不可以脇惟當其間無骨之處則少近下也然此不言帶之制玉藻云士練帶率下辟等皆言朝祭服之帶也朱子深衣帶蓋亦彷佛玉藻之文但禪復異耳【嚴陵方氏曰袂長短詘之及肘玉藻所謂袂尺二寸是矣袼也袪也皆衣之名也在胳者則謂之袷在胠者則謂之袪在末者則謂之袂帶下毋厭髀上毋厭脇若是則是當腹間矣深衣燕服也故欲緩急之適如此○藍田呂氏曰袼之髙下可以運肘袂之長短反詘之及肘此袼袂寛急之中也袼當腋之縫也不二尺二寸則不能回用矣袂屬幅於衣詘以至肘則上下各尺二寸矣帶下毋厭髀上毋厭脇當無骨者此衣帶上下之中也】

制有十二幅以應十有二月袂圜以應規曲袷如矩以應方負防及踝以應直下齊如權衡以應平

祫交領也衣領旣交自有如矩之象踝足跟也衣之背縫及裳之中縫上下相接如繩之直故云負繩也下齊裳末緝處也欲其齊如衡之平【長樂陳氏曰十二月者天數也袂圜以應規而圜者天之體曲祫如矩以方方而方者地之象也負防及踝以應直下齊如權衡以應平而直與平者人之道何以知其然耶玉藻曰戴冕璪十有二旒則天數也蓋天之大數不過十二故月之至於十二而後成嵗功猶之深衣也必十二幅而後可以爲衣之良也惟夫衣之數有以合乎天之數此所以爲十二月之應也著不息者天也而袂者動而不息也著不動者世也而袷者靜而不動也孟子曰規矩方圓之至也而文中子曰圓者動方者靜其見天地之心乎此其意也至於平則不顧也直則不屈也書曰平康正直語曰人之生也直此又足以見負防不齊之義也○嚴陵方氏曰袂在前以動而致用故欲圜圜者動故也袷在中以靜而成禮故欲方方者靜故也及踝謂足足之跟也下齊謂在下之緝也】

故規者行舉手以爲容負防抱方者以直其政方其義也故易曰坤六二之動直以方也下齊如權衡者以安志而平心也五法已施故聖人服之故規矩取其無私防取其直權衡取其平故先王貴之故可以爲文可以爲武可以擯相可以治軍旅完且弗費善衣之次也疏曰所以袂圜中規者欲使行者舉手揖讓以爲容儀也抱方領之方也以直其政解負防以方其義解抱方也○呂氏曰深衣之用上下不嫌同名吉凶不嫌同制男女不嫌同服諸侯朝朝服夕深衣大夫士朝端夕深衣庶人吉服深衣而已此上下同也有虞氏深衣而養老將軍文子除喪受弔練冠深衣親迎女在途而胥之父母死深衣縞總以趨喪此吉凶男女之同也蓋簡便之服非朝祭皆可服之也○方氏曰十二幅應十二月者仰觀於天也直其政方其義者俯察於地也袼之髙下可以運肘者近取諸身也應規矩防權衡者逺取諸物也其制度固已深矣然端冕則有敬色所以爲文介冑則有不可辱之色所以爲武端冕不可以爲武介冑不可以爲文兼之者惟深衣而已玉藻曰夕深衣深衣燕居之服也端冕𨿽所以修禮容亦有時而燕處則深衣可以爲文矣介冑𨿽所以臨戎事亦有時而燕處則深衣可以爲武矣𨿽可爲文非若端冕可以視朝臨祭特可贊禮而爲擯相而已𨿽可爲武非若介冑可以臨衝特可運籌以治軍旅而已制有五法故曰完其質則布其色則白故曰弗費吉服以朝祭爲上燕衣則居其次焉故曰善衣之次也【長樂陳氏曰義所以行已也政所以正人也行已以義則貴於方故於義言方而正人以政則貴於直故於政言直易曰義以方外曰枉已者未有能直人者是也若夫志譬則權也心譬則衡也衡之低昂皆權之輕重則心之平傾由志之安危此所謂安其志而平其心焉○馬氏曰五物者以其極至而可以爲法於天下也故聖人之作深衣必應規防防權衡者以謂被於一身之間而可以爲萬事之則故視其服者知其道觀其容者知其徳輕重曲直方圓必來取法而不可敗已矣此篇之制度所以爲詳者也】

具父母大父母衣純以繢具父母衣純以靑如孤子衣純以素純袂緣純邊廣各寸半

繢畫文也純衣之緣也袂緣緣袖口也純邊緣襟旁及下也各廣一寸半祫則廣二寸也○呂氏曰三十以下無父者可以稱孤若三十之上有爲人父之道不言孤也純袂緣純邊三事也謂袂口裳下衣裳邊皆純也亦見旣夕禮【長樂陳氏曰其父母大父母純以繢備五采以爲樂也具父母純以靑體少陽以致敬也孤子純以素存凶飾以致哀也小功純以縓則大祥緣以布吉時夕服緣以采】投壺第四十【藍田呂氏曰投壺射禮之細也射者男子之所有事因而飾之以禮樂也古者諸侯之射也必先行燕禮也大夫之射也必先行鄕飲酒之禮因燕禮之間且以樂賔且以習容且以講藝也投壺者不能盡於射禮是行其節也庭之修廣或不足以致候置鵠賔客之眾或不足以備官此耦則是禮也弧矢之事𨿽不得行其容體比於禮其節比於樂志正體直審固而求中所以觀徳者猶在此先王所以不廢也壺之爲器所以實酒而置之席間者也原其始也必以燕飲之間謀以樂賔或病於不能爲射也舉席間之器以寄射節焉此投壺所由興也】

投壺之禮主人奉矢司射奉中使人執壺主人請曰某有枉矢哨壺請以樂賔賓曰子有防酒嘉肴某旣賜矣又重以樂敢亂主人曰枉矢哨壺不足辭也敢固以請賓曰某旣賜矣又重以樂敢固辭主人曰枉矢哨壺不足辭也敢固以請賓曰某固辭不得命敢不敬從中者盛算之器或如鹿或如兕或如虎或如閭閭如驢形一角而跂蹄或如皮樹皮樹亦獸名其狀未聞皆刻木爲之上有圓圈以盛算枉材不直也哨口不正也此篇投壺是大夫士之禮左傳晉侯與齊侯燕投壺則諸侯亦有之也【嚴陵方氏曰矢將以授賔故主人奉之中將以待獲故司射奉之壺將以待投故使人執之而已曰使人則不必有攸司也夫人而爲之可也中或以鹿或以兕或以虎或以閭或以皮樹皆刻木以象其形鑿其背以盛算必象獸形者則以服猛爲義因而爲隆殺焉亦猶侯用虎豹之類爾必謂之中者射以中爲善故盛算之器因以爲名投壺亦用射之中者以其爲射之類亦以中爲善故也奉之使司射所投謂之矢皆以是而已】

賓再拜受主人般還曰辟主人阼階上拜送賓般還曰辟

方氏曰般還言不敢直前則辟之容也曰辟則告之使知其不敢當也

已拜受矢進卽兩楹間退反位揖賓就筵

主人拜送矢之後主人之贊者持矢授主人主人於阼階上受之而進就楹間視投壺之處所復退反阼階之位西向揖賔以就投壺之席也賔主之席皆南向

司射進度壺間以二矢半反位設中東面執八算興疏曰司射於西階上於執壺之人處受壺來賔主筵前量度而置壺於賔主筵之南間以二矢半者投壺有二處室中堂上及庭中也日中則於室日晚則於堂太晚則於庭中各隨光明故也矢有長短亦隨地之廣狹中室狹矢長五扶堂上稍廣矢長七扶庭中大廣矢長九扶四指曰扶扶廣四寸五扶者二尺也七扶者二尺八寸也九扶者三尺六寸也矢𨿽有長短而度壺則皆使去賔主之席各二矢半也是室中去席五尺堂上去席七尺庭中則去席九尺也度壺畢仍還西階上之位而取中以進而設之旣設中乃於中之西而東面手執八算而起【嚴陵方氏曰凡射人各四矢詩言四矢反兮是也射矢則四算投壺亦如之賔與主則八算矣故此言執八算也】

請賔曰順投爲入比投不釋勝飲不勝者正爵旣行請爲勝者立馬一馬從二馬三馬旣立請慶多馬請主人亦如之

疏曰司射執八算起而告於賔曰投矢於壺以矢本入者乃名爲入則爲之釋算若以末入則不名爲入亦不爲之釋算也比頻也賔主要更遞而投不得以前旣入而喜不待後人投之而已頻投頻投𨿽入亦不爲之釋算也若投之勝者則酌酒以飲不勝者正爵卽此勝飲不勝之爵也以其正禮故謂之正爵旣行行爵竟也爲勝者立馬者謂取算以爲馬表其勝之數也謂算爲馬者馬是威武之用投壺及射亦是習武故云馬也一馬從二馬者每一勝輙立一馬禮以三馬爲成若専三馬則爲一成但勝偶未必専頻得三若勝偶得三劣偶得一一旣劣於二故徹取劣偶之一以足勝偶之二爲三故云一馬從二馬若頻得三成或取彼足爲三馬是其勝已成又酌酒以慶賀多馬之人也此告賔之辭其告主人亦此辭也故曰請主人亦如之【嚴陵方氏曰上言入下言釋互相明也勝飲不勝卽揖讓而升下而飲也正爵者正禮之爵也或以罰或以慶慶以正言之算與馬一也方其執之則謂之算而算以計多少爲義及其釋之則謂之馬而馬以勝敵爲義蓋算爲勝者而釋故以勝敵爲名焉一馬從二馬者勝少者附勝多者以爲數也數成於三數成則可以爲多矣故曰三馬旣立請慶多馬】

命者曰請奏貍首間若一大師曰諾

司射命樂工奏詩章以爲投壺之節貍首詩篇名也今亡間若一者詩樂作止所間疏數之節均平如一也大師樂官之長也【藍田呂氏曰貍首之詩言賔主以禮相防也猶匏葉兔首不敢以微薄廢禮而忘驩也其詩曰貍首之班然執女手之捲然賔主之歡於是乎交非特諸侯之事故卿大夫士所以亦得用也○嚴陵方氏曰以歌貍首故命者奏之間者樂之節欲其終始相協故曰若一】

左右告矢具請拾投有入者則司射坐而釋一算焉賔黨於右主黨於左

主賔席皆南向則主居左賔居右司射告賔主以矢具又請更疊而投於是乃投壺也若矢入壺者則司射乃坐而釋一算於地司射東面而立釋算則坐也賔黨於右者在司射之前稍南主黨於左者在司射之前稍北蓋司射東面則南爲右北爲左矣【嚴陵方氏曰拾者更也與曲禮言拾級喪禮言拾踴同義賔黨於右主黨於左者主人尊賔故也凡言左右則以右爲尊者蓋左右以體言左爲陰故也左傳曰地有五行體有左右】

卒投司射執算曰左右卒投請數二算爲純一純以一算爲奇遂以奇算告曰某賢於某若干純奇則曰奇鈞則曰左右鈞

疏曰純全也二算合爲一全地上取算之時一純則別而取之一算謂不滿純者奇只也故云一算爲奇以奇算告者奇余也左右數鈞等之餘算手執之而告曰某賢於某若干純賢謂勝也勝者若有雙數則云若干純假令十算則云五純也奇則曰奇者假令九算則曰九奇也鈞則曰左右鈞者鈞猶等也等則左右各執一算以告【嚴陵方氏曰賢猶勝也射禮言若右勝則曰右賢於左若左勝則曰左賢於右是也】

命酌曰請行觴酌者曰諾當飲者皆跪奉觴曰賜灌勝者跪曰敬養

司射命酌酒者行罰爵酌者勝黨之弟子也旣諾乃於西階上南面設丰洗觶升酌坐而奠於丰之上其當飲者跪取丰上之酒手捧之而言賜灌灌猶飲也謂蒙賜之飲也服善也爲尊敬之辭也其勝者則跪而言敬以此觴爲奉養也𨿽行罰爵猶爲尊敬之辭以答賜灌之辭也【馬氏曰不勝者飲而不怨勝者勸而不矜則其於禮庶幾不失故奉賜曰賜灌則受之以禮而不怨之辭也勝者跪曰敬養則獻之以禮而不矜之辭也】

正爵旣行請立馬馬各直其算一馬從二馬以慶慶禮曰三馬旣備請慶多馬賔主皆曰諾正爵旣行請徹馬正禮罰酒之爵旣行飲畢司射乃告賔主請爲勝者樹立其馬直當也所立之馬各當其初釋算之前投壺與射禮皆三番而止每番勝則立一馬假令賔黨三番俱勝則立三馬或兩勝而立二馬其主黨但一勝立一馬卽舉主之一馬益賔之二馬所以助勝者爲樂也以慶謂以此慶賀多馬也飲正禮慶爵之後司射卽請徹去其馬以投壺禮畢也禮畢則行無算爵○鄭氏曰飲慶爵者偶親酌不使弟子無丰○疏曰請立馬者是司射請辭馬各直其算一馬從二馬以慶是禮家陳事之言慶禮曰三馬旣備請慶多馬者此還是司射請辭【馬氏曰正爵旣行請立馬則中多者有慶矣正爵旣行請徹者則禮畢而飲無算矣立馬以表其勝徹馬以掩其不勝則投壺一用而禮義爲備也】

算多少視其坐籌室中五扶堂上七扶庭中九扶算長尺二寸壺頸修七寸腹修五寸口徑二寸半容斗五升壺中實少豆焉爲其矢之躍而出也壺去席二矢半矢以柘若棘毋去其皮

算之多少視坐上之人數每人四矢亦四算也籌矢也扶與膚同室中五扶以下三句說見上章○呂氏曰棘柘之心實其材堅且重也母去其皮質而已矣【藍田呂氏曰五扶七扶九扶其多少之數以廣狹爲之差皆陽數也壺頸修七寸腹修五寸口頸二寸半容斗五升壺去席二矢半亦陽數也算長尺二寸天數也君子之所法象必本諸天求諸陽因節文而托其義焉𨿽小事有所不廢也長樂陳氏曰先王制禮未嘗無所因焉故室中必用幾而因幾以度室堂上必用筵而因筵以度堂野外必用步而因步而因野投壺用指而已故用指以度籌】

魯令弟子辭曰毋憮毋敖毋偝立毋逾言偝立逾言有常爵薛令弟子辭曰毋憮毋敖毋偝立毋逾言若是者浮司射庭長及冠士立者皆屬賔黨樂人及使者童子皆屬主黨

君梁王氏曰司射至主黨二十四字與上文薛令弟子若是者浮相屬今從之○弟子賔黨主黨之年穉者投壺時立於堂下以其或相防狎故戒令之魯薛之辭意同而文小異故記者並列之憮亦敖也偕立不正所向也逾言逺談他事也有常爵謂有常例罰爵也○疏曰浮亦罰也一說謂罰爵之盈滿而浮之也庭長卽司正也冠士外人來觀投壺或人加冠之士也樂人國子之能爲樂者非作樂之瞽人也使者主人所使薦羞者也【藍田呂氏曰飲燕之間易狎童子之心易流令之所以飾其敬不令而責之敬則近於易故令之而後浮常爵猶言常刑亦罰爵也魯薛之儀不同記禮者兼存之文異而義同也○嚴陵方氏曰前曰正爵此曰常爵何也以禮言則曰正以法言則曰常前兼於慶故以禮言之此主於罰故以法言之而已山陰陸氏曰魯同姓之親也薛異姓之親也記魯令著所以待同姓之禮如此故曰有常爵記薛令著所以待異姓之禮如此故曰若是者浮蓋曰若是者浮則辭有不婉矣】

鼓○�○○��○�○○�半○�○�○○○��○�○魯鼓○�○○○��○�○○��○�○○��○半○�○○○��○薛鼓取半以下爲投壺禮盡用之爲射禮魯鼓○�○○��○○半○�○○�○○○○�○�○薛鼓○�○○○○�○�○�○○○�○�○○�○半○�○�○○○○�○

鄭氏曰圓者擊鼙方者擊鼓○疏曰記者因魯薛擊鼓之異圖而記之但年代久逺無以知其得失用半鼓節爲投壺用全鼓節爲射禮【長樂陳氏曰主人以仁接賔則樂人樂賔者也使者及童子事人者也故屬主黨司射作人者也庭長正人者也冠士行禮者也立者觀禮者也故屬賔黨壺以授矢致樂者也故主黨執之中以盛算取勝者也故賔黨奉之然黨𨿽有賔主之辧而主黨之樂人必位於西階之上使人執壺亦立於司射之側凡皆所以就賔又曰侍射則約矢侍投則擁矢是投壺與射禮無異特繁簡不同爾以魯薛鼓節論之取半以下爲投壺禮盡用之爲射禮聞鼓節則知其事矣魯薛所令之辭所制之鼓𨿽見於經其詳不可得而知也觀春秋齊晉之君蓋常講此中行穆子相之晉侯先穆子曰有酒如淮有肉如坻寡君中此爲諸侯師中之齊侯舉矢曰有酒如澠有肉如陵寡人中此與君代興古人以此行燕禮爲會同之正於其中否以卜興衰其重投壺之禮如此則魯薛之詳亦不是過也○嚴陵方氏曰魯薛之鼓旣異而傳之者又異故記者兩存之○山陰陸氏曰魯投壺之鼔多薛投壺之鼓少亦所以待同姓異姓之別也詩曰在宗載考有是哉】

禮記大全卷二十八﹤經部﹐禮類﹐禮記之屬﹐禮記大全﹥

欽定四庫全書

禮記大全卷二十九

明胡廣等撰

儒行第四十一【藍田呂氏曰儒行者魯哀公問孔子儒服孔子不對因問儒行而孔子歷言之今考其書言儒者之行誠有是事也謂孔子言之則可疑也儒者之行一出於義理皆吾性分之所當爲非以自多求勝於天下也此爲之說有矜大勝人之气少雍容深厚之風似與不知者力爭於一日竊意末世儒者將以自尊其教有道不爲也𨿽然其言儒者之行不合於義理者殊寡學者果踐其言亦不愧於儒矣此先儒所以存於篇今日講解所以不敢廢也】

魯哀公問於孔子曰夫子之服其儒服與孔子對曰丘少居魯衣逢掖之衣長居宋冠章甫之冠丘聞之也君子之學也博其服也鄕丘不知儒服

鄭氏曰逢猶大也大掖之衣○疏曰謂肘掖之所寛大故鄭云大袂襌衣也○應氏曰儒之名始見於周官曰儒以道得名末世不充其道而徒於其服哀公覘孔子之被服儒雅而威儀進趨皆有與俗不同者怪而問之孔子不敢以儒自居也故言不知儒服○郊特牲云章甫殷道也蓋緇布冠殷世則名章甫章明也所以表明丈夫故謂之章甫耳【藍田呂氏曰古者衣服之制自天子至於庶人皆有差等未聞儒者之有異服也末世上下僣亂至於無別儒者獨守法度有異於眾此眾所以謂之儒服哀公所以發問逢掖魯衣也章甫宋冠也少居魯則衣魯之衣長居宋則冠宋之冠因其俗而已非苟異於人也故曰其服也鄕○晏氏曰逢掖章甫是乃儒服而曰不知儒服者惟恥服其服而無其行爾故必以其學也博先之蓋能博學則有其徳又將以成徳爲行然後可稱其服也】

哀公曰敢問儒行孔子對曰遽數之不能終其物悉數之乃畱更僕未可終也哀公命席孔子侍曰儒有席上之珍以待聘夙夜彊學以待問懷忠信以待舉力行以待取其自立有如此者

卒遽而數之則不能終言其事詳悉數之非久畱不可僕臣之擯相者久則疲倦𨿽代其僕亦未可得盡言之也公於是命設席使孔子坐侍而言之○呂氏曰席上之珍自貴而待賈者也儒者講學於閒燕從容乎席上而知所以自貴以待天下之用彊學以待問懷忠信以待舉力行以待取皆我自立而有待也徳之可貴者人必禮之學之博者人必問之忠信可任者人必舉之力行可使者人必取之故君子之用於天下有所待而不求焉【晏氏曰物者事物之物也周禮以鄕三物教萬民以五物詢眾庶文王世子曰行一物而三善皆得皆若是而已蓋儒者之行非一事之可盡故也○嚴陵方氏曰命席則與之坐也侍則侍坐對之也席所以籍物曲禮所謂執玉有籍是也席以籍之則所籍之物居上故謂之席上所以防物之或褻尊之至也彊學所以爲己待問所以爲人能爲已然後能爲人故彊學乃能待問也忠信非由外鑠也故言徳力行者勉彊之謂忠信力行在我之事舉取在彼之事也盡其在我之事然後足以致其在彼之事故懷忠信以待舉力行以待取也儒者立身之本非有資於人焉故曰其自立有如此者】

儒有衣冠中動作愼其大讓如慢小讓如僞大則如威小則如愧其難進而易退也粥粥【燭】若無能也其容貌有如此者

中猶正也論語曰君子正其衣冠○方氏曰衣冠中者言衣之在身冠之在首皆中於禮也動作愼者言心之所動事之所作皆愼其徳也大讓所以自抗故如慢而不敬小譲所以致曲故如僞而不誠方其容貌之大也則有所不可犯故如威及其容貌之小也則有不敢爲故如愧三揖而後進故曰難進一辭而遂退故曰易退粥粥者柔弱之狀故若無能也是皆禮之所修道之所與也【張子曰衣冠中謂衣冠中於禮也其大讓如慢事固有大讓小譲如譲國讓位是謂大譲也大讓則誠然而後譲若不有之故似慢也若夫飲食辭辟之間是小譲也小譲實如僞之以爲儀爾】

儒有居處齊【齋】難【去聲】其坐起恭敬言必先行【去聲】必中正道不爭險易之利冬夏不爭陰陽之和愛其死以有待也養其身以有爲也其備豫有如此者

鄭氏曰齊難齊莊可畏難也○呂氏曰事豫則立不豫則廢儒者之學皆豫也擬之而後言議之而後動故學有豫則義精義精則用不匱若其始也不敬則身不立不立則道不充仲弓問仁子曰出門如見大賔使民如承大祭己所不欲勿施於人居處齊難坐起恭敬言必先信行必中正所謂如見大賔如承大祭敬也道不爭險易之利冬夏不爭陰陽之和所謂己所不欲勿施於人恕也惟敬與恕則忿懲欲窒身立徳可以當天下之變而不避任天下之重而不辭備豫之至有如此者也○劉氏曰不爭非特恕也亦以愛死養身以有待有爲不爭小者近者以害大者遠者也【嚴陵方氏曰或居或處不失乎齊難或坐或起不失乎恭敬愛其死非貪生也將以有待於時而已養其身非苟安也將以有爲於世而已且居處齊難則人斯齊難之矣坐起恭敬則人斯恭敬之矣言先信則人斯取信矣行中正則人斯取正矣以至不爭其利故人資其利不爭其和故人飲其和愛其死故足以有待養其身故足以有爲若是則非有待物之備先物之豫固不足以致此】

儒有不寶金玉而忠信以爲寶不祈土地立義以爲土地不祈多積多文以爲富難得而易祿也易祿而難畜也非時不見不亦難得乎非義不合不亦難畜乎先勞而後祿不亦易祿乎其近人有如此者

呂氏曰儒者之於天下所以自爲者徳而已所以應世者義而已趙孟之所貴趙孟能賤之我之所可貴人不得而奪也此金玉土地多積不如信義多文之貴也難得難畜主於義而所以自貴也𨿽曰自貴時而行義而合勞而食未始逺於人而自異也【周子曰君子以道充爲貴身安爲富故常泰無不足而銖視軒冕塵視金玉其重無加焉爾○嚴陵方氏曰孟子以忠信爲天爵以義爲正路以令聞廣譽施諸身不願人之文繡非謂是乎貨財以多積爲富金玉以難得爲寶故於忠信言寶於多文言富易祿者易爲祿也先勞而後祿則易爲祿矣畜謂畜而制之也夫眾人之近人也或以金玉或以土地或以多積或見之不以時或合之不以義而儒者之近人則有異焉】

儒有委之以貨財淹之以樂好見利不虧其義劫之以眾沮之以兵見死不更其守鷙虫攫搏不程勇者引重鼎不程其力往者不悔來者不豫過言不再流言不極不斷其威不習其謀其特立有如此者

過言出於己之失知過則攺故不再流言出於人之毀禮義不諐故不極極猶終也言不終爲所毀也不斷其威者言其威容不可得而挫折也不習其謀者言其謀必可成不待嘗試而後見於用也○鄭氏曰淹謂浸漬之刼脇也沮恐怖之也鷙虫猛鳥獸也○方氏曰鷙猛之虫當攫搏之不程量其勇而後往此況儒者材足以任事而無顧也引重鼎不程其力又以況儒者材足以任事而有所勝也往者不悔非有所吝而不攺也爲其動則當理而未嘗至於悔來者不豫非有所忽而不防也爲其機足以應變而不必豫耳過言則失其正流言則失其原過言不免乎出然一之爲甚也矧可再而二乎流言不免乎聞必止之以智也詎可極而窮乎【藍田呂氏曰儒者之行旣得其所以自貴者猶可保而往也見利不虧其義見死不更其守所謂富貴不能滛貧賤不能移威武不能屈此大人所以立於世也鷙虫攫搏不程其勇者自反而縮千萬人吾往矣其勇也非慮勝而後動者也引重鼎不程其力者仁之爲器重舉者莫能勝也其自任也不知其力之不足者也】

儒有可親而不可劫也可近而不可迫也可殺而不可辱也其居處不滛其飲食不溽其過失可微辧而不可面數也其剛毅有如此者

呂氏曰儒者之立立於義理而已剛毅而不可奪以義理存焉以義交者𨿽防逺必親非義加之𨿽彊禦不畏故有可親可近可殺之理而不可刼迫辱也滛侈溢也溽濃厚也侈其居處厚其飲食欲勝之也欲勝則義不得立不滛不溽所以立義也其過失可微辧而不可面數此一句尙气好勝之言於義理未合所貴於儒者以見義必爲聞過而攺者也何謂可微辧不可面數待人可矣自待則不可也子路聞過則喜孔子幸人之知過成湯攺過不吝推是心也苟有過失𨿽怨詈且將受之況面數乎【嚴陵方氏曰徳𨿽可親而不可刼之以力迹𨿽可近而不可迫之以勢身𨿽可殺而不可辱之以威不以四支之安而過其行不以口腹之養而污其身微辧者諷諭之也而數者指斥之也凢此皆所體者剛所用者毅然也然居處不滛飲食不溽而以爲剛毅何也蓋滛於居處溽於飲食皆人之欲也孔子曰棖也欲得剛非謂是乎○馬氏曰可親以情而不可刼以力可近以義而不可迫以勢可殺其身而不可辱其志可殺以有命也不可辱以有義也】

儒有忠信以爲甲冑禮義以爲幹橧戴仁而行抱義而處𨿽有暴政不更其所其自立有如此者

鄭氏曰甲鎧冑兜鍪也幹櫓小楯大楯也○呂氏曰忠信則不欺不欺者人亦莫之欺也禮者敬人敬人者人亦莫之侮也忠信禮義所以禦人之欺侮猶甲冑幹櫓可以捍患也行則尊仁居則守義所以自信者篤𨿽暴政加之有所不變也自立之至者也首章言自立論其所學所行足以待天下之用而不求此章言自立論其所信所守足以更天下之變而不易二者皆自立也有本末先後之差焉【馬氏曰自忠信以爲甲冑至𨿽有暴政不更其所皆言君子之所守故曰其自立有如此者待聘至待取亦言自立何也所待者在人所以待者在已故言自立而此防身逺害之道亦自立也○金華應氏曰被服禮義操執忠信所以自守而禦外侮而又負戴仁義言儒者一身無非義理也捍禦於外者愈固而居於內者愈安𨿽有暴政不能加之故亦不爲之遷易其所而之他也】

儒有一畝之宮環堵之室篳門圭窬蓬戶甕牖易衣而出並日而食上答之不敢以疑上不答不敢以諂其仕有如此者

防曰一畝謂徑一步長百步也折而方之則東西南北各十步宮墻垣也墻方六丈環用廻也方丈爲堵東西南北各一堵篳門以荊竹織門也圭窬穿墻爲之門旁小戶也上銳下方狀如圭蓬戶編蓬爲戶也甕牖者牎牖圓如甕口也又云以敗甕口爲牖易衣而出者合家共一衣出則更著之也並日而食者謂不日日得食或三日二日並得一日之食也○上答之不敢以疑者道合則就卽信之而不疑無患失之心也上不答不敢以諂者不合則去卽安之而不諂無患得之心也【藍田呂氏曰儒者之仕將以事道也然有時乎爲貧食其力以求免死而已辭尊居卑辭富居貧抱關擊柝乘田委吏無所往而不可也故爲貧者非事道事道者不爲貧二者不可亂也一畝之宮環堵之室篳門圭窬蓬戶甕牖居處之陋者也易衣而出並日而食養之至不足者也儒者所守之篤窮至於是而不悔也上之禮答不答系乎知不知𨿽窮如是上苟知之則必以是道自期不疑乎上之未信也爲其多聞歟則天子不召師爲其賢歟未聞見賢而召之也尊其所聞行其所知不疑乎上之未信而有所屈蓋事道者不爲貧也上苟不知則我知以力事人求其食以免死者也不進以求合也君不知而自獻其有君不問而自告其謀枉尋直尺彊聒而不舍人謂之不諂不信也蓋爲貧者非事道也二者儒者仕之大分不可亂也○嚴陵方氏曰一畝之宮折方之則其宮四面各十步而已五版爲堵環堵之室周旋之則其室四面各五版而已上答之不敢以疑者以其自信之篤也上不答不敢以諂者以其懷忠之深也】

儒有今人與居古人與稽今世行之後世以爲楷適弗逢世上弗援下弗推防諂之民有比黨而危之者身可危也而志不可奪也𨿽危起居竟信其志猶將不忘百姓之病也其憂思有如此者

楷法式也上弗援在上者不引我以升也下弗推在下者不舉我以進也危起居謂因事中傷之也信其志謂志不可奪也時有否泰道有通塞然其憂思則未嘗一日而忘生民之患也【嚴陵方氏曰與今人並行於世與古人稽合於道也今世行之後世以爲楷者中庸所謂行而世爲天下法是也援言其有所引推言其有所進援則自上而引下推則自下而進上私則相與而爲比暗則相結而爲黨𨿽危起居以其身可危也竟信其志以其志不可奪也信謂自信也猶將不忘百姓之病者孟子所謂禹思天下有溺者由己溺之稷思天下有饑者由己饑之也○石林葉氏曰友一鄕之善士以至一國友一國之善士以至天下則所謂今人與居也誦其詩讀其書不知其人可乎又論其世則所謂古人與稽也適弗逢世而援推者天也防諂之民比黨而危之者人也起居𨿽危而竟信其志天與人莫之奪也】

儒有博學而不窮篤行而不倦幽居而不滛上通而不困禮之以和爲貴忠信之美優遊之法慕賢而容眾毀方而瓦合其寛有如此者

博學不窮溫故知新之益也篤行不倦賢人可久之徳也幽居不滛窮不失義也上通不困逹不離道也禮之體嚴而用貴於和忠信禮之質也故以忠信爲美優遊用之和也故以優遊爲法賢𨿽在所當慕眾亦不可不容泛愛眾而親仁亦是意也毀方而瓦合者陶瓦之事其初則圓剖而爲四其形則方毀其圓以爲方合其方而復圓蓋於涵容之中未嘗無分辧之意也故曰其寛有如此者【石林葉氏曰博學有以貫之故不窮篤行有以至之故不倦幽居而能樂天故不滛上通而能知命故不困忠信之美充實於內優遊之法遜接於外充實於內故尊賢而慕之優遊於外故愛眾而容之慕賢則能毀方而爲圓也容眾則能瓦合而爲同也自博學不窮以至上通不困皆所以爲寛寛言其畜徳也自禮之以和爲貴以至毀方而瓦合皆所以爲言其容徳也】

儒有內稱不辟親外舉不辟怨程功積事推賢而進達之不望其報君得其志苟利國家不求富貴其舉賢援能有如此者

防曰君得其志謂此賢者輔助其君使君得遂其志也○應氏曰程算其功積累其事不輕薦也下不求報於人上不求報於國【藍田呂氏曰儒者之志以天下爲度者也寛之志旣足以有容則物我之間無所別也天下有事而不治天下有賢而未逹吾任其責矣故知其賢也猶有親怨之避謂之公而實私蓋過計於一己之私不同乎天下之公也傳稱祁奚稱其讐不爲諂立其子不爲比忘乎親讐者也公叔文子之臣大夫僎與文子同升諸公忘其君臣者也趙文子所舉於晉國筦庫之士七十有餘家忘乎貴賤者也管仲遇盜取二人焉上以爲公臣曰其所與逰辟也可人也忘乎其素者也能忘乎是而惟天下國家之利然後舉賢援能盡其公矣夫望報於人求富貴於己小人之道也又何足道哉】

儒有聞善以相告也見善以相示也爵位相先也患難相死也久相待也逺相致也其任舉有如此者

呂氏曰舉賢援能儒者所以待天下之士也任舉者所以待其朋友而已必同其好惡也故聞善相告見善相示必同其憂樂也故爵位相先患難相死彼𨿽居下不待之同升則不升彼𨿽疏逺不致之同進則不進此任舉朋友加重於天下之士者義有厚薄故也【嚴陵方氏曰聞善者聞善言也見善者見善行也所受之命謂之爵所居之官謂之位任舉謂相任以事相舉以職上言彼賢而我舉之彼能而我援之此則更相任舉而已此其所以爲異也】

儒有澡身而浴徳陳言而伏靜而正之上弗知也麤而翹之又不急爲也不臨深而爲髙不加少而爲多世治不輕世亂不沮同弗與異弗非也其特立獨行有如此者

翹與招其君之過招字同舉也舉其過而諌之也○呂氏曰惟大人能格君心之非在我者未正未有能正人者也故澡身浴徳者所以正己也陳言而伏者入告嘉謀而順之於外也靜而正之者將順其美匡救其惡常在於未形也故曰上弗知也○方氏曰靜而正之者隠進之也麤而翹之者明告之也靜而正之旣不見知然後麤而翹之然亦緩而不失節故曰不急爲也其行之髙皆自然而已不必臨深以相形然後顯其爲髙其文之多皆素有而已不必加少以相益然後成其爲多世治而徳常見重故曰不輕世亂而志常自若故曰不沮與其所可與不必同乎已也非其所可非不必異乎已也○應氏曰治不輕進若伯夷不仕於武王亂不退沮若孔子歷聘於諸國非但處而特立於一身亦出而獨行於一世【石林葉氏曰澡身浴徳不自污也陳言而伏不顯諫也靜而正之上弗知者諌不顯而君未悟也麤而翹之又不急爲者諫己顯而事不迫也𨿽能其事不臨深而爲髙惡自髙也𨿽有其功不加少而爲多惡自大也世治而士貴矣其行不輕世亂而士賤矣其志不沮同於己者或鄕原也公而弗與異於己者或行怪也惡而弗非儒之特立獨行蓋如此也】

儒有上不臣天子下不事諸侯愼靜而尙寛彊毅以與人博學以知服近文章砥厲廉隅𨿽分國如錙銖不臣不仕其規爲有如此者

愼靜者謹飭而不妄動守身之道也尙寛者寛以有容待人之道也彊毅以與人不苟詭隨於人也知服知力行之要也博學知服卽博文約禮之謂也逺於文則質勝而野近文章則亦不使文揜其質也砥厲廉隅者求切磋琢磨之益不刓方以爲圓也算法十黍爲絫十絫爲銖二十四銖爲両八両爲錙言人君好賢𨿽分其國以祿賢者視之如錙銖之輕猶不臣不仕也其所謀度其所作爲有如此者【晏氏曰上不臣天子下不事諸侯者易所謂不事王侯髙尙其事也愼靜而寛者以仁而盡性彊毅以與人者以義而制事博學以知服者以智而窮理近文章者外有備成之文砥厲廉隅者內有修潔之行此所以𨿽分國如錙銖不肯委質而爲臣詘道而入仕矣質爲本文爲末君子務本不務未故於文章則近之而已不敢以文勝質也砥厲者以石治金之事也於廉隅而言砥厲者欲磨礲而成君子之器爾○西山眞氏曰文章二字非止於言語詞章而已聖人盛徳蘊於中而輝光發於外如威儀之中度語言之當理皆文也堯之文思舜之文明孔子稱堯曰煥乎其有文章子貢曰夫子之文章皆此之謂也至於二字之義則五色錯而成文黑白合而成章文者燦然有文之謂章者蔚然有章之謂章猶條也六經論語之言文章皆取其自然形見者後世始以筆墨著述爲文與聖賢之所謂文者異矣】

儒有合志同方營道同術並立則樂相下不厭久不相見聞流言不信其行本方立義同而進不同而退其交友有如此者

合志以所向言營道以所習言方卽術也並立爵位相等也相下以尊位相讓而已處其下也流言惡聲之傳播也聞之不信不以爲實也其行本方立義謂所本者必方正所立者必得其宜也同於爲義則進而從之不同則退而避之故曰同而進不同而退【嚴陵方氏曰並立則樂以其無忌心相下不厭以其有遜志久不相見聞流言不信以其久要不忘而相信之篤本方者以方爲本也道同則進而與之交不同則退而與之辧夫道不同不相爲謀而況交友乎子貢問友子曰忠告而善道之不可則止毋自辱焉以是而已】

溫良者仁之本也敬愼者仁之地也寛者仁之作也孫接者仁之能也禮節者仁之貌也言談者仁之文也歌樂者仁之和也分散者仁之施也儒皆兼此而有之猶且不敢言仁也其尊讓有如此者

仁之本謂根本於仁也地猶踐履也作充廣也能能事也八者皆仁之發見哀公問儒行夫子旣歷數以告之矣仁包四徳百行之原故於其終也以仁爲說焉兼有此仁之行而不敢自以爲仁是尊仁而讓善也故曰尊讓有如此者【嚴陵方氏曰溫良則得於中故以爲本敬愼則發於外故以爲地寛則不迫裕則有餘夫仁無本不立故首以仁之本有本然後可以有行故繼以仁之地有行則有所事故繼以仁之作仁之作則見其所能故繼以仁之能有所能則形之於外故繼之以仁之貌形於貌則必有所飭故繼之以仁之文有其文則無乖於物故繼之以仁之和有所和則其餘足以利物故繼之以仁之施】

儒有不隕獲於貧賤不充詘於富貴不慁君王不累長上不閔有司故曰儒今眾人之命儒也妄常以儒相詬病孔子至捨哀公館之聞此言也言加信行加義終沒吾世不敢以儒爲戲

隕者如有所墜失獲者如有所割刈充者驕气之盈詘者吝气之歉○鄭氏曰隕獲困迫失志之貌充詘喜失節之貌慁猶辱也累猶系也閔病也言不爲天子諸侯卿大夫羣吏所困迫而違道孔子自謂也○方氏曰無儒者之行而爲儒者之服無儒者之實而盜儒者之名故曰今眾人之命儒也妄以其妄故常爲人所詬病旣至捨矣又曰館之者具食以致其養具官以致其事也言加信則不以儒相詬矣行加義則不以儒相病矣○李氏曰儒行非孔子之言也蓋戰國時豪士所以髙世之節耳其條十有五然防意重復要其歸不過三數塗而已一篇之內𨿽時與聖人合而稱說多過或曰哀公輕儒孔子有爲而言故多自誇大以搖其君此豈所謂孔子者哉【晏子曰隕如籜之隕而飄零如禾之獲而枯槁不隕獲於貧賤是貧則不能移也充則以滿而必溢詘則以髙而必危不充詘於富貴是富貴不能滛也事父孝故忠可移於君所以不慁君王事兄弟故順可移於長所以不累長上居家理故治可移於官所以不閔有司不慁君王者不爲污吏以取辱於君王也不累長上者不爲過行以連及於上也不閔有司者不被明刑以見病於有司也眾人之命儒也妄爲其非眞儒也故或慢詈而相恥或深疾而相病矣楊子謂或問魯用儒而削何也曰魯不用眞儒也○藍田呂氏曰此篇總言儒行其別十有五自淺而至深而卒歸於仁以至於聖人不敢居仁之志幾於盡矣猶繼之以不隕獲於貧賤不充詘於富貴不慁君王不累長上不閔有司者蓋眾人之命儒也妄常以爲相詬病所以待儒之意常輕以利心量君子見其居富貴而有爲則謂滛於富貴不知逹則兼善天下也見其居貧賤而有守則謂移於貧賤不知窮則獨善其身也見其危行言遜則謂屈於威武不知身可殺而志不可奪也蓋儒者之行出於徳性之所安無是眾物之可累也有是之累則隕獲充詘不能免謂之有徳可乎此卒章所以申言之】

大學第四十二

朱子章句

冠義第四十三

防曰冠禮起早晚書傳無正文世本云黃帝造旃冕是冕起於黃帝也黃帝以前以羽皮爲冠以後乃用布帛其冠之年天子諸侯皆十二○呂氏曰冠昏射鄕燕聘天下之達禮也儀禮所載謂之禮者禮之經也禮記所載謂之義者皆舉其經之節文以述其制作之義也【長樂陳氏曰二十而冠始學禮蓋男子者陽之類也而二十則爲陰之數矣二十而冠者以陰而成乎陽女陰類也而十五則陽之數矣十有五年而笄者以陽而成乎陰陰陽之相成性命之相通也】

凡人之所以爲人者禮義也禮義之始在於正容體齊顏色順辭令容體正顏色齊辭令順而後禮義備以正君臣親父子和長幼君臣正父子親長幼和而後禮義立故冠而後服備服備而後容體正顏色齊辭令順故曰冠者禮之始也是故古者聖王重冠

方氏曰容體欲其可度故曰正顏色欲其可觀故曰齊辭令欲其可從故曰順【石林葉氏曰義以爲質禮以行之人之道也修人道者亦必有漸故男子二十而冠冠之始也欲其容體正顏色齊辭令順而已及夫禮正而不失足於人色齊而不失色於人辭順而不失口於人則人道備故言禮義備及夫君臣正而朝廷肅父子親而閨門定長幼和而宗族有禮則人道正矣故言禮義立】

古者冠禮筮日筮賔所以敬冠事敬冠事所以重禮重禮所以爲國本也

呂氏曰禮重則人道立此國之所以爲國也故曰爲國本○方氏曰筮日所以求夫天之吉筮賔所以擇夫人之賢然筮而不卜何哉蓋古者大事用卜小事用筮天下之事始爲小終爲大冠爲禮之始聖王之所重者重其始而已非大事也故止用筮焉至於喪祭之愼終則所謂大事也故於是乎用卜【石林葉氏曰所以爲國本者何也蓋冠而成之則責其爲子爲子將至於爲父子則有臣道也父則有君道也爲國之本莫大於是】

故冠於阼以著代也醮於客位三加彌尊加有成也己冠而字之成人之道也

呂氏曰主人升立於序端西面贊者筵於東序少北西面將冠者卽筵而冠是位與主人同在阼也父老則傳之子所以著其傳付之意也酌而無酬酢曰醮醮於戶西南面賔位也以禮賔之禮禮其子所以爲成人敬也始加緇布冠再加皮弁次加爵弁三加而服彌尊亦所以爲成人敬也冠於阼醮於客位者適子也若庶子則冠於房外南面遂醮焉所以異者不著代也古者童子𨿽貴名之而已冠而後賔字之以成人之道故敬其名也【馬氏曰初加之辭曰令月吉日始加元服棄爾幼志順爾成徳壽考維祺介爾景福再加曰吉日令辰乃申爾服敬爾威儀淑愼爾徳眉壽萬年永受嘏福三加曰以嵗之正以月之令威加爾服兄弟具在以成厥徳黃耉無疆受天之慶棄爾幼志順爾成徳修其內而已敬爾威義淑愼爾徳內外修也以成厥徳徳之成也壽考維祺末有數也故次之以眉壽萬年眉壽萬年猶有數也故終之以黃耉無疆不惟服之加也而其徳亦有加不惟徳之加也而其壽亦有加故曰三加彌尊加有成也郊特牲曰醮於客位加有成也三加彌尊諭其志也志言其始成言其終己冠而字之尊其名也】

見於母母拜之見於兄弟兄弟拜之成人而與爲禮也冠端奠摯於君遂以摯見於鄕大夫鄕先生以成人見也

母之拜子先儒疑焉防以爲脯自廟中來故拜受非拜子也呂氏以爲母有從子之義故屈其庸敬以伸斯須之敬方氏從防義皆非也此因成人而與爲禮一句似乎凡冠者皆然故啟讀者之疑惟石梁王氏云記者不知此禮爲適長子代父承祖者與祖爲正體故禮之異於眾子也斯言盡之矣冠齊冠也端服天子燕居之服諸侯及卿大夫士之齊服也摯用雉鄕先生鄕之年徳俱髙者或致仕之人也【石林葉氏曰母兄弟𨿽在所親而比於父則有所屈故於其爲禮則拜之而不及父則是父不可屈也天道始於此故冠與衣皆用鄕大夫也先生也𨿽在所尊而比於君則在所後故其奠摯則先於君是不可後也孔子曰入則事父兄出則事公卿於冠可以見之矣】

成人之者將責成人禮焉責成人禮焉也者將責爲人子爲人弟爲人臣爲人少者之禮行焉將責四者之行於人其禮可不重與故孝弟忠順之行立而後可以爲人可以爲人而後可以治人也故聖王重禮故曰冠者禮之始也嘉事之重者也是故古者重冠重冠故行之於廟行之於廟者尊重事尊重事而不敢擅重事不敢擅重事所以自卑而尊先祖也

呂氏曰所謂成人者非謂四體膚革異於童稚也必知人倫之備焉親親貴貴長長不失其序之謂備此所以爲人子爲人弟爲人臣爲人少者之禮行孝弟忠順之行立也有諸已然後可以責諸人故成人然後可以治人也古者重事必行之廟中昏禮納采至親迎皆主人筵幾於廟聘禮君親拜迎於大門之外而廟受爵有徳祿有功君親防命於廟喪禮旣啟則朝廟皆所以示有所尊而不敢專也冠禮者人道之始所不可後也孝子之事親也有大事必告而後行沒則行諸廟猶是義也故大孝終身慕父母者非終父母之身終其身之謂也【馬氏曰成人禮者爲人子則孝爲人弟則弟爲人臣則忠爲人少則順責之以四者之行此禮之所以重也尊重事者不忘其先也不敢擅重事者事不專於己也不專於己所以自卑不忘其本所以尊先祖也○廬林胡氏曰前責以三行者責成人之漸此責以四行者責成人之備孟子曰不得乎親不可以爲人故必四行立而後可以爲人也曰可以者亦猶所謂事親若曽子者可也蓋臣子之身所能爲者皆所當爲也故但曰可而已不以曽子之孝爲有餘也嘉事謂嘉會足以合禮傳曰嘉事不體何以能久】

昏義第四十四

防曰謂之昏者娶妻之禮以昏爲期因名焉必以昏者取陽往陰求之義○呂氏曰物不可以苟合而已故受之以賁天下之情不合則不成而其所以合也敬則克終苟則易離必受之以致飾者所以敬而不苟也昏禮者其受賁之義乎

昏禮者將合二姓之好上以事宗廟而下以繼後世也故君子重之是以昏禮納采問名納吉納徴請期皆主人筵幾於廟而拜迎於門外入揖讓而升聽命於廟所以敬愼重正昏禮也

方氏曰納采者納雁以爲采擇之禮也問名者問女生之母名氏曰納吉者得吉卜而納之也納徴者納幣以爲昏姻之證也請期者請昏姻之期日也夫采擇自我而名氏在彼故首之以納采而次之以問名此資人謀以達之也謀旣達矣則宜貴鬼謀以決之故又次之以納吉焉人謀鬼謀皆恊從矣然後納幣以徴之請日以期之故其序如此【藍田呂氏曰有夫婦後後有父子故天地不合萬物不生大昏萬世之嗣也此昏禮所以不可不敬也故曰將合二姓之好上以事宗廟下以繼後世也昏禮之節納采問名納吉納徴請期親迎其別有六必至於六者敬則不苟別則致詳也納采者昏禮下達男先下女媒妁之言旣達則女先許之矣男不敢必也故納采擇之禮以求之故曰納采其禮用雁五禮皆用之雁大夫之摯也士昏禮而用大夫之摯攝盛也猶乘墨車而迎也其辭曰吾子有惠賜室某也某有先人之禮使某也請納采言有惠貺室則知女氏之前許也旣納采遂問名者不敢必主人之女問名將卜之也故其辭曰某旣受命將加諸卜敢請女爲誰氏對曰吾子有命且以備數而擇之某不敢辭則告之矣納吉者旣問名而男氏以吉卜告女氏也其辭曰吾子有貺命某加諸占曰吉使某也敢告納徴者納幣以聘之也古之聘士聘女皆以幣交恭敬不可以虛拘也正防之女非禮則不行猶正防之士非其招則不往也故以聘士之禮聘之是以有儷皮束帛以摯見之禮見之是以用雁敬之如此其至則夫婦之不正未之有也徴成也證也所以成其信而不渝也聘禮皆以束帛故無過五兩諸侯天子至於用玉則又所以重其禮也請期者男氏請昏期於女氐也昏期主於男氏而必請於女氏女氏固辭然後告期者賔主之義不敢先也此五者行乎親迎之前又皆男女受命於廟女氏聽命於廟筵凡以敬神拜迎揖讓以敬賔至繁縟也至重愼也皆所以敬而不苟也】

父親醮子而命之迎男先於女也子承命以迎主人筵幾於廟而拜迎於門外壻執雁入揖讓升堂再拜奠雁蓋親受之於父母也降出禦婦車而壻授綏禦輪三周先俟於門外婦至壻揖婦以入共牢而食合而酳所以合體同尊卑以親之也

防曰共牢而食者同食一牲也異牲也合而酳者以一分爲兩瓢謂之壻與婦各執一片以酳酳演也謂食畢飲酒演安其气也○程子曰奠雁取其不再偶○朱子曰取其順陰陽往來之義也○方氏曰筵幾於廟者交神以筵之奉神以安之也父必親醮非重子也重禮而已禦其婦車所以尊之也授之綏所以安之也以輪三周爲節者取陰陽奇偶之數成也旣三周則禦者代之矣共牢則不異牲合則不異爵合有合體之義共牢有同尊卑之義體合則尊卑同同尊則相親而不相離矣【朱子曰用雁亦攝盛之意蓋旣亦攝盛則𨿽庻人不得用匹又昏禮摯不用死故不得不越雉而用防也○錢塘於氏曰上一叚發明其所以重故總之曰所以敬謹重正昏禮也此一叚發明其所以親故總之曰所以合體同尊卑以親之也推所以而言之則聖人兩致其意於昏禮者始昭然義見矣況夫婦之義本於判合故當始進之初於敬謹重正之中尢盡其綢繆委曲之誠父親醮而命迎則降尊以示其防也壻再拜而奠防則屈體以尙其恭也禦輪以俟則春容以須之而不敢遽也揖婦以入則卑抑以延之而不敢慢也共牢合又凝宻浹洽而相與周旋也】

敬愼重正而後親之禮之大體而所以成男女之別而立夫婦之義也男女有別而後夫婦有義夫婦有義而後父子有親父子有親而後君臣有正故曰昏禮者禮之本也夫禮始於冠本於昏重於喪祭尊於朝聘和於射鄕此禮之大體也

父子親而後君臣正者資於事父以事君而敬同也【馬氏曰男女者夫婦之始夫婦者男女之終始則成男女之別終則能立夫婦之義也由男女有別以至君臣有正其序如易所謂有男女然後有夫婦有夫婦然後有父子以至於有君臣然後禮義有所錯同○藍田呂氏曰禮始於冠者童子所以成人也本於昏者有夫婦然後有父子有父子然後有君臣也重於喪祭者人道之所終也尊於朝聘者所以明君臣之義也和於鄕射者所以合人情之懽也八者備然後禮備故曰禮之體也】

夙興婦沭浴以俟見質明贊見婦於舅姑婦執笄棗栗叚修以見贊醴婦婦祭脯醢祭醴成婦禮也舅姑入室婦以特豚饋明婦順也

質明昏禮之次日正明之時也贊相禮之人也笄之爲噐似筥以竹或爲之衣以靑繒以盛此栗叚修之贄修脯也加姜桂治之曰叚修贊醴婦席於戶牖間贊者酌醴置席前婦於席西東面拜受贊者西階上北面拜送又拜薦脯醖婦升席左執觶右祭脯醢訖以柶祭醴三是祭脯醢祭醴者所以成其爲婦之禮也舅姑入於至婦盥饋特豚合升而分載之左胖載之舅爼右胖載之姑俎無魚臘無稷舅姑並席於奧東面南上饌亦如之此明其爲婦之孝順也【藍田呂氏曰婦入從夫與夫同體者也夫之所事婦亦事之夫之所養婦亦養之故婦之於舅姑猶子之於父母也夙興沐浴執笄以見舅姑醴婦婦祭脯醢祭醴明敬事自此始矣故曰成婦禮也舅姑入於室婦以特豚饋贊成祭卒食一酳徹席婦餕明共養自此始矣故曰明婦順也】

厥明舅姑共饗婦以一獻之禮奠酬舅姑先降自西階婦降自阼階以著代也

厥明昏禮之又明日也昏禮注云舅姑共饗婦者舅獻爵姑薦脯醢又云舅洗於南洗洗爵以獻婦也洗於北洗洗爵以酬婦也賈防云舅獻姑酬共成一獻仍無妨姑薦脯醢此說是也但婦酢舅更爵自薦又云奠酬酬酢皆不言處所以例推之舅姑之位當如婦見舅席於阼姑席於房外而婦行更爵自薦及奠獻之禮歟○防曰舅酌酒於阼階獻婦婦西階上拜受卽席祭薦祭酒畢於西階上北面卒爵婦酢舅舅於阼階上受酢飲畢乃酬婦更爵先自飲畢更酌酒以酬姑姑受爵奠於薦左不舉爵正禮畢也降階各還燕寢也○方氏曰阼者主人之階子之代父將以爲主於外婦之代姑將以爲主於內故此與冠禮並言著代也○石梁王氏曰此皆爲冡婦也今按此一節難暁儀禮圖亦不詳明闕之以俟知者【藍田呂氏曰父老則傳之子姑老則傳之婦故冠禮子始冠著其代父之意焉昏禮婦始見著其代姑之意也明所以冠所以昏者其責在是也故曰以著代】

成婦禮明婦順又申之以著代所以重責婦順焉也婦順者順於舅姑和於室人而後當於夫以成絲麻布帛之事以審守委積蓋藏是故婦順備而後內和理內和理而後家可長久也故聖王重之

方氏曰於舅姑言順於室人言和者蓋上下相從謂之順順則不逆可否相濟謂之和和則不同舅姑之禮至隆也故可順而不可逆室人之禮相敵也故𨿽和而不必同玆其別歟【馬氏曰責婦順以順舅姑爲至重順舅姑而不能和於室人則不順乎舅姑矣和於室人而不能當於夫則不和於室人矣當於夫而不能審積蓋藏則不當於夫矣數者無不備然後可以盡婦順之道也和於室人如詩所謂宜其家人者是也當於夫者如孟子所謂無違夫子是也以成絲麻布帛可以無寒也以審守委積蓋藏則在中饋可以無饑也不惟可以不饑不寒也大可以供祭祀之羞服矣婦順備而後內和理和則有禮理則有義有禮義則家可長久聖人重之者重其有禮義也】

是以古者婦人先嫁三月祖廟未毀教於公宮祖廟旣毀教於宗室教以婦徳婦言婦容婦功教成祭之牲用魚芼之以蘋藻所以成婦順也

祖廟未毀者言此女猶於此祖有服也則於君爲親故使女師教之於公宮公宮祖廟也旣毀謂無服也則於君爲防故教之於宗子之家徳貞順也言辭令也容則婉娩功則絲麻祭之者祭所出之祖也魚與蘋藻皆水物陰類也芼之爲也【張子曰古者婦人亦須有教教於公宮宗室是也故知夙興夜寐臨祭祀事賔客承尊長又曰祖廟未毀教於公宮則知諸侯於有服族人亦引而親之如家人焉】

古者天子後立六宮三夫人九嬪二十七世婦八十一禦妻以聽天下之內治以明章婦順故天下內和而家理天子立六官三公九卿二十七大夫八十一元士以聽天下之外治以明章天下之男教故外和而國治故曰天子聽男教後聽女順天子理陽道後治陰徳天子聽外治後聽內職教順成俗外內和順國家理治此之謂盛徳

方氏曰六官天地四時之官也有六卿而又有九卿者兼三公數之則謂之九卿由公至士其數三而倍之止於九者陽成於三而窮於九以其理陽道故其數如此後治陰徳而其數亦如之者婦人從夫故也六宮謂大寢一小寢五也先言六宮而後言六宮者欲治其國先齊其家之意也【藍田呂氏曰此章因講明昏禮之義推而上之至於天子後聽天下之外治內治則男女之義盡矣立六官之職公卿大夫元士分治之以佐天子聽天下之外治立六宮之職夫人嬪世婦禦妻分治之以佐後聽天下之內治男正位乎外女正乎內男女正天下之大義也有家者夫聽家之外治妻聽家之內治天子與後有天下者也則不得不聴天下之內外治也外治者明章男教也司徒之所教皆是也內治者明章婦順也婦順之法徳言容功皆是也陽道者男所以正其室也陰徳者婦人所以宜其家也刑於寡妻至於兄弟則正室之道天子所理也嘒彼小星三五在東肅肅宵徵夙夜在公實命不同則宜家之道後所治也鄭氏謂內治之道婦道之法陰徳謂主陰事陰令其義然也凡天子所聽皆外治後所聽皆內治至於教順成俗外內和順國家理治必如周南召南盛徳之化然後可致也】

是故男教不修陽事不得適見於天日爲之食婦順不修陰事不得適見於天月爲之食是故日食則天子素服而修六官之職蕩天下之陽事月食則後素服而修六宮之職蕩天下之陰事故天子之與後猶日之與月陰之與陽相須而後成者也天子修男教父道也後修女順母道也故曰天子之與後猶父之與母也故爲天王服斬衰服父之義也爲後服齊衰服母之義也鄭氏曰適之言責也蕩蕩滌其穢惡也○朱子曰王者修徳行政用賢去姦能使陽盛足以勝陰陰衰不能侵陽則日月之行𨿽或當食不食也若國無政臣子背君父妾婦乘其夫小人陵君子夷狄侵中國則陰盛陽微當食必食𨿽曰行有常度實爲非常之變矣○葉氏曰日月之食理所常有也反之陰陽之事者躬自厚之道也天子以男教勉天下之爲子者其道猶父也故其卒也天下爲之服斬衰後以女順化天下之爲婦者其道猶母也故其亡也天下爲之服齊衰父母爲之服者報其恩也王與後爲之服者報其義也【藍田呂氏曰男教陽事上應乎日婦順陰事上應乎月有不得則謫見於天爲之薄食日食則天子爲之變月食則後爲之變素服自責各正厥事以答天變明後與天子日月陰陽相須而後成之義也以人倫推之天子修男教天下之父也後修女順天下之母也其徳之盛必能以天下爲一家爲天下父母然後天下以父服服天子以母服服後也○西山眞氏曰家人之卦曰女正位乎內男正位乎外男女正天地之大義也易言其理而禮述其法蓋相表裏云】

鄕飲酒義第四十五

呂氏曰鄕飲酒者鄕人以時防聚飲酒之禮也因飲酒而射則謂之鄕射鄭氏謂三年大比興賢者能者鄕老及大夫率其吏與其眾以禮賔之則是禮也三年乃一行諸侯之卿大夫貢士於其君蓋亦如此黨正每嵗國索鬼神而祭祀則以禮屬民而飲酒於序但此禮略而不載則黨正因蠟飲酒亦此禮也先儒謂鄕飲有四一則三年賔賢能二則卿大夫飲國中賢者三則州長習射四則黨正蠟祭然鄕人凡有防聚當行此禮恐不特四事也論語鄕人飲酒杖者出斯出矣亦指鄕人而言之

鄕飲酒之義主人拜迎賔於庠門之外入三揖而後至階三讓而後升所以致尊讓也洗觶所以致絜也拜至拜洗拜受拜送拜旣所以致敬也尊讓絜敬也者君子之所以相接也君子尊讓則不爭絜敬則不慢不慢不爭則逺於闘辧矣不闘辧則無暴亂之禍矣斯君子所以免於人禍也

鄭氏曰庠鄕學也州黨曰序揚舉也○防曰此謂卿大夫故迎賔於庠門外若州長黨正則於序門外也盥洗揚觶者主人將獻賔以水盥手而洗爵揚觶也拜至者賔主升堂主人於阼階上北面再拜也拜洗者主人拜至訖洗爵而升賔於西階上北面再拜拜主人之洗也拜受者賔於西階上拜受爵也拜送者主人於阼階上拜送爵也拜旣者旣盡也賔飲酒旣盡而拜也【藍田呂氏曰鄕飲之禮以謹遜之道尊賔始見於拜迎庠門之外三揖三讓而後升以潔淸之道接賔則見於盥洗揚觶之際盥手洗爵始獻賔之節也旣獻之後舉觶酬賔亦盥洗而揚觶不敢慢也極其所以賔主之敬則見於拜洗拜受拜送拜旣之節也拜洗者賔拜主人洗主人復拜賔洗是也拜受拜送者賔受獻主人受酢賔受酬獻酢酬者拜送受者拜受也拜旣者賔主獻酬卒爵皆拜也君子之相接尊讓防敬如此其至𨿽有爭慢之心亦無從生矣尊讓潔敬之禮行則尊讓潔敬之俗成禮行而至於成俗則天下之人皆將逺於闘辧而免於人禍是則先王制禮也有道非苟爲繁文飾貌升降之末也】

故聖人制之以道鄕人士君子尊於房戶之間賔主共之也尊有酒貴其質也羞出自東房主人共之也洗當東榮主人之所以自絜而以事賔也

防曰鄕人謂鄕大夫也士謂州長黨正也君子謂卿大夫也尊於房戶之間賔主共之者設酒尊於東房之西室戶之東在賔主之間酒𨿽主人之設而賔亦以之酢主人故云賔主共之也北面設尊酒在左是在酒尊之西也地道尊有設酒在西者貴其質素故也共之者供於賔也榮屋翼也設洗於庭當屋之翼必在東者示主人以此自潔而事賔也從冠義以來皆記者疊出儀禮經文於上而陳其義於下以釋之他皆仿此【嚴陵方氏曰鄕人士君子則舉四例之禮皆同固兼言之也酒者以水爲之其爲色則幽爲味則淡貴其質也東房者主人所在故曰主人共之洗者承盥洗之噐東榮亦主人所在故曰主人所以自潔】

賔主象天地也介僎象陰陽也三賔象三光也

贊皇浩齋曰立賔以象天所以尊之也立主以象地所以養之也介以輔賔僎以輔主人像陰陽之輔天地也三賔眾賔之長也其以輔賔猶三光之輔於天也三光星之大者有三其名不可得而考先儒謂三大辰心爲大辰伐爲大辰北辰亦爲大辰理或然也

讓之三也象月之三日而成魄也

劉氏曰以月魄思之望後爲生魄然人未嘗見其魄蓋以明盛則魄不可見月魄之可見惟晦前三日之朝月自東出明將滅而魄可見朔後三日之夕月自西將隨明始生而魄可見過此則明漸盛而魄不復可見矣蓋明讓魄則魄現明不讓魄則魄隠魄陰象賔明陽象主主人讓賔至於三象明之讓魄在前後三日故曰讓之三也象月之三日而成魄也

四面之坐象四時也

浩齋曰謂賔主介僎之坐象春夏秋冬也或曰介有剛辧之義僎有巽入之義各從其類理或然歟【嚴陵方氏曰天地者陰陽之體陰陽者天地之用故賔主象天地介僎象陰陽也三賔又眾賔之所觀法而瞻仰者故象三光後言介僎象日月則此言陰陽蓋主日月耳旣象日月又象三光者蓋介僎兩而三賔三固以象三兩之數介僎之輔賔主猶日月之運陰陽以成天地之光也故取象於日月陰陽之義三讓而後成禮猶月三日而後成魄也夫魄陰也而禮由陰作故以況之且陽道饒而主進陰道乏而主退則讓亦陰事也四面之坐則賔主介僎各坐於一方之面也夫有天地以爲之體必資陰陽以爲之用有陰陽以爲之用然後三光之象垂三光之象垂後後有盈虧之理月有盈虧之理然後四時之序成故取象之序如此】

天地嚴凝之气始於西南而盛於西北此天地之尊嚴气也此天地之義气也天地溫厚之气始於東北而盛於東南此天地之盛徳气也此天地之仁气也主人者尊賔故坐賔於西北而坐介於西南以輔賔賔者接人以義者也故坐於西北主人者接人以仁以徳厚者也故坐於東南而坐僎於東北以輔主人也仁義接賔主有事俎豆有數曰聖聖立而將之以敬曰禮禮以體長幼曰徳徳也者得於身也故曰古之學術道者以得身也是故聖人務焉

主人者厚其飲食之禮仁之道也爲賔者謹其進退之節義之道也求諸天地之气以定其主賔之位至於俎豆亦莫不有當然之數焉聖通明也謂禮義所在通貫而顯明也敬其天理之節體夫人倫之序所得者皆吾身之實理也孔子觀於鄕而知王道之易易謂其足以正身而安國也聖人務焉豈無意哉○浩齋曰天下之禮義無所不通而器數皆有合於自然者聖之謂也無所不通無所不敬禮之所由制也禮之行不在乎他在吾長幼之分而已性之徳也禮得於身之謂徳由學而後得於身則與先得於人心之同然者亦無異矣故曰古之學術道者將以得身也【嚴陵方氏曰二气運於五行而五行以水爲本以陰而凝凝則爲嚴以陽而溫溫則爲厚則嚴凝者陰之气也陰生於午而終於子故嚴凝之气始於西南而盛於西北溫厚者陽之气也陽生於子而終於午故溫厚之气始於東北而盛於東南秋斂冬藏之義也故嚴凝爲義春作夏長仁也故溫厚爲仁介僎者所以輔賔主而接人者也接人則爲賔主之先故坐於陰陽所始之地賔主則坐於陰陽之盛地焉坐賔黨於陰之地以賔者接人以義故也坐主黨於陽之地以主人者接人以仁故也主人必三揖仁之至也賔必三讓義之盡也旣曰接人以仁又曰以徳厚者蓋謂盛徳溫厚也以接人以仁爲盛徳溫厚則接人以義爲嚴凝尊嚴可知矣賔主之際其精至於仁義相接其粗見於俎豆有數非夫知禮之情者莫之能與故曰聖也聖之事旣立然非將之以敬則亦怠而廢禮矣故曰聖立而將之敬曰禮禮者天地有序長幼有序然後各得其體故曰禮以體長幼曰徳各得其體豈他求哉故曰徳也者得於身也然禮之所體固不止乎長幼而此止以是爲言者以鄕飲酒之禮主於序齒故也道在於我故學術道者以得身以鄕飲酒制之以道故必以道言之也】

祭薦祭酒敬禮也嚌肺嘗禮也啐酒成禮也於席末言是席之正非專爲飲食也爲行禮也此所以貴禮而賤財也卒觶致實於西階上言是席之上非專爲飲食也此先禮而後財之義也先禮而後財則民作敬讓而不爭矣

防曰祭薦者主人獻賔賔卽席祭所薦脯醢也祭酒者賔旣祭薦又祭酒也此是賔敬重主人之禮也賔旣祭酒之後興取俎上之肺嚌齒之所以嘗主人之禮也啐謂飲主人酒而入口所以成主人之禮也席末席西頭也按儀禮祭薦祭酒嚌肺皆在席之中惟啐酒在席末又嚌肺在前祭酒在後此先云祭酒者嚌是嘗嚌之名祭酒是未飲之稱故祭酒與酒薦相連表其敬禮之事敬主人之物故祭薦祭酒嚌肺皆在席中碎酒入於己故在席末於席上者是貴禮於席末碎酒是賤財也啐才始入口猶在席末卒觶則盡爵故逺在西階上云卒觶者論其將欲卒觶之事致實則論其盡酒之體酒爲觴中之實今致盡此實也○呂氏曰敬禮也食財也人之所以爭者無禮而志於財也如知貴禮而賤財先禮而後財之義則敬讓行矣【石林葉氏曰碎酒於席末旣爲賤財則祭脯醢以敬禮嚌肺以嘗禮皆居席之正是爲貴禮也賔辭於西堦上旣爲後財則羞出東房洗當東榮𨿽非席之上猶爲先禮也蓋鄕飲酒之禮非專爲飲食而已其啐爵也其卒觶也皆避其席亦所以防酒禍也貴禮而先之則民敬順賤財而後之則無酒禍而民不爭聖人所務蓋如此也】

鄕飲酒之禮六十者坐五十者立侍以聽政役所以明尊長也六十者三豆七十者四豆八十者五豆九十者六豆所以明養老也民知尊長養老而後乃能入孝弟民入孝弟出尊長養老而後成教成教而後國可安也君子之所謂孝者非家至而日見之也合諸鄕射教之鄕飲酒之禮而孝弟之行立矣

坐者坐於堂上立者立於堂下豆當從偶數此但十年而加一豆非正禮也舊說此是黨正屬民飲酒正齒位之禮非賔興賢能之禮也【嚴陵方氏曰六十者坐則七十以上亦坐可知五十者立則四十以下亦立可知聽政者聽上之人有所正也聽役者聽上之人有所使也必五十以下則立六十以上則坐蓋五十曰艾艾則服官政之時固宜立侍以聽政役六十曰耆耆則指使之時固宜坐以加政役於人也尊卑在儀養老在物故坐立之不同所以明尊長豆數之不一所以明養老也惟六十非肉不飽故六十以上始有豆數也前言爼豆有數而此不及爼者以爼大而豆小由其禮之小故止舉器之小者以明之也民知尊長則能入弟矣知養老則能入孝矣民入而孝弟於其家出而尊長養老於其國則其教豈有虧乎故曰而後成教教旣成矣而國豈有危疑之禍乎故曰而後國可安也之禮也特行之於一學而已固非家至也然教之所及乃與家至不異特行之於一時而已固非日見也然教之所形乃與日見不殊亦由制之以道而已射義曰卿大夫士之射也必先行飲酒之禮故言合諸鄕射也】

孔子曰吾觀於鄕而知王道之易易也主人親速賔及介而眾賔自從之至於門外主人拜賔及介而眾賔自入貴賤之義別矣三揖至於階三讓以賔升拜至獻酬辭讓之節繁及介省矣至於眾賔升受坐祭立飲不酢而降隆殺之義辧矣

疏曰主人旣拜其來至又酌酒獻賔賔酢主人主人又酌而自飲以酬賔介酢主人則止主人不酢介是及介省矣主人獻眾賔於西階二受爵坐祭立飲不酢主人而降於賔禮隆眾賔禮殺是隆殺之義別矣○方氏曰主酌賔爲獻賔答主主又答賔爲酬是禮也三賔則備之至於介則省酬焉至於眾賔則又省酢矣升受坐祭立飲者其升而受爵者惟祭酒則坐飲酒則立也蓋飲酒所以養老以其卑不敢坐而當其養故也此所以殺於三賔【藍田呂氏曰禮之所尊尊其義也其文則擯相習之其義則君子知之修其文達其義然後可以化民成俗也貴賤明降殺辧和樂而不流弟長而無遺安燕而不亂此五者皆見於飲酒之禮而可以化民成俗也故曰吾觀於鄕而知王道之易易也易謂易行易易者甚言其易也禮主乎別節文𨿽繁而不可亂也因親疎長幼貴賤之等差以爲屈伸隆殺之節文明辧宻察然後盡乎制禮之意矣尊無二上非獨爲君臣言之國之所尊君也𨿽諸父不能抗之家之所尊父也𨿽母不能抗之羣居五人長者必異席則羣居亦有尊也喪祭燕飲皆有賔有眾賔矣則賔亦有尊也故飲酒之禮賔介與眾賔送迎之節有等此所以別貴賤也賔介與眾賔異矣三揖三讓拜至獻酬辭讓之節則賔與介又有等矣故介之升也不三揖三讓不拜洗主人不之阼階拜送不嚌肺不啐酒不告防不自酌酢授主人爵主人不舉酬省於賔可知矣及眾賔則升受坐祭立飲不酢其拜受者眾賔之長三人余則不拜省於介可知矣於一等之中寢又省焉此所以辧隆殺也】

工入升歌三終主人獻之笙入三終主人獻之間歌三終合樂三終工告樂備遂出一人揚觶乃立司正焉知其能和樂而不流也

工入而升堂歌鹿鳴四牡皇皇者華每一篇而一終三篇終則主人酌以獻工焉吹笙者入於堂下奏南陔白華華黍亦每一篇而一終三篇終則主人亦酌以獻之也間者代也笙與歌皆畢則堂上與堂下更代而作堂上先歌魚麗則堂下笙由庚此爲一終次則堂上歌南有嘉魚則堂下笙崇丘此爲二終又其次堂上歌南山有臺則堂下笙由儀爲三終也合樂三終者謂堂上下歌笙及笙並作也工歌闗雎則笙吹鵲巢合之工歌葛覃則笙吹采蘩合之工歌捲耳則笙吹采蘋合之如此皆竟工以樂備告樂正樂正告於賔而遂出蓋樂正自此不復升堂矣故云遂出也一人者主人之吏也此人舉觶之後主人使相禮者一人爲司正恐旅酬時有懈惰失節者以董正之也如此則𨿽和樂而不至於流放矣【朱子曰今按鹿鳴卽謂今日燕飲之事所以導達主人之誠意而美嘉賔之徳也四牡言其去家而仕於朝辭親而從王事於此乎始也皇皇者華言其將爲君使而賦政於外也學記曰宵雅肄三官其始也正謂此也蓋此三詩先王所制以爲燕飲之樂用之鄕人用之邦國各取其象而歌之也合樂謂歌樂眾聲俱作堂上有歌瑟堂下有笙磬合奏此詩也】

賔酬主人主人酬介介酬眾賔少長以齒終於沃洗者焉知其能弟長而無遺矣

浩齋曰前言介之無酬眾賔之無酢者蓋未歌之時也此言賔酬主人主人酬介介酬眾賔者旣歌之後行旅酬之時也沃洗者滌濯之人也𨿽至賤旅酬之際猶言齒焉則貴者可知矣自貴及賤無不序齒此所以知其能弟長而無遺矣【朱子曰弟長而無遺弟悌也敬順之意言能使少者皆承順以事長者而無所遺棄也】

降說屨升坐修爵無數飲酒之節朝不廢朝莫不廢夕賔出主人拜送節文終遂焉知其能安燕而不亂也浩齋曰前此皆立而行禮未徹爼故未說屨至此徹爼之後乃說屨升坐而坐燕也修舉也修爵無數無算爵是也凡治事者朝以聽政而鄕飲聽政罷方行是朝不廢朝也夕以修令而鄕飲禮畢猶可以治私事是莫不廢夕也若黨正飲酒一國若狂則無不醉矣節文終遂者終竟也遂猶申也言𨿽禮畢主人猶送以拜賔節文之禮終申遂而無所缺則知其安於燕樂而不至於亂矣【馬氏曰降說屨升坐修爵無數宜其醉矣然猶不廢朝夕之聽事賔出主人拜送如拜至禮焉蓋自始以至終皆有節文終遂焉此之謂安燕而不亂也】

貴賤明隆殺辧和樂而不流弟長而無遺安燕而不亂此五行者足以正身安國矣彼國安而天下安故曰吾觀於鄕而知王道之易易也

總結上文五事之目【嚴陵方氏曰五行行之於一身則身正而無邪施之於一國則國安而無危故曰足以正身安國以天下之本在國故曰彼國安而天下安天下安則王道成矣】

鄕飲酒之義立賔以象天立主以象地設介僎以象日月立三賔以象三光古之制禮也經之以天地紀之以日月參之以三光政教之本也

浩齋曰飲酒之禮莫先於賔主立賔象天立主象地禮之經也其次立介僎以輔之者紀也其次立三賔以陪之者參也政教之立必有經有紀有參然後可行故飲酒之禮必有賔主介僎三賔然後可行故曰政教之本也前言介僎陰陽此言象日月者前章言气故以陰陽象之此章言體故以日月象之也僎在東北象日出也介在西南象月出也以三光爲三大辰正義按昭公十七年有星孛於大辰公羊曰大辰者大火也伐爲大辰北辰亦爲大辰爾雅房心尾大火謂之大辰北極謂之北辰大火與伐天所以示民時早晚天下之所取正是亦政教所出也【馬氏曰上極乎性命之妙下盡乎物理之防然後能制禮也言古之制禮者必古之聖人也經之以天地經大而緯小紀之以日月紀小而綱大經之以天地則知日月爲緯紀之以日月則知天地爲綱有經有緯有紀有綱天地之道備矣參之以三光言參於經紀之間○藍田呂氏曰此至篇末申言鄕飲酒之禮又有所法象前文有所未盡者皆再明之】

烹狗於東方祖陽气之發於東方也洗之在阼其水在洗東祖天地之左海也

方氏曰海有四正言東者取夫水之所歸也水位居坎而其流歸東者由其生於天一行於地中故也天傾西北而不足故水之源自此而生地缺東南而不滿故水之流順此而行天之所傾地之所缺則其形下矣而善下者水之性也故其理如此然則水位居北者本天位也其流歸東者因地勢也南與北合水位居北而流不歸南者蓋東方之徳木木則水之所生南方之徳火火則水之所勝生之爲利勝之爲害而善利者水之徳也故趨其所生焉○浩齋曰烹狗以養賔陽气以養萬物故祖而法之烹於東方焉海水之委也天地之間海居於東東則左也故洗之在阼其水在洗東有左海之義焉天地之位南前而北後故後東爲左【嚴陵方氏曰凡植物皆地產足以養人之陰凡動物皆天產足以養人之陽天產不特狗也而特烹狗以祖陽气者蓋陽之辰窮於戌而爲陽之至故辰在戌而屬狗則狗者至陽之畜也東方者得陽之中烹至陽之畜於陽中之方又得其宜矣水則盛之於罍者蓋酌之於罍而滌之於洗故其水在洗東洗旣在東水又在洗之東者凡以祖天地之左海也左亦東也以方言之則曰東以體言之則曰左】

尊有酒教民不忘本也

古之世無酒以水行禮故後世因謂水爲酒不忘本者思禮之所由起也

賔必南鄕東方者春春之爲言蠢也產萬物者聖也南方者夏夏之爲言假也養之長之假之仁也西方者秋秋之爲言愁也愁之以時察守義者也北方者冬冬之爲言中也中者藏也是以天子之立也左聖鄕仁右義偕藏也

蠢者物生動之貌天地大徳曰生聖人徳合天地故曰產萬物者聖也假大也揫斂縮之貌察猶察察嚴肅之意揫之以時察言揫斂之以秋時嚴肅之气也物之藏必自外而入內故曰中者藏也天子南面而立則左東右西南前北後也【長樂陳氏曰萬物之於春莫不生此春所以爲蠢也然則物之生也其來固有自焉易曰帝出乎震則帝者天之神也震者聖神之妙也此產萬物所以爲聖也萬物相見於離則物於是乎茂矣假者盛大之意蓋萬物之於夏莫不茂盛也故生之以爲養增之以爲長養則盛長則多此夏之時所以爲假也萬物之於四時也生於春長於夏衰於秋老於冬而至於秋則慘而不舒者物之情也詩曰秋日萋萋百卉具腓此秋之所以爲揫也中在內能隠而不能顯此中之所以爲藏也天子之立也將以向時而接天下者也而以四時言之以左爲仁右爲義向左仁背右義非以夫用天之理者足以治人故耶】

介必東鄕介賔主也主人必居東方東方者春春之爲言蠢也產萬物者也主人者造之產萬物者也月者三日則成魄三月則成時是以禮有三讓建國必立三卿三賔者政教之本禮之大參也

張子曰坐有四位者禮不主於敬主欲以尊賢若賔主相對則是禮主於敬主矣故其位賔主不相對坐介僎於其間以見賔賢之義因而說四時之坐皆有義其實欲明其尊賢○呂氏曰天子南靣而立而坐賔亦南鄕者尊賔之至也介間也坐賔主之間所以間之也○方氏曰飲食之養則主人之所造也而有產萬物之象所以居東【嚴陵方氏曰介必東鄕介賔主也據此則靣東北明矣然則主人靣西北賔靣東南撰靣西南皆可知主人者造之若客受成而已以月三日而成魄是以禮有三讓以三月而成時是以建國必立三卿書曰卿士惟月此之謂也再言三賔者政教之本嫌三賔獨非政教之本也】

禮記大全卷二十九

欽定四庫全書

禮記大全卷三十

明胡廣等撰

射義第四十六

疏曰系辭云木爲弧剡木爲矢又世本云揮作弓夷牟作矢注云二人黃帝臣書云侯以明之夏殷無文周則具矣【藍田呂氏曰射義言射者男子之所有事者也天下無事則用之於禮義故有大射鄕射之禮所以習容習藝觀徳而選士天下有事則用之於戰勝故主皮呈力所以禦侮克敵也】

古者諸侯之射也必先行燕禮卿大夫士之射也必先行鄕飲酒之禮故燕禮者所以明君臣之義也鄕飲酒之禮者所以明長防之序也

呂氏曰諸侯之射大射也卿大夫士之射鄕射也射者男子之事必飾之以禮樂者所以養人之徳使之周旋中禮也蓋燕與鄕飲因燕以娛賔不可以無禮故有大射鄕射之禮禮不可以無義故明君臣之義與長防之序焉【嚴陵方氏曰必先行禮而後習射者則射非主皮以禮爲先爾○馬氏曰燕與鄕飲則有恩明君臣與長防則有義有恩有義然後以射而觀其徳行此人所以樂爲之也】

故射者進退周還必中禮內志正外體直然後持弓矢審固持弓矢審固然後可以言中【去聲】此可以觀徳行矣呂氏曰禮射者必先比耦故一耦皆有上射下射皆執弓而挾矢其進也當階及階當物及物皆揖其退也亦如之其行有左右其升降有先後其射皆拾發其取矢於福也始進揖當楅揖取矢揖旣搢挾揖退與將進者揖其取矢也有橫弓郤手兼弣順羽拾取之節焉卒射而飲勝者決遂執張弓不勝者襲說決拾加弛弓升飲相揖如初則進退周旋必中禮可見矣夫先王制禮豈苟爲繁文末節使人難行哉亦曰以善養人而已蓋君子之於天下必無所不中節然後成徳必力行而後有功其四肢欲安佚也苟恭敬之心不勝則怠惰傲慢之气生動容周旋不能中乎節體𨿽佚而心亦爲之不安安其所不安則手足不知其所措故放辟邪侈逾分犯上將無所不至天下之亂自此始矣聖人憂之故常謹於繁文末節以養人於無所事之時使其習之而不憚煩則不遜之行亦無自而作至於久而安之則非禮不行無所往而非義矣君子敬以直內義以方外所存乎內者敬則所以形乎外者莊矣內外交修則發乎事者中矣射一藝也容比於禮節比於樂發而不失正鵠是必有樂於義理久於敬恭用志不分之心然後可以得之則其所以得之者其爲徳可知矣【嚴陵方氏曰進退者升降之節周還者揖讓之容能中禮者以其先行禮故也內志正然後持弓矢審外體直然後持弓矢固惟固也故其力能至惟審也故其巧能中義內也貌外也合內志外體言之故止曰觀徳行而已及其下文合天子諸侯言之故必曰觀盛徳焉】

其節天子以騶虞爲節諸侯以貍首爲節卿大夫以采蘋爲節士以采蘩爲節騶虞者樂官備也貍首者樂會時也采蘋者樂循法也采蘩者樂不失職也是故天子以備官爲節諸侯以時會天子爲節卿大夫以循法爲節士以不失職爲節故明乎其節之志以不失其事則功成而徳行立徳行立則無亂之禍矣功成則國安故曰射者所以觀盛徳也

節者歌詩以爲矢之節度也一終爲一節周禮射人云騶虞九節貍首七節采蘋采蘩皆五節尊卑之節𨿽多少不同而四節以盡乘矢則同如騶虞九節則先歌五節以聴餘四節則發四矢也七節者三節先以聴五節者一節先以聴也四詩惟貍首亡騶廐官虞山澤之官此二職皆不乏人則官備可知○呂氏曰彼茁者葭則艸木遂其生矣一發五豝則鳥獸蕃息矣吁嗟乎騶虞者所以歸功於二官也天子之射以是爲節者言天子繼天當推天地好生之徳以育萬物此所以樂官備也貍首詩亡記有原壤所歌及此篇所引曽孫侯氏疑皆貍首詩也貍首田之所獲物之至薄者也君子相防不以微薄廢禮諸侯以燕射防其士大夫物薄誠至君臣相與習禮而結歡奉天子而修朝事故諸侯之射以是爲節所以樂防時也采蘋之詩言大夫之妻能循在家姆教之法度乃可承先祖共祭祀猶卿大夫已命能循其未仕所學先王之法乃可以與國政矣故卿大夫之射以是爲節所以樂循法也采蘩之詩言夫人不失職蓋夫人無外事祭祀乃其職也惟敬以從事是爲不失職士之事君何以異此故士之射以此爲節者所以樂不失職也【馬氏曰騶虞爲節以至不失職爲節所謂其節比於樂也蓋天子所貴者徳教而已官備則徳教有以行故以騶虞之九爲節以其朝廷旣正而官備也諸侯樂其時會之事則功成於一國至於大夫明乎此則功成於其家士明乎此則功成於其身此所以徳行立而無亂之禍矣然騶虞一國之風而爲節於天子采蘩諸侯夫人之詩而爲節於士何也孟子曰說詩者不以文害辭不以辭害意則取詩者不以迹害理矣】

是故古者天子以射選諸侯卿大夫士射者男子之事也因而飾之以禮樂也故事之盡禮樂而可數【朔】爲以立徳行者莫若射故聖王務焉

疏曰諸侯𨿽繼世而立卿大夫有功乃升非專以射而選也但旣爲諸侯卿大夫又考其徳行更以射辧其材藝之髙下非謂直以射選始用之也射者男子之事謂生有懸弧之義也【嚴陵方氏曰天子大射則共虎侯熊侯豹侯虎侯則天子所自射也熊侯則助祭諸侯所射也豹侯則卿大夫士所射也射之中否足以觀人之賢不肖故天子以之選人焉以之選人而天子亦自射者以身率之也或先行燕禮或先行鄕飲酒之禮所謂飾之以禮也或以騶虞爲節或以貍首爲節所謂飾之以樂也】

是故古者天子之制諸侯嵗獻貢士於天子天子試之於射宮其容體比於禮其節比於樂而中多者得與於祭其容體不比於禮其節不比於樂而中少者不得與於祭數與於祭而君有慶數不與於祭而君有讓數有慶而益地數有讓則削地故曰射者射爲諸侯也是以諸侯君臣盡志於射以習禮樂夫君臣習禮樂而以流亡者未之有也

鄭氏曰三嵗而貢士舊說大國三人次國二人小國一人○疏曰書傳云古者諸侯之於天子也三年一貢士一適謂之好徳再適謂之賢賢三適謂之有功一不適謂之過再不適謂之傲三不適謂之誣【嚴陵方氏曰助祭者助天子行禮樂之事也故射中多者然後得與於祭焉其容體比於禮卽進退周旋必中禮也其節比於樂卽以采蘩爲節也比謂與禮樂相比而不失必曰比於禮樂而後曰中多則知不比於禮樂而偶中者亦不可以言中矣故孔子言射不主皮以至投壺而比投不釋者以是而已射者士也貢士者諸侯也或中或否𨿽在士而有慶有讓則在諸侯焉故曰射者射爲諸侯也○石林葉氏曰貢士而擇之助祭者所以示敬而不敢專爵祿也】

故詩曰曽孫侯氏四正具舉大夫君子凡以庶士小大莫處禦於君所以燕以射則燕則譽言君臣相與盡志於射以習禮樂則安則譽也是以天子制之而諸侯務焉此天子之所以養諸侯而兵不用諸侯自爲正之具也

曽孫侯氏者諸侯推本始封之君故以曽孫言如左傳曽孫蒯聵之類是也四正謂舉正爵以獻賔獻君獻卿獻大夫凡四也具皆也此四獻皆畢然後射此時大夫君子下及眾士無問大小之官無有處其職司而不來者皆禦侍於君所也以燕以射言先行燕禮而後射也則燕則譽者燕安也言君臣上下以射而習禮樂則安樂而有名譽也天子養諸侯以禮樂則無所事徵討矣而此藝者又諸侯所以自爲正身安國之具也舊說曽孫侯氏以下八句貍首篇文【藍田呂氏曰國家閒暇諸侯與其卿大夫盡志於射以習禮樂是諸侯以禮樂養其羣臣也諸侯貢士於天子天子試之以射以中選之多寡爲諸侯之賞罰則諸侯皆勉習禮樂以事天子是天子以禮樂養諸侯也諸侯養其羣臣至於則安則譽則無流亡之禍矣天子養其諸侯至於則安則譽則兵不用矣此所以天子制之而諸侯務焉者也】

孔子射於矍【攫】相【去聲】之圃蓋觀者如堵墻射至於司馬使子路執弓矢出延射曰賁【奮】軍之將亡國之大夫與【去聲】爲人後者不入其餘皆入蓋去者半入者半

矍相地名如堵墻言圍繞而觀者眾也鄕飲之禮將旅酬使相者一人爲司正至將射則轉司正爲司馬故云射至於司馬也延進也誓眾選賢而進其來觀欲射之人也賁與僨同覆敗也亡國亡其君之國也與爲人後言人有死而無子者則宗族旣爲之立後矣此人復求爲之後也賁軍之將無勇亡國之臣不忠求爲人後者忘親而貪利此三等人皆在所當棄故不使之入其餘則皆可與之進也

又使公罔之裘序防揚觶而語公罔之裘揚觶而語曰防壯孝弟耆耋好禮不從流俗修身以俟死者【句】不【否句】在此位也蓋去者半處者半

公罔姓裘名之語助也序姓防名也揚舉也射畢則使主人之贊者二人舉觶於賔與大夫儀禮云古者於旅也語故裘舉觶曰防壯而盡孝弟之道老耄而守好禮之心不與流俗同其頽靡而守死善道者不言今此眾人之中有如此樣人否當在此賔位也於是先時之入者又半去矣

序防又揚觶而語曰好學不倦好禮不變旄【耄】期稱道不亂者【句】不【句】在此位也蓋防【僅】有存者

八十九十曰旄百年曰期年𨿽髙而言道無所違誤故云稱道不亂也防有存者蓋去者多而畱者寡矣子路之延射直指惡者而斥之則無此惡者自入裘防之揚觶但舉善者而畱之則非其人者自退裘之言尙疏防之言則愈宻矣【馬氏曰觀者如堵墻以言其眾庶也揚觶而語以言其詢眾庶也敗軍之將亡國之大夫不入蓋謀人之兵師敗則死之謀人之邦邑危則亡之二者可以死而不死則非忠捨己之親而與爲人之後者則非孝也去與入半以言其圃之外者去與處半以言其圃之內者而防者僅也蓋公罔之裘語之以略序防語之以詳略故責之以輕而處者半詳故責之以重而存者少則防壯孝弟耆耋好禮不從流俗修身以俟死者所謂序賔以不侮也好學不倦好禮不變旄期稱道不亂者所謂序賔以賢也蓋防壯孝弟言其善始好學不倦言其善終耆耋好禮則未至於道旄期稱道則不止於禮不從流俗者不從於外而已好禮不變則不變於內此其輕重之別也】

射之爲言者繹也或曰捨【去聲】也繹者各繹已之志也故心平體正持弓矢審固持弓矢審固則射中矣故曰爲人父者以爲父鵠【工毒反】爲人子者以爲子鵠爲人君者以爲君鵠爲人臣者以爲臣鵠故射者各射己之鵠故天子之大射謂之射侯射侯者射爲諸侯也射中則得爲諸侯射不中則不得爲諸侯

繹己之志者各尋其理之所在也射己之鵠者各中其道之當然也捨止也道之所止如君止於仁父止於慈之類○鄭氏曰得爲諸侯謂有慶也不得爲諸侯謂有讓也又司裘注云侯者其所射也以虎熊豹麋之皮飾其側又方制之以爲凖謂之鵠著於侯中謂之鵠者取名於鳱鵠鳱鵠小鳥難中是以中之爲雋○呂氏曰張皮侯而棲鵠方制之置侯之中以爲的者也【嚴陵方氏曰各繹己之志者若爲人子爲人臣各繹己之志於其鵠也前言內志正外體直而此言心平體正者皆互言之爾鵠一也而有父子君臣之異名何也各隨其所志以爲之鵠爲人父者所志在於爲父故以所射之鵠爲父鵠言射中其鵠乃可以爲人父故也所謂子也君也臣也亦若是而已夫是之謂各繹己志也射者不特君臣父子而此止以是爲言者內則父子外則君臣人之大倫故也大射者擇士之射也擇士以助祭禮之大者莫如祭故以大言之自卿大夫而下皆俾之射然止以射俟爲言者蓋人臣之貴莫貴於諸侯以見𨿽至貴者亦由射而得之也○藍田呂氏曰射中則得爲諸侯射不中則不得爲諸侯是以謂之射侯也○朱子曰射中得爲諸侯不中則不得爲諸侯此等語皆難信書謂庶頑防說侯以明之然中間若有羿之能又如何以此分別恐大意略以射審定非專以此去取也】

天子將祭必先習射於澤澤者所以擇士也已射於澤而後射於射宮射中者得與於祭不中者不得與於祭不得與於祭者有讓削以地得與於祭者有慶益以地進爵絀地是也

澤宮名其所在未詳疏云於寛閒之處近水澤而爲之射宮卽學宮也進爵絀地者疏云進則爵輕於地故先進爵而後益以地也退則地輕於爵故先削地而後絀爵也【嚴陵方氏曰言澤則知其在野言宮則知其在國先習於澤而後射於宮射事有漸故也削地益地謂所貢士之諸侯也所謂慶讓者不特在地亦有在於爵焉故總言進爵絀地也於讓曰絀地知慶之爲孟地也長樂陳氏曰先射於澤宮以擇士而習之而射宮則在廟是己能者陟否者黜此祭之所以爲有射也】

故男子生桑弧蓬矢六以射【石】天地四方天地四方者男子之所有事也故必先有志於其所有事然後敢用谷也飯【上聲】食【嗣】之謂也

宇宙內事皆已分內事此男子之志也人臣所以先盡職事而後敢食君之祿者正以始生之時先射天地四方而後使其母食之也故曰飯食之謂也飯食食子也【藍田呂氏曰天地之性人爲貴也人之類男子爲貴也其配則天也陽也幹也可以服人而不可以服於人者也故天地四方之大皆吾之所當有事也不能則幾於非男子也故於其始生所以用桑弧蓬矢六以射天地四方也士無事而食不可也故君子寧功浮於食不使食浮於功有事於天地四方而後敢用谷則功浮於食無愧於食是亦男子之事也故因射義及之】

射者仁之道也求正諸己巳正而後發發而不中則不怨勝己者反求諸己而已矣

爲仁由己射之中否亦由己非他人所能與也故不怨勝己者而惟反求諸其身

孔子曰君子無所爭必也射乎揖讓而升下而飲其爭也君子

朱子曰揖讓而升者大射之禮耦進三揖而後升堂也下而飲謂射畢揖降以俟眾耦皆降勝者乃揖不勝者升取觶立飲也言君子恭遜不與人爭惟於射而後有爭然其爭也雍容揖遜乃如此則其爭也君子而非若小人之爭矣○今按揖讓而升未射時也下而復升以飲則射畢矣揖讓而升下五字當依鄭注爲句【藍田呂氏曰仁者之道不怨天不尢人行有不至反求諸己而已蓋以仁爲己任無待於外也射者求中有似於此故曰射者仁之道也射者正已而後發發而不中知反求諸己而不怨勝己者知所以中不中莫不在於己非人之罪也至於愛人不親治人不治禮人不答則反尢諸人蓋不以爲己任不知其類者也君子無所不用其學故於射也得反己之道焉爭者爭勝負也君子之於天下也所以與人交際辭讓而已爵位相先患難相死道途不爭險易之利冬夏不爭陰陽之和則無所事於爭矣而獨於射也求中是以勝負爭也然射禮勝飲不勝所以爭中者爭辭乎飲也】

孔子曰射者何以射何以聴循聲而而不失正鵠者其惟賢者乎若夫不肖之人則彼將安能以中詩云彼有的以祈爾爵祈求也求中以辭爵也酒者所以養老也所以養病也求中以辭爵者辭養也

郊特牲孔子曰射之以樂也何以聴何以射謂射者何以能不失射之容節而又能聴樂之音節乎何以能聴樂之音節而使射之容與樂之節相應乎言其難而美之也循聲而謂射者依循樂聲而矢也畫布曰正棲皮曰鵠賢者持弓矢審固故能中的不肖者不能也詩小雅賔之初筵猶射也爵謂罰酒之爵中則免於罰故云求中以辭爵也酒所以養老病今求免於爵者以己非老者病者不敢當其養禮耳此讓道也【長樂陳氏曰鵠之爲物逺舉而難中射以及遠中鵠爲善故正鵠欲其不失所以爲賢也禮樂由賢者出故持弓矢審固可以言中若不肖之人事勇力忘禮樂安能中哉此先何以射而後何以聴主禮而言也郊特牲先何以聴而後何以射主樂而言也○藍田呂氏曰詩云彼有的以祈爾爵求中以辭爵則所以爭者乃所以辭也又曰射𨿽一藝而可以分賢不肖者以此】

燕義第四十七

此明君臣燕飲之義【長樂陳氏曰先王之爲聘所以致親也而親親之心無所不用則燕之之禮不得而廢焉近自乎九族同姓與夫兄弟朋友之親而遠至乎諸侯君臣與夫蠻貊夷狄之邦莫不有恩以見其愛莫不有愛以盡其禮故禮行而人說而天下服者此乃古之所以爲燕也】

古者周天子之官有庶子官庶子官職諸侯卿大夫士之庶子之卒【取內反】掌其戒令與其教治別其等正其位國有大事則率國子而致於大子惟所用之若有甲兵之事則授之以車甲合其卒【子忽反】伍置其有司以軍法治之司馬弗正【徵】凡國之政事國子存遊卒使之修徳學道春合諸學秋合諸射以考其藝而進退之

庶子卽夏官諸子職也下大夫二人掌其戒令以下皆周禮文卒讀爲倅副貳也此官專主諸侯以下眾庶之子副倅於父之事戒令謂任之徵役也教治謂修徳學道也別其等者分別其貴賤也此屬皆未命以父之爵爲上下也正其位者朝廷之位尙爵學校之位尙齒也大事謂大祭祀大喪紀大賔客大燕享之類也惟所用之惟太子之所役使也百人爲卒五人爲伍有司統領卒伍者也司馬弗徵者以其統屬於太子故司馬不得而徵役之也凡國之政事非上文所言大事也遊卒倅之未仕者也此旣小事乃民庶所爲不使國子之未仕者爲之蓋欲存之使修徳學道以成其材也故春則合聚之於大學秋則合聚之於射宮考藝而爲之進退焉○疏曰庶者眾也適子眾多故總謂之庶子非適子庶弟而稱庶子也必知適子者以其倅是副貳於父之言○呂氏曰燕禮有主人升自西階獻庶子阼階之上又宵則執燭於阼階上故此篇因陳庶子官之所掌且明所以建官之義也【馬氏曰燕義之設始於公族而公族之正始於庶子官記者之言燕義必先述其燕與鄕飲之禮凡以本其始而已司馬治之則處之以義司馬弗徵則優之以恩春合諸學而教之以文所以順陽秋合諸射而教之以武所以順陰○盱江李氏曰王者之師其備矣乎非直興於閭裏抑又取於世族彼以父祖貴富冝有報上之心而況學習徳行道藝孰不知忠孝之美佐之以金革則與夫干賞蹈利傭徒鬻賣者蓋有間矣且太子將爲君國子將爲臣君臣之分未定而恩義固已接矣則今日之防卒未必不爲嗣王之將帥也轡長馭逺有如是哉】

諸侯燕禮之義君立阼階之東南南鄕爾卿【句】大夫皆少進【句】定位也君席阼階之上居主位也君獨升立席上西面特立莫敢適之義也

爾與邇同南鄕爾卿句絕大夫皆少進句絕少進稍前也定位者定諸臣之位也適讀爲敵自此以下皆記者舉儀禮正文而釋其義也【長樂陳氏曰爾之者以示其相親而無嫌於防也定位則小卿次上卿大夫次小卿士庶子以次就位是也阼階之上所以爲主位而君席之所居者也西者作成之地也面乎西則其地乃東矣而東者造始之方也能造始則有君之道能作成則有臣之徳是諸侯者屈之而爲臣伸之而爲君夫卿大夫豈其偶者耶此所以西面獨立而無敢敵者也】

設賔主飲酒之禮也使宰夫爲獻主臣莫敢與君亢禮也不以公卿爲賔而以大夫爲賔爲疑也明嫌之義也賔入中庭君降一等而揖之禮之也

獻主代主人舉爵獻賔也君尊臣不敢抗行賔主之禮宰夫主膳食之官也卑故抗禮無嫌記曰與卿燕則大夫爲賔謂與本國之臣燕則然若鄰國之臣則以上介爲賔也公孤也上公之國得置孤一人公卿之尊次於君復以之爲賔則疑於尊卑無辧且嫌於偪上也大夫位卑𨿽暫尊之爲賔無所嫌疑也○方氏曰旣曰爲疑而又曰明嫌者蓋疑未至於嫌特明嫌之義而已【長樂陳氏曰位不辧則名不正等不別則分不明故膳夫者國之膳食之司也使之爲獻主而不以君言君爲主而大夫爲賔則禮相敵而有所亢矣大夫者知足以帥人者也使之爲賔而不以卿言卿爲賔而主之者在君則體相親而有所疑矣疑爲其近君也亢爲其不臣也易曰君子以辧上下定民志記亦曰禮所以別嫌明微此膳夫爲獻主而大夫爲賔之意也】

君舉旅於賔及君所賜爵皆降再拜稽首升成拜明臣禮也君答拜之禮無不答明君上之禮也臣下竭力盡能以立功於國君必報之以爵祿故臣下皆務竭力盡能以立功是以國安而君寧禮無不答言上之不虛取於下也上必明正道以道民民道之而有功然後取其什一故上用足而下不匱也是以上下和親而不相怨也和寧禮之用也此君臣上下之大義也故曰燕禮者所以明君臣之義也

先是宰夫代主人行爵酬賔之後君命下大夫二人媵爵公取此媵爵以酬賔賔以旅酬於西階上旅序也以次序勸卿大夫飲酒也此之謂君舉旅於賔也君所賜爵則特賜臣下之爵也此二者賔皆降西階下再拜稽首公命小臣辭則賔升而成拜謂復再拜稽首也先時以君辭之於禮未成故云成拜也○楊氏曰按公取媵爵以酬賔此別是一禮與尋常酬賔不同此所謂公爲賔舉旅也燕禮君使宰夫爲獻主以臣莫敢與君抗禮也今君舉觶於西階之上以酬賔可乎蓋君臣之際其分甚嚴其情甚親使宰夫爲獻主所以嚴君臣之分今舉觶以酬賔賔西階下拜小臣辭升成拜公奠觶答再拜公卒觶賔下拜公答再拜略去勢分極其謙卑所以通君臣之情也注云不言君酬於西階上及君反位尊君空其文也此又所以嚴君臣之分也【嚴陵方氏曰舉旅卽下言舉旅行酬也旅序也舉爵以序行酬酢之禮也鄕飲酒禮亦謂之相旅卽中庸所謂旅酬是也君所賜爵謂旅酬之外君有特賜之爵也升成拜者旣降階而拜又升而拜以成前拜之禮故也賔必再拜以明臣下竭力盡能以立功於國君必答拜以明君上爵賜祿以報功於臣故曰明臣禮也又曰明君上之禮也或言君或言臣或言臣下或言君臣上下皆互相備也言上則不特主君言下則不特主臣力言其才能言其藝民旣有功則興事造業生財有道矣夫然後取之以什一之法也道之至於有功然後取之此其不虛取於民也寡乎什一則上之用不足多乎什一則下之財或匱惟其取之以什一故繼之上用足而下不匱也什一爲天下之正如此亦由乎上之人明正道以行之而已和寧禮之用也以其國安而君寧故曰寧論語曰禮之用和爲貴曲禮曰人有禮則安皆以是而已夫君臣上下之大義不過如此故曰燕禮所以明君臣之義也】

席小卿次上卿大夫次小卿士庶子以次就位於下獻君君舉旅行酬而後獻卿卿舉旅行酬而後獻大夫大夫舉旅行酬而後獻士士舉旅行酬而後獻庶子俎豆牲體薦羞皆有等差所以明貴賤也

設席之位上卿在賔席之東小卿在賔席之西皆是南靣東上而遙相次此所謂小卿次上卿也大夫在小卿之西是大夫次小卿也士受獻於西階之上退立於阼階下西靣北上庶子受獻於阼階上亦退立於阼階下庶子次於士是士庶子以次就位於下也獻君者主人酌以獻也公取媵爵以酬賔賔以旅酬於西階上此所謂獻君君舉旅行酬也而後獻卿者亦主人獻之也公又行一爵亦媵者之爵也若卿若賔惟公所酬卿亦以旅於西階之上禮亦如初此亦是君舉旅而言卿舉者蓋君爲卿舉耳下言大夫舉旅士舉旅其義同而後獻大夫亦主人之獻也公又舉奠觶以賜是爲大夫舉旅也主人獻士公復賜之是爲士舉旅也公舉旅之禮止於士不及庶子矣而後獻庶子者主人獻之於阼階之上也牲狗也○疏曰公及卿大夫士等牲體薦羞之等差燕禮不載【藍田呂氏曰禮之所貴別而已矣親疏長防貴賤賢不肖皆別也大別之中又有細別存焉均親也而有斬衰大功小功緦麻免之異均長也而有父事兄事肩隨之異故以賤事貴有十等焉所謂王公卿士皂輿僚僕臺也君者積尊而爲之也苟無差等民可得而犯之貴貴之義有所不行此亂之所由生也燕禮之別故上卿小卿大夫士庶子其席其就位皆有次獻君獻卿獻大夫獻士獻庶子及舉旅行酬皆有序俎豆牲體薦羞皆有等差君臣貴賤之義極其宻察至於此者所以防亂也】

聘義第四十八

呂氏曰天子之與諸侯諸侯之與鄰國皆有朝禮有聘禮朝則相見聘則相問也朝宗覲遇防同皆朝也存頫省聘問皆聘也故聘禮有天子所以撫諸侯者大行人嵗徧存三嵗徧頫五嵗徧省是也有諸侯所以事天子者大行人時聘以結諸侯之好殷頫以除國之慝是也有鄰國交修其好者大行人諸侯之交嵗相問殷相聘是也儀禮所載鄰國交聘之禮也聘義者釋聘禮之義

聘禮上公七介侯伯五介子男三介所以明貴賤也此言卿出聘之介數上公七介者上公親行則介九人諸侯之卿禮下於君二等故七介也以下放此○呂氏曰古者賔必有介介副也所以輔行斯事致文於斯禮者也【嚴陵方氏曰上公卽九命作伯之上公也王之三公八命而已以其加三公之一命故以上言之周官行人上公介九人侯伯七人子男五人此言七介五介三介者以大聘使卿其禮各下其君二等故也以爵有貴賤則其介有多寡故曰所以明貴賤也】

介紹而傳命君子於其所尊弗敢質敬之至也

紹繼也其位相承繼也先時上擯入受主君之命出而傳與承擯承擯傳與末擯此是傳而下也賔之末介受命於末擯而傳與次介次介傳與上介上介傳與賔是傳而上也此所謂介紹而傳命也質正也於所尊者不敢正自相當故以介傳命敬之至也賔在大門外西北靣介自南向北爲序主君在內迎擯者出大門自北向南爲序【嚴陵方氏曰介有三等末介傳中介中介傳上介以相繼而傳之故曰介紹而傳命也紹而傳命則命不直達矣蓋以主君之尊而使臣之卑不敢與之亢禮故也故曰弗敢質質對也】

三讓而後傳命三讓而後入廟門三揖而後至階三讓而後升所以致尊讓也

疏曰三讓而後傳命者謂賔在大門外見主人陳擯以大客之禮待己巳不敢當三度辭讓主人不許乃後傳聘君之命也三讓而後入廟門者謂賔旣傳命之後主君延賔而入至廟將欲廟受賔不敢當之故三讓而後入主君在東賔差退在西相向三讓乃入廟門也三揖而後至階者初入廟門一揖也當階北靣又揖二揖也當碑又揖三揖也三讓而後升者謂主君揖賔至階主君讓賔升賔讓主君如此者三主君乃先升賔乃升也

君使士迎於竟【境】大夫郊勞【去聲】君親拜迎於大門之內而廟受北靣拜貺拜君命之辱所以致敬也敬讓也者君子之所以相接也故諸侯相接以敬讓則不相侵陵郊勞勞之於近郊也用束帛北靣拜貺亦主君之拜也其拜於阼階上拜君命之辱者釋北靣拜貺之義也【嚴陵方氏曰迎於竟則使士勞於郊則使大夫因爲之隆殺焉廟受者受使者所防之命也受必於廟所以致敬也拜貺者拜受所賜之物也拜辱見曲禮解侵言自此以侵彼陵言自下以陵上】

卿爲上擯大夫爲承擯士爲紹擯君親禮賔賔私靣私覿致饔餼【吁旣反】還【旋】圭璋賄贈饗食【嗣】燕所以明賔客君臣之義也

卿主國之卿也承擯者承副上擯也紹擯者繼續承擯也賔行聘事畢主國君親執醴以禮賔是君親禮賔也私靣謂私以己禮物靣見主國之卿大夫也私覿私以己禮物覿見主國之君也牲殺者曰饔生者曰餼致饔餼者聘覿皆畢賔介就館主君使卿致饔餼之禮於賔也還圭璋者賔來時執以爲信主君旣受之矣今將去君使卿送至賔館以還之也還玉畢加以賄贈之禮經云賄用束紡紡今之絹也饗禮食禮皆在朝燕禮在寢一食再饗燕無常數○呂氏曰擯者主國之君所使接賔者也主之有擯猶賔之有介也擯有三者以多爲文也大宗伯朝覲防同則爲上相相卽擯也入詔禮曰相出接賔曰擯宗伯卿也故曰卿爲上擯小行人諸侯入王則爲承而擯行人大夫也故曰大夫爲承擯士職卑承官之乏以繼擯之事故曰士爲紹擯也使臣之義則致其君臣之敬於所聘之君主君之義則致其賔主之敬於來聘之臣也【嚴陵方氏曰擯者主國接賔之人而爲之執事者也周官司儀所謂掌賔客擯相之禮是矣言上擯則知承之爲中擯紹之爲末擯矣見主國之臣則曰靣見主國之君則曰覿者與君言鄕臣言靣同義】

故天子制諸侯比年小聘三年大聘相厲以禮使者聘而誤主君弗親饗食也所以愧厲之也諸侯相厲以禮則外不相侵內不相陵此天子之所以養諸侯兵不用而諸侯自爲正之具也

天子制諸侯者天子制此禮而使諸侯行之也比年每嵗也小聘使大夫大聘使卿誤謂禮節錯誤也○呂氏曰上下不交則天下無邦人道所以不能羣也故先王之禦諸侯使之相交以修其好必使之相敬以全其交其相交也必求乎疏數之中故比年小聘三年大聘也其相敬也必相厲以禮故使者之誤主君不親饗食以愧厲之然後仁逹而禮行外則四鄰相親而不相侵內則君臣有義而不相陵也先王制禮以善養人於無事之際多爲升降之文酬酢之節賔主有司有不可勝行之憂先王未之有攺者蓋以養其徳意使之安於是而不憚也故不安於偸惰而安於行禮不恥於相下而恥於無禮也天子以是養諸侯諸侯以是養其士大夫上下交相養此兵所以不用天下所以平也節文之多惟聘射之禮爲然養人之至者也諸侯自爲正於射禮聘禮二禮之義天子養諸侯之意爲深故其義皆曰兵不用自爲正之具也【長樂陳氏曰使者得禮而榮君之命則有光華失禮而辱君之命則有愧恥故厲其使所以厲其君厲其君則敬讓行而兵不用矣古之人以禮相愧厲而不以怒此所以相成之道也此孔子所以貴使於四方不辱君命也】

以圭璋聘重禮也已聘而還圭璋此輕財而重禮之義也諸侯相厲以輕財重禮則民作讓矣

聘使之行禮於君則用圭於夫人則用璋其行享禮於君則束帛加璧於夫人則琮享猶獻也及禮畢則還其圭璋者以圭璋是行禮之器故重之而不敢受也璧琮與幣皆財也財在所輕故受而不還故曰此輕財而重禮之義也○呂氏曰諸侯相厲以輕財而重禮則遠利而有恥所以民作讓【藍田呂氏曰聘禮行人執圭璋以致命天下之寶無尙於玉君子以玉比徳焉言重吾聘禮如玉之重且以逹其君之信也聘君以圭聘夫人以璋半圭曰璋取法於陰陽之義也其圭璋典瑞所謂瑑圭璋璧琮以頫聘者也還圭璋而不還璧琮饗幣者聘以致命饗以致獻重命而輕獻所謂輕財而重禮也】

主國待客出入三積【子賜反】餼客於捨五牢之具陳於內米三十車禾三十車芻薪倍禾皆陳於外乘禽日五防羣介皆有餼牢壹食再饗燕與時賜無數所以厚重禮也古之用財者不能均如此然而用財如此其厚者言盡之於禮也盡之於禮則內君臣不相陵而外不相侵故天子制之而諸侯務焉爾

出旣行也入始至也積謂饋之牢禮米禾芻薪之屬其來與去皆三饋之積故云出入三積也餼客於捨謂致饗餼於賔之館捨也三牲備爲一牢五牢之具陳於內謂餁一牢在賔館西階腥二牢在賔館東階餼二牢在賔館門內之西也禾槀實並刈者也米車設於門東禾車設於門西倍禾倍其數也禮注云薪從米芻從禾疏云薪以炊防故從米芻以食馬故從禾此四物皆在門外乘禽乘行羣匹之禽鴈鶩之屬也掌客云凡禮賔客國新殺禮凶荒殺禮札喪殺禮禍烖殺禮在野在外殺禮故曰古之用財者不能均如此言不能皆如此丰厚也然而於聘禮則用財如此之厚者是欲極盡之於禮也用財𨿽厚盡禮而止不敢加美以沒禮故內不相陵外不相侵皆爲有禮以制之故也【嚴陵方氏曰主國謂主君之國也出入謂從來訖去也積若委積之積羣介皆有餼牢則無餁腥矣以殺於使臣故也燕盛於饗饗盛於食於食則一於饗則再於燕則與時賜無數盡之於禮則人各守其分故內君臣不相陵外不相侵也○石林葉氏曰餼牢天產陽物也故陳於內米禾芻薪地產陰物也故陳於外饗所以訓恭儉也故至於再燕與時賜以示慈惠也故無數聘禮𨿽具如此而財有所不及則不必備然而苟有其財亦未嘗不盡於禮此先王所以養諸侯而兵不用也】

聘射之禮至大禮也質明而始行事日幾中而後禮成非彊有力者弗能行也故彊有力者將以行禮也酒淸人渇而不敢飲也肉漧人饑而不敢食也日莫人倦齊莊正齊而不敢解惰以成禮節以正君臣以親父子以和長防此眾人之所難而君子行之故謂之有行有行之謂有義有義之謂勇敢故所貴於勇敢者貴其能以立義也所貴於立義者貴其有行也所貴於有行者貴其行禮也故所貴於勇敢者貴其敢行禮義也故勇敢彊有力者天下無事則用之於禮義天下有事則用之於戰勝用之於戰勝則無敵用之於禮義則順治外無敵內順治此之謂盛徳故聖王之貴勇敢彊有力如此也勇敢彊有力而不用之於禮義戰勝而用之於爭闘則謂之亂人刑罰行於國所誅者亂人也如此則民順治而國安也

呂氏曰節文之多惟聘射之禮爲然故曰至大禮也君臣父子長防之義皆形見於節文之中人之所難我之所安人之所懈我之所敬故能行之者君子也君子自養其彊力勇敢之气一用之於義禮戰勝而教化行矣此國之所以安也射禮諸侯之射必先行燕禮卿大夫士之射必先行鄕飲酒之禮酬獻之節極爲繁縟故有酒淸肉漧而不敢飲食者若聘禮則受聘受享請覿然後酌醴禮賔無酒淸肉漧之事特以節文之繁與射禮等皆至日幾中而後禮成故與射禮兼言之也【長樂陳氏曰聘之爲禮養諸侯而兵不用射之爲禮亦養諸侯而兵不用是皆至大之禮非彊有力者不能行之齊以言其心莊以言其容正齊以言其儀言養諸侯而兵不用又曰天下有事用之於戰勝何也蓋先王之禮可以常安而不能使安之必常可以杜亂而不能使亂之必杜禮義在我而兵戰在天在我者不可不修在天者順之而已故用之於兵戰亦至於無敵也○朱子曰按疏云此𨿽總結聘射然自酒淸肉漧日莫成禮父子長防之語似據射鄕而言恐射鄕之義失次在此或相因而言歟】

子貢問於孔子曰敢問君子貴玉而賤防者何也爲玉之寡而防之多與孔子曰非爲防之多故賤之也玉之寡故貴之也夫昔者君子比徳於玉焉溫潤而澤仁也縝宻以栗知也廉而不劌【姑衛反】義也垂之如隊【墜】禮也叩之其聲淸越以長其終詘【屈】然樂也瑕不揜瑜瑜不揜瑕忠也孚【如字】尹【如字】旁逹信也气如白虹天也精神見於山川地也圭璋特逹徳也天下莫不貴者道也詩云言念君子溫其如玉故君子貴之也

鄭氏曰防石似玉縝致也栗堅貎劌傷也義者不苟傷人越猶也詘絕止貎樂記曰止如稾木瑕玉之病也瑜其中間美者○陸氏曰尹正也孚尹猶言信正○應氏曰尹當作孚允皆信也○疏曰圭璋特逹謂行聘之時惟執圭璋特得通逹不加余幣也○馬氏曰能柔能剛能抑能揚能斂能彰而能備精粗之美以全天人之道者玉之爲物也能柔則溫潤而澤所以爲仁能剛則亷而不劌所以爲義能抑則垂之如隊所以爲禮能揚則其聲淸越以長其終詘然所以爲樂能斂則縝宻以栗所以爲智能彰則瑕不掩瑜瑜不掩瑕所以爲忠孚尹於中旁逹於外所以爲信始之以仁而成之以信凡此皆粗而爲人道也於气如白虹所以爲天精神見於山川所以爲地圭璋特逹所以爲徳天下莫不貴之所以爲道凡此皆精而爲天道也七者合而言之皆謂之徳君子所貴以此徳也溫者徳之始言始所以見終論語言孔子之五徳則始於溫防教冑子以四徳亦始於溫詩亦曰溫溫恭人惟徳之基古人用玉皆象其美若鎭圭以召諸侯以卹凶荒用其仁也齊有食玉用其智也牙璋以起軍旅用其義也國君相見以瑞相享以璧用其禮也樂有鳴球服有佩玉用其樂也國玉節用其信也琬以結好琰以除慝用其忠也兩圭祀地黃琮禮地用其能逹於地也四圭祀天蒼璧禮天用其能逹於天也圭璋特逹用其能逹於徳也已聘而還圭璋已朝而班瑞此皆古之爲器而用玉之美者也古之善比君子於玉者曰言念君子溫其如玉曰追其章金玉其相曰如圭如璧曰有美玉於斯韞匵而藏諸曰玉振終條理曰瑾瑜匿瑕曰如玉如瑩爰變丹靑此古人比君子於玉者也○石梁王氏曰因聘禮用玉故論玉之徳以結此篇【石林葉氏曰人之大徳曰仁故先溫潤而澤有仁未嘗無知故次之以縝密以栗有知矣非義則不足以制事故次之以亷而不劌義所以充實乎內禮所以節文乎外故次之以垂之如隊立於禮必成之以樂故次之以其聲淸越以長自仁而至成於樂則修身之至矣可以出而應物故忠者不欺於內外則次之以瑕瑜不相揜也忠以待物而物必信故次之以孚尹旁逹也忠信人徳而已人徳備則與天地參故次之以气如白虹精神見乎山川也與天地參則歸於徳而退藏於道矣故終之以圭璋特逹天下莫不貴者也】

喪服四制第四十九

疏曰以其記喪服之制取於仁義禮智也

凡禮之大體體天地法四時則陰陽順人情故謂之禮訾【紫】之者是不知禮之所由生也夫禮吉凶異道不得相干取之陰陽也喪有四制變而從宜取之四時也有恩有理有節有權取之人情也恩者仁也理者義也節者禮也權者知也仁義禮知人道具矣

體天地以定尊卑法四時以爲往來則陰陽以殊吉凶順人情以爲隆殺先王制禮皆本於此不獨喪禮爲然也故曰凡禮之大體吉凶異道以下始專以喪禮言之喪有四制謂以恩制以義制以節制以權制也【嚴陵方氏曰恩則有所愛故曰仁理則有所冝故曰義節則有所制故曰禮權則有所明故曰知此四者人之所由廢一不可也取之者謂取而法之故也其所謂則也順也蓋亦若是而已○馬氏曰天地者禮之本也陰陽者禮之端也四時者禮之柄也人情者禮之道也恩義所以厚其死節權所以存其生厚其死者故爲父斬衰三年爲君亦斬衰三年存其生者故曰毀不滅性不以死傷生也】

其恩厚者其服重故爲父斬衰三年以恩制者也疏曰父最恩深故特舉父而言之其實門內諸親爲之著服皆是恩制也【嚴陵方氏曰天生時地生財人其父生則恩之厚者莫如父服之重者莫如斬衰】

門內之治恩揜義門外之治義斷恩資於事父以事君而敬同貴貴尊尊義之大者也故爲君亦斬衰三年以義制者也

門內主恩故常揜蔽公義門外主義故常斷絕私恩父母之喪三年不從政恩揜義也有君喪服於身不敢私服義斷恩也資猶取也用也用事父之道以事君故其敬同也人臣爲君重服乃貴貴尊尊之大義故曰以義制者也然五服皆有義服亦是以義制此舉重者言之耳【藍田呂氏曰極天下之愛莫愛於父極天下之敬莫敬於君愛敬生乎心與生俱生者故門內以親爲重故爲父斬衰親親之至也門外以君爲重故爲君亦斬衰尊尊之至也內外尊親其義一也故以事父之義施之君此君之服以義制者也】

三日而食三月而沐期而練毀不滅性不以死傷生也喪不過三年苴衰不補墳墓不培祥之日鼓素琴告民有終也以節制者也

三日而食始食粥也而虞祭始沐不補𨿽破不補完也不培一成丘壠之後不再加益其土也祥日大祥之日也素琴無漆飾也與素幾素俎之素同【嚴陵方氏曰練謂練帛以爲冠毀謂瘠其身毀而過制則傷生矣鼔琴固所以散哀止以素而不加飾以示有漸也凡此皆以禮節之而不使過哀焉】

資於事父以事母而愛同天無二日土無二王國無二君家無二尊以一治之也故父在爲母齊衰期者見無二尊也

齊衰之服期而除之以心喪終三年【馬氏曰資於事父以事母而愛同故父在爲母齊衰期以權制者也○程子曰古之父在爲母服期今則皆爲三年之喪皆爲三年之喪則家有二尊矣可無嫌乎處今之宜服齊衰一年外以墨衰終月算可以合古之禮全今之制】

杖者何也爵也三日授子杖五日授大夫杖七日授士杖或曰擔【瞻】主或曰輔病婦人童子不杖不能病也百官備百物具不言而事行者扶而起言而後事行者杖而起身自執事而後行者靣垢而已禿者不髽傴【其縷反】者不袒跛者不踴老病不止酒肉凡此八者以權制者也

疏曰杖之所設本爲扶病而以爵者有徳其恩必深其病必重故杖爲爵者而設故云爵也遂歷敍有爵之人故云三日授子杖五日授大夫杖七日授士杖喪服傳云無爵而杖者何擔主也擔假也尊其爲主假之以杖或曰輔病者喪服傳云非主而杖者何輔病也謂庶子以下皆杖爲輔病故也婦人未成人之婦人童子防少之男子百官備謂王侯也委任百官不假自言而事得行故許子病深𨿽有扶病之杖亦不能起故又須人扶乃起也大夫士旣無百官百物須己言而後喪事乃行故不許極病所以杖而起不用扶也庶人卑無人可使但身自執事不可許病故有杖不用但使靣有塵垢之容而己子於父母貴賤情同而病不得一故爲權制禿者無髮女禿不髽故男子禿亦不免也袒者露膊傴者可憎故不袒也踴是跳躍跛人腳蹇故不跳躍也老及病者身己羸瘠又使備禮必至滅性故酒肉養之此八者謂應杖不杖不應杖而杖一也扶而起二也杖而起三也靣垢四也禿者五也傴者六也跛者七也老病者八也喪大記大夫與士之喪皆云三日授子杖謂爲親也此云五日七日爲君也【藍田呂氏曰先王制禮不遂其所不得申上文父在爲母齊衰期是也不施於所不必用婦人童子不杖是也不責其所不能給身自執事靣垢而已是也不必其所不能行禿者不髽傴者不袒之類是也四者禮有所不能行故以權制之也】

始死三日不怠三月不解期悲哀三年憂恩之殺也聖人因殺以制節此喪之所以三年賢者不得過不肖者不得不及此喪之中庸也王者之所常行也書曰髙宗諒闇三年不言善之也

自三日不怠以至於三年憂其哀漸殺而輕故曰恩之殺也○鄭氏曰諒古作梁楣謂之梁闇讀如鶉防之防闇謂廬也廬有梁者所謂柱楣也【藍田呂氏曰子之於親天性也不可解於心也執親之喪創鉅痛甚𨿽日月之久豈有殺乎此君子所以有終身之憂然喪必有月算服必有變除天地已易四時已變哀之感者亦安能無殺創鉅者其日久痛甚者其愈遲此以恩之薄厚而有久近之殺也三日不怠三月不解期悲哀三年憂此以日月之久近而有哀戚之殺也始死哭不絕聲水漿不入口者三日此三日不怠也未葬哭無時居倚廬寢不絕絰帶此三月不解者也旣虞卒哭惟朝夕哭此其悲哀者也旣練不朝夕哭哭無時謂哀至則哭此三年憂者也君子之居喪期合乎中者也有如是之隆殺聖人因隆殺而致其禮所謂品節斯斯之謂禮者也禮者所以教民之中故三年之喪賢者不得過不肖者不敢不勉也三年之喪自天子逹於庶人古之道也書獨稱髙宗諒闇三年不言者先王之禮墜王者之貴有不能行之者髙宗以善喪聞而廢禮所由興故善之也】

王者莫不行此禮何以獨善之也曰髙宗者武丁武丁者殷之賢王也繼世卽位而良於喪當此之時殷衰而復興禮廢而復起故善之善之故載之書中而髙之故謂之髙宗三年之喪君不言書云髙宗諒闇三年不言此之謂也然而曰言不文者謂臣下也

君不言謂百官百物不言而事行者也臣下不能如此必言而後事行但不文其言辭耳故曰言不文者謂臣下也【山陰陸氏曰孝常行也今載而髙之則以不能喪者多故也】

禮斬衰之喪惟而不對齊衰之喪對而不言大功之喪言而不議緦小功之喪議而不及樂

說見間傳

父母之喪衰冠繩纓菅屨三日而食粥三月而沐期十三月而練冠三年而祥比終玆三節者仁者可以觀其愛焉知者可以觀其理焉彊者可以觀其志焉禮以治之義以正之孝子弟弟貞婦皆可得而察焉

比及也三月一節也練一節也祥一節也非仁者不足以盡愛親之道故於仁者觀其愛非知者不足以防居喪之理故於知者觀其理非彊者不足以守行禮之志故於彊者觀其志一說理治也謂治斂殯葬祭之事惟知者能無悔事也故曰觀其理篇首言仁義禮知爲四制之本此獨曰禮以治之義以正之者蓋恩亦兼義權非悖禮也孝子弟弟貞婦專言門內之治而不及君臣者亦章首專言父母之喪而恩制爲四制之首故也【藍田呂氏曰父母之喪其大變有三始死至於三月一也十三月而練二也三年而祥三也莫不執喪也善於此者難莫不善其始也善於終者難故終玆三節以善喪稱者則孝子弟弟貞婦可得而知也惻怛痛疾悲哀志懣非仁者之篤於親則不能也然哭踴無節喪期無數服不別精粗位不別賔主乃野人夷狄直情徑行者其知不足道也哀之於容體於聲音於言語於飲食於居處於衣服輕重有等變除有節至於襲含斂殯之具賔客弔哭之文無所不中於禮非知者之明於理則不能也然有其文矣實不足以稱之有其始矣力不足以終之其彊不足道也喪事不敢不勉此彊有志者之所能也故古之善觀人者察其言動之所趨而知其情驗其行事之所久而知其徳親喪者人之所自致者也哭死而哀非爲生者則其仁可知矣生事之以禮死葬之以禮祭之以禮則其知可知矣先王制禮不敢不及則其彊可知矣故君子之觀人常於此而得之】

禮記大全卷三十

