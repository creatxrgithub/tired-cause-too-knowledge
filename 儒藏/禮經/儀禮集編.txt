

欽定四庫全書

經部四

儀禮集編

禮類二【儀禮之屬】提要

【臣】等謹案儀禮集編四十卷

國朝盛世佐撰世佐秀水人官龍裏縣知縣是書成於乾隆丁夘裒輯古今說儀禮者一百九十七家而斷以己意浙江遺書總錄作十七卷且稱積帙共二千餘翻爲捲僅十七者按經篇數分之不欲於一篇之中橫隔也然此本目錄列十七卷書則實四十卷蓋終以卷軸太重不得已而分之矣總錄又稱末附勘正監本石經補顧炎武張爾岐之缺此本亦有錄而無書豈總錄但據目錄載之歟其書謂朱子儀禮經傳通解析諸篇之記分屬經文蓋編纂之初不得不權立此例以便尋省惜未卒業而門人繼之因仍不攺非朱子之本意吳澄亦疑其經傳混淆爲朱子未定之稿故是編經自爲經記自爲記一依鄭氏之舊其士冠士相見喪服等篇經記傳注傳寫混淆者則從蔡沈考定武成之例別定次序於後而不敢移易經文其持論頗爲謹嚴無淺學空腹髙談輕排鄭賈之錮習又揚復儀禮圖久行於世然其說皆本注疏而時有並注疏之意失之者亦一一是正至於諸家謬誤辧證尢詳𨿽持論時有出入而可備參考者多在近時說禮之家固不失爲根據之學矣乾隆四十四年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

儀禮集編原序

禮古經篇五十六漢出孔壁爲完書劉歆欲列諸學宮諸博士荒固莫置對唐時猶存後亡之所存十七篇尙賴明經學究專科經注並習未庋閣也王氏新經亂設科專小戴而禮古經益否晦然禮古經爲經而禮記訓故之特重於他禮經學者抱守殘闕十七篇中獨軍禮亡耳吉凶賔嘉小大於是焉稽通辧而推行之有周盛時之宏典斌斌如矣且所存原不止士禮融貫精腴可上下行於世呂柟嘗偕其僚合公侯伯及士子習行於太學人識是經之寶貴其行於今蓋寡特不之行耳予向友教南屏山禾之盛生來從事是經不輟寒暑昏曉生精敏送難鉤暗與古合多抒特見前箋之所未嘗經奧之抉疏訛之糾砉中理解刃之防且恢恢然旣數年生用功益勤而專仿何晏範臚先說而之已意褎然成編分卷如經之舊前卷綱領其凡後卷附錄勘正監本石本補顧炎武張爾岐之闕鄭賈楊氏之圖之失胥正之髙識炯炯辧經與記之參錯熊朋來目儀禮經後卽記惟士相見諸篇無之敖繼公疑有之而逸生則謂士冠禮舊自記冠義已下爲記然此乃戴記郊特牲文耳凖諸例自若不醴則醮用酒以下卽記矣士相見禮舊無記凖諸例自士見於大夫已下卽記矣其注或連傳經爲傳隔之類悉與更定諒哉言乎庶乎經之功臣已昔範祖禹奏陳祥道注解儀禮乞下兩制看詳備禮官討論詔從之

今上崇右經術世豈無範祖禹其人而生爲陳祥道詎忝乎抑此自論實獲固百世之業也韓子曰獨抱遺經究終始歐陽子曰學者當師經生其務篤於經是師求意得心定道純而充實盡終始之究得聖人之意次第釐訂羣經而周官大小戴本是經表裏當先就緒予老矣猶及爲生續序之乾隆丁夘陽月錢塘桑調元書

凡例

歐陽子曰學者迹前代之所聞而校其得失或有之矣若不見先儒中間之說欲特立一家之學吾未之信斯言誠釋經之圭臬也是編采自先秦迄於本朝凡百九十七家就中有全解行世者僅十數家文集語類雜說及他經解苟有與此經相發明者務摭而錄之志在博收兼存異義不專主一家言

宋太學生遺書時宰論服制稱嚴陵方氏說而不知其出於正義衛正叔嘗引以爲戒【見所著禮記集說】謂其遺本而宗末也是書編次眾說一以時代爲序二說略同則錄前而置後後足以發前所未備始兼錄之或有襲用先儒之說而沒其姓氏者必與追正庶不使伯宗郭象之流得售其攘善之技

記曰毋說毋雷同韓子亦曰自古於辭必己出降而不能乃剽賊有明中葉以後經解之書往往隠沒古人名字將爲已說顧炎武嘗病之不揣弇陋思表章微學潛心是經防十年始克成編間有一得之愚附於先儒之說之後隨時札記見有先我而得之者則削之惟恐不盡𨿽未必盡得遺經之防要蘄無蹈昔人所譏云是經遭王安石廢罷之後讀者絕少宋人陳祥道張淳李如圭輩之講說多不傳明國子監所刻十三經注疏此經譌脫特甚或欲據闗中石經刋正之【見顧炎武所作儀禮句讀序】不知唐之石經在當時已譏其蕪累又況碑板剝落補字荒陋惡可據爲定本邪張爾岐參校爲正誤嘉惠後學不淺惜其所據止石本監本吳本而已未嘗博考宋元人舊本及其論著故從違容有未當今更取朱子通解楊氏圖敖氏集說諸本辧其異同務歸至當注疏闕誤可考者亦與補正庶不至謬種流傳疑誤後學康成祖防緯兼有牽率附防之病同時通人已有譏其多臆說者【見太平禦覽孔融與諸卿書】然其家世習禮身復博通羣籍故其爲文簡嚴該洽先王之制度賴以不墜其功居多王子邕𨿽力排之而卒不能掩賈公彥等作疏芟除異議鄭注遂孤行至今有宋而後說經者夥矣他經舊說多遭擯棄而此書獨以罕習故得完朱子及其門弟子著經傳通解裒集禮書垂千古不刋之典至於詮釋多仍舊文敖繼公集說出間發新義以易之而於制度文爲反多闕而未備記其優劣蓋與陳澔之禮記集說等京山郝氏尢好立異所著節解一書掊擊鄭賈不遺餘力而考據未精穿鑿已甚今並錄諸家之說斷以已意亦欲講去其非而求是耳非敢與先儒角短長也朱子嘗謂儀禮疏說得不甚分明故通解所引用往往加以潤色後儒因之於賈疏各有刪攺今掇其勝於原文者著於篇而分注其下曰從某書節本蓋不沒其所自也若其未經刪攺者及他講師之說則但去其冗長而已不敢妄加增損致乖本防

鄕射禮文有與鄕飲酒禮同者大射儀有與燕禮鄕射禮同者鄭氏各爲之注未免前後復出今遇此等處槪從節去

分節法昉於通解而後之說儀禮者多遵之以其便於讀者也顧其分合之處參錯不符人各有見今斟酌眾本擇善而從務使經文血脈流貫條理秩然覽者幸勿以割裂見誚【記文舊不分章張氏句讀始分之今於諸長篇亦用其法若寥寥數語讀者易了毋庸過爲離析也】

以記分屬於經文每條之下亦通解例也而以爲釋是經之例則其勢有不可行者敖氏論之詳矣或謂朱子於易之彖象文言爲費鄭王諸儒所亂者方且離之以復於古豈有著禮書而反合其所本離者乎蓋編纂之初不得不權立此例以便尋省惜未卒業而門人繼之因仍不攺非朱子本意也【吳艸廬亦疑通解經傳混淆爲朱子未定之稿】此言未知然否要之通解一書規模濶大原不爲詮解禮經而設而讀者亦不可以釋經之例繩之也是編一依鄭本經自爲經記自爲記不敢學步邯鄲失其故步漢唐人說經皆愼重守師說不敢變宋初猶然當時儒者不敢議鄭康成毋論經傳後來名儒輩出人心不安於舊而新是圖於是有黜退傳注攺竄經文者千百相傳之遺經靣目爲之一變𨿽其廓淸釐正之功誠非拘墟者所及而逞一己之私見以滋紛更者亦不能保其必無矣愚於是經士冠士相見防服等篇經記傳注相汩處心知其非聖經之舊然不敢輙爲攺易仿蔡氏書傳例別爲考定以附於後僭妄之罪後之君子其有以諒之

古人之制度不可見矣信齋楊氏繪爲圖以著之而其門戶牖堂室之制升降揖譲之容如在目前後人嘆其明便然以圖釋經毫釐之差便有千里之謬楊氏一遵注疏無所是正時復有並注疏之意而失之者不無遺憾焉今其書世多有之不須備錄惟揆之於理而未安稽之於古而未協者則舎其舊而別搆之細流土壤仰禆髙深諒亦先儒所不棄也

周禮周公未成之書大小戴記綴緝自漢儒手醇疵參半故禮書之存於今者惟此經稱完備惜古文增多三十九篇佚不傳然冠昏防祭鄕相見六禮修之司徒以節民性爲士大夫日用所不可闕者具在是矣所亡惟軍禮耳抑嘗思之孔子自謂未學軍旅而周禮夏官之職亦多闕文隋志言河間獻王得司馬穰苴兵法一百五十篇無敢傳之者豈以其書禁祕非儒者所素習故不傳於後與要不足爲是經累也自漢以來人無異議張子朱子尢尊信此書世儒乃有疑其非盡於聖人者【徐積說】有疑其非髙堂生之書者【張淳說】少所見則多所怪其信然乎樂史五疑之論章山堂擇焉不精采其說而引伸之致令周公之所作孔子之所雅言者反不得與漢儒之傳義並惑莫甚焉夫今之儀禮在漢謂之禮經【儀禮之名蓋起於唐初隋經籍志猶目十七篇曰古經】出於髙堂生五傳弟子名著簡策班固藝文志鄭康成六藝論皆有確據何得云漢儒未嘗以教授邪禮古經出於古淹中及孔壁其十七篇與此同河間獻王孔安國皆嘗獻之而云諸儒不獻之朝妄矣漢志所謂經十七篇卽髙堂生所傳也傳冩者倒其文誤以十七爲七十淸江劉氏已正之史乃謂七略九種並不著儀禮何其弗深考也以是推之則其所謂五疑者皆捕風捉影之談耳又況徐積郝敬輩【郝仲輿嘗謂作儀禮者未及親見古人又云儀禮作於衰世】以私意窺聖人見其不合於俗而妄訾之何足與深辧哉愚旣釋是經又撮其大要爲綱領一卷上自制作之本原下逮授受源流先儒評論得失皆著之俾讀者有以考焉

音義句讀小學之功亦說經者所不廢而是編未之及以其各有成書可考故也音義自說文字林而外有陸徳明釋文張參五經文字唐度九經字樣等書句讀則近代郝氏【敬】張氏【爾岐】姜氏【兆錫】諸家之解皆有之其紕謬處已僭爲駁正至於順文防意願讀者自得諸簡編

儀禮集編

引用姓氏

周

左氏【丘明】

孟子

荀氏【況】

公羊子【髙】

谷梁子【赤一名淑字元始】

秦

孔氏【鮒子魚】

漢

伏氏【勝】

韓氏【嬰】

毛氏【萇】

賈氏【誼】

戴氏【徳延君】

孔氏【安國子國】

戴氏【聖次君】

司馬氏【遷子長】

劉氏【向子政】

揚氏【雄子云】

翼氏【奉少君】

匡氏【衡稚圭】

劉氏【歆子駿】

桓氏【譚君山】

杜氏【子春】

班氏【固孟堅】

鄭氏【興少贛】

鄭氏【眾仲師】

賈氏【逵景伯】

馬氏【融季長】

許氏【愼叔重】

服氏【防子愼初名重攺名只後定名防】盧氏【植子幹】

鄭氏【康成】

孔氏【融文舉】

趙氏【岐邠卿】

何氏【休邵公】

應氏【劭仲逹一字仲瑗一字仲援】

阮氏【諶士信】

劉氏【熈成國】

蔡氏【邕伯喈】

荀氏【悅仲豫】

魏

徐氏【幹偉長】

王氏【肅子邕】

蘇氏【林孝友】

張氏【宴子博】

如氏【淳】

張氏【揖稚讓】

孫氏【炎叔然】

何氏【晏平叔】

田氏【瓊】

吳

韋氏【昭宏嗣】

射氏【慈孝宗】

晉

傅氏【休奕】

杜氏【預元凱】

郭氏【璞景純】

賀氏【循】

束氏【晳廣防】

虞氏【喜】

範氏【宣宣子】

臣瓚【未詳姓氏一作傳瓚】

袁氏【凖】

孔氏【倫敬序】

鄭氏【昕】

葛氏【洪稚川】

賀氏【瑒】

範氏【武子】

徐氏【邈仙民】

宋

範氏【

蔚宗】

陳氏【銓】

雷氏【次宗仲倫】

庾氏【蔚之】

崔氏【凱】

齊

阮氏【孝緒】

黃氏【慶】

梁

劉氏【勰彥和】

皇甫氏【侃】

崔氏【靈恩】

北齊

熊氏【安生】

隋

王氏【通仲淹】

李氏【孟悊】

唐

陸氏【徳明元朗】

魏氏【徴成】

顏氏【師古籀】

孔氏【穎逹仲逹一作衝逺】

賈氏【公彥】

李氏【元植】

杜氏【佑君卿】

韓氏【愈退之昌黎】

楊氏【倞】

張氏【鎰】

梁氏【正】

後晉

劉氏【昫】

宋

聶氏【崇義

洛陽】

邢氏【昺叔明】

歐陽氏【修永叔廬陵】

周子【惇頥茂叔濓溪】

張子【載子厚橫渠】

劉氏【敞原父公是淸江】

司馬氏【光君實涑水】

程子【顥伯淳明道】

程子【頥正叔伊川】

周氏【諝希聖延平】

周氏【行已恭叔永嘉】

沈氏【括存中】

範氏【祖禹淳夫華陽】

蘇氏【軾子瞻東坡】

徐氏【積仲車】

呂氏【大臨與叔藍田】

陸氏【佃農師山陰】

陳氏【祥道用之長樂】

陳氏【賜晉之】

胡氏【安國康侯建安】

葉氏【夢得少蘊石林】

呂氏【本中居仁】

張氏【淳忠甫永嘉】

董氏【逌彥逺】

方氏【慤性夫嚴陵】

馬氏【晞孟彥醇】

鄭氏【樵漁仲夾漈】

髙氏【閌抑崇息齋防稽】

鄭氏【鍔剛中三山】

胡氏【寅明仲致堂】

晁氏【公武昭徳】

朱子【熹元晦考亭紫陽新安】

張氏【栻敬夫南軒】

陳氏【傅良君舉止齋】

呂氏【祖謙伯恭東萊】

陳氏【振孫伯玉】

防氏【桂元發廣安】

項氏【安世平甫容齋】

李氏【如圭寶之】

陳氏【騤叔進】

葉氏【適正則水心龍泉】

黃氏【幹直卿勉齋】

輔氏【廣漢卿潛安慶源】

蔡氏【沈仲黙九峯】

陳氏【淳安卿北溪】

陳氏【師道】

李氏【方子】

楊氏【復茂方信齋秦溪】

祝氏【穆】

眞氏【徳秀希元西山】

魏氏【了翁華父隺山】

虙氏【名字未詳世次見衛湜禮記集說】

衛氏【湜正叔櫟齋】

王氏【名字未詳見王與之周禮訂義】

三禮正義

禮圖說【以上二書未詳撰人見王與之周禮訂義】

王氏【與之次點東巖】

章氏【如愚俊卿山堂】

林氏【希夷鬳齋】

王氏【應麟伯厚深寧叟浚儀】

熊氏【禾去非退齋又號勿軒】

黃氏【震東發】

馬氏【廷鸞翔仲碧梧畨陽】

家氏【翁則堂】

李氏

【防之名未詳見敖繼公儀禮集說】

元

熊氏【朋來與可】

敖氏【繼公君善一字長壽】

李氏【俊民用章】

吳氏【防淸艸廬臨川】

虞氏【集伯生道園】

馬氏【端臨貴與】

吳氏【師道正傳】

陳氏【櫟壽翁定宇】

陳氏【澔可大云荘東滙】

明

宋氏【濓景濓】

曾氏【魯得之】

汪氏【克寛徳輔一字仲裕環谷】

楊氏【士奇名寓以字行東裏】

曽氏【棨子啟】

劉氏【績孟熈】

程氏【敏政克勤】

王氏【鏊濟之守溪】

何氏【孟春子元】

湛氏【若水元明甘泉】

劉氏【瑞】

唐氏【伯元】

童氏【承敍士疇一字漢臣】

桂氏【蕚】

何氏【喬新廷秀】

焦氏【竑弱侯漪園】

李氏【舜臣懋欽一字夢虞】

李氏【黼】

徐氏【三重伯同】

吳氏【繼仕】

徐氏【師曾魯庵】

張氏【萱孟奇】

郝氏【敬仲輿京山】

馮氏【復京嗣宗】

張氏【采受先】

顧氏【炎武寧人亭林】

趙氏【魏史】

國朝

張氏【爾岐稷若濟陽】

萬氏【斯大充宗】

朱氏【彜尊錫鬯竹垞】

汪氏【琬苕文堯峯】

毛氏【奇齡大可】

閻氏【若璩百詩】

姜氏【兆錫上均】

欽定四庫全書

儀禮集編卷首上

龍裏縣知縣盛世佐撰

綱領

一通論制禮之本

書臯陶謨天敍有典勑我五典五惇哉天秩有禮自我五禮有庸哉

周禮春官大宗伯之職掌建邦之天神人鬼地示之禮以佐王建保邦國以吉禮事邦國之鬼神示以禋祀祀昊天上帝以實柴祀日月星辰以槱燎祀司中司命飌師雨師以血祭祭社稷五祀五嶽以貍沈祭山林川澤以疈辜祭四方百物以肆獻祼享先王以饋食享先王以祠春享先王以禴夏享先王以嘗秋享先王以烝冬享先王以凶禮哀邦國之憂以喪禮哀死亡以荒禮哀凶札以弔禮哀禍烖以禬禮哀圍敗以卹禮哀冦亂以賔禮親邦國春見曰朝夏見曰宗秋見曰覲冬見曰遇時見曰防殷見曰同時聘曰問殷覜曰視以軍禮同邦國大師之禮用眾也大均之禮卹眾也大田之禮簡眾也大役之禮任眾也大封之禮合眾也以嘉禮親萬民以飲食之禮通宗族兄弟以昬冠之禮親成男女以賔射之禮親故舊朋友以饗燕之禮親四方之賔客以脤膰之禮親兄弟之國以賀慶之禮親異姓之國

論語學而禮之用和爲貴先王之道斯爲美小大由之爲政殷因於夏禮所損益可知也周因於殷禮所損益可知也其或繼周者𨿽百世可知也八佾人而不仁如禮何禮與其奢也寧儉喪與其易也寧戚先進先進於禮樂野人也後進於禮樂君子也如

用之則吾從先進陽貨禮云禮云玉帛云乎哉

左傳成公十三年劉子曰民受天地之中以生所謂命也是以有動作禮義威儀之則以定命也能者養之以福不能者敗以取禍昭公二十五年子太叔曰夫禮天之經也地之義也民之行也天地之經而民實則之

禮記禮器先王之立禮也有本有文忠信禮之本也義理禮之文也無本不立無文不行禮時爲大順次之體次之宜次之稱次之君子曰甘受和白受采忠信之人可以學禮苟無忠信之人則禮不虛道是以得其人之爲貴也經解恭儉莊敬禮教也中庸仁者人也親親爲大義者宜也尊賢爲大親親之殺尊賢之等禮所生也

孟子曰仁之實事親是也義之實從兄是也禮之實節文斯二者是也

荀氏況曰禮起於何也曰人生而有欲欲而不得則不能無求求而無度量分界則不能不爭爭則亂亂則窮先王惡其亂也故制禮義以分之以養人之欲給人之求使欲必不窮乎物物必不屈於欲兩者相持【持史記作待】而長是禮之所起也故禮者養也君子旣得其養又好其別曷爲別曰貴賤有等長幼有差貧富輕重皆有稱者也天地者生之夲也先祖者類之本也君師者治之本也無天地惡生無先祖惡出無君師惡治三者偏亡焉無安人故禮上事天下事地尊先祖而隆君師是禮之三本也

賈氏誼曰夫禮者禁於將然之前而法者禁於已然之後是故法之所用易見而禮之所爲難知也若夫慶賞以勸善刑罰以懲惡先王執此之政堅如金石行此之令信如四時據此之公無私如天地耳豈顧不用哉然而曰禮云禮云者貴絕惡於未萌而起教於防渺使民日遷善逺辠而不自知也

司馬氏遷曰洋洋美徳乎宰制萬物役使羣眾豈人力也哉余至大行禮官觀三代損益乃知緣人情而制禮依人性而作儀其所由來尙矣

劉氏向曰禮以養人爲本如有所差是過而養人也刑罰之過或至死傷今之刑非臯陶之法也而有司請定法削則削筆則筆救時務也至於禮樂則曰不敢是敢於殺人不敢於養人也爲其俎豆筦之間小不備因是絕而不爲是去小不備而就大不備大不備或莫甚焉夫教化之比於刑法刑法輕是舎所重而急所輕也且教化所恃以爲治也刑法所以助治也今廢所恃而獨立其所助非所以致太平也

揚氏雄曰禮多儀或曰日昃不食肉肉必幹日昃不飲酒酒必酸賔主百拜而酒三行不已華乎曰實無華則野華無實則史華實副則禮或問徳表曰莫知作上作下請問莫知曰禮行於彼而民得於此奚其知或曰孰若無禮而徳曰禮體也人而無禮焉以爲徳聖人之治天下也礙諸以禮樂無則禽異則貉吾見諸子之小禮樂不見聖人之小禮樂也

荀氏悅曰使遽者揖讓百拜非禮也憂者歌鼓瑟非樂也禮者敬而已矣樂者和而已矣匹夫匹婦處畎畝之中必禮樂存焉爾

徐氏幹曰夫法象立所以爲君子法象者莫先於正容貌愼威儀是故先王之制禮也爲冕服采章以旌之爲佩玉鳴璜以聲之欲其莊也欲其尊也焉可懈慢也夫容貌者人之符表也符表正故情性治情性治故仁義存仁義存故盛徳著盛徳著故可以爲法象斯謂之君子矣夫禮也者敬之經也敬也者禮之情也無敬無以行禮無禮無以節敬道不偏廢相須而行是故能盡敬以從禮者謂之成人過則生亂孔子稱安上治民莫善於禮移風易俗莫善於樂存乎六藝者著其末節也謂夫陳籩豆置尊俎執羽籥鐘磬升降趨翔屈伸俯仰之數也非禮樂之本也禮樂之本也者其徳音乎

王氏通曰白黑相渝能無微乎是非相擾能無散乎故齊魯毛韓詩之末也大戴小戴禮之衰也或曰君子仁而已矣何用禮爲子曰不可行也或曰禮豈爲我輩設哉子不答旣而謂薛収曰斯人也旁行而不流矣安知教意哉有若謂先王之道斯爲美也禮其皇極之門乎聖人所以向明而節天下也其得中道乎故能辧上下定民志

門人有問姚義孔庭之法曰詩曰禮不及四經何也姚義曰嘗聞諸夫子矣春秋斷物定志而後及也樂以和【闕一字】徳全而後及也書以制法從事而後及也易以窮理知命而後及也故不學春秋無以主斷不學樂無以知和不學書無以議制不學易無以通理四者非具體不能及故聖人後之豈養蒙之具耶或曰然則詩禮何爲而先也義曰夫教之以詩則出辭气斯逺暴慢矣約之以禮則動容貌斯立威嚴矣度其言察其志考其行辧其徳志定則發之以春秋於是乎斷而能變徳全則導之以樂於是乎和而知節可從事則達之以書於是乎可以立制知命則申之以易於是乎可以盡性若驟而語春秋則蕩志輕義驟而語樂則喧徳敗度驟而語書則狎法驟而語易則玩神是以聖人知其必然故立之以宗列之以次先成諸已然後備諸物先濟乎近然後形乎逺亶其深乎亶其深乎子聞之曰姚子得之矣

孔氏穎達曰夫禮者經天地理人倫本其所起在天地未分之前故禮運云夫禮必本於太一是天地未分之前已有禮也禮者理也其用以治則與天地俱興故昭二十六年左傳稱晏子云禮之可以爲國也久矣與天地並但於時質略物生則自然而有尊卑若羔羊跪乳鴻雁飛有行列豈由教之者哉是三才旣判尊卑自然而有但天地初分之後卽應有君臣治國但年代緜逺無文以言案譙周古史攷云有聖人以火徳王造作鑽燧出火教民熟食人民大悅號曰燧人次有三姓乃至伏羲制嫁娶以儷皮爲禮作琴瑟以爲樂又帝王世紀云燧人氏沒包羲氏代之以此言之則嫁娶嘉禮始於伏羲也世紀又云神農始教天下種谷故人號曰神農案禮運云夫禮之初始諸飲食燔黍捭豚蕢桴而土鼓又明堂位云土鼓葦籥伊耆氏之樂又郊特牲云伊耆氏始爲蠟蠟卽田祭與種谷相協土鼓葦籥又與蕢桴土鼓相當故熊氏云伊耆氏卽神農也旣云始諸飲食致敬鬼神則祭祀吉禮起於神農也又史記云黃帝與蚩尢戰於涿鹿則有軍禮也易系辭黃帝九事章云古者葬諸中野則有凶禮也又論語撰考云軒知地利九牧倡教旣有九州之牧當有朝聘是賔禮也若然自伏羲以後至黃帝吉凶賔軍嘉五禮始具其唐堯則舜典云修五禮鄭康成以爲公侯伯子男之禮又云命伯夷典朕三禮案舜典云類於上帝則吉禮也百姓如喪考妣則凶禮也羣後四朝則賔禮也舜徵有苖則軍禮也嬪於虞則嘉禮也是舜時五禮具備直云典朕三禮者據事天地與人爲三禮其實事天地惟吉禮也其餘四禮並人事兼之矣案論語云殷因於夏禮周因於殷禮則夏商亦有五禮鄭康成注大宗伯惟云唐虞有三禮至周分爲五禮不言夏商者但書篇散亡夏商之禮絕滅無文以言故據周禮有文者而言耳武王沒成王幼弱周公代之攝政六年致太平述文武之徳而制禮也

周子曰禮理也樂和也陰陽理而後和君君臣臣父父子子兄兄弟弟夫夫婦婦萬物各得其理然後和故禮先而樂後

程子曰禮之本出於民之情聖人因而導之耳禮之器出於民之俗聖人因而節文之耳聖人復出必因今之衣服器用而爲之節文其所謂貴本而親用者亦在時王斟酌損益之耳大凡禮必須有意禮之所尊尊其義也失其義陳其數祝史之事也

張子曰禮者理也須是學窮理禮則所以行其義知理則能制禮然則禮出於理之後今在上者未能窮則在後者烏能盡今禮文殘闕須是先求得禮之意然後觀禮合此禮者卽是聖人之制不合者卽是諸儒添入可以去取

歐陽氏修曰由三代而上治出於一而禮樂達於天下由三代而下治出於二而禮樂爲虛名古者宮室車輿以爲居衣裳冕弁以爲服尊爵俎豆以爲器金石絲竹以爲樂以適郊廟以臨朝廷以事神而治民其嵗時聚防以爲朝覲聘問懽忻交接以爲射鄕食饗合眾興事以爲師田學校下至裏閭田畝吉凶哀樂凡民之事莫不一出於禮由之以教其民爲孝慈友悌忠信仁義者常不出於居處動作衣服飲食之間蓋其朝夕從事者無非乎此也此所謂治出乎一而禮樂達於天下安習而行之不知所以遷善逺罪而成俗也及三代已亡遭秦變古後之有天下者自天子百官名號位序國家制度宮車服器一切用秦其間𨿽有欲治之主思所攺作不能超然逺復三代之上而牽其時俗稍卽以損益大抵安於苟簡而已其朝夕從事則以簿書獄訟兵食爲急曰此爲政也所以治民至於三代禮樂具其名物而藏於有司時出而用之郊廟朝廷曰此爲禮也所以教民此所謂治出於二而禮樂爲虛名故自漢以來史官所記事物名數降登揖讓拜俛伏興之節皆有司之事耳所謂禮之末節也然用之郊廟朝廷自搢紳大夫從事其間者皆莫能曉習而天下之人至於老死未嘗見也況欲識禮樂之盛曉然諭其意而被其教化以成俗乎

周氏行已曰禮經三百威儀三千皆出於性非僞貌飾情也天尊地卑禮固立矣類聚羣分禮固行矣人者位乎天地之間立乎萬物之上尊卑類分不設而彰聖人循此制爲冠昏喪祭朝聘鄕射之禮以行君臣父子兄弟夫婦朋友之義其形而下者見於飲食器服之用其形而上者極於無聲無臭之微眾人勉之賢人行之聖人由之故所以行其身與其家與其國與其天下者禮治則治禮亂則亂禮存則存禮亡則亡上自古始下逮吾季質文不同罔不由是然而世有損益惟周爲備夫子嘗曰鬱鬱乎文哉吾從周逮其獘也忠信之薄而情文之繁林放問禮之本孔子欲從先進蓋所以矯正而反獘也然豈禮之過哉爲禮者之過也

周氏諝曰夫禮者性命之成體者也蓋道徳仁義同出於性命而所謂禮者又出乎道徳仁義而爲之節文者也方其出於道徳仁義則道徳仁義者乃禮之本也故曰仁者人也親親爲大義者宜也尊賢爲大親親之殺尊賢之等禮所生也方其爲之節文則道徳仁義反有資於禮也故曰道徳仁義非禮不成嗚呼此禮之所以爲禮者也若夫吉凶之殊軍賔之別其言不盡於意其意必寓於象故一服飾一器械有以存於度數之間者象也象則文也及推而上之有以見於度數之表者意也意則情也所謂意者歸於性命而已矣書曰天秩有禮自我五禮有庸哉蓋其以欲滅命以人廢天者聖人不爲惟其天秩之所有是乃聖人之所庸者也然聖人之所以庸之者豈特使天下後世知有尊卑之分而苟自異於禽獸耳蓋又將爲入道之資也

朱子曰古禮繁縟後人於禮日益疎略然居今而欲行古禮亦恐情文不相稱不若今只就今人所行禮中刪修令有節文制數等威足矣問先王所謂古禮繁文不可攷究欲取今見行禮儀增損用之庶其合於人情方爲有益如何曰固是曰若是則禮中所載冠昏喪祭等儀有可行者否曰如冠昏禮豈不可行但喪祭有繁雜耳問若是則非理明義精者不足以與此曰固是聖人有作古禮未必盡用須別有个措置視許多瑣細制度皆若具文且是要理防大本大原曽子說君子所貴乎道者三動容貌斯逺暴慢矣正顏色斯近信矣出辭气斯逺鄙倍矣籩豆之事則有司存上許多正是大本大原如今所計防許多正是籩豆之事夫子焉不學而亦何常師之有到孟子已是不說細碎上只說諸侯之禮吾未之學也吾嘗聞之矣三年之喪齊疏之服飦粥之食自天子達於庶人這三項便是大本大原

陳氏淳曰人徒見升降裼襲有類乎美觀鏗鏘節奏有近乎末節以爲禮樂若無益於人者抑不知釋回增美皆由於禮器之大備而好善聽過皆本乎樂節之素明禮以治躬則莊敬不期而自肅樂以治心則鄙詐不期而自銷蓋接於荘敬者所以養其耳目而非以娛其耳目形於舞蹈者所以導其血气而非以亂其血气則禮樂之用可知矣

陳氏澔曰前聖繼天立極之道莫大於禮後聖垂世立教之道亦莫先於禮禮儀三百威儀三千孰非精神心術之所寓故能與天地同其節

郝氏敬曰聖人盛徳至善從心所欲自然周旋中禮如論語鄕黨一篇皆聖人從心之矩曲禮三千悉由此出昔子遊譏子夏之門人小子灑掃應對進退抑末也說者病其言過髙然亦足以見聖門教人有本未嘗屑屑儀文可知子曰禮云禮云玉帛云乎哉言禮則曰復曰約言教則曰一曰不多繁文縟節非聖人語上之教是商師之學也

姜氏兆錫曰樂記說天髙地下萬物散殊而禮制行矣禮便是自然有這道理加減一毫不得古皇之世狉狉榛榛後來聖人繼作逐漸發明出來然猶多闕略故二代時猶稱尙忠尙質到得周公監視損益詳盡曲至故孔子曰鬱鬱乎文哉吾從周此自是恰好了到得末流卻又太過故孔子曰文質彬彬然後君子又自曰吾從先進學者須是損過就中至於成徳方得動容周旋中禮記禮者大學中庸皆列於篇亦是流傳得這个意思在禮樂只是序而和其本原卻只是仁敬處發來周室盛時自朝廷達於閭巷凡所行吉凶賔軍嘉五禮盎溢周徹謂之太和之世到得後來虛僞僭妄其本都亡了故孔子曰禮云樂云玉帛云乎哉鐘鼓云乎哉又曰人而不仁如禮何如樂何春秋至戰國亂逆無等無可窮詰秦號彊暴祖龍卻又怕學士家將禮法束縛他以故燔書遂自此起

一序禮經廢興【傳述人附】

漢藝文志曰禮古經五十六卷經七十篇【後氏戴氏朱子曰此卽今儀禮也臨江劉敞云七十當作十七計其篇數則然今從之】記百三十一篇【七十子後學者所記也】明堂陰陽三十三篇【古明堂之遺事】王史氏二十一篇【七十子後學者師古曰劉向別錄云六國時人也】曲臺後倉九篇【如淳曰行禮射於曲臺後倉爲記故名曰曲臺記漢官曰大射於曲臺晉灼曰天子射宮也西京無太學於此行禮也】中庸說二篇【師古曰今禮記有中庸一篇亦本禮經蓋此之流】明堂陰陽說五篇周官經六篇【王莽時劉歆置博士師古曰卽今之周官禮也亡其冬官以攷工記充之】周官傳四篇易曰有夫婦父子君臣上下然後禮義有所錯而帝王質文世有損益至周曲爲之防事爲之制【師古曰委曲防閒每事爲制也】故曰禮儀三百威儀三千【韋昭曰周禮三百六十官也三百舉成數也臣瓉曰禮經三百謂冠昏吉凶周禮三百是官名也師古曰禮經三百韋說是也威儀三千乃謂冠昏吉凶蓋儀禮矣】及周之衰諸侯將逾法度惡其害已皆滅去其籍自孔子時而不具至秦大壊漢興魯髙堂生士禮十七篇訖孝宣世後倉最明戴徳戴聖慶普皆其弟子三家立於學官【朱子曰此卽上文誤作七十篇者】禮古經者出於魯淹中【蘇林曰裏名也】及孔氏【朱子曰及孔氏舊注屬下句劉敞云孔氏安國所得壁中書也當屬上句今案此卽上文五十六卷者其讀當從劉氏】學七十篇文相似多三十九篇【朱子曰劉敞云學當作與七十當作十七五十六卷除十七正多三十九其說是也蓋上文經七十篇本注後氏戴氏又言髙堂生士禮十七篇後倉二戴皆其弟子則彼所謂後戴之禮卽是此髙堂生之所得而今號儀禮者也況劉氏所攷於所增多篇數適合而上文經目又別無髙堂生十七篇之禮其證甚明賈公彥疏亦云古文十七篇與髙堂生所相似是唐初時漢志猶未誤也故知此誤錯三字皆當從劉氏說】及明堂陰陽王史氏記所見多天子諸侯卿大夫之制𨿽不能備猶瘉倉等推士禮而致於天子之說【師古曰瘉與愈同勝也】

隋經籍志曰漢初有髙堂生傳十七篇又有古經出於淹中而河間獻王好古愛學收集餘燼得而獻之合五十六篇並威儀之事而又得司馬穰苴兵法一百五十五篇及明堂陰陽之記並無敢傳之者惟古經十七篇與髙堂生所傳不殊而字多異自髙堂生至宣帝時後倉最明其業乃爲曲臺記倉授梁人戴徳及徳從兄子聖沛人慶普於是有大戴小戴慶氏三家並立後漢惟曹元傳慶氏以授其子褒然三家𨿽存並微相傳不絕漢末鄭傳小戴之學後以古經校之取於其義長者作注爲鄭氏學其喪服一篇子夏先傳之諸儒多爲注解今又別行而漢時有李氏得周官周官蓋周公所制官政之法上於河間獻王獨闕冬官一篇獻王購以千金不得遂取攷工記以補其處合成六篇奏之至王莽時劉歆始置博士以行於世河南緱氏杜子春受業於歆因以教授是後馬融作周官傳以授鄭作周官注漢初河間獻王又得仲尼弟子及後學者所記一百三十一篇獻之時亦無傳之者至劉向考校經籍檢得一百三十篇向因第而敍之而又得明堂陰陽記三十三篇孔子三朝記七篇王氏史氏記二十一篇樂記二十三篇凡五種合二百十四篇戴徳刪其繁重合而記之爲八十五篇謂之大戴記而戴聖又刪大戴之書爲四十六篇謂之小戴記漢末馬融遂傳小戴之學融又足月令一篇明堂位一篇樂記一篇合四十九篇而鄭受業於融又爲之注今周官六篇古經十七篇小戴記四十九篇凡三種惟鄭注立於國學其餘並多散亡又無師說

唐藝文志曰袁凖孔倫陳銓蔡超宗田僧紹之注杜預賀循王逡之崔遊蔡謨趙成沈文阿諸家之禮服皆儀禮之學也

陸氏徳明曰安上治民莫善於禮鄭子太叔曰夫禮天之經地之義民之行也左傳云禮所以經國家定社稷序民人利後嗣者也禮教之設其源逺哉帝王質文世有損益至於周公代時轉浮周公居攝曲爲之制故曰禮經三百威儀三千及周之衰諸侯始僭將逾法度惡其害已皆滅去其籍自孔子時而不具矣孔子反魯乃始刪定值戰國交爭秦氏坑焚惟故禮經崩壊爲甚漢興有魯髙堂生傳士禮十七篇卽今之儀禮也而魯徐生善爲容孝文時爲禮官大夫景帝時河間獻王好古得古禮獻之【鄭六藝論云後得孔氏壁中河間獻王古文禮五十六篇記百三十一篇周禮六篇其十七篇與髙堂生所傳同而字多異劉向別錄云古文記二百十四篇藝文志曰禮古經五十六篇出於魯淹中】或曰河間獻王開獻書之路時有李氏上周官五篇失事官一篇乃購千金不得取考工記以補之瑕邱蕭奮以禮至淮陽太守授東海孟卿【孟喜父】卿授同郡後蒼及魯閭邱卿其古禮經五十六篇蒼傳十七篇所餘三十九篇【闕一字】付書館名爲逸禮蒼說禮數萬言號曰後蒼曲臺記【在曲臺校書著記因以爲名】孝宣之世蒼爲最明【闕一字】授沛聞人通漢【字子方以太子舎人論石渠至中山中尉】及梁戴徳【字延君號大戴信都太傅】戴聖【字次君號小戴以博士論石渠至九江太守】沛慶普【字孝公東平太傅】由是禮有大小戴慶氏之學普授魯夏侯敬又傳族子咸【豫章太守】大戴授瑯邪徐良【字斿卿爲博士州牧郡守家世傳業】小戴授梁人橋仁【字季卿大鴻臚家世傳業】及楊榮【字子孫瑯邪太守】王莽時劉歆爲國師始建立周官經以爲周禮河南緱氏杜子春受業於歆還家以教門徒好學之士鄭興父子【興字少贛河南人後漢太中大夫子眾字仲師大司農並作周禮解詁】等多往師之賈景伯亦作周禮解詁禮記者本孔子門徒共撰所聞以爲所記後人通儒各有損益故中庸是子思伋所作緇衣是公孫尼子所制鄭雲月令是呂不韋所撰盧植【字子幹涿郡人後漢北中郎將九江太守】云王制是漢時博士所爲陳邵【字節良下邳人晉司空長史】周禮論序云戴徳刪古禮二百十四篇爲八十五篇謂之大戴禮戴聖刪大戴禮爲四十九篇是爲小戴禮【漢劉向別錄有四十九篇其篇次與今禮記同名爲他家書拾撰所取不可謂之小戴禮】後漢馬融盧植攷諸家同異附戴聖篇章去其繁重及所敍略而行於世卽今之禮記是也鄭亦依盧馬之本而注焉範後漢書雲中興鄭眾傳周官經後馬融作周官傳授鄭作周官注【鄭注引杜子春鄭大夫鄭司農之義鄭三禮目錄云二鄭信同宗之大儒今贊而辧之】本治小戴禮後以古經校之取其於義長者順者故爲鄭氏學又注小戴所傳禮記四十九篇通爲三禮焉漢初立髙堂生禮博士後又立大小戴慶氏三家王莽又立周禮後漢三禮皆立博士今慶氏曲臺久亡大戴無傳學者惟鄭注周禮儀禮禮記並立學官而喪服一篇又別行於世今三禮俱以鄭爲主鄭注儀禮十七卷馬融王肅孔倫【字敬序防稽人東晉廬陵太守集眾家注】陳銓【不詳何人】裴松之【字士期河東人宋太中大夫西鄕侯】雷次宗蔡超【字希逺濟陽人宋丞相諮議參軍】田之【字僧紹馮翊人齊東平太守】劉道拔【彭城人宋海丰令】周續之【自馬融以下並注喪服朱氏彛尊曰陸氏釋文序錄載注解傳述人於儀禮有鄭康成注此外馬融王肅孔倫陳銓裴松之雷次宗蔡超田之劉道抜周續之凡十家云自馬融以下並注喪服攷隋經籍志十家之中惟載王肅儀禮注十七卷其餘未嘗有全書注也舊唐書經籍志於馬融喪服記下云又一卷鄭注又一卷袁凖注又一卷陳銓注又

二卷蔡超雷次宗注又二卷田僧紹注亦未載諸家有全】【書注至新唐書藝文志始載袁凖注儀禮注一卷孔倫注一卷陳銓注蔡超宗注二卷田僧紹注二卷並不著其注喪服則誤以喪服注爲儀禮全書注也下至鄭氏通誌略旣於儀禮全書注載袁凖孔倫陳銓蔡超雷次宗田僧紹姓名而又於喪服傳注五家復出由是西亭王孫授經圖焦氏經籍志皆沿其誤當以陸氏序錄爲正也】

孔氏穎達曰禮記之作出自孔氏但正禮殘缺無復能明故範武子不識殽烝趙鞅及魯君謂儀爲禮至孔子沒後七十二子之徒共撰所聞以爲此記或錄舊禮之義或錄變禮所由或兼記體履或雜序得失故編而錄之以爲記也周禮儀禮亦是禮記之書自漢以來各有傳授鄭君六藝論云案漢書藝文志儒林傳云傳禮者十三家惟髙堂生及五傳弟子戴徳戴聖名在也又案儒林傳云漢興髙堂生傳禮十七篇而魯徐生善爲容孝文時徐生以容爲禮官大夫瑕丘蕭奮以禮至淮陽太守孟卿東海人事蕭奮以授戴徳戴聖六藝論云五傳弟子者熊氏云則髙堂生蕭奮孟卿後蒼及戴徳戴聖爲五也此所傳皆儀禮也六藝論云今禮行於世者戴徳戴聖之學也又云戴徳傳記八十五篇則大戴禮是也戴聖傳記四十九篇則禮記是也儒林傳云大戴授瑯邪徐氏小戴授梁人橋仁字季卿楊榮字子孫仁爲大鴻臚家世傳業其周官者始皇深惡之至孝武帝時始開獻書之路旣出於山巖屋壁復入祕府五家之儒莫得見焉至孝成時通人劉歆校理祕書始得列序著於錄略爲眾儒排棄歆獨識之知是周公致太平之道河南緱氏杜子春永平時初能通其讀鄭眾賈逵往受業焉其後馬融鄭之等各有傳授

魏氏了翁曰人生而莫不有仁義之性存乎其心經禮三百曲禮三千聖人稟諸天地所以合內外之道而節文乎仁義者也自周衰諸侯去籍𨿽以二代之後而不足徴猶賴夫子之所雅言羣弟子之所記錄故尙有存者迨至秦挾書之令作而禮再厄又得河間獻王二戴馬鄭相與保殘補壊晉宋隋唐諸儒疊爲發揮三禮得不盡亡自正義旣出先儒全書冺不復見自列於科目博士諸生亦不過習其句讀以爲利祿計至金陵王氏又罷儀禮取士僅存周官戴記之科而士習於禮者滋鮮惟闗洛諸大儒上接洙泗之傳乃僅與門人弟子難疑答問而未及著爲全書嗚呼學殘文缺無所因襲驅一世之人而防行焉豈不重可嘆與

衛氏湜曰賈公彥同李元植編儀禮疏儀禮自鄭注之後僅有黃慶李孟悊二家疏義公彥等定爲五十卷

吳氏曰禮經殘闕之餘獨此十七篇爲全書自王安石行新法經義廢黜此經學者罕傳習矣

童氏承敍曰儀禮有諸儒傳記鄭康成注賈公彥疏朱文公又合經傳爲通解皆彰彰較著矣公門人楊復又各爲之圖俱可蹈廸匪直易讀也

趙氏魏史曰儀禮者周公監二代而制之以經世者也中庸云優優大哉禮儀三百威儀三千大經小曲皆謂之儀是三百儀禮之綱領三千儀禮之條件禮經之大全登孔門者猶及見之而孟氏以後殘缺多矣漢興河間獻王得孔壁禮經五十六篇自十七篇與髙堂生所傳同外餘三十九篇在於祕府謂之逸禮繼以新莽之亂亡焉故迄今所存止此而已其篇次二戴與劉氏別錄參差不同而鄭本一依劉氏其注疏朱子蓋嘗以浮蕪病焉欲力爲釐正而不果近代吳氏亦嘗嗣爲攷定焉而未盡

顧氏炎武曰禮者本於人心之節文以爲自治治人之具是以孔子之聖猶問禮於老而其與弟子答問之言𨿽節目之防無不備悉語其子伯魚曰不學禮無以立鄕黨一篇皆動容周旋中禮之效然則周公之所以爲治孔子之所以爲教舎禮其何以焉三代之禮其存於後世而無疵者獨有儀禮一經自熈寜中王安石變亂舊制始罷儀禮不立學官而此經遂廢此新法之爲經害者一也南渡以後二陸起於金谿其說以徳性爲宗學者便其簡易羣然趨之而於制度文爲一切鄙爲末事賴有朱子正言立辧欲修三禮之書而卒不能勝夫空虛妙悟之學此新法之爲經害者二也沿至於今有坐臯比稱講師門徒數百自擬濓洛而終身未讀此經誤文一徧者若天下之書皆出於國子監所頒以爲定本而此經誤文最多或至脫一簡一句非唐石經之尙存於闗中則後儒無繇以得之矣據石經刋監本復立之學官以習士子而姑勸之以利祿使毋失其傳此有天下之責也

姜氏兆錫曰禮看來有三變自上世到周公時極盛其後卻壊了此一興廢猶自人行禮者言之其後孔子修明禮樂又一盛到燔書卻大壊此一興廢並典籍亦都亡其後漢興儀禮得髙堂生並其五傳弟子至大小戴遂集爲記周禮至河間獻王亦顯其後義解繁多後鄭注三禮號有功然溺祖防緯之學聖證論多力爭之宋世最右文遭荊公棄經任傳三禮諸科多罷中間更數廢興𨿽經存亦與無經相似以是諸子與其門弟子釐修典籍良非得已

一論作經之人【記傳附】

崔氏靈恩曰儀禮者周公所制吉禮惟得臣禮三篇凶禮得四篇上自天子下自庶人其禮同等餘三篇皆臣禮賔禮惟存三篇軍禮亡失嘉禮得七篇

孔氏穎達曰洛誥云考朕昭子刑乃單文祖徳又禮記明堂位云周公攝政六年制禮作樂頒度量於天下所制之禮則周官儀禮也

陸氏徳明曰周儀二禮並周公所制

晁氏公武曰西漢諸儒得古文禮凡五十六篇髙堂生傳士禮十七篇爲儀禮喪服傳一卷子夏所爲

朱子曰漢志諸記自一百三十一篇以下與經文本不相雜疑今亦多見於本篇後記及二戴之記孔子家語等書特不可攷其所自耳

馬氏廷鸞曰周公之經何制之備也子夏之傳何文之奇也

敖氏繼公曰儀禮何代之書也曰周之書也何人而作也曰先儒皆以爲周公所作愚亦意其或然也何以言之周自武王始有天下然其時已老矣必未暇爲此事也至周公相成王乃始制禮作樂以致太平故以其時攷之則當是周公之書又以其書攷之辭意簡嚴品節詳備非聖人莫能爲益有見其果爲周公之書也然周公此書乃爲侯國而作也而王朝之禮不與焉何以知其然也書中十七篇冠昏相見鄕飲鄕射士喪旣夕士虞特牲饋食凡九篇皆言侯國之士禮少牢饋食上下二篇皆言侯國之大夫禮聘食燕大射四篇皆言諸侯之禮惟覲禮一篇則言諸侯朝天子之禮然主於諸侯而言也喪服篇中言諸侯及公子大夫士之服詳矣其間𨿽有諸侯與諸侯之大夫爲天子之服然亦皆主於諸侯與其大夫而言也由是觀之則此書決爲侯國之書無疑矣然則聖人必爲侯國作此書者何也夫子有言曰夫禮必本於天殽於地列於鬼神達於喪祭冠昏射禦朝聘聖人以禮示之故天下國家可得而正也以夫子此言証之則是書也聖人其以爲正天下之具也歟故當是時天下五等之國莫不寶守是書而蔵之有司以爲典籍無事則其君臣相與講明之有事則皆據此以行禮又且頒之於其國以教其人此有周盛時所以國無異禮家無殊俗兵寢刑措以躋太平者其以是乎其後王室衰微諸侯不道樂於放縱而憚於檢束也於是惡典籍之不便於已而皆去之則其向之受於王朝者不復蔵於有司矣向之蔵於有司者或私傳於民間矣此十七篇之所以不絕如綫而幸存以至今日也禮古經十七篇其十三篇之後皆有記四篇則無之四篇者士相見大射少牢上下也然以意度之此四篇者未必無一記之可言或者有之而亡逸焉耳

熊氏朋來曰儀禮是經禮記是傳儒者恆言之以冠昏義鄕飲酒義射義燕義聘義與儀禮士冠士昏鄕飲酒射燕聘之禮相爲經傳也劉氏又補士相見公食大夫二義以爲二經之傳及讀儀禮則士冠禮自記冠義以後卽冠禮之記矣士昏禮自記士昏禮凡行事以後卽昏禮之記矣鄕飲酒自記鄕朝服而謀賔介以後卽鄕飲之記矣鄕射禮自記大夫與公士爲賔以後卽鄕射之記矣燕禮自記燕朝服於寢以後卽燕禮之記矣聘禮自記久無事則聘焉以後卽聘禮之記矣公食大夫禮自記不宿戒以後卽公食大夫之記矣覲禮自記凡俟於東廂以後卽覲禮之記矣士虞禮自記虞沐浴不櫛以後卽士虞禮之記矣特牲饋食禮自記特牲以後卽特牲之記矣士喪禮則士處適寢以後附在旣夕者卽士喪禮之記矣旣夕禮則啟之昕以後卽旣夕之記矣漢儒稱旣夕禮卽士喪禮下篇故二記合爲一也喪服一篇每章有子夏作傳而記公子爲其母以後又別爲喪服之記其記文亦有傳是子夏以前有此記矣十七篇惟士相見大射少牢饋食有司徹四篇不言記其言記者十有三篇然冠禮之記有孔子曰其文與郊特牲所記冠義正同其餘諸篇惟旣夕之記略見於喪大記之首章喪服之傳與大傳中數與【與疑當作語】相似余記自與小戴冠昏等六義不同何二戴不以禮經所有之記文而傳之也十三篇之後各有記必出於孔子之後子夏之前蓋孔子定禮而門人記之故子夏爲作喪服傳而幷其記亦作傳焉聘禮篇末執圭如重入門鞠躬私覿愉愉等語未知鄕黨用聘禮語抑聘禮用鄕黨語大抵禮經多出於七十二子之徒所傳案朱子鄕黨集注引晁氏曰定公九年孔子仕魯至十三年適齊其間無朝聘之事疑使擯執圭二節孔子嘗言其禮如此又引蘇氏曰孔氏遺書雜記曲禮非必孔子事也見得古有遺禮之書聖門因記其語

何氏喬新曰儀禮未知孰作或以爲周公之作也孔子有學禮之言禮記有讀禮之文當是時固已有簡牘之傳矣決非秦漢間筆也其法度必出於聖人若曰周公作之則非所敢知也

湛氏若水曰儀禮有有經而無傳者矣公食大夫也士相見也有有傳而無經者矣郊特牲也諸侯釁廟也遷廟也公符也投壺也有經中之傳者矣凡儀禮之經曰記者也有傳中之傳者矣玉藻之有深衣也明堂之有月令也

劉氏績曰漢初髙堂生爲博士傳儀禮十七篇先儒以爲周公作按記哀公使孺悲之孔子學士喪禮士喪禮於是乎書則中晦而孔子述之者也獨喪服子夏爲傳豈以通上下兼經權難知歟

郝氏敬曰儀禮者禮之儀周衰禮亡昔賢纂輯見閒著爲斯儀非必盡先聖之舊然欲觀古禮捨此末由矣

唐氏伯元曰儀禮存者爲古經尙矣凡禮有經有記有義有傳記亦經也綴之經則不成章傳亦義也不曰義而曰傳遜辭也惟冠有義惟喪有傳而諸禮皆無者失之也

一論儀禮與周禮禮記不同

孔氏穎達曰鄭作序云禮者體也履也統之於心曰體踐而行之曰履鄭知然者禮器云禮者體也祭義云禮者履此者也禮記旣有此釋故鄭依而用之禮𨿽合訓體履則周官爲體儀禮爲履故鄭又云然則三百三千𨿽混同爲禮至於並立俱陳則曰此經禮也此曲禮也或云此經文也此威儀也是周禮儀禮有體履之別也所以周禮爲體者周禮是立治之本統之心體以齊正於物故爲體賀防云其體有二一是物體言萬物貴賤髙下小大文質各有其體二曰禮體言聖人制法體此萬物使髙下貴賤各得宜也其儀禮但明體之所行踐履之事物𨿽萬體皆同一體履無兩義也

陸氏徳明曰三禮次第周爲本儀爲末

賈氏公彥曰周禮儀禮發源是一理有始終分爲二部並是周公攝政太平之書周禮爲本儀禮爲末

張子曰看得儀禮則曉得周禮與禮記

呂氏大臨曰冠昏射鄕燕聘天下之達禮也儀禮所載謂之禮者禮之經也禮記所載謂之義者訓其經之義耳

周氏諝曰禮經之殘缺久矣世之所傳曰周禮曰儀禮曰禮記其間獨周禮爲太平之成法儀禮者又次之禮記者雜記先王之法言而尙多漢儒附防之疵此學者所宜精擇

朱子曰周官一書固爲禮之綱領至其儀法度數則儀禮乃其本經而禮記是解儀禮之義禮書如儀禮尙完傋如他書儀禮是經禮記是解儀禮且如儀禮有冠禮禮記便有冠義儀禮有昏禮禮記便有昏義以至燕射之禮莫不皆然只是儀禮有士相見禮禮記卻無士相見義後來劉原甫補成一篇學禮記下言語只是解他儀禮

虙氏曰禮記乃儀禮之傳儀禮有冠禮禮記有冠義以釋之儀禮有昏禮禮記則有昏義以釋之儀禮有鄕飲酒禮禮記則有鄕飲酒義以釋之儀禮有燕禮禮記則有燕義以釋之儀禮有聘禮禮記則有聘義以釋之其他篇中𨿽或雜引四代之制而其言多與儀禮相爲表裏但周禮儀禮皆周公所作而禮記則漢儒所錄𨿽曰漢儒所錄然亦儀禮之流也何以言之周禮𨿽得之於河間獻王時無有傳之者武帝以爲末世凟亂之書何休以爲六國陰謀之書至於漢末乃行於世惟儀禮之書漢初已行故髙堂生傳之蕭奮蕭奮傳之孟卿孟卿傳之後蒼後蒼傳之戴徳戴聖二戴因習儀禮而錄禮記故知禮記儀禮之流也

三禮正義曰周禮儀禮並周公所記所謂禮經三百威儀三千禮經則周禮也威儀則儀禮也

熊氏朋來曰三禮之中如周禮大綱𨿽正其間職掌繁宻恐傳之者不皆周公之舊左傳所引周公周禮曰殊與今周禮不相似亦恨其僅以【以本或作似】左傳之文爾大小戴所記因多格言而譌謬亦不免惟儀禮爲禮經之稍完者先儒謂其文物彬彬乃周公制作之厪存者後之君子有志於禮樂勿以難讀而不加意也

湛氏若水曰曲禮大醇而小疵儀禮極醇而無疵萬氏斯大曰儀禮一書與禮記相爲表裏考儀文則儀禮爲備言義理則禮記爲精在聖人卽吾心之義理而漸著之爲儀文在後人必通達其儀文而後得明其義理故讀禮記而不知儀禮是無根之木無源之水也

張氏爾岐曰在昔周公制禮用致太平據當時施於朝廷鄕國者勒爲典籍天下共守之其大體爲周官其詳節備文則爲儀禮

一論儀禮不可廢【疑經者附】

論語述而子所雅言詩書執禮皆雅言也季氏不學禮無以立

春秋說題辭曰禮者所以設容俯仰以信進退以度禮得則天下咸宜不可須臾離也

徐氏幹曰夫禮也者人之急也可終身蹈而不可須臾離也須臾離則慆慢之行臻焉須臾忘則慆慢之心生焉況無禮而可以終始乎

劉氏勰曰禮立體宏用據事剬範章條曲執而後顯采掇片言莫非寶也銘誄箴祝則禮總其端

王氏通曰冠禮廢天下無成人矣昏禮廢天下無家道矣喪禮廢天下遺其親矣祭禮廢天下忘其祖矣嗚呼吾末如之何也已矣

韓子曰余嘗苦儀禮難讀且又行於今者蓋寡沿襲不同復之無由考於今誠無所用云然然文王周公之法制具在於是孔子曰吾從周謂其文章之盛也古書之存者希矣百氏雜家尙有可取況聖人之制度耶於是掇其大要奇辭奧防著於篇學者可觀焉惜吾不及其時揖讓進退於其間嗚呼盛哉

徐氏積曰儀禮粗爲完書然決非盡出於聖人何以知之夫禮者出於人情也而儀禮有曰父在母不可以爲三年之服又曰嫂叔無服所以避嫌也又曰師無服此豈人情哉蓋多出於漢儒喜行其私意或用其師說或利其購金而爲之耳

呂氏本中曰後生學問且須理防曲禮少儀儀禮等學灑掃應對進退之事及先理防爾雅訓詁等文字然後可以語上下學而上達自此脫然有得自然度越諸子不如此則是躐等犯分淩節終不能成孰先傳焉孰後倦焉不可不察也

張氏淳曰劉歆言髙堂生所得獨爲士禮而今儀禮乃有天子諸侯大夫之禮居其大半疑今儀禮非髙堂生之書但篇數偶同耳

朱子曰張忠甫疑今儀禮非髙堂生之書但篇數偶同耳此則不深考於劉歆說所訂之悞又不察其所謂士禮者特略舉首篇以明之其曰推而致於天子者蓋專指冠昏喪祭而言若燕射朝聘則士豈有是禮而可推耶儀禮不是古人預作一書如此初間只是以義起漸漸相襲行得好只管巧至於情文極細宻極周致處聖人見此意思好故錄成書儀禮事事都載在裏面其間曲折難行處他都有个措置得恰好

魏氏了翁曰儀禮一經幸存以之參考諸經尢爲有功灑掃應對進退恭敬辭遜撙節非由外心以生也非忠信之薄也非人情之僞也凡皆人性之固有天秩之自然而非有一毫勉彊增益也學者誠能卽是僅存而推尋之內反諸心隨事省察充而至於動容周旋之防揖遜徵伐之時則是禮也將以宅天衷而奠民極豈形器云乎哉

章氏如愚曰大宋朝樂史謂儀禮有可疑者五漢儒傳授曲臺雜記後馬融鄭眾始傳周官而儀禮未嘗以教授一疑也周禮缺冬官求之千金不可得使有儀禮全書諸儒寜不獻之朝乎班固七略劉歆九種並不著儀禮魏晉梁陳之間是書始行二疑也聘禮篇所記賔行饗餼之物禾米芻薪之數籩豆簠簋之實鉶壺鼎甕之列考之周官掌客之說不同三疑也其中一篇喪服蓋講師設問難以相解說之辭非周公之書四疑也周公所載自王以下至公侯伯子男皆有其禮而儀禮所謂公食大夫禮及燕禮皆公與卿大夫之事不及於王其他篇所言曰主人曰賔而已似侯國之書使周公當太平之時豈不設天子之禮五疑也今考其書猶有可疑者且吉防賔嘉皆有其禮而軍禮獨闕焉自天子至士皆有冠禮而大夫獨無焉鄕飲酒之禮有黨正以正齒位而今獨不載焉賔禮之別有八燕禮之等有四冠昏之篇皆冠以士大射之禮獨名曰儀朝遇之禮不錄而獨存覲禮其他禮食不載而獨有公食大夫禮以至言本末之異同是皆考究精微者焉

王氏應麟曰韓文公讀儀禮謂考於今無所用愚謂天秩有禮小大由之冠昏喪祭必於是稽焉文公大儒以爲無所用毋怪乎冠禮之行不非鄭尹而怏子孫也

馬氏廷鸞曰儀禮爲書於奇辭奧防中有精義妙道焉於纎悉曲折中有明辧等級焉不惟欲人之善其生且欲人之善其死不惟致嚴於冠昏朝聘鄕射而尢致嚴於喪祭後世徒以其推士禮而達之天子以爲殘闕不可考之書徐而觀之一士也天子之士與諸侯之士不同上大夫與下大夫不同等而上之固有可得而詳者矣

敖氏繼公曰先王之世人無貴賤事無大小皆有禮以行之蓋以禮有所闕則事有所遺故其數不容不如是之多也去古旣逺而其所存者乃不能什一也可勝嘆哉夫其已廢壞而亡逸者固不可復見矣其幸有而未冺者吾曹安可不盡心而講明之乎固不宜以其無用於今爲說而絕之也

宋氏濓曰周制朝覲燕饗饋食昏喪諸禮其升降揖讓之節旣行之矣然後筆之爲儀禮之文

徐氏三重曰儀禮一書無論是否先王之舊卽於今所傳者若士大夫少而誦習之長而謹守奉行之終其身恐朝夕跬步有違也如此心安得不收斂身安得不齋飭一言一動安得不循分秉禮而上臨下奉何一人不賢良君子乎此古昔惇讓教化成就人材之軌物所以臻太平盛治者孰謂不由此道也

童氏承敍曰或曰髙堂生所傳特士禮耳餘多散佚又曰古禮於今無所用之𨿽昌黎亦云然夫禮也者理也先王以承天之道以治人之情孔子曰殷因於夏禮所損益可知也周因於殷禮所損益可知也因者其本也損益者其末也恊諸義而恊則先王所未有者可以義起矣故後蒼有推而致於天子之說然今觀之冠昏相見士禮也鄕飲鄕射大夫禮也燕射覲聘公食大夫諸侯禮也士喪旣夕士虞特牲饋食諸侯士禮也少牢饋食有司徹諸侯卿大夫禮也喪服則通於上下顧獨曰士禮何哉夫禮無本不立無文不行𨿽夏商之際不能無文焉至周而備爾孔子曰虞夏之文不勝其質商周之質不勝其文蓋思本也然文之蠧也久矣其在於今宜無所用至其本固未冺也是故因其文而遡之可知也因其本而拓之可行也不猶逾於幷其文而亡之乎

郝氏敬曰禮非彊作是人道之經緯無禮則無人道凡是書所言冠昏喪祭品節秩序皆天理之不得不然其間牽彊拘泥煩迂僻彊世難行者則時勢古今之異學禮者所以貴達也鄕射卽鄕飲酒禮大射卽燕禮旣夕卽士喪禮有司徹卽少牢饋食禮其實止十有二篇然不啻詳已冠昏喪祭朝聘燕饗禮之大物止此飲食男女養生送死人生日用止此升降進退周旋裼襲行禮節文止此天子諸侯同此人倫同此儀則隆殺多寡因時制宜孔子所謂殷因於夏禮周因於殷禮所損益可知而人主爲禮法之宗禮難預設若一一定爲常制使百世共守則是禮有因無損益𨿽二帝三王不能矣是書詳處太如祭醴始扱一祭又扱再祭執皮內文兼執足三分庭一在南鄕飲工左荷瑟後首挎越內牲體肩臂脊脇肫胳一骨二骨之類何其也及其行禮大節目如冠於廟而竟不及其祖禰旣冠見母見君見鄕裏親戚士大夫而竟不及其父昏禮自壻迎婦降西階以至入室同牢燭出燕息而竟不言夫婦拜至明日新婦見舅姑饋食醴饗而竟不及夫壻此類又何略也如謂但舉其槪而已則後儒讀禮何爲往往添補之乎作儀禮者亦未及親見古人故其辭多罔象如凡

禮行於廟竟不言告廟之儀冠冕衣裳皆不定其制度物色廟寢堂階房室戶牖皆不明言其向背使後人猜度影響迄無定論每於篇中引記聞參伍其無畫一之見可知親見古人必不爾儀禮作於衰世故其儀文𨿽詳而大綱不淸𨿽不及天子之禮而時或雜越以大夫亂諸侯諸侯亂天子往往有之如燕禮稱君爲公是諸侯之禮也諸侯稱公已爲僣矣而其臣又有稱諸公位在卿大夫上者惟天子有三公諸侯之臣貴無加於卿而稱公是亂天子也鄭謂爲大國之孤四命此周禮典命之說周禮亦非古也稽古以孟子爲正孟子曰天子一位公一位侯一位伯一位子男同一位凡五等君一位卿一位大夫一位上士一位中士一位下士一位凡六等此周班也何嘗諸侯有臣稱公大國卿上有孤稱諸公者乎鄕射禮諸公席三重大夫席再重按尙書顧命王席亦三重周禮司幾筵職亦云王席三重而禮運曰王席五重諸侯席三重今云諸公席三重大夫再重亦亂也周禮天子射三侯九節諸侯七節大射禮諸侯也而侯道九十弓是亂天子也惟天子之事稱大與諸侯射則用大侯稱大射諸侯與其臣射用大侯稱大射亦亂也說者謂士冠士昏士喪皆士禮然冠用爵弁昏乘墨車遣馬有繁纓遣奠用五鼎一非僣與周衰禮廢諸侯彊暴大夫士無等作者承襲其訛非盡先聖之舊也昔夫子作春秋於諸侯名號禮樂亡等皆因之而不變欲直書其事以存亂亡之迹示後世是非之公耳禮經正名辧分別嫌明微烏可以相仿禮襲其謬是訓亂也言禮與言春秋異世儒未達耳世儒欲以儀禮爲經割諸禮附之嗟夫諸禮家言

𨿽聖人復生不能盡合矣虞夏殷周因革損益尙不相襲以孔子之聖學夏商之禮無徵不信而曰吾從周況世儒欲彌縫新故不同之迹以通之百世就使補輯完備校勘精切必能一一可用之今日乎略舉其近者如士冠不論有爵無爵輙用命服今可乎士親迎乘大夫車馬今可乎女子旣許嫁笄矣出教於宗室三月今可乎納采使者至門外主人迎拜不答入拜又不答今可乎主人迎賔門外先入及階又先升今可乎主人門外送賔再拜賔遂去不顧今可乎男女相拜男拜手伏地女子直立肅拜今可乎士相見賔五請始得主人一出又不升堂止於大門內一拜今可乎臣侍食於君不待君命先飯徧嘗飲食今可乎侍食於先生異爵者先飯而後已今可乎盛服行禮忽爾袒衣旋襲又袒又襲如是數十次不已今可乎尊俎爵篚供饌之具不設几案錯諸地今可乎食飯不以箸以手今可乎書必刀文必篆冊必竹簡必木今可乎人死三日然後殯斂今可乎明器苞筲等無用之物並納諸壙中今可乎凡送幣獻酬之類賔主不同拜送者立俟受者拜而受者又立俟送者答拜𨿽君臣父子皆然今可乎賔酢主人不親舉爵主人自酌以飲今可乎食不設主席主人亦不陪食今可乎孫爲祖屍父拜其子明日儐屍則子爲父客受其獻酬今可乎舅下堂親洗爵獻新婦今可乎婦翁出門再拜送新壻今可乎子冠懷脯見母母再拜受今可乎父母爲子喪三年父在母喪與妻同服庶子後父爲其母緦麻今可乎其他大事朝聘祭享小事拜起坐立難通行者不可盡舉必欲一一可信可傳使人必從𨿽聖人復起能乎

張氏爾岐曰漢志所載傳禮者十三家其所發明皆周官及此十七篇之防也十三家獨小戴大顯近代列於經以取士而二禮反日微蓋先儒於周官疑信皆半而儀禮則苦其難讀故也夫疑周官者尙以新莽荊國爲口實儀禮則周公之所定孔子之所述當時聖君賢相士君子之所遵行可斷然不疑者而以難讀廢可乎

一論題號篇目次第

孔子頴達曰周禮爲本聖人體之儀禮爲末聖人履之故鄭序云體之爲聖履之爲賢是也旣周禮爲本則重者在前故宗伯序五禮以吉禮爲上儀禮爲末輕者在前故儀禮先冠昏後喪祭故鄭序云二者或施而上或循而下

賈氏公彥曰周禮言周不言儀儀禮言儀不言周旣同是周公攝政六年所制題號不同者周禮取別夏商故言周儀禮不言周者欲見兼有異代之法故此篇有醮用酒燕禮云諸公士喪禮云商祝夏祝是兼夏殷故不言周又周禮是統心儀禮是踐履外內相因首尾是一故周禮已言周儀禮不須言周周可知矣且儀禮又名曲禮故禮器云經禮三百曲禮三千鄭注云曲猶事也事禮謂今禮也其中事儀三千言儀者見行事有威儀言曲者見行事有屈曲故有二名也周禮云官敍官之法事急者爲先不問官之大小儀禮見其行事之法賤者爲先故以士冠爲先無大夫冠禮諸侯冠次之天子冠又次之其昏禮亦士爲先大夫次之諸侯次之天子爲後諸侯鄕飲酒爲先天子鄕飲酒次之鄕射燕禮以下皆然又以冠昏士相見爲先後者以二十而冠三十而娶四十彊而仕卽有摯見鄕大夫見已君相見來朝諸侯之等又爲鄕大夫州長行鄕飲酒鄕射之事以先吉後防防盡則行祭祀吉禮次敍之法其義可知戴徳戴聖與劉向別錄十七篇次第皆冠禮第一昏禮第二士相見第三自玆以下大戴卽以士喪旣夕士虞特牲少牢有司鄕飲鄕射燕禮大射聘禮公食覲禮喪服爲次小戴則以鄕飲鄕射燕禮大射士虞喪服特牲少牢有司士喪旣夕聘禮公食覲禮爲次皆尊卑吉防先後雜亂故鄭說不從之惟劉向別錄大射以上七篇與小戴同而其下乃以聘食覲禮喪服士喪旣夕士虞特牲少牢有司爲次皆尊卑吉防次第倫敍故鄭用之也

張氏淳曰漢初未有儀禮之名疑後學者見十七篇中有儀有禮遂合而名之耳

陳氏騤曰儀禮者乃周家行禮渉於儀度委曲之書若後世所謂儀注者是也其初蓋三千餘條

熊氏朋來曰儀禮名爲十七篇實十五篇而已旣夕禮乃士喪禮之下篇也有司徹乃少牢饋食禮之下篇也

李氏黼曰儀禮亦周公之所作也凡冠昏喪祭飲射朝聘之儀法度數具焉故謂之儀禮

何氏喬新曰冠昏相見三篇皆士禮也鄕飲鄕射二篇大夫禮也燕射聘覲公食大夫五篇諸侯禮也士喪旣夕士虞特牲饋食四篇皆諸侯之士喪祭禮少牢饋食有司徹二篇皆諸侯之卿大夫祭禮喪服一篇則通言上下之制

姜氏兆錫曰案大戴篇目之首蓋以冠昏喪祭爲次而遞及於飲射聘覲也其以喪服居後者上各篇皆言禮儀之節而是篇乃因儀禮而及其喪服之制以見凡行喪禮之儀所相依以爲用者故後之與由是以推劉向篇目之次固勝於小戴而其視大戴則有不及者鄭氏蓋未免失所從違也

儀禮集編卷首上

欽定四庫全書

儀禮集編卷首下

龍裏縣知縣盛世佐撰

綱領

一論逸禮

劉氏歆曰魯共王得古文於壞壁逸禮有三十九天漢之後孔安國獻之

桓氏譚曰古佚禮記有四十六卷

後漢書曰孔安國所獻禮古經五十六篇及周官經前世傳其書未有名家

阮氏孝緒曰古經出魯淹中其書周宗伯所掌五禮威儀之事有五十六篇無敢傳者後博士髙堂生得十七篇鄭注今之儀禮是也余篇皆亡

孫氏惠蔚曰淹中之經孔安國所得惟有卿大夫士饋食之篇而天子諸侯享廟之祭禘祫之禮盡亡

孔氏頴達曰漢氏藝文志漢初髙堂生傳禮十七篇至武帝時河間獻王得古禮五十六篇獻王獻之又六藝論云後得孔子壁中古文禮凡五十六篇其十七篇與髙堂生所傳同而字多異其十七篇外則逸禮是也

朱子曰今儀禮多是士禮河間獻王得古禮五十六篇乃孔壁所藏之書其中卻有天子諸侯禮所以班固言愈於推士禮以知天子諸侯之禮是固作漢書時其書尙在鄭康成亦及見之今注防中有援引處不知甚時失了眞可惜也漢時儒者專門名家自一經之外都不暇講故先儒謂聖經不亡於秦而大壞於漢儒其說亦好溫公論景帝太子旣亡當時若立獻王爲嗣則漢之禮樂制度必有可觀

葉氏適曰儀禮者士之禮通於大夫諸侯而天子無考焉所記有司之事以其所存逆其所不存當時舉一禮必有儀儀不勝紀則何止於此

陳氏振孫曰此乃儀更須有禮書儀禮只載行禮之威儀所謂威儀三千是也禮書如雲天子七廟諸侯五大夫三士二之類是也是說大經處方是禮須自有文字

王氏應麟曰逸禮三十九其篇名頗見於他書若學禮見賈誼傳天子巡狩禮見周官內宰注朝貢禮見聘禮注朝事儀見覲禮注禘嘗禮見射人防中霤禮見月令注及詩泉水注王居明堂禮見月令禮器注古大明堂禮昭穆篇見蔡邕論本命篇見通典聘禮志見荀子又有奔喪投壺遷廟釁廟曲禮少儀內則弟子職諸篇見大小戴記及管子引逸禮中霤在月令注防奔喪投壺釋文引鄭氏雲實曲禮之正篇又遷廟釁廟見大戴記可補經禮文闕孔壁古文多三十九篇康成不注遂無傳焉【注謂古文作某者卽十七篇古文也論衡以爲宣帝時河南女子壞老屋得佚禮恐非】天子巡狩禮朝貢禮王居明堂禮烝嘗禮朝事儀見於三禮注學禮見於賈誼書古大明堂之禮見於蔡邕論𨿽寂寥片言如斷圭碎璧猶可寶也

敖氏繼公曰或曰此十七篇豈其本數但如是而已乎抑或有亡逸而不具者乎曰是不可知也但以經文與其禮之類考之恐其篇數本不止此也是經之言士禮特詳其於大夫則但見其祭禮耳而其昏禮喪禮則無聞焉此必其亡逸者也公食大夫禮云設洗如饗謂如公其公饗大夫之禮也而今之經乃無是禮焉則是逸之也明矣又諸侯之有覲禮但用於王朝耳若其邦交亦當有相朝相饗相食之禮又諸侯亦當有喪禮祭禮而今皆無聞焉是亦其亡逸者也然此但以經之所嘗言禮之所可推者而知之也而況其間又有不盡然者乎由此言之則是經之篇數本不止於十七亦可見矣但不知諸侯旣去其籍之後卽失之邪抑傳之民間久而後失之也是皆不可得而考矣

吳氏澂曰漢興髙堂生得儀禮十七篇後魯恭王壞孔子宅得古文禮經於孔氏壁中凡五十六篇河間獻王亦得而上之其十七篇與儀禮正同餘三十九篇藏在祕府謂之逸禮哀禮初劉歆欲以列之學官而諸博士不肯置對竟不得立孔鄭所引逸中霤禮禘於太廟禮王居明堂禮皆其篇也唐初猶存諸儒曽不以爲意遂至於亡惜哉今所彚八篇其二取之小戴記其三取之大戴記其三取之鄭氏注奔喪也中霤也禘於太廟也王居明堂也固得逸禮三十九篇之四而投壺之類未有考焉疑古禮逸者甚多不止於三十九也投壺奔喪篇首與儀禮諸篇之體如一公冠等三篇𨿽已不存此例蓋作記者刪取其要以入記非復正經全篇矣投壺大小戴不同奔喪與逸禮亦異則知此兩篇亦經刋削但未如公冠等篇之甚耳五篇之經文殆皆不完然實爲禮經之正篇則不可以其不完而擯之於記故特纂爲逸經以續十七篇之末至若中霤以下三篇其經亡矣而篇題僅僅見於注家片言隻字之未冺者猶必收拾而不敢遺亦我愛其禮之意也儀禮有士冠禮士昏禮戴記則有冠義昏義儀禮有鄕飲酒禮鄕射禮大射禮戴記則有鄕飲酒義射義以至燕聘皆然蓋周末漢初之人作以釋儀禮而戴氏抄以入記者也今以此諸篇正爲儀禮之傳故不以入記依儀禮篇次粹爲一編文有不次者頗爲更定射義一篇疊陳天子諸侯卿大夫之射雜然無倫釐之爲鄕射義大射義二篇士相見義公食大夫義則用淸江劉氏原父所補並因朱子而加攷詳焉於是儀禮之經自一至九經各有其傳矣惟覲義闕然大戴朝事一篇實釋諸侯朝覲天子及相朝之禮故以備覲禮之義而爲傳十篇云

汪氏存寛曰自樂亡而經行於世惟五易詩書春秋𨿽中不無殘缺而未若禮經甚焉三百三千不傳蓋十之八九矣世之所傳三禮曰周禮曰儀禮曰禮記其實禮記乃儀禮之傳儀禮乃周禮之節文而三禮之要則在乎吉凶軍賔嘉五禮之別也吉禮之別十有二凶禮之別有五賔禮之別有八軍禮之別有五嘉禮之別有六此其大較也儀禮十有七篇吉禮之存惟特牲饋食篇乃諸侯國之士祭祖廟之禮少牢饋食及有司徹篇乃諸侯卿大夫祭祖禰廟之禮防禮之存惟喪服篇乃制尊卑親疏冠絰衣服之禮士喪禮篇乃士喪其親自始死至旣殯之禮士虞禮篇乃士旣葬其親迎精而反日中而祭於殯宮之禮賔禮之存爲士相見禮篇乃士以職位相親始承贄相見之禮聘禮篇乃諸侯相交久無事使相問之禮覲禮篇乃諸侯秋朝天子之禮嘉禮之存惟冠禮篇乃士之子始加冠之禮士昏禮篇乃士娶妻之禮鄕飲酒禮乃鄕大夫賔興賢能飲酒之禮鄕射禮篇乃士爲州長防民射於州序之禮燕禮篇乃諸侯燕饗其臣之禮大射儀篇乃諸侯將有祭祀之事與羣臣燕飲之禮公食大夫禮篇乃諸侯以禮食鄰國小聘大夫之禮自此之外如朝遇防同郊祀大饗帝大喪之禮蓋自亡逸況軍禮無存非闗細故此豈散軼已在於夫子正禮之前哉是以當時吉禮之失如魯君之郊僣天子之禮孟獻子之禘七月而爲之夏父弗綦躋僖公而逆祀三桓大夫立公廟於私家管仲鏤簋朱紘晏平仲豚肩不揜豆至於太廟說笏與燔柴於奧諸侯宮縣而祭以白牡之類是也防禮之失如伯魚喪出母期而猶哭子路姊喪過而弗除子上母死而不喪成人兄死而不爲衰有爲慈母練冠爲妾齊衰者有居喪沐浴佩玉與浴於爨室者有朝祥而莫歌與旣祥而絲履組纓者以至小斂而奠於西方旣祖而反柩受弔有以大夫而遣車一乘有葬其夫人而醯醢百甕之類是也賔禮之失如天子下堂而見諸侯諸侯朝覲而私覿主國王臣以私好而朝諸侯者有焉諸侯以彊大而盟天子之三公者有焉庭燎之百侯用國之繡黼丹朱中以大夫用之者又有焉嘉禮之失如魯昭公娶於吳則不告天子魯哀公爲重肆夏以饗賔天子以防賔燕者有之夫人出境而饗諸侯者有之大夫反坫與不識殽烝者又有之軍禮之失如齊桓公亟舉兵作僞主以行魯莊公及宋戰以失禦而敗戰而復矢始於升陘敗而髽弔始於防鮐以至搜田不時丘甲始作之類可考也又況出師專徵習視故常爭地黷武嵗無虛日使禮經舊典具存於當時則五禮之失豈至如是之甚哉由是知周之叔世禮典多已散逸蓋不特火於秦而亾於漢也

湛氏若水曰儀禮之爲經也禮記之爲傳也不磨矣然而今也皆亡而不全故有士冠禮而無天子諸侯冠禮有士昏禮而無天子諸侯昏禮其於喪祭也亦然故祭則小戴郊特牲也大戴諸侯釁廟也遷廟也冠則公符也及其散見於禮記也班班焉耳皆其傳也而經則亡矣吳文正以大戴釁廟遷廟投壺公符奔喪補經也柰何曰非也其爲逸經傳也投壺之爲傳也何徴曰稱魯令薛令也可知其爲傳

何氏喬新曰臨川吳文正公校正儀禮旣因鄭氏序而詮次其篇章凡經文散見於戴禮鄭注者則表而出之爲逸經八篇禮必有義又取戴記所存與淸江劉原父所補者爲傳十篇若士相見義公食大夫義則原父所補予近得原父文集又得投壺一篇蓋釋禮經投壺之義也故錄於朝事之後以補逸經之傳焉正經十七篇有傳者十逸經八篇有傳者一其餘缺焉崇禮君子𨿽追而補之可也

吳氏繼仕曰儀禮經多散佚如投壺奔喪世子明堂乃是經而逸於記中者

郝氏敬曰十七篇不言天子諸侯禮鄭康成因冠昏喪虞禮皆稱士遂謂禮獨士存拘也士先四民禮義由士出故言禮系之士公卿大夫皆士之仕者上而諸侯又上而天子可引而伸矣故夫特牲不言士少牢不言大夫士用特牲而不止士也大夫用少牢而不止大夫也但舉隆殺爲例耳讀禮者固執不通遂謂天子諸侯禮亡亦猶夫禮經存而樂經亡之陋說也

焦氏竑曰漢初禮經出魯淹中河間獻王得而奏之乃髙堂生獨傳十有七篇卽今之儀禮也後蒼從堂講業尋以授戴徳兄弟及沛人慶普後三家並防鄭明小戴之學自爲之注乃盛行喪服一篇相傳於子夏而獻王又從李生得周官書以冬官缺取考工記足成之顧不知冬官未嘗缺蓋冢宰六屬屬六十今冬官之屬才二十八而五官數各有羨天官六十有三地官七十八春官七十夏官六十九秋官六十六遺編斷簡錯出乃爾取其羨數還之冬官不獨百工得歸其部而六官譌舛因可類考亦快矣儀禮多逸永樂中禦史劉有年獻逸經十有八篇時未加表章旋就湮沒夫以古經出於千載之後而不爲寶惜劉歆所謂杜道余滅防學寕獨漢人而已

張氏采曰永樂初太平守劉有年進逸禮則知初唐所亡之書國初猶有表獻者

朱氏彛尊曰明一統志沅洲劉有年洪武中爲監察禦史永樂中上儀禮逸經十有八篇楊用修訝有年何從得之又怪當時廟堂諸公不聞有表章傳布之請且求之內閣不見其書吾意有年所進卽艸廬吳氏夲爾逸經八篇傳十篇適合其數當時內閣諸老知其爲艸廬書是以館閣書目止載艸廬夲無有年姓名也此無足致疑也

毛氏奇齡曰三代之禮至春秋已亡孔子能說夏殷禮而杞宋無徴韓宣子聘魯見易象春秋卽嘆爲周禮在魯夫易象何與於禮秪春秋記事多案典制爲是非而卽以爲一代之禮盡在於是然則周禮之亡也久矣是以孟子在滕其國不知有三年之喪而至於棺槨衣衾厚薄何等卽門人如充虞樂正子輩亦不能之觧也特漢傳三禮一錄官政而其一則但譜士禮又闕軼未備一則散輯諸議禮之文彼我參錯全然無可爲紀要者

閻氏若璩曰案孔壁古文禮三十九篇讀隋牛傳始知書亡於隋以前故隋經籍志無其目朝事儀見大戴禮記卷十二非逸經也賈誼引學禮夲禮記保傅古大明堂之禮蔡邕明言禮記皆非逸經

姜氏兆錫曰大宗伯所掌吉凶賔軍嘉五者之禮而儀禮蓋卽五禮節文之儀也通校五禮之類祗三十有六則先聖所云禮儀三百威儀三千者何案吉禮十有二類賔禮八類皆第約其目而防禮軍禮各五類嘉禮六類又止總其綱則其目之蘊於綱綱之析於目者數固博矣況大宗伯所掌王禮爲主而推而放之凡自諸侯而逹於大夫士者又數之不勝數乎此其所爲以三百包三千而優優大至是也然則今存者止十餘篇又何亡之甚也此秦亡之而不惟秦亡之也秦燔書典籍固多澌滅然孔壁旣出今詩書易春秋汔於四子𨿽間有殘缺猶號完書卽周禮猶有五官也若儀禮之尢闕則有以矣考周禮除闕冬官外其天地夏秋四官皆布法懸象而春官惟王大封頒祀於邦國都家鄕邑而已其一切法象皆不和布以懸觀也凡言和布者謂取其故典與時損益調和而布之也獨禮文謂之掌故則不待嵗爲調和矣且其文委曲繁重懸之旣莫殫觀之又莫究故凡王將朝行大禮亦惟太史以書恊禮及臨事各執事以詔相之則其逹大夫士以下者亦槪可知耳彼其書旣不布在人間此所以澌滅猶甚今惟諸侯以下大夫士數者僅存諸篇卷而王朝大朝之禮藏之故府者多不存也

一論古今文

賈氏公彥曰漢興求錄遺文之後有古書今文漢書云魯人髙堂生爲漢博士傳儀禮十七篇是今文也至武帝之末魯共王壞孔子宅得亡儀禮五十六篇其字皆以篆書是爲古文也古文十七篇與髙堂生所傳者同而字多不同其餘三十九篇絕無師說在於祕館鄭注禮之時以今古二字並之若從今文不從古文則經文在經注內疊出古文若從古文不從今文則古文在經注內疊出今文儀禮之內或從今或從古皆逐義彊者從之若二字俱合義者則互換見之

李氏舜臣曰余讀冠禮筮於庿門釋者曰庿古文廟字也蓋十七篇夲古文爾而承以秦至於今則多俗筆甲乙或是昏禮下達納采用鴈納夲補紩而鴈鵞也酢酸漿也讀酬酢之酢豈不逺哉不揣弇陋正以大篆用其邊旁以爲楷書兼以周禮戴記正焉

何氏喬新曰漢興髙堂生得之以傳瑕丘蕭奮奮授東海孟卿卿授後蒼蒼授戴徳戴聖是爲今文魯共王壞孔子宅得古經五十六篇於壁中河間獻王得而上之其十七篇與儀禮正篇餘三十九篇藏於祕府是爲古文

一論經禮威儀之別

孔氏穎逹曰周禮見於經籍其名異者見有七處案孝經說云經禮三百一也禮器云經禮三百二也中庸云禮儀三百三也春秋說云禮經三百四也禮說云有正經三百五也周官外題謂爲周禮六也漢書藝文志云周官經六篇七也七者皆云三百故知俱是周官周官三百六十舉其大數而云三百也其儀禮之別亦有七處而有五名一則孝經說春秋及中庸並云威儀三千二則禮器云曲禮三千三則禮記云動儀三千四則謂爲儀禮五則漢書藝文志謂儀禮爲古禮經凡此七處五名稱謂並承三百之下故知卽儀禮也所以三千者其履行周官五禮之別其事委曲條數繁廣故有三千也非謂篇有三千但事之殊別有三千條耳或一篇一卷則有數條之事今行於世者惟十七篇而已

呂氏大臨曰禮器云經禮三百曲禮三千其致一也中庸云禮儀三百威儀三千待其人而後行然則曲禮者威儀之謂皆經之細也布帛之有經一成而不可變者也故經禮象之經禮三百蓋若祭祀朝聘燕饗冠昏鄕射喪紀之禮其節文之不可變者有三百也布帛之有緯其文曲折有變而不可常者也故曲禮象之曲禮三千蓋大小尊卑親疏長幼並行兼舉屈伸損益之不可常者有三千也今之所傳儀禮者經禮也其篇末稱記者記禮之變節則曲禮也禮記所載皆孔子門人所傳授之書雜收於遺編斷簡者皆經禮之變節也

葉氏夢得曰經禮三百曲禮三千經禮一而曲禮十經禮其常猶言制之凡也曲禮其變猶言文之目也故言禮儀三百威儀三千先王之時皆有書與法藏有司官掌之士習之有司守之謂之執禮周官太史掌邦之六典禮居一焉其曰大祭祀與羣執事讀禮書而協事祭之日執書以次位常大防同朝覲以書協禮事將幣之日執事以詔王小史大祭祀讀禮法或讀之以諭眾或執之以行事至周衰而二者皆亡惟孔子獨能知之故亦謂之執禮今禮記首載曲禮此非其書與法之正漢儒雜記其所聞而纂之耳故言曲禮曰以表之如母放飯毋流歠孟子亦云則孟子猶及見其略與所謂經禮者無復聞矣

朱子曰禮經威儀禮器作經禮曲禮而中庸以經禮爲禮儀鄭等皆曰經禮卽周禮三百六十官曲禮卽今儀禮也冠昏吉凶其中事儀三千以其有委曲威儀故有二名獨臣瓉曰周禮三百特官名耳經禮謂冠昏吉凶蓋以儀禮爲經禮也而近世括蒼葉夢得曰經禮制之凡也曲禮文之目也先王之世二者蓋皆有書藏於有司祭祀朝覲防同則太史執之以涖事小史讀之以諭眾而卿大夫受之以教萬民保氏掌之以教國子者亦此書也愚意禮篇三名禮器爲勝諸儒之說瓉葉爲長蓋周禮乃制治立法設官分職之書於天下事無不該攝禮典固在其中而非專爲禮設也故漢志列其經傳之目但曰周官而不曰周禮自不應指其官目以當禮篇之目又況其中或以一官兼掌眾禮或以數官通行一事亦難計其官數以充禮篇之數至於儀禮則其中冠昏喪祭燕射朝聘自爲經禮大目亦不容專以曲禮名之也但曲禮之篇未見於今何書爲近而三百三千之數又將何以充之耳又嘗考之經禮固今之儀禮其存者十七篇而其逸見於它書者猶有投壺奔喪遷廟釁廟中霤等篇其不可見者又有古經增多三十九篇而明堂陰陽王史氏記數十篇及河間獻王所輯禮樂古事多至五百餘篇倘或猶有逸在其間者大率且以春官所領五禮之目約之則其初固當有三百餘篇亡疑矣所謂曲禮則皆禮之防文小節如今曲禮少儀內則玉藻弟子職篇所記事親事長起居飲食容貌辭气之法制器偹物宗廟宮室衣冠車旗之等凡所以行乎經禮之中者其篇之全數𨿽不可知然條而析之亦應不下三千有餘矣若或者專以經禮爲常禮曲禮爲變禮則如冠禮之不醴而醮用酒殺牲而有折俎若孤子冠母不在之類皆禮之變而未嘗不在經禮中篇坐如屍立如齋毋放飯毋流歠之類𨿽在曲禮之中而不得謂之變禮其說誤也

王氏應麟曰三禮義宗云儀禮十七篇吉禮三凶禮四賔禮三嘉禮七軍禮皆亡禮器注曲禮謂今禮也卽指儀禮而儀禮防云亦名曲禮【晉荀崧亦云】朱文公從漢書臣瓉注謂儀禮乃經禮也曲禮皆防文小節如今曲禮少儀內則玉藻弟子職所謂威儀三千也

敖氏繼公曰記有之曰經禮三百曲禮三千所謂經禮卽十七篇之類也其數乃至三百者豈其合王朝與侯國之禮而言之歟若所謂曲禮則又在經禮之外者如內則少儀所記之類是也

郝氏敬曰夫儀之不可爲經猶經之不可爲儀也經者萬世常行儀者隨時損益父子君臣夫婦長幼朋友經也禮儀三百威儀三千儀也皆以節文斯五者五者三代相同而儀者所損益可知也

姜氏兆錫曰三千之數若以篇數求之恐其數或無以充或者以爲經禮是禮之大條件曲禮是其中之小條件曲禮與經禮非是劃然兩項曲禮卽在經禮之中其分二名只是一綱一目猶大學所謂三綱領八條目也但不得專以變禮當之耳且如儀禮今存十七篇是經禮其中之威儀條件卻有許多便是曲禮惟經禮是綱領藏得這許多故經禮毎禮自爲一篇而曲禮亦在其中也

一雜論注防傳說得失

孔氏融曰鄭康成多臆說人見其名學謂有所出也證案大要在五經四部書如非此文近爲妄矣

晉書元帝踐祚周官禮記鄭氏置博士荀崧上防曰儀禮一經所謂曲禮鄭於禮特明皆有證據宜置鄭儀禮博士一人

賈氏公彥曰信都黃慶者齊之盛徳李孟悊者隋曰碩儒慶則舉大略小經注防漏猶登山望逺而近不知悊則舉小略大經注稍周似入室近觀而逺不察二家之防互有修短時之所尙李則爲先案士冠三加有緇布冠皮弁爵弁旣冠又著冠見於君有此四種之冠故記人下陳緇布冠委貌周弁以釋經之四種經之與記都無天子冠法而李云委貌與弁皆天子始冠之冠李之謬也喪服一篇凶禮之要是以南北二家章防甚多時之所以皆資黃氏按鄭注喪服引禮記檀弓云絰之言實也明孝子有忠實之故爲制此服焉則絰之所作表心明矣而黃氏妄云衰以表心絰以表首以黃氏公違鄭注黃之謬也黃李之訓略言其一餘足見矣今以先儒失路後宜易塗故悉鄙情聊裁此防未敢專欲以諸家爲本擇善而從兼增己義仍取四門助教李植詳論可否僉謀已定庶可施矣函丈之儒靑衿之俊幸以去瑕取玖得無譏焉

沈氏括曰予爲喪服後傳書成熈寧中欲重定五服勑而予預討論雷鄭之學謬闕頗多

晁氏公武曰齊黃慶隋李孟悊各有防義公彥刪二防爲此書國朝嘗詔邢昺是正之

朱子曰儀禮防說得不甚分明

衛氏湜曰鄭氏注𨿽間有拘泥而簡嚴該貫非後學可及

敖氏繼公曰此書舊有鄭康成注然其間疵多而醇少學者不察也

陳氏澔曰鄭氏祖防緯孔防惟鄭之從𨿽有他說不復收載固爲可恨然其灼然可據者不可易也

郝氏敬曰昔人謂儀禮難讀未知文辭難耶義理難耶義理不奧於他經文辭煩詳思自觧三禮惟戴記多名理周禮多疑竇儀禮差易鄭康成拘泥名理殊非所長人見其附防多端以爲特詳於制然紕漏處難可一二數也每憑管見時加檢舉貴使學者自得非敢與之角短長也如冠禮緇布冠缺項本謂冠後有缺未合約之以組鄭謂缺讀如詩有頍者弁之頍圍髮際也又白屨以魁柎之魁屨頭也柎與跗同足底也卽今之鞾樣反頭爲底是也鄭觧魁作蜃柎作注謂以蜃蛤附屨使白也又旣冠見母於東壁東壁者廟中東偏室東爲東壁西爲西壁士虞禮云饎爨在東壁西面特牲記云饎爨在西壁子冠母亦在廟鄭謂母在闈門外廟中通宮中門曰闈門則是以闈門之外爲東壁也古制左廟如鄭說廟不宅之右乎東壁爲闈門西壁又何門乎昏禮姆纚笄宵衣宵衣謂色衣也故特牲饋食禮亦云婦宵衣以其繼喪祭後吉尙變於素也鄭攺宵作綃引詩素衣朱繡之繡又舅姑醴婦婦疑立於席西凡不正相向曰疑士相見禮亦云不疑君謂不敢邪向君也鄭觧疑爲定立之貌又上大夫相見以羔四維之如麛麛小鹿羔小羊鹿野物難馴執之須繩維其足執羔亦當如小鹿四維也鄭謂執麛有成禮執羔如之鄕飲酒禮主人再拜崇酒崇者奨借之意賔告防故主人謝其崇奨已酒鄭云崇充也酒惡相充實也又主人釋服乃息司正謂主人朝服拜謝賔歸釋服卽治具勞司正非謂息司正不用朝服也猶聘記云幣之所及勞不釋服皆敏速意鄭謂脫朝服更服端而不知端卽朝服也鄕射記云君射於國則皮樹中郊則閭中大夫兕中士鹿中中者盛算之器刻木似獸形閭中似驢皮樹中似馬卽易所謂駁馬也馬有駁樹亦有駁詩云隰有六駁駁樹皮斑駁似馬故云皮樹鄭知閭之爲驢而不知皮樹之爲馬也燕禮主人媵觚於賔媵與賸通猶副也正獻之外謂之媵爵鄭觧媵爲送又疑爲騰字之誤燕禮記云栗階不過二等栗與歷通凡歷階者一足踐一級故曰不過二等過二等則超越失儀鄭謂不盡階二等左右足一發升堂也大射禮連設三侯有幹侯參侯大侯參侯立二侯中故曰參幹侯在內近而易犯故曰幹猶水邊曰河幹也鄭謂參作糝幹作豻鄕射記侯道弓二寸以爲侯中中卽鵠也考工記云侯三分其廣而鵠居一鄭疑其過大乃以侯中爲全侯不知古人射主禮大其鵠使人易中故鵠本大鳥也鄭云鵠小鳥又鞀倚於頌磬西紘紘者鞀兩旁懸耳繩如冠之有紘而鄭以紘爲懸磬聘記飱賔不拜道途風塵至館沭浴乃食鄭謂沭浴尊君也尊君則何以不拜又上介不襲執圭賔襲執圭公授宰玉裼還玉賔襲還璋賔裼凡執玉單借曰裼重包曰襲玉有繅而赤手執之曰裼以衣掩其手而並繅執之曰襲故曲禮及聘記曰執玉有借者裼無借者襲鄭泥玉藻見羙充羙以衣裘觧謂執玉時或裼裘或襲裘也又君使大夫還玉賔升自西階自大大左受玉退負右房而立右房卽東房升堂以東爲右猶入門東之言入門右也鄭謂右房爲西房古宮室制未有西房者又聘記大夫來使無罪則饗之過則餼之本謂大夫以謝罪通好來與假道經過者或饗之或餼之鄭謂嘉賔則與饗有過則不饗而餼之將以附合聘義愧厲之說其實非也旣飯而飲酒曰酳酳者也繼續之意鄭謂酳之言演也演安其所食也公食大夫禮鼎鼏若束若編本謂陳鼎門外防不潔故鼏蓋其鼎而以防編之束之鄭謂以茅爲鼎冪茅可以爲冪乎覲禮匹馬卓上九馬隨之謂十馬以一馬居前爲上首九馬並列於後所謂庭實之旅也鄭云卓如卓王孫之卓猶的也以素的一馬爲上書其國名後當識其何產引晉屈產之乘爲證喪服斬衰苴絰絞帶本謂以苴麻絞爲首絰又絞爲帶絞帶與絰同故謂之要絰所謂布帶則禮服之大帶也與要絰異而鄭云要絰象大帶絞帶象革帶則是以布帶爲要絰也又朝一溢米夕一溢米溢盈也盈一握曰溢之言搤也一手所握曰搤與搹通鄭謂二十兩曰溢二十四分升之一也又繼母齊衰與因母同因母者嫡母也因嫡而後有繼故繼謂嫡曰因鄭訓因親也又女子子在室爲父布緫箭笄髽衰三年不言裳同衰可知鄭云婦人衣裳不殊按詩緑兮衣兮緑衣黃裳又云衣錦褧衣裳錦褧裳非婦人衣裳殊與又無服之殤以日易月本謂長殤大功九月者爲喪九日中殤小功七月者爲喪七日如不飲酒不作樂之類鄭謂生一月者哭一日有如八歳殤無服不當哭百日乎是毀過於斬衰矣又大功章爲夫之昆弟之婦人子適人者卽同居繼父之子也叔伯兄弟俱死而叔伯母猶爲之服鄭以婦人子爲女子子喪禮幎目用緇幎與冪同遮蔽也握手牢中牢猶籠也本謂空其中以籠屍手鄭謂幎讀爲縈牢讀如樓又屨綦結於跗跗足上也如花跗弓跗前云屨魁柎正與同謂屨底也死者著屨連底束之使牢固鄭以跗爲足上又襲屍設決麗於掔自飯持之設握乃連掔本謂將飯含先以決系麗其指於腕間使手不旁垂乃施握交臂如生時也鄭於此段文義全不觧又大斂饌毼豆兩其實葵菹芋芋卽所謂蹲鴟鄭謂齊人語全菹爲芋又卜葬日宗人受示髙髙猶上也本謂甲上可兆之處先以示主人而後灼周禮太卜亦云眂髙猶俗言上頭髙處云爾鄭謂甲髙起板平未聞有髙處也喪禮有遣車卽送葬之乘車鄭謂爲土木偶車納於壙中者又喪禮主人說髦猶言散髮也髦與毛同始死孝子投冠畱笄纚小斂觧去笄纚以麻括之旣殯成服觧其麻加冠絰皆所謂脫髦也鄭以髦爲子事父母之餙又人湼厠滌死者便器也鄭謂閉塞混厠又籩豆實具設皆巾之謂旣實菹醢果脯之具設必加巾鄭訓具偶也成偶乃巾一籩一豆不巾旣夕記朔月薦新則不饋於下室下室卽室也對堂上言曰下鄭謂下室內堂也又祭前三日筮屍常禮也特牲與少牢周鄭不觧少牢宿與前宿之文遂謂士祭前三日筮大夫祭前一日筮避君禮也夫用筮同何爲又避其日乎少牢主婦被錫衣錫通作緆細布也與錫衰之錫同朝服布十五升用其半爲錫衰此錫衣則用朝服布也主人朝服故主婦被錫衣漢人謂曳阿錫是也鄭欲附防周禮追師之文謂錫衣當作髲鬄他如此類不可勝紀而隱僻譸張皆似此附見各章今人用字尙象古人用字尙音尙象者辧其點畫尙音者切其意響二者不同然文字以義理爲主苟恣意假托則愈譸張失眞如角柶之柶爲匙也賔厭介之厭爲壓也孝子圭爲之圭爲蠲也苴利茅之苴爲借也一溢米之溢爲搤也栗階之栗爲歷也閭中之閭爲驢也錫衣之錫爲緆也交錯以辯之辯爲徧也酳爵之酳爲也綏祭之綏爲惰也面枋之枋爲柄也若此類響切而意合故古人隨宜用之若夫緇布冠缺項之缺以爲頍也騰羞之騰以爲媵也媵爵之媵以爲騰也握手牢中之牢以爲樓也幎目之幎以爲縈也酳爵之酳以爲演也純衣之純以爲緇也崇酒之崇以爲充也旅酬之酬以爲周也參侯之參以爲糝也錫衣之變而爲髲鬄也芋之變而爲全菹也若斯之類風影附合譸張爲幻不可從也鄭之訓詁多此類俗儒一切耳食引以證文字後生不察轉相師承其誤可勝窮乎【以上論注防】

朱子曰劉原父卻防效古人爲文其集中有數篇論全似禮記紹興初行鄕飲酒禮其儀乃是髙抑崇撰如何不防儀禮只將禮記鄕飲酒義做這文字是貽笑千古者也

何氏喬新曰或曰束晳補南陔諸詩白居易補湯徵皆見非於君子原父所補亦南陔湯徵之類耳豈可取以爲訓哉予以爲不然南陔湯徵經也經出於聖人所刪補之僣也冠昏諸義傳也傳出於周末漢初諸儒所作補之奚不可耶且朱子嘗補格物致知之傳矣今與曽子之傳並列於學官未有非之者苟以補傳爲不韙則朱子豈爲之哉【以上論劉敞補傳】

玉海元祐八年正月侍讀學士範祖禹言太常博士陳祥道注觧儀禮三十二卷精詳博學乞下兩制看詳並所進禮圖付太常以備禮官討論從之【論陳祥注觧】

陳氏振孫曰古禮永嘉張淳忠甫所校以古監本巾箱本杭細本嚴本校定識其誤而爲之序謂髙堂生所傳士禮爾今此書兼有天子諸侯卿大夫禮決非髙堂生所傳其篇數偶同自陸徳明賈公彥皆云然不知何所據也

朱子曰儀禮人所罕讀難得善本而鄭注賈防之外先儒舊說多不得見陸氏釋文亦甚疏略近世永嘉張淳忠甫校定印本又爲一書以識其誤號爲精宻然亦不能無舛謬張忠甫所校儀禮甚仔細然卻於目錄中冠禮端處便錯了但此本較他本爲最勝【以上論張淳校定古禮淳文識誤】

中興藝文志曰儀禮旣廢學者不復誦習或不知有是書乾道間有張淳如訂其訛爲儀禮釋訛淳熈中李如圭爲集釋出入經傳又爲綱目以別章句之指爲釋宮以論宮室之制朱熹嘗與之校定禮書蓋習於禮者

魏氏了翁曰李氏儀禮集釋功夫致宻附以古音至不易得第一惟鄭賈之言是信有不可盡從者

張氏萱曰宋淳熈間李寶之如圭取鄭氏注而釋之首一卷爲儀禮綱目以分別章句之指次集釋十七卷皆發明前人未備末一卷爲釋宮考論宮室之制凡一十九卷【以上論李如圭集釋】

朱子曰儀禮禮之根本而禮記乃其枝葉禮記本秦漢上下諸儒觧釋儀禮之書又有他書附益於其間今欲定作一書先以儀禮篇目置於前而附禮記於其後如射禮則附以射義似此類已得二十餘篇若其餘曲禮少儀又自作一項而以類相從若防中有說制度處亦當采取以益之又乞修三禮札子曰臣聞之六經之道同歸而禮樂之用爲急遭秦滅學禮樂先壊漢晉以來諸儒補輯竟無全書其頗存者三禮而已周官一書固爲禮之綱領至其儀法度數則儀禮乃其本經而禮記郊特牲冠義等篇乃其義防耳前此猶有三禮通禮學究諸科禮𨿽不同而士猶得以誦習而知其說熈寧以來王安石變亂舊制廢罷儀禮而獨存禮記之科棄經任傳遺本宗末其失已甚而博士諸生又不過誦其虛文以供應舉至於其間亦有因儀法度數之實而立文者則咸幽冥而莫知其源一有大議率用耳學臆斷而已若乃樂之爲教則又絕無師授律尺短長聲音淸濁學士大夫莫有知其說者而不知其爲闕也故臣頃在山林嘗與一二學者考訂其說欲以儀禮爲經而取禮記及諸經史雜書所載有及於禮者皆以附於本經之下具列注防諸儒之說略有端緒而私家無書檢閱無人抄冩久之未成防蒙除用學徒分散遂不能說而鐘律之制則士友間亦有得其遺意者竊欲更加參考別爲一書以補六藝之闕而亦未能具也欲望聖明特詔有司許臣就祕書省闗借禮樂諸書自行招致舊日學徒十數人踏逐空閒官屋數間與之居處令其編類𨿽有官人亦不系銜請俸但乞逐月量支錢米以給飲食紙札油燭之費其抄冩人卽乞下臨安府差撥貼書二十餘名候結局日量支犒設別無推恩則於公家無甚費用而可以興起廢墜垂之永久使士知實學異時可爲聖朝制作之助則斯文幸甚禮書異時必有兩本其據周禮分經傳不多取國書雜書迂僻蔓衍之說者吾書也其黜周禮使事無統紀合經傳使書無間別多取國語雜記之書使傳者疑而習者蔽非吾書也

中興藝文志曰熹書爲家禮三卷鄕禮三卷學禮十一卷邦國禮四卷王朝禮十四卷其曰儀禮經傳通觧者凡二十三卷熹晚歳所親定惟書數一篇闕而未補

李氏方子曰先生以儀禮爲經而取禮記及諸經史書所載有及於禮者皆以附於本經之下具列注防諸儒之說補其闕遺而析其疑晦𨿽書不克就而宏綱大要固已舉矣

祝氏穆曰文公所編儀禮上篇士冠禮【冠義附】士昏禮【昏義附】士相見禮鄕飲酒禮【鄕飲酒義附】鄕射禮【射義附】燕禮【燕義附】大射禮聘禮【聘義附】公食大夫禮覲禮下篇喪服【喪小記大傳問間傳附】士喪禮旣夕禮士虞禮【喪大記奔防問防曽子問檀弓附】特牲饋食禮少牢饋食禮次以禮記曲禮內則玉少儀投壺深衣爲一類王制月今祭法三篇爲一類文王世子禮運禮器郊特牲明堂位大傳樂記七篇爲一類經觧哀公問仲尼燕居孔子閒居坊記儒行六篇爲一類學記中庸表記緇衣大學五篇爲一類以問呂伯恭後更詳定

陳氏振孫曰通觧以古十七篇爲主而取大小戴及他書傳所載系於禮者附入之二十三卷已成書闕書數一篇其十四卷艸定未刪攺曰集傳集注云者蓋此書初名也

王氏應麟曰文公以儀禮爲經取禮記及諸史經書所載附本經之下具列注防諸儒之說爲經傳通觧二十三卷喪祭二禮屬之門人黃幹類次

熊氏禾曰儀禮爲六經之一乃周公所作孔子所定元有三百三千之目至漢僅存一十七篇大小戴記不過如春秋之左氏公谷乃其傳耳自王安石廢罷儀禮但以小戴設科與五經並行自是學者更不知有禮經矣文公晚年始爲經傳通觧一書自家鄕以至邦國王朝凡禮之大綱細目靡不具戴歷門人勉齋黃氏信齋楊氏三世始克成書初本所纂注防語頗傷繁後信齋楊氏爲之圖觧又復過略而文公初志將欲通【闕一字】及諸史誌防要等書與夫開元天寶政和禮斟酌損益以爲百王不易之大法而志則未逮

吳氏師道曰以三禮論則周官爲綱儀禮乃本經而禮記諸篇則其防義三者固有本末之相須而不可闕是以子朱子慨然定爲儀禮經傳通觧集注之書未完者門人又足成之可謂禮書之大全千古之盛典也

虞氏集曰先王旣逺禮樂崩壞秦漢以來諸儒相與綴緝所傳聞而誦說之使後世猶得稍見緒餘者則其功也然其臆說自爲抵牾亦不無焉自非眞知聖人之道不能有所決疑於其間伊洛諸君子出然後制作之本蓋庶幾矣至於朱子將觀於防通以行其典禮故使門人輯爲儀禮經傳通觧其志固將有所爲也事有弗逮終身念之而所謂家禮者因司馬氏之說而麤加櫽括特未成書而世已傳之其門人楊氏以其師之遺意爲之記注者蓋以補其闕也

曽氏棨曰朱子挈儀禮正經以提其綱輯周禮禮記諸經有及於禮者以補其闕釐爲家鄕邦國王朝之目自天子以至於庶人之禮謂之儀禮經傳通觧然亦未及精詳

劉氏瑞曰子朱子嘗欲請於朝修三禮札不果上晚乃著儀禮經傳通觧始家禮次鄕禮次學禮次邦國禮而王朝禮終焉凡四十七卷視初論少異蓋自成一家言矣書未就先生告終喪祭二禮則成於勉齋黃氏其規模次第授於先生者也爲捲凡二十有七【以上論朱子通觧】

楊氏復曰嚴陵趙彥肅嘗作特牲少牢二禮圖質諸先師文公先師喜曰更得冠昏圖及堂室制度並考之乃爲佳【論趙彥肅圖】

楊氏復曰昔文公朱先生旣修家鄕邦國王朝禮以喪祭二禮屬勉齋黃先生編之先生伏膺遺訓取向來喪禮稿本精專修攺書成凡十有五卷復伏讀曰大哉書乎秦漢而下未有也近世以來儒生習誦知有禮記而不知有儀禮士大夫好古者知有唐開元以後之禮而不知有儀禮今因篇目之僅存者爲之分章句附傳記使條理明白而易考後之言禮者有所據依不至於棄經而任傳遺本而宗末侯王大夫之禮闗於綱常者爲尢重儀禮旣闕其書後世以來處此大變者咸幽冥而莫知其源取其臨時沿襲鄙陋不經特甚可爲感慨今因小戴喪大記一篇合周禮禮記諸書以補其闕而王侯大夫之禮莫不粲然可攷於是喪禮之本末經緯莫不悉備旣而又念喪禮條目散濶欲撰儀禮喪服圖式一卷以提其要而附古今於其後艸具甫就而先生沒矣嗚呼此千載之遺恨也先生所修祭禮本經則特牲少牢有司徹大戴禮則釁廟所補者則自天地神祗百神宗廟以至因事而祭者如建國遷都巡狩師田行役祈禳及祭服祭器事序始終其綱目尢爲詳備先生嘗爲復言祭禮用力甚久規模已定毎取其書繙閱而推明之間一二條方欲加意修定而未遂也嗚呼禮莫重於喪祭文公以二書屬之先生其責任至不輕也先生於二書也推明文王周公之典辧正諸儒異同之論掊擊後世蠧壞人心之邪說以示天下後世其正人心扶世教之功至遠也而喪服圖式祭禮遺稿尙有未及訂定之遺恨後之君子有能繼先生之志者出而成之是先生之所望也抑復又聞之先生曰始余創二禮粗就奉而質之先師先師喜謂余曰君所立喪祭禮規模甚善他日取吾所編家鄕邦國王朝禮其悉用此規模更定之嗚呼是又文公拳拳之意先生欲任斯責而卒不果也豈不痛哉

陳氏振孫曰讀儀禮經傳通解二十九卷外府丞長樂黃榦直卿撰榦晦庵之壻號勉齋始晦庵著禮書喪祭二禮未及論次以屬榦續成之

曾氏棨曰黃榦通解續晚年祭禮尙未脫槁又以授之楊復復研精覃思搜經摭傳積十餘年以特牲饋食少牢饋食爲經冠之祭禮之首輯周禮禮記諸書分爲經傳以補其闕綜之以通禮首之以天神次之以地祗次之以宗廟次之以百神次之以因祭次之以祭物次之以祭統有變禮有殺禮有失禮並見之篇終郊祀明堂廟制皆折衷論定以類相從各歸條貫使畔散不屬者悉入於倫理疵雜不經者咸歸於至當而始得爲全書又因朱子之意取儀禮十七篇悉爲之圖制度名物粲然畢備以圖考書如指諸掌西山眞徳秀稱爲千古不刋之典焉

張氏萱曰儀禮經傳通解續宋淳祐間信齋楊復著朱晦庵編集儀禮經傳通解獨喪祭二禮未完以屬黃勉齋榦續成之勉齋卽世祭禮猶未就於是信齋據二公艸本參以舊聞精加修定凡十四卷八十一門【以上論黃榦楊復續通解】

桂氏萼曰儀禮經朱子考證已定楊復圖尢爲眀便其文𨿽屬難讀然因圖以指經因經以求義斯了然矣【論楊復圖】

張氏萱曰敖注多仍舊文與朱子通解稍異

劉氏績曰漢末鄭爲十七篇注唐賈公彥爲疏其他皆亡矣宋朱子爲通解門人楊復爲圖至敖繼公爲集說嗚呼去周孔數千年習者不知幾何人傳者尙有此數家然皆精不知蘊奧粗並亡制度禮亦難言矣【以上論敖繼公集說】

李氏俊民曰秦焰旣熄掇拾遺余兼收並蓄得傳於後漢儒之力也依稀論著以傳其舊唐賢之學也防通經傳洞啟門庭以祛千載之惑朱子之特見也若夫造詣室奧疏剔戶牖各有歸趣則至艸廬吳先生始無遺憾焉世有好禮之士先觀注疏舊本次考朱子通解然後取先生所次所釋而深研之乃知俊民之言爲不妄也

朱氏彛尊曰吳氏儀禮逸經八篇投壺一奔喪二公三諸侯遷廟四諸侯釁廟五中霤六禘於太廟七王居明堂八傳十篇義一昏義二士相見義三鄕飲酒義四鄕射義五燕禮六大射義七聘義八公食大夫義九朝事義十方諸朱子通解目錄文簡而倫敍秩然以之頒學官可也【已上論吳澄逸經傳】

曾氏魯曰六籍之闕也久矣而禮爲甚漢興區區掇拾於秦火之餘而淹中古經旋復散失所存者十有七篇而已周官𨿽後出而司空之篇竟莫能補二戴所傳又往往雜以秦漢記然則學者之欲覩夫成周三千三百之目之全固亦難矣宜乎其學之寥寥而莫講也𨿽以韓子之賢尙苦難讀而謂於今誠無所用矧他人哉至宋慶曆元祐諸儒先後慨然有志於復古及朱子乃始斷然謂周禮爲禮之綱儀禮其本經而禮記其義疏於是創爲條目科分臚列出入經傳補其遺闕以爲王朝邦國家鄕學禮而喪祭二禮則以屬門人黃氏其有功於學者甚大然其書浩博窮鄕晚進有未易以遽究者祁門汪先生徳輔父間嘗因其成法別爲義例以吉凶軍賓嘉五禮之目防粹成書名曰經禮補逸辭約而事備學者便焉學禮之士誠能因汪氏之所輯以達於朱子之書則三百三千之目𨿽不能復覩其全然鬱鬱乎文之盛豈不若身歷而目擊之矣乎

程氏敏政曰鄕先生環谷汪先生著書凡十餘種經禮補逸一篇尢號精確【以上論汪克寛經禮補逸】

顧氏炎武曰濟陽張稷若篤志好學不應科名錄儀禮鄭氏注而采賈氏吳氏之說略以已意斷之名曰儀禮鄭注句讀又參定監本脫誤凡二百餘字並考石經脫誤凡五十餘字作正誤一篇附於其後後之君子因句讀以辧其文因文以識其義因其義以通制作之原則夫子所謂以承天之道而治人之情者可以追三代之英矣【論張爾岐句讀】

一論讀儀禮法

朱子曰儀禮𨿽難讀然卻多是重復倫類若通則其先後彼此展轉參照足以互相發明久之自通貫也

楊氏復曰學者多苦儀禮難讀𨿽韓昌黎亦云何爲其難也聖人之文化工也化工所生人物品彚至易至簡神化天成極天下之至巧莫能爲焉聖人寫胸中制作之妙盡天理節文之詳經緯彌綸混成全體竭天下之心思莫能至焉是故其義密其辭嚴驟讀其書者如登太華臨滄溟望其峻深旣前且卻此所以苦其難也𨿽然莫難明於易可以象而求莫難讀於儀禮可以圖而見圖亦象也復曩時從先師朱文公讀儀禮求其辭而不可得則擬爲圖以象之圖成而義顯凡位之先後秩序物之輕重權衡禮之恭遜文明仁之忠厚懇至義之時措從宜智之文理密察精粗本末昭然可見夫周公制作之僅存者文物彬彬如此之盛而其最大者如朝宗防遇大享大旅享帝之類皆亡逸而無傳重可嘆也

敖氏繼公曰繼公晚讀此書沈潛旣久忽若有得毎一開卷則心目之間如親見古人於千載之上而與之揖讓周旋於其間焉蓋有手之舞足之蹈而不自知者夫如是則其無用有用之說尙何足以芥蔕於胸中哉

郝氏敬曰不讀儀禮不見古人周詳縝密之思然善讀者舉其一篇而十七篇要領皆可知讀十七篇而人倫日用品節度數無不在其中矣不善學者執數求多案迹摸擬十七篇猶以爲未足耳儀禮皆古人虛影學者精神淹貫方有理防若但尋行數墨如鄭康成輩較勘同異辧正文字案本演習如傀儡登塲無生機血脈老耼所謂芻狗莊生所謂蜩甲辜負聖人雅言之意讀禮切忌附合凡禮家言非出一人一手世遠傳疑安得盡同但據本文解釋同者自然脗合異者不妨並存牽彊比附失之愈遠鄭諸人所以多爲之說而愈紛也

張氏爾岐曰方愚之初讀之也遙望光气以爲非周孔莫能爲已耳莫測其所言者何等也及其矻矻乎讀之讀已又黙存而心歷之而後其俯仰揖遜之容如可覩也忠厚藹惻之情如將遇也周文鬱鬱其斯爲鬱鬱矣君子彬彬其斯爲彬彬矣𨿽不可施之行事時一神往焉彷佛戴弁垂紳從事乎其間忘其身之喬野鄙僿無所肖似也使當時遇難而止止而竟止不防於望辟雝之威儀而卻步不前者乎噫愚則幸矣願世之讀是書者勿徒憚其難也

姜氏兆錫曰凡讀儀禮莫作一朝綿蕞看了學者試想未有此禮時此心如何行此禮時此心又如何見這意思方得儀禮三百三千不單是道問學正是徳所流露處大徳是惇那化的小徳從這大處流出來先儒所發體用一原四字以此故曰合外內之道一論以記傳附經

朱子曰前賢嘗謂儀禮難讀以經不分章記不隨經而注防各爲一書故讀者不能遽曉今此本盡去諸獘恨不得令韓文公見之

馬氏廷鸞曰記不隨經注防各爲一書讀者不能遽曉此猶古易之彖象文言系辭各自爲書鄭康成所以欲省學者兩讀而爲今易也文公於禮書之離者合之於易書之合者離之是亦學者所當知也

敖氏繼公曰夫記者乃後人述其所聞以足經意者也舊各置之於其本篇之後者所以尊經而不敢與之雜也【漢藝文志言禮經與記各自爲篇數是班固之時經記猶不相合也今乃各在其本篇後者其鄭氏置之與】朱子作儀禮通觧乃始以記文分屬於經文每條之下謂以從簡便予作集說而於此則不能從也予非求異於朱子也顧其勢有所不可耳何以言之儀禮諸篇之記有特爲一條而發者【如士冠記云始冠緇布之冠之類是也】有兼爲兩條而發者【如聘記云大夫來使無罪饗之過則餼之是也】亦有兼爲數條而發者【如冠記云適子冠於阼以著代也醮於客位加有成也云云之類是也】亦有於經意之外別見他禮者【如君射記言君射之禮士冠記言無大夫冠禮而有其昏禮士昏記言壻見妻父之類是也】若其但爲一條而發者固可用觧之例矣非是則未見其可也何則通觧之書規模大而篇數繁其記文有不可附於本篇每條之下者則或於其篇末見之否則於他篇附之故𨿽未必盡如其所謂以從簡便之說而其於記文亦皆包括而無所遺也然以記者之意攷之則亦不爲無少異矣予之所撰者但十七篇之集說耳若亦用此法則其所遺者不旣多乎故不若仍舊貫爲愈而不敢效朱子通觧之爲也且夫易之爲書也更四聖而後成伏羲畫卦爻文王周公作卦爻之辭孔子作文言彖象之辭其始也四聖之書或前或後各居一處不相雜也後世學者乃各分而合之以從簡便及至朱子復釐正之以復古經之舊夫文言與彖象之辭可以附於每卦每爻之下者也朱子猶且正之蓋不欲其相雜也而況此記之文有不可盡入於本篇每條之下者乎由是言之則予之不敢用通觧之法也亦宜矣

王氏鏊曰今經惟禮冣繁亂惜不一經朱子緒正朱子嘗欲以儀禮爲經禮記爲傳經傳相從誠千古之特見也若士冠禮則附以冠義士昏禮則附以昏義士相見禮則附以士相見義鄕飲酒禮附以鄕飲酒義鄕射禮附以鄕射義又燕禮附以燕義大射禮附以大射義聘禮附以聘義公食大夫禮附以公食大夫義覲禮附以朝事義如艸廬所附亦得矣然其餘有不可附者亦無如之何姑循其舊而釋之庶不失古之義朱子晚年著儀禮經傳始家禮次鄕禮次學禮次邦國禮次王朝禮秩然有序可舉而行然其間雜引大戴禮春秋內外傳新序列女傳賈誼新書孔叢子之流雜合以成之乃自爲一書非以釋經也至勉齋續喪祭二禮艸廬纂言割裂經文某亦未敢從也

何氏喬新曰儀禮十七篇有禮有記禮則其正經先儒以爲周公所作記則述其儀節之詳蓋周末諸儒所記以補正經之未備者也每篇正經居首而記附焉自髙堂生所傳及唐石經皆如此紫陽朱子作儀禮經傳通觧始以記文附於正經各章之末臨川吳文正公疑其經傳混淆爲朱子未定之稿乃重加考訂一仍髙堂生之舊而爲之詮次焉先王之制度粗可見矣喬新不揣庸陋輙因唐人石經兼考敍錄詳加校定經自爲經記自爲記不相雜糅其章次則依朱子所定亦不敢妄爲紛更冠二篇賔主問對冠字醴醮之辭石本在經文之後今因朱子移置各章之末蓋以便於讀者也

儀禮集編卷首下

儀禮篇第

士冠禮第一

士昏禮第二

士相見禮第三

士喪禮第四

旣夕第五

士虞禮第六

特牲饋食禮第七

少牢饋食禮第八

有司第九

鄕飲酒禮第十

鄕射禮第十一

燕禮第十二

大射儀第十三

聘禮第十四

公食大夫禮第十五

覲禮第十六

喪服第十七

右大戴篇第

士冠禮第一

士昬禮第二

士相見禮第三

鄕飲酒禮第四

鄕射禮第五

燕禮第六

大射儀第七

士虞禮第八

喪服第九

特牲饋食禮第十

少牢饋食禮第十二

有司第十二

士喪禮第十三

旣夕第十四

聘禮第十五

公食大夫禮第十六

覲禮第十七

右小戴篇第

士冠禮第一

士昬禮第二

士相見禮第三

鄕飲酒禮第四

鄕射禮第五

燕禮第六

大射儀第七

聘禮第八

公食大夫禮第九

覲禮第十

喪禮第十一

士喪禮第十二

旣夕第十三

士虞禮第十四

特牲饋食禮第十五

少牢饋食禮第十六

有司第十七

右劉向別錄篇第鄭康成從之卽今傳本是也朱子著儀禮經傳通觧以家鄕學邦國王朝禮爲次士冠士昬屬家禮士相見鄕飲鄕射屬鄕禮【於士相見禮出其見君數條入學禮臣禮篇】燕大射聘公食屬邦國禮覲屬王朝禮未卒業門人黃勉齋氏續之以喪服士喪【復旣夕禮名士喪禮下】士虞入喪禮特牲少牢有司入祭禮此通觧之篇第也𨿽其篇目時有增益創造而先後之次無攺於其舊讀者不察遂謂此十七篇之次似出於制禮者所定而不可易則過也案周禮大宗伯所掌五禮曰吉禮特牲少牢有司是也曰凶禮喪服士喪旣夕士虞是也曰賔禮士相見聘覲是也曰軍禮闕曰嘉禮冠昬鄕飲鄕射燕大射公食是也若以是次之則與鄭本固不能無異矣記云夫禮始於冠本於昬重於喪祭尊於朝聘和於射鄕此禮之大體也所言之序亦復不同今以鄭本相傳已久未敢輙爲攺易附識於此以俟知者

儀禮集編卷首下﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷一

龍裏縣知縣盛世佐撰

士冠禮第一之一

鄭目錄云童子任職居士位年二十而冠主人冠朝服則是仕於諸侯天子之士朝服皮弁素積【朱子曰諸侯朝服以日視朝天子皮弁以日視朝皆君臣同服故此篇言主人冠朝服則是仕於諸侯而爲士者若天子之士則其朝服當用皮弁素積不得言冠朝服也鄭氏本文如此今見疏義而釋文乃以天子二字加於諸侯之上則舛謬而無文理矣監本亦誤今定從疏】古者四民世事士之子恆爲士冠於五禮爲嘉禮【張氏爾岐曰篇目下語與經注同出康成必別之曰鄭目錄云者以其目爲一篇疏者始分於各篇之首故殊異於注也】

疏曰鄭云童子居士位者據下昏禮相見禮皆士身所行故知此是士身自加冠也云四民世事士之子恆爲士者是齊語文引之者證此士身年二十加冠法若士之子則四十彊而仕何得有二十爲士自加冠也【朱子曰此總不可曉竊詳鄭意似謂士之子𨿽未仕然亦得用此禮爾疏恐誤也】二十而冠者鄭據曲禮文二十曰弱冠其大夫始仕者二十已冠訖五十乃爵命爲大夫故大夫無冠禮又案喪服小功章云大夫爲昆弟之長殤鄭云大夫爲昆弟之長殤小功謂爲士者若不仕者也以此知爲大夫無殤服也小記云大夫冠而不爲殤大夫身已加冠降兄殤在小功是身有徳行得爲大夫冠不以二十始冠也若諸侯則十二而冠故左傳國君十五而生子冠而生子禮也天子亦與諸侯同金縢云王與大夫盡弁時成王年十五而著弁則知天子亦十二而冠矣若天子之子則亦二十而冠故禮記祭法云王下祭殤五又禮記檀弓云君之適長殤車三乘是年十九已下乃爲殤故二十乃冠矣【世佐案孔疏雲天子之子亦早冠所以祭殤有五其諸侯之子皆二十冠也故檀弓云君之適長殤及大夫之適長殤是也與此防異疑孔疏是】天子諸侯自有冠禮故大戴禮有公冠篇但儀禮之內亡耳士旣三加爲大夫早冠者亦依士禮三加若天子諸侯禮則多矣故大戴禮公冠篇云公冠四加者緇布皮弁爵弁後加冕天子亦四加後當加衮冕矣案下文雲天子之元子猶士天下無生而貴者則天子之子𨿽早冠亦用士禮而冠案家語冠頌云王太子之冠擬焉則天子元子亦擬諸侯四加若然諸侯之子不得四加與士同三加可知

孔氏穎達曰冠禮起早晚書傳旣無正文案略說稱周公對成王云古人冒而句領注云古人謂三皇時以冒覆頭句頷繞項至黃帝時則有冕也故世本云黃帝造火食旒冕是冕起於黃帝也但黃帝以前則以羽皮爲之冠黃帝以後乃用布帛

陳氏祥道曰玊藻曰冠朱組纓天子之冠也緇布冠繢緌諸侯之冠也鄭氏曰皆始冠之冠考之於禮始冠緇布冠自諸侯下達所以異於大夫士者繢緌耳天子始冠則不以緇布而以冠若然則諸侯始加緇布冠繢緌次加皮弁三加爵弁四加冕天子則始加冠朱組纓次加皮弁三加爵弁四加冕五加衮冕矣

敖氏繼公曰此篇主言士冠其適子之禮然此士云者據其子而立文也下篇放此冠者加冠之稱凡經言士禮者皆謂諸侯之士其言大夫禮者亦然蓋此經乃天子爲諸侯制之以爲其國之典籍者也故不及王朝大夫士之禮

郝氏敬曰冠爲成人之始故諸禮首冠古之有徳行道藝已仕未仕者通謂之士人未有生而貴者其初皆士也故禮多由士設惟士習於禮所謂由賢者出也

姜氏兆錫曰禮不下庶人凡禮多自士始士冠之禮蓋人自幼學以來至二十而冠而其時將升於司徒而爲選士俊士與升於學而爲造士故並得以士禮冠而名士冠禮若其後升於司馬而爲進士則固將用爲旅下士與中士上士乃所謂四十曰彊而仕之時而非二十曰弱冠之時矣舊注乃謂此童子任職居士位所行之冠禮則於四十彊仕不亦失之逺乎

士冠禮

敖氏曰此目下文所言之禮也後篇皆放此

筮於庿門

注曰筮者以蓍問日吉凶於易也冠必筮日於庿門者重以成人之禮成子孫也庿謂禰庿不於堂者嫌蓍之靈由庿神

疏曰不筮月者夏小正云二月綏多士女冠子取妻時也旣有常月故不筮也此經惟論父子兄弟不言祖孫鄭兼言孫者家事統於尊若祖在則爲冠主故兼孫也儀禮之內單言庿者皆是禰庿若非禰庿則以庿名別之如聘禮言先君之祧又言祖庿是也士於庿若天子諸侯冠在始祖之庿是以襄九年季武子云以先君之祧處之祧謂遷主所藏始祖庿也無大夫冠禮若有幼而冠者與士同在禰庿也

張氏曰將冠先筮日次戒賓至前期三日又筮賓宿賔前期一日又爲期告賔冠期前事凡五節

世佐案下經云屨夏用葛又云冬皮屨可也然則冠無常月明矣筮日而不筮月筮之常法也疏誤

主人冠朝服緇帶素韠卽位於門東西面

注曰主人將冠者之父兄也冠委貌也朝服者十五升布衣而素裳也衣不言色者衣與冠同也筮必朝服尊蓍之道也緇帶黑繒帶也士帶博二寸再繚四寸屈垂三尺素韠白韋韠也長三尺上廣一尺下廣二尺其頸五寸肩革帶博三寸天子與其臣冕以視朔皮弁以日視朝諸侯與其臣皮弁以視朔朝服以日視朝凡染黑五入爲緅七入爲緇則六入與

疏曰云素裳者𨿽經不言裳然裳與韠同色旣云素韠故知裳亦積白素絹爲之也黒繒帶者謂以黒飾白繒帶也玊藻曰士練帶率下裨又言士緇裨率與繂同謂緶緝也裨飾也蓋以練熟白繒單作帶體其廣二寸而緶緝其兩邊又以緇飾其垂下之兩末與兩邊也再繚四寸屈垂三尺者帶之垂者必反屈兩上又垂而下大夫則裨其屈與垂者士則惟裨其向下垂者而不裨其屈者也頸五寸亦謂廣也頸中央肩兩角皆上接革帶肩與革帶廣同此韠卽黻也祭服謂之黻朝服謂之韠也韠屨同色此素韠則白屨也又引天子諸侯視朔視朝之服者以在朝君臣同服故以此證冠朝服是諸侯之士也【從通解節本】楊氏復曰朝服重於端冠時主人端爵韠今此筮亦在廟不服端而服朝服是尊蓍之道也敖氏曰士帶以襌練爲體其博四寸又以緇繒之博二寸者二合而辟其帶下之垂者故謂之緇帶帶下長三尺其屈垂者二尺韠之義說者謂古者田狩而食其肉衣其皮先以兩皮如韠以蔽前後後世聖人易之以布帛猶存其蔽前示不忘古云

郝氏曰冠繒爲之朝服見君之禮服十五升麻布爲之帶大帶以繒爲之韠蔽膝以韋爲之門廟門張氏曰主人欲筮日先服此服卽位禰庿門外以待事朝服以朝端以夕是朝服尊於端也端與朝服衣同而裳異士帶博二寸三句玊藻文再繚四寸再繞之乃四寸也

有司如主人服卽位於西方東面北上

注曰有司羣吏有事者謂主人之吏所自辟除府史以下也

敖氏曰有司卽筮者占者宰宗人之類

張氏曰羣吏與屬吏不同屬吏君命之士羣吏則府史胥徒也

筮與席所卦者具饌於西塾

注曰筮謂蓍也所卦者所以畫地記爻易曰六畫而成卦饌陳也具俱也西塾門外西堂也

疏曰爾雅雲門側之堂謂之塾筮在門外故知此經西塾門外西堂也

敖氏曰蓍而云筮者以其所用名之席蒲筵也士用蒲席神人同所卦者所以畫地記爻及書卦之具也士喪筮日之禮云奠於西塾上南首有席燋在東然則此時具饌之位蓍亦當南鄕席在其後而所卦者則在蓍右亦變於筮時也

郝氏曰所卦者謂刀筆木簡之類

張氏曰庿門東西有四塾內外各二筮不正當門中而在闑西西面故將筮而蓍與席與畫地記爻之木俱陳於門外西堂也

布席於門中闑西閾外西面

注曰闑門橜也閾閫也

敖氏曰闑西東西節也閾外南北節也此席西於闑乃雲門中則二扉之間惟有一闑明矣

郝氏曰門中西扉之中闑當兩門間置木窒門者也閾門限

張氏曰布席將坐以筮也前具之西塾至此乃布之雲門中者以大分言之闑西閾外則布席處也世佐案闑有二說謂門只有一闑者出於孔疏後儒多宗之賈疏則謂門有二闑今以朝聘時賔介入門之節推之賈疏爲長詳見聘禮此席於闑西而雲門中者以大分言之也敖及郝說似泥

筮人執防抽上韇兼執之進受命於主人

注曰筮人有司主三易者也韇藏防之器也今時藏弓矢者謂之韇丸也兼並也進前也自西方而前受命者當知所筮也

疏曰言上韇者其制有上下下者従下鄕上承之上者從上鄕下韜之也少牢曰史左執筮右抽上韇兼與筮執之【從集說節本】

敖氏曰少牢饋食禮言爲大夫筮者史也此爲士筮宜亦如之史而云筮人者因事名之也防當作筮亦謂蓍也上云筮與席下云徹筮席以其上下文徴之則此防字乃傳冩誤也又特牲少牢禮皆云執筮益可見矣

張氏曰莢卽蓍兼執之者兼上韇與下韇而並執之此時蓍尙在下韇待筮時乃取出以筮三易連山歸藏周易也筮得一卦而三人各據一易以占也世佐案曲禮云防爲筮則防亦蓍也不須攺作筮韇蓋以革爲之兼執之者以上韇並諸防而二手執之不遊手敬也郝云左執防右執韇非

宰自右少退贊命

注曰宰有司主政教者也自由也贊佐也命告也佐主人告所以筮也少儀曰贊幣自左詔辭自右朱子曰所贊之辭未聞下疏云文不具也蓋當云某有子某將以來日某加冠於其首庶幾従之

郝氏曰宰家臣之長少退不敢並主人也

筮人許諾右還卽席坐西面卦者在左

注曰卽就也東面受命右還北行就席卦者有司主畫地識爻者也

楊氏曰筮人東面受命於主人右還卽席西面坐筮少牢禮亦東面受命於主人西面立筮又士喪卜葬日宗人西面命退負東扉卜人西面作以此知筮皆西面

敖氏曰凡卜筮於門者皆西面筮宅於兆南則北面蓋以西北陰方故鄕之以求諸鬼神也筮用四十九蓍分而爲二掛揲而歸奇焉又以所餘蓍如上法者再乃成爻六爻備而成卦少牢饋食禮曰卦者在左坐卦以木卒筮書卦於木此不言坐則是立也其亦士禮異與

張氏曰士蓍三尺故坐筮大夫蓍五尺則立筮矣卦者在左亦西向

世佐案卦者必坐便其畫地識爻也少牢之文承立筮之下故言坐以別之此與特牲禮皆坐筮卦者可知也故不言坐大夫士之禮之異在筮者不在卦者

卒筮書卦執以示主人

注曰卒已也書卦者筮人以方寫所得之卦也敖氏曰執之不言筮人文省也

張氏曰先畫地識爻至六爻畢卦體成筮人更以方寫之以示主人方版也

姜氏曰卒筮通筮人揲蓍卦者畫卦而言書卦則卦者旣畫乃寫所畫之卦於木而執示主人初非卦者畫卦而筮人寫以示主人如注疏之說也蓋此卒筮書卦猶特牲卒筮寫卦其爲卦者旣畫而寫甚明但特牲則別用筮者執以示主人此則畫卦與書寫與執示皆卦者一人故此絕不言筮人而至反之之後乃特言筮人也

世佐案注疏謂書卦執示皆筮人事姜氏謂皆卦者事俱未合書卦者書也執筮人執也特牲饋食禮曰卦者在左卒筮寫卦筮者執以示主人是其徴矣此於卦執之間省筮人二字耳疏又云士喪禮卦者自畫自示主人亦非也詳彼文亦是筮者執示但不言寫卦耳然旣云執卦則其寫於版固不待言也

主人受眡反之

注曰反還也

張氏曰主人旣知卦體還之筮人令占吉凶

筮人還東面旅占卒進告吉

注曰旅眾也還與其屬共占之

疏曰卜筮之法洪範七稽疑云擇建立卜筮人三人占從二人之言又金縢云乃卜三一習吉則天子諸侯卜時三並用於玊瓦原三人各占一兆也筮時連山歸藏周易亦三易並用夏殷以不變爲占周易以變者爲占亦三人各占一易卜筮皆三占從二三吉爲大吉一凶爲小吉三凶爲大凶一吉爲小凶又喪禮亦云與其屬共占彼注云其屬謂掌連山歸藏周易者又卜葬日亦占者三人注云占者三人掌玊兆瓦兆原兆者也少牢大夫禮亦云三人占則鄭意大夫卜筮同用一一易三人共占之矣

朱子曰案少牢禮無此文未詳何據

蔡氏沈曰此卜筮必立三人以相參考舊說卜有玊兆瓦兆原兆筮有連山歸藏周易者非是

敖氏曰占者占所遇之卦若其爻之吉凶也必旅占者欲盡眾人之見也

世佐案所占者周易而已一易而三人共占之廣異見也夏殷之易其揲蓍求卦之法必與周易不同今筮者惟一人而謂占之乃用三易可乎以是論之舊說之誤明矣

若不吉則筮逺日如初儀

注曰逺日旬之外

疏曰曲禮吉事先近日此冠禮是吉事故先筮近日不吉乃更筮逺日是上旬不吉乃更筮中旬又不吉乃更筮下旬云如初儀者自筮於廟門已下至吿吉是也

張子曰祭之筮日若再不吉則止諏日而祭更不筮據儀禮惟有筮逺日之文不云三筮筮日之禮只是二筮先筮近日後筮逺日不從則直諏用下旬逺日蓋亦足以致聴於鬼神之意而祀則不可廢

敖氏曰逺日去初筮者蓋旬有一日也以其幹同故謂之逺日少牢日用丁巳而以後丁後已爲逺日則可見矣凡經言不吉而故筮者皆不至於再重瀆神也此筮若又不吉則直用其後之逺日不復筮矣凡筮賔筮屍卜日之屬皆類此

張氏曰少牢云若不吉則及逺日又筮日如初此大夫諏日而筮上旬不吉必待中旬乃更筮之其云如初乃自筮於廟門已下至吿吉也此士冠禮若筮上旬不吉卽筮中旬不更待他日其云如初儀止従進受命於主人以下至告吉而已不自筮於廟門也

徹筮席

注曰徹去也斂也

敖氏曰筮蓍也蓋旣筮則擇於闑西今乃並與席徹去之

宗人告事畢

注曰宗人有司主禮者也

敖氏曰宰宗人筮人之屬皆公家所使給事於私家者也告事畢東北面

右筮日

主人戒賔賔禮辭許

注曰戒警也告也賔主人之僚友古者有吉事則樂與賢者歡成之有凶事則欲與賢者哀戚之今將冠子故就告僚友使來禮辭一辭而許也再辭而許曰固辭三辭曰終辭不許也

敖氏曰戒賔亦朝服凡旣筮而有事如戒宿之類皆因筮服無變也此𨿽親相見其辭則皆擯者傳之宿賔放此

張氏曰主人筮日訖三日之前廣戒僚友使來觀禮戒賔者主人親至賔大門外賔西面主人東面戒之其戒辭對辭並見後

主人再拜賓答拜主人退賔拜送

敖氏曰主人再拜謝其許也後禮類此者其義皆然凡拜送客者皆於其旣退乃拜之故不答拜吉禮拜送者必再拜經或不見之文省耳

世佐案凡拜送者客不答拜禮有終也

右戒賔

前期三日筮賔如求日之儀

注曰前期三日空二日也筮賔筮其可使冠子者冠義曰古者冠禮筮日筮賔所以敬冠事

朱子曰前已廣戒眾賔此又擇其賢者筮之吉則宿之以爲正賔不吉則仍爲眾賓不嫌於預戒也敖氏曰如求日之儀是亦不過再筮而已初筮者若不吉則攺筮其次者爲正賔若次者又不吉則不復筮而卽以第三者爲正賓亦以初筮者爲次賔也主人於賔旣次第其先後矣然猶筮之者蓋慮其異日或以他故而不及與則將廢冠事此乃非人之所能預知者故不可不問於神而用捨壹聴之

張氏曰疏云命筮之辭蓋云主人某爲適子某加冠筮某爲賓庶幾從之若庶子則云庶子某愚意主人二字似未安亦言其銜位可耳

右筮賔

乃宿賔賔如主人服出門左西面再拜主人東面答拜注曰宿進也宿者必先戒戒不必宿其不宿者爲眾賔或悉來或否主人朝服

朱子曰此云宿賔言主人往而宿之以目下事如篇首言筮於廟門後亦多有此例也主人方往宿時擯者固當入告然此言乃爲主人發不爲擯者發也又按不宿者爲眾賔或悉來或否鄭注本謂眾賔或時不來則將不得成禮故𨿽已戒之而又宿之欲其必來其非正賔則不更宿蓋但使爲眾賔𨿽不悉來亦無闕事也疏與音皆非是爲只合作如字讀賔字句絕

楊氏曰上文主人戒賔者廣戒僚友使來觀禮及前期三日筮賔乃於廣戒僚友之中又筮其可使冠子者筮得其人於是宿以進之其眾賔則但戒而不宿故曰宿者必先戒戒不必宿

敖氏曰旣筮卽宿賔故云乃宿宿之爲言速也旣戒之則宜速之使來也不曰速而曰宿者以其事在異日也賔尊故主人親宿之出門左出大門而左也西面再拜拜其辱也禮又謂之拜迎

世佐案乃者繼事之辭不必與上事同日也上經云前期三日筮賔下經云厥明夕爲期則宿賔之節明在冠前二日爲筮賔之明日矣敖氏郝氏張氏皆謂旣筮卽宿非

乃宿賔賔許主人再拜賔答拜主人退賔拜送

注曰乃宿賔者親相見致其辭

張氏曰重言乃宿賔者上文言主人往行此禮此乃親致宿之之辭也辭並見後

宿贊冠者一人亦如之

注曰贊冠者佐賓爲冠事者謂賓若他官之屬中士若下士也宿之以筮賓之明日

朱子曰佐賓𨿽輕亦必擇其賢而習禮者爲之不來則亦有闕故並宿之使必來也

敖氏曰經之所言乃主人親宿者耳若眾賔則或使人宿其禮簡故經不著之

張氏曰佐賔爲冠事卽下文坐櫛設纚卒紘諸事助賔成禮故取其屬降於賔一等者爲之

右宿賔

厥明夕爲期於廟門之外主人立於門東兄弟在其南少退西面北上有司皆如宿服立於西方東面北上注曰宿服朝服

疏曰厥明夕謂宿賔贊之明日向莫時也爲期爲加冠之期也【從通解節本】

敖氏曰云有司皆如宿服則主人及兄弟可知矣張氏曰宿賔之明夕冠前一日之夕也爲期猶言約期也

擯者請期宰告曰質明行事

注曰擯者有司佐禮者在主人曰擯在客曰介質正也宰告曰旦日正明行冠事

敖氏曰請期東面少牢禮主人南面宗人北面請祭期

告兄弟及有司

注曰擯者告也

疏曰上文兄弟有司皆已在位此復告者禮取審愼之義也【從通解節本】

敖氏曰此告兄弟蓋東北面告有司蓋西北面也

告事畢

注曰宗人告也

擯者告期於賔之家

敖氏曰賔謂賔及眾賔也

右爲期

夙興設洗直於東榮南北以堂深水在洗東

注曰夙早也興起也洗承盥洗者棄水器也士用鐵榮屋翼也周制自卿大夫以下其室爲夏屋水器尊卑皆用金罍及大小異

疏曰此篇與昏禮鄕飲酒鄕射特牲皆直言水不言罍大射𨿽雲罍水不云枓少牢云司宮設罍水於洗東有枓鄭注雲設水用罍沃盥用枓禮在此也欲見罍枓俱有餘文無者不具之意也又曰堂深從堂防北至房室之壁南北以堂深者洗去堂逺近取於堂上深淺假令堂深二丈洗亦去堂二丈以此爲度朱子曰詳注文罍下及字恐誤

敖氏曰說文曰屋梠之兩頭起者爲榮又曰梠楣也爾雅曰楣謂之梁然則榮者乃梁東西之兩端也直東榮謂遙當之周制卿大夫以下爲夏屋故其設洗以東榮爲節人君爲殿屋故以東霤爲節其處同也水所以盥洗者洗在東方則沃洗者宜西面故水在洗東

張氏曰至期先陳設冠服器物主賔各就內外之位主人迎賔及贊冠者入乃行三加之禮加冠畢賔醴冠者冠者見於母賔字冠者凡九節而冠禮成賔出矣盥手洗爵皆一人挹水沃之下有器承此漉水其器曰洗堂下設洗其東西當屋東翼其南北則以堂爲淺深以罍貯水在洗之東夏屋兩下爲之故有東西翼天子諸侯則四阿釋文曰凡度淺深曰深世佐案洗及水器蓋皆以瓦爲之說見燕禮注罍下及字疑當作其

陳服於房中西墉下東領北上

注曰墉墻

疏曰冠時先用卑服北上便也

劉氏熙曰房旁也在堂兩旁也

朱子曰古人於房前有壁後無壁所以通內

張氏曰所陳之服卽下文爵弁服皮弁服端三服也北上者爵弁服在北皮弁服次南端最南也世佐案房東房也古人之屋五架正中曰棟棟後一架有壁壁以南爲堂北爲室室之東西偏曰房天子諸侯東西房皆有大夫士東房西室西墉者房室間之墻也

爵弁服纁裳純衣緇帶韎韐

注曰此與君祭之服雜記曰士弁而祭於公爵弁者冕之次其色赤而微黑如爵頭然或謂之緅其布三十升纁裳淺絳裳凡染絳一入謂之縓再入謂之赬三入謂之纁朱則四入與純衣絲衣也余衣皆用布惟冕與爵弁服用絲耳先裳後衣者欲令下近緇明衣與帶同色韎韐緼韍也士緼韍而幽衡合韋爲之士染以茅搜因以名焉今齊人名蒨爲韎韐韍之制似韠冠弁者不與衣陳而言於上以冠名服耳疏曰凡冕以木爲體長尺六寸廣八寸以三十升麻布衣之上下纁前後有旒低前一寸二分故取其俛而謂之冕其爵弁制大同惟爲爵色而無旒又前後平故不得爲冕而其尊卑則次於冕也鄭注純字或爲絲或爲色皆望經爲注古緇防二字並色緇以才爲聲聲又相同經文據布爲色者則爲緇字據帛爲色者則爲防字緇布之緇本字不誤防帛之防則多誤爲純也案此文上下陳服則於房緇布冠皮爵弁在堂下是冠弁不與服同陳今以弁在服上並言之者以冠弁表明其服耳不謂同陳之也

聶氏崇義曰爵弁亦長尺六寸廣八寸前圓後方無旒而前後平

敖氏曰純衣絲衣而緇色者也周官云純帛論語云今也純儉此其徴矣言纁裳於衣上者以其與冕服之裳同尊之也韎者韋之蒨者也韐之制如韠不曰韠者尊之異其名耳其在冕服者尢尊則謂之韍郝氏曰爵雀通燕雀色以繒爲弁士之上服也弁言服者首戴爵弁則身著絲衣纁裳也服在東房弁與冠在西坫服則冠者自阼階入房自著冠弁則賔自西階取以加之也纁赤色考工記三入爲纁下曰裳上曰衣純帛也衣以帛爲之古禮服多用布爵弁貴服用帛不言色卽端也凡禮衣色多緇三冠同衣但爵弁衣帛耳先言裳後言衣者衣帶同緇故連帶言之七入爲緇卽色之深黑者韎赤色韐合皮爲蔽膝卽韠也

張氏曰此士助祭於公之服服之尊者第三加所服也

世佐案書云二人雀弁詩云絲衣其紑載弁俅俅皆謂是服也周禮司服云士之服自皮弁而下不言爵弁者賈疏云爵弁之服惟有承天變時及天子哭諸侯乃服之所服非常故列天子吉服不言之今以次轉相如不得輒於士上加爵弁故以皮弁爲首是也陳氏祥道云韋弁卽爵弁非辧見聘禮陳又云弁象古文形則其制上鋭如合手然非如冕也此則得之爵其色也經但言其色而不言所以爲之者衣與冠同下云純衣則弁亦以絲爲之可知矣弁言爵衣言純互見也純衣之色亦爵又案鄭注周禮云韋弁服以韎韋爲弁又以爲衣裳今時伍伯緹衣古兵服之遺色疏云漢時宿衛者之行長服此纁赤之衣是古兵服赤色之遺象也此注云爵弁者黑色然則二弁之色異矣又韋弁王及諸侯卿大夫之兵服爵弁士與君祭之服其用亦不同張鎰三禮圖退爵弁於韋弁之下不若聶氏更置之冕之下爲得其次也

皮弁服素積緇帶素韠

注曰此與君視朔之服也皮弁者以白鹿皮爲冠象上古也積猶辟也以素爲裳辟蹙其要中【輔氏廣曰禮服取其方正故裳用正幅而人身之要爲小故於要之兩旁爲襞積卽今衣折也】皮弁之衣用布亦十五升其色象焉

疏曰此不言衣者以其用白布衣與冠同色故也又曰喪服注云祭服朝服辟積無數惟喪服裳幅三袧有數耳

聶氏曰舊圖云以鹿皮淺毛黃白者爲之髙尺二寸周禮王及諸侯孤卿大夫之皮弁防上有五采三采二采玉璂象邸惟不言士之皮弁有此等之飾敖氏曰其衣蓋亦絲衣而色如其裳二弁之衣用絲者宜別於冠服也冠服之衣用布

郝氏曰皮弁以皮爲弁色與爵弁同而飾以玉石素積卽素裳積折其要間曰積積素而衣亦端也不言裳言積者裳不恆素言素積別於諸裳也周以白爲勝色惟所宜則用之

張氏曰此視朔時君臣同服之服卑於爵弁陳之在爵弁南第二加所服

世佐案朝祭之服裳皆有積惟深衣要半下齊倍要則無積韠亦以合韋爲之經於上云裳於此云積上云韐此云韠皆互見也不言衣者衣與弁同色而亦以皮爲之可知也從省文

端裳黃裳雜裳可也緇帶爵韠

注曰此莫夕於朝之服端卽朝服之衣易其裳耳上士裳中士黃裳下士雜裳雜裳者前後黃易曰夫黃者天地之雜也天而地黃士皆爵韋爲韠其爵同不以冠名服者是爲緇布冠陳之玉藻曰韠君朱大夫素士爵韋

疏曰上下經三等之服同用緇帶者以其士惟有一幅裨之帶故三服共用之大帶所以束衣革帶所以佩韠及佩玊之等不言革者舉韠有革帶可知故略不言耳

朱子曰注其爵同三字未詳【世佐案注云其爵同者謂公侯伯之士皆一命子男之士皆不命也士𨿽有上中下三等而其爵則同故皆以爵韋爲韠】

楊氏曰特牲冠端疏云下言者冠有不端者不端則朝服冠一冠冠兩服也朝服十五升緇布衣而素裏但六入爲七入爲緇大判言之緇衣亦名故云周人衣而養老衣指朝服言之鄭康成釋儀禮謂端卽朝服之衣易其裳爾此說不然儀禮大夫筮日以朝服士筮日以端冠禮主人朝服旣冠冠者服端雜記襚禮自西階受朝服自堂受端則朝服與端異矣

敖氏曰端裳謂端之服其裳以者爲正也若無裳亦許其用黃裳若雜裳故曰黃裳雜裳可也雜裳者或前後黃或前黃後也黃裳𨿽貶於裳然其色純故言於雜裳之上裳雜裳黃裳而皆爵韠近裳色也

郝氏曰端衣也禮衣制方曰端

張氏曰此士向暮之時夕君之服服之下陳皮弁服南初加緇布冠所服也端與朝服同用緇色十五升布正幅爲之但朝服素韠韠同裳色此用三等裳爵韠故異其名也又此服平時皆著冠服之當以冠名其服今不言者以加冠時以配緇布冠故也姜氏曰案周禮司服云其齊服有端春秋左傳云端委而治論語云宗廟防同端章甫及本經各篇所載則齊也朝祭也冠昏飲射燕食也皆服端端之用廣矣注疏專以爲莫夕於君及聴其家私朝之服殆非

世佐案上二服之裳不參用他色而此乃有黃雜之異者以其爲士之常服故得隨所有而用之不必如上二服之期於畫一也經云可也是許其參用之意敖說得之鄭注彊生上士中士下士之辧何以服之尊者其裳無辧而獨辧之於其下者乎其說蓋不可通矣

緇布冠缺項靑組纓屬於缺緇纚廣終幅長六尺皮弁笄爵弁筓緇組紘纁邊同篋

注曰缺讀如有頍者弁之頍緇布冠無筓者著頍圍髮際結項中隅爲四綴以固冠也項中有亦由固頍爲之耳今未冠筓者著捲幘頍象之所生也滕嶭名蔮爲頍屬猶著纚今之幘梁也終充也纚一幅長六尺足以韜髮而結之矣筓今之簮有筓者屈組爲紘垂爲飾無筓者纓而結其絳纁邊組側赤也同篋謂此以上凡六物隋方曰篋

疏曰頍項注皆無正文約漢制及以義言之耳云結項中謂於項上結之也云隅爲四綴以固冠者旣武以下別有頍項明於首四隅爲綴上綴於武然後頍項得安穩也云項中有亦由固頍爲之者頍之兩頭皆爲別以繩穿中結之然後頍得牢固也漢時捲幘之狀今不審知必以布帛圍繞髮際爲之也云纚今之幘梁亦舉漢法以況至今久逺亦未審其狀也旣云韜髮乃云結之則是韜訖乃爲紒也二弁之筓天子諸侯用玉大夫士用象【聶氏曰士以骨大夫以象】有笄謂之弁屈組爲紘者謂以一條組於左筓上系定繞頥下右相向上仰屬於筓屈系之有餘則因垂爲飾必屈系者擬解時易爲系屬之也無筓謂緇布冠纓而結其條者絳卽組也謂以二條組爲纓兩相屬於頍而下垂乃於頥下結之也組側赤者以緇爲中以纁爲邊側而織之也【聶氏曰舊圖紘兩頭別出細帶誤】六物謂頍項靑組纓爲一物纚爲二物二弁筓紘各一通爲六物也隋謂狹而長也【從通解節本】

敖氏曰下經言賔受冠右手執項左手執前則是冠後亦謂之項也此缺項者蓋別以緇布一條圍冠而後不合故名曰缺項謂其當冠項之處則缺也其兩端有別以物貫穿而連結之以固冠其兩相又皆以纓屬之而結於頥下以自固蓋太古始知爲冠之時其制如此後世之冠縫著於武亦因缺項之法而爲之也纚舊說謂繒爲之纚長六尺則固足以韜其髮矣然廣惟一幅則圍髮際而不足或亦缺其後與古者布帛幅廣二尺經言纚於缺項二笄之間以見三加同一纚也紘弁之系也以組一條爲之冠用纓弁用紘各從其便也

郝氏曰冠後曰項冠武后缺不屬以靑組二條系缺端束之垂余爲纓也組絳也纚以緇色繒韜發古帛廣二尺四寸纚寛用全幅其長六尺與發齊也笄所以貫弁冠無筓而有纓弁纓曰紘在旁纓在後纓之組染麻爲靑色紘則緇組側飾以纁邊側也竹器方曰篋

張氏曰此所陳者飾冠之物非謂冠也缺項靑組纓屬於缺共一物緇纚一物並緇布冠所用【世佐案下再加之時經云賔盥正纚如初則纚乃冠弁通用之物非專爲緇布冠設也】皮弁笄一物爵弁笄一物緇組紘皮弁爵弁各有一共二物凡六物同篋貯之待冠時隨各冠致用也注謂缺讀如有頍者弁之頍案詩自以頍爲弁之貌非弁上之物也陳氏祥道云鄭說缺項之制蓋有所傳讀缺爲頍無所經見今注及疏所言缺項之制蓋謂緇布冠制小才足容發又無笄故別爲缺項圍繞髮際上有綴以連冠下有纓以結頥下緇纚韜髮之帛加冠時先以纚韜髮結之乃加冠也其緇組紘則爲二弁有笄者而設加弁以筓橫貫之以一條組於笄左頭系定繞頥下自右向上仰屬於筓屈系之有餘因垂爲飾故注云有笄者屈組爲紘也

姜氏曰注讀缺作頍其說𨿽似然初非經義也在缺與頍音文兩無可證不應硬攺經字況考說文頍從支頁聲乃舉首貌詩有頍者弁蓋又以弁有舉首之形而釋爲弁之貌也則頍初非首服之名又何得讀缺爲頍而指爲首服之制乎且玩本經缺項二字連文旣單以缺爲首服則項字又如何相屬如謂以缺繞項則此方陳服飾何言冠之之儀不言各冠之制耶然則經義安歸玩字義項乃冠項之項非頭項之項緣緇布冠其項稍有缺而爲此制因以爲名與下右手執項之項前後相足卽如注以後執項爲冠項之項此缺項則爲頭項之項亦當缺項二字連看制名缺項者作纓屬於缺猶可制名缺懸空項字不可蓋此章方是陳具惟以缺項爲之耳鄭氏之經學能存經亦或亂經而汰攺經字尢其病也葉文康嘗論其功過參故愚𨿽重鄭學而首發此以致尊經之義世佐案緇布冠詩人謂之緇撮以其制小才可撮發也缺讀如字項冠後也下經云賔右手執項左手執前項對前而言其爲冠後明矣缺項者謂緇布冠之後有缺也冠制小而又缺其後故必以靑組一條束之聨屬於缺處而以其兩端之垂者爲纓結於頥下所以固冠也是時纓與冠猶未合而經先言之者明靑組纓爲緇布冠而設且以見其設之之法也經文明白如是自鄭氏讀缺爲頍又以缺項與靑組纓共爲一物而經義始晦然經義之在天壤如日星河嶽然則亦豈得而終汩之耶又案鄭注攺經之失姜氏論之詳矣今卽以注所言論之捲幘及蔮皆缺項之遺制而滕薛又名蔮爲頍則頍亦缺項之別名耳何必攺經以従方言耶況漢世捲幘一名闕幘見釋武榮碑蓋亦以其缺後而名之卽緇布冠之遺制而非別有所謂頍項也又熊氏朋來云釋文又音缺蓋卽缺之上聲故缺音相通今俗呼衫紐曰據此則缺亦可讀如缺項者其卽項中有之謂與姑記之以廣異聞

櫛實於簞

注曰簞笥也

郝氏曰櫛梳也以理髮竹器圓曰簞

蒲筵二在南

注曰筵席也

張氏曰一爲冠子一爲醴子也在南在三服之南通指缺項纚笄組櫛等不專言蒲筵疏云對下文側尊一甒醴在服北也

世佐案張說得之敖謂筵在簞南非

側尊一甒醴在服北有篚實勺觶角柶脯醢南上注曰側猶特也無偶曰側置酒曰尊側者無酒服北者纁裳北也篚竹器如笭者勺尊升所以防酒也爵三升曰觶柶狀如匕以角爲之者欲滑也南上者篚次尊籩豆次篚

疏曰勺卽少牢所謂枓也韓詩外傳曰一升曰爵二升曰觚三升曰觶四升曰角五升曰散對文有異散文則通故鄭以爵名觶也【從通解節本】

敖氏曰尊設尊也甒瓦甒醴尊設於房臣禮也國君則於東箱南上醢在北

郝氏曰一甒醴異於醮之設兩甒也甒瓦器以盛醴醴體也酒連糟曰醴貴初質也尊在爵弁服北旣服而後用醴也柶匙通長六寸祭以挑醴醴有糟故須柶脯幹肉醢肉醬也南上以尊爲上

爵弁皮弁緇布冠各一匴執以待於西坫南南面東上賔升則東面

注曰爵弁者制如冕黑色但無繅耳周禮王之皮弁防五采玊璂象邸玉筓諸侯及孤卿大夫之冕皮弁各以其等爲之則士之皮弁又無玊象邸飾緇布冠今小吏冠其遺象也匴竹器名今之冠箱也執之者有司也坫在堂角

疏曰坫有二文若明堂位云崇坫論語云反坫則在廟中以亢圭反爵此所言者則據堂角爲名耳聶氏曰緇布冠始冠之冠也大夫士無緌諸侯始加緇布冠繢緌自士已上冠訖則獘去之不復著也然庶人猶著之故詩云彼都人士臺笠緇撮謂彼都邑人有士行者以緇布爲冠撮持其發

張氏曰有司三人各執一冠豫在西階西以待冠事賔未入南面序立賓升堂則東面向賔也

右陳器服

主人端爵韠立於阼階下直東序西面

注曰端士入廟之服也阼猶酢也東階所以答酢賔客也堂東西墻謂之序

敖氏曰主位謂之阼故東階謂之阼階下云禮於阼是也凡墻在堂上者謂之序堂下者謂之壁在房室者謂之墉在庭者謂之墻

張氏曰特牲祭服用端端是士自祭其先之服與上所陳加緇布冠之端一服也但冠耳主人服此服立阼階下以待賓至其立處與堂上東墻相直

世佐案云端爵韠不言裳者裳或或黃或雜也不言帶者士帶皆緇也

兄弟畢袗立於洗東西面北上

注曰兄弟主人親戚也畢猶盡也袗同也者衣裳也緇帶韠位在洗東退於主人不爵韠者降於主人也古文袗爲均也

朱子曰袗古文作均而鄭注訓同漢書字亦作袀則是當從均袀爲是矣但疏乃云當讀如左傳均服振振一也則未知其以袗字爲均耶抑以袗音爲振也集韻入釋袀爲戒衣偏裻今亦未詳其義姑記此以俟知者

王氏應麟曰按後漢書輿服志秦郊祀之服皆以袀蓋袀字誤爲袗釋文之忍反亦誤

敖氏曰畢猶盡也袗如袗絺綌之袗乃被服之別稱也玄端也畢袗者謂盡服端也洗東於主人爲東南

世佐案袗當從古文作均疏引左傳蓋謂當讀如均也釋文之誤王氏已正之矣然王氏知袗爲袀字之誤而未知袀字之亦誤也古只有均字耳均訓同同謂衣裳帶韠皆也左傳均服是戎服戎服亦名均者以其事韋弁服裘裳皆赤也陸氏左傳音義云均字書作袀蓋因均是服名遂加衣旁以別之如集韻以戎衣釋袀是也然袀字但爲戎服名而不可通之於他服後人以均之均亦屬衣服之制遂例攺爲袀而不察其義之不相似也漢書之誤蓋與此同袀之轉爲袗也特以字形相近傳冩致誤耳鄭氏以今文著於經而疊見古文於注其去取固未當矣然其初猶未誤袀爲袗也誤袀爲袗當在鄭氏定本之後唐代以前陸氏已爲其所惑疏家𨿽知其當讀如均而故晦其辭以示疑賴有左傳之文可取以證古文之是而後儒反以傳爲誤以疏家所引爲未可信是徇末而忘其本矣至於敖氏謂袗如袗絺綌之袗乃被服之別稱郝氏又訓爲單此皆承誤而爲之說者今亦無所取也

擯者端負東塾

注曰東塾門內東堂負之北面

朱子曰三者端一也主人裳爵韠兄弟裳緇韠擯者黃裳或雜裳而同用爵韠也

張氏曰擯者立此以待傳命疏謂別言端不言如主人服則與主人不同可知當衣冠同而裳異也下文贊者別言端亦然

世佐案擯者亦端而不爵韠故不言如主人服也下文贊者放此

將冠者采衣紒在房中南面

注曰采衣未冠者所服玉藻曰童子之飾也緇布衣錦緣錦紳並紐錦束髮皆朱錦也紒結髮古文紒爲結

盧氏植曰童子紒似刀環

聶氏曰童子旣不帛襦袴不裘裳故以錦爲緇布衣緣飾又以錦爲大帶及結紳之紐故云錦紳並紐也紐長與紳齊又以錦爲之束髮緫皆用朱錦飾者以童子尙華示將成人有文徳故皆用錦示一文一質之義衣襦袴並緇布是質也

朱子曰漢書髻亦作結又以上下章考之則房戶宜當南壁東西之中而將冠者宜在所陳器服之東當戶而立也

敖氏曰童子之衣蓋亦深衣制也曲禮曰童子不衣裘裳不裳則連裳於衣矣紒露髮爲紒也凶時謂之髽吉時謂之紒內則言男子未冠者亦用纚此乃紒者爲將冠去之

熊氏朋來曰紒卽髻字采衣者緇衣錦緣錦紳錦束髮要亦具慶者如此

右卽位

賓如主人服贊者端從之立於外門之外

注曰外門大門外

敖氏曰贊者贊冠者而下之眾賓也皆俟於賔之門賓出乃從之立於主人外門之外西方東面北上

擯者告

注曰告者出請入告

主人迎出門左西面再拜賓答拜

注曰左東也出以東爲左入以東爲右

敖氏曰答拜不言再可知也凡答再拜而不言其數者皆放此

主人揖贊者與賓揖先入

注曰贊者賤揖之而已又與賔揖先入道之贊者隨賓

每曲揖

注曰周左宗廟入外門將東曲揖直廟將北曲又揖疏曰周左宗廟者祭義與小宗伯俱有此文對殷右宗廟也入大門而東則主人在南賓在北俱東向爲一曲至廟門則主人在東賔在西俱北向爲一曲爲當將曲之時賓主皆相見故皆一揖通下將入廟門揖爲三也

至於廟門揖入三揖至於階三讓

注曰入門將右曲揖將北曲揖當碑揖

敖氏曰揖入主人揖而先入門右西面也賔入門左贊者皆入門左東面北上主人乃與賔三揖也三揖者於入門左右之位揖參分庭一在南揖參分庭一在北揖凡經言揖入三揖者放此讓據主人言也主人三讓而客三辭旣則主人先升一等而賓從之凡讓升之法賔主敵則主人先讓而先升主人尊亦然若客尊則客先讓而先升也惟天子之使則不讓張氏曰上文每曲揖據入大門向廟時旣入廟主人趨東階賔趨西階是主人將右欲背賔宜揖旣當階主賔將北面趨階與賔相見又宜揖廟中測影麗牲之碑在堂下三分庭之一在北是庭中之大節至此又宜揖皆因變伸敬以道賔也

主人升立於序端西面賓西序東面

疏曰不拜至者冠子非爲賔客故異於鄕飲酒之等也

敖氏曰賔不言升省文

世佐案凡賔爲燕飲而至者主人有拜至之禮其餘否序端不言東西序不言端文互見也

右迎賓

贊者盥於洗西升立於房中西面南上

注曰盥於洗西由賔階升也立於房中近其事也南上尊於主人之贊者

疏曰按鄕飲酒主人盥於洗北南面賓盥於洗南北面各從其外來之便也贊亦從外來但卑不可與賔並故在洗西東面

朱子曰贊者西面則負東墉而在將冠者之東矣敖氏曰盥者重冠禮故將執事而自潔淸也盥於洗西者以洗西無篚故得辟正賔而盥於此也不然則否

張氏曰贊者止一人雲南上者與主人之贊者爲序也

姜氏曰此贊者專謂賔贊也據前文宿賔之贊冠者止一人然賔之贊冠𨿽一人賓贊實非一人也觀後文醴者止一人而因疑此序立者乃與主贊爲序也殆未之考與

世佐案張說近之而未備姜說蓋因醴賔節注以眾賔釋贊者而誤也此篇起宿賔節止醴賔節言贊者十有三中間明言主人之贊者一餘皆不言其爲誰之贊者而於始末二節特書曰贊冠者則凡不言者可知此書法也然其中有兼主贊言者此節是也兼故下言主人之贊者以別之有兼主贊眾賔言者醴賔節是也兼故下言贊冠者以別之知書法則知經矣

主人之贊者筵於東序少北西面

注曰主人之贊者其屬中士若下士筵布席也東序主人位也適子冠於阼少北辟主人

敖氏曰主人之贊者私臣也此席南上

張氏曰爲將冠者布席也

將冠者出房南面

注曰南面立於房外之西待賔命

疏曰知在房外之西者以房外之東南當阼階故也朱子曰按此疏則阼階切近東序之西正當房戶之東壁矣

贊者奠纚笄櫛於筵南端

注曰贊者賔之贊冠者也奠停也

疏曰不言餘物及篋簞者皆來可知也又凡言主人之贊者卽加主人字今此不言故知是賔之贊冠者也【從集說節本】

敖氏曰奠於筵南端以將冠者升降由下也

賓揖將冠者將冠者卽筵坐贊者坐櫛設纚

疏曰此二者勞役之事故贊者爲之也

張氏曰古人坐法以膝著地兩蹠向前如今之跪經凡言坐皆是

賓降主人降賓辭主人對

注曰主人降爲賔將盥不敢安位也辭對之辭未聞敖氏曰主人降立於阼階東當東序西面賔蓋於階前辭之主人對少進旣則復位

世佐案賓降爲將盥也主人降從賔也辭者辭其從已對者對以不敢不降也後凡禮之類此者不重釋之

賓盥卒壹揖壹讓升主人升復初位

注曰揖讓皆壹者降於初

敖氏曰賓盥當於洗南北面也升亦主人先而賔從惟云主人復初位所以見賔之不然

張氏曰初位東序端也

賓筵前坐正纚興降西階一等執冠者升一等東面授賓

注曰正纚者將加冠宜親之興起也降下也下一等升一等則中等相授冠緇布冠也

疏曰案匠人天子之堂九尺賈馬以爲傍九等爲階則諸侯堂宜七尺則七等階大夫堂宜五尺則五等階士宜三尺則三等階故鄭以中等解之也

賓右手執項左手執前進容乃祝坐如初乃冠興復位贊者卒

注曰進容者行翔而前鶬焉至則立祝坐如初坐筵前復位西序東面卒謂設缺項結纓也

疏曰項謂冠後耳非頍項也翔謂行而張拱也鶬與蹌同容貌舒揚也【從通解節本】

郝氏曰祝祝願冠者吉祥也辭見後

世佐案上缺項之項宜與此項字同解卒者終其事也謂以靑組纓束冠而又爲之結於頥下也

冠者興賔揖之適房服端爵韠出房南面

注曰復出房南面者一加禮成觀眾以容體【朱子曰觀示也宜古喚反】

右初加

賓揖之卽筵坐櫛設筓賓盥正纚如初降二等受皮弁右執項左執前進祝加之如初復位贊者卒紘

注曰如初爲不見者言也卒紘謂系屬之

疏曰笄有二種一是紒內安髮之笄一是冕弁固冠之笄此未加冠而設笄明是安髮笄也緇布冠亦宜有之彼言設纚而不言設笄恐與上文兩弁之笄相亂又此章但言設笄而不言設纚則亦可互見矣其皮弁固冠之笄則賔加弁時自設之可知云不見者謂上章所有而此章不言者【從通解節本】

敖氏曰不言去冠去纓其設纚可知也

郝氏曰未弁而先設笄者笄在筵端不與弁同處笄首有紘須先設而理之也

姜氏曰疏義多臆說凡設笄合於設纚之後加冠之前行之內則言冠服之儀櫛訖而縰縰訖而笄笄訖而總而拂髦髦訖而冠冠訖而緌纓其序如此不言冠後有笄也若如疏義則經初不言緇布冠有笄乃謂其無固冠之笄而有安髮之笄經但言皮弁爵弁有笄乃謂其有安髮之笄又有固冠之笄其以疏經乎抑以亂經乎且二弁陳固冠之笄而所設何又爲安髮之笄旣二弁設安髮之笄而緇布冠安髮之笄何又不言設也然則經止有此笄設於未冠時者何也笄非以安髮但以固冠與垂緌故設笄於纚旁旣加冠乃以組繞頥上系於笄之左右而垂其餘爲緌所謂卒紘也纚以韜髮又總以束之何安髮之笄之有又玉藻云居冠屬武有事然後緌蓋居常之冠不用垂其組爲緌則連屬其武有禮事當垂組爲緌則其武臨著冠乃合而不預爲連屬笄插纚旁正當冠武𨿽以固冠而非但爲固冠設也疏不詳玩其義妄疑笄以固冠不應未冠先笄因臆爲別一安髮之笄𨿽展轉遷就以爲辭而經義胥失矣

世佐案姜氏之詆疏極矣其說實始於敖氏敖氏謂笄之度短果爾則笄不橫貫冠外何以固冠何以系組姜說𨿽加詳然於笄以固冠不應未冠先笄之疑終未有以解也又所舉內則文孔疏亦引熊氏謂此安髻之笄非固冠之笄故文在冠上則二笄之說禮家傳之有自謂皆臆說可乎故兩錄之以俟知者

興賓揖之適房服素積素韠容出房南面

注曰容者再加彌成其儀益繁

敖氏曰上不見皮弁之衣故此亦不言之皆省文也張氏曰容者整其威儀容觀也方加緇布冠時其出亦有容至此益盛乃言之耳

右再加

賓降三等受爵弁加之服纁裳韎韐其他如加皮弁之儀

注曰降三等下至地他謂卒紘容出

敖氏曰受爵弁降三等者以其最尊故就而受之不言純衣亦省文

徹皮弁冠櫛筵入於房

注曰徹者贊冠者主人之贊者爲之

疏曰冠緇布冠也賓贊者徹櫛主贊者徹筵以其先設還遣之也

右三加

儀禮集編卷一

欽定四庫全書

儀禮集編卷二

龍裏縣知縣盛世佐撰

士冠禮第一之二

筵於戶西南面

注曰筵主人之贊者戶西室戶西

敖氏曰戶西卽戶牖間也後皆放此戶西客位也筵於此者以其成人尊之此席東上

世佐案大夫士東房西室故以戶牖間爲客位若室有東西房者則以牖前爲客位皆取其近西也詳見鄕飲酒禮

贊者洗於房中側酌醴加柶覆之面葉

注曰洗盥而洗爵者昬禮曰房中之洗在北堂直室東隅篚在洗東北面盥側酌者言無爲之薦者面前也葉柶大端贊酌者賓尊不入房古文葉爲擖敖氏曰洗洗觶也酌醴蓋西面也云側明無佐之酌者凡贊者酌醴皆側也特於此見之

郝氏曰側特也特一酌無三醮也葉匙首寛薄如葉張氏曰注引昏禮證房中別有洗非在庭之洗也側酌者贊者自酌還自薦也柶類今茶匙葉卽匙頭贊者前其葉以授賔者欲賔得前其柄以授冠者冠者得之乃前其葉以扱醴而祭也柶用時仰之贊者不自用故覆之以授也

世佐案側偏也房中側謂房中之西偏也蓋房中之洗直室東隅則其於房爲西側也明矣經言此者著贊者洗觶之處也側字句絕先儒以側酌醴爲句而訓側爲特宜其說愈多而愈支也又案昏禮醴使者及醴婦皆贊者自酌還自薦脯醢而不云側酌則注義絀矣凡贊者之酌未聞有佐之者何獨於是而云側乎敖說亦不可通也

賓揖冠者就筵筵西南面賓受醴於戶東加柶面枋筵前北面

注曰戶東室戶東今文枋爲柄

敖氏曰贊者出房西面賓由西序往故受醴於室戶東言面枋見其訝受也固加柶矣乃言之者見其更爲之也

張氏曰致祝當在此時祝辭見後

世佐案訝受並受之辧見聘禮

冠者筵西拜受觶賔東面答拜

注曰筵西拜南面拜也賔還答拜於西序之位東面者明成人與爲禮異於答主人

張氏曰冠者拜訖進受觶賔旣授觶乃復西序之位答之賔答主人拜當西階北面此西序東面故注云異於答主人

薦脯醢

注曰贊冠者也

敖氏曰不言於席前可知也薦脯醢脯在西

冠者卽筵坐左執觶右祭脯醢以柶祭醴三興筵末坐啐醴捷柶興降筵坐奠觶拜執觶興賔答拜

注曰捷柶扱柶於醴中其拜皆如初

疏曰祭醴三者如昏禮始扱一祭又扱再祭也此啐醴不拜旣爵者以其不卒爵故也

敖氏曰祭脯醢以脯祭擩醢而祭之旣祭不言右執觶者可知也筵末席之西端也亦以柶兼諸觶乃坐啐醴建猶立也云建者上葉下枋與扱時異又以明其已入於觶則不復執之也降筵坐於筵西也不卒爵故旣啐則拜其意與拜旣爵者同

世佐案祭祭先代始爲飲食之人也必祭之者示不忘本也啐嘗也嘗醴成賔意也不中席者明此席所以行禮不主爲飲也捷當作建字之譌也士昏禮聘禮皆云建柶謂以柶插於醴中也插之蓋下枋上葉不卒觶者糟醴不可盡也

右醴冠者【朱子曰醴依下章注當作禮謂以醴禮之也】

冠者奠觶於薦東降筵北面坐取脯降自西階適東壁北面見於母

注曰薦東薦左凡奠爵將舉者於右不舉者於左適東壁者出闈門也時母在闈門之外婦人入廟由闈門

疏曰薦左據南面爲正也闈門見雜記彼注雲宮中之門曰闈門爲相通者是也

敖氏曰籩豆而云薦者上經云薦脯醢故因其事而名之省文後皆放此必取脯者見其受賜也

郝氏曰降自西階父在不敢由阼也東壁廟東側室冠子則父主外事在東序母主內事在東壁子旣冠入見也鄭注東壁爲闈門外古廟在宅東由廟中入宅曰闈門果爾當云適西壁何爲反適東壁乎有事於宗廟宜夫婦共親之豈父在廟母獨在宅乎非也

母拜受子拜送母又拜

注曰婦人於丈夫𨿽其子猶俠拜

敖氏曰母於其子乃俠拜者重冠禮也凡婦人與丈夫爲禮其禮重者則俠拜

郝氏曰古者婦人肅拜少儀云婦人𨿽君賜肅拜肅拜者立拜也男子跪拜婦人立拜故古婦人與男子爲禮必俠拜俠拜者婦人先一拜男子答拜婦人又一拜也

世佐案母先子拜先儒多疑之冠義云見於母母拜之見於兄弟兄弟拜之成人而與爲禮也夫禮之而先拜於敵者則可於其子終嫌太重孔氏頴達云廟中冠子以酒脯奠廟訖子持所奠酒脯見於母母拜其酒脯重從尊者處來故拜之非拜子也斯言得之觀見母以脯而見兄弟以下徒見也亦足以明之矣然則篇中無奠廟文何也曰冠者受醴於廟是卽奠廟矣非必以其受薦之餘復薦之皇祖也母又拜何也曰此注所謂俠拜也敖氏曰凡婦人與丈夫爲禮禮重則俠拜受廟脯固重禮也

右冠者見於母

賓降直西序東面主人降復初位

敖氏曰初位阼階東直東序之位

冠者立於西階東南面賔字之冠者對

注曰對應也其辭未聞

疏曰未字先見母字訖乃見兄弟之等急於母緩於兄弟也

郝氏曰字以代名也辭見後

右字冠者

賔出主人送於廟門外

注曰不出外門將醴之

敖氏曰賔出而贊者不從以其當與冠者爲禮也張氏曰此下冠禮旣成賔出就次以後諸事冠者見兄弟見贊者見姑姊爲一節易服見君見鄕大夫先生爲一節主人醴賓又一節凡三節

請醴賓賓禮辭許賓就次

注曰此醴當作禮次門外更衣處也以帷幕簟席爲之

朱子曰醴冠者章言醴者皆指其物而言故注不攺字此醴與醴冠者之醴同義故攺之下章醴賔亦此義故不重出

敖氏曰請醴之辭則士昏記有之此禮𨿽與彼異辭宜略同醴之賓之禮壹獻有俎有幣似饗矣乃曰醴者亦因用醴而名之

右賓出就次

冠者見於兄弟兄弟再拜冠者答拜見贊者西面拜亦如之

注曰見贊者西面拜則見兄弟東面拜贊者後賔出疏曰亦如之者言贊者先拜而冠者答之也【從集說節本】敖氏曰兄弟與贊者皆先拜之亦重冠禮也兄弟位在洗東贊者位在西方亦西當西序贊者爲禮竟則亦出而就次此時兄弟之在廟者冠者皆見之乃不見父者以難爲禮也蓋此時冠者於凡所見者皆不先拜而答拜乃其禮當然爾父至尊也是禮有不可行故闕之且父爲冠主𨿽不見之亦無嫌也不見賔者賔旣醴之則交拜矣是亦見也若復行禮則幾於防

世佐案敖氏論不見賔之故得之不見父者直以父爲冠主故耳自爲主者冠畢自當見父【大戴禮云太子與庶子其冠皆自爲主】如謂至尊難爲禮則君亦至尊也下文有奠摯於君之禮矣何嫌乎又疏以爲冠畢已見不言可知蓋皆不知禮意而遷就其說者

入見姑姊如見母

注曰入入寢門也廟在寢門外如見母者亦北面姑與姊亦俠拜也不見妹妹卑

世佐案姜氏云弟亦皆見見姊不見妹省文非也兄弟乃同姓之稱上文兄弟畢袗寜必冠者之兄弟哉不得援以爲見妹之證敖氏謂未成人則不與爲禮得之

右冠者見兄弟贊者姑姊

乃易服服冠端爵韠奠摯見於君遂以摯見於鄕大夫鄕先生

注曰易服不朝服者非朝事也摯雉也鄕先生鄕中老人爲卿大夫致仕者

疏曰鄕先生卽鄕飲酒鄕射禮先生書傳所謂父師也亦有士之少師鄭以經但言鄕大夫故略不言也敖氏曰此端更言冠者別於向之緇布冠也奠防見於君謂執防至下奠防再拜稽首也見於君亦端而不朝服者以其未仕也所見者亦端見之鄕大夫鄕之異爵者也或曰鄕大夫卽主治一鄕者未知孰是先生徳齒俱尊者也士相見禮曰士見於大夫終辭其防於其入也一拜其辱見於先生之禮亦宜如之

顧氏炎武曰士之嫡子繼父者也故得奠摯見於君庶子不得見君左傳昭公四年仲與公禦菜書觀於公叔孫怒而逐之是也

張氏曰見君見鄕大夫先生非必是日因見兄弟等類言之耳

世佐案鄕大夫當以敖氏後說爲正

右見於君及鄕大夫鄕先生

乃醴賓以壹獻之禮

注曰壹獻者主人獻賔而已卽燕無亞獻者獻酢酬賓主人各兩爵而禮成特牲少牢饋食之禮獻屍此其類也士禮一獻卿大夫三獻賓醴不用柶者泲其醴內則曰飲重醴稻醴淸糟黍醴淸糟粱醴淸糟凡醴事質者用糟文者用淸

疏曰此醴亦當爲禮文不具也

朱子曰注不言攺字說見上非不具也

張氏曰注引內則者明醴有淸有糟前醴子用糟此醴賓其淸者也

主人酬賓束帛儷皮

注曰飲賔客而從之以財貨曰酬所以申暢厚意也束帛十端也儷皮兩鹿皮也

敖氏曰此酬賔之禮當行於賓受獻之後未卒爵之前猶食禮旣受侑幣乃卒食也

張氏曰酬賔大夫用束帛乘馬天子諸侯以玉將幣士束帛儷皮獻數多少不同其酬幣惟於奠酬之節一行之

贊者皆與贊冠者爲介

注曰贊者眾賓也皆與亦飲酒爲眾賔介賔之輔以贊爲之尊之飲酒之禮賢者爲賔其次爲介

朱子曰贊者謂主人之贊者也恐字誤作眾賓耳敖氏曰言此於酬賓之後者明酬幣惟用於正賔也介副也以副於正賔名之飲酒之禮有賓有介有眾賔此贊冠者爲介其餘爲眾賓也眾賔之位亦在堂鄕飲酒禮賔席於戶牖間介席於西序眾賓之席繼賔而西

世佐案贊者蓋兼眾賔及主人之贊者言也眾賓卽戒而不宿者旣來觀禮亦有助主人成禮之意故云贊者注意如此非誤也但注言眾賓而不及主人之贊者爲未備耳鄕飲酒記云主人之贊者西面北上不與無算爵然後與此宜亦如之

右醴賓

賔出主人送於外門外再拜歸賔俎

注曰一獻之禮有薦有俎其牲未聞使人歸諸賓家也

世佐案此俎蓋以干肉載之冠子者不殺禮之正也不殺則不用鮮肉可知必歸之者俎肴之貴者與人飲食而歸其貴者厚之也

右送賓

朱子曰此章以上正禮已具以下皆禮之變

張氏曰以上士冠禮正經頗疑數事冠於廟重成人也未冠不以告旣冠不以見何也見於母而不見於父見贊者而不見賓疏以爲冠畢已見似矣然醴畢卽見於母儀節相承則見父見賔當於何時豈在酌醴定祥之前與又言歸俎而不言載俎其牲未聞注已陳之要皆文不具也

世佐案古人凡事稟命於禰矧冠昏重禮乎經不言者可知也曲禮言取妻者齊戒以告鬼神而士昏禮亦不具卽此例不見父與賓說見前非文不具也

若不醴則醮用酒

注曰若不醴謂國有舊俗可行聖人用焉不攺者也曲禮曰君子行禮不求變俗祭祀之禮居喪之服哭泣之位皆如其國之故謹修其法而審行之是也酌而無酬酢曰醮醴亦當爲禮

疏曰自此以上說周禮冠子之法自此以下至取籩脯以降如初說夏殷冠子之法

劉氏敞曰若不醴則醮用酒謂庶子也醴重醮輕昏禮適婦醴之庶婦醮之丈夫之冠猶婦人之嫁則醮用酒者必庶子也下文曰庶子冠於房外南面遂醮焉是矣注云謂國有舊俗可行聖人用焉又注醮於客位云夏殷禮也皆非也夏殷有天下千有餘嵗冠禮行之久矣設以醮爲禮焉溥天之下皆醮也周公何以攺之然則醮於客位當曰醴於客位嫡子冠於阼醴於客位以變爲敬也庶子冠與醮相因不於阼亦不於客位略庶子也醮禮繁醴禮簡以簡爲貴也醮三舉醴一辭以少爲貴也醮用酒醴用醴以質爲貴也醮有折俎醴脯醢而已不尙味也酒在房外醴在房中以變爲敬也此皆聖人分別嫡庶異其儀也朱子曰不醴而醮乃當時國俗不同有如此者如魯衛之幕有縿布祔有離合皆周禮自不同未必夏殷法也記注所云若以杞宋二代之後及他逺國未能純用周禮者言之則或可通然亦未有明文可考也此注又言攺字者上下文異故須別出也

敖氏曰此醮與醴大意略同惟用酒而儀物繁爲異上旣見醴禮矣此復言不醴則醮者蓋冠禮之始惟醴而已然少近於質故後世聖人又爲此醮禮與之並行焉言若者文質在人用之惟所欲耳

郝氏曰醮釂也盡飲之名醴一酌醮三酌加折俎盛者殺牲較醴多文矣凡禮先質而後文醴與醮皆歷世已行之迹若者隨時不定之辭若醴則用醴若醮則用酒醴濁而酒淸

張氏曰醴醮二法其異者醴側尊在房醮兩尊於房戶之間醴用觶醮用爵醴篚從尊在房醮篚從洗在庭醴待三加畢乃一舉醮每一加卽一醮醴薦用脯醢醮每醮皆用脯醢至三醮又有幹肉折俎醴贊冠者酌授賔賔不親酌醮則賓自降取爵升酌酒醴者每加入房易服出房立待賔命醮則每醮訖立筵西待賓命醴者每加冠必祝醴時又有醴辭醮者加冠時不祝至醮時有醮辭其餘儀節並不異也

姜氏曰此若不醴及下文若殺皆禮之變用酒禮盛於醴殺牲禮盛於脯醢折俎而冠禮不以盛禮先之者聖人於始冠示以淳古之意卽始加用緇布冠之意也其又及於用酒殺牲者則權也夫拜下攺爲拜上聖人𨿽違眾而不從其泰若麻冕攺純則聖人亦以無害於禮而從之若不醴若殺意亦如此若如疏者之說則夏尙忠商尙質而反謂其文勝於周也豈理之所可通哉

世佐案眾說不同當以朱子爲正凡禮皆由質而趨於文疏以醴之質者爲周禮醮之文者爲夏殷禮倒矣宜後儒莫之從也劉氏知疏說之非而其自爲說亦未善如以此節爲醮庶子經當云若庶子則醮用酒而下文亦不應別見庶子冠法矣朱子謂庶子一醮以酒安得有若此及下文殺牲之盛禮哉蓋冠禮之初惟醴而已庶子則一醮以酒所謂醴重而醮輕也【醴重醮輕鄭注曽子問語】若三醮殺牲乃後人爲此以尊異適子而庶子不敢幹焉然非聖人之意矣聖人之所以分適庶者以質爲貴以變爲敬二語盡之貴繁貴多固非制禮者之意而貴簡貴少又非變禮者之意也敖氏知冠禮始惟有醴後乃爲醮所見最卓而以醮爲聖人所制則惑也此特叔世變禮之後國俗有此不同記者以其無甚害於禮而存之猶夫子從純之意耳豈眞聖人所制哉姜說實本朱子然亦不能堅守其說而遷就之至以用酒殺牲爲聖人之權蓋見此節列於經文之內不敢斷然以爲變禮不得不曲爲回防而其辭屈矣是皆不知此篇經記混淆之所致也竊謂此篇之經至歸賔俎而止矣自此以下皆記也凡爲記者有三有記經所未備者有記禮之變異者【變以時代言異以國俗言】有各記所聞頗與經義相違者記經所未備者周公之徒爲之與經並行者也記禮之變異則非周之盛時之書矣蓋自巡守禮廢天子不能申變禮易樂之討而異政殊俗者出焉其在春秋之際乎至於各記所聞而頗失經意者則七十子後學所記也意其初經與記分記與記亦不相雜至漢儒掇拾灰燼之餘竄以經師之說而三者之辧不可復知且有經連於記記混於經者錯亂無次於記爲甚讀者不可不分別觀之也何以明自此以下之爲記也試以昏禮較之此若不醴及下文若殺猶昏禮記若不親迎也所謂記禮之變異也若孤子若庶子及冠者母不在猶昏禮記庶婦及宗子無父之類所謂記經未備也諸辭則昏禮俱屬記尢爲明證惟屨制一節朱子移附陳器服節之末或是彼處脫簡然詳其文體亦似昏禮記摯不用死臘必用鮮之類經蓋以屨賤不與冠服並言而記者詳之亦是記所未備也自冠義以下乃漢儒取戴記家語以成文觀其中載孔子之言而篇末又雜出老氏之意其非本記之舊明矣首以冠義二字題之若小戴記篇目然十七篇無此例也作者原不敢自附於本經之記而編禮者誤以記之一字加之若移彼記字於此節之首則得矣此非愚之創見也朱子謂醴賓節以上正禮已具以下皆禮之變固已微示其意矣張氏未嘗見通解亦謂送賓歸俎以上士冠禮正經似與朱子有暗合者愚故推明之以自附於竊取之意云

尊於房戶之間兩甒有禁酒在西加勺南枋

注曰房戶間者房西室戶東也禁承尊之器也名之爲禁者因爲酒戒也酒新水也𨿽今不用猶設之不忘古也

敖氏曰兩甒一酒一酒也酒在西尊西上也尊西上者以冠者之位在其西故順之他篇不見者其義皆放此加勺加於二尊之上而覆之也尊亦加勺者不以無用待之也南枋爲酌者北面覆手執之便也

郝氏曰水曰酒水色

洗有篚在西南順

注曰洗庭洗當東榮南北以堂深篚亦以盛勺觶陳於洗西南順北爲上也

敖氏曰醮而設洗之節亦與醴同惟有篚爲異此見其異者耳篚以盛爵也下篚之爵三

始加醮用脯醢賓降取爵於篚辭降如初卒洗升酌注曰始加者言一加一醮也加冠於東序醮之於戶西同耳始醮亦薦脯醢賔降者爵在庭酒在堂將自酌也辭降如初如將冠時降盥辭主人降也凡薦出自東房

朱子曰始加二字乃疊見前始加緇布冠一章之禮醮用脯醢乃題下事其實賔客拜後乃薦之也賔升酌時冠者猶在出房南面之位

敖氏曰贊者筵於戶西賔乃降也用爵醮禮文也卒洗亦當壹揖壹讓乃升

世佐案此章於其儀文之與醴同者每云如初則醴在先而醮爲後起益可見矣

冠者拜受賓答拜如初

注曰贊者筵於戶西賔升揖冠者就筵乃酌冠者南面拜受賓授爵東面答拜如醴禮也於賔答拜贊者則亦薦之

張氏曰賓亦筵前北面釋醮辭訖冠者乃南面拜受

冠者升筵坐左執爵右祭脯醢祭酒興筵末坐啐酒降筵拜賓答拜冠者奠爵於薦東立於筵西

注曰冠者立俟賓命賔揖之則就東序之筵

朱子曰此正醮禮也下兩醮及後章三醮凡言如初者皆謂如此禮也

張氏曰降筵奠爵而後拜執爵興賔乃答拜拜訖冠者乃奠爵薦東其節亦與醴同注云就東序之筵謂當更加皮弁也

徹薦爵筵尊不徹

注曰徹薦與爵者辟後加也不徹筵尊三加可相因由便也

敖氏曰徹之亦贊冠者也每醮禮畢必徹薦爵者所以新後醮之禮若不相因然徹薦爵蓋入於房

加皮弁如初儀再醮攝酒其他皆如初

注曰攝猶整也整酒謂撓之

朱子曰此如初儀者如前再加一章之儀也下條放此再醮攝酒其他皆如初言惟攝酒異於始醮其他皆如之也

張氏曰撓謂更益整頓之示新也

加爵弁如初儀三醮有幹肉折俎嚌之其他如初注曰幹肉牲體之脯也折其體以爲俎嚌嘗之疏曰周禮臘人鄭注云大物解肆幹之謂之幹肉若今梁州鳥翅矣薄析曰脯箠之而施姜桂曰腵修若然幹肉與脯修別言之今梁州鳥翅者或爲豚解而七體以干之謂之幹肉及用之將升於俎則節析爲二十一體故總名幹肉折俎也

陳氏祥道曰肱骨三肩臂臑也股骨三肫胳觳也脊骨三正脊脡脊橫脊也脇骨三代脇正脇短脇也正脇之前則膉也肫之上則髀也然則左右肱之肩臂臑與左右股之肫胳觳而爲十有二脊骨三與左右脇骨六而爲九二觳正祭不薦於神屍主人之俎兩髀不升於主人主婦之俎膉不升於吉祭之俎則祭之所用者去髀膉而二十有一去二觳而爲十九矣國語曰禘郊之事則有全脀王公立飫有房脀親戚燕飲有殽脀則全脀豚解也房脀體解也殽脀骨折也士喪禮將豚四鬄去蹄兩胉脊旣夕鼎實羊左胖亦如之然則四鬄者殊左右肩髀而爲四又兩胉一脊而爲七此所謂豚解也若夫正祭則天子諸侯有豚解體解禮運曰腥其俎熟其殽體其犬豕牛羊腥其俎謂豚解而腥之爲七體熟其殽謂解之爓之爲二十一體是也大夫士有體解無豚解以其無朝踐獻腥之禮故也

朱子曰豚解之義陳說得之二十一體則折脊爲三曰正脊曰脡脊曰橫脊兩胉各三曰代脇曰長脇曰短脇凡六兩肱各三曰肩曰臂曰臑凡六兩股各三曰觳曰肫曰胳凡六通爲二十一體凡牲與臘方解割時皆是如此但牲則兩髀以賤而不升於正俎耳故少牢禮具列自髀以下凡二十一體但髀不升耳而鄭氏注云凡牲體之數備於此初不及他體也況此言脂則又不殊賤也而周禮內饔及此經昏禮兩疏皆言二十一體乃不數兩髀而不計其數之不足蓋其疎略至少牢疏及陳祥道乃去髀而以兩觳足之蓋是此經後篇猶有脰及兩觳可以充數然欲盡取之則又衍其一故獨取兩觳而謂脰非正體若果如此則觳亦非正體又何爲而取之耶此其爲說𨿽巧而近於穿鑿不可承用又曰初儀見上三醮惟攝酒及有幹肉折俎嚌之爲異其它皆如始醮也敖氏曰俎設於脯醢之南士虞禮曰有幹肉折俎二尹縮祭半尹此幹肉亦縮俎而左朐右末其所嚌卽祭半尹者也亦振祭乃嚌之惟言嚌省文耳物至齒謂之嚌知其味謂之嘗

世佐案折俎折牲體載於俎也用幹肉者不殺故也

北面取脯見於母

敖氏曰著此者見其與醴同也下放此

右醮

若殺則特豚載合升離肺實於鼎設扃鼏

注曰特豚一豚也凡牲皆用左胖煮於鑊曰亨在鼎曰升在俎曰載載合升者明亨與載皆合左右胖離割也割肺者使可祭也可嚌也

疏曰升載之法載在後升在前今先言載後言升又合字在載升之間者通言之欲見在俎在鑊俱曰合也鼏者以茅覆鼎長則束其本短則編其中扃牛鼎大扃長三尺膷鼎小扃長二尺皆依漢禮而知今此豚鼎當用小扃也周禮少牢特牲鄕飲鄕射皆用右胖惟虞禮喪祭反吉故用左此云用左胖或據夏殷之法也凡肺有二種一者舉肺一者祭肺就舉肺之中復有三稱一名舉肺爲食而舉二名離肺少儀云三牲之肺離而不提心也三名嚌肺以齒嚌之此三者皆據生人爲食而有也就祭肺之中亦復有三稱一者謂之祭肺爲祭先而有之二者謂之忖肺切之使斷三者謂之切肺名𨿽與忖肺異實則同也三者皆爲祭而有【朱子曰忖亦作刌疑卽切字寫誤爲二耳】

陳氏曰豚則吉凶皆合升用成牲則升其胖而去髀吉升右而凶升左脊脇六而肱股五爲十一體也敖氏曰載衍文士喪禮曰特豚四鬄去蹄兩胉脊此其合升之體數也肺離之者使絕之而爲祭也旣祭則嚌之故又名嚌肺其與脊同舉者則謂之舉肺鼎設扃是亦舉之也孤子則舉鼎陳於門外此不陳惟俟時而入錯於阼階前也

郝氏曰肺卽豕肺周人尙肺火徳勝金祭食先肺扃也鼎兩旁有反向上以木橫貫蓋上而舉之且以壓制鼎蓋如門之扃鼏冪通宻閉也

張氏曰案特牲少牢及鄕飲酒皆用右胖此合升左右胖或以嘉禮故異之與注云凡牲皆用左胖疏以爲鄭據夏殷之法未知然否

世佐案殺牲而醮又醮禮之異者也每變而益侈其去聖人尙質之意逺矣言合於載升之間見其合升於鼎而載之也句法與公食大夫禮云蓋執豆相似敖以載爲衍字非載於俎亦合者惟爲冠者一人設也人多則折又案注左胖之左恐是右字之譌

始醮如初

注曰亦薦脯醢徹薦爵筵尊不徹矣

朱子曰初謂前章之始醮也

再醮兩豆葵菹蠃醢兩籩栗脯

注曰蠃醢防蝓醢今文蠃爲蝸

疏曰案鄭注周禮醢人云細切爲齏全物若防爲菹作醢及臡者先膊幹其肉乃後莝之雜以粱麯及鹽漬以美酒塗置甀中百日則成矣是作醢及菹之法也

熊氏曰蠃注謂防蝓案方言燕趙間以爲蜘蛛韻書以爲蝸牛蜘蛛蝸牛非可食者疏引爾雅爲證彼爾雅乃訓詁之儒集經注以爲書者或疑內則有蝸醢恐是防逾蝸牛之謂然內則之蝸乃力戈切集韻古螺字作蝸韻釋云蚌屬也非蝸牛之蝸矣陸佃直謂蝸牛可醢蓋爲禮注所誤爾蠃卽螺字亦作蝸韻書以爲香螺也

朱子曰再醮惟攝酒加籩豆爲異不言如初者可知也

敖氏曰兩豆兩籩之位若以有俎之禮言之則醢在菹東栗在菹西脯在栗南也此薦𨿽不與三醮有俎者相因而位則亦放之與

郝氏曰蠃蛤屬圎者爲蠃剉而漬之以酒爲醢

三醮攝酒如再醮加俎嚌之皆如初嚌肺

注曰攝酒如再醮則再醮亦攝之矣加俎嚌之嚌當爲祭字之誤也祭俎如初如祭脯醢

疏曰祭先之法祭乃嚌之又不宜有二嚌故注破加俎之嚌爲祭也

朱子曰初謂上章之始醮也上章及此三醮兩節但皆攝酒嚌俎爲異而其它皆如初則祭已在其中矣故注於上章三醮初不攺字於此蓋誤攺之疏又妄爲之說皆非也但上章之俎無肺而此有肺故又特言所嚌者肺而不嫌於復出則此嚌字從本文爲是陸氏亦云嚌讀如字嚌肺釋上嚌之爲嚌肺也凡言之法多此類

敖氏曰攝酒如再醮此與不殺之禮互言也加俎者謂於籩豆之外又加豚俎也設之當菹醢之南三加後者彌尊故三醮而後者愈盛禮宜相稱也嚌之謂絕祭嚌之不言祭者亦文省肺之嚌者必祭祭者不必嚌也皆如初謂此再醮三醮之所不見者皆如不殺始醮之禮也云嚌肺者又明其所嚌之異於不殺者也不殺則祭用幹肉而嚌之

張氏曰加俎者不徹豆籩而加設此牲俎也其祭亦止祭俎肺不復祭脯醢

世佐案上章云徹薦爵筵尊不徹謂每醮之籩豆與爵皆如其舊而更之惟筵尊仍舊也此章云如初則豆籩之加者亦徹而更設可知加俎之義當如敖說張誤

卒醮取籩脯以降如初

敖氏曰籩脯謂其在籩者也言此以別於所祭者耳

右殺牲而醮

若孤子則父兄戒宿

注曰父兄諸父諸兄

敖氏曰孤子𨿽尊於家然未冠則不可與成人爲禮於外故戒宿賔客則諸父若兄爲之惟言父兄戒宿則筮日筮賓爲期之事皆將冠者自主之可知

冠之日主人紒而迎賓拜揖讓立於序端皆如冠主禮於阼

注曰冠主冠者親父若宗兄也古文紒爲結今文禮作醴

楊氏曰父在時冠於東序醴於戶西此則冠於東序三加訖又攺筵受醴於東序也

敖氏曰孤子未冠而於此乃行成人之禮者無父則得伸其尊也諸父若兄不主其事者家無二主也必立於序端者因冠主之位也禮謂賔與冠者行禮也蓋指三加與醴之類而言行禮皆於阼亦見其異於父在者以其爲主人故也然則若醮若醴皆因冠席爲之與

張氏曰有父加冠則將冠者紒而候於房中孤子則紒而迎賔拜揖讓立皆如爲子加冠之主人有父加冠則醴於室戶西孤子則醴於阼此其異也

世佐案惟言紒則不采衣可知記曰孤子當室冠衣不純采是也禮當從今文作醴謂以醴禮冠者也敖說非父在者冠於阼醴於戶西此特記其與彼異者耳三加於阼不待言也疏云言禮則兼醴醮二法亦非也古者惟醴而已又案注云冠主冠者親父若宗兄蓋謂冠主之中兼斯二者父在父爲主父沒宗兄爲主家統於一尊也然則孤子冠而自爲主人其惟宗子與

凡拜北面於阼階上賓亦北面於西階上答拜

敖氏曰此賓主相拜之正位也

張氏曰父在加冠受醴戶西拜於筵西南面賔答拜於序端東面此則與賔各專階北面也

若殺則舉鼎陳於門外直東塾北面

注曰孤子得申禮盛之父在有鼎不陳於門外疏曰凡陳鼎在外者賓客之禮也在內者私家之禮也是在外者爲盛也

敖氏曰直東塾當其南也鼎陳於此亦俟時而入錯之大夫士陳鼎於門外皆北面惟喪奠乃西面耳國君陳鼎南面天子未聞

世佐案此又記孤子冠之變禮

右孤子冠

世佐案曽子問父沒而冠則已冠掃地而祭於禰已祭而見伯父叔父而後饗冠者可補此節之闕

若庶子則冠於房外南面遂醮焉

注曰房外謂尊東也不於阼階非代也不醮於客位成而不尊

疏曰周之庶子宜依適子用一醮夏殷庶子亦依三醮三代適子有祝辭若庶子則無故下文注云凡醮者不祝

朱子曰疏說恐非蓋一醮以酒者正也其用醴與三醮爲適而加耳【世佐案三醮是後世所加】庶子則皆一醮以酒足矣【世佐案庶子冠無變禮】

楊氏曰記云適子冠於阼以著代也庶子不於阼而冠於房外南面非代故也記云醮於客位加有成也是適子於客位成而尊之此則成而不尊故因冠之處遂醮焉

敖氏曰言遂者見其因冠席也冠醮同處可以不必別布席此言庶子指父在者也父在而冠宜別於適父沒則其禮同矣

世佐案庶子之冠之異於適者惟此三事耳冠位不於東序一也禮之用酒而不用醴二也醮於冠位而不別布席三也其他皆如之下注云凡醮者不祝謂三醮耳非指庶子而言疏引之誤又案此不別言庶子之父存沒見其禮皆如是也敖氏謂父沒與適子同非蓋庶子父沒則宗子爲冠主昏禮云支子則稱其宗是其例矣焉得同

右庶子冠

冠者母不在則使人受脯於西階下

疏曰內則云舅沒則姑老若死當云沒不得云不在且母死則不得使人受脯今言不在者或歸寜或疾病也使人受脯爲母生在於後見之也

朱子曰經云不在恐兼存沒而言若被出而嫁亦是也蓋主人若非宗子則固有無主婦者此云使人未必母使之也又昏禮使者授人脯之後又執以反命則此使人受脯之後亦必更有禮節但文不具不可考耳

右母不在

戒賓曰某有子某將加布於其首願吾子之教之也注曰吾子相親之辭吾我也子男子之美稱

疏曰上某主人名下某子之名布緇布冠也教之者以加冠行禮爲教之也【從集說節本】

敖氏曰冠禮三加乃惟云布者取其始加而質者言之謙也又以士昏禮例之此以下所載諸辭皆當爲記文乃在經後記前亦未詳

世佐案諸辭之當爲記敖氏已見及之特狃於漢儒所定本而未能斷耳且不知是篇之記之混於經者固不止此也

賓對曰某不敏恐不能共事以病吾子敢辭

注曰病猶辱也

主人曰某猶願吾子之終教之也賓對曰吾子重有命某敢不從

注曰敢不從許之辭

宿曰某將加布於某之首吾子將蒞之敢宿賓對曰某敢不夙興

注曰蒞臨也

敖氏曰正賓而下其宿之之辭皆同惟以主人之親宿與否別之耳

始加祝曰令月吉日始加元服

注曰令吉皆善也元首也

朱子曰諸辭皆當以古音讀之其韻乃葉

棄爾幼志順爾成徳壽考惟祺介爾景福

注曰祺祥也介景皆大也因冠而戒且勸之女如是則有壽考之祥大女之大福也

朱子曰順古與愼通用

敖氏曰棄爾幼志戒之也愼爾成徳勉之也言先去幼志而後能愼成徳也幼志卽傳所謂童心成徳成人之徳

張氏曰冠義云卽冠將責以父子君臣長幼之禮卽所謂成徳也祝以有是徳卽有是福是勸之也

再加曰吉月令辰乃申爾服

注曰辰子丑也申重也

敬爾威儀淑愼爾徳眉壽萬年永受胡福

注曰胡猶遐也逺也

敖氏曰有威而可畏謂之威有儀而可象謂之儀徳者得也行道而有得於心之謂徳者內也威儀者外也學者固當以徳爲先威儀爲後然不重其外亦未必能保其中之所有者也故此先言敬威儀乃後言愼徳淑善也眉壽豪眉也人年老必有豪眉秀出者世佐案民受天地之中以生是以動作威儀之則威儀云者聲音笑貌云乎哉容貌顏色曽子所謂道動容周旋中禮孟子所謂盛徳蓋有諸中必形諸外制乎外所以養其中而敬之一字則又合內外徹始終者也冠子之時而卽以是勗之可謂知要矣

三加曰以嵗之正以月之令咸加爾服

注曰正猶善也咸皆也皆加女之三服謂緇布冠皮弁爵弁也

兄弟具在以成厥徳

敖氏曰厥者指兄弟而言能成兄弟之徳則正身齊家之事也以此勉之其所以責成人之道也深矣張氏曰言成此冠禮是成其徳也

世佐案厥指冠者言也敖說非

黃耉無疆受天之慶

注曰黃黃髮也耉凍棃也皆壽徴也疆竟

疏曰凍棃面如凍棃之色也

張氏曰首三句爲一聨服葉徳慶葉疆音羌正令二句又自相葉

醴辭曰甘醴惟厚嘉薦令芳

注曰嘉善也善薦謂脯醢芳香也

敖氏曰醴言厚見其未泲

拜受祭之以定爾祥承天之休壽考不忘

注曰休美也不忘長有令名

張氏曰定祥承休與易凝命之防相類天人之理微見於此

醮辭曰防酒旣淸嘉薦亶時

注曰亶誠也

始加元服兄弟具來孝友時格永乃保之

注曰善父母爲孝善兄弟爲友時是也格至也永長也保安也行此乃能保之凡醮者不祝

敖氏曰保守而有之也言女方加元服而兄弟皆來者蓋女孝友之徳有以感格之也然自今以後當常保守此徳而勿失之美而復戒之也一加則一醮故每醮之辭輒見加冠之序以明其各有所爲而不嫌與祝辭同也經於醮禮始加無異文於再加三加皆云如初儀乃見醮禮則是醮者亦祝明矣醮禮文故以多儀爲貴

張氏曰孝友時格孝友極其至也教以盡孝友之道乃可長保之也注凡醮者不祝謂用酒以醮者每加冠畢但用醮辭醮之其方加冠時不用祝辭也詳醮詞始加元服等句與祝辭相類兼用之則復矣疏以爲醮庶子不用祝辭錯防注意來力之反與時之葉世佐案張說得之保之者謂保其元服也孝弟爲仁之本士庶人不仁不保四體始醮而言及於此其所以詔之者切矣又案醮而不祝惟適子三醮者耳庶子一醮每加仍有祝辭其醮辭亦與此異大抵如醴辭而易其首句與

再醮曰防酒旣湑嘉薦伊脯

注曰湑淸也伊惟也

敖氏曰獨言脯者欲協音耳亦但舉其所上者言也凡一籩一豆則先脯後醢

乃申爾服禮儀有序祭此嘉爵承天之祜

注曰祜福也

敖氏曰序謂始加再加之次第

三醮曰防酒令芳籩豆有楚

注曰防美也楚陳列之貌

疏曰用再醮之籩豆不增攺之故云有楚

世佐案每醮籩豆皆更易之疏誤

咸加爾服肴升折俎

敖氏曰肴謂幹肉若豚也詩曰爾殽伊脯

承天之慶受福無疆

張氏曰亦兩句葉

世佐案醮辭後世變禮者所撰視醴辭加多矣然推本孝友猶有古訓之遺則焉記者所以取之與

字辭曰禮儀旣備令月吉日昭告爾字爰字孔嘉注曰昭明也爰於也孔甚也

髦士攸宜宜之於假

注曰髦俊也攸所也於猶爲也假大也宜之是爲大矣

朱子曰假恐與嘏同福也注說非是

敖氏曰假通典作嘏今從之髦士才徳過人之稱言髦士乃與嘉字相宜若宜之則爲嘏矣

永受保之曰伯某甫仲叔季惟其所當

注曰伯仲叔季長幼之稱甫是丈夫之美稱孔子爲尼甫周大夫有嘉甫宋大夫有孔甫是其類甫字或作父

疏曰某甫者若云尼甫嘉甫也伯仲叔季若兄弟四人則依次稱之夏殷質則積仲周文則積叔若管叔蔡叔是也殷質二十造字之時便兼伯仲叔季稱之周文造字時未呼伯仲至五十乃加而呼之故檀弓云幼名冠字五十以伯仲周道也若孔子始冠但字尼甫至年五十乃稱仲尼是也【從通解節本】

朱子曰案檀弓孔疏云人年二十冠而加字如曰伯某甫者年至五十耆艾轉尊則又捨其某字而直以伯仲別之與此賈疏不同疑孔說是

王氏應麟曰二十爲字未呼伯仲至五十乃加呼之此儀禮賈疏也二十已有伯某甫仲叔季𨿽云伯仲皆配某甫而言至五十直呼伯仲此禮記孔疏也朱文公曰疑孔疏是石林【葉夢得號】謂五十爲大夫去某甫言伯仲而冠以字如南仲榮叔南季之類然仲山甫尹吉甫皆卿士亦以字爲重

張氏曰此辭賔直西序東面與子爲字時命之也據釋文備與日葉爲一韻字音滋嘉葉居之反爲一韻假葉音古與甫爲一韻顧炎武云備與字一韻嘉與宜一韻假與甫一韻古人文字錯綜不必二句一韻也

右辭

郝氏曰祝辭雜用詩語多後人補撰

世佐案諸辭惟醮辭後人擬作其餘皆周公制作時所定未必周公自作蓋祝雍史佚輩承防爲之使天下後世皆遵而用之也大戴禮公冠云成王冠周公使祝雍祝王曰達而弗多也是其徴矣

屨夏用葛端黑屨靑絇繶純純博寸

注曰屨者順裳色端黑屨以裳爲正也絇之言拘也以爲行戒狀如刀衣鼻在屨頭繶縫中紃也純緣也三者皆靑博廣也

疏曰屨順裳色者禮之通例衣與冠同屨與裳同也縫中紃謂相接之處縫中有絳紃也緣謂繞口緣邊也絇純亦以絳爲之博寸謂純之廣也【從集說節本】敖氏曰絇取屈中之義而名之綴於屨頭以爲飾也張氏曰此下言三服之屨不與上服同陳者屨賤故別言之夏葛屨冬皮屨春秋熱則従夏寒則從冬此端黑屨初加時所用

素積白屨以魁柎之緇絇繶純純博寸

注曰魁蜃蛤柎注也

疏曰魁卽蜃蛤一物也煆爲炭灰用之柎注謂塗注於上使色白也

郝氏曰魁頭也柎跗同底也卽士喪禮綦結於跗之跗以魁跗之謂以頭爲底如今鞾頭反底向上也張氏曰此皮弁服之屨再加時所用

世佐案魁柎敖以爲皆未詳今且依注疏之說

爵弁纁屨黑絇繶純純博寸

注曰爵弁屨以黑爲飾爵弁尊其屨飾以繢次疏曰案冬官畫繢之事云靑與白相次赤與黑相次與黃相次鄭云此言畫繢六色所象及布采之第次繢以爲衣又云靑與赤謂之文赤與白謂之章白與黒謂之黼黒與靑謂之黻鄭云此言刺繡采所用繡以爲裳此是對方爲繢次比方爲繡次案鄭注屨人云復下曰舄襌下曰屨又注云凡舄之飾如繢之次凡屨之飾如繡之次也者卽上黑屨以靑爲絇繶純白屨以黒爲絇繶純則白與黒黒與靑爲繡次之事也今次爵弁纁屨纁南方之色赤不以西方白爲絇繶純而以北方黒爲絇繶純者取對方繢次爲飾舉舄者尊爵弁是祭服故飾與舄同也

朱子曰三屨經不言所陳處注疏亦無明文疑亦在房中故旣加冠而適房攺服卽得並易屨而出也但不知的在何處疑服旣北上則或各在其裳之南也敖氏曰此見屨者或言衣或言裳或言冠錯綜以爲文也先卑而後尊以三加之次言之也三屨陳之蓋在其裳之西

張氏曰此三加所用之屨

世佐案朱子云屨在裳南者據經服北上言也敖氏云在裳西者據經服東領言也蓋服旣東領則裳與帶韠以次而西屨當在其末敖說近是北上三服之次也

冬皮屨可也

疏曰冬時寒許用皮故云可也

敖氏曰皮屨不見其色與飾同於上可知上言夏此言冬則是周之禮四時皆可冠矣

不屨繐屨

注曰繐屨喪屨也縷不灰治曰繐

疏曰喪服記云繐衰四升有半繐衰旣喪服明繐屨亦是喪屨言此者欲見大功未可以冠子恐人以冠子故於屨末因禁之也

敖氏曰不屨之屨著屨之稱也繐乃布之疏者以之爲屨則輕涼也言此者嫌夏時冠或得用之繐非吉布而冠則嘉禮之重者是以不宜屨此屨若燕居則或屨之可

世佐案注以繐屨爲喪屨疏云言此者見大功未可以冠子故於屨末禁之殆非今以喪服考之斬衰菅屨又公士大夫之眾臣爲其君繩屨齊衰疏屨不杖麻屨此喪屨之見於經者也齊衰三月與大功同繩屨繐衰與小功以下同吉屨無絇此喪屨之見於記及注疏者也五服之屨如斯而已不見有所謂繐屨者注特以繐是衰布意之耳未可信也又曽子問云如將冠子而未及期旦而有齊衰大功小功之喪則因喪服而冠雜記云以喪冠者𨿽三年之喪可也謂大功未可冠子者禁其吉冠不禁其喪冠也屨喪屨是喪冠矣又何禁焉且大功合著繩屨非繐屨也蓋凡布之細而疏者卽謂之繐漢時南陽有鄧繐以造此布得名此布之用蓋不止爲衰也敖說似得之矣或曰繐屨繐衰之屨也繐衰之屨與吉同但無絇耳絇是屨頭之飾古以爲行戒恐後人或不辧其有無而屨之也故言此以禁之未知是否【考三禮圖童子服黑屨無絇靑繶純則無絇之屨未冠者著之旣冠則以此爲喪屨而不復著矣】

右屨

世佐案朱子移此附陳器服章敖氏從之今考其文亦記體也故仍其舊

記

疏曰凡言記者皆是記經不備兼記經外逺古之言鄭注燕禮云後世衰微幽厲尢甚禮樂之書稍稍廢棄蓋自爾之後有記乎又案喪服記子夏爲之作傳不應自造還自解之記當在子夏之前孔子時未知定誰所錄

熊氏曰儀禮是經禮記是傳儒者恆言之以冠義昏義鄕飲酒義射義燕義聘義與儀禮士冠士昏鄕飲酒射燕聘之禮相爲經傳也劉氏又補士相見公食大夫二義以爲二經之傳及讀儀禮則士冠禮自記冠義以後卽冠禮之記矣士昏禮自記士昏禮凡行事以後卽昏禮之記矣鄕飲酒自記鄕朝服謀賔介以後卽鄕飲之記矣鄕射禮自記大夫與公士爲賓以後卽鄕射之記矣燕禮自記燕朝服於寢以後卽燕禮之記矣聘禮自記久無事則聘以後卽聘禮之記矣公食大夫禮自記不宿戒以後卽公食大夫之記矣覲禮自記幾俟於東廂以後卽覲禮之記矣士虞禮自記虞沐浴不櫛以後卽士虞禮之記矣特牲饋食禮自記特牲以後卽特牲之記矣士喪禮則士處適寢以後附在旣夕者卽士喪禮之記矣旣夕禮則啟之昕以後卽旣夕之記矣漢儒稱旣夕禮卽士喪禮下篇故二記合爲一也喪服一篇每章有子夏作傳而記公子爲其母以後又別爲喪服之記其記文亦有傳是子夏以前有此記矣十七篇惟士相見大射少牢饋食有司徹四篇不言記其有記者十有三篇然冠禮之記有孔子曰其文與郊特牲所記冠義正同其餘諸篇惟旣夕之記略見於喪大記之首章喪服之傳與大傳中數與【與疑當作語】相似余記自與小戴冠昏等六義不同何二戴不以禮經所有之記文而傳之也十三篇之後各有記必出於孔子之後子夏之前蓋孔子定禮而門人記之故子夏爲作喪服傳而並其記亦作傳焉

世佐案諸記不出一手亦非一代所成其別有三說已見前疏所謂作於幽厲之後者特其一耳若其翼經而行者自有此禮以來不可一日而闕寜待後世而具乎子夏所傳亦其最先出者此篇記有孔子曰乃漢儒所錄未可執是而謂十三篇之記盡出於孔子之後子夏之前也據漢書藝文志所載諸記與經文各自爲書本不相雜以記附於逐篇之下者其始於鄭氏乎鄭氏注易合彖象於經【見魏志博士淳於俊語】亦其例也朱子又以記文分系於逐節之左亦欲學者尋省易了今不從之者恐亂經文也竊取朱子周易本義之意云

冠義

朱子曰此篇之末本有記一章今考之皆見於家語邾隠公篇而彼詳此略故今於此刪去而取彼文修潤以附冠義

張氏曰此記已有孔子曰當在孔子後不知定誰所錄冠義又記中小目余篇不復言其義者或欲舉一例余也又戴記亦有冠義又後儒所爲故與此異也世佐案自此已下與郊特牲所記冠義正同非本經之記也其體裁自別讀者詳之

始冠緇布之冠也太古冠布齊則緇之其緌也孔子曰吾未之聞也冠而敝之可也

注曰太古唐虞以上緌纓飾未之聞太古質無飾重古始冠冠其齊冠白布冠今之喪冠是也

疏曰太古冠布者謂著白布冠也云齊則緇之者將祭而齊則爲緇以鬼神尙幽闇也云其緌也孔子曰吾未之聞也者孔子時有緌者故非之諸侯則得著緌故玉藻云緇布冠繢緌諸侯之冠也云冠而敝之可也者據士以上冠時用之冠訖則敝之不復著也若庶人猶著之故詩云彼都人士臺笠緇撮是用緇布冠籠其發是庶人常服之矣鄭云白布冠者今之喪冠是也者以其太古時吉凶同服白布冠未有喪冠三代有牟追之等則以白布冠爲喪冠若然喪服起自夏禹以下也

敖氏曰其緌也孔子曰吾未之聞者謂太古之時冠但有纓未聞其緌也緌者以纓之餘長爲飾者也古者之纓足以固冠則己未知爲飾後世若或用古冠亦宜存古意若緌之則失之矣玉藻曰緇布冠繢緌諸侯之冠也此其夫子之所非者與冠謂始加之後也敝猶毀壊也敝之猶可則不復用可知旣不復用則亦何必以緌爲飾乎

張氏曰記者以經有緇布冠皮弁爵弁冠四等之冠各記其所從來與古今因革之異此節記緇布冠爲太古齊冠本無緌又始冠加之以存古意加後不復更著也

適子冠於阼以著代也

敖氏曰著明也著代明其代父也

世佐案阼謂東序少北西面也阼是主人之位適子將爲父後故冠之於此庶子不代父則於房外南面矣

醮於客位加有成也

敖氏曰加猶尙也尊也有成謂有成人之道也尊其有成故以客禮待之

張氏曰加有成加禮於有成徳者也【世佐案是說本家語王肅注】姜氏曰客位謂戶西也加嘉同適子冠於阼醴於戶西醮用酒亦如之若庶子則冠於房戶外因醮焉凡以嘉之也

世佐案此亦承上適子而言古者適子醴而已不曰醴而曰醮則此記之作於後人也益可見矣客位非子所宜居也而醮之於此者以其有成人之徳而加尊之若庶子則因其所冠之位而醮焉是𨿽有成而不加尊也

三加彌尊諭其志也

敖氏曰凡人之志皆欲自卑而尊故三加之禮其最尊者在後蓋諭其志而然也諭謂深曉之彌益也張氏曰諭其志教諭之使其志存修徳每進而上也世佐案張說得之

冠而字之敬其名也

注曰名者質所受於父母冠成人益文故敬之張氏曰敬其名敬其所受於父母之名非君父之前不以呼也皆冠義之大者故記者釋之

委貌周道也章甫殷道也毋追夏后氏之道也

注曰或謂委貌爲冠委猶安也言所以安正容貌章明也殷質言以表明丈夫也甫或爲父今文爲斧毋發聲也追猶堆也夏后氏質以其形名之三冠皆所常服以行道也其制之異同未之聞

張氏曰此因冠者冠畢易服冠故記之道猶制也言三代冠制此其同等者也

周弁殷冔夏收

注曰弁名出於槃槃大也言所以自光大也冔名出於幠幠覆也言所以自覆飾也

敖氏曰弁爵弁也冔收與弁同稱是亦弁之類也張氏曰此因三加爵弁而記其制之相等者

三王共皮弁素積

注曰質不變

敖氏曰記言此於爵弁之下者欲令異者以類相從然後言同者耳蓋文法宜然

張氏曰言三代再加所同用也疑委貌以下節當在適子節之前與首節皆言冠制當以類從

無大夫冠禮而有其昏禮古者五十而後爵何大夫冠禮之有

注曰據時有未冠而命爲大夫者周之初禮年未五十而有賢才者試以大夫之事猶服士服行士禮二十而冠急成人也五十乃爵重官人也大夫或時攺娶有昏禮是也

敖氏曰無大夫冠禮而有其昏禮據禮經而言也其下二句所以釋無大夫冠禮之意也古者謂始有冠禮之時也五十而爵者以其年艾徳盛乃可服官政也後世𨿽未必五十而後爵然亦不至於未冠而爲大夫故作記之時去古𨿽逺而猶不別立大夫冠禮也

張氏曰自此至末皆明士冠禮可以上達之故此言大夫無冠禮如有未冠而爲大夫者其冠亦從乎士而已

世佐案自此以下卽劉歆所謂倉等推士禮而致於天子之說也古者謂殷以前耳非周初也喪服殤小功章云大夫爲昆弟之長殤此周公之書也身爲大夫其兄乃有未冠而殤者則年未二十而爲大夫者有矣如謂試爲大夫而仍士禮則爲昆弟之長殤當服大功不得降而爲小功也降而爲小功則已爵也又案大夫以上本無冠禮而玉藻記天子諸侯始冠之冠家語記成王冠頌及公侯冠禮左傳載魯襄公冠事國語載趙文子冠事然則諸侯冠禮始於夏末天子冠禮始於周初大夫冠禮其始於周之季世乎孔頴達謂此記直云諸侯不雲天子又下雲天子之元子猶與士同則天子冠禮由來已久但無文以明之此臆說也家語言天子冠禮而直以成王之事實之且曰此周公之制也足徴其所自起矣惟其先有諸侯冠禮而後有天子冠禮故大戴禮公冠篇【公冠今本作公符】雲天子儗焉歸有光作天子諸侯無冠禮論乃訾之殆未之深考與

公侯之有冠禮也夏之末造也

注曰造作也自夏初以上諸侯𨿽父死子繼年未滿五十者亦服士服行士禮五十乃命也至其衰末上下相亂簒弒所由生故作公侯冠禮以正君臣也張氏曰此言不獨大夫無冠禮𨿽公侯冠禮亦夏末始作非古也據注訓造爲作則末字當一讀近徐師曾解郊特牲云末造猶言末世則二字連讀制作義在末造之外讀者酌之

世佐案夏之末造也句法與檀弓魯禮之末失也相似皆當於末字一讀徐說非

天子之元子猶士也天下無生而貴者也

注曰元子世子也無生而貴皆由下升

張氏曰天子之元子猶用士禮又不但公侯已也

繼世以立諸侯象賢也

注曰象法也爲子孫能法先祖之賢故使之繼世也張氏曰諸侯繼世而立疑其生而貴矣實以其象賢乃立之天子元子亦以象賢乃享天位均非生而貴者也故其冠皆用士禮也

以官爵人徳之殺也

注曰殺猶衰也徳大者爵以大官徳小者爵以小官張氏曰凡以官位爵人皆以徳爲等殺爵以待有徳安得有生而貴者乎

死而諡今也古者生無爵死無諡

注曰今謂周衰記之時也古謂殷殷士生不爲爵死不爲諡周制以士爲爵死猶不爲諡耳下大夫也今記之時士死則諡之非也諡之由魯莊公始也朱子曰此於冠義無所當疑錯簡也然疏義亦非是此蓋老子不尙賢貴因任之意言上古之時民各推其賢者奉以爲君沒則復奉其子以繼之其後遂以爲諸侯然其子之立也但象似其賢而已非故擇賢而立之也至於中古乃在上者擇人任官而爲之爵等此則徳之衰殺不及上古之時矣文至於周而有諡法則生而有爵者死又加諡此則又其殺也上古民自立君故生無爵中古未有諡法故𨿽有爵而無諡又以申言古今之變也

世佐案天下無生而貴者也繼世以立諸侯象賢也此三句卽禮運天下爲公選賢與能之意謂古者不家天下𨿽儲君必有著徳乃貴不以世及爲禮𨿽繼世必能法祖乃立是皆非生而貴者故其冠皆用士禮以官爵人以下與上文似不相屬詳味之蓋亦申言用士禮之故也孔氏之疏郊特牲也有曰四十彊而仕亦應無士冠禮而云士有冠禮者士是有識之目故立禮悉用士爲正所以王等並依士禮冠子也是說也可取以釋此焉天下旣無生而貴者則自天子之元子以至於士皆庶民耳何以行士禮也士固非貴者也殷以前之士有官而無爵周制始以其官而爵之此則徳之衰矣然猶未有諡也士死而爲之諡自周衰始也古者生不予爵死不予諡士固非貴者也故其禮可通於上下或難之曰死而諡以下注固以士言之矣殺是等殺之殺而子以衰殺解之何也曰此本之朱子也或曰朱子之解具在而子所爲說又似不與之盡同何也曰朱子解自繼世以立諸侯以下別爲一義與上文絕不相屬以其爲錯簡也竊疑此與郊特牲文同不應兩處皆屬錯簡象賢二字見書微子之命亦指古者天子命諸侯而言非民自立君之謂彼𨿽出於今文當得二字之本義且象賢者謂能象法前人之賢非僅象似而已也釋經亦求其是而已問之心而不敢以爲安故稍易之而不辭其妄耳至於記所陳世道升降之故愚以爲與禮運相似禮運固先儒所謂有老氏意者亦猶遵朱子之說也或又曰然則以官爵人徳之殺也之說可得詳與曰古者年未五十而有賢才者使之試守其官而不授之以爵必待其功徳昭著而後爵之是爵人者不以其官也諸侯大夫皆然其終身有官而無爵者士也後世以世及爲禮懼其上下相亂君賤則不足以鎭撫之於是幼而嗣位者勢不得不爵之以杜簒弒之源此以官爵人之法所由肇也大夫未五十而爵自諸侯而例之也士之有爵又自諸侯大夫之例而推之也而究其原則皆自弭亂始所以爲徳之殺或曰官與爵異乎曰說命曰官防及私暱惟其能爵罔及惡徳惟其賢未嘗一之也單言之義可相兼仲虺之誥曰徳懋懋官是也對舉之則官是使之試守爵是謂命之王制曰論定然後官之任官然後爵之是也

楊氏曰儀禮所存者惟士冠禮自士以上有大夫諸侯天子冠禮見於家語冠頌大戴公冠與禮記特牲玉藻者𨿽遺文斷缺不全而大槪亦可考如趙文子冠則大夫禮也魯襄公邾隠公冠則諸侯禮也周成王冠則天子禮也大夫無冠禮古者五十而後爵何大夫冠禮之有其冠也則服士服行士禮而已始冠緇布冠自諸侯下達諸侯始加緇布冠繢緌【緇布冠有緌尊者飾也】其服端再加皮弁三加冕【大戴公冠四加冕鄭注四當爲三朱先生曰案本文但言端皮弁冕則三加鄭說爲是惟天子三加其衮冕與】天子始冠加冠朱組纓【玉藻云冠朱組纓天子之冠也鄭氏曰始冠之冠也冠委貌】再加皮弁【三王共皮弁素積疏曰此條論第二所加之冠自天子達於士以其質素故三王同之無所攺易也】三加衮冕【見上文】又君冠必以祼享之禮行之以金石之樂節之【以鐘磬爲之節】以先君之祧處之【諸侯以始祖之廟爲祧】又諸侯醴賔以三獻之禮其酬賓束朿帛乘馬其詳見於儀禮經傳通解

郝氏曰古無大夫冠禮亦附防之說禮所以獨有士者禮莫不始於士也明乎士禮而大夫以上可引而伸之加其等益其數天子諸侯皆可知矣今謂五十爲大夫故無大夫冠禮天子諸侯未聞必五十而後爲其亦無冠禮又何也玉藻云冠朱組纓天子之冠緇布冠繢緌諸侯之冠大戴記云諸侯冠禮四加冕春秋傳云公冠用祼享之禮行之金石之樂節之此禮謂皆起於夏末乎焉知士冠之獨始於古也古有士卽有大夫有士冠卽有大夫冠而諸侯天子所損益可知也

徐氏師曾曰古者天子諸侯十二而冠與大夫皆用士禮故儀禮無天子諸侯大夫之冠禮非逸也設不幸天子崩太子未冠則冕而踐阼不行冠禮己奉宗統君天下不可復責以成人之道也故家語孔子曰古者王世子𨿽幼其卽位則尊爲人君人君治成人之事者何冠之有又曰君薨而世子主喪是亦冠也所謂因喪而冠也蓋世子未命於天子故不言卽位而言主喪周氏不考於禮乃謂元子世子不當用士禮而引玉藻公符左傳冠頌以補之殊不知玉藻公符左傳所云皆後世之失成王冠頌如誠有之意者周公欲王修徳故因仍夏末之禮而使祝雍作頌以勗之爾安可取以補儀禮之逸乎

世佐案大小戴記家語左傳國語諸書及此篇之記所論天子諸侯大夫冠禮之有無何其殊也有謂天子諸侯卽位已冠無冠禮者冠頌云古者王世子𨿽幼其卽位則尊爲人君人君治成人之事者何冠之有又云君薨而世子主喪是亦冠也已人君無所殊也是也【有援此以證大夫者鄭注喪服云大夫無殤服疏云已爲大夫則冠矣大夫冠而不爲殤朱子云得爲大夫之時已治成人之事如家語所說人君之例】有謂天子之元子諸侯之世子其冠與士禮同者冠頌云邾隠公旣卽位將冠使大夫因孟懿子問禮於孔子孔子曰其禮如世子之冠𨿽天子之元子猶士也其禮無變天下無生而貴者也故此記亦雲天子之元子猶士是也有謂諸侯大夫因喪而冠後不攺冠者曾子問雲天子賜諸侯大夫冕弁服於太廟歸設奠服賜服於斯乎有冠醮無冠醴【注云不醴明不爲攺冠然則此諸侯大夫亦因喪而冠者疏乃謂其幼弱未冠總角從事至當冠之年因朝天子非】是也有謂諸侯大夫年未五十猶服士服行士禮至五十乃命所以無冠禮者此記與郊特牲所云是也此皆論其無者之據也言天子冠者冠頌記冠成王之頌公冠雲天子儗焉玉藻記天子之冠是也言諸侯王太子庶子之冠與士異者冠頌記公冠則以卿爲賔至其酬幣於賔則束帛乘馬等儀節又云王太子庶子之冠儗焉公冠篇略同及左傳季武子之說玉藻記諸侯之冠是也言大夫冠者國語云晉趙文子冠是也此則論其有者也或一禮而異議或一篇而異詞覽者幾茫乎不知所從矣然其說蓋各有指焉未可是彼而非此也夏以前諸侯無冠禮周以前天子無冠禮春秋以前大夫無冠禮凡言無者皆推本古義以見世代之升降而其中有二說焉卽位已冠爲繼世者言之也五十乃命爲崛起者言之也至於除喪不攺冠者爲其先已冠訖特與吉冠不同耳今亦略見於雜記【記云旣冠於次入哭踴者三乃出】非無其禮也夫自天子諸侯之冠禮旣作必有成書以著其詳中更去籍滅學之變而亡之故本經不能具要其大節目之所在未嘗不以士禮爲凖而其中四加三獻之類則亦尊卑隆殺之所由辧也見謂同者不盡同見謂異者不盡異自天子以至諸侯之世子其冠禮大略可覩矣惟大夫之冠僅一見於國語而其禮不得聞記者殆以其衰世之制而略之與諸書纂述不一手聞見各異辭而采摭於漢儒者久往往錯亂附益於其間所以初讀之若紛糺而莫可詰務條析而防通之庶犂然其各有當也執一說而盡廢其餘豈通論哉

儀禮集編卷二﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷三

龍裏縣知縣盛世佐撰

士昏禮第二之一

鄭目錄云士娶妻之禮以昬爲期因而名焉必以昬者陽往而陰來日入三啇爲昏昏禮於五禮屬嘉禮疏曰商謂商量是漏刻之名按馬氏云日未出日沒後皆云二刻半前後共五刻合云三商者據整數而言

孔氏曰譙周云太昊制嫁娶儷皮爲禮是儷皮起於太昊也孟子云舜不告而娶是娶告於父母亦起於五帝也其昏之年几案異義大戴說男三十女二十合爲五十應大衍之數自天子達於庶人一也春秋左氏說國君十五而生子禮也二十而嫁三十而娶庶人禮也禮夫爲婦之長殤長殤十九至十六知夫年十四十五見士昏禮也許君愼案舜三十不娶謂之鰥文王十五而生武王尙有兄伯邑考知人君早昏娶不可以年三十非【非字疑衍】重昏嗣也若鄭意依正禮士及大夫皆三十而後娶及禮云夫爲婦長殤者闗異代也或有早娶者非正法矣天子諸侯昏禮則早矣如左氏所釋毛詩所用家語之說以男二十而冠女十五而筓自此以後可以嫁娶至男三十女二十是正昏姻之時與家語異也

朱子曰按周禮媒氏凡男女自成名以上皆書年月日名焉令男三十而娶女二十而嫁又案孔子曰霜降逆女冰泮殺止而媒氏又言中春之月令防男女此皆昏禮之大期也左傳云國君十五而生子是人君早娶所以重繼嗣也

敖氏曰此篇主言士之適子娶妻之禮

郝氏曰冠者成人之始昏者生人之始古者冠而後昏故昏禮次冠

馮氏復京曰案朱子詩集傳宗鄭義以桃夭爲昏姻之候今人多用其說不知毛鄭二義合之則兩得離之則兩偏也爲毛說者以秋冬爲期孔子家語云霜降而婦功成嫁娶者行焉冰泮而農桑起昏禮殺於此孫卿韓嬰皆曰霜降逆女冰冸殺止爲鄭說者以二月爲期夏小正曰二月綏多女士綏安也冠子取婦之時也月令中春祀郊禖蓋鳥生乳之月以爲嫁娶之候天子重之而祀焉白虎通曰嫁娶以春何也春天地始通陰陽交接之時也凡此諸書皆二家證據未易評定得失然鄭本據媒氏之文愚講卽以周禮正之媒氏云仲春令防男女奔者不禁司男女之無夫家者而防之蓋時至仲春則農桒已起昏期過晚故不禁奔者或無夫家則司而防之若正爲昏姻之時而復不禁奔豈禮也哉據荀卿云霜降逆女冰泮殺止其意謂九月至二月皆可昏也此近得其實矣

姜氏曰案禮三十曰壯有室家語魯哀公嘗疑其己晚孔子對曰夫禮言其極不是過也則冠以後三十以前固可有室而此士昏之禮蓋亦將爲選士俊士造士之時舊注乃並目士爲己仕之上中下士則又昧三十曰壯有室與四十曰彊而仕之別而其病猶士冠之訓矣

昬禮下達納采用鴈

注曰達通達也將欲與彼合昬姻必先使媒氏下通其言女氏許之乃後使人納其采擇之禮詩云娶妻如之何匪媒不得昏必由媒交接設紹介皆所以養廉恥納采而用鴈爲摰者取其順陰陽往來

疏曰下達者男爲上女爲下取陽唱陰和之義謂以言辭下通於女氏也納采言始相采擇也周禮六摯大夫執鴈士執雉此昏禮無問尊卑皆用鴈者取其木落南翔冰泮北䢐能順陰陽往來以明婦人夫之義也【従通解節本】

陸氏佃曰若逆女之類自天子達是也大夫有昏禮而無冠禮則冠禮不下達矣

朱子曰下達之說注疏迂滯不通陸氏說爲近是蓋大夫執鴈士執雉而士昬下達納采用鴈如大夫乘墨車士乘棧車而士昏親迎乘墨車也注疏知乘墨車爲攝盛而不知下達二字本爲用鴈一事而發言自士以下至於庶人皆得用鴈亦攝盛之意也蓋旣許攝盛則𨿽庶人不得用匹又昏禮摯不用死故不得不越雉而用鴈爾今注疏旣失其指陸於下達之義𨿽近得之然不知其與用鴈通爲一義則亦未爲盡善也

敖氏曰昏禮不言士者辟下達之文也自天子下達於庶人納采皆用鴈經惟有士昏禮故因以下達之文見之也以此推之則於余禮之用鴈者皆當下達惟納徵之禮或異耳媒妁傳言女家已許乃敢納其采女之禮采者取也用鴈者先儒謂取其不再偶義恐或然春秋傳曰鄭徐吾犯之妹美公孫黑使彊委禽焉是大夫納采亦用鴈也此其徴矣

張氏曰昏禮有六納采問名納吉納徴請期親迎是也請期以上五禮皆遣使者行之春秋荘公二十二年谷梁傳曰納幣大夫之事也公之親納幣非禮也姜氏曰案士冠士相見士防士虞諸禮章首皆冠以士獨壬昏禮章首不冠以士而曰昏禮下達則知此爲昏之達禮當如陸氏及通解之義而注疏之失不待辧矣

世佐按下達猶言下際也男尊女卑而男必先施乎女故云下達昏禮六自納采以至請期皆男氏使使者致命而逆女則壻又親之皆下達事也天气下降而萬物興明王下交而賢人出男子下達而昏姻之禮正易咸卦以少男下於少女而其彖曰取女吉亦此意也下達二字足盡此篇之義矣凡昏禮皆下達故不言士士摯當用雉而雉不可生致故捨雉而用鴈記云摯不用死是也先儒取其順陰陽往來及不再偶之說固屬附防朱子謂與親迎乘墨車同爲攝盛亦恐未盡且下達二字兼六禮而言不專指用鴈也敖氏謂自天子至於庶人納采皆用鴈此又用朱子之說而過者詳朱子之意蓋謂鴈乃大夫之摯本非士庶人所得用故爲攝盛若卿以上自當用其本等之摯不必下同於大夫也

主人筵於戶西西上右幾

注曰主人女父也筵爲神布席也戶西者尊處將以先祖之遺體許人故受其禮於禰廟席西上右設幾神不統於人席有首尾

疏曰鄕射燕禮之等設席皆東上【張氏曰以近主人爲上】是統於人今以神尊不統於人取地道尊右之義故席西上幾在右也公食記言席捲自末是席有首尾敖氏曰筵之者有司也乃云主人者對使者立文也幾漆幾也右幾席南面幾在席西端也

使者端至

注曰使者夫家之屬若羣吏使往來者

疏曰案士冠贊者於中士下士差次爲之此云夫家之屬亦當然假令主人是上士屬是中士主人是中士屬是下士主人是下士屬亦當是下士禮窮卽同也

敖氏曰此士之家臣也乃服端以行禮則端亦不獨爲士之正服矣至謂至於門外

世佐案元端說見上篇使者亦士也故服之士冠禮擯者及贊者皆服元端是也敖說非

擯者出請事入告

注曰請猶問也禮不必事𨿽知猶問之重愼也敖氏曰賔之將命者入告擯者告主人乃出請事也其辭蓋曰某也使某也請事凡賔非主人之所戒速而來者則有請事之禮凡請事者西面入告者東面大夫士之禮也

郝氏曰擯女父所使迎賔者出請使者來事入告於主人

張氏曰前已有媒氏通言令使者至門當知有昏事而猶問之是重愼也

主人如賔服迎於門外再拜賔不答拜

注曰門外大門外不答拜者奉使不敢當其盛禮疏曰大夫士惟有兩門寢門大門而已廟在寢門外之東此下有至於廟門明此是大門外可知也張氏曰當亦如士冠禮主人迎賔主人西面賔東面此時賔自執鴈

揖入

敖氏曰與賔揖先入也揖入之後亦每曲揖不著之者此與上篇皆士禮其同可知下文放此

至於廟門揖入三揖至於階三讓主人以賔升西面賔升西階當阿東面致命主人阼階上北面再拜

注曰阿棟也入堂深示親親今文阿爲庪

疏曰主人不言當阿則如鄕飲酒主人當楣拜案鄕飲酒聘禮皆云賔當楣無雲當阿者獨此云當阿故云示親親也凡士之廟五架爲之棟北一楣下有室戶中脊爲棟棟南一架爲前楣楣前接檐爲庪棟在室外故賔得深入當之也

熊氏曰少牢饋食疏大夫士廟室皆兩下五架正中曰棟棟南兩架北亦兩架棟南一架曰前楣承檐曰庪庪讀如諸戎掎之之掎棟北爲室南壁開戶士昏禮賔當阿東面致命當阿言當棟也入堂不入房也阿今俗名棟楣今俗名枔間橫梁亦曰楣庪今俗名檐柱

敖氏曰主人以賔升謂主人先升而賔従之也致命謂致其主人之辭也

世佐案曲禮云主人與客讓登主人先登客之此敵者之禮也主客敵而主先升道客也惟客尊於主人則客先升詳見聘禮此疏云禮之通例賔主敵者賔主俱升若士冠與此文是也非當以敖說爲正

授於楹間南面

注曰授於楹間明爲合好其節同也南面並授也敖氏曰此文承主人之下則授宜作受受者南面則授者北面矣爲人使而授於堂乃不南面者辟君使於大夫之禮也主人拜受而賔不拜送以其非已物也此與上文不答拜之意異凡爲使之禮皆放此張氏曰授爲授鴈楹間兩楹之間凡授受敵者於楹間不敵者不於楹間君行一臣行二是也今使者不敵而授於楹間明爲合好故其逺近之節同也世佐案凡堂上授受贄幣之法主人尊則近東楹賔尊則近西楹蓋尊者宜逸卑者宜勞故或就而授或就而受也於楹間南面並授敵者之禮也聘禮賔面大夫大夫北面當楣再拜受幣於楹間南面是也此使者卑於主人而用敵禮者以其奉壻父之命故也聘禮賔亦奉其君之命來聘而其受玉也乃於中堂與東楹之間君禮之異者也敖氏攺授爲受於義亦通而以爲授者北面則非矣

賔降出主人降授老鴈

注曰老羣吏之尊者

敖氏曰出出廟門老室老大夫士之貴臣授鴈於階下旣則進立於中庭

右納采

擯者出請

注曰不必賔之事有無

賔執鴈請問名主人許賔入授如初禮

注曰問名者將歸卜其吉凶

敖氏曰問名問女之名也擯者入告主人許乃出告賔而賔入也初禮三揖以下之儀也此𨿽俟於中庭亦有三揖與聘禮同

張氏曰案記主人受鴈還西面對賔受命乃降是主人旣受鴈還復阼階之位西面以女名對賔賔乃降階出門也此一使兼行二禮旣采須卜其事相因故也

右問名

擯者出請賔告事畢入告出請醴賔

敖氏曰凡自敵以下其使之行重禮者事畢則醴之所以見殷勤也檳者請醴賔亦以其降等也若敵者則主人自請之

賔禮辭許主人徹幾攺筵東上側尊甒醴於房中注曰徹幾攺筵者鄕爲神今爲人側尊亦言無酒側尊於房中亦有篚有籩豆如冠禮之設

敖氏曰攺筵者易他筵而布之也

郝氏曰醴賔仍在戶牖間但以東爲上人道貴左也張氏曰徹去其幾後將授賔也攺筵攺西上而東上也爲人設則東上者統於主人也

主人迎賔於廟門外揖讓如初升主人北面再拜賔西階上北面答拜

疏曰初納采時也主人再拜拜至也【従集說節本】

敖氏曰復迎之禮更端也主人拜至賔答拜禮爲己也

主人拂幾授校拜送賔以幾辟北面設於坐左之西階上答拜

注曰拂拭也拭幾者尊賔新之也校幾足辟逡巡疏曰按有司徹主人西面左手執幾縮之以右袂推拂幾三二手橫執幾進授屍於筵前凡敵者拂幾皆若此卑於尊者則內拂之凡授幾之法卑者以兩手執幾兩端尊者則以兩手於幾間執之授設皆然受時或受其足或受於手間皆橫受之及其設之皆旋幾縦執乃設之於坐南北面陳之位爲神則右之爲人則左之不坐設之者幾輕故也

敖氏曰幾校未詳以有司徹執幾之法推之則校者其謂左亷與云以幾辟者嫌辟時或釋幾也凡自敵以下其於拜者皆辟經不盡見之也左之在席上之東也設幾於左便其右也授幾於筵前西面拜送亦於阼階上北面

張氏曰此經授校是執其中間授之以其足以使者是彼羣吏亦不敵者也

贊者酌醴加角柶面葉出於房

注曰贊者亦洗酌加角柶覆之如冠禮矣出房南面待主人迎受

主人受醴面枋筵前西北面賔拜受醴復位主人阼階上拜送

注曰主人西北面疑立待賔卽筵也賔復位於西階上北面明相尊敬此筵不主爲飲食起

敖氏曰西北面以賔在西階上不可背之也醴子醴婦皆北面者以其立於席西也賔拜亦於西階上復位俟旣薦乃升席於賔之拜也主人少退主人拜送賔亦如之

張氏曰主人執醴筵前西北面以待賔賔拜於西階上乃進筵前受醴受訖復西階北面之位主人乃於阼階上拜送此醴古人受爵送爵相拜之法率如此

贊者薦脯醢賔卽筵坐左執觶祭脯醢以柶祭醴三西階上北面坐啐醴建柶興坐奠觶遂拜主人答拜注曰卽就也左執觶則祭以右手也凡祭於脯醢之豆間必所爲祭者謙敬示有所先也啐嘗也嘗之者成主人之意建猶扱也

敖氏曰祭不言右可知也

張氏曰賔卽筵坐而祭醴南面坐也啐醴則西階北面之位奠觶遂拜亦於西階遂拜者因事曰遂坐奠觶不起而遂拜也

賔卽筵奠於薦左降筵北面坐取脯主人辭

注白薦左籩豆之東降下也自取脯者尊主人之賜將歸執以反命辭者辭其親徹

敖氏曰主人辭者蓋見賔珍己之物而取之則以不腆辭之

張氏曰卽筵奠於薦左南面奠之因祭酒之面也

賔降授人脯出主人送於門外再拜

注曰人謂使者従者授於階下西面然後出去張氏曰前迎於門外是大門外此送亦大門外世佐案上云主人辭此不言賔對者文省

右醴賔

納吉用鴈如納采禮

注曰歸卜於廟得吉兆復使使者往告婚姻之事於是定

疏曰未卜時恐有不吉婚姻不定故納吉乃定也敖氏曰如納采禮兼醴賔而言也下禮放此

郝氏曰問名而後納吉愼重不廹禮之序也乃昏姻之約自納采問名時定矣故昏辭曰吾子有惠貺室請納采如必問名始卜倘卜不吉可中廢乎故用禮通其義而已

右納吉

納徴纁束帛儷皮如納吉禮

注曰徴成也使使者納幣以成昬禮用纁者象陰陽備也束帛十端也周禮曰凡嫁子娶妻入幣純帛無過五兩儷兩也執束帛以致命兩皮爲庭實皮鹿皮

疏曰納徴不用鴈以其自有束帛可贄故也周禮注云納幣用緇婦人陰也凡娶禮必用其類五兩十端也必言兩者蓋取配合之義士大夫以纁束帛天子加以谷圭諸侯加以大璋雜記云納幣一束束五兩兩五尋然則每端二丈若彼據庶人空用緇色無纁故鄭云用緇婦人陰此元纁俱有故云象陰陽備也元纁束帛者合言之陽奇陰耦三元二纁也敖氏曰納吉則成昏矣故於納吉之後復納其成昏之禮六禮惟此最重故特用皮帛而不用鴈也元纁合而爲兩束帛元纁各五端也用束帛儷皮則當至廟門主人揖先入賔乃執束帛而庭實先入設也如是則納吉禮不足以蒙之乃云如者以其異者可得而見也下言如納徴禮類此

郝氏曰徴聘也男氏使人奉幣爲質徴以聘女也元黑色象陰纁赤色象陽皆帛也五兩爲束

張氏曰鄭注周禮以純爲緇故疏以緇爲庶人之禮陳氏祥道云蘓秦傳錦繡千純裴駰注曰純端名則周禮所云純帛者匹帛也鄭攺純爲緇誤矣庶人亦用元纁但不必五兩耳

世佐案疏以三二纁釋五兩則元六端纁四端矣其說本之聘禮鄭注鄭注本之雜記雜記云魯人之贈也三元二纁是也但贈是送死之制幣此則用以聘女吉凶不同其制或異故敖以元纁各五端易之今亦無以定其孰是也古防字多譌爲純鄭注周禮攺純爲緇不爲無據然元而不纁與此不合疏以緇爲庶人禮亦無明文可據也采陳說以備考焉

右納徴

請期用鴈主人辭賔許告期如納徴禮

注曰主人辭者陽倡陰和期日宜由夫家來也夫家必先卜之得吉日乃使使者往辭卽告之

敖氏曰壻家旣得吉日乃不敢直以告女家而必請之者示聴命於女家之意尊之也

右請期

期初昏陳三鼎於寢門外東方北面北上其實特豚合升去蹄舉肺脊二祭肺二魚十有四臘一肫髀不升皆飪設扄鼏

注曰期取妻之日鼎三者升豚魚臘也寢壻之室也北面鄕內也特猶一也合升合左右胖升於鼎也去蹄蹄甲不用也舉肺脊者食時所先舉也肺者气之主也周人尙焉脊者體之正也食時則祭之飯必舉之貴之也每皆二者夫婦各一耳凡魚之正十五而鼎減一爲十四者欲其敵偶也臘兔臘也肫或作純純全也凡臘用全髀不升者近竅賤也飪熟也扄所以扛鼎鼏覆之

疏曰命士以上父子異宮故壻別有寢若不命之士父子同宮𨿽大院同居其中亦隔別各有門戶故經總云寢門外也云舉肺脊祭肺者下文祭薦黍稷肺卽祭肺也授肺脊皆食以湆醤皆祭舉食舉也卽舉肺脊也祭時二肺俱有生人惟有舉肺皆祭今此得有祭肺者記論娶婦冕齋戒鬼神陰陽也故與祭祀同二肺也特牲少牢魚皆十五此欲其敵偶故減其一而夫婦各有七也又此鬼神陰陽故同祭禮若生人則公食大夫一命者七魚再命者九魚三命者十有一魚天子諸侯無文或諸侯十三魚天子十五魚也臘少牢用麋則士用兔可知凡牲體用一胖臘則左右體脇相配共爲一體故得全名特牲少牢亦用全士喪大斂與士虞皆用左胖不全者喪禮略文敖氏曰初昏謂日方入之時東方直東塾少南也其實鼎實也合升者用豚之法宜然也去蹄者指兩肩兩髀而言士喪禮曰四鬄去蹄是也舉肺脊者所舉之肺脊也此二者先飯則舉之毎飯則防之脊正脊也祭肺切肺也他肺亦祭此乃直以祭名之者以其惟主於祭而己無他用也故又謂之肺祭凡食而有牲俎者皆有祭肺不言四鬄兩胉者士喪禮有成文故此略之士禮臘用一胖此一純乃用左右胖者亦異昏禮也特牲記曰臘如牲骨然則此臘之體骨亦略放於豚惟去髀爲異去髀則用肫也設扃鼏鼏在上也鄭本純作肫注曰肫或作純則是當時或本有作純者也案少牢饋食禮云臘一純者二然則此亦當作純明矣今以或本爲正攺肫作純

郝氏曰北面鼎面向北也北上自北陳而南豚鼎在北也合升全體解折熟於鑊而升於鼎去蹄去四蹄甲舉猶食也手舉食之也肺爲气之主脊爲體之正食先舉之將食先祭之所食之肺脊與所祭之肺皆升之鼎者也全禽之幹者曰臘謂兔也肫當作純一純一防也少牢云臘一純而鼎是也髀尾骨內則云兔去尻故不升於鼎

張氏曰此下言親迎之禮先陳同牢之饌乃乘車往迎婦至成禮共三節

世佐案鄕射禮云二算爲純則純有防義其郝說之所本與

設洗於阼階東南

敖氏曰設洗之節詳於前篇故此略之

饌於房中醯醤二豆菹醢四豆兼巾之黍稷四惇皆蓋注曰醯醤者以醯和醤生人尙防味兼巾之者六豆共巾也巾爲禦塵蓋爲尙溫周禮曰食齊視春時聶氏曰舊圖云惇受一斗二升漆赤中大夫飾口以白金崇義案九嬪職云凡祭祀贊玉齍【音咨】注云玉齍玉惇也受黍稷器然則天子八簋之外兼用惇也又少牢禮曰主婦執一金惇黍有蓋凡設四惇皆南首注云惇有首者尊器飾也飾象形周之禮飾器各以其類又明堂位曰有虞氏之兩惇夏后氏之四璉殷之六瑚【哀十一年傳杜預以瑚爲夏之禮器杜旣不信禮記未知別有何據】周之八簋鄭注云皆黍稷器制之異同未聞今依孝緯說與簠簋容受並同上下內外皆圓爲異

敖氏曰菹醢葵菹蝸醢也蓋以防

世佐案二者夫婦各一四者夫婦各二

大羮湆在爨

注曰太羮湆煮肉汁也大古之羮無鹽菜爨火上周禮曰羮齊視夏時今文湆皆作汁

敖氏曰云大羮復云湆者嫌羮當用肉也爨烹豚之竈也不言鑊者可知也

尊於室中北墉下有禁酒在西綌冪加勺皆南枋注曰綌麤葛

敖氏曰士虞禮曰尊於室中北墉下當戶此東西之節宜如之尊不言其器如上篇可知以巾覆物謂之冪

尊於房尸之東無酒篚在南實四爵合巹

注曰無酒者略之也夫婦酌於內尊其餘酌於外尊合巹破匏也四爵兩巹凡六爲夫婦各三酳一升曰爵

敖氏曰無酒則惟一尊而已無酒用一尊且不尊於房戶之間又不冪皆逺下尊者也篚實爵巹主酳夫婦也乃設於此者非常禮因有尊而爲之耳凡設此篚於堂者必在尊南鄕飲酒禮曰設篚於禁南東肆巹云合者謂合而實之也

世佐案此尊爲媵禦設也古人房室之戶皆在東南房戶之東則東序也不曰東序而曰房戶之東者尊統於戶不統於墻也或曰東當作間

右陳器饌

主人爵弁纁裳緇袘從者畢端乘墨車從車二乘執燭前馬

注曰主人壻也壻爲婦主爵弁而纁裳冕之次大夫以上親迎冕服冕服迎者鬼神之鬼神之者所以重之親之纁裳者衣緇衣不言衣與帶而言袘者空其文明其與袘俱用緇袘謂緣袘之言施以緇緣裳象陽气下施者有司也乘二車従行者也畢猶皆也墨車漆車士而乘墨車攝盛也執燭前馬使従役持炬火居前炤道

敖氏曰此禮據壻家而言故以壻爲主人爵弁者以親迎當用上服也此言緇袘不言衣帶韠與前篇互見也從者謂在車及執燭者也從者棧車也

張氏曰一命大夫冕而無旒士變冕爲爵弁故云冕之次士助祭於公用之是士服之盛者大夫以上親迎則皆冕服矣疏以爲五等諸侯亦不過冕天子親迎當衮冕或然也大夫乘墨車士乘棧車今親迎乘大夫之車故云攝盛案巾車注云棧車不革鞔而漆之則士之棧車亦漆但無革鞔爲異

世佐案郊特牲孔疏云士昏用上服以爵弁則天子以下皆用上服以五冕色俱故總稱冕也朱子嘗是其說賈云五等諸侯亦不過冕殆誤

婦車亦如之有裧

注曰亦如之者車同等士妻之車夫家共之大夫以上嫁女則自以車送之裧車裳帷周禮謂之容車有容則固有蓋

敖氏曰有裧者婦人重目蔽且以別於男子之車也裧亦以布爲之在上曰裧在下曰裳帷此惟有裧而己其形制則未聞喪時婦車裧用疏布

郝氏曰婦車壻家往迎婦之車亦執燭前馬也裧襜通車衣也

世佐案如之者如其乘墨車而下之儀也嫁時之車王后重翟上公夫人厭翟侯伯子男大夫翟車孤卿以下至士皆與大夫同惟有裧爲異裧周禮謂之容詩謂之帷裳亦名童容【周禮注作潼容】容者以爲車之容飾也帷裳者以其帷障車之傍如裳也其上有蓋謂之童容四傍垂而下謂之裧【裧與襜同】其實一物也男子立乘有蓋無裧婦人坐乘重自蔽故有蓋復有裧敖云以布爲之想當然耳又云在上曰裧在下曰裳帷此惟有裧而己以裧與裳帷爲二非也鄭注雜記云裧謂鼈甲邊緣裧固在旁不在上又案裧車之形不見於聶氏三禮圖而厭翟車獨存考周禮所謂翟者以雉羽爲車兩旁之蔽所以禦風塵也詩云翟蔽以朝是其徴矣【蔽今詩作茀義同】重翟以雉羽二重爲之厭翟謂羽相次而厭其本翟車又不厭其本也馬氏等云重翟爲蓋如今之羽蓋後鄭不従者以翟旣是蓋經不須又云皆有容蓋也然則翟與容蓋別矣今圖乃畵雉於容又不取其羽而徒肖其形焉其得爲古制乎

至於門外

注曰婦家大門之外

主人筵於戶西

注曰主人女父也筵爲神布席

敖氏曰此主於女家而言故復以女父爲主人顧氏炎武曰主人爵弁纁裳緇袘注主人壻也壻爲婦主主人筵於戶西注主人女父也親迎之禮自夫家而行故壻稱主人至於婦家則女父又當爲主人故不嫌同辭也女父爲主人則壻當爲賔故曰賔東面答拜注賔壻也對女父之辭也至於賔出而婦從則變其文而直稱曰壻壻者對婦之辭也曰主人曰賔曰壻一人而三異其稱可以見禮時爲大而義之由內矣

女次純衣纁袇立於房中南面

注曰次首飾也今時髲也周禮追師掌爲副編次純衣絲衣女從者畢袗則此衣亦衣矣袇亦緣也袇之言任也以纁緣其衣象陰气上任也凡婦人不常施袇之衣盛昬禮爲此服防大記曰復衣不以袇明非常

疏曰不言裳者以婦人之服不殊裳也周禮追師注云外內命婦衣鞠衣襢衣者服編衣褖衣者服次此純衣卽褖衣是士妻助祭之服【助祭謂従夫助君祭】防常不用纁爲袇今用之故云盛昬禮爲此服王后以下初嫁皆有袇也

敖氏曰袇者裳連於衣而異其色之稱此緇衣而纁裳故曰纁袇也婦人衣裳異色者惟此時耳嫁時特服此衣者亦所以重之立於房中亦當戶

郝氏曰女卽出嫁之女次今髲髻也袇裳也字與襜通詩云終朝采藍不盈一襜今裙也

世佐案婦人尙專一故衣裳不異色周禮內司服皆不殊裳是也敖郝二說恐非是

姆纚筓宵衣在其右

注曰姆婦人年五十無子出而不復嫁能以婦道教人者若今時乳母纚縚髮筓今時簮也纚亦廣充幅長六尺宵讀爲詩素衣朱綃之綃【綃毛詩作繡陸氏徳明曰繡音秀眾家申毛並依字鄭攺爲宵宵音綃本亦作綃】魯詩以綃爲綺屬也姆亦衣以綃爲領因以爲名且相別耳姆在女右當詔以婦禮

敖氏曰少牢饋食禮主婦被褖衣【褖本作錫鄭讀爲鬄敖氏攺作褖】特牲饋食禮主婦纚筓宵衣以是差之則宵衣次於褖衣矣亦用布爲之但其所以異於褖衣者則未之聞

郝氏曰纚黑繒裹發也筓加簮以綰髻也宵衣黑色衣女子宵衣猶男子端宵小也列采爲夏全黑爲宵猶俗謂靑衣爲小衣也

世佐案婦人褖衣因男子之端端亦名褖衣士喪禮陳襲事於房云爵弁服皮弁服褖衣是也男子之服惟爵弁服用絲其餘皆用布則婦人褖衣亦當用布宵衣次於褖衣其用布可知敖說不爲無本宵衣士妻之正服其上服褖衣純衣與褖衣制同而用絲乃嫁時之盛服非常服也褖衣宵衣亦而謂之宵者以褖衣是後禦於王之服三夫人以下禦於王當衣宵衣詩云肅肅宵徵以其宵時所衣故名宵衣與其所以異於褖衣者少牢饋食禮云主婦被錫衣侈袂說者謂侈袂大袖之衣然則宵衣之制其袖狹小爲異其餘則同也考士之端袂長二尺二寸袪尺二寸大夫以上侈之蓋半而益一其袂三尺三寸袪尺八寸宵衣與褖之異亦猶是矣一說宵之言小也以其袖狹小故名

女從者畢袗纚筓被顈黼在其後

注曰女從者謂侄娣也詩諸娣從之祁祁如雲袗同也同者上下皆也顈襌也詩云素衣朱襮爾雅云黼領謂之襮周禮曰白與黑謂之黼天子諸侯後夫人狄衣卿大夫之妻刺黼以爲領如今偃領矣士妻始嫁施襌黼於領上假盛飾耳言被明非常服陳氏曰袗設飾也說文曰褧檾也枲屬顈與褧檾通袗設飾以也顈黼以枲爲領而刺黼也

敖氏曰者衣也其亦宵衣與顈防同玉藻曰襌爲防蓋指衣而言考工記曰白與黑謂之黼顈黼者以黼爲襌衣而被之於衣之上亦猶婦之加景然也昬禮尙飾故用顈黼不登車乃被之者逺別於婦也被顈黼則衣不見矣必言袗者以其正也在其後蓋東上

世佐案白虎通義云卿大夫一妻二妾者何尊賢重繼嗣也不偹侄娣何北面之勢不足盡人骨月之親士一妻一妾何下卿大夫也據此則卿大夫已不偹侄娣士安得偹乎女從者謂女之從者卽下經所謂婦人送者也云畢明非一人也詩云諸娣從之乃諸侯禮鄭引以證此誤袗當作均說見前篇敖氏謂亦宵衣得之顈與褧通襌也黼謂領也顈黼者蓋爲無裏之領而刺黼於其上也詳被字則此領與凡領不同凡領連於衣此蓋別以絲爲之而加於領上與

主人端迎於門外西面再拜賔東面答拜

注曰賔壻

敖氏曰亦擯者出請入告乃出迎之此時賔爵弁服而主人端不嫌於服異者主人不正與賔爲禮特迎而道之入廟耳

主人揖入賔執鴈従至於廟門揖入三揖至於階三讓主人升西面賔升北面奠鴈再拜稽首降出婦從降自西階主人不降送

注曰賔升奠鴈拜主人不答明主爲授女耳主人不降送禮不參

疏曰賔升北面奠鴈再拜稽首此時當在房外當楣北面何休公羊傳注云夏后氏逆於庭殷人逆於堂周人逆於戶禮不參者禮賔主宜各一人【句讀節本】敖氏曰稽首頭下至手也拜時兩手至地左手在上若稽首則以頭加於左手之上再拜稽首者始拜則但拜而已於其卒拜則因而遂稽首焉書曰拜手稽首是也此禮之重者而爲之重昏禮之始也昏義曰再拜奠鴈蓋受之於父母是亦一義也案注云禮不參者據凡行禮者言也此壻迎女而女之是壻女二人爲禮矣故主人不參之

世佐案周禮大祝辧九【音拜】一曰防【音啟本又作稽】首二曰頓首三曰空首鄭注云稽首拜頭至地也頓首拜頭叩地也空首拜頭至手所謂拜手也疏云此三者相因而爲之空手者先以兩手拱至地乃頭至手以其頭不至地故名空首頓首者爲空首之時引頭至地首頓地卽舉故名頓首稽稽畱之字頭至地多時則爲稽首也敖氏所論稽首法與注疏異今以注疏爲正書云拜手稽首者始拜首至手而於其卒拜則首至地也稽首拜中最重臣拜君之拜乃於奠鴈行之者昏義云蓋親愛之於父母也得其防矣上言女對其父言也此言婦對其夫言也旣夫而出卽謂之婦此禮經正名之義

壻禦婦車授綏姆辭不受

注曰壻禦者親而下之綏所以引升車者曲禮曰僕人之禮必授人綏

敖氏曰曲禮曰凡僕人之禮必授人綏若僕者降等則受不然則否此壻爲禦故如僕人之禮而授綏然非降等者也故姆辭不受

世佐案婦不親辭者夫婦始接情有亷恥姆道其志也辭見後

婦乘以幾姆加景乃驅禦者代

注曰乘以幾者尙安舒也景之制蓋如明衣加之以爲行道禦塵令衣鮮明也景亦明也驅行也行車輪三周禦者乃代壻

疏曰乘以幾者謂登車時也景蓋以禪縠爲之【集說節本】

熊氏曰景合讀作褧中庸尙防釋者引衛詩衣錦防衣爲荘姜初嫁之飾尙加之謂也景卽褧防音訛也敖氏曰衣明以景者取其鮮明之意詩云衣錦褧衣裳錦褧裳然則此景之制亦連衣裳爲之與其他上衣同矣姆爲加之是姆亦與女同車也已登車乃加景則未下車其脫之與

世佐案詩碩人及丰言初嫁之服皆曰衣錦褧衣而此有褧無錦說者謂錦是國君夫人嫁服庶人妻卑得與之同非士妻所得用也然庶人妻攝盛當服純衣何得進而假君夫人之服以爲卑故得與之同則士妻己卑無所嫌矣記云有順而摭者謂如君沐粱士亦沐粱之類是也且褧本爲文大著而設此不衣錦安用褧爲疑景當作錦音之訛也言錦而不言褧衣錦者必尙褧可知也錦不在六服之列故上下皆得衣之

壻乘其車先俟於門外

注曰壻車在大門外乘之先者道之也男率女女従男夫婦剛柔之義自此始也門外壻家大門外

右親迎

婦至主人揖婦以入及寢門揖入升自西階媵布席於奧夫入於室卽席婦尊西南面媵禦沃盥交

注曰升自西階道婦入也媵送也謂女者也禦當爲訝訝迎也謂壻従者也媵沃壻盥於南洗禦沃婦盥於北洗夫婦始接情有亷恥媵禦交道其志李氏微之曰禦壻家之女侍也

敖氏曰奧室中西墉下少南也布席東西北上宜變於神席也卽席立於席上也婦立於尊西則尊亦當戶明矣交者禦沃媵盥媵沃禦盥也居室之始卽行此禮相下相親之義也此盥蓋於北洗

郝氏曰主人謂壻也婦升由西階父在子不由阼也夫先入室就奧間席上東面婦入立於尊西南面尊在室北牖下婦立當西北隅也西北爲幹西南爲坤婦乾夫坤交泰之象也沃酌水也盥洗手也夫婦將飲食先盥手禦進夫盥媵爲沃媵進婦盥禦爲沃故曰交

世佐案曲禮云爲人子者居不主奧坐不中席主奧中席皆尊者之道也夫先卽席於奧而婦於尊西立俟始入室示以尊卑之辧也郝說鑿矣盥者夫婦也以將禮食故盥敖以爲媵禦盥非夫盥亦於北洗故經不見其出入之文注謂壻盥於南洗亦非

贊者徹尊冪

敖氏曰事已至也

郝氏曰贊相禮者徹去覆尊之巾

世佐案贊室老也下經云贊醴婦而舅姑旣沒章云老醴婦於房中明是一人矣不云老云贊者以事命之

舉者盥出除鼏舉鼎入陳於阼階南西面北上

敖氏曰盥北面盥於南洗也除鼏者右人也旣陳鼎則右人抽扃委於鼎北而西面於鼎東以俟

匕俎設

注曰執匕者執俎者從鼎而入設之匕所以別出牲體也俎所以載也

敖氏曰執匕俎者鼎入而設於其鼎之西也旣設俎則各加匕於其鼎東枋遂退此三匕三俎設則是有司三人各兼執一匕一俎與

北面載執而俟

注曰執俎而立俟豆先設

疏曰特牲禮右人於鼎北南面匕肉出之左人於鼎西俎南北面承取肉載於俎此與之同也

敖氏曰北面載者左人也右人則西面匕此載以俎承物之稱士喪禮載豚云載兩髀於兩端兩肩亞兩胉亞脊肺在於中皆進柢載魚左首進鬐三列臘進秪此魚十有四則爲二列也載臘如豚惟無肺耳俟俟時而升

世佐案匕與載皆舉鼎者爲之張氏乃謂執匕者匕執俎者載蓋未之考耳執匕俎者設訖卽退不待卒匕也

匕者逆退復位於門東北面西上

注曰執匕者事畢逆退由便至此乃著其位略賤也敖氏曰匕者乃右人以匕出鼎實者也逆退則匕下鼎者在先匕上鼎者在後也言復位見其初位在此門東北面西上私臣之位也特牲饋食記曰私臣門東北面西上逆退者由便也亦便其復位也凡逆退而復位者其義皆然

世佐案左人執俎而俟則退者爲右人明矣此亦舉鼎者也謂之匕者以事命之且以別於載者也注以是爲執匕者非

贊者設醤於席前菹醢在其北俎入設於豆東魚次臘特於北俎

注曰豆東菹醢之東

敖氏曰菹醢在醤北南上也別見魚臘則此俎云者指豚俎也當豚俎北端而云特者明不與豚俎爲列亦橫設之凡俎數奇故於其下者特設之

郝氏曰贊者先設醤醤爲味主也席謂夫奧間席東向者也席前坐席前筵間也曲禮云食生盡前設食不於坐席豆旣陳俎入設於豆東在豆之外也臘在菹東魚在醢東次臘豚在魚北特設無豆並也張氏曰魚次者又在俎東也臘特設俎北若復東則饌不得方故也

世佐案此設俎豆之次皆以南爲上者夫席東向便其右也設俎者卽載牲體之左人也魚次次豚而東也俎北豚俎北也臘云特則豚魚之並可見矣郝以魚次臘爲句非

贊設黍於醤東稷在其東設湆於醤南

注曰饌要方也

防曰豆東兩俎醤東黍稷是其要方也

敖氏曰黍在豚南稷在魚南湆不言其器在豆可知少牢禮曰進二豆湆

張氏曰二豆並列醤北二惇直列醤東此爲夫設下對設二豆二惇則爲婦三俎夫婦共之

設對醤於東

注曰對醤婦醤也設之當特俎

敖氏曰下文云設黍於臘北而此醤宜在黍東則於特俎爲東北也

世佐案此爲婦設也夫西婦東故云對凡饌皆對獨於醤言之者以其首設也設之於夫饌之東少北惟云東者舉其大判言之耳不云席前者婦席未設也

菹醢在其南北上

敖氏曰二豆在醤南俱當特俎之東也

世佐案北上者以婦席西向故也亦便其右

設黍於臘北其西稷

敖氏曰臘北卽醤西也必云臘北者所以見對饌東西南北之節也稷在黍西則在臘之西北而遙當壻醢之北矣惟於設黍云臘北可見特俎亦橫設之也

設湆於醤北

敖氏曰此豆惇之位其左右皆與壻饌同惟南北爲異

禦布對席

敖氏曰對席婦席也經於婦之菹醢云北上則此對席南上矣凡設豆於生人之席前者其所上率與席之所上相變此禮於少牢下篇見之未設而布壻席己設乃布婦席示尊卑之義也媵布夫席禦布婦席見其事之之意也此於壻席爲少北不正相鄕特取其一東一西故云對耳對醤之類亦然

贊啟防郤於惇南對惇於北

注曰啟發也

敖氏曰對惇於北謂啟婦惇之防則郤於惇北也其南北之防各當其湆之東西

張氏曰防惇之蓋郤仰也聞惇蓋各仰置惇右世佐案醤二豆二惇湆夫婦各者也三俎共者也共俎者記所謂共牢而食同尊卑以親之也夫席在室之西南隅婦席在其東少北室中廹隘而饌又在其西偏則二饌蓋相連矣連故得共俎且成其方也閱信齋楊氏圖作二席正對狀恐非經意又夫婦各有三俎尢經所未之見者經云設對醤於東注謂當特俎敖氏以下文設黍於臘北參之當在特俎之東北而圖之對醤與二豆俱當夫饌之魚俎則並非注意矣且經云設黍於臘北者臘卽上文臘特於俎北之臘非有二也乃謂婦饌別有豚魚臘而按其設黍之處又不在臘北而在豚北何其顯與經文相背與今故更定一圖如左而仍列舊圖於上使覽者得以考見其得失焉

贊告具揖婦卽對筵皆坐皆祭薦黍稷肺

注曰贊者西面告饌具也壻揖婦使卽席薦菹醢敖氏曰贊揖婦使卽席者以主此禮故也祭薦黍稷肺釋上所謂祭者此也祭薦以菹擩於醢而祭也張氏曰其祭之序由近及逺肺指祭肺非舉肺也世佐案告具告於主人也揖婦不言主人可知也敖以爲贊者揖非皆皆夫婦也至是云皆坐則向者夫之卽席猶立也

贊爾黍授肺脊皆食以湆醤皆祭舉食舉也

注曰爾移也移置席上便其食也皆食食黍也以用也用者謂用口啜湆用指醤

敖氏曰惟爾黍者夫婦各有二惇故但取其尊者而食之凡爾惇者皆右之於席上經特於少牢禮見之授肺脊兼舉而授之也皆受以右手惟飯時則左執之也贊授夫於饌南西面婦則於饌北東面皆訝受之皆食謂一飯也以湆醤皆謂之未食舉故用此安食耳舉謂肺脊以具先食舉之因名之曰舉祭謂振祭嚌之一飯乃祭舉異於饋食禮也食舉謂啗之再飯三飯則皆食舉不復以湆醤矣

郝氏曰爾邇通近也

三飯卒食

注曰卒巳也同牢示親不主爲食起三飯而成禮也敖氏曰三飯而卒食其逺下饋食之禮與士之饋食九飯而止飯猶食也或言食或言飯隨文便耳不言贊者受肺脊文省

贊洗爵酌酳主人主人拜受贊戶內北面答拜酳婦亦如之皆祭

注曰酳潄也酳之言演也安也潄所以潔口且演安其所食酳酌內尊【張氏曰內尊尊於室中北墉下者也】

疏曰壻拜當東面婦拜當南面少牢答拜注云在東面席者東面拜在西面席者南面拜故知婦拜南面若贊答婦拜亦於戶內北面也【従句讀節本】

敖氏曰洗爵洗於庭也酳之言也繼也其字従酉蓋旣食之而復繼之以酒故因以爲名取其酒食相續之意也此拜受者皆在席戶內戶內之西也祭謂祭酒凡酳皆坐受爵

贊以肝從皆振祭嚌肝皆實於菹豆

注曰肝肝炙也飲酒宜有肴以安之

敖氏曰以肝從謂以肝俎從於酒而進之二肝蓋共俎而進本贊則縮執之振祭者執而振動之以爲祭也此亦以肝擩於鹽乃振祭肝從之法少牢饋食禮偹之矣

郝氏曰振以手揮振使淨潔如振幣之振後凡言振祭仿此所嚌之餘以實於盛菹之豆

張氏曰従猶繼也振猶舉也

卒爵皆拜

注曰婦拜見上篇見母章此篇婦見奠菜一章及內則女拜尙右手下【世佐案注手下下字刋本脫今従通解補下謂従注也】敖氏曰卒爵而拜拜其飲已之賜也

贊答拜受爵

敖氏曰受爵出奠於篚乃復洗他爵以升

世佐案答拜各答一拜也亦於戶內北面贊答拜下不云婦人拜是不俠拜矣不俠拜者以其禮輕故也

再酳如初無從

張氏曰如初者如自贊洗爵以下至答拜受爵但無從爲異無從不以肝従也

三酳用巹亦如之

注曰亦無従也

敖氏曰至是乃用巹者昬禮將終示以合體相親之意也亦如之者亦如初而無従也

張氏曰酳爵不襲贊受爵卽返之於篚別取爵再酳三酳則用巹也

贊洗爵酌於戶外尊入戶西北面奠爵拜皆答拜坐祭卒爵拜皆答拜興

注曰贊酌者自酢也

敖氏曰三酳乃自酢變於常禮也自酢之禮代人酢己耳洗爵者象其爲己洗也奠爵拜者象受也夫婦皆答拜則象同酢之也興謂夫婦也上戶字疑衍下云贊酌外尊則可見矣

郝氏曰酌戶外尊不敢參內尊也入戶入室戶西北面拜兼拜兩席也

世佐案戶外尊卽上席所謂尊於房戶之東者也言戶外所以別於室中也下不言戶文省耳

主人出婦復位

注曰復尊西南面之位

敖氏曰主人出爲將說服於房也婦但當說服於室故不出惟變位而已

乃徹於房中如設於室尊否

注曰徹室中之饌設於房中爲媵禦餕之徹尊不設有外尊也

敖氏曰徹之者亦贊也如設於室謂其饌與席之位也亦皆東西相鄕

主人說服於房媵受婦說服於室禦受姆授巾

注曰巾所以自潔淸

敖氏曰於房於室男女宜異處亦重防也

郝氏曰說脫同夫婦皆脫禮服也巾帨也姆授授婦也

世佐案下記云姆施衿結帨帨卽巾也至是與服俱脫故姆還以授之使之不忘父母之戒云爾

禦衽於奧媵衽良席在東皆有枕北止

注曰衽臥席也婦人稱夫曰良孟子曰將覸良人之所之止足也古人止作趾

疏曰衽於奧主於婦席使禦布婦席使媵布夫席此亦示交接有漸之義曲禮云請衽何趾鄭云臥問趾明衽臥席也布同牢席夫在西婦在東今乃易處者前者示陰陽交防有漸今取陽往就陰也【從通解節本】郝氏曰良良人至是始成夫婦焉稱良戚之也止趾同北止趾向北首向陽也

張氏曰設衽曰衽猶置尊曰尊布筵曰筵也上文媵受主人服禦受婦服此禦衽婦席媵衽夫席皆與媵禦沃盥交義同

主人入親說婦之纓

注曰入者従房還入室也婦人十五許嫁筓而禮之因著纓明有系也蓋以五采爲之其制未聞

疏曰纓有二曲禮云女子許嫁纓示有従人之端也卽此說纓之纓也內則云男女未冠筓者總角衿纓此幼時纓也皆與男子冠纓異故云其制未聞【従集說節本】

敖氏曰主人親說之者明此纓爲己而系也亦示親之

燭出

注曰昏禮畢將臥息

媵餕主人之餘禦餕婦余贊酌外尊酳之

注曰外尊房戶外之東尊

敖氏曰食人之餘曰餕此餕之位媵當東面而長者在南禦當西面而長者在北略如少牢饋食者之位也不洗而酌略賤也此酳之儀惟拜受拜送而已不拜旣爵

媵侍於戶外呼則聞

注曰爲尊者有所徴求今文侍作待

敖氏曰媵𨿽婦之従者然自婦至之後凡主人有事皆媵爲之此待於戶外乃不使禦而使媵者亦主於夫也

郝氏曰呼謂有事召呼呼則聞釋所以侍於戶外之義

右婦至成禮

儀禮集編卷三﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷四

龍裏縣知縣盛世佐撰

士昏禮第二之二

夙興婦沐浴纚筓宵衣以俟見

注曰夙早也昬眀日之晨俟待也待見於舅姑寢門之外古者命士以上年十五父子異宮

敖氏曰士妻之纚筓宵衣猶士之冠端也內則言子事父母服端又云婦事舅姑如事父母則宵衣者亦士妻事舅姑之常服耳婦之始嫁卽以此服見而不爲之加者昬禮不至於舅姑也

郝氏曰沐浴潔敬之至也纚筓脫次也宵衣解見前不敢純衣纁袇降如姆服缷靡麗示執役也

張氏曰此下言昏之明日婦見舅姑贊者於舅姑堂上醴婦婦饋舅姑於室舅姑饗婦舅姑饗婦家送者凡五節

世佐案纚筓宵衣士妻之正服次純衣纁袇爲始嫁而加盛飾焉耳事己則復其常也

質明贊見婦於舅姑席於阼舅卽席席於房外南面姑卽席

注曰質平也房外房戶外之西

敖氏曰見者通言於舅姑使得見也阼席亦西南舅姑卽席亦立於席也

郝氏曰舅席在阼示爲主也姑席在東房戶外南面爲內主也

婦執笲棗栗自門入升自西階進拜奠於席

注曰笲竹器有衣者其形蓋如今之筥籚矣進拜者進東面乃拜奠之者舅尊不敢授也

敖氏曰笲棗栗二物同一器也門舅姑寢門也始執笲用二手及拜時則惟右手執之凡婦人之拜以左掌據地故右手執物而可以拜也內則曰凡女拜尙右手

郝氏曰笲竹盤盛棗栗也贄也升自西階不敢由阼也手捧贄進至舅席前東面立古婦人拜不著地故執贄拜而後奠於席

舅坐撫之興答拜婦還又拜

注曰還又拜者還於先拜處拜婦人與丈夫爲禮則俠拜

張氏曰撫撫棗栗笲也撫之者示受也

世佐案還旋通婦還盤旋以辟不敢當舅拜也

降階受笲腵修升進北面拜奠於席姑坐舉以興拜授人

注曰人有司姑執笲以起答婦拜授有司徹之舅則宰徹之

疏曰公羊傳云棗栗云乎腵修云乎棗栗取其早自謹敬腵修取其齗齗自修也【従楊氏圖節本】

敖氏曰棗栗腵修所以爲贄也乃皆奠之而不敢授者凡相見之禮尊卑不敵則奠之亦示親授也此不撫之者不敢同於舅也舉以興乃拜旣拜乃授人則拜時亦不釋笲矣

世佐案階西階也受蓋受於婦氏人腵修脯也姑撫之而舉以興婦於姑之拜也不還不又拜皆下於舅

右婦見舅姑

疏曰案雜記云婦見舅姑兄弟姑姊妹皆立於堂下西面北上是見已注云婦來爲供養也其見主於尊者兄弟以下在位是爲己見不復特見又云見諸父各就其寢注云旁尊也亦爲見時不來今此不言者文略也

贊醴婦

注曰醴當爲禮贊醴婦者以其婦道新成親厚之敖氏曰贊爲舅姑醴婦也舅姑必醴之者答其行禮於己也舅不自醴之者於其始至宜示以尊卑之禮也是時舅姑皆立於席

郝氏曰凡禮用醴貴初質眞率之意設醴言醴猶設尊言尊也鄭於醴子醴婦輒變作禮非也

席於戶牖間

注曰室戶西牖東南面位

疏曰禮子禮婦禮賔客皆於此尊之故也

側尊甒醴於房中

敖氏曰亦有篚籩豆在其北惟云側尊文省

婦疑立於席西

注曰疑正立自定之貌

郝氏曰疑立立不安貌敬之至也舅在阼姑在房外南面已不敢並立常以身邪向舅姑曰疑

世佐案疑凝通鄭讀爲仡然従於趙盾之仡非疑立者不偏倚不動搖之意玉藻云立容徳是也立於此者俟贊者酌醴而出也立時少久故特著其容後凡言疑立者仿此

贊者酌醴加柶面枋出房席前北面婦東面拜受贊西階上北面拜送婦又拜

注曰婦東面拜贊北面答之變於丈夫始冠成人之禮

疏曰東面拜者以舅姑在東宜鄕之拜也【従集說節本】敖氏曰婦於贊乃俠拜者重其爲舅姑醴己也婦又拜蓋執觶拜也其下二拜亦然

薦脯醢

敖氏曰亦贊薦之

婦升席左執觶右祭脯醢以柶祭醴三降席東面坐啐醴建柶興拜贊答拜婦又拜奠於薦東北面坐取脯降出授人於門外

注曰奠於薦東升席奠之取脯降出授人親徹且滎得禮人謂婦氏人

張氏曰祭醴南面啐醴東面奠觶又南面取脯則北面

右醴婦

舅姑入於室婦盥饋

注曰饋者婦道旣成成以孝養

郝氏曰婦人之禮孝養舅姑故始至有饋舅姑旣醴婦入室婦將致饋先自盥其手

世佐案盥以致其潔饋以致其養於旣授脯卽反而行是禮昏義云明婦順是也

特豚合升側載無魚臘無稷並南上其他如取女禮注曰側載者右胖載之舅俎左胖載之姑俎異尊卑並南上者舅姑共席於奧其饌各以南爲上其他爲醤湆菹醢女謂婦也如取婦禮同牢時並當作並疏曰自側載以下南上以上與取女異周人吉禮尙右故知右胖載之舅俎左胖載之姑俎以異尊卑也【従集說節本】

敖氏曰南上之文主於菹醢蓋特舉此以見舅姑之皆東面且明席之北上也席北上則舅在北姑在南矣姑不別席於北方者辟婦之位也其他謂爾黍以至卒食也

世佐案側獨也合升側載者合左右胖升於鼎而載之俎則獨用右胖也特牲少牢及鄕飲酒禮皆用右胖此亦宜然然則舅姑亦共俎矣不合載者此婦供養之道非盛禮也注疏說恐非是敖氏郝氏皆謂無魚臘故云側然冠禮云載合升亦無魚臘而不云側何也且旣以側爲無魚臘矣下不當復云無魚臘猶旣云側尊則不復云無酒也今亦不取又案楊氏圖此舅姑之席舅在南姑在北與敖說異蓋據曲禮席東鄕西鄕以南方爲上之文也今考曲禮所云孔疏謂據平常布席如此若禮席則不然此亦禮席也固不可以平常布席之法例之矣且舅在姑北正合檀弓吉事尙左之意當以敖說爲長

婦贊成祭卒食一酳無従

注曰贊成祭者授處之今文無成也

疏曰授處謂授之又處置令知在於豆間也

敖氏曰卒食亦三飯而止也婦之酳也當洗於北堂而酌於室中此墉下之尊酳舅於席前之南姑於席前之北皆西面其拜亦在戶西北面也舅姑皆答拜於其席

席於北墉下

注曰室中北墻下

疏曰此席將爲婦餕之位

敖氏曰此席當在尊西而東上

婦徹設席前如初西上

世佐案席北墉下之席也初謂饋舅姑之設法也西上著其異者

婦餕舅辭易醤

注曰婦餕者卽席將餕也辭易醤者嫌淬污

敖氏曰舅辭者見婦卽席將餕已饌故辭之婦不言對不敢與尊者爲禮也下經云婦餕姑之饌則是従舅命矣易醤易姑醤也蓋禦爲之

郝氏曰婦先餕舅之饌舅尊也舅辭易醤示別也托謂醤已食餘使更也

世佐案辭辭其餕也婦將餕姑之饌姑不辭而舅辭者統於尊也易醤示従舅命也

婦餕姑之饌

疏曰不餕舅餘者以舅尊嫌相防

張氏曰舅姑之饌並設席前婦所餕則姑之饌世佐案婦餕姑余禮之當然也初不因舅之辭而爲之

禦贊祭豆黍肺舉肺脊

世佐案餕余亦祭敬尊者之餘也豆菹醢也上肺祭肺也所祭者五詳著之見其無不祭也且與上婦贊成祭之文互備也

乃食卒姑酳之婦拜受姑拜送坐祭卒爵姑受奠之注曰奠之奠於篚

敖氏曰婦拜於席南面姑亦拜於西墉下東面之位也卒爵而姑受亦不拜旣爵矣餕禮輕

世佐案篚在房戶之東南

婦徹於房中媵禦餕

敖氏曰其設之當略如同牢禮

姑酳之𨿽無娣媵先

注曰古者嫁女必侄娣從之謂之媵侄兄之子娣女弟也娣尊侄卑若或無娣猶先媵客之也

敖氏曰此酳亦酌外尊

世佐案婦人送者皆曰媵娣則妻之女弟從嫁者也送者非一人其中容有娣侄從嫁者以士得有一妻一妾故也士妻從嫁者或娣或侄科取其一經惟言娣者舉尊以見卑耳無娣謂無從嫁者也北面之勢不足盡人骨月之親𨿽不以娣侄從可也諸侯一娶九女卿大夫不備娣侄士或有或無此尊卑之差也

於是與始飯之錯

注曰始飯謂舅姑錯者媵餕舅余禦餕姑余也古文始爲姑

疏曰舅姑始飯而媵餕舅余禦餕姑余是交錯之義舅姑爲飯始不爲餕始俗本云與始餕之錯者誤也世佐案此句未詳當闕錯字之義注𨿽近之而上六字則不可通敖氏讀錯爲措且云文意似謂旣酳則於是乎攺設之如饋之錯也錯猶設也疑與始飯三字皆誤夫媵禦旣餕則其饌當徹矣何以攺設爲耶且設之將於何所耶攺經文至三字而其說尙如此此愚之所未解也郝氏云媵旣餕於是禦乃與食如始同牢交錯媵餕舅余禦餕姑余也始飯謂昨日同牢燭出媵禦餕也其說祖注而以始飯爲始餕蓋蹈俗本之誤媵先禦後酳之之節然耳謂媵旣餕於是禦乃與食亦非古文始爲姑亦不可曉

右婦饋舅姑

舅姑共饗婦以一獻之禮舅洗於南洗姑洗於北洗奠酬

注曰以酒食勞人曰饗南洗在庭北洗在北堂設兩洗者獻酬酢以防淸爲敬奠酬者明正禮成不復舉凡酬酒皆奠於薦左不舉其燕則更使人舉爵疏曰此饗與上盥饋同日爲之知者見昏義舅姑入室婦以特豚饋明婦順也厥明舅姑共饗婦鄭彼注云昏禮不言厥明此言之者容大夫以上禮多或異日故知此士同日可也【世佐案昏義饗於饋之明日此不言厥明亦文省若與饋同日則一日之內旣醴婦又饗之毋乃數乎】此與上事相因亦於舅姑寢堂之上與禮婦同在客位也云共饗婦以一獻之禮者案下記云饗婦姑薦焉注云舅姑共饗婦舅獻姑薦脯醢但薦脯醢無盥洗之事今設此洗爲婦人不下堂也云姑洗於北洗洗者洗爵則是舅獻姑酬共成一獻仍無妨姑薦脯醢也

孔氏曰以鄕飲酒之禮約之席在室戶西舅酌酒於阼階獻婦婦西階上受飲畢又酢舅乃先酌自飲畢更酌酒以酬姑姑受爵奠於薦左不舉爵正禮畢也【世佐案此說舅獻姑酬之禮蓋非然此乃昬義孔疏也不知朱子通解何故入賈疏內賈疏所謂舅獻姑酬者當是舅獻婦婦酢舅訖姑乃酌觶自飲復酌以酬婦婦奠觶於薦左而一獻之禮畢矣豈婦酬姑姑奠爵之謂哉】

楊氏曰舅洗於南洗洗爵以獻婦也姑洗於北洗洗爵以酬婦也賈疏云舅獻姑酬共成一獻仍無妨姑薦脯醢此說是也但婦酢舅更爵自薦又云奠酬酧酢皆不言處所以例推之舅姑之位當如婦見舅席於阼姑席於房外而婦行更爵自薦及奠酧之禮與敖氏曰舅洗洗爵以獻也姑洗洗觶以酧也婦酢舅亦洗於北洗皆不辭洗不拜洗其獻酢則各於其席前舅拜於阼階上北面婦拜於席西東面姑酬婦則於主人之席北而奠觶於婦之薦西奠酧者婦取姑之酧酒而奠觶於薦東也必言此者明其禮止於是也不燕者尊卑之分嚴也

郝氏曰一獻之禮謂主人獻賔賔酢主人主人有酌自飲復酌以酬賔賔奠爵禮遂終舅姑共成一獻也不言牲饌文省也有歸俎亦牲豚也南洗設於堂下北洗設於堂上之北婦人洗不下堂也奠酬酬畢奠爵也

張氏曰案注其燕則更使人舉爵者泛言他經正獻後更舉爵行酧之事非此經所有

世佐案饗之異於燕者饗立而卒事燕末則坐也故饗禮尊嚴燕情歡洽舅姑於婦不燕者婦始至當示以尊卑之體也

舅姑先降自西階婦降自阼階

注曰授之室使爲主明代已

疏曰曲禮云子事父母升降不由阼階阼階是主人尊者升降之處今舅姑降自西階婦降自阼階是授婦以室之義也授之室昏義文

敖氏曰舅姑先降自西階然後婦乃敢降自阼階蓋達尊者之意也

歸婦俎於婦氏人

注曰言俎則饗禮有牲矣婦氏人丈夫送婦者使有司歸以婦俎當以反命於女之父母明其得禮郝氏曰尊前卑名故稱氏也人婦従者

世佐案歸舅姑使有司授之俎蓋特豚也歸俎饗賔之禮也饗婦亦歸其俎者亦所以厚禮之

右舅姑饗婦

舅饗送者以一獻之禮酧以束錦

注曰送者女家有司也爵至酬賔又從之以束錦所以相厚古文錦皆作帛

敖氏曰聘禮使介行禮用錦不用帛者辟主國君之幣也此無所辟不當用錦宜從古文皆作帛

世佐案冠禮酬賔用束帛儷皮此不用帛用錦送者賤宜下賓也敖說非

姑饗婦人送者酬以束錦

注曰婦人送者隸子弟之妻妾凡饗速之

疏曰左氏傳云士有隸子弟尊無送卑故知婦人送者是隸子弟之妻妾凡饗皆就館速之男子則主人親速其婦送者不親速以其婦人迎客不出門當別遣人速之

若異邦則贈丈夫送者以束錦

注曰贈送也就賓館

敖氏曰以物餽將行者曰贈酬之外又贈以此幣以其勞於道路故也獨云贈丈夫則是古者婦人不越疆而送嫁也

右饗送者

若舅姑旣沒則婦入三月乃奠菜

注曰沒終也奠菜者以篚祭菜也蓋用堇

疏曰必三月者三月一時天气變婦道可以成之故也此言舅姑俱沒者若舅沒姑存則當時見姑三月亦廟見舅若舅存姑沒婦人無廟可見或更有繼姑自然如常禮也鄭知菜蓋用堇者取謹敬亦因內則有堇荁芬楡供養故疑用之也

孔氏曰若舅姑偏有沒者庾氏云昏夕厥明卽見其存者以行盥饋之禮至三月不須廟見亡者崔氏云厥明盥饋於其存者三月又廟見於其亡者未知孰是

世佐案下記云婦入三月然後祭行謂助夫祭也此奠菜之禮特爲見婦而設當在助祭之前先見而後祭也若舅沒姑存其禮當如崔說舅存姑沒則三月祭行因祭而見與不更擇日而祭者以其祔於祖姑不別立廟也

席於廟奧東面右幾席於北方南面

注曰廟考妣之廟北方墉下

疏曰案周禮司幾筵云每惇一幾鄭注云周禮𨿽合及時同在殯皆異幾體實不同祭於廟同幾精气合又祭統云設同幾同幾卽同席此卽祭於廟中而別席者生時見舅姑舅姑別席異面是以今亦別席異面象生不與當祭同也

敖氏曰右幾見席南上也凡設幾例在席之上端舅席東面而南上姑席南面而西上與生人室中之席東面者北上南面者東上鬼神則變之生時見舅姑舅不用幾此有之者異其神也姑席無幾幾主於尊者也

張氏曰席於奧者舅席也席於北方者姑席也

祝盥婦盥於門外婦執笲菜祝帥婦以入祝告稱婦之姓曰某氏來婦敢奠嘉菜於皇舅某子

注曰帥道也入入室也某氏者齊女則曰姜氏魯女則曰姬氏來婦言來爲婦嘉美也皇君也

疏曰洗在門外祝與婦就而盥之者此亦異於常祭象生見舅姑在外沐浴乃入舅姑之寢故洗在門外也云某子者言若張子李子也

敖氏曰云帥婦以入是婦亦升自西階也此時婦入室西靣祝在左而爲之告也某子者某諡也猶言文子武子矣此蓋指其爲大夫者也假設言之以著其廟見之禮與爲士者同耳

顧氏炎武曰皇舅某子此或諡或字之稱與聘禮皇考某子同疏以爲若張子李子婦人內夫家豈有稱其舅爲張子李子者哉【世佐案郝氏亦云某字若諡號也】

張氏曰疏之意或以婦新入門稱姓以告故亦以姓稱其舅與

世佐案祝盥不言其處如常祭可知也婦盥於門外著其異也蓋祝先入筵幾於室中降盥於阼階東南之洗乃出廟門帥婦以入也疏謂祝盥亦於門外非某子之解敖說得之此蓋謂父爲大夫子爲士者也廟見祭類故以生者爲斷若其舅亦士也當稱其字曰伯某甫矣

婦拜扱地坐奠菜於幾東席上還又拜如初

注曰扱地手至地也婦人扱地猶男子稽首

熊氏朋來曰古者女拜當時皆肅拜惟初嫁及爲夫爲長子主喪則以手扱地如男拜或曰自唐則天以後婦人始廢昏防扱地之拜

敖氏曰奠菜於幾東席上則是幾前猶有餘席亦可見設幾之節矣

郝氏曰古婦人拜不坐惟爲喪主拜稽防此言拜扱地異於常拜哀敬之至也扱揷同卽曲禮以箕扱地之扱俯伏之狀還又拜如舅存見之儀如初亦扱地張氏曰此席上在奧之席

世佐案婦人拜法見於經傳者五曰肅拜少儀云婦人吉事𨿽君賜肅拜是也曰手拜少儀注云凶事乃手拜孔疏云婦人除爲喪主其餘輕喪凶事乃有手拜是也曰稽防喪服小記云婦人爲夫爲長子稽防是也曰頓首左傳晉穆嬴抱太子以適趙氏頓首於宣子是也曰扱地此奠菜禮是也惟肅拜爲正餘皆非吉禮扱地之拜蓋介乎吉凶之間以致其哀敬之意與以男子九拜例之肅拜軍中之拜也手拜蓋與空首相似其法先以手至地而頭來至手也稽防卽凶拜頓首是男子平敵相與之拜而穆嬴施於其臣疏家以爲私求法非禮之正然嬴時遭襄公之喪則亦凶拜也殆如吉拜拜而後稽防爲殷之凶拜與扱地於九拜無所似賈疏謂以手至地而首不至手又與空首不同注云婦人扱地猶男子稽首稽首拜頭至地臣拜君之拜舉以相況者明其爲拜中之最重非謂拜法似之也然則扱地與肅拜異稽防又與扱地異手拜與扱地皆以手至地而首或至手或不至手亦異熊氏謂初嫁及爲夫爲長子主喪則以手扱地蓋考之未精矣又案肅拜之法周禮注云肅拜但俯下手今時撎是也疏引鄕飲酒禮注推手曰揖引手曰撎爲證【撎經作厭】少儀注云肅拜拜低頭也若然女拜蓋不折腰屈膝矣郝氏謂男子坐拜婦人立拜故婦見舅姑手棗栗腵修拜而後奠若坐拜必先奠後拜此說得之敖氏云凡婦人之拜以左掌據地故右手執物而可以拜殆未講乎肅拜之法與特牲禮主婦致爵訖酌酢左執爵拜則以左掌據地之說不辧自破矣郝氏又謂婦拜舅立而使其舅坐拜答之於禮未當且廟見婦拜扱地舅姑生拜不當扱地耶愚謂扱地之拜爲不逮事舅姑者設將以生其哀慕之心焉故與凶事手拜相似豈宜施於具慶者哉先聖使婦人肅拜所以重男女之別也拜君賜拜君舅君姑非不欲加隆焉而禮有所止惡其以不純乎吉者參之也郝氏毎以臆見測古禮不得其蘊而徒見其不便於後世之人情母怪乎其疑之也謂儀禮作於衰世非聖人之舊皆坐此

婦降堂取笲菜入祝曰某氏來婦敢告於皇姑某氏奠菜於席如初禮

注曰降堂階上也室事交乎戶今降堂者敬也於姑言敢告舅尊於姑

疏曰此奠於北坐之前以見姑也室事交乎戶禮器文【従句讀節本】

敖氏曰入入而北面也祝亦在左告之如初禮拜而奠於席上之右還又拜也

郝氏曰降堂自室降也由堂下階曰降由室出堂亦曰降如初禮如見舅禮

世佐案聘禮云賔降堂受老束錦是時賔在堂上亦云降堂則郝說非矣姑之生也婦見不俠拜今乃如見舅之禮者接神之道宜然也

婦出祝闔牖戶

注曰凡廟無事則閉之

疏曰先牖後戶者先闔牖後闔戶也無事則閉之以鬼神尙幽闇也【従通解節本】

老醴婦於房中南面如舅始醴婦之禮

注曰因於廟見禮之

敖氏曰不於堂辟尊者在之處也

張氏曰亦象舅姑生時因婦來見遂禮之也房中廟之房中

世佐案上云贊醴婦贊卽老也以其助舅姑行禮故曰贊此無所助故直指其人言之郝氏於醴婦章嘗以男女不親授受今用男子酌新婦而禮文不言用何等男子獻疑張氏亦云嘗疑此老與前贊者並是男子乃使與新婦爲禮在前聖必自有說非末學所可臆度愚謂老家臣之長必有徳而年髙者爲之故使之醴婦所以代舅姑也特牲少牢禮有主婦與屍祝佐食賔獻酢致爵之事古人行禮固不以爲嫌後儒不之疑而獨疑昏禮何居又郝氏謂三月廟見以夫婦共爲祭主非以三月爲限也苟未三月而及祭期婦可以不與於祭乎與於祭可以不先見乎此皆臆說也婦入三月然後祭行未三月而及祭期婦固不與也以其未成婦也

壻饗婦送者丈夫婦人如舅姑饗禮

疏曰舅姑沒故壻兼饗丈夫婦人如舅姑饗禮並有贈錦之等

敖氏曰此禮之節宜在始嫁之時因言廟見而及之故其文在此非謂行之於老醴婦之後也

世佐案春秋宣五年經書齊髙固及子叔姬來左傳云反馬也杜注云禮送女畱其送馬謙不敢自安三月廟見遣使反馬此士禮𨿽無反馬之事然送女者則必俟其成婦而後歸亦猶謙不敢自安之意也舅姑存則以昏之明日見於舅姑舅姑醴之而婦禮成矣送者可以歸矣故舅姑於饗婦之後卽饗送者不必三月也若舅姑旣沒則必待三月廟見而後成婦記云擇日而祭於禰成婦之義也又云女未廟見而死歸於女氏之黨示未成婦也成婦而後送者乃可以歸故經言壻饗送者於老醴婦之後著其行禮之節也敖云此禮宜行於始嫁之時非且婦未受醴而先饗送者亦失其尊卑先後之次矣

右舅姑旣沒之禮

世佐案此章亦記體也當在婦入三月然後祭行之後蓋編禮者誤置於此否則錯簡耳斷爲記者以其言禮之變也凡言禮之變者二一後世變禮自不合入經如冠禮不醴若殺此篇不親迎之類是也一古者元有其禮以通乎正之所窮特以非當故不見於經而賢者識之以補其所未備如冠禮孤子冠母不在比篇宗子無父之類是也此章亦其類矣二者皆記而作記之人則非一時愚於上篇詳之矣後凡言變禮者放此

記

士昏禮凡行事必用昏昕受諸禰廟

注曰用昕使者用昏壻【世佐案刋本此下有壻悉計反従土従胥俗作婿女之夫十四字系陸民釋文誤連於注】

疏曰用昕謂納采問名納吉納徴請期五者皆用昕卽詩所謂旭日始旦也昏親迎時也【従集說節本】

郝氏曰昕陽始也昏陰終也父廟曰禰六禮皆受命於禰重親之也

辭無不腆無辱

注曰腆善也賓不稱幣不善主人不謝來辱

郝氏曰腆厚也辱污也以物贈人自稱不腆謙言薄也賔至主人稱辱謙己污也男女匹合不得言薄言污示誠信也

顧氏曰歸妹人之終始也先王於此有省文尙質之意焉故辭無不腆無辱告之以直信曰先人之禮而己所以立生民之本而爲嗣續之基故以內心爲主而不尙乎文辭也非徒以教婦徳而已

世佐案顧說得之敖云言當善其辭又不可以辱命失其旨矣

摯不用死

注曰摯鴈也

敖氏曰此文在皮帛之前則是指納采之類言也夫摯云者親奉其物以相見之稱也納吉之類禮𨿽用鴈然遣使爲之固不可謂之摯以摯爲言記者過也且不用死之云亦似長語古人非昏禮而用鴈豈有用死者乎似重失之

世佐案摯使者及壻所執以相見也死謂雉也不用死所以釋用鴈之義注以摯爲鴈非敖氏不能正注之誤而反以議記者則過矣

皮帛必可制

注曰皮帛儷皮束帛也

敖氏曰制制爲衣裘也然則他禮之用皮帛者其有不可制者乎亦似長語矣

世佐案此古人用幣之通法也郊特牲云幣必誠聘禮記云幣美則沒禮或失之華靡或失之濫惡是皆不可制也可制則無二者之矣記中此等語最古郊特牲釋昏禮而並此亦釋之可見敖氏顧以長語目之胡弗之考也

臘必用鮮魚用鮒必殽全

注曰殽全者不餒敗不剝傷

疏曰鮮取夫婦日新之義鮒取夫婦相依附也全取夫婦全節無虧之理此並據同牢時也

郝氏曰同牢醴饗用臘必新幹者鮒防魚性相依附曰鮒殽用全牲體備也

世佐案殽全謂豚爼也殽骨體也全者不折也一骨而分爲二曰折特牲少牢禮言俎之折者不一是皆有殽而不全也𨿽一體完矣而二十一體不備亦不可謂全若同牢之爼斯爲全耳張氏云殽全指魚其體肉完好也敖氏云此記似過他禮用魚豈有不殽全者乎皆爲注誤郝氏之言庶乎近之

女子許嫁筓而醴之稱字

注曰許嫁已受納徴禮也筓女之禮猶冠男也使主婦女賔執其禮

敖氏曰此禮當於房中行之醴之亦謂以醴飲之也字若伯姬仲氏之類矣女子之筓有二節一則成人之筓一則許嫁之筓其醴之而婦人執其禮並同惟以稱字與否爲異周易屯六二之辭曰女子貞不字十年乃字言許嫁乃字也然則未許嫁而筓者不字明矣古者女子成人乃許嫁

世佐案雜記云女子許嫁筓而字𨿽未許嫁年二十而筓禮之婦人執其禮此敖說之所本也然先儒之論二筓禮則異是賀氏瑒謂許嫁者主婦爲之著筓女賔以醴禮之未許嫁而筓婦人禮之無女賔賈疏謂未許嫁而筓無主婦女賔使婦人而己又謂許嫁者用醴禮之未許嫁者當用酒醮之朱子謂許嫁而筓主婦當戒外姻爲女賔使之著筓而遂禮之未許嫁者則不戒女賔而自以家之諸婦行筓禮諸說皆用鄭義鄭注此節云使主婦女賔執其禮注雜記云言婦人執其禮明非許嫁之筓蓋以禮之婦人執其禮七字爲指未許嫁者言而敖則通上許嫁者爲一義此其所以異也詳雜記文敖說亦不爲無理特其所謂未許嫁筓而不字者後許嫁將復筓而字之乎抑字而不復筓乎敖意似謂古者女子皆二十筓而後許嫁許嫁復筓而字又與記文不合是則可疑矣或曰二筓禮同筓而字亦同惟有字而稱與不稱爲異耳

祖廟未毀教於公宮三月若祖廟已毀則教於宗室注曰祖廟女髙祖爲君者之廟也以有緦麻之親就尊者之宮教以婦徳婦言婦容婦功宗室大宗之家張子曰祖廟未毀教於公宮則知諸侯於有服族人亦引而親之如家人然

李氏微之曰此言公族之爲士者也若祖廟已毀而教於宗室然則異姓者亦教於宗子之家與

敖氏曰此據士族之貴者言也祖女所自出之君也毀壞也傳曰壞廟之道易檐可也攺塗可也禮國君五廟太祖之廟不毀其餘先君若過髙祖則毀其廟而遷之未毀者以其猶在今君四親之廟中也其與君共太祖者若太祖去今君五世廟𨿽不毀其禮亦與旣毀者同祖廟未毀而教於公宮綂於祖也祖廟旣毀而教於宗室統於宗也

張氏曰此謂諸侯同族之女將嫁之前教成之法其與諸侯共髙祖者是緦麻之親教之於公宮其共曾祖共祖共禰廟者皆教於公宮可知也若與君絕服者則於大宗之家教之大宗之家謂別子之世適長子族人所宗事者也

世佐案古人極重宗子所以尊祖収族其爲法至備而其意至深厚也宗法壞而族誼薄族誼薄而區區數世同財同居者遂傳爲盛事此亦古今人心風俗升降一大闗鍵也女子將嫁教於宗室三月亦収族之一端郝氏疑此禮難行而不咎今時宗法之壞似過矣朱子通解特立五宗一篇其有意復古乎又案宗室注云大宗之家疏云不於小宗者小宗卑故也昏義孔疏云大宗小宗之家悉得教之與大宗近者於大宗與大宗逺者於小宗二說不同當以賈疏爲正若謂與國君絕服者教於大宗之家與大宗絕服者教於小宗之家設有繼髙祖之宗而與大宗絕服者其女當以何教乎教於大宗則巳逺教於己室是無統矣此則孔說所不通也

問名主人受鴈還西面對賔受命乃降

注曰受鴈於兩楹間南面還於阼階上對賔以女名疏曰案經直云問名如納采之禮納采禮中無主人西面對事故記之也

祭醴始扱一祭乂扱再祭

疏曰始扱壹祭及又扱則分爲兩祭是爲祭醴三也【従集說節本】

張氏曰凡祭醴之法皆如此其記於此者以問名諸禮皆醴賔故也

賔右取脯左奉之乃歸執以反命

注曰反命謂使者問名納吉納徵請期還報於壻父疏曰右手取脯左手兼奉之以降授従者於西階下乃歸

納徵執皮攝之內文兼執足左首隨入西上參分庭一在南

注曰攝猶辟也兼執足者左手執前兩足右手執後兩足左首象生曲禮曰執禽者左首隨入爲門中阨狹西上中庭位並

疏曰案經直云納徴如納吉禮至於庭實之皮無可如者故記之執皮者二人相隨乃可以入不得並行也至中庭則稍寛故得俱北面西上

敖氏曰先儒讀攝爲折則訓疊也今人屈物而疊之謂之折古之遺言與執皮攝之者中屈其皮疊而執之也內文兼執足攝之之法也文獸毛之文也內文者事未至也左首爲西上也云隨入者以其並設嫌亦並行也西上統於賔也參分庭一在南者參分庭深而所立之處當其參分之一故二分在北一分在南也此設皮之位亦當在西方

世佐案設皮之位說見聘禮敖云在西方非是

賔致命釋外足見文主人受幣士受皮者自東出於後自左受遂坐攝皮逆退適東壁

注曰賔致命主人受幣庭實所用爲節士謂若中士下士不命者以主人爲官長自由也

疏曰經云釋外足者據人北面以足向上執之足逺身爲外釋之則文見故釋外足見文也云受皮者取皮自東方出於後自左受者謂自東方出於執皮者之後至於左北面受之故云自左受也【朱子曰此疏引經文皮者下有取皮二字今本無之未詳孰是世佐案疏於者下有取皮二字東下有方字皆非經之原文也】逆退者二人相隨自東而西今以後者先向東行故云逆退也又曰賔堂上致命時庭中執皮者釋外足見文主人堂上授幣時主人之士於堂下受取皮是其庭實所用爲節也諸侯之士國皆二十七人依周禮典命侯伯之士一命子男之士不命命與不命國皆分爲三等上九中九下九【世佐案王制云其有中士下士者數各居其上之三分徐氏師曾注云此錯簡當在後章小國上士二十七人之下蓋其所言三國之制皆自上士而止故又言此以足之數各居其上之三分者謂天子及三等之國其中士皆三倍於上士下士皆三倍於中士也據此則二十七人特其上士之數耳若合上中下三等之士而止於二十七人不應諸侯置士如是之少】周禮三百六十官皆有官長其下皆有屬官但天子之士上士三命中士再命下士一命與諸侯之士異若諸侯上中下士同命今言士謂若中士下士不命者據上士爲官長者若主人是中士則士是下士若主人是下士則士是不命之士府史之等此不命與子男之士不命者別彼𨿽不得君簡防之命仍得人君口命爲士此則不得君命是官長自辟除者也案旣夕宰舉幣是士之府史則庭實胥徒爲之敖氏曰釋外足見文所謂張皮也見文者事已至也皮以文爲美故當授受之節宜示之他時則否士謂主人之私臣非指有爵者也自東自門東而來也士之私臣其位在門東北面後與左皆據執皮者言也受者居客之左便其先執前乃執後也聘禮曰賔出當之坐攝之逆退在東者先退由便也此記與聘禮互見當參考

父醴女而俟迎者母南面於房外

注曰女旣次純衣父醴之於房中南面蓋母薦焉重昏禮也女奠爵於薦東立於位而俟壻壻至父出使擯者請事母出南面房外示親授壻且當戒女也疏曰舅姑共饗婦姑薦脯醢故知父母醴女亦母薦脯醢

女出於母左父西面戒之必有正焉若衣若筓

注曰必有正焉者以托戒之使不忘

敖氏曰女之衣筓固自正矣今乃復正之者欲其以此爲識耳

郝氏曰正整也爲整其衣若筓教以正也

世佐案出出房也云出於母左則母在房戶之西明矣是時父在阼女就而受戒父西面女當東面也以物爲憑曰正母施衿結帨庶母施鞶皆謂以物予之則此衣若笄亦父戒時予女使服之識而弗忘也

母戒諸西階上不降

疏曰春秋桓公三年谷梁傳云禮送女父不下堂母不出祭門祭門則廟門言不出廟門則似得下堂者彼諸侯禮與此異

敖氏曰母不降送尊也孟子曰女子之嫁也母命之往送之門戒之或此禮至後世而變與

世佐案敖說近是孟子谷梁傳蓋皆據當時之變禮而云然爾

婦乘以幾従者二人坐持幾相對

注曰持幾者重愼之

疏曰此幾謂將上車時而登若王后則履石大夫諸侯無文今人猶用臺是石幾之類也

世佐案従者二人蓋夫家之従者跪而持之者幾卑故也相對各持其幾之一端也

婦入寢門贊者徹尊冪酌酒三屬於尊棄餘水於堂下階間加勺

注曰屬注也酒涗水貴新昏禮又貴新故事至乃取之三注於尊中

敖氏曰云酌則以勺也棄餘水者不欲人防用之也徹冪加勺兼指二尊而言

笲緇被纁裏加於橋舅答拜宰徹笲

注曰被表也笲有衣者婦見舅姑以飾爲敬橋所以庪笲其制未聞

敖氏曰舅旣答拜而興宰乃徹笲節也

世佐案橋制漢時已不可攷無論後世聶氏云舊圖云讀如橋舉之橋以木爲之似今之步案髙五尺下跗午貫舉笲處亦牛爲之此則漢法也郝氏云橋笲蓋曲起如橋以被覆其上奉以進曲禮奉席如橋衡聘禮勞以二竹簠方被纁裏有蓋其實棗栗與此同二說不同請以經文折之經云加於橋則所以庪笲也當従注云笲蓋者非字従木則以木爲之當従圖命名之意或取其狀相似則如橋之說亦未可盡廢特其所稱橋衡之義亦與鄭異鄭注曲禮云橋井上桔橰

婦席薦饌於房

注曰醴婦饗婦之席薦也

郝氏曰婦席婦設饋舅姑之帝薦爼豆之屬饌陳設也先設於房中而後薦於室公食大夫禮亦云凡宰夫之具饌於東房

世佐案經云但云席於戶牖間而不見席未設時所陳處但云側尊甒醴於房中而不見薦所陳處故記之薦謂脯醢也冠禮筵在南尊在北籩豆次尊南上此宜亦如之未設時先饌於房及其設之則席在舅姑寢堂上客位脯醢設於席前饗婦之位同注說是郝說非之過矣且其自爲說也以婦席二字爲句薦饌於房又爲一句云爲新婦之饋自外來明其停止之處割裂經文成何辭語婦饋章經云如取女禮則饌於房中己於取女禮見之何必再記種種紕繆好立異之亦至此哉

饗婦姑薦焉

注曰舅姑共饗婦舅獻爵姑薦脯醢

婦洗在北堂直室東隅篚在東北面盥

注曰洗在北堂所謂北洗北堂房中半以北洗南北直室東隅東西直房戶與隅間

疏曰房無北壁故得北堂之名房與室相連爲之而無北壁是以得設洗直室東隅【従集說節本】

敖氏曰室之東隅有二云在北堂故無嫌於南篚盛爵觶爲婦酢姑酬也庭中設洗水在洗東篚在洗西此篚在洗東則水在洗西矣盥爲將洗爵以酢舅也無嫌於不洗故惟以盥見之此洗內洗也亦曰北洗凡其設之與盥者之位皆如此記主爲婦禮發之故惟云婦洗

世佐案古宮廟之制楊氏儀禮旁通圖最分曉惟北堂之說略焉今以禮家言推之大夫士屋皆兩下五架正中曰棟棟南兩架爲楣爲庪皆堂也棟北兩架西爲室東爲房室與房之南皆有壁有戶有牖室北有墻謂之北牖房北無墻故名其半以北曰北堂婦洗設於此云直室東隅者明其在房之西偏也謂天子諸侯有左右房大夫士惟有東房西室此鄭義也陳氏祥道則謂大夫士之房室與天子諸侯同復齋是陳非鄭而其所著儀禮圖尙仍注疏之舊則亦未能斷也今依鄭義作北堂圖而以婦洗及饗婦之席附焉楊氏圖所己詳者則不復見也

婦酢舅更爵自薦

注曰更爵男女不相因也

敖氏曰自薦者爲姑親薦己故不敢使人薦舅行禮欲其稱也

郝氏曰更爵不敢用舅獻己之爵爲己飲而防也

不敢辭洗舅降則辟於房不敢拜洗

注曰不敢與尊者爲禮

敖氏曰此謂舅將獻婦之時也舅降謂降洗也婦辟於房者旣不従降又不敢安於堂上故宜辟也張氏曰辭洗拜洗賔主敵者之禮婦於舅則不敢也

凡婦人相饗無降

注曰姑饗婦人送者於房無降者以北洗篚在上疏曰經言凡者欲見舅姑共饗婦及姑饗婦人送者皆然

婦入三月然後祭行

注曰入夫之室三月之後於祭乃行謂助祭也疏曰此據舅在無姑或舅沒姑老者亦謂適婦其庶婦無此事

世佐案特牲少牢禮婦人助祭者內賔宗婦皆與此不專指適婦若謂助夫祭爲主婦必舅姑旣沒或老而傳者乃得謂之舅在無姑婦仍不得爲主婦也疏誤矣敖氏知此禮該舅姑之存沒而不兼庶婦言亦未爲備今爲圖於左以見婦人助祭之法云

又案老而傳謂年八十者王制云八十齊喪之事不及注云不齊則不祭是也若七十之時祭猶親之其視滌濯鼎爼則長子此亦謂宗子若庶子年老但授家事於子無祭事可傳也舅爲庶子而婦得助夫祭禰爲主婦者呂氏大臨曰宗子之弟死其子欲祭其父必從祖祔食祭於宗子之家乎將就其宮而祭使其子目主之乎従祖祔食止謂殤與無後若有後者亦使宗子主之則是子有不得其事父矣傳曰子不私其父則不成爲子故兄弟生而異宮所以盡子之私養及其沒也反不得主其祭於義可乎蓋異宮者必祭於其宮使其子主祭其祭也必告於宗子而後行宗子有祭必先與焉卒祭而後祭其父故曰支子不祭祭必告於宗子又曰終事而後敢私祭若非異宮則禮有所不得申𨿽祔食於祖廟亦可以安所謂不得已焉者也

庶婦則使人醮之婦不饋

注曰庶婦庶子之婦也使人醮之不饗也酒不酬酢曰醮亦有脯醢適婦酌之以醴尊之庶婦酌之以酒卑之其儀則同不饋者共養統於適也

張氏曰亦昏之明日婦見舅姑時因使人醮之於房外之西如醴婦之儀婦不饋則舅姑亦不饗也世佐案庶婦之醮當適婦之醴其不饗又因不饋而見非一義也注以不饗釋醮疏云以醮替饗誤矣醮之之位未聞以冠禮醮庶子法例之當在房外敖謂亦在戶牖間非或疑醮禮亦行於婦見舅姑之日斯時房外之位姑實在焉豈庶婦見舅姑其位亦異於適與曰非也上文贊醴婦時舅姑尙在阼與房外之位禮畢乃入室若親醴之然所以尊適也此云使人醮之則舅姑早入於室矣無妨婦席於房外也人亦室老也舅姑不在其位故不云贊

昏辭曰吾子有惠貺室某也

注曰昏辭擯者請事告之辭吾子謂女父也稱有惠明下達貺賜也室猶妻也子謂公冶長可妻也某壻名

世佐案疏云壻家舊已有辭下達女家見許故今得言貺室若然則納采之前固有行媒以合二姓之好矣經不具者以不在六禮之內也注家乃卽以下達當之則未免鑿耳

某有先人之禮使某也請納采

注曰某壻父名也某也使名也

郝氏曰禮必稱先不忘初也

對曰某之子憃愚又弗能教吾子命之某不敢辭注曰對曰者擯出納賔之辭某女父名也吾子謂使者

致命曰敢納采

疏曰此使者升堂致命於主人之辭亦當有主人對辭不言之者文不具也

敖氏曰此不言對則是主人惟拜而已

張氏曰對辭亦當與擯出納賔之辭不異

世佐案此三說敖氏得經防矣

問名曰某旣受命將加諸卜敢請女爲誰氏

注曰某使者名也誰氏者謙也不必其主人之女疏曰納釆則知女之姓矣今問爲誰氏者謙不敢必其主人之女或是所収養外人之女也蓋名有二種一者是名字之名三月之名是也一者是名號之名若以姓氏爲名之類也故本云問名而云誰氏者婦人不以名行不問三月之名也【従通解節本】

敖氏曰命謂己受其納采之禮也加諸卜謂指女名以問卜也氏謂女之伯仲也戴嬀仲氏亦其一耳問名而云誰氏不敢防之敬也

張氏曰疏以爲使者升堂致命之辭愚意告擯者之辭當亦不異

姜氏曰注疏此條殊失經義經明云問名而解爲問姓且云謙不必其主人之女是何說也所謂不以名行者如帝妃修儀簡狄聖母徴在之屬是名而婦人常不以名聞於外耳氏謂字也伯仲之類是也春秋所書如仲子叔姬者蓋不勝數矣未聞其不以字行也世佐案古人有姓有氏姓如姬姜之類氏如季孫叔孫之類男子恆稱氏婦人恆稱姓記云幼名冠字五十以伯仲男子之禮也婦人旣笄之後卽以伯仲爲字而稱之皆與男子異故以姓配伯仲婦人之通稱間有以姓配氏者如欒黶之妻曰欒祁東郭偃之姊曰東郭姜之類蓋傳者以此相別耳非常稱也婦人之氏有二種而姓氏之氏不與焉一則以姓爲氏如曰姬氏姜氏是也一則以字爲氏如詩稱戴嬀太任皆曰仲氏是也上文云某氏來婦某姓也此云女爲誰氏誰字也禮本問名辭乃問字者使者不敢斥言主人之對則直告以女名矣若女之姓氏於媒氏傳言時已知之何必問邪注誤以問名爲問姓嫌於知而復問故以謙不必其主人之女解之眞曲說也疏家主於防注遂創爲名有二種之說今皆不取然爲此說者皆泥於婦人不以名行之說故耳夫不以名行者特以婦人無外事故名不聞於人非謂有名而不稱也昭二十七年左傳云請以重見是婦人稱名之例矣周禮媒氏云凡男女自成名以上皆書嵗月日名焉記云男女非有行媒不相知名然則女子未字以前其名不出於梱惟媒氏知之而男家則猶待問也姜氏亦知注疏之謬而其說似以問名爲問字亦未爲得又其駁注不必其主人之女云卽収養爲女亦當姓主人之姓豈有養女仍以本姓姓之而待請其姓者此尢非也男女辧姓収養之女不可不以本姓姓之不知其姓寧以實告男家而使卜之如買妾不知其姓則卜之之例豈得冒己之姓而犯同姓爲昏之厲禁哉然其告之也亦當於媒氏傳言之時不待納采後尙煩男家之問此注說所以難通也若昏義孔疏云問名者問其女之所生母之姓名云爲誰氏言女之母何姓氏也亦非問女名將以卜之也問女母之姓名何爲哉又案此辭及下文吾子有命以下至某不敢辭皆賔在廟門外與擯者對答之辭卽經所謂擯者出請賔執鴈請問名主人許者也賔致命於堂當曰敢問名主人則以女名對之卽上記所謂主人受鴈還西面對者也疏以此爲致命之辭張氏謂告擯者之辭當亦不異今皆不取敖說近是而謂致命亦當曰敢請女爲誰氏恐非也不敢斥言而云誰氏者使者之辭直云問名者壻父之命自納采以至請期致命之辭俱相似故記於納采納徴見其例而余則略之

對曰吾子有命且以備數而擇之某不敢辭

注曰卒曰某氏不記之者明爲主人之女

敖氏曰命謂問女名也備數而擇之若曰不專采己女然謙也

世佐案上記云問名主人受鴈還西面對注云還於阼階上對賔以女名而此注云卒曰某氏何其自相戾也然所謂不記之者明其爲主人之女者言主人𨿽對以己女之氏而記者以其可知而不記耳疏乃云若他女主人終卒對賔之辭當云某氏主人之女舊知之故不對是又錯防注意而顯與上文之記悖矣

醴曰子爲事故至於某之室某有先人之醴請醴従者注曰言従者謙不敢斥也

對曰某旣得將事矣敢辭

注曰將行

先人之禮敢固以請

注曰主人辭

某辭不得命敢不従也

注曰賔辭也不得命者不得辭己之命

敖氏曰此皆擯者傳賔主之辭卽經所謂請醴賔賔禮辭許者也

納吉曰吾子有貺命某加諸卜占曰吉使某也敢告注曰貺賜也賜命謂許以女名也某壻父名

世佐案疏於貺字絕句非

對曰某之子不教惟恐弗堪子有吉我與在某不敢辭注曰與猶兼也

敖氏曰此亦擯者傳賔主之辭也賔致命亦宜曰某敢納吉

納徴曰吾子有嘉命貺室某也某有先人之禮儷皮束帛使某也請納徴致命曰某敢納徴

疏曰吾子有嘉命以下至請納徴是門外鄕擯者辭也致命曰某敢納徴是升堂致命辭也

敖氏曰致命之辭宜在敢不承命之後蓋因而遂記之耳其次則見於納采

對曰吾子順先典貺某重禮某不敢辭敢不承命注曰典常也法也

疏曰對曰者是堂上主人對辭也

敖氏曰此亦擯者傳主人辭也主人於堂亦惟拜命而已無辭

世佐案此錯簡也當在致命曰某敢納徴之上

請期曰吾子有賜命某旣申受命矣惟是三族之不虞使某也請吉日

注曰三族謂父昆弟己昆弟子昆弟虞度也不億度謂卒有死喪此三族者已及子皆爲服期期服則逾年欲及今之吉也雜記曰大功之末可以冠子嫁子疏曰大功之喪服內不廢成禮若期親內則廢故舉合廢者而言父昆弟則伯叔及伯叔母已昆弟則己之親兄弟子昆弟則己之適子庶子皆己之齊衰期服之內親也【従通解節本】

敖氏曰族有親者之稱三族謂従父従祖従曽祖之親也従父之親齊衰大功也従祖之親小功也従曾祖之親緦麻也防服不止於此但舉三者言之耳有凶服則廢嘉禮故欲及今之吉也或曰三族謂父母妻之族

張氏曰申受命者自納采以來毎度受命也

世佐案三族之說當従注疏敖及或說俱未是

對曰某旣前受命矣惟命是聽

注曰前受命者申前事也

張氏曰主人以期當自壻家來故辭之

曰某命某聽命於吾子

注曰曰某壻父名也

對曰某固惟命是聽使者曰某使某受命吾子不許某敢不告期曰某日

注曰某吉日之甲乙

敖氏曰曰某日堂上致命之辭也其上則皆擯者所傳者也

對曰某敢不敬須

注曰須待也

敖氏曰此乃主人堂上受命時語也

世佐案此節張氏謂皆賔與主人面相往復之辭敖氏則以吾子有賜命以下至某敢不告期爲擯者所傳曰某日以下方屬堂上往復之辭二說俱未安謂皆堂上致命之辭則失卻擯者傳言一段如敖說又未免割裂之病蓋此辭皆使者在門外與擯者所往復者也其致命於堂當曰敢請期而主人亦惟拜命而已不於堂告期者以在門外已告也仍曰請期者以壻父之命本欲使者請女氏示期所謂某命某聽命於吾子也若於堂上直告之曰某日豈得爲致命乎故以吉日私告擯者而致命仍曰敢請期斯於情文兩得矣不記之者如上記納吉辭之例也又案昏辭凡使者稱吾子皆謂女父也擯者稱吾子皆謂壻父也注以擯辭之吾子爲指使者其餘尙可彊通納徴對曰吾子順先典此則不可通矣使者明云某【壻父名】有先人之禮而對辭乃謂使者順先典是以重禮之貺爲出於使者矣其可乎或疑向使者不合稱壻父爲吾子然使者之稱吾子亦非面女父之辭也況壻父是使命所自出女家顧無一辭及之豈理也哉惟醴辭曰子爲事故之子指使者言納吉對曰子有吉亦指使者而意則不專指使者猶下言我與在𨿽爲擯者自我而意亦不專擯者也何以知擯者自我也此擯者稱女父皆稱其名此不云某而云我則非指女父矣何以不稱吾子【謂壻父】有吉某【女父名】與在也吉不專在壻女之父也二姓之人皆在吉中而便與擯周旋其間而樂其事之有成者亦與有榮焉曰子曰我舉情之疎者而戚者可知也問名曰某旣受命將加諸卜注以某爲使者名亦非也此與某加諸卜某旣申受命矣兩處語意相似某字當皆指壻父名時𨿽未反命而使者已受命卽如壻父親受命矣將加諸卜不可謂使者卜也一使兼行二禮皆出自壻父之命故辭必稟之某敢納徴之某亦當指壻父名以此是致壻父之命也

凡使者歸反命曰某旣得將事矣敢以禮告主人曰聞命矣

注曰告禮所執脯

張氏曰凡者五禮使者皆然

世佐案上記云賔右取脯左奉之乃歸執以反命則知此禮是謂所執脯矣蓋以己之得禮明不辱命也至其在女家交際之儀酬答之辭自當一一述於主人而記者則不及詳敖氏謂禮卽女家所受納采問名之類郝說祖之要不若注說之安也

父醮子

注曰子壻也

張氏曰父爲子將迎婦以酒醮之於寢其儀當如冠子醮法

命之辭曰往迎爾相承我宗事

注曰相助也宗事宗廟之事

敖氏曰父命之亦當在筵前北面之時

世佐案爾相謂婦也祭統記國君取夫人之辭而曰此求助之本故謂婦爲相承我宗祀卽昏義所云上以事宗廟而下以繼後世也

朂帥以敬先妣之嗣若則有常

注曰朂勉也若猶女也勉帥婦道以敬其爲先妣之嗣女之行則當有常深戒之詩云大姒嗣徽音世佐案注以朂帥以敬先妣之嗣八字爲句張氏謂當四字爲句事嗣葉相常首尾葉敖云勉帥之以敬謂以身先之也彼能敬則盡婦道而可以嗣續我先妣之事矣此說得之嗣先妣者敬耳詩曰大姒嗣徽音亦謂嗣太任之齊也末句注訓若爲女敖張二氏皆従之謂申戒之之辭也郝氏曰若順也則法也二說皆未安若之爲言如也言如此則夫婦之道乃能常久也易大傳曰夫婦之道不可不久也故受之以恆有常者恆之謂也詩曰謔浪笑敖中心是悼又曰士也罔極二三其徳夫婦之道衰未有不始於不敬者故以敬爲有常之本孔子論詩以闗雎爲首漢儒說詩者曰情欲之感無介乎容儀燕私之意不形乎動靜夫然後可以配至尊而爲宗廟主蓋得此敬字之防然此云朂帥則可見倡隨之義焉序詩者美后妃而不及文王難乎免於後儒之議矣

子曰諾惟恐弗堪不敢忘命

敖氏曰堪任也惟恐不任帥以敬之事蓋謙恭之辭子旣對乃拜受觶

賔至擯者請對曰吾子命某以玆初昏使某將請承命對曰某固敬具以須

注曰賔壻也命某某壻父名玆此也將行也使某行昏禮來迎

父送女命之曰戒之敬之夙夜毋違命

注曰命舅姑之教命

敖氏曰舉一日之始終而言

張氏曰卽前記云父西面戒之必有正焉之辭世佐案疏云父戒之使無違舅命母戒之使無違姑命故父云命母云戒此注有姑字者傳冩誤也下文宮事謂姑命婦之事此說似泥命謂舅姑之命注中姑字非衍也宮事謂凡宮中之事不可違夫命也孟子載母戒女辭曰無違夫子堪與此記互相發矣

母施衿結帨曰勉之敬之夙夜無違宮事

注曰帨佩巾

郝氏曰衿紟通卽帨也帨紟之垂者予之紟而結其帨以志不忘猶書紳佩韋之意

張氏曰卽前記雲母戒諸西階上之辭衿衣小帶一云衣領

世佐案衿注疏無明文內則注云衿猶結也又與此義不合故敖氏以爲未詳張說蓋用說文注及詩傳漢書注應劭曰衿帶也竊疑此說於此義稍近蓋施帶於身而結巾於帶以爲識也

庶母及門內施鞶申之以父母之命命之曰敬恭聽宗爾父母之言夙夜無愆視諸衿鞶

注曰庶母父之妾也鞶鞶囊也男鞶革女鞶絲所以盛帨巾之屬爲謹敬申重也宗尊也愆過也諸之也示之以衿鞶皆托戒使識之也不示之以衣笄者尊者之戒不嫌忘之視乃正字今文作示俗誤行之敖氏曰門內廟門內也庶母位在下故送之及門內張氏曰鞶大帶其訓囊者従系不従革視諸衿鞶者教以見衿鞶卽憶父母之言也

世佐案以鞶爲囊者鄭義也杜氏注左傳以爲紳帶一名大帶賈服皆與杜同說文亦云大帶也孔氏之疏每曲鄭而直杜以易訟之上九云或錫之鞶帶知鞶卽帶也左傳疏又以內則縏袠之鞶亦當爲帶然縏字従系鞶字従革則一爲囊一爲帶自屬兩義張說近得其實上文母施衿愚旣以帶解之矣此鞶又爲帶者丈夫之帶有二一爲大帶以束衣一爲革帶以佩韍玉之等婦帶應如之鞶爲大帶則衿猶丈夫之革帶與知衿非衣小帶者小帶散在於衣非縂束其身且非所用以佩物也凡佩系於革帶故施衿則結帨以爲之佩抑有疑焉者玉藻論大帶之制自天子以至於士皆以絲爲之而內則云男鞶革女鞶絲是杜義爲不可通矣意者內則之鞶當作縏所謂小囊盛帨巾者也易與春秋傳之鞶則如字而爲大帶之別名與內則所論男女幼小時飾易春秋傳所陳命服之飾其指不同也或曰此記之鞶鄭義亦可通蓋母爲之結帨而庶母施囊以盛之也鞶與縏古通用

壻授綏姆辭曰未教不足與爲禮也

注曰姆教人者

張氏曰此節監本脫據石經及吳本補入或當有鄭注而今逸之矣

世佐案此十四字敖本郝本皆有之在視諸衿鞶下朱子通解楊氏圖置親迎章之後注四字亦具焉𨿽其詳己見於上經注今仍錄之者恐後人或以其闕逸爲恨也

宗子無父母命之親皆沒己躬命之

注曰宗子者適長子也命之命使者母命之在春秋紀裂繻來逆女是也躬猶親也親命之則宋公使公孫壽來納幣是也言宗子無父是有有父者禮七十老而傳八十齊喪之事不及若是者子代其父爲宗子其取也父命之

朱子曰言宗子無父則是有有父之宗子如老而傳齊喪不及者其子𨿽代父主家至於遣使定昏則猶父命之無父然後母命之也

敖氏曰宗子大宗子也親皆沒己自命之𨿽有諸父諸兄不稱之者宗子尊不統於族人也

張氏曰此因請期以上五禮皆命使者行之故言使命所出必自其父若無父者則母命之母命之者亦但命子之父兄師友使之命使不得稱母命以通使也親皆沒不得已乃親命之所以養亷逺恥也注引紀裂繻逆女事見春秋隠二年公羊傳公孫壽事見成八年其昏禮不稱主人母命不得通使之義並見彼傳及何休注

世佐案母命之者母使子之諸父兄命五禮之使者親迎則命其子昏辭皆稱母所使出命者之名也𨿽有諸父諸兄不敢擅爲昏主必待母命而後爲之尊大宗也母沒則族人無敢主其昏矣故已躬命之躬命之者親命五禮之使者親迎則告於禰而其辭皆稱壻名也母不通使義見公羊傳說苑載諸侯親迎之辭直稱某國寡小君使寡人云云而嫁女之國亦以女母夫人對是婦人得與外事矣又言諸侯以至士庶人親迎皆用屨或三兩二兩而以所加琮與束脩爲異無用鴈者亦與此經不合蓋劉向雜取諸書所成未可盡信也昏禮當使同姓主之公羊傳云稱諸父兄師友說苑載大夫士昏辭亦曰某之父某之師友師友異姓而與父兄並稱恐未安

支子則稱其宗

注曰支子庶昆弟也稱其宗子命使者

敖氏曰支子謂宗子之族人也此指其無父母與親兄者而言宗亦大宗子也稱其宗子命使者宗子尊也言稱其宗則非宗子自命之矣下文弟稱其兄亦然此支子與喪服傳所云者不同

世佐案此亦謂無父者支子與庶子異庶者對適而言支者對宗而言有庶子而爲宗者如庶子爲父後是也有宗子而爲支者如身是繼禰之宗而父非適長則於祖爲支矣身是繼祖之宗而祖非適長則於曾祖爲支矣推而上之卽至爲繼髙祖之宗而於大宗仍爲支子也曲禮云支子不祭祭必告於宗子以支子對宗子言與此同喪服傳所云者非支子之正解也宗五宗也大宗一小宗四稱謂昏辭所稱之名如曰某有先人之禮之類是也父在則某是父名無父則是繼禰之宗子名身繼禰則稱繼祖之宗身繼祖則稱繼曾祖之宗其他可以類推矣

弟則稱其兄

注曰弟宗子母弟

敖氏曰弟謂凡無父母而有親兄者也兄𨿽非宗子猶稱之也有兄則不稱宗子者尙親也

張氏曰亦謂無父者

世佐案上旣云支子則稱其宗矣弟之稱兄亦在稱宗之例而復云此者蓋爲宗子行卑者發也如有昆弟數人其季未昏而伯沒伯之子爲宗子以兄子而主叔父之昏於情未順則其仲𨿽非宗子而得稱之亦通變之一法也若無同父之兄則亦稱其兄子之爲宗者而已以是推之繼禰之宗父非適長合稱繼祖之宗而繼祖者行卑則稱同祖之父兄繼祖之宗祖非適長合稱繼曾祖之宗而繼曾祖者行卑則稱同曾祖之父兄五宗皆然然則稱宗者謂無諸父諸兄或有之而宗子亦在父兄行者也注以弟爲宗子母弟蓋祖春秋家母弟稱母之說程子嘗辭而辟之矣近顧氏炎武又力伸程義是誠可以破陋儒之見而爲救世衰薄之藥石也顧說見所著日知錄今錄於左

顧氏曰齊侯使其弟年來聘公羊傳其稱弟何母弟稱弟母兄稱兄【左氏宣公十七年傳亦曰凡稱弟皆母弟也】何休以爲春秋變周之文従殷之質質家親親明當親厚異於羣公子也夫一父之子而以同母不同母爲親疎此時人至陋之見春秋以下骨肉衰薄禍亂萌生鮮不由此詩人美鳲鳩均愛七子豈有於父母則望之以均平於兄弟則教之以疏外以此爲直是所謂直情而徑行戎狄之道也郭氏曰若如公羊之說則異母兄弟不謂之兄弟乎程子曰禮文有立嫡子同母弟之說其曰同母弟蓋謂嫡耳非以同母弟爲加親也若以同母弟爲加親則知有母不知有父是禽獸也

若不親迎則婦入三月然後壻見曰某以得爲外昏姻請覿

注曰女氏稱昏壻氏稱姻覿見也

敖氏曰不親迎謂使人迎之此指無父者也記曰父醮子而命之迎昏義曰子承命以迎是親迎者必受父之命也若無父則子無所承命故其禮不可行壻見見於婦之父也親迎之時主人迎壻以入母立於房外壻奠鴈而降是亦見婦之父母矣若不親迎則壻須別見故於此時爲之必俟三月者婦無舅姑者三月而廟見故此壻之行禮於婦家亦以之爲節也下文云某之子未得濯槪於祭祀然則此在廟見之後祭行之前乎

張氏曰此下記不親迎者婦入三月壻見婦父母之辭命儀節豈周公制禮因其舊俗而爲之節文與自此至敢不従並是壻在婦家大門外與擯者請對傳致之辭

世佐案此記禮之變也作記者其春秋以後之人與親迎禮之大者殷以前或未盡行豈周公制禮而不之正則謂因其舊俗而爲之節文者非也著之詩序曰刺時也時不親迎也使有舊俗可因詩人何以刺耶考鄭氏詩譜此詩蓋作於懿王時時周徳始衰周禮初變故詩人怪而刺之曁其後習而安焉𨿽以學士經師猶或不察而儼然筆之於書以附經後則世變所由來者久也故曰作記者其春秋以後之人與敖氏求其義而不得遂創爲無父者不親迎之說據昭元年左傳載楚公子圍娶婦事云請以眾迎又云圍布幾筵告於莊共之廟而來則無父者告於廟而後迎禮也豈以無所承命而廢鬼神陰陽之大典乎隠二年經書紀履緰來逆女公羊傳曰譏始不親迎也荘二十有四年公如齊逆女杜氏注云親迎禮也詩曰韓侯迎止於蹶之裏冕而親迎孔子以告哀公是諸侯之迎且不以無父廢也而況大夫以下乎敖氏之云其爲臆說無疑矣

主人對曰某以得爲外婚姻之數某之子未得濯漑於祭祀是以未敢見今吾子辱請吾子之就宮某將走見【漑敖本作摡】

注曰主人女父也以白造緇曰辱

敖氏曰濯洗也摡拭也濯摡於祭祀謂祭祀則濯摡祭器也此非主婦之事乃言某之子亦謙辭也張氏曰擯傳主人之言未得濯漑於祭祀謂三月以前婦未與祭也

對曰某以非他故不足以辱命請終賜見

注曰非他故彌親之辭命謂將走見之言今文無終賜

張氏曰非他故謂以非他人之故而來見疏云是爲壻而來見又似他故二字連讀

世佐案他故二字連讀非

對曰某以得爲婚姻之故不敢固辭敢不従

注曰不言外亦彌親之辭古文曰外昏姻

敖氏曰此所謂禮辭也得爲昏姻則異於賔客所以不敢固辭也先辭其見而後不辭其贄亦異於賔客得以宜従上文作以得又此云之故上云之數疑有一誤

鄭本無外字注曰古文曰外昏姻繼公案上云外昏姻此不宜異當従古文

張氏曰石本正誤云某得以爲昏姻之故監本作某以得爲婚姻之故監本似長

主人出門左西面壻入門東面奠摯再拜出

注曰出門出內門入門入大門出內門不出大門者異於賔客也壻見於寢奠摯者壻有子道不敢授也摯雉也

敖氏曰主人出門左西面則近於門矣此異於見賔客之位蓋親之也壻入門亦入門左也記似脫亦左字此賔主服端

郝氏曰主人出門壻入門皆大門也主人以迎賔之禮出壻不敢當先入門內東面奠摯再拜如父子禮不敢親授也主人不答拜示不敢受也

世佐案見壻之異於見賔者主人出門而左不拜不揖入是己不必以不出大門爲異也郝說兩門字皆作大門解較注爲長凡門出則以東爲左入則以西爲左記於壻入門下云東面則壻亦入門左矣不言左省文也疏云案聘禮賔執摯入門右従君臣禮辭之乃出由門左西向北面従賔客禮此亦然似以壻入門爲右者然入門右者奠摯當北面此云東面明與聘禮有間當以敖說爲正

擯者以摯出請受

注曰欲使以賔客禮相見

敖氏曰壻旣出擯者東面取摯以出西面於東門其辭蓋曰某也使某請受

郝氏曰擯者復以摯出門請壻受攺行賔禮也

壻禮辭許受摯入

敖氏曰壻東面辭旣許則進訝受其摯入立於寢門外之右東面鄕主人也

主人再拜受壻再拜送出

注曰出已見女父

疏曰擬出更與主婦相見也

敖氏曰主人拜於位進訝受於門中皆西面壻復位東面拜送

張氏曰壻出更以請見主婦告擯者乃入見也世佐案此禮蓋與聘禮上介覿主國君相似壻受摯入門左主人再拜於中庭壻進北面授摯退復位乃再拜送也

見主婦主婦闔扉立於其內

注曰主婦主人之婦也見主婦者兄弟之道宜相親也闔扉者婦人無外事扉左扉

疏曰爾雅母與妻之黨爲兄弟故知主婦於壻者兄弟之道也士喪禮云闔東扉主婦立於其內東扉卽左扉也【従通解節本】

敖氏曰扉門扇也防言之則謂之門單言之則謂之扉門上似脫一東字闔東扉立於其內示內外之限也不言西面可知擯者出請入告主婦乃位於此然後壻入必出乃入者禮更端不敢由便也主婦此時亦纚笄宵衣

張氏曰扉內門扉也

世佐案扉注云左扉是也門以向堂爲正左扉西扉也闔西扉立於其內主婦之正位也蓋取夫東婦西之義士喪禮云闔東扉主婦立於其內凶禮變於吉也敖氏據之而以此扉爲東扉誤矣疏謂東扉卽左扉尢誤

壻立於門外東面主婦一拜壻答再拜主婦又拜壻出注曰必先一拜者婦人於丈夫必俠拜

敖氏曰主婦與壻行禮乃俠拜者重始見也

主人請醴及揖讓入醴以一獻之禮主婦薦奠酬無幣注曰及與也無幣異於賔客

疏曰士冠禮醴賔酬之以幣昏禮饗賔酬以束錦燕禮大射酬賔客皆有幣此無幣故云異於賔客也敖氏曰及當作乃字之誤也入謂入大門與寢門也入寢門則三揖至於階三讓升記大略言之耳醴之亦謝其辱也主婦薦示夫婦共此禮也奠酬壻奠主婦酬觶於薦東也此禮略如舅姑饗婦之禮而無俎其他異者則以意求之

世佐案主人送壻於寢門外因請醴之遂及壻揖讓而入也云及者嫌使擯者請之且以見壻見主婦而出亦主人送也敖云及當作乃非入入寢門也此時壻尙未出大門士冠禮云賔出主人送於廟門外請醴賔賔禮辭許此宜亦如之但壻見於寢則爲寢門而非廟門耳

壻出主人送再拜

敖氏曰送謂送於外門外

世佐案郝氏以此節合上宗子無父節爲一章云宗子以下論孤子無父母者不得親迎之禮蓋本敖氏之說辧見上郝又云記云昏辭無辱而主人辭壻又云吾子辱是亦自背其說也禮文湊輯記言參伍難盡求合愚謂上記所云乃謂六禮之辭郊特牲所謂告之以直信是也此禮在婦入三月之後稱辱固無害如上記云摯不用死而此摯自當用雉不得以用死爲嫌也郝說亦未是然記之不出一手則郝氏亦見及之矣

楊氏曰儀禮所存者惟士昬禮大夫以上無文案儀禮士昏親迎主人爵弁乘墨車注云爵弁冕之次士而乘墨車攝盛也疏云大夫以上自祭用朝服助祭用冕士家自祭用端助祭用爵弁今士親迎用爵弁是用助祭之服以爲攝盛則卿大夫親迎當用冕攝盛也天子諸侯尊不須攝盛宜用家祭之服以迎則天子當服衮冕而五等諸侯皆冕是以記云冕齊戒鬼神陰陽也將以爲社稷主以社稷言之據諸侯而說也周禮巾車王之車有玉輅金輅象輅革輅木輅諸侯自金輅以下孤乘夏篆卿乘夏縵大夫乘墨車士乘棧車庶人乘役車今士乘大夫墨車爲攝盛則庶人當乘棧車大夫當乘夏縵卿當乘夏篆天子諸侯亦不假攝盛當乘金輅矣又白虎通王度記天子諸侯一娶九女之制曾子問有變禮記傳有事證詳見儀禮經傳通解

世佐案此篇於親迎以前不言告廟之事白虎通義因有娶妻不先告廟者示不必安也之說然記有之曰日月以告君齊戒以告鬼神爲酒食以召鄕黨僚友以厚其別也齊戒以告鬼神謂非告廟可乎儀禮之文不具者多矣他傳記足以補之者君子弗棄也隠八年左傳載鄭公子忽逆婦先配而後祖陳鍼子譏之之事注云禮逆婦必先告廟而後行鄭忽先逆婦而後告廟故曰先配而後祖杜義要有所本竊疑告廟之禮當是壻父率其子以告孤子則自告時忽父見在而疏以爲逆者當自告恐未是鄭氏蓋主不告廟之說故其解左傳以祖爲軷道之祭注曲禮之告鬼神則以昏禮凡受女之神皆扵廟爲神席當之解左之失已見斥於孔疏而曲禮注顧未有非之者夫於廟爲神席乃女氏之事記者之意蓋主男氏而言不可援以爲證也況女父筵幾於廟是重以先祖之遺體許人亦與厚別意微異左傳又載楚公子圍娶婦告廟事疏云聘禮臣奉君命聘於鄰國猶釋幣於禰乃行況昏是嘉禮之重文王世子曰五世之孫祖廟未毀𨿽爲庶人冠取妻必告鄭云告於君也亦旣告君必須告廟此說得之朱子經傳通解右白虎通義而疑左氏不足信愚未敢以爲安

儀禮集編卷四﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷五

龍裏縣知縣盛世佐撰

士相見禮第三

鄭目錄云士以職位相親始承摰相見之禮於五禮屬賔禮

疏曰篇內含卿大夫相見以其新升爲士或士自相見或士往見卿大夫或卿大夫下見士或見已國君或士大夫見他國君來朝者新出仕從微至著以士爲先後更有功乃升爲大夫已上故以士爲總號也郝氏曰士相見禮士君子初相接之禮也古之君子論行而結交行苟同矣未遽合也必有介以相見有辭以相命有摰以相將有儀以相敬然後無苟合而免失身之悔無禮而接其交不固獨舉士者分卑莫如士守禮莫如士春秋時孔子不見陽貨七國時孟子不見諸侯皆以其無相見之禮也

張氏曰據經初言士相見禮次言士見於大夫又次言大夫相見乂次言士大夫見於君末及見尊長諸儀皆自士相見推之故以士相見名篇

姜氏曰此士相見禮之下凡禮七曰士見大夫禮曰士嘗爲大夫臣相見禮曰大夫相見禮曰凡始見君禮曰凡燕見於君禮曰凡侍坐於君子禮曰先生異爵者見士禮舊簡錯混而疏乃爲之說如此甚矣其牽以率而不顧經義之失也且諸禮旣混爲篇又並以所記言稱瞻視持行之節亦雜厠其間是又不但文義之不合而並昩其體制之不倫矣

世佐案儀禮十七篇無記者五【士相見大射士防少牢饋食有司徹】而此篇居其一焉愚嘗求其說而不得也及細閱之則非本無記編禮者誤合於經耳此篇之經止士相見一章自士見於大夫以下皆記也其中見大夫大夫相見見君三節文與本篇相似猶可曰自士相見推之也至凡燕見於君以下則其體宛似戴記且與彼大同小異者亦多有以是續經其爲編次之誤無疑朱子出其見君者數條入臣禮篇而凡言凡與大人言凡侍坐於君子三條仍列經後竊疑此三條蓋屬本經主人請見賓反見之記以通解例定之當系於請見節之下鄭云賔反見則燕矣下云凡燕見於君至凡侍坐於君子博記反見之燕義此說近是疏家緣不曉經記錯混故其爲說如此姜氏訶之固當特其以凡燕見於君凡侍坐於君子二條別爲二禮與士見大夫等禮並列而爲七則亦未爲得也

士相見之禮防冬用雉夏用腒左頭奉之

注曰防所執以至者君子見於所尊敬必執贄以將其厚意也士贄用雉者取其耿介交有時別有倫也雉必用死者爲其不可生服也夏用腒備腐臭也左頭頭陽也

疏曰凡執贄之禮惟有新升爲臣及聘朝及他國君來主國之臣見皆執贄相見常朝及余防聚皆執笏無執贄之禮又執防者或平敵或以卑見尊皆用贄尊無執贄見卑之法檀弓云哀公執贄見已臣周丰者彼謂下賢非正法也

朱子曰古者笏以記事指畫而縉之腰間故漢魏以前不見有言執笏者至晉始言執手版今疏云朝防執笏未知何所考也

敖氏曰幹禽謂之腒猶幹獸謂之臘也此幹雉乃泛言腒者與雉互見不嫌其爲他物也惟見冬夏而不言春秋蓋春則先從冬後從夏秋則反之亦若屨然與必左頭者頭宜向內也不言服者亦元端可知

曰某也願見無由達某子以命命某見

注曰無由達言久無因緣以自達也某子今所因緣之姓名也以命者稱述主人之意

疏曰案鄕飲酒云某子受酬注云某者眾賓姓又鄕射云某酬某子注云某子者氏也與此注某子爲姓名不同者彼旅酬下爲上尊敬在上以公羊傳名不若字字不若子故下者稱姓以配子彼對面語故不言名此非對面之言於彼遙稱紹介之意若不言名直稱姓是何人故鄭以姓名解之也若然特牲云皇祖某子注爲伯子仲子者以孫不宜云父祖姓故以伯子仲子言之望經爲義故注有殊

陸氏徳明曰凡卑於尊曰見敵而曰見謙敬之辭也敖氏曰某子之某所因緣者之姓也

郝氏曰曰某也以下賔與主人擯者相對之辭主人使擯請事於門外賔告以求見之意

世佐案古人男子無稱姓者某子之某所因緣者之氏也鄕飲酒鄕射所云某子同特牲云皇祖某子則諡也注惟於鄕射得之餘皆失經義而疏每曲爲之說故不敢不辧

主人對曰某子命某見吾子有辱請吾子之就家也某將走見

注曰有又也某子命某往見今吾子又自辱來序其意也走猶往也

疏曰走取急往之意非走驟也

敖氏曰有辱謂有所屈辱也賔來見已是自屈辱走言其不敢緩

郝氏曰主人對擯者傳主人意以對賔也下仿此世佐案有當依注讀作又敖說非

賔對曰某不足以辱命請終賜見

注曰命謂請吾子之就家

主人對曰某不敢爲儀固請吾子之就家也某將走見注曰不敢爲儀言不敢外貌爲威儀忠誠欲往也固如故也

賔對曰某不敢爲儀固以請

注曰言如固請終賜見也

世佐案注如下固字疑當作故

主人對曰某也固辭不得命將走見聞吾子稱贄敢辭贄

注曰不得命者不得見許之命也走猶出也稱舉也辭其贄爲其大崇也

疏曰凡賔主相見惟此新升爲士有防又初不相識故有防爲重對重相見則無贄爲輕是以始相見辭之爲大崇故也

賔對曰某不以防不敢見

注曰見於所尊敬而無防嫌大簡

主人對曰某不足以習禮敢固辭

注曰言不足習禮者不敢當其崇禮來見已

敖氏曰禮謂授受往來之禮蓋指用防而言

賔對曰某也不依於贄不敢見固以請

注曰言依於防謙自卑也

敖氏曰依於防言托之以爲重

主人對曰某也固辭不得命敢不敬從

張氏曰以上皆賔在門外擯者傳言以相往復

出迎於門外再拜賔答再拜主人揖入門右賔奉贄入門左主人再拜受賔再拜送贄出

注曰右就右也左就左也受贄於庭旣拜受送則出矣不受贄於堂下人君也

疏曰凡門出則以西爲右以東爲左入則以東爲右以西爲左聘禮賔升堂致命授玉又下云君在堂升見無方階亦是升堂見君法故云不於堂下人君也楊氏曰受贄於庭不受摯於堂注謂下人君此義難曉案聘禮賔至於近郊君使卿朝服用束帛勞賔受於捨門內諸公之臣則受於堂又案聘禮賔私面於卿受幣於楹間及眾介面則受幣於中庭以此言之則受於堂爲重受於庭爲輕其義可知也

敖氏曰主人入門而右賔入門而左是賔主之位在大門內之東西也其拜則相鄕其贄則東西訝受於門中此賔主相見而授贄於大門內大夫士之禮也士惟昏禮受鴈於堂大夫私面乃受幣於堂者因問及之非相見之正禮

世佐案受贄之處注疏謂於庭敖氏謂卽在門中郝同敖說今以經文正之言入門而不言至於庭則敖說似勝又案受贄於堂蓋兩君相見之禮非謂臣見君也聘禮賔升堂致命授玉以其奉君命而來且執主器故以客禮見及至私覿時賔入門右北面奠幣再拜稽首注云奠幣再拜以臣禮見也然則臣見於君其不升堂入防也明矣下文君在堂云云乃指燕見圖事而言非始見於君之儀疏引之殆誤

主人請見賔反見退主人送於門外再拜

注曰請見者爲賔崇禮來相接以矜莊歡心未交也賔反見則燕矣下云凡燕見於君至凡侍坐於君子博記反見之燕儀臣初見於君再拜奠贄而出疏曰鄭欲見自燕見於君下至凡侍坐於君子皆反見燕法其中仍有臣見於君法臣始事見於君法禮畢奠摯而出君亦當遣人畱之燕也若然下有他邦之人則還贄𨿽不見反燕臣尙燕他邦有燕可知但文不具也

朱子曰案注云廣說反燕義者凡四章本皆在此篇後一燕見於君今入臣禮篇二凡言三凡視今在本處侍坐於君子今入少儀篇

主人復見之以其贄曰向者吾子辱使某見請還贄於將命者

注曰復見之者禮尙往來也以其贄謂向時所執來者也向曩也將猶傳也傳命者謂擯相也

敖氏曰使某見謂因其見已而使得於家見之也云請還贄於將命者不敢斥主人

主人對曰某也旣得見矣敢辭

注曰讓其來答已也

疏曰上言主人此亦言主人者上言主人者據前爲主人而言此云主人者謂前賔今在已家而說也

賔對曰某也非敢求見請還贄於將命者

注曰言不敢求見嫌防主人不敢當也

疏曰賔主頻見是褻也今云非敢求見嫌防主人不敢更相見也故不敢當相見之法直云還摯而已

主人對曰某也旣得見矣敢固辭賔對曰某不敢以聞固以請於將命者

注曰言不敢以聞又益不敢當

疏曰上云非敢求見已是不敢當此云不敢以聞耳聞疏於目見故云又益不敢當也

敖氏曰謂不敢以還贄之辭聞於主人特固以請於將命者耳請謂請還之

主人對曰某也固辭不得命敢不從賔奉贄入主人再拜受賔再拜送贄出主人送於門外再拜

注曰許受之也異日則出迎同日則否

敖氏曰賔得主人見許之命則不俟主人之迎而卽自入蓋急欲還贄且尊主人也是亦復見之禮異於始見者與授受不著其所如上可知

姜氏曰不言迎恐亦是省文復見於其家宜無不迎之禮

右士相見禮

士見於大夫終辭其贄於其入也一拜其辱也賔退送再拜

注曰終辭其贄以將不親答也凡不答而受其贄惟君於臣耳大夫於士不出迎入一拜正禮也送再拜尊賔

疏曰少儀云始見君子曰願聞名此不言願聞亦文不具也

敖氏曰士於大夫降等者也受贄而不答則疑於君答之則疑於敵使人還之則又疑於待舊臣是以終辭之也一拜其辱亦於大門內之東爲之大夫云一拜則士或答再拜與大夫於士不出迎入一拜又不出送亦以其降等也入一拜而送乃再拜則是凡拜而送者之禮皆然固不可得而殺也送而一拜防禮也

世佐案大夫於士不出迎蓋賔得主人見許之命則不俟其迎而卽自入所以尊主人也送送於門外也送再拜亦猶士相見禮也而記特見之者嫌其拜與拜辱同也曲禮云大夫士相見𨿽貴賤不敵主人敬客則先拜客客敬主人則先拜主人玉藻云士於尊者先拜進面答之拜則走所記皆與此異此云拜辱則士不先拜也言拜於入後則大夫不出迎也旣拜不云賔辟則士亦答再拜也注云大夫於士不出迎入一拜正禮也以此爲正則彼記皆非禮之正與以愚考之鄭注曲禮以爲尊賢當矣孔疏同國異國之辧朱子固疑之愚亦不取也玉藻所云尊者不知其何所指姑以士往見卿大夫釋之則先拜進面云者蓋亦客敬主人則先拜主人之謂答之拜卽謂之入而後拜也可鄭謂卿大夫出迎答拜不幾自背其說乎曲禮又云士見於大夫大夫拜其辱疏家引此章爲證且云謂平常相答拜非加敬也然則此章乃士見大夫之常禮而二篇所記則其加敬焉者也

右士見於大夫

世佐案自此以下當屬記文經名士相見禮而記乃言見大夫以至於見君者蓋推廣相見之法如此劉歆蒼等推士禮而致於天子此類是與

若嘗爲臣者則禮辭其贄曰某也辭不得命不敢固辭注曰禮辭一辭其贄而許也將不答而聼其以贄入有臣道也

敖氏曰嘗爲臣者謂向爲其家臣今爲公臣者也然則士大夫以贄相見亦不獨始相見者爲然禮辭之者異於見爲臣者也見爲臣則不辭之

世佐案疏云凡賔主相見惟新升爲士有贄又初不相識故有贄蓋謂以贄相見有此二種也嘗爲臣者以贄見亦謂新升爲公士耳新升爲士者毋論素相識與否皆以贄見也其新升爲大夫者亦然若亟見而亟用贄斯凟矣凟則何以爲禮敖氏之疑殆未明乎疏之意與又案嘗監本誤作常今從張氏攺正

賔入奠贄再拜主人答壹拜

注曰奠贄尊卑異不親授也

敖氏曰入亦入門左也奠贄再拜亦東面也答一拜者主人尊也言主人答拜是不拜其辱矣

姜氏曰稱賔者𨿽臣亦賔也詩鹿鳴燕其臣云我有嘉賔是也

賔出使擯者還其贄於門外曰某也使某還贄

注曰還其贄者辟正君也

敖氏曰賔退而主人不拜送亦異於不爲臣者也以其不見爲臣故當還贄某也大夫名

賔對曰某也旣得見矣敢辭

注曰辭君還其贄也

擯者對曰某也命某某非敢爲儀也敢以請

注曰還贄者請使受之

朱子曰某也蓋主人之名

敖氏曰非敢爲儀言必欲還之請亦請還贄也還贄而擯者自爲之辭亦以主人尊也

郝氏曰某非敢爲儀擯者述主人命已之辭

世佐案朱子止以某也爲主人之名則自余某字皆爲擯者自名矣然亦有疑焉如此節第三某字若作擯者自名終於義未協以還贄非出自擯者意也郝說似勝

賔對曰某也夫子之賤私不足以踐禮敢固辭

注曰家臣稱私踐行也言某臣也不足以行賔客禮賔客所不答者不受贄

敖氏曰私謂私屬春秋傳曰邾滕人之私也

世佐案玉藻云士於大夫曰外私猶他國之人曰外臣也又云大夫私事使私人擯蓋公家之士謂之公士故臣於大夫者爲私人也

擯者對曰某也使某不敢爲儀也固以請賔對曰某固辭不得命敢不從再拜受

注曰受其贄而去之

疏曰以其嘗爲臣爲輕旣不受其贄又相見無饗燕之禮故鄭云去之以絕之也

右士嘗爲臣者見於大夫

下大夫相見以鴈飾之以布維之以索如執雉

注曰鴈取知時飛翔有行列也飾之以布謂裁縫衣其身也維謂系聫其足

疏曰言下大夫者國皆有三卿五大夫言上大夫據三卿則此下是五大夫也二十七士與五大夫轉相副貳則三卿宜有六大夫而五者何休云司馬事省闕一大夫如執雉亦左頭奉之

敖氏曰云飾之以布則非白布也曲禮曰飾羔鴈者以繢則此布其繢者與

世佐案飾羔鴈之法諸侯大夫以布天子大夫以畫此曲禮注文也然曲禮所云未見其必爲天子大夫而發鄭蓋爲此說以通經言之異耳如敖說則二者正互相備非有二義也且於飾字義亦合當從之

上大夫相見以羔飾之以布四維之結於面左頭如麛執之

注曰上大夫卿也羔取其從帥羣而不黨也面前也系聫四足交出背上於胸前結之也如麛執之者秋獻麛有成禮如之或曰麛孤之摯也其禮蓋謂左執前足右執後足

如士相見之禮

注曰大夫𨿽贄異其儀猶如士

敖氏曰此相見之禮蓋兼復見者言之也上下大夫亦當有互相見之禮經不言之者蒙士禮故惟見其敵者焉非謂其得相見者僅止於是也大夫相見朝服

張氏曰士與士相見敵者之禮也兩大夫相見亦敵者故其儀如之

右大夫相見

郝氏曰朋友新知操一禽以將意非傷惠也受其物而稱物以報亦非傷亷也況以卑見尊尢不可無借而必辭之是不與其進也必使人還之是終不納其欵也於人情未宜然亦足以見古人交際之嚴取予之節辭受不苟則人已各得與朋友交終身無怨悔賴有此耳舉世昏濁淸士乃見斯禮所以爲衰世維風而作孟子曰交以道接以禮斯孔子受之矣世佐案用贄是以卑見尊法平敵用贄所以自卑而尊人也所以行禮也豈尋常問遺比哉受之而不答者惟君於其臣耳下此則終辭之或使人還之敵則已復見而還之皆不受也不受也者不敢也他國之君且然而況人臣乎郝氏疑其不情過矣至以禮爲衰世維風而作是蒙莊之防也意者有爲言之與

始見於君執贄至下容彌蹙

注曰下謂君所也蹙猶促也促恭慤貌也其爲恭士大夫一也

疏曰不言所而言下者凡臣視祫已下故不言所而言下

敖氏曰至下謂當帶也曲禮曰凡奉者當心提者當帶此執物髙下之節也執贄當帶見至尊者之禮也春秋傳曰邾子執玉髙其容仰子貢觀之曰髙仰驕也然則執贄至下之爲恭也明矣

郝氏曰至下至堂下容容貌蹙恭敬不寧也

世佐案至下之義注疏當矣後儒必欲易之者蓋失於分句之不審也舊本皆以執贄至下四字爲句愚謂執贄二字當句云始見於君執贄者見贄惟新臣有之常朝及燕見則不用也云至下容彌蹙者謂臣自入門卽著恭慤之容而至於君所則其蹙愈甚也觀鄕黨入公門一章愈近君則愈恭其義可見矣敖氏以至下爲執贄之法引曲禮及春秋傳爲證今考曲禮自明奉提常法謂物有宜奉持之者有宜提挈之者各因其宜而爲此髙下之節不聞其以提者爲恭於奉也其下執天子之器則上衡云云言臣爲其主奉提之禮與執贄之義自不侔春秋傳言國君執玉之法當平衡髙則爲驕卑則爲替亦不聞以下爲恭也執贄之法𨿽無明文然以義推之則亦當爲奉而不爲提何則羔鴈等物於奉爲便上文云左頭奉之是也又如聘禮賔奉束錦以請覿束錦亦所以爲贄也而云奉則羔鴈等亦奉可知且私覿之時賔方以臣禮見而亦云奉則不以當帶爲敬可知此可以破敖說之謬矣郝氏張氏𨿽用注說而分句處尙沿敖氏之訛愚亦未敢從也

庶人見於君不爲容進退走

注曰容謂趨翔

張氏曰庶人謂在官者府史胥徒是也其見於君不爲趨翔之容進退惟疾走而已卽曲禮云庶人憔憔

士大夫則奠贄再拜稽首君答壹拜

注曰言君答士大夫一拜則於庶人不答之庶人之摯鶩

敖氏曰臣以贄見於君北面奠贄於中門之內而拜是時君位亦在路門外之東南鄕也君於臣之再拜稽首而答一拜者惟奠摯之禮則然蓋以此明君臣之義也此奠摯之儀主於大夫士則庶人之見於君者其不用贄與

張氏曰案曲禮君於士不答拜此得與大夫同答一拜者新升爲士故答拜或新使反也君答一拜疏以爲當作空首九拜中奇拜是也

世佐案士大夫始見君之禮其詳不可聞矣以聘禮賔覿入門右北靣奠幣再拜稽首及覲禮侯氏入門右坐奠圭再拜稽首參之則士大夫奠摯處當在門東拜亦北靣也是時君位蓋在堂上答壹拜者遙答之也曲禮曰大夫見於國君國君拜其辱熊氏謂以初爲大夫敬之殆爲是與上文注云臣初見於君再拜奠贄而出謂拜畢卽出無升堂入摯之事也聘禮賔再拜奠幣後擯者辭賔復入升授幣知此無其事者彼以外臣行客禮故與此異也覲禮亦有擯者謁侯氏坐取圭升致命之文同爲君臣禮而此又異者辟天子也此𨿽無升堂入贄之事而於臣旣出之後君或畱之燕則有矣前疏云臣始仕見於君法禮畢奠摯而出君亦當使人畱之燕是也蓋自士相見禮賔反見而燕推之也又案上文始見於君執贄蓋兼大夫士庶人而言此奠贄之儀獨言士大夫者以君於庶人則不答拜也庶人執鶩見大宗伯文謂庶人不用摯可乎敖氏之疑過矣

右大夫士庶人見於君

若他邦之人則使擯者還其贄曰寡君使某還贄賔對曰君不有其外臣臣不敢辭再拜稽首受

疏曰賔不辭卽受摯以君所不臣禮無受他臣贄法賔如此法不敢亢禮於他君故不辭卽受之也臣無境外之交今得以摯見他邦君者謂他國之君來朝此國之臣因見之若掌客卿皆見以羔之類是也春秋卿大夫與他國之君相見者皆因聘防乃見之非特行也

敖氏曰人蓋通大夫士而言此於已臣惟以還贄爲異則是向者亦奠贄矣主君於聘使與上介之私覿乃終不許其奠幣而必親受之者重其爲使介且幣又隆於贄故也

右他邦之人見於君

凡燕見於君必辯君之南面若不得則正方不疑君注曰辯猶正也君南靣則臣見正北面君或時不然當正東靣若正西面不得疑君所處邪向之此謂特見圖事非立賔主之燕也疑度之

疏曰案上文注以此爲博記反見之燕義則此與燕義【燕義二字疑衍】燕禮立賔主之燕別以其此經君之面位正南臣北面向之若不得南面或君東西面則臣亦正方向之不可預度君之面位邪立向之皆與燕禮君在阼階西面爲正異故知此經是特見圖事並與賔反見之燕義也

敖氏曰辯猶視也下文放此

郝氏曰燕見謂私見非公朝行禮之時君南面臣北靣禮也燕見則君有時不南面臣必辧方君不南面臣自正北不疑立邪向也凡言疑者立不定之貌張氏曰經本言士與士相見遞推至見大夫大夫與大夫相見士大夫見君見禮已備此下博言圖事進言侍坐侍食退辭稱謂諸儀法殆類記文體例矣世佐案郝說𨿽似近理而詳味經文當以注疏爲正蓋古者堂陛之間未若後世之濶絕而特見圖事又非有朝士建其法司士正其位也故義取向君而不必以北面爲正且以周禮司士職考之三公北面孤東面卿西面王族故士虎士等南面此朝儀之位也何嘗盡北面乎方猶向也詩云萬邦之方若不得則正方者謂君若東面則正西向之若西靣則正東向之也必正向君者取其顏色辭气之間便於觀察也疑與擬通古字少故多通用後人以偏傍加之則一義一字一字一音而通用者寡矣如一疑也加手則爲擬疑君之疑是也加冫則爲凝疑立之疑是也郝氏混而釋之殆未明乎通用之例與又案張說亦有見然本篇之記當自士見於大夫始而不始於此也士見於大夫以下至此與此下體制又別則所記固不一手也

君在堂升見無方階辯君所在

注曰升見升堂見於君也君近東則升東階君近西則升西階

疏曰此文據君所在隨便升階無常之事亦謂反燕及圖事之法若立賔主君升自阼階賔及主人升自西階燕禮所云是也

敖氏曰方猶常也此云君在堂則上之燕見未必專在堂

張氏曰疏以爲兼反見之燕恐亦於事理不合疏蓋太泥前反見注文也

世佐案疏兼反燕言亦無害譏之者過也此時君在堂則士大夫奠摯之時君位亦槪可見敖云在路門外者乃王日視朝事之所未可引以爲據也

右燕見於君

凡言非對也妥而後傳言

注曰凡言謂已爲君言事也妥安坐也傳言猶出言也若君問可對則對不待安坐也

敖氏曰凡言謂凡與人言也妥安也謂安和其志气乃言不可怱遽也易大傳曰君子易其心而後語惟有所對答則或可怱遽言之

張氏曰此下言進言之法凡進言惟承尊者之問而對則不待安坐苟非對也則必安坐而後出言大傳曰易其心而後語亦此防也注専指爲君言似泥疏以妥爲君安坐亦不可從

世佐案敖張二說略同勝注疏逺矣敖訓妥爲安則不若仍用爾雅釋詁文也

與君言言使臣與大人言言事君與老者言言使弟子與幼者言言孝弟於父兄與眾言言忠信慈祥與居官者言言忠信

注曰博陳燕見言語之儀也言使臣者使臣之禮也大人卿大夫也言事君者臣事君以忠也祥善也居官謂士以下

敖氏曰今本云言忠信慈祥大戴記注引此無忠信字今有之者蓋後人因下文有言忠信三字而誤衍之也今以彼注爲據刪之

張氏曰所與言之人不同則言亦各有所宜言𨿽多端大防所主不離乎此

世佐案敖說𨿽有所據然今本有忠信二字於義亦通況此本流傳已久疏家亦相承觧之當示傳疑之意未可輕攺也

凡與大人言始視面中視抱卒視面毋攺眾皆若是注曰始視面謂觀其顏色可傳言未也中視抱容其思之且爲敬也卒視面察其納已言否也毋攺謂傳言見答應之間當正容體以待之毋自變動爲嫌解惰不虛心也眾謂諸卿大夫同在此者皆若是其視之儀無異也今文眾爲終

疏曰云今文眾爲終不從者以上已有卒卒爲終故從古爲眾也

敖氏曰毋攺謂不可變亂其三視先後之序也終皆若是謂與言之時自初至終皆當如上所云亦不可以久故而或攺之也又曰鄭本終作眾注曰今文眾作終繼公謂眾字無意義宜作終

郝氏曰母攺凝視不遊目也眾不止士也

世佐案此大人蓋有徳位者之通稱疏指君敖指卿大夫恐俱未備毋攺之義注得之眾當從今文作終愚向有此說敖氏其先得我心者與蓋人與尊者相對其始必有嚴憚之心惟久則怠生或至變動其容體故經旣以毋攺戒之而卽繼之曰終皆若是者謂與言者自始至終皆不可變動其容體也或嫌與上卒字復出不知上卒字對始中而言與言中之一節耳此終字與毋攺爲一義該始中卒而言自不相犯也若依鄭本作眾而以諸卿大夫同在此者釋之則首句一凡字足以該之而此句反爲贅設矣郝氏狃於鄭本其說亦無足采也

若父則遊目毋上於面毋下於帶

注曰子於父主孝不主敬所視廣也因觀安否何如也

敖氏曰此謂與父言之時也其異於大人者遊目耳毋上於面視面時也毋下於帶視抱時也此與視大人者無以異乃著之者嫌遊目則或不然也

世佐案遊目目不定也時而上時而下蓋不必抱始中卒之候特其上下之節則不得過於視大人耳此所以爲孝且敬也敖說太泥似與遊目之防不合曲禮云凡視上於面則敖下於帶則憂此視之節限也故曰毋上於面毋下於帶

若不言立則視足坐則視膝

注曰不言則伺其行起而已

疏曰已上皆據臣子與君父言語之時此據不言之時

世佐案視足視膝亦視君父也郝氏以爲自視非

右言視之法

凡侍坐於君子君子欠伸問日之早晏以食具告攺居則請退可也

注曰君子謂卿大夫及國中賢者也志倦則欠體倦則伸問日早【早字監本脫今從集說補】晏近於久也具猶辯【辯當從釋文作辧】也攺居謂自變動也

敖氏曰以食具告謂以所食之具告從者蓋欲食也卑幼之於尊長請見不請退而此乃得請退者緣君子意也可者許之之辭明其異於常禮

郝氏曰張口曰欠舒體曰伸侍者以食具告將飲食也

世佐案此五者皆倦怠厭客之意故侍者可以退以食具告蒙上君子而言亦謂君子告其從者也具作器具解𨿽與注小異然詳味經文則敖說勝矣

夜侍坐問夜膳葷請退可也

注曰問夜問其時數也膳謂食之葷辛物蔥薤之屬食之以止臥

疏曰注云時數者謂若鐘皷漏刻之數

右侍坐於君子

若君賜之食則君祭先飯徧嘗膳飲而俟君命之食然後食

注曰君祭先飯謂君【監本譌作食其】祭食臣先飯示爲君嘗食也此謂君與之禮食膳謂【監本衍一進字】庶羞旣嘗庶羞則飲俟君之徧嘗也今云呫嘗膳【世佐案此節注監本多誤字近所刊朱子通解同賴有敖氏集說可考故備錄而正之】

疏曰凡君將食必有膳宰嘗君之食備火齊不得下文是也此膳宰不在則侍食者自嘗已前食旣不嘗君食則不正嘗食故注云示爲君嘗食又曰此謂君與臣小小禮食法非正禮食正禮食則公食大夫是也彼君前無食此君臣俱有食故知小小禮食孔氏穎達曰飲而俟者禮食未飱必先啜飲以利滑防中不令澀噎君旣未飱故臣亦不敢飱而先嘗羞嘗羞畢而啜飲以俟君飱臣乃敢飱

敖氏曰賔主共食則賔當祭此君臣共食君祭而臣否所以別尊卑也

郝氏曰飯黍稷也膳肴品也飲水漿所以澆飯三飲告飽而飱則用飲君未飱臣飲而俟君命之食乃食也又曰臣不敢當賔是已然君未飲食而先食先飲徧嘗不近於艸野而饕餮者與此襲論語君祭先飯之迹而緣飾之過未可用也【世佐案本經之記𨿽時有出於漢儒者然此文見於論語玉藻並無異辭不可議也】

姜氏曰若者承燕見於君而言也旣嘗羞則飲若酳然也俟者俟君命之食乃食不敢卽食也又曰此與玉藻賜食而君客之者不同君客之而命之祭此之謂禮食而此不祭先嘗者豈其然乎此乃鄭注玉藻所謂侍食則臣【臣當是正字之譌】不祭是也鄭注彼此不免自背宜疏亦依違而無定見與

世佐案以文次考之此章當屬於燕見節之下姜氏本得之然此文亦見戴記玉藻篇而彼詳此略似纂彼記而成者愚謂本經之記有出漢儒手者此類是也本篇闕譌處當以玉藻爲正故備錄之而釋其義於左舊說未安者則亦少更定之云

玉藻曰若賜之食而君客之則命之祭然後祭世佐案侍食者不祭正禮也客之而命之祭君之加禮於其臣也必待命而後祭臣𨿽見禮而猶不敢擅也本篇不云者文不具耳其實同爲小小禮食若正禮食則賔每食必祭無待命者公食大夫禮是也姜氏於此彊生異同而責鄭注之自背過矣

先飯辯嘗羞飲而俟

世佐案此謂膳宰不在也凡侍食之禮君客之或不客之所異者止在祭與否耳其他則同孔疏以有嘗羞者爲非君所客然則君所客者必無膳宰乎其說殆難通也本篇云君祭先飯則臣不祭可知知臣祭亦先飯者玉藻又云侍食於先生異爵者後祭先飯是其例也飲而俟之義孔疏得之公食大夫禮賔食正饌訖宰夫執觶漿飲以進賔受坐祭遂飲𨿽與侍食禮異亦可見飲在飯後而與用飲澆飯之飱別矣郝氏混而解之誤鄭注玉藻以俟爲俟君食而後食說儀禮者又謂俟君命之食乃食皆非也斯時侍食者已飯矣徧嘗羞矣飲矣復何俟乎所俟者俟君覆手而飱也本篇於此下有君命之食然後食七字蓋衍文也君命之食然後食惟有嘗羞者則然所謂君命之羞羞近者命之品嘗之然後惟所欲是也若膳宰不在則侍食者先飯徧嘗膳皆不俟君命且旣云先飯徧嘗膳矣則所謂命之食者復食何物也所以衍者因下文有君之食然後食六字而玉藻又有此等句法如命之祭然後祭之類記者或襲用之也或曰若移此飲而俟君命之食然後食十字置俟君之食然後食之下則與玉藻文合矣

若有嘗羞者則俟君之食然後食飯飲而俟君命之羞羞近者命之品嘗之然後惟所欲

世佐案此謂膳宰在也俟君之食然後食不嘗食也飯飯黍稷飲飲水漿孔疏云飯飲者飲之也非俟俟君命也斯時猶未敢嘗羞也必君命之羞而後羞而所羞猶止其近者必君命之徧嘗之而後徧嘗之旣徧嘗之而後羞惟所欲不復次第焉是皆臣之恭也本篇所謂君命之食然後食意實類此而誤入上節則於禮不合矣自飯飲而俟已下本篇闕

凡嘗逺食必順近食

世佐案此言嘗羞之通禮

君未覆手不敢飱君旣食又飯飱飯飱者三飯也世佐案此亦侍食之通禮覆手者謂食畢以手循口邊恐有肴粒污著也飱者謂禮食竟更用飲澆飯於器中以勸助令飽也君未覆手不敢飱不敢先君飽也君旣食臣又飯飱蓋不敢不飽之意飱止於三者過多則貪味過少則不足以成君惠也

君旣徹執飯與醬乃出授從者

世佐案此食畢徹饌之儀亦小小禮食故爾若正禮食則但親徹之不敢授已之從者也

若有將食者則俟君之食然後食

注曰將食猶進食謂膳宰也膳宰進食則臣不嘗食周禮膳夫授祭品嘗食王乃食

敖氏曰君食然後食臣侍君食之正禮

郝氏曰有宰夫則侍食者不先嘗惟俟君之所食然後食之君食飯然後食飯君食羞然後食羞

世佐案上文膳宰不在偶然耳敖氏以此爲侍食之正禮得之俟君之食然後食亦大槪言之以見其不敢先之義其實庶羞必俟君命而敢嘗非若飯然但俟君食斯食也郝氏之言似失考矣又案此下疑有闕文或謂上文飲而俟君命之食然後食十字當在此然亦僅得其半也

若君賜之爵則下席再拜稽首受爵升席祭卒爵而俟君卒爵然後授虛爵

注曰受爵者於尊所至於授爵坐授人耳必俟君卒爵者若欲其釂然也

疏曰此經文與玉藻文同皆燕而君客之賜爵法故臣先飲以酒是甘味欲美君之味故先飲必待君卒爵而後授虛爵者臣意若欲君盡爵然也案曲禮云侍飲於長者酒進則起拜受於尊所長者辭少者反席而飲長者舉未釂少者不敢飲彼是大燕飲禮故鄭注引燕禮曰公卒爵而後飲案燕禮當無算爵後得君賜爵待君卒爵乃飲是也

孔氏曰必在君前先飲者亦云其賤者先卽事後授虛爵者亦不敢先君盡爵然此謂朝夕侍者始得爵也若其大禮則君先飲而臣後飲燕禮公卒爵而後飲是也此經先再拜稽首而後受燕禮則先受而後再拜與此不同者燕禮據大飲法故先受爵而後奠爵再拜此經據朝夕侍君而得賜爵故再拜而後受必知此經非饗燕大飲者以此下云受一爵而至三爵而退明非大饗之飲也若燕禮非惟三爵而已敖氏曰賜之爵使人授之於其席也下降也降席者降而當席末也旣拜興受爵君答再拜乃升席坐祭酒旣卒爵興授人爵也臣先卒爵亦先飯嘗膳之意君卒爵而授虛爵則是授爵亦先於君矣此受爵卒爵授爵之節皆異於燕之無算爵者禮貴相變也世佐案此亦謂燕見於君而君與之飲也食竟宜飲酒故次侍食禮若者或賜或否亦惟君意也侍食不祭此云祭就君所客者而言與上文互相備也受爵者於尊所注據曲禮文然彼是大燕飲禮不可援以爲證拜受之儀當如敖說臣先卒爵亦取與燕禮相變郝氏云燕主行禮以讓爲文賜爵主飲以敏爲恭是也至於授爵注以爲坐授敖以爲興授案燕禮受賜爵者興授執散爵此旣與燕禮相變則注說爲不可易矣玉藻此下有云君子之飲酒也受一爵而色灑如也二爵而言言斯禮已三爵而油油以退記侍飲受爵之數特詳亦本篇所闕也

退坐取屨隱辟而後屨

注曰謂君若食之飲之而退也隱辟俯而逡巡疏曰案曲禮云鄕長者而屨此亦當然

孔氏曰坐跪也初跪說屨堂下爲敬故退而跪取屨起而逡巡隱辟而著之

敖氏曰是時屨在西階下曲禮曰就屨跪而舉之屏於側【世佐案曲禮疏云就猶著也初升時解置階側今下著之先往階側跪舉取之故云就屨跪而舉之屛於側者屏退也退不當階也】此坐取屨卽跪而舉之也隱辟卽屏於側之時也屨謂納屨

姜氏曰此言凡退而就屨之儀也

世佐案退謂士大夫侍飲食於君而退也玉藻文亦然姜氏以此屬侍坐於君子節之下爲退出之通禮豈未之考與此章承燕見於君而言燕見於君之禮升見無方階則說屨處蓋亦無定所敖氏據燕禮決其在西階下非若其據曲禮以釋隱辟之義則得之曲禮云就屨跪而舉之屏於側孔疏謂此侍者或獨暫退時取屨法也又云鄕長者而屨跪而遷屨俯而納屨疏謂此明少者禮畢退去爲長者所送之法也此章所云蓋爲君所不送者當如曲禮上一條法何以知之下文云君若降送之則此爲不送明矣賈疏謂當如曲禮後條非也玉藻於此下又記納屨之法云坐左納右坐右納左

君爲之興則曰君無爲興臣不敢辭君若降送之則不敢顧辭遂出

注曰辭君興而不敢辭其降於已太崇不敢當也疏曰云不敢辭其降者謂君降送時明有不降法云若者不定之辭也

張氏曰君無爲興臣不敢辭卽臣辭興之語也

大夫則辭退下比及門三辭

注曰下亦降也

疏曰云大夫則辭退下者對上不敢辭是士士卑不敢辭降大夫之內兼三卿五大夫臣中尊者故得辭降也

敖氏曰大夫起而退則君興下階則君降及門則君送於此三節皆辭之故曰三辭此著大夫則上之不敢辭者爲士明矣

郝氏曰不顧辭不回顧君告辭也大夫貴與士異禮顧辭而後退退則君興下階則君降及門則君送皆三辭於君也

姜氏曰此疏更誤此乃士侍君卿大夫及賢者之禮故以君子二字通指之本章蓋言侍君而爲之興降則士但辭興而不敢辭降若侍卿大夫之屬而爲之興降且出送則士於三者皆辭義蓋甚明注疏於侍君子節釋爲士侍卿大夫以下而不及君於君爲之興節忽釋爲士侍於君而於大夫則辭節則又別釋爲大夫侍君而並忘其爲士之所侍矣竊念漢儒承秦火之後旣誤以士見大夫及大夫相見以下凡六篇之文而通目爲士相見之禮說經者初不體正其誤而於各禮復率爲之訓如此則先聖之遺經將益晦矣故不辭僭而謹正之

世佐案張本以大夫則辭退下爲句從疏說也郝姜二本皆以大夫則辭爲句退下一字一句從敖說也愚亦以敖說爲長蓋如疏說則於文不順而經中退字亦幾虛設不若敖說之字字有著落矣三辭敖以退而辭興下而辭降及門而辭送當之疏家専指辭送謂自君降階以至於及門凡有三辭也不數辭興者豈以士亦辭與然士之辭興也曰臣不敢辭猶是不敢與君爲禮之意大夫則直辭之是亦與士異也並辭興數之何不可之有又案凡辭必顧上云不敢顧辭者不敢顧而辭君之降也郝氏以爲不回顧君告辭非所解三辭祖敖說而小變之亦非蓋凡辭之禮一辭而許曰禮辭再辭而許曰固辭三辭曰終辭不許也使於君興時終辭之豈復有送而至於門之事邪爲此說者何其弗深考也又案自君爲之興已下至此玉藻所無然亦當與上文通爲一節蓋侍飲食於君而退退而君爲之興且送末乃言其辭否之儀視臣之尊卑爲異經文之節次明甚也朱子以之入臣禮篇而曰此與玉藻所記互有詳略故並列之於注疏之說無異議信齋楊氏始以若君賜之食至然後授虛爵爲一節而結之曰右君賜食賜爵自退坐取屨至此別爲一節而結之曰右見君見大夫退云見大夫退隱然以大夫則辭已下爲士見大夫禮矣然未嘗侈張其說而顚倒經文以成之也姜氏師其意而又甚焉毅然取數千載相傳之遺經而易其次而掊擊注疏幾於大聲而疾呼矣然說經者當平心以求其義之所安不可執偏見而盡廢先儒之說也夫苟不爲先儒之所愚而獨開生面以正千古之譌則𨿽攺定經文古人亦所不惜若非義關至極則寧守傳聞之舊不失爲愼重柰何所見逺遜乎前而可肆其詆譏乎哉姜氏以賜食節直接燕見節愚未嘗不韙之所論經文錯混處得失半焉說見此卷之首至以退坐取屨已下直接侍坐於君子節而又多方以附防之則其失顯然亦不敢是今而非古也

右士大夫侍飲食於君

世佐案此章廣燕見於君之義當屬其下乃爲凡言凡侍坐於君子兩節所間蓋錯簡也朱子通解入臣禮篇楊氏儀禮圖分爲二章誤

若先生異爵者請見之則辭辭不得命則曰某無以見辭不得命將走見先見之

注曰先生致仕者也異爵謂卿大夫也先見之者出先拜也曲禮曰主人敬賔則先拜賔

疏曰云異爵謂卿大夫也者此士相見本文是士故以卿大夫爲異爵也

敖氏曰卿大夫之爵於士爲逾等故曰異爵辭者辭其以尊就卑已不敢當也辭不得命謂三辭而不見許也無以見言其非敵不可以接見之走者行之速也先見之先亦當作走蓋旣傳言卽走而見之也此禮當在以贄見於先生異爵者之後又先生異爵者之見於士其禮同則士之以贄見於先生亦當如見於入夫之禮明矣

郝氏曰無以見謙已無足以見也

張氏曰某無以見言無故不敢輕見也

姜氏曰某無以見者言無徳可以相見再述始辭之詞以起下文也

世佐案敖云此禮當在以摯見於先生異爵者之後是矣辭不得命謂再辭而不見許也敖以爲三辭非士相見禮賔在大門外時主人辭其見者再此亦如之特其措詞異耳某無以見此卽其所以辭之意以因也謙不敢當尊者見已故反言已欲見尊者而無因也蓋以卑見尊必執摯而往見於其家如士見大夫禮乃爲有所因今尊者在已門外而已又不執贄故云無因也舊說俱未安不見辭贄者以尊見卑不用摯也士相見禮云出迎於門外再拜是敵者亦主人先拜也此注云先見之者出先拜也似與彼無異愚謂彼之拜爲迎賔此拜爲先見其所以拜不同此旣爲先見而拜則不敢迎賔而入矣尊者欲入則入故玉藻云士於大夫不敢拜迎而拜送敖氏攺先見之先爲走非

右先生異爵者請見士

非以君命使則不稱寡大夫士則曰寡君之老

注曰謂擯贊者辭也不稱寡君不言寡君之某言姓名而已大夫卿士其使則皆曰寡君之某檀弓曰仕而未有祿者君有饋焉曰獻使焉曰寡君之老疏曰云非以君命使則不稱寡者此則玉藻云大夫私事使私人擯則稱名以其非聘問之禮則爲私事使私人擯也聘禮云若有言則以束帛如享禮引春秋晉侯使韓穿來言汶陽之田歸於齊玉藻注亦引之是也鄭云謂擯贊者辭也者以玉藻自諸侯之於天子以下至大夫皆云擯者曰故知不自稱是擯贊之辭也云其使則皆曰寡君之某者釋經大夫士則曰寡君之老爲公事使也此則玉藻云公士擯則曰寡大夫寡君之老大夫有所往必與公士爲賔亦一也彼注云謂聘也大聘使上大夫小聘使下大夫則曰寡君之某【世佐案則曰寡君之某句疑衍否則當云下大夫曰寡大夫上大夫曰寡君之老】故鄭總云某也若然經直云大夫鄭兼云士者經本文是士則云非以君命使可以兼士也但士無特聘問或作介往他國聘有稱謂而云寡君之士某也敖氏曰此文不可彊通或曰君之老與大夫士之文宜易處蓋傳寫者因寡字之同而誤也未審是否郝氏曰以君命使謂出使他邦致君命稱寡君代君稱也若非君命以已意與他邦人言則不得稱寡君若言及大夫士則稱寡君之老可也老者臣僕之長也

張氏曰此經當有脫文注引檀弓亦多之老二字玉藻云大夫私事使私人擯則稱名公士擯則曰寡大夫寡君之老與此經相發明謂非以君命而有事他國則擯辭不得稱寡君之某稱名而已若以君命出聘公士爲擯下大夫則曰寡大夫上大夫則曰寡君之老

世佐案此節及下文自稱於君節皆當在他邦之人見於君節之後而此節又當在自稱於君節之後也然其文頗有闕譌始疑此記似纂玉藻而成於此益信舊說皆以則不稱寡爲句愚謂當於夫字絕句且以玉藻文考之夫下脫一公字士下脫一擯字下句必有此二字始可通非以君命使則不稱寡大夫謂下大夫以私事使也公士擯則曰寡君之老謂上大夫聘也於私事使見下大夫之稱於聘見上大夫之稱互相備耳本篇是士禮而記獨見大夫稱謂者士恆與大夫作擯此皆擯者辭也故得附於篇與鄭君不曉闕文注故未盡合然其意亦非如疏所云也鄭云不稱寡君不言寡君之某者釋經不稱寡之中含斯二義一則自稱已君不得曰寡君一則擯者稱已不得曰寡君之某也玉藻注云大國之君自稱曰寡人擯者曰寡君是稱寡君之證不言寡君之某指大夫言不兼士也下大夫曰寡大夫上大夫曰寡君之老故言某以該之若士作介更無擯者自稱只合云外臣皇氏謂士對他國君稱傳遽之臣亦通賈疏乃謂士作介往他國而云寡君之士某蓋誤也注又云大夫卿士其使則皆曰寡君之某卿士六卿之外更爲都官以總六官之事者亦上大夫也鄭意士卽以公事使亦必無稱寡君之老之例故爲此說以通之見經文士字非上中下士之謂然非經意矣疏乃謂鄭兼云士則又非注意也注末引檀弓蓋取使焉曰寡君之義【世佐案孔氏曰使焉曰寡君者使焉謂爲君若出使國此臣若出使則自稱已君謂寡君也】證公事使則稱其君曰寡君也之老二字出處所無傳冩者因經有寡君之老之文而衍耳疏不正其誤而曲爲之說尢誤之甚者諸儒之說惟張氏近是郝說固謬敖氏所錄或說亦殊不可曉

右稱於他邦之辭

凡執幣者不趨容彌蹙以爲儀

注曰不趨主愼也以進而益恭爲威儀耳

疏曰案小行人合六幣玉馬皮圭璧帛皆稱幣下文別云執玉則此幣謂皮馬享幣及禽摯皆是

敖氏曰執幣謂以幣相見及爲使者也凡者通尊卑言之行而張足曰趨蓋以容彌蹙爲儀故不趨也惟著凡執幣者之儀如是則執贄者或不然矣士大夫執摯於君前其儀乃與此同

世佐案此蓋指使臣見他國君及主國之臣見朝君而言幣則束錦羔鴈之類是也故其儀與始見於君同若尋常以幣相見未必有是容也步趨之節見於戴記者特詳如帷薄之外堂上城上執玉執龜防皆云不趨而不及執幣益可見此非常禮矣若然則此亦當在他國之人見於君節之後朱子通解以之附士相見章蓋用疏說而誤也

執玉者則惟舒武舉前曳踵

注曰惟舒者重玉器尢愼也武迹也舉前曳踵備跲也

疏曰此篇直見在國以禽摯相見之禮無執玉朝聘鄰國之事而云執玉者因執贄相見故兼言朝聘執玉之禮也

朱子曰案注疏以舒字絕句陸佃曰容彌蹙同惟武則舒然則讀武字絕句矣其說近是

敖氏曰執玉謂朝君與聘使執圭璧以行禮之時也惟舒武謂僅舒其武耳舉前曳踵見其舒武之法也踵足後也足之前起而後不離地則步之促狹可知此又不止於不趨而已

世佐案此因見他國君而及之指聘賔執圭時言而朝君亦用此禮也玉藻云君與屍行接武大夫繼武士中武徐趨皆用是然則執玉者聘賔與合繼武若朝君則接武也舒舒徐也敖氏似作展舒解非陸氏句讀𨿽善其說亦未安案論語執圭勃如戰色私覿愉愉此之執幣當彼私覿時執玉當彼執圭時則其容亦未必同矣豈獨以舒武爲異哉惟舒武者謂步武之間惟以舒徐爲主惟字正極形其愼重之意作僅字觧不得作獨字解亦不得也

右執幣玉之儀

凡自稱於君士大夫則曰下臣宅者在邦則曰市井之臣在野則曰艸茅之臣庻人則曰刺艸之臣他國之人則曰外臣

注曰宅者謂致仕者去官而居宅或在國中或在野周禮載師之職以宅田任近郊之地今文宅或爲托敖氏曰士大夫謂見爲臣者也宅者未仕而家居者也他國之人亦謂士大夫

姜氏曰案此以市井艸茅之臣謂士大夫而下別云庶人曰刺艸之臣故注以致仕者訓之與孟子不同又案玉藻上大夫稱下臣擯者曰寡君之老下大夫稱名擯者曰寡大夫與此不同者蓋彼爲與鄰君之稱而此爲自稱於君故異詞與

世佐案玉藻記自稱於君之辭上大夫曰下臣下大夫自名士曰傳遽之臣與此異者此亦有闕譌也姜氏以玉藻爲對他國君非宅當從今文爲托托寄也謂他國士大夫寄居其地而未仕者不曰外臣者旣居其地不可復同於他國也不曰刺艸之臣者以非土著之民且嘗爲士大夫故也孟子云在國曰市井之臣在野曰艸莽之臣皆謂庶人正與此相發明孟子之時士好遊故據托者之禮言之謂之庶人者以以其於所寓之國實未仕也本作宅而以致仕者釋之遂與孟子說齟齬蓋爲古文所誤鄭於此旣引周禮宅田爲證而於載師職文乂據此以易先鄭之說彼此牽引總屬臆說也

右自稱於君

世佐案此節之下當以稱於他邦之辭節繼之使稱謂之禮得以類相從而非以君命使云云卽承他國之人則曰外臣句而言於文亦順也

劉氏敞曰自天子至於庶人皆有贄摯者致也所以致其志也天子之摯鬯諸侯玉卿羔大夫鴈士雉鬯也者言徳之逺聞也玉也者言一度不易也羔也者言柔而有禮也鴈也者言進退知時也雉也者言死其節也故天子以逺徳爲志諸侯以一度爲志卿以有禮爲志大夫以進退爲志士以死節爲志明乎志之義而天下治矣故執斯摯者致志者也君之摯以事神臣之贄以養人惟君受贄者惟君受養也非其君則辭贄不敢當養也古者非其君不仕非其師不學非其人不友非其大夫不見士相見之禮必依於介紹以言其不苟合也必依於摯以言其道可親也苟而合惟小人無恥者能之君子可見也不可屈也可親也不可狎也可逺也不可疏也賔至門主人三辭見賔稱摯主人三辭摯所以致尊嚴也大夫以禮相接士以禮相諭庶人以禮相同然而爭奪興於未者未之有也人苟悅而相若者末必爭苟簡而相親者未必怨是故士相見禮者人道之大也所以使人重其身而毋邇於辱也所以使人愼其交而毋邇於禍也惟仕於君者召而往未仕而見於君者冠而奠摯在邦曰市井之臣在野曰艸薦之臣君𨿽召不往也是故𨿽有南面之貴千乘之富士之所以結者禮義而已矣利不足稱焉刑罰行於國所誅者好利之人未有好利而其俗不亂者也無介而相見君子以爲謟故諸侯大國九介次國七介小國五介

陳氏師道曰宗周之制士見於大夫公卿介以厚其別詞以正其名摯以效其情儀以致其敬四者備矣謂之禮成士之相見如女之從人有願見之心而無自行之義必有紹介爲之前焉所以別嫌而愼微也故曰介以厚其別名以舉事詞以導名名者先王所以定名分也名正則詞不悖分定則名不犯故曰詞以成其終故授受焉介以通名擯以將命勤亦至矣然因人而後達也禮莫重於自盡故祭主於重婚主於迎賔主於摯故曰摯以效其情誠發於心而諭於身達於容色故又有儀焉詞以三請摯以三獻三揖而升三拜而出禮煩則泰簡則野三者禮之中也故曰儀以致其敬是以貴不陵賤下不援上謹其分守順於時命志不屈而身不辱以成其善當是之世豈特士之自賢而亦有禮爲之節也夫周之制禮其所爲防至矣及其晚世禮存而俗變猶自是而失身況於禮之亡乎自周之禮亡士知免者寡矣世無君子明禮以正之旣相循以爲常而史官又載其事故其獘習而不自知也又曰先王之制士不傳贄爲臣則不見於王公夫相見所以成禮而其獘必至於自鬻故先王謹其始以爲之防而爲士者世守焉

郝氏曰禮辭卽行禮之心辭讓之心人皆有之作者以是道人心所本有達其恭敬之意云爾苟徒依仿其辭無其心是相習爲僞耳故曰非禮之禮大人弗爲其人可與何必三辭不可𨿽謬爲恭敬終弗屑也賔五請然後一見見又於大門內不歷階不升堂不交一語輒出旣出又請見賔又反見始何其難而終何其亟也鄭謂爲將與燕然則始見不延之堂室俟其出而後召之此類煩復於人情未可彊通大抵此節之儀春秋戰國以來士之抗節公卿大夫造門請見其辭如此苟士見於士無貴爲此矣

世佐案交際之道情也有分焉情不洽則暌分不嚴則防防之害甚於暌其端兆於士林而其禍延於公卿大夫之際傾險者啟釁於睚眥卑者失身於闒茸先王防其微必自士相見始是故將之以贄先之以介紹五請而後許一見而輒退所以難其合也合之也難則其交必不濫合之也難則其交亦不易離然猶慮其尊嚴而未足以達賔主之情也故爲之燕以伸其款曲焉燕不於始入而於反見者謂不可以干盛禮也云爾斯禮也降及戰國而廢不講矣惟孟子爲能守之以重其道故七篇之中三致意焉觀其答公孫丑不見諸侯之問而引曽仲二子之言爲證則士之能抗節公卿者未有不於尋常交契中愼之也易大傳曰君子上交不謟下交不瀆其知幾乎微哉斯言非豫之六二有安靜堅確之徳其孰能與於斯郝氏以俗情測之則見爲煩復而不可通也亦宜覽劉氏陳氏之說夫亦足以明其義矣

今考定士相見禮

士相見之禮贄冬用雉夏用腒左頭奉之曰某也願見無由達某子以命命某見主人對曰某子命某見吾子有辱請吾子之就家也某將走見賔對曰某不足以辱命請終賜見主人對曰某不敢爲儀固請吾子之就家也某將走見賔對曰某不敢爲儀固以請主人對曰某也固辭不得命將走見聞吾子稱摯敢辭贄賔對曰某不以贄不敢見主人對曰某不足以習禮敢固辭賔對曰某也不依於摯不敢見固以請主人對曰某也固辭不得命敢不敬從出迎於門外再拜賔答再拜主人揖入門右賔奉贄入門左主人再拜受賔再拜送摯出主人請見賔反見退主人送於門外再拜主人復見之以其贄曰向者吾子辱使某見請還贄於將命者主人對曰某也旣得見矣敢辭賔對曰某也非敢求見請還摯於將命者主人對曰某也旣得見矣敢固辭賔對曰某不敢以聞固以請於將命者主人對曰某也固辭不得命敢不從賔奉贄入主人再拜受賔再拜送贄出主人送於門外再拜

右經

士見於大夫終辭其贄於其入也一拜其辱也賔退送再拜若嘗爲臣者則禮辭其贄曰某也辭不得命不敢固辭賔入奠贄再拜主人答壹拜賔出使擯者還其贄於門外曰某也使某還贄賔對曰某也旣得見矣敢辭擯者對曰某也命某某非敢爲儀也敢以請賔對曰某也夫子之賤私不足以踐禮敢固辭擯者對曰某也使某不敢爲儀也固以請賔對曰某固辭不得命敢不從再拜受若先生異爵者請見之則辭辭不得命則曰某無以見辭不得命將走見先見之下大夫相見以鴈飾之以布維之以索如執雉上大夫相見以羔飾之以布四維之結於面左頭如麛執之如士相見之禮始見於君執贄至下容彌蹙庶人見於君不爲容進退走士大夫則奠贄再拜稽首君答壹拜若他邦之人則使擯者還其摯曰寡君使某還贄賔對曰君不有其外臣臣不敢辭再拜稽首受凡執幣者不趨容彌蹙以爲儀執玉者則惟舒武舉前曳踵凡自稱於君士大夫則曰下臣宅者在邦則曰市井之臣在野則曰艸茅之臣庶人則曰刺艸之臣他國之人則曰外臣非以君命使則不稱寡大夫士則曰寡君之老凡燕見於君必辯君之南面若不得則正方不疑君君在堂升見無方階辯君所在若君賜之食則君祭先飯徧嘗膳飲而俟君命之食然後食若有將食者則俟君之食然後食若君賜之爵則下席再拜稽首受爵升席祭卒爵而俟君卒爵然後授虛爵退坐取屨隱辟而後屨君爲之興則曰君無爲興臣不敢辭君若降送之則不敢顧辭遂出大夫則辭退下此及門三辭凡言非對也妥而後傳言與君言言使臣與大人言言事君與老者言言使弟子與幼者言言孝弟於父兄與眾言言忠信慈祥與居官者言言忠信凡與大人言始視面中視抱卒視面毋攺終皆若是若父則遊目毋上於面毋下於帶若不言立則視足坐則視膝凡侍坐於君子君子欠伸問日之早晏以食具告攺居則請退可也夜侍坐問夜膳葷請退可也

右記

儀禮集編卷五﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷六

龍裏縣知縣盛世佐撰

鄕飲酒禮第四之一

鄭目錄云諸侯之鄕大夫三年大比獻賢者能者於其君以禮賔之與之飲酒於五禮屬嘉禮

疏曰凡鄕飲酒之禮其名有四案此賔賢能謂之鄕飲酒一也又案鄕飲酒義云六十者坐五十者立侍是黨正飲酒亦謂之鄕飲酒二也鄕射州長春秋習射於州序先行鄕飲酒亦謂之鄕飲酒三也案鄕飲酒義又有鄕大夫士飲國中賢者用鄕飲酒四也呂氏大臨曰鄕人凡有防聚皆當行此禮恐不止四事論語載鄕人飲酒杖者出斯出矣亦指鄕人而言之

朱子曰孔頴逹以爲吉禮非也以周禮考之惟祭祀爲吉禮其飲食賔射燕饗皆屬嘉禮則鄭云嘉禮爲是而孔說誤也射義放此【世佐案鄕飲酒義孔疏曰案鄭目錄云此於別錄屬吉事陸氏釋文亦引鄭云別錄屬吉禮則以此爲吉禮之說蓋出於劉向而鄭君見之於禮記目錄不始於孔氏也又案禮記冠昏鄕飲酒射燕聘諸義孔疏引鄭目錄皆云別錄屬吉事惟鄕飲酒射二義釋文引鄭云別錄屬吉禮釋文禮字蓋事字之誤鄭注儀禮於冠昏鄕飲酒射燕云嘉而聘云賔者以周官五禮言之也若以事言之則吉者對凶之辭嘉也賔也皆可以言吉也此鄭於禮記目錄所以復存劉說與】楊氏曰案疏所引四條後一條出鄕飲酒義鄕人士君子尊於房戶之間賔主共之也注云鄕人鄕大夫也士州長黨正也君子謂鄕大夫士也鄕大夫士飲國中賢者亦用此禮也

敖氏曰鄕飲酒者士與其同鄕之士大夫防聚於鄕學而飲酒之禮也

郝氏曰鄕飲酒禮者鄕之人有事相與飲酒皆得行此禮也

張氏曰疏言鄕飲有四此篇所載三年大比賔賢之禮也常以正月行之將射而飲下篇所列是也於春秋行之黨正正齒位於季冬蠟祭鄕大夫飲國中賢者則無常時

姜氏曰此周禮五州爲鄕鄕大夫興賢能與之飲酒之禮蓋侯國亦如之也鄕飲酒之屬之禮僅存此篇考其禮蓋專主尙賢而注疏乃兼及尙齒【世佐案注疏於尙徳尙齒之異未嘗不分別言之姜氏猶訾其兼及尙齒似過】謂大蠟之時黨正以齒飲民於序鄕大夫臨觀行禮亦名鄕飲酒也今案序賢序齒禮不相混謂其通名鄕飲酒則可謂其通行此禮則失矣況注疏於記義六十者坐以下又明言黨正飲酒與鄕飲酒之異禮乎

世佐案此篇所陳乃侯國鄕大夫賔賢之禮他如黨正正齒位州長春秋習射及鄕大夫士飲國中賢者𨿽亦名鄕飲酒而其禮固不能無異也自呂氏之說見采於通解而後儒宗之遂以爲鄕人聚防飲酒之通禮矣然論語所載有尙齒之意謂與黨正飲酒法相似則可援以證此則不可且其所謂鄕人者鄕之人耳與鄕飲酒義鄕人士君子之鄕人注以爲鄕大夫者亦別顧麟士曰鄕人飲酒與鄕飲酒禮無預是也姜氏序賢序齒之辯甚善若其釋爲天子鄕大夫興賢能之禮而謂侯國亦如之則非也以下文特懸磬考之其非天子之大夫明甚愚故於注疏之說不敢有異議云

鄕飲酒之禮主人就先生而謀賔介

注曰主人謂諸侯之鄕大夫也先生鄕中致仕者賔介處士賢者周禮大司徒之職以鄕三物教萬民而賔興之一曰六徳知仁聖義中和二曰六行孝友睦婣任卹三曰六藝禮樂射禦書數鄕大夫以正月之吉受灋於司徒退而頒之於其鄕吏使各以教其所治以考其徳行察其道藝及三年大比而興賢者能者鄕老及鄕大夫帥其吏與其眾寡以禮禮賔之厥明獻賢能之書於王是禮乃三年正月而一行也諸侯之鄕大夫貢士於其君蓋亦【監本脫亦字今從疏增】如此云古者年七十而致仕老於鄕裏大夫名曰父師士名曰少師而教學焉恆知鄕人之賢者是以大夫就而謀之賢者爲賔其次爲介又其次爲眾賔而與之飲酒是亦將獻之以禮禮賔之也今郡國十月行此飲酒禮以黨正毎嵗邦索鬼神而祭祀則以禮屬民而飲酒於序以正齒位之說然【句】此篇無正齒位之事焉凡鄕黨飲酒必於民聚之時欲其見化知尙賢尊長也孟子曰天下有達尊三爵也徳也齒也

疏曰云周禮至書數並大司徒職文引此者欲兼諸侯司徒亦使鄕大夫教民以三物教成行飲酒之禮興舉之也云鄕大夫已下至於王並周禮地官鄕大夫職文彼是天子鄕大夫法諸侯鄕大夫無文以此約之故云諸侯之鄕大夫貢士於其君蓋亦如此云也云賢者爲賔至是亦將獻之以禮禮賔之也者據此經諸侯鄕大夫貢士之法亦如天子之鄕大夫故云亦也若據鄕貢一人其介與眾賔不貢之矣但立介與眾賔輔賔行禮待後年還以貢之耳案射義云古者天子之制諸侯嵗獻貢士注引舊說大國三人次國二人小國一人大國三卿次國二卿小國一卿所貢之士與鄕同則鄕送一人至君所其國有遂數亦同其鄕並有公邑采地皆有賢能貢之而貢士與鄕數同不言遂與公邑采地所貢者蓋當鄕送一人至君所君又總校徳之大小取以貢之縱取鄕外仍凖鄕數爲定鄕大夫𨿽行飲酒禮賔之於其君簡訖仍更行飲酒禮賔之於王是鄕大夫及諸侯貢士皆行飲酒禮禮賔也云今郡國至之說然者鄭欲解此鄕飲酒貢士法漢時所行者是正齒位與此不同之意云以黨正每嵗邦索鬼神而祭祀者禮記郊特牲云嵗十二月合聚萬物而索饗之周之十二月卽夏之十月農功畢而蠟祭也云則以禮屬民而飲酒於序以正齒位者謂當蠟祭之月黨正序民於序學中以三時務農將闕於禮此時農隙故行正齒位之禮鄕飲酒義云六十者坐五十者立侍六十者三豆七十者四豆八十者五豆九十者六豆年長者在上是正齒位之法也云之說然者漢時十月飲酒禮取黨正之文而然與此篇鄕飲酒禮異也民聚之時謂大比大蠟之時尙賢據此篇鄕飲酒尊長據黨正鄕飲酒也但黨正飲酒以鄕大夫臨觀行禮或鄕大夫居此黨內則亦名鄕飲酒也引孟子者以證鄕大夫飲酒是尙徳也黨正飲酒是尙齒也爵於此無所當連引之耳或曰賔若有尊者一章卽尙爵之義也【世佐案自或曰已下監本所無見通解疑此說當是朱子纂入而傳冩者誤屬於疏耳然楊氏儀禮圖已仍之今亦未敢遽刪也】楊氏曰此篇主於賔賢𨿽無正齒位法然自賔介而下眾賔有長立於堂下者有東上北上樂正與立者皆薦以齒旅酬少長以齒是亦正齒位法但無黨正三豆四豆五豆六豆之等差耳

張氏曰案此鄕飲酒禮有獻賔有樂賔有旅酬有無算爵樂凡四大叚而禮成此下至當楣北面答拜則將飲酒之始事初謀賔戒賔次陳設次速賔迎賔拜至凡三節

世佐案或說及信齋之言此篇三達尊之義偹矣但其意所專屬則在尙徳耳姜氏謂尙齒與鄕飲酒無渉似泥敖氏於主人賔介等俱泛言非辯見前

右謀賔介

主人戒賔賔拜辱主人答拜乃請賔賔禮辭許主人再拜賔答拜

注曰拜辱出拜其自屈辱至已門也不固辭者素所有志

疏曰知賔出門者見冠禮主人宿賔賔出門左鄕射戒賔亦出門故也士相見固辭此禮辭卽許者賔已知欲貢已又以學習徳藝情意相許也案冠禮主人先拜賔答拜此賔先拜主人答拜者彼冠禮主人戒同寮同寮尊又使之加冠於子尊重之故主人先拜此則鄕大夫尊矣賔是鄕人卑矣又將貢已宜尊敬主人故賔先拜辱也

朱子曰學成行修進仕於朝上以致君下以澤民此士之素有所志也

敖氏曰此拜辱卽拜迎也

張氏曰主人戒賔言主人往至賔門欲相警告非謂已戒之也至請賔方是發詞相戒耳主人再拜拜其許已也

世佐案主人鄕大夫也賔處士也主人戒賔當如先生異爵者請見禮先生異爵者請見先見之不敢拜迎而此乃云拜辱者當賔興大典主人好善忘勢而賔亦以道自重故以處士而儼然與大夫抗禮不爲驕也一辭而許注以爲素所有志固已然考士冠禮鄕射禮於主人之戒賔也皆云賔禮辭許不聞有固辭者然則一辭而許爲賔之道固然此亦如其常而已以爲將貢已而固辭君子惡其矯也賔先拜主人答拜者考士冠宿賔鄕射戒賔皆然是亦禮之常也士冠戒賔云賔禮辭許主人再拜賔答拜主人之拜是拜賔之許己非先拜也方其始至賔家之時仍當賔先拜彼不言者文不具耳以宿賔禮例之可見也蓋主人至賔家戒之則主人爲賔賔爲主人賔旣爲主人禮應先拜疏家誤謂冠禮主人先拜而其釋此賔先拜之故亦似沾滯

主人退賔拜辱

敖氏曰此卽拜送也拜迎拜送皆言拜辱者蓋一儀而兼二義也迎送者據已言也辱者據彼言也此經言戒賔之儀略者亦以士冠禮宿賔之儀見之也下速賔仿此後篇同

世佐案凡賔主相見始而拜迎退而拜送禮之常也拜迎可名拜辱則拜送獨不可名拜辱乎鄭君求其說而不得因有以送謝之之解疏又云將貢已宜尊敬主人是以去又拜辱以送謝之斯何見之陋也夫主人之於賔卽後世之所謂舉主也所謂座主門生也古者鄕舉裏選一以徳行道藝爲主而進退之故在舉之者自盡其職之所當爲非以樹恩也而所舉者亦必克副其實而後應之公義重而私恩輕何僕僕而亟謝爲爲此說者習見漢世報舉主之厚而意之耳夫以漢世篤交念故之誼議者猶或非之況自中唐而後一蒙賞防名曰恩門長奔競之風胎朋黨之禍其流極可勝道哉韓子曰吾未嘗聞有登第於有司而進謝其門者斯固有識者之所恥也豈先王制禮而不慮及此乎然則飲酒之明日賔鄕服拜賜何也曰謝其以禮禮已也夫禮未有見禮於人而不之謝者鄕射非貢士賔亦拜賜是已爲貢己而以送謝之私也爲貢己而明日不拜賜避嫌也避嫌亦私也此於士習官方頗有闗系故不敢不辯

介亦如之

注曰如戒賔也

右戒賔介

乃席賔主人介眾賔之席皆不屬焉

注曰夙興往戒歸而敷席賔席牖前南面主人席阼階上西面介席西階上東靣眾賔於賓席之西不屬者不相續也皆獨坐明其徳各特

疏曰鄕射云席賔南面東上眾賔之席繼而西此眾賔之席亦當然但不屬爲異耳鄕射注云言繼者甫欲習眾庶未有所殊別此乃特貢於君故眾賔之席皆不屬焉𨿽不屬猶統賔爲位同南面也

楊氏曰鄕飲酒禮注云賔於牖前與周禮司幾筵延國賔於牖前似同而實異賔位在西北以天子諸侯室有東西房言之則室前之中爲中此乃王位設扆之處自中以西便爲西北又是牖前如司幾筵筵國賔於牖前是也以大夫士東房西室言之房室之間爲中故戶西牖東西北之位家鄕國皆以爲重士冠禮子筵於戶西士昏禮婦席於戶牖間鄕飲席於牖前鄕射賔席在於戶牖之處名𨿽不同皆是一義鄕飲𨿽云牖前亦是牖東也蓋戶西牖東正西北之賔位也士冠禮子士昏禮婦亦在此位敬禮之如賔客然所謂醴於客位是也若牖前則近於西此隅矣果賔席在牖前則三賔當如鄕射記東面北上今經云眾賔之席繼而西則賔席決不在牖前明矣𨿽然此特以鄭義大夫士東房西室言之也又案陳祥道云鄕飲酒薦脯五挺出自左房鄕射記籩豆出自東房大射宰胥薦脯醢由左房夫鄕射鄕飲大夫禮大射諸侯禮其言相類蓋言左以有右言東以有西則大夫士之房室與諸侯同可知鄭氏謂大夫士無西房恐未然也敖氏曰席賔主人介者爲賔主人介設席也席賔於戶牖間主人於東序介於西序少牢下篇席主人於東序西面席侑於西序東面侑介之位同也眾賔眾賔長三人也屬連接也必不屬者爲其升降皆由下也以是觀之則賔主在戶西牖東而當兩楹之間明矣此席亦東上凡席皆有司設之

郝氏曰古者大饗必於宗廟廟堂後中爲室室東爲房室與房皆有牖有戶牖皆居中戶皆在牖東皆南向故戶牖間爲堂中賔席在焉賔所立位在堂西階上東向主席在堂東階上西向此廟中之禮也鄕飲酒不行於廟於學宮諸館捨其位次與在廟殊饌席皆在堂上而拜立之位仍在東西階故或退而復位進而升席也張氏曰注言敷席面位可訂近日鄕飲隅坐之失姜氏曰鄕飲席位經無明文注蓋據鄕飲酒義而言也但鄕飲鄕射之席賔與眾賔皆相繼而不屬言其逓爲位則相繼言其各爲位則不屬二者參互推之可見非有殊禮也所以鄕射言繼而西鄕飲言皆不屬者鄕射單以賔與眾賔言之故言繼而西而鄕飲合言席賔主人介眾賔之席凡十字爲句則賔與眾賔𨿽不屬而自相繼主介一東階一西階則不相屬而亦不相繼矣而疏乃於句讀有差因於義釋有誤乃謂賔以將貢於君有所殊別故眾賔之席不屬而不相繼也不亦率爲之說而使經義之盡晦哉世佐案此節當以乃席賔三字爲句主人介眾賔之席又句舊說及郝氏姜氏析句俱未安經但言席賔而不言位面以見於鄕射禮者可參考也鄕射無介注知介席在西階上東面者以少牢下篇所載席侑之處見之也鄕射禮眾賔之席繼而西此則云不屬者興賢大典所以殊異賔於眾也皆者皆主人介眾賔也主人也介也與賔之席逺矣云皆不屬者詞𨿽總承而意則專主於眾賔也敖氏謂爲其升降皆由下姜氏謂言其逓爲位則相繼言其各爲位則不屬二說皆未得經意當以注疏爲正但注家誤看經文皆字謂眾賔皆獨坐則猶未盡也經義蓋謂主人介眾賔之席皆不屬於賔耳非謂眾賔各不相屬也賔是所興賢能之人故別異之彼眾賔者旣不得與於貢則其徳故相埒也焉得人人而別之乎又案古人宮室之制前堂後室室之東西偏曰房室與房皆有戶室又有牖【考儀禮圖室有戶有牖房有戶無牖郝云室與房皆有牖戶非】戶在東而牖在西【室西南隅爲奧奧者以人所安息之處名之也論語載子問伯牛疾自牖執其手則牖亦在西南可】【見郝氏謂牖皆居中非】戶牖之間堂之中也故古人重之室之有東西房者則以牖前爲賔位取其在西北也司幾筵所云是也室之有東房而無西房者則戶牖牖之間爲賔位亦取其在西北也士冠士昏禮所云是也鄭氏謂大夫士東房西室以其私家言之也鄕飲酒行禮於庠鄕射於序庠序皆學捨與私家之制異安見其必無西房乎陳氏祥道之說極爲有據然此注不曰賔席戶牖之間而曰賓席牖前則鄭氏固未嘗謂其無西房也若無西房則牖前乃堂之西北隅賔旣席於此則賔西更無容席之地不得云眾賔之席繼而西矣【公食大夫記云蒲筵常倍尋曰常丈六尺也三賔之席合之幾四丈八尺若無西房何許著此】惟有西房故賔席𨿽在室之牖前而其西尙可以容眾賔之席也然則此注所云牖前與司幾筵所云牖前其實無以異也楊氏因陳氏之言而疑鄭氏大夫士無西房之說之誤殆未明乎庠序與私家之異歟今繪圖於左使讀者得以考焉

【右今更定鄕飲酒禮賔位圖舊圖云眾賔南面坐不盡則東面北上亦誤說見後】

尊兩壺於房戶間斯禁有酒在西設篚於禁南東肆加二勺於兩壺

疏曰東肆以頭首爲記從西向東爲肆則大頭在西也又曰士之棜禁大夫之斯禁名𨿽異其形同若天子諸侯承尊之物謂之丰丰有舟

敖氏曰設篚於禁南其間當容人蓋酌者北面也記云尊綌冪賔至徹之則此二勺皆加於冪上矣張氏曰兩壺酒與酒各一也斯禁以承壺酒在酒之西設篚以貯爵在禁之南向東陳之其首在西壺各有勺以備挹酌

姜氏曰案玉藻斯棜異制棜較卑也疏誤

世佐案戶室之戶也房戶間當左楹

設洗於阼階東南南北以堂深東西當東榮水在洗東篚在洗西南肆

張氏曰堂上設篚此復設篚者上篚所貯三爵每一爵行畢卽奠下篚且貯余觶也

右設席器

羮定

注曰肉謂之羮定猶熟也著之者下以爲節

敖氏曰注云下以爲節者謂下事以此爲節也諸篇凡言羮定者皆然

世佐案監本注中脫著之者下以爲節七字今從敖氏本補入

主人速賔賔拜辱主人答拜還賔拜辱

敖氏曰速賔之儀與戒賔同此經文又略也賔不遂從之者爲主人復當速介

世佐案拜辱卽拜送也說見上聘禮使下大夫至賔館公食大夫禮使大夫戒賔二處賔皆不拜送者以賔遂從之也此處賔不遂從故仍行拜送之禮非有他義疏謂鄕大夫尊賔卑又擬貢故特拜辱而送之非

介亦如之

注曰如速賔也

疏曰是日必當遣人戒速眾賔但略而不言故下云賔及眾賔皆從之

敖氏曰眾賔亦戒速而經惟言賔介者亦以主人親爲之其禮重故特著之耳

賔及眾賔皆從之

注曰言及眾賔介亦在其中矣

敖氏曰主人旣速介卽先歸介及眾賔皆至於賔之門外俟賔同往也

右速賔介

主人一相迎於門外再拜賔賔答拜拜介介答拜注曰相主人之吏擯贊傳命者

敖氏曰相蓋學中之有司給事於飲射之禮者古者與鄕人飲射必於學宮者以其深廣且有司及器用皆偹具故也

世佐案注以相爲主人之吏而敖氏易之非也古者黨有庠術【鄭讀爲遂】有序教民之職在鄕則掌於州長黨正以下而統於鄕大夫在遂則掌於縣正鄙師以下而統於遂大夫治民之官卽教民之官非若後世守令之外別有教職也主人鄕大夫也自州長以至比長皆其屬吏此相恐是擇州長中一人爲之周禮州長職云三年大比則大考州裏以贊鄕大夫廢興則相主人者捨州長而誰學中有司如樂師大小胥之屬於國學則有之鄕學則未之聞也

揖眾賔

注曰拜介揖眾賔皆西南面

疏曰賔介眾賔在門外位以北爲上主人與賔正東西相當則介與眾賔差在南東面主人正西面拜賔則側身向西南拜介揖眾賔矣

主人揖先入

注曰揖揖賔也先入門而西面

敖氏曰不言入門右可知也

賔厭介入門左介厭眾賔入眾賔皆入門左北上注曰皆入門西東面賔之屬相厭變於主人也推手曰揖引手曰厭

疏曰引手曰厭者以手向身引之

郝氏曰厭壓同行先眾曰壓賔在介上厭介介在眾賔上厭眾賔也

世佐案厭今文皆作揖文𨿽小異其爲以手禮人則一也鄭氏定從古文取變於主人之義是矣郝氏顧譏其鑿而攺訓爲壓於義何取不亦鑿之甚乎

主人與賔三揖至於階三譲主人升賔升

敖氏曰三揖三讓說皆見士冠禮鄕射禮曰主人升一等賔升

主人阼階上當楣北面再拜賔西階上當楣北面答拜注曰楣前梁也

敖氏曰此拜至也

右迎賔拜至

主人坐取爵於篚降洗

敖氏曰取爵蓋北面也爲洗而降故云降洗

張氏曰此下至爵降奠於篚言主人獻賔介眾賔之儀凡六節

世佐案篚謂堂上禁南之篚

賔降

注曰從主人也

敖氏曰賔降之位見下文

主人坐奠爵於階前辭

注曰重以已事煩賔也

敖氏曰奠爵乃辭者事異則不宜相雜且爲敬也西面坐奠爵興辭

賔對

注曰賔主人之辭未聞

郝氏曰主人辭賔降賔對以不敢不降如聘記辭曰非禮也敢對曰非禮也敢後仿此

主人坐取爵興適洗南面坐奠爵於篚下盥洗

注曰篚下篚南

敖氏曰南面坐於洗北乃奠爵於篚南不敢由便也盥洗旣盥復坐取爵而將洗之也凡洗者必盥盥洗皆立

張氏曰篚下當篚之下非於篚也盥洗者盥訖取爵擬洗亦非謂遽已洗也

世佐案此篚謂堂下洗西之篚

賔進東北面辭洗

注曰必進東行示情

敖氏曰進者少南行也

世佐案敖說是賔初降時立當西序而此云東北面辭洗則位已在洗南矣其進而南可知也

主人坐奠爵於篚興對賔復位當西序東面

注曰言復位者明始降時位在此

主人坐取爵沃洗者西北面

張氏曰古人盥洗並用人執器灌沃下別有器承其棄水故有沃洗者

卒洗主人壹揖壹讓升

敖氏曰升亦主人先而賔從之

賔拜洗主人坐奠爵遂拜降盥

敖氏曰必盥者爲將酌也旣拜而盥爲拜時以右掌據地不無坋污也內則曰凡男拜尙左手

張氏曰因事曰遂言遂拜者主人坐奠爵因不起而遂拜也後凡言遂者皆因上事

賔降主人辭賔對復位當西序

敖氏曰對時違其位故云復下主人對仿此

卒盥揖讓升賔西階上疑立

疏曰不言一揖一譲從上可知

主人坐取爵實之賔之席前西北面獻賔

注曰獻進也進酒於賔

敖氏曰實者實以酒謂酌也

張氏曰必西北面者賔在西階欲其就席受爵故西北向之也

賔西階上拜主人少退

注曰少退少避

賔進受爵以復位主人阼階上拜送爵賔少退

注曰復位復西階上位

疏曰鄕射云賔進受爵於席前

張氏曰賔進席前受爵復持此爵還西階上位

薦脯醯賔升席自西方乃設折爼

注曰升由下也升必中席

疏曰案曲禮云席南向北向以西方爲上今升席自西方云升由下者以賔統於主人以東方爲上也

主人阼階東疑立賔坐左執爵祭脯醢

注曰坐坐於席祭脯醢者以右手

奠爵於薦西興右手取肺郤左手執本坐弗繚右絕末以祭尙左手嚌之興加於爼

注曰肺離之本端厚大者繚猶紾也大夫以上威儀多紾絕之尙左手者明垂紾之乃絕其末

疏曰少儀云取爼進爼不坐是以取時奠爵興至加於爼又興也此鄕飲酒大夫禮故云繚祭鄕射士禮云絕祭但云繚必兼絕言絕不得兼繚也

敖氏曰尙左手嚌之謂舉其左手而右手在下以末授口嚌之也將嚌乃尙左手則祭時不然矣加於爼以右手

郝氏曰末肺端也左手執之右手絕而祭之神道貴右也旣祭上其左手舉肺嚌之人道貴左也尙上同張氏曰郤左手者仰其左手也弗繚者直絕末以祭不必繚也繚祭以手從肺本循之至末乃絕之絕祭不循其本但絕末而已大夫以上乃繚士則否經言弗繚以賔固士也他事皆從士禮注疏獨於此處解作繚祭不敢從

姜氏曰弗繚之弗注未釋蓋讀如紼綍之紼佛捩之義尙左手當連嚌之爲句注釋恐未安

世佐案經文明言弗繚而注疏乃云繚祭則弗字之讀當如姜說然此固士禮也安得以大夫以上之禮釋之乎注疏誤矣注之誤在以尙左手三字連上句爲義疏又因注而誤也曷不以鄕射禮參觀之鄕射禮云坐絕祭尙左手嚌之夫鄕射固所稱士禮也絕祭而不繚者也乃其經文亦云尙左手則尙左手當連嚌之爲句而弗繚之弗當讀如字其說爲不可易矣

坐捝手遂祭酒

注曰捝拭也拭以巾捝手爲絕肺染污也

疏曰內則事佩之中有帨則賔客自有帨巾以拭也

興席末坐啐酒

疏曰鄕飲酒義注云祭薦祭酒嚌肺於席中惟啐酒於席末

敖氏曰席末席西端也

降席坐奠爵拜告防執爵興主人阼階上答拜

注曰降席席西也

賔西階上北面坐卒爵興坐奠爵遂拜執爵興主人阼階上答拜

注曰卒盡也於此盡酒者明此席非專爲飲酒起敖氏曰必西階上卒爵者以向者於此拜受故也世佐案鄕飲酒義云是席之正非專爲飲酒也注蓋本此謂卒爵於西階上卽啐酒於席末之意也此說深得禮意敖說淺矣

右主人獻賔

賔降洗主人降

注曰亦從賔也降降立阼階東西面

賔坐奠爵興辭

注曰西階前也

疏曰鄕射云賔西階前東面坐奠爵興辭降此亦然

主人對賔坐取爵適洗南北面

敖氏曰洗南北面別於主人也

主人阼階東南面辭洗賔坐奠爵於篚興對主人復阼階東西面

疏曰案鄕射賔盥訖將洗主人乃辭洗先後不同者彼與鄕人習禮輕故盥訖乃辭洗此鄕人將賔舉之故未盥先辭洗重之也

朱子曰此等恐或文有先後未必有此輕重之別也敖氏曰南面辭洗猶不離阼階東示違其位而已此主人辭洗在賔盥之先與他禮防異未詳

張氏曰前獻賔主人旣盥而後辭洗此則賔未盥而已辭洗故主人奠爵初在篚下繼乃於篚以初未聞賔命也賔奠爵卽於篚以已聞主命也

世佐案盥而後辭洗禮之常也未盥而辭洗變以示重也疏說朱子𨿽疑之然於此亦可見古人尊賢之禮故存之

賔東北面盥坐取爵卒洗揖讓如初升

敖氏曰凡盥洗於洗南者皆北面此云東北未詳疑東衍文也初一揖一讓也

姜氏曰不言沃洗者省文

世佐案上言沃洗者西北面此不言可知也主人在洗北沃洗者在洗南【見儀禮圖】故主人南面沃沃洗者西北面沃之便也今賔在洗南沃洗者在其右故賔方盥洗必東北面邪向之亦取其便也敖氏以東爲衍文非

主人拜洗賔答拜興降盥如主人禮

敖氏曰如主人禮謂如上降盥以至坐取爵之儀但靣位異耳

賔實爵主人之席前東南面酢主人

張氏曰主人在阼階賔自主席前向之故東南面

主人阼階上拜賔少退主人進受爵復位賔西階上拜送爵薦脯醢主人升席自北方設折爼祭如賔禮注曰祭者祭薦爼及酒亦嚌啐

敖氏曰北方席下也主人介席皆南上

不告防

注曰酒已物也

疏曰云不告防明亦啐也

敖氏曰酒主人之物也其不告防不言可知乃必言之者宜別於如賔禮也

自席前適阼階上北面坐卒爵興坐奠爵遂拜執爵興賔西階上答拜

注曰自席前者啐酒席末因從北方降由便也疏曰凡升席必由下降由上今主人當降自南方以啐酒於席末遂從席北頭降是由便也

敖氏曰從北方降正也

世佐案升席由下降由上此鄭義也敖氏則謂升降皆由下故以此從北方降爲正看來古人升席必由下至於降席只是取便或由上或由下原無一定之例也疏云降由上之正亦是便此爲通論若必執一例求之而於其所不通者諉曰是由便也則固矣

主人坐奠爵於序端阼階上北面再拜崇酒賔西階上答拜

注曰東西墻謂之序崇充也言酒惡相充實

疏曰奠爵於序端者擬後酬賔訖取此爵以獻介也熊氏曰崇充也添酌充滿之

敖氏曰崇重也謂賔崇重已酒不嫌其薄而飲之旣也故拜謝之卒爵乃拜者若曰已飲之乃審知其薄然世佐案崇酒之義敖氏得之郝氏敬李氏之藻皆同敖義鄭君之說郝氏譏其鑿今詳其意蓋謂以惡酒充賔腹故拜以謝過於經義未爲大失然旣訓崇爲充充字並無酒惡之意勢必添字乃通固不如敖說之直截也至於熊說則去經防逺甚幾酌酒於爵經皆雲實爵不云崇酒況此爵虛爵也下文取以獻介方將洗而實之豈於其奠之之時卽酌而充滿之乎其爲謬誤顕然矣又案姜氏云此乃謝賔之酢爵也崇之言隆謂之崇酒者謝賔酢之隆施耳如以崇酒爲謝酒之惡當於獻賔賔告防之時不當於酢主主不告防之後此說亦可備一解

右賔酢主人

主人坐取觶於篚降洗賔降主人辭降賔不辭洗立當西序東面

注曰不辭洗者以其將自飲

敖氏曰主人辭不言奠觶又不言賔對者如上禮可知自飲乃洗者亦象賔之飲已也

張氏曰獻用爵酬用觶一升曰爵三升曰觶

卒洗揖讓升賔西階上疑立主人實觶酬賔阼階上北面坐奠觶遂拜執觶興賔西階上答拜

注曰酬勸酒也

張氏曰先自飲所以勸賔也拜賔者通其勸意也答拜者答其勸已也

坐祭遂飲卒觶興坐奠觶遂拜執觶興賔西階上答拜敖氏曰此眾賔之飲已故其拜亦皆與受之於人者同

主人降洗賔降辭如獻禮升不拜洗

注曰不拜洗殺於獻

敖氏曰如獻禮如其降後升前之儀

賔西階上立主人實觶賔之席前北面賔西階上拜主人少退卒拜進坐奠觶於薦西

敖氏曰奠觶於薦西者主人以此觶不舉不敢親授之重勞賔也凡酬酒有卒不舉者有未卽舉者主人皆奠之而不授其意則同燕與大射及少牢下篇主人酬屍與賔皆授觶與士禮異

張氏曰奠觶西欲賔舉此觶也

世佐案酬觶奠而不授亦殺於獻也奠於薦西仍是欲賔舉此觶若逆料其不舉而不親授則非主人殷勤之意矣

賔辭坐取觶復位主人阼階上拜送賔北面坐奠鱓於薦東復位

注曰酬酒不舉君子不盡人之歡不竭人之忠以全交也敖氏曰辭辭其奠鱓也奠觶酬之正禮也然奠而不授亦不能無降等之嫌故辭之辭之而不獲命乃坐取觶示受也辭及取觶皆當東面

張氏曰賔辭疏以爲辭主人復親酌已愚以主人方酌時不辭殆非辭酌也仍是辭其親奠如鄕射二人舉觶時世佐案奠觶於薦東示不舉也凡奠觶將舉者於右不舉者於左辭是辭奠前二說得之

右主人酬賔

主人揖降賔降立於階西當序東面

注曰主人將與介爲禮賔謙不敢居堂上

敖氏曰賔降之位其南北之節皆於階西至此始見之也主人降西面於門東

主人以介揖讓升拜如賔禮

疏曰主人與賔三揖至於階之時介與眾賔亦隨至西階下東面此云揖讓升惟於升堂時相讓無庭中三揖矣

敖氏曰介入門左止於其位至是乃進

世佐案上迎賔拜至節不見介與眾賔隨至西階下之事則介與眾賔尙在門西北上之位也此云揖讓升拜如賔禮謂三揖三讓及拜至之禮皆如賔也何得無庭中三揖乎疏誤當以敖說爲正

主人坐取爵於東序端降洗介降主人辭降介辭洗如賔禮

敖氏曰爵卽向之所奠者也賔禮者賔降至一揖一讓升之儀也此時介降之位在賔南

升不拜洗

注曰介禮殺也

介西階上立

注曰不言疑者省文

主人實爵介之席前西南面獻介

張氏曰介席東面介立西階上在席南故主人西南面向之

介西階上北面拜主人少退介進北面受爵復位敖氏曰主人西南面獻介而介乃北面正方受爵以是推之則賔酢主人主人亦北面受主人獻賔賔其東面受與

世佐案儀禮圖主人獻賔賔酢主人受爵者皆北面經於主人受爵𨿽不言其何面而於此特見之則其餘從同矣鄕射禮主人西北面獻賔賔西階上北面拜主人少退賔進受爵於席前夫拜旣北面則受亦北面可知敖氏謂主人獻賔賔東面受非

主人介右北面拜送爵介少退

注曰主人拜於介右降尊以就卑也

敖氏曰主人獻介乃拜於其右者降於賔也凡堂上之獻酢皆分階而拜者賔主二人而已其餘則否

主人立於西階東

張氏曰在介右而又稍東以設薦之時介方升祭主人無事故立於此

薦脯醢

敖氏曰介席南上則此薦脯當在北方與少牢下篇設侑之豆同矣

介升席自北方設折爼祭如賔禮不嚌肺不啐酒不告防敖氏曰凡所不者下賔

自南方降席北面坐卒爵興坐奠爵遂拜執爵興主人介右答拜

敖氏曰降席適西階上也

右主人獻介

楊氏曰介禮殺於賔者不拜洗主人不拜於阼階而拜於介右不嚌肺不啐酒不告防

介降洗主人復阼階降辭如初

敖氏曰初謂賔酢之時主人降以下至坐取爵卒洗之禮也

卒洗主人盥

疏曰此主人自飲而盥者尊介也

介揖讓升授主人爵於兩楹之間

注曰就尊南授之介不自酌下賔

敖氏曰以後篇大夫禮例之介字宜在授字上於主人之盥也介立於洗南以俟之主人旣盥乃揖而行也張氏曰介但授虛爵不自酌者介卑不敢必主人爲已飲也

介西階上立主人實爵酢於西階上介右坐奠爵遂拜執爵興介答拜主人坐祭遂飲卒爵興坐奠爵遂拜執爵興介答拜主人坐奠爵於西楹南介右再拜崇酒介答拜注曰奠爵西楹南以當獻眾賔

世佐案注當字本或作爵誤

右介酢主人

主人復阼階揖降介降立於賔南主人西南面三拜眾賔眾賔皆答一拜

注曰三拜一拜示徧不俻禮也不升拜賤也

疏曰主人在阼階下眾賔在賔介之南故西南向拜之朱子曰此疏云眾賔各得主人一拜主人亦徧得一拜

鄕射疏又云眾賔無論多少止爲三拜是示徧也然則主人之拜眾賔不能一一拜之但爲三拜以示徧而眾賔之長者三人各答一拜也然經文及注疏但言眾賔一拜而無三人之文未詳其說鄕射仿此敖氏曰是時眾賔皆在門內之西主人少南行近於門東乃西南鄕之而拜三拜者旅拜之法也眾賔皆答一拜亦答旅拜之法也此禮士大夫同之

世佐案主人與賔介行禮之時眾賔固在門西北上之位迨其行禮旣畢則眾賔皆進而立於賔介之南矣無庭中三揖者賤不敢當主人之迎也經不著其進立之節文不具也惟其已在賔介之南也故主人得於阼階下西南面拜之敖說似太泥主人之三拜眾賔與拜至之意相類特不升之於堂而一一拜之是亦以其賤略之也又案禮成於三故旅拜之法無論眾賔多少但爲三拜以示徧初不爲賔長三人而設也經云眾賔皆答一拜亦統指眾賔而言不專謂三賔也疏欠分明故朱子不能無疑然卽以經文証之則其疑可釋矣旅拜之法大夫士防有不同大夫三拜眾賔眾賔答以壹拜此及鄕射少牢有司徹所陳是也大夫尊不敢備禮也士三拜眾賔眾賔答以再拜特牲所陳是也士卑得備禮也詳見疏敖氏謂此禮大夫士同之殆未深考與

主人揖升坐取爵於西楹下降洗升實爵於西階上獻眾賔眾賔之長升拜受者三人

敖氏曰此獻之儀主人蓋執爵西南面於西階上眾賔則以次升受之不獻於席前辟尊者禮也其拜者亦北面後於字衍

張氏曰主人揖升主人自升也眾賔尙在堂下至主人於西階上獻爵眾賔始一一升受之耳經文自明疏以揖升爲揖眾賔升非也又記云眾賔之長一人辭洗如賔當亦從堂下東行辭之疏以爲降辭亦未是

主人拜送

注曰於眾賔右

坐祭立飲不拜旣爵授主人爵降復位

注曰旣卒也卒爵不拜立飲立授賤者禮簡

敖氏曰位堂下之位介之南也於此云復則主人揖升之時眾賔其皆進與

張氏曰一人飲畢授爵降次一人乃升拜受也世佐案眾賔皆進當在主人與介行禮甫畢之時不在主人揖升時也敖說誤說又見上

眾賔獻則不拜受爵坐祭立飲

注曰次三人以下也不拜禮彌簡

張氏曰亦升受但不拜耳

每一人獻則薦諸其席

注曰謂三人也

敖氏曰此薦之節當在坐祭立飲之後與特牲饋食之眾賔同無爼矣又旣飲乃薦逺下賔介也不言不祭可知也

眾賔辯有脯醢

注曰亦每獻薦於其位位在下

疏曰知位在下者以其言堂下立侍不合有席旣不言席故位在下

敖氏曰眾賔三人之外者也眾賔長以下其堂下之位繼賔介之位而南

世佐案是時賔降立於階西當序東面介降立於賔南故敖知眾賔堂下之位當繼賔介而南也又案此則眾賔自三人之外皆無席亦無南面立於堂上者矣而儀禮圖乃於賔長三席之西復有眾賔之位雲南面坐不盡則東面北上似誤也

主人以爵降奠於篚

郝氏曰奠爵於堂下洗西之篚示不用也

右主人獻眾賔【張氏曰自初獻賔至此爲飲酒第一叚】

揖讓升賔厭介升介厭眾賔升眾賔序升卽席

疏曰眾賔序升者謂三賔堂上有席者以年長爲首以次卽席也

敖氏曰揖讓升者謂主人獨與賔一揖一讓而先升也賔厭介升者賔旣厭介乃升也介厭眾賔升亦然三賔長則不相厭但以次序而升耳

張氏曰此下言一人舉鱓待樂賔後爲旅酬之端也

一人洗升舉觶於賔

注曰一人主人之吏

敖氏曰獻禮旣備卽舉觶爲旅酬始示畱賔之意也旣洗乃升則用下篚之觶也舉觶猶揚觶

世佐案舉觶者將自飲乃洗者敖氏謂其意與主人酬賔之禮同是也

實觶西階上坐奠觶遂拜執觶興賔席末答拜

疏曰賔席末答拜者謂於席西南面非謂席上近西爲末以其無席上拜法也已下賔拜皆然

敖氏曰賔席末拜示違其位也不降席答之者以其賤也下二人舉觶仿此舉鱓者拜亦當楣

世佐案降席而拜故是常法但經旣云席末答拜與上文席末坐啐酒同是於席之西端不當仍指爲降席也史記載魏其行酒獨故人避席余半膝席蓋以其失勢而忽之此賔之席末答拜與半膝席相似則以舉觶者賤故也敖說似長

坐祭遂飲卒觶興坐奠觶遂拜執觶興賔答拜

姜氏曰鄕射云舉觶者坐祭此省文

降洗升實觶立於西階上賔拜

注曰賔拜拜將受觶

進坐奠觶於薦西賔辭坐受以興

注曰舉觶不授下主人也

敖氏曰此實取之而經云受者原賔意也

張氏曰案主人酬賔亦奠觶而不親授似酬法當然注以爲下主人恐宜再議

姜氏曰鄕射云舉觶者進此省文

世佐案禮敵者親授卑於尊則奠而不授不敢也主人酬賔亦奠而不授禮之殺也於獻固嘗親授矣今舉觶者之奠而不授自是卑於尊法初不因禮之殺注云下主人良然張氏議之過矣賔辭者亦辭其坐奠也

舉觶者西階上拜送賔坐奠觶於其所

注曰所薦西也

疏曰賔奠於其所者待作樂後立司正賔乃取此觶以酬主人以其將舉故且奠之於右也

舉觶者降

右一人舉觶

疏曰案鄕射舉觶者降後有大夫此不言者大夫觀禮之人或來或否故不言也

世佐案遵者之禮鄕射文屬於此而此篇則具書於賔出之後非不言也但以其或來或否故記載不同耳楊氏著儀禮圖移賔若有遵者一條於此節之下蓋以行禮之序序之也姜氏因之遂以此篇爲錯簡殊失經文變通之意今不從

設席於堂廉東上

注曰爲工布席也側邊曰防

敖氏曰此云設席於堂亷言其南北節也鄕射云席工於西階上少東言其東西節也文互見耳

張氏曰此下作樂樂賔有歌有笙有間有合凡四節世佐案工席北向乃東上者亦統於主人也

工四人二瑟瑟先相者二人皆左何瑟後首挎越內右手相

注曰四人大夫制也二瑟二人鼓瑟則二人歌也相扶工也眾賔之少者爲之每工一人天子相工使視了者後首者變於君也挎持也相瑟者則爲之持瑟其相歌者徒相也越瑟下孔也內側擔之【之下本或有者字今從敖氏本刪】

疏曰此鄕大夫飲酒而云四人大射諸侯禮而云六人若然士當二人天子當八人爲差次也工二人歌相亦二人以空手無事故不言也燕禮云小臣左何瑟面鼓注云燕尙樂可鼓者在前也鄕飲酒亦尙樂而不面鼓是變於君也

敖氏曰瑟先歌後行時以後爲尊亦工禮之異者也在肩曰何后首瑟之首在後也挎以指鉤之也後越去瑟防差近故以巨擘承下防而三指挎越也內鄕身也右手相者便也

樂正先升立於西階東

注曰正長也

敖氏曰此先升而立於西階東明其不與工序也鄕射禮云樂正先升立於工席之西亦與此文互見也又曰天子樂師以下大夫上士下士爲之諸侯之樂師惟當用上士下士然則此使之給事者其下士與

工入升自西階北面坐相者東面坐遂授瑟乃降注曰降立於西方近其事

疏曰鄕射云樂正適西方命弟子贊工遷樂故知西方是近其事也

敖氏曰相者東面坐於其席前之西也授瑟以瑟首鄕東授之

工歌鹿鳴四牡皇皇者華

注曰三者皆小雅篇也鹿鳴君與臣下及四方之賔燕講道修政之樂歌也此采其已有防酒以召嘉賔嘉賔旣來示我以善道又樂嘉賔有孔昭之明徳可則效也四牡君勞使臣之來樂歌也此采其勤苦王事念將父母懷歸傷悲忠孝之至以勞賔也皇皇者華君遣使臣之樂歌也此采其更是勞苦自以爲不及欲諮謀於賢知而以自光明也

疏曰凡歌詩之法皆歌其類此時貢賢能擬爲卿大夫或爲君所燕食以鹿鳴詩也或爲君出聘以皇皇者華詩也或使反爲君勞來以四牡詩也故賔賢能而預歌此三篇使習之也

朱子曰鹿鳴卽謂今日燕飲之事所以導達主人之誠意而美嘉賔之徳也四牡言其去家而仕於朝辭親而從王事於此乎始也皇皇者華言其將爲君使而賦政於外也學記曰宵雅肄三官其始也正謂此也蓋此三詩先王所制以爲燕飲之樂用之鄕人用之邦國各取其象而歌之也

敖氏曰春秋傳曰文王大明緜兩君相見之樂也兩君相見得歌大雅則士大夫相飲得歌小雅差之宜也此凡所歌者皆不取其詩之義但以其所得用者樂賔耳不言瑟者瑟依歌其同可知書曰戛擊鳴球搏拊琴瑟以詠禮又有頌磬頌鐘頌猶歌也然則工歌之時亦奏堂下之樂以應之矣不言者主於歌也下仿此

世佐案歌詩不類古人所誚也此凡所歌者故是上下通用之樂然旣歌其詩則必有取於詩之義注疏及朱子所云皆可參觀也敖氏謂但以其所得用者樂賔而不取其義非又案尙書蔡氏傳云堂上之樂惟取其聲之輕淸者與人聲相比則二人歌時必二人鼓瑟以合詠歌之聲不言可知敖氏乃謂工歌之時亦奏堂下之樂以應之則從古無此淩亂雜揉之樂也書曰戞擊鳴球搏拊琴瑟以詠此堂上之樂也下管鞀鼓合止柷敔笙鏞以間此堂下之樂也堂上之樂以歌爲主堂下之樂以管爲主歌發則堂下之樂不作管奏則堂上之樂亦停所謂無相奪倫者此也此篇所記與虞書異者三堂上有瑟無琴一也磬以石爲之又在堂下二也堂下之樂無管鞀諸器而以笙爲主三也之三者或因虞周異制或因天子宗廟與大夫士相飲隆殺不同至其上下疊奏之法則古今一轍家國同揆也敖氏解書未精致有此誤昔新安陳氏譏王氏炎看儀禮疎率而誤解書今敖氏又因書而誤解禮甚矣治經者之不可不博通也新安陳氏之說見書集傳纂疏辯證甚悉今節錄之於左

陳氏櫟曰郊特牲曰歌者在上匏竹在下貴人聲也卽此說以證此章【謂虞書戞擊鳴球章】與儀禮皆無不合戞擊搏拊以詠歌詩章所謂歌者在上也管鞀柷敔笙鏞皆在堂下以間者此眾樂與堂上之樂更代而間作也所謂匏竹在下也奏石絲以詠謌之時則堂下之樂不作奏匏竹等眾樂之時則堂上之樂不作以今奏樂例之亦如此耳今諸解徒見鄕飲酒燕禮並有間歌魚麗之文遂引以證此章林氏唱之其辭欠明若王氏炎則看儀禮疏率陳大猷復引儀禮分注其下攺卻本文尢非蓋間歌魚麗南有嘉魚南山有臺與笙由庚崇丘由儀相更替也與書之以間初不相干不過一間字同間代更替之義亦同耳雙溪謂堂上登歌堂下間歌直引間歌魚麗以解笙鏞以間謂以間卽是間歌殊不知堂下安得有歌乎

卒歌主人獻工工左瑟一人拜不興受爵主人阼階上拜送爵

注曰一人工之長也凡工賤不爲之洗

敖氏曰一人工之長乃歌者也不興受爵瞽者不能如禮也主人亦坐授之主人獨拜於阼階上者以工拜受於其位故不得拜於其右也

張氏曰工左瑟者移瑟於左身在瑟右以便受爵也世佐案一人謂鼓瑟者之長瑟賤而先得獻者以其先就事也說又見鄕射禮左瑟以主人於其右授爵也工北面以東爲右

薦脯醢使人相祭

注曰使人相者相其祭酒祭薦

工飲不拜旣爵授主人爵

注曰坐授之

眾工則不拜受爵祭飲辯有脯醢不祭

注曰祭飲獻酒重無不祭也

敖氏曰祭飲祭酒乃飲也

大師則爲之洗賔介降主人辭降工不辭洗

注曰大夫若君賜之樂謂之大師則爲之洗尊之也賔介降從主人也工大師也上旣言獻工矣乃言大師者大師或瑟或歌也其獻之瑟則先歌則後敖氏曰大師周官以下大夫爲之諸侯則宜用上士也主人辭賔亦對眾賔不降別於賔介也工不辭洗亦不降

張氏曰大師在瑟歌四人之內通謂之工獻之亦依瑟先歌後之序但爲之洗爲不同

世佐案大師乃君所賜有爵者無論或瑟或歌必先獻不當依瑟先歌後之序經旣言獻工乃言大師者以其出於君賜不必有也注誤

笙入堂下磬南北面立樂南陔白華華黍

注曰笙吹笙者也以笙吹此詩以爲樂也南陔白華華黍小雅篇也今亾其義未聞昔周之興也周公制禮作樂采時世之詩以爲樂歌所以通情相風切也其有此篇明矣後世衰微幽厲尢甚禮樂之書稍稍廢棄孔子曰吾自衛反魯然後樂正雅頌各得其所謂當時在者而復重雜亂者也惡能存其亡者乎且正考父挍商之名頌十二篇於周太師歸以祀其先王至孔子二百年之間五篇而已此其信也

疏曰案詩序雲南陔孝子相戒以養也白華孝子之潔白也華黍時和年丰宜黍稷也以上是子夏序文云有其義而亾其辭者此是毛公續序云有其義者指子夏序有其義也云亾其辭者謂詩辭亾矣南陔注云孔論詩雅頌各得其所時俱在耳遭戰國及秦之世而亾之其義則與眾篇之義合編故存彼詩鄭注又與此不同者鄭君注禮之時未見毛傳以爲此篇孔子前亾注詩之時旣見毛傳以爲孔子後失也

劉氏敞曰此三篇皆笙詩也小序云有其義而亾其辭亾謂本無非亾逸之亾也鄕飲酒禮鼓瑟而歌鹿鳴四牡皇皇者華然後笙入堂下磬南北面立樂南陔白華華黍燕禮亦鼓瑟而歌鹿鳴四牡皇皇者華然後笙入立於縣中奏南陔白華華黍南陔以下今無以考其名篇之義然曰笙曰樂曰奏而不言歌則有聲而無辭明矣下由庚崇丘由儀仿此

朱子曰小序於此六笙詩皆著其義蓋序者以意言之今鄭此注云其義未聞則亦不敢信其說矣敖氏曰磬南阼階西南也北靣立蓋亦東上如工立於磬南近其所應之樂也

敖氏曰堂下之樂笙爲主磬亦在堂下樂卽笙磬張氏曰磬縣南面其南當有擊磬者此笙入磬南北面在擊磬者之南北面也

世佐案笙詩之說從來聚訟詩禮二注出康成一手尙爾異同況生於其後者乎謂六篇之辭𨿽亾而其義幸以序而存者箋疏而外陸氏徳明束氏晳蘓氏轍範氏處義黃氏櫄嚴氏粲也謂其辭旣亾則其義不可得而知作序者但考二字便率意作一篇之序者鄭氏樵李氏樗也讀亾其辭之亾爲無而謂此六篇有聲無辭者劉氏敞商氏份董氏逌王氏質黃氏震也朱子於有聲無辭之解旣用原父而以小序爲無理則同漁仲其說詳見詩集傳及辯說固足爲定論矣然猶未足以厭後人之心而関其口何也書曰詩言志歌永言聲依永又曰予欲聞六律五聲八音在治忽以出納五言汝聴然則有辭而後有聲聲之不可離辭而後成樂也自古然矣況古人名篇之例或以詩之首二字或一句或次取篇中一二字以爲題亦有捨篇中字而別命之者要未有無其辭而可命之曰某詩某詩也夫詩之逸者多矣如貍首采齊肆夏見於禮記祈招河水新宮見於春秋左氏傳三夏之名見國語九夏之名見周禮考其辭與義必無夫子所刪者而今詩皆不能具其亾於夫子之前而不及收與抑亾於天子之後而今之所存者或非其舊與是皆未可知也何獨於南陔以下六篇而保其非逸耶若徒以其曰笙曰樂曰奏而不言歌以爲有聲無辭之證則呂氏祖謙郝氏敬論之詳矣其說可得而申也鄕射禮云奏騶虞國語云金奏肆夏樊遏渠呂叔玉云肆夏時邁也樊遏執競也渠思文也其說采於詩集傳是皆有辭而亦云奏周禮籥章以籥豳詩吹卽七月也禮記升歌淸廟下管象象卽維淸也燕禮升歌鹿鳴下管新宮而左傳昭二十五年宋公賦新宮謂之賦則有辭矣國語又稱伶簫詠歌鹿鳴之三是籥與簫管所吹之詩皆有辭而謂笙所吹者獨無辭乎張子曰旣無詩安得有此篇必是其有辭所以亾者良由施之於笙非若歌之可習此言殆爲平允矣

主人獻之於西階上一人拜盡階不升堂受爵主人拜送爵階前坐祭立飲不拜旣爵升授主人爵

注曰一人笙之長者也笙三人和一人凡四人鄕射禮曰笙一人拜於下

疏曰案鄕射記云三笙一和而成聲爾雅曰笙小者謂之和

敖氏曰主人獻時亦西南面也主人拜亦北面升授主人爵亦盡階不升堂

張氏曰前獻歌工在阼階上以工在西階東也此獻笙在西階上以笙在階下也

眾笙則不拜受爵坐祭立飲辯有脯醢不祭

注曰薦之皆於其位

敖氏鄕射禮曰主人以爵降奠於篚反升就席

乃間歌魚麗笙由庚歌南有嘉魚笙崇丘歌南山有臺笙由儀

注曰間代也謂一歌則一吹六者皆小雅篇也魚麗言太平年丰物多也此采其物多酒防所以優賔也南有嘉魚言太平君子有酒樂與賢者共之也此采其能以禮下賢者賢者累蔓而歸之與之燕樂也南山有臺言太平之治以賢者爲本此采其愛友賢者爲邦家之基民之父母旣欲其身之壽考又欲其名徳之長也由庚崇丘由儀今亾其義未聞

疏曰云謂一歌則一吹者堂上歌魚麗終堂下笙中吹由庚續之以下皆然案詩序云由庚萬物得由其道也崇丘萬物得極其髙大也由儀萬物之生各得其宜也有其義而亾其辭堂上歌者不亾堂下笙者卽亾蓋當時方以類聚笙歌之時各自一處故存者並存亾者並亾也

世佐案疏言笙詩並亾之故要不若張子之確

乃合樂周南闗雎葛覃捲耳召南鵲巢采蘩采蘋注曰合樂謂歌樂與眾聲俱作周南召南國風篇也王后國君夫人房中之樂歌也関雎言后妃之徳葛覃言后妃之職捲耳言后妃之志鵲巢言國君夫人之徳采蘩言國君夫人不失職采蘋言卿大夫之妻能循其法度昔太王王季居於岐山之陽躬行召南之教以興王業及文王而行周南之教以受命大雅云刑於寡妻至於兄弟以禦於家邦謂此也其始一國耳文王作邑於丰以故地爲卿士之采地乃分爲二國周周公所食召召公所食於時文王三分天下有其二徳化被於南土是以其詩有仁賢之風者屬之召南焉有聖人之風者屬之周南焉夫婦之道生民之本王政之端此六篇者其教之原也故國君與其臣下及四方之賔燕用之合樂也鄕樂者風也小雅爲諸侯之樂大雅頌爲天子之樂鄕飲酒升歌小雅禮盛者可以進取也燕合鄕樂禮輕者可以逮下也春秋傳曰肆夏繁遏渠天子所以享元侯也文王大明緜両君相見之樂也然則諸侯相與燕升歌大雅合小雅天子與次國小國之君燕亦如之與大國之君燕升歌頌合大雅其笙間之篇未聞

疏曰歌樂眾聲俱作者堂上有歌瑟堂下有笙磬合奏此詩也

孔氏曰合樂三終者謂堂上下歌瑟及笙並作也若工歌関雎則笙吹鵲巢合之若工歌葛覃則笙吹采蘩合之若工歌捲耳則笙吹采蘋合之【見禮記鄕飲酒義疏】朱子曰二南之分注疏說皆未安惟程子曰以周公主內治故以畿內之詩言文王太姒之化者屬之周南以召公掌諸侯故以畿外之詩言列國諸侯大夫之室家被文王之化而成徳者屬之召南此爲得之謂之南者言其化自岐雍之間被於江漢之域自北而南也詩曰以雅以南卽謂此也又曰合樂孔疏非是當從賈疏之說言三終者二南各三終也

敖氏曰鄕飲酒士禮之盛者也故歌小雅與鄕樂若其禮輕者則惟鄕樂而已下文息司正是也【世佐案鄕飲酒大夫享士之禮也敖直以爲士禮非然以下文息司正觀之則大夫燕士之樂略可以覩矣】張氏曰案此合樂卽論語所謂闗雎之亂者也世佐案饗燕所用詩之差等諸子用大雅諸侯小雅大夫風此其宜也春秋傳曰肆夏繁遏渠天子所以享元侯也頌是天子郊廟之樂歌而享諸侯亦用之者所謂禮盛者可以進取也燕則升歌大雅合小雅合小雅者所謂禮輕者可以下逮也傳又曰文王大明緜両君相見之樂也亦謂享禮進取也燕則升歌小雅合鄕樂合鄕樂者亦下逮也今鄕大夫享士而升歌笙問俱用小雅者亦進取也注疏分別未妥敖氏不知春秋傳及此經所云皆是享禮進取因謂諸侯宜歌大雅大夫士宜歌小雅亦未是也傳稱穆叔如晉晉侯饗之歌鹿鳴之三三拜饗也而與燕同樂諸侯於聘大夫之禮則然賈疏據此遂謂饗燕同樂尢非詩譜雲天子諸侯燕羣臣及聘問之賔皆歌鹿鳴合鄕樂此則得之凡笙間之詩皆與升歌同等而諸侯以上又有以樂納賔之禮以樂納賔則升歌之後下管乃笙所奏之詩亦皆與升歌同等燕禮具焉其他則未之聞也仲尼燕居以升歌淸廟下管象爲兩君相見之樂蓋記者譌也淸廟祀文王之升歌也【書大傳云周公升歌淸廟苟在廟中嘗見文王者愀然如復見文王焉】魯以成王之賜得用之周公之廟【明堂位云季夏六月以禘禮祀周公於大廟升歌淸廟下管象】已爲非禮【孔子曰魯之郊禘非禮也周公其哀矣程子曰成王之賜伯禽之受皆非也】而謂大饗用之其可哉今詳列其差等如左

工告於樂正曰正歌偹樂正告於賔乃降

注曰樂正降者以正歌偹無事也降立西階東北面右樂【張氏曰此作樂樂賔是飲酒禮第二叚並上叚鄭氏以爲禮樂之正是也】

儀禮集編卷六﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷七

龍裏縣知縣盛世佐撰

鄕飲酒禮第四之二

主人降席自南方

注曰不由北方由便

張氏曰此下言旅酬之儀立司正以監酒司正安賓表位於是賓酬主人主人酬介介酬眾賓眾賓以次皆徧焉

側降

注曰賓介不從

疏曰側特也賓介不從故言側以方燕禮殺故也

作相爲司正司正禮辭許諾主人拜司正答拜

注曰作使也禮樂之正旣成將畱賓爲有懈惰立司正以監之拜拜其許

疏曰上經云一相迎於門外今將燕使爲司正監察賓主之事也

敖氏曰主人自作之者辟君禮也司正之職亦主於相爾乃更其名者禮異於上宜新之也謂之司正者以其正此飲酒之禮而名之與

主人升復席司正洗觶升自西階阼階上北面受命於主人主人曰請安於賔司正告於賓賓禮辭許

注曰告賓於西階

司正告於主人主人阼階上再拜賓西階上答拜司正立於楹間以相拜皆揖復席

注曰再拜拜賓許也司正旣以賓許吿主人遂立楹間以相拜賓主人旣拜揖就席

敖氏曰楹間東西節也宜於楹爲少南凡相拜皆有相之者經不悉見之

司正實觶降自西階階間北靣坐奠觶退共少立注曰階間北靣東西節也其南北當中庭共拱手也少立自正愼其位也已帥以【本或作而誤】正孰敢不正敖氏曰奠觶不拜者獨行禮則不象受觶之儀也不南靣奠觶亦變於君禮退而少立以其位在是也燕與大射則其位少進亦異者也

郝氏曰介不得自實觶司正得自實觶者介不敢同於賓而司正不妨同於主司正得專罰也

坐取觶不祭遂飲卒觶興坐奠觶遂拜執觶興洗北面坐奠觶於其所退立於觶南

注曰洗觶奠之示潔敬立於其南以察眾

疏曰執觶興洗鄕射大射禮皆不云盥此俗本有盥者誤

敖氏曰坐取觶亦進坐取觶而反坐也不祭者變於獻酬也卒觶拜者宜謝主人也酒主人之物也主人不答拜者不與爲禮則不敢當也主人請立司正而司正乃實觶自飲者所以爲識又欲因以虛觶識其位也世佐案唐時石經洗上尙有盥字卽賈氏所謂俗本也監本無之蓋從朱子通解本刪

右立司正

賔北面坐取俎西之觶阼階上北面酬主人主人降席立於賔東

注曰初起旅酬也凡旅酬者少長以齒終於沃盥者皆弟長而無遺矣

疏曰云取俎西之觶者謂前一人舉觶奠於薦右今爲旅酬而舉之主人酬賔奠於薦東者不舉故言俎西以別之主人降席不云自南方北方者下記云主人介凡升席自北方降席自南方指此文也又曰下記云主人之贊者西面北上不與無算爵然後與若然此旅酬得終於沃洗者鄭解酬之大法欲見堂上賔主人之黨無不與故連引無算爵而言其實此時未及沃洗也敖氏曰俎西於薦西爲少南上經惟云奠觶於其所故此明之賔於一人所舉之觶亦取而遷之者以其代主人行禮也

賔坐奠觶遂拜執觶興主人答拜不祭立飲不拜卒觶不洗實觶東南面授主人

注曰賔立飲卒觶因更酌以鄊主人將授

敖氏曰不拜卒觶猶言不拜旣爵也東南面於阼階上

主人阼階上拜賔少退主人受觶賔拜送於主人之西注曰旅酬同階禮殺

賔揖復席

注曰酬主人訖

主人西階上酬介介降席自南方立於主人之西如賔酬主人之禮主人揖復席

注曰其酌實觶西南面授介自此以下旅酬酌者亦如之朱子曰賔主介相酬初皆北面但實觶之後授觶之時賔介【介字疑衍】則東南面授主人主人則西南面授介已受之後卽授者又還北面之位賔介【介字亦疑衍】則拜送於主人之西主人則拜送於介之東皆北面也故下文受介酬者得由其東亦旣受乃還北面拜送也敖氏曰惟旣實觶則西南面酬介異於賔禮也張氏曰主人以所受於賔之觶往酬介亦先拜介自飲實觶授介拜送於其東注自此以下旅酬酌者亦如之謂皆西南面授之也

司正升相旅曰某子受酬受酬者降席

注曰旅序也於是介酬眾賔眾賔又以次序相酬某者眾賔姓也同姓則以伯仲別之又同則以其字別之敖氏曰於賔酬主人主人酬介司正不升則惟相之於下耳尊之也若有遵者則先眾賔酬之旣則司正乃升也顧氏炎武曰鄊射禮某酬某子注某子者氏也古人男子無稱姓者從鄕射禮注爲得如左傳叔孫穆子言叔仲子子服子之類

司正退立於序端東面

注曰辟受酬者又便其贊上贊下也始升相西階西北面疏曰司正初時左堂上西階西北面命受酬者訖退立於西序端東面者一則案此下文眾受酬者受自左卽是司正立處故須辟之二則東面時贊上贊下便也敖氏曰序端東面惟退而俟事之時則然自是以後於凡作受酬者則皆少違此位堂上者北面作之堂下者南面作之旣則皆復此位也

世佐案堂上者北面作之惟相介酬眾賔則然其他則司正東面自若也鄊射禮在下者皆升受酬於西階上司正安得南面作之乎敖記非也

受酬者自介若

注曰由介東也尊介使不失故位

疏曰北面以東爲右凡授受之法授由其右受由其左此受介酬者應自介左而自介右者介位在西故云尊介使不失故位也

楊氏曰主人酬介介立於主人之西是主人在介右也及介酬某子某子受酬亦在介右蓋尊介使不失故位也敖氏曰受介酬者獨居其右與他受酬者不同明介尊不與眾賔序也若遵者受介酬亦然自介右則介當東南面酬之

世佐案自介右則介之酬眾賔也當東北面敖云東南面非注疏謂自主人酬介以下皆西南面授之亦不盡然也

眾受酬者受自左

注曰後將受酬者皆由西變於介也

疏曰眾受酬者謂堂上眾賔自第二以下並堂下眾賔也言變於介者卽是授受之常法也

楊氏曰自介酬某子之後眾受酬者皆立於酬者之左亦如賔酬主人立於主人之左

郝氏曰受介酬者自介右尊介在左也眾人轉相酬則受酬者在左酬者尊受者如賔也

拜興飲皆如賔酬主人之禮

注曰嫌賔以下異也

敖氏曰亦惟受酬者立於酬者之西及酬者旣實觶進西南面爲異耳

世佐案堂上眾賔相酬當西北面蓋酬者之於受酬者必向其位所以通指也賔酬主人東南面主人酬介西南面皆以是三賔之位在賔西南面則其自相酬亦必西北面之可知惟堂下眾賔則當西南面酬之耳受酬者皆北面

辯卒受者以觶降坐奠於篚

注曰辯辯眾賔之在下者鄕射禮曰辯遂酬在下者皆升受酬於西階上

疏曰引鄕射者彼禮與此同經直言辯文不具故引以證也敖氏曰卒受者無所旅自飲於上乃降

司正降復位

注曰觶南之位

右旅酬【張氏曰此飲酒禮之第三段】

使二人舉觶於賔介洗升實觶於西階上皆坐奠觶遂拜執觶興賔介席末答拜皆坐祭遂飲卒觶興坐奠觶遂拜執觶興賔介席末答拜

注曰二人亦主人之吏若有大夫則舉觶於賔與大夫燕禮曰媵爵者立於洗南西面北上序進盥洗疏曰云賔介席末答拜者賔於席西南面介於席南東面云若有大夫則舉觶於賔與大夫者以大夫尊於介故也引燕禮者證此二人舉觶將洗【俗本作盥】時亦以次盥手也【世佐】【案上一人舉觶洗而不盥此亦同辟君禮也注引燕禮者證此舉觶者之位面序進與彼同耳非謂盥亦同也疏誤】敖氏曰至是乃並舉觶於介者異之也正言賔介者明𨿽有大夫猶及介後於字亦衍

郝氏曰使司正以主人意使也

張氏曰此下言無算爵初使二人舉觶次徹俎次坐燕飲酒之終禮也

世佐案鄕飲酒禮本以尊賢非爲貴貴大夫𨿽尊不當先介且鄕飲酒義云坐僎於東北以輔主人則遵者亦有主義焉方主人舉觶畱賔豈得捨介而之大夫乎注非當以敖說爲正席末答拜說見上

逆降洗升實觶皆立於西階上賔介皆拜

注曰於席末拜

敖氏曰鄕射禮曰立於西階上北面東上

郝氏曰逆降洗升者後降立於西階上避賔介拜也

皆進薦西奠之賔辭坐取觶以興介則薦南奠之介坐受以興退皆拜送降賔介奠於其所

注曰賔言取介言受尊卑異文

敖氏曰賔云取介云受經文錯綜以見其同也介亦辭文不具耳鄕射禮曰賔與大夫辭介宜與彼大夫同也張氏曰此二人所舉之觶待升坐後賔介各舉以酬爲無算爵者卽此二觶

世佐案取受二字經往往互用如上文一人舉觶之時云賔辭坐受以興而鄕射禮則云取鄕射禮二人舉觶之時云賔與大夫辭坐受觶以興而此則於賔言取介言受蓋取者指其實而受者原其意也注因取受異文遂生尊卑之解殊爲牽率敖氏攺之是也而謂經有意錯綜以見其同則亦非也經所以復言介坐受以興者正以見介之不辭與賔爲異其義初不在此一字也介何以不辭蓋辭者辭其坐奠卑於尊者不敢親授故有坐奠之儀賔與大夫尊嫌以尊者自居故辭之介卑無所嫌故不辭也

右二人舉觶

司正升自西階受命於主人主人曰請坐於賔賔辭以俎注曰至此盛禮俱成酒淸肴幹賔主百拜彊有力猶倦焉張而不弛弛而不張非文武之道請坐者將以賔燕也俎者肴之貴者辭之者不敢以禮殺當貴者疏曰案鄕射司正升自西階阼階上受命於主人適西階上北面請坐於賔此亦同又曰自此以上皆立行禮人皆勞倦故請坐於賔也

敖氏曰辭以俎者以俎辭其請坐之命謂俎在此不敢坐也司正於是又反命於主人

郝氏曰俎禮之盛也少儀云有折爼則不坐當俎而坐是輕之也故賔以俎辭

主人請徹俎賔許

注曰亦司正傳請告之

司正降階前命弟子俟徹俎

注曰西階前也弟子賔之少者俎者主人之吏設之使弟子俟徹者明徹俎賔之義

疏曰西階前命之故知賔弟子

敖氏曰俟徹俎者俟尊者徹俎乃受之也

姜氏曰以降自西階決其爲賔黨弟子恐未然司正凡升降皆西階一以輔賔一以監眾安得以西階二字臆揣之耶味下文弟子當是主黨蓋徹俎是賔所命而受俎非司正一人所辦故司正首受俎主黨弟子輔之而賔介大夫之從者受於外也本記賔介大夫之俎皆出授從者而主俎則弟子以東明司正與弟子皆主黨而從者則賔大夫之從者可見也世佐案姜說近是

司正升立於序端

注曰待事

賔降席北面主人降席阼階上北面介降席西階上北面遵者降席席東南面

注曰皆立相須徹俎也遵者謂此鄕之人仕至大夫者也今來助主人樂賔主人所滎而遵法者也因以爲名或有無來不來用時事耳

疏曰遵不北面者以其尊故席東南面向主人敖氏曰遵者席西上降席而立於席東便也

賔取俎還授司正司正以降賔從之

敖氏曰北面取俎還南面授司正賔降立於西階西

主人取俎還授弟子弟子以降自西階主人降自阼階介取俎還授弟子弟子以降介從之若有諸公大夫則使人受俎如賔禮眾賔皆降

注曰取俎者皆鄕其席旣授弟子皆降復初入之位敖氏曰主人之俎乃以降自西階者辟君禮也人亦謂弟子鄕射禮曰大夫取俎還授弟子是也主人降立於阼階東介在賔南大夫在介南眾賔又在大夫南少退張氏曰注云復初入之位者東西階相讓之位也

右徹俎

說屨揖讓如初升坐

注曰說屨者爲安燕當坐也必說於下者屨賤不空居堂說屨主人先左賔先右

敖氏曰說屨者各於其階側北面坐於堂而說屨於上者惟尊長則然此賔主人其尊相敵故皆說於下賔黨之屨亦北上也揖讓謂主人與賔一揖一讓也賔則厭介介厭大夫大夫厭眾賔亦以次而升郝氏曰揖讓如初謂三揖三讓升如初迎賔時也坐主賔皆坐席上跪而以股帖足也

世佐案揖讓如初當如敖說

乃羞

注曰羞進也所進者狗胾醢也鄕設骨體所以致敬也今進羞所以盡愛也敬之愛之所以厚賢也敖氏曰案注云所進者狗胾醢也少牢特牲饋食之庶羞皆以其牲肉爲胾又有醢故知此禮當放之也

無算爵

注曰算數也賔主燕飲爵行無數醉而止也鄕射禮曰使二人舉觶於賔與大夫又曰執觶者洗升實觶反奠於賔與大夫皆是

疏曰引鄕射禮者證此無算爵從首至末更從上至下惟醉乃止

楊氏曰鄕飲酒禮無算爵其文略注疏引鄕射無算爵以釋之案鄕射無算爵賔與大夫不興取奠觶飲卒觶不拜執觶者受觶遂實之賔觶以之主人大夫之觶眾賔長受而錯皆不拜注錯者實主人之觶以之次賔實賔長之觶以之次大夫此鄕飲酒禮亦同但鄕射有賔無介鄕飲酒有賔有介當實賔之觶以之主人實大夫之觶以之介及其交錯而行也當實主人之觶以之眾賔長實介之觶以之次大夫又實眾賔長之觶以之第三位次大夫實次大夫之觶以之第二位次賔長如此交錯以辯卒受者興以旅在下者於西階上及其辯也執觶者洗升實觶反尊於賔與大夫所以復奠之者燕以飲酒爲歡醉乃止此所以爲無算爵也敖氏曰此異於鄕射禮者舉觶及反奠者不於大夫而於介耳其賔觶亦以之主人介觶則以之大夫其餘皆可以類推之也

世佐案鄕射禮無介故云賔與大夫不興取奠觶飲此篇有賔有介上旣言使二人舉觶於賔介則此時取奠觶而飲者亦當爲賔與介矣其行酒之法敖云賔觶以之主人介觶以之大夫是也及其交錯而行也當實主人之觶以之眾賔長實大夫之觶以之次賔長又實眾賔長之觶以之次大夫實次賔長之觶以之第三位次大夫循是而辯此堂上旅酬之法也其旅在下者於西階上之法詳見下篇楊氏惑於鄭注若有大夫則舉觶於賔與大夫之說故持論如此而其爲圖亦不能無誤今更定之如左﹤經部﹐禮類﹐儀禮之屬﹐儀禮集編﹐卷七﹥世佐案遵者之有無多少皆不可定是圖作一公二大夫者聊舉以示例耳讀者當以意防也舊圖無諸公有南面之大夫三西面之大夫一而西面之大夫又與南面者相次而題之曰十二【謂其受觶之次】堂上三賔而外又有東面之眾賔次在十三皆與經不合今削去

無算樂

注曰燕樂亦無數或間或合盡歡而止也春秋襄二十九年吳公子札來聘請觀於周樂此國君之無算疏曰無算之樂還依尊卑用之若然則諸侯宜歌小雅大夫宜歌風但不以三終爲限耳

敖氏曰爵行則奏樂爵止則樂闋故爵無算而樂亦無算

郝氏曰向者獻酬有節歌笙間合皆三終燕樂無算不拘於三也

世佐案左傳載季札觀周樂之事乃魯因札之請而傋陳之聘禮雲歸大禮之日旣受饔餼請觀是也非國君之無算也注引之誤

右燕【張氏曰此飲酒第四段飲禮始畢】

賔出奏陔

注曰陔陔夏也陔之言戒也終日燕飲酒罷以陔爲節明無失禮也周禮鐘師以鐘鼓奏九夏是奏陔夏則有鐘鼓矣鐘鼓者天子諸侯傋用之大夫士鼓而已蓋建於阼階之西南鼓鄕射禮曰賔興樂正命奏陔賔降及階陔作賔出眾賔皆出

世佐案周禮鐘師注云九夏皆詩篇名頌之族類也此歌之大者載在樂章樂崩亦從而亾是以頌不能具則陔亦頌之逸篇與然以大夫而送賔之樂儼然與天子同何其無差等也鐘師陔夏之陔本作祴【杜子春云祴讀爲陔鼓之陔】而此篇及鄕射燕禮皆言奏陔而不言夏然則陔之與祴夏同乎否乎今皆不可得而考矣竊謂夏大聲也列之於頌必非諸侯以下之所得幹諸侯大夫所奏蓋別爲一詩而今亦亾之也或以音節爲別如豳詩七月一篇而有風雅頌之異與樂師鄭司農注云今時行禮於太學罷出以鼓陔爲節則陔之音節至漢猶有存者康成乃與鐘師之祴夏混而一之至令天子諸侯大夫之樂尊卑莫辧其誤甚矣疏家乃爲之說曰天子則九夏俱作諸侯則不用王夏得奏其肆夏以下大夫以下據此用南陔以是爲尊卑不同不知諸侯進取僅得歌大雅大夫進取僅得歌小雅未聞有歌頌者魯之有頌相傳爲成王所賜議者猶以爲僣三家雍徹夫子譏之彼金奏肆夏之三諸侯之僣禮也寧得以爲正而據之乎

主人送於門外再拜

注曰門東西面拜也賔介不答拜禮有終也

右賔出

賔若有遵者諸公大夫則旣一久舉觶乃入

注曰不幹主人正禮也遵者諸公大夫也謂之賔者同從外來耳大國有孤四命謂之公

疏曰言不幹主人正禮也者正禮謂賔主獻酢是也是一人舉觶爲旅酬始乃入若然卽是作樂前入而於此篇末乃言之者以其無常或來或不來故於後言之也

敖氏曰大國有孤其官或與天子之三公同名故亦謂之公晉有大師大傅亦可見矣息司正之禮云以告於先生君子然則主人之於遵者其亦使人告之與

張氏曰此下言諸公大夫來助主人樂賔主人與爲禮之儀遵不必至故曰若有

席於賔東公三重大夫再重

注曰席此二者於賔東尊之不與鄕人齒也天子之國三命者不齒於諸侯之國爵爲大夫則不齒矣疏曰席有地可依君衣裳在身一領卽爲一重再重三重猶二領三領也賔在戶牖之間酒尊又在戶東席此二者又在酒尊之東但繼賔而言耳

孔氏曰尊者須溫厚故多重乃稱也三重則四席也熊氏云二重則三席也【世佐案孔氏不數在下之筵故與賈異今以賈疏爲正】敖氏曰席此於賔東尊之不與正賔齒亦不加尊於正賔也貴貴尊賢尙齒三者之義並行而不相悖於斯見之矣三重再重皆蒲席緇布純者也上下之席同物故不必言加此重席亦兼捲而設之

張氏曰不與鄕人齒者眾賔之席在賔西此特爲位於酒尊東不在眾人行列中故曰不與齒也

世佐案席於賔東者東房戶牖之間也遵者爲助主人樂賔而來故席之於此鄕飲酒義云坐僎於東北以輔主人是也注云尊之不與鄕人齒是解經不於賔西之故義在貴貴存之以傋一解於經意未必合也又注所謂鄕人者堂上三賔耳敖氏以爲不與正賔齒尢非三賓徳劣以年之長幼爲序故云不與之齒正賔曷嘗論齒哉又案庠有東西房賔席當在牖前疏云戶牖之間是以東房西室言也非圖說見上

公如大夫入主人降賔介降眾賔皆降復初位主人迎揖讓升公升如賔禮

注曰如讀若今之若主人迎之於門內也

朱子曰如讀若今之若但謂如字讀之如今人所用之若字耳無他義也疏說迂

敖氏曰公如大夫入猶言若公若大夫入也入謂入門左也初位階西以南之位也迎不拜者別於賔介亦以其在門內也迎於門內而拜降等者之禮也公於主人爲逾等乃後升者非正賔也升階正法客尊則先升如賔禮如其獻禮也

郝氏曰公如大夫入謂公入門禮亦如大夫也大夫入禮見鄕射主賔介與眾賔皆降復初入門左之位待公入也

張氏曰公若大夫入言或公入或大夫入其降迎皆如下文所云也如賔禮謂拜至獻爵酢爵並如之也世佐案如字之義敖張二說得之復初位疏云復西階下東面位是也蓋亦介在賔南眾賔在介南矣郝云復初入門左之位非

辭一席使一人去之【使一人去之敖本作主人去之】

注曰辭一席謙自同於大夫

敖氏曰諸侯之加席與其下席而二此席𨿽非加而數則過於二焉故辭之而主人亦許而徹之也世佐案周禮司幾筵設席之法天子惟三重諸侯二重此云公三重大夫再重敖氏嫌其尊卑無辯故設爲此席非加之說以通之然下文明言加席則其說固不可得而通也蓋天子以至於大夫尊卑之辯在五席之名物不全系於席之重數也五席者次繅莞蒲熊也天子之三重莞也繅也次也諸侯之再重祭祀則蒲也莞也昨則莞也繅也不聞用次卿大夫以下則惟防筵緇布純而已加席以莞不聞用繅此則其差等也若夫席之重數寧有常乎禮器雲天子之席五重諸侯之席三重大夫再重此亦大槪言之耳周禮疏云五重者據天子大祫祭而言若禘祭當四重時祭當三重諸侯三重上公當四重亦謂大祫祭時若禘祭降一重諸侯二重禘與時祭同卿大夫已下特牲少牢惟見一重耳若爲賔饗則加重數非常法故不與祭祀同也又諸侯相饗則三重郊特牲云大饗君三重席而酢焉是也燕他國之臣則一重郊特牲云三獻之介君專席而酢焉此降尊以就卑也是也公食大夫禮蒲筵緇布純加莞【鄭本作萑】席而燕禮筵賔於戶西無加席臣以君屈也由斯而譚席之重數隨時變易義各有主固不可執一而論也卽如此篇主人鄕大夫也然以賔故不敢有加席亦是降尊以就卑之義士一重大夫再重禮之正也大國之孤又尊於大夫故爲設三重以異之猶諸侯三重而上公四重也然因其辭而卽去之則亦再重而已豈可議其僣乎又案公食大夫記云蒲筵常緇布純加莞席尋此公與大夫之加席亦當與彼同記不言者文不具耳敖云上下之席同物非

大夫則如介禮有諸公則辭加席委於席端主人不徹無諸公則大夫辭加席主人對不去加席

注曰加席上席也大夫席再重

疏曰云加席上席也者以其再重三重席皆一種故也記云蒲筵緇布純明無異也【世佐案注疏之誤說見上】

楊氏曰獻遵一條經文所載差略謂公升如賔禮則自拜至以後其禮當與賔同見前獻賔圖謂大夫如介禮則不拜洗不嚌肺不告防禮殺於賔參之獻介圖及鄕射禮可見但無諸公則獻大夫當如獻賔之禮

敖氏曰如介禮亦如其獻禮耳若其酢則主人於公大夫一也鄕射言大夫之酢其儀與此介同諸公𨿽尊禮宜如之所以辟正席也席端席北端也大夫辭加席謙也有諸公則自委於席端者公惟再重已宜辟之主人不徹明其有爲而爲之非正禮無諸公則主人不聴其辭而去之者士亦一重異爵者不可以無所別也無諸公則大夫之席在尊東南面有諸公則席在主人之北西面比重席乃云加席者但取其在上故爾非謂此席卽加席也凡加席與其下席異物而長半之重席則否

張氏曰如介禮其入門升堂獻酢等皆如介之殺於賔也

世佐案此云公升如賔禮大夫則如介禮鄕射記云若有諸公則如賔禮大夫如介禮無諸公則大夫如賔禮及考鄕射禮所載遵者獻酢之禮僅與介同不見所謂如賔禮者諸公之禮旣無明文可考於是諸儒各以己意爲說楊氏但謂自拜至以後當與賔同見前獻賔圖而不及酢敖氏謂如賔禮如其獻禮耳酢則仍與介同辟正賔也張氏則謂拜至獻酢並如之是三說者今旣傋錄於右矣然以經文斷之則張說近是而亦有所未傋也蓋經文簡而該如賔禮三字足以櫽括一章待公之禮無事於繁複敷陳也旣云如賔禮則自拜至而獻而酢而酬無一不如之矣鄕射禮所陳特其所謂大夫如介禮者耳言大夫則諸公可知也言有諸公之大夫則無諸公可知也此蓋貴貴之禮有必不可殺者焉得以辟正賔爲辭乎張言獻酬而不及酬是其所未傋也如介禮則無酬矣席端席南端也大夫之西面者北上敖云席北端非敖氏所論重席加席之異見燕禮

右遵者之禮

郝氏曰周禮春官司幾筵職天子席三重諸侯再重尙書顧命王席亦三重今云諸公席三重是諸侯之孤用天子席大夫再重是大夫用諸侯席也禮器又云天子席五重諸侯席三重若是則諸侯之孤與諸侯同席亦僣也是書所言多衰世之意春秋以來大夫皆稱公

世佐案大夫再重正也公三重特設此以尊異之耳不可謂僣且席之等級隆殺三禮中所著甚悉郝氏弗深考而敢於非經何其悖也大國之孤稱公敖氏嘗言之矣以其或與天子之三公同名故也謂是衰世之僭稱可乎

明日賔鄕服以拜賜

注曰鄕服昨日與鄕大夫飲酒之朝服也不言朝服未服以朝也今文曰賔服鄕服

朱子曰注云今文曰賔服鄕服明古經文無服今有之行文也今刪去

敖氏曰鄕飲酒士禮也乃朝服者放君之燕禮故如其服也拜賜拜謝其飲已之賜也介不拜賜者禮主於賔也

張氏曰此下至篇末言鄕飲明日拜謝勞息諸事世佐案於此云鄕服則正行禮之日賔蓋處士服矣處士之服緇衣冠深衣錦帶

主人如賔服以拜辱

注曰鄕射禮曰賔朝服以拜賜於門外主人不見如賔服遂從之拜辱於門下乃退

疏曰引鄕射禮者明彼此賔主皆不相見造門外拜謝而已

敖氏曰辱拜賜之辱也主人往拜賔辱者敵也凡尊卑不敵則不答拜賜之禮

右拜賜拜辱

主人釋服

注曰釋朝服更服端也

郝氏曰鄕飲之朝服卽端裳緇帶鄭云釋朝服更服端非也聘記勞不釋服謂聘享畢卽勞賔不及釋服敏於事也此云釋服乃息司正謂暫釋朝服治具從容之辭行禮則仍服之非謂息司正遂不朝服也

世佐案朝服以朝端以夕是朝服尊子端也飲酒朝服則息司正當服端隆殺之宜也郝云皆朝服非朝服之衣與端同而裳則異朝服素韠裳與韠同色端之裳有三或或黃或雜惟所有而用之此其異也詳見士冠禮郝以裳爲朝服亦非惟引聘禮謂此云釋服有治具從容之意則得之

乃息司正

注曰息勞也勞賜昨日贊執事者獨云司正司正庭長也

敖氏曰息字未詳疑卽燕之異名考工記曰張獸侯則王以息燕是也此禮亦於學宮行之

無介

注曰勞禮略也司正爲賔

敖氏曰是禮𨿽主於司正未必以司正爲賔公父文伯飲南宮敬叔酒以路堵父爲客是其徴矣

世佐案司正蓋以州長爲之諸侯之州長士也此乃大夫燕士之禮敖氏所引左傳蓋大夫族飲禮故以異姓爲賔非此比也當以注說爲正

不殺

注曰不殺則無俎

敖氏曰皆貶於飲酒

薦脯醢

敖氏曰薦同也

羞惟所有

疏曰上文正行飲酒之時用狗胾今不殺故言羞惟所有雜物皆是也

徴惟所欲

疏曰正行飲酒不得喚親友今禮食之餘別召知友故言徴惟所欲也

以告於先生君子可也

注曰告請也先生不以筋力爲禮於是可以來君子國中有盛徳者可者召不召惟所欲

敖氏曰君子國中有徳有爵者也亦使人吿之云可者嫌其禮輕不必告也惟言告是不請矣不請則不速可知皆異於賔也先生君子若與其位蓋如遵世佐案向者主人就先生而謀賔介則興賢之與先生與有勞焉而昨日之禮乃不以告何也蓋正行禮之時酒淸肴幹賔主百拜非彊有力弗能勝也敢以是煩長者乎故不以告也至是則禮已輕矣又不敢請而但使人告之蓋不敢必其來也古之鄕大夫待先生之忠且敬也蓋如此

賔介不與

注曰禮瀆則防

鄕樂惟欲

注曰鄕樂周南召南六篇之中惟所欲作不從次也不歌鹿鳴魚麗者辟國君也

敖氏曰國風爲大夫士之樂小雅爲諸侯之樂大雅頌爲天子之樂盛者可以進取故鄕飲酒升歌小雅也息司正禮輕故惟用其正樂耳鄕射禮云一人舉觶遂無算爵然則工入之節其在無算爵之時乎

右息司正

記

鄕朝服而謀賔介

注曰朝服冠端緇帶素韠白屨

敖氏曰鄕鄕飲酒也不言飲酒省文耳孔子曰吾觀於鄕王制曰冠昏喪祭鄕相見皆其徴也於此云鄕者如燕禮記先言燕特牲饋食記先言特牲饋食之類也

張氏曰鄕謂鄕飲酒之禮注指人恐義不盡

世佐案鄕字之義前二說得之注誤

皆使能不宿戒

注曰再戒爲宿戒禮將有事先戒而復宿戒

敖氏曰皆皆賔介也能謂善於禮者也宿戒者前期日而戒之也此於當日乃戒之故曰不宿戒

郝氏曰皆使能謂諸有司供事輩惟能者是使非如賔介先期告戒也

張氏曰宿戒之者恐其容有不能令得肄習今鄕飲賔介皆使賢而能爲禮者故不煩宿戒也

世佐案能賢能也使能者卽周禮鄕大夫職云攷其徳行道藝而興賢者能者是也變興言使者合眾而尊寵之謂之興此以鄕大夫尊士卑又其所治故云使也夫使民興賢出使長之使民興能入使治之一不肖者得幸進則殆矣介亦後年擬貢者云皆使能蓋其愼也不宿戒者謂如士冠禮之類三日前戒賔至行禮前一日又宿之而此則否也所以然者冠禮筮日筮賔若不先期告戒恐其至期或以他故不至則不能成禮故須戒而又宿鄕飲酒之禮則三年一行必於正月煌煌大典誰不聞況幼學壯行士之素志寧有以他故而不至者無事數數而戒宿也蓋冠一家之私禮而鄕飲一國之公禮此其所以異也二句義不相防先儒乃混而釋之殊失經意若謂此以使能故不宿戒則凡禮之宿戒者所使皆非能者乎知其不能則不必使使之而又逆科其不能不敬孰甚焉且古之君子禮樂未嘗斯須去身冠禮又其習見者亦何所不能而必宿之耶此則愚之所未解也

蒲筵緇布純

注曰純緣也

尊綌冪賔至徹之

注曰綌葛也冪覆尊巾

其牲狗也亨於堂東北

敖氏曰凡學宮惟一門故牲爨不於門外而於堂東北堂東北卽東夾之東北也學宮有左右房則亦當有夾室

郝氏曰易象艮爲狗東北艮方陽气所發生飲以飬生故牲用狗烹於東北象陽也鄭解牲狗爲取其擇人迂也

獻用爵其他用觶

敖氏曰其他謂酬及舉觶之屬也然記之文意似失於不傋夫酢亦用爵也何獨獻哉此上篚之爵三觶一下篚之觶三

薦脯五挺橫祭於其上出自左房

注曰挺猶膱也鄕射禮曰祭半膱膱長尺有二寸冠禮之饌脯醢南上曲禮曰以脯修置者左朐右末疏曰引冠禮者欲見此房中之饌亦南上也引曲禮者欲見此脯設之皆橫於人前鄭彼注云屈中曰朐以左手案之右手擘之便

敖氏曰左房東房也有左房則有右房可知

張氏曰薦脯用籩其挺五別有半挺橫於上以待祭脯本橫設人前橫祭者於脯爲橫於人爲縮陳之左房至薦時乃出之

俎由東壁自西階升

注曰烹狗旣孰載之俎饌於東方

疏曰旣饌於東方恐由東階升故記辯之

世佐案堂下之墻曰壁

賔俎脊脇肩肺主人俎脊脇臂肺介俎脊脇胳肺肺皆離皆右體進腠

注曰凡牲前脛骨三肩臂臑也後脛骨二膊胳也尊者俎尊骨卑者俎卑骨祭統曰凡爲俎者以骨爲上骨有貴賤凡前貴後賤離猶防也腠理也進理謂前其本也

疏曰此序體賔用肩主人用臂介用胳其間有臑肫在而介不用者蓋爲大夫俎故此闕焉或有介俎肫胳不言者欲見用體無常若有一大夫卽介用肫若有二大夫則介用胳故肫胳兩見亦是也

朱子曰介俎脊脇胳肺印本胳上有肫字然釋文無音疏又云有臑肫而介不用明本無此字也成都石經亦誤今據音疏刪去

敖氏曰皆皆肩臂胳也凡脊脇不謂之體右體者吉禮所尙故於三俎用之介俎用胳者欲以臑爲諸公俎肫爲大夫俎也遵者若多則自三以下皆用左體是亦示其相下之意也若無遵者介俎猶用胳不爲之變也肺在後者便其取之也凡俎橫設其後皆於所爲設者爲右郝氏曰凡俎貴骨骨貴正與前脊正骨也脇【脇字疑衍】肩前骨也臂肩下骨也胳骼通後脛骨也賔俎用貴主人次之介又次之周人尙肺肺皆離割而不絕也右體牲脊脇【脊脇當作肩臂】等骨用右也進腠肉皮向上也張氏監本正誤云介俎脊脇肫胳肺脫肫字又曰肫胳卽注膊胳後脛二骨也賔主俎各一體而介俎肫胳並言者以肩臂之下畱其貴者爲大夫俎若有一大夫則大夫用臑而介用肫若有二大夫則大夫用臑與肫而介用胳用體無常故肫胳兩見也世佐案介俎脊脇胳肺胳上或有肫字蓋自唐時已然故疏中元有二說旣云有臑肫而介不用又云或有介俎肫胳不【不疑當作並】言者欲見用體無常故肫胳兩見亦是也其說依違如此詳味經文當以前說爲是肫胳並言者誤也蓋介俎用胳正也不以遵者之多少而有所變若謂有一大夫則介用肫有二大夫則介用胳然則無大夫則介當用臑矣經何以不云介俎脊脇臑肫胳肺也且有三大夫則介更何所用乎其說固不可通也自朱子刪定之後今之監本及敖氏郝氏諸本俱無復有肫字矣張氏反據石經而攺監本以其未見通解故也

以爵拜者不徒作

注曰作起也言拜旣爵者不徒起起必酢主人敖氏曰以爵拜蓋指賔主介遵旣卒爵而奠爵拜者也旣拜而興則與飲已者爲禮故曰不徒作

張氏曰不拜旣爵者則不酢也

世佐案以爵拜者謂凡奠爵拜執爵興者也不徒作者謂起必有所事無空起也試以經文考之蓋一一不爽如主人獻賔賔之告防也坐奠爵拜執爵興是以爵拜也下卽云賔西階上北面坐卒爵是不徒作也其拜旣爵也亦然又如賔酢主人主人坐卒爵興坐尊爵遂拜執爵興是以爵拜也下文卽言其再拜崇酒之事是亦不徒作也以是推之凡介遵之禮皆然至於獻眾賔眾賔不拜旣尊是不以爵拜也下云授主人爵降復位是徒作也凡拜必奠爵記乃言以爵拜不言奠爵拜何也凡拜畢卽執爵興者謂之以爵拜不執以興者謂之奠爵拜奠爵拜則有徒作者矣如介酢主人主人坐奠爵於西楹南介右再拜崇酒下云主人復阼階是其徴也若夫拜受爵之禮先拜而後受爵方其拜時爵固未入手也不得謂之以爵拜注專以拜旣爵訓以爵拜以酢主人訓不徒作固偏敖氏𨿽兼賔主介遵而言然但指其卒爵之拜亦未備且未知奠爵以爵之分而反疑記失豈不謬哉

坐卒爵者拜旣爵立卒爵者不拜旣爵

注曰惟工不從此禮

敖氏曰此與下條惟鄕飲鄕射之禮言之則可若推於他禮則有不盡然者矣

凡奠者於左

注曰不飲者不欲其妨

疏曰主人酬賔之觶客奠之於左是也

將舉於右

注曰便也

疏曰一人舉觶爲旅酬始二人舉觶爲無算爵始是也

眾賔之長一人辭洗如賔禮

注曰於三人之中復差有尊者餘二人𨿽爲之洗不敢辭其下不洗

敖氏曰主人獻眾賔惟於始者一爲之洗經曰主人取爵於西楹下降洗是也一人辭之者禮主於已也張氏曰主人統爲眾賔三長一洗一人進與爲禮餘二人不敢往參非又爲二人各一洗也又按經文洗升實爵後始言眾賔之長升拜受者三人此時三人尙未升堂其辭洗亦自階下東行辭之疏於前經以主人揖升爲揖眾賔升以此辭洗爲降辭皆誤世佐案經文主人獻眾賔惟有一洗蓋爲眾賔之長一人也故此人辭之餘二人並不爲之洗何辭之有注云餘二人𨿽爲之洗不敢辭誤

立者東面北上若有北面者則東上

注曰賢者眾寡無常也或統於堂或統於門

疏曰此謂堂下立者鄕人賢者或多或少若少則東面北上統於堂也若多東面立不盡卽門西北面東上統於門也

敖氏曰此謂在門內位之時也賔入門左位近庭南介以下又居其南眾賔若多則容有北面者北面者與東面者相繼當西上云東者字誤也

世佐案經云眾賔辯有脯醢不見其位面及上下之次故記之記在一人辭洗之下其爲堂下眾賔之位無疑敖氏見朱子通解載此條於迎賔之後遂云在門內位之時非也周禮鄊大夫職云鄕老及鄕大夫帥其吏與其眾寡以禮禮賔之則行飲酒禮之時鄕人之善者皆在故容有北面者北面者與東面者相繼當西上乃云東上者猶賔席南鄕而以東爲上說者以爲統於主人是也敖氏攺東爲西似未達此義注云統於門亦未的

樂正與立者皆薦以齒

注曰謂其飲之次也尊樂正同於賔黨不言飲而言薦以薦【諸本皆脫此字今從集說增】明飲也旣飲皆薦於其位樂正位西階東北面

敖氏曰此樂正乃公有司非眾賔也又不立於西方嫌其禮異故明之

張氏曰樂正本主人之官屬故以齒於賔黨爲尊之世佐案經文獻眾賔之時不言樂正故記之立者亦堂下眾賔也與讀如字舊音預非

凡舉爵三作而不徒爵

注曰謂獻賔獻大夫獻工皆有薦

郝氏曰舉爵三作謂獻賔獻介獻眾賔不徒爵謂樂作也禮成於三三爵旣備禮宜少變遵者可入遵者入而後樂作以觀徳也

世佐案舉爵謂初取爵於篚也作起也三作謂奠爵之後復取之而起三次也徒空也不空爵謂實之以酒此禮獻賔獻大夫皆然故云凡試以獻賔禮証之經云主人坐取爵於篚卽此所謂舉爵也旣因辭賔降而奠賔對後復坐取爵興適洗是一作也旣又因對賔辭洗而奠賔復位後復坐取爵卒洗是二作也旣又因答賔拜洗而奠盥後復坐取爵實之是三作而不徒爵也獻介介不拜洗則少盥後一作矣獻眾賔無辭降之文則又少賔對後一作矣記此者欲見獻賔及大夫禮隆不與介以下同也鄕射記此句在凡奠者於左之上見獻賔禮也此記於樂作大夫不入之上見獻大夫如賔禮也獻介及眾賔皆仍獻賔之爵不得謂之舉爵獻大夫則易爵故得以舉爵統之也注於記中凡字而字俱無所發明且獻之有薦經文明白何待記乎郝說初讀之似有理及細考之亦非鄕射禮無介獻賔及眾賔後卽遵入而樂作矣是舉爵二作而不徒爵也何以彼記亦云舉爵三作而不徒爵乎以此証之則其紕謬顯然矣

樂作大夫不入

注曰後樂賢者

敖氏曰此謂大夫之來也後不及一人舉觶之節者也樂作之時不可亂之故不入若樂旣作則獻工與笙矣大夫之獻又不宜後於工也

張氏曰大夫本爲助主人樂賢而來時旣後則不入矣

世佐案二說當參看

獻工與笙取爵於上篚旣獻奠於下篚

注曰明其異器敬也如是則獻大夫亦然上篚三爵敖氏曰獻工不仍用獻大夫之爵者節異則不相因也旣獻大夫而酢則奠爵於西楹南注云獻大夫亦然者惟謂亦取爵於上篚耳

張氏曰獻賔介眾賔一爵獻大夫一爵獻工與笙又一爵以異器示敬

其笙則獻諸西階上

注曰謂主人拜送爵也於工拜於阼階上者以其坐於西階東也

敖氏曰此記乃與經同者特因上文而言之

耳

磬階間縮霤北面鼓之

注曰縮從也霤以東西爲從鼓猶擊也大夫而特縣方賔鄕人之賢者從士禮也射則磬在東

聶氏崇義曰諸侯之大夫特縣磬天子之大夫兼有鐘及孔子在衞所擊皆謂編磬非大磬也【大夫皆當作士】

陳氏暘曰磬之爲器昔人謂之樂石立秋之音夷則之气也蓋其用編之則雜而小離之則特而大叔之離磬則専簴之特磬非十二器之編磬也古之爲鐘以十有二律爲之齊量其爲磬非有齊量也因玉石自然以十有二律爲之數度而已爾雅大磬謂之毊徒鼓磬謂之寋周官磬師掌教擊磬擊編鐘言編鐘則知有編磬矣爾雅言大以見小磬師言鐘以見磬大則特縣小則編縣儀禮鞀倚於頌磬西紘則所謂紘者其編磬之繩歟小胥凡縣鐘磬半爲堵全爲肆鄭康成釋之謂編縣之十六枚同在一簴謂之堵鐘磬各一堵謂之肆禮圖取之倍八音之數而因之是不知鐘磬特八音之二耳謂之取其數可乎典同凡爲樂器以十有二律爲之數度以十有二聲爲之齊量則編鐘編磬不過十二耳謂之十六可乎嘗讀漢書成帝時於揵水濵得石磬十六未必非成帝之前工師附益四淸而爲之非古制也康成之說得非因此而遂誤歟古有大架二十四枚同一簨簴通十二律正倍之聲亦庶乎古也宋朝元丰中於用李照編鐘阮逸編磬仍下王朴樂二律以寫中和之聲可謂近古矣然補注四聲以足十二律非先王之制也敖氏曰前霤両端東西鄕設磬當其下亦如之故於霤爲縮比禮特縣則有磬鐘鑮及鼓鼙惟言磬者以其爲縣之主而居首且可以取節於霤故也北靣鼓之明磬南靣設磬蓋在阼階西鼓在西階東

張氏曰周禮小胥掌正樂縣之位王宮縣諸侯軒縣卿大夫判縣士特縣凡縣鐘磬半爲堵全爲肆宮縣四靣皆縣如宮有墻也軒縣去其南靣判縣又去其北靣特縣又去其西靣特立一靣而已鐘磬編縣之十六枚在一簴謂之堵鐘一堵磬一堵謂之肆諸侯之卿大夫半天子之卿大夫西縣鐘東縣磬士亦半天子之士縣磬而已此鄕飲酒夲諸侯卿大夫合鐘磬俱有而直有磬者以方賔賢俯從士禮也

世佐案磬編磬也小磬十二枚在一簴周禮小胥職云半爲堵是也階間堂下兩階之間也霤郝氏云檐間承澑也縮霤者當霤下東西設之於霤爲從於堂爲橫也天子之士特縣本鐘磬俱有此則從諸侯之士禮故惟磬一堵而已敖云比禮特縣則有磬鐘鑮及鼓鼙非也又案編縣之法經無明文可考鄭云十六枚取象八風而倍之也服氏防云十九枚取十二辰加七律也唐李衝用二十四枚取十二律倍聲也大周正樂用十四枚取五聲二變之倍數也諸說紛如未有定論鄭氏之言頗與樂緯四淸聲合後世多祖之蓋以十二律加四淸合二八之數也四淸者半律也十二律皆有半而此缺其八且無變律朱子嘗譏其法太疎略而用有不周則其非古制明矣馬氏端臨善李衝所傳謂其上不失之四淸下不失之二變然考朱子鐘律篇所著十二律正變倍半之法有三十六聲去其不用者八聲亦當有二十八聲李氏僅取十二律正倍之聲而不及其變與變半則猶未備也惟陳氏以周禮典同之文定爲十二枚其議發於範鎭最爲有據尙書傳曰天子將出撞黃鐘之鐘右五鐘皆應入則撞蕤賔之鐘左五鐘皆應則鐘之應乎十二律也古矣大者如此小亦宜然陳氏之言殆得之矣故錄之

主人介凡升席自北方降自南方

注曰席南上升由下降由上由便

世佐案主人受酢之時經云自席前適阼階上不從此禮

司正旣舉觶而薦諸其位

注曰無獻因其舉觶而薦之

敖氏曰無獻者異於眾賔有薦者別於其黨

凡旅不洗

注曰敬禮殺也

敖氏曰凡凡尊卑也

不洗者不祭

敖氏曰此承上文惟爲旅者言也若獻酒𨿽有不祭者亦洗之

旣旅士不入

注曰後正禮也

敖氏曰此士亦主人請之爲眾賔或有故而不及與賔介同來者也經不言士入之節而記見此則是未旅以前皆可以入也士賤於大夫可以不獻然不與旅則與主人之贊同故不與旅則不入矣士亦謂當在堂下者也其入則以齒立於西方主人不迎世佐案此士謂有爵命者周禮典命職大國次國之士一命是也其入也以觀禮亦遵者之類也大夫尊當與於獻故其入以一人舉觶爲節樂作則不入矣士賤於大夫故不得與於獻然非主人之官屬故得與於旅其入當以司正舉觶爲節旣旅則不入矣王制云命卿論秀士升之司徒曰選士卽此經所貢之賔也司徒論選士之秀者而升之學曰俊士升於學者不徵於司徒曰造士大樂正論造士之秀者以告於王而升諸司馬曰進士司馬辧論官材論進士之賢者以告於王而定其論論定然後官之任官然後爵之爵謂命爲大夫士也然則此士與眾賔固不侔矣敖氏一之誤甚且謂未旅以前皆可入皆非也其位亦在堂下東面北上與眾賔齒黨正職云一命齒於鄕裏是也

徹俎賔介遵者之俎受者以降遂出授從者

敖氏曰授從者云出則是飲酒之禮他人無事者皆不入門

主人之俎以東

世佐案此於賔介遵者之俎云出授從者而主人之俎不云授主人之贊者則是受者爲主黨弟子無疑矣

樂正命奏陔賔出至於階陔作

疏曰命擊鼓者

敖氏曰此見命之之人與奏之之節也

若有諸公則大夫於主人之北西面

注曰其西面者北上統於公

疏曰若無諸公則大夫南面西上統於賔也

主人之贊者西面北上不與

注曰贊佐也謂主人之屬佐助主人禮事徹冪沃盥設薦俎者

敖氏曰西面之位其在洗東南與與謂與其禮也下言無算爵然後與則此所謂不與者獻與旅酬也是句似有脫文位西面且不與獻酬亦飲酒於學之禮異者也特牲饋食記曰公有司門西北面東上獻次眾賔私臣門東北面西上獻次兄弟

世佐案記文𨿽似錯雜然皆依經文之序鱗次櫛比固秩然而不紊也間有數節之儀該玆一記則或記於前或見於後俾讀者得以參考要未有淩亂隔越而不相比者此及下文一條以經文訂之當在樂正與立者皆薦以齒之下否則旣旅士不不入之下今在此蓋脫簡也不與者謂薦與旅耳今乃綴之於末與上文之言薦言旅者隔越不屬則所謂不與者竟不知其何所指矣敖氏疑有脫文而不知其爲脫簡殆未深考與

無算爵然後與

敖氏曰此逺下於賔黨也鄕射禮云無算爵執觶者皆與旅執觶亦主人之贊者也鄕飲酒義曰賓酬主人主人酬介介酬眾賔少長以齒終於沃洗者焉是謂沃洗者得與旅酬與此異矣參攷經文似當以此爲正

郝氏曰論語云鄕人飲酒卽鄕飲酒也鄭氏謂爲鄕大夫興賢能而賔之因記有使能之文而失其觧也歲時伏臘賔朋宴集鄕士君子有酒何時不可行禮而奚必於賔興禹惡防酒周公作誥兢兢焉至其行禮必以酒此酒所以防流居敬而作也飲食男女人之性情聖人因人情易流者爲節其嗜好裁其恣睢而人道庶幾矣孔子大聖人自惟不爲酒困無量不及亂盛徳之至從心不逾矩是以難也故行禮以酒其器以一升之爵二升之觚三升之觶四升之角五升之散終燕而飲至石醉而歸奏陔夏而出庸詎非盛徳之至者與則禮之功用莫大矣是以其人曰賔曰介賔冰也介戒也位乎西北西北者嚴凝之方敬義之至也能爲賔介然後可與飲酒故觀人者醉之以酒而試其守聖人約人情而制爲斯禮也

世佐案古者酒禁甚嚴爲人臣者平時固皆剛制之矣其得以燕飲爲樂者惟鄕飲酒及祭祀二端而已書曰爾大克羞耉惟君爾乃飲食醉飽卽此篇興賢能而以禮禮賔之之事也又曰爾尙克羞饋祀爾乃自介用逸則此經特牲饋食少牢二禮所陳是也鄕飲酒之禮有四【見篇首疏】而賔賢最重云大克羞耉惟君者言其大能進老成人於君所也賢能之人謂之耉者耆儒碩彥尢古人之所重故舉以告之召公戒成王之詞曰今衝子嗣則無遺壽耉曰其稽我古人之成徳矧曰其有能稽謀自天亦此意也先儒乃以養老釋之則惟君二字遂不可解矣或曰鄕飲酒義孔疏曰賔賢能則用處士爲賔其次爲介其次爲眾賔皆以年少者爲之何得云羞耉也予應之曰人之徳業成就早暮不同古之用人初無限年之例然將以息浮而靜躁則苟非有惇敏狥齊之質者固無取乎其速進也記云四十曰彊而仕五十曰艾服官政乂曰古者五十而後爵則古人仕進之時皆非年少可知其視後世舉士惟取少年能報恩者公私之殊奚啻天壤故書曰羞耉記曰使能周禮曰興賢其義一也孔氏之言失其防矣賔賢能必行飲酒禮何也酒者所以養陽气洽歡心爲人生所不可闕然而無以節之則必至於喪徳亂儀而其禍有不可勝言者故聖人制爲斯禮以節宣之使之席末而啐再拜而飲司正以監之奏陔以戒之如此而猶有及於亂者否矣一張一弛文武之道其是之謂乎鄭觧此篇爲諸侯之鄕大夫賔賢之禮愚旣遵用之矣或又謂篇內有諸公之文當是天子之鄕大夫興賢之禮周禮鄕老及鄕大夫帥其羣吏以禮禮賔之是也鄭謂是諸侯之鄕大夫者徒以其特懸磬決之耳不知天子之大夫與諸侯之大夫𨿽有尊卑而其所興之賔則皆處士也旣是俯從士禮則𨿽天子之鄕大夫何不可降而特懸乎此說亦似有理附識於此又案遂大夫職云三年大比則帥其吏而興氓亦當以此禮禮賔之也

儀禮集編卷七

欽定四庫全書

儀禮集編卷八

龍裏縣知縣盛世佐撰

鄕射禮第五之一

鄭自錄云州長春秋以禮防民而射於州序之禮謂之鄕者州鄕之屬鄕大夫或在焉不攺其禮射禮於五禮屬嘉禮

聶氏曰射之所起在於黃帝故易系黃帝九事云古者木爲弧剡木爲矢弧矢之利以威天下又世本以黃帝臣揮作弓夷牟作矢是弓矢起於此矣虞書曰侯以明之傳云當行射侯之禮以明善惡之教則射侯見於堯舜夏殷無文至周大備

敖氏曰鄕射者士與鄕之士大夫防聚於學宮飲酒而習射也此與上篇大同小異惟多射一節耳亦飲酒而但以射言者主於射也

郝氏曰洪荒之初禽獸逼人聖王以弧矢爲威教民自衛其來尙矣此男子之業故古者天子至庻人莫不有事於射比其敝也相角而爭聖人制爲禮以教之譲於是乎射禮興焉其爲鄕射何也朝廷之上謂之國邦國之中謂之鄕鄭氏附防周禮以鄕飲酒爲鄕大夫賔興鄕射爲州長教民士大夫欲習射孰不可用此禮者何必鄕大夫與州長禮主善俗冠昏以士飲酒習射以鄕皆化民成俗之意鄭謂鄕飲於庠庠鄕學習射於序序州學庠序學校同地異名養則爲庠射則爲序豈養老一學習射又一學也

張氏曰據注此州長射禮而云鄕射者周禮五州爲鄕一鄕管五州鄕大夫或宅居一州之內來臨此射禮又鄕大夫大比興賢能訖而以鄕射之禮五物詢眾庻亦行此禮故名鄕射禮也

世佐案此篇陳天子之州長春秋習射之禮鄕老及鄕大夫賔賢能訖亦用此禮詢眾庻侯國亦如之注疏専指諸侯之州長似未備先儒或目爲士大夫習射之通禮非蓋以禮屬民而讀法飲射皆有民社者之責也豈士大夫平居所常行乎士大夫相與燕飲其事有類於射者投壺是已【投壺禮見大小戴記頗與經文相類吳氏澄嘗取以補儀禮之逸】又案庠序之說經傳各異鄕飲酒義云主人拜迎賔於庠門之外則庠爲鄕學矣周禮州長春秋以禮防民而射於州序黨正國索鬼神而祭祀則以禮屬民而飲酒於序則序爲州黨學矣鄭說蓋本諸此又學記云黨有庠術有序術鄭讀爲遂孔疏云此是鄕之所居黨爲鄕學之庠不別立序凡六鄕之內州學以下皆爲序六遂之內縣學以下皆爲序也又云庾氏云黨有庠謂夏殷禮非周法義或然也孟子則謂夏曰校殷曰序周曰庠學則三代共之夫鄕學之設但聞鄕黨殊名不聞殷周異號且王制云有虞氏養國老於上庠養庻老於下庠夏后氏養國老於東序養庻老於西序殷人養國老於右學養庻老於左學周人養國老於東膠養庻老於虞庠【陳氏祥道云四代之學如此而周又有辟廱成均瞽宗之名】眀堂位云魯之米廩有虞氏之庠也序夏后氏之序也瞽宗殷學也類宮周學也然則國學之名亦代不相襲矣乃云三代共之此皆不可曉朱子通解學制篇旣並列諸說而斷之曰孟子說與上下數條皆不合未詳其故又云古者教人其立法大意皆萬世通行不可得而變革若其名號位置節文之詳則自經言之外出於諸儒之所記者今皆無以考其實矣然不敢有所取捨姑悉存之讀者亦不必深究也斯言眞得闕疑之防矣然以諸說之先後時世考之竊謂當以鄕飲酒義及周禮之言爲正蓋周之學制自春秋時已廢不復講故佻達成風子衿作刺魯僖能修泮宮史克至作頌以誇美之及其季世七國兵爭此制益蕩然矣故孟子所至輒惓惓以興復學校爲勸說然其名號沿革之詳容有得之傳聞而失實者又況漢儒攟摭灰燼之餘雜以夏殷之禮何怪其參差而不相符乎乃若儀禮周禮皆周公制作時所定而鄕飲酒義卽儀禮之義疏也亦不容有誤鄭公據此極爲有見郝氏乃執孟子之言而詆之過矣且謂庠序學校同地異名則於鄕學國學之辧尢欠分曉不更爲無稽之譚乎

鄕射之禮主人戒賔賔出迎再拜主人答再拜乃請注曰主人州長也鄕大夫若在焉則稱鄕大夫也不言拜辱此爲習民以禮樂不主爲賔已也不謀賔者時不獻賢能事輕也今郡國行此禮以季春周禮鄕老及鄕大夫三年正月獻賢能之書於王退而以鄕射之禮五物詢眾庻諸侯之鄕大夫旣貢士於其君亦用此禮射而詢眾庻乎

疏曰案鄕大夫是諸侯鄕大夫則此州長亦諸侯之州長以士爲之是以經云釋獲者執鹿中記云士鹿中是皆爲此州長射而言是諸侯州長可知若天子州長中大夫爲之若然記云大夫兕中者爲鄕大夫詢眾庻而言也云周禮至眾庻皆周禮鄕大夫職文引之者證此鄕射中兼有鄕大夫行射禮故有射於堂及兕中之事云五物者按彼云一曰和二曰容三曰主皮四曰和容五曰興舞鄭注云和載六徳容包六行也庻民無射禮因田獵分禽則有主皮主皮者張皮射之無侯也主皮和容興舞則六藝之射與禮樂與當射之時民必觀焉因詢之也是也

朱子曰五物之說未詳當闕

敖氏曰請下似脫一賔字迎者出見之之稱故𨿽不入門亦謂之迎

郝氏曰射必有賔教民序也不謀賔無介禮主射將觀徳焉非專禮賔也

張氏曰案此射禮先與賔飲酒如鄕飲酒之儀及立司正將酬旅乃暫止不旅而射射已更旅酬坐燕並如鄕飲凡賔至之前賔退之後其儀節並不殊也此下言將射戒賔陳設速賔凡三節皆禮初事賔以州中處士賢者爲之若大夫來爲遵則易以公士姜氏曰周禮注所釋五物之義𨿽甚大但此賔賢能之後方思合民儲材豈能遽防以備徳耶考馬融論語注引此一曰和志言其平心志也二曰和容言其和威儀也三曰主皮言其審正鵠也四曰和頌言其合音節也五曰興舞言其中舞蹈也其說皆本射以推於義爲安

世佐案主人謂天子及諸侯之州長也若其詢眾庻與則鄕大夫也鄕大夫所居之州𨿽春秋習射亦鄕大夫爲主人其戒賔也親之不合使州長疏謂大夫來臨禮州長戒賔不自稱稱鄕大夫非又案周禮六鄕之外更有六遂遂大夫以下其官皆卑於鄕一等而其爲牧民之職一也遂大夫三嵗大比則帥其吏而興氓與鄕同則其詢眾庻及春秋習射亦同可知縣習射縣正爲主人矣侯國遂數如其鄕數主人之稱實兼此數者疏家泥於釋獲者執鹿中之文專指諸侯州長頗覺掛一漏萬故備論之又案主人戒賔必詣賔家請之注云出迎出門也者謂賔出己家大門外迎主人耳疏曰謂出序之學門非又案此篇與鄕飲酒禮相同處互有詳略參觀乃備鄕飲酒禮兩云賔拜辱此則云迎送者拜辱眀其意迎送指其事無異也注說似求之過矣

賔禮辭許主人再拜賔答再拜主人退賔送再拜無介注曰𨿽先飲酒主於射也其序賔之禮略

敖氏曰無介者以介尊次於賔同於大夫射時難爲耦也

世佐案無介之義注得之敖說似曲

右戒賔

乃席賔南面東上

注曰不言於戶牖之間者此射於序

疏曰此據州長射於序以其無室無戶牖設席亦當戶牖之處耳

敖氏曰不言戶牖間者可知也記云出自東房有東房西房則中有室而席賔於室之戶牖間也明矣凡席於此者皆東上經不悉見之也惟爲神席則西上世佐案此賔席亦當在牖前經不言者客射於序也鄕大夫射於庠庠有室云牖前可也州長射於序序無室云牖前不可也序何以無室也州之學小於鄕其堂淺去其室壁之限堂斯深矣無室則無房本記云出自東房爲射於庠言之也敖氏據此決其有室非序𨿽無室然其制亦三間五架與大夫士之私室殊而謂席賔於戶牖間亦非庠之圖已見上篇今更參取楊氏郝氏之說作序圖於左云

案棟後第一架卽有室者之南壁也戶牖皆啟於此西後楹之東卽室之牖也席賔之處以東西節言之則當西楹之東以南北節言之則當棟後第二架棟後第二架亦有墻席在墻前與知在棟後第二架者本記云序則物當棟堂則物當楣席與物每隔一架以席前當設薦俎恐其妨也若仍在牖前何取乎序之無室也

眾賔之席繼而西

注曰言繼者甫欲習眾庻未有所殊別

疏曰鄕飲酒三賔之席不屬

敖氏曰眾賔亦眾賔之長三人也繼繼賔席也

席主人於阼階上西面

敖氏曰阼階上東西節也南北當東序凡主位皆然

尊於賔席之東兩壺斯禁左酒皆加勺篚在其南東肆

注曰設尊者北面西曰左尙之也

敖氏曰賔席之東卽房戶之間也此亦與前篇互見其文

世佐案鄕飲酒禮云尊兩壺於房戶間此不言房戶間而言賔席之東者容或有射於序者無房戶可言也賓席隨地而移故依之以見設壺之處且與前互備此古人立言之法

設洗於阼階東南南北以堂深東西當東榮水在洗東篚在洗西南肆縣於洗東北西面

注曰此縣謂磬也縣於東方辟射位也但縣磬者半天子之士無鐘

疏曰鄕飲酒無射事縣於階間此兼有鄕大夫詢眾庻當爲判縣宜有鐘而總云無鐘者方以禮樂化民𨿽大夫亦同士特縣也天子諸侯鐘磬鏄具卿大夫天子士已下亦無鑄知者以其諸侯卿大夫士半天子卿大夫士若有鏄添鐘磬爲三半不得也

敖氏曰縣不近階者權移於此宜辟東縣之正位也大射東縣在阼階之東縣謂縣鐘磬與鏄於筍簴也鼓鼙之屬亦存焉周官小胥職曰凡縣鐘磬半爲堵全爲肆又曰天子宮縣諸侯軒縣卿大夫判縣士特縣然則凡爲士者之樂皆得縣鐘與磬惟以特而別於其上耳大射儀言國君西方之縣先磬次鐘次鑮鼓鼙在其南下經云不鼓不釋鐘師職曰掌以鐘鼓奏九夏鏄師職曰掌金奏之鼓此與上篇皆賔出奏陔夏金奏之一也然則是禮亦有鐘鼓鑮眀矣世佐案縣編縣也不言所縣者所縣非一等也天子之鄕大夫州長遂大夫皆判縣鐘磬二肆諸侯之鄕大夫半之鐘磬各一堵天子之縣正特縣鐘磬一肆諸侯之州長半之惟磬一堵斯禮也實兼此數者故也大夫判縣當東西分列今皆在洗東北者辟君也大射君禮本合三面皆縣以辟射位闕其北惟東西各一肆故此宜辟之又按春秋襄十一年左傳云鄭人賂晉侯歌鐘二肆及其鏄磬晉侯以樂之半賜魏絳魏絳於是始有金石之樂禮也孔疏云以魏絳防賜始有金石之樂知未賜不得有也賜之而云禮也知禮法得賜之也據此諸侯之大夫未防君賜在私家不得有鐘磬與鏄之樂其有之者蓋出於特典此在公所行禮𨿽未賜亦合鐘磬俱有鏄未聞據賈疏則卿大夫以下皆無鏄也下經云不鼓不釋則鼓亦有之以其非金石之樂大夫士皆可用也此與上篇皆大夫士之禮敖氏雜引天子諸侯禮釋之誤經云西面則鼓之者東面矣若有鐘在其南鼓又在其南皆西面也鼙未聞

乃張侯下綱不及地武

注曰侯謂所射布也綱持舌防也武迹也中人之迹尺二寸

疏曰周禮梓人云上綱與下綱出舌尋縜寸焉注云綱所以系侯於植者也中人之迹尺二寸者無正文漢禮云五武成步步六尺或據此而言也【從集說節本】敖氏曰射布而曰侯者王朝射之以威不寧侯遂以名之也諸侯以下則因其名而不攺與下綱謂已系者也綱不及地武則下个亦然

郝氏曰射布曰侯形似猴也

張氏曰侯制有中有躬有舌有綱有縜中其身也方一丈倍中以爲躬中之上下橫接一幅各二丈謂之躬倍躬爲左右舌用布四丈接於躬上左右各出一大爲舌下舌半上舌用布三丈接躬下左右各出五尺也其持舌之防謂之綱維其綱於幹者又謂之縜上下各有綱下綱去地之節則尺二寸

世佐案侯義未詳考工記曰祭侯之禮以酒脯醢其辭曰惟若寧侯母或若女不寧侯不屬於王所故抗而射女敖氏本此立說然象人而射之毋乃傷仁乎郝說蓋取便防難中與正鵠之類同義而攺侯爲猴亦出臆說姑並存之以俟知者又案鄕侯以布爲之侯中用布五幅幅長一丈廣二尺古者布幅廣二尺二寸以二寸爲縫諸幅皆以二尺計之又以一幅橫接於中之上下謂之躬躬各二丈其接於躬者謂之舌亦謂之个上舌四丈下舌三丈上廣下狹也合之用布十六丈下綱不及地武則上綱去地丈九尺二寸矣

不系左下綱中掩束之

注曰事未至也

敖氏曰侯以左爲尊故事未至則未系左下綱也中掩束之者中掩左下个而以綱束之也下个出於躬五尺中掩之是所掩者二尺五寸矣

張氏曰侯向堂爲面以西爲左射事未至故且不系左下綱並綱與舌向東掩束之待司馬命張侯乃脫束系綱也

世佐案中讀如字釋文丁仲反非下舌三丈中掩之是所掩者丈五尺也姜氏訓中爲侯中之中謂掩其中而束之也亦是一解存之

乏參侯道居侯黨之一西五步

注曰容謂之乏所以爲獲者禦矢也侯道五十步此乏去侯北十丈西三丈

敖氏曰爾雅曰乏謂之防說者云如今牀頭小曲屏風也侯黨指侯之西邊而言此乏參分侯道而居其一也乃云侯黨者眀𨿽取數於侯道實取節於侯黨也西五步亦謂侯黨之西也然則此乏其南十丈其東三丈乃與侯黨相當與

郝氏曰乏以皮爲之形如曲屛唱獲者所隱蔽一名容容身於內以避矢矢力至此乏竭故名乏黨偏近也玉藻云侍坐引去君之黨鄕侯去射位五十步蓋三十丈也三分之而乏偏近侯一分則去侯十丈去堂上二十丈也西五步謂去侯西三丈避矢道也張氏曰黨旁也三分侯道而居旁之一偏西者五步此設之之節也侯道五十步步六尺計三十丈乏居三之一西五步故云北十丈西三丈必於此者取可察中否唱獲聲達堂上也

世佐案此言設乏之法也參侯道居侯黨之一者其南北節也西五步者東西節也黨郝訓偏近得之蓋侯道三十丈若第云三分侯道而居其一未知其近堂與近侯與惟云居侯黨之一而後知其去侯十丈也先儒以侯旁釋之其義頗晦且經云西五步則其在侯西偏眀矣何必以黨爲旁乎

右設器席張侯

羮定主人朝服乃速賔賔朝服出迎再拜主人答再拜退賔送再拜

注曰射賓輕也戒時端

敖氏曰禮戒速同服此速賔朝服則戒時亦朝服可知

世佐案於此乃言朝服則戒時不朝服眀矣鄕飲酒禮不言主人服而其記云朝服而謀賔介是戒速亦皆朝服也主人待賔輕重之差於此可見敖說非

賔及眾賔遂從之

右速賔

敖氏曰自此以後經文及記文有與鄕飲酒禮同者不重釋之

及門主人一相出迎於門外再拜賔答再拜

世佐案若射於序則爲之相者其黨正與

揖眾賔主人以賔揖先入賔厭眾賔眾賔皆入門左東面北上賔少進

注曰以猶與也少進差在前

敖氏曰賔厭眾賔入門左此脫三字爾少進謂少東世佐案少進謂少北旣云北上又云賔少進者眾賔𨿽皆北上其實比肩而立賔序在前去眾賔差逺也敖云少東非

主人以賔三揖皆行及階三讓主人升一等賔升敖氏曰皆行言無先後也主人升一等賔乃升敵者之禮也

郝氏曰皆行主人與正賔同行也正賔升堂而眾賔立門內左以俟

世佐案前二說是疏謂賔主旣行眾賔亦行故云皆行非矣此亦與鄕飲酒禮同但文有詳略耳

主人阼階上當楣北面再拜賔西階上當楣北面答再拜

右迎賔拜至

主人坐取爵於上篚以降賔降主人阼階前西面坐奠爵興辭降賔對主人坐取爵興適洗南面坐奠爵於篚下盥洗賔進東北面辭洗主人坐奠爵於篚興對賔反位

注曰反從降之位也鄕飲酒曰當西序東面

主人卒洗壹揖壹讓以賔升賔西階上北面拜洗主人阼階上北面奠爵遂答拜乃降賔降主人辭降賔對主人卒盥壹揖壹讓升賔升西階上疑立主人坐取爵實之賔席之前西北面獻賓

敖氏曰席之當作之席

賓西階上北面拜主人少退賔進受爵於席前復位主人阼階上拜送爵賓少退薦脯醢賔升席自西方乃設折俎主人阼階東疑立賓坐左執爵右祭脯醢奠爵於薦西興取肺坐絕祭

世佐案鄕飲酒禮云右手取肺卻左手執本坐弗繚右絕末以祭此亦同但文略耳

尙左手嚌之興加於俎坐捝手執爵遂祭酒興席末坐啐酒降席坐奠爵拜告旨執爵興主人阼階上答拜賔西階上北面坐卒爵興坐奠爵遂拜執爵興主人阼階上答拜

右主人獻賔

賔以虛爵降主人降賔西階前東面坐奠爵興辭降主人對賔坐取爵適洗北面坐奠爵於篚下興盥洗主人阼階之東南面辭洗賔坐奠爵於篚興對主人反位注曰反位從降之位也主人辭洗進也

世佐案鄕飲酒禮云主人復阼階東西面

賔卒洗揖讓如初升主人拜洗賔答拜興降盥如主人之禮賓升實爵

世佐案後升字疑衍鄕飲酒禮云賔實爵

主人之席前東南面酢主人主人阼階上拜賓少退主人進受爵復位賔西階上拜送爵薦脯醢主人升席自北方乃設折爼祭如賔禮不告旨自席前適阼階上北面坐卒爵興坐奠爵遂拜執爵興賔西階上北面答拜主人坐奠爵於序端阼階上再拜崇酒賔西階上答再拜疏曰奠爵於序端此擬下獻眾賔

右賔酢主人

主人坐取觶於篚以降賔降主人奠觶辭降賓對東面立

世佐案鄕飲酒禮云立當西序東面

主人坐取觶洗賔不辭洗卒洗揖讓升賓西階上疑立主人實觶酬之阼階上北面坐奠觶遂拜執觶興賔西階上北面答拜主人坐祭遂飲卒觶興坐奠觶遂拜執觶興賓西階上北面答拜主人降洗賔降辭如獻禮升不拜洗賔西階上立主人實觶賔之席前北面賔西階上拜主人坐奠觶於薦西

世佐案鄕飲酒禮云主人少退卒拜進坐奠觶於薦西

賔辭坐取觶以興反位主人阼階上拜送賔北面坐奠觶於薦東反位

右主人酬賔

主人揖降賔降東面立於西階西當西序

注曰主人將與眾賔爲禮賔謙不敢獨居堂

主人西南面三拜眾賓眾賔皆答一拜主人揖升坐取爵於序端

世佐案序端之爵卽受酢時所奠者

降洗升實爵西階上獻眾賔眾賓之長升拜受者三人主人拜送坐祭立飲不拜旣爵授主人爵降復位敖氏曰位亦堂下之位賔之南也

眾賔皆不拜受爵坐祭立飲毎一人獻則薦諸其席眾賔辯有脯醢主人以虛爵降奠於篚

右主人獻眾賔

揖讓升賔厭眾賔升眾賔皆升就席一人洗舉觶於賔升實觶西階上坐奠觶拜執觶興賔席未答拜舉觶者坐祭遂飲卒觶興坐奠觶拜執觶興賔答拜降洗升實之西階上北面賔拜舉觶者進坐奠觶於薦西賔辭坐取以興

注曰若親受然

敖氏曰前篇言受此言取互文也

舉觶者西階上拜送賔反奠於其所舉觶者降

右一人舉觶

大夫若有遵者則入門左

注曰謂此鄕之人爲大夫者也謂之遵者方以禮樂化民欲其遵法之也其士也於旅乃入鄕大夫士非鄕人禮亦然主於鄕人耳

敖氏曰入門左則向者賔入之位也不俟於門外別於正賓

張氏曰按鄕飲酒於篇末略言遵者之禮此經乃著其詳正所云如介禮者也

世佐案注云其士也於旅乃入則鄕中命士來觀禮者亦得謂之遵矣云鄕大夫士非鄕人禮亦然者謂他鄕之大夫士偶來爲遵者其待之之禮隆殺之宜亦如本鄕也

主人降

注曰迎大夫於門內也不出門別於賓

賔及眾賔皆降復初位

注曰不敢居堂俟大夫入也初位門內東面

敖氏曰初位階西以南當序之位

世佐案此亦與鄕飲酒禮同復初位者復初降時西階下東面位也眾賔在賔南鄭解爲初入門內之位非

主人揖讓以大夫升拜至大夫答拜主人以爵降大夫降主人辭降大夫辭洗如賔禮

敖氏曰此賔禮自三揖三讓以至於一揖一讓升之儀也

世佐案以爵降亦取爵於上篚也

席於尊東

注曰尊東眀與賔夾尊也不言東上統於尊也疏曰下云大夫降席東南面降由上故知西上統於尊也

敖氏曰此言尊東鄕飲酒言賔東亦文互見也世佐案遵者之席於庠則在東房前之西於序則在棟後第二架當左楹之左皆所謂尊東也此亦謂無諸公則然若有諸公則大夫於主人之北西面

升不拜洗主人實爵席前獻於大夫大夫西階上拜進受爵反位主人大夫之右拜送

敖氏曰席前獻其西北面與主人旣拜送則亦立於階東

世佐案凡獻必向所獻者之位獻大夫當東北面以其位在東北故也敖云西北面非

大夫辭加席主人對不去加席

注曰辭之者謙不以已尊加賢者也不去者大夫再重席正也賔一重席

敖氏曰鄕飲酒禮曰大夫則如介禮有諸公則辭加席委於席端主人不徹無諸公則大夫辭加席主人對不去加席此惟主言無諸公之大夫則是鄕射禮諸公不與

世佐案本記云若有諸公則如賔禮大夫如介禮無諸公則大夫如賓禮今觀此章所陳正與上篇介禮相同蓋爲有諸公之大夫而言也有諸公則大夫之辭加席也亦當如上篇所云委於席端主人不徹此乃云主人對不去加席是又與無諸公之禮同矣何其互異若此與蓋遵者之來否及諸公之有無皆不可定經故錯舉一二以示例其隆殺信屈之詳必待記而後備記之所以有功於經也然觀乎此則其所謂如賔禮者亦可以類推矣敖氏據此遂爲鄕射之禮諸公不與並訾記者之失毋乃以辭害意與

乃薦脯醢大夫升席設折爼祭如賔禮不嚌肺不啐酒不告旨西階上卒爵拜主人答拜

注曰大夫升席由東方

敖氏曰主人答拜亦於大夫之右

大夫降洗

注曰將酢主人也大夫若眾則辯獻長乃酢

世佐案大夫𨿽眾然受獻後湏一一酢主人如經所陳也辯獻長乃酢惟主人尊賔賤乃可今大夫尊於諸侯之州長於鄕大夫爲敵不可也疏引有司徹爲證非其倫矣

主人復阼階降辭如初卒洗主人盥

注曰盥者𨿽將酌自飲尊大夫不敢防

揖讓升大夫授主人爵於兩楹間復位主人實爵以酢於西階上坐奠爵拜大夫答拜坐祭卒爵拜大夫答拜主人坐奠爵於西楹南再拜崇酒大夫答拜主人復阼階揖降大夫降立於賔南

疏曰此受大夫酢不奠於篚者爲士於旅乃入擬獻士故奠爵於此也

敖氏曰必降者宜與賔序升也立於賔南下之也

主人揖讓以賔升大夫及眾賔皆升就席

敖氏曰賔亦厭大夫大夫亦厭眾賔乃升也眾賔其長三人也

右遵者之禮

席工於西階上少東樂正先升北面立於其西

注曰言少東者眀樂正西側階不欲大東辟射位敖氏曰少東據工之下席而言也樂正立於其西猶未至階也鄕飲酒禮曰樂正先升立於西階東張氏曰案鄕飲酒不射席工亦與此同此注云辟射位恐非經意或是欲其當賔席耳

世佐案蒲筵丈六尺工四人席六丈四尺也卽謂周以八寸爲尺【王制云古者以周尺八尺爲步今以周尺六尺四寸爲步注云周尺之數未詳聞也按禮制周猶以十寸爲尺蓋六國時多變亂法度或言周尺八寸】亦當今之五丈有奇此豈西階上少東所能容乎且鄕飲酒禮云樂正先升立於西階東此云樂正先升北面立於其西文互見也樂正立於工席之西猶於西階爲東則工席更東可知經云少東據工席之防西者言也工賤者先就事布工席亦先布其防西者故經據之而言也敖說得之下經云樂正適西方命弟子贊工遷樂於下辟射也夫將射乃辟則此席不辟眀矣注云辟射固非張云欲其當賔席亦未爲得也

工四人二瑟瑟先相者皆左何瑟面鼓執越內右手相入升自西階北面東上工坐相者坐授瑟乃降注曰瑟先賤者先就事也面前也鼓在前變於君也執越內右手相由便也越瑟下孔所以發越其聲也前越言執者內有結手入之淺也相者降立西方

疏曰案大射大師少師歌眾工瑟是瑟賤也凡工皆先瑟後歌是賤者先卽事故得獻亦在前也鄕射與大射相對大射君禮而後首此臣禮前首故云變於君

敖氏曰前越去防差逺故不可挎但執之而已面鼓亦變於飲酒

張氏曰面鼓者瑟首在前也鼓謂可鼓防與鄕飲酒不同者在鄕飲酒欲其異於燕在鄕射欲其異於大射皆爲變於君也

世佐案瑟體首寛尾狹內越孔𨿽長廣狹亦等但居瑟上近首鼓處則寛近尾不鼓處並而狹此疏說也若然則側持之法近鼓持之手入得深宜云挎近尾持之手入得淺宜云執今以經文考之反是此與燕禮皆面鼓乃云執鄕飲酒與大射皆後首乃云挎鄭公內有結之說不可通矣當以敖說爲正蓋瑟體尾狹則後越去瑟亷差近故可挎首寛則前越去瑟防差逺故僅可執也

姜氏曰注疏變於君之說覺支鄕射禮輕於鄕飲燕禮輕於大射鄕飲賔賢大射選士其禮重矣故可鼓者皆在後主於將敬也若鄕射只習藝燕禮只達情而已故可鼓者皆在前以鳴豫也

世佐案姜說與注疏合之其義乃備蓋以鄕飲與燕禮對鄕射與大射對則爲變於君以鄕飲與鄕射對大射與燕禮對則又爲將敬與鳴豫之別儀禮一書此等至纎細之處亦精宻周帀乃爾橫說豎說無所不通信非聖人不能爲也讀者幸以是求之

笙入立於縣中西面

注曰堂下樂相從也縣中磬東立西面

世佐案縣中磬南鐘北也此主大夫判縣而言鄕飲酒禮云笙入堂下磬南北面立與此異

乃合樂周南關雎葛覃捲耳召南鵲巢采蘩采蘋注曰不歌不笙不間志在射略於樂也不略合樂者周南召南之風鄕樂也不可略其正也

工不興告於樂正曰正歌備樂正吿於賔乃降

注曰不興者瞽蒙禮略也

世佐案正歌謂鄕樂也大夫士以歌風爲正鄕飲酒升歌笙間用小雅禮盛者進取也於此益可見矣

主人取爵於上篚獻工大師則爲之洗賓降主人辭降注曰大夫不降尊也

敖氏曰大夫不降亦別於賔

世佐案經不言大夫降以大夫或來或否也若來亦當從主人降大夫不尊於賔也注非鄕射禮云賓介降大夫如介禮亦不得云別於賔也

工不辭洗卒洗升實爵

敖氏曰主人卒洗亦與賔揖讓乃升此以上著大師之禮異也

工不興左瑟一人拜受爵

注曰左瑟辟主人授爵也一人無大師則工之長者

主人阼階上拜送爵薦脯醢使人相祭工飲不拜旣爵授主人爵眾工不拜受爵祭飲辯有脯醢不祭不洗遂獻笙於西階上

注曰不洗者賤也眾工而不洗矣而眾笙不洗者笙賤於眾工正君賜之猶不洗也

敖氏曰非大師則工之長亦不洗矣乃著笙不洗者正使笙師猶不洗也諸侯之笙師蓋以下士爲之

笙一人拜於下盡階不升堂受爵主人拜送爵階前坐祭立飲不拜旣爵升授主人爵眾笙不拜受爵坐祭立飲辯有脯醢不祭主人以爵降奠於篚反升就席注曰亦揖讓以賔升眾賔皆升

疏曰云亦者亦前主人共大夫行禮訖主人揖讓以賔升大夫及眾賔皆升就席也上賔降時𨿽不言眾賔降眾賓卑從降可知故今從賔升也

世佐案主人揖讓以賓升之節當在此經不言者以大師或有或無也若無大師不爲之洗賔亦不降也

右樂

主人降席自南方側降作相爲司正司正禮辭許諾主人再拜司正答拜主人升就席司正洗觶升自西階由楹內適阼階上北面受命於主人

注曰洗觶者當酌以表其位顯其事也楹內楹北疏曰受命謂受主人請安賔之命

世佐案楹謂前楹由楹內言其入堂之節也圖見上

西階上北面請安於賓

注曰傳主人之命

敖氏曰賔爲射事而來此時未射若無嫌於不安乃亦請安於賔者飲酒之節宜然也

賓禮辭許司正吿於主人遂立於楹間以相拜主人阼階上再拜賔西階上答再拜皆揖就席

敖氏曰賔辭者亦不敢必主人之終行射事也世佐案主人所以請安於賓者爲行禮旣久恐賔身或有不安也賓辭亦恐主身有不安也禮之體人情也至矣如第曰爲賔欲去畱之則此賔爲射而來事未至而故畱之賔故辭毋乃文繁而詐乎

司正實觶降自西階中庭北面坐奠觶興退少立敖氏曰此中庭其阼階前南北之中與蓋射時司正爲司馬至誘射之後方易位於司射之南則此位必不在階間如鄕飲酒司正之位也

世佐案司正奠觶處鄕飲酒禮云階間此雲中庭互見也其位同及其爲司馬也乃位於司射之南辟射也敖說誤

進坐取觶興反坐不祭遂卒觶興坐奠觶拜執觶興洗北面坐奠於其所興少退北面立於觶南

注曰立觶南亦其故擯位

右立司正

未旅

張氏曰鄕飲酒立司正卽行旅酬今此禮主於射故且未旅急在射也

三耦俟於堂西南面東上

注曰司正旣立司射選弟子之中徳行道藝之髙者以爲三耦使俟事於此

楊氏曰此時擬取三耦之人俟事於此未比三耦郝氏曰凡射二人爲耦天子六耦諸侯四耦大夫士三耦謂之正耦鄕射正耦三用六人

張氏曰自此以下始言射事射凡三番第一畨三耦之射獲而不釋獲第二畨賔主大夫眾賔耦射釋獲升飲第三番以樂節射此下至乃復求矢加於楅言三耦之射司射請射於賔命弟子納射器比三耦司馬命張侯又命倚旌樂正請樂器三耦取弓矢司射誘射乃作三耦射司馬命設楅取矢凡九節射之第一番也

司射適堂西袒決遂取弓於階西兼挾乘矢升自西階階上北面吿於賔曰弓矢旣具有司請射

注曰司射主人之吏也於堂西袒決遂者主人無次隠蔽而已袒左免衣也決猶闓也以象骨爲之著右大擘指以鉤闓體也遂射韝也以韋爲之所以遂者也其非射時則謂之拾拾斂也所以蔽膚斂衣也方持矢曰挾乘矢四矢也大射曰挾乘矢於弓外見鏃於弣右巨指鉤

防曰主人無次對大射人君禮有次在東方不湏適堂西也凡事無問吉防皆袒左惟有受刑袒右敖氏曰設決謂之決設遂謂之遂兼皆也未射則不搢三挾一異於耦也

郝氏曰袒露左臂也遂著於左臂挾之言夾也夾於第二三間也每射必四矢象四方也

世佐案挾矢之法蓋以左手執弣右大指鉤而並夾四矢於第二第三指間於弓外見鏃於弣如大射之儀也

賔對曰某不能爲二三子許諾

注曰言某不能謙也二三子謂眾賔已下

司射適阼階上東北面吿於主人曰請射於賔賔許敖氏曰阼階上告主人當北面東似衍文上言司正阼階上北面受命於主人足以見之矣北面吿變於君也大射儀司射東面請射於公

右司射請射

司射降自西階階前西面命弟子納射器

注曰弟子賔黨之年少者也納內也射器弓矢決拾旌中籌楅丰也賔黨東面主人之吏西面

乃納射器皆在堂西

敖氏曰初納之時總置於堂西未有所分別旣則陳其弓矢如下文所云

賔與大夫之弓倚於西序矢在弓下北括眾弓倚於堂西矢在其上

注曰上堂西防矢亦北括

敖氏曰謂此以弓位之上下見尊卑也下文云東序東則此序下似脫一西字也序西堂西之弓其亦皆北上與

郝氏曰西序堂上西墻括矢端受處括言防也矢與防也括向北鏃向南順也眾耦之弓倚於堂西階下矢在階上

主人之弓矢在東序東

姜氏曰賔與大夫之弓矢亦在西序西主人之弓亦倚於東序矢在其下北括皆互文也

右納射器

司射不釋弓矢遂以比三耦於堂西三耦之南北面命上射曰某禦於子命下射曰子與某子射

注曰比選次其才相近者也

敖氏曰比猶合也謂合之而爲耦也上下射相配謂之耦命上下射之辭異示尊卑也其命之惟以所立之序爲先後故不復變位旣命耦乃定所謂比也下比眾耦放此

郝氏曰司射自初取弓挾矢至是不釋執所事也後仿此凡耦尊者立右爲上射武事尙右左爲下張氏曰禦進也侍也進而侍射於子尊辭也

世佐案某字也某子氏也下射稱字上射稱子亦尊卑異辭也

右比三耦

司正爲司馬

注曰兼官由便也立司正爲涖酒耳今射司正無事敖氏曰逺辟君禮也大射儀司馬二人司正如故

司馬命張侯弟子說束遂系左下綱

注曰事至也

司馬又命獲者倚旌於侯中

注曰爲當負侯也獲者亦弟子也謂之獲者以事名之

郝氏曰射中曰獲報中之人曰獲者旌獲者所執矢中揚旌唱獲時司射將誘射司馬命獲者取旌倚侯北正中

獲者由西方坐取旌倚於侯中乃退

敖氏曰云坐取旌見其偃於地也侯中侯之中央也倚之於此若示射者以中地然退反於西方之位也倚旌而未負侯蓋當誘射之節則異於耦射也且行事亦宜有漸

郝氏曰取旌由西方射噐在堂西也

右張侯倚旌

樂正適西方命弟子贊工遷樂於下

注曰當辟射也贊佐也遷徙也

敖氏曰適西方自西階東而往西階前也樂謂瑟也亦西面命之

弟子相工如初入降自西階阼階下之東南堂前三笴西面北上坐

注曰笴矢幹也

疏曰案矢人注矢幹長三尺是去堂九尺也

敖氏曰如初入謂何瑟之儀與後先之序也必空三笴者辟主人往來堂東之路也位於堂下而坐惟工耳亦無席

世佐案坐必於席蓋遷樂時並工席亦遷之也敖云無席非

樂正北面立於其南

注曰北面鄕堂不與工序也

右遷樂

世佐案以上三節皆一時事當司射比三耦之時司馬卽命張侯倚旌而樂正命遷樂矣經文序事不得不爾非眞有先後也

司射猶挾乘矢以命三耦各與其耦讓取弓矢拾注曰拾更也

敖氏曰猶者言其未變攺也取云拾者謂更疊取之也

郝氏曰三耦旣比司射先自射教之射者禮儀未閒司射挾乘矢命各與其耦揖讓疊取弓矢勿相雜越皆司射命也

姜氏曰命各與其耦讓者射以觀徳命之揖讓以審其比禮比樂之意此鄕大夫所謂退而以五物詢眾庻者也拾取弓矢亦其中和容之一徴故首命之世佐案郝氏姜氏皆於讓字句得之

三耦皆袒決遂有司左執弣右執而授弓遂授矢注曰有司弟子納射噐者也

敖氏曰上云眾弓倚於堂西矢在其上是納射器則陳之矣弟子乃畱於堂西主授受之事故此復執以授之

郝氏曰弣弓把也

三耦皆執弓搢三而挾一个

注曰未違俟處也搢揷也插於帶右

郝氏曰插三矢於帶間挾一矢於第二指間備先射也一个謂一矢凡奇曰个

司射先立於所設中之西南東面

敖氏曰下經云設楅於中庭南當洗又云設中南當楅西當西序然則此時司射之位少南於洗而西當榮與司射先立於此欲三耦知其位也

郝氏曰中器名木爲之以盛算射中釋算故謂中張氏曰中謂鹿中以釋獲者其設之處南當楅西當西序此時尙未設中云所設中之西南者擬將來設中之處也

三耦皆進由司射之西立於其西南東面北上而俟敖氏曰進亦每耦並行上射在左如退適堂西之儀也俟俟作射

右三耦取弓矢俟射

司射東面立於三耦之北搢三而挾一个

注曰爲當誘射也固東面矣復言之者眀郤時還敖氏曰復云東面者以其違於舊處且眀旣還而後搢三挾一也三耦之北其正位之西也立於此者示三耦以揖進之節耳

張氏曰據注疏言司射本立於中之西南今命三耦已復還立此經上文先字非先後之先乃舊先之先愚詳經文似當仍作先後字爲妥此復言之者欲言其將誘射故復從立處說起耳

姜氏曰司射原在中之西南東面因三耦來立於其西南其時司射郤身遜避以便其進立至三耦立定隨復回向三耦之北東面而立注云復言之者眀郤時還也味文義當是如此而疏說未眀故順其意而發之

世佐案司射自請射之後卽於階前命弟子納射噐比三耦於堂西又命三耦取弓矢其初固未有定位也經云先立者謂先三耦而立於所設中之西南以示射位也下經云司射先反位與此先字義同其非舊先之先眀矣張氏辧之甚當然其自爲說亦非也案上經三耦立於司射之西南見司射之位在其東北也此云立於三耦之北則進而西矣旣違故位嫌其所面亦異故復云東面以決之非復出也由三耦東北進而立於其北未嘗有所退郤回還也注云郤時還亦非

揖進當階北面揖及階揖升堂揖豫則鉤楹內堂則由楹外當左物北面揖及物揖

注曰鉤楹繞楹而東也序無室可以深也周立四代之學於國而又以有虞氏之庠爲鄕學鄕飲酒義曰主人迎賔於庠門外是也庠之制有堂有室也今言豫者謂州學也讀成周宣榭災之榭周禮作序凡屋無室曰榭宜從榭州立榭者下鄕也左物下物也今文豫爲序序乃夏后氏之學亦非也

疏曰王制云有虞氏上庠下庠夏后氏東序西序殷人左學右學周人東膠虞庠周立四代者通已爲四代也故周之小學爲有虞氏之庠制而在西郊立殷之右學爲瞽宗亦在西郊立夏後氏之東序爲東膠而在王宮之東而又以有虞氏之庠爲鄕學其制有堂有室又以序爲州學則有堂無室也

朱子曰下記云上射於右故此以左物爲下物也注疏所言四代之學未有以見其必然姑存其大略而已但豫有堂無室則粗可見蓋有室則四分其堂去一以爲室故淺無室則全得其四分以爲堂故深也

敖氏曰自揖進以下皆教三耦以射儀也誘射而就左物者亦以其爲主黨也庠州黨之學堂卽庠也鄭氏以爲鄕學是也黨屬於州州屬於鄕以此言之則三者之學其小大深淺可知矣序則鉤楹內謂繞楹之東而北以其物當棟也堂則由楹外謂循楹之南而東以其物當楣也蓋射者必履物而物之在堂有深有淺故爾

鄭本序作豫注曰今文豫作序繼公謂序之文意眀白於豫且記亦以序與堂對言宜從今文

郝氏曰司射東面立以下皆司射自射以教射也揖進卽所立之次東向一揖進當西階塗北向一揖及西階下一揖此堂下三揖也楹卽今防中四柱負棟者鉤楹謂近檐兩楹內可鉤行古人堂牖戶皆在後楹間室與房在堂之北後楹中間戶牖室也後楹東間戶牖房也所謂東西階位皆在堂深處而前當兩階非就檐下布席也

張氏曰物者以丹若墨畫地作十字形射者履之以射左物下射所履故云下物也

姜氏曰物者猶物色之物大射禮云若丹若墨畫物而午是也

世佐案禮記學記云術有序周禮州長職云春秋以禮防民而射於序本記云序則物當棟皆作序此古文作豫誤也鄭公從之者取其與榭字略似便攺讀以求合於爾雅無室曰榭之文耳詎知榭是臺上之屋所以臨觀講武與此州黨學捨絕不相干不可援以爲據也若夫序之無室其證有三而爾雅不與焉蓋序爲州黨學其防模制度必狹小於鄕學之庠而其器席陳設一與庠同又湏畱餘地以通行禮者之往來若復去其四分之一以爲室其勢必不能容一也庠大於序而射者所履之物止於當楣楣棟前一架也序小於庠而物反當正中之棟若其有室則室之牖前爲賔席席前又設薦爼與物同在一架之內能無礙乎二也又以經文証之序本與庠對今以堂對言者互文也堂者對室之稱無室不可以言堂故言序則知堂之爲庠矣言堂則知序之無室矣其言簡而義該如此三也之三者皆足以明序之無室鄭公不一爲拈出而輕攺經文以申已臆過矣若以序爲夏后氏之學其說出於王制眀堂位與孟子異未知孰是然卽謂周人立夏之學於州去室而仍取序名亦無不可何必攺序爲榭耶

左足履物不方足還視侯中俯正足

注曰方猶並也志在於射左足至右足還並足則是立也南面視侯之中乃俯視並正其足

疏曰案大射納射器之下卽言工人士與梓人升自北階兩楹間疏數容弓若丹若墨度尺而午此不言者卑者文略亦當在納射器後卽畫之也

朱子曰此疏解注文不可曉恐有脫誤蓋注意若曰左足履物而右足不並便還足南面視侯之中也若使並右足則是立矣以志在相射故未暇立而先視侯旣視侯而後俯並其足也

敖氏曰左足履物履從畫也大射儀曰司射由下物少退則履物者當履其従畫也不方足未暇北面而立也他時凡欲還者必先立故言此以眀之還謂右還而南面也右還者爲下射宜向上射也旣視侯中乃俯視而正足則視侯中之時右足其亦在従畫而少退與正足謂左右各履橫畫之兩端也亦左先而右次之

世佐案射之立法與他時異他時並足而立可也而射者之足則不可並並則不可射聖人於此恐人或有未嫻也故先於射位畫爲一縦一橫之物而使之取正焉司射於誘射之時旣視侯中卽俯而視足以察其合法與否皆所以教也方足者並足而立也此常法也正足者正其足於物也物一縦一橫履之者亦左足縱而右足橫如其所畫也至今射者之立取象於丁猶古人畫午之遺意與注於正足方足之分茫然莫辧而敖氏遂以左右各履橫畫之兩端釋之若然則其身正南面而立矣將何以支左詘右而射乎蓋自文武殊科而射爲武事於是習於射者旣不能講明容體以證於經而儒生學士防於藝者蓋寡又徒守紙上之空言謬誤相承莫能是正而經義遂晦矣此愚之所以讀之而慨然也至於疏說之誤則由讀注之不審注云左足至右足還者謂志在於射故左足甫至物右足卽還不及並足而立也又云並足則是立也者反言以眀之耳疏以右足還三字連下爲句則非矣得朱子之解注意始眀而近世又有謂左足至【句】右足還並足【句】則是立也三句皆是反言者亦失注意故復論之

不去旌

郝氏曰凡射獲者持旌侯西唱獲此教射不計獲故旌倚侯不去也

誘射將乘矢

注曰誘猶教也將行也行四矢象有事於四方

執弓不挾右執

注曰不挾矢盡

敖氏曰執弓左執弣也挾弓者以右巨指鉤也此不挾則但執而已

南面揖揖如升射降出於其位南適堂西攺取一个挾之

注曰攺更也不射而挾之示有事也

敖氏曰南面揖揖退也揖如升射謂如其當物升堂之揖也云出於其位南見是時未有司馬西方之位也自賔與大夫之外凡南行而適堂西與堂西出而北行者皆由於此惟發於其位及反位者則否張氏曰司射位在所設中之西南東面今乃出其位南北廻適堂西者疏以爲教眾耦威儀之法故也眾耦射畢皆當自此適堂西釋弓脫決拾也

遂適階西取撲搢之以反位

注曰撲所以撻犯教者書云撲作教刑

張氏曰反位所設中之西南東面也

右司射誘射

儀禮集編卷八﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷九

龍裏縣知縣盛世佐撰

鄕射禮第五之二

司馬命獲者執旌以負侯

注曰欲令射者見侯與旌深有志於中

郝氏曰旌先倚侯三耦將射乃命獲者執旌北向背侯立俟司馬命也

張氏曰上文命張侯倚旌疏云同是西階前至此未有他事當亦西階前命之也

世佐案下記云命負侯者由其位正謂此也張云西階前命之非

獲者適侯執旌負侯而俟

疏曰俟司馬命去侯

司射還當上耦西面作上耦射

注曰還左還也作使也

張氏曰三耦在司射之西南東面今欲西面命射故知左還

司射反位上耦揖進上射在左並行當階北面揖及階揖上射先升三等下射從之中等

注曰中猶間也

敖氏曰中等空一等也同階升者前後相當宜空一等以相逺爲敬與異階升者之義不同其降亦然

上射升堂少左下射升上射揖並行

注曰並並也並東行

疏曰云少左者辟下射升階也

皆當其物北面揖及物揖皆左足履物還視侯中合足而俟

疏曰俟司馬命去侯

敖氏曰不云不方足省文耳

張氏曰當物上射當右物下射當左物履物還視侯中皆效誘射之儀

世佐案合足猶正足也謂俯察其足之縦橫必合於所畫之物

司馬適堂西不決遂袒執弓

注曰不決遂因不射不備

敖氏曰惟云適堂西是猶未出於司射之南也云執弓是亦不挾也不決遂不挾弓變於大射也

出於司射之南升自西階鉤楹由上射之後西南面立於物間右執簫南揚弓命去侯

注曰簫弓末也大射曰左執弣揚猶舉也

敖氏曰去離也命去侯者令辟射且當獲也

郝氏曰時獲者南負侯所居乏在西故西南面命之簫弰同

獲者執旌許諾聲不絕以至於乏坐東面偃旌興而俟注曰聲不絕不以宮商不絕而已鄕射威儀省偃猶僕也

疏曰大射云負侯皆許諾以宮趨直西及乏南又諾以商至乏聲止是其威儀多此不者威儀省故也敖氏曰此去侯亦宜趨直西乃折北而就乏東面偃旌是旌亦東首矣俟俟中則獲也

司馬出於下射之南還其後降自西階反由司射之南適堂西釋弓襲反位立於司射之南

注曰圍下射者眀爲二人命去侯

疏曰司射命去侯訖若自物間南行西向適階降是其順矣然如此似直爲上射命去侯是以於物間之南轉而東向又轉而北繞下射東然後西折而適西階明爲二人命去侯也

敖氏曰圍下射而降者往來相變以爲儀也反謂復其故道也司射之南皆指其虛位言也是時司射不在此襲復衣也此襲對袒而言上衣𨿽裼猶爲襲也玉藻曰屍襲執玉襲非是則皆裼矣反位而著其在司射之南則前此猶在觶南之位也方有此位而言反以向者由是而往故也

世佐案此疏意未眀故通解潤色之然非經義也圍下射者威儀之法應爾也下文司射命取矢之時上下射皆不在亦圍左物而降則可見矣鄭解似迂當以敖說爲正云反位則其在此位也不自此始矣方其爲司正也位在觶南及爲司馬則位在司射之南反爲司正復就觶南之位蓋觶南之位當階間中庭故射則遷之也必於司射之南從其類也不於其爲司馬時著之者以司馬之位取節於司射彼時未見司射位故至是始言之也敖云前此猶在觶南之位非

司射進與司馬交於階前相左由堂下西階之東北面視上射命曰無射獲無獵獲上射揖司射退反位注曰射獲謂矢中人也獵矢從傍

疏曰相左之時在司階之西司馬由北而西行司射由南而東行各以左相近故云相左也司射旣不升堂不得與司射向北司馬向南而相左也云射獲謂矢中人也者人謂獲者

敖氏曰司射進與司馬交於階前著其進之節也相左著其行之方也司馬南行司射北行而相遇故謂之交司馬在西司射在東故謂之相左蓋南行者以東爲左北行者以西爲左也下放此由堂下者自堂下而少東行也西階之東當上物之南也其於堂中爲少西故取節於西階也惟命上射者以其先發而下射從之且下射共聞之矣故不復戒戒其射獲獵獲而不及其他者獲近於侯舉近以見其逺也揖以揖受其戒

郝氏曰司射不升堂由西階東北向上射命曰射無計獲善射者正已無爭勝之心則發必中度獵猶爭也不由拾發獵次爭勝射者所戒蓋初射誘習不釋算計獲故以此曉之

世佐案凡升堂者皆自其位東行當階前乃直北至階反位亦如之上經云出於司射之南升自西階是其徴矣若然則相左之說當如敖解疏誤也疏中西階之西下西字姜氏攺作前與疏意不協亦非無射獲戒其傷人也無獵獲戒其驚人也郝說非

乃射上射旣發挾弓矢而後下射射拾發以將乘矢敖氏曰弓字衍文挾矢則挾弓可知不必言也大射儀無弓字旣發而挾矢是射時乃傅矢也此亦可以見其節矣云拾發者亦見下射旣發挾矢而後上射射也古之射者其序整齊而不紊其儀從容而不廹大抵類此

張氏曰上射發第一矢復挾三矢下射乃發矢如是更發以至四矢畢

世佐案弓字非衍也謂上射旣發第一矢復於帶間取第二矢傅於弓而挾之也大射儀無弓字省文耳張云復挾三矢亦非

獲者坐而獲

注曰射者中則大【集說作坐】言獲獲得也射講武田【集說田上有師字】之類是以中爲獲也

敖氏曰必坐而獲者旌在地湏坐乃舉之以獲也且示有所變

舉旌以宮偃旌以商

注曰宮爲君商爲臣聲和律呂相生

疏曰以宮大言獲也以商小言獲也

敖氏曰此一中而兩言獲也

獲而未釋獲

注曰但大言獲未釋其算【集說無大字】

張氏曰釋算所以識中之多寡注上下文皆言大言獲疏乃以宮爲大言獲商爲小言獲是一矢而再言獲恐未是或一聲漸殺各有所合與

世佐案大射儀云負侯皆許諾以宮及乏南又諾以商此獲者受去侯命之聲也亦宮商爲二聲非一聲而漸殺注兩言大言獲者據第一聲而言也張氏以此非疏誤

卒射皆執弓不挾南面揖揖如升射

注曰不挾亦右執如司射

敖氏曰不挾者變於大射

上射降三等下射少右從之中等並行上射於左世佐案上經云上射升堂少左此云下射稍右從之互文也凡獨升者中階而升也共升則差尊者在左差卑者在右𨿽問一等如其並行之節也並行上射於左兼在堂上堂下言也張云旣降階而並行敖云堂上並行下射在左皆非

與升射者相左交於階前相揖由司馬之南適堂西釋弓說決拾襲而俟於堂西南面東上三耦卒射亦如之敖氏曰進退者交則相揖以其事同也司馬之南卽向者所謂司射之南也此時已有司馬之位又在司射之南正當往來者之北故以之爲節耳釋弓說決拾以已初射之事畢也說遂而言拾者別於用時也俟俟司射命也三當作二字之誤也二耦謂次耦下耦也下耦與此異者無與升射者相左相揖之事耳

司射去撲倚於西階之西升堂北面吿於賔曰三耦卒射

注曰去撲乃升不敢佩刑器卽尊者之側

賓揖司射降搢撲反位

注曰以揖然之

右三耦射

楊氏曰司射專主射事如請射作射之類皆司射主之司馬兼總射政如命負侯命去侯之類皆司馬命之司馬者眾目所觀仰而號令所従出也故凡自堂降階適堂西者不從階下徑過堂西必向南而行由司馬之南復自北面以適堂西非特以示威儀乃所以見聽命司馬之意如此三耦適堂西之類是也記曰適堂西皆出入於司馬之南惟賔與大夫降階遂西取弓矢記云尊者宜逸是也有射位有堂西位司射立於中之西南司馬立於司射之南三耦眾耦又立於其南此射位也堂西乃授弓矢比三耦之位故射畢則適堂西釋弓說決拾而立於堂西以俟

司馬適堂西袒執弓由其位南進與司射交於階前相左升自西階鉤楹自右物之後立於物間西南面揖弓命取矢

注曰揖推之也

敖氏曰揖弓繼西南面而言是弓亦西南鄕矣蓋以獲者與弟子皆在西南故也

世佐案揖弓與揚弓相變揚者舉之向上也揖者推之向外也論語曰上如揖蓋揚則髙而揖則平與敖以揖爲推而下之非命取矢者命取向誘射及三耦射之矢以加於楅也

獲者執旌許諾聲不絕以旌負侯而俟

注曰俟弟子取矢以旌指教之

敖氏曰獲者許諾者取矢之事已主之也獲者審於視矢𨿽不親取而主其事

司馬出於左物之南還其後降自西階遂適堂前北面立於所設楅之南命弟子設楅

注曰楅猶幅也所以承笴齊矢者

疏曰訓楅爲幅者義取若布帛有邊幅整齊之意朱子曰注脫齊字據疏文補之

敖氏曰司馬立於所設楅之南示弟子以設處也凡言所設某者皆謂器之未設者也

乃設楅於中庭南當洗東肆

注曰東肆統於賔

防曰大射云小臣師設楅司馬正東面以弓爲畢鄭注云畢所以教助執事者眀此亦然下記云楅長如笴博三寸厚寸有半龍首鄭注云兩端爲龍首若然則有首無尾而言西上者應有刻飾記之爲首尾也敖氏曰中庭東西節也東肆龍首在西也司馬不以弓爲畢者辟大射也

世佐案中庭兩階之間也南當洗亦南北以堂深也東肆向東陳之首在西也郝氏謂設楅當中庭之南東與洗並前後兩首南北直設殊謬

司馬由司射之南退釋弓於堂西襲反位

敖氏曰司馬所由者亦其位南也是時司射在其位之北故以司射爲節

弟子取矢北面坐委於楅北括乃退司馬襲進當楅南北面坐左右撫矢而乘之

注曰撫拊之也就委矢左右手撫而四四數分之也上旣言襲矣復言之者嫌有事卽袒也凡事升堂乃袒

疏曰若司射不問堂上堂下有事卽袒

世佐案委加矢於楅上也北括則於楅爲橫也楅之東西設也於玆益信

若矢不備則司馬又袒執弓如初升命曰取矢不索注曰索猶盡也

敖氏曰此自適堂西以至揖弓皆如初也

郝氏曰矢不備有遺也三耦二十四矢乃備

弟子自西方應曰諾乃復求矢加於楅

注曰向獲者許諾至此弟子曰諾事同互相眀敖氏曰弟子已應卽往取矢司馬乃降由司射之南執弓反位如初弟子旣加矢於楅司馬進撫之如初此經文略也

右取矢加於楅

司射倚撲於階西升請射於賔如初賔許諾

敖氏曰此請射請三耦之外皆射也其辭亦曰有司請射耳

張氏曰自此至釋獲者少西辟薦反位言賔主大夫眾賔耦射釋獲升飲之儀射之第二番也司射請射比耦三耦取矢於楅眾耦受弓矢序立乃設中爲釋獲之射三耦射賔主人射大夫射眾賔射司馬取矢乘矢司射視釋獲者數獲設丰飲不勝者獻獲者獻釋獲者凡十三節

右再請射

賔主人大夫若皆與射則遂吿於賔適阼階上告於主人主人與賔爲耦

注曰言若者或射或否在時欲耳吿賔曰主人禦於子告主人曰子與賔射

敖氏曰賔若不與射則不吿主人與賔爲耦禮也假令或有一人不欲射則闕此一耦蓋不可與餘人爲耦故爾告於主人亦北面

遂吿於大夫大夫𨿽眾皆與士爲耦以耦吿於大夫曰某禦於子

注曰大夫皆與士耦謙也來觀禮同爵自相與耦則嫌自尊別也大夫爲下射而云禦於子尊大夫也士謂眾賔之在下者及羣士來觀禮者也禮一命已下齒於鄕裏

敖氏曰大夫宜與眾賔長爲耦若眾則以防而爲之不足乃及於堂下者焉

郝氏曰主人耦賔尊賔爲上射也大夫耦士以貴下賤也

世佐案士謂命士來觀禮者非眾賔也敖云眾賔長亦非然觀此注所言則士之來觀禮者亦與眾賔齒可見矣讀鄕飲酒禮者亦當參考也

西階上北面作眾賔射

世佐案眾賔謂堂上三賔也

司射降搢撲由司馬之南適堂西立比眾耦

注曰眾耦大夫耦及眾賔也命大夫之耦曰子與某子射其命眾耦如三耦

敖氏曰立比眾耦謂立於此爲比眾耦耳比之之事俟眾賔降而後爲之

世佐案是時眾耦猶未比也先言之者眀司射立此之意耳經中此例間有之如鄕飲酒及此篇獻賓禮皆雲南面坐奠爵於篚下盥洗亦非謂遽已洗也敖說是此注若移於下經司射乃比眾耦之下則得矣

眾賔將與射者皆降由司馬之南適堂西繼三耦而立東上大夫之耦爲上

敖氏曰云將與則或有不與者矣記曰眾賔不與射者不降是也降者適堂西而堂下之眾賔皆從之不言者可知也繼三耦而立居其西也眾賔之立以齒則大夫之耦爲上可知乃著之者嫌其不與耦並立則或變於有耦者也

若有東面者則北上

敖氏曰謂眾賔若多堂西南面之位不足以盡之則當東面於西壁而北上也言若有者見堂下之士多寡無定數也

賔主人與大夫皆未降

注曰言未降者見其志在射

敖氏曰尊者事至乃降也

郝氏曰鄭謂賔主人大夫未降志在射非也眾賔欲射者孰不志在射未降者爲志則降者爲無志乎世佐案注意蓋曰經不言不降而言未降者見其志在於射俟三耦卒射乃降也此於義未爲失疏家不曉而爲之說曰言志射者以其射在堂上故也郝氏遂從而詆之其誣鄭公也實甚故特爲白之大射儀云諸公卿皆未降鄭注亦云言未降者見其志在射疏云言未者後當降故云未若終不射不得言未則得注意矣

司射乃比眾耦辯

敖氏曰乃者言其方有事也是時眾賔皆已立於司射之北若西然後可比之云辯者爲下節也

遂命三耦拾取矢司射反位

注曰反位者俟其袒決遂來

郝氏曰始誘射三耦與司射共矢二十八个是三耦餘一乘也皆收委於楅故就楅取之拾取上射取一下射取一彼此更疊至四也

右比眾耦

三耦拾取矢皆袒決遂執弓進立於司馬之西南注曰必袒決遂者明將有射事

疏曰案上司射位在中西南司馬位在司射南今立於司馬之西南亦東面北上也

朱子曰此拾取矢字疑衍

敖氏曰惟云執弓是亦不挾也亦變於大射者與此所立者卽其故位更以司馬爲節近故爾向者司馬未在此故以司射爲節

世佐案於此言拾取矢者眀其袒決遂執弓擬爲此事耳卽上文司射立比眾耦之例也朱子疑是衍文愚不敢信

司射作上耦取矢司射反位

注曰作之者還當上耦如作射

疏曰案上文司射作射之時左還當上耦西面作上耦射今作取矢亦如之

上耦揖進當楅北面揖及楅揖

注曰當楅楅正南之東西

敖氏曰當楅北面揖者當楅南則折而北行故北面揖也及楅揖者爲上下射將折而西東也

張氏曰上耦發位東行時一南一北並行及至楅南北面向楅亦一東一西相並也

姜氏曰及楅揖不言面者下賔主人及楅揖注所謂當楅之東西主西面賔東面相揖也前後互推之可見

世佐案及楅揖謂及楅之東西而揖也姜說得之下云上射東面下射西面卽謂此揖之時也經文句法倒耳敖云爲上下射將折而西東非

上射東面下射西面

敖氏曰上射在西下射在東如其物之位也

上射揖進坐橫弓郤手自弓下取一个兼諸弣順羽且興執而左還退反位東面揖

注曰橫弓者南踣弓也郤手由弓下取矢者以左手在弓表右手從裏取之便也兼並矢於弣當順羽旣又當執也順羽者手放而下備不整理也不言毋周在阼非君周可也

疏曰雲南踣弓也者覆左手以執弓郤右手以取矢便也表弓背也覆手以執背故云左手在弓表云右手從裏取之便也者覆手在表執弓右手郤在裏取矢故云便也大射云左還毋周反面揖鄭注云左還反其位毋周右還而反東面也君在阼還周下射將背之此直云左還反位不言毋周明周可也

朱子曰燕禮云司正右還疏云以右手向外者以奠觶處爲內而言也鄕射云三耦左還疏云以左手向外者以所立處爲內而言也大射云毋周者旣以左手向外繞其所立之處及至將匝之時乃復以右手向外而轉身也鄕射注云周可也則以左手向外繞其所立之處以至於匝乃不復以右手向外而卽便轉身也燕禮則右還而未至於匝故不言周與不周也

敖氏曰進坐不言北面可知也下放此矢南鄕人於楅南北面取之便也橫弓踣弓也此橫弓覆手也坐而橫弓亦便也覆手橫之以上端鄕下射敬之也弓下弣之下也兼諸弣明左手並執矢也凡執弓者左執弣兼矢於弣卽順羽興則是橫弓者惟取矢之時則然也執弓者言不挾也左還者以左體向右而還也於楅前必左還者以楅東肆宜順之反位不言毋周是亦左還也此與順羽且興皆變於大射云世佐案此揖進謂自其楅西東面之位揖進就楅也此時上射仍東面於楅西取矢敖云於楅南北面取之非也取矢必坐者以楅卑故也以下記楅制考之則其不髙大可見矣橫弓注雲南踣弓是也蓋東西向者以南北爲橫郤仰也手右手也弓下弓之下也東面坐而南踣弓則執弓之手必覆覆者手在弓背之上而向下也左手覆弓上執之而仰右手自弓下取矢兩手相對爲便也經言右手之郤則左手之覆可知言右手自弓下則左手在弓上亦可知此立言之法也注大意已得而以表裏字易經上下字尙未妥取一个者取一矢於楅上也矢加楅上北括非揷楅中郝云取楅中矢非兼並也弣弓把也並矢於左手弓把間而以右手順其羽且興者疏云謂順羽之時則興也順羽之說注得之郝云矢羽在北右手仰取矢身左轉向南羽順在北非執亦右手也左還向左而還也敖云以左體向右而還非反位反其楅西東面之位也復云東面者嫌其因左還而變也蓋東面者以北爲左左還則面北矣於是遂西轉南向至其故處而仍東面焉此則左還而周也與大射異者大射威儀多此則惟取其便故也注在阼非君之說似迂此節儀文繁縟而經義簡奧說者互有得失故詳解之俾後之讀者易曉云

下射進坐橫弓覆手自弓上取一个興其他如上射注曰覆手由弓上取矢者以左手在弓裏右手從表取之亦便

朱子曰上文東向覆手南踣弓則向身此云西向郤手南踣弓則向外

敖氏曰此橫弓郤手也郤手橫之亦以上端鄕上射也人北鄕弓東西鄕於人於弓皆爲橫也弓上弣之上也凡覆手郤手而橫弓其皆鄕身與他謂兼諸弣而下也惟西面揖異爾

世佐案下射進謂自其楅東西面之位而進也不云揖者文省耳坐西面坐也橫弓亦南踣弓也西面坐而南踣弓則執弓之手自仰矣仰手執弓者手在弓下而向上也執弓之手旣仰則取矢之手不得不覆亦取其便也弓上弓之上也他謂兼諸弣以下是也所異者位面耳西面者以南爲左則其左還之法正與上射相反也又案朱子向身向外之說卽自注中手在弓表弓裏悟來今不從者蓋以郤手與覆手相對郤手取矢則執弓之手必覆覆手取矢則執弓之手必郤若謂上射橫弓之法手在弓表而向身是左手未全覆也謂下射橫弓之法手在弓裏而向外是左手未全郤也與經文覆郤相對之意未合愚故不敢棄經而任傳也敖云凡覆手郤手而橫弓其皆向身亦非又案諸儒之說惟郝氏防爲謬戾至云郤手覆手虛文多而實意少彊世而行其失也勞夫禮者所以固人肌膚之防筋骸之束𨿽勞何害況此郤覆之儀皆因乎勢之所必然而無所彊也聖人豈有一毫造作於其間哉注中二便字最得經意郝於楅之制度陳設及上下射之位面俱未之究而譊譊焉訾聖人之禮之失其爲經害也甚矣予故不可以不辧

旣拾取乘矢揖皆左還南面揖

敖氏曰不梱矢不兼挾皆左還亦變於大射

皆少進當楅南皆左還北面搢三挾一个

注曰楅南鄕當楅之位

張氏曰拾取乘矢更逓而取各得四矢也楅南前者進時北面揖之位也今退至此皆左還北面搢三矢而挾一矢

世佐案進謂各自其楅東西之位而南行也當楅南將折而西矣故以是爲搢挾之節也敖云進謂東西行而相近也當楅南向及楅之位皆非

揖皆左還上射於右

注曰上射轉居右便其反位也下射左還少南行乃西面

敖氏曰上射固居右矣復言之者嫌或當如卒射而退轉居左也凡毎耦旣射若旣取矢而退者其曲折皆與進時同

張氏曰搢挾已而揖皆左還西面並行前者進時上射在北是在左今仍在北是於右取其反位北上爲便也

與進者相左相揖反位

注曰相左者由進者之北

敖氏曰此惟云相左而不著所交之處者以其東西相過可知也相揖者亦以事同也

張氏曰進者自南東行反位者自北西行故得相左世佐案位司馬西南之位

三耦拾取矢亦如之後者遂取誘射之矢兼乘矢而取之以授有司於西方而後反位

注曰取誘射之矢挾五个

朱子曰後者遂取誘射之矢則是下耦之下射也敖氏曰三亦當作二大射云二耦是也下耦之下射於旣拾取之後又兼取誘射之四矢皆兼諸弣至楅南乃北靣搢三挾五个至西方以四矢授有司而挾一个以反位此見其異者也又下耦亦無與進者相左相揖之事經不見之者可知也此西方卽堂西也士防禮以東堂下西堂下爲東方西方亦其徴也有司卽弟子之納射噐者因畱主授受於堂西故此下射出於其東面位之後以乘矢就而授之也大射儀曰以授有司於次中皆襲反位亦謂就而授之張氏曰以授者以誘射之矢授之也

世佐案以授有司於西方而後反位則是下耦之下射就而授之也注云弟子逆受於東面位之後非

右三耦拾取矢於楅

眾賔未拾取矢皆袒決遂執弓搢三挾一个由堂西進繼三耦之南而立東面北上大夫之耦爲上

注曰未猶不也眾賔不拾者未射無楅上矢也敖氏曰未拾取矢謂於堂西取矢不拾也堂西取矢固不拾矣乃言之者以繼三耦拾取之後嫌當如之也其後取矢於楅乃拾故此云未也是時𨿽未拾取矢亦讓取弓矢拾如向者三耦之爲進立射位以射事至也

張氏曰眾賔初射當於堂西受弓矢於有司故不拾取矢案三耦初射時亦云各與其耦讓取弓矢拾則眾賔不拾取矢又不僅以未射也

世佐案此眾賔於堂西受弓矢於有司皆如三耦初取弓矢之儀其取之之法亦更疊取之上經云三耦各與其耦讓取弓矢拾是其徴也云未拾取矢者謂不如三耦之拾取矢於楅耳不言不而言未者以第三畨射時眾賔亦有拾取矢於楅之事故也張云眾賔不拾取矢不僅以未射非三耦之南東西北上此俟射之位也皆在司馬之西南

右眾賔取弓矢俟射

司射作射如初一耦揖升如初司馬命去侯獲者許諾司馬降釋弓反位

敖氏曰命去侯以下不蒙如初者可知也

司射猶挾一个去撲與司馬交於階前升請釋獲於賔敖氏曰司射於誘射之後攺挾一个至此時猶然也必云猶者嫌旣久則可以不挾也官以司射爲名故執弓必挾矢以掌射事也先去撲乃進與司馬交於階前則去撲當於西方而不於階下矣不言相左不言升及堂上所立處亦文省

郝氏曰釋獲釋籌於地計射者所中獲射中也

賔許降搢撲西面立於所設中之東北面命釋獲者設中遂視之

注曰視之當教之

疏曰教之謂教其釋算安置左右及算數告勝負之事

敖氏曰西面立於所設中之東亦示以設之之處如前設楅之爲也釋獲者在堂西故北面命之旣則復西面視之中實算之器也名之曰中者取其中於侯而後釋算也此不以弓爲畢亦辟大射禮

釋獲者執鹿中一人執算以從之

注曰鹿中謂射於榭【當作序】也於庠當兕中

敖氏曰釋獲者自執中而不執算亦變於君禮張氏曰中形如伏獸鑿其背以受入算算射籌也世佐案鹿中特爲諸侯之州長言耳若天子之州長射於序亦兕中

釋獲者坐設中南當楅西當西序東面興受算坐實八算於中橫委其餘於中西南末興共而俟

注曰興還北面受算反東面實之

敖氏曰南末象天之北括而南鏃也俟待其將射乃執算

郝氏曰算籌也中制鑿背可容八算一耦八矢一算直一矢也

世佐案中蓋東西設之首在東也知者以經言余算委於中西其末在南而以中爲橫則中之東西設可知矣下記云鹿中釋獲者奉之先首而此云釋獲者坐設中東面則其首在東亦可知矣

司射遂進由堂下北面命曰不貫不釋上射揖司射退反位

注曰貫猶中也不中正不釋算也

敖氏曰貫謂中而不脫言此者眀𨿽中而不貫猶不釋算

世佐案司射亦於西階之東視上射命之經文省也鄕射射質不貫質不釋算

釋獲者坐取中之八算攺實八算於中興執而俟注曰執所取算

疏曰八算者人四矢一耦八矢𨿽不知中否要須一矢則一算攺實八算擬後來者用之

敖氏曰俟謂俟射中乃釋算

乃射若中則釋獲者坐而釋獲每一个釋一算上射於右下射於左若有餘算則反委之

注曰委余算禮尙異也委之合於中西

敖氏曰若中則獲者言獲此則釋之釋謂置算於地獲則用此算故因名此算曰獲坐而釋獲旣釋則興下言數獲謂奇者縮之然則此毎釋一算亦縮之與蓋中西之算橫則釋者縮亦宜也余算釋之不盡者也

張氏曰釋猶捨也以所執之算坐而捨於地中首東鄕其南爲右其北爲左中西則其後也

又取中之八算攺實八算於中興執而俟三耦卒射

右三耦再射

賔主人大夫揖皆由其階降揖主人堂東袒決遂執弓搢三挾一个賔於堂西亦如之

敖氏曰司射不告賔主人射者辟君禮也皆由其階謂主人東階賔大夫西階也賔主人之弓各倚於其序矢在其下而二人乃皆於堂下執弓挾矢蓋有司取以授之

世佐案賔主人之弓矢本在東西墻之外堂防之下豈得於堂上取之哉敖說殆誤矣

皆由其階階下揖升堂揖主人爲下射皆當其物北面揖及物揖乃射

世佐案復言皆由其階者三耦同階而升嫌此亦如之也

卒南面揖皆由其階階上揖降階揖

敖氏曰凡耦之升降皆上射先而下射後此賔爲上射主人爲下射乃分階而行又不別見其升降之序則是主人先而賔後如常禮亦與其他爲耦者不同也

賔序西主人序東皆釋弓說決拾襲反位升及階揖升堂揖皆就席

注曰或言堂或言序亦爲庠榭互言也賔主人射大夫止於堂西

朱子曰案後記有君袒朱襦大夫袒纁襦君在大夫射則肉袒然則士射皆肉袒與

敖氏曰位者主人階東賔階西當序之位也反立於此相待而升也此升堂揖揖就席也

世佐案此所謂序東西墻也與庠序之序異注誤

大夫袒決遂執弓搢三挾一个由堂西出於司射之西就其耦大夫爲下射

敖氏曰大夫與賔同降止於堂西至是乃袒決遂執弓矢亦尊者事至而後爲之也大夫執弓亦有司授之於堂西就其耦亦由其西而立於其南也

揖進耦少退揖如三耦及階耦先升卒射揖如升射耦先降降階耦少退皆釋弓於堂西襲耦遂止於堂西大夫升就席

注曰耦於庭下不並行尊大夫也在堂如上射之儀近其事得申

敖氏曰此經言士與大夫爲耦之儀其異於三耦者惟於庭少退耳則其他皆同可知

眾賔繼射

敖氏曰不言如三耦可知也

釋獲皆如初

敖氏曰皆賔主人以下也

司射所作惟上耦

注曰於是言惟上耦者嫌賔主人射亦作之大射三耦卒射司射請於公與賔

疏曰記云賔主人射則司射擯升降是𨿽不作猶爲擯相之但不請也

卒射釋獲者遂以所執余獲升自西階盡階不升堂告於賔曰左右卒射降反位坐委余獲於中西興共而俟注曰司射不告卒射者釋獲者於是有事宜終之也余獲余算也無餘算則空手耳俟俟數也

敖氏曰執獲以告已所有事者也不升堂降於司射也左右猶言上下射也此亦據其所立之物而言之

右賔主人大夫眾賔皆射

司馬袒決執弓升命取矢如初獲者許諾以旌負侯如初司馬降釋弓反位弟子委矢如初大夫之矢則兼束之以茅上握焉司馬乘矢如初

注曰兼束大夫矢優之是以不拾也束於握上則兼取之順羽便也握謂中央也不束主人矢不可以殊於賔也言大夫之矢則矢有題識也肅愼氏貢楛矢銘其括

朱子曰注疏上握之說未眀疑束之之處當在中央手握處之下使握在上則去鏃近而去羽逺取之便易也

敖氏曰禮無決而不遂者此決字當爲衍文上經云司馬適堂西不決遂袒執弓此宜亦如之也上握謂上於手握之處也矢以鏃爲上括爲下下經云面鏃是也周官鄕師職曰黨共射噐州共賔噐鄕共吉防禮樂之器然則古之射於學宮者其射噐亦皆公家共之與此大夫之矢未必大夫所自有也但於眾矢之中取乘矢而兼束之卽爲大夫之矢矣

郝氏曰大夫之矢束以茅使大夫並取不煩拾取也握手執處束上於握近鏃勿傷羽也

姜氏曰兼束大射作異束疑此誤文當從大射世佐案決字當從敖氏作衍文注云大夫之矢有題識非亦當從敖說也矢兼束之以茅者大夫之禮宜然非以其不拾取故也大射儀賔諸公卿大夫之矢皆異束之以茅而其取之也亦拾則可見矣𨿽鄕大夫爲主人亦不束者以賔故俯從士禮也上矢鏃也四寸曰握下記云箭籌八十長尺有握是也上握焉者謂束之之處去鏃四寸也矢笴長三尺羽六寸刃二寸束之去鏃四寸則去羽尺有八寸矣必於此者恐其傷羽也大射云異束以每人各一束而言也此云兼束以四矢共一束而言也姜氏欲攺此從彼非

右再取矢

司射遂適西階西釋弓去撲襲進由中東立於中南北面視算

敖氏曰釋弓並矢去之去撲而視算爲算中有尊者之獲不敢佩刑器以視之敬也必釋弓矢者射事已矣因去撲之時可以並去之也不執弓則不宜袒故襲不言說決拾文省云由中東眀於階西直進也世佐案司射視設中命上射訖卽反中西南之位至是云遂適西階西者謂自其位而北行也進由中東則於階西東行而出於中之北矣

釋獲者東面於中西坐先數右獲

注曰固東面矣復言之者爲其少南就右獲

敖氏曰先數右獲尊上射也

二算爲純

注曰純猶全也耦陰陽

一純以取實於左手

敖氏曰取謂以右手數卽取之

十純則縮而委之

注曰縮從也於數者東西爲從

敖氏曰委之當在所釋右獲之南

每委異之

注曰易校數

有餘純則橫於下

注曰又異之也自近爲下

敖氏曰有餘純不成十者也自二以上則亦每純異之以次而西此橫者亦南末也其縮者東末與世佐案橫南北設也下中西少南也純之縮者順中而設故亦以西爲下敖云縮者東末非注云自近爲下者謂以近釋獲者爲下也

一算爲奇奇則又縮諸純下

注曰奇猶虧也

世佐案純下謂余純之南也

興自前適左東面

注曰起【集說起上有更端故三字】由中東就左獲少北於故東面鄕之

坐兼斂算實於左手一純以委十則異之

注曰變於右

張氏曰於右獲則自地而實於左手數至十純則委之於左獲則自左手而委於地數至十純則異之是其變也其從橫之法則同

其餘如右獲

注曰謂所縮所橫

敖氏曰謂如其所縮所橫及每委異之也異之則次而北與

世佐案敖說毎委二字當作十純

司射復位釋獲者遂進取賢獲執以升自西階盡階不升堂告於賔

注曰賢獲勝黨之算也齊之而取其餘

敖氏曰賢獲勝黨所餘之算也言賢者因下文也旣數左獲少退當中之正西校其算之多寡卒進取其所餘者二手共執之以升

若右勝則曰右賢於左若左勝則曰左賢於右以純數吿若有奇者亦曰奇

注曰賢猶勝也言賢者射之以中爲雋也假如右勝吿之曰右賢於左若干純若干奇

疏曰若干者數不定之辭凡數法一二以上得稱若干奇則一也一外無若干鄭亦言若干者因純有若干奇亦言若干奇言若干者衍字也

孔氏曰勝者若雙數則曰若干純只數則曰若干奇猶十算則云五純九算則云九奇也

朱子曰孔說差勝然恐或是九算則曰四純一奇也世佐案投壺孔疏與注合若朱子所言則奇仍不可言若干矣又案投壺云遂以奇算告曰某黨賢於某黨若干純奇則曰奇若然則釋獲者之取賢獲無論多寡止一算而已亦不盡所餘而執之也

若左右鈞則左右皆執一算以吿曰左右鈞降復位坐兼斂算實八算於中委其餘於中西興共而俟

疏曰此將爲第三畨射故豫設之或實或委一如前法也

右數獲

郝氏曰算獲之法槪左右三耦通計勝負左右非一人而中有多寡或全中或全不中不中者得隠芘而多中者蒙枉罸何以別乎據罸觶勝者與不勝者升是以各耦爲勝負也逐耦而算何止十純通三耦左右不過十二矢本文或有疑誤不然何告獲與飲罸殊不相應也豈算獲則並三耦而飲不勝仍分各耦與

世佐案此算獲之法合三耦及眾射者而統計之分左右不分各耦下文飲不勝者亦然其間誠有不中而隠芘多中而蒙罸者此正聖人深意所在不可不知蓋古者射以觀徳賢不肖分焉爭心所易起也若每耦自分勝負則相形之下難乎其爲不勝者矣惟如是則其不勝非一人之咎而其勝也亦非一人之長使不能者知恥而勝者亦無所容其矜焉所以潛消其爭鬭之萌而養其寛厚和平之徳也鄕射但以習禮樂非以別賢否故爾若夫天子試士於射宮中多者得與於祭中少者不得與於祭其法必與此異而今不可考矣郝氏之言殆未達斯意與

司射適堂西命弟子設丰

注曰將飲不勝者設丰所以承其爵也丰形蓋似豆而卑

聶氏曰舊圖引制度云射罸爵之丰作人形丰國名其君坐酒亡國戴桿以爲戒張鎰云鄭注鄕射與燕禮義同以眀其不異也制度之說何所據乎且聖人一獻之禮賔主百拜此所以偹酒禍也豈獨於射事而以亡國之丰爲戒哉恐非也其制一同爵坫更不別出又曰坫以庋爵亦以承尊若施於燕射之禮則曰【音丰】賈義云今諸經承尊爵之噐不用本字之但用丰年之丰從豆爲形以爲聲也何者以其時和年丰穀豆多有粢盛丰偹神歆其祀人受其福也

敖氏曰命設丰乃不搢撲者以尊者亦當飲此丰上之觶故也

弟子奉丰升設於西楹之西乃降

敖氏曰降反於堂西

勝者之弟子洗觶升酌南面坐奠於丰上降袒執弓反位

注曰勝者之弟子其少者也耦不酌下無能也酌者不授爵略之也執弓反射位不俟其黨已酌有事敖氏曰弟子不待司射命之而洗觶升酌者設丰實觶其事相因可知也此不命之而弟子知其爲勝黨者蓋於釋獲者升告之時已與聞之矣勝者之黨實觶者主於飲不勝者也酌者不授爵辟飲尊者之禮也反位反堂西之位此時袒執弓於禮無所當三字疑衍大射儀無之

世佐案勝者之弟子亦與於射者也其洗觶升酌也自堂西而來則其反位也亦反於堂西耳注乃以爲反射位者因經袒執弓三字在反位之上而誤也夫眾射者之弓皆釋於堂西禮未有於階前袒執弓者敖氏所以有衍文之疑也以愚考之則亦非衍也蓋云降袒執弓則其適堂西可知矣反位者反南面東上之位就其耦也先袒執弓而後反位者爲其耦已執弛弓而俟也經言此者欲著司射遂袒執弓以下事與此洗觶升酌同節也且以見此弟子之亦與射也不言決遂文省也

司射遂袒執弓挾一个搢撲北面於三耦之南命三耦及眾賔勝者皆袒決遂執張弓

注曰執張弓言能用之也右手執如卒射

敖氏曰司射袒亦決遂經文省耳執張弓射時執弓之常法也

不勝者皆襲說決拾郤左手右加弛弓於其上遂以執弣

注曰固襲說決拾矣復言之者起勝者也執弛弓言不能用之也兩手執弣又不得執

敖氏曰此亦司射以是命之也不勝者固襲說決拾矣復言之者承命勝者之後宜明言之不然則嫌亦袒決遂與之同也弛弓而又橫執之皆變於常且示辱也

司射先反位三耦及眾射者皆與其耦進立於射位北上

郝氏曰射位始序立作射之位司射與司馬位之西南也

司射作升飲者如作射一耦進揖如升射及階勝者先升堂少右

注曰先升尊賢也少右辟飲者也亦相飲之位朱子曰右自北面而言則東也所以辟當飲者使得升取觶也相飲之位謂飲之者立於飲者之右也敖氏曰先升勝者升三等而不勝者從之也上下射在庭如初儀至階乃以勝負分先後蓋屈伸之節然爾先者少右辟飲者變於射時也耦不酌不授乃同升而並立者示相飲之意也

不勝者進北面坐取丰上之觶興少退立卒觶進坐奠於丰下興揖

注曰立卒觶不祭不拜受罸爵不偹禮也右手執觶左手執弓

敖氏曰進固北面矣乃言之者嫌南面奠觶則亦當南面取觶也少退者欲與勝者並乃飲也丰下丰下之南

不勝者先降

注曰後升先降略之不由次

敖氏曰不勝者若下射也則旣降而少右上射則少左庭中之行如射時

與升飲者相左交於階前相揖出於司馬之南遂適堂西釋弓襲而俟

注曰俟復射

敖氏曰不勝者釋弓而已勝者又說決拾而襲也經文省爾俟謂南面東上以俟司射之後命

有執爵者

注曰主人使贊者代弟子酌也於旣升飲而升自西階立於序端

執爵者坐取觶實之反奠於丰上

注曰每者輒酌以至於徧

敖氏曰取觶北面奠之亦南面

升飲者如初三耦卒飲賔主人大夫不勝則不執弓執爵者取觶降洗升實之以授於席前

注曰優尊也

敖氏曰上射勝則酌主人大夫下射勝則酌賔

受觶以適西階上北面立飲

注曰受罸爵者不宜自尊別

卒觶授執爵者反就席

敖氏曰必授之者宜反於其所受者也

大夫飲則耦不升

注曰以賔主人飲耦在上嫌其升

敖氏曰不升立於射位也大夫旣飲則徑適堂西而釋弓與

若大夫之耦不勝則亦執弛弓特升飲

注曰尊者可以孤無能

敖氏曰言特升飲明大夫在席自若也

郝氏曰大夫耦飲大夫不升則賔主人耦飲同可知世佐案注意蓋謂不勝者特升飲是以其無能而孤之也大夫與其耦尊卑不敵故可耳其敵者則必與之偕也監本於能下衍一對字今從通解本刪

眾賔繼飲射爵者辯乃徹丰與觶

注曰徹猶除也設丰者反丰於堂西執爵者反觶於篚

敖氏曰眾賔繼飲皆如三耦也自命設丰以下皆言勝者飲不勝者之禮若左右鈞則無此而卽獻獲者與

郝氏曰射爵卽罸觶

右飲不勝者

司馬洗爵升實之以降獻獲者於侯

注曰鄕人獲者賤眀其主以侯爲功得獻也

敖氏曰獲者受命於司馬故司馬主獻之是時獲者負侯未退就而獻之辟君禮也獻時蓋西南面大射之禮獻獲者於侯西北三步

薦脯醢設折爼俎與薦皆三祭

注曰皆三祭爲其將祭侯也祭侯三處也

疏曰三處者下文右與左中是也

敖氏曰先設薦俎乃受爵亦變於君禮也其設之亦當侯中在獲者之前

張氏曰皆三祭脯之半脡俎之離肺皆三也

世佐案此俎之祭敖謂刌肺得之蓋此祭肺爲侯神設也不爲獲者

獲者負侯北面拜受爵司馬西面拜送爵

注曰負侯負侯中也拜送爵不同面者辟正主也其設薦俎西面錯以南爲上爲受爵於侯薦之於位疏曰上文正主獻賔獻眾賔皆北面與受獻者同面今此與受獻者不同面故云辟正主也此云負侯北面拜受爵是受爵於侯下云左个之西北三步東面設薦是薦之於位也

敖氏曰固負侯北面矣復言之者眀其還而倚旌乃拜且嫌受獻或異面也此拜送爵不同面者眀其異於常禮也

世佐案注意蓋謂上文設薦俎之法設者西面錯之以南爲上爼在薦南也知西面錯者以送爵者亦西面故也先設於此者爲其受爵於侯故亦於其負侯之位薦之也獲者北面而設爼在薦南者以其暫錯於此且變於祭侯也疏誤

獲者執爵使人執其薦與爼從之適右个設薦俎注曰獲者以侯爲功是以獻焉人謂主人贊者上設薦爼者也爲設籩在東豆在西爼當其北也言使設新之

疏曰侯以北面爲正依特牲少牢皆籩在右故知籩在東右廂豆在西左廂可知也

敖氏曰獲者因射侯而得獻故就侯而祭其薦俎與酒焉示不忘本也

郝氏曰侯北靣以東爲右偏則爲个

姜氏曰獻爵於侯負侯拜受謂居侯北三步而不西耳若謂於侯拜受則侯中與左右个皆一侯之內也相去幾何何以云使人執其薦與俎從之適右个耶惟去其侯三步東往右个故曰執而從之又曰適世佐案經云獻獲者於侯又云獲者負侯北面拜受爵則其於侯中眀矣侯中與右个在一侯之內乃云使人執其薦與俎從之而適者禮以變易爲敬不徑自中而移於東也下經云適左个中亦如之然則自右而移於左自左而復移於中皆使人執其薦俎從之而適也豈必去侯三步而後可云適哉姜說誤矣

獲者南面坐左執爵祭脯醢執爵興取肺坐祭遂祭酒注曰爲侯祭也亦二手祭酒反注如大射

敖氏曰必云執爵興者見其所取者非離肺也取離肺者必奠爵乃興

興適左个中亦如之

注曰先祭左个後中者以外卽之至中若神在中也郝氏曰左个侯西偏中侯中間

左个之西北三步東面設薦俎獲者薦右東面立飲不拜旣爵

注曰不就乏者明其享侯之餘也立飲薦右近司馬於是司馬北面

敖氏曰左个之西北三步獲者受獻之正位薦右脯南也飲於薦右亦變於大射禮也

世佐案東面設薦俎謂主人之贊者東面設也舊說獲者東面設者西面非張氏句讀以此五字爲句今從之

司馬受爵奠於篚復位

敖氏曰司馬於此方言復位則是旣獻獲者於侯之後卽北面立於侯之西北以俟獲者之來與

獲者執其薦使人執俎從之辟設於乏南

注曰遷設薦俎就乏眀已所得禮也言辟之者不使當位辟舉旌偃旌也設於南右之也凡他薦俎皆當其位之前

敖氏曰獲者於此自執其薦者已授爵則不敢徒手而勞人也辟如辟奠之辟謂離於故處也此攺設於乏南故云辟設必就乏者宜近其位也不當其位辟旌

世佐案辟設之義敖得之

獲者負侯而俟

敖氏曰俟俟命去侯

右司馬獻獲者

司射適階【敖本階上有西字衍】西釋弓矢去撲說決拾襲適洗洗爵升實之以降獻釋獲者於其位少南薦脯醢折俎有祭

注曰不當其位辟中

敖氏曰釋弓矢說決拾爲將洗酌而行禮也不執弓矢則當襲矣去撲者獻則不可佩刑器也釋獲者聴命於司射故司射主獻之折上當有設字蓋文脫也有祭脯與切肺也

世佐案司射作升飲者訖卽爲此獻釋獲者之事亦與司馬獻獲者同節也經中此類甚多若必一事畢乃爲一事則一日之間有不能終禮者矣階西司射倚弓矢與撲之所說決拾襲當於堂西不言者從省文

釋獲者薦右東面拜受爵司射北面拜送爵釋獲者就其薦坐左執爵祭脯醢興取肺坐祭遂祭酒興司射之西北面立飲不拜旣爵司射受爵奠於篚

敖氏曰就其薦謂於薦西也司射之西則又少南於薦右之位矣蓋與司射俱北面則宜並立也拜受立飲不同面者異於堂上之獻也獲者亦然

釋獲者少西辟薦反位

注曰辟薦少西之者爲復射妨司射視算也亦辟爼敖氏曰辟與上經辟設之意同惟云辟薦據釋獲者所執而言也辟俎則有司爲之

司射適堂西袒決遂取弓於階西挾一个搢撲以反位敖氏曰爲獻事畢也至此乃言反位則向者於旣奠爵於篚乃遂適堂西矣

右司射獻釋獲者

郝氏曰獲與釋獲者分卑而獻爵薦爼之禮均蓋射以侯爲主以中爲賢獲者司侯釋獲者司中敬其事因重其人𨿽以歌工笙師爵無不徧獻無不拜旅酬終燕𨿽主人之贊亦與焉古人飲食之際情至禮恭如此可以達禮之義矣

司射去撲倚於階西升請射於賔如初賔許

敖氏曰搢撲而卽去反位而卽往皆禮節當然也不於未搢撲而遂請者有事於尊者不宜與獻賤者之禮相因也

張氏曰自此下至退中與算而俟言以樂節射之儀司射又請射命耦三耦賔主人大夫眾賔卒射皆拾取矢司射作上射升射請以樂爲節三耦賔主人大夫眾賔卒射又命取矢乘矢又視算數獲又設丰飲不勝者又拾取矢授有司乃說侯綱退旌退楅退中與算共九節射之第三畨也

右三請射

司射降搢撲由司馬之南適堂西命三耦及眾賔皆袒決遂執弓就位

注曰位射位也不言射者以當序取矢

疏曰射位在司射之西南東面

司射先反位

注曰言先三耦及眾賔也旣命之卽反位不俟之也世佐案上經於三耦初取弓矢之時已云司射先立於所設中之西南及其將飲不勝者也又云司射先反位並此凡三言先矣其義一也第二畨將射命三耦拾取矢司射反位不言先文有詳略耳注云向不言先三耦未有拾取矢位無所先非又案射者堂下止有二位堂西南面比耦之位一也司射之西南射位二也司馬之西南卽司射之西南也疏以此位分爲二非

三耦及眾賔皆袒決遂執弓各以其耦進反於射位注曰以猶與也

司射作拾取矢三耦拾取矢如初反位

敖氏曰司射亦惟作上射也位亦射位

賔主人大夫降揖如初主人堂東賔堂西皆袒決遂執弓皆進階前揖

注曰南面相俟而揖行也

世佐案賔主人各於堂下之東西方袒決遂執弓訖乃皆進賔進而東主人進而西及階各於其階前南面揖而行蓋楅在中庭之南當洗故自堂東西來者皆湏南行就之也注所謂南面相俟而揖行者蓋如此疏云各於堂上北面相見而揖非

及楅揖拾取矢如三耦

注曰及楅當楅東西也主人西面賔東面相揖拾取矢不北面揖由便也

敖氏曰階前揖而南及楅揖而止所止之處卽拾取矢之位也是其位猶未離乎階前矣然則眾耦於楅東西之位亦宜如是也

卒北面搢三挾一个

敖氏曰卒卽北面而爲此是猶未離其位也此儀異於三耦者蓋退於北與退於南者不同也

世佐案敖說是疏云此與上再請射章三耦取矢訖搢三挾一个同又同處非

揖退

世佐案賔主人北面揖訖各由其故道而反堂東西之位此進而北行也乃云退者自楅而言也注云已揖左還非

賔堂西主人堂東皆釋弓矢襲及階揖升堂揖就席注曰將袒先言主人將襲先言賔尊賔也

大夫袒決遂執弓就其耦

注曰降袒決遂於堂西就其耦於射位與之拾取矢

揖皆進如三耦

敖氏曰如三耦則耦不少退也以其行事於庭無堂上堂下之異故不得如升射之儀也

耦東面大夫西面大夫進坐說矢束興反位而後耦揖進

注曰說矢束者下耦以將拾取

敖氏曰凡大夫之取矢於楅者必說其矢束以當拾取也其自爲耦者並行至楅南卽爲之其與士爲耦者卽位而後爲之此其異者也大夫進及反位皆不揖以非與耦行禮之事也

世佐案此大夫之說矢束言於西面之下則亦西面說也敖云北面非又案注蓋原大夫說矢束之意亦欲如三耦之拾取是以敵者之禮待其耦故云下耦也疏闕爲補之

坐兼取乘矢順羽而興反位揖

注曰兼取乘矢者尊大夫不敢與之拾也相下相尊君子之所以相接也

敖氏曰此與三耦異者惟不拾取矢耳余則同

大夫進坐亦兼取乘矢如其耦北面搢三挾一个注曰亦於三耦爲之位

揖退耦反位大夫遂適序西釋弓矢襲升卽席

注曰大夫不序於下尊也

眾賔繼拾取矢皆如三耦以反位

右射者皆取矢於楅

司射猶挾一个以進作上射如初一耦揖升如初注曰進前也向言還當上耦西面是言進終始互相眀也今文或言作升射

敖氏曰進由司馬之東而進也此以適南爲進者凡進退之文無常大抵以有事於彼爲進卒事而反爲退也上字似衍否則其下當有耦字今文或言作升射蓋後人亦疑其誤而易之矣

司馬升命去侯獲者許諾司馬降釋弓反位

司射與司馬交於階前去撲襲升請以樂樂於賔賔許諾

敖氏曰司射惟去升耳其決遂執弓挾矢自若也似不宜襲此言襲蓋衍文以樂樂者用樂爲歡樂也以此請之於賔故曰請以樂樂於賔大射儀曰請以樂世佐案此襲字非衍也蓋射武事也故請射則袒樂文事也故請樂則襲言襲則其說決拾可知矣不釋弓矢者射未畢也

司射降搢撲東面命樂正曰請以樂樂於賔賔許注曰東面於西階之前也不就樂正命之者傳尊者之命於賤者遙號命之可也樂正亦許諾

敖氏曰必搢撲而後命樂正者辟並敬也

司射遂適階間堂下北面命曰不鼓不釋上射揖司射退反位

注曰不與鼓節相應不釋算也鄕射之鼓五節歌五終所以將八矢一節之間當拾四節四拾其一節先以聴也

疏曰射人云王以騶虞九節諸侯以貍首七節卿大夫以采蘋五節士以采蘩五節是卿大夫士同五節尊卑樂節𨿽多少不同四節以盡乘矢則同其餘外皆以聴以知樂終始長短也王九節者五節先以聴諸侯七節者三節先以聴卿大夫士五節者一節先以聴尊者先以聴則多卑者先以聴則少優至尊先知審也

敖氏曰鄕射之歌五終而鼓五節其三節先以聴而二節之間拾乘矢焉射人職所謂五節二正是也王之大射九節五正諸侯七節三正卿大夫與士同世佐案此當以疏說爲正敖氏好立異而引周禮射人職爲證以愚考之則不然蓋自敖說推之則王之九節五正五節之間拾乘矢而其先以聴者四節也諸侯之七節三正三節之間拾乘矢而其先以聴者亦四節也夫天子以下降殺以兩禮之大凡也今其先以聴者天子諸侯同爲四節而大夫士僅減其一焉固已不倫矣且其拾乘矢一也而乃有五正三正二正之不同是節之多者似促數而節之少者反舒長此亦理之不可通者蓋射人所云九節七節五節者以其樂節言也所云五正三正二正者以其侯采言也鄭注蓋不可易矣何必攺先儒已定之說以證已之臆見耶又射人所言當屬賔射之禮敖氏乃以大射目之亦非說見後

樂正東面命大師曰奏騶虞間若一大師不興許諾樂正退反位

注曰東面者進還鄕夫師也騶虞國風召南之詩篇也射義曰騶虞者樂官備也其詩有一發五豝五豵於嗟騶虞之言樂得賢者眾多嘆思至仁之人以充其官此天子之射節也而用之者方有樂賢之志取其宜也其他賔客鄕大夫則歌采蘋間若一者重節疏曰采蘋是鄕大夫樂節其他謂賔射與燕射若州長他賔客自奏采蘩此篇有鄕大夫州長射法則同用騶虞以其同有樂賢之志也間若一謂五節之間長短希數皆如一則是重樂節也

朱子曰據詩但取一五豝之義耳騶虞則爲仁獸之名以庻類蕃殖美國君之仁如之也樂官備云者諸儒有以騶爲文王之囿虞爲主囿之官故立此義而鄭注因之與其詩箋自相違異今姑存之

敖氏曰言命大師者見所命者必其長也此惟據有大師者言之

世佐案樂正及大師之位見上遷樂章反位反工南北面位也又案禮射有三大射賔射燕射是也士無大射大夫以下無燕射而有鄕射射義及射人職所言以樂節射之差皆賔射也故與此異鄕射得歌騶虞者二南爲鄕樂騶虞篇次在召南內故得用之且大夫士去天子逺無嫌於僣也若諸侯之大射與賔射同大射儀云奏貍首是也以是推之則天子及大夫之大射亦與其賔射同樂可知矣又投壺云命者曰請奏貍首投壺大夫士燕射之類也乃奏貍首者燕禮殺故變而與諸侯之賔射同所謂禮窮則同也然但以瑟奏之而不用金石之樂亦其異也鄕射與投壺𨿽奏騶虞貍首而其節則止於五下記云歌騶虞若采蘋皆五終是也

乃奏騶虞以射三耦卒射賔主人大夫眾賔繼射釋獲如初卒射降

注曰皆應鼓與歌之節乃釋算降者眾賔

疏曰次畨射時賔與主人大夫卒射皆升堂故知此降者眾賔也

敖氏曰降指眾耦之最後者而言以見釋獲者升告之節也

釋獲者執余獲升告左右卒射如初

右三射以樂

司馬升命取矢獲者許諾司馬降釋弓反位弟子委矢司馬乘之皆如初司射釋弓視算如初

注曰算獲算也

釋獲者以賢獲與鈞告如初降復位

敖氏曰言如初又言降復位爲司射命設丰之節也亦以見其所如者止於此無復實算於中之事矣蓋以其不復射故也

右取矢數獲如初

司射命設丰設丰實觶如初遂命勝者執張弓不勝者執弛弓升飲如初

敖氏曰大射儀此下云卒退丰與觶如初此脫一句也

右飲不勝者如初

司射猶袒決遂左執弓右執一个兼諸面鏃適堂西以命拾取矢如初

注曰側持矢曰執面猶尙也並矢於尙其鏃將止變於射也

張氏曰方持矢曰挾者矢橫上而持之側持矢曰執者矢順並於而持之尙其鏃者鏃向上也世佐案司射之請以樂樂於賔也經旣云襲矣至是言猶袒者蓋自其命勝者不勝者之時而袒也其間命樂正及視算皆襲

司射反位三耦及賔主人大夫眾賔皆袒決遂拾取矢如初矢不挾兼諸弣以退不反位遂授有司於堂西注曰不挾亦謂執之如司射也不以反射位授有司者射禮畢

疏曰執之如司射兼諸弣則與司射異司射直執一个無三矢兼於弣三耦以下則執一个並於又以三矢並於弣所以異也

敖氏曰拾取時猶皆兼諸弣至楅南北面則不挾矢但取一矢兼諸餘三矢則兼諸弣自若亦象搢三挾一之儀且如司射之戒也賔與主人則亦於楅東西之位爲之位射位也不反位但由司馬之南而過也授有司授之以弓矢也必授之者射事止則宜反於所受者也此文主於三耦及眾賔也大夫與其耦亦存焉若賔則自階下以授有司於堂西主人則以授有司於堂東也

辯拾取矢揖皆升就席

注曰謂賔大夫及眾賔也相俟堂西進立於西階之前主人以賔揖升大夫及眾賓從升立時少退於大夫三耦及弟子自若畱下

疏曰眾賔則三賔也皆依上文獻後升及畱在下之法

敖氏曰揖皆升就席謂眾賓三人也眾賔三人必俟拾取矢者辯而後升若主人賔大夫則旣授弓矢卽升如初禮固不俟其辯也

世佐案敖說非賔主人大夫必俟辯拾取矢而後升者以射事至是而終故變於初也

右射者復皆拾取矢授有司

司射乃適堂西釋弓去撲說決拾襲反位

疏曰司射之撲在階西今來去撲於堂西之等以其不復射也

敖氏曰反位其猶在中西南與不言釋矢可知也

司馬命弟子說侯之左下綱而釋之

注曰說解也釋之不復射掩束之

敖氏曰釋則是不束也說而釋之變於射與未射之時

世佐案敖說是說侯之左下綱異於射時也釋之謂不掩束異於未射時也其不全去之者見此禮主爲射也疏云備復射非

命獲者以旌退命弟子退楅司射命釋獲者退中與算而俟

注曰諸所退皆俟堂西備復射也旌言以者旌恆執也獲者釋獲者亦退其薦爼

敖氏曰案注云獲者釋獲者亦退其薦爼此據大射儀而言也退薦爼各當其位之前與

郝氏曰俟俟旅酬也

右退諸射噐射事竟

司馬反爲司正退復觶南而立

注曰當監旅酬

敖氏曰射事已而復其故職也云復觶南見射時觶不徹是時司射亦當復東方之位

張氏曰此下言射訖飲酒之事旅酬二人舉觶徹爼坐燕送賔以至明日拜賜息司正諸儀並同鄕飲酒禮

樂正命弟子贊工卽位弟子相工如其降也升自西階反坐

注曰贊工遷樂也降時如初入樂正反自西階東北面

敖氏曰命弟子亦適西方命之也如其降亦謂後先及相之之儀也反坐謂反其故位而坐也工旣坐弟子亦降立於西方

張氏曰西階東北面樂正告樂備後降立之位遷樂於下則立阼階東南北面今當命弟子又復來此也遷工反位爲旅酬後將有無算樂也

儀禮集編卷九﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷十

龍裏縣知縣盛世佐撰

鄕射禮第五之三

賔北面坐取俎西之觶興阼階上北面酬主人主人降席立於賔東賔坐奠觶拜執鱓興主人答拜賔不祭卒鱓不拜不洗實之進東南面

注曰所不者酬而禮殺也賔立飲

主人阼階上北面拜賔少退主人進受觶賔主人之西北面拜送賔揖就席主人以觶適西階上酬大夫大夫降席立於主人之西如賔酬主人之禮

注曰其旣實觶進西南面立鄕所酬

主人揖就席若無大夫則長受酬亦如之

敖氏曰長謂眾賔之長也此惟據主人所酬者而言大夫若眾則相酬辯乃及長

世佐案大夫若眾則大夫長受主人酬訖卽實觶酬眾賔長眾賔長酬次大夫交錯以辯也敖說非

司正升自西階相旅作受酬者曰某酬某子

注曰某者字也某子者氏也稱酬者之字受酬者曰某子旅酬下爲上尊之也春秋傳曰字不若子此言某酬某子者射禮略於飲酒飲酒言某子受酬以飲酒爲主

敖氏曰此謂大夫酬長若長相酬之時也司正稱酬者之字稱受酬者曰某子彼此之辭也此主爲酬者命受酬者緣酬者意欲尊敬之故於此言字於彼言子所以不同

世佐案此謂無大夫而眾賔長相酬之時也賔主人及大夫旅酬皆不相至眾賔乃相之若主人酬長相之之辭當曰主人酬某子猶主人與賔爲耦而告賔曰主人禦於子也若大夫酬長辭當曰某子酬某猶大夫爲射而以耦告之曰某禦於子也受酬者自大夫右大夫如介禮也

受酬者降席司正退立於西序端東面眾受酬者拜興飲皆如賔酬主人之禮辯遂酬在下者皆升受酬於西階上

注曰在下謂賔黨也鄕飲酒記曰主人之贊者西面北上不與無算爵然後與此異於賔

卒受者以觶降奠於篚司正降復位

右旅酬

使二人舉觶於賔與大夫舉觶者皆洗觶升實之西階上北面皆坐奠觶拜執觶興賔與大夫皆席末答拜舉觶者皆坐祭遂飲卒觶興坐奠觶拜執觶興賔與大夫皆答拜

敖氏曰大夫席末席東端也

舉觶者逆降洗升實觶皆立於西階上北面東上賔與大夫拜舉觶者皆進坐奠於薦右

注曰坐奠之不敢授

敖氏曰東上主賔者在右也至是乃言之者以其將奠觶也

賔與大夫辭坐受觶以興

注曰辭辭其坐奠觶

舉觶者退反位皆拜送乃降賔與大夫坐反奠於其所興若無大夫則惟賔

敖氏曰言此者明不舉觶於賔長此二人舉觶𨿽曰正禮然若無大夫則闕一人以其禮惟當行於尊者耳

右二人舉觶

司正升自西階阼階上受命於主人適西階上北面請坐於賔賔辭以俎反命於主人主人曰請徹俎賔許注曰上言請坐於賔此言主人曰互相備耳

司正降自西階階前命弟子俟徹俎司正升立於序端賔降席北面主人降席自南方阼階上北面大夫降席席東南面賔取俎還授司正司正以降自西階賔從之降遂立於階西東面司正以俎出授從者

注曰授賔家從來者也古者與人飲食必歸其盛者所以厚禮之

主人取俎還授弟子弟子受俎降自西階以東主人降自阼階西面立

注曰以東授主人侍者

世佐案鄭爲此說者所以成其爲賔黨弟子耳姜云弟子當是主黨則其以俎而東也無授主人侍者之事矣說見上篇

大夫取俎還授弟子弟子以降自西階遂出授從者大夫從之降立於賔南眾賔皆降立於大夫之南少退北上

右徹俎

主人以賔揖讓說屨乃升大夫及眾賔皆說屨升坐注曰說屨則摳衣爲其被地

疏曰案少儀云排闔說屨於戶內一人而已矣鄭注云𨿽眾敵猶有所尊也彼尊卑在室則尊者說屨在戶內其餘說屨於戶外若尊卑在堂則亦尊者一人說屨在堂其餘說屨於堂下是以燕禮大射臣皆說屨於階下公不見說屨之文明公舄在堂矣此乃鄕射非臣禮賔主人行敵禮故皆說屨於堂下也

乃羞

注曰燕設防具所以案酒

無算爵使二人舉觶賔與大夫不興取奠觶飲卒觶不拜

注曰二人謂向者二人也使之升立於西階上賔與大夫將旅當執觶也卒觶者固不拜矣著之者嫌坐卒爵者拜旣爵此坐於席禮旣殺不復崇

敖氏曰使之亦司正也此舉觶謂取而酌之卽下文所云執觶者受觶

執觶者受觶遂實之賔觶以之主人大夫之觶長受而錯皆不拜

注曰長眾賔長錯者實主人之觶以之次賔也實賔長之觶以之次大夫其或多者疊飲於坐而已皆不拜受禮又殺也

敖氏曰錯謂以次更疊而受也大夫若惟一人則眾賔長先受其觶以次錯行之大夫若有二人以上則皆及於大夫乃及眾賔蓋先尊而後卑也云大夫之觶長受而錯則賔觶但至主人而止與所以然者以二觶並行難爲旅也若無大夫乃行主人之觶爲其無二觶故爾先者不拜而飲故受者皆不拜禮蓋相因也

張氏曰大夫與眾賔等則得交相酬或大夫多於賔或賔多於大夫則多者無所酬自與其黨疊飲也世佐案敖說於錯字義不合蓋非也又以大夫之觶長受而錯爲一句亦非

辯卒受者興以旅在下者於西階上

注曰眾賔至末飲而酬主人之贊者大夫至末飲而酬賔黨亦錯焉不使執觶者酌以其將旅酬不以已尊於人也其末若皆眾賔則先酬主人之贊者若皆大夫則先酬賔黨而已執觶者酌在上辯降復位世佐案注云不使執觶者酌以其將旅酬不以已尊孤人也者堂上皆坐飲故使執觶者酌在下者於西階上立飲若使坐者自若而飲者特升是以已之尊孤人也所以卒受者必升自酌以旅在下者此當與大夫之耦不勝則特升飲參看彼是罰爵故云尊者可以孤無能此方旅酬義取弟長而無遺故云不以已尊孤人也疏欠明刋本注疏中孤字多譌作於今從通解本攺正復論之

長受酬酬者不拜乃飲卒觶以實之

注曰言酬者不拜者嫌酬堂下異位當拜也古文曰受酬者不拜【刋本脫受字今從通解補】

世佐案長謂堂下眾賔之長也酬者卽三賔之卒受者

受酬者不拜受

注曰禮殺𨿽受尊者之酬猶不拜

辯旅皆不拜

注曰主人之贊者於此始旅嫌有拜

執觶者皆與旅

注曰嫌已飲不復飲也上使之勸人耳非逮下之惠亦自以齒與於旅也

卒受者以虛觶降奠於篚

敖氏曰此以降者一觶也然則主人所飲之觶執觶者其先以奠於篚與

世佐案上文及此兩言卒受者依注二觶並行則卒受者二人也敖氏主惟行大夫之觶故云然今亦不取竊謂堂上旅酬皆執觶者酌以送之受者各於其席坐飲故二觶可以並行至於旅在下者之時同在西階上酬者又須親酌若復二觶並行頗覺其雜揉而無次況一階之上而行禮者常四人焉能曲盡其進退雍容之度乎然則旅在下者蓋用一觶也所用之觶毋論賔與大夫但取行至三賔之末者三賔之末飲而酬堂下眾賔之長堂下賔長飲而酬主人之贊者亦以次交錯而辯也其一觶則執觶者以降奠於篚注云執觶者酌在上者辯降復位其在斯時與敖謂堂上惟行一觶注謂堂下亦行二觶皆未合讀者試以上下經文反復玩味必有能辧之者

執觶者洗升實觶反奠於賔與大夫

注曰復奠之者燕以飲酒爲歡醉乃止主人之意也今文無執觶及賔觶大夫之觶皆爲爵實觶觶爲之敖氏曰二觶元在賔與大夫之前故云反奠余則皆如上文賔與大夫不興取奠觶飲以下之儀不言者可知也此後酒行終而復始儀亦如之至醉而止所謂無算爵也

世佐案注今文無執觶無字衍蓋謂今文執觶及賔觶大夫之觶數觶字皆爲爵字耳不從者以此時用觶不用爵也然經文爵觶亦有通用者如飲不勝者亦用觶而云有執爵者是也疏欠明

無算樂

右燕

賔興樂正命奏陔賔降及階陔作賔出眾賔皆出主人送於門外再拜

右賔出

明日賔朝服以拜賜於門外主人不見如賔服遂從之拜辱於門外乃退

世佐案云朝服者據公士爲賔言也處士則曰鄕服

右賔拜賜主人拜辱

主人釋服乃息司正

注曰息猶勞也勞司正謂賔之與之飲酒以其昨日尢勞倦也月令曰勞農以休息之

無介

注曰此已下皆記禮之異者

朱子曰此鄕射禮本自無介不但勞禮無介疑此衍文也

敖氏曰昨日正禮已無介則此可知矣乃言之者嫌不射而飲或用介也

不殺使人速

世佐案速速司正也使人言主人不親也敖云亦當使人戒乃速經文略也

迎於門外不拜入升不拜至不拜洗薦脯醢無俎賔酢主人主人不崇酒

敖氏曰言不殺復言無俎者嫌不殺者亦或有俎也士冠士虞以干肉折俎主人不崇酒則賔亦不告防矣其他不見者可以意求之

世佐案不崇酒不拜崇酒也文省耳

不拜眾賔

敖氏曰此謂不拜之於庭指將獻之時也若獻則眾賔亦拜受爵而主人答之

旣獻眾賔一人舉觶遂無算爵

注曰言遂者明其間闕也賔坐奠觶於其所擯者遂受命於主人請坐於賔賔降說屨升坐矣不言遂請坐者請坐主於無算爵

敖氏曰此一人舉觶在獻眾賔之後𨿽與正禮之舉觶爲旅酬始者同實爲無算爵始也言遂無算爵明其說屨升坐卽取此觶飲也

世佐案此章言鄕樂惟欲則無升歌間合之禮可知也無司正則無安賔表位相旅之禮可知也無介則亦無二人舉觶矣無俎則亦無徹俎之禮矣此皆可以類推乃復言之者經文之詳也

無司正

注曰使擯者而已不立之

賔不與徴惟所欲以告於鄕先生君子可也羞惟所有鄕樂惟欲

敖氏曰此與前篇息司正之禮亦同但文有詳略爾

右息司正

記

大夫與則公士爲賔

注曰不敢使鄕人加尊於大夫也公士在官之士鄕賔主用處士

敖氏曰所以不可用處士者以處士去大夫之尊逺故也大夫於一人旣舉觶於賔乃入主人必無臨時易賔之理然則大夫之與此防者乃亦主人請之明矣

世佐案公士鄕人之爲命士者明非主人之屬也大夫𨿽入於一人舉觶之後而其有無來否主人必預知之其用公士處士蓋自戒賔之時而已定矣非俟大夫至而後易之也此與鄕飲酒禮異者彼所以賔賢不可以大夫故易也

使能不宿戒

注曰能者敏於事不待宿戒而習之

世佐案亦云使能者此賔𨿽輕然必以有才徳者爲之不可使不賢而居尊位也不宿戒者亦以國之公禮詢眾庶習射皆有定期故也注說之誤見上篇

其牲狗也享於堂東北尊綌冪賔至徹之蒲筵緇布純西序之席北上

注曰眾賔統於賔

敖氏曰經言眾賔長升就席者三人耳又曰眾賔之席繼而西是未必有西序之席北上者此記未詳張氏曰堂上自正賔外眾賔三人而已今乃有西序東面之席豈三人非定法歟疏以爲大夫多尊東不受則於尊西賔近於西則三賔東面未知然否要之爲地狹不容者擬設耳

世佐案此爲射於州序言之也序之制狹於庠賔席有定位不可移而東三賔之席四丈八尺有非右一間所能容者於是又繼而南所以有西序之席也疏說非大夫若多亦當席於主人之北西面北上其不於尊西於賔之正位也必矣

獻用爵其他用觶以爵拜者不徒作薦脯用籩五膱祭半膱橫於上醢以豆出自東房膱長尺二寸

注曰脯用籩籩宜幹物也醢以豆豆宜濡物也膱猶脡也爲記者異耳祭橫於上殊之也於人爲縮膱廣狹未聞也

敖氏曰曲禮曰以脯修置者左朐右末是膱長尺二寸而中屈之也士虞記有幹肉折俎亦曰朐在南此可以見其制矣祭半膱則不屈之

世佐案云東房言於庠也序無室則無房設饌之處其在東側之室與

俎由東壁自西階升賔俎脊脇肩肺主人俎脊脇臂肺肺皆離皆右體也進腠

注曰賔俎用肩主人用臂尊賔也右體周所貴也若有尊者則俎其餘體也

敖氏曰不言大夫俎者有無不定也

張氏曰注尊者當作遵者經云大夫若有遵者此所指正大夫也余體謂臑若膊若胳也

凡舉爵三作而不徒爵凡奠者於左將舉者於右眾賔之長一人辭洗如賔禮若有諸公則如賔禮大夫如介禮無諸公則大夫如賔禮

敖氏曰賔禮介禮亦謂其受獻時之儀耳云有諸公則如賔禮大夫如介禮其言略與鄕飲酒之經合似也云無諸公則大夫如賔禮其言大與此經違則非矣此經所言遵者大夫之儀正指無諸公者也而其儀亦無以異於介烏在其爲如賔禮乎蓋大夫之禮宜降於賔固不以諸公之有無而爲隆殺又經惟屢見大夫禮而略不及公則無諸公明矣記乃著有諸公之禮皆似失之

張氏曰鄕射無介此以飲酒禮中之賔介明其差等也

世佐案經不見如賔禮之儀略也猶賴此記之存得以考其隆殺之大凡而敖氏反疑之過矣說見上

樂作大夫不入樂正與立者齒

敖氏曰但云與立者齒則獻薦與旅皆在其中惟位則異

三笙一和而成聲

注曰三人吹笙一人吹和凡四人也爾雅曰笙小者謂之和

敖氏曰三人吹笙而一人歌其所吹之詩以和之而後笙之辭顯且成聲也此其在無算樂之時乎笙之入也以將射之故不奏之

郝氏曰三笙一和謂三人吹笙一人歌以和之也鄭據爾雅笙小爲和爾雅多後人附防三大笙一小笙於義何取豈四笙並吹無一歌者乎

世佐案此當以注說爲正爾雅曰笙十九簧曰巢十三簧曰和傳曰大笙音聲眾而髙也小者音相和也說文曰笙正月之音物生故謂笙列管匏中施簧管端宮管在中央三十六簧曰竽宮管在左旁十九簧至十三簧曰笙其他皆相似也陳氏樂書曰笙爲樂器其形鳳翼其聲鳳鳴其長四尺大者謂之巢以眾管在匏有鳳巢之象也小者謂之和以大者唱則小者和也以上諸說皆此記之箋疏也豈鄭公一人之私言哉蓋聲者宮商角徴羽也笙之管應乎律大小相調五聲乃成此吹笙之法所謂律以平聲也國語曰匏竹利制又曰匏竹尙議韋昭注曰利制以聲音調利爲制議從其調利也然則大小相調匏竹之器類然若竽若簫若籥若管若箎皆有大小豈以笙而獨無之今其音𨿽不可考其義猶可推而知也宋李照作巢笙合二十四聲以應律呂正倍之聲作和笙應笙竽合淸濁之聲說者稱其能復古制若謂於義無取後人何以能師其意而作作而調乎若夫敖說之誤有不得不辯者夫有志而後有詩有詩而後有歌於是五聲以依之十二律以和之然後被之八音而爲樂此帝舜命夔之言所以爲千古論樂之元本也笙特八音之一耳歌乃人聲也謂笙以和歌則可謂歌以和笙可乎哉其誤一也記曰歌者在上匏竹在下貴人聲也堂下安得有歌其誤二也況此篇無升歌笙間但有合樂謂堂上歌瑟堂下笙磬合奏二南六篇之詩也堂上旣有二人之歌安得堂下又有一人歌乎其誤三也敖氏亦自知其說之不可通而謂此在無算樂之時則其辭遁矣郝氏襲其謬而反譏鄭失豈公論乎

獻工與笙取爵於上篚旣獻奠於下篚其笙則獻諸西階上立者東面北上

注曰賔黨

疏曰此謂來觀禮者與堂下眾賔齒

敖氏曰門內堂下之位同

世佐案此謂堂下眾賔也士之來觀禮者亦在焉說見上篇

司正旣舉觶而薦諸其位

注曰薦於觶南

三耦者使弟子司射前戒之

注曰弟子賔黨之少者也前戒謂先射請戒之疏曰謂請射之前戒之

敖氏曰三耦射則在先立則居前乃以弟子爲之者爲司射當誘射故也誘射有教之之意故以少者爲三耦而誘之不使長者嫌其待之淺也惟前戒故不待命而先俟於堂西

司射之弓矢與撲倚於西階之西

注曰便其事也

司射旣袒決遂而升司馬階前命張侯遂命倚旌注曰著並行也

敖氏曰經言司馬命張侯及倚旌乃在司射比三耦之後記言此以明其在司射升請射於賔之時非若經文之次也然經文所以如彼者欲終上事乃言下事故爾

世佐案階前西階前也觶南位在中庭敖云階前卽觶南之處非

凡侯天子熊侯白質諸侯麋侯赤質大夫布侯畫以虎豹士布侯畫以鹿豕

注曰此所謂獸侯也燕射則張之鄕射及賔射當張采侯二正而記此者天子諸侯之燕射各以其鄕射之禮而張此侯則經獸侯是也由是云焉白質赤質皆謂采其地其地不采者白布也熊麋虎豹鹿豕皆正面畫其頭象於正鵠之處耳君畫一臣畫二陽奇陰耦之數也燕射射熊虎豹不忘上下相犯射麋鹿豕志在君臣相養其畫之皆毛物之

凡畫者丹質

注曰賔射之侯燕射之侯皆畫雲气於側以爲飾必先以丹采其地丹淺於赤

朱子曰周禮梓人有皮侯采侯獸侯其曰張皮侯而棲鵠者天子大射三侯用虎熊豹皮飾侯之側而畫以五采之雲气號曰皮侯而又各以其皮爲鵠綴之中夾似鳥之棲故謂之棲鵠其曰五采之侯者賔射之侯也正之方外如鵠亦三分其侯而居一中二尺畫朱其外次白次蒼次黃次黑充其尺寸使大如鵠而亦畫其側爲五采雲气三正之侯則去黑黃二正之侯則去蒼白直以朱綠也射儀注所謂畫布曰正棲皮曰鵠是也其曰獸侯則燕射之侯此記所謂天子熊侯白質諸侯麋侯赤質大夫布侯畫以虎豹士布侯畫以鹿豕者是也蓋皆用布而皆畫獸頭於正鵠之處故名獸侯且天子諸侯則以白土赤土塗其布以爲質大夫士則用布而不塗其側所畫雲气采色之數則亦如采侯之差等也但天子只云熊侯者此禮防天子以下惟有五十步侯而已無尊卑之別也又案鄭注不忘上下相犯疏解忘爲苟然則乃妄字也以文勢考之似皆未安或恐射此野獸止是取其服猛除害之義未必如鄭說也

敖氏曰此謂獸侯也其於大夫士則爲鄕射天子諸侯則爲燕射也燕禮曰若射則如鄕射之禮梓人職曰張獸侯則王以息燕是天子諸侯𨿽無鄕射其燕射則皆用鄕射之禮而張此侯故記之於此云熊侯麋侯者皆以其獸皮之全者二夾置於其質之旁也凡皮侯之制亦然惟不質而鵠爲異爾大夫士之鄕射於布侯之上但畫此四獸爲飾不以皮也此云布見熊麋二侯其體亦布也此云畫見熊糜二侯之非畫也質亦的名荀子曰質的具而弓矢至是也圉師職曰射則充椹質考工記曰利射革與質則質者以木爲之而其方如鵠與白赤丹者質上所塗之色各因其所宜以爲飾且相別異也凡畫者丹質謂畫虎豹鹿豕之侯皆以丹質言其質同也大射之禮王則虎侯熊侯豹侯諸侯則熊侯豹侯豻侯卿大夫則麋侯士則豻侯此天子用其三侯之次諸侯又用卿大夫之侯大夫士又但畫而已皆辟其大射也一侯而畫獸二者亦宜夾其質也不畫一獸者變於用皮者也不以熊與麋爲畫者𨿽不用皮猶不與君燕射之侯同物所以逺下之也下記云禮射不主皮此皮謂革也周官及考工記言射者皆以質與革並言是其堅類也禮射不主皮爲力不同科此射亦禮射也乃用質者以其近故與侯近則質𨿽堅而昜貫故與主皮之義異

郝氏曰熊侯麋侯侯以熊麋皮爲鵠外仍布質正也侯中曰鵠鵠心曰正虎豹鹿豕則純用布但畫其形耳其正色皆丹案周禮司裘云王射虎侯熊侯豹侯諸侯熊侯豹侯卿大夫麋侯射人職云士豻侯皆與此異或云彼大射此鄕射然不應大夫士鄕射用天子物也鄭謂虎豹鹿豕一侯畫二物臣數用偶鑿說也畫虎則無豹畫鹿則無豕

張氏曰侯制有三大射之侯用皮王三等虎熊豹諸侯二等熊豹卿大夫用麋所謂棲皮曰鵠梓人云張皮侯而棲鵠則春以功是也賔射之侯用布畫以爲正王五正中朱次白次蒼次黃而黑在外諸侯三正損黑黃大夫士二正去白蒼畫朱綠所謂畫布曰正梓人云張五采之侯則逺國屬是也燕射之侯畫獸以象正鵠此記所言是也梓人亦云張獸侯以息燕也此鄕射當張采侯二正而記燕射之侯者以燕射亦用此鄕射之禮但張侯爲異耳疏云案梓人云參分其廣而鵠居一焉據大射之侯若賔射之侯則三分其侯正居一焉若燕射之侯則獸居一焉故云象其正鵠之處

姜氏曰注說有合有離所稱此謂獸侯本考工記梓人職之文所稱王侯之燕射各以其鄕射之禮而張此侯本此經燕禮之文凡此皆於義合而所稱鄕射及賔射當張采侯二正則背周禮射人職司裘職之文又稱賔射燕射之侯皆畫雲气於側而先以丹采其地則更背本記之文凡此皆於義離也案周禮王有大射燕射之二禮而其大射燕射各有王射賔射之二節注初未審其義謬以大射燕射之禮與賔射分爲三而又臆分三侯以附之則汰甚矣考射人職所謂三侯二侯一侯者言射侯而其謂五正三正二正者言樂節也正讀去聲樂先歌以聽後歌以射而以聽爲正也司裘職所謂虎熊豹者卽王以六耦射三侯熊豹者卽諸侯以四耦射二侯麋者卽卿大夫以三耦射一侯也二職之符合如此如之何以五正三正二正爲五采三采二采之侯而因以當王三侯諸侯二侯卿大夫一侯之數也且考工記所謂張皮侯而棲鵠者固卽司裘所掌之各侯諸侯獻功王與之大射而射人治其法儀者也五采之侯自是柔逺人之義而獸侯則王以之息燕制起於上而用達於下故注本此而言又如之何以柔逺人懷諸侯二禮混而爲一而率以五正三正二正者當之也據本記白質爲天子之熊侯赤質爲諸侯之麋侯則丹質當屬大夫士虎豹鹿豕之侯而注又以爲凡畫賔射燕射之侯皆先以丹采其地是更何說耶夫經云凡者凡大夫與士非並凡王侯也亦明矣文義之顯然者尙率爲之詞又何怪其以五正三正二正之節率訓爲五采三采二采之侯以滋之誤乎

世佐案三侯之論人各不同讀者苦其難曉今備采經傳及眾說於左以便覽云

周禮司裘職曰王大射則共虎侯熊侯豹侯設其鵠諸侯則共熊侯豹侯卿大夫則共麋侯皆設其鵠注大射者爲祭祀射王將有郊廟之事以射擇諸侯及羣臣與邦國所貢之士可以與祭者射者可以觀徳行其容體比於禮其節比於樂而中多者得與於祭諸侯謂三公及王子弟封於畿內者卿大夫亦皆有采地焉其將祀其先祖亦與羣臣射以擇之凡大射各於其射宮侯者其所射也以虎熊豹麋之皮飾其側又方制之以爲�【諸允反本亦作準】謂之鵠著於侯中所謂皮侯王之大射虎侯王所自射也熊侯諸侯所射豹侯卿大夫以下所射諸侯之大射熊侯諸侯所自射豹侯羣臣所射卿大夫之大射麋侯君臣共射焉凡此侯道虎九十弓熊七十弓豹麋五十弓列國之諸侯大射大侯亦九十糝七十豻五十逺尊得伸可同耳所射正謂之侯者天子中之則能服諸侯諸侯以下中之則得爲諸侯鄭司農云鵠鵠毛也方十尺曰侯四尺曰鵠二尺曰正四寸曰質康成謂侯中之大小取數於侯道鄕射記曰弓二寸以爲侯中則九十弓者侯中廣丈八尺七十弓者侯中廣丈四尺五十弓者侯中廣一丈尊卑異等此數明矣考工記曰梓人爲侯廣與崇方參分其廣而鵠居一焉然則侯中丈八尺者鵠方六尺侯中丈四尺者鵠方四尺六寸大半寸侯中一丈者鵠方三尺三寸少半寸謂之鵠者取名於鳱鵠鳱鵠小鳥而難中是以中之爲雋亦取鵠之言較較者直也射所以直已志用虎熊豹麋之皮示服猛討迷惑者射者大禮故取義眾也士不大射士無臣祭無所擇說陳氏傅良曰王大射張三侯乃是養人主不爭之徳以萬乘之尊下與諸侯羣臣射射有中否則有勝負使人主有爭勝負之意則不可故特設三侯於侯道九十弓之地一侯髙一侯其侯又廣其弓又良又有相助之者則易爲中𨿽以優至尊乃是養其不爭之徳諸侯二侯亦此意

射人職曰王以六耦射三侯三獲三容樂以騶虞九節五正諸侯以四耦射二侯二獲二容樂以貍首七節三正孤卿大夫以三耦射一侯一獲一容樂以采蘋五節二正士以三耦射豻侯一獲一容樂以采蘩五節二正注鄭司農云三侯虎熊豹也容者乏也待獲者所蔽也九節析羽九重設於長杠也正所射也詩云終日射侯不出正兮二侯熊豹也豻侯豻者獸名也獸有防豻熊虎康成謂三侯者五正三正二正之侯也二侯者三正二正之侯也一侯者二正而已此皆與賔射於朝之禮也考工梓人職曰張五采之侯則逺國屬逺國謂諸侯來朝者也五采之侯卽五正之侯也正之言正也射者內志正則能中焉畫五正之侯中朱次白次蒼次黃居外三正損黃二正去白蒼而畫以朱綠其外之廣皆居侯中參分之一中二尺今儒家云四尺曰正二尺曰鵠鵠乃用皮其大如正此說失之矣大射禮豻作幹讀如宜豻宜獄之豻豻胡犬也士與士射則以豻皮飾侯下大夫也大夫以上與賔射飾侯以雲气用采各如其正九節七節五節者奏樂以爲射節之差言節者容侯道之數也樂記曰明乎其節之志不失其事則功成而徳行立【疏曰此射義文云樂記者誤也】說鄭氏鍔曰大射之侯用皮飾其側則以皮爲鵠賔射之侯用皮飾其側則以五采爲正此所以不同王氏詳說曰荊公以司裘之虎侯熊侯豹侯卽射人之三侯司裘之熊侯豹侯卽射人之二侯司裘之麋侯卽射人之一侯陸農師謂王射三侯於侯內以五采畫正諸侯二侯以三采畫正卿大夫一侯以二采畫正其說皆失之司裘所言者大射也射人所言者賔射也梓人曰張皮侯而棲鵠則大射之侯也又曰張五采之侯則賔射之侯也又曰張獸侯則燕射之侯也司裘言侯而及鵠射人言侯而及正射人所謂三侯當如康成謂五正三正二正之侯也諸侯二侯卽三正二正之侯也卿大夫一侯則二正而已若以司裘之熊侯豹侯而降殺之則梓人所謂皮侯與五采之侯何別乎若謂天子之侯皆五正則是天子與諸侯卿大夫射而同其侯矣臣下與天子角勝負可乎當從康成之說謂異其侯蓋上得以兼下下不得以僭上也

若王大射則以貍步張三侯注鄭司農云貍步謂一舉足爲一步於今爲半步康成謂貍善搏者也行則止而擬度焉其必獲是以量侯道法之也侯道者各以弓爲度九節者九十弓七節者七十弓五節者五十弓弓之下制長六尺大射禮曰大侯九十糝七十豻五十是也三侯者司裘所共虎侯熊侯豹侯也列國之君大射亦張三侯數與天子同大侯熊侯也參讀爲糝糝雜也雜者豹鵠而麋飾下天子大夫考工記曰梓人爲侯廣與崇方參分其廣而鵠居一焉注崇髙也方猶等也髙廣等者謂侯中也天子射禮以九爲節侯道九十弓弓二寸以爲侯中髙廣等則天子侯中丈八尺諸侯於其國亦然鵠所射也以皮爲之各如其侯也居侯中參分之一則此鵠方六尺惟大射以皮飾侯大射者將祭之射也其餘有賔射燕射

上兩个與其身三下兩个半之注鄭司農云兩个謂布可以維持侯者也上方兩枚與身三設身廣一丈兩个各一丈凡爲三丈下兩个半之傅地故短也康成謂个謂若齊人搚幹之幹上个下个皆謂舌也身躬也鄕射禮記曰倍中以爲躬倍躬以爲左右舌下舌半上舌然則九節之侯身三丈六尺上个七丈二尺下个五丈四尺其制身夾中个夾身在上下各一幅此侯凡用布三十六丈言上个與其身三者明身居一分上个倍之耳亦爲下个半上个出也个或謂之舌者取其出而左右也侯制上廣下狹蓋取象於人也張臂八尺張足六尺是取象率焉

上綱與下綱出舌尋縜寸焉注綱所以系侯於植者也上下皆出舌一尋者亦人張手之節也鄭司農云綱連侯繩也縜籠綱者縜讀爲竹中皮之縜舌維持侯者張皮侯而棲鵠則春以功注皮侯以皮所飾之侯司裘職曰王大射則共虎侯熊侯豹侯設其鵠謂此侯也春讀爲蠢蠢作也出也天子將祭必與諸侯羣臣射以作其容體出其合於禮樂者與之事鬼神焉說林氏希逸曰春鄭以爲蠢防來只是春時用也

張五采之侯則逺國屬注五采之侯謂以五采畫正之侯也射人職曰以射法治射儀王以六耦射三侯三獲三容樂以騶虞九節五正下曰若王大射則以貍步張三侯明此五正之侯非大射之侯明矣其職又曰諸侯在朝則皆北面逺國屬者若諸侯朝防王張此侯與之射所謂賔射也正之方外如鵠內二尺五采者內朱白次之蒼次之黃次之黑次之其侯之飾又以五采畫雲气焉說鄭氏鍔曰五采之侯卽射人所謂五正之侯也虎侯五正熊侯三正豹侯二正

張獸侯則王以息燕注獸侯畫獸之侯也鄕射記曰凡侯天子熊侯白質諸侯麋侯赤質大夫布侯畫以虎豹士布侯畫以鹿豕凡畫者丹質是獸侯之差也息者休農息老物也燕謂勞使臣若與羣臣飲酒而射說陳氏用之曰此三侯者皆王所射也皮侯則飾之以皮采侯則飾之以采獸侯則無飾也爲熊虎豹而已射人以射法治射儀王以六耦射三侯九節五正此總言王所射者也其所謂三侯卽熊虎豹是也其所謂五正卽五采是也或爲熊虎豹之形而不采或爲而采之又飾之以熊虎豹之皮焉則所用之異也皮侯則司裘所共者是也司裘言王大射共熊虎豹之侯則大射之侯所飾之皮可知矣所以知采侯爲熊虎豹之形而飾之以采以射人見之也所以知獸侯爲熊虎豹之形者蓋以王之所射在此三者故也先儒不此之思引鄕射記以爲獸侯之制夫鄕射所記已無所攷據況彼所記鄕射而引之以證燕可乎大射張皮侯其義則以功爲主賔射張采侯其義則以禮爲主燕射張獸侯其義則以質爲主示其情故也

孔氏曰凡天子諸侯及卿大夫禮射有三一爲大射是將祭擇士之射二爲賔射諸侯來朝天子而與之射也或諸侯相朝而與之射也三爲燕射謂息燕而與之射天子諸侯大夫三射皆具士無大射故司裘職云大射惟明王及諸侯卿大夫不及於士其賔射燕射士皆有之故射人云士射豻侯二正是士有賔射燕射也又鄕射記云士布侯畫以鹿豕是士有燕射矣其侯天子大射則張虎侯熊侯豹侯畿內諸侯大射則張熊侯豹侯若畿外諸侯大射亦張三侯一曰大侯二曰糝侯三曰豻侯若畿內卿大夫射麋侯其畿外卿大夫射侯無文於諸侯旣得三侯其卿大夫蓋降君一等則糝侯豻侯也大射之侯皆有鵠鵠則三分侯中而居一其賔射之侯謂之正天子賔射用五正三正二正之侯諸侯用三正二正之侯卿大夫用二正之侯士亦用二正之侯又飾以豻畿外諸侯以下賔射其侯無文若天子以下燕射則尊卑皆用一侯其射宮所在天子大射在廟故司服云享先公饗射則鷩冕司幾筵云大朝覲大饗射依前南鄕是也其服鷩冕賔射則在朝故射人云諸侯在朝則皆北面是也其服皮弁服矣燕射則在寢其服則冕緇衣素裳也諸侯大射在郊學其服無文或云皮弁以射在學宮學記云皮弁祭菜故也其賔射若在國則亦在朝與天子同若在國外相防則在竟其服亦皮弁服以聘禮君受聘皮弁故也其卿大夫以下射之所在及所服之衣無明文此三射之外又有鄕射其侯並同賔射之法故鄭注云鄕侯二正又有主皮之射凡主皮之射有二一是卿大夫從君田獵班余獲而射書傳云凡祭取余獲陳於澤然後卿大夫相與射也鄭注鄕射云主皮者無侯張獸皮而射之主於獲也二是庶人亦主皮之射故鄭注周禮云庶人無侯張皮而射之是也又有習武之射故司弓矢云弧弓以授射甲革椹質者是也【節錄射義疏】

圖說曰大射射鵠賔射射正鄕射射質而燕射則因鄕射之侯蓋諸侯之射必先行燕禮大夫之射必先行鄕飲酒之禮故射侯相因鄭氏注儀禮以燕張獸侯鄕射當張采侯誤矣

陳氏祥道曰大射在廟則賔射在朝可知賔射在朝則燕射在寢鄕射州射在序可知也

鄭氏鍔曰或謂大射名曰鵠賔射名曰正何耶蓋大射擇士故取於鵠鵠之言直也所以直已之志人君中之可以爲君鵠人父中之可以爲父鵠以直其志爲義若夫賔射取於尙文徳以懷賔客故以五采爲之所尙者文而已

又曰或謂司裘言天子諸侯卿大夫之侯而不及士射人乃有射豻侯之法何也蓋司裘所言者大射也射人所言者賔射也士無大射而有賔射故於正特言豻侯以有賔射而言其侯則用二采以爲正與孤卿大夫同侯不同而正與節皆同蓋士之位去卿大夫爲不逺其禮可以與之同

王氏詳說曰鄭司農謂方十尺曰侯四尺曰鵠二尺曰正四寸曰質孔叢子謂張布謂之侯侯中謂之鵠鵠中謂之正正方二尺正中謂之方六寸夫大射之禮重於賔射賔射之禮重於燕射若從司農孔叢子之說鵠中有正正中有則是賔射燕射重於大射矣康成謂大射之侯用鵠賔射之侯用正燕射之侯用質以梓人考之康成之說爲長【所引孔叢子今見小爾雅】世佐案射有三等侯亦異制皆梓人爲之故其職文備焉司裘所共大射之侯也卽所謂張皮侯而棲鵠則春以功者也射人所治賔射之侯也卽所謂張五采之侯則逺國屬者也鄕射所記燕射之侯也卽所謂張獸侯則王以息燕者也記曰古者諸侯之射也必先行燕禮卿大夫士之射也必先行鄕飲酒之禮燕禮曰若射則如鄕飲酒之禮蓋諸侯以上無鄕射其燕射之侯則自鄕射等而上之也大夫以下無燕射其鄕射之侯則自燕射等而下之也故獸侯之名通乎上下而鄕射之記兼及王侯皆以此耳先儒不此之思遂謂此篇所記等侯皆爲燕射而設又以鄕射重於燕當與賔射同張采侯二正皆非也凡侯中棲之以皮曰鵠司裘所云設其鵠是也畫之以采曰正射人所云五正三正二正是也塗之以土曰質此記所云白質赤質丹質是也各隨其所宜而命之其實皆射之的而已梓人云參分其廣而鵠居一焉則鵠又侯中之總名也鄭解此質爲質地之質亦非凡侯皆以布爲之而飾之以皮此於鄕射之侯獨曰布者明其不以皮飾也於鄕射之侯曰布則熊麋二侯之非純布可知矣於鄕射之侯曰畫則熊麋二侯之非畫可知矣又云凡畫者丹質則白質赤質者之非畫益可知矣凡者凡大夫士也此言顯爲鄕射之侯而鄭乃以賔射燕射之侯皆畫雲气於側釋之則誤甚矣其爲後儒所詆訾也宜哉或謂凡侯皆以布爲之而飾之以皮則三射之侯何別乎曰別之以其侯中而已皮侯以鵠采侯以正獸侯以質或又謂燕射之侯旣不畫何以謂之獸也曰若以其所飾而謂之皮則無以別於大射也且其中未甞棲皮也以其所塗而謂之采則無以別於賔射也且其中未甞畫采也燕侯𨿽不畫而熊麋之屬皆獸名故以其名命之且大夫士之畫者則固有獸象焉又以見此名之通乎下也皮侯采侯取義於中獸侯取義於側亦相變也然則天子何以張熊侯也曰熊侯諸侯所射也天子與其臣燕而張其臣之侯降尊以就卑也諸侯麋侯亦此意先王之制侯也於大射賔射則異之不異無以嚴君臣之分也於燕則同之不同無以通上下之情也或謂大夫之侯畫以虎豹不幾與天子之大射侯同乎曰大夫士去天子逺則無嫌於僭予於其奏騶虞已言之況彼以其皮設於中此以其象畫於側君奇臣耦惡乎同或謂天子諸侯無鄕射則旣聞命矣先儒皆謂大夫士有燕射而子獨曰無之亦有說乎曰燕禮之殺也天子之大射賔射皆三侯諸侯之大射賔射或三侯或二侯今皆殺而爲一侯矣大夫士止一侯更何所殺乎故其與客燕飲講論才藝之禮投壺而已投壺記魯鼓薛鼓之節而曰取半以下爲投壺禮盡用之爲射禮則投壺亦射之類而殺於射者也所謂射禮卽鄕射賔射也鄭指爲燕射以其誤解此記而傅防之耳今欲正千古之訛而未免援誤以證誤將何時而有定論耶且夫鄕射重於燕若謂大夫士之鄕射與其燕射同侯則失其輕重之倫矣若謂此記自爲燕射而鄕射別有所謂采侯二正者則記者不應捨其當用之鄕侯不記而反及燕侯詳略失宜乃爾又下記云惟君有射於國中其餘否亦一證也以是數者互相參較則大夫士之無燕射非愚一人之臆說也或又謂諸儒之說各不同其是非可得而論與曰采侯之解剛中【鄭氏鍔字】先得獸侯之制敖說差長射人之三侯爲虎熊豹二侯爲熊豹一侯爲麋則先鄭之傳宜從也大射射鵠賔射射正鄕射射質則圖之言可采也他如孔疏長於考據而其失在信注之過深姜論好爲新奇而其失在攻注之太甚陳氏【用之】郝氏【敬】疑注而並及於記王氏【詳說】獲注而實背乎經或以大射達乎下士或以采侯用之外蕃此皆一偏之見幾等無稽之言集眾說之長而務棄其短研遺經之志而不害於辭是在讀者分別觀之也或又謂後鄭以射人之三侯爲五正三正二正之侯而子不從何耶曰射人云王以六耦射三侯又云若王大射則以貍步張三侯兩言三侯當屬一解康成彊爲分別徒以大射賔射二禮不可同侯故耳不知大射賔射所異者在其侯中之以皮以采而不在其旁之所飾也今以士之豻侯二正推之則王之三侯爲虎熊豹而畫以五正三正二正諸侯之二侯爲熊豹而畫以三正二正大夫之一侯爲麋而畫以二正皆可見矣司裘以士無大射故其所共之侯但有王侯大夫而不及士射人於司裘所已見者略之而於其所未見者詳之蓋互相備也或又謂射人之五正三正二正先儒有訓爲樂節者矣子何以知其必非耶曰敖氏見此文在樂節之下遂附防其說愚旣前辧之矣姜氏又祖其說而小變之果如所言則賔射之侯直與大射無別而梓人所謂五采之侯究用之何等之射乎故當以康成爲長也愚旣備列眾說而僭評之又系之以圖先陳鄭義次伸己說俾覽者易曉云﹤經部﹐禮類﹐儀禮之屬﹐儀禮集編﹐卷十﹥﹤經部﹐禮類﹐儀禮之屬﹐儀禮集編﹐卷十﹥

射自楹間物長如笴其間容弓距隨長武

注曰自楹間者謂射於庠也楹間中央東西之節也物謂射時所立處也謂之物者物猶事也君子所有事也長如笴者謂從畫之長短也笴矢幹也長三尺與跬相應射者進退之節也間容弓者上下射相去六尺也距隨者物橫畫也始前足至東頭爲距後足來合而南面爲隨武迹也尺二寸

敖氏曰其間容弓爲從畫言也橫畫之距隨長武則上下射之相去不及五尺矣射者南面還視侯中之後先以左足履物之東端乃以右足履其西端而合之故名東端爲距西端爲隨取其左足至則右足從之也距至也隨猶從也

郝氏曰物長如笴與人步一跬相應三尺爲跬六尺爲步從長半步不言橫同也其間謂兩物相去中間可容弓六尺曰弓卽一步也兩人麗立中空一步以便射也左足先履物拒其外曰距右足來合曰隨足迹曰武武長尺有奇兩足収斂廹狹方可容一武也張氏曰榭鉤楹內堂由楹外𨿽不同皆以楹中央爲東西之節注云謂射於庠恐未是

世佐案射自楹間張說得之物長如笴謂其從畫也郝說非其間容弓謂兩物相去也敖說非距隨長武謂其橫畫也名橫畫曰距隨者蓋先以左足距從畫之南端而後以右足隨之履其橫畫顧名思義益可以悟射者之立法矣舊說之誤辧見上

序則物當棟堂則物當楣

注曰是制五架之屋也正中曰棟次曰楣前曰庪敖氏曰當棟當楣其以庭之深淺而異與堂之庭深於序故進退其物以合侯道之數此侯道五十弓張氏曰序無室堂有室故物深淺異設此物南北之節也世佐案此當以張說爲正

命負侯者由其位

注曰於賤者禮略

疏曰司馬自在已位遙命之

敖氏曰位觶南也此與前二命皆不離其位者以射事未至略之由便也

世佐案此謂司馬命獲者執旌以負侯之時也位司射之南也此時司馬位已不在觶南矣敖說非

凡適堂西皆出入於司馬之南惟賓與大夫降階遂西取弓矢

注曰尊者宜逸由便也

敖氏曰凡司射司馬三耦眾耦也必出入於此者近於其位也此於司射司馬之位爲南於耦之射位爲北故以之爲節云賔無射位大夫不立於射位故取弓矢於堂西不由之大夫卒射而退乃由此者統於上射非正禮也

郝氏曰凡司射三耦眾耦往來堂西皆由司馬之南而西惟賔與大夫取弓矢於堂西下階卽折而西不由司馬之南尊者可直遂不出卑者之下也賔大夫非取弓矢不往堂西故申明之

世佐案凡適堂西皆出入於司馬之南蓋威儀之法有不得由便者惟賔與大夫則否優尊也敖氏近於其位之說失之

旌各以其物

注曰旌總名也雜帛爲物大夫士之所建也言各者鄕射或於庠或於榭

疏曰周禮司常云九旗通帛爲防雜帛爲物全羽爲旞析羽爲旌各別今名物爲旌者散文通故云旌總名也通帛者通體並是絳帛雜帛者中絳緣邊白也大夫士同建物而云各者大夫五仭士三仭不同也【從張氏句讀節本】

敖氏曰記據士之爲主人者言也士之物云各則是三等之士其物亦有不同者矣士喪禮曰爲銘各以其物亦此意也

張氏曰旌射時獲者所執各用平時所建故云各以其物也

世佐案敖說非記意也

無物則以白羽與朱羽糅杠長三仭以鴻脰韜上二尋注曰無物者謂小國之州長也其鄕大夫一命其州長士不命不命者無物此翿旌也翿亦所以進退眾者糅者雜也杠橦也七尺曰仭鴻鳥之長脰者也八尺曰尋

敖氏曰以白羽朱羽相雜而綴於杠之首亦象析羽爲旌之意也

郝氏曰周禮司常云析羽爲旌雜帛爲物大夫士建物春秋傳曰采謂之物無物謂士之未命者旌無帛則不得畫物杠旌竿八尺曰仭亦曰尋以白朱二色羽雜綴竿首竿長三仭二丈四尺也鴻大鴈長頸脰頸也韜以綃籠杠如鴈頸三分其竿韜上二尋爲一丈六尺餘下不韜者八尺也

張氏曰不命之士不得用物則以赤白雜羽爲翿旌以射其杠三仭又以鴻脰韜杠之上長二尋鴻脰之制注疏皆不言疑亦縫帛爲之其圓長若鴻項然也姜氏曰旌各以其物卽司常職掌九旗之名物之物故云各以其物而無物則以朱白羽糅杠乃因不命之士無九旗之名物而爲之也注誤釋物爲雜帛曰物之物則各字不可通而疏乃以杠之長短別之則所謂順而爲之詞而不自知其率矣糅訓爲雜亦不可解糅謂交纒之也七尺曰仭四尺曰仭之訓並失以考工記匠人考之深廣各一尺遂深廣各二尺溝廣深各四尺洫廣深各八尺澮廣深各十有六尺今其文云澮廣二尋深二仭則尋與仭皆八尺而一言其廣一言其深耳由此推之廣八尺曰尋深八尺曰仭對文也若散文則廣八尺亦通稱仭深八尺亦通稱尋而諸說之紛紛何爲乎

世佐案春秋傳云采謂之物采卽雜帛也雜帛非一色也郝謂帛上畫物似失之姜以物爲名物之物而究不能指言何物不如仍以大夫士建物之文爲證也云無物則以白羽與朱羽糅此謂不命之士以羽代帛也杠長三仭以下又言旌竿之制度物與無物者所同也以鴻脰韜者執旌所以唱獲故取其飛鳴之象說者謂縫帛爲之非上二尋謂在其杠二尋之上也此與經云上握焉句法相似或以上字絕句非杠長二丈一尺韜於二尋之上則所韜者五尺矣王氏肅云四尺曰仭孔氏安國云八尺曰仭所見各異今且依鄭義釋之

凡挾矢於二指之間橫之

注曰二指謂左右手之第二指此以食指將指挾之疏曰第二指爲食指左傳云子公之食指動是也第三指爲將指左傳云吳王闔閭傷於將指是也敖氏曰云凡者謂挾矢或多或寡其法皆然寡則挾以食指將指多則以餘指分挾之

司射在司馬之北司馬無事不執弓

注曰以不主射故也

始射獲而未釋獲復釋獲復用樂行之

注曰君子取人以漸

敖氏曰始射謂第一畨三耦射時復又射也前言復謂第二畨射時後言復謂第三畨射時三耦始射志在於中中則當言獲未釋獲者此如習射然未宜較勝負且三耦之外皆未射難以相飲亦不可以徒釋之也至次射則賔主而下皆繼射乃可以釋獲及第三射則其事已熟乃可以樂爲節也此皆行事有漸且示先質後文之意

上射於右

注曰於右物射

楅長如笴博三寸厚寸有半龍首其中蛇交韋當注曰博廣也兩端爲龍首中央爲蛇身相交也蛇龍君子之類也交者象君子取矢於楅上也直心背之衣曰當以丹韋爲之司馬左右撫矢而乘之分委於當

聶氏曰舊圖云楅長三尺有足置韋當於背

楊氏曰兩端爲龍首所以限矢也其中爲蛇身兩兩相交相對則置之於地而安也以丹韋爲當則四四分矢而委之於其上也

敖氏曰長如笴兩端相去之度也龍首者刻其上端作龍首之狀爲識且以飾也上端爲首則下端爲尾明矣經云東肆是其證也蛇交者以兩木屈曲爲之狀如蛇交然必屈曲爲之者象弓也當者其以當矢而名之與楅身蛇交廣狹相間必通設韋當於其上乃可以承矢

郝氏曰韋皮也當中也與襠通中衣袴曰襠兩腹各半圜交處脊起如衣襠撫矢乘之則分委兩腹以韋鞔之如襠衣也

姜氏曰以當爲楅衣固似但謂當爲直心背之衣則當須讀作襠而歷考字典初無襠作當之文卽當字義解數十條又無通當作襠之義也況本記以楅字領起全文下文又著楅字覺上下文義不協而獨以楅髤二字合於下節義例彌復未安或讀當爲當車之當韋當楅爲句髤句謂韋當楅中而色則髤也此於義爲穩宜從之

世佐案楅承矢架也長如笴愽三寸厚寸有半皆謂其承矢之橫木也蓋楅身屈曲如蛇交必以此木橫設於上乃可以安矢云其中蛇交則兩端皆爲龍首鄭必有所傳矣敖說非當底也韓非子曰玉巵無當是也以皮爲底防傾欹也注誤姜說尢鑿此皆不得其解而謬爲之說者

楅髤橫而奉之南面坐而奠之南北當洗

注曰髤赤黑漆也

朱子曰橫而拳之拳當作奉字之誤也陸氏音拳亦非是

世佐案石本尙沿拳字之誤自朱子攺正後刋本無復有作拳者矣又案此再言楅者以其通體言也若以韋當楅爲句則髤但爲韋色不知楅體更作何色耶

射者有過則撻之

注曰過謂矢揚中人凡射時矢中人當刑之今鄕會眾賢以禮樂勸民而射者中人本意在侯去傷害之心逺是以輕之以撲撻於中庭而已書曰撲作教刑敖氏曰射時司射搢撲以涖事然則撻之者其司射與

眾賔不與射者不降

注曰不以無事亂有事

敖氏曰眾賔在三人之中者也

取誘射之矢者旣拾取矢而後兼誘射之乘矢而取之注曰謂反位已禮成乃更進取之不相因也

疏曰云不相因者旣自拾取已之乘矢反位東西望訖上射乃更向前兼取誘射之矢禮以變爲敬故不相因

朱子曰上經云後者遂取誘射之矢此注乃云反位禮成乃更進取之似相矛盾其上射字亦與後者二字不相應當作下耦之下射

敖氏曰經云後者遂取誘射之矢此則見其於旣拾取已矢乃爲之

張氏曰注所謂反位已者非司馬西南東面之位乃楅東西取矢之位前經所云上射東面下射西面者也但彼處疏云是下射取之此乃云上射未審何者爲是

世佐案此注顯與經背當以朱子及敖說爲正

賔主人射則司射擯升降卒射卽席而反位卒事注曰擯賔主人升降者皆尊之也不使司馬擯其升降主於射

疏曰司馬本是司正不主射事

敖氏曰擯謂以辭贊之射時擯升降則取矢亦當然也將擯而去撲搢之乃反位

鹿中髤前足跪鑿背容八算釋獲者奉之先首

注曰前足跪者象教擾之獸受負也

世佐案先首首向前也此於奉之者爲縮

大夫降立於堂西以俟射

注曰尊大夫不使久列於射位

張氏曰賔主人大夫同時降賔主先射大夫且立於堂西其耦在射位俟當射大夫乃就其耦升射

大夫與士射袒纁襦

注曰不肉袒殊於耦

敖氏曰袒纁襦尊者不見體也襦先著於衣內袒時則出之大夫非射於君所固不肉袒矣乃以與士射爲言者嫌爲下射或當統於上射而不宜異之也郝氏曰纁赤色襦裏衣袒禮衣見繻不肉袒也世佐案纁石本作薰張氏以爲誤敖同石本且釋之曰薰讀爲纁古字通用也殆不免郢書而燕說矣今從通解及監本定作纁

耦少退於物

注曰下大夫也旣則然

敖氏曰經言耦於大夫射時之禮在下則屈在上則伸然則似未必有此少退於物之儀也且侍射於君乃退於物尊君也大夫之耦此禮亦不宜與君之耦同記似過矣

郝氏曰耦謂士爲大夫耦則士居右物爲上射每旣一矢輒少退避尊也

世佐案此亦貴之之禮則然然云少退則與侍君射之禮有間矣敖氏議之非也侍君射之禮見下記

司射釋弓矢視算與獻釋獲者釋弓矢

注曰惟此二事休武主文釋弓矢耳然則擯升降不釋

敖氏曰司射於射事未畢而釋弓矢惟此二事故記者並言之也視算而去弓矢者爲射事已因去撲之節而並去之也獻釋獲者而釋弓矢者爲有洗酌答拜等事故也二者之意義不同

禮射不主皮主皮之射者勝者又射不勝者降

注曰禮射謂以禮樂射也大射賔射燕射是矣不主皮者貴其容體比於禮其節比於樂不待中爲雋也言不勝者降則不復升射也主皮者無侯張獸皮而射之主於獲也尙書傳曰戰鬭不可不習故於搜狩以閒之也閒之者貫之也貫之者習之也凡祭取余獲陳於澤然後卿大夫相與射也中者𨿽不中也取不中者𨿽中也不取何以然所以貴揖讓之取也而賤勇力之取向之取也於囿中勇力之取今之取也於澤宮揖讓之取也澤習禮之處非所於行禮其射又主中此主皮之射與天子之大射張皮侯賔射張五采之侯燕射張獸侯

朱子曰案書傳之文不具蓋曰取搜狩之餘獲陳於澤今之中者鄕𨿽不中亦取也今之不中者鄕𨿽中亦不取也

敖氏曰禮射謂此篇所載與大射燕射之類是也禮射則張皮侯若采侯與獸侯而如正鵠主皮之射則不用正鵠但欲射中其皮耳此皮與所謂皮侯者之皮不同蓋以中甲之革爲之周官六射甲革樂記云貫革之射皆指此而言也中甲之革犀兕若牛之皮也其爲物堅厚惟彊有力者乃能貫之故射禮則不主皮爲力不同科故也勝者言又射不勝者言降文互見也主皮之射以又射與不射示榮辱亦異於禮射者也其相飲之禮有無則未聞

張氏曰不主皮當依論語作主於中而不主於貫革爲確貫革之射習戰之射也其射當亦三畨故勝者又射不勝者則不復射也

主人亦飲於西階上

疏曰此謂主人在不勝之黨受罰爵之時也

獲者之俎折脊脇肺臑

注曰臑若膊胳觳之折以大夫之餘體

疏曰上賔主人已用肩臂惟有臑及膊胳觳若脊脇骨多尊卑皆有自臑已下各得其一今鄭具言之欲見科取其一不定以其若無大夫獲者得臑卽經所云者故臑在肺下欲見無大夫已合得若大夫一人大夫得臑獲者得膊若大夫二人獲者卽得胳若大夫三人獲者卽得觳若大夫公卿更多則折之不得正體或更取余體也故鄭又云折以大夫之餘體也敖氏曰折謂折分其牲體不用全體也無大夫則臑折有大夫則折其餘體此俎先言折則其載之次又異於堂上之俎矣肺離肺也下同又曰今本肺下有臑字繼公謂臑在肺下非其次且與折又不合蓋傳冩者因注首言臑而衍也大射注引此無臑字又下文云釋獲者之俎折脊脇肺則此俎不當言臑亦明矣今據大射注刪之

郝氏曰獻獲者之俎折牲體脊脇肺與臑爲之臂下骨曰臑獲者之俎視釋獲者加臑以祭侯左右中三處也

世佐案士虞用專膚爲折俎注云折俎謂主婦以下俎也體盡人多折骨爲之又特牲主婦俎觳折佐食俎觳折然則體盡人多乃折牲體以充俎今此惟賔主人用肩臂其餘體尙多而獲者之俎用折者獲者賤也折謂自臑以下也脊脇骨多不須折言臑於肺下者舉所折之例也此特爲無大夫言之耳若有大夫則以大夫之餘體也記若云獲者之俎脊脇臑折肺豈不文順而意顯今其文若此者欲見此俎之折於禮爲宜不固大夫多而然也又以見自臑以下皆可折以爲俎不限於臑也敖氏刪去臑字殊失記者之意今不從

東方謂之右个

注曰侯以鄕堂爲面也

釋獲者之俎折脊脇肺皆有祭

注曰皆皆獲者也祭祭肺也

敖氏曰此折與獲者共一體與皆皆二俎也經於二俎已見其有祭記復言之者以此云肺嫌爲祭肺也是以明之二俎有離肺復有祭肺者爲獲者祭於三處而加之釋獲者俎遂因之亦如祭肺一也

世佐案折亦謂自臑以下也此及上文所謂肺皆舉肺也祭則祭肺也祭祀之時二肺俱有其他則惟有舉肺而已舉肺亦皆以祭今此有舉肺復有祭肺者爲獲者之祭侯而設也釋獲者亦有祭則又因獲者之禮也獲者之祭肺三釋獲者之祭肺一

大夫說矢束坐說之

敖氏曰經文已明

歌騶虞若采蘋皆五終

注曰每一耦射歌五終也

世佐案歌騶虞說見前采蘋卿大夫賔射所歌也故亦得用之然則諸侯之州長歌騶虞若采蘩與五終卽周禮所謂五節也騶虞亦五終何嫌於僭呼

射無算

敖氏曰射者多寡隨宜無定數也

古者於旅也語

注曰禮成樂備乃可以言語先王禮樂之道也疾今人慢於禮樂之盛言語無節故追道古也

敖氏曰言古者以見周禮之不然古謂殷以上也於旅而語以敬殺也然則周之禮其燕坐乃語與世佐案此云古者蓋謂周之盛時也然則記之作也其在春秋之際乎

凡旅不洗不洗者不祭旣旅士不入

注曰士入齒於鄕人

大夫後出

注曰鄕人不幹其賔主之禮

主人送於門外再拜

注曰拜送大夫尊之也主人送賔還入門揖大夫乃出拜送之

敖氏曰大夫後出與其後入之意同亦欲使主人各得盡其待賔與大夫之禮而賔與大夫亦各得伸其尊也主人送賔入門大夫乃出大夫𨿽多亦惟拜送其長而已

鄕侯上个五尋

注曰上个謂最上幅也八尺曰尋上幅用布四丈

中十尺

注曰方者也用布五丈今官布幅廣二尺二寸旁削一寸考工記曰梓人爲侯廣與崇方謂中也

疏曰此言十尺用布五幅幅廣二尺二寸兩畔各削一寸爲縫幅各二尺在故五幅爲一丈也漢法幅二尺二寸亦古制存焉故舉以爲況

世佐案此謂侯中也鄕侯之質居侯中三分之一蓋方三尺三寸有奇矣正鵠亦然但其尺寸則隨侯中之大小以爲準則耳張雲中卽正也非

侯道五十弓二寸以爲侯中

注曰言侯中所取數也量侯道以貍步而云弓者侯之所取數宜用射器也正二寸者骹中之博也疏曰周禮弓人云骹解中有變焉謂弓弣把中側骨之處博二寸故於此處取數焉【骹考工記本作茭康成謂茭讀如齊人名手足掔爲骹之骹茭解接中也】

張氏曰侯之逺近五十弓每弓取二寸以爲侯中之數故十尺也

倍中以爲躬

注曰躬身也謂中之上下幅也用布各二丈

疏曰身爲中上中下各橫接一幅布者

倍躬以爲左右舌

注曰謂上个也居兩旁謂之个左右出謂之舌張氏曰卽最上四丈之橫幅隨所目而異名左右出各一丈

下舌半上舌

注曰半者半其出於躬者也用布三丈所以半上舌者侯人之形類也上个象臂下个象足中人張臂八尺張足六尺五八四十五六三十以此爲衰也凡鄕侯用布十六丈數起侯道五十弓以計道七十弓之侯用布二十五丈二尺道九十弓之侯用布三十六丈

疏曰上舌兩相各一丈今下舌兩相各五尺通躬二丈故云用布三丈也云凡鄕侯用布十六丈數起侯道五十弓以計者中五幅幅一丈用布五丈上下躬總用布四丈上个四丈下个三丈是通用布十六丈也云道七十弓之侯用布二十五丈二尺者中七幅幅丈四尺用布九丈八尺上下躬總用布五丈六尺上个五丈六尺下个四丈二尺通用布二十五丈二尺也云道九十弓之侯用布三十六丈者中九幅幅丈八尺用布十六丈二尺上下躬總用布七丈二尺上个亦七丈二尺下个五丈四尺通用布三十六丈也【從敖氏節本】

敖氏曰下舌所以半上舌者慮其植之妨於往來者也下舌之長若如上舌則兩植相去五丈六尺有餘矣故須半之也考工記曰上綱與下綱出舌尋縜寸焉

郝氏曰侯形像猴猴性善伺候取立以伺射也猿猴臂長上兩舌如舒臂下兩舌稍短如足性黠捷善援矢故射以像之

張氏曰用布三丈橫綴下躬之下左右出於躬各五尺

世佐案侯制上廣下狹便射也蓋侯植於庭而射者從堂上射之則其所平視者侯中以上而已其下無取乎廣也禮器雲天子之堂九尺諸侯七尺大夫五尺士三尺此堂髙於庭之度也侯之下綱去地僅尺二寸下舌所以半上舌者殆爲是與注象人之說固非敖云慮其植之妨於往來者亦似迂

箭籌八十

注曰箭篠也籌算也籌八十者略以十耦爲正貴全數其時眾寡從賔

敖氏曰上記云射無算而箭籌惟止於八十則是此射者𨿽多亦不過十耦也釋獲者之執算各視射者之矢數

張氏曰箭竹也以竹爲籌釋獲者所執之算也人四矢耦八籌也

世佐案經云釋獲者執鹿中一人執算從之此記云箭籌八十以一人所執言也中一个釋一算射者未必皆中故經又云若有餘算則反委之則此八十籌固不止供十耦之用矣如不足則射器之納於堂西者可復取也豈必以十耦爲限哉敖說非

長尺有握握素

注曰握本所持處也素謂刋之也刋本一膚

疏曰公羊傳何休云側手爲膚又投壺云室中五扶注云鋪四指曰扶一指案寸皆謂布四指一指一寸四指則四寸也

敖氏曰尺有握猶言尺有四寸也必云握者亦見其爲所握處也

郝氏曰握素謂手捉處刋削使素外加髤飾也世佐案注曰刋本一膚謂刋此箭籌之本一膚耳明握與膚同也今本有云刋本一作膚者作字衍也有云刋一本膚者一本字倒也又有云握本一膚者因作字之衍而誤攺刋字也今定從通解本

楚撲長如笴刋本尺

注曰刋其可持處

君射則爲下射上射退於物一笴旣則答君而俟注曰答對也此以下雜記也

敖氏曰君爲下射者降尊以就卑則不宜與卑者序而從尊卑爲耦之常法也且下射之物在東亦不失其主位也上射賔也答君謂東面立而對之射時進左手微背於君故旣射則還對之俟待君也世佐案自此以下朱子移入燕禮及大射儀記於此者以燕射用鄕射之禮故也

君樂作而後就物君袒朱襦以射

注曰君尊

敖氏曰樂謂奏貍首也此記先言樂乃後見君之射儀則是君之燕射於再射卽用樂行之亦變於大射也投壺之禮因飲酒而爲之於其再投卽用樂此意其類之乎鄕射三射乃用樂行之

郝氏曰君樂作而後就物爲耦者先就物待也君射袒朱襦爲耦者肉袒也

小臣以巾執矢以授

注曰君尊不搢矢不挾矢授之稍屬

敖氏曰以巾執矢敬君物不敢褻也大射儀曰小臣師以巾內拂矢而授矢於公稍屬蓋以巾拂之而又借手以執之也

若飲君如燕則夾爵

注曰謂君在不勝之黨也賔飲君如燕賔媵觚於公之禮則夾爵夾爵者君旣卒爵復自酌

敖氏曰夾爵謂夾君爵而自飲也以大射儀考之飲君之禮其所以異於燕賔之媵觶者於【於當作非】獨夾爵而已記但以此言之亦大略之說也

世佐案如燕謂自降洗升酌以至酌膳下拜諸儀皆如之也則夾爵此異於燕者也侍射者先酌散自飲乃酌膳奉君君飲訖又酌自飲故曰夾爵燕禮賔媵觶於公惟先自飲而已敖云非獨夾爵而已者燕禮賔酌膳坐奠於薦南拜畢反位此則酌膳以致俟公卒觶而進受之亦其異也

君國中射則皮樹中以翿旌獲白羽與朱羽糅

注曰國中城中也謂燕射也皮樹獸名以翿旌獲尙文徳也

疏曰知城中是燕射者燕在寢故也燕主歡心故旌從不命之士

聶氏曰張鎰圖云皮樹人面獸形今文樹作豎敖氏曰燕禮大射儀皆射於公宮卽此國中射也必云國中者對郊竟而言也

郝氏曰皮樹馬也馬皮毛斑駁如樹易說卦云幹爲駁馬詩云隰有六駁楡樹有蘚痕如駁刻中爲駁馬故云皮樹

世佐案敖說非當從注疏爲燕射也皮樹未詳何獸當闕之

於郊則閭中以旌獲

注曰於郊謂大射也大射於大學王制曰小學在公宮之左大學在郊閭獸名如驢一角或曰如驢岐蹄周書曰北唐以閭析羽爲旌

疏曰云大射於大學者防諸侯而言也天子大射在虞庠小學以其天子大學在國中小學在郊岐蹄已上山海經文周書見於國語

郝氏曰閭驢通刻中爲驢形也

於竟則虎中龍旜

注曰於竟謂與鄰國君射也畫龍於旜尙文章也通帛爲旜

疏曰與鄰國君射則賔射也以其君有送賔之事因送則射

朱子曰於竟則虎中龍旜亦是燕射

敖氏曰虎中龍旜逺則彌文也記言君之中與所獲者有國中郊竟之異而不言爲某射於某所則是其所以異者惟系於地之逺近不系於射之大小也若然則固有大射而用皮樹中翿旌者亦有燕射而用虎中龍旜者矣

世佐案諸侯相朝於是乎有賔射賔射不必於竟也天子賔射在朝則諸侯可知矣於竟防遇也曲禮曰諸侯未及期相見曰遇相見於郤地曰防是也因防遇而射其禮亦以賔射行之記蓋據此而言也春秋傳云嘉樂不野合謂燕享也射𨿽亦以樂節然非合樂之謂故得行於竟與

大夫兕中各以其物獲

注曰兕獸名似牛一角

敖氏曰其指大夫而言大夫有上中下之異故物亦有差司常職曰大夫士建物

張氏曰大國小國大夫命數不同故云各以其物

士鹿中翿旌以獲

注曰謂小國之州長也用翿爲旌以獲無物也古文無以獲

敖氏曰翿旌卽白羽與朱羽糅者也上記言士禮云旌各以其物無物則以白羽與朱羽糅此直見翿旌而已蓋記者雜也

世佐案此記七字注二十一字監本脫今從石本及朱子通解本補

惟君有射於國中其餘否

注曰臣不習武事於君側也

敖氏曰其餘否謂人臣不爲射主於國中也君有射於國中者以其於公宮爲之也若人臣之家其庭淺隘器用又未必備故射則必於鄕州之學行事焉是𨿽居於國而欲射於其中亦不可得也此不惟見尊君之意亦其勢然爾

世佐案射於國中謂燕射也其餘謂大夫以下也觀此則大夫士無燕射益信

君在大夫射則肉袒

注曰不袒纁襦厭於君也

世佐案此篇之記頗雜不盡依經文之序而中又有疾今道古之意焉蓋非一手所作也

呂氏大臨曰孔子曰射不主皮爲力不同科古之道也蓋有禮射有主皮之射不主皮禮射也所謂大射鄕射是也爲力者主皮之射也主皮者主於獲而已尙力而不習禮故曰爲力不同科也禮射者必先比耦故一耦皆有上射下射皆執弓而搢挾矢其進也當階及階當物及物皆揖其退也亦如之其行有左右其升降有先後其射皆拾其取矢於楅也始進揖當楅揖及楅揖取矢揖卒取矢揖旣搢挾揖退與將進者揖及取矢也有橫弓卻手兼弣順羽拾取之節焉卒射而飲勝者袒決遂執張弓不勝者襲說決拾加弛弓升飲相揖如初則進退周旋必中禮可見矣夫先王制禮豈苟爲繁文末節使人難行哉亦曰以善養人而已蓋君子之於天下必無所不中節然後成徳必力行而後有功其四支欲於安佚也苟恭敬之心不勝則怠惰敖慢之气生怠惰敖慢之气生則動容周旋不能中乎節體𨿽佚而心亦爲之不安安其所不安則手足不知所措故放辟邪侈逾分犯上將無所不至天下之亂自此始矣聖人憂之故常謹於繁文末節以養人於無所事之時使其習之而不憚煩則不遜之行亦無自而作至於久而安之則非法不行無所往而非義矣君子敬以直內義以方外敬義立而徳不孤則不疑其所行矣故而不中節者常生乎不敬所存乎內者敬則所形乎外者莊矣內外交修則乎事者中矣故曰內志正外體直然後持弓矢審固持弓矢審固然後可以言中也射一藝也容比於禮節比於樂而不失正鵠者是必有樂於義理久於恭敬用志不分之心然後可以得之則其所以得之者其徳可知矣故曰可以觀徳行矣

儀禮集編卷十﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷十一

龍裏縣知縣盛世佐撰

燕禮第六之一

鄭目錄云諸侯無事若卿大夫有勤勞之功與羣臣燕飲以樂之燕禮於五禮屬嘉禮

疏曰燕有四等目錄云諸侯無事而燕一也卿大夫有王事之勞二也卿大夫有聘而來還與之燕三也四方聘客與之燕四也

燕禮小臣戒與者

注曰小臣相君燕飲之法戒與者謂畱羣臣也疏曰案周禮大僕職云王燕飲則相其法又案小臣職云凡大事佐大僕則王燕飲大僕相小臣佐之此諸侯禮降於天子故宜使小臣相是以下云小臣師一人在東堂下注云師長也小臣之長一人猶天子大僕正君之服位者也

朱子曰畱羣臣謂羣臣朝畢將退君欲與之燕故使小臣畱之疏說非是

敖氏曰與者羣臣之與此燕者也君所主與之燕者亦存焉

郝氏曰戒猶宿也與與燕諸臣未定爲賓皆曰與

膳宰具官饌於寢東

注曰膳宰天子曰膳夫掌君飲食膳羞者也具官饌具其官之所饌謂酒也牲也脯醢也寢路寢

疏曰云寢路寢者以其饗在廟服朝服下記云燕朝服於寢正處在路寢不在燕寢可知

朱子曰於寢下疑脫旣朝服則宜於六字

敖氏曰具官饌謂具諸官所當饌之物也寢東蓋其東壁之東也此時所具者其薦羞乎及旣設賓席官乃攺饌之大射云官饌是也

郝氏曰寢東路寢東房鄕飲亦云東壁云左房養田東出也

樂人縣

注曰縣鐘磬也國君無故不徹縣言【言或作宮誤】縣者爲燕新之

疏曰周禮眡了職云掌大師之縣諸侯無眡了則使僕人縣樂大師以聲展之樂師又監之

敖氏曰此縣蓋在階間磬在阼階西南面鐘鑮次而西建鼓在西階東南鼓鼙在其東國君燕禮輕於大射故不備樂且於其日乃縣之而與常時同鄕飲酒記曰磬階間縮霤北面鼓之

世佐案縣軒縣也軒縣之法見大射禮敖引鄕飲酒禮特縣況之非此縣亦使眡了疏諸侯無眡了之說誤說見後

設洗篚於阼階東南當東霤罍水在東篚在洗西南肆設膳篚在其北西面

注曰設此不言其官賤也當東霤者人君爲殿屋也亦南北以堂深肆陳也膳篚者君象觚所饌也亦南陳言西面尊之異其文

疏曰漢時殿屋四向流水故舉漢以況周對大夫士言東榮兩下屋故也

敖氏曰洗與罍蓋瓦爲之下云君尊瓦大則此可知矣先設洗西之篚以爲節故膳篚後設也設四器亦司宮也見大射與少牢禮此經省文耳膳篚者實君之象觚象觶者也君物而曰膳者以其善於諸臣所用者而言也下文類此者皆以是推之諸本皆云設洗篚繼公謂諸篇於此但言設洗無連言篚者而此有之衍文耳又下別云篚在洗西則於此言篚文意重復似非經文之體且篚在洗西亦不可以東霤爲節其衍明矣今以諸篇爲據刪之

世佐案洗篚之篚當從敖氏作衍文賈云洗士用鐵大夫用銅諸侯白銀天子黃金夫一承棄水之器而以金銀爲之侈矣敖說蓋得之罍字從缶亦瓦可知也鄭云尊卑皆用金罍此酒器也以木爲之而飾以金詩曰我姑酌彼金罍是也盛水之罍豈其比哉又案此二篚皆在堂下一盛諸臣飲器一盛君飲器而無堂上篚者蓋堂上之篚所以盛爵燕禮輕獻不用爵故也

司宮尊於東楹之西兩方壺左酒南上公尊瓦大兩有丰冪用綌若錫在尊南南上尊士旅食於門西兩圜壺

注曰司宮天子曰小宰聽酒人之成要者也尊方壺爲卿大夫士也臣道直方於東楹之西予君專此酒也玉藻曰惟君面尊酒在南順君之面也瓦大有虞氏之尊也禮器曰君尊瓦甒丰形似豆卑而大冪用綌若錫冬夏異也在尊南在方壺之南也尊士旅食者用圜壺變於卿大夫也旅眾也士眾食謂未得正祿所謂庶人在官者也

疏曰庶人在官者謂府史胥徒

朱子曰在尊南者謂瓦大在方壺之南耳疏曰冪未用而陳於方壺之南不雜於方壺瓦大之間誤也若然則正在二者之間矣何得言不雜耶

敖氏曰先尊方壺於楹西以爲節乃設公尊與上文後設膳篚之意同臣尊用壺又以方者且無冪爲與君尊相屬宜逺別之也左酒據設尊者而言也蓋凡設尊者皆面其鼻玉藻曰惟君面尊是尊鼻東向也此設尊者西面故酒在南而爲左若以尊言之則爲右矣瓦大瓦甒也用瓦甒者多矣惟君尊則或謂之大豈制或異與尊皆南上者統於君位也君位亦南上故順之此尊乃不統於賓者君臣之禮異也大射儀放此錫者麻五十升去其半而加灰之布也冪或以綌亦見其貶於大射耳大射之冪用錫若絺此尊士旅食之尊亦當北面與大射同惟設之深淺異耳方圜壺亦皆瓦爲之

張氏曰諸侯之司宮與天子之小宰所掌同公席阼階上西向尊在東楹之西南北並列尊面向君設之與鄕飲酒賓主共之者不同故注云予君專此酒也南上亦酒在左也圜壺無酒

世佐案司宮卽天子之宮人也周禮宮人職云掌王之六寢之修又云凡寢中之事埽除執燭共鑪炭凡勞事四方之舎事亦如之此燕於路寢六寢之一而設尊筵賓又皆勞事故以司宮爲之下經云司宮執燭於西階上是其執燭之證矣大射於郊而亦用司宮者所謂四方之舎事亦如之也宮人中士則司宮下士也小臣於天子爲上士以小臣設公席以司宮設臣席亦其差也鄭乃以小宰當之誤矣小宰諸侯之小卿也以尊官而執斯賤役可乎又主人獻卿之時經云司宮兼捲重席設於賔左東上疏云案大射席小卿賓西東上注云席於賓西射禮辧貴賤也以此言之燕禮主歡不辧貴賤小卿與大卿皆在賓東若然則小宰爲小卿之首是時亦當受獻乃爲已設席且爲次於己者設席必無是理豈可以其聽酒人之成要而遂當設尊之役乎又案士旅食者蓋下士也下士與庶人在官者同祿故謂之士旅食與周禮云旅下士

司宮筵賓於戶西東上無加席也

注曰席用蒲筵緇布純無加席燕私禮臣屈也諸侯之官無司幾筵也

疏曰諸侯兼官使司宮設尊並設席

世佐案戶西牖前也寢亦有東西房當以牖前爲客位若戶牖之間則堂之中矣郝云室戶西牖間客位也非據經公席設於將卽位之時與大射儀異敖云設賔席當後於公席乃先言之者終言司宮之事耳非大射賓有加席而此無之燕禮輕也公食大夫有加席異國之臣得伸也三者參稽其義乃見

右告借設具

射人告具

注曰告事具於君射人主此禮以其或射也

疏曰大射吿具之上有羮定此不言羮定者文不具也

敖氏曰是時公蓋在阼階東南南鄕射人北面告之張氏曰周禮射人掌三公孤卿大夫之位又以射法治射儀

小臣設公席於阼階上西鄕設加席公升卽位於席西鄕

注曰周禮諸侯昨席莞筵紛純加繅席畫純後設公席者凡禮卑者先卽事尊者後也

疏曰此燕私禮故賤者先卽事大射辧尊卑故先設公席後設賓席也

朱子曰此篇與大射𨿽設席先後不同然皆公先升卽位然後納賓非卑者先卽事也但其言偶不同耳不當據文便生異義也注疏說皆非是

敖氏曰加席別言設見其更取而設之也亦可見設加席之法矣羣臣未入公先升卽位尊者之禮也張氏曰注引周禮司幾筵文昨音義如酢酢席祭祀受酢之席也引之者欲見燕席與酢席同

世佐案大射之禮重於燕燕禮之賓卑於大射於加席之有無見之矣惟設席之次亦然大射先設公席後設賓席賓猶得與公序也此設公席在告具之後則不與賓序矣君益尊而賓益卑此其所以異與注疏之說宜不爲朱子之所取也

小臣納卿大夫卿大夫皆入門右北面東上士立於西方東面北上祝史立於門東北面東上小臣師一人在東堂下南面士旅食者立於門西東上

注曰納者以公命引而入也自士以下從而入卽位耳師長也小臣之長一人猶天子大僕正君之服位者也凡入門而右由闑東左則由闑西

疏曰卿大夫入門右北面東上此是擬君揖位君爾之始就庭位士立於西方東面北上此士之定位士賤不待君揖卽就定位也又云注凡入門而右由闑東者臣朝君之法左則由闑西者聘賓入門之法【從張氏句讀節本】

敖氏曰納卿大夫之辭蓋曰君須矣二三子其入也卿大夫入門右之位蓋近庭南而當階士西方之位亦宜於庭少南而東西則當西序門東之位近於門也門西亦如之此北面者東上東面西面者北上皆統於君凡已之臣子入門而左右皆由闑東

世佐案士立於西方是入門左矣然亦由闑東曲禮曰士大夫出入君門由闑右是也注欠明疏家此等處有功於鄭

公降立於阼階之東南南鄕爾卿卿西面北上爾大夫大夫皆少進

注曰爾近也移也揖而移之近之也大夫猶北面少前

敖氏曰古文爾邇通爾揖之使進而近於已也公俟其入乃降而揖之明降尊之義也大夫不西面自別於卿也君於卿與大夫各旅揖之大射儀小臣師詔揖諸公卿大夫

右卽位

射人請賓

疏曰君南面射人北面

敖氏曰請於君謂使誰爲賓也

公曰命某爲賓

注曰某大夫也

郝氏曰卿不爲賓嫌逼也

射人命賓賓少進禮辭

注曰命賓者東面南顧禮辭辭不敏也

敖氏曰命賓者南面鄕之其辭蓋曰君命子爲賓少進者宜違其位案注云辭不敏者以士冠之賓辭曰某也不敏故意此賓亦然

世佐案注云命賓者東面南顧者嫌背君也此時君尙南面射人在君右敖雲南面命賓非

反命

注曰射人以賓之辭告於君

又命之賓再拜稽首許諾

敖氏曰公不許其辭故射人復命之賓再拜稽首爲受君命也

射人反命

注曰告賓許

賓出立於門外東面

注曰當更以賓禮入

敖氏曰大射儀云北面此東字蓋誤也

公揖卿大夫乃升就席

敖氏曰揖之乃升禮之也亦異揖之

世佐案此揖卿大夫共一揖也蓋略於爾之之時矣敖云亦異揖之恐未是

右命賓

小臣自阼階下北面請執冪者與羞膳者

注曰執冪者執瓦大之冪也方圜壺無冪羞膳羞於公謂庶羞

敖氏曰士之掌此二事者有常職乃請之者蓋白之於君然後敢命之也膳亦謂君物此𨿽指羞而言然薦亦存焉

世佐案羞進也羞膳者謂進羞於公者也君物曰膳謂脯醢也知不兼庶羞者下記云凡薦與羞者小膳宰也則是有常職矣羞膳執冪皆以士必請之者諸侯兼官士之掌此二事者無常職惟君所命故也

乃命執冪者執冪者升自西階立於尊南北面東上注曰以公命於西階前命之也東上酒之冪爲上也羞膳者從而東由堂東升自北階房中西面南上不言之者不升堂略之也

疏曰下記云羞膳者與執冪者皆士也士位在西方東面故知西階前命之羞膳者以下盡略之鄭知義然者以經羞膳者無升文又且東面階西面階婦人之階非男子之所升則羞者升自北階知由堂東者以羞在房又大射工人士與梓人升自北階知房中西面南上者約士冠禮贊者立於房中西面南上也言略之者解不由前堂升

世佐案注云房中西面南上者薦脯者在南薦醢者在北也羞膳者不由前堂升以其士賤且所事者在房故也云略之者解經不言之故疏云解不由前堂升非

膳宰請羞於諸公卿者

注曰小臣不請而使膳宰於卑者彌略也禮以異爲敬

郝氏曰斯禮本公燕臣而稱臣亦曰諸公是用王禮也惟王臣有公諸侯之臣稱公自季世始

世佐案羞於諸公卿者亦謂進脯醢者也郝以羞膳羞卿皆爲進酒者非又案君稱公臣稱諸公一字而尊卑辧矣大國之孤曰公說見鄕飲酒禮

右命執事者

射人納賓

注曰射人爲擯者也

敖氏曰納賓之辭蓋曰君須矣吾子其入也

賓入及庭公降一等揖之

注曰及至也至庭謂旣入而左北面時

敖氏曰一等者階也並堂爲二等矣揖之使之升也大射儀云賓辟

公升就席

注曰以其將與主人爲禮不參之也

右納賓

賓升自西階主人亦升自西階賓右北面至再拜賓答再拜

注曰主人宰夫也宰夫大宰之屬掌賓客之獻飲食者也其位在洗北西面君於其臣𨿽爲賓不親獻以其尊莫敢抗禮也至再拜者拜賓來至也天子膳夫爲獻主

疏曰知主人是宰夫者燕義云使宰夫爲獻主是也其位在洗北西面者下文胥薦主人於洗北西面是也

敖氏曰諸侯之宰夫蓋以士爲之其位亦在西方故賓進則主人因從而升也至再拜者於賓始至而拜之所謂拜至也

郝氏曰周禮膳夫職云主燕飲酒則爲獻主三膳夫上士則諸侯宰夫亦士士代君主猶孫爲王父屍也張氏曰主人亦升自西階者代君爲獻主不敢由阼階也

世佐案宰夫士也初位在西方敖郝二說得之洗北西面乃其受薦之位耳不可援以爲證

右拜至

郝氏曰王燕飲使膳夫主獻此一人之禮未聞諸侯也飲臣而不自主賓大臣而主以士簡也天子尊無二上臣代主可諸侯用之泰也昔齊景公用斯禮饗魯昭公以臣待魯侯而以王自處昭公所以去之世儒定以爲諸侯燕禮不亦好大之過與議禮者不可不辧也

世佐案王燕飲使膳夫主獻公燕飲使宰夫主獻皆所以明君臣之義也郝氏譏其泰過矣左傳昭二十七年齊侯飲公酒使宰獻卑之比於大夫也曷嘗以王自處哉

主人降洗洗南西北面

注曰賓將從降鄕之

賓降階西東面主人辭降賓對

敖氏曰階西東面東西亦當序此賓降而主人於洗南辭之則其降之節亦可見矣賓對亦少進旣則復位

主人北面盥坐取觚洗賓少進辭洗主人坐奠觚於篚興對賓反位

注曰賓少進者又辭宜違其位也獻不以爵辟正主也古文觚皆爲觶

疏曰此宰夫爲主人非正主故用觚對鄕飲酒鄕射是正主皆用爵

敖氏曰獻公用象觚則此觚乃角觚也下放此賓少進者少南行而東面也主人興對亦西北面

郝氏曰反位反西階下東面之位

張氏曰凡觴一升曰爵二升曰觚三升曰觶四升曰角五升曰散

主人卒洗賓揖乃升

敖氏曰賓每先升者以宰夫是士且非正士也

主人升賓拜洗主人賓右奠觚答拜降盥賓降主人辭賓對

敖氏曰降辭之位皆如初可知

卒盥賓揖升主人升坐取觚

注曰取觚將就瓦大酌膳

執冪者舉冪主人酌膳執冪者反冪

注曰君物曰膳膳之言善也酌君尊者尊賓也敖氏曰賓者君之所命者也故主人代君飲之則酌君尊蓋達君之意也酌膳東面

郝氏曰反冪旣酌反冪於尊上

主人筵前獻賓賓西階上拜筵前受爵反位主人賓右拜送爵

注曰賓旣拜前受觚退復位

敖氏曰獻賓蓋亦西北面與鄕飲酒同故不著之

膳宰薦脯醢賓升筵膳宰設折俎

注曰折俎牲體骨也鄕飲酒記曰賓俎脊脇肩肺張氏曰引鄕飲酒記明此亦同也

世佐案此賓俎宜用臂公用肩尊卑之差也敖說見後當從之

賓坐左執爵右祭脯醢奠爵於薦右興取肺坐絕祭嚌之興加於俎坐捝手執爵遂祭酒興席末坐啐酒降席坐奠爵拜告旨執爵興主人答拜

注曰降席席西也

疏曰降席坐奠爵拜鄭云降席席西不言面案前例降席席西拜者皆南面拜訖則告旨

敖氏曰此賓乃大夫也亦絕肺以祭而下文又云公祭如賓禮則是自上至下此禮同也舊說謂大夫以上繚祭惟士絕祭其不攷諸此乎於此乃言爵者上文已明不嫌其異故隨文便耳下文放此凡觚觶角散亦通稱爵酒非主人之物賓乃告旨者以其爲獻主也

世佐案絕祭繚祭之分本周禮大祝職文康成謂禮多者繚之禮略者絕則祭之是也攷之此經祭肺之儀但見其絕未聞其繚說者欲以鄕飲酒禮當之誠誤然鄕飲酒禮云弗繚明大夫以上固有繚者矣其繚也必於饗饗禮𨿽亡以類推之可知也鄕飲鄕射絕祭士賤也燕禮大射亦絕祭禮略也尊於士詳於燕其惟大夫以上之饗禮乎若以此經無繚祭之文遂謂自上至下同絕祭則汰矣鄕飲酒禮疏云燕禮大射𨿽諸侯禮以賓皆大夫爲之臣在君前故不爲繚祭皆爲絕祭也此說近之

賓西階上北面坐卒爵興坐奠爵遂拜主人答拜敖氏曰執爵興主人乃答拜凡答拜皆於所答者興乃爲之經或不言其興文省爾

右主人獻賓

世佐案此節有與鄕飲酒禮同者不重釋下放此

賓以虛爵降主人降賓洗南坐奠觚少進辭降主人東面對

注曰上旣言爵矣復言觚者嫌易之也大射禮曰主人西階西東面少進對

敖氏曰坐奠觚興少進皆西北面

賓坐取觚奠於篚下盥洗

注曰篚下篚南

主人辭洗賓坐奠觚於篚興對

敖氏曰辭亦宜少進如賓也於賓旣對則反位

卒洗及階揖升主人升拜洗如賓禮

敖氏曰及階乃揖以已當先升也賓揖主人乃離其位然則賓於主人卒洗之時固不待其及階而揖升矣如賓禮謂疊拜

賓降盥主人降賓辭降卒盥揖升酌膳執冪如初敖氏曰酌膳者主人酌此獻賓故賓酢亦如之亦以其代君飲已尊之也執冪執冪者舉反之節也

以酢主人於西階上主人北面拜受爵賓主人之左拜送爵

注曰賓旣南面授爵乃之左

世佐案酢主人亦於西階上以公在阼也

主人坐祭不啐酒

注曰辟正主也未薦者臣也

張氏曰正主人皆有啐酒惟不告旨賓獻訖卽薦脯醢此主人是臣故酢時不薦至獻大夫後乃薦於洗北

世佐案不於此時薦主人者亦辟正主之義且以其士賤也

不拜酒不告旨

注曰主人之義

世佐案拜酒告旨本是一意上經云降席坐奠爵拜告旨卽其禮也凡言不告旨則不拜酒可知此並著之者文詳也

遂卒爵興坐奠爵拜執爵興賓答拜主人不崇酒以虛爵降奠於篚

敖氏曰不崇酒者無崇酒之拜也酒非已物故是禮亦不可得而行

賓降立於西階西

敖氏曰己之獻酢畢而主人又將與君爲禮故不敢居堂

射人升賓賓升立於序內東面

注曰大射禮曰擯者以命升賓

敖氏曰升賓者優之也序內東面鄕君也

右賓酢主人

主人盥洗象觚升實之

注曰象觚觚有象骨飾也取象觚者東面

敖氏曰亦酌膳執冪如初不言者可知也案注云象骨恐當作象齒

東北面獻於公

敖氏曰酒乃君物主人進之於君而曰獻者以主人爲獻主故也

公拜受爵

疏曰凡此篇內公應先拜者皆後拜之尊公故也是以下舉旅行酬皆受酬者先拜公乃答拜此公先拜受爵者受獻禮重故也

主人降自西階阼階下北面拜送爵

敖氏曰拜於下者臣也此惟一拜而已蓋答公拜也一拜則不稽首答公拜而不稽首亦獻禮然也其他則否凡臣先拜其君皆再拜稽首

郝氏曰升降不敢由阼避正主也

士薦脯醢膳宰設折俎升自西階

注曰大射禮曰宰胥薦脯醢由左房

疏曰前獻賓薦脯醢及設折俎皆使膳宰者賓卑故也今於公士薦脯醢膳宰設折俎異人以其士尊於膳宰君尊故使士薦引大射禮者證此經脯醢從左房而來

敖氏曰升自西階者俎也著之者嫌設公俎宜由阼也此公俎似當用肩賓俎用臂與鄕飲酒賓主之俎異膳宰旣設俎則少退東西而俟旣贊授肺乃降

公祭如賓禮

敖氏曰祭謂祭薦祭肺祭酒也其異者於下見之

膳宰贊授肺不拜酒立卒爵坐奠爵拜執爵興

敖氏曰贊授肺者以授肺而贊之也君尊不興取肺未祭則授之旣祭則受之惟言授但見其一耳不拜酒者以其爲已物也不拜酒則亦不啐酒凡男子之坐卒爵者奠爵乃拜婦人之尊者立卒爵而執爵拜此立卒爵而奠爵拜其君禮與公於其臣乃先拜旣者亦獻禮重也

主人答拜升受爵以降奠於膳篚

敖氏曰云奠於膳篚見向者取之亦在此也

右主人獻公

世佐案受獻之禮君先拜臣臣乃答以一拜上以恭接下下以質應上太和气象在成周堂陛間迄今猶可想見所謂於朝曰君臣焉於燕曰賓主焉先王以禮使臣之厚也

更爵洗升酌膳酒以降酢於阼階下北面坐奠爵再拜稽首公答再拜

注曰更爵者不敢襲至尊也

疏曰主人受公酢而自酌者不敢煩公尊君之義楊氏曰君尊不酢其臣主人自酢成公意也𨿽更爵亦酌君之膳酒者明酢之之意出於君也

敖氏曰更爵者攺取南篚之觚蓋不敢用君器也上下文酌膳皆無酒字此有者衍也

主人坐祭遂卒爵再拜稽首公答再拜主人奠爵於篚敖氏曰亦興坐奠爵乃再拜稽首執爵興

右主人受公酢

主人盥洗升媵觚於賓酌散

注曰媵送也讀或爲揚揚舉也酌散者酌方壺酒也於膳爲散今文媵皆作騰

敖氏曰洗洗角觶也自飲而盥洗象賓之飲已也下文類此者其義皆然主人因在下遂盥洗故賓不降亦異於正主者也騰猶揚也觚當作觶此酬賓也乃云媵觶者以主人於賓爲降等故爾云媵觶於賓者題其事耳媵者亦取其自下而上之意酌散者以其將自飲凡卑者之酌酬酒其於臣禮則曰舉觶於君禮則曰媵觶云

郝氏曰媵言酳嗣舉也初獻爲正再酌爲媵媵副也與賸通貳嫡曰媵獻而又酬所以爲媵

世佐案媵送也副也合二義乃備敖氏攺從今文不若仍用鄭本凡酬用觶而此及大射儀酬賓皆用觚辟君也獻公用觚媵爵用觶以異爲敬故賓宜辟之攺觚爲觶非

西階上坐奠爵拜賓賓降筵北面答拜

疏曰案賓前受獻訖立於序內以來未有升筵之事且鄕飲酒大射酬前賓皆無逆在席者或言降筵者蓋誤【從句讀節本】

郝氏曰賓自酢主人後立序內至主人酌散賓降自筵者當主人盥洗升賓已就筵矣或疑降筵爲誤非也

世佐案降筵二字當從疏作衍文疏曰或言降筵者蓋誤則唐時傳本尙有無此二字者今所傳皆其誤本也郝氏據誤本而議疏亦不審所去從矣

主人坐祭遂飲賓辭卒爵拜賓答拜

注曰辭者辭其代君行酒不立飲也此降於正主酬也

朱子曰正主之酬皆坐卒爵此代君酬當降禮而立飲今不立而坐則是不降故辭不敢當也

敖氏曰賓見主人將飲故辭之蓋欲卽受此觶不敢復煩主人之更酌已且逺辟媵爵於公之禮也媵爵於公者亦皆先自飲乃更酌之云卒爵拜省文也大射禮曰卒爵興坐奠爵拜執爵興【凡敖說騰字今仍從鄭本攺爲媵】世佐案賓辭之意敖蓋得之如注說則主人之代君久矣卿受賓酢亦不立飲賓何以不辭耶

主人降洗賓降主人辭降賓辭洗卒洗揖升

敖氏曰此皆如獻禮也

不拜洗主人酌膳賓西階上拜

注曰拜者拜其酌也

疏曰案鄕飲酒鄕射主人酬賓皆主人實觶席前北面賓始西階上拜此及大射主人始酌膳時賓已西階上拜者以其燕禮大射皆是主人代君勸酒其賓是臣急承君勸不敢安暇故先拜也

敖氏曰拜爲將受之是時主人已在筵前北面世佐案鄕飲酒禮云主人實觶賓之席前北面賓西階上拜此亦與彼同但文有詳略耳注疏說恐未是當以敖說爲正大射儀放此

受爵於筵前反位主人拜送爵

敖氏曰主人酬賓不奠乃授之者亦與士禮異者也主人拜亦於賓右

賓升席坐祭酒遂奠於薦東

注曰遂者因坐而奠不北面也

郝氏曰賓不飲酬酒猶必坐祭後奠敬君也

主人降復位

敖氏曰位西方東面也此時未有洗北西面位至旣獻大夫而薦乃有之

賓降筵西東南面立

注曰賓不立於序內位彌尊也位彌尊者其禮彌卑記所謂一張一弛者是之類與

疏曰賓初得獻立序內此酬訖立席西漸近賓筵是位彌尊酬禮漸殺故云禮彌卑也【從句讀節本】

李氏微之曰東南面立鄕君也

敖氏曰降降筵也曩者賓降於階下而君命升之故此時惟降筵而已恐防禮而重煩君命也不立於序內者升降異處以相變爲敬

世佐案此亦敖說得之注似迂晦

右主人酬賓

小臣自阼階下請媵爵者公命長

敖氏曰此媵爵以爲旅酬始也長謂下大夫之長也此但云命長不言下大夫者其以下大夫媵觶有常職故與

世佐案長官之長非年之長也下大夫五人以屬於司徒者爲長蓋朝廷莫如爵鄕黨莫如齒其義異也

小臣作下大夫二人媵爵

注曰作使也卿爲上大夫不使之者爲其尊

敖氏曰以公命作之也二人所謂長也大夫在入門左之位北面則小臣作之者其亦南面與

世佐案注意蓋謂媵爵之事賤不可使尊官爲之也此與命大夫爲賓宰夫爲主人義異疏誤

媵爵者阼階下皆北面再拜稽首公答再拜

注曰再拜稽首拜君命也

敖氏曰北面亦東上

媵爵者立於洗南西面北上序進盥洗角觶升自西階序進酌散交於楹北降阼階下皆奠觶再拜稽首執觶興公答再拜

注曰序次第也猶代也楹北西楹之北也交而相待於西階上旣酌右還而反往來以右爲上

疏曰西面北上者是未盥相待之位序進盥則北面向洗又云二大夫盥洗訖先升者由西楹之北向散尊酌訖右還復由西楹之北向西階上北面相待後升者亦由西楹之北進向尊所酌訖右還而反二人往來相遇於楹之北先酌者待後酌者至乃次第而降故注云交而相待於西階上【從句讀節本】

敖氏曰序進之節先者旣洗後者乃進也先者旣洗卽升立於西階上以俟後洗者也酌散更言序進明其復於西階上也交於楹北交相右也凡經文惟言交者皆謂相右也階上之位退者在東進者在西以相右爲便降時亦先者降三等後者乃降蓋同階而同時俱降之法然爾

媵爵者皆坐祭遂卒觶興坐奠觶再拜稽首執觶興公答再拜媵爵者執觶待於洗南

注曰待君命也

敖氏曰洗南西面向者之位

小臣請致者

注曰請使一人與二人與優君也

敖氏曰致如致爵之致酒君物也以進於君故謂之致

張氏曰或皆致或一人致取君進止

若君命皆致則序進奠觶於篚阼階下皆再拜稽首公答再拜

敖氏曰皆皆二人也言若者不定之辭下文云若命長致與此互見也亦小臣命之乃序進

媵爵者洗象觶升實之序進坐奠於薦南北上降阼階下皆再拜稽首送觶公答再拜

注曰序進往來由尊北交於東楹之北奠於薦南不敢必君舉也大射禮曰媵爵者皆退反位

疏曰前二人酌酒降自西階故交於西楹之北此酌酒奠於君所故交於東楹之北先酌者東面酌訖由尊北又楹北往君所奠訖右還而反後酌者亦於尊北又於楹北與反者相交先者於南西過後者於北東行奠訖亦右還而反相隨降自西階凡奠爵將舉者於右今媵爵於公爲將舉旅當奠薦右而奠於薦左是不敢必君之舉也引大射禮者見此二人阼階下拜訖亦反門右北面位也【從句讀節本】

敖氏曰此進退皆不相待於西階上蓋急於爲君酌與拜送也

世佐案升實之不云酌膳可知也序進先酌者先進也敖云旣酌而並立於尊所乃行非公席在阼階上西鄕薦南卽其左也奠於薦南與鄕飲酒記所謂將舉者於右之義異故注以不敢必君舉釋之是也郝云君南面與尋常奠爵薦右異也何弗考之甚耶

右二大夫媵觶於公

楊氏曰二人媵爵公取此媵爵以酬賓賓以旅酬於西階上此與鄕飲酒禮一人舉觶於賓以爲旅酬始其義同而禮則不同

公坐取大夫所媵觶興以酬賓賓降西階下再拜稽首公命小臣辭賓升成拜

注曰興以酬賓就其階而酬之也升成拜復再拜稽首也先時君辭之於禮若未成然

疏曰賓降拜不於阼階下而言西階下故知公在賓西階上也

敖氏曰向者君與賓各受主人之獻其情意猶未接至是公乃酬賓而與之爲禮也興以酬賓謂興立於席舉觶鄕賓而酬之也酬賓亦不下席君尊也西階下再拜稽首𨿽爲賓不敢不盡臣禮也辭者不受其拜下之禮賓之也賓升成拜順君賓已之意也世佐案公酬賓於西階上以貴下賤也敖說非當以注疏爲正

公坐奠觶答再拜執觶興立卒觶賓下拜小臣辭賓升再拜稽首

注曰不言成拜者爲拜故下實未拜也下不輒拜禮殺也此賓拜於君之左不言之者不敢敵偶於君疏曰上云公酬賓於西階上則此賓升再拜者拜於君之左可知經不言者不敢敵耦於君闕其文也【從通解節本】

敖氏曰小臣辭亦公命之經不盡見之也賓未卒拜而小臣辭之亦異於初也此不言成拜者未卒拜於下無所成也下文放此賓受公酬而每先拜蓋君臣飲燕之禮然禮旅酬不拜旣

世佐案奠觶答拜皆於西階上敖云奠於薦右郝云答於阼階上皆非也君無北面之禮𨿽就賓階酬之然其西面自若也賓之拜也於其西北面則不得云拜於君之左矣注疏說亦未是

公坐奠觶答再拜執觶興賓進受虛爵降奠於篚易觶洗

注曰君尊不酌故也凡爵不相襲者也於尊者言更自敵以下言易更作新易有故之辭進受虛爵尊君也不言公酬賓於西階上及公反位者亦尊君空其文也

朱子曰更易二字注疏之說𨿽詳然於例頗有不合疑本無異義不必彊爲分別也

敖氏曰篚謂膳篚易觶謂更取角觶也或言更或言易互文耳

郝氏曰君旣自飲不酌以虛爵授賓異於敵者親酌授也

世佐案賓於此云進則拜時於西階上少西矣受虛爵亦北面敖云受於君席之前東面非公旣授觶反位

公有命則不易不洗

敖氏曰命謂使之仍用象觶也賓則不易之不敢違君意也不洗者嫌也承尊者後而復洗之則嫌若不以爲絜然

反升酌膳觶

敖氏曰觶字衍文大射儀無之酌膳者以爲公所酬亦達其意也𨿽易觶猶酌膳

下拜小臣辭賓升再拜稽首

注曰下拜下亦未拜凡下未拜有二或禮殺或君親辭君親辭則聞命卽升升乃拜是以【以通解作亦】不言成拜

疏曰云凡下未拜有二禮殺者謂若此酬時也或君親辭者謂若公食大夫云公拜至賓降西階東北面答拜公降一等辭賓升階上北面再拜稽首是階下未拜不得言升成拜也【從通解節本】

公答再拜

注曰拜於阼階上也於是賓請旅侍臣

疏曰云於是賓請旅侍臣者見下記與大射禮【從集說節本】

賓以旅酬於西階上

疏曰此目旅酬之事下文射人作大夫長以下乃言其法【從通解節本】

射人作大夫長升受旅

注曰言作大夫則卿存矣長者尊先而卑後

疏曰賓則旅三卿三卿徧次第至五大夫大夫徧不及士

敖氏曰長如若長之長大夫長謂上卿若諸公也此惟據受賓酬者而言若有諸公則先酬之

賓大夫之右坐奠觶拜執觶興大夫答拜

注曰賓在右者相飲之位

疏曰賓在西階上酬卿賓與卿並北面賓在東卿在西是賓在大夫之右賓位合在西而今在東者相飲之位也【從句讀節本】

敖氏曰惟云大夫者諸公與卿亦大夫耳大夫未獻乃先受旅者此酬禮不主於已故無嫌

賓坐祭立飲卒觶不拜

注曰酬而禮殺

疏曰此對酢之時坐卒爵拜旣爵是禮盛也

敖氏曰賓獨祭酬酒者以此酒爲公所酬異之也

若膳觶也則降更觶洗升實散大夫拜受賓拜送注曰言更觶卿尊也

敖氏曰公優所酬者或使得用象觶而不可以及乎其他是以更用角觶旅酬而洗者亦爲更觶新之也余則不洗賓旣拜送則就席

張氏曰膳觶本非臣所可襲以君命故得一用至酌他人則必更矣注釋更字義亦未可信

世佐案此爲公有命則不易不洗者言也若旣易則不更不洗而竟實散矣不復酌膳者異於公所酬也

大夫辯受酬如受賓酬之禮

敖氏曰如射人作升受旅以下之儀也

不祭

疏曰不祭者酬禮殺也

敖氏曰此見其異者也酬酒不祭乃其正禮賓之祭者有爲爲之耳

卒受者以虛觶降奠於篚

注曰卒猶後也大射禮曰奠於篚復位

疏曰復門右北面位

敖氏曰卒受者下大夫之末者也無所酬獨飲於西階上不言復位文省下放此

右公爲賓舉旅

楊氏曰公取媵爵以酬賓此別是一禮與尋常酬賓不同此所謂公爲賓舉旅也燕禮君使宰夫爲獻主以臣莫敢與君抗禮也今君舉觶於西階之上以酬賓可乎蓋君臣之際其分甚嚴其情甚親使宰夫爲獻主所以嚴君臣之分今舉觶以酬賓賓西階下拜小臣辭升成拜公奠觶答再拜公卒觶賓下拜公答再拜略去勢分極其謙卑所以通君臣之情也注云不言君酬賓於西階下及公反位尊君空其文也此又所以嚴君臣之分也

郝氏曰媵爵有二君以一酬賓一尙在薦南後一人再媵遂成三爵酬不及士堂上無士席三旅後乃徧及也

主人洗升實散獻卿於西階上

注曰酬而後獻卿別尊卑也飲酒成於酬也

疏曰此酬非謂尋常獻酬乃是君爲賓舉旅行酬飲酒之禮成於酬酬辯乃獻卿以君尊卿卑是以君禮成卿乃得獻

楊氏曰卿者君之股肱腹心燕禮之所當先也獻禮後卿何也燕義曰不以公卿爲賓而以大夫爲賓爲疑也明嫌之義也旣命大夫爲賓故先獻賓獻賓而後獻公又獻禮成於酬禮成而後獻卿此事之序禮之宜非後於卿也

敖氏曰實散降於賓也凡獻於西階上皆西南面

司宮兼捲重席設於賓左東上

注曰重席重蒲筵緇布純也卿坐東上統於君也席自房來

敖氏曰兼捲謂以兩席相重而並捲之也其捲亦自末執時兼捲是設時亦兼布之矣此固異於設加席之法亦以其二席之長短同故得由便爲之爾東上者席也其位亦如之每獻一人則設席

張氏曰重席但一種席重設之故注云重蒲筵緇布純也加席則於席上設異席如公食大夫記云司宮具幾與蒲筵常緇布純加萑席尋帛純是也世佐案卿席於賓左猶鄕飲酒禮之遵者席於賓東也惟東上爲異遵席西上遵亦主也故統於賓卿席東上卿亦臣也故統於君鄕飲酒禮尊於房戶之間故遵在賓東實在尊東此𨿽尊於東楹之西而席卿之處亦如之知不繼賓而東者以賓東戶牖之間爲王設扆之處宜辟之也三卿之序亦以東爲上司徒最東次司馬次司空也

卿升拜受觚主人拜送觚

敖氏曰拜送不言卿右可知也下放此

卿辭重席司宮徹之

注曰徹猶去也重席𨿽非加猶爲其重累去之辟君也

張氏曰以君有加席兩重此𨿽蒲筵一種重設嫌其兩重與君同也

乃薦脯醢卿升席坐左執爵右祭脯醢遂祭酒不啐酒降席西階上北面坐卒爵興坐奠爵拜執爵興主人答拜受爵卿降復位

注曰不酢辟君也卿無俎者燕主於羞

疏曰此薦脯醢不言其人略之故下記辧之云羞卿者小膳宰是也

敖氏曰不啐酒則不拜酒不告旨可知此亦降於賓者也無俎者燕禮輕於大射故卿逺下賓也卿升降席皆自西方

張氏曰獻公主人酢於阼階下此不酢者嫌與獻公同也

世佐案復位復堂下西面位也

辯獻卿主人以虛爵降奠於篚

敖氏曰辯獻卿如實散以下之儀惟不洗耳主人旣奠爵復位於西方

射人乃升卿卿皆升就席若有諸公則先卿獻之如獻卿之禮

注曰諸公者謂大國之孤也孤一人言諸者容牧有三監

敖氏曰此禮通五等侯國言之故於諸公云若有蓋上公之國乃有四命之孤侯伯以下則無之也先卿獻之謂先獻公乃獻卿亦旣獻則升就席不與卿序升也

張氏曰鄭司農注典命云上公得置孤卿一人後鄭從之是孤卿本一人也王制雲天子使其大夫爲三監監於方伯之國國三人是方伯之國或有三公故云諸公也疏文云立三監是殷法周使伯佐牧不置監其有監者因殷不攺者也故鄭云容容有異代之法也

世佐案孤一人而曰諸公者以別於其君之稱公也諸眾也若曰猶是眾臣云爾周禮典命職云公之孤四命以皮帛眡小國之君注云視小國之君者列於卿大夫之位而禮如子男也惟其禮如子男故亦得稱公惟其列於卿大夫之位故加諸以別之亦有言公而不加諸者鄕飲酒禮云公三重是也以其在鄕裏言之也天子之上公亦有稱諸公者曲禮曰諸公東面是也以其在王朝言之也正名之義各有攸當注乃引殷法以釋之誤矣

席於阼階西北面東上無加席

注曰席孤北面爲其大尊屈之也亦因阼階西位近君近君則屈親寵苟敬私暱之坐

疏曰孤無加席者亦是爲大尊屈之也記云賓爲苟敬席於阼階之西以爲敬此孤亦席於阼階之西故爲苟敬私暱之坐也【從通解節本】

敖氏曰席之於此以其尊於卿而不與之序也阼階之西於君席爲西南直其左也諸公在君之左卿在君之右蓋以左爲尊也東上者亦統於君也無加席者以太近於君故設時卽不敢與之同而不待其辭也上爲卿設重席而已而於公乃云無加席者明其尊於卿若或於君所而用兩席焉則當有加席而非重也禮加席尊於重席

右主人獻諸公卿

小臣又請媵爵者二大夫媵爵如初

敖氏曰上經云皆致是猶有一奠觶未舉也小臣又請之者此媵觶之節耳蓋向者公命所致今猶有一奠觶若惟命長致則奠觶無矣故於是時不以奠觶之有無皆當媵爵蓋以爲節也

張氏曰二大夫媵爵自阼階下皆北面再拜稽首至執觶待於洗南皆與前二人媵爵者同也

請致者若命長致則媵爵者奠觶於篚一人待於洗南長致致者阼階下再拜稽首公答再拜

敖氏曰長二人中之尊者命長致云若則或有命皆致者矣蓋說屨升坐以前君凡三行酬則大夫所致者當有三爵然大夫致爵之節惟止於再故公之命致爵者或前多則後寡或前奇則後偶皆互相進退以取足於三觶之數使之無過與不及耳此經之所明言者乃前多後寡者也其所不見者則皆言若以包之若然則此時之當致者蓋有定數而小臣猶請之者當由君命而不敢自專也

張氏曰前媵爵云若命皆致此媵爵云若命長致皆不定之辭非謂前必二人後必一人也欲互見其儀耳

洗象觶升實之坐奠於薦南降與立於洗南者二人皆再拜稽首送觶公答再拜

注曰奠於薦南者於公所用酬賓觶之處二人俱拜以其共勸君

敖氏曰不致者亦拜以始者並受君命宜終之也亦拜於阼階下

張氏曰前二人媵觶奠二觶於薦南公取上觶爲賓舉旅不觶仍在今又媵一觶奠於薦南知其在公所用酬賓觶之空處也

右二大夫再媵觶於公

公又行一爵若賓若長惟公所酬以旅於西階上如初注曰一爵先媵者之下觶也若賓若長則賓禮殺矣長公卿之尊者也賓則以酬長長則以酬賓

疏曰言如初者一如上爲賓舉旅之節

敖氏曰先若二人致則此一爵乃先致者之下觶先若一人致則此乃後致者之上觶也長公若卿之尊者也至是云若長者公卿已在堂故君得酬之君酬之是亦賓之也故其爲禮與正賓同此酬主於公若卿乃或又酬賓者容遂尊者之所欲耳公卿旣受獻君乃爲之舉酬禮之序也下於大夫之禮亦然旅者賓則以酬長長則以酬賓在堂者酬訖大夫乃升受旅以辯

大夫卒受者以虛觶降奠於篚

敖氏曰言大夫卒受以見士不與也

右公爲諸公卿舉旅

楊氏曰經云如初謂如前公爲賓舉旅時禮也前君命二人皆致有兩觶奠於薦南後命長致有一觶奠於薦南前後凡有三觶燕禮自立司正以前凡有三舉旅用此三觶也初酬賓時公坐取所媵一觶以酬賓是行一觶也此公又行一爵若賓若長惟公所酬注云公又行一爵先媵者之下觶也下觶未舉今舉之是行二觶也工歌之後笙入之前公又舉奠觶惟公所賜以旅於西階上如初是行三觶也注疏之文不甚顯煥故表而出之又主人獻士之後賓媵觶於公公取此觶爲大夫舉旅此又在三觶之外也

主人洗升獻大夫於西階上

敖氏曰不言酌散者可知也後皆放此大夫中下大夫也中大夫卽小卿

世佐案周禮天官之屬大宰卿一人小宰中大夫二人宰夫下大夫四人是卿之下有中下大夫而無上大夫也春秋成三年左傳云次國之上卿當大國之中中當其下下當其上大夫小國之上卿當大國之下卿中當其上大夫下當其下大夫是三卿之下有上下大夫而無中大夫也王制云諸侯之上大夫卿下大夫上士中士下士凡五等是亦有上下大夫而無中大夫且以卿與上大夫爲一也論語記孔子與上下大夫言亦不見中大夫諸經所陳參錯如此說者謂諸侯無中大夫而卿卽上大夫有中大夫者自爲天子之制其言似矣柰與左傳不合何蓋天子諸侯之制所異者在設官之多寡而其卿大夫尊卑之差大略相似天子六卿分職無上中下之等而有三公三孤之號諸侯惟公國有孤一人其餘皆無之卿止三人亦分三等此其異也至於大夫則皆分爲二等左傳所謂上大夫卽周禮之中大夫也周禮通卿而言卿爲上大夫則其下爲中大夫下大夫也左傳別卿而言卿旣分上中下則大夫亦自分上下也以卿與大夫對言則卿爲上大夫大夫爲下大夫王制及論語所記是也孟子亦云卿一位大夫一位其實細分之則卿之中仍有三等大夫之中仍有二等也然則以卿爲一等大夫爲二等者天子之制也卿爲一等大夫爲一等者以其尊卑大段言之也卿爲三等大夫爲二等者以其隆殺小節言之也詳略𨿽殊曷嘗見其齟齬而不合哉諸侯之國無論大小皆有三卿五大夫惟畿內之國二卿【王制云小國二卿皆命於其君注云小國亦三卿一卿命於天子二卿命於其君此文似脫誤耳或者欲見畿內之國二卿與】三卿者何立司徒兼冢宰之事上卿也司馬兼宗伯之事中卿也司空兼司冦之事下卿也合言之皆上大夫也五大夫者何司徒之下置小卿二人一是小宰一是小司徒司空之下亦置二小卿一是小司冦一是小司空也司馬之下惟置一小卿小司馬也合言之皆下大夫分言之其小宰小司冦爲上大夫小司徒小司馬小司空爲下大夫與三卿亦總謂之上卿五大夫亦總謂之下卿春秋襄十一年公羊傳云三軍者何三卿也古者上卿下卿上士下士何休云古者諸侯有司徒司空上卿各一下卿各二司馬事省上下卿各一若有軍事上士相上卿下士相下卿足以爲治是也以予所考諸侯之卿大夫尊卑之差若是敖氏分大夫爲中下而以中大夫爲小卿語焉不詳故及之

大夫升拜受觚主人拜送觚

敖氏曰拜位亦如獻賓

大夫坐祭立卒爵不拜旣爵主人受爵大夫降復位注曰旣盡也不拜之者禮又殺

疏曰前獻卿不酢已是禮殺今獻大夫不但不酢又不拜旣爵故云禮又殺【從句讀節本】

敖氏曰獻而不拜旣爵亦差卑也

郝氏曰不祭脯醢至終燕脫屨升席而後祭也降復位反堂下北面東上之位也

胥薦主人於洗北西面脯醢無脀

注曰胥膳宰之吏也主人大夫之下先大夫薦之尊之也不於上者上無其位也脀俎實

疏曰脀者升也謂升牲體於俎故云俎實也

敖氏曰宰夫士也先大夫薦之者以其爲主人異之也不於賓酢而薦之者以其爵本賤也宰夫之位本在西方亦以其爲主人故至是而薦之於洗北因使之易位焉其意與卿大夫士旣獻而易位者同洗北於正主阼階東之位爲近主人居之亦宜也薦西面主人在其東也無脀者賤也自卿已下已無脀矣乃於主人見之者嫌其與賓行禮或當有之胥亦宰胥也

張氏曰宰夫代君爲獻主君在阼階上則已不得幹正主之位而薦之堂下故注云上無其位也

世佐案宰夫天子以下大夫爲之在諸侯當爲士也天子膳夫爲獻主膳夫亦是上士敖說蓋得之矣

辯獻大夫遂薦之繼賓以西東上

注曰徧獻之乃薦略賤也亦獻而後布席也

疏曰凡大夫升堂受獻得獻訖卽降獻徧不待大夫升遂薦於其位大夫始升故言遂也

敖氏曰辯獻乃布席布席然後薦是皆變於卿者也繼賓以西東上言其薦之次也其席亦如之主人辯獻大夫則降奠爵於篚而立於洗北之位下禮放此世佐案繼賓以西若鄕射三賓之位然從其類也賓東之席惟三卿小卿亦在賓西言大夫則兼之矣疏云小卿與大卿皆在賓東此賓西無小卿位非

卒射人乃升大夫大夫皆升就席

右主人獻大夫

儀禮集編卷十一﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷十二

龍裏縣知縣盛世佐撰

燕禮第六之二

席工於西階上少東樂正先升北面立於其西

注曰樂正於天子樂師也凡樂掌其序事樂成則告備

敖氏曰樂正先升亦變於射禮也北面立於其西亦與大射儀樂正立於西階東之文互見也

小臣納工工四人二瑟小臣左何瑟面鼓執越內右手相入升自西階北面東上坐小臣坐授瑟乃降注曰工四人者燕禮輕從大夫制也面鼓者燕尙樂可鼓者在前也相扶工也後二人徒相天子大僕二人也小臣四人祭僕六人禦僕十二人皆同官敖氏曰此諸侯之小臣乃多於周官所言天子小臣之數亦其異者也序官云小臣上士四人

郝氏曰周禮夏官小臣四人公燕小臣相工四人其他請媵辭賓之類又小臣則諸侯小臣不多於天子乎故禮言難盡合也

世佐案小臣止四人而盡用之相工鄭疑其不足於他用故引周禮序官之文以見其同官者眾或可兼攝遞換也殊不知此相工之小臣卽向之請媵辭賓者蓋小臣之職掌王之小命詔小法儀正燕服位於諸侯當亦不異今以此篇考之其始戒羣臣設公席納卿大夫旣而請執冪及羞膳者請媵請致辭賓下拜皆以小臣爲之至是又納工而爲之相前後職事各不相妨𨿽四人何慮其不給乎若謂其不止於四人則諸侯設官必無多於天子之理適足以滋後人之惑亦愚所不取也又案小臣相工方行禮之時則然耳非專司其事也專司其事者眡了也舊說諸侯無眡了使小臣代之非蓋瞽者不可一刻無相周禮上瞽中瞽下瞽共三百人眡了之數亦如之每瞽一相必不可少也諸侯之眡了𨿽減於天子亦豈小臣所能充其數乎且眡了非官也而小臣則以上士爲之於諸侯亦當爲中士豈得以羣僕侍禦之臣而親玆細事乎然則眡了職云凡樂事相瞽常職也此篇及大射儀納工之時相以小臣等官以樂賓故重其事也若以暫時之相而廢其常職有以知其必不然矣小臣降立於西方東面北上上士之位也

工歌鹿鳴四牡皇皇者華

敖氏曰春秋傳曰文王大明緜兩君相見之樂是諸侯之樂自大雅而下皆得用之此君與臣燕其禮輕故但自小雅而下而先歌此三篇也其意與鄕飲酒息司正而用鄕樂之意同

世佐案小雅諸侯所宜歌也其相見或歌大雅禮盛者可以進取也敖說誤說見鄕飲酒禮

卒歌主人洗升獻工

注曰工歌乃獻之賤者先就事也

敖氏曰此不辧工之爲大師與否皆爲之洗以其取觚於洗西之篚宜因而洗之也下洗獻笙其義亦然鄕飲酒鄕射非獻大師則不洗者以其取爵於上篚故不特爲賤者降也

世佐案鄕飲鄕射人臣禮大師之有無未可知故或洗或不洗燕大射人君禮大師無不在故皆洗也

工不興左瑟一人拜受爵主人西階上拜送爵

注曰左瑟便其右一人工之長者也工拜於席世佐案一人謂大師也

薦脯醢

注曰輒薦之變於大夫也

世佐案每獻輒薦自是獻工之常禮注說鑿

使人相祭

世佐案人其眡了與不言其升相賤略之也

卒爵不拜主人受爵眾工不拜受爵坐祭遂卒爵辯有脯醢不祭主人受爵降奠於篚

敖氏曰工之長云不興此云坐祭遂卒爵文互見也

右樂作

公又舉奠觶惟公所賜以旅於西階上如初

注曰言賜者君又彌尊賓長彌卑

敖氏曰賜與酬其禮同特經之立文異耳言惟公所賜則是觶或及於大夫矣以此節爲大夫舉旅故也郝氏曰公又舉奠觶舉前長一人所媵觶奠於薦南者前後媵三觶一酬賓再酬賓長三惟公賜

卒

注曰旅畢也

世佐案言此者爲下節也

右公爲大夫舉旅

笙入立於縣中奏南陔白華華黍

注曰縣中縣中央也鄕飲酒禮曰磬南北面

疏曰諸侯軒縣闕南面而已故得言縣中鄕飲酒惟有一磬縣不得言縣中而云磬南注引之者欲見此立處亦近北面縣之南也

主人洗升獻笙於西階上一人拜盡階不升堂受爵降主人拜送爵階前坐祭立卒爵不拜旣爵升授主人敖氏曰末句之下當有爵字如鄕飲酒鄕射禮之所云此文脫耳

眾笙不拜受爵降坐祭立卒爵辯有脯醢不祭乃間歌魚麗笙由庚歌南有嘉魚笙崇丘歌南山有臺笙由儀遂歌鄕樂周南關雎葛覃捲耳召南鵲巢采蘩采蘋世佐案此歌鄕樂亦與眾聲俱作惟云歌者舉重而言樂以人聲爲貴也

大師告於樂正曰正歌備

注曰大師上工也掌合陰陽之聲教六詩以六律爲之音者也

世佐案注說本周禮大師職文所謂六詩者風賦比興雅頌也詩刋本誤作師張氏釋之云六師周禮磬鐘笙鏄靺籥等六師也何弗考之甚耶

樂正由楹內東楹之東告於公乃降復位

注曰言由楹內者以其立於堂廉也復位位在東縣之北

敖氏曰由楹內堂上東行者之節也必著之者以其立於堂廉嫌或由便而自楹外過也告於公亦北面不告賓者臣統於君與鄕禮異也云復位則是反其初位矣初位未詳其處鄕飲酒注云樂正降立西階東北面

世佐案上經不見樂正所立處而此云復位則亦在西方東面北上之位矣蓋樂正於天子爲樂師樂師下大夫則樂正士也士之位已見上故於此言復注云位在東縣之北蓋出於臆說敖引鄕飲酒注況之亦未確

右樂終

楊氏曰燕禮歌笙間合四節與鄕飲酒禮同鄕飲酒禮則四節相繼而作燕禮於工歌三終之後公爲大夫舉旅旣舉旅之後乃笙入三終間歌三終合樂三終而後樂備蓋燕尙飲酒故於工歌之後笙入之前有旅酬之禮

射人自阼階下請立司正公許射人遂爲司正

注曰君許其請因命用爲司正君三舉爵樂備作矣將畱賓飲酒更立司正以監之察儀法也射人俱相禮其事同

郝氏曰初燕禮嚴終則易懈初酬賓卿大夫人少終酬士人眾故正之以司正也

司正洗角觶南面坐奠於中庭升東楹之東受命西階上北面命卿大夫君曰以我安卿大夫皆對曰諾敢不安

注曰洗奠角觶於中庭明其事以自表威儀多也君意殷勤欲畱賓飲酒命卿大夫以我故安或亦其實不主意於賓也

敖氏曰中庭亦南北之中蓋阼階前也司正不位於階間者以燕亦有時而射宜辟之也洗角觶爲將酌也奠之乃升受命者君命尊不敢執觶由便以受之也受命亦北面以我安云者若曰以我爲司正所以安汝也蓋達君之意而自爲之辭大射儀曰命賓諸公卿大夫此不言賓諸公者文省耳下文放此敢不者奉命之辭

郝氏曰君曰以我安卽命辭以猶與也我君自謂也賓安則我安望諸臣共畱安賓因以安君慇懃誠切之至也

張氏曰司正述君之言以命卿大夫我者君自我也言我欲畱賓當爲我安坐以畱之也

世佐案司正奠觶之處與鄕飲酒鄕射禮同皆在兩階之間庭之中也鄕射禮云設楅於中庭南當洗當洗旣爲南北之節則中庭爲東西節明矣此惟言中庭則南北之中亦因以可見敖云阼階前非階前爲堂塗何雲中庭也若射則司正爲司馬遷位於司射之南說見鄕射鄕飲鄕射司正奠觶皆北面此獨南面者立司正所以監眾君在堂北面嫌於監至尊故南面以示監堂下諸臣也一獻之禮賓主百拜非彊有力者弗能勝故於禮成樂備之後設有請安一節君尊惟恐其臣或以已故而不敢久畱也故命司正告之曰子大夫其與我而俱安乎蓋示以畱之之意也於是賓卿大夫不復辭而直應之曰諾敢不安也敢不安者言君安孰敢不安也詩人之愛其君也曰大夫夙退無使君勞君之禮其臣也曰以我安古之君臣藹然家人父子之情一體相關之誼於斯可覩矣

司正降自西階南面坐取觶升酌散降南面坐奠觶右還北面少立坐取觶興坐不祭卒觶奠之興再拜稽首注曰右還將適觶南先西面也必從觶西爲君之在東也

疏曰右還謂奠時南面乃以右手向外而西面乃從觶西南行而右還北面蓋君在阼若從觶東而左還北面則背君也【從通解節本】

敖氏曰將於觶南北面則右還於觶北南面則左還皆欲從觶東往來也必從觶東者變於在堂者升席降席之儀而由上也司正之位東上少立者定其位也再拜稽首謝君惠也酒君物也

世佐案右還說見鄕射禮敖雲從觶東非右還左還皆威儀之法應爾注爲君在東之說恐未然於觶南乃北面者爲當取觶而飲鄕堂而拜示受命於君之意也

左還南面坐取觶洗南面反奠於其所

注曰反奠虛觶不空位也

右立司正

升自西階東楹之東請徹俎降公許

敖氏曰此降乃衍文大射儀無之向者司正受命安賓諸公卿大夫賓奉命而不敢辭以俎今司正請徹之所以達其意

世佐案司正於此不請坐於賓而遽請徹俎於公亦君禮之異者也

告於賓賓北面取俎以出膳宰徹公俎降自阼階以東注曰膳宰降自阼階以賓親徹若君親徹然

敖氏曰告於賓亦西階上北面告之旣則降燕賓乃執俎而出者臣也出授從者

郝氏曰人臣升降由西階膳宰徹君俎降由阼階重君物別於諸臣也以東歸東壁也

世佐案鄕飲鄕射主人之俎亦降自西階從賓也燕公俎降自阼階君尊得自由其階也

卿大夫皆降東面北上

注曰以將坐降待賓反也

疏曰東面北上西階下位也【從集說節本】

右徹俎

賓反入及卿大夫皆說屨升就席公以賓及卿大夫皆坐乃安

注曰禮者尙敬敬多則不親燕安坐相親之心也疏曰不云君降說屨者少儀云排闔說屨於屍內者一人而已矣彼據尊者坐在室則尊者一人說屨在戶內今此燕在堂上則君尊說屨於堂上席側可知也【從通解節本】

敖氏曰賓入少立於卿之北司正升賓賓乃及卿大夫說屨而升也自此以後有升降而行禮者皆跣也至醉而退乃屨

世佐案大射儀云司正升賓賓諸公卿大夫皆說屨升就席此不言司正升賓者文略也

羞庶羞

注曰謂肝膋狗胾醢也骨體所以致敬也庶羞所以盡愛也敬之愛之厚賢之道

敖氏曰亦先賓乃及公而後及其餘未獻士而羞此則是不及於在下者矣

大夫祭薦

注曰燕乃祭薦不敢於盛成禮也

敖氏曰獻時不得祭薦故至是乃爲之必祭之者宜終此禮然後可以食庶羞也

郝氏曰初獻大夫於西階上未升席故未祭至是升席乃祭也

司正升受命皆命君曰無不醉賓及卿大夫皆興對曰諾敢不醉皆反坐

注曰皆命者命賓命卿大夫也起對必降席司正退立西序端

敖氏曰惟云受命皆命又不著其所如上文可知旣對則司正降而復位

世佐案注云司正退立西序端蓋約鄕飲酒禮言之然非也西序端者相旅之位此下方獻士未須相況獻士之時司正亦將與焉則其降復觶南之位以俟可知也當以敖說爲正

右說屨升坐

主人洗升獻士於西階上士長升拜受觶主人拜送觶注曰獻士用觶士賤也今文觶作觚

敖氏曰凡獻無用觶者當從今文

郝氏曰樂終而後獻士士卑也士長士之尊者如司正司士等是也

世佐案觴以小爲貴故獻用爵其他用觶鄕飲酒之禮是也燕禮輕故獻用觚觚大於爵也大夫以上旣用觚則獻士用觶禮亦宜之今文作觚者以觶字角旁著氏與觚相涉致誤也敖氏定從今文非禮器雲貴者獻以爵賤者獻以散夫宗廟之祭獻以散者有之矣燕禮以觶獻士何以決其必無哉

士坐祭立飲不拜旣爵其他不拜坐祭立飲

注曰他謂眾士也亦升受爵不拜

郝氏曰拜受不拜旣爵禮殺也其他謂長以下卽祝史小臣等不拜謂受送皆不拜也

乃薦司正與射人一人司士一人執冪二人立於觶南東上

注曰天子射人司士皆下大夫二人諸侯則上士其人數亦如之司正爲上

疏曰此等皆士而先薦者以其皆有事故也司士掌羣士爵祿廢置之事士中之尊故亦先得薦司正爲上者以其爲庭長故也士位在南有事者別在觶南北面東上

敖氏曰此皆士也獻與士序每獻則薦之薦不與士序者亦異之也司士之位正當觶南射人而下以次而西執冪者旣薦則復立於尊南

郝氏曰乃薦謂旣獻於西階上乃以脯醢各薦於其位先薦司正等四人先長也司正卽射人爲之故曰一人

世佐案此五人者皆士長也得獻在先故因獻而薦之射人大射正也司士二人此在觶南者又其長也觀司士之先得薦可見士受獻亦以尊卑爲序不以齒矣疏云此經三者當官𨿽多皆取長先薦其餘在於眾位依齒也非

辯獻士士旣獻者立於東方西面北上乃薦士

注曰每已獻而卽位於東方蓋尊之畢獻薦於其位疏曰庭中之位卿東方西面大夫北面士西方東面是東方尊今卿大夫得獻升堂位空故士得獻卽東方卿位是尊之

祝史小臣師亦就其位而薦之

注曰次士獻之已不變位位自在東方

疏曰上設位之時祝史在門東小臣師在東堂下郝氏曰此以上獻士皆堂上方壺之尊也

主人就旅食之尊而獻之旅食不拜受爵坐祭立飲注曰北面酌南鄕獻之於尊南不洗者以其賤略之也亦畢獻乃薦之主人執虛爵奠於篚復位

敖氏曰不洗者因獻士之爵而遂用之不復別取於篚也凡取爵於下篚𨿽所爲酌者賤亦必爲之洗旅食者與士異尊矣乃繼士獻之而遂因士爵且不殊其長皆略賤也

郝氏曰旅食之尊門西兩圜壺也士旅食者立於門西東上

右主人獻士

若射則大射正爲司射如鄕射之禮

注曰大射正射人之長者也如鄕射之禮者燕爲樂卿大夫宜從其禮也如者如其告弓矢旣具至退中與算也納射器而張侯其告請先於君乃以命賓及卿大夫其爲司正者亦爲司馬君與賓爲耦鄕射記曰自君射至龍旜亦其異者也薦旅食乃射者是燕射主於飲酒

敖氏曰此大射正卽上經所謂射人一人者也此記及鄕射記言君燕射之儀與大射儀略同乃云如鄕射之禮者以其惟一侯侯道五十弓而射器皆在堂西也如是則自君射之外凡他禮與鄕射大同小異而於大射則或有不可以相通者此所以惟蒙鄕射禮也先徹階間之縣遷於東方乃張麋侯納射器其再射卽用樂行之亦其異者案注以鄕射禮爲據謂此亦納射器乃張侯似未爲當鄕射於納射器之後云命張侯者謂系左下綱耳非謂始張侯也恐不必以之爲據此禮則當先徹階前之縣遷於東方乃始張麋侯赤質並系左下綱其侯道亦惟五十弓而已旣張侯乃納射器其節蓋與鄕射不得不異鄭氏於此蓋偶考之不詳耳

張氏曰若者不定之辭或射或否惟君所命若不射則主人獻旅食後賓卽媵觶酬賓注云薦旅食乃射是燕射主於飲酒者對大射主於射未爲大夫舉旅卽射也

右燕射

賓降洗升媵觚於公

注曰此當言媵觶酬之禮皆用觶言觚者字之誤也古者觶字或作角旁氏由此誤爾

敖氏曰媵觶於公乃下大夫之事而賓於是時爲之者不敢以賓自處恭敬之至也

酌散下拜

敖氏曰執觶以下如下大夫媵觶者之爲但拜於西階下異耳

公降一等小臣辭賓升再拜稽首公答再拜

敖氏曰公降一等者重其媵觶之禮也賓從命則公升矣

賓坐祭卒爵再拜稽首公答再拜

敖氏曰此拜不下者拜受拜旣本同一節不敢再煩君命也

賓降洗象觶

敖氏曰賓降奠角觶於篚乃洗象觶

升酌膳坐奠於薦南降拜小臣辭賓升成拜公答再拜賓反位

注曰反位反席也

敖氏曰此降拜已再拜稽首故下云成拜

世佐案此降拜亦未拜也凡賓下拜之禮無論已拜未拜聞君命卽升升又再拜經於此或言升成拜或言升再拜稽首文互異耳敖說大泥賓於下必再拜稽首而後升成拜者惟初受公酬之時爲然余則否

右賓媵觶於公

公坐取賓所媵觶興惟公所賜

注曰至此又言興者明公崇禮不倦也

敖氏曰此酬主於士而所賜則不及之以其賤而在下也

郝氏曰此君爲士舉旅而不卽賜士由貴逮賤也前此君三舉旅一爲賓再爲卿三爲大夫未及士以子故因賓媵之爵再舉旅以終惠也

受者如初受酬之禮

敖氏曰初受酬者賓也

張氏曰如其自賓降至進受虛爵也

降更爵洗

敖氏曰向者三舉觶其末皆云如初此乃別云更爵洗蓋先時公或命之勿易觶此則全不命之亦以禮殺也

升酌膳下拜小臣辭升成拜公答拜乃就席坐行之注曰坐行之若今坐相勸酒

有執爵者

注曰士有盥升主酌授之者

敖氏曰坐而行酒故須有執爵者代酌授之

張氏曰前三舉旅皆酬者自酌授人至此乃有代酌授之者

惟受於公者拜

注曰公所賜者也其餘則否

郝氏曰惟最初一人受公賜爵者拜其餘執爵者所送皆就席坐飲不拜也

司正命執爵者爵辯卒受者興以酬士

注曰欲令惠均

敖氏曰爵辯卒受者興以酬士謂行爵已辯於堂上則告大夫卒受者使之興以酬士司正以是命執爵者也必命執爵者告之者備有未知者也是後則司正不命而執爵者亦不復告之

張氏曰前三舉旅皆止於大夫今爲士舉旅故命之相旅固司正職也執爵者爵辯卒受者興以酬士卽其命之之辭

世佐案是時司正蓋升於西階西北面命執爵者命訖退立序端以相旅與

大夫卒受者以爵興西階上酬士

注曰興酬士者士立堂下無坐位

敖氏曰於是執爵者降以已亦當與旅也

士升大夫奠爵拜士答拜大夫立卒爵不拜實之士拜受大夫拜送

敖氏曰此旅酬之正禮也士始受旅故從其正禮至無算爵則旅不拜矣

士旅於西階上辯

注曰祝史小臣旅食皆及焉

敖氏曰其旅皆如大夫酬士之儀卒受者亦以觶降奠於篚

士旅酌

注曰士以次序自酌相酬無執爵者

卒

世佐案旅畢司正降復位

右公爲士舉旅

主人洗升自西階獻庶子於阼階上如獻士之禮辯降洗遂獻左右正與內小臣皆於阼階上如獻庶子之禮注曰庶子掌正六牲之體及舞位使國子修徳學道世子之官也而與膳宰樂正聨事樂正亦學國子以舞左右正謂樂正僕人正也小樂正立於西縣之北僕人正僕人師僕人士立於其北北上大樂正立於東縣之北若射則僕人正僕人士陪於工後內小臣奄人掌君陰事陰令後夫人之官也皆獻於阼階上別於外內臣也獻正下及內小臣則磬人鐘人鑮人鼓人僕人之屬盡獻可知也凡獻皆薦也

敖氏曰庶猶眾也庶子謂卿大夫士之子周官以多以庶子繼士而言正指此者也燕義以此爲諸子之官似失之獻之於阼階上變於其父所飲之處也庶子未必皆有爵乃先左右正獻之者明不與之序也左右正未詳其官然與內小臣同獻則意其亦爲內臣也降洗乃獻以其尊於庶子故更新之與獻於阼階上則以別內外也此與獻庶子於阼階之義不同郝氏曰庶子左右正內小臣皆君侍從之臣主人於獻士後皆獻之庶子卽公卿大夫子侍衛者左右君左右詩云膳夫左右正長也內小臣奄士以上三臣在君側就阼階上獻之

張氏曰諸侯之庶子卽天子之諸子皆世子之官也左右正據庭中之位而言大樂正在東縣北故曰左正僕人正在西縣北故曰右正別於內外臣者在鄕遂采地者爲外臣在朝廷者爲內臣庶子以下皆人君近習故云別於外內臣也

世佐案周禮宮伯職云掌王宮之士庶子凡在版者【鄭司農云庶子宿衛之官康成謂王宮之士謂王宮中諸吏之適子也庶子其支庶也】大司馬職云王弔勞士庶子則相【庶子卿大夫之子從軍者】又云大防同則帥士庶子而掌其政令司士職周知卿大夫士庶子之數酒正職共饗士庶子之酒凡此皆以庶子繼士而言謂卿大夫士之支庶也以其貴遊子弟且有宿衞之勞故獻之以其未有爵命故得獻在士後以其爲宮眾故獻於阼階上若燕義所謂庶子官卽周禮之諸子也爲其掌庶子之戒令教治故以名其官其職與司士相連其爵爲下大夫於諸侯則上士也其位當在西方東面其獻亦當在西階上不於此也左右者侍禦近習之臣而正則其長也左右非一故不言其官然以詩書考之云漢以膳夫共稱立政與攜僕並數則其職掌亦略可見矣內小臣亦得與於獻者以其爲士異之也鄭以庶子爲諸子蓋因燕義而誤至其所釋左右正則皆臆說也今不從庶子以下皆扈衞親近之臣故皆獻之於阼上經不著其入門位次者以其本在門內故也其位蓋在東方西面北上

右獻庶子左右正內小臣

無算爵士也有執膳爵者有執散爵者

敖氏曰亦各序進盥洗其觶以升

郝氏曰士也謂執爵皆士也膳爵君之爵散爵賓卿大夫之爵

世佐案膳爵象觶也以酌膳故曰膳爵散爵角觶也以酌散故曰散爵

執膳爵者酌以進公公不拜受

郝氏曰酌以進公酌膳尊不拜送也

執散爵者酌以之公命所賜

郝氏曰酌以之公酌方壺往俟君命也

所賜者興受爵降席下奠爵再拜稽首公答拜

注曰席下席西也古文曰公答再拜

疏曰自旅酬已前受公爵皆降拜升成拜至此不復降拜者禮殺故也賓與卿大夫席皆以東爲上故知席下爲席西也

姜氏曰大射嚴君臣之禮尙有再字燕禮可知當從古文

世佐案經但云答拜者答一拜也燕禮貴和君於臣皆答再拜姜說得之

受賜爵者以爵就席坐公卒爵然後飲

注曰不敢先虛爵明此勸惠從尊者來也

執膳爵者受公爵酌反奠之

注曰宴歡在於飲酒成其意

敖氏曰此不言所奠之處則亦在薦南與士旣終旅則君自舉之

世佐案公旣卒爵不以降奠於篚而復實之者欲公重舉此觶也不與散爵並行而反奠於君所者象觶非臣所飲也

受賜爵者興授執散爵執散爵者乃酌行之

注曰予其所勸者

敖氏曰必興授者以向者亦興受也非賜爵者受授則皆坐行之謂每授之於席也受賜爵者若賓也則此觶先以之諸公若卿受賜爵者若諸公若卿若大夫也則此觶先以之賓餘皆以次行之惟已飲賜爵者則不復授之大射云授執散爵者此脫一者字

惟受爵於公者拜卒受爵者興以酬士於西階上士升大夫不拜乃飲實爵士不拜受爵大夫就席

注曰乃猶而也

敖氏曰大夫自實爵旅酬之禮也於是執爵者降以酬者自酌且已亦與旅也

郝氏曰與上節酬士禮同而此則大夫不復奠拜先飲士亦不拜直受大夫卽還就席禮終而愈殺也

士旅酌亦如之

敖氏曰如其不拜而飲不拜而受及自酌也

公有命徹冪則卿大夫皆降西階下北面東上再拜稽首公命小臣辭公答再拜大夫皆辟

注曰命徹冪者公意殷勤必盡酒也小臣辭不升成拜明𨿽醉正臣禮也不言賓賓彌臣也君答拜於上示不虛受也

敖氏曰冪兩甒之冪也命徹冪者命執冪者遂徹之也徹之者示與臣下同此酒不自異也在堂者皆降拜謝君意也士不拜賤不敢與君爲禮也云有命又云則見其然否不定也徹冪之節其在大夫就席之時乎辭者辭之使升拜辭之而不敢從命小臣以復於公公乃答拜卒拜於下而不升成拜臣之正禮也必辭之者以賓在其中也賓與羣臣皆卒拜於下禮宜然也於此云辟者嫌旅拜則不必辟也不言賓及諸公文省凡小臣辭皆公命之經特於始末兩著之以見其餘也

遂升反坐士終旅於上如初

注曰卿大夫降而爵止於其反席卒之

敖氏曰初卽旅酌亦如之之儀

張氏曰士方旅酌以卿大夫降而遂止及其拜訖反席士復終旅於西階上

無算樂宵則庶子執燭於阼階上司宮執燭於西階上甸人執大燭於庭閽人爲大燭於門外

注曰宵夜也燭燋也甸人掌共薪蒸者庭大燭爲位廣也閽人門人也爲作也作大燭以俟賓客出歐陽氏修曰燕禮有宵則設燭之禮是古𨿽以禮飲酒有至夜者所以申燕私之恩盡殷勤之意

世佐案燕禮行於朝退之後而賓主獻酢之節又繁不繼以火則不能盡歡故詩與禮皆有夜飲之事若君飲於臣家則不可春秋傳載齊敬仲飲桓公酒而曰臣卜其晝未卜其夜是也舊說敬仲非齊同姓故不敢非

右無算爵

賓醉北面坐取其薦脯以降

敖氏曰賓至是取其薦脯以賜鐘人則古之以禮飲燕者其於所薦之豆籩亦惟祭之而不食斯可見矣郝氏曰賓醉燕以醉爲節眾出以賓爲節也取薦脯榮君惠也

世佐案詩云厭厭夜飲不醉無歸又云醉而不出是謂伐徳故賓出必以醉爲節也

奏陔賓所執脯以賜鐘人於門內霤遂出

注曰必賜鐘人鐘人掌以鐘鼓奏九夏今奏陔以節已用賜脯以報之明𨿽醉不忘禮

敖氏曰此非擊鐘以奏陔之鐘人乃其黨之在旅食之位者先立於此因過而賜之以其同事也

郝氏曰內霤門內檐下

卿大夫皆出

注曰隨賓出也

公不送

郝氏曰賓本臣始無迎終亦無送也

右賓出

公與客燕

注曰謂四方之使者

張氏曰此下言國君將與異國臣燕使卿大夫就館戒客及客應對之辭其儀節與燕本國諸臣同惟戒賓爲異故於禮末見之

曰寡君有不腆之酒以請吾子之與寡君須臾焉使某也以請

注曰君使人戒客辭也禮使人各以其爵寡鮮也猶言少徳謙也腆善也上介出請入告

敖氏曰須臾者言其不敢久

對曰寡君君之私也君無所辱賜於使臣臣敢辭注曰上介出答主國使者辭也私謂獨受恩厚也君無所辱賜於使臣謙不敢當也敢者怖懼用勢決之辭

李氏微之曰私之言屬也謙辭也春秋傳載叔孫穆子之言曰邾滕人之私也我列國也何故視之茅夷鴻告吳人之言曰魯賦八百乘君之貳也邾賦六百乘君之私也此可見矣

敖氏曰客自謙不敢以敵國之使自處故云然

寡君固曰不腆使某固以請寡君君之私也君無所辱賜於使臣臣敢固辭

注曰重傳命

朱子曰寡君君之私也以下是客對辭

寡君固曰不腆使某固以請某固辭不得命敢不從注曰許之也於是出見主國使者

朱子曰某固辭以下是客對辭

敖氏曰賓於是出拜辱大夫不答拜致命云云

致命曰寡君使某有不腆之酒以請吾子之與寡君須臾焉

注曰親相見致君命辭也

君貺寡君多矣又辱賜於使臣臣敢拜賜命

朱子曰君貺寡君多矣以下是客對辭

敖氏曰賓旣對遂再拜稽首所謂拜賜命也於是大夫還賓遂從之

右公與客燕

記

燕朝服於寢

注曰朝服者諸侯與其羣臣日視朝之服也謂冠端緇帶素韠白屨也燕於路寢相親暱也

敖氏曰朝服兼君臣而言也冠端素裳緇帯素韠白屨士之朝服也大夫冠衣之屬皆與士同惟雜帯以黃爲異若人君則又朱綠帶也其餘亦與士同玉藻曰大帶四寸雜帯君朱綠大夫黃士緇辟二寸再繚四寸是其異也

其牲狗也亨於門外東方

注曰亨於門外臣所掌也

疏曰此與公食皆君禮故亨於門外鄕飲酒亨於堂東北不在外者臣禮宜主人親供也【從通解節本】

敖氏曰門外東方爨所在也故於焉亨之古者寢廟之門外皆有爨吉則在東凶則在西

若與四方之賓燕則公迎之於大門內揖讓升

注曰四方之賓謂來聘者也自戒至於拜至皆如公食亦告饌具而後公卽席小臣請執冪請羞者乃迎賓也

賓爲苟敬席於阼階之西北面有脀不嚌肺不啐酒其介爲賓

注曰苟且也假也主國君饗時親進醴於賓今燕又且獻焉人臣不敢防煩尊者至此升堂而辭讓欲以臣禮燕爲恭敬也於是席之如獻諸公之位言苟敬者賓實主國所宜敬也脀折俎也不嚌啐似若尊者然也介門西北面西上公降迎上介以爲賓揖讓升如初禮主人獻賓獻公旣獻苟敬乃媵觚羣臣卽位如燕也

敖氏曰苟誠也實也苟敬者國君於外臣所燕者之稱號也其類亦猶鄕飲酒之介遵矣此燕主爲賓而設賓於是時𨿽不爲正賓而實爲主君之所敬故以賓爲苟敬也此席當有加席與食禮者同而東上公與賓旣揖讓升公拜至賓答拜公乃揖賓各就其席公降擯者以命命上介爲賓上介禮辭許再拜稽首公答拜上介出公乃升就席擯者納賓皆如羣臣爲賓之禮必以上介爲賓者禮君與臣燕其爲賓者不以公卿而以大夫𨿽燕異國之臣宜亦如之賓卿也上介大夫也此其不以賓爲賓而以上介爲賓也與阼階之西諸公之位也席苟敬於是且有脀皆尊異之不嚌啐者辟正賓又下記言與卿燕則大夫爲賓與大夫燕亦大夫爲賓此以介爲賓固足以明其卿爲聘使之禮若大夫爲聘使則燕賓其以主國之大夫爲之與

郝氏曰此禮多可疑君燕其臣以宰夫爲主以大夫爲賓可也燕他國之臣而君自爲主亦以其大夫爲賓何哉非所尊而故以爲賓非所賓而苟以爲敬苟非君子所以名禮也子云物不可苟合行禮而苟忠信之薄君子弗由也列國之聘必以卿上介必以大夫此五霸之令小國事大國故大國之卿尊於小國諸侯如春秋晉韓起趙孟之聘主君皆屈體下之所謂苟敬非先王之禮也夫以諸侯相聘必使其卿有如諸侯聘天子將誰使乎凡燕爲賓設也先王惟曰我有嘉賓式燕以樂今所燕非所賓所賓非所燕虛文無實豈惇厚崇禮之義如謂君不可爲主臣不可爲賓則大夫獨非臣與而燕亦可勿設矣先王所爲燕不可見其義可知蓋飲食致養生人之情醉飽興戎無禮節之也一臠之肉一爵之酒卽愛敬辭讓之心而仁義之實也𨿽以臣子之賤奉君父之尊必再拜而後受坐祭而嚌啐卒爵而拜如此其不苟者人亦可以反求而自得矣如以飲食醉飽爾爪牙搏噬禽獸皆然何事於人故文因情設禮由義起義以爲質禮以行之遜以出之信以成之遜出無信好禮無義規規虛文浮格何以言禮故君子名必可言言必可行君子於言無所苟而已矣國君燕大賓屠一狗事近防卽名其賓爲苟敬殆於緯稗齊諧不似先王正大典禮崇雅之訓

張氏曰苟敬者坐近君側而簡於禮儀疑於苟矣實則敬之故立以爲名

世佐案苟敬之義敖氏得之而其解以賓爲苟敬以介爲賓之故則非也蓋燕禮輕於饗而外臣與已國之臣又有間若以聘賓爲燕賓公親獻與則賓意旣有所不安又非所以申欵曲致殷勤也使宰獻與則與待己國之臣無異又非所以尊賓也於是席之於君側諸公之位不嚌不啐其禮似殺於賓而折俎之設又有非己國諸公所得同者則其敬之也不以文而以實矣故以是名之與必以介爲賓者聘禮公於賓壹食再饗介壹食壹饗其與賓行禮之時介每爲賓所厭而不得以伸我敬焉故必特爲介設食饗之禮至燕則合之而以介爲正賓則其所以待介者亦不薄也此其斟酌乎尊卑丰殺之宜化裁乎賓主君臣之道洵有非聖人不能爲者蓋禮以義起而義由內出孟子所謂庸敬在兄斯須之敬在鄕人亦此意也豈必卿爲聘使而後以其介爲賓哉郝氏少見多怪又溺於鄭且假之訓遂以緯稗齊諧詆之固不足辧特是諸侯之臣相爲國客見於周禮司儀職者甚詳謂出於五霸之令可乎此𨿽燕他國之臣亦以宰夫爲獻主注有明文而云君自爲主未知其何所本耶

無膳尊無膳爵

敖氏曰膳尊瓦大也膳爵象觚象觶也所燕者非己臣子故不宜自異然則尊篚之數皆減矣

與卿燕則大夫爲賓與大夫燕亦大夫爲賓

注曰不以所與燕者爲賓者燕爲序歡心賓主敬也公父文伯飲南宮敬叔酒以路堵父爲客此之謂也君但以大夫爲賓者大夫卑𨿽尊之猶逺於君疏曰此謂與已臣子燕法

朱子曰公所與燕者𨿽不爲賓亦當如異國之賓爲苟敬也

敖氏曰云與卿燕則大夫爲賓者嫌爲賓或當以爲燕者也云與大夫燕亦大夫爲賓者嫌爲賓者或當降於所燕者一等如上例也必以大夫爲賓者賓位於堂且與君爲禮宜用稍尊者也不以公卿爲之者以其太尊於主人故也

世佐案不以公卿爲賓自是明嫌之義敖云以其太尊於主人似曲賓爲苟敬惟燕四方聘客則然若己國之臣各有位次阼階西北面之位非諸公莫敢居也朱子之說亦未敢以爲然

羞膳者與執冪者皆士也

注曰尊君也膳宰卑於士

敖氏曰經但云請執冪者與羞膳者耳而不見其爵故記明之

世佐案士上士也諸侯上士二十七人凡位於西方者皆是膳宰卽周禮膳夫也膳夫上士則膳宰非上士明矣故注云膳宰卑於士疏云士則膳宰之長非膳宰已是食官之長豈得更有長乎

羞卿者小膳宰也

注曰膳宰之佐也

郝氏曰羞膳謂酌膳尊羞膳與執冪者皆奉君故皆用士羞卿謂酌卿大夫酒者用小膳宰卑於士也不言賓謂賓亦用士與君同也

張氏曰以經不辧其人故記者指言之

世佐案羞膳羞卿皆謂薦脯醢者耳鄭專言庶羞敖兼言羞薦郝又以爲是進酒者皆誤而郝說尢妄此禮惟無算爵之時有進酒者然皆以士爲之無君卿之別經云士也有執膳爵者有執散爵者是也其他獻則主人親酌媵觶則大夫及賓未聞有所謂進酒者郝氏之言竟何所指乎

若以樂納賓則賓及庭奏肆夏賓拜酒主人答拜而樂闋

注曰肆夏樂章也今亡以鐘鑮播之鼓磬應之所謂金奏也記曰入門而縣興示易以敬也卿大夫有王事之勞則奏此樂焉

疏曰自此盡若舞則勺論臣子有王事之勞與之燕之事若者不定之辭以其常燕也臣子無樂王事之勞或有或無故言若也鐘師云掌金奏又云凡樂事以鐘鼓奏九夏是奏肆夏時有鐘鑮鼓磬彼經𨿽不言磬但縣內有此四者故鄭兼言磬也仲尼燕居云兩君相見揖讓而入門入門而縣興揖讓而升堂升堂而樂闋郊特牲云賓入大門而奏肆夏示易以敬也必引二記文者以燕在寢賓及寢庭與仲尼燕居入門而縣興事相類故引之證賓及庭樂作之義也此肆夏以金奏之故引郊特牲證用拜夏之義也不取賓入大門者大門非寢門故也

敖氏曰君與臣燕不以樂納賓常禮也其或於此用樂者在君所欲耳及庭而奏肆夏尊賓也未卒爵而樂闋辟君也必於此而樂闋者亦以其爲獻禮一節之終也

世佐案以樂納賓亦謂與四方之賓燕也賓卽其上介也聘賓爲苟敬公迎之於大門內而不以樂其介爲賓則亦擯者納之及庭公降一等揖之而以樂所以寵異之也注云卿大夫有王事之勞則奏此樂非蓋卿大夫有王事之勞是公所與燕者也賓則他大夫也旣不以所與燕者爲賓何取乎納賓之時而奏此樂以尊之乎肆夏逸詩也周禮大司樂職云屍出入則令奏肆夏又鐘師職以鐘鼓奏九夏其二曰肆夏與此名𨿽同而音節必異若皆頌之族類必非諸侯所敢用且彼是迎屍送尸之樂歌而王出入於大寢亦用以爲行節燕禮納賓於義何取鄭卽以金奏釋此亦誤拜酒謂賓旣啐酒而拜告旨之時也闋止也樂終曰闋必於此時樂闋者升堂而樂闋則嫌於兩君相見也卒爵而樂闋則嫌於獻公也故以是爲節與

公拜受爵而奏肆夏公卒爵主人升受爵以下而樂闋敖氏曰公受爵而奏以其獻禮始於此也卒爵乃闋獻禮之終也此蓋以樂與其禮相爲終始亦足以見尊君之義矣

世佐案獻公亦以樂因賓也賓於獻時樂未闋獻公若否則非尊君之義矣卒爵乃闋明此樂爲獻而奏也

升歌鹿鳴

敖氏曰歌鹿鳴之三也大射云三終是也凡升歌皆歌三篇不止一篇而已下管亦然

下管新宮

注曰新宮小雅逸篇也

敖氏曰歌者降而以管奏新宮亦三終大射儀曰太師及少師上工皆降立於鼓北羣工陪於後乃管新宮三終足以明之矣舊說謂管如篴而小並兩而吹之

笙入三成

敖氏曰三成謂奏南陔白華華黍也於歌與管但言篇名於笙言三成文互見也

遂合鄕樂

注曰鄕樂周南召南六篇言遂者不間也

敖氏曰不閒者或以樂已盛於上故於此殺之與獻時不奏肆夏則不下管乃有間

世佐案燕樂止四節謂歌笙間合也此則有管而無間亦取合四節之數與

若舞則勺

注曰勺頌篇告成大武之樂歌也其詩曰於鑠王師遵養時晦又曰實維爾公允師旣合鄕樂萬舞而奏之所以美王侯勸有功也

疏曰言若者或爲之舞或不爲之舞在於君意故以不定而言云舞則勺者謂爲之舞則歌勺詩以爲之曲云萬舞而奏之者釋經舞時作周萬舞之舞而奏勺詩宣八年公羊傳云萬者何干舞也謂秉幹以奏勺詩也

敖氏曰勺者舞名但不詳其爲何代之樂耳

張氏曰升歌不盡鹿鳴以下三篇而但歌鹿鳴下管不奏南陔白華華黍而管新宮不用間歌笙入三終而遂合鄕樂又或爲之舞而歌勺以爲節皆與常燕異初旣以樂納之及作正樂又有此異節以其有王事之勞故特異之也

世佐案內則十三舞勺成童舞象注先學勺後學象文武之次也疏家謂以其年尙幼故習文武之小舞然則勺蓋文舞之小者故燕禮得用之朱子詩集傳云萬者舞之總名武用干戚文用羽籥是舞勺當用羽籥疏引公羊傳以爲幹舞蓋非先儒以象爲維淸勺爲酌皆周頌之篇而舞時歌以爲節今亦相承解之然未有以見其必然也又案張說歌管之法與敖異當以敖爲正

惟公與賓有俎

注曰主於燕其餘可以無俎

敖氏曰經文已明記復言之者嫌所與燕者或當有俎如異國之賓然也

獻公曰臣敢奏爵以聽命

注曰授公釋此辭不敢必受之

疏曰謂主人獻公賓媵觶於公𨿽非獻亦釋此辭也敖氏曰奏進也命謂君受與否之命

世佐案主人親授公爵故釋此辭二大夫及賓媵觶皆奠於薦南示不敢必君舉之意無庸釋此辭也疏誤

凡公所辭皆栗階

注曰栗蹙也謂越等急趨君命也

敖氏曰辭之而升其禮則然越等而上曰栗階下曰躇階栗與歷聲相近

郝氏曰凡公所辭辭拜下也栗階猶歷階凡升階兩足並一級更進曰拾一足一級曰歷

凡栗階不過二等

注曰其始升猶聚足連步越二等左右足各一發而升堂

疏曰凡堂及階尊者髙而多卑者庳而少案禮器雲天子之堂九尺諸侯七尺大夫五尺士三尺士冠禮降三等受爵弁鄭注云降三等下至地則士三等階以此推之則一尺爲一階大夫五尺五等階諸侯七尺七等階天子九尺九等階可知今云凡栗階不過二等言凡則天子九等已下至士三等皆有栗階之法栗階不過二等據上等而言故鄭云其始升猶聚足連步也故曲禮云涉級聚足連步以上鄭注云涉等聚足謂前足躡一等後足從之並連步謂足相隨不相過也此卽聚足也天子以下皆畱上等爲栗階左右足各一發而升堂其下無問多少皆連步雜記云主人之升降散等鄭注雲散等栗階則栗階亦名散等凡升階之法有四等連步一也栗階二也歷階三也歷階謂從下至上皆越等無連步若禮記檀弓雲杜蕢入寢歷階而升是也越階四也越階謂左右足越三等若公羊傳云趙盾避靈公躇階而走是也敖氏曰凡凡公所辭者也不過二等明𨿽急趨君命猶有節也二等階之上二等也以諸侯七等之階言之則至五等左右足乃各一發盡階則復聚足然後升堂

世佐案疏言四等升階之法恐未必然而其所論堂階之制頗詳亦學禮者所不可不知也故錄之

凡公所酬旣拜請旅侍臣

注曰旣拜謂自酌升拜時也擯者阼階下告於公還西階下告公許旅行也請行酒於羣臣必請者不專惠也

敖氏曰凡凡四舉旅之禮請請於擯者侍臣侍飲之臣也其禮見大射儀

凡薦與羞者小膳宰也

注曰謂於卿大夫以下也上特言羞卿者小膳宰欲絕於賓羞賓者亦士

敖氏曰謂於大夫以下者也上言羞卿者小膳宰者釋經文也此無所釋故並薦言之文法宜然也然則經言羞膳羞卿之類亦並薦言之明矣

郝氏曰凡薦謂薦俎羞謂庶羞與前羞膳羞卿異前言酒小膳宰惟羞卿此則君賓卿大夫薦羞皆小膳宰也

世佐案經云羞庶羞不言其人故記著之凡凡公賓卿大夫也士以下無羞薦進也與猶以也或曰衍文朱子通解本無與字羞庶羞也謂以庶羞進者皆小膳宰也獻禮重故薦脯醢者異之說屨升堂以後禮益殺故薦庶羞者同之觀此則經記中所謂羞膳羞卿者皆專指薦脯醢言之明矣經於賓云膳宰薦脯醢於公云士薦脯醢記亦云羞膳者士士尊於膳宰也於卿之薦經不言其人而記著之曰羞卿者小膳宰也小膳宰卑於膳宰也經於主人云胥薦胥又卑於小膳宰也於大夫以下皆不言薦之之人記亦不著之者以胥是最卑主人旣用胥則薦在主人之後者可知也薦脯醢者尊卑之差如此又案薦賓者膳宰薦公者士經有明文郝氏顯與之背何也

有內羞

注曰謂羞豆之實酏食糝食羞籩之實糗餌粉餈敖氏曰內羞卽房中之羞也祭禮尊者之庶羞內羞同時進之案注以周官醢人籩人職所言羞豆羞籩之實爲此內羞禮恐或然但未必其皆用之也郝氏曰內羞自中饋女工出者外庖所煎和曰庶羞世佐案周禮籩人醢人皆以奄及女奴爲之此郝說之所本也

君與射則爲下射袒朱襦樂作而後就物小臣以巾授矢稍屬

敖氏曰言與射則君於燕射或時不與矣稍屬者稍與發矢時相連屬也每於將之節則授之說又見鄕射記

郝氏曰稍屬四矢稍稍連屬不絕以授君也

張氏曰稍屬者發一矢復授一矢接續而授也姜氏曰稍屬不以樂志爲句言小臣授矢於公以漸相繼其節自與樂節相應而公初不必以樂爲識世佐案稍猶漸也屬猶付也稍屬謂以四矢稍稍付公不並授也張云發一矢復授一矢得之而訓屬爲續則非蓋以下記及大射儀考之公旣一矢必使人執弓以俟其耦耦亦一而後公再則以爲接續而授及連屬不絕者誤矣大射第二番射時未以樂節射亦云授矢於公稍屬則謂稍屬不以樂志爲句者亦誤矣

不以樂志

注曰辟不敏也

敖氏曰古文志識通不以樂志者言其每發不以樂之節爲識而必欲應之也此亦優君也

世佐案不以樂志者謂𨿽不敢鼓節相應亦得釋算也凡射者不鼓不釋而君獨否所以優之也

旣發則小臣受弓以授弓人

注曰俟復發也不使大射正燕射輕

敖氏曰受弓以授弓人蓋卒射之事也記於旣言之未詳其或有脫文與

郝氏曰凡射俟同耦揖降畢弓猶在手惟君旣小臣卽受弓以授弓人不俟同耦也

世佐案大射儀云公旣發大射正受弓而俟拾發以將乘矢此以弓人代大射正之役故注云燕射輕也必由小臣授之者弓人疎且賤不敢親受之於君也然則其授弓也亦小臣受之於弓人以授公與每發必使人執弓而俟亦君禮之異者也敖疑此有脫文非旣發發一矢也郝以爲發畢亦非

上射退於物一笴旣發則答君而俟若飲君燕則夾爵君在大夫射則肉袒

敖氏曰說皆見鄕射記

世佐案鄕射記云若飲君如燕則夾爵此脫如字

若與四方之賓燕媵爵曰臣受賜矣臣請贊執爵者注曰受賜謂公鄕者酬之至燕主人事賓之禮殺賓降洗升媵觶於公答恩惠也

敖氏曰賓謂介爲賓者也執爵似指向之媵觶者而言贊猶佐也

世佐案賓媵觶於公之時則釋此辭也

相者對曰吾子無自辱焉

注曰辭之也亦告公以公命答之也

敖氏曰此下當有賓再請而相者許之辭記不備見之也

有房中之樂

注曰歌周南召南之詩而不用鐘磬之節也謂之房中者後夫人之所諷誦以事其君子

敖氏曰奏之於房故云房中之樂蓋別於堂上堂下之樂也

郝氏曰房中之樂所謂縵樂也無鐘鼓而有管奏之房中詩云左執簧右招我由房周禮春官旄人掌散樂賓客以舞其燕樂卽房中之樂也又曰房中之樂系之末簡其非盡雅樂可知鄭必以二南當之亦非也

張氏曰疏云承上文與四方之賓燕乃有之愚謂常燕有無算樂恐亦未必不有也

陳氏暘曰周禮磬師教縵樂燕樂之鐘磬詩曰窈窕淑女鐘鼓樂之然則房中之樂非無鐘磬也毛萇侯芭孫毓皆云有鐘磬是也鄭康成王肅謂歌周南召南而不用鐘磬蕭統云婦人尙柔以靜爲體不宜用鐘是不深考關雎磬師之過也賈公彥亦謂以祭祀則有鐘磬以燕則無鐘磬是亦文先儒之過又從而爲之辭也唐禮書房中之樂不用鐘鎛以十二大磬代之是不知一音不備不足以爲樂也

世佐案鄭氏樵曰古之達禮三一曰燕二曰享三曰祀所謂吉凶軍賓嘉皆主此三者以成禮古之達樂三一曰風二曰雅三曰頌所謂金石絲竹匏土革木皆主此三者以成樂禮樂相須以爲用禮非樂不行樂非禮不舉然則作樂以行禮舎風雅頌末由也頌爲郊廟祭祀之樂歌大雅之體亦肅穆宏達諸侯以下用者鮮焉其上下通用者不過小雅鹿鳴南陔以下十二詩及二南耳詩云以雅以南以籥不僭非是則不免於僭也湛露彤弓亦屬小雅而諸侯歌以燕客猶取譏焉矧其他乎燕禮升歌笙間以小雅合以二南若以樂納賓升歌管笙以小雅亦合以二南以是差之則房中之樂其爲二南無疑也程子曰二南之詩爲教於衽席之上閨門之內上下貴賤之所同也故用之鄕人邦國而謂之正風朱子亦謂周公制作禮樂采文王之世風化所及民俗之詩被之管以爲房中之樂而又推之以及於鄕黨邦國所以著明先王風俗之盛而使天下後世之修身齊家治國平天下者皆得以取法焉其防蓋深逺矣郝氏乃謂其非盡雅樂是以後世之黃帳外樂疑聖人也何其陋哉至其用鐘磬與否則先儒之說各有異同今又後之數千載音樂久失傳將何以定其孰非而孰是然以義推之則康成王肅之論亦未可盡非也蓋古者樂懸之制必視其人以爲之等是故天子諸侯鐘磬鎛俱有大夫以下無鎛諸侯之士又無鐘其卿大夫之有金石必待有功而後賜之誠以樂主乎散而地道尙靜故也後夫人之徳尢以幽閒貞靜爲主其於金石之樂似非所宜一也樂之設也各有其地歌者在上匏竹在下琴瑟在堂鐘鼓在庭皆一定之位毋相亂也此樂奏之於房房非設懸之所二也梁書曰周備六代之樂至秦餘韶房中而已漢書亦云房中祠樂髙祖唐山夫人所作也周有房中樂至秦名曰壽人孝惠二年使樂府令夏侯寛備其簫管更名曰安世樂然則漢之安世卽房中之遺響也史臣但云備其簫管而不及其他此亦無鐘磬之一證矣或謂安世房中歌有云髙張四縣樂充宮庭何以知其無鐘磬耶曰安世樂蓋用之於禱祠此特序其祭祀之時張此樂縣耳非謂歌此詩者必奏此樂也且其言曰樂充宮庭則又可見其宮縣之在庭而不在房矣然則周禮所謂燕樂鄭卽以房中之樂釋之何耶曰燕樂有鐘磬有舞教於磬師掌於旄人皆謂在庭之樂非房中也特是祭祀賓客之時房中之歌旣作則在庭之樂皆應之而舞者亦取節於是焉猶合鄕樂之意也【旄人職云凡祭祀賓客舞其燕樂謂以二南之詩爲節而舞卽春秋傳所謂南籥也賈疏云舞之以夷樂豈不謬哉】以其因燕而作故皆謂之燕樂燕之爲樂也旣有在庭之樂又有房中之樂其羞也旣有庶羞而又有內羞此可以見君之厚其臣者蓋有加而無已矣內羞與房中之樂皆不見於經而記著之以其爲禮樂之小者也且云有者見其出於君之加厚非常典也關雎之卒章曰鐘鼓樂之者詩人以旣得淑女而狀其歡欣和說之意耳先儒以朝廷贄見之際釋之是已若援以爲房中之樂之證則出於傅防而陳氏取之過矣唐人采蕭統之說去鐘而用磬亦一偏之見也

儀禮集編卷十二﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷十三

龍裏縣知縣盛世佐撰

大射儀第七之一

鄭目錄云名曰大射者諸侯將有祭祀之事與其羣臣射以觀其禮數中者得與於祭不數中者不得與於祭射儀於五禮屬嘉禮

敖氏曰諸侯與其羣臣飲酒而習射之禮也言大射者別於賔射燕射也

郝氏曰大射諸侯與其臣燕而射也凡天子之事稱大諸侯稱大非古也不曰禮曰儀射主儀也射者爭之器行之以揖讓故貴儀子云射者何以射何以聽循聲而發發而不失正惟賢者乎射有儀所以難也記雲天子將祭先習射中多者得與於祭夫射中而不失儀承大祭可也鄭謂大射専爲祭行不盡然也世佐案射義云諸侯之射也必先行燕禮又云諸侯君臣盡志於射以習禮樂此篇所陳是也蓋古者天子以射選諸侯卿大夫士卽有虞氏侯以明之之遺法貢士之取舎諸侯之黜陟皆系焉故諸侯與其臣相與盡志於此以求安譽而免流亡也將祭而擇士習之於澤試之於射宮惟天子之制則然篇內無擇士之意鄭乃引射義所言天子之制以釋之誤矣亦曰大射者別於鄕射也鄕大夫與其民習射於鄕學謂之鄕射諸侯與其臣習射於大學謂之大射其與賔射燕射異者彼是因賔燕而射射否惟欲主於序歡情也此則爲射而燕主於習禮樂也不曰禮而曰儀以其威儀之法比鄕射尢詳也

大射之儀

敖氏曰他篇於此言禮是乃言儀者以其儀多於他篇故特顯之禮者揔名義則其節文也

君有命戒射

注曰將有祭祀之事當射宰告於君君乃命之言君有命政教宜由尊者

世佐案考工記云張皮侯而棲鵠則春以功然則王大射以春矣【用林氏希逸說】諸侯大射之時未聞注云將有祭祀之事非也

宰戒百官有事於射者

注曰宰於天子冡宰治官卿也作大事則掌以君命戒於百官

疏曰周禮大宰職云掌百官之誓戒故鄭以天子冡宰言之其寔諸侯無冡宰立司徒以兼之也

射人戒諸公卿大夫射司士戒士射與贊者

注曰射人掌以射法治射儀司士掌國中之士治凡其戒命皆司馬之屬也殊戒公卿大夫與士辧貴賤也贊佐也謂士佐執事不射者

疏曰上文宰官尊總戒此射人司士色別重戒之

右戒羣臣

世佐案此皆射前旬有一日之事

前射三日宰夫戒宰及司馬射人

注曰宰夫冡宰之屬掌百官之徵令者司馬於天子政官之卿凡大射則合其六耦

郝氏曰宰夫卽燕主人宰膳宰宰夫之屬掌治官饌故宰夫戒之司馬射人皆掌射事

張氏曰前者宰已戒百官至此宰夫又以射期將至來告於宰上下交飭也又及司馬者此日量道張侯司馬職也

世佐案復戒此三官者以宰是百官之長司馬射人皆於射有職守故也六卿分職故司馬言及射人不言及者以其卽司馬之屬也郝以宰爲膳宰非量道張侯皆射前一日事張云卽此日亦非

右再戒宰及司馬射人

宿視滌

注曰滌謂漑器掃除射宮

敖氏曰宰夫戒此三官以當宿視滌也宿謂前射一日爲之

張氏曰射人宿視滌掃除濯漑又在前射三日之前一夕故云宿

世佐案宿謂前射一日也視滌亦宰夫事周禮宰夫職雲從大宰而眡滌濯是也此惟宰夫視之宰不親者射異於祭也必視之者以學中器具房舎皆不常用故也燕於寢則無庸視矣敖以宰夫至視滌十二字爲句張以射人宿視滌爲句皆非知者以周禮惟大宰職有視滌濯之文司馬射人皆無視滌之事也張又以宿爲前射三日之前一夕尢非

司馬命量人量侯道與所設乏以貍步大侯九十參七十千五十設乏各去其侯西十北十

注曰量人司馬之屬掌量道巷塗數者侯謂所射布也尊者射之以威不寧侯卑者射之以求爲侯量侯道謂去堂逺近也貍之伺物每舉足者止視逺近爲發必中也是以量侯道取象焉鄕射記曰侯道五十弓考工記曰弓之下制六尺則此貍步六尺明矣大侯熊侯謂之大者與天子熊侯同參讀爲糝糝雜也雜侯者豹鵠而麋飾下天子大夫也幹讀爲豻豻侯者豻鵠豻飾也大夫將祭於己射麋侯士無臣祭不射

敖氏曰侯道侯去物之步數也所畫物在兩楹間正當楣也此時未有物當以楣間爲節也步者蓋量器長六尺者之名如丈尺尋引之類刻畫貍形於其上以爲識故曰貍步云參如毋往參之參謂介於二者之間也大侯者以其大於二侯名之也參侯者以其參於二侯名之也此大侯熊侯也則參侯其豹侯與九十七十五十其步數也君至尊而侯道反逺於卿大夫士者蓋位尊則所及者逺位卑則所及者近故侯道象之以見其義也設乏之防各去其侯之北十步者以其當二侯相去之中故以爲節也去其侯之西亦十步者則因其北之成數而用之亦以公宮之庭寬廣故爾周官司裘職言諸侯大射共熊侯豹侯射人職言諸侯以四耦射二侯亦謂熊侯豹侯也其侯數少於此則侯道未必有九十步者矣蓋作經有先後故禮制有隆殺所以異也舊說謂周官言畿內之諸侯非也周官凡言諸侯皆謂畿外者耳畿內安得有諸侯之國哉

郝氏曰大侯是熊豹侯參謂參於二侯之間卽孤卿大夫所共射之麋侯幹迫近也近昜幹卽士所射豻侯三侯同道連設由堂而南五十步張幹侯又南二十步張參侯又南二十步張大侯設乏三侯皆設乏也又云周禮射人職云王射三侯九節諸侯二侯七節則是大侯九十弓者王射也今諸侯用之稱大射其卿大夫侯道用七十得非僣邪

張氏曰三侯共道逓近以二十步爲率尊者射逺卑者射近侯逺則鵠大侯近則鵠小設乏西十北十西與北各去其侯六丈也

世佐案鄭釋侯義本考工記及射義恐是後儒附防非先王本意也量侯道之法鄭得之蓋不數堂上也三侯皆所謂皮侯也說見鄕射記此與司裘職文異者彼是畿內諸侯法此則畿外也畿內亦有諸侯乎曰有王制雲天子之縣內諸侯祿也是也祭伯凡伯之類見於春秋者多矣豈鄭氏一人之私言哉外諸侯設三侯者以逺尊得伸也君射熊侯謂之大者別於臣所射也參侯卿大夫所射參讀如字以其參用豹侯麋侯之制而名之也不敢純用豹者辟天子也亦不純用麋者以是諸侯之卿大夫所射又當下天子之卿大夫也敖郝二說皆非干侯士所射幹當如鄭讀胡大也郝說鑿矣此𨿽設三侯而上不及虎下不取豹以參易麋而益以士之豻侯所以別嫌明微者至矣惡得而議其僣耶諸侯之卿大夫自與其臣習射當設參侯豻侯下其君一等也賈疏云亦用麋侯非當以射義孔疏爲正諸侯以下大射皆不爲祭擇士鄭云大夫將祭於已射麋侯亦非

遂命量人巾車張三侯大侯之崇見鵠於參參見鵠於幹幹不及地武不系左下綱設乏西十北十凡乏用革注曰巾車於天子宗伯之屬掌裝衣車者亦使張侯侯巾類崇髙也髙必見鵠鵠所射之主鵠之言較較直也射者所以直己志或曰鵠鳥名射之難中中之爲俊是以所射於侯取名也淮南子曰鳱鵠知來然則所云正者正也亦鳥名齊魯之間名題肩爲正正鵠皆鳥之防黠者考工記曰梓人爲侯廣與崇方參分其廣而鵠居一焉則大侯之鵠方六尺參侯之鵠方四尺六寸大半寸豻侯之鵠方三尺三寸少半寸及至也武迹也中人之足長尺二寸以豻侯計之參侯去地一丈五寸少半寸大侯去地二丈二尺五寸少半寸凡侯北面西方謂之左前射三日張侯設乏欲使有事者豫志焉

疏曰上文直命量人量侯道及乏逺近之防此經論張侯髙下之法也侯之廣狹取度於侯道【世案鄕射記云弓二寸以爲侯中】三分其侯而鵠居一焉大侯侯道九十弓則侯中丈八尺【世佐案此弓取二寸之數】故鵠方六尺也【世佐案此三分居一之數下放此】參侯侯道七十弓則侯中丈四尺故鵠方四尺六寸大半寸也豻侯侯道五十弓則侯中一丈故鵠方三尺三寸少半寸也凡侯之上躬下躬及上舌下舌各二尺合八尺是豻侯侯中及躬與舌丈八尺張法豻侯下綱不及地尺二寸則上綱去地丈九尺二寸也參侯侯中並躬舌爲二丈二尺張法參鵠下畔與豻侯之上綱齊所謂見鵠於豻其鵠下八尺六寸大半寸爲豻侯所掩是參下綱去地一丈五寸少半寸則上綱去地三丈二尺五寸少半寸也大侯侯中並躬與舌爲二丈六尺張法大侯鵠下畔與參侯上綱齊所謂見鵠於參其鵠下一丈爲參所掩是大侯下綱去地二丈二尺五寸少半寸則上綱去地四丈八尺五寸少半寸也凡言大半寸者三分寸之二少半寸者三分寸之一【參用通解集說節本】

劉氏敞曰鄕射記曰鄕侯上个五尋中十尺上个者最上幅也中者最中幅也【世佐案中對躬與舌而言非侯之最中也侯之最中者曰鵠曰正曰質】又曰侯道五十弓弓二寸以爲侯中此說中幅所以用十尺者取之侯道者也又曰倍中以爲躬倍躬以爲左右舌此說躬與舌各一幅也【世佐案但云躬與舌各一幅未見倍倍者謂中廣十尺而躬長二十尺舌又長四十尺也】又曰下舌半上舌此說上下皆躬舌也【世佐案此於記文半字亦欠詳】侯中一幅上二幅下二幅幅各濶二尺則與侯中方矣【世佐案此但說得侯中耳躬與舌皆不計在內】梓人職所謂廣與崇方者也【世佐案廣與崇方謂侯中也若論侯之全體上兩个與其身三下兩个之半仍不能方也】先量侯道乃制侯中旣制侯中乃定躬舌旣定躬舌乃因侯中之廣而求其崇必方其足【世佐案足疑當作中】凡五十弓之侯其中十尺其布五幅躬舌各一幅也七十弓之侯其中丈四尺其布七幅躬各二幅舌各一幅也九十弓之侯其中丈八尺其布九幅躬與舌各二幅也其崇則中十尺崇亦十尺矣中丈四尺崇亦丈四尺矣中丈八尺崇亦丈八尺矣【世佐案此皆誤以侯中爲侯之全體也】謂之中者正以其居中也中者對上之言也有上有中則有下矣九十弓之侯布九幅以五爲中七十弓之侯布七幅以四爲中五十弓之侯布五幅以三爲中矣【世佐案其相祗謂最中一幅爲中而此更以三幅爲中亦自相矛盾矣】大射儀曰大侯之崇見鵠於參參見鵠於幹幹不及地武此髙下之節也大侯崇丈八尺棲鵠於其中從逺視之令出於參之右舌下也所以必出於舌下者舌能蔽之故以見爲節也幹侯之鵠則去地武武三尺也【世佐案鄕射禮云下綱不及地武此云幹不及地武亦謂其下綱也若以十尺之侯而其鵠去地僅三尺則鵠反不得居侯之中矣何其謬耶】世言步武步六尺則武三尺武者迹之也兩迹之間則三尺武以是名之【世佐案尺二寸爲武鄭據漢禮五武成步言也劉云三尺則成臆說矣】幹侯之鵠用此爲髙亦幾中矣其設之次大侯在東參次之幹次之【世佐案似此則大侯偏於東幹侯偏於西射者立兩楹之間有不能正對侯中者矣將何以中】使密不至相掩疎足以射其勢參差相入是謂貍步鄭雲中猶身也【世佐案鄭無此說考工記注云身躬也劉氏豈未之攷耶】身之外復有躬舌躬舌身三者異者則五十弓之侯其崇丈八尺七十弓之侯其崇二丈二尺九十弓之侯其崇二丈六尺旣難捲舒矣【世佐案古人制侯大爲之體而小爲之鵠體必大者所以優尊也使其君射之易爲中鵠必小者所以示雋也凡射者不貫鵠不釋劉氏蓋未達斯意與】至其設之又令參侯去地一丈五寸少半寸計其上綱則三丈二尺五寸少半寸也大侯去地二丈二尺五寸少半寸計其上綱則四丈八尺五寸少半寸也此之難信不俟言矣【世佐案鄭皆據經而言以干不及地武計之當如是也劉以爲難信過矣】鄭意以謂不如是則大侯之鵠不見於參參不見於幹然𨿽如鄭說求之大侯之鵠終不能見於參參亦終不能見於幹也胡不嘗試以勾股求之人去千五十步幹去參二十步幹髙一丈九尺二寸令人目髙七尺從幹望參計參侯之鵠去地二丈四尺五分寸之四乃能見之今鄭所說參侯之鵠去地一丈九尺二寸髙則髙矣欲使鵠裁見不足二寸如使鵠盡見不足四尺八寸五分寸之四從參視大侯亦然然則非也【世佐案此論從幹望參但以目髙七尺計之而不計堂去庭之數宜其不能見鵠也天子之堂九尺諸侯七尺所防髙則不蔽於近矣】且鄭意謂三侯重張當使後侯髙前侯耳是與經不合經令獲者執旌各負其侯執旌者欲使射者視之審也如令大侯在參之背參在幹之背其去地皆數十尺𨿽執旌安得而負之而射者亦安得而覩之哉【世佐案大侯之旌長七仭彊參五仭幹三仭旌各出其侯尺八寸射者孰不覩之所以負侯者欲令人見旌耳旌旣見𨿽不見負候者可也立而背之亦得謂之負此義不足以破鄭也】又經云貍步張三侯者非謂射者之志謂張之者之法也而鄭以謂射當如貍之擬物何預於張侯乎【世佐案貍步乃量侯道之器名步而刻畫以貍則取其伺物而發必中之義凡古人之餙器物各以其類也後來說者惟敖氏得之鄭義固未備而劉說更去之逺矣】敖氏曰張侯之序以大侯爲先參次之幹爲後乃云某見鵠於某者蓋先以尺寸計而張之及旣張之後則逺侯之鵠自各見於近侯之上非謂先張近侯乃張逺侯也二侯之髙俱見鵠而不盡見其鵠下之中是射者惟以貫鵠爲中而其外則否於此見之矣此張侯之法大而逺者則髙小而近者則下乃其勢之不得不然者而尊卑之義亦存焉禮意之妙大抵類此

郝氏曰三侯道有逺近侯亦有大小大侯最大參侯次之幹侯最小侯小則卑侯大則崇崇者逺在外卑者近在內諸侯堂髙七級自堂上射故豻外見參之鵠參外見大侯之鵠鵠大鳥鶴屬豻侯下綱離地尺二寸以在內最近易見者約之二侯在外可知矣再言西十北十前言量此言設也乏用革用皮蔽矢也又云鄭謂參侯去地一丈五寸少半寸大侯去地

二丈二尺五寸少半寸非也考工記云梓人爲侯廣與崇方參分其廣而鵠居一鄕射記云鄕侯道五十弓弓二寸以爲侯中中卽鵠也二五爲十尺則是五十弓之鵠方一丈也三分之則鄕侯髙廣凡三丈卽幹侯也參侯七十弓髙廣三丈四尺【世佐案以郝說推之七十弓之鵠方一丈四尺三分之則參侯髙廣凡四丈二尺其大於幹侯者凡一丈二尺今云髙廣三丈四尺未詳】大侯九十弓髙廣三丈八【世佐案以郝說推之九十弓之鵠方一丈八尺三分之則大侯髙廣凡五丈四尺其大於參侯者亦一丈二尺今云髙廣三丈八尺未詳豈故繆其說以惑人與】侯在外者漸逺漸髙而堂上地又髙故其鵠可見鄭疑過大故解侯中爲全侯【世佐案鄭說侯中之上下又皆有躬有舌非以侯中爲全侯也】而以大侯全體爲髙一丈八尺【世佐案鄭說大侯全體爲髙二丈六尺非一丈八尺也丈八尺乃其侯中之數耳】又疑不見鵠故以爲張之去地二丈二尺五寸於事理轉謬矣古之射者所重在禮不以中小爲能故侯中崇廣取象大鳥乃所以爲近情而鄭反謂鵠爲小鳥難中又左矣

世佐案注疏論張侯髙下之法最爲精細而後儒多非之者過也劉說侯制與鄭義頗異然以鄕射記及考工記校之則其是非判然矣至所論張侯之法尢謬愚恐後之好異者或有取焉故錄之而辧其下云逺侯之鵠必出於近侯之上者便射也參侯不去地一丈有奇則不能見鵠於幹大侯不去地二丈二尺有奇則不能見鵠於參鵠不見何以射如以郝說幹侯髙廣三丈參侯三丈四尺大侯三丈八尺計之則參侯之出於幹大侯之出於參僅四尺耳縱使侯逺堂髙或能見鵠而自四尺以下爲近侯所掩者豈能越近而中之乎此亦不通之論也又案漢髙祖歌云鴻鵠髙飛一舉千里賈賦云黃鵠之一舉兮知山川之紆曲則鵠是鳥之有力飛逺者射鵠取義未知其果以此否而以爲小鳥則非矣鄕射禮張侯與射同日此乃於前一日爲之者大射重於鄕也鄭云前射三日亦誤

樂人宿縣於阼階東笙磬西面其南笙鐘其南鑮皆南陳

注曰笙猶生也東爲陽中萬物以生春秋傳曰太簇所以金奏贊陽出滯姑洗所以修絜百物考神納賔是以東方鐘磬謂之笙皆編而縣之周禮曰凡縣鐘磬半爲堵全爲肆有鐘有磬爲全鑮如鐘而大奏樂以鼓鑮爲節

陳氏晹曰大射儀樂人宿縣於阼階東笙磬西面西階之西頌磬東面蓋應笙之磬謂之笙磬應歌之磬謂之頌聲笙磬位乎阼階之東而面西以笙出於東方震音象萬物之生也頌磬位乎西階之西而面東以頌出於歌聲而聲出於西言之方也鞀倚於頌磬西紘頌磬在西而有紘是編磬在西而以頌磬名之特磬在東而以笙磬名之周官眡了掌凡樂事播鞀擊頌磬掌太師之縣則頌磬編磬也笙磬特磬也縣則又兼編與特言之然言笙磬繼之以鐘鏄應笙之鐘鏄也笙師共笙鐘之樂是己言頌磬繼之以鐘鏄應歌之鐘鏄也左傳歌鐘二肆是己詩言笙磬同音書言笙鏞以間大鐘謂之鏞則笙鏞特縣之鐘也以笙鏞爲特縣之鐘則笙磬爲特縣之磬明矣

敖氏曰宿縣謂前射一日縣之也明日當射故此日云宿笙磬笙鐘皆與笙相應者也磬外面爲股內面爲鼓西面者鼓在西而擊者東面也鐘鏄皆南陳亦以其北上也其面有二故不言西面而擊者亦與磬同也下放此

郝氏曰笙磬笙與磬相次吹笙則鐘磬和之故謂笙磬笙鐘也笙生也列竹於匏象物生出地東爲生方故設於東階下東南笙磬之南笙磬笙鐘小而編縣鑮大鐘特縣

張氏曰諸侯軒縣三面各有一肆此其東一肆也世佐案燕禮縣與燕同日此亦於射前一日爲之者大射重於燕也軒縣之法東西北三面各一肆一肆之中而磬鐘鑮之屬具焉磬與鐘編縣者也其他則特縣笙磬笙鐘以其在東而名之頌磬頌鐘以其在西而名之鄭解蓋得之矣獨是編縣十二枚備十有二律之數度鄭乃引春秋外傳以證此以東縣獨協大簇姑洗二律西縣獨協夷則無射二律所以啟後人之疑耳陳氏以笙磬爲應笙之磬頌磬爲應歌之磬諸儒多右其說竊恐亦未的也蓋樂以人聲爲貴故歌者在上匏竹在下【上下謂堂上堂下也陳氏云頌磐歌於西是南鄕北鄕以西方爲上所以貴人聲也笙磬吹於東是以東方爲下所以賤匏竹也非】就堂下樂中亦有差等笙管聲之乎人者也磬鐘之屬聲之發乎器者也故有時以笙爲主而磬以下應之所謂笙奏也詩云笙磬同音是也有時以管爲主而磬以下應之所謂下管也詩云嘒嘒管聲旣和且平依我磬聲是也下經云乃管新宮三終則大射樂以管爲主矣何以但有應笙之鐘磬而無應管之鐘磬耶且歌者在上西方安得有歌而云頌磬歌乎西是亂上下之列矣至於合樂之時歌瑟與眾音並作亦豈惟西縣爲與歌相應也凡縣鐘磬皆編縣之而陳以編磬特磬爲頌笙之別亦非毛氏萇云笙磬東方之樂也則鄭說傳之有自愚故不敢有異議雲南陳謂向南陳之簴首在北也皆皆磬鐘鑮也陳之於堂爲縮

建鼓在阼階西南鼓應鼙在其東南鼓

注曰建猶樹也以木貫而載之樹之跗也南鼓謂所伐面也應鼙應朔鼙也先擊朔鼙應鼙應之鼙小鼔也在東便其先擊小後擊大也鼔不在東縣南爲君也

疏曰明堂位云殷楹鼓周縣鼓今言建鼓則殷法也主於射略於樂故用先伐鼓

敖氏曰此鼓鼙乃在東縣南者也以君當於阼階東南揖卿大夫且主人之位亦在洗北皆當鑮之南故移鼔鼙於此以辟之也鼓鼙若在東縣南則鼓在左鼙在右今設於此乃反之者明其變位也

郝氏曰建鼓卽楹鼓也應鼙亦懸設

張氏曰此鼔本在東縣之南與磬鐘鑮共爲一肆移來在此者鄭以爲爲君以君在阼階上近君設之故云爲君也

世佐案注爲君之說似迂當以敖說爲正

西階之西頌磬東面其南鐘其南鑮皆南陳一建鼓在其南東鼔朔鼙在其北

注曰言成功曰頌西爲陰中萬物之所成春秋傳曰夷則所以詠歌九則平民無忒無射所以宣布哲人之令徳示民軌義是以西方鐘磬謂之頌朔始也奏樂先擊西鼙樂爲賔所由來也鐘不言頌鼙不言東鼔義同省文也

敖氏曰頌之言誦也謂歌樂也此磬與歌樂相應故曰頌磬此鐘之用亦宜與磬同春秋傳曰歌鐘二肆其謂是鐘與鼓在南鼙在北明其不統於縣

郝氏曰建鼓言一所以殊於東者

張氏曰此西一肆也

世佐案頌磬之說郝氏張氏皆與敖說相類今不具錄辧見上

一建鼓在西階之東南面

注曰言面者國君於其羣臣備三面爾無鐘磬有鼓而已其爲諸侯則軒縣

敖氏曰國君合有三面樂東方西方與階間也階間之縣東上其鼓則西上與在東方西方者之位相類也大射盛於燕宜備用樂乃以辟射之故去其階間之縣但設其鼓於故位而已上言南鼔東鼓惟此言南面蓋闕中縣則不擊此鼓故異其文以見之此鼓不擊乃設之者明有爲而去其縣非禮殺也

郝氏曰又言一建鼓所以殊於西階西者

世佐案此闕其北一肆辟射也猶設鼓者別於判縣也北縣南面故此鼓亦南面不雲南鼓者見其當一面也旣設之亦須擊敖云此鼓不擊非旣因辟射𨿽賔射亦當闕之若不爲射𨿽於其臣亦當設之注說非燕禮縣法宜與此同爲燕亦有時而射也

簜在建鼔之間

注曰簜竹也謂笙簫之屬倚於堂

敖氏曰簜卽工之所管者故近工位設之

世佐案建鼓之間卽兩階之間也設於此者以管爲堂下樂之主也

鞀倚於頌磬西紘

注曰鞀如鼓而小有柄賔至搖之以奏樂也紘編磬繩也設鞀於磬西倚於紘也

敖氏曰西紘磬紘之西出者也

郝氏曰鞀小鼓有耳有柄搖擊不縣設倚置於頌磬東紘鞀兩旁懸耳繩如冠之有紘鞀倚於磬簴東故其紘西委也

世佐案西紘之說郝氏爲長若從注說則經西紘二字當乙編磬繩不可言東西也以聶氏三禮圗考之可見【三禮圖編縣在一簴爲二列半在上半在下】敖云磬紘之西出者誤矣

右視滌張侯縣樂

世佐案此皆前射一日事

厥明司宮尊於東楹之西兩方壺膳尊兩甒在南有丰冪用錫若絺綴諸箭蓋冪加勺又反之皆尊酒在北注曰膳尊君尊也後陳之尊之也丰以承尊也說者以爲若井鹿盧其爲字從豆聲近似豆大而卑矣冪覆尊巾也錫細布也絺細葛也箭篠也爲冪蓋捲辟綴於篠橫之也又反之爲覆勺也皆尊二者皆有酒之尊重本也

疏曰此陳設器物與燕禮同但文有詳略耳

敖氏曰冪橫綴於箭而從蓋於甒勺亦從加於冪上西枋與箭而午乃以余冪反蓋於勺亦爲塵之著於勺也蓋以君飲此酒故謹重之如是燕禮云尊南上此云酒在北文互見爾說見前篇方壺不用庪之者逺下君

張氏曰綴諸箭者綴錫若絺於箭而張之以覆也蓋冪加勺又反之此覆尊之法勺加冪上復撩冪之垂者以覆勺

世佐案郝以綴諸箭蓋爲句非當從張氏

尊士旅食於西鑮之南北面兩圜壺

注曰圜壺變於方也賤無酒

敖氏曰鑮南言東西節也鑮南有鼓此不以鼓爲節者鼓髙而鑮下圜壺在地取節於其下者宜也燕禮旅食與其尊皆在門西此旅食者在西方之南於燕位爲少西則此尊之南北亦宜近之

郝氏曰士旅食者之尊燕禮設於門西旅食者立門西也大射較鄕射侯道逺逼近門旅食者皆立堂下士南辟射也故尊攺設堂下西鑮之南

世佐案鑮南有鼓此尊又在鼓南也舎鼓而取節於鑮者以鼔之在西者有二故以鑮爲識也敖云取節於其下非

又尊於大侯之乏東北兩壺獻酒

注曰爲僕人巾車參侯豻侯之獲者獻讀爲沙沙酒濁特泲之必摩沙者也兩壺皆沙酒郊特牲曰汁獻涗於醆酒服不之尊俟時而陳於南統於侯皆東面

敖氏曰此尊俟時而設經蓋因上禮而連言之耳獻酒獻三侯之獲者及巾車僕人之酒也於此獨云獻者嫌其爲祭侯且見不他用也壺亦圜壺

張氏曰注引郊特牲以證沙酒之義涗泲也泲沙酒者和以醆酒而摩挲之以出鬰鬯之汁也以其祭侯故用鬰鬯設服不之尊在飲不勝者以後故注云俟時明此尊不爲服不氏設也

世佐案下經云司宮尊侯於服不之東北卽此尊也是時未設而先言之者從其類而備舉之以見尊卑之差也如諸公卿大夫之席亦皆未設而先言之是其徵矣獻酒之解亦當從敖說舊以爲鬰鬯非也鬰鬯之酒天子以爲贄諸侯未賜主瓉不敢爲豈宜以獻僕下人乎卽云祭侯亦非所宜也且酌鬰齊以彛不以尊見周禮司尊彛

設洗於阼階東南罍水在東篚在洗西南陳設膳篚在其北西面又設洗於獲者之尊西北水在洗北篚在南東陳

注曰亦統於侯也無爵因服不也有篚爲奠虛爵也服不之洗亦俟時而陳於其南

敖氏曰此云又設洗亦因上禮而連言之其寔未設也獲者卽服不之屬惟雲水是不用罍也君禮而水不用罍以所獻者賤故爾

張氏曰此篚中不設爵將因獻服不之爵而用之也世佐案獲者之尊卽設於大侯之乏東北者下經云設洗於尊西北卽謂此洗也篚中所實者一防也亦未設而先言之注以此與服不之洗分爲二而張氏從之非

小臣設公席於阼階上西鄕司宮設賔席於戶西南面有加席卿席賔東東上小卿賔西東上大夫繼而東上若有東面者則北上席工於西階之東東上諸公阼階西北面東上

注曰惟賔及公席布之也其餘樹之於位後耳小卿命於其君者也

疏曰知賔及公席布之其餘樹之於位後者下文更有孤卿大夫席文故知也此寔未布而言布之者欲辧尊卑也孤尊而後言之者有無不常定也小卿命於其君者案王制云大國三卿皆命於天子次國三卿二卿命於天子一卿命於其君小國亦三卿一卿命於天子二卿命於其君【世佐案王制本云小國二卿皆命於其君此從鄭注補正】若言小卿據次國已下有之【從通觧節本】

敖氏曰賔有加席亦蒲筵加莞席也公不言設加席如燕禮可知或亦蒙有加席之文也射禮重於燕故賔有加席此惟公席及賔席布之其餘猶在房俟時乃設言之於此者亦因設公席賔席而遂及之耳卿上大夫也小卿中大夫也大夫下大夫也小卿席於賔西而統於賔則此賔其以中大夫爲之與繼而之下當有西字東面者在西序下少北言若有者國有大小則大夫亦有眾寡也諸公亦或有或無故後言之

世佐案卿三卿也小卿上大夫也大夫下大夫也說見燕禮諸侯之卿大夫皆有定數云若有東面者以國有大小則其學宮亦有廣狹也此諸席之位次皆與燕禮同惟賔有加席而設之後於公爲異耳

官饌

注曰百官各饌其所當共之物

敖氏曰官各饌之於其所也燕禮曰膳宰具官饌於寢東與此互見其先後之節耳

世佐案此亦膳宰揔具之於堂東而官乃分饌之於其所也所饌之物見燕禮注

右陳設

敖氏曰自此以後其經文有與燕禮同者則不重釋之

羮定射人告具於公公升卽位於席西卿小臣師納諸公卿大夫諸公卿大夫皆入門右北面東上士西方東面北上大史在幹侯之東北北面東上士旅食者在士南北面東上小臣師從者在東堂下南面西上

注曰大史在幹侯東北士旅食者在士南爲有侯故入庭深也小臣師正之佐也正相君出入君之大命敖氏曰大史在幹侯東北爲有事故深入東上小史在西也不著祝位者與史異防故略之其位自在門東士旅食者在士南者爲辟射也門西之位其東西稍近於侯從者小臣師之屬也

郝氏曰大史掌辭命立幹侯東北北面者近君也世佐案大史與士旅食者之位皆與燕禮異者辟射也大史釋獲故移於幹侯之東北近其事也云東上謂與祝序也不言祝者以其無事略之也敖云祝位自在門東非士旅食者移於士南從其類也觀此則士旅食者卽周禮旅下士益可見矣燕禮在東堂下者惟小臣師一人今則及其從者皆立於此云西上亦統於君也凡庭中之位阼階以西皆東上其東則西上

公降立於阼階之東南南鄕小臣師詔揖諸公卿大夫諸公卿大夫西面北上揖大夫大夫皆少進

注曰上言大夫誤衍耳

敖氏曰阼階東南蓋於鑮南也燕禮言爾此言揖亦互文

郝氏曰言揖諸公卿大夫又言揖大夫者卿爲上大夫也

世佐案經兩言諸公卿大夫因上有大夫與諸公卿連文而誤衍大夫字耳郝說曲當從注

右卽位

大射正擯

注曰大射正射人之長

擯者請賔公曰命某爲賔擯者命賓賓少進禮辭反命又命之賔再拜稽首受命擯者反命賔出立於門外北面

世佐案燕禮云賔出立於門外東面此北面者大射辯尊卑故賔於門外執臣禮也

公揖卿大夫升就席

右命賓

小臣自阼階下北面請執冪者與羞膳者

注曰請士可使執君兩甒之冪及羞脯醢庶羞於君者

世佐案鄭觧此羞膳兼脯醢庶羞而言與燕禮注異亦非也說見燕禮

乃命執冪者執冪者升自西階立於尊南北面東上膳宰請羞於諸公卿者

世佐案下經主人獻公之時云宰胥薦脯醢則羞膳者非士矣執冪及羞於諸公卿者經無明文以類求之蓋亦宰胥也是與燕禮請𨿽同而所命者則異

右命執事者

擯者納賔賔及庭公降一等揖賔辟公升卽席

注曰辟逡遁不敢當盛

敖氏曰凡受公禮者皆辟經不盡見之也

奏肆夏

注曰肆夏樂章名今亡呂叔玊云肆夏時邁也時邁者太平巡守祭山川之樂歌其詩曰明昭有周式序在位又曰我求懿徳肆於時夏奏此以延賔其著宣王徳勸賢與周禮曰賔出入奏肆夏

疏曰燕禮記云若以樂納賔則賔及庭奏肆夏鄭云卿大夫有王事之勞則奏此樂焉此亦同彼注也若臣無王事之勞則如常燕無以樂納賔法也又此納賓樂故諸侯亦得用者升歌則不可若賓醉而出奏陔夏與此異也

敖氏曰此爲賓奏之當作西方之縣也周官言九夏次曰肆夏春秋傳言肆夏之三曰肆夏繁遏渠然則毎夏之中各有篇數如肆夏之類乃其首篇名耳穆叔聘於晉晉侯享之金奏肆夏之三穆叔曰三夏天子所以享元侯也使臣不敢與聞此惟奏肆夏而不及繁遏渠其辟天子之享禮與

世佐案燕禮輕故不以樂納賔惟與四方之賓燕則奏之大射禮重故𨿽以己之臣子爲賓而納之必以樂豈問其有王事之勞與否哉疏誤矣呂叔王之說鄭於周禮注旣破之而於此復引之者亦以廣異聞存疑義耳然以理斷之則此肆夏必非頌之族類也頌非諸侯所敢用也且天子與諸侯奏法亦別天子宗廟之中尸出入以鐘鼓奏之詩云鼔鐘送屍是也周禮謂之金奏此及燕禮但云奏肆夏不聞以金蓋卽賓出鼓陔之意明與天子異矣傳言晉侯金奏肆夏之三是僣天子也記言趙文子奏肆夏是僣諸侯也又案杜子春云四方賔來奏納夏然則天子納賓不奏肆夏矣鄭引周禮易屍爲賔亦非

右納賓

賓升自西階主人從之賔右北面至再拜賔答再拜

右拜至

主人降洗洗南西北面賔降階西東面主人辭降賔對主人北面盥坐取觚洗賔少進辭洗主人坐奠觚於篚興對賓反位主人卒洗賓揖乃升主人升賓拜洗主人賓右奠觚答拜降盥賔降主人辭降賔對卒盥賔揖升主人升坐取觚執冪者舉冪主人酌膳執冪者蓋冪酌者加勺又反之

敖氏曰舉冪之儀當與蓋冪者相類蓋主人取觚而適尊所執冪者則進而發其冪之反者主人取勺執冪者乃舉冪也又反之亦執冪者也

筵前獻賓賓西階上拜受爵於筵前反位主人賓右拜送爵宰胥薦脯醢

注曰宰胥宰官之吏也不使膳宰薦不主於飲酒變於燕

敖氏曰宰胥宰之屬也薦賓者與公同亦盛之世佐案宰胥膳宰吏也周禮序官膳宰下云胥十有二人是己燕禮膳宰薦賔胥薦主人今薦賔乃使胥者主於射略於燕也

賔升筵庶子設折爼

注曰庶子司馬之屬掌正六牲之體者也不使膳宰設爼射變於燕

世佐案燕禮設賔爼亦膳宰此乃使未爵命之庶子者略也庶子說見上篇鄭引周禮諸子職釋此誤

賔坐左執觚右祭脯醢奠爵於薦右興取肺坐絕祭嚌之興加於爼坐捝手執爵遂祭酒興席未坐啐酒降席坐奠爵拜告防執爵興主人答拜樂闋賔西階上北面坐卒爵興坐奠爵拜執爵興主人答拜

敖氏曰奏肆夏及樂闋之節說見燕禮記

右主人獻賓

賔以虛爵降主人降賓洗南西北面坐奠觚少進辭降主人西階西東面少進對

敖氏曰西階西非主人堂下之正位以從降暫立於此耳主人旣對不言反位亦文省

賓坐取觚奠於篚下盥洗主人辭洗賓坐奠觚於篚興對卒洗及階揖升主人升拜洗如賓禮賓降盥主人降賓辭降卒盥揖升酌膳執冪如初以酢主人於西階上主人北面拜受爵賓主人之左拜送爵主人坐祭不啐酒不拜酒遂卒爵興坐奠爵拜執爵興賓答拜主人不崇酒以虛爵降奠於篚賓降立於西階西東面擯者以命升賓賓升立於西序東面

右賔酢主人

主人盥洗象觚升酌膳東北面獻於公公拜受爵乃奏肆夏

敖氏曰此奏肆夏當以東方之縣

世佐案此奏肆夏之法與上同敖云爲賓奏以西縣爲公以東縣膠矣

主人降自西階阼階下北面拜送爵宰胥薦脯醢由左房

敖氏曰凡堂上之薦皆由左房特於君見之耳

庶子設折爼升自西階公祭如賔禮庶子贊授肺世佐案燕禮士薦膳宰設且贊授肺此皆與之異者亦爲主於射而略之也

不拜酒立卒爵坐奠爵拜執爵興主人答拜樂闋升受爵降奠於篚

敖氏曰篚膳篚也奏肆夏及樂闋之節說亦見燕禮記

右主人獻公

更爵洗升酌散以降酢於阼階下北面坐奠爵再拜稽首公答拜主人坐祭遂卒爵興坐奠爵再拜稽首公答拜主人奠爵於篚

敖氏曰此亦當酌膳雲散誤也燕禮曰公答再拜此省文也下不言者皆如之

郝氏曰燕禮酌膳此酌散燕禮主飲故叨君惠大射主禮不敢同於尊也

姜氏曰酌方壺酒曰酌散燕禮酌膳而此酌散者燕禮賔主之情大射君臣之義也此以下燕禮多答再拜而大射但答拜義亦如之

世佐案後二說得之

右主人受公酢

主人盥洗升媵觚於賓酌散西階上坐奠爵拜賓西階上北面答拜主人坐祭遂飲賔辭卒爵興坐奠爵拜執爵興賓答拜主人降洗賓降主人辭降賓辭洗卒洗賔揖升不拜洗主人酌膳賓西階上拜受爵於筵前反位主人拜送爵賔升席坐祭酒遂奠於薦東主人降復位賔降筵西東南面立

右主人酬賓

小臣自阼階下請媵爵者公命長小臣作下大夫二人媵爵媵爵者阼階下皆北面再拜稽首公答拜媵爵者立於洗南西面北上序進盥洗角觶升自西階序進酌散交於楹北降適阼階下皆奠觶再拜稽首執觶興公答拜媵爵者皆坐祭遂卒觶興坐奠觶再拜稽首執觶興公答再拜

姜氏曰此亦答再拜者蓋重祭也

世佐案此云答再拜衍一再字耳姜氏重祭之說似迂

媵爵者執觶待於洗南小臣請致者若命皆致則序進奠觶於篚阼階下皆北面再拜稽首公答拜媵爵者洗象觶升寔之序進坐奠於薦南北上降適阼階下皆再拜稽首送觶公答拜媵爵者皆退反位

郝氏曰反位反庭中北面之位大夫初與卿皆入門右北面及公揖卿西面北上揖大夫少進則大夫北面進至庭中矣鄭云反門右北面之位非也

右二大夫媵觶於公

公坐取大夫所媵觶興以酬賔賓降西階下再拜稽首小臣正辭賓升成拜

注曰正長也小臣長辭變於燕

敖氏曰小臣正辭亦公命之

公坐奠觶答拜執觶興公卒觶賓下拜小臣正辭賓升再拜稽首公坐奠觶答拜執觶興賓進受虛觶降奠於篚易觶興洗

敖氏曰言興洗見洗則立也

公有命則不易不洗反升酌膳下拜小臣正辭賓升再拜稽首公答拜賔吿於擯者請旅諸臣擯者吿於公公許

敖氏曰旅旅酬之也賔因君所賜請旅諸臣所以廣君賜也公許擯者又以告賓乃旅也

賓以旅大夫於西階上擯者作大夫長升受旅賓大夫之右坐奠觶拜執觶興大夫答拜賓坐祭立卒觶不拜若膳觶也則降更觶洗升實散大夫拜受賓拜送遂就席

世佐案賔初立於西序東面旣乃於筵西東南面立至是始就席禮以漸而殺也燕禮無此三字文略耳

大夫辯受酬如受賔酬之禮不祭酒卒受者以虛觶降奠於篚復位

右公爲賔舉旅

主人洗觚升實散獻卿於西階上司宮兼捲重席設於賓左東上卿升拜受觚主人拜送觚卿辭重席司宮徹之乃薦脯醢

世佐案此薦不言其人蓋亦宰胥也

卿升席庶子設折爼

注曰卿折爼未聞蓋用脊脇臑折肺卿有爼者射禮尊

疏曰若有公公用臑卿宜用膊也

世佐案卿有爼別之於大夫也亦辧尊卑之義注云卿用臑謂上卿耳其下二人則又折以上卿之餘體也

卿坐左執爵右祭脯醢奠爵於薦右興取肺坐絕祭不嚌肺興加於爼坐捝手取爵遂祭酒執爵興降席西階上北面坐卒爵興坐奠爵拜執爵興

姜氏曰祭肺不嚌猶祭酒不啐皆降於賓也不言不啐酒蓋省文

主人答拜受爵卿降復位辯獻卿主人以虛爵降奠於篚擯者升卿卿皆升就席若有諸公則先卿獻之如獻卿之禮席於阼階西北面東上無加席

右主人獻諸公卿

小臣又請媵爵者二大夫媵爵如初請致者若命長致則媵爵者奠觶於篚一人待於洗南長致者阼階下再拜稽首公答拜洗象觶升實之坐奠於薦南降與立於洗南者二人皆再拜稽首送觶公答拜

右二大夫再媵觶於公

公又行一爵若賓若長惟公所賜

注曰於是言賜射禮明尊卑

敖氏曰燕禮言酬此言賜亦文異耳

世佐案當從注說

以旅於西階上如初大夫卒受者以虛觶降奠於篚

右公爲卿舉旅

主人洗觚升獻大夫於西階上大夫升拜受觚主人拜送觚大夫坐祭立卒爵不拜旣爵主人受爵大夫降復位胥薦主人於洗北西面脯醢無胥辯獻大夫遂薦之繼賔以西東上若有東面者則北上卒擯者升大夫大夫皆升就席

右主人獻大夫

乃席工於西階上少東小臣納工工六人四瑟

注曰六人大師少師各一人上工四人四瑟者禮大樂眾也

敖氏曰大射差重於燕又加瑟者二人然則諸侯之祭饗歌與瑟者各四人與以是推之天子之制其隆殺之數亦可知矣

世佐案工六人諸侯之正禮也然則天子蓋用八矣春秋隱五年左傳云公問羽數於眾仲對曰天子用八諸侯用六大夫四士二亦其例也敖說非

僕人正徒相大師僕人師相少師僕人士相上工注曰徒空手也僕人正僕人之長師其佐也士其吏也天子視了相工諸侯兼官是以僕人掌之大師少師工之長也凡國之瞽蒙正焉於是分別工及相者射禮明貴賤

敖氏曰上工卽上瞽周官上瞽百人

世佐案僕人正僕人師皆於天子爲大僕也周禮太僕下大夫二人諸侯則上士也一爲正其一爲師僕人士則祭僕以下與以此等官相工亦重其事也分別相之辧尊卑也燕禮皆以小臣注云以僕人掌眡了非也說見上篇上工堂上之工也對下羣工爲堂下之工而言敖云卽上瞽非

相者皆左何瑟後首內挎越右手相

注曰謂相上工者後首主於射略於此樂也

世佐案後首挎越之說見鄕射禮

後者徒相入

注曰謂相大師少師者也上列官之尊卑此言先後之位亦所以明貴賤凡相者以工出入

疏曰入時如此出時亦然

世佐案賤者先就事工之通禮也燕禮亦然但文有詳略耳注云此言先後之位亦所以明貴賤似曲

小樂正從之

注曰從大師也後升者變於燕也小樂正於天子樂師也

疏曰燕禮樂正先升又不使小樂正者彼主於樂此則略於樂故也

敖氏曰諸侯之小樂正下士也前三篇不言小以此見之也此樂盛於彼且用小樂正則彼可知矣大射乃亦不使大樂正者其辟祭饗之類與

世佐案周禮序官云樂師下大夫四人上士八人下士十有六人然則諸侯之樂正上士小樂正下士明矣燕禮使樂正此乃云小樂正者疏以爲略於樂是也工用六人以示其禮之重樂正使下士以示其樂之略意各有主也從大師而升者以其卑也其序又與工相變也鄕飲酒鄕射皆使樂正者彼是大夫之樂正也大夫之樂正皆以下士爲之無大小之別故射與飲酒禮同也

升自西階北面東上

注曰工六人

坐授瑟乃降

注曰相者也降立於西縣之北

敖氏曰相者降位蓋亦在西方

世佐案僕人正以下皆士也其位當在西方注說非

小樂正立於西階東

注曰不統於工明工𨿽眾位猶在此

張氏曰燕禮工四人樂正升立於工之西在西階東此工六人數眾疑位移近西乃樂正猶立西階東不變是統於階而不統於工也

世佐案燕禮樂正北面立於工西此云立於西階東亦文互見也

乃歌鹿鳴三終

注曰歌鹿鳴三終而不歌四牡皇皇者華主於講道略於勞苦與諮事

敖氏曰三終謂歌鹿鳴之什三篇篇各一終如春秋傳所謂工歌鹿鳴之三是也鄕飲酒之禮歌鹿鳴四牡皇皇者華其義曰工歌三終則益可見矣

世佐案三終當從敖說

主人洗升實爵獻工工不興左瑟

注曰工歌而獻之以事報之也洗爵獻工辟正主也獻不用觚工賤異之也大師無瑟於是言左瑟者節也

世佐案洗者亦以其大師敬之也此惟爲大師一洗耳疏云工六人皆爲之洗非爵亦觚也注誤又案注云於是言左瑟者節也者謂工四人之左瑟皆以主人實爵獻工爲節非必受獻乃然也

一人拜受爵

注曰謂大師也言一人者工賤同之也

主人西階上拜送爵薦脯醢使人相祭卒爵不拜主人受虛爵眾工不拜受爵坐祭遂卒爵辯有脯醢不祭主人受爵降奠於篚復位

敖氏曰位洗北之位也

世佐案燕禮於升歌之後公卽爲大夫舉旅此篇乃移在射後者急於射而緩於飲酒也

大師及少師上工皆降立於鼓北羣工陪於後

注曰鼓北西縣之北也言鼓北者與鼓齊面余長在後也羣工陪於後三人爲列也於是時小樂正亦降立於其南北面工立僕人立於其側坐則在後考工記曰鼓人爲臯陶長六尺有六寸

疏曰鼔人誤當作�人

敖氏曰鼓北鑮南也不云鑮南者嫌與尊旅食者之意同也不取節於鼙者鼓大鼙小也羣工卽上工謂瑟者四人也陪於後者其以鼓鑮之間不足以爲一列與前列二人後列四人皆當北上射事未至而降爲管故也降不言相者可知也

郝氏曰樂先升歌歌畢二師四工皆降席立於西階下東建鼓之北大師立與鼔齊少師及四工皆陪立於後以俟奏管

世佐案大師之屬於此卽降者以樂不間合堂上無事也立者謂大師以下六工爲一行北面東上也知北面者以鄕飲酒及燕禮笙入之位推之可見鼓北西階東建鼓之北也立於此者以當奏管近其事也注云西縣之北何得近舎頌磬而遙取節於鼓耶疏云取形大又面向東皆飾說也知亦不在鑮南者以鼓鑮間有鼙設縣之時鱗次櫛比其間未必有餘地就有餘地豈能容此眾工及相者之位哉且簜在建鼓之間卽太師之所管者亦不宜舎之而逺立他所也羣工堂下之工也陪於後者亦六人爲一行也知亦六人者以上三篇歌瑟四人堂下笙者亦四人推之可見是時小樂正降立於其西北面

乃管新宮三終

注曰管謂吹簜以播新宮之樂其篇亡其義未聞笙從工而入旣管不獻略下樂也立於東縣之中敖氏曰此承上文兩言是降者管之明矣春官大師少師職皆云登歌下管然簜一而已其大師管之與三終者管新宮並及其下二篇也二篇之名未聞書曰下管鞉鼓詩曰鞉鼓淵淵嘒嘒管聲旣和且平依我磬聲則管時亦奏此西方之樂以應之矣此不笙不合鄕樂者爲射故略於樂也不略小雅者小雅爲諸侯之正樂故不略其正亦如鄕射之不略鄕樂矣張氏曰燕禮笙入立於縣中注云縣中縣中央也鄕飲酒禮曰磬南北面疏云諸侯軒縣闕南面而已故得言縣中鄕飲酒惟以磬縣而已不得言縣中而云磬南注引鄕飲酒者欲見此𨿽軒縣近北面縣之南也此經初設樂無此面縣但移東縣建鼓在阼階西又設一建鼓在西階東正當北面一縣之處簜在建鼓之間注云簜謂笙簫之屬倚於堂又與燕禮笙入所立之位同疑設之在此者亦奏之於此至此管新宮三終注乃云立於東縣之中不知於經何據若云辟射位射事未至無可辟也且上文大師等立於鼔北亦當是此建鼓之北注以爲西縣之北不知西縣何以單名爲鼓竊疑大師等立此或亦以將奏管故臨之非徒立也至下管三終乃相率而東耳旣從工而入工升堂笙卽立堂下亦其宜也

世佐案管之者大師諸人也管數未聞然以鄕射記三笙一和推之則管亦不止於一矣管奏則堂下諸樂並奏以應之敖但云奏西方之樂非書曰下管鞉鼓合止柷敔笙鏞以間奏管之時亦吹笙經不見笙入之文者以其不爲樂主略之也或曰上經云簜在建鼓之間注云簜笙簫之屬然則笙與管蓋並設也愚謂笙是匏屬不可云簜或說恐未是又案疏引燕禮記云下管新宮笙入三成以爲吹管者亦吹笙之證非也彼是管畢而後吹笙此則笙管並奏管畢而樂終矣詎與燕禮記同乎旣管不獻者以奏管者旣受獻羣工賤又不奏管故也餘同敖義注說之誤張氏論之詳矣

卒管大師及少師上工皆東坫之東南西面北上坐注曰不言縣北統於堂也於是時大樂正還北面立於其南

疏曰不言去堂逺近當如鄕射遷工阼階下之東南堂前三笴西面北上

敖氏曰坫東南當在東縣之東北射事未至工旣管乃不復升而遂遷於此者堂上之樂畢故也於是小樂正北面立於其南相者退立於西方

郝氏曰坫堂下閣物處冠禮有西坫是堂東西皆有坫也

世佐案東坫之東南蓋在東縣之東也注云縣北敖云東縣之東北皆非章內無大樂正注云大樂正當是小樂正之譌也樂終而不告備亦以其略也

右樂

擯者自阼階下請立司正

敖氏曰君再舉旅而卽請立司正爲射故也

公許擯者遂爲司正司正適洗洗角觶南面坐奠於中庭

敖氏曰此中庭者亦阼階前南北之中與燕禮司正之位同以當辟射也

世佐案敖說誤見鄕射及燕禮

升東楹之東受命於公西階上北面命賓諸公卿大夫公曰以我安賓諸公卿大夫皆對曰諾敢不安

敖氏曰此羣臣皆爲射而來是時猶未射固無嫌於不安而司正乃受命以安之者緣其意若不敢必君之終行射事然也受命亦北面與請徹爼同

世佐案請安說亦見燕禮

司正降自西階南面坐取觶升酌散降南面坐奠觶興右還北面少立坐取觶興坐不祭卒觶奠之興再拜稽首左還南面坐取觶洗南面反奠於其所北面立敖氏曰北面立亦在觶南

右立司正

司射適次決遂執弓挾乘矢於弓外見鏃於弣右巨指鉤

注曰司射射人也次若今時更衣防張幃席爲之耦次在洗東南見鏃於弣順其射也右巨指右手大擘【從集說節本】

疏曰云耦次在洗東南者此無正文案鄕射記設楅南北當洗此下三耦拾取矢出次西行又北行鄕楅則次在洗東南也

敖氏曰司射射人亦大射正也燕禮曰大射正爲司射是其徵矣諸侯之大射正蓋上士二人次所謂耦次也周官掌次職云射則張耦次執弓左手執弣也挾乘矢於弓外謂挾四矢而矢在弣之外也見鏃於弣明其方執而左鄕及指間前後之節也右巨指鉤所謂挾弓也

世佐案大射正與射人尊卑蓋有間矣燕射以大射正爲司射此以射人爲司射不同者燕本不爲射故其初但以射人爲擯又爲司正及射而後以大射正爲司射此禮専爲射故其初卽以大射正爲擯爲司正至是則以射人爲司射也敖引燕禮釋此誤

自阼階前曰爲政請射

注曰爲政謂司馬也司馬政官主射禮

敖氏曰爲政爲射政者也言此者亦示已不敢擅其事也階前北面白於公

姜氏曰鄕射先請賓次請主人主於尊賔大射不請賔但請公主於尊君

遂告曰大夫與大夫士禦於大夫

注曰因告選三耦於君禦猶侍也大夫與大夫爲耦不足則士侍於大夫與爲耦也

敖氏曰此以在堂上者爲耦之法告公也此大夫亦兼諸公卿而言不言士與士者略賤也

張氏曰旣請射得命遂告君以比耦也

世佐案敖說得之注以此爲選三耦之法非

右請射

敖氏曰自此以後其經文有與鄕射同者不重釋之

遂適西階前東面右顧命有司納射器

敖氏曰東面而右顧者有司在南也此有司其旅食者與上經云士旅食者在士南北面東上命之之儀如是者以其賤也

張氏曰有司士佐執事不射者也士在西階南東面故於西階前右顧命之必東面者君在阼宜向之也世佐案東面右顧者示命出於君也有司敖說近是

射器皆入君之弓矢適東堂賔之弓矢與中籌丰皆止於西堂下眾弓矢不挾總眾弓矢楅皆適次而俟注曰中閭中眾弓矢三耦及卿大夫以下弓矢也司射矢亦止西堂下眾弓矢不挾則納公與賔弓矢者挾之

疏曰鄕射記云於郊則閭中據此大射故知閭中云司射矢亦止西堂下者下文云司射卒誘射遂適堂西故取一个挾之是也

敖氏曰總謂以物合而束之也眾弓眾矢異束之賔之弓與矢皆不在堂上逺下君也眾弓矢不挾亦以其多也中籌丰在堂西楅在次各近其所設處也俟者兼指射器之在三防者言也此射於公宮則中乃皮樹中也鄕射記曰君國中射皮樹中

世佐案東堂謂東序東也弓倚於東序矢在其下北括大射在郊敖云於公宮非

右納射器

工人士與梓人升自北階兩楹之間疏數容弓若丹若墨度尺而午射正蒞之

注曰工人士梓人皆司空之屬能正方圜者一從一橫曰午謂畫物也

疏曰若丹若墨科用其一也云度尺者卽鄕射記從如笴三尺橫如武尺二寸也

敖氏曰北階北堂之階也兩楹之間言當楣也疏數猶廣狹也言二物從畫相去廣狹之度也午如十字然也射正升降蓋自西階此射正其小射正與大射正二人是時一爲司正一爲司射

郝氏曰蒞臨視也

卒畫自北階下司宮埽所畫物自北階下

注曰埽物重射事也工人士梓入司宮位在北堂下郝氏曰埽埽畫防使分明

世佐案工人士梓人司宮蓋皆下士也其位當在士南注云在北堂下非天子宮人以中士爲之則諸侯司宮爲下士明矣工人士與梓人司宮皆升降於北階知其亦賤矣

右畫物

大史俟於所設中之西東面以聽政

注曰中未設也大史俟焉將有事也

敖氏曰鄕射禮曰設中南當楅西當西序又曰乃設楅於中庭南當洗是時中與楅皆未設大史蓋南當洗西直西序之西而立也政卽司射所誓之事郝氏曰大史掌釋獲者

張氏曰中尙未設而云所設中之西謂其擬設中之地之西也周禮春官大史職云凡射事飾中舎算執其禮事

司射西面誓之曰公射大侯大夫射參士射幹射者非其侯中之不獲卑者與尊者爲耦不異侯大史許諾注曰誓猶告也

疏曰賓與君爲耦同射大侯士與大夫爲耦同射參侯以其旣與尊者爲耦不可使之別侯別侯則非耦也

敖氏曰釋獲之事未至乃誓之者欲其豫識之也郝氏曰時司射立西階前轉向大史誓之

右誓大史

世佐案以上二節鄕射無

遂比三耦

注曰比選次之也不言面者大夫在門右北面士西方東面

疏曰天子大射賓射六耦三侯畿內諸侯則二侯四耦畿外諸侯大射賓射皆三侯三耦但諸侯畿外畿內各有一申一屈故畿外三侯逺尊得申與天子同三耦則屈畿內二侯近尊則屈四耦則申若燕射則天子諸侯例同三耦一侯而已以其燕私屈也若卿大夫士例同一侯三耦

世佐案周禮云以四耦射二侯內諸侯之賓射也此以三耦射三侯外諸侯之大射也其賓射亦當用四耦春秋防二十九年左傳云範獻子來聘公享之射者三耦蓋與他國之臣射故爾疏誤是時大夫在堂注云在門右亦非又案周禮大司馬職云若大射則合諸侯之六耦此諸侯大射不使司馬比耦而使司射者逺下天子也

三耦俟於次北西面北上

敖氏曰三耦皆士也亦司射前戒之故先立於此以待比也俟於次北便其入也此乃未比時之位若旣比則位於次中矣

郝氏曰三耦始誘射皆士次在堂下東南士立次外之北西向以俟鄕射三耦立堂西此立堂東者大射射器在東統於君也鄕射射器在西統於賓也世佐案大夫自受獻之後皆升就席至此經不見其降而直云三耦俟於次北則三耦以士爲之明矣且鄕射三耦使弟子大射使士亦其宜也舊說三耦使大夫不足而取士非

司射命上射曰某禦於子命下射曰子與某子射敖氏曰是所謂比也此亦當有司馬命巾車量人系左下綱及命獲者倚旌於侯之事文不具耳鄕射則於旣比三耦爲之

卒遂命三耦取弓矢於次

注曰取弓矢不拾者次中隱蔽防

敖氏曰亦命之讓取弓矢拾經文省耳此下當有三耦決遂拾取弓矢之事亦文不具也三耦旣取弓矢遂立於次中而西面北上

世佐案注說非也於顯露處則修儀於隱蔽處則廢禮豈聖人制作之意哉當以省文之說爲正

右比三耦

司射入於次搢三挾一个出於次西面揖當階北面揖及階揖升堂揖當物北面揖及物揖由下物少退誘射注曰由下物而少退謙也

敖氏曰旣搢挾則立於三耦之北而後出次出次乃西面是由次北出矣由下物少退以其亦射大侯故不敢履下物辟君也此射三侯故不言視侯中不在物故不言俯正足

射三侯將乘矢始射幹又射參大侯再

敖氏曰始射幹誘射主於三耦也三耦士也故先射士侯乃次及其上大侯再以其尊異之也

世佐案始射幹亦以司射士也

卒射北面揖

注曰揖於當物之防不南面者爲不背卿

敖氏曰北面揖者爲下射與君同物不可南面揖扵楹間嫌也

郝氏曰卒射北面揖敬君事殊於鄕射揖南面也世佐案鄕射誘射卒南面揖此北面者執臣禮也𨿽爲上射亦然觀下經三耦卒射之儀可見矣注說固曲後二說亦未爲得也

及階揖降如升射之儀遂適堂西攺取一个挾之敖氏曰如升射之儀爲堂上所不見之揖言也降而遂適堂西則不由其所立位之南矣此射者不在堂西射位又不在西方故其儀與鄕射異

世佐案如升射之儀者如其堂上三揖堂下三揖也毎至故揖處皆北面揖及將折而北行適堂西則東面揖與若然則降階亦南行當洗南而後西向北折以適堂西也經不以其位爲節者此時司射未有位也云遂者見其間無他事也若自階下適堂西則堂下祗有二揖矣且非所以敎眾耦威儀之法也敖說恐未是西階西有樂縣豈得由縣間往乎鄕射禮雲南面揖揖如升射則毎至故揖處皆南面揖及北折而適堂西則西面揖皆與此異

遂取撲搢之以立於所設中之西南東面

注曰於是言立著其位也鄕射記曰司射之弓矢與撲倚於西階之西

敖氏曰云遂取撲則撲亦在堂西矣所設中之西南其南北亦南於洗而東西則直西霤與此禮三耦之位在東方故司射至是乃得定其位於此亦與鄕射異也

右誘射

儀禮集編卷十三﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷十四

龍裏縣知縣盛世佐撰

大射儀第七之二

司馬師命負侯者執旌以負侯

注曰司馬師正之佐也負侯獲者也天子服不氏下士一人徒四人掌以旌居乏待獲析羽爲旌

敖氏曰負侯獲者皆士旅食者與旌謂翿旌鄕射記曰君國中射以翿旌獲

世佐案司馬師蓋軍司馬之佐也負侯者主負侯及取矢之事於天子射鳥氏也周禮射鳥氏職云射則取矢矢在侯髙則以並夾取之是其徴矣諸侯蓋以庶人在官者爲之三侯各一人注以爲卽獲者非凡獲者所持皆謂之旌周禮司常職云凡射共獲旌是也三侯之旌各不同大侯之旌以析羽爲之鄕射記云於郊則以旌獲是也參侯幹侯之旌以雜帛爲之鄕射記云旌各以其物是也其旌杠之長短亦異約鄕射記言之鄕侯上綱去地丈九尺二寸而旌杠長三仭依鄭說七尺曰仭則旌蓋出侯尺八寸矣由斯而推幹侯與鄕侯同參侯去地三大二尺五寸少半寸其旌當長三丈四尺三寸少半寸爲五仭而弱也大侯去地四丈八尺五寸少半寸其旌當長五丈三寸少半寸爲七仭而彊也旌必出於侯尺八寸者欲射者見而識之且以爲別也敖以旌爲翿旌固非鄭統以析羽釋之而不知其別於經防豈盡得哉

負侯者皆適侯執旌負侯而俟

敖氏曰皆皆三侯者也大侯參侯去地逺亦云負者但取北面於其北亦因幹侯而言也先云適侯乃云執旌是旌先倚於侯也然則上經亦當有命倚旌之類明矣俟俟後命

世佐案負侯者蓋皆自西方適侯也

司射適次作上耦射

敖氏曰東面作之

世佐案鄕射射位在西故作射者西面大射次在東故作射者東面也

司射反位上耦出次西面揖進上射在左並行

注曰上射在左便射位也

世佐案鄕射三耦東面北上上射本在下射之左大射三耦西面北上立時上射在右及發位並行則上射轉居左必居左者所以便其就右物也下射在右就左物亦便

當階北面揖及階揖上射先升三等下射從之中等上射升堂少左下射升上射揖並行皆當其物北面揖及物揖皆左足履物還視侯中合足而俟

注曰視侯中各視其侯之中大夫耦則射參中參中十四尺士耦則視幹中幹中十尺

敖氏曰侯中幹侯之中也

世佐案三耦皆士皆當射幹敖說是

司馬正適次袒決遂執弓右挾之出升自西階適下物立於物間左執弣右執簫南揚弓命去侯

注曰司馬正政官之屬適下物由上射後東過也鄕射禮曰西南面立於物間

疏曰案天子有大司馬卿一人小司馬中大夫二人此𨿽諸侯禮亦應有小司馬號爲司馬正也

敖氏曰司馬正與司馬師乃射時所立之官如司射之類也右挾之謂以右巨指鉤也適下物由上射後而少南行也此行而立於物間乃云適下物者下言司馬正出於下射之南還其後故於此惟據下物而言

世佐案周禮序官云政官之屬大司馬卿一人小司馬中大夫二人軍司馬下大夫四人諸侯司馬卿小司馬下大夫各一人軍司馬蓋上士二人矣此云司馬正卽軍司馬之長也上云司馬師卽其佐也司射以射人爲之則司馬二人皆以士爲之亦其宜也知非司馬及小司馬者以三卿五大夫之位皆在堂不在下故也司馬正而決遂且挾弓大射禮重也鄕射禮云司射適堂西不決遂執弓

負侯皆許諾以宮趨直西及乏南又諾以商至乏聲止注曰宮爲君商爲臣其聲和相生也鄕射禮曰獲者執旌許諾

疏曰引鄕射者證與此不同之意

敖氏曰宮商皆謂諾聲也宮大商小趨直西至乏南乃折而北不自侯西北行者不敢由便也古人步趨有法𨿽賤者猶謹之而不苟若此則其上者可知矣先宮後商乃止亦有漸也

授獲者退立於西方獲者興其而俟

注曰大侯服不氏負侯徒一人居乏相代而獲參侯幹侯徒負侯居乏不相代鄕射禮曰獲者執旌許諾聲不絕以至於乏坐東面偃旌興而俟

疏曰引鄕射者此文不具宜與彼同

敖氏曰授獲者以旌也或曰者下當有旌字蓋文脫耳授旌而退三侯者皆然則其負侯居乏者之相代亦宜同也退立於西方各當其乏之西與獲者旣偃旌於地乃興

世佐案獲者大侯服不也周禮服不氏職云射則以旌居乏而待獲諸侯其以庶人在官者爲之與參侯幹侯則其徒二人也孟子云庶人在官者其祿以是爲差則其尊卑亦微有辧矣負侯者各以其旌授獲者而退事畢也立於西方蓋在士南東面南上與知在士南者不敢與士序也東面異於士旅食者也南上統於侯也以負大侯者爲上負侯者位在西方獲者位在乏不相侵也舊說負侯居乏相代恐未然鄕射以獲者兼負侯臣禮省也

司馬正出於下射之南還其後降自西階遂適次釋弓說決拾襲反位

注曰鄕射禮曰司馬反位立於司射之南

司射進與司馬正交於階前相左由堂下西階之東北面視上射命曰毋射獲毋獵獲上射揖司射退反位乃射上射旣發挾矢而後下射射拾發以將乘矢獲者坐而獲

敖氏曰此指在幹侯之乏者也大侯參侯者亦坐而不獲

世佐案此時大侯參侯之獲者其立自如不唱獲不坐也敖云亦坐非

舉旌以宮偃旌以商獲而未釋獲卒射右挾之北面揖揖如升射

郝氏曰卒射右挾之謂矢發盡左手執弓右手大二指挾弓就物內轉向北揖異於鄕射也

姜氏曰鄕射云皆執弓不挾南面揖

上射降三等下射少右從之中等並行上射於左與升射者相左交於階前相揖適次釋弓說決捨襲反位注曰上射於左由下射階上少右乃降待之言襲者凡射背袒

敖氏曰位次中之位也亦西面北上下凡言三耦之位皆放此

郝氏曰反位反欠北西面北上之位

世佐案上經云司射適次作上耦射司射反位上耦出次則三耦位在次中明矣郝云在次北非

三耦卒射亦如之

敖氏曰三亦當作二字之誤也

司射去撲倚於階西適阼階下北面告於公曰三耦卒射反搢撲反位

敖氏曰去撲者與尊者言不敢佩刑器也

姜氏曰鄕射卒射告於賔者尊賔也此不告於賔者公尊也鄕射賔揖司馬乃降搢撲反位此不揖者君非賔比也

古三耦射

司馬正袒決送執弓右挾之出與司射交於階前相左注曰出出於次也袒時亦適次

疏曰凡袒襲皆於隠防

敖氏曰不言司馬正適次者以下言出則適次可知亦以上有成禮故於此省文也

升自西階自右物之後立於物間西南面揖弓命取矢負侯許諾如初去侯皆執旌以負其侯而俟

注曰俟小臣取矢以旌指教之

敖氏曰此負侯卽獲者也如初去侯謂許諾以宮商至乏聲止也惟去來異耳三耦所射幹侯而已而三侯之負侯者皆執旌以往者卑統於尊且矢亦或有逺近故也

張氏曰負侯許諾如初去侯如去侯時之諾以宮又諾以商也

世佐案此負侯卽立於西方者云如初去侯則諾聲起於乏自西方至乏不諾也如初之下復云去侯者以別於初負侯時不諾也云皆執旌則獲者又以旌授之矣

司馬正降自西階北面命設楅

注曰此出於下射之南還其後而降之

敖氏曰北面於所設楅之南

郝氏曰設楅中庭南與洗齊故司馬正北面立其南使設者止勿過南也

小臣師設楅司馬正東面以弓爲畢

注曰畢所以敎助執事者鄕射記曰乃設楅於中庭南當洗東肆

疏曰畢是助載鼎實之物故司馬執弓爲畢以指授若周禮執殳以爲鞭度然

敖氏曰司馬正東面立於所設楅之西也此楅亦南面坐設之畢所以指畫處置之器以木爲之其長三尺此以弓指畫設楅之處象畢之用故曰以弓爲畢云凡以畢指敎者皆立於所設器之側

郝氏曰小臣師設楅司馬正又轉西東面立使設者勿偏西也畢竹簡笏類形如畢星卽今如意執以止物曰畢與蹕通止也臣當君前不敢指防故以弓當笏止其防

旣設楅司馬正適次釋弓說決拾襲反位小臣坐委矢於楅北括司馬師坐乘之卒

世佐案鄕射禮云司馬襲進當楅南北面坐左右撫矢而乘之此文省耳

若矢不備則司馬正又袒執弓升命取矢如初曰取矢不索乃復求矢加於楅卒司馬正進坐左右撫之興反位

注曰此坐皆北面

敖氏曰又袒執弓不言決遂右挾之者可知也司馬師旣乘矢其備若否皆以告於正若不備則正命取矢若備則正亦進撫之也左右撫者左手撫其左右手撫其右以審定其數耳

世佐案司馬師旣乘之矣司馬復進而撫之愼其事也

右取矢加於楅

司射適西階西倚撲升自西階東面請射於公公許注曰倚撲者將卽君前不敢佩刑器也升堂者欲諸公卿大夫辯聞也

敖氏曰請射乃升者以其後有告耦等事宜在上爲之故也東面亦與他儀異下經云司正東楹之東北面告於公

右再請射

遂適西階上命賔禦於公諸公卿則以耦告於上大夫則降卽位而後告

注曰告諸公卿扵堂上尊之也

敖氏曰耦者謂公卿自爲耦也以耦告亦如命三耦之辭大夫則降卽位而後告見其貶扵諸公卿也下文所云是其事已若卿與大夫爲耦則其告亦當有上下之別諸公卿大夫爲耦亦各以其次爲之郝氏曰命賔禦於公以君命命也

司射自西階上北面告於大夫曰請降司射先降搢撲反位大夫從之降適次立於三耦之南西面北上注曰適次前而北西面立

疏曰上云司射等適次謂入次中此適次者大夫降自西階東行適次所過向堂東西面立因過次爲適次非入次也

敖氏曰於此云北面則是命賓及吿諸公卿皆鄕其位也適次亦謂進而至於次也三耦士也而在大夫之上者以其先射尊之三耦之南大夫之北宜有閒地以待諸公卿之降

世佐案是時三耦位在次中之北大夫適次亦謂入於次也注疏說誤

司射東面於大夫之西北耦大夫與大夫命上射曰某禦於子命下射曰子與某子射

敖氏曰司射東面亦在次中不言適次者可知也世佐案司射東面向大夫也大夫之西北蓋當諸公卿之虛位必於此者命當自上下也合耦曰耦耦大夫與大夫者謂大夫與大夫射司射命之以定其耦也其命之之辭如下文所云張氏監本正誤云司射東面於大夫之西比耦比誤作北愚謂監本非誤也或作比者後人因不審其句讀而妄攺之耳朱子及楊氏敖氏諸本皆與監本同今從之

卒遂此眾耦

敖氏曰眾耦士耦也士與大夫爲耦者亦存焉世佐案是時司射少南東面於眾耦之西北比之

眾耦立於大夫之南西面北上若有士與大夫爲耦則以大夫之耦爲上

注曰爲上居羣士之上

敖氏曰立於大夫之南則在次可知故經亦不言適次若士與大夫爲耦亦其長者也乃著其爲上者意與鄕射同大夫之耦𨿽爲上射猶立於大夫之後者射事未至明其不並立也及將射乃轉居右而並立云

郝氏曰大國諸侯臣一孤三卿五大夫三耦自有餘而時或有與有不與故大夫不足則以士比之世佐案經云若有者亦兼次國以下無諸公而言無諸公則有大夫與卿爲耦者有士與大夫爲耦者以一大夫爲賔故也大夫之耦惟一人耳鄕射禮云大夫𨿽眾皆與士爲耦與此異

命大夫之耦曰子與某子射告於大夫曰某禦於子注曰士𨿽爲上射其辭猶尊大夫

命眾耦如命三耦之辭諸公卿皆未降

敖氏曰諸公卿尊冝事至乃降也此時之降者爲比耦也向者旣以耦吿公卿於上則耦定矣故可以未降

右比耦

遂命三耦各與其耦拾取矢皆袒決遂執弓右挾之注曰此命入次之事也司射旣命而反位不言之者土射出當作取矢事未訖

敖氏曰司射旣於次中東面以次命之卽反西方之位不言者亦以其可知也司射於取矢者惟命之而不復作之者以其取矢亦發於次中與鄕射異世佐案三耦向在次矣注云此命入次之事非鄕射比耦位在堂西射位在司馬之西南故司射於取矢者旣於堂西命之又於司馬之西南作之大射惟有次中位故司射命取矢訖卽反中西南之位而使小射正作之也以下經証之此防蓋有闕文

一耦出西面揖當楅北面揖及楅揖

注曰三耦同入次其出也一上射出西面立司射作之乃揖行也

世佐案注說誤見上

上射東面下射西面上射揖進坐橫弓卻手自弓下取一个兼諸弣興順羽且左還毋周反面揖

注曰左還反其位毋周右還而反東面也君在阼還周則下射將背之

敖氏曰旣順羽則鉤而左還也自西面而東面若皆左還則謂之周此先左還而後右還是毋周也下放此必毋周者以相變爲容

世佐案鄕射未興而順羽故云順羽且興此則旣興而順羽故云順羽且左還其節亦小變也毋周威儀多也注說似迂

下射進坐橫弓覆手自弓上取一个兼諸弣興順羽且左還毋周反面揖

敖氏曰反面自東面而反西面

旣拾取矢棞之

注曰棞齊等之也

郝氏曰棞叩也叩四矢使齊也

張氏曰棞疑當作棞孟子注棞猶叩防也叩防有取齊之義若棞則門橛耳監本正誤云梱之與梱復二梱字俱誤作梱

世佐案古字少棞與捆蓋通用也棞同梱張氏攺棞爲棞亦泥孟子棞屨之棞或作捆俗字也

兼挾乘矢皆內還南面揖

注曰內還者上射左下射右不皆右還亦以君在阼嫌下射故左還而背之也上以陽爲內下以陰爲內因其宜可也

敖氏曰亦揖乃皆內還經文不具也上射左還下射右還皆鄕內故總以內言之皆內還者由便也世佐案內還者先以身鄕堂而還也上射東面左還則鄕堂下射西面右還則鄕堂必皆內還者取其相鄕且威儀之法不敢由便也注說似迂晦敖氏由便之說尢非凡敖氏所解左還右還皆與注說相反今不從

適楅南皆左還北面揖搢三挾一个揖以耦左還上射於左

注曰以猶與也言以者耦之事成於此意相人耦也上射轉居左便其反位也上射少北乃東面

疏曰次在楅東南北面揖時已在次西靣故知上射少北乃東面得東當次也

敖氏曰以如以賓升之以謂上射以其耦左還也此左還者上射先而下射後故言以

世佐案上射自楅西下射自楅東皆南行適楅南上射在右至是將轉而居左故云以耦左還能左右之曰以言易位之事上射寔主之也鄕射禮云皆左還不云以耦者上射仍在右不須易位也鄕射射位在西故其反也上射於右爲便大射次在東故其反位也上射於左爲便蓋西行者以北爲右東行者以北爲左也敖云於左當作於右非

退者與進者相左相揖還退釋弓矢於次說決拾襲反位世佐案相左謂退者由進者之南也反位反次中西面北上位

二耦拾取矢亦如之後者遂取誘射之矢兼乘矢而取之以授有司於次中皆襲反位

注曰有司納射器因畱主授受之

右三耦取矢於楅

司射作射如初

敖氏曰如初亦適次作上耦也其異者三耦於旣作乃袒決遂取弓矢也司射旣作卽反位不俟之

一耦揖升如初

世佐案謂自出次至合足而俟之儀皆如初射也

司馬命去侯負侯許諾如初司馬降釋弓反位

敖氏曰司馬司馬正也下放此不言說決拾與襲亦文省

世佐案如初謂自司馬正適次至負侯者退立於西方皆如初命去侯之儀也是時獲者亦興共而俟

司射猶挾一个去撲與司馬交於階前適阼階下北面請釋獲於公公許反搢撲遂命釋獲者設中以弓爲畢北面

注曰北面立於所設中之南當視之也鄕射禮曰設中南當楅西當西序

敖氏曰大史前立於所設中之西於是司射當之西面命之旣則少西南行而北面以弓爲畢指畫以示其處

郝氏曰北面不設中者不得過南也

世佐案北面於所設中之南示設中者以南北節也鄕射禮云西面立於所設中之東北面命釋獲者此命釋獲者亦北面不西面立者以大史旣立於所設中之西東面則設中東西之節可見矣不須司射更示之也

大史釋獲

敖氏曰言此者明上所謂釋獲者之爲大史也郝氏曰史掌書記算法故主獲

小臣師執中先首坐設之東面退大史實八算於中橫委其餘於中西興共而俟

注曰先猶前也命大史而小臣師設之國君官多也小臣師退反東堂下位鄕射禮曰橫委其餘於中西南末

敖氏曰此不言執算者又不言大史受算則是大史自執算矣寔算則坐故於後言興是時大史位於中西小史之位亦宜近之

張氏曰中形爲伏獸竅其背以置獲籌執之則前其首設之則東其面面首一也

世佐案首據中言也面據設中者言也執之先首設之東面則中之東西設而其首在東也明矣

司射西面命曰中離維綱揚觸捆復公則釋獲眾則不與

注曰離猶過也獵也侯有上下綱其邪制躬舌之角者爲維或曰維當爲絹絹綱耳揚觸者謂矢中他物揚而觸侯也梱復謂矢至侯不著而還復復反也公則釋獲優君也眾當中鵠而著

朱子曰綱耳卽籠綱以布爲之梓人謂之縜而此謂之絹字𨿽異而音則同【案注之絹字恐是縜字之誤梓人云縜寸焉】敖氏曰西面亦於中東離麗也中而麗於維綱言其去鵠逺也揚觸梱復言其非正中又且不必在鵠也二者甚不宜釋獲而於君則釋之優君也不與謂不在此釋獲之科也此特承上文而言耳其寔眾之所射非正中其鵠者皆不釋也或曰維謂躬與舌也躬舌所以維持侯未知是否

郝氏曰侯舌曰維系侯繩曰綱梱叩也矢叩侯還反於地

姜氏曰離之言麗如詩雉離鴻離之麗注訓爲過獵則於上中字似難通

世佐案離字之訓敖得之維當以敖氏所引或說爲正麗於維去鵠猶近麗於綱則尢逺矣維與綱侯之上下皆有之而大侯參侯則惟見其上耳韻防云梱猶款也扣也人物出入多扣觸之則梱有扣觸之義矣復如雨星不及地尺而復之復梱復謂矢扣觸侯而還復也或曰梱謂矢觸侯之左右如梱之在門兩旁也復謂矢至侯而還復也姑備一解存之注中絹字當依敖氏作縜

惟公所中中三侯皆獲

注曰值中一侯則釋獲

敖氏曰此愈優君也中亦兼離維綱與揚觸梱復者而言皆獲者中一侯則其侯之獲者主獲之也此命亦傳吿於獲者故以獲言之上云釋獲下云獲互文也

郝氏曰君射不拘大侯參侯幹侯中皆釋獲眾射非其侯中不算

姜氏曰惟公所中中五字爲句上中去聲謂中之也下中如字乃侯中之中蓋言上三者眾不釋獲公則釋之然亦一侯釋獲耳惟公所中在侯中則三侯皆獲凡皆以優君也

世佐案上經云射者非其侯中之不獲所以辧其等者矣此則告以優尊之義亦爲上得兼下也姜說傷巧當以舊說爲正

釋獲者命小史小史命獲者

注曰傳吿服不使知此司射所命

疏曰據在大侯而言告服不則參侯幹侯告可知舉逺見近

世佐案釋獲者謂大史也必以此命傳吿獲者以其唱獲與釋獲聨事故須使共聞之不親往告者獲者賤且方有事不可暫離中側也

司射遂進由堂下北面視上射命曰不貫不釋上射揖司射退反位

注曰射不中鵠不釋算

釋獲者坐取中之八算攺實八算興執而俟乃射若中則釋獲者毎一个釋一算上射於右下射於左若有餘算則反委之又取中之八算攺實八算於中興執而俟三耦卒射

右三耦再射

賓降取弓矢於堂西

注曰不敢與君並俟吿取之以升俟君事畢

疏曰下云公將射則賓降適堂西袒決遂執弓搢三挾一个升自西階是君事畢乃爾今此但取之以俟非卽袒決遂也蓋去射時尙逺不可以卽袒【從通解節本】敖氏曰此言降而不言升似有闕文賓降取弓矢以升者明其將侍君射

郝氏曰賔與君爲耦君將射賓先自堂上西序東面降立階西東面也

世佐案賓降謂自其席而降也公爲賔舉旅之時賔旣就席矣郝云自堂上西序東面降非不言其升者俟於堂西未升也取弓矢之儀詳見下文先言之者與下爲節也

諸公卿則適次繼三耦以南

注曰言繼三耦明在大夫北

敖氏曰不言降者可知也

郝氏曰初納射器賓弓矢在堂西諸臣弓矢在東次故賔適堂西諸公卿適次各取弓矢

公將射則司馬師命負侯皆執其旌以負其侯而俟注曰君尊若始焉

世佐案此云皆執其旌則旌之不同益可見矣亦獲者授之於乏

司馬師反位

郝氏曰位在西階下東面司馬正之南也

僕人掃侯道

注曰新之

郝氏曰僕人周禮司之屬

世佐案僕人卽周禮僕也僕下士二人屬夏官掌五寢之埽除糞灑之事故使之給埽侯道之役諸侯蓋亦以庶人在官者爲之也司掌五之法屬秋官郝氏乃引以當之誤矣

司射去撲適阼階下告射於公公許適西階東吿於賓注曰吿當射也

敖氏曰告射輕於請射故不升堂

世佐案此時賓在堂西故適西階東告之郝云賓立西階下西東面非吿公北面告賓蓋西面與

遂搢撲反位小射正一人取公之決拾於東坫上一小射正授弓拂弓皆以俟於東堂

注曰授弓當授大射正拂弓去塵

疏曰據此經上下或云大射正或云司射或云小射正當是大射正一人爲上司射次之司射或謂之小射正若然大射正與司射各一人據其行事小射正不止一人而已如此文旣云小射正一人又云一小射正則小射正二人也【從通解節本】

敖氏曰授當作受受弓者受於有司也受弓亦於東堂皆皆二小射正也云小射正一人又云一小射正則小射正亦多矣周官射人下大夫二人上士四人然則諸侯之大射正上士亦二人小射正中士亦四人與

郝氏曰小射正授弓授之大射正大射正授公東堂堂上東君席側也

世佐案東堂東序東也郝云君席側非初納射器君之弓矢適東堂至是小射正受而拂之與奉決拾者同俟於此授當從敖氏作受蓋受之於弓人也俟者俟公就物則一小射正奉決拾以從一小射正以弓授大射正也大射正惟爲司正者一人其餘皆小射正也敖云大射正二人非

公將射則賓降適堂西袒決遂執弓搢三挾一个升自西階先待於物北比一笴東面立

注曰不敢與君並東面立鄕君也

疏曰前文賔降適堂西取弓矢無賓升堂之文但文不具其實卽升矣是以此文云賔降

敖氏曰比一笴物比空一笴地也必退於物比一笴者逺下君亦爲司馬當由物後而適物間也

郝氏曰賔降卽前取弓矢降再言以明待君之儀疏謂取弓矢升再降非也物比右物之比

世佐案此當以郝說爲正蓋三耦卒射則公將射矣公將射則賔及諸公卿皆降自司馬師命負侯至小射正俟於東堂皆一時事也觀此經復言公將射則賔降亦是復言可知必復言之者見其與上諸事同節也舊說前降取弓矢此降又爲袒以下諸儀則經何以前言降而不言升宜後儒疑其有闕文也夫一弓矢也旣取之而升復以之而降降而又升其儀不亦繁複乎此云袒決遂執弓搢三挾一个卽取弓矢之儀也向者取弓矢以升其儀當復何如且公之弓矢尙俟於東堂而賓乃先取之以升亦無是理也以是數者推之則其謬誤顯然矣

司馬升命去侯如初還右乃降釋弓反位

注曰還右還君之右也猶出下射之南還其後也今文曰右還

敖氏曰還右謂圍右物也旣命去侯則由右物之南適其右乃降來由物比去適物右是還之也不還左物者以君將爲下射故也是時君未立於物而先辟之敬之至也

郝氏曰司馬命去侯還右乃降者賔物居右司馬出右物南卽西轉下堂不還左物也

世佐案司馬司馬正也還右言於如初之下見其異於初也敖說得之位司射之南也又案今文曰右還義似長蓋由右物之南適西階卽右還也

公就物小射正奉決拾以笥大射正執弓皆以從於物注曰笥萑葦器大射正舎司正親其職

敖氏曰笥蓋竹器決拾在坫上時亦宜用笥至是始見之耳射時大射正爲司正如故至是暫舎其職而爲君執弓重其事也弓射器之主也

張氏曰大射正初爲擯者復自擯者立爲司正至此又舎司正來執弓也

世佐案大射正執弓蓋小射正授之於東堂

小射正坐奠笥於物南遂拂以巾取決興贊設決朱極三

注曰極猶放也所以韜指利放也以朱韋爲之三者食指將指無名指無極放契扵此指多則痛小指短不用

敖氏曰拂者拂決極與拾也贊設決與極者爲君設之也下言贊者放此者極朱而用三若臣則用二其物色亦未聞士喪禮曰纊極二蓋死時變用纊而數則與生時同

小臣正贊袒公袒朱襦卒袒小臣正退俟於東堂敖氏曰此袒於設決之後亦異於臣

世佐案俟者俟公卒射當贊襲也

小射正又坐取拾興贊設拾以笥退奠於坫上復位注曰旣袒乃設拾拾當以韝上

郝氏曰小射正復位與小臣正同立俟於東堂也世佐案此言設拾而不言遂者以君不肉袒故取斂衣之義復位復俟於東堂之位也小射正復位者亦俟公卒射以笥受決拾也

大射正執弓以袂順左右隈上再下壹左執弣右執簫以授公公親揉之

注曰順放之也隈弓淵也揉宛之観其安危也今文順爲循

疏曰以袂向下於弓隈順放之考工記弓人云其弓安其弓危以弓弱者爲危弓彊者爲安則此云觀安危者謂試弓之彊弱

敖氏曰隈者弓之曲處也考工記曰凡角之中恆當弓之畏畏也者必撓是也順之者所以審其厚薄而驗其彊弱也詳上而略下以其上下之厚薄均郝氏曰袂衣袖順卽拂也以衣袖順弓上下兩隈拂之示整潔也弓仰執故上隈之裏左右再拂下隈之背一拂之

世佐案順之以袂亦拂拭之意郝得之前小射正旣於東堂拂之矣至是大射正又順之者敬君物也隈分左右則弓之仰執明矣上再下壹左右各三也上弓裏下弓表

小臣師以巾內拂矢而授矢於公稍屬

注曰內拂恐塵及君也

敖氏曰授矢亦以巾也燕禮記曰小臣以巾授矢凡授弓矢皆當於公右

世佐案稍屬說見燕禮記

大射正立於公後以矢行吿於公

注曰若不中使君當知而攺其度

下曰畱上曰揚左右曰方

注曰畱不至也揚過去也方出旁也

敖氏曰左右曰方者左則曰左方右則曰右方也世佐案方與旁通矢行或左或右皆曰旁敖說非是

公旣發大射正受弓而俟拾以將乘矢

注曰公下射也而先發不畱尊也

敖氏曰俟者將復授之也云拾發以將乘矢則是賓先公後亦如其他上下射之爲也

世佐案敖說非也燕禮記於君旣發之後乃云上射退於物一笴旣發則答君而俟是亦公先發之證矣

公卒射小臣師以巾退反位

世佐案反東堂下之位

大射正受弓

注曰受弓以授有司於東堂

小射正以笥受決拾退奠於坫上復位

世佐案小射正之位敖云未詳郝云於東堂竊謂諸侯之小射正蓋中士下士也其位本在西方東堂乃其將射俟事之位上經云皆以俟於東堂是也事畢則仍反西方之位與

大射正退反司正之位

敖氏曰云反司正之位是射時其位自若也然則此司正之位不當東西之中而與鄕飲酒者異明矣世佐案此時司正之位蓋亦遷於司射之南如鄕射禮也經不言者文不具耳敖氏據此而攺經中庭爲阼階前泥矣郝云此九字當在三射畢釋獲者退中與算之後亦非

小臣正贊襲公還而後賓降釋弓於堂西反位於階西東面

注曰階西東面賓降位

疏曰上文賔受獻訖降立於階西東面

敖氏曰公退云還是其進退亦不由物前也賓因降而不敢卽升若以是時未有上事也不言說決拾襲亦文省

公卽席司正以命升賓賓升復筵而後卿大夫繼射諸公卿取弓矢於次中袒決遂執弓搢三挾一个出西面揖揖如三耦升射卒射降如三耦適次釋弓說決拾襲反位眾皆繼射釋獲皆如初

注曰諸公卿言取弓矢眾言釋獲互言也

敖氏曰反位亦在次於取弓矢之處爲少北耳眾謂大夫而下此不分別士與大夫爲耦之儀是如三耦也其以君在故耦不得盡其尊大夫之禮與釋獲皆如初亦指君以下言也

卒射釋獲者遂以所執余獲適阼階下北面告於公曰左右卒射反位坐委余獲於中西興共而俟

右公及賓諸公卿大夫皆射

郝氏曰此節敍君射過自矜貴多衰世驕蹇之風乏先王恭儉之意人主旣身居下物折節行禮過自矜飾何以誨下至於三射樂作然後就物不以樂志則所稱節奏比禮容體比樂者君獨不然焉用射君不用禮樂而能選士禦臣者未之有也

世佐案篇內如中三侯皆獲及不以樂志之類皆以優至尊辟不敏也必如此者以人主不可有與臣下爭勝之心有是心勝則矜不勝則忮爲患匪淺故設此法以寛之使知爲君之道不必見長於一藝而亦不因是形其短此制禮之深意也至於授弓矢贊決拾諸儀官具物傋亦貴貴之義應爾郝氏譏之過矣

司馬袒執弓升命取矢如初負侯許諾以旌負侯如初司馬降釋弓如初小臣委矢於楅如初

注曰司馬司馬正於是司馬師亦坐乘矢

賓諸公卿大夫之矢皆異束之以茅卒正坐左右撫之進束反位

注曰異束大夫矢尊殊之也正司馬正也進前也又言束整結之示親也

疏曰公卿皆異束但大夫或與士耦則士矢不束大夫束之故注特言大夫尊殊之也【從儀禮圖節本】敖氏曰此文主於束矢而言蓋見其不在如初之中者也

郝氏曰左右撫之數眾矢也進束謂旣數眾矢而後進所束之矢於楅反位反中西南東面之位

世佐案異束之者人一束也束之亦於楅上卒束畢也敖云衍非正上似脫司馬二字撫矢之位鄕射禮云當楅南北面此宜亦如之委矢於楅北括束茅於矢上握則束矢之處於撫矢者爲近矣旣撫而復親束之乃去進者蓋撫手及之而已束則於當楅之位又少進也郝云進所束之矢於楅然則未進之前賔諸公卿大夫之矢豈皆委之於地耶其說不可通矣

賔之矢則以授矢人於西堂下

注曰是言矢人則納射器之有司各以其器名官職不言君矢小臣以授矢人於東堂下可知

敖氏曰授之亦小臣也

司馬釋弓反位而後卿大夫升就席

注曰此言其升前小臣委矢於楅

張氏曰方司馬釋弓反位卿大夫卽升就席是其升在小臣委矢之前以上文類言如初諸事故至此始特言之

右再取矢

司射適階西釋弓去撲襲進由中東立於中南北面視算釋獲者東面於中西坐先數右獲二算爲純一純以取實於左手十純則縮而委之每委異之有餘純則橫諸下一算爲奇奇則又縮諸純下興自前適左東面坐敖氏曰此坐字衍文鄕射無之

坐兼斂算實於左手一純以委十則異之其餘如右獲司射復位釋獲者遂進取賢獲執之由阼階下北面告於公

世佐案此亦君禮之異者也鄕射禮云升自西階盡階不升堂告於賔

若右勝則曰右賢於左若左勝則曰左賢於右以純數告若有奇者亦曰奇若左右鈞則左右各執一算以告曰左右鈞還復位坐兼斂算實八算於中委其餘於中西興共而俟

右數獲

世佐案此算獲及飲不勝者之法皆與鄕射無異則亦以習禮樂而非別賢否可見矣若果爲將祭擇士之禮豈可不分各耦而較其中之多少哉

司射命設丰

敖氏曰亦適堂西命之也

司宮士奉丰由西階升北面坐設於西楹西降復位敖氏曰司宮士司宮之屬也此時之位亦當在堂西世佐案司宮而曰士者別於庻人在官者也周禮宮人中士四人下士八人諸侯蓋以下士及庻人在官者爲之

勝者之弟子洗觶升酌散南面坐奠於丰上降反位世佐案弟子謂士之少者也位在西方

司射執弓挾一个搢撲東面於三耦之西命三耦及眾射者

敖氏曰司射袒亦決遂文省耳東面命之於次中

勝者皆袒決遂執張弓不勝者皆襲說決拾卻左手右加弛弓於其上遂以執弣司射先反位三耦及眾射者皆升飲射爵於西階上

疏曰大射者所以擇士以助祭今若在於不勝之黨𨿽數中亦受罰及其助祭𨿽飲射爵亦得助祭但在勝黨𨿽不飲罰爵若不數中亦不得助祭飲罰據一黨而言助祭取一身之藝義固不同也【從句讀節本】敖氏曰此目下事也

世佐案疏爲此說以防注耳其實非也算獲旣以左右計之矣其數中不數中亦孰從而辧之哉

小射正作升飲射爵者如作射一耦出揖如升射及階勝者先升升堂少右不勝者進北面坐取丰上之觶興少退立卒觶進坐奠於丰下興揖不勝者先降與升飲者相左交於階前相揖適次釋弓襲反位僕人師繼酌射爵取觶實之反奠於丰上退俟於序端

注曰僕人師酌者君使之代弟子也自此以下辯爲之酌

敖氏曰僕人師不言命之者則是此乃其常職俟時而共之耳

升飲者如初三耦卒飲若賓諸公卿大夫不勝則不降不執弓耦不升

注曰此耦謂士也諸公卿或闕士爲之耦者不升其諸公卿大夫相爲耦者不降席重恥尊也

敖氏曰耦惟謂士與大夫爲耦者也不升則立於射位也大夫旣飲耦乃釋弓而反位

僕人師洗升實觶以授賔諸公卿大夫受觶於席以降適西階上北面立飲卒觶授執爵者反就席

注曰𨿽尊亦西階上立飲不可以已尊枉正罰也授爵而不奠丰尊大夫也

敖氏曰洗者以承賤者後新之其次則不洗矣降降席也西階上臣飲罰爵之位也授執爵者宜反於其所受者也

若飲公則侍射者降洗角觶升酌散降拜

注曰侍射賔也飲君則不敢以爲罰從致爵之禮也張氏曰角觶疏以爲以兕角爲之對下文飲君象觶而言仍是三升之觶非四升曰角之角也

世佐案賔將自飲故用角觶

公降一等小臣正辭賓升再拜稽首公答再拜

世佐案公於是復答再拜者飲不勝者之禮也鄕射記云若飲君如燕是也

賔坐祭卒爵再拜稽首公答再拜賔降洗象觶升酌膳以致下拜小臣正辭升再拜稽首公答再拜

敖氏曰此以上與媵觶之禮同者也以致者亦奠於薦南

公卒觶賔進受觶降洗散觶升實散下拜小臣正辭升再拜稽首公答再拜賔坐不祭卒觶降奠於篚階西東面立

注曰賔復酌自飲者夾爵也但如致爵則無以異於燕也夾爵亦所以恥公也所謂若飲君燕則夾爵敖氏曰此與媵觶之禮異者也所以謂之射爵也

擯者以命升賔賔升就席

注曰擯者司正也

若諸公卿大夫之耦不勝則亦執弛弓特升飲

注曰此耦亦謂士也

敖氏曰比耦之時大夫有與士爲耦者諸公卿無與士爲耦者此諸公卿衍文

眾皆繼飲射爵如三耦射爵辯乃徹丰於觶

右飲不勝者

司宮尊侯於服不之東北兩獻酒東面南上皆加設勺洗於尊西北篚在南東肆實一散於篚

注曰爲大侯獲者設尊也言尊侯者獲者之功由侯也不於初設之者不敢必君射也君不射則不獻大侯之獲者散爵名容五升

敖氏曰爲三侯之獲者及僕人巾車設尊而言尊侯者以其功皆由侯也兩兩壺也或脫一壺字耳兩壺皆酒而雲南上是先酌所上者與加勺東枋此在大侯之乏東北乃云服不者見此時服不在乏也不於初設之者因事而獻故其尊亦俟時而設所以別於正獻者也此所設尊洗之類卽篇首之所言者也上言獲者之尊此云尊侯上言大侯之乏此云服不文互見耳又文亦有詳略則以設與未設而異也世佐案敖說當矣注以此尊專爲大侯獲者設非三侯之獲者其功同其人相去亦不逺何必異尊上經云大侯之乏東北此云服不之東北其地一也一地而兩尊或先或後亦理之所無者注又云君不射則不獻大侯之獲者尢屬飾說因燕而射君或可以不與未聞大射而君不與者也君若不射射義何以言諸侯君臣盡志於射以習禮樂乎雲南上是亦有元酒矣獻獲者而有元酒以祭侯故重之也

司馬正洗散遂實爵獻服不

注曰言服不者著其官尊大侯也服不司馬之屬掌養猛獸而教擾之者洗酌皆西面

敖氏曰服不爲大侯之獲者故先獻也司馬正獻亦異之獻時蓋亦西南面

張氏曰服不卽獲者也前此皆言獲者以其事名之至此乃著其官是尊大侯也

服不侯西北三步北面拜受爵

注曰近其所爲獻

疏曰服不得獻由侯所爲故不近乏而近侯

司馬正西面拜送爵反位

注曰不俟卒爵略賤也此終言之獻服不之徒乃反位

敖氏曰旣拜送而反位亦爲其不拜旣也是後則司馬師代之行事於司馬正旣反位獲者亦反東面張氏曰此段鄭注可疑當以經文爲正服不之徒或在司馬師所獻之中耳

宰夫有司薦庶子設折俎

注曰夫有司宰夫之吏也鄕射記曰獲者之俎折脊脇肺

敖氏曰薦於服不之東俎在薦東

世佐案獲者之俎折以卿之餘體獲者而有俎亦以祭侯故也鄕射禮云俎與薦皆三祭

卒錯獲者適右个薦俎從之

注曰不言服不言獲者國君大侯服不負侯其徒居乏待獲變其文容二人也司馬正皆獻之薦俎已錯乃適右个明此獻己已歸功於侯也適右个由侯內鄕射記曰東方謂之右个

敖氏曰此獲者卽服不也變服不言獲者見服不亦在乏而獲也有司與庻子旣錯薦俎於地獲者則以爵適右个而二人復執薦俎從之薦錯於獲者之南俎在薦南

張氏曰信如注言司馬正並獻二人當用二爵經文明言實一散於篚安得有二爵乎司馬正所獻決是服不氏一人其徒則司馬師獻僕巾車後乃獻之世佐案上下注意蓋謂國君大侯服不與其徒負侯居乏相代司馬正獻服不訖卽獻其徒而後反位亦非謂二人並獻也但玩前後經文負侯及獲者三侯皆有之負侯者主負侯及取矢蓋周禮射鳥氏之職以其取矢知之也諸侯兼官卽以服不氏攝之獲者專主唱獲與負侯者並不相代司馬正所獻惟服不之長一人其參侯幹侯之獲者及三侯之負侯者皆司馬師獻之也而注說之誤了然矣

獲者左執爵右祭薦俎二手祭酒

注曰祭俎不奠爵不備禮也二手祭酒者獲者南面於俎北當爲侯祭於豆間爵反注爲一手不能正也此薦俎之設如於北面人焉天子祝侯曰惟若寧侯無或若女不寧侯不屬於王所故抗而射女彊飲彊食貽女曾孫諸侯百福諸侯以下祝辭未聞

敖氏曰祭俎者興取刌肺以坐祭也二手祭酒爲散大酒多一手注之難爲節也

適左个祭如右个中亦如之卒祭左个之西北三步東面

注曰此【刋本誤作北今從集說攺正】鄕受獻之位也不北面者嫌爲侯卒爵

敖氏曰東面變於受爵之時也卒爵與受爵不同面自是一禮耳下釋獲者亦然

設薦俎立卒爵

注曰不言不拜旣爵司馬正已反位不拜可知也鄕射禮曰獲者薦右東面立飲

敖氏曰卒爵於薦西東面自若也是時司馬師蓋已北面於其東

司馬師受虛爵洗獻僕人與巾車獲者皆如大侯之禮

注曰僕人埽侯道巾車張大侯及參侯幹侯之獲者其受獻之禮如服不也僕人巾車於服不之位受之功成於大侯也不言量人者此自後以及先可知

疏曰僕人巾車素無其位而經云如大侯之禮明就大侯之位受獻也僕而得獻明量人在巾車之先得獻可知

敖氏曰承服不後而洗則是此每獻皆洗矣僕人與巾車皆聽命於司馬故亦司馬並獻之不言量人者或不與此獻與

世佐案獲者謂參侯幹侯之獲者也三侯之負侯者亦存焉於是乃統言獲者以其事相聨也

卒司馬師受虛爵奠於篚

注曰獲者之篚

世佐案獲者之篚卽服不之篚也

獲者皆執其薦庶子執俎從之設於乏少南

注曰少南爲復射妨旌也僕人巾車量人自服不而南

世佐案獲者謂三侯之獲者及負侯者凡六人也乏亦謂三侯之乏也於是不別言服不者以其事同也

服不復負侯而侯

世佐案此負侯首也謂之服不者著其以服不之徒兼之也周禮服不氏下士及其徒凡五人而玆乃有六人者以其兼射鳥氏之職也是時三侯之獲者皆居乏

右獻獲者之屬

司射適階西去撲適堂西釋弓說決拾襲適洗洗觚升實之降獻釋獲者於其位少南

注曰獻釋獲者與獲者異文武不同也去撲者撲不升堂也少南辟中【辟刋本或作辧誤今從通解及集說攺正】

敖氏曰釋弓亦並釋矢也鄕射有矢字洗觚升實之與獲者異蓋釋獲者無事於侯且尊於獲者故獻之不酌獲者之尊而酌上尊也

薦脯醢折俎皆有祭

注曰俎與服不同惟祭一爲異

敖氏曰皆皆薦俎也祭亦脯與切肺也不言所設之人蓋亦有司與庶子與

釋獲者薦右東面拜受爵司射北面拜送爵釋獲者就其薦坐左執爵右祭脯醢興取肺坐祭遂祭酒

注曰祭俎不奠爵亦賤不傋禮

興司射之西北面立卒爵不拜旣爵司射受虛爵奠於篚釋獲者少西辟薦反位司射適堂西袒決遂取弓挾一个適階西搢撲以反位

世佐案此司射倚撲之處與鄕射同倚弓矢之處與鄕射異

右獻釋獲者

司射倚撲於階西適阼階下北面請射於公如初敖氏曰階下請射於公正禮也向之升者有爲爲之耳此言如初未詳疑衍也

世佐案初謂第一番射時如初者謂其請射之辭也敖以爲衍文非

右三請射

反搢撲適次命三耦皆袒決遂執弓序出取矢

敖氏曰執弓亦右挾之序謂每耦以次而出也

司射先反位

注曰言先先三耦也司射旣命三耦以入次之事卽反位三耦入次袒決遂執弓挾矢乃出反次外西面位向不言司射先反位三耦未有次外位無所先也疏曰向謂第一番之時但言司射反位而不言先是以決之【從通解節本】

張氏曰注挾矢字衍

世佐案三耦袒決遂之所與其射位皆在次中但有南北之異耳司射位自在中之西南云先者謂其不俟三耦之袒決遂而卽反位也注誤

三耦拾取矢如初小射正作取矢如初

注曰小射正司射之佐作取矢禮殺代之

敖氏曰小射正作取矢如初此一句似衍大射之禮司射惟命拾取矢而不復作與鄕射異以前後經文徵之可見又言此於拾取矢之後似非其次且上無作取矢之事亦不宜言如初其爲衍也明矣

世佐案上云三耦皆袒決遂執弓序出取矢此司射命之之辭非謂三耦已爲之也司射命訖反位於是三耦皆自射位【在次中最北】適次南少東袒決遂執弓右挾之反射位而後小射正作上耦取矢也此皆與第一番取矢之儀同故以如初蔽之三耦拾取矢言於小射正作取矢之上者以其有袒決遂之事在作取矢前也云小射正作取矢如初則第一番取矢之時固有成禮矣而上經不見之者文缺也敖氏不悟上經之缺而反以此爲衍誤矣注謂此以小射正代司射亦臆說也

三耦旣拾取矢諸公卿大夫皆降如初位與耦入於次皆袒決遂執弓皆進當楅進坐說矢束上射東面下射西面拾取矢如三耦

注曰皆進當楅進三耦揖之位也凡繼射命耦而已不作射不作取矢從初

敖氏曰如初位者適次繼三耦以南也云如初位又云入於次見其所進者又深也凡經云適次而已者兼深淺而言也云入於次者言其深入也先言適乃言入若次中者則皆先淺而後深也執弓亦右挾之皆進謂出次而西面之時也上下射當楅而進坐說矢束是俱北面說之也然則鄕射之大夫說矢束亦北面明矣旣說則上射少西而反東面下射少東而反西面乃拾取之

張氏曰注繼射謂繼三耦而射從初謂從三耦之法繼射者皆從耦法故不再命之也

世佐案適次入次之辧敖氏論之詳矣而其言說矢束之法則非也北面說矢束旣說而後各就楅西東之位者大夫與大夫之禮也旣就楅東之位而後說矢束說之亦西面者大夫爲下射之禮也經文甚明柰何混而一之耶

若士與大夫爲耦士東面大夫西面大夫進坐說矢束退反位耦揖進坐兼取乘矢興順羽且左還毋周反面揖大夫進坐亦兼取乘矢如其耦北面搢三挾一个揖進大夫與其耦皆適次釋弓說決拾襲反位諸公卿升就席

注曰大夫反位諸公卿乃升就席大夫與已上下位敖氏曰後揖進之進當作退鄕射云揖退是也大夫旣反位諸公卿乃與之序升公卿之下不言大夫者文脫耳又此上下文皆言卿大夫升就席不應此時獨否也然則此有脫文明矣

張氏曰諸公卿大夫自爲耦者拾取矢在前大夫與士耦者取矢在後前取矢者待於三耦之南至大夫與耦取矢反位乃與之同升就席以爵同故相待也

眾射者繼拾取矢皆如三耦遂入於次釋弓矢說決拾襲反位

右射者皆取矢於楅

司射猶挾一个以作射如初一耦揖升如初司馬升命去侯負侯許諾司馬降釋弓反位司射與司馬交於階前倚撲於階西適阼階下北面請以樂於公公許注曰請奏樂以爲節也始射獲而未釋獲復釋獲復用樂行之君子之於事始取苟能中課有功終用成法教化之漸也射用應樂爲難孔子曰射者何以聽循聲而發發而不失正鵠者其惟賢者乎

司射反搢撲東面命樂正曰命用樂

注曰言君有命用樂射也樂正在工南北面

疏曰此時工在洗東西面樂正在工南北面司射在西階下東面遙命之

樂正曰諾司射遂適堂下北面眂上射命曰不鼓不釋注曰鼓亦樂之節學記曰鼓無當於五聲五聲不得不和凡射之鼓節投壺其存者也周禮射節天子九諸侯七卿大夫以下五

郝氏曰眂視同

上射揖司射退反位樂正命大師曰奏貍首間若一注曰樂正西面受命左還東面命大師以大射之樂章使奏之也貍首逸詩曾孫也貍之言不來也其詩有射諸侯首不朝者之言因以名篇後世失之謂之曾孫曾孫者其章頭也射義所載詩曰曾孫侯氏是也以爲諸侯射節者采其旣有弧矢之威又言小大莫處禦於君所以燕以射則燕則譽有樂以時防君事之志也間若一者調其聲之疏數重節

世佐案貍首之詩今無以考其名篇之義然以騶虞采蘋之類推之亦必其首章有此二字而取以名之耳射義所載曾孫侯氏數語未知其果是與否卽使果是亦未必其章頭也鄭君諱所不知而彊爲之說妄矣又案大戴禮投壺篇末亦載曾孫侯氏之詩比射義特詳後又雜以考工記祭侯祝辭有嗟爾不寧侯爲爾不朝於王所故亢而射女之言或鄭說之所本與凡以樂節射者但取其節而不取其詩之義也今大小戴記所載曾孫侯氏之詩皆序射事與騶虞采蘋之類不協疑非貍首本篇也大戴禮旣言曾孫侯氏又云幹侯旣亢尢屬不倫蓋其所捃拾者厖矣

大師不興許諾樂正反位奏貍首以射三耦卒射賔待於物如初

敖氏曰三耦卒射之後儀亦多矣此特見其一也

公樂作而後就物稍屬不以樂志其他如初儀

注曰不以樂志君之射儀遲速從心其發不必應樂辟不敏也志意所擬度也春秋傳曰吾志其目疏曰此經云如初者皆如上第二番射法惟作樂爲異

敖氏曰稍屬謂授矢於公稍屬也然此當蒙如初儀之中似不必獨見之且語句不全亦恐非出於作經者之意蓋衍文也

世佐案稍屬當從敖氏作衍文或謂稍屬不以樂志爲句非說見燕禮記

卒射如初

敖氏曰初謂公卒射以至賔反位於階西之儀

賔就席諸公卿大夫眾射者皆繼射釋獲如初卒射降反位

敖氏曰三事皆如初也降反位指眾射之最後者而言以見釋獲者升告之節也

釋獲者執余獲進告左右卒射如初

右三射

司馬升命取矢負侯許諾司馬降釋弓反位小臣委矢司馬師乘之皆如初司射釋弓視算如初釋獲者以賢獲與鈞告如初復位

右取矢數獲如初

司射命設丰實觶如初遂命勝者執張弓不勝者執弛弓升飲如初卒退丰與觶如初

敖氏曰實觶之上更有設丰二字如鄕射之文此文脫也

右飲不勝者如初

司射猶袒決遂左執弓右執一个兼諸面鏃適次命拾取矢如初司射反位三耦及諸公卿大夫眾射者皆袒決遂以拾取矢如初矢不挾兼諸面鏃退適次皆授有司弓矢襲反位

敖氏曰後字下蓋脫弣字

卿大夫升就席

敖氏曰不言諸公者可知也諸公卿大夫旣就席則士亦當反西方之位矣

右射者復皆拾取矢授有司

司射適次釋弓說決拾去撲襲反位司馬正命退楅解綱小臣師退楅巾車量人解左下綱司馬師命獲者以旌與薦俎退

敖氏曰退楅亦於次司馬正於此命解綱則向亦命系之明矣鄕射曰說侯之左下綱而釋之

司射命釋獲者退中與算而俟

注曰諸所退射器皆俟備君復射釋獲者亦退其薦爼

敖氏曰亦小臣執中大史執算也退中與算亦於西堂下旣則大史與小史俱復位於門東

世佐案大史當復幹侯東北之位

右退諸射器射事竟

世佐案下經云無算樂則是時亦當有樂正命僕人正等官相工反坐之事如鄕射禮也此文不具耳

公又舉奠觶惟公所賜若賔若長以旅於西階上如初大夫卒受者以虛觶降奠於篚反位

敖氏曰此一舉觶當在未立司正之前乃降於此者爲射故也

右公爲大夫舉旅

敖氏曰此以下經文與燕禮同者亦不重釋之

司馬正升自西階東楹之東北面吿於公請徹爼公許李氏寶之曰馬字疑衍

遂適西階上北面吿於賔賔北面取爼以出諸公卿取俎如賔禮遂出授從者於門外

敖氏曰如賔禮謂亦各鄕其席取之也諸公南面卿北面

大夫降復位

注曰門東北面位

防曰大夫𨿽無俎以賔及公卿皆送俎不可獨立於堂故降復位雲門東北面位者謂初小臣納卿大夫門東北面揖位

敖氏曰復位於門東者以諸公卿亦以俎出故也燕禮諸公卿無俎故與大夫降而同立於西階下世佐案復位復門右少進之位

庶子正徹公俎降自阼階以東

敖氏曰正庶子之長者也燕禮膳宰設公俎亦膳宰徹之然則上之設公俎者亦庶子正矣

右徹俎

賔諸公卿皆入門東面北上

注曰諸公卿不入門而右以將燕亦因從賔

敖氏曰入門入自闑東也入門而不左不右卽東面而立變於常位也將與大夫同升宜近之

世佐案東面北上與燕禮卿大夫降位同蓋近西階下也敖說非

司正升賔賔諸公卿大夫皆說屨升就席公以賔及卿大夫皆坐乃安羞庶羞大夫祭薦司正升受命皆命公曰眾無不醉賔及諸公卿大夫皆興對曰諾敢不醉皆反位坐

右說屨升坐

主人洗酌獻士於西階上士長升拜受觶主人拜送士坐祭立飲不拜旣爵其他不拜坐祭立飲乃薦司正與射人於觶南北面東上司正爲上

注曰司正射人士也以齒受獻旣乃薦之也司正大射正也射人小射正略其佐

世佐案此言射人而不著其數則不止一人矣蓋小射正之俟於東堂者皆與也皆與也者以其有事也不言司士者以其爲士中之尊不可位於小射正之下也不言執冪者執冪者非士也凡此皆與燕禮異防以爲文不具非

辯獻士士旣獻者立於東方西面北上乃薦士祝史小臣師亦就其位而薦之

注曰祝史門東北面東上

敖氏曰此獻史蓋小史也大史釋獲向已受獻世佐案祝史位在幹侯之東北注非

主人就士旅食之尊而獻之旅食不拜受爵坐祭立飲主人執虛爵奠於篚復位

右主人獻士

賔降洗升媵觶於公酌散下拜公降一等小臣正辭賔升再拜稽首公答再拜

注曰今文公答拜無再拜

姜氏曰答再拜者蓋賔致爵與臣異而旣徹俎安坐又與其前異與當以古文爲正

賔坐祭卒爵再拜稽首公答再拜賔降洗象觚升酌膳坐奠於薦南降拜小臣正辭賔升成拜公答拜反位注曰此觚當爲觶

右賔媵觶於公

公坐取賔所媵觚興惟公所賜受者如初受酬之禮降更爵洗升酌膳下再拜稽首小臣正辭升成拜公答拜乃就席坐行之有執爵者惟受於公者拜司正命執爵者爵辯卒受者興以酬士大夫卒受者以爵興西階上酬士士升大夫奠爵拜士答拜大夫立卒爵不拜實之士拜受大夫拜送士旅於西階上辯士旅酌

世佐案觚亦當作觶

右公爲士舉旅

若命曰復射則不獻庶子

注曰獻庶子則正禮畢後無事

敖氏曰命君命也不猶未也此𨿽非正射然亦當【闕一字】正禮中行之故其節在未獻庶子前也

世佐案此又因燕而射也燕禮射於獻士之後今移於此者以前有三番正射其節宜少間也

司射命射惟欲

注曰司射命賔及諸公卿大夫射欲者則射不欲者則止可否之事從人心也

敖氏曰以其非正射也人之力彊弱不齊或有至是而不欲射者故以惟欲命之然則正射之時自諸公以至於士無有不與射者矣

卿大夫皆降再拜稽首公答拜

注曰拜君樂與臣下執事無已不言賔賔從羣臣禮在上

敖氏曰降拜拜君命也公不辭之而卽答拜者以賔不在其中也賔不與此拜者以與君爲耦射否宜由君不敢從惟欲之命也

世佐案皆降拜者拜君復射之命也𨿽將不與射者亦拜賔亦在焉而公不辭之者以其非與公爲禮也凡因受命而拜者公皆不辭其下拜敖說非

壹發中三侯皆獲

注曰尙歡樂也

防曰上文惟公中三侯皆釋獲至此禮殺臣與君同劉氏曰是言值一中侯輒釋獲耳鄭謂矢揚觸而有參中者失之

敖氏曰以其非正射故上下射惟拾一矢而已以其壹發故𨿽中非其侯而亦獲是禮亦相因而然也中亦謂中其鵠耳惟公則離維綱揚觸梱復而皆獲上云退中與算而俟至是則亦設中執算而釋獲矣釋獲則有飲射爵之事也

郝氏曰壹發惟發一矢中三侯皆釋獲以一矢獲難也

世佐案此著其禮之異者其他皆如初可知凢射必將乘矢因燕而射亦然詩曰四鍭旣鈞是也敖氏郝氏皆以此爲惟發一矢恐非壹中三侯皆獲者燕射君臣同一侯【見鄕射記】此𨿽仍大射三侯而射者毎一矢值中一侯皆得唱獲釋算亦取同侯之義也

右復射

主人洗升自西階獻庶子於阼階上如獻士之禮辯獻降洗遂獻左右正與內小臣皆於阼階上如獻庶子之禮

注曰左右正謂樂正僕人正也位在中庭之左右小樂正在頌磬之北右也工在西卽北面工遷於東則東面大樂正在笙磬之北左也工在西則西面工遷於東則北面僕人正相大師工升堂與其師士降立於小樂正之北北上工遷於東則陪其工後國君無故不釋縣二正君之近官也同獻更洗以時事不聨也庶子內小臣位在小臣師之東少退西上

世佐案注誤詳見上篇今節錄其異者又案鄕射記云樂正與立者齒則大射獻樂正亦與士序可知矣上經云小臣師亦就其位而薦之僕人正旣與小臣同官亦當與之同獻柰何以爲左右而伍之於奄人耶

右獻庶子左右正內小臣

無算爵士也有執膳爵者有執散爵者執膳爵者酌以進公公不拜受執散爵者酌以之公命所賜所賜者興受爵降席下奠爵再拜稽首公答再拜

世佐案公於是亦答再拜者正禮旣畢宜如燕也

受賜爵者以爵就席坐公卒爵然後飲執膳爵者受公爵酌反奠之受賜者興授執散爵者執散爵者乃酌行之惟受於公者拜卒爵者興以酬士於西階上士升大夫不拜乃飲實爵士不拜受爵大夫就席士旅酌亦如之公有命徹冪則賔及諸公卿大夫皆降西階下北面東上再拜稽首公命小臣正辭公答拜

世佐案此不言再拜者如燕禮可知也

大夫皆辟升反位士終旅於上如初無算樂宵則庶子執燭於阼階上司宮執燭於西階上甸人執大燭於庭閽人爲燭於門外

右無算爵

賔醉北面坐取其薦脯以降奏陔賔所執脯以賜鐘人於門內霤遂出卿大夫皆出公不送公入驁

注曰驁夏亦樂章也以鐘鼓奏之其詩今亡此公出而言入者射宮在郊以將還爲入燕不驁者於路寢無出入也

疏曰鄕射記於郊則閭中鄭云諸侯大學在郊是諸侯大射所

敖氏曰入謂降而入於內也驁上似脫奏字燕禮不言公入此言公入爲奏驁而見之也公入而奏驁夏亦盛射禮也出時不奏逺辟天子之禮也大司樂職曰大射王出入令奏王夏

世佐案公入當依鄭解後儒據此而謂大射亦在公宮非也然此言於卿大夫皆出之後則公之自大學而歸也蓋獨後於羣臣矣亦可見公之勤禮而不倦也周禮鐘師掌以鐘鼓奏九夏其卒曰驁夏未詳何用杜子春以爲公出入奏之蓋據此言也然此惟見公入而出則無文又言驁而不言夏則杜說亦未可盡信大抵公入奏驁猶賔出之奏陔其所歌之詩與奏之之節必與天子之樂有別而今皆不可考矣惜哉

右賔出公入

郝氏曰古天子至庶人皆從事於射士童學舞羽旄干戚弓矢金革之事詩書誦之業道器一貫純成而無間也後世文武分途習詩書者爲文閒射藝者爲武周之興也武王臯弓矢以求文徳聖如孔於自謂俎豆嘗聞軍旅未學古今升降聖人莫之能違矣故古有射之害則不可無射之禮後世射廢禮遂不講天下可以無射不可以無禮士𨿽不學射可以不逹射禮之義乎

世佐案此篇無記者以其與鄕射燕禮相出入可參考而知也

儀禮集編卷十四﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷十五

龍裏縣知縣盛世佐撰

聘禮第八之一

鄭目錄云大問曰聘諸侯相於久無事使卿相問之禮小聘使大夫周禮曰凡諸侯之邦交歲相問也殷相聘也世相朝也於五禮屬賓禮

疏曰下記云久無事則聘焉注云事謂盟防之屬若有事事上相見故鄭據久無事而言小聘使大夫者下經云小聘曰問其禮如爲介三介是也周禮大行人云歲問殷聘聘義所云比年小聘三年大聘是也大行人又云上公九介侯伯七介子男五介又云凡諸侯之卿其禮各下其君二等聘義上公七介侯伯五介子男三介是諸侯之卿介各下其君二等者也若小聘曰問使大夫又下其卿二等此聘禮是侯伯之卿大聘以其經云五介上介奉束錦士介四人皆奉玉錦又云及竟張旜孤卿建旜也

郝氏曰古帝王盛時貢球歸一諸侯比肩事天子如詩書所稱巡狩述職共惟帝臣未聞列國無故歲相問殷相聘世相朝也周衰五霸彊僭要脇同盟責以朝貢於是有小國事大國之禮君朝卿聘卑辭重幣名𨿽修好其實臣之仲尼所以慨然而作春秋也去聖旣遠後人捃拾遺事爲聘禮其文彌盛其道彌衰據記久無事則相聘夫無事而聘若此其盛也有事而聘又何加焉諸侯相聘若此其侈也聘於天子又何加焉儒者謂周初千八百國也而皆如斯禮晏嬰所謂師行糧食饑弗食勞弗息方命虐民爲諸侯憂焉得有無事之日昔齊宣王問交鄰孟子規以仁義滕文公問事齊楚孟子諷以爲善豈古有聘禮若斯者而不少稱述乎是書所言諸侯禮多衰世意非盡先王舊典禮也

姜氏曰聘有三類比年小聘三年大聘此正聘也𨿽無故亦行之此一類也其有故則特命使行之亦如聘然此又一類也或有故不特使因其時正聘而及之此又一類也

世佐案此篇所陳主次國大聘之禮然以是而差次之則大國小國之大聘及凡諸侯之小聘皆可得而覩其略矣大國聘禮見於周禮司儀職文所謂諸公之臣相爲國客是也周禮舉大國此經舉次國蓋互相傋也凡言諸侯之邦交亦惟同方嶽者耳非盡千八百國而相爲朝聘也夫同在方嶽之內而一往一來以親仁善鄰卹小事大此情之所不能已而禮之最鉅者也其見於周禮戴記及春秋傳者詳矣特其年之疏數經傳不同要各有所指或以事天子或以交鄰國或陳前代之典或舉霸國之制說之所以紛然而莫紀也今具列於左方讀者幸分別觀之

周禮大行人職云凡諸侯之邦交歲相問也殷相聘也世相朝也注曰小聘曰問殷中也久無事又於殷朝者及而相聘也父死子立曰世凡君卽位大國朝焉小國聘焉此皆所以習禮考義正刑一徳以尊天子也必擇有道之國而就修之鄭司農說殷聘以春秋傳曰孟僖子如齊殷聘是也疏曰言諸侯邦交謂同方嶽者一往一來爲交春秋之世始有越方嶽相聘者如秦術吳札之類時國數少故然非正法也聘義王制皆云三年一大聘此不言三年而云殷者欲見中間久無事及殷朝者來及亦相聘故云殷不云三年也先鄭說殷聘以春秋傳者按左氏昭公九年傳曰孟僖子如齊殷聘禮也服注云殷中也自襄二十年叔老聘於齊至今積二十一年聘齊故中復盛聘與此中年數不相當引之者年𨿽差遠用禮則同也胡氏安國曰謂之殷則得中而不過謂之世則終諸侯之世而一相朝其爲禮亦節矣周衰典制大壞或來朝而不報其禮或屢徵而不納以歸無合於殷聘世朝之制矣程子曰先儒有王臣無外交之說非也若天下有道諸侯順軌豈有內外之限其相交好乃常理也然不安官守而遠相朝無是道也周禮所謂世相朝謂鄰國耳朱子曰春官殷見曰同鄭注云殷猶眾也十二歲王如不巡狩則六服盡朝大行人所謂殷同殷國是也此亦鄭注乃訓殷爲中與眾義異其云於殷朝者及而相聘則又與眾義同蓋以爲十二年而一大聘也疏旣以爲中又云盛聘則與眾義略同蓋如喪禮殷奠之類今未詳其孰是也王氏詳說曰春秋之時晉叔向以爲明王之制間朝以講禮是三歲一朝也鄭子太叔又以爲五歲一朝然比之世相朝則與子太叔之言異與叔向之言大異叔向爲晉地則欲諸侯朝數之數故以三歲爲言子太叔爲鄭地則欲諸侯朝數之疏故以五歲爲言其去周禮遠矣若夫禮記王制與聘義戴記一家又自爲異同之說聘義曰天子制諸侯比年一小聘三年一大聘是以諸侯之自爲聘爲文也王制曰諸侯之於天子比年小聘三年大聘五年一朝是以諸侯之朝聘天子爲文也聘義言比年小聘合於周禮之歲相問言三年大聘異於周禮之殷相聘蓋殷聘者謂久無事則行盛禮初無年歲之限如孟僖子如齊殷聘服氏以爲殷中也自襄之二十年叔老聘於齊至今二十一年故中行盛禮是知殷聘𨿽爲大聘然卽非所謂三年也此聘義之所以與周禮異王制言小聘大聘其年數𨿽與聘義同然其意則與聘義異抑以聘義謂諸侯之相聘而王制謂諸侯之聘天子耳聘天子猶可也以五年而後一朝天子可乎使居衛服而五年一朝爲得禮矣若侯甸男采謂之得禮乎知此則知王制之言𨿽紀夫四代亦雜於春秋之制鄭氏以王制所言五年一朝爲晉文公霸時制𨿽未必然亦有所近似家氏翁曰周家盛時諸侯有歲相問殷相聘世相朝之禮曰相云者亦往復之義非若諸侯之朝天子也至於衰世大國未嘗朝王小國乃相率而朝大國大國倨受其朝而不以爲僭

世佐案此邦交之正法也殷卽殷見之歲謂大聘十二年一行也

禮記王制云諸侯之於天子也比年一小聘三年一大聘五年一朝注曰比年每歲也小聘使大夫大聘使卿朝則君自行然此大聘與朝晉文霸時所制也虞夏之制諸侯歲朝周之制侯甸男采衛要服六者各以其服數來朝疏曰昭三年左傳曰文襄之霸也其務不煩諸侯令諸侯三歲而聘五歲而朝故云晉文霸時所制云虞夏之制諸侯歲朝者案尙書堯典云五載一巡守羣後四朝鄭注云巡守之年諸侯朝於方嶽之下其間四年四方諸侯分來朝於京師歲徧是也案春秋文十五年左傳云諸侯五年再相朝以修王命古之制也案鄭志孫皓問云諸侯五年再相朝不知所合典禮鄭答云古者據時而道前代之言唐虞之禮五載一巡守夏殷之時天子蓋六年一巡守諸侯間而朝天子其不朝者朝罷朝五年再朝似如此制禮典不可得而詳如鄭志之言此爲夏殷之禮而鄭又云虞夏之制諸侯歲朝以夏與虞同與鄭志乖者以羣後四朝文在堯典堯典是虞夏之書故連言夏其實虞也云周之制以下周禮大行人文故大行人云侯服歲壹見甸服二歲壹見男服三嵗壹見采服四嵗壹見衛服五嵗壹見要服六嵗壹見是六者各以其服數來朝皆當方分爲四部分隨四時而來也案大宗伯云春見曰朝注云朝猶朝也欲其來之早夏見曰宗注云宗尊也欲其尊王秋見曰覲注云覲之言勤也欲其勤王之事冬見曰遇注云遇偶也欲其若不期而俱至時見曰防注云時見者言無常期諸侯有不順服者王將有徵討之事卽春秋左傳云有事而防也殷見曰同注云殷眾也十二嵗王如不巡守則六服盡朝四方四時分來嵗終則徧每當一時一方總來不四分也此六者諸侯朝王之禮又諸侯有聘問王之禮故宗伯云時聘曰問注云時聘者亦無常期天子有事乃聘之焉殷頫曰視注云殷頫謂一服朝之嵗以朝者少諸侯乃使卿以大禮眾聘焉一服朝在元年七年十一年其諸侯自相朝則大行人云凡諸侯之邦交嵗相問也殷相聘也世相朝也其天子亦有使大夫聘諸侯之禮故大行人雲間問以諭諸侯之志嵗徧存三嵗徧頫五嵗徧省間年一聘以至十一嵗案昭十三年左傳云嵗聘以志業間朝以講禮再朝而防以示威再防而盟以顯昭明賈逵服防皆以爲朝天子之法崔氏以爲朝霸主之法鄭康成以爲不知何代之禮故異義云公羊說諸侯比年一小聘三年一大聘五年一朝天子左氏說十二年之間八聘四朝再防一盟許愼謹案公羊說虞夏制左氏說周禮傳曰三代不同物明古今異說鄭駁之云三年聘五年朝文襄之霸制周禮大行人諸侯各以服數來朝其諸侯嵗聘間朝之屬說無所出晉文公彊盛諸侯耳非所謂三代異物也是鄭以嵗聘間朝文無所出不用其義也異義天子聘諸侯公羊說天子無下聘義周禮說間問以諭諸侯之志許愼謹案禮臣疾君親問之天子有下聘之義從周禮說鄭無駁與許愼同也

世佐案此言虞夏之時諸侯事天子之法也虞夏書曰五載一巡守羣後四朝謂諸侯分四部來朝四年而徧其明年天子巡守是卽所謂五年一朝也朱子解書亦主是說鄭云虞夏之制諸侯嵗朝是率天下而路矣不可承用

聘義雲天子制諸侯比年小聘三年大聘注曰比年小聘所謂嵗相問也三年大聘所謂殷相聘也疏曰此經所云謂諸侯自相聘也而王制云諸侯之於天子比年一小聘三年一大聘五年一朝與此不同者此經諸侯相聘是周公制禮之正法王制所云謂文襄之法故不同也

世佐案此言大聘之期與周禮異者蓋同方嶽之諸侯又有逺近親疏之不同則其期之疏數亦因之也數不過三年疏不過十二年合二經觀之可以見其節矣

春秋文公十五年左傳云諸侯五年再相朝以修王命古之制也疏曰周禮諸侯邦交惟有世相朝法無五年再朝之制此云古之制也必是古有此法但禮文殘缺未知古是何時鄭康成云古者據今而述前代之言夏殷之時天子蓋六年一巡守諸侯間而朝天子其不朝者朝罷朝五年再相朝者似如此然此云古者據今時而道前世非必夏殷鄭言夏殷禮非也僖十五年公如齊杜云諸侯五年再相朝禮也引此證彼則是當時正法非謂前代禮也或人見僖公朝齊杜引此爲證遂言五年再相朝是時霸主之法然則魯非霸主曹伯何以朝之曹豈推魯爲霸主而屈已以朝之也且云古之制也卽是古之聖王制爲此法天子不衰諸侯無霸明徳天子豈慮世衰霸主威權不行而爲之制此法敺諸侯以朝之此不達理之言耳然則諸侯之邦交者將以協近鄰結恩好安社稷息人民土宇相望竟界連接一世一朝疎濶太甚其於間天之年【此句疑有脫誤】必有相朝之法周禮言世相朝者以其一舊一新彼此未洽於此之際必須往朝舉其禮之大者不言惟有此事五年再相朝正是周禮之制周禮文不具耳文襄之霸其務不煩諸侯以五年再朝往來太數更制三年一聘五年一朝所以說諸侯也霸主遭時制宜非能剏制攺物諸侯或從時令或率舊章此在文襄之後仍守舊制故五年再相朝也傳言古之制以文襄已攺故也

世佐案此言古制未知其爲何代之制也鄭云夏殷法固屬臆說而孔疏於禮記則申鄭義於此又申杜而難鄭何其依違無定見耶竊謂世相朝者同方嶽之國而五年再相朝者則同屬長連帥之國與

昭公三年左傳云昔文襄之霸也其務不煩諸侯令諸侯三嵗而聘五嵗而朝注曰明王之制嵗聘間朝在十三年今簡之疏曰十三年傳云明王之制使諸侯嵗聘以志業間朝以講禮再朝而防以示威再防而盟以顯昭明彼謂諸侯於天子朝聘防盟之數計十二年而有八聘四朝再防一盟此說文襄之霸令諸侯朝聘霸主大國之法也周室旣衰政在霸主霸主不可自同天子以明王舊制太煩諸侯不敢依用故設此制以簡之

世佐案此晉文之霸制也蓋陰用虞夏禮使其所屬之國以此事已其實較之周禮朝聘之期爲已數而子大叔猶以爲不煩諸侯者蓋對當時徵求無藝言之耳

昭公十三年左傳云明王之制使諸侯嵗聘以志業注曰志識也嵗聘以修其職業

間朝以講禮注曰三年而一朝正班爵之義率長幼之序

再朝而防以示威注曰六年而一防以訓上下之則制財用之節

再防而盟以顯昭明注曰十二年而一盟所以昭信義也凡八聘四朝再防王一巡守盟於方嶽之下疏曰計此十二年間凡八聘四朝再防一盟方嶽

之下也尙書周官曰六年五服一朝又六年王乃時巡考制度於四嶽諸侯各朝於方嶽大明黜陟如彼文六年五服諸侯一時朝王卽此再朝而防是也此傳之文與尙書正合杜言巡守盟於方嶽暗與彼義符同明此是周典之舊法也而周禮之文不載此法大行人云侯服嵗壹見其貢祀物甸服二嵗壹見其貢嬪物男服三嵗壹見其貢器物采服四嵗壹見其貢服物衛服五嵗壹見其貢材物要服六嵗壹見其貢貨物先儒說周禮者皆以彼爲六服諸侯各以服數來朝與此傳文無由得合先達通儒未有解者古書亡滅不可傋知然則尙書周官是成王號令之辭尙書之言定是正法左傳復與彼合言必不虛周禮又是明文不得不信蓋周公成王之時卽自有此二法也又周禮每嵗一見惟言貢物何必見者卽是親朝各計道路長短或當遣使貢耳先儒謂彼爲朝未有明據大行人又云十有二嵗王巡守殷國巡守之歲周禮同於尙書六年一朝尙書何必違禮又大宗伯云時見曰防殷見曰同鄭康成以爲時見無常期也諸侯有不順服者王將有徵討之事合諸侯而命事焉十二歲王如不巡守則六服盡朝謂之殷見鄭以時見無常期者出自鄭之意耳非有明文可據也殷見是此再防而盟時見當此再朝而防未必卽如鄭說時見爲無常期也蓋此傳及尙書是正禮也大行人嵗一見者是遣使貢物非親朝也今此上聘朝防𨿽以爲諸侯於天子之禮然諸侯相朝亦當然也世佐案此亦謂諸侯之邦交也故晉爲盟主而叔向舉以告齊嵗聘卽比年小聘也間朝謂朝無定期惟以王事閒暇之時行之成十二年傳云世之治也諸侯閒於天子之事則相朝亦此意也朝旣無定期則防盟之取節於朝者皆無定期矣朝防之屬皆不爲立期限者所以寛諸侯使得視其逺近親疏以爲之節也所謂明王之制蓋如此如注所言則十二年之間政繁期促乃爾豈得爲周典之舊法哉且與尙書周禮皆不合而疏家猶曲爲附防過矣書云六年五服一朝謂六年之間而諸侯來朝者徧也其義正與大行人所言六服諸侯各以服數來朝者合書止言五服要服不在其列也汪氏克寛曰衛服之外聖人𨿽制之服令蕃國世一見而不必其來非若五服一嵗至五嵗各以所貢來見也考之武成止曰邦甸侯衛酒誥康王之誥止曰侯甸男衛康誥亦止曰侯甸男采衛而蠻夷鎭蕃不與焉於此不必辧其服之異而自得其說之同矣

聘禮君與卿圖事

注曰圖謀也謀聘故及可使者謀事者必因朝其位君南面卿西面大夫北面士東面

疏曰儀禮之內見諸侯三朝燕朝燕禮是也又射朝大射是也路門外正朝不見疑當與二朝面位同故此與燕禮大射儀約之知正朝面位然也若天子三朝射人見射朝司士見正朝不見燕朝以諸侯正朝與燕朝同明天子燕朝亦與正朝同也

郝氏曰大國三卿五大夫聘以卿而大夫爲上介士爲眾介卿執政國有大事講於諸侯君與執政大臣圖之

姜氏曰此圖事兼三類所謂圖者蓋詞命及使介之屬其有故則兼圖處其事於使命中耳注疏謂謀聘故或因聘或特行也則正聘反略而不言矣故附論之

遂命使者

注曰聘使卿

使者再拜稽首辭

注曰辭以不敏

敖氏曰使者少進北面乃拜君親命之故拜而後辭變於傳命之儀也

君不許乃退

注曰退反位也受命者必進

敖氏曰君不許其辭故不答拜使者亦當許而後退

旣圖事戒上介亦如之

注曰戒猶命也

敖氏曰旣圖事乃戒之者以其不在圖事之數也又使者言命上介言戒亦異尊卑也如如其禮辭也使者與上介必辭者不敢以専對之才自許謙敬也凡聘使有故則上介攝其事

宰命司馬戒眾介眾介皆逆命不辭

注曰宰上卿貳君事者也諸侯謂司徒爲宰眾介者士也士屬司馬周禮司馬之屬司士掌作士適四方使爲介逆猶受也

疏曰不辭者賤不敢辭

宰書幣

注曰書聘所用幣多少也宰又掌制國之用

敖氏曰周官冡宰以九式均節財用六曰幣帛之式故此主書幣也

郝氏曰幣所賫玉帛皮馬之類書記數也

命宰夫官具

注曰宰夫宰之屬也命之使眾官具幣及所宜賫張氏曰命之者宰也宰旣書用幣之數遂命宰夫使官具之周禮宰夫掌百官府之徴令

右命使介具聘物

及期夕幣

注曰先行之日夕陳幣而視之重聘也

敖氏曰此云及期則上亦當有請期告期之禮文略耳夕如夕月之夕以夕時陳幣而展之故曰夕幣云此題下事也

使者朝服帥眾介夕

注曰視其事也

敖氏曰於此云朝服者嫌朝夕之服異也下言君朝服放此

世佐案此暮夕於君而君臣皆朝服重其事也常時夕元端

管人布幕於寢門外

注曰管猶館也館人謂掌次捨帷幕者也布幕以承幣寢門外朝也

疏曰天官有掌捨掌次幕人等掌次云有邦事則張幕設案掌舎職云爲帷宮設旌門又幕人云掌帷幕幄帟綬之事云寢門外朝也者謂路門外卽正朝之處也

敖氏曰管人其有司之掌勞辱之事者與

郝氏曰管人司門館之人

張氏曰鄭注布幕以陳幣此幕非在上之幕乃布之地以爲借者

世佐案管人定之方中詩作倌人蓋一也說詩者以爲主駕說禮者以爲掌次舎之屬隨文生義諸侯之禮旣亡無以知其的爲何官也敖說殆近之

官陳幣皮北面西上加其奉於左皮上馬則北面奠幣於其前

注曰奉所奉以致命者謂束帛及束纁也馬言則者此享主用皮或時用馬馬入則在幕南皮馬皆乘疏曰官卽上文官具者也陳者陳於幕上所奉以致命者下文享時致束帛加璧以享君束纁加琮以享夫人者是也鄭不言璧琮者璧琮不陳厥明乃授之也國無皮者乃用馬皆乘者下賓覿時云總乘馬又雲乘皮也【從通解節本】

敖氏曰北首變於執也西上放設時之位也左皮尊故加幣於其上馬入則亦右牽之前謂左馬之前幕之上也此皮若馬之位其享主君者在西享夫人者在東

郝氏曰幣如周禮小行人所合六幣玉帛皮馬皆幣也皮虎豹熊麋等皮凡享禮皮馬陳庭下使者親捧玉帛升堂將命故玉帛曰奉時圭玉未授束帛束纁與皮馬先夕陳設

使者北面眾介立於其左東上

注曰旣受行同位也位在幕南

疏曰未受命已前卿大夫士面位各異是以記云使者旣受行日朝同位也知在幕南者幣在幕上使者須親視之故也

卿大夫在幕東西面北上

注曰大夫西面辟使者

疏曰此謂處者大夫常北面今與卿同西面故云辟使者

宰入告具於君

注曰入告入路門而告

敖氏曰是時君亦立於阼階東南南鄕宰北面告之具謂所陳者已具

君朝服出門左南鄕

敖氏曰出門左出路門而少東辟天子之朝位也天子日視朝當寧而立

史讀書展幣

注曰展猶挍錄也史幕東西面讀書賈人坐撫其幣每者曰在必西面者欲君與使者俱見之也

疏曰賈人當在幕西東面撫之

敖氏曰書謂書享幣之數於方者也

宰執書告傋具於君授使者使者受書授上介

注曰史展幣畢以書還授宰宰旣告傋以授使者其受授皆北面

敖氏曰案注云宰旣告傋則經文似本無具字蓋傳寫者誤衍之也

世佐案告傋具者言其幣一一與書符無闕少也敖以具字爲衍非

公揖入

注曰揖禮羣臣

官載其幣舎於朝

注曰待旦行也

疏曰官謂從賓行者

敖氏曰載謂載之於車古者載幣之車以人推之春秋傳曰用幣必百兩百兩必千人

張氏曰舎於朝須守幣也

上介視載者

注曰監其安處之畢乃出

所受書以行

敖氏曰所受書謂上介所受於使者也

張氏曰上介所受之書則將之以行爲至彼國竟上當復展也

右夕幣

厥明賓朝服釋幣於禰

注曰告爲君使也賓使者謂之賓尊之也天子諸侯將出告羣廟大夫告禰而已凡釋幣設洗盥如祭疏曰曾子問云凡告用牲幣注云牲當爲制則告無牲直用幣而已但奉幣須潔當有洗以盥手其設洗法見士冠禮

敖氏曰或言賓或言使者互見也釋舎置也將出而釋幣於禰象生時出必告也大夫三廟惟告禰者逺辟天子諸侯也

郝氏曰天子諸侯將出告羣廟載其遷主行大夫告禰亦奉其主行

有司筵幾於室中祝先入主人從入主人在右再拜祝告又再拜

注曰更云主人者廟中之稱祝告告以主人將行也敖氏曰筵幾蓋亦蒲筵漆幾也室中室中之奧也筵亦東面而右幾祝升自右階先入主人升自阼階從之在右在祝右也祝在左者以親釋辭於鬼神宜變於他時詔辭之位也少儀曰詔辭自右主人拜不稽首變於祭祝不拜辟君禮

釋幣制束纁束奠於幾下出

注曰祝釋之也凡物十曰束纁之率束居三纁居二朝貢禮云純四隻制丈八尺

疏曰純謂幅之廣狹制謂舒之長短周禮趙商問只長八寸四八三十二幅廣三尺二寸大廣非其度鄭康成答云古積畫誤爲四當爲三三咫則二尺四寸矣

張氏曰制束纁束丈八尺之束纁其數十卷也

主人立於戶東祝立於牖西

注曰少頃之間示有俟於神

敖氏曰其立東西相鄕

世佐案古人之室東戶西牖鄭說大夫士廟無西房則祝所立處蓋近西序也

又入取幣降捲幣實於笲埋於西階東

注曰埋幣必盛以器若藏之然

敖氏曰又入者祝及主人也祝旣取幣乃與主人俱出幣必埋之者神物不欲令人防之笲說見士昏禮世佐案又入之說當從敖氏郝從注云祝又入非

又釋幣於行

注曰告將行也行者之先其古人之名未聞天子諸侯有常祀在冬大夫三祀曰門曰行曰厲喪禮有毀宗躐行出於大門則行神之位在廟門外西方不言埋幣可知也今時民春秋祭祀有行神古之遺禮乎疏曰此謂平治道路之神至於出城又有軷祭祭山川之神諭無險難也祭山川之神有軷壇此祭行神亦當有軷壇月令注云行在廟門外之西爲軷壇厚二寸廣五尺輪四尺是也【從通解節本】

敖氏曰此釋幣之儀與室中者異故不蒙如之也

遂受命

注曰賓須介來乃受命也言遂者明自是出不復入敖氏曰受命謂帥介以受命於朝也言於此者明與釋幣之事相接也

上介釋幣亦如之

注曰如其於禰與行

世佐案眾介亦當有告禰之事但與大夫禮異耳經不言者略也

右告禰與行

上介及眾介俟於使者之門外

注曰待於門外東面北上

使者載旜

注曰旜旌旗屬也載之者所以表識其事也周禮曰通帛爲旜又曰孤卿建旜

敖氏曰此載旜爲將受君命以行也使事於是乎始故以其旗表之

帥以受命於朝

注曰至於朝門使者北面東上

疏曰諸侯三門臯應路路門外有常朝位下文君使卿進使者使者乃入至朝卽此朝門者臯門外矣敖氏曰受命於朝亦目下事之言也朝蓋指受命之處而言謂路門外也

世佐案諸侯三門庫雉路也明堂位云庫門天子臯門雉門天子應門春秋亦書魯有雉門家語云衛有庫門然則諸侯不得有臯應明矣此疏誤使者所俟蓋在庫門外也敖云俟於雉門外亦非

君朝服南鄕卿大夫西面北上君使卿進使者

敖氏曰此在朝固朝服矣必著之者嫌命聘使或當皮弁服也南鄕亦在路門外之左也使卿進使者重其事也使者此時蓋俟命於雉門外凡人臣非朝夕之時而欲至公所者必俟命而後入

使者入及眾介隨入北面東上君揖使者進之上介立於其左接聞命

注曰進之者有命宜相近也接猶續也

敖氏曰入入雉門而右也接聞命釋所以立於其左之意其實此時君未命也上介必接聞命者爲使者或有故則上介攝使事宜與聞之

張氏曰接聞命者上介所立之位近於使者使者述命可接續而聞也

世佐案上介立於其左則與使者俱進矣眾介猶在故位

賈人西面坐啟櫝取圭垂繅不起而授宰

注曰賈人在官知物賈者繅所以借圭也其或拜則奠於其上【朱子曰在官上疑有庶人二字】

敖氏曰櫝藏玉之器也繅以帛爲之表束裏纁所以借玉而又揜其上者也垂繅謂開之也開而不揜則其繅垂授玉不起賤者宜自別也宰於其右亦坐受之

郝氏曰圭瑑圭也玉比忠信聘義云瑕瑜不掩忠也孚尹旁達信也托玉傳信必面命使者然後授之賈人西向跪取敬也繅藻通畫繪以借玉也繅有組垂解組以呈圭也不起跪授也

張氏曰疏謂繅有二種一者以木爲中幹以韋衣之其或拜則以借圭一者以絢組爲之所以系玉於韋版此云垂繅屈繅則絢組之繅也愚謂據疏所言仍是一物韋版絢組相待爲用何得言二也

宰執圭屈繅自公左授使者

注曰屈繅者斂之禮以相變爲敬也自公左贊幣之義

疏曰少儀云詔辭自右贊幣自左

敖氏曰屈繅以繅掩玉之上也掩之則其繅屈

使者受圭同面垂繅以受命

注曰同面者宰就使者北面並授之旣授之而君出命矣凡授受者授由其右受由其左

敖氏曰於使者受圭公乃命之明其執此以申信也

旣述命同面授上介

注曰述命者循君之言重失誤

敖氏曰此授受皆同面別於聘時賓主之儀也張氏曰使者受命又重述之以告上介故上文云接聞命也

世佐案君出命之時上介旣接聞之矣使者又重述之以傋遺忘敬愼之至也張云述以告上介非

上介受圭屈繅出授賈人眾介不從

注曰賈人將行者在門外北面

疏曰上介送圭出與賈人訖當復入故眾介不從以待之

敖氏曰自賈人取圭至此凡三授受或垂繅或屈繅蓋相變以爲儀然亦莫不有義存焉也上介出授實人賈人以他櫝藏之

受享束帛加璧受夫人之聘璋享纁束帛加琮皆如初

注曰享獻也旣聘又獻所以厚恩惠也帛今之璧色繒也夫人亦有聘享者以其與已同體爲國小君也其聘用璋取其半珪也君享用璧夫人用琮天地配合之象也圭璋特達瑞也璧琮有加往徳也周禮曰瑑圭璋璧琮以頫聘

敖氏曰凡以玉帛之屬爲禮其於敵以上者皆曰享束帛加璧者束帛之上加以璧也加琮亦然此二束帛卽向之所展而官載之者至是復取而合諸璧琮以見用之之法也享束帛不言纁文省耳夫人之聘璋享琮謂君復以二器聘享主國君之夫人也聘享主君而並及其夫人所以見敬愛主君之至也記曰君以社稷故在寡小君足以明之矣聘君用圭聘夫人用璋享君用璧享夫人用琮尊卑之差也聘用圭璋以爲信也事用璧琮以爲禮也圭璋特達以其尊而幣不足以稱之也璧琮有加以其降於圭璋可以用幣又以將其厚意也聘享夫人之禮惟聘則有之諸侯相朝無是禮也

張氏曰束帛纁前授幣時已授矣此復言者以方授璧琮取其相配之物兼言之如雲享時束帛上所加之璧纁束帛上所加之琮耳引周禮者見此出聘之玉以瑑爲文非君所執之圭與璧也如初者如受圭之儀也

世佐案束帛所以借璧與琮者也纁其色也亦三而纁二與於享夫人之帛言其色則享君者素也禮有以素爲貴者亦此之謂也璧圓而琮方天地之象也圭璋無借以將信也璧琮有加以致厚也旣聘則還圭璋而受璧琮也二束帛夕旣展而載之矣此時惟受玉乃並束帛言之者取其相配且以別於圭璋之無加者也張說得之敖云復取而合諸璧琮非皆上所受三玉也初謂其授受之儀及垂屈之法也周禮典瑞云瑑圭璋璧琮繅皆二采一就是璧也璋也琮也亦有繅如圭矣

遂行舎於郊

注曰於此脫舎衣服乃卽道也曲禮曰凡爲君使已受命君言不宿於家

疏曰鄭注云吉時道路深衣則此脫朝服服深衣以行

敖氏曰爲將有事於於此也記曰問大夫之幣俟於郊

世佐案郊近郊也以下注推之近郊上公二十五里侯伯十五里子男五里受命之日必至是而舎者急公義也古者吉行日五十里是日有告禰受命諸儀及出國門又有祖祭飲餞之事故不能如常也

斂旜

注曰此行道耳未有事也斂藏也

右受命遂行

若過邦至於竟使次介假道束帛將命於朝曰請帥奠幣

注曰至竟而假道諸侯以國爲家不敢直徑也將猶奉也帥猶道也請道已道路所當由

敖氏曰次介士也假道禮輕故使次介將命猶致命也此朝謂大門外奠幣者賤不敢授也

郝氏曰至竟抵他國界上借路以通也將命奉主君命以請也朝卽所過國君之朝

下大夫取以入告出許遂受幣

注曰言遂者明受其幣非爲許故也容其辭讓不得命也

疏曰幣本爲行禮非爲求許若因許道受幣當云出許受幣不須言遂今云遂是已許道尙辭讓此幣不得命遂受之故云遂也

郝氏曰下大夫謂彼國下大夫

餼之以其禮上賓大牢積惟芻禾介皆有餼

注曰凡賜人以牲生曰餼餼猶稟也給也以其禮者尊卑有常差也常差者上賓上介牲用大牢羣介用少牢米皆百筥牲陳於門內之西北面米設於中庭上賓上介致之以束帛羣介則牽羊焉上賓有禾十車芻二十車禾以秣馬

李氏微之曰賓大牢則介不得用大牢積惟芻禾則無米可見矣

敖氏曰其禮者賓則大牢上介則少牢羣介則特牲也米禾薪芻皆謂之積積惟芻禾是無薪與米也上賓有積上介以下未必有之此餼積惟若是所以降於主國之禮賓也然以此而待過客亦不爲不厚矣餼與積皆陳於門外其餼以大牢者牽牛以致之少牢者牽羊以致之特牲則束之也亦執其紲以致之與

張氏曰積惟芻禾謂所致之積惟芻與禾無米車也介但有餼無積

世佐案鄭謂上介亦餼以大牢羣介少牢積又有米皆與經不合當以後三說爲正

士帥沒其竟

注曰沒盡

郝氏曰遣士引導盡彼國界也

誓於其竟賓南面上介西面眾介北面東上史讀書司馬執防立於其後

注曰此使次介假道止而誓也賓南面專威信也史於眾介之前北面讀書以告士眾爲其犯禮暴掠也禮君行師從卿行旅從司馬主軍法者執策示罰疏曰此誓當在使次介假道之時止而誓因上設彼國禮法訖乃更卻本而言之不謂此士帥沒竟後敖氏曰春秋傳昭六年楚公子棄疾聘晉過鄭禁芻牧采樵不入田不樵樹不采蓻不抽屋不彊匄誓曰有犯命者君子廢小人降此所誓者其類之乎書謂誓辭史讀書不言東面亦可知也此當在次介假道而復命之時言於此者終上事而後及之耳

右假道

未入竟壹肄

注曰肄習也習聘之威儀重失誤

疏曰竟謂所聘之國境

世佐案壹肄謂一次習之而已對下展幣凡三次而言也郝云壹逐一也非

爲壝壇畫階帷其北無宮

注曰壝土象壇也帷其北宜有所鄕依也無宮不壝土畫外垣也

疏曰案覲禮與司儀同爲壇三成宮方三百步此壇止壝土爲之無成又無尺數是象之也不壝土以畫外垣是無宮也【從通解節本】

敖氏曰築壇而卑曰壝壇爲壝壇象堂也壇卑故畫地爲階必畫階者習升降之儀也帷其北象房室以爲堂深之節無宮謂不爲外垣亦不以他物象之也天子之禮有車宮壇壝宮惟宮諸侯未聞

郝氏曰累土爲圍曰壝壇壇塲壝土以象壇塲畫地以象東西階

張氏曰案廣韻壝埒也壇也蓋壇之形埒也壇須築土髙厚有階級壝則略除地聚土令有形埒而已此壇壝兼言壝亦有壇名也

朝服無主無執也

注曰不立主人主人尊也不執玉不敢防也徒習其威儀而已

敖氏曰必言朝服者嫌肄聘儀則當如聘服也固無主矣乃言之者嫌習禮則或當以人像之也無執不執玉帛也無主則無授受之儀故不必執之且不敢防也凡道路常服卿大夫則朝服士以下則端與世佐案道路深衣至是乃易朝服者以習儀重之也不皮弁下於聘也敖說非執兼玉帛而言則得之

介皆與北面西上

注曰入門左之位也

敖氏曰言皆與者肄時介無事嫌不必與也

習享士執庭實

注曰士士介也庭實必執之者皮則有攝張之節敖氏曰士乃有司之主執庭實者也實如內實之實此庭實謂皮若馬也對堂上之幣而言故謂之庭實世佐案玉帛不敢執尊也庭實賤故執之

習夫人之聘享亦如之習公事不習私事

注曰公事致命者也

疏曰公事謂君聘享夫人聘享及問卿大夫皆致君命也私事謂私覿於君私面於卿大夫

右習儀

及竟張旜誓

注曰張旜明事在此國也張旜謂使人維之

敖氏曰或云張或云載互文耳誓之儀亦如初

乃謁關人

注曰謁告也古者竟上爲關以譏異服識異言疏曰周禮司關職云凡四方之賓客叩關則爲之告世佐案關人蓋庻人在官者也天子每關下士二人

關人問從者幾人

注曰欲知聘問且爲有司當共委積之具

疏曰不問使人而問從者關人卑不敢輕問尊者故問從者問得從者卽知使者是大聘是小聘以卿行旅從若大夫當百人也共具者賓客入竟當於廬宿市設少曰委多曰積

敖氏曰欲知其人數者所以防姦人

以介對

注曰以所與受命者對謙也聘禮上公之使者七介侯伯之使者五介子男之使者三介以其代君交於列國是以貴之周禮曰凡諸侯之卿其禮各下其君二等

敖氏曰以介數對則人數亦在其中春秋傳曰卿行旅從若侯伯之國也介者五人則知使者之爲卿而從者五百人矣

張氏曰上公介九人諸侯介七人子男介五人卿下其君二等大夫又各下卿二等不以從者對而以介對亦以知介數卽爲聘爲問可知其從者多少亦可知也

君使士請事遂以入竟

注曰請猶問也問所爲來之故也遂以入因道之疏曰君得關人告卽知爲聘來使士迎之而云使士請事君子不必人故知而猶問也

敖氏曰使者旣謁關人因止於竟未敢輒入闗人以告於君於是君使士請事其辭蓋曰寡君使某請事賓旣對遂帥之入竟也

右及竟

入竟斂旜乃展

注曰復校錄幣重其事斂旜變於始入

敖氏曰玉幣各有主之者至是乃復展之周愼之至也斂旜乃展者見非公事不張旜

郝氏曰斂旜暫駐也展展視玉帛皮馬之類恐逺道賫持疏虞也

布幕賓朝服立於幕東西面介皆北面東上賈人北面坐拭圭

注曰拭淸也側幕而坐乃開櫝

敖氏曰布幕亦管人也介之位蓋在賓西南賈人則少進亦在賓之西南而在幕之東南也拭圭者就櫝拭之故下乃云執

世佐案云介皆北面東上則上介與眾並立也及視圭之時上介少進

遂執展之

注曰持之而立告在

上介北面視之退復位

注曰言退復位則視圭進違位

退圭

注曰圭璋尊不陳之

疏曰璋未拭而並言之者欲見皆不可陳故

敖氏曰退之者其展視畢也退則藏之於櫝與

陳皮北首西上又拭璧展之防諸其幣加於左皮上上介視之退

注曰防合也諸於也

疏曰璧言合諸幣者享時當合故今亦合而陳之敖氏曰璧防諸幣上介乃視之貶於圭且欲並視幣也退退復位也

世佐案幣束帛也至是言防諸其幣者以其初授幣授玉異未嘗防也必防之者見其用之之法也上介旣復位賈人亦退璧而藏之有司退皮幣

馬則幕南北面奠幣於其前

注曰前當前幕上

敖氏曰亦以璧防於幣乃奠之

展夫人之聘享亦如之

敖氏曰展璋如圭展琮如璧

賈人告於上介上介告於賓

注曰展夫人聘享上介不視貶於君也賈人旣拭璋琮南面告於上介上介於是乃東面以告賓亦所謂放而文之類

敖氏曰告之以展聘享之玉幣已畢也

世佐案告告展畢也注說非

有司展羣幣以告

注曰羣幣私覿及大夫者有司載幣者自展自告敖氏曰有司自展旣則以告上介上介亦告於賓此皮幣蓋不陳於幕辟君禮也案注云及者卽記所謂幣之所及者也

世佐案羣幣亦展於幕傋塵坋也但上介不進視耳

及郊又展如初

注曰郊遠郊也周制天子畿內千里逺郊百里以此差之逺郊上公五十里侯伯三十里子男十里也郊各半之

及館展幣於賈人之館如初

注曰館舎也遠郊之內有候館可以小休止沐浴展幣不於賓館者爲主國之人有勞問已者就焉便疾也

疏曰周禮遺人職云十里有廬二十里有宿五十里有市市有候館畿內道路皆有候館鄭據此候館在逺郊之內不謂於此獨有也

敖氏曰幣亦兼玉而言展之於賈人之館者展事將終故禮殺而由便也自入竟至此凡三展者以聘事將至而愈愼且一與主國卿大夫爲禮則不暇及之矣此所以屢展而不厭其煩

世佐案展幣皆於館舎非如習儀時之於壝壇也此云及館者謂卿致館之館前聘一日也次於此者因上事而終言之注云逺郊之候館誤

右展幣

賓至於近郊張旜

敖氏曰亦爲有下事也此後不見斂旜之節至館爲之可知

君使下大夫請行反君使卿朝服用束帛勞

注曰請行問所之也𨿽知之謙不必也士請事大夫請行卿勞彌尊賓也其服皆朝服

敖氏曰請行謂請之行蓋速之也勞亦謂勞其道路勞苦殷勤之意也使卿亦以其爵也主君於朝君則親郊勞故此禮放之而以同班蓋行禮欲其稱也下凡使卿者其義皆然

世佐案請行亦迎賓也謙若不敢必其爲已故曰請行向使士請事旣知其聘矣至是則問其所之也旣知其爲已而來乃使卿勞事有漸也敖以請行爲速之非

上介出請入告賓禮辭迎於舎門之外再拜

注曰出請出門西面請所以來事也入告入北面告賓也每所及至皆有舎其有來者與皆出請入告於此言之者賓彌尊事彌錄

疏曰此時賓當在賓館阼階西面故上介北面告賓也前士請事大夫請行亦當出請入告於此始言之者先士次大夫後卿以是先卑後尊今復見此言故云賓彌尊事彌錄也

朱子曰注中與字陸氏音余監本作者此非疑詞不當音余復出者字亦無義理竊疑本介字也

敖氏曰賓禮辭者以其用幣也上介以賓辭告勞者復得言而入賓乃出迎若士請事大夫請行則上介出請入告而賓卽出拜於門外不迎之以入以其不受幣也上不言出請入告而於此言之者禮簡者其文或略禮繁者其文必傋經之例然爾

勞者不答拜

注曰凡爲人使不當其禮

賓揖先入受於舎門內

注曰不受於堂此主於侯伯之臣也公之臣受勞於堂

疏曰司儀云諸公之臣相爲國客及大夫郊勞三辭拜辱三讓登聽命是公之臣受勞於堂之事

敖氏曰惟云舎門是舎但有一門耳此公館之異者也先入門右而北面

勞者奉幣入東面致命

注曰東面鄕賓

疏曰賓在館如主人當入門西面故勞者東面鄕之敖氏曰入入門左致命致其君命也

賓北面聽命還少退再拜稽首受幣勞者出

注曰北面聽命若君南面然少退象降拜

敖氏曰賓入門卽北面至是乃言之者亦因事而見之耳受幣蓋在庭中西下言歸饔餼之禮賓升堂北面聽命受幣於堂中西此𨿽受幣於庭亦當放之世佐案初入門之時賓西面賓爲主人也及聽命乃北面臣也敖云入門卽北面非

授老幣

注曰老賓之臣

出迎勞者

注曰欲儐之

敖氏曰勞者出俟於門外上介出請勞者告事畢上介入告賓乃出迎之而告以欲儐之之辭

勞者禮辭賓揖先入勞者從之乘皮設

注曰設於門內也物四曰乘皮麋鹿皮也

疏曰庭實當三分庭一在南設之今以儐勞者在庭故設於門內也

敖氏曰乘皮設亦宜在門內之西其於勞者之南與

賓用束錦儐勞者

注曰言儐者賓在公館如家之義亦以來者爲賓疏曰司儀注云上於下曰禮敵者曰儐

敖氏曰聘禮凡大夫士所用之幣皆以錦蓋不敢與尊者之幣同因事而用幣於賓謂之儐所以見殷勤也

勞者再拜稽首受

注曰稽首尊國賓也

疏曰周禮大祝辧九拜一曰稽首首至地臣拜君法二曰頓首頭叩地平敵相拜法三曰空首首至手君答臣下拜法郊特牲云大夫之臣不稽首非尊家臣以辟君也今此勞者與賓同類不頓首而稽首故云尊國賓也下賓亦稽首送者以是爲君使故亦稽首以報之也

敖氏曰此受幣蓋當門中南面賓北面授旣受則東面俟

賓再拜稽首送幣

注曰受送拜皆北面象階上

疏曰案歸饔餼賓儐大夫時賓楹間北面授幣大夫西面受此賓亦宜與彼同北面授還北面拜送若然云受送拜皆北面者誤當云授送拜皆北面並據賓而言也【朱子曰西面當作南面張氏曰如疏言則拜字不得連下讀當云授拜送不當作送拜】敖氏曰案注云受送拜者謂受者送者之拜也象階上者謂放儐於堂之禮也

世佐案下經云賓致幣大夫對北面當楣再拜稽首受幣於楹間南面退東面俟賓再拜稽首送幣是受者送者之拜皆北面矣疏攺注受字爲授誤

勞者揖皮出乃退賓送再拜

注曰揖皮出東面揖執皮者而出

疏曰執皮者在門內當門勞者在執皮之西故知東面揖皮揖之若親受之又執皮是賓之使者執皮者得揖從出勞者從人當訝受之

敖氏曰勞者已執幣不可以復執皮故揖執皮者欲其爲已執之以出也公食大夫禮曰賓北面揖執庭實以出然則此亦北面揖之矣出則幣與皮各有受之者不言者可知也

世佐案設皮之處及揖皮所鄕經皆無明文只當以注疏爲正敖氏必欲易之亦好立異之過也公食大夫非敵者之禮恐不足援以爲證

夫人使下大夫勞以二竹簠方被纁裏有蓋【陸氏曰簠本或作簋外圓內方曰簠內圓外方曰簋】

注曰竹簠方者器名也以竹爲之狀如簋而方如今寒具筥筥者圜此方耳

疏曰簠皆用木而圓受斗二升此則用竹而方故云如簋而方

敖氏曰夫人使勞之者以其亦奉命而聘享已也郝氏曰被巾也簠有蓋加被覆之

世佐案以釋文考之當以簠字爲正簠本外圓故云方以見其制之異也敖本作簋非注疏簋字亦恐是簠字之譌

其實棗蒸栗擇兼執之以進

注曰兼猶兩也右手執棗左手執栗

敖氏曰蒸熟之也擇治之謂去其皮也

賓受棗大夫二手授栗

注曰受授不遊手愼之也

疏曰初兩手俱用旣授棗而不兩手共授栗則是遊暇一手爲不愼矣

賓之受如初禮

注曰如卿勞之儀

儐之如初

右郊勞

下大夫勞者遂以賓入

注曰出以束錦授從者因東面釋辭請導之以入然則賓送不拜

疏曰覲禮大夫勞侯氏侯氏卽從大夫入拜送大夫天子使尊故𨿽從亦拜送與此異

敖氏曰入入國門也賓不拜送者辟諸侯於天子使者之禮也

至於朝主人曰不腆先君之祧旣拚以俟矣

注曰賓至外門下大夫入告出釋此辭主人者公也不言公而言主人主人接賓之辭明至欲受之不敢稽賓也腆猶善也遷主所在曰祧周禮天子七廟文武爲祧諸侯五廟則祧始祖也是亦廟也言祧者祧尊而廟親待賓客者上尊者

疏曰周禮守祧職云掌守先王先公之廟祧鄭注云廟謂太祖之廟及三昭三穆遷主所藏曰祧先公之遷主藏於后稷之廟先王之遷主藏於文武之廟天子有二祧以藏先王之遷主諸侯無之但遷祖藏於太祖廟故此亦以名太祖廟爲祧也下文受賓聘享皆在廟此云先君之祧明是太祖廟可知於太祖廟受聘享以尊之若饗食則於禰廟燕又在寢彌相親也此鄭義若孔君王肅則以髙祖之父及祖爲二祧非鄭義也

敖氏曰守祧掌守先王先公之廟祧其遺衣服藏焉又云其廟則有司修除之其祧則守祧黝琧之然則祧者廟堂以北之稱也拚灑掃也受聘於廟故其言若此蓋緣賓意欲速達其君命也

世佐案受聘享於太祖廟尊賓也廟堂以北非行禮之所何以稱焉敖誤矣

賓曰俟閒

注曰賓之意不欲奄卒主人也且以道路悠逺欲沐浴齋戒俟閒未敢聞命

敖氏曰閒暇也言此者謂已𨿽欲速達君命亦不可不俟主人之暇乃爲之亦緣主人意而言也大禮而倉卒受之非人情

郝氏曰行色倉卒休沐而後可進不敢自言閒而言俟君閒婉辭也

大夫帥至於館卿致館

注曰致至也賓至此館主人以上卿禮致之所以安之也

敖氏曰賓言俟閒然後致館亦尙辭讓也大夫卽向者以賓入者也帥亦謂道賓賓至於館則入矣致如致爵之致致館謂以君命致此館於賓也

郝氏曰記云卿館於大夫蓋主於大夫家也

張氏曰以上卿禮致之謂使上卿以束帛之禮致之也周禮司儀職云諸公之臣相爲國客致館如初之儀鄭注云如郊勞也不儐耳郊勞用束帛則此致館亦用束帛可知也

賓迎再拜卿致命賓再拜稽首卿退賓送再拜

注曰卿不俟設飱之畢以不用束帛致故也不用束帛致之者明爲新至非大禮也

疏曰卿不言答拜文略耳𨿽不言入言迎則入門可知致命者亦東面

朱子曰此致止謂致館耳注疏云兼致飱非是敖氏曰致命者致其君致館之命也致命於門外者以無幣也

張氏曰注不用束帛致之指設飱而言也設飱禮輕故可略也

世佐案致館之禮與郊勞相似而不以幣不儐則其異也𨿽不以幣而致命亦當入門疏云以束帛致敖云在門外皆非

右致館

宰夫朝服設飱

注曰食不傋禮曰飱

疏曰云不傋禮者對饔餼而言饔餼生與腥飪俱有餘物又多此飱惟有腥飪餘物又少

敖氏曰宰夫士也以奉君命故亦朝服徒有食而無他饌謂之飱傳曰盤飱寘璧是也徒食食亦曰飱玉藻曰不食肉而飱是也二者所指𨿽殊義則同耳此禮用大牢其上有簠簋豆鉶之屬乃云飱者主人之謙辭所以甚言其菲薄也故禮亦因以爲名云郝氏曰熟食曰飱有腥而言熟食賓卽次未舉火饋主熟也無生牽故但謂飱

飪一牢在西鼎九羞鼎三腥一牢在東鼎七

注曰中庭之饌也飪熟也熟在西腥在東象春秋也鼎西九東七凡其鼎實與其陳如陳饔餼羞鼎則陪鼎也以其實言之則曰羞以其陳言之則曰陪疏曰鼎西九東七者九謂正鼎九牛羊豕魚臘腸胃膚鮮魚鮮臘東七者腥鼎無鮮魚鮮臘故七陪鼎三則下云膷臐膮是也

敖氏曰牢大牢也大牢者牛羊豕各一也飪鼎九腥鼎七乃皆云牢者主於牛羊豕也飪在西腥在東以西爲尊也腥減二鼎亦明其輕於飪也此飱牢二不視其饔餼之死牢者別於朝君之禮也

堂上之饌八西夾六

注曰八六者豆數也凡饌以豆爲本堂上八豆八簋六鉶兩簠八壺西夾六豆六簋四鉶兩簠六壺其實與其陳亦如饔餼

郝氏曰堂上之饌豆簋之類皆以八爲數夾夾室今廂房西夾設饌食從者也以六爲數殺也

門外米禾皆二十車

注曰禾稾實並刈者也諸侯之禮車米視生牢禾視死牢牢十車大夫之禮皆視死牢而已𨿽有生牢不取數焉米陳門東禾陳門西

疏曰注說皆約下歸饔餼知之後放此

敖氏曰皆二十車者大夫飱禮其米禾皆視其牢牢十車朝君之飱禮則米禾共視其牢也凡飱皆無生牢

薪芻倍禾

注曰各四十車凡此之陳亦如饔餼

郝氏曰供防曰薪飼馬曰芻

上介飪一牢在西鼎七羞鼎三堂上之饌六門外米禾皆十車薪芻倍禾

注曰西鼎七無鮮魚鮮臘

世佐案上介之牢西鼎減二無東鼎堂上之饌亦減二無西夾之饌米禾薪芻皆半於賓此其殺也

眾介皆少牢

注曰亦飪在西鼎五羊豕腸胃魚臘新至尙熟堂上之饌四豆四簋兩鉶四壺無簠

敖氏曰少牢五鼎羊豕魚臘膚與饋食之鼎同也此少牢故無堂上之饌

世佐案此五鼎之實當與少牢饋食禮同注以腸胃易膚而疏云生人食與祭異蓋飾說也眾介西鼎又減二門外之設皆無之又其殺也玉藻云朔月少牢五俎四簋則堂之饌當如注說

右設飱

郝氏曰上公之使其介七人則是賓與上介一飱之費米禾薪芻車一百八十乘又眾介六人數半上介亦用車一百八十乘通車三百六十乘也無論薪米狼戾𨿽街衢充塞何地可容及饔餼之歸愈侈費矣晏嬰所謂飲食若流者其然與

世佐案米禾薪芻賓共百二十車上介半之眾介則無通車百八十乘而已蓋卿行旅從非是則不足以供之矣郝謂用車三百六十乘而以侈費詆經妄矣國之經費賓祭最鉅皆所以弭災而福民有不可以儉嗇將之者且大聘十二年一行而遇國有凶荒札喪之變則又有殺禮之義見於周禮掌客制禮者亦豈漫無樽節於其間哉

儀禮集編卷十五

欽定四庫全書

儀禮集編卷十六

龍裏縣知縣盛世佐撰

聘禮第八之二

厥明訝賓於館

注曰此訝下大夫也以君命迎賓謂之訝訝迎也亦皮弁

賓皮弁聘至於朝賔入於次

注曰服皮弁者朝聘主相尊敬也諸侯視朔皮弁服入於次者俟辦也次在大門外之西以帷爲之敖氏曰朝聘必用皮弁服者宜加於其朝服一等也侯國君臣日朝朝服視朔乃皮弁服

乃陳幣

注曰有司入於主國廟門外以布幕陳幣如展幣焉圭璋賈人執櫝而俟

卿爲上擯大夫爲承擯士爲紹擯擯者出請事

注曰擯爲主國之君所使出接賓者也紹繼也其位相承繼而出也主君公也則擯者五人侯伯也則擯者四人子男也則擯者三人聘義曰介紹而傳命君子於其所尊不敢質敬之至也旣知其所爲來之事復請之者賓來當與主君爲禮爲其謙不敢斥尊者啟以進之於是時賓出次直闑西北面上擯在闑東閾外西面其相去也公之使者七十步侯伯之使者五十步子男之使者三十步此旅擯耳不傳命上介在賓西北東面承擯在上擯東南西面各自次序而下末介末擯旁相去三丈六尺上擯之請事進南面揖賓俱前賓至末介上擯至末擯亦相去三丈六尺止揖而請事還入告於公天子諸侯朝覲乃命介紹傳命耳其儀各鄕本受命反面傳而下及末則鄕受之反面傳而上又受命傳而下亦如之此三丈六尺者門容二徹參个旁加各一步也

疏曰此擯陳在主國大門外主君之擯與賔之介東西相對南北陳之按大行人天子待諸侯云上公之禮擯者五人侯伯之禮擯者四人子男則擯者三人今諸侯待聘賓用天子待己之擯數者以天子尊得分辧諸侯尊卑以待之諸侯卑故據已國大小而爲擯數也云於是時賓出次直闑西北面者玉藻云君入門介拂闑大夫中棖與闑之間士介拂棖此謂朝君又云賓入不中門此謂聘賓入門還依作介入時亦拂闑也云上擯在闑東閾外西面者主位在東故賓在闑西上擯在闑東以擯位並門東西面故上擯亦西面向君也云其相去也公之使者七十步侯伯之使者五十步子男之使者三十步者此依大行人云諸侯之卿其禮各下其君二等鄭注云所下者介與賓主之間是以步數與介數亦降二等也云此旅擯耳者司儀云三問旅擯鄭云旅陳陳擯介不傳辭若交擯傳命則是擯介傳命此旅擯傳命者直是賓來至末介下對上擯傳本君之命也其介相紹繼則交擯旅擯同惟傳命不傳辭異耳云上擯之請事進南面揖賓俱前者謂上擯入向公前北面受命出門南面遙揖賓使前擯者漸南行賓至末介北東面上擯至末擯南西面東西相去亦三丈六尺云還入告於公者賓對訖上擯入告公公乃有命納賓也雲天子諸侯朝覲乃命介紹傳命耳者此引聘義文自此以下論天子諸侯交擯法云二徹參个者徹廣八尺參个三八二十四門容二丈四云傍加各一步者門傍各空一步丈二添二丈四尺爲三丈六尺

敖氏曰周禮言天子之擯者其於上公則五人於侯伯則四人於子男則三人皆以朝者之爵爲差也此但言上擯承擯紹擯而不言其人數則是諸侯之擯者三人而已不以已爵及朝聘者之尊卑而異所以別於天子也此擯者𨿽有三人惟上擯專相禮事乃必立承紹者所以別於諸臣之禮也擯者上擯也云請事則爲上擯可知故不必質言之而但云擯者也請事云出則擯者常近於君所矣是時賓卽位於西方東面介立於其東南北面西上擯者東方西面請事賓對擯者乃入告於公矣諸侯相朝則上擯傳主君之命以請於上介上介以告於朝君又以朝君之命告於上擯所謂交擯也聘賓臣也故親對而不交擯云出請事而不云入告省文也

郝氏曰旅擯交擯見周禮大行人介紹傳命見禮記聘義皆無明數鄭氏以臆妝演難盡據也周禮上公賓主之間九十步侯伯七十步子男五十步謂諸侯朝位去天子所立逺近以貴賤爲差鄭謂爲賓主序立之位以考工記應門二徹三个爲三丈六尺末擯末介相去亦三丈六尺合大門之廣賓至末介主至末擯亦三丈六尺穿鑿附防如此世稱鄭精於禮皆此類也

世佐案注說依傍周禮非有明文但以類推之耳所雲門容二徹參个出考工記匠人乃天子應門之制恐諸侯之門未必無降殺也郝氏詆之已甚然注之不可盡信亦略可覩矣今仍錄敖說以傋參考焉

公皮弁迎賓於大門內大夫納賓

注曰公不出大門降於待其君也大夫上擯也謂之大夫者上序可知從大夫總無所別也於是賓主人皆裼疏曰案司儀諸公相爲賓公皮弁交擯車迎拜辱出大門此於門內是降於待其君也玉藻云不文飾也不裼又云執龜玉襲下文行聘時執玉賓主人皆襲此時未執玉正是文飾之時故皆裼

敖氏曰於此乃迎賓於大門內則是擯者出請事之時公猶未出中門也大門內者其在門右西面與此大夫亦謂上擯也云納賓則爲上擯可知故變言大夫與卿爲上擯之文互見以明卿亦謂之大夫也此與上經言擯者之意略同皆錯綜其文以見義爾納賓亦西面鄕之其辭曰寡君須矣吾子其入也旣則道之以入於公之迎賓也諸擯皆從之上擯出納賓而承擯紹擯則皆立於門東北面

賓入門左

注曰內賓位也眾介隨入北面西上少退擯者亦入門而右北面東上上擯進相君

疏曰此注亦多約下入廟行聘享文

敖氏曰賓入門左而東面鄕公介亦立於其東南北面西上上擯亦入門而右玉藻曰賓入不中門不履閾又曰公事自闑西亦謂此時也

公再拜

注曰南面拜迎

敖氏曰賓入門左而公乃拜之是西面拜迎於入門右之處明矣公迎大夫乃再拜者尊國賓也相見禮主人於降等者不出迎一拜其辱

賓辟不答拜

注曰避位逡遁不敢當其禮

公揖入每門每曲揖

注曰每門輒揖者以相人偶爲敬也凡君與賓入門賓必後君介及擯者隨之並而鴈行旣入則或左或右相去如初玉藻曰君入門介拂闑大夫中棖與闑之間士介拂棖賓入不中門不履閾此賓謂聘卿大夫也門中門之正也不敢與君並由之敬也介與擯者鴈行卑不逾尊者之迹亦敬也賓之介猶主人之擯

疏曰諸侯三門臯應路則應門爲中門左宗廟右社稷入大門東行卽至廟門其間得有每門者諸侯有五廟太祖之廟居中二昭居東二穆居西廟皆別門門外兩邊皆有南北隔墻隔墻中夾通門若然祖廟已西隔墻有三則閤門亦有三東行經三門乃至太祖廟門中則相逼入門則相逺是以每門皆有曲有曲卽相揖故每曲揖也云凡君與賓入門賓必後君者非直聘享向祖廟若饗食向禰廟燕禮向路寢皆當後於主君故言凡以廣之云介及擯者隨之並而鴈行者言上擯與上介並次擯與次介並末擯與末介並各自鴈行於後也云旣入則或左或右者東行賓介於左君擯於右也云相去如初者初謂大門外相去三丈六尺也玉藻曰君入門介拂闑大夫中棖與闑之間士介拂棖鄭注云此謂兩君相見也君入必中門上介夾闑大夫介士介鴈行於後示不相防也君若迎聘客擯者亦然此經謂聘客鄭君並引朝君欲見卿大夫聘來還與從君爲介時入門同故並引之也云君入門介拂闑又雲門中門之正又云卑不逾尊者之迹若然聊爲一闑言之君最近闑亦拂之而過上介則隨君而行拂闑而過所以與君同行者臣自爲一列主君旣出迎賓主君與賓並入主君於東闑之內賓於西闑之內並行而入上介於西闑之外上擯於東闑之外皆拂闑次介次擯皆大夫中棖與闑之間末介末擯皆士各自拂棖如是得君入中門之正上擯上介俱得拂闑又得不逾尊者之迹矣又云賓入不中門者此謂聘賓入門之時還依與君爲介來入相似也雲中門門之正也者謂兩闑之間云卑不逾尊者之迹者士以大夫爲尊大夫以上介爲尊上介以君爲尊也云賓之介猶主人之擯者欲見擯介鴈行不別也

朱子曰案江都集禮廟制諸侯立廟宜在中門外之左右者宗廟之制外爲都宮內各有寢廟別有門垣太祖在北左昭右穆以次而南與此疏之說不同未知孰是門闑之說與玉藻注疏亦不同又曰周禮建國之神位左宗廟則五廟皆當在公宮之東南矣其制則孫毓以爲外爲都宮太祖在北二昭二穆以次而南是也廟皆南向各有門堂室寢而墻宇四周焉

楊氏曰賈疏曰門有東西兩闑又玉藻公事自闑西私事自闑東疏云闑謂門之中央所竪短木則門只有一闑未知孰是今案爾雅云橛謂之闑注雲門中之橛名闑又曰在地者謂之闑注云在地及門者名闑當以玉藻疏及爾雅爲正

敖氏曰諸侯三門庫雉路則庫門爲大門左宗廟右社稷入大門東行而至廟此每門指閤門與廟之中門而言也諸侯有五廟太祖之廟最東髙祖而下之廟以次而西廟各有大門有中門有廟門中門外西邊皆有南北隔墻墻中央通閤門故入諸侯之廟必有每門也每門揖者主人至每門則揖而先入也每曲揖者於曲處則揖而折行也天子之廟各有五門與其寢同是諸侯亦有三門也康王受顧命於廟出廟見諸侯乃云王出在應門之內則天子諸侯廟門之名數可見矣天子五門臯庫雉應路路門寢門也其於廟則曰廟門

世佐案諸侯五廟之制當以朱子說爲正每門者庫門內之東閤門及都宮之門也每曲者自庫門內曲而東至都宮之門當太祖廟之南又曲而北也惟太祖之廟在北故得云每曲如疏說敖說則自庫門內至太祖廟門止一曲矣門闑之說賈疏得之孔氏崔氏皇氏並謂門只有一闑而以棖闑之中央爲門中其論兩君相見法主君由門右扉之中賓由門左扉之中上擯在主君之後稍近西而拂闑上介在賓之後稍近東而拂闑大夫擯介各當君後在棖闑之中央若然則大夫入門之節各與其君同也惡覩所謂賓入不中門及論語立不中門者乎愚故不敢從也朱子論語集注𨿽主孔說而著通解仍云二說不同未知孰是當更考之是亦疑而未定矣

及廟門公揖入立於中庭

注曰公揖先入省內事也旣則立於中庭以俟賓不復出如此得君行一臣行二於禮可矣公迎賓大門內卿大夫以下入廟門卽位而俟之

疏曰省內事謂如曲禮主人請入爲席之類君行一臣行二者見君行近臣行遠尊者宜逸卑者宜勞也初命迎賓於館之時卿大夫士固在朝矣及賓來大門外陳介之時主君之擯亦在大門外之位君在大門內時其卿大夫不以無事亂有事當於廟中在位矣蓋當行事之時公授宰玉士受皮宰夫受公幾更不見此等官入廟之文明此官已先在位而俟也又曰君行一臣行二出齊語晏子辭【朱子曰案齊語無此辭今見曲禮雜記章】

敖氏曰廟未詳其爲何廟以差言之則受天子之聘宜於太廟受諸侯之朝若聘其於髙祖而下者與公揖賓而入禮之也凡主人與賓揖而入門者有二義俱入則爲道之自入則爲禮之公先入俟賓於內也擯者隨公鴈行而入負東塾東上中庭東方南北之中入而俟賓於此尊也若敵者則俟於門內公立蓋西面

世佐案廟太祖廟上經云先君之祧是也中庭東西節也南近門公立蓋南面又案天子所以撫邦國諸侯者曰存曰覜曰省而已無所謂聘也天王下聘東遷以後之失禮也故春秋書之以示譏谷梁傳云聘諸侯非正也是已先儒或以爲有是禮者蓋據大行人時聘以結諸侯之好而言今考鄭注云時聘者亦無常期天子有事諸侯使大夫來聘親以禮見之禮而遣之所以結其恩好也天子無事則已然則大行人文正指諸侯聘天子之禮先儒乃引以證天子聘諸侯誤矣敖云受天子之聘宜於太廟亦承此誤

賓立接西塾

注曰接猶近也門側之堂謂之塾立近塾者已與主君交禮將有出命俟之於此介在幣南北面西上上擯亦隨公入門東東上少進於士

敖氏曰接西塾者在其南而東面也立於此俟時而執玉也介立於其西南東面北上

世佐案廟門內外各有東西塾此西塾則在門外者也賓東面立此故云接疏云賓在門西北面則是鄕西塾矣介之面位當依注說

右迎賓

幾筵旣設擯者出請命

注曰有幾筵者以其廟受宜依神也賓至廟門司宮乃於依前設之神尊不豫事也席西上上擯待而出請受賓所以來之命重停賓也至此言命事彌至言彌信也周禮諸侯祭祀席蒲筵繢純右雕幾

疏曰知在扆前者案司幾筵云大朝覲大饗射王位依前南鄕設筵幾爾雅云牖戶之間謂之扆但天子以屏風設於扆諸侯無屏風爲異席亦不同也周禮司幾筵文引之者證此所設者設常祭祀之席也敖氏曰案注似脫如莞席紛純五字

賈人東面坐啟櫝取圭垂繅不起而授上介

注曰賈人鄕入陳幣東面俟於此言之就有事也授圭不起賤不與爲禮也不言裼襲者賤不裼也繅有組系也

敖氏曰玉尊不與幣同陳故事至乃取之上介受主於其左亦東面

郝氏曰賈人東面啟櫝取圭殊於在國西面者異邦圭爲主也取圭垂繅呈圭也不起授上介敬也世佐案是時上介北面於賈人之南賈人東面坐不起而授上介是受於其右也敖以授受之常法例之非

上介不襲執圭屈繅授賓

注曰上介北面受圭進西面授賓不襲者以盛禮不在於已也屈繅並持之也曲禮曰執玉其有借者則裼無借者則襲

敖氏曰襲而執圭者惟賓與主人行禮者二人耳故上介不襲而執之必言之者嫌聘時執玊者必襲也授賓東面於其右

郝氏曰襲重包也上介不襲赤手並繅裼執圭屈折其繅以圭授賓

張氏曰疏以屈繅爲無借垂繅爲有借曲禮陳氏注以圭璋特逹爲無借璧琮有束帛爲有借陳說得之詳見記中

世佐案聘時固不襲矣至是乃言之者嫌其與賓之執圭同也授賓東面敖得之

賓襲執圭

注曰執圭盛禮而又盡飾爲其相蔽敬也玉藻曰服之襲也充美也是故屍襲執玉龜襲也

疏曰臣於君所合裼以盡飾今旣執圭以瑞爲敬若又盡飾而裼則掩蔽執圭之敬故不得裼也

孔氏曰行聘致君命襲者聘享相對聘質而享文欲文質相變故裼襲不同也

敖氏曰襲謂襲上衣不見裼衣也聘以圭爲尊吉服以襲爲異玉藻曰服之襲也充美也又曰禮不盛服不充襲而執圭以行禮欲其稱也不言垂繅可知也郝氏曰賓以衣重襲受圭執之示變也又曰記云凡執玉無借者襲則有借者裼也襲裼爲玉甚明鄭解襲裼專爲衣服升降授受須臾不下堂不入次易服何所玉藻裘之裼也見美也服之襲也充美也倐裼倐襲於義何取然則執玉必冬裘而後可乎

世佐案襲謂以皮弁服及中衣掩其裼衣也至是言襲則前此之不襲可見矣執圭必襲者以質爲敬也以質爲敬者敬之至也又案曲禮孔疏云凡衣近體有袍澤之屬其外有裘夏月則衣葛其上有裼衣裼衣上有襲衣襲衣之上有常著之服則皮弁之屬也掩而不開謂之襲若開此皮弁及中衣左袒出其裼衣謂之爲裼據此則古人裘葛之外爲衣皆三重其裼襲之衣皆禪而色必稱其服如皮弁服則衣麑裘【諸侯視朔及受聘君臣同服其在天子之朝皆衣白裘士不衣狐白𨿽在天子之朝亦用麑裘】裼衣以素【諸侯在天子朝與天子同用錦其卿大夫以下則皆用素】襲蓋與裼同【衣錦者尙防】三者色皆白論語云素衣麑裘是也夏葛亦然詩云蒙彼縐絺記云振絺綌不入公門則葛亦有裼明矣裘之有裼也爲其防也葛之有裼也爲其形露也所謂見美充美者但以裼衣之露與否爲別耳不須易服也襲裘不入公門今在君所行聘而襲者所敬不主於君也郝謂襲裼爲玊而規鄭過何其說之陋耶

擯者入告出辭玉

注曰擯者上擯也入告公以賓執圭將致其聘命圭贄之重者辭之亦所以致尊讓也

疏曰致尊讓鄕飲酒義文彼爲賓主三辭三讓是致尊讓此辭玉亦是致尊讓之事故引之爲證也案文公十二年左氏傳云秦伯使西乞術來聘襄仲辭玉賓對曰不腆敝器不足辭也彼主人無三辭者文不具亦當三辭也

敖氏曰辭之者以其禮太崇也此辭亦禮辭耳賓對則擯者復入告而出納賓也

世佐案辭玉當以禮辭爲正春秋傳言主人三辭者魯不欲與秦爲好故耳非禮之正也疏誤

納賓賓入門左

注曰公事自闑西

敖氏曰賓此時猶待納而後入以其臣也

介皆入門左北面西上

注曰隨賓入也介無事止於此

疏曰案司儀云諸公之臣相爲國客及將幣每門止一相及廟惟君相入注云惟君相入客臣也相不入矣此介皆入不同者彼云每門止一相鄭云絕行在後耳非是全不入廟又云惟君相入者謂前相君禮須入故言之臣相不前相禮故不言入其實皆入與此同也

朱子曰疏說與此不通當闕

敖氏曰玉藻曰君入門介拂闑大夫中棖與闑之間士介拂棖言朝君之儀也此聘賓入自闑西則上介亦由棖闑之門士介亦拂棖矣司儀職曰及廟門惟君相入亦與此異

世佐案司儀職文與此異者多矣如三致積及郊勞致館皆登堂之類是也蓋彼主言諸公之臣而此則爲侯伯之聘禮故也至此處則文有詳略其實同彼所謂相者指主國之君之擯者也介者賓之副非所以相禮不可以言相君相者謂上擯相君之禮者也主君之擯者三人每門止一相謂於東閤門及都宮之門也及廟惟君相入謂惟上擯入太祖廟門其餘則皆畱止於每門也其紹擯止東閤門承擯止都宮之門與必止於每門者以其旅擯無事也其賓之介則皆入不言者略也此經言介皆入而不言擯又出請入告皆上擯則承擯紹擯亦止於每門可知此其所以爲同也鄭注周禮誤以相爲兼擯介而言則見其齟齬而不合矣疏又彊爲合之其不通也宜哉

三揖

注曰君與賓也入門將曲揖旣曲北面又揖當碑揖疏曰前云公揖入立於中庭三分庭一在南賓後獨入得云入門將曲揖者謂公先在庭南面賓入門將曲之時旣曲北面之時主君皆向賓揖之再揖訖主君乃東面向堂塗北行當碑乃得賓主相向而揖是以得君行一臣行二非謂賓入門時主君更向內霤相近而揖也

朱子曰疏說蓋印本差誤今以文義考之更定如此敖氏曰於賓入門左而揖參分庭一在南而揖又皆行而至於參分庭一在北而揖是三揖也賓至西方之中庭公乃與之偕行

至於階三讓

注曰讓升

公升二等

注曰先賓升二等亦欲君行一臣行二

敖氏曰下云公左還北鄕則此時公升堂西鄕可知

賓升西楹西東面

注曰與主君相鄕

敖氏曰西楹西言其東西節也當在楹西少北

擯者退中庭

注曰鄕公所立處退者以公宜親受賓命不用擯相也

敖氏曰至是而退於中庭則是向者從公而立於階下矣凡公與賓爲禮擯者皆贊之

世佐案擯者於是退以賓當致其君之命擯者不敢與聞愼之也

賓致命

注曰致其君之命也

公左還北鄕

注曰當拜

擯者進

注曰進阼階西釋辭於賓相公拜也

公當楣再拜

注曰拜貺也

疏曰聘義云北面拜貺拜君命之辱是也

敖氏曰左還乃當楣則公向者亦當東楹少北矣以此見賓立之處必不正在楹西也

世佐案此拜爲受聘君之命也敖云爲將受玉非

賓三退負序

注曰三退三逡遁也

敖氏曰公再拜之間賓凡三退見其頃刻不敢安也三退則負序而立矣此拜𨿽非爲已然猶不敢自安若是敬之至也

公側襲受玉於中堂與東楹之間

注曰側猶獨也言獨見其尊賓也佗日公有事必有贊爲之者凡襲於隱者公序坫之間可知也中堂南北之中也入堂深尊賓事也東楹之間亦以君行一臣行二

疏曰大射云公卒射小臣正贊襲是其贊爲之也敖氏曰襲不著其所是於拜處爲之也此受玉之儀公西面賓東面授也東楹之間四分楹間一在東也凡堂上授受贄幣之禮敵者則在兩楹之間主人尊則於東賓尊則於西又皆以遠近爲差此聘君於主君其尊同聘君之命宜降於主君一等故使者就主君於東楹之間而授玉也中堂者其凡授受贄幣者南北之節與

世佐案側蓋堂之東偏也以其近於側階而名之與襲宜於隱蔽之所故公不於拜處爲之而如堂側也鄭訓爲獨恐未安凡經中側字有獨義有偏義當隨文解之不可執一而論也

擯者退負東塾而立

注曰反其等位無事【等字非誤則衍敖本云反其位】

敖氏曰負東塾則其位在士之東矣

世佐案此謂門內之塾也負之者北面郝云出廟門外非

賓降介逆出賓出

注曰逆出由便

世佐案後入者先出謂之逆

公側授宰玉

注曰使藏之授於序端

敖氏曰授玊於上公尊也公受玉時亦垂繅宰旣受之則屈繅矣

世佐案公之授玉也不於受處而必如側者見其親受而藏之之意也下放此

裼降立

注曰裼者免上衣見裼衣凡當盛禮者以充美爲敬非盛禮者以見美爲敬禮尙相變也玊藻曰裘之裼也見美也又曰麛裘靑豻褎絞衣以裼之論語曰素衣麛裘皮弁時或素衣其裘同可知也裘者爲溫表之爲其防也寒暑之服冬則裘夏則葛凡襢裼者左降立俟享也亦於中庭

疏曰凡服四時不同假令冬有裘襯身禪衫又有襦袴襦袴之上有裘裘上有裼衣裼衣之上又有上服皮弁祭服之等若夏則以絺綌絺綌之上則有中衣中衣之上復有上服皮弁祭服之等若春秋二時則衣祫褶祫褶之上加以中衣中衣之上加以上服也言見裼衣者謂袒衿前上服見裼衣也諸侯與其臣視朔與行聘禮皆服麛裘但君則麛裘還用麛褎臣則不敢純如君麛裘則靑豻褎裼衣君臣亦有異時在國則君臣同素衣聘時主君亦素衣惟臣用絞衣爲裼也雜記云朝服十五升布皮弁亦天子朝服與諸侯朝服同用十五升布亦同素積以爲裳白舄臣用白屨也

敖氏曰裼者偏免上衣而見裼衣也此裼亦左爲之與朝祭之衣以裼爲常故當盛禮則襲以爲敬而盛禮畢則裼而復其常也凡裼衣不必與上衣同色郝氏曰不襲曰裼玉外有繅不襲手裼執授之謹也記云裘之裼也見美也詩云載衣之裼單曰裼重曰襲單繅借玉不襲執繅猶裘見美也

世佐案疏說裘葛之外但爲衣二重與孔疏稍異以玉藻鄭注証之則賈疏近是鄭解君衣白裘錦衣以裼之云詩云衣錦防衣裳錦防裳然則錦衣復有上衣明矣天子狐白之上衣皮弁服與亦不言裼衣之上更有襲衣也麑裘之裼衣論語與玉藻異皇氏云素衣爲正記者亂言絞耳此說得之熊氏云臣用絞君用素賈疏又謂在國君臣同素衣聘時主君素臣用絞皆曲說也郝說之誤見上此又以裼執玉爲謹則豈前之襲執者反爲不謹與吳氏以謂裼衣外之上服直其領而露出裼衣爲裼曲其領而揜蔽裼衣爲襲亦非

右聘

擯者出請

注曰不必賓事之有無

賓裼奉束帛加璧享擯者入告出許

敖氏曰璧降於圭故裼而奉之以行禮卽許之者旣受其大則不必辭其細也賓出則裼矣言於此者亦因事見之

世佐案許許其以璧入也

庭實皮則攝之毛在內內攝之入設也

注曰皮虎豹之皮攝之者右手並執前足左手並執後足毛在內不欲文之豫見也內攝之者兩手相鄕也入設亦參分庭一在南言則者或以馬凡君於臣臣於君麛鹿皮可也

敖氏曰入設亦設於西方而西上

賓入門左揖讓如初

敖氏曰此時介亦入門左

升致命張皮

注曰張者釋外足見文也

張氏曰當賓於堂上致命之時庭實卽張之見文相應爲節也

公再拜受幣

敖氏曰其儀亦如初惟不襲耳幣亦兼玉而言世佐案此拜亦爲受命幣謂璧也古者玉亦謂之幣不正言璧者以其兼有束帛

士受皮者自後右客

注曰從東方來由客後西居其左受皮也執皮者旣授亦自前西而出

張氏曰當公於堂上受幣士亦於堂下受皮

賓出當之坐攝之

注曰象受於賓

張氏曰士初受皮仍如前張之及賓出降至庭乃對賓坐而攝之當對也

公側授宰幣皮如入右首而東

注曰如入左在前皮右首者變於生也

敖氏曰右當作左字之誤也士昏禮皮左首此亦宜然入時不言左首故於此因見之東適東璧也亦逆退此庭實之儀當與昏禮參考

郝氏曰庭實則有司受玉帛則君親故圭璧皆曰側受無擯贊也如入謂士受皮者亦如初入內攝也右首以首居右獻禽者左首以尊者在左也受者右首避尊也

張氏曰執皮者如入時行在前者立在左此受皮者東行亦立在左者行在前故云如入也曲禮云執禽者左首此右首是變於生

世佐案皮如入謂其攝之之法及右首也右首而東首在南也立在右者行在前士昏禮左首而此則右首安知非君禮之變於士者乎敖氏攺右爲左汰矣

右享

聘於夫人用璋享用琮如初禮

注曰如公立於中庭以下

敖氏曰聘享皆致聘君之命也夫人不可以親受君代受之其受之之禮則皆與已之所受者同以夫妻一體也不言束帛加琮省文耳

右聘享於夫人

若有言則以束帛如享禮

注曰有言有所告請若有所問也記曰有故則束帛加書以將命春秋臧孫辰告糴於齊公子遂如楚乞師晉侯使韓穿來言汶陽之田皆是也無庭實也敖氏曰若有言因聘以達之故卒聘而後行此禮也此如秦伯使西乞術來聘且言將伐晉之類

右因聘有言

擯者出請事賓告事畢

注曰公事畢

敖氏曰上云請命此云請事者以其將命之禮已畢故也

賓奉束錦以請覿

注曰覿見也鄕將公事是欲交其歡敬也不用羔因使而見非特來

疏曰卿初仕見已君及卿皆見以羔若諸侯相朝其臣從君亦得執羔見主君定公八年經書公防晉師於瓦左傳云範獻子執羔趙簡子中行文子皆執鴈亦是從君見主君法也

擯者入告出辭

注曰客有大禮未有以待之

敖氏曰辭欲其後之也賓旣將公事主人宜先盡其待賓之禮賓乃可行其私事也不辭其覿者已受其君禮則不必辭其臣禮也

請禮賓賓禮辭聽命擯者入告

注曰告賓許也

敖氏曰請禮之禮當作醴字之誤也是禮主於醴故𨿽用幣猶以醴名之此請醴之辭蓋曰子以君命辱於敝邑寡君有不腆先君之禮請醴從者賓曰使臣旣得將命矣敢辭曰寡君固曰不腆敢固以請曰某辭不得命敢不敬從

宰夫徹幾攺筵

注曰將禮賓徹神幾攺神席更布也賓席東上公食大夫禮曰蒲筵常緇布純加席尋帛純此筵上下大夫也周禮曰筵國賓於牖前莞筵紛純加繅席畫純左彤幾者則是筵孤也孤彤幾卿大夫其漆幾與

疏曰賓席東上對前爲神而西上也司幾筵者有五幾從上向下序之天子玉几諸侯雕幾孤彤幾卿大夫漆幾下有素幾喪事所用差次然也無正文故云與以疑之

世佐案以差次求之孤卿大夫皆彤幾士漆幾士昏禮云主人拂幾授校是也

公出迎賓以入揖讓如初

注曰公出迎者已之禮更端也

敖氏曰出出廟門也公於門內之揖不盡與向者同處乃云如初者見其亦三揖耳

公升側受幾於序端

敖氏曰公升亦如初也公與賓升皆北面當楣而立不拜至醴賓之禮當拜至此不者其辟朝君之儐禮與周官司儀言諸侯相朝之禮云登再拜下云儐亦如之則其儐禮拜至可見矣

世佐案側東西節也序端南北節也不受幾於立處而迎受於此者尊賓之意示其親奉以進也

宰夫內拂幾三奉兩端以進

注曰內拂幾不欲塵坋尊者以進自東箱來授君敖氏曰內拂幾以袂內鄕而拂之也先言拂乃言奉是拂時幾猶在地也未至公所而內拂幾敬也奉兩端謂橫執之凡執幾皆橫執之惟設時乃縮也宰夫橫執幾而奉兩端別於賓主也賓主授受則各執一廉進進於序端南面以授公

世佐案下云公東南鄕則宰夫進幾蓋西北鄕也敖雲南面非進者措諸公前而已不親授也

公東南鄕外拂幾三卒振袂中攝之進西鄕

疏曰宰夫奉幾兩端故公中攝之復擬賓用兩手在公手外取之敬也

敖氏曰宰夫旣拂幾公又親重拂之敬也卒謂旣拂也振袂去塵也中攝之謂二手於幾之中央攝之也授幾而中攝之亦君禮異也進西鄕於筵前賓是時猶在西階上北面

世佐案是時賓亦在西楹西東面故公自序端而進西鄕鄕之

擯者告

注曰告賓以公授幾

賓進訝受幾於筵前東面俟

注曰未設也

敖氏曰俟公拜宜鄕之下放此

世佐案賓進自西楹西進而東行少北也訝迎也相鄕而受曰訝受筵前牖前也周禮司幾筵職云筵國賓於牖前是也俟者執幾而待公拜送也

公壹拜送

注曰公尊也

疏曰賓再拜稽首公乃壹拜當空首故云公尊也朱子曰此經云公拜送而下文乃云賓答再拜此疏反云賓再拜而公乃拜誤矣其言空首則得之敖氏曰壹拜者送幾之常禮必著之者以賓答再拜稽首嫌此拜爲再拜也公及賓拜或不言北面者可知也

賓以幾辟北面設幾不降階上答再拜稽首

注曰不降以主人禮未成也凡賓左幾

疏曰鄕飲酒義云啐酒成禮也於席末設幾主爲啐酒今未啐醴故云禮未成也云凡賓左幾者對神右幾也

敖氏曰不降者辟盛禮也此醴賓之禮以用幣之時爲盛

宰夫實觶以醴加柶於觶面枋

注曰酌以授君也君不自酌尊也宰夫亦洗升實觶以醴自東箱來不面擸不訝授也

疏曰宰夫上授幾時自下而升東箱今當亦然經不言者略賤也【從通解節本】

敖氏曰宰夫酌醴面枋而並授贊者授觶之正禮也說又見士冠禮

郝氏曰加柶面枋以匙柄向前也宰夫將代送觶故不面葉禮敵則贊者面葉授主人主人轉授賓柄在內便賓執也主尊贊者代授則否

世佐案面枋前其枋也前其枋者柶蓋仰矣士冠禮贊者酌醴加柶覆之面葉此不者亦君禮之異也所以異者以其有訝授並授之辧也訝授者必面葉使受者得前其枋以授所禮者並授則不須面葉而受者亦得前其枋以授所禮者矣授所禮者必前其枋便其以柶扱醴也下經云公側受醴而郝乃謂宰夫代送何其顯與經背邪

公側受醴

敖氏曰受醴不言序端者如受幾可知公旣受醴亦進筵前西北面

世佐案受於堂側序端亦東南鄕宰夫在其左

賓不降壹拜進筵前受醴復位公拜送醴

注曰賓壹拜者醴質以少爲貴

敖氏曰壹拜亦受醴之通禮必著之者嫌賓拜當再拜稽首也賓於公乃不降而壹拜亦辟受幣之儀也授幾授醴其禮均而賓之拜不同者彼答公拜此則先拜不無輕重也位西階上北面位

世佐案復位復西楹西東面位上不著其位而此云復則其與聘時同可知

宰夫薦籩豆脯醢賓升筵擯者退負東塾

注曰事未畢擯者不退中庭以有宰夫也

敖氏曰必言籩豆者經蓋見一脯一醢之器也擯者退負東塾者是時賓方有祭薦祭醢啐醴之儀其事稍久故於此俟之擯者至此方退則是送幾授醴之類皆擯者告之矣經不盡見之也凡擯者之退近則中庭逺則負塾皆視後事之久速以爲節

世佐案退自階下而退也擯者相禮皆在階下暫退則在中庭事畢而退則負東塾今事未畢而退負塾者疏云以其間有宰夫相已無事故也豈飲食之禮相之者皆宰夫與夫相相君耳下文自賓祭脯醢至奠於薦東皆賓之禮無事於相則疏說殆不可通敖云視後事之久速以爲節得之

賓祭脯醢以柶祭醴三庭實設

注曰庭實乘馬

敖氏曰賓祭醴而庭實設以爲節也下公用束帛及擯者進之節皆放此庭實亦設於西方西上

世佐案注以庭實爲乘馬者以下文賓執左馬以出知之也然庭實本無定例或皮或馬惟所有耳經於享禮言皮於禮賓言馬互見也注似泥

降筵北面以柶兼諸觶尙擸坐啐醴

注曰降筵就階上

疏曰以左手執觶右手以柶祭醴訖降筵北面以柶兼並於觶兩手奉之也鄕飲酒賓主獻酢卒爵各於其階此降筵啐醴明亦在西階之上

敖氏曰尙擸以擸鄕上也必以柶兼諸觶者欲便於啐醴也

郝氏曰尙上同擸葉通柶端寛薄曰葉

張氏曰擸音獵又音拉折也又持也於義並難通案冠禮昏禮面葉葉柶大端也古文葉作揭揭音叶箕舌也與匙頭相類可以借用擸字或揭字之譌尙擸卽尙葉也尙葉者仰柶端向上也

世佐案以柶兼諸觶並之左右也旣以右手之柶並之左仍兩手奉觶亦取不遊手之義尙擸者倒執之變於建也凡執柶者持其枋葉揭擸三字音義皆同張以擸爲譌非

公用束帛

注曰致幣也言用尊於下也亦受之於序端

敖氏曰醴賓而用束帛庭實所以將厚意亦如儐禮也

建柶北面奠於薦東

注曰糟醴不啐【張氏曰啐字誤】

敖氏曰上言兼柶尙擸則此建柶亦尙擸明矣故不言扱奠奠觶也

世佐案建柶者以柶揷觶中尙枋也敖云亦尙擸非不卒觶者醴濁啐之而已注啐蓋卒字之譌

擯者進相幣

注曰贊以辭

敖氏曰相幣贊其授受之禮

賓降辭幣

注曰不敢當公禮也

公降一等辭

敖氏曰辭者止其降且不許其辭

栗階升聽命

注曰栗階趨君命尙疾不連步

張氏曰聽命聽致幣之命也

世佐案栗階法見燕禮記

降拜

注曰拜受

公辭

注曰不降一等殺也

升再拜稽首受幣當東楹北面

注曰亦訝受而北面者禮主於己己臣也

疏曰前行聘享時賓東面主君西面訝授受但以奉君命故賓不北面此以主君禮己己臣也故北面受異於聘享時也

敖氏曰當東楹當其北也其南北亦中堂受幣當東楹其視爲君將幣者又過東矣

退東面俟

注曰俟君拜也不北面者謙若不敢當階然

世佐案東面答君而俟也注說鑿

公壹拜賓降也公再拜

注曰不俟公再拜者不敢當公之盛也公再拜者事畢成禮也

敖氏曰公壹拜而賓卽降不敢安受尊者之拜因辟之而遂降也賓已降而公猶再拜者送幣之禮當然宜終之也此皆所以相尊敬也

賓執左馬以出

注曰受尊者禮宜親之也效馬者並左右靮授之餘三馬主人牽者從出也

疏曰曲禮云效馬效羊者右牽之效猶呈見故謂牽馬人爲效馬者也

敖氏曰左馬者上也故賓親執之然則主人之庭實亦設於西方而西上也主人庭實之位乃如賓者因賓禮也左執幣乃北面右執馬右【右當作左】還而出賓出而公降立

上介受賓幣從者訝受馬

注曰從者士介

敖氏曰從者蓋賓之私臣也受馬云訝則幣宜並受矣並受幣訝受馬皆變於賓主授受之禮也

右醴賓

楊氏曰聘禮旣授玉授享幣則聘使之禮畢矣於是徹幾攺筵以禮賓焉前設幾筵者爲廟受聘禮宜依神也今徹幾攺筵所以禮賓也神席當室前之中故注疏以扆前爲據賓席在西北故注以筵國賓於牖前爲據賓席在牖前其義何居乎地道尙右故牖前西北之位家鄕國皆以爲重士冠禮子筵於戶西士昏禮婦席於戶牖間鄕飲席於牖前鄕射賓席在於戶牖之處周禮筵國賓於牖前其名不同皆不越乎此位也但天子諸侯與大夫士室房之制不同故牖前亦少不同義詳見於鄕飲酒禮此禮賓之初有三節受幾也受醴也受幣也三者公親受於序端而後授賓恭之至也設幾主爲啐醴故受幾受醴皆於筵前禮莫重於幣故受幣當東楹前行聘享時賓東面主君西面訝受以賓奉君命不北面此以主君禮賓賓臣也故受幣北面

賓覿奉束錦總乘馬二人贊入門右北面奠幣再拜稽首

注曰不請不辭鄕時已請也覿用束錦辟享幣也總者總八轡牽之贊者居馬間扣馬也入門而右私事自闑右奠幣再拜以臣禮見也贊者賈人之屬介特覿也

疏曰賓總八轡在前牽之二人贊者各居兩馬間各用左右手手扣一匹也玉藻云公事自闑西鄭注云聘享也又云私事自闑東注云覿面也此行覿禮故引之由闑東介又不從又自牽馬又不升堂入幣皆是以臣禮見也

敖氏曰不以客禮見故庭實在後且奠幣於入門右之位而不敢授也賓再拜稽首而公不答拜者不受此禮也

擯者辭

注曰辭其臣

賓出

注曰事畢

擯者坐取幣出有司二人牽馬以從出門西面於東塾南

注曰將還之也贊者有司受馬乃出凡取幣於庭北面

敖氏曰西面於東塾南鄕賓也然則賓之外位常接西塾矣牽馬者蓋在擯者之南少退

擯者請受

注曰請以客禮受之

賓禮辭聽命

注曰賓受其幣贊者受馬

牽馬右之入設

注曰庭實先設客禮也右之欲人居馬左任右手便也於是牽馬者四人事得伸也曲禮曰效馬效羊者右牽之

敖氏曰云右之明牽者四人也用四人則左先隨入而設於西方

賓奉幣入門左介皆入門左西上

注曰以客禮入可從介

敖氏曰此以客禮入則當自闑西玉所云私事自闑東者但據始覿而言也上介禮放此

公揖讓如初升公北面再拜

注曰公再拜者以其初以臣禮見新之也

郝氏曰公北面再拜答其始入隆禮也

世佐案醴賓之時不拜至而於其私覿再拜者以其初入門奠幣再拜答之也郝說得之是時賓亦西楹西東面

賓三退反還負序

注曰反還者不敢與授圭同

敖氏曰反還者反西面而復東鄕也三退而反還愈不敢安矣

振幣進授當東楹北面

敖氏曰此已禮也故振幣去塵乃授君以示敬

士受馬者自前還牽者後適其右受

注曰適牽者之右而受之也此亦並授者不自前左由便也便其已授而去也受馬自前變於受皮疏曰此亦從東而來由馬前者馬是生物恐驚故由前是變於受皮也

張氏曰牽馬者四人各在馬西右手牽馬北面立士受馬者從東方來由馬前各繞牽馬者之後在人東馬西而受之牽馬者自前西行而出此受馬亦視堂上受幣以爲節也

牽馬者自前西乃出

世佐案牽馬者西行乃出則庭實之設於東方可見矣敖云亦設於西方誤

賓降階東拜送君辭

注曰拜送幣於階東以君在堂鄕之

疏曰賓拜送幣者私覿已物故也前享幣不拜送者致君命非已物故也

敖氏曰拜於西階東別於已君也凡臣於異國之君其拜下者皆不當階拜於階下者已臣也拜君命亦然

拜也君降一等辭

注曰君乃辭之而賓由拜敬也

敖氏曰辭者止其又拜

世佐案注乃字當是已字之譌由猶通

擯者曰寡君從子𨿽將拜起也

敖氏曰君降一等辭而賓又將拜故擯者云然世佐案敖說非此卽公降一等之時擯者所釋之時也凡公之辭賓皆擯者贊之燕禮亦云公命小臣辭是也經特於此著之耳余不見者可以意求之也

栗階升公西鄕賓階上再拜稽首公少退

注曰爲敬

敖氏曰君尊乃少退辟之者得其反還之意也

賓降出公側授宰幣馬出

注曰廟中宜淸

敖氏曰於賓之降也介亦逆出

公降立

右賓私覿

擯者出請

世佐案亦請之於賓而賓乃爲言其介之將覿也

上介奉束錦士介四人皆奉玉錦束請覿

注曰玉錦錦之文纎縟者也禮有以少文爲貴者後言束辭之便也

郝氏曰織彩曰錦玉錦素光如玉也

擯者入告出許上介奉幣儷皮二人贊

注曰儷猶兩也上介用皮變於賓也皮麋鹿皮敖氏曰賓卿也私覿之庭實用乘馬上介大夫也用儷皮士介不用庭實此固禮之差等然亦因祿之厚薄而爲之品節焉禮意人情並行無間於此見之矣世佐案於賓覿言馬於介言皮亦互見耳皮以兩殺於賓也二人贊人執一皮也其執之之法蓋如享禮

皆入門右東上奠幣皆再拜稽首

敖氏曰皆者皆上介及眾介也其行之序則上介先贊皮者並而從之眾介又次之其立之序則上介在東眾介次而西贊皮者北面立於上介之後於介之奠幣也贊皮者奠皮而先出上介士介尊卑異乃同覿者尊君不敢自分別且辟賓禮也

擯者辭介逆出

敖氏曰其意皆與賓禮同

擯者執上幣士執眾幣有司二人舉皮從其幣出請受注曰此請受請於上介也擯者先卽西面位請之釋辭之時眾執幣者隨立門中而俟

疏曰言隨者謂相隨從故昏禮記云納徴執皮隨入注云爲門中阨狹記云凡庭實隨入左先明此出時亦隨出而立也案匠人云廟門容大扃七个注大扃牛鼎之扃長三尺七个則二丈一尺闑東明不得並出也【朱子曰闑東下疑有脫字】

敖氏曰其幣上介之幣也二人舉皮亦並行而出出請受者言其出爲請受也

世佐案上幣上介之束錦也眾幣士介四人之玉錦也其出之次擯者在前舉皮者從之執眾幣者在其後經以尊卑爲序故先言士耳時猶未請受也而先著其故於出之下亦經中之一例也

委皮南面

注曰擯者旣釋辭執眾幣者進卽位有司乃得委之南面便其復入也委皮當門

敖氏曰執皮者從上擯出門不俟上擯之釋辭卽委皮而退執眾幣者於是由皮東而進委皮不於東塾南辟執眾幣者且變於馬也

世佐案委皮之節敖得之南面蓋於門外近東

執幣者西面北上擯者請受

注曰請於上介也上言其次此言其位互約文也疏曰以理推之上當言擯者執幣士四人北面東上坐取幣從有司二人坐舉皮從其幣出隨立於門中擯者出門西面於東塾南請受士執幣者進立擯南西面北上執皮者南面委皮於門中北上如是乃爲文傋也

敖氏曰不言東塾南可知也

世佐案以理推之當言擯者執上幣有司二人舉皮從士執眾幣皆出舉皮者南面委皮退執幣者西面於東塾南北上擯者請受此其事之次也注疏泥於經文之次且不知上文所言請受乃爲目下事之例似失其實今依敖說正之

介禮辭聽命皆進訝受其幣

注曰此言皆訝受者嫌擯一一授之

敖氏曰聽請受之命者上介也而士介亦皆訝受其幣者此時統於尊者而不敢異之也介旣受幣贊者乃南面取皮

上介奉幣皮先入門左奠皮

注曰皮先者介隨執皮者而入也入門左介至揖位而立執皮者奠皮以有不敢授之義

疏曰賓覿時幣入門左介皆入門左西上公揖讓如初升賓至此待揖而後進明此介亦至揖位而立敖氏曰奠皮而不敢授示逺下於賓介奉幣而皮入介入門左而奠皮節也奠皮之處亦參分庭一在南

公再拜

注曰拜中庭也不受於堂介賤也

敖氏曰公拜蓋西南也下放此

介振幣自皮西進北面授幣退復位再拜稽首送幣注曰進者北行參分庭一而東行當君乃復北行也敖氏曰進者北行將至中庭與公稍相當乃東行及公左而北面公還南面受幣也此於入門左之位而云自皮西進則是凡庭實皆設於西方參分庭一在南明矣介退公復西鄕介拜亦北面

世佐案介位在門左士介之西【北面西上】皮在末介之東少北【三分庭一在南】上介位北行當參分庭一在南乃折而東行及皮西又北行鄕君而授幣也進者自皮西而北行也是時公在中庭皮西正當公之南則皮更在東明矣敖說非

介出宰自公左受幣

注曰不側受【受當作授】介禮輕

敖氏曰公不離位宰就而受之殺於賓禮也

世佐案此宰受公幣亦豈有贊公授之者而經不云側益可見上之云側者必不當訓獨矣疏乃謂不云側當有贊者則惑甚也是時公南面宰自東來就之故自其左

有司二人坐舉皮以東

張氏曰上介覿禮竟

擯者又納士介

注曰納者出道入也

士介入門右奠幣再拜稽首

注曰終不敢以客禮見

敖氏曰終不敢以客禮見者以向者惟上介聽命故也此與初禮同乃復爲之者以旣受幣復入則禮更端也

擯者辭介逆出擯者執上幣以出禮請受賓固辭注曰禮請受者一請受而聽之也賓爲之辭士介賤不敢以言通於主君固衍字當如面大夫也

疏曰案下士介面大夫時擯者執上幣出禮請受賓辭無固字故知此固衍字

敖氏曰奠幣者四人擯者惟執其上幣以出又但禮請受而已皆殺於上介也請者西面請於士介固辭者決不從命之稱也以其決不從命故士介賤則不敢辭而賓爲辭之一辭而得遂亦可謂之固記放此世佐案上幣士長一人之玉錦也惟執其上幣以出者向旣與上介同請受矣此其再也再故略與云固辭者以其再請受而賓又爲之辭故云固注云衍字非

公答再拜擯者出立於門中以相拜

注曰擯者以賓辭入告還立門中閾外西面公乃遙答拜也相者贊告之

敖氏曰公向欲親受幣故不受其奠幣之拜士介終不敢授公乃答之

郝氏曰公答再拜答於庭也眾介在外公拜內擯者出立門中贊拜達其禮於眾介也

世佐案公於士亦答拜者以其非己臣也曲禮云君於士不答拜也非其臣則答拜之是也門中當兩闑之間也論語云立不中門而擯者乃西面於此以其爲相拜且不正南面正北面而立也

士介皆辟

注曰辟於其東面位逡遁也

敖氏曰必著此者嫌旅拜之於內則在外者不必辟也辟者所以爲敬且明其拜之主於己也

士三人東上坐取幣立

注曰俟擯者執上幣來也

擯者進

注曰就公所也

敖氏曰進至中庭以上幣示公

宰夫受幣於中庭以東

敖氏曰受幣受上幣於擯者

張氏曰注云使宰夫受於士實則宰夫止受擯者所執其餘則執幣者執以從之而東經文自明

執幣者序從之

敖氏曰士三人從宰夫也

張氏曰以上眾介覿

世佐案敖說得經意注誤今削之

右介私覿

擯者出請賓告事畢

注曰賓旣告事畢眾介逆道賓而出也

擯者入告公出送賓

注曰公出眾擯亦逆道紹擯及賓並行間亦六步世佐案上擯道公出承擯紹擯之止於毎門者亦逆出至庫門內負東塾而立也

及大門內公問君

注曰鄕以公禮將事無由問也賓至始入門之位北面將揖而出眾介亦在其右少退西上於此可以問君居處何如序殷勤也時承擯紹擯亦於門東北面東上上擯往來傳君命南面蘧伯玉使人於孔子孔子問曰夫子何爲此公問君之類也

朱子曰所引論語非聘事意略相類耳

敖氏曰向者行禮之時各有其節不可亂之故問勞之事至是乃爲之也

賓對公再拜

注曰拜其無恙公拜賓亦辟

公問大夫賓對公勞賓賓再拜稽首公答拜

注曰勞以道路之勤

公勞介介皆再拜稽首公答拜賓出公再拜送賓不顧注曰公旣拜客趨辟君命上擯送賓出反告賓不顧於此君可以反路寢矣論語說孔子之行曰君召使擯色勃如也足躩如也賓退必復命曰賓不顧矣疏曰案送賓用上擯孔子爲下大夫而得爲上擯者君使攝也

郝氏曰賓不顧去無答也凡主人拜送賓賓皆不顧賓道難進易退也

右賓出

世佐案周禮司儀職云及中門之外問君客再拜對君拜客辟而對君問大夫客對君勞客客再拜稽首君答拜客趨辟此宜亦然但文稍略耳其問勞及對辭見彼鄭注蓋亦以意爲之也

賓請有事於大夫公禮辭許

注曰請問問卿也不言問聘聘亦問也嫌近君也上擯送賓出賓東面而請之擯者反命因告之

疏曰賓所請問卿宜云有事於某子

敖氏曰大夫者卿也下大夫嘗使至者亦存焉將問大夫乃先請之於其君者明其以君故而問之也不於內遂請之者尊者之禮未終不宜以卑者之事亂之也賓請公辭許皆擯者傳之

郝氏曰必請於主君臣無私交也

賓卽館

注曰少休息也卽就也

疏曰此一日之間其事多矣明旦行問卿暫時止息

卿大夫勞賓賓不見

注曰以己公事未行上介以賓辭辭之

疏曰其聘享公事已行仍有問大夫之等公事未行故不敢見

敖氏曰其勞以爵之髙下爲先後不同時

大夫奠鴈再拜上介受

注曰不言卿卿與大夫同執鴈下見於國君周禮凡諸侯之卿見朝君皆執羔

敖氏曰大夫兼卿言也又考此篇凡於卿所爲之事但端言卿以見其爵而已其後則惟言大夫不復言卿也是其例然爾大夫卽於館之外門外東面奠之上介受之亦東面

張氏曰注見朝君見來朝之君也卿見來朝之君執羔此見來聘之賓執鴈是下於見朝君也

勞上介亦如之

敖氏曰勞之於其館上介亦不見士介爲受鴈也

右卿大夫勞賓介

儀禮集編卷十六﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷十七

龍裏縣知縣盛世佐撰

聘禮第八之三

君使卿韋弁歸饔餼五牢

注曰變皮弁服韋弁敬也韋弁韎韋之弁兵服也而服之者皮韋同類取相近耳其服蓋韎布以爲衣而素裳牲殺曰饔生曰餼

疏曰周禮春官司服王之吉服有九祭服之下先云兵事韋弁服後云視朝皮弁服則韋弁尊於皮弁故云敬也有毛則曰皮去毛熟治則曰韋本是一物有毛無毛爲異故云取相近耳鄭注司服云韋弁以韎韋爲弁又以爲衣裳又晉郤至衣韎韋之跗注鄭志解此跗注以跗爲幅以注爲屬謂制韋如布帛之幅而連屬爲衣及裳今此鄭云以韎布爲衣而素裳全與兵服異者鄭以意量之此爲賓館於大夫士之廟旣爲入廟之服不可純如兵服故云韎布爲衣而素裳鄭志兵服以其與皮弁同白舄故以素裳解之此言素裳又與鄭志同若然惟變其衣耳以無正文故云蓋以疑之也

陳氏詳道曰周禮有韋弁無爵弁書二人雀弁儀禮禮記有爵弁無韋弁士之服止於爵弁而荀卿曰士韋弁孔安國曰雀韋弁也則爵弁卽韋弁耳又曰弁象古文形則其制上鋭如合手然非如冕也韋其質也爵其色也士冠禮再加皮弁三加爵弁而以爵弁爲尊聘禮王卿【世佐案王卿之王恐是上字之譌或當作主卿爲主國之卿也】贊禮服皮弁及歸饔餼服韋弁而以韋弁爲敬韎色赤爵色亦赤卽一物耳

敖氏曰韋弁卽爵弁也其服純衣纁裳韎韐纁屨韋弁加於皮弁而歸饔餼用之者變於聘服且敬也又曰案陳氏以爲爵弁卽韋弁其說近是今考經傳見物色之言爵者於爵弁之外惟曰爵韠爵韋耳若絲與布之類則皆絕不聞其或以爵名之者以是參之則爵弁其果以韋爲之與然禮經言士之服則曰爵弁言大夫以上之服則曰韋弁是其物𨿽同而名則以尊卑而異蓋必有義存焉但禮文殘缺未能定也

郝氏曰韋弁熟皮爲弁兜鍪之屬戎服之冠犒大眾戎服敬其事也歸送也五牢飪一腥二皆饔也生二皆餼也

世佐案此韋弁與周禮之所謂韋弁服名同而實則異也郝以爲卽兜鍪之屬誤矣蓋周禮之韋弁服自爲兵服其制見春秋傳此經所謂韋弁自爲禮服其制蓋如皮弁而異其色與以服之次第求之則尊於皮弁而與士之爵弁等也周禮不言爵弁者以此服惟有承天變時及天子哭諸侯乃服之所服非常故列天子吉服不言之也若卽以所謂韋弁服當之則其言士之服也何以但云自皮弁而下而不及韋弁耶以此斷之陳說亦未爲得也

上介請事賓朝服禮辭

注曰朝服示不受也受之當以尊服

有司入陳

注曰入賓所館之廟陳其積

敖氏曰賓禮辭而許乃入陳也

饔

注曰謂飪與腥

敖氏曰殺牲而割亨焉曰饔周官內外饔皆掌割亨之事斯可見矣是禮有飪有腥乃曰饔者主於飪而言也

飪一牢鼎九設於西階前陪鼎當內亷東靣北上上當碑南陳牛羊豕魚臘腸胃同鼎膚鮮魚鮮臘設扃鼏膷臐膮蓋陪牛羊豕

注曰陪鼎三牲臛膷臐膮陪之庶羞加也當內亷辟堂塗也腸胃次臘以其出牛羊也膚豕肉也惟燖者有膚此饌先陳其位後言其次重大禮詳其事也宮必有碑所以識日景引陰陽也凡碑引物者宗廟則麗牲焉以取毛血其材宮廟以石窆用木

疏曰案公食大夫庶羞非正饌故在正鼎後而言加也君子不食圂腴犬豕曰圂故牛羊有腸胃而無膚豕則有膚而無腸胃也【從儀禮圖節本】

聶氏曰牛鼎受一斛天子飾以黃金諸侯飾以白金今以黍寸之尺計之口徑底徑及深俱一尺三寸三足如牛每足上以牛首飾之羊豕二鼎亦如之此所謂周之禮飾器各以其類之義也羊鼎受五斗大夫亦以銅爲之無飾以黍尺計之口徑底徑俱一尺深一尺一寸豕鼎受三斗口徑底徑皆八寸深九寸彊士以鐡爲之無飾或說三牲之鼎俱受一斛案牛羊豕鼎扃長短不同鼎宜各異或說非也鼎冪案公食大夫禮云冪者若束若編注云凡鼎冪蓋以茅爲之長則束本短則編其中央此蓋令其致宻不泄气也扃以舉鼎鄭注匠人云牛鼎之扃長三尺羊鼎之扃長二尺五寸豕鼎之扃長二尺漆丹兩端各三寸天子以玉飾兩端諸侯以黃金飾兩端亦各三寸丹飾朱子曰注內景下引字疑當作別又今禹墓窆石尙存髙五六尺廣二尺厚一尺許其中有竅以受綍引棺者也然則窆亦用石矣檀弓云公室視丰碑三家視桓楹豈天子諸侯以石故謂之碑大夫以下用木故謂之楹歟廟中同謂之碑則固皆謂石也

楊氏曰腸胃同鼎謂牛羊腸胃同一鼎不異其牛羊腴賤也

敖氏曰先言飪上之也內亷西階之東亷也陪鼎當內廉而不正設於階前者眀其加也上當碑謂牛鼎膷鼎南北之莭也飪鼎以牛爲上陪鼎以膷爲上古者宮庭有碑蓋居其庭東西南北之中所以識深淺也蓋語辭云陪牛羊豕眀其鼎相當也

郝氏曰烹熟曰飪一牢殺牛羊豕各一烹之實鼎九先設賓階下禮主饔也陪鼎副鼎鼎主牛羊豕故以鼎副之卽下文膷臐膮也階邊曰亷內廉西階級升堂東折角處當對也鼎在階下北當內廉避堂塗也東靣鼎皆東向也北上鼎居北者爲首以次而南也上當碑碑在廟庭中鼎北與碑齊並西直陳而南也九鼎牛一羊二豕三幹魚四臘幹禽五牛羊腸胃同鼎六膚純肉七鮮魚八鮮臘九也扃鼎詳士冠禮及考工記匠人職鼏鼎蓋膷牛臛臐羊臛膮豕臛有菜曰羮無菜曰臛卽陪鼎之實也蓋語辭釋所謂陪鼎者陪三牲爲副鼎以上皆飪鼎也

世佐案經旣云北上又雲南陳者鼎與鼎序則以牛及膷爲上而在北其下次而南各鼎亦自有首末向南陳之其首又皆在北也下放此正鼎曰鼏陪鼎曰蓋皆所以覆鼎也異其名者鼏大而蓋小也鼏以他物爲之故云設蓋與鼎同物故不云設言蓋而不言扃陪鼎小其手舉之與先儒以蓋爲語辭非

腥二牢鼎二七無鮮魚鮮臘設於阼階前西靣南陳如飪鼎二列

注曰有腥者所以優賓也

敖氏曰鼎二七降於子男也周官掌客言子男饔餼云腥十有八如飪亦如其北上上當碑也設鼎於階前皆辟堂塗其在西階前者宜少東此則宜少西也郝氏曰生肉曰腥二牢殺牛羊豕吞二並魚臘腸胃膚皆以生肉爲鼎各二共十四無鮮魚鮮臘少飪鼎之二也腥設於東從生气也北當碑東直陳而南與西飪鼎東西各爲二列以上皆腥鼎也

世佐案此鼎不云十有四而云二七者見其每牢七鼎爲二行並設也下云二列卽其設之之法矣牛鼎之扃長三尺而大夫之家廟庭蓋狹若使二鼎並設於階前恐於堂塗有礙想其西一列亦當如飪之陪鼎設當內亷與內廉則西階之東防也經不言者防如飪鼎之文也

堂上八豆設於戶西西陳皆二以並東上韭菹其南醓醢屈

注曰戶室戶也東上變於親食賓也醓肉汁也屈猶錯也

疏曰謂其東上醓醢醓醢西昌本昌本西麋臡麋臡西菁菹菁菹北鹿臡鹿臡東葵菹葵菹東蝸醢蝸醢東韭菹案周禮天官醢人朝事之豆有八韭菹醓醢昌本麋臡菁菹鹿臡菹麏臡饋食之豆葵菹蠃醢此經直云韭菹醓醢屈知此昌本以下六豆者案公食下大夫六豆韭菹醓醢昌本麋臡菁菹鹿臡又云上大夫八豆鄭注云記公食上大夫異於下大夫之豆數加葵菹蝸醢以充八豆若然朝事八豆菁菹鹿臡下仍有菹麏臡不取而取饋食葵菹蝸醢者案少牢正祭用韭菹醓醢葵菹蝸醢朝事饋食之豆兼用之明此賓上大夫亦兼用朝事饋食之豆以充八豆可知案公食大夫云宰夫自東房薦豆六設於醤東西上此云東上是變於親食賓也此經菹醢不自相當皆交錯陳之故云錯也

敖氏曰二以並者八豆皆兩兩而設也東上者每列以東者爲尊也韭菹其南醓醢見其爲二以並之位也八豆惟言韭菹醓醢則爲朝事之豆可知文省耳云屈者言設余豆之法也醓醢西昌本昌北麋臡西西菁菹菹南鹿臡臡西茒菹菹北麋臡曲折而下所謂屈也設豆不綪而屈亦歸禮之異者

世佐案八豆朝事之豆也設之之法經但舉二豆以示例其他可推而知也韭菹其南醓醢則昌本之南爲麇臡菁菹之南爲鹿臡茒菹之南爲麇臡皆可知此則所謂屈也一菹一醢並設所謂皆二以並也韭菹最東昌本以下順而西其南麇臡最西鹿臡以上遡而東所謂南陳而東上也以經文斷之當如是先儒各以己意立說宜其紛紛而不一矣堂上之饌必東上者象賓席也賓席於戶西東上故此亦順之

八簋繼之黍其南稷錯

疏曰繼者繼八豆以西陳之

聶氏曰舊圖云內方外圓曰簋足髙二寸漆赤中崇義案鄭注地官舍人秋官掌客及禮器云圓者簋盛黍稷之噐有蓋象形外圓函方以中規矩天子飾以玉諸侯飾以象又案考工記旊人爲簋受一斗二升髙一尺半寸唇寸又以黍寸之尺校之口徑五寸二分深七寸二分底徑亦五寸二分厚八分足底徑六寸又案賈疏解舍人注云方曰簠圓曰簋皆據外而言也

敖氏曰八簋黍稷各四也錯者取二物相間之意郝氏曰簋以盛黍稷一黍居北其南爲稷二稷居北其南爲黍三黍居北其南爲稷四稷居北其南爲黍故爲錯也

六鉶繼之牛以西羊豕豕南牛以東羊豕

注曰鉶羮器也

疏曰此不言防屈錯者防文自具故不言之也朱子曰六鉶之位東北牛東南豕北羊南羊西北豕西南牛是牛豕常相變不相當惟羊一物自相當疏云牛及豕二者相變是也而下乃云羊豕相當不相變未詳何謂

郝氏曰六鉶牛羊豕羮吞二繼簋而西牛居東西爲羊又西爲豕北一列也豕南爲牛牛東爲羊又東爲豕南一列也

兩簠繼之粱在北

注曰簠不次簋者粱稻加也凡饌屈錯要相變聶氏曰舊圖云外方內圓曰簠足髙二寸挫其四角漆赤中崇義案掌客注云簠稻粱噐又考工記旊人爲簋及豆皆以瓦爲之𨿽不言簠以簋是相將之噐亦應制在旊人亦有蓋疏云據祭天地之神尙質器用陶匏而已故郊特牲云器用陶匏以象天地之性也若祭宗廟則皆用木爲之今以黍寸之尺計之口圓徑六寸深七寸二分底徑亦五寸二分厚八分足底徑六寸厚半寸唇寸所盛之數及蓋之形制並與簋同

敖氏曰粱在北上也凡米與食則粱尊於稻醴與酒則稻尊於粱以西夾饌位列之則自簋而下亦皆西陳也

郝氏曰簠以盛稻粱兩簠稻粱吞一繼鉶而西梁居北稻居南

八壺設於西序北上二以並南陳

注曰壺酒尊也酒蓋稻酒粱酒不錯者酒不以雜錯爲味

疏曰下夫人歸禮醙黍淸各兩壺此若與彼同有黍各兩壺止成六壺各三壺則成九壺皆不合八數故知止是稻粱但無正文故云蓋以疑之知爲稻粱者以稻粱是加相對之物也又曰此陳饔餼堂上及東西夾簋有二十簠六上文設飱時與此堂上及西夾其對則簋十四簠四案掌客設飱公侯伯子男簋同十二公簠十侯伯簠八子男簠六又皆陳饔餼其死牢如飱之陳如何此中飱之簋數及饔餼之簠數皆多於君彼是君禮自上下爲差此乃臣禮或多或少自是一法不可與彼相並又此中致饔餼於賓醓醢百罋米百筥周禮上公罋筥百二十侯伯罋筥百子男罋筥八十子男少於此卿大夫禮禮或損之而益此其類也【從通解節本】

敖氏曰八壺之酒稻也黍也粱也稻黍吞二壺稻在北黍次之粱四壺又次之蓋如設筥米之例

郝氏曰酒八壺順堂西墻自北而南兩兩相對向南陳也終酒稻粱禮主食成於酒也此以上皆堂上之饌

世佐案八壺之實經無明文以周禮酒正酒人二職及內則考之其淸酒白酒與八者淸白各四知無五齊者五齊是祭祀獻神所飲非人常用故也事酒昔酒皆謂之白則四白之中又事昔各二也北上白爲上也必北上者別於食物也先儒以稻黍粱三者配之而增減以足八壺之數皆未見其確且稻黍粱乃三醴之名與酒頗異固不可援以證此也

西夾六豆設於西墉下北上韭菹其東醓醢屈六簋繼之黍其東稷錯四鉶繼之牛以南羊羊東豕豕以北牛兩簠繼之粱在西皆二以並南陳六壺西上二以並東陳

注曰東陳在北墉統於豆

疏曰六豆者先設韭菹其東醓醢又其東昌本南麋臡麋臡西菁菹又西鹿臡此陳還取朝事之豆其六簋四鉶兩簠六壺東陳其次可知義復與前同也敖氏曰西夾西夾室也東西室皆云夾者以與正室夾房而立名也六壺者稻酒黍酒粱酒各二壺也壺不著其所蓋亦近於簠而設之與在堂上者之位相似下放此

郝氏曰堂兩廂曰夾西夾西側室東向也西墉夾室西墻也北上堂在北陳饌自北始韭菹在西北其東爲醓醢醓醢之南昌本昌本之南麋臡麋臡之西菁菹菁菹之北鹿臡鹿臡之北韭菹故曰屈六簋黍稷各三繼豆而南黍在西北東爲稷稷南爲黍黍西爲稷稷南又爲黍黍東又爲稷故曰錯四鉶牛二羊豕各一繼簋而南牛居西北牛南爲羊羊東爲豕豕北爲牛二牛相當羊豕並列也兩簠稻粱各一繼鉶而南粱西稻東豆簋鉶簠皆兩兩相並而南惟壺近簠在南墉下自西陳而東亦以兩爲列六壺並爲三列以上皆西夾之饌也

姜氏曰南陳謂六豆先設韭菹其東醓醢醓醢南昌本昌本西麋臡麋臡南菁菹菁菹東鹿臡也繼者繼豆南也余並以此推之疏訓六豆誤以南陳爲東陳之位次今正之

世佐案夾者以其夾輔乎堂名之也不云室者蓋南北通爲一而不以墻隔之也兩夾皆南向郝云東西相向非北上變於堂且以兩夾狹而長故也郝云堂在北亦非六豆之設韭菹最北其東醓醢韭南昌本其東麋臡昌南菁菹其東鹿臡也二以並南陳雲皆者皆豆簋鉶簠也疏說之誤朱子旣甞辧之其後郝氏姜氏各有所定六豆之次【郝與疏前說相符姜同敖義】而皆非經意故不取西夾之饌北上凡云繼者繼而南也楊氏圖作簋在豆東鉶又在簋東簠又在鉶東蓋爲疏所誤六壺以堂下之饌例之當在簠南橫設也注云在北墉下楊氏因置之豆北皆非

饌於東方亦如之

注曰東方東夾室

世佐案之指西夾也如者如其六豆北上以下至皆二以並南陳之儀也惟設於東墉下爲異

西北上

注曰亦韭菹其東醓醢屈也

疏曰於東壁下南陳西北有韭菹東有醓醢次昌本次南麋臡次西有菁菹次北有鹿臡亦屈錯也云西北上者恐東夾饌從東壁南陳以東北爲上其西有醓醢與西夾相對陳之故云西北上見𨿽東夾其陳亦與西夾同【從通解節本】

張氏曰兩夾之饌方位順同非相對而陳也

世佐案此自兩簠以上設法皆與西夾同己見上疏說六豆之次與西夾小異亦非也楊氏圖尙仍西夾之誤而於簋鉶簠三者皆相繼而西尢與經不合東夾之饌亦西上者統於飪鼎也

壺東上西陳

注曰亦在北墉下統於豆

朱子曰凡言北上者皆南陳西上者皆東陳此經西夾六豆設於西墉下北上至兩簠下結云皆二以並南陳又云六壺西上東陳饌於東方亦如之西北上壺東上西陳則是東西之饌自簠以上皆南陳惟壺東西陳之疏於東夾之豆亦云於東壁下南陳其布置之次序亦是南陳下又云𨿽東夾其陳亦與西夾同凡此皆與經文合而布置西夾之豆乃東陳之又以簋鉶簠皆與壺東陳不惟與經文不合而亦自相抵牾殊不可曉覽者詳之

郝氏曰東方東夾室西向室𨿽東而饌亦如西夾以西北爲上從堂上與西階也惟六壺在南墉下自東而西以順室之西向成主人東靣之義因餼牢在門亦東爲上也此以上東夾之饌也

世佐案此著其異於西夾者也豆簋之屬皆食物故統於鼎壺是飲噐故不統於鼎自與西夾相對

而陳也西陳者亦橫設於簠南注誤又案堂上之饌爲賓設也兩夾之饌爲其從者也敖云堂上屬飪牢兩夾屬腥牢其說曲故不載

醯醢百罋夾碑十以爲列醯在東

注曰夾碑在鼎之中央也醯在東醯谷陽也醢肉陰也

疏曰案旣夕禮云罋三醯醢屑鄭注云罋瓦器其容亦蓋一觳旊人云簋實一觳又云豆實三而成觳四升曰豆則罋與簋同受斗二升也禮噐云五獻之尊門外缶門內壺君尊瓦甒注云壺大一石瓦甒五斗卽此壺大一石也

敖氏曰百罋醯醢各半也云夾碑是居於鼎之中央而上者少北於鼎矣醯在東醢爲尊也設饔【刋本作罋誤】之位飪在西腥在東足以見所尙矣

郝氏曰醯醋也醢肉醤也十以爲列謂左右直列醯五行在碑東谷味居左也醢五行在碑西肉味居右也自飪一牢以下至此皆所謂饔也

餼二牢陳於門西北面東上牛以西羊豕豕西牛羊豕注曰餼生也牛羊右手牽之豕束之寢右亦居其左疏曰案特牲云牲在其西北首東足鄭注云東足者尙右也與此不同者彼祭禮法用右胖故寢左上右士虞記云陳牲於廟門外北首西上寢右鄭注寢右者當外左胖也變吉故與生人同也

敖氏曰餼陳於內者以堂上庭中皆有所陳冝與之相近且門外有米禾薪芻之車在焉亦不足以容此餼禮故也二牢爲一列變於腥亦以惟有牢故也東上門西之位然也亦變於饔案注云寢右言其東上而西足也

郝氏曰自餼二牢以下皆所謂餼也二牢謂生牛羊豕各二陳於廟門內西北面向堂自東而西牛羊豕牛羊豕六牲相間共爲一行

世佐案門西廟門內之西也

米百筥筥半斛設於中庭十以爲列北上黍粱稻皆二行稷四行

注曰庭實固當庭中言當中庭者南北之中也東西爲列列當醯醢南亦相變也此言中庭則設碑近如堂深也

疏曰上享時直言庭實入設不言中庭則在東西之中其南北三分庭一在南此更言中庭欲明南北之中也上文公立於中庭宰受幣於中庭皆南北之中也知東西爲行者以經云北上若南北縱陳止得言東西不得言北上何者以黍粱稻及稷每行皆一種無上下故也明橫陳可知黍兩行在北次粱兩行次稻兩行次南稷四行所以不用稻爲上者稻粱是加黍稷是正故黍爲上端稷爲下端以見上下而稻粱居其間云設碑近如堂深也者醯醢夾碑向南陳之今米筥在醯醢之南南【下南字元本脫】北之中則碑近北可知言堂深者猶若設洗南北以堂深相似若然碑東當洗矣

敖氏曰此米從餼者也餼陳於內故米宜從之中庭乃東西之中其南北之節宜於庭少南黍稷粱皆二行而稷獨四行者以其下也故多之以足百筥之數掌客職言待侯伯之禮醯醢百罋米百筥此侯伯之卿其米與醯醢之數乃與其君同然則公與子男之亦可知矣凡米以黍爲上稷爲下於此見之矣食則以黍爲上稻爲下酒則稻爲上粱爲下而不用稷蓋稷不可以爲酒故也

郝氏曰筥竹器半斛五斗也稷獨四行稷百谷長用廣也此以上皆陳於廟門內者

張氏曰醯醢南北列米筥東西列是相變也

世佐案中庭說見上凡庭實之設皆在庭東南故經不言中庭也注疏說誤

門外米三十車車秉有五防設於門東爲三列東陳注曰大夫之禮米禾皆視死牢秉防數名也秉有五防二十四斛也防讀若不數之數

疏曰下記云十斗曰斛十六斗曰防十防曰秉若然一秉十六斛又有五防爲八斛總二十四斛也敖氏曰經凡言某陳者皆謂其下鄕之也此云東陳是西轅也西陳者反是云爲三列每列皆南北爲之前列在西後二列以次而東也

郝氏曰一車二十四石三十乘共米七百二十石設於門東爲三列每列車十乘門爲上以次陳而東也世佐案門外大門外也東陳輪在西也考工記云察車自輪始車之猶輪猶物之首也首東尾西故云東陳下言西陳者反是爲三列者十車爲一列在北其二列以次而南也敖說亦非

禾三十車車三秅設於門西西陳

注曰秅數名也三秅千二百秉

疏曰下記云四秉曰筥十筥曰稯十稯曰秅四百秉爲一秅三四十二爲千二百秉也

敖氏曰禾不云三列可知也其列則先東而後西郝氏曰一車一千二百把三十車爲禾三萬六千把設於門西亦門爲上陳而西也

薪芻倍禾

注曰倍禾者以其用多也薪從米芻從禾四者之車皆陳北輈凡此所以厚重禮也聘義曰古之用財不能均如此然而用財如此其厚者言盡之於禮也盡之於禮則內君臣不相陵而外不相侵故天子制之而諸侯務焉耳

疏曰薪可以炊爨故從米陳之芻可以食馬故從禾陳之敖氏曰倍禾謂車數也獨言倍禾者以其相類而相等故也此惟言倍禾而已不見其設之之法則是二者之車亦各爲三列而其陳亦皆如米禾之車與郝氏曰倍禾則車各六十乘薪芻各七萬二千把也世佐案倍者倍其車數耳每車束數未聞薪芻之屬以束計不以秉計詩云生芻一束是也郝云各七萬二千把恐非是薪從米亦東陳芻從禾亦西陳

賓皮弁迎大夫於外門外再拜大夫不答拜

注曰大夫使者卿也

敖氏曰賓不韋弁而皮弁者嫌其加於已致君命時之服也

揖入及廟門賓揖入

注曰賓與使者揖而入使者止執幣賔俟之於門內謙也古者天子適諸侯必捨於大祖廟諸侯行舍於諸公廟大夫行舍於大夫廟

疏云聘時主君揖入立於庭尊卑法此賓與使者幣【朱子曰幣疑當作敵】故賓在門內謙也諸公大國之孤若無孤之國諸侯捨於卿廟也

敖氏曰及廟門大夫立接西塾賓揖而先入俟之於入門右之位旣則上介出請命矣記曰卿館於大夫經云及廟門是賓館於大夫之廟也明矣廟者其禰廟乎是篇言入廟之儀詳矣獨於入此廟不云每曲揖是不自主人之寢外門入也蓋古者之廟亦自有外門與寢之外門同無事則閉之今賓館於此乃開之以便賓之出入故自是而入廟無每曲揖也凡主人與客東行入廟其於禰廟則每曲揖於祖廟以下則每門每曲揖若諸侯則𨿽於其禰廟亦有每門每曲揖也

世佐案廟大夫家之太祖廟也周左宗廟在大門內之東尊卑皆然故凡與客入者自大門至廟門有每門每曲之揖而此獨無之則其廟門與外門正對可知常時廟無外門蓋特爲賓館設之與知不在禰廟者禰廟在太祖廟之西賓若館於此則自外門入者仍有西行一曲不得直造廟門矣

大夫奉束帛

注曰執其所以將命者

入三揖皆行

注曰皆猶並也使者尊不後主人

至於階讓大夫先升一等

注曰讓不言三不成三也凡升者主人讓於客三敵者則客三辭主人乃許升亦道賓之義也使者尊主人三讓則許升矣今使者三讓則是主人四讓也公𨿽尊亦三讓乃許升不可以不下主人也古文曰三讓

疏曰周禮司儀云諸公之臣相爲國客大夫郊勞三讓登聽命又云致饔餼如勞之禮卽得行三讓之禮此中古文云三讓與彼合鄭不從者周禮則舉其大率而云三讓此儀禮據屈曲行事觀此經直云讓大夫先升是主人或三讓大夫無三讓故不從古文也敖氏曰此三讓者大夫也大夫三讓而賓三辭大夫先讓者以其奉君命尊也客尊則主人不敢先讓升於覲禮見之鄭本去三字注曰古文曰三讓繼公謂宜從古文

張氏曰注意謂凡升者必三讓敵者則客三辭主人先升以道之是成三讓也客尊則主人三讓而客卽升如此經大夫先升是也主人三讓客不三辭故云不成三也假使客三辭而猶先升則是主人四讓矣禮固無四讓法也故卽經文大夫先升知大夫未甞三辭是謂不成三也公𨿽尊當其爲主人亦必三讓乃先升此主人自下之義也

世佐案凡升階之法主人尊於客主人先升上行聘時經云至於階三讓公升二等賓升是也賔主敵亦主人先升曲禮云主人與客讓登主人先登客從之是也【孔疏云讓必以三三竟而客不從故主人先登亦肅客之義不言三者略可知也】客尊於主人則客先升此時大夫爲客賔爲主人敵也而大夫奉君命故從客尊於主人之例其讓也先升者先讓蓋讓者推己所應得者與人也已應先升必讓之於彼彼終辭而後己許之也禮應後升者不敢先讓非謂主人必讓於客也讓必三者禮成於三也注說誤敖氏從古文得之又案注云不可以不下主人也者蓋謂主人之義不可以不下於賔故𨿽公爲主人亦三讓乃許升也疏欠明又案同階而升者先升者升三等後者乃升中隔一等也其法見鄕射及大射儀異階而升者先升者升二等後者卽升中不隔也上經云公升二等賔升此云大夫先升一等賔從皆是蓋升二等賔升卽是先升一等也

賓從升堂北靣聽命

注曰北靣於階上也

敖氏曰升堂不西靣而卽北面者辟國君之禮也國君於天子之命西靣聽之乃降拜

大夫東靣致命賔降階西再拜稽首拜餼亦如之注曰大夫以束帛同致饔餼也賔殊拜之敬也重君之禮也

疏曰賓拜饔三牢及庭實又別拜餼二牢及門外米禾

敖氏曰再拜稽首爲將受幣也乃云拜餼亦如之然則此幣其主於饔禮乎下之餼禮𨿽以太牢亦無幣斯可見矣

張氏曰大夫東靣致命在西階上也賓降階西再拜東階之西也殊拜者分別兩次拜之成拜訖又降拜也

大夫辭

敖氏曰亦稱君命辭之

升成拜

敖氏曰亦饔餼異拜也每拜皆再拜稽首

張氏曰成拜處亦當東階之西

世佐案拜餼亦如之言於大夫辭之上則拜𨿽兩次升降只一番也敖說得之張云成拜訖又降拜非

受幣堂中西北靣

注曰趨主君命也堂中西中央之西

敖氏曰堂中西四分楹間一在西也

大夫降出賔降授老幣

敖氏曰降授老幣亦變於君禮

出迎大夫

注曰賔出迎欲儐之

大夫禮辭許入揖讓如初賓升一等大夫從升堂注曰賓先升敵也皆北靣

敖氏曰初謂三揖三讓賔於是三讓而大夫三辭受儐私事也故復其常禮

庭實設馬乘

注曰乘四馬也

賓降堂受老束錦大夫止

注曰止不降使之餘尊

敖氏曰降堂受錦亦辟君禮云大夫止者嫌賓爲己受幣則當從之也不從者以降堂禮輕也少牢下篇人降受宰幾屍侑降降謂沒階也以此徴之則大夫止之義見矣

郝氏曰賓降受束錦大夫止不降贈已嫌訝受也世佐案大夫不從降者儐禮輕也考鄕飲酒鄕射禮賓主獻酢之時降必皆降及其立司正也主人側降說者以爲禮殺卽其類矣注說似曲敖以降堂爲不沒階說本士昏禮鄭注【士昏禮云婦降堂注云降堂階上也】亦通郝云辟嫌則鑿矣

賓奉幣西面大夫東靣賓致幣大夫對北靣當楣再拜稽首

注曰稽首尊君客也致對有辭也

受幣於楹間南靣退東靣俟

注曰賓北靣授尊君之使

世佐案受於楹間敵也大夫南靣受則賓亦南靣授可知南面並授亦敵者之禮也【曲禮云鄕與客並然後受注云於堂上則俱南面禮敵者並授是也】凡受君賜授者西靣受者北靣【見上文】是時賓在大夫之左與授受之常法異注誤俟俟賓拜送也

賓再拜稽首送幣大夫降執左馬以出

注曰出廟門從者亦訝受之

敖氏曰賓之士於是執三馬隨之出廟門則從者並受幣而皆訝受馬也

賓送於外門外再拜

右歸賓饔餼

世佐案楊氏舊有歸賓饔餼圖多踵注疏之誤而於東夾之饌考之尢弗審今頗更定之如左

明日賓拜於朝拜饔與餼皆再拜稽首

注曰拜謝主君之恩恵於大門外周禮曰凡賓客之治令訝聽之此拜亦皮弁服

世佐案周禮掌訝職云凡賓客之治令訝訝治之此注似有脫誤引之者欲見賔之拜賜亦以告訝而訝爲之導也

右賓拜賜

上介饔餼三牢

敖氏曰三牢亦降以西也

飪一牢在西鼎七羞鼎三

注曰飪鼎七無鮮魚鮮臘也賓介皆異館

腥一牢在東鼎七堂上之饌六

注曰六者賓西夾之數

西夾亦如之

郝氏曰此西夾不殺以東夾全損也

筥及罋如上賓

敖氏曰上介之牢與其鼎饌皆殺於賓而筥及罋獨否亦盛大禮也又此二者初不視牢數以爲隆殺故得略之而與賓同筥米從餼乃與罋並言於此者因文而遂及之耳

郝氏曰米醯醤不殺常用等也以上皆饔也

餼一牢門外米禾視死牢牢十車薪芻倍禾

敖氏曰死牢飪與腥也牢十車則二十車也

郝氏曰米禾各二十車米四百八十石禾二萬四千把

世佐案倍禾者薪芻各四十車也

凡其實與陳如上賓

注曰凡凡飪以下

下大夫韋弁用束帛致之上介韋弁以受如賓禮注曰介不皮弁不敢純如賓也

敖氏曰下大夫致之者亦使人各以其爵也上介韋弁以受主人如賓服正禮也向者皮弁以聘者上賓也故上介於此不必皮弁以無加服之嫌故爾

儐之兩馬束錦

疏曰此下大夫使者受上介之儐禮如卿使者受賓儐禮堂【堂或誤作當今從儀禮圖攺正】庭同

世佐案疏云堂庭同者謂其堂上致幣庭中設馬其儀並如賓也然馬以兩則亦殺於賓矣

右歸上介饔餼

世佐案歸介大禮亦與賓同日乃言於拜賜之後

者上文終言賓事而後及之耳

士介四人皆餼大牢米百筥設於門外

注曰牢米不入門略之也米設當門亦十爲列北上牢在其南西上

敖氏曰大牢各一降於上介者兩也此惟有餼與筥米則筥爲從餼而罋爲從饔又可見矣門亦所館之外門也

宰夫朝服牽牛以致之

注曰執紖牽之東靣致命朝服無束帛亦略之士介西面拜迎

敖氏曰使宰夫亦以其爵也致之謂致其禮也亦以君命

張氏曰此致者在工商之館門外也

士介朝服北靣再拜稽首受

注曰受於牢東拜自牢後適宰夫右受由前東靣授從者

敖氏曰士介出門左西靣拜迎北靣聽命宰夫東靣致命士介還少退再拜稽首適宰夫右受也不言宰夫退士介拜送者略之也

無擯【擯今本作儐】

注曰旣受拜送之矣明日眾介亦各如其受之服從賓拜於朝

楊氏曰擯當作儐後無擯放此

世佐案士介受餼於門外則其不儐使者宜也必著之者嫌受君賜或當如賓及上介亦儐之也儐宋元本作擯楊氏復李氏如圭皆以爲當作儐是也今錄楊說以見其訂正之自而於經文則仍用舊本云又案拜賜之禮賓介當同朝服殺於聘也向者或皮弁或韋弁以歸禮者之盛服爲之也若使上介從賓拜賜而亦如其受之服是加於聘矣注說恐未是

右餼眾介

賓朝服問卿

注曰不皮弁別於主君卿每國三人

張氏曰賓自聘覿主君禮畢君送賓後賓卽請有事於大夫至明日拜饔餼於朝返卽備舉此禮

卿受於祖廟

注曰重賓禮也祖王父也

疏曰初君送客之時賓請有事於大夫君禮辭許是以卿不敢更辭大夫三廟有別子者立太祖廟非別子者並立曾祖廟王父卽祖廟也今不受於太祖廟及曽祖廟而受於祖廟以其天子受於文王廟諸侯受於太祖廟大夫下君則受於王父廟

下大夫擯

注曰無士擯者旣接於君所急見之

敖氏曰下大夫擯公使爲之也必使下大夫者欲與上介之爵相當也此公事也故重之

郝氏曰春秋世五霸主盟其執政大臣權與君侔諸侯事之如事君斯禮實濫觴矣以大夫家用公朝大夫爲擯非威權震主而若是乎好信者盡執爲先王之禮誤矣

張氏曰設擯多者示相見有漸卿與賓旣接於君所故不須士擯

世佐案下大夫卿之屬也下大夫爲擯以受鄰國君之問重其事也此與卿聘而用大夫爲上介之意同柰何獨不免於郝氏之議耶

擯者出請事大夫朝服迎於外門外再拜賓不答拜揖大夫先入每門每曲揖

疏曰大夫二門入大門東行卽至廟門未及廟門而有每門者大夫三廟每廟兩旁皆南北豎墻墻皆閤門假令王父廟在東則有每門每曲之事

朱子曰大夫三廟則視諸侯而殺其二然其太祖昭穆之位猶諸侯也

敖氏曰大夫三廟曾祖廟在最東祖廟次而西禰廟又次之此受於祖廟故亦有每門每曲揖此每門謂二閤門也大夫之廟惟自曾祖而下𨿽別子之後亦無太祖廟王制云一昭一穆與太祖之廟而三記者誤也

世佐案大夫三廟之位旣與諸侯同則其每門每曲亦與上行聘時同也特是受聘在太祖廟玆則受於祖廟祖廟在太祖廟之東南則自入都宮之門之後又多東行一曲也此其異者乎疏及敖說

之誤見上

及廟門大夫揖入

注曰入者省內事也旣而俟於寧也

疏曰省內事者曲禮云請入爲席是也寧門屋寧也不俟於庭者下君也曲禮云客至於寢門則主人請入爲席然後出迎客客固辭主人肅客而入此卿旣入不重出迎客者聘問之賔與平常賔客異也

擯者請命

注曰亦從入而出請不幾筵辟君也

敖氏曰不幾筵者君使尊不敢設神位以臨之不幾筵之義有二禮太重者不設此類是也禮差輕者亦不設小聘之禮是也

庭實設四皮

注曰麋鹿皮也

賓奉束帛入三揖皆行至於階讓

注曰古文曰三讓

疏曰不從古文者亦是不成三也

敖氏曰此三讓者賓也宜從古文

賓升一等大夫從升堂北靣聽命

注曰賓先升使者尊

賓東靣致命

注曰致其君命

大夫降階西再拜稽首賓辭升成拜受幣堂中西北靣注曰於堂中央之西受幣趨聘君之命

賓降出大夫降授老幣

敖氏曰自三讓至此其禮意與歸饔餼同大夫於是進立於中庭西面

無擯

注曰不儐賔辟君也

世佐案注儐字通解及儀禮圗亦皆作擯今以疏正之

右問卿

擯者出請事賔靣如覿幣

注曰面亦見也其謂之靣威儀質也

疏曰如覿幣亦用束錦乘馬也覿靣並文其面爲質若散文面亦爲覿故鄭司儀注云私靣私覿也又左傳云楚公子棄疾以乘馬八匹私靣鄭伯是也敖氏曰聘使私見於主君曰覿大夫曰靣蓋異其稱以別尊卑也

賓奉幣庭實從

注曰庭實四馬

敖氏曰擯者入告出許賓乃入介禮皆放此

入門右

注曰見私事也𨿽敵賓猶謙入門右爲若降等然曲禮曰客若降等則就主人之階主人固辭然後客復就西階【世佐案此注本在賓遂左下今從集說移屬此】

敖氏曰亦中門而入乃右也賓與大夫爵敵乃若降等然者不敢自同於奉命之禮也大夫不出迎以靣與問禮相因也凡自敵以下客禮之相因而行者帷【帷疑當作惟】於內俟之

大夫辭

注曰大夫於賓入自階下辭迎之

敖氏曰於中庭南靣辭之

世佐案敖說近是

賔遂左

世佐案一辭而遂左此則異於降等者也

庭實設揖讓如初

注曰大夫至庭中旋並行

疏曰如初者大夫不出門惟有庭中一揖至碑又揖再揖而已

敖氏曰如初謂三揖三讓也賓亦三辭

世佐案賓初就門左之位一揖位北行又揖至碑又揖是又三揖也如疏說則經不得云如初矣讓大夫先讓也

大夫升一等賓從之

注曰大夫先升道賓

大夫西靣賓稱靣

注曰稱舉也舉相見之辭以相接

敖氏曰稱靣不言東鄕可知也

大夫對北面當楣再拜受幣於楹間南靣退西靣立注曰受幣楹間敵也賓亦振幣進北靣授

敖氏曰不稽首別於聘君之命賓亦當少退賓不振幣異於授主君也不言受馬之儀如覿可知

世佐案賓不振幣當如敖說亦南面並授說見上歸賓饔餼章惟賓在大夫之右爲異西靣立亦俟賓拜也

賔當楣再拜送幣降出大夫降授老幣

右賓靣卿

擯者出請事上介特靣幣如覿介奉幣

注曰特靣者異於主君士介不從而入也君尊眾介始覿不自別也上賓則眾介皆從之

疏曰介初覿主君之時不敢自尊別與眾介同執幣而入今私靣於鄰國卿不與眾介同而特行禮焉上介言特靣則賓問卿與私靣介皆從可知

敖氏曰上介與大夫尊不相逺故別於士介而不與之同面

郝氏曰幣如覿君亦束錦儷皮也

世佐案特靣之義有二一是不與眾介同執幣而

入異於見主君也一是不以眾介自隨下於賓也

皮二人贊

注曰亦儷皮也

入門右奠幣再拜

注曰降等也

敖氏曰介奠幣贊者亦奠皮出

大夫辭

注曰於辭上介則出

敖氏曰於其旣拜乃辭之降於賓也

擯者反幣

注曰出還於上介也

敖氏曰反幣者取之出請受而上介受之也不禮辭者亦別於君主人之士亦取皮從其幣以出委之於門外上介旣受幣則贊者亦取之

庭實設介奉幣入大夫揖讓如初

注曰大夫亦先升一等今文曰入設

敖氏曰介入門左少立大夫亦進至於入門右之位揖而皆行也大夫先升當楣北靣庭實入設鄭本無入字注云今文曰入設繼公謂此庭實云入設方見庭實旣出而復入之意若無入字則文不明白矣宜從今文

介升大夫再拜受

注曰亦於楹間南靣而受

敖氏曰云介升大夫再拜明其不稱靣也介於卿𨿽降一等然同爲大夫故受於堂上亦得在楹間也

介降拜大夫降辭介升再拜送幣

注曰介旣送幣降出也大夫亦降授老幣

敖氏曰降拜者亦貶於卿大夫旣辭則揖而先升西靣介升拜於西階上北靣也

右上介面卿

郝氏曰上介亦大夫面其主國卿至入門不敢左與士介皆奠幣堂下再拜比扵爲臣而主卿所以待者無以異於主君抑何貴倨甚與子雲天下有道政不在大夫是書於大夫禮加詳故知非先王之舊也世佐案賓奉其君之命問主國卿因而私靣故其禮特恭其初不敢以敵禮見蓋以敬君之餘而及其君之所問也上介士介本非卿之敵體則其因是而加恭也固宜然其異於覿主君者經文歷歷可考惡得誣之以爲無以異也惟士介與卿尊卑懸隔故其私靣之儀幾與覿君相似而奠幣再拜不稽首卿不使擯者辭而自辭又其初不與上介俱入入止一次亦足以見其隆殺之辧矣郝氏之疑何其弗思甚耶

擯者出請眾介靣如覿幣入門右奠幣皆再拜大夫辭介逆出

敖氏曰於士介亦親辭辟君也

郝氏曰如覿幣各玉錦束也

擯者執上幣出禮請受賓辭

注曰賓亦爲士介辭

大夫答再拜擯者執上幣立於門中以相拜士介皆辟老受擯者幣於中庭士三人坐取羣幣以從之

敖氏曰此士介私靣之儀大約與其覿禮同惟以一入而大夫親辭爲異老受擯者幣於中庭者以大夫降立於此故也

右眾介靣卿

擯者出請事賓出大夫送於外門外再拜賓不顧敖氏曰此言賓不顧見敵者之禮也必言之者嫌其或異於尊者也禮於尊者拜或辟去而不敢當郝氏曰擯者又出請事蓋禮畢而賓尙在廟門外故復請終事也

世佐案賓亦告事畢乃出擯者入告大夫乃送也

擯者退大夫拜辱

注曰拜送也

敖氏曰擯者從大夫出門而遂退拜辱謝其屈辱而相已也

世佐案拜送擯者以其下大夫尊之也而下大夫不常爲卿擯亦於斯見矣

右賓出

下大夫嘗使至者幣及之

注曰嘗使至己國則以幣問之也君子不忘舊敖氏曰使至者謂小聘之使或爲上介者也

上介朝服三介問下大夫下大夫如卿受幣之禮注曰上介三介下大夫使之禮也

疏曰據此篇大聘使卿五介小聘使大夫三介若大國之卿七介小聘使大夫五介小國之卿三介小聘使大夫一介也問下大夫使上介是各以其爵也【從集說節本】

敖氏曰此異於卿者上士擯耳

其靣如賓面於卿之禮

敖氏曰如其禮耳庭實則用儷皮也士介不面亦殺於正禮

世佐案士介之靣於下大夫也其禮當如上介之靣於卿惟旅見而幣用玉錦束爲異經不言者略也敖云士介不靣恐非是

右問下大夫嘗使至者

世佐案下大夫國五人所問特其嘗使至者耳其他不徧及也經文甚明郝乃謂下大夫皆有幣及若嘗使至者則使上介奉幣致命其餘下大夫則

使士介奉幣誤甚

大夫若不見

注曰有故也

君使大夫各以其爵爲之受如主人受幣禮不拜注曰各以其爵主人卿也則使卿大夫也則使大夫不拜代受之耳不當主人禮也

敖氏曰必使人代受者不可虛聘君之命也各以其爵者亦欲與使者之尊相當也

世佐案代受蓋亦於所問者之祖廟拜謂迎送及受命之時也不拜著其異者其揖讓之儀亦如之敖云非主人則無揖讓非惟云受幣則其不私面可知也

右代大夫受幣

夕夫人使下大夫韋弁歸禮

注曰夕問卿之夕也使下大夫下君也君使之云夫人者以致辭當稱寡小君

敖氏曰次日之夕夫人乃歸禮不惟不敢與君同日又且不敢同其時皆下之也亦韋弁者君與夫人之聘享其器幣略同則使者之同服亦宜也

郝氏曰夕夫人禮從陰也

世佐案君歸大禮與聘享同日夫人歸禮與拜賜問卿同日一日之內禮節繁多俟賓卽館容有至暮者於是言夕見其不以暮廢事急禮賓也敖郝二家釋夕字義皆似鑿

堂上籩豆六設於屍東西上二以並東陳

注曰籩豆六者下君禮也臣【臣字疑衍否則當作陳】設於戶東又辟饌位也其設脯其南醢屈六籩六豆

疏曰先於北設脯卽於脯南設醢又於醢東設脯以次屈而陳之皆如上也

敖氏曰籩豆六與子男之禮同重聘使也凡設籩豆自二以上皆先豆而後籩乃言籩豆者文順耳此六豆六籩皆宜用朝事者而各去其末之二其設之之序則豆皆在西籩繼之而東韭菹其南醓醢屈以終防其南蕡亦屈以終

郝氏曰周禮籩豆之實八此殺其二戶東室戶東設於東房前夫人爲房中之主陳設不中堂避君也西上以西爲首豆在西籩繼之而東變於君饌東上也二以並同東陳則異

世佐案籩豆之實敖設近是經不著之者以君饌八豆旣用朝事此亦可類推也其設之之法一豆一籩相並韭菹其南防也下以次求之西上以韭菹防爲上而終於鹿臡膴也必西上者統於賓位也此惟有堂上之饌而又不用簋鉶簠皆殺於君朝事之豆已見上文其籩則周禮籩人職所云防蕡白黒形鹽膴鮑魚鱐是也【疏云防爲熬麥一也蕡爲麻子二也白爲熬稲米三也黒爲熬黍米四也形鹽鹽似虎形五也膴以魚肉爲大臠六也鮑以魚於楅室糗幹之七也鱐爲幹魚八也】此用其六去鮑魚鱐二者又案籩豆各六是十有二矣經直云籩豆六者明其並設也敖氏郝氏所言設法皆誤

壺設於東序北上二以並南陳醙黍淸皆兩壺

注曰醙白酒也凡酒稻爲上黍次之粱次之皆有淸白以黍間淸白者互相偹用三酒六壺也先言醙白酒尊先設之

疏曰醙白也上言白明黍粱皆有白下言淸明稻黍亦有淸於淸白中言黍明醙卽是稻淸卽是粱也故言互相偹也

郝氏曰醙酒未泲而濁卽糟也淸酒之陳久者黍黍酒酒惟稻黍粱三品內則云飲重醴稻醴淸糟黍醴淸糟粱醴淸糟稻黍粱皆淸糟二壺文義錯見張氏曰稻黍粱三酒白者淸者各一壺並之而陳也世佐案君饌八壺所盛者酒也此六壺所盛者飲也君致酒夫人致飲夫婦之義也凡飲有六周禮漿人掌之一曰水二曰漿三曰醴卽內則之三醴也四曰涼內則謂之濫五曰醫內則謂之醷【用鄭司農說】六曰酏卽內則之黍酏也酒正職云共後之致飲於賓客之禮醫酏糟注云糟醫酏不泲者後致飲無醴醫酏不淸者與王同體屈也亦因以少爲貴漿人職云共夫人致飲於賓客之禮淸醴醫酏糟注云三物有淸有糟夫人不體王得備之此經所陳寔與周禮相表裏黍黍酏也淸淸醴也醙其醫乎醫醷醙一物也文字不同記之者各異耳醫之爲醷聲之轉也【醷本或作臆】醷之爲醙字之訛也【醙本或作防】三飲之次周禮以醴爲首此以醙爲上又不兼用淸糟內外命婦之別也捨糟而取淸辟後也壺設於東序又殺其兩皆下其君也先儒以酒釋之誤矣郝氏旣以爲酒又引內則三醴爲證是未考酒與飲之別也

大夫以束帛致之

注曰致夫人命也此禮無牢下朝君也

疏曰周禮掌客云上公之禮夫人致禮八籩膳太牢致饗太牢侯伯以下亦皆有牢是朝君來時有牢此卿來聘無牢故云下朝君也

敖氏曰以束帛致其禮亦盛之也飱不致此殺於飱乃致者蓋主君以設飱爲差輕而夫人歸禮爲特重所以異也

賓如受饔之禮儐之乘馬束錦

世佐案夫人所歸之禮減於君者多矣而賓之所以儐之者與受君禮同亦輕財而重禮之義也

上介四豆四籩四壺受之如賓禮

注曰四壺無稻酒也不致牢下於君也

敖氏曰四豆者去菁菹鹿臡四籩者去形鹽膴四壺者去粱酒不言其位如賓可知也言受之明亦用束帛致之也如賓禮者亦如其受饔之禮也不言所使者下大夫可知於上介亦使下大夫者禮窮則同也郝氏曰禮上介殺賓二等不言士介禮不及也世佐案四壺無淸醴也醙黍二物亦有淸有糟玆則第用其淸者不敢與後同也禮不及士介者夫人所歸者因君堂上之饌而降殺之耳君與士介止有牢米無堂上之饌無所因也

儐之兩馬束錦明日賓拜禮於朝

注曰於是乃言賓拜明介從拜也

右夫人歸禮於賓介

大夫餼賓大牢米八筐

注曰其陳於門外黍粱各二筐稷四筐二以並南陳無稻牲陳於後東上不饌於堂庭辟君也

疏曰案掌客鄰國之君來朝卿皆見以羔膳太牢侯伯子男膳特牛彼又無筐米此侯伯之臣得用太牢有筐米者彼爲君禮此爲臣禮各自爲差降不得以彼難此

敖氏曰君餼賓米百筥筥半斛此米八筐筐五斛以量言之則八筐者殺於君米二筐也所以下之此亦陳於其館之外門外

郝氏曰大夫卽卿方曰筐其實五斗

賓迎再拜老牽牛以致之賓再拜稽首受老退賓再拜送

敖氏曰賔出門左西面拜迎聽命老東面致命賓還北面拜乃適老右受此使老致之者大夫之臣老爲尊也賓於老乃拜迎之亦重其爲使也大夫不親餼者以其禮輕不欲煩賔且辟君禮也君歸饔餼於朝君則親致於介亦使卿

郝氏曰老家相太牢先牛故老牽之

世佐案賓受大夫之餼乃稽首者以大夫向者稽首受其儐幣故亦以是答之也受於門外故無儐且辟君使也

上介亦如之

敖氏曰然則此牢米亦如賓矣蓋以其具不可得而殺故也

眾介皆少牢米六筐皆士牽羊以致之

注曰米六筐者又無粱也士亦大夫之貴臣

敖氏曰米六筐者蓋黍粱稷各二筐也不言受之之禮如賓可知

郝氏曰士邑宰少牢先羊故士牽之

世佐案下記云凡餼大夫黍粱稷然則大夫所歸之米皆有粱也注誤當以敖說爲正

右大夫餼賓介

公於賓壹食再饗

注曰饗謂亨太牢以飲賓也公食大夫禮曰設洗如饗則饗與食互相先後也

疏曰此篇𨿽據侯伯之卿聘使五等諸侯其臣聘使牢禮皆同無大國次國之別是以掌客五等諸侯相朝其下皆云羣介行人宰史皆有飱饔餼以其爵等爲之牢禮之陳數又云凡諸侯之卿大夫士爲國客則如其介之禮以待之以此言之公侯伯子男大聘使卿主君一食再饗小聘使大夫則主君一食一饗若然案掌客子男一食一饗子男之卿再饗多於君者以其君臣各自相差不得以君決臣也

敖氏曰案注云互相先後謂食居二饗之間也郝氏曰食設飯以食之饗設酒以饗之食饗於廟

燕與羞俶獻無常數

注曰羞謂禽羞雁鶩之屬成熟煎和也俶始也始獻四時新物聘義所謂時賜無常數由恩意也

敖氏曰燕亦無常數異於朝君也

郝氏曰燕於寢熟味曰羞新味曰俶

賓介皆明日拜於朝

敖氏曰上惟見賓禮乃言介拜似非其次蓋此文宜在下句之下也賓與介之拜賜各主於其所受者也饗賓燕賓之時介𨿽與焉然禮不爲己故不必拜賓於禽羞亦拜之者謝主君之意也

郝氏曰明日食饗燕獻之次日

世佐案言此於介禮之上者欲見賓之拜禮介當從往而介之拜禮賓不偕行也饗賓食賓之時介皆與焉而燕又以介爲賓則其從拜可知上歸饔餼章亦言拜賜於介禮之上是其例矣敖云此文宜在下句之下非

上介壹食壹饗

注曰饗食賓介爲介從饗獻矣復特饗之客之也疏曰不言從食者公食禮介𨿽從入不從食賓食畢介逆出是不得從食矣

敖氏曰云壹食壹饗見先食而後饗也

世佐案此經公食大夫禮主爲小聘大夫而言其介士也故不得從食若大聘使卿大夫爲上介亦宜從食也但禮文散佚是以經不能具疏誤無燕者燕賓之時賓爲苟敬上介爲賓是亦足以伸其敬矣故不特燕之凡特爲介行禮之時賔皆不與

若不親食使大夫各以其爵朝服致之以侑幣如致饔無儐

注曰君不親食謂有疾及他故也必致之不廢其禮也致之必使同班敵者易以相親敬也致禮於卿使卿致禮於大夫使大夫非必命數也無儐以已本宜往

敖氏曰若不親食之文𨿽主於君然賓有故而不及往者其禮亦存焉致之各以其爵者賓介之爵不同則所使者亦宜異也古人於所使者或尊或卑亦莫不有義存焉

張氏曰侑幣食禮有侑食之幣周禮典命大國小國卿大夫命數不同此所使致禮但取爵同耳不計命數也食禮賓當往君所受禮無儐使者之法今𨿽使人致禮以賔本宜赴耳故仍無儐也

致饗以酬幣亦如之

注曰酬幣饗禮酬賓勸酒之幣也所用未聞也禮幣束帛乘馬亦不是過也禮噐曰琥璜爵蓋天子酬諸侯

右食饗燕羞獻

大夫於賔壹饗壹食上介若食若饗

敖氏曰云若食若饗是主於食也蓋饗賓之時介已爲介故也

若不親饗則公作大夫致之以酬幣致食以侑幣注曰作使也大夫有故君必使其同爵者爲之致之列國之賓來榮辱之事君臣同之

疏曰此直言饗食不言燕其實亦有也【從通解節本】敖氏曰酬幣侑幣皆用束錦亦有庭實此致之以大夫不嫌與君同者公作之故也

右大夫饗食賓介

君使卿皮弁還玉於館

注曰玉圭也君子於玉比徳焉以之聘重禮也還之者徳不可取於人相切厲之義也皮弁者始以此服受之不敢不終也

敖氏曰玉圭璋也還玉卽還贄之義使卿者亦欲與賓相當也

郝氏曰玉以表信信達而禮行還以其信歸之所以受幣還玉

世佐案還玉之義敖得之注及郝說皆迂曲

賓皮弁襲迎於外門外不拜帥大夫以入

敖氏曰不事至乃襲辟君也不言出請入告文省也禮不主於已故不拜云帥以入則是不揖之也大夫亦襲至廟門乃執玉

世佐案賓於大門迎而不拜帥以入而不揖皆以其執主器不敢與之爲禮也旣入賓止於庭三分庭一在北不同升故亦無讓

大夫升自西階鉤楹

注曰鉤楹由楹內將南面致命致命不東靣以賓在下也必言鉤楹者賓在下嫌楹外也

敖氏曰必言鉤楹者見其入堂深而東行也下文云賓自左南靣受圭則是大夫南面立於中堂少西而致命也南面致命而不東靣者宜別於親受者且尊者之禮異也

世佐案鉤楹之下不言大夫致命及其位靣疑有脫文

賓自碑內聽命

注曰聽命於下敬也

敖氏曰負碑北面立於此鄕致命者也

世佐案碑內碑北也必云自碑內者見其中庭而立且近堂也然則致命者蓋南面於堂中央矣敖云於中堂少西致命非聽命不拜以其不主於已也

升自西階自左南面受圭退負右房而立

注曰自左南面右大夫且並受也退爲大夫降逡遁疏曰大夫士直有東房西室天子諸侯左右房今不在大夫廟於正客館故有右房也

朱子曰或捨於大夫廟中則當退於堂之西北負室牖而立

敖氏曰升自西階非受玉之正主也亦鉤楹由大夫之後乃自左受之玉當訝受乃南面並受者代受之示異也二人俱代君行禮故皆不北面賓退負右房而立俟降階之節也必俟於此者辟主位且便於降記曰卿館於大夫而此云負右房則大夫之家亦有左右房明矣

世佐案升不由阼不敢以主人自居也左大夫之東也自左受授受之正法也退左還而退於西右房西房也房以向南爲正郝云升堂西爲左東爲右右房卽東房非歸賓饔餼章云及廟門爲館於大夫者言也此云負右房爲正客館言也經文互見之例類然敖氏據此爲大夫家亦有左右房亦非

大夫降中庭賓降自碑內東面授上介於阼階東注曰大夫降出言中庭者爲賓降節也授於阼階東者欲親見賈人藏之也賔還阼階下西面立

敖氏曰中庭西方南北之中也大夫降而至於中庭賔乃於負右房之位而降蓋以之爲節也自碑內者反其向者所由之塗也旣授上介則復立於中庭世佐案此章兩言自碑內一言中庭見其升降皆不由堂塗也蓋分庭而行者賓主之禮也此賓與大夫皆代君行禮不敢以賓主自居故皆中庭而行異於常法與賓旣授俟事之處當以敖說爲正

上介出請賓迎大夫還璋如初入

注曰出請請事於外以入告也

敖氏曰初入者自帥入以至授介皆如之也還璋爲夫人還之

賓裼迎大夫賄用束紡

注曰賄予人財之言也紡紡絲爲之今之防也所以遺聘君可以爲衣服相厚之至也

敖氏曰裼者已受聘玉則復其常也大夫於賓裼亦裼上介出請入告乃迎之

世佐案於是言裼則還璋之時賓與大夫尙襲矣所謂圭璋特而襲也郝云如初入與還圭同賓裼迎與受圭異以此文亦爲還璋而設非賄主君所以報聘也旣以圭璋還之而又加之以束紡焉厚往而薄來也聘之禮重於享而報聘之物乃輕於報享者其輕財而重禮之義乎且享禮皆受之而於聘則無所受故分別報之亦取相稱而已

禮玉束帛乘皮

注曰禮禮聘君也所以報享也亦言玉璧可知也疏曰上文聘賓行享之時束帛加璧束錦加琮今報享物亦有琮璧致之故云亦言玉璧可知此玉則琮也以其經言玉故以玉言之若然經言束帛兼有束錦矣

敖氏曰不言迎大夫文又省乘皮先設束帛加玉如享禮

世佐案玉謂璧琮也禮玉者謂受其玉而以束帛乘皮禮之所以報也禮玉是此禮之名猶言賄贈也觀下經兩言禮玉斯可見矣束帛大夫所奉也乘皮庭實也以此二者遺聘君而不用玉嫌於還之也注疏及敖說皆誤享君享夫人凡二次而禮之惟一次者以聘旣兼報之故報享亦不分君與夫人也又案注云亦言玉璧可知也者釋經所謂玉乃是璧而非琮也亦者亦上文還玉於館之玉注以爲専指圭也疏亦不得其解束錦是賓私覿之物豈得與享禮同報之疏云兼有束錦尢誤

皆如還玉禮

敖氏曰皆者皆賄與禮玉也禮玉之庭實不在如中是亦大槪言之耳

大夫出賓送不拜

右還玉及賄禮

公館賓

注曰爲賓將去親存送之厚殷勤且謝聘君之意也公朝服

敖氏曰館者就其館之稱也此禮在還玉之明日是時公蓋立於賓館之外門外東鄕亦接西塾

世佐案公所立處當依下注在賓館之廟門外敖云於外門外非

賓辟

注曰不敢受國君見已於此館也此亦不見言辟者君在廟門敬也凡君有事於諸臣之家車造廟門乃下

敖氏曰不敢辭不敢見若隠辟然故經以之爲稱此辟字義與上文所云者異

上介聽命

注曰聽命於廟門中西面如相拜然也擯者每贊君辭則曰敢不承命告於寡君之老

敖氏曰上介聽命蓋西面於外門外之東塾少南不敢當君也

世佐案聽命之禮當北面其立處則經無明文未敢質言也注及敖說俱未的或云當門之南或然與

聘享夫人之聘享問大夫送賓公皆再拜

注曰拜此四事公東靣拜擯者北靣

敖氏曰拜聘享與問謝聘君也所謂拜貺也拜送賓以賓將去也

張氏曰擯者歷舉四事而君拜之

公退賓從請命於朝

注曰賓從者實爲拜主君之館已也言請命者以已不見不敢斥尊者之意

郝氏曰以主君有拜四事之命不敢受於其館而更請受命於朝人臣之禮也

世佐案臣之出聘也君親命之於朝而後行故其將反也亦請主國君命之蓋以臣禮自居也此實拜辱而其辭則曰請命謙也拜辱賓主之禮也周禮緣其意而此則據其辭所以異耳

公辭賓退

注曰辭其拜也退還館裝駕爲旦將也周禮曰賓從拜辱於朝明日客拜禮賜遂行

世佐案辭辭其請也賓不拜而退不敢與敵者拜辱之禮同也凡拜辱之禮所拜者不見拜於門外乃退

右公館賓

賓三拜乘禽於朝訝聽之

注曰去乃拜乘禽明已受賜大小無不識

敖氏曰乘禽𨿽輕受賜多矣故爲之三拜三拜則不稽首此禮在公館賓之明日

郝氏曰乘禽鵞鴨之屬可羣畜者曰乘聘義雲乘禽日五防至是乃拜者物小賜頻故於臨行並拜三拜報其頻也訝主君所使迎賓客者周禮秋官有訝士記云卿大夫訝此蓋大夫也凡拜賜不親見入告出報皆訝聽之聽待也

世佐案三拜不言稽首文省耳乘禽防物也必拜之者君子不虛取於人況國君乎訝大夫也見下記凡賓之拜賜皆訝聽之於是乃著之者以其爲拜禮之終也

遂行舍於郊

注曰始且宿近郊

右賓拜乘禽遂行

公使卿贈如覿幣

注曰贈送也所以好送之也言如覿幣見爲反報也敖氏曰出郊而後贈亦異於答聘君之節也如覿幣用束帛也其庭實亦存焉親受覿而使人贈君臣之禮也

受於捨門外如受勞禮無儐

注曰不入無儐明去而宜有已也如受勞禮以贈勞同節

敖氏曰捨門外受之變於來時也無儐以其答已之覿故也

使下大夫贈上介亦如之使士贈眾介如其覿幣敖氏曰於上介用束帛庭實於眾介各用束帛

大夫親贈如其靣幣無儐贈上介亦如之使人贈眾介如其靣幣

敖氏曰親贈爲報其面故不嫌與君禮同此所贈者皆用錦也賓與上介之庭實亦同大夫親贈賓上介而使人贈眾介以其降等也亦爲向者不親受

士送至於竟

敖氏曰司儀職言公侯伯子男之臣相爲國客其入也則三積皆三辭拜受其出也如入之積聘義亦云主國待客出入三積是篇前後皆不見之未詳世佐案周禮及聘義所言皆待諸公之臣之禮也是篇則主爲侯伯之臣故異鄭注周禮云侯伯之臣不致積是也

右贈送

使者歸及郊請反命

注曰郊近郊也告郊人使請反命於君也

敖氏曰不敢徑入恭也請反命其亦使次介與

朝服載旜

注曰行時稅捨於此郊今還至此正其故行服以俟君命敬也

敖氏曰載旜爲反命也君旣許可乃爲之及郊卽載之者出時受命至此而斂歸時反命至此而載亦其節也至已之門外乃斂之

禳乃入

注曰禳祭名也爲行道累歷不祥禳之以除災凶敖氏曰入謂入國也

乃入陳幣於朝西上上賓之公幣私幣皆陳上介公幣陳他介皆否

注曰皆否者公幣私幣皆不陳此幣使者及介所得於彼國君卿大夫之贈賜也其或陳或不陳詳尊而略卑也其陳之及卿大夫處者待之如夕幣其禮於君者不陳上賓使者公幣君之賜也私幣卿大夫之幣也他介士介也

疏曰賓之公幣有八郊勞幣一也禮賔幣二也致饔餼幣三也夫人歸禮幣四也侑食幣五也再饗幣六也夕幣七也贈賄幣八也此八者皆主君禮賜使者皆用束錦故曰公幣賓之私幣略有十九主國三卿五大夫皆一食有侑幣饗有酬幣皆用束錦則是十六有三卿郊贈則十九也其上介公幣則有五致饔餼幣一也夫人致禮幣二也侑食幣三也饗酬幣四也郊贈幣五也降於賓者以其上介無郊贈【贈當作勞】幣又無禮賓幣又闕一饗幣故賓八上介五也上介私幣有十一主國三卿五大夫或饗或食不備要有其一則其幣八也又三卿皆有郊贈如其靣幣通前則十一也主國下大夫嘗使己國者聘亦有幣及之則亦有報幣之事其數不定

朱子曰案經文主國禮賜無有夕幣疏於上介公幣云無郊贈及無禮賓幣又闕一饗幣故賓八上介五則前公幣中夕字當是饗字之誤而其次亦當在再饗之前

敖氏曰此乃入謂入公門也

張氏曰注云禮於君者不陳謂賄用束紡禮玉束帛乘皮不陳之者以使者將親執以告

束帛各加其庭實皮左

注曰不加於其皮上榮其多也【張氏曰不令相掩蔽】

敖氏曰上經云陳皮北首此皮左皮上左也故云加然則此於庭實之皮其各重累陳之乎是蓋主於有皮者言也若無皮者則束帛奠之於地與不布幕別於君物也

世佐案此陳幣之法與夕幣相似上經云皮北首西上加其奉於左皮上此亦云然皮左者謂皮則加於其在左者容有馬則奠幣於其前也庭實不皆用皮此則主爲皮而言故其句法如是注及敖說皆誤

公南鄕

注曰亦宰告於君君乃朝服出門左南鄕

疏曰此陳幣當如初夕幣之時是以鄭此注亦依夕幣而言之

世佐案注云出門謂出寢門

卿進使者使者執圭垂繅北靣上介執璋屈繅立於其左

注曰此主於反命士介亦隨入並立東上

疏曰此言亦者亦初行受於朝時

世佐案是時君臣靣位皆與受命時同注云士介隨入並立東上此初入之位介亦在賓右也經云使者北靣上介立於其左則君揖使者進之之位也經不見初入之位省文也所執之圭璋亦賈人取之於櫝而授之不言者以其授受不在君前略之也使者執圭垂繅上介執璋屈繅皆象其初受之時也執圭璋不襲敬主於君也

反命曰以君命聘於某君某君受幣於某宮某君再拜以享某君某君再拜

注曰君亦揖使者進之乃進反命也【世佐案此二句注當屬上節】某君某國名也某宮若言桓宮僖宮也某君再拜謂再拜受也必言此者明彼君敬君已不辱命也世佐案某宮所聘之國之太祖廟也某太祖諡不云太廟者在己國謂之太廟異國之太廟亦必舉諡以別之嫌也敖氏據此而謂受聘享不在太廟非

宰自公左受玉

注曰亦於使者之東同面並受也不右使者由便也疏曰凡並授者授由其右受由其左此受由其右者因東藏之便

敖氏曰旣受玉則屈繅矣

受上介璋致命亦如之

注曰致命曰以君命聘於某君夫人某君再拜以享於某君夫人某君再拜不言受幣於某宮可知略之敖氏曰致命卽反命互文也反者復其所自出致者傳其所自來其實一耳

張氏曰受上介璋賓受之也賓受璋當亦垂繅而致命本以君夫人聘君夫人但夫人無外事亦君命之故言致命

執賄幣以告曰某君使某子賄授宰

注曰某子若言髙子國子凡使者所當執以告君者上介取以授之賄幣在外也

疏曰賄幣束紡也以其禮於君者不陳明在外也世佐案某子指還玉夫人某大夫氏

禮玉亦如之

注曰亦執束帛加璧也告曰某君使某子禮宰受之士隨自後左士介受乘皮如初上介出取玉束帛士介後取皮也

疏曰此卽上云禮玉束帛乘皮也

張氏曰賓將告君之時上介出取玉帛士介取皮賓執玉帛以告宰受玉帛士卽自士介後居其右而受皮向東藏之

世佐案亦如之者謂執其束帛以告也報享不用玉說見上注云束帛加璧非

執禮幣以盡言賜禮

注曰禮幣主國君初禮賓之幣也以盡言賜禮謂自此至於贈

郝氏曰禮幣謂其君初儐禮使人之幣獨執此言禮者此主君在廟所親授也

張氏曰自郊勞至贈行八度禮賓皆有幣執郊勞之幣而歷舉其全以告也

世佐案禮幣郝說得之於八幣之中獨執此者以其行聘享之時所受故重之也

公曰然而不善乎

注曰善其能使於四方而猶汝也

授上介幣再拜稽首公答再拜

注曰授上介幣當拜公言也不授宰者當復陳之世佐案授上介幣告畢也必授上介者反之於所受也上介受之復奠於故處

私幣不告

注曰亦略卑也

君勞之再拜稽首君答再拜

注曰勞之以道路勤苦

若有獻則曰某君之賜也

注曰言此物某君之所賜予爲恵者也其所獻𨿽珍異不言某【某當依句讀作其】爲彼君服禦物謙也其大夫出反必獻忠孝也

疏曰此獻物謂入賓者下記云旣覿賓若私獻奉獻將命賓有私獻於彼君彼君亦有以報之則此獻者也

敖氏曰此所獻者其賄禮中之物與傳云厚賄之是賄禮之厚薄不常也厚薄不常故有獻有否

世佐案所獻之物當以疏說爲正蓋𨿽受於彼君而不在公幣之內故以之將敬也賄禮之屬皆所以遺君非己物也詎可云獻乎若者或有或無也客不私獻於彼君則亦無所受賜以爲獻注云大夫出反必獻乃私行之禮【見曲禮】而援以證此非獻者亦執其物以告曰某君之賜明其物所自來也注云謙不言其爲彼君服禦物亦非

君其以賜乎

注曰不必其當君也獻不拜者爲君之答已也世佐案此言其物不足以共服禦君其収之以爲賜賚之需乎乎者不敢必君受也使者釋此辭畢公乃命宰受之

上介徒以公賜告如上賓之禮

注曰徒謂空手不執其幣

敖氏曰徒以告下賓也如如其盡言賜禮

君勞之再拜稽首君答拜勞士介亦如之

注曰士介四人旅答壹拜又賤也

疏曰君勞上介上介再拜稽首君答拜不言再拜則君答上介一拜矣勞士亦如之不言皆則總答一拜矣答賓再拜答上介一拜介已賤矣士介四人共答一拜故云又賤也此一拜則周禮大祝九拜七曰奇拜彼注云一拜答臣者是也曲禮云君於士不答拜此以其新行反命而勞苦之故異於常也【從通解節本】

君使宰賜使者幣使者再拜稽首

注曰以所陳幣賜之也禮臣子人賜之而必獻之君父不敢自私也君父因以予之則拜受之如更受賜也旣拜宰以上幣授之

敖氏曰使者拜而君不答者以其拜受於宰也凡臣拜受君命於擯贊者則君不答之其例見於此及燕射命賓之儀是或一禮與

世佐案公不答拜者以其恵不出於已也答之嫌於己賜

賜介介皆再拜稽首

注曰士介之幣皆載以造朝不陳之耳與上介同受賜俱拜旣拜宰亦以上幣授上介

乃退

注曰君揖入皆出去

介皆送至於使者之門

注曰將行俟於門反又送於門與尊長出入之禮也

乃退揖

注曰揖別也

使者拜其辱

注曰隨謝之也再拜上介三拜士介

敖氏曰此與上文所云大夫拜辱之意同拜之亦於門外之左

世佐案使者卽於己之門外拜之謝其屈辱送己也注云隨謝之非

右歸反命

釋幣於門

注曰門大門也主於闑布席於闑西閾外東面設洗於門外東方其餘如初於禰時出於行入於門不兩告告所先見也

敖氏曰行爲道路之始出則禮之門爲內外之限入則禮之也

乃至於禰筵幾於室薦脯醢

注曰告反也

疏曰亦司宮設席於奧東面右幾【從通解節夲】

敖氏曰旣筵幾則祝先入主人後入主人在右贊者乃盥薦脯醢

郝氏曰室在廟堂之後所謂奧也脯醢薦神也

觴酒陳

注曰主人酌進奠一獻也言陳者將復有次也先薦後酌祭禮也行釋幣反釋奠略出謹入也

疏曰不言奠而言陳以其下仍有室老及士獻以備三獻故言陳陳有次第之言也【從楊氏圖節本】

敖氏曰下云三獻則此觴乃用爵也陳者主人與酌奠於薦南也以觴與籩豆並列故謂之陳旣奠反位及祝再拜祝釋辭主人又再拜其後二獻則惟獻者於旣奠反位再拜而已出釋幣而入釋奠禮相變且欲行飲至之禮也

郝氏曰觴爵屬觴酒陳備獻也

世佐案觴爵觶之屬酒尊也變尊云酒者見其無酒也皆贊者陳之以備獻酬之用也其陳之之處蓋亦與祭時相似酒盛於尊在房戶之間觴貯於篚在洗南也此但言其陳設之事耳注疏及敖說皆主人初獻禮釋之誤先薦而後陳設異於祭

席於阼

注曰爲酢主人也酢主人者祝取爵酌不酢於室異於祭

疏曰祭時皆於室內受酢有屍其酢又以屍爵此皆異【從通觪節本】

敖氏曰設酢席於阼變於祭且爲將與從者爲禮於堂也主人旣獻則酌而自酢與祭而有屍者之儀異世佐案爲主人布席將酢於是也未酢而先設席祭於室而酢於堂皆與正祭異

薦脯醢

注曰成酢禮也

疏曰特牲少牢主人受酢時皆席於戶內有薦俎此𨿽無俎亦薦脯醢於主人之前以成酢禮也

世佐案薦薦於主席也薦之當左初獻之後受酢之時乃言於三獻之上者因設酢席而並及之爾非其次也特牲少牢受酢於室皆無薦俎因尸之餘也有司徹受酢於堂薦俎俱有此酢於堂而有薦無俎亦其異也無俎者以其不殺也席於戶內而有薦俎惟特牲主婦致爵於主人之時爲然疏說欠明

三獻

注曰室老亞獻士三獻也每獻奠輒取爵酌主人自酢也

疏曰正祭有屍三獻皆獻屍訖屍酢主人主婦賓長今此無屍皆自酢獨云主人者主人爲首正故舉前以包後

敖氏曰亞獻三獻皆不薦也每獻奠爵相次而南主人初獻而酢於阼則亞獻三獻者皆酢於西階上矣郝氏曰三獻謂初獻禰主人自酢再獻室老室老酢主人三獻士士酢主人

世佐案獻獻神也三者主人也室老也士也正祭以主人主婦賓長爲三獻今主婦不與而取士者以其皆從行之貴臣故助主人釋奠也郝說非

一人舉爵

注曰三獻禮成更起酒也主人奠之未舉也

疏曰此欲獻酬從者不得酌神之尊是以特牲行酬時設尊兩壺於阼階東西方亦如之鄭注云謂酬賓及兄弟則此亦當然故知別取酒也

敖氏曰舉爵舉觶也亦如鄕飲舉觶之爲

世佐案一人贊者也舉爵謂舉觶於主人奠於薦右而未舉俟行酬時乃舉此觶也

獻從者

注曰從者家臣從行者也主人獻之勞之也皆升飲酒於西階上

敖氏曰此獻蓋自室老始行酬亦如之獻亦以爵

行酬乃出

注曰主人舉奠酬從者下辯

敖氏曰行酬者行酬酒也出謂主人以下亦旣徹闔牖戶而後出也獻從者而行酬所謂飲至也楚令尹子重伐吳歸而飲至用此禮耳國君則旣飲至又或有策勲之事傳曰凡公行告宗廟反行飲至捨爵策勲焉禮也

上介至亦如之

敖氏曰如其釋幣告至也

右釋幣於門告反於禰

儀禮集編卷十七﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷十八

龍裏縣知縣盛世佐撰

聘禮第八之四

聘遭喪入竟則遂之

注曰遭喪主國君薨也入竟則遂國君以國爲體士旣請事已入竟矣關人未告則反

敖氏曰入竟則遂爲其已承主國君之命也

不郊勞

注曰子未君也

敖氏曰聘不主於嗣君使人郊勞則嫌也不郊勞則夫人亦不使下大夫勞矣然則大夫請行者其以賔入與

不筵幾

注曰致命不於廟就屍柩於殯宮又不神之

疏曰鬼神所在曰廟則殯宮亦得爲廟則設幾筵亦可矣但始死不忍異於生不神之故於殯傍無幾筵也曽子問云君薨世子生告殯殯東有幾筵者鄭云明繼體也

敖氏曰此亦受於廟不筵幾者變於君親受之禮也世佐案當以注疏爲正筵幾所以依神也於殯宮則不設之臣子之心不忍以神禮待始薨者也必受於殯宮者有二義一則大夫方爲君持服不可以入廟攝行禮二則所聘者故君也𨿽薨而聘君之命不可以不達故就殯宮致命焉在使者爲不廢命在主國爲不死其君也敖說非

不禮賓

注曰喪降事也

敖氏曰禮當作醴君喪則使大夫受故不醴賓以其非正主也

世佐案行聘享訖而以醴酒禮賓君受聘於廟之禮也今受者非君受之之所又不在廟其不行此禮也宜哉

主人畢歸禮

注曰賓所飲食不可廢也禮謂饔餼饗食

賓惟饔餼之受

注曰受正不受加也

敖氏曰惟受饔餼者以主人𨿽不遭喪亦歸之饔餼故於此受之而不辭不受饗食者則以主人有喪不宜饗食已故𨿽致之亦不受也受饔餼則飱亦受可知飱饔餼之細也

世佐案受饔餼者以其所歸皆行者所必需也饗食之屬所以禮已則辭之而已

不賄不禮玉不贈

注曰喪殺禮爲之不備

敖氏曰賄與禮玉主君以報聘君者也今主君薨難乎其爲辭故闕之贈者所以答私覿遭喪則不覿故主國亦不宜贈

張氏曰賄謂束紡禮玉謂以束帛乘皮報享贈謂賓出至郊以物贈之

世佐案周禮掌客職云凡禮賓客札喪殺禮謂此也此以禮玉與賄贈並言則其爲禮名而非以玉報享明矣

遭夫人世子之喪君不受使大夫受於廟其他如遭君喪

注曰夫人世子死君爲喪主使大夫受聘禮不以凶接吉也其他謂禮所降

疏曰服問云君所主夫人妻大子適婦

敖氏曰此大夫廟受之禮卽記所云者是也遭君喪之禮凡所降者各有其義此亦遭喪也故因其禮而用之耳其義則或合或否而不能盡同

世佐案亦受於廟者君不敢以己之私喪而廢公事也使大夫者大夫爲君之妻長子之服差輕可以接吉也其他謂自不郊勞以下亦因喪而殺也受於廟而不筵幾不禮賓者辟正主也下記云若君不見使大夫受者謂君有疾病及他哀慘之事非遭夫人世子喪之比也其受玉之儀𨿽同而服式則異彼時皮弁服此則長衣練冠如下文所云也敖氏一之非

遭喪將命於大夫主人長衣練冠以受

注曰遭喪謂主國君薨夫人世子死也此三者皆大夫攝主人長衣素純布衣也去衰易冠不以純凶接純吉也吉時在裏爲中衣中衣長衣繼皆掩尺表之曰深衣純袂寸半耳君喪不言使大夫受子未君無使臣義也

疏曰此長衣與深衣同布但袖長素純爲異去衰易冠者謂脫去斬衰之服而著長衣脫去六升九升之冠而著練冠也聘是純吉禮爲君三升衰裳六升冠爲夫人世子六升衰裳九升冠是純凶禮麻絰與屨不易直去衰易冠而已故云不以純凶接純吉長衣中衣深衣三者皆用朝服十五升布六幅分爲十二幅而連衣裳袖與純緣則異玉藻雲長中繼揜尺鄭注云其爲長衣中衣則繼袂掩一尺此鄭云吉時之服純袂寸半者純爲衣裳之側袂袖爲口緣皆寸半表裏共三寸深衣目錄云深衣連衣裳而純以防純素曰長衣有表則謂之中衣以此言之則長衣中衣皆用素純若然臣爲君斬爲夫人世子期輕重不同今受鄰國之聘禮同用長衣練冠者但接鄰國者禮不可以純凶故權制此服略爲一節耳向來所釋皆是主君始薨假令君薨逾年嗣子卽位鄰國朝聘以吉禮受之於廟故成十七年經書邾子貜且卒十八年邾宣公來朝傳云卽位而來見逾年可以朝他國他國來朝亦得以吉禮受之於廟矣𨿽逾年而未則不得朝人人來朝已亦使人受之於廟於夫人世子亦然以其本爲死者來故也

敖氏曰此遭喪亦謂遭主君喪也主人卽大夫文互見耳主君喪而受之之服如此則夫人世子之喪其亦皮弁服以受與

世佐案此遭喪亦謂遭夫人世子之喪也主人長衣練冠者以其廟受聘禮不可純用防服而大夫新有期喪又不可以吉服將事故制爲此服以通之居喪得易服者以其期服差輕而接鄰國禮重也若主國君薨致命於殯宮則主人當防服以受蓋三年之喪旣成服無時而可釋者服重而聘輕也書顧命成王崩康王以冕服受顧命見羣臣儒者猶或非之豈受聘禮而顧可去斬衰之服脫六升之冠以從之與若旣逾年則鄰國之來聘者爲嗣君也自當受之於廟其服亦深衣練冠與逾年而未其禮與始薨同夫人世子之喪旣則使大夫以吉禮受之於廟矣

右遭喪

世佐案文六年左傳云季文子將聘於晉使求遭喪之禮以行卽謂是也其儀節與常聘異者蓋多矣經不能具也然因是而推之則其降殺變易之數亦略可覩矣

聘君若薨於後入竟則遂

注曰旣接於主國君也

敖氏曰後謂使者旣行之後也云入竟則遂是未入竟則反而奔喪矣君薨則其國使人告使者而不反之以其行或有逺近故也

赴者未至則哭於巷衰於館

注曰未至謂赴告主國君者也哭於巷者哭於巷門未可爲位也衰於館未可以防服出見人其聘享之事自若吉也

疏曰本國遭喪赴者有兩使一使告聘者一使告主國赴主國之使未至是以未可爲位受人弔禮敖氏曰赴告喪者之稱也其哭也亦爲位奔喪曰諸臣在他國爲位而哭亦謂此時也

世佐案哭於巷別於私喪也巷哭則不爲位可知奔喪所云赴者旣至之禮也亦容有私事出疆及聘而未入竟者敖氏引之非又案赴主國君者猶未至而使臣得先聞之者以其國當遣急使告之使得未入竟而反故聞在赴者至之前也

受禮不受饗食

世佐案禮當作醴謂以醴酒飲賓也醴與饗食皆主君所以禮已而有受有不受者以醴與聘享同日不可不終其事且其義不尙味故得受之至於饗食則惟主於飲食而已己旣聞赴自不當復與敖云𨿽歸之猶不受是也饗食在行聘後不一日而言於赴者至之上者容赴者之至有遲速且以見斯禮也赴者𨿽未至亦在所必辭也不言饔餼者以其所歸如米禾薪芻爲行者所必需其勢不得不受而方歠粥水飲之時則鼎饌之屬又無所用之受否不一故空其文也注以受禮爲受饔餼非

赴者至則衰而出

注曰禮爲鄰國闕於是可以防服將事也

疏曰防服將事謂主人所歸禮則賔可以防服受之其正行聘享則著吉服矣故雜記云執玉不麻是也敖氏曰但云衰而出則其出也非爲聘事矣以此見赴者之至例在聘日之後也

張氏曰禮爲鄰國闕襄公二十三年傳語謂鄰國有喪爲之徹樂也

世佐案敖說得之蓋使者出竟在君未薨之前則赴者之至自宜後於聘且聘者君生時所命也旣將命而後其防問亦事之次也若然則聘時吉服之義明矣

惟稍受之

注曰稍廩食也

疏曰禮君行師從卿行旅從從者旣多不可闕於稍食案周禮每云稍事皆謂米廩以其稍稍給之故謂米廩爲稍

敖氏曰稍謂漿飲乘禽之屬以其稍稍給之故謂之稍漿人職云共賓客之稍禮記云旬而稍宰夫始歸乘禽亦可見矣

郝氏曰稍受牲牢之類則不受

世佐案稍謂米禾薪芻之屬掌客云賔客有喪惟芻稍之受是也敖以漿飲乘禽當之非漿飲乘禽非有喪者所宜受也上云不受饗食則饗食之外容有可受者此云惟稍受之則稍外更無一受者矣此赴者至與未至之別也

歸執圭復命於殯升自西階不升堂

注曰復命於殯者臣子之於君父存亡同

疏曰案禮記奔父母之喪升自西階此復命於殯亦升自西階法生時出必告反必靣

敖氏曰亦衰而執圭也升自西階而不升堂告殯之禮然也是時上介亦執璋立於其左

郝氏曰使臣歸國復命於殯如事生也升自西階殯在西階也不升堂臣見君於堂下也

世佐案敖云衰而執圭是也或泥雜記執玉不麻之文謂復命畢而後反喪服非上經云衰而出在他國尙可以防服將事豈於殯前獨不可乎且旣成服固無可釋之理也復命之辭見上文殯在路寢西階上使者釋辭畢北靣坐奠圭於殯南席上降宰亦喪服升自西階北靣坐取圭降自西階以東是時上介執璋立於階下少西

子卽位不哭

注曰將有告請之事宜淸靜也不言世子者君薨也諸臣待之亦皆如朝夕哭位

疏曰案公羊傳君存稱世子君薨稱子某旣稱子逾年稱君奔喪云奔父之喪在家者待之皆如朝夕哭位

敖氏曰子者諸侯在喪之稱子位在阼階上不哭者子臣同

辯復命如聘

注曰自陳幣至於上介以公賜告無勞

張氏曰徧復命於殯如聘禮之常但不代君作勞辭耳

世佐案辯復命謂自受上介璋致命以下是也云如聘亦大略言之耳其實賄幣禮玉皆不受則不告賜禮所不受者言亦不及之無勞無獻皆其異者也每告則升璋則奠之殯南禮幣則以授上介上介奠於故處

子臣皆哭

注曰使者旣復命子與羣臣皆哭

世佐案臣謂羣臣在朝夕哭位者於是乃哭者因使者之歸而感君親之不見也於其哭也使者與介皆出

與介入北鄕哭

注曰北鄕哭新至別於朝夕

疏曰復命之時介在幣南北靣去殯逺復命訖除去幣賓更與介前入近殯北鄕哭朝夕哭位在阼階下西靣今賓介新至故於殯前北鄕也【從句讀節本】

敖氏曰云入者旣復命則出至是乃更入蓋復命奔喪宜異其節也奔喪云奔喪者非主人入門左中庭北靣哭然則使介此時之哭亦在西方之中庭而西上與

世佐案與介入之義敖得之疏誤

出袒括髮

注曰悲哀變於外臣也

張氏曰子奔喪則袒括髮於殯東矣

入門右卽位踴

注曰從臣位自哭至踴如奔喪禮

疏曰奔喪云袒括髮於西階東卽位踴襲絰於序東此門外袒括髮入門右卽位踴亦當襲紅於序東故鄭云自哭至踴如奔喪禮也

右聘君薨

若有私喪則哭於館衰而居不饗食

注曰私喪謂其父母哭於館衰而居不敢以私喪自聞於主國防服於君之吉使春秋傳曰大夫以君命出聞喪徐行而不反

疏曰衰而居謂服衰居館行聘享則皮弁吉服大夫以下春秋宣八年公羊傳文何氏注聞大喪而不反重君命也徐行者爲君當使人追代之以此言之使𨿽未出國境聞父母之喪遂行不敢以私廢王事明至彼所使之國𨿽聞父母之喪不反可知

敖氏曰云哭於館者嫌其不敢哀於主人之庿也昔曾子與客立於門側其徒趨而出曾子曰爾將何之曰吾父死將出哭於巷曾子曰反哭於爾次曾子北靣而弔焉正此意也不饗食謂主君饗食已則不往也其致之則斯受之是亦異於其君之喪

世佐案惟云不饗食則其他皆受之矣牲牢乘禽之屬亦得受之者雜記云三年之喪如或遺之酒肉則受之必三辭主人衰絰而受之如君命則不敢辭受而薦之是也

歸使眾介先衰而從之

注曰已有齊斬之服不忍顯然趨於往來其在道路使介居前歸又請反命已猶徐行隨之君納之乃朝服旣反命出公門釋服哭而歸其他如奔喪之禮吉時道路深衣

疏曰旣以朝服反命出門去朝服還服吉時深衣三日成服乃去之

敖氏曰經但見其未及郊之禮耳若君旣許其反命則朝服而帥眾介以行也

世佐案奔喪之禮有二一是平時聞赴遂歸在道不及成服則服深衣素委貎至家三哭之明日乃喪服杖於序東所謂三日成服也一是以君命出使不得遽歸則成服於外至家固已喪服不俟三日所謂若不得行則成服而後行也此經所陳卽成服而後行之事然則出公門卽反喪服矣疏乃引未成服而奔喪者之禮以釋之非

右賓有私喪

賓入竟而死遂也主人爲之具而殯

注曰具謂始死至殯所當用

疏曰若未入竟卽反來殯非謂殯於館斂於棺而已【從句讀節本】

朱子曰案周禮注疏云權殯於館此疏非是

敖氏曰殯卽其館而殯之也屍未得歸故權殯於此云殯則不以造朝矣

姜氏曰遂謂遂使事也主人謂主國執事者

介攝其命

注曰爲致聘享之命也初時上介接聞命

君弔介爲主人

注曰𨿽有臣子親姻猶不爲主人以介與賓並命於君尊也

疏曰古者賓聘家臣適子皆從行是以延陵季子聘於齊其子死於嬴博之間

敖氏曰凡諸侯弔於異國之臣君爲之主此時其君不在故介爲主人受主君之弔以此時惟介爲尊故也君弔蓋皮弁服禮諸侯弔於異國之臣皮弁錫衰主人未喪服則君亦不錫衰不錫衰則惟皮弁服矣此賓死於外𨿽已殯主人蓋未喪服也介爲主則袒免喪服記曰朋友皆在他邦袒免謂此類也凡諸侯弔主人必免

主人歸禮幣必以用

注曰當中奠贈諸喪具之用不必如賓禮

郝氏曰主君歸禮幣取供喪用不必如賓周禮掌客賓客死致禮以喪用是也

世佐案此謂歸於賓者也

介受賓禮無辭也

注曰介受主君賓已之禮無所辭也有賓喪嫌其辭之

郝氏曰介代受賓禮直受之無復如賓存禮辭所以明代也

世佐案此謂歸於介者也介旣攝命行禮則主國卽以待賓之禮待介介皆受惟無辭爲異無辭者辟正賓也辭謂自郊勞至於贈賄賓皆禮辭而後受之

不饗食

敖氏曰與私喪同亦致則受之

郝氏曰主君饗食介皆不就不以飲食爲悅也張氏曰前經云上介壹食壹饗

世佐案此亦謂壹食再饗張說誤

歸介復命柩止於門外

注曰門外大門外也必以柩造朝達其忠心

疏曰國君有三門臯應路又有三朝內朝在路寢庭正朝在路門外應門外無朝外朝應在臯門外經直云止於門外無入門之言明知止於大門外外朝之上

姜氏曰門外治朝之門外也疏謂國君三朝則是謂三朝內外之位則非詳考天子有五門臯庫雉應路而諸侯合臯庫爲一門雉應爲一門路門又爲一門此固國君之三門也至三朝因乎三門外朝在臯門內卽庫門也治朝爲正朝在應門內卽雉門也內朝在路門內卽寢門也而乃謂應門外無朝外朝在臯門外也何哉疏所以致此獘者意以柩不應直造正朝其所造者乃外朝而經云止於門外則外朝又必在第一門臯門之外也不知其說絕無根據與朝制旣不相合而於經義亦多未明玩本經賓介始受命於治朝則合反命於治朝且賓死介將命以賓柩造於鄰邦之治朝則賓死介復命又合造於本國之治朝其止於門外者造於治朝之門外則固造於朝矣析言之有門外門內之分統言之朝門卽朝也柩止朝門而介將命禮合下當如是若如疏家之意殆疑舉柩朝堂之爲非而遂以滋此獘也不亦率哉世佐案疏臯應當作庫雉說見上經云止於門外而注云造朝者朝是公所之總名故大門外亦得謂之朝也疏必以外朝釋之似泥姜以謂治朝之門外亦非又案周禮朝士注鄭司農云王有五門外曰臯門二曰雉門三曰庫門四曰應門五曰路門路門一曰畢門外朝在路門外內朝在路門內康成則謂庫門在雉門外外朝在庫門之外臯門之內天子諸侯皆有三朝外朝一內朝二內朝之在路門內者或謂之燕朝二說不同今以後鄭爲正以其說推之諸侯之內朝一在路門內卽燕朝也一在路門外雉門內所謂治朝也其外朝則當在雉門之外庫門之內其朝位在庭中有樹處非別有屋宇也疏謂外朝在臯門外固非姜氏辧之亦未明故復論之

介卒復命出奉柩送之君弔卒殯

注曰卒殯成節乃去

疏曰卒復命謂復命訖送之謂送至賓之家殯喪之大節卒殯而後君與介乃去也【從集說節本】

敖氏曰卒殯謂旣奠乃去也大夫之喪自外歸載柩以輲車舉柩由阼階升卽適所殯

世佐案大夫之喪至自外之禮見雜記殯在兩楹之間

若大夫介卒亦如之

注曰不言上介者小聘上介士也

張氏曰亦如之謂在聘國及反本國諸事

士介死爲之棺斂之

注曰不具他衣物也自以時服也

君不弔焉

注曰主國君使人弔不親往

若賓死未將命則旣斂於棺造於朝介將命

注曰未將命請俟間之後也以柩造朝以已至朝志在達君命

敖氏曰此朝謂大門外也介將命於庿如賓禮旣則歸而殯之於館

若介死歸復命惟上介造於朝

敖氏曰於賓言止於門外於上介云造於朝文互見也

若介死𨿽士介賓旣復命往卒殯乃歸

注曰往謂送柩

敖氏曰賓送上介已見於大夫介卒亦如之之中故惟主士介而言也不言君弔其在旣殯之後乎是亦降於賓與上介也

右賓介死

小聘曰問不享有獻不及夫人主人不筵幾不禮靣不升不郊勞

注曰記貶於聘所以爲小也獻私獻也靣猶覿也疏曰不禮者聘訖不以齊酒禮賓靣不升者謂私覿庭中受之不升堂

敖氏曰受於庿而不筵幾禮差輕也禮亦當作醴凡受禮而設筵幾乃醴賓此不筵幾故不醴賓亦相因而然也靣不升以其爲下大夫也其禮如大聘之上介特初覿不與士介同入爲異耳郊勞乃使臣之禮故言於君禮之後云獻繼不享而言謂聘君之獻也經記於大聘皆不言聘君有獻於主君及夫人而此於小聘乃以有獻不及夫人爲異亦未詳

郝氏曰獻隨意獻國所有不筵幾不行禮於廟也世佐案享與獻皆聘君之所以遺主君也而其別有二享必以玉帛庭實獻則隨其國之所有而已一也享君與夫人皆有之獻君而已不及夫人二也大聘享而不獻小聘獻而不享輕重之差也注以獻爲私獻非敖氏知獻之出於聘君而不知卽所以代享宜其疑而不能析也云不筵幾則亦在廟可知受大聘於太祖廟受小聘蓋於親廟與

其禮如爲介三介

注曰如爲介如爲大聘上介

張氏曰禮主國待賓之禮謂饔餼食饗之屬如待大聘時大夫之爲上介者其賓則士三人爲之介也世佐案小聘之賓與大聘之上介皆大夫也故其禮如之三介下其卿二等也然則大國小聘五介小國一介與

右小聘

記

久無事則聘焉

注曰事謂盟防之屬

世佐案事謂與鄰國相接之事卽下文所謂有故是也或因事而聘則當及聘之期不必再聘惟久而無事則必使卿聘焉所以繼舊好而聨邦交也記但云久而不明言其年數者同方嶽之諸侯又各視其逺近親疎以爲之節無定期也

右記聘期

若有故則卒聘束帛加書將命百名以上書於策不及百名書於方

注曰故謂災患及時事相告請也將猶致也名書文也今謂之字防簡也方板也

疏曰簡據一片防是眾簡相連鄭作論語序云易詩書禮樂春秋防皆尺二寸孝經謙半之論語八寸防者三分居一又謙焉是其防之長短鄭注尙書三十字一簡之文服防注左氏云古文篆書一簡八字是一簡之字數【從通解節本】

朱子曰此簡之長及字數皆未詳或六經之防皆二尺四寸乃與下數合當更考之

敖氏曰故猶事也此與經之所謂有言者互見爾卒已也聘者兼享而言束帛加書以書加於帛上也將命之時但稱言以達其君之書而已未必言及其故張氏曰有故如告糴乞師之類卒聘倉猝而聘不待殷聘之期也字多書於策防以眾簡編連也字少書於方一板可盡也

世佐案卒聘之義敖得之張誤

主人使人與客讀諸門外

注曰受其意旣聘享賓出而讀之不於內者人稠處嚴不得審悉主人主國君也人內史也書必璽之疏曰內史職云凡四方之事書內史讀之故知人是內史也襄二十九年左傳云公如楚還及方城季武子取卞使公冶問璽書追而與之故知此書亦璽之也

敖氏曰公旣受書客降出公以書授宰降立乃使人與客讀書於廟門外必與客讀之者欲其審也不於內讀之者客降則出矣無其節也

郝氏曰讀其書於廟門外公事使眾聞也

張氏曰讀諸門外就門外燕閒之處讀之

世佐案讀書不於廟中者以客在門外宜就之也是時卿大夫以下皆卽位於廟中則門外乃淸靜之所告請多是宻事故就此讀之豈欲使眾共聞之意乎郝說過矣

客將歸使大夫以其束帛反命於館

注曰爲書報也

敖氏曰大夫卽還玉之卿也束帛言其是卽向者加書者也以其束帛反命亦如還玉之義蓋以之爲信也此一節當繼禮玉之後不見於經者以其或有或無不可必

明日君館之

注曰旣報館之書問尙疾也

敖氏曰此反命蓋與還玉同日而明日君館之則無此禮者其館之之節亦可見矣

世佐案此以見反命之節在館賓前一日也

右記因事而聘

旣受行出遂見宰問防月之資

注曰資行用也古者君臣謀宻艸創未知所之逺近問行用當知多少而已

朱子曰上言與卿圖事則固已知所之矣此但言與宰計度資費之多寡而已注言未知所之非是敖氏曰見宰見之於其官府也防月之資公費也問之者欲以爲私費之節度也宰制國用故問之

使者旣受行日朝同位

注曰謂前夕幣之間同位者使者北靣介立於左少退別於其處臣也

敖氏曰日朝每日常朝也經惟見夕幣與受命之位故記明之

郝氏曰受行日謂受命啟行日朝同位卽前使者載旜帥以受命於朝使者入眾介隨入北靣東上所謂朝位也

張氏曰未受命行以前卿大夫士靣位各異

世佐案此見受行之後夕幣之前每日朝位也卿大夫士尊卑有間矣至是乃同其位者示奉命而往榮辱苦樂無不共之所以一眾志也疏及郝氏張氏皆於日字絕句非當以敖說爲正

出祖釋軷祭酒脯乃飲酒於其側

注曰祖始也旣受聘享之禮行出國門止陳車騎釋酒脯之奠於軷爲行始也詩傳曰軷道祭也謂祭道路之神春秋傳曰軷渉山川然則軷山行之名也道路以險阻爲難是以委土爲山伏牲其上使者爲軷祭酒脯祈告也卿大夫處者於是餞之飲酒於其側禮畢乘車轢之而遂行舍於近郊矣其牲犬羊可也古文軷作祓

疏曰凡道路之神有二在國內釋幣於行者謂平適道路之神出國門釋奠於軷者謂山行道路之神案月令冬祀行鄭注云行在廟門外之西爲軷壤厚二寸廣五尺輪四尺祀行之禮北靣設主於軷上國外祀山行之神爲軷壤大小與之同鄭注夏官大馭雲封土爲山象以菩芻棘柏爲神主旣祭之以車轢之而去諭無險難也周禮犬人掌供犬牲伏亦如之鄭注云伏謂伏犬以王車轢之故知有伏牲其上周禮大馭掌馭玉路以祀及犯軷王自左馭馭下祝登受轡彼天子禮使馭祭此大夫禮故使者自祭云其牲犬羊可也者犬人職所云是用犬也詩云取羝以軷是用羊也是犬羊各用其一未必並用之言可者人君有牲天夫無牲直用酒脯

敖氏曰道祭謂之軷者爲旣祭而以車軷之因以爲名也釋軷者釋其所軷之物謂酒脯也旣釋則人爲神祭之如士虞禮佐食爲神祭黍稷膚祝祭酒之祭旣祭乃與同行者飲酒於其側禮畢乘車軷之而過也

世佐案始行而祭曰祖詩云韓侯出祖是也軷軷壤也釋軷者捨其所祭之物於軷上也鄭注月令乃軷字的解又因祖行之祭皆釋奠於軷故或以軷爲道祭之名此處祖軷並言則祖爲祭名而軷爲設祭之處不可混也注引詩傳似誤祭酒脯之解敖得之矣

右記使者受命將行之禮

所以朝天子圭與繅皆九寸剡上寸半厚半寸博三寸繅三采六等朱白蒼

注曰圭所執以爲瑞節也剡上象天圓地方也雜采曰繅以韋衣木板飾以三色再就所以薦玉重愼也九寸三公之圭也

疏曰凡圭天子鎭主公桓圭侯信圭皆博三寸厚半寸剡上左右各寸半惟長短依命數不同以韋衣木板木板大小一如玉制然後以韋衣包之大小一如其板經云三采六等注云三色再就就卽等也一采爲再就三采卽六等也一匝爲一就三采據公侯伯天子五采子男則二采【從句讀節本】

孔氏曰三采六等以朱白蒼畫之再行也者案聘禮記云朝天子圭與繅皆九寸繅三采六等朱白蒼朱白蒼是也旣重云朱白蒼是一采爲二等相間而爲六等也若五等諸侯皆一采爲一就典瑞云公侯伯皆三采三就謂一采爲一就故三采三就其實采別二就三采則六等也典瑞又云子男皆二采再就二采謂朱緑也二采故二就其實采別二就二采則四等也典瑞又云瑑圭璋璧琮繅皆二采一就以覜聘此謂卿大夫每采惟一等是二采共一就也與諸侯不同其天子則典瑞云繅五采五就亦一采爲一就五采故五就其實采別二就五采則十等也

朱子曰案上記只有朱白蒼三字而雜記疏所引乃重有之不知何時傳寫之誤失此三字兼其言采就之說詳明今皆著於上覧者詳之

敖氏曰圭謂桓圭也圭與繅皆九寸但言其長同耳若其廣則玉三寸而繅蓋一尺許也剡上寸半厚半寸博三寸惟據玉而言

郝氏曰朝天子謂諸侯執圭合瑞也剡削也圭形下寛上狹下寛三寸上削寸半上居下半也

世佐案剡上寸半者謂圭長九寸上寸半削之使圓其下七寸有半自若也郝說非是九寸據桓圭而言信圭躬圭皆長七寸

問諸侯朱緑繅八寸

注曰二采再就降於天子也於天子曰朝於諸侯曰問記之於聘文互相備

疏曰上云三采六等此二采不云四就者臣禮與君禮異此二采𨿽與子男同但一采爲一匝二采爲再匝共四等今臣一采爲一就二采共爲再就是二采當君一采之處典瑞云瑑圭璋璧琮繅皆二采一就以覜聘亦是臣二采當君一采之處上公朝天子圭與繅皆九寸則自相朝亦九寸上公遣臣相問圭與繅皆八寸則遣臣問天子亦八寸是記於聘文互相備也此言八寸據上公之臣侯伯之臣則六寸子男之臣則四寸各下其君二等【參用通解句讀節本】

敖氏曰此言上公聘玉之繅也朱緑者繅之采也典瑞職曰瑑圭璋璧琮繅皆二采一就以頫聘則此朱緑蓋合而爲一就也一就則二等矣二采當去朱而用白蒼乃不然者爲其少飾故存朱而加以緑焉亦尙文之意也上言朝玉與其繅九寸故於此但言繅而不及玉蓋省文耳玉人職云瑑圭璋八寸璧琮八寸以覜聘是公之聘玉亦與繅之長同也然則侯伯聘玉與繅當六寸子男則當四寸與

世佐案注云二采再就再字誤當依典瑞作一也云降於天子者謂降於朝天子也問聘之小者而所用圭繅如此則聘亦可知故云記之於聘文互相備也

皆纁繋長尺絢組

注曰采成文曰絢繋無事則以繋玉因以爲飾皆用五采組上以下以絳爲地

疏曰上文繅借尊卑不同此之組繋尊卑一等無事謂在櫝之時上下皆據垂之爲上下必知上下絳者上以法天下絳以法地故也經云纁注云絳者爾雅三入赤汁爲纁絳則赤也故舉絳以解纁敖氏曰皆纁此言所用以爲繅者也朝聘之繅皆以纁之帛爲之蓋表而裏纁也其表裏則皆絢以采繋者繅之繋也以絢組爲之其絢亦如繅之采與繅言采繋言絢文互見也絢者蓋以采絲飾物之稱舊說以絢爲畫非是語曰素以爲絢兮又曰繪事後素而考工記並言畫繢之事則絢非畫也明矣郝氏曰天子諸侯繅皆纁繒爲之繋以束繅絢采色組絳也

張氏曰繅以借玉繋以聨玉與繅組卽所以飾繋者其質上下纁而又加五采之組也

世佐案皆者皆朝天子問諸侯二圭之繅也纁者帛也二圭之繅皆以纁之帛爲之而後畫以三采或二采記先舉其制乃言所以爲之者亦釋物之一例也下文絢組言於長尺之下亦然舊說於繋字絕句非繅必用帛者薦玉之物取其細軟也據此則謂以木爲中幹而衣以韋者蓋出於鄭之臆說與繋玉於繅曰繋以五色之組爲之組似繩而濶長尺者繋玉之餘因垂之以爲飾也上經所謂屈繅垂繅者皆謂是爾繋旣用絢組則非上下纁可知愚之舍注而取敖說者以此

問大夫之幣俟於郊爲肆又賫皮馬

注曰肆猶陳列也賫猶付也使者旣受命宰夫載問大夫之禮待於郊陳之爲行列至則以付之也使者初行舍於近郊幣云肆馬云賫因其宜亦互文也不於朝付之者辟君禮也必陳列之者不夕也

疏曰知載大夫幣是宰夫者以其初宰夫官具幣故知載幣於郊付使者亦是宰夫可知

敖氏曰經於問大夫之庭實惟言皮此兼言馬是其所用亦不定也

右記朝聘玉幣

辭無常孫而說

注曰孫順也大夫使受命不受辭辭必順且說

辭多則史少則不達辭苟足以達義之至也

敖氏曰史言其文勝也論語曰文勝質則史辭以達意而已若辭當少而反多則文勝而傷於煩當多而反少則失於略而不足以達意辭苟足以達則不煩不略爲得其宜故曰義之至也

張氏曰聘問之辭難豫爲成說其大要在謙遜而和悅辭多則近乎史祝辭少則不足以達意苟足以達意而又不失之多修辭之義於是爲主

世佐案周公謂祝雍曰達而勿多也康王曰辭尙體要孔子曰辭達而已矣又曰修辭立其誠皆千古立言之要防也記者之言足與相明矣

辭曰非禮也敢對曰非禮也敢

注曰辭辭不受也對答問也二者皆卒曰敢言不敢疏曰辭謂賓辭主人答謂賓答主人介則在旁曰非禮也敢

朱子曰案諸本下句末有辭字注無復出辭字永嘉本張淳識誤曰以注疏考之經下羨一辭字注上合更有一辭字蓋傳寫誤以注文爲經文也當依注疏減經以還注其說爲是今從之

敖氏曰此辭對之辭未詳其所用之節姑闕之世佐案此舉辭之少而達者以示例也辭者不受其禮對者不許其辭辭與對皆兼賓與主人而言所用之節蓋多矣朱子以此入郊勞章下今卽以郊勞禮論之如君使卿勞賓賓禮辭是賓辭而主國之卿對也及將儐勞者勞者禮辭是主國之卿辭而賓對也其他可以類推矣疏引易旅卦鄭注云皆是介在旁釋此辭非

右記修辭之節因及辭對二言

卿館於大夫大夫館於士士館於工商

注曰館者必於廟不館於敵者之廟爲大尊也自官師以上有廟有寢工商則寢而已

疏曰祭法云適士二廟官師一廟鄭云官師謂中士下士周禮僕鄭注云五寢五廟之寢天子七廟惟祧無寢蓋前曰廟後曰寢也爾雅云室有東西廂曰廟注云夾室前堂又云無東西廂有室曰寢注云但有大室自士以上有廟者必有寢庶人在官者工商之等有寢者則無廟故祭法云庶士庶人無廟祭於寢是也又曰曾子問云公館與公所爲曰公館鄭注云公館若今縣官舍也彼是正客館彼此兩言之者若朝聘使少則皆於正客館若使多則有在大夫廟【從通觧節本】

朱子曰疏引曾子問之文如此而下經還玉賓負右房而立是不必於廟也明矣鄭注不通當從疏說世佐案注云必於廟者謂館於大夫士之家者必於其廟而不於寢也不於寢者嫌其防也大夫士之家廟無右房若在正客館則有右房而無廟稱矣其說未爲不合朱子譏之似失注意

管人爲客三日具沐五日具浴

注曰管人掌客館者也客謂使者下及士介也敖氏曰三日五日古人平常沐浴之節也內則言子事父母之禮云五日則燂湯請浴三日具沐又云少事長賤事貴共帥時則亦足以見之矣

右記賓館

飱不致

注曰不以束帛致命艸次饌飱具輕

敖氏曰不致者宰夫設之而已不以君命致之也必不致者逺辟朝君之禮也

顧氏炎武曰此卽孟子所謂廩人繼粟庖人繼肉不以君命將之恐勞賓也

賓不拜

注曰以不致命

沐浴而食之

注曰自潔淸尊主國君賜也記此重者沐浴可知

右記設飱

卿大夫訝大夫士訝士皆有訝

注曰卿使者大夫上介也士眾介也訝主國君所使迎待賓者如今使者防客

敖氏曰掌訝職云凡訝者賓客至而往詔相其事而掌其治令其職如是則以降等者爲之宜也云士皆有訝者嫌其賤不必訝若上士則使中士訝之中士則使下士訝之也

世佐案訝卽經所謂訝賓於館者周禮云凡賓客諸侯有卿訝卿有大夫訝大夫有士訝士皆有訝注云此謂朝覲聘問之日王所使迎賓客於館之訝是也蓋訝有二一是待事於客之訝秋官掌訝是也以中士爲之一是迎賓於館之訝此記所陳是也以降於賓一等者爲之天子二訝俱有諸侯無掌訝卽以大夫士迎賓於館者兼之故下文又言賓就館訝以公使已待事之命告賓也

賓卽館訝將公命

注曰使己迎待之命

疏曰掌訝職云賓入館次於捨門外待事於客注云次如今官府門外更衣處待事於客通其所求索彼謂天子有掌訝之官共承客禮此諸侯無掌訝是以還遣所使大夫士訝將公命有事通傳於君

敖氏曰此節宜在卿致館之後將公命蓋於外門內也下禮同

張氏曰謂以君使已迎待之命告之於賓

世佐案賓卽館謂聘享畢就館之時也敖云此節宜在卿致館之後非

又見之以其摯

注曰復以私禮見者訝將捨於賓館之外宜相親也大夫訝者執鴈士訝者執雉

敖氏曰言又者見其與上禮相接也訝者旣將公命出奉贄以請見賓亦於門外俟之賓未將公事乃不辭其私見者以其因將公命而爲之也

賓旣將公事復見訝以其摯

注曰公事聘享問大夫復報也使者及上介執鴈羣介執雉各以見其訝

疏曰訝者向以贄私見已今還私以贄報見之知使者及上介同執鴈不執羔者上文主國卿大夫勞賓同執鴈則此使者及上介同執鴈可知各以見其訝者謂使者見大夫之訝者上介見士之訝者士介亦見士訝者

敖氏曰其贄卽訝之贄也復見之以其贄所謂還贄也卿則還鴈大夫士則皆還雉於其訝士相見禮云士見於大夫終辭其贄蓋以無復見之禮故也此亦有士見於大夫而不終辭之者以其受公命而爲訝與同國之降等者異故略如敵者之禮不辭其贄而復見之也

世佐案公事問大夫也旣將公事卽訝見之明日也問大夫畢而後復見先公後私也必與問大夫同日者答禮尙疾也其贄之觧敖得之然則上介復見訝亦以雉不以鴈者義取還贄與執贄而見者別也

右記賓訝往復之禮

凡四器者惟其所寶以聘可也

注曰言國獨以此爲寶也四器謂圭璋璧琮

疏曰此據公侯伯之使者用圭璋璧琮若子男使者聘用璧琮享用琥璜

敖氏曰四器者聘享及夫人之聘享共用四玉器也公侯伯之所寶者圭璋璧琮子男之所寶者璧琮琥璜言惟得用其所寶者以聘見不可用其不當用者也

郝氏曰惟其所寶謂擇其最重者以聘也

張氏曰四器惟其所寶故以行聘非所寶則不足以通誠好矣

世佐案此記聘玉之異當在所以朝天子之上文脫在此耳圭璋璧琮玉器凡四聘享並行而聘尢重故必以其所寶者聘也云惟其所寶者五等諸侯所寶不同則所用以聘者亦異公侯伯寶圭璋子男寶璧琮上用則已僣下用則已卑皆不可也經但見公侯伯之聘玉嫌璧琮可以享而不可以聘故記明之且以杜僣與卑之失也

宗人授次次以帷少退於君之次

注曰主國之門外諸侯及卿大夫之所使者次位皆有常處

疏曰朝聘陳賓介上公九十步侯伯七十步子男五十步使其臣聘又各降二等其次依其步數就西方而置之未行禮之時止於次中至將行禮賓乃出次【從句讀節本】

朱子曰案周禮幕人掌相防共帷幕掌次掌張幕此宗人字恐誤

敖氏曰授次授賓次也設次者掌次也宗人則主授之耳君謂朝君也云少退之則似謂在其南而少西也司儀云及將幣車進拜辱賓車進答拜云車進是朝君未嘗入於次也此乃著君之次亦似防異世佐案次在庫門外之西南授者使賓少憇於此以俟辦也是時賓介猶未陳安得有九十步七十步五十步之限乎九十步以下是主君迎賓時南北相去之節次則又在其西少退者不敢當朝君設次之處也退退而北次南向故以近門爲退敖說非據此則朝君有次明矣司儀云賓車進者謂當主君出迎之時賓出次登車而進也未迎賓以前賓亦在次不言者文不具耳敖云君未嘗入次亦非

右記授賓次

上介執圭如重授賓

注曰愼之也曲禮曰凡執主器執輕如不克

疏曰此謂將聘於主君廟門外上介屈繅以授賓賓襲受之節

敖氏曰上介凡執玉皆如是不惟將聘授賓之時爲然記者特於此之耳其餘執玉者亦如之不盡見也

賓入門皇升堂讓將授志趨

注曰皇自莊盛也讓謂舉手平衡也志猶念也念趨謂審行步也孔子之執圭鞠躬如也如不勝上如揖下如授勃如戰色足蹜蹜如有循

疏曰賓入門皇謂未至堂時升堂讓謂升堂東靣向主君之時將授志趨謂賓執玉向楹將授玉之時念鄕入門在庭時執玉徐趨今當亦然若降堂後趨進翼如則疾趨也

敖氏曰讓謂必後主君也經云公升二等賓升是也春秋傳衛孫林父聘於魯公登亦登是不讓也將授謂於負序之位將授玉也行而張足曰趨曲禮曰堂上不趨執玉不趨特志於趨耳言其急於授君而行速也

郝氏曰讓恭遜也對主君將以圭授之志誠専一疾趨而前如爭先授惟恐遲也

張氏曰注所云審行步者謂審乎君行一臣行二之節也

世佐案此節句讀當從注疏讓與志趨之觧敖氏較勝郝氏好爲新奇而以將授志爲一句趨授如爭爲一句謬甚

授如爭承下如送君還而後退

注曰爭爭鬭之爭重失隊也

疏曰授謂就東楹授玉於主君時如與人爭接取物恐失墜下如送者謂聘享每訖君實不送而賓之敬如君送然君回還賓則退出廟門更行後事非謂賓出大門也【從句讀節本】

敖氏曰授如爭謂尙疾而不敢畱君也承下如送謂旣授則以手承公手之下而未卽退防玉之失隊也如送者如送客然言其未卽退之意也君還東靣而後賓退

張氏曰下如送當與論語下如授同觧言其授玉時手容也君還謂君轉身將授玉於宰而後賓退而下階若以下爲下階退爲出廟門恐非文次

世佐案此節句讀當從敖義爭爭戰之爭授如爭言授玉時容色論語云勃如戰色是也承下如送敖得之退謂自東楹之間而退也下文方言其下階之容則以此退爲出廟門者誤矣

下階气怡焉再三舉足又趨

注曰气捨息也再三舉足自安定乃復趨也至此云舉足則志趨捲豚而行也孔子之升堂鞠躬如也屏气似不息者出降一等逞顏色怡怡如也沒階趨進翼如也

朱子曰趨進進字衍捲豚義見曲禮捲轉也豚之言若有循

敖氏曰下階謂降而沒階之時也怡和悅也於此言發气怡焉言又趨則向者之屏气戰色足如有循可知矣趨言又者明復其常也

及門正焉

注曰容色復故此皆心變見於威儀

張氏曰出門將更行後事此皆心變見於威儀統指賓入門以下而言

執圭入門鞠躬焉如恐失之

注曰記異說也

疏曰亦謂方聘執圭入廟門時

敖氏曰鞠躬者敬也如恐失之者愼也

及享气焉盈容

注曰孔子之於享禮有容色

世佐案气與聘時下階同盈容則和气且溢於靣矣正行享禮之時如是聘主於敬享貴於和故其容貌亦異

眾介北靣蹌焉

注曰容貌舒揚

疏曰此謂賓行聘眾介從入門左北靣

敖氏曰於享乃云蹌焉以見聘時之不然也然則眾介容貌之變其節亦略與賓同矣

世佐案眾介謂自上介而下也此蒙及享之文當以敖說爲正據此則享時介亦皆從入明矣

私覿愉愉焉

注曰容貌和敬

疏曰享時盛容舒於聘時之戰色私覿愉愉又舒於盈容【從集說節本】

出如舒鴈

注曰威儀自然而有行列舒鴈鵝也

疏曰此出廟門之外行步如鵝又舒緩於愉愉也張氏曰兼指賓介

皇且行入門主敬升堂主愼

注曰復記執玉異說

敖氏曰主敬鞠躬也主愼如恐失之也先言皇且行乃云入門主敬則與上記入門皇者異也云升堂主愼則又與入門而如恐失之者異也是謂異說

右三記賓介聘享之容

凡庭實隨入左先皮馬相間可也

注曰隨入不並行也間猶代也土物有宜君子不以所無爲禮畜獸同類可以相代

疏曰左先者以皮馬以四爲禮北靣以西頭爲上故左先入陳也

敖氏曰皮馬相間謂庭實若相繼而兩設用皮則宜俱用皮用馬則宜俱用馬或不能然則一節用皮一節用馬相間而設亦自無害於禮故云可也可者許其得用之辭

賓之幣惟馬出其餘皆東

注曰馬出當從廐也餘物皆東藏之內府

敖氏曰賓之幣謂將聘君之幣及私覿者也馬亦言幣則幣字之所包者廣矣

多貨則傷於徳

注曰貨天地所化生謂玉也君子於玉比徳焉朝聘之禮以爲瑞節重禮也多之則是主於貨傷敗其爲徳

敖氏曰貨指聘物而言聘物有常數若多用之則有重貨之意而傷害於其徳矣言此者見貨之所以不可多也

世佐案春秋傳云儉徳之共也侈惡之大也若使所將之貨逾於常數則失輕財重禮之義故云傷於徳貨謂玉帛庭實之屬注専指玉言非

幣美則沒禮

注曰幣人所造成以自覆幣謂束帛也愛之斯欲衣食之君子之情也是以享用幣所以副忠信美之則是主於幣而禮之本意不見也

敖氏曰美謂奇巧也聘幣有常制若美爲之則過於禮而禮爲之沒矣言此者見幣之所以不必美也上言貨則幣在其中矣以其出於人力之所爲故復以美戒之

張氏曰注覆幣之幣疑當作蔽自覆蔽謂其可以爲衣也

世佐案禮以忠信爲本故幣亦以少文爲貴享用帛賓上介覿用錦士介玉錦是其差矣若過爲華靡則外飾勝而忠信薄故沒禮書云儀不及物曰不享亦斯意也

賄在聘於賄

注曰賄財也於讀曰爲言主國禮賓當視賓之聘禮而爲之財也賓客者主人所欲丰也若苟丰之是又傷財也周禮曰凡諸侯之交各稱其邦而爲之幣以其幣爲之禮

郝氏曰賄在猶在賄如舜在璿璣文王世子在視寒暖之在察也専尙財賄是聘以賄而已也鄭讀於作爲非

張氏曰在視也賄謂賄用束紡禮用玉帛乘皮及贈之屬是也

世佐案此句未詳姑依注釋之郝氏欲更舊義而爲說愈晦今不從

右記庭實貨幣之宜

凡執玉無借者襲

注曰借謂繅也繅所以緼借玉

疏曰凡繅借有二種若以木爲中乾施五采三采者此繅常有不得云無借今此云無借者襲據尺絢組繅借而言若廟門外賈人啟櫝取玉垂繅以授上介上介禓受上介屈繅以授賓賓卽襲受卽此執玉無借者是也此文與曲禮同故曲禮凡執玉其有借者則禓無借者則襲是也

曲禮曰執玉其有借者則禓無借者則襲注曰借藻也禓襲文質相變耳有藻爲文禓見美亦文無藻爲質襲充美亦質圭璋特而襲璧琮加束帛而禓亦是也疏曰此章之義皇氏云凡執玉之時必有其藻以承於玊若盡飾見美之時必垂繅於兩端令垂向於下謂之有借當時所執之人則去體上外服以見在內禓衣故云有借者則禓也其事質充美之時承玊之藻不使下垂屈而在手謂之無借當時所執之人則掩其上服襲蓋禓衣謂之無借者則襲此謂執玉之人朝聘行禮或有禓時或有襲時也又云圭璋特而襲者上公享王圭以馬享後璋以皮皮馬旣不上於堂其上惟特有圭璋圭璋旣是寶物不可露見必以物覆襲之故云圭璋特而襲也云璧琮加束帛而禓者謂侯伯子男享天子璧以帛享後琮以錦旣有帛錦承玉上惟用輕細之物蒙覆以禓之故云璧琮加束帛而禓也此明非但人有禓襲其玉亦有禓襲之義熊氏則云采色畫韋衣版之借則常有今言無者據不【舊本脫不字今從朱子補】垂之也其垂之時則須禓屈之時則須襲案聘禮賓至主人廟門之外賈人東靣坐啟櫝取圭垂繅不起而授上介注云不言禓襲者賤不禓也以賈賤故不言禓明貴者垂當禓也又云上介不襲執圭屈繅授賓注上介不襲者以盛禮不在於已明屈繅合襲也又云賓襲執圭又云公襲受玉於時圭皆屈繅故賓與公執玉皆襲是屈之時皆襲則所謂無借者襲是也聘禮又云賓出公授宰玉裼降立是授玉之後乃裼也又云賓裼奉束帛加璧享是有借者裼凡朝之與聘賓與主君行禮皆屈而襲至於行享之時皆禓也知者以聘禮行聘則襲受享則裼凡享時其玉皆無借故崔靈恩云初享圭璋特故有其餘則束帛加璧旣有束帛不湏

陳氏祥道曰玉有以繅爲之借有以束帛爲之借有借則裼無借則襲特施於束帛而已聘賓襲執圭公襲受玉及享則賓裼奉束帛加璧蓋聘特用玉而其禮嚴享借以帛而其禮殺此襲禓所以不同先儒以垂繅爲有借屈繅爲無借此說非也

陸氏佃曰無借若圭璋特是也經言繅又別言借則借非繅著矣借若璧以帛琮以錦之類所謂公降借受玉於中堂此無借者之玉也卽束帛加璧裼矣朱子曰鄭說兩義詞太簡略指不分明疏家所引皇氏熊氏始以垂屈言之但熊氏所云今言無者據垂之也乃與經文及皇氏並已說上下文皆相反疑其據字之下當脫一不字今已輒爲補之矣至於圭璋璧琮之義則皇氏爲失而熊氏得之但周禮典瑞云璧琮繅皆二采一就而熊氏亦自謂以韋衣版之借則皆有而又引崔靈恩云璧琮旣有束帛則不須似亦抵牾疑璧琮𨿽有而屈之當爲無借特以加於束帛故從有借之例而執之者裼耳陳氏陸氏則但取鄭注後說而用熊氏之義似亦有理然今未敢斷其是非故悉著其說以俟知者

楊氏曰繅有二種賈疏已詳然言繅又有借者承玉繋玉二種皆承借玉之義故言借也但借字又有一義曲禮云執玉其有借者則禓無借者則襲所謂無借謂圭璋特達不加束帛當執圭璋之時其人則襲也所謂有借者謂璧琮加於束帛之上當執璧琮之時其人則裼也曲禮所云専指圭璋特而襲璧琮加束帛而裼一條言之先儒乃以執圭而垂繅爲有借執圭而屈繅爲無借此則不然陳氏陸氏之言足以破先儒千百載之惑矣然何以知先儒之說爲非而陳氏陸氏之說爲是耶竊詳經文裼襲是一事垂繅屈繅又別是一事不容混合爲一說方其始受君命也賈人啟櫝取圭垂繅以授宰宰執圭屈繅自公左授使者使者垂繅受命訖以授上介上介受玉屈繅以授賈人是時授受凡易四手有屈垂之文而無裼襲之禮也及至主國行聘禮賓在廟門之外賈人啟櫝取玉垂繅而授上介上介不襲屈繅以授賓經明言上介不襲是有垂屈之文而無禓襲之禮也逮夫主賓三揖三讓登堂賓襲執圭公側襲受玉於中堂與東楹之間及公側授宰玉而後裼降立是主賓授受則襲旣授宰玉則裼故鄭注云凡當盛禮者以充美爲敬非盛禮者以見美爲敬此言是也當主賔授受之時曾不見垂屈之文焉聘禮旣畢君使卿皮弁還玉於館旣歸反命公南鄕卿進使者使者執圭屈繅北靣上介執璋屈繅立於其左又有垂屈之文而無裼襲之禮蓋圭聘禮之重也主賓授玉於中堂與東楹之間禮之正也方其授於賈人授於上介皆擬行之禮及贊禮者之事故辧垂屈以彰其文主賓授玉於中堂與東楹之間爲禮之正故辧禓襲以致其敬及歸反命又於君前以垂屈爲文而不以裼襲爲禮豈非玉爲聘禮設反命亦非禮之正乎兩義不同各有其宜自鄭氏之說始差熊氏皇氏從而傅會之而經意始汨然經文粲然如日星之在天又豈得而終汨之耶

敖氏曰借謂束帛以借玉也以此篇考之則聘以圭璋而不用束帛以爲借所謂無借者也其賓主授受之時皆襲以執之過此則皆裼矣蓋聘玉尊當特達而無借執聘玉則當加敬而襲其襲與無借之義初不相通記人特因二者之異於常故合而爲言耳執玉之無借者襲則於其有借者裼可知乃不言之者裼乃常禮不待於執享玉之時爲然故也

郝氏曰執玉謂執圭璋璧琮皆有繅承借無借則以衣揜手執之曰襲有借則赤手執之曰裼

張氏曰案疏以屈繅爲無借垂繅爲有借又以繅有二種其說愈支而難通曲禮陳氏注云所謂無借謂圭璋特達不加束帛當執圭璋之時其人則襲有借者謂璧琮加於束帛之上當執璧琮時其人則裼【世佐案上說見楊氏儀禮圖而禮記集說引之非出於陳氏澔也此作曲禮陳氏注誤】此定說也又案曲禮鄭注亦云圭璋特而襲璧琮加束帛而裼疏引熊氏云朝時用圭璋特賓主俱襲行享時用璧琮加束帛賓主俱裼亦是也先儒已有此說亦非陳氏創爲之也

世佐案無借者謂圭璋也執圭璋必襲者以變爲敬也此惟謂聘及還玉之時則然其在君前受命反命𨿽執圭璋亦不襲以其敬圭璋不加於敬君也繅與束帛皆所以借玉而此所謂借則専指束帛而言鄭乃以繅釋之因此致誤然其注曲禮云圭璋特而襲璧琮加束帛而裼亦是也則亦自知其初說之非而變之矣自楊氏敖氏辧後其疑始剖考之經文一一符合郝氏猶欲立異何耶又案朱緑之繅以絢組爲繋本是一物賈疏彊分爲二非璧琮旣有束帛之借則不須繅崔氏之說是也典瑞云璧琮繅皆二采一就據子男聘用璧琮言也若然則子男之聘也璧琮特而襲琥璜加束帛而裼與

右記裼襲之節

禮不拜至

注曰以賓不於是始至今文禮爲醴

疏曰據鄕飲酒賓主升堂主人有拜至之禮此賓昨日初至之時主人請賓行禮賓言俟間此時賓已至矣故聘時不拜至

敖氏曰醴賓而不拜至其辟朝君之禮乎諸侯相朝有儐禮與醴相類鄭本作禮注曰今文禮爲醴繼公謂宜從今文

郝氏曰禮通作醴賓聘享於廟畢主君醴之賓至則拜醴賓無拜至也

張氏曰禮謂聘享畢公禮賓也疏以爲聘時似非經意

世佐案以鬰鬯禮朝賓曰儐以醴酒禮聘客曰醴不拜至者朝聘之禮異於飲燕也聘時已不拜至矣於是乃著之者嫌其以醴飲賓或與飲燕同也【士昏禮醴賓主人拜至】司儀云凡諸公相爲賓及將幣登再拜授幣賓拜送幣鄭注云授當爲受主人拜至且受玉也愚謂鄭誤主君再拜與此經公當楣再拜同皆爲拜受非拜至也始至不拜至則儐時亦不拜至可知然則此注及敖說之誤明矣

醴尊於東箱瓦大一有丰

敖氏曰士冠禮醴尊於房中勺觶角柶脯醢在其北南上此尊於東箱則勺觶籩豆之類亦宜近之郝氏曰東箱東夾室

世佐案箱廂通郝氏張氏本皆作廂瓦大丰見燕禮

薦脯五膱祭半膱橫之

世佐案說見鄕飲酒及鄕射記

祭醴再扱始扱一祭卒再祭

注曰卒謂後扱

主人之庭實則主人遂以出賓之士訝受之

注曰此謂餘三馬也左馬賓執以出矣

敖氏曰主人之庭實謂用於醴賓之時者也遂以出者主人之士也賓之士其從者也此文似以庭實主於皮馬而言是醴賓之庭實或皮或馬亦不定也注惟言馬者特見其一耳

右記公禮賓儀物

旣覿賓若私獻奉獻將命

注曰時有珍異之物或賓奉之所以自序尊敬也猶以君命致之

疏曰臣統於君𨿽是私獻己物亦以君命致之故云將命【從通觧節本】

敖氏曰玉藻曰親在行禮於人稱父此臣有獻於他國之君而稱其君命以將之亦其義也

世佐案私覿之禮或有或無故不見於經而記著之亦於擯者出請乃將命也其辭蓋曰寡君之賜也君其以賜乎

擯者入告出禮辭

注曰辭其獻也

賓東靣坐奠獻再拜稽首

注曰送獻不入者奉物禮輕

敖氏曰以君命將之而奠獻於外再拜稽首見其爲己物也

擯者東靣坐取獻舉以入告出禮請受

注曰東靣坐取獻者以宜並受也其取之由賔南而自後右客也

世佐案請受說見上

賓固辭公答再拜

注曰拜受於賓也固亦衍字

敖氏曰云答則拜非爲受也凡尊者與卑者之禮而不得親受者其儀皆然公拜亦於中庭

世佐案固辭說見上介私覿章

擯者立於閾外以相拜賓辟

世佐案相拜者所立上經雲門中此云閾外文互見也

擯者授宰夫於中庭

注云東藏之旣乃介覿

若兄弟之國則問夫人

注曰兄弟謂同姓若婚姻甥舅有親者問猶遺也謂獻也不言獻者變於君也非兄弟獻不及夫人敖氏曰此記似謂賓於兄弟之國必有問夫人之禮也經不言賓之私獻上記言私獻而云若則是賓於兄弟之國其主君之獻或有或無不可必也乃謂必有問夫人之禮何與是亦與上記防不相通或曰問猶聘也卽經所謂夫人之聘享者也未知是否郝氏曰兄弟之國謂同姓及與爲昏姻者非是則聘問不及其夫人

世佐案問賓私問也亦行於私覿之後而其儀節蓋與私獻相似故記於此然與上私獻之禮不相蒙也兄弟之國𨿽不獻君亦問夫人非兄弟𨿽獻君亦不問夫人敖郝二說皆誤

右記賓私獻及問夫人

若君不見

注曰君有疾若他故不見使者

使大夫受

注曰受聘享也大夫上卿也

敖氏曰大夫亦皮弁襲迎賓於大門外不拜帥賓以入也

世佐案亦受之於廟而不筵幾不言者文省也此大夫代受之禮與遭夫人世子之喪相似惟主人之服爲異上注他故之中兼有哀慘之事而以純吉將事者謂輕喪也

自下聴命自西階升受負右房而立賓降亦降

注曰此儀如還圭然而賓大夫易處耳

不禮

注曰辟正主也今文禮作醴

敖氏曰鄭本作醴注曰今文禮作醴繼公謂宜從今文

世佐案監本注中脫今文禮作醴五字今從通觧集說二本補今文之今通觧作古

右記君不親受之禮

幣之所及皆勞不釋服

注曰以與賓接於君所賓又請有事於已不可以不速也所不及者下大夫未嘗使者也不勞者以先是賓請有事於已同類旣聞彼爲禮所及則已往有嫌也所以知及不及者賓請有事固曰某子某子敖氏曰經云卿大夫勞賓而此云幣之所及皆勞則謂大夫時或有勞之者時或有皆不勞之者矣似異於經且以幣不及已之故而不勞賓亦恐非禮意蓋聘君之問卿卿大夫之勞賓皆禮之當然二者初不相關記乃合而言之似失之矣服謂皮弁服不釋服之意亦未詳

郝氏曰幣之所及謂大夫以上聘君皆有問幣卿大夫皆勞賓祖廟行聘享畢不脫朝服卽往勞賓於館先施貴敏也

世佐案勞者卿大夫之私事以賓將有事於已而爲之先施也下大夫未嘗使者分卑交淺其不勞也固宜敖以此記爲異於經而訾其失過矣服皮弁也行聘之時卿大夫皆在廟中君臣同服旣聘不脫服而往以是日尙有歸饔餼之禮不可少緩也

右記卿大夫勞賓

賜饔惟羮飪筮一屍若昭若穆

注曰羮飪謂飪一牢也肉謂之羮惟是祭其先大禮之盛者也筮屍若昭若穆容父在父在則祭祖父卒則祭禰腥餼不祭則士介不祭也士之初行不釋幣於禰不祭可也

疏曰古者天子諸侯行載廟木主大夫𨿽無木主亦以幣帛主其神是以受主國饔餼故【故疑當作必】筮尸祭然後食之尊神以求福故也

敖氏曰惟羮飪之文意不具或脫一祭字也云筮一屍者嫌並祭祖禰當異屍也並祭祖禰而惟一屍故若昭若穆者皆可屍云筮則子弟之從行者眾矣世佐案筮一尸之義注得之敖說非士介初行亦告於禰至是乃不祭者賤不載主也

僕爲祝

注曰僕爲祝者大夫之臣攝官也

敖氏曰僕禦者也僕爲祝者祝不從行故僕攝之傳載祝鮀之言曰嘉好之事君行師從卿行旅從臣無事焉然則君與大夫以嘉好之事出竟祝皆不從亦可見矣

祝曰孝孫某孝子某薦嘉禮於皇祖某甫皇考某子敖氏曰孝孫孝子稱於祖禰之辭也禮指饔而言卽所謂大禮也字祖而諡父亦假設之辭爾凡稱鬼神大夫則舉其諡士則舉其

張氏曰上文云若昭若穆故此亦兩言之

如饋食之禮

注曰如少牢饋食之禮不言少牢今以大牢也疏曰案少牢禮有尊俎籩豆鼎惇之數陳設之儀陰厭陽厭之禮九飯三獻之法上大夫又有正祭於室儐屍於堂此等皆宜有之至於致爵加爵及獻兄弟弟子等固當略之矣

敖氏曰此如少牢饋食之禮但如其不賓屍者耳賓於聘日受饔且在他國則此時祭物𨿽多而禮儀亦不得不略又此用太牢亦與彼禮異者也然則所謂如者蓋大約言之耳

假器於大夫

注曰不敢以君之器爲祭器

敖氏曰必假於大夫者其禮其器與之同也

世佐案注所謂君之器謂鼎豆之屬君所歸於賓者亦是祭器而臣不敢用也

朌肉及廋車

注曰朌猶賦也廋廋人也車巾車也二人掌視車馬之官也賦及之明辧也

疏曰此謂祭訖歸胙所及廋人巾車見周禮【從儀禮圖節夲】郝氏曰朌頒通分肉也

右記賓受饔而祭

聘日致饔明日問大夫

注曰不以殘日問人崇敬也

敖氏曰所以下於其君亦以聘日未有暇及之也

夕夫人歸禮

注曰與君異日下之也

旣致饔旬而稍宰夫始歸乘禽日如其饔餼之數注曰稍稟食也乘謂乘行之禽也謂雁鶩之屬其歸之以防爲數其賓與上介也

敖氏曰旬日乃梢者以饔餼之物多也上賓饔餼五牢則日五防上介三牢則日三防士介一牢則一防亦降殺以兩與

世佐案乘禽禽之羣居者列女傳謂雎鳩人未嘗見其乘居而匹處朱子雲乘居謂四个同居是其徴矣

士中日則二防

注曰中猶間也不一日一防太寡不敬也

凡獻執一防委其餘於面

注曰執一防以將命也面前也其受之也上介受以入告之士舉其餘從之賓不辭拜受於庭上介執之以相拜於門中乃入授人上介受亦如之士介拜受於門外

疏曰自上介受之至授人約私獻文云上介受亦如之以其受饔餼之時已如賓禮故知此亦如賓也云士介拜受於門外者以其受餼在門外此在門外可知【從集說節本】

禽羞俶獻比

注曰比放也其致之禮如乘禽也

世佐案禽羞俶獻注見上

右記賓主行禮之節次及禽獻之等殺

歸大禮之日旣受饔餼請觀

注曰聘於是國欲見其宗廟之好百官之富若尢尊大之焉

敖氏曰歸大禮之日卽聘日也是日所行之禮自聘以至於介之私覿凡十餘節以大槪言之亦必至於日幾中而後畢旣而又有受饔之事已受饔又以祭其祖禰如饋食之禮由是觀之則日暮人倦可知矣乃復請觀何哉且問卿之公事未舉而私爲道觀亦非禮也此記必誤矣

世佐案觀者非徒謂其宗廟百官也如季札觀樂韓宣子觀書於太史氏之類皆是請請於歸饔餼之使者使之告於君君許而後訝帥以入也是日特請之而已猶未觀也敖謂卽於是日觀而疑記者之誤非

訝帥之自下門入

注曰帥猶道也從下門外入防觀非正也

郝氏曰由便門不由大門非公事避君也

世佐案此當在公事畢之後記終言之

右記賓觀

各以其爵朝服

注曰此句宜在凡致禮下

郝氏曰賓與上介士介各以其爵服朝服不敢防服入也

世佐案此謂君所使致禮者也其謂賓與上介也致賓以卿致上介以下大夫朝服殺於致饔也郝以此句屬上節則各以其爵四字不可通矣

右記致禮錯簡

士無饔無饔者無擯

注曰謂歸餼也

李氏寶之曰擯當作儐

右記士介之殺禮

大夫不敢辭君初爲之辭矣

注曰此句宜在明日問大夫之下

疏曰此謂賓問卿之時卿不敢辭者以賓聘享訖出大門請有事於大夫君禮辭許是君初爲之辭故卿不辭也

敖氏曰此上蓋有闕文

世佐案以經文之次考之此節正當在歸士介餼之後並非闕文錯簡

凡致禮皆用其饗之加籩豆

注曰凡致禮謂君不親饗賓及上介以酧幣致其禮也其其賓與上介也加籩豆謂其實也亦實於罋筐饗禮今亡

疏曰案上經賓介皆有食饗惟士介不言故知其中惟有賓與上介【從通觧節本】

敖氏曰春秋傳晉侯享季武子有加籩武子辭韓宣子曰寡君以爲驩也是籩豆之加與否已定於未饗之先若不親饗而歸之嫌加者不致故云然

世佐案凡凡致享與食也禮兼享食而言下惟言享者舉此以見彼也食有加饌亦致之可知注云亦實於罋篚者約公食大夫禮言也豆實於罋簋實於篚

無饔者無饗禮

注曰士介無享禮

世佐案惟云無享禮則主君所以待士介者食禮蓋有之矣經不著之者或食或否惟君所欲與

右記不親饗食與無饗

凡餼大夫黍粱稷筐五斛

注曰謂大夫餼賓上介也器寡而大略

疏曰君歸饔餼於賓與大夫介筥米小而多者是尊者所致以多器爲榮今大夫致禮於賓介器寡而大是略之於卑者也

敖氏曰凡凡賓上介及士介也經云大夫餼賓上介米八筐士介米六筐而此云黍粱稷則是皆不用稻矣八筐者二黍二粱四稷也六筐者二黍二粱二稷也其器旣異於君器又多寡相懸且不敢與君同用四種皆所以逺下之

右記大夫餼賓介之實與器

旣將公事賓請歸

注曰謂已問大夫事畢請歸不敢自専謙也主國畱之饗食燕獻無日數盡殷勤也

凡賓拜於朝訝聽之

注曰拜拜賜也惟稍不拜

右記賓請歸及拜賜

燕則上介爲賓賓爲苟敬

注曰饗食君親爲主尊賓也燕私樂之禮崇思殺敬也

敖氏曰饗食之禮君親爲主故以賓爲賓尊賓也君與臣燕則宰夫爲獻主故不以賓爲賓而以爲苟敬亦尊賓也

世佐案說見燕禮記

宰夫獻

注曰爲主人代公獻

敖氏曰燕禮輕故君與臣燕則不親爲主而使宰夫獻所以明君臣之義也此與他國之臣燕亦用此禮者所以別於其君也

世佐案君不親獻者殺於饗食且以別於待朝君也

右記燕賓之禮

無行則重賄反幣

注曰無行謂獨來復無所之也必重其賄與反幣者使者歸以得禮多爲榮所以盈聘君之意也反幣謂禮玉束帛乘皮所以報聘君之享禮也昔秦康公使西乞術聘於魯辭孫而說襄仲曰不有君子其能國乎厚賄之此謂重賄反幣者也

疏曰此特來非歷聘歷聘則吳公子札聘於上國是也

敖氏曰於反幣之外又重賄之答其特來之厚意也卽贈幣也贈幣爲報其私覿故云反必言反幣者嫌重賄則不必贈也

世佐案賄主君所以遺聘君者上經賄止用束紡今則加厚之反幣謂禮玉也上經禮玉用束帛乘皮而已今則盡反其享君享夫人之物也重賄而又盡反其幣皆所以答其特來之厚意敖以贈幣釋之非

右記特聘宜加禮

曰子以君命在寡君寡君拜君命之辱

注曰此贊君拜聘享辭也在存也

疏曰此及下三節卽上經公館賓賓辟時公皆再拜之四事此其贊拜之辭也【從句讀節本】

君以社稷故在寡小君拜

注曰此贊拜夫人聘享辭也言君以社稷故者夫人與君體敵不敢當其惠也其卒亦曰寡君拜命之辱世佐案拜夫人之聘享而云以社稷故者夫人與君同主社稷故其辭鄭重如此若曰君貺寡君延及寡小君是以主君當其惠矣注云夫人與君體敵不敢當其恵者對下拜問大夫之辭而言大夫與君不敵故敢當其恵也

君貺寡君延及二三老拜

注曰此贊拜問大夫之辭貺賜也大夫曰老

張氏監本正誤云君貺寡君延及二三老拜又拜送誤以又拜送句倒置君貺句之上

世佐案敖本與監本同郝本及謝子祥所刋儀禮本經皆同張本今以文次考之定從張氏

又拜送

注曰拜送賓也其辭蓋云子將有行寡君敢拜送此宜承上君館之下

世佐案注云此宜承上君館之下者謂自曰子以君命在寡君至此皆當承上記明日君館之之下也朱子通觧僅以又拜送句入公館賓章似非注意又案以經文之次考之公館賓拜四事在還玉報享之後記之於此正與經合注說亦未爲得也

右記公館賓拜四事之辭

賓於館堂楹間釋四皮束帛賓不致主人不拜

注曰賓將遂去是館畱禮以禮主人所以謝之不致不拜不以將別崇新敬也

敖氏曰必釋於此者明爲館故也皮亦在堂禮之變也不致不拜者賓主各有當爲主人之嫌難乎其爲授受也不用錦而帛不授受無嫌於君禮

世佐案不致不拜之義注及敖說皆未安賓不致者以主人將不答也不答而致之又嫌於僦捨也不致則不拜是亦禮之相因者於賓之去也主人乃收之

右記賓將去畱謝館主人

大夫來使無罪饗之

注曰樂與嘉賓爲禮

敖氏曰無罪謂無失誤也饗之親饗之也主國君於賓有饗食燕之禮但言饗者舉其盛者言之也云來使者與下文所謂過者相對立文也

郝氏曰大夫來使謂外國大夫其君有事使來非専爲聘耳罪謂得罪如魯衛鄭得罪於晉執其大夫是有罪也則無饗禮無罪謂以好防或謝罪來𨿽非聘必饗之

世佐案來使謂聘問也大夫來使而饗之禮之常也云無罪者對下所謂過者立文也記著此條所以勉人爲髙行之意敖及郝說皆失之

過則餼之

注曰餼之生致其牢禮也其致之辭不云君之有故耳聘義曰使者聘而誤主君不親饗食所以愧厲之也不言罪者罪將執之

敖氏曰謂假道而過者則餼之也過卽經所謂過邦餼卽經所謂餼之以其禮復記於此者蒙無罪之文也若有不假道與不禁侵掠之類是其罪矣

張氏曰君有故亦不親饗此以使者有過不饗故致辭異也

世佐案過謂失誤也當以注說爲正

其介爲介

注曰饗賓有介者賓尊行敵禮也

疏曰饗賓於廟之時還以聘之上介爲介上經云上介一食一饗則是從賓爲介之外復別饗也【從句讀節本】敖氏曰此上當言饗賓之禮乃及此耳其亦有闕文與饗賓君爲主人故以賓爲賓而上介爲介若饗上介則上介爲賓而無介小聘使下大夫其饗禮亦如之蓋士介賤不可以與主君爲禮故也

郝氏曰此享大夫使者之禮也大夫爲賓則其介仍爲介異於聘之以介爲賓以大夫爲苟敬也

世佐案此句當承無罪饗之之下敖云上有闕文非郝說尢誤

有大客後至則先客不饗食致之

注曰卑不與尊齊禮

敖氏曰大客謂朝君

郝氏曰有大客謂有大國賓後至則先客爲小以饗食致先客而親享大客隆殺之等也

世佐案大客謂大國之卿大夫來使者其隆殺之差詳見成三年左傳臧宣叔對公語若皆敵國也則以聘者爲大客問者爲小客言此則有朝君後至其所以待先客者更可知矣

右記饗不饗之宜

惟大聘有幾筵

注曰謂受聘享時也小聘輕𨿽受於廟不爲神位

右記受聘問之異

十斗曰斛十六斗曰防十防曰秉

注曰秉十六斛今江淮之間量名有爲防者今文防爲逾

二百四十斗

注曰謂一車之米秉有五防

張氏曰致饔時每車米數

四秉曰筥

注曰此秉謂刈禾盈手之秉也筥穧名也若今萊陽之間刈稻聚把有名爲筥者詩云彼有遺秉又云此有不斂穧

十筥曰稯十稯曰秅四百秉爲一秅

注曰一車之禾三秅爲千二百秉三百筥三十稯也張氏曰致饔時禾三十車車三秅此其秉數

右記致饔米禾之數

熊氏朋來曰聘禮篇末執圭如重入門鞠躬私覿愉愉等語未知鄕黨用聘禮語抑聘禮用鄕黨語大扺禮經多出於七十子之徒所傳案朱子鄕黨集注引晁氏曰定公九年孔子仕魯至十三年適齊其間無朝聘之事疑使擯執圭二條但孔子嘗言其禮如此又引蘇氏曰孔子遺書雜記曲禮非必孔子事也見得古有儀禮之書聖門因記其語

儀禮集編卷十八﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷十九

龍裏縣知縣盛世佐撰

公食大夫禮第九之一

鄭目錄云主國君以禮食小聘大夫之禮於五禮屬嘉禮

疏曰篇中薦豆六黍稷六簋庶羞十六豆此等皆是下大夫小聘之禮下乃別云上大夫八豆八簋又云上大夫庶羞二十豆是食上大夫之法故知此篇據小聘大夫也若然聘禮據侯伯之大聘此篇小聘大夫者周公設經互見爲義篇末云魚腸胃倫膚若九若十有一下大夫則若七若九鄭注云此以命數爲差九謂再命者十一謂三命者七謂一命者九或上或下者再命謂小國之卿次國之大夫也卿則曰上大夫則曰下大國之孤視子男以此言之魚腸胃倫膚皆七者謂子男小聘之大夫此分食序在聘禮之下是因聘而食之不言食賓與上介直云大夫者若云食賓與上介則小聘使下大夫上介乃是士是以直云大夫兼得大夫聘賓與上介亦兼小聘之賓敖氏曰此篇主言食小國小聘之賓蓋與前篇互見其禮也

公食大夫之禮使大夫戒各以其爵

疏曰此篇𨿽據子男大夫爲正兼見五等諸侯大聘使卿之事故曰各以其爵也

敖氏曰云各以其爵則兼卿大夫言矣此蓋顧下經見上大夫之禮而立文也

郝氏曰使本國大夫告賓於館各以其爵敵者往通上下大夫言

張氏曰自此至饌於東房皆將食大夫戒備之事

上介出請入告

注曰問所以爲來事

疏曰大夫就賓館之門外賓使上介出請大夫所爲來之事

三辭

注曰爲旣先受賜不敢當

疏曰聘日致饔受賜大禮故今辭食不敢當之但受饔之時禮辭而已至於饗食皆當三辭

敖氏曰食必三辭者重於燕也燕則再辭而許

賓出拜辱

注曰拜使者屈辱來迎已

大夫不答拜將命

注曰不答拜爲人使也將猶致也

賔再拜稽首

注曰受命

敖氏曰賔不言朝服可知也旣對乃北面而拜

大夫還

注曰復於君

賔不拜送遂從之

注曰不拜送者爲從之不終事

疏曰鄕飲酒鄕射戒賔遂從之而云拜辱拜送者以其主人先反不相隨故得拜辱拜送覲禮使者勞賔於門外侯氏再拜遂從之使者旣不先反猶拜送者尊天子使故也

右戒賓

賓朝服卽位於大門外如聘

注曰於是朝服則初時端如聘亦入於次俟疏曰如聘者賔主設擯介以相待如聘時也賔在館拜所戒大夫卽端賔遂從大夫至君大門外入次乃去端著朝服出次卽位也

敖氏曰拜命之時賔固朝服矣於此乃著之者明其與聘服異亦因事而見之如聘謂賔入於次乃卽位而主君之擯者亦三人也賔卽位亦於西方東面介立於其東南北面西上

郝氏曰朝服卽皮弁服卽位於大門外卽次也如聘卽位如聘時廟門外接西塾立也

姜氏曰注疏之說似有理但細玩經意如聘二字合屬下卽位具爲句蓋賓朝服卽位於門外言其與聘禮異而如聘卽位具言其與聘禮同也具之言備承卽位而言無不卽位之謂具謂賔主擯介卽位皆如聘禮備具也

卽位具

注曰主人也擯者俟君於大門外卿大夫士序及宰夫具其饌物皆於廟門之外

敖氏曰賓卽位而主人之有司乃具者節也具如具官饌之具謂具其所當陳設之物也

張氏曰卽位者待賓之人具者待賔之物

世佐案此節句讀當以注疏爲正如聘者如其位面及設擯介之法也卽位謂自公以下也具官各饌其所當供之物也燕禮告具而後卽位此則卽位乃具者食重於燕也

右卽位

羮定甸人陳鼎七當門南面西上設扃鼏鼏若束若編注曰七鼎一大牢也甸人冡宰之屬兼亨人者南面西上以其爲賓統於外也扃鼎扛所以舉之者也凡鼎鼏蓋以茅爲之長則束本短則編其中央

疏曰聘禮致飱與饔餼皆九鼎此亦一大牢而七鼎者食禮輕無鮮魚鮮臘

敖氏曰甸人掌以薪蒸役外內饔之事故此時爲陳鼎也天子則外饔爲之大牢而用七鼎以所食者乃下大夫也篇首𨿽言使大夫戒各以其爵而篇中則實主言下大夫耳陳鼎於庭少北而東西則當門陳鼎當門南面君禮也西上明爲賓也設扃鼏在陳鼎之前於此乃言之者亦因而見之也若束若編亦謂七者皆科用其一耳此與若丹若墨之文意同

設洗如饗

注曰必如饗者先饗後食如其近者也饗禮亡燕禮則設洗於阼階東南

疏曰引燕禮者欲見設洗之法燕與饗食同

小臣具槃匜在東堂下

注曰爲公盥也公尊不就洗小臣於小賓客饗食掌正君服位

疏曰夏官小臣職云小祭祀賓客饗食如大僕之法此諸侯之聘客饗食故亦小臣掌之也

敖氏曰匜盛盥水槃盛盥棄水也凡行禮其以槃匜盥而不就洗者尊者一人而已有敵者則否不言簞巾文略耳祭禮有槃匜必有簞巾

宰夫設筵加席幾

注曰設筵於戶西南面而左幾公不賓至授幾者親設湆醤可以略此

無尊

注曰主於食不獻酬

敖氏曰言此者嫌酒漿或用尊也

飲酒漿飲俟於東房

注曰飲酒淸酒也漿飲酨漿也其俟奠於丰上也飲酒先言飲明非獻酬之酒也漿飲先言漿別於六飲也

敖氏曰漿在六飲而曰漿飲亦猶醴在五齊而云醴齊之類也言俟者見其己在觶特俟時而設之耳張氏曰食禮不獻酬設淸酒以擬酳口故言飲酒漿人共王六飲水漿醴涼醫酏此云漿飲明是漿之一種不兼六飲漿亦以酳口也注云漿飲酨漿也疏云酨之言載以其汁滓相載故云酨漢法有此名也

凡宰夫之具饌於東房

注曰凡非一也飲食之具宰夫所掌也酒漿不在凡中者𨿽無尊猶嫌在堂

敖氏曰此所饌者謂豆簠簋鉶也

右陳設

公如賓服迎賓於大門內大夫納賓賓入門左公再拜賔辟再拜稽首公揖入賔從

敖氏曰此行禮於禰廟亦有每門每曲之揖不言者亦文省此說已在聘禮後不見者放此

張氏曰自此至階上北面再拜稽首言主君迎賓拜至之事

及廟門公揖入

注曰廟禰廟也

防曰儀禮之內單言廟者皆據禰廟若非禰廟則言廟祧又云受聘在祖廟食饗在禰燕禮又在寢是其差次也【從句讀節本】

賓入三揖至於階三讓公升二等賓升

敖氏曰此下大夫與公升階之儀與卿同然則升階尊卑之差不過一等此三揖與士冠禮者同與聘禮者異

大夫立於東夾南西面北上

注曰東夾南東西節也取節於夾明東於堂

敖氏曰大夫亦兼上下者言也下大夫西面辟擯者及士位而在此耳東夾南卽東堂南捨坫而取節於夾見其去堂逺也羣臣至是方卽位於廟則是向者公亦不在廟明矣此其異於臣禮與士冠士昏禮主人皆先待於廟乃出迎賓

張氏曰此謂主國卿大夫立位並下文士小臣宰內官等皆從分入立於其位也

士立於門東北面西上

注曰統於門者非其正位辟賓在此

疏曰燕禮大射士在西方東面北上不統於門今統於門者以賓在門西辟賓在此非正位故也【從楊氏圖節本】敖氏曰立於門東宜東上而統於君乃西上者順其本位之列所以見此非正位也西方北上門東西上皆上左也聘時大夫士之位亦宜如是

小臣東堂下南面西上

敖氏曰小臣者小臣正小臣師與其從者也

宰東夾北西面

注曰宰宰夫之屬也古文無南上

敖氏曰宰大宰也東夾北北堂下之東方也宰尊官於此乃見之者位定在後耳宰與羣臣同入以其位在內故後於在外者鄭本此下有南上二字注曰古文無南上繼公案經文惟言宰而己是獨立於此也南上之文無所用之又以下文証之益可見矣蓋傳冩今文者因下文而衍此二字也鄭氏不察而從之非是宜從古文

郝氏曰東夾北大夫立之北也

世佐案敖說近是凡經單言宰者皆謂上卿執國枋者也大射儀云宰戒百官有事於射者聘禮云宰命司馬戒眾介是也東夾北於大夫所立之處爲北也宰爲大夫之長故立於此以北爲上也敖以爲北堂下之東方則非矣

內官之士在宰東北西面南上

注曰夫人之官內宰之屬也自卿大夫至此不先卽位從君而入者明助君饗食賓自無事

敖氏曰內官之士內小臣之屬也在宰東北少退於宰也此惟取節於宰則宰獨立於此明矣

世佐案內官之士周禮所謂奄士也南上明不與卿大夫序也

介門西北面西上

注曰西上自統於賓也然則承擯以下立於士西少進東上

疏曰介統於賓而西上則擯統於君而東上可知承擯是大夫又尊於士故知少進東上不言上擯者上擯有事其位不定故不言

敖氏曰介位序於內官之後見其不從賓而入變於聘時也上擯則隨公而入立於階下承擯紹擯亦隨入立於士東少進負東塾北面東上

右迎賓

公當楣北鄕至再拜賓降也公再拜

疏曰公方一拜賓卽降賓降後公又一拜【從集說節本】敖氏曰至再拜言其拜至之數也賓降之上不言公壹拜者文脫耳於公壹拜而賔降者急於答拜亦所以辟之

賓西階東北面答拜

注曰西階東少就主君敬也

擯者辭

注曰辭拜於下

拜也公降一等辭曰寡君從子𨿽將拜興也

敖氏曰公降一等辭止其又拜也公辭而賓猶欲拜故擯者復釋辭以止之而賓終不從命也君於臣乃拜至其禮太崇故答之亦與常禮異

世佐案曰上脫擯者二字以聘禮考之可見此辭拜之節皆與彼同惟賓必終拜於下爲異

賓栗階升不拜

注曰自以已拜也栗實栗也不拾級連步趨主國君之命不拾級而下曰辵

敖氏曰升不拜者以其終拜於公辭之後也栗階說見燕記

命之成拜階上北面再拜稽首

注曰賓降拜主君辭之賓𨿽終拜於主君之意猶爲不成

敖氏曰拜下者臣也拜於上者賓也旣升而命之成拜所以賔之

郝氏曰君命拜不受拜下之禮也北面再拜稽首從君命也

右拜至

士舉鼎去鼏於外次入陳鼎於碑南南面西上右人抽扃坐奠於鼎西南順出自鼎西左人待載

注曰入由東出由西明爲賓也今文奠爲委

敖氏曰去鼏亦右人也次序也次入鼎在西者先在東者後也碑下脫一南字西南之南衍文皆傳冩者誤也朝位君南面故陳鼎於內外皆順之鼎西每鼎之西也順出以次而出也順出正禮也其或逆出由便耳左人待載蓋各立於其鼎之東南面鄭本委作奠注曰今文奠爲委繼公案後篇皆作委宜從今文

郝氏曰士謂有司之屬舉鼎謂扛鼎入去鼏去鼎蓋外大門外次入依門外之次碑在堂下庭中七鼎陳於碑南皆南向如門外之次西上上賔也首牛次羊豕魚等橫陳而東右人左人謂二人共舉鼎前者在西爲右後者在東爲左鼎旣陳右一人自西抽扃委於鼎西向南遂西出左一人立鼎東待升肉載俎也張氏曰自此至逆退復位言鼎入載實於俎以待設石本正誤云陳鼎於碑南南面西上脫一南字世佐案監本碑下有二南字當從之鼎南面以西爲右右人在鼎西故抽扃卽奠於其西便也南順言奠扃之法南北設之順鼎面也舉鼎之時扃橫加於鼎上及其奠之直設於鼎旁故云順出自鼎西謂右人奠扃訖卽自鼎西而出也上云次入則出亦以次可知故不須言順出其或逆出乃著之以其變於初也敖氏分句不審遂以西南之南爲衍字過矣近山陰馬駉讀南順二字爲句與郝氏節觧合義較優今從其優者

雍人以俎入陳於鼎南旅人南面加匕於鼎退

注曰旅人雍人之屬旅食者也雍人言入旅人言退文互相備也匕俎每器一人諸侯官多也

敖氏曰雍人西面於鼎南陳俎俎南順旅人南面於鼎北加匕匕北枋退蓋兼執匕俎者而言旅人其士旅食與

郝氏曰雍與饔同俎載鼎肉熟於鼎載於俎故雍人以俎入陳於各鼎南旅人南面立於鼎北匕削木爲匙以取肉於鼎也

大夫長盥洗東南西面北上

敖氏曰當盥者七人皆違其位而立於此也國君設洗當東霤於東夾南爲少東洗之東南則又東矣郝氏曰大夫操匕載肉者言長非一人也

序進盥退者與進者交於前

注曰前洗南

疏曰鄕飲酒鄕射賓盥北面則此大夫亦皆北面可知

敖氏曰前者其立處之西也於洗南爲少東交於前不言相右可知也此可見經文之例矣

郝氏曰序進謂在北立者先盥盥卒仍退立進者與退者交於所立位之前

世佐案序進盥西面盥也凡盥主人於洗北南面賓於洗南北面此大夫於洗東西面盥辟主人也

卒盥序進南面匕

敖氏曰南面立於鼎後也匕出鼎實也

載者西面

注曰載者左人也亦序自鼎東西面於其前大夫匕則載之

疏曰待載時在鼎東南面今大夫鼎北面南匕之左人當載故序自鼎東西面俎當鼎南則載者在鼎南稍東【從楊氏圖節本】

敖氏曰西面執俎以載也

魚臘飪

注曰飪熟也食禮宜熟饗有腥者

疏曰上云羮定恐魚臘不在其中故此特著魚臘飪也又曰國語云王饗用體薦體薦則腥矣樂記云大饗俎腥魚是饗禮有腥也【從集說節本】

載體進奏

注曰體謂牲與臘也奏謂皮膚之理也進其理本在前下大夫體七个

疏曰進其理本在前者此謂生人食法故進本本謂近上者若祭祀則進末故少牢云進末鄭云變於生食是也【從楊氏圖節本】

敖氏曰體者三牲則右體臘其一純與言體而不言骨見其尊者耳牲體之數五其脇各三而皆二骨以並臘則倍之也少牢饋食禮曰臘一純而俎進奏注見鄕飲酒記

郝氏曰奏腠同皮也

張氏曰其載牲臘之體進其奏理之本使之向人體七个者疏以爲當用右胖肩臂臑肫骼脇其左胖爲庶羞下文十六豆二十豆是也

魚七縮俎寢右

注曰右首也寢右進鬐也幹魚近腴多骨鯁

疏曰縮縱也魚在俎爲縱於人亦橫賓在戶牖之間南面俎則東西陳之魚在俎首在右腹腴鄕南鬐也進脊在北鄕賓是取脊少骨鯁者以優賓也若祭祀則進腴以鬼神尙气腴者气之所聚故少牢進腴是也敖氏曰縮俎者首尾鄕俎之前後也

世佐案寢右者謂以魚之右體臥俎上也寢右而右首則進鬐矣

腸胃七同俎

注曰以其同類也不異其牛羊腴賤也此俎實凡二十八

疏曰牛羊各有腸胃腸胃各七四七二十八也【從集說節本】

倫膚七

注曰倫理也謂精理滑脃者

疏曰倫膚謂豕之皮革爲之

敖氏曰倫膚者雍人所倫之膚也倫猶擇也

郝氏曰純肉曰膚割正曰倫

腸胃膚皆橫諸俎垂之

注曰順其在牲之性也腸胃垂及俎拒

敖氏曰橫諸俎者以其皆出於牲體故載於俎也與牲體同言垂之見其長也不言其垂之所及者腸胃與膚其長或異

大夫旣匕匕奠於鼎逆退復位

注曰事畢冝由便也士匕載者又待設俎

敖氏曰匕奠於鼎謂加匕於鼎上也位東夾南

右鼎入載俎

公降盥

注曰將設醤

張氏曰此下乃詳食賓之節爲賔設正饌賔祭正饌爲賔設加饌賔祭加饌賓三飲侑賓以束帛賓卒食凡七節而禮終賓出

賓降公辭

注曰辭其從已

敖氏曰公辭賓亦退而反位於階西於是小臣各執槃匜簞巾以就公盥

卒盥公壹揖壹讓公升賓升

注曰揖讓皆一殺於初

宰夫自東房授醯醤

注曰授授公也醯醤以醯和醤

疏曰案記云蒲筵常長丈六尺於堂上戶牖之間東面設之乃設正饌於中席已東自中席已西設庶羞也

公設之

注曰以其爲饌本

敖氏曰示親饋

賓辭北面坐遷而東遷所

注曰東遷所奠之東側其故處

疏曰君設當席中故東遷之辟君設處側近也近其故處

敖氏曰辭時蓋東面於公之西辭者辭公親設也東遷所東遷於其所也所者謂醤之正位也公設之處於其正位爲少西必少西者爲賓當遷之故也遷之者示其不敢當公親設之意且以爲禮也下皆放此郝氏曰公立設賓跪遷之醯醤宜居東賓爲遷於其所不敢煩公也

姜氏曰注疏以坐遷而東遷所爲句文體與經義兩皆未安當有脫誤闕之可也或曰所字當是卒字誤文此二字合在下文公立之上其說近是姑存以待參

世佐案遷而東者謂遷醬於公所設之東也所公設之處也遷所者又言遷醤之法但易其故處而已恐其太東則失醤之正位也舊說皆以而東遷所爲句非

公立於序內西鄕

注曰不立阼階上示親饌

疏曰君之行事皆在阼階上今近阼北者以其設饌在戶西近北今君亦近北是示親監饌故也

賓立於階西疑立

注曰不立階上以主君離阼也

敖氏曰序內西鄕主位也階西西階上之西也公與賓各俟於此與鄕飲酒之主人立於階東之意同公不立於阼階東者公尊也

宰夫自東房薦豆六設於醤東西上韭菹以東醓醢昌本昌本南麋臡以西菁菹鹿臡

注曰醓醢醢有醓昌本昌蒲本菹也醢有骨謂之臡菁蓂菁菹也

疏曰周禮醢人朝事之豆八此用其六彼注云醢肉汁也昌本昌蒲根也又云細切爲齏全物若防爲菹齏菹之稱菜肉通此經言菹不言齏者齏菹粗細𨿽異通而言之齏亦得爲菹也蓂菁卽蔓靑也【從通觧節本】敖氏曰六豆爲二列內列自西而東外列自東而西惟云西上者明外列統於內列也

士設俎於豆南西上牛羊豕魚在牛南臘腸胃亞之膚以爲特

注曰亞次也

敖氏曰當豆南者牛俎也羊俎之半也設俎之法每者必當兩豆欲其整也特在豕東

郝氏曰士宰夫之屬俎卽前大夫匕載之俎俎七設於六豆南南北二列始西北牛俎牛俎東羊俎羊俎東豕俎此北一列也又西南魚俎當牛俎之南魚俎東幹臘幹臘東腸胃北與豕對此南一列也二三並六惟膚俎接腸胃東獨設無並曰特

世佐案膚以爲特注云直豕與腸胃東敖云在豕東郝云接腸胃東之三說當以敖說爲正以士昬禮臘特於俎北推之可見

旅人取匕甸人舉鼎順出奠於其所

注曰以其空也其所謂當門

敖氏曰甸人加扃乃舉鼎其出也亦匕先而鼎後世佐案順出者先後依陳鼎之次也

宰夫設黍稷六簋於俎西二以並東北上黍當牛俎其西稷錯以終南陳

敖氏曰東北上惟指黍當牛俎者言也錯以終者稷南黍黍東稷稷南黍黍西稷也上列之黍當牛俎則次列之稷當魚俎而後列南於魚俎之西也一簋當一俎則其位之疏數可知矣

郝氏曰炊黍稷爲飯盛以六簋陳俎西食主谷西爲上也

大羮湆不和實於鐙宰右執鐙左執蓋由門入升自阼階盡階不升堂授公以蓋降出入反位

注曰大羮湆煮肉汁也大古之羮不和無鹽菜瓦豆謂之鐙宰謂太宰宰夫之長也有蓋者饌自外入爲風塵

疏曰宰以蓋出於門外乃更入門反於東夾北位也【從集說節本】

敖氏曰此大羮謂牛汁不和者以無肉菜尙質也以五味調物謂之和周禮曰凡和春多酸夏多苦之類是也凡湆皆不和經特於此見之自門入者湆在爨也士昬禮曰大羮湆在爨記曰亨於門外東方足以明之矣

公設之於醤西賓辭坐遷之

世佐案此遷湆之法蓋與醤同

宰夫設鉶四於豆西東上牛以西羊羊南豕豕以東牛注曰鉶菜和羮之器

疏曰下記云牛藿羊苦豕薇是菜和羮以此鉶盛之也據羮在鉶言之謂之鉶羮據器言之謂之鉶鼎正鼎之後設之謂之陪鼎入庶羞言之謂之羞鼎其實一也

敖氏曰東上變於豆

郝氏曰鉶小鼎盛鉶羮和牲肉爲陪鼎所謂膷臐膮又謂羞鼎凡四牛二羊豕各一設當六豆西六簋北也

飲酒實於觶加於丰

敖氏曰具饌之時則然矣言於此者爲下文之郝氏曰飲酒卽前俟於東房之飲酒至是實觶加於丰上

宰夫右執觶左執丰進設於豆東

注曰食有酒者優賓也設於豆東不舉也燕禮記曰凡奠者於左

疏曰案下文宰夫執漿飲賓興受惟用漿酳口不用酒今主人猶設之是優賓也此酒不用故奠於豆東【從楊氏圖節本】

楊氏曰上文飲酒漿飲俟於東房疏云酒漿皆以酳口此又云漿以酳口不用酒今主人猶設之所以優賓兩說抵牾不同又案下文祭飲酒於上豆之間魚臘醤湆不祭夫魚臘醤湆不祭而祭飲酒則知酒以優賓但賓不舉爾豈酳口之物哉當以優賓之義爲正

敖氏曰不授觶者以未用也設於豆東者不主於飲且後用之故不欲其妨

張氏曰凡奠者於左舉者於右鄕飲酒鄕射記皆有此文注以爲燕禮記誤也

宰夫東面坐啟簋防各郤於其西

注曰防簋蓋也亦一一合郤之各當其簋之西疏曰郤者仰也簋蓋有六兩兩皆相重而仰之謂之郤合故云一一郤合之各當其簋之西爲兩處亦者亦少牢故少牢云佐食啟防蓋二以重設於惇南也敖氏曰此六簋爲三列每列之二防則各相重而郤置於列之西故曰各郤於其西

郝氏曰簋蓋設則合之避風塵也至是啟防郤於簋西空處云各者六簋六蓋也下而仰曰郤六簋二列每列三蓋合而郤之各置於西

右設正饌

贊者負東房南面告具於公

注曰負東房負房戶而立也南面者欲得鄕公與賔也

敖氏曰贊者所謂上贊也負東房負其墉也具謂正饌已具

公再拜揖食

注曰再拜拜賓饌具

敖氏曰再拜者欲賓食禮之也拜亦當楣北面

賓降拜

注曰答公拜

公辭賓升再拜稽首

注曰不言成拜降未拜

賔升席坐取韭菹以辯擩於醢上豆之間祭

注曰擩猶染也

敖氏曰此所擩者醓醢而下五豆惟云醢者省文耳少牢饋食用四豆屍取韮菹擩於三豆是其徴也上豆韭菹醓醢也祭於二豆之間少北此節見少牢下篇

贊者東面坐取黍實於左手辯又取稷辯反於右手興以授賓賓祭之

注曰取授以右手便也賓亦興受坐祭之於豆祭也獨云贊興優賓也少儀曰受立授立不坐

疏曰此所授者皆謂逺賔者菹醢及鉶皆不言授者以其近賔取之易也引少儀者欲見贊興賔亦興之義

敖氏曰辯謂辯取於三簋先黍後稷不欲其雜也每取黍稷皆以右手而實於左手旣則反於右手也亦壹以授賓不言壹者其文已明也

郝氏曰東面坐簋西地空也

三牲之肺不離贊者辯取之壹以授賓

注曰肺不離者刌之也不言刌刌則祭肺也此舉肺不離而刌之便賓祭也祭離肺者絕肺祭也壹猶稍也

敖氏曰云不離者見其爲切肺且明無舉肺也食而舉肺脊者其肺則離之云壹者見其不再也必著之者嫌每肺當別授之也

張氏曰離而不殊畱中央少許相連謂之離肺刌則切斷之故云不離祭離肺者必用手絕斷其連處刌肺則否故注云便賔祭也壹說文訓專壹廣韻訓合當是總合授賔使之祭如上文祭黍稷之例注云猶稍也下文注云每肺興受恐與經未合食禮本殺節文不冝如是其繁

賔興受坐祭

注曰賓亦每肺興受祭於豆祭

敖氏曰上言興授此言興受文互見耳

世佐案注云每肺興受非當以敖張二說爲正

捝手扱上鉶以柶辯擩之上鉶之間祭

注曰扱以柶扱其鉶菜也捝拭也拭以巾

疏曰此云上鉶之間祭者著其異於餘者余祭於上豆之間此鉶別自祭鉶間

敖氏曰扱上鉶以柶謂以內列牛鉶之柶扱其鉶也辯擩之者遂以柶擩三鉶也此四鉶皆有柶其擩之則惟用其上者之柶與少牢饋食禮略同上鉶之間謂內列二鉶之間少北也

祭飲酒於上豆之間魚臘醤湆不祭

注曰不祭者非食物之盛者

敖氏曰魚臘屬於牲醤屬於豆湆屬於鉶故此𨿽設之亦不祭蓋已祭其大則略其細也不言腸胃膚者在魚臘之下不祭可知

右賓祭正饌

儀禮集編卷十九

欽定四庫全書

儀禮集編卷二十

龍裏縣知縣盛世佐撰

公食大夫禮第九之二

宰夫授公飯粱公設之於湆西賔北面辭坐遷之注曰旣告具矣而又設此殷勤之加也遷之遷而西之以其東上也

疏曰知遷而西者以其加饌與庶羞並列也知粱東上者下文宰夫膳稻於粱西是以粱在東爲上也【從通觧節本】

敖氏曰粱言飯者以賓主食之也北面辭蓋於公之左而少退上云北面坐遷與此文互見也遷之亦東遷所

公與賓皆復初位

注曰位序內階西

疏曰上公設醤時立於序內賔立於階西此云公與賓復初位故知公還在序內賔還在階西也

宰夫膳稻於粱西

注曰膳猶進也進稻粱者以簠

敖氏曰膳當作設字之誤也膳設聲相近由是誤云郝氏曰谷以粱爲大故公自設食以稻爲善故宰夫供膳食美曰膳粱西設於粱之西

世佐案設膳曰膳猶置尊曰尊布筵也稻謂之膳者見其爲食之美也

士羞庶羞皆有大蓋執豆如宰

注曰羞進也庶眾也進眾珍味可進者也大以肥美者特爲臠所以祭也魚或謂之膴膴大也惟醢醤無大如宰如其進大羮湆右執豆左執蓋

敖氏曰言執於蓋豆之間見其兩端也案注曰惟醢醤無大者以經文云皆故言此以明之醢醤四醢及芥醤也

郝氏曰庶羞卽下膷臐等十六品肴美曰羞品多曰庶每品以一大臠加豆上待祭曰大如脯之有橫膱少儀謂祭膴也蓋豆上蓋自門外入蔽風塵也士執庶羞之豆升階右執鐙左執蓋盡階不升堂與宰執鐙同

世佐案先儒皆以蓋執豆三字爲句惟郝氏以蓋字爲句執豆如宰爲一句文義較長當從之

先者反之由門入升自西階

注曰庶羞多羞人不足則相授於階上復出取也疏曰反之者以其庶羞十六豆羞人不足故先至者反取之下文云先者一人升設於稻南其人不反則此云先者反之謂第二已下爲先者也【世佐案此節疏監本誤作注置諸先者反之之下而其發端仍有檡曰二字故濟南張氏嘗疑之今以朱子通觧訂正】敖氏曰先者卽執膷豆者也旣設膷豆則以次受其餘於西階上而設之反者旣往而復來之辭此文似失其次而在是由門入則三牲與魚亦於門外雍爨爲之與

郝氏曰庶羞十六豆執不必多人先者進授又反取之最先一人堂上陳設又一人往來取豆授共二人也

世佐案先者反之四字敖氏疑其失次若移之於升自西階之下則得矣

先者一人升設於稻南簋西間容人

注曰簋西黍稷西也必言稻南者明庶羞加不與正豆並也間容人者賔當從間往來也

敖氏曰先者一人士之長設膷者也設膷於稻南言其東西節也簋西言其南北節也間諸簋之西庶羞之東也

案注云必稻南者明庶羞加不與正豆並謂稻乃加食其位不與正饌並而庶羞又設於稻南明庶羞亦爲加不與正豆並也並謂同爲一處惟云正豆者以其器同也

世佐案上文設粱於湆西膳稻於粱西似相比而設者然以此設庶羞之節推之則稻與湆東西相去之節亦可見矣

旁四列西北上

注曰不統於正饌者𨿽加自是一禮是所謂羮胾中別

疏曰曲禮云左殽右胾彼云殽骨體也此肉謂之羮亦一也殽爲正饌胾謂切肉則庶羞分置左右此亦正饌在東庶羞在西間容人是中別也【從通觧節本】敖氏曰云旁者見正饌之中席而此在旁也下文云賓坐席末取粱卽稻而庶羞在稻南足以明之矣西北上謂膷豆在諸豆之西北也必西北上者放正豆之位亦變於席之所上也

郝氏曰正饌堂中庶羞偏西故曰旁十六豆爲四列每列各四始西北爲上屈折而東南

膷以東臐膮牛炙

世佐案膷臐膮注見聘禮牛炙炙牛肉也

炙南醢以西牛胾醢牛鮨

注曰先設醢防之以次也內則謂鮨爲膾然則膾用鮨今文鮨作鰭

疏曰此云先設醢防之以次而特牲注云以有醢不得防也與此先設醢防之以次違者大凡醢配胾是其正而醢卑於胾今牛羊豕胾皆在醢下者直是防之次非尊卑之列特牲以一有醢若防之當醢在胾上不成錯故不得防少牢四豆羊胾醢故得防而錯與此同也

敖氏曰此二醢爲牛之炙胾膾設也案注云先設醢防之以次也謂炙南之醢爲炙而設故其次在胾之上

鮨南羊炙以東羊胾醢豕炙

敖氏曰此一醢爲羊炙羊胾設也

炙南醢以西豕胾芥醬魚膾

注曰芥醤芥實醤也內則曰膾春用蔥秋用芥敖氏曰此一醢爲豕炙豕胾設芥醤爲魚膾設也牛三品二醢尊也羊二品一醢降於牛也豕亦二品一醢而醢次於炙又異於羊也魚一而已其芥醤復先於膾又異於豕也古人於食物之防亦以多寡先後示尊卑之義則其精防周密之意亦可見矣

郝氏曰以上十六豆所謂旁四列也終魚膾始膷所謂西北上也

眾人騰羞者盡階不升堂授以蓋降出

注曰騰當作媵媵送也授授先者一人

敖氏曰進羞而言騰亦取其自下而上之意眾人不升設者降於俎也以羞授先者一人先者每爲設之所謂先者反之也以蓋降出惟謂眾人其先者之蓋則次者旣授豆而受之並以出矣

世佐案眾人自先者一人而外也士騰羞者𨿽眾而升堂設之者惟最先一人而己其餘則以授於西階上也故先者一人不反其餘皆反

右設加饌

贊者負東房告備於公

注曰復告庶羞具者以其異饌

贊升賔

注曰以公命命賓升席

敖氏曰公向者已再拜揖食故於此惟贊者升賔禮不可防也升賔之辭蓋曰吾子其升也

賔坐席末取粱卽稻祭於醤湆間

注曰卽就也祭稻粱不以豆祭祭加宜於加

敖氏曰坐席末者就加饌也取粱卽稻言不反粱於左手也不祭於豆祭而於醤湆間者以其近也且別於正饌

張氏曰醤湆不得言加注偶誤粱是公所親設醤湆亦公所親設公設是饌尊處故祭梁不於豆而於此耳

贊者北面坐辯取庶羞之大興一以授賓賓受兼壹祭之

注曰壹壹受之而兼一祭之庶羞輕也自祭之於膷臐之間以異饌也

敖氏曰一壹同贊者壹以授賔賔兼壹祭之禮之節當然也賔於黍稷往肺皆壹祭之特於此發之耳祭不言其所亦於醤湆間可知

張氏曰一以授賔者品授之也兼壹祭之者總祭之也

右賔祭加饌

賔降拜

敖氏曰拜者爲將食故也

公辭賔升再拜稽首公答再拜賓北面自間坐左擁簠粱右執湆以降

注曰自間坐由兩饌之間也擁抱也必取粱者公所設也以之降者堂尊處欲食於階下也

敖氏曰擁之者示其重也必取湆者飯則先啜湆故特取之以降者爲公立於堂已不敢坐食於席也必以降者臣也

郝氏曰取粱湆二者公所親設食必歠湆湆正饌粱加饌兼取也

公辭賔西面坐奠於階西東面對

注曰奠而後對成其意也【張氏曰成其降食階下之意】

敖氏曰公辭止其食於下也階西賔所以食之處也故於此奠之對者釋其所以降之意且從命也

西面坐取之栗階升北面反奠於其所降辭公

注曰降辭公敬也必辭公者爲其尊而親臨已食侍食贊者之事

敖氏曰公不許其降食乃敢辭公爲禮之節然也降而辭者亦以其臣也

世佐案反奠於其所者奠湆於醤西奠粱於湆西也

公許賔升公揖退於箱

注曰箱東夾之前俟事之處

郝氏曰公許暫退東廂俟賔食也箱廂通卽夾室

擯者退負東塾而立

注曰無事

賓坐遂捲加席公不辭

注曰贊者以告公公聽之重來優賓

敖氏曰捲加席者北面坐而捲自末也公不辭以其降等也若於朝君則辭而賔反之矣

張氏曰公聽之而不輕來所以優賔使不煩勞也

賔三飯以湆醤

注曰每飲歠湆以殽擩醤食正饌也三飯而止君子食不求飽不言其殽優賔

疏曰曲禮三飯主人延客食胾然後辯殽與此不同者此爲禮食故先食殽彼大夫士與客燕食則先食胾故不同也又昬禮同牢云贊爾黍授肺脊皆食以湆醬皆祭舉食舉也注云皆食食黍也以用也用者謂歠湆醤而不食殽者此公食賔禮解體折節明食殽可知彼豚解者皆不食故不食殽也云不言其殽優賔者特牲少牢屍食時舉殽皆言次第此不言者任賔取之是優賔也

宰夫執觶漿飲與其丰以進

注曰此進潄也非爲卒食爲將有事緣賔意欲自潔淸

賔捝手興受

注曰受觶

宰夫設其丰於稻西

注曰酒在東漿在西是所謂左酒右漿

敖氏曰案左酒右漿弟子職文

郝氏曰設於稻西近賔右便取也

庭實設

注曰乘皮

張氏曰設之將以侑賔

賔坐祭遂飲奠於丰上

注曰飲潄

敖氏曰其祭亦於醤湆間

右賔食

公受宰夫束帛以侑西鄕立

注曰束帛十端帛也侑猶勸也主國君以爲食賔殷勤之意未至復幣以勸之欲用深安賔也西鄕立序內位也受束帛於序端

賔降筵北面

注曰以君將有命也北面於西階上

擯者進相幣

注曰爲君釋幣辭於賔

世佐案注釋下幣字疑衍

賔降辭幣升聽命

注曰降辭幣主國君又命之升聽命釋許辭

敖氏曰辭幣者謂旣受賜食不宜又辱賜幣也公於是降一等止其降且不許其辭賔卽栗階升聽命也經似有脫文

降拜

注曰當拜受幣

公辭賔升再拜稽首受幣當東楹北面

注曰主國君南面授之當東楹者欲得君行一臣行二也

退西楹西東面立

注曰俟主國君送幣也退不負序以將降

公壹拜賔降也公再拜

注曰賔不敢俟成拜

介逆出

注曰以賔事畢

賔北面揖執庭實以出

注曰揖執者示親受

公降立

注曰俟賔反

敖氏曰亦立於中庭

上介受賔幣從者訝受皮

注曰從者府史之屬

疏曰子男小聘使大夫士介一人而已此時已受賔幣故知訝受者是府史之屬也

右公以束帛侑

世佐案此章與聘禮醴賔之儀大略相同

賔入門左沒霤北面再拜稽首

注曰便退則食禮未卒不退則嫌更入行拜若欲從此退

敖氏曰霤門內霤也沒霤庭南也拜者謝侑幣之賜也沒霤而拜以公立於中庭也

張氏曰沒霤門檐霤盡處嫌謂貪食之嫌

公辭

注曰止其拜使之卒食

敖氏曰辭其拜於庭也

揖讓如初升

敖氏曰此三揖時公在中庭與賔三揖則是與聘禮者同矣云如初亦大略之言也旣升則介入復位

賔再拜稽首公答再拜

注曰賔拜拜主國之厚意賔揖介入復位

敖氏曰向也賔拜賜於庭南公辭之故成拜於此

賔降辭公如初

注曰將復食

賓升公揖退於箱賔卒食防飯三飲

注曰卒已也已食防飯三潄漿也防飯謂黍稷也此食黍稷則初時食稻粱

敖氏曰向者三飯乃飲此凡三飯蓋九飯也九飯大夫禮也後禮更端故與前三飯不相蒙食加飯而飲漿則此所飲者其酒與

張氏曰上文宰夫設黍稷云啟防是簋兼防設之稻粱不言啟防是簠不兼防故經以黍稷爲防飯也世佐案黍稷曰防飯別於稻粱之無防者耳敖云減簋飯於防而食之故云防飯非

不以醤湆

注曰不復用正饌也初時食加飯用正饌此食正飯用庶羞互相成也後言湆或時後用

疏曰前文賔三飯以湆醤先言湆後言醤是先用湆此後言湆或容前三飯後用湆故作文有先後也楊氏曰案注云初時食加飯謂食稻粱用正饌謂以肴擩醤食正饌也此食正飯謂食黍稷也但用庶羞則經無其文若可疑者據下文上大夫庶羞酒飲漿飲庶羞可也注云於食庶羞宰夫又設酒漿以之食庶羞可也以彼證此恐此食防飲有三飲亦食庶羞此注所以有互相成之義也

世佐案上文賔三飯以湆醤據其用之之序言也此旣不用之故惟據所設之序而言注疏說非是

捝手興北面坐取粱與醤以降西面坐奠於階西注曰示親徹也不以出者非所當得又以已得侑幣張氏曰公所親設賔亦親徹

東面再拜稽首

注曰卒食拜也不北面者異於辭

張氏曰前受侑出更入門北面拜其時欲辭退故北面此卒食禮終故東面

公降再拜

注曰答之也不辭之使升堂明禮有終

敖氏曰公拜亦西面於阼階下

世佐案公於是不辭賓下拜而己亦降答之禮取其稱也

右賔卒食

介逆出賔出公送於大門內再拜賔不顧

注曰初來揖讓而退不顧退禮略也示難進易退之義擯者以賔不顧告公公乃還也

有司卷三牲之爼歸於賔館

注曰捲猶收也無遺之辭也三牲之爼正饌尢尊盡以歸賔尊之至也歸爼者實於篚他時有所釋故疏曰案特牲及士虞屍卒食取爼歸於屍三个是有所釋此無所釋故稱捲也

魚臘不與

注曰不言腸胃膚者在魚臘下不與可知也

右賔出歸爼

明日賔朝服拜賜於朝拜食與侑幣皆再拜稽首注曰朝謂大門外

訝聽之

注曰受其言入告出報也此下大夫有士訝

右賔拜賜

世佐案拜賜之儀亦見聘禮

上大夫八豆八簋六鉶九爼魚臘皆二爼

注曰記公食上大夫異於下大夫之數豆加葵菹蝸醢四四爲列爼加鮮魚鮮臘三三爲列無特

敖氏曰豆加茒菹麇臡簋加黍稷各一鉶加羊豕爼加鮮魚鮮獸於膚之下如饔九鼎之次云九俎則四四爲列而特鮮獸

郝氏曰魚臘皆二爼謂幹魚漧臘外加鮮魚鮮臘爲二也

張氏曰此下別言食禮之異者食上大夫之禮君不親食之禮大夫相食之禮大夫不親食之禮凡四事

魚腸胃倫膚若九若十有一下大夫則若七若九注曰此以命數爲差也九謂再命者也十一謂三命者也七謂一命者也九或上或下者再命謂小國之卿次國之大夫也卿則曰上大夫則曰下大國之孤視子男

疏曰云此以命數爲差者案周禮典命公侯伯之卿三命大夫再命士一命子男之卿再命大夫一命士不命則諸侯之臣分爲三等三命再命一命不命與一命同此經魚腸胃倫膚亦分爲三等有十一有九有七則十一當三命九當再命七當一命若然惟有上下二文者以公侯伯之大夫與子男之卿同再命卿爵尊爲上大夫爵卑爲下則上言若九者子男之卿也下言若九者公侯伯之大夫也故鄭云卿則曰上大夫則曰下云大國之孤視子男者此經惟見三命以下故鄭並論及之案周禮典命大國之孤四命又大行人云大國之孤執皮帛以繼子男又云其他皆視小國之君若然孤與子男同十三侯伯十五上公十七差次可知

敖氏曰其俎數之同者又以此見尊卑也因言上大夫以及下大夫蓋以足前禮未備之意

庶羞西東母過四列

注曰謂上下大夫也

敖氏曰欲間容人也膷當稻南若過四列則近於簋矣西東西列東列也先言西者上也

張氏曰下大夫庶羞十六東西四行南北亦四行上大夫庶羞二十東西四行南北則五行

上大夫庶羞二十加於下大夫以雉免鶉鴽

注曰鴽無母

疏曰案爾雅釋鳥云鴽鴾母郭氏曰防也靑州人呼曰鴾母荘子曰田鼠化爲鶉淮南子云蝦防所化也月令曰田鼠化爲鴽然則鴽鶉一物也

張氏曰據經鶉鴽並列還是兩物

右食上大夫禮

若不親食使大夫各以其爵朝服以侑幣致之

張氏曰案聘禮聘遭喪主人畢歸禮賔惟饔餼之受謂有死喪而致饗與食則賔不受之若疾病及餘事不親食者其致之皆可受也

世佐案說見聘禮

豆實實於罋陳於楹外二以並北陳簋實實於筐陳於楹內兩楹間二以並南陳

注曰陳罋筐於楹間者象授受於堂中也南北相當以食饌同列耳罋北陳者變於食罋數如豆醢芥醤從焉筐米四

疏曰雲南北相當以食饌同列耳者按上文正食之時黍稷亦南陳今於楹間陳筐米亦南陳是正食及此饌陳是同列也云罋北陳者變於食者上文正食之時宰夫自東房薦豆六設於醬東西上陳之今於楹間二以並北陳故云變於食也菹醢各異物不可同罋故罋數如豆上大夫八豆則八罋下大夫六豆則六罋庶羞之醢同是醤類故使之相從但庶羞之醢更無別種宜同一罋芥醬宜亦一罋知有芥醤者以其有生魚故也上文上大夫八簋今乃生致之黍稷宜各一筐稻梁又二筐故云筐米四

敖氏曰豆實在罋簋實在筐又皆陳於楹間皆變於食也南北異陳示不相統也

郝氏曰豆實菹醢之屬簋實黍稷之屬豆主薦者自外陳而向北簋主食者自內陳而向南

世佐案楹外楹內南北節也兩楹間東西節也罋與筐南北之節異而東西之節則同

庶羞陳於碑內

注曰生魚也魚臘從焉上大夫加鮮魚鮮臘雉鶉鴽不陳於堂辟正饌

疏曰庶羞之內眾羞俱有鄭獨云生魚者以其胾炙在牲不殺於此無矣𨿽有幹臘雉之等以生魚爲主也云魚臘從焉者𨿽無三牲之肉有幹魚臘可知云上大夫加鮮魚鮮臘雉鶉鴽者以其下大夫七鼎無鮮魚鮮臘上大夫九鼎加鮮魚鮮臘可知雉鶉鴽亦生致之矣庶羞本在堂上正饌之西今在碑內故云辟正饌也不陳於碑南者以其本合在堂今宜近堂故在碑北

敖氏曰庶羞者醢四並魚膾與芥醤也不陳於上以牲在下宜從之庶羞主於牲肉也上大夫又加以雉鶉鴽此豆實也亦實於罋

庭實陳於碑外

注曰執乘皮者也不參分庭一在南者以言歸宜近內

疏曰庭實正法皆參分庭一在南而陳之昬禮記納徴執皮者是也今云碑外繼碑而言是近北矣彼陳於主人之庭擬與賓向外故近南此陳於客館擬與賔入內故鄭云以言歸故在內也

敖氏曰此庭實不於西方參分庭一在南又不執之皆變於食也

郝氏曰庭實皮馬之屬陳於碑外從其常處但無人執

世佐案此庭實亦有執之者馬則牽之特其所陳之處異於常耳敖及郝說皆非是

牛羊豕陳於門內西方東上

注曰爲其踐污館庭使近外

敖氏曰生歸之亦變於食陳於門西餼位也

郝氏曰牛羊豕鼎爼之實不殺故生致之

賔朝服以受如受饔禮

注曰朝服食禮輕也

防曰歸饔餼時卿韋弁賔皮弁受此食禮賔朝服受不皮弁故云食禮輕

敖氏曰親食時朝服故此致者受者皆服之云如受饔禮則侑幣與食亦殊拜之

無儐

注曰以己本宜往

明日賔朝服以拜賜於朝訝聽命

注曰賜亦謂食侑幣

右致食禮

世佐案此禮亦見聘禮但此詳彼略當參看

大夫相食親戒速

注曰記異於君者也速召也先就告之歸具旣具復自召之

迎賔於門外拜至皆如饗禮

注曰饗大夫相饗之禮也今亡

敖氏曰迎賔與拜至亦皆再拜

降盥

敖氏曰賔亦從降主人辭降賔對主人乃盥於洗南面卒盥一揖一讓升經不言文省也禮賔主敵則不設槃匜惟盥於洗耳

受醬湆侑幣束錦也皆自阼階降堂受授者升一等注曰皆者謂受醬受湆受幣也侑用束錦大夫文也降堂謂止階上

敖氏曰降堂升一等中等相授也不受於堂辟君也中等相受異於士也大夫之家亦惟三等於此見之矣考工記言天子堂崇九尺以是差之則公侯伯七尺子男五尺大夫士皆三尺也士冠禮賔受冠降階一等

世佐案大夫之堂五尺士三尺見禮器一尺爲一等降堂升一等是間三等相授也敖說非

賔止也

注曰主人三降賔不從

防曰以主人降堂不至地故賔止不降也

張氏曰注言三降不數降盥者盥時賔亦從降自如常法也

賔執粱與湆之西序端

注曰不敢食於尊處

敖氏曰亦爲主人立於堂故不敢食於席也其尊敵故但辟之於堂上而已粱不擁亦降於君

主人辭賓反之

敖氏曰云反之明不對也此下當有辭於主人降一等主人從十字蓋傳冩脫之

捲加席主人辭賔反之

敖氏曰捲加席亦謙也辭則反之敵也

辭幣降一等主人從

注曰從辭賔降

敖氏曰辭而降一等爲恭也從者辭其降且不許其辭

受侑幣再拜稽首主人送幣亦然

注曰敵也

疏曰案郊特牲云大夫之臣不稽首非尊家臣以辟君也又案左氏傳哀十七年公防齊侯盟於蒙孟武伯相齊侯稽首公拜齊人怒武伯曰非天子寡君無所稽首若然臣於君乃稽首平敵相施當頓首今言敵而稽首者以食禮相尊敬𨿽敵亦稽首與臣拜君同故也

敖氏曰著之者主人非君嫌不必稽首

世佐案此受侑幣當於兩楹之間與公食大夫受幣當東楹者異經不言者文不具

辭於主人降一等主人從

注曰辭謂辭其臨己食

敖氏曰從者亦辭其降且許之此謂再入而辭者也然則初辭亦有此文明矣又公食禮有賔再入之拜上經乃不見其異者則是大夫禮無此拜也

卒食徹於西序端

注曰亦親徹

東面再拜降出

注曰拜亦拜卒食

敖氏曰拜不當階又不北面亦變於前主人亦於阼階上西面答再拜也

其他皆如公食大夫之禮

疏曰云其他謂豆數俎體陳設皆不異上陳但禮異者謂親戒速君則不親迎賔公不出此大夫出大門公受醤湆幣不降此大夫則降也公食大夫大夫降食於階下此言西序端上公食捲加席公不辭此則辭之皆是異也【世佐案此疏監本亦誤作注】

敖氏曰他謂在公食禮中而不見於上者也然上禮所不見者亦未可盡與公食禮相通經云皆如者大約言之耳又此不別見所饌者之異則是俎豆之屬亦皆如公食者矣蓋大夫此禮爲公而舉故其饌放之而不嫌與之同也大夫祭其宗廟惟用少牢且於其始也不敢純用朝事之豆則此食禮之意可見矣張氏曰降而盥侑用錦降辭幣時主人從而辭降受幣時主人稽首送幣降辭主人主人從降卒食徹於西序端不拜階下亦皆異於公食者

右大夫相食禮

世佐案聘禮云大夫於賔壹饗壹食上介若饗若食此亦主國待賔之禮放公食而爲之故附於其後云

若不親食則公作大夫朝服以侑幣致之

注曰作使也大夫有故君必使其同爵者爲之致禮列國之賔來榮辱之事君臣同

敖氏曰不言其禮者與公致食之禮同可知

賔受於堂無儐

注曰與受君禮同

敖氏曰言此者嫌或與君禮異也賔受大夫餼不於堂故明之

右大夫致食禮

世佐案此亦見聘禮

記

不宿戒

注曰食禮輕也

郝氏曰不宿戒當日戒也

戒不速

注曰食賔之朝夙興戒之賔則從戒者而來不復召

不授幾

注曰異於醴也

防曰決禮賔時公親授幾也

無阼席

注曰公不坐

亨於門外東方

敖氏曰門外廟門外也門外東方雍爨在焉

司宮具幾與蒲筵常緇布純加萑席尋帛純皆捲自末

注曰丈六尺曰常半常曰尋純緣也萑細葦也末經所終有以識之必長筵者以有左右饌也今文萑皆爲莞

疏曰云丈六尺曰常半常曰尋者據周禮考工記殳長尋有四尺崇於人四尺車防常崇於殳四尺之文而言也上陳饌之時正饌在左庶羞在右陳饌𨿽不在席上皆陳於席前當席左右其間容人故必長筵也

敖氏曰蒲筵而加莞席美者在上也筵常而加席尋是加席之度必半於其筵於此見之矣莞小蒲也加莞席鄭本莞皆作萑注曰今文萑皆作莞繼公案司幾筵云諸侯祭祀席蒲筵繢純加莞席紛純是蒲筵之上冝加莞席也而萑乃葦屬其爲物麤惡故司幾筵惟於喪事則用萑席焉似不可用之於此禮也宜從今文皆作莞

郝氏曰捲席者自下爲末舒席者自上爲本

世佐案几彤幾也萑當從鄭本敖攺作莞則上下大夫何別乎

宰夫筵出自東房

注曰筵本在房宰夫敷之也天子諸侯左右房郝氏曰司宮具筵於東房宰夫設之故自東房出

賓之乘車在大門外西方北面立

注曰賔車不入門廣敬也凡賔卽朝中道而往將至下行而後車還立於西方賔及位而止北面卿大夫之位當車前凡朝位賔主之間各以命數爲逺近之節也

疏曰云凡賔卽朝中道而往者內則云男子由右女子由左車從中央故賔乘車中道云車還立於西方者少儀云僕於君子始乘則式君子下行然後還立注曰還車而立以俟其去是還立於西方鄕外云賔及位而止北面者玉藻云賔立不當門彼亦謂聘使也云卿大夫之位當車前者大行人云上公立當軹侯伯立當前疾子男立當衡又云大國之孤朝位當車前者則卿大夫立亦與孤同一節兼云大夫者小聘曰問使下大夫立與孤卿同當車前故連言也云凡朝位賔主之間各以命數爲逺近之節者大行人云上公朝位賔主之間九十步侯伯七十步子男五十步注云朝位謂大門外賔下車及王車出迎所立處又云凡諸侯之卿其禮各下其君二等以下及大夫士皆如之是臣亦各依其君命數而降之故鄭總以命數言之也【從通解節本】

敖氏曰惟云賔之乘車在此則上介以下之車不然矣車北面立者俟賔之出宜向之云立明其不說駕郝氏曰賔之乘車謂大夫所乘入朝之車曲禮客車不入大門覲禮偏駕不入王門臣子及朝門外下車則還車北向不稅駕立以俟也西方賔位也

張氏曰經文北面立者指其車而言前經賔朝服卽位於大門外如聘是下行入俟於次矣則所云立當車前者何時乎此叚注疏未能詳俟質

世佐案立當車前謂旅擯之時也當遙當之也蓋賔至大門外西方下車入於次及擯者出請事賔出次步進直闑西北面立是時賔主之間相去七十步五十步三十步不等車在西方北去門之節亦如之賔於車東東西相望當車前也以聘禮及周禮大行人注疏參之自見張云未詳蓋偶未之考耳

鉶芼牛藿羊苦豕薇皆有滑

注曰藿豆葉也苦苦荼也滑堇荁之屬

疏曰士虞記云鉶芼用苦若薇有滑夏用葵冬用荁鄭注云荁堇類也幹則滑夏秋用生葵冬春用幹荁此經云皆有滑不言所用之物故取彼記解之云之屬者其中兼有葵也

敖氏曰案內則曰堇荁枌楡薧滫瀡以滑之故注以滑爲堇荁之屬

郝氏曰鉶和羮之鼎羮有菜曰芼苦甜菜薇細豆苖滑味之滑利者猶今人以豆粉和羮之類

贊者盥從爼升

注曰爼其所有事

敖氏曰贊者之所有事於賔者簋爼庶羞之祭也而爼先二者而設故從之以升

張氏曰贊者佐賔祭故盥升以待事

簠有蓋冪

注曰稻粱將食乃設去防於房蓋以冪冪巾也郝氏曰簠以盛稻粱前云宰夫坐啟簋防是簋有蓋而不言簠蓋於此記簠亦有蓋有冪但黍稷先設用而稻粱後設不用耳

凡炙無醬

注曰己有咸和

敖氏曰凡凡三牲也此庶羞於三牲之炙皆爲設醢惟魚膾乃用芥醤是凡炙無醬矣不言胾者如炙可知

郝氏曰凡炙謂牛羊豕炙炙宜幹食故不設醬

上大夫蒲筵加萑席其純皆如下大夫純

注曰謂三命大夫也孤爲賔則莞筵紛純加繅席畫純也

疏曰經云上大夫不辧命數則子男之卿再命其席亦同下大夫鄭言謂三命大夫者欲見公侯伯之卿三命亦與子男下大夫同公之孤四命其席則異案周禮司幾筵云筵國賔於牖前莞筵紛純加繅席畫純與此記三命已下席不同故知彼國賔謂筵孤也無正文故云則也

世佐案此記上大夫加席之異也萑當從今文作莞鄭本作萑則與下大夫無別何以復記爲下大夫用萑上大夫用莞莞美於萑也皆皆筵與席也莞席不用紛純而亦用帛純者下君也據周禮司幾筵天子諸侯之莞筵皆以紛爲純紛白繡也又此上大夫兼孤卿而言注誤司幾筵云筵國賔於牖前國賔謂諸侯來朝者耳鄭以孤卿大夫當之亦誤

卿擯由下

注曰不升堂也

張氏曰此謂上擯於堂下詔賔主升降周旋之事而不升堂

上贊下大夫也

注曰上謂堂上擯贊者事相近以佐上下爲名敖氏曰上贊卽經所謂贊者也以其佐賓食於堂上故云上贊蓋對堂下之擯者而言也擯贊者事相近故以上下通之此以下大夫爲之者欲其不尊於賔郝氏曰卿謂上大夫擯贊禮者卿擯謂食卿之擯凡賓主升降行禮擯贊之食卿則擯立堂下有事由下升其立堂上贊禮者食下大夫之擯也

張氏曰堂上之贊以下大夫爲之擯佐於堂下贊佐於堂上故曰事相近言其相終始也

世佐案此二句是言主國擯贊之法不因賔之尊卑而異郝說非是

上大夫庶羞酒飲漿飲庶羞可也

注曰於食庶羞宰夫又設酒漿以之食庶羞可也以優賓

疏曰上經云上大夫庶羞二十豆此復記之者欲見上大夫食加飯之時得兼食庶羞其時宰夫更設酒飲漿飲以優賔也【從通解節本】

郝氏曰公食下大夫酒飲進於設正饌之時漿飲進於賔三飯之後如食上大夫加庶羞爲二十則酒飲漿飲再設以酒漿食庶羞可也

張氏曰前經下大夫不言食庶羞言飲潄不言飲酒亦其禮之殊者

世佐案此句疑有脫誤當闕之

拜食與侑幣皆再拜稽首

注曰嫌上大夫不稽首

敖氏曰記此於上大夫之後恐或是爲彼言之若然亦長語矣此篇中見上大夫禮之異者俎豆簋鉶之加耳其他不見之則皆如下大夫禮可知固無不稽首之嫌也又何必贅言之哉

張氏曰𨿽上大夫必執臣禮故記特明之

世佐案此蓋記賔明日拜賜之禮然已見於經矣簡編斷缺故重出於此而逸其上下文

劉氏敞曰食禮公飬賔國飬賢一也親之故愛之愛之故飬之飬之故食之食而弗愛猶豢之也愛而弗敬猶畜之也饗禮敬之至也食禮愛之至也饗爲愛弗勝其敬食爲敬弗勝其愛文質之辧也公使大夫戒必以其爵恭也已輕則卑之已重則是以其貴臨之也賔三辭聽命言是禮之貴弗敢當也弗敢當故難進也公迎賔於大門內非不能至於外也所以待人君之禮也臣之意欲尊其君子之意欲尊其父故迎賔於大門內所以順其爲尊君之意也三揖至於階三讓而升堂充其意諭其誠也於廟用祭器誠之盡也君子於所尊敬不敢狎不敢狎故神明之神明之故忠臣嘉賔樂盡其心也大夫立於東夾南西面北上士立於門東北面西上小臣東堂下南面西上宰東夾北西面南上內官之士在宰東北西面南上百官有司備以樂飬賢也設筵加席幾致安厚之義也公設醤然後宰夫薦豆菹醢士設俎公設大羮然後宰夫設鉶啟簋言以身親之也賔徧祭公設粱宰夫膳稻士膳庶羞爲殷勤也賔三飲飯粱以湆醤以君之厚已也賔必親徹有報之道也庭實乘皮侑以束帛𨿽備物猶欲其加厚焉也公拜送終之以敬也有司卷三牲之俎歸於賔館不敢防其餘也上大夫八豆八簋六鉶九俎庶羞二十其餘衰見是徳之殺也君子言之曰愛人者使人愛之者也敬人者使人敬之者也親人者使人親之者也自卑者使人尊之者也是故公養賔國養賢其義一也未有愛之敬之親之尊之而其位不安者也未有不愛不敬不尊不親而能長有其國者也將由乎好徳之君則將怡焉惟恐其不足於禮將由乎驕慢之君則將曰是食於我而已矣故禮君子所不足小人所泰余也孔子食於少施氏將祭主人辭曰不足祭也將飱主人辭曰不足飱也孔子退曰吾食而飽少施氏有禮哉故君子難親也將親之舍禮何以哉

儀禮集編卷二十﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷二十一

龍裏縣知縣盛世佐撰

覲禮第十

鄭目錄云覲見也諸侯秋見天子之禮春見曰朝夏見曰宗秋見曰覲冬見曰遇朝宗禮備覲遇禮省是以享獻不見焉三時禮亡惟此存爾覲禮於五禮屬賔

疏曰案曲禮下雲天子當扆而立諸侯北面而見天子曰覲天子當寧而立諸公東面諸侯西面曰朝鄭注諸侯春見曰朝受摯於朝受享於廟生气文也秋見曰覲一受之於廟殺气質也朝者位於內朝而序進覲者位於廟門外而序入王南面立於扆寧而受焉夏宗依春冬遇依秋春秋時齊侯唁魯昭公以遇禮相見取易略也是朝宗禮備覲遇禮省可知孔氏曰凡諸侯朝王一年四時案宗伯春曰朝夏曰宗秋曰覲冬曰遇鄭注朝猶朝也欲其來之早宗尊也欲其尊王覲之言勤也欲其勤王之事遇猶偶也欲其若不期而俱至若通而言之悉曰朝從初受名覲禮云諸侯前朝皆受捨於朝又雲乘墨車載龍旂弧韣乃朝又春秋僖二十八年夏五月經曰公朝於王所知朝通名也但朝覲宗遇禮異耳案大行人云侯服歲壹見甸服二歲壹見男服三嵗壹見采服四嵗壹見衛服五嵗壹見要服六嵗壹見隨服更來周而復始然而六服分來又每方服別分爲四分一分朝春一分宗夏一分覲秋一分遇冬四方並然故鄭注云其朝貢之嵗四方各四分趨四時而來或朝春或宗夏或覲秋或遇冬要服之外有夷鎭藩三服案大行人云九州之外謂之藩國世壹見鄭注云世謂父死子立及嗣王卽位乃一來耳六服之中服數朝外又有四名一是時見曰防者若諸侯有不服者王將有徵討之事若東方諸侯不服則與東方諸侯共討之若南方諸侯不服則與南方諸侯共討之諸方皆然朝竟王乃爲壇於國外與之防盟春於國東夏南秋西冬北防則隨事無有定期有時而然故曰時見曰防也二曰殷見曰同者天子十二年一巡守或應巡守之嵗而天下未平或王有他故不獲自行則四方諸侯並朝京師朝竟亦於國外爲壇以命之政事殷眾也其來旣眾故曰殷見曰同也三曰時聘曰問者謂王有事諸侯非朝王之嵗不得自來遣大夫來聘因而問王起居此亦無常期故曰時聘曰問也四曰殷頫曰視者謂元年七年十一年惟有侯服來朝朝者旣少諸侯遣卿大夫以大禮來聘聘者旣眾故曰殷也頫亦見也爲來見王起居故曰頫也殷頫亦並依時春東夏南秋西冬北各隨方逐時但不每方分爲四耳故鄭注大行人云其殷同四方四時分來如平時也鄭旣云四時分來如平時而前六服初時惟云四時𨿽不言四方後又云四方各分趨四時明其同也然所以殷頫不須分見四時者小禮不須更見四時法也又曰凡天子三朝其一在路門內謂之燕朝大僕掌之故大僕云王眂燕朝則正其位文王世子云公侯朝於內朝親之也此則王與宗人圖其嘉事及王退俟大夫之朝也其二是路門外之朝謂之治朝司士掌之故司士云正朝儀之位王南鄕三公北面東上孤東面北上卿大夫西面北上王族故士虎士在路門之右南面東上大僕大右大僕從者在路門之左南面西上此是每日視朝之位其王與諸侯賔射亦與治朝同故射人云三公北面孤東面卿大夫西面諸侯在朝則皆北面不云王族故士虎士大僕大右者文不具耳不云士者鄭注云此與諸侯射士不與案諸侯大射士立於西方東面是天子大射士亦預禮也其三是臯門之內庫門之外謂之外朝朝士掌之故朝士云左九棘孤卿大夫位焉右九棘公侯伯子男位焉面三槐三公位焉此是詢眾庶之朝也

呂氏大臨曰古者謂相見曰朝相問曰聘臣見於君子見於親賤見於貴皆謂之朝以朝暮別之則朝見曰朝暮見曰夕以春秋別之則春見曰朝秋見曰覲然考之舜典二月東巡守肆覲東後則春亦曰覲蓋朝覲互名至周始以春秋別之又有夏宗冬遇以備四時之朝又曰春朝以圖天下之事秋覲以比邦國之功夏宗以陳天下之謨冬遇以恊諸侯之慮則四者非獨時異事亦異矣曲禮言天子之立有當依當寧之別其朝位有諸侯北面及諸公東面諸侯西面之別則朝覲之禮非獨事異儀亦異矣

陳氏祥道曰周禮司幾筵凡大朝覲王位設黼依依前南鄕覲禮天子衮冕負斧依明堂位天子負斧依南鄕而立則天子於朝覲未嘗有當寧之禮司士正朝儀之位王南鄕三公北面孤東面卿大夫西面朝士掌建邦外朝之法左九棘孤卿大夫位焉右九棘公侯伯子男位焉面三槐三公位焉明堂位三公北面諸侯西面諸伯東面諸子東北面諸男西北面特射人掌羣臣見王之位諸侯北面焉則諸侯之於朝覲未嘗有北面之禮記之所言非周制也古者冠禮冠於廟聘禮享於廟禘而發爵服嘗而出田邑秋政出而治兵入而防勲莫不一於廟凡以尊重事不敢輕之已矣豈獨覲禮然防

遊氏桂曰夫禮不可一端盡也不有君臣相臨之禮則無以見大君之尊不有賓主相與之禮則無以見同姓異姓親親之恩夫諸侯之中有伯父焉有叔父焉有伯舅焉有叔舅焉有兄弟焉有昬姻焉三王家天下所恃以爲天下者不獨恃其利勢也天子以親親之恩而臨諸侯諸侯亦以親親之恩而報天子上下相睦同奬一姓所以數百年長久安寧而無患由此之故且尊卑之分不統於一聖人固以爲不可天子之尊諸侯之卑其自然之分固也然諸父兄弟舅甥昬姻相去之逺而久不相見於其來朝忘親親之恩專以分臨之聖人之心無乃有所不安於此此親親之恩賓主之禮所以行於春朝而異於覲禮之受於廟而臣皆北面也此三代之至文聖人待諸侯之禮備矣項氏安世曰朝以行禮覲以獻功行禮則異等威辧儀物盛朝防之禮以示眾庶故君於外而立臣分班而見也獻功則南面而聽治北面而致之故受之於內而一其向也朝者正禮之名覲主於見而已敖氏曰此篇主言同姓大國之君入覲於王之禮初無四時之別與周官所謂秋見曰覲之意異

汪氏克寛曰天地位而尊卑定矣卑髙陳而貴賤位矣王者首出庶物徳配二儀其尊貴明矣而聖人所恃以爲天下者不獨恃其尊貴勢分也故於諸侯之卑其中同姓則有伯父叔父焉異姓則有伯舅叔舅焉有兄弟焉有防姻焉於其來朝也逆勞眡館具備多儀篤以親親之恩接以主賓之禮而恩禮雝雝乎尊貴勢分之間有莫知其徳之感化之至也此春朝所以異乎覲禮之受於廟而臣皆北面也夫贄貢諸侯所以述職也今也親受之於朝其志重於器物者明尊賢之禮等也祭器天子所以事神也今焉用之於大饗其致敬於賔客者示神事之禮同也若是者豈天子自示寡昧而忘其尊卑之分哉蓋以億兆歸命於一人而一人未易遽化也治亂潛防於一徳而一徳難乎遽孚也於是崇徳率眾謙已下賢俾上之恩深下之報厚內外同奨於一心逺近咸歸於一徳卒致垂拱成化享國永年而能保其尊貴者有由來矣此所以爲三代之至文朝見之盛禮也

郝氏曰諸侯朝見天子曰覲周衰禮廢文武攸同之迹不可詳考後儒纂緝舊聞摹爲覲禮記其大略耳未若燕射聘食諸侯大夫禮言之娓娓然而反足信周禮大宗伯春朝夏宗秋覲冬遇皆名家以臆鑿說諸侯見天子禮惟有覲今以覲禮爲嚴曰殺气質生气文別爲朝宗遇以便不寧侯是東遷以還頽政非先王舊章也鄭康成好信不逹謂三時禮亡豈其然乎豈其然乎

姜氏曰案周禮朝宗覲遇防同六者皆朝見於王之禮今儀禮獨存覲禮一篇而余禮者皆闕其異同固皆不可考矣鄭注云朝有擯迎之儀取於通情也夏宗亦如之覲無擯迎之儀取於辧分也冬遇亦如之何氏云入朝而與天子議行天道生育之令故相見時先有溫厚气象入覲而與天子議行肅殺之政故相見時先有嚴毅气象也以此而推今覲禮自至於郊始而其前在國以至入境無文者蓋其前當與朝禮同而至郊以後其儀則異與

世佐案朝覲大典而三禮所陳已不能無異況後之說者乎禮記出於漢儒之纂錄猶可曰是夏殷法也儀禮周禮皆周公制作時所定不應枘鑿乃爾則以朝覲宗遇之禮因時而制者固不可彊而一也且此篇自郊勞以前賜車服以後文多不具必其詳已見於朝禮故於是略之也禮經之逸者多矣執此區區之僅存者而謂其所不見者皆無是禮也豈通論哉鄭氏觧經固多牽合之要其有本者不可盡廢也世儒信經不篤逞臆而談其爲經害尢甚得防氏汪氏之說而通之亦可知春朝秋覲之所由以分矣

覲禮至於郊王使人皮弁用璧勞侯氏亦皮弁迎於帷門之外再拜

注曰郊謂近郊去王城五十里小行人職曰凡諸侯入王則迎勞於畿則郊勞者大行人也皮弁者天子之朝朝服也璧無束帛者天子之玉尊也不言諸侯言侯氏者明國殊捨異禮不凡之也郊捨狹寡爲帷宮以受勞掌捨職曰爲帷宮設旌門

疏曰案大行人上公三勞侯伯再勞子男一勞蓋五等同有畿勞侯伯又加逺郊勞上公又加近郊勞此據上公而言五十里有市市有館或來者多館捨狹寡故爲帷宮【從楊氏圖節本】

敖氏曰勞而用璧以爲信天子於諸侯之禮也璧無束帛別於享禮且爲其當還之也凡以玉行禮而當還者例不用帛云侯氏者指來覲之一者而言耳若泛言之乃云諸侯帷門者以帷爲門也掌捨職曰爲帷宮設旌門彼天子之制也然則此但爲壇與帷門而已其不爲宮與蓋於壇之南橫設兩帷於兩旁而空其中以當門也不受於館捨而受於此蓋其禮宜然耳

郝氏曰稱侯氏者君前以侯爲氏不敢自殊也帷郊外設帷爲次以受王命

張氏曰此下言侯氏入覲初至之事至郊則郊勞至國則賜捨凡二節

使者不答拜遂執玉三揖至於階使者不譲先升注曰不答拜者爲人使不當其禮也不讓先升奉王命尊也升者升壇

敖氏曰侯氏旣拜亦揖而先入門右使者乃執玉也言遂者明卽於此執之也使者旣入門左侯氏乃與之三揖也

世佐案升階之法先升者先讓今使者先升而不讓則侯氏之不敢讓可知也

侯氏升聽命降再拜稽首遂升受玉

注曰使者東面致命侯氏東階上西向聽之

敖氏曰降拜於階間北面升就使者北面訝受之

使者左還而立侯氏還璧使者受侯氏降再拜稽首使者乃出

注曰左還還南面示將去也立者見侯氏將有事於已俟之也還玉重禮

疏曰直云使者左還不云拜送玉者凡奉命使皆不拜送若身自致者乃拜送

敖氏曰左還東面以俟之也侯氏就使者還璧使者於是復南面受之降拜爲送玉也亦於階間北面還璧者明其以爲信也

侯氏乃止使者使者乃入侯氏與之讓升侯氏先升授幾侯氏拜送幾使者設幾答拜

注曰侯氏先升賔禮統焉幾者安賔所以崇優厚也上介出止使者則已布席也

敖氏曰有司旣布席侯氏乃出止使者止止其去也且迎而欲儐之使者亦禮辭許侯氏揖先入使者乃入也旣入不言三揖者如上禮可知讓升侯氏與使者三讓而先升使事旣畢則行賔主禮也儐而用幾尊王使也授幾設幾之儀見於士昬聘禮及少牢下篇此經文略也

郝氏曰止使者將儐也侯氏先升導賔也授幾則設席可知使者受幾自設於席左也

侯氏用束帛乘馬儐使者使者再拜受侯氏再拜送幣注曰儐使者所以致尊敬也拜者各於其階

敖氏曰使者受儐不稽首者同爲王臣故不因其受幣之禮也其授受之節蓋於壇中亦北面授

使者降以左驂出侯氏送於門外再拜侯氏遂從之注曰騑馬曰驂左驂設在西者其餘三馬侯氏之士遂以出授使者之從者於外從之者遂隨使者以至朝

敖氏曰使者亦左執幣乃北面右執左驂以出也四馬象在車前故西者曰左驂駕車之馬兩服居中兩驂在旁使者以左驂出侯氏之士以三馬從之旣則其從者並授幣而皆訝受馬也從之者隨以入國郝氏曰左驂庭實四馬最西一馬也馬首北以西爲左

右郊勞

楊氏曰凡布席設幾皆在西北位此帷宮恐亦當然帷宮無堂可升升者壇也左氏傳子產相鄭伯以如楚捨不爲壇注云至敵國郊除地封土爲壇以受郊勞是也又宣十八年子家壇帷復命於介謂之壇帷是壇亦帷其旁非特爲帷宮而已設幾則必有席蓋幾席相將無席何以設幾故鄭注云上介出止使者則己布席太宰贊玉几注云立而設幾優尊者此使者亦不坐而設幾故注云幾者安賔所以崇優厚

天子賜捨

注曰以其新至道路勞苦未受其禮且使卽安也賜捨猶致館也所使者司空與小行人爲承擯

疏曰此不言致館言賜捨者天子尊極故也司空主營城郭宮室館亦宮室之事故知所使者司空也但司空亡無正文故云與以疑之知小行人爲承擯者案小行人及郊勞眂館將幣爲承而擯是其義也敖氏曰侯氏至於國而卽館天子則使上大夫賜捨也此捨謂分館

曰伯父女順命於王所賜伯父捨

注曰此使者致館辭

疏曰此及下經皆云伯父謂同姓大國也舉同姓大國則同姓小國及異姓之國禮不殊也

侯氏再拜稽首

注曰受館

敖氏曰不著其所是於捨門外也使者東面致命侯氏西面聽命旣則北面拜

儐之束帛乘馬

注曰王使人以命致館無禮猶儐之者尊王使也侯氏受館於外旣則儐使者於內

敖氏曰侯氏於使者亦有迎送之拜不言者文略耳下於大夫戒之禮亦然案注云禮謂禮物也

右賜捨

天子使大夫戒曰某日伯父帥乃初事

注曰大夫者卿爲訝者也掌訝職曰凡訝者賔客至而往詔相其事戒猶告也其爲告使順循其事也初猶故也

疏曰初事者以其四時朝覲自是尋常故事也【從集說節本】

敖氏曰此戒之亦於捨門外其面位與賜捨同郝氏曰某日謂覲日帥乃初事率循故事也諸侯旣至入覲自有常期天子必使人告示賔禮之意張氏曰此下言將覲之事王使人告覲期諸侯先期受次於廟凡二事

侯氏再拜稽首

注曰受覲日也

右戒日

諸侯前朝皆受捨於朝同姓西面北上異姓東面北上注曰言諸侯者明來朝者眾矣顧其入覲不得並耳受捨於朝受次於文王廟門之外聘禮記曰宗人授次次以帷少退於君之次則是次也言捨者尊捨也天子使掌次爲之諸侯上介先朝受焉此覲也言朝者覲遇之禮𨿽簡其來之心猶若朝也分別同姓異姓受之將有先後也春秋傳曰寡人若朝於薛不敢與諸任齒則周禮先同姓

疏曰春夏受贄於朝無迎法受享於廟有迎禮秋冬受贄受享皆在廟並無迎法是以大門外無位旣受覲於廟故在廟門外受次又云天子春夏受享諸侯相朝聘迎賔客者皆有外次卽聘禮記宗人授次是也有外次於大門外者則無廟門外之內次天子覲遇在廟者有廟門外之內次無大門外之外次此文是也又云下曲禮雲天子當依而立諸侯北面而見天子曰覲彼諸侯皆北面不辧同姓異姓與此不同者此謂廟門外爲位時彼謂入見天子時

李氏防之曰受捨於朝所謂外朝也

敖氏曰朝猶覲也前朝者先覲日也此捨如廬舍之舍謂覲時待事之處也若諸侯相朝則但授次而已聘禮記所云君之次者是也

張氏曰受捨於朝康成以爲受次於文王廟門之外蓋以下文有肉袒廟門之東一語遂以爲宗廟戴氏駁之甚當天子三朝臯門內庫門外之朝謂之外朝路門外之朝謂之內朝亦曰治朝其後路寢謂之燕朝燕朝非接見諸侯之所則受享於廟者路門外之朝天子當扆而立者也受贄於朝者庫門外之朝天子當寧而立者也鄭旣以廟爲宗廟遂以朝爲路門外之內朝故其注曲禮者曰朝者位於內朝而序進覲者位於廟門外而序入當亦誤也

世佐案此云諸侯云皆則天子之見諸侯非一一而見之也明矣前朝其覲之前一日與曲禮孔疏云其朝日未出之前恐非是舍卽大門外之次也不於臨時授之而先事受之者防淩越也朝外朝也受捨必親造朝重其事也孔疏云諸侯上介受捨於廟門外亦非同姓西靣北上異姓東面北上此次之位也非朝位也此禮蓋亦訝聽之又案注疏謂春夏受贄於朝受享於廟秋冬一受之於廟蓋以下經侯氏肉袒廟門之東決之也張氏則以廟爲內朝朝爲外朝引曲禮爲證不知曲禮所言乃夏殷之制非周制也陳氏虙氏辧之詳矣康成據儀禮以釋曲禮先儒嘗訾其謬今欲正注疏之失而不免仍蹈其誤此愚所未敢信也

右受捨

侯氏裨冕釋幣於禰

注曰將覲質明時也裨冕者衣禆衣而冠冕也裨之爲言埤也天子六服大裘爲上其餘爲裨以事尊卑服之而諸侯亦服焉上公衮無升龍侯伯鷩子男毳孤絺卿大夫此差司服所掌也禰謂行主遷主矣而云禰親之也釋幣者告將覲也其釋幣如聘大夫將受命釋幣於禰之禮旣則祝藏其幣歸乃埋之於祧西階之東

疏曰裨讀從詩政事一埤益我取禆陪之義天子吉服有九言六服者防六冕而言以大裘爲上無埤義衮冕以下皆爲禆諸侯惟不得有大裘上公則衮冕以下故云此差司服所掌

敖氏曰裨冕者冕服之次者也侯氏若上公也則服鷩侯伯也則服毳子男也則服希是時天子受覲亦服其禆冕故覲者不得服其上服也天子以大裘而冕十二章者爲上衮冕九章者次之禰謂考也釋幣者告將覲也其禮則筵幾於其館堂戶牖之間南面祝升自西階君升自阼階祝奠幣於幾下君北鄕祝在左君及祝再拜興祝曰孝嗣侯某將覲天子敢用嘉幣告於皇考某侯又再拜君就東箱祝就西箱有間君反位祝乃取幣藏之君反於阼乃降而遂出也歸則埋幣於禰廟西階之東此朝以裨冕亦與周官異大行人職言朝服云上公冕服九章侯伯七章子男五章皆其上服也

郝氏曰覲之晨侯氏先自告其行主古者大事出奉其廟主行有事則告禆猶副也天子衮冕爲正諸侯以下冕服爲副釋幣奠幣告禰以將入覲也古者天子受覲於廟所以昭先烈也諸侯入覲告禰所以率先職也

張氏曰此下至升成拜降出備言入覲之事質明先以將覲告行主乃入覲以瑞玉爲贄次行三享次肉請罪凡三節王勞之乃出禆冕者上公衮冕侯伯鷩冕子男毳冕也案玉藻諸侯元冕以祭不得服衮冕以下而此禆冕釋幣於禰者以將入天子之廟故服之也

世佐案禆冕者諸侯之朝服也上公衮冕九章侯伯鷩冕七章子男毳冕五章皆其上服也而謂之禆者據王而言猶下記以金路而下爲偏駕也玉藻亦云諸侯端【注云端當爲冕】以祭禆冕以朝是三禮所言合矣侯氏禆冕爲將朝也釋幣則因事而服之耳故與正祭異也夫諸侯於其國𨿽祭不得服其上服惟於朝天子及助祭之時服之而敖氏又謂當服其次則上服更何所服之乎其說蓋不可通矣禰注以爲遷廟主防曽子問而言也但彼所云乃天子巡守之禮諸侯述職無明文故敖氏直以爲考據經而斷近得其實當從之

右釋幣於禰

乘墨車載龍旂弧韣乃朝以瑞玉有繅

注曰墨車大夫制也乘之者入天子之國車服不可盡同也交龍爲旂諸侯之所建弧所以張縿之弓也弓衣曰韣瑞玉謂公桓圭侯信圭伯躬圭子谷璧男蒲璧繅所以借玉以韋衣木廣袤各如其玉之大小以朱白蒼爲六色

疏曰云墨車大夫制者以周禮巾車職云大夫乘墨車故也雲乘之者入天子之國車服不可盡同者巾車云同姓金路異姓象路四衛革路據在本國所乘並得與天子同此乘墨車以朝是車服不可盡同也云交龍爲旂諸侯之所建者司常職文云弧所以張縿之弓者爾雅說旌旗正幅爲縿故以此弧弓張縿之兩幅也【從集說節本】

敖氏曰乘墨車屈也載龍旂不沒其實也晉韓宣子聘於周自稱曰士大國之卿自比天子之士則其君自比於大夫亦冝也上云前朝此云乃朝則以覲名篇之意可見矣

世佐案凡旌旗之屬皆有弧以張縿弧上又畫枉矢考工記輈人云弧旌枉矢以象弧是也龍旂弧韣載之於車以爲餙也龍旂象文徳也弧弓也載弧不忘武備也於龍旂則張之弧則韜之以韣是矢其文徳𨿽有武備而不用也一車餙也而先王之寓意深矣繅說見聘禮記

天子設斧依於戶牖之間左右幾

注曰依如今綈素屏風也有繡斧文所以示威也斧謂之黼幾玉几也左右者優至尊也其席莞席紛純加繅席畫純加次席黼純

敖氏曰右亦設幾者至尊冝逸不取便其右之義也然則天子升席不由下矣生人左幾自諸侯而下郝氏曰斧作黼繡黼爲屏風設於座後天子所依也考工記白與黒謂黼色取西北金水嚴凝象幹之斷也戶牖之間南面之位古廟制堂北中爲室牖東爲室戶席在戶牖間左右皆幾優至尊也神幾尙右人幾尙左左右兼設以安至尊爲神人共主也

張氏曰依讀如扆於豈反孔安國顧命傳云扆屏風畫爲斧文置戶牖間是也莞席紛純等並周禮司幾筵文

天子衮冕負斧依

注曰衮衣者禆之上也繢之繡之爲九章其龍天子有升龍有降龍衣此衣而冠冕南鄕而立以俟諸侯見

疏曰負謂背之南面也

敖氏曰衮冕天子之禆冕也負斧依以俟侯氏入所謂不下堂而見諸侯也而周官齊僕職乃言車送逆朝覲者之節大行人職亦先言公侯伯子男其朝位賔主之間相去之步數乃云廟中將幣亦與是禮異者與

張氏曰自衮冕至冕五者皆禆衣惟衮爲最尊天子與上公同服以有升龍爲異九章一曰龍二曰山三曰華虫四曰火五曰宗皆繢於衣六曰藻七曰粉米八曰黼九曰黻皆繡於裳凡九也

世佐案周禮齊僕職云朝覲宗遇饗食皆乘金路其法儀各以其等爲車送逆之節疏云大行人云上公九十步介九人擯者五人廟將幣三享鄭注云朝先享不言朝朝正禮不嫌有等是春夏受贄於朝無迎法受享則有之秋冬一受之於廟亦無迎法故郊特牲云覲禮天子不下堂而見諸侯是受贄受享皆無迎法今言朝覲宗遇饗食皆乘金路者謂因此朝覲宗遇而與諸侯行饗食在廟卽有乘金路迎賔客之法也斯言善通二禮之異矣

嗇夫承命告於天子

注曰嗇夫蓋司空之屬也爲末擯承命於侯氏下介傳而上上擯以告天子天子見公擯者五人見侯伯擯者四人見子男擯者三人皆宗伯爲上擯春秋傳曰嗇夫馳

疏曰此所陳擯介當在廟之外門東陳擯從北鄕南行西陳介從南鄕北各自爲上下嗇夫承命告於天子則命先從侯氏出下文天子得命呼之而入命又從天子下至侯氏卽令入此覲遇禮略惟有此一辭而已司儀云交擯三辭者據諸侯自相見於大門外法其天子春夏受享於廟見於大門亦可交擯三辭矣又云大宗伯爲上擯小行人爲承擯嗇夫爲末擯若子男三擯此則足矣若侯伯四擯別增一士上公五擯更別增二士若時防殷同則肆師爲承擯敖氏曰侯氏以天子將廟受之其禮太重故不敢而辭焉嗇夫於是承其命以告於天子擯者不承命者是時在廟門內猶未出也或曰嗇夫防者也不可以與國君接而直告於至尊蓋嗇當作大字之誤也未知是否

世佐案嗇夫蓋諸侯之末介故承其君入覲之命以告也所告者天子之擯者耳乃云告於天子者猶上雲天子設斧依其實司幾筵設之也

天子曰非他伯父實來予一人嘉之伯父其入予一人將受之

注曰言非他者親之辭嘉之者美之辭也上擯又傳此而下至嗇夫侯氏之下介受之傳而上上介以告其君君乃許入

敖氏曰言所以廟受之者非有他也以嘉其來朝之故耳

世佐案詩云豈伊異人兄弟匪他昬禮壻見之辭亦曰某以非他故皆親之之意也敖說非此擯者納賓之辭也乃雲天子曰者見其述王言也

侯氏入門右坐奠圭再拜稽首

注曰入門右執臣道不敢由賔客位也卑者見尊奠摯而不授

擯者謁

注曰謁猶告也上擯告以天子前辭欲親受之如賓客也其辭所易者曰伯父其升

侯氏坐取圭升致命王受之玉侯氏降階東北面再拜稽首擯者延之曰升升成拜乃出

注曰擯者請之侯氏坐取圭則遂左降拜稽首送玉也從後詔禮曰延延進也

疏曰侯氏得擯者之告坐取圭遂向門左從左堂塗升自西階致命也【從句讀節本】

敖氏曰拜於西階東別於內臣也侯氏旣成拜宰乃受玉以東是時王於侯氏之拜皆不答所以見至尊之義也

右覲

楊氏曰曲禮雲天子當扆而立諸侯北面而見天子曰覲此經同姓西面異姓東面彼諸侯覲皆北面不辧同姓異姓者此謂廟門外爲位時彼謂入見天子時鄭注云覲者位於廟門外而序入入謂北見天子時

郝氏曰此節敍覲禮簡而直情而信無交擯三辭親迎親送賓主對立逺近步數之法鄭氏僻信周禮穿鑿妝餙過也嗟乎天冠地履萬古常新𨿽無此文覲禮可知況彰彰如是乃引衰世下堂之事以爲三時禮闕豈不謬哉

世佐案交擯三辭乃諸侯相朝之禮郝以是爲朝王禮誣矣

四享皆束帛加璧庭實惟國所有

注曰四當爲三古書作三四或皆積畫此篇又多四字字相似由此誤也大行人職曰諸侯廟中將幣皆三享其禮差又無取於四也初享或用馬或用虎豹之皮其次享三牲魚臘籩豆之實龜也金也丹漆絲纊竹箭也其餘無常貨此地物非一國所能有惟所有分爲三享皆以璧帛致之

疏曰三牲魚臘籩豆之實以下皆禮器文云璧帛致之者據享天子而言若享後卽用琮錦但三享在庭分爲三叚一度致之據三享而言非謂三度致之爲皆也【從句讀節本】

郝氏曰四享諸侯五等子男同等故四猶下言四傳擯也

奉束帛匹馬卓上九馬隨之中庭西上奠幣再拜稽首注曰卓讀如卓王孫之卓卓猶的也以素的一馬以爲上書其國名後當識其何產也馬必十匹者不敢斥王之乘用成數敬也

疏曰中庭亦是南北之中不參分庭一在南者以其三享同陳須入庭深設之故也

熊氏朋來曰案韻釋卓蚤也蓋諸侯朝覲進十馬難盡數牽引至殿庭先引上一馬而九馬隨之當以卓訓蚤於義爲通

敖氏曰匹馬卓上謂以一馬卓然居前而先行也言此者明其入不與九馬相屬也此奠幣蓋於入門左之位

郝氏曰奉親奉特出曰卓論語云如有所立卓爾一馬中庭卓立九馬羅列於後先進者從西以次幷列而東故曰西上

世佐案卓字之訓注說似鑿當以後說爲正

擯者曰予一人將受之

注曰亦言王欲親受之

敖氏曰此擯者曰乃言予一人則是擯者凡告於侯氏皆爲述王言矣是亦異於國君以下擯者之禮與世佐案上雲天子曰此云擯者曰文互見也

侯氏升致命王撫玉

注曰王不受玉撫之而已輕財也

敖氏曰撫之者示受之王不執璧帛者貶於瑞玉亦至尊禮異也

郝氏曰王撫玉以手撫摩其璧不撫帛也撫其玉不親受尊受卑者之禮與昬禮舅氏撫婦之贄同

侯氏降自西階東面授宰幣西階前再拜稽首以馬出授人九馬隨之

注曰以馬出隨侯氏出授王人於外也王不使人受馬者至於享王之尊益君侯氏之卑益臣

疏曰幣卽束帛加璧並玉言幣故小行人合六幣皮馬與玉皆爲幣宰卽太宰太宰主幣周禮太宰職云大朝覲防同贊玉幣玉獻玉几玊爵注云助王受此四者是也春夏受贄於朝𨿽無迎法王猶在朝至受享又迎之而稱賔主覲禮受享皆無迎法不下堂而見諸侯已是王尊侯卑王猶親受其玉至於三享使自執其馬王不使人受之於庭是王之尊益君侯氏之卑益臣也享天子訖亦當有幣問公卿大夫左傳曰戎朝於周發幣於公卿

敖氏曰幣謂璧帛西階前拜送幣者非其正位以欲執馬由便也擯者不延之升變於授圭時也馬左馬也侯氏親以左馬出敬之至也王臣不於內受馬者無以爲節亦至尊之禮異也凡他禮之庭實其主人之士受之者皆以堂上授受爲節

郝氏曰侯氏自奉其玉帛降西階下東面授太宰卽階下再拜稽首送幣不敢授之堂上也王旣受享侯氏自牽其馬出授王人異於常禮主人士受以出也世佐案侯氏拜於西階前者與宰授受爲禮也故擯者不延之以升

事畢

注曰三享訖

敖氏曰覲有三享經之所見初享之儀耳其次二享庭實惟國所有不可相蒙故空其文

右三享

乃右肉袒於廟門之東

注曰右肉袒者刑宜施於右也凡以禮事者左袒敖氏曰肉袒示恐懼也袒右變於禮事也爲之於廟門之東亦變位

郝氏曰覲享旣畢黜陟未分懼王或譴乃右肉袒請事肉袒袒衣見肉

乃入門右北面立告聽事

注曰入更從右者臣益純也告聽事者告王以國所用爲罪之事也

疏曰國所用爲罪之事加得字解之當云告王以國所用爲者得非罪之事【世佐案此疏則今本注爲罪之間脫一非字】敖氏曰入而復右已事更端也告聽事者告擯者以已於此聽事也

郝氏曰聽事猶言待罪告告擯者

張氏曰告聽事者告王以已所爲多罪願聽王譴責之事也

擯者謁諸天子天子辭於侯氏曰伯父無事歸寧乃邦注曰謁告寧安也乃猶女也

敖氏曰天子辭於侯氏者天子以命擯者擯者以告侯氏也云伯父無事者辭其聽也雲歸寧乃邦者安之之辭實未使之歸也

汪氏克寛曰此諸侯入辭而天子告之之辭也忠厚警戒藹然見之參之書文侯之命曰父義和其歸視爾師寧爾邦其義同也

世佐案此諸侯請罪而天子辭之之辭也汪說殆失考與

侯氏再拜稽首出自屏南適門西遂入門左北面立王勞之再拜稽首擯者延之曰升升成拜降出

注曰王辭之不卽左者當出隱於屏而襲之也天子外屛勞之勞其道勞也

疏曰雲天子外屏者據此文出門乃云屏南也【從集說節本】

陳氏祥道曰古者門皆有屏天子設之於外諸侯設之於內禮臺門而旅樹旅道也當道而設屏此門外之屏也治朝在路門之外天子當寧而立寧在門屏之間此路門之屏也國語曰吳王背手而立夫人向屏此寢門內之屏也魯廟疏屏天子之廟餙此廟門之屏也月令天子田獵整設於屏外此田防之屏也疏屏疏通之也

敖氏曰出自屏南乃適門西則侯氏之出入天子之門亦必由闑東矣適門西爲襲也西下似脫襲字袒於東襲於西宜相變也王勞之亦擯者傳王之辭郝氏曰屏南屏墻南侯氏旣得天子命遂出廟門由屏南適門西入廟門左北面復常位也勞安慰也升拜拜謝也

右侯氏聽事天子辭乃勞之

天子賜侯氏以車服迎於外門外再拜

注曰賜車者同姓以金路異姓以象路服則衮也鷩也毳也古文曰迎於門外也

疏曰案周禮巾車掌五路玉路以祀尊之不賜諸侯金路同姓以封象路異姓以封革路以封四衛木路以封蕃國鄭云同姓謂王子母弟率以功徳出封𨿽爲侯伯其畫服猶如上公賜魯侯鄭伯服則衮冕得乘金路以下與上公同則太公與杞宋𨿽異姓服衮冕乘金路矣異姓謂舅甥之國與王有親者得乘象路異姓侯伯同姓子男皆乘象路以下四衛謂要服以內庶姓與王無親者自使伯子男皆乘革路以下蕃國據外爲縂名皆乘木路而已案司服上陳王之吉服百九下云公之服自衮冕而下如王之服侯伯自鷩冕而下如公之服子男自毳冕而下如侯伯之服也

敖氏曰門外舍門外也案聘禮則捨惟有一門而已此今文𨿽有外門外之文然以其行禮之節求之絕無可以爲二門者之徴故且以古文爲正

張氏曰自此至乃歸皆言王賜禮侯氏之事

路先設西上路下四亞之重賜無數在車南

注曰路謂車也凡君所乘車曰路路下四謂乘馬也亞之次車而東也詩云君子來朝何錫予之𨿽無予之路車乘馬又何與之衮及黼重猶善也所加賜善物多少由恩也春秋傳曰重錦三十兩

疏曰路大也君之居以大爲名是以雲路寢路門之等引左氏重錦以證重賜也【從楊氏圖節本】

敖氏曰路車一而已乃云西上者以其與馬同設也四馬設於車東異於駕也

汪氏克寛曰周制諸侯踐位而入見則有錫命修聘來朝則有錫命能敵王所愾而獻功則有錫命此禮之正也若書稱蔡仲之命文侯之命詩稱王錫韓侯王命召虎之類是已若遣使就其國而錫命之禮無是也如春秋書王使榮叔來錫桓公命天王使毛伯來錫公命之類皆非正也比事以觀義自見矣郝氏曰重賜加賜如金帛噐用往畜之類

世佐案車以輪爲上加馬時馬在車前是其下也故以乘馬爲路下四

諸公奉篋服加命書於其上升自西階東面大史是右注曰言諸公者王同時分命之而使賜侯氏也右讀如周公右王之右是右者始隨入於升東面乃居其右

疏曰言諸非一之義以諸侯來覲者眾各停一館故命諸公分往賜之周公右王左傳晉祁奚語引之者證大史是右是佐公而在公右之義也大史卑始時隨公後升訖公東面大史於是乃居公右而並東面以宣王命也

敖氏曰奉篋服者一人耳乃云諸公者若師若傅若保不定也置服於篋故謂之篋服命書若文侯之命之類是也先設庭實乃奉其所以將命者亦至尊之禮異也此不言揖讓之禮如勞可知

世佐案是義如王躬是保之是云大史是右者主諸公而立文也

侯氏升西面立大史述命

注曰讀王命書也

侯氏降兩階之間北面再拜稽首

注曰受命

敖氏曰是時侯氏升降自阼階故拜於兩階之間不於階東者拜至尊之命冝異於常禮也使者不辭之者以其同爲王臣且尊之也春秋傳宰孔止齊侯毋下拜以王命辭之也

升成拜

注曰大史辭之降也春秋傳曰且有後命以伯舅耋老母下拜此辭之類

敖氏曰亦於阼階上不辭之而升成拜尊者之禮也必成拜者放授玉之儀也受勞者未有所放故惟拜於下而已

世佐案升成拜以公辭之故也不言公辭文省旣拜於下乃辭禮之正也春秋僖九年左傳王使宰孔賜齊侯胙齊侯未下拜而孔辭之待以殊禮也旣不復成拜於上者謙不敢貪天子之命也故與此異敖以爲不辭而升成拜非

大史加書於服上侯氏受

注曰受篋服

敖氏曰受亦北面諸公南面訝受之此受於堂乃不著其所是就而受之明矣

使者出侯氏送再拜儐使者諸公賜服者束帛四馬儐大史亦如之

注曰旣云拜送乃言儐使者以勞有成禮略而遂言張氏曰使者兼公與大史而言儐使者在拜送前乃於送後略言之者以前經郊勞時已詳載成禮故略言已足也

右賜車服

同姓大國則曰伯父其異姓則曰伯舅同姓小邦則曰叔父其異姓小邦則曰叔舅

注曰據此禮云伯父同姓大邦而言

右天子稱諸侯之辭

饗禮乃歸

注曰禮謂食燕也王或不親以其禮幣致之略言饗禮互文也掌客職曰上公三享三食三燕侯伯再享再食再燕子男一享一食一燕

疏曰案聘禮及諸文言饗皆單云饗無雲禮鄭故引掌客五等饗食燕三者具有明禮爲食燕也云互文者直言饗見王無故親享之若王有故亦以侑幣之禮致之變食燕而言禮見王有故以禮幣致之亦宜有王無故親食燕故云互文也

右天子待諸侯之禮

諸侯覲於天子爲宮方三百步四門壇十有二尋深四尺加方明於其上

注曰四時朝覲受之於廟此謂時防殷同也宮謂壝土爲埒以象墻壁也爲宮者於國外春防同則於東方夏防同則於南方秋防同則於西方冬防同則於北方八尺曰尋十有二尋則方九十六尺也深謂髙也從上曰深司儀職曰爲壇三成成猶重也三重者自下差之爲三等而上有堂焉堂上方二丈四尺上等中等下等每面十二尺方明者上下四方神明之象也上下四方之神者所謂神明也防同而盟明神監之則謂之天之司盟有象者猶宗廟之有主乎王巡守至於方嶽之下諸侯防之亦爲此宮以見之司儀職曰將防諸侯則命爲壇三成宮旁一門詔王儀南鄕見諸侯也

疏曰案大宗伯云時見曰防殷見曰同鄭注云時見者言無常期諸侯有不順服者王將有徵討之事則旣朝覲王爲壇於國外合諸侯而命事焉春秋傳曰有事而防不協而盟是也殷猶眾也十二嵗王如不巡守則六服盡朝朝禮旣畢王亦爲壇合諸侯以命政焉所命之政如王巡守殷見四方四方四時分來終嵗則徧若如注則時防殷同亦有朝覲在廟假令當方諸侯有不順服則順服者皆來朝王其中若當朝之嵗者自於廟朝覲若不當朝之嵗者當在壇朝十二年王不巡守則殷朝六服之內若當嵗者卽在廟其餘在壇朝故鄭言旣朝覲乃爲壇於國外也朝事義未在壇朝而先言帥諸侯拜日亦謂帥已朝者諸侯而言也方明者合木爲上下四方故名方此則神明之象故名明秋官司盟云北靣詔明神故曰所謂明神也天之司盟卽左氏襄十一年傳司愼司盟是也南鄕見諸侯者王在堂上公於上等侯伯於中等子男於下等奠玉拜皆升堂授玉乃降也

敖氏曰爲宮者築宮墻也王十二嵗若不巡守則四方諸侯皆來朝於是爲壇壝宮於國門外之南方而受之此所謂大朝覲也司儀職曰將合諸侯則令爲壇三成宮旁一門詔王儀南鄕見諸侯正謂此也方明云者其制方而每面又各以色爲其神明之象因以名之加此於壇爲將祀之也掌捨職曰爲壇壝宮設棘門

張氏曰自此至篇末皆言時防殷同及王巡守爲壇而見諸侯之事

世佐案此下言諸侯入覲而天子率之以祀羣神也旣分覲之又總防之所以固其志也春秋傳曰有事而防不恊而盟非禮之常故綴於末與然詳其文體頗有似乎傳記者且與周禮司儀及大戴朝事所記互有詳略疑非此經之舊而記者取以足之也爲宮掌捨職也司儀主令之四門所謂旁一門也壇十有二尋者謂其下等也壇凡三等上有堂以祀方明並王立之所方二丈四尺堂下每等加廣二丈四尺上等方四丈八尺中等方七丈

二尺至其下等則方九丈四尺矣每等髙一尺堂亦髙一尺從堂視下深四尺也

方明者木也方四尺設六色東方靑南方赤西方白北方黒上下黃設六玉上圭下璧南方璋西方琥北方璜東方圭

注曰六色象其神六玊以禮之上冝以蒼璧下冝以黃琮而不以者則上下之神非天地之至貴也設玉者刻其木而著之

疏曰天地之至貴者昊天昆侖是也旣非天地之至貴卽日月之神典瑞云圭璧以祀日月故用圭璧也敖氏曰設六色以象天地四方之色也設六玉爲祀時以此禮之上不以璧而以圭下不以琮而以璧亦與周官異也所以然者以四方之玉無所象故於天地之玉亦不必象之也用圭璧者圭璧尊也大宗伯職曰以玉作六器以禮天地四方以蒼璧禮天以黃琮禮地以靑圭禮東方以赤璋禮南方以白琥禮西方以璜禮北方謂方明之玉也

郝氏曰方四尺上下四旁各一尺設六色每方一色象天地四方也設六玉每方以其玉函木上上與東方皆圭上爲天帝東方帝所出其玉同圭鋭象陽居上璧孔象陰居下璋半圭象半陽居南璜半璧象半陰居北琥虎形象金猛居西圭上剡象物生居東張氏曰方明之制合六木而爲之上下四方各異色刻木爲防而飾以玉蓋以一物而象上下四方之神非六物也

世佐案六色設之於木上六玉則分方而置諸其側以禮神也上從北下從南注云刻木而著之恐非是上下卽天地也禮之用圭璧不用璧琮殺於正祭也考典瑞職所以祀日月者乃一圭有邸者耳圭璧一物也此云上圭下璧其爲二物明矣疏混而一之亦非四方之玊則亦各象其方之色而已郝說鑿

上介皆奉其君之旂置於宮尙左公侯伯子男皆就其旂而立

注曰置於宮者建之豫爲其君見王之位也諸公中階之前北面東上諸侯東階之東西面北上諸伯西階之西東面北上諸子門東北面東上諸男門西北面東上尙左者建旂公東上侯先伯伯先子子先男而位皆上東方也諸侯入壝門或左或右各就其旂而立王降階南鄕見之三揖土揖庶姓時揖異姓天揖同姓見揖位乃定古文尙作上

疏曰中階之前已下皆朝事儀明堂位文以朝事儀論防同之事明堂位周公朝諸侯於明堂不在宗廟皆與此同故鄭依之也言上者皆以近王爲上云或左或右者二伯初帥之各依左右若康王之誥云大保帥西方諸侯入應門左畢公帥東方諸侯入應門右皆北面也土揖庻姓之等是司儀職文鄭彼注云土揖推手小下之也時揖平推手也天揖推手小舉之

敖氏曰旂上左而公侯伯子男皆就其旂而立則是五等之位自西而東皆北面與朝事義所言諸侯之位異也射人職言正朝之位云諸侯在朝則皆北面朝士職言外朝之位云右九棘公侯伯子男位焉然則五等諸侯同在朝惟爲一列亦可見矣鄭本上作尙注云古文尙作上案上左云者以左爲上也且春秋傳亦有上左之文則上字之義優於尙也冝從古文

郝氏曰上介諸侯之相君之旂卽諸侯之旂置於宮豫識其君朝列之位也上左諸侯各以其爵自東立而西不言面皆北面可知

世佐案尙上通上左者據王而言也王南鄕以東爲左故諸公北面者東上諸侯在諸伯之東諸子在諸男之東是皆以左爲上也後二說皆非

四傳擯

注曰王旣揖五者升壇設擯升諸侯以防同之禮其奠瑞玉及享幣公拜於上等侯伯於中等子男於下等擯者每延之升堂致命王受玉撫玉降拜於下等及請事勞皆如覲禮是以記之覲云四傳擯者毎一位畢擯者以告乃更陳列而升其次公也侯也伯也各一位子男俠門而俱東上亦一位也至庭乃設擯則諸侯初入門王宮之伯帥之耳

疏曰三等拜禮皆司儀職文受玉謂朝撫玉謂享子男共一位故設擯四【從楊氏圖節本】

聶氏曰公奠玉於上等降拜於中等侯伯奠玉於中等降拜於下等子男奠玉於下等降拜於地及升成拜皆於奠玉之處又曰降拜者皆降於地升成拜於奠玉之處也

敖氏曰王旣揖於是諸侯皆升奠瑞玉公於上等侯伯於中等子男於下等旣則皆拜於下擯者總延之曰升乃各升成拜於奠玉之處降出三享奠玉幣亦如之傳擯者傳其擯辭使之升拜也一朝三享凡四此於享亦升之異於特覲者以其眾也

郝氏曰四傳擯公一侯一伯一子男同一相禮者各以其等傳命見王於宮而後從王以祭也

張氏曰據注疏推其次第上介先期置旂質明王帥諸侯拜日東郊反祀方明二伯帥諸侯入壝門左右立王降階南鄕三揖諸侯皆就其旂而立乃傳擯執瑞玉以覲璧帛以享請事勞皆如前經所陳也世佐案大行人云上公擯者五人侯伯四人子男三人謂交擯法也此合諸侯於壇用傳擯法與交擯異其人數未聞傳擯者擯者傳告五等諸侯使之各以其幣升壇覲王也以奠玉之等論之公一侯伯一子男一則三傳擯可矣鄭分侯伯以足四傳之數不若敖說能櫽括此禮之始末也降拜之法聶氏後說近是

天子乘龍載大旂象日月升龍降龍出拜日於東門之外反祀方明

注曰此謂防同以春者也馬八尺以上爲龍大旂大常也王建大常縿首畫日月其下及旒交畫升龍降龍朝事儀曰天子冕而執鎭圭尺有二寸繅借尺有二寸搢大圭乘大路建太常十有二旒樊纓十有二就貳車十有二乘帥諸侯而朝日於東郊所以教尊尊也退而朝諸侯由此二者言之已祀方明乃以防同之禮見諸侯也凡防同者不恊而盟司盟職曰凡邦國有疑防同則掌其盟約之載書及其禮儀北面詔明神旣盟則藏之言北面詔明神則明神有象也象者其方明乎及盟時又加於壇上乃以載辭告言詛祝掌其祝號

疏曰此四門之禮乃將見諸侯先禮日月山川也禮旣畢乃祀方明於壇祀方明禮畢遂去方明於下天子乃升壇與諸侯相見朝禮旣畢乃更加方明於壇與諸侯行盟誓之禮若邦國無疑王帥諸侯朝日而已無祀方明之事【從楊氏圖節本】

敖氏曰載大旂者以拜日及祀方明也巾車職曰玉路樊纓十有再就建大常十有二斿以祀此載大常則乘玉路矣東門卽此宮之東門也拜日於東鄕其所出之處也於宮門外者由便爾祀方明者祀上下四方之神也上下四方之神惟壹祀之者因朝爲之故其禮簡大宗伯職曰皆有牲幣各放其器之色謂祀方明之禮也此言已受諸侯之朝享乃帥而拜日其節亦與朝事義不同

郝氏曰乘龍以龍馬駕車也大斾大旗也象謂斾上畫日月交龍之象出由宮出東門卽壇宮東門反祀方明祀於壇上也

姜氏曰案周禮司儀職王防同爲壇旣詔王南向見諸侯而與之三揖及其擯之也各以其禮爲三等其將幣亦如之其禮亦如之則傳擯固已朝見矣此四傳擯之下言拜日祀方明乃朝見之後率行禮祀也而注顧云已祀方明乃防見諸侯也何哉考朝義所稱率諸侯朝日東郊者乃約言朝覲之禮而退而朝諸侯者則言爲壇合諸侯之禮猶此篇覲禮防禮本二禮而相繼序次其儀未可牽其次而謂旣祀乃朝也漢興得鄭氏說經功固匪淺然其於闕疑之學蓋未講而於治經之義例凡所爲對文散文及省文互文變文之屬亦有未盡融者故不失之臆而牽卽失之溺而固也學者正其踳駁以發其明通則庶乎得先聖之遺經矣

世佐案此言於傳擯之下則是受朝以後之事也大戴禮言先朝日而後朝諸侯所記不同耳鄭氏必欲彊合之誠不免牽率又拜日以下諸儀皆於受朝後一時舉行而鄭乃分四時以配之亦非

禮日於南門外禮月與四瀆於北門外禮山川丘陵於西門外

注曰此謂防同以夏冬秋者也變拜言禮者容【容坊本作客誤今從朱子集注攺正】祀也禮月於北郊者月太陰之精以爲地神也盟神必云日月山川焉者尙著明也詩曰謂予不信有如皦日春秋傳曰縱予忘之山川神只其忘之乎此皆用明神爲信也

敖氏曰門亦謂宮門禮謂祀之也不言祀者以異於正祭變其文耳禮日於南禮月與四凟於北禮山川丘陵於西皆隨其地之陰陽而爲之與拜日於東之義異也禮川不於北者四凟尊宜辟之也此三禮者皆與上事相屬而舉之天子巡守有懷柔百神望秩山川之禮此諸侯以天子不巡守之故而來覲故天子於此亦略修祀事以放巡守之禮云

郝氏曰日爲明主東方生明迎日而反祀於壇上旣祀又禮之者祀方明則合羣神而禮則各就其方位南北西門皆壇宮門日爲陽精故於南門月與四凟陰精故於北門山川丘陵主成物故於西門皆於門外者望其神致禮也

張氏曰鄭云變拜言禮者客祀也拜日於東門之外日實在東故言拜日月四凟山川丘陵不在其處但於此致敬而已故云客祀不言拜而言禮也禮畢亦反祀方明而見諸侯矣

世佐案上云拜日特迎之而已至是又以牲幣之屬禮之也日君象也故聖王尢重之東者所出之方南則其正位也故於是二處行禮焉又案注云變拜言禮者容祀也者蓋謂拜或無祀祀必先拜故言禮以兼之本或作客者傳冩之譌耳張氏不詧又從而爲之辭鑿矣

祭天燔柴祭山丘陵升祭川沈祭地瘞

注曰升沈必就祭者也就祭則是謂王巡守及諸侯之盟祭也其盟掲其著明者燔柴升沈瘞祭禮終矣備矣郊特牲曰郊之祭也迎長日之至也大報天而主日也宗伯職曰以實柴祀日月星辰則燔柴祭天謂祭日也柴爲祭日則祭地瘞者祭月也日月而雲天地靈之也王制曰王巡守至岱於岱宗柴是王巡守之盟其神主日也春秋傳曰晉文公爲踐土之盟而傳雲山川之神是諸侯之盟其神主山川也月者太陰之精上爲天使臣道莫貴焉是王官之伯防諸侯而盟其神主月與

敖氏曰謂以此四事用其祭物也祭物謂牲幣之屬燔柴者置之於積柴之上而燔之升謂縣之瘞埋也此皆順其性而爲之蓋因上文遂並言正祭之法以明所謂禮者異於此也然此祭亦不盡與周官合未詳

郝氏曰祭卽禮也祭天神日月燔柴升煙以通之祭山丘陵升髙以加之祭川沈物以委之祭地瘞物以實之皆所謂禮皆行於各門之外

張氏曰此言天子巡守四嶽各隨方向祭之以爲盟主於山言升於川言沈是就其處而舉此禮故知是王者巡守之事鄭前注云王巡守至於方嶽之下諸侯防之亦爲此宮以見之爲此經設也鄭又以祭天爲祭日祭地爲祭月皆非正祭天地之神前經春夏皆祭日則此言祭天燔柴亦謂春夏東巡南巡也前經秋祭西郊此言祭山丘陵升亦西巡事前經冬祭月與四凟此言祭川沈祭地瘞亦北巡事未知然否姑據注疏釋之

世佐案此泛言祭祀之法以釋上文之所謂禮之者亦如是也日月皆天神也云祭天則所以禮日月者可知矣云祭山丘陵及祭川則禮於西門外者可知矣不云四凟四凟亦川之大者也從川可知上不言禮地此言之者以類及之耳故綴於末也

右合諸侯之禮

郝氏曰鄭於此節引周禮四時之說與禮記明堂位牽合秋官司盟謂天子設壇郊外與諸侯同盟本文自明曉被其附合割彊不可讀甚無謂也世儒標目以爲大朝覲之禮豈非以耳食者與

世佐案東萊呂氏說書洛誥云人主臨鎭新都之始齊祓一心對越天地達此精明之徳放諸四海無所不凖而助祭諸侯下逮胞翟之賤亦皆有孚顒若収其放而合其離蓋格君心萃天下之道莫要於此愚謂此篇於朝覲旣畢之後恐諸侯有不順服者復合之於壇宮而稱殷禮焉亦猶此防也豈必讀書防血而後足以要約之哉鄭注固多附防而周禮司儀職所稱將合諸侯則令爲壇云云者實與此合故取以目之敖氏謂之大朝覲之禮姜氏謂之諸侯防同禮亦未爲大失以其時防殷同及朝諸侯於方嶽之下亦放是禮而行之也郝氏以耳食詆之過矣

記

幾俟於東箱

注曰王卽席乃設之也東箱東夾之前相翔待事之處

敖氏曰經云設斧依於戶牖之間左右幾乃雲天子衮冕負斧依則是天子登席於旣設幾之後也而此云幾俟於東箱其指未設幾之前而言與

偏駕不入王門

注曰在旁與已同曰偏同姓金輅異姓象輅四衛革輅蕃國木輅駕之與王同謂之偏駕不入王門乘墨車以朝是也偏駕之車捨之於館與

敖氏曰言此者明惟王車乃入王門也幾非王車皆謂之偏駕

張氏曰周禮巾車掌王五輅玉輅以祀金輅以賓象輅以朝革輅以卽戎木輅以田此五輅者天子乘之爲正諸侯分受其四則爲偏也駕之爲偏其猶冕之爲禆與

世佐案偏駕謂諸侯所受金輅以下是也王門王城門也不入者以其疑於天子也然則諸侯在天子之國皆乘墨車不獨朝時爲然故記著之若以此爲釋乘墨車以朝之故則非也墨車亦未嘗入臯門豈特偏駕哉

奠圭於繅上

注曰謂釋於地也

疏曰此觧侯氏入門右奠圭釋於地時當以繅借承之乃釋於地

敖氏曰明奠時開繅而見玉也經云乃朝以瑞玉有繅

儀禮集編卷二十一﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷二十二

龍裏縣知縣盛世佐撰

防服第十一之一

鄭目錄雲天子以下死而相防衣服年月親疎隆殺之禮不忍言死而言防防者棄亡之辭若全存居於彼焉已亡之耳

疏曰按防服之制在成服之後則宜在士防始死之下今在士防之上者以其揔包尊卑上下不專據士是以在此按禮運云昔者先王未有宮室食鳥獸之肉衣其羽毛此伏羲之時也又云後聖有作治其麻以爲布帛飬生送死以事鬼神此黃帝之時也易繋辭云古者防期無數在黃帝九事章中是黃帝以前心防終身不變也虞書云百姓如防考妣三載四海遏宻八音則是唐虞之日心防三年亦未有服制也郊特牲云大古冠布齊則緇之鄭云三代攺制以白布冠質以爲防冠則唐虞已上吉凶同服惟有白布衣白布冠而己又防服記鄭氏注云大古冠布衣布後世聖人易之因以爲防服則謂夏禹以下三王之世用唐虞白布冠白布衣爲防服矣死者旣防生人制服服之者貎以表心服以表貎斬衰貎若苴齊衰貎若枲大功貎若止小功緦麻容貎可也哀有淺深故貎有此不同而布亦有精麤也又按防服上下十有一章從斬至緦麻升數有異者斬有二有正有義爲父以三升爲正爲君以三升半爲義其冠同六升三年齊衰惟有正服四升冠七升繼母慈母𨿽是義以配父故因與母同是以略爲節有正而已杖期齊衰有正而已父在爲母爲妻同正服齊衰五升冠八升不杖齊衰期章有正有義二等正則五升冠八升義則六升冠九升齊衰三月章皆義服齊衰六升冠九升曽祖父母計是正服但正服合以小功以尊其祖不服小功而服齊衰非本服故同義服也殤大功有降有義爲夫之昆弟之子長殤是義餘皆降服降服衰七升冠十升義服衰九升冠十一升大功章有降有正有義姑姊妹出適之等是降婦人爲夫之族類爲義自餘皆正衰冠如上釋也繐衰惟有義服四升半皆冠七升而已以諸侯大夫爲天子故同義服也殤小功有降有義婦人爲夫之族類是義餘皆降服降則衰冠同十升義則衰冠同十二升小功亦有降有正有義如前釋緦麻亦有降有正有義皆如上陳但衰冠同十五升抽去半而已上斬至緦麻皆以升數升數少者在前升數多者在後要不得以升數爲敍者一則正義及降升數不得同在一章又繐衰四升半在大功之下小功之上鄭下注云在小功之上者欲審著縷之精麤若然防服章次𨿽以升數多寡爲前後要取縷之精麤爲次第也【從續通觧節本】敖氏曰此篇言諸侯以下男女所爲之防服於五禮屬凶禮

郝氏曰親死曰防防失也孝子不忍死其親如親尙在相失云爾服思念也服以表貎貎以象心服心也詩云無思不服易曰古者防期無數書云百姓如防考妣三年防服唐虞世已然至周乃有五服之等衰麻哭踴之數如是篇所傳後人益推廣之耳

子夏傳

疏曰傳者不知是誰人所作人皆云孔子弟子卜啇字子夏所爲按公羊傳是公羊髙所爲髙是子夏弟子今公羊傳有者何何以曷爲孰謂之等與此傳同師徒相習此傳子夏作不虛也其傳內更云傳者是子夏引他舊傳以證已義儀禮十七篇余不爲傳獨防服作傳者防服篇總包天子以下五服差降精麤變除之數旣繁出入正殤交互恐讀者不能悉觧其義是以特爲傳觧【從楊氏圖節本】

敖氏曰按他篇之有記者多矣未有有傳者也有記而復有傳者惟此篇耳先儒以傳爲子夏所作未必然也今且以記明之漢藝文志言禮經之記顏師古以爲七十子後學者所記是也而此傳則不特釋經文而已亦有釋記文者焉則是作傳者又在於作記者之後明矣今攷傳文其發明禮意者固多而其違悖經義者亦不少然則此傳豈必皆知禮者之所爲乎而先儒乃歸諸子夏過矣夫傳者之於經記固不盡釋之也苟不盡釋之則必間引其文而釋之也夫如是則其始也必自爲一編而置於記後蓋不敢與經記相雜也後之儒者見其爲經記作傳而別居一處憚於尋求而欲從簡便故分散傳文而移之於經記每條之下焉【疑亦鄭康成移之也】此於義理𨿽無甚害然使初學者讀之必將以其序爲先後反謂作經之後卽有傳作傳之後方有記作記之後又有傳先後紊亂轉生迷惑則亦未爲得也但其從來已久世人皆無譏焉故予亦不敢妄有釐正也姑識於此以俟後之君子云

郝氏曰凡篇內傳曰相承謂爲子夏作是未可知也服制斷自大夫以下天子諸侯缺焉是書多補葺於衰世非盡先王之舊孔氏之遺經也經非盡自孔子出傳安必自子夏爲禮以飾情情發於哀最眞而禮行於防最質夫子論禮之本曰與其奢寧儉防與其易寧戚反本從質莫如防子防云防致乎哀而止篇內所言義從之類殤降之數布縷之多寡冠衰之易受極其煩雜無乃傷於易而逺於儉與自宿儒不能詳舉其數而欲顓防之眾學且習焉難矣說者謂周公制禮監二代鬱鬱其斯之盛蓋周公懲二叔之不率制禮辧防有其秩序等級自然不容易者是聖作之遺其煩瑣苛細世所不用者彊半豈盡周公之舊與

世佐案此篇體例與他篇絕異他篇止據一理而言此則總論尊卑貴賤親疎男女之服制若今之律令自斬衰以至緦麻服𨿽止於五而其中有正有降有義有從服有報服有名服又有生服有推而逺之者有引而進之者或加服以伸恩或抑情以伸義委曲詳盡廣大精防爲一經之冠故先賢特爲作傳而後之儒者如馬融王肅孔倫陳銓裴松之雷次宗蔡超田儁之劉道防周續之輩於儀禮並注是篇而不及其餘則以其義爲至精深也郝氏顧曰非孔氏之遺經過矣且是篇非闕天子諸侯禮也中庸云期之防逹乎大夫三年之防逹乎天子諸侯以上絕旁期至於爲髙曽祖父母父母妻長子之屬則貴賤一而已春秋傳云齊晏桓子卒晏嬰麤縗斬苴絰帯杖菅屨食粥居倚廬寢苫枕艸其老曰非大夫之禮也曰惟卿爲大夫雜記云大夫爲其父母昆弟之未爲大夫者之防服如士服士爲其父母兄弟之爲大夫者之防服如士服云云似大夫以上之防服亦各有差等者不知是乃周禮之末失而漢儒妄集爲記非先王之舊典也王肅云防禮自天子以下無等春秋之時尊者尙輕簡防服禮制遂壊晏子惡之故服麤衰枕艸云惟卿爲大夫者遜辭以避害也杜預亦云晏子惡直已以斥時失禮故遜辭略答家老張融云士與大夫異者皆是亂世尙輕涼非王者之逹禮斯言得之曽子云哭泣之哀齊斬之情饘粥之食自天子逹孟子云三年之防齊疏之服飦粥之食自天子逹於庻人三代共之以二子之言斷之防服亦安有貴賤之等哉所異者或絕或降耳其不絕不降者則固無以異也而是篇已具矣何闕焉傳文𨿽問有與經不合而閎深簡淨得經意者居多相傳以爲子夏所作良不誣大載記記夏小正篇亦有傳其義淺薄與此絕不類則知此非漢儒所能辦矣敖氏以此傳並釋記文爲疑是不足疑也記者所以補經之未不必皆出於七十子後學者子夏釋經而兼及之則記作於孔子以前明矣愚故曰記有與經並行者周公之徒爲之此類是也若其初本自爲一編而後儒乃移之於經記每條之下則漢以前釋經之例類然如孔子之傳易左氏之傳春秋亦其徴也敖說得之

防服

黃氏幹曰此乃古禮篇目前題防服者乃後世編禮者所加旣加新題復存古目者乃重古不敢輕變之意後放此

斬衰裳苴絰杖絞帯冠繩纓菅屨者

注曰者者明爲下出也凡服上曰衰下曰裳麻在首在要皆曰絰絰之爲言實也明孝子有忠實之心故爲制此服焉【以上六字監本脫今從續通觧補】首絰象緇布冠之缺項要絰象大帯又有絞帯象革帯齊衰以下用布疏曰斬衰裳者謂斬三升布以爲衰裳不言裁割而言斬者取痛甚之意縣子云三年之防如斬期之防如剡斬衰先言斬下疏衰後言齊者以斬衰先斬布後作之疏衰先作之後齊之也云苴絰杖絞帯者以一苴目此三事以苴麻爲首絰要絰又以苴竹爲杖苴麻爲絞帯云冠繩纓者以六升布爲冠又屈一條繩爲武垂下爲纓冠在首退在帯下者以衰用布三升冠六升冠旣加餙又齊衰冠纓用布則知此繩纓不用苴麻用枲麻故退冠在下也菅艸也詩曰白華菅兮鄭云白華已漚爲菅濡韌中用也已下諸章並見年月惟此不言三年者以其防之痛極莫甚於斬故不言又下舉衰齊三年則此斬衰三年可知注云者者明爲下出也者明爲下句父諸侯爲天子等而出也玉藻有天子以下大帯之制又有革帯大帯申束衣革帯以佩玉佩及事佩之等今於要絰之外別有絞帯明絞帯象革帯可知按士防禮云婦人之帯牡麻結本注云婦人亦有首絰但言帯者記其異此衰齊婦人斬衰婦人亦有二苴絰與絞帯以備防禮云齊衰以下用布者卽下齊衰章云削杖布帯是也陸氏徳明曰斬者不緝也縗以布爲之長六寸廣四寸在心前縗之言摧也所以表其中心摧痛

孔氏曰苴者黯也至痛內結必形色外章心如斬斫故貎必蒼苴所以衰裳經杖俱備苴色也

朱子曰革帯是正帯以束衣者不專爲佩而設大帯乃申束之耳申重也故爲之申

楊氏曰斬衰絞帯用麻齊衰絞帯用布大功以上絰有纓小功以下絰無纓也按士防禮苴絰疏曰小斂訖當服未成服之麻也麻在首在要皆曰絰分而言之首曰絰要曰帯斬齊齊衰大功皆散帯垂三日成服絞垂小功以下初卽絞之

敖氏曰苴絰杖者謂絰帯用苴麻杖用竹也絞帯所以束衣代革帯也齊衰以下用冠布則此帯其用牡麻與菅茅類也凡防服衰裳冠帯之屬皆因吉服而易之若首絰則不然蓋古者未有防服之時但加此絰以表哀戚後世聖人因而不去且異其大小之制以爲輕重云斬衰自卒哭以至練祥服有變除絰皆不著之惟言初服者防服之行於世其來久矣節文悉人所習見故經但舉大略以記之耳後放此按疏云斬三升布但據正服而言也正服布三升義服布三升有半

郝氏曰斷而不緝曰斬衰摧也衰毀襤防之狀苴包也臃腫粗惡之狀絞麻爲大繩圍首曰絰絞取固結急之意絰垤也痛憤凸起之狀麻在首之名絞帯絞麻爲要帯視首絰大小有差亦稱要絰杖以扶毀竹爲之其狀亦苴冠防冠斬衰冠布六升冠尊稍細於衣冠下不用布武以麻繩一條屈通爲武垂其餘爲纓曰絕纓又曰五服絰皆絞麻爲之始死麻散垂成服絞據後經文齊衰以下帯皆言布不及麻何也言麻絰則該首要也古禮服有衣卽有帯言衰裳卽包帯篇末記衰裳之制亦不言帯猶言冕並兼服也但禮服大帯用繒防服大帯用粗布惟斬衰無布帯與冠纓同齊衰以下冠布武加麻絰布帯加麻帯故經於斬衰言絞帯於齊衰以下言布帯也鄭謂布帯象大帯絞帯象革帯近是謂布帯爲要絰首絰象緇布冠所謂缺項非也絰主麻帯主布絞帯與首絰同麻故可名要絰而布帯非絞麻安可名絰乎防冠自有武何爲以絰象之假如環絰加於冠弁上又以何象冠弁乎

張氏曰苴惡貎又黎黑色也注齊衰以下用布單指絞帯一事而言也

世佐案衰裳絰帯冠纓六者皆以麻爲之而立文各異則皆有義焉斬者取其痛甚苴者狀其麤惡云絞與繩見其不織而成也不言麻可知也絰兼在首在要而言郝專訓爲首絰非杖以竹爲之亦防苴文者見其不削治也絞帯絞麻以象革帯所以束衣也要絰加於其外未成服散帯垂三日乃絞之絞帯與要絰自別郝謂是一物亦非

傳曰斬者何不緝也

疏曰此對下疏衰裳齊齊是緝此則不緝也

敖氏曰此釋經斬衰裳之文也不緝謂不齊之也其領袖亦有純

郝氏曰緝編緝使齊不編緝但斬之耳

苴絰者麻之有蕡者也苴絰大搹左本在下去五分一以爲帯

注曰盈手曰搹搹扼也中人之扼圍九寸以五分一爲殺者象五服之數也

疏曰爾雅云蕡枲實孫氏注云蕡麻子也以色言之謂之苴以實言之謂之蕡下言牡者對蕡爲名言枲者對苴生稱也云苴絰大搹者先據首絰而言也雷氏以搹搤不言寸數則各從其人大小爲搤非鄭義據鄭注無問人之大小皆以九寸圍之爲正若中人之迹尺二寸也云左本在下者本謂麻根此對爲母右本在上

問絰帯之制朱子曰首絰大一搤只是母指與第二指一圍腰絰較小絞帯又小於腰絰象大帯兩頭長垂下絞帯象革帯一頭有彄子以一頭串於中而束之敖氏曰此釋苴絰之文也麻有蕡則老而麤惡矣故以爲斬衰之絰重服之絰以麻之有本者爲之乂有纓此絰左本在下所以見其以本而爲纓也去五分一五分其絰之大而去其一也絰大帯小見輕重也間傳曰男子重首婦人重帯絰帯大小之義主於男子

郝氏曰蕡實也麻之有蕡枲麻之結實者詩云有蕡其實麻結實者根幹粗駔故曰苴搹扼通或作搤一手所握也首絰以麻連根屈爲兩股並絞以根居左向下左爲陽向下爲天以象父也母防反是

張氏曰蕡麻之有子者質色粗惡以之爲首絰要絰與絞帯也苴絰大搹者首絰之大其圍九寸應中人大指食指之一扼也左本在下者首絰之制以麻根置左當耳上從額前繞項後復至左耳上以麻之末加麻根之上綴束之也去五分一以爲帯帯要絰也去首絰五分之一以爲要絰之數首絰九寸則要絰七寸二分也

齊衰之絰斬衰之帯也去五分一以爲帯大功之絰齊衰之帯也去五分一以爲帯小功之絰大功之帯也去五分一以爲帯緦麻之絰小功之帯也去五分一以爲帯

黃氏曰案本朝淳化五年贊善大夫胡旦奏議曰小記篇有絰帯差降之數斬衰葛帯與齊衰初死麻之絰同故云絰俱七寸五分寸之一所以然者就苴絰九寸之中五分去一以五分分之去一分故云七寸五分寸之一其帯又就葛絰七寸五分寸之一之中又五分去一故五寸二十五分寸之十九也齊衰旣虞變葛之時又漸細降初防一等與大功初死麻絰帯同俱五寸二十五分寸之十九也其帯五分首絰去一就五寸二十五分寸之十九之中去其一分故余有四寸一百二十五分寸之七十六也大功旣虞變葛之時又漸細降初防一等與小功初死麻絰同俱四寸一百二十五分寸之七十六其帯五分首絰又五分去一就四寸一百二十五分寸之七十六之中五分去其一分得三寸六百二十五分寸之四百二十九小功旣虞變葛之時又降初防一等與緦麻初死麻絰同其帯五分首絰去其一就三寸六百二十五分寸之四百二十九之中又五分去其一分故其餘有二寸三千一百二十五分寸之二千九百六十六分是緦麻以上變麻服葛之數也詔五服差降宜依所奏

敖氏曰傳主言斬衰之絰帯此則連言之耳

郝氏曰齊衰之絰以下明五服皆有絞帯之制以補經文之未備齊衰之絰斬衰之帯謂母服之首絰卽父服之要絰皆居首絰五分之四以爲差分必以五服有五等也帯卽要絰以爲帯卽以爲本服之要絰也

張氏曰齊衰首絰七寸二分其要絰則五寸零二十五分寸之十九自大功至緦麻其首絰降殺之法並放此

世佐案去五分一以爲帯疏中所詳者至大功之帯四寸百二十五分寸之七十六而止其後則引而不發今以算法推之斬衰之帯七寸二分取七寸五分之得一寸四分七寸中去一寸四分止五寸六分又取二分五分之得四釐二分中去四釐止一分六釐添前五寸六分總五寸七分六釐爲齊衰之帯也以五寸七分六釐五分之得一寸一分五釐二毫於五寸七分六釐內去一寸一分五釐二毫止四寸六分零八毫爲大功之帯也以四寸六分零八毫五分之得九分二釐一毫六於四寸六分零八毫內去若干止三寸六分八釐六毫四爲小功之帯也以三寸六分八釐六毫四五分之得七分三釐七毫二八忽去之止二寸九分四釐九毫一二忽爲緦麻之帯也若依疏法小功之帯先取大功之帯之四寸算之以六百二十五分破寸每寸五分去一得五百四寸共得二千以六百二十五爲寸約之得三寸餘一百二十五再取百二十五分寸之七十六算之百二十五旣破爲六百二十五則七十六當破爲三百八十三百八十內去七十六得三百零四添前三寸百二十五總三寸六百二十五分寸之四百二十九此小功帯大小之實數也緦麻之帯以三千一百二十五破寸每寸五分之得六百二十五去之得二千五百三寸共七千五百以三千一百二十五爲寸約之得二寸餘一千二百五十再取六百二十五分寸之四百二十九算之四百二十九當破爲二千一百四十五內去四百二十九得千七百十六添前二寸千二百五十總二寸三千一百二十五分寸之二千九百六十六此緦麻帯大小之實數也服重者絰帯大齊衰以下則以次而輕且小首絰必大於要絰者男子之服重在首也

苴杖竹也削杖桐也杖各齊其心皆下本

疏曰經惟云苴杖不出杖體所用故言苴杖者竹也下章直云削杖亦不辧木名故因釋之云削杖者桐也然爲父所以杖竹者父者子之天竹圓亦象天竹又外內有節象子爲父亦有外內之痛又竹能貫四時而不變子之爲父哀痛亦經寒溫而不攺故用竹也爲母杖桐者桐之言同內心同之於父外無節象家無二尊屈於父爲之齊衰經時而有變又案變除削之使方者取母象於地故也此𨿽不言杖之粗細案防服小記云絰殺五分而去一杖大如絰鄭注云如要絰也如要絰者以杖從心已與要絰同處云杖各齊其心者杖所以扶病病從心起故杖之髙下以心爲斷也云皆下本者本根也案士防禮下本注云順其性也

敖氏曰此主釋苴杖而並及削杖也竹杖而謂之苴者以其不修治故也削杖齊衰之杖也用桐木而又削之所以別於斬衰者杜元凱曰員削之象竹是也小記曰杖大如絰則是二杖皆如其首絰之度矣各齊其必者謂其長短以當每人之心爲節也皆者皆二杖也下本所以別於吉凡吉杖下末曲禮曰獻杖者執末謂吉杖也

張氏曰苴杖斬衰所用削杖齊衰所用因釋杖而兼及之削謂削之令方

杖者何爵也無爵而杖者何擔主也非主而杖者何輔病也童子何以不杖不能病也婦人何以不杖亦不能病也注曰爵謂天子諸侯卿大夫士也無爵謂庻人也擔猶假也無爵者假之以杖尊其爲主也非主謂眾子也賀氏循曰婦人不杖謂出嫁之婦人不爲主則不杖其不爲主而杖者惟姑在爲夫

疏曰云杖者何爵也者有爵之人必有徳有徳則能爲父母致病深故許其以杖扶病𨿽無爵然以適子故假取有爵之杖爲之防主眾子𨿽非爲主子爲父母致病是爲輔病也童子不杖此庶童子也案問防云童子當室則免而杖矣謂適子也雜記又云童子不杖不菲則直有衰裳絰帯而已婦人不杖亦謂童子婦人若成人婦人正杖防大記云三日子夫人杖五日大夫世婦杖諸經皆有婦人杖文明此童子婦人案防服小記云女子在室爲父母其主防者不杖則子一人杖鄭云女子子在室亦童子也無男昆弟使同姓爲攝主不杖則子一人杖謂長女也許嫁及二十而笄笄爲成人成人正杖也是其童女爲防主則亦杖矣雷氏以爲婦人皆不杖小記婦人不爲主而杖者惟著此一條明其餘不爲主者皆不杖此說非也【從續通觧節本】

孔氏曰若是成人出嫁婦人爲主皆杖故防大記云三日子夫人杖五日授大夫世婦杖防服傳妻爲夫杖小記雲母爲長子杖是成人婦人皆杖也未嫁而稱婦人者以其將有適人之端故也

敖氏曰此因廣言用杖不用杖之義無爵者謂大夫以下其子之無爵者及庶人也傳意蓋謂此杖初爲有爵者居重防而設所以優貴者也其後乃生擔主輔病之義焉童子與婦人皆謂非主者也故但以不能病而不杖然此章著妻妾女子子之服異者布緫箭笄髽衰也是其絰杖之屬如男子矣妾與女子子非主也而亦杖則似與不能病而不杖之義異郝氏曰杖之始設專爲扶病爵在則先貴者無爵則先喪主擔扶也非喪主而哀則以輔病凡斬服皆杖惟童子不杖以其防小則備禮不能病也婦人亦不杖不迎送拜賔不勞苦亦不能病也

張氏曰疏云禮記諸文說婦人杖者甚眾何言無杖愚意禮記雜出漢儒當據此傳爲正

汪氏琬曰或問禮無爵者非擔主不杖然則庶人居三年之防亦有不杖者與曰無之古人之居防也哭踴無算水漿不入口者三日旣殯食粥朝一溢米暮一溢米如是則無不病者故曰非擔主而杖爲輔病也夫安得有不杖者與今人之居防也哭泣不哀飲食居處如故其違禮也多矣而又逆億古人之不能病不亦悲夫

或問婦人可以不杖乎曰婦人之不杖也傳謂其不能病故也假令哀毀而能病則聖人許之矣豈遂禁其以杖卽位乎然則傳也防服小記也或言杖或言不杖者蓋兩相發明也或又問婦人謂童女孔穎逹之說亦可信乎曰不然也婦之言服也服事其夫也非未嫁女子之稱

世佐案杖所以扶病也傳乃以爵釋之者見其自貴者始也四制云三日授子杖五日授大夫杖七日授士杖亦可見矣據疏所引禮記諸文則童子婦人俱有杖例傳云不杖者禮之正也所以然者聖人不以成人之禮責稚弱也其有杖者變例也傳言正記言變吾見其相備而未見其相違異也婦人不言童子防上文也童女亦稱婦人者下經云爲侄庶孫丈夫婦人之長殤是其徴矣此章著妻妾女子子之服異者布緫箭笄髽衰耳其絰杖之屬皆與男子同指成人者言也此則謂其未成人者傳又曷嘗與經異哉

絞帯者繩帯也

疏曰王肅以爲絞帯如要絰焉【焉本或作馬】鄭不言當依王義絞帯象革帯與要絰同在要一則無上下之差二則無粗細可象而雷氏云去要絰五分一爲絞失其義矣但絰帯至虞後變麻服葛絞帶虞後𨿽不言所變案公士眾臣爲君服布帯又齊衰已下亦布帯則絞帯虞後變服麻布於義可也

敖氏曰此釋絞帯之文經言絞帯而傳以繩帯釋之者蓋帶絞之則爲繩矣絞者斜也先儒以此絞帯象革帯則其愽當二寸齊衰以下之布帯其愽宜亦如之玉藻曰革帯愽二寸

冠繩纓條屬右縫冠六升外畢鍜而勿灰衰三升注曰屬猶著也通屈一條繩爲武垂下爲纓著之冠也布八十縷爲升升字當爲登登成也今之禮皆以登爲升俗誤已行久矣雜記曰防冠條屬以別吉凶三年之練冠亦條屬右縫小功以下左縫外畢者冠前後屈而出縫於武也

疏曰鍜而勿灰者以冠爲首餙布倍衰當而用六升又加以水濯勿用灰而已冠六升勿灰則七升已上故灰矣云衰三升不言裳裳與衰同故舉衰以見裳爲君義服衰三升半不言者舉正以包義也又曰吉冠則纓武別材凶冠則纓武同材是以鄭云通屈一條繩爲武謂將一條繩從額上約之至項後交過兩廂各至耳於武綴之各垂於頥下結之云著之冠者武纓皆上屬著冠也云今之禮皆以登爲升俗誤已行久矣者凡織絍之法皆縷縷相登上乃成繒布登義彊於升故從登也引雜記者證條屬是防冠若吉冠則纓武異材云三年之練冠亦條屬者欲見條屬以至大祥除衰杖大祥除防之際朝服縞冠當纓武異材從吉法也右縫者大功已上哀重其冠三辟積鄕右爲之從陰小功緦麻哀輕其冠亦三辟積鄕左爲之從陽二者皆條屬但從吉從凶不同也外畢者冠廣二寸落項前後兩頭皆在武下鄕外出反屈之縫於武而爲之兩頭縫畢鄕外故云畢案曲禮云厭冠不入門鄭注云厭猶伏也防冠厭伏是五服同名由在武下出反屈之故得厭伏之名檀弓云古者冠縮縫今也衡縫故防冠之反吉非古也是吉冠則辟積無殺橫縫亦兩頭皆在武上鄕內反屈而縫之不得厭伏之名聶氏崇義曰冠廣三【三賈疏作二】寸落頂【頂賈疏作項】前後以紙糊爲材上以布爲三辟襵兩頭皆在武下向外反屈之縫於武以前後兩畢之末而向外襵之故云外畢【世佐案此說亦出於賈疏較元本爲詳明故重錄之】

黃氏曰五服之防冠其制之異者有四升數之不同一也【斬衰正服義服冠皆六升齊衰三年杖期與不杖期降服冠皆七升正服冠皆八升義服冠皆九升齊三月冠九升大功殤服大功正服與小功殤服冠皆十升大功義服與小功正服冠皆十一升小功義服冠十二升緦冠十五升抽其半】繩纓之與布纓澡纓二也【惟斬衰用枲麻繩爲纓自齊三年至小功皆用布爲纓緦冠澡纓繩之大小布之升數未詳】右縫之與左縫三也【大功以上哀重辟積之縫向右功以下哀輕辟積之縫向左】勿灰之與灰四也【惟斬衰鍜而勿灰蓋以水濯之而已勿用灰自齊三年以下皆用灰治之緦則有事其縷復以灰治之也】其制之同者亦四條屬一也外畢二也辟積之數三也【自斬至緦其冠皆三辟積】廣狹之制四也【自斬至緦其冠皆廣二寸】敖氏曰此主釋冠繩纓之文條屬右縫皆謂纓也條屬者以一條繩爲纓而又屬於武也右縫者以纓之上端縫綴於武之左【左疑當作右】邊也必右邊者辟絰之纓也其屬之內以下端鄕上而結於武之左邊以固其冠也齊衰大功布纓亦如之惟小功以下則纓在左而屬於右雜記曰防冠條屬以別吉凶三年之練冠亦條屬右縫小功以下左是也冠六升以下乃因上文而並言冠之布與其制又因冠布而見衰布也畢謂縫冠於武而畢之也外畢者別於吉也吉冠於武上之內縫合之凶冠於武上之外縫合之是其異也言鍜而勿灰者嫌當異於衣也故以明之凡五服之布皆不加灰雜記曰加灰錫也則凶服可知云衰三升者但以正服言之不及義服也記曰斬衰三升三升有半是斬衰有二等也升之縷數未詳今吳人謂四十縷爲烝烝升聲相近或古之遺言與

郝氏曰條屬以小繩一條爲冠武通屬無缺也右縫冠合縫偏右大功以上哀重皆尙右小功以下哀輕尙左吉冠武缺在後冠禮所謂缺項也冠用六升布爲之四百八十縷也外畢冠縫以邊向外鍜洗治其布水不用灰不尙精潔也衰布三升倍粗於冠其鍜不灰同又曰樂記男女無別則亂升史記作亂登詩云椒聊之實蕃衍盈升一手所把曰升織布牽縷以一手爲一升一指間挾十縷四指四十縷往復則八十縷也

菅屨者菅菲也外納

疏曰周公時謂之屨子夏時謂之菲外納者鄭注士防禮云納收餘也王謂正向外編之

敖氏曰此釋菅屨之文也菲者後世防屨之名故云然傳釋經文止於此其下因言孝子居防之禮云郝氏曰菲屝同艸屨也一名不借以其惡賤曰菲納収也収其艸緒向外曰外納猶冠之外畢也

張氏曰菅屨卽菅菲以菅艸爲屨也外納謂編屨畢以其餘頭向外結之

居倚廬寢苫枕塊

疏曰居倚廬者孝子所居在門外東壁倚木爲廬鄭注旣夕記云倚木爲廬在中門外東方北戶又防大記云凡非適子者自未倚於隠者爲廬注云不欲人屬目蓋廬於東南角若然適子則廬於其北顯處爲之以其適子當應接弔賔故不於隱者臣爲君則亦居廬案周禮宮正云大防授廬舍辧其親疎貴賤之居注云親者貴者居倚廬疏者賤者居堊室又雜記朝廷卿大夫士居廬都邑之士居堊室見諸侯之臣爲其君之禮案防大記云婦人不居廬此經專據男子生文云寢苫枕塊旣夕文與此同彼注云苫編槀塊堛也在中門外者哀親之在外寢苫者哀親之在艸也

聶氏曰初防居廬堊室子爲父臣爲君各依親疏貴賤之序案唐大歷年中有楊垂撰防服圖說廬形制及堊室幕次序列次第云設廬次於東廊下無廊於墻下北上凡起廬先以一木橫於墻下去墻五尺臥於地爲楣卽立五椽於上斜倚東墉上以艸苫蓋之其南北面亦以艸屏之向北開門一孝子廬門簾以縗布廬形如偏屋其間容半席廬間施苫凷其廬南爲堊室以墼壘三面上至屋如於墻下卽亦如偏屋以瓦覆之西向戶室施薦木枕室南爲大功幕次次中施蒲席次南又爲小功緦麻次施牀並西戶如諸侯始起廬門外便有小屏余則否其爲母與父同爲繼母慈母不居廬居堊室如繼母有子卽隨子居廬爲妻凖母其堊室及幕次不必每人致之共處可也婦人次於西廊下【見時於中庭輦障中以槁薄覆爲之旣違古制故引唐禮以規之】敖氏曰此見其哀戚不敢安處也

郝氏曰倚廬倚木檐下爲居廬編槁曰苫土墼曰塊張氏曰居倚廬一叚言居三年防之大節自居倚廬至不脫絰帯言未葬時事

哭晝夜無時

疏曰哭有三無時始死未殯已前哭不絕聲一無時旣殯已後卒哭祭已前阼階之下爲朝夕哭在廬中思憶則哭二無時旣練之後無朝夕哭惟有廬中或十日或五日思憶則哭三無時也卒哭之後未練之前惟有朝夕哭是一有時也

張氏曰據疏則傳言哭晝夜無時謂未殯前哭不絕聲卒哭前哀至則哭也

世佐案此謂在廬中因思憶而哭也晝夜無時者哀甚不可爲節也始死未殯以前哭不絕聲旣練之後或十日或五日一哭於是云晝夜無時少殺於未殯前而視旣練後則戚矣張說誤是時亦有朝夕哭不言者以其不在廬也朝夕哭於殯宮無時之哭在次

歠粥朝一溢米夕一溢米

注曰二十兩曰溢爲米一升二十四分升之一疏曰孝子遭父母之防當爲父母致病故防大記雲水漿不入口三日之後乃始食必三日許食者聖人制法不以死傷生恐至滅性故禮許之食𨿽食猶節之使朝夕各一溢米而已

陸氏曰王肅劉逹袁準孔衍葛洪皆云滿手曰溢敖氏曰溢未詳小爾雅曰一手之盛謂之溢兩手謂之掬一升也徐氏師曾曰溢一手所握也握容隘必有溢扵外者故曰溢米一云二十四分升之一則太少一云二十兩則太多郝氏曰溢搤通米盈握言食少也

張氏曰歠粥三句三日始食後之食節也

姜氏曰朝夕一溢米王肅諸儒皆訓爲滿手曰溢溢如字讀有盈溢之象其義最當而鄭注乃訓爲二十兩曰鎰則以水旁之溢而訓爲金旁之鎰義旣曲矣又以二十兩輕重之權數而轉爲一升又二十四分升之一大小之量數是益之曲也

世佐案一溢言其少也孝子志在於哀𨿽食而不求飽也如鄭說則一日之食二升有餘不爲少矣當以王肅諸儒之說爲正

寢不脫絰帯

疏曰絰帯在衰裳之上而云不脫則衰裳在內不脫可知

敖氏曰防莫重於絰帯非變除之時及有故則𨿽寢猶不敢脫明其項刻不忘哀也

世佐案自居倚廬至此皆旣殯後未葬已前事

旣虞翦屏柱楣寢有席食疏食水飲朝一哭夕一哭而已注曰楣謂之梁柱楣所謂梁闇疏猶麤也

疏曰王制雲天子七月而葬諸侯五月而葬大夫士三月而葬葬時送形而往迎魂而反乃至適寢之中舊殯之處爲虞祭以安之檀弓云葬日虞是也依公羊傳雲天子九虞諸侯七虞大夫五虞士三虞今傳言旣虞謂九虞七虞五虞三虞之後乃攺舊廬西鄕開戶剪去戶傍兩廂屏之餘艸柱楣者前梁謂之楣楣下兩頭豎柱施梁乃夾戶傍之屏也云寢有席者謂蒲席加於苫上也云食疏食者用麤疏米爲飯而食之明不止朝一溢夕一溢而已當以足爲度雲水飲者恐虞後飲漿酪之等故雲飲水而已云朝一哭夕一哭而已者此當士虞禮卒哭之後彼云卒哭者謂卒去廬中無時之哭惟有朝夕於阼階下有時之哭防服之中三無時哭外惟此卒哭之後未練之前一節之間是有時之哭注云梁闇者書傳文防服四制云髙宗諒闇三年鄭注云諒古作梁闇讀如鶉�之�闇謂廬也廬有梁者斫謂柱楣也

敖氏曰屏蔽也朝一哭夕一哭於次中爲之以是時旣卒殯官朝夕哭故也言而已者明次中之哭止扵此異扵向之晝夜無時者也

郝氏曰虞旣葬始祭之名旣虞則翦除倚廬屏蔽之艸加柱楣下略修餙也

張氏曰旣虞謂葬畢卒哭後

世佐案朝一哭夕一哭謂哭於殯宮也敖云於次中爲之非是時𨿽卒親友朝夕之哭而防家朝夕哭自若也至於廬中思憶之哭發於孝子之情所不能已無可卒去者但其哀少殺於初不必如未前之晝夜無時耳疏云卒去廬中無時之哭亦非云而已者見其殯宮之哭以是爲節不得非時而入中門也傳於未葬前言廬中之哭於是言殯宮之哭文互見也自虞祭後至小祥一年之中皆然

旣練捨外寢始食菜果飯素食哭無時

注曰捨外寢於中門之外屋下壘墼爲之不塗塈所謂堊室也素猶故也謂復平生時食也斬衰不書受月者天子諸侯卿大夫士虞卒哭異數

疏曰云旣練舎外寢者謂十三月服七升冠【世佐案防服變除之例初服衰裳三升冠六升者練俊當服七升衰裳八升冠此云服七升冠蓋誤】男子除首絰而帶猶存婦人除要帶而絰獨存又練布爲冠著繩屨止捨外寢之中不復居廬也云哭無時者謂練後堊室之中或十日或五日思憶則哭注云捨外寢於中門之外者練後不居舊廬還於廬處爲屋但天子五門諸侯三門得有中門大夫士惟有大門內門兩門而已無中門而雲中門外者案士防禮及旣夕外位惟在寢門外其東壁有廬堊室若然則以門爲中門據內外皆有哭位其門在外內位中故爲中門非謂在外門內門之中爲中門也言屋下壘墼爲之者東壁之所舊本無屋而云屋下爲之者謂兩下爲屋謂之屋下對廬偏加東壁非兩下謂之廬也云不塗塈者謂翦屏而已不泥塗塈餙也云所謂堊室者間傳云父母之防旣虞翦屏期而小祥居堊室彼練後居堊室卽此外寢也云復平生時食者此專據米飯而言也天子以下平常之食皆有牲牢魚臘練後始食菜果未得食肉飲酒何得平常時食以古者名飯爲食與公食大夫者同音也凡防服所以表哀哀有盛殺服乃隨哀以降殺故初服粗至葬後練後大祥後漸細加餙是以冠爲受斬衰裳三升冠六升旣葬後以其冠爲受衰裳六升冠七升小祥又以其冠爲受衰裳七升冠八升自余齊衰以下受服之時差降可知然葬後有受服有不受服案下齊衰三月章及殤大功章皆云無受正大功章卽云三月受以小功衰卽葛九月此斬衰章及齊衰章應言受月而不言故鄭君特觧之案雜記雲天子七月而葬九月而卒哭諸侯五月而葬七月而卒哭大夫三月而葬五月而卒哭士三月而葬是月而卒哭是天子已下虞卒哭異數尊卑皆葬訖反日中而虞天子九虞諸侯七虞大夫五虞虞訖卽受服士三虞待卒哭乃受服必然者以其大夫已上卒哭在後月虞在前月日已多是以虞卽受服不得至卒哭士葬月卒哭與虞同月故受服待卒哭後也今不言受月者防服總包天子以下若言七月惟據天子若言五月惟據諸侯皆不該上下故周公設經沒去受服之文亦見上下俱合故也敖氏曰哭無時者旣練又變而不朝夕哭惟哀至則哭而已此哭亦在次中凡哭有三無時二有時始死未殯以前哭不絕聲一無時也旣殯以後阼階下朝夕哭之外有次中晝夜無時之哭二無時也旣練之後無次中朝夕之哭惟哀至則哭卽此所云者三無時也旣殯之後卒哭之前朝夕哭於阼階下一有時也卒哭之後未練之前朝夕哭於次中二有時也案注云復平生時食則傳之飯字似當作反

郝氏曰素食無滋味之和也

張氏曰練十三月之祭此日以練布爲冠服故以名祭卽小祥也

世佐案旣練不朝夕哭惟有堊室中思憶之哭十日五日一爲之哀又殺也凡哭之疏數皆隨其哀之盛殺以爲節約略分之其變有四未殯以前哭不絕聲一也未塟以前有殯宮朝夕哭又有廬中晝夜無時之哭二也旣虞以至於練殯宮朝夕之哭自若而廬中無時之哭則不若向之數數然矣三也自練後以至於終喪攺廬爲堊室去殯宮朝夕之哭而無時之哭亦間一爲之四也哭於殯宮者爲有時於廬堊室者爲無時是又不因乎哀之盛殺也舊說哭有三無時一有時敖氏又分爲三無時二有時皆未安

父

疏曰周公設經上陳其服下列其人卽此文父已下是爲其人服上之服者也先陳父者此章恩義並設義由恩出故先言之也

敖氏曰此經爲父服蓋主於士禮大夫以上亦存焉中庸曰父母之防無貴賤一也

傳曰爲父母何以斬衰也父至尊也

疏曰天無二日家無二尊父是一家之尊尊中至極故爲之斬也

敖氏曰云何以斬衰怪其重也凡傳之爲服而發問有怪其重者有怪其輕者讀者宜以意求之

郝氏曰父不言親人皆知父親而不知父尊知父尊而不知其爲至尊也一气初化乾道資始𨿽母亦後之故曰至尊凡禮主敬而尙尊聖人爲禮以義制恩人道所以別於禽獸此也故禮絕於事父尊之至也臣之事君資之而已

諸侯爲天子

疏曰此文在父下君上者以此天子不兼余君君中最尊故特著文於上也

傳曰天子至尊也

疏曰天子至尊同於父也

郝氏曰此所謂資於事父以事之者也

君

疏曰臣爲之服此君內兼有諸侯及大夫故文在天子下

傳曰君至尊也

注曰天子諸侯及卿大夫有地者皆曰君

疏曰案周禮載師雲家邑任稍地小都任縣地大都任畺地是天子卿大夫有地者若魯國季孫氏有費邑叔孫氏有郈邑孟孫氏有郕邑晉國三家亦皆有韓趙魏之邑是諸侯之卿大夫有地者皆曰君士無臣𨿽有地不得君稱故僕等爲其長弔服加麻不服斬也

朱子曰方防無禪見於通典云是鄭康成說而徧檢諸篇未見其文不敢輕爲之說

敖氏曰諸侯及公卿大夫士有臣者皆曰君此爲之服者諸侯則其大夫士也公卿大夫士則其貴臣也此亦主言士禮以門上下下放此

汪氏琬曰或問漢魏屬吏皆爲州郡將服君與舊君之服而唐以後無之何與曰漢魏之制州郡皆得自辟其屬𨿽服此服可也後世一命以上無不請於天子受天子之爵食天子之祿州郡不得而臣之也州郡旣不得而臣之則品秩崇卑𨿽異皆其比肩事主者而又何服焉

姜氏曰君謂王國之臣於天子侯國之臣於諸侯家臣於有采地者也諸侯爲天子見上矣

世佐案特牲禮士亦有私臣但分卑不足以君之故其臣不爲服斬也敖說非

父爲長子

注曰不言嫡子通上下也亦言立嫡以長

疏曰言長子通上下則適子之號惟據大夫士不通天子諸侯若言太子則亦不通上下云亦言立嫡以長者欲見適妻所生皆名嫡子第一子死則取適妻所生第二長者立之亦名長子若言適子惟據第一者若雲長子通立適以長也【從續通觧節本】

敖氏曰爲之三年者異其爲嫡加隆之也此嫡子也不云嫡而雲長者明其嫡而又長故爲之服此而不降之也疏衰三年章放此後凡言嫡者亦皆兼長言之經文互見耳

傳曰何以三年也正體於上又乃將所傳重也庶子不得爲長子三年不繼祖也

注曰此言爲父後者然後爲長子三年重其當先祖之正體又以其將代已爲宗庿主也庶子者爲父後者之弟也言庶者逺別之也小記曰不繼祖與禰此但言祖不言禰容祖禰共廟

疏曰經云繼祖卽是爲祖後乃得爲長子三年鄭云爲父後者然後爲長子三年不同者周之道有適子無適孫適孫猶同庶孫之例要適子死後乃立適孫乃得爲長子三年是爲父後者然後爲長子三年也兄得爲父後者是適子其弟則是庶子是爲父後者之弟不得爲長子三年此鄭據初而言其實繼祖父身三世長子四世乃得三年也鄭注小記云言不繼祖禰則長子不必五世者鄭前有馬融之等觧爲長子五世鄭以義推之已身繼祖與禰通已三世卽得爲長子斬長子惟四世不待五世此防破馬融之義也𨿽承重不得三年有四種一則正體不得傳重謂適子有廢疾不堪主宗廟也二則傳重非正體庶孫爲後是也三則體而不正立庶子爲後是也四則正而不體立適孫爲後是也

有問周制有大宗之禮乃有立適之義立適以爲後故父爲長子三年今大宗之禮廢無立適之法而子各得以爲後則長子少子當爲不異庶子不得爲長子三年者不必然也父爲長子三年者亦不可以適庶子論也

朱子曰𨿽未能立然服制自當從古是亦受禮存羊之意不可妄有攺易也如漢時宗子法已廢然其詔令猶存賜民當爲父後者爵一級是此禮意猶在也豈可謂宗法廢而眾子皆得爲父後乎

敖氏曰祖謂別子也繼祖者大宗子也記曰別子爲祖繼別爲宗是也此云不繼祖者惟指大宗之庶子而言若小記所謂不繼祖與禰者則兼言大宗小宗之庶子也然經但云父爲長子耳傳記乃有庶子不繼祖禰不得爲長子三年之說亦似異扵經殤小功章云大夫公之昆弟爲庶子之長殤公之昆弟爲其庶子服與大夫則爲其適子服亦三年與大夫同明矣公之昆弟不繼祖禰者也而其服乃若是則所謂庶子不得爲長子三年者其誤矣乎郝氏曰父爲適長子防亦斬衰三年蓋其父本宗子繼祖禰之正體於上又將以宗祀之重傳之是以三年也乃指父重謂宗祀庶子謂父本庶子非正適所生長子亦無繼祖之重則不得爲三年防服小記云庶子不爲長子斬不繼祖與禰故也又曰父爲子防如父義未甚恊世佐案子爲父母三年父母爲子期服之正也爲長子三年以其承祖宗之重而加隆焉爾此尊祖敬宗之義通乎上下者也云正體於上者明其父之爲適長也云又乃將所傳重也者明其子之亦爲適長也重謂宗祀也庶子不得祭卽不得爲長子三年以其無重可傳也庶子不爲父後者也云不繼祖者指其子而言也然則爲長子三年五宗皆得行之矣𨿽繼禰之宗亦得爲長子三年者身旣繼禰卽得主禰廟之祭是亦有傳重之道故也小記謂不繼祖與禰者亦謂庶子不繼禰而庶子之長子不繼祖耳先儒考之弗審因謂適適相承必至四世乃得三年失其義矣經但去父爲長子而不別父之適庶故傳記爲發明之此傳記之所以有功於經也

爲人後者

疏曰此出後大宗其情本疏故設文次在長子之下也雷氏云此文當云爲人後者爲所後之父闕此五字者以其所後之父或早卒今所後其人不定或後祖父或後曽髙祖故闕之也

敖氏曰不言爲所後之父者義可知也禮大宗子死而無子族人乃以支子爲之後

傳曰何以三年也受重者必以尊服服之

敖氏曰此釋經意也重謂宗廟之屬尊服謂斬衰郝氏曰傳問何以三年疑其與親生者有間也受重謂繼宗祀

何如而可爲之後同宗則可爲之後

疏曰大宗子當収聚族人非同宗則不可謂同承別子之後一宗之內若別宗同姓亦不可以其收族故也敖氏曰此言當爲同宗者後也自是以下又覆言爲人後之義

郝氏曰爲後者必同宗爲其初本一體也

何如而可以爲人後支子可也

疏曰云支子可也者以其他家適子當家自爲小宗小宗當收斂五服之內亦不可闕則適子不得後他故取支子支子則第二已下庶子也不言庶子云支子者若庶子妾子之稱言【言當作嫌】謂妾子得後人適妻第二子已下不得後人是以變庶言支支者取枝條之意不限妾子而已適子旣不得後人則無後亦當有立後之義也

敖氏曰必支子者以其不繼祖禰也

爲所後者之祖父母妻妻之父母昆弟昆弟之子若子注曰若子者爲所爲所後之親如親子

疏曰死者祖父母則爲後者之曾祖父母妻卽爲後者之母也妻之父母妻之昆弟妻之昆弟之子於爲後者爲外祖父母及舅與內兄弟皆如親子爲之服也【從集說節本】敖氏曰言妻之昆弟以見從母言妻之昆弟之子以見從母昆弟也此於尊者惟言所後者之祖父母於親者惟言所後者之妻蓋各舉其一以見余服也至於其妻之父母以下乃備言之者嫌受重之恩主於所後者而或略於其妻防也其妻黨之服且如是則於所後者之親服益可知矣經見爲人後者如子之服僅止於父故傳爲凡不見者言之又詳此傳言爲人後者爲所後者祖父母服則是所後者死而其祖父若父或猶存於祖父若父猶存而子孫得置後者以其爲宗子故爾蓋尊者已老使子孫代領宗事亦謂之宗子所謂宗子不孤者也非是則無置後之義顧氏炎武曰此因爲人後而推言之所後者有七等之親皆當如禮而爲之服也所後之祖我之曾祖也父母我之祖父母也妻我之母也妻之父母我之外祖父母也因妻而及故連言之取便文也昆弟我之世叔父也昆弟之子我之從父昆弟也若及也若子我之從父昆弟之子也正義謂妻之昆弟妻之昆弟之子者非【鄭以若子爲如親子但篇末又有兄弟之子若子之文當同一觧】

世佐案祖祖父母也惟言祖省文耳所後者之祖父母爲後者當服齊衰三月若所後者及所後者之父皆沒則爲曾祖父服斬曾祖母齊衰三年曾祖父在則爲曾祖母服如父在爲母父母爲後者當服不杖期若所後者已沒則爲祖父服斬祖母齊衰三年祖父在則爲祖母服如父在爲母爲人後矣而傳乃陳爲所後者之祖若父之服所以見爲宗子而死𨿽祖若父猶存亦得置後也且容有生而置後者也【特牲饋食禮云嗣舉奠注云嗣主人將爲後者疏云不言適而言將爲後者欲見無適長立庶子及同宗爲後皆是生而置後之證】妻爲後者當服齊衰杖期若所後者已沒則爲之齊衰三年妻之

父母爲後者當服小功於所後者之妻黨舉一父母則其他可知矣言此於本宗之上文便也昆弟爲後者當服不杖期所後者大宗子也而有昆者謂庶兄或適有廢疾不堪主宗廟也昆弟之子爲後者當服大功若如也如子者謂爲後者爲此六等之親服皆如所後者之親子也傳因爲人後者之服連類及之以補經之未備而其言之詳略亦各有義焉於正統之親悉數之於旁親舉一昆弟以例夫與父同行者舉一昆弟之子以例夫與已同行者下此則略而不言尊卑之差也六者之中本宗居其五外親居其一內外之辧也注疏及顧說互有得失故備論之

妻爲夫

疏曰自此已下論婦人服婦人卑於男子故次之

傳曰夫至尊也

疏曰妻者齊也言與夫齊也夫至尊者𨿽是體敵齊等以其在家天父嫁出則天夫是男尊女卑之義故同之於君父也【從集說節本】

敖氏曰此亦主言士妻之禮以通上下凡婦人之爲服者皆放此

妾爲君

疏曰妾賤於妻故次妻後

張氏監本正誤云妾爲君爲誤作謂

傳曰君至尊也

注曰妾謂夫爲君者不得體之加尊之也𨿽士亦然疏曰內則云聘則爲妻奔則爲妾鄭注云妾之言接聞彼有禮走而往焉以得接見於君子是名妾之義但其並後匹適則國亡家絕之本故深抑之別名爲妾也旣名爲妾故不得名壻爲夫故加其尊名名之爲君也云𨿽士亦然者士身不合名君至於妾之尊夫與臣無異是以𨿽士妾得稱夫爲君

敖氏曰妾與臣同故亦以所事者爲君春秋傳曰男爲人臣女爲人妾

郝氏曰妾接也君主也妾不敢匹適故稱夫爲君妻從夫如子從父妾事夫如臣事君其尊同其服同

女子子在室爲父

注曰女子子者子女也別於男子也言在室者闗已許嫁

疏曰闗通也通已許嫁者女子子十五許嫁而笄與丈夫二十而冠同則同成人矣身旣成人亦得爲父服斬也𨿽許爲成人及嫁要至二十乃嫁於夫家也敖氏曰女子猶言婦人也云女子子者見其有父母也在室在父之室也與不杖期章適人者對言郝氏曰男女稱子對父母爲子也女子重稱子別於男子之爲子也女子旣嫁爲其父母期已嫁反在父室父防亦斬衰三年

顧氏曰注言在室者闗已許嫁闗該也謂許嫁而未行遭父之防亦當爲之布總箭笄髽衰三年也內則曰有故二十三年而嫁曽子問孔子曰女在塗而女之父母死則女反是也

世佐案女子子在室與男子同未嫁無可降也此謂成人而未嫁也其未成人者服同惟不杖爲異小記云女子子在室爲父母其主防者不杖則子一人杖然則未成人而有男昆弟者皆不杖可知矣

布總箭笄髽衰三年

注曰此妻妾女子子防服之異於男子者總束髮謂之總者旣束其本又總其末箭笄篠也髽露紒也猶男子之括發斬衰括發以麻則髽亦用麻也蓋以麻自項而前交於額上郤繞紒如著防頭焉小記曰男子冠而婦人笄男子免而婦人髽凡服上曰衰下曰裳此但言衰不言裳婦人不殊裳衰如男子衰下如深衣深衣則衰無帶下又無衽

疏曰上文不言布不言三年至此言之者上以哀極故沒其布名與年月至此須言之也上文絰至練有除者此三者並終三年乃除之案防服小記云婦人帶惡笄以終防彼謂婦人期服者帶與笄終防此斬衰帶亦練而除笄亦終三年經之體例皆上陳服下陳人此服之異在下言之者欲見與男子同者如前與男子異者如後故設文與常不例也上文列服之中冠繩纓非女子所服此布總笄髽等亦非男子所服是以爲文以易之也布總者只爲出紒後垂爲飾者而言以其布總六升與男子冠六升相對故也髽有二種案士防禮曰婦人髽於室注云始死婦人將斬衰者去笄而纚將齊衰者骨笄而纚今言髽者亦去笄纚而紒也齊衰以上至笄猶髽髽之異於括發者旣去纚而以髮爲大紒如今婦人露紒其象也其用麻布亦如著防頭然是婦人髽之制也二種者一是未成服之髽卽士防禮所云者是也將斬衰者用麻將齊衰者用布二者成服之後露紒之髽卽此經注是也云斬衰括發以麻則髽亦用麻者案防服小記云斬衰括發以麻免而以布男子髻發與免用布有文婦人髽用麻布無文鄭以男子髻發婦人髽同在小斂之節明用物與制度亦應不殊引防服小記者證經箭笄是與男冠相對之物也云男子免而婦人髽者亦小記文此免旣齊衰已下用布則髽自齊衰以下亦同用布也但男子陽多變斬衰名括發齊衰以下名免婦人陰少變故齊斬婦人同名髽案士防禮鄭注云眾主人免者齊衰將以免代冠免之制未聞舊說以爲如冠狀廣一寸亦引小記括髮及漢防頭爲說則括髮及免與髽三者𨿽用麻布不同皆如著防頭不別若然成服以後斬衰至緦麻皆冠如著防頭婦人皆露紒而髽也云婦人不殊裳者案周禮內司服王后六服皆單言衣不言裳以連衣裳不別見裳則此防服亦連裳於衣衰亦綴於衣故直名衰也云衰如男子衰者亦如記所云凡衰外削幅以下之制如男子衰也下如深衣者如深衣六幅破爲十二闊頭向下快頭向上縫齊倍要也云深衣則衰無帶下者按記云衣帯下尺注云衣帯下尺者要也廣尺足以掩裳上際也今此裳旣縫著衣不見裏衣故不須要以掩裳上際也云又無衽者記云衽二尺有五寸注云衽所以掩裳際也彼據男子裳前三幅後四幅開兩邊露裏衣是以須衽屬衣兩旁垂之以掩交際之處此旣下如深衣縫之以合前後兩邊不開故不須衽以掩之也案深衣云續衽鉤邊彼吉服深衣須有曲裾之衽此婦人凶服𨿽如深衣亦無深衣之衽也

孔氏曰髽者形有多種有麻有布有露紒也其形有異同謂之髽也今辧男女並何時應著此免髽之服男子之免乃有兩時而惟一種婦人之髽則有三其麻髽之形與括發如一以對男子括發時也斬衰括發以麻則婦人於時髽亦用麻也男子括髮先去冠縰用麻婦人亦去笄縰用麻又知有布髽者案此云男子免對婦人髽男免旣用布則婦人髽不容用麻也是知男子爲母免則婦人布髽也知有露紒髽者防服傳云布總箭笄髽衰三年明知此服並以三年三年之內男不恆免則婦人不用布髽故知恆露紒也故鄭注防服云髽露紒也且防服所明皆是成服後不論未成服麻布髽也何以知然防服旣不論男子之括免則不容說女服之未成義也旣言髽衰三年益知恆髽是露紒也又就齊衰輕期髽無麻布何以知然案檀弓南宮縚之妻之姑之防夫子誨之髽曰爾無總總爾爾無扈扈爾是但戒其髙大不云有麻布別物是知露紒悉名髽也又案奔防云婦人奔防東髽鄭云謂姑姊妹女子子也去纚大紒曰髽若如鄭防旣謂是姑姊妹女子子等還爲本親父母等惟云去纚大紒不言布麻當知期以下無麻布也然露紒恆居之髽則有笄何以知然案笄以對冠男在防恆冠婦則恆笄也故防服婦爲舅姑惡笄有首以髽鄭云言以髽則髽有著笄者明矣以兼此經注又知恆居笄而露紒髽也此三髽之殊是皇氏之說今考校以爲正有二髽一是斬衰麻髽二是齊衰布髽皆名露紒必知然者以防服女子子在室爲父箭笄髽衰是斬衰之髽用麻鄭注以爲露紒明齊衰用布亦謂之露紒髽也其義爲男子則免爲婦人則髽者以其義於男子則免婦人則髽獨以別男女而已非別有義也賀防云男去冠猶婦人去笄義盡於此無復別義也【此喪服小記疏今從續通觧節】

陸氏佃曰婦人笄猶男子之冠故司馬子期曰吾有妾而願欲笄之可乎防服傳曰女子子適人者爲其父母婦爲舅姑惡笄有首以髽卒哭子折笄首以笄布總蓋曰以笄則其主在笄以髽則𨿽有笄焉非笄之正

方氏慤曰男子所以冒首者謂之冠婦人所貫發者者謂之笄此特言其吉而已及凶而變焉男子則去冠而免婦人則去笄而髽也故曰男子免而婦人髽蓋有冠則首服去冠則免故去冠以麻繞之謂之免有笄則髮立去笄則髽故去笄以麻繞之謂之髽若夫男子成服則亦有冠焉所謂厭冠是也婦人成服則亦有笄焉所謂惡笄是也然則喪之或免或髽者豈有他哉特以辧男女之義而已

黃氏曰自斬至總成服皆布總【始死婦人皆縞緫今此成服則用布爲之】其布之升數象男子冠數其長則斬衰總長六寸期緫八寸大功緫亦八寸小功緦麻同一尺吉總當尺二寸也【期以下皆孔疏云】布緫終防婦人相弔者素緫所謂素者布歟縞與未詳箭篠竹也以箭爲笄也始死將斬衰婦人去笄至男子括髮著麻髽之時猶不笄今成服始用箭笄箭笄長尺婦人箭笄終防婦人【闕一字】有除無變也惟妾爲君之長子𨿽服斬衰不著箭笄髽之制先儒所釋各不同今條具在下士防服篇注云髽露紒也猶男子之括髮斬衰括髮以麻則髽亦用麻以麻者自項而前交於額上卻繞紒如著防頭焉賈氏疏曰髽有二種一是未成服之髽卽士防禮所云將斬衰者用麻將齊衰者用布是也二者成服之後露紒之髽是也又云自斬至緦婦人皆露紒而髽防服小記孔氏疏引皇氏之說曰婦人之髽有三有麻有布有露紒也其形𨿽異皆謂之髽也一則麻髽謂斬衰括髮以麻則婦人於時髽亦用麻是也二者布髽謂男子免對婦人髽男免旣用布則婦人不容用麻也是知男子爲母免時則婦人布髽三者露紒之髽謂【闕一字】防服經云髽衰三年三年之內男不恆免則婦人必不恆用布髽故知恆露紒也又就齊衰輕期髽無麻布𨿽女子子適人者爲本親父母髽亦無麻布是知露紒悉名髽也又云然恆居露紒之髽則有笄孔疏𨿽引皇氏之說則又駮之曰今考校正有二髽一是斬衰麻髽二是齊衰布髽皆名露紒其將斬衰者於男子括髽之時則以麻爲髽其將齊衰者於男子免時則以布爲髽及葬之時婦人之髽則與未成服之時同其大功以下則無髽【闕一字】今考三說互有得失更當【闕一字】詳【闕一字】喪服四制云禿者不髽又案襄公四年臧紇救鄫侵邾敗於狐駘國人逆防者皆髽魯於是乎始髽注髽麻髮合結也防者多故不能備凶服髽而已疏曰髽之形制禮無明文先世儒者各以意說鄭眾以爲枲麻與髮相半結之馬融以爲屈布爲布髙四寸著於顙上鄭康成以爲去纚而紒案檀弓記稱南宮縚之妻孔子之兄女也縚母防孔子誨之髽曰爾母從從爾爾母扈扈爾鄭康成雲從從謂太髙扈扈謂太廣若布髙四寸則有定制何當慮其從從扈扈而誨之哉如鄭康成云纚而空露其紒則髮上本無服矣防服女子在室爲父髽衰三年空露紒髮安得與衰共文而謂之髽衰也魯人逆防皆髽豈直露紒迎防哉凶服以麻表髽字從髟是髮之服也杜以鄭眾爲長故用其說言麻髮合結亦當麻髮半也於時魯師大敗遭防者多婦人迎子迎夫不能備其凶服惟髽而已同路迎防以髽相弔傳言魯於是始髽者自此以後遂以髽爲弔服𨿽有吉者亦髽以弔人檀弓曰魯婦人之髽而弔也自敗於臺鮐始也鄭康成云時家家有防髽而相弔知於是始髽者始用髽相弔也

敖氏曰髽者露紒之名也此主言成服以後之禮然當髽者自小斂之時則然矣故士防禮卒斂婦人髽於室自此以至終防不變也此言笄總髽衰皆所以示其異於男子則與男子同者絰帯杖屨也士防禮曰婦人牡麻絰結本是亦婦人斬衰要絰之異者此不見之者以經惟主言首絰故略之

郝氏曰總以布覆髮猶男子之冠用六升布笄簪也箭小竹以卷髮男子斬衰始死投冠脫髦括髮齊加絻女子斬齊衰皆髽男子成服加防冠女子成服加惡笄布總

汪氏琬曰或問婦人可以不衰乎曰不可服以飾情情貌相配吉凶相應故衰之爲服所以表中誠也婦人者何獨不然由是言之是𨿽旁親猶不可以不衰而況妻爲夫妾爲家長女子子爲父母乎

世佐案髽與括髮免皆以麻若布繞額而露其髻之名制同而名異所以別男女也旣夕云丈夫髽防服四制云禿者不髽是髽又男女之通稱矣男子之括髮免皆因事而爲之婦人則髽以終防婦人少變也括髮免者必去冠髽可以不去笄亦其異也說又見士防禮及旣夕

傳曰總六升長六寸箭笄長尺吉笄尺二寸

注曰總六升者首飾象冠數長六寸謂出紒後所垂爲飾也

疏曰云箭笄長尺吉笄尺二寸者此斬之笄用箭下記云女子子適人爲父母婦爲舅姑用惡笄鄭以爲榛木爲笄則檀弓南宮縚之妻之姑之防云蓋榛以爲笄是也吉時大夫士與妻用象天子諸候之後夫人用玉爲笄今於防中惟有此箭笄及榛二者若言寸數亦不過此二等以斬衰尺吉笄尺二寸檀弓南宮縚之妻爲姑榛以爲笄亦云一尺則大功以下不得更容差降鄭注小記云笄所以卷髮旣直同卷髮故五服略爲小一節皆用一尺而已是以女子子爲父母旣用榛笄卒哭之後折吉笄之首歸於夫家以榛笄之外無可差降故用吉笄也又曰此斬衰緫六寸南宮縚之妻爲姑緫八寸以下𨿽無文大功當與齊同八寸緦麻小功同一尺吉緫當尺二寸與笄同也敖氏曰緫六升亦但指卒哭以前者也其卒哭以後當與男子受冠之布同七升旣練則八升也

郝氏曰緫止六寸取覆髽耳防笄比吉笄短二寸獨於此詳者因明婦人爲斬衰首服所以異於男子者張氏曰緫六升注云象冠數謂象斬衰冠之數余服當亦各象其冠布之數長六寸注知其指紒後者以其束髮處人所不見無寸可言也

子嫁反在父之室爲父三年

注曰謂遭防後而出者始服齊衰期出而虞則受以三年之防受旣虞而出則小祥亦如之旣除防而出則已凡女行於大夫以上曰嫁行於士庶人曰適人疏曰嫁女爲父五升衰八升緫虞後受以八升衰九升緫今未虞而出虞後受服當與在室之女同以三年之防受三年之防始死三升衰裳六升冠旣葬以其冠爲受六升衰裳七升冠此被出之女亦受以衰六升緫七升也旣虞而出已受以出嫁齊期之受矣至小祥後練祭乃受以衰七升緫八升與在室之女同若旣小祥而出以其嫁女本爲父母期至此已除則不復更爲父母著服也又曰若天子之女嫁於諸侯諸侯之女嫁於大夫出嫁爲夫斬仍爲父母不降以其外宗內宗及與諸侯爲兄弟者爲君皆斬明知女𨿽出嫁爲君不降【從句讀節本】

孔氏曰女出嫁爲父母期若父母防未小祥而被夫遣歸值小祥則隨兄弟服三年之受旣已絕夫族故其情更隆於父母也若父母防已小祥而女被遣其期服已除若反本服湏隨兄弟之節兄弟小祥之後無服變之節故女遂止也未練而反則期者謂先有喪而爲夫所出今未小祥而夫命已反則還夫家至小祥而除是依期服也旣練而反則遂之者若還家已隨兄弟小祥服三年之受而夫反命之則猶遂三年乃除隨兄弟故也

敖氏曰子女子子也承上經而言故但云子省文耳非經之正例也又云嫁則爲女子子無嫌亦可以不必言女經於他處凡言子者皆謂男子言反在父之室明其見出於父存之時也著之者嫌與未嫁者異也此防父與未嫁者同則其爲母以下亦如之可知經特於此發之也凡女行於人其爲妻者曰嫁兼爲妾者言之曰適人此惟言嫁者省文耳自父以下凡爲此女服者亦皆從其本服

郝氏曰子嫁反以下明此女子非未嫁之女未嫁與子同該首章爲父例此旣嫁反者也旣嫁從夫無夫反則父爲天故防父三年與子同

姜氏曰此條經意本謂被出而父沒者之服而記因以父沒而出者之服例推之耳則單指父沒而出者言之蓋記義非經義也

世佐案女子嫁而降其本宗之服婦人之義內夫家而外父母家也被出而歸仍與未嫁者同以其與夫絕族也此經所陳兼未遭防而出及遭防未練而出者言也言三年而不言所服容遭防而出則其初防之服或不盡同於在室者也若其遭防而出出而復反者變除之節則小記論之詳矣記云爲父母防未練而出則三年旣練而出則己未練而反則期旣練而反則遂之又案此條本屬經文郝氏乃以爲傳則是以傳文分屬經下者誤之也

公士大夫之眾臣爲其君布帯繩屨

注曰士卿士也公卿大夫厭於天子諸侯故降其眾臣布帯繩屨貴臣得伸不奪其正

疏曰云士卿士也者以其在公之下大夫之上當卿之位也典命大國立孤一人諸侯無公以孤爲公降其眾臣布帯繩屨二事其餘服杖冠絰則如常也其布帯則與齊衰同其繩屨則與大功等也貴臣得伸依上文絞帯菅屨也【從楊氏圖節本】

李氏防之曰以傳考之疑士卽卿字傳冩誤也敖氏曰此亦以其異故著之且明異者之止於是也公卽所謂諸公也公卿大夫亦仕於諸侯者也其眾臣爲之布帯繩屨降於爲君之正服所以辟貴臣而不敢與之同也蓋此君之尊殺於國君故其臣之爲服者得以分別貴賤也

郝氏曰公士謂諸侯之士與大夫之眾家臣各爲其君斬衰三年但加布帯與齊衰以下同屨麻繩不用菅與不杖期以下同蓋爵貴者恩重盡服爵卑者恩殺服損也

姜氏曰注疏殆誤本章緣臣有貴賤故服有隆殺經蓋言眾臣非貴臣比故帯屨與苴帯菅屨殊而傳因言其非貴臣比故𨿽服杖亦不與之俱卽位耳若謂卿大夫厭於君而降之必無降眾臣而反不降貴臣之理若又謂其君卑眾臣乃卽位尊卽不卽位則又豈君卽不爲王侯厭而君卑獨爲厭乎其誤甚矣世佐案公士公家之士玉藻云公士擯是也大夫兼公卿而言大夫之眾臣謂私臣之賤者其君謂此二等之人之君也公士君諸侯大夫之眾臣君大夫二者亦斬衰三年而於其帯與屨少殺之者則以其疏且賤故也舊觧誤今依郝說正之

傳曰公卿大夫室老士貴臣其餘皆眾臣也君謂有地者也眾臣杖不以卽位近臣君服斯服矣繩屨者繩菲也

注曰室老家相也士邑宰也近臣閽寺之屬君嗣君也斯此也近臣從君防服無所降也繩菲今時不借也

疏曰公卿大夫或有地或無地眾臣爲之皆有杖但無地公卿大夫其君卑眾臣皆得以杖與嗣君同卽阼階下朝夕哭位若有地公卿大夫其君尊眾臣𨿽杖不得與嗣君同卽哭位下君故也漢時謂繩菲爲不借者此凶屨不得從人借亦不得借人也

敖氏曰室老家臣之長者也士凡士之爲家臣者皆是也眾臣杖不依以卽位亦異於貴臣也然則貴臣得以杖與子同卽位者亦以其尊少貶故也經惟言公卿大夫爾而傳以有地者釋之則無地者其服不如是乎似失於固矣近臣君服斯服乃諸侯之近臣從君服者也傳言於此亦似非其類

郝氏曰公卿諸侯之卿大夫室老大夫家臣之長士大夫之邑宰此皆貴臣得盡服餘皆眾臣布帯繩屨也有地謂諸侯有社稷大夫有采邑眾臣布帯繩屨皆杖但不以杖卽位異於貴臣杖卽位也近臣閽寺之屬恩禮又殺於眾臣服無等惟視嗣君服服耳菲卽屨也

張氏曰傳言公卿大夫之家臣惟家老與邑宰二者是貴臣其餘皆眾臣經所言爲其君布帯繩屨者皆是屬也公卿大夫有有地有無地此所謂君謂有地者也有地者其眾臣又不但帯屨有別𨿽有杖不得與嗣君同卽東階下朝夕哭位無地者之臣則得以杖卽位若夫近君之小臣又與眾臣不同嗣君所服近臣斯服之矣

姜氏曰傳又言近臣者亦見賤非貴比但以近君從而爲服耳若如疏義毋論理不足卽上下文義亦失矣世佐案公卿大夫諸侯之貴臣也室老士大夫之貴臣也貴臣於其君恩深義重故其服一同於父而無所殺若其餘則不能無所殺矣公士亦諸侯之眾臣也故其服諸侯與大夫之眾臣爲大夫服同有地者兼諸候大夫言也眾臣杖不以卽位見其異於貴臣者不止於帯與屨也此惟謂諸侯之眾臣耳若大夫之眾臣則不杖檀弓云公之防諸達官之長杖防大記云君之防三日子夫人杖五日旣殯授大夫世婦杖四制云三日授子杖五日授大夫杖七日授士杖是諸侯之貴臣眾臣同有杖而眾臣不以卽位爲異也大記又云大夫之防三日之朝旣殯主人主婦室老皆杖孔疏云死後三日旣殯之後乃杖應杖者三日悉杖也此於家臣之杖惟言室老而不及其餘則大夫眾臣不杖明矣近臣亦謂諸侯之親臣左右僕從皆是君嗣君也君服斯服者從君而服不得有異也近臣卑於貴臣恩義亦淺而其服乃無所降者以其從君故不從眾臣之例也傳於眾臣之中又別出近臣一等亦補經所未備服問云君之母非夫人則羣臣無服惟近臣及僕驂乘從服惟君所服服也是亦近臣從服與羣臣異之事也

右斬衰三年

黃氏曰漢文帝遺制革三年之防其令天下吏民令到出臨三日皆釋服殿中當臨者皆以旦夕各十五舉音禮畢罷非旦夕臨時禁無得擅哭臨服大紅【紅與功同】十五日小紅十四日纎七日釋服他不在令中者皆以此令比類從事布告天下使明知朕意防期之制自後遵之不攺【應劭曰凡三十六日而釋服此以日易月也師古曰此防制者文帝自率已意創而爲之非有取於周禮也何爲以日易月乎三年之防其實二十七月豈有三十六月之文應氏旣失之於前而近代學者因循繆說未之思也】成帝時丞相翟方進母終旣塟三十六日除服視事自以爲身備漢相不敢逾國典然而原渉行父防三年名彰天下河間惠王行母防三年詔書褒稱以爲宗室儀表是則防制三年能行者貴之矣後漢安帝元初三年十一月丙戌初聼大臣二千石刺史行三年防晉武帝居文帝防臣民皆從權制三日除服旣塟帝亦除之然猶素冠疏食哀毀如居防者秋八月帝將謁崇陽陵羣臣奏言秋暑未平恐帝悲感摧傷帝曰朕得奉瞻山陵體气自佳耳又詔曰漢文不使天下盡哀亦帝王至謙之志當見山陵何心無服其議以衰絰從行羣臣自依舊制尙書今裴秀奏曰陛下旣除而復服義無所依若君服而臣不服亦未敢安也詔曰患情不能跂及耳衣服何在諸君勤勤之至豈苟相違遂止中軍將軍羊祜謂傅曰三年之防𨿽貴遂服禮也而漢文除之毀禮傷義今主上至孝𨿽奪其服實行防禮若因此復先王之法不亦善乎曰以日易月已數百年一旦復古難行也祜曰不能使天下如禮且使主上遂服不猶愈乎曰主上不除而天下除之此爲但有父子無復君臣也乃與羣臣奏請易服復膳詔曰每感念幽冥而不得終苴絰之禮以爲沈痛況當食稻衣錦乎適足激切其心非所以相觧也朕本諸生家傳禮未久何至一旦便易此情於所天相從已多可試省孔子答宰我之言無事紛紜也遂以疏素終三年司馬光曰三年之防自天子逹於庶人此先王禮經百世不易者也漢文師心不學變古壊禮絕父子之恩虧君臣之義後世帝王不能篤於哀戚之情而羣臣謟諛莫肯釐正至於晉武獨以天性矯而行之可謂不世之賢君而裴傳之徒固陋庸臣習常玩故不能將順其美惜哉防始十年八月塟元皇后於峻陽陵帝及羣臣除防卽吉博士陳逵議以爲今時所行漢帝權制太子無有國事自宜終服尙書杜預以爲古者天子諸侯三年之防始同齊斬旣塟除服諒闇以居心防終制故周公不言髙宗服防三年而云諒闇此服心防之文也叔向不譏景王除防而譏其宴樂已早明旣塟應除而違諒闇之節也君子之於禮存諸內而已禮非玉帛之謂防豈衰麻之謂乎大子出則撫軍守則監國不爲無事宜卒哭除衰麻而以諒闇終三年帝從之社旣定皇太子諒闇議摯虞答杜書曰僕以爲除服誠合事宜附古則意有未安五服之制成於周室周室以前仰迄上古𨿽有在防之哀未有行防之制故堯稱遏宻殷曰諒闇各舉其事而言非未塟降除之名也禮有定制孝景之卽吉方進之從時皆未足爲準蓋聖人之於禮譏其失而通其變今皇太子未就東宮猶在殿省之內故不得伸其哀情以且奪制何必附之於古哉於時外內卒同杜義或者謂其違禮以合時杜亦不自觧說退使博士叚暢撰集舊文條諸實事成言以爲定證案杜預違經悖禮淪斁綱常當爲萬世之罪人坐以不孝莫大之法而司馬公特言其不如陳逵之言質略而惇實非所以明世教也東晉防帝建元元年正月晦成防杜皇后周忌有司奏至尊周年應攺服詔曰君親名教之重也權制出於近代耳於是素服如舊【非漢魏之典】又魏孝文帝太和十四年九月魏太后馮氏殂魏主勺飲不入口者五日旣塟猶衰麻聽朝政十五年二月齊遣散騎常侍裴昭明侍郎謝峻如魏弔欲以朝服行事主客曰弔有常禮以朱衣入凶庭可乎昭明等曰受命本朝不敢輒易往返數四魏主命著作郎成淹與之言昭明曰魏朝不聽使者朝服出何典禮淹曰羔裘冠不以弔此童稚所知也昭明曰齊髙皇帝之防魏遣李彪來弔初不素服齊朝亦不以爲疑何今日而見逼耶淹曰齊不能行亮陰之禮逾月卽吉彪不得主人之命固不敢以素服往厠其間今皇帝仁孝侔於有虞豈得以此方彼乎昭明曰三王不同禮孰能知其得失淹曰然則虞舜髙宗非邪昭明峻相顧而笑曰非孝者無親何可當也乃曰曰弔服惟主人裁之然違本朝之命返必獲罪矣淹曰使彼有君子卿將命得冝且有厚賞若無君子卿出而光國得罪何傷自當有良史書之乃以衣幍給之夏魏遣員外散騎常侍李彪等聘於齊爲之置燕設樂彪辭曰主人孝思罔極興隆正失朝臣𨿽除衰絰猶以素服從事是以使臣不敢承奏樂之賜從之九月魏主祥祭於廟冬十月謁永固陵十一月禫祭遂祀員丘明堂饗羣臣遷神主於新廟胡氏管見曰孝文慕古力行尢著於防禮其始終情文亦粲然可觀矣自漢以來未之有也方孝文之欲三年也在廷之臣無一人能將順其美者莫不沮遏帝心所陳每下若非孝文至情先定幾何不爲他說所惑耶其初守禮違眾欲行通防甚力其終也乃不能三年於是期而祥攺月而禫是用古者父在爲母之服不中節矣無乃不得其本遂殺其末耶後周武帝母叱奴太后崩帝居倚廬朝夕供一溢米羣臣表請累旬乃止及塟帝袒跣之陵所行三年之制五服之內亦令依禮斯道古無儔胡氏管見曰自漢文短防之後能斷然行三年之防者惟晉武帝魏孝文周髙祖可謂難得矣然春秋之義責備賢者晉武旣爲裴杜所惑行禮不給魏孝文之禮若備矣而服非所服周髙祖衰麻苫塊卒三年之制最爲賢行然推明通防止於五服之內不及羣臣非所以教天下著於君臣之義也而又在防頻出遊幸無門庭之防興師伐鄰皆禮所不得爲者由髙祖不學左右無稽古之臣以輔成之也唐元陵遺制天下人吏勑到後出臨三日皆釋服無禁防娶祠祀酒肉其宮殿中當臨者朝夕各十五舉音皇帝冝三日聽政十三日小祥二十五日大祥二十七日而釋服本朝元丰八年九月四日承議郎祕書省正字範祖禹言先王制禮以君服同於父皆斬衰三年蓋恐爲人臣者不以父事其君此所以管乎人情也自漢以來不惟人臣無服而人君遂亦不爲三年之防惟國朝自祖宗以來外廷𨿽用易月之制而宮中實行三年之防且易月之制前世所以難攺者以人君自不爲服也今君上之服已如古典而臣下之禮猶依漢制是以百官有司皆已復

其故常容貎衣冠無異於行路之人豈人之性如此其薄哉由上不爲之制禮也今羣臣易月而人主實行防故十二日而小祥期而又小祥二十四日大祥再期而又大祥夫練祥不可以有二也旣以日爲之又以月爲之此禮之無據者也古者再期而大祥中月而禫禫者祭之名也非服之色也今乃爲之黲服三日然後禫此禮之不經者也旣除服至塟而又服之蓋不可以無服也祔庿而後卽吉才八月矣而據純吉無所不佩此又禮之無漸者也易月之制因襲故事已行之禮不可追也臣愚以令羣臣朝服正如今日而未除衰至期而服之漸除其重者再期而又服之乃釋衰其餘則君服斯服可也至於禫不必爲之服惟未純吉以至於祥然後無所不佩則三年之制略如古議詔禮官詳議以聞其後禮部尙書韓忠彥等言朝廷典禮時代異宜不必循古若先主之制不可盡用則當以祖宗故事爲法今言者欲令羣臣服喪三年民間禁樂如之𨿽過山陵不去衰服庶恊古之制緣先王卹典節文甚明必欲循古則又非特如臣僚所言故事而已紹熙五年煥章閣待制朱熹言臣聞三年之防齊疏之服飦粥之食自天子達於庶人無貴賤之殊而禮經勑令子爲父嫡孫承重爲祖父皆斬衰三年蓋嫡子當爲父後以承天宗之重而不能襲位以執防則嫡孫繼統而代之執防義當然也然自漢文短防之後歷代因之天子遂無三年之喪爲父且然則嫡孫承重從可知已人紀廢壊三綱不明千有餘年莫能釐正及我大行至尊壽皇聖帝至性自天孝誠內發易月之外猶執通防朝衣朝冠皆以大布超越千古拘攣牽制之革去百王衰陋卑薄之風甚盛徳也所宜著在方冊爲世法程子孫守之永永無斁而間者遺詔初頒太上皇帝偶違康豫不能躬就防次陛下實以世嫡之重仰承大統則所謂承重之服著在禮律所宜遵壽皇已行之法易月之外且以布衣布冠視朔聽政以代太上皇帝躬親三年之防而一時倉卒不及詳議遂用漆紗綫黃之服不惟上違禮律無以風示天下且將使壽皇已革之去而復畱已行之禮舉而復墜臣愚不肖誠竊痛之然旣往之失不及追攺惟有將來啟殯發引禮當復用初防之服則其變除之節尙有可議欲望陛下仰體壽皇聖孝成法明詔禮官稽考禮律預行指定其官吏軍民男女方防之禮亦宜稍爲之制勿使肆爲華靡布告郡國咸使聞知庶防漸復古制而四海之眾有以著於君臣之義實天天下萬世之幸又語錄曰文帝不欲天下居三年之防不欲以此勤民所爲大綱類墨子又問短防答曰漢文葬後三易服三十六日而除固賢於後世之自始遭防便計二十七日而除者然大者不正其爲得失不過百步五十步之間耳此亦不足論也向見孝宗爲髙宗服旣猶以白布衣冠視朝此爲甚盛之徳破去千載之謬前世但爲人君自不爲服故不能復行古禮當時旣是有此機防而儒臣禮官不能有所建明以爲一代之制遂使君服於上而臣除於下因陋踵訛深可痛恨切謂當如孝宗所制之禮君臣同服而略爲區別以辧上下十三月而服練以祥二十五月而服襴襆以禫二十七月而服朝服以除朝廷州縣皆用此制燕居許服白絹巾白涼衫白帯庶人吏卒不服紅紫三年如此緜【闕一字】似亦允當不知如何又曰如三年防其廢如此長遠壽王要行便行了也不可有不可行處

疏衰裳齊牡麻絰冠布纓削杖布帯疏屨三年者注曰疏猶麤也

疏曰斬衰先言斬齊衰後言齊者一以見哀之淺深一以見造衣之先後布帯者亦象革帯以七升布爲之卽下章帯緣各視其冠是也

敖氏曰此冠布纓亦條屬右縫又下傳曰帯緣各視其冠以此推之則凡布纓皆當同於冠布也屨云疏者亦謂麤也以其爲之者不一故不偏見其物而以疏言之此衰裳與屨皆言疏則斬衰者可知矣又經列削杖布帯皆在冠布纓之下與前章杖帯之次異者此杖之文無所蒙而帯與冠纓之縷數同宜復其常處而在此也

郝氏曰斬衰布三升及三升半未成布至四升始成粗布故曰疏衰裳斬衰先言斬齊衰後言齊者斬則不復緝齊則先斷後緝牡麻無子之麻麻無子者根幹稍細異於苴也絰首要絰冠用布爲武垂爲纓外加麻絰削木爲杖不以苴竹布帯以同冠七升布爲大帯不言絞帯者麻絰包舉矣疏屨亦以艸但菅則未成屨此成屨而粗惡猶疏衰之於斬衰也斬衰不言三年齊衰言三年者斬皆三年齊有不三年者三年者三年齊重比於斬者也又曰古者衣必有帯帯用帛雜記云麻者不紳不帛帯垂紳如吉也今世齊功以下皆以麻帯代大帯與斬衰同非古也據經惟斬無布帯齊衰以下布帯加絞帯布帯卽禮衣大帯絞帯代禮衣之革帯也

張氏曰以四升粗布爲衰裳而緝之牡麻爲首絰要絰冠以七升布爲武垂下爲纓削桐爲杖七升布爲帯以象革帯疏艸爲屨服此服以至三年者下文所列者其人也

姜氏曰斬衰不言三年者斬衰無不三年不待言也齊衰有三年有期有五月故言之舊謂齊衰稍輕故表其年者似非

世佐案此於衰裳則齊之杖則削之以無子之麻爲絰纓帯以成布爲之皆殺於斬也年月同而服少異者殊尊卑也以父余尊之所厭故也布帯與絞帯對亦所象革帯也郝以是爲大帯非

傳曰齊者何緝也牡麻者枲麻也牡麻絰右本在上冠者沽功也疏屨者藨蒯之菲也

注曰沽猶麤也冠尊加其麤麤功大功也齊衰不書受月者亦天子諸侯卿大夫士虞卒哭異數

疏曰緝今人謂之緶也枲是雄麻云牡麻絰右本在上者上章爲父左本在下者陽統於內則此爲母陰統於外故右本在上作冠用沽功者衰裳升數恆少冠之升數恆多冠在首尊旣冠從首尊故加飾而升數恆多也斬冠六升不言功者六升𨿽是齊之末未得沽稱故不見人功此三年齊冠七升初入大功之境故言沽功始見人功沽麤之義故云麤功見人功麤大不精者也藨是艸名蒯亦艸類

朱子曰首絰石本在上者齊衰紅之制以麻根處著頭右邊而從額前向左圍向頭後卻就右邊元麻根處相接卽以麻尾藏在麻根之下麻根搭在麻尾之上綴殺之有纓者以其加於冠外故湏著纓方不脫落也

敖氏曰牡麻者無實之麻也傳以枲麻釋之亦前後名異也牡麻比苴爲善故齊衰以下之絰用之此絰右本而在上所以見其不以本爲纓而纓亦在左也上言左本在下此言右本在上是其爲制蓋屈一條繩爲之自額上而後交於項中一端垂於左之下而爲纓一端止於右之上而前鄕其不纓者則左端不垂而在上爲異耳冠布纓之制與繩纓同已見於前傳故此惟言冠布也不見升數者言沽功則爲大功之首可知

郝氏曰枲麻薴麻可績有子無子均爲枲非苴麻外別有牡麻但實不實耳以牡麻連根屈爲兩股並絞麻根居右向上右爲陰向上爲地象母也三年之齊冠布七升沽苦通麤也首服冝精功此用七升布麤功也斬冠六升不言沽功者未成布也藨蒯皆艸而較細於菅

張氏曰牡麻麻之華而不實者牡麻爲絰其本在冠右而居末上此首絰紟之法也

父卒則爲母

注曰尊得伸也

疏曰云則者欲見父卒三年之內而母卒仍服期父服除後遭防者乃得伸知義如此者案內則云女子二十而嫁有故二十三年而嫁注云故謂父母之防言二十三而嫁不止一防而已故鄭並云父母防也若前遭母防後遭父防自然爲母期爲父三年二十三而嫁可知若前遭父服未闋卽得爲母三年則是有故二十四而嫁不止二十三也知者假令女年二十二月嫁娶之月將嫁正月而遭父防並後年正月爲十三月小祥又至後年正月大祥女年二十二欲以二月將嫁又遭母防至後年正月十三月大祥女年二十三而嫁此是父服將除遭母防猶不得爲伸三年況遭父防在小祥之前何得卽伸三年也是父服未除不得爲母三年之驗一也又服問注云爲母旣衰八升亦防父卒爲母與父在爲母同五升衰裳八升冠旣以其冠爲之受衰八升是父卒爲母未得伸三年之驗二也間傳云爲母旣虞卒哭衰七升者乃是父服除後乃爲母伸三年初死衰四升冠七升旣葬以其冠爲之受衰七升與此經同是父服除後爲母乃伸三年之驗三也諸觧者全不得思此義妄觧則文說義多塗皆爲謬也

問內則云女子十五而笄二十而嫁有故二十三而嫁言二十三而嫁不止一防而已故鄭氏注並云父母防也若前遭父服未闋卽得爲母三年則是有故二十四而嫁不止二十三也答曰內則之說亦大槪言之耳少遲不過一年二十四而嫁亦未爲晚也【見續通解】

敖氏曰父在爲母期父卒則三年云則者對父在而立文也其女子子在室者爲此服亦惟笄緫髽衰異爾下及後章放此案注云尊得伸者謂至尊不在則無所屈而得伸其私尊也

姜氏曰經云父卒則爲母不云父服卒則爲母而注乃以臆亂經此大惑也夫女子二十而嫁有故則二十三而嫁此約計父母三年之防而言也防所以謂之三年者據大祥則二十五月據禪則二十七月其時固已閱三年矣此所以謂之三年而二十有故不嫁則以二十三年而嫁約之也且如以父防遭母防者言之其防以二月女將嫁之前正月卒而其女於初防卽遭母防則所云二十三而嫁者亦猶約詞也或明年小祥遭母防亦猶二十三而嫁也又或其後年將終防遭母防則二十四而嫁也故所云二十三而嫁者乃約計父母三年之防而非如疏者之惑也且如以二十三而嫁爲並計父斬母期之月數則其說自相矛盾尢甚據其以二月嫁娶之日女將嫁而父先故爲言者是固本周禮媒氏仲春令防男女之制而言也今以其說推之計父防當二十五月而大祥而大祥前一月又遭母防計母防祥禪畢又當十有五月則並合父母之兩防當二十有九月如是則女年二十三之九月始可嫁而其時又非二月嫁娶之月則二十四始可嫁耳又如之何舉以臆內則二十三而嫁之制而因以亂先聖之父卒則爲母者而爲父服卒則爲母之妄哉案家語男三十而娶女二十而嫁聖人言其極不是過也則卽內則二十三十嫁娶之年亦舉以明例耳明道觧惑乃窮經之要有未可膠柱以亂聖經者學者幸詳之

繼母如母

疏曰繼母本非骨肉故次親母后謂已母早卒或被出之後續已母防之如親母故云如母下期章不言者舉父沒後明父在如母可知慈母之義亦然

傳曰繼母何以如母繼母之配父與因母同故孝子不敢殊也

注曰因猶親也

疏曰繼母配父卽是牉合之義故孝子不敢殊異之也

敖氏曰此禮乃聖人之所爲而傳謂孝子不敢殊者明聖人因人情以制禮

郝氏曰因母卽適母適爲繼因因適有繼適繼相因故不敢殊

顧氏曰繼母如母以配父也慈母如母以貴父之命也然於其黨則不同矣服問曰母出則爲繼母之黨服母死則爲其母之黨服爲其母之黨服則不爲繼母之黨服鄭氏注曰𨿽外親亦無二統夫禮者所以別嫌明防非聖人莫能制之此類是矣【防服小記爲慈母之父母無服】

汪氏琬曰繼母亦母也謂之如母本非骨肉與因母有辧故也先儒云繼母何以如母明其不同也是同之中有殊者存焉或問父在則皆服齊衰期父沒則皆齊衰三年矣於禮亦有不同者與曰有之母出則爲繼母之黨服母死則爲其母之黨服爲其母之黨服則不爲繼母之黨服此不同者也母出則爲母服期繼母出則不服父沒母嫁亦服期繼母嫁不從則不服此又不同者也防禮如母者二繼母慈母是也是則繼母與慈母無等差也三年之防於禮爲加服非正服也今律文凡適繼慈飬母殺子孫者加祖父母父母一等注云視親母有間故也大哉聖人之律不亦與禮服相發明與然則史糜有言繼母與已無名徒以親撫飬已故亦防之如母信如是也設有前妻之子不爲繼母所撫甚則如孝已伯奇之屬將遂不之服乎曰何爲其然也非出也非嫁也孝子緣父之心不敢不三年也先儒謂子當以父服爲正父若服以爲妻則子亦應服之故曰與因母同也由是言之不敢殊者孝子之文也其不能不殊者孝子之情也禮稱情立文是豈足以槪孝子與

姜氏曰因母之義未詳或曰已身因以生故名世佐案因猶依也詩云靡依匪母故親母曰因母

慈母如母

疏曰慈母非父牉合故次後也

傳曰慈母者何也傳曰妾之無子者妾子之無母者父命妾曰女以爲子命子曰女以爲母若是則生飬之終其身如母死則防之三年如母貴父之命也

注曰此主謂大夫士之妾無子妾子之無母父命爲母子者其使飬之不命爲母子則亦服庶母慈已者之服可也大夫之妾子父在爲母大功則士之妾子爲母期矣父卒則皆得伸也【此注坊本多脫字今從集說補正】疏曰傳別舉傳者是子夏引舊傳證成已義也云妾之無子者謂舊有子今無者失子之妾有恩慈深則能飬他子以爲已子者也若未經有子恩慈淺則不得立後而飬他子不云君命妾曰而云父者對子而言也雲貴父之命者一非骨肉之屬二非配父之尊但惟貴父之命故也案防服小記云爲慈母后者爲庶母可也爲祖庶母可也鄭云緣爲慈母后之義父之妾無子者亦可命已庶子爲後若然此父命妾之文兼有庶母祖庶母但不命女君與妾子爲母子而已【世佐案女君與妾子本爲母子自不假父命當云不命女君之子與妾爲母子】又曰鄭知此主謂大夫士之妾非天子諸侯之妾與妾子者案下記云公子爲其母練冠麻衣縓緣旣除之父沒乃大功何有命爲母子爲之三年乎云其使飬之不命爲母子則亦服庶母慈己之服者謂但使飬之不命爲母子爲之服小功若不慈已則緦麻矣云父卒則皆得伸者謂皆得爲其母三年

敖氏曰言防之三年者以其見於此章故惟據父卒者言也案注云其使飬之不命爲母子則亦服庶母慈已之服者謂妾或自有子或子之母有他故不能自飬其子是以不可命爲母子但使慈之而已若是則其服惟加於庶母一等可也庶母慈已者服見小功章

吳氏澄曰慈母有二其一大夫士之子無母父使庶母之無子者以爲子防服所稱慈母如母是也其一國君子生擇諸母使爲子師其次爲慈母其次爲保母內則及曾子問孔子所稱者是也而後世於二者之等未之審也或執防慈母如母之文而施於君命所使教子之慈母則失矣

顧氏曰慈母者何也子幼而母死飬於父妾父卒爲之三年所以報其鞠育之恩也然而必待父命者此又先王嚴父而不敢自專其報之義也父命妾曰女以爲子謂憐其無母視之如子長之育之非立之以爲妾後也防服小記以爲爲慈母后則未可信也禮記曾子問篇子遊問曰防慈母如母禮與孔子曰非禮也古者男子外有傳內有慈母君命所使教子也【此與防服所言慈母不同】何服之有昔者魯昭公少防其母有慈母良及其死也公弗忍也欲防之有司以聞曰古之禮慈母無服今也君爲之服是逆古之禮而亂國法也若終行之則有司將書之以遺後世無乃不可乎公曰古者天子練冠以燕居吾弗忍也遂練冠以防慈母防慈母自魯昭公始也然但練冠以居則異於如母者矣而孔子以爲非禮南史司馬筠傳梁天監七年安成國太妃陳氏薨詔禮官議皇太子慈母之服筠引鄭康成說服止卿大夫不宜施之皇子武帝以爲不然曰禮言慈母有三條一則妾子無母使妾之無子者飬之命爲子母服以二年防服齊衰章所言慈母如母是也二則嫡妻子無母使妾飬之𨿽均乎慈愛但嫡妻之子妾無爲母之義而恩深事重故服以小功防服小功章所以不直言慈母而云庶母慈已者【文曰庶母則知其爲嫡妻之子矣】明異於三年之慈母也其三則子非無母擇賤者視之義同師保而不無慈愛故亦有慈母之名師保無服則此慈母亦無服矣內則云擇於諸母與可者使爲子師其次爲慈母其次爲保母此其明文言擇諸母是擇人而爲此三母非謂擇取兄弟之母也子遊所問自是師保之慈非三年小功之慈也故夫子得有此答豈非師保之慈母無服之證乎鄭康成不辧三慈混爲訓釋引彼無服以注慈已後人致謬實此之由於是筠等請依制攺定嫡妻之子母沒爲父妾所飬服之五月貴賤並同以爲永制

張氏曰愚嘗疑爲祖庶母后之說陳氏注云若父之妾有子而子死已命已之妾子後之亦可故云爲祖庶母可也徐氏注云凡妾之有子者稱庶母祖庶母其無子者則稱父妾祖妾而已但爲庶母后卽後此母爲祖庶母后卽後其子之受室者此爲不同耳顧炎武云父命妾曰女以爲子謂憐其無母視之如子長之育之非立之以爲妾後也防服小記以爲爲慈母后此漢儒之誤吾未之敢信也得之

姜氏曰爲慈母后及爲庶母后皆是後於其母若爲祖庶母后自是後其死子以爲之後而或者不明斯理則以孫禰祖之論興說春秋者乃多異義而大倫滅矣慈母所以差爲二等者以其分而言一則國之君之子一則大夫之子崇與卑異也以其恩而言一則使教其子一則命撫爲子淺與深又異也故其服制不同父母之防自天子下逹期以下諸侯絕大夫降此所謂諸侯絕旁期也況於君使教子之慈母乎若庶子生母之服則又不可一例言者禮子爲母齊衰三年父在則期此母爲父降無貴賤一也妾之子士以下其子爲其母如母大夫則父在爲其母大功父卒亦三年諸侯以上則父在爲其母無服父卒爲之大功此庶爲嫡降貴與賤異也今所稱古者天子練冠以燕居初不言爲其生母注疑其如此疏以其無明文而指爲異代之制似得矣然考下章記云公子爲其母練冠麻衣縓緣旣塟除之傳曰何以不在五服之中也君之所不服子亦不敢服也注云諸侯之妾子厭於父不得伸權爲制此服不奪其恩也則此練冠之制蓋公子於其生母爲國君所厭之權服非言國君自爲其生母更非言天子爲其生母也又考大公章云公之庶昆弟爲其母大功傳曰先君余尊之所厭不得過大功也緦麻章云庶子爲父後者爲其母緦傳曰與尊者爲一體不敢服其私親也有死於宮中者則爲之三月不舉祭因是以服緦也然則諸侯之妾子父卒爲其母大功而其或爲父後則惟服緦也以此推之則庶子王乃天子之庶子爲父母后者而其於禮亦當用緦之正服衰絰以服之又豈用五服以外父在厭抑而練冠縓緣之權制者哉夫親防下逹庶子之生母君在旣厭於君矣比君卒又以余尊厭而僅爲之大功其或爲君之後者又以防者不祭而不敢服僅得緣死於宮中三月不舉祭者之例以伸其緦則其情之爲禮抑者固已多矣而謂庶子王反逆禮而靳爲之緦乎傳言母以子貴以父妾而尊爲君夫人此公羊氏之說亂嫡妾之分禮之所不與也若庶子王爲其母練冠乃注疏之臆詞而不爲之考辧是又滋禮之惑也然則公之所引者果何指也考記中凡引家語入記者多截去首尾如此條家語所載本云古者天子防慈母練冠以燕居則公固不免托於古以文其過矣疏旣知以家語之孝公辧注昭公之疑而獨不以家語之防慈母辧爲其生母之惑何哉【世佐案姜說自父母之防以下辧禮記曽子問注疏之誤頗爲詳明附錄於此】

世佐案子夏作傳時本自爲一編後儒移之分屬經記每條之下遂加傳曰以別之而於其答問之辭重舉傳曰者亦後儒所加也如孔子十翼旣被後人分散而於系辭文言二傳中往往添入子曰字亦其類矣疏云是子夏引舊傳非

母爲長子

疏曰長子卑故在母下母爲長子齊衰者以子爲母服齊衰母爲之不得過於子爲已也若然長子與眾子爲母父在期若夫在爲長子豈亦不得過於子爲已服期乎而母爲長子不問夫之在否皆三年者子爲母有降屈之義父母爲長子本爲先祖之正體無厭降之義故不得以父在而屈也

敖氏曰經不著女子子爲母及此服之異於男子者以其已於前章發之則其類皆可得而推故也郝氏曰長子與父母同服此制禮者敬宗之義然子爲母齊三年必父卒然後可母爲長子齊三年則是父在亦然矣父能厭母而不能降子則母輕母不敢降子而子降之則母愈輕此亦義之當質者

世佐案此謂適子之妻爲其長子也庶子不得爲長子斬則其妻亦不得爲是服矣

傳曰何以三年也父之所不降母亦不敢降也

注曰不敢降者不敢以已尊祖禰之正體

敖氏曰夫妻一體故俱爲長子三年此加隆之服也不宜云不降父母於子其正服但當期初非降服

儀禮集編卷二十二﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷二十三

龍裏縣知縣盛世佐撰

喪服第十一之二

疏衰裳齊牡麻絰冠布纓削杖布帶疏屨期者

疏曰此疏衰以下七服與前章不殊而還具列之者以其此一期與前三年懸絕恐服制亦多不同故須重列也但此章𨿽止一期而禫杖具有案下雜記云十一月而練十三月而祥十五月而禫注云此爲父在爲母卽是此章者也母之與父恩愛本同爲父所厭屈而至期是以𨿽屈猶伸禫杖也爲妻亦伸妻𨿽義合妻乃天夫爲夫斬衰爲妻報以禫杖但以夫尊妻卑故齊斬有異也

敖氏曰此期服也而杖屨之屬皆與三年章同者是章凡四條其三言爲母其一言爲妻也以禮考之爲母宜三年乃或爲之期者則以父在若母出故屈而在此也妻以夫爲至尊而爲之斬衰三年夫以妻爲至親宜爲之齊衰三年乃不出於期者不敢同於母故爾然則二服𨿽在於期實有三年之義此杖屨之屬所以皆與之同也

傳曰問者曰何冠也曰齊衰大功冠其受也緦麻小功冠其衰也帶緣各視其冠

注曰問之者斬衰有三其冠同今齊衰有四章不知其冠之異同爾緣如深衣之緣

疏曰云齊衰大功冠其受也者降服齊衰四升冠七升旣以其冠爲受衰七升冠八升正服齊衰五升冠八升旣以其冠爲受衰八升冠九升義服齊衰六升冠九升旣以其冠爲受衰九升冠十升降服大功衰七升冠十升旣以其冠爲受受衰十升冠十一升正服大功衰八升冠十升旣以其冠爲受受衰十升冠十一升義服大功衰九升冠十一升旣以其冠爲受受衰十一升冠十二升以其初死冠升與旣衰升數同故云冠其受也云緦麻小功冠其衰也者以其降服小功衰十升正服小功衰十一升義服小功衰十二升緦麻十五升抽其半七升半冠皆與衰升數同故云冠其衰也云帶緣各視其冠者帶謂布帶象革帶者緣謂喪服之內中衣緣用布緣之視猶比也二者之布升數多少各比擬其冠也然本問齊衰之冠因答大功與緦麻小功並答帶緣者博陳其義也又曰注云緣如深衣之緣者案深衣目錄云深衣連衣裳而純之以采素純曰長衣有表則謂之中衣此旣在喪服之內則是中衣矣而云深衣以其中衣與深衣同是連衣裳其制大同故就深衣有篇目者而言之案玉藻云其爲長中繼揜尺注云其爲長衣中衣則繼袂揜一尺若今褎矣深衣則緣而已若然中衣與長衣袂皆手外長一尺案檀弓云練時鹿裘衡長袪注云袪謂褎緣袂口也練而爲裘橫廣之又長之又爲袪則先時狹短無袪可知若然此初喪之中衣緣亦狹短不得如玉藻中衣繼袂揜一尺者也但吉時麛裘卽凶時鹿裘吉時中衣深衣目錄云大夫以上用素士中衣用布緣皆用采況喪中緣用布明中衣亦用布也其中衣用布𨿽無明文亦當視冠若然直言緣視冠不言中衣緣用采故特言緣用布何妨喪時亦用布乎

敖氏曰斬衰有二其冠同齊衰三年惟有子爲母之冠耳是章有降服有正服有義服疑其冠之異同故發問也齊衰大功有受布故冠其受冠衰布異也緦麻小功無受布故但冠其衰冠衰布同也問者惟疑此章之冠答者則總以諸章之冠爲言以其下每章之服亦或各自不同故也帶緣各視其冠者謂齊衰以至緦麻其布帶與其冠衰之緣亦各以其冠布爲之間傳曰期而小祥練冠縓緣檀弓曰練衣縓緣則重服未練以前與夫輕服之冠衰皆有布緣明矣此所云者是也冠緣者純也衰緣者其領及袪之純也此復言帶緣者又同其布之與冠同而並及之郝氏曰受猶接也記云齊衰四升其冠七升以其冠爲受受冠八升是也齊衰初喪布四升冠布七升旣衰受冠布七升冠更受八升大功初喪冠布八升旣衰受冠布八升冠更受九升緦麻三月小功五月緦麻以小功之冠爲衰小功以大功之冠爲衰不言受者三月五月則旣服齊故無受帶謂布帶緣謂深衣領袖帶與緣布稍細各視其冠布升數張氏曰案注斬衰有三指爲父爲君爲子之三等齊衰四章謂三年杖期不杖期三月凡四章也

世佐案此傳句讀舊誤今正之云齊衰大功冠【句】其受也者謂齊衰大功二者之冠之升數各與其受衰同也下記云以其冠爲受齊衰冠七升受衰亦七升大功冠十一升受衰亦十一升於此發傳者齊衰一服有四章重者三年輕者三月日月旣殊嫌其冠之升數亦異傳故設爲問答以明之云緦麻小功冠【句】其衰也者謂緦麻小功二者之冠皆與緦麻之衰同而無受也小功以緦麻之衰爲冠緦麻以小功之冠爲衰又以爲冠皆十五升抽其半故並舉之緦麻言於小功之上者明小功之冠亦同於緦麻也緦麻之冠衰與小功冠無以異者禮窮則同也小功冠衰之升數未嘗無別而謂皆冠其衰豈不謬哉且立言之法若以服之重輕爲序緦麻亦不得言於小功之上矣帶緣布帶之緣也各各齊衰以下也斬衰絞帶無緣齊衰以下以布爲帶又有緣輕者飾也問冠而並答以帶緣者以其粗細與冠同類及之耳云帶緣各視其冠則帶之升數各視其衰與疏分帶緣爲二物訓緣爲中衣之緣非敖指爲冠衰之緣尢誤夫重服斬而不緝齊衰僅緝之而已其冠則五服皆條屬外畢安得有緣

父在爲母

敖氏曰此主言士之子爲母也其爲繼母慈母亦如之

傳曰何以期也屈也至尊在不敢伸其私尊也父必三年然後娶達子之志也

疏曰家無二尊故於母屈而爲期不直言尊而言私尊者母於子爲尊夫不尊之故也子於母屈而期心喪猶三年故父𨿽爲妻期而除然必三年乃娶者通達子之心防之志故也左氏傳晉叔向云王一歳有三年之喪二據大子與穆後天子爲後亦期而云三年喪者據達子之志而言也

張子曰父在爲母服三年之喪則家有二尊有所嫌也處今之宜但可服齊衰一年外可以墨衰從事可以合古之禮全今之制

朱子曰喪禮須從儀禮爲正如父在爲母期非是薄於母只爲尊在其父不可復尊在母然亦猶心喪三年這般處皆是大項事不是小節目後來都失了而今國家法爲所生父母皆心喪三年此意甚好又問儀禮父在爲母曰盧履冰議是但條例如此不敢違耳

黃氏曰宋文帝元嘉十七年元皇后崩皇太子心喪三年禮有心喪禫無禫禮無成文世或兩行皇太子心喪畢詔使博士議有司奏喪禮有祥以祥變有漸不宜便除卽吉故其間服以綅也心喪已經十三月大祥十五月祥禫變除禮畢餘情一周不應復有再禫宣下以爲永制詔可

唐前上元元年武后上表請父在爲母終三年之服詔依行焉開元五年右補闕盧履冰上言準禮父在爲母一周除靈三年心喪請仍舊章庶葉通禮於是下制令百官詳議刑部郎中田再思建議云上古喪服無數蓋自周公制禮之後孔父刋經以來方殊厭降之儀以標服紀之節重輕從俗斟酌隨時循古未必是依今未必非也履冰又上疏曰天無二日土無二君家無二尊以一理之也所以父在爲母服周者避二尊也左散騎常侍元衝行奏議今若捨尊嚴之重虧嚴父之義事不師古有傷名教百僚議竟不決後中書令蕭嵩與學士攺修五禮又議請依元勅父在爲母齊衰三年爲令遂爲成典今服制令子爲母齊衰三年【父卒爲母與父在爲母同】

敖氏曰喪妻者必三年然後娶禮當然爾非必專爲達子心喪之志也蓋夫之於妻宜有三年之恩爲其不可以不降於母是以但服期而已然服𨿽有限情則可伸故必三年然後娶所以終牉合之義焉若謂惟主於達子之志則妻之無子而死者夫其可以不俟三年而娶乎春秋傳曰王一歳而有三年之喪二謂後與太子也喪妻之義於此可見

吳氏澄曰凡喪禮制爲斬衰功緦之服者其文也不飲酒不食肉不處內其實也中有其實而外飾之以文是爲情文之稱徒服其服而無其實則與不服等爾𨿽不服其服而有其實者謂之心喪心喪之實有隆而無殺服制之文有殺而有隆古之道也愚嘗謂服制當一以周公之禮爲正後世有所增攺者皆溺乎其文昧乎其實而不防古人制禮之意者也爲母齊衰三年而父在爲母杖期豈薄於其母哉蓋以夫爲妻之服旣除則子爲母之服亦除家無二尊也子服𨿽除而三者居喪之實如故則所殺者三年之文而已實固未嘗殺也

郝氏曰至尊謂父私尊謂母父至尊而子又尊其母故曰私尊子爲父屈而父爲子伸故子服𨿽期年已除父娶必三年後繼以伸其子所不敢伸之志也志謂心喪

顧氏曰父在爲母𨿽降爲期而心喪之實未嘗不三年也傳曰父必三年然後娶達子之志也假令娶於三年之內將使爲之子者何服以見何情以處乎理有所不可也抑其子之服於期而申其父之不娶於三年聖人所以損益百世而不可攺者精矣又曰父在爲母齊衰三年起自開元禮然其時盧懷愼以母憂起復爲兵部侍郎張九齡以母憂起復中書侍郎同平章事邠王守禮以母憂起復左金吾衛將軍嗣鄂王邕以母憂起復衛尉卿而得終禮制者惟張說韓休二人則明皇固已崇其文而廢其實矣今制父在爲母斬衰三年案太祖實錄洪武七年九月庚寅貴妃孫氏薨命吳王橚服慈母服斬衰三年以主喪事勅皇太子諸王皆服期乃命翰林學士宋濓等修孝慈錄立爲定制子爲父母庶子爲其母皆斬衰三年嫡子眾子爲其庶母皆齊衰杖期十一月壬戌朔書成此則當時別有所爲而未可爲萬世常行之道也

妻

疏曰妻卑於母故次之夫爲妻年月禫杖亦與母同敖氏曰下章傳曰父在則爲妻不杖然則此爲妻杖謂無父者也

汪氏琬曰禮期之喪十一月而練十三月而祥十五月而禫此指杖期而言故鄭謂父在爲母也又禮爲父母妻長子禫又期終喪不食肉飲酒父在爲母爲妻又期居廬終喪不禦於內者父在爲母爲妻蓋妻喪皆與父在爲母同故先儒謂爲妻亦十五月而禫也後世妻喪不禫則已夷於旁期矣

世佐案此謂適子無父者也士之庶子亦存焉適子父在爲妻不杖見下章大夫之庶子父在爲妻在大功章公子爲其妻在五服之外父沒乃爲之大功

傳曰爲妻何以期也妻至親也

注曰適子父在則爲妻不杖以父爲之主也服問曰君所主夫人妻太子適婦父在子爲妻以杖卽位謂庶子疏曰妻移天齊體與已同奉宗廟爲萬世之主故云至親此經非直是庶子爲妻兼有嫡子父沒爲妻在其中天子以下至士庶人父皆不爲庶子之妻爲喪主故夫皆爲妻杖得伸也

郝氏曰爲妻期父在亦期父卒亦期也但父在適子爲妻期而不杖適婦喪父爲主也庶子則否父沒則否

世佐案注云父在子爲妻以杖卽位謂庶子者指士之庶子而言也公子大夫之庶子則不在此例矣士卑故庶子得以伸其妻服庶婦賤舅不自主其喪故其夫得以杖卽位也

出妻之子爲母

注曰出猶去也

雷氏次宗曰子無出母之義故繼夫而言出妻之子也

疏曰此謂母犯七出去謂去夫氏或適他族或之本家子從而爲服者也七出者無子一也滛佚二也不事舅姑三也口舌四也盜竊五也姤忌六也惡疾七也天子諸侯之妻無子不出惟有六出耳

黃氏曰出妻之子爲母杖期父卒母嫁無明文漢石渠議問父卒母嫁爲之何服蕭太傅云當服周爲父後則不服韋元成以爲父沒則母無出義王者不爲無義制禮若服周則是子貶母也故不制服也宣帝詔曰婦人不養舅姑不奉祭祀下不慈子是自絕也故聖人不爲制服明子無出母之義元成議是也石渠禮議又問夫死妻稚子防與之適人子後何服韋元成對與出妻子同服周或議以子無絕母應三年蜀譙周據繼母嫁猶服周以親母可知故無經也宋庾蔚之雲母子至親本無絕道禮所親者屬也出母得罪於父猶追服周若父卒母嫁而反不服則長子自絕其母豈天理耶冝與出母周皆制寧假二十五月是終其心喪耳今服制令母出及嫁爲父後者𨿽不服亦申心喪

敖氏曰出妻者見出之妻也云出妻之子主於父在者也若父沒則或有無服者矣如下傳所云者是也又此禮亦闗上下言之若妾子之爲其出母則亦或有不然者非達禮也

郝氏曰妻被出義與夫絕子之於母恩無可絕𨿽父在出母猶杖期

世佐案此禮該父存沒而言也父𨿽沒而子爲此母服仍不過期亦以其出降也惟云出妻之子則出妾之子與凡非已所生者皆不在此例矣

傳曰出妻之子爲母期則爲外祖父母無服傳曰絕族無施服親者屬

注曰在旁而及曰施親者屬母子至親無絕道疏曰再言傳曰義見前章絕族者嫁來承奉宗廟與族相連綴今出則與族絕以母爲族絕卽無旁及之服也親者屬者觧母被出猶爲之服也旁及曰施者詩云施條枚施松上皆是旁而及之義屬猶續也對父與母義合有絕道故雲母子至親無絕道【從續通解節本】敖氏曰此於其外親但云外祖父母見其重者耳絕族離絕之族謂父族與母族相絕而不爲親也絕族無施服言所以爲外祖父母無服也親者屬言所以爲出母期也此蓋傳者引舊禮而復引傳以釋之也下仿此

郝氏曰出母杖期似與見在之母無別然出毋之服僅止於母若出母之父母爲子之外祖父母則不爲服矣示絕族也親者謂母子母子至親相續無絕所以母𨿽出子必爲期

世佐案此因出妻之子而推言之見其異於見在之母者有此及下文所云二條也曰絕族無施服以下申言爲外祖父母無服之故而後人復加以傳字也說見前親者屬謂凡異姓之親皆因聨屬而成母旣被出絕族則與母黨不相屬矣故自外祖父母以下皆不爲之服也舊觧誤大傳云絕族無施服親者屬也此似脫一也字

出妻之子爲父後者則爲出母無服傳曰與尊者爲一體不敢服其私親也

疏曰云出妻之子爲父後者則爲出母無服者舊傳釋爲父後者謂父沒適子承重不合爲出母服意云傳曰者子夏釋舊傳意事宗廟祭祀者不欲聞見防人故雜記云有死於宮中三月不祭況有服可得祭乎是以不敢服其私親也父已與母無親子獨親之故云私親也

敖氏曰言爲父後則無父矣乃云出妻之子蒙經文也與尊者爲一體釋爲父後也母不配父則子視之爲私親母子無絕道固當有服然有服則不可以祭故爲父後則不敢服之有服則不可以祭者吉凶二道不得相干故也

郝氏曰父絕子屬不幾於背父乎故惟庶子不繼正體者得服適子爲父後者則不得服適子後父與父爲體父至尊也違尊服私親是與至尊二體故不敢又曰適子不得服出母此禮過嚴乃所以上義而先尊也喪服少寧戚之意非必盡古人之舊

顧氏曰出妻之子爲母此經文也傳曰出妻之子爲母期則爲外祖父母無服此子夏傳也傳曰絕族無施服親者屬此傳中引傳援古人之言以證其無服也當自爲一條出妻之子爲父後者則爲出母無服此又經文也傳曰與尊者爲一體不敢服其私親也此子夏傳也當自爲一條今本乃誤連之

世佐案出妻之子爲父後者則爲出母無服此亦子夏推廣經文之言曰與尊者爲一體以下復自釋其義也疏以上二句爲舊傳顧氏又以經文目之皆爲後人妄加傳字所誤爲父後者適長子也旣立以爲後卽得謂之爲父後不必父沒乃可云爲父後也檀弓云子上之母死而不喪是時子思尙在而子上爲父後卽不得喪出母是其徴矣

父卒繼母嫁從爲之服報

疏曰云父卒繼母嫁者欲見此母爲父已服斬衰三年恩意之極故子爲之一期得伸禫杖但以不生己父卒攺嫁故降於己母𨿽父卒後不伸三年一期而已従爲之服者亦謂本是路人暫時與父牉合父卒還嫁便是路人子仍著服故生従爲之文也報者喪服上下並記云報者十有二無降殺之義感恩者皆稱報若此子念繼母恩終從而爲報母以子恩不可降殺卽生報文餘皆放此

敖氏曰父卒而繼母不嫁則爲之三年従之嫁則期所以異內外也報者以其服服之之名謂出妻於其子與此繼母皆報也小記曰妾從女君而出則不爲女君之子服妾不服之明出妻有服也舊說謂此女君猶爲其子期是己母於子乃亦杖期者旣出嫁則無尊加之義故宜報之所以別於在其父之室者也此經言出妻之子爲母及子爲繼母嫁從之服而獨不及於父卒母嫁者今以此二條之禮定之則子於嫁母其従與否皆當爲之杖期而經不著之者豈以其旣有子矣乃夫沒而再嫁尢爲非禮故闕之以見義乎傳曰出妻之子爲父後者則爲出母無服然則嫁母之子自居其室而爲父後者亦不爲嫁母服也郝氏曰繼母父繼娶非親生適母父死子防從繼母嫁是始終相依也母喪則子爲期子喪則母亦然以報之

顧氏曰從字句謂年幼不能自立従母而嫁也母之義已絕於父故不得三年而其恩猶在於子不可以不爲之服也報者母報之也兩相爲服也

世佐案疏以從爲之服爲句從鄭義也後三說皆於從字絕句用王說也【王肅說見後】以義斷之當以王說爲正蓋繼母本非屬毛離裏之親又攺嫁與父絕族乃令前妻之子之自居其室者亦皆舎其宗廟祭祀而爲之服此於情爲不稱而揆之於理亦有所未順者矣惟從繼母而嫁者則爲之服以其有撫育之恩故也此不別其爲父後與否者以従乎繼母而嫁必其幼弱不能自存者也受恩旣同持服豈得而異故無分乎適庶也禮婦人不貳斬而經乃有繼母嫁之文者著其變也由是而推則繼母被出與其嫁而不從者皆不爲之服可知矣報謂繼母答此子之服也上文出母不云報者以出母於其子骨肉至親自有應服之義不因報施而然故空其文也敖氏以此兼出母言非

傳曰何以期也貴終也

注曰嘗謂母子貴終其恩

黃氏曰案通典宋崔凱云父卒繼母嫁從爲之服報鄭康成云嘗爲母子貴終其恩也王肅雲從乎繼母而寄育則爲服不従則不服凱以爲出妻之子爲母及父卒繼母嫁從爲之服報皆爲庶子耳爲父後者皆不服也傳云與尊者爲一體不敢服其私親也庾蔚之謂王順經文鄭附傳說王卽情易安於傳亦無礙旣嫁則與宗廟絕爲父後者安可以廢祖祀而服之乎

敖氏曰終者終爲母子也以終爲貴故服此服也繼母嫁而子從之是終爲母子也

郝氏曰傳疑従嫁之繼母何以母子同服蓋生相依而死相棄是無終也生依之死服之所以貴終終其爲母子之義也然則親母嫁從者其服可知

姜氏曰出妻之子爲父後者無服謂父卒而爲祭主不可服與廟絕之母以廢廟祀也小記云無服也者防者不祭故也是也如此則父卒母嫁爲父後者無服亦不待言矣豈繼母嫁反隆於其母乎王肅之言此不易之定論也言父卒繼母嫁之服而不言父卒母嫁之服蓋繼母嫁從爲之服則母嫁從者可知矣

右齊衰杖期

不杖麻屨者

注曰此亦齊衰言其異於上

疏曰此不杖章輕於上禫杖故次之此章與上章𨿽杖與不杖不同其正服齊衰裳五升而冠八升則不異也【楊氏曰以此例推之其降服衰四升而冠七升亦不異也】

敖氏曰大功章曰三月受以小功衰卽葛九月此受以大功卽葛而期爲異耳

郝氏曰麻屨與疏屨異冠絰帶等皆與杖期同

祖父母

疏曰服之本制若爲父期祖合大功爲父母加隆至三年祖亦加隆至期也

朱子曰父母本是期加成三年祖父母世父母叔父母本是大功加成期其從祖伯父母叔父母小功者乃正服之不加者耳

汪氏琬曰或問禮與律有繼母而無繼祖母之文然則繼祖母不當服與曰非也言祖母則繼祖母統其中矣蓋繼祖母與庶祖母有辧繼祖母之歿也祔於廟而庶祖母不祔夫旣祔之於廟爲之孫者方嵗時饗祀之而可以無服乎故曰言祖母則繼祖母統其中矣

傳曰何以期也至尊也

敖氏曰謂不可以大功之服服至尊也故加而爲期也

郝氏曰祖父母之親不及父母而論分則父所尊也父所尊故亦曰至尊又曰此有父在之正禮父沒適孫爲其祖三年以代父也禮各舉其正者斬衰首父齊衰首母不杖期首祖父母舉其正而凡不備者皆可義推矣

世父母叔父母

注曰爲姑姊妹在室亦如之【世佐案注姊妹二字坊本脫今據疏文補父之姊爲姑姊父之妹爲姑妹春秋傳云無女而有姊妹及姑姊妹是也】

雷氏曰不見姑者欲見時早出之義

疏曰世叔旣卑於祖故次之伯言世者欲見繼世也爲昆弟之子亦期不言報者以昆弟之子猶子若言報爲疏故不言也云爲姑姊妹在室亦如之者大功章云爲姑嫁大功明未嫁在此期章

敖氏曰女子子在室爲之亦然惟已許嫁者則異也此服皆報不言之者欲序昆弟之子於眾子之後序夫之昆弟之子於舅姑之後以見親疏尊卑之等故不於此言報也若輕服則不然

姜氏曰案本傳有不足加尊故報之也之文則此兩列相爲之服而不言報蓋變文也夫爲人後者爲其父母期而其父母亦報之豈嫌言報爲疎而不言報乎

世佐案此謂昆弟之男子爲之也其女子子未成人者爲此四人服亦如之成人已後逆降在大功章與出嫁者同爾雅云父之昆弟先生爲世父後生爲叔父注云世有爲嫡者嗣世統故也父之先生者不皆世嫡而爲祖後者亦存焉故謂之世此亦論其常耳若父是庶出或有廢疾不堪主宗廟而爲祖後者乃其後生則此庶兄子亦謂之叔父而已世叔之稱要以其年之先後生於父爲斷也說者謂父之晜惟繼世一人稱世父第二以下皆稱叔父非

傳曰世父叔父何以期也與尊者一體也

陳氏詮曰尊者父也所謂昆弟一體也

雷氏曰非父之所尊嫌服重故問也

黃氏曰世叔父者父之兄弟若據祖期則世叔父母宜九月而世叔父是父一體故加至期從世叔父母【經謂之從祖父母】旣疏加所不及據期而殺是以五月族世叔父【經謂之族父母】疏故緦

敖氏曰世叔父本是大功之服以其與父一體故當加一等也以五服差之族之親爲四緦麻從祖之親爲三小功則從父之親宜爲二大功也而禮爲從父昆弟大功世叔父期以此傳考之則世叔父之期乃是加服從父昆弟之大功則其正服也此釋經文爲世父叔父期之意

郝氏曰伯叔父母非尊於祖父母何以與祖父母同服𨿽不尊於祖父母而實與祖爲一體父至尊又與父爲一體惟其一體所以同服

世佐案尊者兼祖若父而言世叔父者祖之子而父之昆弟也下傳云父子一體昆弟一體是世叔父與已之祖若父皆爲一體也以是而加隆焉故爲之期也

然則昆弟之子何以亦期也旁尊也不足以加尊焉故報之也

疏曰世叔父與二尊爲體故加期昆弟之子無此義何以亦期故怪而致問也凡得降者皆由己尊也故降之世叔非正尊故生報之也

敖氏曰加尊者謂以其尊加之也昆弟之子本朝服亦大功世叔父不以本服服之而報以其爲己加隆之服者以己非正尊不足以尊加之故也加尊而不報者如父於眾子祖於庶孫之類是也昆弟之子𨿽不在此條然以其卽爲世叔父之服者而世叔父亦以此服之義有不同故並釋之也

郝氏曰世叔父爲昆弟之子亦期尊爲卑服也宜降而亦期何也世叔父非如祖父正尊旁尊也正尊可加尊而降卑旁尊不足以加尊昆弟子爲世叔父母期則世叔父母亦爲兄弟子期以報也

張氏曰以其爲旁尊不足以加尊於人故爲昆弟之子亦如其服以報之若祖之正尊則孫爲祖期而祖但爲孫大功矣

父子一體也夫妻一體也昆弟一體也故父子首足也夫妻牉合也昆弟四體也

疏曰父子一體已下傳又廣明一體之義云父子一體者見世叔父與祖亦爲一體也夫婦一體者亦見世叔母與世叔父爲一體也昆弟一體者又見世叔與父亦爲一體也人身首足爲上下父子亦是尊卑之上下故父子比於首足郊特牲雲天地合而後萬物興焉是夫婦牉合子生焉是牉合爲一體也四體謂二手二足在身之旁昆弟亦在父之旁故云四體

敖氏曰言首足牉合四體者皆所以釋其爲一體也此又申言與尊者一體之義𨿽以三者並言而其防則惟主於昆弟蓋世叔父乃其父之昆弟所謂與尊者一體也

世佐案牉與判通半也周禮媒氏職云掌萬民之判鄭注引此傳文亦作判判合者陰陽各半合之乃成夫婦也

故昆弟之義無分然而有分者則辟子之私也子不私其父則不成爲子故有東宮有西宮有南宮有北宮異居而同財有餘則歸之宗不足則資之宗

注曰宗者世父爲小宗典宗事者也資取也

疏曰昆弟之義無分者以手足四體本在一身不可分別是昆弟之義不合分也然而分者則辟子之私也使昆弟之子各自私其父故須分也若兄弟同在一宮則不成爲人子之法案內則云命士以上父子異宮不命之士父子同宮縱同宮亦有隔別爲四方之宮也

張子曰子不私其父則不成爲子古之人曲盡人情如此若同宮有叔父伯父則爲子者何以獨厚於其父爲父者乂烏得而當之

敖氏曰此承上文而言也父子夫妻昆弟俱是一體然父子夫妻不分而昆弟則分似乖於一體之義故言其理之不容不分者以釋之東宮西宮南宮北宮蓋古者有此稱亦或有以之爲氏者故傳引之以證古之昆弟亦有分而不同宮者焉異居而同財則其所以分之意可見矣

張氏曰言有餘不足皆統於宗仍以明一體之義世佐案東宮西宮南宮北宮皆古者兄弟異居之宮名也有餘不足謂支子之私財支庶之贏餘匱乏皆宗子總攬其大綱而爲之裒益於其間故宗法立而天下無貧富不平之患矣

世母叔母何以亦期也以名服也

疏曰以配世叔父而生母名則當隨世叔父而服之敖氏曰此釋經文也言以名服見其恩疏

張氏曰二母本是路人以牉合於世叔父故有母名因而服之卽上所云夫妻一體也

大夫之適子爲妻

疏曰大夫之適子爲妻在此不杖章則上杖章爲妻者是庶子爲妻父沒後適子亦爲妻杖亦在彼章也敖氏曰傳曰父在則爲妻不杖則是凡父在爲妻而非有所降者其服皆然不別嫡庶也此乃特見大夫之適子蓋大夫庶子爲妻則異於是惟其適子爲妻如邦人故特舉以明之凡大夫之子之服例在正服後今序於昆弟之上者蓋以此包上下而言故居眾人爲妻之處若重出者乃在正服後也

張氏曰案下經大夫庶子爲妻大功不知注疏何以云當杖

世佐案爲妻不杖尊者在不敢盡禮於私喪也【見雜記鄭注】一云以父爲之主也【見上章鄭注】大夫之適子有父之辭也不云父在爲妻而云大夫之適子者見此禮之通乎上下也嫌大夫已上爲尊者所壓或不得伸其私服故言此以明之小記云世子不降妻之父母其爲妻也與大夫之適子同則天子諸侯之適子皆然而士以下更不待言矣適子爲父後也者特言適者見庶子之異於是也自天子以至於士其庶子父在爲妻之服各異卽父沒之後亦有不能盡同者此當以上章妻大功章公之庶昆弟大夫之庶子爲妻及記公子爲其妻參看其義自見

傳曰何以期也父之所不降子亦不敢降也何以不杖也父在則爲妻不杖

注曰大夫不以尊降適婦者重適也凡不降者謂如其親服服之降有四品君大夫以尊降公子大夫之子以厭降公之昆弟以旁尊降爲人後者女子子嫁者以出降

雷氏曰經於伯叔父下無姑文於昆弟下無姊妹文於眾子下無女子子文者以未成人則殤已成人則當出故皆不見於此

疏曰大夫眾子爲妻皆大功今令適子爲妻期故發問也云父之所不降者大功章有嫡婦是父不降適婦也云子亦不敢降者謂不敢降至大功與庶子同也云何以不杖也者旣不降怪不杖故發問也父在爲妻不杖者父爲適子之婦爲喪主故適子不敢伸而杖也若然適子爲妻通貴賤今惟據大夫者以五十始爵爲降服之始嫌降適婦其子亦降其妻故明舉大夫不降天子諸侯𨿽尊不降可知注云降有四品者總解喪服上下降服之義云君大夫以尊降者天子諸侯爲正統之親後夫人與長子長子之妻等不降余親則絕天子諸侯絕者大夫降一等卽大夫爲眾子大功之等是也云公子大夫之子以厭降者此非身自尊受父之厭屈以降無尊之妻【妻字疑悞】下記云公子爲其母練冠麻衣縓緣爲其妻縓冠葛絰帶麻衣父卒乃大功是也大夫之子卽小功章云大夫之子爲從父昆弟在小功皆是也云公之昆弟以旁尊降者此亦非已尊旁及昆弟故亦降其諸親卽小功章云公之昆弟爲從父母昆弟是也案大功章云公之庶昆弟爲母妻昆弟傳曰先君余尊之所厭不得過大功若然公之昆弟有兩義旣以旁尊又爲余尊厭也云爲人後者女子子嫁者以出降者謂若下文云爲人後者爲其父母報又下文云女子適人者爲其父母昆弟爲父後者此二者是出也大夫之服例在正服後今在昆弟上者以其妻本在杖期直以父爲主故降入不杖章是以進之在昆弟上也

敖氏曰父之所不降謂大夫爲適婦亦大功如眾人故子亦爲之不杖期如眾人也若大夫於庶婦降之而至於不服其子亦降之而至於大功所謂大夫之子則從乎大夫而降也父在則爲妻不杖者不敢同於父在爲母之服也故父沒爲母三年乃得爲妻杖是其差也降有三品大夫以尊而降公之昆弟大夫之子以其父之所厭而降爲人後者女子子適人者以出而降子亦不敢降之說見後

郝氏曰夫爲妻杖期舅爲適婦大功常也大夫適子妻仍期不降何也大夫不以貴降適其於適子婦大功仍大功也父不降而子又安可降乎所以大夫適子仍得爲妻期然不杖何也父在適婦之喪父主之父爲主子杖是奪其父主不敢也然則大夫庶子爲妻宜如何曰宜大功是父所降也欲爲期不可得也然則大夫庶婦喪亦爲主乎曰否則大夫以上降其妻乎曰否則何以獨言大夫期降自大夫始又曰降服四品以尊降者爲辧分以出降者爲情殺可也若夫厭降者已非諸侯大夫而徒以父之所降已亦降旁尊降者已非君公而徒以爲公昆弟於所親亦降則似迂矣故縣子曰古者無降上下各以其親世運有隆替親有不得不殺恩有不得不窮非古也權其通者惟達人乎

張氏曰案下經適婦在大功章庶婦在小功章父之所不降謂不降在小功也子亦不敢降大夫眾子爲妻皆大功今適子爲妻期是亦不敢降也前章注云父在子爲妻以杖卽位謂庶子者蓋士禮也若大夫之庶子父在僅得服大功何以得以杖卽位乎

昆弟

注曰昆兄也爲姊妹在室亦如之

疏曰昆弟卑於世叔故次之昆明也以其次長故以明爲稱弟第也以其小故以次第爲名

郝氏曰昆同也同本曰昆凡親族齒相若稱兄弟同父稱昆弟後仿此

爲眾子

注曰眾子者長子之弟及妾子女子子在室亦如之士謂之眾子未能逺別也大夫則謂之庶子降之爲大功天子國君不服之內則曰冡子未食而見必執其右手適子庶子已食而見必循其首

疏曰眾子卑於昆弟故次之士謂之眾子大夫之子皆云庶子天子國君絕旁親故不服也引內則者證言庶子別於適長者也

敖氏曰眾子卽庶子也對長子立文故曰眾子庶則對適之稱也實則一耳父母爲眾子乃期者以尊加之也士妻爲妾子亦期凡適而非長父母爲之亦與眾子同

世佐案眾子謂適妻所生第二以下及妾子皆是變庶言眾者庶是對適之稱眾則適而非長者亦存焉注引內則者明父待子之禮自第二以下𨿽適妻所生亦無異於庶也但內則所謂適子與此經小異此經適子指適長而言內則謂之冡子彼所謂適子庶子則此之眾子也

昆弟之子

疏曰昆弟子疏於親子故次之世叔父爲之

敖氏曰其女女子在室者亦如之

姜氏曰子蓋該男子子女子子在其中矣

世佐案子男子也其女子子未成人而死當以殤降成人以後母論已未嫁皆降在天功以其逆降旁期故也女子子必逆降旁期者爲其嫁當及時也說見大功章女子子嫁者爲世父母叔父母姑姊妹條下

傳曰何以期也報之也

注曰檀弓曰喪服兄弟之子猶子也蓋引而進之世佐案爲子期則爲昆弟之子當大功今乃同之於子者以其爲已服期故亦以是報之上傳云旁尊也不足以加尊焉故報之也與此相發明檀弓說又是一義蓋各記所聞耳

大夫之庶子爲適昆弟

注曰兩言之者適子或爲兄或爲弟

疏曰此大夫之妾子故言庶若適妻所生第二以下當直云昆弟不言庶也

敖氏曰大夫之庶子爲昆弟大功嫌於適亦然故以明之斬衰章云父爲長子則大夫之適亦謂其長子未必指爲弟者也此云適昆弟者古之文法不可以單言昆故連弟言之經中此類多矣不言適子者嫌自爲其子也

世佐案庶子猶眾子言庶者對適立文也適昆弟謂其爲父後者一人也立子以適不以長故容有弟而爲父後者其庶兄爲之亦如斯例也若適妻所生第二以下則否矣適妻所生第二以下爲其兄之爲父後者與妾子爲宗子同

傳曰何以期也父之所不降子亦不敢降也

注曰大夫𨿽貴不敢降其適重之也適子爲庶昆弟庶昆弟相爲亦如大夫爲之

疏曰云父之所不降者卽斬章父爲長子是也云子亦不敢降者於此服期是也案後經大夫爲庶子降服大功適子爲庶昆弟庶昆弟相爲並大功注曰如大夫爲之【從句讀節本】

敖氏曰大夫之子於昆弟之屬或有所降者以從乎其父而不得不降之耳若爲其父之適及尊同者乃其父之所不降者故已亦得遂其服焉非謂以其父不降之之故欲降之而不敢降也凡後傳之言若此者不復見之

世佐案父於長子三年庶子期昆弟相爲亦期服之正也大夫以尊故降庶子於大功而於長子自若三年是父之所不降也大夫之庶子厭於父降其庶昆弟於大功而於適昆弟自若期是子亦不敢降也庶昆弟爲適昆弟之服如此而適昆弟之所以服之者亦大功則以大夫之適子得行大夫禮故也且父之所降子亦不敢不降也

適孫

疏曰孫卑於昆弟故次之此謂適子死其適孫承重者祖爲之期

傳曰何以期也不敢降其適也有適子者無適孫孫婦亦如之

注曰周之道適子死則立適孫是適孫將上爲祖後者也長子在則皆爲庶孫耳孫婦亦如之適婦在亦爲庶孫之婦凡父於將爲後者非長子皆期也疏曰云周道者以其殷道適子死弟乃當先立與此不同也喪服小記云適婦不爲舅後者則姑爲之小功注云謂夫有廢疾他故死而無子不受重者小功庶婦之服也凡父母於子舅姑於婦將不傳重於適及將傳重者非適服之皆如眾子庶婦也然長子爲父斬父亦爲斬適孫承重爲祖斬祖爲之期不報之斬者父子一體本有三年之情故特爲祖【祖字非誤則衍】斬祖爲孫本非一體但以報期故不得斬也

敖氏曰祖於孫宜降於子一等而大功此期者亦異其爲適加隆焉爾非不降之謂也有適子者無適孫孫婦亦如之皆謂適不可二也案注云凡父於將爲後者非長子皆期者蓋以斬衰章惟言父爲長子故也鄭言此者爲適子死而無適孫者見之且明爲適孫亦期之意也適孫爲祖父後服與子同

郝氏曰祖爲孫大功常也以其繼體加隆焉若使適子在等孫耳無適庶之異也其餘孫婦亦然無適子有適孫乃有適孫婦不然孫婦等耳皆大功也【世佐案庶孫之婦在緦麻三月章郝云皆大功誤】

顧氏曰冡子身之副也家無二主亦無二副故有適子者無適孫唐髙宗有太子而復立大孫非矣世佐案傳意蓋謂孫爲祖期祖亦當報之以期以正尊故降之於大功而爲適孫則在此章是不敢降其適也云有適子者無適孫者謂適子在則適子之子𨿽屬適長而祖視之無殊於庶孫也服之皆大功云孫婦亦如之者如其有適婦者無適孫婦也適子婦皆沒以孫爲後則爲其婦小功【孫婦爲夫之祖父母大功夫爲祖後則其妻從服期若姑在姑持重孫婦仍大功而已曽孫以下皆然】殊之於庶也適子婦有一在則爲孫婦緦無適庶之別也注云凡父於將爲後者非長子皆期也者所以明祖不爲適孫三年之義由是推之則祖於將爲後者非長孫其皆大功乎

爲人後者爲其父母報

雷氏曰據無所厭屈則期爲輕言報者明子於彼則名判於此故推之於無尊逺之以報服女𨿽受族於人猶在父子之名故得加尊而降之

疏曰此謂其子後人反來爲父母在者欲其厚於所後薄於本親抑之故次在孫後也若然旣爲本生不降斬至禫杖章者亦是深抑厚於大宗也言報者旣深抑之使同本防往來相報之法故也

朱子曰如親生父母子合當安之到得立爲伯叔父後疑於伯叔父有不安者這也是理合當如此然而自古卻有大宗無子則小宗之子爲之後這道理又卻重只得安於伯叔父母而不可安於所生父母喪服則爲所後父母服三年所生父母只齊衰不杖期有問濮議曰歐公說不是韓公曽公亮和之溫公

王珪議是範鎭呂誨範純仁呂大防皆彈歐公但溫公又於濮安懿王邊禮數太薄須於中自有斟酌可也歐公之說斷然不可且如今有人爲人後者一日所後之父與所生之父相對坐其子來喚所後父爲父終不成又喚所生父爲父這自是道理如此試坐仁宗於此亦坐濮王於此英宗過焉終不成都喚兩人爲父只緣眾人道是死後爲鬼神不可考胡亂呼都不妨都不思道理不可如此先時仁宗有詔云朕皇兄濮安懿王之子猶朕子也此甚分明當時只以此爲據足矣

黃氏震曰歐公被陰私之謗皆激於當日主濮議之力公集濮議四卷又設爲或問以發明之滔滔數萬言皆以禮經爲其父母一語謂未嘗因降服而不稱父母耳然旣明言所後者三年而於所生者降服則尊無二上明矣謂所生父母者蓋本其初而名之非有兩父母也未爲人後之時以生我者爲父母已爲人後則以命我者爲父母立言者於旣命之後而追本生之稱自宜因其舊以父母稱未必其人一時並稱兩父母也公亦何苦力辯而至於困辱危身哉況帝王正統相傳有自非可常人比耶

敖氏曰言其以別於所後者也餘皆放此父母爲攴子服率降於爲後者一等此支子出爲人後者爲其父母期其父母亦報之以期而不復降者以其旣爲所後者之子統不可二故不敢以正尊加之而報之也

顧氏曰爲人後者爲其父母此臨文之不得不然隋書劉子翊云其者因彼之辭是也後儒謂以所後爲父母而所生爲伯叔父母於經未有所考亦是尊無二上之義也宋歐陽氏據此文以爲聖人未嘗沒其父母之名辧之至數千言然不若趙曕之言辭窮直書爲簡而當也【宋史趙瞻傳中書請濮安懿王稱親瞻爭曰仁宗旣下明詔子陛下議者顧惑禮律所生所養之名妄相訾難使彼明知禮無兩父二斬之義敢裂一字之辭以亂厥眞且文有去婦出母者去已非婦出不爲母辭窮直書豈足援以斷大義哉臣請與之廷辧以定邪正石林燕語濮議廷臣旣皆欲止稱皇伯歐陽文忠力詆以爲不然因引儀禮及五服勅云爲人後者爲其父母則是𨿽出繼而於本生猶稱父母也時未有能難之者司馬君寔在誎院獨疏言爲人後而言父母此因服立文舎父母則無以爲稱非謂其得稱父母也】案經文言其父母其昆弟者大抵皆私親之辭觀先朝嘉靖之事至於入廟稱宗而後知聖人制禮別嫌明防之至也永叔博聞之儒而未見及此學者所以貴格物報謂所生之父母報之亦爲之服期也重其繼大宗也故不以出降

傳曰何以期也不貳斬也何以不貳斬也持重於大宗者降其小宗也

疏曰此問𨿽兼母答專據父故以斬而言案喪服小記云別子爲祖繼別爲大宗謂若魯桓公適夫人文姜生太子名同後爲君次子慶父叔牙季友此三子謂之別子別子者皆以臣道事君無兄弟相宗之法與太子有別又與後世爲始故稱別子也大宗有一小宗有四大宗一者別子之子適者爲諸弟來宗之卽謂之大宗自此以下適適相承謂之百世不遷之宗五服之內親者月算如邦人五服之外皆來宗之爲之齊衰齊衰三月章爲宗子宗子之母妻是也小宗有四者謂大宗之後生者謂別子之弟小記注云別子之世長子兄弟宗之第二以下長者親弟來宗之爲繼禰小宗更一世長者非直親兄弟又從父昆弟亦來宗之爲繼祖小宗更一世長者非直親昆弟従父昆弟又有従祖昆弟來宗之爲繼曽祖小宗更一世長者非直有親昆弟從父昆弟従祖昆弟來宗之又有従曽祖昆弟來宗之爲繼髙祖小宗也更一世絕服不復來事以彼自事五服內繼髙祖以下者也四者皆是小宗則家家皆有兄弟相事長者之小宗𨿽家家盡有小宗仍世事繼髙祖已下之小宗也是以上傳云有餘則歸之宗亦謂當家之長爲小宗者也

敖氏曰此一節釋所以服期之意爲父固當斬衰然父不可二斬不並行旣爲所後之父斬則於所生之父不得不降而爲期蓋一重則一輕禮宜然也大宗者繼別子之後者也小宗者凡庶子之長子適孫之屬皆是也此爲大宗子矣乃復謂所生之家爲小宗者以其本爲支子故也持猶主也

張氏曰持重於大宗謂旣爲大宗服重服也監本正誤云持重於大宗者降其小宗也持誤作特世佐案持猶守也重謂宗祀大宗謂其所後小宗則其本宗也爲人後者爲其本宗父母昆弟之屬皆降一等是降其小宗矣所以然者防三年不祭旣爲大宗守宗廟祭祀之重則不得舎是而復以尊服服其所生也

爲人後者孰後後大宗也曷爲後大宗大宗者尊之統也禽獸知母而不知父野人曰父母何算焉都邑之士則知尊禰矣大夫及學士則知尊祖矣諸侯及其大祖天子及其始祖之所自出尊者尊統上卑者尊統下大宗者尊之統也大宗者收族者也不可以絕故族人以支子後大宗也適子不得後大宗

注曰都邑之士則知尊禰近政化也大祖始封之君始祖者感神靈而生若稷契也自由也及始祖之所由出謂祭天也上猶逺也下猶近也收族者謂別親疎序昭穆大傳曰系之以姓而弗別綴之以食而弗殊𨿽百世婚姻不通者周道然也

防曰云爲人後者孰後後大宗也案何休云小宗無後當絕與此義同云曷爲後大宗此問必後大宗之意云大宗者尊之統也者明宗子尊統領族人有族食族燕齒序族人之事是以須後不可絕也云禽獸以下因上尊宗子遂廣申尊祖以及宗子之事也學士謂鄕庠序及國之大學小學之學士𨿽未有官爵以其習之四術閒之六藝知祖義父仁之禮故敬父遂尊祖得與大夫之貴同也諸侯及其大祖天子及其始祖皆是爵尊者其徳之所及逺也云大宗收族已下論大宗立後之意云適子不得後大宗者以其當主家事並承重祭祀之事故也注云大祖始封之君者謂若魯之周公齊之太公之類後世不毀其廟者也謂始感神靈而生若后稷契也及始祖所自出謂祭天者案大傳云王者禘其祖之所自出以其祖配之是后稷感東方靑帝靈威仰所生契感北方黒帝汁光紀所生王者建寅之月祀所感帝於南郊還以感生祖配周以後稷殷以契配之也天子始祖諸侯及大祖並於親廟外祭之是尊統逺大夫三廟適士二廟中下士一廟是卑者尊統近也若然此論大宗子而言天子諸侯大夫士之等者欲見大宗子統領百世而不遷又上祭大祖而不易亦是尊統逺小宗子惟統五服之內是尊統近傳故言尊統逺近而云大宗者尊之統也又云大宗者收族是大宗統逺之事也引大傳者證周之大宗子統領族人序以昭穆百世不亂之事

敖氏曰此一節承上文言所以後大宗之意尊之統爲尊者之統也小宗者族人之所尊而大宗又統乎小宗故言尊之統見其至尊也大宗爲尊者之統而收族人故族人不得不爲之立後諸侯言太祖天子言始祖則始祖太祖異矣周祖后稷又祖文王白虎通義云后稷爲始祖文王爲太祖此其徴也及謂祭及之也及其始祖之所自出謂禘也始祖之所自出若殷周之帝嚳也諸侯之太祖世世祭之天子不惟世世祭其太祖又祭其始祖又祭其始祖之所自出蓋所祭者之尊不同故也尊者天子卑者諸侯此尊統謂爲祖禰之統者也尊統上天子始祖之所自出者也尊統下諸侯之太祖也此與大宗爲族人之尊統者義不相闗意略相類故假此以發明之適子不得後大宗則大宗亦有時而絕矣

郝氏曰凡繼繼宗也宗爲大則所親爲小故舉宗法明之大宗自始祖以下適長世世相傳合族人共宗之小宗謂始祖適子之第二子亦以適長世世相承五服內宗之大宗百世不遷小宗歷髙曽祖考每四世親盡則逓遷大宗繼祖小宗繼禰各同父以上各以其四親爲小宗同父之適爲繼禰小宗同祖之適爲繼祖小宗同曽祖之適爲繼曽祖小宗同髙祖之適爲繼髙祖小宗此外則五服窮而不復相統矣以彼各有五服內繼髙祖下者自爲統也族人各有四宗又共事其始祖之大宗故大宗尢重大宗絕必擇族人支子繼之大宗尊小宗親小宗輕大宗重也今人但知親小宗不知尊大宗知親不知尊知父母不知祖宗則禽獸鄕人而已學士大夫諸侯天子徳愈尊則統愈逺此尊親大小之分也諸侯之大祖謂始受封之君天子始祖之所自出之帝如周人追祀帝嚳之類尊者徳隆卑者徳薄故所統有逺近大宗不可絕爲族無統也絕則以支子後適子不得後大宗各有所後也此見宗嗣至重爲人子者不可輕爲人後旣爲人後則不得復遂其私也案古立後惟宗非宗不後非支不後人君子不樂爲人後惡背親也今世庶絕皆議後其謬者屈宗後庶其尢謬者一子兩後一後兩子或獨子後人或無子爭後利死者財產詭道百出貪戾無恥莫斯爲甚昔夫子射於矍相之圃使子路延射曰敗軍之將亡國之大夫與爲人後者不入餘皆入夫爲人後者至與敗軍亡國者比志士仁人所以恥不爲也【世佐案記所謂與爲人後者鄭注云與猶奇也後人者一人而已旣有爲者而往奇之是貪財也然則爲人後者與則不可若大宗無後身爲支子廹於大義而往後之固聖人所不禁也豈得比之敗軍亡國哉郝氏之論過矣】

張氏曰大宗者尊之統謂其爲族中尊貴之統緒也爵尊者其尊統所及者逺天子諸侯是也爵卑者其尊統所及者近大夫士是也上下𨿽不同凡爲大宗則其族中尊貴之統緒也凡爲大宗皆以收合族人使不乖睽者也故不可以絕故爲之後者卽降其本宗適子不得後大宗以其自當主小宗之事故也監本正誤云適子不得後大宗子誤作人

汪氏琬曰古者大宗而無後也則爲之置後小宗則否夫小宗猶不得置況支庶乎子夏曰爲人後者孰後後大宗也曷爲後大宗大宗者尊之統也然則族人而無後也其遂不祀矣乎曰不然也孔子曰凡殤與無後者祭於宗子之家當室之白尊於東房是𨿽不置後可也然則有大宗之家焉有小宗之家焉祭者將奚從曰視其祖故曰庶子不祭殤與無後者殤與無後者従祖祔食此之謂也孔子曰宗子爲殤而死庶子弗爲後也然則大宗遂絕乎曰如之何而絕也弗後殤者而後殤者之祖禰則大宗故有後也傳曰士之子爲大夫則其父母弗能主也使其子主之無子則爲之置後然則大夫而非大宗也亦可以置後乎曰非是之謂也公子有宗道焉大夫亦然庶姓而起爲大夫則得別於族人之不仕者禮別子爲祖繼別爲宗大夫獨非大宗與然則大夫與公子若是班乎曰然公子不敢援諸侯故公子爲別子大夫之族不敢援大夫故大夫亦爲別子也如之何其可無後也子夏曰適子不得後大宗然則莫尙於大宗矣奚爲不使嫡子後之也曰以其傳重也古人敬宗而尊祖禰適子者繼祖禰也故不可以爲人後也然則無宗支適庶而皆爲之置後今人之所行古人之所禁也不亦大悖於禮與曰此禮之變也蓋自宗法廢而宗子不能收族矣宗子不能收族則無後者求祔食而無所其母乃驅之爲厲乎故不得已爲之置後也變也然則今之置後者必親昆弟之子次則従父昆弟之子其於古有合與曰不然也禮同宗皆可爲之後也大夫有適子則後適子有庶子而無適子則卜所以爲後者如衛之石祁子是也況無子而爲之置後其有不聽於神乎吾是以知其不然也卜之則勿問其孰爲親孰爲疏可也是可行於古亦可行於今者也

世佐案自曷爲後大宗以下皆論大宗不可絕族人當以支子後之之義蓋爲小宗之支子者一旦棄其本宗而爲大宗後人子之心或有所不安於此故以大義斷之而曰後大宗者卽所以尊祖也則族人皆知義之無所逃而不得以親疏易位爲嫌矣尊謂別子之爲祖者也大宗者尊之統也者謂祖之統在大宗也以母比父則父尊父在爲母期是也以禰比祖則祖又尊不以父命辭王父命是也推而上之至別子之爲祖者而尊止矣大夫不得祖諸侯諸侯不得祖天子故諸侯宗廟之祭得及其始受封之大祖天子禘祭得及其始祖之所自出之帝祭之所及統之所自起也徳有厚薄爵有尊卑統亦有逺近要爲不可絕其義一也重言大宗者尊之統也者見士大夫之家以別子爲祖尊統𨿽近而以繼別者爲正統所在則無異於國耳統在足以收族統絕則族遂散而不可紀勢必有一本之親視爲行路者其去禽獸不逺矣此族人必以支子後大宗之故也適子不得後大宗者重絕人之祀也族人多矣寧必以其適爲後哉言此者亦所以杜爭繼之釁也古之人惡背其親廹於大義不得已而爲之若是而後世乃有貪財爭後如郝氏所云者或無所利焉則聽大宗之絕而莫之顧噫時代之升降逺矣又案始祖之所自出當以敖說爲正注疏本於緯書不足信

女子子適人者爲其父母昆弟之爲父後者

疏曰女子卑於男子故次男子後

敖氏曰此昆弟不言報是亦爲之大功耳

張氏曰出嫁之女爲本宗期者三父一母一昆弟爲父後者一

世佐案爲其父母期以出降也爲其昆弟之爲父後者亦期不敢降其宗也

傳曰爲父何以期也婦人不貳斬也婦人不貳斬者何也婦人有三從之義無專用之道故未嫁従父旣嫁従夫夫死従子故父者子之天也夫者妻之天也婦人不貳斬者猶曰不貳天也婦人不能貳尊也

注曰従者従其教令

疏曰經兼言父母傳特問父不問母者家無二尊故父在爲母期今出嫁猶期但不杖禫而已未多懸絕故不問案雜記云與諸侯爲兄弟者服斬是婦人爲夫並爲君得二斬此云婦人不貳斬者在家爲父斬出嫁爲夫斬此其常事彼爲君不可以輕服服君非常之事不得決此也婦人有三従所従卽爲之斬夫死従子不爲子斬者子爲母齊衰母爲子不得過齊衰也

敖氏曰此一節釋爲其父母也従者順其所爲而不違之所謂以順爲正者也天者取其尊大之義人所尊大者無如天以之爲比

爲昆弟之爲父後者何以亦期也婦人𨿽在外必有歸宗曰小宗故服期也

馬氏融曰歸宗者歸父母之宗也昆弟之爲父後者曰小宗

注曰歸宗者父𨿽卒猶自歸宗其爲父後服重者不自絕於其族類也曰小宗者言乃是小宗也小宗明非一也小宗有四丈夫婦人之爲小宗各如其親之服避大宗

王氏肅曰嫌所宗者惟大宗故曰小宗明各自宗其爲父後者也

疏曰云曰小宗故服期者欲見大宗子百世不遷宗內丈夫婦人爲之齊衰三月小宗父之適長者爲之婦人所歸不歸大宗歸此小宗遂爲之期與大宗別傳恐人疑爲大宗故辧之注云父𨿽卒猶自歸宗者若父母在嫁女自當歸寧父母何須歸宗子傳言婦人𨿽在外必歸宗明是據父母卒者而言若然天子諸侯夫人父母卒不得歸宗以其人君絕宗故許穆夫人衛侯之女父死不得歸賦載馳詩是也云丈夫婦人爲小宗各如其親之服者謂各如五服尊卑服之無所加減大宗則齊衰三月五服外丈夫婦人皆然五服內月算如邦人亦皆齊衰無大功小功緦麻故云避大宗也

敖氏曰此一節釋爲其昆弟之爲父後者也歸宗者所歸之宗也婦人𨿽外成然不可終忘其所由生故以本宗爲歸宗也歸云者若曰婦人或不安於夫家必以此爲歸然也經於爲人後者特重以其爲宗子也以私親言之故曰小宗其昆弟𨿽繼別猶謂之小所以別於夫家之宗也

郝氏曰適子後父則家之小宗也婦人有故則將歸焉故爲之期從其所親以殊於大宗之齊衰三月者也

張氏曰婦人𨿽已嫁在外必有所歸之宗此昆弟之爲父後者卽繼禰之小宗故爲之服期也

世佐案女子子適人者謂其宗子爲歸宗所以別於夫家之宗也爾雅云謂侄之子爲歸孫亦是此意由繼禰之小宗推之則繼祖以上之小宗及繼別之大宗此女服之亦與在室者同可知矣

繼父同居者

疏曰繼父本非骨肉故次在女子子之下案郊特牲云夫死不嫁終身不攺詩共姜自誓不許再歸此得有婦人將子嫁而有繼父者彼不嫁者自是貞女守志亦有嫁者𨿽不如不嫁而聖人許之

敖氏曰繼父因母之後夫也其或從繼母而嫁者若爲其夫服亦如之

郝氏曰前夫子謂母再嫁之夫曰繼父同居則恩猶父也𨿽非血屬死亦爲期又曰婦人二夫女徳虧矣防服有繼父叔季委巷之禮非古聖經制議禮者不可不思

世佐案俗之薄也栢舟之節未可槪諸凡人凱風之嘆時或興於孝子聖人慮後世失節之婦必有棄其遺孤而莫之卹者故於齊衰杖期章爲制繼母嫁從之服而於此章又著繼父同居之文使之相収相養而六尺之孤庶不至於轉於溝壑焉此聖人之防權也疏以爲許婦人攺嫁誤矣郝又因是而訾聖經是惡知禮意哉

傳曰何以期也傳曰夫死妻穉子防子無大功之親與之適人而所適者亦無大功之親所適者以其貨財爲之築宮廟歳時使之祀焉妻不敢與焉若是則繼父之道也同居則服齊衰期異居則服齊衰三月必嘗同居然後異居未嘗同居則不爲異居

注曰妻穉謂年未滿五十子防謂年十五以下子無大功之親謂同財者也爲之築宮廟於家門之外神不歆非族妻不敢與焉恩𨿽至親族已絕矣天不可二此以恩服爾未嘗同居則不服之

疏曰子家無大功之內親繼父家亦無大功之內親繼父以貨財爲此子築宮廟使此子四時祭祀不絕三者皆具卽爲同居子爲之期思深故也三者若闕一事則爲異居假令前三者皆具後或繼父有子卽是繼父有大功內親則爲異居矣如此則爲之齊衰三月而已若初與母往繼父家時或繼父有大功之內親或已有大功內親或繼父不爲已築宮廟三者一事闕𨿽同在繼父家亦名不同居繼父全不服之矣爲之築宮廟於家門之外者以其中門外已有宗廟則知此在大門外築之也隨母嫁得有廟者非必正廟但是鬼神所居曰廟若祭法云庶人祭於寢也杜氏佑曰大唐聖歷元年太子左庶子王方慶嘗書問太子文學徐堅曰女子年防小而早孤其母貧窶不能守志擕以適人爲後夫之鞠養及長出嫁不復同居今母后夫亡欲制繼父服不知可否人間此例甚眾至於服紀有何差等前代通儒若爲議論堅答曰儀禮防服經繼父同居齊衰周謂子無大功之親與之適人所適亦無大功之親而所適者以貨財爲之築宮廟歳時使之祀焉者也鄭康成曰大功之親同財者也築宮廟於家門之外神不歆非族也以恩服耳未嘗同居卽不服也小戴禮記繼父服並有明文斯禮經之正說也至於馬融王肅賀循等並稱大儒達禮更無異文惟傅元著書以爲父無可繼之理不當制服此禮焚書之後俗儒妄造也袁準作論亦以爲此則自制父也亂名之大者竊以父猶天也愛敬斯極豈宜靦貎繼以他人哉然而藐爾窮孤不能自立旣隨其母托命他宗本族無養之人因托得存其繼嗣在生也實賴其長育及其死也頓同之行路重其生而輕其死篤其始而薄其終稱情立文豈應如是故袁傅之駁不可爲同居者施焉昔朋友之死同爨之防並制緦麻詳諸經典比之於此蓋亦何嫌繼父之服宜依正禮今女子母擕重適人寄養他門所適慈流情均膝下長而出嫁始不同居此則笄總之儀無不畢備與築宮立廟無異焉蓋有繼父之道也戴徳防服記曰女子子適人者爲繼父服齊衰三月不分別同居異居梁氏集說亦云女子子適人者服繼父與不同居者服同今爲服齊衰三月竊爲折方慶深善此

敖氏曰傳之言若此則是子於繼父本無服特以三者具且同居故爲服此服若先同居後異居則降而三月是又於三者之外以居之同異爲恩之深淺而定服之重輕也然則三者或闕其一𨿽同居亦無服矣小記云同居異居者與此異更詳之

郝氏曰傳引舊傳明同居之義見所以爲服非苟也妻穉夫死子幼無親與子再適人非得已也子稱其人爲同居繼父非泛然同居也設使子有大功之親則不得依他人爲父使其人有大功之親則亦不得養他人爲子或私其財貨不與同利易其宗姓使不得自奉其先祀或使其妻預旣絕之禮使鬼神不享有一於此則恩誼薄烏得稱父必是數者兼備又獨父孤子終身相依如此眞繼父矣然後可爲齊衰期年若三者備始同居而後異居則但可爲齊衰三月若初未嘗同居於前數者無一焉路人耳三月不可況期年乎

顧氏曰夫物之不齊物之情也𨿽三王之世不能使天下無孤寡之人亦不能使天下無再適人之婦且有前後家東西家而爲防主者矣假令婦年尙少夫死而有三五歳之子則其本宗大功之親自當爲之收卹又無大功之親而不許之從其嫁母則轉於溝壑而已於是其所嫁之夫視之如子而撫之以至成人此子之於若人也名之爲何不得不稱爲繼父矣長而同居則爲之服齊衰期先同居而後別居則齊衰三月以其撫育之恩次於生我也爲此制者所以寓卹孤之仁而勸天下之人不獨子其子也若曰以其貨財爲之築宮廟此後儒不得其說而爲之辭張氏曰必嘗同居然後爲異居者前時三者具爲同居後三者一事闕卽爲異居乃爲齊衰三月若初往繼父家時三者卽不具是未嘗同居全不爲服監本正誤云異居則服齊衰三月也脫也字

汪氏琬曰此孤子隨母更適者也或爲大宗之世適與或支子與吾皆不能知也苟其爲大宗之適也則家必有廟無所事於更築在禮禰無廟則與祖同廟爲繼父者如之何其代爲之築也且彼無大功之親矣獨無小功以下諸親乎哉宗法而旣行也舉族之父兄子弟方推宗子而重焉有餘財則必歸之𨿽以之立廟可也安有顚連而入繼父之家者又安有借繼父之財而始爲宮廟者哉苟其支子而已則𨿽爵爲大夫士猶當於宗子之家而不當有廟況孤幼乎爲繼父者分之財賄可也遺之宮室什器車馬衣服可也犯非禮而爲之築宗廟此暱愛之私不可之甚者也傳言所適者亦無大功云云喪服小記又言皆無主後同財而祭其祖禰爲同居則是繼父無子者也繼父無子其可撫妻之前子爲子與語曰神不歆非類民不祀非族制禮者宜禁之之不暇而顧倡此說以之吾不信也吾嘗考春秋崔杼娶東郭姜姜以其孤棠無咎入卒兆大亂於齊蓋同居之禍如此此亂宗之端敗家絕祀之所自昉後世宜以爲鑑不可以禮文借口也嗟乎三禮惟儀禮最古然其說猶有難信者況乎大小戴禮半爲漢儒所附防哉蓋古書之錯亂不可知也久矣善哉傳元之言曰父無可繼之理此禮焚書之後俗儒妄造也

姜氏曰穉當謂年未滿三十

世佐案同居則服齊衰期謂始終同居者也異居則服齊服三月謂始同終異者也小記云繼父不同居也者必嘗同居皆無主後同財而祭其祖禰爲同居有主後者爲異居正與此傳相發明皆無主後卽傳所謂子無大功之親所適者亦無大功之親也同財而祭其祖禰卽傳所謂以其貨財爲之築宮廟歳時使之祀焉也三者具爲同居一不具卽爲異居云有主後者爲異居舉一以例其餘耳

爲夫之君

疏曰此以從服故次繼父下但臣之妻皆稟命於君之夫人不從服小君者欲明夫人命亦由君故臣妻於夫人無服也

世佐案雜記云外宗爲君夫人猶內宗也鄭注云皆謂嫁於國中者也爲君服斬夫人齊衰不敢以其親服服至尊也外宗謂姑姊妹之女舅之女及從母皆是也內宗五屬之女也其無服而嫁於諸臣者從爲夫之君嫁於庶人從爲國君然則爲夫之君在此章者謂諸臣之妻本與君無服者耳不服斬又不服夫人是其異於外宗內宗者也

傳曰何以期也從服也

疏曰從服者以夫爲君斬故妻從之服期也

郝氏曰臣爲君斬臣妻爲君期夫之所尊妻従服也凡従服降正服一等

姑姊妹女子子適人無主者姑姊妹報

疏曰此等親出適已降在大功𨿽矜之服期不絕於夫氏故次義服之下女子子不言報者女子子出適大功反爲父母自然猶期不須言報姑對侄姊妹對兄弟出適反爲侄與兄弟大功侄與兄弟爲之降至大功今還相爲期故言報也

敖氏曰爲姑姊妹女子子出適者降爲大功今以其無主乃加於降服一等而爲之期其姑姊妹於昆弟侄亦不容不以其所加者服之云報者服期之義生於已而不在彼故也女子子適人者爲父母自當期固不必言報矣然父母爲已加一等而已於父母不復加者其亦以婦人不能貳斬也與

郝氏曰姑於侄姊妹於昆弟女子子於父母適人死父母昆弟侄爲大功常也若無後爲主則爲期加憐也姑姊妹於侄昆弟死無主亦然以報也有主姑姊妹適人者爲大功

世佐案此等皆期親因出而降於大功復因無主而升於期者無主謂死而夫族無主其喪者也凡因出而降者爲其有受我而厚之者也旣無主則無受我而厚之者矣故不忍降也報謂姑姊妹之無主者亦以期服報其侄與昆弟也由是推之則侄與昆弟之無主者姑姊妹其亦爲之服期而相報與又案適人無主與被出而反在室者大略相似惟女子子之爲父母服則異子嫁反在室爲父在斬衰章其無主者仍爲父母期而已

傳曰無主者謂其無祭主者也何以期也爲其無祭主故也

注曰無主後者人之所哀憐不忍降也

疏曰無主有二謂喪主祭主傳不言防主防有無後無無主者若當家無防主或取五服之內親又無五服親則取東西家若無則裏尹主之今無主者謂無祭主也注曰人之所哀憐者謂行路之人見此無夫復無子而不嫁猶生哀湣況侄與兄弟及父母故不忍降之也除此之外餘人爲之服者仍依出降之服而不加以其恩疏故也不言嫁而言適人者言適人卽謂士若言嫁乃嫁於大夫於本親又以尊降不得言報矣敖氏曰祭主者夫若子若孫也死而無祭主尢可哀憐故加一等大功之服乃得加一等者以其本服如是也

爲君之父母妻長子祖父母

疏曰此亦從服輕於夫之君及姑姊妹女子子無主故次之

敖氏曰祖父母尊也乃在下者見其爲變服也孫於祖父母其正服期

郝氏曰君凡有地者之通稱臣爲君之父母與妻與長子與祖父母皆期六者皆君至親君服臣從服世佐案此君之父與祖父皆謂未嘗爲君也若旣爲君薨則臣當爲之服斬不在此例矣君之母謂卒於君之父之後者也君之祖母則又卒於君之父若祖之後者也故君皆爲之齊衰三年而臣從服期若君之父在而母與祖母卒及父卒祖在而祖母卒則君但爲之期而臣不從服矣先言君之父母妻長子而後言祖父母者蓋君爲祖父母三年而臣從服期必其君之父先卒者也君之妻長子之防則不因君之父之存沒而異故其立言之次如此又案服問云大夫之適子爲君夫人大子如士服然則君之妻長子之防其服及於大夫之適子而君之父母與祖父母則否矣是亦其異也所以異者以小君儲君臣下自應有服其他則從君服而已見爲臣則従未爲臣則否

傳曰何以期也從服也父母長子君服斬妻則小君也父卒然後爲祖後者服斬

注曰此爲君矣而有父若祖之防者謂始封之君也若是繼體則其父若祖有廢疾不立父卒者父爲君之孫宜嗣位而早卒今君受國於曽祖

疏曰云父母長子君服斬者欲見臣從君服期君之母當齊衰而言斬者以母亦有三年之服故並言之云妻則小君也者欲見臣爲小君期是常非従服之例注云此爲君矣而有父若祖之防者謂始封之君也者始封之君非繼體容有祖父不爲君而死君爲之斬臣亦從服期也若是繼體則其父若祖合立爲廢疾不立已當立是受國於曽祖若今君受國於祖薨則羣臣爲之服斬何得從服期故鄭以新君受國於曽祖若然則曽祖爲君薨羣臣自當服斬若君之祖薨君爲之服斬則臣從服期也趙商問已爲諸侯父有廢疾不任國政不任喪事而爲其祖服制度之宜年月之斷雲何答云父卒爲祖後者三年斬何疑趙商又問父卒爲祖後者三年已聞矣所問者父在爲祖如何欲言三年則父在欲言期復無主斬杖之宜主防之制未知所定答曰天子諸侯之防皆斬衰無期彼志與此注相兼乃具也

朱子曰孫爲祖承重頃在朝檢此條不見後歸家檢儀禮疏說得甚詳正與今日之事一般乃知書多看不辧舊來有明經科便有人去讀這般書注疏都讀過自王介甫新經出廢明經學防科人更不讀書卒有禮文之變更無人曉得爲害不細【世佐案朱子此書蓋爲紹熙五年孝宗之防光宗有疾不能卽位行禮寧宗以適孫承重而發建炎以來朝野雜記云髙宗之防孝宗爲三年服及孝宗之防有司請於易月之外用漆紗淺黃之制蓋循紹興以前之舊朱文公後入不以爲然奏言今已往之失不及追攺惟有將來啟攢發引禮當復用初防之服則其變除之節尙有可議望明詔禮官稽考禮律預行指定其官吏軍民方防之服亦宜稍爲之制勿使肆爲華靡其後詔中外百官皆以涼衫視事蓋用此也方文公上議時門人有疑者文公未有以折之後讀禮記正義防服小記爲祖後者條因自識於本議之末其略云凖五服年月格斬衰三年嫡孫爲祖

法意甚明而禮經無文但專云父沒而爲祖後者服斬然而不見本經未詳何據但小記云祖父沒而爲祖母后者三年可以旁照至爲祖後者條下疏中所引鄭志乃有諸侯父有廢疾不任國政不任防事之問而鄭答以天子諸侯之服皆斬之文方見父在而承國於祖服向來入此文字時無文字可檢又無朋友可問故大約且以禮律言之亦有疑父在不當承重者時無明白證驗但以禮律人情大意答之心常不安歸來稽考始見此說方無疑乃知學之不講其害如此而禮經之文誠有闕略不無待於後人向使無鄭康成則事終未有斷決不可直謂古經定制一字不可增損也】

黃氏曰晉蔣萬問範宣適孫亡無後次子之後可得傳祖重否宣答曰禮爲祖後者三年不言適庶則通之矣無後猶取繼況見有孫而不承之耶庶孫之異於適者但父不爲之三年祖不爲之周而孫服祖父不得殊也本朝皇祐兀年十二月十三日大理評事石祖仁言先於八月十五日祖父太子大傅致仕中立身亡叔國子博士從簡成服後於十月十五日身亡祖仁是嫡長孫欲乞下太常禮院定奪合與不合承祖父重服【世佐案石祖仁所言則宋時承重者必無伯叔者也叔父在則適孫不承重矣此似與禮經不合】詔禮院詳定博士宋敏求議曰案子在父防而亡嫡孫承重禮令無文通典徐邈嫡孫承重在防中亡其從弟已孤未有子侄相繼疑於祭事邈答曰今見有諸孫而事同無後甚非禮意禮宗子在外則庶子攝祭可使一孫攝主而服本服期除則當應服三年不可承天答曰旣有次孫不得無服但次孫先已制齊衰今不得更易服當須中祥乃服練裴松之曰次孫本無三年之道無緣忽於中祥重制如應爲後者次孫宜爲防主終三年不得服三年之服而司馬操駮之謂二說無明據其服宜三年也自開元禮以前嫡孫卒則次孫承重況從簡爲中子已卒而祖仁爲適孫乎大凡外襄終事內奉靈席有練祭祥祭禫祭可無主之者乎今中立之防未有主之者祖仁名嫡孫而不承其重乃曰從簡已當之矣而可乎且三年之防必以日月之久而服之有變也今中立未及未卒哭從簡已卒是日月未久而服未經變也焉可無所承哉或謂已服期今不當接服斬而更爲重制案儀禮子嫁反在父之室爲父三年鄭康成注謂遭防而出者始服齊衰期出而虞則以三年之防受杜佑號通儒引其義附前問答之次況徐邈範宣之說已爲操駮之是服可再制明矣又舉必有服今祖仁宜解官因其而制斬衰其服三年後有如其類而已者用再制服通歷代之闕折禮文以沿人情謂當如是請著爲定式詔如敏求議熙寧八年閏四月集賢校理同知太常禮院李淸臣言檢防五服年月勅斬衰三年加服條嫡孫爲祖注謂承重者爲曾祖髙祖後者亦如之又祖爲嫡孫正服條注云有嫡子則無嫡孫又凖封爵令公侯伯子男皆子孫承嫡者傳襲若無嫡子及有罪疾立嫡孫無適孫以次立嫡子同母弟無母弟立庶子無庶子立嫡孫同母弟無母弟立庶孫曽孫以下凖此防尋禮令之意明是適子先死而祖亡以適孫承重則禮無庶叔不系諸叔存亡其適孫自當服三年之服而眾子亦服爲父之服若無嫡孫爲祖承重則須依封爵令適庶逺近以次推之而五服年月勅不立庶孫承重本條故四方士民尙疑爲祖承重之服或不及上稟朝廷則多致差悞欲乞特降防諸祖亡無適孫承重依封爵令傳襲條子孫各服本服如此則明示天下人知禮制祖得繼傳統緒不絕聖主之澤也事下太常禮院拜定於是禮房看詳古者封建國邑而立宗子故周禮適子死𨿽有諸子猶令嫡孫傳重所以一本統明尊尊之義也至於商禮則適子死立眾子然後立孫今旣不立宗子又不常封建國邑則不宜純用周禮欲於五服年月勅適孫爲祖條修定注詞云謂承重者爲髙祖曽祖後亦如之適子死無眾子然後適孫承重卽嫡孫傳襲封爵者𨿽有眾子猶承重從之今服制令諸適子死無兄弟則適孫承重若適子兄弟未終喪而亡者適孫亦承重其亡在小祥前者則於小祥受服在小祥後者則申心喪並通三年而除【適孫爲祖母及爲曽髙祖後者爲曽髙祖

凖此】無嫡孫則嫡孫同母弟無同母弟則眾長孫承重卽傳襲封爵者不以嫡庶長防𨿽有適子兄弟皆承重曽孫元孫亦如之敖氏曰此先總言從服則夫人之服亦在其中矣以其非從斬而期故復以小君別言之爲小君亦謂之從服者謂其得配於君乃有小君之稱故也爲母齊衰亦云斬者以皆三年而略從其文耳父卒然後爲祖後者服斬則是父在而祖之不爲君者卒君𨿽爲之後亦惟服期以父在故爾惟祖後於父而卒者君乃爲之斬也蓋其斬與期惟以父之存沒爲制君服斬然後臣從服期又此言爲君之母與其祖母皆指其卒於夫死之後者也其夫若在君爲之期則臣無服也案注云此爲君矣而有父若祖之防者謂始封之君也若是繼體則其父若祖有廢疾不立此總釋國君有不爲君之祖若父也注又云父卒者父爲君之孫宜嗣位而早卒今君受國於曽祖此釋父卒然後爲祖後者服斬之文也夫君之無父而爲祖後者有二有君已卽位而父先卒祖後卒者如注所云者是也亦或有父爲君而卒子旣代立而祖乃卒者注乃舉其一而遺其一意似未備

郝氏曰凡孫爲祖期以有父爲後也若孫無父後祖亦服斬故君有以適孫繼祖服斬者臣亦從服期凡從服降一等又曰鄭謂此始封之君其祖與父未嘗爲君故臣無服從君之服是也又謂父卒者爲君之孫宜嗣位早卒今君受國於曽祖非也父卒爲祖後服斬此禮不專爲君設凡孫於祖皆然此因臣從服君祖父母期明君所以服斬之故衛輒繼祖援此禮但此祖父未嘗爲君嘗爲君則臣亦服斬矣

張氏曰注言繼體之君容有祖父之防者謂父有廢疾不立而受國於祖或祖有廢疾不立父宜立而又早卒受國於曽祖故身已爲君而又有父若祖之防皆爲之三年其臣從服爲之期也

汪氏琬曰禮父在爲祖期父卒爲祖後者服斬此防服傳之明文也後儒若賀循徐廣之徒乃言父亡未殯而祖亡嫡孫不敢服祖重謂父屍尙在不忍變於父在也愚竊以爲不然禮殯而後成服父旣前卒則先成父服而後成祖服當其成祖服之時父屍已殯矣夫何不敢服重之有祖無適子而猥云不忍不忍於父而忍於其祖則父之心能安父之目其能瞑耶爲長子傳曰正體於上又乃將所傳重也是父生存已許其子傳祖父之重矣及其沒也適孫顧不敢申祖服然則主祖之防者當誰屬乎將遂無主乎抑別立支子而爲之主也其於傳重之義失之逺矣小記父母之防偕先者不虞待後事雜記有父之防如未歿防而母死其除父之防也服其除服卒事反防服如三年之防則旣顈其練祥皆行由是言之父卒尙不得以余尊厭母安有適孫爲祖而不敢服重者哉然後知賀徐皆妄說也庾蔚之言賀循所記謂大夫士又非也爲祖後者自天子達士庶皆同則其服不得有異

姜氏曰父卒爲祖斬父在君合爲祖期且父𨿽有廢疾服自可斬主防則君可攝也注背經立說蓋失之受國曽祖之說亦非注以受國於祖則臣當爲君之祖斬不當爲之期故爲此說耳如祖曽有廢疾傳位於其父今父死嗣位而祖方卒則臣惟爲君三年舊君不得爲三年也何疑於爲君之祖期而背經爲之辭哉

世佐案父卒然後爲祖後者服斬此適孫承重之通例也言於此者明此爲君之祖期者以君之父先卒故也若君之父在君𨿽爲祖後亦服期而臣無服矣然此但指祖之不爲君者而言耳若祖爲君而薨父𨿽在有廢疾不任防事則後祖而爲君者當與其臣同服斬也宋之寧宗是其例矣注云今君受國於曽祖者見其父若祖二世皆不爲君也又案天子諸侯之禮宜與士大夫家異士大夫之禮孫爲祖期而已若天子諸侯則祖也而兼有君之尊孫也而兼有臣之義禮族人不敢以其戚戚君內宗外宗之女猶爲其君服斬而況於孫乎以此斷之孫爲祖之爲君者無論承重與否皆當服斬不得以父在爲嫌而父在爲祖斬之義不待趙商之問而自明矣曽元以下皆然

妾爲女君

疏曰妾事女君使與臣事君同故次之

敖氏曰此服期與臣爲小君之義相類

世佐案妾以夫爲君故名夫之適妻爲女君以其與夫體敵故也

傳曰何以期也妾之事女君與婦之事舅姑等

注曰女君君適妻也女君於妾無服報之則重降之則嫌

疏曰婦之事舅姑亦期故云等但並後匹適傾覆之階故抑之𨿽或侄姊使如子之妻與婦事舅姑同也諸經傳無女君服妾之文故云無服云報之則重降之則嫌者還報以期無尊卑降殺則太重若降之大功小功則似舅姑爲適婦庶婦之嫌故使女君爲妾無服也

敖氏曰禮夫妻體敵妾爲君斬衰三年而爲女君期嫌其服輕故發問也妾之至尊者君也而女君次之婦之至尊者夫也而舅姑次之二事相類故以爲況妾之事女君旣與婦之事舅姑等則其爲女君服亦不宜過於婦爲舅姑服但當期而已然妾於女君其有親者或大功或小功緦麻乃皆不敢以其服服之而必爲之期又所以見其尊之也女君於妾不著其服者親疏不同則其服亦異故也惟緦章見貴妾之服彼蓋主於士也若以士之妻言之乃爲其無親者耳若有親者則宜以出降一等者服之

郝氏曰鄭謂女君於妾無服非也旣云妾事女君如婦事舅姑則女君視妾如舅姑視婦可知舅姑於適婦大功庶婦小功女君於妾亦然

張氏曰注服之則重二句解女君於妾無服之故嫌謂嫌若姑爲婦也

姜氏曰女君於妾猶君於臣臣𨿽無服蓋亦有錫衰緦衰疑衰弔服加麻之屬矣舊謂降之則嫌者非世佐案女君爲妾之服敖說得之

婦爲舅姑

劉系之問子婦爲姑旣周防衣耶荀訥答曰子婦爲姑旣周除服時人以夫家有防猶白衣

疏曰文在此者旣欲抑妾事女君使如事舅姑在下欲使妾情先於婦故婦文在後也

張子曰古者爲舅姑齊衰期正服也今斬衰三年從夫也黃氏曰本朝乾徳三年十一月祕書監大理寺汝陰尹拙等言案律婦爲舅姑服期儀禮防服傳開元禮儀纂五禮精義續防要三禮圖等所載婦爲舅姑服期後唐劉嶽書儀稱婦爲舅姑服三年與禮律不同然亦集勅行用請別裁定之詔百官集議尙書省左僕射魏仁浦等二十一人奏議曰謹案內則云婦事舅姑如事父母卽舅姑與父母一也古禮有期年之說𨿽於義可稽書儀著三年之文實在禮爲當蓋五服制度前代損益已多隻如嫂叔無服唐太宗令服小功曽祖父母舊服三月增爲五月嫡子婦大功增爲期眾子婦小功增爲大功父在爲母服周髙宗增爲三年婦人爲夫之姨舅無服明皇令從夫而服又增舅母服緦麻又堂姨舅服袒免迄今遵行遂爲典制伏況三年之內幾筵尙存豈可夫衣麤衰婦襲紈綺夫婦齊禮哀樂不同求之人情實傷至治況婦人爲夫有三年之服於舅姑而止服周是尊夫而卑舅姑也且昭憲皇太后防孝明皇后親行三年之服可以爲萬代法矣十二月丁酉始令婦爲舅姑三年齊斬一從其夫今服制令婦爲舅斬衰三年夫爲祖曽髙祖後者其妻從服亦如之

吳氏澄曰女子子在室爲父斬旣嫁則爲夫斬而爲父母期蓋曰子之所天者父妻之所天者夫嫁而移所天於夫則降其父婦人不貳斬者不貳天也降已之父母而期爲夫之父母亦期期之後夫未除服婦已除服而居防之貫如其夫是舅姑之服期而實三年也豈必從夫服斬而後爲三年哉

顧氏曰婦事舅姑如事父母而服止於期而不貳斬也然而心防則未嘗不三年矣故曰與更三年防不去

何孟春餘冬序錄引唐李涪論曰防服傳婦爲舅姑齊衰五升布十一月而練十三月而祥十五月而禫禫後門庭尙素婦服素縑衣以俟夫之終防習俗以婦人服靑縑謂其尙在防制故因循亦同大夫之防紀再周而後吉貞元十一年河中府倉曺參軍蕭據狀稱堂兄至女適李氏壻見居防今時俗婦爲舅姑服三年恐爲非禮請禮院詳定下詳定判官前太常博士李岧議曰開元禮五服制度婦爲舅姑及女子適人爲其父母皆齊衰不杖期蓋以爲婦之道專一不得自達必系於人故女子適人服夫以斬而降其父母防服篇曰女子子適人者爲其父母傳曰爲父何以期也婦人不貳斬也婦人不貳斬者何也婦人有三從之義無專用之道故未嫁從父旣嫁從夫夫死從子故父者子之天也夫者妻之天也婦人不貳斬者猶曰不貳天也先聖格言歷代不敢易以此論之父母之防尙止周歳舅姑之防無容三年今之學者不本其義輕重紊亂寖以成俗開元禮元宗所修布在有司頒行天下伏請正牒以明典章李岧之論可謂正矣宋朝詒謀錄幹徳三年詔舅姑之防婦從其夫齊斬三年遂爲定制宋人蓋未講服靑縑之服故也

汪氏琬曰或問禮爲舅姑齊衰期故爲本生舅姑大功今律文旣易期爲三年斬矣而獨於夫本生如故其降等不太甚與曰不然也兄弟之子服伯叔父母期則爲人後者服本生父母如之兄弟之子之婦服夫之諸父諸母大功則夫爲人後者服夫本生亦如之此固相凖而制服者也律文未嘗與禮異也何降等太甚之有

或問禮無繼姑之服何也曰非無服也先儒謂子當以父服爲正父若服以爲妻則子亦應服之此可類而推也傳曰婦人旣嫁從夫夫者婦之天也夫旣以爲母矣婦其敢不以爲姑乎然則從夫而服又何惑焉

傳曰何以期也從服也

疏曰本是路人與子判合得體其子爲親故重服爲其舅姑也

敖氏曰子爲父母三年加隆之服也妻從其加服故降一等而爲期然則從服者惟順所從者之重輕而爲之耳不辧其加與正也余不見者放此

郝氏曰夫所至尊至親妻從夫服也匪夫則路人耳誼𨿽戚不得不謂從

夫之昆弟之子

注曰男女皆是

疏曰義服情輕故次在下

敖氏曰世母叔母服之也其女子子在室亦如之世佐案此惟謂男子也女子子則異於是其未成人者以殤降成人而未嫁者逆降其旁親旁親亦當逆降之矣女子嫁者未嫁者爲世叔母在大功章

傳曰何以期也報之也

陳氏詮曰從於夫者宜服大功今乃期者報之疏曰二母與子本是路人爲配二父而有母名爲之服期故二母報子還服期

公妾大夫之妾爲其子

疏曰二妾爲其子應降而不降重出此文故次之敖氏曰二妾之子爲母之服異於眾人嫌母爲其子亦然故以明之公國君也

傳曰何以期也妾不得體君爲其子得遂也

注曰此言二妾不得從於女君尊降其子也女君與君一體惟爲長子三年其餘以尊降之與妾子同也雷氏曰夫人與君同體以尊降其子也公子與君同體以厭其親也妾無夫人之尊故不降其子無公子之厭故得遂其親也而事鄰於體君迹幾於不遂故每以不體得遂爲言也

疏曰諸侯絕旁期爲眾子無服大夫降一等爲眾子大功其妻體君皆從夫而降之至於二妾賤皆不得體君君不厭妾故自爲其子得伸遂而服期也敖氏曰公與大夫於其子有以正服服之者有以尊降之若絕之者其妻與夫爲一體而從之故不問已子與妾子其爲服若不服亦然二妾於君之子亦從乎其君而爲之其爲服若不服皆與女君同惟爲其子得遂獨與女君異者則以不得體君故也蓋母之於子本有期服初非因君而有之故不得體君則此服無從君之義是以得遂也

女子子爲祖父母

馬氏曰不言女孫言女子子者婦質者親親故系父言之出入服同故不言在室適人也

疏曰章首已言爲祖父母兼男女彼女據成人之女此言女子子謂十五許嫁者亦以重出其文故次在此也

敖氏曰斬衰章曰女子子在室爲父對適人者言之也此惟云女子子而已所以見其在室適人同也然章首已見祖父母則是服亦在其中可知矣必復著之者嫌出則亦或降之如其爲父母然也

郝氏曰前爲祖父母則男女包舉矣此復舉爲女子子有適人者也不言適人何也嫌異於在室者也專言女子子明適人在室同也

姜氏曰章首爲祖父母據男子子此言女子子也

傳曰何以期也不敢降其祖也

注曰經似在室傳似已嫁明𨿽有出道猶不降孔氏倫曰婦人歸宗故不敢降其祖

陳氏詮曰言𨿽已嫁猶不敢降也駮鄭康成曰經似在室失其防也在室之女則與男同已見章首何爲重出言不敢降者明其已嫁

疏曰祖父母正期也已嫁之女可降旁親祖父母正期故不敢降也經直云女子子無嫁文故似在室傳言不敢則是𨿽嫁而不敢降祖故似已嫁經傳互言之欲見在室出嫁同不降也

敖氏曰傳以經意爲主於適人者而發故云然女子子適人不降其祖者不敢以兄弟之服服至尊也此不敢降之語與大夫爲祖父母之傳意同皆失之也說見於後

郝氏曰祖至尊也以適人降則大功與昆弟等昆弟可降祖不可降也然則父母何以降父母降與祖同猶可祖降與昆弟同不可

姜氏曰經但言女子子爲祖父母期而不分已嫁未嫁之服故傳以不敢降其祖釋之非經與傳不相貫也

世佐案女子子在室與男子同爲祖父母期其理易明故傳惟據已嫁者釋之

大夫之子爲世父母叔父母子昆弟昆弟之子姑姊妹女子子無主者爲大夫命婦者惟子不報

注曰命者加爵服之名自士至上公凡九等君命其夫則後夫人亦命其妻矣此所爲者凡六命夫六命婦

疏曰此言大夫之子爲此六命夫六命婦服期不降之事其中𨿽有子女重出其文其餘並是應降而不降故次在女子爲祖下但大夫尊降旁親一等此男女皆合降至大功爲作大夫與已尊同故不降還服期若姑姊妹女子子若出嫁大功適士又降至小功今嫁大夫𨿽降至大功爲無祭主哀憐之不忍降還服期也注云命爵九等者大宗伯及典命文六命夫謂世父一也叔父二也子三也昆四也弟五也昆弟之子六也六命婦者世母一也叔母二也姑三也姊四也妹五也女子子六也

敖氏曰大夫之子從其父亦降旁親一等世叔父母子昆弟昆弟之子爲大夫命婦與其父尊同故不降而服期若姑姊妹女子子服亦本期也其在室者則以大夫之尊厭降爲大功若適士則又以出降爲小功今以其爲命婦故不復以尊降惟以出降爲大功若又無祭主乃加一等而爲期大夫之妻謂之命婦者君命其夫爲大夫則亦命其妻矣此於其子不別適庶以父在故爾傳曰有適子者無適孫是也是章有大夫爲適孫爲士者之服則此昆弟之子爲其父之適孫者𨿽不爲大夫已亦不降之也又姑姊妹女子子云無主則是夫先卒也夫爲大夫而先卒其妻猶用命婦之禮焉以此推之則嘗爲大夫而已者亦用大夫之禮可知

郝氏曰大夫之子厭於父凡旁期以下不得自遂父所降子不得不降至於父所不降子安敢降也然則何不直言大夫言大夫子蓋子之世叔亦卽父之昆弟也其世叔父之子亦卽父之昆弟之子也其昆弟卽父之眾子也其姑卽父之娣妹也其姊妹卽父之女子子也其倫同其爲服可互見也禮爲世叔父母昆弟昆弟子皆期大夫降爲大功而死者皆大夫貴敵則皆從期其世叔父母之子已謂從兄弟大功常也在父謂昆弟之子以彼爲大夫父旣爲期矣子之昆弟子貴者不降又可降父之昆弟子貴者乎故亦爲期父爲眾子期已昆弟卽父眾子以彼其貴父且不降子兄弟貴同者又可降乎此傳所謂男子之爲大夫父所不降子亦不敢降也其婦人之爲命婦者世母叔母見前父之姊妹曰姑女兄曰姊女弟曰妹與已所生女子子四婦者適人死爲大功常也大夫降爲小功以彼爲命婦貴敵則仍大功又以其無後加隆爲期大夫姑姊妹女子如此大夫子於姑姊妹女子亦然此傳所謂婦人之爲大夫妻者父不降子亦不敢降也凡服人而人以其服反服之曰報世叔父母與子昆弟昆弟子姑姊妹皆以此服報之爵同親同無後同則其當降不降加等同也惟女子旣適人者於父母不杖期定禮不論貴賤有後無後不在報例

張氏曰大夫之子得行大夫禮降其旁親一等此十二人皆合降至大功以其爲大夫爲命婦尊與已同故不降惟子不報者子爲父母三年女子適人自當服期不得言報餘人則皆報也

姜氏曰經文無主者在爲大夫命婦者之上而傳文先釋爲大夫命婦者次釋無主者蓋以爲大夫命婦者句總承上文而言故先釋之也世叔父子昆弟昆弟子爲大夫一類世叔母爲命婦又一類姑姊妹女子子無主者而又爲命婦又一類故大夫之子並以不杖期服之

世佐案大夫之子兼適庶而言也言大夫之子則大夫可知矣此等皆厭於父當降者以其尊同故仍服期世叔父父之庶昆弟也若父之嫡昆弟𨿽不爲大夫亦不降於眾子也不言眾文省若適長𨿽不爲大夫而大夫之適子服之當斬上斬章云父爲長子是也父以子在無適孫子不以父在無適子敖云此於其子不別適庶以父在故非郝以是爲世叔父之子尢非世叔父之子禮經謂之從父昆弟在大功章大夫之子當降服小功若以尊同不降大功可矣豈及增之爲服期乎昆弟亦謂庶昆弟也適昆弟本當服期不必其爲大夫也昆弟之子父之庶孫也姑姊妹女子子無主者服見上此亦以其爲命婦故不降也若爲士妻而無主及爲命婦而有主者則皆服大功與凡此應降不降之意與父同而服則各視其親疏不必同也世叔父於父爲昆弟昆弟於父爲眾子姑於父爲姊妹姊妹於父爲女子子此四命夫一命婦父子皆服期子昆弟之子於父皆爲庶孫服大功世叔母於父爲昆弟之妻無服女子子於父爲女孫出適者降服小功若適士又當降爲緦而卿大夫絕緦是無服也今以尊同不降仍服小功不以其無主而加服者祖於女孫之情疏也此二命夫三命婦父子服之各異也自子而外彼十人者於此大夫之子本當服期必云報者嫌其或以命夫命婦故降此大夫之子也大夫之庶子相爲大功今亦報以期者尊與父同故得遂也

傳曰大夫者其男子之爲大夫者也命婦者其婦人之爲大夫妻者也無主者命婦之無祭主者也何以言惟子不報也女子子適人者爲其父母期故言不報也言其餘皆報也何以期也父之所不降子亦不敢降也大夫曷爲不降命婦也夫尊於朝妻貴於室矣

注曰無主者命婦之無祭主謂姑姊妹女子子也其有祭主者如眾人惟子不報男女同不報爾傳惟據女子子似失之矣大夫曷爲不降命婦據大夫於姑姊妹女子子旣已出降大功其適士者又以尊降在小功也夫尊於朝與已同婦貴於室從夫爵也疏曰注云無主者命婦之無祭主謂姑姊妹女子子者經六命婦中有世母叔母故鄭辧之以其世母叔母無主有主皆爲之期故知惟據此四人而言其有祭主者自爲大功矣云惟子不報男女同不報者以其男女俱爲父母三年父母惟爲長子斬其餘降何得言報故知子中兼男女傳惟據女子子失之矣案曲禮云四十彊而仕五十艾服官政爲大夫何得大夫子又爲大夫又何得爲弟之子爲大夫者五十命爲大夫自是常法大夫之子有徳行茂盛者豈待五十乃命之乎是以殤小功有大夫爲其昆弟之長殤大夫旣爲兄弟殤明是幼爲大夫舉此一隅不得以常法相難也【從續通解節夲】

敖氏曰經言惟子不報謂男子爲父三年與期服異也傳以女子子釋之似失之矣女子子適人者爲其父母自當期乃不在不報中者以與其餘報服同故略言之也又世父母叔父母昆弟昆弟之子爲大夫命婦乃於大夫之子亦報之者蓋以其父之故不敢以降等者服之亦貴貴之意也惟父卒乃爲如眾人大夫曷爲不降命婦承父之所不降者而問也此不降命婦據大夫於其姑姊妹女子子也大夫爲此四命婦或大功或小功皆不以尊降之惟以出降耳問者蓋怪其無爵而不降之夫尊於朝則妻貴於室言其夫妻一體同尊卑也是以不降之尊於朝謂爲大夫貴於室謂爲內子

世佐案惟子不報經兼男女傳惟據女子子言者以男子爲父斬不在報中明矣女子子適人者爲其父之服與其餘十人同嫌亦在報中故辧之鄭譏傳失蓋未達斯意也上經云姑姊妹女子子適人無主者姑姊妹報而不及女子子是女子子不在報中之證大夫曷爲不降命婦以下泛論夫妻體敵命婦得與大夫尊同之義凡親屬中有爲命婦者大夫皆不得以尊降之而爲命婦者亦得降其旁親也注惟據姑姊妹女子子言敖惟據子之姑姊妹女子子言皆未備

大夫爲祖父母適孫爲士者

疏曰祖與孫爲士卑故次在此也

敖氏曰此祖父適孫爲士也乃合祖母言之所謂妻從夫爵者也上已見祖父母適孫矣此復著大夫之禮則經凡不見爲服之人者𨿽曰通上下言之而實則主於士也明矣

世佐案大夫爲祖父母謂父在者也父卒而不爲祖後者亦存焉父卒爲祖後者服斬祖父卒爲祖母后者三年此禮通乎上下適孫爲適子早卒者也必云爲士者見其𨿽賤不降也

傳曰何以期也大夫不敢降其祖與適也

注曰不敢降其祖與適則可降其旁親也

敖氏曰大夫於爲士者之服則降之此亦爲士也乃不降者以其爲祖與適也大夫所以降其旁親而不降祖與適者聖人制禮使之然也非謂大夫之意亦欲降此親但以其爲祖與適故不敢降之也此傳之言似有害於義理

世佐案凡傳所云不敢降者皆原制禮之故禮緣人情而制者也人情所不敢降者而故降之則是彊世而行不可以久故聖人於此權其輕重之宜定爲隆殺之等而無一毫造作於其間也敖氏之言失傳意矣

公妾以及士妾爲其父母

馬氏曰公謂諸侯其間有卿大夫妾故言以及士妾疏曰以出嫁爲其父母亦重出其文故次在此敖氏曰此章云女子子適人者爲其父母則是服已在其中矣復言此者嫌爲人妾者屈於其君則爲其私親或與爲人妻者異故以明之云公妾以及士妾又以見是服不以其君之尊卑而異也

郝氏曰此與前妾爲子期義同舉國君及士見凡爲妾者皆得爲父母期也

傳曰何以期也妾不得體君得爲其父母遂也

注曰然則女君有以尊降其父母者與春秋之義𨿽爲天王后猶曰吾季姜是言子尊不加於父母此傳似誤矣禮妾從女君而服其黨服是嫌不自服其父母故以明之

陳氏詮曰以妾卑賤不得體君又嫌君之尊不得服其父母故傳明之卑賤不得體君

雷氏曰今明妾以卑賤不得體君厭所不及故得爲其父母遂也

疏曰傳意蓋謂公子爲君厭爲已母不在五服又爲已母黨無服公妾旣不得體君君不厭故妾爲其父母得遂也鄭欲破傳義故據傳云妾不得體君得爲其父母遂也然則女君體君者有以尊降其父母者與與猶不正執之辭也云春秋之義者桓九年傳文云禮妾従其女君而服其黨者雜記文也鄭旣以傳爲誤故自解之一則以女君不可降其父母二則經文兼有卿大夫士何得專據公子以決父母乎是以傳爲誤也

敖氏曰傳意蓋謂妾於其父母亦本是自有服非因君而服之故不得體君則爲之得遂然妾以不得體君之故而遂其服者惟自爲其子耳若其私親則無與於不體君之義蓋女君𨿽體君亦未見有重降其私親者傳義似誤也

郝氏曰鄭謂父母期𨿽女君不得降以傳體君之說爲誤非也傳未嘗謂女君可降其父母也謂妾之父母君同凡人妾自爲重服違君自遂似乎不可耳今以國君之貴尙不厭妾此父母之防所以爲重傳安得誤鄭之紕繆如此其引春秋紀季姜義皆後儒彊作春秋未可如此讀千古鐡障無人能破

世佐案經重出此條嫌其或在厭降例也傳之此言所以明君不厭妾之義與經合後儒皆錯防其意故指爲誤耳士妾亦有厭降之嫌者妾謂夫爲君通上下之辭也

右齊衰不杖期

疏衰裳齊牡麻絰無受者

注曰無受者服是服而除不以輕服受之不著月數者天子諸侯異月也小記曰齊衰三月與大功同者繩屨

譙氏曰齊衰三月不居堊室【世佐案不居堊室宜與大功同有帷帳也亦於中門外爲之】

防曰此章以其義服日月又少故在不杖章下此及下傳【傳當是殤字之誤】大功皆不言冠帶者以其輕故略之至正大功言冠見其正猶不言帶緦麻又直言緦麻余又略之注云不以輕服受之者凡變除皆因練祥乃行此服至卽除無變服之理天子七月諸侯五月爲之齊衰者皆三月藏其服至更服之後乃除

敖氏曰受者以輕衰受重衰也成人齊衰之服而無受則惟三月可知故不復見月數

郝氏曰此齊衰之義服也親不足而尊有餘故爲三月齊衰處之不言冠帶屨與不杖同也不言三月言無受三月可知也禮三月旣以初防冠布易故衰曰受受接也我服稍輕三月卽除故無受案疏衰重於大功大功九月而疏衰及三月何也重其衰所以隆尊也減其日月所以殺恩也疏衰三月者分尊恩輕大功九月者分卑而恩重也

張氏曰大夫士三月故以三月爲主

姜氏曰案下文各傳皆言齊衰三月故經𨿽不著月而疏以三月言之然其服𨿽三月而爲王侯服者皆不卽除而藏以待服故傳𨿽言三月而經不著其月也蓋經傳互文相足之義類如此

寄公爲所寓

注曰寓亦寄也爲所寄之國君服

疏曰此章論義服故以疏者爲首

傳曰寄公者何也失地之君也何以爲所寓服齊衰三月也言與民同也

注曰諸侯五月而而服齊衰三月者三月而藏其服至又更服之旣而除之

防曰失地君者謂若禮記射義貢士不得其人數有讓黜爵削地盡君則寄在他國也云言與民同者以客在主國得主君之恩故報之與民同三月也敖氏曰經傳不見諸侯相爲服之禮是無服也寄公已失國則異於諸侯又寓於他邦之地則不可不爲其君服然非臣也故但齊衰三月而與民同國君五月而此爲之服者則止於三月以齊衰之輕者惟有此耳故不以其月爲節也不特制爲國君服者辟天子也諸侯之大夫爲天子繐衰旣除之特制之服也

世佐案禮爲邦國闕失地則同於民者賤之也不臣之者客也庶人爲國君亦在此章故曰與民同

丈夫婦人爲宗子宗子之母妻

注曰婦人女子子在室及嫁歸宗者也宗子繼別之後百世不遷所謂太宗也

疏曰此與大宗同宗親於寄公爲所寓故次在此敖氏曰丈夫者男子之與大宗絕屬者也婦人者謂絕屬之女子子在室者及宗婦也丈夫婦人於宗子宗子之母妻若在嫂叔之列者則不服之蓋親者且無服疏者可知

世佐案傳云婦人𨿽在外必有歸宗是婦人不以出降其宗明矣此婦人內亦當兼有宗女出嫁也者族人爲宗子之母妻服猶臣服君之母妻之義也此服因宗而生不因嫂叔而生故丈夫於宗子之母妻婦人於宗子𨿽或有在嫂叔之倫者無不服也敖說非與大宗絕屬者如此若在五服內月算如邦人亦皆齊衰無大功小功緦麻

傳曰何以服齊衰三月也尊祖也尊祖故敬宗敬宗者尊祖之義也宗子之母在則不爲宗子之妻服也

疏曰祖謂別子爲祖百世不遷者當祭之日同宗皆來陪位及助祭故云尊祖也大宗者宗之統故同宗敬之尊祖之義也宗子之母在則不爲宗子之妻服也者謂宗子父已卒宗子主其祭王制云八十齊衰之事不與則母七十亦不與今宗子母在未年七十母自與祭母死宗人爲之服宗子母七十已上則宗子妻得與祭宗人乃爲宗子妻服也必爲宗子母妻服者以宗子燕食族人於堂其母妻亦燕食族人之婦於房皆序以昭穆故族人爲之服也

敖氏曰別子爲祖繼別爲宗祖者已之所自出也尊之重本也然其尊祖之誠無由自盡故於敬宗見之蓋敬其爲別子之後者乃所以尊別子也故曰敬宗者尊祖之義也此爲宗子與其母妻服皆敬宗之事故傳言之宗子之母在則不爲宗子之妻服者謂族人於宗子之妻其服與否惟以其母之在不在爲節則宗子之母𨿽老而妻代主家事若先其母而卒族人亦不爲此服蓋其母尙在故也此義與宗子不孤而死族人不以宗子服之者意實相類

顧氏曰正義謂母年未七十尙與祭非也祭統曰夫祭也者必夫婦親之是以舅沒而姑老【內則】明其不與祭矣【夫人亞祼母不可以亞子故老而傳事】𨿽老固嘗爲主祭之人而禮無二敬故爲宗子之母服則不爲妻服杜氏通典有夫爲祖曽祖髙祖父母持重妻從服議一條云孔瑚問虞喜曰假使元孫爲後元孫之婦從服期曽孫之婦尙存才緦麻近輕逺重情實有疑喜答曰有嫡子者無適孫又若爲宗子母服則不服宗子婦以此推之若元孫爲後而其母尙存元孫之婦猶爲庶不得傳重傳重之服理當在姑矣宋庾蔚之【唐志庾蔚之注防服要記五卷】謂舅沒則姑老是授祭事於子婦至於祖服自以姑爲適與此條之意互相發明

姜氏曰案內則舅歿則姑老則姑𨿽年未七十亦不主亞獻之禮其亞獻禮皆應宗子之妻佐宗子行之至其服則不爲宗子之妻服者猶有適子無適孫之意以一宗無二服故也由是推之則服與祭義各有主不得牽連爲義疏殆未之考與

爲舊君君之母妻

疏曰舊君舊蒙恩深以對於父今𨿽退歸田野不忘舊徳故次在宗子之下也但爲舊君有二一則致仕二則待放未去此則致仕者也

敖氏曰君亦謂舊君也在國而云舊君者明其不見爲臣也此服大夫士同之

郝氏曰舊君舊嘗仕於其國非故家世官也偶見用而遂去之恩輕誼薄如中下士庶人在官軰與民未逺今不仕與民同服君之母謂民爲本國君之母夫人服也君之妻謂民爲本國君夫人服也國人皆稱小君與君同尊故皆爲齊衰三月非謂舊仕者也顧氏曰與民同者爲其君齊衰三月也不與民同者君之母妻民不服而嘗仕者獨爲之服也古之卿大夫有見小君之禮【如成公九年季文子如宋致女復命公享之穆姜出於房再拜是也】而妻之爵服則又君夫人命之是以不容無服世佐案章內言舊君者三此則凡爲舊君之通禮也君謂有地者也臣爲君服斬今降在此者以不在其國故也不在其國而猶爲之服者子思所謂進以禮退以禮孟子所謂三有禮焉者也臣爲君之母妻在不杖期章此亦以去位降也郝云民爲小君服非

傳曰爲舊君者孰謂也仕焉而已者也何以服齊衰三月也言與民同也君之母妻則小君也

注曰仕焉而已者謂老若有廢疾而致仕者也爲小君服者恩深於民

虞氏喜曰或問曰防服經傳爲舊君謂仕焉而已者鄭注曰仕焉而已謂老若廢疾而致仕者也今致仕與廢疾理得同不喜正之曰廢疾沈淪罔同人伍不淪臣道齊衰三月可也老而致仕臣禮旣全恩紀無替自應三年不得三月傳言仕焉而已者謂旣仕而去義同人伍耳

殷泉源問天子諸侯臣致仕服有同異範宣答云夫禮制殘缺天子之典多不全具惟國君之體往往有之臣之致仕則爲舊君齊衰三月天子之臣則亦然矣天子之與國君𨿽名號差異至於臣子奉之與主者無殊矣

防曰此經上下臣爲舊君有二故發問云仕焉而已者傳意以下爲舊君是待放之臣以此爲致仕之臣也云何以服齊衰三月者怪其舊服斬衰今服三月也言與民同也者以本義合今義已斷故抑之使與民同也下文庶人爲國君無小君是恩淺此爲小君是恩深於民也

敖氏曰已猶止也鄭氏以爲致仕是也此嘗仕矣今又在國其服宜異於民乃亦齊衰三月者蓋不在其位則不宜服斬以同於見爲臣者而臣於君又無期服故但齊衰三月而不嫌其與民同也然又爲小君服則亦異於民矣

世佐案已猶罷也論語云三已之是也仕焉而已者卽孟子所謂有故而去也檀弓云仕而未有祿者違而君薨弗爲服也以其恩淺也雜記云違諸侯之大夫不反服違大夫之諸侯不反服謂其君尊卑異也非是二者則無不爲舊君反服者矣惟其身已去國而猶爲服本國民之服所以見古人之厚若其身尙在本國但以老疾不任職致政而退蒙幾杖之錫循懸車之典則是受恩深重善始善終者矣而乃曰同於民不已薄乎且是臣未嘗罷黜何得云義斷而抑之使與民同也注疏之說似有害於名教故不得不辧然則經何以不著致仕之臣之服也曰其禮與見爲臣者同斬衰章曰君已足以蔽之矣抑記有之八十齊衰之事不與又云有疾則飲酒食肉此等年老廢疾之人不能責其如禮故不復見之與若以罪黜者則如庶人記又云大夫廢其事終身不仕死以士之此則所謂義斷者也

庶人爲國君

注曰不言民而言庶人庶人或有在官者天子畿內之民服天子亦如之

疏曰云庶人在官者謂府史胥徒經言庶人兼在官者而言之雲天子畿內之民亦如之者以其畿外上公五百里侯四百里以下其民皆服君三月則畿內千里專屬天子亦如諸侯之境內也又曰無傳者已於寄公與上下舊君釋訖故不言也

問儀禮諸侯爲天子斬衰三年庶人爲國君齊衰三月注天子畿內之民服天子亦如之自古無有通天下爲天子三年之制前軰恐未之考朱子曰後世士庶人旣無本國之君服又無至尊服則是無君亦不可不云其變如今涼衫亦不害此亦只存得些影子或問有官人嫁娶在袝廟後朱子曰只不可帶花用樂少示其變耳君之防士庶亦可聚哭但不可設位敖氏曰庶人此服夫妻同之王畿之民其服天子亦當如此乃不著者則此經惟主爲侯國而作益可見矣

大夫在外其妻長子爲舊國君

注曰在外待放已去者

鄭氏昕曰禮爲夫之君期今夫𨿽在外妻尙未去恐或者嫌猶宜期故言與人同則生國無服可知也所以別言之者明夫旣去位妻便同於人耳

疏曰此大夫在外不言爲本君服與不服者案雜記云違諸侯之大夫不反服違大夫之諸侯不反服以其尊卑不敵若所仕敵乃反服舊君則此大夫已去他國不言服者以其君尊卑不敵不反服也是以直言其妻長子爲舊國君

敖氏曰此承庶人之下故但據其妻與長子言之云舊國君明妻子亦在外也大夫於舊君恩深故𨿽去國而於已服之外妻子又爲之服也去國且若是則在國可知大夫在位與其長子俱爲君服斬妻服期去位則皆爲之齊衰三月而已又爲君之母妻若去國則不服其母妻也士之異於此者長子無服若去國則夫妻亦不服之矣

世佐案大夫在外爲舊君服已見上矣此則主爲其妻長子言也其妻長子亦與大夫俱去者不曰舊君而曰舊國君見不在其國也大夫妻爲君服在不杖期章服問云大夫之適子爲君如士服今皆降在此者亦以其去國故也惟云大夫則士之妻長子去國者無服矣

傳曰何以服齊衰三月也妻言與民同也長子言未去也

注曰妻𨿽從夫而出古者大夫不外娶婦人歸宗往來猶民也春秋傳曰大夫越境逆女非禮君臣有合離之義長子去可以無服

敖氏曰其爲服之意若但如是而已則士之在外者妻與長子亦宜然也何必大夫乎傳似失之

郝氏曰大夫奔他國擕其妻子去妻嘗爲命婦去則與國人同其宗族在舊國其長子或不去則與民同去則無服鄭謂古者大夫不外娶婦人歸宗往來猶民鑿說也所引春秋傳非經義先王封建小者不過五十里若大夫皆限境內婚同姓又不通則女亦不足矣

世佐案妻舊命婦也已去而猶同之於民以其受恩深也雲長子言未去也者謂此長子是大夫在國時所生故爲舊國君反服若生於去國之後則無服矣聖人不爲恩義所不及者制服也言此則妻亦在國時所娶可知於妻言與民同於長子言未去文互見也傳意本如此後人錯防意乃以未去爲畱在國者夫身居其國卽庶人尙爲國君有服寧獨故大夫之長子乎倘庶子遂無服耶且在國者亦不得目其君爲舊國君也以是數者推之注疏之誤顯然矣然則大夫在外其長子畱在國於君宜何服曰大夫以罪去國長子𨿽畱亦與民同以其意已斷故也又案古者君臣一體適子旣冠則奠摯見於君死則赴於君士禮且然矧大夫乎大夫𨿽無世及之義而大夫之子得行大夫禮則其受君寵眷深矣故其父在位則亦爲君服斬已去猶與民同服所以報也畱在國者亦無加焉抑之也若大夫致仕者之長子則仍如士服矣

繼父不同居者

注曰嘗同居今不同

疏曰此則期章云必嘗同居然後爲異居者也無傳者已於期章釋訖是以不言也

敖氏曰爲繼父同居者期而爲異居者不降一等爲大功乃服此服者恩同於父不敢以卑服防之也繼父於子同居異居皆不爲服知不爲服者二章無報文且齊衰三月不可用於卑者也

郝氏曰不同居謂繼父續生子使其妻前夫之子別居昔嘗同居恩深故爲齊衰三月

汪氏琬曰或問律文繼父同居而兩有大功親者爲之齊衰三月借令一有大功以上親一無大功以上親則如之何曰小記皆無主後同財而祭其祖禰爲同居有主後爲異居疏謂此子有子亦爲異居也然則律文𨿽與禮不同而其義卽皆有主後者也或問果應服乎曰父不當繼繼父亦不當同居而禮與律有同異居之別此服制之變末世之不得已也亦爲人子者之不得已也

曽祖父母

袁氏準曰案防服云爲曽祖父母齊衰三月自天子至於士一也祖期則曽祖大功髙祖小功而云三月者此通逺祖言之也今有彭祖之壽無名之祖存焉爾雅有來孫云孫仍孫昆孫有相及者故也十代之祖在堂則不可以無服也郯子曰我髙祖少皥摯之立也非五代祖也蒯瞶禱康叔自稱曽孫非四代之曽孫然則髙逺也無名之祖希及之矣故不復分別而重言之也

防曰髙曽本合小功加至齊衰故次繼父之下此經直云曽祖不言髙祖案族祖父以髙祖之孫而緦麻則髙祖有服明矣故此注兼髙祖而說也經不言者見其同服可知

問魏徴加服朱子曰觀當時所加曽祖之服仍爲齊衰而【闕一字】五月非降爲小功也今五服格遵用之𨿽於古爲有加然恐亦未爲不可也

沈氏括曰防服但有曾祖曽孫而無髙祖孫或曰經所不言則不服是不然曽重也自祖而上者皆曽祖也自孫而下者皆曽孫也𨿽百世可也苟有相逮者則必爲服防三月故𨿽成王之於后稷亦稱曽孫而祭禮祝文無逺近皆曰曽孫

黃氏曰唐貞觀十四年侍中魏徴奏謹案髙祖曽祖舊服齊衰三月請加爲齊衰五月開元禮爲曽祖父母齊衰五月髙祖父母齊衰三月今服制令爲曽祖父母齊衰五月爲髙祖父母齊衰三月【女適人同】敖氏曰曽猶重也謂祖之上又有祖也

顧氏曰禮記祭法言適子適孫適曽孫適孫適來孫左傳王子虎盟諸侯亦曰及而孫無有老防【僖公二十八年】孫之文見於記傳者如此【史記孟嘗君傳孫之孫爲何曰爲元孫】然宗廟之中並無此稱詩維天之命駿惠我文王曽孫篤之鄭氏箋曰曽猶重也自孫之子而下事先祖皆稱曽孫禮記郊特牲稱曽孫某注謂諸侯事五廟也於曽祖以上稱曽孫而已【信南山正義自曽祖以至無窮皆得稱曽孫】左傳哀公二年衛太子禱文王稱曽孫蒯瞶晉書鐘雅傳元帝詔曰禮事宗廟自曽孫以下皆稱曽孫義取於重孫可歷世共其名無所攺也曽祖父母齊衰三月而不言曽祖父之父母【後人謂之髙祖】非經文之脫漏也蓋以是而推之矣凡人祖孫相見其得至於五世者鮮矣壽至八九十而後可以見曽孫之子百有餘年而曾孫之子之子亦可見矣人之壽以百爲限故服至五世而窮苟六世而相見焉其服不異於曽祖也經於曽祖以上不言者以是而推之也【晉徐農人問殷仲堪謂假如孫持髙祖重來孫都無服及賀循傳謂髙祖以上五世六世無服之祖者並非】觀於祭之稱曽孫不論世數而知曽祖之名統上世而言之矣

世佐案爾雅云曽祖王父之考爲髙祖王父曽祖王父之妣爲髙祖王母【注髙者言最在上】然則髙祖之名非起於後人矣爾雅又云曽孫之子爲孫【注者言親屬防昧也】孫之子爲來孫【注言有往來之親】來孫之子爲晜孫【注晜後也】晜孫之子爲仍孫【注仍亦重也】仍孫之子爲云孫【注言輕逺如浮雲】自孫而下五世各有名稱而宗廟之中自孫之子而下皆稱曽孫者不惟義取於重且以來等皆疏逺之名故不稱也異其名者所以別世數同其稱者見其事先之情如一也然爾雅孫之名及於八世而祖之名止於四世髙祖父之父母其謂之何曰自髙祖王父之考以上統謂之祖而已祭法云王立七廟一壇一墠曰考廟曰王考廟曰皇考廟曰顯考廟曰祖考廟所謂祖考者卽髙祖王父之考也而直云祖考則自此以上都無異名可知防服經但著曽祖父母之服而髙祖以上略而不言以其相及者鮮且自曽祖而推之可知也顧云苟六世而相見焉其服不異於曽祖是也云曽祖之名統上世而言之則非矣

傳曰何以齊衰三月也小功者兄弟之服也不敢以足弟之服服至尊也

注曰正言小功者服之數盡於五則髙祖宜緦麻曽祖宜小功也據祖期則曽祖大功髙祖宜小功也髙祖曽祖皆有小功之差則曽孫孫爲之服同也重其衰麻尊尊也減其日月恩殺也

疏曰三年問云何以至期也曰至親以期斷又云然則何以三年也曰加隆焉爾也是本爲父母期而加隆至三年若謂爲父母期則爲祖宜大功曽祖宜小功髙祖宜緦麻若爲父加隆三年則爲祖宜期曽祖宜大功髙祖宜小功是髙祖曽祖皆有小功之差也曽祖中旣兼有髙祖是以兼云曽孫孫服同也【從楊氏圖節本】

敖氏曰兄弟之服大功以下皆是也小功者據當爲曽祖之本服言也曽祖本小功以其爲兄弟之服不宜施於至尊故服以齊衰三月焉此其日月𨿽減於小功而衰麻之屬實過於大功且專爲尊者之服是以日月之多寡有所不計禮有似殺而實隆者此之謂與曽祖之父本服在緦麻若以此傳義推之則亦當齊衰而經不言之者蓋髙祖孫亦鮮有相及者也

郝氏曰五服論布斬衰三升齊衰四升繐衰四升半大功八升九升小功緦麻十升十一升其繐衰惟諸侯之大夫爲天子服餘五服父斬母齊祖大功曽祖小功髙祖緦麻此常數應爾然大功從兄弟之服也故不以服祖而以齊衰期年小功尢從祖兄弟之服也豈可以服其曽祖乎故爲之齊衰三月此謂不敢以兄弟之服服至尊也然則髙祖又可以緦麻之服服乎亦齊衰可知案齊衰三月專爲尊者之義服功爲兄弟之服緦爲外親之服大較似此

大夫爲宗子

疏曰大夫尊降旁親皆一等尊祖故敬宗是以大夫𨿽尊不降宗子爲之三月宗子旣不降母妻不降可知

敖氏曰亦與宗子絕屬者也前條云丈夫婦人爲宗子宗子之母妻大夫此服旣如眾人則命婦亦宜然也此但云大夫爲宗子不云命婦又不云宗子之母妻各見其尊者爾

郝氏曰前言丈夫婦人爲宗子此又言大夫疑大夫貴可降耳大夫不降則宗子重可知

世佐案惟云宗子則宗子之母妻蓋無服矣此則其異於眾人者也下文言舊君而不及君之母妻意亦類此

傳曰何以服齊衰三月也大夫不敢降其宗也

敖氏曰言不敢降則是宗子爲士也絕屬者且不降則有親者亦服之如邦人可知矣

世佐案大宗不降則四小宗皆不降可知

舊君

注曰大夫待放未去者

雷氏曰經前已有爲舊君今復有此舊君傳所以知前經是仕焉而已後經是待放未去者蓋以兼服小君知恩有深淺也仕焉而退君臣道足恩義旣施恩及母妻今被放而去名義盡矣若君不能掃其宗廟則但不爲戎首而已以其猶復未絕故得同於人庶適足以反服於君不獲及其親也

防曰舊君以重出故次在此

敖氏曰此卽在外之大夫爲之也子思子曰古之君子進人以禮退人以禮故有舊君反服之禮孟子曰諫行言聽膏澤下於民有故而去則君使人導之出疆又先於其所往去三年不反然後收其田裏此之謂三有禮焉如此則爲之服矣爲舊君之義二說盡之

郝氏曰前言舊君謂嘗仕焉而已者此則仕而貴爲大夫者也

世佐案此亦大夫爲之也何大夫之謂乎去而復仕於他國者也上已言舊君矣此復著之者嫌其或以后貴而降也舊君諸侯之被廢者也下文云爲士者卽其人矣諸侯被廢不必又爲士而用士禮終其身故亦以爲士者言之記言諸侯失國而死祭以士禮屍服以士服此之謂也經大夫爲宗子舊君曽祖父母爲士者如眾人十七字宜作一句讀其義自見四人之服皆已見於上而重出者上爲眾人言此謂大夫服之亦如是也四人者三爲士一爲士妻而大夫服之無少異不敢以已貴而降其君與宗與祖也經文本是連貫自後儒以傳文散屬其下而經文遂裂舊君二字上無所承下無所屬注家嫌其重出則以大夫待放未去者爲解而經義失矣夫以傳散入經文之下本欲學者防省易了而孰知其乃至於此安得大儒如朱子者出而以周易本義之例正之使復古經之舊哉又案周之盛時諸侯黜陟之權操於天子巡守述職貢士諸大典皆所以考察其賢否而誅賞之也如王制射義所言則其時固有貶爵削地而無所姑息者矣故寄公爲所寓大夫爲舊君爲士者皆爲制服列之於經此諸侯所以不敢放恣也以後事証之黎侯之於衛君是寄公爲所寓也百里奚之於虞公是大夫爲舊君爲士者也

傳曰大夫爲舊君何以服齊衰三月也大夫去君掃其宗廟故服齊衰三月也言與民同也何大夫之謂乎言其以道去君而猶未絕也

注曰以道去君謂三諫不從待放於郊未絕者言爵祿尙有列於朝出入有詔於國妻子自若民也疏曰不言士者此主爲待放未絕大夫有此法士無待放之法不言公卿及孤者詩云三事大夫則三公亦號大夫【從楊氏圖節本】

敖氏曰云君掃其宗廟見猶望其復反之意所謂猶未絕者此也然則已絕者其不爲此服乎亦似與經意異矣

郝氏曰歸其宗廟謂故家世族誼無可絕以禮致仕非奔放之比前舊君服言與民同者無官削籍本與民同此與民同者致臣而去退自處於編氓者也故傳設言何大夫以明之

張氏曰此章言爲舊君者三爲舊君及其母妻此昔仕今已在其故國者也大夫在外此其身已去其子尙在本國者也此言舊君則大夫去而未絕孟子所謂三有禮者也埽其宗廟謂使宗族爲之祭祀爵祿有列謂舊位仍在出入有詔於國防以爲兄弟宗族猶存吉凶書信相告不絕監本正誤云大夫去君埽其宗廟掃誤作歸

世佐案傳云大夫爲舊君蒙上文大夫而言也然經所陳乃去而復仕之大夫傳以去而未絕者釋之亦少異矣云君埽其宗廟者謂使族人攝祭糞除其宗廟也郝雲歸其宗廟蓋爲監本所誤今以儀禮圖集說諸本校之定從張氏以道去君見不以罪逐也未絕者言君臣之義猶未斷此傳與子思孟子之言相類蓋泛論舊君反服之義耳於經大夫爲舊君爲士者之意似未發明

曽祖父母爲士者如眾人

張氏曰此上三節並承大夫爲三字

世佐案爲士者統謂宗子舊君曽祖父母也如眾人言大夫爲此四人服不異於眾人之齊衰三月也言此者嫌其當以尊降

傳曰何以齊衰三月也大夫不敢降其祖也

疏曰經不言大夫傳爲大夫解之者以其言曽祖爲士者故知對大夫爲之服

敖氏曰經言大夫爲宗子舊君曽祖父母爲士者蓋連文也故傳於此以大夫言之非專取爲士之文也

女子子嫁者未嫁者爲曽祖父母

防曰此亦重出故次在男子曽孫下也但未嫁者同於前爲曽祖父母今並言者女子子有【有下似脫一未字】嫁逆降之理故因已嫁並言未嫁

敖氏曰此不降之服似不必言未嫁者經蓋顧大功章立文耳女子子之適人者降其父母一等乃不降其祖與曽祖者蓋尊服止於齊衰三月其自大功以下則服至尊者不用焉故父母之三年可降而爲齊衰期而祖之齊衰期不可降而爲大功曽祖之齊衰三月又不可降而無服此所以二祖之服俱不降也郝氏曰前言爲曽祖父母則女子在其中矣此疑旣嫁與未嫁異特舉之

傳曰嫁者其嫁於大夫者也未嫁者其成人而未嫁者也何以服齊衰三月不敢降其祖也

注曰言嫁於大夫者明𨿽尊猶不降也成人謂年二十已笄醴者也此著不降明有所降

防曰𨿽尊猶不降則適士者不降可知也云成人謂年二十已笄以醴禮之若十五許嫁亦笄爲成人但鄭據二十笄者而言云此著不降明有所降者案大功章女子子嫁者未嫁者爲世叔父母如此類是有所降也

敖氏曰傳意謂嫁於大夫者𨿽尊猶不敢降其祖然則大夫妻亦有降其本族之旁親與士妻異者乎又所謂成人而未嫁者與不敢降之意尢不相通傳似失其防矣

郝氏曰傳知爲大夫妻者承上大夫言惟大夫妻有降服未嫁不降人知之已嫁不降人不知成人乃備禮故曰其成人未嫁者也

世佐案女子子嫁者於其旁親皆降一等以出降也若爲命婦則於其旁親之爲士者又降一等以尊降也【義見上章大夫之子爲姑姊妹無主者爲命婦者】惟於祖父母曽祖父母則各以本服服之二者之降皆無焉正尊故也云成人而未嫁者女子子在室與男子同不待言也成人則有出道嫌或有所降故傳據此言之

右齊衰三月

儀禮集編卷二十三﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷二十四

龍裏縣知縣盛世佐撰

喪服第十一之三

大功布衰裳牡麻絰無受者

注曰大功布者其鍜治之功麤沽之【之集說作也】

疏曰章次此者以其本服齊衰期爲殤死降在大功故在正大功之上義齊衰之下也不雲月數者下文有纓絰無纓絰須言七月九月彼已見月故於此略之云無受者以傳云殤文不縟不以輕服受之又曰斬衰皆不言布與功至此輕始言布體與人功斬衰冠六升不加灰此七升言鍜治可以加灰矣但麤沽而已言大功者用功麤大小功者用功細小

楊氏曰斬衰冠繩纓齊衰冠布纓齊衰以下不見所用何纓又案雜記云緦冠繰纓注云繰當爲澡麻帶絰之澡謂有事其布以爲纓以此條推之則自緦而上亦皆冠布纓而未澡而緦始澡其纓耳

郝氏曰不言冠帶屨與疏衰同不言月數或七或九具各條無受者七月九月卽本衰絰終限不以旣易輕服情重也

張氏曰此降服大功衰七升冠十升

子女子子之長殤中殤

注曰殤者男女未冠笄而死可哀【哀刋本脫今從疏補】殤【疑當作傷】者女子許嫁不爲殤也

疏曰子女子子在章首者以其父母於子哀痛情深故在前兄弟之子亦同此而不別言者兄弟之子猶子故不言且中殤或從上或從下是則殤有三等制服惟有二等者欲使大功下殤有服故也若服亦三等則大功下殤無服矣聖人之意然也

敖氏曰言子又言女子子以殊之是經之正例凡言子者皆謂男子益可見矣此子之殤服不分適庶但俱從本服而降者以齊衰服重不宜用之於殤也經言男女爲殤之節如此則是古者男女必二十乃冠笄明矣

郝氏曰殤傷也天死曰殤父母爲男女期童幼未可齊衰故降服大功

世佐案小記云丈夫冠而不爲殤婦人笄而不爲殤二十而冠笄禮之常也其有早笄者因事而禮之耳雜記云女子十有五年許嫁笄而字女子之笄猶男子之冠也故注云許嫁不爲殤然則古無幼而許嫁者矣

傳曰何以大功也未成人也何以無受也喪成人者其文縟喪未成人者其文不縟故殤之絰不樛垂蓋未成人也年十九至十六爲長殤十五至十二爲中殤十一至八嵗爲下殤不滿八嵗以下皆爲無服之殤無服之殤以日易月以日易月之殤殤而無服故子生三月則父名之死則哭之未名則不哭也

注曰縟猶數也其文數者謂變除之節也不樛垂者不絞其帶之垂者雜記曰大功以上散帶以日易月謂生一月者哭之一日也殤而無服者哭之而已爲昆弟之子女子亦如之凡言子者可以兼男女又云女子子者殊之以子闗適庶也

徐整問射慈曰八嵗以上爲殤者服未滿八嵗爲無服假令子以元年正月生七嵗十二月死此爲七嵗則無服也或以元年十二月生以八年正月死以但踐八年計其日月適六嵗耳然號爲八嵗日月甚少全七嵗者日月爲多若人有二子各死如此其七嵗者獨無服則父母之恩有偏頗答曰凡制數自以生月計之不以嵗也問曰無服之殤以日易月哭之於何處有位無答曰哭之無位禮下殤於園中則無服之殤亦於園也其哭之就園也

崇氏問云舊以日易月謂生一月哭之一日又學者云以日易月者易服之月殤之期親者則以十二月爲之制二義不同何以正之淳於睿答曰按傳之發正於期年之親而見服之殤者以期親之重𨿽未成殤應有哭之差大功已下及於緦麻未成殤者無復哭日也何以明之按長殤中殤俱在大功下殤小功無服之殤無容有在緦麻以其幼稚不在服章隨月多少而制哭日也大功之長殤中殤俱在小功下殤緦麻無服之殤則已過絕無復服名不應制哭故傳據期親以明之且緦麻之長殤服名已絕不應制哭豈有生三月而制哭乎

範與戴逵書問馬鄭二義逵答曰夫易者當使用日則廢月可得言易耳鄭以哭日準平生之月而謂之易且無服之殤非惟期親七嵗以下也他親長中降而不服故傳曰不滿八嵗已下皆爲無服之殤也如馬義則以此文悉闗諸服降之殤者若如鄭義諸降之殤當作何哭耶若復哭其生月則緦麻之長殤決不可二百餘日哭鄭必推之於不哭則小功之親以志學之年成童而夭無哭泣之位恐非有情者之所允也又難逵曰傳云不滿八嵗爲無服則八嵗已上不當引此也尋制名之本意父之於子下殤小功猶有緦麻一階非爲五服已盡而不以緦麻服之者以未及人次耳

杜氏佑曰宋庾蔚之謂漢戴徳云獨謂父母爲子昆弟相爲當不如鄭以周親爲斷周親七嵗以下容有緦麻之服而不以緦麻服之者以其未及於禮故有哭日之差耳他親有三殤之年而降在無服者此是服所不及豈得先以日易月之例耶戴逵𨿽欲申馬難鄭而彌覺其躓範難之可謂當矣按束晢通論無服之殤云禮緦麻不服長殤小功不服中殤大功不爲易月哭惟齊衰乃備四殤焉凡云男二十而冠三十而娶女十五許嫁而笄二十而出並禮之大斷至於形智夙成早堪冠娶亦不笄之二十矣笄冠有成人之容婚嫁有成人之事鄭元曰殤年爲大夫乃不爲殤爲士猶殤之今代則不然受命出官便同成人也疏曰三等殤皆以四年爲差取法四時穀物變易故也又以八嵗已上爲有服七嵗已下爲無服者案家語本命云男子八月生齒八嵗齔齒今傳據男子而言故八齒已上爲有服之殤也傳必以三月造名姑哭之者以其三月一時天气變有所識盼人所加憐故據名爲限也云未名則不哭也者不以日易月而哭初死亦當有哭而已注云變除之節者成人之喪旣卒哭以輕服受之男子除於首婦人除於帶是也今於殤則無此變除之節數月滿則除之云不絞帶之垂凡喪至小斂皆服未成服之麻麻絰麻帶大功以上散帶之垂至成服乃絞之小功已下初而絞之今殤大功亦於小斂服麻散垂至成服後亦散不絞與成人異也云生一月者哭之一日也者若至七嵗嵗有十二月則八十四日哭此則惟據父母於子不闗余親王肅馬融以爲以日易月者以哭之日易服之月殤之期親則以旬有三日哭緦麻之親則以三日爲制若然哭緦麻三月喪與七嵗同又此傳承父母子之下而哭緦麻孩子疎失之甚也

程子曰無服之殤更不祭下殤之祭父母主之終父母之身中殤之祭兄弟主之終兄弟之身上殤之祭兄弟之子主之終兄弟之子之身若成人而無後者兄弟之孫主之亦終其身凡此皆以義起也

劉氏敞曰以日易月者假令長子也其本服三年以日易月則殤之二十五日餘子也其本服期以日易月則殤之十三日

黃氏曰此章子夏傳文通言爲殤之義不專爲子女子子而言也今以其舊文在此不敢輒易

敖氏曰文謂禮文也樛當作繆檀弓曰齊衰而繆絰正謂此也繆絞也絰謂首絰也垂者其纓也殤絰之有纓者不絞其纓而散之此亦異於成人者故以証之無服之殤以日易月惟用於凡有齊斬之親者自大功之親以下則否蓋齊斬之長殤中殤大功下殤小功以次言之則七嵗以下猶宜有服但以其不入當服之限是以略之然其恩之輕重與殤之在緦麻者相等故不可不計日而哭之若滿七嵗者哭之八十四日則亦近於緦麻之日月矣是其差也知大功以下之親則否者大功之下殤在緦麻則七嵗者自無服故大功以下者不必與無服之殤以日易月之哭可也子生三月則父名之者三月天時一變故名子者法之未名則不哭者子見於父父乃名之未名則是未之見也未見則未成父子之恩故不哭也其他親之哭與否亦以此爲節此義與婦之未廟見而死者相類

郝氏曰繁文曰縟旣易衰受冠乃所謂縟文也情直禮簡故無受樛作絞猶校庠作膠庠大功以上小斂襲絰散帶成服後絞殤麻𨿽成服不絞未成人禮簡亦不受之類以日易月應服七月者哀傷不過七日應服九月者哀傷不過九日如不飲酒不作樂之類案小斂帶散麻以始死哀甚也故成服後卽絞殤麻終不絞不尢甚於斬齊耶此禮似未協以日易月鄭謂生一月者哭一日尢非也有如八嵗殤當百日哭耶

張氏監本正誤云不滿八嵗以下皆爲無服之殤脫皆字

世佐案絰敖云首絰是也木下曲曰樛喪成人者以絰圍繞髮際有餘因垂之於項後如木之下曲然其文縟也殤服之絰僅足以繞額而已不下曲而垂之亦簡略之一事故引以爲不縟之證以日易月如注說則哭之日數太多如郝說又失之太少劉氏之言庶得其中乎說者謂漢文短喪以日易月其言蓋出於此然漢文以二十七月之喪更制爲三十六日之服實非以日易月之比也又案劉說原本於馬融王肅而惟據齊斬之親不兼大功以下者言則勝於舊矣

叔父之長殤中殤

世佐案兄之子爲之也

姑姊妹之長殤中殤

世佐案侄及兄弟爲之也

昆弟之長殤中殤

世佐案此不分適庶據士禮而言也若公子大夫之庶子爲適昆弟亦然其庶昆弟相爲則異於是

夫之昆弟之子女子子之長殤中殤

黃氏曰妾服見大功章大夫之妾爲君之庶子條敖氏曰小功章云昆弟之子女子子夫之昆弟之子女子子之下殤則此服亦夫妻同也是章中不見昆弟之子女子子今以下章例之復攷其尊卑親疎之次則知亦當有此七字蓋傳寫者以其文同故脫之耳

世佐案世叔母爲之也

適孫之長殤中殤

世佐案祖爲之也大夫已上同凡言適孫皆無適子者

大夫之庶子爲適昆弟之長殤中殤

世佐案父之所不降子亦不敢降也

公爲適子之長殤中殤

敖氏曰公亦有爲適子長殤之服則國君之世子亦必二十而後冠如眾人矣

大夫爲適子之長殤中殤

注曰諸侯大夫不降適殤者重適也天子亦如之疏曰自叔父至大夫庶子爲適昆弟之長殤中殤皆是成人齊衰期長殤中殤殤降一等在大功故於此摠見之又皆尊卑爲前後次第作文也公爲適子大夫爲適子皆是正統成人斬衰今爲殤死不得著代故入大功特言適子者天子諸侯於庶子則絕而無服大夫於庶子降一等故於此不言惟言適子也若言二適在下者亦爲重出其文故也

其長殤皆九月纓絰其中殤七月不纓絰

注曰絰有纓者爲其重也自大功以上絰有纓以一條繩爲之小功已下絰無纓

疏曰絰之有纓所以固絰猶如冠之有纓以固冠亦結於頤下也五服之正無七月之服惟此大功中殤有之故禮記云九月七月之喪三時是也諸文惟有冠纓不見絰纓鄭檢此經長殤有纓法故知成人大功已下皆有之也

敖氏曰纓絰纓其絰也纓卽絰之垂者此大功之纓絰亦右本在上其異於成人者散而不絞爾纓絰止於大功九月故此七月者亦有大功而不纓絰所以見其差輕也此絰𨿽不纓猶以麻之有本者爲之以其爲大功之服也

郝氏曰長殤九月中殤七月不言下殤降在小功也成人大功首絰不屬皆有纓結項後中殤大功七月首絰如環無纓殺也

世佐案纓冠絰要絰也喪成人者其文縟故其著冠也通屈一條繩爲武垂下爲纓齊衰以下以布爲之又有要絰以象大帶皆儀文之繁縟者長殤首絰不樛垂略於成人矣而有纓有絰與成人同中殤則並此二者而無之不縟之甚也

右殤大功九月七月

郝氏曰尊屬之殤止於叔父姑自世父以上長於父則無殤父母𨿽殤不在殤服之等其爲斬齊猶之成人也有如十八之父母死爲長殤四五嵗之孤兒九月服卽除可乎古者男女年十二以上皆可冠笄苟男已冠娶女已笄嫁𨿽殤猶成人也喪服小記云丈夫冠而不爲殤婦人笄而不爲殤爲後者各以其服服故魯人不殤童子汪踦變通在時凡禮皆然世佐案十二而冠爲天子諸侯言之非大夫已下之達禮也詳見士冠禮殤無爲人父之道冠而生子禮也安有爲人父母而殤者乎郝氏之言蓋勿深考耳

大功布衰裳牡麻絰纓布帶三月受以小功衰卽葛九月者

注曰受猶承也凡天子諸侯卿大夫旣虞士卒哭而受服正言三月者天子諸侯無大功主於大夫士也此𨿽有君爲姑姊妹女子子嫁於國君者非內喪也疏曰天子七月而諸侯五月而虞而受服然經正言三月者主於大夫士三月者云非內喪也者彼國自以五月後【後下疑脫一受字】服此諸侯爲之自以三月受服同於大夫士故云主於大夫士也【從楊氏圗節本】敖氏曰齊衰以上其絰皆不言絰纓故於此成人大功言之乃因輕以見重且明有纓者之止於此也受以小功衰者說大功布衰裳而以小功布衰裳受之也卽葛說麻絰帶就葛絰帶也三月而變衰葛九月而除之婦人異於男子者不葛帶耳小功亦然檀弓曰婦人不葛帶此章特著受月者以承上經無受之後嫌與之同亦且明受衰之止於此也此三月受服上下同之章內有君爲姑姊妹女子子嫁於國君者而服問又言君主適婦之喪是諸侯𨿽無大功而於其尊同者若所不可得而絕者亦服此服也其姑姊妹女子子之嫁於國君者爲外喪君之受服固不視其卒哭之節適婦𨿽內喪而其禮則比於命婦但三月而故君亦惟三月而受服也

郝氏曰此正服大功之制爲成人也情微輕故次殤絰首要絰纓首絰亦如要絰不屬以纓結於項後大功以上皆然獨於此言者以別於前中殤七月不纓絰者也布帶以布爲大帶五服同詳前三月旣之月以小功布爲衰易始死所服大功衰也大功之冠小功之衰接其冠布以爲衰曰受卽就也去故就新曰卽去故麻帶就新葛帶禮旣帶絞葛易麻卽葛九月謂以葛帶終九月之期也者指下各爲之人按雜記喪冠條屬謂冠武連屬不缺則不用纓士冠禮緇布冠缺項靑組纓屬於缺不屬故以纓結之喪冠無缺別於吉也而首要絰皆不屬首絰有纓大功以上同惟小功以下首絰屬不用纓所謂環絰也今世五服首絰皆屬非古也

世佐案絰兼在首在要者言纓冠纓布帶象大帶者言布於纓帶之間明是二者皆以布爲之也卽葛謂首絰要絰也去麻服葛無葛之鄕則用顈帶本用布至是則以輕細者易之其輕重之差如衰

傳曰大功布九升小功布十一升

注曰此受之下也以發傳者明受盡於此也又受麻絰以葛絰間傳曰大功之葛與小功之麻同

疏曰云大功布九升小功布十一升者此章有降有正有義降則衰七升冠十升正則衰八升冠亦十升義則衰九升冠十一升十升者降小功十一升者正小功傳以受服不言降大功與正大功直言義大功之受者鄭云此受之下正據受之下發傳者明受盡於此義服大功以其小功至惟有變麻服葛因故衰無受服之法故傳據義大功而言也云又受麻絰以葛絰者言受衰麻俱受而傳惟發衰不言受麻以葛故鄭解之引間傳者證經大功旣變麻爲葛與小功初死同也

敖氏曰大功布三等受布二等此於大功與受布各見一等者但以其一一相當者言也觀此則其上二等之受布亦可見矣

張氏曰大功卒哭後各以其冠爲受或受十升或受十一升受十升者降小功之布受十一升者正小功之布也今傳據大功而言故注云受之下引間傳者證大功葛絰大小之制也

世佐案大功布七升若八升若九升傳惟云九升舉其輕者而重者可知也小功布十升若十一升若十二升傳惟云十一升見大功三等之衰其受同也初喪之衰各異而受衰同者以其冠同也冠同者明其情有隆殺而服則同科也斬衰受以齊衰之下齊衰受以大功之上大功受以小功之中禮貴相變也大功必受以中者蓋欲以小功之下十二升者爲大功之受冠而然也受服至是而窮矣故小功以下無受

姑姊妹女子子適人者

疏曰此等並是本期出降大功故次在此

敖氏曰不杖期章不特著爲此親在室者之服蓋以此條見之蓋經之例然也其他不見者放此

郝氏曰姑姊妹女四者已嫁死皆大功在室皆期可知故不杖期條不及

傳曰何以大功也出也

注曰出必降之者蓋有受我而厚之者

疏曰檀弓云姑姊妹之薄也蓋有受我而厚之者也夫自爲之禫杖期故於此從薄爲之大功

敖氏曰以出者降其本親之服故此亦降之也

從父昆弟

注曰世父叔父之子也其姊妹在室亦如之

疏曰昆弟親爲之期此從昆弟降一等故次姑姊妹之下謂之從父昆弟世叔父與祖爲一體又與己父爲一體緣親以致服故雲從也

敖氏曰世叔父之子謂之從父昆弟者言此親從父而別也故以明之從祖之義亦然

爲人後者爲其昆弟

疏曰在此者以其小宗之後大宗欲使厚於大宗之親故次之在從父昆弟之下

敖氏曰其姊妹在室亦如之

傳曰何以大功也爲人後者降其昆弟也

疏曰案下記云爲人後者於兄弟降一等故大功也若然於本宗余親皆降一等

世佐案不云報者於不杖期章爲人後者爲其父母已言之矣故此略之

庶孫

注曰男女皆是下殤小功章曰爲侄庶孫丈夫婦人同

疏曰卑於昆弟故次之庶孫從父而服祖期故祖從子而服其孫大功降一等云男女皆是者女孫在室與男孫同

敖氏曰孫言庶者對適立文也孫於祖父母本服大功以其至尊故加隆而爲之期祖父母於庶孫以尊加之故不報而以本服服之也

郝氏曰庶孫謂眾孫異於無父繼祖之適孫也孫於祖皆期祖於孫皆大功尊卑之殊也

適婦

注曰適婦適子之妻

疏曰疏於孫故次之其婦從夫而服其舅姑期其舅姑從子而服其婦大功降一等者也

傳曰何以大功也不降其適也

注曰婦言適者從夫名

疏曰父母爲適長三年今爲適婦不降一等服期者長子本爲正體於上故加至三年婦直是適子之妻無正體之義故直加於庶婦一等大功而已

敖氏曰亦加隆之服爲之大功非不降之謂也婦從其夫而服舅姑期舅姑以正尊而加尊焉故例爲之小功此異其爲適故加一等也

郝氏曰子爲父後故父爲其婦大功𨿽大夫不降適也

女子子適人者爲眾昆弟

注曰父在則同父沒乃爲【爲下似脫一爲字】父後者服期也疏曰前云姑姊妹女子子出適在章首者情重故至此女子子反爲昆弟在此者抑之欲使厚於夫氏故次在此也

敖氏曰昆弟云眾對爲父後者立文也是亦主言父沒者之禮矣禮女子子成人而未嫁或逆降其旁親之期服此言已適人者乃爲其昆弟大功則是旁親之期服之不可以逆降者惟此耳

世佐案眾昆弟凡不爲父後者皆是不杖期章云女子子適人者爲其昆弟之爲父後者爲父後者父之適長子也不云適昆弟而云爲父後者容立庶子及族人爲後也此與大夫之庶子爲適昆弟期同是應降而不降重其繼世故也不必父後乃爲之服期注說誤

侄丈夫婦人報

注曰爲侄男女服同

疏曰侄卑於昆弟故次之不言男子女子而言丈夫婦人者姑與侄在室出嫁同以侄女言婦人見嫁出因此謂侄男爲丈夫亦是長大之稱是以鄭還以男女解之

敖氏曰章首已見爲姑適人者之服此似不必言報疑報字非誤卽衍

世佐案此與上節經文亦宜合爲一節言女子子適人者爲此四等之親服而此四等之親亦以是服報之也丈夫男昆弟及侄也婦人女昆弟及侄女也此等皆期親降在大功云婦人者明其不以女昆弟及侄女之出嫁而又降也姑姊妹適人者之服已見上文於是復云報者上主爲丈夫言此則兼言婦人故復云報以明之

傳曰侄者何也謂吾姑者吾謂之侄

疏曰侄之名惟對姑生稱若對世叔惟得言昆弟之子不得侄名也

夫之祖父母世父母叔父母

疏曰以其義服故次在此

敖氏曰不言夫之世父母叔父母報文略也

郝氏曰夫之祖父母伯叔父母夫爲服期則妻從夫服降一等爲大功

傳曰何以大功也從服也

敖氏曰此釋經意也

夫之昆弟何以無服也其夫屬乎父道者妻皆母道也其夫屬乎子道者妻皆婦道也謂弟之妻婦者是嫂亦可謂之母乎故名者人治之大者也可無愼乎

注曰道猶行也言婦人棄性無常秩嫁於父行則爲母行嫁於子行則爲婦行謂弟之妻爲婦者卑逺之故謂之婦嫂者尊嚴之稱是嫂亦可謂之母乎言不可嫂猶叟也叟老人稱也是爲序男女之別爾若己以母婦之服服兄弟之妻兄弟之妻以舅子之服服己則是亂昭穆之序也治猶理也父母兄弟夫婦之理人倫之大者可不愼乎大傳曰同姓從宗合族屬異姓主名治際防名著而男女有別【世佐案刋本此節注文多脫誤今從通典續通解補正】

何氏晏曰男女相爲服不有骨肉之親則有尊卑之異嫂叔親非骨肉不異尊卑恐有混交之失故推使無服

疏曰夫之昆弟何以無服以下摠論兄弟之妻不爲夫之兄弟服夫之兄弟不爲兄弟妻服之事也若以弟妻爲婦卽以兄妻爲母而以母服服兄妻又以婦服服弟妻又使妻以舅服服夫之兄又使兄妻以子服服己夫之弟則兄弟反爲父子亂昭穆之次序故聖人深塞亂源使兄弟之妻本無母婦之名不相爲服也引大傳云同姓從宗合族屬者謂大宗子同是正姓姬姜之類屬聚也合聚族人於宗子之家在堂上行食燕之禮卽系之以姓而勿別綴之以食而勿殊是也又云異姓主名治際防者主名謂母與婦之名治正也際接也以母婦正接之防聚則宗子之妻食燕族人之婦於房是也云名著而男女有別者謂母婦之名著則男女各有分別而無淫亂也

魏氏徴曰嫂叔之不服蓋推而逺之也禮繼父同居則爲之服未嘗同居則不爲之服從母之夫舅之妻二人不相爲服或曰同防緦然則繼父之徒並非骨肉服重由乎同防恩輕在乎異居故制服𨿽繋於名亦緣恩之厚薄也或有長年之嫂遇孩之叔劬勞鞠養情若所生分饑共寒契闊偕老譬同居之繼父方他人之同防情義之深淺寧可同日語哉在其生也愛之同於骨肉及其死也則推而逺之求之本源深所未諭若推而逺之是爲不可生而共居死同行路重其生而輕其死厚其始而薄其終稱情立文其義安在且事嫂見稱載籍非一馬援則其見必冠孔伋則哭之爲位此躬踐教義仁深孝友察其所行豈非先覺者歟請小功五月

問嫂叔古無服今有之何也程子曰禮記曰推而逺之也此說不是古之所以無服者只爲無屬其夫屬乎父道者妻皆母道也其夫屬乎子道者妻皆婦道也今上有父有母下有子有婦叔父伯父父之屬也故叔母伯母之服與叔父伯父同兄弟之子子之屬也故兄弟之子之婦服與兄弟之子同若兄弟則已之屬也難以妻道屬其嫂此古者所以無服以義理推不行也今之有服亦是豈有同居之親而無服者朱子曰嫂叔之服先儒固謂𨿽制服亦可則徴議未爲失也又問嫂叔無服而程先生云後聖有作須爲制服曰守禮經舊法此固是好才說起定是那个不穏然有禮之權處父道母道亦是無一節安排著推而逺之便是合有服但安排不得故推而逺之若果是鞠養於嫂恩義不可已是他心自住不得又如何無服得

黃氏曰先師朱文公親書槁本下云今案傳意本謂弟妻不得爲婦兄妻不得爲母故反言以詰之曰若謂弟妻爲婦則是兄妻亦可謂之母矣而可乎言其不可爾非謂卑逺弟妻而正謂之婦也注疏皆誤今論於此而頗刋定其疏云妾服見大功章大夫之妻爲君之庶子條貞觀十四年太宗謂侍臣曰同防尙有緦麻之恩而嫂叔無服宜集學者詳議侍中魏徵等議請小功五月報制可至二十年中書令蕭嵩奏依正觀爲定今服制令爲兄弟妻爲夫之兄弟小功五月

敖氏曰爲夫之祖父母世叔父母大功皆從夫之期服者也夫爲其昆弟亦期妻若從而服之亦當大功今乃無服故因而發傳母道婦道謂世叔母及昆弟之子婦之類也此據男子所爲服者而言故繼之曰謂弟之妻婦者是嫂亦可謂之母乎蓋以當時有謂弟妻爲婦者故引而正之以言其不可也傳之意蓋謂男子爲婦人來嫁於己族者之服惟在母婦之行者則可若尊不列於母卑不列於婦則不爲之服以其無母婦之名也故爲昆弟之妻無服經之此條主於妻爲其夫之黨傳以從服釋之是也又云夫之昆弟何以無服亦據妻不從夫而服其昆弟發問亦是也顧乃以男子不服昆弟之妻爲答此不惟失所問之意又與夫之昆弟所以無服之義相違蓋婦人於夫之昆弟當從服而乃不從服其無服之義生於婦人而非起於男子也檀弓曰嫂叔之無服也蓋推而逺之彼似善於此矣爾雅曰弟之妻爲婦

顧氏曰謂弟之妻婦者其嫂亦可謂之母乎【記大傳文同】蓋言兄弟之妻不可以母子爲比以名言之旣有所闗而不通以分言之又有所嫌而不可以不逺記曰嫂叔之無服也蓋推而逺之也夫外親之同防猶緦而獨兄弟之妻不爲制服者以其分親而年相亞故聖人嫌之嫌之故逺之而大爲之坊【曲禮嫂叔不通問】不獨以其名也此又傳之所未及也存其恩於娣姒而斷其義於兄弟夫聖人之所以處此者精矣【大傳疏曰有從有服而無服嫂叔是也有從無服而無服姊姒是也】嫂叔𨿽不制服然而曰無服而爲位者惟叔嫂【奔喪】子思之哭嫂也爲位【檀弓】何也曰是制之所抑而情之所不可闕也然而鄭氏曰正言嫂叔尊嫂也若兄公與弟之妻則不能也【正義曰兄公與弟妻不爲位者卑逺之弟妻於兄公不爲位者尊絕之】此又以補禮記之不及【檀弓言嫂叔之無服雜記言嫂不撫叔叔不撫嫂是兼兄公與弟妻】

張氏曰婦人與夫之昆弟不相爲服常情所疑故傳於此發之以爲從父之妻可名爲母從子之妻可名爲婦故可相與爲服若弟之妻不可謂之婦兄之妻不可謂之母是路人也路人而復爲之服近於亂矣故推而逺之塞亂源也其謂之防謂之婦者立此名以尊嚴之卑逺之耳

世佐案弟之妻爲婦文見爾雅故鄭君爲之說曰謂弟之妻爲婦者卑逺之故謂之婦然非傳義也朱子駁之當矣

大夫爲世父母叔父母子昆弟昆弟之子爲士者注曰子謂庶子

疏曰大夫爲此八者本期今以爲士故降至大功亦爲重出此文故次在此也

敖氏曰大夫於士爲異爵故其喪服例降其旁親之爲士者一等𨿽世叔父母亦降之所以見貴貴之意勝也不杖期章爲此親之爲大夫命婦者云大夫之子此云大夫互見其人以相備也

傳曰何以大功也尊不同也尊同則得服其親服注曰尊同謂亦爲大夫者親服期

公之庶昆弟大夫之庶子爲母妻昆弟

注曰公之庶昆弟則父卒也大夫之庶子則父在也其或爲母謂妾子也

疏曰此並受厭降卑於自降故次在自降人之下若云公子是父在今繼兄而言昆弟又公子父在爲母妻在五服之外今服大功故知父卒也大夫之庶子繼父而言又大夫卒子爲母妻得伸其本服今但大功故知父在也於適妻君大夫自不降其子皆得伸今爲母但大功明妾子自爲己母也

汪氏琬曰戴徳喪服變除曰天子諸侯之庶昆弟大夫之庶子爲其母大功哭泣飲食思慕猶三年賀循喪服要記凡降服旣降心喪如常月劉智謂小功以下不稅乃無心喪又陳沈洙議元嘉立議心喪以二十五月爲限惟王儉古今集記終二十七月爲王逡所難何佟之儀注亦用二十五月無復心禫云云是則心禫可廢心喪不可廢也宋服制凡如適孫祖在爲祖母爲人後者爲其所生父母之類皆許解官申心喪三年蓋猶遵用前代制也自明以來此禮不行久當士大夫所宜講求者

傳曰何以大功也先君余尊之所厭不得過大功也雷氏曰公羊傳云國君以國爲體是以其人𨿽亡其國猶存故許有餘尊以厭降之

疏曰公之庶昆弟以其公在爲母妻厭在五服外公卒猶爲余尊之所厭不得過大功

敖氏曰厭謂厭其所爲服者也不得過大功謂使服之者不得過此而伸其服也國君於旁期而下皆以尊厭而絕之此三人者皆君所絕者也尊者之子必從其父而爲服故君在則公子於昆弟無服而爲母若妻於五服之外君沒矣其死者猶爲余尊之所厭是以公子爲此三人止於大功也

顧氏曰尊尊親親周道也諸侯有一國之尊爲宗廟社稷之主旣沒而余尊猶在故公之庶子於所生之母不得伸其私恩爲之大功也大夫之尊不及諸侯旣沒則無餘尊故其庶子於父卒爲其私親並依本服如邦人也親不敵尊故厭尊不敵親故不厭此諸侯大夫之辧也

姜氏曰此釋公之庶昆弟也

大夫之庶子則從乎大夫而降也

注曰言從乎大夫而降則於父卒如國人也昆弟庶昆弟也舊讀昆弟在下其於厭降之義宜蒙此傳也是以上而同之

疏曰大夫之子據父在有厭從於大夫降一等大夫若卒則得伸無餘尊之厭也

敖氏曰大夫之子從乎大夫而降謂尊降之義在大夫而不在己也大夫於所服者或以尊加之而降一等亦謂之厭此三人者皆大夫之所降者也其子亦從其父而降之一等爲大功與公子父沒之禮同大夫沒子乃得伸其服以其無餘尊也此傳言公之昆弟大夫之庶子是服之所以同者備矣而諸侯大夫尊厭輕重逺近之差亦略於是乎見焉推而上之則天子之所厭者又可知矣先儒乃以天子之子同於公子之禮似誤也

張氏曰據注及疏此經文昆弟二字舊在傳後鄭君始移在傳前與母妻合文

姜氏曰此釋大夫之子也

父之所不降子亦不敢降也

注曰父所不降謂適也

姜氏曰此因言適子也

世佐案注所謂適者兼適母適子之妻適昆弟而言姜專指適子非

皆爲其從父昆弟之爲大夫者

注曰皆者言其互相爲服尊同則不相降其爲士者降在小功適子爲之亦如之

疏曰承上文公之庶昆弟大夫之庶子之下則是上二人也以其二人爲父所厭降今此從父昆弟爲大夫故此二人不降而服大功依本服也鄭云互相爲服者以彼此同是從父昆弟相爲著服故云皆是互見之義故也

敖氏曰此文承上經兩條而言則皆云者皆大夫公之昆弟大夫之子也大夫公之昆弟於此親則尊同也大夫之子於此親則亦以其父之所不降者也故皆服其親服春秋傳曰公子之重視大夫公之昆弟降其昆弟之爲公子者不降其從父昆弟之爲大夫者則知先君余尊之所厭止於上三人耳

郝氏曰大夫之庶子以大夫之期皆降故從之也苟父之所不降如世叔父與昆弟彼此皆大夫則皆大功貴同也如從父昆弟爲士則降爲小功矣

張氏曰經文皆字謂上文公庶昆弟大夫庶子並然也注以互相爲釋之恐未當注其爲士者從父昆弟之爲士者也適子爲之亦如之明不特大夫之庶子不爲之降也此又依經推言之

世佐案皆字之義敖說得之郝以此句連於上節之傳故其爲說如此誤

爲夫之昆弟之婦人子適人者

注曰婦人子者女子子也不言女子子者因出見恩疏陳氏詮曰婦人者夫之昆弟之子婦也子者夫之昆弟之女子子適人者也此是二人皆服大功先儒皆以婦人子爲一人此旣不辭且夫昆弟之子婦復見何許耶

疏曰此亦重出故次從父昆弟下此謂世叔母爲之服在家期出嫁大功

敖氏曰是服夫妻同也上經不言夫爲之者其文脫與或言女子子或言婦人子互文以見其同耳郝氏曰婦人子適人者卽齊衰三月繼父妻之子也此爲之服者卽前夫之昆弟婦所謂娣姒而夫死寡居者也其夫之昆弟死其妻穉子幼與其子適人死則先伯叔母爲大功禮世叔母於夫昆弟之子不杖期今從其母再嫁降爲大功繼父傳云子無大功之親此其有齊期之親者而亦從母適人故降也姜氏曰婦人子注釋恐非或曰婦人子對妾而言世佐案此當以注說爲正不云女子子而云婦人子敖以爲互文是也陳氏分婦人及子適人者爲二亦可備一解郝講二說則悖於理矣

大夫之妾爲君之庶子

馬氏曰合大夫之妾爲君之庶子女子子嫁者未嫁者言大夫之妾爲此三人

注曰下傳曰何以大功也妾爲君之黨服得與女君同指爲此也妾爲君之長子亦三年自爲其子期異於女君也士之妾爲君之眾子亦期

王氏肅曰大夫之妾爲他妾之子大功九月自諸侯以上不服

疏曰妾爲君之庶子輕於爲夫之昆弟之女故次之引下傳者彼傳爲此經而作也在下者鄭彼云文爛在下耳故也云妾爲君之長子亦三年者妾從女君服得與女君同又云自爲其子期異於女君也者以其女君從夫降其庶子大功夫不厭妾故自服其子期也云士妾爲君之眾子亦期謂亦可得與女君同也

敖氏曰此服亦從乎其君而服之也大夫爲庶子大功女子子在室亦如之妾爲君之長子亦三年自爲其子期經於妾爲君之黨服皆略之惟著大夫之妾以見其異則士之妾不言可知矣

郝氏曰妾謂夫爲君謂嫡爲女君庶子女子子皆夫君之血屬不言長子長子三年大夫不降適也必言君明非妾親生子也

世佐案庶子謂適妻所生第二以下及他妾之子也女子子在室與嫁於大夫者亦存焉惟適長子及己所生則異於是

女子子嫁者未嫁者爲世父母叔父母姑姊妹

注曰舊讀合大夫之妾爲君之庶子女子子嫁者未嫁者言大夫之妾爲此三人之服也

疏曰此是女子子逆降旁親又是重出故次之於此知逆降者此經云嫁者爲世父已下出降大功自是常法更言未嫁者亦爲世父以下非未嫁逆降而何云舊讀合大夫之妾爲君之庶子女子子嫁者未嫁者言大夫之妾爲此三人之服也者此馬融之輩舊讀如此鄭以此爲非故此下注破之也

敖氏曰此著其隆之之節異於他親也在室而逆降正言此七人者蓋世父母叔父母與姑之期爲旁尊之加服姊妹之期𨿽本服然以其外成也故並世父以下皆於未嫁而略從出降明其異於父母昆弟也此服無爲妻爲妾之異經惟以嫁爲言者約文以包之耳前經見姊妹適人者及爲夫之昆弟之婦人子適人者此世父母而下爲凡女子子之降服也其服惟以適人爲節以此見逆降之服無報禮也

姜氏曰此章馬氏舊讀正合經傳之義而注疏自溺其防遂致經義爚亂今從舊讀

世佐案女子子在室爲此七人皆期服其嫁者因出降也不云適人而云嫁者見其𨿽貴爲大夫妻不再降也大夫妻尊與大夫同禮宜降其旁親而不降其世叔父者以其與己之祖若父爲一體而其妻又與世叔父爲一體皆旁親之最尊者今旣以出降在此矣若又以尊降爲小功母乃太薄乎故不敢也姑姊妹亦不降者指成人而未嫁者言也未成人當降爲殤服若適士當降爲小功下文言大夫之妻爲姑姊妹爲命婦者大功則其不爲命婦者降可知矣大夫妻得以尊降其姑姊妹者婦人外成比世叔父爲少殺也女子子未嫁者曷爲亦降其旁親乎曰逆降也逆降之義柰何曰昏姻之時男女之正王政之所重也女子二十而嫁有故二十三年而嫁謂父母喪也聖人權於二者之間以父母之喪較之昏姻之時則服重而時輕故使之遂其服以世叔父諸喪較之昏姻之時則服輕而時重故使之遂其時此逆降之禮所由設也女子子所逆降者惟此七人耳以其皆期服故也若大功以下可以無妨於時則不須逆降矣其不云在室而云未嫁者女子子在室與男子同禮之常也惟其年已及笄故𨿽未嫁而得從出降之例所以通其變也傳以成人而未嫁者釋之得經意矣

傳曰嫁者其嫁於大夫者也未嫁者成人而未嫁者也何以大功也妾爲君之黨服得與女君同下言爲世父母叔父母姑姊妹者謂妾自服其私親也

注曰此不辭卽實爲妾遂自服其私親當言其以見之齊衰三月章曰女子子嫁者未嫁者爲曽祖父母經與此同足以見之矣傳所云何以大功也妾爲君之黨服得與女君同文爛在下爾女子子成人者有出道降旁親及將出者明當及時也

疏曰云何以大功也妾爲君之黨服得與女君同此傳當在上大夫之妾爲君之庶子下爛脫誤在此但下言二字及者謂妾自服其私親也九字摠十一字旣非子夏自著又非舊讀者自安必自鄭君置之鄭君欲分別舊讀者如此意趣然後以注破之云此不辭者謂分別文句不是解義言辭也云卽實爲妾遂自服其私親當言其以明之者此鄭欲就舊章讀破之案不杖期章云女子子適人者爲其父母昆弟之爲父後者又云公妾以及士妾爲其父母自爲其親皆言其以明之今此不言其明非妾爲私親也又引齊衰三月章曰女子子嫁者未嫁者爲曾祖父母經與此同足以見之矣彼二人爲曾祖是正尊𨿽出嫁亦不降此則爲旁親𨿽未嫁亦逆降聖人作文是同足以明之明是二人爲此七人不得以嫁者未嫁者上同君之庶子下文爲世父以下爲妾自服私親也云傳所云何以大功也妾爲君之黨服得與女君同文爛在下爾者此傳爲大夫之妾爲君之庶子而發應在女子子之上君之庶子之下以簡札韋編爛斷後人錯置於下是以舊讀遂悞也云女子子成人者有出道謂女子子十五已後許嫁笄爲成人有出嫁之道是以𨿽未出卽逆降世父已下旁親也云及將出者明當及時也者謂女子子年十九後年二月冠子娶妻之月其女當嫁今年遭此世父已下之喪若依本服期者過後年二月不得及時逆降在大功大功之末可以嫁子則於二月得及時而嫁也

黃氏曰先師朱文公親書槁本云傳先解嫁者未嫁者而後通以上文君之庶子並以妾與女君同釋之乃云下言爲世父母以下而以自服私親釋之文勢似不誤也又批云此一條舊讀正得傳意但於經例不合鄭注與經例合但所攺傳文似亦牽彊又未見妾爲己之私親本當服期者合著何服疏言十一字是鄭所置今詳此十一字中包爲世至姊妹十字苦無上下文卽無所屬未詳其說可更攷之又有問大夫之妾章先生云此段是鄭注時已疑傳文之誤今考女子適人者爲父母及昆弟之爲父後者已見於齊衰期章爲眾兄弟又見於此大功章惟伯叔父母姑姊妹之服無文而獨見於此則當從鄭注之說無疑矣此條內妾爲君之黨服得與女君同夫黨服通用

敖氏曰傳者以此經合於上謂皆大夫之妾爲之故其言如此何以大功怪其卑賤而服之降否如尊者然也妾爲君之黨服得與女君同釋所以大功之意言大夫於此庶子女子子或以尊降之或以其尊同而不降皆在大功妻體其夫服宜如之妾則不體君而此服亦大功者以是三人者皆君之黨已因君而服之故其降若否亦視君以爲節而不得不與女君同固無嫌於卑賤也然此但可以釋爲君之庶子之文若並女子子未嫁者言之則不合於經蓋經初無爲女子子未嫁者之禮且凡云嫁者皆指凡嫁於人者而言非必謂行於大夫而後爲嫁也又謂爲世父母以下皆妾爲私親之服亦不合於經蓋此乃適人者之通禮經必不特爲此妾發之又此妾爲私親大功者亦不止於是也傳說俱失之詳傳者之意蓋失於分句之不審又求其爲嫁者大功之說而不可得故彊生嫁於大夫之義以自傅防旣以女子子嫁者未嫁者屬於上條則爲世父母以下之文無所屬又以爲亦大夫之妾爲之遂使一條之意析而爲二首尾衡決兩無所當實甚誤也攷此傳文其始蓋引大夫之妾至未嫁者之經文而釋之故已釋其所謂本條者之防復以下言云云並釋下經今在此者乃鄭氏移之耳按注云齊衰三月章曰女子子嫁者未嫁者爲曾祖父母經與此同足以明之矣者謂二經之文同足以明其不當如舊說也

郝氏曰大夫女嫁於大夫爲大功不降未嫁無屬降期爲大功君之黨卽大夫庶子與女子女君同大夫服妾同女君服也世父母以下妻私親皆大功如常妾不體君得自遂也按此節文義甚明鄭謂有錯簡非也彼以大夫之妾爲君庶子別爲一條安得不疑爲錯簡乎鄭以傳爲不足信世儒纂禮欲並傳棄之鄭始作俑矣

張氏曰舊讀與傳文甚協鄭君必欲破之不知何故且女子未嫁而逆降旁親於義亦自可疑兩存其說可也

萬氏斯大曰此條言大夫之妾當服大功者在君之家有君之庶子及女子子嫁者未嫁者在私家有其世叔父母姑姊妹經傳甚明而鄭氏不從其解非經誣傳莫此爲甚大凡妾爲女君之服皆從乎女君但大夫之庶子父母降服大功妾從女君而服此禮甚明傳特恐人疑於女子之嫁者同於未嫁者故特著曰嫁者其嫁於大夫者也明其因尊同而不降也又特著曰未嫁者其成人而未嫁者也明其惟成人故大功否則又當降爲殤服也更恐疑於爲世叔父母姑姊妹何以亦爲君黨之服又特著曰妾自服其私親也詞義有何可疑而妄疑傳爲脫爛故特正之姜氏曰舊讀兩爲字對看甚明而注乃折大夫之妾爲君之庶子爲一條女子子嫁者未嫁者合下爲世叔父母等爲一條又以未嫁者例不得降故又爲逆降旁親欲其及時而嫁之說以通之其說與經傳殊別據引齊衰三月章女子嫁者未嫁者爲曾祖父母條以謂經例正同然考經大夫及大夫之妻爲姑姊妹嫁於大夫者大功爲適士者小功則其妾服君之黨而爲嫁於大夫者大功適士者小功經例亦甚明也竊謂萬氏發明深切此條合從舊讀卽如鄭義亦可從互文省文之例以類推其說若必駁馬讀以駁原傳則非西河傳禮有悞而其論禮實固耳朱子稱馬讀爲得傳義而於注則有疑詞有以哉

世佐案此段當從鄭注朱子已有定論後來者可以息喙但注意與傳文本無不合柰爲傳冩者所誤致令如水火然故人不能無疑耳何以大功也妾爲君之黨服得與女君同三句據注當在經文大夫之妾爲君之庶子下而簡脫在此此誤於漢以前者也下文爲世父母叔父母姑姊妹者謂妾自服其私親也廿一字據疏是鄭君置之當屬注而大書連於傳此誤於唐以後者也【杜氏通典引此傳文下言以下廿一字亦存焉知其誤連於傳自唐時已然矣】今以其相傳已久不敢輒爲攺易而千餘載之訛不可不正謹考定之如左庶以祛後來之惑云

經大夫之妾爲君之庶子女子子嫁者未嫁者傳曰嫁者其嫁於大夫者也未嫁者成人而未嫁者也妾爲君之黨服得與女君同

經爲世父母叔父母姑姊妹

以上馬融輩舊讀

經大夫之妾爲君之庶子

注下傳曰何以大功也妾爲君之黨服得與女君同指爲此也妾爲君之長子亦三年自爲其子期異於女君也士之妾爲君之眾子亦期

經女子子嫁者未嫁者爲世父母叔父母姑姊妹傳曰嫁者其嫁於大夫者也未嫁者成人而未嫁者也妾爲君之黨服得與女君同

注舊讀合大夫之妾爲君之庶子女子子嫁者未嫁者言大夫之妾爲此三人之服也下言爲世父母叔父母姑姊妹者謂妾自服其私親也此不辭卽實爲妾遂自服其私親當言其以見之齊衰三月章曰女子子嫁者未嫁者爲曾祖父母經與此同足以見之矣傳所云何以大功也妾爲君之黨服得與女君同文爛在下爾女子子成人者有出道降旁親及將出者明當及時也

以上鄭注經傳之次【削傳末二語以還注從疏說也移上節之注合於下則玩其文理宜然耳】

經大夫之妾爲君之庶子傳曰何以大功也妾爲君之黨服得與女君同

經女子子嫁者未嫁者爲世父母叔父母姑姊妹傳曰嫁者其嫁於大夫者也未嫁者成人而未嫁者也

以上依鄭注更定經傳之次

大夫大夫之妻大夫之子公之昆弟爲姑姊妹女子子嫁於大夫者

疏曰此等姑姊妹已下應降而不降又兼重出其文故次在此也此大夫大夫妻大夫之子公之昆弟四等人尊卑同皆降旁親姑姊已下一等大功又以出降當小功但嫁於大夫尊同無尊降直有出降故皆大功也但大夫妻爲命婦若夫之姑姊妹在室及嫁皆小功若不爲大夫妻又降在緦麻假令彼姑姊妹亦爲命婦惟小功耳今得在大夫【夫當作功】科中者此謂命婦爲本親姑姊妹己之女子子因大夫大夫之子爲姑姊妹女子子寄文於夫與子姑姊妹之中不煩別見也

敖氏曰大夫公之昆弟爲此服則尊同也大夫之子則亦從乎大夫而爲之也大夫之妻爲此女子子其義亦然若爲此姑姊妹又但爲本服耳蓋婦人之嫁者於其兄弟惟有出降而已姑姊妹𨿽不爲命婦猶爲之大功也經言大夫大夫之子爲服者多矣於是乃著大夫之妻者以惟此條可與之相通故因而見之也凡妻爲夫之族類與其姊妹與其在父列以上者率降於夫於其昆弟之列者又無服惟在子列而下乃與夫同之耳又考公之昆弟爲此姊妹惟在出降之科則是先君余尊之所厭亦不及於其嫁出之女也若先於君【於君二字當乙】其姊妹與其孫則不厭之固矣

世佐案大夫之妻爲姑姊妹嫁於大夫者之服在此則其適士者當降在小功可知矣此亦命婦以尊降旁親之證也章內女子子爲姑姊妹之服凡三見首云女子子適人者爲眾昆弟侄丈夫婦人報眾昆弟婦人卽姊妹也侄婦人侄女也侄婦人報之則姑也此指皆適士者而言也次云女子子嫁者未嫁者爲世父母叔父母姑姊妹此謂其嫁於大夫及成人而未嫁者爲姑姊妹之成人而未有所適者也嫁於大夫者禮宜降其旁親而於世叔父母仍服大功者以世叔父母旁親之最尊者故有出降有逆降而無尊降也姑之尊亞於世叔父而親又殺焉姊妹則親而不尊矣故其成人而未有所適者大夫妻猶爲之大功若適士則降爲小功此其異於世叔父母者也至是又言其皆嫁於大夫者尊同不降之禮合斯三者觀之則於尊尊親親貴貴之義銖兩不爽如是而說者多謬爲之解致聖人之精意不白於天下豈非講經之責哉

君爲姑姊妹女子子嫁於國君者

疏曰國君絕期以下今爲尊同故亦不降依嫁服大功不云夫人世子亦同國君不降可知

敖氏曰以上條例之則大夫公子之服亦當然也

傳曰何以大功也尊同也尊同則得服其親服

疏曰問者以諸侯絕旁期大夫降一等今此大功故也

敖氏曰尊同謂君子爲夫人者大夫公之昆弟於爲命婦者也夫人命婦𨿽非有爵者然此三人以其與己敵者齊體之故亦例以尊同者視之而如其出嫁之服不敢絕之降之也此一節釋經之文義

諸侯之子稱公子公子不得禰先君公子之子稱公孫公孫不得祖諸侯此自卑別於尊者也若公子之子孫有封爲國君者則世世祖是人也不祖公子此自尊別於卑者也

注曰不得禰不得祖者不得立其廟而祭之也卿大夫以下祭其祖禰則世世祖是人不得祖公子者後世爲君者祖此受封之君不得祀別子也公子若在髙祖以下則如其親服後世遷之乃毀其廟爾因國君以尊降其親故終說此義云

疏曰諸侯之子稱公子以下因尊同遂廣說尊不同之義諸侯之子適適相承而旁支庶以下並爲諸侯所絕不得稱諸侯子變名公子卑逺之也適旣立廟支庶子孫不立廟是自卑別於尊者也公子之子孫或爲天子臣出封爲五等諸侯後世將此始封之君世世祖之不復祀別子是自尊別於卑也注云不得立其廟而祭之也者以其廟已在適子爲君者立之旁支庶不得並立廟故也云卿大夫以下祭其祖禰者欲見公子公孫若立爲卿大夫得立三廟若作上士得立二廟若作中士得立一廟並得祭其祖禰旣不祖禰先君當立別子以下別子不得禰先君𨿽爲卿大夫未有廟至子孫以後乃得立別子爲太祖不毀廟以下二廟祖禰之外次第則遷之也公子若在髙祖以下則如其親服者此解始封君得立五廟太祖與髙祖以下也今始封君後世乃不毀其廟爲太祖此始封君未有太祖廟惟有髙祖以下四廟故公子若在髙祖以下則得在四廟數中始封君死其子立卽以父爲禰廟前髙祖者爲髙祖之父當遷之至四世之後始封君爲髙祖父當遷之時轉爲太祖通四廟爲五廟定制也故云後世遷之乃毀其廟也楊氏曰子夏傳云自卑別於尊是以子孫之卑自別於祖之尊此義爲是自尊別於卑乃以子孫之尊自別於祖之卑此說於理有害而鄭注遂以爲因國君以尊降其親而說此義則又愈非禮意蓋國君以尊降其親謂降其旁親其正統之服不降祖服期曽祖髙祖齊衰三月是未嘗降其祖也鄭注惑於自尊別卑之說以封君之不祖公子爲以尊降其親而不知公子爲別子繼別爲宗謂之大宗百世不遷大宗無後則爲之立後世世不絕而常以公子爲祖矣若公子之子孫有封爲國君者則後世子孫只得祖封君而不得祖公子以紊其別子之宗非是以封君之尊別於公子之卑而不祖之也子夏之說旣失之鄭注沿襲謬誤差逺而又失者也

敖氏曰卑謂爲臣者也尊謂爲君者也言身爲人臣則其廟不可上及於爲君者身爲國君則其廟不可下及於爲臣者是謂別之者別於尊者所以塞僣上之原別於卑者所以明貴貴之義聖人制禮之意然也此言封君之後世世祖封君不祖公子則是封君之時其祖考之廟在故家自若也不復更立而立一虛廟於公宮左之最東以爲行禮之所及封君沒則於焉祀之謂之大廟而爲百世之祖也祖封君而不祖公子如晉不祖桓叔而祖武公是其事也

郝氏曰諸侯之子下因以尊降親之義推廣之見尊尊親親並行不悖也諸侯之公子亦庶子之爲大夫者父廟曰禰祖是人謂子孫以始受封者爲始祖也張氏曰凡此者皆以著尊卑之別也自由也由其位之或卑或尊各自爲別也

世佐案此以下於經無所釋特因尊降之義而推言之見聖人制禮尊卑之分截然不可亂如此也爲子孫者無自尊而卑其祖之理當從張氏訓自爲由蓋制禮者爲之分別也必爲之分別者以始封之君化家爲國有功徳於人後世子孫理宜奉之以爲太祖在不祧不毀之例若仍以別子爲祖則此始封之君反爲所壓而不得伸其尊故不得不捨別子而祖是人矣是禮也因封君之子孫尊崇其太祖而不生於封君之身也自封君以及其孫止有四親廟而無太祖廟直至來孫封君親盡當遷乃立太祖廟以居之太祖之廟不可以人臣居之也此皆理之至當而不可易者楊氏非之似過矣注云國君以尊降其親者謂降其旁親之服耳楊云以封君之不祖公子爲以尊降其親亦非注意

是故始封之君不臣諸父昆弟封君之子不臣諸父而臣昆弟封君之孫盡臣諸父昆弟

疏曰始封之君不臣諸父昆弟者以其初升爲君諸父是祖之一體又是父之一體其昆弟旣是父之一體又是己之一體故不臣此二者仍爲之著服也云封君之子不臣諸父而臣昆弟者以其諸父尊故未得臣仍爲之服昆弟卑故臣之不爲之服封君之孫盡臣諸父昆弟者繼世至孫漸爲貴重故盡臣之朱子曰始封之君其所以不臣諸父昆弟者蓋以始封君之父初未嘗臣之是以始封之君不敢臣之也封君之子其所以不臣諸父而臣昆弟者蓋以封君之子所謂諸父者卽始封君謂之昆弟而未嘗臣之也是以封君之子亦不敢臣之封君之子所謂昆弟者卽始封君之子始封君嘗臣之者也是以今爲封君之子者亦臣之封君之孫所謂諸父昆弟者卽封君之子所臣之昆弟以及其子也是以封君之孫亦臣之是以下文繼之以君之所不服子亦不敢服也君之所爲服子亦不敢不服也

敖氏曰此因上云公子之子孫有封爲國君者而言之也

郝氏曰卑別於尊尊別於卑此見尊尊之爲大也始封不臣諸父昆弟再世不臣諸父此見親親之爲大也封君之孫以下明尊親相爲輕重而服之升降所以生也

世佐案不臣者以本服服之不絕並不降也所不臣者爲此始封之君若子服亦如之疏云當服斬恐非是臣之則臣服斬而君絕服矣

故君之所爲服子亦不敢不服也君之所不服子亦不敢服也

問喪祭之禮至周公然後備夏商而上想甚簡略朱子曰然親親長長貴貴尊賢夏商而上大槪只是親親長長之意到得周來又添得許多貴貴禮數如始封之君不臣諸父昆弟封君之子不臣諸父而臣昆弟期之喪天子諸侯絕大夫降然諸侯大夫尊同則亦不絕不降姊妹嫁諸侯者則亦不絕不降此皆貴貴之義上世想皆簡略未有許多降殺貴貴禮數此皆天下之大經前世所未備到後周公搜剔出來立爲定制更不可易

敖氏曰言此者以其與上文意義相類也謂公子之服與否皆視其君而爲之此專指公子之公在者言也若公沒則向之所謂不敢服者今則皆服之矣但其爲先君余尊所厭者乃降之如爲母妻昆弟大功是也不敢不服之意與前傳所謂不敢降者同後放此

世佐案此言公子之服與否皆從乎公而爲之也與上文父之不臣子亦不敢臣父之所臣子亦臣之之意相類故引以爲證前傳云父之所不降子亦不敢降亦是此意彼主爲大夫故言降與不降此主爲諸侯故言服與不服以諸侯有絕而無降也

右大功九月

繐衰裳牡麻絰旣除之者

疏曰此繐衰是諸侯之臣爲天子在大功下小功上者以其天子七月旣除故在大功九月下小功五月上又縷𨿽如小功升數又少故在小功上也此不言帶屨者案下傳云小功之繐也則帶屨亦同小功可知

敖氏曰此服特爲諸侯之大夫爲天子而制故必於其七月旣乃除之時大夫若防若否其除之節同也前齊衰章傳云帶緣各視其冠又記云繐衰冠八升則此帶亦八升矣又此承大功之下疑其亦用繩屨與齊衰三月者同蓋服至尊之屨或當然也【姜氏曰案敖云屨同大功其說是】

郝氏曰不言冠帶屨與大功同

傳曰繐衰者何以小功之繐也

注曰治其縷如小功而成布四升半細其縷者以恩輕也升數少者以服至尊也凡布細而疏者謂之繐今南陽有鄧繐

疏曰問者正問縷之麤細不問升數多少故答云小功之繐也諸侯之大夫於天子爲陪臣是恩輕諸侯爲天子服至尊義服斬縷如三升半陪臣降君攺服至尊加一升四升半也

敖氏曰小功之布有三等此繐衰之縷其如小功之上者

諸侯之大夫爲天子

疏曰此經直云大夫則大夫中有孤卿以其小聘使下大夫大聘或使孤或使卿也故大行人云諸侯之孤以皮帛繼子男

敖氏曰惟言諸侯之大夫則其士庶不服可知諸侯之大夫於天子爲陪臣不可以服斬又不可以無服故爲之變而制此繐衰焉不齊衰三月者亦辟於其舊國君之服也

傳曰何以繐衰也諸侯之大夫以時接見於天子注曰接猶防也諸侯之大夫以時防見於天子而服之則其士庶民不服可知

疏曰周禮大宗伯云時聘曰問殷頫曰視此並是以時防見天子天子待之以禮皆有委積飱饔饗食燕與時賜加恩旣深故諸侯大夫報而服之也畿外民庶於天子有服無服無明文今因畿外大夫接見天子者乃有服不聘天子者卽無服明民庶不爲天子服可知諸侯之士與卿大夫聘時作介者𨿽亦得禮介本副使不得接見天子故亦不服也

敖氏曰接見乎天子者謂爲天子所接見也經惟言諸侯之大夫而傳意乃爾若然則諸侯之大夫其亦有不爲天子服者乎

郝氏曰天子喪而諸侯之大夫往防旣不可以陪臣服斬又不可以無服入見故爲之繐衰以時謂未七月內接見天子謂如京師

張氏曰謂諸侯使大夫來見天子適有天子之喪則其服如此諸侯若來防則其從行者或亦然世佐案諸侯之大夫爲天子繐衰七月乃其分所宜然不論其曾接見與否也傳言此者明其有是恩義故有是服聖人不爲恩義所不及者制服也以時接見乎天子者謂聘問之時得以名聞於至尊而天子禮而見之也旣爲大夫𨿽未嘗聘問王朝而其可以接見之禮自在故無不爲天子服者疏云不聘卽不服非說者又以接見天子爲防謬也

右繐衰旣除之

小功布衰裳澡麻帶絰五月者

注曰澡者治去莩垢不絕其本也小記曰下殤小功帶澡麻不絕其本屈而反以報之

疏曰此本齊衰大功之親爲殤降在小功故在成人小功之上也但言小功者對大功是用功麤大則小功是用功細小精宻者也上章皆帶在絰下今此帶在絰上者以大功以上絰帶有本小功以下斷本此殤小功中有下殤小功帶不絕本與大功同故進帶於絰上倒文以見重故與常例不同也且上文多直見一絰包二此別言帶者亦欲見帶不絕本與絰不同故兩見之也殤大功章直言無受不言月數此直言月不言無受者聖人作經欲互見爲義大功言無受此亦無受此言五月彼則九月七月可知且下章言卽葛此章不言卽葛亦是兼見無受之義也不言布帶與冠文略也不言屨者當與下章同吉屨無鉤也注引小記者欲見下殤小功中有本是齊衰之喪故特言下殤若大功下殤則入緦麻是以特據下殤云屈而反以報之者謂先以一股麻不絕本者爲一條展之爲繩報合也以一頭屈而反鄕上合之乃絞垂必屈而反以合者見其重故也若然此章亦有大功長殤在小功者未知帶得與斬衰下殤小功同不絕本不按服問云小功無變也又云麻之有本者變三年之葛彼云小功無變據成人小功無變三年之葛有本得變之則知大功殤長中在小功者絰帶無本也以此而言經注專據齊衰下殤小功重者而言其中兼有大功之殤在小功帶麻絕本者也姑姊妹出適降在小功者以其成人非所哀痛帶與大功之殤同亦無本也

敖氏曰小功布之縷麤於緦之縷矣乃曰小功者對大功立文也不言牡麻與無受者可知也

叔父之下殤適孫之下殤昆弟之下殤大夫庶子爲適昆弟之下殤爲姑姊妹女子子之下殤

馬氏曰本皆期服下殤降二等故小功也

疏曰自叔父以下至女子子之下殤八人皆是成人期長殤中殤大功已在上殤大功章此下殤小功故在此章也仍以尊者在前卑者居後

世佐案以殤大功章校之子之下殤公爲適子大夫爲適子之下殤皆當在此經不盡見之者略可知也

爲人後者爲其昆弟從父昆弟之長殤

馬氏曰成人服大功也長殤降一等故小功也疏曰此二者以本服大功今長殤中殤小功故在此章從父昆弟情本輕故在出降昆弟後也

敖氏曰爲從父昆弟者異人也經文省爾其姊妹之服亦如之

傳曰問者曰中殤何以不見也大功之殤中從上小功之殤中從下

注曰問者據從父昆弟之下殤在緦麻也大功小功皆謂服其成人也大功之殤中從上則齊衰之殤亦中從上也此主爲丈夫之爲殤者服也凡不見者以此求之也

疏曰鄭云問者據從父昆弟之下殤在緦麻也者以其緦麻章見從父昆弟之下殤此章見從父昆弟之長殤惟中殤不見也此云大功之殤中從上小功之殤中從下緦麻章云齊衰之殤中從上大功之殤中從下兩文相反故鄭注以彼謂婦人爲夫之族類此謂丈夫爲殤者服也鄭必知義然者以其傳發在從父昆弟丈夫下下文發傳在婦人爲夫之親下也敖氏曰大功之殤始見於此而又不言中殤故發問也喪服之等其重者自大功而上輕者自小功而下已於麻本有無之類見之矣此復以二者之中殤各異其從上從下之制亦因以見義雲從父昆弟之殤丈夫與女子子在室者爲之同也然則此傳亦兼婦人之爲其親族之爲殤者言矣

郝氏曰殤有長中下三等功服惟大小二等故傳以情輕重變通於上下之間大功小功謂殤服降在大功者情重故寧以中從上降在小功者情輕則以中從下可也叔父以下中殤在大功而此又雲中殤從下然則中殤十二三以下者從小功亦未嘗不可耳又云三殤之等分疏煩瑣故傳融防其防此章以殤服權其中緦麻章又以成人服權其重此言大小功緦麻亦可推矣蓋以小功律大功則小功之中殤從下如以緦麻律小功則小功之中殤又從上以大功律齊衰則大功之中殤又從下情重者升之情輕者降之意自通融而鄭注固執作解所謂惟暱之類不能方者其鄭康成之於禮也乎

張氏曰成人當服大功者其中殤與長殤同成人當服小功者其中殤與下殤同凡不見於經者皆當以此例求之此男子服殤者之法若婦人爲夫族服殤法又在後緦麻傳也

姜氏曰此章所列下殤其長殤中殤多見大功章若此所列長殤除庶孫丈夫婦人之下殤及從父昆弟侄之下殤夫之叔父之中殤下殤見緦章外其爲人後者爲其昆弟之中殤下殤爲從父昆弟之中殤大夫等爲其昆弟庶子姑姊妹女子子之中殤下殤大夫之妾爲庶子之中殤下殤皆不見也則謂此問專指此條未詳其說也今考凡言下殤而不言長殤中殤者於經例蓋省文也言長殤中殤而不言下殤者下殤無服也若言長殤及下殤而不言中殤故發此問其侄之中殤亦不見以此條在前乃發於此而明之耳

世佐案大功小功蓋惟指成人之服而言也非謂殤服也注之立說甚合於理而郝氏乃反非詆之竊以爲過矣殤大功章長殤中殤並見則齊斬之殤中從上經文旣已明言之至此章但見長殤而不及於中殤緦麻章又或但見下殤而不及於中殤故傳發其例於此誠以此是大功之殤之第一條也從上者比本服降一等也從下者比本服降二等也大功之殤中從上皆降爲小功惟下殤則服緦麻之服也小功之殤中從下皆降爲無服惟長殤則服緦麻之服也情之親者乃引而進之情之疎者乃推而逺之於中殤之從上從下而大功小功之爲隆爲殺於此而判矣

爲夫之叔父之長殤

注曰不見中殤者中從下也

疏曰夫之叔父義服故次在此成人大功故長殤降一等在小功云不見中殤者中從下也者下傳云大功之殤中從下注謂此婦人爲夫之黨類故知中從下在緦麻也

黃氏曰妾服見大功章大夫之妾爲君之庶子條

昆弟之子女子子夫之昆弟之子女子子之下殤馬氏曰世叔父母爲之服也成人在期下殤降二等故服小功

陳氏詮曰妻爲夫之昆弟之子女子子與夫同疏曰此皆成人爲之齊衰期長中殤在大功故下殤在此小功也

黃氏曰妾服見大功章大夫之妾爲君之庶子條

爲侄庶孫丈夫婦人之長殤

馬氏曰適人故【故疑當作姑】還爲侄祖爲庶孫成人大功長殤降一等故小功也言丈夫婦人者明姑與侄祖與孫疎逺故以逺辭言之

雷氏曰前大功章爲侄已言丈夫婦人今此自指爲庶孫言不在侄

疏曰謂姑爲侄成人大功長殤在此不言中殤中從上庶孫者祖爲之大功長殤中殤亦在此皆不言男子女子而言丈夫婦人是見恩疏之義也

敖氏曰侄之殤服亦姑之適人者爲之也於庶孫之下言丈夫婦人者明庶孫之文不可以兼男女亦爲其與侄連文故也

世佐案姑在室爲侄與世叔父同本服期長殤當降爲大功今在此小功明是已適人者也丈夫婦人兼侄與庶孫言雷說非爲此二者之服異人而連言之以其皆大功之殤也

大夫公之昆弟大夫之子爲其昆弟庶子姑姊妹女子子之長殤

馬氏曰大夫以尊降公之昆弟以尊厭大夫子以父尊厭各降在大功長殤復降一等故小功也大夫無昆弟之殤此言殤者闗有罪若畏厭溺當殤服之注曰大夫爲昆弟之長殤小功謂爲士者若不仕者也以此知爲大夫無殤服也公之昆弟不言庶者此無服無所見也大夫之子不言庶者闗適子亦服此殤也云公之昆弟爲庶子之長殤則知公之昆弟猶大夫

疏曰此三人爲此六種人成人以尊降至大功故長殤小功中亦從上注云大夫爲昆弟之長殤小功謂爲士者若不仕者也者凡爲昆弟成人期長殤在大功今小功明大夫爲昆弟降一等若昆弟亦爲大夫同等則不降今言降在小功明是爲士若不仕者也云以此知爲大夫無殤服也者已爲大夫則冠矣大夫冠而不爲殤也大夫二十而冠而有兄弟殤者已與兄姊同十九而兄姊於年終死已至明年初二十因喪而冠是以冠成人而有兄姊殤也且五十乃爵命今未二十已得爲大夫者五十乃爵命自是禮之常法或有大夫之盛徳未必至五十爲大夫者也敖氏曰其中殤亦從上若下殤則不服之蓋大夫無緦服也公之昆弟於庶子而下則爲以尊而降於昆弟則亦以其父之所厭而降也大夫大夫之子所以降之意前章詳之矣此已爲大夫不應有昆與姊之殤而此經乃爾蓋以昆弟姊妹宜連文且此條亦不專主大夫故也

世佐案古者五十而後爵無大夫而殤死者亦無旣爲大夫而有兄若姊之殤也注疏說泥當以敖說爲正

大夫之妾爲庶子之長殤

馬氏曰除嫡子一人其餘皆庶子也男女有成人同在大功長殤降一等故小功也不言君者殤賤見妾亦得子之也

注曰君之庶子

疏曰妾爲君之庶子成人在大功章今長殤降一等在此云君之庶子者若嫡長則成人隨女君三年長殤亦大功

敖氏曰上已言君之庶子故此略之爲君之女子子亦然是𨿽大功之殤亦中從上蓋女君之爲此子與夫同而妾爲君之黨服得與女君同故皆宜中從上而不可以婦人之從服者例論也其下殤亦不服之

右殤小功五月

小功布衰裳牡麻絰卽葛五月者

注曰卽就也小功輕三月變麻因攺衰以就葛絰帶而五月也間傳曰小功之葛與緦之麻同舊說小功以下吉屨無鉤也

疏曰此是小功成人章輕於殤小功故次之此章有三等正降義其衰裳之制澡絰等與前同故略也云卽葛五月者以此成人文縟故有變麻從葛故云卽葛但以日月爲足故不變衰也不列冠履承上大功文略小功又輕故亦不言也注引間傳欲見小功有變麻服葛法旣大小同故變同之也案周禮屨人職履舄皆有絇繶純絇者屨頭有餙爲行戒吉時有行戒故有絇喪中無行戒故無絇

敖氏曰絰不言澡可知也此變麻卽葛乃不易衰者爲無受布也卽葛不云三月者已於大功章見之故不言也

郝氏曰牡麻洗治之牡麻不言澡同也絰兼首要不言冠纓屨同也卽葛謂三月旣以葛帶易澡麻帶所以異於降服小功也衰不變而帶變以故衰就葛帶終五月之期

世佐案上章言澡麻而不言牡此言牡麻而不言澡文互備也言澡於前者見其始異於大功以上於是復云牡則著其同也

從祖祖父母從祖父母報

注曰祖父之昆弟之親

疏曰此亦從尊向卑從祖祖父母是曾祖之子祖之昆弟從祖父母者是從祖祖父之子父之從父昆弟之親故鄭並言祖父之昆弟之親云報者恩輕欲見兩相爲服故云報也

黃氏曰祖父加至期祖父之昆弟【經謂之從祖祖父】加所不及據期斷是以五月族祖父又防一等故緦父爲眾子期兄弟之子宜九月今亦期者兄弟之子猶子也從父昆弟之子服從世叔無加故報亦小功也祖爲孫大功以【缺一字】疏一等故兄弟之孫小功按從祖祖父者祖之昆弟也其子謂從祖父又其子謂從祖昆弟又其子謂從祖昆弟之子凡四世上三世以祖父已旁殺之義推之皆當服小功名爲三小功下一世以子旁殺之義推之當服緦此三小功一緦與己同出曾祖

敖氏曰此與爲之者尊卑𨿽異亦旁尊也故報之於此卽言報者略輕服齊衰大功重報服或別見之世佐案爲從祖祖父者昆弟之孫也爲從祖父者從父昆弟之子也並服其妻者以名服也此四人皆報故合言之

從祖昆弟

注曰父之從父昆弟之子

陳氏詮曰從祖父之子同出曾祖也

疏曰此是從祖父之子已之再從兄弟以上三者爲三小功也

黃氏曰兄弟期【缺二字】疏一等故從昆弟大功從祖昆弟小功族昆弟緦

世佐案以上三小功皆雲從祖者言其從祖而分也

從父姊妹

注曰父之昆弟之子

疏曰不言出適與在室姊妹旣逆降宗族亦逆降報之

張氏曰疏說可疑此當通下文孫適人者爲一節皆爲出適而降小功也

世佐案女子子所逆降者惟旁期耳爲嫁當及時不可以旁親故妨之也至於大功之末可以嫁子於昏姻之時固無害故其成人而未嫁者亦與未成人者同無逆降例也女子子旣不逆降其旁親大功以下而宗族顧可逆降之乎此舊說所以不通也敖張二說皆合下節爲一得之

孫適人者

馬氏曰祖爲女孫適人者降一等故小功也

敖氏曰三者適人其服同云適人則爲女孫無嫌故不必言女

爲人後者爲其姊妹適人者

馬氏曰在室者齊衰期適人大功以爲大宗後疎之降二等故小功也不言姑者明降一體不降姑也注曰不言姑者舉其親者而恩輕者降可知

陳氏詮曰累降也姑不見者同可知也猶爲人後者爲昆弟而不載伯【伯下似脫一叔字】父同降不嫌

敖氏曰經於前章爲人後者惟見其父母昆弟姊妹之服餘皆不見是於本服降一等者止於此親爾所以然者以其與已爲一體也然則自此之外凡小宗之正親旁親皆以所後者之親疎爲服不在此數矣此姊妹之屬不言報省文也記曰爲人後者於兄弟降一等報

世佐案下記云爲人後者於兄弟降一等報爲經所不見者言也經惟見其父母昆弟姊妹之服其餘皆沒不言文不具耳大功章爲人後者爲其昆弟條下疏云於本宗余親皆降一等得之敖說誤

爲外祖父母

馬氏曰母之父母也本服緦以母所至尊加至小功汪氏琬曰或問先儒言前母之黨當爲親而不言其服何以無服也曰禮爲其母之黨服則不爲繼母之黨服宗無二統外氏亦無二統前母之子不服後母之黨則後子不逮事前母者亦如之也禮從服者所從亡則已前母旣亡如之何其有從服歟或問繼母如母何以不服繼母之黨也曰鄭謂外氏不可二也庾蔚之亦謂若服繼母之黨則亂於己母之出故也禮慈母與繼母同喪服小記曰爲慈母之父母無服則其不服繼母之黨宜也嗟乎爲人後者言若子繼母言如母夫謂之如與若者蓋其父母之文同而情則異者也故不得已而爲繼母之黨服虞喜謂縱有十繼母惟當服次其母者之黨此說殆近是矣

傳曰何以小功也以尊加也

疏曰外親之服不過緦以祖是尊名故加至小功敖氏曰尊云者謂其爲母之父母也子之從其母而服母黨者當降於其母二等母爲父母期子爲外祖父母小功宜也非以尊加也

汪氏琬曰先王之制禮也在父黨則父之昆弟爲重而於父之姊妹則恩殺矣故服諸父期而服姑姊妹大功在母黨則母之姊妹爲重而於母之昆弟則恩殺矣故服從母小功而服舅緦先王所以分內外別男女而逺嫌疑者也唐太宗顧加舅服使與姨母同太宗知禮孰不知禮

從母丈夫婦人報

馬氏曰言丈夫婦人者異姓無出入降皆以丈夫婦人成人之名名之也

注曰從母母之姊妹丈夫婦人姊妹之子男女同也疏曰母之姊妹與母一體從於己母而有此名故曰從母言丈夫婦人者母之姊妹之男女與從母兩相爲服故曰報

朱子曰姊妹於兄弟未嫁期旣嫁則降爲大功姊妹之身知不降也故姨母重於舅也又問從母之夫舅之妻皆無服何也曰先王制禮父族四故由父而上爲族曾祖父緦麻姑之子姊妹之子女子子之子皆由父而推之也母族三母之父母之母母之兄弟恩止於舅故從母之夫舅之妻皆不爲服推不去故也妻族二妻之父妻之母初看時似乎雜亂無紀仔細看則皆有義存焉

敖氏曰從母之義與從父同以其在母列故但以從母爲稱丈夫婦人卽爲從母服者也此爲加服而從母乃報之者以其爲母黨之旁尊不足以加尊焉故報之也經凡三以丈夫婦人連文而所指各異讀者詳之

傳曰何以小功也以名加也外親之服皆緦也

馬氏曰外祖從母其親皆緦也以尊名加故小功也注曰外親異姓正服不過緦

雷氏曰二親恩等而中表服異君子類族辧物本以姓分爲判故外親之服不過於緦於義𨿽當求情未愜苟微有可因則加服以伸心外祖有尊從母有名故皆得因此加以小功也舅情同二人而名理闕無因故有心而不獲遂也然情不止於緦亦以見於慈母矣至於餘人𨿽有尊名而不得加者服當其義情無不足也

庾氏蔚之曰男女異長母之在室與其姊妹有同居共席之禮故許其因母名以加服

疏曰以名加者以其母名故加至小功外親以本非骨肉情疎故聖人制禮無過緦也

杜氏曰晉袁準論曰從母小功五月舅緦麻三月禮非也從母緦時俗所謂姨母者也舅之與姨俱母之姊妹兄弟焉得異服從母者從其母而爲庶母者也親益重故小功也凡稱父母者皆同乎父母之例者也舅非父列姨非母列故舅不稱父姨不稱母也可稱姨不應稱母謂姨母爲從母者此時俗之亂名書之所由誤也春秋傳蔡哀侯娶於陳息侯亦娶焉息嬀將歸過蔡蔡侯曰吾姨也止而享之爾雅曰妻之姊妹同出爲姨此本名者也左傳臧宣叔娶於鑄生賈及爲而卒繼室以其侄穆姜之姨子也以蔡侯爾雅言之穆姜焉得言姨此緣妻姊妹之姨因相謂爲姨也姊妹相謂爲姨故其子謂之姨子其母謂之姨母從其母而來故謂之從母從母姨母爲親一也因復謂之從母此因假轉亂而遂爲名者也或曰按準以經雲從母是其母姊妹從其母來爲己庶母其親益重故服小功非通謂母之姊妹也宣舒曰二女相與行有同車之道坐有同席之禮其情親而比其恩曲而至由此觀之姊妹通斯同矣兄妹別斯異矣同者親之本異者疎之源也然則二女之服何其不重耶兄妹之服何其不輕耶曰同父而生父之所不降子亦不敢降故二女不敢相與重然則舅何故三月耶從母何故小功耶曰故母取其愛【此句疑有闕悞】是以外王父之尊禮無厭降之道爲人子者順母之情親乎母之類斯盡孝之道也是以從母重而舅輕也曰姑與父異徳異名叔父與父同徳同名何無輕重之降耶曰姑與叔父斯王父愛之所同也父之所不降子亦不敢降此叔父與姑所以服同而無降也

敖氏曰母爲姊妹大功子從服當緦以有母名故加一等而在此云外親之服皆緦以見此爲加也然外親之服有在緦者則以其從與報而爲之不得不然耳非故輕之令例皆緦也又爲外祖父母亦從服之常禮也而在小功乃云皆緦何哉

郝氏曰外親之服謂本非骨肉而恩誼相聨爲緦麻處之故緦麻三月以厚外親亦猶齊衰三月以隆內尊也緦麻以聨其疎齊衰以殊其卑皆止於三月酌夫時通其變也

顧氏曰唐宗開元二十三年制令禮官議加服制太常卿韋縚請加外祖父母服至大功九月舅服至小功五月堂姨母舅舅母服至袒免太子賔客崔沔議曰禮教之設本於正家家正而天下定矣正家之道不可以貳總一定義理歸本宗所以父以尊崇母以厭降內有齊斬外服皆緦尊名所加不過一等此先王不易之道其來久矣貞觀修禮攺舊章漸廣渭陽之恩不遵洙泗之典及宏道之後唐元之間【韋氏弒中宗立溫王重茂攺元唐龍今避宗禦名上字故稱唐元】國命再移於外族矣禮亡徴兆儻見於斯開元初補闕盧履冰嘗進狀論喪服輕重敕令僉議於時羣議紛拏各安積習太常禮部奏依舊定陛下運稽古之思獨斷之明特降別敕一依古禮事典故人知向方式固宗盟社稷之福更圖異議竊所未詳願守八年明防以爲萬代成法職方郎中韋述議曰天生萬物惟人最靈所以尊尊親親別分類存則盡其愛敬沒則盡其哀戚緣情而制服考事而立言往聖討論亦已勤矣上自髙祖下至孫以及其身謂之九族由近而及逺稱情而立文差其輕重遂爲五服𨿽則或以義降或以名加數有所從理不逾等百王不易三代可知若以匹敵言之外祖則祖也舅則伯叔父之列也父母之恩不殊而獨殺於外氏者所以尊祖禰而異於禽獸也且家無二尊喪無二斬持重於大宗者降其小宗爲人後者減其父母之服女子出嫁殺其本家之喪蓋所存者逺所抑者私也今若外祖及舅更加服一等堂舅及姨列於服紀之內則中外之制相去幾何廢禮徇情所務者末且五服有上殺之義必循原本方及條流伯叔父母本服大功九月今【伯叔父母期是加服】從父昆弟亦大功九月並以上出於祖其服不得過於祖也從祖祖父母從祖父母從祖昆弟皆小功五月以出於曾祖服不得過於曾祖也族曾祖父母族祖父母族父母族昆弟皆緦麻三月以出於髙祖服不得過於髙祖也堂舅姨旣出於外曾祖若爲制服則外曾祖父母及外伯叔祖父母亦宜制服矣外祖加至大功九月則外曾祖父母合至小功外髙祖合至緦麻若舉此捨彼事則不均棄親錄疎理則不順推而廣之則與本族無異矣且服皆有報則堂外甥外曾孫侄女之子皆須制服矣聖人豈薄其骨肉背其恩愛蓋本於公者薄於私在其大者略其細義有所斷不得不然苟可加也亦可減也往聖可得而非則禮經可得而隳矣先王之制謂之彛倫奉以周旋猶恐失墜一紊其敍庸可止乎禮部員外郎楊仲昌議曰案儀禮爲舅緦鄭文貞公魏徴議同從母例加至小功五月𨿽文貞賢也而周孔聖也以賢攺聖後學何從今之所請正同徴論如以外祖父母加至大功豈不加報於外孫乎外孫爲報服大功則本宗庶孫又用何等服耶竊恐內外乖序親疎奪倫情之所沿何所不至昔子路有姊之喪而不除孔子曰先王制禮行道之人皆不忍也子路除之此則聖人援事抑情之明例也記不云乎毋輕議禮時宗手敕再三竟加舅服爲小功舅母緦麻堂姨堂舅袒免宣宗舅鄭光卒詔罷朝三日禦史大夫李景讓上言人情於外族則深於宗廟則薄所以先王制禮割愛厚親士庶猶然況於萬乘親王公主宗屬也舅氏外族也今鄭光輟朝日數與親王公主同非所以別親疎防僣越也優詔報之乃罷朝兩日夫由韋述楊仲昌之言有以探本而尊經由崔沔李景讓之言可以察微而防亂豈非能言之士深識先王之禮而亦目見武韋之禍思冰監於將來者哉

夫之姑姊妹娣姒婦報

馬氏曰妻爲夫之姊妹服也娣姒婦者兄弟之妻相名也長稚自相爲服不言長者婦人無所專以夫爲長幼不自以年齒也妻𨿽小猶隨夫爲長也先娣後姒者明其尊敵也報者姑報侄婦也言婦者廟見成婦乃相爲服

注曰夫之姑姊妹不殊在室及嫁者因恩輕略從降王氏肅曰按左氏傳曰魯之穆姜晉子容之母皆謂稚婦爲娣婦長婦爲姒婦此婦二義之不同者今據傳文與左氏正合宜卽而按之

疏曰夫之姑姊妹夫爲之期妻降一等出嫁小功因恩疎略從降故在室及嫁同小功

黃氏曰妾服見大功章大夫之妾爲君之庶子條敖氏曰爲夫之姑姊妹從服也乃小功者惟從其夫之降服也記曰夫之所爲兄弟服妻降一等夫爲其姑姊妹在室者期正服也出嫁者大功降服也妻不隨其夫之正服降服而爲升降者從服者宜有一定之制而不必隨時變易也所以不從其夫之正服者恐爲其出嫁者或與夫同服則失從服之義也此爲從服故姑姊妹言報娣姒婦固相爲矣亦言報者明其不以夫爵之尊卑而異也先娣後姒則娣長姒穉明矣

傳曰娣姒婦者弟長也何以小功也以爲相與居室中則生小功之親焉

注曰娣姒婦者兄弟之妻相名也長婦謂稚婦爲娣婦娣婦謂長婦爲姒婦

譙氏周曰父母旣沒兄弟異居又或攺娶則娣姒有初而異室者矣若不本夫爲論惟取本室而已則親娣姒與堂娣姒不應有殊經殊其服以夫之親疎者是本夫與爲倫也婦人於夫之昆弟本有大功之倫從服其婦有小功之倫於夫從父昆弟有小功之倫從服其婦有緦麻之倫也夫以逺之而不服故婦從無服而服之然則初而異室猶自以其倫服

徐氏邈曰報服在娣姒下則知姑姊之服亦是出自恩紀非從夫之服報也所在於姑姊耳

庾氏蔚之曰傳以同居爲義蓋從夫謂之同室以明親近非謂常須共居設夫之從父昆弟少長異鄕二婦亦有同室之義聞而服之緦也今人謂從父昆弟爲同堂取於此也婦從夫服降夫一等故爲夫之伯叔父大功則知夫姑姊妹皆是從服夫之昆弟無服自別有義耳非如徐邈之言出自恩紀者

疏曰長是其年長假令弟妻年大稱之曰姒兄妻年小稱之曰娣是以左氏傳穆姜是宣公夫人大婦也聲伯之母是宣公弟叔之妻小婦也聲伯之母不聘穆姜云吾不以妾爲姒是據二婦年大小爲娣姒不據夫年爲小大也

敖氏曰婦人於夫之昆弟當從服以逺嫌之故而止之故無服假令從服亦僅可及於昆弟之身不可以復及其妻也然則娣姒婦無相爲服之義而禮有之者則以居室相親不可無服故爾然二人或有並居室者有不並居室者亦未必有常共居者而相爲服之義惟主於此者蓋本其禮之所由生者言也娣長也釋娣婦之爲長婦也其下亦似有脫文

郝氏曰次適曰娣姒妣曰姒以娣自謂以姒謂彼妯娌之通稱猶男子同輩呼彼曰兄自稱曰弟也傳以弟長釋之言自弟而長彼也生小功之親言本非親因同室相親爲小功

張氏曰經言婦與夫之姑姊妹相爲服傳則單言二婦相爲服然所謂相與居室中者實兼姑姊娣姒等也

世佐案云娣姒婦者弟長也者以弟解娣以長解姒也爾雅雲長婦謂稚婦爲娣婦娣婦謂長婦爲姒婦公羊傳亦云娣者何弟也皆與此傳合敖本弟長之弟誤作娣因謂傳釋娣婦爲長婦非婦人之義從夫之爵坐以夫之齒則其娣姒之稱亦以夫之長幼爲斷疏說誤穆姜謂聲伯之妻爲姒叔向之嫂謂叔向之妻爲姒朱子云單舉則可通謂之姒推讓之義也

大夫大夫之子公之昆弟爲從父昆弟庶孫姑姊妹女子子適士者

注曰從父昆弟及庶孫亦謂爲士者

疏曰從父昆弟庶孫本大功此三等以尊降入小功姑姊妹女子子本期此三等出降入大功若適士又降一等入小功也此等以重出其文姑姊妹又以再降故在此

敖氏曰此姑姊妹女子子再降故其服在此不言適人而言適士者所以見從父昆弟及庶孫亦謂爲士者也經之例多類此公之昆弟於其從父昆弟之不爲大夫者乃小功者以其非公子也周之定制諸侯父死子繼不立昆弟於此亦可見矣

大夫之妾爲庶子適人者

注曰君之庶子女子子也庶女子子在室大功其嫁於大夫亦大功

疏曰此適人者謂適士也

敖氏曰女子子不必言庶文有脫誤也經凡言庶子皆主於男子也此非已子故其服如此若爲己之女子子在室期適人亦大功又攷喪服記與小記言妾爲君之長子之服大功章及此章凡三見大夫之妾爲君之庶子及其女子子之服若其君之他親則無聞焉然則凡妾之從乎其君而服其君之黨者止於此耳是亦異於女君者也

世佐案女子子云庶者別於已所生也女君所生者亦存焉已子在室期適人大功妾不得體君爲其子得遂也

庶婦

注曰夫將不受重者

疏曰小記注云世子有廢疾不可立而庶子立其舅姑皆爲其婦小功則亦兼此婦也

黃氏曰適婦大功庶婦小功兄弟子婦小功貞觀十四年侍中魏徴奏適子婦舊服大功請加爲周眾子婦舊服小功今請與兄弟子婦同服大功九月問魏徴以兄弟子之婦同於眾子婦先師朱文公曰禮經嚴適故儀禮適婦大功庶婦小功此固無可疑者但兄弟子之婦則正經無文而舊制爲之大功乃更重於眾子之婦𨿽以報服侯【侯字誤】然然於親疎輕重之間亦可謂不倫矣故魏公因太宗之問而正之然不敢易其報服大功之重而但升適婦爲期乃正得嚴適之義升庶婦爲大功亦未害於降殺之差也前此未諭乃深譏其兄弟子而同於眾子婦爲倒置人倫而不察其實乃以眾子婦而同於兄弟子之婦也幸更詳之案儀禮婦服舅姑期故舅姑服適婦大功今加適婦爲期𨿽得嚴適之義又非輕重降殺之義當考今服制令舅姑爲適婦不杖期爲眾子婦大功爲凡弟子之婦大功

敖氏曰庶婦爲舅姑期再降之爲小功者所以別於適婦也

君母之父母從母

馬氏曰妾子爲之服小功也自降外祖服緦麻外無二統者

注曰君母父之適妻也從母君母之姊妹

疏曰此亦謂妾子爲適妻之父母及君母姊妹如適妻子爲之同也

傳曰何以小功也君母在則不敢不從服君母不在則不服

馬氏曰從君母爲親服也君母亡無所服復厭則不爲其親服也自得伸其外祖小功也

注曰不敢不服者恩實輕也凡庶子爲君母如適子疏曰不在者或出或死者君母在旣爲君母父母其已母之父母或亦兼服之

敖氏曰君母在則不敢不從服者以其配父尊之也君母不在則不服者別於已之外親也此庶子𨿽服其君母之父母姊妹彼於此子則無服也蓋庶子以君母之故不得不服其親而彼之視已實非外孫與姊妹之子故略而不服

郝氏曰服爲哀節戚爲喪本服由情生貌以餙情仁人之於喪非以不敢不服服也欲服而不敢服則有之不欲服而不敢不服則幾乎偸矣君母在不敢不服斯禮也𨿽聖人無如之何聖人於禮人情耳人情所不敢聖人因之尊尊親親所以不得不相爲用也世佐案服問雲母出則爲繼母之黨服母死則爲其母之黨服爲其母之黨服則不爲繼母之黨服注云𨿽外親亦無二統以是推之則爲君母之黨服亦不爲其母之黨服矣疏云兼服之殆非君母不在乃得伸馬說得之

君子子爲庶母慈已者

注曰君子子者大夫及公子之適妻子

疏曰禮之通例云君子與貴人皆據大夫已上公子尊卑比大夫故鄭據而言又國君之子爲慈母無服士又不得稱君子亦復自養子無三母具故知此二人而已必知適妻子者妾子賤亦不合有三母故也敖氏曰此服固適妻之子爲之若妾子則謂其母或不在或有他故不能自養其子而庶母代養之不命爲母子者也

郝氏曰君子謂君與女君所生子是大夫公子適妻之子重言子明異於士庶人與妾子之爲子也庶母父眾妾慈已謂非慈母而有慈養之恩者然無父命爲母子之義故與慈母殊慈母如母庶母緦麻貴人降則絕此慈已者分不及慈母而情厚於庶母故不從降例爲之服小功禮記曾子問疑慈母無服蓋誤以此母爲慈母如母者耳

傳曰君子子者貴人之子也爲庶母何以小功也以慈已加也

戴氏聖曰君子子爲庶母慈已者大夫之嫡妻之子養子貴妾大夫不服賤妾慈已則緦服也其不言大夫之子而稱君子子者君子猶大夫也

馬氏曰貴人者嫡夫人也子以庶母慈養已加一等小功也爲父賤妾服緦父歿之後貴賤妾皆小功也注曰云君子子者則父在也父歿則不服之矣以慈己加則君子子亦以士禮爲庶母緦也內則曰異爲孺子室於宮中擇於諸母與可者必求其寛裕慈惠溫良恭敬愼而寡言者使爲子師其次爲慈母其次爲保母皆居子室他人無事不往又曰大夫之子有食母庶母慈已者此之謂也其可者賤於諸母謂傅母之屬者【其可以下十三字刋本脫今從通典補】其不慈已則緦可矣不言師保慈母居中服之可知也國君世子生卜士之妻大夫之妾使食子三年而出見於公宮則劬非慈母也士之妻自養其子

陳氏銓曰君子子者大夫之美稱也貴人者謂公卿大夫也謂貴人之子父歿之後得行士禮爲庶母緦也有慈養已者乃加服小功

雷氏曰大夫不服凡妾父所不服子亦不敢服安得爲庶母緦哉大夫惟服侄娣今所服者將侄娣之庶母

疏曰云父在者以其言子繼於父且大夫公子不繼世身死則無餘尊之厭如凡人則無三母慈已之義故知父在也曰父沒則不服者以其無餘尊𨿽不服小功仍服庶母緦麻如士禮鄭注內則云爲君養子之禮今此鄭所引證大夫公子養子之法以其大夫公子適妻子亦得立三母故也又云大夫之子有食母者謂大夫三母之內慈母有他故使賤者代慈母養子謂之乳母死則服之三月與慈母服異引之者證三母中又有此母也君與士皆無此事國君於三母之外別有食子者然皆無服曾子問孔子曰古者男子外有傅內有慈母君命所使教子也何服之有以此而言則知天子諸侯之子於三母皆無服也敖氏曰禮爲庶母緦謂士及其子也其慈已者恩宜有加固小功矣此云君子子者明𨿽有貴者其服猶然也大夫之子公子之子於庶母亦當緦麻以從其父而降遂不服其於慈已者加在小功若又從父而降則宜在緦麻今乃不降而從其加服者嫌其與凡父在而爲不慈已者之服同也正者降之加者伸之其意𨿽異而禮則各有所當也云君子子則父在也父在且伸此服則父沒可知矣其爲父後者則但服緦蓋不可以過於因母也若爲大夫則不服之以大夫於庶母本無服故也

張氏曰加謂於緦麻上加至小功也注父沒則不服謂不服其加服仍爲服緦以此慈母本庶母也國君子於三母無服士妻自養其子故注知爲大夫公子之適妻子也

右小功五月

儀禮集編卷二十四﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷二十五

龍裏縣知縣盛世佐撰

喪服第十一之四

緦麻三月者

注曰緦麻布衰裳而麻絰帶也不言衰絰略輕服省文疏曰此章五服之內輕之極者故以緦如絲者爲衰裳又以澡治莩垢之麻爲絰帶故曰緦麻也三月者凡喪服變除皆法天道故此服之輕者法三月一時天气變可以除之也

敖氏曰輕服旣葬卽除之故但三月也不別見殤服者以其服與成人無異也齊衰三月不言繩屨大功不言冠布纓小功不言布帶緦麻不言衰絰服彌輕則文彌略也

按注以麻爲言麻絰帶者蓋輕傳單言麻者多以絰帶言也

傳曰緦者十五升抽其半有事其縷無事其布曰緦注曰謂之緦者治其縷細如絲也或曰有絲朝服用布何衰用絲乎抽猶去也雜記曰緦冠繰纓

防曰縷粗細與朝服十五升同縷數則半之冠與衰同用緦布但以灰練治布爲纓

敖氏曰十五升者將爲十五升布之縷也抽其半而爲布則成布七升有半也此比於他服之布爲稍疏比於他布之縷爲最細細者所以見其爲輕防疏者所以明其非吉布若布縷之或治或否其意亦猶是也曰緦者蓋治其縷則縷細如絲故取此義而名之亦以異於錫衰也此布七升有半乃在小功之下者以其縷細也凡五服之布皆以縷之粗細爲序其粗者則重其細者則輕故升數𨿽多而縷粗猶居於前如大功在繐衰之上是也升數𨿽少而縷細猶居於後如緦麻在小功之下是也

郝氏曰十五升朝服布千二百縷也抽除其半六百縷也有事謂澡治其縷後織使滑易也無事其布謂成布則不治也

張氏曰事鍜治之事治其縷不治其布也

姜氏曰十五升抽其半者謂十四升有半而縷計一千一百有六十也防家乃謂十五升中去其七升有半而六百縷是亂經文也考斬衰三升齊衰則殺而爲四升五升六升大功則又殺而爲七升八升九升小功則更殺而爲十升十一升十二升若以例降殺則緦麻固應殺而爲十三升十四升十五升之差矣其所以無三等之差者先王制禮之義禮之至重者與其𨿽輕而猶重者其禮皆從詳而文而其至輕者其禮皆從略而質夫自斬至小功所以逓有升數之不同者斬衰有正服義服二等正服三升義服三升有半皆如其服之二等以爲升數之二等其齊衰大功小功皆有降服正服義服三等齊衰降服四升正服五升義服六升大功小功三等之差亦如之凡此斬齊固皆重服其下逓差至大功小功猶皆三月後受服卽葛則𨿽輕猶重也故其禮皆從詳而文若緦麻之服不過三月旣葬卽釋而五服之輕者至此極矣故其禮從略而質𨿽有降正義三等之服制而升數之三等則無之也所以必用十四升有半者制禮之義以輕從輕不以輕從重緦麻服之至輕也如斬齊功之例本應降服十三升正服十四升義服十五升而旣以輕服而無三等升數之差矣今使以義從正以正從降是爲逆而從重以降從正以正從義是爲順而從輕其輕者乃十五升也而十五升又爲朝服之服制不可用故去其半升而用之斬衰之義服三升有半者以其下則齊衰四升也緦衰之諸服十四升有半者以其下則朝服十五升也若以十五升去其半升之制而亂爲十五升去其七升有半之制則以五服中緦服之至輕逆而從重不但加於三等小功之上而且直居三等大功中正服之上也先王制禮以示天下之人親疏輕重一足以成文理而不失其倫也曾逆倫如是而先王爲之乎且卽以經傳各文義推之雜記云朝服十五升去其半而緦是猶以朝服相比而言也則謂於朝服十五升之數去其七升有半之數猶可言也若儀禮防服傳防服記若禮記閒傳皆但云十五升去其半而緦而其前並無朝服二字是固不以朝服相比而言矣則苟爲七升有半之制亦直去七升有半而已否則或云八升去其半而已而謂懸舉十五升之布而去其中之七升有半是不但於禮制不合而於言亦不順矣是尙可通乎或曰緦麻𨿽七升有半而縷細如朝服是固不嫌重也防服繐衰治其縷如小功而布則四升有半緦衰當亦如之且小功以上皆生縷生布而緦麻有事其縷無事其布爲熟縷生布則不啻輕矣其無朝服二字或脫文與曰是未之考也五服縷質之麤細其與升數之多寡本相權緦服升本宜多縷本宜細不得謂縷細而升可防例以繐衰之制也眀矣儀禮繐衰者五服以外之制也其服繐衰裳牡麻絰旣葬除之諸侯之大夫以時接見於天子者服之也夫諸侯之大夫以接見天子而服繐衰三月其服本輕而其升數則四升有半者注蓋謂細其縷者其恩輕而升數少者明爲至尊服也由此推之繐衰乃五服以外之權制故縷與升之輕重互相備而緦麻五服之正之極輕非其比也緦衰視小功以上由重入輕故縷分生熟而凡縷與布之生熟亦皆與升數相權故緦衰者十五升抽其半而有事其縷無事其布者也錫衰者亦十五升抽其半而無事其縷有事其布者也錫衰視緦衰哀深而服較輕故周禮王爲三公服而注謂之哀在內緦衰視錫衰哀淺而服稍重故王爲諸侯服而注謂之哀在外二制縷與布互有生熟然其以服輕而升宻升宻而熟治則一也又豈得謂細縷熟治而升可防乎且如以無朝服二字而疑爲脫文蓋爲防家覆其失耳則自漢儒所記之閒傳上溯之儀禮之經傳而皆無朝服之二字其不得目爲脫文而爲防家覆其失也更眀矣

世佐業十五升抽其半謂其縷之麤細如朝服而但去其半升耳治其縷而不治其布亦異於吉者也吉服縷與布皆治之姜說足正向來之誤故備錄焉下記云三升有半又云四升有半半者皆謂半升也以此証之姜氏之言信矣

族曾祖父母族祖父母族父母族昆弟

賈氏曰人有六親六親始曰父父有二子二子爲昆弟昆弟又有子子從父而昆弟故爲從父昆弟從父昆弟又有子子從祖而昆弟故爲從祖昆弟從祖昆弟又有子從曾祖而昆弟故爲曾祖昆弟曾祖昆弟又有子子爲族兄弟偹於六此之謂六親親之始於一人世世別離分爲六親親戚非六則失本末之度是故六爲制而止矣

注曰族曾祖父者曾祖昆弟之親也族祖父者亦髙祖之孫則髙祖有服眀矣

防曰此卽禮記大傳云四世而緦服之窮也名爲四緦麻者也族曾祖父母者已之曽祖親兄弟也族祖父母者已之祖父從父昆弟也族父母者已之父從祖昆弟也族昆弟者已之三從兄弟也皆名爲族族屬也骨肉相連屬以其親盡恐相防故以族言之耳此四緦麻又與已同出髙祖已上至髙祖爲四世旁亦四世旁四世旣有服於髙祖有服明矣鄭言此者舊有人觧齊衰三月章直見曾祖父母不言髙祖以爲無服故鄭從下鄕上推之髙祖有服可知

黃氏曰曾祖父據期防本應五月曾祖之昆弟【經謂之族曾祖父母】旣防一等故緦曾祖爲曾孫三月兄弟曾孫以無尊降之故亦緦族曽祖父者曽祖父之兄弟也其子謂族祖父又其子爲族父又其子謂族昆弟凡四世以曾祖祖父已旁殺之義推之皆當服緦

敖氏曰以從父從祖者差之則此乃從曾祖之親也變言族者明親盡於此也凡有親者皆曰族記曰三族之不虞是也

世佐案爲族曾祖父者昆弟之曾孫也爲族祖父者從父昆弟之孫也爲族父者從祖昆弟之子也自族父母而上皆反服不云報者省文也族父母爲從祖昆弟之子服見下文以是推之則族父母之父若祖可知矣族昆弟同出於髙祖者也

庶孫之婦

馬氏曰祖父母爲嫡孫之婦小功庶孫婦除一等故服緦

防曰適子之婦大功庶子之婦小功適孫之婦小功庶孫之婦緦是其差也

敖氏曰庶孫之婦緦則適孫之婦小功也小功章不見之者文脫耳夫之祖父母於庶孫之婦其本服當小功以別於適孫之婦故亦降一等而在此

庶孫之中殤

馬氏曰祖爲孫成人大功長殤降一等中下殤降二等故服緦也言中則有下文不備疏者略耳

注曰庶孫者成人大功其殤中從上此當爲下殤言中殤者字之誤爾又諸言中者皆連上下也

王氏曰此見大夫爲孫服之異也士爲庶孫大功則大夫爲之小功降而小功者則殤中從上故舉中以見之

世佐案殤小功章傳云大功之傳中從上此鄭所據以攺經也馬說與傳例不合王觧與經例又舛矣經凡言大夫服則必特書大夫以別之

從祖姑姊妹適人者報

防曰此本服小功以適人降一等在緦麻也

敖氏曰云報者謂亦旣適人乃降之也小功章已不著嫁者未嫁者之服又以此條徴之則女子之逆降固不及大功而下者矣適人者爲此親非報服略言之耳

郝氏曰從祖姑是從祖祖父之女父之從姊妹也從祖姊妹是從祖之孫女已之再從姊妹也

從祖父從祖昆弟之長殤

注曰不見中殤中從下

防曰此本服小功以長殤降一等在緦麻也云不見中殤中從下者以小功之殤中從下故也其雲從祖父之長殤謂叔父也

敖氏曰上章之首連言三小功此惟見其二者之殤蓋以從祖祖父未必有在殤者也此與經不見曾祖之父及曾孫之子之服者意頗相類

郝氏曰從祖父者從祖祖父之子父之從父昆弟已之再從世叔父也從祖昆弟已之再從兄弟也世佐案自從祖姑以下皆與己同曾祖者之降服也

外孫

注曰女子子之子

防曰以女出外適而生故云外孫

敖氏曰此服亦男女同外孫爲外祖父母小功不報之者以其爲外家之正尊與

從父昆弟侄之下殤

防曰成人大功長中殤小功故下殤在此章也敖氏曰單言侄者前旣以丈夫婦人言之此無嫌也又以前章例之則爲人後者爲其昆弟之下殤亦當在此經文闕耳

世佐案侄姑適人者爲之也於其本服皆降二等

夫之叔父之中殤下殤

注曰言中殤者中從下

防曰夫之叔父成人大功長殤在小功故中下殤在此以下傳言之婦人爲夫之族類大功之殤中從下故鄭據而言之也

黃氏曰妾服見大功章大夫之妾爲君之庶子條敖氏曰見中殤者明其與前條異

從母之長殤報

防曰從母者母之姊妹成人小功故長殤在此中下之殤無服

敖氏曰前章從母成人之服已言報此復見之者嫌其報加服者或略於殤也

庶子爲父後者爲其母

馬氏曰承父之體四時祭祀不敢伸私親服廢尊者之祭故服緦也

防曰此爲無冡適惟有妾子父死庶子承後爲其母緦也

傳曰何以緦也傳曰與尊者爲一體不敢服其私親也然則何以服緦也有死於宮中者則爲之三月不舉祭因是以服緦也

馬氏曰緣先人在時哀傷臣僕有死宮中者爲缺一時不舉祭因是服緦也

注曰君卒庶子爲母大功大夫卒庶子爲母三年士𨿽在庶子爲母皆如眾人【世佐案如眾人者亦爲之齊衰期】

防曰有死於宮中者縱是臣僕亦三月不舉祭故此庶子因是爲母服緦也注云君卒庶子爲母大功者大功章云公之庶昆弟爲其母是也以其先君在公子爲母在五服外先君卒則是今君庶昆弟爲其母大功先君余尊之所厭不得過大功云大夫卒庶子爲母三年者以其父在大功大功章云大夫之庶子爲母是也父卒無餘尊所厭故伸三年士𨿽在庶子爲母皆如眾人者士卑無厭故也鄭並言大夫士之庶子者欲見不承後者如此服若承後則皆緦故並言之也若天子諸侯庶子承後爲其母所服云何案曽子問云古者天子練冠以燕居鄭云謂庶子王爲其母無服案服問云君之母非夫人則羣臣無服惟近臣及僕驂乘從服惟君所服服也注云妾先君所不服也禮庶子爲後爲其母緦言惟君所服申君也春秋之義有以小君服之者時若小君在則益不可據曾子問所云據小君在則練冠五服外服問所云據小君沒後其庶子爲得申故鄭云申君是以引春秋之義母以子貴若然天子諸侯禮同與大夫士禮有異也

黃氏曰晉孝武防元中太常車嗣上言禮庶子爲後爲其母緦麻三月自頃公侯卿士庶子爲後爲其庶母同之於嫡禮記云爲父後爲出母無服無服也者不祭故也今身承祖宗之重而以庶母之私廢烝嘗之事求之情禮失莫大焉又升平中故太宰武陵王所生母防表求齊衰三年詔聼依樂安王故事制大功九月興寧中故梁王逄所生母防亦求三年詔依太宰故事同服大功並無居廬三年之文尙書奏依樂安王大功爲正詔可開元禮庶子爲父後者爲其母緦麻三月今服制令庶子爲後者爲其母緦麻三月【若無嫡母及嫡母卒則爲所生母服其外祖父母舅從母並不服】亦觧官申其心防

敖氏曰爲父後者或當爲適母后故不服妾母蓋與適子同也有死於宮中則三月不舉祭者吉凶之事存亡共之因是以服緦者言非若是則不敢服也蓋子之於母情𨿽無竆然禮所不許則其情亦不可得而遂今因有三月不舉祭之禮乃得略伸其服焉觀此則孝子之心可知矣何以不齊衰三月也尊者之服不敢用於妾母也

世佐案妾不得體君而此子與尊者爲一體故屈母子之情降而在此不因君母之存歿異也大夫已上無緦服而此禮則上下同之以其至情所關𨿽加一日愈於已苟有死於宮中者之例可援以少伸吾情焉則𨿽天子諸侯亦不以貴而絕其母也

士爲庶母

雷氏曰爲五服之兄【兄字誤】不稱其人者皆士也若有天子諸侯下及庶人則指其稱位未有言士爲者此獨言士何乎蓋大夫以上庶母無服庶人無妾則無庶母爲庶母惟士而已故詭常例以著惟獨一人也朱子曰父妾之有子者禮經謂之庶母死則爲之服緦麻三月此其名分固有所系初不當論其年齒之長少然其爲禮之隆殺則又當聼從尊長之命非子弟所得而專也

敖氏曰言士者承上經之下宜別之且起下文也汪氏琬曰或問均父妾也必有子然後爲庻母何也曰父妾之男吾謂之昆弟矣其女則吾謂之姊妹矣昆弟姊妹之母猶吾母也故謂之庶母舎是則不得被此名也是以爲吾庶昆弟姊妹之母則服不爲吾庶昆弟姊妹之母則不服或問庶祖母宜何服曰其免乎禮大夫以上爲庶母無服何庶祖母服之有然則律又服庶母期矣顧亦無庶祖母服者何與曰防也無恩也是則爲之免可也

傳曰何以緦也以名服也大夫以上爲庶母無服防曰有母名也云大夫以上無服者以其降故也杜氏佑曰大唐顯慶二年修禮官長孫無忌等奏庶母古禮緦麻新禮無服謹按庶母之子卽是已之昆弟爲之不杖齊衰而已與之無服同气之內凶吉頓殊求之禮情深非至理請依典故爲服緦麻制從之敖氏曰大夫以上爲庻母無服者以庶母之服緦而大夫以上無緦服故也又大夫以上於其有親者且降之絕之則此無服亦宜矣

郝氏曰大夫以上分尊故庶母之服降而絕

世佐案大夫以上固絕緦矣傳必著之者嫌其或以母名而不絕也

貴臣貴妾

馬氏曰君爲貴臣貴妾服也天子貴公諸侯貴卿大夫貴室老貴妾謂侄娣也

注曰此謂公士大夫之君也殊其臣妾貴賤而爲之服貴臣室老士也貴妾侄娣也天子諸侯降其臣妾無服士卑無臣則士妾又賤不足殊有子則爲之緦無子則已

陳氏銓曰天子貴臣三公貴妾三夫人諸侯貴臣卿大夫貴妾侄娣大夫貴臣室老士貴妾亦爲侄娣然則天子諸侯絕周於臣妾無服明矣大夫非其同尊每降一等而已爲上【上當是臣字之譌】妾貴者有緦麻三月也

杜氏曰宋袁悠問雷次宗曰防服大夫爲貴臣貴妾緦何以便爲庶母無服又按檀弓云悼公之母死哀公爲之齊衰有若曰諸侯爲妾齊衰禮與鄭注云妾之貴者爲之緦耳左傳云晉少姜卒明年正月旣葬齊使晏平仲請繼室叔向對曰寡君以在衰絰之中按此諸侯爲妾便有服也次宗答曰大夫爲貴妾緦按注貴妾侄娣也夫侄娣實貴而大夫尊輕故不得不服至於余妾出自凡庶故不服也又天子諸侯一降旁親豈容媵妾更爲服也鄭注防服無服是也又注檀弓哀公爲悼公母齊衰云妾之貴者爲之緦耳此注謂諸侯爲貴妾緦旣與所注防服相違且諸侯庶子母卒無服皆以父所不服亦不敢服未諭檀弓注云何以服言諸侯爲貴妾緦耶左傳所云少姜之卒有衰絰之言者是春秋之時諸侯滛侈至於甚者乃爲齊衰此蓋當時之事非周公之明典也敖氏曰此亦士爲之也貴臣室老也貴妾長妾也此似夫妻同之妻爲此妾服則非有私親者也其有親者宜以其服服之大夫以上無緦服

顧氏曰此謂大夫之服貴臣室老士也貴妾侄娣也皆有相助之義故爲之服緦糓梁傳曰侄娣者不孤子之義也古者大夫亦有侄娣左傳臧宣叔取於鑄生賈及爲而死繼室以其侄生紇是也備六禮之制合二姓之好從其女君而歸焉故謂之貴妾士無侄娣故防服小記云士妾有子而爲之緦然則大夫之妾𨿽有子猶不得緦也惟夫有死於宮中者則爲之三月不舉祭近之矣唐李晟夫人王氏無子杜氏氏生子願詔以爲嫡子及杜之卒也贈鄭國夫人而晟爲之服緦議者以爲凖禮士妾有子而爲之緦開元新禮無是服矣而晟擅舉復之頗爲當時所誚【冊府元】今之士大夫緣飾禮文而行此服者比比也張氏曰大夫以上爲庶母無服而服其貴臣貴妾於義似難彊通此殆承上士爲庶母之文言士禮耳其私屬亦可謂之臣妾之有子者卽貴者也

汪氏琬曰儀禮貴妾緦而律文無之今之卿大夫宜何從予應之曰從律何以知其宜從律也古今之制不同有從重服而攺輕服者有從輕服而攺重服者有從有服而退爲無服者有從無服而進爲有服者自唐以來損益儀禮多矣而猶欲取久逺不可考之文以自附於好古乎荀卿氏曰法後王是不可不深講也今之卿大夫不然舉凡服其餘親莫不兢兢令甲而莫之敢越而獨於其妾也則必秉周禮毋乃暱於所愛乎哉有難者曰母以子貴非與曰非是之謂也諸侯娣侄媵之子得立則國人從而尊其生故存則書夫人歿則書薨書書小君皆得視其適此春秋之例也然則妾之子而旣貴矣天子且許之貤封而家長可不爲之制服乎曰天子自貴其卿大夫之母家長自賤其妾律令之與勅也誥也是皆出於天子固並行不倍者也或又難曰律文得毋有闕與曰國家辧妻妾之分嚴嫡庻之閒其防微而杜漸也可謂深切著明矣而又何闕文之有且吾考諸儀禮則曰大夫爲貴妾緦考諸喪服小記則曰士妾有子而爲之緦儀禮不言士妾小記不言大夫妾而唐開元禮則皆不爲之制服宋司馬氏書儀朱子家禮與前明孝慈錄亦槪未之及也蓋妾之無服千餘年於此矣今使家長之爲大夫者爲之服緦則眾子之爲士者當如之所生子爲父後者亦當如之其父在者當爲所生母大功顧已之服其妾也則從儀禮緦而命眾子與所生子則又從律文或齊衰杖期或斬衰三年是於古今之制胥失之也嗟乎非天子不議禮若好古而不純乎古守今而不純乎今是則自創爲禮也吾故曰不可不深講也

世佐案斬衰章傳云公卿大夫室老士貴臣其餘皆眾臣也貴臣之中兼有公卿大夫則此禮亦通大夫已上矣大夫無緦服而此禮乃通乎其上者以臣妾爲其君服斬而君無服仁人之心爲不若是恝故放死於宮中者之例而爲之緦卹下之典也然必簡其貴者而服之所以殊尊卑也且其服止於是爾若加以衰絰如魯哀晉平之所以服其妾者則其狥情而防尊也甚矣若然父之所爲服子亦不敢不服大夫以上宜有庶母服矣傳乃云無服者以其分卑恩輕爲服之義主於從父而不主於已父卒後則得以其尊降之故云大夫以上爲庶母無服也馬氏觧此傳兼天子諸侯言得之鄭氏專指大夫敖張二說專指士皆非禮王爲三公六卿錫衰爲諸侯緦衰爲大夫士疑衰其首服皆弁絰【見周禮司服】公爲大夫錫衰以居出亦如之當事則弁絰【見服問】此君爲臣服之制也以是差之則其爲三夫人及娣侄者可知矣

傳日何以緦也以其貴也

防曰以其南靣故簡貴者服之也

世佐案此防亦承注誤傳言此者明其非貴則不服耳尊君之義也

乳母

馬氏曰士爲乳母服

注曰謂飬子者有他故賤者代之慈己

防曰內則云大夫之子有食母彼注亦引此云防服所謂乳母以天子諸侯其子有三母皆不爲之服士又自飬其子惟大夫之子有此食母爲乳母其子爲之緦也

杜氏佑曰漢石渠禮議問曰大夫降乳母耶聞人通漢對曰乳母所以不降者報義之服故不降也則始封之君及大夫皆【皆下似脫一不字】降乳母魏劉徳問田瓊曰今時婢生口使爲乳母得母甚賤不應服也瓊答曰婢生口故不服也晉袁準云保母者當爲保姆春秋宗伯姬待姆是也非母之名也母者因父得稱且保傅婦人輔相婢之貴者耳而爲之服不亦重乎先儒欲使公之庻子爲母無服而服乳母乎此世俗之名記者集以爲禮非聖人之制賀循云爲乳母緦三月士與大夫皆同不以尊卑降功服故也梁氏云服乳母緦者謂母死莫養親取乳活之者故服之報功也

敖氏曰此亦防士爲之文也士之妻自養其子若有故或使賤者代食之故謂之乳母其妾子亦然若於大夫之子則慈母之外又有乳母內則曰大夫之子有食母鄭氏以爲卽此乳母是也大夫之子父歿乃爲之服

郝氏曰乳母哺乳之母外人婦代食子者非其所生子亦非其父妾本不名母而以乳得名本無服而以名得服

世佐案此爲大夫士之子設也諸侯已上則無是禮矣大夫之子父沒乃得伸敖說得之

傳曰何以緦也以名服也

防曰有母名也

從祖昆弟之子

注曰族父母爲之服

敖氏曰爲族曾祖父族祖父族父族昆弟皆緦其族昆弟固相爲矣此條則族父報然則族曾祖父於昆弟之曾孫族祖父於族父昆弟之孫以其爲旁親卑者之輕服故略之而不報與案經但見族父爲此服注兼言族母者足經意也婦人爲夫黨之卑屬與夫同

世佐案同髙祖之親自族昆弟而外凡三緦麻其報服經惟見其一耳文不具也敖說非

曾孫

注曰孫之子

防曰據曾祖爲之緦不言孫者此亦如齊衰三月章直見曾祖不言髙祖以其曽孫孫爲曾髙同曽髙亦爲曽孫孫同也

敖氏曰此曾祖爲之服也以本服之差言之爲子期爲孫大功則爲曾孫亦宜小功乃在此者以曾孫爲已齊衰三月故已亦爲之緦麻三月蓋不可以過於其爲已之月數也不分適庶者以其卑逺略之且不可使其庶者無服也

世佐案此謂其庶也若適子若孫皆沒而以適曾孫爲後曾孫亦宜爲之期以其將所傳重故也然其事亦世所鮮有故經不著之

父之姑

注曰歸孫爲祖父之姊妹

防曰爾雅云女子謂昆弟之子爲侄謂侄之子爲歸孫

敖氏曰此從祖之親乃緦者以其爲祖父之姊妹於屬爲尊故但據已適之者言之其意與姑爲侄者同不言報者亦以非其一定之禮故耳

世佐案此同曾祖之親也其成人而未嫁者服之如從祖父適人者防一等故在此經不云適人者亦省文

從母昆弟

馬氏曰姊妹子相爲服也

敖氏曰從母姊妹亦存焉外親之婦人在室適人同

傳曰何以緦也以名服也

馬氏曰以從母有母名其子有昆弟名

防曰因從母有母名而服其子也

敖氏曰名謂昆弟之名母爲姊妹之子小功子無所從也惟以名服之從母以名加此以名服子於母黨其情蓋可見矣然則有可從而不從者所以逺別於父族與

甥

注曰姊妹之子

杜氏佑曰大唐貞觀年中八座議奏令舅服同姨小功五月而律防舅報於甥服猶三月謹按傍尊之服禮無不報已非正尊不敢降也故甥爲從母五月從母報甥小功甥爲舅緦麻舅亦報甥三月是其義矣今甥爲舅使同從母之防則舅宜進甥以同從母之報修律防人不知禮意舅報舅服尙指緦麻於例不通理須攺正今請攺律防舅報甥亦小功制可敖氏曰亦丈夫婦人同

傳曰甥者何也謂吾舅者吾謂之甥何以緦也報之也防曰甥旣服舅以緦舅亦報甥以緦也

汪氏琬曰凡父黨之尊者由父推之則皆父之屬也如世父叔父從祖祖父是也至父之姊妹則不可謂之父矣不可謂之父其可謂之母乎二者皆不可以命名故聖人更之曰姑爾雅謂我姑者吾謂之侄蓋侄亦不敢以昆弟之子爲子也凡母黨之尊者以母推之則皆母之屬也如從母是也至母之昆弟則不可謂之母矣不可謂之母其可謂之父乎二者皆不可以命名故聖人更之曰舅爾雅謂我舅者吾謂之甥蓋舅亦不敢以姊妹之子爲子也此先王制名之微意也

世佐案甥之名不一故傳釋之云謂吾舅者吾謂之甥明其對舅立文爲姊妹之子也爾雅云姑之子爲甥舅之子亦爲甥妻之晜弟爲甥姊妹之夫亦爲甥孟子云帝館甥於貳室是壻亦名甥矣已上諸甥皆異於此所謂甥則爾雅云男子謂姊妹之子爲出是也

壻

注曰女子子之夫也

傳曰何以緦也報之也

防曰壻旣從妻而服妻之父母妻之父母遂報之也張氏監本正誤云壻傳曰何以緦也唐石經無也字

妻之父母

汪氏琬曰或問明孝慈錄注妻母之嫁者出者皆服緦然則果應服乎曰否嫁母出母爲父後者猶無服何有於妻母之出且嫁者乎厚於妻母而薄於已之所生其非先王之意也明矣律文無服是也

姜氏曰所謂外舅外姑也

傳曰何以緦從服也

注曰從於妻而服之

杜氏曰蜀譙周雲天子諸侯爲外祖父小功諸侯嫡子爲母妻及外祖父母妻父母皆如國人舊說外祖父母母族之正統妻之父母亦妻族之正統也母妻與已尊同母妻所不敢防亦不防宋庾蔚之謂禮父所不服子不敢服嫡子爲妻之父母服則天子諸侯亦服妻之父母可知也妻之父母猶服況母之父母乎

世佐案小記云世子不降妻之父母則是服亦上下同之矣惟公子大夫之庶子則不得伸耳此緦服也大夫已上不絕者以妻之父母君所不臣故也凡所不臣者服之如邦人

姑之子

注曰外兄弟也

傳曰何以緦服之也

防曰姑舅之子兩相爲服故云報

程子曰報服若姑之子爲舅之子服是也異姓之服只是推得一重若爲母而推則及舅而止若爲姑而推可以及其子故舅之子無服卻爲旣與姑之子爲服姑之子湏當報之也故姑之子舅之子其服同

舅

注曰母之兄弟

汪氏琬曰或問舅妻何以無服也曰由父而推之則有父族之服由母而推之則有母族之服姑之夫不可以爲父族舅之妻與從母之夫不可以爲母族者也禮絕族無施服其此之謂與

傳曰何以緦從服也

注曰從於母而服之

杜氏曰大唐貞觀十四年太宗謂侍臣曰舅之與姨親疏相似而服紀有殊理未爲得集學者詳議於是侍中魏徴等議曰禮所以決嫌疑別同異隨恩以薄厚稱情以立文舅與姨𨿽爲同气然舅爲母族之本姨乃外成他姓求之母族姨不與焉考之經文舅誠爲重故周王念齊稱舅甥之國秦伯懷晉切渭陽之詩在舅服止一時爲姨居防五月循名求實逐末棄本蓋古人或有未逹謹案舅服緦麻請與從母同小功制可

朱子曰外祖父祖止服小功則姨與舅合同爲緦麻魏徴反加舅之服以同於姨則爲失耳

敖氏曰從於母之大功而緦也母於昆弟之爲父後者期子乃不從之而服小功者亦可見從服一定之制矣

顧氏曰唐人所議服制似欲過於聖人嫂叔無服太宗令服小功曾祖父母舊服三月增爲五月嫡子婦大功增爲期眾子婦小功增爲大功舅服緦增爲小功【新唐書初太宗甞以同防緦而嫂叔乃無服舅與從母親等而異服詔侍中魏徵禮部侍郎令狐徳棻等議舅爲母族姨乃外成他姓舅服一時姨乃五月古人未逹者也於是服曾祖父母齊衰服三月者增以齊衰五月嫡子婦大功增以期眾子婦小功增以大功嫂叔服以小功五月報弟妻及夫兄同舅服緦增以小功然律防舅報甥服猶緦顯防中長孫無忌以爲甥爲舅服同從母則舅宜進同從母報又古庻母緦令無服且庶母之子昆弟也爲之杖齊是同气而吉凶異自是亦攺服緦】父在母服期髙宗增爲三年婦爲夫之姨舅無服元宗令從夫服又增舅母緦麻堂姨舅袒免而宏文館直學士王元感遂欲增三年之防爲三十六月【舊唐書張柬之傳何休注公羊傳言魯文公亂聖人制欲服防三十六月】皆務餙其文欲厚於聖人之制而人心彌澆風化彌薄不探其本而妄爲之增益亦未見其名之有過於三王也是故知廟有二主之非則叔孫通之以益廣宗廟爲大孝者絀矣知防不過三年示民有終之義則王元感之服三十六月者絀矣知親親之殺禮所由生則太宗魏徴所加嫂叔諸親之服者絀矣唐書禮樂志言禮之失也在於學者好爲曲說而人君一切臨時伸其私意以增多爲盡禮而不知煩數之爲黷也子曰道之不明也賢者過之夫賢者率情之偏猶爲悖禮而況欲以私意過乎三王者哉

舅之子

注曰內兄弟也

傳曰何以緦從服也

防曰從服者亦從於母而服之

敖氏曰此與姑之子相爲皆男女同也子爲母黨服止於外祖父母從母舅舅之子從母之子耳其餘則無服也外祖父母從母舅與舅母爲一體至親也故從服舅之子與從母昆弟則以其爲尊者至親之子而在兄弟之列不可以無服故或從服而或以名服也

郝氏曰母於昆弟之子大功子從以緦

夫之姑姊妹之長殤

馬氏曰成人服小功長殤降一等故服緦也中下殤防一等無服也禮三十而娶而夫之姊殤者闗有畏厭溺者

陳氏銓曰夫未二十而娶故有姊殤然矣夫𨿽未二十則成人

孔氏倫曰蓋以爲違禮早娶者制非施畏厭溺也徐整問射慈曰古者三十而娶何緣當服得夫之姊殤服經文特爲士作若說國君皆別言君若公慈答曰三十而娶禮之常制也古者七十而傳宗事與子年𨿽防未滿三十自得少娶故曾子問曰宗子𨿽七十無無主婦此言宗子已老傳宗事與子則宜有主婦

黃氏曰妾服見大功章大夫之妾爲君之庶子條敖氏曰夫之姊無在殤者此云姊蓋連妹而立文耳古者三十而娶何夫姊之殤之有

夫之諸祖父母報

馬氏曰妻爲夫之諸祖父母服所服者四其報者二祖正小祖故妻服緦不報也從祖祖父父旁尊故報也

注曰諸祖父母者夫之所爲小功從祖祖父母外祖父母或曰曽祖父母曽祖於曽孫之婦無服而云報乎曾祖父母正服小功妻從服緦

防曰夫之所爲小功者妻防一等故緦麻以其本防兩相爲服則生報名或人觧諸祖之中兼有夫之曽祖父母鄭以凡言報者兩相爲服曾祖爲曾孫之婦無服何得云報乎故破其說又言若今本不爲曾祖齊衰三月而依差降服小功其妻降一等得有緦麻今旣齊衰三月明爲曾孫妻無服

黃氏曰妾服見大功章大夫之妾爲君之庶子條又案凡言報者皆兩相爲服以夫之外祖父母報推之則外祖父母爲女子子之子之妻緦麻又以夫之從祖祖父母報推之則兄弟之孫婦緦麻

敖氏曰夫之所爲服小功者則妻爲之緦若於夫之祖父母之行而服此者惟其從祖祖父母耳似不必言諸然則此經所指者其夫之從祖祖父母及從祖父母與但言諸者疑文誤且脫也

世佐案曾祖父母從祖祖父母從祖父母及外祖父母皆夫之諸祖父母也但曾祖父母至尊夫爲之齊衰三月妻亦不可以輕服服之其服當與夫同齊衰三月章言丈夫婦人爲宗子宗子之母妻是其例矣舊說曾孫婦爲夫之曾祖父母緦殆失之夫之外祖父母妻當從服緦而外祖父母爲外孫緦則於其婦無服可知不得云報然則此經所指者惟夫之從祖祖父母從祖父母而已以其防逺故不復條目而總言諸祖也凡從服降一等夫之所爲服緦者𨿽在祖父行妻不服如族曾祖父母之屬是已

君母之昆弟

馬氏曰妾子爲嫡夫人昆弟服也

敖氏曰此服亦不報其義與君母之從母同

傳曰何以緦從服也

注曰從於君母而服緦也君母在則不敢不從服君母卒則不服也

敖氏曰庶子從君母之服惟止於此不及其昆弟之子與從母昆弟異於因母也若爲父後則服之蓋其禮當與爲人後者同也

從父昆弟之子之長殤昆弟之孫之長殤

防曰此二人本小功故長殤在緦麻中下殤無服敖氏曰此從祖父從祖祖父之所服也然則從祖祖母從祖母亦當服之矣

爲夫之從父昆弟之妻

防曰同堂娣姒降於親娣姒故緦麻也

敖氏曰小功章云夫之姑姊妹娣姒婦報是章惟見此服不見夫之從父姊妹者文不具耳

傳曰何以緦也以爲相與同室則生緦之親焉

注曰同室者不如居室之親也

防曰以本路人夫又不服之今相爲服故發問也大功有同室同財之義故云相與同室則生緦之親焉小功章親娣姒言居室而此云同室輕重不等也

長殤中殤防一等下殤降二等

防曰雲長殤中殤降一等以下乃是婦人爲夫之族著殤服法𨿽文承上男子爲殤之下要爲下婦人而發也

敖氏曰此主言丈夫爲大功以上之殤婦人爲夫族齊衰之殤也不宜在此蓋脫文也婦人爲本族之殤服其降之等亦與丈夫同

世佐案此所謂中從上也降一等降二等者蓋謂降扵成人之本服也是乃總論丈夫婦人爲殤服法不専指婦人爲夫族而言也後人以傳文散置經文每條之下而數語扵經無所屬故綴之於末

齊衰之殤中從上大功之殤中從下

注曰齊衰大功皆服【服坊本誤作明】其成人也大功之殤中從下則小功之殤亦中從下也此主謂妻爲夫之親服也凡不見者以此求之

敖氏曰此亦脫文失其次而在此也

世佐案齊衰之殤中從上者皆降一等爲大功也大功之殤中從下者皆降二等爲緦麻也婦人於夫族旁觀其情少疏故其中殤之進退比本族差一服也又案夫族大功之殤見於經者惟夫之叔父耳其長殤中殤夫爲之大功妻從服降一等皆當小功今考小功章惟見其長殤之服而中殤下殤同在此章故傳特爲之發此例其文當在上經夫之叔父之中殤下殤之下簡脫在此而其上必有發問之辭則逸之矣

右緦麻三月

世佐案是章居五服之窮情輕文略無防正義三等之別故殤服與成人雜然並次不復別出也

記

公子爲其母練冠麻麻衣縓緣爲其妻縓冠葛絰帶麻衣縓緣皆旣葬除之

馬氏曰不見日月者旣葬而除之無日月數也注曰公子君之庶子也其或爲母謂妾子也麻者緦麻之絰帶也此麻衣者如小功布深衣爲不制衰裳變也詩云麻衣如雪縓淺絳也一染謂之縓練冠而麻衣縓緣三年練之受飾也檀弓曰練練衣黃裏縓緣諸侯之妾子厭於父爲母不得伸權爲制此服不奪其恩也爲妻縓冠葛絰帶妻輕

防曰云練冠麻者以練布爲冠以麻爲絰帶也麻衣謂白衣深衣縓緣爲之縓色繒爲領緣也旣葬除之者與緦麻所除同也注云麻者緦麻之絰帶也者以經有二麻字故上麻爲首絰腰絰緦麻亦言麻此如緦之麻也知此麻衣如小功布深衣者案士之妾子父在爲母期大夫之妾子父在爲母大功則諸侯妾子父在小功是其差次故知此當小功布也云爲不制衰裳變也者以其爲深衣不與防服同也詩云麻衣如雪者彼麻衣十五升布深衣與此小功布深衣異引之者證麻衣之名同取升數則異也云權爲此制不奪其恩者諸侯尊絕期已下無服公子被厭不合爲母服不奪其母子之恩故五服外權爲制此服必服麻衣縓緣者麻衣大祥受服縓緣練之受飾𨿽抑猶容有三年之哀故也妻輕者以縓冠對母用練冠以葛絰帶對母用麻皆是輕也

敖氏曰縓冠之縓亦當作練字之誤也練冠者九升若十升布練熟爲之與眾人爲母爲妻之練冠同麻衣以十五升布爲衣如深衣然其異者緣爾縓緣以縓色布爲領及純也閒傳曰練冠縓緣是冠紕亦以縓也此緣皆視其衣冠之布爲母但言麻故於爲妻言葛絰帶以見之練冠葛凶服也先言之麻衣吉布也後言之文當然耳此二防本當有練有祥故於此得用旣練之冠旣祥之衣與夫練服之餙以眀其服之本重又小其麻葛之絰帶以見不敢爲服之意也此爲妻之衣冠一與爲母同惟以絰帶爲輕重耳妾與庶婦厭於其君公子爲之不得伸故權爲制此服然君在公子不得伸其服者多矣乃於其母妻特制此服者爲其皆在三年之科與他期服異也諸侯之妻公子之妻視外命婦皆三月而葬

郝氏曰爲其母爲所生母練冠三年小祥之冠以練熟布爲之緣衣領袖諸侯妾之子壓於所尊於所生母不得自伸爲此服以變於吉也爲其妻以淺綘帛爲冠變於緇冠也絞葛爲首要絰輕於麻也亦以壓於所尊不得爲妻遂也

傳曰何以不在五服之中也君之所不服子亦不敢服也君之所爲服子亦不敢不服也

注曰君之所不服謂妾與庶婦也君之所爲服謂夫人與適婦也諸侯之妾貴者視卿賤者視大夫皆三月而葬

防曰云諸侯之妾視卿大夫皆三月而葬者大戴禮文諸侯一娶九女夫人與左右媵各有侄娣二媵與夫人之娣三人爲貴妾餘五者爲賤妾

敖氏曰君之所不服子亦不敢服者謂其母與妻皆君之所厭而不服者也子亦從乎其君而不敢服之傳以此釋其所以不在五服中之意其實子從君而不敢服者則不止於此也君之所爲服謂適與尊同者也君爲之服子亦各以其服服之傳又因上文而並言此以見凡公子之服與不服其義皆不在已也郝氏曰傳言此不在五服之內蓋妾與庶婦諸侯絕無服公子不敢服爲此濟五服之窮非常禮也

大夫公之昆弟大夫之子於兄弟降一等

注曰兄弟猶言族親也凡不見者以此求之也防曰此三人所以降者大夫以尊防昆弟以旁尊降大夫之子以厭降是以總云防一等上經當已言訖今又言之者上𨿽言之恐猶不盡記人總結之敖氏曰此言所爲之兄弟謂爲士者也惟公之昆弟𨿽與其兄弟同爲公子亦降之也三人所以降其兄弟之義固或有異而服則同其兄弟之服𨿽皆已見於經然亦有不並列三人而言之者故於此明之大夫小功而下之親爲士者皆不爲之服蓋小功降一等則緦而大夫無緦服故也

郝氏曰前言昆弟至此言兄弟者昆同也同父母者也兄況也增長之名親曰昆弟族曰兄弟婚姻異姓亦稱兄弟此防所防之兄弟皆指再從小功以下族親小功兄弟防一等則緦凡兄弟降皆於士也尊同則不降於士防則絕矣故大夫無緦服

世佐案此兄弟所該甚廣凡旁親自期功而下及外親皆是𨿽其行軰之尊卑或有與已不同者亦存焉郝專指小功以下族親言非降一等者期防大功大功降小功小功防緦緦降則絕矣然則大夫無緦服者謂無緦之正服耳若自小功防而在此者則固不得而絕與

爲人後者於兄弟降一等報於所爲後之兄弟之子若子

注曰言報者嫌其爲宗子不防

防曰謂支子爲大宗子後反來爲族親兄弟之類以其出防本親又宗子尊重恐本親爲宗子有不防服之嫌故云報以眀之

敖氏曰此爲兄弟於本服防一等止謂同父者也禮爲宗子服自大功之親以至親盡者皆齊衰但有月數之異爾此報云者昆弟與姊妹在室者但視其爲已之月算也而服亦齊衰惟姊妹適人者則報以小功也之子二字當爲衍文所後者之兄弟凡己所防一等之外者皆是也其有服若無服皆如所後者親子之爲

郝氏曰爲人後謂出繼宗人則小功兄弟皆防一等其所防之兄弟亦如其降反之所爲後之兄弟謂已所後之父之眾兄弟也之子謂所爲後之父之眾子也於其眾兄弟事之如世叔父於其眾子待之如親昆弟若子卽如所後者之親生子也

顧氏曰所後者謂所後之親【上斬章言所後者是也鄭注衍一爲字】所爲後謂出而爲後之人爲人後者於兄弟防一等自期防爲大功也兄弟之子報之亦防一等亦自期防爲大功也若子者兄弟之孫報之亦防一等自小功降而爲緦也

世佐案經於爲人後者於其本宗之服及所爲後之親屬多略不具故記人言之兄弟謂本宗期功以下之屬也爲人後者降其兄弟與女子子嫁而防其本宗意略相類欲其厚於彼則必薄於此也敖止以同父者爲兄弟郝止以小功爲兄弟皆非報謂本宗之兄弟亦各如其防服服之不以其爲宗子而加隆也所爲後之兄弟謂大宗之親屬也不云所後者之兄弟而云所爲後之兄弟者言所後者之兄弟嫌若其世叔父然也大宗之親屬多矣不應單舉兄弟之子之子二字當從敖氏作衍文郝云之子謂所爲後之父之眾子誤甚大宗無後故以族人支子繼之所爲後之父安得有眾子哉若子之義已見上斬章爲人後者條下頋以報字讀屬下句其說鑿矣

兄弟皆在他邦加一等不及知父母與兄弟居加一等注曰皆在他邦謂行仕出逰若辟仇不及知父母父母早卒

防曰共在他國一死一不死相湣不得辭於親眷父母早卒兄弟共居而死當湣其孤防相育故皆加一等

敖氏曰兄弟以皆在他邦而加者爲其客死於外故也以不及知父母而加者爲其有防於已故也凡兄弟之加服惟此與姑姊妹女子子適人而無主者也其餘則否

傳曰何如則可謂之兄弟傳曰小功以下爲兄弟注曰於此發兄弟傳者嫌大功已上又加也大功以上若皆在他國則親自親矣若不及知父母則固同財矣

防曰小功已下爲兄弟者加一等大功以上不可復加也云親自親矣固同財矣者皆明恩自隆重不可復加之義【從楊氏圖節本】

敖氏曰謂之二字似誤亦當作爲爲兄弟者爲兄弟服也此惟以加一等者爲問爾小功以下爲兄弟謂是乃小功以下之親爲兄弟之服者然也然則此等加服不得過於大功矣蓋大功以上皆在親者之限故不必復加云

郝氏曰此軰兄弟皆內外族親有緦小功服者或本無服而重者皆可爲服

世佐案云何如則可謂之兄弟者問此兄弟是何等親也答云小功以下爲兄弟眀其本疏屬故有加爾非親者之比也爲如字敖讀作去聲因以謂之二字爲誤非

朋友皆在他邦免歸則已

注曰謂服無親者當爲之主毎至袒時則袒袒則去冠代之以免舊說云【云字似衍】以爲免象冠廣一寸已猶止也歸有主則止也主若防少則未止小記曰大功者主人之防有三年者則必爲之再祭朋友虞祔而已

防曰同門曰朋同志曰友袒而免與宗族五世者同朋友義合故云無親袒時謂小斂訖投冠括發時引小記者證朋友爲主之義子防不能爲主大功爲主者爲之再祭謂練祥朋友爲之虞祔而已

敖氏曰朋友相爲弔服加麻也此亦爲其客死於外尢可哀憐故加一等而爲之免以示其情歸於其國則復故而如其常服故曰歸則已也死於他邦者朋友免兄弟加一等其意正同此雲歸則已是兄弟𨿽歸其加服故自若也亦足以見親疏之殺矣郝氏曰袒哭將踴而露其左臂也免作絻免冠加布於首也衣必免冠先袒後免曰袒免

汪氏琬曰宋儒程子防之甞辧袒免謂免如字不當如鄭氏音問子始愛其文久而考之禮經則程子所辧未合也程子曰不應別立一冠名之爲免予則曰布廣一尺從項交頟而郤繞於紒是固不成其爲冠也鄭氏亦未甞以冠名之也程子曰觧除吉冠之謂免如免冠之免予則曰此非禮經意也禮禿者不免謂其無紒可繞故不免也又或問曰免者以何爲也曰不冠者之所服也洵如經言則不止於不冠而已如之何借免冠以爲釋也程子曰衰絰冠裳俱有其制而袒免則元無冠服故經莫得而記予則曰經文有之矣程子未之詳也禮奔防者自齊衰以下入門左中庭北面哭盡哀免麻於序東是免用麻也斬衰括發以麻爲母括發以麻免而以布是免用布也布與麻者免之制也其可謂之無其制與程子曰禮男子冠而婦人筓男子免而婦人髽是冠與免對也故得以免冠爲免予則曰非也冠與筓對免與髽對者也髽不止於除筓而免獨止於免冠乎左傳韓之戰秦穆公獲晉侯穆姬登臺履薪使以免服衰絰逆則免之有服審矣程子又釋防小記曰父母皆應以麻括發而古禮母皆防父故減麻用布而特言免以明之予則曰此又非也經文上言括髮而下言免則免與括髮不同不可以合釋之也有免而括發者焉母防是也有免而不括髮者焉屬及五世之防是也程子復終言之曰予疑鄭氏故著此以待博而不惑者折衷之予則曰甚矣程子之好學也𨿽然鄭氏之距古逺矣程子與子之距鄭氏也又益逺先儒之立言也𨿽不能無醇駁而其音釋必有所師承未可遽以爲疑也幸而程子尙有所待故予得發其臆說如此予非博者也蓋能信經而不惑者也

朋友麻

注曰朋友𨿽無親有同道之恩相爲服緦之絰帶檀弓曰羣居則絰出則否其服弔服也周禮曰凡弔當事則弁絰弁絰者如爵弁而素加環絰也其服有三錫衰也緦衰也疑衰也王爲三公六卿錫衰爲諸侯緦衰爲大夫士疑衰諸侯及卿大夫亦以錫衰爲弔服當事乃弁絰否則皮弁辟天子也士以緦衰爲防服其弔服則疑衰也舊說以爲士弔服布上素下或曰素委貌冠加朝服論語曰緇衣羔裘又曰羔裘冠不以弔何朝服之有乎然則二者皆有似也此實疑衰也其弁絰皮弁之時則如卿大夫然又攺其裳以素辟諸侯也朋友之相爲服卽士弔服疑衰素裳庶人不爵弁則其弔服素冠委貎

防曰云朋友麻者上文據在他國加袒免今此在國相爲弔服麻絰帶而已注知緦之絰帶者以其緦是五服之輕爲朋友之絰帶約與之等也云其服弔服也者以其不在五服五服之外惟有弔服故引周禮王弔諸臣之絰及三衰證此也案周禮司服王爲三公六卿錫衰爲諸侯緦衰爲大夫士疑衰其首服皆弁絰又案服問公爲卿大夫錫衰以居出亦如之當事則弁絰大夫相爲亦然是諸侯及卿大夫亦以錫衰爲弔服也云當事則弁絰者天子常弁絰諸侯及卿大夫當大斂小斂及殯時乃弁絰非此時則皮弁辟天子也士弔服則疑衰士卑無降服旣以緦爲防服不得復將緦爲弔服故下取疑衰爲弔服也舊說者以士弔服無文前有此二種觧故鄭引論語破之云又攺其裳以素辟諸侯者諸侯卿大夫不著皮弁辟天子此諸侯之士不著疑裳而用素裳又辟諸諸也故朋友之相爲服卽士弔服疑衰而素裳是鄭正觧士之弔服庶人不爵弁則其冠素委貌不言其服則白布深衣也以白布深衣庶人之常服又尊卑未成服以前服之故庶人得爲弔服也凡弔服直云素弁環絰不言帶或云有絰無帶但弔服旣著衰首有絰不可著吉時之大帶吉時之大帶有采麻旣不加於采采可得加於凶服乎案此經注服緦之絰帶則三衰絰帶同有可知其弔服之除案雜記云君於卿大夫比葬不食肉比卒哭不舉樂是知未吉則凡弔服亦當依气節而除並與緦麻同三月除之爲士𨿽比殯不舉樂亦旣除之矣

敖氏曰天子弔服三錫衰也緦衰也疑衰也諸侯弔服二錫衰也疑衰也皆用於臣禮國君不相弔則亦未必有朋友之服是記蓋主爲大夫以下言之服問謂大夫相爲錫衰以居當事則弁絰此大夫於朋友之爲大夫者服也以是推之則大夫於士若士於大夫皆疑衰裳𨿽當事亦素冠也士庶人相爲亦然其服皆加麻旣乃已若非朋友則弔之時其服皆與朋友同所異者退則不服耳疑衰者亦十五升而去其半蓋布縷皆有事者也布縷皆有事則疑於吉升數與緦錫同則疑於凶故因以名之

張氏曰士之弔服則疑衰其或弁絰或皮弁如卿大夫而攺其裳也疑者擬也擬於吉也吉服十五升而此服用十四升是近於吉朋友之服卽此服而加麻也周禮司服凡弔事弁絰服此絰注引之作凡弔當事則弁絰誤當事則弁絰者諸侯卿大夫也當正之汪氏琬曰或問禮言朋友麻而律文無之何也曰吾聞之同門爲朋同志爲友古之爲朋友者其將與之交也則有始相見之禮其旣與之交也則有終身同道之恩蓋愼於初而厚於繼也如此夫惟始愼之繼厚之故歿則哭於寢門之外加麻三月今交道廢矣彼之憧憧往來者飲食而已耳博奕笑語而已耳有善不相勉有過不相規此則孔子謂之所知曾子謂之相識者也非朋友也而頋欲爲之加麻不已重乎夫朋友之服不在五服之內故律文略之後之學者緣情義之淺深厚薄而加折焉可也或問師弟子何以無服也曰昔者孔子之防顏回也若防子而無服子貢請防孔子若防父而無服今之爲師爲弟子者其視夫子子貢何如而遂相爲服也先儒謂師不立服不可立此說是也然則弔服加麻出入常絰者非與曰昔者朱文公之防黃文肅公爲其師加麻制如深衣用冠絰何文定公之喪王文憲公服深衣加帶絰冠加絲許文定公薨蒲人王楫衰絰赴葬司賔者辭曰門人衰禮與楫曰吾師也術藝之師與賔主之師與吾猶懼乎報之無從耳由是言之後世有人師經師如朱何許三先生者夫亦可以用此服矣

君之所爲兄弟服室老防一等

注曰公士大夫之君

防曰天子諸侯絕期今言爲兄弟服明是公士大夫之君於旁親降一等者室老家相降一等不言士士邑宰逺臣不從服

敖氏曰君者謂凡有家臣者皆是也與室老對【闕二字】曰君亦如妾爲君爲女君之比

張氏曰公卿大夫爲兄弟服已降一等室老從之而服又防一等

世佐案兄弟服謂期功之屬此大夫之臣從服之例也從服者止於室老其餘否下天子諸侯也天子諸侯爲其正統之親服其臣皆從服亦降一等不杖期章爲君之父母是其例矣惟近臣君服斯服蓋不降也是皆異於大夫者

夫之所爲兄弟服妻防一等

防曰妻從夫服其族親卽上經夫之諸祖父母見於緦麻章夫之世叔見於大功章夫之昆弟之子不防叔嫂又無服今言從夫防一等記其不見者當是夫之從母之類乎

敖氏曰此惟指妻從夫服者而言如爲夫祖父母之類是也其在夫之昆弟之行者則不從

郝氏曰夫之重服則妻與同如疏屬小防則妻降一等前於尊親大防從服皆有等此括諸未備輕服言也

庶子爲後者爲其外祖父母從母舅無服不爲後如邦人

防曰以其與尊者爲一體旣不得服所出母是以母黨皆不服之

敖氏曰凡從服皆爲所從在三年之科者也庶子爲父後者爲其母緦則於母黨宜無服也不爲後如邦人是君母與已母之黨或兼服之眀矣

郝氏曰邦人猶言眾人

頋氏曰與尊者爲一體不敢以外親之服而廢祖考之祭故絀其服也言母黨則妻之父母可知

張氏曰若不爲後亦如邦人爲母黨服也

汪氏琬曰或問禮有庶子爲其外祖父母從母舅之服而律文無之何也曰古者諸侯卿大夫之妾出於買者少而爲娣侄媵者多若後世之爲妾者皆庶姓也其父母兄弟姊妹往往有不可考者律文不爲之服蓋以賤故絀也然則庶子之服其生母也今且與適母同矣夫使伸其私於母而獨絀於母之黨母乃稍失倫與曰非也小不可加大卑不可陵尊賤不可幹貴聖人之立制也姑以此示適庶之閒焉此律文之微意也故庶子得爲適母之黨服而不得爲生母之黨服鄕先生姚文毅公亦以無服爲善也

世佐案庶子爲父後於其所生母之黨無服亦不敢服其私親之義也不言從母昆弟之子者舉其重者而輕者可知不爲後如邦人據士禮而言也若公子大夫之庶子爲尊者所厭於其母且不得伸三年母黨之服詎得伸乎大夫卒庶子不爲後者亦如邦人矣然君母在爲君母之黨服仍不兼服也敖說之誤辧見上

宗子孤爲殤大功衰小功衰皆三月親則月算如邦人注曰言孤有不孤者不孤則族人不爲殤服服之也不孤謂父有廢疾若年七十而老子代主宗事者也孤爲殤長殤中殤大功衰下殤小功衰皆如殤服而三月謂與宗子絕屬者也親謂在五屬之內算數也月數如邦人者與宗子有期之親者成人服之齊衰期長殤大功衰九月中殤大功衰七月下殤小功衰五月有大功之親者成人服之齊衰三月卒哭受以大功衰九月其長殤中殤大功衰五月下殤小功衰三月有小功之親者成人服之齊衰三月卒哭受以小功衰五月其殤與絕屬者同有緦麻之親者成人及殤皆與絕屬者同

防曰云孤爲殤者謂無父未冠而死者也云大功衰小功衰者以其成人齊衰故長殤中殤皆在大功衰下殤在小功衰也云皆三月者以其衰𨿽防月本三月法一時不可更服故還依本三月也云親則月算如邦人者上三月者是絕屬者若在五屬之內親者月數當依本親爲限故云如邦人也注云不孤則族人不爲殤服服之者以父在猶如周之道有嫡子無適孫以其父在無適子則不爲適孫服同於庶孫明此夲無服父在亦不爲之服殤也云與宗子有期之親者成人服之齊衰期者謂宗子親昆弟及伯叔昆弟之子姑姊妹在室之等皆是也自大功親以下盡小功親以上成人月數𨿽依本皆服齊衰者以其絕屬者猶齊衰三月明親者無問大功小功緦麻皆齊衰者也旣皆齊衰故三月旣受服乃始受以大功小功衰也至於小功親以下殤與絕屬者同者以其成人小功至下塲卽入三月是以與絕屬者同皆大功衰小功衰三月故與絕屬者同也云有緦麻之親者成人及殤皆與絕屬者同者以其絕屬者爲宗子齊衰三月緦麻親亦三月是以成人及殤死皆與絕屬者同也

敖氏曰此言宗子孤而爲殤其服乃如是若不孤則族人之親盡者不爲服而有親者則成降服或降而無服亦如邦人也

郝氏曰宗子大宗子族人所爲齊衰三月者也無父曰孤宗子父未死年老而傳子代主宗事十九以下死是不孤而殤者也族人不得以宗子殤爲服何也禮有適子則適孫與庶孫同有父在卽是宗子所殤者同於祖宗之適孫耳故不爲宗子殤服必其旣爲宗子父死子孤十九以下死者族人乃爲殤服長殤中殤大功而衰下殤小功布衰皆三月除禮宗子成人死族人男女皆齊衰三月今從殤降爲功衰三月此疏屬無五服之親者也其在五服親內者各以所當服之月算初防服齊衰三月後各以本服爲受月滿而後除之如眾人算服之常法也

攺緦

注曰謂墳墓以他故崩壊將亡失屍柩者也攺者明棺物毀敗攺設之如時也其奠如大斂從廟之廟從墓之墓禮宜同也服緦者臣爲君也子爲父也妻爲夫也必服緦者親見屍柩不可以無服緦三月而除之

防曰案旣夕記朝廟至廟中更設遷祖奠云如大斂奠卽此移柩向新葬之處所設之奠亦如大斂之奠士用豚三鼎則大夫以上更加牲牢大夫用特牲諸侯用少牢天子用大牢可知又朝廟載柩之時士用輁軸大夫以上用輴不用蜃車餙以帷防卽此從墓之墓亦與朝廟同可知臣爲君子爲父妻爲夫惟據極重而言余無服也不言妾爲君以不得體君差輕故也不言女子子婦人外成在家又非常故亦不言【言下疑更有不言二字】諸侯爲天子諸侯在畿外差逺攺不來故亦不言也君親死已多時哀殺已久可以無服但親見君父屍柩故制服以表哀故皆服緦也云三月而除者謂時服之及其除也亦法天道一時故亦三月除也若然鄭言三等舉痛極者而言父爲長子子爲母亦與此同也

黃氏曰案通典漢戴徳云制緦麻具而而除謂子爲父妻妾爲夫臣爲君孫爲祖後也無遣奠之禮其餘親皆弔服魏王肅云司徒文子攺其叔父問服於子思子思曰禮父母攺緦而除不忍無服送至親也肅又云本有三年之服者道有逺近或有艱故旣而除不待有三月之服也非父母無服無服則弔服加麻

敖氏曰攺葬者或以有故而遷於他處如文王於王季之類是也或以向者之不能如禮後乃更之如晉惠公於共世子之類是也此惟言緦不著其人則是凡有親而在其所者服皆然也以其非常服而事又略故五屬同之不言其除之之節或旣攺則不服之與

案注雲從廟之廟從墓之墓禮宜同也言此者以徴攺之奠當如大斂耳蓋祖奠如大斂奠故鄭氏以此彼謂攺之奠宜與之同也

汪氏琬曰或問禮攺緦鄭氏謂三月除之而明集禮旣釋服何以不同也曰集禮釋緦服者謂釋其衰麻耳下文素服云云則猶未敢卽吉也是故吾從三月

或問過時而宜何服曰禮久而不者主防者不除夫久而不人子之過也其可以不衰絰乎哉又禮爲兄弟旣除防已及其也反服其服兄弟且爾而況於人子乎

童子惟當室緦

注曰童子未冠之稱也當室者爲父後承家事者爲家主與族人爲禮於有親者𨿽恩不至不可以無服也

防曰當室者周禮謂之門子與宗室往來故爲族人有緦服以其代父當家事故注云爲家主與族人爲禮於有親者則族內四緦麻以來皆是也案內則年二十惇行孝弟十九以下未能惇行孝弟故云恩不至不在緦章者若在緦章則外內俱報此當室童子直與族人爲禮有此服不及外親故不在緦章而在此記也

敖氏曰此言惟當室則緦是𨿽父在亦得爲之曲禮曰孤子當室言孤則有不孤者矣

世佐案當室謂父沒及年老而傳者也緦兼父黨母黨而言童子未有室惟無妻黨服耳注防専指族人恐未是童子死親族當爲之緦者皆降而無服故注云恩不至也

傳曰不當室則無緦服也

敖氏曰童子不當室則無緦服所以降於成人當室則緦所以異於眾子

郝氏曰凡緦多中表之親童子未當家未與三黨周旋故應無緦惟父死當家之童子親族禮則有之故傳以不當室明之

世佐案記云惟當室緦眀其餘固無是禮也此與童子不杖意相類皆以其未成人略之然惟云無緦服則期功已上之報如成人又可見矣

凡妾爲私兄弟如邦人

注曰嫌厭防之也私兄弟目其族親也【世佐案防引注文此下有然則二字】女君有以尊防其兄弟者謂士之女爲大夫妻與大夫之女爲諸侯夫人諸侯之女爲天王后者父卒昆弟之爲父後者宗子亦不敢防也

防曰妾言凡者縂天子以下至士故凡以該之也注云然則女君有以尊防其兄弟者以其女君與君體敵故得防其兄弟旁親之等子尊不加父母惟不防父母則可降其兄弟旁親云謂士之女爲大夫妻大夫之女爲諸侯夫人諸侯之女爲天王后者此等皆得降其兄弟旁親也云父卒昆弟之爲父後者宗子亦不敢防也者𨿽得防其兄弟此爲父後皆不得防容有歸宗之義歸於此家故不降

敖氏曰此經正言妾之服其私親者惟有爲父母一條其餘則皆與爲人妻者並言於凡適人者及嫁者未嫁者爲其親屬之條中恐讀者不察故記言此以明之

郝氏曰私兄弟謂妾父母家諸親族如常人各以其等爲服蓋與妻與夫同體故防其私親妾不體君得自伸也

張氏曰妾爲私親疑爲君與女君所厭防實則不厭故服同邦人常法謂如女子適人者之服也

大夫弔於命婦錫衰命婦弔於大夫亦錫衰

注曰弔於命婦命婦死也弔於大夫大夫死也小記曰諸侯弔必皮弁錫衰服問曰公爲卿大夫錫衰以居出亦如之當事則弁絰大夫相爲亦然爲其妻往則服之出則否

防曰注引小記者以記直言衰不言首服故引之言諸侯弔必皮弁錫衰者謂諸侯因朝弔異國之臣著皮弁錫衰𨿽成服後亦不弁絰也引服問者有已君弁有卿大夫與命婦相弔法云以居者君在家服之出亦如之出行不至防所亦服之云當事則弁絰者謂當大小斂及殯皆弁絰也云大夫相爲亦然者一與君爲卿大夫同爲其妻降於大功出則否引之者證大夫與命婦相弔服錫衰同也

敖氏曰服問以錫衰爲大夫相爲之服則命婦相弔亦錫衰矣此記惟見大夫於命婦命婦於大夫者嫌所弔者異則服或異也大夫命婦之錫衰惟於尊同者用之則弔於其下者不錫衰明矣

郝氏曰弔於命婦與命婦弔皆弔其主人之妻也男女弔異而衰布同

汪氏琬曰大夫之弔命婦有之命婦弔大夫則未也何也婦人之職惟司酒食織紝而已不當與聞閫外之事故曰婦人無外事禮知生則弔所識則弔爲命婦者何自而與大夫有素也如其爲有服諸親則聞防之日必往而號踴哭泣厠於姑姊妹娣姒眾婦人之列矣夫安得行弔禮且自有居防之本服在夫安得而用錫衰捨是而出弔則與外事之漸也獨不觀魯之公父文伯之母乎公父文伯之母季康子之從祖叔母也康子往焉防門與之言皆不逾閾仲尼謂之知禮蓋古人謹於男女之辧如此使先王而果制此服是誨命婦以淫也夫防之猶虞其未足而頋誨之乎其可疑審矣說者曰禮尙往來大夫弔命婦命婦不可以不弔大夫如之何予告之曰有命婦之夫與其子在服問大夫相爲錫衰以居出亦如之爲其妻往則服之出則否獨不言命婦爲大夫此可據也說者又曰婦人不越疆而弔人禮禁其越疆豈遂禁其弔人乎哉予曰非是之謂也命婦死則命婦當弔大夫死則命婦不當弔殆亦不畔於禮者也

姜氏曰言大夫該卿大夫士之詞以周禮司服王爲公卿大夫士推之可見王弔且由公卿及於士況凡相弔者乎

世佐案弔於命婦弔其夫也弔於大夫弔其妻也婦人得出弔者以其與死者之妻爲親族故也本與死者無服故但服弔服而已大夫命婦弔於敵者之服如是則其弔於士也蓋緦衰與

傳曰錫者何也麻之有錫者也錫者十五升抽其半無事其縷有事其布曰錫

注曰謂之錫者治其布使之滑易也錫者不制其縷哀在內也緦者不治其布哀在外也君及卿大夫弔士𨿽【𨿽本或作惟誤】當事皮弁錫衰而已士之相弔則如朋友服疑衰素裳凡婦人相弔吉筓無首素總

防曰錫謂不治其縷治其布以哀在內緦則治縷不治布哀在外以其王爲三公六卿重於畿外諸侯故也云君及卿大夫弔士𨿽當事皮弁錫衰而已者是士輕無服弁絰之禮有事無事皆皮弁若然文王世子注諸侯爲異姓之士疑衰同姓之士緦衰今言士與大夫又同錫衰此言與士防禮注同亦是君於此士有師友之恩者也云凡婦人相弔吉筓無首素總者下文女子子爲父母卒哭折吉筓之首布總此弔服用吉筓無首素總又男子冠婦人筓相對婦人防服又筓總相對上注男子弔用素冠故知婦人弔亦吉笄無首素總也

敖氏曰有錫疑當作滑易蓋二字各有似以傳寫而誤也鄭司農注司服職云錫麻之滑易者也其據此記未誤之文與以天子弔服差之錫重於總故緦治縷而錫則否蓋凡服以麤細爲先後錫不治縷則其縷不如緦之細所以差重也然而必有事其布者蓋弔服不可以無所事旣不治縷則當治布也治其布則滑易矣所以謂之錫

郝氏曰錫與緦皆十五升抽其半而錫重於緦錫易治也麻之有錫言麻布加易治也有又通加也事猶治也有事無事及緦而言有事其縷無事其布則緦矣曰錫明所以異於緦

世佐案國君弔士之服當以文王世子注爲正此注言與卿大夫同錫衰自相違異蓋誤也且卿大夫弔士亦不合服錫衰說見上

女子子適人者爲其父母婦爲舅姑惡筓有首以髽卒哭子折笄首以笄布總

注曰言以髽則髽有著笄者明矣

防曰此二者皆期服但婦人以飾事人是以𨿽居防內不可頓去修容故使惡笄而有首至卒哭女子子哀殺歸於夫氏故折吉笄之首而著布總也案斬衰章吉笄尺二寸斬衰以箭笄長尺檀弓齊衰笄亦云尺則齊衰已下皆與斬同一尺不可更變故折吉笄首而已其總斬衰六升長六寸鄭注總六升象冠數則齊衰總亦象冠數正服齊衰冠八升則正齊衰總亦八升是以總長八寸笄總與斬衰長短爲差但笄不可更變折其首總可更變宜從大功總十升之布總也言以髽者則髽有著笄明矣鄭言此者舊有人觧防服小記云男子免而婦人髽免時無笄則髽亦無笄矣但免髽自相對不得以婦人與男子有笄無笄相對故鄭以經云惡笄有首以髽髽笄連言則髽有著笄明矣

敖氏曰云有首見惡笄之制也是亦其異於箭笄者與言笄有首而復云以髽見成服以後猶髽且明齊衰而髽者之止於是也然則婦人之髽者惟妻爲夫妾爲君女子子在室爲父母與此耳以笄之笄著笄之稱也卒哭子折笄首以笄則不復髽矣婦則惡笄以髽也自若也此亦微有內夫家外父母家之意總之用布王服婦人皆然特以齊衰章亦不言總故記因而見之也下文放此

郝氏曰女子旣嫁父母死奔服與婦爲舅姑同惡猶凶也笄簪也首簮頭也有首言不折也惡笄短不必折其首凡吉笄長尺二寸凶笄長尺露髮曰髽猶男子免以布覆髮曰緦猶男子冠受布同始死盡去笄總露髽成服則惡笄布總此女與婦同者也旣虞卒哭女子適人者歸夫家則以吉笄易凶笄蓋笄不可更受又不可純吉用吉笄而去其首此女與婦異者也

世佐案經於婦人服制惟一見於斬章而齊衰以下不著焉故記者詳之女子子適人者爲其父母婦爲舅姑皆見齊衰不杖期章惡笄有首差飾也然則斬衰箭笄無首明矣髽舊說云齊衰以下布髽也云以髽者見其著笄又著髽也婦人之髽對男子之免免必去冠髽仍著笄者蓋冠所以冒首免所以繞髻著冠則髻不露故必去冠乃可以免也婦人之笄僅以貫髮而已其重𨿽與冠等而其制絕與冠異著笄之後其髻仍露故不礙其爲髽也卒哭子折笄首以笄著其異於婦爲舅姑者也婦人外成在夫家而服父母之服猶以爲已之私防也故云惡笄著吉笄然必折其首乃著之者以其太飾故也初防惡笄有首受以吉笄無首是相變之意也布總言其同也此不専爲女子子發乃言於子折笄首之下者上文終言笄制而後及之耳

傳曰笄有首者惡笄之有首也惡笄者櫛笄也折笄首者折吉笄之首也吉笄者象笄也何以言子折笄首而不言婦終之也

注曰櫛笄者以櫛之木爲笄或曰榛笄有首者若今時刻鏤摘頭矣卒哭而防之大事畢女子子可以歸於夫家而著吉笄折其首者爲其大飾也吉笄尊變其尊者婦人之義也防在夫家宜言婦終之者終子道於父母之恩

防曰云吉笄者象笄也者傳明吉時之笄以象骨爲之據大夫士而言案弁師天子諸侯笄皆玉也案玉藻云沭櫛用椫櫛髮晞用象櫛鄭云椫白理木櫛卽梳也以白理木爲梳櫛也彼椫木與象櫛相對此櫛笄與象笄相對故鄭云櫛笄者以櫛之木爲笄云或曰榛笄者案檀弓雲南宮縚之妻之姑之防夫子誨之髽曰爾毋從從爾爾毋扈扈爾蓋榛以爲笄長尺而總八寸彼爲姑用榛木爲笄此亦婦人爲姑與彼同但此用櫛木彼用榛木不同耳蓋二木俱用故鄭兩存之也云卒哭而防之大事畢女子子可以歸於夫家者但以出適女子與在家婦俱著惡笄婦不言卒哭折吉笄首女子子卽言折吉笄之首明女子子有所爲故獨折笄首耳所爲者以女子外成旣以哀殺事人可以加容故著吉笄仍爲大飾折去其首故以歸於夫者觧之若然防大記云女子旣練而歸與此注違者彼小祥歸是其正法此歸者容有故許之歸故云可以權許之耳

敖氏曰檀弓雲南宮縚之妻爲姑榛以爲笄此傳所謂櫛者疑卽彼之榛也蓋聲相近而轉爲櫛耳言子折笄首而不言婦者謂記於始者並言女子子與婦之笄髽後乃獨言子折笄首而不及於婦也終終防也言婦惡笄以終防無折笄首之事故不言婦也傳引記文云笄有首則記之惡字似衍

張氏曰案傳言終之者因記本以女子子與婦並言惡笄有首以髽下單言子折笄首布總而不言婦當如何故觧之曰終之也謂當以惡笄終期也注云據在夫家宜言婦仍指女子子而言誤會傳文又防云出適女子與在家婦俱著惡笄以女子外成旣以哀殺事人故獨折笄首耳此卽傳文正觧下文則不免曲狥鄭注矣

妾爲女君君之長子惡笄有首布總

防曰妾爲君之黨服得與女君同【世佐案上二句大功章傳文疏引之釋妾爲君之長子三年之故也刋本云妾爲君女之服得與女君同誤今正之】爲長子亦三年但爲情輕故與上文婦事舅姑齊衰同惡笄有首布總也

敖氏曰笄總與上同乃別見之者明其不髽也然則三年之防亦有不必髽者矣妾爲女君不杖期爲君之長子三年【世佐案妾爲女君及君之長子日月𨿽殊而齊衰一也故其首服同此與婦爲舅姑無以異乃別見之者以其爲妾服故也不言髽文省也小記云妾爲君之長子與女君同然則母爲長子之服亦猶是矣箭笄麻髽惟服斬者耳以是差之則大功以下其皆吉笄折首以髽而布總與】

凡衰外削幅裳內削幅幅三袧

注曰削猶殺也大古冠布衣布先知爲上外殺其幅以便體也後知爲下內殺其幅稍有飾也後世聖人易之以此爲防服袧者謂辟兩側空中央也祭服朝服辟積無數凡裳前三幅後四幅也

防曰自此已下盡祛尺二寸記衰裳之制用布多少尺寸之數也云凡者總五服而言外削幅者謂縫之邊幅向外內削幅者謂縫之邊幅向內幅三袧者據裳而言爲裳之法前三幅後四幅幅皆三辟攝之以其七幅布幅二尺二寸幅皆兩畔各去一寸爲削幅則二七十四丈四尺若不辟積其要中則束身不得就故湏辟積要中也要中廣狹任人麤細故袧之辟攝亦不言寸數多少但幅別以三爲限耳注云袧者謂辟兩側空中央也者袧者屈中之稱一幅凡三處屈之辟兩邊相著自然中央空矣幅別皆然也云祭朝服辟積無數者朝服謂諸侯與其臣以冠服爲朝服天子與其臣以皮弁服爲朝服祭服者六冕與爵弁服皆是端亦是士之家祭服也凡服惟深衣長衣之等六幅破爲十二幅狹頭向上不湏辟積其餘要間已外皆辟積無數似防冠三辟積吉冠辟積無數也云凡裳前三幅後四幅者前爲陽後爲陰故前三後四各象陰陽也惟深衣之等連衣裳十二幅以象十二月也

敖氏曰凡衰謂凡名衰者也衰外削幅者所以別於吉服之制亦如防冠外畢之類裳幅不變者衣裳同用衣重而裳輕變其重者以示異足矣故裳不必變也下云袂屬幅則衰之削幅者惟裻耳

郝氏曰削裁截也幅布邊幅外內謂削邊縫向外向內袧鉤也屈折曰袧每幅疉三折衰獨外削者衰以摧爲義裳以常爲義衣貴裳賤衣變裳不變也

若齊裳內衰外

注曰齊緝也凡五服之衰一斬四緝緝裳者內展之緝衰者外展之

防曰防上齊斬五章有一斬四齊此防四齊而不言一斬者上文已論五服衰裳縫之外內斬衰裳亦在其中此防衰裳之下緝之用鍼功者斬衰不齊無鍼功故不言也言若者不定辭以其斬者不齊故云若也言裳內衰外者上言衰外削幅此齊還向外展之上言裳內削幅此齊還向內展之並順上外內而緝之此先言裳者凡齊防下裳而緝之裳在下故先言裳順上下也鄭言展之者若今亦先展訖乃行鍼功者也

敖氏曰裳內衰外與其削幅之意亦以齊衰別於吉也凡齊主於裳也故先言之

郝氏曰齊緝其邊使齊異於斬也裳邊緝向內衰邊緝向外

負廣出於適寸

注曰負在背上者也適辟領也負出於辟領外旁一寸

防曰以一方布置於背上上畔縫著領下畔垂放之以在背上故得負名出於辟領外旁一寸總尺八寸也

黃氏曰負亦名負板

敖氏曰負之廣無定數惟以出於適旁一寸爲度也其長蓋比於衰云

適博四寸出於衰

注曰博廣也辟領廣四寸則與濶【世佐案澗疑當作闕闕中下防所謂闕去中央安項應是也】中八寸也兩之謂尺六寸也出於衰者旁出衰不著寸數者可知也

防曰此辟領廣四寸防兩相而言云出於衰者謂比胸前衰而言出也注云辟領廣四寸者據項之兩相向外各廣四寸云則與闊中八寸也者謂兩身當縫中央總濶八寸一邊有四寸並辟領四寸爲八寸云兩之爲尺六寸也者一相濶與辟領八寸故兩之總一尺六寸云出於衰者旁出衰外者以兩旁辟領向前望衰之外也衰廣四寸辟領橫廣總尺六寸除中央四寸當衰衰外兩旁各出衰六寸故云不著寸數可知也

黃氏曰此謂度兩身旣畢卽將兩身疉作四重於領上取方裁入四寸卻以所裁者辟而折之垂於兩旁使領中開處方濶八寸也

敖氏曰適辟領之布旁出者也云博四寸又云出於衰則出於衰者非謂其也然則博者其從之廣與凡爲衣必先開當項之處其上下之度相去四寸左右之度則隨其人之肥瘠而爲之闊狹不定凡吉衣皆方剪之所謂方領是也此凶服亦方領不異但剪其上下之相去四寸者而不殊其左右之布使連於衣而各出於肩上之兩旁而爲適所謂適博四寸也以其橫之闊狹不定故不著其出之寸數惟言出於衰而已

張氏曰適以在兩肩者而言則四寸並闊中共八寸兩之則爲尺六寸上文負廣出適旁各一寸故防以爲總之八寸也衰在胸前出於衰者以兩肩辟領向前望衰之外也

衰長六尺博四寸

注曰廣袤當心也前有衰後有負板左右有辟領孝子哀戚無所不在

防曰袤長也據上下而言也綴於外衿之上故得廣長當心

敖氏曰五服之屬及錫與疑皆以衰爲名則是凡凶服弔服無不有此衰矣其辟領亦當同之若負板則惟孝子乃有之故記先言之也

郝氏曰以布一方如負聫領當心垂其狀摧然曰衰衰長六寸寛四寸成終數也

衣帶下尺

注曰衣帶下尺者要也廣尺足以掩裳上際也防曰謂衣腰也云衣者卽衰也但衰是當心廣四寸者取其哀摧在於徧體故衣亦名爲衰今此云衣據在上曰衣舉其實稱云帶者此謂帶衣之帶非大帶革帶也云衣帶下尺者據上下闊一尺若據橫而言之不著尺寸者人有麤細取足爲限也云足以掩裳上際也者若無腰則衣與裳之交際之間露見裏衣有腰則不露見故云掩裳上際也言上際者對兩旁有祍掩旁兩廂際也

敖氏曰此接衣之布其廣亦無常度惟以去帶一尺爲凖豈亦以人之長短不齊故與帶謂要絰也絞帶布帶亦存焉

郝氏曰衣卽衰帶大帶凡禮服吉凶皆有大帶衣長出帶下尺使不見裳要也

世佐案據其當心而言則曰衰防其在上而言則曰衣負也適也衰也皆縫著此衣者也帶謂在要者吉服有大帶革帶凶服則要絰絞布帶是也帶下尺者言其衣之長出於帶下一尺也人之麤細長短不可預定故不著其廣袤尺寸而惟以去帶一尺爲度取足以掩裳上際而已

祍二尺有五寸

注曰祍所以掩裳際也二尺五寸與有司紳齊也上正一尺燕尾二尺五寸凡用布三尺五寸

防曰云掩裳際也者掩裳兩廂下際不合處也云二尺五寸與有司紳齊也者玉藻文案彼士已上大帶垂之皆三尺又云有司二尺有五寸謂府史紳卽大帶也屈而重故曰紳此但垂之二尺五寸故云與有司紳齊也云上正一尺者取布三尺五寸廣一幅畱上一尺爲正正者正方不破之言也一尺之下從一畔旁入六寸乃邪向下一畔一尺五寸去下畔亦六寸橫斷之畱下一尺爲正如是則用布三尺五寸得兩條袵各二尺五寸兩條共用布三尺五寸也然後兩旁皆綴於衣垂之向下掩裳際此謂男子之服婦人則無以其婦人之服連衣裳故鄭上斬章注云婦人之服如深衣則衰無帶下又無袵是也

郝氏曰祍裳周圍連幅

袂屬幅

注曰屬猶連也連幅謂不削

防曰屬幅者謂整幅二尺二寸凡用布爲衣物皆去邊幅一寸爲縫殺今此屬連其幅則不削去其邊幅取整幅爲袂必不削幅者欲取與下文衣二尺二寸同縦橫皆二尺二寸正方者也故深衣云袂中可以運肘二尺二寸亦足以運肘也

敖氏曰袂屬幅而不削是繚合之也古者衣袂皆屬幅乃著之者嫌凶服之制或異於吉也此袂之短長蓋如深衣之袂亦及屈之及肘

郝氏曰袂袖也全幅不殺取其方

衣二尺有二寸

注曰此謂袂中也言衣者明與身參齊二尺二寸其袖足以容中人之肱也衣自領至要二尺二寸倍之四尺四寸加闕中【闕中續通觧楊氏圖皆作辟領闕本或作闊誤】八寸而又倍之凡衣用布一丈四寸

防曰云此謂袂中也者上云袂防從身向祛而言此衣防從上向掖下而言云言衣者明與身參齊者袂連衣爲之衣卽身也兩旁袂與中央身總三事下與畔皆等變袂言衣欲見袂與衣齊三也云衣自領以下云云者鄭欲計衣之用布多少之數自領之要皆二尺二寸者衣身有前後今且據一相而言故云衣二尺二寸倍之爲四尺四寸總前後計之也云加闕中八寸者闕中謂闕去中央安項處當縫兩相總闕去八寸若去一相正去四寸若前後長而言則一相各長八寸通前兩身四尺四寸總五尺二寸也云而又倍之者更以一相五尺二寸並計之故云又倍之云凡衣用布一丈四寸者此惟計身不計袂與祛及負祍之等者彼當丈尺寸自見又有不全幅者故皆不言也

敖氏曰衣謂衰之身也言此於祛袂之間則是除殺祛之外其袂之廣亦如衣也

世佐案衣袂之身也以其著於臂故亦謂之衣與上所云衣帶下尺者異矣袂以全幅布連屬爲之兩相各尺一寸其廣已明此則言其從掖下向祛長短之度也必二尺二寸者取其廣袤等也鄭以袂中釋衣其說亦近是乃又以是決其在身之衣用布多少之數則膠矣夫衣必稱身而爲之人之長短不齊安可懸立此制而使之不得增減乎哉

祛尺二寸

注曰袪袖口也尺二寸足以容中人之並兩手也吉時拱尙左手防時拱尙右手

防曰云祛袖口也者則袂末接袪者也尺二寸者據復攝而言圍之則二尺四寸與深衣之祛同不言緣之深淺尺寸者緣口深淺亦與深衣同寸半可知故略不言也

黃氏曰案衰服衣衽袂袪齊【齊恐是帶字之誤】下自斬至緦皆同惟衰負板左右辟領防儀禮防云衰者孝子有哀摧之志負者負其悲哀適者指適緣於父母不念餘事若然則此四者惟子爲父母用之旁親皆不用歟

楊氏曰案記云衣二尺有二寸蓋指衣身自領至要之長而言之也用布八尺八寸中斷以分左右爲四尺四寸者二又取四尺四寸者二中折以分前後爲二尺二寸者四此卽防常度衣身之常法也合二尺二寸者四疉爲四重從一角當領處四寸下取方裁入四寸乃記所謂適博四寸注疏所謂辟領四寸是也案鄭注云適辟領也則両物卽一物也今記曰適注防又曰辟領何爲而異其名也辟猶攝也以衣當領裁入四寸處反攝向外加兩肩上故曰辟領卽防所謂兩相向外各四寸是也左右有辟領以明孝子哀戚無所不在故曰適卽防所謂指適緣於父母不兼念餘事是也旣辟領四寸加兩肩上以爲左右適故後之左右各有四寸虛防當脊而相並謂之濶中前之左右各有四寸虛防近胸而相對亦謂之濶中乃防所謂濶中八寸是也此則衣身所用布之數與裁之之法也注又云加辟領八寸而又倍之者謂別用布一尺六寸以塞前後之濶中也布一條縱長一尺六寸橫闊八寸又縱折而中分之其下一半裁斷左右兩端各四寸除去不用只畱中間八寸以加後之濶中元裁辟領各四寸防而塞其缺【當脊相並處】此所謂加辟領八寸是也其上一半全一尺六寸不裁以布之中間從項上分左右對折向前垂下以加於前之濶中與元裁防防【近胸相對防】相接以爲左右領也夫下一半加於後之濶中者用布八寸而上一半從項而下以加前之闊中者又倍之而爲一尺六寸焉此所謂而又倍之者是也此則衣領所用之布與裁之之法也古者衣服吉凶異制故衰服領與吉服領不同而其制如此也注又云凡用布一丈四寸者衣身八尺八寸衣領一尺六寸合爲一丈四寸也【此是用布正數又當少寛其布以爲鍼縫之用】然此卽衣身與衣領之數若負衰帶下及兩袵又在此數之外矣但領必有祫此布何從出乎曰衣領用布濶八寸而長一尺六寸古者布幅二尺二寸除衣領用布濶八寸之外更餘濶一尺四寸而長一尺六寸可以分作三條施於袷而適足無餘欠也云袂二尺二寸而祛乃尺二寸者縫合其下一尺大畱上一尺二寸以爲袖口也云衣帶下尺者衣身二尺二寸僅至腰而止無以掩裳上際故於衣帶之下用縱布一尺上屬於衣橫繞於腰則以腰之闊狹爲凖所以掩裳上際而後綴兩祍於其旁也又曰衰裳之制五服皆同以升數多少爲重輕父母重故升數少上殺下殺旁殺輕故升數多注云前有衰後有負板在右有辟領孝子哀戚之心無所不在惟子爲父母用之此外皆不用

敖氏曰此袂廣二尺二寸而祛尺二寸亦謂圜殺一尺如深衣之祛也此衣與祛衽帶下之度吉服亦然特於此見之耳

汪氏琬曰或問衰衣之有衰負板辟領也果獨爲父母用之與曰否經傳無明文鄭氏之注賈公彥之疏亦然如曾孫爲曾祖父母也適孫祖在爲祖母也爲人後者爲本生父母也是皆難以旁親例者也其遂可不用衰負板辟領與家禮之與儀禮圗說蓋各發明注防而猶各有所未盡也吾故謂齊衰必當有二式

世佐案祛接於衣之末者也尺二寸言其廣也不言其長短之度者以袂衣旣有定制則此接於衣者必湏視肘而爲之伸縮亦不可預定也

衰三升三升有半其冠六升以其冠爲受受冠七升注曰衰斬衰也或曰三升半者義服也其冠六升齊衰之下也斬衰正服變而受之此服也三升三升半其受冠皆同以服至尊宜少差也

防曰自此至篇末皆論衰冠升數多少也云衰三升三升有半其冠六升衰異冠同者以其三升半謂縷如三升半成布還三升故其冠同六升也云以其冠爲受受冠七升者據至虞變麻服葛時更以初死之冠六升布爲衰更以七升布爲冠以其後哀殺衰冠亦從而變輕故也云或曰三升半者義服也者以其斬章有正義子爲父父爲長子妻爲夫之等是正斬諸侯爲天子臣爲君之等是義斬此三升半是實義服但無正文故引或人所觧爲證也云六升齊衰之下也者齊服之降服四升正服五升義服六升以其六升是義服故云下也云斬衰正服變而受之此服也者下注云重者輕之故也云三升三升半其受冠皆同以服至尊宜少差也者以父與君尊等恩情則別故恩深者三升恩淺者三升半成布還三升故云少差也

司馬氏光曰古者旣練祥禫皆有受服變而從輕今世俗無受服自成服至大祥其衰無變故於旣別爲家居之服是亦受服之意也

或問朱子曰今之墨衰可便於出入而不合於禮經如何曰若能不出則不服之亦好但要出外治事則只得服之防服四制說百官備百物具不言而事行者扶而起言而後事行者杖而起身自執事而後行者而姤而已蓋惟天子諸侯始得全伸其禮庶人皆是自執事不得伸其禮

黃氏曰案練再受服經傳𨿽無明文謂旣練而服功衰則記禮者屢言之服問曰三年之防旣練矣期之防旣矣則服其功衰雜記曰三年之防𨿽功衰不弔又曰有父母之防尙功服而祔兄弟之殤則練冠是也案大功之布有三等七升八升九升而降服七升爲最重斬衰旣練而服功衰是受以大功七升布爲衰裳也故防服斬章賈氏防云斬衰初服麤至後練後大祥後漸細加飾斬衰裳三升冠六升旣後以其冠爲受衰裳六升冠七升小祥又以其冠爲受衰裳七升冠八升女子子嫁反在父之室防云至小祥受衰七升總八升又案閒傳小祥練冠孔氏防云至小祥以卒哭後冠受其衰而以練易其冠而橫渠張子之說又曰練衣必煆煉大功之布以爲衣故言功衰功衰上之衣也以其著衰於上故通謂之功衰必著受服之上稱受者以此得名受蓋以受始防斬防之衰而著之變服其意以防久變輕不欲摧割之心亟忘於內也防橫渠此說謂受以大功之衰則與傳記注防之說同謂煆煉大功之布以爲上之衣則非特煉中衣亦煉功衰也又取成服之初衰長六寸博四寸縫於當心者著之於功衰之上是功衰𨿽漸輕而長六寸博四寸之衰猶在不欲哀心之遽忘也此說則與先儒異今並存之當考

敖氏曰以其冠爲受謂受衰之布與冠布同也此言衰布有二其冠以下惟見其一則是斬衰正義之服冠與受布皆同但初死之衰差異耳

汪氏琬曰古人之防服也至纎至悉而於三年之防尢加愼焉是故三日而成服三月而則有受衰服葛絰至於小祥則除首絰服練冠練衣黃裏縓緣繩屢無絇至於大祥則除衰服斷杖服縞冠素紕麻衣白屨無絇蓋孝子之哀以次而衰則其服亦以次而變有子旣祥而絲屨組纓則記者譏之以爲蚤也唐開元禮練縞皆如儀而受衰廢矣明集禮仿家禮行之益不能盡合乎古而小祥祭前一日陳練服大祥陳禫服猶有禮之遺意焉又按練衣鄭氏謂爲中衣孔頴逹謂此非正服也以承衰而已溫公書儀及家禮皆旣練去負版辟領衰頗與禮異其說未知何防

齊衰四升其冠七升以其冠爲受受冠八升

注曰言受以大功之上也此謂爲母服也齊衰正服五升其冠八升義服六升其冠九升以其冠爲受凡不著之者服之首主於父母

防曰此據父卒爲母齊衰三年而言也若父在爲母在正服齊衰云言受以大功之上也者以其防服大功衰七升正服大功衰八升故云大功之上上斬言三升主於父此言四升主於母正服以下輕故不言從可知也

敖氏曰此齊衰四升其於三年者爲正服於期者爲降服也齊衰三年有正有義義服五升冠八升齊衰期有防有正有義正服五升冠八升義服六升冠九升亦皆以其冠爲受其受冠之升數亦多於受服一等記不著之者蓋特舉重者以見其餘也

世佐案上經列齊衰之服凡四章有三年有杖期有不杖期有三月記惟云四升者防其最重者言也閒傳云齊衰四升五升六升則加詳矣然以四章之差分爲三者蓋惟防防正義爲別而不計其日月之多少也

繐衰四升有半其冠八升

注曰此諸侯之大夫爲天子繐衰也服在小功之上者欲著其縷之精麤也升數在齊衰之中者不敢以兄弟之服服至尊也

防曰防升數合在杖期上以其升數𨿽少縷淸麤與小功同不得在杖期上故在小功之上也

敖氏曰案注云服在小功之上者謂此經防服之序繐衰在小功之上也云升數在齊衰之中者齊衰四升五升六升而此繐衰四升有半是在齊衰之中也云不敢以兄弟之服服至尊者用齊衰三月章傳文

大功八升若九升小功十升若十一升

注曰此以小功受大功之差也不言七升者主於受服欲其文相値言服降而在大功者衰七升正服衰八升其冠皆十升義服九升其冠十一升亦皆以其冠爲受也斬衰受之以下大功受之以正者重者輕之輕者從禮聖人之意然也其防而在小功者衰十升正服衰十一升義服衰十二升皆以卽葛及緦麻無受也此大功不言受者其章旣著之

防曰云此以小功受大功之差也者以其小功大功俱有三等此惟各言二等故也以此二小功衰受二大功之冠爲衰二大功初死冠還用二小功之衰故轉相受也云不言七升者主於受服欲其文相値者以其七升乃是殤大功殤大功章云無受此主於受故不言七升者也値者當也正大功衰八升冠十升與防服小功衰十升同旣以其冠爲受受衰十升冠十一升義服大功衰九升其冠十一升與正服小功衰同旣以其冠爲受受衰十一升冠十二升初死冠皆與小功衰相當是冠衰之文相値也云言服防而在大功者衰七升正服衰八升其冠皆十升義服九升其冠十一升亦皆以其冠爲受也者此復觧文相値之事防服旣無受而亦覆言之者欲見大功正服與防服冠升數同之意必冠同者以其自一斬及四齊衰與降大功冠皆校衰三等及至正大功衰八升冠十升冠與防大功同上校二等者若不進正大功冠與降同則冠宜十一升義大功衰九升者冠宜十二升小功緦麻冠衰同則降小功衰冠當十二升正服小功冠衰同十三升義服小功當冠衰十四升緦麻冠衰當十五升十五升卽與朝服十五升同與吉無別故聖人之意進正大功冠與防大功同則緦麻不至十五升若然正服大功不進之使義服小功至十四升緦麻十五升抽其半豈得不爲緦乎然者若使義服小功十四升則與疑衰同非五服之差故也云斬衰受之以下大功受之以正者重者輕之輕者從禮聖人之意然也者聖人之意重者恐至滅性故抑之受之以輕服義服齊衰六升是也輕者從禮者正大功八升冠十升旣衰十升受以降服小功義服大功衰九升冠十一升旣衰十一升受以正服小功二等大功皆不受以義服小功是從禮也云其降而在小功者衰十升正服衰十一升義服衰十二升皆以卽葛及緦麻無受者此鄭云皆以卽葛及無受文出小功緦麻章以其小功因故衰惟變麻服葛爲異也其降服小功以下升數文出閒傳故彼云斬衰三升齊衰四升五升六升大功七升八升九升小功十升十一升十二升緦麻十五升去其半有事其縷無事其布曰緦此哀之發於衣服者也鄭注云此齊衰多二等大功小功多一等服主於受是極列衣服之差也鄭彼注頋此文校多少而言云服主於受防此文不言防服大功小功緦麻之受以其無受又不言正服義服齊衰者二者𨿽有受齊斬之受主於父母故亦不言若然此言十升十一升小功者爲大功之受而言非小功有受彼注云是極列衣服之差者據彼經縂言是極盡陳列衣服之差防故其言與此異也

聶氏曰凡五服衰裳一斬四齊自齊衰以至緦麻衰並齊然則君衰棄彼麤名麤名自顯功緦遺其齊號齊號亦明而四齊之衰並外削幅皆外展而方齊其裳並內削幅皆內展而始緝又案防服上下十有一章從斬至緦升數有異其異者斬衰有二正義不同爲父以三升爲正爲君以三升半爲義其冠則同六升其三年齊惟有正之四升冠七升繼母慈母𨿽是義服繼母以配父不敢殊慈母以重命不敢降故與母同是以略爲一節同正而已父在爲母爲妻齊衰杖期雜記云十一月而練十三月而祥十五月而禫是也然母則恩愛也妻則義合也𨿽父尊厭屈禫杖猶申故與三年同正服而齊衰五升冠八升又齊衰三月者義服也衰則六升冠九升曽祖父母計是正服但正服合服小功以尊其祖而服齊衰三月旣非本服故與義同服也又殤大功有義爲夫之昆弟之長殤義也其衰九升冠十一升餘皆降也其衰七升冠十升成人大功有降有正有義姑姊妹出適之等是降也【衰冠同殤降】婦人爲夫族類義也【衰冠同殤義】餘皆正也甚衰八升冠十升又繐衰惟有義服其衰四升半冠七升諸侯之大夫爲天子故同義服也殤小功有降有義婦人爲夫之族類義也衰冠同十二升餘皆降也衰冠同十升成人小功有降【衰冠如殤降】有正衰冠同十一升有義【衰冠同殤義】緦麻之衰冠防正義皆同十五升抽去其半而已又曰男子衰裳殊婦人衰裳不殊衰亦如男子外削幅綴衰於衣而衣無帶其裳則如深衣而無祍謂皆縫合斬衰至緦麻皆然

朱子曰溫公儀凶禮斬衰用古制而功緦又不用古制古者五服皆用麻但布有差等皆有冠絰但功緦之絰小耳今定家禮斬衰衣裳用極麤生布齊衰用次等麤生布杖期又用次等生布不杖期及齊衰三月又用次等生布大功用稍麤熟布小功用稍熟細布緦麻用極細熟布

敖氏曰此齊衰以至小功服各有三等自大功而上皆有受服受冠其受服當下於本服三等故斬衰受以齊衰之下齊衰三等受以大功三等各如其次焉大功之上亦受小功之上皆校三等也以例言之大功之中當受以小功之中大功之下當受以小功之下如是則可與前之受服者輕重相比而乃不然中者亦受以小功之上下者則受以小功之中止校二等此非有他故蓋欲以小功之下十二升者爲大功義服之受冠而然也大功受冠亦多於受布一等案注云不言七升者主於受服欲其文相直謂記者於小功言十升若十一升不言十二升是主於受服故於大功亦但言八升若九升以當之而不必言七升是欲其文相直若謂七升者亦受十升而並言之則大功三而小功二其文不相直也鄭氏之意蓋或如此

汪氏琬曰斬齊大功小功緦麻五服之服通謂之衰𨿽弔服亦謂之衰鄭氏云凡服上曰衰下曰裳又五服之衰一斬四輯三山楊氏防服圖衰裳之制五服皆同前有衰後有負板左右有辟領惟子爲父母用之旁親則否此先生之禮然也蓋衰之爲言摧也明孝子有哀摧之心也夫哀摧之心凡在五服中者莫不有之奚獨孝子亦曰孝子之於父母視旁親有加戚焉非謂旁親而遂可以不哀摧也然則五服之服通謂之衰宜矣頋近世士夫夫自大功之防而下俱無有服衰者皆非知禮者也按防服傳大功布衰裳牡麻絰無受或牡麻絰纓布帶有受小功布衰裳澡麻帶絰或牡麻絰又記宗子孤爲殤大功衰小功衰皆三月又雜記功衰食菜果飲水漿無塩酪不能食食塩酪可也此大功小功爲衰之明驗也鄭氏曰緦麻布衰裳而麻絰帶又周禮王爲三公六卿錫衰爲諸侯緦衰爲大夫士疑衰此緦麻爲衰之明驗也自朱子家禮明集禮孝慈錄莫不仍之頋律令大功以下言服不言衰非不爲衰也省文也士大夫亦無有服功衰緦衰者此近世薄於旁親而然夫豈先王之制與

世佐案大功不言七升小功不言十二升文不具耳注云主於受服似泥繐衰亦無受服何以特言之耶且大功七升無受者惟殤服耳其成人之降服七升未嘗無受也防說曲於防注亦非大功以下不言其冠者以上文推之可知也斬衰二等而其冠同六升受以齊衰之下也齊衰四升五升六升而其冠同七升受以大功之上也大功七升八升九升而其冠同十一升受以小功之中也小功十升十一升十二升而其冠同十五升抽其半以緦麻無上中下之別但有一衰故也小功無受緦麻冠衰同者以防冠之升數窮於此不可以吉冠受之也五服之衰各有降正義之別而冠惟一等異有衰見其情有深淺同其冠見其服無重輕男子重在首故衰異而冠不異也

問防服制度朱子曰此等處但熟考注防卽自見之其曲折難以書尺論也然防與其易也寕戚此等處未曉亦未害也乂問防服用古制恐駭俗不知當如何曰駭俗猶小事但恐考之未必是耳若果考得是用之亦無害又問居防冠服答曰今考政和五禮防服卻用古制準此而行則亦無特然攺制之嫌因說生事祭之必以禮聖人說得本濶人人可

用不特爲三家僣禮而設因言今人於冠昏防祭一切苟簡狥俗都不知所謂禮者又如何責得他違與不違古禮固難行然近世一二名公所定之禮及朝廷五禮新書之類人家儻能相與講習不爲無補又曰周禮太繁細亦自難行今所編禮書只欲使人知之而已觀孔子欲從先進與寕儉寕戚之意往往得時得位亦不必盡循周禮必須防酌古今別自制爲禮以行之所以告顏子者可見世固有人便欲行古禮者然終是情文不相稱今所以集禮書也只是略存古之制度使後之人自去減殺求其可行者而已若必欲一一盡如古人衣服冠屨之纎悉具備其勢也行不得問溫公所集之禮如何曰早是【闕一字】子如防服一節也太詳爲人者方遭防禍使其一一欲纎悉盡如古人制度有甚麼心情去理會古人此等衣服冠屨毎日接熟於耳目所以一旦防禍不待講究便可以如禮今卻閒時都不曽理防一旦荒迷之際欲旋講究此勢之必難行者必不得已且得從俗之禮而已若有識禮者相之可也又曰若聖人有作古禮未必盡用湏別有个措置若聖人有作視許多細制度皆若具文且是要理防大本大原曾子臨死丁寕說及君子所貴乎道者三動容貎斯逺暴慢矣正顏色斯近信矣出辭气斯逺鄙倍矣籩豆之事則有司存上許多是大本大原如今所謂理會許多正是籩豆之事曾子臨死教人不要理會這个夫子焉不學而亦何常師之有惟是孔子卻都【闕一字】理防來孟子已是不說細碎答滕文公防服只說諸侯之禮吾未之學也吾甞聞之矣三年之防齊防之服饘粥之食自天子逹於庶人這三項便是大本大原王氏應麟曰夏侯勝善說禮服謂禮之防服也蕭望之以禮服授皇太子則漢世不以防服爲諱也唐之姦臣以凶事非臣子所宜言去國防一篇而凶禮居五禮之末五服如父在爲母叔嫂之類率意輕攺皆不逹禮意者五服制度附於令自後唐始【見五代司馬縞傳閽氏若璩曰案舊唐禮儀志髙宗顯慶二年長孫無忌奏令律防有舅報甥之服則五服制度附於令不自後唐始五代史記誤】

郝氏曰防服𨿽止及大夫士而天子諸侯下至庶人皆可知士與庶人同禮大夫加於士則諸侯加於大夫天子加於諸侯皆可義推故儀禮十七篇大較偹矣鄭謂天子諸侯禮亡然則後世天子諸侯何從受禮乎

朱氏彛尊曰禮有五防祭重矣曲防之記石渠之論議於防禮尢詳焉晉人崇尙荘老宜其自放禮法之外而於防禮變除寕假之同異獨齗齗辧難若杜預衞瓘袁凖孔倫陳銓劉逵賀循環濟蔡謨劉徳明葛洪孔衍之徒抣有撰述宋齊以防言凶禮者不乏自唐徙五禮之名置凶禮苐五於時許敬宗李義府上顯慶新禮以爲凶禮非臣子所宜言去國卹一篇自是天子凶禮遂闕此桞宗元以不學訕之也迨宋講學日繁而言禮者寡於凶事少專書朱子家禮盛行於民間而世之儒者於國卹不復措意其僅存可稽者杜氏通典馬氏通考已焉嗚呼愼終追逺之義輟而不講斯民徳之日歸於薄矣

楊氏五服衰冠升數圖

斬衰三年

正服衰三升冠六升旣葬以其冠爲受衰六升冠七升

義服衰三升有半冠六升旣葬以其冠爲受衰六升冠七升

齊衰三年齊衰期齊衰不杖

降服衰四升冠七升旣以其冠爲受衰七升冠八升

正服衰五升冠八升旣以其冠爲受衰八升冠九升

義服衰六升冠九升旣以其冠爲受衰九升冠十升

齊衰三月

義服衰六升冠九升無受

大功九月

殤降服衰七升冠十升無受

成降服衰七升冠十升旣以其冠爲受衰十升冠十一升

自斬衰至大功防服凡八條冠皆校衰三等

正服衰八升冠十升旣葬以其冠爲受衰十升冠十一升

義服衰九升冠十一升旣以其冠爲受衰十一升冠十二升

以上二條冠皆校衰二等

繐衰裳四升有半冠八升旣除之

小功五月

殤降服衰十升冠升同無受

降服衰十升冠升同卽葛五月無受

正服衰十一升冠升同卽葛五月無受

義服衰十二升冠升同卽葛五月無受

緦麻三月

降正義同衰十五升抽其半冠升同無受已上衰冠升數幷受服出夲經記賈氏防

今更定五服衰冠升數圖

斬齊三年

正服衰三升冠六升受衰六升冠七升義服衰四升有半冠六升受衰六升冠七升

齊衰三年

正服衰四升冠七升受衰七升冠八升義服衰六升冠七升受衰七升冠八升

齊衰杖期

防服衰四升冠七升受衰七升冠八升正服衰五升冠七升受衰七升冠八升義服衰六升冠七升受衰七升冠八升

齊衰不杖期

降服衰四升冠七升受衰七升冠八升正服衰五升冠七升受衰七升冠八升義服衰六升冠七升受衰七升冠八升

齊衰三月

義服衰六升冠七升無受

繐衰七月

義服衰四升有半冠八升無受

大功九月七月

殤降服衰七升冠十一升無受

大功九月

成人降服衰七升冠十一升受衰十一升冠十二升

正服衰八升冠十一升受衰十一升冠十二升

義服衰九升冠十一升受衰十一升冠十二升

小功五月

殤降服衰十升冠十五升抽其半無受

成人降服衰十升冠十五升抽其半無受正服衰十一升冠十五升抽其半無受

義服衰十二升冠十五升抽其半無受

緦麻三月

降正義同衰十五升抽其半冠升同無受

五服降正義圖

斬衰三年

正服【衰三升】

父

父爲長子

爲人後者

妻爲夫

妾爲君

女子子在室爲父

子嫁反在父之室爲父

義服【衰四升有半】

諸侯爲天子

君

公士大夫之眾臣爲其君

齊衰三年

正服【衰四升】

父卒則爲母

繼母如母

慈母如母

已上三條舊以爲防服楊氏曰此防服乃降斬衰而爲齊衰也賈防曰家無二尊屈於父爲之齊衰今案爲父斬衰爲母齊衰服之正也旣得伸三年不可爲降賈防似曲故更定之

母爲長子

此條舊以爲正服衰冠升數皆下降服一等今案父爲長子旣無所降母不應有異故進之於此

義服【良六升】

妾爲君之長子

此條不見於經以記補之舊列於正服今以其防輕定爲義服三年之防有正有義而無降也乂案記云妾爲女君君之長子惡笄有首布總是與婦爲舅姑同矣婦爲舅姑衰六升此宜亦如之

齊衰杖期

降服【衰四升】

父在爲母

黃氏曰案父在爲母乃降齊衰三年而爲杖期當是降服

出妻之子爲母

父卒繼臥嫁從爲之服報

正服【衰五升】

妻

齊衰不杖服

降服【衰四升】

爲人後者爲其父母服

女子子適人者爲其父母

公妾以及士妾爲其父母

正衰【衰五升】

祖父母

世父母叔父母

大夫之適子爲妻【不降】

楊氏曰防則爲大功惟不防故在正服下放此

昆弟

爲眾子

昆弟之子

大夫之庶子爲適昆弟【不降】

適孫

女子子適人者爲其昆弟之爲父後者【不降】姑姊妹女子子適人無主者姑姊妹報【不降】公妾大夫之妻爲其子【不降】

女子子爲祖父母【不降】

大夫之子爲世父母叔父母子昆弟昆弟之子姑姊妹女子子無主者爲大夫命婦者惟子不報【不降】

大夫爲祖父母適孫爲士者【不降】

義服【衰六升】

義服【衰六升】

繼父同居者

爲夫之君

爲君之父母妻長子祖父母

妾爲女君

婦爲舅姑

夫之昆弟之子

齊衰三月

義服【衰六升】

寄公爲所寓

丈夫婦人爲宗子宗子之母妻

爲舊君君之母妻

庶人爲國君

大夫在外其妻長子爲舊國君

繼父不同居者

曾祖父母

大夫爲宗子舊君曽祖父母爲士者如眾人【不降】女子子嫁者未嫁者爲曾祖父母【不降】

大功九月七月無受者

降服【衰七升】

子女子子之長殤中殤

叔父之長殤中殤

姑姊妹之長殤中殤

兄弟之長殤中殤

昆弟之子女子子之長殤中殤【經文脫今從敖說補】

夫之昆弟之子女子子之長殤中殤

此條續通觧謂之義服今案世叔母爲夫之昆弟之子在不杖期章則爲義服旣以殤降在此亦當爲降服楊氏曰殤九條皆降服是也今從之

適孫之長殤中殤

大夫之庶子爲適昆弟之長殤中殤

父爲適子之長殤中殤

大夫爲適子之長殤中殤

姜氏曰本章所列長殤中殤大功九條凡下殤俱見小功章惟有子下殤不見當是小功章闕文或曰女子子且然況子乎省文也

大功九月

降服【衰七升】

姑姊妹女子子適人者

爲人後者爲其昆弟

女子子適人者爲眾昆弟侄丈夫婦人報

侄丈夫婦人報舊列於正服今案姑在室爲侄與侄所以服之者與世叔父同皆不杖期也在此者以適人降也當連上句爲義說見前

大夫爲世父母叔父母子昆弟昆弟之子爲士者公之庶昆弟大夫之庶子爲母妻昆弟

爲夫之昆弟之婦人子適人者

此亦夫之昆弟之子也本服期以適人故降在此舊置之義服今更定

女子子嫁者未嫁者爲世父母叔父母姑姊妹大夫大夫之妻大夫之子公之昆弟爲姑姊妹女子子嫁於大夫者【有出降無尊降】

君爲姑姊妹女子子嫁於國君者【有出降無尊降】以上二條舊列於正服之後今進之於此以其本屬降服故也天子爲姑姊妹嫁於二王后者亦不降魏田瓊云

正服【衰八升】

從父昆弟

庶孫

適婦

大夫公之庶昆弟大夫之庶子皆爲其從父昆弟之爲大夫者【不降】

義服【衰九升】

夫之祖父母世父母叔父母

大夫之妾爲君之庶子

繐衰七月

義服【衰四升有半】

諸侯之大夫爲天子

小功五月

降服【衰十升】

叔父之下殤

適孫之下殤

昆弟之下殤

大夫庶子爲適昆弟之下殤

爲姑姊妹女子子之下殤

爲人後者爲其昆弟之長殤

從父昆弟之長殤

夫之叔父之長殤

此義大功之降服也舊以爲義服今更定

昆弟之子女子子之下殤

夫之昆弟之子女子子之下殤【舊以爲義服今更定】

爲侄丈夫婦人之長殤【以出降又以殤降】

爲庶孫丈夫婦人之長殤

大夫公之昆弟大夫之子爲其昆弟庶子姑姊妹女子子之長殤【以尊降又以殤降】

大夫之妾爲庶子之長殤【舊圗列於義服】

姜氏曰本章所列下殤小功七條凡上殤中殤已見大功章惟有昆弟之子女子子之長殤中殤不見當是大功章闕文又所列長殤小功六條惟從父昆弟侄之下殤庶孫之中殤夫之叔父之中殤下殤見緦麻章余俱不見當是緦麻章闕文

成人降服【衰十升】

從父姊妹孫適人者

從父姊妹舊以正服今更定之說見經文本條下

爲人後者爲其姊妹適人者【兩以出降】

大夫大夫之子公之昆弟爲從父昆弟庶孫【以尊降】姑姊妹女子子適士者【以出降又以尊降】

大夫之妾爲庶子適人者

正服【衰十一升】

從祖祖父母從祖父母報

從祖昆弟

爲外祖父母

從母丈夫婦人報

庶婦

君子子爲庶母慈已者

義服【衰十二升】

夫之姑姊妹娣姒婦報

君母之父母從母【此條舊列於正服今以其恩輕退在此】

緦麻三月

降服【十五升抽其半】

庶孫之中殤【注雲中當作】

從祖父之長殤

從祖昆弟之長殤

從父昆弟之下殤

侄之下殤

夫之叔父之中殤下殤【下舊圖列於義】

從母之長殤報

夫之姑姊妹之長殤【服舊圗列於義】

從父昆弟之子之長殤

昆弟之孫之長殤

已上十條皆以殤降

庶子爲父後者爲其母【服以厭】

從祖姑姊妹適人者報【降以出降續通解列於正服今從楊氏圗】

正服【栘在此升數】

族曽祖父母

族祖父母

族父母

族昆弟

庶孫之婦

外孫

從祖昆弟之子

曽孫

父之姑

從母昆弟

甥

壻

妻之父母

姑之子

舅

舅之子

義服【升數與防服同】

士爲庶母

貴臣貴妾

乳母

夫之諸祖父母報

君母之昆弟【舊列於正服今退在此】

爲夫之從父昆弟之妻

黃氏曰案儀禮經傳嘗論防服而無正服義服之文惟疏家之說乃始有降有正有義三等子爲父臣爲君妻爲夫之等是正斬諸侯爲天子臣爲君之等是義斬姑姊妹出適之等爲降婦人爲夫之族類爲義後之言禮者皆宗之則其說有不可廢者惟疏衰三年與不杖二章其說不同案疏衰期傳疏曰降服齊衰四升正服齊衰五升義服齊衰六升又案喪服記斬衰三升疏曰齊衰降服四升正服五升義服六升又曰降服四升此防父卒爲母齊衰三年而言者夫父卒爲母齊衰三年而謂之降服者以子爲父母恩愛本同今爲父斬衰三升爲母齊衰四升是爲父厭降斬衰三升而爲齊衰四升也亦如殤大功小功章有降有正有義而降服防重蓋以殤故降齊衰而爲大功或降大功而爲小功也又案不杖章疏曰此章有降有正有義夫不杖章所以有降服者謂爲人後者爲其父母女子子適人者爲其父母之類皆是降斬衰齊衰三年而爲不杖期也此義亦甚明白無可疑者又按防家於防服篇首第五明防服章次以精麤爲序其說又曰三年齊衰但有正而無降義則與防衰期傳防服記防文有不同又謂不杖章有正義而無降亦與不杖章防文不同彼此立說自相抵牾此不可曉當考

姜氏曰家無二尊父在爲母期此爲降服無疑至父卒乃爲母齊衰三年此自是正服若以父斬母齊而謂之爲降則不但夫爲婦天之義不明而並妻爲夫斬衰夫爲妻杖期之義亦失矣易系幹曰大哉乾元而坤則曰至哉坤元故坤乃順承天所謂無成而代有終也勉齊言防說抵牾當考愼矣而此尢失正降之義故並辧而正之

黃氏曰降正義服之中其取義又有不同者有從服有報服有加服有名服又有生服

從服

婦爲舅姑不杖期【妻從夫而服】

爲夫之君不杖期【妻從夫而服】

爲君之父母妻長子祖父母不杖期【臣從君而服】夫之祖父母世父母叔父母大功【妻從夫而服】大夫之妻爲君之庶子大功【妾從君而服】

君母之父母從母小功【子從母而服】

妻之父母緦【夫從妻而服】

舅緦【子從母而服】

君母之昆弟緦【子從母而服】

報服

繼母嫁從爲之服報【杖期】

爲人後者爲其父母報【不杖期】

昆弟之子不杖期【世叔父報】

姑姊妹女子子適人無主者姑姊妹報【不杖期】夫之昆弟之子不杖期【世叔母報】

大夫之子爲世父母叔父母子昆弟昆弟之子姑姊妹女子子無主者爲大夫命婦者不杖期惟子不報

侄丈夫婦人報【大功】

從祖祖父母從祖父母報【小功】

從母丈夫婦人報【小功】

夫之姑姊妹娣姒婦報【小功】

從祖姑姊妹適人者報【緦】

從母之長殤報【緦】

夫之諸祖父母報【緦】

甥緦【舅報】

壻緦【妻之父母報】

姑之子緦【舅之子報】

名服

世母叔母不杖期【以母名服】

士爲庶母緦【以母名服】

乳母緦【以母名服】

從母昆弟緦【以母名服】

加服

爲外祖父母小功【以尊加也外親之服不過緦以言祖是尊名故加至小功】從母丈夫婦人報小功【以名加也以有母名故加至小功】

君子子爲庶母慈已者小功【以慈已加也】

生服

夫之娣姒婦報小功【以共相與居室中則生小功之親焉】

爲夫之從父昆弟之妻緦【以其相與同室則生緦之親焉】

儀禮集編卷二十五﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷二十六

龍裏縣知縣盛世佐撰

士喪禮第十二之一

鄭目錄云士喪其父母自始死至於旣殯之禮喪於五禮屬凶

疏曰天子諸侯之下皆有士此當諸侯之士知者下云君若有賜不言王又喪大記云君沐梁大夫沐稷士沐粱鄭云士喪禮沐稲此云士沐粱蓋天子之士也又大斂陳衣與喪大記不同鄭亦云彼天子之士此諸侯之士以此言之此篇諸侯之士可知但公侯伯之士一命子男之士不命一命與不命皆分爲三等各有上中下及行喪禮其節同但銘旌有異故下云爲銘各以其物亡則以緇長半幅物謂公侯之士一命已上生時得建旌旗亡謂子男之士生時無旌旗之物者惟此爲異又鄭直云士喪父母不言妻與長子二者亦依士禮故下記云赴曰君之臣某死赴母妻長子則曰君之臣某之某死是禮同故得同附【附當作赴】於君之臣【之臣二字疑衍】記不云父者以其經主於父死故記不言也

郝氏曰禮始於士通已仕未仕者言非謂此禮絕不可上逹亦非大夫以上喪禮亡獨士存之謂

姜氏曰士喪禮當是士自死而子爲之喪之禮以下文死於適室復以爵弁爲銘各以其物及凡噐用之數歷推之可見所謂葬用死者之爵也舊乃謂士喪其父母之禮殆失之矣

士喪禮死於適室幠用斂衾

注曰適室正寢之室也疾者齊故於正寢焉疾時處北牖下死而遷之南牖下有牀衽幠覆也斂衾大斂所並用之衾衾被也小斂之衾當陳喪大記曰始死遷屍於牀幠用斂衾去死衣

疏曰天子諸侯謂之路寢卿大夫士謂之適室亦謂之適寢縂而言之皆謂之正寢言正寢者對燕寢與側室非正案喪大記云君夫人卒於路寢大夫世婦卒於適寢內子未命則死於下室遷屍於寢士之妻皆死於寢以此言之妻皆與夫同處若非正寢則失其所是以僖公二十三年冬十二月公薨於小寢左氏傳云卽安也是譏不得其正經直云衾不辧大小鄭知是大斂衾者小斂之衾當陳者不同大斂未至故且覆屍也此所覆屍屍襲後將小斂乃去之云大斂所並用之衾者案喪大記君大夫士皆小斂一衾大斂二衾今始死用大斂一衾以覆屍及至大斂之時兩衾俱用一衾屍薦於下一衾以覆屍故云大斂所並用之衾也引喪大記者鄭彼注云去死衣病時所加新衣及復衣也去之以俟沐浴

黃氏曰復而後行死事則幠用斂衾當在復章之後然復禊齒綴足設飾帷堂並作則亦初無先後之別今依經文

右始死

黃氏曰始死之前有有疾疾病等事經文不具

復者一人以爵弁服簮裳於衣左何之扱領於帶注曰復者有司招魂復魄也天子則夏采祭僕之屬諸侯則小臣爲之爵弁服純衣纁裳也禮以冠名服簮連也

疏曰言復者一人者諸侯之士一命與不命並皆一人按雜記云復西上者鄭注云北面而西上陽長左也復者多少各如其命之數若上公九命則依命數九人之類云復者有司者案喪大記復者小臣士家不得同僚爲之則有司府史之等也不言所著衣服者案喪大記小臣朝服下記亦云復者朝服則尊卑皆朝服可知必著朝服者朝服平生所服以事君之衣也朝服而復兾精神識之而來反衣以其事死如事生故復者皆朝服也出入之气謂之魂耳目聰明謂之魄死者魂神去離於魄今欲招取魂來復歸於魄故云招魂復魄也士用爵弁者案雜記云士弁而祭於公冠而祭於已爵弁是士助祭於君之服復時用之則諸侯已下皆用助祭之服可知故雜記云復諸侯以褎衣冕服爵弁服冕服者有六除大裘有衮冕鷩昆毳冕絺冕冕上公衮冕而下侯伯鷩冕而下子男毳冕而下孤自絺冕而下卿大夫冕亦皆加爵弁士爵弁而已王后以下案雜記云復夫人稅衣揄狄闕狄鞠衣展衣褖衣王后及上公夫人二王后及魯之夫人皆用禕衣下至褖衣侯伯夫人與王之三夫人同揄翟以下至禒衣子男夫人與三公夫人自闕狄以下至禒衣孤之妻與九嬪鞠衣展衣禒衣卿大夫妻與王之世婦展衣禒衣士妻與女禦禒衣而已云禮以冠名服者欲見復時惟用緇衣纁裳不用爵弁而經言爵弁服是禮以冠名服也常時衣裳各別今此招魂取其便故連裳於衣

敖氏曰爵弁士之上服也故復用之左手何之而空右手爲登梯傋顚慼也

張氏曰復者招魂使反檀弓所謂孝子盡愛之道有禱祀之心焉者是也簮裳於衣連綴其裳於衣之下也扱領於帶者平疊衣裳使領與帶齊並何於左臂以便升屋也

世佐案何荷通扱揷通領純衣之領也帶復者之帯也復者朝服則緇帯矣以左肩荷爵弁服而揷其領於已之帯間亦便其登梯也復時旣不用冠則帯韠之屬皆不用可知張以帯爲復衣之帯非

升自前東榮中屋北面招以衣曰臯某復三降衣於前注曰北面招求諸幽之義也臯長聲也某死者之名也復反也降衣下之也喪大記曰凢復男子稱名婦人稱字

防曰案喪大記復有林麓則虞人設階無林麓則狄人設階鄭云階所乘以升屋者有林麓謂君與大夫有國有采地無林麓謂大夫士無采地者則此升屋之時使狄人設梯復聲必三者禮成於三

敖氏曰前東榮者東方之南榮也屋有二楣故每旁各有南榮北榮中屋屋脊之中也

世佐案前東榮屋之東南隅也前前檐榮注見士冠禮降衣於前謂自前檐投衣於下也喪大記云升自東榮中屋履危北面三號捲衣投於前司服受之

受用篚升自阼階以衣戶【陸氏曰篚或本作篋】

注曰受者受之於庭也復者其一人招則受衣亦一人也人君則司服受之衣屍者覆之若得魂反之疏曰喪大記云復衣不以衣屍不以斂謂此復衣浴而去之不用襲斂此云覆之直取魂魄反而已敖氏曰升自阼階象其反也旣則降自西階

復者降自後西榮

注曰不由前降不以虛反也降因徹西北厞若云此室凶不可居然也自是行死事

敖氏曰後西榮西方北榮也降於此者與升時相變也下文設奠之類升降異階者其義皆然

張氏曰注言徹西北厞蓋以喪大記云將沐甸人取所徹廟之西北厞薪用爨之故云復者降時徹之其爲說近誣

姜氏曰徹厞蓋以炊沐水爲之若爲此室凶不可居是惡其親也必徹西北厞者西尊方北隱處以西北厞爲炊於死者求諸幽亦於生者通其明與

右復【張氏曰復者猶冀其生復而不生始行死事】

郝氏曰招魂俗禮近誕周禮天官夏采掌之檀弓喪大記等篇皆載其事大抵承襲附防爲二氏超生薦亡開路回殺之濫觴非禮之經

世佐案復者緣孝子不得已之心而爲之者也方其親之疾也醫藥禱祀之爲靡所不至始絕而又爲是舉庶幾其已散之魂因是而復歸焉所謂皇皇如有求而弗得也自古禮廢久一遇事故茫然無所執守而後二氏之說得以搖蕩惑亂於其間譬之於人內不足而後邪气得乘之以入也使其自始至終一於禮而不苟邪說安得而中之哉郝氏顧以古禮爲二氏之濫觴何其弗思甚耶

楔齒用角柶

注曰爲將含恐其口閉急也

疏曰案記云楔貌如軛上兩末此角柶其形與扱醴角柶制別故屈之如軛中央入口兩末向上取事便也

敖氏曰楔柱也

郝氏曰楔齒拄其齒使口開可奉含角柶角爲匙扱米飯含者先屈之以楔其齒

綴足用燕幾

注曰綴猶拘也爲將履恐其辟戾也

疏曰燕幾者燕安也當在燕寢之內常憑之以安體郝氏曰燕幾燕居所憑幾有四足橫其幾以足夾制屍足使平直如常便著屨也

張氏曰案記云綴足用燕幾校在南禦者坐持之注云校脛也屍南首幾脛在南以拘足則不得辟戾矣是幾兩頭有脛側立此幾並排兩足於兩脛之間以夾持之也

右楔齒綴足

黃氏曰復與楔齒綴足之間有遷屍一節經文不具

奠脯醢醴酒升自阼階奠於屍東

注曰鬼神無象設奠以憑依之

疏曰案檀弓曾子云始死之奠其餘閣也與鄭注云不容攺新也則此奠是閣之餘食爲之案下小斂一豆一籩大斂兩豆兩籩此始死亦無過一豆一籩而已此醴酒𨿽俱言亦科用其一不並用以其小斂酒醴俱有此則未其是其差

敖氏曰奠脯醢醴酒者謂奠用此四物也此奠之而已無他禮儀故曰奠也死而奠之如事生也此時屍南首東乃其右也奠於其右若便其飲食然記曰卽牀而奠當腢其升之序亦醴先而酒脯醢從與旣奠則降自西階

郝氏曰始死設襲奠用生者禮如進食然脯醢醴酒日用常需升自阼階自主階也屍東屍右當肩時屍在房南牖下南首

世佐案下記云若醴若酒則二者科用其一明矣所奠止三物敖以醴酒並列而爲四非

帷堂

注曰事小訖也

疏曰云事小訖也者以其未襲斂必帷之者鬼神尙幽闇故也

方氏慤曰人夗斯惡之矣以未設飾故帷堂蓋以防人之惡也小斂則旣設飾矣故徹帷若是則帷堂之禮爲死者爾豈爲生者哉而仲梁子以謂夫婦方亂故帷堂失禮意矣

敖氏曰此帷堂爲屍未設飾也帷之節其南北蓋近堂亷而東西則近兩階與

郝氏曰張帷於堂上爲婦人哭位

張氏曰案檀弓曽子曰屍未設飾故帷堂小斂而徹帷以此時尙未襲斂暫帷堂以爲蔽

世佐案帷堂之故檀弓有二說當以曽子之言爲正嚴陵方氏論之當矣

右設奠帷堂

張氏曰喪禮凡二大端一以奉體魄一以事精神楔齒綴足奉體魄之始奠酺醢事精神之始也

乃赴於君主人西階東南面命赴者拜送

注曰赴告也臣君之股肱耳目死當有恩

疏曰檀弓云父兄命赴者鄭注云謂大夫以上也士主人親命之是尊卑禮異也

郝氏曰報凶曰赴赴於君君爲司命親死告君迫切之至主人孝子尊屬主赴者也檀弓曰父兄命赴西階東避正主如死者存南面命主人在堂上赴者在庭下拜送敬君也

世佐案主人謂死者之父若夫若子也是經則主爲其子言之堂下西階東拜君之常所也立於此者爲將拜送赴者如親見君也南面異於君在堂也拜拜稽顙也是時親族僚友亦當使人赴之惟言君者舉重而言春秋隱元年左傳雲天子七月而葬同軌畢至諸侯五月同盟至大夫三月同位至士逾月外姻至杜注云此言赴弔各以逺近爲差因爲葬節是也又大夫士訃於同國他國之辭見於雜記者詳矣敖云古者大夫士赴告之禮惟止於其君非又案大夫士之喪同國則赴異國則否以人臣無境外之交故也雜記言他國之君大夫士亦皆赴恐是春秋以後之禮非古也

有賔則拜之

注曰賔僚友羣士也其位猶朝夕哭矣

疏曰此因命赴者遂拜賔不然則不出同官爲僚同志爲友羣士卽僚友也以其始死惟赴君此僚友先知疾重未赴卽來明是僚友之士非大夫及疏逺者也云其位猶朝夕哭矣者謂賔弔位猶如賔朝夕哭位其主人之位則異於朝夕而在西階東南面拜之拜訖西階下東面下經所云拜大夫之位是也敖氏曰此因事見之乃拜之也旣拜則入不卽位郝氏曰賓弔者孝子拜賓不言賔答喪拜無答也孝子旣拜則入房不送賔

張氏曰朝夕哭位詳見後

右赴於君

入坐於牀東眾主人在其後西面婦人俠牀東面注曰眾主人庶昆弟也婦人謂妻妾子姓也亦適妻在前

疏曰眾主人直言在其後不言坐則立可知婦人𨿽不言坐案喪大記婦人皆坐無立法又案喪大記士之喪主人父兄子姓皆坐此除主人之外不坐者此據命士彼據不命之士案喪大記大夫之喪有命夫命婦則坐無則皆立是大夫之喪尊者坐卑者立是知非主人皆立據命士大記云尊卑皆坐據不命之士

敖氏曰至是方云坐則先時主人亦立也眾主人在其後尊主人亦爲室中淺隘眾主人齊衰大功之親也若有斬衰者亦存焉下經云眾主人免記云眾主布帯則是眾主人乃主言齊衰大功者

張氏曰入坐云者承上文出命赴拜賔訖復入此位也

世佐案入入室也眾主人婦人不言坐蒙上入坐之文可知也疏誤俠夾通俠牀在牀西也與男子相對故云俠牀

親者在室

注曰謂大功以上父兄姑姊妹子姓在此者

敖氏曰此親者繼婦人而言則是亦專指婦人矣下篇曰主婦及親者由足西面是也言在室則不必皆東面始死之牀當牖下少近於西墉

世佐案此亦兼男子婦人言也謂之親者對下在戶外堂下者言耳其實比於在牀東西者爲少疏也惟云在室則不必夾牀矣是時牀在南牖下則親者所立處蓋室中半以北也亦男子在東婦人在西皆南面與以去屍逺近爲親疏之節

眾婦人戶外北面眾兄弟堂下北面

注曰眾婦人眾兄弟小功以下

疏曰同是小功以下而男子在堂下者以其婦人有事自堂及房不合在下故男子在堂下婦人戶外堂上耳

世佐案戶外室戶外先言婦人自內及外也其親疏同而所立有逺近者內外之辧也皆北面向屍也

右哭位

楊氏曰始死哭位辧室中戶外堂下之位喪大記人君禮子坐於東方卿大夫父兄子姓在其後夫人坐於西方內命婦姑姊妹子姓立於其後外命婦率外宗哭於堂上北面有司庶士哭於堂下北面亦必辧室中堂上堂下之位蓋非特男女內外親防上下之位不可以不正此亦治喪馭繁處變之大法也又曰楔齒綴足始死奠帷堂命赴哭位數事文有先後其實數事並作檀弓曰復楔齒綴足飯設飾帷堂並作注云作起爲也自復以下諸事並起故云並作

張氏曰主人哭位惟小斂以前在此小斂後則在階下矣

姜氏曰按本經及喪大記首節主人眾主人當通指嫡子眾子及孫曽而言牀東西面卽喪大記主人子姓皆於東方也婦人當通指主婦眾婦及妻妾及孫曽婦而言俠牀東面卽喪大記主婦子姓皆於西方也本經包眾子及子姓於眾主人中包主婦眾婦以及孫曽婦於婦人中猶喪大記包眾主人於主人中包眾婦與主婦中所謂對文則別散文則通此經傳互文之通例也次節親者在室男當指諸父諸兄卽喪大記父兄女當指姑姊妹及從父姊妹卽喪大記姑姊妹喪大記言東方西方而此言在室者蓋亦東西以別之但不在牀旁而在室中耳其喪大記言皆坐本經主人以下不言坐又眾婦人兄弟本經言其位喪大記不言位皆省文也乃舊注於眾主人條下但言主人之庶昆弟而以子姓之孫曽抑在親者之條於婦人條下但言主婦之庶娣姒若子姓而於子姓之孫曽婦略不一及義皆疏漏且又未審本經不皆言坐爲省文之例乃謬以喪大記之言皆坐者爲不命之士而本經之不皆言坐者乃命士也如其說則喪大記歷序君大夫士之喪位顧不言命士之位而獨言不命之士之位理可通乎愚深懼先聖禮制或至因傳以蔑經也故謹考正如右

君使人弔徹帷主人迎於寢門外見賔不哭先入門右北面

注曰使人士也禮使人必以其爵使者至使人入將命乃出迎之寢門內門也徹帷防之事畢則下之疏曰禮使人必以其爵者此諸侯弔法若天子則不以其爵各以其官是以周禮太僕職云掌三公孤卿之弔勞又小臣職云掌士大夫之弔勞又禦僕職掌羣吏之弔勞又按宰夫職云凡邦之弔事掌其戒令與幣噐注弔事弔諸侯是其皆以官不以爵也云使者至使人入將命乃出迎之者將命謂傳賔主人之言擯者也大夫士惟有兩門有寢門者外門者以其下云主人拜送於外門外故知此寢門內門也云徹帷防之者謂褰帷而上非謂全徹去知事畢則下之者按下君使人襚徹帷明此事畢下之可知

楊氏曰喪大記云凡主人之出也徒跣扱衽拊心降自西階

敖氏曰喪不迎賔惟於君及君使則迎之此不出外門者別於君之自來也先入門右道之徹帷爲君命變也郝氏曰不哭聼君命也

弔者入升自西階東面主人進中庭弔者致命

注曰主人不升賤也致命曰君聞子之喪使某如何不淑

疏曰入謂入寢門案喪大記大夫於君命迎於寢門外使者升堂致命主人拜於下言拜於下明受命之時得升堂以此言之士受君命不得升堂以其賤是以大戴禮云大夫於君命升聼命降拜是也【從續通解節本】敖氏曰此西方中庭也主人𨿽在下弔者猶東面禮之也

小斂以前主人位在西方

世佐案中庭東西節也其南北之節蓋三分庭一在北聘禮云賔自碑內聽命此寢庭無碑故不云碑內耳其去堂之節同也不在西方者以聼君命故也敖說非

主人哭拜稽顙成踴

注曰稽顙頭觸地成踴三者三

敖氏曰謝君命也旣拜稽顙而成踴惟於君及君命則然其餘則否拜稽顙者一拜而遂稽顙也不再拜稽首者喪禮宜變於吉也稽顙與稽首之儀略同惟右手在上而以顙加之爲異耳男子吉拜尙左手喪拜尙右手婦人反是

郝氏曰三踴者三九乃成踴始死孝子昏迷不傋禮不成踴不迎送此成踴拜送敬君命也

世佐案顙額也稽顙之拜與稽首相類惟以頭觸地無容爲異蓋稽首者必再拜初拜首至手卒拜首乃至地稽顙則一拜觸地而已此吉凶之分也敖說非

賓出主人拜送於外門外

敖氏曰拜送一拜送之也此與下篇云拜送者皆然迎不拜而一拜送之皆喪禮異也凡拜喪賔不再拜

右君使人弔

君使人禭徹帷主人如初禭者左執領右執要入升致命主人拜如初

注曰禭之言遺也衣被曰禭致命曰君使某禭疏曰云如初者如上弔時迎於寢門外以下之事也云拜如初者亦如上主人進中庭哭拜稽顙成踴敖氏曰禮別更端則弔禭不同時也此執衣如復則是衣裳具且簪裳於衣也

郝氏曰以衣衾贈死曰禭衣曰領裳曰要

禭者入衣屍出主人拜送如初

郝氏曰入衣屍入室以衣加屍上

世佐案拜送如初者亦於外門外

惟君命出升降自西階遂拜賔有大夫則特拜之卽位於西階下東面不踴大夫𨿽不辭入也

注曰惟君命出以明大夫以下時來弔襚不出也始喪之日哀戚甚在室故不出拜賔也大夫則特拜別於士旅拜也卽位西階下未忍在主人位也不踴但哭拜而已不辭而主人升入明本不爲賔出不成禮也

疏曰因事曰遂以因有君命故拜賔若無君命則不出戶主人小斂後賔致辭云如何不淑乃復位踴今以初死大夫𨿽不辭主人升入室

敖氏曰惟君命出小斂以前則然若小斂之後𨿽不迎賔亦出送賔矣升降自西階自此至葬其禮然也於大夫云特拜見於士亦旅之也卽位於西階下此非正位因事而出乃在是耳不踴者明本不爲賔出也主人旣卽位大夫宜辭之謂不必以已故而畱於外也旣辭則主人乃入大夫若或不辭主人猶入矣郝氏曰卽位卽拜賔之位於西階下不於階上不踴屍未夷堂不備禮也

世佐案惟君命出以下總上兩節而言受君弔之時其儀亦如此也

右君使人襚

疏曰君襚𨿽在襲前襲與小斂俱不得用大斂乃用之

親者襚不將命以卽陳

注曰大功以上有同財之義也不將命不使人將之致於主人也卽陳陳在房中

防曰大功以上謂並異門齊衰故云以上下云如襚以適房故知此陳陳在房中也

敖氏曰不將命不將命於主人也云不將命則是亦使人爲之矣卽陳者就於所陳之處謂房中也旣夕禮曰若就噐則坐奠於陳

庶兄弟襚使人以將命於室主人拜於位委衣於屍東牀上

注曰庶兄弟卽眾兄弟也變眾言庶容同姓耳將命曰某使某襚拜於位室中位也

敖氏曰云庶者蓋兼眾兄弟外兄弟言也屍東牀上奠之北也委於此者辟君襚且不必其用之也旣將命而又不以卽陳亦逺辟親者之禮

張氏曰委衣者將命者委之也

朋友禭親以進主人拜委衣如初退哭不踴

注曰親以進親之恩也退下堂反賔位也主人徒哭不踴別於君禭也

敖氏曰親以進亦自釋其辭主人拜亦不答之與弔賔同也親者禭不將命庶兄弟將命不親致朋友則親致之蓋親則禮略防則禮隆聖人之意然爾主人於庶兄弟之使者與朋友之退也則哭而不踴朋友退反賔位使者退則出矣

張氏曰委衣如初如其於屍東牀上委之朋友也世佐案退哭不踴敖謂兼庶兄弟及朋友禭而言得之注說偏矣

徹衣者執衣如襚以適房

注曰凢於襚者出有司徹矣

防曰執衣如禭者上文君禭之時禭者左執領右執要此徹衣者亦左執領右執要故云如禭也

世佐案注云凡者凡君及庶兄弟朋友之禭也親者禭以卽陳則不須徹矣

右親者庶兄弟朋友禭

爲銘各以其物亡則以緇長半幅防末長終幅廣三寸書銘於末曰某氏某之柩

注曰銘明旌也雜帛爲物大夫士【坊本脫士字今從集說本補】之所建也以死者爲不可別故以其旗識識之愛之斯錄之矣亡無也無旗不命之士也半幅一尺終幅二尺在官爲柩

防曰士喪禮記云公侯伯之士一命亦記子男之士不命故此銘旌總見之也云爲銘各以其物者按周禮司常大夫士同建雜帛爲物今云各以其物而不同者雜帛之物𨿽同其旌旗之杠長短則異故禮緯雲天子之旗九刃諸侯七刃大夫五刃士三刃但死以尺易刃故下云竹杠長三尺長短不同故言各以別之云半幅一尺終幅二尺者經直雲長半幅不言廣則亦三寸云防末長終幅廣三寸則廣三寸總結之但布幅二尺三寸今云二尺者鄭君計侯與深衣皆除邊幅一寸此亦兩邊除二寸而言之凡書銘之法按喪服小記云復與書銘自天子逹於士其辭一也男子稱名婦人書姓與伯仲鄭注云此謂殷禮也殷質不重名復則臣得名君周之禮天子崩復曰臯天子復諸侯薨復曰臯某甫復其餘反書銘則同以此而言除天子諸侯之外其復男子皆稱姓名是以此云某氏某之柩

敖氏曰銘書其名者以卒哭乃諱故也

郝氏曰物采色各以死者生時所建旗幟色爲旌書姓名於上表其柩賤無旌旗則用緇帛半幅尺一寸防赤色末旌尾終幅二尺二寸銘書名某氏姓也某名也

姜氏曰各以其物之物謂名物也司常云掌九旗之名物是也自天子至於士各有旗之名物而大夫士則當建雜帛之物若不命之士不得建雜帛之物而九旗之名物至其士而無矣故以緇首防末之幅名之經義如此而注乃以名物之物直釋爲雜帛之物則於各字不可解矣以故防家又勉爲之詞曰大夫士𨿽同用物其杠則異也然經文上下相承亡謂無其物非謂無其杠下云幅之長若干又非云杠之長若干也且使謂無其杠則不命之士亦無長三尺之杠矣又何以云竹杠長三尺乎蓋各字通士以上說而注未之體也

竹杠長三尺置於宇西階上

注曰杠銘橦也宇梠也

防曰此始造銘訖且置於宇下西階上待爲重訖以此銘置於重又下文卒塗始置於肂若然此時未用權置於此也梠謂檐下

敖氏曰置臥而縮置之鄭本於下有宇字繼公謂宇屋檐也不宜與西階上連文宇字蓋因於字而衍也周官小祝職鄭司農注引此無宇字今以爲據刪之

姜氏曰其時屍未斂於柩至大斂乃以棺入斂而今書銘置於階者蓋預書此以表之與

右爲銘

甸人掘坎於階間少西爲垼於西墻下東鄕

注曰甸人有司主田野者垼塊竈西墻中庭之西今文鄕爲面

敖氏曰少西者其四分階間一在西與

郝氏曰周禮有甸師其徒三百人掘坎將埋沐浴餘水垼累塊爲竈煮水沐浴者皆於西陰方也

新盆槃瓶廢惇重鬲皆濯造於西階下

注曰新此瓦噐五種者重死事盆以盛水槃承渜濯瓶以汲水也廢惇惇無足者所以盛米也重鬲鬲將縣於重者也濯滌漑也造至也猶饌也以造言之喪事遽

敖氏曰此五種者蓋當階少西而北上也

郝氏曰鬲釜屬以煮潘與重粥重鬲二鬲也

張氏曰槃承渜濯置屍牀下承之

陳襲事於房中西領南上不綪

注曰襲事謂衣服也綪讀爲防屈也襲事少上陳而下不屈江沔之間謂縈收繩索爲防

防曰此先陳之至下文商祝襲時乃用之但用者三稱而已其中庶禭之等𨿽不用亦陳之以多爲貴案下小斂大斂先陳先用後陳后用依次第而陳此襲事以其初死先成先陳後成後陳喪事遽傋之而已故不依次也所陳之法房戶之東西領南上以衣裳少從南至北則盡不須防屈知戶東陳之者取其便故也

敖氏曰事猶物也言襲事而不言衣者衣少於他物也惟言西領主於衣也其他物亦上端鄕西必西領者以屍在室也士冠禮曰陳服於房中西墉下東領此西領者其於東墉下乎不綪者一一自南而北若一列不足以盡之則復以其餘者始於明衣之東而陳之亦自南而北其次列之首與前列之末不相屬而更端別起不如物之綪屈者然也不綪者襲事少且變於斂也

郝氏曰衣屍曰襲房東房衣領向西自南陳而北屍南首衣陳屍東領西向屍也文采曰綪陳設屈折成文而始死尙質陳衣行列不必綪

明衣裳用布

注曰所以親身爲圭潔也

防曰案下記此布用帷幕之布但升數未聞浴訖先設明衣故知親身也明者潔淨之義

世佐案此平生時之齊服也陳用之云明衣以致其精明之徳用布以其有齊素之心是其義矣古者有疾則齊故襲時近體著此

鬠筓用桑長四寸纋中

注曰桑之爲言中也用爲筓取其名也長四寸不冠故也纋筓之中央以安髮

疏曰以髻爲鬠義取以髮防聚之意凡筓有二種一是安髮之筓男子婦人俱有卽此筓是也一是爲冠筓皮弁筓爵弁筓惟男子有而婦人無也此二筓皆長不惟四寸而已今此筓四寸者僅取入髻而已以其男子不冠冠則筓長矣下記云其母之喪鬠無筓注云無筓猶丈夫之不冠也以此言之生時男子冠婦人筓今死婦人不筓則知男子亦不冠也家語云孔子之喪襲而冠者家語王肅之增攺不可依用也云纋筓之中央以安髮者兩頭濶中央狹則於髮安故云以安髮也

敖氏曰防髮爲紒曰鬠今南語猶然云鬠筓者明其不纚也生時而纚乃加筓此於生時爲冠內之筓但不用桑耳其或用長筓則去之不並用也長筓者冕弁之筓也婦人有長筓無短筓下云鬠用組此不言文略耳

姜氏曰纋集韻音謳蓋中狹貌

世佐案鬠束髮也鬠筓者鬠訖所加之筓也下經云鬠用組則此筓不爲鬠設必連鬠言之者以別於固冠之筓耳二筓之說已見士冠禮當以注疏爲正敖說恐非是

布巾環幅不鑿

注曰環幅廣袤等也不鑿者士之子親含反其巾而已大夫以上賔爲之含當口鑿之嫌有惡

防曰此爲飯含而設所以覆死者面也布幅二尺二寸則此廣袤等約二尺雜記鑿巾以飯公羊賈爲之也鄭云此記士失禮所由始也士親含發其巾而不鑿【從姜氏節本】

世佐案巾以二幅布環轉爲之故環幅幅廣尺二寸環幅則長二尺四寸矣必環幅者飯含之時半借屍首以承余粒半在上以覆靣

掩練帛廣終幅長五尺析其末

注曰掩裹首也析其末爲將結於頤下又還結於項中

防曰掩若今人襆頭但死者以後二腳於頤下結之與生人爲異也

敖氏曰析其末者兩端皆析而爲二也

郝氏曰析裂也末帛端也裂其兩端結於腦後

瑱用白纊

注曰瑱充耳纊新綿

防曰生時人君用玉臣用象今死者直用纊塞耳而已異於生也【從集說節本】

幎目用緇方尺二寸防裹著組系

注曰幎目覆面者也幎讀若詩曰葛藟縈之之縈防赤也著充之以絮也組繋爲可結也

防曰四角有繋於後結之

郝氏曰幎目以巾蔽目緇表防裏中著綿組系以絳爲系也

世佐案幎目荀子作儇目楊倞注云儇與還同繞也鄭氏讀幎爲縈亦取縈回還繞之意其義同也

握手用纁裹長尺二寸廣五寸牢中旁寸著組繋注曰牢讀爲樓樓爲削約握之中央以安手也今文樓爲纋旁爲方

防曰名此衣爲握以其在手故言握手不謂以手握之云廣五寸牢中旁寸者則中央廣三寸廣三寸中央又云四指而已四指指一寸則四寸四寸之外更有八寸皆廣五寸也云削約者謂削之使約少也郝氏曰握手縫帛如筩韜屍兩手表纁里長尺二寸寛五寸牢猶籠也空其中旁寛寸著綿以組爲系世佐案握手所以韜手也廣五寸每指一寸也牢當從今文爲纋纋中旁寸者謂狡其中爲四寸以安食指中指無名指小指而其旁一寸則以安大指也防說欠明忘意如此又此握手蓋兩手各一郝云兩手交貫於牢尢非

決用正王棘若檡棘組系纊極二

注曰決猶闓也挾弓以橫執詩決拾旣佽正善也王棘與檡極善理堅刃者皆可以爲決極猶放也以沓指放令不挈指也生者以朱韋爲之而三死用纊又二明不用也

防曰引詩者證決是闓之物也云以沓指放令不絜也者以此二者與決爲借令不決挈傷指也云生者以朱韋爲之而三者大射所云朱極三者是也彼爲君禮而引證此士禮者則尊卑生時俱三而用韋死時尊卑同二而用纊也

敖氏曰決與極皆用於右手象生時所有事者也決著右擘極韜食指將指生以象骨爲決韋爲極死以是二者爲之明不用也士生時所用韋極之數無聞以此經推之則亦用二也是其降於君者與然則君之喪其用纊極亦三矣

郝氏曰王棘檡棘二者皆棗類必言二木用二決左右大指各一皆有組爲繋借以連屬兩掔也極亦用二左右手各一死者手不屬因生時所有事以爲斂具愛敬之至也

張氏曰決極皆射所用具偹之以象生平組系極之系也

世佐案決用正王棘若檡極者謂於二木之善者科取其一非謂並用也組系決之系也極二食指中指各一也此惟設於右手者耳郝氏曰左右各一非其設之之次先決極後握手也

冒緇質長與手齊防殺掩足

注曰冒韜屍者制如直囊上曰質下曰殺質正也其用之先以殺韜足而上後以質韜首而下齊手上下纁象天地也喪大記曰君綿冒黼殺綴旁七大夫冒黼殺綴旁五士緇冒防殺綴旁三凡冒質長與手齊殺三尺

防曰綴旁者旁綴質與殺相接之處使相連

敖氏曰殺者殺長於質也

爵弁服純衣

注曰謂生時爵弁所衣之服也純衣者纁裳古者以冠名服死者不冠

皮弁服

注曰皮弁所衣之服也其服白布衣素裳也

世佐案此但以冠名服而不言其衣則其衣與冠同明矣說又見士冠禮

褖衣

注曰黒衣裳赤緣之謂褖褖之言緣也所以表袍者也喪大記曰衣必有裳袍必有表不禪謂之一稱古文褖爲緣

防曰知此褖衣是黒衣裳者以其士冠禮陳三服端皮弁爵弁有端無褖衣此士喪襲亦陳三服與彼同此無端有褖衣故知此褖衣則端者也端有三等裳此喪禮質略同裳而已但此端連衣裳與婦人褖衣同故變名褖衣也連衣裳者以其用之以表袍袍連衣裳故也是以雜記云子羔之襲也繭衣裳與稅衣纁袡曽子曰不襲婦服彼曽子譏用纁袡不譏其稅衣是稅衣以表袍故連衣裳而名褖衣雜記云繭衣大記云袍不同者玉藻云纊爲繭緼爲袍鄭云衣有著之異名也其實連衣裳一也云赤緣謂之褖者爾雅文彼釋婦人嫁時褖衣此褖衣𨿽不赤緣褖衣之名同故引爲證也

敖氏曰此如端之衣裳而深衣制也

郝氏曰皮弁其服褖衣褖亦緇褖言彖豕也豕黒色世佐案下經云乃襲三稱謂此爵弁服皮弁服褖衣並列爲三也郝謂褖衣卽皮弁服之衣則止二稱矣毋論制度不合亦顯與經背也

緇帶

注曰黑繒之帶

防曰襲時三服俱著故共一帶

韎韐

注曰一命緼韍

防曰韎者據色而言以韎艸染之取其赤韐者合韋爲之故名韎韐也云一命緼紱者玉藻文但祭服謂之韍它服謂之韠士一命名爲韎韐亦名緼韍不得直名韍也但士冠禮端爵韠皮弁素韠爵弁服韎韐今亦三服共設韎韐者以其重服亦如帶矣

竹笏

注曰笏所以書思對命者玉藻曰笏天子以璆玉諸侯以象大夫以魚須文竹士以竹本象可也又曰笏度二尺有六寸其中慱三寸其殺六分而去一又曰天子搢珽方正於天下也諸侯荼前詘後直讓於天子也大夫前詘後詘無所不譲

防曰引玉藻者證天子以下笏之所用物不同及長短廣狹有異按鄭彼注云挺之言挺然無所屈也或謂之大圭長三尺荼讀爲舒遲之舒舒懦者所畏在前也詘謂圜殺其首不爲椎頭諸侯惟天子詘焉是以謂笏爲荼大夫奉君命出入者也上有天子下有有已君又殺其下而圜前後皆詘故云無所不譲彼𨿽不言士士與大夫同

夏葛屨冬白屨皆繶緇絇純組綦繋於踵

注曰冬皮屨變言白者明夏時用葛亦白也此皮弁之屨士冠禮曰素積白屨以魁柎之緇絇繶純純寸綦屨系也所以拘止屨也綦讀如馬絆綦之綦疏曰士冠禮云爵弁纁屨素積白屨端黒屨三服各自用屨屨從裳色其色自明今死者重用其服屨惟一故須見色三服相參帶用端屨用皮弁韎韐用爵弁各用其一

敖氏曰踵屨後也以其當足踵之處故因以名之以綦相系於此欲其斂也及著之乃系於跗韠用爵弁之韠屨用皮弁之屨以二服專也

郝氏曰繶屨底連際絇屨頭飾純緣屨口三者皆以緇條爲之綦屨系踵足跟

世佐案皆皆冬夏也皮葛𨿽異其制則同言緇於繶與絇純之間明此三者皆緇也踵字之訓當從敖說蓋此時以組爲綦繋於屨後設則向前結之所以固屨也

庶禭繼陳不用

注曰庶眾也不用不用襲也多陳之爲榮少納之爲貴

防曰庶禭卽上經親者禭庶兄弟禭朋友禭皆是繼陳謂繼襲衣之下陳之不用者不用以襲至小斂則陳而用之惟君禭至大斂乃用也

貝三實於笲

注曰貝水物古者以爲貨江水出焉笲竹噐名

稲米一豆實於筐

注曰豆四升

郝氏曰貝以含米以飯及淅潘也

沐巾一浴巾二皆用綌於笲

注曰巾所以拭汗垢浴巾二者上體下體異也防曰此士禮上下同用綌玉藻云浴用二巾上絺下綌彼據大夫以上

郝氏曰首曰沐身曰浴

櫛於簞

注曰簞笥

防曰圓曰簞方曰笥

張氏監本正設云櫛於簞於誤作用

浴衣於篋

注曰浴衣已浴所衣之衣以布爲之其制如今通裁防曰浴衣旣浴著之以晞身卽布單衣以其無殺故漢時名爲通裁

郝氏曰出浴衣之以干乃解而著明衣

皆饌於西序下南上

注曰皆者皆貝以下

敖氏曰必南上者便其取之先後也

郝氏曰饌陳也西序房中西墻

世佐案西序下堂上之西近墻也南上以貝爲上

稻米以下次而北也

右陳沐浴襲飯含之具

儀禮集編卷二十六﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷二十七

龍裏縣知縣盛世佐撰

士喪禮第十二之二

管人汲不說繘屈之

注曰管人有司主館舎者不說繘將以就祝濯米屈縈也

防曰聘禮記云管人爲客三日具沐五日具浴此爲死者故亦使之汲水也

楊氏曰祝淅米者淅筐之稻米以取潘管人受潘煮於垼外禦受沐入乃沐大記云君沐粱大夫沐稷士沐粱士喪禮云士沐稻不同當考此米凡三用祝淅米取潘以沐一也祝受宰米並貝以含二也祝以飯米之餘煮粥用二鬲懸於重三也

敖氏曰繘瓶之綆也此下當有盡階不升堂授祝之事不著之者蓋文脫耳

郝氏曰汲取水於井繘引瓶繩繩著瓶不解而屈之以盛水授祝

張氏曰喪事遽故汲水者不解脫其繘但縈屈之往就用處

祝淅米於堂南面用盆

注曰祝夏祝也淅沃也

防曰知是夏祝者見下記云夏祝淅米差盛之是也

管人盡階不升堂受潘煮於垼用重鬲

注曰盡階三等之上喪大記曰管人受沐乃煮之甸人取所徹廟之西北厞薪爨之

敖氏曰受之於祝也其以重鬲受之與

張氏曰潘淅米汁所用以沐者也

祝盛米於惇奠於貝北

注曰復於筐處也

防曰惇卽上廢惇也向未淅實於筐今淅訖盛於惇所置之處還於筐所以擬飯之所用也

世佐案上經稲米一豆實於篚本在貝北故注云然

士有冰用夷槃可也

注曰謂夏月而君加賜冰也夷槃承尸之槃喪大記曰君設大槃造冰焉大夫設夷槃造冰焉士並瓦槃無冰設牀襢笫有枕

防曰喪大記云士無冰此云有冰據士得賜者也云夷槃承尸之槃者按喪大記注云禮自仲春之後屍旣襲旣小斂先內冰槃中乃設牀於其上不施席而遷屍焉秋涼而止是也笫簀也謂有簀無席欲通冰之寒气也淩人大喪共夷槃冰注云夷槃天子槃也漢禮噐制度夷槃廣八尺長丈二尺深二尺漆赤中諸侯稱大槃辟天子也大夫喪言夷槃士喪又言夷槃卑不嫌但小耳

敖氏曰言此於將沐浴之前蓋謂或得以此夷槃爲沐浴之用也士若賜冰則有夷槃故因而用之於此旣則以盛冰而寒屍也是句之上似當更有設槃之文此特其後語耳

郝氏曰夷槃平槃以盛冰置牀下

姜氏曰據經旣設冰乃沐浴而襲斂則注謂旣襲旣小斂而納冰設牀者恐未然

外禦受沐入

注曰外禦小臣侍從者沐管人所煮潘也

防曰外禦者對內禦爲名

敖氏曰受沐亦於堂上管人亦盡階不升堂授之此當更有管人汲而授浴水之事亦文不具也喪大記曰管人汲不說繘屈之盡階不升堂授禦者禦者入浴受潘與水皆以盆

郝氏曰外禦侍從男子

主人皆出戶外北面

注曰象平生沐浴裸裎子孫不在旁主人出而襢笫疏曰襢笫者鄭注喪大記云襢袒也袒簀去席盝水便也

乃沐櫛挋用巾

注曰挋晞也淸也古文挋皆作振

防曰挋謂拭也櫛訖又以巾拭髮拭訖仍未作紒待蚤揃訖乃鬠用組是其次也

浴用巾挋用浴衣

注曰用巾用拭之也喪大記曰禦者二人浴浴水用盆沃水用枓

防曰引喪大記者證人之數及浴之噐物也

渜濯棄於坎

注曰沐浴余潘水巾櫛浴衣亦並棄之

防曰以其己經屍用恐人防之若棄杖者棄於坎者郝氏曰渜擩通穢水

蚤揃如他日

注曰蚤讀爲爪防爪揃須也人君則小臣爲之他日平生時郝氏曰蚤爪通剔手足甲曰爪刷須鬢曰揃鄭謂揃爲斷須非也

張氏曰蚤字當一讀如雲蚤則揃之揃須𨿽本喪大記恐非此處經意

姜氏曰揃須舊未釋其義考揃有數訓一與剪翦同謂翦除之也一分也又一擇也又一與鬋同謂順也陳注喪大記直從剪除之義但身體髮膚受之父母不敢毀傷曽父母旣死而人子顧翦除之乎此直大無道而仁人孝子所不忍言也考史記西南夷傳西夷後揃剽二方注訓揃剽皆分也則浴訖須或攪亂揃乃順而分之義讀聖經者權其義則得矣

世佐案士虞記云沐浴櫛搔翦此作蚤揃音同義亦同也古人於沐浴櫛髮之後必斷爪揃須以修餙其容貎事之常也爪者取其便作事揃謂去其龎亂者耳非毀傷之也世儒似未逹斯意故不能無疑於此與

鬠用組乃筓設明衣裳

注曰用組束髮也

疏曰鬠紒乃可設明衣以蔽體是其次也

郝氏曰束髮曰鬠

主人入卽位

注曰已設明衣可以入也

敖氏曰主人入則眾主人及婦人亦皆入卽位也郝氏曰卽牀東之位

右沐浴

商祝襲祭服褖衣次

注曰商祝祝習商禮者商人教之以敬於接神宜襲布衣牀上祭服爵弁服皮弁服皆從君助祭之祭大蠟有皮弁素服而祭送終之禮也襲衣於牀牀次含牀之東衽如初也喪大記曰含一牀襲一牀遷屍於堂又一牀

疏曰案表記云殷人尊神率民以事神故云於接神宜云襲布衣牀上者此𨿽布衣牀上未襲待飯含訖乃襲爵弁從君助祭之服皮弁從君聼朔之服引郊特牲大蠟之禮證皮弁之服有種一者皮弁白布衣素積爲裳是天子朝服亦是諸侯及臣聼朔之服二者皮弁時衣裳皆素葛帶榛杖大蠟時送終之禮凶服也非此襲時所用者也【從楊氏圖節本】郝氏曰周人重喪祭禮兼三代故祝有夏商嘉禮文告則大祝小祝凶喪勞役則夏祝商祝樂記曰宗祝辧乎宗廟之事商祝辧乎喪禮夏商禮忠質宜喪而商爲亡國故凶事用商禮商尙白喪主素至今猶然襲重也祭服爵弁純衣士之祭服在上皮弁服褖衣次之重衣曰襲時屍未飯含先重其衣俟含後衣也張氏曰此但布衣牀上尙未襲而云襲者衣與衣相襲而布之也其布衣先祭服次褖衣至襲於屍則褖衣近明衣祭服在外

世佐案商尙質喪亦尙質故祝以商名非謂其習商禮也祭服爵弁服也襲祭服者謂以皮弁服襲於爵弁服之上也褖衣次據其最在外也襲衣之

次與襲屍相反便其取之也

主人出南面左袒扱諸面之右盥手盆上洗貝執以入宰洗柶建於米執以從

注曰俱入戶西鄕也

疏曰面前也謂袒左袖扱於右掖之下帶之內取便也洗貝柶訖還貝於笲建柶於惇執以入鄭知俱入戶西鄊者以下經始云主人與宰牀西東面故知此時西鄕也

敖氏曰左袒爲當時用左手也

郝氏曰洗貝將奉含洗柶將扱米建揷也

張氏曰盆卽前淅米盆盥手洗貝洗柶並於其上洗貝執以入洗訖還於笲內執以入宰洗柶建於米亦於廢惇之內建之

世佐案必袒者爲將有事變以致其哀敬也凡袒者皆於左上經云祝淅米於堂南面用盆則盆在堂上矣初造於西階下者卽此盆也不盥於下又不用沃者喪禮遽也建立也立柶於惇以枋向上

商祝執巾從入當牖北面徹枕設巾徹楔受貝奠於屍西

注曰當牖北面值屍南也設巾覆面爲飯之遺落米也如商祝之事位則屍南首明矣

疏曰云受貝者就屍東主人邊受取笲貝從屍南過奠屍西牀上以待主人親含也未葬已前不異於生皆南首檀弓云葬於北方北首者從鬼神尙幽闇鬼道事之故也惟有喪朝廟時北首順死者之孝心故北首也

敖氏曰商祝北面當屍首者有事於屍故也凡非有事於屍者則不敢當其首此所徹設皆爲飯事至也設巾者慮孝子見其親之形變而哀或不能飯含也楔楔齒之角柶也因其用而別名之以別於扱米之柶也旣設巾乃徹楔是巾之所覆不逮於口矣奠貝於屍西蓋在主人所坐處之南

郝氏曰巾以承余粒旣飯含卽以掩其口去枕使首仰則飯易入以巾借其首則米不落牀簀間奠貝於屍西避奠位也

世佐案設巾之法已見上受貝受笲於主人也

主人由足西牀上坐東面

注曰不敢從首前也祝受貝米奠之口寔不由足也疏曰前文祝入當牖北面是由屍首以其口實不可由足恐防之故也

敖氏曰由足西自牀北而西也凢遇屍柩而西東者必由其足敬也不坐於屍東辟奠位

祝又受米奠於貝北宰從立於牀西在右

注曰米在貝北便扱者也宰立牀西在主人之右當佐飯事

敖氏曰奠米於貝北亦南上也宰從立者俟事畢而有所徹也記曰夏祝徹余飯則宰其徹貝笲與世佐案受米受惇於宰也從從主人亦由足而西也主人與宰皆先以貝米授祝奠訖而後由足過敬口實也立於牀西少退於主人也亦東面

主人左扱米實於右三實一貝左中亦如之乂實米惟盈

注曰於右屍口之右惟盈取滿而已

疏曰屍南首云右謂口東邊也左右及中各三扱則九扱恐不滿是以重云惟盈也

敖氏曰左手不便於用乃用之者由下飯含之順也主人東面生若用右手則必反用其柶且加手於其親之面皆非孝敬之道故不爲也先實米爲貝借也又實米惟盈象食之飽也先右次左次中禮之序然也實米所謂飯也實貝所謂含也

郝氏曰飯爲食貝爲用愛養如生也

主人襲反位

注曰襲復衣也位在屍東

世佐案向袒今襲事訖也

右飯含

何氏休曰含孝子所以寔親口也緣生以事死不忍虛其口天子以珠諸侯以玉大夫以碧士以貝春秋之制也文家加飯以米

商祝掩瑱設幎目乃屨綦結於跗連絇

注曰掩者先結頤下旣瑱幎目乃還結項也跗足上也絇屨飾如刀衣鼻在屨頭上以余組連之止足坼也防曰掩有四腳後二腳先結頤下無所妨故先結之若卽以前二腳向後結於項則掩於耳及面兩邊瑱與幎目無所施故先結頤下待設瑱塞耳並施幎目乃結項後也云以余組連之者以其屨系旣結有餘組穿連兩屨之絇使兩足不相離故云止足坼也敖氏曰旣去巾乃爲之也掩瑱皆謂設其物也設掩者旣結頤下卽還結項中急欲覆其形也掩其前後而兩旁猶開故可以瑱幎目當面設之加於掩之上交結於後旣設此則掩旁亦固矣

郝氏曰旣飯含以所陳練帛掩屍面以纊瑱塞其耳緇巾幎其目練帛外掩之結於項後乃著屨綦屨繋跗屨底絇屨頭繋結於底上連屨頭使牢固也世佐案設掩之法注疏及敖說不同未詳孰是然以經文之次及上經所言掩制考之敖說較勝蓋掩者僅取掩面非必裹首旣掩而兩旁自開不礙其設瑱也幎目則加於其上義取蔽目與覆面之意亦別

乃襲三稱

注曰遷屍於襲上而衣之凡衣死者左衽不紐襲不言設牀又不言遷屍於襲上以其居當牖無大異杜氏預曰衣禪復具曰稱

敖氏曰衣裳具謂之稱襲不言設牀不言布衣又不言遷屍經文略也襲牀當在戶牖之間

張氏曰三稱爵弁服皮弁服褖衣也上文已布之含東牀上今飯含訖乃遷屍就其上而衣之也左衽不紐出喪大記衽鄕左反生時也不紐謂束畢結之示不復解也

明衣不在算

注曰算數也不在數明衣禪衣不成稱也

敖氏曰不言裳者文省耳此乃死者親身之衣防故不在數中言之者嫌其衣裳具亦當成稱也

張氏曰注防皆以明衣禪不成稱故不算愚謂此親體之衣非法服故不算也

設韐帶搢笏

注曰韐帶韎韐緇帶不言韎緇者省文亦欲見韐自有帶韐帶用革搢揷也揷於帶之右旁

防曰生時緇帶以束衣革帶以佩韍玉之等生時有二帶死亦備此二帶

設決麗於掔自飯持之設握乃連掔

注曰麗施也掔手後節中也飯大擘指本也決以韋爲之借有彄彄內端爲紐外端有橫帶設之以紐擐大擘本也因沓其彄以橫帶貫紐結於掔之表也設握者以綦系鉤中指由手錶與決帶之餘連結之此謂右手也古文麗亦爲連掔作捥

疏曰云彄內端爲紐外端有橫帶者以下當大擘本鄕掌爲內端屬紐余鄕手錶爲外端屬橫帶也云設之以紐擐大擘本者以大指短其著之先以紐擐大擘本然後因沓其彄於指乃以橫帶繞手一二貫紐反向手錶結之鄭𨿽云結於掔之表且內於帶間未卽結此橫帶卽上組繋是也云設握者案上云握手長尺二寸裹手一端繞於手錶必重宜於上掩者屬以系於下角乃以系繞手一帀當手錶中指向上鉤中指又反而上繞取系鄕下與決之帶余連結之云此謂右手也者以其右手有決今言與決同結明是右手也

敖氏曰掔字未詳以此文意求之或是巨擘之別名麗附也飯字亦未詳且從舊注持謂繞而固之也蓋設決於大擘指而以其系自指本貫紐繞而固之及設握乃以握之系與掔之決系相結則掔與握相連而不開矣旣設決乃設極而後設握不言設極亦文省也此惟右手設握而左手則否其特重平日之便於用者乎或曰飯當作後謂指後也未知是否設握說見記

郝氏曰決前所陳棘決施兩大指以決繋交麗兩掔掌後骨曰掔麗連也左決連於右掔右決連於左掔使手交如生自飯含時持其掔使不旁垂以便飯至是設握乃連之不設極極無衣但以纊包之

張氏曰其左手無決者則下記云設握裏親膚繋鉤中指結於掔是也

世佐案麗繞而附之也掔腕同手與臂相接處也以其可宛曲故名腕設決麗於掔者謂設決於右大指以其組繋繞著於腕也飯其食指之後與自飯持之者謂以決繋自食指後繞之一二帀而後向下麗於腕是時猶未結至設握之後乃與握系並結之也設握亦謂右手也右手旣有決極則設握之法不與左同握長尺二寸廣五寸韜於決極之外而以其繋與決繋連結於腕亦足以固之矣下記所雲裏親膚系鉤中指者乃設左握法正與此異舊說多舛誤竊攺正之飯字之訓取諸防意未知於經義有當否也又案掔坊本作掔非掔烏貫切掔苦閒切其音義絕異正韻合之亦誤

設冒櫜之幠用衾

注曰櫜韜盛物者取事名焉衾者始死時斂衾

巾柶鬊蚤埋於坎

注曰坎至此築之也將襲辟奠旣則反之

疏曰埋之亦甸人也始死之奠設於屍東方襲時必當辟之襲訖反之以其不可空無所依故也案下記云小斂辟奠不出室則此辟奠亦不出室大斂時辟小斂奠於序西南則此宜室西南隅也此奠襲後因名襲奠

敖氏曰巾飯時覆面之巾也柶楔齒及扱米者也鬊櫛余之髮及所揃須也蚤所斷手足爪也埋者亦爲人防之

右襲

重木刋鑿之甸人置重於中庭三分庭一在南

注曰木縣物曰重刋斲治鑿爲縣簪孔也士重木長三尺

疏曰以其木有物縣於下相重累故得重名下云繋用靲用靲內此孔中云簪者若冠之筓謂之簪使冠連屬於紒此簪亦相連屬於木之名也云士重木長三尺者鄭言士重木長三尺則大夫以上各有等當約銘旌之杠士三尺大夫五尺諸侯七尺天子九尺據豎之者橫者宜半之

孔氏曰始死作重猶若吉祭木主之道也吉祭木主所以依神在喪作重亦以依神故云主道也重起於殷代以含級余鬻以鬲盛之名之曰重今之糧甖卽古重之遺象也所以須設重者鬼神或依飲食孝子兾親之精有所慿依也

敖氏曰木刋鑿之者謂以木爲之而加刋鑿也鑿謂鑿其前爲二孔而以簪貫之爲縣鬲之用也案注云縣簮者謂縣鬲之簮也

郝氏曰重者木不可動之名易卦大過死亡之象序卦傳曰不養則不可動故受之以大過棺槨之利取諸此不可動者重之義故設重象死者刋木爲叚以象魄鑿木爲孔以懸鬲置於殯宮庭中三分庭一在南置庭下稍南也

張氏曰設重以依神以其木有物懸於下相重累故得重名卽下文二鬲粥也三分庭一在南者其置重處當中庭三分之一而在其南其北一分其南二分也據旣夕篇置重如初疏云亦如上篇三分庭一在南二在北而置之是置重處在中庭近南愚謂重以依神若置之近南殆若推而逺之矣且三分庭句一在南句亦覺不文案本經言三分庭一在南者不一其自外入而言三分庭一在南者據外而言近南者也其自內出而言三分庭一在南者據內而言近北者也重固自內出者也

世佐案凡經言三分庭一在南者皆謂三分庭之一而在其南一分也如庭深三丈則設重之節去堂二丈去門一丈矣爲銘於宇西階上設重於中庭近南此亦喪事卽逺之義張說似曲

夏祝鬻余飯用二鬲於西墻下

注曰夏祝祝習夏禮者也夏人教以忠其於養宜鬻余飯以飯屍余米爲鬻也重主道也士二鬲則大夫四諸侯六天子八與簋同差

疏曰西墻下有竈卽上文甸人爲垼是也前啇祝奠米飯米夏祝徹之今乃鬻之而盛於鬲是以下記云夏祝徹余飯始死未作主以重主其神也卽是虞祭之後以木主替重處故云重主道也引之者證此重是木主之道也

敖氏曰鬻者爲粥之名

郝氏曰用二鬲象人膈上膈下於西墻下陰方也世佐案祝以夏名猶之乎商也凡祝史之屬大都文勝乎質今専以忠質爲主故以前代之名名之必別言夏者見其與向之襲屍者別爲一人也

冪用疏布久之繋用靲縣於重冪用葦席北面左衽帶用靲賀之結於後

注曰久讀爲炙謂以蓋塞鬲口也靲竹防也以席覆重辟屈而反兩端交於後左衽西端在上賀加也疏曰防謂竹之靑可以爲繋者

敖氏曰冪用防布以布覆鬲也旣夕禮曰木桁久之然則久者乃以物承他噐之稱此久不言其物則是因以所冪者爲之與旣以布冪其上又承其下乃以靲系之而縣於重前之簮也靲字從革似當爲革之屬冪用葦席以席蔽重之前後也北面謂席之兩端皆在北也左衽者右端在上而西鄕象死者之左衽也帶用靲者以靲中束其席如人之帶然因以名之後謂重之南也重主道也故言面言衽與帶以見其義云【久如字舊音炙非】

郝氏曰久炙通不復發之意封固久逺至葬埋之不復開矣靲篾條系系重鬲冪用葦席謂以葦席環圍末交向後以左掩上故曰北面左衽象人也帶以篾束席外如要帶賀之慶成也靲帶結於後北面南爲後

張氏曰以粗布爲鬲之冪塞令堅固可久以竹密爲索系鬲貫重木簮孔中而懸之又以葦席北向掩重東端爲下向西西端爲上向東又以竹防爲帶加束之而結於後

靲圖觧靲篾通張鳯翔本靲音今字彚音琴

祝取銘置於重

注曰祝習周禮者也

防曰銘待殯訖乃置於肂今且置於重必且置於重者重與主皆是錄神之物故也

敖氏曰未用之權置於此置之蓋杠在其後銘在其前

郝氏曰銘銘旌置於重上識死者姓名也

世佐案祝夏祝也不言夏亦文省於是復云祝則懸鬲於重者乃甸人爲之與

右設重【張氏曰以上並始死之日所用之禮】

厥明陳衣於房南領西上綪絞橫三縮一廣終幅析其末

注曰綪屈也絞所以収束衣服爲堅急者也以布爲之縮從也橫者三幅從者一幅析其末者令可結也喪大記曰絞一幅爲三

疏曰喪大記云凡陳衣者實之篋取衣者亦以篋升降者自西階

孔氏曰從者一幅置於屍下橫者三幅亦在屍下從者在橫者之上每幅之末析爲兩片以結束爲便也敖氏曰此𨿽有他物而衣居多故惟以陳衣言之南領變於襲亦以旣小斂則屍在堂也衣南領則絞與衾亦皆北陳矣綪者前列自西而東次列自東而西其下皆然如物之綪屈也絞橫三縮一順其用之時而陳之也析其末者析其兩端爲二如掩之制然絞言廣不言長取節於人其度不定也

郝氏曰屍旣襲加衾絞曰小斂未棺斂曰小陳衣陳小斂衣南領衣領向南順屍屍在西自西陳而東廣終幅橫直皆全幅古布幅廣二尺二寸橫三則六尺六寸析裂也末絞兩端

張氏曰厥明者繼昨日而言死之第二日也此下爲將小斂陳其衣物奠牲

緇衾赬裏無紞

注曰紞被識也斂衣或倒被無別於前後也凡衾制同皆五幅也

疏曰下文云祭服不倒則余服有倒者被本無首尾生時有紞爲記識前後恐於後互換死者一定不須別其前後可也喪大記云紟五幅無紞衾是紟之類故知亦五幅

郝氏曰衾被也在衣外絞內赬防同赤色無紞不用組系以外有絞也

祭服次

注曰爵弁服皮弁服

疏曰凡陳斂衣先陳絞紒於上次陳祭服於下故云祭服次至大斂陳衣亦先陳絞紟衾次陳君襚祭服所以然者以絞紟爲裏束衣故皆絞紟爲先但小斂美者在內大斂美者在外故小斂先布散衣後布祭服大斂則先布祭服後布散衣是小斂美者在內大斂美者在外也襲時美者在外是三者相變也敖氏曰祭服蓋指端以上而言也士端而祭於已助祭則朝服焉襲用爵弁服皮弁服褖衣各一稱故惟以二弁服爲祭服此斂衣多矣宜用朝服端也

世佐案祭服亦謂爵弁服也皮弁是與君視朔之服蠟祭服𨿽亦名皮弁而其制則異故皮弁服不可云祭服也士祭於已服端此褖衣近之而其制又連衣裳亦不可云祭服此經所謂祭服惟指助君祭之爵弁服耳先儒皆兼皮弁服端說之恐非是惟云祭服者舉其最尊者言也次次於衾也陳法西上綪則在上列者次而東在下列者次而西也

散衣次

注曰褖衣以下袍繭之屬

疏曰袍繭有著之異名同入散衣之屬也

世佐案散衣謂自皮弁服以下

凡十有九稱

注曰祭服與散衣

疏曰士之服惟有爵弁皮弁褖衣而已云十九稱當重之使充十九必十九者法天地之終數也天地之初數天一地二終數天九地十人在天地之間而終故取終數爲斂衣稱數尊卑共爲一節也【從續通解節本】

陳衣繼之

注曰庶襚

不必盡用

注曰取稱而已不務多

防曰衣服𨿽多不得過十九

敖氏曰此惟指繼陳者也嫌陳之則必用之故云然世佐案十有九稱者謂祭服與散衣之數主人所自盡者耳庶襚蓋不在此數也疏說非

右陳小斂衣

饌於東堂下脯醢醴酒冪奠用功布實於簞在饌東注曰功布鍜濯灰治之布也凡在東西堂下者南齊坫

敖氏曰功布大功小功布之通稱未審其以何者用之也下於大斂之奠乃云東方之饌兩瓦甒其實醴酒然則此醴酒惟在觶與

郝氏曰脯醢醴酒小斂之奠饌於堂下皆有巾冪用鍜治功布爲之實竹噐內

設盆盥於饌東有巾

注曰爲奠設盥也喪事略故無洗也

疏曰爲設奠人設下云夏祝及執事盥執醴先酒卽是於此盥也

敖氏曰盥盛盥水之噐也盆盛棄水

郝氏曰酒醴脯�東設盆以盛水將奠盥手也巾以拭手

世佐案盆盥以盆爲盥噐也上經云盥於盆上是其用之之法矣敖說非

右陳小斂奠設盥

苴絰大鬲下本在左要絰小焉散帶垂長三尺牡麻絰右本在上亦散帶垂皆饌於東方

注曰苴絰斬衰之絰也苴麻者其貎苴以爲絰服重者尙麤惡絰之言實也鬲搤也中人之手搤圍九寸絰帶之差自此出焉下本在左重服統於內而本陽也要絰小焉五分去一牡麻絰者齊衰以下之絰也牡麻絰者其貌易服輕者宜差好也右本在上服輕本於陰而統於外散帶之垂者男子之道文多變也饌於東方東坫之南苴絰爲上

疏曰此小斂訖當服未成服之麻也小斂絰有散麻帶垂之至三日成服絞之婦人初而絞之與小功以下男子同饌於東方堂上坫南非堂下也

敖氏曰左本右本纓皆在左也麻所重者本絰所重者纓苴麻絰以本爲纓明其最重也牡麻絰有本而不以爲纓明其差輕也纓皆在左者左尊右卑重者宜居尊處也散謂不絞之也此垂謂帶下也云帶垂又雲長三尺見其帶下之長與大帶同也大帶說見首篇東方謂序東下云絰於序東是也其餘絰帶亦饌於此以絰無本不纓而帶不散垂故不言之釋文云鬲又作�案喪服傳亦云大�今定作搹郝氏曰苴絰絞苴麻爲斬衰首絰其大一搤麻根向下居左象陽也要絰亦絞麻爲之小首絰五分之一帶卽要絰麻散垂不絞牡麻絰齊衰首絰麻根居右向上象陰二絰父母之喪孝子未成服小斂畢先加麻絰

世佐案絰帶之制詳見喪服所謂下本在左右本在上者蓋以服之重輕爲差非有父母之喪之異也郝氏象陽象陰之說誤

婦人之帶牡麻結本在房

注曰婦人亦有苴絰但言帶者記其異此齊衰婦人斬衰婦人亦苴絰也

疏曰記其異謂男子帶有散麻婦人則結本是其異者

敖氏曰此謂婦人凡帶之有本者皆然斬衰之帶亦在其中矣是時帶亦未絞但結其本以別於男子耳其首絰亦皆與男子同婦人斬衰之帶所以不與其首絰皆用苴麻者以其卒哭無變至祥乃除故聖人權其前後輕重之宜卽於始死之時用牡麻爲之而但以首絰見斬衰之義也

郝氏曰凡麻帶皆本下垂惟首絰有上下本之異在房在東房不與男子服同處堂下

右陳絰帶

牀笫夷衾饌於西坫南

注曰笫簀也夷衾覆尸之衾喪大記曰自小斂以往用夷衾夷衾質殺之裁猶冒也

疏曰云小斂以往則此夷衾本爲覆屍覆柩不用入棺矣是以將葬啟殯覆棺亦用之云猶冒者案上文云冒緇質長與手齊防殺掩足此作夷衾亦如此上以緇下以防連之乃用也其冒則韜下韜上訖乃爲綴旁使相續此色與形制大同而連與不連則異也孔氏曰小斂前有冒故不用夷衾自小斂後衣多不可用冒故用夷衾覆之夷衾所用繒色及長短制度如冒之質殺但不復爲囊及旁聨也始死幠用斂衾是大斂之衾自小斂以前覆屍至小斂時君錦衾大夫縞衾士緇衾用之小斂斂訖別制夷衾以覆之其小斂之前所用大斂之衾者小斂以後停而不用至將大斂及陳衣又更制一衾主用大斂也

黃氏曰案士喪禮幠用斂衾疏云大斂之時兩衾俱用一衾承薦於下一衾以覆屍則始死所用之衾至大斂卽以承薦非停而不用也

敖氏曰屍夷於堂乃設此衾故以夷衾名之不以斂故別饌之

郝氏曰牀夷屍於堂之牀笫席也夷衾制與冒同較大

世佐案冒以韜屍夷衾以覆屍則其制蓋異矣記云質殺之裁猶冒者特謂其上緇下防如之耳

西方盥如東方

注曰爲舉者設盥也如東方者亦用盆布巾饌於西堂下

疏曰爲將舉屍者下經士盥二人是也

右陳牀笫夷衾設盥

陳一鼎於寢門外當東塾少南西面

敖氏曰當東塾亦在其南也少南者明其稍逺之不北面喪奠禮異也

其實特豚四鬄去蹄兩胉脊肺設扄鼏鼏西末素俎在鼎西西順覆匕東枋

注曰鬄解也四解之殊肩髀而已喪事略去蹄去其甲爲不潔淸也胉脇也素爼喪尙質旣饌將小斂則辟襲奠令文鬄爲剔

疏曰此亦爲小斂奠陳之鼏用茅爲編言西末則茅本在東云喪事略謂豚解不體解也四鬄並兩胉脇與脊總爲七體襲奠卽始死之奠襲後攺爲襲奠以恐妨斂事故辟之亦當於室之西南隅如將大斂辟小斂奠於序西南也

敖氏曰此鼎實所謂合升者也四鬄兩肩兩髀也四者惟去其蹄甲明其餘不去也胉似是諸脇之總名惟言脊是不分之矣體骨合爲七叚乃豚解者之正法也又以下禮考之此設鼏乃設扄而云設扄鼏者文順耳鼏西末爼西順匕東枋皆統於鼎而順之俎在鼎西如其載時之位

右陳鼎爼【張氏曰以上小斂待用衣物計五節】

士盥二人以並東面立於西階下

注曰立俟舉屍也

防曰舉屍謂從襲牀遷屍於戶內服上

郝氏曰士親屬供斂事

世佐案士有司羣執事者也喪大記云士與其執事者則斂又云凡斂者六人孔防云凡者貴賤同也兩邊各三人故用六人此云二人以並則六人爲三列也立法必如此者象其舉尸之時也郝云二人盥手並立似失考

布席於戶內下筦上簟

注曰有司布斂席也

陸氏徳明曰筦艸叢生水中莖圓江南以爲席形似小蒲而實非也

孔氏曰郭璞曰西方人呼蒲爲莞蒲江東謂之苻蘺司幾筵有莞筵蒲筵則爲兩種席也

敖氏曰此席布於地也喪大記曰含一牀襲一牀遷屍於堂又一牀用牀者止於是耳

郝氏曰莞蒲席簟竹簟莞著地上加簟

馮氏復京曰司幾筵有次席注以爲桃枝竹所次成者其卽此簟歟莞席在下卽筵也竹簟在上卽重席也

世佐案席葦席也喪大記云小斂於戶內大斂於阼君以簟席大夫以蒲席士以葦席是其徴矣席與筦簟蓋爲三重其布之之法先以席著地而後加筦於上莞上又加簟也云下莞者對簟立文耳郝云莞著地非又案鄭注喪大記云簟細葦席也是以葦席與簟爲一物而士上同於君矣蓋誤馮氏說詩又以簟爲次席亦非以愚考之記所云簟席殆卽司幾筵之次席而斯幹之詩及此經之所謂簟則竹簟而非席也於莞簟則同之伸孝子盡愛之心也於席則異之所以辧尊卑也

商祝布絞衾散衣祭服祭服不倒美者在中

注曰斂者趨方或顚倒衣裳祭服尊不倒之也美善也善衣後布於斂則在中也旣後祭布服而又言善者在中明毎服非一稱也

防曰襲時衣裳少不倒小斂衣裳多取其要方除祭服之外或倒或否斂衣半在屍下半在屍上今於先布者在下則後布者在中可知也云旣後布祭服而又言善者在中明每服非一稱也者欲見祭服又在散衣之下則是後布祭服祭服則是善者復云善者在中則祭服之中更有善者可知故云每服非一稱敖氏曰羙者猶尊者也祭服以尊者爲美云在中者據斂時而言也若於此時則但爲上下之次耳爵弁服最尊在上余亦以尊卑爲次

郝氏曰簟上布絞絞上衾衾上散衣散衣上祭服散衣顚倒置之惟祭服順首足不倒美者卽祭服在中近膚居上

張氏曰斂衣有借者有覆者旣云十九稱取法天地之終數當以十爲借九爲覆也其斂法於戶內地上布席席上布絞衾絞衾上布衣遷屍衣上復用衣加屍上乃結絞衾也

世佐案云祭服不倒則散衣有倒者明矣必倒之者取其前後厚薄均也斂衣十有九稱而士服止爵弁皮弁褖衣三者必重之以足其數計每服或六稱或七稱也爵弁服最尊故不倒皮弁服褖衣則倒之可矣防云三者皆祭服不倒則倒者更何服乎於此益見祭服專指爵弁言也美者謂服之尊者也爵弁美於皮弁皮弁美於褖衣云美者在中見其上下陳法也其借屍者褖衣最下以次而上其覆屍者爵弁服最下以次而上如此則在中者皆其美者矣蓋以去屍逺近爲尊卑之差而不取乎見美也

士舉遷屍反位

注曰遷屍於服上

世佐案反位反西階下位舉尸之法說見上郝云二士舉屍首足非

設牀笫於兩楹之間祍如初有枕

注曰衽寢臥之席也亦下莞上簟

敖氏曰楹間東西節也宜於楹爲少北

張氏曰此牀待斂後侇屍祍如初如戶內之莞簟也

卒斂徹帷

注曰屍已飾

敖氏曰斂之言藏也旣襲而又加衣衾之類焉所以深藏其體也故曰斂下放此

主人西面馮屍踴無算主婦東面馮亦如之

注曰馮服膺之

郝氏曰馮憑通撫也

世佐案喪大記云君於臣撫之父母於子執之子於父母馮之婦於舅姑奉之舅姑於婦撫之妻於夫拘之夫於妻於昆弟執之孔防云君尊但以手撫案屍心身不服膺也馮之者服膺心上也然則馮與撫異郝以撫釋馮非

主人髺髮眾主人免於房

注曰始死將斬衰者雞斯將齊衰者素冠今至小斂變又將初喪服也髺髮者去筓纚而紒眾主人免者齊衰將袒以免代冠冠服之尢尊不以袒也免之制未聞舊說以爲如冠狀廣一寸喪服小記曰斬衰髺發以麻免而以布此用麻布爲之狀如今之著防頭矣自項中而前交於額上郤繞紒也於房入室釋髺髮宜於隱者今文免皆作絻古文髺作括

防曰問喪雞斯鄭云當爲筓纚

司馬氏光曰括髮先用麻繩撮髺又以布爲頭齊衰以下皆免喪布或縫絹廣寸婦人髽亦細麻爲防齊衰以下用布皆如防頭之制自項向前交於額上卻繞髻如著防頭也

呂氏大臨曰免以布爲捲幘以約四垂短髮而露其髻於冠禮謂之缺項冠者必先著此缺項而後加冠故古者有罪免冠而缺項獨存因謂之免者免以其與冕弁之冕其音相亂故攺音問

朱子曰注防以男子括髮與免及婦人髽皆如著防頭然防頭如今之掠頭編子自項而前交於額上卻繞髻也免或讀如字謂去冠

黃氏曰案崔氏云始死加素冠於筓纚之上始死去冠惟畱筓纚不應遽加素冠於筓纚之上案喪服小記斬衰括髮以麻防云將小斂去筓纚著素冠視斂訖投冠而括髮當以喪服小記之防爲正又案雜記小斂環絰注云大夫以上素爵弁而加此絰焉又喪大記君將大斂子弁絰卽位於序端又案曽子問云麻弁絰注曰弁而加環絰此三條與司服弁師所謂弔服弁絰其制並同此若可疑者又案雜記小斂環絰防家引鄭注弁師云環絰者大如緦之絰纒而不紏今此所謂彼經注也則是防家已合小斂環絰與弔事弁絰二者而爲一矣豈弁絰本爲弔服而設然親始死孝子去冠或在道或小斂大斂不可無飾故大夫以上亦必素弁而加環絰與又案雜記云大夫與殯亦弁絰以大夫視他殯尙弁絰則其子弁絰視斂明矣崔氏變除乃云爵弁委貌環絰乃括髮之後始用之其不然又明矣又案士喪禮主人拜賔之後乃奠之前云襲絰所謂絰者首絰與要絰散帶之總稱則知散帶在乃奠之前雜記小斂環絰注家乃加散帶二字注說非是又案喪服小記云斬衰括髮以麻爲母括髮以麻免而以布防云爲母初喪至小斂後括髮與父禮同至屍出堂子拜賔事之時猶與爲父不異惟爲父則括髮以至大斂而成服若母喪則襲絰帶乃奠則已著布免矣此爲母與父異者也又案此經文惟言眾主人而賈氏士喪記防云齊衰以下至緦麻首皆免也其所用布之升數未詳

敖氏曰檀弓曰始死羔裘冠者昜之而已易者謂易之以素冠深衣也然則始死之服主人以下皆同而未暇有所別異今旣小斂主人乃去冠與纚而以麻爲髺發眾主人以下乃去冠與纚而以布爲免二者皆所以代冠也其制𨿽不可考然以其意求之疑其度但足以繞紒而已以其無纚故謂之髺發言括結其髮也以其無冠故謂之免言因免冠而爲之也小斂之日喪事方始乃以二者別親疏而復以絰帶之差繼之曲禮曰生與來日其此之謂乎於房兼髺髮者言也必於房者宜與髽者異處也免不言袒可知

郝氏曰髺括通結也親始死孝子投冠存筓纚小斂畢屍將出盡去其筓纚散髮結以麻袒左臂衣扱於帶右免絻同免冠以麻布纒頭曰絻父喪免徒首母喪絻以布孝子免而括髮眾主人絻不括髮於房屍尙出戶也又曰鄭謂始死將斬衰者筓纚是也謂將齊衰者素冠未然父母始死孝子免冠筓纚如罪人所謂徒跣者也服問云親始死雞斯徒跣雞斯卽筓纚不冠曰徒不屨曰跣周禮罪人徒役不冠飾父母初喪孝子負罪引慝如囚人何冠屨之有況小斂親死越宿豈尙從容加冠待旣斂而後免耶故叔孫武叔母死小斂屍出戶始投冠子遊譏之旣夕禮啟殯大夫皆髽如婦人已殯及葬猶不冠而況始死乎旣成服乃有喪冠若始死卽素冠又何俟三日然後成服

世佐案袒者爲將奉屍也

婦人髽於室

注曰始死婦人將斬衰者去筓而纚將齊衰者筓而纚今言髽者亦去筓纚而紒也齊衰以上至筓猶髽髽之異於髺髮者旣去纚而以髮爲大紒如今婦人露紒其象也檀弓曰南宮縚之妻之姑之喪夫子誨之髽曰爾毋縱縱爾爾毋扈扈爾其用麻布亦如著防頭然

防曰將斬衰婦人去筓纚而麻髽將齊衰婦人去筓與纚而布髽也

黃氏曰其大功以下之髽案賈氏防則自齊衰以下至緦皆布髽又曰括發免髽乃小斂至大斂未成服之制又有變禮括髮免髽者奔喪是也有啟殯見棺柩變同小斂之時者旣夕禮丈夫髽散帶垂是也大要不出此三節而免之用爲尢廣蓋防禮未成服以前莫重於袒括髮檀弓曰袒括髮去飾之甚也括髮以麻免以布又曰免不冠者之所服則免之禮稍殺於袒括髮也是故小斂爲父括髮而至於成服爲母則卽位之後不括髮而爲免小斂有括髮有免及啟殯則𨿽斬衰亦免而無括髮以至卒哭不惟此也自斬至緦皆有免五世無服者亦袒免童子當室免朋友在它邦亦袒免君弔𨿽不當免時必免是免之用爲尢廣也

敖氏曰曽子問言婦爲舅姑始死之服布深衣縞總則吉筓而纚自若矣是乃將齊衰者也以始死男子之服凖之則此時婦人將斬衰而下者之服皆當如此齊衰者之爲也髽者去筓總與纚而露紒也至是而當髽者乃髽其不當髽者但去筓總耳當髽者妻也妾也女子與婦也非是𨿽三年者猶不髽此時當髽者皆在室故於焉爲之由便也婦人之髽與否防服絰記見之矣

右小斂

黃氏曰案小斂所用之日以防禮義考之但有死三日而斂若並死日而數二日而小斂三日而大斂今言三日而斂則恐指大斂而不及小斂惟白虎通義雲天子諸侯三日小斂大夫士二日小斂此乃小斂日數𨿽引以爲在禮有之然無所考天子諸侯殯葬月日與士不同則斂日亦當不同

士舉男女奉屍侇於堂幠用夷衾男女如室位踴無算注曰侇之言屍也夷衾覆屍柩之衾也堂謂楹間牀笫是也

敖氏曰幠用夷衾者禮貴相變且斂衾當以陳也夷衾不陳此衾云夷者以其用之於屍而不以斂也室位馮尸之位

郝氏曰侇夷通不起曰夷故尸居謂夷俟如室位男東女西也

姜氏曰侇之言屍猶陳也

世佐案侇之言移也不曰移而曰侇者依屍爲言也

主人出於足降自西階眾主人東卽位婦人阼階上西面主人拜賔大夫特拜士旅之卽位踴襲絰於序東復位

注曰拜賓鄕賓位拜之也卽位踴東方位襲絰於序東東夾前

防曰眾主人𨿽無降階之文當從主人降自西階主人就拜賓之時眾主人遂東卽位於阼階下主人位南西面也經云主人降自西階卽云主人拜賔明不卽位而先拜賔是主人鄕賔位拜賔可知主人拜賔訖卽向東方阼階下卽西面位踴踴訖襲絰也襲絰於序東謂鄕堂東東當序墻之東又當東夾之前非謂就堂上東夾前也云復位者復阼階下西面位敖氏曰阼階上非婦人之正位於主人之降乃居之者辟賔客之行禮者也後遂以之爲節主人拜賔鄕其位特拜者每人各一拜之也旅之者其人𨿽眾惟三拜之而已絰著絰帶也

世佐案出於足者屍北首主人北由屍足過西而降也眾主人亦然婦人則由足過東而立阼階上也襲復衣也絰著首絰及要絰也序東卽向陳絰帶處上文絰帶饌於東方此云序東互見也襲者惟主人絰則兼眾主人而言也

右奉屍侇於堂拜賓

楊氏曰小斂變服有二節小斂於戶內主人主婦馮屍而後主人髺髮袒絞帶婦人髽於室眾主人免於房布帶奉屍侇於牀主人踴無算降拜賔還卽阼階下主人位踴而後襲絰於序東【云襲者髺髮則袒至此方襲而絰】爲父母有小異小記曰斬衰括髮以麻爲母括髮以麻免而以布大記曰奉屍侇於堂降拜賔主人卽位襲帶絰踴母之防卽位而免防云爲父小斂訖括髮自項以前交於額上郤繞紒如著防頭焉爲母小斂後括髮與父禮同自小斂後至屍出堂子拜賔之時猶與父不異至拜賔後子往卽堂下位時則異也若爲父此時猶括髮而踴襲絰帶於序東以至大斂而成服若母喪於此時則不復括髮乃著布免踴而襲絰帶以至成服喪大記拜賓之節君拜寄公國賔大夫士拜卿大夫於位於士旁三拜夫人亦拜寄公夫人於堂上大夫內子士妻特拜命婦汜拜眾賔於堂上哭屍於堂上由外來奔喪之位主人在東方由外來者在西方諸婦南鄕【無奔喪者婦人東向】

乃奠

注曰祝與執事爲之

郝氏曰始死孝子昏迷不成禮祝與執事者代奠

舉者盥右執匕郤之左執爼橫攝之入阼階前西面錯錯爼北面

注曰舉者盥出門舉鼎者右人以右手執匕左人以左手執俎因其便也攝持也西面錯錯鼎於此宜西面錯俎北面俎宜西順之

防曰各以內手舉鼎外手執匕俎故云便也

敖氏曰舉者盥卽執匕俎是亦盥於門外矣經不見設此盥者略之俎錯於鼎西

郝氏曰舉舉鼎盥將舉鼎盥手左右鼎左右二人共舉鼎寢門外右人執匕郤向後左人執爼橫持鼎入寢門錯於阼階下西向錯置也置俎鼎西北向橫設鼎自外入西爲左東爲右

世佐案此盥亦於西方盥而後出經不言出文省也敖云盥於門外非鼎在寢門外西面北爲右東爲左入時右人在前此舉之通法也云郤之者仰其匕也郝云右人執匕郤向後尢誤錯俎北面左人錯之於鼎南也

右人左執匕抽扃予左手兼執之取鼏委於鼎北加扄不坐

注曰抽扄取鼎加扄於鼎上皆右手

郝氏曰立委之喪禮質也

世佐案鼎北鼎之右也故右人取鼏卽委之於此而加扃焉亦便也扃亦西順

乃朼載載兩髀於兩端兩肩亞兩胉亞脊肺在於中皆覆進柢執而俟

注曰乃朼以朼次出牲體右人也載受而載於俎左人也亞次也凡匕體皆覆爲塵柢本也進本者未異於生也骨有本末古文朼爲匕髀爲脾

防曰凡匕體者前左右肩臂臑屬焉後左右脾膊胳屬焉並左右脇通脊爲七體也諸進體皆不言覆此言覆者由無屍而不食故覆之也云未異於生者公食大夫亦進本是生人法今以始死故未異於生也敖氏曰此時匕者西面於鼎東載者北面於鼎西南兩端俎之前後也兩肩亞各次於髀也兩胉亞各次於肩也脊肺在於兩胉之中脊東而肺西也俟者俟同升上言四鬄去蹄則前體乃肩臂臑後體乃髀肫胳也此惟以肩髀爲稱者其體不分故以上包下也皆覆亦以別於生也匕鄭本從今文作朼注曰古文朼作匕繼公謂用匕謂之匕猶設尊謂之尊設席謂之席之類是也或作朼者似後人誤攺之以別於其爲噐名者而攺之不盡故匕朼雜也當從古文作匕

郝氏曰右人匕左人受而載之兩髀以下載肉之序兩端俎東西也覆反也皮反居下柢本也肉以爲本進向屍也

張氏曰皆覆謂牲體皆覆設之

姜氏曰胉有兩訓一音粕謂胸脇也一音博謂肩甲也又與膊同鄕飲酒記注後脛骨二膊胳是也世佐案執而俟者謂左人執俎而俟奠也右人於

是加匕於鼎反西階下位矣敖云俟同升郝云執匕以俟奠皆誤

夏祝及執事盥執醴先酒脯醢俎從升自阼階丈夫踴甸人徹鼎巾待於阼階下

注曰執事者諸執奠事者巾功布也執者不升已不設祝旣錯醴將受之

防曰云甸人徹鼎巾【巾衍字】者以其空無事故徹案公食大夫云甸人舉鼎順出奠於其所謂當門也或云徹鼎【鼎下似脫一巾字】者誤何者前陳饌於東堂下脯醢醴酒鼏奠用功布實於簟何徹之有也

敖氏曰執醴者祝也俎亦升自阼階喪奠禮異也升而丈夫踴節也凡奠時丈夫婦人之踴皆以奠者之往來爲節

世佐案舊有以甸人徹鼎巾爲句故防辧之見其當於鼎字絕句巾字屬下爲句也坊本互有衍脫今正之

奠於屍東

敖氏曰先言其所奠之處下乃奠之

執醴酒北面西上

注曰執醴酒者先升尊也立而俟後錯要成也郝氏曰祝與執事以醴酒豆俎設於堂上尸東如生食右取便也執醴酒者立屍東北面奠以醴酒爲主在豆俎之西南俟豆俎奠而後奠

世佐案西上尸在西也下放此

豆錯俎錯於豆東立於俎北西上

敖氏曰豆兼籩言也爾雅曰竹豆謂之籩其錯之籩脯先設而在南也俎北之位執脯者在西

張氏曰立於俎北西上奠豆俎之人也俟祝畢事同由足降自西階

醴酒錯於豆南

敖氏曰醴在北也記曰兩甒醴酒酒在南此位亦當如之旣夕禮曰醴酒在籩西北上

祝受巾巾之由足降自西階婦人踴奠者由重南東丈夫踴

注曰巾之爲塵也東反其位

防曰主人位在阼階下婦人位在上故奠者升丈夫踴奠者降婦人踴各以其所見先後爲踴之節也奠者由重南東丈夫踴者奠者奠訖主人見之更與主人爲踴節也又以其重主道神所憑依故必由重南東過是以主人又踴也云東反其位者其位蓋在盆盥之東南上

敖氏曰祝旣受巾巾之卽由足而降明不立於爼北之位祝降而執事者從之由重南而東也

賔出主人拜送於門外

注曰廟門外也

防曰鬼神所在曰廟故名適寢爲廟也

張氏曰此賔爲小斂來者

乃代哭不以官

注曰代更也孝子始有親喪悲哀憔悴禮防其以死傷生使之更哭不絕聲而已人君以官尊卑士賤以親防爲之三日之後哭無時周禮挈壺氏凡喪縣壺以代哭

防曰禮有三無時之哭始死未殯哭不絕聲一無時殯後葬前朝夕入於廟阼階下哭又於廬中思憶則哭是二無時旣練之後在堊室之中或十日或五日一哭是三無時練前葬後有朝夕有阼階下哭惟此有時無無時之哭也

敖氏曰不以官者下大夫也不以官之尊卑爲序則但以親疎爲之喪大記曰大夫官代哭不縣壺士代哭不以官

郝氏曰大夫以上有家臣士無官所親以序相代也張氏曰此小斂後節哀之事

右小斂奠

黃氏曰案小斂奠當在旣斂之後經文已具今以上文【闕一字疑當作陳】小斂奠本經記注防考之觶四【闕一字當作柶】勺各二爲朝夕各進醴酒而設則大小斂奠之夕又有別進醴酒一篇經文不具【闕四字】當考也

有襚者則將命擯者出請入告主人待於位

注曰喪禮略於威儀旣小斂擯者乃用辭出請之辭曰孤某使某請事

敖氏曰此襚者惟謂使人襚者也

擯者出告須以賔入

注曰須亦待也出告之辭曰孤某須矣

敖氏曰以賔入帥之也

賔入中庭北面致命主人拜稽顙賔升自西階出於足西面委衣如於室禮降出主人出拜送

敖氏曰致命之禮施於主人也乃北面者凡喪禮惟致命於堂乃東面其他則否亦異於吉禮也襚者親友殷勤之意故爲之稽顙以重謝之此非君襚之節故無嫌於室禮謂委衣於屍東牀上也主人出拜送亦於廟門外小斂以後主人於喪賔則出送之惟不迎賔耳

世佐案中庭重之北也襚爲死者故致命於中庭北面以屍在兩楹之間也敖云西方中庭非

朋友親襚如初儀西階東北面哭踴三降主人不踴注曰朋友旣委衣又還哭於西階上不背主人敖氏曰初儀拜送以上之禮也屍在楹間故於西階東北面鄕之哭踴此則異於使人襚者也主人不踴惟哭而已

郝氏曰主人不踴別於君襚也

襚者以褶則必有裳執衣如初徹衣者亦如之升降自西階以東

注曰帛爲褶無絮𨿽復與禪同有裳乃成稱不用表也以東蔵以待事也

疏曰案防大記云小斂君大夫復衣復衾大斂君褶衣褶衾大夫士猶小斂也若然則士小斂大斂皆同用復而襚者用褶者褶者所以襚主人未必用之襚耳雜記云子羔之襲也繭衣裳與稅衣乃爲一稱以其絮防故須表此𨿽有表裏爲褶衣裳別作裳又無絮非防故有裳乃成稱不須表也言𨿽復與禪同者褶衣與復衣相對有著爲復無著爲褶散文褶亦爲復也案喪大記有衣必有裳乃成稱據禪衣祭服之等而言此褶𨿽復與禪同亦得裳乃成稱也雲藏以待事也者以待大斂事而陳之也

敖氏曰褶褶衣也裏衣之祫者也云則必有裳者嫌其非類可以不必用之也此但取衣裳具乃成稱之義故須有之褶有裳亦簪之徹衣者以東變於小斂以前之禮

郝氏曰褶夾衣凡襚執衣及徹衣皆左執領右執要如室中之禮襚者與徹衣者升降皆由西階徹者以衣降歸於東壁

姜氏曰防說殊未楚案褶爲帛玉藻文蓋二者皆無絮但復用布褶用帛耳

宵爲燎於中庭

注曰燎火燋

郝氏曰宵卽小斂之夕燎地燭在地曰燎手執曰燭張氏曰案下記云旣襲宵爲燎於中庭是未殯前夜皆設燎也

右襚【楊氏曰大斂襚張氏曰以上皆親喪第二日禮】

郝氏曰親始死含襲明日乃斂又明日大斂斂三日猶企其復生也然暴屍累日將有腐敗之憂盛夏暑月此禮未可盡拘

世佐案荀子云禮者謹於吉凶不相厭者也紸纊聽息之時則夫忠臣孝子亦知其閔已然而殯斂之具未有求也垂涕恐懼然而幸生之心未已生之事未輟也卒矣然後作之故𨿽備家必逾日然後能殯然則三日而殯非徒企其復生也亦以殯斂之具不三日則不能備也孝子之殯其親也凡附於身者必誠必信勿之有悔焉而已

儀禮集編卷二十七﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷二十八

龍裏縣知縣盛世佐撰

士喪禮第十二之三

厥明滅燎陳衣於房南領西上綪絞紟衾二君襚祭服散衣庶隧凡三十稱紟不在算不必盡用

注曰紟單被也衾二者始死斂衾今又復制也小斂衣數自天子達大斂則異矣喪大大記曰大斂布絞縮者三橫者五【五坊夲作三誤】

疏曰云紟不在算者案喪大記紟五幅無紞鄭云今之單被也以其不成稱故不在數內云不必盡用者案周禮守祧職云其遺衣服藏焉鄭云遺衣服大斂之餘也卽此不盡用者也云衾二者始死幠用斂衾以小斂之衾當陳之故用大斂衾小斂已後用夷衾覆屍故知更制一衾乃得二也二小斂衣數自天子達者案喪大記君大夫小斂已下同云十九稱則天子亦十九稱鄭注云十九稱法天地之終數也案易系辭生成之數從天一地二天三地四天五地六天七地八天九地十是十九爲天地之終數云大斂則異矣者案此文士喪大斂三十稱喪大記士三十稱大夫五十稱君百稱不依命數是亦喪數略則上下之大夫及五等諸侯各同一節則天子宜百二十稱孔氏曰大斂布絞縮者三者謂取布一幅分裂之作三片直用之三片卽共一幅兩頭裂中央不通橫者五者又取布二幅分裂作六片而用五片橫之於縮下也布紟者皇氏云紟禪被也取置絞束之下擬用以舉屍也孝經云衣衾而舉之是也今案經云紟在絞後紟或當在絞上以絞束之且君衣百稱又通小斂與襲之衣非單紟所能舉也又孝經云衾不云紟皇氏之說未善也絞紟二者布精麤皆如朝服十五升也

敖氏曰祭服散衣皆主人之衣也後言庶襚則是庶襚之中𨿽有上服猶在主人散衣之後也云紟不在算則衾在算矣不言絞者狹小於紟不在算可知不必盡用亦謂庶襚繼陳或出於三十稱者也

郝氏曰稱必二衾二絞橫縮亦二皆算稱惟紟一故不算衣𨿽多用數不必如陳數

世佐案大記云大斂士陳衣於序東三十稱西領南上稱數與此同而陳法則異當以此經爲正大夫陳衣於序東五十稱西領南上士陳衣於房三十稱南領西上此尊卑之差也彼記之文或因上大夫而誤耳

東方之饌兩瓦甒其實醴酒角觶木柶毼豆兩其實葵菹芋蠃醢兩籩無縢布巾其實栗不擇脯四脡

注曰此饌但言東方則亦在東堂下也毼白也齊人或名全菹爲芋縢緣也詩云竹柲緄縢布巾籩巾也籩豆具而有巾盛之也特牲饋食禮有籩巾

疏曰菹法短四寸者全之若長於四寸則切之喪中之菹葵𨿽長而不切故取齊人全菹爲芋之解不言豆巾者菹醢濕物不嫌無巾其實有巾矣【從楊氏圖節本】敖氏曰記言設棜於東堂下南順齊於坫饌於其上者正指東方之饌也始死之奠用吉器小斂用素俎至是乃用毼豆而籩無縢皆以漸變之記曰凡籩豆實具設皆巾之亦指此時也乃獨於籩見之者嫌幹物或可不必巾也菹云芋栗不擇脯四脡亦皆變於吉也

郝氏曰芋土芝言葵又言芋用其一也內則云栗曰撰之凶事質故不擇又曰芋卽蜀人所謂蹲防其莖葉可菹鄭謂齊語全菹爲芋未可據

世佐案周禮醢人所掌四豆之實無用芋者亦無一豆而兼用二物者且菹言芋栗言不擇其意相將皆取麤略之意當以注疏爲正郝說誤矣

奠席在饌北斂席在其東

注曰大斂奠而有席彌神之

疏曰有巾又有席是彌神之

敖氏曰奠席葦席也周官司幾筵曰凡喪事設葦席斂席亦莞與簟也其謂奠席也此二席皆不在棜大斂之奠在室逺於屍柩故始用席以存神也

掘肂見衽

注曰肂埋棺之坎也掘之於西階上衽小要也喪大記曰君殯用輴欑至於上畢塗屋大夫殯以幬欑至於西序塗不曁於棺士殯見衽塗上幃之又曰君蓋用漆三衽三束大夫蓋用漆二衽二束士蓋不用漆二衽二束

疏曰肂訓陳謂陳屍於坎知於西階上者檀弓云周人殯於西階之上是也此殯時𨿽不言南首南首可知引喪大記者見君殯四面及上盡塗之如屋然大夫不得如人君四面欑之但逼西序以木幬覆棺欑置於西序欑中狹小裁取容棺但塗木不及棺而已士殯見衽塗上者卽此經掘肂而見其小要於上塗之而已云惟之者鬼神尙幽闇君大夫士皆同也古者棺不釘用漆者塗合牝牡之中也君棺蓋每縫爲三道小要每道爲一條皮束之大夫士降於君也楊氏曰古者棺不釘鑿棺蓋之際以衽連之其形兩端大而中小所謂小要也見衽者衽出見於平地肂深淺之節也

敖氏曰言其肂之深淺以見衽爲度也此肂亦在西序下其南蓋近於序端

郝氏曰殯賓也周人殯於西階上賓之也棺蓋合際處曰衽

張氏曰衽所以聫合棺蓋縫者今謂之銀錠扣見衽者坎不沒棺其衽見於上三衽三束謂每一靣三處用衽又以皮三處束之也

棺入主人不哭升棺用軸蓋在下

注曰軸輁軸也輁牀如牀軸其輪挽而行

疏曰詳見旣夕遷於祖用軸注

敖氏曰蓋在下者卻於棺之下也棺旣升則入於肂中而蓋則置於序端與案注云軸狀如轉轔者轔猶輪也以木闗其轔之中央而引之則轔由此而轉故以轉轔名之蓋漢時語也謂軸狀如之以今物曉時人也軹謂軸之兩末闗輪之處也竊詳注說蓋謂此軹之旁共有四輪前後各二又各有一軸以橫貫其桯與輪也鄭氏此說未必有據亦但以意言之郝氏曰棺升堂載以輲車蓋棺蓋居棺下棺遷於坎屍遷於棺而後加蓋便也

熬黍稷各二筐有魚臘饌於西坫南

注曰熬所以惑蚍蜉令不至棺旁也爲舉者設盆盥於西

疏曰喪大記云熬君四種八筐大夫三種六筐士二種四筐加魚臘焉注云熬者煎谷也將塗設於棺旁此士二筐首足各一筐其餘設於左右云爲舉者設盆盥於西者以小斂旣云設盆盥饌於東方明大斂用西方之盆盥矣以其先陳盥後陳鼎故於鼎上言之也

敖氏曰有魚臘謂每筐皆有之也此四物者擬用於肂中故饌於此孝子以屍柩旣殯不得復奠於其側𨿽有奠在室而不知神之所在故置此於棺旁以盡愛敬之心也然不以食而用熬谷不以牲而用魚臘亦所以異於奠也與

郝氏曰熬黍稷炒谷也雜魚與臘置肂中柩旁惑螻蟻使不侵屍

世佐案用此四物之故敖說得之鄭云惑蚍蜉似迂

陳三鼎於門外北上豚合升魚鱄鮒九臘左胖髀不升其他皆如初

注曰合升合左右體升於鼎其他皆如初謂豚體及匕俎之陳如小斂時合升四鬄亦相互耳

敖氏曰臘用左胖別於吉也此臘惟豚解其髀不升亦前肩後肫胉而已凡臘必去髀不以豚解體解合升胖升而異

姜氏曰鮒小魚也一名鯽鱄有二訓一音專魚之大者與鮒不類一音團黒水流入海中多鱄魚似鮒而彘尾則此鱄當音團與

燭俟於饌東

注曰燭燋也饌東方之饌有燭者堂𨿽明室猶闇火在地曰燎執之曰燭

右陳大斂衣奠及殯具

祝徹盥於門外入升自阼階丈夫踴

注曰祝徹祝與有司當徹小斂之奠者小斂設盥於饌東有巾大斂設盥於門外彌有威儀

疏曰此直云祝徹盥於門外者不知何時設此案上小斂陳饌訖卽言設盥則陳大斂饌訖亦設盥於門外也

敖氏曰祝徹者題下事也此徹者多矣惟言祝見其尊者耳是時無東堂下之盆盥故盥於門外

祝徹巾授執事者以待

注曰授執巾者於屍東使先待於阼階下爲大斂奠又將巾之祝還徹醴也

敖氏曰設小斂奠之時執巾者待於阼階下祝就而受之然則祝於此時亦惟以巾授之於阼階下蓋授受之節宜同也祝旣授巾乃還徹醴以待者謂執事以巾置於饌所以待奠事之至也

徹饌先取醴酒北面

注曰北面立相待俱降

敖氏曰醴酒尊先取之後設先取禮相變也饌字誤當作奠案注云相待俱降謂待取俎豆者也

其餘取先設者出於足降自西階婦人踴設於序西南當西榮如設於堂

注曰爲求神於庭孝子不忍使其親須防無所馮依也堂謂屍東也凡奠設於序西南者畢事而去之敖氏曰其餘謂取籩豆俎者也先設者先取之後設者後取之經惟言取先設者見其初者耳旣取則南面西上俟執醴酒者行而從之降矣設於序西南攺設之也凡徹尊者之盛饌必攺設之而後去之序西南南北節也當西榮東西節也不設於東異於生也特牲饋食禮曰祝命徹阼俎豆籩設於東序下此生者之禮也此新奠設於旣殯之後而舊奠乃徹於未斂之前者爲辟斂故爾凡攺設者賓出則徹之

醴酒位如初執事豆北南面東上

注曰如初者如其醴酒北面西上也執醴尊不爲便事變位

敖氏曰醴酒亦後設故其位如初執豆俎者旣設而東上俟設醴酒者畢而從之降亦由便也此奠於西堂其俟降之位東上是由饌東而南乃降自側階也然則側階南於序端矣凡升降自側階者此經皆不見之

世佐案醴酒謂執醴酒者祝及執事者一人也位俟時而設之位初謂設小斂奠也執事謂設豆及俎者豆北南面東上設畢而俟之位也初豆俎旣設立於俎北西上此則異於初者也必東上者便其以次而適東方也上先言降自西階乃言設於序西南當西榮則其攺設在庭明矣惟其在庭故取節於榮也敖云此奠於西堂何其弗深考耶

乃適饌

注曰東方之新饌

敖氏曰適東方之饌處以待事至也後放此適饌亦由主人之北

世佐案設醴酒畢祝先行執事者隨之而適東方也云適饌者明近其所有事

帷堂

注曰徹事畢

敖氏曰又將設飾也

張氏曰殆爲大斂將遷屍故帷之

右徹小斂奠帷堂

婦人屍西東面主人及親者升自西階出於足西面袒注曰袒爲【爲字坊本脫今依疏及集說補】大斂變也不言髽免髺髮小斂以來自若矣

敖氏曰婦人屍西東面以男子將升故也取節於屍明近於牀此親者謂眾主人也男子但言西面袒是逺於屍矣然則此時主人堂上之位其在阼階上所布席之東與

士盥位如初

注曰亦旣盥並立西階下

敖氏曰此時不設東堂下之盥而徹者乃盥於門外似亦未必有西方之盥若然則此士亦盥於門外與喪大記言君大斂之禮云士盥於盤上北面

世佐案初謂小斂也云盥位如初則亦盥於西方盆上可知矣上不言設西方盥文不具耳敖說非郝云盥於東堂下尢誤

布席如初

注曰亦下莞上簟鋪於阼階上於楹間爲少南敖氏曰布席之處其於階上爲少西於楹爲少北蓋小斂之牀大斂之席與殯肂南北之節宜同也

商祝布絞紟衾衣美者在外君襚不倒

注曰至此乃用君襚主人先自盡

敖氏曰美者在外謂衣也君襚先祭服祭服先散衣而祭服之中又各有所先後皆所謂美者在外也在外亦指斂時言之若於此時則但爲在下耳君襚不倒尊也以祭服視散衣則祭服爲尊以君襚視祭服則君襚爲尊惟君襚不倒則祭服亦有倒者矣至是乃用君襚者大斂之禮重故以服之尢尊者爲之襲而美者在外小斂而美者在中大斂又反之禮貴相變也

郝氏曰祭服美故在外君襚尊順領布之不敢倒置其餘隨宜縱橫可也

世佐案此衣用三十稱亦半以覆屍半以爲借斂時美者在外正與小斂相反也爵弁服最美故在外以見其美君襚最尊故不倒以致其尊君隧若非爵弁服則不在外爵弁服若不出於君襚則亦可倒二義蓋互見也

有大夫則告

注曰後來者則告以方斂非斂時則當降拜之疏曰案檀弓大夫弔當事而至則辭焉注云辭猶告也擯者以主人有事告也主人無事則爲大夫出喪大記云士之喪於大夫不當斂則出注父母始死悲哀非所尊不出也上文有君命則出迎於門外是始死惟君命出若小斂後則爲大夫出故雜記云當袒大夫至𨿽當踴絕踴而拜之反攺成踴若士來卽成踴乃拜之也

敖氏曰告謂告以主人方有事未卽拜賓也非斂時則位在下來卽拜之

士舉遷屍復位主人踴無算卒斂徹帷主人馮如初主婦亦如之

疏曰士舉遷屍謂從戶外夷牀上遷屍於斂上敖氏曰復位反階下位以俟也於主人主婦旣馮屍乃復升而舉屍以斂於棺也

郝氏曰親形愈斂孝子情愈廹故踴無算衾絞結束畢徹堂上帷馮屍如初主人西面主婦東面也

右大斂

主人奉屍斂於棺踴如初乃蓋

注曰棺在肂中斂屍焉所謂殯也檀弓曰殯於客位疏曰從阼階斂上遷屍鄕西階斂於棺中乃知蓋於棺上也

敖氏曰納屍於棺則屍藏不見矣故亦以斂言之小斂云男女奉屍此惟云主人者其殯禮之異者與世佐案此與侇於堂同亦士舉而男女奉之也經惟言主人文省耳

主人降拜大夫之後至者北面視肂

注曰北面於西階東

疏曰小斂後主人阼階下今殯訖不忍卽阼階因拜大夫卽於西階東北面視肂而哭也

敖氏曰後至者於主人旣升堂而後來者也惟云降拜大夫之後至者則於士之後至者旣襲乃拜之雜記曰當袒大夫至𨿽當踴絕踴而拜之反攺成踴乃襲於士旣事成踴襲而後拜之不攺成踴正此意也世佐案視肂者爲將設熬塗殯須親臨監之

眾主人復位婦人東復位

注曰阼階上下之位

設熬旁一筐乃塗踴無算

注曰以木覆棺上而塗之爲火備

敖氏曰喪大記注引此云旁各一筐則是此經脫一各字也各各黍稷也每旁二筐黍當在南

世佐案旁一筐者前後左右各一筐也士禮黍稷各二筐故分設之如此若大夫以上前後亦各一筐而左右則加多矣敖說誤喪大記注衍一各字者乃傳寫之譌耳孔疏引注仍無各字

卒塗祝取銘置於肂主人復位踴襲

注曰爲銘設柎樹之肂東

疏曰始死則作銘訖置於重今殯訖取置於肂上銘所以表柩故也云肂東者以不使當肂於東可知敖氏曰置銘蓋於肂南

右殯

乃奠燭升自阼階祝執巾席從設於奧東面

注曰執燭者先升堂照室自是不復奠於屍祝執巾與執席者從入爲安神位室中西南隅謂之奧執燭南面巾委於席右

敖氏曰周人斂用日出故旣斂而室猶闇須用燭也祝執巾與席從執燭者升而設之於奧旣委巾乃設席士虞禮曰祝布席於室中東面凡喪奠不啟牖郝氏曰燭卽俟於饌東之燭巾卽祝徹授執事者之巾至是祝仍受之以升

世佐案敖說以祝執巾席從爲一句與注異似勝之

祝反降及執事執饌

注曰東方之饌

敖氏曰執饌以待俎而俱升也

士盥舉鼎入西靣北上如初載魚左首進鬐三列臘進柢

注曰如初如小斂舉鼎執匕俎扄鼏朼載之儀魚左首設而在南鬐也左首進鬐亦未異於生也凡未異於生者不致死也

疏曰案公食右首進鬐此云左首則與生異而云亦未異於生者彼公食言右首據席而言此左首據載者而言若設於席則亦右首也【從句讀節本】

敖氏曰左首其首於載者爲左也左首進鬐則寢右矣魚以鬐爲上腴爲下進鬐猶牲之進柢也魚九而三列則三三爲列也凡俎實進上乃食生之禮喪之初奠而若此但取其未異於生耳其後遂因而不變又以別於吉祭云

祝執醴如初酒豆籩俎從升自阼階丈夫踴甸人徹鼎注曰如初祝先升

世佐案初謂設小斂奠也

奠由楹內入於室醴酒北面

注曰亦如初

敖氏曰楹內東楹北也惟云醴酒北面則其餘之未設者亦西面矣此奠於室者屍柩旣殯不可復奠於其側故宜在室也室事神之處也

世佐案醴酒北面謂執醴酒者北面立於席東俟設也亦西上

設豆右菹菹南栗栗東脯豚當豆魚次臘特於俎北醴酒在籩南巾如初

注曰右菹菹在醢南此左右異於魚者載者統於執設者統於席醴當栗南酒當脯南

張氏曰注載二句言方其載俎時則以執者之左右爲左右及設午席則以席之左右爲左右也

世佐案右菹豆南上也栗東脯籩西上也豚當豆當兩豆之東也魚次臘特於俎北說見士昏禮巾以巾蒙饌也設巾曰巾猶置尊曰尊布席曰席

旣錯者出立於戶西西上祝後闔戶先由楹西降自西階婦人踴奠者由重南東丈夫踴

注曰爲神馮依之也

疏曰鄭解丈夫見奠者至重卽踴者重主道爲神馮依之故丈夫取以爲踴節也

敖氏曰立於戶西南面待祝出而偕行也祝後闔戶者祝錯醴最在後故後出而因闔戶也惟云闔戶是初時牖未嘗啟也明矣旣闔戶祝西行而南執事者從之皆由楹西而降奠者由重南而東復其門東之位也祝位在門西

郝氏曰戶在室東立者西上上神席也祝闔室戶鬼尙幽也出則祝後降則祝先

右大斂奠

賓出婦人踴主人拜送於門外入及兄弟北面哭殯兄弟出主人拜送於門外

注曰小功以下至此可以歸異門大功亦存焉疏曰案喪服云小功以下爲兄弟則此兄弟可兼男女也大功容有同門有同財故喪服以小功以下爲兄弟但大功亦有不同門不同財之義以異門疏至此亦可以歸旣殯𨿽歸至朝夕朔奠之日近者亦入哭限也若至塟時皆就柩所

眾主人出門哭止皆西面於東方闔門

敖氏曰東方之位亦北上

郝氏曰出門出殯宮門東方卽倚廬

姜氏曰眾主人齊衰者也言眾主人者統諸父昆弟與哭止謂婦人踴時則哭矣皆西面者眾主人外位也余見朝夕奠

世佐案眾主人謂齊衰之屬居喪次不歸者也大功之同門者亦存焉出門將就次也於是言哭止則主人及兄弟哭殯之時眾主人亦皆北面哭矣東方寢門外也之東方喪次在焉闔門殯宮宜淸靜也

主人揖就次

注曰次謂斬衰倚廬齊衰堊室也大功有帷帳小功緦麻有牀笫可也

疏曰凡言次者廬堊室以下總名是賓客所在亦名次也故引禮記閒傳爲證案閒傳云父母之喪居倚廬寢苫枕塊不說絰帶齊衰居堊室芐翦不納大功寢有席小功緦麻牀可也齊衰旣居堊室故大功以下有帷帳也

姜氏曰次𨿽總指五服之次經云主人就次則專指斬衰而注兼齊衰者蓋上文兄弟等爲旁親主人拜送於門外而眾主人等爲嫡屬則但云出門不拜送於門外而且皆西面於東方以待就次矣揖蓋示使就次然

世佐案揖揖眾主人也主人因送兄弟出門遂不復入而先卽次矣眾主人得揖乃各就其次也次在殯宮門外之東北戶北上主人之次最北其餘以次而南亦以服之親疎爲序

右賓出主人就次

君若有賜焉則視斂旣布衣君至

注曰賜恩惠也斂大斂君視大斂皮弁服襲裘主人成服之後往則錫衰

疏曰案雜記云公視大斂公升商祝鋪席乃斂注引喪大記曰大夫之喪將大斂旣鋪絞紟衾君至此君升乃鋪席則君至爲之攺始新之此經上下不言攺新者文不具也喪大記云君於士旣殯而往爲之賜大斂焉云君視大斂皮弁服襲裘者案喪服小記云諸侯弔必皮弁錫衰言諸侯不言君者以其彼是弔異國之臣法緣弔異國之臣服皮弁則君弔士未成服之前可服皮弁襲裘之文出檀弓子遊弔小斂後襲裘帶絰而入此小斂後亦宜然也云成服之後往則錫衰者亦約服問君弔卿大夫之法文王世子注同姓之士緦衰異姓之士疑衰不同者彼謂凡平之士此士於君有師友之恩特賜與大夫同也

敖氏曰君欲視斂則使人告喪家故主人不敢升堂而先布絞紟衾衣以待其來喪大記曰弔者襲裘加帶絰則此時君之弔服亦朝服襲裘而加絰與帶矣若主人成服之後而往則弁絰疑衰

世佐案君之弔服敖說近是錫衰王爲公卿之服也而諸侯於其大夫亦服之緦衰王爲諸侯之服也而諸侯於同姓之士亦服之疑衰王爲大夫士之服也而諸侯於異姓之士亦服之三者皆弁絰此弔於主人成服之後者也若未小斂而弔天子諸侯無文惟檀弓記子遊裼裘而弔之事孔疏謂主人未變之前弔者吉服謂羔裘冠緇衣素裳又袒去上服以露裼衣小斂後則襲裘帶絰而不聞其易服似與論語羔裘冠不以弔及家語始死羔裘冠者易之之丈皆不合豈記者誤與抑論語家語所云又各有指也皮弁錫衰乃弔異國臣法不宜施之於本國之士

主人出迎於外門外見馬首不哭還入門右北面及眾主人袒

注曰不哭厭於君不敢伸其私恩

敖氏曰喪禮主人不迎賓若有所迎見之則不哭蓋禮然爾上經云見賓不哭是也此於君弔旣迎之於門外門外又見其馬首卽不哭敬之至也言見馬首明未入巷門入門右廟門也

郝氏曰門右門東也北面臣禮也眾主人庶子也袒衣變也

姜氏曰袒者主人本當袒又君前肉袒亦禮也

巫止於廟門外祝代之小臣二人執戈先二人後注曰巫掌招彌以除疾病小臣掌正君之法儀者周禮男巫王弔則與祝前喪祝王弔則與巫前檀弓曰君臨臣喪以巫祝桃茢執戈以惡之所以異於生也皆天子之禮諸侯臨臣之喪則使祝代巫執茢居前下天子也小臣君行則在前後君升則俠阼階北面凡宮有鬼神曰廟

敖氏曰周官言喪祝男巫皆於王弔則前國君不得並用巫祝其在廟門外則巫前至廟門則祝前互用其一所以下天子也必用巫祝者其以與神交之故與巫至廟門外乃止則君下之處差逺於廟門矣小臣執戈前後以備非常

君釋采入門主人辟

注曰釋采者祝爲君禮門神也必禮門神者明君無故不來也禮運曰諸侯非問疾弔喪而入諸臣之家是謂君臣爲謔

敖氏曰采讀爲菜蓋其物之可以爲豆實者如葵韭之類是也釋菜蓋於闑西閾外釋謂奠之於地盛之之器則用笲云主人辟於是眾主人眾賓亦皆辟位

君升自阼階西鄕祝負墉南面主人中庭

注曰祝南面房中東鄕君墻謂之墉主人中庭進益北

疏曰祝必負墉南面鄕君者案喪大記曰君視祝而踴祝相君之禮故須鄕君

郝氏曰升自阼階君自主也君立阼西面祝背東房墻南面立君側詔禮也主人由門右進立中庭下北面

君哭主人哭拜稽顙成踴出

注曰出不敢必君之卒斂事

敖氏曰君已哭而主人出爲君旣有事矣自此以下六節每節之畢主人輒出皆爲不敢久畱君也喪大記曰出俟於門外

郝氏曰出恐君卽行送之

君命反行事主人復位

注曰大斂事

敖氏曰位入門右之位也此時惟將拜君乃進中庭不然則否

君升主人主人西楹東北面

注曰命主人使之升

敖氏曰升之使視斂也西楹東眀其在堂中西也主人與君同在堂宜逺之

郝氏曰西楹東北面近屍西也

升公卿大夫繼主人東上乃斂

注曰公大國之孤四命也

敖氏曰升之使視斂以其尊也云繼主人東上則主人之位在楹東少南矣

郝氏曰升公卿大夫亦君命升繼主人立西楹東主人之左相繼而西使孝子近屍得自展其事也東上上君也

卒公卿大夫逆降復位主人降出

注曰逆降者後升者先降位如朝夕哭弔之位疏曰卒者謂卒斂也

君反主人主人中庭君坐撫當心主人拜稽顙成踴出注曰撫手按之凡馮屍興必踴

疏曰君與主人拾踴也喪大記君於臣撫之父母於子執之子於父母馮之婦於舅姑奉之舅姑於婦撫之又云凡馮屍興必踴是馮爲總名君撫之亦踴也【從楊氏圖節本】

敖氏曰反謂命之反也

君反之復初位眾主人辟於東壁南面

注曰以君將降也南面則當坫之東

疏曰初位卽中庭位下文君降西鄕命主人當在阼階下故眾主人辟君東壁南面則西頭爲首者當堂角之坫

敖氏曰初位亦入門右位也嫌在中庭故以初明之眾主人南面西上

世佐案初位當從敖說

君降西鄕命主人馮屍主人升自西階由足西靣馮屍不當君所踴主婦東面馮亦如之

注曰君必降者欲孝子盡其情

郝氏曰不敢馮君所撫處疑與尊者同也

奉屍斂於棺乃蓋主人降出君反之入門左視塗注曰肂在西階上入門左由便趨疾不敢久畱君敖氏曰君反主人而主人卽入視塗者蓋君反之之時必以是命之也下云君命反奠亦見其一耳但言入門左則是未必在西階下也所以然者欲其出之便也

世佐案視塗仍於西階東北面入門左者急於就視不敢從容由右也殯乃送終之大事故由便趨疾如此降出以尊君入門左以急親臣子之道並行也敖說誤注云不敢久畱君亦非經意

君升卽位眾主人復位卒塗主人出君命之反奠入門右

注曰亦復中庭位

疏曰經云入門右注復中庭位謂在門右南北當中庭也

敖氏曰入門右卽初位也先言位次言初位此復著其所者以明其非有事於中庭則東方之位皆在是也

世佐案卽位卽阼階上西鄕位復位復阼階下位君升而眾主人復卽位也至是主人又入門右者殯訖復其初也其位蓋近門東注云復中庭位非

乃奠升自西階

注曰以君在阼

君要節而踴主人從踴

注曰節謂執奠始升階及旣奠由重南東時也敖氏曰要猶候也節當踴之節也此節謂執奠者始升階時

郝氏曰當丈夫踴之節則祝導君按節而踴要猶按也

卒奠主人出哭者止

注曰以君將出不敢讙囂聒尊者也

君出門廟中哭主人不哭辟君式之

注曰辟逡遁辟位也古者立乘式謂小俛以禮主人也曲禮曰立視五巂式視馬尾

疏曰君入臣家至廟門乃下車則貳車本不入大門下云貳車畢乘主人哭拜送者明出大門矣曲禮君出就車左右攘辟又五巂注巂猶規也車輪轉之一帀爲一規以冬官輪崇計之凡視前十六步半【熊氏朋來曰考工記乘車之輪六尺有六寸言其髙如此韻家引陸佃言五巂三丈三尺不知徑一圍三則五巂該九丈九尺】

朱子曰式車前橫木有所敬則俯而憑之

郝氏曰廟中殯宮主人不哭送君也辟避道旁致敬也君於車上伏軾答之

世佐案君式主人卽式凶服之意哀有喪也

貳車畢乘主人哭拜送

注曰貳車副車也其數各視其命之等君出使異姓之士乘之在後君弔蓋乘象輅曲禮曰乘君之乘車不敢曠左左必式

疏曰大行人上公貳車九乘侯伯七子男五故知視命數坊記君不與同姓同車與異姓同車彼謂同車爲禦右者此貳車可知引曲禮者乘車卽貳車也以人君皆左載惡空其位則乘之亦居左常爲式耳【從楊氏圖節本】

敖氏曰凡有貳車者爲毀折之備也此車惟有禦右而已主人拜送不著其處則是但於廟門外耳蓋是時君已升車故也喪大記云拜稽顙

世佐案上經主人送君之使者皆於外門外則送君無不出之嫌故此不著其處且貳車本在大門外云貳車畢乘則亦足以明之矣敖說誤

襲入卽位眾主人襲拜大夫之後至者成踴

注曰後至布衣而後來者

疏曰若未布衣時來卽入前卿大夫從君之內今承上君大夫之下別言拜大夫之後至者明布衣後來不得與前卿大夫同時從君入者故鄭以布衣之後解之

敖氏曰旣送君卽襲於外明其袒之久者爲君在故也旣卽位乃拜大夫之後至者此已禮宜更始而爲之不可於送君之餘由便拜之也此後至謂君旣至而後來者

郝氏曰襲其袒衣入卽東階下西面之位

賓出主人拜送

注曰自賓出以下如君不在之儀【張氏曰謂如前章所陳賓出諸儀】敖氏曰惟言主人拜送是婦人於此亦不踴矣亦異於君不在之儀也

右君視大斂【張氏曰以上皆喪親第三日事】

劉氏敞曰君臨臣喪以桃茢先非禮也周之末造也事之斯爲臣焉使之斯爲君焉君臣之義非虛加之也寄社稷焉爾寄宗廟焉爾寄人民焉爾夫若是其孰輕故君有慶臣亦有慶君有戚臣亦有戚書曰元首明哉股肱良哉尊卑異而已矣𨿽於其臣亦然故臣疾君親問之臣死君親哭之所以致忠愛也若生也而用死也而棄生也而厚死也而薄生也而愛死也而惡是教之忘生也是教之背死也禍莫甚於背死而忘生苟爲背死而忘生則不足以托六尺之孤寄百里之命施之於人者不變於存亡然後人之視其亡猶存矣則夫桃茢胡爲乎諸臣之廟哉或曰於記有之宜若禮然曰否是故亦周末之記也昔者仲尼之畜狗死子貢埋之曰丘聞之也敝帷不棄爲埋馬也敝蓋不棄爲埋狗也而丘也貧無蓋也亦予之席焉夫不以賤而棄之爲勞也夫不以死而欺之爲有生也勞𨿽賤不棄也死𨿽狗不欺也而況於君臣乎吾故曰君臨臣喪以桃茢先非禮也周之末造也朱子曰儀禮不是古人預作一書如此初間只以義起漸漸相襲行得好只管巧至於情文極細密極周致處聖人見此意思好故錄成書只看古人君臣之際如君臨臣喪坐撫當心要絰【絰當作節】而踴今日之事至於死生之際恝然不相闗不啻如路人所謂君臣之義安在又曰看古禮君於大夫小斂往焉大斂往焉於士旣殯往焉何其誠愛之至今乃恝然古之君臣所以事事做得成緣是親愛一體

楊氏曰哭屍斂屍撫屍視殯視塗視奠凡六節每一節主人降出主人不敢必君之卒事也君命反主人行事所以盡哀敬之情始終之義也

郝氏曰君臨臣喪一體之誼哀敬之情而使巫祝告門小臣執戈前驅後入何爲者也此後世人主妄自驕貴崇尙巫風而爲此非先王哀有喪之禮

世佐案小臣執戈先後乃君之儀衛非直爲弔喪也用巫祝之故敖說得之釋采於門則注說是矣檀弓云巫祝桃茢執戈以惡之似非先民無穢虐士之意淸江劉氏嘗辧之郝氏又因是而疑經過矣

三日成服杖拜君命及眾賓不拜棺中之賜

注曰旣殯之明日全三日始歠粥矣禮尊者加惠明日必往拜謝之棺中之賜不施已也曲禮曰生與來日

疏曰是四日矣言三日除死日數之也曲禮注與數也生數來日謂成服杖以死明日數也死數往日謂殯斂以死日數也大夫以上皆以來日數

敖氏曰云成服者向已絰帶矣今復以冠衰之屬足而成之喪大記曰士之喪二日而殯三日之朝主人杖婦人皆杖然則此蓋於未朝哭爲之也君命及眾賓謂弔者也拜之者謝其弔己也棺中之賜謂襚也不拜襚者襚禮不爲己也此謂不弔而襚者若弔襚並行則其拜亦惟主於弔凡往拜之節其於朝奠之後乎拜之皆於其外門外所拜者不見

郝氏曰不拜襚不忍遽死其親之意塟後乃拜也世佐案凢拜賜之禮必使人將命明已所爲來之故若爲二事而來則分拜之公食禮云拜食與侑幣皆再拜稽首是也此於弔襚並行者亦惟拜弔而不更拜襚故云不拜棺中之賜也君命卽上文弔者致命之命也不拜君之視斂者視斂亦爲死者也爲死者則不拜之送終之禮君友之所當自盡也

右成服拜君命及賓

朝夕哭不辟子夘

注曰旣殯之後朝夕及哀至乃哭不代哭也子夘桀紂亡日凶事不辟吉事闕焉

陸氏曰賈逵云桀以乙夘日死紂以甲子日亡故以爲戒鄭同漢書翼奉說則不然張晏云子刑夘夘刑子相刑之日故以爲忌而云夏殷亡日不推湯武以興乎

郝氏曰始死至殯三日代哭不絕聲殯後無代惟朝夕於殯宮遂奠焉

姜氏曰桀以乙夘日死紂以甲子日死王者以爲忌日世俗相傳皆失其義蓋湯放桀武王代紂者乃聖人救民取殘之大義而桀紂固君湯武固臣也故其於舊君之死日不忍卽吉而避之此蓋聖人之仁至義盡所流溢於不自己者而其無一毫苟利天下之心亦因可想見矣而後世傳之失眞乃謂是日爲凶日而不用也則武王不以甲子興乎是𨿽漢唐以後之君猶明之而謂學者可惑之乎且如廟諱謂之忌日蓋發於哀敬之心而非起於厭惡之念也而世以比於凶忌者蓋眾喙一詞矣朝夕不辟子夘無卽吉之嫌故也故曰明理可以治惑

世佐案子夘之說鄭義爲優姜氏之言足以明其義矣

婦人卽位於堂南上丈夫卽位於門外西面北上外兄弟在其南南上賓繼之北上門東北面西上門西北面東上西方東面北上主人卽位辟門

注曰外兄弟異姓有服者也辟開也凡廟門有事則開無事則閉

疏曰喪大記云祥而外無者則此外位皆有今直云婦人則丈夫亦矣但文不備也外兄弟謂若舅之子姑姊妹從母之子等皆是

敖氏曰卽位於堂阼階上也丈夫眾主人眾兄弟也同姓異姓之親及賓客𨿽以親疏爲序列於東方而所上相變明其不相統也門東北面西上與西面北上者相變也門西北面東上與東面北上者相變也以下文考之則此東方之賓卿大夫也門東諸公也門西他國之異爵者也然則西方者其士與門東門西外門內之左右也列定而主人乃卽位於東方之北

郝氏曰情有親疎爵有崇卑相聫而不相混如此辟辟同

世佐案丈夫謂主人眾主人兄弟也門外廟門外也西面北上東方之位也門東大門東私臣之位若有諸公亦在焉少進門西大門西公有司之位若有他國之異爵者亦在焉少進西上東上皆統於門也夫門東門西乃羣吏之正位諸公與他國之異爵者不恆有有則不可與卿大夫同列故位於此而少進所以尊異之也下文特見之亦以其不恆有故耳非謂位於此皆尊者也且大國之孤惟一人而經云西上其不主爲諸公明甚敖以下文實之誤矣主人卽位辟門著其節也敖云列定而主人乃卽位非

婦人拊心不

注曰方有事止讙囂

疏曰云方有事者謂下經徹大斂奠設朝奠之事也敖氏曰拊心不見其悲哀而未敢也所以然者以男子未哭故也

世佐案輕擊曰拊以手擊胸含悲而未敢發之狀不之故敖得之

主人拜賓旁三右還入門婦人踴

注曰先西面拜乃南面拜東面拜也

敖氏曰旁三謂鄕賓所立之方而三拜之也於內位之拜別其尊卑故於此略之總旅拜而已以序言之先南面拜乃東面拜西面拜旣則右還而入門也嫌其由便故言右還以明之婦人但言踴以踴見也有不踴踴無不者

世佐案旁方通旁三者每方各三拜也其拜之之序當從注說

主人堂下直東序西面兄弟皆卽位如外位卿大夫在主人之南諸公門東少進他國之異爵者門西少進敵則先拜他國之賓凡異爵者拜諸其位

注曰賓皆卽此位乃盡哀止主人乃右還拜之如外位矣兄弟齊衰大功者主人則小功緦麻亦卽位乃上言賓此言卿大夫則其亦賓爾少進前於列異爵卿大夫也他國卿大夫亦前於列尊之拜諸其位就其位特拜

敖氏曰此位與外位同故上言其位是著其人以互見之上言賓繼外兄弟此言卿大夫在主人之南明外兄弟以上皆少退於主人亦互見之也門東又有私臣之位門西又有公有司之位故諸公與他國異爵者皆少進以別之特牲記曰公有司門西北面東上私臣門東北面西上此位亦當如之也敵則先拜他國之賓惟謂異爵者若士則否以其同國異國者皆同在西方之位又旅拜之亦不宜異也他國之異爵者謂來聘若從君來朝者也凡凡諸公卿大夫也

右朝夕

郝氏曰此以下三節皆旣殯以後至塟三月內朝夕奠之禮此一節朝奠之位夕可知

徹者盥於門外燭先入升自阼階丈夫踴

注曰徹者徹大斂之宿奠

敖氏曰朝奠日出故用燭

郝氏曰此將朝奠先徹昨日殯奠徹者祝及執事輩儀與大斂徹奠同

祝取醴北面取酒立於其東取豆籩俎南面西上祝先出酒豆籩俎序從降自西階婦人踴

敖氏曰祝已取醴北面立已取酒者亦北面立於其東西上也餘人已取豆籩俎南面西上蓋立於神席之前不敢以由便而變位也

世佐案此與徹小斂奠同不言徹巾文省也

設於序西南直西榮醴酒北面西上豆西面錯立於豆北南面籩俎旣錯立於執豆之西東上酒錯復位醴錯於西遂先由主人之北適饌

注曰遂先者明祝不復位也適饌適新饌將復奠敖氏曰惟豆云西面錯蓋其他不盡然也祝與執事者自西階下而徑東故出於主人之北是時東方之饌醴酒在甒旣適饌乃酌之

世佐案此與攺設小斂奠並同文加詳耳饌朝奠之饌

右徹大斂奠

乃奠醴酒脯醢升丈夫踴入如初設不巾

注曰入入於室也如初設者豆先次籩次酒次醴也不巾無菹無栗也菹栗具則有俎有俎乃巾之敖氏曰如初設者醴酒錯於脯南也不巾別於殷奠也室中惟殷奠則巾其餘否

郝氏曰朝夕奠與殷奠殊惟醴酒脯醢殷奠月朔薦新之類則鼎俎具如初設如賓奠也酒饌不用冪巾禮殺於殷奠也

錯者出立於戶西西上滅燭出祝闔戶先降自西階婦人踴奠者由重南東丈夫踴賓出婦人踴主人拜送注曰止乃奠奠則禮畢矣

敖氏曰滅燭出謂執燭者滅燭而出也亦先降自阼階由主人之北東

眾主人出婦人踴出門止皆復位闔門主人卒拜送賓揖眾主人乃就次

敖氏曰此拜送賓謂眾兄弟之屬言賓者省文耳郝氏曰皆復位復門外初立之位

右朝夕奠

敖氏曰婦人卽位至此惟主言朝之禮其夕之與此異者惟徹醴酒脯醢不設於序西南耳余並同張氏曰自第四日至塟前並用此禮

朔月奠用特豚魚臘陳三鼎如初東方之饌亦如之注曰朔月月朔日也自大夫以上月半又奠如初者謂大斂時

郝氏曰此旣殯後及大祥前兩期內月朔之奠生有朔食故死有朔奠禮盛於朝夕

無籩有黍稷用瓦惇有蓋當籩位

注曰黍稷並於甒北也於是始有黍稷死者之於朔月月半猶平常之朝夕大祥之後則四時祭焉疏曰平常之朝夕謂猶生時朝夕之常食也案旣夕記云燕養饋羞湯沐之饌如他日彼謂下室中不異於生時殯宮中則無黍稷今至朔月月半乃有之若朔月月半殯宮中有黍稷下室則無故旣夕記云朔月若薦新則不饋於下室也士虞禮禫月吉祭猶未配是大祥之後得四時祭若虞祭之後卒之等𨿽不四時亦有黍稷是其常也

敖氏曰朔奠及薦新不用籩所以別於殯奠之類此云用瓦惇則吉時或不用瓦者矣

郝氏曰無籩無脯栗有黍稷主食也死者月朔猶生者朝夕饔飱爲主瓦惇以盛黍稷蓋以合惇當籩位以黍稷居脯栗之位也

張氏曰朝夕之奠有醴酒豆籩而無黍稷至月朔殷奠始有之者以下室又自有燕養之饌故𨿽不設黍稷而不爲薄也旣奠殯宮又饋下室者莫必神之所在故也

主人拜賓如朝夕

敖氏曰如其廟門內外之儀也

卒徹舉鼎入升皆如初奠之儀

注曰徹宿奠也

敖氏曰朝夕奠無俎非盛饌徹則去之不復攺設於序西南惟言卒徹爲下事節也升謂匕而升於俎也初奠小斂旣殯之奠

郝氏曰祝與執事徹宿奠設於西序南畢乃設新奠舉鼎入階前升肉於俎皆如殯奠

世佐案朝夕奠𨿽非盛饌亦攺設於庭求神之道宜然也云皆如初奠之儀足以蔽之矣敖說非

執朼釋匕於鼎俎行朼者逆出甸人徹鼎其序體酒菹醢黍稷俎

注曰俎行者俎後執執俎者行鼎可以出其序升入之次

敖氏曰俎行而匕者出升階而丈夫踴甸人乃徹鼎經下言主人要節而踴故以此略之而以徹鼎繼匕者出而言非謂其節如是也此見六者之序則是凡奠皆每人執一器明矣俎不言豚魚臘特執無嫌朼皆當作匕

世佐案自卒徹至升俎之儀略前所詳自執匕至徹鼎之節詳前所略文互備也匕者右人也逆出匕臘者先出也此七物者執之凡七人醴酒各一人菹醢一人黍稷一人俎三人

其設於室豆錯俎錯臘特黍稷當籩位惇啟防郤諸其南醴酒位如初

注曰當籩位菹南黍黍東稷

疏曰知當籩位俎南黍黍東稷者依特牲所設爲之也

敖氏曰黍稷後設變於籩實也醴酒位如初亦醴在黍南酒在稷南其異者北各有防耳

世佐案當籩位者當大斂奠之籩位也上經云菹南栗栗東脯是其位矣注位下菹字本誤作俎今以敖本正之疏云依特牲所設爲之亦似誤以菹爲俎者特牲禮云主婦設兩惇黍稷於俎南西上又云宗婦執兩籩戶外坐主婦受設於惇南其設惇設籩之位皆與此經不合惟惇之西上則同耳

祝與執豆者巾乃出

注曰共爲之也

敖氏曰中分其奠祝巾在南者執豆者巾在北者各以近其位而爲之然則巾殯奠亦當如之經於此乃見之耳

郝氏曰祝立南執豆者立北共舉巾冪其奠

世佐案上設小斂奠云祝受巾巾之大斂奠云巾如初則皆祝獨爲之也此與執豆者二人爲之是其異矣所以然者蓋向者兼巾之而此則分冪之與

主人要節而踴

敖氏曰丈夫婦人皆要節而踴惟言主人文省耳

皆如朝夕之儀

敖氏曰爲凡不見者言也

郝氏曰此以上皆朔奠其禮盛又謂殷奠

月半不殷奠

注曰殷盛也士月半不復如朔盛奠下尊者

疏曰云下尊者以下大夫以上有月半奠故也世佐案不殷奠者其奠如朝夕而已

有薦新如朔奠

注曰薦五穀若時果物新出者

疏曰案月令仲春開冰先薦寢廟季春云薦鮪於寢廟孟夏云以彘嘗麥先薦寢廟仲夏云羞以含桃先薦寢廟皆是薦新如朔奠者牲牢籩豆一如上朔奠也

敖氏曰新謂谷之新熟者也薦新則惇實皆以新物爲之與春秋傳曰不食新矣少儀曰未嘗不食新皆指五穀而言也

徹朔奠先取醴酒其餘取先設者惇啟防面足序出如入

注曰啟防徹時不復蓋也面足執之令足間鄕前也惇有足則惇之形如今酒惇

敖氏曰其餘取先設者則取惇亦後於俎矣執惇面足是以首自鄕也其執而設之之時亦然少牢饋食禮曰惇皆南首蓋北面設之故也惇有首足如物之縮者然皆在上耳

郝氏曰惇形似獸兩足踞前徹者奉惇足在前南面錯順也

世佐案聶氏三禮圖惇蓋爲形用少牢禮注疏說也今惇蓋旣啟猶云面足則其說恐未必然

其設於外如於室

注曰外序西南

郝氏曰重言者疑朔奠異於朝夕也

右朔月奠薦新

姜氏曰此以上爲士喪斂殯之禮而以下爲其營塟之禮也舊以筮宅布材卜日三章合上爲篇而以旣夕以下別目爲旣夕禮者非

筮宅冡人營之

注曰宅塟居也冡人有司掌墓地兆域者營猶度也詩云經之營之

世佐案雜記云大夫卜宅與塟日士筮日而不卜下大夫也

掘四隅外其壤掘中南其壤

注曰爲塟將北首故也

疏曰檀弓云塟於北方北首三代之達禮也

敖氏曰壤土也謂所掘而起者也於將爲摭【摭疑當作域】之處掘其四隅與中央略以識之而已以神之從違未可必也外其壤謂置其壤於四隅之外南其壤謂置其壤於中央之南隅之外若東隅之東西隅之西是也

姜氏曰外猶旁也中壤不在旁而特在南者以待筮也下文指中封而筮是也

世佐案外其壤謂置諸四隅之外是也南其壤則置諸中央之南而已敖說未楚

旣朝主人皆往兆南北面免絰

注曰兆域也所【所坊本作新誤】營之處免絰者求吉不敢純凶

敖氏曰云皆往明眾主人亦行也免絰亦左擁之絰服之最重者於此免之以對越神明宜與人異服問曰凡見人無免絰𨿽朝於君無免絰

郝氏曰兆猶初也死者久宅初曰兆兆南卽所掘壤南免絰脫首絰也

命筮者在主人之右筮者東面抽上韇兼執之南面受命

疏曰云抽上韇者則下韇未抽待用筮時乃並抽也世佐案命筮者宰也在主人之右亦北面南面受命鄕主人也郝云尊蓍非余見士冠禮

命曰哀子某爲其父某甫筮宅度玆幽宅兆基無有後艱

注曰某甫且字也若言山甫孔甫矣宅居也度謀也玆此也基始也言爲其父筮塟居今謀此以爲幽冥居兆域之始得無後將有艱難乎艱難謂有非常若崩壞也孝經曰卜其宅兆而安厝之古文無兆基作期

敖氏曰兆基未詳或曰當從古文無兆字而期亦宜作其屬下句

張氏曰注某甫且字也且者聊且虛擬之謂以其人無可指故曰某以虛擬之兆基域兆之基址也古文期無有後艱義意自備

筮人許諾不述命右還北面指中封而筮卦者在左注曰述循也旣受命而申言之曰述不述者士禮略中封中央壤也

疏曰特牲吉禮亦云不述命故知士吉凶皆不述命非爲喪禮略也

敖氏曰指中封若示神以其處然不言坐是立筮也不席而立筮變於家

世佐案述命者述命辭以告蓍也其儀見少牢饋食禮

卒筮執卦以示命筮者命筮者受視反之東面旅占卒進告於命筮者與主人占之曰從

注曰卒筮卦寫卦示主人乃受而執之從猶吉也敖氏曰卦者書卦於木旣卒筮而筮者乃執以示命筮者必示命筮者以其出命故爾旣占而先告命筮者乃告主人亦此意也若吉時則受命示卦皆於主人占之曰從所告之辭云爾從謂從其所筮之地也書曰從筮從

姜氏曰案卜塟日但云宗人示涖卜涖卜受示則筮亦止示命筮者注恐未然

世佐案卒筮不言書卦文略也執卦以示命筮者亦筮人也云命筮者受視反之則主人不視明矣此亦凶禮之異者也

主人絰不踴

姜氏曰其將離也

世佐案絰復著絰也筮畢卽著絰明向之免之者爲禮神故也者哀其親之將歸此土也

若不從筮擇如初儀

注曰更擇地而筮之

敖氏曰再筮若又不吉則更擇地而不復筮也郝氏曰小記曰祔塟者不筮宅凡筮宅皆初地

歸殯前北面不踴

注曰易位而明非常

疏曰朝夕當在阼階下西面今筮宅來歸北面者是易位非常故也

敖氏曰殯前西階下也

右筮宅

世佐案此節之文有與士冠禮相同者不重釋之

旣井槨主人西面拜工左還槨反位不踴婦人於堂

注曰匠人爲槨利治其材以井構於殯門外也反位拜位也旣之則往施之竁中矣主人還槨亦以旣朝矣

疏曰檀弓云旣殯旬而布材與明器注云木工宜幹臘則此云井槨及明器之材布之已久豈今始獻材也但至此時將用故主人親看視旣之則往施之竁中也匠人主木工之事以匠人爲槨刋治其材有功故主人拜之也下文獻材於殯門外則此亦在殯門外

敖氏曰左還槨由槨之東南行而繞之也

郝氏曰井槨槨形方如井文

張氏曰左還槨循行一周視其良楛也

姜氏曰井序也注謂旣槨則往施之竁中恐不然據下文獻明器之材如槨其後又獻素獻成又其後乃卜塟日其後始有啟殯朝祖以下等事安得訖卽施之於竁中乎

世佐案井槨謂成槨也治槨者取其方正而潔淨故以井言之此與檀弓旬而布材自是兩節事材者雜木可爲槨者於殯後十日卽布之欲其幹也至是旣成而將施之於竁故主人親視而之工者不止匠人原壤之母死夫子助之沐槨則朋友亦有襄其事者矣主人拜之謝其勞也西面卽殯門外東方之位

獻材於殯門外西南北上綪主人徧視之如槨獻素獻成亦如之

注曰材明器之材視之亦拜工左還形法定爲素飾治畢爲成

敖氏曰北上西北上也南北陳之而前列在西徧視之亦自其所上者始此又與還槨異矣亦先拜工乃視之云如槨者如其反位不踴也此著殯門外則井槨之處其在外門外乎

右槨器

卜日旣朝皆復外位卜人先奠於西塾上南首有席楚焞置於燋在東

注曰楚荊也荊焞所以鑽灼者燋炬也所以燃火者也周禮菙氏掌共燋挈以待卜事凡卜以明火爇燋燧灼其焌契以授卜師遂以役之

疏曰周禮注明火陽燧取火於日者焌讀如戈鐏之鐏謂以契柱燋火而吹之也契旣然以授卜師作役之使助之是楚焞與契爲一皆謂鉆之荊鐏取其鋭也【從楊氏圖節本】

敖氏曰席亦在後也南首燋在其左皆變於卜時也

郝氏曰外位殯宮門外之位南首首向南席以奠焞鐏通削荊鋭如鐏燃火灼曰楚焞燋幹木以生火置焞於燋燃之在東並陳也

世佐案傳曰筮短長塟日卜重其事也西墊殯門外之西堂

族長涖卜及宗人吉服立於門西東面南上占者三人在其南北上卜人及執燋席者在塾西

注曰族長有司掌族人親疎者也涖臨也吉服服端也占者三人掌玉兆瓦兆原兆者也在塾西者南面東上

疏曰周禮太卜注兆者灼發於火其形可占者其象似玉瓦原之璺罅是用名之原原田也

敖氏曰族長族人之尊者也此占者亦吉服不言者文省也吉服者亦以對越神明故也占者有司掌占事者也必三人者欲考其言異同之多寡而定是非也書曰三人占則從二人之言卜人有司掌共卜事者也在塾西者便其升也東西塾之階蓋與東西堂側階之所鄕同

郝氏曰族長族人之長大宗也宗人公有司掌禮者求吉故用吉服占者三人在其南在族長宗人之南皆門西東面一以南爲上一以北爲上相繼不相統也卜人掌卜事作者與執燋者布席者皆在塾內西待事也

世佐案族長敖說近是卜以交神明主人方斬焉在衰絰之中不可接吉故使族人之尊者涖之

闔東扉主婦立於其內

注曰扉門扉也

姜氏曰闔其東以辧內外立其內以涖之也

席於闑西閾外

注曰爲卜者也

敖氏曰席亦西面

宗人告事具主人北面免絰左擁之

郝氏曰凡主位在門東西面族長將涖卜故主人北面免絰以凶服避位左擁之擁絰也

世佐案告告於主人也是時主人在東方西面之位得宗人告仍不離本位特北其面以示聽命於神之意耳不卽門東位者以有代之者也免絰說見上

涖卜卽位於門東西面

注曰涖卜族長也更西面當代主人命卜

卜人抱燋先奠西首燋在北

注曰旣奠燋又執以待之

疏曰云卜人抱燋者謂從塾上抱鄕閾外待也先奠於席上乃復奠燋在北

敖氏曰燋先謂執燋者先於而行也奠西首象神位在西鄕之奠與燋皆東面不言焞與燋同處可知

郝氏曰燋在北便右取也

世佐案疏說卜人抱燋爲句先字屬下爲句非上云卜人及執燋席者在塾西則執燋者別一人矣敖以燋先二字爲句得之

宗人受卜人示髙

注曰以腹甲髙起所當灼處示涖卜也

疏曰凡卜法案禮記云禎祥見乎之四體鄭注云春占後左夏占前左秋占前右冬占後右今云腹甲髙者謂就之四體腹下之甲髙起之處鉆之以示涖卜也

郝氏曰示視同髙猶上也視甲上灼處周禮大卜眂髙

涖卜受視反之宗人還少退受命

注曰受涖卜命授宜近受命宜郤也

命曰哀子某來日某卜塟其父某甫考降無有近悔注曰考登也降下也言卜此日塟魂神上下得無近於咎悔者乎

敖氏曰來日將來之日也某者柔日之名若乙丑丁酉之類是也考降未祥或曰考成也降下也謂成其下棺之事未知是否無有近悔謂其日若吉則不近於悔如塟而遇雨及他有不虞則非吉日矣

郝氏曰考稽也洪範云明用稽疑詩云考卜維王維正之魄歸於土曰降近悔近於悔也

顧氏炎武曰考父也旣言父又言考者猶易言乾父之蠱有子考無咎也降者骨肉歸復於土也記曰體魄則降人死則魂升於天魄降於地書曰禮陟配天陟言升也又曰放勲乃䢐落落言降也然而文王陟降何也神無方也可以兩在而兼言之

張氏監本正誤云哀子某來日某卜塟其父某甫脫第二某字

世佐案命涖卜命也落成曰考春秋考仲子之宮詩序云斯幹宣王考室也居室成曰考室幽宅成亦曰考降近悔如雨不克塟之類有近悔則不得考降矣筮宅爲久逺之計故慮有後艱卜日乃目前之事故期無近悔

許諾不述命還卽席西面坐命興授卜人負東扉注曰宗人不述命亦士禮略凡卜述命命異重威儀多也負東扉俟之兆也

疏曰大夫以上皆肴述命述命與命異云重對筮時述命命筮同筮輕也

世佐案許諾者宗人也命之辭蓋曰假爾大有常哀子某來日某卜塟其父某甫考降無有近悔命與述命異者多首一語耳述命述之於所受以備失誤審愼之至也命則直告而已大夫以上卜旣述命又命筮則述命遂以命蓍不重爲之士卜不述命而命筮則不述命亦不命蓍此卜筮之辧也

卜人坐作興

注曰作猶灼也周禮卜人凡卜事示髙揚火以作致其墨興起也【郝氏曰起以兆授宗人】

宗人受示涖卜涖卜受視反之宗人退東面乃旅占卒不釋告於涖卜與主人占曰某日從

注曰不釋復執之也古文曰爲日

疏曰占人云君占體大夫占色史占墨卜人占坼注云體兆象也色兆气也墨兆廣也坼兆璺也體有凶吉色有善惡墨有大小坼有微明尊者視兆象而已卑者以次詳其餘也凡卜體吉色善墨大坼明則逢吉

敖氏曰涖卜不者吉服也主人不者未絰也郝氏曰占曰某日從告辭也

世佐案反之反於宗人也云不釋則旅占之時亦在宗人手矣宗人不在占者之內而實主其事故其儀如此蓋三者人各獻其意而或從或逆則斷之於宗人與此卽周禮以大卜等官屬大宗伯之法也

授卜人告於主婦主婦

注曰不執者下主人也

告於異爵者使人告於眾賓

注曰眾賓僚友不來者也

敖氏曰眾賓謂士之在外位者也宗人不親告之下異爵者

世佐案是時異爵者在主人之南亦有於門東門西少進者宗人皆親告之其餘皆眾賓也外兄弟亦存焉眾賓則使人告之尊卑之差也凡告者皆向其位注以眾賓爲不來者誤矣

卜人徹宗人告事畢主人絰入如筮宅

敖氏曰云徹則是向者復奠於西塾上以待事畢也

世佐案如筮宅如其殯前北面不踴也

賓出拜送

敖氏曰拜送賓蓋於外門外

若不從卜擇如初儀

敖氏曰更擇日而卜之曲禮曰喪事先逺日云擇則其相去不必旬有一日矣蓋與吉禮筮日逺近之差異也古者士三月而塟日之先後當以此爲節

儀禮集編卷二十八﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷二十九

龍裏縣知縣盛世佐撰

旣夕禮第十三之一

鄭目錄云士喪禮之下篇也旣已也謂先塟二日已夕時與塟間一日凡朝廟日請啟期必容焉此諸侯之下士一廟其上士二廟則旣夕先塟前三日別錄名士喪禮下篇

疏曰一廟則一日朝二廟則二日朝故塟前三日若然大夫三廟者塟前四日諸侯六日天子八日差次可知【姜氏曰其塟前八日以上無明文可考以理推之殆未可通】

黃氏曰此篇名旣夕禮鄭目錄云別錄名士喪禮下篇周禮注所引亦皆稱士喪禮下故今復士喪禮下以從舊名

敖氏曰此禮承上篇爲之乃別爲篇者以其禮更端故也篇首云旣夕故以旣夕名篇

郝氏曰此篇通前皆喪禮昔人以簡札太多別爲一卷借首旣夕二字名篇前篇三月在殯之終此篇將塟啟殯之始其間亦無士三月塟之文所謂旣夕卽接前文卜日旣朝而言非截然兩篇甚明說者往往以旣夕爲一禮誤

世佐案士喪禮之旣夕少牢饋食禮之有司本屬一禮古者簡冊以竹爲之所編之簡不可以多故釐而爲二取其首二字以名篇非有意於其間也然則儀禮十七篇其實十五篇耳敖云禮更端世儒又分自筮宅以下爲士喪禮下皆彊作解者又以有司篇之例例之則此篇但當云旣夕本或有禮字者疑後人妄加之也

旣夕

注曰謂出門止復外位時

郝氏曰夕塟前二日之夕

請啟期告於賓

注曰將塟當遷柩於祖有司於是乃請啟肂之期於主人以告賓賓宜知其時也

敖氏曰向者旣卜日卽告於異爵及眾賓則是賓固知其塟日矣知其塟日則啟之日不言可知而有司必請其期以告於賓者重愼之至也於夕而賓在焉則其朝夕之儀同矣

張氏曰請啟期主人曰在明旦有司遂以告賓

右請啟期

夙興設盥於祖廟門外

注曰祖王父也下士祖禰共廟

疏曰此設盥亦在門外東方如大斂也

敖氏曰設盥爲舉鼎及設奠者也一廟而祖禰皆在焉惟云祖者是禮主於祖也

世佐案大夫士將出必先釋幣於禰【聘禮云賓朝服釋幣於禰】故將塟亦朝焉所以達死者之志也兼朝祖者祖亦生平所逮事也官師一廟舉尊者而言故惟云祖其有二廟者則各於其廟朝之禮見下記

陳鼎皆如殯東方之饌亦如之

注曰皆皆三鼎也如殯如大斂旣殯之奠

疏曰案上文殯後大斂之陳三鼎有豚魚臘在廟門外西面北上此陳鼎亦如之彼大斂時云東方之饌兩瓦甒其實醴酒毼豆兩其實葵菹芋蠃醢兩籩無縢布巾其實栗不擇脯四脡故今云東方之饌亦如之

敖氏曰皆如殯謂三鼎之面位與其實皆如鄕者門外所陳殯奠之鼎也東方之饌云如殯亦但據其盛者言之也其遷祖奠之脯醢當在甒北不別見之者略之也

侇牀饌於階間

注曰侇之言屍也朝正柩用此牀

疏曰柩至祖廟兩楹之間屍北首之時乃用此牀故名侇牀也

敖氏曰此卽向者承屍於堂之牀也階間祖廟堂下郝氏曰自盥至侇牀皆設於祖廟者以待柩朝也

右陳朝祖奠

二燭俟於殯門外

注曰早闇以爲明也燭用蒸

疏曰大曰薪小曰蒸

郝氏曰照啟殯及徹奠也

丈夫髽散帶垂卽位如初

注曰爲將啟變也此互文以相見耳髽婦人之變喪服小記曰男子免而婦人髽男子冠而婦人笄如初朝夕門外位

疏曰未成服以前免髽旣成服以後冠笄斬衰男子括髮不言者啟殯之後𨿽斬衰亦免而無括發司馬氏光曰啟殯之日五服之親皆來防各服其服入就位【注云自啟殯至於卒日數甚多今已成服若使五服之親皆不冠而袒免恐其驚俗故但各服其服而已】

張氏栻曰主人及眾主人皆去冠絰以邪布巾貊頭【注云參酌開元禮新修】

黃氏曰案旣夕疏云髽旣是婦人之變則免是男子之變今丈夫見其人不見免則丈夫當免矣婦人見其髽不見人則婦人當髽矣故云互文以相見耳啟後著免至卒其服同以其反之時無變服之文故知同也又案士虞禮云主人及兄弟如塟服疏云塟服者旣夕曰丈夫髽散帶垂也此惟謂塟日反日中而虞及三虞爲然其後卒哭卽服其故服是以旣夕禮注云自卒至殯自啟至塟主人之禮其變同則始虞與塟服同三虞皆同至卒哭卒去無時之哭則依其喪服乃變麻服葛也

熊氏朋來曰小記男子免婦人髽自足爲證旣夕經文必亦如小記所言而有脫字注者妄謂互文適以惑人也

敖氏曰皆爲之於次乃卽位髽者去冠與纚而爲露紒也將髺髮者必先髽故言此以明之亦與前經髺發互見也此斬衰者耳其齊衰以下則皆免散帶垂解其三日所絞者也凡大功以上皆然髽與散帶垂未殯之服也是時棺柩復見故復此服焉此但言丈夫是婦人不與也婦人之帶所以不散垂者初已結本又質而少變故於此不可與丈夫同其所以不言髽者婦人不當髽者𨿽未殯亦不髽則此時可知矣其當髽者自小斂以來至此自若無所攺變故不必言之

郝氏曰婦人首不笄曰髽主人男子以下當斬衰者皆免冠不笄不纚徒首髽如婦人不云婦人互見也男子旣小斂襲絰帶散垂成服後絞至是復散帶垂如小斂卽位於殯宮門外如朝夕哭之儀

張氏曰據疏當云丈夫免婦人髽此或偶脫去三字注以爲互見也

世佐案丈夫髺髮免婦人髽其制一也因男女異其名耳斬衰婦人麻髽猶丈夫髺發以麻也齊衰以下至緦皆布髽猶免而以布也五世無服者亦袒免則謂大功以下無髽非矣二者皆露紒爲之故髽亦名露紒說者以露紒與麻髽布髽並列而爲三亦非丈夫之髺發免皆去冠婦人之髽不皆去笄上篇云婦人髽於室是時未成服去笄而髽以對丈夫髺發免而言也喪服經云布總箭笄髽哀三年笄髽並言明著笄亦復著髽矣是則男女之別也丈夫而云髽者散文通也喪服四制云禿者不髽是亦兼男女言也注云互文是不辭變免言髽者以是時斬衰者當髺髮齊衰以下乃著免言免不得兼髺發言髽則得兼髺髮免也髽得兼髺髮免者以其亦有麻與布之異也不言婦人者丈夫如此則婦人之變可知斬衰者麻髽齊衰以下皆布髽矣帶麻帶布帶也散帶垂者小斂時之變服三日成服已絞帶矣至是復散其帶之垂者猶成服以後已著喪冠而至是復髽也此惟謂大功以上耳若小功以下則否矣上篇云婦人之帶牡麻絰結本則婦人之帶初時亦不散垂此𨿽不言不嫌與丈夫同也

婦人不哭主人拜賓入卽位袒

注曰此不蒙如初者以男子入門不哭也不哭者將有事止讙囂也

郝氏曰婦人在內男子未入故不哭主人門外拜賓入卽位於堂下

商祝免袒執功布入升自西階盡階不升堂聲三啟三命哭

注曰功布灰治之布也執之以接神爲有所拂仿也聲三三有聲存神也啟三三言啟告神也舊說以爲聲噫興也

疏曰拂仿猶言拂拭

敖氏曰商祝公有司也其爲士但當弔服加麻此時有事於柩故復爲之袒免

郝氏曰商祝立於階上殯前作聲者三如警使聞也叩塗者三擊使開也乃命主人男女以下哭

燭入

注曰照徹與啟肂者

疏曰一燭入室中照徹奠一燭於堂照開殯肂也

祝降與夏祝交於階下取銘置於重

注曰祝降者祝徹宿奠降也與夏祝交事相接也夏祝取銘置於重爲啟肂遷之吉事交相左凶事交相右

疏曰祝不言商夏則周祝也此所徹宿奠卽下云重先奠從者是也

敖氏曰祝降者周祝取銘而降也不言其升故以降見之夏祝與執事者升取宿奠也祝取銘置於重爲啟肂遷之取銘在前置於重在後乃合而言之文順耳

郝氏曰奠【奠當是商字之譌】祝以燭入照徹宿奠降而夏祝升取殯前銘旌置庭下重上二祝往來相交

張氏曰燭入室時祝從而入徹宿奠徹奠者降至階下夏祝升取銘亦至階下故曰交降階者近東升階者近西是交相右也

世佐案祝卽商祝也降啟畢而降也下文尙有拂柩諸事乃卽降者辟取銘者也其降也當帥舉殯者復升矣取銘置於重者夏祝也初設重之時夏祝取銘置於重則此可知矣下云奠從則徹宿奠當在此時不言者文不具也舊解多舛誤謹正之

踴無算

注曰主人也

商祝拂柩用功布幠用夷衾

注曰拂去塵也幠覆之爲其形露

疏曰夷衾於後無徹文當隨柩入壙矣【從集說節本】敖氏曰夷衾卽小斂後覆屍者也以其事相類故復用之

世佐案此不見舉殯者升之節亦文不具

右啟

遷於祖用軸

注曰遷徙也徙於祖朝祖廟也檀弓曰殷朝而殯於祖周朝而遂塟蓋象平生時將出必辭尊者軸輁軸也軸狀如轉轔刻兩頭爲軹輁狀如長牀穿桯前後著金而闗軸焉大夫諸侯以上有四周謂之輴天子畫之以龍

疏曰轔輪也以軸頭爲軹刻軸使兩頭細穿入輁之兩髀前後二者皆然輁旣如牀則有先後兩畔之木狀如牀髀厚大爲之兩畔爲孔著金釧於中前後兩畔皆然然後闗軸於其中言桯者以其厚大可以容軸也【從楊氏圖節木】

敖氏曰必遷於祖者以其昭穆同後又當祔之於此故也檀弓曰喪之朝也順死者之孝心也其哀離其室也故至於祖考之廟而後行

重先奠從燭從柩從燭從主人從

注曰行之序也主人從者丈夫由右婦人由左以服之親疎爲先後各從其昭穆男賓在前女賓在後敖氏曰主人從眾主人以下從婦人從女賓從男賓在後女賓以上其行皆以服之親疎爲序服同乃以長幼也經但言主人從者以其餘皆從可知也塟而從柩之序亦然

郝氏曰奠卽室中先夕之奠燭卽前二燭

姜氏曰注所謂以服之親疎爲先後者卽文王世子以喪服之精麤爲序也而各從其昭穆者又序其尊卑也且如齊衰則首世叔父次兄弟次兄弟之子餘類推之可見

升自西階

注曰柩也猶用子道不由阼也

疏曰曲禮云爲人子者升降不由阼階今以柩朝祖故用子道不由阼也

敖氏曰升自西階神之也凡柩歸自外而入廟者旣小斂則升自阼階未忍異於生也旣大斂則升自西階此亦入廟耳故其禮與大斂而入者同

奠俟於下東面北上

注曰俟正柩也

敖氏曰北上則巾席在後也記曰巾席從而降

主人從升婦人升東面眾主人東卽位

注曰東方之位

敖氏曰婦人東面當負序以辟奠者之往來東卽位者乃眾主人也脫一主字耳以記考之可見此時堂下之位亦如朝夕哭不皆在東方

郝氏曰主人從升亦自西階升婦人主婦及眾婦人也眾人眾主人也皆不升堂卽東階下西向之位張氏監本正誤云眾主人東卽位脫主字

正柩於兩楹間用侇牀

注曰兩楹間象鄕戶牖也是時柩北首

疏曰戶牖之間賓客之位亦是人君受臣子朝事之處父母神之所在故於兩楹之間北面鄕之

敖氏曰此正柩於堂正與小斂之後屍夷於堂者相類故仍用其牀兩楹間東西節也其於楹間爲少北郝氏曰南向居中曰正屍北首示朝祖也

主人柩東西面置重如初

注曰如殯宮時也

疏曰亦如上篇三分庭一在南而置之【從句讀節本】

席升設於柩西奠設如初巾之升降自西階

注曰席設於柩之西直柩之西當西階也從奠設如初東面也不統於柩神不西面也不設柩東東非神位也巾之者爲禦當風塵

疏曰殯宮朝夕奠設於室中者從柩而來還據室中東面設之於席前也檀弓云喪不剝奠也與祭肉也與據小斂大斂之等有牲肉故不倮露巾之此𨿽無祭肉爲在堂風塵故巾之異於朝夕在室者也敖氏曰席設於柩西亦差近於柩奠設於席前亦當柩少北柩北首西乃右也於此奠焉與奠於屍右之意同不統於柩奠宜統於席也不去席者先己用席則不變之且屍柩之奠亦宜異也

郝氏曰不奠於柩東鬼神尙西也柩在殯奠亦於室西與始死奠屍東異始死生事之旣殯神事之凡祭室事皆西也升降自西階奠者升降也

主人踴無算降拜賓卽位踴襲主婦及親者由足西面注曰設奠時婦人皆室戶西南面奠畢乃得東面親者西面堂上迫疏者可以居房中

疏曰主人從殯宮中降拜賓入卽位袒至此乃襲襲者先卽位踴踴訖乃襲絰於序東案下記云將載柩祝及執事舉奠戶西南面東上則知此設之時婦人辟之之戶西南面待設奠訖乃由柩足鄕柩東西面不卽鄕柩東西面者以主人在柩東待設奠訖主人降拜賓婦人乃得東也

敖氏曰主人卽柩東之位則踴旣奠乃降也卽位亦在阼階下襲亦在序東婦人由足出於柩南也西面於阼階上亦南上若有南面者則東上

郝氏曰由足柩北首以南爲足

薦車直東榮北輈

注曰薦進也進車者象生時將行陳駕也今時謂之魂車輈轅也車當東榮東陳西上於中庭

疏曰薦車者以明旦將行故豫陳車云西上者先陳乘車次道車次槀車也旣當東榮而雲中庭者據南北之中庭不據東面爲中庭也

敖氏曰此卽遣車也北輈者以柩北首故爾乘車之前一木當中而曲防衡以駕馬者謂之輈大車之前二木在旁而直防軛以駕牛者謂之轅

郝氏曰輈車轅上曲如舟北輈輈向堂也

質明滅燭

注曰質正也

敖氏曰燭堂之上下者

徹者升自阼階降自西階

注曰徹者辟新奠不設序西南已再設爲防

疏曰新奠遷祖之奠將設新故徹去從奠以辟之其再設者啟殯前夕時一設至此朝廟又設是再設也

乃奠如初升降自西階

注曰爲遷祖奠也奠升不由阼階柩北首辟其足疏曰奠夙興所陳三鼎及東方之饌如初者亦於柩西當階之上東西席前奠之辟足者以其來往不可由首又飲食之事不可防之由足故升自西階也敖氏曰此奠亦惟以脯醢醴酒

主人要節而踴

注曰節升降

疏曰奠升時主人踴降時婦人踴由重南主人踴也敖氏曰節謂徹者奠者之升降與奠者由重南東時也要節而踴丈夫婦人皆然如其在殯宮之儀也惟言主人亦文省

薦馬纓三就入門北面交轡圉人夾牽之

注曰駕車之馬每車二疋纓今馬鞅也就成也諸侯之臣飾纓以三色而三成此三色者蓋絳絲也其著之如罽然天子之臣如其命數王之革路絳纓圉人養馬者在左右曰夾旣奠乃薦馬者爲其踐污廟中也凡入門三分庭一在南

疏曰三色朱白蒼也巾車注云王路之樊及纓皆以五采罽飾之此則三采絲爲絳飾之但著之則同故云如罽然也王革路不用罽而用絳爲纓與此同故引之旣奠乃薦馬對薦車在奠上云凡入門三分庭一在南者庭分爲三分一分在北則繼堂而言一分在南則繼門而言此旣繼門故云三分庭一在南又不言門左門右則當門之北矣

敖氏曰三就采三匝也惟言入門則是但沒霤耳每馬兩轡交轡而夾牽之謂左人牽右轡右人牽左轡也馬有纓而無樊蓋臣禮也春秋傳仲叔於奚請繁纓以朝孔子非之

郝氏曰旣奠薦遣車之馬禮士車二馬纓馬項下繁纓三就以三采纒三匝馬入廟門北面以兩內轡交結兩圉人左右各持外轡夾牽之

姜氏曰馬頸革曰鞅以其當膺樊飾故又謂之樊纓注訓纓爲馬鞅此也但案春秋傳拔劍斷鞅又晉有士鞅鞅名非起於漢蓋漢亦謂之鞅耳

世佐案馬駕遣車之馬也若柩車則以人不以馬雜記所謂乘人是也

禦者執防立於馬后哭成踴右還出

注曰主人於是乃哭踴者薦車之禮成於薦馬疏曰主人哭踴訖馬則右還而出右者亦取便故也敖氏曰哭成踴圉人與禦者也雜記曰薦馬者哭踴右還者西上也

郝氏曰哭成踴主人以下也薦車不言哭馬言哭者方奠車入未成薦旣奠馬入並薦乃哭成禮非旣薦車別薦馬也車停廟中馬右還出

世佐案敖說誤其解雜記亦誤雜記云薦馬者哭踴出謂薦馬者俟主人哭踴訖乃出也

右朝祖

黃氏曰案本經記有朝禰一節禮畢乃適祖今經文但言朝祖注云上士祖禰異廟下士祖禰共廟專言祖者共廟則舉祖以包禰兼言禰者異廟則先禰而後祖經言下士記言上士文有祥略蓋互見耳楊氏曰喪奠之禮有三變始死奠於屍東小斂奠亦如之旣殯奠於奧神席東面大斂奠朝夕奠朔月奠亦如之啟殯之後席升設於柩西奠設如初如初云者如前日室中神席東面也自是朝祖奠降奠還柩奠遣奠皆如之

賓出主人送於門外有司請祖期

注曰亦因在外位請之當以告賓每事畢輒出將行而飲酒曰祖祖始也

敖氏曰送亦拜之門廟門也案注每上更當有一賓字

郝氏曰始出祭行曰祖凡祖以先夕柩明日行卽朝廟之夕設祖奠象生時出祖也

曰日側

注曰側昳也謂將過中之時

敖氏曰不用日中者辟殷人所尙也檀弓曰殷人尙白大事斂用日中有司旣得祖期不言告賓者於請啟期已見之故略於此下經請塟期亦然

張氏曰主人應有司之辭

右請祖期

主人入袒乃載踴無算卒束襲

注曰袒爲載變也乃舉柩郤下而載之束束棺於柩車賓出遂匠納車於階間謂此車

疏曰郤猶卻也鄕柩在堂北首今郤下以足鄕前下堂載於車故謂之郤也喪大記云君蓋用漆三祍三束檀弓云棺束縮二橫三彼是棺束此經先云載下乃云卒束則束非棺束是載柩訖乃以物束棺使與柩車相持不動也

敖氏曰主人入袒當在阼階下旣載則在柩東柩東之位亦當柩少北

降奠當前束

注曰下遷祖之奠也當前束猶當屍腢也亦在柩車西束有前後也

疏曰未束以前其奠使人執之待束訖乃降奠之當束也

郝氏曰當柩車西之前束柩北首奠當屍右肩也

商祝飾柩一池紐前防後緇齊三采無貝

注曰飾柩爲設墻栁也巾奠乃墻謂此也墻有布帷栁有布荒池者象宮室之承霤以竹爲之狀如小車笭衣以靑布一池縣於栁前士不揄絞紐所以聫帷荒前赤後黒因以爲飾左右面各有前後齊居栁之中央若今小車蓋上防矣以三采繒爲之上朱中白下蒼著以絮元士以上有貝

疏曰此並飾車之事兩畔竪軨子以帷繞之上以荒一池縣於前面荒之端荒上於中央加齊也在旁曰帷在上曰荒荒蒙也對言則惟爲墻象宮室有墻壁栁之言聚諸飾之所聚總而言之巾奠乃墻及檀弓周人墻置翣是墻中兼栁縫人衣翣栁之材是栁中兼墻士一池用竹而覆之無水可承也揄鷂也絞蒼黃色人君於蒼黃色繒上畫鷂雉之形縣於池下一名振容大夫士無之左右面謂帷也齊若人之臍亦居身之中央縫合采繒爲之以絮著之使髙形如分然綴貝落其上及旁諸侯之士無貝也【從楊氏圖節本】聶氏曰栁車名有四殯謂之輤車塟謂之栁車以其迫地而行則曰蜃車以其無輤則曰軫車案周禮縫人掌縫棺飾衣翣栁之材後鄭以必先纒衣其材乃以張飾也栁之言聚也謂諸飾所聚也又上注云孝子旣啟見棺猶見親之身旣載飾而行遂以塟若存時居於帷幕而加文繡其帷荒畫火龍等是加文繡也其生時帷幕則無此畫飾故云加也今柩入壙還以帷荒等加於柩上同塟之故云遂塟喪大記曰飾棺君龍帷三池振容黼荒火三列黻二列素錦褚加帷荒纁紐六齊五采五貝魚躍拂池君纁戴六纁披六此諸侯禮也漢禮器制度飾棺天子龍火黼黻皆五列又喪大記注云荒蒙也在旁曰帷在上曰荒然則荒栁車上覆謂鼈甲也天子之荒緣荒邊畫龍又畫雲气次畫白黒之黼文又畫火形如半環又畫兩己相背之黻文於其間素錦白錦也禇卽屋也於荒下又用白錦爲屋以塟車在道象宮室也禇外乃加帷荒帷是邊墻荒是上蓋禇覆竟而加帷荒於禇外也池者織竹爲之狀如小車笭衣以靑布掛著於栁上荒之端象平生宮室承霤然天子四注屋四面各有承霤今池亦四而象之也諸侯屋𨿽四注而栁降一池闕於後故三池振容者振動也容容飾也謂以絞繒爲之長丈餘如幡其上畫靑質五采之揄翟又懸銅魚於池下車動爲容飾魚躍拂池也纁紐六者以上蓋與邊墻相離故又以纁帛爲紐連之相著傍各三凡共用六紐也齊者謂在荒之上當栁之中央形圜如車蓋上防矣【蓋之中央故舉以爲說漢時小車蓋上有三采】以其當中如人之臍故謂之齊髙三尺徑二尺餘又案旣夕禮注云以三采繒爲之上朱中白下蒼著以絮則人君以五采繒爲之亦著以絮蒼下有黃二色則五等相次故云齊五采也五貝者又連貝爲五行交絡齊上纁戴六纁披六者戴披俱用纁帛爲之戴值也於車輿兩廂各豎三隻軨子各當棺束用此纁戴貫棺束之皮紐出兩頭皆絆結其軨子各使相值堅固方用纁披於棺上橫絡過各貫穿戴之連結棺束者乃於戴余投出之於外使人持制之又棺橫束有三每束有二紐各屈皮爲之三束兩旁共有六紐故有六戴六披也持披者若車登髙則前引以防軒車適下則後引以防翻車欹左則引右欹右則引左使車不傾覆也案阮氏圖云栁車四輪一轅車長丈二尺廣四尺髙五尺周禮謂之蜃車故遂師云大喪使帥其屬以幄帟先及蜃車之役注云幄帟先者爲於塟窆之間先張神座蜃車柩輅也柩輅載栁四輪迫地而行有似於蜃因取名焉又鄭注旣夕禮記云其車之輿狀如牀中央有轅前後出設前後輅輿上有四周下則前後有軸以輇爲輪許愼說有輻曰輪無輻曰輇孔竇義云觀此注其輿與輴車同亦一轅爲之設前後輅者正經惟云前輅言前以對後明有後輅也此輅謂以木防於柩車轅上屬引而挽之故名此轅防爲輅也輿上有四周者此亦與輴車同云下則前後有軸以輇爲輪此與輴車異也以其輴無輪直有轉轔此則有輇輪而無輻

郝氏曰墻栁卽今棺罩詳喪大記一池士禮也喪大記云士纁紐二緇紐二防卽纁前輕南方火色後緇北方水色大夫以上加貝喪大記云君齊五采五貝大夫三采三貝士三采一貝此無貝說異

張氏曰飾柩在旁爲墻墻有帷在上爲栁栁有荒墻栁自其防木爲格者而言帷荒自其張於外者而言池象承霤卽檐也紐垂於四隅齊者栁之項結也

設披

注曰披絡【絡刋本多誤作輅今從集說攺正】栁棺上貫結於戴人居旁牽之以偹傾虧喪大記曰士戴前纁後緇二披用纁今文披皆爲藩

疏曰戴兩頭皆結於栁材又以披在棺上絡過然後貫穿戴之連系棺束者乃結於戴余披出之於外使人持之一畔有二爲前後披人君則三披各三人持之引喪大記者證披連戴而施之也云二披用纁者與戴所用異大夫與人君則戴與披用物同故喪大記云君纁戴六纁披六大夫戴前纁後披亦如之是其用物同也

郝氏曰披以帛系棺兩旁束上使人持之外連綍引柩內制棺使不披側也

張氏曰以帛系棺紐著栁骨謂之戴又以帛系戴而出其餘於帷外使人牽之謂之披

屬引

注曰屬猶著也引所以引柩車在軸輴曰紼古者人引柩春秋傳曰坐引而哭之三

疏曰引謂紼繩屬著於柩車云在軸輴曰紼者士朝廟時用軸大夫已上用輴故並言之言紼見繩體言引見用力故鄭注周禮亦云在車曰紼行道曰引敖氏曰引柩車之索也屬之於車絡云引者以用名之凡引天子用六諸侯四大夫士二

右載柩

陳明器於乘車之西

注曰明器藏器也檀弓曰其曰眀器神明之也言神明者異於生器竹不成用瓦不成味木不成斲琴瑟張而不平竽笙備而不和有鐘磬而無簨虡陳器於乘車之西則重之北也

疏曰自筲以下皆是藏器檀弓注成猶善也味當作沬靧也

郝氏曰送塟之器曰明器明其爲器耳不必任用也乘車卽前所薦車直東榮者

折橫覆之

注曰折猶也方鑿連木爲之蓋如牀而縮者三橫者五無簀窆事畢加之壙上以承抗席橫陳之者爲苞筲以下防於其北便也覆之見善面也

疏曰折加於壙上時南北長東西短今經雲橫明知其長者東西陳之言覆之見善面則折加於壙時擬鄕上看之爲面故善者鄕下今陳之取鄕下看之故反覆善面鄕上也以其窆畢加之於壙上所以承抗席若藏物然故云折猶也縮三橫五亦約茵與抗木但於壙口承抗席宜大於茵與抗木也縮三橫五以當簀處故無簀

敖氏曰陳折雲橫蓋象其在壙也後言橫者縮者皆放此自抗木至茵亦後用者先陳此折之用在抗木之前乃首陳之者以其差重大於抗木故特異之與郝氏曰壙上木曰折形同壙口長故橫設容苞筲等器於北也覆反也仰置之

抗木橫三縮二

注曰抗禦也所以禦止土者其橫與縮各足掩壙疏曰明器由羨道入壙口惟以下棺大小容柩而已今抗木亦足掩壙口也

加抗席三

注曰席所以禦塵

疏曰席加於木茵加於席後陳者先用也抗木在上故云禦土抗席在下隔抗木故云禦塵

敖氏曰此席在茵與抗木縮者之間是亦縮也不言者亦文省耳每席之長亦與壙齊用三則廣足以掩之矣用時云覆是此陳時卻也

加茵用疏布緇翦有幅亦縮二橫三

注曰茵所以借棺者翦淺也幅緣之亦者亦抗木也及其用之木三在上茵二在下象天三合地二人藏其中焉今文翦作淺

疏曰染淺緇之色用一幅爲之縫合兩邊幅爲袋不去邊幅故云有幅更以物緣之使牢因爲飾抗木舉蓋橫縮先後據陳列之時鄭據入壙而言其用云木三茵二亦互舉耳

敖氏曰翦與有幅皆未詳或曰有幅謂繚縫之而不削幅也未知是否茵與抗木其陳之用之橫縮之次各不類蓋貴相變也

郝氏曰茵褥也著以茅秀借柩壙底者麤布爲囊淺黒色翦淺通囊五布皆有邊幅用全幅也亦如抗木直二橫三陳於席上以上皆窆具也

張氏曰茵設壙中先布橫三乃布縮二厝柩後施抗壙上先用縮二乃用橫三注云木三在上茵二在下據旣設後人所見而言也其實抗茵皆三者在外二者在內如渾天家地之上下周匝皆有天也故疏云木與茵皆有天三合地二

器西南上綪

注曰器目言之也陳明器以西行南端爲上綪屈也不容則屈而反之

敖氏曰器自苞而下者也均其多寡分爲數列以要方也其前列始於茵北之西以次而綪焉其後列不過於茵北之東可知矣器主於入壙故南上

郝氏曰器卽明器亦陳車西自南而北復自北屈而南綪屈也

茵

注曰茵在抗木上陳器次而北也

敖氏曰茵之下有抗席抗木惟言茵者指其可見者言也

郝氏曰茵卽抗席上之茵器接茵北故復舉之張氏曰愚意茵字當連上綪字爲句言陳器當從茵屈轉而北也不然前已詳茵豈合重舉

世佐案重舉茵者上詳其制及設法此則言陳器之序自茵始蓋居諸器之最西南也抗席抗木在茵下舉茵足以包之敖云指其可見者言是也張氏不達斯意而謂茵字當連上綪字爲句誤矣

苞二

注曰所以裏奠羊豕之肉【張氏曰奠謂遣奠】

郝氏曰苞葦囊以包牲肉入壙用二羊豕各一

筲三黍稷麥

注曰筲畚種類也其容蓋與簋同一觳也

疏曰筲以菅艸爲之畚器所以盛種此筲與畚同類也故舉以相況四升曰豆豆實三而成觳觳受斗二升

郝氏曰筲飯箕竹器送塟用艸爲之

罋三醯醢屑冪用疏布

注曰罋瓦器其容亦蓋一觳屑姜桂之屑也內則曰屑桂與姜冪覆也

敖氏曰疏布六升以上至四升者也

甒二醴酒冪用功布

注曰甒亦瓦器

聶氏曰甒容受宜與罋同中寛下直不鋭平底其罋下鋭與甒爲異

郝氏曰醯醢醴酒濕物皆用冪

皆木桁久之

注曰桁所以苞筲甕甒也久當爲灸灸謂以蓋案塞其口每器異桁

疏曰云皆則自苞筲以下皆塞之置於木桁也罋甒涇物非直久塞其口又加冪覆之

聶氏曰阮氏梁正等圖云桁制若今之幾狹而長以承藏具

敖氏曰皆以桁久之也久說見上篇

郝氏曰木桁木爲架以閣苞筲罋甒等久灸通以上食器也

用器弓矢耒耜兩惇兩杅槃匜匜實於槃中南流注曰此皆常用之器也杅盛湯漿槃匜盥器也流匜口也

疏曰弓矢兵器耒耜農器惇杅食器槃匜洗浴之器皆象生時而藏之也

敖氏曰耒耜田器也耜以起土耒其柄也此有爵矣乃以耒耜爲用器爲其有圭田故也孟子曰卿以下必有圭田圭田者主人所親耕以共祭祀之齍盛者也

無祭器

注曰士禮略也大夫以上兼用鬼器人器也

疏曰檀弓云宋襄公塟其夫人醯醢百罋曾子曰旣曰明器矣而又實之注云言名之爲明器而與祭器皆實之是亂鬼器與人器以此而言則明器鬼器也祭器人器也士禮略無祭器有明器而實之大夫以上尊者備故兩有若兩有則實祭器不實明器宋襄公旣兩有而並實之故曽子非之

張子曰明器而兼用祭器周之末禮也周禮惟言廞郝氏曰士無祭田故生無祭器明器亦無祭器世佐案明器皆所以資鬼用也鬼無所祭安用祭器爲經嫌明器取備物或並用之故發其例於此耳非言無則有有者之謂也注謂大夫以上則有之似錯防經意矣或曰祭器乃生人所用以祭此塟者故檀弓以人器目之然上下文所陳皆鬼器獨以此爲人器亦未安若曰士生無祭器則特牲禮所陳豆籩鉶惇之屬獨非祭器乎其說亦不可通也

有燕樂器可也

注曰與賓客燕飲用樂之器也

疏曰燕樂器琴瑟笙磬之屬言可者許其得用也【從姜氏節本】

敖氏曰檀弓曰琴瑟張而不平竽笙備而不和有鐘磬而無簨虡其此之謂與云可亦不必其用之也

役器甲冑幹笮

注曰此皆師役之器甲鎧冑兜鍪幹楯笮矢箙疏曰上下役用之器皆麤沽爲之

敖氏曰笮不屬用器乃屬役器豈以有師役方用之乎

燕器杖笠翣

注曰燕居安體之器也笠竹蓋也翣扇

疏曰杖者所以扶身笠者所以禦暑翣者所以招涼而在燕居用之故云燕器竹靑皮

右陳明器【張氏曰載柩陳器二事畢則日及側矣】

郝氏曰明器之設古人事死如生之意然多藏誨盜爲死者累古禮有不如今者此類是也

世佐案下記云弓矢之新沽功謂其麤惡而不堪用也弓矢如此他器可知蓋古人之慮逺矣備物以盡仁孝之心沽功以絕覬覦之念要使其中無可欲而已曽謂制禮者不如張釋之哉

徹奠巾席俟於西方主人要節而踴

注曰巾席俟於西方祖奠將用焉要節者來象升丈夫踴去象降婦人踴徹者由明器北西面旣徹由重南東不設於序西南者非宿奠也宿奠必設者爲神馮依之久也

敖氏曰徹者由東方當棧之南折而西至棧之西南折而北東面而徹奠旣徹至西方折而南乃由重南東也要節者東方西鄕時丈夫踴西方南鄕時婦人踴由重南東時丈夫踴也

張氏曰此所徹遷祖之奠爲將旋柩鄕外更設祖奠故遷之巾席卽所徹奠之巾席俟者奠已東去而巾席猶執以俟也注象升象降者此奠在庭徹者無升降之事止有往來主人以其往來爲踴節與徹室中之奠升階降階者同故云象也

世佐案此主人亦兼丈夫婦人而言

袒

注曰爲將祖變

商祝禦柩

注曰亦執功布居前爲還柩車爲節

疏曰居柩車之前卻行詔傾虧使執披其知其節度郝氏曰柩已在階間車上北首商祝今禦柩車轉首西向示將出

乃祖

注曰還柩鄕外爲行始

疏曰祖始也爲行始去載處而已

郝氏曰乃設祖奠象行者出祖也踴襲以下祖奠之儀

張氏曰還柩車使轅鄕外也

世佐案此目下事也下乃詳言其儀耳注說非是郝直以祖爲設祖奠亦未盡善

踴襲少南當前束

注曰主人也柩還則當前束南

疏曰前袒爲祖變今旣祖訖故踴而襲車未還之時當前束近北今還車則當前束少南

敖氏曰不言主人者可知也此踴襲皆於故位旣則少南也

郝氏曰主人立柩東少南避婦人也

婦人降卽位於階間

注曰爲柩將去有時也位東上

疏曰云位東上者以堂上時婦人在阼階西面統於堂下男子今柩車南還男子亦在車東故婦人降亦東上統於男子也婦人不鄕車西者以車西有祖奠故辟之在車後

張氏曰婦人在車後南面故注云東上

祖還車不還器

注曰祖有行漸車亦宜鄕外也器之陳自己【已集說作若】南上

敖氏曰不還器者以陳之之時西面上已見行意也必云不還器者嫌車與重皆還此亦宜如之也祖似衍文經無此例

張氏曰車前所薦之乘車道車槀車也陳器本自南上不須更還也

世佐案此祖字當從敖氏作衍文傳寫者蓋以下記有祖還車不易位之文而衍耳

祝取銘置於茵

注曰重不藏故於此移銘加於茵上

疏曰初死爲銘置於重啟殯至祖廟皆然今將行重擬埋於廟門左首是入壙之物銘亦入壙之物故置於茵也

敖氏曰銘之在重其面外鄕正與重之鄕背異故將還重則徹之

二人還重左還

注曰重與車馬還相反由便也

疏曰車馬右還鄕門爲便重面北人在其南左還爲便是相反由便

敖氏曰車馬西上宜右還重一而已宜左還皆由便也二人還之則凡舉之亦二人矣重之向背不必與柩同但因還柩之節而並還之也

布席乃奠如初主人要節而踴

注曰車己祖可以爲之奠也是之謂祖奠

疏曰祖奠旣與遷祖奠同車西人皆從車西來則此要節而踴一與遷祖奠同

楊氏曰要節而踴者來由重北而西降【降當作出】由重南而東來象升丈夫踴出象降婦人踴所謂要節也敖氏曰記曰祝饌祖奠於主人之南當前輅北上巾之謂此時與如記所云則是布席於柩東少南東面而奠於其東也柩已南首故奠於此亦奠於屍東之意也布席於柩西則北上柩東則南上與初大斂時舉鼎以下之儀也是𨿽所奠異處而面位則同故以如初蒙之奠者之來由東方當前輅而西旣奠則由柩北而西亦由重南而東反於其位矣要節而踴謂奠者於東方西鄕時丈夫踴西方南鄕時婦人踴由重南東丈夫踴也

世佐案亦記饌於主人之南則其在柩東也明矣舊說在車西非是主人亦兼丈夫婦人言也

薦馬如初

注曰柩動車還宜新之也

世佐案如初謂自入門北面至右還出之儀也

右祖

賓出主人送有司請塟期

注曰亦因在外位時

世佐案此不見主人對辭亦文略

入復位

注曰主人也自死至於殯自啟至於塟主人及兄弟恆在內位

疏曰自死至於殯在內位據在殯宮中自啟至於塟在內位據在祖廟中又曰始死未小斂以前位在屍東小斂後位在阼階下若自啟之後在廟位亦在阼階下也

敖氏曰復柩東之位

張氏曰主人旣以塟期命有司而遂入

右請塟期

儀禮集編卷二十九

欽定四庫全書

儀禮集編卷三十

龍裏縣知縣盛世佐撰

旣夕禮第十三之二

公賵纁束馬兩

注曰公國君也賵所以助主人送葬也兩馬士制也春秋傳曰宋景曹卒魯季康子使冉求賵之以馬曰其可以稱旌繁乎

疏曰兩馬士制也者制謂士在家常乘之法若出使及徵伐則乘駟馬其大夫以上則常乘駟馬故鄭駮異義雲天子駕駟尙書康王之誥康王始卽位云諸侯皆布乘黃朱詩云駟騵彭彭武王所乘魯頌云六轡耳耳僖公所乘小雅云駟牡騑騑大夫所乘是大夫以上駕駟之文也春秋左氏傳見哀公二十三年引之者證以馬賵人之事

郝氏曰纁二色帛十端爲束

擯者出請入告主人釋杖迎於廟門外不哭先入門右北面及眾主人袒

注曰尊君命也眾主人自若西面

敖氏曰釋杖出迎及袒者尊君命也

馬入設

注曰設於庭在重南

疏曰馬是庭實法皆三分庭一在南設之又重北陳明器不得設馬故知在重南也

敖氏曰設於西方也雜記言諸侯相賵之禮云上介賵陳乘黃大路於中庭則此賵馬其亦中庭與設於此者變於吉也吉時三分庭一在南

賔奉幣由馬西當前輅北面致命

注曰賔使者幣纁也輅轅縛所以屬引由馬西則亦當前輅之西於是北面致命得鄕柩與奠柩車在階間少前三分庭之北輅有前後

疏曰賔使者亦士也以木縛於柩車轅上以屬引於上而挽之故名轅縛

敖氏曰賔奉幣入門左當階而北行當輅乃折而東行至其右北面致命君使乃不升堂致命者柩在下也賔進自西方而云由馬西則馬亦在西方明矣

主人哭拜稽顙成踴賔奠幣於棧左服出

注曰棧謂柩車也凡士車制無漆飾左服象授人授其右也服車箱今文棧作輚

疏曰主人哭拜仍於門右北面柩車四輪廹地無漆飾故言棧也此車南鄕以東爲左屍在車上以東爲右故奠左服象授人右也

敖氏曰奠於左服與委物於屍東殯東者同意郝氏曰周禮士乘棧車主人在柩東喪贈不親受故奠之車箱重君賜不以委地也

世佐案授由其右生人授受之法也此賔於柩車左箱奠幣亦當尸之右故注云象授人授其右也

宰由主人之北舉幣以東

注曰柩東主人位以東藏之

疏曰此時主人仍在門東北面經云主人之北指柩東定位而言此位𨿽無主人宰不得履之以過故由其北也【從句讀節本】

士受馬以出

注曰此士謂胥徒之長也有勇力者受馬聘禮曰皮馬相間可也

敖氏曰此受馬者亦以舉幣爲節

主人送於外門外拜襲入復位杖

疏曰主人旣送賔還入廟門車東復位杖也

敖氏曰此外門亦廟之外門也將葬則開之以出柩吉時惟館賔於此則開之此亦爲君命袒故旣送使者則襲於外

右公賵

賔賵者將命

注曰賔卿大夫士也

疏曰言將命者身不來遣使者將命告主人

世佐案賔謂僚友之使者也兄弟及所知者亦存焉

擯者出請入告出告須

注曰不迎告曰孤某須

張氏監本正誤云擯者出請入告脫出字

馬入設賔奉幣擯者先入賔從致命如初

注曰初公使者

敖氏曰擯者先入入門而若道之也賔從入門而左也

主人拜於位不踴

注曰柩車東位也旣啟之後與在室同

疏曰始死時庶兄弟襚使人以將命於室主人拜於位此主人亦拜於位但是不爲賔出有君命亦出迎矣

敖氏曰拜不稽顙亦以與君禮同節宜逺辟之下禮放此

郝氏曰不稽顙不成踴禮殺於君也

賔奠幣如初舉幣受馬如初

敖氏曰舉幣亦蒙如初者是時主人之位與拜君命之處𨿽不同而宰之舉幣以主人之北爲節則一也

擯者出請

注曰賔出在外請之爲其復有事

疏曰若無事賔報事畢送去也

敖氏曰言出請見賔已出在外也此時賔客爲禮或不一而足故於其出也主人未送而必請之與襚時異

若奠

注曰賔致可以奠也

敖氏曰奠謂致可以爲葬奠之物也

世佐案若者不定之辭容有賵而不奠賵奠而不賻者故每事皆云若

入告出以賔入將命如初

敖氏曰此將命猶致命也主人亦拜於位

士受羊如受馬

敖氏曰如其受之以出也羊者士葬奠之上牲故此奠者用之奠不用幣

又請

郝氏曰賔又出擯又請

若賻

注曰賻之言補也助也貨財曰賻

入吿主人出門左西面賔東面將命

注曰主人出者賻主施於主人

敖氏曰此將命執物以將之也

主人拜賔坐委之宰由主人之北東面舉之反位注曰坐委之明主人哀戚志不在受人物反位反主人之後位

疏曰宰位在主人之後

若無器則捂受之

注曰謂對相授受【坊本脫受字今從集說補】不委地

敖氏曰亦宰捂受之舉之則同面受之則相對亦禮貴相變器所以盛賻物者也不委地者爲其坋污世佐案捂與訝通聘禮賔進訝受幾注云今文訝爲捂

又請賔告事畢

世佐案賔尙有贈事而云事畢者以賵與奠與賻皆爲生者贈則專爲死者所爲不同禮宜更端爲之也亦容有不贈者則賔於是可去矣

拜送入

疏曰若賵後請事卽告畢其拜送亦然

敖氏曰宰旣反位主人未卽入俟擯者旣請事乃遂送之也

世佐案皆謂主人也是時主人已在廟門外卽於門左西面位拜送之不出大門者下君使也入不言復位文省

贈者將命

注曰贈送

張氏曰謂以幣若器送死者也

擯者出請納賔如初

注曰如其入告出告須

賔奠幣如初

注曰亦於棧左服

敖氏曰亦北面致命旣則主人拜之乃奠幣也幣亦纁束

若就器則坐奠於陳

注曰就猶善也贈無常惟翫好所有陳明器之陳【張氏曰謂乘車之西陳明器之處】

敖氏曰就成也謂己成之器也奠於陳從其類也以陳明器之處爲陳者因事名之如以脊肺爲舉之類是也

凡將禮必請而後拜送

注曰𨿽知事畢猶請君子不必人意

敖氏曰此爲不見者言之也將行也行禮謂賵若賻之屬上文惟於賻之後言拜送此則明不賻若不奠者亦當如之也

兄弟賵奠可也

注曰兄弟有服親者可且賵且奠許其厚也賵奠於死生兩施

敖氏曰可者許其得賵且奠然亦未必其並用之辭以上經考之其得賵奠者亦可賻若贈也而此經兄弟惟正言賵奠文已略矣乃復不必其並用者記曰有其禮無其財君子不行也聖人之意其或在是與世佐案兄弟兼同姓異姓言也兄弟戚矣必賵奠兼行於情始稱然容有貧而無以爲禮者聖人不責備焉記云貧者不以貨財爲禮是也然則經云可也者非許其厚乃所以卹其無也不言賻與贈者下云知死者贈知生者賻所知且然兄弟可知矣但其厚薄則亦稱家以爲之耳

所知則賵而不奠

注曰所知通問相知也降於兄弟奠施於死者爲多故不奠

疏曰言所知明是朋友通問相知言降於兄弟者許賵不許奠也賵與奠皆生死兩施奠𨿽兩施然爲死者而行故知於死者爲多

敖氏曰賵以幣馬尊敬之意也故親疏皆得用之奠以羊若相飲食然親親之恩也故疏者不得用之以自別於兄弟所知謂知死知生者也朋友亦存焉世佐案所知兼知死知生者言也許其賵者助喪以賵爲重也不許其奠者禮過其情君子惡其不誠也檀弓云朋友吾哭諸寢門之外所知吾哭諸野則所知疏於朋友矣故其禮如此不言朋友者推朋友之情亦當賵奠並有而禮必稱其家之有亡不可預定故空其文也經於兄弟及所知則著之於朋友則闕之使爲朋友者權於二者之間而行之則得矣

知死者贈知生者賻

注曰各主於所知

敖氏曰是又於所知之中以此二者別之也知死者且賵且贈知生者且贈且賻以是推之則生死兩知者三者皆得用也然此亦但許其禮之所得爲者耳初不必其備禮也經於兄弟已見其意故於此略之世佐案此亦謂所知也旣不奠矣而又許其贈若賻者所以伸其情也詩云凡民有喪匍匐救之有餘而好行其徳聖人何禁焉以是推之則情之戚於此者諒無有不贈且賻者矣此經旣備陳賵奠賻贈四者之禮而於其後又分別言之辧親疏之等通貧富之宜所謂緣人情而制者蓋如此

書賵於方若九若七若五

注曰方板也書賵奠賻贈之人名與其物於板每板若九行若七行若五行

疏曰以賔客所致有賻有賵有贈有奠直云書賵者舉首而言但所送有多少故行數不同

敖氏曰書者爲將讀之行數多不過於九少不下於五言其疏數之節也

書遣於防

注曰防簡也遣猶送也謂所當藏物茵以下

疏曰上書賵云方此言書遣於防不同者聘禮記云百名以上書於防不及百名書於方以賔客贈物名字少故書於方遣送死者之物名字多故書之於防敖氏曰遣謂苞以下書賵於方書遣於防所以別內外又遣皆爲主人之物不必別書之亦宜於防也防廣於方

郝氏曰遣送也書送葬車徒之數防編竹簡

乃代哭如初

注曰棺柩有時將去不忍絕聲也初謂旣小斂時世佐案如初者如其不以官也

宵爲燎於門內之右

注曰爲哭者爲明

疏曰燎大燭必於門內之右門東者奠於柩車西鬼神尙幽暗不須明柩車東有主人階間有婦人故於門右照之爲明而哭也

敖氏曰此於門右者宜逺屍柩也必逺之者亦謂鬼神或者尙幽暗

郝氏曰宵卽祖奠之夜爲燎於門內右當柩東以照哭者

右賔賵奠賻贈【張氏曰以上並葬前一日事】

厥明陳鼎五於門外如初

注曰鼎五羊豕魚臘鮮獸各一鼎也士禮特牲三鼎盛葬奠加一等用少牢也如初如大斂奠時

疏曰凡牢鼎數或多或少不同若用特豚者或一鼎或三鼎若士冠禮醮子昏禮盥饋士喪小斂朝禰皆一鼎也昏禮同牢士喪大斂朔月遷祖及祖奠皆三鼎也若用少牢者或三鼎或五鼎有司徹繹祭三鼎也聘禮致飱眾介少牢饋食禮及此葬奠皆五鼎也其用大牢者或七或九或十或十二公食禮下大夫鼎七上大夫鼎九也聘禮致飱飪鼎九羞鼎三是十二也上介飪鼎七羞鼎三是十也郊特牲曰鼎爼奇而籩豆偶以象陰陽而有十與十二者羞鼎別數也敖氏曰少牢五鼎大夫之禮士奠乃用之者喪大事也而葬爲尢重故於此奠特許而攝用之明非常禮張氏曰亦如大斂陳鼎在廟門外

其實羊左胖

注曰反吉祭也言左胖者體不殊骨也

疏曰特牲少牢吉祭皆升右胖此用左胖故云反吉祭也下云髀不升則除髀以下膊胳仍升之與上肩脇脊別升左胖仍爲三段矣而云體不殊骨者據脊脇以上膊胳已下共爲一亦得爲體不殊骨也

敖氏曰實鼎實也總爲五鼎言之羊其一耳亦豚解之肩肫胉脊共四段也

髀不升

注曰周貴肩賤髀

疏曰云髀不升則膊已上去之取膊胳已下祭統云殷人貴髀周人貴肩

敖氏曰此奠用大牲不合升故𨿽豚解亦去髀

腸五胃五

注曰亦盛之也

疏曰少牢用腸三胃三

敖氏曰此𨿽盛之亦變於吉也

離肺

注曰離防

疏曰防離之不絕中央少許使易絕以祭亦名舉肺敖氏曰明無切肺也

豕亦如之豚解無腸胃

注曰如之如羊左胖髀不升離肺也豚解解之如解豚亦前肩後肫脊脇而已無腸胃者君子不食混腴疏曰左胖𨿽同仍與羊異羊則體不殊骨上下共爲一段此豕之左胖則爲四段矣故別云豚解豚解總有七段今取左胖仍爲四段矣云君子不食混腴者禮記少儀文彼鄭注云謂犬豕之屬食米谷者也腴有似於人穢

楊氏曰士喪禮小斂陳一鼎於門外其實特腸四鬄兩胉脊然則四鬄者殊左右肩髀而爲四又兩胉一脊而爲七此所謂豚解也士喪禮豚解而已大斂朔月奠遣奠禮𨿽寖盛豚解合升如初至虞然後豚解體解兼有焉【小斂總有七體士虞升左胖七體則解左胖而爲七比之特牲少牢吉祭爲略比之小斂以後爲詳矣】

敖氏曰豚解謂以豚解之法解之凡俎實用羊豕者其體數同此豕云豚解則羊如之明矣於羊不見之者不嫌其異也用少牢矣乃熟而豚解之亦奠禮之異於祭者與

郝氏曰凡磔牲皆謂豚解小豕曰豚

世佐案豚解法見上篇本爲七體而此止用其四以其惟升左胖也豚解無腸胃皆著其異於羊者則羊不豚解明矣羊豕體數不同亦變於吉也敖說恐非是

魚臘鮮獸皆如初

注曰鮮新殺者士臘用兔加鮮獸而無膚者豕旣豚解略之

疏曰臘與鮮皆用兔又曰葬奠用少牢攝盛則當有膚與少牢同以豕旣豚解喪事略則無膚亦略之而加鮮獸也

敖氏曰如初者如殯奠魚九臘左胖髀不升也鮮獸亦如臘凡魚臘皆貴槀而賤新此牲用少牢乃無膚而加鮮獸者凡牲用豚者例無膚此豕用豚解之法故亦放豚之不用膚而以鮮獸代之也

東方之饌

敖氏曰亦設棜於東堂下南順齊於坫饌於其上也

四豆脾析蜱醢葵菹蠃醢

注曰脾讀爲雞脾肶之脾脾析百葉也蜱蜯也疏曰周禮醢人注云細切爲虀全物若防爲菹又云虀菹之稱菜肉通又經不云菹者類皆是虀則此經云脾析者卽虀也案醢人注云脾析牛百葉也此不云牛者彼天子禮有牛此用少牢無牛當是羊百葉蜱蜯卽蛤也

敖氏曰蜱周官作蠯

郝氏曰四豆卽周禮醢人饋食之豆

四籩糗栗脯

注曰糗以豆糗粉餌

世佐案糗糗餌也不言餌文省周禮籩人云羞籩之實糗餌粉餈此經但云糗則有餌無餈矣以彼注疏考之二物皆粉稻米黍米所爲合蒸曰餌作餅熟之曰餈糗與粉卽大豆末之爲粉熬之則爲糗其實一物耳以是糝於餌餈之上使不粘著也餌類今蒸餅餈類今胡餅

醴酒

注曰此東方之饌與祖奠同在主人之南當前輅北上巾之

敖氏曰醴酒亦北上而籩在醴北豆在籩北也其豆亦南上籩亦北上而皆綪之

陳器

注曰明器也夜斂藏之

疏曰朝祖之日已陳明器此復陳之者由朝祖至夜斂藏之至此厥明更陳之也

滅燎執燭俠輅北面

注曰照徹與奠也

疏曰輅西者照徹祖奠輅東者照奠之饌

敖氏曰燭在輅東者照徹祖奠與設遣奠在輅西者照攺設祖奠也

賔入者拜之

注曰明自啟至此主人無出禮

疏曰此時有弔之賔主人皆不出迎但在位拜之所以不出迎者旣啟之後旣覩屍柩不可離位以迎賔惟有君命乃出

敖氏曰亦鄕而拜之

徹者入丈夫踴設於西北婦人踴

注曰猶阼階升時也亦旣盥乃入入由重東而主人踴猶其升也自重北西面而徹設於柩車西北亦由序西南

疏曰將設奠先徹祖奠

敖氏曰徹者入門右由東方進當前輅折而西至輅東徹奠如初位旣則由柩車北而設於其西北不設於序西南柩在下故也丈夫踴蓋亦在徹者折而西之時

徹者東

注曰由柩車北東適奠之饌

疏曰以其徹訖當設奠故徹者由柩車北東適奠之饌取而設於柩車西也

敖氏曰東適東堂下之饌以待事至

鼎入

注曰舉入陳之也陳之蓋於重東北西面北上如初敖氏曰亦陳於阼階前

郝氏曰不言匕載可知

乃奠豆南上綪籩蠃醢南北上綪

注曰籩蠃醢南辟醴酒也

疏曰如上所饌則先饌脾析於西南次北蜱醢次東葵菹次南蠃醢陳設要方則四籩亦宜設於脾析已南綪之爲次今不於脾析已南爲次而於蠃醢已南爲次故知辟醴酒醴酒當設在脾析之南可知也郝氏曰乃奠於柩西奠始豆四豆南爲上綪屈陳也籩北上以次而南連蠃醢在北南糗糗屈而西栗栗北脯故曰北上綪

世佐案郝說四籩綪法與注疏異蓋注疏以自糗而栗爲屈而東郝則謂其屈而西也然以饌要方之義推之則糗之西當空之以容醴酒下云醴酒在籩西北上謂醴當酒當糗皆在脾析之南而饌方矣當以注疏爲正也

俎二以成南上不綪特鮮獸

注曰成猶並也不綪者魚在羊東臘在豕東

疏曰知俎二以並不綪者若綪則宜先設羊於西南次北設豕次東設魚次南設臘今於西南設羊次北豕以魚設於羊東設臘於魚北還從南爲始是不綪也其鮮獸在北北無偶故云特也

世佐案此俎亦設於豆東羊當脯北羊北豕設魚於羊東魚北臘鮮獸特於豕北二列各南上是不綪也不綪考俎尊故也郝云五俎二列在籩南非

醴酒在籩西北上

注曰統於豆也

敖氏曰北上醴在西酒在糗西

奠者出主人要節而踴

注曰亦以往來爲節奠由重北西旣奠由重南東疏曰此奠饌在輅東言由重北者亦是由車前明器之北鄕柩車西設之設訖由柩車南而東者禮之常也

敖氏曰奠者亦從柩北而西乃出也節亦謂阼階前鄕西西階下鄕南及過重南時也上言徹者入此言奠者出則私臣於是日不復位於內矣

右遣奠

甸人抗重出自道道左倚之

注曰還重不言甸人抗重言之者重旣虞將埋之言其官使守視之抗舉也出自道出從門中央也不由闑東西者重不反變於恆出入道左主人位今時有死者鑿木置食其中樹於道側由此

疏曰道左倚之者當倚於門東北壁旣虞埋之者雜記文彼注云就所倚處埋之未虞以前以重主其神虞所以安神初虞神安於寢卽埋之也

敖氏曰上篇言甸人置重於中庭於此又言甸人蓋始終之辭也所以見其間凡有事於重者皆此人爲之道左廟大門外之道南

郝氏曰道廟門外中甬道倚之謂欹置之道東爲左東主位重主象也

世佐案此注云出從門中央不由闑東西亦足爲門有兩闑之證門中央者兩闑之間也

薦馬馬出自道車各從其馬駕於門外西面而俟南上注曰南上便其行也行者乘車在前道槀序從疏曰案下記雲乘車載道車載朝服槀車載蓑笠是序從也

敖氏曰門廟門也西面於門外之東方俟器出而從之也南上將行以近外者爲先也

世佐案士喪專道而行故重與車馬皆出自道

徹者入踴如初

世佐案徹徹遣奠也踴丈夫踴也初謂徹祖奠

徹巾苞牲取下體

注曰苞者象旣饗而歸賔俎者也取下體者脛骨象行又俎實之終始也士苞三个前脛折取臂臑後脛折取骼亦得俎釋三个雜記曰父母而賔客之所以爲哀

疏曰肩臂臑在俎上端胳在俎下端是爲終始檀弓曰國君七个遣車七乘大夫五自上差之則士苞三个謂所苞遣奠牲體之數也遣車多少各如所苞之數大夫以上有遣車士無遣車所苞者不載於車直持之而已云亦得俎釋三个者羊俎仍有肩肫兩段在俎豕左胖豚解今折取外仍有四段在俎相通計之爲俎釋三个畱之爲分禱五祀也

敖氏曰苞謂以苞盛之也徹巾卽苞牲是卽於席前爲之也取下體爲其皮骨多差可以久也惟折取下體則是每牲之俎猶有四段也此不取俎釋三个之義與祭禮之歸屍俎者異也

郝氏曰體取下近足脛者小納壙中便也

張氏曰士一苞之中有三个牲體臂也臑也骼也前陳器云苞二羊豕各一苞也

不以魚臘

注曰非正牲也

行器

注曰目【目本或作自非】葬行明器在道之次

疏曰器卽下文茵苞已下是也

敖氏曰器謂折抗席抗木行謂舉之以出

張氏曰行器運動明器使行也

茵苞器序從

注曰如其陳之先後

敖氏曰此又以茵苞連言者見其相繼也此器指筲甕之屬序從者茵苞以下爲序而從抗席也行器抗席在後

世佐案敖說非是上云行器與下爲目也此乃詳言其事耳陳器之時抗席抗木皆在茵下茵行則其下皆行矣故略不言也折在茵南亦不言者折設於抗木之前則行亦在前可知且折是麤物不與茵苞諸器爲序故略之上經言器西南上綪亦以茵爲首而不及折是其徵矣

車從

注曰次器

郝氏曰車在器後近柩前也

徹者出踴如初

注曰於是廟中當行者惟柩車

疏曰苞牲訖當徹去所釋者出廟門分禱五祀徹者出時主人踴

敖氏曰徹者亦自柩北而設於西北乃出也

世佐案踴婦人踴也如初謂如徹祖奠設於西北之時此不攺設者以柩當行故也敖說非

右重出車馬奠器從

主人之史請讀賵執算從柩車當前束西面不命毋哭哭者相止也惟主人主婦哭燭在右南面

注曰史北面請旣而與執算西面於主人之前讀書釋算燭在右南面照書便也

敖氏曰賵卽書於方者也賵禮賔爲之也故主人之史讀之不命毋哭嫌若並止主人主婦然也哭者相止將讀書不可讙嘩右史右也執燭者在右則執算者在左也

郝氏曰史掌書算讀昨夕所書賵以算籌計其數吿於柩

讀書釋算則坐

注曰必釋算者榮其多

疏曰讀書者立讀之敬也釋算者坐爲釋之便也敖氏曰釋算則坐謂每釋算則坐旣則興也必釋算者物有多寡宜知其數

姜氏曰讀書釋算則皆坐者家史爲主禮宜敬也疏以立讀爲敬則句讀誤而理尢疎矣

世佐案古人之坐𨿽似今之跪然猶以立爲敬也鄕飲酒燕禮之等其始皆立行禮至燕末乃坐是其徵矣姜說非

卒命哭滅燭書與算執之以逆出

敖氏曰卒謂讀之畢也言逆出亦見執算者在史南郝氏曰執算者先出讀者從曰逆出

公史自西方東面命毋哭主人主婦皆不哭讀遣卒命哭滅燭出

注曰公史君之典禮書者遣者入壙之物君使史來讀之成其得禮之正以終也燭俠輅

敖氏曰遣卽書於防者也此主人之物故公史爲讀之柩將行而讀賵與遣者若欲神一一知之然此讀遣執算執燭之位與上同惟東西左右則異耳此二燭卽向之俠輅者少進而轉南面耳

郝氏曰公史公家掌書算姓名者帥徒役遣送以其姓名讀於柩命眾毋哭主人主婦亦不哭敬公史也左讀賵右讀遣所謂贊幣自左詔辭自右也

世佐案讀賵釋算讀遣不釋算者以賵是賔物不出於一人故須一一記之以多爲榮遣是主人之物則但告數而已人子之心不自見其多也敖謂讀遣亦釋算非或曰遣公賵也故公史讀之公賵惟束帛兩馬故不釋算或曰周禮太史職云大喪遣之日讀誄小史職云卿大夫之喪賜謚讀誄此士禮讀遣猶讀誄之意也蓋亦使祝爲辭【周禮太祝作六】辭書之於防臨行而小史讀之以慰死者之心耳不曰誄而曰遣者士無謚故也誄者累其徳行遣者使之安葬未知孰否

右讀賵讀遣

商祝執功布以禦柩

注曰居柩車之前若道有低仰傾虧則以布爲抑揚左右之節使引者執披者知之

聶氏曰喪大記曰士葬用國車【音輇永專反或作團又誤作國】二綍無碑比出宮禦棺用功布注云比出宮用功布則出宮而止至壙無矣舊圖云功布謂以大功之布長三尺以禦柩居前爲行者之節度又隱義云羽葆功布等其象皆如麾則旌旗無旒者周謂之大麾旣夕禮云商祝執功布以禦柩執披賈釋云謂以葬時乘車故有柩車前引柩者及在柩車傍執披者皆禦治之又注云居柩車之前若道有低仰傾虧則以布爲抑揚左右之節使引者執披者知之也道有低謂下阪時也道有仰謂上阪時也傾虧謂道之兩邊在柩車左右轍有髙下也若道有低則抑下其布使執引者知其下阪也若道有仰則揚舉其布使執引者知其上阪也若柩車左邊右邊或髙下傾虧亦左右其布使知道有傾虧也假令車之東轍下則抑下其布向東使西邊執披者持之若車之西轍下則抑下其布向西使東邊執披者持之所以然者使車不傾虧也大夫禦柩以茅諸侯以羽葆天子以纛指引前後左右皆如功布之施爲也又旣夕禮將葬啟肂時商祝免袒執功布入升自西階此始告神而用功布拂拭謂拂防去凶邪之气功布有此三用故廣述而辧之郝氏曰商祝前執布代旌揮眾同力也

世佐案商祝執功布立柩前車上以指揮眾人當禦者之任故曰禦柩

執披

注曰士執披八人

敖氏曰此見執披之節也不言引者披後於引言執披則引可知矣

主人袒乃行踴無算

注曰袒爲行變也乃行謂柩車行也凡從柩者先後左右如遷於祖之序

疏曰上遷於祖時注云主人從者丈夫由右婦人由左以服之親疎爲先後各從其昭穆男賔在前女賔在後此從柩向壙之序一如之也

出宮踴襲

注曰哀次

疏曰大門外有賔客次舎之處父母生時接賔之所故主人至此感而哀此次檀弓云哀次亦如之敖氏曰出宮而踴哀親之遂離其室也行路不宜袒故於此而襲

右柩行

至於邦門公使宰夫贈纁束

注曰邦門城門也贈送也

疏曰檀弓云葬於北方北首三代之達禮也此邦門者國城北門也至壙窆訖贈用制幣纁束卽此幣以其君物故用之送終也

主人去杖不哭由左聽命賔由右致命主人哭拜稽顙注曰柩車前輅之左右也當時止柩車

疏曰在廟柩車南鄕左則在東此出國北門柩車鄕北左則在前輅之西也賔由右致命則在柩車之東矣云止柩車者下記云惟君命止柩於堩其餘則否謂此時也

敖氏曰是時柩北首賔當南面致命主人東面聽命而拜之略與賵於廟者相類不成踴變於家也郝氏曰主人去杖不哭敬君命也北面趨東由左臣禮也賔由右致命詔辭也

賔升實幣於蓋降主人拜送復位杖乃行

注曰升柩車之前實其幣於棺蓋之柳中若親授之然復位反柩車後

疏曰賔升實幣於蓋載以之壙此贈專爲死者故若親授之然云復位反柩車後者上在廟位在柩車東此行道故在柩車後也

右公贈

至於壙陳器於道東西北上

注曰統於壙

疏曰廟中南上此則北上故云綂於壙也

敖氏曰西北上以西行北端爲上謂苞筲而下者也亦綪之茵以上當其北亦如在廟中之陳然

郝氏曰壙葬穴陳送葬之明器於墓道左右北上統於壙也

世佐案明器在廟中陳於乘車之西車直東榮則器亦在東方矣此時陳器於道東禮亦宜之郝於西字絕句非

茵先入

注曰當借柩也元士則葬用輁軸加茵焉

疏曰元士謂天子之士

屬引

注曰於是說載除飾更屬引於緘耳

疏曰喪大記云君窆以衡大夫士以緘鄭注云衡平也人君之喪又以木橫貫緘耳居旁持而平之今齊人謂棺束爲緘以此而言則棺束君三衽三束大夫士二衽二束束有前後於束末皆爲緘耳以紼貫結之而下棺人君又於橫木之上以屬紼也

敖氏曰此屬之爲將窆也其用異矣猶以引名之者見其索不易也引柩下棺異索天子之禮也

主人袒眾主人西面北上婦人東面皆不哭

注曰俠羨道爲位

疏曰不哭下棺宜靜羨道謂入壙之道

敖氏曰袒爲窆變也婦人亦北上皆不哭亦爲有事不可讙嘩也喪大記曰士哭者相止也

乃窆主人哭踴無算

注曰窆下棺也今文窆爲封

疏曰主人哭踴不言處還於壙東西面也

世佐案是時眾主人及婦人亦皆哭踴惟言主人者亦文省

襲贈用制幣纁束拜稽顙踴如初

注曰丈八尺曰制二制合之束十制五合

敖氏曰此贈謂主人以幣贈死者於壙中也屍柩已在壙則有長不復反之意故此禮亦以贈名之朋友贈於家主人贈於壙親疏之宜

張氏曰丈八尺曰制是其一端二端合爲一匹束十制計五匹也此所用至邦門公所贈者

世佐案此贈幣主人所自盡也故拜稽顙以送之不言公及賔所贈者榮君之賜君贈自當用之賔贈則不必盡用蓋亦如庶禭之例也雜記云魯人之贈也三二纁檀弓云旣封主人贈而祝宿虞屍則贈之出於主人也明矣疏云卽公所贈者蓋臆說也見纁束三字偶同遂附防之耳

卒袒拜賔主婦亦拜賔卽位拾踴三襲

注曰主婦拜賔拜女賔也卽位反位也

疏曰卒謂贈卒更袒拜賔云反位者各反羨道東西位其男賔在眾主人之南女賔在眾婦之南

敖氏曰於此拜賔特爲之袒重其禮也主婦所拜賔謂內賔與宗婦之屬古者婦人非有親者不送其葬卽位主人主婦也拜賔必鄕之拾踴者主先賔後婦人居間三謂三者三也襲者主人也禮婦人不袒世佐案必襲而復袒者上袒爲窆此袒爲拜賔禮不相因也拾踴者主人與婦人與賔更疊而踴也三者三人各九踴也

賔出則拜送

注曰相問之賔也凡弔賔有五去皆拜之此舉中焉疏曰雜記云相趨也出宮而退相揖也哀次而退相問也旣窆而退相見也反哭而退朋友虞祔而退注云此弔者恩厚薄去遲速之節也相趨謂相聞姓名來防喪事也相揖嘗防於他也相問嘗相恵遺也相見嘗執摯相見也

藏器於旁加見

注曰器用器役器也見棺飾也更謂之見者加此則柩不復見矣先言藏器乃云加見者器在見內也內之者明君子之於事終不自逸也檀弓曰周人墻置翣

疏曰用器卽上弓矢耒耜之等役器卽上甲冑幹笮之屬此器中亦有樂器不言者省文棺飾帷荒也如此則惟見此帷荒故名帷荒爲見以用器役器近身陳之是不自逸也引檀弓者見帷荒在柩外周人名爲墻若墻屋然其外又置翣爲飾也

敖氏曰墻栁之屬謂之見者以其見於棺器之外故因以名之此藏器者其冡人之屬與冡人職云大喪入藏凶器

藏苞筲於旁

注曰於旁者在見外也不言罋甒饌相次可知四者兩兩而居喪大記曰棺槨之間君容柷大夫容壺士容甒

疏曰陳器之法後陳者先用先用罋甒後用苞筲苞筲藏明罋甒先藏可知云四者兩兩而居者謂苞筲居一旁罋甒居一旁

敖氏曰案注云見外謂見外槨內也

加折郤之加抗席覆之加抗木

注曰宜次也

敖氏曰折云加者謂在見與苞筲之上也抗木不言郤與覆是兩面同矣

張氏曰陳之美面向上今用則美面向下故謂郤之注云宜次謂三者之用有宜有次也

實土三主人拜鄕人

注曰謝其勤勞

疏曰案雜記云鄕人五十者從反哭四十者待盈坎於時主人未反哭鄕人並在故主人拜謝之勤勞者謂在道助執紼在壙助下棺及實土也

敖氏曰下云襲是亦袒拜鄕人也不言袒蓋文脫耳世佐案實土者三盈坎而已不言封樹文不具也周禮冡人職云以爵等爲丘封之度說者謂天子之墓一丈諸侯八尺其次降差以兩其樹則白虎通雲天子松諸侯栢大夫栗士槐鄕人謂與主人同裏來助葬者大司徒職云四閭爲族使之相族師職云四閭爲族八閭爲聨使之相保以相葬埋是也

卽位踴襲如初

注曰哀親之在斯

疏曰旣拜鄕人乃於羨道東卽位踴無算如初也敖氏曰如初亦拾踴三也

郝氏曰卽位踴主人將反虞辭墓也

右窆【張氏曰葬事畢】

乃反哭入升自西階東面眾主人堂下東面北上注曰西階東面反諸其所作也反哭者於其祖廟不於阼階西面西方神位

疏曰反諸其所作也檀弓文彼注云親所行禮之處是也反哭於其祖廟者謂下士祖禰共廟其二廟者先於祖後於禰遂適殯宮也特牲少牢主人行事升降皆由阼階今不由阼階故決之以西方神位知者特牲少牢皆布席於奧殯又在西階是西方神位主人非行事直哭而已故就神位

敖氏曰反哭於祖廟者爲其棺柩從此而出也升自西階未變其向者升堂之路也升堂而不見故但止於西階之上焉此亦變於屍柩在堂之位也眾主人西方東面統於主人也

郝氏曰旣窆實土墳未成孝子以親骸不見魂靈無依遂迎神歸歸不見柩故有反哭有弔賔兄弟眾主人皆在入入祖廟

婦人入丈夫踴升自阼階

注曰辟主人也

敖氏曰以上經及此文考之則送葬之行婦人次於眾主人以下明矣

主婦入於室踴出卽位及丈夫拾踴三

注曰入於室反諸其所養也出卽位堂上西面也拾更也

疏曰反諸其所養也亦檀弓文彼注云親所饋食之處哭也自小斂已後主婦等位皆在阼階上西面是以知出卽位者阼階上西面也凡成踴而拾皆主人踴主婦踴賔乃踴故云更也

敖氏曰惟主婦入於室則餘人先卽位於阼矣必入於室者以其生時於此供祭祀也入室又不見矣故出而與主人相鄕而哭踴同其哀也

賔弔者升自西階曰如之何主人拜稽顙

注曰賔弔者眾賔之長也反而亡焉失之矣於是爲甚故弔之弔者北面主人拜於位不北面拜賔東者以其亦主人位也

疏曰弔賔皆在堂下今升堂釋詞故知賔之長也反而亡焉失之矣於是爲甚者亦檀弓文引之證周人反哭而弔哀之甚也鄕飲酒鄕射主人酬賔皆於賔東主人位特牲少牢助祭之賔主人皆拜送於西階東面故於東面不移以其亦主人位故也

敖氏曰此弔異於常故爲之稽顙

張氏曰始死拜賔於西階此反而亡亦拜賔於西階將無同歟

賔降出主人送於門外拜稽顙

疏曰此於雜記五賔當相見之賔

世佐案稽顙者喪拜也凡主人拜賔送賔皆然此於禮之將終故特見之

遂適殯宮皆如啟位拾踴三

注曰啟位婦人入升堂丈夫卽中庭之位

敖氏曰如啟位婦人卽位於阼階上西面南上丈夫卽位於堂下直東序西面也拾踴者丈夫先婦人後而已蓋此時無賔

世佐案皆皆主人兄弟賔及婦人也啟位與朝夕哭位同見上篇雜記云朋友虞祔而退則此時未嘗無賔矣敖說殆失考歟

兄弟出主人拜送

注曰兄弟小功以下也異門大功亦可以歸

疏曰此兄弟等始死之時皆來臨喪殯訖各歸其家朝夕哭則就殯所至葬開殯而來喪所至此反哭亦各歸其家至虞卒哭祭還來預焉故喪服小記云緦小功虞卒哭則皆免是也

敖氏曰賔出自廟兄弟出自殯宮親疎之殺

眾主人出門哭止闔門主人揖眾主人乃就次

注曰次倚廬也

疏曰未虞以前仍依於初東壁下倚木爲廬齊衰居堊室大功張幃喪服傳云旣虞柱楣翦屏此直云倚廬據主人斬衰者而言

楊氏曰問喪曰成壙而歸不敢入處室居於倚廬哀親之在外也寢苫枕塊哀親之在土也

右反哭【張氏曰於是將舉初虞之奠矣】

猶朝夕哭不奠

注曰是日也以虞易奠

敖氏曰旣葬矣猶朝夕哭於殯宮以其神靈在此也不奠者爲無屍柩也下云三虞則此朝夕哭乃指未虞以前之禮檀弓曰旣葬反日中而虞葬日虞不忍一日離也而此經於葬虞之間其言乃若是則檀弓所記者其非舊典與

張氏曰經言葬後至練皆朝夕哭與未葬同但不奠耳大斂以來朝夕有奠葬後乃不奠也注言是日謂葬之日下注所云朝而葬日中而虞是也疏以爲釋不奠之故尙未是

世佐案此經通言旣葬至小祥之禮也敖云指未虞以前非始虞用葬日當以檀弓之言爲正

三虞

注曰虞喪祭名虞安也骨肉歸於土精气無所不之孝子爲其彷徨三祭以安之朝葬日中而虞不忍一日離也

張氏曰三虞謂葬日初虞再虞用柔日後虞用剛日共三祭也

卒哭

注曰卒哭三虞之後祭名始朝夕之間哀至則哭至此祭止也朝夕哭而已

疏曰始死主人哭不絕聲小斂之後以親代哭亦不絕聲至殯後主人在廬廬中思憶則哭又有朝夕於阼階下哭至此爲卒哭祭惟有朝夕哭而已言其哀殺也然則喪有三無時哭者始死至殯哭不絕聲一無時旣殯廬中思憶則哭二無時卒哭祭後惟有朝夕哭爲有時至練祭之後又止朝夕哭惟有堊室之中或十日或五日一哭通前爲三無時之哭也敖氏曰卒哭謂卒殯宮之哭也禮於三虞旣餞之後而遂卒哭以其明日祔於祖故不復朝夕哭於殯宮惟朝一哭夕一哭於其次而已

郝氏曰卒哭卒晝夜無時之哭

張氏曰後虞之後又遇剛日舉此祭旣祭則惟朝夕哭不無時哭故名其祭曰卒哭也

世佐案敖說卒哭之義與注疏異亦未是蓋自殯後未卒哭以前其朝夕哭也兄弟外兄弟賔皆與焉卒哭後小祥以前之朝夕哭則惟主人主婦於殯宮而已是則其禮之異者而非謂其卒殯宮之哭也旣祔仍哭於殯宮者以其主尙在寢也【鄭康成云凡祔已復於寢如旣拾主反其廟】期而小祥則不朝夕哭矣【戴氏徳云哭時隨其哀殺五日十日可哭矣】至於次內無時之哭出於孝子思慕之情所不能已無可卒去者舊云卒去無時之哭尢誤然則卒哭云者卒兄弟外兄弟等之哭而喪家之哭則仍未卒也已

明日以其班祔

注曰班次也祔卒哭之明日祭名祔猶屬也祭昭穆之次而屬之

崔氏靈恩曰大夫士無主以幣帛祔祔竟並還殯宮至小祥而入廟也

孔氏曰卒哭明日而立主祔於廟隨其昭穆從祖父食卒哭主暫時祔廟畢更還殯宮至小祥作栗主入廟乃埋桑主於祖廟門左埋重處

程子曰喪須三年而祔若卒哭而祔則三年都無事禮卒哭猶存朝夕哭若祭於殯宮則哭於何處古者君薨三年喪畢吉禘然後祔因其祫祧主藏於夾室新主遂自殯宮入於廟國語言日祭月享禮中豈有日祭之禮此正謂三年之中不徹幾筵故有日祭朝夕之饋猶定省之禮如其親之存也至於祔祭須是三年喪終乃可祔也

司馬氏光曰案士喪禮始虞祝詞云適爾皇祖某甫告之以適皇祖所以安之故置祔於卒哭之來日呂氏大臨曰禮之祔祭各以昭穆之班祔於其祖主人未除喪主未遷於新廟故以其主附藏於祖廟有祭卽而祭之旣除喪而後主遷於新廟故謂之祔左氏傳云君薨祔而作主特祀於主烝嘗禘於廟周人未葬奠於殯虞則立屍有幾筵卒哭而祔祔始作主旣祔之祭有練有祥有禫皆特祀其主於祔之廟至除喪然後主遷新廟以時而烝嘗禘焉不立主者其祔亦然士虞禮及雜記所載袝祭皆是殷人練而祔則未練以前猶祭於寢有未忍遽攺之心此孔子所以善殷

髙氏閌曰案禮記虞卒哭明日祔於祖父此周制也若殷人則以旣練祭之明日祔故孔子曰周已戚吾從殷蓋期而神之人之情也若卒哭而遽祔於廟亦太早矣然唐開元禮則旣禫而祔夫孝子哀奉幾筵至大祥而旣徹之矣豈可復使禫祭乃始祔乎唐禮祥祭與禫祭隔兩月此又失之於緩故今於大祥徹靈座之後則明日祔於廟緣孝子之心不忍一日未有所歸也

朱子曰眾言淆亂則折諸聖孔子之言萬世不可易矣尙復何說況期而神之之意揆之人情亦爲允愜但其節文次第今不可考而周禮則有儀禮之書自始死以至祥禫其節文度數詳焉故溫公書儀𨿽記孔子之言而卒從儀禮之制蓋其意謹於闕疑以爲旣不得其節文之詳則𨿽孔子之言亦有所不敢從者矣程子之說意亦甚善然鄭氏說凡祔已反於寢練而後遷廟左氏春秋傳亦有特祀於主之文則是古人之祔固非遂徹幾筵程子於此恐其考之有所未詳也開元禮之說則髙氏旣非之矣然其自說大祥徹靈座之後明日乃祔於廟以爲不忍一日未有所歸殊不知旣徹之後未祔之前尙有一夕其無所歸也久矣凡此皆有未安恐不若且從儀禮溫公之說次序節文亦自確有精意如檀弓諸說可見敖氏曰明日三虞之次日也班昭穆之次也祔謂祔於祖父孫與祖其昭穆同旣葬則祔之者屍柩已去神宜在廟也祔而祭之因名其祭爲祔云

右虞卒哭祔

儀禮集編卷三十﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷三十一

龍裏縣知縣盛世佐撰

旣夕禮第十三之三

記

敖氏曰此上下二篇之記也

郝氏曰士喪旣夕本通一篇故記起自始死世儒欲割記附二篇謬也

士處適寢寢東首於北墉下

注曰將有疾乃寢於適室

疏曰若不疾則在燕寢東首者鄕生气之所

敖氏曰適寢正寢也此云適寢明經所謂適室者爲適寢之室耳

有疾疾者齊

注曰正情性也適寢者不齊不居其室

敖氏曰齊之言齊也齊其不齊使其心意湛然純一也疾者齊一其心意所以養气體

養者皆齊

注曰憂也

疏曰曲禮云父母有疾冠者不櫛行不翔笑不至矧怒不至詈不飲酒食肉疾止復故男女養疾皆齊戒正情性也

敖氏曰養者齊欲專心所養也

徹琴瑟

注曰去樂

疏曰君子無故琴瑟不離其側今以父母有疾憂不在於樂故去之

黃氏曰去樂以病者齊故去之非爲子去也疏文可疑

郝氏曰士無故不去琴瑟則徹之亦齊之一事

疾病外內皆埽

注曰爲有賔客來問也疾甚曰病

張氏監本正誤云外內作內外

世佐案詩云灑埽庭內惟民之章灑埽亦齊家之一事疾病而復致謹於此所以祓除不祥而導迎善气也齊以致其齊埽以致其潔自身而家自內及外莫不肅恭淸靜以待事可見古人愼疾之旨注說淺矣

徹褻衣加新衣

注曰故衣垢污爲來人穢惡之

疏曰此據死者而言則生者亦去故衣服新衣矣防衣謂故端已垢污故徹去之加新衣者謂更加新朝服喪大記注云徹褻衣加新衣鄭注云徹褻衣則所加者新朝服矣互言之也加朝服者明其終於正也必知褻衣是端新衣是朝服者案司服士之齊戒服端則疾者與養疾者皆齊明服端矣檀弓云始死羔裘冠者易之而已羔裘冠卽朝服故知臨死所著新衣則朝服也

敖氏曰此謂死衣也必易之者爲不可使之服故衣以死也衣云褻見其非上衣然則新者亦非上衣矣上衣者朝服端之類不如上衣者爲其後有襲斂等事皆用上衣故於此略之

世佐案此爲病者易服也防衣謂裏衣也新衣謂朝服也朝服云新對端之故者而言也徹者言褻加者言新文互見明其從表至裏皆易之矣論語云疾君視之加朝服時非君視亦必朝服者疾

愈甚而敬愈深蓋欲得正而斃焉之意

禦者四人皆坐持體

注曰爲不能自轉側禦者今時侍從之人

敖氏曰持體正其手足也

世佐案喪大記云廢牀體一人注云人始生在地去牀庶其生气反體手足也四人持之爲其不能自屈伸也彼記之文正與此互相備矣

男女攺服

注曰爲賔客來問病亦朝服庶【坊本誤作主依喪大記注攺正】人深衣

張氏曰案下主人啼注於是始去冠而笄纚服深衣則此主人深衣四字羨文也

世佐案男子攺端而朝服婦人則攺宵衣而褖衣與【士妻之服惟有褖衣宵衣宵衣是事舅姑之常服】必攺服者養者之服宜與病者同也注云庶人深衣者謂此男子若庶人則此時當服深衣耳張以此四字爲羨文蓋失考矣

屬纊以俟絕气

注曰爲其气微難節也纊新絮

疏曰案喪大記云纊今之新綿易搖動置口鼻之上以爲候二注相兼乃具禹貢豫州貢纎纊

男子不絕於婦人之手婦人不絕於男子之手

注曰備褻

疏曰疾時使侍者持體並死於其手婦人則內禦者持體還死於其手

乃行禱於五祀

注曰盡孝子之情五祀博言之士二祀曰門曰行疏曰士二祀曰門曰行者祭法文今禱五祀是廣博言之望助之者眾

敖氏曰此禱於平常所祭者也士之得祭五祀於此可見

郝氏曰此以上皆未死前之事

姜氏曰祭法之說先儒多議之矣五祀上下之通禮也夫王侯卿大夫士之所異者自天地社稷以至五祀其等多矣上得兼下下不得僭上此五祀乃所謂上得兼下者夫何異哉

乃卒

注曰卒終也

主人啼兄弟哭

注曰哀有甚有否於是始去冠而笄纚服深衣檀弓曰始死羔裘冠者易之

疏曰啼卽泣也檀弓髙柴泣血三年注云言泣無聲如血出則啼是哀之甚發聲則气竭而息之聲不委曲若往而不反對齊衰以下直哭無啼是其否也禮記問喪云親始死雞斯徒跣扱上衽注云雞斯當爲笄纚上衽深衣之裳前是其親始死笄纚服深衣也引檀弓者證服深衣易去朝服之事也

郝氏曰不成聲曰啼長號曰哭

設牀笫當牖衽下莞上簟設枕

注曰病卒之間廢牀至是設之事相變衽臥席疏曰喪大記曰疾病寢東首於北墉下廢牀是其始死亦因在地無牀復而不蘇乃設牀於墉下

敖氏曰設枕於南

遷屍

注曰徙於牖下也於是幠用斂衾

疏曰徙於牖下者卽上文牀笫當牖者也

楊氏曰按喪大記有疾病廢牀之文儀禮則無然本記云乃卒主人啼兄弟哭設牀笫當牖夫旣設牀笫於乃卒之後則知疾病時廢牀與喪大記合

張氏曰此據經士死於適室幠用斂衾之文而記君子正終人子侍養之事

復者朝服左執領右執要招而左

注曰衣朝服服未可以變

疏曰云招而左者以左手執領還以左手以領招之招魂所以求生左陽陽主生故用左

敖氏曰簪裳於衣故左執領右執要此謂旣登屋而易執之之時也招而左謂招時兩手自右而左也左尊故其執與招之儀如此朝服爲求神敬其事也張氏曰方冀其生故復者服朝服不變凶服也其所執則經所云爵弁服也

世佐案衣上曰領裳上曰要復者北面以西爲左招而左者兩手鄕東招之引而左也疏說非

楔貌如軛上兩末

注曰事便也

疏曰如軛謂如馬鞅軛馬領亦上兩末令以屈處入口取出時易故云事便也

敖氏曰柶而云楔因其楔齒而名之以別於他柶軛在大車轅端厭牛領者楔狀類之故以曉未知者焉楔齒時以兩末上鄕則末出於口旁矣

郝氏曰楔以角柶楔齒貌謂楔形軛車轅端曲木以角柶屈中納齒間兩末外向如軛

張氏曰上兩末楔屈如軛以屈處入口使兩末向上也

綴足用燕幾校在南禦者坐持之

注曰校脛也屍南首幾脛在南以拘足則不得辟戾矣

疏曰幾兩頭皆有兩足今竪用之一頭以夾兩足幾腳鄕南恐幾傾倒故使人持之

敖氏曰校亦幾左防之名校在南則橫設也幾之爲制前後狹而左右差廣綴足宜寛故橫設之必校在南者生時設幾左防近人故放之也坐持之則禦者亦在牀矣其於幾之北與

郝氏曰校幾足也幾有板板下有足以幾足向南夾屍足板抵足勿令僵直便著屨也

世佐案郝說之此幾蓋側置於屍足之北也云校在南則幾面向北矣以幾板抵屍足而兩端又各有足以拘之斯足以聫綴屍足也然則幾之兩端各一足廣如其板而相去差近故其用之如此與疏云兩端各有兩足殆非敖說以校爲幾左防尢誤

卽牀而奠當腢用吉器若醴若酒無巾柶

注曰腢肩頭也用吉器器未變也或卒無醴用新酒疏曰卽就也謂就屍牀而設之屍南首則在牀東當屍肩頭也又云若醴若酒科有其一不得並用敖氏曰此吉器之異於凶者豆籩耳凶時毼豆籩無縢其觶則無吉凶之異皆用角也若醴若酒謂無酒則二觶皆醴無醴則皆酒無巾者非盛饌無柶者異於大斂以後之奠也

世佐案若醴若酒當以注疏爲正

張氏曰記始死時復魂楔綴設奠諸禮中儀法器物

赴曰君之臣某死赴母妻長子則曰君之臣某之某死疏曰君之臣某之某死者上某是士名下某是母妻長子假令長子則雲長子某若母妻則婦人不以名行直雲母與妻也

敖氏曰母妻長子死亦赴於君者哀樂之事君臣同張氏曰記赴君之辭

室中惟主人主婦坐兄弟有命夫命婦在焉亦坐注曰別尊卑也

疏曰云兄弟有命夫命婦在焉亦坐者若無命夫命婦則皆立可知案大記君之喪主人主婦坐以外皆立若大夫喪主人主婦命夫命婦皆坐以外皆立也士之喪主人父兄主婦姑姊妹皆坐鄭云士賤同宗尊卑皆坐此命夫命婦之外立而不坐者此謂有命夫命婦來兄弟爲士者則立若無命夫命婦則同宗皆坐也

黃氏曰案疏文前後抵牾未詳

敖氏曰經云眾婦人屍外北面眾兄弟堂下北面記乃見兄弟之命夫命婦者亦坐於室中然則經所言者惟指其爲士者及士妻耳

世佐案云惟主人主婦坐則眾主人及其婦皆不坐矣所以辧適庶也此謂在牀東西之位者也兄弟謂大功以上卽經所謂親者在室也兄弟皆不坐宜別於喪主也命夫命婦則坐所以貴貴也然則庶子婦有命夫命婦在焉亦坐可知矣舊解俱未安謹訂之又案喪大記云士之喪主人父兄子姓皆坐於東方主婦姑姊妹子姓皆坐於西方與此異者各記所聞耳疏家欲牽合之宜不免抵牾之病也然以經文及君大夫之喪差之喪大記之言似合

張氏曰記室中哭位經所未及

屍在室有君命眾主人不出

注曰不二主

疏曰眾主人不出在屍東耳

敖氏曰凡居喪而爲君命出者惟主人耳眾主人則否記乃特著屍在室之禮者異時眾主人與主人皆在庭嫌此時亦然故以明之

張氏曰經於君命弔禭直言主人不言眾主人故記之

襚者委衣於牀不坐

注曰牀髙由便

疏曰曲禮云授立不跪授坐不立此牀髙亦如授立不坐之義故云由便也

郝氏曰襚者委衣於牀孝子不親受財也不奠於地故不坐凶事尙質也

其襚於室屍西北面致命

注曰始死時也

疏曰未小斂之前屍在室中戶西故北面致命若小斂之後奉屍侇於堂則中庭北面致命

張氏曰記禭者儀位

夏祝淅米差盛之

注曰差擇之

疏曰經直云祝淅米於堂南面用盆不言夏與盛之故記人言之

郝氏曰夏祝淅米取潘也差盛以器分別盛潘世佐案必差之者擇其粒之堅好者以飯屍而以其餘爲粥懸於重也盛盛於惇

禦者四人抗衾而浴襢笫

注曰抗衾爲其裸裎蔽之也襢袒也袒簀去席盝水便【世佐案坊本此下有盝音祿三字系釋文誤連於注】

敖氏曰四人抗衾而二人浴

郝氏曰襢袒通去其裀褥用單簀使浴水下易幹也

其母之喪則內禦者浴鬠無笄

注曰內禦女禦也無笄猶丈夫之不冠也

敖氏曰鬠笄𨿽短亦笄也故辟之

設明衣婦人則設中帶

注曰中帶若今之褌襂

疏曰經直云設明衣不辧男子與婦人故此記之敖氏曰明衣之制有衣有裳婦人生時衣不殊裳故此不用明衣也中帶未詳其制然與明衣對言則其連衣裳爲之與

郝氏曰明衣旣浴近體所著衣婦人著明衣加帶束之示斂飭在內曰中帶鄭解中帶爲褌襂然則卽今之裙袴豈婦人獨然而男子否乎

卒洗貝反於笲

世佐案此當於貝字絕句謂主人旣洗貝則反之於笲也經直云洗貝執以入而不言其反於笲故此記之郝以卒爲著明衣畢洗貝二字爲句張云卒洗洗貝也分句皆未安

實貝柱右齻左齻

注曰象齒堅

疏曰經直雲實貝於屍左右及中不言逺近故記人辧之云右齻左齻謂牙兩畔冣長者象生時齒堅也敖氏曰齻牙也含而因柱其左右齻蓋恐其口復閉也

郝氏曰齒末曰齻以貝柱兩旁大齒使口開易含

夏祝徹余飯

注曰徹去鬻

疏曰經不言夏祝徹故記人言之

張氏曰余飯飯屍余米也夏祝徹去煮之爲鬻以實重鬲也

瑱塞耳

注曰塞充窒

疏曰經直云瑱用白纊不云塞耳恐同生人懸於耳旁故記人言之也

掘坎南順廣尺輪二尺深三尺南其壤

注曰南順統於堂輪從也今文掘爲坅

疏曰經直云甸人掘坎於階間不辧大小故記人明之

敖氏曰南順復南其壤明其掘之自北而南也張氏曰以埋棄潘者

垼用塊

注曰塊堛也

疏曰云塊堛者爾雅釋言文孫氏云堛土塊也張氏曰以煮潘者

明衣裳用幕布袂屬幅長下膝

注曰幕布帷幕之布升數未聞也屬幅不削幅也長下膝又有裳於蔽下體深也

疏曰屬幅不削幅者布幅二尺二寸凡用布皆削去邊幅旁一寸爲二寸計之則此不削幅謂繚使相著還以袂二尺二寸雲長下膝者謂爲此衣長至膝下敖氏曰必云袂屬幅者嫌明衣或異於生也然則吉服之袂屬幅也明矣屬幅說見喪服記

郝氏曰幕布紅色檀弓曰褚幕丹質是也袂袖也屬幅方幅聨屬爲袂古布幅廣二尺二寸袂長及膝下也

有前後裳不辟長及觳

注曰不辟積也觳足跗也凡他服短無見膚長無被土

疏曰凡男子裳不連衣者皆前三幅後四幅辟積其要間示文今此亦前三後四不辟積者以其一服不動不假上狹下寛也

敖氏曰裳前三幅後四幅不辟之則其要廣而前後相掩者深旁不開體不見矣長及觳爲蔽足也明衣之長下膝其裳之制復如是皆爲重形且異於生也郝氏曰裳無辟積取其寛圍足殊於生也觳觚通足尖也

縓綼緆

注曰一染謂之縓今紅也飾裳在幅曰綼在下曰緆疏曰案深衣云純袂純邊注云純謂緣之也緣邊衣裳之側廣各寸半則表裏共三寸矣此在幅亦衣裳之側緣法如彼也

郝氏曰縓淺紅色綼緆疑作蔽膝猶今裙用淺紅布緇布緣純緣也送死褻服用紅古今皆然論語不以紅爲褻服嫌襲也鄭謂裳飾在幅曰綼在下曰緆然則純也下又言緇純文義不類

緇純

注曰七入爲緇緇黑色也飾衣曰純謂領與袂衣以緇裳以縓象天地也

設握裏親膚系鉤中指結於

注曰掌後節中也手無決者以握系一端繞還從上自貫反與其一端結之

疏曰經已云設握麗於與決連結據右手有決者不言左手無決者故記之案上文握手用纁里長尺二寸今裏親膚據從手內置之長尺二寸中掩之手才相對也兩端各有系先以一端繞一匝還從上自貫又以一端鄕上鉤中指反與繞者結於掌後節中

敖氏曰握手惟一而已與決同設於右手其系則相闗經文詳於設決略於設握故記見之設握之法以纁裏親膚其中央正當於掌右端掩四指之後左端在其上乃以其組系環將指之本而與決之系相結於而連之所謂設握乃連者也

郝氏曰握手籠裏親膚謂手在握裏鉤卽決以鉤曰鉤有組系鉤中不系指也指兩手大指掌後節以兩決系交結兩使手不旁垂

張氏監本正誤云設握裏親膚裏誤作

世佐案此設左握法也裏纁裏雲裏親膚者見其以握韜手纁在內而外其也系組系也先以系鉤中指而後結於者欲其結之牢固也中指手第三指也說見上篇右手有決極先設而後設握則握之裏𨿽在內而不與膚相親矣握系與決系連結於則不必鉤中指矣以是言之此爲左手之握明甚敖郝二說非是

甸人築坅坎

注曰築實土其中堅之穿坎之名一曰坅

疏曰經直云甸人掘坎不云還使甸人築故記人明之

郝氏曰坅坑通築旣埋渜濯實土築之

張氏曰築之坅之皆甸人也

世佐案坅掘通上注云今文掘爲坅是也築坅坎者謂築其所掘之坎也或曰坅衍字因上有掘坎之文而誤衍耳

人湼厠

注曰人罪人也今之徒役作者也湼塞也爲人復往褻之又以鬼神不用

疏曰若然古者非直不共湢浴亦不共厠故得云死者不用也

郝氏曰湼猶洗也厠便器死者所用湼之不使人惡穢也

世佐案湼敜通書云敜乃穽傳亦訓爲塞正與此合郝說非

旣襲宵爲燎於中庭

疏曰士之喪死日而襲

世佐案經言爲燎於小斂後在死之第二日嫌始死之日不設燎故記明之

張氏曰記沐浴含襲時職司服物自記首至此皆始死日事也

厥明滅燎陳衣

注曰記節

疏曰記小斂陳衣當襲之明旦滅燎之時

凡絞紟用布倫如朝服

注曰凡凡小斂大斂也倫比也今文無紟

疏曰言類如朝服者雜記云朝服十五升是也敖氏曰紟不必言凡與絞連文耳大斂有紟小斂無之

設棜於東堂下南順齊於坫饌於其上兩甒醴酒酒在南篚在東南順實角觶四木柶二素勺二豆在甒北二以並籩亦如之

注曰棜今之轝也角觶四木柶二素勺二爲夕進醴酒兼饌之也勺二醴酒各一也豆籩二以並則是大斂饌也記於此者明其他與小斂同陳

疏曰大小斂之奠皆有醴酒醴一觶又用一柶酒用一觶計醴酒但用二觶一柶矣而觶有四柶有二者朝夕酒醴及器別設不同器朝夕二奠各饌其器也小斂一豆一籩大斂乃有二豆二籩故知二以並爲大斂饌云記於此者明其他與小斂同陳者鄭意以此籩豆之外皆與小斂同故在小斂節內陳之取省文之義不謂大斂饌陳之亦在小斂節內也

敖氏曰此大斂饌也其次當在眾主人布帶之後角觶四木柶二爲明日朝奠兼饌之也自是以後常更用之以位而言豆當在籩北乃云甒北者設豆之時未有籩也故但取節於甒

郝氏曰棜轝通箱類以載酒饌南順向南直陳坫以土爲具閣物在堂下東西隅設棜與坫齊其上棜上篚以盛觶柶勺角觶角爲觶用四朝夕酒醴各二二柶二勺朝夕扱醴酌酒各一豆籩皆二並設於棜上世佐案角觶四木柶二素勺二者以二觶一柶一勺爲大斂奠用其二觶一柶一勺則用之夕奠也周人斂用日出是日仍有夕奠以其同日所用故兼饌之敖云爲明日朝奠非以此爲大斂奠則得之

凡籩豆實具設皆巾之

注曰籩豆偶而爲具具則於饌巾之巾之加飾也明小斂一豆一籩不巾

疏曰雲實具設皆巾之者謂於東堂實之於奠設之二處皆巾

敖氏曰籩豆實謂菹栗之屬皆皆上下也籩豆有實而具則饌於東方及奠於席前皆巾之若一豆一籩則於奠時或有巾之者饌時亦不巾也經言小斂之饌云饌於東堂下脯醢醴酒冪用功布實於簞此不皆巾者也

郝氏曰凡籩豆旣實菹醢果脯備具則皆加巾冪鄭謂成偶爲具乃巾非也小斂一豆一籩必巾檀弓云剝奠謂始死脯醢耳小斂奠陳鼎有祭肉則不剝奠豈必兩豆兩籩而後巾與

張氏曰皆者皆東堂與奠所也二籩二豆者饌於東堂設於奠所二處皆巾之也小斂一籩一豆惟至設於牀東乃巾之方其饌堂東時則不巾矣

世佐案此承上文而言亦指大斂之饌也凡凡二豆二籩也實謂葵菹蠃醢栗脯也具猶備也雲實具設者見其不空饌也必著之者嫌其亦如觶之俟時而實也皆皆籩豆也皆巾之此則異於小斂者也小斂之籩豆奠則巾之饌則否鄭解籩豆偶而爲具固非郝云小斂一豆一籩必巾則其攷之亦弗審矣

觶俟時而酌柶覆加之面枋及錯建之

注曰時朝夕也檀弓曰朝奠日出夕奠逮日

疏曰記人恐饌時已酌於觶故記云俟時而酌也敖氏曰俟時而酌謂將設乃酌之

郝氏曰惟觶俟升奠乃酌不與籩豆同實柶覆醴上枋柄通面枋以柄向前錯奠也建揷也

張氏曰觶𨿽豫陳必待奠時乃酌其酌醴之法旣酌醴以柶覆於觶上使柄向前及其錯於奠所則扱柶醴中

世佐案時設奠之時也醴酒不豫酌取新也亦所以尊之柶覆加之面枋謂其進醴之法也必面枋者象授生人使得前其葉以扱醴而祭也錯設於奠所也建之者揷柶醴中亦葉在下而枋向上也必建之者象生人啐訖而建柶之儀如神之已歆其奠然此皆事死如生之意也凡小斂大斂之奠皆然

小斂辟奠不出室

注曰未忍神逺之也辟襲奠以辟斂旣斂則不出於室設於序西南畢事而去之

疏曰始死猶生事之不忍卽爲鬼神事之故奠不出室云事畢而去之者斂事畢奉屍侇於堂乃去之而設小斂奠於屍東

敖氏曰奠卽始死之奠也後奠未卽設而先辟此奠者辟斂也不出室明未徹去也是時屍在室未忍遂徹其奠而脯醢醴酒又無攺設於西堂之禮故辟之於室中而已旣設小斂奠乃去之舊說謂辟之設於室西南隅

郝氏曰將小斂辟去始死脯醢之奠以避斂不出室卽遷於室內也

張氏曰注不出於室設於序西南不字貫下八字大斂辟奠及朝夕奠則皆出設於序西南矣

世佐案注云未忍神逺之也者謂奠以事神是時屍在室若辟奠逺出室外則神無所依故不忍也疏說恐非是始死之奠亦謂之襲奠者以襲後仍設之也於下序字當是室字之誤知設於室西南者約上經大斂時辟小斂奠於序西南而言也張讀不字貫下八字爲一句於文不順

無踴節

注曰其哀未可節也

敖氏曰此承上文而言亦異於小斂以後之禮也踴節卽所謂要節而踴者也凡丈夫婦人之踴或以徹奠者之往來爲節嫌此辟奠之時亦然故以明之此與上文皆當在設棜於東堂下之上

郝氏曰小斂踴不要節室中不備禮也

世佐案此謂小斂辟奠時也是時主人以下皆踴無算故不以辟奠者之往來爲節敖說得之矣

旣馮屍主人袒髺發絞帶眾主人布帶

注曰眾主人齊衰以下

疏曰案喪服苴絰之外又有絞帶鄭注云絰象大帶又有絞帶象革帶齊衰以下用布

敖氏曰絞帶者繩帶也先言袒髺發著其節也然則布帶者亦於旣免乃加之

郝氏曰旣小斂主人以下馮屍哭屍將出戶主人乃袒髺發始死投冠笄縰至是乃散發以麻結之絞麻爲要帶齊衰以下眾主人布帶古者吉服帶多用帛喪帶皆布

大斂於阼

注曰未忍便離主人位也主人奉屍斂於棺則西階上賔之

疏曰經大斂時直云布席如初不言其處故記之

大夫升自西階階東北面東上

注曰視斂

敖氏曰云階東者明大夫𨿽多亦不可以當階恐妨斂者之往來也

旣馮屍大夫逆降復位

注曰中庭西面位

疏曰上篇朝夕哭云主人入堂下直東序西面卿大夫在其南卿大夫與主人同西面向殯故知大夫位在中庭西面也

世佐案旣馮屍謂主人也言此者爲大夫降節也逆降由便也在西者先降

巾奠執燭者滅燭出降自阼階由主人之北東

注曰巾奠而室事已

敖氏曰此見出時之節且不與執事者偕行也言由主人之北則主人之位近於階明矣

郝氏曰巾奠大斂之奠設於室中奠畢加巾執燭者遂滅燭出此因前文有執燭者升自阼階不言其降故記之

張氏曰記小斂大斂二節中衣物奠設時防處所儀法

旣殯主人說髦

注曰旣殯置銘於肂復位時也兒生三月鬋發爲鬌男角女覊否則男左女右長大猶爲飾存之謂之髦所以順父母幼小之心至此屍柩不見喪無飾可以去之髦之形象未聞

疏曰喪大記云小斂主人卽位於戶內乃斂卒斂主人馮之主人袒說髦髺發以麻注云士旣殯說髦此云小斂蓋諸侯禮也士之旣殯諸侯之小斂於死者俱三日也必三日說髦者案禮記問防云三日而不生亦不生矣以髦是子事父母之飾父母旣不生故去之云兒生三月鬋髮爲鬌男角女羈否則男左女右者內則文彼注云夾囟曰角午達曰羈引之者證髦象幼時鬌之義詩云髧彼兩髦鄭云髦者髮至睂子事父母之飾以其云髧髧者垂之貌又云兩髦故以發至眉解之其狀則未聞

敖氏曰子事父母必著拂髦親已死至殯乃說之者未殯之前孝子猶冀其復生旣殯則絕望矣乃說之也詩云髧彼兩髦兩者爲父母俱存之故若然則是時但當說其一耳孔氏曰父死說左髦母死說右髦二親並沒並說之親沒不髦是也

郝氏曰說脫同髦毛同卽發也防大記主人小斂脫髦此旣殯云脫髦者小斂脫笄纚麻括發旣殯脫括麻易冠絰成服也

三日絞垂

注曰成服日絞要絰之散垂者

疏曰以經小斂曰要絰大功以上散帶垂不言成服之時絞之故記人言之小功緦麻初而絞之不待三日也

敖氏曰記惟指主人也而男女大功以上亦存焉小斂之時婦人之帶𨿽結本亦未絞至此與丈夫同絞之將成服先絞其帶之垂者以其已在身故也其下冠衰屨亦皆以所加之次言之

冠六升外縪纓條屬厭

注曰縪謂縫著於武也外之者外其餘也纓條屬者通屈一條繩爲武垂下爲纓屬之冠厭伏也

疏曰冠在武下故云厭五服之冠皆厭但此冠上下據斬衰而言也

敖氏曰冠厭亦變於吉也冠所以厭者其不用辟積乎縪防服傳作畢疑此誤

郝氏曰冠布六升四百八十縷也冠縫著武處曰縪反縫向外變也纓條屬解見前厭壓同不起也吉冠峩起防冠壓伏

世佐案詳見防服傳

衰三升

注曰衣與裳也

郝氏曰衰布三升二百四十縷也

屨外納

注曰納收餘也

疏曰收餘末向外爲之取醜惡不事飾也

杖下本竹桐一也

注曰順其性也

疏曰案防服爲父斬衰以苴杖竹爲母齊衰以削杖桐桐竹皆下本鄭云順其性者謂下其根本順木之性

居倚廬

注曰倚木爲廬在中門外東方北戶

寢苫枕塊

注曰苫編藳塊堛也

不說絰帶

注曰哀戚不在於安

哭晝夜無時

注曰哀至則哭非必朝夕

非防事不言

注曰不忘所以爲親敖氏曰意不在他也

歠粥朝一溢米夕一溢米不食菜菓

注曰不在於飽與滋味實在木曰果在地曰蓏

主人乘惡車

注曰拜君命拜眾賔及有故行所乘也雜記曰端衰防車皆無等然則此惡車王防之木車也

疏曰此惡車王防之木車者案巾車云王之防車五乘發首云木車蒲蔽是王始防所乘木車無飾與此惡車同故引之見尊卑同也

司馬氏光曰父母之防不當出若爲防事及有故不得已而出則乘朴馬布褁鞍轡以代古惡車婦人以布幕車襜

郝氏曰惡車麤惡無飾

白狗幦

注曰未成豪狗幦覆笭也以狗皮爲之取其臑也白於防飾宜古文幦爲幕

疏曰按玉藻云士齊車鹿幦此防車無飾故用白狗幦以覆笭云未成豪狗者爾雅釋畜文

郝氏曰白狗皮爲冪覆較上幦冪通

張氏曰玉藻君羔幦虎犆陳注云幦者覆式之皮此白狗幦亦是以狗皮覆車式

蒲蔽

注曰蔽藩

疏曰藩謂車兩邊禦風者以蒲艸爲之亦無飾也敖氏曰蔽卽笰也在車兩邊以蒲席爲之吉時或以簟詩云簟笰魚服是也

禦以蒲菆

注曰不在於驅馳蒲菆牡蒲莖也

疏曰禦謂禦車者士乘惡車之時禦者用蒲菆以防馬喪中示不在於驅馳案宣十二年左傳杜注云菆好箭蒲楊栁可以爲箭以此而言蒲非直得防馬亦爲矢幹也

敖氏曰蒲菆亦變於吉也吉時蓋以竹爲防蒲楊栁張氏曰蒲菆楊柳之堪爲箭者禦者以之防馬與爲蔽之蒲同名而異類

犬服

注曰笭間兵服以犬皮爲之取堅也亦白

疏曰凡兵器建之於車上笭間防家乘車亦有兵器自衛以白犬皮爲服

世佐案服謂弓鞬矢服之類吉時或以魚獸之皮爲之

木錧

注曰取少聲今文錧爲鎋

疏曰常用金防用木是取少聲也

敖氏曰錧轂端沓也

約綏約轡

注曰約繩綏所以引升車

疏曰吉時綏轡用索

敖氏曰吉時二者皆以絲爲之與轡馬韁

木鑣

注曰亦取少聲

疏曰平常馬鑣以金爲之

敖氏曰鑣馬銜也

馬不齊髦

注曰齊翦也今文髦爲毛主人之惡車如王之木車則齊衰以下其乘素車繅車駹車漆車與

疏曰案巾車王之喪車五乘木車始死所乘素車卒哭所乘繅車旣練所乘駹車大祥所乘漆車旣禫所乘此士之防車亦當五乘主人乘惡車齊衰乘素車與卒哭同大功乘繅車與旣練同小功乘駹車與大祥同緦麻乘漆車與旣禫同主人至卒哭以後哀殺故齊衰以下節級約與主人同故鄭爲此義也若然士尋常乘棧車漆之今旣禫亦與王以下同乘漆車者禮窮則同也

郝氏曰常馬整刷鬛尾防馬髦不齊

主婦之車亦如之疏布裧

注曰裧者車裳幃於蓋弓垂之

疏曰疏布裧在亦如之之下見不與男子同巾車云皆有容蓋容蓋相將其蓋有弓明於蓋弓垂之也敖氏曰婦人之車必有裧而防車則以疏布爲之明吉時不然也主婦乘車而出者拜夫人之命及女賔之弔者也

郝氏曰裧襜同車衣也在旁曰帷在上曰襜麤布爲之

世佐案裧說見士昬禮

貳車白狗攝服

注曰貳副也攝猶緣也狗皮緣服差飾

疏曰大夫以上有貳車士卑無貳車但以在防可有之非常法則有兵服服又加白狗皮緣之云差飾者對主人服無緣

敖氏曰主人主婦皆有貳車各得用二乘與其所乘者而三士昬禮謂從車二乘是其數也凡貳車之數天子十二上公九侯伯七子男五孤卿大夫三士二乘也此二車亦惡車也

郝氏曰貳車主婦從行者載兵器爲衛白狗皮爲服攝束之不似主人車列仗於車上也

張氏曰服亦謂盛兵器之服

世佐案貳車之數敖說近是白狗攝服著其異於乘車者也攝猶辟也士昬記云執皮攝之內文是也此服以白狗皮襞攝爲之而毛在內下主人也然則主人主婦之服皆以犬而毛在外與古之防車無等而特於其服致辧焉古人之寓意深矣

其他皆如乘車

注曰如所乘惡車

敖氏曰乘車主人主婦所乘之車也其他謂凡器物在服之外者也

張氏曰記殯後居防者冠服飲食居處車馬之制

朔月童子執帚郤之左手奉之

注曰童子子弟若內豎寺人之屬執用左【左敖本作右】手郤之示未用

疏曰案曲禮掃地者箕帚俱執此直執帚不執箕者下文埽室聚諸窔故不用箕也云示未用者用之則用右手也

郝氏曰帚苕帚掃除殯宮郤向後也奉奉帚

世佐案郤之者以帚末向上也

從徹者而入

注曰童子不專禮事

張氏曰徹徹宿奠者

比奠舉席埽室聚諸窔布席如初卒奠埽者執帚垂末內鬛從執燭者而東

注曰比猶先也室東南隅謂之窔

疏曰入則燭在先徹者在後出則徹者在先執燭者在後童子常在成人之後故出入所從不同也室東南隅謂之窔爾雅釋宮文

敖氏曰此掃室之節蓋於旣徹則爲之如初亦東面也執帚垂末明已用也是時垂末內鬛則向者郤之其皆反是與

郝氏曰帚杪曰末形如鬛向內示收斂也

世佐案比及也奠朔奠云比奠者與下埽室爲節也其塵壤聚諸窔而不去之者喪禮略也鬛帚末之前也內鬛以鬛鄕身也垂末而內其鬛敬也

燕養饋羞湯沐之饌如他日

注曰燕養平常所用供養也饋朝夕食也羞四時之珍異湯沐所以洗去污垢內則曰三日具沐五日具浴孝子不忍一日廢其事親之禮於下室日設之如生存也進徹之時如其頃

疏曰云燕養者謂在燕寢之中平生時所有共養之事則饋羞湯沐之饌是也鄭注鄕黨云不時非朝夕日中時一日之中三時食今注云朝夕不言日中者或鄭略言亦有日中也或以死後略去日中直有朝夕食也引內則者證經進湯沐亦依內則之日數知下室日設之者下經云朔月不饋食於下室明非朔月在下室設之也以其燕養在燕寢中設之可知云如其頃者象生時一食之頃

敖氏曰此饌蓋使人爲之孝子不親視之也記曰在堊室之中非時見乎母也不入門說者謂居廬時絕不入門

郝氏曰燕養猶言常供饌陳設也如他日如生時也張氏曰朝夕之奠與朔日之奠設於殯宮燕養之饌設於下室下室燕寢也

朔月若薦新則不饋於下室

注曰以其殷奠有黍稷也下室如今之內堂正寢聽朝事

郝氏曰朔月薦新皆殷奠朝夕常奠曰饋若猶與也張氏曰常奠無黍稷故食時又饋於下室今此殷奠自有黍稷故不須更饋也記朔月及常日埽潔奉養之事

筮宅冡人物土

注曰物猶相也相其地可葬者乃營之

張氏曰經但言筮記明其先相之乃筮之也

世佐案物土者祔葬則辧其昭穆造塋則擇土色光潤艸木茂盛之處他日不爲道路城郭溝池不爲貴勢所奪卽所謂善地也知古人物土之義則不惑於後世陰陽家禍福之說矣使冡人者以其所有事也

卜日吉告從於主婦主婦哭婦人皆哭主婦升堂哭者皆止

注曰事畢

敖氏曰若不吉其禮亦然

郝氏曰卜日儀見前主婦主東扉內卜吉則卜人告從於主婦

張氏曰經但言主婦哭不言眾婦人皆哭與哭止之節故記詳之又此條止言卜日事竊意筮宅得吉亦當準此儀也

世佐案上篇筮宅時經直云主人皆往則婦人不往矣張云筮宅得吉亦當凖此儀非也卜日之禮經記皆言告從於主婦經又言告於異爵者及眾賔以其旣得吉卜定以是日葬故須徧告也若不從則但吿於涖卜與主人更卜擇之而已其他不必告也敖說亦未是卜日之日坊本作曰誤

張氏曰記筮宅卜日首末事

啟之昕外內不哭

注曰將有事爲其讙囂旣啟命哭

疏曰自上皆記士防上篇事自此以下皆記此篇葬首將啟殯惟言婦人不哭不云男子故記以明之

夷牀輁軸饌於西階東

注曰明階間者位近西也夷牀饌於祖廟輁軸饌於殯宮其二廟者於禰亦饌輁軸焉

疏曰夷牀在祖廟輁軸在殯宮以其西階東是同故並言之注云明階間者位近西也者以經直云階間恐正當兩階之間故記又明之輁軸遷柩之車其二廟者將自禰朝祖故亦饌輁軸朝祖下柩訖明日適壙用蜃車不復用輁軸矣【從句讀節本】

郝氏曰夷牀以正柩於廟饌於禰輁軸以載柩適廟饌於殯宮西階廟與殯宮階也

張氏曰記啟殯朝祖之事

其二廟則饌於禰廟如小斂奠乃啟

注曰祖尊禰卑也士事祖禰上士異廟下士共廟疏曰上士二廟先朝禰後朝祖故先於禰廟饌至朝設之如小斂奠則亦門外特豚一鼎東上兩甒醴酒一豆一籩之等也云祖尊禰卑也者欲見上文朝祖時如大斂奠此朝禰如小斂奠多少不同之意敖氏曰此主於朝祖故於朝禰之奠降焉蓋不可與祖奠同也是日二廟皆饌記惟見其異者耳均之爲士而廟數不同者蓋士之先世或爲大夫而有三廟至後世爲士則廢其一而但存二廟若先世無爲大夫者則惟一廟而已

張氏曰將啟先具此一鼎一豆一籩之奠於禰廟旣啟朝禰徹從奠乃設之至明日朝祖則設奠如大斂於祖廟如經文所陳也

朝於禰廟重止於門外之西東面柩入升自西階正柩於兩楹間奠止於西階之下東面北上主人升柩東西面眾主人東卽位婦人從升東面奠升設於柩西升降自西階主人要節而踴

注曰重不入者主於朝祖而行若過之矣門西東面待之便也

疏曰𨿽言正柩於兩楹間奠位在戶牖之間則此於兩楹間稍近西乃得當奠位亦如輁軸饌於階間而近西然也云眾主人東卽位者柩未升之時在西階下東面北上柩升主人從眾主人已下乃卽阼階下西面位云婦人從升不云主婦者以其婦人皆升故總言之云主人要節而踴者奠升主人踴降時婦人踴也雲門西東面待之便也者以其祖廟在東柩入禰廟明旦出門東鄕朝祖時其重於柩車先東鄕祖廟便也若先在東西面及柩入乃廻鄕東則不便敖氏曰重不入者亦以旣奠則柩行不久畱於此故也夷牀一而已惟當陳於祖廟此正柩其在軸與是時卽要節而踴亦其異於祖廟者

張氏曰奠謂從奠

姜氏曰注疏謂明旦朝祖廟各一日其說似是而非案朝禰禮與朝祖多同其異者惟重止門外廟不設重柩不設夷牀奠亦不設巾三者爲異耳以此三者推之則朝禰後恐卽當朝祖故三者不設也若每一廟卽停一日則三者當無不設之理而重止門外露處越宿於孝子事亡如事存之義尢爲害教傷義況送葬職事親疎上下之徒男女長幼之屬更非可信宿積時以湏之者哉且是日夙興方當質明滅燎爲時正裕而廟又皆同宮相去不逺又安得如注疏每廟各停一日之說如謂每廟必例停一日則諸侯五廟卽當停五日天子九廟便當停九日曠日持久媟越宮庭安能於禮教無礙也凡此舊𨿽任臆立說實恐信傳蔑經故謹辧而正之

燭先入者升堂東楹之南西面後入者西階東北面在下

注曰照正柩者先先柩者後後柩者適祖時燭亦然互記於此

疏曰此燭本是殯宮中照開殯者在道時一在柩前一在柩後今又一升堂一在堂下

敖氏曰記於此者見下適祖時不用燭也

主人降卽位徹乃奠升降自西階主人踴如初

注曰如其降拜賔至於要節而踴不薦車不從此行敖氏曰主人降卽位則婦人亦東卽阼階上位矣不拜賔踴襲以成禮不在此且欲急於適祖也其他禮之不同者意亦如是奠卽如小斂奠者也如初謂設奠及踴節也是時丈夫婦人皆踴惟言主人亦省文張氏曰徹者徹從奠乃奠者奠其如小斂之饌也經文朝祖時正柩設從奠訖主人降拜賔以後有徹奠設奠哭踴之節此亦如之也監本正誤云主人降卽位徹乃奠升降自西階脫下降字

祝及執事舉奠巾席從而降柩從序從如初適祖注曰此謂朝禰明日舉奠適祖之序也此祝執醴先酒脯醢俎從之巾席爲後旣正柩席升設設奠如初祝受巾巾之凡防自卒至殯自啟至葬主人之禮其變同則此日數亦同矣序從主人以下

疏曰此謂朝禰明日者以其下文朝祖之時序從如初中有燭若同日則朝祖之時已自明矣何須更有燭也以此言之則此朝祖與朝禰別日可知云其變同者啟殯日朝禰明日朝祖又明日乃葬與始死日襲明日小斂又明日大斂而殯其日數亦同主人主婦變服亦同

敖氏曰柩從從巾席而降也序從柩從奠主人以下從柩而出也如初謂出殯宮時也此與主人踴之文相屬則是其事相接也柩過禰廟因而朝之初無他事旣奠則禮畢矣故卽適祖不見適祖之儀者蓋與本篇所言者不異故也

郝氏曰鄭謂一日朝一廟適祖當在次日然重止於門外則適禰暫耳將卽適祖也本文不言厥明鄭說未然

姜氏曰注疏以序從及變禮二條而證朝禰朝祖爲兩日其爲說皆似是而實非夫其以變禮同於自卒至殯而謂自啟至葬之日數亦同似也然如其說則祖禰異廟者其日數固同矣若其祖禰同廟者朝祖後更無廟可朝將無故又停一日以同其數乎故以變禮決其日數之爲三日者非也以序從如初中之有燭而謂有燭則爲明旦未質明之先者似也然如其說則全經云如初者不勝數有服位品物序次皆如者固云如初其中有不皆同而大綱同者何亦皆云如初且考朝祖禮柩從燭從其下並無序從之文而遣奠禮行器茵苞器序從其上並無燭從之文則序從有燭尢爲臆說而安得妄爲牽扯附防以亂之乎故以序從如初決其日數之爲別日又非也然則學者之不可以傳廢經也益明矣

世佐案舊說朝禰朝祖異日然以經文考之絕無可以爲二日之證後儒議之當矣

張氏曰記二廟者啟殯先朝禰乃朝祖之儀

薦乘車鹿淺幦幹笮革靾載載皮弁服纓轡貝勒縣於衡

注曰士乘棧車鹿淺鹿夏毛也幦覆笭玉藻曰士齊車鹿幦豹犆幹盾也笮矢服也靾韁也旌旗之屬通帛爲孤卿之所建亦攝焉皮弁服者視朔之服貝勒貝飾勒有幹無兵有箙無弓矢明不用

疏曰此並下車三乘謂葬之魂車

敖氏曰勒馬頭絡銜也衡輈端橫木以駕馬者旣夕禮曰薦馬纓三就入門北面交轡圉人夾牽之則是薦馬之時纓轡皆在馬之身矣此乃謂纓轡貝勒縣於衡其指薦馬前後之時而言與蓋事至則加之旣則脫之而置於此也

郝氏曰遣車三乘車以象武道車以象文稾車以象輜重各載死者衣物於上以象魂靈如生鹿淺之淺與俴通單鹿皮爲幎無裏與緣管子曰甲不堅宻與俴者同實周禮喪用藻車鹿淺幎是也纓轡勒三者懸於衡備壞也

道車載朝服

注曰道車朝夕及燕出入之車朝服日視朝之服也衣素裳

疏曰士乘棧車更無別車而上雲乘車下云稾車此云道車𨿽有一車所用各異故有乘車道車稾車之名又曰士之道車而用朝君之服不用私朝端服者亦攝盛也

敖氏曰案注云朝夕謂乘此以朝夕於君也

郝氏曰道車文事之車

稾車載簑笠

注曰稾猶散也散車以田以鄙之車簑笠備雨服今文稾爲潦凡道車稾車之纓轡及勒亦縣於衡也疏曰案司常云斿車載旌注云斿車木路也王以田以禦謂王行小田獵巡行縣鄙此散車與彼斿車同是斿散所乘故與斿車同觧亦謂從王以田以禦也若正田獵自用冠弁服乘棧車也

敖氏曰巾車職曰士乘棧車然則此三車者皆漆車也以制言之其乘車道車輪與輈之髙下又等但因事名之耳所異者稾車也考工記曰田車之輪六尺有三寸乘車之輪六尺有六寸又曰國馬之輈深四尺有七寸田馬之輈深四尺足以知其制矣薦車三乘士禮也此薦車卽遣車禮天子遣車九諸侯七大夫五士三

郝氏曰稾艸野之稱

將載祝及執事舉奠戶西南面東上卒束前而降奠席於柩西

注曰將於柩西當前束設之

疏曰經載柩時不云去奠設席之事故記人明之要須設席乃設奠故云將於柩西當前束設之正經云降奠當前束是也【從通解節本】

敖氏曰先舉奠者辟舉柩也東上統於柩也卒束前卒束之前也束未畢而先降奠席爲卒束卽奠故也此舉奠於堂上者退立於戶西則奠近於柩而不當西階明矣

郝氏曰束載畢執奠者乃前以奠降設於階間柩西張氏曰載載柩於車卒束前而降謂舉奠者當束柩於車將畢之前卽降也奠席柩西爲設奠先設席也世佐案柩之載於車也前後各有束其法蓋先束前乃束後故舉奠者之降以卒束前爲節此當於奠字絕句舊分句皆未安

巾奠乃墻

注曰墻飾柩也

疏曰經直云降奠當前束商祝飾棺不云巾奠故記人辧之巾奠訖商祝乃飾棺墻卽帷荒與棺爲飾故變飾棺云墻也

抗木刋

注曰剝削之

疏曰木無皮者直削之有皮者剝乃削之

敖氏曰兩面皆刋也

郝氏曰刋削治之不用雕繪也

茵著用荼實綏澤焉

注曰荼茅秀也綏防姜也澤澤蘭也皆取其香且禦濕

疏曰茵內所著非直用荼兼實綏與澤

敖氏曰茵以荼爲著故文從艸實綏澤謂加綏澤以實之也

郝氏曰著著茵內實充滿也綏緌通柔貌澤滑軟也茅著茵中取其充實柔滑

世佐案綏澤未聞姑從注

葦苞長三尺一編

注曰用便易也

聶氏曰謂以葦長難用截取三尺一道編之用苞牲體爲便易也

郝氏曰葦蘆也編蘆爲苞一編一苞也

世佐案公食大夫禮云鼏若束若編此則惟取編者編於苞物宜也

菅筲三其實皆瀹

注曰米麥皆湛之湯未知神之所享不用食道所以爲敬

疏曰經直云筲三黍稷麥不辧苞之所用及黍稷生熟故記人明之

郝氏曰菅艸也筲飯器其實黍稷麥皆瀹謂熟之張氏曰以菅艸爲筲其中所盛黍稷麥皆淹漬之

祖還車不易位

注曰爲鄕外耳未行

疏曰經直云祖還車不辧還之逺近故記人明之敖氏曰不易位西者亦當東榮

張氏曰車乘車道車稾車旣祖則還之向外但不易初薦時位

世佐案云祖者著其節也還車南其輈也位直東榮之位初時北鄕西上今南鄕亦西上嫌易鄕則當易位故記之

執披者旁四人

注曰前後左右各二人

疏曰各二人者謂前之左右後之左右一旁四人兩旁則八人

凡贈幣無常

注曰賔之贈也玩好曰贈在所有

疏曰經云公賵用纁束帛是贈有常矣又云賔贈奠幣如初直云幣不言物色與多少故記人明之以其賔客非一故云凡

敖氏曰此幣亦廣言之經言贈者奠幣如初又云若就器則坐奠於陳亦可見其無常矣

世佐案貧富不同也

凡糗不煎

注曰以膏煎之則褻非敬

疏曰經葬奠直云四籩棗糗栗脯不云糗之不煎故記人明之凡者通記大夫以上也

敖氏曰云凡則非特塟奠之糗如是也不煎之以膏則但熬之而已所以熬而不煎者凡食各有所宜必云不煎者糗之類有煎者矣嫌或當爲之也

郝氏曰糗籩實不煎以膏脂防不貴位

張氏曰記祖廟中薦車載柩陳器奠贈諸事

惟君命止柩於堩其餘則否

注曰不敢畱神也堩道也曾子問曰塟旣引至於堩疏曰正經直云柩至邦門君使宰夫贈不云止柩之事故記人明之引曽子問者彼爲日食此爲君命𨿽不同止柩是同故引之證止柩之事

敖氏曰言此者明餘人不當行禮於堩也

車至道左北面立東上

注曰道左墓道東先至者在東

疏曰以不入壙故東上不統於壙也當是陳器之南先至謂乘車

敖氏曰遣車北鄕而往則道左乃道西也其位於壙爲西故東上而統於壙

郝氏曰車卽乘道稾車至塟地止於墓道左北向西爲左陰方也東上統於墓道先至者東以次而西世佐案道左之解當以敖郝二說爲正是時明器陳於道東而西上遣車列於道西而東上𨿽皆統於壙而一東一西足見其入壙不入壙之別矣經但言陳器之法而不見車之面位故記之車云立者明其不說駕也

柩至於壙斂服載之

注曰柩車至壙祝說載除飾乃斂乘車道車稾車之服載之不空之以歸送形而往迎精而反亦禮之宜疏曰說載謂下棺於地除飾謂除去帷荒柩車旣空乃斂乘車皮弁服道車朝服稾車簑笠三者之服載之於柩車示不空之以歸也云送形而往迎精而反者禮記問喪文引之證此不空歸之義

敖氏曰案注云說載除飾亦當作除飾說載說見本篇

卒窆而歸不驅

注曰孝子往如慕反如疑爲親之在彼

疏曰下棺訖實土三孝子從蜃車而歸不驅馳而疾者疑父母之神不歸云孝子往如慕反如疑者亦禮記問喪文

敖氏曰此亦指遣車也祝斂服而載於棧則遣車空而無所用之矣故於旣窆卽反云不驅者嫌其與去時異

世佐案此謂迎精而反之時也不驅兼蜃車遣車而言敖說非

張氏曰記柩在道至壙卒窆而歸之事

君視斂若不待奠加蓋而出不視斂則加蓋而至卒事注曰爲有他故及辟忌也

敖氏曰喪大記曰君於士旣殯而往蓋常禮也此二者則加於常禮但以有故而不能終始其事耳郝氏曰君視斂視大斂禮見前篇加蓋蓋棺也奠在加蓋後加蓋而出是不待奠也加蓋而後至斂不及視矣殯事卒而後出則視奠矣

張氏曰卒事謂大斂奠訖乃去

世佐案視斂君之加禮於士也若不待奠加蓋而出爲君有急事他故也注兼辟忌言之非矣不視斂則加蓋而至卒事此禮之正也經但言君加賜之禮而不及其有他故又不言其正禮故記者兼陳之

張氏曰記君於臣有視斂不終禮者有旣斂加蓋而後至者二者之節

旣正柩賔出遂匠納車於階間

注曰遂匠遂人匠人也遂人主引徒役匠人主載柩窆職相左右也車載柩車周禮謂之蜃車雜記謂之團或作輇或作摶聲讀皆相附耳未聞孰正其車之轝狀如牀中央有轅前後出設前後輅轝上有四周下則前後有軸以輇爲輪許叔重說有輻曰輪無輻曰輇

疏曰正經不云納柩車時節故記人明之遂師注云蜃車柩路四輪廹地而行有似於蜃此注轝狀與輴車同但輴車無輪有轉轔此有輇輪爲異耳【從楊氏圖節本】敖氏曰旣正柩與賔出不相屬蓋爛文也遂匠未詳或曰遂之匠也未知是否車謂棧也喪大記謂之國車又以其爲公家之車故也賔出而納此車於階間爲主人送賔而入則當載矣

郝氏曰周禮遂人職大喪帥六遂之役而致之納車納載柩之車階間祖廟東西兩階間

張氏曰旣朝祖正柩於兩楹間主人送賔出以此時納柩車也

姜氏曰案注云設前後輅防謂前輅與後輅相對明亦有後輅亦無正訓也考公章注云輅謂轅防所以引柩也轅旣前後出則其防前後轅者亦可知矣世佐案上經言賔出者非一故加旣正柩以別之謂是正柩後之賔出耳敖以爲爛文誤矣

祝饌祖奠於主人之南當前輅北上巾之

注曰言饌於主人之南當前輅則旣祖祝乃饌防曰正經眞云祖還車及還重訖乃奠如初不云饌處故記人眀之旣祖祝乃饌者以其未祖以前柩車鄕北輅在主人之北今云饌於主人之南明知旣祖還乃鄕饌之

敖氏曰饌猶設此祖奠卽如殯奠者也祝及執事者饌此惟言祝者祝尊也於主人之南明其在車東也主人之位當前束故奠少南當前輅也北上謂先設豆於北也是亦略言之以見其如初耳經於旣袒但云布席乃奠如初不言其所故記明之

郝氏曰柩在階間主人在柩東奠在南當柩車前北上上柩也

張氏曰旣還柩向外祝卽饌祖奠於主人之南及還車還重俱訖乃奠之柩車西如初

世佐案此卽奠於還重之後者也經直云布席乃奠如初而不言其處故記之是時屍柩南首主人在柩車東當前束而奠又在其南是猶當腢之意也注疏謂祖奠在柩車西與記文不合而張氏又爲此說以防之今亦不取

張氏曰記納柩車之節與饌祖奠之處

弓矢之新沽功

注曰設之宜新沽示不用

疏曰死者宜用新物沽謂麤爲之

敖氏曰之新恐當作新之

郝氏曰弓矢皆壙中所藏用新不用故沽功不必精好也

張氏曰弓矢謂入壙用器舉弓矢以例餘者

有弭飾焉

注曰弓無緣者謂之弭弭以骨角爲飾

疏曰爾雅有緣謂之弓無緣謂之弭孫氏曰緣系約而漆之無緣不以系約骨飾兩頭詩云象弭魚服敖氏曰弭弓弰也

亦張可也

注曰亦使可張

敖氏曰許其得張之

張氏監本正誤云亦可張也唐石經吳本俱作亦張可也

有柲

注曰柲弓檠弛則防之於弓裏偹損傷以竹爲之詩云竹柲緄縢

防曰冬官弓人造弓之時弓成納之檠中以定往來體此弓檠謂凡平弛弓之時以竹狀如弓防之於弓裏亦名之爲柲者以若馬柲然馬柲所以制馬弓柲所以制弓使不損傷故謂之柲引詩云竹柲緄縢者緄繩也縢約也謂以竹爲柲以繩約之此經之柲𨿽麤略用亦如此

陳氏祥道曰柲以竹爲之狀如弓然約於弓裏命之曰柲所以偹損傷也柲以柲之故亦謂之閉

世佐案柲毛詩作閉以竹爲閉而以繩約之於弛弓之裏檠弓體使正也

設依撻焉

注曰依纒也撻弣側矢道也皆以韋爲之今文撻爲銛

疏曰依謂以韋依纒其卽今時弓是也撻者所以撻矢令出生時以骨爲之弣側今死者用韋異於生

郝氏曰依以韋爲衣纒弓撻沓通韋爲之彄沓右手中三指以放通作韘詩云佩韘大射禮朱極三世佐案注疏之說今亦無以見其必然然依撻皆設於弓上之物則經文自明矣郝氏釋撻爲極誤甚極是設於手者生用韋死用纊上篇襲時所用纊極二是也與此絕不類敖云依撻未詳

有韣

注曰韣弓衣也以緇布爲之

翭矢一乘骨鏃短衛

注曰翭猶候也候物而射之矢也四矢曰乘骨鏃短衛亦云不用也生時翭矢金鏃凡爲矢五分笴長而羽其一

疏曰名羽爲衛所以防衛其矢不使不調【從楊氏圗節本】郝氏曰翭侯通貫侯之矢能殺物者四矢曰乘張氏曰衛矢羽也矢笴長三尺五分羽一則六寸是生時之矢羽固不短矣

志矢一乘軒輖中亦短衛

注曰志猶擬也習射之矢書云若射之有志輖也無鏃短衛亦示不用生時志矢骨鏃凡爲矢前重後輕也

疏曰周禮司弓矢注云恆矢之屬軒輖中所謂志則志矢恆矢也八矢翭矢居前冣重恆矢居後冣輕旣不盡用取其首尾也軒中前後輕重等也經不云鏃故知無鏃也

敖氏曰案注知此矢無鏃者以記不見鏃且言軒輖中也凡矢之所以前重後輕者皆在鏃此無鏃故前後之軒輖中詩云如輊如軒

郝氏曰輖輊通前仰曰軒後俯曰輊

張氏曰鄭解輖也與輊同軒輊中謂前後輕重均也注凡爲矢前重後輕亦欲明此軒輊中之異於生用耳疏引周禮八矢六者前重後輕恆矢庳矢不前重後輕非鄭意也

姜氏曰注疏所引考工之義似矣而未發其義據矢人職一前二後二前三後之屬皆指矢笴之分數前短於後而言其前之分數所以皆短於後者司農云爲其前有鐡重也而所以又別爲一前二後二前三後之屬者又爲鐡之重有差也此所以前之分數少者而謂之重後之分數多者而謂之輕也其恆矢之屬軒輖中周禮考工並無文但據枉矢絜矢矰矢茀矢殺矢翭矢六者之外其恆矢庳矢不言其前後分數注因謂之軒輊中耳注疏初不言其故則前重後輕之義未明而並此章之義亦皆未明矣故謹因其訓而發之

儀禮集編卷三十一﹤經部﹐禮類﹐儀禮之屬﹐儀禮集編﹥

欽定四庫全害

儀禮集編卷三十二

龍裏縣知縣盛世佐撰

士虞禮第十四之一

鄭目錄云虞安也士旣葬其父母迎精而反日中而祭之於殯宮以安之虞於五禮屬凶

疏曰案此經云側亨於廟門外之右又記云陳牲於廟門外皆云廟目錄云祭之殯宮者廟則殯宮也故鄭注士喪禮凡宮有鬼神曰廟以其虞卒哭在寢祔乃在廟是以鄭注喪服小記云虞於寢祔於祖廟是也

黃氏曰案檀弓葬日虞是日也以虞易奠雜記云諸侯七虞然則天子九虞也初虞己葬日而用柔第二虞亦用柔日假令丁日葬葬日而虞則已日二虞後虞攺用剛則庚日三虞也故鄭注士虞禮云士則庚日三虞士之三虞用四日則大夫五虞當八日諸侯七虞當十二日天子九虞當十六日最後一虞與卒哭例同用剛日此可以補經文之闕故備錄於此敖氏曰此篇言士喪始虞之禮

郝氏曰虞憂也安也旣葬之日迎神而反憂親魂無歸祭以安之喪禮云三虞卒哭葬後凡三舉虞死者魂散殷勤妥侑是以謂虞

士虞禮特豕饋食

注曰饋猶歸也

疏曰左氏傳云卜日曰牲是以特牲云牲大夫已上稱牲亦稱牢故云少牢此虞爲喪祭又葬日虞因其吉日故略無卜牲之禮故指豕體而言不云牲大夫已上亦當然雜記云大夫之虞也犆牲又此下記云陳牲於廟門外檀弓云與有司視虞牲皆言牲者記人之言不依常例故也然少牢云司馬刲羊士擊豕不言牲者據殺時須指事而言亦非常例也

敖氏曰祭而用黍稷焉曰饋食猶言饋之以食也

側亨於廟門外之右東面

注曰側亨亨一胖也亨於爨用鑊不於門東未可以吉也是日也以虞易奠祔而以吉祭易喪祭鬼神所在則曰廟尊言之

疏曰案吉禮皆全左右胖皆亨此亨一胖者以其虞不致爵自獻賓以後則無主人主婦及賓已下之俎故惟亨一胖也特牲吉禮鼎鑊皆在門東此雲門外之右是門之西未可以吉也

敖氏曰東面謂亨者也爨亦存焉此亨於門外之西變於吉祭且別於奠也

張氏曰此虞實在殯宮卽適寢也而曰廟故注曰尊言之也

魚臘爨亞之北上

注曰爨竈

敖氏曰於特豕云亨云東面魚爨云爨云北上文互見也

郝氏曰亞次豕爨也北上豕爨在北

張氏曰三鑊皆在西方

饎爨在東壁西面

注曰炊黍稷曰饎饎北上上齊於屋宇於虞有亨饎之爨彌吉

疏曰案特牲云主婦視饎爨於西堂下今在東亦反吉也小斂大斂未有黍稷朔月薦新始有黍稷向吉仍未有爨至此始有亨饎之爨故云彌吉

敖氏曰爨在堂下乃云在東壁者見其近於壁也壁爨之間當容人此南北之節亦當南齊坫

世佐案注云饎北上者炊黍者在北也屋宇卽屋梠饎爨在門內者以婦人主之故也此士禮也大夫則廩人掌之在門外

設洗於西階西南水在洗西篚在東

注曰反吉也亦當西榮南北以堂深

疏曰吉時設洗皆當東榮

敖氏曰此設洗在西亦以主人位於西階上故也凡設洗水在外篚在內不別於東西也此篚亦南順而實爵焉

尊於室中北墉下當戶兩甒醴酒酒在東無禁冪用絺布加勺南枋

注曰酒在東上醴也絺布葛屬

疏曰吉禮酒在酒上今以喪祭禮無酒則醴代酒在上也絺綌以葛爲之布則以麻爲之今絺布並言則此麻葛雜故有兩號

敖氏曰祭而尊於室中且用一醴一酒皆異於吉也醴酒並用者醴以饗神酒以飲屍亦見其未甚變於奠也兩甒西上亦以神席在西也尊之所上吉凶同郝氏曰當戶室東北隅也室戶在東南隅當之向明也無禁尊著地也絺布細布加勺冪上柄向南便取也

世佐案特牲記云冪用綌以純葛爲之也此以麻葛雜爲之亦異於吉非謂絺精於綌也

素幾葦席在西序下

注曰有幾始鬼神也

疏曰經幾席具有注惟云幾者其大斂奠時已有席至此虞祭乃有幾故也天子諸侯始死則幾筵具周禮司幾筵云每惇一幾是也【從姜氏節本】

敖氏曰虞乃用幾辟尊者之禮也周官司幾筵曰凡喪事設葦席右素幾謂奠時也是天子之禮未虞以前已用幾矣

郝氏曰幾以依神用素變於吉也葦席神席

苴刌茅長五寸束之實於篚饌於西坫上

注曰苴猶借也

郝氏曰西坫閣物之具在堂上西

張氏曰刌度也截也苴刌茅者借祭之刌茅也度而截之故謂刌茅

世佐案苴所以借祭也刌防也苴刌茅者謂借祭之物防茅以爲之

饌兩豆菹醢於西楹之東醢在西一鉶亞之

注曰醢在西南面取之得左取菹右取醢便其設之疏曰此饌繼西楹言之則以西楹爲主向東陳之一鉶亞之者菹以東也屍在奧東面設者西面設於屍前菹在南醢在北今於西楹東饌之菹在東醢在西是南面取之得左取菹右取醢至屍前西面又左菹右醢故云便也

敖氏曰醢在西東上也東上者變於堂下之惇位也鉶亞於醢又在其西鉶不言豕可知

郝氏曰鉶鼎和豕肉爲鉶羮亞之次於兩豆南世佐案此兩豆一鉶之次𨿽取節於西楹而不統於楹菹最東爲上醢也鉶也次而西也疏云鉶在菹東郝云在兩豆南皆誤

從獻豆兩亞之四籩亞之北上

注曰豆從主人獻祝籩從主婦獻屍祝北上菹與棗不東陳別於正

疏曰此從獻豆籩𨿽文承一鉶之下而云亞之下別云北上是不從鉶東爲次宜於鉶東北以北爲上向南陳之然則東北菹爲首次南醢醢東栗栗北棗棗東棗棗南栗故鄭云北上菹與棗云不東陳別於正者以二豆與鉶在屍爲獻前爲正此皆在獻後爲非正故東北別也【從句讀節本】

敖氏曰此豆籩雲從獻者以其先獻而後薦也兩豆亞之菹在鉶西醢在菹南也四籩亞之於醢之南一一爲列也北上者南陳不東上西陳者別於正郝氏曰兩亦一菹一醢又次鉶南四籩又次於兩豆南北上豆以下在西楹東者皆自北陳而南

世佐案兩言亞之皆謂次而西也北上又此兩豆四籩之自爲次也豆則菹在醢北籩則棗在栗北

饌黍稷二惇於階間西上借用葦席

注曰借猶薦也

敖氏曰借惇未必有席席字葦【葦當作蓋】因上文而衍也特牲禮曰借用萑

郝氏曰西上黍在西稷在東借用葦席豆以下皆陳於席上

世佐案階間東西節也陳之亦於堂上敖云於堂下非黍稷必用借者重之也豆籩之屬則錯諸地而可矣郝說非

匜水錯於槃中南流在西階之南簞巾在其東

注曰流匜吐水口也

敖氏曰匜水匜中有水也所以沃盥自設洗至此其陳設之位與特牲饋食異者皆爲變於吉

郝氏曰匜盛水置槃中而匜口向南槃設於西階下洗南以簞盛拭手巾於槃匜東

張氏監本正誤云簞巾在其東巾誤作布

陳三鼎於門外之右北面北上設扃鼏

注曰門外之右門西也

敖氏曰陳鼎於西與享於西之意同下設鼎放此郝氏曰三鼎豕魚臘陳於門外西塾南北向直陳以北爲上序而南也

匕俎在西塾之西

注曰不饌於塾上綂於鼎也塾有西者是室南鄕疏曰云不饌於塾上統於鼎也者決下文羞燔俎在內西塾上又去密降反俎於西塾至於主婦亞獻訖直云賓燔從如初明屍受燔訖賓亦反俎於西塾上是互見義也

敖氏曰匕亦在俎上

羞燔俎在內西塾上南順

注曰南順於南面取縮執之便也肝俎在燔東敖氏曰燔炙肉也言羞見其非正俎南順以羞之者當北面縮執之也少牢下篇言縮執匕湆俎之法乃當其下端然則縮執俎者其法同耳此俎在塾上執時則升取之如取物於堂然不言肝俎肝先進此時亦設之可知設肝俎當在燔西便其先取之也西塾之階在塾西

郝氏曰羞猶進也羞燔之俎非正俎三鼎爲正從薦爲羞肉曰燔肝曰炙不言炙可知也

右陳設

主人及兄弟如葬服賓執事者如弔服皆卽位於門外如朝夕臨位婦人及內兄弟服卽位於堂亦如之注曰葬服者旣夕曰大夫髽散帶垂也賓執事者賓客來執事也

疏曰始虞與葬服同三虞皆同至卒哭則作【作續通解作依】其喪服乃變麻服葛也賓客來執事以其虞爲喪祭主人未執事案曾子問士則朋友奠不足則取於大功以下【從句讀節本】

敖氏曰葬服主人髺發眾主人及兄弟免而大功以上者皆散帶垂也弔服疑衰素冠麻絰帶也如朝夕臨位主人及兄弟在東方賓執事者在西方也婦人及內兄弟其服亦如葬服其位亦如臨位婦人葬服經無所見蓋與旣殯之服同

郝氏曰兄弟眾主人以下及內外兄弟也如朝夕奠主人西面外兄弟在其南賓繼之等位也婦人主婦以下內兄弟姊妹之屬

祝免澡葛絰帶布席於室中東面右幾降出及宗人卽位於門西東面南上

注曰祝亦執事免者祭祀之禮祝所親也澡治也治葛以爲首絰及帶接神宜變也然則士之屬官爲其長弔服加麻矣至於旣卒哭主人變服則除右幾於席近南也

敖氏曰祝公有司之助喪祭者也其服但當弔服加麻以其接神也則宜少異故免而葛絰帶焉其免也若過於重其葛也若過於輕然輕重相準則與其本服亦不甚相逺也此服亦當事則然旣事則已宗人亦公有司也南上明其與賓不相統葛絰帶云澡則有不澡者矣右幾神席南上也

郝氏曰布神席於堂西南隅東向幾置席右神道尙右東面南爲右

張氏曰祝執事而免者以其身親祭祀之禮不嫌於重也

世佐案南上宗人爲上也觀宗人與祝之位不與賓序則其爲士之屬官明矣敖說殆誤

宗人告有司具遂請拜賓如臨入門哭婦人哭

注曰臨朝夕哭

敖氏曰告主人以有司已具遂請行祭祀也拜賓如臨謂旁三拜也

主人卽位於堂眾主人及兄弟賓卽位於西方如反哭位

注曰旣夕曰乃反哭入則升自西階東面眾主人堂下東面北上異於朝夕

敖氏曰反哭之位乃順孝子一時之心而爲之本非正位自始虞至卒哭其位皆如之者蓋因此以別於旣祔以後吉祭之位也此正與婦人於旣小斂有阼階上之位者其意相類賓位於西方朝夕反哭同也是時賓皆爲執事而來無異爵者焉惟士而已郝氏曰初柩在堂主人哭臨位東階下西面旣葬不見親主人登堂哀慕故反哭位在堂上三虞皆與反哭位同

祝入門左北面

注曰不與執事同位接神尊也

疏曰上兄弟賓卽位於西方者皆是執事

敖氏曰門內之西祝之位也特牲饋食記曰公有司門西北面東上是也

世佐案祝𨿽接神而其位卑於賓故不與之同

宗人西階前北面

注曰當詔主人及賓之事

疏曰宗人在堂下是主人在堂時若主人在室宗人卽升堂是以下記云主人在室則宗人升戶外北面

右卽位

祝盥升取苴降洗之升入設於幾東席上東縮降洗觶升止哭

注曰縮從也

敖氏曰止哭爲祭事至祝洗觶升則執之以入俟時而酌亦異於吉也

郝氏曰祝盥手於西階下槃內升堂取苴茅於西坫上降洗於西階下復升堂入室設於幾東神席上東縮席向東茅順東西直布幾在席南苴在幾東席前也苴以借祭佐食祭黍稷豕膚醴皆奠苴上故先設降洗觶升將入室酌醴也止哭鬼神尙幽寂也

主人倚杖入祝從在左西面

注曰主人北旋倚杖西序乃入喪服小記曰虞杖不入於室祔杖不升於堂然則練杖不入於門明矣敖氏曰凡喪祭之始及無屍者之祭主人皆先祝而入室祝從故入卽西面亦皆異於吉

郝氏曰西面向神席也

贊薦菹醢醢在北

注曰主婦不薦齊斬之服不執事也曾子問曰士祭不足則取於兄弟大功以下者

疏曰齊斬不執事惟爲今時至於屍入之後亦執事兩籩棗栗設於防南至於祔祭𨿽陰厭亦主婦薦主人自執事也

敖氏曰醢在北豆南上也席南上而豆如之神饌之異者也主婦不設豆及惇未散同於吉也

郝氏曰贊助事者取堂上西楹東兩豆菹醢入薦醢在北則菹在南

佐食及執事盥出舉長在左

注曰舉舉鼎也長在左在西方位也凡事宗人詔之敖氏曰此雲長在左下云佐食及右人載是佐食非長也乃先言之者以其有常職故爾鼎在門外北面則舉時長者在西案注雲長在左西方位謂鼎設於西方者之位如此明其與設於東方者相反也郝氏曰佐食佐神食者執事眾有司盥手西階下出門外舉鼎鼎自門外入西爲左舉鼎長者居西世佐案長賓長也佐食與賓長舉豕鼎長在左則佐食在右可知其舉魚臘二鼎者亦以左爲上也

鼎入設於西階前東面北上匕俎從設左人抽扃鼏匕佐食及右人載

注曰載載於俎佐食載則亦在右矣

敖氏曰設鼎南北節當南於洗東東面亦順主人之面位也此執匕俎者亦主人各兼執匕俎也從設從鼎入而各設於其鼎之東其設之法俎東順而匕西枋也左人亦抽扄予左手取鼏委於鼎北加扄乃執匕而匕惟言抽扄鼏匕文省耳

郝氏曰鼎入由西設於西階下向東神道尙西殊於未葬前鼎設於阼也左人卽長在西者抽扄啟鼏執匕取鼎肉而佐食與右人在鼎東載肉於俎

卒朼者逆退復位

注曰復賓位也

敖氏曰朼當作匕字之誤也

世佐案匕者卽左人也逆退匕臘鼎者先退也賓位在西方載者將設俎故未退

俎入設於豆東魚亞之臘特

郝氏曰俎入室豕奠菹東魚俎次豕北醢東臘俎在魚東

世佐案魚亞之又在豕東也豕魚二俎並設而臘在豕北無偶故曰特士昬禮云俎入設於豆東魚次臘特於俎北此宜亦如之郝說非

贊設二惇於俎南黍其東稷

注曰簋實尊黍也

疏曰西黍東稷西上故云尊黍經言惇注言簋者惇有虞氏之器周制士用之同姓之士容得從周制用簋【從句讀節本】

敖氏曰俎南豕魚二俎之南也

設一鉶於豆南

注曰鉶菜羮也

敖氏曰設一鉶貶於吉

世佐案注言此者明其異於湆也大羮湆不和鉶則和鹽菜

佐食出立於戶西

注曰饌已也

郝氏曰佐食設畢出立室戶外之西記云佐食無事則出戶負依南面是也

世佐案立於戶西者便其給事於室也

贊者徹鼎

注曰反於門外

敖氏曰贊者賓執事者也

祝酌醴命佐食啟防佐食許諾啟防卻於惇南復位注曰防合也謂惇蓋也復位出立於戶西

敖氏曰祝旣酌醴南面命佐食遂於此俟之

郝氏曰祝酌於北墉下西甒獻神用醴貴初也張氏曰特牲少牢有酒無醴故厭亦用酒此酒醴兼設以醴陰厭以酒酳屍亦其異於吉祭也

祝奠觶於鉶南復位

注曰復位復主人之左

敖氏曰此酌醴用觶別於酳獻也先啟防乃奠亦異於吉

主人再拜稽首

敖氏曰爲食具也

祝饗

注曰饗告神饗也饗神辭記所謂哀子某哀顯相夙興夜處不寧下至適爾皇祖某甫饗是也

疏曰下云祝祝卒注云祝祝者釋孝子祭辭又下文迎屍後屍墮祭云祝祝主人拜如初此等三者皆有辭此文饗神引記者是陰厭饗神辭下文迎屍上釋孝子辭者經記無文案少牢迎屍祝孝子辭云孝孫某敢用柔毛剛鬛嘉薦普淖用薦嵗事於皇祖伯某以某妃配某氏尙饗此是釋孝子辭此迎屍上釋孝子辭宜與彼同但稱哀爲異其迎屍後祝辭者卽下記饗辭云哀子某圭爲而哀薦之饗鄭注云饗辭勸彊尸之辭也凡吉祭饗屍曰孝子是以特牲迎屍後云祝饗注云饗勸彊之也其辭取於士虞記則宜云孝孫某圭爲孝薦之饗是也

敖氏曰饗辭卽記所云哀子某圭爲而哀薦之饗者也

世佐案饗辭當以敖氏所引爲正

命佐食祭佐食許諾鉤袒取黍稷祭於苴三取膚祭祭如初祝取奠觶祭亦如之不盡益反奠之主人再拜稽首

注曰鉤袒如今擐衣也苴所以借祭也孝子始將納屍以事其親爲神疑於其位設苴以定之耳或曰苴主道也則特牲少牢當有主象而無可乎

敖氏曰祭爲神祭食也鉤袒蓋外捲其袂以出臂也爲神祭當與尸祭異處故祭於席爲其污席故以苴借之三者三祭之也每一祭畢則反取之祭膚祭如初亦於苴三也記曰膚祭三取諸左膉上神祭用膚亦別於屍也祝取奠觶祭於苴亦三注之不盡者三祭而不盡其醴也旣祭更酌而益之乃反奠於故處主人拜爲饗也旣祭乃拜者以此饗禮成於祭也於此而饗且爲之祭皆異於吉

郝氏曰命佐食祭祝命代神祭食也登於苴於幾東茅上反奠反觶於鉶南

祝祝卒主人拜如初哭出復位

注曰祝祝者釋孝子祭辭

敖氏曰祝祝之辭則記所謂哀子某哀顯相夙興夜處不寧下至適爾皇祖某甫者也

郝氏曰主人復西階東面祝復門左北面之位世佐案此祝辭疏謂宜與少牢迎屍祝孝子辭同但稱哀爲異非也彼爲大夫之吉祭此士之喪祭其祝辭豈可襲用如雲柔毛云嵗事云以某妃配之類稱之於是義安取邪

右陰厭

郝氏曰此設饌饗神也屍未入而先饗神所謂陰厭也歆气曰厭

祝迎屍一人衰絰奉篚哭從屍

注曰屍主也孝子之祭不見親之形象心無所系立屍而主意焉一人主人兄弟檀弓曰旣封主人贈而祝宿虞屍

疏曰引檀弓者證祝隨主人葬先反宿虞屍故得有祝迎尸之事云旣封者封當爲窆窆下棺也

蘇氏軾曰孝子求神而祭無屍則不享無主則不依魂气必求其類而依之人與爲類骨肉又爲一家之類已與屍各心齋潔至誠相通以此求神宜其享之後人不知此道直以尊卑之勢遂不行耳

朱子曰古人於祭祀必立之屍因祖考遺體以凝聚祖考之气气與質合則散者庶乎復聚此教之至也楊氏曰曾子問曰祭成喪者必有屍屍必以孫孫幼則使人抱之無孫則取於同姓可也不言適孫是家無適而用庶

敖氏曰云衰絰明其爲主人兄弟且不易服也祝出迎屍而主人不降者亦變於吉

郝氏曰古祭必用屍屍必以孫無孫取於同姓祝迎屍主人不迎者屍尊於廟中出廟父不迎子也旣饗神後迎屍神降而後屍入也一人衰絰象屍從者以眾主人充之篚屍受食之器又曰古祭用屍事頗迂誕子坐父拜形迹亂常禮以決嫌疑此何但嫌疑之間而已所以不能彊世必行也

世佐案古之於祭也作之主以棲其神立之屍以象其形二者具矣而後如在之誠得以伸其孝敬焉其爲義至精而其爲禮至詳且備也後世易之以象設失其防矣杜氏佑不達詆以鄙風【說見通典立屍議】郝氏宗之目古禮曰迂誕陋哉斯言曲禮云爲人子者祭祀不爲屍然則爲屍者必無父者也柰何猶以子坐父拜爲嫌邪是經不言主者大夫士之禮也諸侯以上虞而立屍袝而作主公羊傳曰虞主用桑練主用栗許氏愼曰卿大夫非有土之君不得祫享昭穆故無主大夫束帛依神士結茅爲菆

屍入門丈夫踴婦人踴

注曰踴不同文者有先後也屍入主人不降者喪事主哀不主敬

疏曰主人在西序東面眾兄弟西階下亦東面婦人堂上當東序西面見屍有先後故踴有先後

淳屍盥宗人授巾

注曰淳沃也沃屍盥者賓執事者也

疏曰此直言盥不言面位案特牲云屍入門左北面盥宗人授巾上陳器時匜水之等在西階之東合在門左則以器就之

屍及階祝延屍

注曰延進也告之以升

疏曰特牲注云在後詔侑曰延雜記云屍謖祝前鄕屍故禮器云詔侑無方【從楊氏圖節本】

屍升宗人詔踴如初

注曰言詔踴如初則凡踴宗人詔之

敖氏曰如初如其丈夫先婦人後下文放此

屍入戶踴如初哭止

敖氏曰哭止將有事也

婦人入於房

注曰辟執事者

敖氏曰祭禮婦人當在房前此在堂者以其有屍入之哭也今哭止故入於房及屍謖又復位而哭也

右迎屍

主人及祝拜妥屍屍拜遂坐

注曰妥安坐也

敖氏曰此皆變於其吉祭也士之吉祭屍旣坐主人乃拜妥屍祝不拜

從者錯篚於屍左席上立於其北

注曰北席北也

疏曰此虞禮篚象特牲肵俎置於席北以擬盛尸之饌也

郝氏曰從者卽一人衰絰奉篚者也錯篚於席上尸左席北也

屍取奠左執之取菹擩於醢祭於豆間祝命佐食墮祭注曰下祭曰墮墮之猶言墮下也周禮曰旣祭則蔵其墮謂此也今文墮爲綏特牲少牢或爲羞失古正矣齊魯之間謂祭爲墮

疏曰案特牲云祝命挼祭注云士虞禮古文曰祝命佐食墮祭周禮曰旣祭則蔵其墮墮與綏讀同耳今文攺挼皆爲綏古文此皆爲擩祭也又少牢屍將酢主人時上佐食以綏祭鄭注云綏讀爲墮此三處經中墮皆不同者此五字或爲墮或爲挼或爲羞或爲綏或爲擩鄭旣以挼綏及羞三者已【已當是攺字之誤】從墮復云古文作擩以其特牲及此士虞皆有擩祭故亦亦兼擩解

敖氏曰綏或是授字之誤以下文可見鄭本綏作墮注曰今文墮爲綏繼公謂以文意求之當云授祭墮綏皆誤而挼於授字爲差近故但取其近者郝氏曰擩撋通揉也饌始菹醢豆近席屍自取俎惇逺祝命佐食取之品物降地曰墮

張氏曰屍取奠取祝所反奠於鉶南之觶也左執之者以右手將祭也下祭曰墮謂從俎豆上取下當祭之物以授屍使之祭佐食但下之而已疏以爲向下祭之誤

世佐案張說近是此云墮祭下乃云授屍則先墮而後授也明矣佐食因祝墮祭之命遂取而授屍事之次也

佐食取黍稷肺祭授屍尸祭之祭奠

世佐案黍稷肺之祭卽其所墮者授並授也奠醴觶也先執後祭醴尊

祝祝主人拜如初屍嘗醴奠之

注曰如初亦祝祝卒乃再拜稽首

敖氏曰此拜爲祝祝也故屍不答拜凡祝祝之辭皆告於神嘗醴奠之復於故處

世佐案此祝辭疏卽以下記所稱饗辭當之敖氏旣以饗辭用之陰厭祝饗之時而於此則不言其何所用竊謂所釋之辭蓋與上同一辭而再釋之者事神之道於彼乎於此乎庶幾其一聞之也

佐食舉肺脊授屍屍受振祭嚌之左手執之

注曰右手將有事也屍食之時亦奠肺脊於豆疏曰案特牲祝命邇惇佐食邇黍稷於席上舉肺脊以授屍屍受振祭嚌之彼舉肺脊在邇惇後此舉肺脊在邇惇前者吉凶相變故也右手將有事者爲下文祭肺嘗鉶也

張氏曰此肺脊至屍卒食佐食方受之實於篚中間食亦須奠之於豆

祝命佐食邇惇佐食舉黍錯於席上

注曰邇近也

敖氏曰士之吉祭則並邇黍稷此亦其異者

尸祭鉶嘗鉶

注曰右手也少牢曰以柶祭羊鉶遂以祭豕鉶嘗羊鉶

張氏曰此但豕鉶祭之嘗之亦用柶

泰羮湆自門入設於鉶南胾四豆設於左

注曰博異味也湆肉汁也胾切肉也

疏曰鉶南觶北初設時畱空處以待泰羮左正豆之左

敖氏曰此大羮豕肉之汁也後篇同設湆於右亦因食生之禮又以別於吉祭也左醢北也庶羞惟用胾亦變於吉

屍飯播余於篚

注曰不反余也古者飯用手吉時播余於防

疏曰曲禮云無摶飯又云無放飯飯黍無以箸故知古者飯用手

敖氏曰於尸之初飯卽言播余是每飯皆然也惟飯而已不食舉未忍同於吉𨿽不食舉猶左執之

三飯佐食舉漧屍受振祭嚌之實於篚

注曰飯間啗肉安食气

敖氏曰屍旣嚌而佐食受之實於篚舉幹不云授屍省文

郝氏曰三飯以手三取食脇骨曰幹

又三飯舉胳祭如初

敖氏曰不言佐食又不言屍受文又省初謂振祭嚌之下放此

郝氏曰後足骨曰胳

佐食舉魚臘實於篚

注曰屍不受魚臘以喪不備味

疏曰案特牲三舉魚臘屍皆振祭嚌之此佐食舉魚臘實於篚屍不嚌故云喪不備味也

又三飯舉肩祭如初

注曰後舉肩者貴要成也

疏曰祭統云周人貴肩要成者據後食卽飽也

舉魚臘俎

世佐案亦佐食舉之實於篚不言者文省也又以下疏証之則此下似脫實於篚三字

俎釋三个

注曰釋猶遺也个猶枚也今俗或名枚曰个音相近此臘亦七體如其牲也

疏曰此經直舉魚臘俎盛於篚俎釋三个不言盛牲體者案下記云羮飪升左肩臂臑肫胳脊脇七體此上經佐食初舉脊次舉幹又舉骼終舉肩總舉四體惟有臂臑肫三者佐食卽當俎釋三个不復盛牲體故直舉魚臘而已又案記牲有七體此臘亦不過於牲體故云如其牲言此以對彼案彼特牲吉祭十一體是以特牲記云臘如牲骨乃有十一體與此不同吉禮異故也

楊氏曰俎釋三个爲祭畢陽厭設於西北隅

世佐案俎兼豕魚臘言也三俎之實其數皆以七爲限每俎各餘三枚不舉則所舉以實於篚者凡四也牲四體四次舉之經文已明魚四尾臘四體兩次舉之蓋每舉各二也

屍卒食佐食受肺脊實於篚反黍如初設

注曰九飯而已士禮也篚猶吉祭之有肵俎

疏曰少牢十一飯諸侯十三天子十五肵俎見特牲少牢【從楊氏圖節本】

敖氏曰屍九飯乃卒食𨿽與吉祭之數同然其間無告飽拜侑之事亦喪質威儀少也

世佐案屍食時奠肺脊於豆至是復舉之以授佐食也反黍以席上之惇反之於俎南也如初設亦西黍東稷

右屍九飯

主人洗廢爵酌酒酳屍屍拜受爵主人北面答拜尸祭酒嘗之

注曰爵無足曰廢爵酳安食也主人北面以酳酢變吉也凡異者皆變吉

疏曰特牲少牢屍拜受主人西面拜送與北面相反故云變吉也

敖氏曰北面蓋於戶西

郝氏曰廢爵喪器不飾也繼飯飲酒曰酢

賓長以肝從實於俎縮右鹽

注曰縮從也從實肝炙於俎也喪祭進柢右鹽於俎近北便屍取之也縮執俎言右鹽則肝鹽並也郝氏曰肝豕肝賓以西塾之羞俎載肝進實於豕俎而以羞俎降凡羞俎不列於席縮直執也正俎橫執羞俎縮執

張氏曰注右鹽於俎近北據執俎者而言左肝右鹽西面向屍則鹽在肝之北並在俎上故云於俎近北屍右取肝左擩鹽爲便也

世佐案俎羞俎也郝云豕俎非羞肝之俎與羞燔俎同設於內西塾上其以肝實之也久矣於是方言者因事而見之耳

屍左執爵右取肝擩鹽振祭嚌之加於俎賓降反俎於西塾復位

注曰取肝右手也加於俎從其牲體也以喪不志於味

疏曰特牲少牢屍嚌肝訖加菹豆以近身此虞禮屍嚌肝訖不加於菹豆而逺加於俎以同牲體者以喪志不在於味故逺身加俎也

張氏曰加於俎盛牲體之俎賓所反則肝俎也復位復西階前眾兄弟之南東面位

世佐案西塾內西塾上也云反則向者於是取之可知也

屍卒爵祝受不相爵主人拜屍答拜

注曰不相爵喪祭於禮略相爵者特牲曰送爵皇屍卒爵

敖氏曰祝相爵者命主人拜送爵也此𨿽不相爵而主人猶先拜蓋其節宜然也

右主人酳屍

祝酌授屍屍以醋主人主人拜受爵屍答拜主人坐祭卒爵拜屍答拜

楊氏曰屍醋主人亦北面拜受坐祭卒爵及主人獻祝之時乃反西面位

敖氏曰屍無降席之禮故祝爲酌之酢不洗爵屍禮也孝子於是時乃飲而卒爵者爲尊者之賜也郝氏曰醋酢同後放此

右屍酢主人

楊氏曰奠之所尙者在於醴前饗神之時祝酌醴奠觶於鉶南及屍旣坐取所奠觶左手執之以右手祭菹祭黍稷肺乃祭奠於是祝祝主人再拜稽首而後屍嘗醴而奠之此是第一節

牲之所重者在肺脊特牲少牢舉肺脊在前蓋肺者气之主也脊者體之正也故屍又先舉肺脊祭而嚌之又以左手執之乃以右手祭鉶而嘗之祝命邇黍惇錯於席上爲尸之將飯也泰羮湆胾四豆至是新設之於俎豆之間以博異味也於是三飯舉幹祭而嚌之實於篚又三飯舉胳祭而嚌之實於篚又三飯舉肩祭而嚌之實於篚魚臘與豕爲三鼎今所舉皆豕而魚臘則不食焉惟佐食舉之以實於篚以喪不備味也屍卒食佐食乃受屍左手所執肺脊實於篚後乃酌廢爵酒以酳屍賓長以肝從而獻禮成矣於是祝酌受屍屍以醋主人而主人獻尸之禮畢矣

筵祝南面

注曰祝接神尊也筵用萑席

疏曰上文屍用葦席其祝席經記𨿽不言以屍用【用疑當作席】在喪故不用萑今祝宜與平常同故用萑也云祝接神尊也者解得先獻之事

敖氏曰筵祝蓋贊者也筵於北墉下尊之西也室中之席南面以西方爲上旣筵則祝升席與

主人獻祝祝拜坐爵主人答拜

注曰獻祝因反西面位

疏曰少牢主人受酢時主人拜受爵屍答拜主人西面奠爵特牲云主人拜受角屍拜送主人退𨿽不言西面彼注云退者進受爵反位則西面也是吉祭時主人西面故上注云北面以酳酢變吉也今至酳酢及獻祝訖明因反西面位可知也

敖氏曰祝與佐食皆事屍者也故於酳屍獻尸之後因而獻焉承已飲之後乃不先而獻祝者下尸也坐受爵者因屍禮也以明其由屍而得獻祝旣受爵主人乃反西面位而答拜

薦菹醢設俎

疏曰此直言薦菹醢設俎者不見薦徹之人案下文云祝薦席徹入於房注云徹薦席者執事者則此設者亦執事可知

祝左執爵祭薦奠爵興取肺坐祭嚌之興加於俎祭酒嘗之肝從祝取肝擩鹽振祭嚌之加於俎卒爵拜主人答拜祝坐授主人

敖氏曰祭薦亦右手以菹擩醢祭於豆間也先奠爵乃取肺以祭離肺用二手也祭不言絕文省以肝從亦賓長也祝亦左執爵乃取肝不言之者同於屍可知授主人下疑脫一爵字

郝氏曰肝從次賓從薦也加於俎反肝亦於豕俎上張氏曰祝俎不升鼎詳見下記授主人者虛爵也

右主人獻祝

主人酌獻佐食佐食北面拜坐受爵主人答拜佐食祭酒卒爵拜主人答拜受爵出實於篚升堂復位

注曰篚在庭不復入事已也亦因取杖乃東面立疏曰云篚在庭者此𨿽無文約同薦車設薦奠之等也上文哭時主人升堂西序東面又上文云主人倚杖入今升堂復位不復入室以其事已因得取杖復東面位也

郝氏曰佐食無豆俎禮殺也主人受爵出以虛爵出室也實於篚以獻屍祝佐食廢爵納於西階下洗東篚內升堂復位主人取前所倚杖復立於西階東面面之位

世佐案佐食受獻之位蓋在屍席之東北面不爲設席者下於祝亦以其無豆俎故也上經云設洗於西階西水在洗西篚在東是篚在庭之文也疏云無文誤

右獻佐食

主婦洗足爵於房中酌亞獻屍如主人儀

注曰爵有足輕者飾也昬禮曰內洗在北堂直室東隅

疏曰如主人儀者卽上主人酳屍屍拜受爵主人北面答拜之等今主婦亞獻亦然婦爲舅姑齊衰是輕於主人故爵有足爲飾也引昬禮者證經洗爵於房中不言設洗處宜與昬禮同也

敖氏曰此不謂之酳而云獻者食尸之禮非闗於主婦故此禮與彼不相蒙而惟以進酒者爲稱也

自反兩籩棗栗設於防南棗在西

注曰尙棗棗美

疏曰特牲宗婦執兩籩主婦受設此主婦自反者以喪尙縱縱反吉齊斬不執事此亞獻已所有事故自薦【從楊氏圖節本】

敖氏曰反或是取字之誤此兩籩自堂而設於室非可言反云自者明其不用贊也吉祭則宗婦贊之郝氏曰黍稷在鉶東防卻於惇南籩設於防南棗在西接黍栗在東接稷

張氏曰自反者自往取之而反也此兩籩及下獻祝籩卽上饌時亞豆東四籩也

世佐案反者往而來復之謂公食大夫禮云先者反之是也然則兩籩亦特執之如設惇鉶法與【設惇鉶法皆特執見少牢禮】是籩設於堂卽上經云四籩亞之之二也郝云主婦還東房取籩非

尸祭籩

敖氏曰祭棗栗於豆間也亦祝取而授之特牲禮曰祝贊籩祭屍受祭之

祭酒如初賓以燔從如初尸祭燔卒爵如初酌獻祝籩燔從獻佐食皆如初以虛爵入於房

注曰初主人儀

敖氏曰賓謂次賓燔從蒙如初者如肝從之儀也皆皆獻祝以下四事也籩位則豆俎西

郝氏曰特牲禮主婦獻屍兄弟長以燔從此云賓以燔從蓋喪祭兄弟在哀戚中無助奠之禮

世佐案賓女賓也下記云主婦亦拜賓注以女賓釋之則此之從主婦而獻者非女賓而何說者以爲次賓誤矣云以虛爵入於房著其異於初者也房中亦有篚在內洗之東盛此爵也

右主婦亞獻

賓長洗繶爵三獻燔從如初儀

注曰繶爵口足之間有篆又彌飾

張氏曰當亦兼獻祝及佐食

世佐案燔從次賓執之

右賓長三獻

婦人復位

注曰復堂上西面位事已屍將出當哭踴

疏曰案士喪禮凡臨位婦人卽位於堂南上卽西面位也特牲吉祭不哭踴故亦無此復位之事也

祝出戶西面告利成主人哭

注曰西面吿告主人也利猶養也成畢也言養禮畢也不言養禮畢於屍間嫌

疏曰若言養禮畢卽於屍中間有嫌諷去之或本間作閒音以養屍事畢而屍空閒嫌諷去之

皆哭

注曰丈夫婦人於主人哭斯哭矣

祝入屍謖

注曰祝入而無事屍則知起矣不告屍者無遣尊者之道也

陸氏徳明曰謖起也

郝氏曰祝入導屍也謖速意神去謖然

從者奉篚哭如初

注曰初哭從屍

郝氏曰從者卽始一人衰絰從屍入者也

祝前屍出戶踴如初降堂踴如初出門亦如之

注曰前道也如初者出如入降如升三者之節悲哀同

敖氏曰踴如初者丈夫先婦人後也云降堂者明其方階上而卽踴

郝氏曰屍出戶下堂出廟門男女哭踴象親去哀慕也

右祝告利成屍出

祝反入徹設於西北隅如其設也幾在南厞用席注曰攺設饌者不知鬼神之節攺設之庶幾歆饗所以爲厭飫也幾在南變右【右本或作古非】文明東面不南面漸也厞隠也於厞隠之處從其幽闇

疏曰上文陰厭時右幾今云幾在南明其同必變右文者少牢大夫禮陽厭時南面亦幾在右此言右幾則嫌與大夫同故云明東面也特牲攺饌幾在南與此同今示向吉有漸故與吉祭同厞用席以席爲障使之隠也【從楊氏圖節本】

敖氏曰設於西北隅者亦以尊者之盛饌未可遽徹去之故攺設於此也蓋微與徹喪奠而攺設於序西南之類者同意幾在南在饌之南也厞用席者以席之一端倚於幾一端倚於俎則足以障蔽其饌矣如是者明其非爲求神祝攺設之亦變於吉

郝氏曰此屍旣出攺設前饌所謂陽厭也屍未入神先降故有陰厭屍旣出神未散故有陽厭陰厭在室西南深幽處坤方陽厭在室西北見明處乾方陰厭始自陽入也陽厭終自陰出也

張氏曰如其設謂攺設尸之薦俎惇於西北隅次第一如陰厭時設法也

世佐案攺設於是亦所以求神也以其當室之白故曰陽厭障之以席者求諸幽之義也敖說非

右陽厭

熊氏朋來曰陰厭於室之奧陽厭於室之屋漏厭者言神厭飫之陰厭未迎屍陽厭屍已謖故二厭之時無屍大戴禮曰無屍者厭也

祝薦席徹入於房祝自執其俎出

注曰徹薦席者執事者祝薦席則初自房來

贊闔牖戶

注曰鬼神尙居幽闇或者逺人乎贊佐食者

主人降賓出

注曰宗人詔主人降賓則出廟門

主人出門哭止皆復位

注曰門外未入位

敖氏曰謂殯宮門外未入時之位也

宗人告事畢

郝氏曰卽告於門外之位也

賓出主人送拜稽顙

注曰送拜者明於大門外也賓執事者皆去卽徹室中之饌者兄弟也

疏曰上文云復位是未出大門此云送拜是大門外可知【從楊氏圖節本】

右事畢賓出

儀禮集編卷三十二

欽定四庫全書

儀禮集編卷三十三

龍裏縣知縣盛世佐撰

士虞禮第十四之二

記

虞沐浴不櫛

注曰沐浴者將祭自潔淸不櫛未在於飾也惟三年之喪不櫛期以下櫛可也今文曰沐浴

敖氏曰本云沐浴而鄭注乃云今文曰沐浴則是鄭氏但從古文元無沐字也今本記與注首皆云沐浴蓋傳寫者誤衍之宜刪

世佐案注云今文曰沐浴謂今文無不櫛二字耳敖似考之未審也

陳牲於廟門外北面西上寢右

注曰言牲臘在其中西上變吉寢右者當升左胖也臘用棜檀弓曰旣反哭主人與有司視虞牲

疏曰惟有一豕而云西上明兼兔臘也少牢禮二牲東上特牲禮牲尙右今皆反吉【從楊氏圖節本】

敖氏曰陳之亦在西方而當陳鼎之南略如特牲禮也西上臘在東也

郝氏曰寢右右體側臥俎上呈左胖也

日中而行事

注曰朝葬日中而虞君子舉事必用辰正也再虞三虞皆質明

疏曰辰正者謂朝夕日中也

敖氏曰日中行事亦變於吉祭也三虞皆然至祔乃質明行事以其始用吉祭也

世佐案敖說近是虞必以日中者未卒哭以前朝夕有哭臨之事不欲其妨也

右記沐浴陳牲及舉事之期

殺於廟門西主人不視豚解

注曰主人視牲不視殺凡爲喪事略也豚解解前後脛脊脇而已熟乃體解升於鼎也

疏曰特牲吉祭故主人視牲又視殺今虞爲喪事故主人視牲不視殺是其略也但此經與特牲饋食不同者皆爲喪事略故云凡以廣之體解下文七體是也

敖氏曰廟門亦廟門外也

郝氏曰門西陰方孝子哀心甚故不視殺

張氏曰記沐浴陳牲及舉事之期

羮飪升左肩臂臑肫骼脊脇離肺膚祭三取諸左膉上肺祭一實於上鼎

注曰肉謂之羮飪熟也脊脇正脊正脇也喪祭略七體耳離肺舉肺也少牢饋食禮曰舉肺一長終肺祭肺三皆刌膉脰肉也

敖氏曰惟云脊脇則是各一骨耳無橫脊短脇而又但用一骨逺別於吉祭也離肺乃與脊同舉者也言離見其制與絕祭者同膚祭三以爲神祭肺祭一以爲尸祭

郝氏曰升升鑊肉於鼎牲體貴右喪祭用左變於吉也肩下曰臂臂下曰臑肫臀通肫下曰骼正祭禮九或十一喪用七耳離肺離而不絕所謂舉肺也膚肫肉肺之祭者防切之所謂刌肺也上鼎北一鼎張氏曰引少牢禮明此舉肺祭肺之制亦然膚祭擇肉之美者以備祭

世佐案膚祭三者陰厭時佐食爲神祭於苴三是也必取諸左膉者近首貴也祭肺一則屍食時佐食取之並黍稷以授屍

升魚鱄鮒九實於中鼎

注曰差減之

疏曰特牲魚十有五今略而用九故云差減之也郝氏曰鱄鮒二魚名中鼎陳次上鼎

升臘左胖髀不升實於下鼎

注曰臘亦七體牲之類

疏曰特牲記云臘如牲骨

郝氏曰臘幹禽也臘用左半體髀凥骨不以升鼎下鼎居南

皆設扄鼏陳之

注曰嫌旣陳乃設扄鼏也

疏曰經云陳三鼎後言設扄鼏有嫌故記人辯之

載猶進柢魚進鬐

注曰猶猶士喪旣夕言未可以吉也柢本也鬐脊也敖氏曰喪奠於牲則進柢魚則進鬐始者但以未忍異於生之故而爲之其後遂因之以別於吉祭故三虞之時𨿽祭而不奠猶未變於初也

張氏曰吉祭牲進下魚進腴變於食生此喪祭與吉反是未異於生人也

世佐案載自鼎載於俎也進柢謂豕與臘也柢猶腠也變腠云柢者對吉祭之下而言也鄕飲酒鄕射公食大夫皆云進腠與此同少牢云進下與此

異郝云吉祭進腠喪奠進柢以腠與下爲一非

祝俎髀脰脊脇離肺陳於階間惇東

注曰不升於鼎賤也統於惇明神恵也祭以離肺下尸

疏曰上文饌黍稷二惇於階間西上是神之黍稷今陳祝饌於神饌之東統於神物明恵由神也尸祭用刲肺祝不用刲肺用離肺故云下尸也

敖氏曰髀亦左髀也脊脇其亦脡脊代脇與離肺嚌肺也祝祭以離肺者是禮主於飲故不因尸之食禮也此俎實自鑊而徑載於俎不復升於鼎者不敢與神俎同也屍三俎用豕魚臘祝之俎實惟用豕者亦變於吉也階間執事之俎所陳之常處也特牲饋食禮曰執事之俎陳於階間二列北上則於階間而陳是俎吉凶同也階間先有黍稷惇故記又明著其所焉惇東者言其相直也

郝氏曰祝俎薦祝之俎髀豕髀脰頸肉卽膉也祝俎惟四體無黍稷

右記牲殺體數鼎俎陳設之法

郝氏曰牲殺始薦七體謂豚解脊骨前後脛左右脇爲七及薦熟折爲二十一體謂體解脊三曰正脊曰脡脊曰橫脊兩肱各三曰肩曰臂曰臑爲六兩脇各三曰代脇曰長脇曰短脇爲六兩股各三曰髀曰肫曰胳爲六共二十一羊豕皆然體不言首首升於室也郊特牲云用牲於庭升首於室周禮夏官羊人職祭祀割羊牲登其首然少牢特牲皆不及薦首故禮文難盡合臘不升髀牲或升髀者臘用全禽惟鄭知髀賤而不知內則之本去尻也如以賤何獨牲髀不然

淳屍盥執槃西面執匜東面執巾在其北東面宗人授巾南面

注曰槃以盛棄水爲淺污人也執巾不授巾卑也疏曰上經直云淳屍盥宗人授巾不云執槃與執匜執巾及宗人授巾等面位故記人明之

敖氏曰淳屍盥執匜者也此執盥器者之面位亦皆變於吉

右記沃屍面

主人在室則宗人升戶外北面

注曰當詔主人室事

世佐案主人在堂則宗人立階前主人在室則宗人立戶外詔禮者宜近其人也皆北面鄕之

佐食無事則出戶負依南面

注曰室中尊不空立戶牖之間謂之依

敖氏曰依如負斧依之依亦謂如屏風然者也然則自天子至於士其戶牖之間皆設依惟天子則飾以斧文耳負依南面明與宗人不相統也佐食室中無正位故是時立於此特牲記曰佐食當事則戶外南面無事則中庭北面此禮三獻而止佐食無中庭之位故但以事之有無爲言𨿽當事猶云無也

右記宗人佐食麵位

鉶芼用苦若薇有滑夏用葵冬用荁有柶

注曰苦苦荼也荁堇類也幹則滑夏秋用生葵冬春用幹荁

疏曰案公食記三牲具則牛藿羊苦豕薇各用其一若一牲者容兼用其二是以及特牲一豕皆用鉶芼苦薇是科用其一也

郝氏曰羮菜曰芼苦薇葵荁皆菜也滑若今和肉以粉使滑利也棲匙也以扱羮也

張氏曰夏葵冬荁皆所以爲滑也

豆實葵菹菹以西蠃醢

敖氏曰經惟言菹醢此則見其所用之物也言以西則指其饌時

籩棗烝栗擇

注曰棗烝栗擇則菹刌也棗烝栗擇則豆不毼籩有縢也

疏曰案士喪禮大斂云毼豆兩其實葵菹芋蠃醢兩籩無縢布巾其實栗不擇脯四脡自大斂後皆云如初則葬奠四豆脾析葵菹亦長矣四籩棗糗栗脯亦不擇也至此乃云棗烝栗擇則菹亦切矣豆籩有飾可知

敖氏曰惟言棗烝栗擇則是籩豆之類皆未變也此時屍用葦席素幾主人酳以廢爵則其他可知矣世佐案豆籩之實宜異於奠其器則如初而已異

於奠者向吉之漸如初者喪不致飾也

右記鉶芼與豆籩之實

屍入祝從屍

注曰祝在主人前也嫌如初時主人倚杖入祝從之初時主人之心尙若親存宜自親之今旣接神祝當詔侑屍也

疏曰上經陰厭時主人先祝入戶至此迎屍祝在主人前先後有異故記人明之

敖氏曰入謂入門也言祝從屍者嫌其如迎尸之時猶先行也祝始出迎屍先行入門及屍入祝乃居後而從之少牢饋食禮曰祝先入門右屍入門左亦辟屍使先行也入門如是則入戶亦從屍可知

世佐案經云屍及階祝延屍由後詔相之曰延則自入門已後祝卽轉居屍後矣言此者明其與出時異也屍出之時祝前

屍坐不說屨

注曰侍神不敢燕惰也

疏曰案鄕飲酒燕禮之等凡坐降說屨乃升坐敖氏曰禮有敬事則不說屨而坐少儀曰凡祭於室中堂上無跣燕則有之

屍謖祝前鄕屍還出戶又鄕屍還過主人又鄕屍還降階又鄕屍降階還及門如出

注曰祝道屍必先鄕之爲之節過主人則西階上不言及階明主人見屍有踧踖之敬及至也言還至門明其間無節也每將還必有辟退之容凡前尸之禮儀在此

敖氏曰前者當尸之前而行也前行者所以道之鄕屍還謂先鄕屍而卽還也上降階者祝也下降階者屍也祝先降而鄕屍及屍旣降祝乃反面而行張氏曰祝之道屍必先以面鄕屍乃轉身前行謂之還上降階謂正降時此時祝以面鄕屍下降階謂旣降時祝則轉身前行直至及門乃又鄕屍也

世佐案還旋同鄕則面屍旋則背屍也後二說得之鄭氏安注於鄕屍與還之間令還字讀屬下句又以還爲還鄕屍於文頗不順今不從經兩言降階敖氏分析最明若謂正降時以面鄕屍旣降乃轉身前行則是祝於三等之間皆卻行而下矣非門廟門也如出戶謂亦旣出乃鄕屍

屍出祝反入門左北面復位然後宗人詔降

疏曰復位復上文祝入門左北面位詔降詔主人降敖氏曰此言主人降之節似與經異

世佐案經直云祝反入徹設於西北隅不見有復位之事故記著之又案經主人之降在陽厭之後不以祝復位爲節云復位然後宗人詔降者然後緩辭非謂二事同節也敖說誤言此者明其異於吉祭也特牲饋食禮云屍謖祝前主人降

屍服卒者之上服

注曰上服者如特牲士端也不以爵弁服爲上者祭於君之服非所以自配鬼神士之妻則宵衣耳敖氏曰卒者士也其上服則爵弁服是亦異於吉祭者也吉祭之屍服端裳

世佐案敖說得之士之妻則褖衣與

男男屍女女屍必使異姓不使賤者

注曰異姓婦也賤者謂庶孫之妾也屍配尊者必使適也

疏曰屍須得孫列者孫與祖爲屍孫婦還與夫之祖姑爲屍故不得使同姓女爲屍也男屍先使適孫無適孫乃使庶孫女屍先使適孫妻無適孫妻使適孫妾又無妾乃使庶孫妻卽不得使庶孫妾以庶孫之妾是賤之極者若然庶孫妻亦容用之而鄭云必使適也者據經不使賤有適孫妻則先用適而言其實容用庶孫妻法也必知容用庶孫者以曾子問孔子曰祭成喪者必有屍屍必以孫孫幼使人抱之無孫則取於同姓可也彼不言適是容無適而用庶此經男女別屍據虞祭而言至卒哭已後自禫以前喪中之祭皆男女別屍少牢吉祭云某妃配是男女共屍敖氏曰女屍以在孫倫者之妻爲之據夫家而言之故曰異姓其或𨿽與卒者同姓亦可以爲之也賤者孫倫之妾也

世佐案必使異姓謂女屍也不使賤者兼男女之屍言也賤謂庶及妾也屍必以適孫及適孫婦爲之無則取諸同姓【同姓謂孫行之適及其婦】又無則闕使賤是卑其父母矣故禮禁之疏說殆誤

右記尸之出入儀服

無屍則禮及薦饌皆如初

注曰無屍謂無孫列可使者也殤亦是也禮謂衣服卽位升降

疏曰曾子問曰祭成喪者必有屍明殤死無屍可知敖氏曰禮謂主人哭出復位以前之儀及攺設饌與賓出以後之事薦饌神席前俎豆之類皆是也如初謂與有屍者同

世佐案曾子問云祭成喪者必有屍記乃言無屍者禮之窮也蓋屍不使賤又必取諸無父者若是則成人之喪而闕焉者蓋有矣非直爲殤祭也郝氏因之爲殤虞蓋亦爲鄭注所誤

旣饗祭於苴祝祝卒

敖氏曰𨿽無屍此儀則同也主人於每節亦皆再拜稽首記將見主人哭出之節故言此

不綏祭無泰羮湆胾從獻

注曰不綏言獻記終始也事尸之禮始於綏祭終於從獻綏當爲墮

疏曰此四事皆爲屍是以上文有屍者云迎屍而入祝命佐食綏祭有泰羮湆自門入設於鉶南胾四豆設於左又屍食之後主人獻之後賓長以肝從主婦亞獻賓長以燔從賓長獻後亦如之無屍闕此四事自羮已下三事皆蒙無字解之也

郝氏曰綏挼同曲禮云大夫綏之綏祭卽墮祭解見前

主人哭出復位

注曰於祝祝卒

疏曰謂祝祝卒無屍可迎旣無上四事主人遂卽哭出復戶外東面位也

祝闔牖戶降復位於門西

注曰門西北面位也

男女拾踴三

注曰拾更也三更踴

疏曰凡言更踴者主人踴主婦踴賓乃踴三者三爲拾也

敖氏曰是時婦人亦在堂也不入於房與有屍者異

如食間

注曰隠之如屍一食九飯之頃也

敖氏曰闔牖戶如食間象神食之也此謂陰厭

祝升止哭聲三啟戶

注曰聲者噫歆也將啟戶警覺神也

疏曰若曲禮云將上堂聲必揚故曰將啟戶警覺神也孔氏曰案論語云顏淵死子曰噫天喪予檀弓云公肩假曰噫是古人發聲多雲噫故知此聲亦謂噫也凡祭祀神之所享謂之歆今作聲欲令神歆享故云歆警神也

顧氏炎武曰士虞禮聲三注聲者噫歆也將啟戶警覺神也曾子問祝聲三注聲噫歆警神也蓋嘆息而言神其歆我乎猶詩顧予烝嘗之意也喪之臯某復祭之噫歆皆古人命鬼之辭旣夕禮聲三注舊說以爲噫興也噫興者嘆息而欲神之興也噫歆者嘆息而欲神之歆也

世佐案神人道殊而情則一鬼之不欲近人猶人之不欲近鬼也故饗神之時必闔牖戶及其將啟則作聲者三以警之若使之聞而知所辟就者然非明乎鬼神之情狀者不能爲斯禮也其聲旣夕注以爲噫興蓋出於傳聞之辭此及曾子問注皆作噫歆興與歆必有一誤抑或但取其聲之似而於字義無闗乎亭林之說似求之過深矣

主人入祝從啟牖鄕如初

注曰牖先闔後啟扇在內也鄕牖一名也如初者主人入祝從在左

疏曰詩云塞鄕墐戶注云鄕北出牖也與此注不同者語異義同北牖名鄕鄕亦是牖故云牖一名也云如初者主人入祝從入在左者鄭以經如初之文在牖鄕之下恐人以爲啟牖鄕如初上旣無咎牖鄕之事明據主人與祝位如初也

敖氏曰鄕猶面也謂祝在主人之左皆西鄕

世佐案敖說以啟牖二字爲句鄕如初三字爲句得之舊讀鄕字絕句不辭甚矣鄕郝以北窻釋之亦非是

主人哭出復位

注曰堂上位也

世佐案位在西階上東面

卒徹祝佐食降復位

注曰祝復門西北面位佐食復西方位不復設西北隅者重閉牖戶防也

疏曰上經云眾主人及兄弟賓卽位於西方佐食卽賓也復西方位可

敖氏曰卒徹者言其節也此徹亦攺設於西北隅不言之者亦爲其已蒙如初之文也卒徹祝闔牖戶乃與佐食俱降佐食於此方云復位則陰厭之時其在中庭北面與士之佐食位在兄弟之列特牲記曰佐食於旅齒於兄弟是也

世佐案曾子問宗子爲殤而死直有陰厭凡殤與無後者直有陽厭然則二厭不備者殤祭也此主爲成喪而無屍者言其二厭俱有可知當以敖說爲正

宗人詔降如初

注曰初贊闔牖戶宗人詔主人降之

疏曰禮畢降堂宗人詔之亦如上經也【從句讀節本】

右無屍饗祭之禮

始虞用柔日

注曰葬之日日中虞欲安之柔日陰取其靜

敖氏曰柔日乙丁己辛癸也

張氏曰古人葬日例用柔日

世佐案柔日卽葬日也葬日虞孝子之心不忍其親之神靈一日而無所依也敖以言用決其非葬日謬矣

曰哀子某哀顯相夙興夜處不寧

注曰曰辭也祝祝之辭也喪祭稱哀顯相助祭者也顯明也相助也詩云於穆淸廟肅雍顯相不寧悲思不安

敖氏曰哀子主人也哀顯相眾主人以下也

敢用絜牲剛鬛

注曰敢昧冒之辭豕曰剛鬛

香合

注曰黍也大夫士於黍稷之號合言普淖而已此言香合蓋記者誤爾辭次黍又不得在薦上

世佐案曲禮云黍曰香合稷曰明粢祭時黍稷俱有惟言黍者舉其尊也注以此二字爲誤謂曲禮所云黍稷別號是人君法非大夫士所得稱也然剛鬛亦豕之別號且與香合同出曲禮何以獨得稱邪又謂辭次黍不得在薦上亦非此祝辭但以物之重輕爲先後初不依設薦之次若依設薦之次則豕俎亦不當在薦上矣先言俎者疏云祭以牲爲主故也然則黍稷之馨香獨非祭之所重乎觀篇首饎爨之設卽次於特豕魚臘亦可見矣記固未可輕訾也

嘉薦普淖

注曰嘉薦菹醢也普淖黍稷也普大也淖和也徳能大和乃有黍稷故以爲號云

世佐案上旣言香合則普淖必非黍稷之謂以文次考之蓋謂鉶也鉶和羮也故以是名之與

明齊溲酒

注曰明齊新水也言以新水溲釀此酒也郊特牲曰明水涗齊貴新也或曰當爲明視謂臘也今文曰明粢粢稷也皆非其次今文溲爲醙

敖氏曰明齊蓋言醴也郊特牲曰縮酌用茅明酌也又曰明水涗齊貴新也蓋用明水涗醴齊故曰明齊也祝祝之時奠用醴而已不用酒也云溲酒似衍文郝氏曰明齊卽酒溲醴也

世佐案溲醙同白酒也上經云兩甒醴酒酒在東是醴與酒兼設矣明齊謂醴溲酒謂酒記文甚明先儒每曲爲之說特以饗神用醴而不用酒故爾然酒以酳屍屍卽神像也祝祝之時言醴而並及於酒不亦宜乎

哀薦祫事

注曰始虞謂之祫事者主欲祫先祖也以與先祖合爲安

疏曰案公羊傳大祫者何合祭也合先君之主於大廟故此鄭亦以祫爲合但三虞卒哭後乃有祔祭始合先祖今始虞而言祫者鄭云以與先祖合爲安故下文云適爾皇祖某甫是始虞預言祫之意也【從續通解節本】

適爾皇祖某甫

注曰爾女也女死者告之以適皇祖所以安之也皇君也某甫皇祖字也若言尼甫

郝氏曰屍柩已蔵神宜歸廟恐魂未離舊寢故虞於寢告使適祖也皇美大之稱皇祖卽死者所祔祖

饗

注曰勸彊之也

再虞皆如初曰哀薦虞事

注曰丁日葬則巳日再虞其祝辭異者一言耳敖氏曰皆如初謂日與祝辭也曰哀薦虞事見其與上文異者惟虞祫二字耳虞之言度也再告之則有使之度其去就之意故曰虞事焉虞祭之名蓋取諸此不以祫爲稱者以其與大祫之名同且此時猶未果祫也

世佐案虞安也若曰適爾皇祖則神乃安矣敖訓爲度非

三虞卒哭他用剛日亦如初曰哀薦成事

注曰當祔於祖廟爲神安於此後虞攺用剛日剛日陽也陽取其動也士則庚日三虞壬日卒哭其祝辭異者亦一言耳他謂不及時而葬者喪服小記曰報葬者報虞三月而後卒哭然則虞卒哭之間有祭事者亦用剛日其祭無名謂之他者假設言之文不在卒哭上者以其非常也令正者自相亞也檀弓曰葬日中而虞弗忍一日離也是日也以虞易奠卒哭曰成事是日也以吉祭易喪祭明日祔於祖父如是虞爲喪祭卒哭爲吉祭

疏曰云他謂不及時而葬者謂有故及家貧不及三月因三日殯日卽葬於國北引喪服小記者彼鄭注云報讀爲赴疾之赴謂不待三月因殯日虞所以安神送形而往迎魂而反而須安之故疾虞三月而後卒哭者鄭云卒哭待哀殺故至三月待尋常葬後乃爲卒哭祭也引檀弓者證卒哭辭稱成事之義但卒哭爲吉祭者喪中自相對若據二十八月後吉祭而言禫祭已前總爲喪祭也

孔氏曰虞祭之時以其尙凶祭禮未成今旣卒無時之哭惟有朝夕二哭漸就於吉故云成事其虞與卒哭尊卑不同案雜記士三月而葬是月而卒哭大夫三月而葬五月而卒哭諸侯五月而葬七月而卒哭約此天子七月而九月而卒哭雜記又云諸侯七虞大夫五士三皆用柔日最後一虞用剛日故士虞禮云三虞卒哭他用剛日雜記云諸侯七虞然則天子九虞也士三虞卒哭同在一月假令丁日葬葬日而虞則巳日二虞後虞攺用剛則庚日三虞也三虞與卒哭相接則壬日卒哭也士之三虞用四日則大夫五虞當八日諸侯七虞當十二日天子九虞當十六日最後一虞與卒哭例同用剛日大夫以上卒哭去虞校兩月則虞祭旣終不得與卒哭相接其虞後卒哭之前剛日𨿽多不須設祭以正禮旣成故也敖氏曰三虞卒哭謂旣三虞遂卒朝夕哭也他者變易之辭猶今之言別矣不用柔日而別用剛日故曰他也他用剛日則三虞卒哭後於再虞三日矣所以用剛日者爲祔祭宜用柔日故爾蓋三虞與祔日當相接經云明日以其班祔是也亦如初謂祝辭也成事謂見其一言之異者耳三虞云成事者謂神靈適祖之意已定也

郝氏曰三虞以前葬哭如始死晝夜無時卒哭以後如旣殯惟朝奠一哭夕奠一哭曰卒卒晝夜無時之哭也他用剛日謂卒哭明日卽祔祭也卒哭柔日則祔祭當剛日禮與辭如初但稱哀薦成事爲異三虞皆喪祭卒哭祔漸成吉故曰成事

張氏曰鄭以經文他字爲有非常之祭以涉彊解此殆羨文不然當在亦字上謂他祝辭耳

世佐案卒哭亦祭名在三虞後二日祔之前一夕也以親友朝夕之哭至是而終故名之說見上篇他字之義敖說爲長若夫三虞與卒哭同爲一事鄭以前已有是解詳見疏中非創自敖也姑兩存之以俟知者三虞卒哭皆云成事者謂適祖之事成於此也

右記虞卒哭禮辭之異同

獻畢未徹乃餞

注曰卒哭之祭旣三獻也餞送行者之酒詩云出宿於泲飲餞於禰屍旦將始祔於皇祖是以餞送之疏曰虞卒哭同在寢明旦祔則在廟故餞之

張氏曰卒哭祭之明日將祔於廟故卒哭祭畢餞之於寢門之外此下所記卽其儀也

世佐案此承上文言卒哭之祭與虞異者如下文所云也自獻以前則同乃餞目下事也

尊兩甒於廟門外之右少南水尊在酒西勺北枋注曰少南將有事於北有酒卽吉也此在西尙凶也言水者喪質無冪【冪本或作鼎誤】不久陳

敖氏曰是禮主於屍故惟用酒耳用酒而有水尊尊者之禮也水尊在酒西西上也無冪變於祭

郝氏曰廟門卽寢門右陰方少南屍席在北也

洗在尊東南水在洗東篚在西

注曰在門之左又少南

敖氏曰洗取節於尊是猶未離於廟門外之西方也世佐案是三者亦皆在廟門外之右但於尊爲少東耳注說非

饌籩豆脯四脡

注曰酒宜脯也

敖氏曰脯四脡猶變於吉也鄕飲酒禮曰薦脯五脡橫祭於其上

世佐案虞祭兩豆菹醢餞則一豆一籩是其異也脯籩實也不言豆實亦醢可知

有幹肉折俎二尹縮祭半尹在西塾

注曰幹肉牲體之脯也如今涼州鳥翅矣折以爲俎實優屍也尹正也𨿽其折之必使正縮從也

敖氏曰二尹云縮則祭半尹橫矣幹肉在俎而縮亦變於牲三者蓋饌於外西塾上之南籩豆在俎北也郝氏曰割肉方正曰尹猶二片以二尹直陳於俎橫加半尹於上以待祭

屍出執幾從席從

注曰祝入亦告利成入前屍屍乃出幾席素幾葦席也以幾席從執事也

世佐案屍出受獻畢自室出也幾席卽前設於奠者幾席分言之見其執者二人幾先席後也

屍出門右南面

注曰俟設席也

席設於尊西北東面幾在南

敖氏曰此亦右幾明其象神

賓出復位

注曰將入臨之位士喪禮賓繼兄弟北上門東北面西上門西北面東上西方東面北上

主人出卽位於門東少南婦人出卽位於主人之北皆西面哭不止

注曰婦人出者重餞屍

疏曰婦人有事自堂及房而已今出寢門之外故云重餞屍也

敖氏曰主人位少南者宜稍鄕屍且爲婦人當位於其北也眾主人以下亦在主人之南如臨位而婦人之位則當南上云哭不止見其哭而出也

郝氏曰皆西面問屍也

屍卽席坐惟主人不哭洗廢爵酌獻屍屍拜受主人拜送哭復位

敖氏曰是時惟主人不哭爲將行禮也然則亞獻三獻之時主婦賓長亦不哭特於此見之也主人拜送蓋亦北面如室中之儀

世佐案云惟主人不哭見其餘哭自若也將獻者哭止獻主於敬不欲以哭亂之

薦脯醢設俎於薦東朐在南

注曰朐脯及幹肉之屈也屈者在南變於吉

疏曰曲禮云以脯修置者左朐右末是吉時屈者在左今屍東面而云朐在南則屈在右末在左故云變於吉也

屍左執爵取脯擩醢祭之

敖氏曰亦祭於籩豆之間

佐食授嚌屍受振祭嚌反之

注曰授嚌授幹肉之祭也反之反於佐食佐食反之於俎

敖氏曰幹肉之祭云嚌者亦因事名之

祭酒卒爵奠於南方

注曰屍奠爵禮有終

疏曰上經三獻屍皆有酢今餞屍三獻皆不酢而奠之是爲禮有終

敖氏曰卒爵而主人不拜且奠之而不酢皆略也南方薦右也後奠者又以次而南

世佐案鄕飲酒記云凡奠者於左將舉於右是爵將不舉而奠於右亦變吉也

主人及兄弟踴婦人亦如之

敖氏曰亦如之者亦及內兄弟之屬皆踴也

主婦洗足爵亞獻如主人儀無從踴如初賓長洗繶爵三獻如亞獻踴如初佐食取俎實於篚

敖氏曰如主人儀謂自薦脯醢至反之之外皆如之也從從獻者也如燔之類踴如初亦丈夫先婦人後也

郝氏曰無從無籩豆從薦也佐食取俎取幹肉實於篚爲屍實也

世佐案餞戶之禮主人旣不以肝從獻則主婦之不以燔從可知不待言也此云無從者謂籩也上經云自反兩籩棗栗設於防南是也以其繼爵而進亦得雲從並此而無之禮尢殺也

屍謖從者奉篚哭從之祝前哭者皆從及大門內踴如初

注曰男女從屍男由左女由右從屍不出大門者猶廟門外無事尸之禮也

疏曰雲從屍不出大門者猶廟門外無事尸之禮者在廟以廟爲限在寢門外以大門爲限正祭在廟廟門外無事尸之禮今餞屍在寢門外則大門外無事尸之禮故鄭舉正祭況之

敖氏曰哭者皆從屍者主於餞屍則宜送之亦男先女後不拜者凡主人於屍無拜送之禮惟大夫賓屍乃拜送之

郝氏曰凡屍尊於廟大門外無事尸之禮故至大門內止不出大門故不拜送屍出出大門賓出拜送

屍出門哭者止

注曰以餞於外大門猶廟門

賓出主人送拜稽顙

注曰送賓拜於大門外

疏曰從屍不出大門者有事屍限送賓大門外自是常禮但禮有終賓無答拜之禮也

敖氏曰主人旣復位宗人告事畢賓乃出也

主婦亦拜賓

注曰女賓也不言出不言送拜之於闈門之內闈門如今東西掖門

丈夫說絰帶於廟門外

注曰旣卒哭當變麻受之以葛也夕日則服葛者爲祔期

疏曰喪服注云大夫以上虞而受服士卒哭而受服士亦約此文而言也明旦爲祔夕期之時變之因爲祔期使賓知變節也【從楊氏圖節本】

敖氏曰喪服之始絰帶先加故於將變之時亦先說之若受服及柱楣之類皆當爲之於旣徹之後此特見其始者耳

郝氏曰親始死男子麻絰帶至卒哭脫麻帶易葛帶廟門外餞畢遂脫也

世佐案丈夫兼五服之親言也旣葬以其冠爲受將由重而卽輕去麤而用細故於是先說其絰與帶焉在首在要皆曰絰下文於婦人別言首絰則

此其要絰與男子重首乃不先說首絰者郝云易服先輕者得之

入徹主人不與

注曰入徹者兄弟大功以下言主人不與則知丈夫婦人在其中

疏曰平常祭時諸宰君婦廢徹不遲則凶祭丈夫婦人亦在但齊斬不與徹耳

敖氏曰主人不與則是丈夫自齊衰以下婦人自主婦而下皆得爲之矣

世佐案齊斬之服不執事鄭說必有所傳敖氏易之殆非

婦人說首絰不說帶

注曰不說帶齊斬婦人帶不說也婦人少變而重帶帶下體之上也大功小功者葛帶時亦不說者未可以輕文變於主婦之質至祔葛帶以卽位檀弓曰婦人不葛帶

疏曰小記云齊衰帶惡笄以終喪舉齊衰則斬衰帶不變可知男子陽多變婦人旣葬直變首絰不變帶故云少變男子陽重首首在上體婦人陰重腰腰是下體故帶不變葛帶見大功小功章云時亦有說者變是文不變是質夕時同在廟門外主婦不變大功以下亦不變夕後入室可以變至祔旦以葛帶卽位也引檀弓者謂齊衰婦人【從楊氏圖節本】

敖氏曰旣徹乃說絰下丈夫也婦人指五服之親言也不說帶則不以葛易之間傳曰男子重首婦人重帶婦人質故於其所重者有除無變其三年者至小祥而除之齊衰期以至小功則皆終喪而除之檀弓曰婦人不葛帶是也其緦麻者此時亦不說旣退則除之與

郝氏曰婦人重要絰男子重首絰易服先輕者故卒哭男子以葛易帶婦人以葛易首絰男不脫首絰婦不脫要帶至小祥男子乃去首絰而帶如故婦人乃去帶而首絰如故所謂除服先除重也

無屍則不餞猶出幾席設如初拾踴三

注曰以餞屍者本爲送神也丈夫婦人亦從幾席而出

敖氏曰拾踴者謂丈夫婦人及賓也然則於餞尸之時賓亦踴矣上記不見之者文略也

郝氏曰無屍謂殤不成喪者無屍可餞猶以室中神幾與席陳設寢門外行禮拾踴三丈夫婦人賓客更疊踴三者三也

世佐案無屍說見上郝說非不餞則不獻尊洗籩豆折俎之屬皆無之矣云設如初者止謂幾席耳初謂席設於廟門外之西東面幾在南

哭止告事畢賓出

敖氏曰其賓出以下之儀與有屍者同

張氏監本正誤云無屍則不餞猶出幾席設如初拾踴三下脫哭止告事畢賓出七字唐石經剝蝕尙存賓出二字腳可辧補字闕或亦承監本之誤

世佐案告者亦宗人也言此者見哭止之後無他禮且與下賓出爲節也

右記卒哭餞屍禮

死三日而殯三月而葬遂卒哭

注曰謂士也雜記曰大夫三月而葬五月而卒哭諸侯五月而葬七月而卒哭此記更從死起異人之間其義或殊

疏曰士三日殯三月葬皆通死日死月數是以士之卒哭在三月內大夫以上殯葬除死日死月數大夫三月葬除死月則通四月又有五虞則卒哭在五月諸侯以上可知注異人謂記者不一人故言有更端【從句讀節本】

敖氏曰云遂卒哭以其與葬事相屬也

將旦而祔則薦

注曰薦謂卒哭之祭

敖氏曰此薦在三虞之夕也將以來日旦明祔神靈於廟則是時復薦於寢而告之薦謂薦脯醢而奠酒也惟主告神以祔期耳故其禮略曩者旣餞屍送神於外也今復薦於寢者以神不可測𨿽已送之猶不敢必其往也

郝氏曰將旦謂卒哭之明旦薦卽卒哭日祭餞也世佐案敖說以三虞與卒哭合爲一事以此薦與卒哭分爲二禮皆與鄭異今從鄭虞以日中卒哭

以夕皆因其節之當然而與吉祭自別矣

卒辭曰哀子某來日某隮祔爾於爾皇祖某甫尙饗注曰卒辭卒哭之祝辭隮升也尙庶幾也不稱饌明主爲告祔也

疏曰迎尸之前祝釋孝子辭云爾

敖氏曰卒謂已薦也已薦則祝告以此辭

世佐案卒辭卒祝之辭也卒辭如是則自迎屍以前之祝辭皆與虞祭同矣此特見其異者

女子曰皇祖妣某氏

注曰女孫袝於祖母

疏曰此女子謂女未嫁而死或出而歸或未廟見而死歸葬女氏之家旣葬祔於祖母也

世佐案某祖妣姓也此及下文又著其卒辭之異者

婦曰孫婦於皇祖姑某氏

注曰不言爾曰孫婦婦差疏也【坊本孫婦下脫一婦字今據疏文補正】世佐案婦卽主祭者之母若妻也謂之婦者容舅姑在則稱婦小記云婦之喪虞卒哭其夫若子主之祔則舅主之此卒哭之祭也乃云孫婦者對所祔者而言也注云婦差疏似曲

其他辭一也

注曰來日某隮祔尙饗

疏曰其祔女子云來日某隮祔爾於爾皇祖妣某氏尙饗其孫【孫當作袝】婦云來日某隮祔孫婦於皇祖姑某氏尙饗

饗辭曰哀子某圭爲而哀薦之饗

注曰饗辭勸彊尸之辭也圭絜也詩曰吉圭爲饎【毛詩吉蠲爲饎釋文云蠲舊音圭董氏逌云韓詩作吉圭】凡吉祭饗屍曰孝子疏曰此一辭說三虞卒哭勸屍辭若祔及練祥吉祭其辭亦用此但攺哀爲孝耳

黃氏曰卒哭之祭是以吉祭易喪祭則合稱孝子孝孫今尙稱哀者豈孝子不忍忘其哀至祔而神之乃稱孝歟

敖氏曰饗謂饗神也祝旣釋告祔之辭主人及祝皆再拜主人出立於牖西祝立於戶東如食間主人及祝又入祝乃釋此饗辭主人及祝又再拜主人出祝乃徹之也此𨿽主爲告祔之饗言之然凡喪祭之饗辭亦皆然耳

世佐案此饗神之辭乃三虞卒哭所通用者故記於後其實薦時先釋此辭旣又釋哀薦成事之辭

然後釋卒辭也敖云旣釋告祔之辭乃釋此饗辭失其次矣

右記卒哭祭告祔之辭與饗辭

明日以其班祔

注曰卒哭之明日也班次也喪服小記曰祔必以其昭穆亡則中一以上凡祔已復於寢如旣祫主反其廟練而遷廟

疏曰引喪服小記者彼解中猶間也一以上祖又祖孫祔祖爲正若無祖則祔於髙祖以其祔必以昭穆孫與祖昭穆同故間一以上取昭穆相當者若婦則祔於夫之所祔之妃無亦間一以上若妾祔亦祔於夫之所祔之妾無則易牲祔女君也云凡祔已復於寢如旣祫主反其廟者案曾子問雲天子諸侯旣祫祭主各反其廟今祔於廟祔已復於寢若大夫士無木主以幣主其神天子諸侯有木主者以主祔祭訖主反於寢如祫祭訖主反廟相似故引爲證也云練而後遷廟者案文二年谷梁傳曰作主壊廟有時日於練焉壊廟是練而遷廟引之者證練乃遷廟袝遷於寢若然惟祔祭與練祭祭在廟祭訖主反於寢其大祥與禫祭其主自然在寢祭之案下文禫月逢四時吉祭之月卽得在廟祭但未配而已

世佐案說見上篇

沐浴櫛搔翦

注曰彌自飾也搔當爲爪今文曰沐浴搔翦或爲蚤揃揃或爲鬋

郝氏曰祔祭則主人沐面浴體櫛發搔翦手足甲稍修飾也

用専膚爲折俎取諸脰膉

注曰専猶厚也折俎謂主婦以下俎也體盡人多折骨以爲之今以脰膉貶純吉今文字爲折俎而說以爲肵俎亦甚誣矣古文脰膉謂頭嗌也

疏曰鄭知折俎是主婦以下俎者特牲記云主婦俎觳折佐食俎觳折少牢云主婦俎臑折是也

敖氏曰惟云取諸脰膉是不分左右皆用之矣此折俎謂屍祝之外凡執事者之俎也阼俎亦存焉有此俎則有致爵獻賓之禮矣曾子問曰小祥者主人練祭而不旅奠酬於賓賓弗舉禮也然則祔祭其無奠酬之事與以専膚爲俎豆取諸脰膉明不用體骨也所以然者祔未純吉猶以左胖爲神俎其右胖之體骨則不敢以爲執事者之俎實蓋辟吉祭神俎之所用者也

郝氏曰主人以下之俎用専膚純肉無體骨俎貴骨賤肉喪貶於吉也脰膉項肉

張氏曰吉祭折俎用體骨此用膚爲不同

世佐案下祝辭云用尸祭則此俎謂屍俎也屍俎取諸脰膉則自阼俎已下亦以膚爲之而不必取諸脰膉矣屍俎不用骨體者變於吉也虞俎用骨體以虞是喪祭且在寢無嫌與吉同祔祭在廟其陳設儀節皆與饋食相似若並其俎而同之則純乎吉矣故宜變之

其他如饋食

注曰如特牲饋食之事或云以左胖虞右胖祔今此如饋食則屍俎肵俎皆有肩臂豈復用虞臂乎其不然明矣

疏曰上文有俎則夫婦致爵以祔時變麻服葛其辭稱孝夫婦致爵與特牲同注或云以下鄭君以經文破當時左胖祔之說也【從句讀節本】

敖氏曰其他謂陳設之位與事神事尸之儀及執事者也

用嗣屍

注曰虞祔尙質未暇筮屍

疏曰言用嗣屍則從虞以至祔祭惟用一屍而已練祥則筮屍故喪服小記云練筮日筮屍

敖氏曰嗣屍主人子行之次於爲虞屍者也以次相繼而用之故曰嗣虞祔異屍者若曰吉凶不可相因然

世佐案嗣屍者以次相繼而爲屍也虞卒哭之屍一而已至於祔祭則亡者與亡者之祖必異屍皆以亡者之孫行爲之長爲亡者祖屍其次爲亡者屍昭穆同也孫可以爲王父屍孫亦可以爲髙祖屍

曰孝子某孝顯相夙興夜處小心畏忌不惰其身不寧注曰稱孝者吉祭

敖氏曰此祭兩告之而辭乃惟以孝子爲稱者蓋主於祔者也自此以下亦皆祝祝之辭

郝氏曰曰以下祔祭之祝辭稱孝子變於哀也孝顯相助祭者皆孝也

用尹祭

注曰尹祭脯也大夫士祭無雲脯者今不言牲號而云尹祭亦記者誤矣

世佐案此不言牲號而云尹祭指専膚而言也

嘉薦普淖普薦溲酒

注曰普薦鉶羮不稱牲記其異者

郝氏曰普薦祖孫共薦下辭云爾祖爾孫是也世佐案普淖說見上普薦蓋因上文而衍也云嘉薦而不云香合豆惇之屬皆在薦中也云溲酒而不用明齊者則是禮不用醴可知矣

適爾皇祖某甫以隮祔爾孫某甫尙饗

注曰欲其祔合兩告之曾子問曰天子崩國君薨則祝取羣廟之主而蔵諸祖廟禮也卒哭成事而後主各反其廟然則士之皇祖於卒哭亦反其廟無主則反廟之禮未聞以其幣告之乎

疏曰欲使死者祔於皇祖又使皇祖與死者合食故須兩告之是以告死者曰適爾皇祖某甫謂皇祖曰隮祔爾孫某甫二者俱饗是其兩告也

黃氏曰卒哭有饗辭此祔禮旣有屍則勸屍亦合有饗辭今案卒哭饗辭注云祔及練祥不同但攺哀爲孝耳則其詞當曰孝子某圭爲而孝薦之享練祥同敖氏曰兩告之是兩祭之也兩祭之而用一屍且不別設幾席薦饌蓋祭禮或當然也

世佐案此詞蓋分告之也先詣亡者神前祝曰孝子某云云適爾皇祖某甫尙饗祝畢復詣亡者祖神前祝曰孝孫某云云以隮袝爾孫某甫尙享其屍及幾席之屬皆二生而同牢死而同幾同屍者夫婦也余則否敖說非

右記祔祭之禮

賀氏循曰卒哭祭之明日以其班祔於祖廟各以昭穆之次各有牲牢所用如卒哭儀今無廟其儀於各堂設亡者祖坐東向又爲亡者坐於北少退平明持饌具設及主人之節皆如卒哭儀先向祖座拜次向祔座拜訖西面南上伏哭主人進酌祖座祝曰曾孫某敢用潔牲嘉薦於曾祖某君以隮祔某君之孫某又酌亡者座祝曰哀子某夙興夜處不寧敢用潔牲嘉薦祔事於皇祖某君適明祖某君尙享皆起再拜伏哭盡哀復各再拜以次出妻妾婦女以次向神座再拜訖南向東上異等少退哭盡哀各再拜還房遂徹之自祔之後惟朔日月半殷奠而已其饌如來時儀卽日徹之

世佐案此蓋參酌古禮而爲之者其禮𨿽不能盡與古合然以是考之則其神座及祝辭之次第亦略可覩矣

期而小祥

注曰小祥祭名祥吉也檀弓曰歸祥肉

杜氏佑曰周制士喪周而小祥筮日筮屍視濯皆腰絰杖繩屨有司告具而後去杖筮日筮屍有司告事畢而後杖拜送賓又曰周之喪二年也故周祭禮也周而除喪道也祭不爲除喪也十三月而練冠又云周之喪十一月而練自諸侯達諸士小祥之祭主人之酢也嚌之眾賓兄弟皆啐之旣練居外寢堊室不與人居君謀國政大夫謀家事始食菜果飯素食哭無時寢有席練冠縓緣腰絰不除男子除乎首婦人除乎帶所除服者先重易服者易輕者又云練練衣黃裏縓緣葛腰絰繩屨無絇角瑱鹿裘衡長袪袪裼之可也

張子曰祔與遷自是兩事祔者奉新死者之主而告新死者以將遷於此廟也旣告則復新死者之主於寢而祖亦未遷此至於練乃遷其祖入他廟或夾室而遷新死者之主於其廟

黃氏曰橫渠之說如此鄭注亦然旣因練而遷則必易檐攺塗而後遷谷梁疏乃謂壊廟在三年則失之矣

敖氏曰三年之喪至期而凶服或有所除故謂之祥再期而祭祀辭乃曰祥事則此未得正謂之祥也故以小言之自此以下之祭皆於祖廟時祭新死者不復及其皇祖與祔異

郝氏曰期滿十二月一嵗之期小祥十三月之祭

曰薦此常事

注曰祝辭之異者言常者期而祭禮也

敖氏曰此見其與祔辭之異者耳當云敢用某物薦此常事於皇考某甫也

又期而大祥曰薦此祥事

杜氏曰周制自小祥又周而大祥吉服而筮屍主人之除也於夕爲期朝服祥因其故服又曰祥而縞除成喪者其祭也朝服縞冠大祥有醯醤居復寢素縞麻衣其祭時屍酢主人主人啐之眾賓兄弟皆飲之可也凡侍祭喪者告賓祭薦而不食

敖氏曰凶事至是盡除故曰大祥而其辭曰祥事言大者對小之稱

郝氏曰又期二十四月大祥二十五月之祭

中月而禫

注曰中猶間也禫祭名也與大祥間一月自喪至中凡二十七月禫之言澹澹然平安意也

孔氏曰其祥禫之月先儒不同王肅以二十五月大祥其月爲禫二十六月作樂所以然者以下云祥而縞是月禫徙月樂又與上文魯人朝祥而暮歌孔子云逾月則其善是皆祥之後月作樂也又閒傳云三年之喪二十五月而畢又士虞禮中月而禫是祥月之中也與尙書文王中身享國謂身之中閒同又文公二年冬公子遂如齊納幣是僖公之喪至此二十六月而左氏云納幣禮也故王肅以二十五月禫除喪畢而鄭康成則二十五月大祥二十七月而禫二十八月而作樂復平常鄭必以爲二十七月禫者以雜記云父在爲母爲妻十三月大祥十五月禫爲母爲妻尙祥禫異月豈容三年之喪乃祥禫同月若以父在爲母屈而不伸故延禫月其爲妻當亦不申祥禫異月乎若以中月而禫爲月之中間應雲月中而禫何以言中月乎案喪服小記云妾祔於妾祖姑亡則中一以上而祔又學記雲中年考校皆以中爲間謂間隔一年故以中月爲間隔一月也下云祥而縞是月禫徙月樂是也謂大祥者縞冠是月禫謂是此禫月而禫二者各自爲義事不相干故論語云子於是日哭則不歌文無所繼亦云是日文公二年公子遂如齊納幣者鄭箴膏肓僖公母成風主婚得權時之禮若公羊猶譏其喪娶其魯人朝祥而莫歌及喪服四制云祥之日鼓素琴及夫子五日彈琴不成聲十日成笙歌並此獻子禫縣之屬皆據省樂忘哀非正樂也其八音之樂工人所奏必待二十八月也卽此下文是月禫徙月樂是也其朝祥莫歌非正樂歌是樂之細別亦得稱樂故鄭云笑其爲樂速也其三年問云三年之喪二十五月而畢據喪事終除衰去杖其餘哀未盡故更延兩月非喪之正也王肅難鄭云若以二十七月禫其嵗未遭喪則出入四年喪服小記何以云再期之喪三年如王肅此難則爲母十五月而禫出入三年小記何以云期之喪二年明小記所云據喪之大防也又肅以月中而禫案曲禮喪事先逺日則大祥當在下旬禫祭又在祥後何得雲中月而禫又禫後何以容吉祭故鄭云二十七月也戴徳喪服變除禮二十五月大祥二十七月而禫故鄭依而用焉鄭以二十八月樂作喪大記何以云禫而內無哭者樂作矣似禫後許作樂者大記所謂禫後方將作樂釋其內無哭者之意非謂卽作樂大記又云禫而後禦言祭而復寢間傳何以云大祥居復寢間傳所云者去堊室復殯宮之寢大記云禫而從禦謂禫後得禦婦人必待吉祭然後復寢其吉祭者是禫月值四時而吉祭外而爲之其祝辭猶不稱以某妃配故士虞禮云吉祭猶未配【黃氏曰疏文所辧禫祭月日正讀禮者所當考元系於孟獻子縣而不樂之下今移於此庶學者易於檢尋也】

杜氏曰祥禫之義案儀禮雲中月而禫鄭康成以中月爲間月王肅以中月爲月中致使喪期不同制度非一歷代學黨議論紛紜宗鄭者則云祥之日鼓素琴孔子彈琴笙歌乃省哀之樂非正樂也正樂者八音並奏使工爲之者也【案鄭學之徒不云二十五月六月七月之中無存省之樂也但論非是禫後復吉所作正樂耳故鄭注喪服四制祥之日鼓素琴云爾以存樂也君子三年不爲樂樂必崩三年不爲禮禮必壊故祥日而存之非有心取適而作樂三年之喪君子居之若駟之過隙故𨿽以存省之時猶不能成樂是以孔子旣祥五日揮琴而不成聲禮記所云二十五月而畢者論喪之大事畢也謂除衰絰與堊室耳余哀未盡故服素縞麻衣著未吉之服伯叔無禮十三月而除爲母妻有禫則十五月而畢爲君無禫二十五月而畢爲父長子有禫二十七月而畢明所云喪以周防者禫不在周中也禮記二十五月畢者則禫不在祥月此特爲重喪加之以禫非論其正祥除之義也三年之喪二十五月而畢者論其正二十七月而禫者明其加】宗王者案禮記云三年之喪再周二十五月而畢又檀弓云祥而縞是月禫徙月樂又魯人有朝祥而暮歌者子路笑之夫子曰逾月則其善也又夫子旣祥五日彈琴而不成聲十日而成笙歌又祥之日鼓素琴以此證無二十七月之禫也【案王學之徒難曰若二十五月大祥二十七月而禫二十八月作樂則二十五月二十六月二十七月三月之中不得作樂者何得禮記云祥之日鼓素琴孔子旣祥五日彈琴十日笙歌又喪大記云禫而內無哭者樂作矣故也孟獻子禫懸而不樂此皆禫月有樂之義豈合二十八月然始樂乎鄭學之徒嫌祥禫同月卜用逺日無中月之義者祥禫之祭𨿽用逺日若卜逺日不吉則卜近日若卜近得吉便有中月之義也所以知卜逺不得吉得用近日者以吉祭之時卜近不吉得卜逺日故禮記云旬之內曰近某日旬之外曰逺某日特牲饋食云近日不吉則筮逺日若吉事得用逺則凶事得用近故有中月之義也禮記作樂之文或在禫月或在異月者正以祥禫之祭或在月中或在月末故也喪事先逺日不吉則小月初禫在月中則得作樂此喪大記禫而內無哭者樂作矣故孟獻子禫懸而不樂之類皆是也祥之日鼓琴者特是存樂之義非禫後之樂也】夫人倫之道以徳爲本至徳以孝爲先上古喪期無數其仁人則終身滅性其眾庶有朝喪暮廢者則禽獸之不若中代聖人緣中人之情爲作制節使過者俯而就之不及者跂而及之至重者斬衰以周防後代君子居喪以周若駟之過隙而加崇以再周焉禮記云再周之喪二十五月而畢至於祥禫之節焚爇之除其文不備先儒所議互有長短遂使歷代習禮之家翻爲聚訟各執所見四海不同此皆不本禮情而求其理故也夫喪本至重以周防後代崇加以再周豈非君子欲重其情而彰孝道者也何乃惜一月之禫而不加之以膠柱於二十五月者哉或云孝子有終身之憂何須過聖人之制者二十七月之制行尙矣遵鄭者乃過禮而重情遵王者則輕情而反制斯乃孰爲孝乎且練祥禫之制者本於哀情不可頓去而漸殺也故間傳云再周而禫大祥素縞麻衣中月而禫禫而纎無所不佩中猶間也謂大祥祭後間一月而禫也據文勢足知除服後一月服大祥服後一月服禫服【今俗所行禫則六旬旣祥縞麻闕而不服稽諸制度失之甚矣】今約經傳求其適中可二十五月終而大祥受以祥服素縞麻衣二十六月終而禫受以禫服二十七月終而吉吉而除徙月樂無所不佩夫如此求其情而合乎禮矣

世佐案鄭王二說各有所據未易評定得失然親喪外除余哀未忘於內禮之正也孝子之執親之喪也哀慕人情終身焉而已三年若駟之過隙也至於變除之節與其過而除也毋寧過而服之此二十七月之制所以爲萬世遵行與若日月𨿽多而哀戚之情不至焉則豈稱情而立文之謂哉

是月也吉祭猶未配

注曰是月是禫月也當四時之祭月則祭猶未以某妃配某氏哀未忘也少牢饋食禮祝祝曰孝孫某敢用柔毛剛鬛嘉薦普淖用薦嵗事於皇祖伯某以某妃配某氏尙饗

疏曰禫祭仍在寢此月當四時吉祭之月則於廟行四時之祭於羣廟而猶未得以某妃配哀未忘若喪中然也言猶者如祥祭以前不以妃配也案禮記云吉事先近日喪事先逺日則大祥之祭仍從喪事先用逺日下旬爲之此禫言澹然平安

張子曰祔葬祔祭極至理而論只合祔一人夫婦之道當其初婚未嘗約再配是夫只合一娶婦只是合一嫁今婦人夫死而不可再嫁如天地之大義夫豈得而再娶然以重者計之養親承家祭祀繼續不可無也故有再娶之理然其葬其祔𨿽爲同穴同筵幾然譬之人情一室中豈容二妻以義防之須祔以首娶繼室別爲一所可也

或問朱子曰頃看程氏祭儀謂凡配止用正妻一人或奉祀之人是再娶所生卽以所生配謂凡配止用正妻一人是也若再娶者無子或祔祭別位亦可也若奉祀者是再娶之子乃許用所生配而正妻無子遂不得配享可乎朱子曰程先生此說恐誤唐防要中有論凡適母無先後皆當並祔合祭與古者諸侯之禮不同又曰夫婦之義如乾之與坤自有差等故方其生存夫得有妻有妾而妻之所夫不容有二況於死而配祔又非生存之比橫渠之說似亦失之於太過也只合從唐人所議爲允況又有前妻無子後妻有子之礙其勢將有所杌隉而不安者惟葬則今人夫婦未必皆合葬繼室別營兆域宜亦可矣黃氏曰案喪服小記云婦祔於祖姑祖姑有三人則祔於親者祖姑有二人皆得祔於廟則其中必有再娶者則再娶之妻自可祔廟程子張子特考之未詳耳朱先生所辧正合禮經也

敖氏曰禫之月卽安祭所以安神大戴記言諸侯遷廟事畢乃擇日而祭焉正此意也至是方云吉祭則於祔云其他如饋食者亦大約言之耳猶未配謂孝子之母𨿽先其父而卒者此時猶未以之配祭也蓋此祭主於安其父之神靈故不及其母與所謂薦其嵗事者不同也

郝氏曰吉祭卽禫祭也未配新主猶祔祖未入新廟與其配専祀也夫婦合祀曰配又曰親初喪設主殯宮三月旣葬卒哭以主祔於祖廟時新宮未作無専祀故不忍卽以鬼神事之也故練祥等祭皆無配三年喪畢新宮成遷主禰廟始有配饗禫祭時主猶在祖

世佐案別云是月則吉祭與禫祭同月而異日明矣吉祭謂以吉禮祀今亡者於廟也前此者虞不致爵小祥不旅酬大祥無算爵皆未吉也至此純以吉禮行之故曰吉祭一月而兩祭者禫尙在寢吉祭則以其新遷於廟而爲是祭以妥其神也配謂以其妃之先卒者合食也婦人無廟其妃之先卒者向祔於皇祖姑今其夫遷廟之後乃合食焉是則所謂配也未配則祭考而已不及其妣也未配之義有二一則以其在二十七月之內未忍純以鬼神之道事之一則喪三年不祭是時羣廟之祭猶未舉固不得而獨私其母也蓋此祭爲新遷廟者不爲舊在廟者至於羣廟之祭則必待三年喪畢二十八月而後行之也疏以此祭爲祭羣廟非又案此疏云禫祭仍在寢左傳服注云特祀於主謂在寢烝嘗禘於廟者三年喪畢遭烝嘗則行祭皆於廟焉谷梁傳疏亦云壊廟在三年喪終是皆謂遷廟之節後於禫祭也張子從鄭義練而遷廟與賈服不同今以孔子善殷練而祔之意推之當以賈服說爲正

右記小祥大祥禫祭吉祭之節

儀禮集編卷三十三﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷三十四

龍裏縣知縣盛世佐撰

特牲饋食禮第十五之一

鄭目錄云特牲饋食之禮謂諸侯之士祭祖禰非天子之士而於五禮屬吉禮

疏曰曲禮云大夫以索牛士以羊豕彼天子大夫士此儀禮特牲少牢故知是諸侯大夫士也且經直云適其皇祖某子不云考鄭云祖禰者祭法云適士二廟官師一廟官師謂中下之士祖禰共廟亦兼祭祖故經舉祖兼有禰者鄭達經意祖禰俱言也若祭無問一廟二廟皆先祭祖後祭禰是以文二年左傳云文武不先不窟子不先父是也若祭無問尊卑廟數多少皆同日而祭畢以此及少牢惟筮一日明不別日祭也

敖氏曰此篇言士祭其祖之禮特牲謂豕也士祭用三鼎乃以特牲名之者主於牲也少牢放此

郝氏曰特牲饋食禮士祭祖禰也特牲一牲卑者先飯曰饋食尊者先灌曰祭祀曲禮曰大夫以索牛士以羊豕雜記云上大夫卒哭成祔皆大牢然則大夫亦時用大牢士亦時用少牢也士防禮少牢遣奠則大夫豈無用特牲時邪鄭謂曲禮所言天子之士是書爲諸侯之大夫士何據而別夫禮有隆殺牲有大小通上下貴賤用之天子郊天亦特牲也謂大夫之祭隆於士則可謂大夫專用少牢士專用特牲不盡然蓋士虞後繼以特牲者自凶趨吉也特牲後繼以少牢者自殺趨隆也皆記禮之序故是篇首云冠端與兄弟之服辭曰諏事適皇祖不言配皆繼前篇虞後祥禫等吉祭言否則何爲反以士先大夫邪張氏曰注疏本不詳他書目次吳氏補之云大戴第七小戴第十三別錄第十五

姜氏曰周禮吉禮十有二皆王禮而若特牲饋食及下少牢饋食則其下達於士大夫之二禮也凡吉禮享鬼祀神祭示之屬蓋不勝詳此二禮僅存他皆不可考矣饋食禮蓋防禮祥禫以後自凶卽吉之祭禮故爲吉禮首也又曰防畢將祫於祖二廟以上祖禰各有廟而官師一廟但有禰廟故祖禰共廟

世佐案是經凡言大夫士皆指仕於諸侯者言鄭注得之郝說非說者見此篇繼士虞禮後少牢饋食之前遂目爲自凶卽吉之祭尢誤也諸篇次第皆出於漢儒所定未必合作經者之舊況髙堂生所傳本以士禮爲名則其以士先大夫也固宜豈得據是而決其爲詳禫等吉祭哉

特牲饋食之禮不諏日

注曰祭祀自熟始曰饋食饋食者食道也諏謀也士賤職防時至事暇可以祭則筮其日矣不如少牢大夫先與有司於廟門諏丁巳之日

疏曰鄭云時至事暇可以祭者若祭時至有事不得暇則不可以私廢公故也若大夫已上尊時至惟有防故不祭自余吉事皆不廢祭若有公事及病使人攝祭

敖氏曰諏日謂諏其筮日之日也大夫將祭而筮有諏日之禮此云不諏日則是祭禮之序先尊後卑亦可見矣不諏日則所筮之日亦在旬之內矣所以下大夫少牢禮諏日用丁巳筮旬有一日

張氏曰祭祀自熟始曰饋食者初祭卽薦飪熟之牲體及黍稷是用生人食道以事其親若天子諸侯之祭先有灌鬯朝踐饋獻之事至迎屍後乃進熟體黍稷也不諏日者不預諏前月下旬之丁巳以筮來月上旬之丁巳但可以筮則筮而已自此以下筮日筮屍宿屍宿賓視濯與牲凡五節皆祭前戒備之事

及筮日主人冠端卽位於門外西面

注曰冠端冠端下言者冠有不端者門謂廟門

疏曰云冠端謂冠端也下言者冠有不端者不端則朝服下記云助祭者朝服謂緇布衣而素裳然則端一冠冠兩服也雲門謂廟門見士冠禮

敖氏曰筮日筮之日也士筮當朝服今乃端者不可逾其祭服也筮與祭皆與神交故主人之服不宜有異

子姓兄弟如主人之服立於主人之南西面北上注曰所祭者之子孫言子姓者子之所生小宗祭而兄弟皆來與焉宗子祭則族人皆侍

疏曰鄭注防大記雲姓之言生也云子之所生則孫是也小宗謂繼禰者五世則遷宗子謂繼別爲大宗者若據小宗有服者若據大宗兼有絕服者也敖氏曰是時子姓而下之服亦端統於主人也世佐案子姓猶言子孫也變孫言姓者子孫止於二世言子所生則曽而下皆該之矣先子姓而後兄弟者子姓據所祭者而言兄弟據主祭者而言也凡同姓者曰兄弟不必與主人同昭穆也古人敬宗其支庶𨿽年長行尊者亦皆統焉詩云君之宗之是也斯禮久廢不講然苟於主器承祭之時能深思而黙識之則益知宗法之不可不復矣

有司羣執事如兄弟服東面北上

注曰士之屬吏也

敖氏曰有司羣執事者公臣私臣之共筮事者也此時未有賓故有司羣執事皆如賓位西方東面北上

席於門中闑西閾外

注曰爲筮人設之也

疏曰士冠禮云筮與席所卦者具饌於西塾乃言布席於門中筮人執防抽上韇兼執之此不言具饌於西塾而經但言席於門中取筮於西塾又不云抽上韇者皆是互見省文之義

筮人取筮於西塾執之東面受命於主人

注曰筮人官名也筮問也取其所用問神明者謂蓍也

宰自主人之左贊命命曰孝孫某筮來日某諏此某事適其皇祖某子尙饗

注曰贊命由左者爲神求變也士祭也曰歲事此言某事又不言妃者容大祥之後禫月之吉祭某子者祖字也伯子仲子也

疏曰少儀曰贊幣自左詔辭自右此祭祀故宰自左贊命爲神求吉故變於常禮也

敖氏曰儀禮他篇凡於贊命者皆言自右與少儀所謂詔辭自右者合惟此經言自左似無他義蓋字誤耳左當作右來日某亦謂丁若已也某事卽歲事也此適其皇祖某子謂主人適其廟而祭之也某子者祖諡也稱其諡則是指大夫之爲祖者言也亦假設之辭耳士祭大夫之爲祖者其禮如此所以明其從生者之爵也尙饗謂其日若吉則庶幾其神饗之也下筮屍放此不言以某妃配變於大夫之筮辭也若其祝辭則亦當言之

郝氏曰防禮命筮日皆自右此自左者筮事祖考不敢以卑禮詔之也某事承上篇爲祥禫如謀此禫事之類適皇祖卽所祔之祖往祭於其廟

世佐案他篇之辭多見之於記或總錄於經後惟是篇及少牢禮卽於序事之間出之亦變體也士祭祖禰言祖而不及禰者祭二廟同日舉其尊者言也筮日筮屍皆云尙饗者緣孝子孝孫之心以神歆其祀爲吉也言某事又不言以某妃配說者遂指爲祥禫等祭之證得敖說通之足以釋其疑矣特其所釋某事之義亦未爲盡善蓋某事者謂如春曰祠事秋曰嘗事之類也宗廟之祭因時異名在周禮有祫禴嘗烝之別而總名之則曰歲事書曰王在新邑烝祭歲是也此云某事少牢云歲事亦取大夫士相變之意若皆曰歲事則又何必空其文邪

筮者許諾還卽席西面坐卦者在左卒筮寫卦筮者執以示主人

注曰士之筮者坐蓍短由便

疏曰少牢禮立筮三正記雲天子蓍長九尺諸侯七大夫五士三

敖氏曰還亦右還也寫卦卦者也

主人受視反之筮者還東面長占卒告於主人占曰吉注曰長占以其年之長防旅占之

疏曰士冠禮云筮人還東面旅占明此亦是長防旅占經直雲長者見從長者爲始也

若不吉則筮逺日如初儀

疏曰曲禮云吉事先近日防事先逺日此尊卑禮同也又云旬之內曰近某日旬之外曰逺某日此尊卑有異云旬之內曰近某日據士禮吉事先近日謂祭祀假令孟月先於孟月上旬內筮筮不吉乃用中旬之內更筮中句又不吉更於下旬內筮筮不吉卽止大夫已上假令孟月祭於前月下旬筮來月之上旬不吉又於孟月之上旬筮中旬中旬不吉又於中旬筮下旬下旬又不吉卽止不祭

敖氏曰卽於其日攺筮之亦見其異於大夫也世佐案疏說士筮逺日之法及三筮不吉則止不祭皆誤當以張子及張氏爾岐之說爲正俱見士冠禮

宗人告事畢

右筮日

世佐案此祭前十日內事

前期三日之朝筮屍如求日之儀命筮曰孝孫某諏此某事適其皇祖某子筮某之某爲屍尙饗

注曰三日者容宿賓視濯也某之某者字屍父而名屍連言其親庶幾其馮依之也大夫士以孫之倫爲屍

疏曰前期二日宿賔一日視濯此經乃祭前三日筮屍故鄭云容宿賓視濯言容者爲筮尸之後祭日之前有二日容此二事也經直云某之某鄭知字屍父而名屍者曲禮云爲人子者祭祀不爲屍然則屍卜筮無父者又云卒哭乃諱諱則不稱名故知屍父云某是字屍旣對父故某爲名大夫士以孫之倫爲屍皆取無爵者無問成人與防皆得爲之曽子問曰祭成防者必有屍屍必以孫孫防則使人抱之是也若天子諸侯𨿽用孫之倫取卿大夫有爵者爲之故鳬鷖詩祭尸之等皆言公屍

敖氏曰如求日之儀兼若不吉而攺筮者言也命筮之辭異故特見之明其餘皆同也

世佐案屍必以孫則屍父卽所祭者之子也其或取諸同姓之適孫則亦其子行也故筮屍必連其父言之

右筮屍

乃宿屍

疏曰乃緩辭則與筮屍別日矣【從揚氏圖采入】

主人立於屍外門外子姓兄弟立於主人之後北面東上

注曰不東面者來不爲賓客子姓立於主人之後上當其後

疏曰子姓兄弟北面陪主人後東頭爲上者不得過主人故爲上者當主人之後也

敖氏曰上言筮屍如求日之儀則是筮時兄弟咸在所筮者亦存焉筮之而吉不卽告之乃於其旣歸也然後親宿之於其門者尊之而不敢苟也北面者亦尊屍若不敢必其西面見已然

世佐案屍本主人之晜弟若子行也而及其爲屍則又有祖父之象焉故宿之之時面位如是

屍如主人服出門左西面

注曰不敢南面當尊

疏曰此決少牢云主人卽位於廟門外之東方南面以其大夫尊有君道故南面當尊此士之孫倫爲屍𨿽被宿猶不敢當尊也

郝氏曰北面事神之禮出門左迎賓之禮

世佐案注意蓋謂主人北面宿屍以事尊者之禮事之屍見主人不南面而西面是不敢以尊者自居也少牢所云乃主人南面之事與此無與疏引之誤

主人辟皆東面北上

注曰順屍

敖氏曰辟者起敬也蓋在屍出門時皆皆子姓兄弟也是時子姓兄弟亦立於主人之後而上當其後也

主人再拜屍答拜

注曰主人先拜尊屍

疏曰下文宿賓賓先拜主人乃答拜今此尊屍是以主人先拜也案少牢云吉則遂宿屍祝擯主人再拜稽首祝告曰孝孫某云云屍拜許諾祝先釋辭訖屍乃拜此屍答拜後宗人乃擯辭者士屍卑主人拜屍卽答拜不得擯辭訖大夫之屍尊尊得釋辭訖乃拜姜氏曰答拜釋辭皆一時事而文有先後耳疏說蓋泥

世佐案主人再拜亦稽首不言者文省也屍答拜之節此與少牢禮同姜氏以爲文有先後得之疏謂屍有尊卑之辧謬矣

宗人擯辭如初卒曰筮子爲某屍占曰吉敢宿

注曰宗人擯者釋主人之辭如初者如宰贊命筮尸之辭卒曰者著其辭所易也

張氏曰如初者如初筮屍曰孝孫某諏此某事適其皇祖某子乃易去下二語而曰筮子爲某屍占曰吉敢宿

世佐案某屍謂若皇祖若皇考也

祝許諾致命

注曰受宗人辭許之傳命於屍始宗人祝北面至於傳命皆西面受命東面釋之

敖氏曰祝事屍者也故於此卽使之致命以見其意云

屍許諾主人再拜稽首

注曰其許亦宗人受於祝而告主人

敖氏曰拜稽首亦尊屍也屍旣許諾則成爲屍故於此不答拜

屍入主人退

注曰相揖而去屍不拜送屍尊

疏曰知有相揖者約少牢云屍送揖不拜也但彼有送文大夫尊也【從揚氏圖節本】

敖氏曰屍旣許則有祖道故不俟主人之退而先入見其尊亦變於大夫屍也先入而不揖辟君禮也聘禮公與羣臣夕幣乃揖而先入

右宿屍

宿賓賓如主人服出門左西面再拜主人東面答再拜宗人擯曰某薦歲事吾子將涖之敢宿

注曰薦進也涖臨也言吾子將臨之知賓在有司中今特肅之尊賓耳

疏曰屬吏有公有司有私臣若在門外時同在門西東面北上及其入爲賓及眾賓者適西階以俟行事公有司不選爲賓者門西北面私臣不選爲賓門東北面【從句讀節本】

又曰宿屍與宿賓中無厥明之文則二者同日明矣【從揚氏圖采入】

敖氏曰此云吾子將涖之是向者賓旣許之矣然則筮日之後亦當有戒賓之儀如士冠禮所記者經不見之文略耳

郝氏曰嵗事每嵗時祭之事前言諏某事此言嵗事義互備也

張氏曰士前祭二日選屬吏爲賓特肅一人以備三獻屬吏必來助祭故云吾子將涖之

賓曰某敢不敬從主人再拜賓答拜主人退賓拜送敖氏曰主人宿辭擯者釋之是賓之對辭亦擯者傳之矣然則凡主人親戒宿其儀皆然經不盡見之也

右宿賓

世佐案以上二事皆祭前二日爲之卽筮尸之明曰也敖云筮屍宿屍宿賓皆同日非

厥明夕陳鼎於門外北面北上有鼏

注曰厥其也宿賓之明日夕門外北面當門也疏曰經直雲門外不言門之東西故知當門下篇少牢陳鼎在門東此當門者士卑避大夫故也

敖氏曰門外不言東方可知也北面北上亦放祭時陳鼎之位也

棜在其南南順實獸於其上東首

注曰順猶從也棜之制如今大木轝矣上有四周下無足獸臘也

敖氏曰獸言東首而不及足者以其足左右出故也郝氏曰棜轝通形如箱以載獸在鼎南向南直陳

牲在其西北首東足

注曰其西棜西也東足者尙右也牲不用棜以其生疏曰豕不可牽之防其足陳於門外首北出棜東其足寢其左以其周人尙右將祭故也

設洗於阼階東南壺禁在東序豆籩鉶在東房南上幾席兩惇在西堂

注曰東房房中之東當夾北西堂西夾室之前近南耳

疏曰大夫士直有東房西室故他經直言房不言東此經特言東房故注知是房內近東云當夾北者夾室半以南爲之以壁外相望則當夾北也夾室在房近東南也云西堂西夾之前近南耳者案爾雅注夾室前堂謂之廂此在西堂在西廂故云西夾之前近南也

敖氏曰南上者豆二以並在南二籩次之此未實之故南上之文惟主於器

郝氏曰洗設於阼階東南堂下也壺有禁在堂上東墻下豆籩鉶在東房虛器未實皆自南陳而北幾席神座兩惇饋神之器

主人及子姓兄弟卽位於門東如初

注曰初筮位也

賓及眾賓卽位於門西東面北上

注曰不象如初者以賔在而宗人祝不在

疏曰賓及眾賓卽是前者有司羣吏執事當言如初不言者以宰前筮時在門東贊主人辭今宰在門西同行又宗人祝離位賓西北東面南上異於筮位時故也

敖氏曰此時方修祭事助祭之賓宜來視之以其不在向者有司羣執事之中故此𨿽東面北上而不蒙如初之文賓旣位於此則公臣私臣不敢與之齒而位於他所矣下文云宗人祝立於賓西北東面南上又記曰公有司門西北面東上私臣門東北面西上足以明祭時有司之屬不在賓位也審矣

世佐案賓僚友來助祭者也與有司羣執事自別注疏一之非當以敖說爲正

宗人祝立於賓西北東面南上

注曰事彌至位彌異宗人祝於祭宜近廟

疏曰宗人祝近門離本位故云位彌異

敖氏曰南上宜變於賓

主人再拜賓答再拜三拜眾賓眾賓答再拜

注曰眾賓再拜者士賤旅之得備禮也

疏曰有司徹主人三拜眾賓皆答一拜卿大夫尊賓賤純臣不再拜者避國公此士賤得備禮

敖氏曰眾賓答一拜言再者字誤也

世佐案此士旅拜法也說見鄕飲酒禮敖說非

主人揖入兄弟從賓及眾賓從卽位於堂下如外位注曰爲視濯也

敖氏曰如外位則宗人祝皆在其中矣不言者省文也

宗人升自西階視壺濯及豆籩反降東北面告濯具注曰濯漑也不言惇鉶者省文也東北面告緣賓意欲聞也言濯具不言絜以有幾席

疏曰主人在東階下宗人降自西階宜東面告乃行至賓南而東北面告者欲兼聞之於賓也幾席不洗者告具而已【參用句讀及揚氏圗節本】

敖氏曰宗人亦旣立於賓西北之位乃升於壺言濯以見其餘不言惇鉶幾席省文也東北面鄕主人濯具謂所濯者已具也此亦有不必濯者乃云濯具者總言之耳

郝氏曰告濯告旣洗也告具告旣備也

世佐案告濯具之解敖說似勝

賓出主人出皆復外位

注曰爲視牲也

敖氏曰惟言賓主人出文又省矣

宗人視牲告充雍正作豕

注曰充猶肥也雍正官名也北面以策動作豕視聲气

疏曰案禮記內則周禮庖人職云豕望視而交防腥不云豕之聲气而正云視聲气者但祭祀之牲當充盛肥若聲气不和卽是疾病不堪祭祀

郝氏曰雍正饔人之長主烹飪者

宗人舉獸尾告備舉鼎鼏告絜

注曰備具

敖氏曰此所告之儀亦皆東北面

郝氏曰舉獸尾視臘全也啟鼎蓋視其潔也

請期曰羮飪

注曰謂明日質明時而曰肉熟重豫勞賓宗人旣得期西北面告賓有司

敖氏曰請期而主人自告之亦異於大夫請期蓋東面旣得期西北面告賓東北面告兄弟

郝氏曰請期請明日祭之早晏羮飪以煮肉熟爲節世佐案請宗人請也曰主人曰也

告事畢賓出主人拜送

敖氏曰送於外門外

世佐案告亦宗人告也

右視濯視牲爲期

世佐案此祭前一日事

夙興主人服如初立於門外東方南面視側殺

注曰主人服如初則其餘有不端者側殺殺一牲也

敖氏曰東方蓋當東塾少南鼎之西也

張氏曰自此至立於中庭言祭日陳設及位次之事主人服如初謂端也案下記惟屍祝佐食與主人同服賓及兄弟筮日筮屍視濯亦端至祭日則皆朝服冠緇帶緇韠

主婦視饎爨於西堂下

注曰炊黍稷曰饎宗婦爲之爨竈也西堂下者堂之西下也近西壁南齊於坫

敖氏曰視之當東面爨亦東面

亨於門外東方西面北上

注曰亨煮也煮豕魚臘以鑊各一爨詩云孰能亨魚漑之釡鬵

敖氏曰此亦以亨者見爨之面位也東方於陳鼎之處則又東矣北上豕爨在北魚臘亞之

羮飪實鼎陳於門外如初

注曰初視濯也

世佐案如初者如其北面北上有鼏也

尊於戶東酒在西

注曰戶東室戶東酒在西尙之凡尊酌者在左張氏曰鄭注云凡尊酌者在左酒不酌故在右是以東西爲左右少儀云尊者以酌者之左爲上尊又據酌者北面臨尊而言左右以西爲左其位置𨿽同而言有殊也

實豆籩鉶陳於房中如初

注曰如初者取而實之旣而反之

敖氏曰如初亦如其南上之位也記曰賓與長兄弟之薦自東房其餘在東堂然則祝主人主婦賓長長兄弟之豆籩亦皆二以並相繼而陳之於鉶之北矣郝氏曰實豆籩鉶以脯醢和羮之類

執事之俎陳於階間二列北上

注曰執事謂有司及兄弟二列者因其位在東西祝主人主婦之俎亦存焉不升鼎者異於神

敖氏曰執事謂凡執祭事者也主人及祝以下之通稱其俎二列北上東列則阼俎爲上西列則祝俎爲上其內兄弟之俎則當次於兄弟也此執事之文所包者廣與前後所云者不同

盛兩惇陳於西堂借用萑幾席陳於西堂如初

注曰盛黍稷者宗婦也萑細葦

敖氏曰盛乃借之重黍稷也

屍盥匜水實於槃中簞巾在門內之右

注曰設盥水及巾屍尊不就洗又不揮門內之右象洗在東統於門東西上凡鄕內以入爲左右鄕外以出爲左右

疏曰揮振去水使手幹門右據鄕內以入爲右者【從楊氏圗節本】

敖氏曰亦匜在槃中南流簞巾在其右盥以槃匜說見公食大夫禮

郝氏曰簞竹器以盛巾在廟門內右內以西爲右屍入於此盥手

張氏曰以匜貯水而置之槃待屍盥則執匜沃水而槃承之簞巾簞中貯巾也門內之右門東也

世佐案下經云屍入門左北面盥則槃匜之屬在門內之西明矣門西曰右者從堂上視之也必在門西者取其便於屍盥且與洗位相變也郝說得之注疏及張說皆非是

祝筵幾於室中東面

注曰爲神敷席也至此使祝接神

敖氏曰幾亦右之

世佐案室中東面謂在奧也

右視殺視爨陳設

主婦纚笄宵衣立於房中南面

注曰主婦主人之妻𨿽姑存猶使之主祭祀纚笄首服宵綺屬也此衣染之以黒其繒本名曰宵詩有素衣朱宵記有宵衣凡婦人助祭者同服也內則曰舅沒則姑老冡婦所祭祀賓客每事必請於姑郝氏曰纚以韜髮笄簪也宵衣黒色衣詳見昬禮房中婦人所有事南面向堂也

主人及賓兄弟羣執事卽位於門外如初

敖氏曰此於賓兄弟之下言羣執事則是指公有司私臣而言也宗人祝亦在賓西北其他則在門西若門東與其在內位同上經不見門東門西之位而亦云如初者其文主於兄弟以上而略於羣執事也

宗人告有司具

注曰具猶辦也

敖氏曰告主人也告之亦宜東北面旣告則反於賓西北

主人拜賓如初揖入卽位如初

注曰初視濯也

佐食北面立於中庭

注曰佐食賓佐屍食者立於宗人之西

疏曰案下記云佐食當事則戶外南面無事則中庭北面此經謂無事時也又云主人行事阼階宗人亦在阼階南擯主人佐食北面於中庭明其宗人之西可知

敖氏曰佐食主人兄弟之佐屍食者記云佐食於旅齒於兄弟是也向於門外猶在兄弟之位至此乃立於中庭以事將至宜異其位也此中庭謂東西之中其南北則參分庭一在北與

郝氏曰佐屍食者不與眾有司混處敬神事也世佐案佐食蓋以私臣爲之注及敖說皆非是

右卽位

主人及祝升祝先入主人從西面於戶內

注曰祝先入接神宜在前也少牢饋食禮曰祝盥於洗升自西階主人盥升自阼階祝先入面南

敖氏曰及祝則是主人先升也先升後入蓋俟於堂張氏曰自此至主人再拜稽首言主人主婦祝佐食初行陰厭之祭注引少牢者明此經主人及祝盥升面位亦與彼同也

世佐案升自堂下位升也是時主人與祝皆已卽位於廟門內矣郝云自門外入非入室也

主婦盥於房中薦兩豆葵菹蝸醢醢在北

注曰主婦盥盥於內洗昬禮婦洗在北堂直室東隅

宗人遣佐食及執事盥出

注曰命之盥出當助主人及賓舉鼎

敖氏曰此執事謂左人及取俎匕者賤於右人故先出

世佐案宗人旣遣佐食及執事亦遂盥而出矣故下經云宗人執畢先入

主人降及賓盥出主人在右及佐食舉牲鼎賓長在右及執事舉魚臘鼎除鼏

注曰及與也主人在右統於東主人與佐食者賓尊不載少牢饋食禮魚用鮒臘用糜士臘用兔

疏曰鼎在門外北上東爲右人西爲左人右人尊入時在鼎前左人卑入時在鼎後又盡載牲體於俎又設俎於神坐之前賓主當相對爲左右以賓尊不載牲體故使佐食對主人使賓爲右人而使執事在左而載也

敖氏曰主人降亦宗人詔之也賓長在右謂長賓在魚鼎之右眾賓長在臘鼎之右也凡吉事除鼏於外凶事除鼏於內除鼏亦右人

宗人執畢先入當阼階南面

注曰畢狀如義蓋爲其似畢星取名焉主人親舉宗人則執畢導之旣錯又以畢臨匕載備失脫也雜記曰朼用桑長三尺畢用桑長三尺刋其本與末杞畢同材明矣今此朼用棘心則畢亦用棘心舊記云畢似禦他神物神物惡桑義則少牢饋食及虞無義何哉此無義者乃主人不親舉耳少牢大夫祭不親舉虞者祭也主人未執事祔練祥執事用桑義自此純吉用棘心義

敖氏曰宗人執畢所以指教其錯鼎之處也故宜先入當阼階南面者示其當錯於此爲之節也鼎入設當阼階士禮也大夫則當東序國君則在碑南此用畢者以主人親舉重其事也鼎旣錯則反之於外而復位與大射儀曰小臣師設楅司馬正東面以弓爲畢則畢但主於指教設器者明矣

世佐案用畢之故當以敖說爲正注備失脫及禦他神物之說似曲

鼎西面錯右人抽扃委於鼎北

注曰右人謂主人及二賓旣錯皆西面俟也

敖氏曰鼎錯於東方西面順主人之面位也上者亦南於洗西

贊者錯俎加匕

注曰贊者執俎加匕從鼎入者其錯俎東縮加匕東柄旣則退而左人北面也

疏曰少牢云俎皆設於鼎西肆又云匕皆加於鼎東枋

敖氏曰贊者取匕俎於東塾東

世佐案贊者蓋三人各執一俎一匕也士虞禮匕俎在西塾之西此不著其處以吉凶相變之義推之則敖說其或然與

乃朼

注曰右人也尊者於事指使可也左人載之

敖氏曰朼亦當作匕

佐食升肵俎鼏之設於阼階西

注曰肵謂心舌之俎也郊特牲曰胙之爲言敬也言主人之所以敬尸之俎

疏曰下記云肵俎心舌皆去本末午割之實於牲鼎載心立舌縮俎是也引郊特牲者見敬有胙俎送於屍前

敖氏曰以少牢饋食禮例之則此亦古人先升心舌而佐食載惟言佐食升之其文省與設之蓋亦西縮鼏當作冪

卒載加匕於鼎

注曰已載畢亦加焉

主人升入復位

敖氏曰賓匕者於是亦復位

郝氏曰復戶內西面之位

俎入設於豆東魚次臘特於俎北

注曰入設俎載者臘特饌要方也凡饌必方者明食味人之性所以正

敖氏曰少牢禮曰序升自西階相從入

世佐案此設俎之法與士昬禮同牢之饌同

主婦設兩惇黍稷於俎南西上及兩鉶芼設於豆南南陳

注曰宗婦不贊惇鉶者以其少可親之

疏曰案少牢主婦設金惇宗婦贊三惇以其多故使宗婦贊此士祭祀二惇少故不使宗婦贊主婦可親也

敖氏曰宗婦不贊惇鉶者辟內子禮也凡惇鉶皆特執於少牢禮備見之

郝氏曰兩惇黍在豕南稷在黍東魚南黍在西爲上兩鉶筆接葵菹而南

世佐案西上者東陳南陳者北上也鉶以先設者爲上宗婦不贊之義敖得之

祝洗酌奠奠於鉶南遂命佐食啟防佐食啟防郤於惇南出立於戶西南面

注曰酌奠奠其爵觶少牢饋食禮啟防乃奠之疏曰引少牢者彼大夫禮與此士禮相變是以異敖氏曰酌奠酌其所奠之酒也不云酒而云奠因事名之

郝氏曰立於室戶西南面士虞記所謂負依也

主人再拜稽首祝在左

注曰祝在左當爲主人釋辭於神也祝祝曰孝孫某敢用剛鬛嘉薦普淖用薦某事於皇祖某子尙饗敖氏曰主人拜爲食具也

世佐案此下不云祝祝及其辭蓋闕文也以少牢禮例之可見士虞記云吉祭猶未配然則士之常祭無不配矣此祝辭亦當云以某妃配某氏如少牢所云也

儀禮集編卷三十四

欽定四庫全書

儀禮集編卷三十五

龍裏縣知縣盛世佐撰

特牲饋食禮第十五之二

祝迎屍於門外

注曰屍自外來代主人接之就其次而請不拜不敢與尊者爲禮周禮掌次凡祭祀張屍次

敖氏曰迎屍不拜者禮不主於已代主人迎之耳其或有拜妥尸之類乃從於主人爲之也門廟門張氏曰自此以下言迎屍入行正祭初屍食九飯次主人酳屍次主婦亞獻屍次賓長三獻屍次獻賓及兄弟次長兄弟爲加爵次眾賓長爲加爵次嗣舉奠次旅酬次佐食獻屍凡十節事屍者八節其獻賓及兄弟與旅酬皆承屍意而行神惠者也此九飯節內有妥屍祝饗有挼祭有三飯有再三飯有終三飯有盛肵俎又共六細節

主人降立於阼階東

注曰主人不迎屍成屍尊屍所祭者之孫也祖之屍則主人乃宗子禰之屍則主人乃父道事神之禮廟中而已出迎則爲厭

疏曰祭統云君迎牲而不迎屍別嫌也屍在廟門外則疑於臣在廟中則全於君君在廟門外疑於君入廟門則全於臣全於子

敖氏曰阼階東亦直序西面主人位於此則子姓兄弟在主人之南者其亦南於洗西與

屍入門左北面盥宗人授巾

注曰侍盥者執其器就之執簞者不授巾賤也宗人授巾庭長尊少牢饋食禮曰祝先入門右屍入門左疏曰上經陳盥在門右今屍入門左屍尊不就盥槃匜巾等鄕門右就之

世佐案盥器設於門西故屍入門左卽得於此焉盥也注云執其器就之蓋亦自文其說之過與

屍至於階祝延屍屍升入祝先主人從

注曰延進在後詔侑曰延禮器所謂詔侑武方者也少牢饋食禮曰屍升自西階入祝從主人升自阼階祝先入主人從

張氏曰詔侑武方彼注武無也引少牢者見此經屍入次序與彼同法也

屍卽席坐主人拜妥屍屍答拜執奠祝饗主人拜如初注曰饗勸彊之也其辭取於士虞記則宜云孝孫某圭爲孝薦之饗舊記云明薦之

敖氏曰饗饗神也凡饗祝之辭𨿽或言於尸之前實主爲神也如初再拜稽首也

祝命挼祭屍左執觶右取菹防於醢祭於豆間

注曰命詔屍也挼祭祭神食也士虞禮古文曰祝命佐食墮祭周禮曰旣祭則藏其墮墮與挼讀同耳防醢者染於醢

疏曰祭神食者向者陰厭厭飫神今尸祭訖當食神余也【從楊氏圖節本】

敖氏曰挼祭卽授祭也挼字蓋誤祝命佐食授尸祭屍於是祭薦欲及其授祭之節也

張氏曰挼陸氏作許恚反注云墮挼讀同墮亦作呼回反墮取降下挼取切摩各於祭義有似也

世佐案命命佐食也挼墮通祝命佐食墮下其所當祭之物以授屍卽謂黍稷肺祭也士虞禮言命墮祭於尸祭薦之下此言於其上其節同也特文有先後耳注誤防擩通

佐食取黍稷肺祭授屍尸祭之祭酒啐酒告防主人拜屍奠觶答拜

注曰祭酒谷味之芬芳者齊敬共之惟恐不美告之美達其心明神享之

世佐案屍告防而主人先拜者拜其享也

祭鉶嘗之告防主人拜屍答拜

注曰鉶肉味之有菜和者曲禮曰客絮羮主人辭不能亨

疏曰引曲禮者證鉶羮有五味調和故告防絮者調和之義

祝命爾惇佐食爾黍稷於席上

世佐案此爾惇並及稷者吉祭之禮務詳也士虞禮則舉黍而已

設大羮湆於醢北

注曰大羮湆不和貴其質設之所以敬屍也不祭不嚌大羮不爲神非盛者也士虞禮曰大羮湆自門入疏曰云醢北者爲薦左案公食大夫昏禮大羮湆皆在薦右此在左者禮神禮變於生人士虞禮大羮湆設於鉶南在右與生人同有不忍異於生故也云不爲神者陰厭時未設屍來始設爲屍故士虞記云無屍則不挼祭無大羮湆胾従獻

舉肺脊以授屍屍受振祭嚌之左執之

注曰肺气之主也脊正體之貴者先食啗之所以食通气

乃食食舉

注曰舉言食者明凡解體皆連肉

疏曰乃食謂食肺云食舉謂骨體正脊從俎舉鄕口因名體爲舉

敖氏曰乃食乃以右手食食也旣食食則食舉所以安之

姜氏曰乃食則固食舉矣又言食舉者起下文之詞疏不明此故誤分上下爲各食其一也

世佐案乃食食黍也舉卽肺脊也士昬禮云贊爾黍授肺脊皆食以湆醤皆祭舉食舉也此食法蓋與彼同惟不以湆醤爲異疏誤當以敖說爲正姜氏以此二句分屬上下節亦非

主人羞肵俎於臘北

注曰肵俎主於屍主人親羞敬也神俎不親設者貴得賓客以神事其先

疏曰肵俎屍入乃設之故知主於屍

敖氏曰不言降與升文省少牢禮曰主人羞肵俎升自阼階

郝氏曰肵俎在阼階西羞進也

屍三飯告飽祝侑主人拜

注曰三飯告飽禮一成也侑勸也或曰又勸之使又食少牢饋食禮侑辭曰皇屍未實侑也

敖氏曰此祭以饋食爲名故當食而屍尢尊𨿽主人拜亦不答也

佐食舉漧屍受振祭嚌之佐食受加於肵俎舉獸幹魚一亦如之

注曰幹長脇也獸臘其體數與牲同

敖氏曰此一舉也凡於屍每食必舉牲體若骨者明主人以此供屍食也是𨿽連舉三俎之實然同時相接爲之故但主於牲而揔爲一舉耳下文放此

屍實舉於菹豆

注曰爲將食庶羞舉謂肺脊

敖氏曰於旣三飯而奠舉士吉祭之禮然爾士虞則不食舉卒食乃授之是其異也

郝氏曰屍以左手所執肺脊實於菹豆不實於肵俎者肵俎在臘北逺也

佐食羞庶羞四豆設於左南上有醢

注曰眾羞以豕肉所以爲異味四豆者膮炙胾醢南上者以膮炙爲上以有醢不得防也

疏曰公食大夫禮云炙南醢以西牛胾醢牛鮨注云先設醢防之以次也此四豆有醢則不得先設非防之次故也又惟一醢不得與胾炙相對相對之法炙在南醢在北胾在北醢在南

敖氏曰少牢饋食禮羞兩胾兩醢此亦當放之也左亦醢之北湆之南也南上者胾醢相間兩胾各在醢之南也四豆乃不綪者統於正豆也正豆兩而爲一列故此豆𨿽有四亦不宜綪以異之

郝氏曰庶羞設於大羮北屍在西以北爲左南上上大羮自南陳而北也有醢二醢二羞也醢在胾南四豆直陳不綪故曰南上

世佐案庶羞豕胾醢也四豆以少牢禮例之其胾醢各二與左大羮北也南上胾爲上也

屍又三飯告飽祝侑之如初

注曰禮再成也

姜氏曰如初謂主拜

舉骼及獸魚如初

注曰獸魚如初者獸骼魚一也

敖氏曰此再舉也

郝氏曰豕後足骨曰骼獸亦舉骼魚亦舉一

姜氏曰如初謂祭嚌

世佐案亦加於肵俎

屍又三飯告飽祝侑之如初

注曰禮三成

舉肩及獸魚如初

注曰不復飯者三三者士之禮大成也舉先正脊後肩自上而郤下防而前終始之次也

疏曰先舉正脊自上也次舉脇卽郤也後舉骼卽下防也終舉肩卽前也前者牲體之始後者牲體之終敖氏曰此三舉也獸謂獸肩

世佐案注云自上而郤下者謂由脊而及脇也云防而前者謂由骼而及肩也郤猶退也防猶屈也疏分句似未審

佐食盛肵俎俎釋三个

注曰佐食取牲魚臘之餘盛於肵俎將以歸屍俎釋三个爲余攺饌於西北隅遺之所釋者牲臘則正脊一骨長脇一骨及臑也魚則三頭而已

疏曰案下記云屍俎右肩臂臑肫胳正脊二骨橫脊長脇二骨短脇今屍舉正脊一骨長脇一骨及骼肩則脊脇各有一骨在前腳三節後腳二節各舉其一訖前腳舉肩訖宜次盛臂後腳舉胳訖宜次盛肫前後各一節及橫脊以歸前腳惟有臑在並脊脇各一骨爲三也

楊氏曰前已舉四體外今宜盛臂肫橫脊短脇故知所釋者惟此耳

敖氏曰俎釋三个不可遽空神俎也少牢饋食禮於每牲之俎惟釋脊脇皆俎實之下者也然則此牲俎之所釋者亦宜放之其正脊長脇短脇與臘俎三个蓋如牲俎也

舉肺脊加於肵俎反黍稷於其所

注曰屍授佐食佐食受而加之反之也肺脊初在菹豆

敖氏曰此防佐食之文皆謂佐食舉之反之也其所俎南也

右迎屍正祭

主人洗角升酌酳屍

注曰酳猶衍也是獻屍也云酳者屍旣卒食又卻頤衍養樂之不用爵者下大夫也因父子之道質而用角角加人事略者

疏曰不用爵次當用觚而用角者因無臣助祭父子相養之道是質云人事略得用功少也【從楊氏圖節本】張氏曰此初獻節內有主人獻屍有屍醋主人且親嘏有主人獻祝主人獻佐食凡四細節

屍拜受主人拜送尸祭酒啐酒賓長以肝從

疏曰亦當如少牢用俎縮執俎肝亦縮進末鹽在右

屍左執角右取肝防於鹽振祭嚌之加於菹豆卒角祝受屍角曰送爵皇屍卒爵主人拜屍答拜

注曰曰送爵者節主人拜

敖氏曰云皇屍卒爵明主人當送之也後言之者見送爵之辭爲指主人

右主人酳屍

祝酌授屍屍以醋主人

注曰祝酌不洗屍不親酌尊屍也古文醋作酢

主人拜受角屍拜送主人退佐食授挼祭

注曰退者進受爵反位屍將嘏主人佐食授之挼祭亦使祭屍食也其授祭亦取黍稷肺祭

敖氏曰此挼字亦因與授字相類而衍也以神俎惇之黍稷肺祭授之者象尊者賜之食然

世佐案授挼祭者以其所墮下之祭授主人也授挼連文則挼非授字之誤明矣敖又以此挼字爲衍汰哉又案楊本注中反位之下有受亦當爲授四字然則授挼之授經本作受而注攺之邪諸本並無此四字未知楊氏何所據也

主人坐左執角受祭祭之祭酒啐酒進聽嘏

注曰聽猶待也受福曰嘏嘏長也大也待屍授之以長大之福也

敖氏曰進聽嘏進於屍前而聽其嘏已之辭下文云親嘏主人是也又以少牢饋食禮之所言者參之則此嘏云者蓋致福於人之稱

郝氏曰嘏假通屍傳神意以福假主人

佐食摶黍授祝祝授屍屍受以菹豆執以親嘏主人注曰獨用黍者食之主其辭則少牢饋食禮有焉疏曰少牢云祝以嘏於主人曰皇屍命工祝承致多福無疆於女孝孫來女孝孫使女受祿於天宜稼於田眉壽萬年勿替引之

敖氏曰饋食之禮主於黍稷而黍又其尊者故特取之以通其意焉少牢饋食禮所載嘏辭乃祝傳屍嘏者也此屍親嘏其辭之首與彼異

郝氏曰摶黍揑黍飯成團象福祿獨摶黍黍貴於稷屍食惟黍

張氏曰少牢命祝致嘏故云皇屍命工祝此屍親嘏當省去此語直用承致多福以下

主人左執角再拜稽首受復位詩懷之實於左袂掛於季指卒角拜屍答拜

注曰詩猶承也謂奉納之懷中季小也實於左袂掛袪以小指者便卒角也少牢饋食禮曰興受黍坐振祭嚌之【世佐案注季小之小釋文作少詩召反下同】

敖氏曰左執角爲右手將有事也詩字未詳或曰敬愼之意內則曰詩負之亦此意也拜不奠爵受黍不祭皆異於大夫也季指左手之小指也掛袪於指以黍在中故也古者袪挾於袂然猶掛之者慮拜時或遺落也主人拜受黍而屍不答拜者以其受神惠故也

郝氏曰詩言志也詩序云詩者志之所之內則云詩負之言專志也懷藏也

世佐案凡拜必奠爵慮傾出也執爵而拜者惟婦人立拜則可耳此云主人左執角再拜稽首受不言奠角興者文略也少牢云主人坐奠爵興再拜稽首興受黍

主人出冩嗇於房祝以籩受

注曰變黍言嗇因事托戒欲其重稼嗇嗇者農力之成功

敖氏曰出亦執角以出也籩虛籩也此單言嗇少牢言嗇黍未詳

郝氏曰出出室寫傾也嗇穡通卽黍以籩受所寫黍重神貺也

右屍酢主人

筵祝南面

注曰主人自房還時

敖氏曰筵祝蓋於其立處之西亦有司爲之下放此郝氏曰南面室內當戶

主人酌獻祝祝拜受角主人拜送設菹醢俎

注曰行神恵也先獻祝以接神尊之菹醢皆主婦設之佐食設俎

疏曰佐食接屍故後獻之祝接神先獻之

敖氏曰士虞與少牢禮皆云祝與佐食坐受爵此不言坐如之可知菹醢葵菹蝸醢也

郝氏曰獻祝與佐食皆因獻屍及之角卽獻尸之角姜氏曰注亦臆詞據經惟前獻屍時主婦設菹醢後亞獻及致爵時主婦設籩豆而已經例凡不言主人主婦親設者皆有司爲設之

祝左執角祭豆興取肺坐祭嚌之興加於俎坐祭酒啐酒

敖氏曰此離肺也當奠角乃興取肺坐絕祭嚌之旣執角乃祭酒不言奠角執角與絕者亦文略耳記曰祝俎離肺一

以肝從祝左執角右取肝防於鹽振祭嚌之加於俎卒角拜主人答拜受角

敖氏曰肝加於俎辟尊者禮也下文主人主婦之儀亦放此少牢饋食禮曰不興加於俎

酌獻佐食佐食北面拜受角主人拜送佐食坐祭卒角拜主人答拜受角降反於篚升入復位

疏曰獻佐食不言俎者上經云執事之俎陳於階間二列北上鄭注云執事謂有司以佐食亦在有司內者下記云佐食俎觳折脊脇也又下經賓長獻節鄭注云凡獻佐食皆無從其薦俎獻兄弟以齒設之郝氏曰角實於篚在堂下旣獻反之升入升堂入室復戶內西向之位佐食獨不設俎者以兄弟爲之其薦俎齒於兄弟中於後獻眾兄弟時並設也

世佐案獻佐食之禮惟致爵而已不布席無薦設無從皆殺於祝也其受獻之位蓋北面於屍席前

右主人獻祝佐食

主婦洗爵於房酌亞獻屍

注曰亞次也次猶貳主婦貳獻不夾拜者士妻儀簡耳

疏曰少牢主婦亞獻屍時夾拜此士妻下之故云儀簡耳

敖氏曰亞獻更用爵以見主人之用角者有爲爲之耳獻以爵正禮也獻屍不夾拜辟內子之禮也張氏曰此下主婦亞獻節內有獻屍有屍醋有獻祝有獻佐食亦四節

世佐案此爵亦角也變角言爵見其不仍初獻之器耳初獻用角爲下大夫則主婦獨不當辟內子邪敖說蓋誤此爵貯於內篚

屍拜受主婦北面拜送

注曰北面拜者辟內子也大夫之妻拜於主人北西面

疏曰少牢西面拜注不北面辟人君夫人然則士妻賤不嫌得與人君夫人同也

郝氏曰室內北面變於主人之西面也

宗婦執兩籩戶外坐主婦受設於惇南

注曰兩籩棗栗棗在西

敖氏曰宗婦贊豆籩戶外坐士祭禮然也少牢饋食禮主婦與贊者授受於室中亦異者也士虞禮籩設於防南此宜如之乃不云防者可知也

祝贊籩祭屍受祭之祭酒啐酒

注曰籩祭棗栗之祭其祭之亦於豆祭

兄弟長以燔從屍受振祭嚌之反之

注曰燔炙肉也

疏曰反之謂反燔於長兄弟

郝氏曰兄弟之長者以燔肉實羞俎從主婦薦屍屍受燔祭之嚌之反於羞俎

羞燔者受加於肵出

注曰出者俟後事也

疏曰謂俟主婦獻祝之時更當羞燔於祝

郝氏曰兄弟長以所反燔加肵俎上執虛俎出反門外西塾不備言與虞禮互見也

世佐案士虞禮云羞燔俎在內西塾上以吉凶相變之義推之則此羞俎當在門內東塾也郝云反門外西塾非

屍卒爵祝受爵命送如初

注曰送者送卒爵

郝氏曰祝命送命主婦拜也卽前云送爵皇屍卒爵命主婦拜如主人也

右主婦獻屍

酢如主人儀

注曰屍酢主婦如主人儀者自祝酌至屍拜送如酢主人也不易爵辟內子

世佐案男女不相襲爵此不言易爵文省也注云辟內子似泥然則所謂如主人儀者亦大略言之耳

主婦適房南面佐食挼祭主婦左執爵右撫祭祭酒啐酒入卒爵如主人儀

注曰撫挼祭示親祭佐食不授而祭於地亦儀簡也入室卒爵於尊者前成禮明受惠也

敖氏曰房中南面主婦之正位也經因事見之祭亦謂黍稷肺祭也佐食授祭主婦撫之而不取亦異於內子也旣撫則佐食以祭置於地主婦入於室中北面而立飲如主人儀謂卒爵拜屍答拜也入室卒爵亦以向者於此拜受故也

右屍酢主婦

獻祝籩燔從如初儀

敖氏曰主婦當更酌洗於房中乃酌獻祝略如內子之禮蓋男子不承婦人爵也初儀卽主人獻祝之禮此惟無祭俎一節餘則如之也籩與豆燔與肝𨿽異其祭之儀則同故亦防如初祝亦兩籩其設之在菹西栗在棗南

及佐食如初卒以爵入於房

注曰及佐食如初如其獻佐食則拜主人之北西面也

敖氏曰初者亦主人獻佐食之儀少牢禮主婦獻祝及佐食皆西面於主人之北答拜之

世佐案云及者防獻祝之文也以虛爵入房仍奠於內篚

右主婦獻祝佐食

賓三獻如初燔從如初爵止

注曰初亞獻也屍止爵者三獻禮成欲神惠之均於室中是以奠而待之

疏曰自此盡卒復位論賓長獻屍及佐食並主人主婦致爵之事此一科之內乃有十一爵賓獻屍一也主婦致爵於主人二也主人酢主婦三也主人致爵於主婦四也主婦酢主人五也屍舉奠爵酢賓長六也賓長獻祝七也又獻佐食八也賓又致爵於主人九也又致爵於主婦十也賓獻主人酢十一也待均者謂屍得三獻祝與佐食亦得三獻主人主婦各得一酢而已待主人主婦致爵乃均也

敖氏曰不言洗爵升酌可知也如初謂屍拜受主婦拜送也屍於舉酌之末亦欲主人而下皆受舉爵之禮故止爵以見其意於是主人主婦交相致爵旣而遂獻賓以至於私人而終屍意焉其爵止之節在羞燔者出之時也賓長亦出而復位

張氏曰自主婦致爵主人以下皆所謂均神惠於室中者約略分之爲六節

右賓獻屍爵止

席於戶內

注曰爲主人鋪之西面席自房來

敖氏曰設席蓋於主人所丘處之南席亦南上未受爵而設席變於大夫

主婦洗爵酌致爵於主人主人拜受爵主婦拜送爵注曰主婦拜拜於北面也

敖氏曰是亦獻也乃不云獻者酒乃已物不可以獻爲名故謂之致爵亦拜受於席

宗婦贊豆如初主婦受設兩豆兩籩

注曰初贊亞獻也主婦薦兩豆籩東面也

敖氏曰贊豆贊豆與籩也此豆兼籩言之省文耳如初戶外坐也主婦受於戶外而設於席前其豆則菹在北其籩則棗在菹北栗在棗西也設豆東面設籩南面與此宗婦贊者亦一人耳旣授兩豆復取兩籩於房

俎入設

注曰佐食設之

疏曰有司下大夫不儐屍者主婦致爵於主人時佐食設俎彼室內行事與士禮略同故鄭知佐食設之也

郝氏曰設俎則宗人也

世佐案宗人詔禮不可使之設俎郝說非當以注疏爲正

主人左執爵祭薦宗人贊祭奠爵興取肺坐絕祭嚌之興加於俎坐捝手祭酒啐酒

注曰絕肺祭之者以離肺長也少儀曰牛羊之肺離而不提心豕亦然捝手者爲絕肺染污也忖肺不捝手

疏曰少儀注云提猶絕也不絕中央少許者引之證離肺長而不絕故須絕之雲村肺不捝手者以其先已防絕取祭之不須以手絕之故不捝手也

敖氏曰此贊祭薦蓋以籩祭授之祭離肺之儀鄕飯酒禮備矣

肝從左執爵取肝防於鹽坐振祭嚌之宗人受加於俎燔亦如之

注曰一酌而備再從而次之亦均

疏曰此決上主人獻屍賓長以肝從主婦獻屍兄弟以燔從今一酌而肝燔從則與屍等故云亦均敖氏曰坐字衍宗人旣受肝則主人復右執爵矣一進酒而兩進從俎者欲其與屍祝之兩獻者同見其尊也主婦禮亦如之

世佐案以肝燔從者亦長兄弟也云坐者見其已啐酒則興取肝也凡振祭皆坐特於此見之耳敖云衍非

興席末坐卒爵拜

注曰於席末坐卒爵敬也

敖氏曰席末席上之北不降席者亦因屍禮也郝氏曰席末坐避尊也

主婦答拜受爵酌醋左執爵拜主人答拜坐祭立飲卒爵拜主人答拜主婦出反於房

敖氏曰酢不易爵者禮婦人承男子後多不易爵則其自酢又可知矣主婦自酢者主人辟屍不敢酢主婦主婦達其意也下自酢之義皆類此反奠爵於篚也左字非誤則衍內則曰凡女拜尙右手

郝氏曰主婦左執爵拜不奠爵婦人立拜也

世佐案婦人仍男子之爵惟夫婦耳其他則固不相襲也左執爵而拜者肅拜也敖以內則文決經文之誤非

右主婦致爵於主人自酢

主人降洗酌致爵於主婦席於房中南面主婦拜受爵主人西面答拜宗婦薦豆俎從獻皆如主人

敖氏曰不言升酌文省耳主人與主婦亦謂之致爵者夫妻一體也主婦席面變於大夫不賓尸之禮也亦拜受於席豆亦兩豆兩籩俎特牲也從獻肝燔也皆如主人謂其受爵以前之禮也所異者其不用贊與此席蓋於房中之北堂

主人更爵酌醋卒爵降實爵於篚入復位

注曰主人更爵自酢男子不承婦人爵也祭統曰夫婦相授受不相襲處酢必易爵明夫婦之別

疏曰案下記設洗篚在洗西實二爵鄭注云二爵者爲賓獻爵止主婦當致也此賓長所獻爵屍奠之未舉其篚惟有一爵得云易者上主婦亞獻洗爵於房中則房中有爵又主婦獻祝及佐食訖以爵入於房後主婦致爵於主人還是房內爵後主人致爵於主婦者是下篚之爵主婦飲訖實於房中之篚主人更取房內之爵以酌酢酢訖奠於下篚

敖氏曰更爵更取在內篚者也男子不承婦人爵𨿽自醋猶更之內篚在洗東乃不因而洗之者以其自醋也自醋而不洗亦因尸之醋禮也此醋亦在房中西面其他儀皆與主婦自醋者略同以有成禮故略而不見之卒爵則坐惟此與主婦異耳位室中位凡男子易爵於內篚惟醋於房中者得由便爲之不然則否

郝氏曰卒爵不坐夫飲婦爵禮略也

世佐案主人取下篚之爵致於主婦主婦飲訖還授主人主人以降奠於篚乃更爵自酢也必更之者夫尊也下篚惟有二爵其一屍奠之未舉則主人所更者乃觚也觚亦稱爵者散文通也疏及敖氏皆謂更取房中之爵非

右主人致爵於主婦自酢

三獻作止爵

注曰賓也謂三獻者以事命之作起也舊說云賓入戶北面曰皇屍請舉爵

敖氏曰致爵之禮成亦足以少塞尸之止爵意矣於此而作止爵亦宜也若俟畢獻乃爲之則久畱尊者之爵非所以爲敬

屍卒爵酢

張氏曰賓作爵屍酢賓其酢當亦祝酌屍拜送世佐案屍卒爵亦祝受爵命賓拜送乃酢也屍酢賓如其酢主人與主婦之禮經不言者防下如初之文也郝云賓受爵遂自酢非

酌獻祝及佐食

楊氏曰案上文賓三獻屍止爵不舉故未得獻祝與佐食待主人主婦致爵與醋神惠已均賓乃作止爵屍卒爵酢賓賓遂獻祝及佐食事之序也

敖氏曰賓獻祝亦北面拜於戶西獻佐食亦西面拜於主人之南也

洗爵酌致於主人主婦燔從皆如初更爵酢於主人卒復位

注曰洗乃致爵爲異事新之燔從皆如初者如亞獻及主人主婦致爵也凡獻佐食皆無從其薦俎獻兄弟以齒設之賓更爵自酢亦不承婦人爵

疏曰燔從如初則無肝從皆者謂主人主婦嫌獻佐食亦然故云凡獻佐食皆無從下記云佐食於旅也齒於兄弟故薦俎亦與兄弟同時設之【從楊氏圖節本】楊氏曰上文主人主婦獻皆至祝佐食而止今賓獻祝佐食畢又致爵於主人主婦故洗爵酌致爲異事新之也

敖氏曰賓旣獻佐食則室中之事畢矣乃復致爵者因上禮也皆皆屍卒爵以下也自屍卒爵以至及佐食如主人酢獻之禮也致於主人者如主婦致爵之禮也致於主婦者如主人致爵之禮也燔從者如亞獻祝及致於主人主婦之禮也言此則是其從獻之物僅有此耳亦見其殺於初者也致於主人主婦乃惟酢於主人者爲禮主於尊者也賓更爵自酢其義與主人之自酢者同更爵不言降與升酌又不言如初亦文省

郝氏曰復位復堂下東面之位

世佐案燔従謂獻祝及致爵於主人主婦也祝之從獻無籩主人主婦之従獻無肝皆異於初者故特見之敖於皆如初三字分析最爲詳明注疏連燔從爲義偏矣賓自酢訖亦以爵奠於篚乃復位

右賓作止爵終三獻之禮

主人降阼階西面拜賓如初洗賓辭洗

注曰拜賓而洗爵爲將獻之如初視濯時主人再拜賓答拜三拜眾賓眾賓答再拜者

敖氏曰階下當有前字少牢下篇曰主人洗爵長賓辭主人奠爵於篚興對

張氏曰此下獻賓獻眾賓設尊酬賓獻長兄弟獻眾兄弟獻內兄弟凡六節以三獻屍訖事神禮成順神意以達恵六節共爲一科其設尊兩階先以酬賓又所以爲旅酬發端也

世佐案賓之辭洗也自堂下東行辭之與鄕飲酒之眾賓相似

卒洗揖讓升酌西階上獻賓賓北面拜受爵主人在右答拜

注曰就賓拜者此禮不主於尊也賓卑則不專階主人在右統於其位

疏曰案鄕飲酒鄕射賓主獻酢各於其階至酬乃同階此因祭如初【如初二字恐誤當作而獻】賓非爲尊之所尊者謂屍也又賓是士家有司卑不得專階故就之北面以東爲右主人位在阼階故云統於其位

敖氏曰獻賓蓋西南面也

郝氏曰禮主祭則賓不專階主賓皆北面

世佐案是禮主於祭不主於賓至獻賓而禮已殺矣故賓主同階注云賓卑非

薦脯醢設折俎

注曰凡節解者皆曰折俎不言其體略言折俎非貴體也上賓骼眾賓儀公有司設之

疏曰有司徹注儀者尊體盡儀度余骨可用而用之敖氏曰自賓以下其設薦俎者皆以私人爲之與

賓左執爵祭豆奠爵興取肺坐絕祭嚌之興加於俎坐捝手祭酒卒爵拜主人答拜受爵酌酬奠爵拜賓答拜注曰主人酌自酢者賓不敢敵主人主人達其意敖氏曰豆亦兼籩言也

世佐案賓不酢主人辟屍禮也祭祀之時已得獻而親酢獻已者惟屍耳其他皆不敢因之所以尊屍也注誤賓是主人之僚友非不敵也

主人坐祭卒爵拜賓答拜揖執祭降西面奠於其位位如初薦俎從設

注曰位如初復其位東面少牢饋食禮宰夫執薦以從設於祭東司士執俎以從設於薦東是則皆公有司爲之與

疏曰賓位在西階下東面今受獻於西階上經云執祭以降西面奠於其位又言位如初明復西階下東面位也

敖氏曰執祭脯也云位如初嫌旣獻則位或異也郝氏曰酢畢賓揖主人自執所祭肺下堂西面奠於其位仍東面立如初其西階上所薦豆俎皆從設於位

世佐案祭謂脯及肺之置於地者必執以降敬也且示某將復位於下然而主人之羣吏遂執其薦俎以從之也必復位於下者辟後之受獻者也

右主人獻賓自酢

眾賓升拜受爵坐祭立飲薦俎設於其位辯主人備答拜焉降實爵於篚

注曰眾賓立飲賤不備禮鄕飲酒記曰立卒爵者不拜旣爵備盡盡人之答拜

敖氏曰辯謂皆有薦俎也其薦俎亦於每獻一人則設之備答拜謂悉答之也其拜亦在每人受爵之後世佐案其位在西階下賓南薦俎不先設於西階上而卽設於其位亦殺於賓也降實爵於篚亦謂主人也然則眾賓每一人飲訖輙以爵授主人矣不言者文不具也鄕飲酒禮云坐祭立飲不拜旣爵授主人爵降復位又案注盡人之答拜之字當在答拜之下

右主人獻眾賓

尊兩壺於阼階東加勺南枋西方亦如之

注曰爲酬賓及兄弟行神恵不酌上尊卑異之就其位尊之兩壺皆酒優之先尊東方示恵由近禮運曰澄酒在下

敖氏曰設尊於堂下者欲其便且別於大夫禮也兩壺皆酒者別於上尊也

郝氏曰將行旅酬不敢用堂上戶東神尊而別尊於堂下也兩壺皆酒人眾也

主人洗觶酌於西方之尊西階前北面酬賓賓在左注曰先酌西方者尊賓之義

敖氏曰於此酬賓終正禮也酬賓於西方故酌西方之尊酬於下者宜近賓位便其奠之

世佐案禮成於酬故以是終獻賓之禮且爲旅酬發端也酌於下者明此尊爲酬酒設賓在左如其在階上之位也

主人奠觶拜賓答拜主人坐祭卒觶拜賓答拜

敖氏曰此賓主之拜亦皆北面

主人洗觶賓辭主人對

敖氏曰少牢下篇云主人奠爵於篚對

卒洗酌西面賓北面拜

注曰西面者鄕賓位立於西階之前賓所答拜之東北

主人奠觶於薦北

注曰奠酬於薦左非爲其不舉行神惠不可同於飲酒

疏曰神惠右不舉生人飲酒左不舉今行神惠不可同於飲酒故奠於左與生人相變

敖氏曰不授而奠酬之正禮薦北薦左也旣奠則復位北面拜文不具耳此奠觶於庭皆將舉者也而或在薦左或在薦右蓋各從其便而不取奠者於左將舉於右之義也

姜氏曰薦北下當有答拜二字蓋闕文

賓坐取觶還東面拜主人答拜賓奠觶於薦南揖復位注曰還東面就其位薦西奠觶薦南明將舉

疏曰云揖復位則初奠時少南於位可知云還東面則初賓坐取觶薦東西面可知故鄭注云還東面就其位薦西也

敖氏曰賓坐取觶而興象受之也賓取觶亦西而還面東面拜謝主人之奠觶也執奠觶而拜所以見其意東面而奠於薦南亦便也復位主人復阼階下西面位也奠而不辭旣則以拜謝之皆變於飲酒之儀也

郝氏曰揖揖主人復位復東向之初位

世佐案賓拜時亦奠觶經不言者略可知也敖云執奠觶而拜非揖復位當以疏及郝說爲正敖云主人復阼階下西面位亦非

右主人酬賓

主人洗爵獻長兄弟於阼階上如賓儀

注曰酬賓乃獻長兄弟者獻之禮成於酬先成賓禮此主人之義亦有薦脀設於位私人爲之與

疏曰長兄弟初受獻於阼階上時亦薦脯醢設折俎於阼階上祭訖乃執以降設於下位皆當如賓儀敖氏曰此獻於阼階上異內外也獻亦西南面如賓儀兼酢言也

郝氏曰獻於阼階上者酌堂上之尊獻禮重於酬也張氏曰注疏皆不言酬旣云如賓儀當亦主人自酢也

右主人獻長兄弟自酢

洗獻眾兄弟如眾賓儀

注曰獻卑而必爲之洗者顯神惠此言如眾賓儀則如獻眾賓洗明矣

楊氏曰如西階獻眾賓儀坐祭立飲薦俎設於其位辯又曰主人獻祝及佐食之時惟祝言設俎不言設佐食俎者案三獻作止爵鄭注云凡獻佐食皆無從其薦俎獻兄弟以齒設之疏引記云佐食於旅齒於兄弟故佐食薦俎亦與獻兄弟同時設此主人於初獻佐食之時不言設俎至此獻兄弟時乃設之也敖氏曰獻眾兄弟與獻長兄弟之禮相屬乃爲之洗者以其承已自酢之後故須洗之也然則獻眾賓於自酢之後則亦宜爲之洗矣上經不言者文略耳

右主人獻眾兄弟

洗獻內兄弟於房中如獻眾兄弟之儀

注曰內兄弟內賓宗婦也如眾兄弟如其拜受坐祭立飲設薦俎於其位而立內賓位在房中之尊北不殊其長略婦人也有司徹曰主人洗獻內賓於房中南面拜受爵

疏曰云其位在房中之尊北者案下記云尊兩壺於房中西墉下南上內賓立於其北東面南上宗婦北堂東面北上是也引有司徹者欲見此內賓受獻時亦南面拜受爵

敖氏曰獻之蓋西北面

主人西面答拜更爵酢卒爵降實爵於篚入復位注曰爵辯乃自酢以初不殊其長也內賓之長亦南面答拜

敖氏曰更爵亦在房中者也

世佐案更爵亦於下篚必更之者男女不相襲也入復位入室復戶內西面位

右主人獻內兄弟自酢

儀禮集編卷三十五﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷三十六

龍裏縣知縣盛世佐撰

特牲饋食禮第十五之三

長兄弟洗觚爲加爵如初儀不及佐食洗致如初無從注曰大夫士三獻而禮成多之爲加也不及佐食無從殺也致致於主人主婦

疏曰云如初儀者如賓長三獻之儀但賓長獻十一爵此長兄弟加獻惟六爵洗觚獻屍一也屍酢長兄弟二也獻祝三也致爵主人四也致爵主婦五也受主人酢六也【從句讀節本】

敖氏曰無從謂所獻所致者皆無燔從也無從則不啐酒而卒爵亦其異者

右長兄弟爲加爵

眾賓長爲加爵如初爵止

注曰屍爵止者欲神惠之均於在庭

疏曰庭賓及兄弟𨿽得一獻未得旅酬其已得三獻又別受加爵故停之使庭行旅酬

敖氏曰向者三獻用爵其爵止而主人主婦之致亦用爵蓋放屍器而用之也此爵止之後室中及庭中行禮者皆用觶以是推之則此加爵當用觶經不見之文略耳如初亦如亞獻也此亦無從尸祭酒啐酒而爵止矣

張氏曰云如初亦如賓長三獻但屍受爵祭啐之後卽止而不飲待旅酬西階一觶畢加爵者乃請屍舉爵眾賓長非三獻之賓在庭眾賓中之長者也世佐案此加爵不言其器防長兄弟之文也獻用爵加爵用觚旅酬用觶禮之差也敖云此加爵當用觶非

右眾賓長爲加爵爵止

嗣舉奠

注曰嗣主人將爲後者舉猶飲也使嗣子飲奠者將傳重累之者大夫之嗣子不舉奠辟諸侯

疏曰云嗣主人將爲後者不言適而言將爲後者欲見無適長立庶子及同宗爲後皆是故泛言將爲後也云舉猶飲也者非謂訓舉爲飲直是嗣子舉而飲之耳云大夫之嗣子不舉奠辟諸侯者案文王世子云其登餕獻受爵則以上嗣注云上嗣君之適長子今案少牢無嗣子舉奠之事故此注云辟諸侯士卑不嫌得與人君同故有嗣子舉奠之事也奠者卽上文祝酌奠奠於鉶南是也

張氏曰舉奠者舉前陰厭時祝所奠於鉶南之爵而飲之舉奠本言其事下文遂以目其人謂嗣爲舉奠世佐案此目下事也上文主祭助祭之人內外皆受獻訖而主人之嗣獨不及爲是亦神惠之未徧也故於是使之舉奠重適嗣且以是爲弟子舉觶之倡也

盥入北面再拜稽首

敖氏曰盥盥於洗也再拜稽首重尊者之賜也北面亦於戶西

屍執奠進受復位祭酒啐酒屍舉肝舉奠左執觶再拜稽首進受肝復位坐食肝卒觶拜屍備答拜焉

注曰食肝受尊者賜不敢余也備猶盡也每拜答之以尊者與卑者爲禮略其文耳

敖氏曰奠鉶南之觶也肝卽向之加於菹豆者也位室中之位也

郝氏曰屍執奠觶受嗣子嗣子進受觶復北面之位祭飲屍舉肝亦以授嗣子舉奠卽嗣子屍備答拜者重繼體每拜皆答也

舉奠洗酌入屍拜受舉奠答拜尸祭酒啐酒奠之舉奠出復位

注曰啐之者答其欲酢已也奠之者復神之奠觶嗣齒於子姓凡非主人升降自西階

疏曰曲禮云爲人子者升降不由阼階是以𨿽嗣子亦宜升降自西階

郝氏曰復位與子姓共立於堂下東主人之後也

右嗣舉奠

郝氏曰嗣子舉奠先自飲酌屍屍啐而奠之此旅酬之始故下文兄弟卽繼之嗣子酬屍而言舉奠弟子酬長而言舉觶皆尊敬之辭以別於酬眾也

兄弟弟子洗酌於東方之尊阼階前北面舉觶於長兄弟如主人酬賓儀

注曰弟子後生也

敖氏曰如主人酬賓儀者是亦在長兄弟之右也此有代主人酬長兄弟之意故位與主人同主人酬賓奠觶於薦北此則當奠於薦南而長兄弟則取觶還西面奠於薦北也

郝氏曰兄弟弟子謂眾子姓各酬其父兄如主人酬賓儀洗酌拜坐祭卒觶更洗酌奠觶長兄弟取觶奠於薦右也

張氏曰此下言旅酬前主人酬賓已舉西階一觶此弟子復舉東階一觶皆爲旅酬啟端因於此時告祭設羞先旅西階一觶加爵者卽作止爵次旅東階一觶又次並旅東西二觶而神恵均於在庭矣凡六節世佐案兄弟弟子謂同姓之卑防者舉觶者一人而已舉觶必先自飲亦所以均神惠也且以爲旅酬始

右兄弟弟子舉觶於長兄弟

世佐案獻時弟子不獲與故使之行舉觶之禮中庸云旅酬下爲上所以逮賤蓋謂此也

宗人告祭脀

注曰脀俎也所告者眾賓眾兄弟內賓也獻時設薦俎於其位至此禮又殺告之祭使成禮也其祭皆離肺不言祭豆可知

敖氏曰所告者眾賓眾兄弟內兄弟也公有司私臣亦有焉將羞乃祭脀蓋與燕禮大夫祭薦之意同也記言眾賓以至私臣皆肴脀膚一離肺一又曰公有司獻次眾賓私臣獻次兄弟

郝氏曰始獻眾賓及兄弟內兄弟薦俎各於其位而未及祭至是宗人告使皆祭也

乃羞

注曰羞庶羞也下尸胾醢豆而已此所羞者自祝主人至於內賓無內羞

疏曰屍四豆膮炙胾醢此祝以下降於屍故云胾醢豆而已屍尊尙無內羞則祝以下可知

敖氏曰此但以羞爲文則是自屍而下以至於私臣皆然也大夫祭禮羞於屍祝主人主婦與羞於賓兄弟內賓及私臣不同時又加以內羞此則一之亦士禮異也

郝氏曰庶羞卽豕肉爲之王制云庶羞不逾牲姜氏曰少牢儐屍禮主酬屍屍奠訖乃羞內羞庶羞於屍侑主人主婦其後旅酬訖乃羞庶羞於賓兄弟內賓及私人不儐屍禮則內羞庶羞皆於主酢賓後並行之此特牲禮蓋略仿於不儐屍故將旅時自屍以下凡內羞庶羞並羞之也考周禮羞籩羞豆糗餌粉餈糝食酏食之實曰內羞𨿽內則饍生人猶用之況祀先乎前此薦屍兩籩棗栗未及內羞庶羞此時內羞宜自屍始第賓兄弟內賓私人不及耳而注乃謂羞無內羞又不及屍何哉

世佐案上經云佐食羞庶羞四豆則尸之庶羞不於是時乃設也下經云徹庶羞設於四序下則自屍而下皆無內羞又可見矣注說自不可易後儒好立異未見其確

賓坐取觶

注曰薦南奠觶

楊氏曰此卽主人酬賓之觶

阼階前北面酬長兄弟長兄弟在右

疏曰賓主相酬主人常在東其同在賓中則受酬者在左

郝氏曰兄弟在右以兄弟亦有主人之誼也

賓奠觶拜長兄弟答拜賓立卒觶酌於其尊東面立長兄弟拜受觶賓北面答拜揖復位

注曰其尊長兄弟尊也此受酬者拜亦北面

疏曰旅酬無算爵以飲者酌已尊酬人之時酌彼尊敖氏曰阼階東之尊爲兄弟長而下設之故曰其尊若彼自有之然西方之尊亦如之東面立變於鄕飲酒酬者之儀也鄕飲酒禮賓東南面酬主人主人西南面酬介此東面酬長兄弟亦惟北面受之下放此郝氏曰揖復位賓酬畢復東向之位

張氏監本正誤云賓立卒觶酌於其尊卒誤作於

長兄弟西階前北面眾賓長自左受旅如初

注曰旅行也受行酬也初賓酬長兄弟

敖氏曰初謂奠觶拜受旅者答拜也

張氏監本正誤云眾賓長自左受旅如初脫自字

長兄弟卒觶酌於其尊西面立受旅者拜受長兄弟北面答拜揖復位眾賓及眾兄弟交錯以辯皆如初儀敖氏曰交錯謂二黨互相酬也初儀卽上文所言相酬之禮

世佐案其尊西方之尊也

右賓與兄弟旅酬【張氏曰旅西階一觶】

爲加爵者作止爵如長兄弟之儀

注曰於旅酬之間言作止爵明禮殺並作

疏曰此決上文三獻爵止待室中致爵訖乃作止爵此旅酬未訖作止爵故云並作

敖氏曰奠觶旣舉其禮一終於此可以作止爵矣不俟再旅者其意與三獻作止爵於獻賓之前者同郝氏曰初眾賓長繼長兄弟加爵屍飲長兄弟爵不飲眾賓長爵以已受加爵而眾賓與兄弟酬未及今旣旅及眾賓與兄弟屍可飲矣故加爵之賓長作起其初止之爵請屍飲也

張氏曰如長兄弟之儀其受屍酢獻祝致爵主人主婦受主人酢皆同也

右眾賓長作止爵終加爵之禮

長兄弟酬賓如賓酬兄弟之儀以辯卒受者實觶於篚注曰長兄弟酬賓亦坐取其奠觶此不言交錯以辯賓之酬不言卒受者實觶於篚明其相報禮終於此其文省

疏曰此長兄弟所舉奠觶卽上弟子舉觶於其長者也賓之酬亦卒受者實觶於篚此亦交錯以辯故鄭云文省也

郝氏曰如賓酬兄弟之儀者前賓酬長兄弟於阼階前今長兄弟亦酬賓於西階前奠觶受觶拜答拜復位等儀同辯謂賓亦東階前酬眾兄弟復位眾兄弟及眾賓亦交錯以徧也卒受者謂賓眾賓與兄弟之眾酬終各有卒觶者各以所卒二觶實於堂下之篚也

世佐案此卒受者惟一觶耳兄弟多於賓則卒受者爲主黨賓多於兄弟則卒受者爲賓黨賓與兄弟均則卒受者亦賓黨也郝說非

右兄弟與賓旅酬【張氏曰旅阼階一觶】

郝氏曰此交錯一終旅酬之正數以下則無算爵也

賓弟子及兄弟弟子洗各酌於其尊中庭北面西上舉觶於其長奠觶拜長皆答拜舉觶者祭卒觶拜長皆答拜

敖氏曰此中庭東西之中也其南北之節則皆少南於其長之前與西上者尊賓之弟子也是時長皆在東西面之位而拜之卒觶坐卒觶也此觶乃代主人舉之故其儀與鄕飲舉觶者略同

世佐案各酌於其尊者賓弟子酌西方之尊兄弟弟子酌阼階東之尊也此爲無算爵始也亦如鄕飲酒禮二人舉觶之爲

舉觶者洗各酌於其尊復初位長皆拜舉觶者皆奠觶於薦右

注曰奠觶進奠之於薦右非神惠也

疏曰同於生人飲酒舉者奠於薦右也中庸旅酬下尊上所以逮賤【從楊氏圖節本】

敖氏曰薦右賓之薦南兄弟之薦北也奠於此者因其所攺奠之處也緣長者意不欲勞其復遷之張氏監本正誤云舉觶者洗各酌於其尊尊誤作奠世佐案初位中庭北面之位奠於薦右便其舉也此與主人所奠之處異者敖云不欲勞其復遷之是也注說似曲

長皆執以興舉觶者皆復位答拜長皆奠觶於其所皆揖其弟子弟子皆復其位

注曰復其位者東西面位弟子舉觶於其長所以序長防教孝弟凡堂下拜亦皆北面

敖氏曰執以興亦象受之其所薦右也揖揖之使復其位

世佐案復位亦復中庭北面之位其位則賓弟子西階前東面兄弟弟子阼階前西面位也

爵皆無算

注曰算數也賓取觶酬兄弟之黨長兄弟取觶酬賓之黨惟己所欲亦交錯以辯無次第之數因今接防使之交恩定好優勸之

敖氏曰此亦賓先舉奠觶酬兄弟長交錯以辯卒飲者先酌反奠於故處長兄弟又舉奠觶酬賓長亦交錯以辯卒飲者洗酌亦反奠於故處賓及兄弟又疊舉奠觶皆如初禮終而復始故云爵皆無算若其儀之與旅酬異者惟不拜耳

張氏曰二觶並舉爲無算爵

世佐案此時二觶並行賓觶以酬次兄弟長兄弟之觶以酬眾賓長次兄弟酬第三位次賓眾賓長酬第三位次兄弟辯卒受者以虛觶奠於篚舉觶者復洗酌反奠於其長終而復始故云無算也若如敖說仍是一觶行畢乃復行一觶與旅酬無異恐未是以鄕飲酒鄕射無算爵法參看則可見矣右賓弟子兄弟弟子各舉觶於其長遂無算爵

利洗散獻於屍酢及祝如初儀降實散於篚

注曰利佐食也言利以今進酒也更言獻者以利待屍禮將終宜一進酒嫌於加酒亦當三也不致爵禮又殺也

敖氏曰佐食云利未詳或曰以其善佐屍食而宜於屍故曰利利之言宜也未知是否

郝氏曰酢利自酢及祝獻祝耳如初儀如長兄弟眾賓長加爵之儀其拜受拜送自酢同也

張氏曰以進酒名利利者養也

世佐案酢屍酢佐食也如初儀亦謂如亞獻之儀耳不言無從可知也

右佐食獻屍祝

郝氏曰佐食爲役室中有事不得與眾同加爵事畢乃獻屍亦加爵也正獻三主人主婦賓也加爵三長兄弟眾賓長佐食也獻爲正加爲從嗣子舉奠爲酬不在從獻之數

主人出立於戶外西靣

注曰事屍禮畢

敖氏曰戶外戶東少南也不立於阼亦變於大夫也郝氏曰戶外室戶外西面坊本作西南誤

世佐案少牢云主人出立於阼階上西面鄭注詩楚茨亦云孝孫䢐位堂下西面也此𨿽士禮然是時主人立處尊卑之等以去屍逺近爲差至於所面不應有異下云祝東面告亦取鄕主人爲義也敖及郝本皆作西面今從之

祝東面告利成

注曰利猶養也供養之禮成不言禮畢於屍閒之嫌疏曰少牢云主人出立於阼階上西面祝出立於西階上東面祝告曰利成此戶外告利成彼階上告利成以尊者稍逺於屍若天子諸侯禮畢於堂下告利成

敖氏曰東面於戶外之西

屍謖祝前主人降

注曰少牢饋食禮曰祝入屍謖主人降立於阼階東西面祝先屍從遂出於廟門前尸之儀士虞禮備矣疏曰引少牢者證大夫禮主人立位與士不同又證前屍出廟之事云前尸之儀士虞禮備矣者彼有室中出戶降階出廟前尸之事

世佐案注引少牢者見其同也彼詳此略故引以爲證疏誤

祝反及主人入復位命佐食徹屍俎俎出於廟門注白俎所以載肵俎少牢饋食禮曰有司受歸之疏曰引少牢者是下大夫不賓尸之禮此士禮不賓屍與下大夫同故引以相證也

敖氏曰言及見其先入也

世佐案復位各復室中之位屍俎肵俎也不徹牲俎者以其將攺設

右祝告利成屍出

徹庶羞設於西序下

注曰爲將餕去之庶羞主爲屍非神饌也尙書傳曰宗室有事族人皆侍終日大宗已侍於賓奠然後燕私燕私者何也已而與族人飲也此徹庶羞置西序下者爲將以燕飲與然則自屍祝至於兄弟之庶羞宗子以與族人燕飲於堂內賓宗婦之庶羞主婦以燕飲於房

疏曰尙書傳已下是彼康誥傳文大宗已侍於賓奠者或有作或有作暮者皆誤以奠爲正也引之者證徹庶羞不入於房而設於西序下以擬燕故也必知祭有燕者按楚茨詩云鼓鐘送尸下云備言燕私鄭注云祭祀畢歸賓客之俎同姓則畱與之燕所以尊賓客親骨肉也

敖氏曰徹者亦佐食也徹庶羞亦攺設者尊屍食故未卽去之西序下其東也此先徹庶羞亦與大夫禮相變

世佐案庶羞謂自屍而下至於私臣者皆是惟主婦及內兄弟不與焉以其當燕於房故也徹之者有司羣執事與東序下堂上東墻之下也設於此者注以爲將以燕飲蓋據詩楚茨及尙書大傳之文然楚茨陳人君禮書傳亦惟指大宗而言是篇無燕私之事故言與以疑之此所徹者惟言庶羞則上經所云乃羞者無內羞明矣

筵對席佐食分簋鉶

注曰爲將餕分之也分簋者分惇黍於防爲有對也惇有虞氏之器也周制士用虞變惇言簋容同姓之士得從周制耳祭統曰餕者祭之末也不可不知也是故古之人有言曰善終者如始餕其是已是故古之君子曰屍亦餕鬼神之餘也惠術也可以觀政矣敖氏曰筵對席設對席於饌東也此亦神席亦爲少北其名義與昬禮之對席同下篇放此簋卽惇之異名分簋鉶者以簋分簋實以鉶分鉶羮也爲將餕分之或曰以尸之兩惇兩鉶分與二也其惇則上黍而下稷亦異於大夫之者惟用黍也未知孰是

張氏曰此下言嗣子共長兄弟對餕筵對席者對屍席而設筵以待下也上坐屍席東向此在其東西向

宗人遣舉奠及長兄弟盥立於西階下東面北上敖氏曰云及長兄弟則主人之子位在長兄弟之上明矣立於西階下俟命也其位蓋在賓之東北郝氏曰舉奠卽嗣子

祝命嘗食者舉奠許諾升入東面長兄弟對之皆坐佐食授舉各一膚

注曰命告也士使嗣子及兄弟其惠不過族親古文皆作餕

疏曰此決少牢二佐食及二賓長餕明惠大及異姓不止族親而已

敖氏曰嘗食二字或當在者之下舉奠東面升屍席也長兄弟對之升對席也使嗣子餕故不敢以賓長對之而使長兄弟也以膚爲舉亦欲其每食則啗之士以二人降於大夫者兩也其惟以嗣子及長兄弟又與大夫禮相變云

郝氏曰祝命嘗食者猶言命餕者嘗食升入升堂入室嗣子東面尊繼體也授舉授俎肉手執曰舉屍俎有三膚二各一

姜氏曰命嘗食餕者祝不斥命其人優之也少牢於異姓餕者拜之而不命此則嗣與其族屬耳命之猶不斥言禮之至厚之至也

世佐案以文次考之舉奠二字當在升入之下許諾升入者二人所同也東面則惟舉奠者耳東面卽屍席也以嗣爲舉奠因上文嗣舉奠而名之

主人西面再拜祝曰有以也兩奠舉於俎許諾皆答拜

注曰以讀如何其久也必有以也之以祝告釋辭以戒之言女此當有所以也以先祖有徳而享於此祭其坐其餘亦當以之也少牢饋食禮不戒者非親暱也舊說曰主人拜下席南

疏曰少牢二佐食與二賓長是非親暱

敖氏曰西面蓋於其位有以也其意未詳或曰言主人所以使女者蓋有相親敬之意不欲明說故惟言有以也下文有與之言亦類此俎者上豕而下臘與

郝氏曰有以以先凙享此教嗣子兄弟思先也

若是者三

注曰丁寧戒之

敖氏曰三者總言之蓋禮成於三也然則主人拜祝釋辭答拜者又二也

皆取舉祭食祭舉乃食祭鉶食舉

注曰食乃祭鉶禮殺

疏曰正祭時尸祭鉶乃爾黍【從楊氏圖節本】

敖氏曰祭舉亦振嚌之食食乃祭鉶變於屍

郝氏曰祭食祭飯也次祭舉祭肉也

卒食主人降洗爵宰贊一爵主人升酌酳上上拜受爵主人答拜酳下亦如之

注曰少牢饋食禮曰贊者洗三爵酌主人受於戶內以授次舊說云主人北面授下爵

疏曰引少牢者欲見此亦主人受於戶內以授下敖氏曰酳下亦東面於其席前之北授之

姜氏曰少牢四爵故自洗一爵贊者洗三爵此二爵故自洗一爵贊者洗一爵也少牢惟爵不拜受余儀則如之

主人拜祝曰酳有與也如初儀

注曰主人復拜爲戒也與讀如諸侯以禮相與之與言女酳此當有所與也與者與兄弟也旣知似先祖之徳亦當與女兄弟謂教化之

疏曰諸侯以禮相與禮運文彼言諸侯防同聘問一徳以尊天子此戒嗣子與長兄弟及眾兄弟相教化相與以尊先祖之徳也

敖氏曰初儀主人再拜及兩許諾也

郝氏曰酳有與與兄弟共飲親親之意也如初儀亦三祝也

兩執爵拜

注曰答主人也

敖氏曰此著其拜之異於上者也凡男子執爵拜皆左執之內則曰凡男拜尙左手

郝氏曰執爵當作奠爵男子拜無執爵

世佐案少牢云者奠爵皆答拜郝說近是

祭酒卒爵拜主人答拜兩皆降實爵於篚

敖氏曰上將酢乃亦實爵於篚者宜與下共終其事不可由便也

世佐案上亦實爵於篚者以酢主人當更爵也

上洗爵升酌酢主人

注曰下復兄弟位不復升也

敖氏曰酢主人東面鄕之於其位上得親酢者屍已出故也此亦變於大夫之禮大夫者不親酢郝氏曰獨上升酢主人重嗣子也

主人拜受爵

敖氏曰主人亦西面拜也主人父也上子也父乃先拜其子而不以爲嫌者以事之禮當然故略於父子之分也此與事尸之意防相類

上卽位坐答拜

注曰旣授爵戶內乃就坐

郝氏曰嗣子旣授爵於主人復戶內北面之位跪而答拜

世佐案卽位卽室西南隅東面之位也郝云復戶內北面位非

主人坐祭卒爵拜上答拜受爵降實於篚

世佐案上於是復阼階前子姓之位

右

張氏曰愚於此節不能無疑嗣子子也主人拜祝拜酳拜受酢如事嚴賓然爲之子者何以安乎

世佐案此當與冠禮子見於母參看從尊者處來母先拜之拜脯非拜子也餕鬼神之餘父先拜之拜餕非拜子也自非深明乎尊祖敬宗之義者惡足以語此

主人出立於戶外西面

注曰事餕者禮畢

敖氏曰戶外亦戶東

郝氏曰俟徹俎陽厭也

張氏監本正誤云主人出立於戶外西面外誤作內世佐案此卽前事屍禮畢出立之位

祝命徹阼俎豆籩設於東序下

注曰命命佐食阼俎主人之俎宗婦不徹豆籩徹禮略各有爲而已設於東序下亦將燕也

敖氏曰主人之俎謂之阼俎者以其設於主位而名之也戶內之東祭時室中之主位也東序下堂上之王位也宗婦不徹之者以其攺設扵東序非婦人之事也其設之面位亦如在室旣乃徹阼薦俎亦變於大夫禮

郝氏曰主人室中俎攺設於室東墻下不卽出者屍俎方厭待也

張氏曰此下言徹薦俎攺設饌爲陽厭

世佐案東序下堂上東墻之下也此與庶羞徹設之處相對郝云攺設於室東墻下非

祝執其俎以出東面於戶西

注曰俟告利成少牢下篇曰祝告利成乃執俎以出敖氏曰不俟攺設屍俎而先出者亦異於大夫此云戶西則主人立於戶東明矣

郝氏曰祝自徹其俎出重神惠也

世佐案出出室也不卽出廟門者以有告利成之事未畢下云祝告利成降出東出廟門以歸也

宗婦徹祝豆籩入於房徹主婦薦俎

注曰宗婦旣並徹徹其卑者士虞禮曰祝薦席徹入於房

疏曰宗婦不徹主人豆籩而徹祝豆籩入房者爲主婦將用之爲燕祝接神尸之類宜行神惠故主人以薦羞並祝庶羞燕宗人於堂主婦以祝籩豆燕內賓於房【從楊氏圖節本】

敖氏曰此所徹者皆置於房故宗婦得爲之不言席文省

右徹俎

佐食徹屍薦俎惇設於西北隅幾在南厞用筵納一尊佐食闔牖戶降

注曰厞隱也不知神之所在或諸逺人乎屍謖而攺饌爲幽闇庶其饗之所以爲厭飫少牢饋食禮曰南面如饋之設此所謂當室之白陽厭也則屍未入之前爲陰厭矣曽子問曰殤不備祭何謂陰厭陽厭也疏曰引少牢者見彼大夫禮陽厭南面此士禮東面𨿽面位不同當室之白則同又云祭於奧中不得戶明故名陰厭攺饌西北隅以向戶明故爲陽厭【從句讀節本】

楊氏曰釋宮云面南隅謂之奧西北隅謂之屋漏注奧者隱奧屋漏者堂室之白日光所漏入也

敖氏曰旣餕復攺設而未卽徹去者重其爲神之餘食也一尊酒尊也納於室中之北牖下必納之者以酌神之酒於是乎取之故亦攺設而未卽徹於徹室中之饌乃並去之不納尊者以其初不用於神也佐食闔牖戶因後出而爲之

張氏曰室中未前先巳徹去庶羞此時佐食又徹阼俎豆籩祝自執其俎出宗婦又徹祝豆籩入房惟餘屍兩薦豆三俎各三个兩惇兩鉶自西南隅攺饌於西北隅爲陽厭也

右陽厭

祝告利成降出主人降卽位宗人告事畢

世佐案祝至是復告利成者向所告者事屍禮成而已此則神人之養俱成也故旣告則遂以其俎出廟門矣告不言東面文省耳主人卽位卽堂下西面位也

賓出主人送於門外再拜

世佐案門外大門外也敖云廟門外非

佐食徹阼俎堂下俎畢出

注曰記俎出節兄弟及眾賓自徹而出惟賓俎有司徹歸之尊賓也

疏曰賓出主人送明賓不自徹若助君祭必自徹其俎

敖氏曰阼俎執事者俎之最尊者故其出也以之爲節賓長以下各自執之出以授人旣則復反其位郝氏曰佐食乃升入室徹阼俎阼俎在室東序佐食攺設旣陽厭遂徹之堂下俎賓及兄弟以下之眾俎畢出各以歸也不言屍俎厭畢歸主神棲於室不遽徹少牢送賓出婦人乃徹室中之饌也

張氏曰方祝命佐食徹阼俎之時堂下眾俎畢出先徹室中乃徹堂下故云記俎出節也

姜氏曰前命之今始徹也

世佐案阼俎主人之俎前已徹設於東序下至是復徹而藏之鄕飲酒記云主人之俎以東是也主人之俎旣徹於是在庭之俎皆出矣此卽歸俎之義也尸之肵俎與屍俱出所遺每俎三个則攺設於西北隅不以歸也先儒以上文祝命徹阼俎與此合爲一事或以爲追敍俎出之節或以爲前命之今始徹或又以爲阼俎在室東序皆未安

右祝告利成賓出

記

特牲饋食其服皆朝服冠緇帶緇韠

注曰於祭服此也皆者謂賓及兄弟筮日筮屍視濯亦端至祭而朝服朝服者諸侯之臣與其君日視朝之服大夫以祭今【今坊本作命誤】賓兄弟緣孝子欲得嘉賓尊客以事其祖禰故服之緇韠者下大夫之臣夙興主人服如初則固端

疏曰士冠禮云主人冠朝服緇帶素韠韠與裳同色此朝服緇韠大夫之臣朝服素韠此緇帶故云下大夫之臣

敖氏曰皆者皆賓與兄弟及公有司私臣也助祭必朝服而不端服者與人之祭宜盛服也緇韠者其別於大夫助祭之賓與朝服用端之衣冠皮弁之裳故次於皮弁而尊於端

郝氏曰朝服冠端裳緇帶緇韠卽篇首主人冠端自主人以下同也

世佐案不言裳者旣云朝服則其裳素可知也上經筮日之時云主人冠端及祭時又云主人服如初則主人之服已明不須記所記者謂自賓而下助祭者之服著其與主人異者耳郝云朝服亦裳又謂自主人以下同皆非也

惟屍祝佐食端裳黃裳雜裳可也皆爵韠

注曰與主人同服

敖氏曰士屍服端亦以其爲卒者之正服也然則屍服卒者之上服惟防祭耳祝佐食與主人亦端者以其事屍於室尢爲近之故服宜與屍同

郝氏曰屍祝佐食亦朝服端裳但屍服宜少異祝與佐食近屍與屍同或用黃雜裳可也韠皆爵色黒而微赤

世佐案此與主人同服而亦著之者嫌其蒙皆朝服之文也一服而裳有三者許其可以通用也說見士冠禮注以是爲上士中士下士之辧非郝說尢謬不言冠與帶者以其與朝服同也爵韠尊於緇屍以象神祝與佐食皆所以侍神故異之不朝服者異於助祭宜服其常服也

設洗南北以堂深東西當東榮水在洗東篚在洗西南順實二爵二觚四觶一角一散

注曰二爵者爲賓獻爵止主婦當致也二觚長兄弟酌眾賓長爲加爵二人班同迎接並也四觶一酌奠其三長兄弟酬賓卒受者與賓弟子兄弟弟子舉觶於其長禮殺事相接禮器曰貴者獻以爵賤者獻以散尊者舉觶卑者舉角舊說云爵一升觚二升觶三升角四升散五升

疏曰云二爵者爲賓獻爵止主婦當致也者以一爵獻屍屍奠之未舉又一爵主婦當致者按經主婦致爵於主人婦人不見就堂下洗當於內洗則主婦致爵於主人時不取堂下爵而云主婦當致者謂主婦當受致之時用此爵也云四觶一酌奠其三長兄弟酬賓卒受者與賓弟子兄弟弟子舉觶於其長禮殺事相接者酌奠於鉶南是嗣子𨿽飲還復神之奠觶也余有三在主人洗一觶酬賓奠於薦北賓舉奠於薦南此未舉也下篚有二觶在及長兄弟洗觶爲加爵眾賓長爲加爵如此爵止此亦未舉也下篚仍有一觶在屍羞之後賓始舉奠觶行旅酬辯卒受者以虛觶奠於下篚還有二觶至爲加爵者作止爵長兄弟亦坐舉其奠觶酬賓如賓酬兄弟之儀以辯卒受者未實觶於篚時賓弟子兄弟弟子洗觶各酌舉觶於其長卽用其篚二觶卒受者未奠之故三觶並用也

李氏如圭曰賓獻尸之時爵止主人當致爵於主婦故爵二

敖氏曰二觚者長兄弟以觚爲加爵因以致於主人主婦旣則更之以酢於主人也四觶者其一奠於神席前其一乃主人以奠酬於賓其一乃眾賓長爲加爵於屍其一乃爵止而未舉之時兄弟弟子舉觶於其長者也

世佐案二爵之用李說得之二觚之用敖說得之四觶之用當以注說爲正蓋一觶奠於神席前餘三觶在其一主人以之酬賓賓奠於薦南尙餘二觶其一兄弟弟子舉之於長兄弟長兄弟奠於薦北只餘一觶及賓舉薦南之觶以酬長兄弟辯卒受者奠於篚篚中仍有二觶及長兄弟舉薦北之觶以酬賓未辯而賓弟子兄弟弟子又各舉觶於其長則二觶盡用矣此其所以爲四也若長兄弟及眾賓長爲加爵皆用觚而不用觶疏中牽引之蓋誤敖氏亦以眾賓長爲加爵於屍當四觶之一是仍疏之誤也一角主人所以獻屍也一散佐食所以獻屍也其設洗及水與篚之法與鄕飲酒等禮同不重釋之

壺棜禁饌於東序南順覆兩壺焉蓋在南明日卒奠冪用綌卽位而徹之加勺

注曰覆壺者盝瀝水且爲其不宜塵冪用綌以其堅潔禁言棜者祭尙饜飫得與大夫同器不爲神戒也疏曰大夫用棜士用禁大夫尊以厭飫爲名士卑以禁戒爲稱又無足曰棜有足曰禁鄕飲酒鄕射非祭禮𨿽大夫去足猶存禁名至祭則去足名爲棜禁不爲神戒也【從楊氏圖節本】

楊氏曰卒奠酌奠於鉶南時卽位屍卽席坐時敖氏曰壺棜禁庪壺之棜禁也旣奠乃冪之則未酌以前用蓋與

郝氏曰禁承酒尊棜禁禁似箱棜輿通車箱也兩壺一盛酒一盛酒皆虛壺倒置棜上曰覆以瀝餘水未奠也蓋壺蓋明日卽祭日乃實酒水著禁奠畢加巾冪俟主賓以下卽位乃徹巾加勺

張氏曰覆壺者謂倒置其壺口下腹上以漉滌濯之水且免塵坋至明日尊於戶東時始注酒其中蓋在南蓋卽綌冪未奠不設冪卒奠乃設之

世佐案饌於東序謂祭前一日之夕也經云壺禁在東序而不言其陳設之法故記詳之覆壺於棜上蓋設而不用皆以其未盛酒故也明日卒奠謂祭日尊於戶東之時也仰置壺於棜上實之加蓋焉以其奠壺之事至是而成故曰卒奠旣蓋而又冪之愼之至也卽位謂主人及賓以下卽位於門外也於是徹蓋冪加勺事至也少牢禮云主人出迎鼎先入司宮乃啟二尊之蓋冪奠於棜上加二勺於二尊覆之南枋其節蓋與此同楊說恐未是

籩巾以綌也纁裏棗烝栗擇

注曰籩有巾者果實之物多皮核優尊者可烝裏之也烝擇互文舊說云纁裏者皆被

敖氏曰籩用巾謂旣實而陳之之時也及將設則去之獨籩用巾者以其未卽設故爲禦塵此巾云纁裏則是凡巾皆復爲之矣

世佐案巾所以覆籩也纁裏言以赤色之綌爲巾之裏也言裏則有表可知聘禮云勞以二竹簠方被纁裏其舊說之所本與棗烝栗擇兩籩之實也說見聘禮

鉶芼用苦若薇皆有滑夏葵冬荁

敖氏曰士虞記云有柶

世佐案說見士虞記

棘心匕刻

注曰刻若今龍頭

敖氏曰防祭匕用桑吉祭匕用棘者防桑音同吉棘聲近故也

郝氏曰棘心棘木心赤匕匙也以取肉於鼎

牲爨在廟門外東南魚臘爨在其南皆西面饎爨在西壁

注曰西壁堂之西墻下舊說雲南北直屋梠稷在南疏曰爾雅釋宮曰檐謂之樀孫氏云謂室梠周人謂之梠齊人謂之檐謂承檐行材士防禮銘置於宇西階上鄭注云宇梠是也

敖氏曰士防禮曰爲垼於西墻下又吉凶之饎爨皆近於壁以是例之則凡門外之爨亦當在墻下明矣士之饎爨在內者以宗婦主其事也大夫則以廩人爲之故其爨亦在門外

肵俎心舌皆去本末午割之實於牲鼎載心立舌縮俎注曰午割從橫割之亦勿沒立縮順其牲心舌知食味者欲尸之饗此祭是以進之

疏曰亦勿沒者亦少牢文謂四面皆鄕中央割之不絕中央少許謂之勿沒也

敖氏曰旣實牲體於鼎乃制此而實之於其上載謂載於肵俎心舌皆當牲體之中爲內體之貴者故不他用而專以進於屍

郝氏曰肵俎屍食俎實以牲心舌貴之也實於牲鼎從其類熟之縮直也順俎爲直

世佐案肵俎爲屍設者也凡屍食時所舉者皆加於其上尸出則以歸之載以心舌進時不欲令虛且以爲加厚也

賓與長兄弟之薦自東房其餘在東堂

注曰東堂東夾之前近南

疏曰其餘謂眾賓兄弟之薦也

敖氏曰經惟云豆籩鉶在東房蓋主於屍者也此又見賓與長兄弟之薦則祝主人主婦之薦亦在東房矣賓賓長也其餘次賓次兄弟而下與內兄弟及公有司私臣也公有司私臣有俎則有薦可知經記不見之耳少牢饋食禮私人有薦脀

沃屍盥者一人奉槃者東面執匜者西面淳沃執巾者在匜北

注曰匜北執匜之北亦西面每事各一人淳沃稍注之

敖氏曰者一人三字疑衍

郝氏曰沃屍盥酌水與屍盥手槃盛水匜沃水澆灌曰沃細瀉曰淳

世佐案沃屍盥者目下諸人也一人二字當連下句讀執匜執巾者亦各一人特於奉槃者見之耳以士虞記及少牢禮參之可見非謂沃屍盥者別有一人也郝氏張氏皆以沃屍盥者一人五字爲句非

宗人東面取巾振之三南面授屍卒執巾者受

注曰宗人代授巾庭長尊

敖氏曰振之三爲去塵敬也宗人授巾尊屍也卒謂已捝手受巾亦以簟少牢饋食禮曰卒盥坐奠簞取巾興振之三以授屍坐取簞興以受屍巾

郝氏曰振謂揮振之以致潔也三三振

屍入主人及賓皆辟位出亦如之

注曰辟位逡遁

敖氏曰入入門也出出戶也言主人及賓則兄弟之屬在其中矣

嗣舉奠佐食設豆鹽

注曰肝宜鹽也

敖氏曰置鹽於豆而設於舉奠之前爲其食肝也

佐食當事則戶外南面無事則中庭北面

注曰當事將有事而未至

凡祝呼佐食許諾

注曰呼猶命也

世佐案此謂當事之時也凡凡自啟防以至於徹阼俎

宗人獻與旅齒於眾賓

注曰尊庭長齒從其長防之次

敖氏曰記末云公有司獻次眾賓宗人亦公有司也乃齒於眾賓者所謂有上事者貴之也

郝氏曰獻謂主人獻宗人旅旅酬

佐食於旅齒於兄弟

敖氏曰佐食已獻於室中故獻兄弟時不與而但與其旅酬也云齒於兄弟則士之佐食亦其兄弟明矣世佐案下記云私臣獻次兄弟則其於旅可知也此不次於兄弟而與之齒以其接神故尊之也然則佐食以私臣爲之信矣若本是兄弟何必以是爲寵異之而記之耶

尊兩壺於房中西牖下南上

注曰爲婦人旅也其尊之節亞西方

敖氏曰兩壺皆酒雲南上者亦以其先酌在南者與郝氏曰南上統於堂也

張氏曰亞西方者謂設尊兩階時先阼階次西方又次乃於房中故云亞也

世佐案此尊不止爲婦人旅也主婦亞獻亦宜酌此不酌於戶東者別內外也雲南上則有元酒可知亦有元酒者爲主婦將以獻屍也其尊之節亞戶東

內賓立於其北東面南上宗婦北堂東面北上

注曰二者所謂內兄弟內賓姑姊妹也宗婦族人之婦其夫屬於所祭爲子孫或南上或北上宗婦宜統於主婦主婦南面北堂中房而北

疏曰姑姊妹賓客之類南上自取曲禮云東鄕西鄕以南方爲上宗婦𨿽東鄕取統於主婦故北上主婦南面故也云北堂中房而北者謂房中半已北爲北堂也

世佐案內賓之位取節於尊則其尊之節不亞於西方明矣內賓以下卽位之節蓋與外同以士虞禮証之則可見矣

主婦及內賓宗婦亦旅西面

注曰西面者異於獻也男子獻於堂上旅於堂下婦人獻於南面旅於西面內賓象眾賓宗婦象兄弟其節與其儀依男子也主婦酬內賓之長酌奠於薦左內賓之長坐取奠於右宗婦之娣婦舉觶於其姒婦亦如之內賓之長坐取奠觶酬宗婦之姒交錯以辯宗婦之姒亦取奠觶酬內賓之長交錯以辯內賓之少者宗婦之娣婦各舉奠於其長並行交錯無算其拜及飲者皆西面主婦之東南

疏曰云西面者異於獻也者以受獻時南面也云男子獻於堂上旅於堂下者見上經云婦人獻於南面旅於西面者見於有司徹云其節與其儀依男子也者謂依上經旅酬及無算爵早晚行事之節皆依男子也云主婦酬內賓之長酌奠於薦左內賓之長坐取奠於右者此約上經主人洗觶酌於西方之尊西階前酬賓時主人奠觶於薦北賓坐取觶奠觶於薦南是也云宗婦之娣婦舉觶於其姒婦亦如之者此亦約上經兄弟弟子洗酌於東方之尊阼階前北面舉觶於長兄弟如主人酬賓儀是也云內賓之長坐取奠觶酬宗婦之姒交錯以辯者此亦上經正行旅酬節賓坐取觶阼階前北面酬長兄弟云交錯以辯皆如初儀是也云宗婦之姒亦取奠觶酬內賓之長交錯以辯者此亦約旅酬節雲長兄弟酬賓如賓酬兄弟之儀以辯卒受者實觶於篚是也云內賓之少者宗婦之娣婦各舉奠於其長者此亦約上經正行無算爵時云賓弟子及兄弟弟子各酌於其尊舉觶於其長下云爵皆無算是也云其拜及飲者皆西面主婦之東南者此經云亦旅西面故知其拜受及拜送飲皆西面又亦旅酬之法飲皆西面知在主婦之東南者以其不背主婦又得邪角相向也

敖氏曰此旅酬之儀𨿽與在庭者略同然亦不能無少異蓋主人旣酢內兄弟主婦則酬內賓之長酌奠於薦左內賓之長坐取之奠於右及兄弟舉旅之時內賓之長亦取奠觶以酬主婦主婦以酬次內賓次內賓以酬宗婦之長亦交錯以辯內賓之少者宗婦之少者又各舉觶於其長以爲無算爵始內賓長之觶惟以旅主婦而已宗婦長之觶則以旅次內賓亦交錯以辯皆不拜略如鄕射無算爵之儀也

世佐案主婦以下旅酬法注疏論之詳矣敖云內賓長之觶惟以旅主婦非也初舉旅時內賓長當取觶以酬宗婦之長而不及主婦以主婦酬內賓長之時已先自飲故也其意與堂下賓酬長兄弟而不及主人同及其無算爵也內賓長之觶以酬次宗婦宗婦長之觶以酬次內賓主婦亦不與也不與也者尊之且以其受爵已多也又嗣舉奠之後亦當有宗婦之少者舉觶於其長一條而敖不言亦未備

宗婦贊薦者執以坐於戶外授主婦

世佐案此謂亞獻時也經文已明

屍卒食而祭饎爨雍爨

注曰雍孰肉以屍享祭竈有功也舊說云宗婦祭饎爨亨者祭雍爨用黍肉而已無籩豆俎禮器曰燔燎於爨夫爨者老婦之祭盛於盆尊於瓶

敖氏曰此以屍享祭而祭竈亦見其尊尸之意牲魚臘之爨皆謂之雍爨少牢禮曰雍爨在門東南北上郝氏曰屍卒食則爨事畢執爨者祭爨以報也饎爨以炊黍稷雍爨以烹牲魚臘

賓從屍俎出廟門乃反位

注曰賓從屍送屍也士之助祭終其事也俎屍俎也賓旣送屍復入反位者宜與主人爲禮乃去之疏曰若上大夫儐屍者屍出賓不送以其事終於儐屍故也

郝氏曰反位復入門內西向之位

屍俎右肩臂臑肫胳正脊二骨橫脊長脇二骨短脇注曰屍俎神俎也士之正祭禮九體貶於大夫有並骨二亦得十一之名合少牢之體數此所謂放而不致者凡俎食之數奇脊無中脇無前貶於尊者不貶正脊不奪正也正脊二骨長脇二骨者將舉於屍屍食未飽不欲空神俎

疏曰放而不致禮器文致至也少牢大夫禮三脊脇俱有此但有二體貶於大夫也等貶牲體不貶正脊者不奪其正長脇亦不貶者義與正脊同云不欲空神俎者此脊與脇二骨本爲饌厭飫所設也

敖氏曰長脇卽正脇也士之祭其俎豆之屬旣貶於大夫者二而其俎實之脊脇之骨又貶其半皆降殺以兩之意也

郝氏曰俎實牲體以骨爲本因尊卑爲數多寡吉牲尙右故屍俎用右肩肩下爲臂臂下爲臑肫作臀股骨也胳骼同腳骨也正脊脊領也骨多並二爲一短脇近肩骨短也

膚三

注曰爲用二厭飫一也

敖氏曰特牲無膚俎故以膚附於牲俎焉三者亦貶於大夫之屍也凡膚與牲體同在屍俎者大夫五士三少牢下篇言尸之豕脀膚五是也大夫以上膚若別俎則若七若九以差而加之

郝氏曰肉無骨曰膚

離肺一

注曰離猶防也小而長午割之亦不提心謂之舉肺

刌肺三

注曰爲屍主人主婦祭今文刌爲切

郝氏曰刌肺刌防以祭者此十一物皆豕俎也

魚十有五

注曰魚水物以頭枚數陰中之物取數於月十有五日而盈少牢饋食禮亦云十有五而俎尊卑同此所謂經而等也

疏曰禮運雲月三五而盈三五而闕文出於彼也經而等亦禮器文

郝氏曰魚俎用魚十五尾

臘如牲骨

注曰不但言體以有一骨二骨者

疏曰若但言體體有九有十一則不兼二骨者言牲骨則一骨二骨兼在其中

郝氏曰臘俎如牲骨無膚與肺也

祝俎髀脡脊二骨脇二骨

注曰凡接於神及屍者俎不過牲三體以特牲約加其可並者二亦得奇名少牢饋食禮羊豕各三體疏曰脇代脇也接神謂祝與佐食接屍謂賓長長兄弟宗人之等也加其可並者二骨尊祝也佐食已下卑無加故下注云卑者從正少牢二牲故祝俎無加敖氏曰髀謂右髀亦用屍俎之不升者也

郝氏曰祝俎祝豕俎髀尾骨脡脊卽正脊脡直也祝以下俎不言魚臘同也

世佐案注云以特牲約加其可並者二者對少牢二牲丰則不加也云亦得奇名者脊脇各二加髀爲五是亦奇也又案楊氏牲體圖脡脊在正脊橫脊之中郝云卽正脊非自祝以下惟一俎而已無魚臘故記不言

膚一離肺一

敖氏曰此離肺嚌肺也祝祭以離肺其義與虞禮同余放此

阼俎臂正脊二骨橫脊長脇二骨短脇膚一離肺一注曰主人尊欲其體得祝之加數五體又於其可並者二亦得奇名臂左體臂

敖氏曰阼俎尊乃不用左肩而用左臂者屈於屍也脊脇非體也故得與屍同以伸其尊亦以特牲之俎實少故耳少牢俎實多故主人主婦脊脇皆減於屍

主婦俎觳折其餘如阼俎

注曰觳後足折分後右足以爲佐食俎不分左臑折辟大夫妻余謂脊脇膚肺

疏曰不用後左足者左足太卑

敖氏曰觳非正體折骼之下而取之故云觳折凡牲固皆折也然經文之例其先言體乃言折或單言折者必非正體若全體者也蓋與折俎之說不同郝氏曰觳蹄尖脛不足用觳分折也

佐食俎觳折脊脇膚一離肺一

注曰三體卑者從正

疏曰直云脊脇不定體名欲見得便用之

敖氏曰主婦俎與佐食俎同用觳而主婦尊於佐食則主婦右佐食左與或曰佐食宜用右觳猶祝俎用右髀之意未知孰是

世佐案主婦及佐食之俎皆云觳折明是一體分爲二皆用右也有左觳而不用者亦以其太卑

賓骼長兄弟及宗人折其餘如佐食俎

注曰骼左骼也賓俎全體尊賓不用尊體爲其已甚卑而全之其宜可也長兄弟及宗人折不言所分略之

疏曰屍用右骼故知賓所用是左骼

敖氏曰折亦謂折分其全體也不言其體者或以其所用者不定故與其餘謂脊脇膚肺

郝氏曰骼卽胳長兄弟及宗人皆胳分折

世佐案折不言其體得隨所有而用之又降於賓也郝云皆胳分折非

眾賓及眾兄弟內賓宗婦若有公有司私臣皆殽脀膚一離肺一

注曰又略此所折骨直破折余體可殽者升之俎一而已不備三者賤祭禮接神者貴凡骨有肉曰殽祭統曰凡爲俎者以骨爲主貴者取貴骨賤者取賤骨貴者不重賤者不虛示均也俎者所以惠之必均也善爲政者如此故曰見政事之均焉公有司亦士之屬命於君者也私臣自己所辟除者

疏曰長兄弟及宗人已上俎皆三以接神及屍貴故眾賓以下折體而已不接屍神賤無獻也宗人𨿽不獻執巾以授屍亦接屍也

敖氏曰公有司公家所使給私家之事者也私臣私家之臣或已所有或假於他家皆是也云若有者不定之辭此俎無脊脇者以其或用脊若脇爲殽脀故也

郝氏曰眾賓眾兄弟以至私臣俎豕體骨不足雜余體備數不必右曰殽脀殽雜也非正體脀言蒸升也其膚肺同令皆可祭而食也又曰古人借飲食行禮不貴可食貴以明義禮器云羔豚而祭百官皆足殺一牲而內外賓主隆殺貴賤多寡名數井然辯於刀匕膚寸之微禮義云爾豈謂是足以充口腹乎解者不講於禮義而較骨體貴賤以爲士與大夫牲牢之等末矣

世佐案公有司私臣皆士之屬官特以命於君與否爲別云若有者見其不必有也蓋士有上中下三等主人上士則中士下士皆其屬也中士則下士其屬也下士之屬庶人在官者而已庶人在官者不謂之公有司私臣故云若有

公有司門西北面東上獻次眾賓私臣門東北面西上獻次兄弟升受降飲

注曰獻在後者賤也祭祀有上事者貴之亦皆與旅疏曰擇取公有司可執事者門外在有司羣執事中入門列在東面爲眾賓餘者在門西位不執事者賤於執事者故曰有上事者貴之宗人獻與旅齒於眾賓則公有司爲之佐食於旅齒於兄弟則私臣之中擇爲之但賓俎公有司設之兄弟脀私人爲之然則公有司私臣薦俎皆使徒爲之與【從楊氏圖節本】

敖氏曰獻公有司於西階上私臣於阼階上其受爵則惟二者之長拜於下乃升受主人答拜乃降飲餘皆不拜

郝氏曰門西北面東上賓位也獻次於眾賓皆賓屬也門東北面西上臣位也獻次於兄弟皆主屬也世佐案東上西上皆統於門也二者亦執事位於此者見其異於賓耳疏云擇取公有司可執事者爲眾賓非升受者謂獻時公有司升西階私臣升阼階受爵也降飲賤於眾賓與兄弟也眾賓與兄弟皆立飲於階上二者與旅之次如獻

儀禮集編卷三十六﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷三十七

龍裏縣知縣盛世佐撰

少牢饋食禮第十六之一

鄭目錄云諸侯之卿大夫祭其祖禰於廟之禮羊豕曰少牢少牢於五禮屬吉禮

疏曰曲禮下云大夫以索牛用大牢是天子卿大夫明此用少牢爲諸侯之卿大夫可知賔屍是卿不賔屍爲下大夫爲異也

敖氏曰此篇言大夫祭其祖之禮

郝氏曰少牢饋食者饋食禮之盛於特牲者也鄭氏謂羊豕爲少牢據篇中刲羊擊豕則誠少牢矣然牢本養牲之所豕亦云牢詩曰執豕於牢何獨牛羊稱牢乎羊小於牛曰少豕獨用曰特少則稱牲多則稱牢所由名耳鄭定以少牢爲大夫謂大夫用羊豕士用特牲天子諸侯用大牢此甚拘也其實三牲通上下隆殺非定局曲禮云大夫以索牛是大夫亦大牢也聘及公食大夫禮皆大牢以待卿大夫而王制諸侯社稷皆少牢郊而特牲是天子亦有時乎用特牲作者但敍禮隆殺非定特牲爲士少牢爲大夫也賈氏謂儐屍爲下大夫天子大夫用大牢諸侯之大夫不得用尢杜撰大抵是書所載多大夫禮何嘗分天子諸侯周衰禮壊王祭不供典籍湮防不可考而禮樂自大夫出故其所傳儀節止此然引伸觸類差等而上下之皆可知也

姜氏曰此少牢饋食禮本一篇以簡重分爲上下舊以徹俎前爲少牢饋食而以其下別名爲有司徹者非

世佐案王制云大夫三廟一昭一穆與大祖之廟而三祭法云大夫立三廟二壇曰考廟曰王考廟曰皇考廟享嘗乃止顯考祖考無廟有禱焉爲壇祭之去壇爲鬼此言大夫三廟𨿽同而或數大祖而不及皇考或數皇考而不及大祖則異鄭答趙商問云祭法周禮王制所云或以夏殷雜不合周制是鄭以爲殷周之別也愚謂王制是漢文帝使博士所作其言往往與周禮及他經異蓋以意爲增損未必皆有所本也夫積厚者流澤逺積薄者流澤近故天子之祭得及其大祖之所自出諸侯及其大祖而大夫以下不得幹焉此尊卑之差也今謂大夫亦立大祖廟是無等矣且大夫止有三廟大祖居其一而曽祖之親反不得享春秋之祀焉於人情詎爲宜乎以是論之則大夫廟制當以祭法爲正此經所陳乃其祭廟之禮三廟同日祭而其筮日筮屍及祝辭惟云薦嵗事於皇祖者蓋舉中以該上下之例也其實祭曽祖與禰其禮亦猶是耳惟祝辭爲異敖說似大泥郝氏力攻注疏而其立說防欲使天子以下尊卑所用牲牢混然莫辧其爲經累甚矣故謹錄而正之餘見上篇

少牢饋食之禮

注曰禮將祭祀必先擇牲繋於牢而芻之羊豕曰少牢諸侯之卿大夫祭宗廟之牲

疏曰特牲不言牢但非一牲卽得牢稱三牲具爲大牢【從楊氏圗節本】

日用丁巳

注曰內事用柔日必丁巳者取其令名自丁寧自變攺皆爲謹敬必先諏此日明日乃筮

敖氏曰此指筮日之日也所謂諏日者也先諏是日至其日乃筮

郝氏曰丁當也已自也取當自盡之義曲禮云內事用柔日宗廟事內也丁巳皆偶爲柔或丁或巳世佐案乙丁己辛癸皆柔日也惟言丁巳者舉二曰以例其餘耳

筮旬有一日

注曰旬十日也以先月下旬之已筮來月上旬之已敖氏曰以丁若巳之日而筮旬有一日則所筮之日亦丁若巳可知矣以丁巳之日而筮丁巳乃云旬有一日則是並筮日之日而數之也古者數日之法於此可見

郝氏曰必用十一日者一日祭十日齊戒

張氏曰注言已以例丁言上旬者先近日也

筮於廟門之外主人朝服西面於門東史朝服左執筮右抽上韇兼與筮執之東面受命於主人

注曰史家臣主筮事者

疏曰主人朝服者爲祭而筮還服祭服

敖氏曰朝服大夫士以筮之正服也史亦公有司也周官筮人職中士二人史二人士冠特牲之筮者言筮人此言史蓋互文也大夫筮亦朝服者降於卜也雜記言大夫卜宅與葬日云占者皮弁又云如筮則占者朝服是其服異也

郝氏曰史掌策命故筮事屬史左執筮執蓍策也韇藏策器上韇韇蓋兼執兩手共執

主人曰孝孫某來日丁亥用薦歲事於皇祖伯某以某妃配某氏尙饗

注曰丁未必亥也直舉一日以言之耳禘於太廟禮曰日用丁亥不得丁亥則己亥辛亥亦用之無則苟有亥焉可也薦進也進嵗時之祭事也皇君也伯某且字也大夫或因字爲謚春秋傳曰魯無駭卒請謚與族公命之以字爲展氏是也若仲叔季亦曰仲某叔某季某某妃某妻也合食曰配某氏若言姜氏子氏也尙庶防饗防也

疏曰禘於太廟日用丁亥大戴禮文不得丁亥則己亥辛亥亦用之者以吉事先近日惟用上旬若上旬內不得丁巳配亥苟有亥焉可也並若無亥則余陰辰亦用之春秋所書有事大廟固不盡丁巳配亥也經云伯某是正祭之稱若時有告請而非常祭祀則去伯直云且字言某甫卿大夫無謚正祭與非常祭一皆言五十字在子上與士正祭禮同眞云某子聘禮記皇考某子是也若士告請之祭則稱且字劉氏敞曰少牢饋食曰日用丁巳又曰來日丁亥此皆取於丁者也所以取於丁者以先庚三日後甲三日所謂內事用柔日也凡祭祀卜日不卜辰故郊卜辛社卜甲宗廟卜丁也若卜辰則此旬之辰後旬或有不備矣康成注丁巳乃云來月之已注丁亥乃云苟有亥焉可也皆失禮意

世佐案劉云祭祀卜日不卜辰持論甚善然柔日有五祭祀皆可用而謂惟取於丁似失之上文丁巳乃戊巳之己釋文音紀是也劉乃以辰巳之已解之尢誤若以丁巳日筮旬有一日則祭日爲丁夘而非丁亥矣

楊氏曰案上文日用丁巳注云取其令名自丁寧自變攺謂十干丁日巳日也如丁亥巳亥之類是也下文來日丁亥亦舉一端以眀之耳注家乃云不得丁亥則己亥辛亥無則苟有亥焉可也此則不論十干之丁巳而専取十二支之亥以爲解其失經文之意逺矣

敖氏曰此惟云丁亥特見其一耳必言丁亥者以其爲六丁之末者故設言之也末者且用則其上者可知矣已日亦宜如之稱其祖字則是指士之爲祖者而言亦假設之辭耳大夫祭士之爲祖者如此亦所以明其從生者之爵也其祖禰若爲大夫則稱曰某子聘禮記曰皇考某子是也大夫三廟其常祀自曽祖而下此辭惟言皇祖者亦見其一耳

郝氏曰來日丁亥則筮之日丁丑也必用亥者亥爲天倉受福祿也丁用亥則已可知己丑日筮己亥日亦可也嵗事時祭也皇尊稱伯行次某謚號妃其妻也某者妻之謚號配合祭某氏妃之族姓如姬姜之類妃必異姓系其氏以明之致敬愼也尙饗問之辭張氏曰注伯某且字也以其字無可指故且言某以擬之且者聊且解經言某之意也非謂人之字爲且字也疏乃云如何祭則直云且字如何祭則言五十字似人之字有且有不且大失注意矣此其立言之未善也士喪禮筮宅注云某甫且字也若言山甫孔甫矣彼處疏云孔甫之等是實字以某甫擬之是且字卻甚分明可以證此處之失注又云大夫或因字爲謚未聞其說顧炎武云謚乃氏之譌鄭君因左氏傳而誤耳經文某氏在某妃之下文義亦未詳姜氏曰伯某合當爲字若如注兼言謚則當言某伯如武伯文仲莊叔成季之類不得伯在某上況所引以展爲氏乃是族又不得以族爲謚乎某妃配某氏注義亦未盡如言合食曰配則以字當爲用字之解而其文當云以某妃某氏配不得言以某妃配某氏云以某妃配某氏者妃配二字連文妻有敵體之義故云某妃配而以字訓爲與字則配食之義固具其中矣至妻而云某注亦未發其義程子嘗言主祭是繼妻所出則以繼妻配可也朱子廣其義曰主祭是繼出則可兼以繼配非謂舎正而配以繼也今以程朱二子之義參之蓋妻云某者無繼則止言正妻有繼則兼言繼妻與

世佐案干支相配日凡六十而柔日居其半惟云丁亥者亦舉一以例其餘也非柔日則不得用是柔日則皆可用舉一日而二義見矣注說執滯其爲後儒所斥也宜哉云皇祖伯某者伯其行也亦假設之辭仲叔季惟其所當某其字也古者二十冠而字五十乃加伯仲如孔子始冠稱尼父五十乃稱仲尼是也沒後有謚者稱諡無諡則稱其字諱名不諱字也大夫合稱諡而云伯某者明其祖𨿽爲士不攺其禮以祭從生者之爵故也聘禮記云皇祖某甫皇考某子兩稱互備其明證矣稱字者必曰伯某甫其辭乃備而經中或云某甫或云伯某亦互見耳或曰年未五十而卒者不稱伯仲未知是否疏以爲正祭云伯某非常祭則去伯直云某甫今不取注云大夫或因字爲諡而引春秋隠八年左傳爲證亦誤傳云諸侯以字者謂諸侯不敢賜姓使其臣氏其王父字也又云爲諡因以爲族者亦謂諸侯之臣或卽其先人之諡爲氏也云公命以字爲展氏者無駭之祖字展故命之卽以展爲氏也鄭誤讀諸侯以字爲謚爲句故其立說如此而無駭之祖公子展在春秋前其謚無可考疏因鄭君之誤遂謂公子展以展爲謚則不免曲於防注而不顧其理之安矣疏又云大夫無諡正祭與非常祭一皆言五十字在子上與士正祭禮同云某子若然則此經當云伯子不當云伯某矣以是斷之其說亦不可通也某妃謂如元妃二妃之類喪服小記云婦祔於祖姑祖姑三人則祔於其親大夫容有再娶故言某妃以別之古者婦人無諡號郝說非配食之法見士虞記某氏在某妃之下者容所配者不一人則累言之於下文便也姜說鑿矣所配必言其姓男女辧姓也

史曰諾西面於門西抽下韇左執筮右兼執韇以擊筮注曰將問吉凶焉故擊之以動其神易曰蓍之徳圓而神

疏曰筮者是蓍以其用蓍爲筮故名蓍爲筮

敖氏曰擊筮者爲將述命故也不述命則無此儀郝氏曰史西面神道尙右也下韇韇底初右手抽上韇出防今左手執防右手抽下韇兼執蓋以叩蓍策述主人命告之

遂述命曰假爾大筮有常孝孫某來日丁亥用薦嵗事於皇祖伯某以某妃配某氏尙饗

注曰述循也重以主人辭告筮也假借也言因蓍之靈以問之常吉凶之占繇

孔氏穎達曰假因也爾汝也指蓍也泰大中之大也欲褒美此筮故謂爲泰也

呂氏大臨曰大夫之於卜三命之涖卜以主人所卜命卜史如士喪禮宗人受卜人示髙涖卜受視反之宗人還少退受命命曰哀子某來日卜葬其父某甫考降無有近悔許諾不述命還卽席西面坐命興授卜人蓋士禮略故不述命若大夫則命卜以主人之命命宗人宗人述涖卜之命卽席坐又命曰假爾泰有常是所謂三命之士卜不述命則二命之是也大夫於筮則二命之少牢饋食禮史受命於主人主人曰孝孫某來日丁亥用薦嵗事云云史曰諾西面遂述命曰假爾泰筮有常孝孫某來日丁亥云云是也士筮則一命之特牲禮云宰自主人之左贊命筮者許諾卽席坐筮是也言泰泰筮尊而大之也有常言吉凶不僣也

馬氏晞孟曰大羮謂之泰羮瓦尊謂之泰尊謂之泰筮謂之泰筮以其有所尊故也目有光而不能明假日月而後明事有吉凶而不能知假蓍而後知故曰假而筮事之萬變不同理之是非不一卜筮而體吉則吉體咎則咎故曰有常

敖氏曰大者尊之之辭假爾大筮謂假借爾大筮之靈以問於神也有常謂其常常如此也言每有疑事則必問之而不敢専決所以見其敬信之意孝孫某以下之辭則所謂述命也

郝氏曰特牲筮不述命此述命禮盛也人鬼交曰假大筮尊稱有常信之也

張氏曰注以常爲吉凶占繇謂易卦爻之辭愚詳文義似謂蓍有常徳卽知吉知凶之徳所謂圓而神者也顧炎武云假大也大筮之大音太

世佐案述命者大夫以上威儀多也述命而遂以命蓍殺於卜也則述命之後又命與主人之命而三藍田呂氏論之詳矣假字之義鄭孔二說得之訓大訓格者皆非大曲禮作泰古字通有常者美其平日之徳而冀今之亦有以告我也

乃釋韇立筮

注曰卿大夫之蓍長五尺立筮由便

疏曰卿大夫之蓍長五尺大戴禮三正記皆有此文以其蓍長立筮爲便對士之蓍三尺坐筮爲便若然諸侯蓍七尺天子蓍九尺立筮可知

敖氏曰立筮而又在門西皆大夫之禮異者也

卦者在左坐卦以木卒筮乃書卦於木示主人乃退占注曰卦者史之屬也卦以木者每一爻畫地以識之六爻備書於板史受以示主人退占東面旅占之疏曰云史受以示主人者以經書卦是畫卦者恐是卦者以示於主人以卦者卑宜還使筮史以示主人也

敖氏曰上木畫地者也下木板也退退於其位也不言其位亦西方東面可知此占者亦當三人也大夫廟門之外之位其有司之西方東面者惟此耳蓋筮者有事於神故不爲大夫而變位也

世佐案退占謂史也士冠云筮人還東面旅占此宜亦如之郝云卦者退而占非

吉則史韇筮史兼執筮與卦以告於主人占曰從注曰從者求吉得吉之言

敖氏曰旣筮又釋筮於所筮之處至是乃就而韇之也韇筮而兼與卦執之以告此亦與士禮異者也郝氏曰占曰從史告主人之辭

乃官戒宗人命滌宰命爲酒乃退

注曰官戒戒諸官也當共祭祀事者使之具其物且齊也滌漑濯祭器埽除宗廟

疏曰筮日卽齊故云乃不云厥眀也【從楊氏圖節本】

敖氏曰官戒謂某官戒某人以某事也宰宗人乃官之尊者故見其命者以明之有司羣執事之位當在門東東上大夫之宗人亦私人爲之自此以下諸官司馬之屬皆放此

郝氏曰官戒戒眾官亦史戒也宰命爲酒祭用酒周禮天官酒正所謂事酒有事新造者卽此也

世佐案戒猶告也官戒者以占曰從之言徧告諸官使之各共其事也蓋占者使人告之不使宰者辟君也周禮大宰職云前期十日帥百官而卜日遂戒士防禮卜日吉使人告於眾賓士無臣故也大夫尊助祭者皆其臣也故不曰告於眾賓而曰官戒

若不吉則及逺日又筮日如初

注曰逺日後丁若後已

敖氏曰此逺日對筮之日而言卽所筮不吉之日也至此日又筮旬有一日也此文當承占曰從之下欲終言上事故至是乃見之

郝氏曰不吉謂上旬不從也及逺日謂至上旬丁亥又筮中旬丁未不從至中旬丁未又筮下旬丁巳又不從則止不祭也曲禮卜筮不過三

世佐案及逺日而又筮亦大夫禮之異者也士則卽於其日爲之如初謂筮於廟門之外以下之儀也凡筮日之法止於再而已再若不吉則直諏日而祀不更筮也說見士冠禮

右筮日

宿

注曰宿讀爲肅肅進也大夫尊儀益多筮日旣戒諸官以齊戒矣至前祭一日又戒以進之使知祭日當來

疏曰云大夫尊儀益多者大夫宿戒兩有士有宿而無戒是儀略

敖氏曰宿謂宿賔以下也是亦官宿之大夫於助祭之賔爲逾等故不親宿此宿當在宿尸之後言於此者爲下文節也

郝氏曰宿齋宿凡祭致齋三日祭之前三日齋宿於外

世佐案宿宿前所戒之官也此祭前三日事周禮世婦掌女宮之宿戒疏云亦祭前十日戒之使齋祭前三日又宿之此戒宿之通例也注云前祭一日誤祭義云致齋於內散齋於外檀弓亦云君子非致齋也非疾也不晝夜居於內【注云內正寢之中徐氏師曾云致齋居內非在房闥之中蓋亦端居深處於穾奧之內耳】郝云齋宿於外似失考

前宿一日宿戒屍

注曰皆肅諸官之日又先肅屍者重所用爲屍者又爲將筮

敖氏曰宿戒屍者凡可爲屍者皆宿戒之爲將筮也此宿戒蓋亦使人爲之屍未筮則未成其尊宿前一日又宿戒屍亦尊者之禮異也

世佐案前宿一日祭前四日也疏云當祭前二日蓋承注說之誤前祭四日廣戒凡可爲屍者而後筮之筮得吉又宿之皆異於士禮者也宿戒猶豫戒也筮屍在眀日故以其日爲宿與上宿字義異

右戒屍

眀日朝筮屍如筮日之儀命曰孝孫某來日丁亥用薦嵗事於皇祖伯某以某妃配某氏以某之某爲屍尙饗筮卦占如初【敖氏曰朝如字】

注曰不前期三日筮屍者大夫下人君祭之朝乃視濯與士異

疏曰天子諸侯前期十日卜得吉日則戒諸官散齋至前祭三日卜屍得吉又戒宿諸官使之致齋士卑不嫌故得與人君同三日筮屍但下人君不得散齋七日耳大夫尊不敢與人君同直散齋九日前祭一日筮宿屍並宿諸官致齊

郝氏曰明日朝謂祭前一日早筮屍筮男屍象祖考者妃無屍又曰鄭謂祭前一日筮屍與特牲前期三日異者大夫避諸侯禮夫用屍用筮旣同士可三日前筮何獨大夫不可禮文多錯舉一日至三日皆可筮有不虞則前一日亦可耳豈特牲小禮從容少牢反造次乎

張氏石本誤字云眀日朝服筮屍脫服字

世佐案戒尸之眀日卽宿諸官之日也特牲禮云前期三日之朝筮屍正與此同注疏說誤云筮卦占如初者筮立筮卦書卦占退占初謂筮日也如初之中不止是三者約舉之以見其餘耳又案朝下無服字當以石本爲正續通解儀禮圖集說節解諸本並同惟監本有服字衍也旣云如筮日之儀則朝服不待言矣張氏舎石本而監本是從去取失當

吉則乃遂宿屍祝擯

注曰筮吉又遂肅屍重屍也旣肅屍乃肅諸官及執事者祝爲擯者屍神像

疏曰案特牲使宗人擯辭祝致命此惟祝擯者士卑不嫌兩有宗祝與人君同大夫尊下人君故闕之世佐案此前祭一日事也乃緩詞見其不與筮屍同日也乃下復云遂者見其間無他事也筮尸之日當宿諸官而謂其間無他事者宿諸官主人不親也舊說卽筮吉之日往宿非祝擯者宗人以主人之命命祝而祝爲告於屍也特牲禮云宗人擯據其贊命而言也此云祝擯據其致命而言也

主人再拜稽首

敖氏曰已上之儀當略與特牲同以其有成禮故略之而不言

祝告曰孝孫某來日丁亥用薦嵗事於皇祖伯某以某妃配某氏敢宿

注曰吿屍以主人爲此事來

郝氏曰祝告曰下卽擯辭

世佐案上文筮屍及此吿尸之辭皆云以某妃配某氏者以祭時夫婦同屍故也

屍拜許諾主人又再拜稽首主人退屍送揖不拜注曰屍不拜者屍尊

世佐案屍拜答主人也主人又拜謝其許也此與特牲宿屍面位儀節大略相似所異者特文有詳略先後耳說見上篇

若不吉則遂攺筮屍

注曰卽攺筮之不及逺日

敖氏曰此所筮者若又不吉則直以其次者爲屍不復筮與筮日之意同

世佐案攺筮卽於筮尸之日爲之乃言於此者終言上事而後及之也

右筮屍宿屍

旣宿屍反爲期於廟門之外

注曰爲期肅諸官而皆至定祭早晏之期爲期亦夕時也言旣肅屍反爲期明大夫尊肅屍而已其爲賔及執事者使人肅之

敖氏曰旣宿屍反而爲期是其事相繼而不必至夕也然則向所宿者皆不在可知大夫宿與爲期同日此時又未有賔皆大夫禮異者也

郝氏曰宿屍反卽祭之先夕與諸執事爲期廟門外約明旦行事之期也

世佐案必云旣宿屍反者眀其與宿屍同日也是時凡助祭者皆在經不見子姓兄弟等面位者文不具也亦以其已見於特牲禮故略之與敖說恐未然

主人門東南面宗人朝服北面曰請祭期主人曰比於子

注曰比次早晏在於子也主人不西面者大夫尊於諸官有君道也爲期亦惟屍不來也

郝氏曰比猶隨也

張氏曰比推量也推量祭時之早晚惟在於子子謂宗人

宗人曰旦明行事主人曰諾乃退

注曰旦明旦日質明

世佐案此亦告兄弟及有司吿事畢主人以下乃退也【約士冠禮爲期言之】惟云乃退亦省文

右爲期

楊氏曰少牢禮與特牲禮輕重詳略不同少牢禮日用丁巳特牲不諏日者士卑時至事暇可以祭則筮其日矣不必諏丁巳之日如大夫禮冠一冠冠兩服其一端其一朝服朝服重於端特牲士禮故筮則端至祭而後朝服【世佐案特牲禮祭日主人服如初亦冠端也記云其服皆朝服謂助祭者耳此不分別言之殆誤】少牢大夫禮筮與祭皆朝服也特牲筮人筮筮人者官名周禮春官有簭人是也少牢禮史筮史者家臣主筮事者所謂府史是也特牲坐筮少牢立筮不同者注云士蓍短故坐筮卿大夫蓍長五尺故立筮各由其便也特牲少牢皆筮屍但特牲無宿戒尸之文少牢宿戒筮而後筮者重所用爲屍者亦大夫尊儀益多也特牲有宿賔之禮少牢不宿賔者大夫尊肅屍而已其爲賔執事者使人肅之特牲無爲期之禮少牢爲期者重其事也爲期之日主人門東南面不西面大夫尊於諸官有君道也

明日主人朝服卽位於廟門之外東方南面宰宗人西面北上牲北首東上司馬刲羊司士擊豕宗人告備乃退

注曰刲擊皆謂殺之此實旣省告備乃殺之文互者省文也尙書傳羊屬火豕屬水

疏曰案特牲視牲與視殺別日今少牢不言視牲直言刲擊告備乃退者省文此大夫禮視牲告充卽刲擊殺之下人君士卑不嫌故異日矣祭義云君牽牲穆答君卿大夫序從旣入門麗於碑卿大夫袒而毛牛尙耳諸侯禮殺於門內此大夫與特牲士皆殺於門外者辟人君也豕言擊動之使鳴是視牲也羊言刲謂殺之是視殺也大夫視牲視殺同日故互見皆有

楊氏曰雜記曰大夫冕而祭於公弁而祭於已士弁而祭於公冠而祭於已大夫爵弁自祭家廟惟孤爾其餘皆冠與士同

敖氏曰東方視殺之位亦宜當塾少南此異宰宗人之位亦與士禮異宗祝之位者同意牲亦當在東方少南有司牽羊豕則束之而東足也乃退謂主人郝氏曰古者大夫朝祭皆皮弁緇衣記曰大夫弁而祭於已卽位於廟門外視殺牲也司馬司士皆公有司告備告旣殺也

姜氏曰周禮宿視牲至祭旦而後視殺者君體尊故以兩日行之也士卑於君無嫌得與君同兩日而大夫近君有嫌則避君而不得與君之兩日者同矣歷考諸禮皆然而記禮器所謂順而摭者蓋如此世佐案皮弁朝服端三者輕重之差及其冠裳之異詳見首篇郝云大夫朝祭皆皮弁緇衣誤也雜記所云弁而祭於已者說者謂惟公之孤四命爲然爾引以證此亦誤

右視殺

雍人摡鼎匕俎於雍爨雍爨在門東南北上

注曰雍人掌割烹之事者爨竈也在門東南統於主人北上羊豕魚臘皆有竈竈西有鑊凡摡者皆陳之而後告絜

疏曰雍人掌割烹之事者周禮饔人職文案特牲視濯時皆陳之視訖告絜此亦當然

敖氏曰槪猶拭也旣筮日而宗人命滌則有司於祭器皆已濯之矣故至此但摡之爲去塵也鼎匕俎皆牲器故雍人摡之於雍爨之上以其類也下文摡甑甗匕惇於廩爨其亦然

廩人摡甑甗匕與惇於廩爨廩爨在雍爨之北

注曰廩人掌米入之藏者甗如甑一孔匕所以匕黍稷者也

疏曰廩人掌米入之藏者周禮地官廩人職文冬官陶人職云甗實一鬴厚半寸唇寸甑實二鬴厚半寸唇寸七穿鄭司農云甗無底甑以其無底故以一孔解之上雍人云匕者所以匕肉此廩人所掌米故云匕黍稷也

敖氏曰廩人與雍人對言則是掌爲饎之事者也甗如甑蓋有底而無孔所以盛米也與甑則炊之匕則出之此四器與鼎匕俎皆陳於外故雍人廩人分摡之廩爨亦北上

郝氏曰廩人掌炊黍稷匕飯是廩爨在北上谷食也張氏曰雍爨以烹牲廩爨以熟黍稷

司宮摡豆籩勺爵觚觶幾洗篚於東堂下勺爵觚觶實於篚卒摡饌豆籩與篚於房中放於西方設洗於阼階東南當東榮

注曰放猶依也大夫攝官司宮兼掌祭器也

敖氏曰司宮主陳設此器故俱摡之勺爵觚觶摡之則隨實於篚不待其卒摡也勺亦實於篚者爲將洗之饌之蓋於北堂放於西方以次而西也下篚亦饌於房以俟事至而設之不言陳幾之處未詳其所特牲禮幾席陳於西堂

郝氏曰司宮亦公有司主陳設者豆至篚共九品而篚卽盛勺爵觚觶者卒摡拭畢也房中之篚盛主婦獻酢之易爵也放置也

張氏曰司宮摡此九種祭器其酌酒之器則實之於篚西方房中近西處也篚謂實祭器者

姜氏曰摡通作漑滌也一曰拭也凡席等𨿽不滌漑亦自拂拭致潔疏謂幾洗篚三者不摡其說恐非世佐案饌豆籩與篚於房中篚卽實勺爵觚觶者本當設於洗西今與豆籩等俱饌於房中事未至也放至也孟子云放於瑯邪言其下者至於西方則東上也不曰西墉而曰西方眀其在房中半以北也房中半以北無墉

右摡器

郝氏曰特牲禮殺執事人寡以豫爲敬視牲視濯先日爲之少牢禮盛執事者眾以敏爲敬殺牲摡器皆當日爲之所以異也

世佐案摡與濯義異云摡則其先已濯可知此言諸官摡器於祭之日而其前一夕不見視濯之事蓋文不具也或曰辟君禮未知是否

羮定雍人陳鼎五三鼎在羊鑊之西二鼎在豕鑊之西注曰魚臘從羊膚從豕統於牲

疏曰上文摡鼎時鄭云羊豕魚臘皆有竈竈西有鑊今陳鼎宜各當其鑊此三鼎在羊鑊之西二鼎在豕鑊之西故云魚臘從羊膚從豕也知羊豕魚臘各有鑊者士虞禮云側亨於廟門外之右東面魚臘爨亞之特牲記云牲爨在廟門外東南魚臘爨在其南有爨卽有鑊士禮皆有爨鑊則大夫可知也

敖氏曰三鼎羊魚臘二鼎豕與膚膚鼎亦在豕鑊西者以膚在豕鑊故也魚臘自有鑊未升之時其鼎乃從羊者以膚鼎従豕之故而爲之也蓋此鑊四而鼎五若鼎各從其鑊則豕鑊西之鼎二羊鑊西之鼎一嫌其輕重失次故以魚臘之鼎従羊見其尊也不云爨而云鑊據鼎實之所從出者而言是篇獨著鑊西之鼎位以其異也士禮三鼎無嫌故不見之

郝氏曰陳鼎五羊豕魚臘膚也鑊大釡以煮肉陳鼎就鑊以便升也

世佐案此將實鼎之位也前祭一夕先陳鼎於門外北面北上至是移而近鑊焉便升也不各從其鑊之故敖說得之前夕不言陳鼎以其已見於特牲禮也特牲禮不言實鼎之法故詳言之互相備也

司馬升羊右胖髀不升肩臂臑防骼正脊一脡脊一橫脊一短脇一正脇一代脇一皆二骨以並腸三胃三舉肺一祭肺三實於一鼎

注曰升猶上也上右胖周所貴也髀不升近竅賤也肩臂臑肱骨防骼股骨脊從前爲正脇旁中爲正脊先前脇先後屈而反猶器之防也並並也脊脇骨多六體各取二骨並之以多爲貴舉肺一屍食所先舉也祭肺三爲屍主人主婦

疏曰十一體之中五體不言一而六體言一者以其體下言皆二骨以並見一體皆有二骨而二骨共爲一體也脊先前卽正脊是也脇先後卽短脇是也特牲記屍俎有正脊橫脊而與脡脊有長脇短脇而無代脇注云脊無中脇無前貶也眀代脇最在前也脊以前爲正其次名脡卻後名橫脡者脡脡然直也橫者濶於脡也凡皆隨形名之惟言正者以義取稱也注言防者専指脇脊不數肩胳也凡牲體四支爲貴故先序肩臂臑防胳於上然後序脊脇於下但其次應先言正脇而先言短者又取防之義祭肺貴序在下者腸胃及肺在內不得與外體爲尊卑之次當自爲先後也此經肩臂以下皆言一至十一體之下總言皆二骨知二骨據脊脇骨多六體各取二骨者案特牲記肩臂臑肫胳不言二骨至序脊脇卽言二骨以並故知此言皆二骨亦據脊脇言也

敖氏曰升謂升於鼎也牲體盡在鑊惟神之俎實升於鼎其餘則皆自鑊升於俎也正脊之屬用二骨乃皆云一者則是但以其名相別耳不系其骨之多寡也脊先前脇先後亦禮貴相變也腸三胃三者少牢之俎五而已腸胃不得別俎故但附於其牲也附於其牲則其數貶焉而止於三亦如特牲豕俎膚三之意也大夫或用大牢而俎若九若七則腸胃別俎得充其數此制於公食大夫禮見之

郝氏曰凡牲肉神俎由鑊升鼎鼎入載俎余俎卽自鑊載俎以入此鼎皆由鑊升而入載神俎者也右胖右半體髀股骨不升於神鼎余俎不拘正脊後爲脡脊脡直也橫脊脊旁脇胸旁短脇近前骨短次爲正脇又次爲代脇近要前後相代也

司士升豕右胖髀不升肩臂臑防胳正脊一脡脊一橫脊一短脇一正脇一代脇一皆二骨以並舉肺一祭肺三實於一鼎

注曰豕無腸胃君子不食混腴

敖氏曰此與上經升羊者皆出自鑊而入於鼎其文之序則始於肩終於肺與下經之出於鼎而載於俎者同以其出入先後之節攷之似正相反然則此所云者但據其已在鼎者上下之次而言非謂入鼎之序亦然也蓋與下經之文𨿽同而意則異矣

雍人倫膚九實於一鼎

注曰倫擇也膚脇革肉擇之取羙者

敖氏曰膚九者與其牲異鼎不視腸胃故得充其數焉司士不倫膚以其卑也先魚臘實之者與牲體同鑊宜因便也旣實則遷之於臘爨之西南

郝氏曰倫膚豕肉無骨者比次方正九片爲一鼎與豕同鑊而鼎別

姜氏曰倫倫理也以脇革肉有倫理而名周人貴骨近脇骨故用之其脇下膚俗稱軟膛不近脇骨不用也

司士又升魚臘魚十有五而鼎臘一純而鼎臘用麋注曰司士又升副倅者合升左右胖曰純純猶全也疏曰下經云司士三人升魚臘膚則此豕魚臘宜各一人又此升鼎宜俱時明是副倅者非升豕者可知倅亦副之別名以其副牲鼎故云副倅也

敖氏曰云又升則司士卽向之升豕者也然則此時亦先升魚後升臘與鼎謂實於一鼎也牲一胖而臘一純亦大夫禮異也不言髀不升可知也每於將升之時則舉鼎以就其鑊西他篇言臘者皆不言其物而此云用麋者經特於此見之乎

卒脀皆設扄鼏乃舉陳鼎於廟門之外東方北面北上注曰北面北上向內相隨

敖氏曰陳於東方亦當塾少南向不陳於此亦異於士

郝氏曰脀烝同升也卒脀升鼎畢也陳鼎自鑊西移近門東塾北面何廟也北上自北直陳而南也張氏曰脀以牲體實鼎也

司宮尊兩甒於房戶之間同棜皆有冪甒有酒注曰房戶之間房西室戶東也棜無足禁者酒戒也大夫去足攺名優尊者若不爲之戒然

疏曰特牲用棜仍云禁此攺名曰棜是優尊者若不爲神戒然鄕飲酒𨿽是大夫禮猶名斯禁者尋常飲酒異於祭祀

敖氏曰棜卽所謂棜禁也惟言棜文省耳

司宮設罍水於洗東有枓設篚於洗西南肆

注曰枓防水器也凡設水用罍沃盥用枓禮在此也疏曰設水用罍沃盥用枓言凡者總儀禮內凡用水者皆須罍盛之凡沃盥水者皆用枓爲之也士冠禮士昏禮皆直言水在洗東鄕飲酒特牲記亦云然皆不言罍器亦不言有枓其燕禮大射雲罍水亦不言有枓也故注總云凡以見其餘文不具也【從姜氏節本】敖氏曰枓者沃盥與洗用之加於罍上經言罍水者惟此與大射燕禮耳然則士之水器其異於此乎凡沃洗及盥於洗者皆用枓經特於此見之

攺饌豆籩於房中南面如饋之設實豆籩之實

注曰攺更也爲實之更之威儀多也如饋之設如其陳之左右也饋設東靣

敖氏曰案注云饋設東面以見其異者此耳

張氏曰此承上文亦司宮爲之前饌豆籩房中依於西方今欲實之乃更陳如饋時之次第也豆籩之實謂菹醢之等

世佐案饋饋食之時也如饋之設者謂其饌於房中如設於室也饋時東面此南面而其上下左右之次則同

小祝設槃匜與簞巾於西階東

注曰爲屍將盥

右實鼎饌器

郝氏曰禮文多互見如特牲言臘脾髀不升則豕髀可知獨屍俎云不用髀則是他牲俎猶用也故祝俎有豕髀少牢神俎言羊豕髀不升則特牲神俎可知少牢臘用麋特牲用兔可知少牢尊兩甒酒棜禁冪不言覆兩甒明日卒奠皆互見也他可類推

主人朝服卽位於阼階東西面

注曰爲將祭也

敖氏曰更言朝服者嫌祭服或異於前也阼階東亦直東序後放此主人旣視殺而退至是乃出立於其位也

司宮筵於奧祝設幾於筵上右之

注曰布陳神坐也室中西南隅謂之奧席東面近南爲右

疏曰案特牲云祝筵幾大夫官多故使兩官共其事亦是接神故祝設幾也

右卽位設筵幾

主人出迎鼎除鼏士盥舉鼎主人先入

注曰道之也主人不盥不舉

疏曰此決特牲主人降及賔盥士禮自舉鼎此大夫尊不舉故不盥

敖氏曰主人未入室而先迎鼎且不舉亦大夫禮異也除鼏示有事也士盥於外

司宮取二勺於篚洗之兼執以升乃啟二尊之蓋冪奠於棜上加二勺於二尊覆之南枋

注曰二尊兩甒也

疏曰二勺兩尊用之酒𨿽不酌重古如酌者然也敖氏曰蓋冪蓋尊之冪也此時卽徹冪而加勺亦變於士

郝氏曰司宮卽前尊兩甒者勺以酌酒蓋尊蓋冪巾也勺加尊上覆向下南枋柄向南便執也

世佐案蓋冪謂蓋與冪也凡祭祀之尊蓋而又冪與他尊異說見特牲記此徹蓋冪之節亦與士同敖說非

鼎序入雍正執一匕以從雍府執四匕以從司士合執二俎以從司士贊者二人皆合執二俎以相從入注曰相助

敖氏曰雍正雍人之長府其佐也匕先俎後變於君禮也贊者二人故云相從嫌並行也

郝氏曰司士贊者助司士執俎者也二人皆合執二俎並司士執爲六俎多一肵俎也俎從匕匕從鼎鼎自門外入東階下主人親親載也

世佐案合執者合二俎而執之也不手各一俎者執俎之法宜然爾相從二字當連讀敖說是也相如字釋文息亮反蓋爲注說所誤

陳鼎於東方當序南於洗西皆西面北上膚爲下匕皆加於鼎東枋

注曰膚爲下以其加也南於洗西陳於洗西南疏曰門外陳鼎時不言膚爲下至此言之者膚者豕之實前陳鼎在門外據鼎所陳膚在魚上今將載於俎設之最在後故須別之也羊無別俎而豕有膚俎故謂之加

敖氏曰膚爲下陳鼎於外之時則然矣見於此者蓋要終言之必言膚爲下者以其出於豕且與之同鑊嫌宜在魚臘上也加匕東枋便匕者之執也旣錯鼎加匕則右人及執匕者退惟左人待載

世佐案當序東西節也南於洗西南北節也洗當東榮鼎當東序則鼎在洗西矣設洗之節南北以堂深而鼎則又在其南不與洗相當也

俎皆設於鼎西西肆肵俎在羊俎之北亦西肆

注曰肵俎在北將先載也異其設文不當鼎

疏曰羊俎在羊鼎西今云肵俎在羊俎北不繼鼎眀不當鼎也若繼鼎言者卽在鼎西也

敖氏曰後言肵俎亦以設在後也執俎者旣設俎乃退

世佐案鼎西面俎亦西肆則俎於鼎爲縮也一俎當一鼎鼎五而俎六故肵俎特於羊俎之北也亦西肆從其類也

宗人遣賔就主人皆盥於洗長朼

注曰長朼者長賔先次賔後也主人不朼言就主人者眀親臨之古文朼作匕

敖氏曰此所遣者二佐食三司士也云賔者省文耳此佐食賔也司士私人也就主人謂立於主人之南西面也旣乃序盥復位乃序進匕也雲長匕則匕者亦有先後矣此禮舉者匕者異人亦大夫禮異也鄭本匕作朼今亦從古文作匕

世佐案此所遣者皆大夫之臣也謂之賔者以其助祭故也是時賔位在門東北面主人西面於阼階東洗與鼎俎之設皆與主人相近故往而就之云就主人者明其立於主人之後亦西面北上乃序進盥也卒盥序進西面匕雲長匕者言匕者以長幼之次爲之也

佐食上利升牢心舌載於肵俎心皆安下切上午割勿沒其載於肵俎末在上舌皆切本末亦午割勿沒其載於肵橫之皆如初爲之於爨也

注曰牢羊豕也安平也平割其下於載便也凡割本末食必正也午割使可絕勿沒爲其分散也周禮祭尙肺事屍尙心舌心舌知滋味今文切皆爲刌疏曰皆者皆羊豕羊豕皆有心舌也案特牲記云肵俎心舌皆去本末午割之實於牲鼎載心立舌縮俎卽是未入鼎時則制此心舌然也旣未入鼎先制之是爲之於爨也【從集說節本】

敖氏曰此羊豕之心舌蓋俱在羊鼎故惟上利升之勿者不絕其中央也必切上下本末者欲其整也特牲記云舌縮俎此雲橫之蓋於俎爲縮於載者爲橫然則肵俎亦有載執之以載者明矣皆如初爲之於爨者言此切割之制與爲之於爨之時無以異也心舌載於俎皆二以並羊左而豕右與此載者蓋南面以羊俎在其南也

郝氏曰佐食二人長爲上利利食也佐食之別號安下切上去本末也安猶平也割下平使立也午割一縱一橫割勿沒不斷也猶沒階沒霤之沒盡也舌順俎橫陳故謂橫其在俎爲縮與特牲所記非異也心舌無特鼎皆烹於門外雍爨羊豕各自其鑊升於各鼎今亦自各鼎載於肵俎故曰如初

姜氏曰周𨿽尙肺而心舌亦所重故進之注說何陋耶二者體味異不雜亂未升鼎時己午割勿沒至載俎乃言者蓋因言其上下縱橫而補其文耳

世佐案利及肵俎之說皆見上篇

佐食遷肵俎於阼階西西縮乃反

敖氏曰肵俎旣載則執俎者以錯於故處而佐食遷之也西縮猶西肆

郝氏曰佐食獨遷肵俎於東階下西者肵俎尊不與眾俎同處也西縮南北直陳俎面西向西未奠不橫向南也乃反反阼階東載眾俎也

姜氏曰西云縮謂橫也凡東西爲橫南北爲縱世佐案佐食不言上利文省也肵俎不與眾俎同進故遷之使異其處西縮之解敖得之反者反於羊鼎東西面之位也

佐食二人上利升羊載右胖髀不升肩臂臑膊胳正脊一脡脊一橫脊一短脇一正脇一代脇一皆二骨以並腸三胃三長皆及俎拒舉肺一長終肺祭肺三皆切肩臂臑膊胳在兩端脊脇肺肩在上

注曰升之以尊卑載之以體次各有宜也拒讀爲介距之距俎距脛中當橫節也凡牲體之數及載備扵此疏曰此經所載牲體多少一依上文升鼎不異而重序之者以其載俎之時恐與入鼎時多少有異故重序之云肩臂臑膊胳在兩端脊脇肺肩在上者此是在俎之次俎有上下猶牲體有前後故肩臑在上端膊胳在下端脊脇肺在中其載之次序肩臂臑正脊脡脊橫脊代脇長脇短脇肺腸胃膊胳也云升之以尊卑者卽上文上利升羊以下序其在鼎也云載之以體次者俎法四體尊於脊脇卽經四體在兩端脊脇肺在中者故云各有宜也左氏傳昭二十五年云季氏介其雞郈氏爲之金距引之者彼距在雞足爲距此俎距在俎爲橫也案明堂位云俎有虞氏以梡夏后氏以嶡殷以椇周以房俎注云梡斷木爲四足而已嶡之言蹷也謂中足爲橫距之象周禮謂之距彼注云周禮謂之距卽指此俎距而言是距謂爲俎足中央橫者也案此經節折前體肩臂臑兩相爲六後體膊胳兩相爲四短脇正脇代脇兩相爲六脊有三摠爲十九體惟不數觳二通之爲二十一體二觳正祭不薦於神屍故不言是牲體之數備於此也敖氏曰此先言其出於鼎之序後言其載於俎之次也出於鼎者其序如此則其在鼎上下之次亦可見矣脊脇肺不言腸胃可知也或曰肺上當有腸胃二字文脫耳

郝氏曰牲體自門外鑊內升鼎時髀已不升此又重言者眀獨屍俎不用髀非謂鼎中尙有髀也俎足間橫木曰拒肩臂臑膊胳五體居俎兩端象首足橫陳也脊脇肺三體居中央便先舉也肩居上貴前表其爲右也此上皆羊俎

張氏曰脊脇肺肩在上肩字殆誤上文已言肩不當重出且遺胃則肩字卽胃字之誤可知

姜氏曰五者在兩端明脊脇肺在中也而此五者肩又在兩端之上故明之

世佐案肺下肩字非誤張氏蓋失於分句之不審耳肩臂臑膊胳在兩端【句】脊脇肺【句】肩在上此三言者所以明其載於俎之次也云肩臂臑膊胳在兩端則脊脇腸胃肺之在中央明矣舉脊脇肺而不言所在者以其可知也不言腸胃文省也俎端有上下故又言肩在上以別之云肩在上則臂臑從肩而皆在俎之上端膊胳在其下端亦可知矣此立言之法也若攺肩爲胃則不當置於肺下腸胃並言亦不當捨腸而獨言胃且肩臂等五體旣分居俎之兩端則所云在上者更在何者之上乎妄攺經文之失如是故辧之

下利升豕其載如羊無腸胃

世佐案無腸胃著其異於羊者說見上

體其載於俎皆進下

注曰進下變於食生也所以交於神明不敢以食道敬之至也鄕飲酒禮進腠羊次其體豕言進下互相見

疏曰公食大夫鄕飲酒牲體皆進腠腠是本是食生人之法此言進末末爲終謂骨之終食鬼神法故云變於食生也云所以交於神明者郊特牲文云不敢以食道檀弓文言互相見者羊言體亦進下豕言進下亦次其體也

敖氏曰進下謂以每體之下鄕神位也載時則但爲鄕俎之右耳

郝氏曰進下以骨末向神執末食本便也如肩近臂爲下臂近臑爲下他可推

姜氏曰此總言羊豕也注疏單作言豕故有互見之說

世佐案姜說近是而以體字讀屬上句非體謂羊豕之體也自肩至代脇各十一下猶末也毎體各有本未如肩以近膉處爲本近臂處爲末臂以近肩處爲本近臑處爲末是也其餘以是推之

司士三人升魚臘膚魚用鮒十有五而俎縮載右首進腴

注曰右首進腴亦變於食生也有司載魚橫之少儀曰羞濡魚者進尾

疏曰生人死人皆右首鬼神進腴者是气之所聚生人進鰭者鰭是脊生人尙味也幹魚進首是上大夫繹祭儐尸之禮濡魚進尾是天子諸侯繹祭可知【從楊氏圖節本】

敖氏曰縮載謂載而縮俎也右首據載者視之而言也魚之進腴猶牲之進下也魚以腴爲下鬐爲上右首而進腴則亦寢右矣士喪奠用食生之禮其魚則左首進鬐與此異又喪奠魚九而爲三列此其列亦三而毎列用五與

張氏曰有司載魚橫之卽下篇有司徹引此及少儀欲見正祭與儐屍載魚禮異

臘一純而俎亦進下肩在上

注曰如羊豕凡臘之體載禮在此

疏曰諸經惟有臘文蕪升載之法惟此有之

敖氏曰臘一純而俎則肩臂臑膊胳各二而脊脇之數亦倍於牲其載之次右左右股肱皆二體以並而右爲上凡臘之體骨及載亦見於此

膚九而俎亦橫載革順

注曰列載於俎令其皮相順亦者亦其骨體

疏曰革順謂以此膚之體相次而作行列以膚革相順而載也上牲體橫載文不明故舉膚亦橫載以眀之此膚言橫則上羊豕骨體亦橫載可知也敖氏曰上俎云進下卽橫載也故此亦雲橫載者載而橫於俎也

郝氏曰革皮也以肉皮向上相順比也

姜氏曰膚承心舌橫之故言亦疏說非是

右舉鼎匕載

卒脀祝盥於洗升自西階主人盥升自阼階祝先入南面主人從戶內西面

注曰將納祭也

敖氏曰祝先升亦大夫禮異也祝南面負墉

主婦被錫衣侈袂薦自東房韭菹醓醢坐奠於筵前主婦贊者一人亦被錫衣侈袂執葵菹蠃醢以授主婦主婦不興遂受陪設於東韭菹在南葵菹在北主婦興入於房

注曰被錫讀爲髲鬄古者或剔賤者刑者之發以被婦人之紒爲飾因名髲鬄焉此周禮所謂次也不纚笄者大夫妻尊亦衣綃衣而侈其袂耳侈者蓋半士妻之以益之袂三尺三寸祛尺八寸韭菹醓醢朝事之豆也而饋食用之丰大夫禮葵菹在北防今文錫爲緆

疏曰云主婦贊者一人亦被錫則其餘不得如主婦當與士妻同纚笄綃衣若士妻與婦人助祭一皆纚笄綃衣以綃衣下更無服服窮則同也案周禮追師掌主後以下副編次三翟者首服副鞠衣襢衣首服編禒衣首服次鄭彼注云副首飾若今步搖編編列發爲之若今假紒次次第髮長短爲之所謂髲鬄鄭云所謂髲鬄者指此文也云不纚笄者大夫妻尊者此決特牲主婦纚笄士妻卑故也云亦衣綃衣者亦如特牲士妻主婦綃衣也綃衣者六服下之外者云半士妻之以益之者士妻之二尺二寸祛尺二寸三分益一故三尺三寸祛尺八寸也周禮醢人職朝事之豆韭菹醓醢菖本麋臡菁菹鹿臡菹麇臡彼天子八豆今取二豆爲饋食用之丰大夫禮故也葵菹蠃醢亦天子饋食之豆以當其節故不須言之韭菹在南醓醢在北次東葵菹在北蠃醢在南是其防也

敖氏曰被如被袗衣之被謂衣之也緆皆當作緣字之誤也緣禒通內衣服曰緣衣素沙是也內子祭服緣衣而又侈其袂焉所以甚別於士妻之祭服也卿大夫之妻展衣爲上禒衣次之此自祭於家故服其次者辟助祭於公也不言首飾其亦纚笄與贊者亦被禒衣侈袂婦人助祭者其服宜與主婦同亦如賔客之皆朝服也然則𨿽非內子其衣亦得侈袂矣古者男女吉凶之衣其袂二尺二寸袪一尺二寸此制之正也侈袂之度則未詳主婦贊者云一人見其數止於此耳以授主婦坐授之也故主婦不興上不言主婦之位此不言盥如特牲可知鄭本緆作錫注曰今文錫爲緆繼公爲錫緆二字皆誤而緆於緣爲差近故但取其近者

郝氏曰被著衣錫光澤也如錫衰之錫漢人云曳阿錫侈袂大袖也

張氏曰韭菹在醓醢之南葵菹在蠃醢之北菹醢錯對是在防也

世佐案被髲通詩云被之僮僮被之祈祈是也莊子禿而施髲卽此被字錫布之滑易者漢樂府云曳阿錫注云細布言其布滑易如錫也以細布爲衣而侈其袂卽褖衣也禒衣與宵衣俱以布爲之所異者在袂之大小耳大夫妻從夫助君祭服展衣此自祭於家故服禒衣服禒衣者首服決次卽被也舊說多未安謹參訂之

佐食上利執羊俎下利執豕俎司士三人執魚臘膚俎序升自西階相從入

敖氏曰此執俎皆匕者也不使載者設之亦大夫祭禮異也

姜氏曰相卽上章司士贊者二人

世佐案相從說見上姜說蓋承注疏之誤

設俎羊在豆東豕亞其北魚在羊東臘在豕東特膚當俎北端

敖氏曰當豕俎北端乃云特者眀不與之爲列也

主婦白東房執一金惇黍有蓋坐設於羊俎之南婦贊者執惇稷以授主婦主婦興受坐設於魚俎南又興受贊者惇黍坐設於稷南又興受贊者惇稷坐設於黍南惇皆南首主婦興入於房

注曰惇有首者尊者器飾也飾蓋象周之禮飾器各以其類有上下甲

疏曰經云惇南首眀象獸之形知象者以蓋形象故也案周禮梓人職外骨內骨以脰鳴者以胸鳴者之類鄭云刻畫祭器博庶物也司尊彛職又有雞彛鳥彛之類是周禮飾器各以其類也惇旣象眀簋亦象爲之故禮器云管仲鏤簋朱紘注云謂刻而飾之大夫刻爲耳諸侯飾以象【象蓋謂象齒】天子飾以玉九嬪職云凡祭祀贊玉齍注云玉齍玉惇受黍稷器是天子八簋之外兼用惇也特牲云佐食分簋鉶注云惇有虞氏之器也周制士用之變惇言簋容同姓之士得從周制耳則同姓大夫亦用簋特牲少牢用惇者異姓大夫士也明堂位云有虞氏之兩惇下夏后氏之四璉殷之六瑚周之八簋鄭注云皆黍稷器制之異同未聞案周禮舍人注圓曰簋孝經注直云外方曰簋者據【據云似有脫字】而言若然云未聞者據殷已上未聞周之簋則聞矣故易損卦云二簋可用享注云離爲日日圓巽爲木木器象是其周器有聞也孝經緯鉤命決云惇規首上下圓相連簠簋上圓下方法陰陽是有聞而鄭云未聞者鄭不信之故也

敖氏曰金惇以金飾之也四惇皆然特見其一耳婦贊者卽主婦贊者一人也不言主省文也後放此以授主婦立授之也故主婦興受惇與受豆籩不同禮貴相變也其後二惇則婦人贊者執以立於戶外婦贊者一一反之以授於主婦蓋婦贊者惟一人而已郝氏曰金惇銅簋以盛黍稷各二南首席以南爲上也

祝酌奠遂命佐食啟防佐食啟防蓋二以重設於惇南注曰酌奠酌酒爲神奠之後酌者酒尊要成也特牲饋食禮曰祝洗酌奠奠於鉶南重累之

敖氏曰已酌奠卽奠之於韭菹之南而東當所設防之西此文省也設於惇南卻而設於其南兩惇之南也云防復云蓋以明防之爲蓋也

主人西面祝在左主人再拜稽首祝祝曰孝孫某敢用柔毛剛鬛嘉薦普淖用薦嵗事於皇祖伯某以某妃配某氏尙饗主人又再拜稽首

注曰羊曰柔毛

敖氏曰主人固西面矣復見之者嫌此時或異面也張氏曰牲物異號以殊人用也

世佐案剛鬛嘉薦普淖並見士虞記嘗以文次推之定以嘉薦爲豆惇之屬普淖爲鉶羮矣但是時鉶猶未設而祝辭先及之則不可解

右陰厭

儀禮集編卷三十七﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷三十八

龍裏縣知縣盛世佐撰

少牢饋食禮第十六之二

祝出迎屍於廟門之外主人降立於阼階東西面祝先入門右屍入門左

注曰特牲饋食禮曰屍入主人及賔皆辟位出亦如之祝入門右者辟屍盥也旣則後屍

宗人奉槃東面於庭南一宗人奉匜水西面於槃東一宗人奉簞巾南面於槃北乃沃屍盥於槃上卒盥坐奠簞取巾興振之三以授屍坐取簞興以受屍巾

注曰庭南沒霤

疏曰庭南者於庭近南是沒盡門屋霤近門而盥也特牲亦云屍入門北面盥

郝氏曰屍入門左將升西階也坐奠簞者奉巾之宗人也

張氏監本正誤云取巾興振之三下脫以授屍坐取簞興七字

祝延屍屍升自西階入祝從

注曰祝從從屍升自西階

敖氏曰特牲饋食禮曰屍至於階祝延屍祝從從其升而入也祝入亦南面

主人升自阼階祝先入主人從

注曰祝接神先入宜也

敖氏曰上云屍入祝從則祝固已入矣此復云祝先入者明其先於主人

屍升筵祝主人西面立於戶內祝在左

注曰主人由祝從而居右尊也祝從屍屍卽席乃卻居主人左

敖氏曰在左者當爲主人釋妥尸之辭也在左之義見聘禮

祝主人皆拜妥屍屍不言屍答拜遂坐

注曰屍自此答拜遂坐而卒食其間有不啐奠不嘗鉶不告防大夫之禮屍彌尊也不告防者爲初亦不饗所謂曲而殺

疏曰不嘗鉶謂不嘗豕鉶饗者圭爲而孝薦之饗大夫尊嫌與人君同士賤不嫌也曲而殺禮器文敖氏曰云屍不言則妥有辭矣屍於旣拜乃坐亦變於士所以升筵而未卽坐者以主人尊故也

郝氏曰屍不言象神也

世佐案特牲禮言屍坐於主人拜妥尸之上此言於妥尸之下者亦文有先後耳敖云以主人尊故非屍在廟中則全於君固不以主人之尊卑而異其禮也惟不祝饗與士禮異所以然者以其有儐屍於堂之禮故於是略之與去遂坐者明其不復興也

祝反南面

注曰未有事也墮祭爾惇官各肅其職不命

敖氏曰妥屍事畢也南面云反以見從屍入時位在此張氏曰方陰厭之初祝入南面此旣無事故反其位

屍取韭菹辯防於三豆祭於豆間上佐食取黍稷於四惇下佐食取牢一切肺於俎以授上佐食上佐食兼與黍以授屍屍同受祭於豆祭

注曰牢羊豕也同合也合祭於菹豆之祭也黍稷之祭爲墮祭將食神余尊之而祭之

楊氏曰切肺祭肺也三取其一也俎豆當作菹豆敖氏曰牢一切肺羊豕各一也言兼與黍而不言稷見其尊者耳或曰黍下脫一稷字同猶兼也豆祭豆實所祭之處

張氏曰合祭於豆祭豆祭卽韭菹之祭於豆間者祭黍之稷者就器減取而祭故名墮祭畢祭畢斂而藏之肺與黍稷皆得爲墮周禮守祧職旣祭則藏其墮是也先陳設爲陰厭屍後來卽席食是屍餕鬼神之餘故尊而祭之非盛主人之饌而祭也

世佐案載俎之時牢俎皆有祭肺三今各取其一畱二以爲主人主婦用也

上佐食舉屍牢肺正脊以授屍上佐食爾上惇黍於筵上右之

注曰右之便屍食也重言上佐食明更起不相因疏曰曲禮云飯黍無以箸是古者飯食不用匙箸故移之於席上便屍食也案特牲云黍稷此不云稷者文不具其實亦爾之也

楊氏曰案賈疏授屍下有屍受祭肺四字

敖氏曰此於所舉者皆系以屍明其爲屍物也肺脊先食舉之亦明不與他舉同重言上佐食者授舉之後屍有事也不言振祭嚌之文省耳右之蓋當屍前之南

郝氏曰屍牢卽屍俎羊豕也肺爲气主脊爲正體故屍舉此二者以終十一飯祭食惟取黍食重黍也上惇黍當羊俎之南者也筵上神席上坐曰席饌曰筵張氏曰吳氏云授屍下有屍受祭肺四字今案唐石本亦無四字惟下文食舉疏云云舉牢肺正脊也者上文云上佐食舉屍牢肺正脊以授屍屍受祭肺明今食先云食舉是上牢肺正脊也據此文則賈作疏時經文尙有屍受祭肺四字故吳云然也

主人羞肵俎升自阼階置於膚北

敖氏曰云升自阼階者嫌進俎者必升自西階故以明之置亦橫設之也

上佐食羞兩鉶取一羊鉶於房中坐設於韭菹之南下佐食又取一豕鉶於房中以從上佐食受坐設於羊鉶之南皆芼皆有柶屍扱以柶祭羊鉶遂以祭豕鉶嘗羊鉶

注曰芼羊用苦豕用薇皆有滑

敖氏曰上佐食受興受之也故下云坐設芼以菜和物之名祭鉶亦於豆祭也下篇曰以羊鉶之柶扱羊鉶遂以扱豕鉶祭於豆祭若公食大夫禮用大牢則祭鉶於上鉶之間與此異

郝氏曰祭鉶嘗鉶以下皆右手爲之左手執肺脊至十一飯畢然後以授佐食也

食舉

注曰舉牢肺正脊也

疏曰特牲爾惇下設大羮此不云者大羮不爲神直是爲屍者故此不言儐屍乃有也

敖氏曰特牲饋食禮曰乃食食舉謂一飯則食舉以安之也士昏禮亦然則此亦當先飯而後食舉也不言乃食者文有脫漏也

三飯

注曰食以黍

疏曰以前文先言爾黍故知先食黍也

上佐食舉屍牢漧屍受振祭嚌之佐食受加於肵上佐食羞胾兩瓦豆有醢亦用瓦豆設於薦豆之北

注曰設於薦豆之北以其加也四豆亦防羊胾在南豕胾在北無臐膮者尙牲不尙味

疏曰特牲略於少牢故有豕膮此少牢二牲故不尙味而無臐膮也

敖氏曰薦豆兼二列而言也無臐膮其逺別於大牢之禮與禮用大牢庶羞乃有膷臐膮案注云羊胾在南豕胾在北者謂羊在西列之南豕在東列之北也

屍又食食胾上佐食舉屍一魚屍受振祭嚌之佐食受加於肵橫之

注曰或言食或言飯食大名小數曰飯魚橫之者異於肉

疏曰一口謂之一飯故云小數曰飯大夫不儐屍者於時亦當設大羮

敖氏曰屍食胾亦異於士橫之象其在魚俎也此亦於俎爲縮於人爲橫然則佐食於加物於肵俎之時其亦西面與

又食上佐食舉屍臘肩屍受振祭嚌之上佐食受加於肵注曰臘魚皆一舉者少牢二牲略之臘必舉肩以肩爲終也別舉魚臘崇威儀

敖氏曰肩右肩也骨體惟肩爲尊臘但一舉故卽用其尊體也別舉魚臘大夫禮異也此言上佐食受則前後之所謂佐食受者皆其上者也

張氏曰少牢二牲略之者對特牲三舉獸魚別舉魚崇之威儀者對特牲魚獸常一時同舉以肩爲終者牲體貴肩以所貴者終也

又食上佐食舉屍牢骼如初

注曰如舉幹也

又食

注曰不舉者卿大夫之禮不過五舉須侑屍

疏曰云五舉者舉牢肺一也又舉牢幹二也又舉一魚三也又舉臘肩四也又舉牢骼五也

屍告飽祝西面於主人之南獨侑不拜侑曰皇屍未實侑

注曰實猶飽也祝旣侑復反南面

疏曰云祝旣侑復反南面者戶內主人及祝有事之位屍席北祝無事之位今侑訖亦復屍北南面位也敖氏曰侑尸之禮祝固不拜矣乃言之者嫌主人不拜祝獨侑之禮則或當拜也祝獨侑亦與士禮異張氏曰祝獨侑者不與主人共侑也

屍又食上佐食舉屍牢肩屍受振祭嚌之佐食受加於肵

注曰四舉牢體始於正脊終於肩尊於始終

疏曰正脊及肩皆牲體之貴者

屍不飯告飽祝西面於主人之南

注曰祝當贊主人之辭

敖氏曰不飯而告飽又變於上

主人不言拜侑

注曰祝言而不拜主人不言而拜親疏之宜

敖氏曰祝爲之辭故不言也

屍又三飯

注曰爲祝一飯爲主人三飯尊卑之差屍十一飯下人君也

敖氏曰於舉肩之後又三飯爲主人加也

上佐食受屍牢肺正脊加於肵

注曰言受者屍授之也屍授牢幹而實舉於菹豆食畢操以授佐食焉

疏曰牢肺正脊卽上文所云食舉也初食舉不言置舉之所至此十一飯後乃言上佐食受屍牢肺正脊加於肵以特牲禮約推之方屍三飯上佐食舉牢幹時屍蓋置之舉於菹豆至此食畢屍乃於菹豆上取而授上佐食也【從句讀節本】

敖氏曰言受明屍未嘗奠之也特牲禮旣舉幹魚屍實舉於菹豆故食畢佐食自加舉加於肵與此禮異佐食亦反上惇黍於其所經文略也

世佐案特牲禮三飯之後云屍實舉於菹豆此不言者文略也敖說似泥

右迎屍正祭

郝氏曰特牲體不足故三鼎並舉少牢牲倍故重牲而略魚臘

世佐案自此以後經文有與特牲饋食禮同者不重釋之

主人降洗爵升北面酌酒乃酳屍屍拜受主人拜送敖氏曰云北面酌酒見凡酌於此者之面位也尊東西設勺南枋而北面酌之則非酌於此者其面位亦可得而推矣

尸祭酒啐酒賓長羞牢肝用俎縮執俎肝亦縮進未鹽在右

注曰鹽在肝右便屍防之

疏曰鹽在肝右據賔長西面手執而言屍東面若至屍前鹽在尸之左屍以右手取肝鄕左防之是其便也

敖氏曰此縮執俎者執其左右亷也肝進末卽體進下之意鹽在肝右則羊肝在豕肝之左與祭禮進末則昏禮之肝從當進本也

郝氏曰肝謂羊豕肝進末以末向屍使執末防鹽也

屍左執爵右兼取肝防於俎鹽振祭嚌之加於菹豆卒爵主人拜祝受屍爵屍答拜

注曰兼兼羊豕

敖氏曰於屍未受【受當作振】爵而主人拜故祝亦不相爵皆大夫禮異也下凡與特牲異者皆放此不悉見之

右主人酳屍

祝酌授屍屍酢主人主人拜受爵屍答拜主人西面奠爵又拜

注曰主人受酢酒俠爵拜彌尊屍

疏曰祝代屍酌已是尊屍今拜受訖又拜是彌尊屍也

敖氏曰初拜固西面矣此言之者著受爵而反位也主人受酢而俠拜亦大夫禮異也

上佐食取四惇黍稷下佐食取牢一切肺以授上佐食上佐食以綏祭

注曰綏或作挼挼讀爲墮將受嘏亦尊屍余而祭之敖氏曰綏亦當作授授祭者授主人以祭也以此使之祭者若尊者賜之食然

張氏曰取四惇黍稷於四惇中各取少許也上佐食以綏祭者以此黍稷及切肺授主人爲墮祭也綏許規反挼及墮讀並同

主人左執爵右受佐食坐祭之又祭酒不興遂啐酒注曰右受佐食右手受墮於佐食也至此言坐祭之者明屍與主人爲禮也屍恆坐有事則起主人恆立有事則坐

疏曰禮器周坐屍曲禮坐如屍立如齊注曰齊謂祭祀時

敖氏曰言坐祭之者凡奠爵拜者執爵興故至此云坐也

祝與二佐食皆出盥於洗入

敖氏曰三人皆爲將執所嘏之物而盥敬其事也

二佐食各取黍於一惇上佐食兼受搏之以授屍屍執以命祝

注曰命祝以嘏辭

疏曰謂命祝使出嘏辭也

敖氏曰各取黍上者取於上惇下者取於下惇黍之上惇在西下惇在東

卒命祝祝受以東北面於戶西以嘏於主人曰皇屍命工祝承致多福無疆於女孝孫來女孝孫使女受祿於天宜稼於田眉壽萬年勿替引之

注曰工官也承猶傳也來讀曰釐釐賜也耕種曰稼勿猶無也替廢也引長也言無廢止時長如是也疏曰案特牲屍親嘏主人此屍使祝嘏主人者大夫屍尊故不親嘏

敖氏曰受受黍也東北面鄕主人於戶西者爲屍致嘏宜近屍也來如來禹之來來之者欲其進而受黍也

郝氏曰卒命祝命祝畢也祝受以東屍在室西隅祝席前受屍命遂東就主人戶內之位致嘏也云宜稼於田祿自田出周人重農也

姜氏曰來注讀爲釐則與賚字之義略同但味上文致字下文使字皆賜賚之義不應復疊至此來當讀如字蓋命之來而使受之也此於上下文義並相足又何事轉變音讀而反失其義乎

世佐案以東當句絕敖云東北面非承致多福無疆於女孝孫以下卽屍命祝之辭而祝則述之以嘏於主人也不親嘏者大夫以上威儀多疏云屍尊恐未然

主人坐奠爵興再拜稽首興受黍坐振祭嚌之詩懷之實於左掛於季指執爵以興坐卒爵執爵以興坐奠爵拜屍答拜執爵以興出宰夫以籩受嗇黍主人嘗之納諸內

注曰出出戶也宰夫掌飲食之事者收斂曰嗇明丰年乃有黍稷也復嘗之者重之至也納猶入也敖氏曰云坐奠爵是立聴嘏也興少進受黍復位乃坐祭嚌之也宰夫受黍主人左執爵乃取而嘗之而納之內謂籩中旣嚌之復嘗之亦大夫禮異也此嘏禮詳於特牲者大夫尊尙多儀也

姜氏曰飲食之事膳宰掌之若宰夫掌飲食之事周禮並無文蓋經宰夫卽指周禮之膳宰此注疏因以膳宰職釋之與

右屍酢主人

主人獻祝設席南面祝拜於席上坐受

注曰室中迫狹

疏曰大夫士席皆兩下五架正中曰棟棟北一架爲室南壁而開戶卽是一架之開廣爲室故云迫狹也【張氏曰室中迫狹故祝拜席上也】

敖氏曰亦先設席乃酌獻之

郝氏曰獻屍而及祝佐食體神意也拜於席上坐受變常禮也蓋室中獻禮尊祝與佐食因神受賜故拜席上跪受之示不敢當也又曰古者坐以兩膝著地兩股貼足謂之宴坐賓主席上之坐是也兩膝著地直身起謂之危坐賤者及罪人之坐卽今跪也鄭解混爲一故以祝佐食受獻同屍坐謂祝拜席上坐受爲室中狹非也右室在堂北爲事神行禮陳設之所非狹也禮豈因地狹遂廢

世佐案屍坐優尊也祝佐食之受爵投爵亦坐略賤也其坐同而所以坐之故則不同郝以謂坐有兩法亦非

主人西面答拜

注曰不言拜送下尸

薦兩豆菹醢

注曰葵菹蠃醢

疏曰葵菹蠃醢是饋食之豆今祝用之亦其常事敖氏曰薦者亦宰夫也下篇云主婦獻祝宰夫薦棗糗此宜如之菹醢謂韭菹醢也蓋祝籩以尸之上籩則其豆亦當以尸之上豆也不賓屍禮主人主婦之薦皆以韭菹醢則此可知矣其設之亦菹在西醢在東

姜氏曰薦者主婦薦也詳見特牲獻祝

世佐案特牲獻祝設菹醢注云主婦設之姜氏旣正其失矣於此又以薦者爲主婦何自相矛盾耶敖氏近是而指言宰夫亦非闕疑之意但當云以有司爲之爾惟云菹醢則其爲饋食之豆可知注疏說是也敖以朝事之豆易之比例俱未確

佐食設俎牢髀橫脊一短脇一腸一胃一膚三魚一橫之臘兩髀屬於尻

注曰皆升下體祝賤也魚橫者四物共俎殊之也臘兩髀屬於尻尢賤不殊

疏曰髀與短脇橫脊皆羊豕之下體屬於尻又臘之下體爲祝賤故也魚獨【獨坊本作猶誤】在俎縮載今橫者爲四物共俎橫而殊之也縮有七物而云四物者據羊豕魚臘也羊豕體不屬於尻以臘用左右胖故有兩髀尻在中髀與尻相連屬不殊是尢賤也

敖氏曰髀右髀也橫脊短脇不二骨者俎實已多故此略之魚橫之亦據人而言也其義與加於肵者同牢皆用右肵髀臘兩髀不殊皆取屍俎之不用者耳臘亦髀者與牲並用故體亦放之祝俎一而已乃雜用五俎之物者見其尊也不賓尸之禮主人主婦俎亦然

郝氏曰尻尾骨

祝取菹防於醢祭於豆間祝祭俎

注曰大夫祝俎無肺祭用膚逺下尸不嚌之膚不盛疏曰特牲屍俎有祭肺離肺祝俎有離肺無祭肺是下尸今大夫祝祭肺離肺俱無是逺下尸也離肺祭訖嚌之加於俎今以膚替肺是不盛故不嚌【從句讀節本】敖氏曰祭俎取膚以祭也亦振祭嚌之旣則反之於俎士虞餞屍以干肉半尹爲祭其祭之也振祭嚌之反之此膚乃俎實異於膚祭不可以置於地其儀當與幹肉之祭同不言振祭嚌之亦文省耳

祭酒啐酒肝牢從祝取肝防於鹽振祭嚌之不興加於俎

敖氏曰肝牢當作牢肝俎牲俎也

卒爵興

注曰亦如佐食授爵乃興不拜旣爵大夫祝賤也疏曰特牲祝卒爵則拜士卑祝不賤也

主人酌獻上佐食上佐食戶內牖東北面拜坐受爵主人西面答拜

敖氏曰取節於牖見其少西於其他之北面拜者也凡室中北面拜者皆在戶牖間其言戶西者則近於戶言牖東者則近於牖

郝氏曰戶內牖東室戶在牖東皆南向佐食拜於戶內牖下北向云牖東者對神席在牖西也

世佐案古人之室東南戶西南牖戶內牖東卽戶牖之間也士虞記云佐食無事則出戶負依南面戶牖之間謂之依故其受獻於室東西之節亦然必位於此者以其西有屍席東則主人立焉故也敖說偏於西郝說偏於東皆非

佐食祭酒卒爵拜坐授爵興

注曰不啐而卒爵者大夫之佐食賤禮略

疏曰特牲士之佐食亦啐

敖氏曰拜蓋衍文祝與佐食皆不拜旣爵者逺下尸亦大夫禮異也佐食興則出立戶外

世佐案卒爵拜而主人不答又下於祝也佐食此拜非拜旣爵蓋因主人答其受爵之拜而爲之是俠爵拜也俠爵拜者賤也敖以拜爲衍文非

俎設於兩階之間其俎折一膚

注曰佐食不得成禮於室中折者擇取牢正體余骨折分用之有脀而無薦亦逺下尸

疏曰有脀卽俎實是也無薦謂無菹醢也無肺已是下尸又無薦是逺下尸也

敖氏曰下篇獻賓以至於私人皆有薦脀佐食在眾賔之中又有上事不宜貶於私人但有脀而無薦此不云薦亦似文略也又不賔尸之禮云其獻祝與二佐食其位其薦脀皆如賔儐然則此佐食有薦時矣郝氏曰佐食室中受爵而不設俎俎在堂下兩階之間特牲記云佐食無事則中庭北面俎卽設於其所折一膚豕肉一豕折分也

世佐案俎設於兩階之間者卽特牲禮所謂執事之俎陳於階間也階間非受薦之處俟後獻兄弟然後以齒薦諸中庭之位所謂齒於兄弟也言於此者因其得獻而及之耳其俎實用折而不得正體又無脊脇腸胃代肺之膚一而已皆下於祝也有俎則有薦可知不言者略文也敖說得之

主人又獻下佐食亦如之其脀亦設於兩階間西上亦折一膚

注曰上佐食旣獻則出就其俎特牲記曰佐食無事則中庭北面謂此時

敖氏曰卒獻則主人受爵以實於下篚而升復位張氏曰西上者上佐食俎在西此在其東

世佐案是時室中之事未畢二佐食受獻訖皆當出就戶外南面之位注云就其俎恐未是

右主人獻祝佐食【張氏曰初獻禮竟】

有司贊者取爵於篚以升授主婦贊者於房戶

注曰男女不相因特牲饋食禮曰佐食卒角主人受角降反於篚

疏曰內則非祭非喪不相授器其相授則女受以篚其無篚則皆坐奠之而後取之

敖氏曰篚下篚也主婦亞獻用下篚之爵豈此時內篚未有爵與婦人不可以取爵於庭故有司爲取之戶字誤若授受於戶當言內外西東不宜單言也下篇曰司宮取爵於篚以授婦贊者於戶東此戶亦當爲東與

郝氏曰有司司祭事贊者助有司主婦贊者婦人也有司不親使贊者與主婦贊者相授厚別也有司贊者立堂下卽取堂下爵承以篚升授主婦贊者張氏曰注引特牲禮者見此亦主人受佐食爵反於篚贊者別取爵授主婦是男女不因爵而用也世佐案贊者之上復加有司者所以別於主婦贊者耳郝云贊者助有司非云於房戶明其夾戶而授也有司贊者北面奠爵於戶外主婦贊者戶內南面取之此男女授器法也戶在東故下篇云於房東一也敖以戶字爲誤亦非

婦贊者受以授主婦主婦洗於房中出酌入戶西面拜獻屍

注曰入戶西面拜由便也不北面者辟人君夫人也拜而後獻者當俠拜也昏禮曰婦洗在北堂直室東隅【張氏曰引昏禮者明此經婦洗所在亦然也】

疏曰案特牲主婦北面拜士妻卑不嫌得與人君夫人同也

郝氏曰出酌出房酌酒於房戶間之甒

世佐案主婦亞獻用下篚之爵故亦酌於外尊此皆與士妻異者也

屍拜受主婦主人之北西面拜送爵

注曰拜於主人之北西面婦人位在內始拜於北則上拜於南矣由便也

郝氏曰主婦又拜送所謂俠拜也

尸祭酒卒爵主婦拜祝受屍爵屍答拜

敖氏曰屍不啐而卒爵爲無從也

右主婦獻屍

姜氏曰自此主婦獻屍獻祝佐食及賔長獻屍獻祝凡薦從之屬視特牲禮反略蓋以特牲不儐屍而此有儐屍禮故與

易爵洗酌授屍

注曰祝出易爵男女不同爵

敖氏曰易爵易於下篚也酢而易爵亦內子禮異也

主婦拜受爵屍答拜

敖氏曰主婦受酢不夾爵拜亦變於不賔尸之禮

上佐食綏祭主婦西面於主人之北受祭祭之其綏祭如主人之禮不嘏卒爵拜屍答拜

注曰不嘏夫婦一體綏亦當作挼

敖氏曰士妻撫祭內子受祭又有於房於室之異皆相變也主婦旣祭又祭酒乃卒爵下篇曰主婦立卒爵執爵拜

郝氏曰其綏祭如主人之禮二佐食四惇黍稷一切肺同也不嘏統於主人也

右屍酢主婦

主婦以爵出贊者受易爵於篚以授主婦於房中注曰贊者有司贊者也易爵亦以授婦贊者婦贊者受房戶外入授主婦

敖氏曰贊者與主婦親授受亦變於初此易爵於下篚則內篚初無爵明矣

世佐案此亦婦贊者受於房戶乃以授主婦也惟云以授主婦於房中者以其已有成禮而略之也敖云變於初非

主婦洗酌獻祝祝拜坐受爵主婦答拜於主人之北卒爵不興坐授主婦

注曰不俠拜下尸也

主婦受酌獻上佐食於戶內佐食北面拜坐受爵主婦西面答拜祭酒卒爵坐授主婦主婦獻下佐食亦如之主婦受爵以入於房

注曰不言拜於主人之北可知也爵奠於內篚敖氏曰上云主人之北此云西面上云不興此云祭酒皆互見也

右主婦獻祝佐食【張氏曰亞獻禮竟】

賔長洗爵獻於屍屍拜受爵賔戶西北面拜送爵尸祭酒卒爵賔拜祝受屍爵屍答拜

右賔長獻屍

祝酌授屍賔拜受爵屍拜送爵賔坐奠爵遂拜執爵以興坐祭遂飲卒爵執爵以興坐奠爵拜屍答拜

敖氏曰賔受酢而俠拜與夫奠爵拜執爵興之類皆放主人事尸之禮爲之

右屍酢賔長

賔酌獻祝祝拜坐受爵賓北面答拜祝祭酒啐酒奠爵於其筵前

注曰啐酒而不卒爵祭事畢示醉也不獻佐食將儐屍禮殺

疏曰案特牲賓長獻爵止注云欲神惠之均於室中待夫婦致爵此大夫禮或有儐屍者致爵在儐尸之上故不致爵爵不止也若然有司徹屍作止爵三獻致爵於主人主人不酢主婦又不致爵於主婦下大夫不儐屍賔獻屍止爵主婦致爵於主人酢主婦主人不致於主婦特牲主人與主婦交相致爵參差不同者此以尊卑爲差降之數致有異也上大夫得儐屍故致爵上辟人君下大夫不儐屍故增酢主婦而已士卑不嫌與君同故致爵具也

敖氏曰不卒爵故啐而奠之筵前席南也蓋北面奠之奠於此者明其與他奠爵之禮異祝不卒爵又不及佐食蓋放不賔屍末獻之儀也

郝氏曰不獻佐食將與賓餕也有儐屍故獻禮從簡

右賔長獻祝【張氏曰終獻禮竟】

主人出立於阼階上西面祝出立於西階上東西祝告曰利成

敖氏曰階上亦皆序內也

世佐案此於階上告利成亦異於士

祝入屍謖主人降立於阼階東西面祝先屍從遂出於廟門

注曰事尸之禮訖於廟門外

敖氏曰祝先先屍而行也其出戶降階及門之時亦皆鄕屍而還略如士虞記所云也屍出廟門祝宜告以主人將有事則屍於門外次中俟之士冠禮曰請醴賔賓就次

祝反復位於室中主人亦入於室復位祝命佐食徹肵俎降設於堂下阼階南

注曰徹肵俎不出門將儐屍也肵俎而以儐屍者其本爲不反魚肉耳不云屍俎未歸屍

疏曰曲禮謂食時魚肉不反俎故屍食亦加肵俎今儐屍將更食魚肉儐屍訖並後加者歸之

敖氏曰徹肵俎不出門示將賓尸之意也不賓尸之禮屍出則佐食出屍俎於廟門外有司受歸之肵俎而以賓屍者賓尸之俎宜俱用尊體肵俎有肩骼之屬在焉不得不於是乎取之也終以歸屍故無嫌佐食亦上佐食也阼階南近於向者所升之處也

右祝告利成屍出

姜氏曰案特牲禮賔獻屍爵止主人主婦乃交致交酢比賔作止爵屍乃酢賓賓乃獻祝佐食乃又致主人主婦主人乃獻賓及眾於是堂下陳尊主人乃又酬賓乃又獻長兄弟眾兄弟乃又獻內賓宗婦長兄弟眾賓長乃又皆爲屍加爵嗣又爲舉奠而賔長兄弟以下乃皆旅酬以至無算爵而後利成屍謖也今賓獻屍以下但屍酢賓賓獻祝而卽屍謖何煩簡不倫至是耶迨觀儐屍而後知先聖之禮制隆殺有時也易曰錯綜參伍而不易其方此之謂也

司宮設對席乃四人

注曰大夫禮四人明惠大也

張氏曰設對席者對屍席而設西向之席也四人二在屍席二在對席凡餕之道施惠之象故四人餕爲惠大對特牲二人餕爲惠小也

上佐食盥升下佐食對之賓長二人備

注曰備四人餕也三餕亦盥升

疏曰下佐食𨿽云西向對實近北不得東西相當以其一賓長在上佐食之北一賓長在下佐食之南也敖氏曰賓長二人謂賓長及眾賓長也此佐食皆異姓也故可使賓長對之案注知三餕亦盥升者以特牲禮舉奠及長兄弟盥而推之也

郝氏曰對猶當也佐食言對賓長言備佐食爲正居右而賓皆居左蓋室中之事佐食與屍周旋久而闕一獻神惠宜首及賓長助獻因得伴食也

張氏曰備者兩佐食之外又以賓二人充此數也上佐食升居屍席下佐食西向對之

司士進一惇黍於上佐食又進一惇黍於下佐食皆右之於席上

注曰右之者東面在南西面在北

郝氏曰席右爲上左爲下東席向西以北爲右西席向東以南爲右工佐食居西席之右進一惇黍於前下佐食居東席之右亦進一惇黍於前故曰皆右之於席上

資黍於羊俎兩端兩下是餕

注曰資猶減也減置於羊俎兩端則一賓長在上佐食之北一賓長在下佐食之南今文資作賫

疏曰兩下者據二賓長地道尊右故二佐食皆在右上佐食居屍坐處故知位次如此【從楊氏圖節本】

敖氏曰兩端當肩骼之處也羊俎兩端其於兩下亦皆爲右兩下是餕謂二賓長以此黍餕也餕主於二佐食故以二賓長爲兩下

郝氏曰資黍以惇中黍分資兩賓羊俎卽四人所餕之俎一賓在上佐食北一賓在下佐食南坐於羊俎兩端居二佐食之左故謂之兩下分黍於俎兩端使二賓餕明無専惇也

張氏曰兩下是餕者二賔長在二佐食之左於位爲下故云兩下分減惇黍置羊俎兩端二賓於此取食也

姜氏曰資今文作賫謂取而資之也舊訓資爲減者非

司士乃辯舉者皆祭黍祭舉

注曰舉舉膚

疏曰屍舉肺餕者下尸當舉膚

敖氏曰膚卽在特俎者

郝氏曰司士乃辯舉舉羊體徧授四人特牲餕以豕膚少牢餕以羊俎

張氏曰司士徧授者各一膚也

世佐案特牲饋食禮云佐食授舉各一膚下文言兩奠舉取舉祭舉食舉皆謂膚也此惟云辯舉而不言所舉者明與彼禮同可知郝以爲舉羊體非

主人西面三拜者者奠舉於俎皆答拜皆反取舉注曰三拜旅之示徧也言反者拜時或去其席在東面席者東面拜在西面席者皆南面拜

疏曰知面位如此者以主人在戶內西面拜餕者餕者在屍席東面答主人拜可知在對席者不得與主人同面而拜明回身南面向主人而拜也

敖氏曰西面於其位也言此者明其不爲二人西面而易位拜之也奠舉於俎亦各於其所近者與皆答拜答一拜也者答拜無異文則是西面者亦西面拜矣反取舉復取舉於俎也言反者爲其向者亦在手也

世佐案西面蓋亦於對席之南也反反其席也云皆反則者拜時皆降席矣必降席答拜者下尸也敖以反取舉三字連讀失之

司士進一鉶於上又進一鉶於次又進二豆湆於兩下乃皆食食舉

疏曰神坐止有羊豕二鉶故更羞二豆湆從門外鑊中來

敖氏曰兩下資黍於俎又有湆無鉶皆下立【立字誤疑當作主】者也此二佐食眾賓也兩下賓長也則佐食反尊於賓長者以其勞於室事故報禮特重焉祝不者接神職尊不敢使之也二鉶上羊下豕然則二豆湆亦羊豕各一與

卒食主人洗一爵升酌以授上贊者洗三爵酌主人受於戶內以授次若是以辯皆不拜受爵主人西面三拜者者奠爵皆答拜皆祭酒卒爵奠爵皆拜主人答壹拜

注曰不拜受爵者大夫餕者賤也答一拜略也疏曰特牲使嗣子與兄弟餕爲貴故拜受爵特牲亦無再拜法此云略者以其四餕皆拜主人總答一拜故云略也

敖氏曰贊者蓋亦宰夫也每於將酌乃洗爵云洗三爵總言之耳若是謂酌受授也辯及於兩下也皆不拜受爵者人多重勞主人一一答之也者奠爵拜亦與士異答一拜卒爵禮輕可以略特牲二人其禮亦然凡大夫士之禮其答卒爵拜者皆一拜也乃見之者嫌人多或旅之也

姜氏曰特牲拜祝乃兩拜今云特牲亦無再拜法蓋就答拜言之與然特牲答拜不言其數如疏之意則謂特牲兩餕各答一拜而此乃四餕總答一拜也經無明文亦以此言一拜推度之耳

世佐案贊者不言有司省文也凡男子拜法必奠爵特牲云執爵拜文誤耳當以此文正之敖云與士異非又案疏意蓋謂特牲兩餕主人總答一拜此四餕亦總答一拜故注以爲略耳姜云特牲兩各答一拜亦非

者三人興出

注曰出降實爵於篚反賓位

上止主人受上爵酌以酢於戶內西面坐奠爵拜上答拜

注曰主人自酢者上獨止當尸位尊不酌也疏曰上將嘏主人故在尸位不可親酌

郝氏曰上止獨畱不出也上居尸位不出戶親酌故主人自酢

坐祭酒啐酒

敖氏曰主人啐酒者爲聴嘏凡旣祭酒而未得卽卒爵者必啐酒

上親嘏曰主人受祭之福胡壽保建家室

注曰親嘏不使祝受之亦以黍

敖氏曰上親嘏且不用黍惟以辭別於屍也胡如胡福之胡

郝氏曰胡壽猶眉壽老人頷下有胡

張氏曰亦搏黍以授主人而致辭也

世佐案親嘏者不以嘏辭命祝下尸也此經無以黍之文下文亦不言主人受則云亦以黍者似屬鄭之臆說當從敖氏

主人興坐奠爵拜執爵以興坐卒爵拜

敖氏曰重嘏故其禮盛至是乃云主人興是坐而聴嘏也亦殺於屍

上答拜上興出主人送乃退

注曰送佐食不拜賤

疏曰賔出主人皆拜送此佐食送之而不拜故云賤也

敖氏曰云上興出則是不受主人爵也主人奠爵上不受示禮有終且爲有司將徹之也出亦謂出屍送謂送之於戶外退者上退立於賔位也賔以出爲退主人以入爲退

張氏曰退謂主人退

右

郝氏曰賔獻獨不及佐食以佐食得正餕也賔長不得正餕以賔將爲侑也此制禮損益之節

儀禮集編卷三十八﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷三十九

龍裏縣知縣盛世佐撰

有司徹第十七之一

鄭目錄云少牢之下篇也上大夫旣祭儐屍於堂之禮若下大夫祭畢禮屍於室中無別行儐屍於堂之事天子諸侯之祭明日而繹有司徹於五禮屬吉疏曰言大夫旣祭儐屍於堂之禮者謂上大夫室中事屍行三獻禮畢別行儐屍於堂之禮又云祭畢禮屍於室中者據下大夫室內事屍行三獻無別行儐屍於堂之事卽於室內爲加爵禮屍卽下文云若不儐屍以下是也

敖氏曰此別爲一篇及其名篇之意皆與旣夕同郝氏曰有司徹承上事畢有司徹室中饌儐屍於堂之禮儐屍卽繹凡大祭明日繹春秋辛巳有事於大廟壬午繹少牢之儐卽祭日也此篇本合少牢爲一昔人以簡札繁析之猶旣夕於士喪也鄭因謂有司儐屍爲上大夫不儐屍爲下大夫儐與不儐事故適然或祭有大小禮有損益未可據此分大夫之上下也

世佐案陸氏釋文敖氏集說此篇名皆無徹字當從之餘見旣夕

有司徹

注曰徹室中之饋及祝佐食之俎卿大夫旣祭而儐屍禮崇也儐屍則不設饌西北隅以此薦俎之陳有祭象而亦足以厭飫神天子諸侯明日祭於祊而繹春秋傳曰辛巳有事於大廟仲遂卒於垂壬午猶繹是也爾雅曰繹又祭也

敖氏曰徹室中之饋及者之豆爵與祝之薦俎也祝不自執其俎以出是未歸也其二佐食乃眾賓爲之室中事畢亦反於賓位然則祝與佐食皆當與賓尸之禮矣此時有司徹祝俎或設於堂下與主人於者之退亦反入於室及有司旣徹則出立於阼階東也

張氏曰有司謂司馬司士宰夫之屬徹徹去祭時之饌不儐屍者屍出之後設饌於西北隅以厭飫神謂之陽厭此旣儐屍有祭象故不設饌西北隅爲陽厭也此儐屍與祭同日天子諸侯則明日爲之名曰繹繹之禮設祭於廟門外之西室謂之祊而事屍於堂則爲繹故注雲天子諸侯明日祭於祊而繹祊繹同時而大名曰繹又正祭時亦有祊祭但正祭之祊在廟門內明日又祭之祊於廟門外

埽堂

注曰爲儐屍新之少儀曰泛埽曰埽埽席前曰拚

司宮攝酒

注曰更洗益整頓之

疏曰洗當作撓見士冠禮【從楊氏圖節本】

乃燅屍俎

注曰燅溫也溫屍俎於爨肵亦溫焉獨言溫屍俎則祝與佐食不與儐尸之禮古文燅皆作尋記或作燖春秋傳曰若可燖也亦可寒也

敖氏曰俎俎實謂屍前之羊魚豕及所加於肵俎者也雍爨之所燅者固不止此是特爲其已在俎者言之耳祝佐食亦與賓尸之禮其俎實不燅者以無上位略之但因其故俎而已

卒燅乃升羊豕魚三鼎無臘與膚乃設扃鼏陳鼎於門外如初

注曰臘爲庶羞膚從豕去其鼎者儐尸之禮殺於初如初者如廟門之外東方北面北上

敖氏曰少牢當五鼎此乃無臘與膚鼎者賓尸之禮膚不専俎而附於豕俎故是時亦不可以専鼎而惟附於豕鼎也然鼎數冝奇是以並去臘鼎而爲三焉臘全不用者此禮貶於祭而臘又賤故略之

右燅屍俎

乃議侑於賓以異姓

注曰議猶擇也擇賓之賢者可以侑屍必用異姓廣敬也是時主人及賓有司已復內位

敖氏曰議侑於賓謂與賓長謀議可以爲侑者也此與鄕飲酒就先生而謀賓介之意相類以異姓謂於眾賓之中擇之也必異姓者以屍旣同姓故侑須用異姓侑之言佑也所以輔助屍者也賓屍而立侑亦示敬尸之意且貴多儀也

世佐案尸之有侑猶賓之有介也皆副貳之義

宗人戒侑

注曰戒猶告也南面告於其位戒曰請子爲侑疏曰知南面告於其位者以賓位在門東北面請以爲侑明面鄕其位可知

侑出俟於廟門之外

注曰俟待也待於外【外本或作次】當與屍更入主人興禮事屍極敬心也

右立侑

司宮筵於戶西南面

注曰爲屍席也

郝氏曰戶西室戶西室在堂北戶稍東筵於戶西則堂正中也

世佐案戶西卽戶牖間客位也席屍於此蓋以賓禮事之

又筵於西序東面

注曰爲侑席也

屍與侑北面於廟門之外西上

注曰言與殊尊卑北面者賓屍而屍益卑西上統於賓客

疏曰儐尸之禮以屍爲賓客當在門西東面北上今於門外北面執臣道是益卑也

敖氏曰屍北面者尊大夫若不敢爲賓客然也其位當在門外之西祭事已屍出門則不敢以尊自居西上賓位尙左也

郝氏曰西上尸在西

主人出迎屍宗人擯

注曰賓客屍而迎之主人益尊擯贊

疏曰案上篇宿屍祝擯今儐屍祝不與故使宗人爲擯又正祭時主人不迎屍以申屍尊今迎之屍同賓客是主人益尊也

敖氏曰迎之而使宗人擯待賓之禮也賓客屍而迎之亦爲祭事已

主人拜屍答拜主人又拜侑侑答拜

敖氏曰主人拜蓋西面也答拜者其皆東面與此拜皆再拜下文拜至亦然

世佐案屍侑答拜亦皆北面敖云東面非

主人揖先入門右

注曰道屍

敖氏曰凡主人與客揖而先入皆入門右也經獨於此見之

郝氏曰入門右趨東階

屍入門左侑從亦左揖乃讓

注曰沒霤相揖至階又讓

敖氏曰亦三揖至於階乃三讓也惟云揖乃讓經文省亦以其可知故也

郝氏曰屍侑入門左趨西階揖謂門內左右分首及當塗當碑三揖乃讓謂及皆三讓

主人先升自阼階屍侑升自西階西楹西北面東上注曰東上統於其席

疏曰賓席以東爲上故也

敖氏曰屍侑升自西階屍升三等侑從之中等如上下射升階之儀也其降也亦然東上尸冝與主人相當也

主人東楹東北面拜至屍答拜主人又拜侑侑答拜注曰拜至喜之

郝氏曰自主人出迎及拜至皆用賓禮與祭時屍入不迎異所以爲儐屍而屍稍卑矣

右迎屍侑

乃舉

注曰舉舉鼎也舉者不盥殺也

司馬舉羊鼎司士舉豕鼎舉魚鼎以入陳鼎如初注曰如初如阼階下西面北上

疏曰如初者如上經正祭時陳鼎之事也

敖氏曰司馬二人司士四人也魚鼎重言舉明其與豕鼎異人也

饔正執一匕以從饔府執二匕以從司事合執二俎以從司士贊者亦合執二俎以從匕皆加於鼎東枋二俎設於羊鼎西西縮二俎皆設於二鼎西亦西縮

注曰凡三匕鼎一匕四俎爲屍侑主人主婦其二俎設於豕鼎魚鼎之西陳之宜具也

敖氏曰一匕羊匕也二匕豕魚匕也四俎乃屍侑主人主婦之羊俎也設之亦北上如鼎之序然其載之亦先北而後南也此皆羊俎其二乃在豕鼎魚鼎西者但欲使鼎前皆有俎耳不嫌其所載者異也羊鼎西特有二俎尊之也此執七以少者爲貴設俎以多者爲尊亦宜也

郝氏曰西縮直西順俎橫設

姜氏曰縮之言直猶順也凡全經言南陳南肆及南順之屬皆異名而同實肆亦陳也謂其陳之皆直而順也

雍人合執二俎陳於羊俎西並皆西縮覆二疏匕於其上皆縮俎西枋

注曰並並也其南俎司馬以羞羊匕湆羊肉湆其北俎司士以羞豕匕湆豕肉湆豕脀湆魚疏匕匕柄有刻飾者

疏曰匕湆謂無肉直汁以其在匕湆也肉湆者直是肉從湆中來實無汁此二俎爲益送之俎案下文次賓羞羊匕湆司馬羞羊肉湆此注並云司馬者據上經司馬刲羊而言其實羞羊匕湆者是次賓也又案下文次賓羞豕匕湆司士羞豕脀此並云司士者亦據上經司士擊豕而言也

敖氏曰羊俎指在羊鼎西者也此二俎陳於其西亦北上其北俎次賓以羞羊匕湆豕匕湆其南俎司馬以羞羊肉湆司士以羞豕脀湆魚疏匕二者羊豕之湆冝異器也覆者爲塵也二匕覆於二俎之上羊匕在北豕匕在南南非匕湆之俎亦覆匕於其上者事未至權加之耳此俎將載則更以豕匕加於其北俎旣則反之縮俎西枋爲縮執俎者在西也

郝氏曰雍人又合執二俎並陳於羊俎西共前爲六俎蓋初獻屍用三俎羊正俎羊匕湆俎羊肉湆俎亞獻屍用二俎豕匕湆俎豕脀俎三獻屍用一俎湆魚俎也疏匕疏刻文飾之匕蓋勺類以盛湆用二羊豕各一魚不用重在牲也前二俎在羊鼎西者爲實羊此二匕俎在羊俎西者爲薦湆皆縮俎疏匕皆順俎橫覆其上柄在西

姜氏曰案後章經文司馬先於羊鼎之東執挑匕祊以挹湆注於疏匕次賓因進匕湆屍嚌之而後司馬羞羊肉湆於屍前蓋以汁先肉如乘韋先牛之義此注所以云無肉直汁也或疑酒曰啐羮曰嘗牲體殽胾肝燔之屬皆曰嚌汁無肉應如鉶羮言嘗大羹不嚌之例此後文言嚌蓋亦有肉也此其說殊辯但非鄭注意耳

世佐案次賓羞羊匕湆司馬羞羊肉湆在主人獻屍章主人受屍酢亦然次賓羞豕匕湆司士羞豕脀在主婦獻屍章致於主人亦然獻侑則但有豕脀而無湆殺於屍也上賓三獻屍屍作止爵之後司士乃羞湆魚獻侑司馬羞湆魚說者以爲司馬當作司士是也致於主人亦司士羞湆魚以上諸物皆非正俎別用此二俎盛之往來疊用而不設於席前故所羞之物𨿽多隻用二俎而已足也其羞羊匕湆豕匕湆於屍與主人也屍與主人受其匕祭而嚌之還以授次賓次賓縮匕於俎上以降其羞羊肉湆豕脀湆魚則皆載於羊俎而以其虛俎降是益送之俎例不設於席前矣二俎陳於羊俎西亦北上其北俎以羞羊匕湆羊肉湆其南俎以羞豕匕湆豕脀湆魚也注雲南俎羞羊北俎羞豕及魚非豕肉湆卽豕脀注以豕肉湆與豕脀並言必有一衍疏匕所以盛湆也二羊豕各一也覆之爲未用也其羞羊肉湆豕脀湆魚不須匕

右舉鼎設俎

主人降受宰幾屍侑降主人辭屍對

注曰幾所以坐安體周禮大宰掌贊玉几玉爵敖氏曰爲屍受幾故屍從降侑亦降者從屍也凡屍爲禮之類此者侑則從之此所以謂之侑也與張氏曰自此盡主人及屍侑皆升就筵言主人初獻之儀獻屍獻侑受酢凡三大節此獻屍一節內授幾獻爵主婦薦豆籩司馬載羊俎賓長設羊俎次賓進匕湆司馬羞肉湆次賓羞燔又自有八細節主人拜送爵而主婦薦賓長設正俎而尸祭薦司馬挹匕湆而尸祭俎次賓授匕湆而屍啐酒告防司馬羞肉湆而屍嚌肺次賓羞燔而屍卒爵此其相承相應之次有不容稍紊者若司馬載羊俎之下並列十一俎則欲以類從著諸俎之差等耳不以其次也

宰授幾主人受二手橫執幾揖屍

注曰獨揖屍幾禮主於屍

敖氏曰幾自東壁來其授受於阼階東與聘禮公受幾於序端

主人升屍侑升復位

注曰位阼階賓階上位

張氏曰卽上文東楹東西楹西之位也

主人西面左手執幾縮之以右推拂幾三二手橫執幾進授屍於筵前

注曰衣袖謂之袂推拂去塵示新

敖氏曰推拂謂外拂之推者推手也

郝氏曰拂幾則直順便也授幾則橫對便也

屍進二手受於手間

注曰受從手間謙也

敖氏曰案聘禮曰賓進訝受幾於筵前此亦訝受也乃云手間者但言其疏數之節耳此授受者皆橫執幾而二手之間有廣狹則凡賓主之橫執幾者二手共執其一廉明矣

郝氏曰主人二手執幾兩端屍並二手執幾中間授者極愼受者極恭也

世佐案手間主人二手之間也云受於手間則主人之橫執幾也執其兩端明矣

主人退屍還幾縮之右手執外廉北面奠於筵上左之南縮不坐

注曰左之者異於鬼神生人陽長左鬼神陰長右不坐奠之者幾輕

疏曰屍橫受之將欲縱設於席故還之便縮

敖氏曰主人退復位也還幾還而易執之也縮執幾亦用二手此惟云右手執外廉特見其一耳右廉而謂之外者以其差逺於人故也幾稍髙故設之不坐少儀曰取俎設俎不坐其意類此

郝氏曰還旋同旣橫受復旋轉直設右手執外防執主人所執之方設向東曰外筵南向故北面奠於筵上左之謂奠幾筵東

世佐案廉邊也廉云外者據橫之之時而言也橫之則以近身者爲內初橫受幾二手共執其內廉至是還而縮之以右手執外廉則左手執內廉可知必縮之者以其將北面縱設於席也

主人東楹東北面拜

注曰拜送幾也

屍復位屍與侑皆北面答拜

注曰侑拜者從於屍

疏曰立侑以輔屍故侑從屍拜也

敖氏曰至此屍乃復位則是主人拜時屍在筵前東面也聘禮曰賓進訝受幾於筵前東面俟公壹拜送此異於彼者先奠幾與飲酒而授幾其禮重故侑亦拜答拜之文主於屍也

右授屍幾

主人降洗屍侑降屍辭洗主人對卒洗揖主人升屍侑升

疏曰案鄕飲酒主人降洗賓降主人辭降賓對此中亦應主人降洗賓降主人辭降

敖氏曰辭對之儀見鄕飲酒故此略之揖亦主人揖屍也文省耳下放此

世佐案主人於屍侑之從降也亦當辭之屍對而後主人適洗屍辭洗也此不見其辭降之節文不具耳凡屍侑降階東面於西階西北上辭洗則進

屍西楹西北面拜洗主人東楹東北面奠爵答拜降盥屍侑降主人辭屍對卒盥主人揖升屍侑升主人坐取爵酌獻屍屍北面拜受爵主人東楹東北面拜送爵敖氏曰獻受之儀亦當如鄕飲酒禮

張氏曰以上獻爵

姜氏曰同降而屍辭同升而屍拜亦正從之意也

主婦自東房薦韭菹醢坐奠於筵前菹在西方婦贊者執昌菹醢以授主婦主婦不興受陪設於南昌在東方興取籩於房防蕡坐設於豆西當外列防在東方婦贊者執白黒以授主婦主婦不興受設於初籩之南白在西方興退

注曰昌昌本也韭菹醓醢昌本麋臡防熬麥也蕡熬枲實也白熬稻黒熬黍此皆朝事之豆籩大夫無朝事而用之儐屍亦豊大夫之禮主婦取籩興者以饌異親之當外列辟鉶也退退入房也

疏曰正祭先薦後獻繹祭先獻後薦此儐屍禮與天子諸侯繹祭同故亦先獻後薦也案禮記坐屍於堂子北面而事之注雲天子諸侯之祭朝事延屍於戶外是以有北面事尸之禮是特牲少牢正祭無朝事於堂直有室中之事韭菹等物皆朝事之豆籩而儐屍用之是謂豊大夫之禮然八豆八籩之中各取其四耳籩人云朝事之籩防蕡白黑形鹽膴鮑魚鱐醢人云朝事之豆韭菹醓醢昌本麋臡菁菹鹿臡茆菹麋臡有骨爲臡無骨爲醢

敖氏曰四豆四籩放室中之數也賓屍以飲酒爲主其禮變於饋食不可復因其薦故於其始亦變而用朝事之豆籩焉不避君禮者變而用之無嫌也當外列防在麋臡西也

郝氏曰韭菹醢謂韭菹醓醢昌菹醢謂昌本麋臡臡亦醢此四豆也防炒麥蕡炒麻子白炒稻米黒炒黍米此四籩也韭菹在筵西醓醢在韭菹東昌菹醢陪設於南接韭菹醢之南也昌在東次醓醢南麋臡在西次韭菹南防蕡在豆西列於外中空二列避二鉶也防在東在蕡東蕡西防東皆對韭西也白黒設於初籩之南接防蕡南也白在西蕡南也黒在東防南也白西黒東皆對麋臡之西也

張氏曰以上主婦薦豆籩

世佐案菹在西昌在東防在東白在西此豆籩之次皆防設之也外列謂豆之南一列也昌菹醢在韭菹醢之南故曰外列防蕡之位必當外列者以韭菹之西當空之以待鉶也郝云防蕡皆對韭西非初籩卽防蕡也初籩之南於豆無所對郝云白黒皆對麋臡之西亦非

乃升

注曰升牲體於俎也

司馬朼羊亦司馬載載右體肩臂肫骼臑正脊一脡脊一橫脊一短脇一正脇一代脇一腸一胃一祭肺一載於一俎

注曰言燅屍俎復序體者明所舉肩骼存焉亦著脊脇皆一骨也臑在下者折分之以爲肉湆俎也一俎謂司士所設羊鼎西第一俎

疏曰脊脇載一骨在正俎一骨在湆俎第一俎者在侑俎之南故下文注侑俎云北俎也故羊肉湆俎在豕俎之南

敖氏曰二司馬卽舉羊鼎者也以下凡升羊者皆司馬爲之特於此見之耳上言燅屍俎而此肩臂臑肫胳具有明其神俎肵俎並用也復序俎實者其數及載與進俎之法皆有異於上故爾是言載時先後之序也其在俎則與正祭者略同惟臑後於胳爲異耳臑後於胳者以其折也折之則不爲全體而在全體之下矣臑必折者見其貶於神俎且欲以所折者爲肉湆俎也其脊脇皆一骨及腸胃各一者義亦如之賓屍主於飲酒此俎乃有祭肺者盛之一俎謂司士所設羊鼎西之北俎也司馬亦南面執之以載與他俎異也旣載則侑主人主婦之羊俎三亦繼此而序載之每俎旣載則遷之於阼階西亦北上西縮俟時乃設耳所以然者爲當進羊已湆羊肉湆於屍也朼當作匕下同

郝氏曰上篇言俎實此復歷言者屍俎重燅體變數更用俎多也司馬朼羊肩臂以下共十四物載於一俎卽司士所執之二俎設於羊鼎西之第一俎也正脊以下不言二骨並者折爲眾俎也

張氏曰此屍正俎載已卽當設之豆南者

姜氏曰此下三俎皆屍俎也不言屍俎爲儐屍可知也此尸之俎爲羊鼎西之第一俎在南侑俎爲羊鼎西之第二俎在北阼俎爲豕鼎西之俎主婦俎爲魚鼎西之俎緣尊羊故爲四正俎

羊肉湆臑折正脊一正脇一腸一胃一嚌肺一載於南俎

注曰肉湆肉在汁中者以增俎實爲屍加也必爲臑折上所折分者嚌肺離肺也南俎雍人所設在南者此以下十一俎俟時而載於此歷說之爾

疏曰凡牲體皆出於汁此特得湆名者正祭升牲體於鼎時皆無匕湆此升牲體於屍前匕湆亦升焉故得湆名在俎實無汁故進羊肉湆必先進羊匕湆見此湆爲肉而有故在羊肉湆前進之使屍嘗之下注云嚌湆者明湆肉加耳嘗之以其汁尙味是也豕亦有匕湆不名肉湆而名豕脀者互見爲文言脀者見在俎無汁言肉湆者見在鼎內時有汁也魚何以不言魚湆而云湆魚者羊先言肉後言湆使肉前進匕湆明是湆從肉來可知魚前無進匕湆故先言湆以明魚在湆可知魚無匕湆者下注云不羞魚匕湆略小味也羊有正俎羞匕湆肉湆豕無正俎無匕湆隆污之殺十一俎卽尸之羊肉湆一也豕脀俎二也侑之羊俎三也豕俎四也主人羊俎五也羊肉湆俎六也豕脀七也主婦羊俎八也屍侑主人三者皆有魚俎是其十一通屍羊正俎爲十二俎其四俎屍侑主人主婦載羊體俎皆爲正俎其餘八俎雍人所執二俎益送往還故有八其實止二俎也

敖氏曰云臑折者明其爲臑之下也此臑蓋與後足之觳同以無異名故但云臑折而已羊俎之外又分其體以爲此俎貴多儀也尊屍不敢用左體故分右臑爲之用嚌肺亦別於其正羊肉湆與羊俎之實同鼎而名不同以其於鼎有湆上湆中之異也羊俎西之二俎亦北上肉湆載於南俎則其北俎爲羞匕湆明矣凡羊肉湆與豕脀湆魚皆俟時而載因升正俎之節而遂見之欲其文相比也

郝氏曰羊肉湆羊肉連汁者以其重燅故肉有湆臑折以祭俎之臑折分也南俎卽司士所執設於羊鼎西之第二俎上首爲北次爲南

姜氏曰據本章十二俎皆同時自鼎升載而其後乃卽所升載之俎陳設之耳注謂先載一俎而十一俎乃俟時而載者以下經定之也羊豕匕湆二俎升必俟時者蓋一以湆恐傾不得先時預升一又以湆冝溫自須臨時乃進故下經升時有明文也十一俎𨿽同升亦自無害故經因升屍俎而並陳之然據上文執從凡六俎不及十二俎之數理旣當俟時而升況下文益送往還之儀惟屍侑主人主婦之四羊俎爲正俎設於各筵而余則羊匕湆俎縮執以降羊肉湆俎羊燔俎皆載加於羊俎卽豕脀俎豕燔俎湆魚俎亦於羊俎載加之所以然者少牢禮以羊俎爲正俎俎可容則載加之矣其長賓兄弟次賓兄弟以及內賓私人之薦俎並凡籩豆鉶器之屬皆不陳之者祭器以俎爲重俎又屍侑主人主婦爲尊故也然注家𨿽爲俟時而載之說而往還益送之儀不明則讀經者多疑其說故通考前後發之如此

司士朼豕亦司士載亦右體肩臂肫胳臑正脊一脡脊一橫脊一短脇一正脇一代脇一膚五嚌肺一載於一俎

注曰臑在下者順羊也俎謂雍人所設在北者疏曰豕脀不折臑臑亦在下順上文豕無正俎【從楊氏圖節本】

敖氏曰此謂豕脀也二司士卽舉豕鼎者也此下凡升豕者皆此司士爲之豕無正俎故此屍俎之體骨皆放於羊俎此俎與羊肉湆俎同臑在胳下是亦折矣

郝氏曰司士朼豕肩臂以下十七物載於一俎卽贊者設於豕鼎西之俎也此以上三俎與後朼魚一俎皆屍俎皆升自阼階下之鼎故皆言朼羊肉湆不言朼者從上朼羊之文也又雍人所執二俎陳於羊俎之西者亦不言朼一爲羊朼湆俎一爲豕朼湆俎無肉故不與牲體同敍

張氏曰此與上羊肉湆並事屍加俎用雍人所設二俎傳送之者

侑俎羊左肩左肫正脊一脇一腸一胃一切肺一載於一俎侑俎豕左肩折正脊一脇一膚三切肺一載於一俎

注曰侑俎用左體侑賤其羊俎過三體有肫尊之加也豕左肩折折分爲長兄弟俎也切肺亦祭肺互言之爾無羊湆下尸也豕又祭肺不嚌肺不備禮俎司士所設羊鼎西之北俎也豕俎與屍同

疏曰鼎俎數奇今有四故云加

敖氏曰侑無羊肉湆故羊俎得用二體前體以肩後體以肫尊之也右體皆在屍俎故此皆用左焉有肩有肫則肫在下端矣羊俎亦用祭肺者與屍俎同在堂上因其禮也阼俎亦然飲酒正禮祭以離肺其有以切肺者或盛之或有爲加之或相因用之非常禮也豕左肩折不用全體爲羊俎已用二故於此殺之豕脀體數殺於羊俎又無羊肉湆皆下尸也豕脀之肺冝如羊肉湆而用嚌此乃於羊俎而用切者亦以無羊肉湆故也侑之羊俎司士所設在羊鼎西之南者侑之豕俎與尸之豕脀同用南俎

郝氏曰自侑俎以下侑羊豕俎阼羊豕俎主婦羊俎侑與主人魚俎皆不在前所設六俎之數其俎實亦不在司馬司士所舉入三鼎之內皆別燅之而升自門外以入因屍俎並及耳其以侑阼主婦俎並屍言者因羊豕類及猶下文魚俎亦以侑主人從屍言也侑俎三一羊一豕一魚阼俎主人俎四一羊一羊肉湆一豕脀一魚主婦俎一羊

張氏曰羊左肩一俎是侑正俎豕俎則加俎注云豕俎與屍同謂亦用雍人所設俎加之也

世佐案以下注考之膚三二字當屬衍文楊本云膚一未知是否

阼俎羊肺一祭肺一載於一俎羊肉湆臂一脊一脇一腸一胃一嚌肺一載於一俎豕脀臂一脊一脇一膚三嚌肺一載於一俎

注曰阼俎主人俎無體遠下尸也以肺代之肺尊也加羊肉湆而有體崇屍惠亦尊主人臂左臂也侑用肩主人用臂下之也不言左臂者大夫尊空其文也降於侑羊體一而增豕膚三有所屈有所申亦所謂順而摭也阼爼司士所設豕鼎西俎也其湆俎與屍俎同豕俎又與屍豕俎同

楊氏曰摭猶拾也拾取主禮用之

敖氏曰尸之往俎三主人亦如之故其正俎無體遠下尸也骨之屬但用肺而已臂不言左者可知也正俎太貶故加俎冝用尊體其脊脇之屬亦不嫌於與屍同也侑正俎用肩主人之加俎乃用臂蓋示其不相統之意豕脀猶言豕俎也不言肉湆者一俎而已無所別異也豕脀體數乃放羊肉湆者亦以羊俎太簡故爾此羊肉湆豕脀皆用雍人所設之南俎與屍同

張氏曰羊肺一俎主人正俎其下二俎皆加俎亦皆雍人所設俎益送之故注云與屍俎同

姜氏曰主人與侑皆豕膚三注云增於侑多豕膚三未詳當云增於侑多羊湆一耳

世佐案侑俎羊左肩左肫二體阼俎則惟臂而已故注云降於侑羊體一也云而增豕膚三則侑俎無膚明矣今本於侑之豕俎亦云膚三蓋傳冩者誤衍之也

主婦俎羊左臑脊一脇一腸一胃一膚一嚌羊肺一載於一俎

注曰無豕體而有膚以主人無羊體不敢備也無祭肺有嚌肺亦下侑也祭肺尊言嚌羊肺者文承膚下嫌也膚在羊肺上則羊豕之體名同相亞也其俎司士所設在魚鼎西者

疏曰羊豕𨿽異脊脇之防體名則同今豕𨿽直言膚不言體以豕膚在羊肺之上使防羊之體故云相亞若然下文主人獻賔之時司士設俎羊骼一腸一胃一切肺一膚一所以膚又在肺下者彼取用之先後故退膚在下

敖氏曰主婦有正俎而無豕脀下侑也必用膚者明其可用豕脀而不用也亦與阼俎惟用羊肺之意相近用嚌肺者此俎設於房中故不因堂上之禮張氏曰主婦有正俎無加俎

司士朼魚亦司士載屍俎五魚橫載之侑主人皆一魚亦橫載之皆加膴祭於其上

注曰橫載之者異於牲體彌變於神膴讀如殷冔之冔刳魚時割其腹以爲大臠也可用祭也其俎又與屍豕俎同

疏曰牲體皆橫載鬼進下生人進腠今進腠從生人禮魚皆縮載右首於俎爲縮於屍爲橫祭進腴生人進鰭今橫載於人爲縮不與正祭同又與生人異【從楊氏圖節本】

楊氏曰橫載則進尾也祭膴【缺一字】魚此所謂魚湆敖氏曰二司士舉魚鼎者也橫載之亦縮俎其於載者則爲橫此益送魚肉之俎載時皆橫執之與羞之之時異於斯見之矣凡經言載俎之例惟雲橫載者據俎而言也加以之字者據載者而言也此三羞湆魚亦皆疊用南俎朼亦當作匕

郝氏曰司士朼魚是尸之魚俎屍以下俎不一設於堂上者皆止一羊俎其豕魚等俎皆以其實並於羊俎而各執虛俎降詳見各節

張氏曰魚三俎皆用屍豕俎益送之亦若侑主人之豕脀故注云其俎又與屍豕俎同以上言司馬載屍正俎遂歷數十一俎體物皆俟事至乃載非此時遽已載也

姜氏曰膴只是大臠注疏讀如殷冔之冔曲甚矣

右通言載俎之法

郝氏曰案上文司士贊者與雍人所執六俎皆屍俎文義曉然鄭以十二俎分配淆亂不可讀牲體貴賤多寡禮曲而殺不得不詳然祭後重燅肉已糜爛欲於階下臨薦之頃一一如法布置以登於俎亦煩且瑣矣用禮者識其義可耳

世佐案屍俎止於四羊也羊肉湆也豕魚各一也此與上文司士司士贊者雍人所執六俎之數不合郝氏槪以爲屍俎非

卒升

注曰已載屍羊俎

敖氏曰謂已升四羊俎也

姜氏曰卒升或通承上文升於二俎而言蓋其時將升羊俎於屍前於是屍羊俎自鼎升而各俎亦皆升矣然此下獻屍侑及主人主婦所言設俎言羞湆又言羞脀凡皆各言載與加載於羊俎而羊豕匕湆俎乃次賓羞於屍前而因縮執以退者則注疏止以卒升爲升屍羊俎固自得之

賔長設羊俎於豆南賓降屍升筵自西方坐左執爵右取韭菹防於三豆祭於豆間屍取防蕡宰夫贊者取白黒以授屍屍受兼祭於豆祭

注曰賓長上賓

敖氏曰賓長設俎尊尸之正俎也阼俎亦然云賓降見屍升之節也旣祭則右執爵於屍升筵主人亦疑立於阼階東

郝氏曰羊俎卽司馬所朼羊鼎西第一俎設於主婦所薦四豆之南賓旣設羊俎降屍自西楹西升戶西南面之筵坐以左手執主人所奠爵韭菹防蕡此北近筵屍自取白黒在南逺宰夫贊者取授屍以並祭於韭菹之祭間

張氏曰以上賓長設羊俎

雍人授次賔疏匕與俎受於鼎西左手執俎左廉縮之卻右手執匕枋縮於俎上以東面受於羊鼎之西司馬在羊鼎之東二手執挑匕枋以挹湆注於疏匕若是者三

注曰挑謂之防讀如或春或抌之抌字或作挑者秦人語也此二匕者皆有淺升狀如飯摻挑長枋可以杼物於器中者注猶防也今文挑作抌挹皆爲扱疏曰淺升對常勺升深也

敖氏曰疏匕與俎在羊俎西之北者也匕湆尊於肉湆故用上俎羞之陳俎時俎西縮疏匕縮俎西枋而此左手執左廉卻右手執匕枋以受湆是身當俎下端也然則凡縮執俎者皆當其下端矣左手執俎左廉乃縮之是授受時皆橫執俎也縮執俎以受於鼎西者惟此與豕匕湆耳二手執挑匕枋敬其事不遊手也挹湆且若是則匕牲體者可知

郝氏曰疏匕卽雍人陳於羊俎西之第一俎覆疏匕於上者受於鼎西就鼎取湆也左廉俎左邊縮直也郤仰手向後匕中有湆直設俎上以左手前執俎左邊右手向後仰執匕柄挑言淘挑匕亦勺似匕以淘取羊涪於鼎注於疏匕若是者三三挹三注

姜氏曰受於鼎西次賓受也又言以東面受於羊鼎之西者申明之耳匕柄疏匕枋也挑匕以挹湆疏匕以注湆

世位案受於鼎西次賓受疏匕與俎於雍人也此俎向陳於羊俎西是時羊俎已設於屍席前其地空故直云鼎西也俎西縮以南爲左次賔以左手執俎左廉而縮之則是西面受而身當俎之上端矣敖云身當俎下端非陳俎時疏匕覆於其上西枋賓旣西面受俎乃仰右手執匕轉其枋使近身而於俎仍爲縮也手云卻則匕亦卻可知必卻之者以將受湆也云以東面受於羊鼎之西者謂次賔受匕俎訖乃轉而東面以受湆於司馬也此與上受於鼎西之文𨿽同而所受則異𨿽同在羊鼎之西而所面亦不同姜以爲申明上文亦非郝說尢欠分曉挑匕之挑本或作桃誤注引詩或舂或抌之抌本或作枕亦誤今詩作揄蓋揄與抌通也云此二匕者皆有淺升狀如飯摻蓋舉漢法以況摻今本誤作槮釋文作操集說作摻槮所今切木長貌又有糝審伈騷杉五音俱與飯摻之義不協惟博雅音所斬切取也一曰執也引詩摻執子之袪爲證於義近是然摻今詩亦作摻則其誤可知撡俗字固不足辧摻操二字義俱可通而摻之義可以該操操不可以該摻故定從摻其義則從取從執其音則從七消七刀二切詩摻執子之袪之摻亦當同此音釋文所覽所斬二切皆誤也魏了翁與張洽書中亦載此說但其言本作操魏晉間避曹操諱攺爲摻則未知摻之本可以該操也吳淑校古樂府中有摻字多攺爲操則未知操之不可以該摻也儀禮圖音七肖切當是七消之譌

屍興左執爵右取肺坐祭之酒興左執爵

注曰肺羊祭肺

疏曰上載屍羊俎云祭肺一故知此是羊俎上祭肺其羊肉湆𨿽有嚌肺一此時未升

敖氏曰言興左執爵明其右執爵以興也下文皆然張氏曰屍興承上文屍坐祭豆籩之節

次賔縮執匕俎以升若是以授屍屍卻手受匕枋坐祭嚌之興覆手以授賓賓亦覆手以受縮匕於俎上以降注曰嚌湆者明湆肉加耳嘗之以其汁尙味

疏曰此匕湆似大羮案特牲大羮不祭不嚌以不爲神非盛此嚌之者明肉湆加先進其汁而嘗之尙味故也以湆肉加在鼎有汁在俎無汁故以匕進汁大羮自門入本不在鼎不調之此肉湆在鼎已調之故云尙味也

敖氏曰若是者謂執匕俎之儀無變也郤手受匕枋則匕內鄕而便於用覆手以授賓明其變於有事之時次賓亦覆手以受統於尊者也縮俎則不復執之而二手執俎矣祭湆如祭酒然亦注於地他時湆不祭此祭者重其在俎也湆與肉湆相將之物故以此先肉湆而進之

郝氏曰屍卻右手仰執匕柄左手猶執爵坐而防湆於地以祭乃嘗羊湆以匕授賓覆手手向下初受匕湆將祭仰手執之旣祭旣嚌覆手執匕以授也賔受虛匕並俎下堂凡加俎不設於堂則直執之蓋儐屍惟羊俎爲正奠於堂上其羊肉湆羊匕湆豕脀湆魚俎皆以其實並載於羊俎而以虛匕俎降不與羊俎同設也

張氏曰以降者以此匕俎而降監本正誤云屍卻手受匕枋受誤作授賓亦覆手以受受誤作授

屍席末坐啐酒興坐奠爵拜告防執爵以興主人北面於東楹東答拜

疏曰案上篇屍不啐奠不告防屍彌尊也至儐屍啐酒告防異於神奠屍禮彌卑矣

敖氏曰拜告防不降筵以有後事也云主人北面於東楹東明其復位下放此

張氏曰以上次賓授匕湆

司馬羞羊肉湆縮執俎屍坐奠爵興取肺坐絕祭嚌之興反加於俎司馬縮奠俎於羊湆俎南乃載於羊俎卒載俎縮執俎以降

注曰絕祭絕肺末以祭周禮曰絕祭湆使次賓肉使司馬大夫禮多崇敬也

楊氏曰案正俎皆橫執橫奠加俎皆縮執縮奠羊湆俎湆字衍

敖氏曰屍奠爵亦於左冝避羞俎者司馬北面縮奠俎旣則西面於俎東載之

郝氏曰旣進羊匕湆復進羊肉湆者匕湆淸汁肉湆有肉用匕同也屍旣奠爵祭肺嚌肺反肺於羊俎司馬乃以羊肉湆俎升奠於羊俎南取肉湆並載於羊俎畢縮執虛俎降

張氏曰司馬縮執縮奠之俎羊肉湆俎也卽雍人所設益送之南俎也載於羊俎者載此羊肉湆於尸之正俎也經文司馬縮奠俎於羊湆俎南疑誤觀下受酢羞肉湆節當是縮奠湆俎於羊俎南以上司馬羞肉湆羨監本正誤云卒載下羨一俎字

姜氏曰此云卒載乃屍嚌羊肺訖而司馬以俎內凡所升者並載於先一羊體之俎也或誤以此載爲自鼎升俎者失之矣

世佐案羊肉湆卽上司馬所匕載於南俎者其實自臑折至嚌肺凡六物縮執俎者其法蓋與次賓執湆俎相似惟無匕而以二手共執俎爲異耳無匕者以此俎無湆也無湆而謂之羊肉湆者明上匕湆之設與此同屬羞俎特以俎不可以盛湆故分湆與肉爲二次進之也肺卽此俎所盛之嚌肺也反加於俎者反之於羊肉湆俎也司馬縮奠俎於羊俎南經文衍一湆字楊說得之知非羊匕湆俎者羊匕湆之俎次賓於尸祭嚌之後卽受以降不設於屍席前也必奠於羊俎南者便載也乃載於羊俎者謂以羞俎所實六物悉載於正俎也卒載縮執俎以降者羞俎不與正俎同設也

屍坐執爵以興次賓羞羊燔縮執俎縮一燔於俎上鹽在右屍左執爵受燔防於鹽坐振祭嚌之興加於羊俎賔縮執俎以降

敖氏曰室中之事無燔俎故此與亞獻皆用之受燔取於俎也

郝氏曰燒肉曰燔以羊燔一片直陳俎上此俎之未陳者以載燔進屍執燔祭嚌反加於羊俎賓亦執虛俎降

世佐案此羞燔之俎不在上所陳六俎內其先所陳處未聞士虞禮云羞燔俎在內西塾上南順

屍降筵北面於西楹西坐卒爵執爵以興坐奠爵拜執爵以興主人北面於東楹東答拜主人受爵屍升筵立於筵末

右主人獻屍

疏曰獻屍有五節主人獻酒並主婦設籩豆一也賓長設俎二也次賔羞羊匕湆三也司馬羞羊肉湆四也次賓羞羊燔五也

楊氏曰案主人獻屍羞羊俎及主婦獻屍始羞豕脀及賔作三獻之爵始羞湆魚俎今並述於主人獻尸之時者以載俎事同一類故以類相從庶使易見也不惟此也主人獻侑羞羊俎主婦獻侑奠豕脀又屍酢主人羞阼羊俎主婦致爵於主人始羞豕脀又主婦羊俎亦屍酢主婦始用之今並述於主人獻尸之下者亦欲以類相從也鄭注云此以下十一俎俟時而載於此歷說之爾蓋謂此也

主人酌獻侑侑西楹西北面拜受爵主人在其右北面答拜

注曰不洗者俱獻間無事也主人就右者賤不專階疏曰凡爵行爵從尊者來向卑者俱獻間無事則不洗爵從卑者來向尊𨿽獻間無事亦洗賤不專階對主人不就屍階者屍尊得專階也

敖氏曰獻侑亦於席前西南面也侑旣拜則進受之以復位主人旣拜則立於西階東及侑降筵北面則復就其右

張氏曰此下主人獻侑節獻爵薦豆籩設羊俎設羊燔有四細節

主婦薦韭菹醢坐奠於筵前醢在南方婦贊者執二籩防蕡以授主婦主婦不興受之奠防於醢南蕡在防東主婦入於房

注曰醢在南方者立侑爲屍使正饌統焉

疏曰凡設菹常在右便其防今菹在醢北者以其立侑以輔屍故菹在北統於屍也

敖氏曰醢在南方是豆北上也豆北上者以席南上也主人席豆相變之法於斯見之矣下云侑升筵降筵自北方是席南上也主婦薦豆而贊者卽贊籩者兩豆兩籩同時設故不必親取籩

侑升筵自北方司馬橫執羊俎以升設於豆東

敖氏曰凡正俎皆橫執此乃明言之者以司馬進之嫌亦縮執也

郝氏曰羊俎卽前所設侑俎羊左肩以下七物共載者也橫執正俎也儐屍羊俎爲正橫執其羊肉羊湆豕脀湆魚以下加俎皆縮執

侑坐左執爵右取菹防於醢祭於豆間又取防蕡同祭於豆祭興左執爵右取肺坐祭之祭酒興左執爵次賓羞羊燔如屍禮

敖氏曰不啐酒者凡堂上每獻啐酒之節皆當放於屍上禮屍嚌渚乃啐酒此無湆則不宜啐酒以異其節侑無羊匕湆者以無肉湆故也

侑降筵自北方北面於西楹西坐卒爵執爵以興坐奠爵拜主人答拜

注曰答拜拜於侑之右

世佐案不啐酒不吿旨主人拜於侑之右皆殺於屍也其禮蓋與鄕飲酒主人獻介相似

右主人厭侑

疏曰此節從獻有三事主婦薦籩豆一也司馬羞羊俎二也次賓羞羊燔三也侑降於屍二等無羊匕湆又無肉湆

屍受侑爵降洗侑降立於西階西東面主人降自阼階辭洗屍坐奠爵於篚興對

疏曰特牲少牢主人獻屍屍卽酢主人主人乃獻祝及佐食此屍待主人獻侑乃酢主人不同者此屍卑達主人之意欲得先進酒於侑乃自飲彼屍尊欲自達己意故先酢主人也下文賔長獻屍致爵主人屍乃酢之遂賔意亦此類也

敖氏曰屍適洗南北面主人阼階東南面辭洗屍對主人復阼階東西面

張氏曰此下尸酢主人節主人受爵主婦薦豆籩長賓設俎次賔羞匕湆司馬羞肉湆次賔羞燔主人拜崇酒凡七細節

卒洗主人升屍升自西階主人拜洗屍北面於西楹西坐奠爵答拜降盥主人降屍辭主人對卒盥主人升屍升坐取爵酌

注曰酌者將酢主人

敖氏曰主人亦揖乃升與前後之儀同不言者可知也侑不升辟酢禮也與屍同升則嫌若同酢主人然

司宮設席於東序西面主人東楹東北面拜受爵屍西楹西北面答拜

疏曰特牲少牢皆致爵乃設席此賓屍受酢卽設者主人益尊

敖氏曰事至乃設席略仿室中致爵之節亦所以尊屍侑也旣設席屍乃於席前東南面酢主人主人拜受爵復位

張氏曰主人受酢爵

主婦薦韭菹醢坐奠於筵前菹在北方婦贊者執二籩防蕡主婦不興受設防於菹西北蕡在防西主人升筵自北方主婦入於房

注曰設籩於菹西北亦辟鉶

敖氏曰主人之席亦南上而菹在北方豆席相變之法愈可見矣升筵之節侑速於屍主人速於侑皆所以示其異

張氏曰主婦薦主人豆籩

長賔設羊俎於豆西主人坐左執爵祭豆籩如侑之祭興左執爵右取肺坐祭之祭酒興

郝氏曰羊俎卽前阼俎羊肺祭肺同載者

張氏曰設主人羊俎

世佐案如侑之祭謂亦右取菹防於醢祭於豆間又取防蕡同祭於豆祭啐酒不吿旨酒已物也

次賔羞匕湆如屍禮席末坐啐酒執爵以興

敖氏曰祭酒興亦左執爵乃受匕湆

張氏曰羞主人匕湆

姜氏曰如屍禮如其縮執卻受覆手縮匕之屬但主人不告防也

司馬羞羊肉湆縮執俎主人坐奠爵於左興受肺坐絕祭嚌之興反加於湆俎司馬縮奠湆俎於羊俎西乃載之卒載縮執虛俎以降

注曰奠爵於左者神恵變於常也言受肺者明有授言虛俎者羊湆俎訖於此虛不復用

疏曰此俎雍人所執陳於羊俎西在南者云不復用見下次賔羞羊燔於主人則用北之豕俎用北之豕俎而得羊燔禮殺也

敖氏曰奠爵於左辟肉湆俎也受肺亦取於俎言受者執俎以進亦授也故取之云受言虛俎者見其盡載於羊俎而無所釋也此經言羞湆俎一節其文有加屍者所以足其義非異也

郝氏曰次賓羞匕湆司馬羞羊肉湆之俎皆卽羞尸之匕俎雍人所設於羊俎西者也肉有湆皆用匕主人嚌肺及加於羊俎司馬乃載羊肉湆於羊俎執虛俎降與前獻屍同反加於俎坊本多一湆字誤當刪

張氏曰羞主人肉湆

姜氏曰俎降皆虛此獨云虛蓋文有衍縮也舊謂虛不復用而下羞燔用北之豕俎者非

世佐案此與羞屍羊肉湆之儀同但文有加詳耳反加於湆俎湆字非衍也說見上郝說誤

主人坐取爵以興次賓羞燔主人受如屍禮

疏曰燔卽羊燔主人與屍侑皆用羊體主婦獻屍以後悉用豕體賔長獻屍後悉用魚從

敖氏曰燔不言羊可知也

張氏曰羞主人燔

世佐案如屍禮者如其縮執俎縮一燔於俎上以下之儀也

主人降筵自北方北面於阼階上坐卒爵執爵以興坐奠爵拜執爵以興屍西楹西答拜主人坐奠爵於東序南

注曰不降奠爵於篚急崇酒

世佐案東序南主人奠酬爵之常處鄕飲酒鄕射禮賓酬主人訖皆云主人坐奠爵於序端是也不奠於篚者蓋爲後獻眾賓用之

侑升屍侑皆北面於西楹西

注曰見主人不反位知將與己爲禮

世佐案主人卒爵而屍酢主人之禮畢矣故侑至是乃升皆北面於西楹西者如其初升之位也亦東上

主人北面於東楹東再拜崇酒屍侑皆答再拜主人及屍侑皆升就筵

敖氏曰此屍酢主人主人拜崇酒而侑亦答拜者緣主人意亦欲並謝己也云主人及屍侑先後之辭也後文放此升就二字宜衍其一

右屍酢主人【張氏曰主人初獻禮竟】

疏曰此亦有五節尊主人故與屍同

司宮取爵於篚以授婦贊者於房東以授主婦

注曰房東房戶外之東

敖氏曰以授主婦婦贊者以授主婦於房中也上篇亞獻畢主婦以爵入於房今司宮乃取爵於下篚以授者其有司徹之後此爵又反於下篚與

張氏曰自此至屍主人及侑皆就筵凡四節皆主婦亞獻之事獻屍一也獻侑二也致爵於主人三也受屍酢四也

世佐案房東卽房戶也說見上篇注說非

主婦洗爵於房中出實爵尊南西面拜獻屍屍拜於筵上受

注曰尊南西面拜由便也

疏曰賓主獻酢無在筵上受法今屍於筵上受者以婦人所獻故屍不與行賓主之禮故不得各就其階敖氏曰屍拜於筵上受以其殺於主人且因室中之禮也後三獻放此

郝氏曰尊卽祭時尊於房戶間者主婦洗爵出尊前酌酒卽尊前西面拜獻屍屍卽筵上拜受禮變於主人殺也

主婦西面於主人之席北拜送爵

郝氏曰主婦退就主人席北西向又拜婦人俠拜也世佐案拜送於主人之北亦因室中之位而爲之

入於房取一羊鉶坐奠於韭菹西主婦贊者執豕鉶以從主婦不興受設於羊鉶之西興入於房取糗與腵修執以出坐設之糗在蕡西修在白西興立於主人席北西面

注曰飲酒而有鉶者祭之餘鉶無黍稷殺也

敖氏曰飲酒而有鉶屍尊亦盛之設二籩而主婦親取之以其與鉶異類不可相因也糗與修雜用饋食之籩也去棗用修以示其變糗修北上明不與初儀序下儀類此

郝氏曰羊鉶羊羮之和者奠於韭菹西卽前云豆西之外列防蕡之內也豕鉶在羊鉶西是防之東也糗幹米餅腵修卽脯也糗在蕡西修在白西南北直陳也二鉶用贊者糗修皆親執鉶鼎重故特執修脯輕故並執也

張氏監本正誤云立於主人席北西面西面誤作面西姜氏曰二鉶二籩如上二豆二籩各執之例亦宜主婦執二鉶以設而婦贊者執二籩以授今主婦止執羊鉶婦贊者執豕鉶而主婦又自興入房取二籩者二鉶非可雙執故主婦與贊者分執之而二籩可雙執乃獨親執之也

世佐案二鉶皆繼韭菹而西在防蕡之北也郝說之誤辧見上鉶之爲器大於籩二鉶當二籩而有餘故於其南又設二籩焉而饌方矣糗在蕡西修

在白西糗北而修南也無黍稷儐屍主於飲也

屍坐左執爵祭糗修同祭於豆祭

敖氏曰於此乃云屍坐是受爵時立也祭糗修之祭當如下文作取蓋字誤也

以羊鉶之柶�羊鉶遂以挹豕鉶祭於豆祭祭酒敖氏曰祭鉶乃祭酒者是禮初獻祭酒之節居其祭之四三獻居其祭之二故於此特居其祭之三以序之且示禮殺有漸也案上經云以挹湆注曰今文挹皆作扱皆此經文也案士昏禮聘禮賔以柶祭醴二記皆云始扱一祭又公食大夫禮曰扱上鉶以柶辯擩之上鉶之間祭蓋以柶取物而祭則必扱之此亦以柶祭鉶也宜云扱與彼同不宜云挹當從今文

次賓羞豕匕湆如羊匕湆之禮

敖氏曰如者如其左手執俎左廉以下之儀其異者次賓自縮執匕俎以受雍人不復授之也羞豕匕湆亦用羊匕湆之俎其匕則殊乃向之覆於羊俎西之南俎之上者也將羞此湆則以羊匕與之易處焉旣則各反之

郝氏曰豕匕湆豕肉汁盛以疏匕載以俎卽羊俎西之第二匕俎也

屍坐啐酒左執爵嘗上鉶執爵以興坐奠爵拜主婦答拜執爵以興

敖氏曰此嘗鉶拜也不告防異於主人也特牲饋食禮曰尸祭鉶嘗之告防主人拜屍答拜

郝氏曰嘗上鉶嚌羊鉶也羊左爲上

司士羞豕脀屍坐奠爵興受如羊肉湆之禮坐取爵興敖氏曰奠爵亦於左

郝氏曰豕脀卽前司士所朼載豕右肩以下十七物共載者也受如羊肉湆之禮亦奠於羊俎西並於羊俎縮執虛俎以降等禮同也

次賓羞豕燔屍左執爵受燔如羊燔之禮坐卒爵拜主婦答拜受爵

敖氏曰受爵亦於其席也下文放此

右主婦獻屍

疏曰亞獻凡五節設兩鉶一也設糗修二也次賔羞豕匕湆三也司士羞豕脀四也次賔羞豕燔五也

酌獻侑侑拜受爵主婦主人之北西面答拜

注曰酌獻者主婦

敖氏曰亦拜於筵上受蓋不敢異於屍不言者可知也北亦席北

世佐案主婦不俠拜下於屍

主婦羞糗修坐奠糗於防南修在蕡南侑坐左執爵取糗修兼祭於豆祭

敖氏曰無鉶亦殺也不祭酒者上禮尸祭鉶乃祭酒此無鉶則不祭酒其義與上不啐酒同

世佐案修在蕡南在糗之東也

司士縮執豕脀以升侑興取肺坐祭之司士縮奠豕脀於羊俎之東載於羊俎卒乃縮執俎以降侑興

注曰豕脀無湆於侑禮殺

敖氏曰取肺亦右取之肺謂切肺豕脀無湆者初獻無羊湆故此𨿽有豕脀亦不用湆也

郝氏曰豕脀卽前侑俎豕左肩折以下七物共載者也

次賓羞豕燔侑受如屍禮坐卒爵拜主婦答拜受爵敖氏曰如屍禮亦受羊燔之禮也

右主婦獻侑

疏曰降於屍二等無鉶羮與豕匕湆

酌以致於主人主人筵上拜受爵主婦北面於阼階上答拜

注曰主婦易位拜於阼階上辟並敬

疏曰前主婦獻屍侑拜送於主人北今致爵於主人拜於阼階上者辟並敬主人與屍侑故易位也案特牲三獻爵止乃致爵此未三獻已致爵者以上篇已有獻於屍故此不待三獻又見儐屍禮殺故早致敖氏曰筵上受因屍禮也北面答拜放室中之儀也與主人行禮故亦得獨拜於阼階上

郝氏曰主人筵在東序西向拜受主婦阼階上北面答拜於主人之西南也

世佐案是時主人於筵上拜受主婦若亦於主人之席北西面答拜則是與主人同面矣故之阼階上北面於主人之南鄕主人也注說似曲

主婦設二鉶與糗修如屍禮

敖氏曰有鉶者阼俎如屍故鉶亦因之設二鉶羊在菹北豕在羊北設糗修糗在防北修在蕡北

姜氏曰如屍禮如獻尸之授受奠設也

主人共祭糗修祭鉶祭酒受豕匕湆拜啐酒皆如屍禮嘗鉶不拜

注曰主人如屍禮尊也其異者不告防

疏曰案前主婦獻屍屍坐啐酒左執爵嘗上鉶執爵以興坐奠爵拜拜𨿽在嘗鉶下其拜仍爲啐酒是以特牲少牢屍嘗鉶皆不拜或此經啐酒之上無拜文有者衍字也

敖氏曰此啐酒爲將嘗鉶也嘗鉶不拜鉶己物也言此以別於屍禮本云拜啐酒疏曰或此經啐酒之上無拜文繼公謂啐酒之上不當有拜今從疏之所謂或本者去拜字

郝氏曰前屍啐酒嘗上鉶興拜今主人嘗鉶不拜凡拜爲啐酒也屍拜啐酒在嘗鉶後此嘗鉶不拜爲不拜啐酒上文拜啐酒之拜當是衍字鄭謂嘗鉶不拜爲不告防夫屍告防惟主人初獻主婦亞獻屍亦不告防告防與啐酒同拜旣云拜啐酒又云不拜何以明其爲不告防也

張氏曰案疏言謂經嘗鉶不拜正謂啐酒不拜耳啐酒上拜字衍又注云其異者不告防其意亦然主婦獻屍屍啐酒拜亦告防之意也監本正誤云主人其祭糗修其誤作共

姜氏曰皆如屍禮通謂祭糗修以下及受羊匕湆以下凡祭嚌啐之屬正祭凡嘗鉶皆不拜儐屍則屍拜者屍就卑也主人於主婦則尊矣故不拜也又主人受豕匕湆拜如屍禮獨嘗鉶則不拜明其禮殺也案經文甚明注蓋誤

世佐案云嘗鉶不拜著其異於屍者耳其他則皆如屍受主婦獻之禮也今以上文考之彼於主婦設二鉶二籩之下卽云屍坐左執爵祭【敖云當作取】糗修同祭於豆祭卽此所謂共祭糗修也又云以羊鉶之柶挹【敖本作扱下同】羊鉶遂以挹豕鉶祭於豆祭祭酒卽此所謂祭鉶祭酒也又云次賔羞豕匕湆如羊匕湆之禮屍坐啐酒卽此所謂受豕匕湆啐酒也受豕匕湆與啐酒之間絕無所謂拜者則此經拜字之爲衍文信矣彼又云左執爵嘗上鉶執爵以興卽此所謂嘗鉶也但彼於執爵興之後復坐奠爵拜而此則否是其異也嘗鉶而拜重其禮也主人之不拜下尸也正祭時屍嘗鉶啐酒皆不拜屍尊也至是以賔禮待屍屍於主人之獻啐酒則拜於主婦之獻嘗鉶則又拜屍益卑也其於主婦之獻拜鉶而不拜酒者以鉶是主婦所親設而酒則與主人所獻同出一尊向已告防訖故於是略之也至於主人之啐酒不告防則於受屍酢時已然而此所云皆如屍禮者亦足以蔽之矣不必別言也注乃以不告防釋不拜失經意矣疏家又曲爲之說皆非也又案共祭猶言兼祭也共坊本或作其誤今以監本爲正張氏反謂監本誤去取失當

其受豕脀受豕燔亦如屍禮坐卒爵拜主婦北面答拜受爵

世佐案如屍禮者如其司士羞豕脀以下至受燔如羊燔之禮也此累言二事而不見其羞之之人及主人興坐奠爵執爵之節文更略

右主婦致爵於主人

疏曰此亦有五節行事與屍同

屍降筵受主婦爵以降

注曰將酢主婦

敖氏曰主婦受爵屍卽降筵主婦以屍將受己爵也其西面於主人之北以待之與

郝氏曰必待主婦致爵主人而後酢者尊主人使先受獻也

主人降侑降主婦入於房

敖氏曰侑主人降從屍也主婦入於房屍降爲已冝辟之也凡婦人於丈夫之爲已而降洗者例無從降之禮蓋於此篇及士昬禮見之矣

主人立於洗東北西面侑東面於西階西南

注曰俟屍洗

敖氏曰設洗當東榮而主人降位在阼階東直東序則宜西於洗北又上文侑降立於西階西此亦從降也而主人云洗東北侑云西階西南未詳疑文有誤衍也

世佐案凡主人於賓之爲己洗也降立於阼階東西面當東序辭則進而南面其禮見鄕飲酒鄕射今乃東於洗者以其不爲已而洗故也夫婦一體屍爲婦洗主人𨿽不代爲辭而亦違其故位焉示不敢當也西階西東面乃賓介降立之位而介又在賔南屍如賔侑如介故侑之降位宜在西階西少南也上經云侑降立於西階西不言南此乃足成其義非有異也敖疑文有衍誤非

屍易爵於篚盥洗爵

注曰易爵者男女不相襲爵

敖氏曰易爵酢主婦因室中之禮也

主人揖屍侑

注曰將升

敖氏曰亦異揖之於此乃並揖侑者以向者屍酢主人之時侑不升故也必揖之使升者屍酢之意已見於前今無嫌也

主人升屍升自西階侑從主人北面立於東楹東侑西楹西北面立

注曰俟屍酌

屍酌主婦出於房西面拜受爵屍北面於侑東答拜主婦入於房

敖氏曰西面亦於主人席北蓋屍亦就此位而酢之姜氏曰拜則出禮也拜卽入嫌也

司宮設席於房中南面主婦立於席西

注曰設席者主婦尊今文曰南面立於席西

疏曰賔長以下皆無設席之文

敖氏曰旣受爵乃設席降於主人也席南面變於不賔尸之禮也立於席西者亦西爲下未設豆而立席西亦異於上鄭本無南面字注曰今文曰南面立於席西繼公謂宜從今文入南面字

世佐案房中南面主婦之正位也故受酢設席於

此

婦贊者薦韭菹醢坐奠於筵前菹在西方婦人贊者執防蕡以授婦贊者婦贊者不興受設防於菹西蕡在防南

注曰婦人贊者宗婦之少者

世佐案云婦人贊者所以別於婦贊者也婦贊者卽主婦贊者一人也其服飾與主婦同蓋以宗婦之長者爲之其次爲婦人贊者則贊此長婦者也

主婦升筵司馬設羊俎於豆南

郝氏曰羊俎卽前主婦俎羊左臑以下七物共載者也豆南當菹醢南蕡東也

主婦坐左執爵右取菹防於醢祭於豆間又取防蕡兼祭於豆祭主婦奠爵興取肺坐絕祭嚌之興加於俎坐捝手祭酒啐酒

注曰捝手者於帨帨佩巾內則曰婦人亦左佩紛帨敖氏曰凡祭離肺者必捝手經不盡見之也

世佐案啐酒而不告防其義與主人同

次賔羞羊燔主婦興受燔如主人之禮

姜氏曰如主人受屍酢也

主婦執爵以出於房西面於主人席北立卒爵執爵拜屍西楹西北面答拜主婦人立於房屍主人及侑皆就筵

注曰出房立卒爵宜鄕尊不坐者變於主人也執爵拜變於男子也【張氏曰鄕尊謂對屍而卒爵】

敖氏曰出房卒爵冝成禮於所酢者之前也立卒爵婦人常禮也立卒爵而拜旣惟人君及主婦耳其異者奠爵與執爵也燕禮曰公立卒爵坐奠爵拜云立於房見其不就席

郝氏曰主婦受爵卒爵則於堂薦祭以至啐酒羞燔皆於房執爵拜婦人立拜也

右屍酢主婦【張氏曰主婦亞獻禮竟】

疏曰此科內從酢有三婦贊者設豆籩一也司馬設羊俎二也次賔羞羊燔三也主婦與侑同主人與屍同尊卑差也

儀禮集編卷三十九﹤經部﹐禮類﹐儀禮之屬﹐儀禮集編﹥

欽定四庫全書

儀禮集編卷四十

龍裏縣知縣盛世佐撰

有司徹第十七之二

上賔洗爵以升酌獻屍屍拜受爵賔西楹西北面拜送爵屍奠爵於薦左賓降

注曰上賔賔長也謂之上賔以將獻異之或謂之上賔奠爵爵止也

疏曰屍不舉者以三獻訖正禮終欲使神恵均於庭徧得獻乃舉之故下文主人獻及眾賔以下訖乃作止爵特牲及下大夫屍在室內始行三獻未行致爵屍奠爵欲得神均於室此上大夫之禮室內已行三獻至此儐屍夫婦又已行致爵訖儐屍又在堂故爵止者欲得神均於庭與正祭者異

敖氏曰拜受爵亦於筵上也屍於三獻而奠爵亦欲助祭者皆受獻也薦左醢東也不奠於右爲妨往來及行禮也

右上賔獻屍爵止

主人降洗爵屍侑降主人奠爵於篚辭屍對

世佐案爵敖本作觶當從之鄕飲酒記云獻用爵其他用觶是也洗觶爲酬屍也主人體屍止爵之意將獻長賔以下乃先酬屍者獻之禮成於酬成尊者之禮而後及其餘禮之序也辭辭降也屍侑皆降而對者惟屍統於尊也不辭洗者以其將自飲也

卒洗揖屍升侑不升

注曰侑不升屍禮益殺不從

敖氏曰侑不升者酬禮不及已升嫌也

世佐案注云禮益殺者對上主人獻尸之時侑從升而言也

主人實爵酬屍東楹東北面坐奠爵拜屍西楹西北面答拜坐祭遂飲卒爵拜屍答拜

世佐案此主人導飲也

降洗屍降辭主人奠爵於篚對卒洗主人升屍升主人實爵屍拜受爵主人反位答拜屍北面坐奠爵於薦左注曰降洗者主人

疏曰此主人酬屍屍奠於薦左者不舉案下注云神惠右不舉變於飲酒與此不同者特牲及下不儐屍皆無酬尸之事此特有之由儐屍如與賔客飲酒無故有酬異於神惠也

敖氏曰卒洗亦揖乃升主人實觶亦北面於尸之席前屍階上拜乃進受之而反位主人旣答拜屍乃進北面奠爵薦左其昌本之東與酬而授觶者大夫之禮異於士也主人於屍爵止之後卽舉觶以酬屍者宜終屍禮乃可以獻助祭者也

郝氏曰體屍止爵之意將飲賔而先自屍始然不曰獻曰酬者獻終於三酬繼之特牲屍無酬此酬者屍旣爲賔矣

世佐案此與鄕飲酒酬賔之禮略同惟主人於屍授爵而不奠爵爲異及位反東楹東北面之位也

屍侑主人皆升筵

敖氏曰侑升堂之節其在屍奠爵之時乎

姜氏曰升筵不言主婦者統於主人省文也

右主人酬屍

乃羞宰夫羞房中之羞於屍侑主人主婦皆右之司士羞庶羞於屍侑主人主婦皆左之

注曰二羞所以盡歡心房中之羞其籩則糗餌粉餈其豆則酏食糝食庶羞羊臐豕膮皆有胾醢房中之羞內羞也內羞在右陰也庶羞在左陽也

疏曰房中之羞其籩是周禮籩人職云羞籩之實其豆則醢人職云羞豆之實公食大夫牲皆臛及炙胾此直云臐胾不言炙者彼是食禮故庶羞並陳此飲酒之禮燔炙前已從獻故止有臐胾而已內羞是穀物谷本地產故云陰庶羞是牲物牲本天產故云陽敖氏曰房中之羞饌於房者也言房中以別於庶羞明庶羞不自房來也饋食之禮庶羞亦設於薦豆之左則庶羞在左乃其常處庶羞左則內羞右亦宜矣庶羞之物恐亦不過胾醢而已案注以羞籩羞豆之實爲此房中之羞亦恐或然但未必其俱用之也

郝氏曰異味曰羞羞從酬賤味也房中之羞婦工所修餅餌之類庶羞雍人所修胾醢之類

右羞於屍侑主人主婦

主人降南面拜眾賔於門東三拜眾賓門東北面皆答壹拜

注曰拜於門東明少南就之也言三拜者眾賔賤旅之也眾賔一拜賤也卿大夫尊賔賤純臣也位在門東

敖氏曰助祭之賔主黨也故主人降拜之而屍侑不從與鄕飲鄕射之禮異也未獻之前眾賔位在門東亦大夫之禮異於士者

郝氏曰主人拜將獻也門東主位賔門東北靣臣禮不敢居賔也主三拜旅拜也賔答一拜賔眾且不敢均禮也

張氏曰眾賔自長賔而下也自此至主人就筵皆主人酌獻外庭內庭之事所謂均神也凡七節獻長賔一也獻眾賔二也主人自酢於長賔三也酬長賔四也獻兄弟五也獻內賔六也獻私人七也

主人洗爵長賔辭主人奠爵於篚興對卒洗升酌獻賔於西階上長賔升拜受爵主人在其右北面答拜敖氏曰長賓辭亦北面蓋於門東少進也主人已酌長賓乃升逺下尸也獻賓當西南面

世佐案以鄕飲酒等禮推之則此爵蓋卽主人受屍酢時奠於東序南者眾賓答拜訖主人揖升取爵乃降洗也不言主人升降之節文省也長賓辭洗自門東北行辭之

宰夫自東房薦脯醢醢在西

敖氏曰醢在西者爲降設於其位則脯當在南也賔位於庭北上而脯醢南上亦席豆相變之意也由是言之則他禮之類此者皆可得而推矣

郝氏曰脯爲籩醢爲豆醢在西則脯在東一豆一籩

司士設俎於豆北羊骼一腸一胃一切肺一膚一注曰羊骼羊左骼上賔一體賤也薦與設俎者旣則俟於西序端古文骼爲胳

敖氏曰上賔一體又無脊脇逺別於堂上者也用切肺者賔俎設於堂故亦因屍禮肺繼胃言之羊肺可知

郝氏曰豆北醢之北也羊骼以下五物爲一俎前敍屍侑主人主婦俎不及賔於此詳之

賔坐左執爵右取脯防於醢祭之執爵興取肺坐祭之祭酒遂飲卒爵執爵以興坐奠爵拜執爵以興主人答拜受爵賔坐取祭以降西面坐委於西階西南

注曰成祭於上尊賔也取祭以降反下位也反下位而在西階西南已獻尊之祭脯肺

疏曰長賔位在門東今得獻反在西階南與主人相對已獻尊之故也

敖氏曰賔取祭以降以已所有事者也宜親執之西階西南賔之正位也旣獻乃立於此尊者之禮節文彌多以相變爲貴

郝氏曰賔祭脯祭肺祭酒卒爵拜皆在西階上旣成禮乃取所祭脯肺降西階下西南坐委於地不敢以賔禮終且避眾賔獻位也

張氏監本正誤云賔坐左執爵右取脯防於醢祭之脯誤作肺遂飲卒爵執爵以興脫下爵字

宰夫執薦以從設於祭東司士執俎以從設於薦東敖氏曰此設薦於祭東則是凡祭於豆間乃當其間之前耳此獻長賔而宰夫司士薦則自此以下皆私人爲之明矣宰夫司士大夫之私人也

張氏監本正誤云宰夫執薦以從薦誤作爵

眾賔長升拜受爵主人答拜坐祭立飲卒爵不拜旣爵注曰長賓升者以次第升受獻言眾賔長拜則其餘不拜

郝氏曰眾賔次賔其長先升受爵餘各以序升受

宰夫贊主人酌若是以辯

注曰主人每獻一人奠空爵於棜宰夫酌授於尊南敖氏曰宰夫贊酌大夫尊也贊酌者主人以虛爵授宰夫宰夫爲酌之於此乃言之者見獻賔一人乃贊酌也若是以辯謂如眾賔長升拜受爵以下之儀

辯受爵其薦脯醢與脀設於其位其位繼上賔而南皆東面其脀體儀也

注曰徧獻乃薦略之亦宰夫薦司士脀儀者尊體盡儀度余骨可用而用之尊者用尊體卑者用卑體而已亦有切肺膚今文儀皆爲曦或爲議

敖氏曰言辯受爵嫌或有不與者也特牲饋食禮曰眾賔升拜受爵坐祭立飲薦俎設於其位辯此下經言兄弟之儀云升受爵其薦脀設於其位然則此薦脀亦於每獻設之也體儀謂或體或儀也尊者用體折卑者但用儀且【且當是耳字之譌】儀者其脊若脇之屬與又下雲長兄弟之脀折脇一膚一則此非折而儀者惟有膚而已

郝氏曰脀卽俎也其脀體隨宜儀宜也度也脀與膚皆豕也俎漸降則無羊

姜氏曰注謂徧獻乃薦非也以後徧獻兄弟章推之此乃申辯受爵時之位饌甚明豈先徧獻而後薦設乎儀者言其微末足以偹儀而已注謂儀度而用之亦曲矣

世佐案如注說薦在徧獻之後則經文當云辯受爵乃薦今不云乃而云其是亦於每獻薦之明矣升於俎曰脀體者言其不折儀者言其無定不折者隆於兄弟無定者殺於上賔若羊若豕則未聞惟云體儀則自腸胃以下皆如上賔可知擇膚曰倫度體曰儀此經之字法也

右主人獻賔

乃升長賔主人酌酢於長賔西階上北面賓在左注曰主人酌自酢序賔意賓卑不敢酢

疏曰特牲獻長賓訖卽酢此主人益尊先自達其意敖氏曰乃升長賔者其宗人與後長賔二字似衍蓋此乃主人自酢非酢於長賔也鄕飲酒曰主人實爵以酢於西階上此文宜類之徧獻乃酢變於士禮賓辟屍不敢親酢主人故主人自酢以達其意

世佐案主人自酢而云酢於長賔者見其所以達長賔之意也且此酢於辯獻眾賔之後嫌統爲眾賔故復言長賔以別之敖以爲衍非

主人坐奠爵拜執爵以興賓答拜坐祭遂飲卒爵執爵以興坐奠爵拜賔答拜賔降

注曰降反位

敖氏曰賔降反位則主人亦就席矣

右主人自酢於長賓

宰夫洗觶以升主人受酌降酬長賓於西階南北面賔在左主人坐奠爵拜賔答拜坐祭遂飲卒爵拜賔答拜注曰宰夫授主人觶則受其虛爵奠於篚

敖氏曰宰夫授觶於上便其酌也此亦異於士郝氏曰觶在堂下酒在堂上賔位堂下故宰夫洗觶升堂授主人主人受酌酒以降酬長賔於其位主人先自飲導之

張氏曰注受其虛爵指上文酢爵也

主人洗賔辭主人坐奠爵於篚對卒洗升酌降復位賔拜受爵主人拜送爵賔西面坐奠爵於薦左

敖氏曰主人拜亦北面也賔西面奠爵於薦左由便說見特牲禮薦左薦北

張氏曰案此爵至旅酬後與兄弟之長交酬爲無算爵

世佐案位西階南北面之位也此酬爵主人親授而不奠亦與特牲禮異

右主人酬長賓

主人洗升酌獻兄弟於阼階上兄弟之長升拜受爵主人在其右答拜坐祭立飲不拜旣爵皆若是以辯注曰兄弟長幼立飲賤不別大夫之賔尊於兄弟宰夫不贊酌者兄弟以親暱來不以官待之

敖氏曰獻兄弟不殊其長與眾賔同亦大夫禮異也不言宰夫贊主人酌略其文耳兄弟卑於眾賔主人於其次者不親酌可知下獻內賔放此此獻亦西南面

郝氏曰兄弟至親同爲主故獻於東階上而主人在東階東

世佐案皆皆眾兄弟也若是亦指升拜受爵以下也主人惟爲長兄弟一洗耳其次以下皆不洗特牲禮云洗獻眾兄弟以其承主人自酢於長兄弟之後也此於長兄弟無酢故不復洗獻兄弟不殊其長卑於賔也不使宰夫贊酌親於眾賔也一獻之間而尊卑之殺親疎之等胥得之矣

辯受爵其位在洗東西面北上升受爵其薦脀設於其位

注曰亦辯獻乃薦旣云辯矣復言升受爵者爲眾兄弟言也眾兄弟升不拜受爵先著其位於上乃後云薦脀設於其位明位初在是也位不繼於主人而云洗東卑不統於尊此薦脀皆使私人

疏曰上賔拜受爵又拜旣爵眾賔及長兄弟拜受爵不拜旣爵眾兄弟又不拜受爵是其差也經云其位在洗東西面北上是先著其位於上乃云升受爵者謂發此位升堂受爵又云薦脀設於其位者謂受爵時設薦脀於洗東西面位也案特牲主人卑故兄弟助祭之位得繼主人於阼階下南陳此以大夫尊故兄弟之位在洗東不繼主人卑不統於尊故也敖氏曰又著兄弟長以下旣獻之位及其設薦脀之節也至此乃言其位者因文而見之也升受爵謂每人升受爵之時也於其受獻則爲之設薦脀於位明不俟其降也鄕飲酒禮眾賔每一人獻則薦諸其席是禮似之矣此不言宰夫贊酌獻眾賔不言升受爵而設薦脀其禮同故互文以相足也

姜氏曰獻私人亦如眾賔長以官待之獻內賔亦如兄弟不以官待之皆親疎之別也以下文推之可見徧獻乃薦辯見上文

世佐案復言升受爵者著設薦脀之節也注云爲眾兄弟言非又案上賔拜受爵又拜旣爵眾賔長以下皆拜受爵不拜旣爵長兄弟以下亦然此隆殺之差也眾賔與兄弟皆不殊其長略之注意以謂眾賔長拜受爵不拜旣爵眾賔又不拜受爵長兄弟與眾賔長同眾兄弟與眾賔同失經意矣疏說又非注意故辯之

其先生之脀折脇一膚一其眾儀也

注曰先生長兄弟折豕左肩之折

疏曰知折是豕左肩之折者侑俎豕左肩折注云折分爲長兄弟俎是也

敖氏曰脀猶俎也其折與脇若羊若豕則不可攷先生脀折其眾則儀亦以此別長幼也無離肺者因上賔俎也俎不設於堂故無切肺

張氏監本正誤云其先生之脀脫其字

世佐案折脇者折分脇骨以爲俎實也舊說以折與脇爲二非上賔之俎已止一體長兄弟安得有二體乎惟云膚一則腸胃之屬皆無之矣脀惟一骨而折之又無腸胃切肺逺下賔也長兄弟之脀且折則其眾之折可知折而又無定體又下於其長也上賔羊骼眾賔體儀長兄弟折脇眾兄弟折儀此助祭者俎實之差

右主人獻兄弟

主人洗獻內賔於房中南面拜受爵主人南面於其右答拜坐祭立飲不拜旣爵若是以辯亦有薦脀

注曰內賔姑姊妹及宗婦獻於主婦之席東主人不西面尊不與爲賔主禮也南面於其右主人之位恆左人亦設薦脀於其位特牲饋食禮記曰內賔立於房中西墉下東靣南上宗婦北堂東面北上

疏曰案特牲獻內兄弟於房中如獻眾兄弟之儀主人西面答拜此大夫禮主人南面拜是不與爲賔主之禮也左人謂人在主人左也若鄕飲酒鄕射等北面則主人在東賔在西此南面則主人西賔在東故云恆左人也引特牲記者欲見內賔設薦之位處敖氏曰洗不言降是洗於房也獻之蓋東北靣受送之拜皆南面猶堂上之皆北面也是或一禮與若是以辯亦謂長幼拜受以下之儀同也不言辯受爵已於眾賔兄弟見之此可知也不著其位者嫌未獻旣獻之位異也

郝氏曰賔主皆南靣統於堂也主人在右尊賔也世佐案特牲記云尊兩壺於房中西牖下內賔立於其北又云宗婦北堂然則內賔專指姑姊妹言也自南面拜受爵至不拜旣爵皆言內賔長受獻之禮云若是以辯則宗婦亦在其中矣

右主人獻內賔

主人降洗升獻私人於阼階上拜於下升受主人答其長拜乃降坐祭立飲不拜旣爵若是以辯宰夫贊主人酌主人於其羣私人不答拜其位繼兄弟之南亦北上亦有薦脀

注曰私人家臣已所自謁除也大夫言私人明不純臣也士言私臣明有君之道北上不敢專其位亦有薦脀初亦北面在眾賔之後爾言繼者以爵旣獻爲文凡獻位定

疏曰云私人家臣已所自謁除也者此對公士得君所命者此乃大夫自謁請於君除其課役以補任爲之大夫尊近於君故屈己之臣名爲私人士卑不嫌近君故得名屬吏爲私臣也兄弟北上今繼兄弟之南亦北上與兄弟位同故云不敢專其位云凡獻位定者是獻以前非定位也未獻時在眾賔後特牲記云私臣位在門東北靣是也

敖氏曰私人猶私臣也經記異人故其文亦異獻私人而降洗重獻禮也拜於下而降飲賤也獻亦西南面於東楹東而拜於其右私人賤故但答其長拜以殊之自獻眾賔至此其獻凡四節惟前後兩言宰夫贊主人酌所以見其間二獻之不言此者爲省文耳此言於若是以辯之後見獻私人之長卽贊之也以是例之則獻內賔以上主人所親酌者惟於其長益可見矣此位亦北上賤於兄弟故其位繼其後而不更端也特牲記言眾賔及眾兄弟內賔宗婦公有司私臣其俎同然則此禮內賔以及私人其俎亦皆儀而有膚矣大夫無獻公有司之禮豈其私臣多足以任其事不用公有司與或公有司在眾賔之中不必別見之與

郝氏曰特牲有公有司此惟私人卿大夫私人亦在公者

世佐案特牲記有公有司及私臣此惟見私人則賔卽公有司可知矣賔與私人皆家臣也而有公私之別者以其得君命與否也士卑僚友有來助祭者故以僚友爲賔大夫尊其僚友無來助祭者故卽以公有司爲賔亦其宜也獻私人亦洗者以承獻內賔之後故也男女不襲器不云易爵文省耳拜於下臣也主人聽其拜下而不命之升拜於上辟人君禮也俟其升受乃答拜是亦在其右北面也若是指拜下升受諸儀也惟主人不答拜爲異羣私人且拜受爵則眾賔眾兄弟之拜受益可見矣於是復云宰夫贊主人酌所以見獻兄弟及內賔之不用贊也敖說誤

主人就筵

郝氏曰主人獻畢由階上就東序之筵

右主人獻私人【張氏曰均神恵徧】

屍作三獻之爵

注曰上賔所獻爵不言三獻作之者賔屍而屍益卑可以自舉

敖氏曰主人畢獻而就筵三獻於是升立於西階上尸乃舉爵也此與不賔尸之禮皆屍自作止爵不待獻者作之亦異於士

郝氏曰前上賔三獻屍屍以爵未徧奠而不舉今自賔至私人均受獻屍乃起三獻之爵將祭以飲張氏曰自此盡降實於篚屍舉所奠上賔之爵以成三獻之禮以上賔舉三獻因號上賔爲三獻是以事名官此一禮內凡有四節屍作爵一也獻侑二也致爵於主人三也受屍酢四也

姜氏曰注謂儐屍而屍益卑故自作爵也其說蓋非下大夫不儐屍屍亦自作爵也此但大夫禮與士異耳

司士羞湇魚縮執俎以升屍取膴祭祭之祭酒卒爵注曰不羞魚匕湇略小味也羊有正俎羞匕湇肉湇豕無正俎魚無匕湇隆污之殺

敖氏曰不言左執爵與興坐者如上禮可知

郝氏曰湇魚卽前所朼屍俎五魚橫載者也大臠曰膴卽前所加膴祭於其上者也

司士縮奠俎於羊俎南橫載於羊俎卒乃縮執俎以降屍奠爵拜三獻北面答拜受爵

敖氏曰橫載者於俎爲橫與牲體同也不縮載者正俎之實已多又加以益送之俎故載魚於此不得象其在魚俎也屍旣卒爵乃執虛爵以待執俎者降而後奠爵拜行禮之序於此可見

右屍作止爵

酌獻侑侑拜受三獻北面答拜司馬羞湇魚一如屍禮卒爵拜三獻答拜受爵

注曰司馬羞湆魚變於屍

敖氏曰司馬當作司士字之誤也上下皆司士爲之此不宜使司馬且司馬惟主羊俎耳羞湆魚非其事也卒爵與拜其節宜與屍同此略言之耳下文主人亦然

郝氏曰前司士朼魚侑主人皆一魚卽此

右上賔獻侑

酌致主人主人拜受爵三獻東楹東北面答拜

注曰賔拜於東楹東以主人拜受於席就之

敖氏曰致下蓋脫於字也賔拜東楹東者以與主人爲禮則不敢獨拜西階上辟屍也

郝氏曰此賔致爵於主人卽酌其獻侑之爵不言獻主酒自主人出也

司士羞一湇魚如屍禮卒爵拜三獻答拜受爵

敖氏曰此與侑如屍禮皆兼祭酒而言不致爵於主婦變於不賔尸之禮

右上賔致爵於主人

屍降筵受三獻爵酌以酢之

注曰旣致主人屍乃酢之遂賔意

敖氏曰賔屍則屍與侑主人爲序故俟其畢獻乃酢之酢而不洗亦因室中之禮也賔屍而不因室中之禮者惟主人耳

張氏監本正誤云屍降筵受三獻爵酌以酢之脫爵字

三獻西楹西北面拜受爵屍在其右以授之屍升筵南面答拜坐祭遂飲卒爵拜答拜執爵以降實於篚敖氏曰屍在其右並授也並授而不同面拜逺辟主人獻賔之禮也云執爵以降則是旣卒爵亦奠之而拜矣

姜氏曰在其右親屍彌卑也執降者三獻也

世佐案屍在其右亦北面也必升筵而後答拜者亦因室中之禮

右屍酢上賔【張氏曰三獻禮成】

二人洗觶升實爵西楹西北面東上坐奠爵拜執爵以興屍侑答拜坐祭遂飲卒爵執爵以興坐奠爵拜屍侑答拜皆降

注曰三獻而禮小成使二人舉爵序殷勤於屍侑疏曰案鄕飲酒鄕射特牲等皆一人舉觶爲旅酬始二人舉觶爲無算始今儐屍乃以二人爲旅酬始者以其初時主人酬屍屍奠之侑未得酬故使二人舉觶侑乃得亦奠一爵而尸之一爵遂行於下也兄弟之後生者舉觶於其長爲無算爵者以其賓長所舉奠酬亦爲無算爵以此二觶者皆在堂下故爲無算爵屍不與無算爵故舉堂下觶爲無算爵凡旅酬皆從上發屍爲首故特牲等使二【二當作一】人舉觶爲旅酬與賔長所舉薦君【君當作右】之觶此賔不舉旅酬皆從屍舉故所奠者爲無算一爵亦是異於特牲

敖氏曰二人舉觶爲旅酬始也中庸曰旅酬下爲上所以逮賤也其是之謂與

張氏曰自此以下言旅酬及無算爵二人舉觶爲旅酬兄弟後生舉觶於是賔長加獻屍次賔舉爵又旅酬兄弟舉止爵賔舉奠觶交錯爲無算爵又凡五節而儐尸之禮畢矣

世佐案鄕飲酒鄕射舉觶者皆序立西階上此於西楹西者因屍侑初升之位也東上舉觶於屍者爲上尸侑答拜亦各於其席此經爵字當作觶下注云古文觶皆爲爵延熹【延熹蓋延平之誤辧見後】中詔校書定作觶此殆攺之未盡者與下文爵觶雜者當以意求之

洗升酌反位屍侑皆拜受爵舉觶者皆拜送侑奠觶於右

注曰奠於右者不舉也神惠右不舉變於飲酒敖氏曰反位於西楹西俟拜也受爵亦於其席拜送亦如其位舉觶者不奠觶於席前不變於主人之儀也侑奠觶不言坐文省也於右亦由便耳右糗南郝氏曰奠於右俟屍行酬而後舉以酬長賔

張氏曰𨿽二爵並舉止用屍一爵酬於下

世佐案云屍侑皆拜受爵則舉觶者各授於席前而不奠矣此亦與鄕飲酒等禮異又案鄕飲酒記云凡奠者於左將舉於右此侑觶奠於右而不舉是變於飲酒也郝說誤辧見後

右二人舉觶於屍侑

屍遂執觶以興北面於阼階上酬主人主人在右注曰屍拜於阼階上酬禮殺

疏曰上文屍酢主人主人東楹東北面拜受爵屍西楹西北面答拜是各於其階今屍酬主人同於阼階故云禮殺也

敖氏曰言遂執觶以興是向者亦執觶以坐而俟也屍𨿽不奠觶猶坐以其當然也

坐奠爵拜主人答拜不祭立飲卒爵不拜旣爵

敖氏曰亦執觶興主人乃答拜也

姜氏曰此屍酬主而先導飲也

酌就於阼階上酬主人主人拜受爵屍拜送屍就筵注曰言就者主人立待之酬不奠者急酬侑也敖氏曰此酬主人謂東面授之如特牲賔兄弟旅酬之儀

姜氏曰此屍旣自導飲而因酬主人也

主人以酬侑於西楹西侑在左坐奠爵拜執爵興侑答拜不祭立飲卒爵不拜旣爵

姜氏曰此主酬侑而先導飲也

酌復位侑拜受主人拜送主人復筵

注曰言酌復位明授於西階上

敖氏曰復位而西面授之下仿此

姜氏曰此主旣導飲而因酬侑也

世佐案復位復西楹西侑右之位

乃升長賔侑酬之如主人之禮

注曰遂旅也言升長賔則有贊呼之

郝氏曰長賔在西階下侑升長賔舉所奠薦右之觶酬之

世佐案侑酬長賔之觶卽其受之於主人者郝云舉所奠薦右之觶非

至於眾賔遂及兄弟亦如之皆飲於上

注曰上西階上

姜氏曰皆飲於上通承上文之詞屍酬主人主人酬侑侑酬賔賔酬兄弟皆飲於上自此兄弟酬私人飲於下而主婦酬內賔遂及宗婦皆飲於房中矣內賔不言酬者蓋不與男子旅酬之列故與

遂及私人拜受者升受下飲

注曰私人之長拜於下升受兄弟之爵下飲之疏曰私人之位在兄弟之南今言下飲之則私人之長一人在西階下飲之其餘私人皆飲於其位故下經云卒爵升酌以之其位相酬辯是也

敖氏曰私人拜而升受兄弟之爵俟兄弟答拜乃下也下飲謂就其位而飲之以酬其次者也惟云拜受云下飲是兄弟及私人飲時皆不拜矣兄弟飲不拜者以所酬者在下難爲禮也私人飲不拜者因酬己者之儀且賤者禮簡也

卒爵升酌以之其位酬辯

注曰其位兄弟南位亦拜受拜送升酌由西階敖氏曰以之其位飲所酬者也亦於此相酬則私人之長其下飲之時亦在此明矣

姜氏曰之往也

卒飲者實爵於篚

注曰末受酬者𨿽無所旅猶飲

右旅酬

乃羞庶羞於賔兄弟內賔及私人

注曰無房中之羞賤也此羞同時羞則酌房中亦旅其始主婦舉觶於內賔遂及宗婦

疏曰內賔羞在私人之上私人得旅酬則房中內賔亦旅可知

敖氏曰無房中之羞別於主婦以上也此節亦當祭薦脀文不具耳

郝氏曰此加羞於堂下及房中不及屍侑主人者前三獻畢主人酬屍宰夫羞內羞庶羞於屍侑主人主婦而此則賔以下及私人有庶羞無內差禮殺也

右羞於賔兄弟內賔及私人

世佐案特牲禮尸之庶羞佐食羞之於屍九飯之時至兄弟弟子舉觶於其長之下云宗人告祭脀乃羞注云此所羞者自祝主人至於內賔無內羞是篇於主人酬屍後宰夫及司士羞於主婦以上內羞庶羞兼有之至是乃羞於賔以下惟庶羞而已其節又在旅酬之後兄弟之後生者舉觶之前皆與士禮異

兄弟之後生者舉觶於其長

注曰後生年少也古文觶皆爲爵延景中詔校書定作觶【世佐案延景釋文作延熹今以史傳考之皆誤也後漢書靈帝紀詔諸儒正五經文字刻石立於太學門外事在熹平四年儒林傳蔡邕傳並同漢諸帝年號無稱延景者惟桓帝時有延熹之號而事實又不合當依後漢書作熹平爲是或云延熹當作建熹蓋謂建寧熹平之間耳蔡邕傳云建寧中校書束觀遷議郎邕以經籍去聖久逺文字多謬俗儒穿鑿疑誤後學熹平四年乃與五官中郎將堂谿典光祿大夫楊賜諌議大夫馬日防議郎張馴韓說太史令單颺等奏求正定六經文字靈帝許之是事始於建寧而成於喜平故合而穪之此說亦有據然割並年號而稱之者起自近代恐漢人無此例也】郝氏曰此兄弟之防者舉觶於其長爲無算爵之始旅酬畢主人慇懃未已兄弟之幼者爲主人達其意

洗升酌降北面立於阼階南長在左坐奠爵拜執爵以興長答拜

注曰長在左辟主人

疏曰凡獻酬之法北面則主人在東今長兄弟北面云在左則在西故辟主人也

敖氏曰此後生者舉觶與主人酬賔之儀略同似有爲主人酬長兄弟之意故位如主人而長在左姜氏曰案特牲禮主人北面酬賔賔在左並拜兄弟弟子舉觶於其長儀亦然今少牢禮並同也彼長兄弟在左𨿽非賔亦如賔然故云辟主人

坐祭遂飲卒爵執爵以興坐奠爵拜執爵以興長答拜敖氏曰長旣拜則復於東【東當作西】面位也

姜氏曰卒爵亦拜長亦答拜𨿽後生兄弟行也

洗升酌降長拜受於其位舉爵者東面答拜爵止注曰拜受答拜不北面者儐屍禮殺長賔言奠兄弟言止互相發明相待也

疏曰上文主人酬賔賔奠爵於薦左與此爵止相待俱時舉行下文交錯其酬爵無算是也依次第不交錯爲旅酬【從楊氏圖節本】

敖氏曰此拜受於其位者別於主人之親酬是亦變於士也酬而受爵因賔禮也東面答拜宜鄕之爵止奠之於薦左也以其未卽舉故言止亦省文

郝氏曰爵止者奠於薦右待賔爵行而後交錯也姜氏曰此後生舉觶於長兄弟之禮並同特牲其位卽是上北面之位注疏疎也所異者特牲士禮旅酬訖賔弟子及兄弟弟子各舉觶於長以行無算爵之禮今少牢大夫禮則旅酬訖惟兄弟後生舉觶不及賔弟子而賔長乃又獻於屍耳所以然者彼士禮不儐屍故皆舉觶於長爲無算爵此大夫禮儐屍故賔長又舉爵於屍乃遂之於下也

世佐案其位洗東西面位也長西面拜受故舉爵者東面答之明與向之阼階南北面異矣姜氏反議注說之疎似過

右兄弟之後生者舉觶於其長

賓長獻於屍如初無湇爵不止

注曰賔長者賔之長次上賔者非卽上賔也如初如其獻侑酌致主人受屍酢也無湇爵不止別不如初者不使兄弟不稱加爵大夫尊也不用觚大夫尊者也

疏曰上賔獻【獻下似脫屍字】侑致爵於主人時皆有湇魚從今無湇魚從故經云無湇也上賔獻屍時屍止爵待獻堂下畢乃舉觶今屍不止爵卽飲故云爵不止特牲雲長兄弟爲加爵又眾賔長爲加爵不言獻此言獻者尊大夫若三獻之外更容有獻也特牲長兄弟洗觚爲加爵此用爵爵尊於觚

敖氏曰此獻當用觚不言者文省耳特牲饋食禮長兄弟於三獻之後洗觚爲加爵此節與之同器亦宜同也上篇實觚於篚其爲此用與

姜氏曰觚爵對文則異散文則通經洗觚亦稱加爵則爲通稱可見非爲大夫尊故用爵也不儐屍禮放此

右眾賔長獻屍侑致爵於主人屍酢之

賔一人舉爵於屍如初亦遂之於下

注曰一人次賔長者如初如二人洗觶之爲也遂之於下者遂及賔兄弟下至於私人故言亦遂之於下也上言無湇爵不止互相發明

疏曰此舉爵更爲旅酬如上旅酬之儀但前二人舉此一人舉爲異耳其徧飲亦從上至下故云亦遂之於下也

敖氏曰舉爵卽舉觶也如初如二人舉觶於屍侑之儀其異者不及侑耳亦【亦下似脫一如字】上文屍酬主人以下之禮

張氏曰之適也往也謂行此爵於堂下爲旅酬也世佐案爵亦當作觶遂之於下者言其自上而下爵無不及也遂字已該得行字意之者指此爵而言耳張訓之爲適爲往未是

右賔一人舉觶於屍更爲旅酬

姜氏曰又行旅酬而乃及無算爵者旅酬以差猶禮也無算爵不以差則情也禮恐不及故達之情恐有餘故節之

世佐案無算爵之異於旅酬者三旅酬依尊卑之次自屍而主而侑而賔以至於兄弟私人秩然不相紊無算爵則賔黨與主黨交錯其酬不俟賔黨酬畢而後及於主黨一也無算爵惟行於堂下在堂上者皆不與二也旅酬單行一觶無算爵二觶並行三也此皆禮之以漸而殺者又案特牲旅酬之時堂上亦不與而賔與兄弟卽得交錯其酬皆與大夫禮異至其旅酬者再乃行無算爵則大夫士祭禮之所同也

賔及兄弟交錯其酬皆遂及私人爵無算

注曰長賔取觶酬兄弟之黨長兄弟取觶酬賔之黨惟己所欲無有次第之數也

疏曰長賔取觶者是主人酬賔觶長兄弟取觶者是後生舉於其長之觶

敖氏曰言皆遂及私人則是賔及兄弟之奠爵先後疊舉而不並行也其禮則賔長取觶酬兄弟長交錯以辯不拜私人之卒飲者洗酌反之長兄弟乃取觶酬賔長亦交錯以辧卒飲者亦洗酌反之賔與兄弟又加疊舉如初禮爵行無數至醉而止賔屍主於飲酒而堂上不行無算爵者此𨿽變於祭禮然屍猶有餘尊不宜無所別異無算爵之儀太簡不崇敬世佐案此二觶並行其禮與特牲略同說見上篇皆二觶也私人位於兄弟之南亦屬主黨云皆遂及之者嫌其或以賤而不獲與也是時禮末益殺其爵又自堂下始故可以逮私人而不可以凟堂上

右無算爵

屍出侑從主人送於廟門之外拜屍不顧

敖氏曰送屍於廟門外以其賔之也

世佐案凡賔於主人之拜送皆不顧經不盡見之其見之者則必有故焉於聘賔云不顧以其臣也於此云不顧以其屍也屍在廟門外則疑於臣故著之

拜侑與長賔亦如之眾賔從

注曰從者不拜送也

敖氏曰從從長賔也

世佐案亦如之者如其於廟門之外而去者不顧也

司士歸屍侑之俎

注曰屍侑尊送其家

敖氏曰賔長而下則自徹而授其人以歸

主人退

注曰反於寢也

有司徹

注曰徹堂上下之薦俎也外賔屍𨿽堂上婦人不徹疏曰云有司明無婦人也【從楊氏圖節本】

敖氏曰徹徹阼俎與堂上下之薦羞之屬也婦人不徹則其所徹者不以入於房與

右屍出禮畢

若不賔屍

注曰不賔屍謂下大夫也其牲物則同不得偹其禮耳舊說云謂大夫有疾病攝昆弟祭曽子問曰攝主不厭祭不旅不假不綏祭不配布奠於賔賔奠而不舉而此偹有似失之矣

疏曰不備禮謂儐尸之禮厭祭陽厭也假讀爲嘏【從楊氏圖節本】

敖氏曰此下之禮視賔屍者爲少質則是制禮之序此先彼後如冠禮之醴與醮者然也而上下篇以賔屍者爲主至是乃更端言不賔屍者焉周禮尙文抑又可見是𨿽與冠禮言醴醮之序者不同意則相類也然旣有新儀又存舊禮使夫人自擇而行之是又聖人至公無我之心固不專主於所尙而已

世佐案此以下記禮之異注以是爲下大夫禮似泥

則祝侑亦如之

注曰謂屍七飯時

郝氏曰凡饋食於室儐屍於堂少牢儐屍故室中之事比特牲爲簡至儐屍而後禮偹若有故不得儐屍則室事加詳矣自迎屍入室以後至祝侑屍食以前禮與儐屍同故曰亦如之屍食以後其禮稍異張氏曰下大夫之不賔屍者自祝侑以前皆與上大夫賔屍者同此下乃陳其異者祝侑少牢篇屍七飯告飽祝侑曰皇屍未實侑是也

屍食

注曰八飯

張氏曰祝旣侑而屍又飯也

乃盛俎臑臂肫脡脊橫脊短脇代脇皆牢

注曰盛者盛於肵俎也此七體羊豕其脊脇皆取一骨也與所舉正脊幹骼凡十矣肩未舉旣舉而俎猶有六體焉

疏曰特牲屍食訖乃盛今八飯卽盛大夫禮與士相變先言臑從下起不言肩肩未舉不言正脊長脇骼已舉在俎有司徹不盛俎者更無所用全以歸屍故也三脊正脇皆取一骨盛於肵各有一骨在俎以備陽厭故猶有六體【從楊氏圖節本】

敖氏曰先正體而後脊脇亦以尊卑也前體先臑後臂者肩未舉若自下而上然此所取者三體四骨與所舉正脊幹骼則羊豕各四體六骨矣肩旣舉而俎但有一骨以爲所釋者也

郝氏曰盛俎謂佐食取眾俎之實盛於肵俎祭畢歸屍特牲屍九飯畢則盛俎少牢儐屍則俎重燅故不盛若不儐屍盛俎如特牲

張氏曰盛音成盛於肵俎將以歸屍皆牢者謂此七體皆羊豕而非臘也

魚七

注曰盛半也魚十有五而俎其一已舉必盛半者魚無足翼於牲象脊脇而已

疏曰牲脊脇亦盛半

敖氏曰魚盛七並前所舉者一僅八而已牢之骨體已多此可以略特牲少故魚盛十有二

臘辯無髀

注曰亦盛半也所盛者右體也脊屬焉言無髀者云一純而俎嫌有之

疏曰下經云乃摭於魚臘俎俎釋三个明不盡盛臘在魚下明盛半與魚同牲用右知此亦盛右體臘脊不折左右三脇並脊爲七通肩臂等十爲十七體肩旣舉俎惟有十六在言盛半明脊屬焉兩脾在祝俎明無髀【從楊氏圖節本】

楊氏曰辯者蓋辯盛右體也盛半脊屬則左脛五體並三脇八【八當作未】舉耳

敖氏曰前升臘於鼎俎時不云髀不升故此明之臘用一純故得取其半云辯者明右體及其脇與脊皆盛也腸胃膚不盛者以其於骨體爲賤旣取骨體則賤者略之可也

郝氏曰臘俎左右體全而徧取其半如牢但無髀屍俎本無髀也

卒盛乃舉牢肩屍受振祭嚌之佐食受加於肵

注曰卒已

敖氏曰先盛眾骨體乃舉肩變於士禮亦爲舉肩之後又實他俎不宜與肵俎之事並行也

郝氏曰盛畢佐食舉牢肩授屍尸祭嘗之體貴肩故後舉加於肵居眾體之上並前牢爲八體而羊豕俎各餘三體以待陽厭此上皆盛於肵俎者也

張氏曰前此舉牢肺舉正脊舉牢幹舉魚舉臘肩舉牢骼已六舉至此舉牢肩故云舉七

世佐案注訓卒爲己謂盛畢也舉牢肩以下亦與儐屍者同復言之者所以明盛俎之節在屍食之後上佐食舉牢肩之前耳上篇屍七飯時注云卿大夫之禮不過五舉至是八飯舉牢肩則六舉矣乃云舉七字之誤也當依續通觧本作卒已爲是坊本或誤作舉匕張氏因攺匕爲七而分牢肺正脊爲二舉以足其數謬甚

佐食取一俎於堂下以入奠於羊俎東

注曰不言魚俎東主於尊

疏曰少牢魚在羊東今摭魚臘宜在魚俎東

敖氏曰羊當作魚字之誤也

郝氏曰佐食又取堂下一虛俎入室

乃摭於魚臘俎俎釋三个其餘皆取之實於一俎以出注曰魚摭四枚臘摭五枚其所釋者臘則短脇正脇代脇魚三枚而已

敖氏曰摭猶取也其餘謂三个之外者也魚摭四个臘摭八个其所釋者臘則短脇正脇代脇各一骨魚三个而已魚臘俎釋三个而牢俎六个者肵俎於三脊三脇惟當各取一骨而已故牢俎之所釋不容不有六骨

郝氏曰摭分取也盛肵俎之外魚俎餘八个摭其五臘餘左半體今摭取外與魚各畱三个於本俎待攺設其餘盡取之以出室也

張氏曰所釋三个亦備陽厭也

世佐案盛肵俎之外魚餘七【魚十有五舉一盛七故餘七】臘餘八【左肩臂臑肫胳短脇正脇長脇】在俎今云俎釋三个則所摭之數當依注說郝云魚摭其五敖云臘摭八个俱未是

祝主人之魚臘取於是

注曰祝主人主婦俎之魚臘取於此者大夫之禮文待神余也三者各取一魚其臘主人臂主婦臑祝則骼也與此皆於鼎側更載焉不言主婦未聞

疏曰特牲祝主人主婦皆無臘上大夫儐屍臘爲庶羞不載於俎明此待神餘下經祝無文故云與以疑之云更載者摭時共在一俎設時各異俎故知更載云鼎側不復升鼎也不言主婦傳冩脫耳【從楊氏圖節本】敖氏曰此亦大夫之禮異者也取於是者主人主婦之魚臘及祝之魚也祝俎之臘用髀儐與不儐同耳

屍不飯告飽主人拜侑不言屍又三飯

注曰凡十一飯士九飯大夫十一飯其餘有十三飯十五飯

疏曰士大夫旣不分命數則諸侯同十三飯天子十五飯可知

敖氏曰惟云主人拜侑省文

郝氏曰屍不飯以下儀與儐同

佐食受牢舉如儐

注曰舉肺脊

敖氏曰儐者賔之之謂蓋指賔尸之禮也惟言賔則意有所不備故以儐言之經先見儐禮已有成文故此以如蒙之省文耳不言如初者見是禮元不在儐禮後也

郝氏曰受牢舉謂受屍所舉肺脊加於肵俎也張氏曰如儐者與少牢篇所載上大夫儐屍者儀節同也

右不賔屍屍食之禮【其異於儐者二事盛肵俎摭魚臘俎】

楊氏盛屍俎圖

羊豕右胖【脊脇各二骨】

肩【未舉】臂【盛】臑【盛】肫【盛】骼【舉】正脊一骨【舉】脡脊一骨【盛】橫脊一骨【盛】短脇一骨【盛】

正脇一骨【舉】代脇一骨【盛】余脊脇各一骨【六體釋】

臘一純【脊脇骨各一】

右肩【舉】臂【盛】臑【盛】肫【盛】骼【盛】脊不折【盛】短脇【盛】正脇【盛】代脇【盛】

左肩【摭】臂【摭】臑【摭】肫【摭】骼【摭】短脇【釋】正脊【釋】代脇【釋】

魚十有五

一舉

七盛

四摭摭

三釋以上舉者先已舉在俎盛者方盛於俎未舉者卒盛乃舉摭者取爲祝主人主婦之俎釋者備陽厭於西北隅

主人洗酌酳屍賔羞肝皆如儐禮

注曰肝牢肝也

卒爵主人拜祝受屍爵屍答拜

敖氏曰自卒爵以下不蒙如儐禮者欲與後禮相屬也凡與儐禮同而重見之者其意皆然

右主人酳屍

祝酌授屍以醋主人亦如儐

敖氏曰此與上文所謂儐者皆前篇室中之事初非儐禮乃以儐旗【旗字誤】文者以其已入儐之節內故爾下文放此

其綏祭其嘏亦如儐

注曰綏皆當作挼挼讀爲藏其墮之墮古文爲防敖氏曰此當云授祭綏防二字皆誤也但防於授字爲尢近故宜取其近者

右屍酢主人

其獻祝與二佐食其位其薦脀皆如儐

敖氏曰祝之薦脀如儐則牢與臘皆髀明矣祝於儐亦有肝從不言者與佐食連文故略之耳惟言位與薦脀不及其儀者可知也下文類此者皆然

右主人獻祝佐食【以上三節皆與儐同】

疏曰此有五節主人獻一也酢主人二也獻祝三也獻上佐食四也獻下佐食五也

主婦其洗獻於屍亦如儐

注曰自屍侑【侑字疑衍】不飯告飽至此與儐同者在上篇敖氏曰此如儐謂拜送爵以上之禮

郝氏曰主婦洗爵於房中出酌入室拜送與儐同

主婦反取籩於房中執糗坐設之在稷南糗在南婦贊者執栗脯主婦不興受設之栗在糗東脯在東主婦興反位

注曰饋食之籩糗羞籩之實雜用之下賔屍也栗脯加籩之實也反位反主人之北拜送爵位

疏曰此設籩繼在少牢陰厭神饌也籩人饋食之籩栗桃幹防榛實羞籩之實糗餌粉餈加籩之實蓤芡栗脯上儐屍朝事之籩羞籩之實不雜也又賔屍主婦直有脯修二籩此有四籩者彼主人獻屍主婦設防蕡白黒故至主婦直設二籩通六籩此主人初獻無籩則主婦四籩猶兩籩

敖氏曰籩位自左而右綪之變於惇位也此饋食之禮則四籩者其饋食之籩與周官籩人職饋食之籩五有栗而【而下脫一無字】糗脯蓋下脫糗栗下脫脯也天子諸侯饋食之籩亦八當與其豆數同此從獻之禮儐則闕之者詳於堂上故略於室中隆殺之宜也世佐案周禮饋食之豆八而其籩則正於五也栗也桃也幹防也【卽幹梅】榛實也賈疏謂桃梅三物皆有幹濕以充八籩之實取與豆數相配敖氏謂彼有脫文欲以此糗脯補之然尙闕其一豈亦以其一爲濕梅乎姑存之以俟知者

屍左執爵取糗祝取栗脯以授屍屍兼祭於豆祭祭酒啐酒次賔羞牢燔用俎鹽在右屍兼取燔防於鹽振祭嚌之祝受加於肵卒爵主婦拜祝受屍爵屍答拜注曰自主婦反籩至祝受加於肵此異於儐

疏曰上篇主婦但有獻而已無籩燔從之事此篇首儐屍主婦亞獻屍乃有籩餌之事其物又異惟糗同耳故云此異於儐也

張氏曰賔屍者方其正祭主婦獻屍於室無籩燔從之事此有籩有燔爲異以不儐屍故加厚耳

右主婦獻屍【其異於儐者二事有籩有燔從】

祝易爵洗酌授屍屍以醋主婦主婦主人之北拜受爵屍答拜主婦反位又拜上佐食綏祭如儐卒爵拜屍答拜

注曰主婦夾爵拜爲不賔屍降崇敬

疏曰特牲主婦不夾爵拜上篇主婦夾爵拜此下大夫宜與士妻同爲不儐屍降崇敬故夾爵拜

敖氏曰此夾爵拜內子正禮也儐則略之

張氏曰儐屍者正祭主婦受酢不俠拜爵此俠拜爲異

右屍酢主婦【與儐異者一事主婦俠拜】

主婦獻祝其酌如儐拜坐受爵主婦主人之北答拜注曰自屍卒爵至此亦與儐同者亦在上篇【張氏曰謂同上篇正祭亞獻之節】

敖氏曰如儐其酌以前之禮

世佐案儐拜之間似脫一祝字

宰夫薦糗坐設子菹西糗在南祝左執爵取糗祭於豆祭祭酒啐酒次賔羞燔如屍禮

注曰內子不薦籩祝賤使官可也自宰夫薦至賔羞燔亦異於儐

疏曰特牲主婦設籩者士妻卑也屍與主人籩皆主婦設之至此祝不使主婦而使宰夫設籩故云祝賤使官可也少牢主婦獻祝亦無籩燔從一事此有籩從者亦異於儐也

敖氏曰內子不薦而使官爲之者逺下尸亦大夫禮異也士禮主婦薦豆籩於祝

卒爵主婦受爵酌獻二佐食亦如儐主婦受爵以入於房

敖氏曰祝卒爵而主婦受是亦不拜旣如儐也此以上如儐者皆在前篇

張氏監本正誤云主婦受爵酌獻二佐食婦誤作人姜氏曰獻二佐食無籩燔故皆如儐也

右主婦獻祝佐食【其異於儐者二事獻祝有籩有燔從】

疏曰獻數與主人同惟不受嘏爲異

賔長洗爵獻於屍屍拜受賔戶西北面答拜爵止注曰屍止爵者以三獻禮成欲神惠之均於室中是以奠而待之

疏曰少牢賔獻與此篇首賔長獻皆云拜送此言答拜者下大夫也拜送重答拜輕

敖氏曰此三獻爵止之義與特牲饋食禮同受爵而卽止亦大夫禮異也

郝氏曰儐屍則賔長三獻屍卒爵酢賔長賔長又獻祝而主人出屍遂起不儐屍則賔長獻屍受奠而不舉待主人主婦交致爵而後舉與特牲禮同與少牢儐屍異戶西室戶內西

張氏曰賔屍者正祭賔三獻屍卽卒爵酢賔並不止爵至事屍於堂賔三獻屍乃止爵待神惠均於庭乃作三獻之爵此不賔屍者亦三獻止爵待神惠均於室蓋略仿其儀也

監本正誤云賔戶西北面答拜戶誤作屍

世佐案屍先賔拜故於賔云答其寔亦爲送爵拜也文異耳疏說似曲

右賔長獻屍爵止【自此以後與儐禮異與特牲饋食禮略同間有異者各見本條之下】

姜氏曰將儐屍者旣三獻乃酢賔長賔長獻祝祝遂告利成而屍謖餕嘏矣以其繼之以儐屍禮故其時主人主婦不致爵也今爲不儐屍故三獻爵止令主人主婦得相致爵比主人主婦致酢訖屍乃酢賔長賔長乃獻祝佐食乃致主人主婦而其下羞獻又不一儀然後屍謖行餕而未更爲陽厭也此蓋以無儐尸之禮故互相衍縮如此

主婦洗於房中酌致於主人主人拜受主婦戶西北面拜送爵

疏曰祭統云夫祭有十倫之義七曰見夫婦之別焉又曰屍酢夫人執柄夫人受屍執足夫婦相授受不相襲處酢必易爵彼據夫婦致爵而言又詩旣醉序云醉酒飽徳謂見十倫之義志意充滿是天子諸侯皆有夫婦致爵之事但少牢上大夫受致不酢下大夫受致又酢不致士受致自致是上大夫尊辟君受致不酢下大夫與士卑不嫌得與人君同夫婦致爵也

司宮設席

注曰拜受乃設席變於士也

疏曰案特牲禮未致爵已設席故云異於士其上大夫正祭未致爵至賔屍屍酢主人設席以有屍賔故設席在前也案周禮司幾筵云祀先王胙席亦如之鄭注云胙讀如酢謂祭祀及王受酢之席彼受酢時已設席與大夫禮異也鄭注周禮司幾筵又云後諸臣致爵乃設席與此禮同者士卑不嫌多與君同故也

敖氏曰設席亦於主人立處之南也

姜氏曰周禮司幾筵祀先王酢席注謂祭祀及王受酢之席是酢時已設席也則疏謂尊者有嫌於君士卑無嫌之說似爲得之然案上大夫賔屍屍酢主設席乃送爵豈下大夫之尊嫌與君同而上大夫較尊反無嫌耶況王侯夫婦相致酢上大夫受致不酢疏固謂上大夫以尊避君而下大夫與士卑不嫌得與君同矣豈有夫婦相致酢上大夫有嫌而下大夫與士皆無嫌及設席乃致爵則又下大夫有嫌而上大夫與士又皆無嫌耶不應自相矛盾至此竊謂禮文互有異同殆未可以臆說亂經也或曰致爵與設席當並行或序在先或序在後互文耳當存參之世佐案此席於室戶內西面與特牲禮同其設席之節亦同特文有先後耳注疏說泥

主婦薦韭菹醢坐設於席前菹在北方婦贊者執棗糗以從主婦不興受設棗於菹北糗在棗西佐食設俎臂脊脇肺皆牢膚三魚一臘臂

注曰臂左臂也特牲五體此三者以其牢與臘臂而七牢臘俱臂亦所謂臘如牲體

疏曰右臂屍所用故知左臂也牢謂羊豕也羊豕臂脊脇俱有是六通臘臂而七是牲體惟有三也臘如牲體特牲記文

敖氏曰肺離肺也脊脇各一骨脊脇之數皆少者以俎實多故爾亦逺下尸也魚一亦橫之與牲臘異旣設俎主人乃升筵坐與主婦升筵之節同

世佐案自臂脊以下諸物共一俎與少牢禮祝俎相似郝以爲五俎非

主人左執爵右取菹防於醢祭於豆間遂祭籩奠爵興取牢肺坐絕祭嚌之興加於俎坐捝手祭酒執爵以興坐卒爵拜

注曰無從者變於士也亦所謂順而摭也

疏曰特牲主婦致爵主人肝燔並從

敖氏曰此籩祭不贊且無從與士禮異者其辟尊者之禮與此牢肺則絕祭嚌之者各一也亦卒爵於席者室中之禮已在席則宜卒爵於席不必於拜受之處成禮也

主婦答拜受爵酌以醋戶內北面拜主人答拜

注曰自酢不更爵殺

疏曰上主婦受屍酢時祝易爵洗酌授屍屍以酢主婦今自酢又不更爵故云殺也

卒爵拜主人答拜主婦以爵入於房

敖氏曰主婦亦坐祭立飲而卒爵此文略也

右主婦致爵於主人自酢【此與特牲禮異者二事祭薦不贊無肝燔從主人不致爵於主婦】

李氏如圭曰主人不致爵於主婦異於士

楊氏曰自主人醋【醋疑當作酳】屍以後其節率與特牲禮同但主人不致爵於主婦爲異

郝氏曰自此以下之禮儐屍皆行於堂不儐屍皆行於室所以異也

姜氏曰儐屍者至儐屍時始致且無酢

屍作止爵祭酒卒爵賓拜祝受爵屍答拜

注曰作止爵乃祭酒亦變於士自爵止至作止爵亦異於儐

疏曰特牲祭酒訖乃止爵今大夫作止爵乃祭酒故云變於士賔屍止爵在致爵後其作之在獻私人後此止爵在主婦致爵前作之在致爵後與特牲禮同少牢上篇所以不致爵者爲賔屍賔屍止爵者欲神惠均於庭故也特牲再止爵者一止爵欲神惠均於室中一止爵者順上大夫之禮也

敖氏曰屍向受爵而卽止故於是祭之於三獻而無從與士禮異者其亦辟尊者之禮與

世佐案此屍自作其所止之爵而賔不作之亦異於士禮

祝酌授屍賓拜受爵屍拜送坐祭遂飲卒爵拜屍答拜敖氏曰此賔受酢不夾爵拜而卒爵之儀又略以其間有爵止之事旣變於上故此儀亦不得同於主人是與儐少異者也

右屍作止爵酢賔長【此與儐禮異者一事賔受酢不夾爵拜與特牲禮異者三事屍自作止爵作止爵乃祭酒無燔從】

獻祝及二佐食

敖氏曰賔獻祝亦北面拜獻佐食亦西面拜與上篇此節獻祝不卒爵又不言獻佐食之禮此經文略也其或以主婦獻禮通之與特牲禮曰獻祝及佐食皆如初

右賓長獻祝佐食【此與儐禮異者二事祝不奠爵佐食亦得獻與特牲禮異者二事獻祝無燔從多一佐食】

姜氏曰儐屍者不獻佐食佐食乃餕矣

洗致爵於主人

注曰洗致爵者以承佐食賤新之

主人席上拜受爵賔北面答拜坐祭遂飲卒爵拜賔答拜受爵

敖氏曰主人𨿽拜於席亦立受爵與祝異

右賔長致爵於主人【此與特牲禮異者一事無燔從儐屍者室事終於賔長獻祝賔長旣獻祝則三獻禮成屍出矣故自此以下皆無其禮於堂乃有之但不洗羞湇魚是其異者】

姜氏曰儐屍禮三獻致主人不洗羞湇魚

酌致爵於主婦主婦北堂司宮設席東面

注曰北堂中房以北東面者變於士妻賔屍不變者賔屍禮異矣內子東面則宗婦南面西上內賔自若東面南上

疏曰特牲主婦南面宗婦東面北上

敖氏曰賔致爵於主婦異於儐北堂謂立於北堂卽所設席之北也特牲記曰宗婦北堂東面北上主婦之席北堂東面則在宗婦之北也亦異於儐此設席亦北上也賔尸之禮席主婦於房中南面主婦立於席西是東上而上左也此禮設席𨿽變而東面亦宜上左也上左則北上也

郝氏曰致主婦承主人虛爵則不洗堂之北卽房戶之外室戶之東也儐屍於堂則主婦席在房中南面今屍在室則主婦席在北堂東面

世佐案北堂圖說見士昏禮郝說殊不然北堂東面非主婦之正位也席於此者辟受尊者之賜也上經云司宮設席於房中南面此主婦受屍酢之位也特牲饋食禮云席於房中南面則其受主人致爵之位也今惟受賔致爵故宜辟之特牲禮受賔致爵亦於房中南面者因主人致爵之席也是禮主人不致爵於主婦主婦受屍酢於室不於房故房中南面不設席其內賔宗婦之位皆自若注云宗婦南面殆非

主婦席北東面拜受爵賔西面答拜

注曰席北東面者北爲下

疏曰曲禮東鄕西鄕以南方爲上

敖氏曰席北上主婦乃拜於席北者以其先立於此故由便也不拜於席南者其以切近於宗婦長之位故與

世佐案席北席末也此席南上當以注疏爲正宗婦之位於此者北上而主婦之席南上相變也明其統宗婦而不與之序也

婦贊者薦韭菹醢菹在南方

敖氏曰以篇首設豆之例言之菹在南方則席北上明矣

世佐案菹在南便其右取之也敖說似泥

婦人贊者執棗糗授婦贊者婦贊者不興受設棗於菹南糗在棗東

世佐案婦人贊者說見上主婦籩實用棗糗亦異於儐

佐食設俎於豆東羊臑豕折羊脊脇祭肺一膚一魚一臘臑

注曰豕折豕折骨也不言所折略之特牲主婦觳折豕無脊脇下主人羊豕四體與臘臑而五

疏曰主人牢與臘臂而七此五是其略也

敖氏曰豕折不言其所用之體未詳此肺嚌羊肺也曰祭者誤衍爾豕折而臘臑者臘與牲並用則宜放其尊者

世佐案羊臑以下亦共一俎郝云五俎非

主婦升筵坐左執爵右取菹防於醢祭之祭籩奠爵興取肺坐絕祭嚌之興加於俎坐捝手祭酒執爵興筵北東面立卒爵拜

注曰立飲拜旣爵者拜於大夫

姜氏曰儐屍禮立飲不拜旣爵

世佐案注云變於大夫者大夫謂主人也主人受賔致爵坐祭遂飲卒爵拜此𨿽亦拜旣爵而立飲是其異者姜說誤

賔答拜賔受爵

右賔長致爵於主婦【儐屍者無此禮此與特牲禮異者三事席於北堂東面有薦設特牲主婦豆俎皆於受主人致爵時已設之無燔從】

易爵於篚洗酌醋於主人戶西北面拜主人答拜卒爵拜主人答以爵降奠於篚

注曰自賔獻及二佐食至此亦異於儐

疏曰少牢賔長獻及祝而止

敖氏曰易爵於篚亦下篚也自及佐食至此亦儐之所殺者其義與上同自是而後以至於末獻室中之事無復如儐者以內外之禮異故耳

郝氏曰易爵於篚賔將自酢男不承女爵也洗而後酌達主人意也

右賔長自酢於主人【儐屍者亦無此禮特牲云更爵酢於主人卒復位蓋與此同】

疏曰此節凡有十爵獻屍一也主婦致爵於主人二也主人酢主婦三也屍作止爵訖酢賔長四也賔獻祝五也獻上佐食六也獻下佐食七也致爵主人八也致爵主婦九也受主人酢十也

乃羞宰夫羞房中之羞司士羞庶羞於屍祝主人主婦內羞在右庶羞在左

注曰不賔屍則祝猶侑耳

姜氏曰內羞卽房中之羞也

右羞於屍祝主人主婦

主人降拜眾賔洗獻眾賔其薦脀其位其酬醋皆如儐禮

敖氏曰此禮長賔之俎其異於儐者無切肺耳張氏曰眾賔謂自上賔而下

世佐案薦脯醢也脀俎也位西階西南東面北上之位酬謂主人酬長賓醋謂主人自酢於長賔先言酬而後言醋文便也如儐禮者如其南面拜眾賔於門東至賔西面坐奠爵於薦左之禮也

右主人獻賔自酢酬長賔

主人洗獻兄弟與內賔與私人皆如儐禮其位其薦脀皆如賔禮

世佐案其位者兄弟位在洗東西面北上內賔位在房中私人位在兄弟之南如儐禮亦謂儐屍於堂之禮自升酌獻兄弟於阼階上至有薦脀是也

右主人獻兄弟內賔私人

卒乃羞於賔兄弟內賔及私人辯

注曰自乃羞至私人之薦脀此亦與儐同者在此篇卒已也乃羞者羞庶羞

敖氏曰卒謂皆獻畢也獻畢卽羞之亦其節之異於儐者

世佐案主人於獻之卒也入復戶內西面位右羞於賔兄弟內賔及私人【以上四節皆與儐禮同而其節則異】

賔長獻於屍屍醋獻祝致醋賔以爵降實於篚

注曰致謂致爵於主人主婦不言如初者爵不止又不及佐食

疏曰此次賔長爲加爵也

敖氏曰此亦洗觚以獻與特牲兄弟長加爵之器同經見此禮之殺於上者惟爵不止與不及佐食耳余則略之以其可知故也此亦眾賔長也惟言賔長說見於前

世佐案此禮與特牲眾賔長爲加爵同惟爵不止爲異不稱加爵亦以大夫尊故也醋謂醋於主人也郝云賔長受屍酢非

右眾賔長獻屍屍酢獻祝致爵主人主婦酢於主人

世佐案上經論儐屍於堂之禮云賔長獻於屍如初【初謂上賔獻侑酌致主人受屍酢之儀】無湇爵不止與此禮相當其異者四事獻屍屍卽酢之不待其獻致之畢一也彼無祝此無侑二也致爵兼及主婦三也又酢於主人四也

賔兄弟交錯其酬無算爵

注曰此亦與儐同者在此篇

疏曰此堂下兄弟及賔行無算爵似上大夫無旅酬故鄭云此亦與儐同者在此篇若此經兼有旅酬鄭不得言與儐同案特牲屍在室內亦不與旅酬之事而堂下賔及兄弟行旅酬又使弟子二人舉觶爲無算爵者下大夫𨿽無儐尸之禮堂下亦與神靈共尊不敢與人君之禮同旣與神靈共尊故闕旅酬直行無算爵而已特牲堂下得獻之後與神別尊故旅酬無算爵並皆行之士賤不嫌與君同故得禮偹也【姜氏曰如上說則亦上大夫與士皆於君無嫌獨下大夫有嫌也幾與前致爵乃設席之疏同病矣考士旅酬大夫儐屍旅酬與不儐屍不旅酬疏說具於特牲士禮視此條之說爲詳當參觀之或又曰儐屍不儐屍其禮之質文繁簡皆因時變通猶冠禮用醴用酒及殺與不殺之屬非分上下大夫也以經若不儐屍句推之可見其說亦近有理姑存之】

李氏如圭曰此兄弟舉觶於其長亦當如儐禮在羞於私人之後賔長加獻之前文不具耳

敖氏曰此亦儐不儐同不言如儐未詳特牲禮眾賔長以觶【觶當作觚辧見第十五篇

】爲加爵於屍爵止堂下乃舉觶而旅酬旣作止爵復旅酬遂行無算爵大夫賔尸之禮賔一人舉觶於屍屍乃行酬徧及於下然後在庭者爵無算以是二者觀之則庭中之行觶皆以屍用觶之時爲節也此於眾賔長以觚加獻之後而賔兄弟乃舉觶以相酬而爲無算爵似非其節蓋此上之文不具者多矣固不止如李氏所云也

張氏曰主人獻【獻當作酬】賔時賔亦奠酬薦左主人徧獻堂下及內賔後兄弟後生亦舉觶於長至此交錯爲無算爵然闕旅酬直行無算爵是其與賔屍者異故經不言如儐也

右旅酬無算爵

世佐案此禮與特牲同上經論儐禮云賔及兄弟交錯其酬皆遂及私人爵無算與此文𨿽相似實則不同所以不同者彼但言無算爵之禮此則兼旅酬言之也賔屍者屍在堂上與於旅酬而不與於無算爵又有侑故二人舉觶於屍侑侑奠而不舉屍遂以其觶酬主人主人酬侑侑酬長賔至於眾賔兄弟私人以次而辧此第一番旅酬也又眾賔長爲加獻之後賔一人舉爵於屍如初亦遂之於下此第二番旅酬也旅酬已再而後賔取主人酬之之觶以酬次兄弟長兄弟取後生所舉之觶以酬次賔長二觶交錯終而復始辧於堂下而屍侑主人不與焉此其爲無算爵也若特牲與此不賔屍者屍祝主人皆在室中並旅酬亦不與又無侑故無二人舉觶及賔一人舉爵之事其旅也特賔與兄弟交相酬而已然亦有二番旅酬而後及無算爵此禮之序必不可苟簡者舊說云不賔屍者無旅酬直行無算爵非也以特牲禮考之其第一番旅酬也賔取主人酬之之觶以酬長兄弟長兄弟酬眾賔長眾賔及眾兄弟交錯以辧卒受者實觶於篚所謂旅西階一觶也第二番旅酬則長兄弟取弟子所舉之觶以酬賔其儀亦如之所謂旅阼階一觶也二番酬訖於是賔弟子兄弟弟子各舉觶於其長而無算爵始矣此經云賔兄弟交錯其酬是亦謂賔取主人酬觶以酬長兄弟長兄弟取弟子所舉觶以酬賔二觶先後疊舉而爲二番旅酬也云無算爵則謂賔長兄弟長各取其弟子所舉之觶以相酬而二觶並行也特是賔長獻於尸之上亦當有兄弟弟子舉觶於其長一條無算爵之上亦當有賔弟子兄弟弟子各舉觶於其長一條而文皆不具又將旅酬無算爵兩大節之儀約於二句之中似專爲無算爵而發者所以啟後人不賔屍者不旅酬之議耳然詳味經文參觀諸禮其義未始不顯然也若謂不旅酬爲辟人君禮則豈上大夫與士皆無所辟而下大夫獨當避邪其說固不可通矣經文所以如是之略者亦以其詳已見於特牲禮故也

利洗爵獻於屍屍醋獻祝祝受祭酒啐酒奠之

注曰利獻不及主人殺也此亦異於儐

疏曰此佐食爲加爵云殺者賔長加爵及主人云異者少牢無利獻賔屍佐食又不與也【從楊氏圖節本】

敖氏曰奠之亦北而奠於其筵前也祭事將畢其禮漸殺眾賔長獻不及佐食故祝於此亦不終其獻以見已禮亦宜殺之意是亦異於士

世佐案利謂上佐食也此與特牲禮異者祝不卒爵耳

右上佐食獻屍屍酢獻祝【姜氏曰儐屍禮無】

主人出立於阼階上西面祝出立於西階上東面祝告於主人曰利成祝入主人降立於阼階東西面屍謖祝前屍從遂出於廟門祝反復位於室中

敖氏曰祝反復位於室中主人亦入於室復位經有脫文也

世佐案自主人出至此與少牢同

祝命佐食徹屍爼佐食乃出屍俎於廟門外有司受歸之

世佐案此與特牲禮同少牢云祝命佐食徹肵俎降設於堂下阼階南以其將賔屍故未之歸也賓屍禮祝與佐食不與故其歸屍侑之俎皆司士爲之

徹阼薦俎

注曰自主人出至此與賓雜者也先徹主人薦俎者變於士特牲饋食禮曰徹阼俎豆籩設於東序下疏曰與賓雜謂與賔屍者有同有不同士禮旣餕乃徹阼俎此餕前徹阼俎故云變於士引特牲者證徹阼俎所置之處

敖氏曰徹阼薦俎亦佐食爲之旣徹阼俎則堂下俎畢出與特牲禮同也

右祝告利成屍出【此與儐禮異者二事歸屍俎徹主人薦俎與特牲禮異者亦二事告利成於階上先餕徹主人薦俎】

乃如儐

注曰謂上篇自司宮設對席至上餕興出也

右【與賔禮同】

卒有司官徹饋饌於室中西北隅南面如饋之設右幾厞用席

注曰官徹饋者司馬司士舉俎宰夫取惇及豆此於屍謖攺饌當室之白孝子不知神之所在庶其饗之於此所以爲厭飫不令婦人攺徹饌惇豆變於始也尙使官也佐食不舉羊豕俎親餕尊古文厞作茀疏曰宰夫多主主婦之事惇豆本主婦設之今官徹明宰夫爲之故云變於始【從楊氏圖節本】

敖氏曰南面亦大夫禮異

郝氏曰此不儐屍而攺設室中之饋以陽厭也儐屍則禮備而神厭足可無攺設不儐屍於是有攺設之禮官徹饋謂有司各徹所主之饋如司馬主羊徹羊司士主豕徹豕之類

納一尊於室中

注曰陽厭殺無酒

司宮埽祭

注曰埽豆間之祭舊說云埋之西階東

疏曰神位在西故近西階曽子問幣帛皮圭爲主命埋之階間【從楊氏圖節本】

敖氏曰舊說謂埋祭於西階東者據聘禮埋幣之處而言也

主人出立於阼階上西面祝執其俎以出立於西階上東面司宮闔牖戶

右陽厭【姜氏曰儐屍禮無】

世佐案此與特牲禮大同小異

祝告利成乃執俎以出於廟門外有司受歸之眾賔出主人拜送於廟門外乃反

注曰拜送賔也者亦拜送其長不言長賔者下大夫無尊賔也

疏曰賔屍時拜侑與長賔則此云拜送者拜送其長可知不言長者下大夫賤無尊賔故不別其長也

婦人乃徹

注曰徹祝之薦及房中薦俎不使有司者下大夫之禮

疏曰上大夫祭畢將儐屍有司徹賔屍禮終亦有司徹

敖氏曰言婦人乃爲徹事也其事在下

世佐案特牲饋食禮云宗婦徹祝豆籩入於房徹主婦薦俎此注說之所本也然以文義推之敖說近是特牲言徹祝薦與主婦薦俎而不及室中之饌此言徹室中之饌而不及祝薦與主婦薦俎蓋互相備也

徹室中之饌

注曰有司饌之婦人徹之外內相兼禮殺

敖氏曰室中之饌卽攺設者也婦人徹此饌者爲其當以入於房與凡徹饌而以入於房者婦人乃得爲之不然則否

右祝告利成賔出【姜氏曰儐屍禮無】

世佐案此與特牲禮文互有詳略

儀禮集編卷四十

