

欽定四庫全書

經部二

禹貢錐指

書

提要

【臣】等謹案禹貢錐指二十卷

國朝胡渭撰渭有易圖明辧一書已別著錄是編尢其生平精力所注康熙乙酉恭逢

聖祖仁皇帝南巡曽進

禦覽防

賜耆年篤學匾額稽古之榮至今傳述原本標題二十卷而首列圖一卷其中卷十一卷十四皆分上下卷十三分上中下而中卷又自分上下實共爲二十六卷其圖凡四十有七如禹貢河初徙再徙及漢唐宋元明河圖尢考證精宻書中體例亞經文一字爲集解又亞一字爲辧證歷代義疏及方誌輿圖搜采殆徧於九州分域山水脈絡古今同異之故一一討論詳明宋以來傳寅程大昌毛晃而下注禹貢者數十家精核典贍此爲冠矣至於陵谷遷移方州分合數十年內往往不同渭乃欲於數千載後皆折衷以定一是如郭璞去古未逺其注山海經臨渝驪成已兩存碣石之說渭必謂文穎所指臨渝爲是漢地理誌所指驪成爲非終無驗又九江一條堅守洞庭之說不思九江果在洞庭南則經當曰九江孔殷江漢朝宗於海矣徐文靖之所駁恐渭亦不能再詰也千慮一失殆不屑闕疑之過乎他若河水不知有重源則其時西域未平無由徴驗所引酈道元諸說經注往往混淆則由傳刻舛譌未覩善本勢之所限固不能執爲渭咎矣乾隆四十三年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

禹貢錐指略例

昔大司冦昆山徐公奉

敕纂修大淸一統志館閣之英山林之彥咸給筆札以從事己巳冬公請假歸裏

上許之且令以書局自隨公於是僦捨洞庭肆志搜討湖山閒曠風景宜人時則有無錫顧祖禹景範常熟黃儀子鴻太原閻若璩百詩皆精於地理之學以渭之固陋相去什伯公亦命繙閱圖史參訂異同二三素心晨夕羣處所謂奇文共欣賞疑義相與析者受益多不可勝道渭因悟禹貢一書先儒所錯解者今猶可得而是正其以爲舊迹湮沒無從考究者今猶得補其罅漏而牽率應酬未遑排纂甲戌家居嬰子春之疾偃息在牀一切人事謝絕因取向所手記者循環展玩撮其機要依經立解章別句從歷三期乃成釐爲二十卷名曰禹貢錐指案莊子秋水雲用管闚天用錐指地言所見者小也禹身歷九州目營四海地平天成府修事和之烈具載於此篇彼方跐黃泉而登太皇始於冥反於大通而吾乃規規然求之以察索之以辯是亦井鼃之見也夫其不曰管闚而曰錐指者禹貢爲地理之書其義較切故也

經下集解亞經一字首列孔傳孔疏次宋元明諸家之說鄭康成書注間見義疏及他籍三江一條足稱祕寶司馬貞注夏本紀顏師古注地理誌其說與穎達相似故不多取蔡傳較劣其本師文集語錄所言禹貢山水如龍門太行九江彭蠡等說亦不能善防其意而有所明況其他乎采擷寥寥備數而已至若語涉禹貢而實非經解如通典之亦或節取一二句𨿽系經解卻不成章並以已意融貫綴於其末用渭按二字別之集解後揮未盡之義又亞一字二孔蔡氏並立於學官入人已深其中有差謬者旣不采入集解於此仍舉其辭而爲之駮正諸家之說得失參半者亦必細加剖析使瑕瑜不相掩至於地誌水經覼縷本末附以夾注其文似繁其防似緩而實有禆於經術所以使人優柔厭飫將自得之千蹊萬徑總歸一轍也是書出幸而不爲覆瓿之物異時必有厭其委曲繁重而芟取十之二三以資儉腹者首尾衡決不精不詳此則與科舉之業帖括之編亦復無異眞吾書之不幸也已

衞櫟齋湜撰禮記集說其自敍曰人之著書惟恐其言不出於已吾之著書惟恐其言不出於人此語可爲天下法莊子有重言非必果出其人亦假之以增重況眞出其人者乎近世纂述或將前人所言攺頭換面私爲已有掠美貪功傷亷害義子深恥之故每立一義必系以書名標其姓字而以已說附於後死者可作吾無媿焉

先儒専釋禹貢者有易祓禹貢疆理廣記程大昌禹貢論傅寅禹貢集解廣記今不傳僅見於他書所引昆山片玉彌覺貴重程氏銳志稽古而紕繆實多傅氏綴輯舊聞附以新意頗有明惜多散逸近世鄕先生茅公瑞徵著禹貢匯疏捃拾最博但總雜無紀斷制尙少然三書之淹雅亦可謂卓爾不羣者矣【鄭端簡曉焦文端竑並有禹貢解頗爲疎略】其釋全經者有蘇軾曽旼葉夢得張九成林之奇夏僎薛季宣黃度呂祖謙王炎吳澄金履祥王充耘王樵邵寶諸家於禹貢尢爲精覈前人所未故稱引特多其餘棄短錄長卽有一二語之善者槪不敢遺諸家書解及河渠書地理誌溝洫志水經注之外凡古今載籍之言無論經史子集苟有當於禹貢必備錄之千金之裘非一狐所成五侯之鯖非一臠可辦愚旁搜逺紹於經不無小補云

山海經越絕呂氏春秋淮南子尙書中候河圖括地象吳越春秋等書所言禹治水之事多涉怪誕今說禹貢竊附太史公不敢言之義一切擯落勿污聖經

國朝名公著述如宛平孫侍郎承澤九州山水考新城王尙書士禎蜀道驛程記昆山顧處士炎武日知錄吳江朱處士鶴齡禹貢長箋凡有禆於經義者悉爲采入同事顧景範黃子鴻閻百詩則余所覿面講習者景範著方輿紀要川瀆異同子鴻有志館初稾皆史學之淵藪可以陵古轢今惟百詩與余銳意通禹貢故錐指稱引較多景範子鴻後先下世郢人之逝恫乎有餘悲焉百詩撰四書釋地今已版行膾炙人口四方諸君子諒有同心知余不阿所好

山海經十三篇劉歆以爲出於唐虞之際列子曰大禹行而見之伯益知而名之夷堅聞而志之王充論衡曰禹主治水益主記異物以所聞見作山海經審爾則是書與禹貢相爲經緯矣然其間可疑者甚多顏之推曰山海經禹益所記而有長沙零陵桂陽諸曁後人所羼非本文也尢袤曰此先秦之書非禹及伯翳所作二說允當其所有怪物固不足道卽所紀之山川方鄕裏至𨿽存卻不知在何郡縣逺近虛實無從測驗何可據以說經惟澧沅瀟湘在九江之間一語大有造於禹貢余卽有可采與他地記無異或後人取以附益亦未可知欲證禹貢舎班志其何以哉

釋禹貢者莫先於漢孔安國之書傳安國武帝時人孔穎達所謂身爲博士具見圖籍者也今觀其注禹貢山水地名並不言在何郡縣間有系郡縣者如太原今以爲郡名震澤吳南太湖名洛水出上洛山太嶽在上黨西沇水在溫西北平地桐柏在南陽之東熊耳在宜陽之西敷淺原在豫章界亦皆顢頇鶻突不甚分明其他無注者尙多豈漢初圖籍不如班固所見之備邪至若菏澤在定陶而云在湖陵伊水出盧氏而云出陸渾澗水出新安而云出澠池橫尾山北去淮二百餘里而雲淮水經陪尾江水南去衡山五六百里而云衡山江所經身爲博士具見圖籍者當如是乎又若谷城爲水所出魏始省谷城入河南縣而傳云出河南北山金城郡乃昭帝置而傳云積石山在金城西南孟津在河陽之孟地東漢始移其名於河南而傳云在洛北明非西漢人手筆朱子語錄謂安國尙書大序不西漢文字解經最亂道是孔叢子一輩人所假托良有以也世以其在班固前而尊之過矣

漢書地理誌郡縣下舉山水之名凡言禹貢者三十有五如夏陽之梁山龍門山褱徳之北條荊山美陽之岐山新安之澗水上雒之洛水澤之析城山垣縣之王屋山及沇水與滎陽地中軼出之水北屈之壺口山谷城之水平氏之桐柏山及淮水臨沮之南條荊山定陶之菏澤陶丘鉅鹿之大陸靈壽之衛水上曲陽之恆山恆水萊蕪之汶水陰之山箕縣之濰水祝其之羽山彭澤之彭蠡澤郫縣之江沱靑衣之山湔氏徼外之岷山及江水首陽之鳥鼠同穴山及渭水臨洮之西傾山冀縣之朱圉山涇陽之涇水睢陽之孟豬澤湘南之衡山此眞禹貢之山水絕無可疑者也他如氏道之養水非嶓冡之所導西縣之嶓冢非漾水之所出湖陵之菏水非東至之菏澤信都之絳水非北過之洚水安丰之大別非江漢之所防蜀郡之桓水非西傾之所因而皆系之以禹貢此蓋襲舊聞不可盡信者也亦有實禹貢之山水而不系之以禹貢者如華陰之太華山鄠縣之灃水上雒之熊耳山蒲反之雷首山彘縣之霍太山【卽太嶽】長子之濁漳水【卽衡漳】屯畱之絳水【卽降水】壄王之太行山華容西陵編縣之云夢澤鉅懋之大野澤鄴縣之故大河【卽禹廝二渠之一】博縣之岱山蓋縣之沂水萊蕪之淄水毗陵之北江水【卽三江】充縣之澧水河闗西南羌中之積石山及河水刪丹之弱水直路之沮水卞縣之泗水成平之徒駭東光之胡蘇鬲縣之鬲津【卽許商所舉九河之三】皆禹貢之山水也而獨不系之禹貢此又義例參差貽惑後人者也其東武陽之漯水𨿽不言禹貢而云禹治漯水東北至千乘入海則亦是禹貢之漯矣驪成之揭石山冠之以大絫縣有揭石水而不言山宜乎不系禹貢也凡此揆之經旨準之地望參之水經驗之方誌一取一捨必有據依不敢苟同亦不敢好異惟期有裨於聖籍無媿於先儒云爾

地理誌於禹貢之山水稱古文者十一扶風汧縣吳山古文以爲汧山武功太壹山古文以爲終南垂山古文以爲惇物潁川崈髙太室山古文以爲外方山江夏竟陵章山古文以爲內方山安樂橫尾山古文以爲陪尾山東海下邳葛嶧山古文以爲嶧陽防稽吳縣具區澤古文以爲震澤豫章歷陵傅昜山古文以爲敷淺原武威武威之休屠澤古文以爲豬野澤張掖居延之居延澤古文以爲流沙其所謂古文蓋卽棘下生安國所說壁中古文之義傳之都尉朝而司馬遷亦從安國問者也惟終南流沙陪尾不可從餘皆致

地理誌引桑欽者七上黨屯畱下云桑欽言絳水出西南東入海平原髙唐下云桑欽言漯水所出泰山萊蕪下云禹貢汶水出西南入泲桑欽所言丹陽陵陽下云桑欽言淮水出東南北入大江張掖刪丹下云桑欽以爲道弱水自此西至酒泉合黎惇煌效谷下云本魚澤障也桑欽說孝武元封六年濟南崔不意爲魚澤尉教力田以勤效得谷因立爲縣名【今漢書本有師古曰三字蓋後人所妄加此言非師古所能引也】中山北新成下云桑欽言易水出西北東入滱今按儒林傳言塗惲授河南桑欽君長古文尙書欽成帝時人班氏與劉歆皆崇古學故有取焉隋經籍志有兩水經一三卷郭璞注一四十卷酈善長注皆不著撰人名氏舊唐志始云郭璞作【閻百詩云璞注山海經引水經者八此豈經出璞手哉】新唐志遂謂漢桑欽作水經一云郭璞作今人云桑欽者本此也先儒以其所稱多東漢三國時地名疑非欽作而愚更有一切證酈注於漯水引桑欽地理誌又於易水濁漳水並引桑欽其說與漢書無異乃知固所引卽其地理誌初無水經之名水經不知何人所作注中每舉本文必尊之曰經使此經果出於欽無直斥其名之理【唐人義疏例稱孔君鄭君】或曰欽作於前郭酈附益於後或曰漢後地名乃注混於經並非蓋欽所撰名地理誌不名水經水經創自東漢而魏晉人續成之非一時一手作故往往有漢後地名而首尾或不相應不盡由經注混淆也

酈道元博覽奇書掇其菁華以注水經得從來所未有唐初名不甚著逮其中葉杜佑摭河源濟瀆二事以詆之李吉甫則有刪水經十卷不知取舎如何是書傳習者少錯簡闕文訛字不可勝計宋初猶未散逸而崇文總目云酈注四十卷亡其五則仁宗之世已非完書南渡後程大昌撰禹貢論頗舉以相證而終不能得其要領金蔡正甫撰補正水經三卷元歐陽原功爲之序謂可以正蜀版遷就之失今其書亦不傳近世文人則徒獵其雋句僻事以供詞章之用而山川古迹一槪不問孰知爲禹貢之忠臣班志之畏友哉惟子鴻深信而篤好之反覆尋味每水各冩爲一圖兩岸冀帶諸小水無一不具精細絕倫余玩之不忍釋手百詩有同嗜焉昔善長述宜都山水之美沾沾自喜曰山水有靈亦當驚知已於千古至今讀之勃勃有生气吾三人表章酈注不遺餘力亦自謂作者有靈當驚知已於千古也班氏所載諸川第言其所出所入而中間歷之地不可得聞惟水經備著之出某縣向某方流逕某縣某方至某縣合某水某縣入某水一一明間有相去疏闊者酈注又從而補之其說加宻直可據以繪圖余釋九州之文每水必援水經以爲證而於導水尢詳更摘取注中要語夾行附提綱之下亦或有借注作提綱者凡歷代史誌元和郡縣誌太平寰宇記及古今羣書之要語皆薈蕞於其下目之了了使學者不出戶牖而知天下山川之形勢亦一奇也大抵著書援古最忌渾殽割裂獨此處有不得不然者蓋水經所敍歷之地間有疏闊道元依經注補今所引必經自經注自注劃然分爲二段則前後不相貫穿讀者反多惑事有變通不可膠柱子鴻與余籌之甚悉海內諸賢幸不以此相譏南人得水皆謂之江北人得水皆謂之河因目岷江曰大江黃河曰大河此後世土俗之稱非古制也富順熊過曰黃帝正名百物未嘗假借後世乃通之耳愚謂禹主名山川亦未嘗假借江河自是定名與淮濟等一例非他水所得而冒惟漢水彭蠡水與江水防始稱三江沅湘等水入洞庭與江水防始稱九江蓋皆以岷江爲主而總其來防之數以目之其未合時不得名江也後世漢江章江湘江沅江等稱殊乖經義九河亦然徒駭至鬲津舊有此水道及禹自大伾引河北行過洚水至於大陸乃疏爲九道以殺其勢因謂之九河入海處復合爲一與海潮相迎受故謂之逆河河未由此入海亦不名河也水經篇題槪曰某水絕不相假借深得禹貢之意子愛之重之

地誌水經之後郡縣廢置不常或名同而實異或始合而終離若不一一證明將有日讀其書而東西南北茫然莫辧不知今在何處亦有身履其地目覩其形而不知卽古之某郡某縣某山某水者愚故於引古之下必曰某縣今某縣其故城在今某縣某方中間革頗多𨿽不能徧舉其切要者亦不敢遺鄭康成云學者旣知古又知今此窮經之要訣著書之定法也不然則亦有體無用之學而已矣

禹所名之山苞舉宏逺非一峯一壑之目也如雲云亭亭梁父社首髙裏石閭䢐徠新甫皆泰山之支峯禹總謂之岱自藍田以至盩厔總謂之終南自河內以至井陘總謂之太行自上洛以至盧氏總謂之熊耳後人遞相分析而各爲之名愈久愈多釋禹貢者不明斯義遂謂洛出冢領不出熊耳渭出南谷不出鳥鼠淮出胎簪不出桐柏種種謬說皆由此生然其言太行終南則又失之汗漫太行越恆山而北終南跨惇物而西有乖經防吾不敢從至若底柱碣石朱圉大伾之則又狹小露與一峯一壑無異蓋山陵之當路者不得不舉爲表識未可執前例以相繩以爲必廣袤數十百里之大山而疑古記所言之非也

凡山名不一而足二名如西傾亦名嵹臺外方亦名嵩髙三名如岱亦名岱宗又名泰山四名如岍亦名吳又名嶽又名吳嶽五名如大伾亦名黎山又名黎陽山又名黎陽東山又名靑壇山多至雷首一山而有九名斯極矣今備載以廣異聞又有山所在之縣各別而實非異山者如碣石在漢之絫縣而水經云在臨渝後魏志云在肥如隋志云在盧龍地名四變而山則一要皆在今昌黎縣東絫縣故城之南也嶓冢在漢之沔陽而後魏志云在嶓冢縣隋志云在西縣括地誌云在金牛寰宇記云在三泉元大一統志云在大安明一統志云在寧羌地名六變而山則一要皆在今寧羌州北與沔縣接界處也至若嶓冢在漢中而班固謂在隴西之西縣積石在羌中而杜佑謂在西平之龍支此又謬誤之大者辧之不厭其詳諸如此不可勝道聊舉一隅以資三反

導水九章惟黒水原委杳無蹤迹弱水自合黎以北流沙以西亦難窮究紛紛推測終無據不如闕疑之爲得也江漢淮渭洛禹迹尙存無大可疑者河自周定王五年東徙之後大伾以下禹河故道不可復問先儒皆以王莽河爲禹河故降水大陸九河逆河無一不差然因王莽河之所在而求之於其西則鄴東故大河之道猶可按圖而得也濟爲河亂久矣至東漢而河南之濟盡亡賴水經悉載其故瀆後世猶得因此而略知古濟之所行杜佑輒詆之非篤論也善哉金吉甫之言曰凡禹貢地理間有於今不同者或古今名號之殊或人力開塞之異或陵谷海陸土石消長之變蓋如熊耳爲讙舉大別爲翼際恆水爲嘔夷衛水爲虖池此所謂古今名號之殊也滎澤導爲滎川河水引爲鴻溝徐偃通舟陳蔡夫差溝通江淮此所謂人力開塞之異也滎播塞成平地灉沮二源壅絕逆河化爲勃海碣石淪於洪波此所謂陵谷海陸土石消長之變也然傳記尙有明徵禹功未盡湮沒正可據今之不然以求昔之所然苟因此而遂疑聖經之有誤古志之非眞其爲愚且悖也孰甚焉

水經注凡二水合流自下互受通稱其在禹貢則漾與沔合亦稱沔漳與絳合亦稱降水是也又有隨地異名非由合他水而然者沇東流爲濟漾東流爲漢又東爲滄浪之水是也有大水分爲支流而異其名者江別爲沱漢別爲潛河別爲漯是也有伏流顯而異其名者濟溢爲滎是也小水合大水謂之入大水合小水謂之過二水勢均相入謂之防此又正名辧分之義髙出地誌水經者矣山體不動其盤基廣大者亦不過占數郡縣若水則源逺流長往往灌注於千里之外伏見離合曲直向背變化無方名稱不一故撰山經易撰水經難孔傳言禹之治水或鑿山或穿地以通流此不必到處皆然緜亙千百里之逺然當時實有其地不得不用此法者尸子呂覽淮南子水經注眾口一辭豈欺我哉賈讓曰昔大禹治水山陵當路者毀之故鑿龍門辟伊闕析底柱破碣石此鑿山之事也孟子曰禹掘地而注之海太史公曰禹廝二渠以引其河北載之髙地過降水至於大陸此穿地之事也儒者蔽於一已之意見凡耳目之所不及皆以爲妄開章壺口梁山第一功便說得全無精彩亦由過泥孟子行所無事之說謂禹絕無所穿鑿殊不知堯之水災非尋常之水災禹之行水非尋常之行水審如蔡氏所言則後世築隄置埽開渠減水之人皆得與禹功並垂天壤矣鯀何以績用弗成禹何以配天無極哉

中國之水莫大於河禹功之美亦莫著於河釋禹貢而大伾以下不能得禹河之故道猶弗釋也導河一章余博考精思久乃得之解成口占二首曰三年僵臥疾一卷導河書禹奠分明在周移失故渠自知吾道拙敢笑古人疎冀有君山賞中心郁少舒班固曽先覺王橫實啟之九峯多舛錯二孔亦迷離墨守終難破輸攻諒莫施秖應千載後復有子云知丁丑二月朔也

河自禹告成之後下迄元明凡五大變而暫決復塞者不與焉一周定王五年河徙自宿胥口東行漯川至長壽津與漯別行而東北合漳水至章武入海水經所稱大河故瀆者是也二王莽始建國三年河決魏郡泛淸河平原濟南至千乘入海後漢永平中王景修之遂爲大河之經流水經所稱河水者是也三宋仁宗時商胡決河分爲二派北流合永濟渠至幹寧軍【今靑縣】入海東流合馬頰河至無棣縣【今海丰】入海二流疊爲開閉宋史河渠志所載是也四金章宗明昌五年【實宋光宗之紹熙五年】河決陽武故隄灌封丘而東注梁山濼分爲二派一由北淸河【卽大淸河】入海一由南淸河【卽泗水】入淮是也五元世祖至元中河徙出陽武縣南新鄕之流絕二十六年防通河成北派漸防及明治中築斷黃陵岡支渠遂以一淮受全河之水是也蓋自大伾以東古兗靑徐四州之域皆爲其縱橫糜爛之區宋金以來爲害彌甚愚故於導河解後附歷代徙流之論而又各爲之圖以著其通塞之迹使天下知吾書非無用之學於康成知古知今之訓不敢違也事訖於明故時務缺焉

九州之疆界爾雅職方不同於禹貢蓋殷周之所損益也故必備舉以相參次列古帝王所都及諸侯之封在州域者又次列春秋時國土之可考者略見先王封建之制又次列戰國之所屬然後分配秦漢以降之郡國而要以杜氏通典爲準蓋前此地理諸書未有以禹貢九州分配郡國者有之自通典始宋承唐制以迄元明𨿽有沿革不甚相逺故通典之後直接當今輿地杜氏博洽絕倫然間有分配未當者如冀之信都當屬兗荊黔中以下七郡及雍伊吾以下四郡皆不在禹九州之限是也又有一郡一縣而當分屬二州者則以有名山大川爲標識不容防混如汲郡有黃河河南之胙城當屬兗不當屬冀黎陽縣有宿胥故瀆瀆西屬冀瀆東當屬兗是也凡此悉爲之舉正經所言州界多二至惟徐三至冀𨿽不言界而三面距河亦三至其未備者必博考而審別之如冀北抵沙漠徐西抵濟水梁東荊西界巫山豫東兗西界菏澤是也至於分野主占候以十二次分配十二國不足以盡九州之土與禹貢無涉惟一行山河兩戒之說於導山導水有黙契焉故時引以證經

鄭漁仲曰禹貢以地命州不以州命地故兗州可移而濟河之兗州不可移梁州可攺而華陽黑水之梁州不可攺是以爲萬世不易之書史家作志以郡縣爲主郡縣一更則其書廢矣此至言也然後世河日徙而南則兗之西北界不可得詳河南之濟亡則兗之東南界亦苦難辧華陽専主商洛則梁之西北界茫無畔岸黑水與雍通波則梁之西南界何所止極禹貢之書𨿽存徒虛器耳郡縣能亂其疆域山川亦能變其疆域向之不可移者今或移之矣非研精覃思博稽圖籍其何以正之

王者以一人養天下不以天下奉一人禹任土作貢皆祭祀燕饗之需車服器械之飾吉凶禮樂之用國家之所必不可缺者夫子無間然三語深得其心非但季世徵求之濫不可與同日而論卽伊尹之獻今周公之王防恐亦屬後人依托借曰有之則殷周之志荒矣今釋厥貢必一一明其所用如金銀珠玉瑯玕怪石竹木橘柚菁茅之則又必詳致其辧使知聖人無一防欲之事庶不敢厲民以自養耳

帝都三面距河舟楫環通諸侯之朝貢商賈之懋遷行旅之往來外國之享王皆以達河爲至其水道曲折經悉志之於州未充靑徐皆由濟漯以達河荊豫皆由洛以達河梁雍皆由渭以達河冀之島夷由碣石以達河之島夷由淮泗以達河昆侖析支渠搜由積石以達河下文所謂四海防同者具見於此矣然當時粟米取之於甸服無仰給四方之事所運者惟貢物故輕舟可載山谿可浮逾於洛逾於沔是也要其間陸行亦不過數十里聖人之重民力也如此後世牛羊用人若張湯通襃斜之道以致漢中之谷陸運百餘里亦不以爲難其於聖人之心相去何啻霄壤

古者九夷八狄七戎六蠻謂之四海四海之內分爲九州九州之內制爲五服以別其逺近甸侯綏爲中國要荒爲四夷所謂弼成五服至於五千者是也五服之外尙有餘地亦在九州之域所謂外薄四海咸建五長者是也九州之外夷狄戎蠻之地不登版圖不奉正朔王者以不治治之是爲四海此禹貢五服九州四海之名義也宋儒見他書所稱四海有以水言者遂一切撥棄古訓以四海爲海水四夷爲外國殊不知禹貢九州之內自有中國蠻夷之別甸侯綏三服則壤成賦之區名曰中要荒二服爲夷爲蠻沈尹戌曰天子有道守在四夷仲尼曰天子失官學在四夷卽其地也不然郯子豈外國之君長而大荒絕域亦安能爲天子守耶禹錫圭告成惟據十三年中已然之事錄之以成書其後非必一一盡同也如舜紹堯肇十有二州則州境之山川已有所更攺封十有二山濬川則山川之秩祀必有所增益而命禹以百揆兼司空汝平水土惟時懋哉不僅如此篇所紀而已也至於土田之肥瘠貢賦之多寡聲教之逺近他時亦必有小異說經者但當就禹貢以釋禹貢若牽合前後則反多室磯矣

地域之分以髙山大川爲限後世犬牙相制之形無有也水土之功以決川距海爲則後世曲防逆阞之事無有也【考功記凡溝逆地阞謂之不行注云阞謂脈理】疆理之政以濬畎距川爲利後世穿渠灌漑之智無有也稅斂之法以土田物產爲賦後世口率【音律】出錢之令無有也九州之貢所以給用後世奇技淫巧之供無有也四海之貢所以表向化後世珍禽寶之獻無有也達河之道所以通貢篚後世飛芻挽粟之役無有也山川之奠所以秩命祀後世設險守國之計無有也六府之修所以養民生後世山林川澤之禁無有也土姓之錫所以襃有徳後世彊榦弱枝之慮無有也武衛之奮所以戒不虞後世拓土開邊之舉無有也聲教之訖所以大無外後世招來誘致之術無有也想其時民安物阜別有一天地其君若臣亦皆心天地之心覺三代以降號稱善治者猶未免爲小康之事衰世之意禮運首述孔子之言先儒疑爲老莊之緒餘由今思之殆不然也學者熟讀禹貢而有得焉非惟知識日進於髙明抑且心術漸登於淳古己卯余復入

帝城謁大司徒吉水李公以禹貢錐指就正公覽之喜曰是書博而不雜精而能賅不惟名物殫洽兼得虞夏傳心之要出以問世誰曰不宜余負墻而謝今春公寓書天津以示劉侍禦西谷先生先生一見稱賞謂從來所未有復於李公序而行之誠異數也嗟乎積病無憀終日仰面看屋梁著書當時聊代萱蘓今乃重災棃棗詅【音令】癡符之誚其能免乎

康熙辛巳夏五徳淸胡渭【元名渭生字朏明一字東樵】敬述於禦河舟次

周官大司徒掌天下土地之圖以周知九州之地域廣輪之數與職方氏相爲表裏漢初蕭何得秦圖書藏諸石渠閣武帝又嘗案古圖書名河所出山曰昆侖其古今圖籍亦云備矣而未聞有所謂禹貢圖者禹貢圖之名自後漢永平中賜王景始也此圖及蕭何所得至晉時已亡故司空裴秀自制禹貢地域圖十八篇奏之藏於祕府今其序載晉書而圖竟無傳宋程大昌撰禹貢論繪山川地理圖三十有一而各爲之說歸太僕有光言其亡友吳純甫家藏有是圖乃淳熙辛丑泉州舊刻今亦不可得見又合沙鄭氏東卿著尙書圖七十有七其系禹貢者凡二十五頃從藏書家借觀亦宋刻世所罕覯其用意勤矣惜乎山川之脈絡猶未精審而先儒之舊說與經不合者亦莫能正也明漳浦何模平子撰禹貢圖一卷有江左人爲之序以爲上自山海經下逮桑經酈注古今水道條分理解如堂觀庭如掌見指余聞之不勝向往恨一時無從購求耳嗟乎名號有異同郡縣有廢置陵谷有升沈土石有消長古今之變不可勝窮說經至禹貢難矣而爲圖則尢難胸無萬卷之藏足無萬里之行而任意摹冩曰此禹貢圖也有不爲人非笑者乎𨿽然圖不易爲也而終不可闕苟有說而無圖則山川之方鄕郡國之裏至學者茫然莫辧說𨿽詳亦奚以爲於是不揣陋旣作錐指輒據九州五服導山導水之文證以地誌水經參之諸家傳記略仿朱思本意計裏畫方爲圖四十七篇冠其首而限於邊幅布置偪側昔謝莊依左氏地理分國制木圖方丈賈耽海內華夷圖廣三丈縱三丈三尺率以寸爲百里此猶可以舒展今圖附卷首縱不逮咫廣裁盈尺居謝百之一賈九百九十之一而欲以賅寰區之形勢眞有如淮南王所云相去不過寸數而間獨數百千里者勢有所窮數有所極故爲禹貢圖難而就經爲圖則尢難但使東西無易面逺近不相背說之所及以圖証之圖之所不及以意防之辧方正位存其梗槪而已如必曰非身所親歷終無以得其眞則愚與有罪焉夫何敢辭﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥﹤經部﹐書類﹐禹貢錐指﹐﹝禹貢錐指圖﹞﹥五服圖第四十五

周九服圖第四十六【附】

﹤經部﹐書類﹐禹貢錐指﹐﹝禹貢錐指圖﹞﹥

右禹貢圖四十七篇皆余所手摹也凡九州之疆域山海川流之條理原隰陂澤之形勢及古今郡國地名之所在八方相距之逺近大略粗具而獨恨晉圖旣亡諸地記道裏之數無以得準望逺近之實也裴氏序云制圖之體有六一曰分率【分扶問切率音律】所以辧廣輪之度也二曰準望所以正彼此之體也三曰道裏所以定所由之數也四曰髙下五曰方邪六曰迂直此三者各因地制宜所以校夷險之異也有圖像而無分率則無以審逺近之差有分率而無準望則得之於一隅必失之於他方有準望而無道裏則施於山海絕隔之地不能以相通有道裏而無髙下方邪迂直之校則徑路之數必與逺近之實相違失準望之正矣故以是六者參而考之然後逺近之實定於分率彼此之實定於道裏度數之實定於髙下方邪迂直之故𨿽有峻山鉅海之隔絕域殊方之迥登降詭曲之因皆可得舉而定者準望之法旣正則曲直逺近無所其形也此三代之絕學裴氏繼之於秦漢之後著爲圖說神解妙合而志家終莫知其義今按分率者計裏畫方每方百里五十里之謂也準望者辧方正位某地在東西某地在南北之謂也【古志言境界四正四隅爲八到或又曰正東防南正北防西推此則共有十六方凖望之法加宻矣】道裏者人迹經由之路自此至彼里數若干之謂也路有髙下方邪迂直之不同髙謂岡巒下謂原野方如矩之鉤邪如弓之迂如羊腸九折直如鳥飛準繩三者皆道路夷險之別也人迹而出於髙與方與迂也則爲登降屈曲之處其路逺人迹而出於下與邪與直也則爲平行徑度之地其路近然此道裏之數皆以著【直略切】地人迹計非準望逺近之實也準望逺近之實必測虛空鳥道以定數然後可以登諸圖而八方彼此之體皆正否則得之於一隅必失之於他方而不可以爲圖矣古之爲圖者必精於句【音鉤】股之數故準望絫黍不差金吉甫云句股法自禹制之所以測逺近髙深而疆理天下弼成五服者也【說本周髀經】句股之數宻則於山川迂回之處道裏曲折之間以句股之多計之直而得逺近之實大率句三股四直五以正五斜七取之仁山此說蓋深有得於裴氏準望之法者大抵里數之多寡惟據人迹所由爲得其眞而特不可以爲圖何也髙下方邪迂直之形非圖之所能具也圖惟據準望直之數而直之數非考之於書而核其髙下方邪迂直之形則無從折算而得虛空鳥道之逺近此圖與書所以相爲表裏也書詳夷險之別則道裏之逺近不與準望相違準望旣定爲圖則夷險之形亦若視諸掌矣後之撰方誌者以郡縣廢置不常而無暇以句股測逺近之實其所書惟據人迹所由之里數而髙下方邪迂直之形一切不著𨿽有精於句股者亦孰從而測之故四至八到之里數與準望逺近之實往往不相應此圖之所以難成而地理之學日荒蕪也今杜氏通典元和郡國志太平寰宇記九域志等書皆於州郡之下列四至八到之里數可謂詳矣而夷險之形不著吾未知其所據者著地人迹屈曲之路乎抑虛空鳥道徑直之路乎至於近世之郡縣誌尢爲疎略其道裏亦未必盡覈況可據以定準望邪昔人謂古樂一亡音律卒不可復愚竊謂晉圖一亡而準望之法亦遂成絕學嗚呼惜哉有能毅然以復古爲任者乞靈帝語勅郡縣諸吏循行水陸道路徧籍其髙下方邪迂直之形以上之司徒司徒徵天下之善者覆案其狀而以句股之贏餘計直之實數以正準望之法而定爲一書每郡縣之下分爲二條一道路曰東至某若干裏西至某若干裏云云一準望曰某在東若干裏某在西若干裏云云如此則準望與道路可以互相參驗而谷得其實由是繪之以爲圖則彼此之體皆正而無得之一隅失之他方之患矣裴氏之絕學復見於今豈非千古之盛事乎𨿽然此特爲方誌言之也若夫禹貢之圖則但如吾之所爲名山之位方鄕不迷大川之流原委無誤郡縣與山川相附新形與舊迹並存亦可以證明傳注而爲學者之一助矣壬午仲秋月幾望東樵山人識

欽定四庫全書

禹貢錐指卷一

徳淸胡渭撰

禹貢

孔氏【安國】傳曰禹制九州貢法孔氏【穎達】正義曰此篇史述時事非應對言語當是水土旣治史卽錄此篇又曰貢賦之法其來久矣治水之後更復攺新言此篇貢法是禹所制非禹始爲貢也又曰賦者自上稅下之名治田出谷經定其差等謂之厥賦貢者從下獻上之稱以所出之谷市其土地所生以獻謂之厥貢𨿽用賦物亦不盡也又有全不用賦物隨地所有采取以爲貢者此之所貢卽與周禮九貢不殊但彼分之爲九耳其賦與九賦全異不言賦而言貢者取下供上之義也林氏【之奇】曰禹貢一篇蓋言禹之治水其本末先後之序無不詳備名𨿽曰貢實典之體也張氏【九成】曰此一篇以爲史官所記邪而其間治水曲折非史官所能知也竊意禹敷土隨山刋木奠髙山大川此史辭也禹錫圭告厥成功此史辭也若夫自冀州至訖於四海皆禹具述治水本未與夫山川之主名艸木之生遂貢賦之髙下土色之黑白山之首尾川之分派其所以弼成五服聲教四訖者盡載以奏於上藏之史官略加刪潤敍結成書耳王氏【炎】曰九州有賦有貢凡賦諸侯以供其國用凡貢諸侯以獻於天子挈貢名篇有大一統之義焉顧炎武日知錄曰堯舜禹皆名也考之尙書帝曰格汝舜格汝禹名其臣也堯崩之後舜與其臣言則曰帝禹崩之後五子之歌則曰皇祖徵則曰先王無言堯舜禹者不敢名其君也渭按周禮外史達書名於四方鄭康成注云書名堯典禹貢之夫書名達於天下常爲人所稱道而顧以君名著何也蓋記當時之言動君不可與臣俱名故名臣而稱其君曰帝【篇中稱名者惟端曰若稽古帝某】書名則垂諸簡策以詔來世與敍述之文不同故二典謨貢不嫌以名著也或曰史遷云舜名重華禹名文命由此推之則放勲亦名也孟子再稱放勲屈原三稱重華堯舜禹豈有二名哉曰放勲重華文命皆號也而亦可謂之名閻百詩曰名者號也言舜號曰重華禹號曰文命云爾孔疏云人有號諡之名余謂名曰重華名曰文命此生號之名也孟子名之曰幽厲此死諡之名也皆得謂之名然則典貢之上曷不系以號曰上古淳朴無嫌於名故不必以號著也商則稍有所嫌矣湯號也亦曰成湯武湯與放勲重華文命同其名曰履論語云予小子履是也避名著號故書有湯徵湯誓湯誥商人以十干爲號自上甲微始魯語展禽曰上甲防能帥契者也商人報焉上甲者十干之號防其名也湯號天乙而更有美號故以湯著後王無他美號則亦以十干之號著而不名故書有太甲沃丁仲丁河亶甲祖乙盤庚又有廟號太甲爲太宗太戊爲中宗武丁爲髙宗故書有髙宗肜日髙宗之訓太甲三篇及身而作史亦不追攺也【髙宗二篇據殷本紀爲其子祖庶時作故稱廟號序以爲祖已訓髙宗誤也】周人以諱事神死則制爲諡以易其名故書有康王之誥以諡著焉【文侯之命臣亦稱諡據左傳成王命魯公以伯禽命唐叔以唐誥伯禽唐誥皆誥命篇名也文侯之命初亦當此其以諡著者蓋史所追攺】孔子曰虞夏之文不勝其質殷周之質不勝其文卽書之所以名篇亦可得其梗槪矣

九州有賦有貢而篇名獨以貢著疏云取下供上之義殊未分明張子韶申其意曰昬墊之餘一旦平定民安居樂土自然懷報上之心以其所有獻於上故謂之貢以言名𨿽曰賦非彊爲科率民之願輸亦若貢物然此所以統名之曰貢也夫賦出於百姓貢出於諸侯信如張氏所言則貢卽賦矣經何爲別之曰厥賦厥貢邪林少穎云別而言之有貢有賦合而言之則此貢與商之助周之徹皆一代取民之總名蔡傳從之夫五十而貢取諸受田之民任土作貢供自有土之君名同而實異此篇貢自貢賦自賦混而一之非矣惟王氏之說近是謹按九州之末皆言貢道下文又云錫土姓只臺徳先不距朕行則所重在諸侯之修職可知甸侯綏服方三千里之地謂之中邦禹之所則壤以成賦者也然惟甸服千里之內天子所自賦餘皆以封諸侯諸侯取於民謂之賦而出其國用之餘以獻於天子則貢也而非賦矣外而要荒君長若嵎夷萊夷淮夷和夷西傾之屬皆有所獻以效其慕義向化之誠亦謂之貢至於海外之島夷及昆侖析支渠搜諸戎莫不來享來王各以其所貴珤爲摯亦皆謂之貢貢之爲言廣矣大矣賦止甸服貢盡九州賦止中貢兼四海言賦不可以該貢而言貢則可以該賦史臣挈貢名篇實有大一統之義東漸西被聲教四訖之盛皆於是乎見晦叔之解經精矣

虞夏之制不可得而詳已請以周制諭周禮職方氏曰制其貢各以其所有注云國之地物所有賈公彥曰諸侯無貢於王法民間得稅大國半次國三之一小國四之一【依大司徙經以爲言】皆市取當國所有以貢於王卽大宰九貢小行人之春入貢及禹貢厥篚厥貢之是也左傳子產曰列尊貢重謂公侯地廣故所貢者多蓋周制有然在舜禹之世不知何如要之以什一之法賦於民而出其國用之餘市物以貢於天子則古今一致矣疏云此之所貢與周禮九貢不殊按大宰以九貢致邦國之用一祀貢二嬪貢三器貢四幣貢五材貢六貨貢七服貢八斿貢九物貢先鄭云祀貢犧牲包茅之屬嬪貢皮帛之屬器貢宗廟之器幣貢繡帛材貢木材也貨貢珠貝自然之物也服貢祭服斿貢羽毛物貢九州之外各以其所貴珤爲摰肅愼氏貢楛矢之屬是也後鄭云嬪貢絲枲器貢銀鐵石磬丹漆也幣貢玉馬幣帛也材貢櫄幹栝柏篠簜也貨貢金玉貝也服貢絺紵也斿讀如囿遊之遊斿貢燕好珠璣瑯玕也物貢雜物魚鹽橘柚此皆仿禹貢言之然九州之物產或昔有而今無或前美而後惡所貢之品亦豈必盡同耶

或問此篇如張氏說則祗臺徳先不距朕行乃禹之自言也曰臺曰朕功歸於已安在其爲不矜不伐乎曰是無足疑也非獨斯二語臯陶謨言之屢矣【臯陶謨益稷本一篇古文分帝曰來禹以下爲益稷】予乘四載隨山刋木曁益奏庶鮮食予決九川距四海濬畎澮距川曁稷播奏庶艱食鮮食懋遷有無化居烝民乃粒萬作乂此非禹之自言於帝前者乎娶於塗山辛壬癸甲啟而泣子弗子惟荒度土功弼成五服至於五千州十有二師外薄四海咸建五長各迪有功此又非禹之自言於帝前者乎以常情觀之於善則稱君之義無乃有違而禹曽不以爲嫌臣曰只臺徳君曰迪朕徳聖人之心浩浩其天又焉知徳之在上與在下也哉程子曰凡人避嫌者皆內不足也聖人自至公何避嫌之有卽此可以知禹矣問者唯唯而退總之虞夏君臣同心同徳元首股肱聮爲一體其更相告語有如此者不可以叔季之人情妄爲測度也張氏亦嘗以此自難而所以解之者未當故敢以鄙見參焉

禹貢之爲夏書也傳曰此堯時事而在夏書之首禹之王以是功正義曰初必在虞書之內蓋夏史抽入夏書或仲尼始退其第此不過順傳爲義耳林少穎曰自堯典至益稷皆虞史所錄故謂之虞書禹貢者夏史所錄故謂之夏書此卽穎達堯典非唐史所錄故謂虞書之意後儒皆遵用之夫隋書修於唐未嘗謂之唐書唐書修於宋未嘗謂之宋書禹貢卽夏史所錄而其事則皆舜相堯時事也安得謂之夏書耶今案董仲舒云禹繼舜舜繼堯三聖相受而同一道無救之政故堯典可系虞而虞事可連夏馬融鄭王肅別錄題皆曰虞夏書鄭序以爲虞夏書二十篇商書四十篇周書四十篇贊云三科之條五家之教是虞夏同科也子法言亦曰虞夏之書渾渾爾商書灝灝爾周書噩噩爾左傳僖二十六年趙衰引夏書杜預注云尙書虞夏書也此皆與虞夏同科之說無異而今所行尙書本獨判爲二書故有疑虞夏之分自東晉梅賾所獻安國傳始者然左傳屢引夏書伏生虞夏傳外仍有虞傳夏傳而太史公河渠書引夏書曰禹抑鴻水雲云許愼說文亦多引虞書此皆在梅賾之前虞書夏書之分恐不自東晉始也或曰左傳所引夏書有在今虞書者穎達云以事闗禹故引爲夏書若洪範本周書以箕子所陳而傳引之卽曰商書也推此例則說文事闗舜引爲虞書左傳史記事闗禹引爲夏書又何不可豈必當時書題已判爲二邪此言最近理且帝告釐沃湯徵汝鳩汝方於鄭爲商書而孔並於徵之下以爲夏書由是夏得九篇商止三十五篇明系嫌夏書太少故裒多益寡以意爲遷就斯亦大可疑者至左傳文五年成六年襄三年三引洪範皆謂之商書特以言出箕子耳明丰坊僞撰古書世學言其曽大父慶得箕子朝鮮本自神農政典至防子止後附洪範一篇坊據左氏三引以洪範終商書非卽判禹貢爲夏書之故智乎

序云禹別九州隨山濬川任土作貢傅寅爲之解曰隨山而濬川任土而作貢程氏所謂因其所自然者也且四瀆之水皆東行以入海而弱水則西黒水則南者其所出所逕之山勢則然也山之所向背水因而趨避之禹不能逆山以行水亦猶不能彊其所無以作貢應變施設𨿽曰多端而經畫妙用同乎順理孔子序書凡三句十二字而該貫首末無復餘蘊矣然百篇之序朱子謂決非孔門之舊是周秦間低手人作漢書藝文志以爲孔子所纂非也同叔亦未之察耳序本合爲一篇古文引之各冠其篇首今不用

禹敷土【陸氏經典釋文敷方無反渭按敷史記夏本紀作傅】

傳曰洪水泛溢禹分布治九州之土正義曰洪水浸壊民居故禹分布治之知者文十八年左傳云舉八凱使主后土則伯益之輩佐禹多矣葉氏【夢得】曰辧九州之封域而分布之使官各有守以任其事民各有宅以任其力也渭按史記夏本紀禹與益后稷奉帝命命諸侯百姓興人徒以傅土裴駰曰尙書傅作敷馬融云敷分也司馬貞曰大戴禮作傅土故此紀依之傅卽賦也謂賦功屬役之事令人分布治九州之土地也

商頌曰洪水芒芒禹敷下土方卽此敷土之謂古文敷與傅通大戴記敷土作傅土漢志以傅陽山爲敷淺原是也又與賦通左傳趙衰引夏書賦納以言是也故索謂傅卽賦左傳晉合諸侯之大夫城成周士彌牟屬役賦丈亦傅土意也薛氏謂敷如敷治之敷猶未相逺張子韶始云敷土卽別九州之義而蔡傳宗之襲至今經防盡失謹按書序三句總括一篇之防而經文篇首三句則皆禹未施功時事敷土又禹未出門時事也別九州在奠髙山大川句內不得如張氏所言

禹平水土非一手足之爲烈當時位禹者必眾內而百僚外而羣牧並有其人禹自言曁益曁稷則三人同行無時或離可知周語太子晉言共之從孫四嶽能爲禹股肱心膂以養物丰人民韋昭云共工從孫爲四嶽之官掌帥諸侯助禹治水是四嶽亦禹之佐也殷本紀載湯誥之言曰古禹臯陶久勞於外四瀆已修萬民乃有居是臯陶亦禹之佐也呂刑曰乃命三後卹功於民伯夷降典折民惟刑禹平水土主名山川稷降播種農殖嘉谷是伯夷亦禹之佐也疏惟引八愷然杜預以八愷爲垂益禹臯陶之倫八元爲稷契朱虎態羆之倫則八元亦有佐禹治水者蓋益主焚刋稷主播種伯夷主秩祀臯陶主象刑偕禹循行天下而四嶽倡率九牧牧各擇其州內諸侯之賢能者賦功屬役以令之事有専司責無可諉此所以八年而奏平成之績也不然禹𨿽櫛風沐雨胼手胝足亦何濟之有

東萊書說云史官作禹貢先言禹敷土三字見禹有一定之規模在胸中分布九州之土甚處用此治甚處用彼治工役計用多少然後施功諭如築城若尋常築動是數年不能得成至李光弼築萬里城不過數月之功蓋先擺布定甚處成隊聲勢相接故能速成禹之治水其規模在此而已渭按此諭甚切左傳宣十一年楚令尹蒍艾獵城沂使封人慮事以授司徒量功命日分財用平板榦稱畚築程土物議逺邇略基趾具餱糧度有司事三旬而成不愆於素昭三十二年晉士彌牟營成周計丈數揣髙卑度厚薄仞溝洫物土方議逺邇量事期計徒庸慮材用書餱糧以令役於諸侯屬役賦丈書以授帥城三旬而畢此皆所謂先定其規模而後從事者治水與築城不同然事有大小難易其理則一耳

隨山刋木【釋文刋苦寒反渭按刋漢書地理誌作栞顏氏云古刋字】

傳曰隨行山林斬木通道正義曰禹必身行九州規謀設法乃使佐已之人分布治之於時平地盡爲流潦鮮有陸行之路故將欲治水隨行山林斬木通道鄭云必隨州中之山而登之除木爲道以望觀所當治者則規其形而度其功焉是言禹登山之意也蘇氏【軾】曰山行多迷刋木以表之且以通道史記云行山表木

益稷予乘四載隨山刋木傳曰所載者四謂水乘舟陸乘車泥乘輴【醜倫反】山乘樏【力追反】隨行九州之山林刋槎其木開通道路以治水也正義曰史記河渠書云禹抑洪水十三年三過家不入門陸行載車水行載舟泥行蹈橇【音蕝】山行卽橋【丘遙反】徐廣曰橋一作輂【兒玉反】直轅車也尸子雲山行乘樏泥行乘蕝【子絕反】漢書溝洫志云泥行乘毳山行則梮【居足反】毳形如箕摘行泥上如淳云毳謂以板置泥上以通行路也愼子云爲毳者患塗之泥也應劭云梮或作樏爲人所牽引也如淳云梮謂以鐵如錐頭長半寸施之履下以上山不蹉跌也韋昭曰梮木器也如今轝牀人轝以行也輴與毳爲一樏與梮輂爲一古篆變形字體攺易說者不同未知孰是

書言刋木而孟子云舜使益掌火益烈山澤而焚之其說不同何也蓋刋乃常法間有深林窮谷薈蔚蒙蘢斧斤不可勝除者則以一炬空之殊省人力此聖人變通之智

隨山刋木有五利焉遙望山川之形勢規度土功一也往來之人不迷厥道二也禽獸逃匿登髙避水者得安其居三也奏庶鮮食以救阻饑之民四也材木委積可以供治水之用五也

奠髙山大川【釋文奠田徧反】

傳曰奠定也正義曰禮定器於地通名爲奠是奠爲定也葉氏曰髙山大川如荊岐江漢是也治水者不逆其性而行其所無事則惟形勢之順而已形勢以山川爲主山川以其髙且大者爲主髙山大川各定其所而名正則其餘可以求奠定也猶周官言奠地守也黃氏【度】曰髙山山之防也谿壑隨大小行其中眾水輳合於大川大川所以紀理眾小水也九州皆有髙山大川不獨五嶽四瀆所謂刋旅滌源者也董氏【鼎】曰自黃帝畫野分州九州封域已定矣禹治水復取髙山大川以別識之使各州之官率民以趨事也

傳云髙山五嶽大川四瀆定其差秩祀禮所視林少穎曰此有司之常事耳而乃言於刋木之下冀州之上非序也故知孔說爲不然渭按史記集解引尙書大傳云髙山大川五嶽四瀆之屬有之屬二字卽無病

蔡氏云定髙山大川以別州境若兗之濟河靑之海岱之淮海雍之黑水西河荊之荊衡徐之海岱淮豫之荊河梁之華陽黑水是也渭按呂刑禹平水土主名山川正義曰山川與天地並生民應先與作名但禹治水萬事攺新古老旣死其名或滅故當時無名者禹皆主名之不但如蔡氏所舉境上之山川凡九州所言如冀之壺口嶽陽徐之蒙羽梁之岷嶓蔡蒙雍之梁荊岐終南惇物鳥鼠三危積石龍門皆髙山也冀之衡漳恆衛兗之漯靑之濰淄徐之沂泗之三江荊之江漢九江豫之伊洛澗梁之江沱桓沔雍之弱水渭涇漆沮灃皆大川也禹旣爲之主名因定某山爲某州之山某川爲某州之川使守土者知所從事不容他諉也

敷土是禹未出門時事冀土賦與某某兗土賦與某某此不過擇人而任之猶未知某山某川爲當治也及隨刋已畢髙山大川歷歷可數禹於是定某山爲某州之山某川爲某州之川使各治其所有則法加詳矣山川旣奠禹與益稷四嶽俾九牧各率其屬人徒以就役或兩地先後興工【如自壺口而梁岐而太原嶽陽而覃懷衡漳皆先後次笫興工】或鄰封一時並作【如九河旣道則兗之雷夏灉沮與冀之恆衛大陸不妨分曹並作】或決川之餘兼及畎澮【如呂梁旣鑿遽及岐山淮沂旣乂遂及蒙羽是也】或距海之後久乃滌源【如治兗時河已從碣石入海治楊時江漢已爲三江入海而岷嶓積石之功乃在治梁雍時事】或爲二州之界而臨事共協其力【如冀與雍豫兗共是河禹在冀三州協力治河徐兗共是濟禹在徐而兗協力治濟徐共是淮禹在徐而協力冶淮也】或歷數州之琙而當境各任其勞【如江漢歷梁荊三州之域而冶三江荊治九江及江沱潛漢梁治岷嶓及沱潛是各州之力不相貸也】上下相維彼此相應如身之使臂臂之使指故能量功命日不愆於素八年而九州攸同十三載而錫圭告成也敷土已畢然後有導岍之行奠山川已畢然後有壺口之事

禹貢錐指卷一﹤經部﹐書類﹐禹貢錐指﹥

欽定四庫全書

禹貢錐指卷二

徳淸胡渭撰

冀州【釋文冀居器反】

傳曰堯所都也又曰此州帝都不說境界以余州所至則可知正義曰史傳皆云堯都平陽五子之歌云惟彼陶唐有此冀方是冀州堯所都也又曰兗州云濟河自東河以東也豫州云荊河自南河以南也雍州云西河自西河以西也眀東河之西西河之東南河之北是冀州之境也又曰九州之次以治爲先後以水性下流當從下而泄故治皆從下以爲始冀州帝都故首從冀起而東南次兗而東南次靑而南次徐而南次從而西次荊從荊而北次豫從豫而西次梁從梁而北次雍雍地最髙故在後也自兗已下皆凖地之形從下向髙從東向西靑徐三州並爲東偏雍髙於豫豫髙於靑徐雍豫之水從靑徐而入海也梁髙於荊荊髙於梁荊之水從而入海也兗在冀之東南冀兗二州之水各自東北入海也冀州之水不經兗州以冀是帝都河爲大患故先冀而次兗若使冀州之水東入兗州水無去處治之無益𨿽是帝都不得先也蘇氏曰堯水河爲患最甚江次之淮次之河行冀兗爲多而靑徐其下流被害尢甚堯都於冀故禹行自冀始次兗次靑次徐四州治而河患衰矣雍豫𨿽近河以下流旣治可以稍緩也故次次荊以治江淮江淮治而水患平故次豫次梁次雍以治江河上流之餘患而雍最髙故終焉渭案堯都平陽今山西平陽府臨汾縣西南平陽故城是也李巡注爾雅始解州名孔疏以爲所言未必得其本其後晉志通典亦皆有說林少穎云九州命名之義蓋出於一時之偶然不可必求其義傅同叔云凡釋九州之名者皆因字生義云爾未必得古人命名之實不足信也此眞通人之見今一槪不錄以其言盡屬傅防且非要義所闗也

古書言唐堯所居者三一爲帝都漢志云河東本唐堯所居應劭曰平陽堯都在平水之陽是也二爲始封之國一在太原晉陽縣漢志云故詩唐國周成王滅唐封弟叔虞晉水所出是也一在中山唐縣漢志云堯山在南應劭曰故堯國張晏曰堯爲唐侯國於此是也鄭康成詩譜云唐者帝堯舊都今曰太原晉陽是堯始居此後乃遷河東平陽皇甫謐帝王世紀云堯始封於唐今中山唐縣後徙晉陽及爲天子都平陽此皆在冀州之域故曰惟彼陶唐有此冀方也濟陰定陶縣從漢郡國志亦云古陶堯所居此則在兗州之域水經注永安木彘縣汾水自縣西曆唐城東瓚注漢書云堯所都東去彘十里按永安今霍州霍太山在其東雄冀州牧箴𨿽有嶽陽是都語然嶽陽所該者廣平陽亦在太嶽之陽恐不止永安瓚說非是閻百詩尙書古文疏證曰蔡傳堯初爲唐侯後爲天子都陶故曰陶唐按堯爲天子實先都吾晉陽後徙於平陽從不閒有都陶之事眞屬臆語卽書防左氏杜注孔疏亦不惟漢書臣瓚注堯初居唐後居陶故曰陶唐師古曰瓚說非也許愼說文解字云陶丘再成也在濟陰夏書曰東至陶丘陶丘有堯城堯嘗居之後居於唐故堯號陶唐氏斯得其解矣吾欲取以易蔡傳【渭按竹書帝堯九十年防居於陶一百年帝陟於陶瓚說本此】冀州不言境界傳說爲正馬鄭皆云時帝都之使若廣大然孔疏非之曰夫旣局以州名復何以見其廣大是妄說也晁以道云亦所以尊京師示王者無外之意說本馬鄭班固所謂非其本義與不得已者

或問冀州欲言其境界當云何曰若從爾雅曰兩河間則漏卻南河未善也古者河北之地皆謂之河內自戰國魏始有河內河東之別而秦漢因之以置郡周禮所謂河內不止河內郡地也今卽兼幽幷言之亦無不可必欲書境界曰河內惟冀州庶防得之【史記正義云古帝王之都多在河東河北故呼河北爲河內河南爲河外又云河從龍門南至華陰東至衞州東北入海曲繞冀州故言河內蓋自大河以北總謂之河內而非若今之但以懷州爲河內也】然經文簡奧可以互見正不必爾也舜肇十有二州以冀州之北廣大分置幷州幽州【此馬融說也孔傳同】至夏而復合於冀與堯時同爾雅之九州有冀幽而無幷郭璞以爲殷制兩河間曰冀州注云自東河至西河燕曰幽州注云自易水至北狄蓋殷分夏冀州之東北以爲幽而正北幷州之地仍屬冀視虞之冀則大矣周禮東北曰幽州河內曰冀州正北曰幷州與虞制同賈公彥防云周之冀州小於禹貢以其北有幽幷然不惟小於禹貢亦小於爾雅也

冀州爲中土古軒轅陶唐有虞夏后殷人所都及實沈臺駘孤竹之封皆在焉春秋時可考者晉【古實沈之虛唐人是因以服事夏商及周成王滅之以封弟叔虞爲唐侯至子變攺名曰晉】魏霍冀黎【書西伯戡黎卽此今爲黎城縣】郇【或作荀】賈沈姒蓐黃【帝封臺駘於汾州沈姒蓐黃實守其祀】路赤狄邶鄘衞【始封在朝歌】邢共凡原雍邗虞檀溫中山鼓肥鮮虞薊北燕韓無終山戎凡三十五國戰國時屬燕趙魏而秦衛亦兼得其地秦並天下置三十六郡此爲鉅鹿邯鄲上谷漁陽右北平遼西河東上黨太原代郡鴈門雲中三川【北境是】漢武置十三州此爲冀州【領郡國九】幽州【領郡國十】幷州【領郡九】後漢魏並因之【冀州領郡國十三幽州七幷州六】南北朝土地分裂增置漸多不可勝紀唐承隋制州卽是郡貞觀初因山川形便分天下爲十道開元中又析爲十五道此爲河北道之汲郡【衛州】鄴郡【相】廣平【洺】鉅鹿【邢】信都【冀】趙郡【趙】常山【鎭】博陵【定】河間【瀛】文安【莫】饒陽【深】上谷【易】範陽【幽】順義【順】歸化【分順州置】歸徳【燕】嬀川【嬀】漁陽【薊】密雲【檀】北平【平】栁城【營】等郡河東道之河東【蒲州】絳郡【絳】陜郡【陜北境是】平陽【】髙平【澤】上黨【潞】樂平【儀】陽城【沁】大寧【隰】文城【慈】西河【汾】太原【並】昌化【石】鴈門【代】定襄【忻】安邊【蔚】馬邑【朔】雲中【云】等郡又都畿之河內郡【懷州】關內道之單於大都防府按以上通典所列信都當全屬兗鄴郡之內黃堯城臨河汲郡之黎陽東境當分屬兗以今輿地言之山西太原平陽汾州潞安大同五府澤遼沁三州河南則懷慶衞輝彰徳三府【惟衛輝之胙城】【縣舊在大河之南當屬兗】直隸則順天永平保定廣平順徳五府及眞定河間二府之西北境【當以漢時漳水故道爲界水西屬冀水東屬兗詳見後】大名府濬縣之西界【以宿胥故瀆爲界西屬冀東屬兗】又新置宣化府【舊爲萬全都司】及故遼東都司之西境【以大遼水爲界西屬冀東屬靑】其北則逾塞直抵陰山下西起東受降城之北東訖於大遼水皆古冀州域也

冀西距河河自今塞外東受降城南而東至山西大同府廢東勝州界折而南經平鹵衞及太原府之河曲保徳興縣汾州府之臨縣永寧寧鄕石樓平陽府之永和大寧吉州鄕寧河津榮河臨蒲州是爲西河與雍分界

冀南亦距河河自蒲州過雷首山折而東經芮城平陛垣曲及河南懷慶府之濟源孟縣溫縣武陟衞輝府之嘉新鄕汲縣是爲河南與豫分界冀東亦以河與兗分界自周定王五年河徙之後禹河故道堙廢而冀兗之界難分今按漢志魏郡鄴縣下云故大河在東句北入海故大河者卽王橫所云禹之行河水本隨西山下東北去者也河自汲縣南東北流至黎陽縣西南出大伾上陽三山之間【大伾山一名黎陽山今在濬縣東南二里卽賈讓所謂東山也枉人山一名善化山在縣西北二十五里俗名上陽三山卽賈讓所謂西山也】蘇代謂之宿胥之口酈道元謂之宿胥故瀆李垂謂之西河故瀆濬縣舊志云在縣西十里蓋禹迹也【河徙由縣東故稱此爲西河】自此而北歷蕩陰安陽鄴縣斥丘【東接內黃魏縣】至列人斥章之境左防衡漳經所謂北過降水也【應劭曰斥章縣漳水出治北入河杜佑曰漳水橫流至肥鄕縣界入河斥章今曲周縣地肥鄕漢列人縣地蓋漳水由二縣境注於河也】河自此東北入海及定王時南徙則衡漳東出循河故道而下至東光縣西與大河合王莽時河益徙而南漳水遂専達於海故斥章以下水經通謂之漳水東北歷平恩曲周鉅鹿經縣南宮堂陽扶栁信都昌成西梁桃縣鄡縣下博樂鄊武彊武隧武邑東昌弓髙阜成樂成建成成平浮陽至章武平舒入海蓋皆禹河之故道也而說經者皆以王莽河爲禹河謬矣【大河故瀆一名北瀆王莽時空俗遂稱王莽河】以今輿地言之濬縣【屬直大名府】湯陰安陽臨漳【並屬河南彰徳府】成安肥鄊曲周【並屬直廣平府】平鄕廣宗鉅鹿【並屬順徳府】南宮新河冀州【並屬眞定府】束鹿【屬保定府】深州衡水武邑武彊【並屬眞定府】阜城獻縣交河滄州靑縣靜海天津【並屬河間府】皆禹時冀東瀕河之地中流與兗分界王制謂之東河北播爲九河其經流爾雅謂之徒駭又同爲逆河東至碣石入海後世謂之勃海者也詳見導河

唐冀州治信都縣貝州治淸河縣通典以冀入古冀域貝入古兗域而又據洚水以畫界縣在水西者爲冀域縣在水東者爲兗域今按漢志故漳河在信都縣北東入海禹貢絳水亦入海此水自南宮入經縣折而東北逕信都城東注於廣川之張甲故瀆其後水復行北道絳瀆遂空因謂之枯洚蓋漳水一時之徙流也【詳見導河】杜意謂禹河在此間故以枯洚爲降水以深州之陸澤當大陸是爲北過降水至於大陸云爾然枯洚實非禹迹而冀兗之分界以徒駭不以枯洚也杜承前謬抑又甚焉漳水故徒駭也唐冀貝所領諸縣皆在漳東安得有古冀地乎

冀東北與靑分界防於古傳記無可考今按碣石以西之渤海卽禹時逆河也自天津衞直沽口與兗分界又北歷寶坻縣東南折而東歷丰潤灤州樂亭盧龍昌黎縣南昌黎漢累縣碣石在其地渤海之北岸皆冀域也自此以東則爲大海東歷撫寧縣東南又東歷山海關南又東歷遼東寧逺廣寧等衞南是爲漢遼西郡地又折而南歷海州衞西南【衞在故遼東都司城南一百二十里】曰梁房口關大遼水於此入海【關在蓋州衞西北九十里海運舟由此入遼河】水經注云大遼水出塞外衞白平山【亦言出石山】東南入塞直遼東之望平縣西屈而西南流逕襄平縣故城西【襄平漢遼東郡治眀爲遼東都司郭下定遼中衛地】又南逕遼隧縣故城西又南小遼水注之【水出菟髙句麗縣之遼山】又東南逕房縣西左防白狼水【水出右北平白狼縣】又東逕安市縣西南入於海【漢志望平縣遼水出塞外南至安市入海行千二百五十里明一統志遼河自三萬衞西北入塞南流經鐵嶺潘陽都司之西境廣寧之東境又南至海州衛西南入海】望平襄平遼隊房縣安市皆漢遼東郡之屬縣而遼水逕其西是知遼西爲冀域遼東爲靑域而碣石以東梁房以西之海則二州共之矣

冀之北界亦無可考約略言之當得陰山侯應曰北邊塞至遼東外有陰山東西千餘里是也昔戰國時趙北破林胡樓煩築長城自代並陰山下至髙闕爲塞【師古曰髙闕山名在朔方之北】而置雲中鴈門代郡燕亦築長城自造陽至襄平【師古曰造陽地名在上谷界】置上谷漁陽右北平遼西遼東郡以距胡燕趙所築長城自雲中以迄遼西延袤可三千里疑卽堯時冀州之北界但今之長城未必皆古迹其詳不可得聞耳北之西頭當起東受降城【唐景龍二年張仁願築置振武軍元和志云在朔州北三百五十里本漢定襄郡之盛樂縣也武徳四年扵此置云州麟徳三年置單於大都防府】卽舜所分並州之西界東頭當抵醫巫閭山卽舜所分幽州之東界山在故遼東都司廣寕衞西五里【衞東去都司城四百二十里】職方氏幽州山鎭曰醫巫閭是也明一統志云舜分冀州東北爲幽州卽今廣寧以西之地分靑東北爲營州卽今廣寧以東之地秦以幽州爲遼西郡營州爲遼東郡蓋仍燕之舊以大遼水爲限也

栁城縣漢屬遼西郡隋置營州治焉唐因之地理誌營州栁城縣西北接奚北接契丹通典云東至遼河四百八十里南至海二百六十里西至北平郡七百里北至契丹界五十里其地逺在今之塞外永平府舊志云栁城在昌黎縣西南六十里此蓋唐永泰元年所置柳城軍非古之栁城昌黎本金廣寧縣大定末更名亦非古之昌黎也水經注曰魏田疇引軍出盧龍塞塹山堙谷五百餘里逕白檀歷平岡登白狼望栁城【見濡水】又曰燕慕容皝以栁城之北龍山之南福地也使陽裕築龍城攺栁城爲龍城縣【見大遼水】此眞古之栁城禹貢冀州東頭之北界當訖於此今乃謂在昌黎縣西南則冀之東北隅防地七八百里矣豈不謬哉

顧氏日知錄云古之天子常居冀州後人因以冀州爲中國之楚辭九歌覽冀州兮有餘淮南子女媧氏殺黑龍以濟冀州路史雲中國總謂之冀州谷梁傳曰鄭同姓之國也在乎冀州渭按九歌云覽冀州兮有餘橫四海兮焉窮淮南子云女媧氏殺黑龍以濟冀州又云正中冀州曰中土則中國爲冀州範注谷梁云鄭姬姓之國冀州近京師親近猶不能服則疎逺者可知楊士勛釋曰冀州者天下之中唐虞夏殷皆都焉是天子之常居故後王𨿽不都冀州亦得以冀州言之則號王畿爲冀州義亦微別

冀兗共此徒駭八支皆在兗域而孔防云冀州之水不經兗州常深以爲疑及讀河渠書禹道河至於大伾以河行平地數爲敗乃廝二渠以引其河北載之髙地過降水至於大陸忽憬然如夢初覺知洚水大陸九河之區堯時尙未爲河所經也孔義精絕蘇說更暢於孔或謂堯時徐靑無河患靑所治者濰淄及汶徐所治者淮沂及泗耳於河無涉余按漢武帝時河決子東南注鉅野通於淮泗是患及徐也成帝時河決東郡平原泛濫入濟南千乘是患又及靑也當二渠未廝之日河自大伾以下行平地數爲敗安知靑徐之境不若後世之橫被其害乎執經文州界之所無以譏子瞻所謂夏虫不可與語冰者也

鄭樵六經奧論曰洪範五行之序一曰水禹之治水自冀州始冀爲帝都在北方屬水故冀在先冀州之水旣治水生木木屬東方故次兗次靑次徐皆東方也兗靑徐之水旣治木生火火屬南方故次次荊皆南方也荊揚之水旣治火生土土屬中史故次豫豫居天下之中也豫州之水旣治土生金金屬西方故終之以梁雍焉渭按禹治水之序不過先下而後髙更無他義夾漈之說陰陽五行家言以此說經將流爲緯書之祅妄然其言近理足以惑人故洪景盧亦載之隨筆予不可以不辧

旣載壺口治梁及岐【釋文壺音胡治如字岐其宜反】

傳曰壺口在冀州梁岐在雍州從東循山治水而西正義曰班固作漢書地理誌據前漢郡縣言山川所在志云壺口在河東北屈縣東南梁山在左馮翊夏陽縣西北岐山在右扶風美陽縣西北然則壺口西至梁山梁山西至岐山從東而向西言之也曽氏旼曰呂不韋雲龍門未辟呂梁未鑿河出孟門之上大溢逆流無有丘陵髙阜滅之名曰洪水大禹疏通謂之孟門按地理誌謂壺口在北屈之東南而酈道元謂孟門在北屈之西南則壺口孟門之東山也龍門在梁山北則梁山龍門之南山也以是言之其先河出孟門之上橫流而出則知其東之壺口其南之梁山其西之岐山皆墊於水矣禹於壺口之西辟孟門而始事於壺口於梁山之北辟龍門而終事於梁山而其餘功又及岐山焉蓋壺口梁岐一役也其施功皆同時不可分言於二州故並言於冀也葉氏夢得曰詩言奕奕梁山維禹甸之則梁之施功爲多而岐則因梁以及之者也薛氏季宣曰傳稱禹鑿孟門儒者多未之信夏書旣載壺口不可誣也呂氏祖謙曰壺口龍門之上口水之爲患本於龍門狹隘故禹鑿之以行水此用工之冣大者渭按旣者已事之辭載事也鄭康成云載之言事韋昭同壺口山在今山西平陽府吉州西南七十里梁山在今陜西西安府同州韓城縣西北九十里岐山在今鳳翔府岐山縣東北十里吉州漢北屈韓城則夏陽岐山則美陽也水患莫大於河孟門龍門乃河之上下口山石當路束流水泄不利故首辟之壺口事畢遂西治梁蓋自龍門治西河南至於華陰所謂決川距海也治梁之餘因而及岐蓋決渭之下流入於河兼治梁山之野使可耕作所謂濬畎澮距川也

先儒以旣載連上冀州讀謂賦功屬役載於書籍經實無此意且以旣載連上讀則壺口二字不成辭當從蘇氏以旣載壺口爲句載本訓事林少穎引詩俶載南爲例謂始有事於壺口愚按詩傳俶始載事以爲始有事宜也此但言載無始義爾雅哉始也哉與載異顏師古以載爲始非是當從鄭韋之訓事如請事斯語之事也

冀三面距河而不言治河蓋河非一處治非一時不可渾言故舉山與地以別之壺口梁山誌龍門西河之治也嶽陽志南河厎柱之治也覃懷志孟津洛汭之治也衡漳志東河之治也大陸志徒駭之治碣石志逆河之治也𨿽不言治河而河已無不治聖經之書法其微而彰也如此

禹所治者水也而或舉山以表水惟壺口梁山誌西河雍之三危志黑水爲決川距河之事岐嶽及徐之防羽梁之岷嶓蔡防雍之荊岐終南惇物鳥鼠則皆濬畎澮距川之事所謂滌源者也

尸子呂氏春秋淮南子皆言龍門未辟呂梁未鑿河出孟門之上孟門山在今平陽府大寧縣西南八十里吉州西六十里壺口之北黃河中流水經注雲河水南逕北屈縣故城西有孟門山卽龍門之上口也實爲黃河之巨扼此石經始禹鑿河中潄廣夾岸崇深傾崖返捍巨石臨危若墜復其中水流交衝鼓若山騰濬波頽疊迄於下口元和郡縣誌云孟門山在慈州文城縣西南三十六里【今吉州西北六十五里有文城廢縣】俗名石槽今河中有山鑿中如槽束流懸注七十餘尺渭按龍門之上口爲孟門在今吉州西西直陜西延安府之宜川縣其下口卽今河津縣壺口山盡處近世亦謂之龍門者也西與韓城之龍門相對上口至下口約一百六十餘里孟門有二一在龍門山北三子言河出孟門之上者是也一在太行山東左傳襄二十三年齊侯伐晉取朝歌入孟門登太行史記吳起謂魏武侯曰殷紂之國左孟門右太行【戰國防作右漳滏】呂氏春秋曰通乎徳之情則孟門太行不爲險矣劉孝標廣絕交論曰太行孟門豈云嶄絕凡與太行連舉者皆非吉州之孟門也杜預云孟門晉隘道而不言其防所司馬貞注吳起列傳云劉氏按紂都朝歌則孟門在其西今言左則東邊別有孟門也其注齊世家則曰孟門在朝歌東蓋據起言以立說今其地實無山以應之齊師自朝歌而西入亦不當反在其東然則孟門者太行隘道之名疑卽今輝縣之白陘也樂史太平寰宇記云相州安陽縣有鯀隄禹之父所築以捍孟門今謂三仞城【淮南子曰夏鯀作三仞之城諸侯背】【之】蓋亦指朝歌西之孟門但不知從孟門來者爲何水須築隄以捍之若謂此孟門卽龍門之上口則築隄當在太原府瀕河之地安陽距西河千里山脊隔斷何用爲孟門築隄竊疑此隄爲淸淇蕩洹諸水而設後人誤認兩孟門爲一山遂附防其說以爲鯀所築以捍孟門耳

漢賈讓奏云昔大禹治水山陵當路者毀之故鑿龍門辟伊闕析厎柱破碣石墮【火規反】斷天地之性林少穎曰鑿者宜就狹處鑿而廣之未必如賈讓所謂墮斷天地之性渭按性猶生也謂非人功所造對上文城郭田廬冡墓而言山陵當水路則墮之亦非謂本不通水者也生而狹者人功鑿之使廣卽是墮斷天地之性讓言未爲過也

三子所稱呂梁山卽禹貢之梁山也春秋成公五年梁山崩公羊曰梁山河上山谷梁曰壅遏河三日不流水經河水南出龍門口注云昔大禹導河積石疏決梁山謂斯處也卽經所謂龍門矣魏土地記曰梁山北有龍門山大禹所鑿通孟津河口廣八十步巖際鐫迹遺功尙存河水又南逕梁山原東山在夏陽縣西臨於河上渭按梁山之崩能壅河則俯瞰河流可知信爲禹鑿之餘三子所稱呂梁卽此山之別名矣酈道元以爲在離石縣界其言曰善無水西流歷呂梁之山而爲呂梁洪巨石崇竦壁立千尋河流蕩震天動地昔呂梁未辟河出孟門之上蓋大禹所辟以通河也司馬彪曰呂梁在離石縣西今於縣西曆山尋河並無遏岨至是乃爲巨崄卽古呂梁矣在離石北以東可二百餘里【按元和志唐初分離縣地置孟門縣尋廢後復置定胡縣東至石州九十五里黃河去縣】【西二百步孟門闗在縣西一百步蓋誤據司馬彪以此地爲孟門遂置縣及闗道元本言離石東北有呂梁未】【嘗謂離石之西有孟門也】閻百詩爲之辯曰道元言呂梁之水與龍門無異而以爲在離石離石眀之石州攺名永寧州者必求其地以實之永寧州東北則今靜樂縣岢嵐州之地西去黃河約二百里無所謂河流也土人欲當以河曲縣西南二十五里天橋峽亦有禹鑿之迹天將陰雨浪如雷防相似矣而無所謂千仞巨石又南去離石四百餘里皆與酈注不合當闕疑百詩言甚覈今大同府平鹵衞西亦有呂梁山近志以酈氏所言者當之則更在河曲之北去離石愈逺矣總由不知呂梁卽龍門之南山而移其名於它處耳且使呂梁果在離石縣北則西南距孟門六七百里未鑿不足爲其害三子先言龍門次言呂梁其爲夏陽之梁山無疑也列子又有呂梁爲孔子所觀者酈道元謂在呂縣泗水之上今徐州東南五十里呂梁山是也其下卽古泗水金元以後爲黃河所奪而泗殫爲河禹河未嘗經此傅同叔以此爲禹鑿之呂梁謬極矣王應麟困學紀聞曰治梁及岐若從古注則雍州山距冀州甚逺壺口太原不相涉晁以道用水經注以爲呂梁狐岐讀此始知蔡傳說宗晁氏其言曰梁岐皆冀州山梁山呂梁山也在今石州離石縣東北爾雅云梁山晉望卽冀州呂梁也又春秋梁山崩左氏谷梁皆以爲晉山則亦呂梁矣岐山在今汾州介休縣狐岐之山勝水所出東北流注於汾二山河水所經治之所以開河道也先儒以爲雍州梁岐者非是渭按蔡氏所呂梁在今永寧州東北本名脊山【一作谷積山在州東北百里與太原府交城縣接界俗稱爲呂梁山】去河一百五十餘里狐岐在今孝義縣西一名薛頡山【與介休縣接界】去河三百三十餘里安得謂河水所經而治之以開河道乎且使二山果爲此經之岐梁則當在太原役中不得與壺口連舉矣晁說大謬爾雅曰梁山晉望正謂夏陽之梁山夏陽故少梁泰地也左傳文十年晉人伐秦取少梁梁山由是入晉成五年梁山崩晉侯所以問伯宗而行降服徹樂之禮下逮戰國少梁猶屬魏故梁山𨿽在雍域而實爲晉望蔡氏以爲在冀州卽離石之呂梁何其考之不詳邪

或問尸子之言可信乎曰可信漢藝文志尸子二十篇名佼晉人秦相商君師之鞅死佼逃入蜀春秋谷梁傳兩引尸子語後漢書宦者傳注曰尸子晉人作書二十篇其一篇言九州險阻水泉所起蓋卽龍門呂梁之說所自出也尸子晉人必親見禹鑿之迹故以爲言呂不韋相秦采入其書淮南子亦載之此或古書成語非佼所造也朱子語錄雲龍門至今橫石斷流水自上而下其極可畏向未經鑿治時龍門正道不甚泄故一西滚入關陜一東滚往河東爲患冣甚此言深得尸子之意蔡氏親承師說宜尊所聞而集傳旣從曽氏引呂不韋語又從晁氏謂呂梁在離石自相矛盾眀洪武中劉三吾等奉敕撰書傳防通亦仍謬而莫之正何其懵與

朱子語錄云今人說禹治水始於壺口鑿龍門某未敢深信方河水洶湧其迅激縱使鑿就龍門而下流水未分殺必且潰決四出蓋禹先決九川之水使各通於海又濬畎澮之水使各通於川只是先從低防下手故嘗謂禹治水當始於碣石九河此必朱子未定之論而傅同叔宗之乂據孟子禹疏九河瀹濟漯二語以爲禹之治水實自兗始但就冀一州而言則龍門爲咽吭之害故首及之凡爲此論者總由不察洪水之狀如何而壺口梁山所以必當先治之故耳堯曰湯湯洪水方割蕩蕩懷山襄陵浩浩滔天孟子曰當堯之時水逆行汜濫於中國蛇龍居之民無所定下者爲巢上者爲營窟書曰洚水警余【此亦是堯語古文大禹謨作舜語】洚水者洪水也此水廹近都邑堯親見其狀故口能言之而心實懼之正尸子所謂河出孟門之上大溢逆流朱子所謂一派滚入闗陜一派滚往河東者非泛言九州之水災也蓋凡水逆流皆謂之洪水而龍門呂梁之河爲害尢甚禹受命治水無急於此者此而能治則無水之不可治此而不能治則帝都將有其魚之患而又何暇救天下之昏墊哉無論冀爲帝都在所當先卽非帝都而滔天之若此亦安得冀而事兗也眀嘉靖中馬眀衡撰尙書疑義其論禹貢一條云朱子謂禹貢記治水始於壺口龍門不敢深信蓋謂當自下流始自下流則當自碣石九河始此意固是余竊以爲自下流始者此治水之大然上流有壅遏之甚者則亦必先達之此治水之權宜也況冀州帝都所在呂梁河之所急安得不先治之凡後世觀古人之事只當見其大綱至於因時從宜則去古益逺不可執一論也斯言深得經意故備錄於此

宋儒以雍山不當入冀故梁岐有異論曾彥和云壺口梁岐一役也不可分言於二州故並言於冀疑者可渙然釋矣愚嘗謂禹貢書法亦有變例非故爲變也事有所不同則例因之以變耳於冀得五焉凡山皆系本州而雍之岐梁獨書於冀一也凡治水皆系土田之上而恆衞旣從大陸旣作獨書於田賦之下二也其三則孔傳所云不說境界先賦後田不言貢篚皆殊於余州者是已學者不知變例則膠柱而鼓瑟鍥舟以求劍烏可與言禹貢哉

冀州有三壺口一在吉州西南禹貢之壺口也一爲汾陰縣西南之平山平水所出亦名壺口山又名姑射山酈道元謬以爲尙書之壺口一在長治縣東南左傳哀四年齊國夏伐晉取壺口杜注潞縣東有壺口關潞縣卽今潞城縣關以山爲名此二山皆非禹貢之壺口也【近志洪洞縣西南亦有壺口山一名蜀山而傳記無之此土俗所稱】【故不數】雍州有二梁山一在韓城縣西北詩所云奕奕梁山者禹貢之梁山也一在幹州西北西南接岐山縣界卽孟子所云太王居邠逾梁山者非禹貢之梁山也【元和志誤以此山爲治梁之梁】

壺口山漢志在北屈縣東南括地誌云在吉昌縣西南五十里吉昌今吉州也後魏延興四年於此置定陽郡及縣元和志云北屈故縣在定陽郡北二十里正今州直北之地山當在其西南漢志云東南誤也梁山漢志在夏陽縣西北而諸志所言皆不同蓋是山綿亙百里自今郃陽縣西北抵韓城縣西北之麻綫嶺皆梁山也然向南則益西而去河愈逺惟韓城西北之山首枕西河北連龍門當以是爲禹鑿之迹耳

治梁所以終壺口之事除河患也其遂及岐者何蓋呂梁旣鑿則河由地中行而西河左右無洪水之患矣然地上之積潦未經疏不可以耕作故幷治之禹曰濬畎澮距川曁稷播奏庶艱食梁岐之間其第一功也然太原嶽陽宻邇帝都禹不急治而顧先此者何蓋治梁已畢若身遽渡河而東則東方之事正多不能速還治雍當在數年之後而梁岐之間其於帝都事當日必有甚切而不容緩者故治梁之餘乘便施功及岐而止數千載以下神禹之經營猶髣髴見之也

詩大雅奕奕梁山維禹甸之傳曰甸治也禹治梁山除水災箋曰梁山之野堯時俱遭洪水禹甸之者決除其災使成平田定貢賦於天子渭按此言正可以眀治梁及岐之故蓋洪水方割自孟門大溢而西入鄜延之境朱子語錄雲長安山生過鄜延然長安卻低鄜延是山尾卻髙則梁岐之間卑於鄜延可知水入鄜延必由此汜濫而南注於渭若建瓴平田皆爲巨浸及洪水旣除之後梁山之野始可以甸治故禹先決渭之下流以入河而尋濬畎澮之水以入渭使向之巨浸復爲平田則耕作興而賦貢之法有所施矣禹所以獨致力於此者蓋渭南廹近南山岐西漸偪隴地皆髙卬洪水所不及其受患者惟是鄜延之南渭水之北梁西岐東數百里之地朱子所云一派西滚入關陜者耳呂梁旣鑿此其曷先邪

洪水初平艱食未奏冀田僅第五等而梁岐之間去帝都最近田旣膏腴轉輸又便故禹汲汲於此地昔秦輸粟於晉自雍及絳相繼命之曰泛舟之役蓋由渭溯河由河入汾絳與平陽均此一路禹甸梁山之野通渭水之漕其爲帝都艱食計也切矣及岐而止者蓋岐西地髙卬洪水不爲災而東方事急亦無暇西略故也

或問治梁及岐果爲岐東渭北之地則涇屬渭汭漆沮旣從荊岐旣旅雍州又歷歷言之不亦贅乎曰梁岐之間略爲疏濬其功未畢故必待涇漆沮皆治而後旅荊岐以吿平此最後治雍之事非冀州經始之事也又何贅焉

旣修太原至於嶽陽【釋文嶽又作嶽】

傳曰髙平曰太原今以爲郡名嶽太嶽在太原西南山南曰陽正義曰太原原之大者漢書以爲郡名卽晉陽縣是也釋地云廣平曰原髙平曰陸孔以太原地髙故言髙平也下文導山云壺口雷首至於太嶽知此嶽卽太嶽也地理誌河東彘縣有霍太山周禮職方氏冀州其山鎭曰霍山卽此太嶽是也曽氏曰太原汾水之所出嶽陽汾水之所經旣修太原至於嶽陽道汾水故也葉氏曰傳言禹能修鯀之功則鯀功不皆廢也蓋有因而修之者焉鯀惟知治太原而不知道壺口以及岐梁此功所以不成故禹必先事壺口梁岐而後修鯀之舊迹自太原以至嶽陽也朱氏鶴齡曰今河北多有鯀隄太原嶽陽帝都所在鯀必極意崇防禹因其舊而修之成先績也然不以此爲始事者蓋必河道通而汾水之來始有可受禹急於河之大鯀急於汾之小此成功所以殊耳渭按晉陽今太原縣屬山西太原府彘縣今霍州屬平陽府太嶽在州東三十里詳見導山嶽陽凡太嶽山南皆是其地當直抵南河賈讓言禹析底柱則南河亦施功之處知必在治嶽陽時矣曰至於者所以聮絡其兩頭見中間相去之逺也

髙平曰原廣平曰陸釋地正相反傳攺言髙平爲是然不當連太字疏云太原原之大者則太字別是一義斯爲無病矣鯀徒事太原而不知鑿龍門所以無功然壺口梁山之役非神禹何從措手鯀卽欲爲禹所爲亦終不能耳

水經注汾水出太原汾陽縣北管涔山【山海經曰管涔之山汾水出焉西流注於河十三州誌曰出武州之燕京山亦管涔之異名也按今靜樂縣在太原西北二百二十里本漢汾陽縣地地理誌汾陽北山汾水所出西南至汾陰入河過郡二行千三百四十里管涔山一名燕京山淮南子汾出燕京是也隋志靜樂縣有管涔山元和志云在縣北一百三十里】南流與東西溫谿合【水出右近谿】又南逕汾陽縣故城東【漢立屯農積粟在斯謂之羊腸倉山有羊腸阪在晉陽西北石磴縈委若羊腸焉按汾陽故城在今陽曲縣西北元和志羊腸山在交城縣東南五十二里】又南與酸水合【水西出少陽之山東南注於汾】又南出山東南流洛陰水注之【水出新興郡西南流逕陽曲城北又西注於汾】又南逕陽曲城西【元和志陽曲故城在太原縣東北四十五里】又東南逕晉陽縣東晉水從縣東南流注之【太原郡治晉陽城尙書所謂旣修太原者也大而髙平者謂之太原晉水出晉陽縣西甕山山海經曰縣甕之山晉水出焉今在縣之西南昔智伯遏晉水以灌晉陽其川上源後人踵其遺迹蓄以爲沼沼西有唐叔虞祠晉水又東過其縣南分爲二派北瀆卽智氏故渠乘髙東北注入晉陽城以周園漑東南出城注於汾水也其南凟於石塘之下伏流逕舊谿東南出逕晉陽城南又東南入於汾漢志龍山在晉陽縣西北晉水所出東入汾元和志懸甕山一名龍山在晉陽縣西南十里晉水初泉出處砌石爲塘自塘東分爲三派其北一爲智伯渠東北流入州城中出城入汾水其沃東流逕晉澤南又東入汾此卽酈元所言分爲二者也其南隋開皇四年開東南流入汾水汾水北自陽曲縣界流入經縣東二里】又南逕梗陽縣故城東【晉陽縣南六十里楡次界有梗陽城元和志云在淸源縣南一百二十步】又南洞渦水從東來注之【洞渦水出沾縣北山西流過楡次縣南又西至晉陽縣南西入於汾出晉水下口者也】又南逕大陵縣東【汾水於縣左迆爲鄔澤廣雅曰水自汾出爲汾陂陂南接鄔地理誌曰九澤在北幷州藪也呂氏春秋謂之大陸又名漚洟之澤俗謂之鄔城按周禮並州澤藪曰昭余祁卽班固所謂九澤也今名鄔城泊元和志云在介休縣東北二十六里大陵故城在文水縣北十三里】又南逕平陶縣東文水從西來注之【水出大陵縣西山文谷東到其縣屈南到平陶縣東北東入於汾元和志文水縣本漢大陵縣地汾水經縣東十五里文水在縣西漢平陶縣城在縣西南二十五里後魏攺爲平遙】又南與石桐水合【卽綿水也出介休縣之綿山】又西南逕介休縣故城西又南逕冠雀津【在介休縣西南俗謂之雀鼠谷元和志雀鼠谷在介休縣西十二里汾水在縣北十二里靈石縣本介休地汾河在縣北十步深一丈闊三丈】又南入河東界逕永安縣西【故彘城也周厲王流於彘卽此漢順帝攺曰永安】又東與彘水合【水出東北太嶽山禹貢所謂嶽陽也卽霍太山矣今在趙城縣東北四十五里】又南逕霍城東【故霍國唐霍邑縣今爲霍州元和志霍山在霍邑縣東五十里元地理誌霍州有霍山爲中鎭】又南霍水入焉【水出霍太山西南逕趙城南又西注於汾】又南逕縣西【應劭曰故侯國今洪洞縣東南有縣故城周語史伯曰西有霍是也】又南逕髙梁故城西【故髙梁之墟也泰穆公納公子重耳於晉害懷公於此】又南逕白馬城西【今平陽郡治】又南逕平陽縣故城東【城在今臨汾縣西南汾水之西】又南與平水合【水出平陽西壺口山東逕狐谷亭北春秋時狄侵晉取狐廚者也】又南逕襄陵縣故城西【晉大夫郤犨之邑也城在今縣東南汾水在縣東一里】又南逕臨汾縣東【天井水出東陘山西逕堯城南又西南入汾】又屈從縣南西流逕絳縣故城北【晉新田漢置絳縣其故城在今曲沃縣南】又西逕虒祁宮北【宮地背汾面澮西則兩川之交防也今絳州南有虒祁宮】又西逕魏正平郡南【今絳州木漢臨汾縣後魏攺曰正平並置郡】又西逕王橋澮水入焉【水出絳縣束澮山西過其縣南又西南過虒祁宮南又西至王橋注於汾水】又西與古水合【水出臨汾縣故城西西南入汾】又西南逕長修縣故城南【有修水出縣南西南流入汾】又西逕淸原城北【晉侯搜淸原作三軍處】又逕冀亭南【昔臼季使過冀野見卻缺耨卽此處杜預曰平陽皮氏縣東北有冀亭】又西與華水合【水出北山華谷晉卿士蒍食采華陽今蒲阪北亭也其水西南注於汾】又逕稷山北【山下有稷亭春秋宣公十五年晉侯治兵於稷以略狄土是也】又西逕鄧丘北【故漢氏之方澤】又西逕耿鄕城北【故殷都也帝祖乙自相徙此爲河所毀故書序曰祖乙圯於耿】又西逕皮氏縣南【漢河東太守番系穿渠引汾水以漑皮氏縣故渠尙存按今河津縣西二里有皮氏故城】又西至汾陰縣北西注於河【水南有長阜背汾帶河長四五里廣二里髙十丈汾水歷其陰西入河漢書謂之汾陰脽應劭曰脽丘也按漢書武帝元鼎四年立后土祠於汾陰脽上脽音誰今榮河縣北有汾陰故城唐攺汾陰曰寶鼎元和志汾水在寶鼎縣北二十五里舊經后土祠下西注於河眀隆慶四年東徙由河津縣葫蘆灘南入河】以今輿地言之靜樂陽曲太原淸源交城文水祁縣【並屬山西太原府】平遙汾陽介休孝義【並屬汾州府】靈石汾西霍州趙城洪洞臨汾襄陵太平絳州曲沃稷山河津榮河【並屬平陽府】諸州縣界中皆汾水之所經也周禮冀州浸曰汾詩魏風曰彼汾沮洳宰孔言晉有汾河涑澮以爲淵韓獻子言新田有汾澮以流其惡此四水者晉之望也涑水合洮水互受通稱故亦名洮【水經注涑水出河東開喜縣東山黍葭谷至周陽與洮水合水東出淸野山西流合涑水又西逕董澤陂又西逕桐鄊城北又西南逕左邑縣故城南故曲沃也又西逕王官城北又西南逕安邑縣西禹都也又西逕猗氏縣故城北又西逕郇城郇瑕氏之墟也又西南逕解縣故城南又西南逕瑕城又西南逕張陽城東又西南屬於陂陂分爲二城南面兩陂左右澤渚東陂世謂之晉興澤西陂卽張澤也西北去蒲阪十五里】左傳子產曰昔金天氏有裔子曰昧爲防師生允格臺駘臺駘能業其官宣汾洮障大澤以處太原帝用嘉之封諸汾川然則汾洮之待治自古有然朱長孺云智伯謂汾水可浸平陽宋取北漢亦壅汾水灌太原是汾水爲河東害甚大禹治之自不容緩豈獨以帝都所在哉渭按川宜宣澤宜障此一定之理鯀欲繼臺駘之業而以治澤者治川以害人者救人能無敗乎

太原在平陽東北左傳臺駘能業其官以處太原卽經所謂太原矣亦謂之大鹵春秋昭公元年晉荀吳帥師敗狄於大鹵三傳皆作太原谷梁雲中國曰太原夷狄曰大鹵又謂之大夏左傳遷實沈於大夏史記禹鑿龍門通大夏齊桓公西伐大夏是也又謂之夏虛左傳命唐叔以唐誥而封於夏虛是也又謂之晉陽春秋定公十三年晉趙鞅入於晉陽以叛是也蓋皆太原之異名周時廹近戎狄故祝佗言成王封唐叔於夏虛疆以戎索籍談言晉居深山戎狄之與鄰景王言唐叔受分噐以處參虛匡有戎狄杜預曰太原近戎而寒不與中國同其地蓋華戎錯居故谷梁有夷狄曰大鹵之說

詩小雅薄伐玁狁至於太原周語宣王旣喪南國之師乃料民於太原後漢書西羌傳穆王西徵犬戎獲其五王遂遷戎於太原又云夷王命虢公率六師伐太原之戎至於兪泉馬千匹又云宣王二十七年遣兵伐太原戎不克【本竹書記年】諸所稱太原或以爲卽禹貢之太原日知錄曰薄伐玁狁至於太原毛鄭皆不詳其地其以爲今太原陽曲縣者始於朱子【呂氏讀詩記嚴氏詩緝並云】而愚未敢信也古之言太原者多矣若此詩則必先求涇陽所在而後太原可得而眀也漢書地理誌安定郡有涇陽縣幵頭山在西禹貢涇水所出後漢書靈帝紀段熲破先零羌於涇陽注涇陽屬安定郡在原州郡縣誌原州平涼縣本漢涇陽縣地今縣西四十里涇陽故城是也然則太原當卽今之平涼而後魏立爲原州亦是取古太原之名爾計周人之禦玁狁必在涇原之間若晉陽之太原在大河之東距周京千五百里豈有防從西來兵乃東出者乎故曰天子命我城彼朔方而國語宣王料民於太原亦以其地近邊而爲禦戎之備必不料之於晉國也若書禹貢旣修太原至於嶽陽春秋晉荀吳帥師敗狄於太原及子產對叔向宣汾洮障大澤以防太原則是今之晉陽而豈可以晉之太原爲周之太原乎【司馬相如上林賦布濩潤澤延蔓太原阮籍東平賦長風振厲蕭條太原髙平曰原蓋古人之通稱也】渭按漢安定郡治髙平縣後廢元魏攺置曰平髙唐爲原州治廣徳元年沒吐蕃節度使馬璘表置行原州於靈臺縣之百里城貞元十九年徙治平涼縣西去故州一百六十里故州卽元開城縣今固原州也【廢縣在州西南四十里】小爾雅云髙平謂之太原則太原當在州界非平涼縣縣乃古涇陽在固原之東玁狁侵及涇陽而薄代之以至於太原蓋自平涼逐之出塞至固原而止不窮追也

嶽陽就附近山南者言之則爲今嶽陽趙城二縣【嶽陽漢陭氏縣趙城漢彘縣地並屬河東郡霍山在嶽陽縣西北趙城縣東北】蔡氏主嶽陽一縣固非然經之所亦不止此二縣雄冀州牧箴曰嶽陽是都則堯都平陽亦嶽陽也且如華山之陽附近者爲商州而山南之地非商州所可盡衡山之陽附近者爲衡陽縣而荊之南界非此縣所可盡至若岷山之陽更不知其所屆安得専灌縣爲岷陽哉夫嶽陽亦猶是也直抵南河又何疑焉【閻百詩曰後至於太嶽専山言此至於嶽陽陽字所包者廣蓋旣修太原二句直舉一千餘里用功而言也】

或問下文云至於衡漳衡漳者水也嶽陽果包有南河曷不云至於南河乎曰自華陰而厎柱而孟津而洛汭而大伾皆南河也言南河則混而無別侵及覃懷矣然則書至於底柱不亦可乎曰厎柱者河中之山也言嶽陽則底柱之功見言底柱則太嶽之功不見故不言底柱而言嶽陽也

復齋集義曰他所舉山川皆先地後績者觀成功而言也壺口梁岐太原皆先績後地者本用功之始而言也邵氏簡端錄曰載治及修至於皆言施功也諸州言施功例諸此厎績至於皆言成功也諸州言成功例諸此渭按篇末云吿厥成功則九州所敍似皆以成功言之諸水土之功率系山川地名之下而此載治修獨系其上故以爲施功之辭然皆冠之以旣則亦是成功矣惟豫州導菏澤被孟豬實施功之辭立文偶爾異同不可彊生義例

覃懷厎績至於衡漳【釋文覃徒南反厎之履反衡如字漳音章渭按漢書作章】傳曰覃懷近河地名漳水橫流入河從覃懷致功至橫漳正義曰地理誌河內郡有懷縣在河之北蓋覃懷二字共爲一地故云近河地名衡卽古橫字漳水橫流入河故雲橫漳漳在懷北五百餘里地理誌淸漳水出上黨沾縣濁津水出長子縣東至鄴縣入淸漳曾氏曰覃懷平地也當在孟津之東太行之西懷襄之時平地致功爲難故曰底績河自大伾折而北流漳水東流注之地形南北爲從東西爲橫河北流而漳東流則河從而漳橫矣夏氏僎曰冀州三面距河河爲大患故禹所治自壺口至衡漳皆所以治河之害與夫別流之入於河也金氏履祥曰太行爲河北脊脊上諸州並山險惟太行之南懷州瀕河之地平夷廣衍田皆腴美俗稱小江南卽古覃懷也渭按懷縣故城在今河南懷慶府武陟縣西衡漳一名降水其入河在今直廣平府肥鄊曲周二縣界經所謂北過降水者也詳見導河覃懷底績則孟津洛汭之河治矣至於衡漳則自大伾引河北載之髙地與降水防衡漳治而中間大小諸水亦無不治矣禹治冀至此太原衡漳之南南河之北西河之東東河之西水土悉平可以則壤而成賦矣

河內西阻王屋諸山其北又有太行蔽之與河東隔絕孟門之洪水及太原嶽陽而止不能東溢爲災故其役可以差緩

水經注濁漳水出上黨長子縣西發鳩山【漢志云出鹿谷山淮南子云出發苞山後魏志云出廉山蓋皆發鳩之異名也】東過其縣南【今山西潞安府長子縣西有長子故城】又東逕屯畱縣南屈逕其城東絳水注之【屯畱本春秋晉純畱邑漢置屯畱縣其故城在今縣東南十三里屯讀曰純】又東逕壺關縣北【今長治縣東北有壺闗故城】又東北逕潞縣北【闞駰曰有潞水爲冀州浸卽漳水也故世人亦謂濁漳爲潞水今潞城縣西有潞縣故城】又東逕武安縣南【今彰徳府武安縣西南有武安故城】淸漳水自涉縣東南來注之謂之交漳口【淸漳水出上黨沾縣西北少山大黽谷今涉縣西北有涉縣故城】又東出山逕鄴縣西又東逕三戶津【孟康日三戶津在鄴西四十里今臨漳縣西有鄴縣故城是也】又東逕武城南【司馬彪曰鄴縣有武城】又東逕梁期城南【地理風俗記曰鄴北五十里有梁期城故縣也】又東逕平陽城北【司馬彪曰鄴有平陽城】又東逕斥丘縣北卽裴縣南【今成安縣西有斥丘故城春秋晉幹侯邑裴音非應劭曰列人縣西南六十里有卽裴城故縣也】又東北逕列人縣故城南【城在今肥鄊縣北】又東逕肥鄊縣故城北【城在今縣西二十二里】又東北逕斥漳縣南【今曲周縣東有斥漳故城】尙書所謂覃懷底績至於衡漳者也渭按漢志鄴縣東有故大河北入海又廣平斥漳縣注應劭曰漳水出治北入河通典云衡漳入河在肥鄊縣界蓋河由鄴東而北漳從鄴北橫流至肥鄊斥漳二縣界入河故酈氏以爲禹貢之衡漳也以今輿地言之濁漳水出山西長子縣發鳩山【縣在潞安府西少南五十里】東流經長治縣西又東北經屯畱潞城襄垣黎城平順又東經河南林縣至涉縣東南淸漳水注之淸漳出山西樂平縣沾嶺【縣在太原府平定州東南五十里縣西南有沾縣故城】南流經和順遼州黎城又東經河南林縣至涉縣與濁漳合流東經安陽【彰徳府治】臨漳【在府東北八十里】又東北經直成安縣【在廣平府西南六十里】入肥鄊曲周二縣界【肥鄊在府東南四十里曲周在府東北四十里】禹貢之漳降盡於此矣水經注所敍自平恩以下曰漳曰絳皆後起之名非禹貢之漳降也蔡傳按桑欽云二漳異源而下流相合同歸於海唐人亦言漳水能獨達於海請以爲瀆而不云入河者蓋禹導河自降水大陸至碣石東北入河周定王五年河徙砱礫則漸遷而東漢初漳猶入河其後河徙日東而取漳水益逺至欽時河自大伾以下已非故道而漳自入海矣故欽與唐人所言者如此【說本夏氏】渭按水經或以爲漢桑欽作欽成帝時人河自大伾以下非故道卽自周定王五年始豈待漢成帝時哉且阜城以下之漳水欽時猶爲大河之經流漳未嘗自入海也河徙砱礫乃無稽之妄談辧見導河歷代徙流下

衡漳者河北之利害也昔戰國時魏西門豹史起先後爲鄴令皆引漳水漑田以冨河內舄鹵化爲稻梁后漢元初二年復修故渠以漑田建安中曹公平鄴又堨漳水廻流東注天井堰裏中作十二墱墱相去三百步令互相灌注一源分爲十二流皆懸水門水所漑之防名曰晏澤陂故左思魏都賦云墱流十二同源異口也東魏天平中決漳水爲萬金渠亦曰天平渠【在安陽之西北臨漳之西南】唐咸亨三年又引爲金鳯菊花諸渠以漑鄴南至徳後遂廢宋天聖四年王防上言今相魏磁洺之田並【傍去聲】漳水者斥鹵不可耕請募民復十二渠渠復則水分無奔決之患可以冨數郡之民詔河北漕司規度而議者謂漳水岸髙難開導渾濁不可漑田防又奏渠田起於戰國前載但言灌漑之饒不言疏導之法惟相州圖經載天井堰魏武所作分十二墱相距三百步互相灌注可見疏導之法必就髙阜鑿岸爲渠截流爲堰然後行水數里方至平田凡渠開二十四丈則作堰之功可損其半日役萬人五十日而罷若采壞山之石【壞山卽大伾在濬縣】取磻陽之木【磻陽在林縣】給利成之鐡【相州有利成鐡冶】用鄭白渠之法扼中流以作堰下流大渠分置斗門餘水東入於禦河或水盛溢則下流閉渠以防奔注復三百年之廢迹漑數萬頃之良田𨿽勞不可已也議卒不行後防爲河北轉運使導相衞邢趙天平晏陂諸渠漑田至數萬頃由是觀之漳水之爲利也大矣然冬官不修溝逆地阞水屬【音注】不理孫【音遜】則亦有害曹操慕容垂郭子儀之攻鄴皆引漳水以灌其城此𨿽出於人爲亦以水乘髙而下能沈平地故也眀正徳十五年漳自安陽決而南又東入衞袤百餘里廣四十里土田悉成污萊其爲害不亦大乎禹治河之餘汜濫𨿽除而田間積潦不可不疏泄況漳南河北五百里間有沇水【出河東垣縣王屋山東南流至河內溫縣入河】沁水【出上黨湼縣謁戾山南流至河內武徳縣入河】淸水【出河內修武縣裏山東流至朝歌縣合淇水】淇水【出河內隆慮縣沮洳山東流合淸水至魏郡內黃縣爲白溝亦曰淸河】蕩水【出河內蕩陰縣西蕩音湯】洹水【出上黨長子縣洹山洹音桓蕩洹二水皆東流至內黃縣入白溝】諸川左右翼帶禹時並注於河亦猶河汾之間包有涑澮等水無論大小皆當盡力此濬畎澮距川之事所謂滌源者也朱子言禹治水從低防下手使先鑿龍門而下流水未分殺必且潰決四出故以爲自九河碣石始愚謂懷襄之世河從大伾以東早已潰決四出太史公云行平地數爲敗是也不待鑿龍門而始然且龍門未鑿水由地上汜濫而南亦終入於河河中之水不加少龍門旣鑿水由地中行復其故道亦只是此水河中之水不加多鑿與不鑿其利害皆在冀於兗靑徐無損益也惟是覃懷底績之後引河北載之髙地河東河內大小諸水悉歸於東河崩騰北注向之靑徐分受其患者至此兗獨當之勢甚危急【此時兗受患獨深故賦法與他州異至十有三載而後同】而恆衞大陸亦彌漫難治非先疏九河不可故經書二役於田賦之下以見其從其作在九河旣道之後不與覃懷之役相連此化工之筆非史臣所能與也

厥土惟白壤【釋文壤若丈反】

傳曰無塊曰壤水去土復其性色白而壤正義曰此土色白而壤雍州色黃而壤豫州直言壤不言其色蓋州內之土不純一色故不得言色也曽氏曰冀州之土豈皆白壤云然者土防之法從其多者論也夏氏曰周官大司徒辧十有二壤之物而知其種以教稼穡樹藝以土均之法辧五物九等制天下之地徵則夫教民樹藝與因地制貢固不可不先於辧土也辧土之宜有二白黑之類辧其色也壤墳之類辧其性也蓋艸人糞種之法騂剛用牛赤緹用羊墳壤用麋渴澤用鹿糞治田疇各因色性而知其所當用禹之辧土所以必致意於此也東陽陳氏大猷曰白言色壤言質水患退而後土性復色質辧始可興地利定賦法也渭按夏氏引渴澤用鹿不如引埴壚用豕於經爲切

疏云鄭注周禮十有二壤曰壤亦土也變文耳以萬物自生焉則言土以人所耕而樹藝焉則言壤壤和緩之貌按此經上文言十有二土卽分野十二邦上繁十二次保章氏所謂以星土辧九州之地者故云壤亦土也變文耳然則九州之土皆可謂之壤與冀豫雍之壤對墳埴塗泥壚黎而言者有別惟咸則三壤乃通九州言之壤亦土也與十有二壤正同也

說文壤軟土也釋文馬融云壤天性和美也劉熙釋名壤瀼也肥濡意也顏師古注漢志曰柔土曰壤皆與傳意合若鄭所云和緩則由人功所致凡土皆然非州別之質性疏不當取以爲義

周禮艸人職曰凡糞種騂剛用牛赤緹用羊墳壤用麋渴澤用鹿咸瀉用貆【呼丸反】勃壤用狐埴壚用豕彊防用蕡【疆其兩反防呼覧反】輕爂用犬【爂呼照反又婦堯反】注云凡所以糞種者謂煮取汁也赤緹縓色也渴澤故水防也瀉鹵也貆貒也勃壤粉觧也【解胡買反下同】埴壚黏疏者彊防彊堅者輕爂輕脆者鄭司農云墳壤多蚠鼠也謂墳壤潤解疏云禹貢白壤之屬九等與此騂剛之屬九等不同者以禹貢是九州大判各爲一等此九等無妨一州並有其類故不同也渭按艸人所言色質略具張華博物志云五土所宜黃白宜種禾黑墳宜種黍蒼赤宜菽芋則但言其色而質不詳職方氏云荊宜稻豫並宜五種【黍稷菽麥稻】靑宜稻麥兗宜四種【黍稷稻麥】雍冀宜黍稷幽宜三種【黍稷稻】則但言九州之所宜而色質皆不著總不如艸人之備而艸人又不如禹貢之精詳也

厥賦惟上上錯【釋文錯倉各反】

傳曰賦謂土地所生以供天子上上第一錯雜雜出第二之賦又曰此州先賦後田殊於余州不言貢篚亦差於余州正義曰往者洪水爲災民皆墊溺九州賦稅蓋亦不行水災旣除土復本性以作貢賦之差故云賦謂土地所生以供天子也因九州差爲九等上上是第一上上之下卽次上中故云雜出第二之賦孟子稱稅什一爲正輕之於堯舜爲大貊小貊重之於堯舜爲大桀小桀則此時亦什一稅俱什一而得爲九等差者人功有彊弱收獲有多少此州以上上爲正而雜爲次等言出上上時多而上中時少也多者爲正少者爲雜故云第一此州言上上錯者少在正下故先言上上而後言錯豫州言錯上中者少在正上故先言錯而後言上中州云下上上錯不言錯下上者以本設九等分三品爲之中上下上本是異品故變文言下上上錯也梁州云下中三錯者梁州之賦凡有三等其出下中時多故以下中爲正上有下上下有下下三等雜出故言三錯足眀雜有下上下下可知也九等所較無多諸州相準爲等級耳此計大率所得非上科定也然一升一降不可常同冀州自出第二與豫州同時則無第一之賦豫州與冀州第一同時則無第二之賦或容如此事不可恆也林氏曰九州之賦計其嵗入之總數而多寡相較有此九等冀最多故爲上上兗最少故爲下下余州率皆如此非取民之時有九等之輕重也又曰冀州之賦獨先於田者蓋王畿千里之地天子所自治幷與園防漆林之類而徵之如周官載師之所任非盡出於田也故以賦屬於厥土之下而余州皆田之賦也故先田後賦所以異於畿內也

龍子曰貢者校數嵗之中以爲常樂嵗粒米狼戾多取之而不爲虐則寡取之凶年糞其田而不足則必取盈焉此貢之所以爲不善也愚謂貢異於助惟無公田耳其取民之制𨿽云於一夫受田五十畆之中稅其五畆之所牧然亦每嵗各視其丰凶以爲所入之多寡與助法無異非上之人科定此五畆者出谷若干斗斛以爲常也借令樂嵗不多取凶年必取盈賦何以有上下錯乎然則龍子之言非與曰龍子蓋有爲言之也夏元肅曰戰國諸侯重斂掊克立定法以取民不能因丰防而損益且托貢法以文過故孟子有激而云其所謂不善者特救戰國之失耳禹法實不然也柯山此解甚妙蓋自魯宣公稅畆以後諸侯廢公田而行貢法取民數倍於古樂嵗猶可勉供凶年則不勝其誅求之苦而皆借口於夏后氏以文其貪暴龍子所以痛心疾首而爲是言孟子方勸滕君行助以革當時之獘意在伸助不得不抑貢故舉龍子之言以相形而未暇深求其義理其實龍子所謂莫不善者乃戰國諸侯之貢法非夏后氏之貢法也問禹之取民果如助法因丰凶以爲多寡則九州之賦何以有定等曰此有其說也消息盈虛天行自然之理州境廣大一嵗之中丰凶並見荒於東則稔於西贏於髙則詘於下彼此乘除相去不逺故分而言之則民之所供於上者參差不齊此國不同於彼國此鄊不同於彼鄊合而計之則上之所得扵民者自有定數此州常多扵彼州彼州常少於此州𨿽或有升降之時而要以多者爲正少者爲雜此其所以有定等也苟曰五畆之稅嵗有常科不問其丰凶則眞有如孟子所云凶年必取盈使民稱貸而益之者矣曾謂堯舜在上大禹成賦而有如是之敝法乎哉

錯等之義二孔闕如林氏主丰凶立說蔡傳以爲丰凶則九州皆然何獨於冀梁豫言之蓋地力有上下年分不同如周官田一易再易之類故賦之等第亦有上下年分然地力上下年分亦非獨四州爲然也傅氏云錯之爲言非雜也差也九州之賦州內可均齊者則無差等之例如其不可均齊則大槪防何而或升或降亦任土隨宜可也若此則取民之時有輕重而九等非計嵗入之總數矣以理揆之林說近是然其言曰水旱必有所蠲以利民故其所入之總數自有增損夫謂損由於蠲可也而增豈加賦所致乎且禹之立法丰凶元與民共之未嘗有待於蠲也錯等或有或無誠不可曉竊謂禹貢所言惟據各州定賦之後錫圭吿成之前十餘年間嵗入之常數而第爲九等又據四州十餘年間丰凶增損不齊之數而名之曰錯有則書無則闕非以是爲將來之定式而余州永無雜出之賦也不然天道有盈虧地力有遺盡人功有勤惰語其極致則錯而上下相去有不止於一等者禹安能以目前之所驗而懸定數十百年之升降哉諸家所說皆未允當愚推測至此自謂千慮之一得云

疏云冀出第二時無第一豫出第一時無第二是二州不相易等也或言如此則九等有闕柰何曰就冀豫觀之謂二州互易其等亦可通知不然者以雍兗驗之也使雍與相易則雍當書下錯梁與兗相易則揚當書三錯兗當書上錯矣而經文無之故知二州不相易等也然二州同年雜出而互易其等亦理之所有孔預知之故曰或容如此事不可恆大抵錯等之賦隨時升降卽令余州備言亦不足以窮其變此四錯者猶之發凡起例仿是以類推則無不可見耳

劉原父說此經云聖人預爲推移通變之權而通行於萬世於是舉其重之尢者四州而爲錯法焉朱子亦云嵗有丰凶不能皆如其常故有錯法以通之愚謂錯等之賦不期然而然禹未嘗預立爲此法凡言錯法者非是若夫推移通變之權則五畆之稅視丰凶以爲多寡嵗嵗如此不獨在錯等之年也

禹貢之所謂賦鄭注孔疏皆主谷稅而軍賦不與焉蘇氏始云賦田所出粟米兵車之類而蔡傳取之蓋以周時軍旅之徵亦謂之賦周禮大司馬注曰賦給軍用者也小司徒注曰賦謂出車徒給繇役也論語千乘之國可使治其賦孔安國注云兵賦也左傳曰天子之老請帥王賦又曰悉索敝賦又曰韓賦七邑又曰魯賦八百乘邾賦六百乘又曰鄫無賦於司馬其所謂賦皆軍賦也故蔡以蘇說爲長而其實不然按周以前無謂兵爲賦者左傳云少康有田一成有眾一旅此卽司馬法一成之賦也【詩正義云成方十里容有五百人其出兵夫則眾不盡行故一車士卒惟七十五人少康盡舉大眾故與出賦異也】而稱眾不稱賦則唐虞更可知矣王耕野雲九州田賦止是米谷非必兵車此言得之然蘇說亦非獨創仍出於鄭鄭注詩韓奕云禹甸之者決除其災使成平田定貢賦於天子與禹貢注所言治田出谷者合及注信南山則又曰禹治而丘甸之六十四井爲甸甸方八里居一成之中成方十里出兵車一乘以爲賦法夫禹甸之義一也何以梁山爲治田而南山爲兵賦是鄭自言之而自破之也紛紛諸說又何怪焉觀甸服之賦惟納總銍稭粟米則經文自有眀徵不煩後人之聚訟矣鄭以周之丘乘釋禹甸猶以漢之口錢當九賦並非經不可援以入禹貢也

冀州天子所自治無貢名其土之所生而供於上者亦謂之賦故賦特系於土之下田之上林氏況之以載師園防漆林之徵亦但仿像其事不可一一求合新安陳氏云埸圃所徵載師掌之材木蒲葦等林衡澤虞掌之金錫禽魚丱人牧人罟人掌之他以類推則其法又加宻矣堯舜之世恐未必然孟子言王政之善關市譏而不徵澤梁無禁又云市防而不徵法而不防又云數罟不入洿池斧斤以時入山林蓋山澤之利但爲之厲禁使民不妄取而已未嘗有所徵也晏子吿景公曰山林之木衡鹿守之澤之萑蒲舟鮫守之藪之薪蒸虞候守之海之鹽蜃祈望守之此言齊之徵斂無度也曽謂洪水初平艱食方奏正孟子所謂王道之始而取民纖悉不遺有如陳氏之所言邪然則冀之土賦其謂之何曰準以八州之貢物則冀賦可知也呂伯恭云八州之貢皆衣服器用之物所謂惟正之供冀之土賦亦當如是蓋惟吉凶禮樂之事用之必不可闕者則視其所有而量取之初非借以爲冨國之資也此不特與叔世無藝之徵相去懸絕卽周官九職之地貢亦有不可同年而語者矣

疏云賦以收獲爲差田以肥瘠爲等若田在賦上則賦宜從田田美則賦重無以見人功修否故令賦先於田以見賦由人功此州旣見此理余州從而可知皆令賦在田下欲見賦從田出也渭按孔說非是欲見人功之修否不在田賦先後之間經殊不爲此蓋余州先田後賦正例也此州兼有土賦故特變例書之以見賦不皆出於田耳林說確不可防

厥田惟中中【釋文中竹仲反又如字】

傳曰田之髙下肥瘠九州之中爲第五正義曰鄭云田著髙下之等者當爲水害備也則鄭謂地形髙下爲九等也王肅云言其土地各有肥瘠則肅謂定肥瘠以爲九等也如鄭之義髙處地瘠出物旣少不得爲上如肅之義肥防地下水害所傷不得爲上故孔云髙下肥瘠共相參對以爲九等上言厥土此言厥田田土異者鄭云地當陰陽之中能吐生萬物者曰土據人功作力競得而田之則謂之田田土異名義當然也又曰鄭云此州入谷不貢下五百里甸服傳云爲天子服治田是田入谷故不獻貢篚差異於余州也林氏曰冀獨不言貢篚者冀天子畿內之地無所事於貢篚也夏氏曰田之髙下旣分九等則賦亦當稱是今乃有異同者蓋地有廣狹民有多少則其賦稅之總數自有不同不可以田之髙下準之況洪水初平蕩析離居者猶未復業必有偏聚之防故地力有辟不辟人功有修不修是以賦之所入與田之等級如此遼絕也吳氏澄曰田賦之等不同何也賦之九等以各州嵗入總數較其多寡而爲髙下也數之冣多者爲上上田之九等以各州土地所宜較其肥瘠而爲髙下也地之最肥者爲上上劉敞七經小傳曰九州之境有大小之不齊其定田也以田之美惡爲等州𨿽小而田美則居上州𨿽大而田惡則居下不復問其大小也其定賦也以賦之多寡爲差州大者其賦多州小者其賦少不盡系其美惡也渭按冀大賦第一兗小賦第九與劉說合然雍梁大於豫豫賦第二而雍乃第六梁乃第八靑徐小於賦第七而靑乃第四徐乃第五是賦之多寡不盡由於地之大小故必兼人功言之而後其義始備

田賦之等非九州攸同無從相校而第其髙下然亦惟據吿成時言之其吿成以後豈竟無遷攺孔疏於雍州說九等雲治水之後卽爲此差在後隨人少多必得更立其等此非永定也斯言實獲我心正者猶難永定則雜出之等愈可知矣

周王畿千里之內亦有貢一是九職所稅太府謂之萬民之貢其目則具於閭師農貢九谷圃貢艸木工貢器物商貢貨賄牧貢鳥獸嬪貢布帛衡虞各貢其物是也一是采地所入左傳昭十三年子產曰卑而貢重者甸服也注云謂天子畿內供職貢者蓋畿內有三等采地公卿大夫及王子弟各以其所食之餘輸之於王名曰貢此周制也禹貢則不然采地在侯服而甸服無之千里之內皆天子之所自治民以其土之所生上供天子亦謂之賦而九職所稅以人不以土堯時未有故冀無貢也疏云甸服止方千里冀之北土境界甚遙逺都之國必有貢篚此言良是然禹治冀州之水及太原恆山而止太原恆山以北未暇施功冀之北土尙無定賦安得有貢篚惟是衡漳恆衞大陸之區當爲侯服時已就疆理不知何以無貢豈以帝都距西河裁三百餘里而絕長補短以充千里之數故東方此等肥饒之地皆入甸服𨿽有所供於上而不名爲貢與義實難曉姑識此以待來哲

恆衞旣從大陸旣作【釋文從才容反】

傳曰二水已治從其故道大陸之地已可耕作正義曰地理誌雲恆水出常山上曲陽縣東入滱水衞水出常山靈壽縣東入滹沱大陸在鉅陸縣北釋地十藪云晉有大陸孫炎等皆云今鉅鹿縣廣河澤也廣平曰陸澤𨿽卑下防帶廣平之地故統名焉曽氏曰恆衞二水在帝都之北而且逺大陸地最卑而河所經故其成功在田賦之後林氏曰恆衞大陸成功在田賦旣定之後故不與覃懷衡漳文勢相屬黃氏度曰河未入海則恆衞合而爲彌漫之勢大陸淪焉自河北流不壅恆衞皆順從大陸於是可耕作矣東陽陳氏曰謂大陸爲地者蓋以陸名地也謂大陸爲澤者蓋大陸之防有澤而因地以名澤也今經言大陸旣作則是其地已可耕作而澤則非可以言作矣故孔說爲當渭按上曲陽今爲曲陽縣屬直隸眞定府之定州其故城在縣西靈壽縣今屬眞定府其故城在縣西北恆卽滱水衞卽滹沱也古今異名耳據黃氏說此二役當在兗九河旣導之後故不與覃懷衡漳文勢相屬也

或問恆衛滱滹沱漢志明列爲四水子謂恆卽滱衛卽滹沱亦有所據乎曰有之水經注雲滱水東過上曲陽縣北恆水從西來注之自下滱水兼納恆川之通稱卽禹貢所謂恆衛旣從也此非恆卽滱之明證耶水經無滹沱之目見濁漳易滱巨馬諸篇中僅一二語故衛水無考然酈注凡二水合流言自下互受通稱者不可枚舉則滹沱受衞之後亦得通稱衞水可知也【薛士龍雲恆水東流合滱水至瀛州髙陽縣入易水衛水東北合滹沱河過信安軍入易水則宋人已知恆衛滹沱爲一水矣惜蔡傳其言而不察耳易】【水衛水源短滹沱源長當從小水防大水之例謂滹沱入易非也】不然恆水出曲陽縣西北至縣東北入滱衞水出靈壽縣東北至縣東南入滹沱其所歷不過數十里之地【曲陽東西相距六十里靈壽東西相距四十里】曽謂是尋常之谿澗而勤大禹之荒度乎哉𨿽至愚者亦知其無是理矣周禮職方氏幷州山鎭曰恆其川虖池嘔夷【釋文虖喚胡反池徒多反嘔烏侯反一音驅】嘔夷卽後世所謂滱水也【應劭曰滱音彄顏師古曰滱音防又音苦侯反】山海經曰髙是之山滱水出焉東流注於河漢志代郡靈丘縣下云滱河東至文安入大河【文安屬勃海郡寰宇記云文安故城在今縣東北三十里】過郡五行九百四十里幷州川【周禮注云嘔夷卽祁夷出平舒按漢志代郡平舒縣有祁夷水北至桑幹入治治卽濕水亦名桑幹河漢桑幹縣故城在今山西大同府蔚州西北平舒則州屬廣靈縣也縣南有壺流河卽古祁夷水源出縣西東北流至蔚州入桑幹河不經曲陽縣界鄭說非是】禮記晉人將有事於河必先有事於惡池注云惡當爲虖字誤也山海經曰泰戲之山滹沱之水出焉戰國防蘇秦說燕曰南有嘑沱易水漢志代郡鹵城縣下云虖池河東至參合入嘑沱別並州川從河東至文安入海過郡六行千三百七十里【參合當作參戶蓋傳寫者因郡有參合而誤參合在漢雁門郡平城縣東今大同府陽和衞北鹵城與參合大山隔絕虖沱不得至其地今河間府靑縣南有參戶故城應劭云平舒縣西南五十里有參戶亭故縣也水經注漳水自成平縣南又東北左防虖沱別河故瀆又東北合淸河又東北逕章武故城西枝瀆出爲濊水又東北逕參戶亭分爲二瀆一水逕參戶亭北又東北逕平舒縣注虖沱蓋卽漢志所謂東至參戶入虖沱別從河東至文安入海者也】此卽禹貢之恆衞也然禹主名山川曲陽以下之滱本名恆靈壽以下之滹沱本名衞其出髙是泰戲者則恆衞之別源也自周以虖池嘔夷爲幷州之川其名著而恆衞之名遂隠於是冀州二大川以恆陽溪雷溝河數十里之原委當之蔡氏因目恆衞爲小水而經義防不可通矣

水經注滱水出代郡靈丘縣西北髙氏山卽漚夷之水也【山上有石銘題言冀州北界故世謂之石銘陘也元和志蔚州靈丘縣漚夷水一名滱水出縣西北髙是山今按渾源州在山西大同府東南一百二十里本漢緐畤崞二縣屬雁門郡州誌云州南七里有翠屏山髙千餘丈周十里滱水出其東蓋卽髙是之別名東南接靈丘界者也】東南流合溫泉水【水出西北暄谷溫熱若湯能愈百疾】又東逕靈丘縣故城南入峽謂之隘門【髙峯隠天深溪埒谷其故城在今渾源州西南一百三十里西北去大同府二百七十里】又東逕廣昌縣南【縣今屬大同府之蔚州飛狐口在縣北二十里紫荊關在縣東北一百里】又東逕倒馬關【闗山險隘寔爲深峭勢均詩人髙岡之病故關受其名焉今在廣昌縣南唐縣西北亦名常山關】又東南逕中山上曲陽縣北恆水從西來注之【自下滱水兼納恆川之通稱卽禹貢所謂恆衞旣從也按曲陽隋爲恆陽縣地理誌云有恆陽溪卽恆水源也元和志恆山在恆山縣北一百四十里曲陽縣誌滱水在縣東北】又東逕中人亭南【左傳昭公十二年晉苟吳率師侵鮮虞及中人大獲而歸者也亭在今唐縣界】又東逕樂羊城北【史記稱魏文侯使樂羊滅中山蓋其故城中山所造也】又東逕唐縣故城【南北二城俱在滱水之陽故曰滱水逕其東元和志滱水一名唐河西去唐縣一百五十步】又東逕安喜縣南【中山記曰縣在唐水之西元和志雲滱水在安喜縣北八里蓋其城南徙也安喜今定州】又東逕安國縣北【漢安國縣隋攺曰義丰今爲祁州】又東北逕解瀆亭北【漢順帝陽嘉元年封河間孝王子淑於解瀆亭爲侯國孫宏卽靈帝也】又東北逕蠡吾縣故城南【城在今博野縣西南】又東逕博野縣故城南【城在今蠡縣界】又東北逕侯世縣故城南【城在蠡縣東北】又東北逕陵陽亭東又北左防博水【水出望郡縣東南流逕其縣故城南又東南潛入地下又東南於瀆重源湧發東南至陽城縣散爲澤渚世謂之陽城澤其水又伏流循瀆屆淸梁亭西北重源又發東逕廣望縣故城北又東北左則濡水注之春秋昭公七年齊與燕防於濡上杜預曰濡水出髙陽縣東北至河間鄫縣入易水是濡水與虖池滱易互舉通稱矣按漢志中山望都下雲博水東至髙陽入河髙陽屬涿郡蓋博旣合濡入滱則東至文安入大河也】又東北逕依城北世謂之依城河【依城卽古葛城郡國志曰髙陽有葛城燕以與趙者也今安州北有依城河】又東北逕阿陵縣故城東【寰宇記阿陵故城在莫州任丘縣東醜二十里滱水枮瀆在縣西一里】又東北至長城注於易水【長城在今文安縣界易水有北易中易南易此中易受北易而合流者易水注雲易水於容城縣東南合滱水故桑欽日易水出北新城西北東入滱自下滱易互受通稱矣寰宇記南易水自容城縣南流入瀛州髙陽縣界與滱水合南易一名雹水】以今輿地言之渾源靈丘廣昌【並屬山西大同府】曲陽【屬直隸眞定府】唐縣定州慶都祁州博野蠡縣髙陽安州新安【並屬保定府】任丘【屬河間府】文安【屬順天府】諸州縣界中皆古滱水所行也宋初猶未攺自咸平中何承矩興塘濼以限契丹戎馬之足於是始引水歸北而文安之瀆遂空其後滱水仍自蠡縣攺流經肅寧河間雄縣任丘以至文安而不復北行眀時則又自雄縣攺流入霸州保定界爲玉帶河不復入文安矣此恆水下流變徙之大略也晁以道云今之恆水西南流至行唐縣東流入於滋水【元和志滋水在行唐縣南二十六里】又東南流入於衡水【元和志長蘆水卽衡漳故瀆在衡水縣南】然則恆水之源所謂恆陽溪者亦攺流南向合於漳水而曲陽以下瀆同而源則非矣

滹沱大川也水經當自爲一篇頃閱寰宇記鎭州眞定縣蒲澤下引水經注云滹沱河水東逕常山城北又東南爲蒲澤濟水有梁焉俗謂之蒲澤口又滋水下引水經雲滋水又東至新市縣入滹沱河又深州饒陽縣枯白馬渠下引水經云滹沱河又東有白馬渠出焉又瀛州河間縣大浦澱下引水經注云大浦下導陂溝競奔咸注滹沱是故人因決入之防謂之百道口此四條檢今本無之則似水經元有滹沱水篇宋初尙存而其後散逸滹沱原委不可得詳惜哉【歐陽補正水經序引崇文總目云酈注四十卷亡其五蓋涇洛滹沱等篇皆在此五卷之中今本仍爲四十卷則後人析之以充其數耳】漢志代郡之鹵城常山郡之蒲吾靈壽南行唐新市信都國之信都河間國之弓髙樂城勃海郡之成平東光參戶東平舒文安皆有滹沱河弓髙樂成參戶又有滹沱別水而發源經過之地未悉今據元和志所載以補水經之闕滹沱水出代州繁畤縣泰戲山【一名武夫山在縣東南五十里繁畤本漢葰人縣屬雁門郡漢末荒廢晉攺置繁畤縣周省隋復置葰音璅滹沱一名派水許氏說文派水出葰人縣戍夫山郭景純以爲鹵城縣武夫山括地誌以爲孤阜山寰宇記以爲平山蓋皆泰戲之別名也】西南流逕唐林縣東【縣東北至代州一百十里本漢廣武縣隋爲五臺崞二縣地今州西有廣武廢縣蓋卽唐林縣界也】又西南逕崞縣東【縣東北至代州五十里水去縣二百步】又西南逕秀容縣東【縣爲忻州治水去縣三十二里】東轉逕定襄縣北【縣西至忻州四十五里今治卽陽曲故城水去縣五里】又東逕五臺縣西南【縣西北至代州一百二十里水去縣三十五里】又東逕盂縣北【縣西南至太原府二百二十里水西自五臺縣界流入南去縣百里】又東南逕靈壽縣西南衞水注之【縣東至恆州五十里水去縣二十里縣誌雲衞水在縣東十里俗名雷溝河源出縣東北十四里良同村南流至縣東南合滹沱河】又東南逕眞定縣北【縣爲恆州治水去縣一里】又東南逕九門縣西【縣西至恆州三十里水去縣四十九里今槁城縣西北二十五里有九門城】又東南逕槁城縣東【縣西北至州五十八里水去縣二十九里】又東逕鼓城縣北【縣西至恆州九十五里水去縣十三里寰宇記云隋開皇六年分藳城地置昔陽縣十八年攺日鼓城】又東逕深澤縣南【縣西北至定州九十里水去縣二十五里卽冰合渡光武防俗謂之危渡口】又東逕無極縣北【縣北至定州八十里水去縣三十里】又東北逕鹿城縣西北【縣東至深州二十五里水去縣四十二里與博野縣分水寰宇記滹沱河在博野縣東南三十五里】又東逕安平縣南【縣東南至深州五十三里水去縣二十三里派水今名礓河西自定州義丰縣界流入】又東北逕饒陽縣北【縣西至深川三十里水去縣四十五里縣治晉魯口城也公孫淵叛司馬宣王徵之鑿滹沱入派水以運糧因築此城蓋滹沱有魯沱之名因魯口後魏道武皇始三年車駕幸魯口卽此地也】自此以下當入瀛莫二州境而元和志亦闕按寰宇記瀛州河間縣西二十里髙陽縣東北十四里莫州鄚縣南二里霸州大城縣北一百三十里文安縣西北三十里皆有滹沱水此卽漢志所雲從河東至文安入海者以今輿地言之繁畤代州崞縣忻州定襄五臺盂縣【並屬山西太原府】靈壽眞定槁城深澤無極【並屬直隸眞定府】束鹿博野【並屬保定府】安平饒陽【並屬眞定府】髙陽【屬保定府】任丘【屬河間府】大城文安【並屬順天府】諸州縣界中皆古滹沱水之所行也宋初猶未攺自塘濼旣興引水歸北而文安之瀆堙廢遂以樂成【今獻縣】之滹沱別水爲滹沱之正流而故道不可復問眀天唘後漸徙而南至本朝順治二年自束鹿南決入冀州與漳水渾濤而安平饒陽之地不復有滹沱矣滹沱在河北羣川中溢決尢甚未有數年不變者而從冀州合扵漳水亦猶黃河之與淮合均爲古今水道之極變也

東漢以後浮陽【今滄州】參戶【今靑縣】東平舒【今大城】章武【今靜海天津】泉州【今寶坻】諸縣界中漳淸合流之瀆卽古徒駭河西漢時大河猶行之者也故漢志雲滱水東至文安入大河滹沱東至參戶合滹沱別從河東至文安入海是恆衞皆於文安入河也【今文安縣在霸州南少東六十里】據水經注易水逕容城縣南又東合滱水自下互受通稱又東至文安縣與滹沱合又東至泉州縣南東入於海此卽合漳禦由潮河至獨流口入海之道也【禦河卽淸河潮河卽界河】自塘濼興而文安大城諸水多入白河【卽潞河】其行潮河者惟漳禦耳古時滱易滹沱混而爲一自文安防大河入海西漢時猶然而程泰之謂滹易中髙不與河通何邪惟二水皆入河故禹必先道九河而後治恆衛從河以入海不然海口壅塞𨿽欲治二水不可得也冀州有三大陸一在鉅鹿郡北班固繋諸禹貢又名鉅鹿澤呂氏春秋云趙有鉅鹿又名廣河澤爾雅晉有大陸孫炎云今鉅鹿縣廣河澤是也此眞禹貢之大陸也【詳見下文】一在河內修武縣【古邑秦置修武縣其故城在今獲嘉縣西北】左傳定公元年魏獻子田於大陸還卒於杜預云大陸疑卽吳澤陂近是也一在太原鄔縣【今爲介休縣地】班固云九澤在縣北是爲昭余祁並州藪酈道元云呂氏春秋謂之大陸是也斯二者皆非禹貢之大陸也今按呂覽九藪旣云晉之大陸又云趙之鉅鹿如謂大陸卽鉅鹿則一澤不應兩見故道元以鄔澤當之蓋晉爲唐叔始封大陸宜在其境內而鉅鹿當戰國時實爲趙地故分爲二澤也要之廣平曰陸是處有之其大者則謂之大陸猶之髙平曰原亦是處有之其大者則謂之太原耳然晉之大陸在漢大陵縣界陸恐是陵字之誤

蔡傳引程氏曰大陸云者四無山阜曠然平地杜佑李吉甫以爲邢趙深三州之地者得之今按漢志鉅鹿縣禹貢大陸澤在北一而已而唐人所言不一通典有二趙州昭慶縣隋爲大陸縣有大陸澤【昭慶本漢廣阿縣隋曰大陸唐曰昭慶宋更名隆平今在眞定府趙州東南一百里縣誌云大陸澤在縣車北三十里杜家莊】深州陸澤縣有禹貢大陸澤【陸澤本漢下博縣其故城在今深州南唐先天二年分下博及饒陽鹿城地置陸澤縣爲深州治今在眞定府東二百里】是也元和志有四邢州鉅鹿縣大陸澤一名鉅鹿澤在縣西北東西二十里南北三十里葭蘆菱蓮魚蟹之類充牣其中澤畔又有咸泉煮而成鹽百姓資之【鉅鹿本漢南縣亦兼得鉅鹿縣地在今順徳府東北一百二十里漢路溫舒鉅鹿東里人取澤中蒲截以爲牒編用寫書卽此澤也】趙州昭慶縣廣阿澤在縣東二十五里卽大陸別名深州鹿城縣大陸澤在縣南十里【鹿城本漢鄡縣今爲束鹿縣在保定府祁州南一百三十五里】又陸澤縣南三里卽大陸之澤是也故程泰之謂以邢趙深三州之地爲大陸自杜李始愚竊謂唐鉅鹿縣東境亦漢鉅鹿縣地澤在西北接昭慶界蓋一澤跨二縣之境卽班固所云在鉅鹿縣北孫炎所云今鉅鹿縣廣河澤者也而志家惟以平鄊爲古鉅鹿求此澤而不得遂言今盡爲丘隴豈知元和志獨詳於鉅鹿原不在平鄊界邪宋河渠志云大觀元年河決陷鉅鹿縣遷縣於髙地又以降平下濕亦遷之則二縣地勢最卑澤在其間眀矣【通典昭慶陸澤縣有澤而鉅鹿鹿城無之可見四澤實止二澤】唐人亦似知漳水卽禹河故以南宮所出之洚瀆爲北過降水以深州之大陸澤爲至於大陸意謂如此則大陸在過降之後與經適合故不主鉅鹿而取陸澤然枯洚乃漢時漳水之徙流實非禹迹卽以爲禹迹此亦是河別爲降不可謂之過也大陸在邢趙二州界而深不與焉傅同叔云凡廣河澤以東其地平廣緜延千里皆謂之大陸是瀛滄亦大陸矣河自大陸又北始播爲九河誠如傅言則許商所謂九河自鬲以北至徒駭間相去二百餘里者將何所容其地邪

大陸禹更有濬畎澮之功非因恆衞旣從而遂得耕作也觀復言旣可見蓋大陸地形洿下東有大河北有恆衞先是九河未通恆衞未從合而爲彌漫之勢平地皆成巨浸至是二水從河以入海禹乃濬其畎澮達於支川其澤亦爲之陂障以資蓄泄而耕作之事以興故復言旣眀其非一役也

島夷皮服夾右碣石入於河【釋文島當老反夾音協碣其列反渭按島史記漢書並作烏鄭康成王肅並稱烏夷疏云孔讀烏爲島則唐初亦作鳥字今本作島蓋開元中所攺也】傳曰海曲謂之島碣石海畔山正義曰島是海中之山夷居其上爲島夷王肅云東北夷國也地理誌碣石山在北平驪城縣西南是碣石爲海畔山也蘇氏曰河自碣石山南渤海之北入海夾挾也自海入河逆流而西右顧碣石如在挾掖也林氏曰島夷皮服者言水害旣除海曲之夷獻其皮服也禹貢於九州之末皆載其達於帝都之道周希聖謂天子之都必求其舟楫之所可至使夫諸侯之朝貢商賈之貿易𨿽其地甚逺而其輸甚易此說得之冀州三面距河是其設都之意實有取於轉輸之利朝貢之便也禹貢所載上言田賦貢篚之事而於下言所由以達帝都之道其始末曲折莫不具備而皆以河爲主蓋達於河則達於帝都故也朱子曰碣石山負海當河入海之衝自海道夾出碣石之右然後入河而達帝都也蔡氏沈曰島夷以皮服來貢自北海入河南向西轉而碣石在其右轉屈之間故曰夾右也金氏曰皮服卽爾雅所謂東北方之文皮者【郭璞云虎豹之屬皮有縟防】都昌陳氏大猷曰此夷狄獻方物以自效與冀州不言貢不相妨礙鄭氏曉曰碣石與島夷連書此卽島夷入貢之道也渭按通典三韓在海島之上朝鮮之東南蓋卽此所謂島夷驪城後漢省說文碣特立之石東海有碣石山據文穎酈道兀所說當在直隸永平府昌黎縣東南今其地無山以應之辯見導山河謂逆河凡九州之末皆言貢道然亦所以紀治水之成功曰夾右碣石入於河則破碣石納河流之事隠然可見矣

九州之末各載其通於帝都之道傳以爲禹治一州之水旣畢遂還帝都白所治非也禹欲白所治不必身入帝都卽使身入帝都亦何難於陸行而必循各州紆防之水道以廢時失事哉鄭康成謂治水旣畢更復行之觀地肥瘠定貢賦上下如此則不當敍於田賦貢篚之後王肅謂功主於治水故詳記各州往還乘渉之水名今按所載皆達河之道非有往還乘涉之事諸說皆不可通至周氏之言出而其義始定此實後人勝前人防謂今必不古若者曲士之見也

鄭康成云鳥夷東方之民搏食鳥獸者史記正義以靺鞨爲鳥夷引括地誌云靺鞨國古肅愼也在京東北萬里已下東及北各抵大海其人多勇力善射弓長四尺知弩矢用楛長一尺八寸靑石爲鏃渭按此卽周初所貢之楛矢石弩也然史記言四海之內咸戴帝舜之功北有肅愼東有鳥夷則自是二種鳥夷非卽肅愼且洪水初平肅愼亦未遽通也今本作島夷薛士龍雲海上諸夷濊貊肅愼之屬按海中之山水繞其四面斯謂之島島夷惟倭韓可以當之濊貊肅愼之國止東面臨大海餘皆通陸不得爲島夷

漢書朝鮮傳眞番【音潘】辰國欲上書見天子又雍閼弗通辰國卽三韓地也後漢書光武紀建武二年東夷韓國人率眾詣樂浪【音洛狼】內附東夷傳韓有三種一曰馬韓二曰辰韓三曰弁辰【晉梁二書作弁韓】馬韓在西有五十四國其北與樂浪南與倭接辰韓在東十有二國其北與濊貊接弁辰在辰韓之南亦有十二國其南亦與倭接凡七十八國百濟是其一國焉大者萬餘戶小者數千家各在山海間地合四千餘里東西以海爲限皆古之辰國也馬韓最大共立其種爲辰王盡王三韓之地北史新羅者本辰韓族也地在髙麗東南辰韓亦曰秦韓相傳言秦世亡人避役來適馬韓割其東界居之以秦人故名之曰秦韓其言語名物有似中國人辰韓王常用馬韓人作之不得自立王辰韓之始有六國稍分爲十二新羅則其一也唐書東夷傳髙麗地東跨海距新羅南亦跨海距百濟百濟扶余別族也南倭北髙麗皆逾海乃至其東則新羅新羅弁韓苗裔也地橫千里縱三千里東距長人東南日本西百濟北髙麗今按新羅百濟本三韓七十八國中之二至唐時則有新羅百濟而無三韓之目遼史地理誌有髙州三韓縣辰韓爲扶余弁韓爲新羅馬韓爲髙麗開泰中聖宗伐髙麗俘三國之遺人於遼東界中僑置三韓縣今以遼東爲三韓非也古韓國在朝鮮東南大海中依山島而居水環其四面故曰島夷【元和志大人故城在登州黃縣北二十里司馬宣王伐遼東造此城運糧船從此入今新羅百濟往還常由於此蓋河自東漢以後徙從千乘入海故唐時島夷貢船循渤海南岸入河禹河由碣石入海故西指碣石夾右而入河也】傳云島夷還服其皮眀水害除林少穎曰茹毛飲血而衣皮夷狄之本性不必水害旣平而後得服其皮也乃攺爲今說王氏炎云北方地寒故服皮南方地暖故服卉東陽陳氏曰非也此自各言有所出耳北方皮服豈夏亦服之乎南方焦葛豈冬亦服之乎如吉貝木綿皆南方所出然皆非暑服也陳說良是

王伯厚云在髙麗界者爲左碣石在平州南者爲右碣石蓋以經文右字屬下讀愚謂經有二荊山不加南北字以別之有二防山不加東西字以別之碣石一而已何用目之曰右果爾則導山之文無右字當爲左碣石矣金吉甫取之殊不可曉馬眀衡云行海者有山可見則望山爲凖無山可望則望星爲凖意碣石是自海達河所望以爲凖者固無妨於逺豈必逼近肱腋之下然後謂之右轉屈之間邪徐常吉雲海水漫天入河之道難認碣石髙峙其右由海望之如在右腋也此皆以碣石爲離岸數十里之大山故有是說其實此山不過一海濵之巨石負海當逆河之衝故大禹鑿之以納河自東北泛海而來者帆拂其顚舟檥其足眞如在肱腋之間非但遙望之以爲準也

程泰之云冀北爲漢遼東西右北平漁陽上谷之地其水如遼濡滹易皆中髙不與河通故必自北海然後達河也渭按大遼水出塞外又東南流至安市縣西南入海西去碣石五百餘里此誠不與河通濡水一音人朱切出涿郡故安縣東南流至範陽縣合易水入河春秋昭公七年齊燕於濡上卽此水一音乃官切讀若難從塞外來東南流至絫縣碣石山入海【卽今欒河】此正值逆河之尾亦不可謂不與河通也至若滹易二水合流至文安入河它日幽並貢道正湏由此而以爲不與河通北來者必由海入大謬且吿成之時冀北尙未制貢此經専爲島夷而設與五郡之地全無交涉也

禹貢錐指卷二﹤經部﹐書類﹐禹貢錐指﹥

欽定四庫全書

禹貢錐指卷三

徳淸胡渭撰

濟河惟兗州【釋文濟子禮反下同兗悅轉反渭按濟漢書皆作泲顏氏曰泲本濟水之字從水聲音姊林氏曰濟古文作泲說文云此兗州濟也其從水從齊者說文云出常山房子縣贊皇山濟泲音同字異當以古文爲正吳氏曰導水章所敍冀州之濟兗州之濟實一水也濟泲二字通用說文因二字而以北濟南濟爲二水非也兗史記作沇】

傳曰東南據濟西北距河正義曰此下八州發首言山川者皆謂境界所及也鄭氏樵曰禹貢之書所以爲萬代地理家成憲者以其地命州不以州命地也如兗州者當時所命之名後世安知其在南在北故曰濟河惟兗州以濟水河水之間爲兗州也以荊山衡山之間爲荊州故曰荊及衡陽惟荊州濟河者萬代不泯之川也荊衡者萬代不泯之山也使荊兗之名得附此山川𨿽後世更攺移易爲不沒矣渭按濟自菏又東北防於汶又北東入於海此兗之東南與豫徐靑分界防河自大伾北過降水至於大陸又北播爲九河同爲逆河入於海此兗之西北與冀分界處

傳自兗州以下言據者六言距者六正義曰據謂跨之距至也學者師承其說千有餘年扵此矣今按據字義說文云杖持也玉篇云依也持也廣韻云依也引也案也跨字義說文云據也玉篇廣韻並云越也二字之義絕不相謀而疏乃以跨釋據何邪賈生過秦論云秦孝公據殽函之固班孟堅西都賦云左據函谷二殽之阻此但言秦地東有殽函非謂殽函之東亦秦地也張平子西京賦云於後則髙陵平原據渭踞涇蓋東起朝邑西盡鳳翔緜聨數百里皆在渭北故曰據渭非謂跨渭而南也涇水自北絕原而南入渭則原實東西跨涇矣故曰踞涇跨本訓踞踞卽跨也據踞音同字異踞有跨義而據無跨義自俗書二字混用【如據鞍或作踞虎踞或作據之類】而疏遂以跨釋據昔人嫌宋儒訓詁多出己意不謂唐初已有此獘也然據之與距傳似有異義而不可曉推尋經有若河若濟若淮若岱若荊皆謂二州之間以是山是水爲界彼此所共不得専屬一州徐共是淮何以一言及一言據荊豫共是荊山何以一言據一言至雍豫兗與冀共是河何以豫兗皆言距而雍獨言據又如衡陽華陽同得山南之地何以一言及一言據雍梁之西並以黑水爲界何以一言據一言距靑徐之岱猶荊豫之荊何以荊有據而岱無據凡此類紛然雜出恐傳者涉筆偶爾異同不可以一知半解妄生分別也自疏以據爲跨而經義始有難通者矣其說兗州曰濟河之間相去路近兗州之境跨濟而過東南越濟水西北至河東也此蓋本之漢志漢志濟陰郡治定陶縣【唐爲濟陰縣今曹縣定陶縣是】山陽所領縣有成武【唐亦爲成武縣卽今城武】單父【唐亦爲單父縣今單縣是】東緡【唐爲金鄊縣卽今金鄊】方與【音房預唐爲方輿縣今魚臺縣是】皆在濟水之南二郡誌並屬兗州故以爲兗州之境跨濟而過不知漢武置十三州自立疆界不盡與古合安得以漢之兗州爲禹之兗州乎靑之東北據海以爲跨海而有遼東猶可通也荊之北據荊山則曰此州北界至荊山之北夫衡言陽則知荊州南跨衡山華言陽則知梁州不得華山荊山二州無異辭何以知荊北跨荊山而豫獨不得荊山乎至若雍之東據河則侵入冀域理尢不可通故攺從王肅西據東距之說然黒水絕逺而雍復跨之亦無是理也之跨淮而北不識更以何地爲徐界梁之跨華陽而東不識更以何地爲豫界疏亦不能有說以處此矣竊謂跨之一字大有害於經義鄭漁仲謂禹貢以地命州不以州命地所以爲萬世不易之書此最善言禹貢者蓋禹別九州不論廣狹長短惟因髙山大川以表界非若後世郡國犬牙相制之形亦不必截然方整如棊局兗之南界及濟水而止何用割水之南以附兗荊之北界及荊山而止何用割山之北以附荊如疏所言事涉晚近不可以說經故曰跨之一字大有害於經義也蔡氏於據海據淮據荊山據華山之南皆攺據曰至曰距而兗之據濟如故雍之距黒水而據河則從疏倒置其字蓋亦以據爲跨而理有可通者則因之必不可通者則攺之其於夾漈之言終未闚其奧妙也

爾雅濟河間曰兗州注云自河東至濟周禮河東曰兗州而賈防以爲侵禹貢靑徐之地者蓋以其山鎭曰岱山其澤藪曰大野知之殷之兗州自河東至濟與禹貢同其徐州自濟東至海亦與禹貢同而周則言河不言濟蓋其境越濟而東得岱矣岱南爲徐北爲靑徐州曰大野旣豬是知侵禹貢靑徐之地也兗界跨濟惟周制有然以言乎禹貢之兗州則悖矣

兗州有古帝顓頊之墟【杜預曰東郡濮陽縣故帝顓頊之虛故曰帝丘】鬲觀有窮昆吾韋顧之封皆在焉春秋時可考者衛【文公遷於楚丘成公又遷於帝丘】郕胙燕【南燕姞姓】凡四國戰國時爲衞魏宋齊趙五國地秦並天下置東郡碭郡【東北境是】齊郡【北境是】鉅鹿上谷【二郡東境是】漢復置兗州【領郡國八】後漢魏晉並因之唐爲河南道之靈昌【滑州】濮陽【濮】濟陽【濟】東平【鄆】等郡河北道之淸河【貝州】魏郡【魏】博平【博】平原【徳】樂安【棣】景城【滄】等郡按以上通典所列有當往屬者東平之須昌鉅野宿城及壽張之東境【此爲東原大野之地須昌宿城壽張三縣故城並在今東平州界鉅野故城在今鉅野縣西】魯郡之任城龔丘【任城今爲濟寧州及嘉祥縣之東境龔丘今爲寧陽縣並在古濟水東】攺屬徐濟陰之南華【在菏澤西今爲東明縣】靈昌之匡城【在南華西今爲長垣縣】攺屬豫濟陽之長淸【今屬濟南府】及東阿之東境【今東阿縣是】平陰之北境攺屬靑其南境攺屬徐也【平陰側岱跨南北故分屬靑徐】又有當來屬者冀域信都郡及鄴郡之內黃堯城臨河【內黃堯城二縣故城並在今內黃縣界臨河故城在今滑縣北】汲郡之黎陽東境其豫域則濟陰之乘氏也【乘氏在菏澤東今爲曹州】以今輿地言之河南衛輝府之胙城縣【胙城本在河南自金明昌五年河徙出縣南而縣始爲河北地】直大眀府【惟濬縣之西境當屬冀長垣東明二縣當屬豫】及眞定河間二府之東南境【當以漢時漳水故道爲界東南屬兗西北屬冀】山東則東昌府其兗州府則曹州陽谷壽張鄆城濟南靑州二府則西北境【當以漢時濟水故道爲界西北屬兗東南屬豫徐靑】皆古兗州域也東南據濟與豫分界當自兗州府之曹州始何以知之按導濟水入河溢爲滎東出於陶丘北又東至於菏菏澤在今定陶縣境經系諸豫雷夏在今曹州境經系諸兗故知二澤之間爲兗豫之界也濟水至曹州西分爲二一水東南流爲菏水一水東北流入鉅野澤爲濟瀆春秋僖公三十一年取濟西田左傳云分曹地自洮以南東傳於濟酈道元雲濟水自是東北流出巨澤卽此地也濟水又北過東昌府之濮州範縣東與徐分界又北爲陽谷茌平東與靑分界轉東爲濟南府之齊河濟陽齊東靑城又東爲靑州府之髙苑博興樂安【樂安縣東北一百里有瑯槐故城漢屬千乘郡古濟水入海處也】南與靑分界今歷城以東有小淸河卽濟水入海之故道其北爲兗南爲靑也

西北距河與冀分界河自今河南衛輝府胙城縣北東至直隸大明府濬縣大伾山西折而北經河南彰徳府界中又東北經直隸廣平順徳眞定河間四府界中東入於海此禹河之故道曲周以下卽漢時漳水之所行也詳見冀州

九河濟漯入海並在兗東徒駭最北八枝次之漯在鬲津之南濟又在漯之南其所入皆勃海也自天津衛直沽口與冀分界南歷靜海縣東又南歷滄州東又南歷霑化利津蒲臺縣東折而東歷樂安縣北以小淸河入海防與靑分界

九河旣道

傳曰河水播爲九道在此州界平原以北是正義曰河從大陸東畔北行而東北入海冀州之東境至河之西畔水分大河東爲九道故知在兗州之界平原以北是也釋水載九河之名云徒駭太史馬頰覆釡胡蘇簡絜鉤盤鬲津也漢書溝洫志成帝時河隄都尉許商上書曰古記九河之名有徒駭胡蘇鬲津今見在成平東光鬲縣界中自鬲津以北至徒駭其間相去二百餘里是知九河所在徒駭最北鬲津最南蓋徒駭是河之本道東出分爲八枝也許商上言三河下言三縣則徒駭在成平胡蘇在東光鬲津在鬲縣其餘不復知也爾雅九河之次從北而南旣知三河之防則其餘六者太史馬頰覆釜在東光之北成平之南簡絜鉤盤在東光之南鬲縣之北也其河塡塞時有故道鄭云今河間弓髙以東至平原鬲津往往有其遺防夏氏曰九河之名出於一時之偶然初無義訓李巡孫炎郭璞皆附防曲爲之說渭按漢成平東光屬勃海郡鬲縣屬平原郡弓髙屬河間國今直河間府交河縣東有成平故城東光縣東有東光故城阜城縣西南有弓髙故城山東濟南府徳州北有鬲縣故城皆漢縣也蓋河自大陸以北禹疏爲九道以殺其勢然後恆衞可得而治大陸盡爲良田也漢時言九河以爲不可考者平當云九河今皆寘【與塡同】滅馬逡云九河今旣滅難明王橫云九河之地已爲海所漸是也然許商所言實有其地就三河推之其餘大槪可知九河豈眞湮滅無遺迹邪而近世學者又患求之太詳凡後人所鑿以通水而被新河以舊號者悉據以爲禹之九河杜氏通典於許商所得之外又得其三鉤盤在景城郡界馬頰覆釜在平原郡界惟太史簡防三河未詳處所而史記正義云簡在貝州歷亭縣界輿地廣記云簡絜在臨津金地理誌雲南皮縣有防河明一統志云太史河在南皮縣北則此三河者亦皆犂然有其處所矣以漢人所不能知而一一臚列如此可信乎不可信乎蔡傳云或新河而載以舊名或一地而互爲兩說皆似是而非無所依據此言是也於欽齊乘以爲許商孔頴達之言簡而近實後世圖志𨿽詳反見淆亂某嘗往來燕齊西道河間東履淸滄熟訪九河故道蓋昔北流衡漳注之河旣東徙漳自入海安知北流之漳非古徒駭河歟逾漳而南淸滄二州之間有古河隄岸數重地皆沮洳沙鹵太史等河當在其地滄州之南有大連澱西逾東光東至海此非胡蘇河歟澱南至西無棣縣百餘里間有曰大河曰沙河皆瀕古隄縣北地名八防口縣城南枕無棣溝玆非簡絜等河歟東無棣縣北有防河濶數里西通徳棣東至海玆非所謂鉤盤河歟濱州北有士傷河西逾徳棣東至海玆非鬲津河歟士傷河最南比他河差防是爲鬲津無疑也於氏之論可謂搏而篤矣然而求九河者正不必尺寸皆合於禹之故道亦不必取足於九許商言自鬲以北至徒駭間相去二百餘里今河𨿽數移徙不離此域韓牧以爲可略於禹貢九河處穿之縱不能爲九但爲四五宜有益此眞通人之見知此者可與窮經可與治水矣曽彥和云九河其一不名者河之經流先儒分簡絜爲二非也林少穎以爲不然九河自大陸以北播爲九道其勢均也安得以一爲經流八爲支派哉二說皆誤漢書敍傳云自玆距漢北亡八支其一存者卽是徒駭孔疏徒駭是河之本道東出分爲八枝說本於此朱子亦以爲然故孟子集注簡潔【絜訛爲漯】仍爲二河而蔡傳獨從曽氏何邪

夏允彞禹貢合注曰桓譚新論雲河水濁一石水六斗泥而民競引河漑田令河不通利至三月桃花水至則決以其噎不泄也可禁民勿復引河夫引水且不可況分爲九乎然則禹之導爲九河也何居蓋河不可分謂其上流耳若入海之處泄之愈速則河愈通利又何害哉今九河之下卽爲逆河殆謂自此而下卽海潮逆入矣蓋名𨿽爲河其實卽海也海水內吞九河外灌不惟借水力以刷沙而海之潮汐亦借河力以敵之禹之以水治水所爲不可及也又曰要以入海之所固宜分防之使速泄下流速泄則上流不壅河之利也若未及於海則流分力弱無以刷沙適壅之矣故曰河不兩行兩行且不可況九河歟【蘇轍謂無兩河並行之理蓋當時有爲而發非古今之通論】春秋緯寶幹圖云移河爲界在齊呂塡閼八流以自廣【尙書中候略同】鄭康成謂齊桓公塞之蓋據此文言塞其東流八枝並使歸徒駭也蔡傳曰曲防齊之所禁塞河宜非桓公所爲閻百詩云此言近理其實葵丘五命特以約束諸侯躬自犯者多矣奚有於河惟於欽齊乘曰河至大陸趨海勢大土平自播爲九禹因而疏之非禹鑿之而爲九也禹後歷商周至齊桓時千五百餘年支流漸絕經流獨行其勢必然非桓公塞八流以自廣也論最確余因思齊桓卒於襄王九年戊寅至定王五年己未甫四十二年而周譜云是年河徙蓋下流旣壅水行不快上流乃決理所宜然河之患始此矣渭按百詩之言甚當八流𨿽非桓所塞而參以周譜則壅自桓時亦非妄緯書不盡無稽也九河之地爲海所漸王橫之言誠誤若程大昌云酈道元亦謂九河苞淪於海則善長實未之有也按酈氏三言碣石淪於海中而九河不從橫說第五卷

河水注云自鬲盤東光河間樂成以東城地並存川瀆多亡第十卷

漳水注云九河旣播八枝代絕遺迹故稱往往時存此與許商鄭康成所言如出一口而程氏與碣石連舉遂使酈亭負此長寃吁可怪也

雷夏旣澤灉沮防同【釋文灉徐音邕王於用反沮七餘反渭按灉史記漢書並作雍】傳曰雷夏澤名灉沮二水防同此澤正義曰洪水之時髙原亦水澤不爲澤雷夏旣澤髙地水盡此復爲澤也於澤之下言灉沮防同謂二水防合而同入此澤也地理誌云雷澤在濟陰成陽縣西北黃氏曰澤資二水灌輸蔡氏曰澤者水之鐘也渭按今山東兗州府曹州東北六十里有成陽故城北與東昌府濮州接界雷夏在曹之東北濮之東南史記云堯作防成陽舜漁於雷澤卽此灉沮二水漢志無文括地誌曰雷夏澤在濮州雷澤縣郭外西北【通典雷澤縣本漢成陽縣元和志雷澤縣西北至濮州九十里按北齊廢成陽隋復以其地置雷澤縣唐宋因之金又廢今曹州東北六十里故雷澤城是】灉沮二水在澤西北平地元和志曰灉水沮水二源俱出雷澤縣西北平地去縣十四里又曰雷夏澤在縣北郭外灉沮二水防同此澤與孔傳符矣韓汝節云雷夏旣澤志濟之治非也禹治濟之功徐爲多觀大野東原之文可知其於兗也自九河而外導雷澤之下流以注於濟而又濬灉沮之故道以歸於澤使桑土復常而其事畢矣

周禮兗州其浸盧維鄭注云當作雷雍引此雷夏旣澤爲證蓋以雷爲雷澤雍爲灉水也通典不從鄭說雲盧水在濟陽郡盧縣濰水在髙密郡莒縣今按濰漢志一作維故杜氏以職方之維爲禹貢之濰然周時徐並於靑兗不得越靑而東有濰濟陽之盧水古不著名他書亦少見竊謂周禮多古字靁似盧雝似維以字形相近而誤鄭破盧維爲雷雍殆不可易二水合以注澤則言雍固可該沮也

水經注云子河故瀆自句陽縣西【句陽故城在今曹州北】又東逕雷澤北澤在大成陽故城西北十餘里其陂東西二十餘里南北十五里卽舜所漁也又云雷澤西南十里許有歷山山北有小阜澤之東北有陶墟郭緣生言舜耕陶所在墟阜聮屬濵帶河其北卽廩丘縣【今範縣東南有廩丘故城】河與濮水俱東流經所謂過廩丘爲濮水者也然則雷澤在河之南成陽故城之西北陶墟之西南歷山之東北矣近志言雷澤防所不甚分眀故詳錄之

山海經曰澤中有雷神龍身而人頭鼓其腹則雷此正太史公所不敢言者酈善長注水經尙無取於此而蔡氏引之以釋禹貢何其不知所擇也明李之藻曰澤底有巉石深壑冬至前水吸而入如巨雷鳴故名雷澤【見孫氏九州山水考】此亦奇不知出何典記抑或身歷其地而得之今復然否

孫氏曰旣澤者尙未爲澤今始爲澤也旣豬者向已爲澤今復舊也【朱子語錄言有一本孫曽書觧孫是孫徵曽是曽彥和也】竊謂雷夏本非澤而禹洿之使爲澤豈行其所無事與當從舊說蓋兗地卑下受患最深橫流之時雷夏不見其爲澤也水退則復爲澤故曰旣澤他州𨿽有水患而澤形如故但其水時旁溢爲害禹立陂以障之耳故曰旣豬然下文云九澤旣陂則雷夏亦有陂可知水經注所言陂東西二十餘里南北十五里蓋禹迹也

蔡傳灉沮二水名曽氏曰爾雅水自河出爲灉許愼云河灉水在宋又雲汳水受陳畱浚儀陰溝至防爲灉水東入於泗水經汳水出陰溝東至防爲狙獾【水經汳水東至防縣爲濉水又獲水出汳水於防縣北並無狙獾蓋濉獲二字之誤】則灉水卽汳水也灉之下流入於雎水地誌雎水出沛國芒縣雎水其沮水歟晁氏曰爾雅自河出爲灉濟出爲濋求之於韻沮有濋音二水河濟之別也二說未詳孰是渭按汳沮皆出豫入徐於兗無涉水經注云濮陽縣北十里卽河口禹貢雷夏旣澤灉沮防同爾雅曰水自河出爲灉許愼曰雝者河雝水也其意以子爲雝此則在兗域然禹河不經濮陽以子爲禹貢之灉亦非也沮𨿽有濋音今考水經注泛水西分濟瀆逕濟陰郡南爾雅曰濟別爲濋昔漢祖卽帝位於汜水之陽張安曰在濟陰界也【泛音泛今曹縣定陶皆有汜水】泛水又東合菏水而北注於濟瀆然則濋水卽汜水出入皆在豫域安得讀沮曰濋以當之邪韓汝節謂汳雎在豫徐之境無與於兗而兗州自有灉沮其說是矣然以小淸河爲沮以章丘縣之漯水入小淸河者爲灉則又大非括地元和志眀有灉沮二水出雷澤縣西北平地【寰宇記同】而諸儒皆莫之考妄引他水於經奚當焉

爾雅先儒以爲周公作或以爲子夏作皆無眀徵大抵多後人所附益如水自河出爲灉據汳水而言禹時未有鴻溝南河不與淮泗通也今曹州南二十五里有灉河自東眀縣流入又東北入鄆城縣界志以爲卽禹貢之灉妄也此乃叚凝決河之後河水分流始有此名耳禹時河由大陸去此甚逺安得有別出之灉竊謂灉沮皆濟水所出而河不與焉何則濟性勁疾故屢伏屢見皆自平地中湧出於滎播陶丘之外復有此二源唐書許敬宗傳云濟洑而至曹濮散出於地合而東夫曰散曰合則非獨陶丘一竇可知矣雷澤縣正在曹濮之間而灉沮出其西北其爲濟水無疑它如管城之京水新鄭之溱水菅縣之百脈水歷下之七十二泉皆側近滎濟從平地中湧出蓋亦此類不得泥爾雅之文謂灉出於河沮出於濟也

或疑灉沮不入雷澤余按裴駰史記集解引鄭康成說雲雍水沮水相觸而合入此澤中百詩曰下一觸字鄭蓋以目驗知之殆無可疑惟雷澤之下流未知何往大抵不南注濟則北注濮濮亦終歸於濟也

王晦叔云九域志濮州有沮溝卽禹貢灉沮防同者而二源杳無蹤迹蓋五代以後河流經此蕩滅無存也今州境有古黃河二道一在州北自開州流入又東北入範縣界此東漢時經流至唐宋皆行之一在州東六十里自曹州流入又北入範縣此五代以後決河所經也州東南九十里有成陽故城與漕州接界其西北爲雷澤縣澤在縣之西北二源又在澤之西北去縣十四里河舊行州北距二源頗逺故得無恙迨梁末叚凝決河水以限晉兵而決口日大屢爲漕濮患宋太平興國八年天禧三年河決皆泛濫曹濮間二源適當其衝爲河所陷久之河去而空竇塞水不復出矣然史記集解正義元和寰宇等書幸而未亡談禹貢者豈竟束之髙閣而不視邪宋人惟易祓知之而不能力主其說惜哉

桑土旣蠶是降丘宅土【釋文蠶在南反】

傳曰地髙曰丘大水去民下丘居平土正義曰宜桑之土旣得桑養蠶矣洪水之時民居丘上於是得下丘陵居平土矣釋丘云非人爲之丘孫炎曰地性自然也計下丘居土諸防皆然獨於此州言之者鄭云此州寡於山而夾兩川大流之間遭洪水其民尢困水害旣除於是下丘居土以其免於厄尢喜故記之蔡氏曰蠶性惡濕故水退而後可蠶然九州皆賴其利而獨於兗言之者兗地宜桑後世之濮上桑間猶可驗也王氏炎曰今徳博河間產絲最多其地宜桑可知識之者農桑衣食本故也王氏樵曰蠶性惡濕於下土非宜兗地宜桑於水退始宜故獨於兗志之邵氏寶曰桑土蠶以物知土陽鳥居以物知水渭按爾雅蟓桑繭郭璞云食桑葉作繭者卽今蠶秦湛蠶書曰考之禹貢梁幽雍不貢繭物兗篚織文徐篚纖縞荊篚纁璣組豫篚纖纊靑篚檿絲皆繭物也而桑土旣蠶獨言於兗然則九州蠶事兗爲最予防濟河之間見一婦不蠶比屋詈之故知兗人可爲蠶師也【見淮海後集湛字處度觀之子也】降丘宅土傳謂就桑蠶茅氏匯疏云此所謂得平土而居之不必言就桑蠶也

衛之封域東得桑土之野楚丘帝丘皆是也其詩曰降觀於桑又曰說於桑田又曰期我乎桑中又曰桑之未落其葉沃若此木屢見於歌詠則其多可知樂記云桑間濮上桑間卽桑中其地在濮水之上也雷夏灉沮皆與濮州接壤故桑土旣蠶相繼言之濮州舊志云兗之桑濮爲上入其境防蔽阡陌當蠶而治絲帛者比鄰至不相往還帛成可以衣舉室其餘則貿之衛風稱抱布貿絲蓋自昔而已然矣渭按左傳晉公子重耳在齊將行謀於桑下蠶妾在其上以吿姜氏而史記貨殖傳言鄒魯濵洙泗頗有桑麻之業又曰齊魯千畆桑其人與千戶侯等又曰沂泗水以北宜五穀桑麻是靑徐之土亦宜桑也詩魏風曰彼汾一方言采其桑又曰十畆之間兮桑者閒閒兮貨殖傳曰燕代田畜而事蠶是冀土有宜桑者孟子言文王養老之政樹墻下以桑匹婦蠶之而豳風七月之二章三章詠蠶桑事甚悉是雍土亦有宜桑者也古者蠶桑之利北土爲饒觀秦氏蠶書及濮州舊志所言則近世猶未之攺不知何時稍衰而吳越之間獨擅其名賦斂亦因以加重遂有杼柚其空之嘆古今事變之不同有如此者

兗少山而丘頗多其見於經傳者曰楚丘【今在縣東北】帝丘【今開州本顓頊之墟故稱帝丘】旄丘【在開州西】鐡丘【在州西南】瑕丘淸丘【並在州東南】廩丘【在今範縣東南】惇丘【在今觀城縣南又頓丘在今濬縣西當屬冀故不數】皆在濮水之濵桑土之野故經系降丘宅土於桑土旣蠶之下說文丘土之髙者廣雅小陵曰丘兗地最卑丘非山比當泛濫之時而其上猶可以居人益信懷山襄陵謂孟門之洪水而非泛言九州之災矣

厥土黒墳厥艸惟繇厥木惟條【釋文墳扶粉反後同韋昭音勃僨反繇音遙】傳曰黑墳色黑而墳起繇茂條長也林氏曰墳者土膏脈起也左傳公祭之地地墳是也九州惟此與徐言艸木者孔防云三州偏宜艸木也此說不然按三州最居下流其地卑濕沮洳洪水爲患艸木不得其生至是或繇或條或夭或喬而或漸苞故於三州特言之以見水土平艸木亦得遂其性也東陽陳氏曰兗徐居河濟江淮下流水未平則爲下濕於艸木非宜水旣平則爲沃衍於艸木尢宜故三州特言艸木【渭】按釋文馬云繇抽也視茂義爲優吳幼淸從之言兗水最甚艸木至是始抽始長與徐不同也孟子言洪水泛濫艸木暢茂而三州之艸木必待水土旣平然後得遂其性何也蓋孟子所謂暢茂者乃山陵林麓髙卬之地防蘢郁塞之經所謂繇條者乃平土樹藝五穀之地必水退而後艸木得遂其性欣欣有向榮之意也

厥田惟中下厥賦貞作十有三載乃同【釋文載馬鄭本作年渭按史記漢書並作年】

傳曰田第六貞正也州第九賦正與九相當正義曰諸州賦無下下貞卽下下爲第九也林氏曰兗州之賦必待十有三載然後同於余州非謂此州治水至十有三載而後成功也果爾則其文勢不應在降丘宅土之下蔡氏曰兗當河下流之沖水激而湍悍地平而土防被害尢劇今水患𨿽平而卑濕沮洳未必盡去土曠人稀生理鮮少必作治十有三載然後賦法同於他州此爲田賦而言故其文屬於厥賦之下先儒以爲禹治水所歷之年且謂此州治水最在後畢州爲第九成功因以上文厥賦貞者爲賦亦第九與州正相當殊無意義其說非是王氏充耘曰兗受患最深水土旣可耕作矣又必寛之十三年待其一紀之後嵗星一周天道變於上地力復於下然後使供輸比同於他州蓋因其受患之深所以優卹之至渭按林蔡王三說大槪得之而有所未盡韓康伯注易貞勝曰貞正也一也貞訓正兼有一義厥賦貞謂十二嵗之中賦法始終如一也蓋禹制五畆之稅視嵗之丰凶以爲多寡而兗獨有異受患最深墾辟不易禹立一至少之則嵗以爲常𨿽遇丰年亦不多取而寛以待之至一紀之後第十三載然後賦法同於他州亦視其丰凶以爲多寡也九賦之賦惟缺下下兗賦至少固當第九而經不言下下何也兗賦法異於他州言貞則其義見言下下則其義不見故不曰厥賦惟下下而曰厥賦貞也

易文言曰貞固足以干事是貞亦兼有固義內卦爲貞外卦爲悔本卦爲貞之卦爲悔貞皆其不動不變者厥賦貞當作此解蘇氏謂賦隨田髙下者正也此州田中下賦亦中下田賦皆第六故曰貞夫九州之賦相校爲等差豈有雍賦旣第六而兗復第六之理蔡傳云兗賦最薄言君天下者以薄賦爲正也【說本曽氏】然則他州之賦皆不正乎袁良貴曰什一者堯舜中正之法重則桀輕則貉謂賦以薄爲正殊非大道朱氏云貞者隨所卜而定之之名也蓋兗與他州不同水患𨿽平盈虛未卜故必作十有三載歷歷試之然後得其一定之法而賦始年年齊矣按袁之砭蔡誠是而以貞爲卜義亦未當金吉甫云貞字下下字也古篆凡重字者於上字下添二兗賦下下篆從下二或誤作正遂譌爲貞此說尢非經果曰厥賦下下則下文義不可通矣

禹貢言作者四冀大陸旣作靑萊夷作牧荊云土夢作乂及此作十有三載乃同是也彼三州皆以作爲耕作則此州何獨以作爲治水邪總由漢儒錯解此經以十有三載爲洪水初平之年後人遂踵其謬耳今按禹之治兗疏九河瀹濟漯澤雷夏防灉沮而其功已畢民皆降丘宅土矣豈必遲之又久而後平乃始有賦法也哉以初年所入之數爲準一紀之中槪從其薄貞一而不變此卽是兗之賦法而與他州不同至十有三載地力加厚人功益備乃同於他州耳後世募民開墾之法數年後起科漸加與熟田等亦卽此意春秋傳曰美惡周必復周謂嵗星十二年一周天也十有三載其惡復爲美之時乎

厥貢漆絲【釋文漆音七】

傳曰地宜漆林又宜桑蠶正義曰任土作貢此州貢漆知地宜漆林也周禮載師云漆林之徵故以漆林言之林氏曰八州之貢荊最多兗雍最寡各因其地之所有而不彊之以所無也𨿽有多寡然皆以其所入準其髙下以充每嵗之常貢是以有多寡而無輕重呂氏曰九州之貢皆服食器用之物所謂惟正之供渭按衛文公遷於楚丘其詩曰樹之榛栗椅桐梓漆是亦兗土宜漆之一證也

厥篚織文【渭按篚漢書皆作棐顏氏云與篚同】

傳曰盛之筐篚而貢焉正義曰織文織而有文者也鄭云貢者百工之府受而藏之其實於篚者入於女功故以貢篚別之歷檢篚之所盛皆供衣服之用入於女功如鄭言矣其無厥篚者州無入篚之物故不貢也曽氏曰謂之織文則繪畫組繡而有文者不與矣林氏曰古者幣帛之屬皆盛於篚蘇氏引篚厥黃爲證是也夏氏曰參考余州徐篚纎縞篚織貝荊篚纁璣組豫篚纎纊皆可充衣服之物若夫靑之檿絲𨿽不充衣服然爾雅注謂檿絲出東萊以織繒堅韌異常則亦可充衣服故篚之梁雍有貢無篚以其不宜也蔡氏曰篚竹器筐屬也吳氏曰織文綾羅之屬渭按篚供幣帛之類入於女功其卽周官之幣貢服貢與

疏云漢世陳畱襄邑縣置服官使制作衣服是兗州綾錦美也按水經注引陳畱風俗傳云襄邑縣南有渙水故傳曰雎渙之間出文章天子郊廟禦服出焉尙書所謂厥篚織文者也襄邑在豫域不當引兗篚爲證防承其繆

孔傳云織文錦綺之屬吳氏州注曰染其絲五色織之曰織貝不染五色而織之成文者曰織文故以爲綾羅之屬而不言錦蓋錦必染絲以織也其義較長今從之

浮於濟漯達於河【釋文漯天答反篇韻作他合反】

傳曰濟漯兩水名因水入水曰達正義曰地理誌雲漯水出東郡東武陽縣至樂安千乘縣入海過郡三行千二十里其濟則下文具矣因水入水謂不須舎舟而陸行也蔡氏曰舟行水曰浮漯者河之枝流也兗之貢浮濟浮漯以達於河也帝都冀州三面距河達河則達帝都矣渭按今山東東昌府朝城縣西有東武陽故城靑州府髙苑縣北有千乘故城皆漢縣河謂南河之尾漯首受河防也孟子曰禹疏九河瀹濟漯皆在兗域而經於濟漯不言施功以貢道見之曰浮於濟漯則二水之治可知矣其立文簡奧類如此也

傳云順流曰浮張子韶取之以釋荊州之貢道而傳同叔爲之辯曰豫貢浮於洛達於河順流也雍貢浮於積石至於龍門順流也而濟漯受河而東流兗貢浮濟漯以達於河果爲順流乎況荊貢所謂浮於江沱潛漢正如程氏各隨其便之說而逾洛則是溯漢而上無水可以通河故捨舟陸行以入洛由洛以至於河耳又安可謂浮漢爲順流乎今按傅說良是浮者舟行水上之謂沿溯同辭貢道言浮者七傅所舉五州之外惟靑貢浮於汶達於濟亦爲順流而梁貢浮於潛逾於沔有沿有溯安國不防經始末而輕爲之解其謬顯然無垢猶有取焉何也

濟漯之漯說文本作濕【水出東郡東武陽入海從水防聲桑欽云出千乘髙唐他合切】燥濕之濕說文本作濕【幽濕也從水一所以覆也覆而有王故濕也防省聲失入切】隸攺日爲田又省一糸遂作漯而濕轉爲濕濕濕二字混而無別漢千乘郡有濕沃縣漯水之所經故名而地理誌訛爲濕司馬彪魏收皆承其誤惟水經注作漯沃當從之

漢志東郡東武陽縣下云禹治漯水東北至千乘入海【東武陽卽今朝城縣應劭曰在武水之陽酈道元曰漯水亦或武水也其故城在今縣西千乘縣爲千乘郡治後漢始攺郡爲樂安國防引班志不當加樂安二字】又平原郡髙唐縣下云桑欽言漯水所出今按禹引河自大伾山西折而北循大陸東畔入海而漯首受河自黎陽宿胥口始不起東武陽也水經注所敍河水自宿胥口又東右逕滑臺城【故白馬縣治在今縣西南】又東北逕黎陽縣南【黎陽故城在今濬縣東北】又東北逕涼城縣【在今縣東北】又東北逕伍子胥廟南【廟在晉頓丘郡界今淸丰縣之西境是】又東北爲長壽津河之故瀆出焉【津在涼城廢縣東北六十里】河水又東逕鐡丘南【元和志鐡丘在滑州衛南縣東南十里衛南本漢濮陽縣地也丘今在開州之西南】又東北逕濮陽縣北【開州西南二十里有濮陽故城】又東北逕衛國縣南【縣故畔觀也其故城在今觀城縣西淸丰之南境開州之北境皆得其地】又東逕鄄城縣北【今濮州東二十里有鄄縣故城唐濮州治也】又東北逕範縣之秦亭西【春秋書築臺於秦者也今範縣東南二十里有範縣故城】又東北逕委粟津【寰宇記觀城縣東南六十七里有委粟城蓋與津相近】皆古漯水也自周定王之五年河徙從宿胥口東行漯川至長壽津始與漯別其津以西漯水之故道悉爲河所占而上防較短矣然河之故瀆不經東武陽亦不經髙唐迨漢成帝建始末河決館陶【屬魏郡】由東武陽絕漯水而東北至髙唐又絕漯水東北至千乘入海𨿽嘗塞治而故道猶存王莽始建國三年復決於此莽爲元城冢墓計不隄塞明帝永平中王景修之遂爲大河之經流自是委粟津以西漯水之故道又爲河所占上防益短矣漯水一出於武陽再出於髙唐據成帝後言之耳【詳見導河歷代徙流下】水經注委粟津河北卽東武陽也漯水出焉【河自此與漯別東北逕東阿茌平防縣至千乘入海】水上承河水於武陽縣東南而北逕武陽新城東引水自東門石竇北注於堂池水帀隍塹於城東北合爲一瀆東北出郭逕陽平縣之岡城西【陽平故城今爲莘縣治岡城在縣西南七里通典莘縣漢陽平縣地有武陽城無此水矣元和志武河在朝城縣東十步蓋卽漯水也新志云故流今堙惟縣城西門外少南三里許有大陂廣十餘里其勢城而東與陽谷縣西大陂連夏秋積潦幷成巨浸相傳爲古漯河匯流防】又北絕莘道城之西北【今莘縣西十三里有莘亭故城】又東北逕樂平縣故城東【本漢淸縣後漢更名樂平其故城在今唐邑縣東南三十里】又北逕聊城縣故城西【城在今聊城縣西十五里】又東北逕淸河縣故城北【城在今淸平縣南淸平本漢貝丘縣其西南有貝丘故城】又東北逕文鄕城東南【城亦在淸平縣南】又東北逕博平縣故城南【城在今博平縣西北三十里】右與黃溝合【溝承聊城郭水東北出逕淸河城南又東北逕攝城北春秋所謂聊攝以東也又東逕文鄊城又東北出於髙唐縣東注漯水】又東北逕援縣故城西【杜預釋地曰濟南祝阿縣西北有援城今在禹城縣西南漢志作瑗】又逕髙唐縣故城東【左傳哀公十年趙鞅帥師伐齊取犂及轅毀髙唐之郭杜預曰轅卽援也祝阿縣西北有髙唐城今在禹城縣西四十里禹城本漢祝阿縣】桑欽地理誌曰漯水出髙唐余按穆天子傳稱丁卯天子自五鹿東徵釣於漯水以祭淑人丁巳天子東徵食馬於漯水之上尋其沿歷逕趣不得近出髙唐桑氏所言蓋津流出次於所間【去聲】也俗以是水上承於河亦謂之源河矣【源河乃漯之再出者桑欽惟知此而不知起東武陽則疎矣河旣與漯合復分爲二漯由漯陰故城北河由平原故城東蓋自髙唐以西至武陽河在南而漯在北自髙唐以東至海則漯在南而河在北矣今禹城縣南有源陽故城唐縣在源河之北故名】漯水又東北逕漯陰縣故城北【伏琛謂之漯陽城地理風俗記曰平原漯陰縣今巨漯亭是也按臨邑縣西有漯陰故城元和志漯水北去臨邑縣七里】又東北逕著縣故城南【城在今濟陽縣西南著竹庶反】又東北逕崔氏城北【城在今章丘縣西北】又東北逕東朝陽故城南【城亦在章丘西北】又東逕漢徴君伏生墓南【碑碣尙存】又東逕鄒平縣故城北【城在今鄒平縣北與齊東縣接界】又東北逕東鄒城北【今靑城縣界有東鄒故縣】又東北逕建信縣故城北【應劭曰在臨濟縣西北五十里今在髙苑縣西北】又東北逕千乘縣二城間【伏琛云千乘城在齊城西北一百五十里隔防水卽漯之別名也元和志千乘故城在淄州髙苑縣北二十五里】又東北爲馬常坈【蓋亦在千乘縣界玉篇坈音而勇切地名今按下文里數則坈乃澱泊之類】坈東西八十里南北三十里亂河枝流而入於海【第五卷

河水泣雲河水自幹乘北城北又東分爲二水枝津東逕甲下城南東南歷馬常坈注濟又第八卷

濟水注雲濟水自甲下邑南東歷瑯槐故城北又東北河水枝津注之蓋卽漯之所亂者】此目西漢末以迄後魏漯川之原委也以今輿地言之濬縣滑縣開州淸丰【並屬直隸大名府】觀城濮州範縣朝城莘縣堂邑城淸平博平【並屬山東東昌府】禹城臨邑濟陽章丘鄒平齊東靑城【並屬濟南府】髙苑【屬靑州府】諸州縣界中皆古漯水之所經自宋世河決商胡朝城流絕而舊迹之存者鮮矣

蔡傳云地誌漯水出東郡東武陽至千乘入海程氏以爲此乃漢河與漯殊異然亦不能明言漯河所在未洋其地也陳師凱曰程氏貢道圖云漯受河於武陽此漢河而非禹河愚按其意非指漯爲漢河蓋言今自漯入河處所受河水乃漢以後所徙頓丘之河非禹時澶相以北之河也其漯水仍以東武陽爲是料河水未徙之前其目漯入河處則又過武陽以北之地也卽無與漯殊異之文故不別言漯所在耳此言足以正蔡氏之謬且水經注所敍漯水原委極其明確蔡氏束諸髙閤而不觀乃以爲其地不可得詳僅以河之枝流一語了之如此顢頇亦何俾於禹貢邪

困學紀聞曰太史公班孟堅謂禹釃二渠以引其河一貝丘一漯川李垂導河形勢書云東爲漯川者乃今泉源赤河北出貝丘者乃今王莽故瀆而漢塞宣房所行二渠蓋獨漯川其一則漢決之起觀城入蒲臺所謂武河者也渭按赤河在今東平州西北及東阿縣北五代周顯徳初命宰相李谷治楊劉決河其不復故道者離爲赤河及遊金二河歐陽修所稱遊赤金三河是也古漯川不行東平界中以赤河爲漯川殊謬武河者武水也水經注云卽漯水亦不聞爲漢決之凡垂書所言舊迹多不可信大抵如此

孟康云河自王莽時遂空惟用漯耳其實河行漯川獨武陽以上則然而武陽以下河漯仍自別行應劭曰河盛則通津委海水耗則微涓絕流謂漯自髙唐以東以河之消長爲盈涸非謂河行漯以入海也觀水經河漯各有其道酈善長云河於濟漯之北別流注海今所輟一流者惟漯水耳【見第八卷

濟水注】然則漯入海處後魏時𨿽已輟流而故道猶存未嘗爲河所占況東漢之世乎今大淸河自歷城以東皆漯川故道五代晉後屢爲黃河所行其濱州以下則又非漯矣漯入海處終未嘗爲河所占也明一統志云漯河在章丘縣北七里源出長白山西北流入小淸河焦弱侯指爲禹貢之漯滑按漯上承河水非山源也亦不於章丘縣北入小淸河據元和志章丘縣有濟水卽今小淸河也水經注雲濟水東逕菅縣故城南【城在章丘縣西北二十五里】右納百脈水水出土鼔縣故城西又東北流注於濟濟水又東有楊渚溝水出於陵故城西南而北逕土鼔城東又西北逕章丘城東又北流注於濟也於陵故城在今長山縣西南楊渚溝水由章丘城東而北入小淸河寰宇記謂之河齊乘雲在章丘縣東七里出長白山之王村峪【山在長山縣西南三十里元和志引齊記曰於陵城西三里有長白山】其後小淸之上流淤塞章丘鄒平長山界中故瀆爲河之所行俗遂以爲漯齊乘雲小淸河自鄒平又東逕長山新城今爲漯河經流矣此卽楊渚溝一名河者字隨聲變與禹貢之漯全無交涉也

或問河南之濟伏見斷續若以爲貢道則必有捨舟從陸之事法當如荊梁書逾而經無其文何也曰滎澤渟而不流其水濳行地下至陶丘復出爲濟【詳見導沇】中間相去約四百里皆須陸行聖人重勞民貢道必不由此其所謂浮於濟漯達於河者蓋自陶丘之東浮濟而北由漯以達河本無所逾故不言逾也或又曰漢與洛濳與皆二水而異名故言逾陶丘滎澤一濟也故不言逾曰苟有捨舟從陸之事則必書逾何論一水二水乎惟本無所逾故不言逾也

濟漯二水爲東南四州貢道之所必由非獨兗也靑承兗曰達於濟則由濟入漯可知矣徐承靑曰達於菏則由菏入濟可知矣承徐曰達於淮泗則由淮入泗由泗入菏可知矣淮通泗泗通菏菏通濟濟通漯漯通河四州之貢道無不由濟者而總與陶丘滎澤之間無渉此其所以不言逾也禹時濟實通漯林少頴云案經文無濟漯相通之道非也但孔疏雲從漯入濟自濟入河則必有捨舟行陸之事是爲大謬耳周希聖更定其文曰由濟而入漯由漯而入河經防灼然矣近惟朱長孺深知此意其所著禹貢長箋曰古時濟漯通流漢以後遂不相屬孔疏與經文所次水道不合當是從濟入漯從漯入河鄭端簡亦云舊作二道者非是此適與周氏闇合也新唐書許敬宗傳云髙宗東封泰山次濮陽問書稱浮於濟漯今齊與漯斷不相屬何故敬宗對曰沇濟自溫入河伏地南出爲滎澤又伏而出曹濮之間汶水從入之故書又言浮汶達濟不言合漯者漯自東武陽至千乘入海也或據此以駮濟與漯通之說余曰濟漯本相附近逮西漢末河行濟漯之間髙唐以西至東武陽二水爲河所隔唐世猶然故髙宗謂濟漯斷不相屬敬宗不知古今水道之變遷而慿臆以對殊失經防未可以證禹貢也然則濟與漯通當在何處曰是不可知按水經鄧裏渠與將渠合北逕茌平縣東臨邑縣故城西北流入於河河水又東北逕四凟津注雲河水東分濟亦曰濟水受河也【水經注濟或作泲又因泲而訛爲沛今悉攺從濟】自河入濟自濟入淮自淮水徑周通故有四凟之名蓋其時濟漯之間爲河所隔故云河分濟又云濟受河在禹時則固漯分濟或濟受漯也漢臨邑縣在今茬平縣東【通典漢臨邑故城在盧縣東按今長淸縣西南二十五里有盧縣故城西與茬平接界漢臨邑當在此間今臨邑本漢漯陰縣劉宋僑置臨邑非漢縣也】四瀆津在臨邑故城東北【寰宇記四口故關在城縣東八十里一名四瀆口】當爲古濟漯通波處此亦不敢定以爲是然濟與漯通必在防汶之後又北將東之際而臨邑適當其地東北接髙唐故城爲漯之所經枝津徑通理無可疑

黃文叔云或浮濟或浮漯而皆達於河愚謂兗之北境可徑浮漯以達河而其南境則必由濟入漯也凖此以推則靑之汶徐之淮揚之江海荊之江沱濳漢雍之龍門𨿽並列於經而或由或不由各隨其便惟豫之洛梁之潛沔渭爲道所必由耳水患莫大於河堯時河從大伾以東行平地數爲敗靑徐之菑特甚降水大陸九河之區尙未爲河所行孔疏云冀州之水不經兗州故得先冀而後兗此篤論也謂治河當自兗始而不信龍門呂梁之事總由讀河渠書不熟耳九河旣道靑徐之河患息其所當治者濟與淮而已雍之西河豫之南河治冀時早已就緒及治豫雍則惟決諸川使由洛渭以入河而其功已畢河無事焉禹治水勢如破竹靑徐以下所謂數節之後迎刃而解者也

禹貢錐指卷三﹤經部﹐書類﹐禹貢錐指﹥

欽定四庫全書

禹貢錐指卷四

徳淸胡渭撰

海岱惟靑州【釋文岱音代】

傳曰東北據海西南距岱顏氏【師古】曰岱卽太山也【渭】按成王賜太公履曰東至於海季札聞齊音曰表東海者其太公乎齊湣王謂張儀曰齊僻陋隱居東海之上是東據海也而傳兼言北楚子謂齊侯曰君處北海蘇秦說齊王曰北有勃海蓋自今成山以至樂安者是也故云東北據海然自朝鮮以至日照皆靑也所遺多矣專言東則固可該瑯邪與朝鮮也地理誌岱山在泰山郡博縣西北今山東濟南府泰安州東南有博縣故城山在州北五里於故城爲西北也公羊傳曰越在岱陰齊蘇秦說齊王曰南有泰山史記曰泰山之陽則魯其陰則齊岱主南言與徐分界也而傳兼言西則岱不足以表其界蓋靑西以濟爲兗界齊語正封疆西至於濟其明徵也北自瑯槐以西亦以濟爲兗界故王莽攺漢齊郡曰濟南而經不言濟者蒙兗濟河之文從可知也傳兼言西則欲宻而反疎甚矣說經之難也

正義雲海非可越而言據者東萊東境之縣浮海入海曲之間靑州之境非至海畔而已故言據也漢末有公孫度者竊據遼東自號靑州刺史越海收東萊諸郡堯時靑州當越海而有遼東也舜爲十二州分靑州爲營州營州卽遼東也渭按安國傳出魏晉問其釋舜典云分靑爲營襲馬鄭也此云靑州東北據海蓋直案當時輿地遼東屬幽州以爲靑之北境至勃海而止故曰東北據海若忘乎其營之出於靑者而穎達善爲傳防訓據曰跨以求合於前說夫靑之跨海固也而以傳之據爲跨則非也以靑之據海爲跨海猶之可也推而至於兗之據濟揚之據淮荊之據荊山梁之據華山之南雍之據河皆以爲跨之則大不可矣穎達豈未之思邪先儒謂分靑爲營據爾雅齊曰營州以立義康成云舜以靑州越海分置營州是堯時遼東本屬靑也而王明逸非之曰中國疆界固有非至海畔止者如珠崖在大海中自爲一隅而屬於嶺南然𨿽越海而土俗相接又他無可附遼東固中國東境豈有不屬接壤之冀而遙屬隔海之靑乎周時遼東卽營州而幷於幽州則堯時決非屬靑矣斯言亦近理然孫炎以爾雅爲殷制殷必有所受遼東苟非靑域殷何由攺靑曰營馬鄭諸儒相沿已久當從之古今疆域或因或革未可據周之屬幽以證堯時不屬靑也

周禮正東曰靑州其疆域與禹貢大異鄭注云靑州則徐州地也蓋以其山鎭曰沂山其川淮泗其浸沂沭知之經曰海岱及淮惟徐州又曰淮沂其乂又曰浮於淮泗是知徐幷於靑也賈疏云周之靑州於禹貢侵豫州之地蓋以其澤藪曰望諸知之望諸卽孟豬經於豫州曰導菏澤被孟豬是知侵豫之地也疏又云周時幽州南侵徐州之地蓋以其澤藪曰貕養知之地理誌瑯邪長廣縣西有奚養澤瑯邪郡屬徐州是知侵徐之地也【渭】按長廣故城在今登州府萊陽縣東漢屬徐州實古靑州域幽之所侵乃靑地非徐地也不但此也其川河泲其浸菑時皆靑地爲幽所侵而賈不言何其疎也蓋今靑登萊三府之地在靑域者周時皆割入幽其西又爲兗所侵而損豫之東南境以益之徐則岱山大野皆入於兗是靑亦不全得徐也鄭云靑州卽徐州亦言其大略而已

林少穎云爾雅不言靑州者靑幷於徐也蔡傳取之【渭】按齊曰營州注云自岱東至海邢昺疏云營州卽靑州地也博物志云營與靑同海東有靑邱齊有營邱豈是名乎蓋殷攺靑曰營靑地入營未嘗幷於徐也林氏徒以越海之艱當合徐而不合營故爲此言然邢疏鑿鑿可據蔡氏汨於近說而不知考亦獨何哉

唐營州治栁城縣【西南距平川七百里】此隋開皇三年平髙寶寜以其地置營州大業初攺爲栁城郡者實在禹冀州舜幽州之域於靑州無涉也水經大遼水注雲渝水首受白狼水南逕營邱城西營邱在齊僑置於此也寰宇記引開元十道略云舜築栁城以證古時已有栁城之地蓋皆因爾雅齊曰營州之文而附防爲此說不知栁城漢屬遼西郡隋始於此置營州名同而地異非舜之分靑爲營者也靑州有古爽鳩氏之虛爲季崱有逢伯陵蒲姑氏之所因及斟灌斟尋寒過之封皆在焉春秋時可考者齊紀譚州夷介萊凡七國戰國時爲齊燕二國地秦幷天下置齊郡瑯邪【東境是】遼東漢復置靑州【領郡國六】後漢魏並因之【領郡國五】晉分置平州【靑州領郡國六平州領郡國五】後攺曰幽州唐爲河南道之北海【靑州】濟南【齊】淄川【淄】髙宻【宻】東萊【萊】東牟【登】等郡河北道之安東都防府按以上通典所列髙宻之莒縣及諸城之南境當往屬徐又有當來屬者兗域濟陽之盧縣及東阿之東境【後漢谷城縣地在濟東者卽今東阿縣】平陰之北境徐域魯郡幹封萊蕪之北境是也以今輿地言之山東登州萊州二府其靑州府則益都臨淄昌樂安邱壽光臨胊及諸城髙苑博興樂安之南境濟南府則肥城長淸歷城章邱鄒平長山新城淄川及泰安萊蕪之北境兗州府則惟東阿及平陰之北境【三府之地南以齊長城故阯與徐分界西及北以漢時濟水故道與兗分界】其東北跨海爲故遼東都司之東境及朝鮮國皆古靑州域也

靑之東境登萊二府之地斗入大海中東西長八九百里形如吐舌史記齊世家云齊自泰山屬之瑯邪北被於海膏壤二千里蓋幷登萊計之也海水自日照縣東與徐分界【日照本漢海曲縣屬珢邪郡今屬靑州府莒州】北歷諸城縣東折而東北歷膠州卽墨萊陽棲霞文登諸縣南又東北出而西折歷寜海州及福山蓬萊二縣北【蓬萊登州府治也海在府城北五里北與遼東相望自新開海口而東北扺遼東金州衛南之旅順口三百里而近有沙門砣磯鐵山諸島可以泊舟避風一帆徑度亦不甚險漢書元封二年遣棲船將軍楊僕從齊浮勃海擊朝鮮元和志大人故城在登州黃縣北二十里司馬宣王伐遼東造此城運糧船從此入今新羅百濟往還常由於此】又西曆招逺掖縣昌邑濰縣北與兗分界

禹河自碣石入海碣石以西爲逆河其東則海無所謂勃海也勃海之名始見於戰國策蘇秦說齊曰北有勃海是也然春秋時已有之左傳楚子使屈完謂齊桓公曰君處北海韓非子曰齊景公與晏子遊於少海北海少海卽勃海也亦作勃澥說文雲海之別又謂之禆海齊語渠弭於有渚韋昭注云渠弭禆海是也列子曰勃海之東有大壑名曰歸墟歸墟者尾閭也應劭曰海之橫出者曰勃史記索隱崔浩曰勃防跌也旁跌出者橫在齊北故齊都賦雲海旁出爲勃【徐軒左思皆有齊都賦】漢置勃海郡治浮陽縣卽今河間府之滄州又置北海郡治營陵縣卽今靑州府之昌樂縣二郡皆在勃海之濱一屬兗一屬靑也元和志萊州掖縣北有渤海則已入東萊郡界過碣石二百餘里矣元人又以鐵山爲碣石於欽齊乘曰靑州東北跨海跨小海也蓋太行恆嶽北徼之山循塞東入朝鮮海限塞山有此一曲北自平州碣石南至登州沙門島是爲渤海之口濶五百里西入直沽防千里焉【於氏所謂碣石蓋卽鐵山也鐵山南對沙門島北與旅順口相接正當渤海之口若在昌黎者與此地遙隔五六百里安得舉以爲言】渤海初不若是之逺經云夾右碣石入於河又云至於碣石入於海漢天文志雲中國山川東北流其維首在隴蜀尾沒於勃海碣石碣石者河海分界處也碣石以西至直沽口禹時爲逆河戰國時謂之勃海勃海止此耳以鐵山沙門爲勃海之口而旅順以東爲大海近志之失也詳見導河

舜典嵗二月東巡守至於岱宗傳云泰山爲四嶽所宗周禮兗州山鎭曰岱山爾雅河東岱李巡云東嶽泰山也史記黃帝東至於海登岱宗漢書五行志曰泰山岱宗五嶽之長王者易姓告代之處也山有天門曰觀馬第伯封禪儀記云仰視天門窔遼如從穴中視天直上七里類羊腸逶迆名曰環道往往有絙索可得而登也應劭漢官儀云泰山東南山頂名曰日觀雞一鳴時見日始欲出長三丈許故以名焉唐六典云泰山周一百六十里髙四十餘里今泰安州境有云云亭亭梁父社首髙裏石閭䢐徠等山新泰縣境有山新甫山𨿽隨地異名實泰山之支峯別阜也

岱南與徐分界處嘗考齊長城故阯而約略得之管子曰長城之陽魯也長城之陰齊也是春秋時已有長城矣竹書紀年曰梁惠成王二十年齊築防以爲長城城緣河徑泰山千餘里東至瑯邪臺入海齊記曰齊宣王乘山嶺之上築長城東至海西至濟州千餘里水經注雲濟水自臨邑縣東又北逕平陰城西京相璠曰平陰齊地在濟北盧縣故城西南十里【今長淸縣西南二十五里有盧縣故城】南有長城東至海西至濟河道所由名防門去平陰三里齊侯塹防門卽此也其水引濟故瀆尙存【見濟水】又云朱虛縣泰山上有長城【泰山東泰山也亦名小泰山在臨胊縣南百里朱虛故城在縣東】西接岱山東連瑯邪巨海千有餘裏蓋田氏之所造【見東汶水】括地誌雲長城西北起濟州平陰縣緣河歷泰山北岡上經齊州淄州東至宻州瑯邪臺入海【臺在州治諸城縣東南百四十里瑯邪山上】元和志云故長城首起平陰北二十九里通典云盧縣有長城東至海蘇代說燕王曰齊有長城鉅防鉅防卽防門也寰宇記云諸城縣南四十里有長城東南自海迆邐上大朱山盡州南界二百五十里【大朱山南距瑯邪臺六十里】今按齊長城橫絕泰山緜地千餘里自平陰而東歷肥城【在縣北】長淸【在縣南】泰安【在州西北六十里】萊蕪【在縣北】淄川【在縣南】沂水【在縣北九十五里】臨朐【在縣南又有穆陵關在大峴山上西接沂水縣界】莒州【在州北】以訖於諸城【在縣南七十里】皆有故阯此𨿽後人所築然皆因岡阜自然之勢爲之禹時靑徐分界亦必以此也

靑西及北以濟爲界鄭漁仲云不言濟者以兗州見之也按水經注濟水自臨邑過平陰盧縣歷城臺縣梁鄒臨濟安平樂安利縣至瑯槐入海以今輿地言之平陰長淸齊河歷城界中之大淸河及章邱鄒平常山新城髙苑博與樂安界中之小淸河卽漢時濟水防汶入海之故道古靑兗分界處也

靑之東北界無可考疏云越海而有遼東之地恐未盡通典云靑州之界東跨海從岱山東歷宻州東北經海曲萊州越海分遼東樂浪三韓之地西抵遼水此說近是然三韓地太逺而菟不可遺竊疑漢武所開二郡皆古嵎夷之地在靑州之域者而三韓不與焉蓋嵎夷羲和之所宅朝鮮箕子之所封不應在化外先儒但云有遼東非也漢書言東夷天性柔順異於三方之外故孔子悼道不行設浮於海欲居九夷後漢書言東夷率皆土著喜飲酒歌舞或冠弁衣錦器用俎豆所謂中國失禮求之四夷者也觀其土俗則靑之東北界不止於遼東明矣史記秦始皇本紀云地東至海曁朝鮮北據河爲塞並陰山至遼東朝鮮列傳云自始全燕時略屬眞番朝鮮爲置吏築鄣塞秦滅燕屬遼東外徼燕秦之所經略蓋禹貢嵎夷之地唐一行所謂北戒山河抵恆山之右乃東循塞垣至濊貊朝鮮者也

明遼東都指揮使司兼轄漢遼東西二郡之地都司城西四百二十里爲廣寜衛本遼東無慮縣也衛西幽州域衛東營州域都司城東至鴨緑江五百六十里與髙麗分水太康地誌云樂浪遂城縣有碣石長城所起通典云在今髙麗舊界蓋卽蒙恬所築起臨洮至遼東者也東漢以來故阯湮沒都司城北至三萬衛三百三十里古肅愼氏地衛西有開元城金置防寜府號爲上京禹貢靑州之北界當極於此衛東北距長白山千餘里其水北流爲混同江南流爲鴨緑江唐書東夷傳云髙麗馬訾水出韎鞨之白山色若鴨頭卽此江也都司城南至旅順海口七百三十里去登州不逺順風帆信宿可達眀初遼東士子附山東鄕試後以渡海之艱攺附順天猶周之幷營於幽也

嵎夷旣略【釋文嵎音隅】

傳曰嵎夷地名正義曰卽堯典宅嵎夷是也嵎夷萊夷和夷爲地名淮夷爲水名略是簡略之義故用功少爲略也王氏曰略爲之封畛也曾氏曰地接於夷爲之封畛金氏曰首書嵎夷諸州無此例也但靑州實跨海而有東夷兼堯命羲和宅嵎夷以候正東之景故特表於前【渭】按後漢書東夷有九種昔堯命羲仲宅嵎夷曰暘谷蓋日之所出也贊曰宅是嵎夷曰乃暘谷巢山海厥區九族是以九夷爲嵎夷也金說本此蓋碣石之功畢禹卽東行至遼東經略嵎夷然後渡海而南治濰淄二水也

嵎夷按說文云尙書考靈曜及史記作禺銕【渭】按五帝本紀作郁夷張守節曰郁音隅夏本紀仍作嵎夷司馬貞曰今文尙書及帝命驗並作禺鐵在遼西鐵古夷字也緯書已亡檢史記無作禺銕者惟說文作嵎銕銕字見金部云古文鐵從夷從夷則可讀爲夷不當作鐵其作鐵者蓋後人傳寫之誤

九州惟此書略必有精義傳云用功少曰略非也按左傳曰天子經略諸侯正封古之制也封略之內何非君土又曰封畛土略又曰侵敗王略略皆訓界經略猶言經界也王說本此而曽氏尢善林少穎稱之

堯典傳云東表之地稱嵎夷暘明也日出於谷而天下明故稱暘谷暘谷嵎夷一也正義曰靑州在東界外之畔爲表故云東表之地據日所出謂之暘谷指其地名卽稱嵎夷故云暘谷嵎夷一也然不言在何郡縣說文崵山在遼西一曰嵎銕暘谷也旣在遼西則冀域而非靑域不可以當禹貢之嵎夷薛士龍云嵎夷今登州齊乘因以寜海州爲嵎夷近世皆宗其說余按封禪書秦始皇東遊海上祠齊之八神其七曰日主祠成山成山斗入海最居齊東北隅以迎日出云韋昭曰成山在東萊不夜縣今文登縣東北一百八十里有成山是也【不夜故城在縣東】自古相傳爲日出之地謂羲仲之所宅在此頗近理然文登與萊州接壤禹旣略嵎夷不應越萊夷而西治濰淄是則可疑耳且朝鮮更在成山之東寅賓出日尢爲得宜【元史天文志言郭守敬爲太史四海測景之所凡二十七東極髙麗西至滇池南逾朱崖北盡鐵勒皆古人之所未及按髙麗卽古朝鮮北極出地三十八度與登州同後世朝鮮爲外國測景但可在登州堯時嵎夷爲靑域測景自當在朝鮮也元之初起威行塞外諸國罔不臣服故測景窮河源悉聴其所爲】範史以東夷九族爲嵎夷必有根據杜氏通典亦用其說今從之【通鑑唐髙宗顯慶五年命蘇定方伐百濟以新羅王春秋爲嵎夷道行軍總管是亦以東夷爲嵎夷也】漢書武帝紀云元封三年朝鮮斬其王右渠降以其地爲樂浪臨屯菟眞番郡地理誌云菟樂浪武帝時置皆朝鮮濊貊句驪蠻夷應劭曰菟故眞番國樂浪故朝鮮國也後漢書東夷傳云濊及沃沮句驪本皆朝鮮之地也漢元封三年滅朝鮮分置四郡至昭帝始元五年罷臨屯眞番以幷樂浪菟菟復徙居句驪自單大領已東沃沮濊貊悉屬樂浪然則此二郡之地東窮大海皆古嵎夷也菟北與夫余挹婁連壤故爲之封畛使北國不得南侵樂浪南與三韓分海故爲之封畛使島夷不得北侵而中外之防峻矣

濰淄其道【釋文濰音惟本亦作惟又作維淄側其反渭按濰淄漢書作惟甾顏氏云惟字今作維甾字或作淄古今通用也】

傳曰濰淄二水復其故道正義曰地理誌雲濰水出瑯邪箕屋山【山見說文班志無之此誤增】北至都昌縣入海過郡三行五百二十里淄水出泰山萊蕪縣原山東北至博昌縣入海【今漢書本作入泲】林氏曰河濟下流兗受之淮下流徐受之江漢下流受之靑𨿽近海然不當眾流之衝但濰淄二水順其故道則功畢矣比之他州用力最省者也蔡氏曰上文言旣道禹爲之道也此言其道泛濫旣去水循其道也渭按都昌屬北海郡博昌屬千乘郡今山東靑州府莒州東有箕縣故城益都縣西南有萊蕪故城博興縣東南有博昌故城萊州府昌邑縣西有都昌故城皆漢縣也

顧氏日知錄曰濰水出瑯邪郡箕屋山【在今莒州西北九十里】書禹貢濰淄其道左傳襄公十八年晉師東侵及濰是也其字或省水作維或省糸作淮又或從心作惟總是一字漢書地理誌瑯邪郡朱虛下箕下作維靈門下橫下折泉下作淮上文引禹貢惟甾其道又作惟一卷之中異文三見【馬文煒曰漢書王子侯表城陽頃王子東淮侯類封北海按北海郡別無淮水蓋亦濰字之異文】通鑑梁武帝紀魏李叔仁擊邢杲於惟水【胡三省注惟當作濰】古人之文或省或借其旁並從鳥隹之隹則一爾後人誤讀爲淮沂其乂之淮而呼此水爲槐河失之矣【按淮字當從佳人之佳乃得聲今本說文亦誤】

水經注濰水出瑯邪箕縣濰山【許愼呂忱雲濰水出箕屋山淮南子曰濰水出覆舟山蓋廣異名也元和志濰山在宻州莒縣東北八十三里濰水所出渭按說文濰水出瑯邪箕屋山謂瑯邪郡箕縣之屋山非山名箕屋也】東北逕其縣故城西又東北逕諸縣故域西【城在今諸城縣西南】又東北逕東武縣故城西【故城漢瑯邪郡治也今爲諸城縣治元和志濰州故堰在諸城縣東北四十六里蓄以爲塘方二十餘里漑水田萬頃】又北逕平昌縣故城東【城在今安邱縣南】又北逕髙宻縣故城西【城在今縣西南元和志濰水在髙宻縣西南去縣四十里韓信與楚將龍且夾濰水而陳卽此處】又北逕淳於縣東【今安邱縣東北有淳於故城濰水在縣東五十里】又北左防汶水【此東汶也出朱虛縣小泰山】北逕平城亭西又東北逕宻鄕亭西【應劭曰淳於縣東北有平城亭又四十里有宻鄕亭故縣也今昌邑縣南有平城故城東南有宻鄕故城】又東北逕下宻縣故城西【城在昌邑縣東南與濰縣接界濰縣本唐北海縣元和志海在北海縣東北一百二十里濰水南去縣五十五里】又東北逕都昌縣故城東【晉省都昌入掖縣宋建隆三年始以其地攺置昌邑縣】又東北入於海【元和志萊州掖縣海在縣北五十二里】以今輿地言之維水出莒州東北濰山歷諸城【屬靑州府】髙宻【屬萊州府】安邱【屬靑州府】濰縣至昌邑東北五十里入海也【並屬萊州府】

說文有甾字菑字而無淄字淄作甾或作菑周禮幽州浸曰菑時是也水經注淄水出泰山萊蕪縣西南原山下世謂之原泉【淮南子曰淄水出自飴山蓋山別名也括地誌曰淄州淄川縣東北七十里原山淄水所出俗傳云禹治水功畢土石黒數里之中波若漆故謂之淄水齊乘曰淄水出今益都縣嶽陽山東麓地名泉河古萊蕪地嶽陽卽原山也淄多伏流俗謂上下有十八漏益都新志淄水源曰泉河頭泉在縣西南一百三十里】東北流逕萊蕪谷【谷在今益都縣西南元和志淄水西去益都縣五十五里】屈而西北流逕其縣故城南【述徵記曰城在萊蕪谷當路岨兩山間道由南北門元和志萊蕪縣故城在今淄州東南六十里按故城明初割屬益都今在其西南或仍謂在淄川縣界者誤也今萊蕪本漢嬴縣唐貞觀元年省入博城長安四年復以其地置萊蕪縣在泰安州東一百二十里】又西北轉逕城西又北出山謂之萊蕪口【齊乘曰淄水自萊蕪谷又北逕長峪靑州舊志自臨淄西南至古萊蕪有長峪界兩山間逾二百里中通淄河按長峪本名馬陘亦名弇中見春秋傳】東北流逕牛山西又東逕臨淄縣故城南東得天齊水口【水出南郊山下謂之天齊淵五泉並出山卽牛山也水在齊八祠中北流注於淄】又北逕其城東【城中有營邱爾雅雲水出其前左爲營邱也漢齊郡治此】又東逕利縣東【晏謨曰利縣在齊城北五十里齊城卽靑州府北五十里之臨淄故城也今博興縣東有利縣故城】又東北逕東安平城北【應劭曰博昌縣西南三十里有安平亭故縣也按淄水自利縣東又東北流不得過博昌之西南今臨淄縣東有安平故城若以爲是則當先安平後利縣豈注文偶爾失次邪不然則道元誤引利縣東北當別有東安平城也】又東逕巨澱縣故城西【城在今樂安縣東北】又東北逕廣饒縣故城南【城亦在樂安東北漢廣饒巨澱二縣屬齊郡後漢省晉復置廣饒劉宋攺曰千乘歷代因之金攺曰樂安元和志淄水南去千乘縣二十八里】又東入馬車瀆【瀆水首受巨澱卽濁水所注也在今樂安縣東北齊乘雲今樂安髙家港也縣誌云在縣東五十里淸水泊北】亂流東北逕瑯槐故城南【應劭曰博昌東北八十里有瑯槐鄕故縣也今樂安縣東北一百十里瑯槐故城是】又東北逕馬井城北與時繩之水合互受通稱【時水出齊城西南二十五里平地出泉卽如水也亦謂之源水因水色黑俗又目之爲黑水澠水出營城東世謂之漢溙水北逕傅昌南界入時水自下通謂之澠又東北至廣饒故域北東北入淄水孔子曰淄澠之水合易牙嘗而知之謂斯水矣繩當作澠齊乘雲時水之源南近淄水詳其地形蓋伏淄所土人名曰烏河一名耏水亦名如水澠水北流勢極屈曲俗稱九里十八灣】又東北至皮邱沈入於海【沈疑是坈如馬常坈之類下同】故晏謨伏琛並言淄澠之水合於皮邱沈西【元和志壽光縣淄澠二水西自千乘縣界流入去縣四十里】地理誌曰馬車瀆至瑯槐入海蓋舉縣言也【謂言瑯槐而不言皮邱坈】以今輿地言之淄水出益都縣東南嶽陽山歷臨淄博興樂安至壽光縣北由淸水泊入海【並屬靑州府元和志渤海在壽光縣東北一百十里】據瑯槐故城在今樂安縣界則淄水入海不當在壽光然淸水泊跨二縣之境必皆漢瑯槐地馬車瀆近海處豈卽古之皮邱坈與【元和志千乘縣北有靑邱齊景公畋於靑邱卽此齊乘雲今淸水泊是也】朱長孺曰淄水地誌云入濟水經獨云入海者馬車瀆以下乃濟水入海處淄水入海之道與濟水正同非經志互有齟齬也渭按濟由馬車瀆入海自金皇統中始前此不爾也河渠書云於齊通淄濟之間故淄得由博昌入濟

地誌謂淄入濟水經謂淄入海杜預謂淄入汶鄭樵以入汶爲是今按左傳昭二十六年成人伐齊師之飲馬於淄者注雲淄水出泰山梁父縣西北入汶此淄卽柴汶也杜注左傳不誤鄭據以爲禹貢之淄則誤耳

靑與兗以濟爲界則濟之下流靑亦受之但瀹濟之功在治徐時故此州專紀濰淄亦猶徐共是淮而排淮之功治徐時已畢故獨書其乂而不復言也敢以補林氏之闕

厥土白墳海濱廣斥【釋文濱必人反斥徐音尺渭按濱漢書竹瀕後同斥史記漢書並作瀉】傳曰濱涯也言復其斥鹵正義曰說文鹵咸地也東方謂之斥西方謂之鹵海畔迥濶地皆斥鹵故云廣斥言水害除復舊性也林氏曰此州之土有二種平地則色白而性墳至於海濱則彌望皆斥鹵之地斥者咸土可煮以爲鹽者也金氏曰斥鹵可煮爲鹽故齊有魚鹽之利今登州千里長沙是其地

管子曰齊有渠展之鹽燕有遼東之煮渠展今不知所在水經注云平度縣有土山膠水北歷土山注於海海南土山以北悉鹽坈相承修煮不輟平度漢屬東萊郡故城在今掖縣東北自此以西曆昌邑濰縣壽光樂安其北境濱海之地疑卽是古之渠展爾雅十藪齊有海隅郭璞以海濱廣斥當之渠展蓋海隅之別名也然廣斥恐不止於此按齊語桓公通齊國之魚鹽於東萊使關市譏而不徵以爲諸侯利韋昭曰言通者則先時禁之矣東萊齊東萊夷也【漢置東萊郡今爲萊州登州二府地】取魚鹽者不徵稅所以利諸侯致逺物也由是觀之則東萊出鹽最多鄭康成周禮注云東西曰廣【古曠切】南北曰輪禮記注雲橫量曰廣從量曰輪廣者東西之地形也今登萊二府東西長八九百里三面濱海皆可以煮鹽海濱廣斥蓋謂此也金說良是【管子注云渠展地名泲水入海之處】

冀兗皆濱勃海今靜海縣東有咸水沽卽古豆子防地斥鹵數十里鹽山縣東有咸土周百五十里長蘆鹽利出此者十之五六皆兗域也而經不書徐皆濱大海自吳濞煮鹽以富其國防稽於是乎有鹽官唐以後淮浙之鹽甲於天下二州咸土更多而經亦不書獨於此書海濱廣斥何也蓋他州咸土惟沿邊一帶冀兗徐各數百里據禹迹之所及亦止千餘里而東萊之地斗入大海中長八九百里以三面計之咸土不下二千里是一州而兼數州之斥地形卓詭故特書之昔太公以齊地負海舄鹵少五穀乃通魚鹽之利而人物輻輳桓公管仲復修其業通魚鹽之利於東萊及靈公滅萊而有其地爲利益博故晏子曰魚鹽蜃蛤弗加於海言陳氏厚施通東萊之利於國中也檢漢志北海郡惟都昌壽光有鹽官而東萊郡則曲成東牟惤【音堅】昌陽當利五縣並有鹽官則萊夷之產倍於齊國又可知己齊之所出不足以給諸侯故弛禁而通萊夷之產以濟之齊資萊萊無借於齊愚故以爲廣斥在東萊也【通齊國之魚鹽於東萊謂使萊夷之產得售於齊而輸之逺方不然則何以言利諸侯邪此古人倒裝文法愼勿錯解】抑又思之人性不能食淡艱鮮已奏則鹽亦食之最急者故禹旣制貢以給國家之用而又懋遷有無使四方之人各得其所欲靑之廣斥所以利民者甚大又安得而不書傳意謂經志土復其性審爾則濱海之州皆然何獨書於靑茅氏匯疏云以鹽利早開故特標土質爲貢鹽張本庶防得之

樂安縣誌雲海濱廣斥謂如今髙家港以往其地都無所生婦人有白首而不識五稼嵗時盤薦惟魚飱耳知府朱鑑詩曰海若生潮成碧浪天如不雨盡黃塵可堪二月無花栁踏徧孤村不見春【渭】按斥鹵之地五穀不生大率類此髙家港卽古馬車瀆在縣東北五十里謂此亦齊之渠展則可若以爲靑之廣斥盡於此則非也

斥鹵對言則東方爲斥西方爲鹵單舉則斥亦鹵也故鄭康成云斥謂地咸鹵史漢並作廣瀉廣韻云瀉咸土周禮艸人咸瀉疏雲逆水之處水寫去其地爲咸鹵通作舄溝洫志民歌史起曰終古舄鹵兮生稻粱注云舄卽斥鹵呂氏春秋舄作斥蓋古字斥與瀉舄通也黃氏日抄曰案管子斥者薪芻所生之地鹵乃咸地於斥不相干今嘉興府瀕海人呼產蘆之地爲斥塹渭按海濱咸土不生他物惟蘆生之可充薪芻以給煮鹽之用取之甚便故曰斥者薪芻所生之地未見斥之非鹵也嘉興之斥塹亦卽鹽場先儒之義殆不可易

厥田惟上下厥賦中上

傳曰田第三賦第四

厥貢鹽絺海物惟錯【釋文鹽余占反絺勅其反】

傳曰絺細葛錯雜非一種林氏曰鹽卽廣斥之地所生海物水族之可食者蔡氏元度曰貢物不以精麤爲敍而以多少爲敍靑州鹽居多故敍於先也他仿此吳氏曰海物水族蠯蜃蠃蚔之類渭按海中之物詭類殊形非止江河鱗介之族故謂之錯

史記貨殖傳雲山東食海鹽山西食鹽鹵宋史食貨志云鹽類有二引池而成者曰顆鹽周官所謂盬鹽也【盬鹽周禮作苦鹽苦讀曰盬說文盬河東鹽池從鹽省古聲】防【古煮字】海防井防鹻而成者曰末鹽周官所謂散鹽也按今解州鹽池宻邇帝都其所出豈不足以給甸服千里之食而必有借於靑者蓋洪水之後土性未復不能凝結成鹽故耳水經注云河東鹽池出石鹽自然印成朝取夕復終無減損惟水暴雨澍甘潦奔泆則鹽池用耗洪水之爲害於盬也明矣舜作五之琴以歌南風其詩曰南風之時兮可以阜吾民之財兮說者謂池遇南風則結鹽多故曰可以阜財蓋盬鹽未防卽興也然周官鹽人之文諸鹽用各有所宜則後此盬鹽𨿽興靑之貢恐亦終不可廢耳

詩爲絺爲綌服之無斁傳云精曰絺麤曰綌周官掌葛以時徵絺綌之材於山農蓋取諸畿內此經爲邦國之貢故獻其布之精者內外事不同也曲禮爲天子削瓜者副【普逼反】之巾以絺則絺又可用作巾矣禹時靑豫旣貢絺之島夷又貢卉服先儒以爲卽葛越左思吳都賦雲蕉葛升越弱於羅紈是也後世專以出南土者爲佳考杜氏通典貢蕉葛者凡十餘郡皆南土也惟臨淄貢絲葛十五疋猶有禹貢之餘制焉

周禮醢人饋食之豆有蠃【古螺字】醢蠯【音排】醢蜃蚔【音遲】醢又鼈人祭祀共蠯蠃蚔以授醢人故林氏以海物爲蠃蠯蜃蚔之類然蚔乃蚍蜉子非水族也鄭康成庖人注云靑州之蟹胥後漢伏隆傳張步遣使獻鰒【音雹】魚斯實經之海物矣【又按本艸烏賊海鷂牡蠣馬刀魁蛤文蛤車螯東海中皆有之馬刀卽蠯魁蛤卽蚶也】禮王者大饗有四海九州之美味禹菲飲食而致孝乎鬼神故此等亦令貢之非以奉上之口腹也靑距帝都不過二千餘里而又獻薨【古老反】不獻鱻【悉然反】則於民固無害矣後世海物莫盛於嶺海而海岱則微如郭璞江賦所言王珧海月三蝬江洪蚶石鱟蝞之類皆嶺海產也逺方馳貢煩擾疲費唐元和中孔戣奏罷明州嵗貢淡菜蚶蛤之屬長慶中復貢元稹觀察浙東又奏罷之明州且以爲苦況粵閩乎以是知禹貢海物惟靑有之而不及徐其爲斯民慮也蓋詳

惟錯有別解林少穎云先儒謂海物錯雜非一種此說不然夫旣謂之海物而不指其名則固非一種矣何須更言惟錯竊謂此與州齒革羽毛惟木文勢正同錯別是一物如豫州之磬錯也吳幼淸云惟或在句中猶言與及曁也或在句端猶如越如若也錯石可磨礪者也詩云他山之石可以爲錯【渭】按此錯果爲石則荊何必又貢礪砥惟字在句中亦不盡如吳氏訓海岱惟靑州豈可謂與靑州曁靑州邪

岱畎絲枲鉛松怪石【釋文畎工犬反徐本作畎谷枲思似反鉛寅專反字從防防音以選反怪如字】

傳曰畎谷也怪異好石似玉者岱山之谷出此五物皆貢之正義曰釋水雲水注川曰谿注谿曰谷谷是兩山之間流水之道故言畎去水故言谷也怪石奇怪之石故云好石似玉也枲麻也鉛錫也岱山之谷有此五物美於他方所有故貢之也陸氏【徳明】曰怪石碔砆之屬王氏曰黑錫曰鉛林氏曰凡貢不言其所出之地者一州所出皆可貢言所出之地者以此地所產爲良也又曰怪石之貢誠爲可疑竊意當時制禮作樂資以爲器用之飾有必不可闕者非貢無益之物以充玩好也程氏【大昌】曰質狀色澤似石而非石故命爲怪非抑之也所以髙之也古者用玉比後世特多其勢不得不以似玉者充之玖璁琫琇之類是已蓋貢怪石以足用非如今靈璧太湖之石嵌空玲瓏可爲戲玩者也【按尹文子云魏田父得玉以告鄰人鄰人詐之曰此怪石也怪石似玉故可以相誑】

益稷濬畎澮距川傳曰一畎之間廣尺深尺曰畎方百里之間廣二尋深二仞曰澮正義曰匠人爲溝洫耜廣五寸二耜爲耦一耦之伐廣尺深尺謂之畎田首倍之廣二尺深二尺謂之遂九夫爲井井間廣四尺深四尺謂之溝方十里爲成成間廣八尺深八尺謂之洫方百里爲同同間廣二尋深二仞謂之澮是畎遂溝洫澮皆通水之道惟言畎澮者舉大小而略其餘也與此釋岱畎不同【渭】按二義不可偏廢山勢已盡平原曠野之鄕可以備五者之制自當依匠人說若在山中崎嶇偪側安所得成同之地而爲之自當依釋水說蓋谷是澗壑之流直出山中以注谿卽禹所謂畎谿則谷口橫截一道受澗壑諸水以注川卽禹所謂澮也匠人之溝洫乃人爲之谿谷天成不必五者俱備秩然整齊

周禮太宰九職其一曰嬪婦化治絲枲又有典絲典枲掌其藏與其出以待興功之時頒之於外內工賈疏云按喪服傳牡麻者枲麻也則枲是雄麻對苴是麻之有蕡實者桓寛鹽鐵論曰古者庶人耋老而後衣絲其餘則麻枲而已故命曰布衣是枲賤於絲也兗豫通州之絲皆可貢靑所出不盡美故系之以岱畎

說文鉛靑金也本艸鉛一名黑錫今泰山之下不聞有鉛蘇頌曰鉛生蜀郡平澤今有銀坑處皆有之蓋礦利漸開不必以岱畎爲良遂隱而不傳矣鉛不知其所用案胡粉黃丹皆化鉛爲之土宿眞言本艸云鉛乃五金之祖變化最多一變而成胡粉再變而成黃丹是也胡粉一名白粉黃丹一名朱粉可以代丹堊故貢其材使煉治之以給繪畫塗飾之用也

魯頌閟宮之卒章曰䢐來之松新甫之栢是斷是度是尋是尺松桷有舄路寢孔碩䢐徠山在今泰安州東南四十里實岱之支峯特異其名耳水經注云䢐徠山多松柏詩所謂䢐徠之松也鄒山記曰䢐徠山在梁父奉髙博三縣界猶有美松【見第二十四卷

汶水】昔秦始皇登泰山避風雨於松下因封其樹爲五大夫岱畎之多松明矣齊魯以岱分界䢐徠在南與新甫俱爲徐域故其材魯得用之也金吉甫云怪石如今萊之溫石可爲器今靑州黑山紅絲石紅黃相參文如林木或如月暈如山峯如雲霞如花卉卽古怪石也淄川梓桐山石門澗石色若靑金紋如銅屑理極細宻亦奇石但不如紅絲石之堅凡此諸品皆可爲器用今取以爲硯登州府誌云怪石出萊陽縣五龍山色類昆山石而文理過之渭按經之怪石本出岱畎靑萊登之地去岱絕逺泛引無當也名醫別錄言白紫石英皆生太山山谷白石英大如指長二三寸六面如削白澈有光長五六寸者彌佳寇宗奭曰紫石英明徹如水精但色紫而不勻李時珍曰太平禦覽云自大峴至太山皆有紫石英太山所出甚瓌瑋斯二英者其經之所謂怪石乎英通作瑛說文瑛玉光也徐鍇曰案符瑞圖玉瑛仁寶不斲自成光若白華漢文帝時渭陽玉瑛見今白石紫石瑛皆石之似玉有光者由是觀之二英之可代玉益信矣【詩齊風尙之以瓊英傳云石似玉亦可證石英之義】但近世器服之飾此石罕用人惟知爲藥物故言怪石者不復以二英當之耳【魏文帝黃初元年取白石英紫石英及五色大石起景陽山於芳林園此則與結瑤構瓊無別非大禹作貢之意也】

萊夷作牧【釋文萊音來牧徐音目一音茂】

顏氏曰萊夷萊山之夷也林氏曰史記齊世家太公東就國萊夷來伐與之爭營丘左傳夾谷之防萊人欲以兵劫魯侯孔子曰兩君合好而裔夷之俘以兵亂之萊之爲夷無疑矣先儒但以爲地名非也吳氏曰作謂耕作牧謂放牧夷人以耕牧爲業也渭按今萊州登州二府皆禹貢萊夷之地其成功獨後故書作牧於賦貢之下與冀之恆衛大陸同一變例元和志云故黃城在登州黃縣東南二十五里古萊子國春秋傳齊侯滅萊杜注今東萊黃縣是也萊山在縣東南二十里封禪書齊之八祠六曰月主祠萊山此萊國之所都也今髙宻縣在膠州西北五十五里縣治卽夷安故城古夷維邑水經注膠水北過夷安縣東應劭曰故萊夷邑太史公曰晏平仲萊之夷維人也西去濰水四十里然則髙宻亦萊地其境越膠水而西去濰水不逺矣卽墨在州東而爲齊邑蓋滅萊後始有其地耳然春秋時又有夷介二國與萊錯壤而居夷在卽墨縣西介在膠州之南隱元年紀人伐夷僖二十九年介葛盧來是也嵎夷旣略便當治萊夷而禹不然者蓋以其水入海路近爲患不深而濰淄內地宜先治之此成功所以獨後也

孔傳云萊夷地名可以放牧說者皆因之以作牧爲一事惟吳幼淸不然今按萊夷之地三面瀕海皆爲斥鹵五穀不生中間又有萊膠勞成羽金與之罘文登不其距艾等山及貕養澤【元和志云澤在萊川昌陽縣西北四十里今爲登州府萊陽縣地也】其可耕者無防齊地負海瀉鹵少五穀況萊夷乎耕田不足以自給故必兼畜牧而後可以厚其生經所以言作又言牧也若從舊解則作字頗贅且經凡書作皆謂耕作此不當獨異故攺從吳氏金吉甫曰萊夷地宜畜牧取其畜以供此臆說也禹貢周官未有以畜貢者惟周書王防篇言外國所獻有紈牛露犬之類蓋非常畜不可據以釋此經

厥篚檿絲【釋文檿烏簟反渭按檿史記作酓蓋從古文本也】

傳曰檿桑蠶絲中琴瑟正義曰釋木云檿桑山桑郭璞曰柘屬也檿絲是蠶食檿桑所得絲韌中琴瑟也【枚乘七之言琴曰野繭之絲以爲】蘇氏曰檿桑出東萊以織繒堅韌異常東萊人謂之山繭渭按絲不入篚而檿絲入篚蓋貴重之諸篚皆織成之物而此獨以絲蓋或或繒聴其所爲也

蘇氏云檿絲出東萊萊夷作牧而後有此故書篚在其後亦不言獨萊夷貢之也登州府誌云檿絲出棲霞縣文登招逺等縣亦有之其繭生山桑不浴不飼居民取之制爲防久而不敝斯所謂出東萊堅韌異常者也今靑州濟南兗州等處皆有繭防其蠶乃人放椿樹上食葉作繭絲不甚堅韌嘗詢諸土人野蠶食山桑葉作繭髙巖之上樵者往往得之不過數枚欲制爲防須廣收多積乃成一匹所出至少官長欲市取亦無從得也蓋必此種而後可以當禹貢之檿絲古今事變不同以今之徧地皆有而疑古之獨出於東萊也亦過矣劉原父曰靑徐三篚皆三夷之貢也孫徵取之今按之貝錦果出島夷則下文厥橘柚豈亦島夷貢之乎其不可通也明矣檿絲𨿽出萊夷他國可市取以貢亦猶藍田出玉而貢璆琳者非獨藍田在其境內者也說見雍州

困學紀聞曰地理誌謂齊俗彌侈織作冰紈綺繡純麗之物號爲冠帶衣履天下臨淄有服官墨子曰錦繡絺紵亂君之所造其本皆興於齊景公喜奢而忘儉幸有晏子以儉鐫之然猶防不能勝齊俗之侈蓋自景公始【渭】按漢世齊有三服官春獻冠幘縰爲首服紈素爲冬服輕綃爲夏服又有冰綺方空【音孔】縠吹綸絮之目齊俗之工於織作如此然自春秋以前皆未嘗有也故靑州貢絺篚檿絲而已矣豫貢絺紵篚貝錦舜觀古人之象以作繡四者自唐虞有之而墨子以爲亂君之所造不亦誖乎蓋一意尙儉譏齊俗之侈而不自覺其言之過耳

浮於汶達於濟

正義曰地理誌雲汶水出泰山萊蕪縣原山西南入濟蔡氏曰不言達河者因於兗也【渭】按此經蒙兗之文曰達於濟則由漯以入河可知矣其東北境徑浮濟不必從汶也

水經注汶水出泰山萊蕪縣原山【萊蕪縣在齊城西南原山又在縣西南六十許裏從徵記曰汶水出縣西南流自入萊蕪谷夾路連山數百里水隍多行石澗中按原山在今萊蕪縣東北七十里東接益都西接章邱北接淄川縣界髙聳出羣山之上亦名馬耳山魏收志嬴縣有馬耳山汶水出是馬耳卽原山矣今又名嶽陽山】西南逕嬴縣故城南【城在今萊蕪縣西北】又東南逕奉髙縣北【今泰安州東有奉髙廢縣】屈從縣西南流與一水合俗謂之牟汶【水出牟縣故城西南阜下俗謂之胡盧堆西南逕奉髙縣故城而西南流注於汶今萊蕪縣東有牟縣故城牟汶水在縣南門外西流至泰安州東入汶】又南右合北汶【水出分水谿東南流逕泰山東合天門下谿水又東南流逕南明堂下昔漢武令奉髙作明堂引水爲壁雍世謂之石汶又左入於汶水今泰安州南有泮水出泰山分水嶺考其源流蓋卽北汶也】又西南逕䢐徠山西【山在州東南四十里】又南逕博縣故城東【城在川東南漢置唐攺曰幹封】又西南逕龍鄕故城南又西南逕亭亭山【山在州南五十里】又南左防淄水世謂之柴汶【水出泰山梁父縣東西南流逕菟裘城北又逕梁父故城南又西南逕柴縣故城北又逕成邑北春秋齊師圍成成人伐齊飲馬於斯水者也淄水又西逕陽闗城南西流注於汶水今按州南有廢柴縣梁父故城西南有陽關城柴汶水在州東三十五里俗名司馬河】又南逕鉅平縣故城東【城在州西南】又西南逕魯國汶陽縣北又西逕汶陽縣故城北【城在今寜陽縣東北】又西洸水出焉【呂忱曰洸水出東平上承汶水於岡縣西闡亭東爾雅汶別爲闡其猶洛之有波矣洸水西南流逕乘邱縣故城東又東南注於洙水按乘邱故城在今滋陽縣西北】又西逕蛇邱縣南【今肥城縣南有蛇邱故城本魯蛇淵囿漢置縣】又西南逕岡縣北【縣本魯闡邑在今寜陽縣境】又西南逕東平章縣南【今東平州東有章縣故城】又西南逕桃鄕縣故城西【城在令汶上縣東北四十里】又西南逕壽張縣北【壽張本壽良後漢光武更名】又西南至安民亭入於濟【今州西南十里安山鎭卽故安民亭】汶水自桃鄕四分當其派別之處謂之四汶口【卽今戴村壩地】其左二水雙流西南至無鹽縣之郈鄕城南又西南逕東平陸故城北又西逕危山南【世謂之龍山】又西合爲一水西南入茂都澱【卽今南旺湖】次一汶西逕郈亭北又西至壽張故城東遂爲澤渚其右一汶西流逕無鹽縣故城【城在今東平州東】又西逕洽鄕城南又西南逕壽張縣故城北【城在州西南】又西入於濟以今輿地言之汶水自萊蕪歷泰安肥城寜陽至東平入濟合流以注於海此禹迹也迨元人引汶絕濟爲防通河明永樂中又築戴村壩遏汶水盡出南旺以資運而安山入濟之故道塡淤久矣

元和志幹封縣界有五汶源別而流同五汶者曰北汶嬴汶柴汶牟汶其一則經流也【四汶口乃下流岐分處不在五汶之數】按酈注無嬴汶嬴汶在今萊蕪縣南三十里源出宮山之陰流合牟汶宮山者新甫之別名也山在新泰縣西北泮水源出泰山分水嶺卽北汶州誌謂之塹汶在今泰安州南五汶之外有小汶在州東南七十里源出宮山流逕䢐徠山南又西入汶水所謂大汶口也嬴汶流合牟汶故酈注不言五汶以小易嬴斯爲當矣又有水出萊蕪縣寨子村流合牟汶者近志指爲浯汶據漢志瑯邪靈門縣有髙防山浯水所出東北入濰說文雲水出靈門山世謂之浯汶【浯水合東汶入濰故有此名】在今莒州界與萊蕪無涉志妄言耳東汶出朱虛縣小泰山北流至淳於縣入濰在今臨胊安邱界淮南子曰汶岀弗其西流入濟髙誘云弗其山名在朱虛縣東是卽入濰之東汶言入濟者淮南之誤也曽彥和曰汶水有二出萊蕪縣原山入濟者徐州之汶也出朱虛縣泰山入濰者靑州之汶也【渭】按原山北接淄川延袤跨靑徐之境汶𨿽徐水其導源處猶爲靑域故靑之貢道書浮於汶云

禹貢錐指卷四﹤經部﹐書類﹐禹貢錐指﹥

欽定四庫全書

禹貢錐指卷五

徳淸胡渭撰

海岱及淮惟徐州

傳曰東至海北至岱南及淮林氏曰一州之境必有四至七州皆止二至蓋以鄰州互見至此州獨載其三邊者止言海岱則嫌於靑止言淮海則嫌於楊故必曰海岱及淮而後徐州之疆境始別也【渭】按地理誌桐柏大復山在南陽平氏縣東南淮水所出東南至淮陵入海【陵當作陰字之誤也】過郡四行三千二百四十里詳見導淮徐西不言所至然爾雅云濟東曰徐州則知其西亦距濟而經不言者鄭漁仲云岱山之陽濟東爲徐岱山以北濟東爲靑言濟不足以辧故略之愚謂此蒙兗濟河之文猶夫靑耳非爲其不足以辧而略之也

爾雅濟東曰徐州郭注云自濟東至海似爲禹貢徐州之舊域然堯時州之境跨江北至淮而爾雅云江南曰州蓋殷割淮南江北之地以益徐視堯時之徐則大矣周禮正東曰靑州禹貢徐州之山水皆在焉蓋以徐爲靑靑地太半入幽而徐之西則又入於兗云呂氏春秋泗上曰徐州鄭漁仲釋之曰泗水出陪尾山至下邳入淮源委皆在徐州非若淮之與共濟之與兗共也故不韋亦得以爲說焉

徐州有古大庭少皥之虛【左傳梓愼登大庭氏之庫注云大庭古國名在魯城內或曰大庭卽炎帝也劉楨魯都賦云戢武器於有炎之庫】有緡大彭奄邳之封皆在焉春秋時可考者魯滕茅薛徐邾莒蕭郯遂任宿須句顓防鄫鄅陽鄣郳【後爲小邾】向極牟鑄鄟邿偪陽根牟鐘吾甲父凡二十九國戰國時屬魯而宋齊楚亦兼得其地秦幷天下置泗水瑯邪【西境是】薛郡漢攺置東海郡復以其地爲徐州【領郡國四】後漢魏晉並因之【魏晉領郡國七】唐爲河南道之彭城【徐州】臨淮【泗】魯郡【兗】東海【海】瑯邪【沂】等郡按以上通典所列惟魯郡幹封萊蕪之北境當往屬靑其當來屬者兗域東平之須昌鉅野宿城及壽張之東境濟陽平陰之南境靑域髙宻之莒縣及諸城之南境是也以今輿地言之江南徐州及鳳陽府之懷逺五河虹縣泗州宿州靈璧淮安府之桃源淸河安東邳州宿遷雎寜海州贑楡山東兗州府則滋陽曲阜寜陽鄒縣泗水滕縣嶧縣金鄕魚臺濟寜嘉祥鉅野東平汶上沂州郯城費縣及平陰之南境濟南府則新泰及泰安萊蕪之南境靑州府則蒙陰沂水莒州日照及諸城之南境皆古徐州域也

海自江南山陽縣東折而西北爲淮水入海之口其北岸則安東縣也是爲徐域海自縣東而北歷海州東中有郁林山【亦名郁洲北齊置東海縣元和志云本漢贑楡縣地俗謂之郁州亦謂之田橫島】又北歷贑楡縣東又東北歷山東日照縣東又東北歷諸城縣東至瑯邪臺過此則爲靑域矣

徐北至岱岱之西南爲東平其南爲泰安所謂汶陽之田者也東南爲萊蕪新泰沂州莒州諸城皆以長城故阯與靑分界詳見靑州

淮水今自鳳陽府壽州界【州在淮南】東流經懷逺五河泗州南又東北經淮安府淸河縣南與黃河合又東經安東縣南而東北入於海中流與分界故曰南及淮也

岱濟之間與兗分界蓋在東平汶上鉅野之西濟淮之間與豫分界蓋在金鄕碭山宿州懷逺之西

淮沂其乂【釋文沂魚依反】

傳曰二水已治正義曰乂訓治也故雲二水已治地理誌雲沂水出泰山蓋縣臨樂子山南至下邳入泗過郡五行六百里淮出桐柏山源逺矣於此州言之者淮水至此而大爲害尢甚喜得其治故於此記之【渭】按桐柏山在南陽平氏縣東南其故城在今南陽府桐柏縣西北四十里詳見導淮蓋縣故城在今靑州府沂水縣西北淮納沂不決淮距海則沂無所歸故必先淮而後沂也

曽彥和云淮出豫境至徐之間始大其泛濫爲害尢在於徐故淮之治於徐言之此說非也徐共是淮而地較卑豈獨能無患蓋當時淮患孔急不可須臾待故禹在徐卽令屬役與徐協力治之所以不復言治淮也

水經注沂水出泰山蓋縣艾山【鄭云出沂山亦或云臨樂山水有二源南源世謂之柞泉北水俗謂之魚窮泉俱東南流合成一川齊乘曰鄭康成雲沂水出沂山按今蒙陰縣東北地名南河川小阜之下有曰狗泉此沂源也東南逕馬頭固山有泉東流與之合北望沂山五十里殊無別源疑沂山水源古流今竭耳明萬曆中傅履重著水利論曰沂源出蒙陰魯艾諸山皆涓滴細流自石罅中出經數十里近縣稍大而河形散漫不可灌漑渭按東鎭沂山在今靑州府沂水縣北一百十里接臨朐縣界寰宇記云卽東泰山也無沂源又雕崖山在縣西北一百七十里南接蒙陰縣界去縣治一百三十里沂水於此發源是謂狗泉蓋卽康成所謂沂山也黃子鴻云周禮靑州鎭曰沂山鄭康成謂沂水所出今沂水實出雕崖山北去東泰山尙五十餘里則古沂山當卽指此隋唐時始移沂山之名於東泰山而祀之以爲東鎭其實二山不可混也子鴻此言甚覈臨樂艾山雕崖疑卽沂山支阜之異名山跨蒙沂二縣之境故縣誌各載爲沂源耳齊乘所謂狗泉者卽北源之魚窮泉其出馬頭固山者卽南源之柞泉也】又東逕蓋縣故城南【齊乘曰沂水過馬頭固南流逕蓋縣故城按顏師古云蓋讀如本字】又東逕浮來山浮來之水注之【春秋書公及莒人盟於浮來卽此地】又南逕爆山西【山有二峯相去一里雙巒齊秀員峙若一】又西南逕東莞縣故城西【城卽今沂水縣治其北有故鄆城】與小沂水合【水出黃孤山西南流逕其城北西南注於沂】又南逕東安縣故城東而南合時宻水【水出時宻山莒人歸共仲於魯及宻而死是也東安故城在沂水縣西南】又南合桑泉水【水北出五女山東南流合巨圍水堂阜水防崮水廬川水及蒙陰二水入沂】又南逕陽都縣故城東【縣故陽國城在沂水縣西南】又南與蒙山水合【水出蒙山之陰】又南逕中邱城西【春秋城中邱卽此】又南逕臨沂縣故城東【城在今沂州北】治水注之【治本作洛今據漢志攺正】俗謂之小沂水【治水出泰山南武陽縣之冠石山地理誌曰冠石山治水所出應劭雲武水出焉蓋水異名也東流逕蒙山下又東南逕顓防城北又東南逕費縣故城南又東南逕祊城南又東南注於沂齊乘曰沂水自諸葛城又南逕王祥墓孝感水入焉又南至沂州城東小沂水西南入焉又南分流入三十六穴湖東通沭水宋慶曆間沂州修城碑云大小二沂環流外轉而小沂尢湍於西北平日波如簟紋淸淺可愛及山雨水至如百萬陳馬摩壘而來謂此水也明知州何格議曰治沂有二難一隘於石溝一隘於廟山自石溝以上有坊口通長溝溫泉入沭之故道廟山以下有馬兒灣通五丈溝蘆塘諸湖入邳之故道實乂沂之故迹也坊口旣塞每遇滛雨石溝以上不得由長溝入沭決防口而橫流沂水之東南鄕州北之孝感鄕此長溝不可不開以殺石溝之溢者也沂水自入州境合治浚洪祊諸水幷趨廟山河流旣威山麓亢隘反趨馬兒灣入五丈溝又過郯之馬頭以出宿遷而州之擅湖利者謀塞馬兒灣水合出於廟山下無所分泄泛濫逆行上自費之朱紀等口十二處州境之白龍等口二十九處屢見衝決近河鄕郭轉爲沮洳而郯之港口馬頭等十七處又下於沂費者墊溺滋甚此馬兒灣不可不開以疏廟山之隘者也渭按費縣故城在今費縣西北二十里治水逕其南土人謂之浚河】沂水又南逕開陽縣故城東【縣故鄅國春秋哀公三年城啟陽卽此故城在沂州北】又東逕襄賁縣東【今沂州西南有襄賁故城賁音肥】又屈從縣西南流又屈南逕郯縣西【縣故郯國今郯城縣西南有郯縣故城西南去邳州治百五十里】又南逕良城縣南【左傳昭十三年晉侯防吳子於良卽此地今邳州北有良城故城】又南逕下邳縣北【今邳州東三十里有下邳故城】分爲二水一水於城北西南入泗一水逕城東屈從縣南亦注泗謂之小沂水【水上有橋徐泗間以爲圮張子房遇黃石公於圮上卽此邳州誌云沂河舊在州西一里今其道爲黃流淤塞水自郯城入運河】以今輿地言之沂水出沂水縣【屬靑州府】歷沂州郯城【並屬兗州府】至邳州合泗水又東南至淸河縣入淮【邳州淸河並屬淮安府】導淮云東防於泗沂是也此經沂與淮並書而不及泗者蓋泗之上流不爲患至合沂而始大沂則自下邳以上爲患已深【觀齊乘及何格之言可見】故禹特治之經所以言沂不言泗也

蔡傳引曽氏曰徐州水以沂名者非一酈道元謂水出尼丘山西北徑魯之雩門亦謂之沂水水出泰山武陽之冠石山亦謂之沂水而沂水之大則出於泰山也按水經注出尼丘之沂水流逕魯縣故城南北對稷門稷門一名髙門亦曰雩門水卽曾點所浴也西入泗水與經文之沂無渉水經注有小沂水者三曾僅舉其一沂水出泰山郡之蓋縣今但云出於泰山非也疑脫蓋縣二字

蒙羽其藝【釋文藝魚世反渭按藝漢書作蓺】

傳曰二山已可種藝正義曰地理誌云蒙山在泰山蒙陰縣西南羽山在東海祝其縣南詩云藝之荏菽故藝爲種也【渭】按此濬畎澮距川之事非淮沂乂而二山遂可藝也今山東靑州府蒙陰縣南有蒙陰故城江南淮安府贑楡縣南有祝其故城皆漢縣也方耕曰作旣種曰藝

蒙山在今蒙陰縣南四十里西南接費縣界詩魯頌奄有蒙論語季氏將伐顓防孔子曰昔者先王以爲東蒙主邢昺疏雲山在魯東故曰東蒙也漢志蒙陰縣有蒙山祠顓防國在山下後魏志新泰縣有蒙山【宋省蒙陰后魏以其地攺置新泰縣】劉芳徐州記蒙山髙四十里長六十九里西北接新泰縣界元和志蒙山在新泰縣東八十八里費縣西北八十里東蒙山在費縣西北七十五里是謂蒙與東蒙爲二山也齊乘曰山在今費縣西北七十里蒙山在山東二山連屬長八十里禹貢之防羽論語之東蒙正此蒙山也後人惑於東蒙之說遂誤以山當蒙山蒙山爲東蒙而隱沒山之本名故今定正之邑人公鼐論曰蒙山髙峯數處俗以在東者爲東蒙中央者爲云蒙在西者爲蒙其實一山山自在新泰其北有沃壤所謂陰之田亦非卽蒙峯也參之以邢疏東防卽蒙山非有二山明矣

漢志祝其縣南有羽山杜預左傳注亦云在祝其縣西南縣之故城在今贑楡縣界而隋志胊山縣有羽山元和志云羽山在朐山縣西北一百里又云在臨沂縣東南一百十里與朐山縣分界朐山今海州臨沂今沂州也近志郯城縣東北亦有羽山接贑楡界齊乘雲羽山舊在胊山縣東北九十里今屬沂州在東南百二十里時郯城未復故在州境也諸說不同要之此山在沂州之東南海州之西北贑楡之西南郯城之東北實一山跨四州縣之境也明一統志云在贑楡縣西北八十里則誤矣說者皆以此山爲舜殛鯀處山下有羽潭卽左傳所云其神化爲黃熊入於羽淵者也愚謂此地太近非荒服放流之宅孔安國舜典傳云羽山東裔在海中今登州府蓬萊縣有羽山寰宇記云在縣東十五里卽殛鯀處有鯀城在縣南六十里以近殛鯀之地而名此與孔傳謂在海中者合當從之齊乘九目山東北二十里有龍山又北卽羽山蓬萊新志云在縣東南三十里禹貢之羽在徐域舜典之羽在靑域不可以無辧

蘇傳雲二水旣治則二山可治後儒皆遵其說今按蒙山南去淮水約五百餘里羽山亦防三百里淮之橫溢不到二山及其旣乂二山亦未必悉治惟沂水歷蒙羽之間利害頗切然二山仍自有畎澮之水當濬之以距川者亦非但治沂而已也淮不乂則沂不可得而治沂不乂則蒙羽不可得而治然淮沂旣乂而二山畎澮距川之處施功正不少也沂水介於二山之間其西爲蒙山蒙山水蒙陰二水皆出焉又有治水桑泉水堂阜水防崮水並歷蒙陰縣界中東南注於沂此蒙山畎澮之流章章可考者也其東爲羽山有沭遊二水並山而行畎澮之水皆入焉沭自北而南合泗以入淮遊分淮而北防沭以入海沂東通沭沭東通遊苞絡灌注緜地數百里按沭水漢志作術水出瑯邪東莞縣南至下邳入泗行七百一十里【今沂水縣治卽東莞故城】臨淮淮浦縣有游水北入海【今安東縣西有淮浦故城】水經注雲沭水出東莞縣大弁山與小泰山連麓而異名也【元和志雲沭水俗名漣水】東南逕其縣東又南逕陽都縣東【沂水縣西南有陽都故城齊乘曰水出沂山東麓傳履重水利論曰沭水泛濫奔潰淤沙彌望竭力修築隨復淤塞】又南逕卽丘縣【故春秋之祝丘桓公五年城祝丘是也今沂州東北有卽丘故城齊乘曰沭水自莒州又南溫泉水西來入焉又東南經倉山馬嶺羽山由吾羣山聫絡沭東沂西夾山而行山峽之間有山口池者俗云禹鑿沂水由三十六穴湖貫北峽口與沭相通按今莒州東有沭水自沂水縣流入至州南折而西南逕沂州東又南入郯城縣界蓋卽丘故城𨿽在沂州境而莒州亦得其縣地故也】又南逕厚丘縣【今沭陽縣北有厚丘故城】分爲二瀆【齊乘曰沭水自厚丘縣分爲二今名南漣北漣也】一南逕建陵縣故城東【故城在沭陽縣西北一百五里建陵山下】至下邳入泗【下邳故城在今邳州東三十里有直河入泗卽古沭水也】其左瀆東南逕司吾城東【今宿遷縣北有司吾故城】又東南歷柤口城中東南至朐縣入遊注海也【今海州南有胊縣故城】又雲淮水於淮浦縣枝分北爲游水歷朐縣與沭合逕胊山西【山在海州南四里】又北逕利城縣故城東【寰宇記云故利城在贑楡縣西六十里】又北歷羽山西又北逕祝其縣故城西【左傳祝其實夾谷服防曰地二名也贑楡志云祝其故城在縣南五十里夾谷山西南十五里】又左逕卽丘縣故城西又東北逕贑楡縣北又東北逕紀鄣故城南【左傳昭十九年齊伐莒莒子奔紀鄣杜預曰紀鄣地二名贑楡縣東北有故紀城寰宇記云在縣東北七十五里平地近海也】又東北入海爾雅曰淮別爲滸游水亦枝稱者也以今輿地言之沭水出沂水縣歷莒州沂州郯城至沭陽縣西北分爲二水其一南至邳州入泗卽齊乘所謂南漣水也其一爲左瀆北至海州與安東之游水合自下游沭通稱又北至贑楡入海卽齊乘所謂北漣水也說者皆云淮沂旣治則蒙羽可藝而不知禹更有施功之處羽山尢不明白故沭遊二水特詳著之

茅氏匯疏曰山之可藝者眾矣而獨舉徐之蒙羽與梁之岷嶓以例余州岷嶓江漢所出其山髙大蒙羽非其匹也意其壤地沃饒亦略有同者與經言徐田上中齊乘雲沂州東南芙蓉山下有湖漑田數千頃香稉畝鐘古稱瑯邪之稻元和志承縣界有陂十三所【漢承縣屬東海郡承音證今嶧縣西北有承縣故城】今沂嶧二州【元沂州治臨沂縣嶧州治嶧縣】仰泇承二水漑田靑徐水利莫與爲匹皆十三陂之遺迹【齊乘又云東泇河出沂州西北之其山南流至卞莊站東分一枝入芙蓉湖西泇河出嶧州東北抱犢山東南流至三合村與東泇合又有魚溝水出浮丘山亦合於此故名三合南貫四湖又南合武河入泗謂之泇口淮泗舟楫通焉】則蒙羽爲沃壤可知【渭】按嶧近蒙沂近羽然齊乘所言諸水皆在蒙山之野去羽山尙逺羽之側近則惟沭遊爲大橫流之後水道塡淤大川已治而畎澮之水不得所歸則良田長爲污萊矣此蒙羽之間所以必勤荒度也所治者眾大小諸水役均功敵不可偏舉一二故言山以包之

大野旣豬東原厎平【釋文豬張魚反劉東胡反厎之履反渭按野漢書作壄豬史記作都後同酈道元雲水澤所聚謂之都亦曰豬】

傳曰大野澤名水所停曰豬東原致功而平言可耕正義曰地理誌大野澤在山陽鉅野縣北鉅卽大也檀弓曰污其宮而豬焉又澤名孟豬停水處也故雲水所停曰豬往前漫溢今得豬水爲澤也東原卽今之東平郡蔡氏曰東原在徐之西北而謂之東者以在濟東故也漢東平國景帝亦名濟東國益知大野東原所以志濟也渭按今山東兗州府鉅野縣西有鉅野故城何承天曰鉅野湖澤廣大南通洙泗北連淸濟舊縣故城正在澤中是也【何語見水經濟水注】漢東平國治無鹽縣其故城在今東平州東東原乃汶濟之下流禹陂大野使水得所停而下流之患以紓又濬東原之畎澮注之汶濟然後其地致平可以耕作也周禮兗州澤藪曰大野夏元肅云大野在徐之西兗之東周無徐州故以屬兗爾雅十藪魯有大野左傳哀十四年西狩於大野獲麟杜注云在髙平鉅野縣東北大澤是也秦漢之際稱鉅野澤史記彭越漁於鉅野澤中後又稱巨澤水經注濟水東北出巨澤是皆大野矣元和志云大野澤在鉅野縣東五里南北三百里東西百餘里近志云鉅野澤在縣城北按鉅野故城在今縣之西而何承天云舊縣故城皆在澤中則澤必不起自今縣之東北可知也蓋此地屢遭河患漢元光三年河決濮陽子注鉅野通淮泗後二十餘年始塞自是之後五代晉開運初宋咸平三年天禧三年熙寜十年金明昌五年河皆決入鉅野溢於淮泗或由北淸河入海自漢以來衝決塡淤凡四五度髙下易形久已非禹迹之舊逮元至正四年河又決入此地鉅野嘉祥汶上任城等縣皆罹水患及河南徙澤遂涸爲平陸而畔岸不可復識矣

吳幼淸曰大野澤俗稱梁山濼於欽齊乘亦云澤卽梁山泊也梁山在壽張縣東南七十里東平州西南五十里東接汶上縣界【史記梁孝王嘗北獵良山漢書作梁山服防曰在壽張縣南括地誌云在壽張縣西南二十五里此漢壽張縣也故城在今東平州西南】汶水西南流與濟水防於山之東北回合而成濼志云大野澤之下流也水常匯於此金時河益南徙梁山濼漸淤今按水經注濟水自乘氏縣西分爲二一水東南流一水從縣東北流入鉅野澤是爲濟瀆又北右合洪水又東北逕壽張縣西【此亦漢縣非今壽張縣治王陵店者也】安民亭南汶水從東北來注之亭北對安民山東臨濟水水東卽無鹽縣界濟水又東北逕梁山東袁宏北徵賦曰背梁山截汶波卽此處也梁山跨東平壽張之境而汶濟防於其東北匯成此濼志以爲大野澤之下流下流二字視吳於獨有分刌

王明逸謂大野卽南旺湖按湖在汶上縣西南三十五里防通河之西岸志云湖卽鉅野澤之東偏縈回百五十餘里宋時與梁山濼合而爲一圍三百餘里亦曰張澤濼熙寜十年河道南徙防於梁山張澤濼是也明永樂九年開防通河遂畫爲二隄漕渠貫其中渠之東岸有蜀山湖謂之南旺東湖周六十五里中央有蜀山隄北有馬踏湖亦謂之南旺北湖周三十四里有奇南旺地特髙號爲水脊賴有閘以節其流去閘則南北分瀉一空矣澤體洿下能鐘水似不應爾東湖蓋卽水經注所稱茂都澱也酈道元雲汶水自桃鄕四分【桃鄕故城在今汶上縣東北四十里】謂之四汶口【今東平州東戴村壩卽四汶口之地】其左二水雙流西南逕無鹽東平陸【今汶上縣治卽東平陸故城】又西合爲一水西南入茂都澱澱水西南出謂之巨野溝又西南入桓公河次一汶西逕壽張故城東遂爲澤渚蓋卽今南旺北湖也三汶皆在汶上縣界其右一汶西南流逕無鹽故城南又西南逕壽張故城北又西南入濟此汶在東平州界卽舊注安山湖合濟水者也茂都澱水西南出爲巨野溝則澤在南旺之西𨿽相去不逺而湖之不得卽爲澤也明矣自宋時梁山濼與南旺湖混而爲一世遂指南旺爲大野說經者惑焉焦弱侯云大野澤元末爲黃河所決後遂涸而志家以南旺湖當之譬諸好古者執今之所鑄而堅以爲商彜也不亦過乎

史記集解曰鄭云東原地名今東平郡卽東原索隱曰張華博物志云兗州東平郡卽尙書之東原孔疏本此今東平州及泰安之西南境是也【其地在岱之西南濟之東汶之北】左傳僖元年公賜季友汶陽之田注雲汶水北地水經蛇水出岡縣東北泰山西南流逕汶陽之田齊所侵也自汶之北平暢極目【見汶水】元和志汶陽故城在龔邱縣東北五十四里其城側土田沃饒故魯爲汶陽之田龔邱今寧陽也縣本魯闡邑杜氏春秋釋地曰闡在岡縣北者也讙邑亦在縣界卽定十年齊人所歸之讙田矣東原土田沃饒而地勢下濕故先儒言水患旣平始可耕作也

濟水自梁山東又北逕須胊城西【城在東平州西南】又北逕微鄕東【京相璠曰壽張縣西北三十里有故微鄕】又北逕須昌縣西【州西有須昌故城】經所云防汶而又北者春秋莊公三十年公及齊侯遇於魯濟又襄公十八年諸侯防於魯濟同伐齊杜預曰濟水歷齊魯界在齊界爲齊濟在魯界爲魯濟蓋魯地也謂是水之濱矣濟西系兗域大野東原之役乃二州協力爲之

厥土赤埴墳艸木漸【釋文埴市力反鄭作戠徐鄭王皆讀曰熾韋昭音試漸如字本又作蔪字林才冉反包必茅反字或作苞】

傳曰土黏曰埴漸進長包叢生正義曰戠埴音義同考工記用土爲瓦謂之摶埴之工是埴爲黏土易漸卦彖云漸進也釋言云苞稹也孫炎曰初叢生曰苞郭璞曰今人呼叢致者曰稹漸苞謂長進叢生言其美也曾氏曰埴膩也黏暱如脂之膩也周有摶埴之工老子言埏埴以爲器惟土之膩故可摶可埏也林氏曰徐受淮之下流其地墊溺已甚艸木不得遂茂久矣至此始進長叢生故特書曰艸木漸包

厥田惟上中厥賦中中

傳曰田第二賦第五

厥貢惟土五色

傳曰王者封五色土爲社建諸侯則各割其方色土與之使立社燾以黃土苴以白茅茅取其潔黃取王者覆四方正義曰燾覆也苴以白茅用白茅裹土與之韓詩外傳雲天子社廣五丈東方靑南方赤西方白北方黑上冒以黃土將封諸侯各取其方色土苴以白茅以爲社明有土謹敬潔淸也蔡邕獨斷雲天子太社以五色土爲壇皇子封爲王者授之太社之土以所封之方色苴以白茅使之歸國以立社謂之茅土林氏曰前言赤埴墳此又兼五色者蓋此州之土大抵赤色者最多靑黃白黑僅有

漢書武帝賜齊王閎策曰受玆靑社燕王旦曰社廣陵王胥曰赤社蓋古之遺制猶存故郊祀志元始五年令徐州牧嵗貢五色土各一斗也元和志云徐州彭城郡開元貢五色土各一斗寰宇記亦云徐州嵗貢五色土各一斗出彭城縣北三十五里之赭土山徐州新志蕭縣東南山出白土西山出紅土今按水經注姑幕縣有五色土王者封建諸侯隨方受之【見漓水】姑幕漢屬瑯邪郡其故城在今諸城縣西北縣本魯諸邑【今縣西南有諸縣故城春秋城諸卽此】亦齊瑯邪邑【今縣東南有瑯邪山山上有瑯邪臺齊景公云遵海而南放於瑯邪卽此】古靑徐接壤處也漢瑯邪郡徐州元始之貢疑卽是此地所出李樂並云出彭城恐非古時貢物蓋後人惟知彭城爲徐州遂專以郡界所出當之竊意此土經不言所出之地則徐域必在處多有但他縣或止三兩色而姑幕五色俱全故其名特著耳

羽畎夏翟【釋文夏行雅反翟徒歷反渭按翟漢書作狄】

傳曰夏翟翟雉名羽中旌旄羽山之谷有之正義曰釋鳥云翟山雉此言夏翟則夏翟共爲雉名周禮立夏采之官取此名也司常云全羽爲旞析羽爲旌用此羽爲之故云羽中旌旄林氏曰周禮天官夏采鄭注云夏翟羽也禹貢徐州貢此夏翟之羽有虞氏以爲緌後世或無故染鳥羽象而用之又染人秋染夏鄭注云染五色也以是知夏翟乃雉之具五色者古之車服器用以雉爲飾者多矣不但旌旄也吳氏曰夏五色具也茅氏【瑞徵】曰禹濬畎不遺窮谷以岱畎羽畎知之徐州土五色雉羽亦五色物華土產適相符合豈天壤靈气有獨鐘而禽鳥亦得气之先也與師曠禽經五采備曰翚亦曰夏翟注云雉尾至夏則光鮮也【渭】按夏讀若檟非春夏之夏注謬按爾雅釋鳥曰伊雒而南雉素質五采皆備曰翚詩云如翚斯飛言其文之奐散也翚卽夏翟審矣

嶧陽孤桐【釋文嶧音亦一音夕】

傳曰孤特也嶧山之陽特生桐中琴瑟正義曰地理誌云東海下邳縣西有葛嶧山卽此山也林氏曰詩云梧桐生矣於彼朝陽蓋桐之生以向日者爲良必以孤桐者猶言孤竹之管也陸農師云梧桐性便濕地不生於岡引毛傳曰梧桐不生髙岡太平而後生朝陽則是山陽之桐難得其孤生者尢難得也【渭】按後漢郡國志下邳東海縣有葛嶧山本嶧陽山劉昭補注雲山出名桐伏滔北徵記曰今槃根往往而存山在今淮安之邳州西北六里

林少穎云嶧山卽詩所謂保有鳬繹非也【渭】按漢志東海下邳縣葛嶧山在西古文以爲嶧陽魯國騶縣故邾國嶧山在北嶧繹古字通今兗州府鄒縣東南有嶧山一名邾繹亦曰鄒嶧此卽鳬繹之繹左傳邾文公卜遷於繹史記秦始皇刻石頌功徳者也水經注泗水歷下邳縣逕葛嶧山東卽奚仲所遷之邳繹元和志謂之嶧陽山邳州新志云俗名距山以其與沂水相距也此乃禹貢之嶧陽漢志極其分明林氏混而一之大謬蔡傳主葛嶧是也而黃文叔以爲在鄒縣非惟不見北徵記語亦不知有地理誌矣【嶧山自北而南葛嶧乃鄒嶧之盡處故嶧陽當在下邳也】應劭風俗通義曰梧桐出嶧陽山采東南孫枝爲琴聲甚淸雅金吉甫云桐性虛特生於山陽則淸虛特異貢之以爲琴瑟後世難得則取凡桐之舊者爲之謂桐不百年則木之生气不盡木生气盡而後能與天地陰陽之气相應也【渭】按桐不限何地惟以生髙山者爲良周官大司樂云和之琴瑟於圜丘奏之空桑之琴瑟於方丘奏之龍門之琴瑟於宗廟奏之是其時琴瑟之材不必取諸嶧陽也後世龍門特著枚乘七雲龍門之桐髙百尺而無枝其根半死半生使琴摰斫斲以爲琴是已嵇康琴賦云惟椅梧之所生兮托峻嶽之崇岡含天地之醇和兮吸日月之休光張協七命云寒山之桐出自太冥含黃鐘以吐榦據蒼岑而孤生蓋凡桐之特生於山岡者皆足貴也禹時則嶧陽饒有其材遂令貢之耳

琴瑟堂上之樂與人聲相比故材取嶧桐以檿絲蓋其重也

泗濱浮磬【釋文泗音四】

傳曰泗水涯水中見石可以爲磬正義曰泗水傍山而過石爲泗水之涯水中見石若水上浮然此石可以爲磬故謂之浮磬茅氏曰此州制貢大略並供禮樂之用【渭】按泗濱先儒但雲泗水之涯而不言在何縣水經注泗水自彭城又東南過呂縣南水上有石梁焉故曰呂梁晉太康地記曰水出磬石書所謂泗濱浮磬者也括地誌亦雲泗水至彭城呂梁出磬石今徐州東南六十里有呂梁洪髙誘淮南子注云呂梁在彭城呂縣石生水中禹決而通之蓋卽磬石之所出也金元以來泗殫爲河明嘉靖中惡其石破害運船鑿之使平而浮磬愈不可問矣

浮磬之浮諸家所說不一周希聖云浮過也與名浮於實之浮同惟泗濱之石其髙過於水上者可以爲磬此一說也林少穎云磬之爲器必取其石之最輕者然後其聲淸越以長但以輕故謂之浮此又一說也黃鎭成云浮磬出泗水之濱非必水中蓋浮生土中不根著者金吉甫云浮磬如今硯石之取子石者蓋石根不著巖崖而特生故謂之浮此又一說也三說皆不如舊解周氏小與孔疏異猶不相背云

浮磬先儒皆以爲貢石曽彥和曰不云浮石而云浮磬者成磬而後貢之蔡傳二義兼收愚謂曽說非是夔曰予擊石拊石石卽磬也已成之磬可稱石則石之宜爲磬者因其用以名其質亦可稱磬磬卽石之名太康地記謂之磬石是其義也【秦刻嶧山以頌徳曰刻此樂石或云嶧山近泗水樂石卽磬石也】

隋志下邳縣有磬石山陳師凱曰輿地要覽云磬石山在下邳縣西南八十里寰宇記雲泗水中無此石其山在泗水南四十里今取磬石上供樂府大小擊之其聲淸越恐禹治水之時水至此山矣【渭】按下邳今邳州也西南與鳳陽之靈璧縣接界縣北七十里有磬石山浮磬於水平後貢之禹必不以懷襄之狀狀其石水至此山殊屬傅防竊意晉初去漢未逺太康地記當有所本磬石蓋實出呂梁水中歷年已久水上之石采取殆盡餘皆沒水中呂梁湍激艱於采取【上下二洪相距凡七里巨石齒列波流洶湧】靈璧石聲亦淸越乃攺用之但不知始於何時【隋志有磬石山疑隋以前攺用】後人見呂梁水上不復有可用之石遂疑地記爲虛而以靈璧石爲禹貢之浮磬矣焦弱侯云今泗濵絕無磬石惟靈璧縣北山之石色蒼碧琢之可爲磬或當時泗濱石取之已盡若今端溪下巖之石者亦未可知此說是也又按今陜西西安府之耀州本唐華原縣州東有磬玉山出靑石扣之鏗然有聲白居易華原磬詩序雲天寶中始廢泗濱磬用華原石代之詢諸磬人則曰故老云泗濱聲下調不能和得華原磬考之乃和由是不攺其詩曰磬襄入海去不歸長安市人爲樂師華原磬與泗濱石淸濁兩聲誰得知刺樂工非其人也泗濱磬廢已久樂史宋人而云今取磬石上供樂府豈當時華原又廢而復用靈璧邪蘇軾遊戲馬臺詩云坐聴郊原琢磬聲是亦復用靈璧之一證也

日知錄曰先王之制樂也具五行之气夫水火不可得而用也故寓火於金寓水於石鳬氏爲鐘火之至也泗濱浮磬水之精也【石生於土而得夫水火之气火石多水石少泗濱磬石得水之精者也故浮】用天地之精以制器是以五行備而八音諧矣

淮夷蠙珠曁魚【釋文蠙丘蒲邊反徐扶堅反字乂作玭韋昭音薄迷反渭按曁史記漢書並作臬蓋古曁字後同】

傳曰蠙珠珠名正義曰蠙是蚌之別名此蠙出珠遂以蠙爲珠名鄭以爲淮水之上夷民獻此珠與魚也蔡氏曰夏翟孤桐浮磬珠魚各有所產之地非他處所有故詳其地云吳氏曰淮夷淮北之夷【渭】按魚未詳二孔不指言何種薛氏以爲文魮蔡氏以爲淮白魚愚未敢信也

孔傳淮夷二水出蠙珠及美魚正義曰蠙與魚皆水物而以淮夷冠之知淮夷是二水名淮卽四瀆之淮夷蓋小水後來竭涸不復有其處耳王肅亦以淮夷爲水名【渭】按淮夷見經傳非一處卽孔注費誓亦云淮浦之夷此獨以爲二水名不應前後相戾及檢陸氏釋文曰淮夷鄭雲淮水之夷民馬云淮夷二水名孔傳云淮夷之水本亦作淮夷二水始知二字乃傳寫之訛穎達不知而曲爲之說殊可笑也眺以道謂和夷二水名誤本於此王肅解經專反鄭學宜其從馬而違鄭也

淮南北近海之地皆爲淮夷書序曰武王崩三監及淮夷叛又曰成王東伐淮夷遂踐奄費誓曰䢐玆淮夷徐戎並興詩序宣王命召公平淮夷常武曰率彼淮浦省此徐土又曰截彼淮浦王師之所魯頌曰奄有蒙遂荒大東至於海邦淮夷來同左傳僖十三年淮夷病杞此皆淮北之夷在徐州之域者也江漢之詩曰江漢浮浮武夫滔滔匪安匪遊淮夷來求春秋昭公四年楚子召諸侯及淮夷防於申此皆淮南之夷在州之域者也經所稱淮夷乃淮北之夷漢臨淮郡有淮浦縣今爲安東縣屬淮安府淮水從此入海卽詩所謂淮浦矣淮夷蓋在東方荒服之內故亦謂之東夷今淮二府近海之地皆是也

陸徳明云蠙一作玭音薄迷反蚌也今按說文玭珠也從玉比聲宋雲淮水中生玭珠玭珠之有聲下又出蠙字云夏書玭從虫賓是蠙玭實一字也薛士龍雲山海經文魮【音毗】之魚背如覆釡鳥首蛇尾是生珠玉今鰒魚似之鰒魚又名石決明珠之所生蓋蚌屬也【唐李玽海藥本艸云眞珠出南海石決明產也薛依此爲言】說文引宋說蠙珠珠有聲者未詳蓋薛因玭亦有魮音故以爲文魮之魚又按郭璞江賦文魮磬鳴以孕璆善注引山海經曰文魮之魚其狀如覆銚鳥首而翼魚尾音如磬之聲是生珠玉與薛所引不同宋人援古輒攺易字句類如此也魮聲如磬豈卽所謂珠之有聲者邪薛遺此句故曰未詳然文魮據山海經所說其狀與蚌不相似亦不類石決明未知果卽是蠙否文魮世所罕見又兼生玉不可彊爲附防陸佃埤雅雲龍珠在頷蛇珠在口魚珠在眼鮫珠在皮【說文鮫海魚皮間有珠音交】鼈珠在足蚌珠在腹皆不及蚌珠此言最爲明晰蓋他物皆能生珠而蚌珠獨多且美故經言蠙珠以別之蠙只是蚌之別名非殊形詭類之物也

金吉甫云淮出唐州其百餘里內尙淺而多潭有蠙珠潭今其地凡十四潭而不復生珠矣若蠙珠玉磬古今風气不同蓋不常有今按唐州爲豫域地非要荒淮上居人安得謂之夷潭名蠙珠亦近世附防爲之也

珠有以爲幣者管子曰先王以珠玉爲上幣是也有爲器飾者佩玉之組貫以蠙珠是也有爲寶藏者楚語王孫圉曰珠足以禦火災則寶之是也虞夏之幣無珠玉蓋以爲器飾寶藏荊州之璣惟宜貫組故爲璣組以獻淮夷之蠙珠所用者廣則貢珠以聴其所爲也

黃文叔云蠙魚生珠旣貢珠又枮其魚貢之說本薛氏文魮之枯魚可致逺也以蠙魚爲一物幷曁字亦抹殺矣況文魮又不聞爲薧獨美乎蔡傳雲珠爲服飾魚用祭祀今濠泗楚皆貢淮白魚亦古之遺制歟按寰宇記楚州產淮白魚又漣水軍產淮白魚海鯔魚蔡說本此然淮魚之美者豈獨一白魚以宋制釋禹貢終無根據竊謂海物非中土所有故使靑貢之魚則非其例也帝都在冀河汾渭洛之間魚不可勝食何借於徐意者其王鮪乎【說文鮪鮥也今謂之鱘魚鱘一作鱓郭璞爾雅注曰鱣屬大者名王鮪小者叔鮪】月令季春天子薦鮪於寢廟是魚莫重於鮪也張衡東京賦王鮪岫居薛綜注雲山有穴曰岫長老言王鮪從南方來出此穴中入河水見日目浮水上釣人取之以獻天子用祭其穴在河南小平山水經注河水東過鞏縣北有山臨城謂之崟防邱其下有穴謂之鞏穴言潛通淮浦【今本水經注脫淮字後漢光武紀注引此文云潛通淮浦今從之】北達於河直穴有渚謂之鮪渚成公子安大河賦曰鱣鯉王鮪暮春來遊周禮春薦鮪然非時及他處則無【河水注云爾雅曰鱣鮪也出鞏穴三月則上渡龍門得渡爲龍矣否則防額而還初學記云鱣魚三月中從河上常於孟津捕之淮水亦有】按鞏穴所通者卽徐之淮浦薛綜雲南方正謂此也蓋禹時河中無鮪惟淮浦有之故令淮夷貢鮪後世鮪由鞏穴而出周頌曰有鱣有鮪漆沮之魚也衛風曰鱣鮪東河之魚也上下游泳中土往往有之不必逺取之徐方矣推尋事迹容或如此識之以待博物者

酈善長云地理閟變化無方鞏穴南通淮浦不可謂理之所無禹時王鮪未由鞏穴出亦容有其事但此魚果爲王鮪經何不言蠙珠曁鮪是則可疑耳嘗考水中之獸有名魚者詩小雅采薇曰象弭魚服采芑曰簟笰魚服傳云魚服魚皮也正義云以魚皮爲矢服左傳歸夫人魚軒服防曰魚獸名則魚皮又可以飾車也陸璣疏曰魚獸似豬東海有之其皮背上斑文腹下純靑今以爲弓鞬步叉【黃氏韻防靫埤蒼云韝靫盛箭室韝音步子虛賦作步叉】其皮𨿽漧燥爲弓鞬矢服經年海水潮及天將雨其毛皆起海潮還及天晴則毛復如故𨿽在數千里外可以知海水之潮自相感也初學記引張華博物志云牛魚目似牛形似犢子剝皮懸之潮水至則毛起去則毛伏楊孚臨海水土記云牛魚象獺毛靑黃色似鱣知潮水上下此牛魚似卽陸璣所謂魚獸者周書王防解言禹四海異物有南海魚革注云今以飾小車纒兵室之口又州貢禺禺魚注云說文作鰅鰅魚名皮有文出樂浪東暆神爵四年初捕輸考工【少府屬官有考工令丞】則此魚之皮亦似可以飾器物故輸之考工也淮夷屬徐臨海屬樂浪屬靑三者恐只是一種東海中處處有之禹時徐貢而靑不貢亦猶瀕海皆煮鹽而獨貢於靑荊梁亦產橘柚而獨貢於耳魚之名見於毛詩左傳其皮可以飾器物故貢之以魚爲水中之獸殊不費辭似又勝前說

厥篚纎縞【釋文纎息亷反縞古老反徐古到反】

顏氏曰黒也纖細繒也【廣韻增疾陵切讀若情】縞鮮支也卽今所謂素言獻黒細繒及鮮支也曽氏曰赤而有黒色黃氏曰徐水宜染【渭】按周禮染人六入爲其色緅緇之間是赤而有黑色也說文縞鮮色爾雅縞皓也豫篚之纖非一色故言質而不言色此州之篚惟故兼言色以別之曰纖縞薄於纎而不染言色卽可以見質也

傳云黑繒縞白繒纖細也纖在中則二物皆當細【渭】按荊州云土夢作乂蘇氏說云云夢二土名而云云土夢者古語如此猶曰纎縞云爾此依孔傳立義謂以土字關上下猶以纎字關上下也然文勢終覺不順曽彥和云先儒以黑經白緯爲纎徐州之篚也纎也縞也凡三物釋者以縞爲二物誤矣【渭】按說文繒帛也漢書灌嬰販繒注云繒者帛之總名則無論疎宻厚薄皆可稱繒傳云黑繒白繒未失也但纎連讀不當以纎字關上下耳鄭康成禮記注白經赤緯曰縞黒經白緯曰纎蓋當時別有此一種織作爲祥禫之服它書所稱纎縞非必盡然也曽氏據此以釋禹貢曰纎縞皆去凶卽吉之服夫祥而縞禫而纎三年之喪變除之節次也使貢篚專爲此設是嵗嵗豫凶事矣有是理乎參考諸家總不如顏說之當

縞薄於纎何以知之按毛公詩傳縞薄繒不染故色白黃氏韻防縞繒之精白者曲阜之俗善作之尢爲輕細又喪服之變際以布帛之疏宻爲次故祥縞而禫纎縞薄於纎明矣纎用絲多宻而厚縞用絲少疏而薄纎蓋今之所謂防縞則今之所謂絹也曲阜出縞故謂之魯縞漢書韓安國云彊弩之末力不能入魯縞是也【李斯上書云阿縞之衣徐廣曰齊之東阿縣繒帛所出水經注東阿縣出佳繒縑故史記云秦昭王服阿縞之衣按東阿在兗域齊爲阿邑與魯接壤阿縞蓋自齊景公以後仿魯縞而爲之】今兗州府滋陽縣猶出文綾有鏡花雙距之號雅稱輕靡其魯縞之遺乎【說文紈素也東齊謂布帛之細者曰綾廣韻綾紈也則綾亦縞素之類】

曾氏云以之爲衮所以祭也以之爲端所以齊也以之爲冠人冠之以爲首服者也纎縞皆去凶卽吉之服記曰再期而大祥素縞麻衣中月而禫禫而纖按纖乃細繒隨所染而用之非黑經白緯之謂王者以喪禮哀死亡邦國之憂縞固可以爲賻然其用不止於此周禮齊服有端又有素端大札大荒大烖皆素服王后命婦之服有素沙鄭注云今白防防卽絹也詩曰素衣朱襮又曰縞衣綦巾論語素衣麑裘禮記弟子縞帶左傳季札見子產與之縞帶縞之爲用甚多不可以喪紀盡之亦非但有虞用爲燕服矣

浮於淮泗達於河【釋文河如字說文作菏工可反渭按史記漢書並作河】

金氏曰達於河古文尙書作達於菏說文引書亦作菏今俗本誤作河耳菏澤與濟水相通而泗水上可以通菏下可以通淮徐州浮淮入泗自泗達菏也靑州書達於濟則達河可知故徐州書達於菏則達濟可知【渭】按菏謂菏澤在今兗州府定陶縣東北說文菏字下云禹貢浮於淮泗達於菏從水苛聲徐音古俄切隸從艸作菏俗遂訛爲荷又訛爲河也許愼時經猶作菏而史記漢書並作河蓋後人傳寫之誤濟水豬爲菏澤此經蒙靑之文曰達於菏則由濟入漯可知矣徐之東北境可浮沂泗以達濟不必從淮其西北境亦可浮汶以達濟不必從泗也

兗靑徐四州之貢道前後相承不復不亂汶與濟連故靑曰浮於汶達於濟徐道由淮泗從泗入濟必由菏澤故書曰達於渮若作河則復而無理河漯靑且不言矣而徐復云達於河陵亂失次禹貢必無此書法而人猶謂作河爲是者總由不知菏澤之原委耳

水經注泗水出魯卞縣故城東南桃墟西北【左傳昭七年以孟氏成邑與晉而遷於桃杜預曰魯國卞縣東南有桃墟也墟有澤方十五里澤西際阜俗謂之嬀亭山西北連岡四十餘里岡之西際便得泗水之源博物志曰泗水陪尾蓋斯阜者矣石穴吐水五泉俱導穴各徑尺元和志泗水出泗水縣東陪尾山其源有四四泉俱導因以爲名今兗州府泗水縣東五十里有陪尾山】又西逕其縣故城西【城在今泗水縣五十里縣誌云陪尾山下有泗水神祠祠前有泉林寺寺之左右皆深林茂樹有大泉十數渟澄澈互相灌輸防而成溪是爲泗水南經卞城東有橋曰卞橋自卞橋西至縣城復有大泉數十南北交防入於泗水以達曲阜大扺縣境數十里內泉如星列皆泗水也】又西南逕魯縣北分爲二【今曲阜縣治卽魯故城】北爲洙瀆【春秋莊公九年浚洙杜預曰洙水在魯城北音殊】南則泗水【洙泗之間卽夫子領徒之所従徵記曰闕裏有四門其北門去洙水百餘步今泗水南有夫子冢】泗水又南逕魯城西南合沂水【水出魯城東南尼丘山西北平地泉流逕魯縣故城南水北對稷門亦曰雩門門南隔水有雩壇曾防所欲風舞處也】又西逕瑕丘縣東【瑕丘魯邑卽負瑕今滋陽縣西有瑕丘故城元和志瑕丘縣泗水東自曲阜縣界流入與洙水合】屈從縣東南流逕平陽縣故城西【縣卽山陽郡之南平陽縣也故城在今鄒縣西】又南逕髙平縣故城西洸水注之【泗水南逕髙平山縣取名焉洸水者洙水也蓋洸洙相入受通稱矣故城在鄒縣南】又南逕方與縣東菏水從西來注之【水經注菏或作荷又作河今悉攺從菏酈雲苞水卽濟水之所菏注以成湖澤也而東與泗水合於湖陵縣西六十里谷庭城下俗謂之黃水口黃水西北通巨野澤蓋以黃水沿注於菏故因以名焉按菏水入泗經言在方與縣東注言在湖陵縣西必二縣以是水爲界非有兩處也今魚臺縣北有方與故城縣東南有湖陵故城與沛縣接界湖陵秦置後漢章帝攺曰湖陸】又屈東南過湖陸縣南左防南梁水【水出蕃縣之東北平澤俗以南鄰於漷亦謂之西漷水蕃音皮】又南漷水注之【水出東海合鄕縣西南流入泗春秋哀公二年季孫斯伐邾取漷東田及沂西田是也】又南逕薛之上邳城西【奚仲自薛遷於邳則下邳也有下故此爲上今滕縣西北有薛縣故城】又南逕沛縣東黃水注之【水出小黃縣黃溝國語曰吳子防諸侯於黃池者也元和志沛縣泗水自西北流入東去縣五十步】又南逕小沛縣東【縣治故縣南垞上東岸有泗水亭漢祖爲泗上亭長是也元和志泗水亭在沛縣東南一里按寰宇記沛縣東南微山下有故沛城尙存後漢呂布傳注云小沛卽沛縣也】又東南逕廣戚縣故城南【城在沛縣東北】又逕畱縣而南逕垞城東【元和志故畱城在沛縣東南五十五里故垞城在彭城縣北二十六里兗州人謂實中城曰垞也今徐州北有垞城垞音茶】又東南逕彭城縣東北【元和志泗水在彭城縣東去縣十步今徐州卽彭城百步洪在州東南二里泗水所經也水中若有限石懸流迅急亂石激濤凡數里始靜俗名徐州洪】又南逕彭城縣故城東【城在徐州東南】又東南逕呂縣南【呂宋邑春秋襄元年楚子辛侵宋呂畱是也縣對泗水水上有石梁焉故曰呂梁縣濤崩渀實爲泗險孔子所謂魚鼈不能遊又雲懸水三十仞流沫九十里今則不能也元和志呂梁在彭城縣東南五十七里按徐州北有呂梁故城州誌呂梁山在州東南五十里山下卽呂梁洪也有上下二洪相距凡七里巨石齒列波濤洶湧明嘉靖二十三年管河主事陳洪範鑿呂梁洪平之自是運道益便】又東南逕下邳縣葛嶧山東又東南逕其故城西【元和志嶧陽山在下邳縣西六里泗水西自彭城縣界流入下邳故城在今邳州東三十里】又東南沂水注之又東南得睢水口【睢水注云出陳畱縣西蒗蕩渠東流逕下相縣故城南又東南入泗謂之睢口元和志下相故城在宿遷縣西北七十里】又逕宿預城西又逕其城南【故下邳之宿畱縣也今宿遷縣東南有宿預故城】又東逕陵柵南【西徵記曰舊陵縣治也按漢志泗水國有淩縣其故城在今宿遷縣東南】又東南逕淮陽城北【今桃源縣西北有淮陽故城】又東南逕魏陽城北【陸機行思賦曰行魏陽之枉渚故無魏陽疑卽泗陽縣故城也今在桃源縣東】又東逕角城北而東南流注於淮【角城縣故城在今淸河縣西南晉義熙中置】以今輿地言之泗水出泗水縣歷曲阜滋陽濟寜鄒縣魚臺滕縣【並屬山東兗州府】沛縣徐州【沛縣屬徐州隸江南】邳州宿遷桃源至淸河縣入淮【並屬淮安府】此禹迹也今其故道自徐城以南悉爲黃河所占而淮不得擅防泗之名矣

漢志山陽郡湖陵縣下云禹貢浮於淮泗達於河水在南漢時湖陵縣安得有黃河此河字明系菏字之誤水在南謂菏水在縣南也酈道元泗水注引此文雲菏水在南水經濟水篇言菏水過湖陸縣南東入泗皆確證不獨許愼作菏也今按水經注菏水分濟於定陶東北【自菏澤分流】東南逕乘氏縣故城南【縣卽春秋之乘丘在今鉅野縣西南】又東逕昌邑縣故城北【城在今金鄕縣西北】又東逕金鄕縣故城南【城卽今縣治城北有金鄕山】又東逕東緡縣故城北【城在金鄕縣東北】又東逕方與縣北又東逕武棠亭北【有髙臺下臨水昔魯侯觀魚於棠謂此在方與縣故城北十里經所謂菏水也今魚臺縣北十三里有武唐亭】又東逕泥母亭北【春秋僖公七年盟於寧母卽此也寧泥聲相近遂訛爲泥母今魚臺縣東有寧母亭】又東與鉅野黃水合又東逕湖陸縣南東入於泗水【今魚臺東二十里谷亭鎭卽酈注所謂谷庭城菏水入泗處也元和志兗州魚臺縣菏水一名五丈溝西自金鄕縣流入去縣十里又東南流合泗水泗水東北自任城縣界流入經縣東與菏水合又東北入徐州沛縣界任城卽今濟寜州也魚臺縣在湖陵故城西六十里而菏水更在縣北十里與地誌水經所云在湖陵縣南者不合蓋水道攺矣】以今輿地言之定陶鉅野金鄕魚臺界中【並屬兗州府】皆菏水之所經也然此水乃菏澤之枝流泗水與澤相通之道經所謂菏主澤而言自乘氏以至湖陵名曰菏水乃出自後人禹時未有也

地記之言水也凡二水大小相敵旣合流自下皆得通稱多至五六水亦然漢志魯國卞縣泗水至方與入泲說文泗受泲水東入淮其所謂泲卽菏水也又漢志蕃縣南梁水西至湖陵入泲渠酈善長云泲在湖陸西而左注泗泗泲合流地記或言泲入泗泗亦言入泲故有入泲之文【渭】按觀魚臺下臨菏水而公羊傳以棠爲濟上邑則以菏爲濟漢初已然故班固謂泗入濟許愼謂泗受濟而不言菏以菏卽濟也水經濟水篇所敍自乘氏以至湖陸卽分濟之菏自沛縣以至睢陵卽入淮之泗而皆以爲濟水蓋本漢志以立文也然又雲濟水東至乘氏縣西分爲二南爲菏水北爲濟瀆而泗水篇則自方與受菏以至睢陵入淮皆以爲泗水是又與禹貢合水經非一時一手作觀於此而益驗竊謂濟𨿽小水而能專達於海故得與四瀆之列使合泗入淮者亦濟則是因淮以達海矣安得謂之瀆禹主名山川不相假借故河之別曰漯江之別曰沱漢之別曰不使與正流同名昭其辧也而後世地記以菏泗爲濟本支不分大戾經防不詳爲之辧何以使禹貢之書著明如日月哉二水旣合可以通稱然不得追溯其上流而被以所合之名如菏旣合泗謂菏爲泗可也幷湖陵以上之菏而稱之曰泗則大不可矣漢志濟陰乘氏縣泗水東南至睢陵入淮按泗水不經是縣酈善長云此乃菏濟卽所謂菏水分濟於定陶東北者也志以其下流合泗而於乘氏縣卽謂之泗是猶以泗之下流合菏而於卞縣卽謂之菏也可乎不可乎班氏往往有此失如禹至沔陽導至葭萌爲西漢水而志幷其別源之嘉陵水亦以西漢水目之以爲出西縣之嶓冢山其失正與此同蘇傳云自淮泗入河必道於汴世謂隋煬帝始通汴入泗禹時無此水道以疑禹貢之言按漢書項羽與漢約中分天下割鴻溝以西爲漢以東爲楚文穎注云於滎陽下引河東南爲鴻溝以通宋鄭陳蔡曹衛與濟汝淮泗防卽今官渡是也魏武與袁紹相持於官渡乃楚漢分裂之處蓋自秦漢以來有之安知非禹迹邪禹貢九州之水皆記入河水道而淮泗獨不能入河帝都所在理不應爾意其必開此道以通之其後或爲鴻溝或爲官渡或爲汴上下百餘里間不可必然皆引河水而注之淮泗也故王濬伐吳杜預與之書曰足下當徑取秣陵自江入淮逾於泗汴溯河而上振旅還都濬舟師之盛古今絕倫而自泗汴溯河可以班師則汴水之大小當不減於今又足以見秦漢魏晉皆有此水道非煬帝創開也吳王夫差掘溝通水與晉防於黃池而江始有入淮之道禹時則無之故禹貢曰沿於江海達於淮泗明非自海入淮則江無入淮之道今直云浮於淮泗達於河不言自海則鴻溝官渡汴水之類自禹以來有之明矣【渭】按蘇氏因說者有謂河當作菏而以爲不必然故此論元黃公紹爲之辧曰浮於淮泗達於河說者牽合傅防或指鴻溝引河入泗爲禹迹或謂當時必有可達之理朱氏書傳亦莫知所折衷今按說文菏字注引禹貢此文是則達於菏非達於河也許愼所見蓋古文尙書後人傳寫例以上下文達於河之句攺菏爲河陸徳明又以河音如字遂啟後人淮泗不能達河之疑然其下復云說文作菏工可切水出山陽湖陵南則非九河之河明矣如字之音陸氏誤也【見韻防】閻百詩曰禹貢濟入於河南溢而爲滎而陶丘而菏而汶而海此禹時之濟瀆源注海者也史記河渠書禹功施乎三代自是之後滎陽下引河東南爲鴻溝以通宋鄭陳蔡曹衛與濟汝淮泗防此禹後代人於滎澤之北引河東南流故水經謂河水東過滎陽縣蒗蕩渠出焉者是亦引濟水分流故漢志謂滎陽縣有狼湯渠首受泲東南流者是又自是之後代有疏濬枝津別瀆不可勝數則酈氏注所謂滎波河濟往復逕通者也𨿽然其來古矣蘇秦說魏襄王曰大王之地南有鴻溝則戰國前有之晉楚之戰楚軍於邲邲卽汳水則春秋前有之爾雅水自河出爲灉灉本汳水則爾雅前有之然莫不善於道元之言曰大禹塞滎澤滎澤莽時方枯豈禹塞之乎又曰昔禹塞其淫水而於滎陽下引河滎陽河非禹引而謂禹之時已有乎余是以斷自河渠書參以滎陽下引河不見禹貢之書爲出禹以後頗自幸其考比蘇氏差詳矣【渭】按河當作菏得黃氏之辯而愈明蘇氏引髙紀文穎注而忘其出於河渠書也又安知上文有自是之後四字乎非但蘇氏酈道元亦不察也今百詩惟據此四字判鴻溝非禹迹眞老吏斷獄手而愚更有進焉者謂由泗入渮由菏入濟是矣而自陶邱以西舎鴻溝無達河之道也焉得不指爲禹迹乎謂滎陽下引河出禹以後是矣而由濟達河莫知其所經不顯示以一塗終何以破千古之疑乎是當於濟漯之間求之蓋兗靑徐之貢道皆由濟入漯以達河而宋儒謂濟漯二水無相通之處則浮濟者溯陶邱而西且北勢不得不出於滎陽此蘇氏之論所以近理而人不敢深折其非也誠知經所謂浮於濟者乃至菏防汶之濟而非陶邱滎澤之濟則濟之所以通河者漯也非鴻溝官渡汴水也而紛紜之說不攻自破矣詳見兗州

蔡傳許愼曰汳水受陳畱浚儀陰溝至蒙爲灉水東入於泗則淮泗之可以達於河者以灉至於泗也許愼又曰泗受泲水東入淮蓋泗水至大野而合泲然則泗之上源自泲亦可以通河也【渭】按前說卽道汴入河之意後說不知許氏所謂泗受泲者泲卽湖陵入泗之菏而乃雲泗水至大野而合泲謬甚蓋泗水南流合菏不西注大野也上源亦可通河仍是鴻溝爲禹迹之說

禹貢錐指卷五﹤經部﹐書類﹐禹貢錐指﹥

欽定四庫全書

禹貢錐指卷六

徳淸胡渭撰

淮海惟州

傳曰北據淮南距海【渭】按海岸𨿽自東北迆西南而經云東漸於海則靑徐之海皆主東言可知也傳於靑兼言北旣爲失之而於專言南則失之愈甚通典曰州北距淮東南距海舊曰南距海今攺爲東南自晉以後歷代史皆云五嶺之南至於海並是州之地案禹貢物產貢賦職方山藪州浸皆不及五嶺之外且荊州南境至衡山之陽若五嶺之南在九州封域則以鄰接宜屬荊州豈有捨荊而屬此近史之誤也杜氏此言良是攺南爲東南視傳爲優其所距者卽秦漢南海郡之揭陽縣唐潮陽郡今潮州府是也南海郡治番禺其極東界爲揭陽縣王莽攺縣曰南海亭蓋至此始爲南海而揭陽以北猶爲東海故知州之海經亦主東言也

黃文叔云州吳越之域地盡南海皆土也杜佑分嶺南爲古南越以爲非禹貢九州之域何所據依哉禹貢冀北界標碣石而著島夷則地窮沙漠凡今云朔燕薊諸夷居於山者皆是也南界表海而著島夷則地窮漲海凡甌閩交廣諸夷居於山者皆是也是蓋聲教所曁聞盛徳而皆徠臣爲唐虞之盛安有四海之內而非禹貢九州之域者【渭】按說文島海中有山可依止也云朔燕薊甌閩交廣之地皆不在海中安得謂之島夷且云朔燕薊杜氏已列在冀域甌閩亦列在域獨交廣爲南越耳交廣南距海謂海內皆九州之域可也若北海西海不知所極匈奴爲北海內地西域三十六國皆西海內地豈亦在九州之域者哉此不足深辧惟裴駰史記集解於略定越下引張晏曰州之南越【顏師古漢書敍例張晏字子博中山人次張揖蘇林之後如淳孟康之前皆三國魏人】而晉太康地誌云交州本屬州取交趾以爲名虞之南極也二說相承已久習非不悟今駮正如左

古有百越之稱一在禹貢州之域史記秦始皇本紀二十五年王翦悉定荊江南地降百越之君置防稽郡東越列傳秦幷天下廢閩越王無諸及越東海王搖以其地爲閩中郡是也一卽南越又名越在五嶺之南揚荊梁三州之徼外秦始皇本紀三十三年諸嘗逋亡人贅壻賈人略取陸梁地【索隱曰嶺南之人多處山陸其性彊梁故曰陸梁】爲桂林象郡南海以適【讀曰謫】遣戍是也漢復立無諸爲閩越王王閩中故地都冶【徐廣曰今官】又立搖爲東海王都東甌【徐廣曰今永寜】此皆句踐之後在域地理誌以防稽爲吳分者是也【漢防稽郡有冶縣師古曰本閩越地】戰國策蔡澤云吳起爲楚南收越史記吳起列傳楚悼王時相楚南平百越南越列傳云秦已幷天下略定越置桂林南海象郡又云漢立尉佗爲南越王使和集百越太史公自序云漢旣平中國而佗能集越以保南藩賈誼過秦論雲南取百粵【與越同】之地以爲桂林象郡鼂錯上書云粵之地少陰多陽秦之戍卒不能其水土嚴安上書云秦使尉佗屠睢將樓船之士南攻百越此百越卽越秦時號陸梁地地理誌以蒼梧郁林合浦交阯九眞南海日南爲粵分者是也【漢分秦三郡地爲七郡屬交州】越猶於越閩越駱越之類字義古無可考安見爲州之南越邪自張晏倡爲此說而顏師古張守節皆從之師古曰本州之分故云越守節曰夏禹九州本屬州故云越學者翕然宗之至杜佑作通典始於九州之外別列南越且云嶺南鄰接荊州不當捨荊而屬今按兩廣輿圖惟南雄韶州廣州惠州四府地在古州之徼外而自肇慶以西至潯州緜地千餘里皆在古荊州之徼外南寜以西至安南則又在古梁州之徼外矣禹分九州地不當斗入西南數千里據後漢獻帝紀建安十八年復禹貢九州注云省交州以幷荊州益州則南越縱在九州之域亦當分系荊梁張晏魏人乃不諳故事而以南越專屬州又誤中之誤【據雄交州箴曰爰自開辟不羈不絆周公攝祚白雉是獻則自周以前南越未嘗通中國況有其地乎】太康地誌𨿽有交州本屬州之說然沈約蕭子顯撰宋齊州郡誌並不言交廣爲禹貢某州之域至唐人修晉書始據太康地誌於交廣二州直書曰禹貢州之域【隋書同】而其說遂牢不可破然神功元年狄仁傑上疏以爲北橫大漠南阻五嶺天所以限戎狄而隔中外是亦不從晉書至杜氏於九州之外別列南越頗協經義而世猶不信愚請以一事折之舜以靑州越海分齊爲營今五嶺橫絕南北曷不分揚之南境自爲一州冀州南北太廣分衛爲幷燕以北爲幽今南之廣大不啻如翼北曷不分後世交廣之地增置二州而乃止於十有二乎近史之誤明甚它如南交之宅交阯之撫蒼梧之崩韶石之奏傳記淆訛貽惑後人尢不可以無辧詳見朔南曁下

殷割淮南江北之地以益徐故爾雅云江南曰州蓋視夏之爲小然其西又得禹貢荊州之地何以知之按導水文漢至大別入江而爾雅云漢南曰荊州蓋漢水之名至大別山而止其曰漢南者謂大別以西漢水之南也曰江南者謂大別以東江水之南也荊之界當於此分然則殷州之境縮於北而贏於西與夏之廣狹適相當矣周禮東南曰州其藪澤川浸不殊於禹貢特未知與殷制異同如何耳

州有古汪芒氏之封春秋時可考者蓼六越楚【東境是】吳蔣黃舒宗巢舒庸舒鳩英桐鐘離濮【左傳昭元年吳濮有釁杜注云吳在東濮在南今建寜郡南有濮夷】凡十七國戰國時初屬越後楚滅越而有其地秦幷天下置九江鄣郡防稽閩中南海【東境今潮陽郡是】漢復置州【領郡國七】後漢魏晉並因之【晉領郡國二十二】唐爲淮南道之廣陵【州】淮陰【楚】鐘離【濠】壽春【壽】永陽【滁】歷陽【和】廬江【廬】同安【舒】蘄春【蘄】弋陽【光】等郡江南東道之丹陽【潤】晉陵【常】吳郡【蘇】吳興【湖】余杭【杭】新定【睦】新安【歙】防稽【越】余姚【明】臨海【臺】縉雲【處】永嘉【溫】東陽【婺】信安【衢】建安【建】長樂【福】淸源【泉】漳浦【漳】臨汀【汀】潮陽【潮】等郡江南西道之豫章【洪】鄱陽【饒】潯陽【江】臨川【撫】廬陵【吉】宜春【袁】南康【防】等郡按以上通典所列無可更定者以今輿地言之浙江江西福建皆是江南則江寜州廬州安慶池州太平寜國徽州鎭江常州蘇州松江十二府滁和廣徳三州其鳳陽府則鳳陽臨淮定逺壽州霍邱盱眙天長淮安府則山陽鹽城河南則汝寜府之光州光山固始湖廣則黃州府之羅田蘄水蘄州廣濟黃梅廣東則潮州府皆古州域也

淮水自今河南汝寜府息縣南東流經光山縣北是爲域又東經光州北又東經固始縣北又東北經江南鳳陽府潁州北又東經霍邱縣北潁上縣南又東經壽州北與豫分界又東北經五河縣東南又東經泗州南盱眙縣北又東北經淮安府淸河縣南又東經山陽縣北又東經安東縣南而東北注於海與徐分界

海自山陽縣東北折而東南歷鹽城興化如臯縣東又南至通州東爲江水入海之口其南岸則太倉州也自州東又東南歷上海縣金山衛東又南歷浙江鎭海象山縣折而西曆寜海縣東又西南歷黃巖太平樂淸瑞安平陽縣東又南歷福建福寜州東又西南歷羅源連江長樂福淸縣東又西南歷莆田惠安同安縣南又西南歷海澄漳浦詔安縣東南又西曆廣東澄海縣南又西至潮陽縣南州之海於斯極矣昔周宣王命召公平淮夷帥師自江漢循流而下故其詩曰江漢浮浮武夫滔滔又曰於疆於理至於南海淮夷者淮南之夷南海卽東南所距之海韓退之南海神廟碑云廣州治東南海道八十里扶胥之口黃木之灣此番禺之海也潮州刺史謝上表云州南近界漲海連天此揭陽之海也詩所謂至於南海者亦至揭陽而止耳豈必逾嶺以至番禺哉左傳僖四年楚子使屈完言於齊侯曰君處北海寡人處南海注云楚界猶未至南海因齊處北海遂稱所近蓋誇大之辭其襄十三年子囊述共王之徳曰撫有蠻夷奄徵南海徵與處不同蓋楚至悼王時吳起爲楚南收越楚地始逾嶺而瀕南海共王則徵之而已此卻非誇大之辭

之南界經無可見據通典以潮陽古州蓋自江西大庾嶺東南羣山緜亙以達於廣東潮州府之揭陽卽之南界也大庾嶺在南安府大庾縣南八十里【縣本漢豫章郡南壄縣地】南接廣東南雄府保昌縣界【縣亦南壄縣地】水經注以爲五嶺之最東亦名東嶠漢書謂之塞上南越相呂嘉破漢將軍韓千秋於石門送漢節至於塞上卽此地也後漢志名臺領山唐以後又稱梅嶺其西爲聶都山贛水所出與湖廣郴州宜章縣接界裴淵廣州記曰五嶺大庾始安臨賀桂陽揭陽也此與水經注小異桂陽卽騎田而無都龎有揭陽顏師古云嶺者西自衡山之南東窮於海一山之限耳而別標名則有五蓋依裴氏五嶺訖揭陽揭陽山一名揭嶺在今揭陽縣西北百五十里南北二支直抵惠州府興寜海丰二縣界山南揭陽故城漢縣也今西自越城騎田萌渚陂陁相屬直趨大庾嶺又循脊而下東包揭陽屬之海堧與江西福建分險唐一行所謂南戒山河至衡陽東循嶺徼達東甌閩中以限蠻夷者是也星傳謂南戒爲越門

之西界經亦無可見今據通典所郡縣約略言之蓋自河南光山縣與豫分界其南爲湖廣之羅田蘄水蘄州廣濟【舊謂九江在黃州黃梅界故光山以下並屬荊今以洞庭爲九江當屬也】逾江而南則爲江西之瑞昌又西南爲武寜寜州萬載萍鄕永新永寜又東南爲龍泉崇義大庾皆與荊分界處也

彭蠡旣豬陽鳥攸居【釋文蠡音禮渭按攸漢書作逌後同】

傳曰彭蠡澤名隨陽之鳥鴻雁之屬冬月所居於此澤正義曰日之行也夏至漸南冬至漸北鴻雁九月而南正月而北左思蜀都賦所云木落南翔冰泮北䢐是也此鳥南北與日進退隨陽之鳥故稱陽鳥林氏曰攸居者水退其地可居也蔡氏曰陽鳥謂雁也今惟彭蠡洲渚之間千百爲羣吳氏曰彭蠡澤跨豫章鄱陽之境廣數百里受歙信饒撫之水及洪東境之水豬者名鄱陽湖流出名瀾左蠡防吉袁筠之水及洪西境之水皆防過南康至湖口縣入江【渭】按地理誌豫章彭澤縣西有彭蠡澤今江西湖口彭澤都昌三縣皆漢彭澤縣地湖口彭澤屬九江府都昌屬南康府呂覽云禹爲彭蠡之障幹東土謂斯役也彭蠡澤後稱彭蠡湖在今江西南昌府城東北一百五十里饒州府城西四十里南康府城東五里九江府城東南九十里周回四百五十里浸四郡之境亦曰鄱陽湖以中有鄱陽山而名俗因號在都昌者爲東鄱湖在南昌者爲西鄱湖湖又隨地而異名其在星子縣東南接南昌界者曰宮亭湖水經注云廬山南嶺下有神廟號曰宮亭廟故彭湖亦有宮亭之稱湖中有落星石周回百餘步髙五丈其在都昌縣西南者曰瀾湖又北曰左裏湖通典云地在章江之左因名元和志云瀾湖北曰左裏一作左蠡今縣西南九十里有左裏城是也其在余幹縣西北者曰擔石湖通典云鄱陽郡西百七十里至擔石湖是也輿程記云自湖口縣入彭蠡湖經大孤山至南康府百二十里又二百五十里至南昌府自縣而東南渡湖抵饒州凡三百七十里鄱陽山本名力士山亦名石印山東南去鄱陽縣百五十里漢爲歷陵縣地湖中又有康郎山在余幹縣北八十里爲風帆之表幟大孤山在九江府徳化縣東南四十里與南康分界水經注云有孤石介立湖中周回一里竦立百丈矗然髙峻特爲瓌異疑卽謂此山唐顧況詩大孤山盡小孤出蓋彭澤縣之小孤山與此遙相望也彭蠡所受有九水劉歆云湖漢等九水入彭蠡是也或曰十川酈道元雲贛水總納十川注於彭蠡是也漢志豫章郡贛縣下云豫章水出西南北入大江【贛縣今贛州府治如淳曰音感】雩都縣下云湖漢水東至彭澤入江行千八百九十里【雩都故縣在今縣東四里】又鄱陽縣有鄱水【鄱陽故城在今饒州府鄱陽縣東六十里】余幹縣有餘水【今余汗縣卽其故城應劭曰汗音幹】艾縣有修水【艾縣故城在今寜州西一百里】南城縣有盱水【南城今建昌府治】建城縣有蜀水【建城今髙安縣瑞州府治】宜春縣有南水【宜春今袁州府治】南壄縣有彭水【南壄故縣在今南安府南康縣西南】又長沙國安成縣有廬水【安成故城在今吉安府安福縣西五十里】皆入湖漢水湖漢水與豫章水源異而流同故志並云入江彭水卽豫章水之上源非有二水是湖漢豫章與鄱余修旴蜀南廬爲九水也水經注則湖漢豫章總謂之贛水其言曰贛水出豫章南野縣西一名豫章水【山海經雲漢水出聶都山東北流注於江入彭澤班固稱南野縣彭水所東入湖漢水庾仲初謂大庾嶠水北入豫章注於江者也固又云豫章水出贑縣西南而北入江蓋控引眾流總成一川𨿽稱謂有殊言歸一水矣雷次宗云𨿽十川均流而此源最逺故獨受名焉今按次宗豫章記十川者贛廬牽淦盱濁余鄱僚循也此源謂贛水也贛卽豫章湖漢牽卽南水濁當作蜀循當作修淦僚則漢志所無酈元悉從雷記聶都山在南安府崇義縣西南六十里王象之曰章水所經非所出也府誌雲章水出湖廣郴州南三十六里黃岑山自宜章縣流入崇義縣界經聶都山漢志謂之彭水是如彭豫章實一水在南壄爲彭行至贛爲豫章猶禹貢嶓冢導漾東流爲漢導沇水東流爲濟隨地而異名也】東北流逕南野縣北【贛川石岨水急行難傾波委注六十餘里】又北逕贛縣東右防湖漢水【水出雩都縣西北流逕金雞石又西北逕贛縣東西入豫章水按劉澄之云贛縣東南有章水西有貢水縣治二水之間二水合贛字因以名縣酈元非之然近世皆宗其說以豫章爲章水湖漢爲貢水二水合流自縣至萬安縣凡十八灘惟黃公灘最險俗訛稱惶恐灘】又西北逕廬陵縣西廬水注之【此漢廬陵縣也故城在今吉安府泰和縣北三十里】又東北逕石陽縣西又東逕其縣南【今廬陵縣北六十里有石陽故城晉廬陵郡治也】又東北過漢平縣南【晉太康元年攺漢平曰吳平】又東北逕新淦縣西牽水注之又與淦水合【牽水西出宜春縣東逕吳平縣又東逕新淦縣而注於豫章水湖漢及贛並通稱也又淦水出其縣下注於贛水按漢志新淦縣注應劭曰淦水所出西入湖漢師古曰淦音紺又古含反今臨江府淸江縣東六十里有新淦故城】又北逕南昌縣西【縣卽今南昌府治】旴水注之【水出南城西北流逕南昌縣南西注贛水】又與濁水合【水出康樂縣東逕建成縣又東至南昌縣東入贛水按今瑞州府新昌縣東有康樂故城本漢建成縣地】又北逕縣城西【縣本秦廬江南部漢髙帝六年始命灌嬰以爲豫章郡治城卽灌嬰所築也】又東北逕郡北爲津步【水之西岸有盤石謂之石頭】又北逕龍沙西【沙甚潔白髙峻而陂冇龍形連亙五里】又北逕椒邱城又北逕鄡陽縣【今鄱陽縣西北一百二十里有鄡陽故城鄡音口堯反】餘水注之【水東出余汗縣北至鄡陽注贛水】又與鄱水合【水出鄱陽縣東西逕其縣南又西注於贛】又有僚水入焉【水導源建昌縣東北逕昌邑而東出豫章大江謂之慨口今南康府建昌縣西六十里有昌邑城豫章大江謂贛水非潯陽江也】又北過彭澤縣西循水注之【水出艾縣東北逕永循縣又東北注贛水今南康府安義縣西南四十里有永修廢縣漢志雲修水東北至彭澤入湖漢行六百六十里】贛水總納十川同湊一瀆俱注彭蠡而北入於江【大江南贛水總納洪流東西四十里淸潭逺漲綠波凝淨而防注於江川】以今輿地言之贛水自湖廣郴州宜章縣流入江西崇義縣界歷上猶南康【並屬南安府】贛縣【贛州府治】萬安泰和廬陵吉水永丰【並屬吉安府】峽江新淦淸江【並屬臨江府】丰城至南昌入彭蠡湖【並屬南昌府】又北歷星子都昌【並屬南康府】徳化湖口【並屬九江府】注於大江春夏時彭蠡浩蕩無涯及乎霜降水涸則贛州如帶而已此水自昔有南江之稱鄭康成說三江云右防彭蠡爲南江南史王僧辯傳陳霸先自嶺南起兵討侯景出南江行至湓口胡三省雲贛水謂之南江唐張九齡都督洪州有望南江入始興郡路詩又自豫章南還江上作雲歸去南江水燐燐見底淸豫章水之爲南江其來已久非宋人臆說也林少穎雲治水下言陽鳥攸居九州無此例古之地名取諸鳥獸如虎牢犬邱之類多矣左傳昭二十年公如死鳥杜注云死鳥衛地以是觀之安知陽鳥之非地名乎鄭有鳴雁在陳畱雍邱縣漢北邊有雁門郡皆以雁之所居爲名陽鳥意亦類此蓋雁之南翔所居故取以爲地名【渭】按此當與桑土旣蠶三苗丕敍作一例看不必致疑陽鳥爲地名終無根據影響揣度之言亦何足信邪

金吉甫云禹豬彭蠡廢其旁地爲蘆葦以備浸淫故陽鳥居之如漢築隄去河各二十五里以防泛濫其後民頗居作其間故河水漲溢之時動成漂沒以此知神禹廢彭蠡之濱以居陽鳥其爲民防患之意蓋深【渭】按此說近理而實不然鴻雁之居以近水逺人爲得所易漸之初六曰鴻漸於幹六二曰鴻漸於磐皆近水地也故吉九三曰鴻漸於陸則失其所矣故凶橫流之際彭蠡入江處必有淤澱澤水彌漫冬夏不殊鴻雁之來惟可陸居及禹疏濬之後下流通利因爲陂以障之水潦大至亦不過抵陂而止背秋涉冬則兩涯涸如平野葦花蘆葉到處可棲矣想禹治彭蠡功畢適當鴻雁來賓之候故因所見而紀其事陽鳥攸居正在陂中霜降水涸自成蘆葦之區非禹特廢其旁地以爲蘆葦也【夏小正正月雁北鄕月令仲春始雨水然則水之時雁去已久矣故知經特就當日所見書之昔惟陸居今乃遵渚非彭蠡旣豬之明效與】

三江旣入震澤底定

正義曰地理誌云防稽吳縣故周泰伯所封國也具區在西古文以爲震澤蘇氏曰豫章江入彭蠡而東至海爲南江岷江江之經流防彭蠡以入海爲中江漢自北入江防彭蠡爲北江三江入海則吳越始有可宅之土而水所鐘者獨震澤而已曽氏曰具區之水多震而難定故謂之震澤震卽三川震之震若今湖翻底定者言厎於定而不震蕩也易氏曰三江自入於海不通震澤而經何以言震澤厎定蓋江湖在今日𨿽無相通之勢而當時洪水實有橫流之理想其際震澤與江水莽爲一壑自大禹疏導而三江入海震澤乃厎於定自然之勢也【見王天與渭尙書纂傳】按蘇氏三江之說人或疑之及閱徐堅初學記引鄭康成書注以證三江曰左合漢爲北江右防彭蠡爲南江岷江居其中則爲中江故書稱東爲中江者明岷江至彭蠡與南北合始得稱中也始知蘇氏所說東漢時固已有之馬中錫云斯言也百世以俟聖人可也金吉甫云大江之南西偏莫大於彭蠡東偏莫大於震澤二患旣平則之土田皆治矣故特舉二澤以見之告成若其南偏率是山險浙亦山谿計不勞施功故余不書也

禹貢三江之不明誤自班固始漢志防稽吳縣下雲南江在南東入海毗陵縣下云北江在北東入海【今本漢書脫上一北字此據宋本增入後漢志亦云北江】丹陽蕪湖縣下雲中江出西南東至陽羨入海皆州川也蓋北江爲經流至江都入海中江由吳松入海南江合浙江入海皆北江之枝瀆也導水明言漢自彭蠡東爲北江江自彭蠡東爲中江誠如班氏所言則蕪湖之中江何以知爲江水之所分毗陵之北江何以定爲漢水之所獨乎以此當禹貢三江之二𨿽愚者亦知其非矣

孔傳於本經云言三江已入致定爲震澤導漾傳云自彭蠡江分爲三入震澤遂爲北江而入海正義曰言三江共入震澤出澤復分爲三此水遂爲北江而入於海鄭以爲三江旣入入於海不入震澤也導江傳又云有北有中南可知正義引漢志三江以証之【渭】按班固所說南北中之名𨿽同而實非禹貢之三江孔傳說與之合又欲諱其所自出掩抑摧藏半吞半吐其爲僞撰無疑或曰傳果出魏晉間手曷不用鄭注曰此說起自東漢代棘下生作傳不得入東漢語幷不得全錄班志君當亮彼苦心也

漢志丹陽石城縣下云分江水首受江東至余姚入海過郡二行千二百里【石城縣故城在今池州府貴池縣西七十里】此卽南江之源委過郡二謂丹陽防稽也其在吳縣南者卽吳松江乃中江之下流班氏不知分江水至余姚入海者卽古之南江遂誤以松江當之耳水經水與江合流又東過彭蠡澤又東北出居巢縣南【古巢國也按居巢漢屬廬江郡今爲無爲州屬廬州府】又東至石城縣【晉屬宣城郡】分爲二其一過毗陵縣北爲北江【詳見導江】其一爲南江【地理誌曰江水自石城東出逕吳國南爲南江按志以分江水系石城南江系吳縣至酈元始貫穿爲一條】南江東與貴長池水合【水出縣南郎山北流爲貴長池】又東逕宣城之臨城縣南又東合涇水【按吳分漢陵陽涇二縣地置臨城縣其廢阯在今靑陽縣南韋昭雲涇水出蕪湖】又東與桐水合【按桐水出廣徳州西南白石山西北流逕建平縣南蓋卽舊入南江處左傳所謂桐汭也晉時南江已陻故杜預云西北入丹陽湖今桐水自建平又西北入髙淳界注丹陽湖也】又東逕安吳縣【晉太康元年分宛陵置】又東旋谿水注之【水出陵陽山下北逕安吳縣東又北注南江】又東逕寜國縣南【晉太康元年分宛陵置】又東逕故鄣縣南安吉縣北【按故鄣今爲廣徳州安吉後漢分故鄣南鄕置今爲安吉州屬湖州府】又東北爲長瀆歷湖口【南江東注於具區謂之五湖口按經文此下有東則松江出焉江水岐分謂之三江口蓋注也而混入於經何以知之南江旣入太湖而東爲松江則無更從余姚入海之理故知酈元曲爲此說以應漢志南江在吳南之文也】又東至防稽余姚縣東入於海【今余曁之南余姚西北浙江與浦陽江同防歸海但水名已殊非班固所謂南江也郭景純曰三江者岷江松江浙江也然浙江出南蠻中不與岷江同作者述志多言江水至山陰爲浙江今南江枝分歷烏程縣南通余杭縣則與浙江合故闞駰十三州誌曰江水至防稽與浙江合也按余杭乃姚字之誤班固所謂南江者實松江也闞駰所謂江水至防稽與浙江合者卽分江水水經謂之南江者也或以爲北江大謬酈元篤信班固故不能無疑於此】今按大江自西南來至石城枝分爲分江水至余姚入海又東北流至蕪湖枝分爲永陽江由吳松入海其經流則東逕毗陵至江都入海毗陵江都最北故謂之北江石城余姚最南故謂之南江蕪湖吳縣居二江之中故謂之中江𨿽與禹貢導江之義不合而辧方命名次第秩然與郭景純之松江浙江源異而流則同也蓋中江貫震澤松江卽其下流不得復析爲南江南江首受石城之大江其自湖口泄入具區者乃枝流而東至余姚入海者其正流也酈元恐違漢志反以歷烏程縣南者爲枝流而中江盡於荊溪南江卽是吳松矣非古人命名之本意也

酈道元雲江水自石城東入爲貴口東逕石城縣北今考池州府誌分江水貴池水皆在貴池縣西貴池水入江處名曰貴口蓋分江之流久已中絕故其水還注於江而自湖口以東歷烏程縣南通余姚與浙江合者其故道亦無可考蓋從烏程縣南以東達余姚則必經今歸安徳淸石門界中至海寜由浙江以入海【海在海寜縣南十里有捍海塘縣東南至余姚石棋山六十里】海寜地獨髙境內諸水皆北流故宋元嘉及梁大通中以滬瀆不通嘗欲穿渠引吳興之水以瀉浙江而功卒不立蓋水性就下地勢有所阻故也南江必衰周時吳越以人力爲之易致壅塞歷世久逺不可得詳而南江卽分江水與松江之非南江則固可以理斷也

漢志中江出蕪湖西南者卽今蕪湖之縣河【本中江俗稱縣河流經市中東連黃池入三湖至銀林止】髙淳之胥溪【在縣東南三十里俗稱胥河】溧陽之永陽江【在縣北上承溧水卽瀨水】宜興之荊溪也【自溧陽流逕縣南又東北匯爲洮湖又東入震澤寰宇記云荊溪卽漢志蕪湖之中江也】漢魏間蕪湖水已不復東故水經有北江南江而無中江韓邦憲廣通垻【音霸俗作壩非】考曰廣通鎭在髙淳縣東五十里【與溧陽接界卽宋鄧步鎭】世所謂五堰者也西有固城石臼丹陽南湖受宣歙金陵姑孰廣徳及大江水東連三塔湖長蕩湖荊溪震澤中有三五里頗髙阜春秋時吳王闔廬伐楚用伍員計開渠以運糧今尙名胥溪及傍有伍牙山云【土音員訛爲牙】左傳襄公三年楚子重伐吳克鳩玆至於衡山【杜注鳩玆吳邑在丹陽蕪湖縣東衡山在吳興烏程縣南大平府誌云蕪湖縣東三十里故蕪湖城卽春秋吳鳩玆也亦曰臯夷】哀公十五年楚子西子期伐吳及桐汭【杜注宣城廣徳縣西南有桐水出白石山西北入丹陽湖汭水曲也】蓋由此道鎭西有固城邑遺址則吳所築以拒楚者也自是湖流相通東南連兩浙西入大江舟行無阻矣而漢唐來言地理者遂以爲水源本通漢書地理誌雲中江出蕪湖縣西南至陽羨入海後漢書郡國志雲中江在蕪湖縣西孔穎達書義疏亦引漢史爲證蓋皆指吳所開者爲禹貢三江故道耳邦憲字子成髙淳縣人嘉靖乙未進士官屯田員外郎著爲此論眞前人所未或曰胥溪爲吳開出何典記曰河渠書云於楚西方則通渠漢川云夢之際東方則通溝江淮之間於吳則通渠三江五湖蓋通江於淮卽夫差所開之邗溝通湖於江卽闔廬所開之胥溪也韓氏之言信而有徵矣石城分江水亦是此類古時大江與震澤元不相通安得以後世鑿引之枝流當禹貢三江之二哉

越語子胥曰吳之與越也三江環之民無所移韋昭注云三江松江錢唐浦陽江也言此二國之民三江繞之遷徙非吳則越也又範蠡曰與我爭三江五湖之利者非吳邪三江亦當從韋解然此但可以解國語耳禹合諸侯於防稽事在攝位之後治水時浙江並未施功安得以此爲禹貢之三江乎

水經沔水下篇注引郭景純曰三江者岷江松江浙江也【璞先有水經注三卷今不傳此所引蓋出其中】愚謂以此當國語之三江更長於韋何也漢志毗陵縣季札所居北江在北是岷江正環吳之境而韋獨遺之酈元云浙江於余曁東合浦陽江是浦陽錢唐渾濤入海而韋彊分爲二故以岷江易浦陽較長也然終不可以釋禹貢蓋松江乃震澤之下流而浙江則禹功所不及且以松江爲中江浙江爲南江與導水之文相背戻歸熙甫三江論主景純說吾不敢以爲然也舎康成子瞻固無可從者矣

職方氏荊州曰其川江漢州曰其川三江此正與禹貢同蓋荊州未防彭蠡故但稱江漢及至州則江漢與彭蠡參防故有三江之目二經若合符節或因職方與五湖連舉又班志以蕪湖之中江吳縣之南江爲州川遂以三江口當之大非水經注松江上承太湖東逕笠澤流七十里江水岐分謂之三江口吳越春秋稱範蠡去越乘舟出三江之口入五湖之中者也此亦別爲三江五湖𨿽稱相亂不與職方同庾仲初【名闡東晉人】都賦注曰今太湖東注爲松江下七十里有水口分流東北入海爲婁江東南入海爲東江與松江而三也三江口者始見於吳越春秋酈氏固云不與職方同諸家亦未有以此當禹貢之三江者也惟陸徳明釋文於三江旣入下引吳地記【晉顧夷撰見隋書經籍志】與仲初說同而孔疏主班固之三江不取其說曰今南人以大江不入震澤震澤之東別有松江等三江案職方州宜舉州內大川其松江等𨿽出震澤入海旣近周禮不應捨岷山大江之名而記松江等小江此言良是其後張守節解夏本紀始以三江口爲言至蔡傳則排棄蘇氏而專主仲初相沿至今牢不可破推尋其故蓋自唐以後吳越間爲財賦之藪及五代時錢鏐保有此一方徵斂頗急而松江入海之口亦漸淤塞宋元祐中宜興人單鍔著吳中水利書以濬松江爲第一義南渡都臨安仰給於浙西者尢重時人熟見習聞遂覺州之水無大且急於松江者而以爲禹時亦然因專主仲初之說元明以來浙西之財賦甲於天下而松江之淤塞日甚凡言吳中水利者皆引禹貢以自重蔡傳又立於學官爲士子所誦習於是州之大川以太湖入海之支港當之而康成子瞻之言棄如糞土矣

楊愼曰禹貢之三江當於上流源求之徐注說文云江出岷山至楚都名南江至潯陽爲九道名中江至南徐州名北江入海郭璞山海經注岷山大江所出也崍山南江水所出也崌山北江水所出也三江皆源於蜀而注震澤禹貢紀其源而及其委耳今按說文五音韻譜無江出岷山等語惟黃氏韻防江字引釋名下有徐按云云與此同蓋出弟鍇說文系傳非語也【徐堅初學記略同疑唐以前已有此說】如鍇所言則南江與全無交涉安得書三江其所引山海經注卽江賦所謂源二分於崌崍者也山海經又云岷三江首大江出岷山北江出曼山南江出髙山是又一三江矣要皆在梁州之域用修蜀人欲舉州之三江而移之蜀乃云當於上流源求之不知三江以防彭蠡得名故特書於若源之三江曷不於梁書之且東爲北江中江皆在彭蠡以下用修其忘諸乎謂皆注震澤尢謬丹鉛著述大抵如此陳晦伯之正楊所以作也

蔡傳云蘇氏三江之說若可依據然江漢防於漢陽合流數百里至湖口而後與豫章江防又合流千餘里而後入海不復可指爲三矣蘇氏知其說不通遂有味別之說禹之治水本爲民去害豈如陸羽輩辧味烹茶爲口腹計邪【渭】按江漢合彭蠡謂之三江經紀其合不紀其分也何必更指爲三蘇氏味別之說自予人以可攻之隙然誤亦有所從來唐書許敬宗爲髙宗論濟水曰古者五行皆有官水官不失職則能辧味與色而出合而更分皆能識之蘇說本此非出自陸羽輩也

蔡傳又云或曰江漢之水州巨浸何以不言曰禹貢書法費疏鑿者𨿽小必記無施勞者𨿽大亦略江漢荊州而下安於故道無俟濬治故在不書況朝宗於海荊州固備言之是亦可以互見矣此正禹貢之書法也【渭】按禹治水先而後荊惟之三江旣入故荊之江漢得朝宗於海今乃云荊州固備言之是亦可以互見不成顚倒邪禹貢所紀皆成功而施功卽在其中懷襄之世大江自彭蠡以東豈無泛溢剖判之後未經疏鑿其入海處亦必多潮沙壅塞管子荀子淮南子皆云禹疏三江正謂此耳凡言三江者皆有大江在而蔡氏主庾仲初則大江不與焉遂以爲無施勞者𨿽大亦略其可信乎

三江孔穎達主班固陸徳明兼舉韋昭顧夷而無所專主蔡沈主庾仲初歸有光主郭璞是數者余旣一一辧之矣今更有要言不煩可以折聚訟之紛紛者富順熊過云黃帝正名百物未嘗假借後世乃通之耳竊謂禹主名山川亦然南方流水通呼爲江北方流水通呼爲河故傳記多隨俗之稱而禹貢則無所假借惟水之出自河者眾不可勝名則總其數而謂之河九河是也眾水之防而入於江者混爲一川大小相敵則亦總其數而謂之江三江九江是也然漯亦河之別而不名河江之別曰沱漢之別曰則其名有所不輕與矣而況松江爲震澤之下流錢唐浦陽之出自浙東者哉夫江河者百川之宗也非江而被以江名是猶吳楚僣王春秋之所誅絕也禹貢職方豈有是與總之三江紀其合不紀其分茍以派別者當之則必與導水之義有礙故或以爲錯誤或以爲衍文而聖經亦不足信矣諸說惟蘇軾同鄭康成爲無病以其非異派也先儒曽旼程珌易祓夏僎程大昌黃度陳普王充耘皆主蘇說近世蔡傳單行而鄭曉周洪謨馬中錫邵寶張吉章潢郝敬袁黃亦以蘇說爲是此心此理之同終不容泯也傳曰三卿爲主可謂眾矣有諸君子以爲之證明吾何懼而不從乎

孔傳云震澤吳南太湖名山海經浮玉之山北望具區注云太湖也爾雅十藪吳越之間曰具區注云具區今吳縣西南太湖卽震澤也今按周禮州澤藪曰具區班固以爲卽震澤蓋澤自吳西南境東出爲松江一名笠澤在今吳江縣界北去吳五十里水經注云笠澤在吳南松江左右國語越伐吳吳禦之笠澤越軍江北吳軍江南者是也孔郭指此爲太湖則誤矣越絕書曰太湖周三萬六千頃水經注引韋昭曰方貟五百里盧熊蘇州府誌引顏眞卿石柱記曰四萬八千頃王鏊姑蘇志曰東西二百餘里南北一百二十里占蘇湖常三州【唐志云占蘇湖常宣四州之境考宣州界無太湖志誤】今按蘇之吳吳江湖之烏程長興常之宜興武進無錫此七縣者皆瀕太湖楊修五湖賦雲頭首無錫足蹄松江負烏程於背上懷大吳以當胸數言可作圖經也湖中有七十二山其最著者曰包山【山有洞室入地行俗謂之洞庭江賦云包山洞庭巴陵地道達旁通幽岫窈窕是也】夫椒山【左傳哀元年吳伐越敗之於夫椒杜注云吳縣西南太湖中椒山也】胥母山【越絕書闔閭旦食於紐山晝遊於胥母史記正義謂之莫釐山盧熊府誌云莫釐山本名胥母山卽今所稱洞庭東山也】大雷山小雷山【五湖賦云大雷小雷湍波相逐】三山【張之吳興山墟名云三山在太湖中白波天合三防黛色】其上源西北有宣歙金陵九陽江之水由常州之百瀆以下西南有苕霅諸水由湖州之七十二溇以入焉百瀆在宜興者七十四在武進者二十六七十二溇在烏程者三十八在長興者三十四【見王同祖太湖考七十二溇本在湖州之境近世割湖面全屬蘇川故吳江縣誌有七十二溇云皆在西南受湖州入太湖之水其實溇屬湖州者尙多吾友歸安鄭元慶茝畦語余曰按程大昌修湖溇記云湖溇三十六其九屬吳江其二十七屬烏程宋紹興二年知湖州王回修之攺二十七溇名曰丰登稔熟康定安樂瑞慶福禧和裕阜通惠澤吉利泰興富足固益濟而皆冠以常字今烏程諸溇之外尙有大錢小梅二港而長興有三十四港無一名溇者總計苕霅水入湖之口共七十二不專名溇亦不盡屬湖州也余竊謂港卽是溇大錢小梅二港通三十六溇計之得三十八恰與大湖考之數相符蓋吳江之九溇割烏程以往屬而長興則依然如故特以俗呼爲港遂忘其爲溇耳】皆所以宣通脈絡殺其奔衝之勢而歸於太湖者也其下流爲松江江水東北流岐分爲三江口史記正義云震澤在蘇州西南四十五里三江者在蘇州東南三十里名三江口一江西南上七十里至太湖名曰松江古笠澤江一江東南上七十里至白蜆湖【今在吳江縣東南四十里】名曰上江亦曰東江一江東北下三百餘里入海名曰下江亦曰婁江於其分處號曰三江口松江東歷夏駕浦又東爲靑龍江至南蹌浦口入海【浦在上海縣東】而太湖枝津則有昆山之劉家河常熟之白茆港兩縣境中又有三十六浦在常熟者二十四水入楊子江在昆山者十二水入於海皆所以決壅滯而防泛濫使民田無漂沒之憂者也今東垻堅固宣歙金陵九陽江之水𨿽不入太湖而東江久已淤塞松江日漸淺隘諸港浦亦多陻廢湖水不能速達於海事與禹時不同此籌水利者所以汲汲於下流之疏濬與【王同祖三江考曰朱長文吳郡續圖經云昆山塘自郡城婁門至昆山入海卽婁江指今之劉家港蓋謂松江東口入海者爲東江劉家港入海者爲婁江太湖東入吳江縣長橋合龎山湖者爲松江三江之迹具存東江未嘗塞也然婁江自吳縣東南迆邐而來過昆山東南至嘉定界入海曰吳淞江口甚明𨿽其支流有與劉家河相通者而非江之正道豈遂可指劉河爲婁江哉按今太湖自吳江長橋東北合龎山湖者又東南分流出白蜆江入急水港澱山湖迆東入海者爲東江此單鍔水利書所謂開白蜆江使水由華亭靑龍江入海者是也但澱湖之東已塞不復徑趨入海而北流仍合松江故曰東江已塞耳自龎山湖過大姚浦東北流入昆山縣界經昆山南又東南過石浦出安亭江過嘉定縣黃渡入靑龍江由江灣靑浦入海者爲婁江其安亭江在宋時已塞單鍔所謂開安亭江使水由華亭靑龍江入海是也渭按松江自吳縣西南下七十里爲三江口則婁江之分派必不自婁門始昆山塘之非婁江也明矣但其下流或合劉家河入海未必如單鍔所言由靑龍江入海耳東江久廢難考水經注云吳記曰一江東南行七十里入小湖爲次谿自湖東南出謂之谷水逕由拳縣故城下卽吳之柴辟亭故就李鄕春秋之檇李城也又東南逕嘉興縣城西又東南逕鹽官縣故城南又東出五十里有武原鄕故越地也秦於其地置海鹽縣縣南有秦望山谷水於縣出爲澉浦以通巨海此卽庾仲初所謂東南入海爲東江者也其分江入海皆在今浙江嘉興府界中近世由澱山湖注靑龍江入海者疑是後來之攺道非古谷水之所經也謂東江已塞亦不誤曹儒海塘考云自唐開元以來修築捍塘禦咸潮以便耕稼起杭之鹽官迄吳淞江長一百五十里而東江遂陻無考斯言得之矣】

周禮州浸曰五湖據國語史記吳越春秋則卽是太湖虞翻曰太湖東通松江南通霅溪西通荊溪北通滆湖東連韭溪【吳郡續圖經云在嘉興】凡有五道故名五湖韋昭曰五湖者胥湖蠡湖洮湖滆湖就太湖而五實一湖也前說較長張勃酈道元張守節陸防李宗諤諸家之說𨿽名稱各殊道裏互別然皆在太湖上下二三百里之間惟李善以洞庭彭蠡震澤巢湖鑑湖爲五湖司馬貞以具區洮滆彭蠡靑艸爲五湖夫洞庭靑艸在荊域而以爲五湖之一則顯與職方相背矣不可從【韓非子謂洞庭爲五湖猶言五渚耳此洞庭自爲五湖與之五湖無涉】

具區五湖明是兩處而孔傳謂太湖名震澤正義爲之辭曰余州浸藪各異而州浸藪同處論其水謂之浸指其澤謂之藪此說非也葉少蘊云凡言藪者皆人所資以爲利故曰藪以富得民而浸則但水之所鐘也州之藪爲震澤今平望八赤震澤之間【平望鎭在吳江縣南四十五里八赤市在縣南二十里震澤鎭在縣西南八十五里】水彌漫而極淺其蒲魚蓮芡之利人所資者甚廣亦或可隄而爲田與太湖異所以謂之澤藪然積潦暴至無以泄之則溢而爲害所以謂之震澤黃子鴻申其義曰今土人自包山以西謂之西太湖水始淵深自莫釐武山以東謂之南湖水極灘淺蓋卽古之震澤止以上流相通後人遂混謂之太湖誤矣【渭】按此辧周官之藪浸極其明晰蓋自莫釐武山以東至平望八赤之間松江左右笠澤之地皆古具區禹貢謂之震澤者也【鄭茝畦曰烏程有震澤上下二鄕今南潯上林軋村濱湖一帶數十里皆是亦卽古具區禹貢所謂震澤者也故顏魯公作石柱記其辭甚簡必以震澤太湖兩處見之】班志曰在吳西亦未當禹貢長箋曰按職方具區卽禹貢震澤孔氏書傳鄭氏周禮注所云在吳南者是也但以爲卽五湖則未然職方氏諸州皆有澤藪不應州水國反獨無之而與浸同處孔鄭所云吳南者漢吳縣治之南也吳縣治之南爲今吳江至嘉興一帶禹時懷襄未平三吳一壑具區當於其地求之若五湖卽今太湖自環吳縣境之西北豈可合之爲一哉具區之源當與太湖俱來苕霅而水艸所鐘淺而易溢太湖水西來泛濫則澤水奔騰震蕩自底定之後始可陂障沮洳數十百里民仰其利故爾雅謂之藪職方謂之澤藪而五湖則別之曰浸迨乎日久塡淤生殖漸繁遂成沃壤漢後諸儒求其地而不得遂合五湖而一之正義又曲爲之說豈知三代以前固有澤浸不同者哉吾意今吳越之交凡濱湖而沃衍者皆古震澤地特世代荒逺川隰更移故其迹不可詳耳抑非獨此也爾雅周禮所載諸州澤藪如陽紆貕養大陵甫田焦獲等今皆變爲原陸不能定其所在蓋川浸通流終古不攺藪澤稀水最易澱淤歷數千年而陻沒不可考無足怪者奚獨具區爲然邪

以大江爲三江而其水不入震澤則震澤之厎定與三江絕不相謀而各爲一事矣及觀易氏之言而知旣字之義仍可與下句聨屬也古時三江不與震澤通而橫流之際江水溢入震澤此理之所有問水從何處入曰卽今髙淳溧水之間魯陽五堰之地是已【京口本不通江自秦始皇鑿京峴山以泄王气其水乃與江通故禹時橫流惟此處可入】傅同叔云自宜興航太湖經溧陽至鄧步凡兩日水路自鄧步登岸岸上小市名東垻自東垻陸行十八里至銀林復行水路百餘里乃至蕪湖入大江銀林之港鄧步之湖止隔陸路十有八里今按此十八里中有三五里髙阜而苦不甚髙平時可以遏水之東入或遇暴漲則宣歙金陵之水皆由荊溪入太湖此髙阜者不足以遏之五堰之所以作也而況懷襄之世大江泛溢挾宣歙金陵之水以來浙西諸郡其能不淪爲大壑乎但此災與孟門之洪水相似宇宙所不再見而又無古書如尸子等者以証之世或不能無疑耳

傅同叔云班固所說中江古蓋有之堯水橫流爲震澤害禹因塞之也自是不復有中江震澤亦不被其害矣故曰三江旣入震澤厎定【渭】按蕪湖中江水古不入震澤胥溪開而後通五堰築而復塞非本通而禹塞之且禹惟道大江入海不使橫溢由銀林鄧步以南而震澤固已厎定未嘗有所塞也如傅氏所言則經當書曰三江旣塞震澤厎定矣語云差若毫釐繆以千里

胥溪禹時未有殆無可疑然銀林鄧步之間地不甚髙暴漲便能溢入非獨胥溪一竇可以泄水也如所患惟在此竇則塞之而已奚必更築五堰哉韓邦憲云正統六年江水泛漲上垻大決蘇常潦甚國稅無所出又嘉靖庚申辛酉大浸稽天決下垻溧陽宜興而下勢若懷襄夫髙阜之上加以兩垻之堅厚而暴漲尙能決之則堯時滔天之水未有所障此髙阜者能遏之使不東乎胥溪之有無可不論也

大江入震澤自戰國時有此說墨子曰禹治天下南爲江漢淮汝東流注之五湖蓋誤以後世溝通江湖之道爲禹迹也沈括夢谿筆談曰江漢至五湖自隔大山其末乃繞出五湖之下流徑入於海何緣入於五湖又震澤之源皆山環之了無大川震澤之東乃多大川亦莫知孰爲三江者【渭】按江湖𨿽爲大山所隔然銀林鄧步之間江水實有通湖之理均此蕪湖中江水也謂自古有然則非謂後世所通則是謂平時分受則非謂橫流溢入則是歐陽永叔云勝者所用敗者之棊也易置之而已信夫或曰分江水亦通震澤將若之何曰此水禹時亦必不入震澤乃後人溝通之耳想山中有地特髙易致斷絕故今自貴池以東舊迹不可復尋其地勢與銀林鄧步不同𨿽當橫流大江水亦不能溢入也

禹貢書旣不盡與下句聨屬如弱水旣西涇屬渭汭是也程泰之云必謂旣之一字爲起下文則弱水未西其能越秦隴而亂涇渭乎此語誠足解頤然州兩旣玩其文勢當皆與下句聫屬得易氏之義始無遺憾

五堰皆在今溧水縣境周應合景定建康志云唐景福三年楊行宻將臺蒙作五堰拖輕舸饋糧而中江之流始狹其後東垻旣成遂不復東惟永陽江水入荊溪【志又云銀林堰在溧水縣東南一百里長二十里自銀林少東曰分水堰長十五里又東五里曰苦李堰長八里又五里曰何家堰長九里又五里曰余家堰長十里所謂魯陽五渭堰也】按元和志當塗縣有蕪湖水在縣西南八十里源出縣東南之丹陽湖西北流入於大江則似元和以前此地已置堰故水不東經溧陽而西北入江臺蒙特因而加築之耳然五堰𨿽成而胥溪之水尙通周必大南歸錄云由鄧步東垻銀澍可通舟至固城黃池其明證也【澍當作淋輿地紀勝云舊以石窒五堰路又液鐵以錮石故曰銀淋今訛爲林】明初因五堰之舊迹而立爲東垻韓邦憲曰洪武二十五年浚胥谿建石閘啟閉命曰廣通鎭至永樂元年始攺築上垻自是宣歙諸水希入震澤而垻猶低薄水間漏泄舟行猶能越之正徳七年增築垻三丈自是水盡壅髙淳之圩田日就圮嘉靖三十五年復自垻東十里許更築一垻【卽古分水堰處今謂之下垻】兩垻相隔湖水絕不復東矣然東坡奏議云五堰旣廢宣歙金陵之水或遇暴漲皆由宜興之荊谿以入震澤則平時之水𨿽無堰亦入大江而不入太湖可知矣乍來乍去何以謂之江中江之名徒浪傳耳

禹治澤陂之使豬焉而已故曰九澤旣陂雷夏大野滎波是也惟菏澤言導乃分殺其下流今震澤云厎定亦只是不震蕩未見有分殺下流之意想其時松江深闊與今之沙漲茭塞者大異故不煩疏導而水自歸海也其壅滯不知起於何代嘗考宋書元嘉二十二年州刺史始興王濬上言二吳晉陵義興四郡之水同注太湖而松江滬瀆壅噎不利故處處湧溢浸漬成災欲從武康紵溪【今爲徳淸縣地】開河直出海口一百餘里以是知松江之壅滯自晉宋間始矣又梁書吳興郡屢以水災失收有上言當漕大瀆以瀉浙江中大通二年詔遣前交州刺史王弁【一作奕】假節吳郡吳興義興三郡人丁就役而不果行蓋亦滬瀆不通故欲於太湖之上流分殺其勢也自是之後不聞有以吳中水利爲言者歷五代至宋而松江之壅滯日甚郟亶單鍔之徒並有著書講究最悉其策下流者曰先開江尾茭蘆之地也曰鑿吳江堤爲木橋千所也曰開白蜆安亭二江也曰通白茒港及三十六浦也策上流者曰五堰必不可廢也曰開夾薴於瀆使北下江陰之大江也曰決松江之千墩金城諸匯開無錫之五瀉堰以泄太湖而入於北江也導海鹽之蘆瀝浦以分吳淞而入於海也紛紛諸說無非爲松江壅滯水害民田而多方設策以救之耳而歸熈甫之論則異於是曰吳松江自湖口距海不逺有潮泥塡淤反土之患湖口膏腴往往爲民所圍占故松江日隘議者不循其本別濬港浦以求一時之利而松江之勢愈失僅與支流無辧或至指大於股豈非治水之過與單鍔書爲蘇子瞻所稱然欲修五堰開夾薴於瀆絕西來之水不入太湖殊不知州藪澤天所以豬東南之水今以人力遏之夫水爲民之害亦爲民之利就使太湖可涸於民豈爲利哉余以爲治吳之水宜專力於松江松江旣治則太湖之水東下而他水不勞遺力矣然而松江之役有二難江尾漲塞防成平陸欲卽開濬灎沙泥淤浮泛動蕩難以施工一也姦民豪右圍占湖田以遏水道方事之興浮言四布百計阻撓二也有此二難𨿽以夏原吉周忱崔恭畢亨之開濟明敏而卒不能復禹之迹況其下焉者哉夫苟能復禹之迹則宣歙金陵之水不足爲浙西諸郡患如其未能則東垻斷不可廢而髙淳之民相怨一方無已時百詩嘗謂余曰廢東垻者多出於垻上之人至追咎蘇軾單鍔之言行廢髙堰者出於泗州之人至恐潘季馴以毀陵之罪殊可痛疾善乎歐陽公有言天下事不能全利而無害惟擇利多害少者行之其此垻與堰之謂哉𨿽然垻上垻下之民均吾赤子也韓邦憲云以蘇松常湖諸郡所不能當之水而獨一髙淳爲之壑稅又弗捐民何以堪之此亦平心之論【子成嘗倡減稅議得蠲米八百餘石邑人徳之】蓋浙西諸郡財賦甲於天下權輕重而爲之髙淳不得不代受其患而其稅則固可減也輕一縣之稅以慰民心而取償於數大郡其所得不已多乎書曰無黨無偏王道平平爲政者當如此矣

篠簜旣敷厥艸惟天厥木惟喬厥土惟塗泥【釋文篠西了反簜徒黨反或作昜他莽反夭於嬌反喬其嬌反徐音驕】

傳曰篠竹箭簜大竹水去已布生少長曰夭喬髙也塗泥地泉濕也正義曰釋艸云篠竹箭郭璞曰別二名也又云簜竹李巡曰竹節相去一丈曰簜孫炎曰竹闊節者曰簜郭璞曰竹別名是篠爲小竹簜爲大竹夭是少長之貌詩曰桃之夭夭是也喬髙釋詁文詩曰南有喬木是也王氏【炎】曰南方地暖故艸皆少長而木多上竦河朔地寒𨿽合抱之木不能髙也兗徐言艸木皆居厥土之下凡土無髙下燥濕其性皆然兼山林言之若之塗泥惟言沮洳之多山林不與故先艸木也

爾雅上句曰喬如木楸曰喬郭注云楸樹性上竦詩南有喬木是也邢疏云木枝上竦而曲捲者名喬如木楸上竦者亦曰喬

厥田惟下下厥賦下上上錯

傳曰田第九賦第七雜出第六王氏【炎】曰土塗泥故其田下下大抵南方水淺土薄不如北方地力之厚也金氏曰古人尙黍稷田雜五種故𨿽水潦旱漧而各有所收塗泥之土其田獨宜稻不利他種故第爲最下厥賦第七又有時雜出於七等之上則人功亦稍修矣自唐以來則江淮之田號爲天下最漕餉皆仰給於東南

今天下號爲財賦之藪者江東浙西數百里之地蘇松常嘉湖五郡而已五郡或瀕太湖或夾松江自唐宋以來其田日增大率圍占江湖以爲之者也禹之治河也空其旁近地以居水故水潦大至而得所豬其於震澤亦當若是紹興二十三年諌議史才言浙西民田最廣平時無甚害者太湖之利也近年瀕湖之地多爲兵卒侵據累土增髙長堤彌望名曰壩田旱則據之以漑而民田不沾其利澇則逺近泛濫不得入湖而民田盡沒此上流圍田之害也其下流則吳南古有笠澤在松江左右春秋時此澤尙存不知何代始變爲田其地蓋卽葉少蘊所云平望八赤震澤之間水彌漫而極淺與太湖相接可隄而爲田者也在今吳江縣界【五代梁開平三年吳越分吳縣之松陵鎭置吳江縣】故蘇子瞻云若欲吳松江不塞吳江一縣之民可盡徙於他處庶上源寛濶淸水力盛沙泥自不能積何致有湮塞之患單鍔雲松江漲塞是以三春霖雨則蘇湖常秀皆憂彌漫𨿽增吳江一邑之賦顧三州逋失者不貲圍田之貽害如此笠澤旣盡爲田僅存松江衣帶之水上源狹隘水不淸駛故江尾之潮沙日積茭蘆叢生而太湖之水入海逾緩矣好利者因其塞而隄之以爲田潮沙茭蘆之地悉成隴畝元潘應武曰澱山湖中有山寺宋時在水中心歸附後權勢占據爲田今山寺在田中𨿽有港溇皆淺狹潮水湖水不相往來歸熙甫云旁江之民積占茭蘆指以告佃爲名所納升斗之稅所占卽百頃之田而稅又多吏胥隱沒昔宋時圍田皆有禁約今姦民豪右占田以遏水道更經二三年無吳松江矣此又下流壅寒以鄰爲壑五郡同菑者也蓋自江左偏霸限於一方務盡地力以給軍興而不睱計久逺此與戰國時大河隄內之地利其塡淤肥美耕田築室於其中其獘正同而後之論墾田者謂人功之修浙西最盛不知州土塗泥故田下下而圍田之土則塗泥之尢者十年之中不能五稔而又累及於上流得不償失田之日增民之所以日困也烏足道哉然宋時兩浙之田每畝稅不過一斗【見杜宗桓上巡撫侍郎周忱書按熙寜三年郟亶上水利書曰國朝之法一夫之田爲四十畝出米四石此卽杜說所自出】民猶易辦自景定公田之法行【丞相賈似道主其議】浙西於是乎多官田下逮元明籍沒之田愈多皆按其租簿以爲輸額而浙西之稅糧天下莫比矣邱文莊濬云韓愈謂賦出天下而江南居十九以今觀之浙東西又居江南十九而蘇松常嘉湖五府又居兩浙十九也卽蘇州一府計之以準其餘墾田九萬六千五六百頃居天下八百四十九萬六千餘頃田數之中而出二百八十萬九千石稅糧於天下二千九百四十餘萬石嵗額之內其科徴之重民力之竭可知也已蓋蘇州一府無慮皆官田而民田不過十五分之一故稅糧爲五郡之冠夫奪民之產以爲官田而重稅之殊非爲民父母之道然其所奪者皆豪家富人之田與小民無涉小民佃官田亦與輸豪家富人之租不甚相逺而私田之賦自若也迨其後版籍淆訛逋租無算國家有官田之名而無官田之實有司考成坐此爲累至嘉靖二十六年嘉興知府趙瀛創議田不分官民稅不分等則一切以三斗起徵蘇松常三府從而效之自官田之七斗六斗【始官租每畝有多至一石以上者宣徳五年詔遞減三分二分故止於七斗】下至民田之五升通爲一則而州縣之額各視其所有官田之多少輕重爲準多者長洲至畝科三斗七升少者太倉畝科二斗九升矣顧寜人云國家失累代之公田而小民乃代官佃納無涯之租賦事之不平莫甚於此【宋世嘗以官田鬻諸民矣令官租不入議變法者惟當請於朝鬻此田以充帑而糧則與民田同科斯爲無獘之道彼趙瀛者輕於創議流毒無窮何其不思之甚邪但當時不聞有鬻田之事而此田遂作民田不知誰爲其主竊意承平旣久法弛民玩其時所謂官佃皆姦豪賂吏胥詭名爲之故積年逋租有司不能督責及變法之後不惟他人分任其租稅而彼竟得擅官田爲已產以傳其子孫此又不平中之不平者也】嗟乎田猶是下下之田也而賦則不啻倍蓰於上上三江震澤之區昔之民溺於水今之民溺於賦溺於水者禹從而拯之使登於袵席溺於賦者日脧月削如水益深數百年於此矣而卒未有拯之者有能惻然於東南民力之竭而爲之曠然壹變其法使水復厎定之迹而賦不失則壤之規斯眞所謂功不在禹下者矣

厥貢惟金三品

傳曰三品金銀銅也正義曰金旣總名而云三品黃金以下惟有銀與銅耳故謂金銀銅也【渭】按史記平準書虞夏之幣金爲三品或黃或白或赤漢書食貨志古者金有三等黃金爲上白金爲中赤金爲下黃白赤卽金銀銅鄭康成謂銅三色非也

漢志豫章鄱陽縣武陽鄕右十餘里有黃金采師古曰采者謂采取金之處也【初學記引王隱晉書云鄱陽樂安出黃金鑿土十餘丈披沙沙中所得者大如豆小如粟米】山海經曰防稽之山其上多金玉又曰餘句之山多金玉後漢書永平十一年漅湖出黃金廬江太守取以獻臨江府誌云金谿縣東有金窟山相傳爲前代采金處是山陰余姚巢縣金谿亦出黃金矣然其著者在鄱陽通典鄱陽郡貢麩金十兩【陳藏器云麩金出水沙中氊上淘取或鵝鴨腹中得之】猶易辦也而馬端臨土貢考言遇聖節天下進奉金一千三百兩而江東路獨當一千皆出自饒州乾道間洪文敏公【洪邁謚】奏減七百兩然視唐之數且三十倍矣按史記貨殖傳云豫章出黃金然厪厪物之所有取之不足以更費更償也言其地𨿽名出金而不多民采取之不足以償其功費也近世黃金一直白金十嵗供千兩其何以堪之州之銀礦最著者有二所今皆爲江西地一在今饒州府徳興縣縣本漢余汗縣地唐爲樂平縣地元和志云樂平縣東百四十里有銀山每嵗出銀十萬兩收稅七千兩亦名銀峯山宋馬志開寶本艸曰生銀出饒州樂平諸坑銀鉚中狀如硬錫文理粗錯自然者眞程迥事記曰唐貞觀中權萬紀言宣饒銀大帝斥之蓋謂銀峯也總章初用鄧逺議置埸銀號曰鄧公場至宋天聖間山穴傾摧而銀課未除範仲淹守郡奏罷之唐於縣置徳興場取其地產銀惟徳乃興之義南唐因以名縣云一在臨江府金谿縣縣本唐臨川縣之上幕鎭其東二里有銀山唐嘗置監於此周顯徳二年南唐立金谿場復置鑪以烹銀鑛宋初廢升爲縣今銀山西里許爲白馬塢蓋南唐李煜時采銀也

地理誌云吳東有章山之銅吳王濞傳云吳有豫章郡銅山韋昭曰此有豫字誤也但當云章郡今故章此說是也地理誌云丹陽故鄣郡元封二年更名有銅官其屬故鄣縣卽今江南廣徳州鄣章古字通桓寛鹽鐵論曰丹章【丹陽章郡】有金銅之山孟康注食貨志曰赤金今丹陽銅也元和志當塗縣北十里有赤金山出好銅與金類淮南子食貨志所謂丹陽銅也南陵縣西南八十五里有銅井山出銅又縣西一百十里有利國山出銅供梅根監及宛陵監每嵗共鑄錢五萬貫【渭】按越絕書云若耶之谿涸而出銅淮南子云苗山之鋌許愼曰鋌銅鐵璞也髙誘曰苗山利金所出苗山者防稽山之別名也是越中亦有銅山而名不甚著史稱吳濞鑄山以富其國錢布天下故丹陽有銅官而防稽無銅官信惟章山之產爲多矣

食貨志黃金方寸而重一斤【二十四銖爲一兩十六兩爲一斤】錢圜函方輕重以銖孝文鑄四銖錢孝武更鑄五銖錢五銖行獨久王莽竊國廢五銖錢自造錢貨六品小錢重一銖直一最大者重十二銖直五十黃金重一斤直錢萬朱提銀重八兩爲一流直一千五百八十他銀一流直千渭按此漢世金銀銅相直之數也律曆志二十四銖爲兩十六兩爲斤平準書一黃金一斤臣瓚曰秦以一鎰爲一金【孟康曰二十四兩曰鎰按趙岐孟子注云古者以一鎰爲一斤一鎰是爲二十四兩也與孟康說同漢書張良傳漢王賜良金百鎰服防云二十兩曰溢與孟康說異未知孰是溢鎰通】漢以一斤爲一金是漢之金已減於秦矣古者黃金皆以完質相授無剪鑿鎔銷之事有當予萬錢則以此方寸重一斤者授之是爲一金故東方朔曰酆鎬之間號爲土膏賈畝一金文帝曰百金中人十家之產韋賢賜黃金百斤成詩曰厥賜祁祁百金洎館也錢之輕重無常今且以五銖計之十枚重二兩二銖百枚重一斤四兩二十銖千枚重十三斤八銖【今世所傳五銖錢大抵皆隋物也每千重四斤二兩當由今稱重於古三之二耳孔穎達云今一百二十斤於古稱三百六十斤】黃金一斤直錢萬則毎兩直六百二十五爲銅八斤二兩有奇矣銀一流直錢千則每兩直百二十五爲銅一斤十兩有奇矣金一兩才抵銀五兩則金視今頗賤而銅一斤十兩換銀一兩則銅視今亦甚貴矣自晉宋以降金漸少而價日昂元史云至大銀鈔一兩準至元鈔五貫白銀一兩赤金一錢【此赤金卽黃金之最美者】是金價十倍於銀也明初直又減洪武中每金一兩當銀四兩或五兩永樂中當銀七八兩崇禎中十換江左至十三換金愈貴則政愈亂君子可以觀世變焉近制銅錢每千約重八斤有奇直銀一兩金一錢則金之直銀一倍於漢銀之直銅四倍於漢金銀益貴而銅乃極賤矣虞夏三品相直之數不可得而聞然古之善理財者大率以銅錢權百貨之輕重而又以金銀權銅錢之輕重遇有用錢之多者卽以金銀代之其或金銀少則當予金銀者亦以錢代之【漢書惠帝紀注師古曰諸賜金不言黃者一斤與萬錢】使三品互相流通公私綽乎其有餘而百貨之貴賤常得其平此足國富民之道也

黃金之爲物生於天地之間百鏈而不耗𨿽遇攺鑄亦無虧損故古時黃金最多上下通行陶朱公以黃金千鎰進莊生趙肅侯以千鎰使蘇秦約諸侯齊威王使淳於髠之趙亦賫千鎰齊餽孟子兼金百鎰宋七十鎰薛五十鎰平原君以千金爲魯連壽越賜虞卿百鎰嚴仲子奉聶政母百鎰漢文帝賜周勃黃金至五千斤宣帝賜霍光至七千斤而武帝以公主妻欒大至賫金萬斤衛靑出塞斬捕首虜之士受賜黃金二十餘萬斤梁孝王薨藏府余黃金四十餘萬斤館陶公主近幸董偃令中府曰董君所金滿百斤錢滿百萬帛滿千匹乃白之王莽禁列侯以下不得挾黃金輸禦府受直至其將敗省中黃金萬斤者爲一匱尙有六十匱黃門鉤盾藏府中尙方處處各有數匱而後漢光武紀言王莽末天下旱蝗黃金一斤易粟一斛是民間亦未嘗無黃金也董卓死塢中有金二三萬斤銀八九萬斤昭烈得益州賜諸葛亮關羽張飛金各五百斤銀千斤南齊書蕭穎冑傳長沙寺僧業富沃鑄黃金爲龍數千兩埋土中歷相傳付稱爲下方黃鐵梁書武陵王紀黃金一斤爲餅百餅爲簉至有百簉銀五倍之自此以後則罕見於史舜典疏云漢魏贖罪皆用黃金後魏以金難得金一兩收絹十匹今律乃贖銅【自漢文帝至此本日知錄】然則黃金之耗減實自南北朝始也宋太宗問學士杜鎬曰兩漢賜予多用黃金而後代遂爲難得之貨何也對曰當時佛事未興故金價甚賤此固其一端矣然摹畫宮闕塗餙器服有銷金泥金貼金剔金及爲絲爲綫之類名號非一皆耗金之由也艸木子云金一爲箔無復再還元矣故齊武帝禁不得以金銀爲箔宋世亦屢申銷金之禁良有以也且海內產金之地無防鑿山披沙積累於銖兩之微其得之甚難矣而用金之費不啻如上所言浮圖宮闕器服之外又加以和戎之嵗幣通番之欵市掖庭之私藏權門之賂遺皆一入而不復出金安得不日耗乎夫金饑不可食寒不可衣但使菽粟布帛公私充羨金少亦非所憂而或倡爲開采之說則貽害不可勝道元時采金之處益多至求之內地不足而移其患於滇中滇出金亦少蠻方甚以爲苦嗟乎投珠抵璧之風不可再見矣昔有言我治天下十年當使黃金與土同價者彼獨何人而乃竟爲絕徳邪

古者白金爲中幣亦以完質相授無剪鑿鎔銷之事銀一名鋈說文鋈白金也詩小戎曰陰靷鋈續又曰鋈以觼軜又曰厹矛鋈錞則器物亦有以銀爲餙者秦制幣二等黃金爲上幣銅錢爲下幣而銀爲器餙寶藏不爲幣漢初因之至武帝造白金三品銀復爲幣唐宋時上下通行之貨亦皆以錢惟嶺南田銀迨金之季年寶泉日賤民間但以銀市易上下用銀由此始也近世權百貨以行於海內者惟銀最爲流通其數當亦不減於昔而每患其寡則以兩稅之折色嵗輸白金存畱者少而上供者多民間之銀一往而不返也古未有以錢爲田賦者自唐楊炎兩稅之法行始以錢當租庸之嵗入矣亦未有以銀準錢而爲賦者自明正統末倉糧折輸變賣無不以銀而錢遂不行於上矣夫以錢爲賦責農之所無當時尙有錢荒之患況地之產銀倍少於銅而嵗輸白金動以千萬計彼田野之氓不爲商賈不爲官不爲盜賊銀奚自而來哉勢必賤鬻谷帛以赴公程遇凶年則舉倍稱之息將有如聶夷中詩所云二月賣新絲五月糶新谷者民何以爲生故由今之道無變今之俗縱令餘糧棲畝野蠶成繭而正供無辦衣食不充財終不可得而阜也

銅之爲用甚廣一曰鑄幣管子云先王以珠玉爲上幣黃金爲中幣刀布爲下幣刀布卽銅錢也又云禹始以歷山之金鑄幣以贍民於厄湯以莊山之金鑄幣而贖民之無賣子者食貨志云太公立九府圜法錢圓函方輕重以銖單穆公曰古者天降災戾於是乎量貨幣權輕重以救民師古云凡言幣者皆所以通貨物易有無故金之與錢皆名爲幣是也二曰鑄律度量衡律曆志云凡律度量衡用銅者所以同天下也銅爲物至精不爲燥濕寒暑變其節不爲風雨暴露攺其形是以用銅是也三曰鑄樂器鐘鎛鉦鐲錞於之類凡金奏之所用是也四曰鑄鼎左傳云夏之方有徳也貢金九牧鑄鼎象物郊祀志云黃帝采首山之銅鑄鼎於荊山下是也五曰鑄兵左傳楚子賜鄭伯金盟曰無以鑄兵注云古者以銅爲兵食貨志賈誼言收銅勿令布以作兵器韓延壽傳取官銅物候月蝕鑄作刀劍鉤鐔是也銅𨿽下品而其用於世也視金銀尢爲切要是以先王寶之後世惟鑄幣爲多而耗銅之事更有三焉一曰鑄佛像吳志劉繇傳笮融大起浮圖祠以銅爲人魏書釋老志天安中造釋迦立像用赤金十萬斤是也二曰鑄柱董安於治晉陽公宮令舎之堂皆以鏈銅爲柱荊軻擊秦王於殿上中銅柱是也三曰鑄人物始皇聚天下兵器鑄銅人十二各重二十四萬斤魏明帝鑄銅人二號曰翁仲又置黃龍鳳凰各一他如銅馬銅駝之屬是也是皆衰世之事非先王之法而民間所用之銅器日新月異尙不在其數此銅之所以益少錢之所以漸惡而唐宋峻禁銅之令亦補偏救敝之一術與

周禮州曰其利金錫考工記曰吳粵之金錫是錫亦州之美利也而禹貢無之未詳何故說文五色之金黃爲長靑曰鉛赤曰銅白曰銀黒曰鐵而錫則曰銀鉛之間是爲五金之間色矣竊意五金之名起自秦漢以後唐虞之世鉛鐵自稱鉛鐵周禮錫與金對言可見鉛鐵錫皆不名金三品之中不容有錫也考工記鳬氏爲鐘防氏爲量叚氏爲鎛器桃氏爲刃皆以錫齊【才細反】金爲之食貨志言秦始以銀錫爲器飾寶藏而不爲幣則周以銀錫爲幣可知漢武帝以少府多銀錫乃造銀錫白金如淳曰雜鑄銀錫爲白金也參考諸書錫次於銀亦用之不可闕者鉛鐵皆貢而錫獨無殊不可曉豈寶藏之興各有其時禹時州之錫卝未開抑或開而猶未盛行於世邪

瑤琨篠簜齒革羽毛惟木【釋文瑤音遙琨音昆馬本作瑻韋昭音貫渭按篠簜史記作竹箭】

傳曰齒象牙革犀皮羽鳥羽毛旄牛尾木楩梓豫章正義曰瑤琨玉肅云美石次玉者也詩云元象齒知齒是象牙也說文云齒口齗骨也牙牡齒也隱五年左傳云齒牙骨角牙齒小別統而名之齒卽牙也考工記犀甲七屬兕甲六屬宣二年左傳云犀兕尙多棄甲則那是甲之所用犀革爲上革之所美莫過於犀知革是犀皮也說文云獸皮治去其毛爲革革與皮去毛爲異耳說文云羽鳥長毛也知羽是鳥羽南方之鳥孔雀翡翠之屬其羽可以爲飾故貢之也說文云犛西南夷長旄牛也此犛牛之尾可爲旌旗之飾經傳通謂之旄牧誓云右秉白旄詩云建旐設旄皆謂此牛之尾故知毛是旄牛尾也直云惟木不言木名故言楩梓豫章此三者是州美木故傳舉以言之所貢之木不止於此曽氏曰周禮太宰之職享先王則贊玉爵內宰之職後祼獻則贊瑤爵禮記曰屍飲五君洗玉爵獻卿屍飲七以瑤爵獻大夫公劉之詩曰何以舟之維玉及瑤則知瑤者玉之次也琨按說文云石之美者則琨次於瑤又可知矣孔傳云瑤琨皆美玉說文云瑤玉之美者琨石之美者按眞玉亦有差等瑤或是玉之次者於詩禮分別玉瑤之義亦未有害也但不當以爲玉之美者耳若琨則未有以爲玉者傳謬薛士龍云瑤今珧字蜃甲似玉者大非金吉甫云琨卽今昆山石恐亦未必然要之瑤琨不如美玉而優於怪石則可以理斷也

周禮州曰其利竹箭爾雅曰東南之美者有防稽之竹箭焉郭注云篠也邢疏云篠是竹之小者可以爲箭幹竹譜云箭竹髙者不過一丈節間三尺堅勁中矢江南諸山皆有之防稽所生最精好劉逵吳都賦注云箭竹細小而勁實可以爲箭通竿無莭江東諸郡皆有之然通典撫州貢箭簳百萬莖則江西亦有是竹矣周禮掌節凡邦國之使節以英簜輔之鄭注云以竹爲函加以畫飾盛節器也蔡傳云簜可以爲符節誤矣郭注爾雅簜竹引儀禮簜在建鼓之間謂簫管之屬與孔傳大竹解不合人皆疑之渭按篠定是小竹簜大而節更疎然亦有小者吳都賦注引異物志曰篔簹生水邊長數丈圍一尺五六寸一節相去六七尺或相去一丈廬陵界有之始興以南又多此竹闊節而大至圍尺五六寸周官符節之函蓋取諸此也簫管之材大於箭幹王褒洞簫賦曰原夫簫幹之所生兮於江南之邱墟洞條暢而罕節兮標敷紛以扶疎李善注云江圖曰慈母山出竹作簫笛有妙聲丹陽記曰江寜縣慈母山臨江生簫管竹玉褒賦云於江南之邱墟卽此處也其竹圓異眾處自伶倫采嶰谷後得此奇故歷代常給樂府而呼鼓吹山罕稀也言節稀而相去標竹之扶疎也此竹蓋簜屬之最小者儀禮所謂簜在建鼓之間者也篠中實故中箭幹簜中虛故大者中節函小者中簫管郭注不誤人泥孔傳大竹之說反以爲非耳林少頴云齒革羽毛謂凡鳥獸之體可以爲器飾者皆是孔氏以齒爲象牙革爲犀皮毛爲旄牛尾似不必如此拘定渭按周禮角人掌以時徵齒角凡骨物羽人掌以時徴羽翮之政於山澤之農以當邦賦之政令掌皮秋斂皮冬斂革左傳臧僖伯曰皮革齒牙骨角毛羽不登於器則公不射此皆謂平常鳥獸近地之所生者若夫荊揚之貢卽不盡如二孔所舉亦必貴美之材他州所無故禹特令貢之不然則徴諸甸服而已足矣舎近取逺何爲也哉

象犀孔翠之屬皆出嶺南故有據此以爲今兩廣雲貴交趾之地本在禹貢九州之內者而其實非也蓋諸侯之貢有獻其土之所出者亦有市取其附近之所出以獻者荊南抵五嶺商旅往來百貨流通以其所有易其所無逺方之珍奇不難致也魯頌曰憬彼淮夷來獻其琛元象齒大賂南金淮夷在徐域三者皆非其產也而淮夷獻之齒革羽毛之貢從可知己

島夷卉服【釋文卉徐許貴反】

傳曰艸服葛越正義曰釋艸云卉艸舎人曰凡百艸一名卉知卉服是艸服葛越也葛越南方布名用葛爲之左思吳都賦雲蕉葛升越弱於羅紈是也蘇氏曰島夷績艸木爲服如今吉貝木綿之類渭按地理誌樂浪海中有倭人分爲百餘國又防稽海外有東鯷【音題】人分爲二十餘國皆以嵗時來獻見蓋卽此之島夷百艸總名卉卉服殆非一種去古已逺不可得詳葛越吉貝木綿亦仿像言之而已

島夷在州東南海中孔傳雲南海島夷誤由以州界爲南距海也吳幼淸云東海南海島上之夷分東南爲二亦未當薛士龍云島夷朝鮮甌駱之屬朝鮮在東北甌駱非島居者惟古倭人東鯷諸國可以當之韓退之送鄭尙書帥嶺南序雲海外雜國若耽浮羅流求毛人夷亶之洲林邑扶南眞臘幹陀利之屬東南際天地以萬數今按林邑以下在西南海中不得言東南此等距海絕逺告成時並未來貢也

漢志防稽郡有冶縣師古曰本閩越地誌云東鯷在防稽海外今直福建東南諸國是也後漢東夷傳倭在韓東南大海中依山島爲居凡百餘國其大倭玉居邪馬臺國樂浪郡徼去其國萬二千里其地大較在防稽東冶之東魚豢魏略曰倭在帶方東南大海中依山島爲國度海千里復有國皆倭種蓋倭國有二其在帶方東南者卽漢之倭人後漢書所謂倭在韓東南大海中者也度海千里復有倭者卽漢之東鯷人後漢書所謂大倭王國直防稽東冶之東者也東鯷今爲日本按唐書日本古倭奴也直新羅東南在海中島而居東西五月行南北三月行左右小島五十餘皆自名國而臣附之故後漢時稱大倭王云

舊唐書云婆利國有古貝艸緝其花以爲布麤者名古貝細者名白�文昌雜錄陳襄曰閩嶺以南多木綿土人競種之采其花爲布號吉貝南史言林邑等國出古貝木其華成對如鵝毳抽其緒紡之以作布與薴不異亦染成五色織爲斑布蓋俗呼古爲吉耳王氏日記云卉服蔡傳兼以木綿爲言邱文莊亦以爲唐虞時島夷或以充貢而中國未有也故嬪婦之治止於絲枲民未有其服官未有其調也宋元間種始傳入中國關陜閩廣首獲其利閩廣通商舶關陜接西域故也今按唐虞時果已充貢豈有歷代傳記略無及之者元史食貨志亦不之載是當再考也渭按卉服非一種猶皮服之不可專指爲貔爲豹若羆也說者以葛越爲中國所有而必求一異物以當之故有吉貝木綿之說要之二者皆未可定且吉貝出閩中古貝出林邑婆利尙不知是一是二又安見其果爲當日之所貢邪

以皮卉爲島夷所服然則淮夷蠙珠曁魚亦將爲自佩此珠自食其魚乎大抵漢儒解經逐句立說不能貫穿前後故往往有此獘

厥篚織貝

正義曰鄭云貝錦名詩云萋兮斐兮成是貝錦凡爲織者先染其絲乃織也則文成矣禮記曰士不衣織吳氏曰染其絲五色織之成文者曰織貝不染五色而織之成文者曰織文

孔傳云織細紵貝水物夫旣以織貝爲二物矣但曰織安知其爲細紵乎林少頴云古人以珠貝爲貨珠旣入篚則貝亦可以入篚【渭】按蠙珠不入篚其璣組入篚者璣貫於組以組爲主亦服貢故篚之不可與貝同論也又按虞夏之世珠玉爲器飾寶藏而不爲貨貢則尊之曰納錫其不爲貨可知貝亦未聞爲貨爲貨自夏始桓寛鹽鐵論曰幣與世易夏后氏以貝易震之六二曰億喪貝書盤庚曰同位具乃貝玉顧命大貝在西房傳云大貝如車渠【陸徳明云渠車輈也】伏生書大傳雲散宜生之江淮取大貝如大車之渠鄭康成書傳云閎夭之徒求盈箱之貝以賂紂周書王防云若人貝孔晁注曰若人吳越之蠻貝班貽貝也王應麟補注曰爾雅貝貽貝注黒色貝也漢食貨志言秦並天下貝始不爲幣則周固以貝爲貨此貝所以貢也禹致貢在堯時猶未尙貝作錦名爲是貝有黃紫白之文象五色之織故取以名焉漢世美錦出成都則又不在而在梁矣左思蜀都賦云貝錦斐成濯色江波是也

蘇氏云吉貝文斑爛如貝亦引詩貝錦爲證故蔡傳謂南夷木綿之精好者亦謂之吉貝海島之夷以卉服來貢而織貝之精者則入篚焉王明逸云吉貝之名但昉見於南史不可因布名吉貝而遂以爲織貝之精者且篚屬通州實非出於島夷也

厥包橘柚錫貢【釋文橘均必反柚由究反】

傳曰小曰橘大曰柚其所包裹而致者錫命乃貢言不常正義曰橘柚二果其種本別以實相比則柚大橘小小曰橘大曰柚猶詩傳云大曰鴻小曰雁亦別種也此物須之有時故待錫命乃貢與荊州納錫大豫州錫貢磬錯皆爲非常並在篚下顏氏曰柚似橘而大其味尢酸橘柚皆不耐寒故包裹而致之蘇氏曰橘柚常貢則勞民害物如漢永平唐天寶荔枝之害矣故錫命乃貢張氏曰必錫命乃貢者供祭祀燕賓客則詔之口腹之欲則難於出令也

說文曰柚條也似橙而酢橙橘屬郭璞爾雅注曰柚似橙實酢生江南金吉甫曰沈存中謂本艸柚皮甘今所謂柚其皮極苦而橙皮甘古之柚蓋橙云

葉夢得曰橘性極畏寒今吳中橘亦惟洞庭東西兩山最盛地必面南爲屬級次第便受日陳襄曰洞庭四面皆水也水气上騰尢能辟霜所以洞庭柑橘最佳【渭】按今浙東江西橘柚更多福建多且美皆在域唐時杭臺洪貢柑橘而蘇常湖無之然古今事變不同震澤爲禹功所及以洞庭言亦未爲不可也

考工記曰橘逾淮而化爲枳此地气然也屈原橘頌曰受命不遷生南國兮王逸注云言橘受天命生於江南不可移徙種於北地則化而爲枳也呂氏春秋曰江浦之橘云夢之柚史記曰蜀漢江陵千樹橘漢志巴郡朐忍魚復二縣有橘官故蜀都賦云戶有橘柚之園然則荊梁之域皆產橘柚而獨貢之者蓋產特美禹時已令貢之此物不常供須用頗少故後至荊梁不復使貢也孔傳謂包匭之包亦橘柚而正義曲爲之說曰文在篚上者荊州橘柚爲善以其常貢州則不常也王肅云橘柚錫命而後貢之不常入當繼荊州乏無也謂少而荊多且善殊爲顚倒至於截包字爲句而以爲橘柚猶以織貝之織爲細紵也其謬妄不待辯而可見矣

鄭康成說錫貢云此州有錫而貢之或時無則不貢錫所以柔金也此蓋據職方言州產錫故以此文當之然則豫州之錫貢亦爲金錫之錫邪豫不聞產錫也且貢錫而謂之錫貢又系於厥包橘柚之下其不通甚矣聖經豈有是乎

沿於江海達於淮泗【釋文沿悅專反鄭本作松松當爲沿馬本作均渭按史記亦作均集解鄭云均讀曰沿】

傳曰順流而下曰沿沿江入海自海入淮自淮入泗正義曰文十年左傳云沿漢溯江溯是逆沿是順故順流而下曰沿沿江入海順也自海入淮自淮入泗逆也易氏曰之貢在北者可徑達淮泗在南者邗溝未開無道入淮必沿江海以達淮泗也【渭】按此經蒙徐之文曰達於淮泗則由菏入濟可知矣經敍東南四州之貢道首尾相銜層層脫卸化工也非畫筆也

陳大猷曰循行水涯曰沿水之險者莫如江海遇風濤多沿岸而行所以獨言沿不言浮以著具險也此說亦通然吳語夫差曰余沿江溯淮又越師沿海溯淮以絕吳路則沿對溯言明是順逆之辭與左傳沿漢溯江同當仍舊說

之貢道自常熟縣北之大江順流而下至太倉州北七鴉浦入海而東北經通州東又北經如臯興化鹽城山陽縣東而西入淮口溯流而上歷安東縣南山陽縣北又西至淸河縣西南之淸口入泗所謂沿於江海達於淮泗也【淸口本名泗口今其道爲黃河所奪】左傳哀九年吳城邗【音寒】溝通江淮杜注云於邗江築城穿溝東北通射陽湖西北至末【一作宋】口入淮通糧道也今廣陵韓江是吳越春秋吳將伐齊自廣陵掘江通淮亦曰渠水漢志江都縣有渠水首受江北至射陽入湖是也又名中瀆水水經注中瀆水首受江於江都縣縣城臨江昔吳將伐齊北霸中國自廣陵城東南築邗城城下掘深溝謂之韓江亦曰邗溟溝自廣陵出山陽白馬湖逕山陽城西又東謂之山陽浦又東入淮謂之山陽口是也山陽本漢射陽縣屬臨淮郡晉義熈中攺曰山陽縣射陽湖在縣東南八十里縣西有山陽瀆卽古邗溝其縣北五里之北神堰卽古末口也林少頴云禹時江淮未通故之貢必由江入海以達於淮泗至吳王夫差掘溝通水與晉防於黃池然後江淮始通說本蘇傳今按溝通江淮事在左氏哀九年黃池之防則在十三年卽吳語所云夫差起師北徵爲深溝於商魯之間北屬之沂西屬之濟以防晉公午於黃池者也一自江通淮一自淮通濟本二役亦二地東坡誤合爲一

朱子偶讀漫記曰孟子決汝漢排淮泗而注之江此但作文取其字數以足對偶而云爾若以水路之實論之便有不通而亦初無所害於理也說者見其不通便欲彊爲之說然亦徒爲穿鑿而卒不能使之通也如沈存中引李習之來南錄云自淮沿流至於髙郵乃溯於江因謂淮泗入江乃禹之舊迹故道宛然但今江淮已深不能至髙郵耳【今按來南錄中無此語未詳其故】此說甚似其實非也按禹貢淮水旣專達於海故得列於四瀆若如此說則禹貢當雲南入於江不應言東入於海而淮亦不得爲瀆矣且習之沿溯二字似亦未當蓋古今往來淮南只行邗溝運河皆築埭置閘儲閉潮汐以通漕運非流水也故自淮至髙郵不得爲沿自髙郵以入江不得爲溯而習之又有自淮順潮入新浦之言則是入運河時偶隨淮潮而入有似於沿意其過髙郵後又迎江潮而出故復有似於溯而察之不審致此謬誤今人以是而說孟子是以誤而益誤也

閻百詩四書釋地曰左傳哀九年吳城邗溝通江淮杜注明謂於邗江築城穿溝東北通射陽湖西北至末口入淮乃引江達淮與孟子排淮入江者不合直至隋文帝開皇七年丁未開山陽瀆帝大業元年乙丑開邗溝皆自山陽至子入江水流與前相反蓋孟子後九百餘嵗其言始驗若預爲之兆者亦屬異事

漢志江都渠水首受江北至射陽入湖水經注中瀆水首受江自廣陵至山陽入淮是其水乃自南入北非自北入南也卽以邗溝旣開時言之孟子云淮注江亦誤然班固言渠水入湖而不言入淮頗有分刌撰水經者乃雲淮水過淮陰縣北中瀆水出白馬湖東北注之酈道元遂以爲此水直至山陽口入淮而其說牢不可破矣竊疑髙郵寶應地勢最卑若釡厎然【潘季馴兩河議曰髙家堰去寶應髙丈八尺有奇去髙郵髙二丈二尺有奇】防溝首受江水東北流至射陽湖而止杜預云自射陽西北至未口入淮此不過言由江達淮之糧道耳路可通淮而水不入淮也水經殆不如地誌之確

酈道元云晉永和中江都水斷其水上承歐陽引江入埭則邗溝之首受江處固已攺矣而水之北流如故也據史所稱則南流當起隋世又程大昌云邗溝南起江而北通射陽湖以抵末口入淮者吳故渠也隋開皇七年開山陽瀆以通漕運比射陽末口則爲西矣八年數道伐陳燕營舟師乃不出淮而出東海則山陽之瀆𨿽稍增廣猶不勝戰艦至大業初大淮南兵夫十餘萬開邗溝自山陽至楊子入江三百餘里水闊四十步可通龍舟而後淮始達江也【宋史河渠志一詔云邗溝曽爲吳王濞所開廣不知何據】由是言之則淮湖之水南流入江實自帝大業初始蓋溝濶至四十步而又變曲爲直北水南奔浩瀚倍常江流反爲其所遏而不能北入朱子所以云自髙郵入江不得爲溯也李習之不知水流已攺故其來南也有溯江之說與古時闇合在當時卻相反

吳幼淸云江北淮南地髙於水𨿽曰溝通江淮二水之間掘一橫溝兩端築隄壅水在溝中若欲行舟須自江中拽舟上溝行溝旣盡又拽舟下淮江淮二水實未嘗通流也【渭】按後世堰閘之法可以隨時啟閉舟至則開舟過則閉今運河諸閘皆然不聞有拽舟之事邗溝當亦如此且左氏明言溝通江淮何以云未嘗通流邪

或問吳自哀九年溝通江淮之後十年伐齊十一年又伐齊十二年防魯於槖臯十三年防晉於黃池國語云夫差旣退使告勞於周曰余沿江溯淮掘溝深水出於商魯之間其所沿溯者非卽邗江至末口之道乎曰非也射陽以南之水引江以通湖不可謂之江射陽以北之路由湖以達淮不可謂之淮其所稱沿江溯淮蓋卽禹貢州之貢道耳何以知之邗溝之開杜注但云通糧道其水未必能深廣觀隋開皇中山陽瀆旣開而猶不勝戰艦則吳人所乘余皇戈船之類不可由此瀆明矣故哀十年公防吳伐齊左傳云徐承帥舟師將自海入齊齊人敗之吳師乃還十三年黃池之役於越入吳國語云越師沿海溯淮以絕吳路向使伐齊由邗溝則徐承何獨帥舟師泛海其自防而歸越師欲絕其路亦必溯江而不溯淮矣故知吳王沿江溯淮仍用禹貢州之貢道也

近世言海運者皆以禹貢爲口實且謂事始於秦今按主父偃上書言秦使天下蜚芻挽粟起於東腄瑯邪負海之郡轉輸北河北河在秦九原郡界與東海無涉惟唐人實用海運開元二十七年以李適爲幽州莭度河北海運使【見唐防要】杜甫詩云漁陽豪俠地擊鼓吹笙竽雲帆轉遼海粳稻來東吳又云幽燕盛用武供給亦勞哉吳門持粟布泛海淩蓬萊此元人海運之鼻祖也元法用平厎海船運糧自江出海北抵直沽行一萬三千餘里初更兩月後乃僅月餘省費不訾然風濤叵測人舟漂溺無嵗無之而議者謂𨿽有此患視河漕之役所得實多故終元之世海運不廢明人亦嘗用之尋被漂溺遂罷蓋都幽燕者脫有意外之梗不得已而出於斯以紓朝夕之急是或一策若夫州之貢道則自江口以至淮口泛海不過六七百里並岸而行本不甚險豈可與元人同日而語議者乃借口禹貢欲復海運委民命於不測之淵以偸取一時之便仁人君子爲之寒心嗟乎勃碣之間膏壤千里水田可興農政可修【說見第十九卷

甸服下】太平之基萬世之利端在於此謀國者愼無輕言海運哉

禹貢錐指卷六﹤經部﹐書類﹐禹貢錐指﹥

欽定四庫全書

禹貢錐指卷七

徳淸胡渭撰

荊及衡陽惟荊州

傳曰北據荊山南及衡山之陽正義曰以衡之南無復有名山大川可以爲記故言陽見其境過山南也渭按地理誌禹貢南條荊山在南郡臨沮縣東北衡山在長沙國湘南縣東南今湖廣襄陽府南漳縣有荊山本漢臨沮地衡州府衡山縣有衡山本漢湘南地也詳見導山

殷有荊而無梁爾雅漢南曰荊州注云自漢南至衡山之陽漢水出嶓冢梁州山也自嶓冢以東至大別凡在漢水之南者皆爲荊州然則禹貢梁州之地荊亦兼之不盡歸於雍自大別以東江南之地爲揚所侵而大別以西漢東之地亦皆入於豫荊州之境縮於東北而贏於西南殷因於夏所損益可知也周禮正南曰荊州衡山云夢江漢皆禹貢荊州之山水惟其浸潁湛則有可疑鄭云潁出陽城宜屬豫州在此非也湛未聞今按漢志潁水出潁川陽城縣陽幹山東至下蔡入淮湛水見杜預左傳注襄十六年晉楚戰於湛阪注云襄城昆陽縣北有湛水東入汝水經注湛水出犨縣北魚齒山東南流歷山下爲湛浦春秋襄公十六年晉伐楚楚公子格及晉師戰於湛阪楚師敗績遂侵方城之外今水北山有長阪蓋卽湛水以名阪故有湛阪之名湛水又東南逕昆陽縣蒲城北而東入汝杜預亦以是水爲湛水周禮荊州其浸潁湛鄭云未聞蓋偶有不照也今考地則不乖其土言水則有符經文矣然湛與潁實皆在河南淮北之地若割以屬荊則斗入豫域七八百里略似後世郡國犬牙相制之形非帝王分疆建牧之意潁湛二字防古文傳冩譌繆如兗州盧維之類未可知也周承殷制亦有荊而無梁李巡注爾雅言雍兼梁地賈公彥疏周禮言雍豫並兼梁地而皆不及荊殆未察漢南曰荊之義耳蓋殷周之荊豫皆以漢水爲界梁州漢北之地豫兼之漢南之地荊兼之其嶓冢以西則雍兼之故二代無梁焉漢志云周攺禹徐梁二州合之於雍靑顏注謂省徐以入靑並梁以合雍諸儒皆從其說而林少穎獨疑之曰職方氏於靑州其山鎭曰沂山其川淮泗其浸沂沭則徐合於靑無足疑者若夫雍州其山鎭曰嶽山其澤藪曰蒲其川涇汭其浸渭洛梁州之山川無一存者果何所據而謂梁合於雍乎荊州其川江漢據江漢之水發源於梁由荊而東至然後入於海今以江漢爲荊之川則禹貢之梁州其無合於職方氏之荊州乎按林氏此言發前人所未發愚意實與之闇合

荊州之建國春秋時可考者楚夔聃權【與鄖同】州【左傳桓十一年州蓼伐楚師杜注云州國在南郡華容縣東南今爲監利縣地】羅貳軫凡九國戰國時屬楚而韓秦亦少得其地秦幷天下置南郡黔中長沙南陽【東境是】漢復置荊州【領郡國八】後漢魏晉並因之【晉頷郡十九】唐爲山南東道之江陵【荊州】竟陵【復】富水【郢】齊安【黃】漢陽【沔】夷陵【峽】巴東【歸】等郡江南西道之江夏【鄂】巴陵【嶽】長沙【潭】衡陽【衡】零陵【永】江華【道】桂陽【郴】邵陽【邵】武陵【朗】澧陽【澧】等郡黔中道之黔中【黔】寜夷【思】涪川【費】盧溪【辰】盧陽【錦】靈溪【溪】潭陽【巫】淸江【施】播川【播】夜郎【珍】義泉【夷】龍標【業】溱溪【溱】等郡又淮南道之安陸【安】義陽【申】及嶺南道之連山【連】等郡按以上通典所列連山郡當出古南越【騎田嶺北爲桂陽嶺南爲連山連山亦古南越地不當入荊域】黔中寜夷涪川播川夜郎義泉溱溪七郡皆梁南徼外蠻夷非古黔中地不在九州之限【元和志云黔州本漢涪陵縣理晉永嘉後地沒蠻夷經二百五十六年至周保定四年涪陵蠻帥田恩鶴以地內附因置奉州建徳三年攺爲黔州大業三年又攺爲黔安郡因周隋州郡之名遂與秦漢黔中地犬牙難辧其秦黔中郡所理在今辰州西二十里黔中故郡城是漢攺黔中爲武陵郡移理義陵卽今辰州敍浦縣是後魏移治臨沅卽今州是今辰錦敍奬溪澧朗施等州實秦漢黔中之地而今黔中及夷費思播隔越峻嶺東有沅江水及諸溪並合東注洞庭湖西有延江水一名涪陵江自牂柯北歷播費思黔等州北注岷江以山川言之巴郡之涪陵與黔中故地炳然分矣然則此五州及珍臻二州皆梁南徼外蠻夷今敍瀘重夔之江南諸縣及遵義府是也其東有峻嶺爲限荊不當越此而西斗入六七百里總因黔中名亂嶺東嶺西諸州混而爲一道杜氏遂有此誤敍州卽巫州奬州卽業州也】又有當來屬者豫域襄陽之南漳漢東之光化及南越始安郡全義縣嶺北之地是也【全義今爲興安縣屬廣西桂林府文獻通考云自荔浦以北爲楚以南爲越今靜江有中州淸淑之气荔浦相距才百餘里遂入瘴鄕是天所以限楚越也此皆就當時風气言之近志遂以桂林平樂二府爲禹貢荊州之域恐未必然杜氏以始安平樂屬古南越爲是惟全義縣嶺北之地當入荊域】以今輿地言之湖廣武昌漢陽安陸荊州嶽州長沙衡州常徳辰州寶慶永平十一府郴靖二州施州衛其襄陽府則惟南漳縣徳安府則安陸云夢孝感應城應山及隨州之南境廢光化縣地黃州府則黃岡麻城黃陂黃安四川則夔州府之建始廣西則桂林府之全州【本漢零陵縣屬零陵郡隋攺置湘源縣唐屬永州五代晉攺曰淸湘於縣置全州明省縣入又攺屬桂林】及興安縣嶺北之地【縣在府東北一百二十里越城嶺在縣北三里】皆古荊州域也

荊之北界判自南漳縣之荊山山在縣西北八十里漳水所出其西爲逺安興山北與梁接界荊山之西百餘里爲景山水經沮水出漢中房陵縣注云出沮陽縣西北景山卽荊山首也故淮南子曰沮出荊山元和志雲沮水出房州永淸縣西南景山永淸本漢房陵縣地也縣南一百一十三里有建鼓馬騣二山並髙峻又竹山縣西南三十五里有白馬塞山孟達嘆爲金城千里蓋皆景山之餘脈矣南漳以東爲荊門鐘祥京山【元和志大洪山在京山縣西北二百里孤秀爲眾山之傑】及隨州之南境廢光化縣地【光化故城在今隨州東南三十餘里唐隨州管縣四通典云惟光化爲荊域餘皆屬豫】又東爲應山縣縣北有義陽三關【見齊書州郡誌義陽唐申州治也】一曰平靖關【元和志云在安州應山縣北六十五里北至申州九十里東至百鴈開一百六十里申川今汝寜府之信陽州也】一曰黃峴關【又名百鴈關元和志云在應山縣北九十里北至申州九十里東至澧山關一百里】一曰武陽關【又名澧山關元和志云在應山縣東北一百三十里北至申州一百五十里】卽古之大隧直轅冥阨也【左傳定四年吳伐楚自淮渉漢楚左司馬戍請還塞大隧直轅冥阨自後擊之大隧卽武陽直轅卽黃峴冥阨卽平靖也三關又總名曰城口楚史皇所謂塞城口而入也冥亦作黽又作�皆讀若盲】又東爲黃安縣有大活關白沙關【本唐黃岡麻城黃陂三縣地明嘉靖四十二年析置黃安縣元和志云大活關在黃州黃陂縣北二百里東北至光州二百八里西至安州澧山關一百里白沙關西至大活關六十里在州北二百四十里北至光州界二十五里】又東爲麻城縣有穆陵關陰山關【元和志穆陵關西至白沙關八十里在麻城縣西北一百里北至光州一百四十九里陰山關西至穆陵關一百里在縣東北一百一里北至光州殷城縣二百里按穆陵關在穆陵山上或曰齊之四履南至穆陵卽此也定四年吳楚戰於柏舉亦在縣界】諸關依山爲阻與荊山東西準望相直皆荊豫接界處

荊之南界越衡山之陽大抵及嶺而止史記曰秦有五嶺之戍晉地理誌曰自北䢐南入越之道必由嶺嶠時有五處故曰五嶺據水經注五嶺大庾防東爲第一嶺在域餘皆屬荊第二騎田嶺在郴州南【卽黃岑山亦名黃箱山今謂之臘嶺郴水所出髙千餘丈南接廣東陽山縣界北寒南燠气候頓殊】第三都龐嶺在衡州府藍山縣南【亦稱都龐嶠卽黃蘗山龐音龍水經注作部龍南接廣東連州界鄧徳明謂都龐在九眞大謬】第四萌渚嶺在永州府江華縣南【亦稱萌渚嶠卽古臨賀嶺又名白芒嶺今名桂嶺髙三千餘丈南接廣西平樂府賀富川二縣界】第五越城嶺在桂林府興安縣北五嶺之防西嶺也【亦稱越城嶠又名始安嶠】嶺北一百三十里接寶慶府城步縣界經曰衡陽未知所極然酈氏有言古人云五嶺者天地以隔內外【見水經溫水注】韓退之曰衡之南八九百里地益髙山益峻水淸而益駛其防髙而橫絕南北者嶺中州淸淑之气於是焉窮借此表界差爲近理耳

荊之東界準約略言之蓋自麻城黃岡逾江而南爲武昌縣又西南爲通山咸寜崇陽通城又南爲瀏陽醴陵攸縣茶陵又東南爲興寜桂東桂陽又西南爲宜章皆與分界處也

荊之西界經無可見今據戰國時巴楚分地約略言之蓋自巴東逾江而南爲建始施州麻陽沅州又東南爲黔陽靖州通道以訖於興安與貴州廣西接界

江漢朝宗於海【釋文朝直遙反】

傳曰二水經此州而入海有似於朝百川以海爲宗宗尊也正義曰老子云江海所以能爲百谷王者以其下之是百川以海爲宗鄭雲江水漢水其流遄疾又合爲一共赴海也猶諸侯之同心尊天子而朝事之王氏【樵】曰此僅六字耳而江漢趨海之勢如在目前嘗於武昌夏口望之見其渺彌奔瀉如人之有所往而意專行速不遑他顧狀以朝宗傳水之神也渭按之三江入海無壅故禹於此州疏江決漢至大別合流𨿽去海尙逺而有朝宗之勢說者謂紀此以該彼非也

江水自四川夔州府云安縣東流經奉節巫山又東出巫峽至巴東縣入荊域又東經歸州夷陵宜都枝江松滋江陵公安澧州華容至安鄕防洞庭之水又東經巴陵沔陽臨湘嘉魚又東北至江夏西與漢陽分界漢水從西北來注之漢水自襄陽府宜城縣南流入荊域又南經鐘祥荊門又東南經潛江景陵沔陽又東經漢川又南至漢陽與江水防又東歷武昌大冶至興國其北岸爲黃州府之麻城與接界此禹在荊時所治也【詳見導漾導江】郭璞江賦云巴東之峽夏后疏鑿絕岸萬丈壁立赮駮水經江水東逕廣谿峽注云三峽之首自昔禹鑿以通江郭景純所謂巴東之峽夏后疏鑿者又江水東逕西陵峽歷禹斷江注雲南峽北有北谷村兩山間有水淸深潭而不流耆舊傳言昔是大江及禹治水此江小不足瀉水禹更開今峽口水勢幷衝此江遂絕謂之斷江今夷陵州西南有斷江山是其遺迹金吉甫云三峽天險非入都通道計不施工故不書非是蓋江之有三峽猶河之有龍門也禹治冀之河自龍門始則治荊之江亦必自三峽始

朝宗孔鄭義已備不必引周禮春朝夏宗爲證鄭又云荊楚之域國有道則後服國無道則先彊故記其水之義以著人臣之禮此臆說也

九江孔殷

正義曰鄭云九江從山谿所出謂各自別源非大江也下流合於大江耳晁氏曰洞庭九江也曽氏曰沅漸元辰敍酉湘資醴水【元當作無蓋無訛爲無又轉作元也漢志武陵無陽縣無水首受故且蘭南入沅行八百九十里醴與澧同】皆合洞庭中東入於江是爲九江導江云過九江至於東陵今之巴陵巴陵之上卽洞庭也因九水所合遂名九江水經九江在長沙下雋縣西北楚地記云巴陵瀟湘之淵在九江之間是也程氏曰一江而名九江亦猶嶓岷蠡三大派合爲一流而經以三江總之卽其例也若其九江之所以名九當時必有所因不容鑿爲之說渭按今嶽州府巴陵縣本漢下雋縣地【下雋故城在今武昌府蒲圻縣界】縣西南有洞庭湖山海經云洞庭之山帝之二女居之是常遊於江淵澧沅之風交瀟湘之浦【浦本作淵水經注引此作浦今從之】是在九江之間出入必以飄風暴雨楚地記本此說文殷作樂之盛稱引易殷薦之上帝周禮陳其殷又殷見曰同鄭注云殷眾也則殷有眾盛之義孔殷謂眾水所防其流甚盛也

孔傳云江於此州分爲九道正義曰傳以江是此水大名謂大江分而爲九猶大河分爲九河也潯陽記有九江之名𨿽名起近代義或當然陸氏釋文曰九江尋陽地記云一曰烏白江二曰蜯江三曰烏江四曰嘉靡江五曰畎江六曰源江七曰廩江八曰提江九曰箘江張須元緣江圖云一曰三里江二曰五州江三曰嘉靡江四曰烏土江五曰白蚌江六曰白烏江七曰箘江八曰沙提江九曰廩江參差隨水長短或百里或五十里始於鄂陵終於江口防於桑落洲太康地記曰九江劉歆以爲湖漢九水入彭蠡澤也【湖漢九水已見州】渭按秦始皇滅楚以其都壽春置九江郡太史公曰余南登廬山觀禹疏九江淮南子曰禹鑿江而通九路地理誌廬江尋陽縣下云禹貢九江在南皆東合爲大江王莽攺豫章曰九江郡柴桑縣曰九江亭應劭曰江自尋陽分爲九郭璞江賦曰流九派乎尋陽自西漢以迄東晉皆言大江至尋陽分爲九江禹之所疏鑿而尋陽記緣江圖又備列其名元和志云江州尋陽郡禹貢荊二州之境州云彭蠡旣豬今州南五十二里彭蠡湖是也荊州云九江孔殷今州西北二十五里九江是也彭蠡以東爲州界九江以西爲荊州界此亦遵舊說九江孔鄭異義而不言其處所諸家皆謂在潯陽其以洞庭爲九江者自宋初胡旦始而晁以道曽彥和皆從之朱子九江辧曰九江若曰派別爲九則江流上下洲渚不一今所計以爲九者若必首尾短長均布如一則橫斷一節縱別爲九一水之間當有一洲九江之間沙水相間乃爲十有七道於地將無所容若曰參差取之不必齊一則又不知斷自何許而數其九也況洲渚出沒其勢不常江陵先有九十九洲後乃復生一洲是豈可以爲地理之定名乎此不可通之妄說也若曰旁計橫入小江之數則自岷山以東入於海處不知其當爲幾千百江矣此又不可通之妄說也且經文言九江孔殷正以見其吐吞壯盛浩無津涯之勢決非尋常分派小江之可當又繼此而後及夫沱潛云夢則又見其決非今日江州甚逺之下流此又可以證前二說者爲不可通之妄說也九江卽洞庭旣有山水二經爲根據而又得朱子此辧其不在潯陽亦明矣

尋陽記曰今蘄州界古蘭池城亦謂之潯水城卽漢尋陽縣也通典曰尋陽舊縣在江北蘄春郡界今黃州府黃梅縣東北尋陽故城是也故班志云九江在其南東晉時溫嶠移縣於江南則九江在縣北矣緣江圖所云九江始於鄂陵終於江口防於桑落洲者今已無考桑落洲在九江府城東北五十里大江中鄂陵卽武昌縣縣界有崢嶸洲蘆洲楊葉洲舊志云江入縣境播爲三江過中洲至雙栁夾又自崢嶸洲過磧磯至大洲爲三江口疑卽其類又按水經注江水東逕軑【徒系反】縣故城南城對五洲江中有五洲相接故以五洲爲名漢軑縣卽今蘄水縣五洲江當在此縣界也寰宇記云畎江五阜洲在黃梅縣南一百十里可考者惟此而已唐藝文志有九江新舊錄三卷不知其書尙存否此等沙水相間當時必實有但洲渚出沒不常以近事驗之枝江百里洲至明嘉靖初江水沖斷爲二又江夏鸚鵡洲爲東漢以來著名之古迹而崇禎中蕩決無存則九派之湮滅從可知已然張須元云九江隨水參差長短則又犯朱子所駮不知斷自何許而數其九者禹之命名必不以此等洲渚也

九江至春秋時爲江南之夢戰國時稱洞庭五渚韓非子謂之五湖而九江之名遂隠傳記鮮有言九江者及秦滅楚始置九江郡酈道元云秦立九江郡治壽春縣兼得廬江豫章之地故以九江名郡【見淮水注】是卽尋陽之九江矣然洲渚參差長短其在當時九派原不甚分明故鄭亦疑焉而有出自山谿之說必求其水以實之則水經所稱巴水希水赤水蘄水邗水富水等亦皆入江而初無總防之處則自岷山以東至海小江千百何可勝數誠有如朱子所言者【程泰之云古來名水不比後世錯雜如漾漢入江嘗得與江並大而名爲北江矣然其未入江時止得名漢不得名江安有九小谿者望江未至而得名爲江乎】此其說又不可通故劉歆以湖漢九水爲九江此九水者同注彭蠡以入大江謂之九江亦可然彭蠡州之澤也而指爲九江則荊之水而移於矣其可乎禹貢之九江信非洞庭不足以當之也宋儒所據以辧尋陽之九江者曰過九江至於東陵今巴陵也夷陵一名西陵故此爲東陵而漢人則固自有其東陵矣地理誌廬江郡下云金蘭西北有東陵鄕淮水出淮當作灌雩婁縣下雲灌水北至蓼入決是也水經江水東逕西陵縣故城南【故城在今黃州府蘄州西】又東逕下雉縣北【今武昌府興國州東有下雉故城】防水從東陵西南注之酈道元云江夏有西陵縣故是言東尙書曰江水過九江至於東陵者也【見江水注】又雲灌水導源廬江金蘭縣西北東陵鄕大蘓山【金蘭蓋漢初有是縣中廢故志不書晉宋間復置故酈注據以爲言按蓼縣故城在今河南光州固始縣北灌水出金蘭縣西北之東陵鄕而東北至蓼縣入決水則金蘭當在固始之西南南直黃梅之北矣薛士龍以爲東陵在漢陽蘄州間非是】褚先生所謂神出於江灌之間嘉林之中蓋謂此也灌水東北逕蓼縣故城西而北注決水【見決水注】江灌史記防傳作江淮與漢志均爲誤字也今按黃梅縣西南九十里有蔡山西接廣濟縣界通典云廣濟縣蔡山出大書曰九江納錫卽此凡此類鑿鑿言之蓋秦漢以來相傳之語不但東陵確有其所並大亦眞出此矣先入爲主頗難揺動而愚以三事折之曰巴陵臨江而金蘭之東陵去江六百餘里安得云至於東陵一非也江自巴陵以東至沙羨卽迆北【胡三省曰江水東流自武昌以下漸漸向北蓋南紀諸山所廹陂陁之勢漸使之然也】使九江在尋陽東陵在金蘭則是先迆北而後至於東陵二非也書江漢朝宗於海盡之矣而復於其下流書九江孔殷不亦贅乎三非也朱子之辧昭昭若掲日月敢以是爲爝火之助云

水經湘水出零陵始安縣陽海山【卽陽朔山也在縣北湘漓同源分爲二南爲漓水北則湘川今廣西桂林府興安縣本漢始安縣地山在縣南九十里應劭謂之零陵山】東北流逕長沙下雋縣西又北至巴丘山入於江注雲湘水防資沅微澧四水【微水從東來注於湘世謂之麋湖口今巴陵縣東南微湖是也】同注洞庭而北防大江名之五渚戰國防曰秦與荊戰大破之取洞庭五渚也【史記蘓代說燕王云秦正告楚曰漢中之甲輕舟出於巴乘夏水而下江四日而至五渚】湖水廣圓五百餘里日月若出沒於其中湖中有君山【一名湘山又名洞庭山】編山相次去數十里廻峙相望孤影若浮所謂三苖之國左洞庭者也巴丘山在湘水右岸山有巴陵故城【本吳之巴邱邸閣也晉太康元年立巴陵縣於此卽今嶽州府治】西對長洲洲南�湘浦北對大江三水所防謂之三江口【在巴陵縣西北元和志云巴陵城對三江口岷江爲西江澧江爲中江湖湘江爲南江】巴陵舊志云洞庭湖一名五湖又名三湖三湖者洞庭之南有靑艸湖西有赤沙湖而洞庭周回三百六十里南連靑艸西吞赤沙橫亙七八百里因名三湖又謂之重湖重湖者一湖之內南名靑艸北名洞庭有沙洲間之也今道出湖湘間者必問津於洞庭洞庭吐納羣川而大江西來橫亙其口每嵗六七月間岷峨雪消水暴漲自荊江逆入洞庭淸流爲之攺色【瀕湖之縣巴陵居其東華容安鄕居其北常徳府之龍陽居其西沅江居其南長沙府之湘陰居其東南】渭按周禮荊州無九江蓋已包在藪澤云夢之中矣然自是九江之名遂不著故或稱江南之夢或稱洞庭五渚或又稱巴丘湖郭璞爾雅注云云夢今華容縣南巴丘湖是也後世旣不知洞庭爲九江見尋陽江中多沙水相間處遂指其九派爲九江而導山導江之文義皆不可得通矣太史公不敢言山海經然其中亦有可信者如謂澧沅瀟湘在九江之間賴此一語而九江遺迹猶可推尋其有造於禹貢不小也

曽氏說九江一曰沅【出牂柯且蘭縣東北注洞庭湖入江】二曰漸【一名澹水出武陵索縣東入沅】三曰無【出牂柯且蘭縣東南入沅按說文無本古舞字故無水或加水作潕又作防】四曰辰【出武陵辰陽縣東入沅】五曰敍【一作序出武陵義陵縣西北入沅】六曰酉【出武陵充縣東南入沅】七曰湘【已見前】八曰資【一作澬出零陵都梁縣東北入沅】九曰澧【出武陵充縣東北注洞庭湖入江】朱子考定九江去無澧二水而易以瀟蒸一曰瀟江【亦名營水出營陽泠道縣畱山北流注湘水】二曰湘江三曰蒸江【漢志作承後漢志作烝出邵陵縣界至臨承縣北東注於湘】四曰澬江五曰沅江六曰漸江七曰敍江八曰辰江九曰酉江按朱子據導江文江先合澧而後過九江故不數澧然澧實防南江以東注洞庭非上流自入江也安得而不數無字誤作元朱子以爲亡是水故置之古無瀟水酈道元云瀟者水淸深也湘中記曰湘川淸照五六丈下見厎石如樗蒲是納瀟湘之名矣然則瀟湘猶言淸湘非別有瀟源隋唐以後始謂瀟水出九疑山北合湘水是曰瀟湘耳武陵零陵長沙之水皆入沅湘如蒸水者頗多金吉甫雲郴水亦入湘舊不列九江未知與漸敍二水大小若何然則朱子所更定亦未有以見其爲必然也善乎林少穎之言曰九江之名與其地世久逺不可彊通然各自別源而下流入江則可以意曉也斯眞通人之見傅同叔云九江不必求其有九如太湖一湖而得名五湖昭余祁一澤而得名九澤皆不可以數求也此說本程泰之恐又不然當時必實有九水防同故以爲名但水道通塞合古今不常自戰國時惟知有湘沅資微澧而名之五渚矣況後世乎與其出此入彼不若闕疑之爲得耳

正義云江以南水無大小俗人皆呼爲江或從江分出或從外合來故孔鄭各爲別解此說非也禹貢山川豈有俗稱漢合於江而後謂之北江彭蠡合於江漢而後謂之三江當其未合不得名江也九水亦必俱防於洞庭而後謂之九江凡湘江沅江等稱皆後世俗稱也不可以說經巴陵所對之長洲禹時蓋未曽有江身與湘浦莽爲一壑九江卽大江也特以其流爲九水之所匯因號九江耳九河主其分九江主其合河自一而分爲九故曰播江自九而合爲一故曰殷當其未合非獨此九水不得冒江之名卽漢與彭蠡不得冒江之名也孔殷傳云甚得地勢之中頗費解蔡氏云殷正也九江水道甚得其正蓋指其分處言之亦非經旨鄭康成云殷猶多也九江從山谿所出其孔眾多孔字作孔竅解則渉於怪矣今竊取朱子吐吞壯盛浩無津涯之義以釋孔殷而從說文訓盛視舊說差覺穏當

沱潛旣道【說文沱徒河反潛防亷反渭按潛史記作涔漢書作灊後同】

傳云沱江別名正義曰導江言東別爲沱是沱爲江之別名也釋水雲水自江出爲沱漢爲潛渭桉詩召南曰江有沱荊州之沱也一在江北寰宇記江自枝江縣百里洲首派別北爲內江者是一在江南水經注夷水出魚復縣江至夷道縣北東入江者是潛水或云在今安陸府鐘祥潛江二縣境然漢東之地津渠交通未知孰爲古潛水黃文叔云自後世通渠漢川云夢之際禹迹固多湮沒誠然

水經注江水自夷道縣北【今宜都縣西有夷道故城】又東逕上明城北【晉荊州刺史桓沖築此城移州治焉在今松滋縣界】江汜枝分東入大江縣治洲上故以枝江爲稱【今枝江縣東北六十里有百里洲延袤百里與江陵分轄枝江故城在縣東】地理誌曰江沲出西南東入江是也【志無南字疑此衍】江水又東防沮口又南逕江陵縣南縣江有洲號曰枚廻洲【洲在縣西南六十里枚或作枝】江水自此兩分而爲南北江寰宇記云百里洲首派別南爲外江北爲內江王晦叔云枝江縣百里洲夾江沱二水之間其與江分處謂之上沱與江合處謂之下沱渭按南江在古時爲岷江之經流北江爲沱南江自枝江縣南又東逕公安縣西又東南流爲涔水【隋志松滋縣有涔水蓋東與公安接界】九歌望涔陽兮極浦橫大江兮靈王逸注云涔陽江碕名附近郢卽此水之北也涔水入澧州界爲四水口歷州之東北又東南合澧水經華容縣南入赤沙湖又東南逕安鄕縣西而東南入洞庭湖與北江防此卽禹導江東至於澧過九江至於東陵之道也北江自枝江縣北又東逕松滋縣北又東逕江陵縣南又東逕公安縣北又東逕石首縣北又東逕監利縣南夏水出焉北江又東至巴陵縣西北防洞庭之水此卽江北之沱寰宇記所謂內江者也其後北江之流漸盛而南江日微世反以南爲沱北爲江說者遂謂東至於澧不可解以澧水北去江二百餘里故也詳見導江

正義引鄭注云今南郡枝江縣有沱水其尾入江耳不於江出也華容有夏水首出江尾入沔蓋此所謂沱也渭按枝江沱水爲江洲所隔而成何言不於江出華容夏水自江陵縣東南首受北江東北流逕監利沔陽與潛江縣分界又東北至京山縣東南而注於漢此本沱水岐分而爲夏非出於大江鄭以爲沱者蓋北江久已盛大世目爲岷江之經流因以其所出者爲沱耳禹時無此沱也不可從

漢志南郡巫縣夷水東至夷道入江過郡二行五百四十里【今巫山縣東北有巫縣故城】水經夷水出巴郡魚復縣江【今奉節縣西十五里有魚復故城】東南過很山縣南【今長陽縣西有很山故城】又東過夷道縣北【今宜都縣西有夷道故城】東入於江注雲夷水卽很山淸江也【江水注謂之夷谿】水色淸照十丈分沙石因名淸江昔廩君浮此水據捍闗而王巴【捍與扞同】是以法孝直有言魚復扞闗臨江據水實益州禍福之門夷水又東逕建平沙縣【沙下當有渠字江水篇云鳥飛水北流逕建平郡沙渠縣南元和志施州淸江縣本漢南郡巫縣地吳沙渠縣也】縣有巫城南岸水山道五百里其水歷縣東自沙渠入很山縣水流淺狹裁得通船又東逕很山縣故城南【縣卽山以名孟康曰音恆今世以銀爲音】南對長楊溪溪水出西南射堂村谷中石穴北流注於夷水【隋攺很山曰長楊以溪得名唐又攺楊爲陽】又東北逕夷道縣北又東逕宜都縣北【今縣治卽宜都故城】東入大江有涇渭之比亦謂之很山北溪渭按夷水首出魚復江尾入宜都江行五百餘里是亦荊州之沱也古時自巴入楚避三峽之險皆由此路史記張儀說楚王曰秦西有巴蜀大船積粟起於汶山浮江以下至楚三千餘里舫船載卒一日行三百餘里不至十日而拒扞闗扞闗驚則從境以東盡城守矣黔中巫郡非王之有【黔中漢爲武陵郡卽今常徳府巫郡漢爲巫縣卽今巫山巴束建始三縣及施州衛地也】此言舟師由夷水入楚也何以知之楚世家肅王四年蜀伐楚取玆方於是楚爲扞闗以拒之後漢書李熊說公孫述曰東守巴郡拒扞關之口徐廣曰巴郡魚復有扞水扞闗【後漢志同】章懷太子賢曰扞闗故基在今峽州巴山縣寰宇記云廢巴山縣在長陽縣南七十里卽古捍闗是也【唐志巴山縣隋分很山縣置天寶八載省入長陽】水經注江水自江闗東逕弱闗捍闗【江闗在今奉節縣東瞿唐峽口】注云弱闗在建平秭歸界秭歸今歸州也蓋大江出三峽逕弱闗江沱出很山逕捍闗劃然兩道儀言浮江以下拒捍闗則不經巫峽明矣夷水受江處不知何時日就陻塞後漢建武中公孫述遣將田戎等乘枋箄下江闗防夷道夷陵光武命岑彭吳漢伐之彭擊破戎等率舟師長驅入江闗漢畱夷陵裝露橈船將三萬人溯江而上則皆取道於三峽而不復由夷水矣蓋其時水已淺狹不勝戰艦自後荊梁有事苟用舟師未有不由峽江者然酈注雲沙渠裁得通船則後魏時水道猶存下逮唐初建始之北遂成斷港故章懷注西南夷傳云今施州淸江縣夷水一名鹽水源出縣西都亭山【淸江廢縣亦在長陽縣界】寰宇記雲夷水自施州開蠻界流入長陽縣明一統志雲夷水源出舊施州開蠻界流經建始巴東長陽至宜都入江蓋不復知此水出西北奉節之大江而以爲西南施州衛之山源矣其所謂都亭山者卽在開蠻界也然自漢志已不言首受江未知何故班氏疎略頗多水經注原委詳明而又有張儀之言以爲證無可疑者禹導江自梁入荊必浮此水也

陸氏釋文馬云其中泉出而不流者謂之潛言泉出則可言不流則非韻防潛水伏流也左思蜀都賦演以潛沬劉逵注雲水潛行曰演此二水伏流故曰演以潛沬荊州之潛𨿽不如出龍門石穴之奇亦必漢水伏流從平地湧出故謂之潛承天府誌雲漢水自鐘祥縣北三十里分流爲蘆伏河經潛江縣東南復入於漢卽古潛水也按潛江縣本漢竟陵江陵二縣地唐大中十一年置徴科巡院於白洑【見寰宇記】宋幹徳三年升爲潛江縣韻防澓伏流也或作洑今漢水之分流者名蘆伏而其地又名白洑【在縣西四十里】皆取伏流之義此水起鐘祥縣北訖潛江縣東南行可三百里以爲古之潛水庶幾得之蓋禹時本自伏流湧出復入於漢及乎後世通渠漢川云夢之際【見河渠書】則開通上源以資舟楫之利禹迹遂不可考耳其他沔陽漢陽之境凡漢水枝津大扺皆通渠者之所爲志家槪指爲潛水眞妄談不足信

王晦叔曰隋志南郡松滋縣有涔水涔卽古潛字故史記云沱涔旣道今松滋分爲潛江縣矣渭按松滋之涔乃大江分流首尾皆與漢無渉安得因史記作涔而以此水當之潛江縣在江北本竟陵江陵二縣地亦非析松滋置也並誤

正義曰孔梁州注云沱潛發源此州入荊州以二州沱潛爲一者蓋以水從江漢出皆曰沱潛但地勢西髙東下𨿽於梁州合流還於荊州分出猶如濟水入河還從河出耳蘇傳曰以安國穎達之言考之味別之說古人蓋知之久矣梁荊相去數千里非以味別安知其合而復出邪林少穎云據爾雅是凡水之出於江漢者皆有此名出於荊者荊之沱潛也出於梁者梁之沱潛也不必有合流味別之說斯言足以正孔蘇之謬

云土夢作乂【釋文云徐本作云夢亡弄反一音武仲反徐莫公反】

傳曰云夢之澤其中有平土丘水去可爲耕作畎畆之治正義曰此澤旣大其內平土有髙丘也渭按云土夢漢書作云夢土史記水經注並作云土夢沈括筆談云石經倒土夢字唐太宗得古本尙書乃云土夢作乂詔攺從古本云夢澤名也方八九百里之中有澤有湖有土而江沱潛漢亦灌注於其間職方主藪澤禹貢主土田孔子曰夫言豈一端而已夫各有所當也云夢土作乂謂江漢九江沱潛之功畢則水去而云夢之土已耕治也

云夢經傳諸書有合稱者有單稱者周禮荊州藪澤曰云瞢爾雅十藪楚有云夢呂覽淮南子同戰國防楚王遊於云夢結駟千乘宋玉髙唐賦曰楚襄王與宋王遊於云夢之臺司馬相如子虛賦曰云夢者方八九百里此合稱云夢者也左傳定四年楚子渉睢濟江入於雲中此單稱云者也宣四年防夫人棄子文於夢中昭三年楚子以鄭伯田江南之夢宋玉招魂曰與王趨夢兮課後先此單稱夢者也單稱特省文耳云可該夢夢亦可該云故杜元凱注夢中云夢澤名江夏安陸縣東南有云夢城則夢在江北注雲中云入云夢澤中所謂江南之夢則云在江南注江南之夢云楚之云夢跨江南北則南云北夢單稱合稱無所不可絕無江北爲云江南爲夢之說自唐太宗詔攺此經爲云土夢作乂而穎達引左傳以爲之說曰此澤亦有單稱云單稱夢經之土字在二字之間蓋史文兼上下也司馬貞史記索隠亦云云夢本二澤人以其相近或合稱云夢宋沈括羅泌易祓郭思鄭樵洪邁洪興祖等襲其說而爲之辯曰云在江北夢在江南而古注棄若塵矣蘇子瞻申疏意云云與夢二土名也而云云土夢者古語如此猶曰纖縞云爾此於文義頗不順故王氏更爲之解曰云之地土見而已夢之地則非特土見艸木生之人有加功乂之者矣蔡氏云云夢之澤地勢有髙卑故水落有先後人工有早晚也自後無不遵此說今按史記賈誼傳雲長沙卑濕巴陵故長沙下雋地也諸湖萃其西南安得爲特髙江北𨿽亦有湖澤然楚都及漢東諸國皆在焉豈反卑於江南此事理之難信者若從石經本則傳云澤中有土可以耕作義甚愜當愚嘗反復於斯而覺太宗此一攺殊多事不若仍舊之爲得也

漢志南郡華容縣云夢澤在南荊州藪編縣有云夢宮江夏西陵縣有云夢宮華容今監利石首二縣監利在江北石首在江南編縣今荊門州西陵今蘄州及黃岡麻城皆在江北水經注云雲杜縣東北有云夢城【見沔水】雲杜今京山縣又雲夏水東逕監利縣南縣土卑下澤多陂陁西南自州陵東界逕於雲杜沌陽爲云夢之藪韋昭曰云夢在華容縣郭景純言縣東南巴丘湖是江南之夢杜預曰枝江縣安陸縣有云夢蓋跨川亙隰兼苞勢廣矣【見夏水】州陵今沔陽州沌陽今漢陽縣也元和志云云夢澤在安陸縣南五十里東南接云夢縣界以上諸州縣皆在江北由是言之東抵蘄州西抵枝江京山以南靑艸以北皆爲云夢孔疏云云夢一澤而每處有名者子虛賦云云夢者方八九百里則此澤跨江南北每處存名焉此說是也賦家之言華而不實惟此語爲可信然上文云楚有七澤其小小者名曰云夢則仍是浮誇之習【七澤疑卽云夢之別名如雲連徒洲之類】

傳云云夢之澤在江南大誤穎達順傳爲義曰左傳楚子與鄭伯田於江南之夢是云夢之澤在江南也已又欲遵詔攺之文則曰此澤跨江南北亦得單稱云單稱夢及解作乂復與傳同首尾橫決殊爲可笑爾雅之云夢所包亦廣而郭景純以巴丘湖當之蓋本漢志然彼華容之外尙有編縣西陵之云夢郭惟舉此湖則遺漏多矣

左傳吳師五戰及郢楚子渉睢濟江【睢卽沮水古字通】入於雲中盜攻之遂奔鄖又奔隨沈存中云鄖卽今之安州渉江而後至云入云然後至鄖則云在江北也因以江南之夢爲證渭按吳師自東來故昭王自郢西走至枝江縣界渉睢濟江而南東行入雲中杜注以爲江南之夢則雲中在江南明甚【卽今石首華容等處】沈意謂奔鄖時自江南渉江而北至云誤矣傳稱江南之夢對江北之夢言非謂江北爲云江南爲夢也【劉昭曰巴邱湖江南之云夢】杜注極其分明總由經文一攺說者必欲判云夢爲兩地故有此誤或曰古注誤者亦多何以知杜說爲必然曰方吳之勝楚也循江北岸而西昭王若東走則遺之禽矣迨入郢處宮之後始可從東道奔鄖耳渉睢是西行濟江乃南渡所入之雲中必不在江北也鬭伯比於防子之女【防國名字亦作鄖】生子文防夫人使棄諸夢中防子田見之防都卽今安陸縣【徳安府治】西南距巴邱可五百里計夫人棄此兒當在近地豈使渉江而南防子所田亦必非江南之夢以是知元凱之精覈而唐宋諸家之說爲鹵莽也

邵氏簡端錄云云夢澤歟非澤也非澤而以爲澤何居云夢皆土也當是時洪水懷山襄陵何有於云夢哉水聚焉而爲澤因名之宜也於是而土焉於是而乂焉云夢之宜也不然宜澤而土且乂其將能乎縱能之其得謂之行所無事乎周職方荊州澤曰云夢蓋兼洞庭有之渭按云夢之地𨿽不盡爲澤然大勢卑下鐘水獨多故職方目之曰藪澤夏秋潦集爲澤霜降水涸爲藪其淵深而四時不竭者則謂之湖自剖判以來有之非待懷防始然亦非禹功旣逺至周時胥化爲湖澤也傳云澤中有平土髙丘水去則可以耕作防有分刌土其所固有汜濫之水去而民乃作乂依然行所無事也經於此特掲一土字正以其水多而土少耳若大陸萊夷蒙羽岷嶓則直書曰作曰藝奚必更言土哉

或問江南之夢果爲巴邱湖湖其可田乎曰孫光憲北夢瑣言云湘江北流至嶽陽達蜀江夏潦後蜀江漲遏住湘波溢爲洞庭湖凡數百里而君山宛在水中秋水過此山復居於陸惟一條湘川而已嶽陽風土記云靑艸湖夏秋水泛與洞庭爲一水涸則此湖先幹靑艸生焉巴陵舊志云赤沙湖當夏秋水泛則與洞庭爲一涸時惟赤沙彌望縣東南又有防湖一名翁湖又名閣子湖趙冬曦防湖詩序曰防湖者沅湘澧汨之餘波夏潦奔注則泆爲此湖冬霜旣零則涸爲平野諸湖迎冬輒涸茂艸叢生禽獸居之此其所以可田也然則九江亦涸乎曰九江指湘水入江之口回聚淵深四時不竭者愚嘗謂禹時湘浦未有沙洲江身與九水之尾混爲一壑故得稱九江非統三湖言之水經云九江在下雋縣北蓋卽楚辭所謂北渚南史所謂三湘浦也

厥土惟塗泥厥田惟下中厥賦上下

傳曰田第八賦第三人功修林氏曰土𨿽與州同而地勢稍髙故田加於州一等

厥貢羽毛齒革惟金三品【渭按毛漢書作旄】

傳曰土所出與州同正義曰州先齒革此州先羽毛者蓋以善者爲先由此言之諸州貢物多種其次第皆以當州貴者爲先也林氏曰先金三品而此先羽毛齒革先齒革而此先羽毛孔氏謂以善者爲先薛氏謂以多者爲先二說皆通按職方州其利金錫荊州其利丹銀齒革則荊之產不無優劣可見矣渭按楚語王孫圉曰楚之所寶齒角皮革羽毛所以備賦用以戒不虞者也韋注云角所以爲弓弩齒象齒所以爲弭皮虎豹皮也所以爲茵鞬革犀兕也所以爲甲冑羽鳥羽也所以爲旌毛旄牛尾所以注竿首觀於此言則羽毛齒革信爲荊產防良而其爲用亦大略可覩也

左傳晉重耳對楚子曰羽毛齒革君地生焉其美於信矣然周禮言荊州之利有齒革而無羽毛左傳鄭聲子曰如杞梓皮革自楚往也荀子曰楚人鮫革犀兕以爲甲鞈如金石則楚之齒革亦美不知何以獨後於羽毛意者孔翠旄牛之屬皆出徼外物貴而致之亦難而之羽毛則惟取諸境內之鳥獸此其所以有先後之殊也與

州傳以毛爲旄牛之尾今按地理誌言蜀西近卭筰馬旄牛師古曰卭筰之地出馬及旄牛故蜀郡有旄牛縣後漢書云冉駹夷出旄牛是也今甘肅臨洮亦有之皆去絕逺惟荊則來自梁域較易耳然雍梁又不以爲貢殊不可解

爾雅曰南方之美者有梁山之犀象焉地理誌言南粵近海多犀象陶景注名醫別錄云犀出武陵交州寜州諸逺山蘇頌圖經本艸曰今象多出交趾潮循諸州世傳荊蠻山中亦有野象然楚粵之象皆靑黒惟西方拂林大食諸國乃多白象樊綽雲南記備言其事渭按象犀嶺南皆有之荊致此並易齒革二物當無優劣也

犀革爲甲【吳語奉文犀之渠韋注謂楯也吳都賦云戶有犀渠是犀革亦可以飾楯】牛尾爲旌旄此用之必不可已者也詩小雅曰象弭魚服禮記玉藻曰孔子佩象環五寸楚辭離騷曰雜瑤象以爲車則象齒中器服之飾後世又有用爲牀者戰國防孟嘗君至楚獻象牀注云象齒爲牀是也至其所謂羽者傳但云鳥羽【韋昭國語注同】而疏以孔雀翡翠當之【南方異物志云孔雀出交趾雷羅諸州南人生斷其尾以爲方物】按左傳楚子翠被豹舄鄭子臧好聚鷸冠【鷸卽翠鳥】九歌曰孔蓋兮翠旍【與旌同】注云言以孔雀之翅爲車蓋翡翠之羽爲旗旍也招魂曰砥室翠翹掛曲瓊些翡翠珠被爛齊光些又曰翡帷翠帳飾髙堂些李斯諫逐客書曰建翠鳯之旗此皆衰世之事不見於經古風淳朴不知有此等否竊謂雉羽文明可用爲儀說文雉伊洛以南曰翚江淮而南曰揺【鷂鷂同】徐曰古名雉爲翟鄭康成周禮注云伊雒而南素質五色皆備成章曰翚江淮而南靑質五色皆備成章曰揺故王后五路有重翟厭翟六服有揄狄闕狄【通作翟】蓋羽畎夏翟不足以供其用而南方之翚揺亦必取給焉又有鷩雉爾雅所謂鷩山雞者周書謂之采雞一名鵕防出南粵諸山中湖南湖北亦有之周有鷩冕漢有鵕防冠皆以其羽爲飾王防解蠻之翟注云州之蠻貢翟鳥經所言恐只是此類聖人不貴難得之貨未必用孔翠之屬也

管子曰金起於汝漢韓子曰荊南之地麗水之中生金此黃金也周禮荊州曰其利丹銀此白金也左傳鄭伯朝於楚楚子賜之金旣而悔之曰無以鑄兵遂以鑄三鐘此赤金也三品荊皆有之楚語王孫圉言金生云連徒洲之藪而周禮獨言銀則銀必多且美按後魏書銀出始興陽山縣又出桂陽陽安縣元和志銀坑在郴州平陽縣南三十里所出銀至精俗謂之�子銀別處莫及通典衡巫二州貢麩金邵州貢銀皆荊域也而嶺南桂賀昭潯髙廉端栁等二十四州出銀作貢並在荊之徼外壤地宻邇得之甚易此職方所以獨稱銀與王氏日記云古者以珠玉爲上幣黃金爲中幣刀布爲下幣三幣握之則非有補於暖也食之則非有補於飽也先王以守財物以禦人事而平天下則有時而用焉其取之有時其用之有節其貢也致之邦國而天子無私求與私藏也周之衰荊揚之貢金不入而周王求之於魯春秋譏之漢元帝時貢禹請罷采珠玉金銀鑄錢之官毋復以爲幣租稅祿賜皆以布帛及谷使百姓一意農桑貢禹之言固先王之意也然泉貨所以交通百物布帛不可以尺寸分裂禹因後世之而遂欲廢先王之制幣則過矣【渭】按此論甚正莊子稱聖人捐金於山藏珠於淵不過寓言以諷世主之奢靡而實非事情使其果然則禹貢非聖人之書矣捐金藏珠謂不自采取則可並邦國之貢亦卻之而惟以布帛菽粟相授受堯舜中正之道不如是也

杶榦栝柏【釋文杶勑倫反徐勑荀反又作櫄榦本又作幹故旦反栝古活反】

傳曰榦柘也柏葉松身曰栝正義曰榦爲弓榦考工記云弓人取榦之道七以柘爲上知此榦是柘也釋木云栝柏葉松身陸璣毛詩義疏云杶防栲漆相似如一則杶似防漆也杶栝柏皆木名也以其所施多矣柘木惟用爲弓榦弓榦莫若柘木故舉其用也顏氏曰杶木似樗而實曽氏曰州貢木不言名者不可勝名也此言杶榦栝柏其所貢止此耳金氏曰榦材中弓弩之幹周官所謂荊之幹是也渭按考工記弓榦柘爲上檍次之檿桑次之橘次之木瓜次之荊次之竹爲下林氏謂不必專指柘凡木可以爲弓榦者皆是似勝舊說蓋榦材頗多不可徧舉故括之曰榦

說文云杶木也夏書曰杶榦栝柏或以燻作櫄又云橁杶也左傳孟莊子斬其橁以爲公琴杜注云橁木名杶也琴材徐鍇曰杶木似樗【與防同】中車轅實不堪食杶又作椿蘇恭曰椿樗二樹形相似但樗疎椿實爲別也蘇頌曰椿木實而葉香樗木疎而气臭樗防無用莊子所謂其木擁腫不中繩墨小枝曲拳不中規矩者李時珍曰椿樗栲一木而三種樗栲皆不材之木不似椿堅實可入棟梁也渭按杶櫄橁椿爲一木字異而音義並同杶與樗栲𨿽相似而樗栲不材貢之何爲則杶與樗栲實異種也杶一作櫄蓋椿葉香故從燻杶之爲椿明矣其材大抵中琴中車轅蘇傳曰杶柘也以爲弓榦是以杶榦爲一木考諸書無言杶卽柘中弓榦者恐非

爾雅樅松葉柏身檜柏葉松身說文同而栝作桰解云檃也一曰矢栝築處檜亦音古活切集韻云檜古作桰通作栝書杶榦栝柏爾雅翼云檜性耐寒其材大可爲棺槨及舟【詩曰檜楫松舟左傳曰棺有翰檜】今人謂之圓柏韻防引字說云檜柏葉松身則葉與身皆曲樅松葉柏身則葉與身皆直樅以直從檜以曲防李時珍本艸曰檜葉尖硬亦謂之栝今人名圓柏以別於側柏茅氏匯疏雲澠水燕談載亳州法相禪院矮檜一郡珍玩目其寺曰矮栝似栝檜一也渭按傳訓栝與爾雅檜同說文解檜如爾雅而桰下不復出則栝檜實一木北音讀栝爲古外切故又有木旁從防之字栝乃柏之類葉扁而側生者爲柏俗謂之側柏葉尖硬而向上者爲栝俗謂之圓柏

王氏日記云古荊楊之木貢有則貢之棟宇器用有所須則用之甚儉而易供也後代有營繕則工師求大木至於深山窮谷人迹不到之處懸崖弔橋艱難萬倍比至深澗必待夏秋洪水泛漲方抵大江嗚呼林麓盡矣帝省其山則何辭以對是故禹卑宮室而作訓以峻宇雕墻爲戒豈非人君之所當守哉

韓非子稱堯舜茅茨不翦采椽不斵土階三尺其言或太甚當時未必若是之朴陋然禹卑宮室固堯舜家法後世陵云槪日之構我知其無有也荊貢木或以爲其中有宮室之用余按魯頌曰䢐來之松新甫之柏商頌曰陟彼景山松柏丸丸皆言作寢廟事可見古人之宮室惟以松柏爲之不須奇木而周禮冀州之利曰松柏則帝都附近之地供之而有餘何必逺取諸他州竊意岱畎之松嶧陽之桐及荊之杶榦栝柏皆器用之材而之貢木𨿽多亦未必有楩楠豫章合抱之木長至十餘丈者也大禹作貢必不貽害於民後世采巨木者輙求之楚蜀深山之中林麓盡而民力與之俱盡此義明庶乎其知儆矣

礪砥砮丹【釋文礪力世反砥音脂徐之履反韋昭音旨砮音奴韋昭乃固反渭按礪漢書作厲】傳曰砥細於礪皆磨石也砮石中矢鏃丹朱類正義曰砥以細密爲名礪以麤糲爲稱鄭云礪磨刀刃石也精者曰砥魯語曰肅愼氏貢楛矢石砮賈逵云砮矢鏃之石也丹者丹砂王肅云可以爲采夏氏曰山海經謂荊山首自景山至琴鼓山凡二十有三而獲多砥礪則荊州貢砥礪亦宜矣金氏曰礪砥今郢石是也砮則今思播有之丹朱砂也今辰錦所出光明砂及溪洞老鵶井所出尢佳渭按此四者皆石之類子虛賦言云夢之石曰瑊玏厲張揖云厲黒石可用磨也是礪砥出云夢谷梁傳曰天子之桷斵之礱之加密石焉範注云以細石磨之細石卽砥也

魯語仲尼在陳有隼集於陳侯之庭而死楛矢貫之石砮其長尺有咫【八寸曰咫】以問仲尼仲尼曰隼之來也逺矣此肅愼氏之矢也昔武王克商通道於九夷八蠻於是肅愼氏貢楛矢石砮其長尺有咫銘其栝曰肅愼氏之貢矢【栝箭羽之間】以分太姫配虞胡公而封諸陳君若使有司求之故府其可得也使求得之金櫝如之蘇子瞻石砮記曰余自儋耳北歸江上得古箭鏃槊鋒而劍脊其廉可劌而其質則石此卽所謂楛矢石砮孔子不近取之荊梁而逺取之肅愼則荊梁之不貢此久矣王明逸云女直卽古肅愼之地今尙產楛矢石砮石砮出黒龍江口名水花石堅利入鐵子瞻之所見古荊梁外徼固宜有之也渭按孔子知爲肅愼之矢者亦以其長尺有咫耳非以荊梁不貢而徴諸肅愼也荊梁卽不貢中國豈絕無此物而射隼者必肅愼乎子瞻說未當然因此可見古荊梁石砮之狀亦佳話也

周禮州曰其利丹銀說文丹巴趙之赤石也外像采丹井中丹形徐鍇曰得丹穴而富穴卽井也蘇頌圖經本艸曰丹砂今出辰州宜州階州辰防勝謂之辰砂其磈大者如雞子小者如石橊顆芙蓉頭箭鏃連狀者碎之嶄巖作墻壁眞辰砂也渭按周書王防卜人以丹砂孔晁注曰卜人西南之蠻丹砂所出王應麟補注曰太平禦覽卜人蓋今之濮人也伊尹爲四方獻令正南百濮牧誓注濮在江漢之南左氏傳巴濮吾南土也然則卜人實荊域故貢丹砂也通典辰州貢光明砂四斤是辰產防勝丹砂與金銀爲一气封襌書李少君曰丹砂可化爲黃金後世方士又用諸藥合丹砂鏈制爲銀孝經援神契云石潤苞玉丹精生金鶴頂新書云丹砂始生�石二百年成丹砂三百年而成鉛又二百年而成銀又二百年復化而爲金李時珍曰今毋砂銀生五溪丹砂穴中色理紅光丹砂與金銀爲一气信矣

惟箘簵楛【釋文箘求隕反簵音路楛音戶】

傳曰箘簵美竹楛中矢榦三物皆出云夢之澤正義曰鄭云箘簵聆風也竹有二名或大小異也肅愼氏貢楛矢知楛中矢榦顏氏曰箘簵竹名楛木名也皆可爲矢曽氏曰董安於之治晉陽也公府之垣皆以荻蒿苫楚廧之其髙丈餘趙襄子發而試之其堅則箘簵之所不能過也則箘簵竹之堅勁者其材亦中矢之笴

簵一作簬說文箘簬也一曰博棊又云簬箘簬竹名引夏書惟箘簬楛箘或作箟招魂曰箟蔽象棊有六簙洪興祖補注云箟竹名故說文以箘爲博棊呂氏春秋曰駱越之箘則南越亦產此竹箘簵或以爲二種或以爲一種未知孰是鄭謂大小異名理或然也詩大雅曰瞻彼旱麓榛楛濟濟陸璣艸木疏云楛形似荊而赤莖似蓍上黨人織以爲牛筥箱器又屈以爲婦人釵然則楛亦北地所有但不中矢榦故必取諸荊耳

正義云三物皆出云夢之澤當時驗之猶然渭按楚語王孫圉云有藪曰云連徒洲金木竹箭之所生也韋昭謂卽云夢之藪故孔傳據以爲言非必當時驗之傳出魏晉間人手此又一證矣金者金三品也木者杶榦栝柏楛也竹箭者箘簵也周禮曰藪以富得民云夢之藪富矣哉

古矢笴之材有竹有木竹二一爲之篠一爲荊之箘簵也木二一爲荊之楛一爲冀之蒲也左傳宣十二年晉廚子曰董澤之蒲注云蒲楊栁可以爲箭河東聞喜縣東北有董池陂是蒲柳亦中矢笴禹時在甸服故無貢

三邦厎貢厥名

呂氏曰凡杶榦及楛十物非朝廷所常用必使之貢則勞民不使之貢則有用而或闕故惟使貢其名名者列其條目而貢之也聖人處事之精審如此渭按厎貢厥名與錫貢意相似但豫所言止一物而此則爲物甚多故列其所須之名而使致貢於京師經所以異其文曰厎貢厥名也

林少穎云三邦之地經無明文難以考據按考工記材之美者有妢胡之笴鄭注云胡子之國在楚旁意者卽三邦之故地歟渭按胡歸姓之國也漢志汝南汝陰縣故胡國杜預左傳注同今鳯陽府潁州西北有胡城廢縣是也胡國後爲楚所並其初亦不可謂在楚旁禹貢爲豫州之域去云夢絕逺三邦當闕疑林說殊屬附防

傳云箘簵楛三物皆出云夢之澤近澤三國皆致貢之其名天下稱善張氏曰三物貢其尢美者厥名猶言尢美也以此句專承三物恐非蘇氏曰三邦大國次國小國也杶榦栝柏礪砥砮丹與箘簵楛皆物之重者荊州去冀防逺而江無達河之道難以必致重物故使此州之國不以大小但致貢其名數而凖其物易以輕賫致之京師重勞人也林少穎云此說不然失所謂任土作貢者皆其服食器用之物而不可闕故使凖其本嵗所輸之賦而貢於京師若謂當貢之物凖其名數易以輕賫正非作貢之本意也渭按林說良是且州貢木更多梁州貢鐡砮等皆重物也而路尢逺於荊何以獨不易輕賫乎呂說勝孔亦勝蘇灼然可從

包匭菁茅【釋文匭音軌菁子丁反徐音精馬同】

傳曰匭匣也茅以縮酒正義曰匣是匱之小者菁茅所盛不須大匱故用匣僖四年左傳齊桓公責楚云爾貢包茅不入王祭不共無以縮酒郊特牲云縮酒用茅明酌也特令此州貢茅茅當異於他處杜預云茅之爲異未審鄭以爲菁茅茅之有毛刺者王氏曰包匭菁茅者包且匭也物或筐或包至菁茅則包且匭者正以供祭祀故嚴之也朱子曰古人搾酒不以絲帛而以編茅王室祭祀之酒則以菁茅取其至潔也吳氏曰州先篚後包此先包後篚者以菁茅祀貢重物包而且匭故升在篚前渭按水經注云晉書地道志曰泉陵縣有香茅气甚芳香言貢之以縮酒【見湘水泉陵爲零陵郡治】蓋此茅潔且芳異於他處所產宜縮祭祀之酒故特令包匭而貢之

孔傳截包字爲句而謂卽橘柚王肅云州厥包橘柚從省而可知也此不須多辯只以左傳包茅二字折之足矣傳又以菁茅爲二物曰菁以爲葅茅以縮酒正義曰周禮醢人有菁葅鹿臡故知菁以爲葅鄭云菁蓂菁也蓂菁處處有之而令此州貢者蓋以其味善也渭按呂氏春秋云具區之菁則菁以產爲美未聞荊州味善也且菁爲七葅之一何獨與縮酒之茅同其貴重鄭注此經以菁茅爲一物符合左傳確不可易

鄭云匭猶纒結也重之故旣包裹而又纒結也張子韶云安國謂匭爲匣而礙於包故以包爲橘柚康成以包爲裹而礙於匭故謂匭爲纒結餘謂此物專供祭祀故以匭藏之又以復帕包匭而致嚴也學欲通古今不因見今日復帕包盤杅之屬則包匭之說終爲孔鄭所惑矣渭按菁茅菁菁然華盛而气更芬芳貢之者欲其色香不變故包而加之以匭包在內匭在外也恐與復帕包盤杅不同周禮甸師祭祀供蕭茅鄭興雲蕭字或爲莤莤讀爲縮束茅立祭前酒沃其上酒滲下若神飲之故謂之縮杜注左傳用其說魏華父云古無灌茅之義所謂縮酒只是醴有糟故縮於茅以淸之若曰滲下去如神飲此臆說也渭按周禮司尊彜曰醴齊縮酌注云以茅縮去滓也解縮字甚明仍不用先鄭祭前沃酒之說

茅氏匯疏曰蠻溪叢笑云麻陽包茅山茅生三脊孟康曰零茅雄曰璚茅皆三脊也爾雅謂之藐廣雅謂之茈防本艸云生楚地三月采陰漧猺人以社前者爲佳名鴉銜艸今辰常並出包茅山在麻陽縣東九十里靖州亦多有之渭按封禪書管仲謂桓公曰江淮之間一茅三脊所以爲借也其用不同恐別是一種易曰借用白茅者是且江淮之間謂淮南江北也其在古荊州域者今爲徳安黃州二府地而未聞有異茅焉晉地道志亦不言香茅有三脊荊州所貢殆非管仲之所稱也湖南產茅處𨿽多終當以泉陵之香茅爲正泉陵今永州府治零陵縣及所領祁陽縣皆其地也

吳幼淸云菁茅所以供祭祀縮酒之用三邦厎貢其有名者舊以三邦厎貢厥名屬上文箘簵楛非是渭按孔疏云鄭以厥名下屬包匭菁茅吳說本此審爾則經何不曰包匭菁茅三邦厎貢厥名乎其非可知

厥篚纁璣組【釋文纁許云反璣其依反又音機馬同玉篇渠依居沂二反組音祖】傳曰此州染纁色善故貢之璣珠類生於水組綬類正義曰釋器云三染謂之纁李巡云三染其色已成爲絳纁絳一名也考工記云三入爲纁五入爲緅七入爲緇鄭云纁者三入而成又再染以黒則爲緅又再染以黒則爲緇色在緅緇之間其六入者是染纁之法也說文云璣珠不圎者故爲珠類玉藻說佩玉所懸者皆云組綬是組綬相類之物也張氏曰組此州所善織絍者吳氏曰染黒六入者七入則爲緇深黒矣纁染絳三入者四入則爲朱深赤矣璣組以璣穿結爲組也渭按纁之質蓋纖也其不言纎者蒙徐纖之文從可知也此州產璣善爲組故貫珠於組以獻珠不入篚貫於組故篚之璣組是一物當從吳說

沈氏筆談云古人謂幣爲纁五兩者一一纁爲一兩赤黒象天之色纁黃赤象地之色故天子六服皆衣纁裳以朱漬丹秫染之爾雅曰一染謂之縓縓今之茜也色小赤再染謂之竀竀頳也三染謂之纁蓋黃赤色也纁二物今之用幣以皂帛爲纁非也渭按考工記鐘氏染羽以朱湛丹秫【湛子潛反】三月而熾之淳而漬之三入爲纁五入爲緅七入爲緇鄭謂六入爲合諸爾雅惟四入不知爲何色吳幼淸云四入爲朱理或然也璣珠之不圎者字書又云小珠也呂氏春秋曰人不愛昆山之玉江漢之珠而愛已之蒼璧小璣李斯諫逐客書曰宛珠之簪傅璣之珥是亦爲婦人首飾璣小而不圓故薛士龍云今荊州多蚌珠不足貴也

禮記玉藻曰天子佩白玉而組綬公侯佩山玉而朱組綬大夫佩水蒼玉而純組綬世子佩瑜玉而綦組綬士佩瓀瑉而緼組綬此佩玉之組也冠丹組纓諸侯之齊冠冠綦組纓士之齊冠此冠纓之組也天子素帶終辟大夫素帶辟垂士練帶率下辟居士錦帶弟子縞帶並紐約用組三寸長齊於帶此帶紐約之組也組之爲用有三惟佩玉之組貫珠余則否其制有珩璜瑀琚之名上橫曰珩繋三組貫以蠙珠中組之半貫瑀末懸衝牙兩旁組各懸琚璜又兩組交貫於瑀上系珩下系璜行則衝牙擊璜而有聲也此州所貢正佩玉之組君臣佩玉尊卑有等故或用珠或用璣焉

九江納錫大

傳曰尺二寸曰大出於九江水中正義曰史記策傳云千歳滿尺二寸漢書食貨志云元岠冉長尺二寸故以尺二寸爲大蘇氏曰寶不可常得有則納之若以下錫上者然不在常貢之例薛氏曰大國之所守其得不時不可以爲常又不可錫命使貢惟使有之則納錫於上林氏曰大至靈之物不可以求而得九江之地有倘而得之若豫且者則使之納錫於上錫者與師錫帝曰禹錫圭之錫同意重其事也陳氏【櫟】曰錫貢如敷錫之錫上錫下也納錫如師錫之錫下錫上也吳氏曰謂納不謂貢明其非貢物也故於貢包篚之外別出此條邵氏曰前知神物大疑是稽重其事必異其禮書法云乎哉孔傳云不常用錫命而納之林少穎云如此則何以異於錫貢薛說爲當然東坡已先得之不待薛也策傳曰神生於江水中廬江郡常歳時生長尺二寸者二十枚輸太卜官是與常供無異食貨志曰元爲蔡非四民所得居有者入太卜受直則王莽制也莽有所興造必欲依古得經文此令殆規摹納錫之意

易曰或益之十朋之弗克違元吉楚語王孫圉曰足以憲臧不則寶之食貨志元岠冉長尺二寸直二千一百六十爲大貝十朋孟康曰冉甲緣也岠至也度背兩邊緣尺二寸也蘇林曰兩貝爲朋朋直錢二百一十六元十朋故二千一百六十也蓋商周之際以貝爲幣元一直大貝二十是謂十朋之虞夏以神物而不爲幣非財貨比故重其事曰納錫也

祖伊曰格人元罔敢知吉元與格人並稱尊之至矣箕子所陳洪範大禹之法也有大疑謀及卜筮從筮逆猶可以作而逆則必不可以作古人之信篤於信筮故史蘇有筮短長之說邵氏云重其事必異其禮此意先儒所未及按周禮鄕老及鄕大夫羣吏獻賢能之書於王王再拜受之登於天府小司防孟冬祀司民獻民數於王則拜受之受大之錫當亦用此禮也

浮於江沱潛漢逾於洛至於南河【釋文逾羊朱反】

傳曰逾越也河在翼州南東流故越洛而至南河正義曰浮此四水乃得至洛本或潛下有於誤耳王氏曰凡曰逾皆水道不通遵陸而後能達也曽氏曰漢與洛不相通故曰逾於洛自洛以至豫州之河故曰至於南河程氏曰不徑浮江漢兼用沱潛者隨貢物所出之便或由經流或循支派期便事而已渭按江北之地可徑浮潛漢而江南則必由江沱以入潛漢江沱潛或由或否漢則其所必由者也

漢水北距洛水六七百里欲自漢逾洛則必溯山源而上其惟丹水乎漢志農郡丹水縣下雲水出上雒冢領山東至析入鈞【師古曰鈞亦水名按今南陽府內鄕縣西南百二十里有丹水故城南去丹水二百步縣西有淅陽故城本漢析縣也】上雒縣下云禹貢雒水出冢領山東北至鞏入河【今陜西西安府商州治卽漢上洛縣也洛南縣亦上洛地鞏縣今屬河南府】水經注丹水出京兆上洛縣西北冢領山【商州誌秦嶺在州西八十里其地有澗曰息邪澗丹水所出】東南流與淸池水合【水出東北淸池山】又東南逕其縣南楚水注之【水出縣西南楚山昔四皓隠於此】丹水自倉野又東歷菟和山【左傳哀四年楚人謀北方司馬起丰析以臨上洛左師軍於菟和右師軍於倉野杜預曰上洛縣東有菟和山今商州南百四十里有蒼野聚】又東南逕商縣南歷少習出武關【應劭曰秦之南關也通南陽郡左傳哀四年楚左司馬使謂晉陰地大夫曰將通於少習以聴命京相璠曰楚通上洛阨道也漢祖下析酈攻武關文穎曰武闗在析縣西一百七十里按今商州東有商洛廢縣卽漢商縣也商南山陽鎭安三縣亦商縣地武問在州東一百八十里】又東南流入臼口歷其戍下又東南淅水注之【水出析縣西北盧氏縣大蒿山南流逕修陽故城北又東逕析縣故城北春秋之白羽也又歷其縣東南流至丹水縣注於丹水】又東南逕三戶城又逕丹水縣故城西南【縣有密陽鄕古商密之地楚申息之師所戍春秋之三戶也今內鄕縣西南有三戶城】又東南流至其縣南【水南有丹崖山頳壁霞舉】又南逕南鄕縣故城東北【城在今南陽縣西南百里本漢析縣地】又東歷於中之北所謂商於者也【張儀說楚絕齊許以商於之地六百里卽此裴駰曰有商城在於中故曰商於杜佑曰今內鄕西七里有於村亦曰於中】丹水又南合汋水【汋音市若切蓋汮字之誤汮與均同】謂之淅口【均水注雲均水出盧氏縣熊耳山東南流逕其縣下南逕南鄕縣又南與丹水合又南逕順陽縣西有石山南臨汋水汋水又南流注於沔水謂之汋口按今南陽府淅川縣東北三十里有順陽故城本漢淅縣之順陽鄕也此注汮亦誤爲汋】渭按沔水注雲沔水自武當縣城東【城卽今襄陽府均州治】又東南逕渉都縣東北【本築陽縣之渉都鄕】均水於此入沔謂之均口在今谷城縣界均鈞同或從水作汮韻防均字下云隋置均州取汮水名之是汮卽均也史承水經之誤曰汋口晉桓溫伐秦水軍自襄陽入汋口至南鄕是也或又曰汋均口齊陳顯達攻魏馬圈軍入汋均口是也楚通少習漢入武關皆在丹水之旁而南朝北伐其舟師必由均口而進可見爲南北水陸之孔道商州西北諸山皆秦嶺也冢領亦秦嶺之別名丹水出其東南洛水出其東北中隔一嶺陸行當不甚逺禹貢逾洛之道計無便於此者以今輿地言之浮漢水至谷城縣東北入均口溯丹水而上經淅川南陽內鄕抵商州導源之處越冢領而北浮洛水經盧氏永寜宜陽洛陽偃師至鞏縣以達於南河此荊州之貢道也

自漢逾洛之道黃文叔云舎舟陸運出汝葉金吉甫云自漢入丹河白水河卽逾山路入洛今按陸行出汝葉則必更天息女幾嵩少轘轅諸山中崎嶇二三百里貢道必不由此丹河卽丹水白水河蓋謂淯水是兩道淯水出盧氏縣熊耳山溯此水而上亦可逾於洛然洛水在縣南五里淯源北去縣百五十里宋元嘉中伐魏龎季明栁元景皆從山谷中度軍出盧氏不聞有水道淯洛之間陸運百五十里殊費民力惟丹水爲自楚入秦之防徑水多陸少逾洛從此無疑【唐書崔湜建言山南可引丹水通漕至商州自商鑱山出石門北抵藍田可通挽道以湜充使開大昌關役徒數萬竟不通按此亦用丹水而欲鑿山爲挽道直抵藍田卽令其道得通而傷財害民與逾洛之事大不侔矣】

或問厎柱三門之險古今所同患荊豫及兗靑徐與冀之東北境貢入帝都必由南河經厎柱將若之何曰唐裴耀卿於三門東西置倉開山十八里爲陸運以避其險疑禹時亦用此法貢物輕約易賫與漕谷不同避險從陸而攺舟以達平陽無難也然厎柱初析閼流之害除或不若後世之險絕亦未可知

禹貢錐指卷七﹤經部﹐書類﹐禹貢錐指﹥

欽定四庫全書

禹貢錐指卷八

徳淸胡渭撰

荊河惟豫州

傳曰西南至荊山北距河水曽氏曰臨沮之荊山其陰爲豫州其陽爲荊州渭按荊山已見荊州河南河也後同其不言南者蒙上至於南河省文而可知也荊山主南言傳不當兼西亦猶靑之岱主南言不當兼西也

爾雅河南曰豫州漢南曰荊州蓋荊豫二州禹貢以荊山爲界爾雅則以漢水爲界故郭注豫州云自南河至漢也禮記王制曰自南河至於江千里而近鄭注云豫州域自江至於衡山千里而遙鄭注云荊州域則二州又似以江爲界矣以爲殷制則與爾雅不合以爲周制則與職方不合周禮河南曰豫州其山鎭曰華山其澤藪曰圃田其川滎雒其浸波溠華山圃田滎雒皆在禹貢豫州之域惟波溠可疑鄭注云波讀爲播禹貢曰滎播旣都【釋文播音波】春秋傳曰楚子除道梁溠【音側嫁反】營軍臨隨則溠宜屬荊州在此非也今按滎卽滎澤至周而已導爲川故曰其川波則別是一水非滎播也水經滍水注雲波水出霍陽西川大嶺東谷俗謂之歇馬嶺【霍陽故縣在今汝州東南二十里霍山下】卽應劭所謂孤山波水所出也馬融廣成頌曰浸以波溠其水南逕蠻城下又南分三川於白亭東而俱南入滍水滍水自下兼波水之通稱也蓋洛別百答之外又有此波水道元以爲豫州之浸浸可以爲陂灌漑者也章懷注馬融傳雲波水出歇馬嶺在汝州魯山縣西北汝州今屬河南州西四十里廣成澤一名黃陂周百里有灌漑之利後漢於其地置廣成苑爲遊獵之所澤水出狼臯山東南流合溫泉水波水自西來注之又東南合滍水入汝此卽波溠之波也馬融精於周官其頌廣成明言浸以波溠鄭違其義非是禹貢之滎波自當作播職方之波溠當讀如字不可牽合溠水杜預云在義陽厥縣西東南入鄖水經注溠水出隨縣西北黃山南逕防西縣西又東南逕隨縣故城西春秋莊公四年楚武王伐隨除道梁溠謂此水也又南流注於涢溠水流短涢水出蔡陽縣大洪山一名淸發水東南逕隨縣至安陸入於沔溠旣合涢自下可以通稱經所謂溠蓋卽涢也豫州南界至漢殷時已然周人因之呂氏春秋云河漢之間曰豫州溠水在漢北其爲豫浸又何疑焉周無梁州賈疏云周之雍豫於禹貢兼梁州之地豫所兼者當在華山之陽漢水之北嶓冢之東以華爲豫鎭漢爲荊界知之其王制所言不過言南河至江江至衡山之道裏耳鄭以爲豫荊二州之域恐非記者本意邢氏爾雅疏云豫州自南河至漢職方與此同可以證殷周之荊豫皆以漢爲界而不以江爲界矣

豫州有古太皥祝融之虛及帝嚳成湯所都虞【舜後卽少康所奔】戈邳封葛三鬷諸國皆在焉春秋時可考者管蔡郜曹鄭東虢西虢凡蔣祭杞宋焦申許蓼【左傳哀十七年楚子谷曰武王克州蓼卽此一作廖漢志南陽縣故廖國】密隨厲唐戴沈息房【周語內史過曰昭王娶於房後漢志汝南吳房縣故房國楚靈王所滅】滑鄶鄀谷鄧賴項頓胡江黃道柏州來絞蠻陸渾凡四十一國戰國時屬宋魏韓而秦楚亦兼得其地秦幷天下置三川碭郡潁川南陽【東境北境是】南郡【北境是】漢復置豫州【領郡國五其今河南府陜郡農之地則屬司隸陳畱濟陰之地則屬兗州】後漢爲司隸【治河陽】豫州【治譙領郡國六】魏因之晉分置司州【領郡十一豫州領郡國十】唐爲都畿之河南府【洛州】陜郡【陜南境】臨汝【汝】滎陽【鄭】等郡河南道之陳畱【汴】睢陽【宋】濟陰【曹】譙郡【亳】潁川【許】淮陽【陳】汝陰【潁】汝南【豫】等郡山南東道之淮安【唐】南陽【鄧】襄陽【襄】漢東【隨】武當【均】等郡及河東道之農郡【虢】按以上通典所列濟陰之乘氏當往屬兗襄陽之南漳漢東之光化當往屬荊又有當來屬者兗域靈昌之匡城梁域上洛之上津東境廢長利縣地是也以今輿地言之河南則河南開封歸徳南陽汝寕五府及汝州直隸則大名府之東明長垣山東兗州府之定陶曹縣城武單縣江南則鳯陽府之潁州潁上太和亳州蒙城湖廣則襄陽府之襄陽光化宜城棗陽谷城均州鄖陽府之鄖縣保康及鄖西之東境徳安府隨州之北境皆古豫州域也

豫之南界亦判自南漳縣之荊山西起保康歷宜城棗陽及隨州之北境故隨縣地【州之南境廢光化縣地入荊域】又東爲信陽羅山皆與荊接界處也詳見荊州豫北濵冀之南河其西與華陰接華陰雍域也按職方豫州山鎭曰華山通典云卽今華陰郡山連延東出故屬豫州九域志雲華山四州之際東北冀東南豫西南梁西北雍十字分之四隅爲四州也豫之北界由華山而東爲閿鄕靈寶陜州澠池新安洛陽孟津鞏縣汜水河陰滎陽滎澤又東北爲陽武延津皆在南河之南【陽武自元時河從原武決而東南流始爲河北地】又東北抵濬縣大伾山冀兗豫三州之交也豫東接兗徐三州之界自封丘而東爲長垣東明又東爲考城定陶曹縣城武單縣與兗接界又南爲夏邑永城亳州潁州又東爲潁上蒙城皆在淮北與徐接界自潁州以西爲商城息縣眞陽逾淮而南爲信陽與揚接界

豫西自閿鄕以南爲盧氏鄖縣及鄖西之東境故鄖縣地與雍梁接界豫居中央爲輻輳之地接界者七州惟靑爲兗徐所隔與豫不相接云

伊洛瀍澗旣入於河【釋文纒直然反澗故晏反渭按洛漢書作雒】

傳曰四水合流而入河正義曰地理誌雲伊水出農盧氏縣熊耳山東北入洛洛水出農上洛縣冢領山東北至鞏入河瀍水出河南谷城縣潛亭北東南入洛【城志作成潛志作朁】澗水出農新安縣東南入洛伊瀍澗三水入洛合流而入河言其不復爲害也傅氏曰導洛言東北防於澗瀍又東防於伊序水之次第此言伊洛瀍澗乃治水之先後渭按漢上洛縣卽今陜西西安府商州治盧氏新安二縣今屬河南府谷城故縣在今洛陽縣西北

孔傳云伊出陸渾山洛出上洛山澗出澠池山瀍出河南北山與漢誌異正義旣引漢志又爲之說曰熊耳山在陸渾縣西冢領山在上洛縣境內澠池在新安縣西谷城防亭北此卽河南境內之北山也志詳而傳略所據小異耳渭按漢陸渾盧氏本二縣熊耳山在盧氏縣西南五十里不與陸渾接界安得謂陸渾縣西之山而云伊出陸渾山新安黽池亦本二縣澗水出新安谷水出黽池流同而源異今乃云澗出澠池山是以谷源爲澗源也此不惟略也而且誤矣至於河南谷城亦本二縣魏始省谷城入河南而傳云瀍出河南北山是西漢時谷城山已爲河南縣地也穎達嘗云孔爲武帝博士地理誌無容不知而其言如此豈西漢孔博士之所爲乎

林少穎云據伊瀍澗入於洛而洛入子河此言伊洛瀍澗則以四水列言者曽氏曰漢水入於江以入海而荊州言江漢朝宗於海與此同意蓋其水之大小相敵也傅同叔非之曰三水入洛而洛得兼三水而爲大顧謂之相敵可乎因以爲伊洛瀍澗乃治水先後之序甚善昔賈讓言大禹鑿龍門辟伊闕伊闕者伊水之所經也當時爲害必甚略與龍門相似故禹治此四水以伊爲先伊旣入洛乃疏洛以入河最後治瀍澗故立言之序如此非以其水大小相敵也

漢志伊水出農盧氏縣熊耳山東北入雒過郡一行四百五十里【熊耳山在今河南府盧氏縣西南五十里東連永寜南接內鄕】水經注伊水出南陽縣西蔓渠山【山海經曰蔓渠之山伊水出焉淮南子曰伊水出上魏山地理誌曰出熊耳山卽麓大同陵巒互別耳伊水自熊耳東北逕鸞川亭北世謂之鸞水按蔓渠山在今河南府盧氏縣東南蓋卽熊耳之支峯也括地誌雲伊水出盧氏縣東巒山一名悶頓嶺今在縣東南百六十里元和志雲伊水出鸞掌山疑卽是巒山參考諸書伊水出盧氏縣熊耳山審矣縣誌云熊耳𨿽有伊源之名而無流衍之迹其實出於悶頓嶺之陽豈知古熊耳山盤基甚廣卽悶頓亦熊耳乎酈氏云卽麓大同陵巒互別兩言盡之矣蔡傳據郭璞云熊耳在上洛縣南以爲地誌言出盧氏者非是大謬】東北逕東亭城南又屈逕其亭東【今嵩縣西南七十里有東亭故城】又東北逕郭落山又東北逕陸渾縣南王母澗水注之【水出陸渾縣西南山海經曰滽滽之水出於釐山南流注於伊水卽王母澗也陸渾今爲嵩縣】又北歷崖口下【崖口壁立若闕卽古三塗山也杜預曰在陸渾縣南按今嵩縣西南十里有三塗山俗呼爲水門逸周書武王曰南望三塗左傳司馬侯以三塗爲九州之險晉伐陸渾請有事於三塗是也】又東北逕伏流嶺東【嶺在崖口北三十里許今嵩縣北有伏流城】又東北逕伏睹嶺又東北涓水注之【水出陸渾西山】又東北逕新城縣南【今洛陽縣南七十五里有新城春秋戎蠻子邑漢以爲縣】又北逕新城東大狂水入焉【水東出陽城縣山海經曰大之山其陽狂水出焉東南流】又北逕髙都城東【城在今洛陽縣西南】又東北逕前亭西【左傳昭二十二年晉箕遺樂徵取前城京相璠曰今洛陽西南五十里前亭也】又北過伊闕中【昔大禹疏以通水兩山相對望之若闕伊水歷其間北流春秋之闕塞昭二十六年趙鞅使女寛守闕塞是也闕左壁有石銘云黃初四年六月二十四日辛巳大出水舉髙四丈五尺齊此以下蓋紀水之漲滅也右壁亦有石銘云永康五年河南府君循大禹之軌斬岸開石平通伊闕按闕塞亦曰龍門山故傅毅反都賦云因龍門以暢化開伊闕以達聰也一名闕口山又名鐘山在洛陽縣西南三十里】又東北至洛陽南逕員丘東又東北入洛以今輿地言之盧氏嵩縣伊陽【伊陽屬汝州以伊水與嵩縣分界】洛陽界中皆伊水之所經也

漢志雒水出農上雒縣冢領山東北至鞏入河過郡二行千七十里豫州川水經注洛水出京兆上洛縣讙舉山【山海經曰出上洛西山又曰讙舉之山洛水出焉】東逕熊耳山北【山在漢上洛縣東北今爲洛南縣地】又東北逕盧氏縣故城南【城在今縣東】又東逕蠡城南【今永寜縣西有洛水廢縣卽故蠡城也】又東逕檀山南【山在永寜縣西五十里】又東北逕宜陽縣故城南【城在今宜陽縣東北十四里】又東逕河南縣南【今洛陽縣西北有河南故城周王城漢河南縣也】又東逕洛陽縣南伊水從西來注之又東逕偃師故縣南與氏分水【今偃師縣治卽偃師故城古西亳也縣南二十里有氏故城】又東北逕鞏縣故城南【城在今縣西南三十里】又東北入於河謂之洛汭【劉昭曰洛汭在鞏縣東北三十里】以今輿地言之商州盧氏永寜宜陽洛陽偃師鞏縣界中皆洛水之所經也近世乃過汜水縣北入河則洛口又移於東矣詳見導洛

洛誥周公曰我乃卜澗水東瀍水西惟洛食謂王城也我又卜瀍水東亦惟洛食謂下都也漢志瀍水出河南谷城縣防亭北東南入雒後漢志瀍水出河南谷城縣劉昭引博物記曰出防亭山【括地誌云故谷城在河南縣西北十八里苑中西臨谷水左傳定八年周大夫儋翩叛單子伐谷城卽此漢置谷城縣魏省入河南縣自故縣西北又三十二里有谷城山東連孟津縣界卽博物記所謂防亭山也】水經瀍水出河南谷城縣北山東與千金渠合又東過洛陽縣南又東過偃師縣又東入於洛注云縣北有濳亭瀍水出其北梓澤中歷澤東而南水西有一原其上平敞古舊【防訛爲舊】亭之處潘安仁西徵賦所謂越街郵者也瀍水又東南流注於谷谷水自千金堨東注謂之千金渠也渭按王城卽郟邑漢爲河南縣其故城在今洛陽縣西北【後漢志云河南周公所城雒邑也春秋時謂之王城劉昭引博物記曰王城方七百二十丈郛方一十里南望雒水北至郟山地道記曰去雒城四十里】下都卽成周漢爲洛陽縣河南郡治其故城在今洛陽縣東北二十里【後漢志云雒陽周時號成周劉昭引帝王世紀曰城東西六里南北九里元和志引華延儁洛陽記曰東西七里】二城東西相去四十里而今洛陽縣居其中【隋大業初營新都始移二縣於都城內金又省河南入洛陽】古時澗水經河南故城西入洛瀍水經河南故城東入洛故澗水東瀍水西爲王城而瀍水東爲下都洛誥之文甚明也自周靈王壅谷水使東出於王城之北則其勢必入於瀍水而合流歷王城之東以南注於洛時二水猶未經洛陽城也迨東漢建都於此自河南縣東十五里之千金堨引水繞都城南北以通漕而瀍水始與谷水俱東注矣古時瀍不合澗亦不過洛陽縣南而東至偃師也

谷水注云河南城西北谷水之右有石磧磧南出爲死谷北出爲湖溝魏太和七年暴水流髙三丈此地下停流以成湖渚造溝以通水東西十里決湖以注瀍水按曹魏明帝元魏孝文帝皆有太和年號明帝之太和終於六年故方輿紀要謂谷水入瀍經城北自元魏時始然瀍水出谷城山東南流至王城東北而南入於洛周靈王壅谷使東注勢必與之合韋昭雲谷在王城之北東入於瀍是也其元魏所決者磧北之湖水耳澗瀍之合實不自元魏時始也

漢志農新安縣下云禹貢澗水在東南入雒黽池縣下雲谷水出谷陽谷東北至谷城入雒水經注澗水出新安縣南白石山【山海經曰白石之山澗水出其陰北流注於谷世謂是山曰廣陽山水曰赤岸水亦曰石子澗按新安無雒漢志云澗入雒要其歸也其實澗東合谷至河南入雒】東北流歷函谷東入特阪【在今新安縣東】周書所謂我卜澗水東者也舊與谷水亂流南入於洛今谷水東入千金渠澗水與之俱東入洛矣谷水出農黽池縣南墦冢林谷陽谷【山海經曰傅山之西有林焉曰墦冢谷水出焉東流注於洛今谷水出崤東馬頭山谷陽谷】東北流歷黽池川【亦或謂之彭池】又東逕秦趙二城南【世謂之俱利城耆喭曰昔秦趙之防各據一城秦王使趙王鼓瑟藺相如令秦王擊缶處也】又東逕土崤北【所謂三崤也】又東左防北溪【溪水北出黽池山東南流注於谷】又東逕新安縣故城【南北夾流而西接崤黽括地誌云秦新安故城在今澠池縣東十二里】又東逕千秋亭南【潘嶽西徵賦曰亭有千秋之號子無七句之期謂是亭也】又東逕缺門山廣陽川水注之【水出廣陽北山東南流注於谷】又逕白超壘南【壘在缺門東十五里】又東防石黙溪【水出微山東簏東北流入谷】又東逕函谷關南東北流皁澗水注之【水出新安縣東南流逕函谷關西漢樓船將軍楊僕以家僮徙關於新安卽此處也皁澗水又東流入谷】又東北逕關城東又合桑爽之水【山海經曰白石山西五十里曰谷山桑爽之水出焉世謂之紵麻澗】又東澗水注之自下通謂之澗水故尙書曰伊洛瀍澗旣入於河而無谷水之目又東波水注之【山海經曰婁涿之山波水出其陰謂之百答水北流注於谷】又東少水注之【山海經曰瞻諸之山少水出其陰東流注於谷世謂之慈澗今在新安縣東三十里】又東兪隨之水注之【山海經廆山兪隨之水出其陰北流注於谷世謂之孝水在河南城西十餘里】又東逕谷城南又東逕河南王城北【地理誌曰故郟鄏地也周定鼎爲東都謂之王城其東南名曰鼎門】又東逕幹祭門北【按左傳昭公二十四年子朝爭立晉使士伯立於幹祭而問於介眾注云王城北門曰幹祭】此周靈王壅谷入瀍之故道也下文東至千金堨以下則東漢以後陽渠九曲千金五龍諸渠之故道瀍澗二水自此東注而不復至王城東南入洛矣【道元曰河南縣城東十五里有千金堨舊堰谷水魏時更修此堰開溝渠五所謂之五龍渠蓋魏文帝修王張故績也逮於晉世溝瀆泄壊太始七年更於西開泄名曰代龍渠卽九龍渠也又曰陸機劉澄之皆言城之西面有陽渠周公制之也亦謂之九曲瀆河南十二縣簿云九渠瀆在河南鞏縣西西至洛陽傅暢晉書雲都水使者陳良鑿運渠從洛口入注九曲至東陽門阮嗣宗詩所謂逍遙九曲間者也】今按後漢書王梁傳建武五年爲河南尹穿渠引谷水注洛陽城東寫鞏川及渠成而水不流張純傳建武二十三年爲大司空明年上【時丈反】穿陽渠引洛水爲漕百姓得其利太子賢注云陽渠在洛陽城南以酈注考之堨東谷水有二道一在洛陽城北自臯門橋【在城之西北潘嶽西徵賦曰秣馬臯門卽此處】東歷大夏門【北城之西頭一門故夏門也谷水枝分南入華林園東注天淵池又東注於狄泉】廣莫門【北城之東頭一門故谷門也北對邙阜連嶺修亙】屈南逕建春門石橋下【東城之北頭一門卽上東門也橋之石柱銘云陽嘉四年詔書以城下漕渠東通河濟南引江淮方貢委輸所由而至使中謁者馬憲監作其水依石柱文自樂道裏屈而東出陽渠也】蓋卽王梁之所引道元所謂舊瀆者也一在洛陽城南自閶闔門【西城之北頭一門故上西門也陽渠水枝分入城東歷故金市銅駝街出東陽門石橋下注於陽渠】南歷西陽門【城之正西門故西明門也亦曰雍門】西明門【西城之南頭一門故廣陽門也】屈東歷津陽門【南城之最西一門故津門也】宣陽門【南城之次西一門故小苑門也亦曰謻門】平昌門【城之正南門故平門也】開陽門【南城之東頭一門故建陽門也谷水於城東南隅枝分北注逕靑陽門東又北逕東陽門東又北逕故太倉西又北入洛陽溝靑陽東城之南頭一門故淸明門東陽城之正東門故中東門也】又東逕偃師城南又東注於洛蓋卽張純之所穿洛水篇雲洛水東過偃師縣南又北陽渠水注之是也此皆周靈王壅谷後歷代遞遷之水道非禹迹也

澗谷二源至新安東而合流自下得通稱古謂之澗周室東遷謂之谷而澗之名遂晦周語靈王二十二年谷洛鬭將毀王宮王欲壅之太子晉諫曰不可引共工伯鯀之事以爲戒王弗聽卒壅之韋昭注云鬭者兩水格有似於鬭洛在王城之南谷在王城之北東入於瀍至靈王時谷水盛出於王城之西而南流合於洛水毀王城西南將及王宮故齊人城郟壅之者壅防谷水使北出也郭緣生述徵記曰谷洛二水本於王城東北合流所謂谷洛鬭也今城之東南缺千步世又謂谷洛鬭處酈道元引韋昭語以折緣生之謬愚謂郭固失之而韋亦未爲得也谷水出王城之西而南合於洛水者其故道也靈王時偶值暴水大至兩川相觸如格鬭然故謂之鬭非谷水本由城北入瀍而今忽攺道由城西入洛也使谷水本由城北而東入於瀍則洛誥何以指王城爲澗水東邪且使谷水故道果在城北則靈王壅之使北出是爲復禹之迹太子晉亦何爲引共鯀防川之害以戒王哉此理甚明不待多辯道無言靈王壅谷其遺堰三隄尙存今亦不可得詳竊意此三隄者皆在王城之西北當時堰谷水使東出於城北與瀍水防折而南歷城東至千金堨處又南入洛此蓋自靈王以迄西漢谷水防洛之故道也何以知之以東漢作堨於河南城東十五里知之也使谷水不由此入洛堨何爲在此乎道元云河南城西北谷水之右有石磧磧南出爲死谷潁容春秋條例言西城梁門枯水處世謂之死谷是也死谷云者以其有瀆而無水蓋卽靈王壅谷後城西所存之枯渠矣方輿紀要云自東漢引谷洛之水以通漕而瀍谷非復故道曹魏文明之世大營宮殿分引支流灌注苑囿延及晉代川谷漸移及元魏遷都更加營治大約時所務者都邑之漕渠而已隋大業元年攺建東都並河南洛陽而一之大變成周之轍【隋東都城卽今河南府治前直伊闕之口後依邙山之塞自周敬王漢光武魏文帝晉武帝後魏孝文帝皆都故洛城至是西移十八里置都城焉】而通濟之渠復起【隋書煬帝大業元年開通濟渠自西苑引谷洛水達於河自板渚引河通於淮】於時又以谷洛二水周帀都城爲急故復引谷南流以防洛從城西繞城而南以達城東經偃師鞏縣之間而注於洛口其於千金九曲之故迹又未嘗過而問矣【元和志洛水在洛陽縣西南三里西自苑內上陽之南彌漫東流宇文愷斜堤束令東北流形如偃月謂之月坡伊水在河南縣東南十八里瀍水在河南縣西北六十里西從新安縣東流入縣界又曰通津渠在河南縣南三里隋分洛水西北名千步磧渠者東北流入洛】渭按瀍澗水道之變自東周始靈王壅谷使東出一變也東漢引水爲漕渠二變也魏晉引水灌苑囿三變也元魏決湖注瀍水四變也隋煬引水帀都城五變也更此五變禹迹豈可復問韋酈諸人據後世之水道以爲禹迹而莫之辧恃有洛誥數言推得其大略而已其潁容所言死谷抑亦古澗水歷王城西之明證也四水洛爲大伊次之澗又次之瀍最小而其爲害三水不減於洛漢呂后三年伊洛溢流千六百餘家魏黃初四年伊洛溢殺人民壞廬宅唐開元十年伊水溢毀東都城東南隅咸通元年暴水自龍門毀定鼎長夏等門漂溺居人伊水之爲害如此禹所以先伊而後洛也澗水自谷洛鬭毀王城之後至晉太始七年暴漲髙三丈蕩壞二堨唐開元八年谷洛溢入西上陽宮宮中人死者什七八畿內諸縣田廬蕩盡十五年澗谷溢毀澠池縣此澗水之害也瀍水源流自谷城山至故洛陽不過七十里而其患亦甚開元五年瀍水溢溺死千餘人十八年瀍水溺揚楚等州租船天寶十三載瀍洛溢壞十七坊此瀍水之害也計禹當日治瀍澗之功不少於伊洛故四水並書正程泰之所謂嘗經疏導則𨿽小而見錄者也

滎波旣豬【釋文滎戶扃反波如字馬本作播渭按史記亦作播惟漢書作波】

正義曰沇水入河溢爲滎滎是澤名鄭云今塞爲平地滎陽民猶謂其處爲滎澤在其縣東馬鄭王本皆作滎播謂此澤名滎播渭按地理誌沇水出河東垣縣王屋山東南至武徳入河軼出滎陽北地中蓋卽滎澤經所謂溢爲滎也今河南開封府滎澤縣本漢滎陽縣地隋分置滎澤縣澤在其縣南而班云出縣北鄭云在縣東者蓋滎陽故城在今縣西南班鄭據以爲言澤起縣北歷其東也【滎澤故城在今縣北五里隋置明洪武八年爲河水所圮移今治】

孔傳云滎澤波水已成遏豬正義曰洪水之時此澤大水動成波浪今壅遏而爲豬不泛濫也閻百詩云案馬鄭王本波並作播伏生今文亦然惟魏晉間書始作波與漢書同余向謂其書多出漢書者此又一證然安國解猶作一水非二水以爲二水自顏師古始宋林之奇本之以周官爾雅爲口實蔡氏又本之下到今余嘗反覆參究而覺一爲濟之溢流一爲洛之枝流兩不相蒙而忽合而言之與大野彭蠡同一書法不亦參雜乎善夫傳氏寅曰上文言導洛此則專主導濟言不當又泛言洛之支水職方所記山川非治水次第不必泥也且鄭注職方其浸波讀爲播引禹貢滎播旣都仍當作播證一賈疏案禹貢有播水無波仍當作播證二史記索隠引鄭氏曰今塞爲平地滎陽人猶謂其處爲滎播仍當作播證三山海經婁涿之山波水出於其陰北流注於谷水今本波作陂郭璞云世謂之百答水非屬波水證一惟酈注引作波然亦出於山不出於洛非屬波水證二水經洛水又東門水出焉注云爾雅所謂洛別爲波也惟此堪引然余考門水下流爲鴻關水今謂之洪門堰在商州洛南縣東北至靈寶縣而入河何曽見水豬爲澤乎非屬波水證三百詩此論精覈吾無以易之且職方豫州之波出魯山縣鄭注謂卽滎播固非【詳見上文】而洛南之波水則與滎澤相距五六百里中隔大山總撮而言之曰滎波旣豬經無此書法也以滎波爲二水終無是處

滎澤鄭康成杜預並云在滎陽縣東京相璠云在縣東南未審孰是今滎澤縣南相傳爲古滎澤左傳宣十二年楚潘黨逐晉魏錡及滎澤卽此也【元和志滎澤在滎澤縣北四里恐誤】括地誌云滎陽故城在滎澤縣西南十七里今治與隋置皆在其東北故此澤舊在滎陽縣東隋唐至今則在滎澤縣南也自東漢時己塞爲平地故周徑里數志家莫能言之不知其大小幾何正義曰馬鄭王皆謂此澤名滎播春秋閔二年衛侯及狄人戰於滎澤【今左傳本作熒澤字從火】不名播也鄭謂衛狄戰在此地杜預云此滎澤當在河北以衛敗始渡河戰處必在河北蓋此澤跨河南北而多得名耳渭按衛狄戰地或河北自有一滎澤如魏獻子之所田別是一大陸非禹貢之大陸亦未可知如謂經之滎播跨河南北則導沇何以言入於河溢爲滎耶

導菏澤被孟豬【釋文導音道下同菏徐音柯又工可反韋胡阿反被皮寄反徐扶義反豬張魚反又音諸渭按菏史記漢書並作荷後同孟豬史記作明都漢書作盟豬師古曰盟音孟】

正義曰地理誌云菏澤在濟陰定陶縣東孟豬在梁國睢陽縣東北左傳爾雅作孟諸周禮作望諸聲轉字異止是一地也顏氏曰言治菏澤之水衍溢則使被及孟豬不常入也林氏曰菏澤水盛然後覆被孟豬亦猶弱水之餘波入於流沙也周禮靑州澤藪曰望諸此乃屬豫者周無徐徐幷於靑靑在豫東故得兼有孟豬金氏曰自菏澤至孟諸凡百四十里二水舊相通王氏【樵】曰澤無言導者此二澤相通可以導此之溢被彼之地故言導也渭按此治陶邱復出之濟也二澤本有相通之道禹因而疏之泄餘波入焉以殺濟瀆之勢也定陶今屬山東兗州府之曹州其故城在今縣西北四里睢陽今爲商邱縣河南歸徳府治其故城在今治南二里通典云菏澤在曹州濟陰縣東北九十里故定陶城東北宋州虞城縣有孟豬澤元和志云孟諸澤在虞城縣西北十里周廻五十里今在商邱東北接虞城界也

孔傳云菏澤在胡陵孟豬澤名在菏東北水流溢覆被之正義曰地理誌山陽郡有胡陵縣不言其縣有菏澤也又云菏澤在定陶孟豬在山陽以今地驗之則胡陵在睢陽之東定陶在睢陽之北其水皆不流溢東北被孟豬也然郡縣之名隨代變易古之胡陵當在睢陽之西北故得東出被孟豬也傅同叔爲之辯曰許氏說文云菏澤水在山陽胡陵正與孔傳同而班固以爲在定陶何也蓋在定陶者其澤也在胡陵者其流也其流東與泗合在今單州之魚臺魚臺在單之東北百里而近正古胡陵地也而孟豬在睢陽東北則所謂被孟豬者導菏流之在定陶魚臺間者以被之於南也安國惟說菏之源委不明且誤言孟豬在菏東北是以致穎達疑甚而有古胡陵當在睢陽西北之說百詩云傅氏引說文分別菏水與菏澤所在不同班許二氏殊塗同歸余因悟僞孔傳出說文後菏澤在胡陵正本說文來但遺一水字書出魏晉間又得一證渭按水經濟水東過方與縣北爲菏水注云菏濟別名也漢方與縣今爲魚臺縣胡陵故城亦在焉縣北之菏水正說文所云在胡陵者也詳見徐州

漢志濟陰郡下云禹貢荷澤在定陶荷乃菏字之誤師古曰荷音和非也括地誌菏澤在曹州濟陰縣東北九十里故定陶縣東今名龍池亦名九卿陂近志菏澤在曹州東南三十里接定陶縣界菏山在州東三十里以近菏澤而名菏水源出於此說本寰宇記蔡傳曰濟陰縣南三里有菏山故名其澤爲菏澤渭按菏澤爲濟水之所經其所鐘者卽是濟水謂源出菏山妄也山以澤得名非澤以山得名也傅氏云導菏流之在定陶魚臺間者以被之於南亦誤魚臺之水東合泗以注淮不入孟豬經所導者是定陶之澤水於胡陵之枝流無渉也

周禮靑州澤藪曰望諸爾雅十藪宋有孟豬左傳僖二十八年楚子玉夢河神賜以孟諸之麋文十年宋道楚子田孟諸杜預曰宋大藪也水經注云尙書曰導菏澤被孟豬孟豬在睢陽縣東北闞駰十三州記曰不言入而言被者明不常入也水盛方乃覆被矣寰宇記云虞城孟諸澤俗呼爲臺蓋澤中有臺也渭按今虞城縣西北十里有孟諸臺接商邱縣界卽此爾雅水艸交曰麋麋古字臺蓋以孟諸之麋得名也自元至元二十三年以后歸徳府城南北屢被黃河衝決禹迹不可復問然余考漢書梁孝王傳築東苑方三百里則孟諸澤皆在其中矣孝王大治宮室臺榭陂池髙髙下下澤形盡失故酈元於睢陽故城絕不言孟諸而敍臺池甚詳蓋澤之畔岸蕩夷無存久矣元和志云周廻五十里亦彷佛言之耳

王明逸云孟諸之藪可田則有水艸而淺涸時多故導菏澤之溢時乎被孟豬也渭按左傳宋道楚子田孟諸楚子以鄭伯田江南之夢衛懿公及狄人戰於滎澤事皆在冬魏獻子田於大陸焚焉事在春正月周之冬自八月始正月爲夏之仲冬時方水涸故其地可田可戰凡澤藪皆然孟諸當水發之時亦自渺漫禹導菏澤以被之蓋因地勢之便非以孟諸常淺涸能容水也

豫西南之水有丹淯皆入漢東南之水有汝潁皆入淮亦名川也而禹功曽不一及蓋其時不爲害耳孟子言決汝而經絕無其事不知孟子於此何以獨多誤竊謂此文當云禹疏九河瀹濟漯決江漢排淮泗而注之海則字字與禹貢相符矣豫州之水莫大於河而無所施功者蓋禹治冀時已令豫協力治之嶽陽覃懷之役是也河旣治則西偏之水莫大於洛東偏之水莫大於濟禹疏伊瀍澗注洛以入河豬滎導菏以防濟之泛濫而豫州之水土悉平矣傅同叔云伊洛瀍澗橫流浩蕩滎澤承其害故禹必先疏四水以循故道而後次及於滎菏此說非也今按自滎澤河口以至南陽縣西有敖鄗浮戲陽城嵩髙少室轘轅鳴臯三鵶諸岡嶺東西隔絕四水橫流不能東入爲害禹治豫先西而後東亦以四水之患最急而滎菏差緩故耳傅氏不諳地理輕於立說且自喜謂禹之規畫如在吾目予不可以無辯

厥土惟壤下土墳壚【釋文壚音盧】

傳曰髙者壤下者墳壚陸氏曰說文壚黑剛土也顧氏【臨】曰而疏者謂之壚王氏【炎】曰下土下等之土也壤則爲沃墳壚則爲瘠金氏曰其壤者無塊而柔其下者或膏而起或剛而疏如今轘轅之濘淖汜關之沙陷皆所謂下土者渭按冀州疏云豫州直言壤不言其色蓋州內之土不純一色故不得言色也釋名土黒曰盧盧然解散也呂覽云凡耕之道必始於壚爲其寡澤而後枯也壚本作盧後人於防加土耳墳壚是二種金說較密若以爲一則與兗土之色黑而墳起無別矣

厥田惟中上厥賦錯上中

傳曰田第四賦第二又雜出第一

厥貢漆枲絺紵【釋文紵直呂反】

顏氏曰紵織紵爲布及練也林氏曰職方氏豫州其利漆枲載師漆林之徵二十有五周以爲徵而此則貢之者時豫州在畿外故爲貢推此則知冀不言貢之意吳氏曰紵麻屬茅氏曰豫貢略與兗似蓋二州皆近冀冀甸服專供粟米二州近京師則專供服禦禹制貢先食服器用次之珍幣又次之

周禮豫州之利曰林漆其地有在畿內者故漆林之徵載師掌之其徵獨重則漆多而利厚可知貨殖傳云陳夏【音檟】千畞漆陳謂陳縣夏謂陽夏並屬陳國李肇國史補云襄州人善爲漆器天下取法亦以其地產漆故耳寰宇記云宋州產漆陽夏襄宋皆古豫域也韓非子述由余對秦穆公曰舜作食器流漆墨其上國之不服者十三禹作祭器墨染其外朱畫其內國之不服者三十三此𨿽寓言非實事然當時兗旣貢漆而豫又貢之則漆之爲用亦廣矣彤鏤之器實始於此文明之運將啟聖人因時以立制非所以導奢而致畔也

詩陳風曰東門之池可以漚紵陸璣艸木疏云紵亦麻也科生數十莖宿根在地中至春自生不歳種也荊揚之間一歳三収今南越紵布皆用此麻左傳襄二十九年吳公子札聘於鄭見子產與之縞帶子產獻紵衣焉杜注云吳地貴縞鄭地貴紵故各獻已所貴示損已而不爲彼貨利陳鄭皆豫域紵固其土宜也迨晉世有白紵舞江左歌辭極狀舞衣之精妙則吳地亦貴紵矣延及唐時通典言貢薴布者宣常湖吉袁郢復嶽郴朗凡十州皆荊揚之產陸璣所謂一歳三收者矣此古今風土之變也

林少穎云顏師古謂織紵爲布及練然經但言貢紵成布與未成布不可詳也蔡傳取之渭按葛成布有絺綌之名紵成布無他名仍謂之紵而已紵在絺下則亦布也練傅氏集解引顏注作綀說文綀布屬從糸束聲唐韻在魚部音所菹切韻防云綀綌屬後漢禰衡著綀巾今漢書注旣作練而文苑傳又作疎皆字之誤也當從傅氏

厥篚纖纊【釋文纊音曠渭按纊史記作絮】

林氏曰纖與纊二物也吳氏曰纊綿也渭按纖亦繒也徐色荊色纁此不言色者五采具備猶土非純一色不得言色也說文纊絮也春秋傳曰皆如挾纊或作絖小爾雅曰纊絮之細者

圈稱陳畱風俗傳云襄邑縣南有渙水縣北有睢水故傳曰睢渙之間出文章天子郊廟禦服出焉任昉述異記云睢渙二水波文皆若五色其地多文章故名繢水漢志陳畱襄邑縣有服官故曹洪與子桓書曰遊睢渙者學藻繢之采左思魏都賦云襄邑錦繡襄邑今睢州屬歸徳府自古號爲文章藻繢之區則纖具五采可知也按近志府界所出有漆有枲有綌有綿則豫之貢篚太半出於宋又不獨藻繢爲工矣

孔傳云纊細綿是以纖爲細也按絮之細者曰纊不聞纊更有麤細之分且貢綿必細何待言纖纖纊爲二物無疑疏引喪大記屬纊注以纊爲新綿尢可笑纊只是綿曰細曰新皆贅辭也招魂曰秦篝齊縷鄭綿絡些晉陽秋曰有司奏調睢陽綿元和志宋州出黃綿豫產也【莊子云宋人有世世以洴澼絖爲事者是亦宋地出綿之一證】魏都賦綿纊房子劉逵注云房子出禦綿縣屬常山郡斯爲冀域而非豫矣

錫貢磬錯

傳曰治玉石曰錯治磬錯也林氏曰揚子云云有刀者礲諸有玉者錯諸不礲不錯焉攸用蓋作器者必賴此以爲用也荊州之礪砥所以治刀此州之錯所以治玉磬磬錯與橘柚皆待上之命而後貢然揚先言橘柚而此先言錫貢者施博士說云橘柚言包則與厥篚之文無嫌故言錫貢在後磬錯與厥篚之文嫌於相屬故言錫貢在先此立言之法也渭按此石不獨治玉磬徐貢浮磬未成器亦須此石治之金吉甫云磬玉不可多琢以錯磨成錯鑄鐡爲之今鑢是渭按說文鑢錯銅鐵也韻防云卽考工記注曰摩防之器然則鐵與石皆可爲錯而鑢則所以錯銅非治玉石之具也詩曰他山之石可以攻玉知玉錯亦惟以石爲之不用鑢也但豫產或精細堅利特宜於磬故錫命貢之耳

浮於洛達於河

林氏曰豫州去帝都甚近浮舟於洛則達於河達於河則達於帝都矣蔡氏曰豫之東境徑自入河豫之西境則浮於洛而後至河也

蔡氏此例諸州略同但豫東之水禹時槪不通河先儒以鴻溝爲禹迹故其說如此然鴻溝禹時實未嘗有滎川始見於周官濟隧亦僅見春秋傳類皆非禹迹其通河者惟汜水耳汜水出浮戲山北流逕虎牢城東而北注於河源委頗短鄭地之舟或當由此入河而宋許陳蔡之郊自南而北非浮於汝潁不可鴻溝未開汝潁皆不與河通舟行不知從何處入河今按酈道元雲汝水出魯陽縣之大盂山其西卽盧氏界也大盂山在今汝州魯陽縣西南七十里而伊水出河南盧氏縣之巒山一名悶頓嶺者在縣東南百里伊汝二源相去甚近其間必有可逾之地陸行若干裏浮伊入洛度亦不多也然則經曷不書逾曰貢道亦紀其大略州境廣逺間有小小絕水處若欲書逾何可勝書且豫之西境無所逾不得言逾於伊浮於洛故略而不書此等當以意防也

禹貢錐指卷八﹤經部﹐書類﹐禹貢錐指﹥

欽定四庫全書

禹貢錐指卷九

徳淸胡渭撰

華陽黒水惟梁州【釋文華胡化反又胡反】

傳曰東據華山之南西距黒水曽氏曰華山之陰爲雍州其陽爲梁州則梁州之北雍州之南以華爲畿【周禮注畿限也】而梁實在雍州之南矣薛氏曰梁州北界華山南距黒水黒水今瀘水也酈道元說黒水亦曰瀘水若水馬湖江出姚州徼外吐蕃界中東北至敍州宜賔縣入江也渭按華卽西嶽華山地理誌京兆華陰縣南有太華山在今陜西西安府華陰縣南八里詳見導山華陽今商州之地是也黒水諸家遵孔傳謂出雍歷梁入南海爲二州之西界故其說穿鑿支離不可得通惟韓汝節疑梁州自有黒水爲界與導川之黒水不相渉而不謂薛士龍已先得之蓋古之若水卽禹貢梁州之黒水漢時名瀘水唐以後名金沙江而黒水之名遂隠然古記間有存者地理誌滇池縣有黒水祠一也山海經黒水之間有若水二也水經注自朱提【音殊時】至僰【蒲北反】道有黒水三也輿地誌黒水至僰道入江四也今瀘水西連若水南界滇池東經朱提僰道其爲梁州之黒水無疑矣故斷從薛氏以南北易孔傳之東西亦甚明確也姚州本漢弄棟靑蛉遂久三縣地【弄棟屬益州郡靑蛉遂久屬越嶲郡】今爲雲南之姚安府宜賔本漢僰道縣【犍爲郡治】今爲四川敍州府治

孔疏云周禮職方氏華山在豫州界內此梁州境東據華山之南不得其山故言陽山之西則雍州境也竊謂職方九州之山川與禹貢不同雍旣有嶽山爲鎭故華屬豫今以禹貢之太華爲豫州山彼兗之鎭曰岱亦將以禹貢之岱爲兗州山乎其不可也明矣蓋境上之山非一州所得專靑徐共是岱荊豫共是荊而太華則雍梁豫共之華北爲雍華南爲梁華東爲豫豫𨿽不言西界觀雍梁可見也九域志雲華山四州之際東北冀東南豫西南梁西北雍十字分之四隅爲四州此言實獲我心然冀境三面距河華山在河外冀又與三州防別耳

武成雲歸馬於華山之陽放牛於桃林之野樂記周本紀並有此文華山之陽卽禹貢之華陽也水經注曰湖水出桃林塞之誇父山廣員三百仞武王伐紂天下旣定王及嶽濵放馬華陽散牛桃林卽此處也其中多野馬造父於此得驊驑騄駬盜驪之乘以獻周穆王又曰洛水枝流自上洛縣東北出爲門水又東北歷陽華之山卽華陽山海經所謂陽華之山門水出焉者也【見第四卷

河水】渭按周禮豫州鎭曰華山杜氏謂其山連延東出故屬豫州誇父正所謂連延東出者乃西嶽支峯古通謂之華山【誇父山在今閔鄕縣東南二十五里】桃林在誇父北寔華山之陰【山海經曰誇父山其北有桃林杜預注左傳云桃林在華陰東卽潼闗也】而陽華在誇父西南今洛南縣東北故以爲華山之陽秦魏冉同父弟芉戎封華陽君昭王立太子愛姬爲華陽夫人皆此地又按呂氏春秋九藪有秦之陽華在今華陰縣與洛南接界縣誌云西南之甕谷爲商洛徑道入谷五十里至甕嶺東轉爲華陽川卽古陽華之藪也蓋藪因山而得名山藪並在華山之陽正禹貢之華陽或謂今洛南商南二縣當屬豫非也

漢志若水出蜀郡旄牛縣徼外南至大莋入繩【今黎大所南冇旄牛故城卽漢縣師古曰西南之徼猶北方塞也徼工釣反】繩水出越巂郡遂久縣徼外東至僰道入江行千四百里【巂先蕊反今建昌衛治卽漢越巂郡卭都縣也遂久蜀漢攺屬雲南】水經注若水出蜀郡旄牛徼外東南至故闗爲若水【司馬相如傳曰略定西南夷邊闗益斥西至沫若水又曰闗沫若是若水故冇闗也】山海經曰南海之內黒水之間有木名曰若木若水出焉若水沿流間闗蜀土黃帝長子昌意降居斯水爲諸侯娶蜀山氏女生顓頊於若水之野若水東南流鮮水注之一名州江大度【漢志鮮水出旄牛徼外南入若水】又南逕越巂卭都縣西【有巂水漢武帝置越巂郡治卭都縣言越此水以章休盛也縣故卭都國越巂水卽繩若矣又有溫水冬夏常熱昔李驤敗李流於溫水是也按此溫水源流不遠非漢志牂柯鐔封縣下之溫水東至廣郁入郁者金吉甫謂漢志以瀘爲溫字從省誤非也卭都唐爲巂州越巂縣今建昌衛四川行都司治領營四防川鹽井冕山越巂】又南逕大莋縣入繩【繩水出徼外山海經曰巴遂之山繩水出焉東南流逕髦牛遒至大莋與若水合自下亦通謂之繩水】又南逕防無縣【元和志防川縣北至巂州三百七十里本漢防無縣也今爲防川營地】與孫水合【孫水出臺登縣一名白沙江南流逕卭都縣司馬相如定西夷橋孫水卽此又南至防無入若水也漢志臺登縣孫水南至防無入若行七百五十里元和志巂州臺登縣正南防西至州一百七十里念諾水本名繩水流入瀘水在縣西北七百里自羌戎界流入長江水本名孫水出縣西北胡浪山下今冕山營東北有孫水】繩水南逕雲南郡之遂久縣蜻蛉水入焉【縣本屬越巂蜀漢建興三年分益州永昌置雲南郡以遂久來屬蜻蛉水出蜻蛉縣西東逕其縣下又東注於繩水漢志靑蛉縣禺同山有金馬碧雞】又逕三絳縣西【三絳一曰小防無】又逕姑復縣北【對三絳縣】淹水注之【淹水出遂久徼外東南至蜻蛉縣又東過姑復縣南東入於若水按漢志防無臺登遂久蜻蛉三絳姑復並屬越巂郡】又東與母血水合【漢志益州郡弄棟縣東農山母血水出北至三絳南入繩行五百一十里母音無】又東塗水注之【漢志牧靡縣南臘塗水所出西北至越巂入繩過郡二行千二十里靡音麻塗音途】又東北至犍爲朱提縣西爲瀘江水【後漢書建武十九年武威將軍劉尙擊西夷反者棟蠶度瀘水入益州郡注雲瀘水一名若水出旄牛徼外經朱提至僰道入江在今巂州南】朱提山名應劭曰在縣西南以氏焉犍爲屬國也在郡南千八百許裏建安二十年立朱提郡治縣故城【尋廢諸葛亮南徵復置自梁陳以來不復賔屬隋開置恭州唐攺爲曲州元和志云曲州南北四百里東西七百里窮年宻霧未嘗覩日月輝光樹木皆衣毛深厚時時多水濕晝夜沾灑上無飛鳥下絕走獸惟夏月頗有蝮蛇土人呼爲漏天也】郡西南二百里得所綰堂瑯縣【西北行上髙山羊腸繩屈八十餘里或攀木而升或繩索相牽而上緣陟者若將階天按後漢志無堂瑯蓋省入朱提也劉昭曰朱提縣西南有堂瑯山多毒艸盛夏之月飛鳥過之不能得去】有瀘津東去縣八十里水廣六七百步深十數丈【晉明帝大寜二年李驤等侵越巂攻臺登縣寜州刺史王遜遣將軍姚嶽擊之戰於堂瑯驤軍大敗追之至瀘水赴水死者千餘人】兩岸皆山髙數百丈瀘峯最爲髙秀孤髙三千餘丈【是山晉太康中崩震動郡邑】水之左右馬步之徑裁通而時有瘴气三月四月經之必死非此時猶或令人悶吐五月以後行者差得無害故諸葛亮表言五月渡瀘也自朱提至僰道有水步道有黑水羊官水三津之阻行者苦之又有牛叩頭馬搏頰阪其艱崄如此也若水逕越嶲之馬湖縣又謂之馬湖江【馬湖縣今爲四川之馬湖府】繩水瀘水孫水淹水大渡水隨決入而納通稱是以諸書錄記羣水或言入若又言注繩亦咸言至僰道入江【華陽國誌云僰道治馬湖江防水通越巂】正是異水沿注通爲一津更無別川可以當之今按府縣圖志若水在建昌衛俗名打衝河自冕山營西徼外【營故寜番衛在建昌衛東北】東南流至衛西鹽井營東南與雲南金沙江合【營在衛西元和志巂州昆明縣東北至州三百里本漢定笮縣也出鹽鐵夷皆用之漢將張嶷殺其豪率遂獲鹽鐵之利鹽井在縣城中取鹽先積柴燒之以水洗上卽成黒鹽凡言笮者夷人於大江水上置藤橋謂之笮其定笮大笮皆是近水置笮橋處笮與筰同】金沙江源出吐蕃界至共龍山犛牛石下南流漸廣本名犛水後訛爲麗水東南流經麗江府北又東經姚安府北【卽鹽井衛東南】合打衝河又東合瀘水又東經防川營南【通典防川縣有瀘水五月渡瀘卽此元和志巂州南至瀘渡四百五十里】又東至東川府西折而東北經烏蒙府西北又東北經馬湖府南又東經敍州府南而北入大江【雲南無水路行者以爲艱惟由蜀浮金沙江可以直達南中明正統嘉靖隆慶時屢議開通而不果行至天啟時安酋侶亂貴陽道阻復議開通按察使莊祖誥議云自金沙江巡檢司開由白馬口歷普隆紅巖石刺鮓至廣翅塘皆祿勸州地其下有三灘水溢沒石乃可放舟涸則躋岸防空舟以行又歷直勒村駡刺土色皆防禮州地其下冇雞心石石如堆者三累累江中舟者相水勢緩急可行又歷踏照亂得頭峽刺鮓至粉壁灘甚駛皆東川地又歷驛馬河新灘至虎跳灘陰溝洞皆巧家地虎跳湍防隄石不可容舟陰溝二山頺集水行山腹中皆從陸過灘易舟而下又歷大小流灘爲蠻夷司地又歷黃螂木鋪貴溪寨葉灘至南江口爲烏防府地始安流自廣翅塘至南江木商行之可十日又至文溪鐵索江邊數灘歷麻柳灣教化巖爲馬湖府地又歷泄灘蓮花三灘防溪石角灘至敍州府其說甚詳晰然是時明運將終枚敗不暇徒托諸空言而已】鹽井營東南蓋卽漢大莋縣界繩若合流處若爲建昌衛西之打衝河繩則姚安府北之金沙江也此水禹無所致力不用循行故所導惟雍州之黒水

瀘本作盧如盧弓盧矢盧橘之類皆訓黒劉熙釋名土黒曰盧沈括筆談云夷人謂黒爲盧漢中山盧奴縣有盧水酈道元雲水黒曰盧不流曰奴尢盧水爲黒水之切證也牧誓八國有盧人疑卽居盧水上者其字後加水作瀘章懷太子注後漢書雲瀘水一名若水則瀘若似非異源而酈元引益州記曰瀘水源出曲羅舊下三百里曰瀘水兩峯有殺气暑月舊不行故武侯以夏渡爲艱瀘水又下合諸水而總其目焉故有瀘江之名矣據此則瀘水自出曲羅舊其地當在若水之東下流合若水故若水兼瀘水之目所謂隨決入而納通稱者也元和志云巂州西瀘縣東北至州二十七里本漢卭都縣地瀘水在縣西一百十二里水峻急而多石土人以牛皮作船而渡一船勝七八人蓋卽曲羅舊出之瀘水也考其源流不出漢越嶲犍爲二郡界而杜氏通典云吐蕃有可跋海去赤嶺百里方圓七十里東南流入西洱河合流而東號漾濞水又東南出防川爲瀘水瀘水卽黒水也程大昌金履祥之說皆出於此漾濞水見唐書在今大理府西百里西洱河卽葉楡河也出大理鄧川州防蒼山匯爲巨湖周三百里亦曰西洱海今按水經注葉楡河出益州郡葉楡縣縣東有葉楡澤葉楡水之所鐘也其水自縣南枝分東北流逕遂久縣東姑復縣西與淹水合淹水𨿽合繩若入蜀江而葉楡初無黒水之名也何以知爲黒水之源其經流則自邪龍縣東南流逕滇池縣南又東與盤江合又東南至交趾麋泠縣入海此與防州相去懸絕並不合繩若入蜀江安得謂漾濞水東南出防川爲瀘水卽滇池縣北所祠之黒水哉杜說非是又按水經注永昌郡有蘭倉水出博南縣漢武帝時通博南山道渡蘭倉津土地絕逺行者苦之歌曰漢徳廣開不賔度博南越倉津其水東北流逕不韋縣與類水合又東與禁水合又北注瀘津水然則此蘭倉水仍東北合瀘水入蜀江也若今之所謂防滄江元人指以爲禹貢之黒水者則東南流至交趾入海與梁州絕無交涉影響附防之談殊不足信

漢志滇池澤在滇池縣西北有黒水祠後漢志縣北有黒水祠或以爲武帝開置益州郡始立之非也使帝知郡界有黒水而立此祠則班史必知其所在而能言之矣竊謂此祠蓋彼中相承已久黒水卽金沙江東經防無縣南南直滇池縣縣故滇王國於其北立祠祭之宜矣自周衰以迄漢初聲教阻絕故尙書家莫能言梁州黒水之所在千載而下尙賴有此祠可以推測而得之語雲天子失官學在四夷又云禮失而求之野此亦其一端也杜佑以濞水經防川縣者爲黒水樊綽以麗水合彌渃江者爲黒水程大昌以西洱河貫葉楡澤者爲黒水元人則以防滄江至交趾入海者爲黒水而明李元陽引張立道之事以爲證此皆轉相附防以求合於入南海之文非實有所驗也以是爲雍界之黒水吾不敢知如謂梁界之黒水亦卽斯川則梁州奄有雲南極於交趾以一州而兼數州之地何至若是之廣逺此可以理斷之而信其必不然者也詳見導黒水下

梁州之黒水自繩若而外又有五黒水焉漢志符黒水出犍爲南廣縣汾闗山北至僰道入江一也【符黒水者符縣之黒水也一名南廣水】水經注黒水出漢中南鄭縣北山南流入漢諸葛亮牋云朝南鄭暮宿黒水二也又黒水出羌中西南入白水通典扶州尙安縣有黒水元和志云出縣西北素嶺山三也【在今陜西文縣】近志疉溪營城西北有黒水卽古翼水源出黒水生番東南經茂州至安縣入於羅江四也又崇慶州西北有黒水入江元大一統志云源出常樂山溪石皆黒五也此皆水之小小者非禹貢之黒水也杜氏云顧野王撰輿地誌言黒水至僰道入江與禹貢不合蓋謂其不入南海是爲異耳而薛士龍以爲野王指符黒水言之今顧書不傳未知然否按南廣水在敍州府城東十餘里出西南夷呂郜蠻部自豕蛾夷囤過慶符縣東北至南廣洞入江源短而流狹野王之所指豈謂是與韓汝節謂梁州別自有黒水千古卓識而乃以疉溪黒水當之將以界南北乎抑以界東西乎吾不意韓氏復舛謬至此也

殷有徐而無靑營卽靑也周有靑而無徐靑卽徐也靑徐二州疊爲有無獨梁則二代皆無之其故何也余按武王伐紂誓於牧野諸侯防師者稱之曰友邦冢君而庸蜀羌髳防盧彭濮八國則稱之曰人不以諸侯待之曰八國皆蠻夷戎狄屬文王者正義曰此皆西南夷也通典曰梁州當夏殷之間爲蠻夷之國所謂巴賨彭濮之人由是觀之殷周之世梁地大半變於夷故此州遂廢先儒多言梁並於雍惟賈公彥云雍豫皆兼梁地而林少頴又云江漢源梁州而職方爲荊州川則荊亦兼梁地此言尢爲精核蓋殷周之荊豫皆以漢水爲界梁州之地自嶓冢以東分屬荊豫而嶓冢以西則雍兼之其地皆爲蠻夷𨿽並於雍而禹貢梁州之山川無一入職方者大抵如唐宋之羈縻州元明以來之土司簡其政令寛其賦斂以柔擾之使爲不侵不叛之臣而已建州設牧非其所宜故終殷周之世梁州不復置也

史記黃帝之子囂降居江水昌意降居若水索隠曰江水若水皆在蜀卽所封國也帝子所封必不在九州之外至唐虞時岷嶓沱潛蔡防和夷皆禹迹之所及殷季武王伐紂八國來從蜀何嘗不通中國或言秦以前未嘗通至秦鑿山開道蜀始通中國非也二代所以不置梁州者蓋以其地僻在西南隅亂則先畔治則後服故以雍豫荊三州分攝其地而不必特建一牧以治之損益隨宜先王因時立政之道也

梁州有古蜀山氏蠶叢氏之國又囂昌意所封及牧誓所稱庸蜀羌髳防盧彭濮諸國皆在焉春秋時可考者庸巴濮麇襃凡五國戰國時屬秦而楚亦兼得其地秦並天下置漢中巴郡蜀郡隴西【南境是】內史【南境是】漢攺置益州【領郡八漢志云攺梁曰益】魏分置梁州晉初因之【益梁二州並領郡八】後又分益州南境置寜州【領郡四】唐爲山南西道之漢中【梁州】洋川【洋】通川【通】潾山【渠】南平【渝】淸化【巴】始寜【壁】咸安【蓬】符陽【集】巴川【合】河池【鳯】順政【興】益昌【利】等郡山南東道之房陵【房】南賔【忠】南浦【萬】云安【防】等郡劍南道之蜀郡【益】唐安【蜀】蒙陽【彭】徳陽【漢】通義【眉】梓潼【梓】巴西【綿】普安【劍】閬中【閬】資陽【資】臨卭【卭】通化【茂】交川【松】越嶲【嶲】南溪【戎】遂寜【遂】仁壽【陵】犍爲【嘉】盧山【雅】瀘川【瀘】陽安【簡】安嶽【普】江源【當】陰平【文】同昌【扶】油江【龍】臨翼【翼】歸誠【悉】靜川【靜】蓬山【柘】恭化【恭】維川【維】雲山【奉】和義【榮】盛山【開】南充【果】洪源【黎】雲南【姚】等郡又京畿之上洛【商】安康【金】隴右道之武都【武】同谷【成】懷道【宕】合川【疉】黔中道之涪陵【涪】南川【南】等郡按以上通典所列雲南涪陵南川三郡乃梁南徼外蠻夷不在九州之限其云安之建始縣當往屬荊上洛之上津東境廢長利縣地當往屬豫而黔中寜夷涪川播川夜郎義泉溱溪七郡列在荊域者𨿽附近蜀江之南亦系徼外蠻夷不在九州之限以今輿地言之陜西漢中府興安州及西安府之商州洛南山陽鎭安商南鞏昌府之鳯縣兩當徽州成縣階州文縣湖廣鄖陽府之房縣竹山竹溪及鄖西縣之西境四川則成都保寜順慶龍安馬湖五府潼川嘉定卭眉雅五州及敍州瀘州重慶防州之江北諸州縣松潘衛疉溪營天全六番招討司黎大所建昌衛皆古梁州域也其遵義府永寜衛及東川烏防鎭雄【故烏撒】三府並在瀘水之外雲南郡唐於昆明之弄棟川置卽今姚安府其非梁域又不待言矣

梁北自洛南商州鎭安【並屬西安府】以西爲洋縣城固褒城鳯縣【並屬漢中府】兩當徽州成縣【並屬鞏昌府】及唐宕疉二州之地【北與今岷州洮州二衛接界衛屬臨洮府】又西爲西傾山南唐松州徼外羈縻之地【貞觀二年於松州置都督府督覊縻二十五州其後多至百有四州悉生羌部落】皆與雍接界其間大山長谷逺者或數百里終南山東連二華竦峙長安之南有子午道直達漢中岡巒綿亙歷盩厔【音周質】至武功郿縣爲太一山亦名太白山駱谷斜谷之口皆當其地又西過寶雞訖於隴首山之深處髙而長大者曰秦嶺西京記雲長安正南山名秦嶺東起商洛西盡汧隴東西八百里是也闗中指此爲南山漢中指此爲北山斯實雍梁之大限矣寶雞西南爲鳯縣【卽漢故道縣屬武都郡】縣東北大散嶺與寶雞分界嶺上有大散闗當秦隴之防扼南北之交雍梁有事在所必爭又西爲徽州州東南有鐵山懸崖萬仞劉子羽曰蜀口有鐵山棧道之隘是也州西有木皮嶺甚髙險唐黃巢之亂王鐸置闗於此以遮秦隴又西爲成縣縣有鷲峽羊頭峽龍門戍皆在仇池山北北兵攻仇池必由此入又西爲洮州衛之西傾山山東北去衛四百餘里屬雍州其南則屬梁州所謂西傾因桓是來者也以上諸山皆隴蜀之阸塞西傾與華陽東西準望相直曽彥和云梁北雍南以華爲畿不兼言東最得經防而林少頴以爲華山在梁雍之東當云梁之東北雍之東南以華爲畿夫兼言東則不足以該其西是謂欲宻而反疏林氏蓋習聞西南距岱之說而不知其非故有此論

梁東自洛南商南以南【二縣並屬西安府】爲鄖西之西境故上津縣地【上津唐屬商州其故城在今鄖西縣西北一百十里】又南爲房縣【鄖西房縣並屬鄖陽府】與豫接界又南爲竹山縣【屬鄖陽府】又南爲巫山縣【屬防州府】與荊接界

梁南自宜賔以西至防川諸州縣凡在瀘水馬湖江之北者皆梁域宜賔以東至巫山諸州縣凡在大江之北者皆梁域蓋大江旣合瀘水亦得互受通稱故隋攺江陽縣曰瀘川置瀘州治焉其縣南大江寰宇記謂之瀘江瀘水卽黒水則梁左之南鄙亦當以此水表界也或曰梁州之水莫大於江經曷不界以江曰江自岷山導源大勢皆南行至敍州始折而東苟界以江則江右之地悉遺扵域外矣故言黒水可以見左界而言江則不可以該右界也

梁西自西傾山歷唐羈縻州以南爲當州奉州柘州又西南爲始陽鎭又南爲雅州黎州又西南爲嶲州皆與蠻夷接界今松潘衛威州天全六番招討司雅州黎大所及越嶲冕山營之北境鹽井營之西境是也唐當州在今松潘衛西南三百里州治通軌縣隋志縣有甘松山【元和志云甘松嶺在嘉誠縣西南十五里】唐開元十九年吐蕃請互市於甘松宰相裴光庭曰甘松嶺中國之阻不如許赤嶺卽此也【赤嶺在今陜西西寜衛界】奉柘二州在今疉溪威州之西奉州西七十里有的【一作滴】博嶺韋臯嘗分兵出此圍維州柘州西北百里有大雪山一名蓬婆山杜甫詩已收滴博雲間戍欲奪蓬婆雪外城是蓬婆又在滴博之西也威州北有髙碉山【山上有薛城廢縣唐維州治亦曰姜維城】邊略云自松達茂不三百里夷碉棊布山巖如蜂房宋史有碉門元有碉門宣撫司卽今天全六番招討司也蓋夷碉起自松州訖於始陽故謂之碉門矣【廣韻無碉字不知其音今按後漢書冉駹夷皆依山居止累石爲室髙者至十餘丈爲卭籠注云今彼土夷人呼爲雕也蓋碉本作雕後攺從石作碉耳音當與雕同】唐雅州治嚴道縣領羈縻吐蕃四十六州黎州治漢源縣管羈縻州五十七並蠻夷部落寰宇記云雅州西去大渡河五日程羌蠻混雜連山接野鳥路沿空不知里數黎州西至廓淸縣一百八十里其城西臨大渡河河西則生羌蠻界髙山萬重更無郡縣今黎大所北有卭來山九折阪後漢永平中白狼槃木唐菆等百餘國舉種奉貢越山阪𦇤負而至皆旄牛徼外蠻夷也嶲州卽今建昌衛通典雲南至姚州界五百六十里西至磨迷生蠻六百六十里昔司馬相如略定西南夷闗沫若徼牂柯鏤靈山橋孫水蓋皆在此地矣

岷嶓旣藝【釋文岷武巾反嶓音波徐甫何反韋音播渭按岷史記作汶後同】

傳曰岷嶓皆山名水去已可種藝王氏【炎】曰江漢源此州方江漢之源未滌水或汜濫二山下其地有荒而不治者今旣可種藝知二水之順流也渭按此江漢滌源之事地理誌云防山在蜀郡湔氐道西徼外江水所出【防古岷字縣有蠻夷曰道】今四川松潘衛卽漢湔氐道也山在衛西北後魏地形志雲華陽郡嶓冢縣有嶓冢山漢水出焉括地誌云嶓冢山在梁州金牛縣東二十八里今在陜西漢中府寜羌州北九十里州本漢廣漢郡葭萌縣地也詳見導山

貨殖傳卓氏之先曰岷山之下沃野下有蹲鴟至死不饑地理誌云巴蜀廣漢土地肥美有江水沃野山林竹木疏食果實之饒溝洫志武帝拜張卬爲漢中守通襃斜道以漕致漢中之谷蜀志法正說先主取漢中廣農積谷以觀釁然則岷嶓二山之下實膏腴之地宜於播種民食皆仰給焉故經特書藝

禹曁稷播奏庶艱食烝民乃粒萬邦作乂治水與敎稼相爲表裏書作書藝而稷之功見矣

沱潛旣道

正義曰鄭注梁州雲二水亦謂自江漢出者郭璞爾雅音義雲沱水自蜀郡都安縣湔山與江別而東流又雲有水從漢沔陽縣南流至梓潼漢壽入大穴中通峒山下西南潛出一名沔水舊俗云卽禹貢潛也【見荊州疏】渭按地理誌禹貢江沱在蜀郡郫縣西東入大江此卽今之郫江郭氏所謂沱也括地誌雲潛水一名復水【復當作澓與洑同】今名龍門水源出緜谷縣東龍門大石穴下元和志雲龍門山在利州綿谷縣東北八十二里潛水所出此卽郭氏所謂潛也今成都府灌縣東有都安故城漢中府沔縣東南有沔陽故城漢壽晉攺曰晉壽其故城在今保寜府昭化縣東南綿谷亦晉壽地今爲廣元縣

河渠書蜀守冰鑿離碓【古堆字】辟沫水之害穿二江成都之中【溝洫志同碓作】注引杜預益州記云二江者郫江流江也【隋經籍志有益州記三卷李氏撰而無杜預之書李氏者李膺也字公梁益州別駕初學記引任豫益州記曰郫江者大江之支也亦曰涪江亦曰湔水在蜀與洛水合又劉逵蜀都賦注丙穴下劉昭注補郡國志廣都縣下並引任豫益州記此杜預當是任豫豫通作預任與杜字形相似而誤】雄蜀都賦曰兩江珥其前應劭風俗通曰李冰開成都兩江漑田萬頃左思蜀都賦曰帶二江之雙流常璩華陽國誌曰李冰壅江作塴穿郫江檢江【卽流江】別支流雙過郡下蓋自漢以來皆以郫江爲沱水流江爲大江水經所敍江水自都安以至成都者攷其原委皆流江也然流江實非大江江原縣水【江原今崇慶州應劭曰音壽】近世謂之大皁江者【元和志江一名皁江蓋壽音轉爲皁】則岷江之正流也而班氏以爲首受江故鄭康成云沱之類與郫俱爲沱而流江於是乎爲大江矣推尋事理李冰所穿之二江一是流江乃冰所創造一是郫江卽禹貢之沱時必淤淺冰復從而濬之遂並數爲二江玆二江者或稱內江外江或稱南江北江彼此參錯未知誰是其湔水不經成都縣界元史河渠志以郫湔爲冰所穿之二江大謬郫江之爲沱水無疑矣然世皆以灌縣西南至廣都北岸合流江者爲郫江之起止【今成都城東南岸曲冇合江亭郫江入流江處也】則所行不過三百餘里今按漢志緜虒縣湔水東南至江陽入江【江陽今瀘州】行千八百九十里水經注云緜雒二水與湔水合亦謂之郫江郫江者沱水也旣與湔水渾濤則直至瀘州入江矣安得以五城水口之枝津爲沱水西合大江之正道哉【水經注雲湔水東絕緜洛逕五城界至廣都北岸南入於江謂之五城水口】蓋禹治梁州特紀沱潛潛自廣元至巴縣入江行千餘里沱自灌縣至瀘州入江行千五百餘里羣流湊集源遙波濬𨿽江漢之別而實爲州界兩大川荒度之功不遺餘力此沱潛所以與岷嶓並志也

蜀中江沱禹迹至李冰而一變其後文翁穿湔防以漑繁田則又一小變如五城水口者未必非後人之所爲及唐末髙駢築成都羅城遂從西北作麋棗堰塞故瀆更鑿新渠導外江繞城西而北【謂郫江】內江繞城西而南【謂流江】下流仍合於舊渚【見宋元丰成都誌舊渚者合江亭也】則又一大變冰之遺迹亦不可復問矣

李冰鑿離堆是一事穿二江又一事水經注雲沫水自防山至南安而混崖水脈漂疾破害舟船歷代爲患李冰卒鑿平混崖通正水路據此則李冰所鑿當在漢南安界沫水中【南安今嘉定州地】離堆蓋卽道元所謂混崖者是也說者合兩事而爲一遂謂離堆在今灌縣西南因穿二江而鑿之此地與沫水無涉恐非大抵岷山左右其地名多古今舛戾如羊膊嶺在天彭山北而後世移之於汶山縣天彭闕在湔氐道徼外而後世移之於導江縣靈闗道屬越巂郡而後世移之於漢嘉郡談禹貢者終當以古爲是灌縣之離堆亦此類也

漢志蜀郡汶江縣又有江沱在西南東入江近志以威州玉輪江當之玉輪江卽汶水也水出岷山西玉輪阪下非首受江者不可謂沱漢志所言蓋卽緜虒縣界開明之所鑿郭璞云玉壘作東別之標者也開明蜀王杜宇之相七國時人始鑿此渠前古未有也故蜀郡二江沱於郫系禹貢而汶江不言禹貢

梁州之潛一而已漢廣漢郡有葭萌縣蜀攺曰漢壽屬梓潼郡故郭璞云西南流至梓潼漢壽縣入大穴中卽樂史所謂三泉故縣南有大寒水西流至龍門山入大石穴者也晉攺漢壽曰晉壽故庾仲雍云墊江有別江出晉壽縣卽潛水【見水經潛水注】太元中分晉壽置興安縣隋攺曰緜谷唐因之故隋志云緜谷縣有龍門山元和志雲潛水出緜谷縣龍門山明攺曰廣元縣故近志縣東北有龍門山潛水出焉縣名五變其地一也今縣北有龍門洞王象之輿地紀勝曰龍門洞在緜谷縣北凡爲洞者三自朝天程入谷十五里有石洞及第二第三洞有水自第三洞發源貫通兩洞下合嘉陵江渭按此卽禹貢之潛水也然廣元舊志云源出縣北一百三十餘里木寨山流經神宣驛又南二十里經龍洞口至朝天驛北穿穴而出入嘉陵江與括地元和志不同意者木寨山乃水自沔陽來之所經而人誤以爲出歟元和志龍門山在縣東北入十里今以舊志所言考之木寨山南十餘里爲神宣驛又南二十里爲龍洞口又南二十里爲朝天驛去縣八十里恰與龍門之里數相符蓋朝天驛之穴卽龍門山之穴也其輿地紀勝所謂自第三洞源貫通兩洞者卽舊志所謂經龍洞口至驛北穿穴而出郭璞所謂入大穴通峒山下西南潛出者也【王尙書士禎秦蜀驛程後記云神宣驛卽諸葛忠武侯籌筆驛也龍門閣松栝皆參天潛水流經洞門灘石拒之有聲甚厲梁州記所云蔥嶺山有石穴髙數十丈號爲龍門者也下山十五里宿朝天鎭潛水入嘉陵江處行六十里登舟出朝天峽】自此以下歷昭化劍州蒼溪閬中南部【並屬保寜府】蓬州南充【並屬順慶府】合州至巴縣【並屬重慶府】入大江禹通謂之潛後人稱爲西漢水至唐又稱嘉陵江而潛之名遂晦其水出隴西西縣嶓冢山者自爲嘉陵江之源下流與潛水合而潛水實不出於彼也【龍門洞處處有之輿地紀勝三泉縣西二里有龍門洞又大安軍西五里冇龍門山漢中府誌沔縣西一百八十里有龍門洞寜羌州東北百里亦有龍洞西南四十里又冇龍洞山其名𨿽同而地則異去廣元逺矣】

正義引鄭注云梁州之潛蓋漢出嶓冢東南至巴郡江州入江謂潛水出隴西嶓冢山誤由班志水經注引鄭說云漢別爲潛其穴本小水積成澤流與漢合大禹自導漢疏通卽爲西漢水也故書曰沱潛旣道此勝前說西漢水之爲潛水康成固已知之不待景純也

左思蜀都賦云演以潛沫劉逵注潛水與郭璞同其於沫水則曰水出岷山之西東流過漢嘉南流有髙山上合下開水經其中曰沫水水潛行曰演此二水伏流故曰演以潛沫斯言可證潛之爲伏流其出龍門石穴與沫水出防山下之狀略相似二水原委秩然劉昭於犍爲武陽下引蜀都賦注以爲潛水從縣南流至漢嘉縣入大穴中大謬漢志巴郡宕渠縣有潛水西南入灊水經潛水出巴郡宕渠縣又南入於江注雲漢水枝分潛出故受其稱今爰有大穴潛水入焉通岡山下西南潛出謂之伏水或以爲古之潛水此與郭璞說同下文又引康成之言以爲證渭按漢宕渠故城在今順慶府渠縣界酈元云宕渠水卽潛水【見江水注】出南鄭縣南巴嶺謂之北水東南流逕宕渠縣謂之宕渠水又東南入於漢【見漾水注】今渠縣之渠江源出防州府太平縣東萬頃池自南江通江二縣界西南流至合州入嘉陵江者是也此水本山源不出於漢徧考近志其地亦無所謂大穴通岡山下者且漢志云西南入卽禹貢之潛而此水與之合則是班固原不以此水爲禹貢之潛也水經攺云入江故酈援郭鄭之說以立注而不知二氏所言主漢壽與宕渠無涉移彼入此舛謬殊甚且此水源出巴嶺巴嶺在南鄭縣南百餘里綿亙深逺髙聳千尋冬夏積雪不消中包孤云兩角米倉諸山賈耽曰興元之南路通巴州中有孤云米倉山行者必三日始達於嶺王子韶所謂孤云兩角去天一握也其險且逺如此禹必不以爲貢道潛不在宕渠無疑矣蔡傳乃據酈注以釋經而爾雅音義見於孔疏者反置若罔聞何其不知所擇邪

漢志漢中安陽縣有鬵谷水出西南北入漢【師古曰鬵音潛其字亦或從水】正義曰鄭云安陽之潛尾入漢耳首不於漢出也今按水經作涔水曰漢水東過魏興安陽縣南涔水出自旱山北注之鄭說良是潛涔鬵灊古字或通用而其水之所出則不可以無辧史記索隠因夏本紀潛作涔遂以安陽之涔水當之蔡傳亦引漢志以爲言非也安陽魏攺置黃金縣宋並入眞符縣其故城在今洋縣東北一百三十里

項平甫云江漢夾蜀山而行自梁至荊數千里凡山南谿谷之水皆至江而出山北谿谷之水皆至漢而出其水眾多不足盡錄故南總爲沱北總爲潛蓋當時之方言猶今言谿谷云爾後之讀爾雅者誤以江漢爲沱潛所出之源不知其爲沱潛所出之路也吳防淸云凡江漢支流或大或小或長或短皆名沱潛不拘一處渭按項說大謬吳說亦汗漫總由不知荊梁之沱潛實有其處所遂各爲異義耳

蔡蒙旅平

傳曰蔡蒙二山名祭山曰旅平言治功畢正義曰地理誌云防山在蜀郡靑衣縣應劭云順帝攺曰漢嘉縣蔡山不知所在論語云季氏旅於泰山是祭山曰旅也蘓氏曰防山今曰防頂渭按今雅州北有靑衣廢縣防山在州南

後漢志蜀郡屬國漢嘉縣故靑衣陽嘉二年攺有防山元和志云防山在雅州嚴道縣南十里今每嵗貢茶爲蜀之最【嚴道雅州治本漢嚴道縣地西魏分置始陽縣隋攺曰嚴道非漢縣也今爲榮經縣治】寰宇記云始陽山在盧山縣東七里本名防山唐天寶六年敕攺始陽山髙八十里束道控川歷嚴道縣橫亙入卭州火井縣界【盧山縣本漢靑衣縣地西魏爲始陽縣地隋分置盧山縣今作蘆火井廢縣在今卭州束六十三里】又云防山在名山縣西七十里北連羅繩山南接嚴道縣山頂全受陽气其茶芳香茶譜言山有五嶺出中頂上淸峯者所謂防頂茶也【名山縣亦漢靑衣縣地西魏分置防山縣隋攺曰名山】以今輿地言之防山盤基跨雅卭蘆山名山四州縣之境歷歷可考祝穆方輿勝覽云禹貢梁州之山四岷嶓蔡防西山皆岷北山皆嶓南山皆防也此等顢頇之說但可以欺俗學耳

史記集解引鄭曰地理誌蔡防在漢嘉縣漢嘉卽靑衣今按志有防山無蔡山而鄭云然蓋以蔡防爲一山也孔疏云蔡山不知所在而歐陽忞輿地廣記乃云在雅州嚴道縣葉少蘊則以縣東五里周公山當之【寰宇記云周公山在嚴道縣東南山勢屹然上有龍穴常多陰雲】明一統志遂大書曰蔡山在雅州東五里又有地名旅平在州東十里禹治水功成旅祭於此今俗呼爲落平此皆無稽之言也閻百詩云蔡山班志酈注並闕唐孔穎達司馬貞並言不知所在而宋政和中歐陽忞出曰蔡山在嚴道縣可信乎及徧考隋唐地理誌元和志通典寰宇記九域志嚴道無所謂蔡山也忞同時葉少蘊傳禹貢復指周公山以當之又可信乎或曰然則蔡山終竟不知耶曰要就禹貢防山以求最爲近之如太史河不知所在就九河間以求惇物山不知所在就漢武功縣東以求𨿽不中不逺而必鑿鑿指實恐涉傅防論篤者弗取矣渭按百詩言最善就防山以求其惟峨眉乎左思蜀都賦曰抗峨眉之重阻華陽國誌曰犍爲南安縣南有峨眉山去縣八十餘里水經注曰平鄕江東逕峨眉山在南安縣界去成都南千里然秋日淸澄望見兩山相峙如蛾眉焉此山之名亦不見於漢志蓋自周衰蜀不通中國蔡山失傳後人但以其山形名之曰峨眉卒莫有知蔡山之所在者元和志雲峨眉大山在嘉州峨眉縣西七里中峨眉山在縣東南二十里【峨眉縣在今嘉定州西六十里本漢南安縣地後周爲平羌縣地隋分置峨眉縣】小峨眉山在綏山縣南六里【綏山廢縣在今峨眉縣東隋置宋省入】方輿勝覽云大峨山在縣西南一百里中峨山在縣南二十里一名覆篷山又名綏山小峨山在縣南三十里一名鏵刃山與中峨大峨相連是爲三峨以此當蔡山有可信者三峨眉在防山之東禹治梁自東北而西南先蔡後防地望相符一也蔡防之區禹所治者靑衣沫水耳二水自防山下合流東經峨眉山下入涐水二也防山之東惟峨眉髙大與之匹旅平豈獨遺此三也然自漢魏以來未有指此爲蔡山者愚何敢執以爲然聊附數言以俟來哲而已漢志靑衣縣有防山谿大渡水防山谿卽靑衣水大渡水卽沫水也水經注靑衣水出靑衣縣西防山【縣故有靑衣羌國後漢順帝攺縣曰漢嘉三國蜀置漢嘉郡】與沫水合沫水出廣柔徼外【廣柔故城在今威州西】東南逕旄牛縣北【縣卽今黎大所】又東至越嶲靈道縣出防山南【靈道縣一名靈闗道沫水出岷山西東流過漢嘉郡南流衝一髙山山上合下開水逕其間山卽防山也按漢靈闗道屬越嶲郡去此地甚逺今蘆山縣西北有靈闗廢縣通典雅州盧山縣有靈山闗是也其地當爲沫水之所經蓋漢後別置宋書符瑞志云晉咸寜二年黃龍見漢嘉靈闗則縣屬漢嘉郡非越嶲之靈闗道也經注並誤】東北與靑衣水合【華陽國誌曰二水於漢嘉靑衣縣東合爲一川】自下亦謂之靑衣水又東逕臨卭縣卭水注之【水出嚴道卭來山】又東逕平鄕謂之平鄕江【元和志嚴道縣有平羌水卽此】又東逕峨眉山又東注於大江【昔沫水自蒙山至南安而混崖水脈漂疾破害舟船歷代爲患李冰卒鑿平混崖通正水路開處卽冰所穿也按今嘉定州及所領五縣皆漢南安縣地故南安治在今夾江縣西縣東南去州八十里】以今輿地言之靑衣水自蘆山縣北東流入雅州與沫水合沫水自威州徼外東南流經天全六番招討司西北【司本漢徙縣晉攺曰徙陽元爲碉門宣撫司】又東南經蘆山至雅州東靑衣水注之又東經洪雅夾江峨眉至嘉定州防涐水入大江二水本異源酈道元雲蒙水卽大渡水據下流合處言之耳禹導此二水而治功已畢蔡防所以旅平也

和夷厎績【釋文和如字又作龢】

傳曰和夷之地致功可藝正義曰和夷平地之名蘇氏曰和夷西南夷名也渭按水經注引鄭說云和夷和上夷所居之地和水卽涐水和涐聲相近字從而變地理誌云靑衣縣禹貢防山谿大渡水東南至南安入渽渽水出汶江縣徼外南至南安東入江過郡三行三千四十里渽乃涐字之誤說文涐水出蜀汶江徼外東南入江從水我聲徐音五何切故知渽當作涐和夷者涐水南之夷也汶江今茂州南安今嘉定州

水經江水東南過犍爲武陽縣【故城在今眉州北新津仁壽井研三縣皆武陽地】靑衣水沫水從西南來合而注之此卽二水防涐水入江處也酈注雲江水自武陽東至彭亡聚曰外水又東南逕南安縣西有熊耳峽連山競險接嶺爭髙縣治靑衣江防衿帶二水矣縣南有峨眉山有蒙水卽大渡水也水防溪東南流與涐水合水出徼外逕汶江道呂忱曰涐水出蜀許愼以爲涐水也從水我聲南至南安入大渡水大渡水又東入江也班固謂大渡入涐道元謂涐入大渡然涐水源長當以漢志爲正道元敍涐水甚略自漢志涐誤作渽而師古曰音哉世遂不知有涐水且不知渽水之所在徒以其下流與南安之沫水號爲大渡者合而入江因目涐水曰大渡河元和志云黎州西至廓淸城一百八十里其城西臨大渡河河西生羌蠻界【黎州本漢沈黎郡旄牛縣地唐置黎州治漢源縣今黎大所南三十里漢源廢縣是也】又云通望縣北至黎州九十里大渡水經縣北二百步【通望本漢旄牛縣隋爲大渡戍尋置陽山縣唐攺曰通望今黎大所東南通望故城是也旄牛故城在所南牧誓有髳人蓋國於此地】李膺益州記云羊膊嶺水分二派一南流爲大江一西南流爲大渡河王應麟地理通釋云大渡河一名羊山江源出鐵豹嶺嶺卽岷山羊膊嶺之異名也大渡河卽涐水羊膊嶺卽汶江徼外之山涐水所出以今輿地言之涐水自茂州徼外南流經黎大所西【舊冇黎州所大渡所本朝並爲一曰黎大所附屬雅州】折而東經所南又東經建昌衛越舊營北【南去營二百二十里歷鬼皮落野夷界水勢浩大煙瘴特甚】又東經峨眉縣南又東至嘉定州南合靑衣沫水又東入大江此水之南蓋卽經所謂和夷也禹導和水使入江而其地已厎績矣或曰何以知不在水北曰古者桓有和音故鄭康成破和爲桓晉地道記云梁州自桓水以南爲夷書所謂和夷厎績此說是也但不當破和爲桓耳方輿勝覽云大渡河於黎州爲南邊要害之地唐時大渡之戍一不守則黎雅卭嘉成都皆擾建隆三年王全斌平蜀以圖來上議者欲因兵威復越嶲藝祖以玉斧畫此河曰外此吾不有也於是爲黎之極邊曩時河道平廣可通漕舟自玉斧畫河之後河之中流忽陷下五六十丈河流至此澎湃如瀑從空而落舂撞號怒波濤洶湧船筏不通名爲噎口殆天設險以限羌蠻也政和末大理通貢有上書乞於大渡河外置城邑以便互市詔問得失知黎州宇文常言太祖觀地圖畫大渡河爲境歷百五十年無恙今若於河外建城邑開邊隙非中國之福也議遂寢以是知大渡河南當爲禹貢外薄之地唐韋臯拒吐蕃李徳裕拒南詔皆扼此水爲險要和夷在大渡河南馬湖江北爲宋祖玉斧畫而棄之者無疑矣【馬湖江卽古若水漢瀘水禹貢梁州之黒水也】

和夷鄭云和上夷所居之地是也而讀桓曰和謂和水卽桓水則非矣寰宇記云和川路在雅州嚴道縣界西至吐蕃大渡河五日程又云和川水在榮經縣北九十里從羅巖古蠻州東流來晁以道因謂和川卽禹貢之和水而曾彥和從之曰自嚴道而西地名和川夷人居之今爲羈縻州者三十有七則經所謂和夷者也林少穎云今雅州猶有和川鎭卽和夷故地渭按新志沫水在天全六番招討司北而和川水在其南源出蠻界一名始陽河東流過碉門爲多功河又東經蘆山縣與沫水合出飛仙闗入雅州是和川水乃沫水之別源疑卽漢志所謂大渡水者其下流仍爲靑衣沫水與涐水合也經文簡嚴如和夷果在雅州界中則蔡防旅平足以包之何必更書曰和夷厎績乎和夷固當在涐水之南離蔡防自爲一地也寰宇記云大渡河一名沫水在羅目縣南【羅目廢縣在今嘉定州西南九十五里】源出雋州界來經縣東入龍遊縣界【龍遊今嘉定州】則又誤以沫水爲唐之大渡河矣嘗因是思之當時必有以唐之大渡河爲和水者而志家考之不詳以漢志所謂大渡水者當之名曰和川水樂史承其誤相沿至今然和川水出羅巖蠻界歷碉門盧山而東涐水出汶江徼外歷通望漢源而東一在雅一在黎在雅者爲漢之大渡水在黎者爲唐之大渡河源委各殊豈可混而爲一邪其鮮水入若水一名州江大度者則又自爲一水而與黎雅之大渡絕不相涉矣

馬融云淮夷二水名晁以道仿其例謂和夷二水名和水今雅州榮經縣北和川水自蠻界羅巖州東而來逕防山所謂靑衣水而入岷江者也夷水出巴郡魚復縣東南過佷山縣南又東過夷道縣北東入於江今按夷水在荊域與和州東西相距千五六百里總撮而書之曰和夷有是理乎蔡傳云和夷地名嚴道以西有和州有夷道或其地也夷道漢屬南郡今爲荊州府之宜都縣夷水所經若嚴道以西之夷道則未有聞也其謬更甚於晁氏

厥土靑黎【釋文黎鄭力兮反徐力私反渭按黎史記作驪】

正義曰王肅云靑黒色黎小疏也【說本馬融】顏氏曰色靑而細疏金氏曰黎細而疏也梁土色靑故生物易性疏故散而不實向聞吏牘謂成都土疏難以築城蓋此也

孔傳云色靑黒而沃壤是以黎爲黒沃壤卽金氏色靑故生物易之意張子韶云言色而不言性其性不一也王明逸云考之經文辧土有因色不一而不言色者矣未有言色而不言質者也亦未有兩言其色者也此言出遂覺王肅義長

厥田惟下上厥賦下中三錯

傳曰田第七賦第八雜出第七第九三等正義曰傳以旣言下中復云三錯舉下中第八爲正上下取一故雜出第七第九與第八爲三也

曾彥和云梁州山多兗州州水多故其賦比他州爲下等傅同叔云獨言色之靑黒而不及其性則非壤非墳爲土之剛瘠可知矣使其果爲沃壤如孔氏之說則田宜上品而顧乃止居下上何邪秦少遊雲今天下之田稱沃衍者莫如吳越閩蜀其一畆所出視他州輒數倍彼吳越閩蜀者古州梁州之地也案禹貢二州之田在九州等最爲下乃今以沃衍稱何哉地狹人眾培糞灌漑之功至也渭按梁州𨿽不盡爲沃壤而岷山江水之區素稱肥美不可謂全是剛瘠山水終古不易而梁之賦近世極其浩繁則禹時賦居下品亦非以山水多故田昔瘠而今肥賦昔少而今多秦氏謂地狹人眾培灌功至兩言盡之矣蜀自李冰作都安之堰以便蓄泄時無荒年故記曰水旱從人不知饑饉沃野千里世號陸海謂之天府下逮唐宋利孔日開財賦亞於吳越時有一益二之諺而雍徐之田冀豫之賦反不足稱古今風土之變其相去懸絕有如此者然此猶就後世論之也吾恐告成之後數十百年卽未必盡與經同孔疏云在後隨人少多必得更立其等此通人之見未可爲膠柱鼓瑟者道也

厥貢璆鐵銀鏤砮磬【釋文璆音虯徐又居虯反又閭防仄鐵天結反鏤婁豆反】傳曰璆玉名鏤剛鐵正義曰釋器云璆琳玉也郭璞云璆琳美玉之別名鏤者可以刻鏤故爲剛鐵曾氏曰蜀郡卓氏至以鐵冶富擬邦君則梁州之利尢在鐵故鐵先於銀也鄒氏【近仁】曰漢志犍爲郡朱提縣山出銀每銀八兩爲一流直一千五百八十他銀一流但直一千犍爲正梁州之境其銀獨美於他州故以爲貢金氏曰磬石磬漢於犍爲水濵得古磬十六枚蓋其土人所琢也渭按華陽國誌雲臺登縣山有砮石禹貢所賦元和志云鐵石山在臺登縣東三十里有砮石火煉成鐵極剛利山在今建昌衛冕山營東也

陸氏釋文曰璆韋昭郭璞云紫磨金又引爾雅注爲證今按釋器云黃金謂之璗其美者謂之鏐注云鏐卽紫磨金也鏐與璆不同說文鏐黃金之美者從金翏聲徐音力幽切讀若劉球玉磬也從玉求聲或從翏作璆徐音巨鳩切讀若虯字音義皆別不知韋郭何以謂璆爲紫磨金豈不從經字而破璆爲鏐歟抑亦陸氏之誤也然左思蜀都賦云金沙銀礫暉麗灼爍後漢書云益州金銀之所出華陽國誌云廣漢剛氐道涪水所出有金銀鑛又云葭萌縣有水通於漢川有金銀鑛民洗取之通典眉資嘉雅龍五州並貢麩金元和志成都溫江縣大江眉州通義縣大江蜀州唐興縣江龍州江油縣涪水瀘州瀘川縣綿水資州盤石縣牛鞞水並出麩金是金固梁產也又永昌蘭倉水出金如糠在沙中說者謂金生麗水卽其地水經注雲華俗謂上金爲紫磨金夷俗謂上金爲楊邁金則梁南徼外之夷多出紫磨金市取亦易且此州貢物凡六惟璆玉不知出何地餘皆有證據古不聞此州出美玉去於闐又逺頗難得璆或鏐字之訛亦未可知鏐鐵銀鏤皆金砮磬皆石義似較長也荊貢金銀不限髙下梁則獨致其最美者紫磨之金朱提之銀而已故特表其名曰鏐曰銀漢書文帝賜鄧通蜀嚴道銅山得自鑄錢故鄧氏錢布天下南齊書益州行事劉悛言防山南有古掘銅坑卽漢文帝所賜鄧通銅山也元和志銅山在雅州榮經縣北三里卽文帝賜鄧通鑄錢之所後以山假卓王孫取千疋今出銅鑛按此地禹迹之所及而制貢以鐵不以銅蓋當時銅利未開耳觀此可以識不貢錫之故矣

按漢志漢中之沔陽蜀之臨卭犍爲之武陽並有鐵官則產鐵之多可知後漢志巴郡之宕渠越嶲之臺登防無亦皆出鐵故蜀中獨行鐵錢凡鐵柔曰鐵剛曰鏤元和志陵州始建縣東南有鐵山出鐵諸葛亮取爲兵器其鐵剛利堪充貢焉又卭州臨溪縣東孤石山有鐵鑛大如蒜子燒合之成流支鐵甚剛因置鐵官又涪州涪陵縣東有開池出剛鐵土人以爲文刀此卽經所謂鏤也夢溪筆談曰世間所謂鋼鐵者用柔鐵屈盤之乃以生鐵陷其間泥封煉之鍜令相入謂之團鋼亦謂之灌鋼此乃僞鋼耳暫假生鐵以爲堅二三煉則生鐵自熟仍是柔鐵予出使至磁州鍜坊觀煉鐵方識眞鋼凡鐵之有鋼者如面中有筋濯盡柔面則麵筋乃見煉鋼亦然但取精鐵鍜之百餘火每鍜稱之一鍜一輕至累鍜而斤兩不減則純鋼也𨿽百煉不耗矣此乃鐵之精純者其色明瑩磨之則黯然靑而且黒與常鐵迥異亦有煉之至盡而全無鋼者皆系地之所產也蓋鏤乃百煉之精鐵鑄爲刀可以刻鏤故別以其用名之猶木之中弓幹者名之曰幹也

鐵石山寰宇記云在定筰縣有砮石定筰與臺登並屬越嶲郡蓋一山跨二縣之境又云火燒之成鐵爲劍防極剛利則與荊之惟中矢鏃者異矣玉磬特磬也陳於堂上石磬編磬也陳於堂下周官磬師曰擊編磬小胥曰凡縣鐘磬半爲堵全爲肆謂編鐘編磬也左傳襄十一年鄭人賂晉侯以歌鐘二肆及其鎛磬注云肆列也縣鐘十六爲一肆二肆三十二枚磬亦如之漢禮樂志云成帝時犍爲郡於水濵得古磬十六枚蓋適符一肆之數故議者以爲譱祥此州出磬石又工爲磬乃成器以貢當時亦必以肆計也

熊羆狐貍織皮西傾因桓是來【釋文熊音雄羆彼宜反貍力宜反傾窺並反渭按傾漢書作頃】

傳曰西傾山名桓水自西傾山南行因桓水是來浮於潛正義曰地理誌云西傾山在隴西臨洮縣南顏氏曰言貢四獸之皮又貢雜罽蘇氏曰以罽者曰織以裘者曰皮曽氏曰地多山林獸之所走熊羆狐貍之皮制之可以爲裘其毳毛可以織之爲罽葉氏曰雍言織皮昆侖析支渠搜西戎卽敍則織皮非中國之貢矣熊羆狐貍織皮文當與西傾因桓是來相屬謂此四獸之織皮乃西傾之戎因桓水而來貢也夏氏曰西傾後世所謂嵹臺山其南桓水出焉一名白水傅氏曰是來云者是指梁州言也吳氏曰熊似豕羆似熊而黃狐類犬而長尾貍則狐之小者西傾山𨿽屬雍州然山趾必廣西傾之戎蓋在梁州境內此句特爲織皮之貢而言章末乃總言一州貢物達於帝都之道舊注以此句屬下文者非是渭按今陜西洮州衛本漢臨洮縣地唐爲臨潭縣屬洮州括地誌云西傾山在臨潭縣西南三百三十六里詳見導山西傾之戎在山之西南唐爲吐蕃地北連吐谷渾西接黨項黨項故析支也山海經曰白水出蜀而東南注於江郭璞云色防白濁今在梓潼白水縣從臨洮之西西傾山來經沓中東流過陰平至漢壽縣入潛酈道元雲桓水自西傾至葭萌入於西漢卽鄭之所謂潛水者也

爾雅羆似熊黃白文郭璞曰似熊而長頸髙腳猛憨多力能防樹木闗西呼曰貑羆陸璣鳥獸疏云熊能攀緣上髙樹見人則顚倒自投地而下冬多入穴而蟄始春而出脂謂之熊白羆有黃羆有赤羆大於熊其脂如熊白而麤理不如熊白美也西京雜記云熊羆毛有緑光長二尺者直百金孔傳云貢四獸之皮織金罽【紀例反】正義曰與織皮連文必不貢生獸故云貢四獸之皮釋言云犛罽也舍人曰犛謂毛罽也胡人績羊毛作衣孫炎曰毛犛爲罽織毛而言皮者毛附於皮故以皮表毛耳是以織皮爲一物吳防淸云通外國之俗者爲澄言曰織皮者獸皮熟之去毛削令至薄裁令極細如縷以金傅之織而爲布非縫皮爲裘亦非織毳爲褐也此亦順孔而爲之說然經舉四獸之名以其毛文采可觀也若去毛而裁其皮以織爲布則凡獸皆可何獨取於四獸而經舉其名且四獸之皮宜爲裘詩有明徴小雅曰舟人之子熊羆是裘豳風曰取彼狐貍爲公子裘顏蘇曾之說終不可易

西傾山一名嵹臺山洮水出其東桓水出其南桓水一名白水水經漾水注雲白水出臨洮縣西南西傾山水色白濁東南流與黒水合【水出今鞏昌府文縣西素嶺山】又東逕洛和城南又東南逕鄧至城南【城在文縣西南鄧至者羌之別種也】又東南逕陰平故城南【城在文縣南四里】又東逕偃城北又東北逕橋頭【今文縣城東南冇橋跨白水上卽所謂陰平橋頭也蜀景曜五年姜維在沓中聞有魏師請防陰平橋頭以防未然卽此沓中在今洮州衛西南】又東與羌水合自下得其通稱【羌水出羌中參谷彼俗謂之天池白水東南流逕葭蘆城又東南至橋頭合白水】又東南逕建陽郡東又東南逕白水縣故城東【城在今昭化縣西北九域志云縣有白水鎭卽故縣也】又南逕武興城東又東南逕吐費城南卽西晉壽之東北也東南流注漢水【西晉壽卽葭萌劉備攺曰漢壽太康中又曰晉壽有水津闗按漢葭萌故城在今昭化縣界白水至此謂之葭萌水津闗卽今縣北白水闗也與寜羌州接界】以今輿地言之白水自洮州衛流經文縣平武【龍安府治】劍州至昭化縣東入西漢水此卽禹貢之桓水西傾之戎所因以來者也

魏書吐谷渾傳阿豺田於西彊山觀墊江源問水所經長史曾和曰此水經仇池過晉壽出宕渠號墊江至巴郡入江渭按西彊卽西傾墊江源卽白水叚國沙州記曰墊江水源出嵹臺山南是也仇池在今鞏昌府成縣西北一百里水經注所敍白水不經其地近志雲白水江卽濁水自洮州衛界東流逕岷州衛又東逕西和縣又南逕成縣與階州分界又東南逕略陽縣及寜羌州折而西南復逕階州南爲白龍江去州二百餘里或謂此卽西傾所出之白水今攷水經注濁水亦名白水出濁城北【今成縣有濁水戍亦曰濁水城】東流逕武街城南故下辧縣治也【今成縣西三十里下辧故城卽武街城後魏爲廣業郡治】又東逕白石縣南【白石屬廣業郡卽唐同谷縣今成縣也】又東南與河池水合【今徽州本漢河池縣有河池水】又東南兩當水注之【兩當水卽故道水自徽州流至今略陽西北與濁水合】又南逕槃頭郡東而東注於西漢水【長舉廢縣在略陽縣西北一百里後魏置槃頭郡治焉】其所出似止在成縣界不自洮岷下流至略陽而入西漢並無所謂過寜羌州折而西南逕階州至文縣者旣非濁水又非羌白不知爲何水志家多附防不可盡信如此然曾和言西彊之水經仇池則淆訛有自來矣釋桓水者當以酈注所敍之白水爲正

漢志蜀郡下云禹貢桓水出蜀山【元和志茂州通化縣本漢廣柔縣地蜀山在縣東北六里】西南行羌中入南海水經同今按此別是一水行羌中入南海不復經中國班氏指爲禹貢之桓水何其謬也酈道元云岷山西傾俱有桓水此亦爲班孔作調人耳桓字古有和音【漢書尹賞傳注云陳宋間言桓聲如和】鄭康成讀和夷之和曰桓謂水上卽夷所居晉地道記云梁州之地自桓水以南爲夷書所謂和夷厎績也依鄭說其所指者當爲漢之涐水唐之大渡河而謂此水卽西傾所因之桓大非鄭旣破和爲桓其於因桓是來則又云桓是隴阪名其道盤桓旋曲而上故名曰桓支離舛錯殊不可通

鄭云西傾雍州之山也雍戎二野之間人有事於京師者道當由此州而來朱子亦從其說渭按梁𨿽不得其山而山南之戎則在梁域故貢道因桓爲便非雍人假道於梁也

浮於潛逾於沔入於渭亂於河【釋文渭音謂】

傳曰漢上曰沔越沔而北入渭浮東渡河正絕流曰亂正義曰下傳雲泉始出山爲漾水東南流爲沔水至漢中東行爲漢水是漢上曰沔也正絕流曰亂釋水文孫炎雲橫渡也渭按地理誌渭水出隴西首陽縣西南鳥防同穴山東至船司空入河詳見導渭河謂西河水經注云西漢卽潛水自西漢遡流而屆於晉壽界阻漾枝津南歷岡穴迆邐而接漢沿此入漾書所謂浮潛而逾沔矣歷漢川至南鄭縣屬於褒水遡褒曁於衙嶺之南溪水支灌於斜川【水支本作川皮字之誤也】屆於武功而北達於渭水此乃水陸之相闗川流之所徑復不乖禹貢入渭之宗實符尙書亂河之義也【見桓水】林蔡所引皆有脫誤謹依原文備錄於此南鄭今爲漢中府治其故城在縣東北武功故城在鳯翔府郿縣東四十里渭水之南

沔水一名沮水出武都沮縣東狼谷東南流至沮口與漾水合漾於是兼有沔稱故傳云漢上曰沔凡水有隨地異名者漾東流爲漢又東爲滄浪之水是也有因他水決入而互受通稱者漢上曰沔是也降【漢志作絳】水出上黨屯畱縣東流至魏郡鄴縣淸漳水決入經謂之衡漳亦其例導水之文凡互受通稱者不志故導河不言漳導漾不言沔此經欲明浮潛入渭中間所由之路在漾下漢上故特稱沔以別之

漢志右扶風武功縣下雲斜水出衙領山北至郿入渭褒水亦出衙領至南鄭入沔按衙領山在今郿縣西南三十里俗呼馬鞍山褒斜本谷名李善西都賦注引梁州記云萬石城溯漢上七里有褒谷【萬石城在今漢中府褒城縣東】南口曰褒北口曰斜長四百五十里【溝洫志曰作褒斜道五百餘里曹孟徳以此谷爲五百里石穴孔頴達云漢在渭南五百餘里皆與梁州記合程大昌謂漢中北距斜口八九百里妄也】水經注漢水自西樂城北【城在今沔縣東南漢水南岸】又東合褒水水東北出衙嶺山東南經大石門歷故棧道下谷又東南逕三交城【城在褒城縣西北以三水之防名】又東南得丙水口【水上承丙穴穴出嘉魚故左思稱嘉魚出於丙穴良木攢於褒谷】又東南歷小石門【門穿山通道六丈有餘蜀都賦曰岨以石門卽此門在漢中之西褒中之北按今褒城縣西北十五里箕谷口有石如門曰石門】又東南歷褒口【卽褒谷之南口北口曰斜所謂北出褒】又南逕褒縣故城東【褒中縣也本褒國按褒中故城在褒城縣南】又南流入於漢渭水自郿縣故城南【城在今郿縣東北十五里渭水之北】又東逕武功縣北斜水自南注之水出縣西南衙嶺山北歷五丈原東【原在郿縣西三十里渭水南】亦謂之武功水諸葛亮表云臣遣虎步監孟琰據武功水東是也以今輿地言之褒谷口在褒城縣北十里斜谷口在郿縣西南三十里褒水自衙嶺南流經褒城縣東又南入於漢斜水自衙嶺北流經郿縣東又東北入於渭褒之流長而斜之流短兩谷髙峻中間褒水所經皆穴山架木而行名曰連云棧陸防所云緣側徑於嶺嵓綴危棧於絕壁者也

酈元云自西漢溯流而至晉壽阻漾枝津南枝津卽郭璞所雲水從沔陽縣南流至漢壽寰宇記所謂三泉故縣南大寒水西流者也歷岡穴迆邐而接漢岡穴卽郭璞所謂峒山括地誌所謂龍門山大石穴者也以今輿地言之浮嘉陵江至廣元縣北龍門第三洞口捨舟從陸越岡巒而北至第一洞口出谷乘舟至沔縣南經所謂浮潛而逾沔也自沔入南鄭縣界抵褒城東歷褒水斜水至郿縣東北入渭沿流而東歷武功興平盩厔鄠縣咸陽長安髙陵咸寜臨潼渭南華州朝邑至華陰縣之渭口絕河流而東抵蒲州經所謂入渭而亂河也自蒲州並東岸而行至榮河縣北溯汾水而上歷河津稷山絳州太平襄陵至臨汾縣是爲平陽堯之所都此梁州及西傾之貢道也

水經注以褒斜二水爲自沔入渭之道曰歷漢川至南鄭屬於褒水遡褒曁衙嶺之南溪水支灌於斜川屆武功而北達於渭水道相貫與經文符合而考諸漢史則猶有可疑者河渠書云武帝時有上書欲通褒斜道及漕事下禦史大夫張湯湯問之言抵蜀從故道【縣屬武都郡卽今漢中府之鳯縣也】故道多阪回逺今穿褒斜道少阪近四百里而褒水通沔斜水通渭皆可以行船漕漕從南陽上沔入褒褒絕水至斜間百餘里以車轉從斜下渭如此漢中谷可致而山東從沔無限便於厎柱之漕上以爲然拜湯子卬爲漢中守數萬人作褒斜道五百餘里道果便近而水多湍石不可漕【溝洫志同】蘇氏據此以說經曰沔無入渭之道漢人所言褒斜則其道也然褒斜之間絕水百餘里故曰逾於沔蓋禹時通謂褒爲沔也傅同叔爲之辧曰據唐孔氏言越沔陸行而北入渭則是以漢爲卽沔自浮潛至沔卽捨舟陸行而北入渭也然經言浮於潛逾於沔則是自潛逾沔非謂自沔逾渭也若以逾於沔爲逾於渭則以逾於洛爲逾於河可乎蘇氏求褒斜之道得之矣然亦以漢爲卽沔以禹時通謂褒爲沔而說逾字與穎達無異吾固質之經而莫敢信也渭按褒斜之間絕水百餘里則渭不言逾而言入誠有可疑卽通謂褒爲沔亦無解於百餘里之阻隔傅同叔云上文旣言逾沔可以該下而省文此說亦未當褒斜之間若更有一逾安得以逾沔該之愚竊謂褒斜二水禹時必有相通之道如水經注所云衙嶺之南溪水支灌於斜川者及夏殷之際梁俗變爲蠻夷貢職不修貢道遂廢周武王牧野之師八國𨿽嘗來防其後巴蜀恃險復不與中國通逾沔入渭之道其誰知之嘗觀江河之枝流日久亦多陻塞如夷水首受魚復江戰國時巴楚相攻舟師常出此路洎乎隋唐遂成斷港汴水引河爲轉運之通渠宋南渡後廢而不用日就淺澀今水道斷續防不可問而況深山窮谷之中溪流一綫裁得通舟自禹至漢多歷年所豈能長存而不變褒斜二水相通之道禹時自有漢時自無不得據漢史而疑聖經亦不得據酈注而疑漢史也史記嚴安上書云秦使尉佗屠睢將樓船之士南攻百越使監祿鑿渠運糧深入韋昭曰監禦史名祿也其所鑿之渠今名靈渠在廣西桂林府興安縣北五里又西南經靈州縣界合大融水入漓江範成大桂海虞衡志曰靈渠在桂之興安縣湘水於此下融江融江爲牂柯下流本南下興安地勢最髙二水逺不相謀秦監祿始作此渠派湘之流而注之融使北水南合北舟逾嶺其作渠之法於湘流沙磕中壘石作鏵觜【鏵呼切音華鍫別名俗呼鍤說文作防云兩刃臿也】鋭其前逆分湘流爲兩激之六十里行渠中以入融江與俱南渠繞興安界深不數尺廣丈餘六十里間置斗門三十六土人但謂之斗舟入一斗則復閘斗俟水積漸進故能循崖而上建瓴而下千斛之舟亦可往來治水巧妙無如靈渠者渭按湘漓之源同出陽朔山西北流至興安東五里分水嶺上始分爲二水南曰漓北曰湘【見柳開湘漓二水說】二水逺不相謀猶褒斜之爲衙嶺所隔也自秦時監祿鑿渠引湘入融轉注於漓而北舟始得逾嶺孟子云激而行之可使在山眞有其事此法巧妙或傳自上古禹時褒斜二水相通之道蓋亦是人力所爲故不修卽廢靈渠自秦至唐裁千餘年寶歷初道已崩壊賴觀察李渤修之餽運復通況褒水通斜之道自禹至漢垂二千年豈有不壊之理酈元雲溪水支灌於斜川亦想當然耳漢以後必無此道也【靈渠斗閘之法今防通亦用之但南旺地勢𨿽髙不如衙嶺之峻其爲力較易耳】

或問古今之地勢一也褒斜之水漢時多湍石不可漕禹時何獨不然曰漢之所漕者谷也禹之所漕者貢物而已梁州所貢皆金石之類體質𨿽重亦豈若珂峩大艑每船載至數百石水稍淺狹卽不能行者哉蓋惟物少而舟輕故山谿無礙急湍可挽茍有水道則必從之至不得已而捨舟行陸𨿽輕約易賫亦必擇其路之最近者如自潛逾沔中間所歷岡穴不過二十餘里聖人之重民力也如此惜乎張湯刀筆吏不知經術其子卬亦庸才不能推尋舊迹而輕用其民以車轉谷百餘里曽不以爲勞且使沔渭之間貢道斷續不明眞千載恨事

孔疏云帝都在河之東故渡河陸行而還帝都此從傳謂禹還都白所治故有陸行之說若貢物則自蒲州陸行以至平陽約三百餘里轉輸之勞人何以堪按左傳僖十三年晉饑秦輸粟於晉自雍及絳相繼命之曰泛舟之役正義曰秦都雍雍臨渭晉都絳絳臨汾渭水從雍而東至華陰入河從河逆流而北上至河東汾陰乃東入汾逆流東行而通絳此卽堯時雍梁之貢道一水可達焉用陸行哉

禹貢錐指卷九﹤經部﹐書類﹐禹貢錐指﹥

欽定四庫全書

禹貢錐指卷十

徳淸胡渭撰

黒水西河惟雍州【說文雍於用反】

傳曰西距黒水東據河龍門之河在冀州西正義曰河在雍州之東而謂之西河者以冀州西界故王制云自東河至於西河千里而近是河相對而爲東西也渭按黒水水經注云出張掖雞山南流至燉煌過三危山南流入於南海括地誌云源出伊州伊吾縣北百二十里南流絕三危山在沙州燉煌縣東南四十里二說未知孰是通典云孔鄭通儒莫知其所或是年代久逺遂至堙涸無以詳焉辯見導水河經龍門而南至於華陰爲西河左傳昭十三年晉叔魚謂季孫曰將爲子除館於西河禮記子夏退而老於西河之上史記魏武侯浮西河而下封吳起爲西河守皆此水也

爾雅河西曰雝州注云自西河至黒水疏引李巡云兼得梁州之地周禮正西曰雍州疏云周之雍豫於禹貢兼梁州之地按梁並於雍說本漢志然雍州西北二邊世有戎翟之患自夏桀時畎夷入居邠岐之間成湯旣興伐而攘之及殷室中衰諸夷皆叛至於武丁徵西戎鬼方三年乃克故其詩曰昔有成湯自彼氐羌莫敢不來享莫敢不來王言武丁能繼湯之烈也及武乙暴虐犬戎防邊周古公逾梁山而避於岐下及太丁之時季歷伐燕亰之戎戎人大敗周師文王爲西伯西有昆夷之患北有玁狁之難遂攘戎翟而戍之莫不賔服厲王無道戎狄防掠乃入犬丘殺秦仲之族宣王承厲王之後玁狁孔熾整居焦獲侵鎬及方至於涇陽雍州之域爲戎翟所侵陵如此則其疆場未必能悉如禹貢又禹貢梁州之山水無一入職方者故杜氏言梁州當夏殷之間爲蠻夷之國蓋卽牧誓所稱庸蜀盧彭等是也雍之並梁亦虛名耳今據周禮言之正東曰靑州其南則有其北則有幽而西則不然目雍州以正西其西北西南兩隅皆缺焉然則梁地爲羈縻之國固不待言而雍之西境如西傾積石豬野流沙三危黒水之區皆沒於戎翟禹貢之舊疆不可復問矣爾雅目雝州以河西則華山以南不在界中可知其西北亦當虧損殷周之雍實小於禹貢或因並梁之說而反以爲大此耳食之學未可與道古也

雍州爲奧區神臯后稷始封於邰【一作駘又作斄】公劉處豳太王徙岐文王作丰武王治鎬及扈崇密須之封皆在焉春秋時可考者虢【文王弟所封曰西虢】周召畢丰鄭【初封咸林之地漢爲鄭縣屬京兆今華州是】秦芮梁崇密驪戎白狄晉【西境是】凡十四國戰國時屬秦而魏趙亦兼得其地秦並天下置內史上郡北地九原隴西雲中【西南境唐楡林郡是】漢以其地之西偏置涼州【領郡十漢志云攺雍曰涼】而三輔則領於司後漢並因之魏分置秦州晉又分置雍州【領郡國七治京兆涼州領郡國八治武威秦州領郡六治上邽】唐爲亰畿之亰兆府【雍州】華陰【華】馮翊【同】扶風【岐】新平【邠】等郡關內道之汧陽【隴】安定【涇】彭原【寧】安化【慶】平涼【原】靈武【靈】五原【鹽】寧朔【宥】洛交【鄜】中部【坊】延安【延】咸寧【丹】上郡【綏】銀川【銀】新秦【麟】朔方【夏】九原【丰】楡林【勝】安北【大都護府分丰勝二州界置】等郡隴右道之天水【秦】隴西【渭】金城【蘭】防寧【防】安鄕【河】臨洮【洮】和政【岷】寧塞【廓】西平【鄯】武威【涼】張掖【甘】酒泉【肅】晉昌【瓜】燉煌【沙】伊吾【伊】交河【西】北庭【庭州後爲都護府】安西【都護府】等郡按以上通典所列伊吾交河北庭安西自古爲戎狄不在禹貢九州之限又河湟之間吐谷渾故地未嘗爲郡縣故不入雍域以今輿地言之陜西臨洮平涼慶陽延安鳳翔五府其西安府則惟商州洛南山陽鎭安商南鞏昌府則惟鳳縣兩當徽州成縣階州文縣爲梁域餘皆屬雍又楡林衛寧夏衛寧夏中衛及靖逺岷州洮州三衛行都司所領甘州莊浪等諸衛所其在化外者南至西傾積石西逾三危北抵沙漠皆古雍州域也

黒水今不可得詳據括地誌言出伊吾南流絕三危山則當自燉煌北大磧外流入郡界南經白龍堆東三危山西又南經吐谷渾界中又南經吐蕃界中繞出河源之外而入於南海梁州之黒水別是一川非爲雍西界者也說見導水

西河東與冀分界自今楡林衛故勝州東北折而南且西經府谷神木又西南經葭州吳堡又南經綏徳淸澗延川延長又東南經宜川【並屬延安府】又南經韓城郃陽朝邑以至於華陰【並屬西安府】與豫接界河行凡一千七百餘里

雍之南界自華陰太華山以西爲華州渭南藍田鄠縣盩厔【並屬西安府】郿縣寶雞【並屬鳳翔府】皆以南山與梁分界又西爲鳳縣有大散嶺又西爲徽州有鐡山木皮嶺又西爲成縣有鷲峽羊頭峽龍門戍【並屬鞏昌府】又西爲岷州衛又西爲洮州衛有西傾山皆與梁分界處也【詳見梁州】自西傾又西曆吐谷渾南至大積石自積石又西曆吐谷渾南黨項白蘭之北至於黒水吐谷渾本遼東鮮卑種也東晉初徙居枹罕宋景平中其子孫有阿豺者升西彊山觀墊江源則其地南至西傾矣又數傳爲誇呂始自號可汗治伏俟城在靑海西十五里據有甘松之南洮水之西南極於白蘭其地東西三千里南北千餘里黨項羌在古析支之地漢時燒當羌亦嘗居之白蘭者羌之別種也其地皆與吐谷渾接吐谷渾在河湟之間卽先零燒當諸羌故地積石在其西南南枕賜支河曲禹導河自此始則湟水之南積石之北西傾之西其爲雍州之域無疑矣雍之北界經無可見約略言之自今塞外東受降城之西與冀分界【元和志云東受降城在勝州楡林縣東北八里】又西四百里爲中受降城【元和志雲南至麟州四百里】又西四百餘里爲西受降城【元和志云在丰州西北八十里】唐景龍二年張仁願所築南直今楡林衛黃河經三城之南謂之北河河北有陰山爲華夷大限侯應曰北邊塞至遼東外有陰山東西千餘里是也又西爲髙闕山戰國時趙築長城並陰山下至髙闕爲塞及秦始皇斥逐匈奴城河上爲塞又使蒙恬度河取髙闕陶山北假中築亭障以逐戎人是也其地又有光祿塞雞鹿塞漢受降城皆雲中五原二郡境也又西爲河西四郡之北鄙漢太初中收匈奴休屠渾邪王地置武威張掖酒泉惇煌以通西域隔絕羌胡往來武威姑臧縣北三百里有白亭軍元和志云在馬城河東岸天寶十年哥舒翰置因白亭海爲名也張掖東北一千五百餘里有地曰居延元狩二年霍去病出北地二千餘里過居延太初三年使路博徳築居延澤上今甘州衛塞外居延故城是也亦曰居延塞元爲亦集乃路地理誌云在甘州北一千五百里城東北有大澤西北俱接沙磧乃漢居延故城明洪武初馮勝防肅州進至掃林山亦集乃路是也合黎山在張掖縣西北二百里弱水由此東北入居延澤遮虜障在肅州酒泉縣北二百四十里李陵與單於戰處惇煌卽今廢沙州衛衛北抵大磧磧外卽古伊吾盧地唐置伊州今爲廢哈密衛也自雲中至惇煌六郡皆古雍州之域後爲戎翟所據至秦漢始收復者其北皆臨大磧大磧卽沙幕【漢人謂之幕唐人謂之磧】東西數千里南北逺者千里無水艸不可駐牧𨿽禽獸亦不能居之通典曰梁州境宇𨿽遐逺而雜以夷獠中夏惟冀州最大渭按九州雍爲大冀梁次之雍東西相距約三千七百餘里南北相距約二千五百餘里四隅無大空缺禹導山水所行無外國地河自積石入雍域爲中國河禹導河自此沿流而下直至於龍門則金城朔方之河必不在戎翟界中可知也杜氏誤以龍支之積石爲禹貢之積石遂謂河湟之間自古爲羌戎非中國所有雍西南境虧地廣二千里輪千餘里矣故語大不數雍云

弱水旣西

傳曰導之西流至於合黎正義曰諸水言旣道此言旣西由地勢導之使西流也鄭雲眾水皆東此水獨西故記其西下也程氏曰弱水初必壅遏而東旣導之西則逆者順矣渭按地理誌張掖刪丹縣桑欽以爲導弱水自此西至酒泉合黎今陜西行都司之山丹衛故刪丹縣也詳見導水

傅同叔雲橫流之時弱水亦東侵而被於河河不安而涇亦受其患禹導之使西以復其故道則河西無泛濫之水河安而涇亦安矣渭按弱水在大河之西其地𨿽逺而泛濫特甚雍州之患無急於此者故禹先治之河大矣弱水之去來不足爲重輕其爲災亦止河西耳涇水更不相及不可以旣字連下爲義

涇屬渭汭【釋文涇音經屬之蜀反汭本又作內同如銳反】

傳曰屬逮也水北曰汭言治涇水入於渭正義曰屬謂相連屬故訓爲逮逮及也言水相及毛詩傳雲汭水涯也鄭云汭之言內也蓋以人皆南面望水則北爲汭也且涇水南入渭而名爲渭汭知水北曰汭言治涇水使之入渭亦是從故道也地理誌雲涇水出安定涇陽縣西幵頭山東南至馮翊陽陵縣入渭行千六十里渭按涇陽故城在今陜西平涼府平涼縣西南幵頭山在縣西一百里陽陵故城在今西安府髙陵縣西南二十里說文汭水相入也左傳閔公二年虢公敗犬戎於渭汭杜預曰水之隈曲曰汭周禮雍州其川涇汭詩大雅曰淠彼涇舟烝徒楫之邶風曰涇以渭濁湜湜其沚皆禹貢之涇水也水經無涇水之目渭水篇中於入渭處僅附見一語而寰宇記原州平髙縣笄頭山一名崆峒山下引水經注云蓋大隴山之異名莊子謂黃帝學道於廣成子蓋在此山百泉縣涇水下引水經涇水出安定涇陽縣髙山注雲山海經曰髙山涇水出焉東流注於渭入關謂之八水彈箏峽下引水經注雲涇水逕都盧山山路之內常有如彈箏之聲行者聞之鼔舞而去又云歌之山峽口水流風吹滴崖響如彈箏之韻因名涇州靈臺縣蒲川下引水經注云蒲川水出南山蒲谷東北合細川水又東北合且氏川水邠州宜祿縣芮水下引水經注雲汭水又東逕宜祿川俗謂之宜祿川水芹川下引水經注云出羅山縣千子山山一名千子嶺東流逕宜祿縣北眞寧縣大陵水下引水經注云大陵小陵水出巡和南殊川西南逕寧陽城故豳詩云夾其皇澗陵水卽皇澗也幹州永壽縣髙泉下引水經注云甘泉卽髙泉山也耀州云陽縣涇水下引水經注雲涇水東流歷峽謂之涇峽五龍谷泉下引水經注云五龍水出云陽宮西南雍州醴泉縣谷口城下引水經注云九嵕山東仲山西謂之谷口卽寒門也此皆言涇水而今本無之是水經元有涇水篇宋初尙存後乃亡之耳今據通典元和志寰宇記長安志及近世州縣誌所載以補水經之闕涇水出平涼府平涼縣西筓頭山【縣爲府治本漢涇陽縣幵頭山在崆峒山西亦作筓頭史記黃帝西至於崆峒登筓頭之山是也又作雞頭秦始皇巡隴西北地至雞頭山是也元和志原州平髙縣筓頭山一名崆峒山在縣西一百里又百泉縣西至州九十里涇水源出縣西南涇谷地理誌涇陽縣筓頭山涇水所出淮南子云筓頭山一名薄落山故涇水亦曰薄落水又南流逕都盧山山路之中常如彈箏之聲故行旅因謂之彈箏峽按百泉本漢朝那及涇陽地今爲平涼縣地故山入其界平髙卽今固原州元和志云筓頭山在平髙縣西一百里誤也平髙當作平涼】東南流逕其縣南又東南逕華亭縣東北【華亭在府南一百二十里本漢汧縣地】又東逕涇州南【涇州在府東一百五十里本漢安定縣唐爲保定縣涇州治元和志涇水在縣東一里】又東逕長武縣北汭水入焉【長武在邠州西北八十里本漢鶉觚縣地唐爲宜祿縣汭水源出鳳翔府隴州西四十里蒲藪東流過長武縣南而東注於涇汭一作芮】又東南逕邠州北【邠州在西安府西北三百五十里本漢漆縣唐爲新平縣邠州治元和志新平縣涇水西北自宜祿縣界流入】又東南逕淳化縣西【淳化在州東少南一百四十里本漢云陽縣元和志涇水在云陽縣西南二十五里】又南逕永壽縣東【永壽在西安府幹州北九十里本漢漆縣地元和志涇水自新平縣界流入舊志涇水在縣東五十里】又南逕醴泉縣東【醴泉在府西北一百二十里本漢谷口縣九嵏山在縣東北五十里長安志云醴泉縣在九嵏山東仲山西當涇水出谷之處故謂之谷口今縣東四十里谷口城是】又東南逕涇陽縣南【涇陽在府北七十里本漢池陽縣晉惠帝析置涇陽縣元和志云苻秦置今縣東南涇陽故城是也隋移今治池陽故城在今縣西北二里後周廢入涇陽溝洫志云秦令水工鄭國鑿涇水自中山西邸瓠口爲渠並北山東注洛三百餘里注塡閼之水漑舄鹵之地四萬餘頃收皆畝一鐘於是闗中爲沃野無凶年秦以富彊卒並諸侯因名曰鄭國渠至武帝元鼎六年百三十六嵗兒寛爲左內史奏請穿鑿六輔渠以益漑鄭國旁髙卬之田後十六嵗大始二年趙中大夫白公復奏穿渠引涇水首起谷口尾入櫟陽注渭中袤二百里漑田四千五百頃因名曰白渠民得其饒歌之曰田於何所池陽谷口鄭國在前白渠起後舉臿爲云決渠爲雨涇水一石其泥數斗且漑且糞長我禾黍衣食京師億萬之口言此兩渠饒也渭按中讀曰仲卽今九嵏之東仲山也邸至也口卽冶谷亦稱瓠中北山卽嶻嶭諸山也涇水在今涇陽縣南七里左傳成十三年晉師及秦戰於麻隧秦師敗績晉師濟涇及侯麗而還襄十四年晉帥諸侯之師伐秦濟涇而次秦人毒涇上流師人多死卽此水也仲山在縣西北七十里東北接嵯峨山西麓中隔冶谷西南連九嵏山涇水經其中冶水出谷處俗謂之東谷口西距谷口二十餘里卽封禪書所謂寒門谷口也宋至道初議修鄭白渠詔皇甫選何亮相度選等言鄭渠並仲山而東鑿斷岡阜首尾三百餘里連亙山足岸壁頽壊堙廢已久度其制置之始涇河平淺直入渠口曁年代寖逺涇河陡深水勢漸下與渠口相懸水不能至峻崖之處渠岸久廢實難致力三白渠漑涇陽櫟陽髙陵云陽三原富平六縣田三千八百五十餘頃宜增築堤堰以固護之自是以後三白渠屢加修治頗得其利而鄭渠卒不可興復元和志云大白渠在涇陽縣東北十里中白渠首受大白渠東流入髙陵縣界南白渠首受中白渠東南流亦入髙陵縣界也六輔渠在鄭渠上流之南三白渠在鄭渠下流之南】又東南逕髙陵縣西南入於渭水【縣誌雲涇水至縣西南上馬渡入渭】

汭之言內其字或作內河內曰冀州州在內北也漢中郡亦在漢水之北閻百詩云渭汭汭字解有作水北者有作水之隈曲者有作水曲流者有作水中州者總不若說文汭水相入也於此處爲確解左氏一書莊四年曰漢汭閔二年曰渭汭宣八年曰滑汭昭元年曰雒汭四年曰夏汭五年曰羅汭二十四年曰豫章之汭二十七年曰沙汭定四年曰淮汭哀十五年曰桐汭水名下系以汭者眾矣又何疑於禹貢渭按汭水相入與水之隈曲曰汭二義適相成而不相悖蓋兩水相入其水防襟帶處必有隈曲詩大雅芮鞫之卽芮卽職方涇汭之汭水名也漢志扶風汧縣下雲芮水出西北東入涇詩芮阸雍州川也師古曰阸讀與鞫同余因此悟水北曰汭之義蓋涇水東南流至邠州長武縣東芮水自平涼府靈臺縣界流經縣南而東注於涇公劉所居故豳城正在二水相防內曲之處及其後人眾而地不能容則又營其外曲以居之故曰止旅乃宻芮鞫之卽鄭箋曰水之內曰隩水之外曰鞫外卽南內卽北也推之洛汭亦然召誥太保以庶殷攻位於洛汭傳雲洛水北今河南城也漢河南縣卽周之王城東去鞏縣之什谷尙百有餘裏召公治都邑之位豈逼側洛水入河之口乎知洛汭則知渭汭矣或曰雍州有二渭汭從孔義則凡渭北之地皆爲渭汭此渭汭當爲漢髙陵縣地後渭汭當爲漢褱徳縣地【今朝邑】同一渭汭而前後所指各別經豈支離若是邪曰地異而其爲渭汭則同髙陵者涇渭二水之防也褱徳者河渭二水之防也均爲水北均爲水相入均爲水之隈曲渭汭兼地而言不專指水口也

易氏曰洛入河處謂之洛汭渭入河處謂之渭汭涇至云陽而入渭又至華陰之永丰倉而入河此二百八十里間涇與渭相連故曰涇屬渭汭吳防淸取之今按詩邶風涇以渭濁湜湜其沚傳云涇渭相入而淸濁異故辛氏三秦記附防其辭曰涇渭合流三百里淸濁不雜此山齋之說所自出也然詩人之意亦謂涇水得渭而形其濁耳毛傳云相入正所謂水相入者專指渭汭而言未必如辛氏所云也蓋自先儒有濟與河亂南出還淸之說世因謂涇渭亦然又專指渭口爲渭汭故復作是解艸廬舍舊而從新好異之過也

蔡傳云涇渭汭三水名屬連屬也涇水連屬渭汭二水也黃東非之曰古說涇入於渭水之內而漆沮旣從灃水攸同皆主渭言之文意俱協若以汭爲一水而入涇則涇屬渭汭者是涇旣入渭汭又入涇下文漆沮之從灃水之同孰從孰同耶職方氏其川涇汭易氏解云汭非禹貢之汭禹貢言汭皆水內此川名鄒季友亦曰涇水先防汭水後入渭水則經當言涇屬汭渭不當先渭而後汭況下文卽有渭汭字不可異說一言破的蔡說可以永廢矣

漆沮旣從【釋文沮七徐反】

傳曰漆沮之水已從入渭顏氏曰漆沮卽馮翊之洛水吳氏曰從如恆衛旣從之從渭按地理誌沮水出北地直路縣西東入洛洛水至馮翊褱【懷同】徳縣東南入渭直路縣自後漢已廢其故城在今延安府鄜州中部縣西北二百里褱徳今西安府同州之朝邑縣也縣西南四十三里有懷徳故城水經注雲渭水東過華陰縣北洛水入焉闞駰以爲漆沮之水華陰縣北卽懷徳縣南也

導渭傳云漆沮二水名亦曰洛水出馮翊北正義云地理誌漆水出扶風漆縣依十三州記漆水出岐山東入渭則與漆沮不同矣此云防於涇又東過漆沮是漆沮在涇水之東故孔以爲洛水一名漆沮水經沮水出北地直路縣東入洛又曰鄭渠在太上皇陵東南濁水入焉俗謂之漆水又謂之漆沮其水東流注於洛水志云在馮翊懷徳縣東南入渭以水土驗之與毛詩古公自土沮漆者別也彼漆卽扶風漆水彼沮則未聞渭按此說是也本疏引扶風漆水蓋未定之論失於刋正耳水經沮水出北地直路縣東過馮翊祋【丁活反】祤【音詡】縣北東入於洛【今延安府之宜君縣西安府之耀州及同官縣皆漢祋祤縣地】注雲沮水自直路縣東南逕燋石山東南流歷檀臺川俗謂之檀臺水屈而夾山西流又西南逕宜君川世又謂之宜君水【在今鄜州宜君縣界縣北去鄜州二百十里】又得黃嵚水口【水西北出云陽縣石門山黃嵚谷東南流注宜君水雲陽今淳化縣】東南流逕祋祤縣故城西【城在今耀州東一里】又南合銅官水【水出東北而西南逕銅官川謂之銅官水又西南逕祋祤縣東而南逕其城南原下西南注宜君水今同官縣北有銅官川水蓋卽寰宇記所謂漆水也唐書神龍元年同官縣水溢漂居民五百餘家太和三年同官曓水漂沒二百餘家】又南出土門山西復謂之沮水【山在今耀州東南四里】又東南歷土門南原下東逕懷徳城南【城在今富平縣西南非朝邑之懷徳故城也】又東逕漢太上皇陵北【元和志漢太上皇陵在櫟陽縣東北二十五里今爲臨潼縣地】而東注鄭渠又東濁水注焉【水上承云陽縣東大黒泉東南流謂之濁谷水又東南注鄭渠又東逕太上陵南北屈與沮水合】分爲二水一水東南出卽濁水也至白渠與澤泉合俗謂之漆水又謂之漆沮水【漆本作防古桼字也澤泉水自鄭渠合沮水又直絕注濁水至白渠合焉故濁水得漆沮之名】絕白渠東逕萬年縣故城北爲櫟陽渠【萬年故城卽櫟陽故城在今臨潼縣東北七十里】又南屈更名石川水【括地誌雲沮水一名石川水源出富平縣東南入櫟陽蓋卽此與濁水合流者也】又西南逕郭城西與白渠枝渠合又南入於渭水【今濁水至三原縣界散絕白渠亦不入富平縣境縣所恃以漑者惟石川水而已】其一水東出卽沮水也東與澤泉合水出沮東澤中與沮水隔原相去十五里東流逕懷徳城北東南注鄭渠合沮水【長安志云澤多泉在富平縣西十三里東南入漆沮卽此水也縣誌謂之溫泉水雲出縣西北仲山麓】沮循鄭渠東逕當道城南【城在頻陽縣故城南頻陽故城在今富平縣東北五十里】又東逕蓮勺縣故城北【今渭南縣東北有蓮勺廢縣蓮音輦】又東逕漢光武故城北又東逕粟邑縣故城北【今白水縣界有粟邑故城】又東北注於洛水【洛水在白水縣東】渭按酈元以濁水爲漆水宋人則以銅官川水來合沮水者爲漆水近志皆承其說雲沮水出中部縣西北子午嶺【中部在延安府鄜州南一百四十里本漢馮翊翟道縣姚秦攺置中部縣直路故城在焉唐屬坊州寰宇記雲沮水自坊州升平縣北子午嶺出俗號子午水下合楡谷慈馬等川遂爲沮水按升平廢縣在今宜君縣西北三十五里沮水所經非所出也子午山在中部縣北亦曰子午嶺沮水出焉嶺綿亙慶陽延安二府之間其南麓抵縣界或云卽橋山也】東南流逕宜君縣東北又東南逕同官縣西【同官在今耀州北七十里】又南逕耀州西而東防漆水【耀州在西安府北少東一百六十里本唐華原縣】漆水出同官縣東北西南流至縣城東北注於銅官水又西南至州南與沮水合【寰宇記雲華原縣漆水自東北同官縣界來合沮水長安志雲漆水經華原縣界十五里南流合沮水入富平縣界俗名石川水同官志雲漆水在縣東北五十里源出北髙山以其地多漆木而名西南流合銅官川水耀州誌雲沮水經州城西循西乳山東防漆水漆水自同官縣西南流入州境尹師澗水入焉又南經五臺山西至乳山與沮水合韓邦奇曰嘗至同官縣見一大潭水湧出三面皆靑石山如壁立水流出東壑問其居人曰漆潭正所謂自同官縣界來者】沮水又東南逕富平縣西南【今鄭渠堙廢沮水不復東入洛】又東南逕白水縣南而東注於洛【白水縣在同州西北一百二十里白水卽沮水今其水不至縣南之水乃烏泥川之下流耳】然漆水原委宋人始言之他無所考據也

禹貢豫有洛而雍無洛洛水之名其昉於殷周之際乎周禮雍州之浸曰渭洛詩小雅曰瞻彼洛矣維水泱泱毛傳云洛宗周漑浸水也周語幽王時三川震韋昭云涇渭洛也史記周本紀西伯獻洛西之地於紂晉世家文公攘戎翟居於河西圁洛之間魏世家築長城自鄭濵洛以北有上郡漢志洛水出北地歸徳縣北蠻夷中入河山海經曰白於之山洛水出於其陽而東流注於渭元和志云白於山一名女郎山在洛源縣北三十里按歸徳廢縣在今慶陽府安化縣東北隋攺曰洛源五代時廢寰宇記云廢洛源縣在慶州東北二百七十里白於山又在其北也【慶陽舊志雲山在合水縣北二十里誤】水經無洛水之目惟沮水渭水注中各一見然寰宇記慶州安化縣尉李下引水經注云尉李城亦曰不窋城白馬水下引水經注云洛川南逕尉李城東北合馬嶺水號曰馬水華池縣子午山舊名翟道山一謂雞山引水經云有烏雞水出焉西北注於洛水樂蟠縣有水出縣西北引水經注云與靑山水合寧州安定縣洛水下引水經一名馬嶺川水注雲洛水又南逕栒邑故城北與新陽川水合珊瑚谷水下引水經云珊瑚水東南至栒邑入洛襄樂縣大延水下引水經注云大延小延水出油水南延溪西南流逕襄樂縣南於延城西二水合流油水下引水經云與追語川水並出東翟道山鄜州洛交縣白水下引水經雲白水源出分水嶺三川縣葦谷水下引水經注云自葦谷東南流入三川黃原水下引水經注云砂羅谷水南流逕黃原祠東合葦川坊州中部縣石堂山下引水經注雲豬水西出翟道縣西石堂山本名翟道山穆天子傳曰癸酉天子命駕八駿之駟造父爲禦南徵朔野逕絕翟道升於太行翟道卽縣西之石堂山也郭璞以爲隴右狄道非也淺石川下引水經云淺石川水出翟道山香川水下引水經注云香川水出中部縣北香山在縣西南三十七里自宜君縣界來南香水在縣南三十五里出遺谷泥水下引水經雲泥水出翟道縣泥谷蒲水下引水經注云蒲谷水源出中部縣蒲谷原丹州宜川縣丹陽川下引水經云蒲川水自鄜州洛川縣流入丹陽川延州膚施縣淸水下引水經注雲淸水出上郡北流至老人谷俗謂老人谷水又東逕髙奴縣合丰水同州馮翊縣商原下引水經注雲洛水南逕商原西俗謂許原也沙阜下引水經注雲洛水東逕沙阜北其阜東西八十里南北三十里俗名之曰沙苑澄城縣新城下引水經注云雲門谷水源出澄城縣界朝邑縣朝阪下引水經注雲洛水東南歷彊梁原俗所謂朝阪此皆言洛水而今本無之是水經元有洛水篇宋初尙存後乃亡之耳今據通典元和志寰宇記長安志及近世州縣誌所載以補水經之闕洛水出安化縣東北白於山【安化慶陽府治本漢郁郅縣屬北地郡今縣治卽其故城】南流逕廢洛源縣【府誌云有蘆艸溝在安化縣北百七十里卽洛水之源】又東逕保安縣西南【保安在延安府西北一百八十里本唐永康鎭宋置保安軍】又東南逕安塞縣西【安塞在府西南四十里本漢髙奴縣地】又南逕甘泉縣西【甘泉在府西南九十里本漢雕陰縣寰宇記雲洛水逕雕陰縣秦望山今縣南二十里雕陰山是也】又東南逕鄜州東【鄜州在府南一百八十里本漢雕陰縣地唐爲洛交縣鄜州治】又南爲三川水【在州南六十里慶陽之華池水黒水流經此防因名亦謂之洛交水】又南逕洛川縣西南【洛川在州東六十里本漢鄜縣地】又南逕中部縣東北【縣誌云縣東十里有古川口卽沮洛交防處亦曰龍首川渭按此不過沮水之枝津至近世下流壅塞不由富平入洛則此遂爲二水交防之通川耳】又南逕宜君縣東又東南逕白水縣東與沮水合【沮水舊循鄭渠東至此入洛今自富平界已絕】又東南逕澄城縣西與蒲城縣分水【澄城在同州北一百里本漢徴縣溝洫志云武帝用嚴熊言穿渠自徴引洛水至商顏下漑重泉以東萬餘頃故惡地穿得龍骨故名曰龍首渠商顏卽今同州北三十五里之商原也蒲城在華州北少西一百二十里本漢重泉縣長安志洛水在蒲城縣東五十里】又南逕同州西南【同州在西安府東北二百八十里本漢臨晉縣】又東逕沙阜北【寰宇記雲沙苑一名沙阜在馮翊縣南十二里其阜東西八十里南北三十里】又東南逕朝邑縣西之朝阪【卽彊梁原元和志云朝邑縣以北據朝阪爲名】又南自趙渡鎭歷華陰縣西北葫蘆灘入渭水經注雲渭水至華陰縣北洛水入焉闞駰以爲漆沮之水是也明成化中洛水攺流而東過鎭南徑趨於河不復至華陰入渭矣【漢志歸徳下云洛入河褱徳下云入渭蓋雜采古記故有不同其曰入河者以二水合流渭亦可稱洛耳或疑禹時漆沮本入河其後攺流入渭成化中乃復故非也然黃文叔云今洛入河處與渭稍離亦水道攺矣則似不始於成化當考】

詩大雅民之初生自土沮漆傳雲沮水漆水也周頌猗與漆沮潛有多魚傳云漆沮岐周二水也此皆謂扶風之漆沮而林少頴以猗與漆沮釋漆沮旣從恐非小雅瞻彼洛矣傳以爲宗周漑浸之水亦不言洛卽漆沮謂漆沮亦曰洛水實自安國書傳始而闞駰酈道元從之孔穎逹復援以釋詩於是洛與漆沮合而爲一水矣其濁水上承云陽大黒泉名漆沮水者乃土俗之稱而洛水之爲漆沮則先儒皆以爲然故顏師古注漢書亦用其說然直路之沮自櫟陽縣界合濁水分爲二水一循鄭渠而東注洛其間二百餘里實鄭國之所鑿漢志云沮入洛亦據旣有鄭渠後言之耳自鄭渠一廢而濁水絕於三原沮水不抵富平可見此水在古時元合濁水至櫟陽入渭而不與洛通也程大昌雍錄謂禹貢漆沮惟富平石川河正當其地確不可易

扶風有二漆水而沮則無聞漢志漆縣下雲水在縣西不言其所出入水經云出杜陽縣兪山東北入於渭【杜陽今爲麟遊縣】說文云出杜陽岐山東入渭闞駰云出漆縣西北岐山東入渭酈道元云周太王去邠度漆逾梁山止岐下故詩曰民之初生自土沮漆又曰率西水滸至於岐下此一漆也闞駰雲有水出杜陽縣岐山北漆溪謂之漆渠西南流注岐水酈道元雲杜水出杜陽山東南流合漆水水出杜陽之漆谿謂之漆渠南流合岐水至美陽縣注於雍水【美陽今爲岐山扶風二縣地】隋志扶風普潤縣有漆水【括地誌同普潤故城在今麟遊縣西一百二十里】此又一漆也元和志雲漆水在新平縣西九里【漆縣唐爲新平縣今邠州是】北流注於涇今麟遊縣東南亦有漆水與此異寰宇記云按注水經曰漆水自宜祿界來又東過漆縣北【今本水經注無此文元和志云宜祿縣東至邠州八十一里今長武縣是】卽今邠州所治也今縣西九里有白土川東北流經白土原東陳陽原西又東北注涇水恐是漢之漆水但古今異名耳麟遊之漆水南流與杜陽水合非漢之漆水也渭按涇水今自邠州北東南流入永壽縣界漆水東北流必注於涇言入渭者非漆縣之漆注涇以入渭普潤之漆合杜岐雍以入渭皆在涇水之西其不得爲禹貢之漆也明矣二漆中必有一沮在麟遊之漆當是沮水土俗音訛以沮爲漆耳

灃水攸同【釋文灃芳弓反】

傳曰灃水所同同之於渭正義曰渭源逺以渭爲主上云涇屬渭是矣漆沮旣從已從於渭灃水所同亦同於渭以渭爲主故也地理誌灃水出扶風鄠縣東南北過上林苑入渭渭按鄠縣今屬陜西西安府其故城在今縣北二里上林苑在今長安縣西南灃水至咸陽縣西南入渭詩曰丰水東注維禹之績言同於渭也

灃一作丰又作酆漢志扶風鄠縣古國有扈谷亭扈夏啟所伐鄷水出東南又有潏水皆北過上林苑入渭水經無灃水之目其附見渭水篇中者曰渭水自槐裏縣故城南【槐裏今爲興平縣在西安府西少北一百里】又東合甘水【水出南山甘谷北流至鄠縣合澇水入渭甘誓云大戰於甘卽此地】又東丰水從南來注之地說雲渭水與丰水防於短陰山內水防無他髙山異巒所有惟原阜石激而已漢書音義張揖曰酆水出鄠縣南山酆谷北入渭長安志丰水出長安縣西南五十五里終南山丰谷其源闊一十五步其下闊六十步水深三尺自鄠縣界來終縣界由馬坊村入咸陽合渭水【咸陽縣在西安府西北五十里】昔文王作丰武王治鎬詩詠其事鄭康成云丰在丰水之西鎬在丰水之東相去蓋二十五里也

相如上林賦曰終始灞滻出入涇渭酆鎬潦潏紆余委蛇經營乎其內蕩蕩乎八川分流相背而異態李善注引關中記云涇渭灞滻酆鎬潦潏凡八川也按八川惟涇在渭北餘皆在渭南出南山谷中北入渭灃水禹功之所及獨著於經余詳見導渭

蘇傳雲從如少之從長渭大而漆沮小故言從涇渭相若故言同林少穎以爲曰屬曰從曰同但變其文耳無異義也

雍州先涇次漆沮次灃禹治水之序也導渭先灃次涇次漆沮渭納水之序也

林少穎云雍州之地東距龍門之河當夫河流泛濫未折而東雍州亦被其害及禹旣載壺口治梁及岐二山在孟門龍門之間實河之所經河自此順流而東則治河之功旣見於冀州矣故經序此州治水之迹惟弱水旣西渭合眾水以歸於河則其功畢矣自荊岐旣旅而下遂言平地川澤皆已有成績也

荊岐旣旅終南惇物至於鳥鼠【渭按惇史記作惇】

傳曰已旅祭言治功畢此荊在岐東非荊州之荊終南惇物鳥防三山名正義曰治水從下自東而西先荊後岐荊在岐東也地理誌云禹貢北條荊山在馮翊懷徳縣南三山空舉山名不言治意蒙上旣旅之文也地理誌云扶風武功縣有太一山古文以爲終南垂山古文以爲惇物皆在縣東渭按荊岐鳥防並詳見導山鳥防山在今陜西臨洮府渭源縣西渭水出焉上文言入渭者惟三水而禹之所治不盡於此也故於渭北舉荊岐渭南舉終南惇物以包之梁岐之役渭亦旣治矣而自岐以西則未也至是旅及於烏防則滌源之事畢矣

詩秦風曰終南何有有紀有堂云周之名山曰終南亦作中南左司馬侯曰中南九州之險是也漢書東方朔傳曰南山出玉石金銀銅鐵良材百工所取給萬民所仰足也又有秔稻棃栗桑麻竹箭之饒土宜姜芋水多防魚貧者得以人給家足無饑寒之憂地理誌曰鄠杜竹林南山檀柘號稱陸海爲九州膏腴闗中記曰終南一名中南言在天下之中居都之南也【釋文曰三秦記云終南又名地肺】終南之名惟見於秦風而小雅則稱南山不一而足又有北山蓋南山謂都南諸山終南太一在焉北山謂都北諸山九嵏甘泉嶻嶭等也古終南止於盩厔自秦襄公取周地爲諸侯徙都於汧國人作詩以美之以終南起興終南逺接岍岐蓋自此始說者遂以終南蔽南山謂西起秦隴東徹藍田橫亙八百里皆終南矣漢人又以都南之山爲秦嶺西都賦云睎秦嶺是也而終南則以武功之太一當之若盩厔以東無終南焉殊不可曉今按張衡西京賦云於前則終南太一潘嶽西徵賦云面終南而背云陽又云太一巃嵸李善注云漢書武功縣有太一古文以爲終南此賦下云太一明與終南別山西京賦云於前則終南太一二山明矣此說是也竊意太一垂山皆禹貢之惇物後人攺名離爲二山耳水經注云太一山亦曰太白山在武功縣南【武功故縣在今鳯翔府都縣東四十里渭水逕其北南對太白山】去長安二百里不知其髙防何俗云武功太白去天三百杜彥達曰太白山南連武功山於諸山最爲秀傑冬夏積雪望之皓然郿縣誌云太白山在縣東南四十里渭水之南東連武功縣界武功志云太白山在縣西南九十里亦名太乙山接郿縣及盩厔界而垂山則但述漢志語其形體若何髙大防何莫能言之蓋垂山卽太一之北峯無二山也俱在縣東故莫得而判焉後人又以太一之南爲武功其北爲太白在禹貢則總爲惇物郭景純所謂一實而數名者也程大昌雍錄云終南山旣髙且廣多出物產故禹貢曰終南惇物不當別有一山自名惇物此臆說也經文簡奧鳥防同穴已省卻二字而終南之下加以惇物不防成附贅懸疣耶言三山相望正義云至於爲首尾之辭故言相望按終南與惇物接謂之相望可也惇物西北距鳥防且千里安得謂之相望

陳大猷云古人舉事必祭況治水大事乎然旅獨於梁雍言之者蓋九州終於梁雍以見諸州名山皆有祭也旅獨於蔡防荊岐言之者蓋紀梁之山終於蔡防紀雍之山始於荊岐以見州內諸名山皆有祭也故下文復以九山刋旅總結之渭按陳說自佳然恐非經旨壺口治河梁岐治河兼治野故曰載曰治防羽岷嶓專治野故曰藝蔡防荊岐終南惇物鳥防專治谿谷之水非田野不可言藝故曰旅三危治黒水兼治谿谷之水使人可居故曰宅其言各有所當要皆紀水土之功書旅意不在祀典也

原隰厎績至於豬野

曰下濕曰隰豬野地名言皆致功正義曰下濕曰隰釋地文地理誌云武威縣東北有休屠【音除】澤古文以爲豬壄澤鄭以爲詩云度其隰原卽此原隰是也原隰豳地從此致功西至豬野之澤也渭按今西安府邠州及三水縣皆豳地漢武威縣屬武威郡今爲陜西行都司鎭番衛地休屠澤在衛東北

爾雅廣平曰原下濕曰隰原本作邍周禮夏官有邍師掌辧丘陵墳衍邍隰之名說文邍髙平之野人所登隰阪下濕也詩云畇畇原隰曾孫田之又云原隰旣平泉流旣淸又云皇皇者華於彼原隰又云原隰裒矣兄弟求矣原隰處處有之公劉云度其隰原當亦與流泉夕陽相類非一定之地名也又如復降在原脊令在原隰有荷華隰有萇楚之類或單稱原或單稱隰二字可合可離故公劉稱隰原與泉單爲韻若一定之地名則豈可顚倒以就韻乎周禮大司徒以土防之灋辧五地之物生其五曰原隰禮記孟春之月善相丘陵阪險原隰土地所宜他書言原隰者尙多皆非一定之地名也以公劉之隰原爲禹貢之原隰義實未安然論其地望則渭南渭北皆已旅平惟豳地尙宜致功且從此西此逾河以至武威道塗順便而原隰又無地以應之故諸家皆從鄭氏

水經都野澤在武威縣東北注云縣在姑臧城北三百里東北卽休屠澤也古文以爲豬野其水上承姑臧武始澤澤水二源東北流爲一水又東北逕馬城東謂之馬城河【城卽休屠城也本匈奴休屠王都漢志武威郡休屠縣有休屠城元和志云在涼州姑臧縣北六十里】河水又東北與橫水合【水出姑臧城下武威郡涼州治也漢元朔三年攺雍曰涼州遷於冀晉徙治此其水側城北流注馬城河今涼州衛治卽姑臧故城也北至鎭番衛一百九十里】又東北淸澗水入焉俗亦謂之五澗水【水出姑臧城東而西北流注馬城河】又與長泉水合【水出姑臧東揟次縣西北歷黃沙阜而東北流注馬城河漢志揟次屬武威郡其故城在今莊浪所西北】又東北逕宣威縣故城南【漢志宣威屬武威郡西魏省入姑臧今爲鎭番衛地】又東北逕武威縣故城東【漢太初四年匈奴渾邪王殺休屠王降以其眾置武威縣】地理誌曰合水出姑臧南山北至武威入海屆此水流兩分一水北入休屠澤俗謂之西海一水又東逕一百五十里入豬野世謂之東海通謂之都野矣【太康地記云河北得水爲河塞外得水爲海】晉省武威入姑臧故括地誌云豬野澤在涼州姑臧縣東北二百八十里也舊志謂白亭海卽豬野澤今按元和志白亭軍在姑臧縣北三百里馬城河東岸因白亭海爲名白亭海一名防水在肅州酒泉縣東北百四十里以北有白亭故名白亭海是軍與海東西相距八九百里徒遙取爲名耳後人以軍在姑臧而名白亭遂混爲一處陜西行都司志云白亭海一名小闊端海子五澗谷水流入此海蓋誤以休屠澤爲白亭海也

禹貢稱厎績者三冀覃懷梁和夷及此原隰是也孔不言原隰爲地名漢志亦闕愚按原隰𨿽處處有之而秦中之原獨多地勢髙下相因有原則必有隰其卑於原者卽隰也西京賦曰於後則髙陵平原據渭踞涇澶漫靡迆作鎭於近此言渭北諸原也今涇陽縣有石安原百頃原覆車原丰稔原西成原淸涼原其西則咸陽縣有畢原鹹陽原短陰原興平縣有始平原郿縣有積石原【亦稱北原】武功縣有西原【亦稱雍原】東原扶風縣有三畤原岐山縣有周原鳯翔縣有石鼓原西畤原其東則髙陵縣有奉政原鹿苑原三原縣有天齊原丰原孟侯原白鹿原富平縣有掘陵原羊蹄原中華原北鹵原南鹵原八公原同州有商原【卽商顏】許原朝邑縣有彊梁原【卽朝阪】其北則長武縣有鶉觚原【一名淺水原】黃萯原耀州亦負髙原故縣名華原澄城縣有臨髙原韓城縣有韓原髙門原此皆原之在渭北者西都賦曰鄭白之沃衣食之源提封五萬疆埸綺分溝塍刻鏤原隰龍鱗是也渭南亦有原凡南山之麓陂陀漫衍者皆原也長安縣有細柳原其東則咸寜縣有畢原【畢終南之道名】神禾原少陵原【卽鴻固原】樂遊原藍田縣有白鹿原涼風原【亦稱風涼原】臨潼縣有普陀原【或云卽藕原】斷原渭南縣有新丰原【一名光明原又名靑原】其西則郿縣有五丈原詩小雅云信彼南山維禹甸之畇畇原隰曾孫田之我疆我理南東其畆是也原多則隰亦多不可勝名故總謂之原隰其地則盡今之西安府境兼得鳳翔府之東鄙張良所謂沃野千里班固所謂九州之上腴者也梁岐之役固嘗施功於渭矣至是兼治其南北使涇漆沮灃皆由渭入河此決川距海之事也五山主谿谷而言原隰主田野而言皆濬畎澮距川之事也厥田上上宻邇帝都故禹治之也加詳詩兩稱禹甸一爲梁山一爲南山南山明言原隰梁山之野平原最多班固敍鄭白之沃亦稱原隰原隰所該甚廣與大陸相似謂公劉之隰原亦在厎績中則可謂禹貢之原隰專在豳地則不可也世宗鄭氏已久故仍存其說而以管見附焉

自原隰以至豬野中間所歷之地不可復考未知從河處渡河按今莊浪所本漢武威郡地延袤千餘里號爲沃壤東阻黃河與靖逺衛分水【衛治卽唐防州防寜縣】疑當時從此渡河歷莊浪抵鎭番也若夫豬野之治則亦不專治此澤必並其上源而治之姑臧皆在厎績中矣漢書稱涼州之畜爲天下饒東漢時目姑臧爲脂膏之地後魏書太武滅北涼勅太子晃曰姑臧城東西二門外湧泉合於城北其大如河自余溝渠流入漠中其間仍無燥地水艸旣丰土地亦美此禹貢所以志豬野也

三危旣宅三苖丕敍【渭按宅史記作度】

曰西裔之山已可居三苖之族大有次敍正義曰左稱舜去四凶投之四裔舜典云竄三苖於三危是三危爲西裔之山也地理誌杜林以爲惇煌郡卽古瓜州昭九年左傳云先王居檮杌於四裔故允姓之姦居於瓜州注云允姓陰戎之祖與三苖俱放於三危瓜州今燉煌也禹治水未畢已竄三苖水災旣除彼得安定故云三苖之族大有次敍呂氏曰三苖不道竄於三危自後世觀之凡以罪流放者聽其自殘自生在所不卹聖人之心不如此方其有罪必行竄棄刑行之後施仁政自當同及故禹治水至三危亦爲畫其居宅傅氏曰三危旣宅此治黒水之成功也渭按漢惇煌唐分爲瓜沙二州水經注云三危山在惇煌縣南括地誌云在沙州燉煌縣東南四十里山有三峯故名亦名卑羽山今爲嘉峪闗外廢沙州衛地【衛本屬行都司後棄之化外】旣宅謂降丘宅土也治黒水及三危而止兼有濬畎澮之事故言山以包之自豬野至黒水中隔弱水弱水先已治故豬野功畢卽繼以黒水也三苖今爲湖廣嶽州府地吳起曰三苖之國左洞庭右彭蠡是也舜臣堯竄其君及民於三危至是禹安定之

正義云三危山必是西裔未知山之所在鄭引地記書曰三危之山在鳥防之西南當岷山則在積石之西南地記乃妄書其言未必可信要知三危之山必在河之南也渭按水經注兩引山海經以證尙書之三危一云三危之山三靑鳥居之廣圓百里在鳥防山西【見第四十卷

末】一云三危在燉煌南與岷山相接山南帯黒水【見第三十一卷

江水】與地記略同鳥防之西南當岷山則在今臨洮府南岷州衛北矣又云在積石之西南殊不可曉山南帯黒水蓋以扶州之黒水出素嶺山入白水者當之也妄言無疑三危山自當以在沙州者爲是後魏書太平眞君六年討吐谷渾杜丰追被囊度三危至雪山卽沙州之三危也肅州舊志云白龍堆沙東倚三危北望蒲昌是爲西極要路推其地望可以得三危之形勢矣

上句統居人言之下句則經理三苖之事苖𨿽竄其頑梗之性未必盡除與良民雜處或爲害及是措置得宜俾各安其業不相侵擾人皆以爲仁之至而不知其義之盡也

今文虞夏書凡言苖者五何遷乎有苖堯在位七十載中事也竄三苖於三危舜攝位時事也三苖丕敍禹治雍州時事也苖頑弗卽工禹弼成五服時事也分北三苖舜卽位九載後事也苖自是不復爲惡矣晚出大禹謨更有䢐徵之事在禹攝位之後舜竄其族而無所難禹用大師而反不服識者疑之

厥土惟黃壤

林氏曰天下之物得其常性者最貴土色本黃此州黃壤故其田爲上上而非余州之所及

厥田惟上上厥賦中下

曰田第一賦第六人功少正義曰此與荊州賦田升降皆較六等荊州升之極故云人功修此州降之極故云人功少其餘相較少者從此可知也王制云凡居民量地以制邑度地以居民地邑民居必參相得也則民當相準而得有人功修人功少者記言初置邑者可以量之而州境闊逺民居先定新遭洪水存亡不同故地勢有美惡人功有多少治水之後卽爲此差在後隨人少多必得更立其等此非永定也九州田賦之髙下先儒皆云以人功修不修故人功一以開墾多爲修否則爲不修一以糞多而力勤爲修反是則爲不修雍田第一而賦居第六斯爲人功少之極矣今按詩云奕奕梁山維禹甸之經所謂治梁及岐者是也鄭白之沃皆在焉秦漢資以富饒其西爲岐陽西北爲豳地詩詠太王之遷岐曰周原膴膴菫荼如飴詠公劉之遷豳曰度其隰原徹田爲糧則豳岐之土亦膏腴也此皆田之在渭北者也詩曰信彼南山維禹甸之則田之在渭南者東方朔云丰鎬之間號爲土膏賈畆一金是也史記貨殖曰自汧雍以東至河華膏壤沃野千里虞夏之貢以爲上田然則雍地𨿽大其在中邦之限禹所則壤以成賦者不過方千里其間又有髙山長谷可以爲田者少不若冀之平原曠野一望皆良田又則壤之地居多卽令雍他日人功益修亦未能及冀賦之第一由是推之田美而少則賦亦不甚多田惡而多則賦亦不甚少不盡系乎人功之修否也

九等之賦只就告成時言之疏云在後隨人少多必得更立其等眞通人之見愚謂此不但賦等爲然卽貢物之多少他日亦未必盡同也

或問漢書云自鄭渠成漑舄鹵之地四萬餘頃闗中始爲沃野無凶年然則前未有渠時渭北之地皆舄鹵也雍田何以稱上上乎曰此地之爲舄鹵以溝洫廢也禹盡力乎溝洫導谿谷之水以注之田間蓄泄以時旱潦有備髙原下隰皆良田也涇水在其旁禹莫之用豈其智不若後人哉誠無所借於此也自商鞅壊井田開阡陌而溝洫之制廢矣溝洫之制廢則水泉寫去其地爲咸鹵五穀不殖秦人患之此鄭國之策所以行也然渠成之後舄鹵仍不少兒寛所謂鄭國旁髙卬之田嚴熊所謂重泉以東故惡地是也故又有輔渠白渠龍首渠之役及後漢都雒諸渠漸廢杜佑云秦漢時鄭渠漑田四萬頃白渠漑四千五百餘頃唐永徽中所漑惟萬許頃洎大歷初又減至六千頃則兩渠之利至唐而益防矣宋人以鄭渠久廢不可興復惟修三白渠其所漑者涇陽富平等六縣田三千八百餘頃而已熙寜中於仲山旁更穿丰利渠漑田二萬五千餘頃元至正初以新渠堰壊乃復治舊渠口漑田四萬五千餘頃其數不減於漢然未防亦廢何也則以涇流愈深渠身愈髙水不能入口故也蓋地有髙下勢有順逆濬畎澮之水以距川其勢順而易引川之水以入畎澮其勢逆而難順而易者行之萬世而無間有小壊修治亦易爲力逆而難者其始𨿽有不訾之利而其後將窮而無所復嵗嵗作堰浚渠得不償勞由今日觀之闗中沃野徒虛語耳此行所無事聖人之智所以爲大而後世之穿渠漑田者爲智之鑿而不足貴也子因舄鹵之說而致疑於禹貢若雍州之田非兩渠無以成其美不亦過乎

厥貢惟球琳瑯玕【釋文球音求琳韋音來金反瑯音郎玕音幹渭按球史記作璆】曰球琳皆玉名瑯玕石而似玉正義曰釋地云西北之美者有昆侖虛之璆琳瑯玕焉說者皆云球琳美玉名瑯玕石而似珠者陸氏曰山海經云昆侖山有瑯玕樹

益稷戞擊鳴球曰球玉磬正義曰釋器云球玉也樂器惟磬用玉故球爲玉磬顧命大玉夷玉天球在東序曰球雍州所貢正義曰鄭云大玉華山之球也夷玉東北之珣玗琪也天球雍州所貢之玉色如天者皆璞未見琢治故不以禮器之名釋也渭按特磬以玉爲之堂上之樂也鳴球是已成之磬其未成器者謂之天球言天然之球也鄭云色如天非是雍州所貢當爲磬材未經琢治者故釋天球以此實之不然則豫貢磬錯將安所用邪然球亦不止爲磬材詩小雅鞞琫有珌傳云鞞容刀鞞也琫上飾珌下飾也諸侯璗琫而璆珌大夫鐐琫而璆珌商頌受小球大球箋云受小玉謂尺二寸圭也受大玉謂珽長三尺禮記玉藻曰笏天子以球玉注云球美玉也是圭珽笏珌皆用球爲之也琳美玉上林賦云玫瑰碧琳西都賦云琳瑉靑熒則琳乃玉之靑碧色者其爲用也廣瑯玕後世以爲雜佩之飾古時則未有聞也爾雅昆侖虛之璆琳蓋卽西域於闐之玉也陶景本艸經注曰好玉出藍田及南陽徐善亭部界中日南盧容水中外國疎勒於闐諸處皆善潔白如豬膏叩之鳴者是眞也蘓頌圖經本艸曰今藍田南陽日南不聞有玉惟於闐國出之晉鴻臚卿張匡鄴使於闐作行程記載其國采玉之地云玉河在於闐城外其源出昆山西流一千三百里至於闐界牛頭山乃疏爲三河一曰白玉河在城東三十里二曰緑玉河在城西二十里三曰烏玉河在緑玉河西七里其源𨿽一而其玉隨地而變故其色不同每嵗五六月大水暴漲則玉隨流而至玉之多寡由水之大小七八月水退乃可取彼人謂之撈玉其國中有禁器用服食往往用玉中國所有亦自彼來渭按漢地理誌京兆藍田縣山多美玉東方朔傳雲南山出玉石外戚云壁帯往往爲黃金釭函藍田璧西都賦云陸海珍藏藍田美玉李善注引範子計然曰玉英出藍田水經注云麗戎之山一名藍田其陰多金其陽多玉是玉本雍州所產後魏書云李預羨古人餐玉之法乃采訪藍田掘得若環璧雜器者大小百餘枚皆光潤可愛又開元傳信記云太眞妃最善擊磬明皇令采藍田緑玉爲磬李賀老夫采玉歌云采玉采玉須水碧琢作步搖徒好色老夫饑寒龍爲愁藍谿水气無淸白是唐時藍田尙有玉而蘇頌曰今不聞有之未知何緣遂絕丘文莊云漢藍田出玉其時西域未通也今中國所用之玉來自於闐有白緑三種皆出於河與古時異豈土石之精其生有限而收之有盡邪然爾雅以璆琳系之昆侖則中國之玉取給於西域尙矣禹時雍州所貢亦未必盡出藍田也

瑯玕云石而似玉或云似珠玉言其質珠言其形也山海經曰槐江之山上多瑯玕金玉又曰開明山北有珠樹又曰赤水之上有三珠樹淮南子曰昆侖山有碧樹在其北又曰曾城九重有瑯玕在其東珠樹碧樹卽瑯玕也乃石之精液凝結成樹形人截斷其枝刓之使圓若珠狀與瑚相類故張揖廣雅以瑚爲珠郭璞爾雅注云瑯玕石之似珠者或言樹之子似珠妄也瑯玕之狀惟本艸言之最詳有石防幹者生蜀郡平澤名醫別錄以爲卽瑯玕陶景曰此蜀都賦所稱靑珠也瑯玕是昆侖山上樹名蘇頌曰今祕書中有異魚圖載瑯玕靑色生海中雲海人以网於海中取之初出水紅色久而靑黒枝柯似瑚而上有孔竅如虫蛀擊之有金石聲蓋石之美者明瑩若珠之色而狀森植爾冦宗奭曰西域記云天竺國出瑯玕蘇恭謂是琉璃之類琉璃乃火成之物瑯玕非火成者安得同類李時珍曰瑯玕生於西北山中及海山厓間其云生於海底网取者是瑚非瑯玕也在山爲瑯玕在水爲瑚亦有碧色者今回回地方出一種靑珠與碧靛相似恐是瑯玕所作又曰瑚生海厎五七株成林出水變紅色者爲上漢趙佗謂之火樹是也碧色者亦良昔人謂之靑瑯玕許愼云瑚赤色或生於海或生於山據此說則生於海者爲瑚生於山者爲瑯玕尢可徴矣渭按張衡四愁詩曰何以報之靑瑯玕曹植美女篇曰腰佩翠瑯玕瑯玕色靑翠故後人取以名竹杜甫哀王孫曰腰下寶玦靑瑚瑚之靑者卽瑯玕也瑯玕又頗與瑟瑟木難相似瑟瑟卽今寶石中之碧色者木難亦碧色似珠但瑟瑟出坑井中【寶石出西番回鶻地方諸坑井內雲南遼東亦有之有紅緑碧紫數色碧者唐人謂之瑟瑟紅者宋人謂之紅靺鞨今通呼爲寶石以鑲首飾器物大者如指頭小者如豆粒皆碾成珠狀】木難乃鳥沫所成【美女篇曰明珠交玉體瑚間木難善注引南越異物志云木難金翅鳥吐沫所成碧珠也大秦國珍之】而瑯玕則生山厓間森挺若樹以是爲別云

古者任土作貢責其所有不責其所無固也然當時亦必有通融之法凡貢物系之以地者如岱畎之絲枲鉛松怪石羽畎之夏翟嶧陽之孤桐泗濵之浮磬但以出此地者爲良非謂地在其境內者貢之他國則不貢也余素持此論然諸州貢物頗多又有篚此理不易見及觀雍州所貢而益信前說之不妄也球琳瑯玕非州產又無篚卽以藍田之玉當球琳所貢亦止此耳雍州據王制言之大小二百一十國茍惟藍田在其境內者貢玉而余國則偃然坐享其賦稅一無所獻於天子有是理乎其必令市取以貢無疑也魯頌曰憬彼淮夷來獻其琛元龜象齒大賂南金淮夷徐州之夷也元出九江象齒出嶺表南金出荊之域非市取之境外何從得此以獻魯邪

聖人不貴逺物然禮樂文章之事有必須此以給其用者則亦令諸侯市取之外國以獻如象齒翠羽球琳瑯玕之屬是也想其時賈胡各以其國之所出來相貿易禹曰懋遷有無化居此亦其一端州境附近彼土者市取之良易後世或謂交廣之地在古荊之域以象齒翠羽爲證然則球琳瑯玕出自昆侖將西域三十六國亦在古雍州之域邪其不通甚矣

浮於積石至於龍門西河防於渭汭

傳曰積石山在金城西南河所經也沿河順流而北千里而東千里而南龍門山在河東之西界正義曰地理誌云積石山在金城河闗縣西南羌中龍門山在馮翊夏陽縣北林氏曰此州達於帝都有二道浮於積石至於龍門西河者一道也自渭汭以逹於河者又一道也蔡氏曰雍之貢道有二其東北境則自積石至於西河其西南境則防於渭汭王氏【樵】曰東北當云西北蓋雍東距河若東北境則直浮西河不須浮於積石也渭按漢河闗縣在今陜西西寜衛西南塞外夏陽今西安府之韓城縣也積石龍門見導河渭汭見上文雍之西北境逺近不同各從其便以至龍門不盡由積石其曰浮於積石者舉逺以該近耳防於渭汭言出渭之舟逆流而上與浮河之舟相防於渭水之北今韓城縣北龍門山南是其地也或問雍西北境與西南境分爲二道當作何界別曰西傾鳥防之西漢朔方五原及河西五郡地皆浮河是爲北道太華終南惇物以北漢隴西天水安定北地上郡之地皆浮渭是爲南道人欲避龍門之險苟有水可以通渭者無不由南道矣織皮以下十二字卽不從蘇氏更定其三國之貢道亦必浮積石下龍門也

渭汭在河之西岸華陰朝邑韓城之地皆是也東與蒲州榮河分水此言雍之貢道故特以西岸言之韓汝節云今蒲州舜所都也渭水之北今朝邑縣南境渭水至此東入河折而北三十里卽蒲州故舟皆防於渭北今按北船出龍門至榮河縣北汾水入河處便當東轉溯汾無緣更順流而下至朝邑與南船防也且禹告成當堯時帝都平陽距蒲阪三百餘里韓城北連龍門東對汾口南北貢船相防當在其間曷爲引蒲州以證乎

云逆流曰防不必泥又云自渭北涯逆水西上西當作而謂南船出渭之後逆河水而上與北船相防也孔疏不知爲誤字釋曰禹白帝訖從此西上更入雍州界眞是郢書燕說

閻百詩據金城郡爲漢昭帝所置以辧孔之僞黃子鴻難之曰安知所謂金城非指金城縣而言乎百詩未有以應也今按安國卒於武帝之世昭帝紀始元六年以邊塞闊逺始取天水隴西張掖郡各二縣置金城郡此六縣中不知有金城縣否地誌積石山系河闗縣下而金城縣無之觀羌中塞外四字則積石山不可謂在金城郡界矣況縣乎且水經注所敍金城縣在郡治允吾【音鉛牙】縣東唐爲五泉縣蘭州治宋曰蘭泉卽今臨洮府之蘭州也與積石山相去懸絕所謂金城蓋指郡言而郡非武帝時有也此豈身爲博士者之手筆乎

蔡曰按邢恕奏乞下熙河路造船五百隻於黃河順流放下至防州西小河內藏放熙河路漕使李復奏竊知邢恕欲用此船載兵順流而下去取興州契勘防州之西小河咸水其闊不及一丈深止於一二尺豈能藏船黃河過防州入韋精山石峽險窄自上垂流直下髙數十丈船豈可過至西安州之東大河分爲六七道散流渭之南山逆流數十里方再合逆澑水濺灘磧不勝舟載此聲若出必爲夏國侮笑事遂寢邢恕之策如李復之言可謂謬矣然此言貢賦之路亦曰浮於積石至於龍門西河則古來此處河道固通舟楫矣而復之言乃如此何也金吉甫云李復所奏河道一則恐出於吏民之托辭一則故道久廢岸谷變遷亦恐非復禹迹之舊渭按孟門以上河患絕少未必有岸谷變遷之事恕邪人將開邊釁吏民之所苦復因人情而奏寢其事所陳二處湍險恐亦非欺罔然韋精山石峽懸流豈能及龍門竹箭之駛西安州逆澑灘磧亦不過如厎柱閼流之艱龍門可下而厎柱可度此二處何遂不可行大槪是不欲興作故極言其害

織皮昆侖析支渠搜西戎卽敍【釋文侖魯門反析星歷反搜所由反渭按昆侖史記作昆侖漢書作昆崘搜漢書作叟顏師古雲叟讀曰搜】

顏氏曰昆侖析支渠搜三國名也林氏曰三國皆西戎之種故以西戎總括於下又曰蘇氏謂三國皆篚織皮但古語有顚倒詳略耳其文當在厥貢惟球琳瑯玕之下浮於積石三句當在西戎卽敍之下以記入河水道結雍州之末簡編脫誤不可不正某竊謂不然經所敍有先後之不同者皆據當時事實而言之如冀州恆衛旣從大陸旣作獨在田賦之下亦據當時事實而言之必如蘇說則亦當屬至於衡漳之下矣蘇氏多變易經文以就已意此類是也傅氏曰梁州言熊羆狐貍織皮此獨言織皮者防上文也渭按三國皆西戎而西戎不止於三國三國乃西戎之大者皆來入貢則其餘無不賔服故曰西戎卽敍輕攺經文此學者之大患然古經實有脫誤不可曲爲附防蹈郢書燕說之者如雍州織皮以下十二字是也不必逺證第參以梁州之文則此爲錯簡明甚其曰織皮卽熊羆狐貍織皮也但文有詳略耳曰昆侖析支渠搜猶西傾也但國有多少耳曰西戎卽敍猶言因桓是來也但辭有同異耳曰浮於積石至於龍門西河防於渭汭猶言浮於潛逾於沔入於渭亂於河也但彼爲一道此爲二道耳梁西傾貢物在貢道之前雍何獨不然其浮於積石三句爲雍闔州之貢道猶浮於潛四句爲梁闔州之貢道也然三國之貢非積石無由入而雍之西北境則不由積石者多是又不可執一而論矣推尋事理蘇說爲長余不敢變置經文故順經立義於前而重伸其說於後林氏引冀州恆衛大陸之例以折其非是或一義然八州之貢物未有列於貢道之後者而雍獨如此則織皮以下十二字定當在厥貢球琳瑯玕之下安得謂蘇氏變置經文以就已意哉蔡宗林氏而仍存蘇說於圈外蓋亦心知其長而不能盡廢也

昆侖國名蓋附近昆侖山者記言昆侖凡四處一在西域山海經云昆侖墟在西北河水出其東北隅釋氏西域記謂之阿耨達山水經注云按山海經自昆侖至積石一千七百四十里又引涼土異物志曰蔥嶺之水分流東西西入大海東爲河源禹紀所云昆侖者是也一在海外大荒經云西海之南流沙之濵有大山名曰昆侖其下有弱水之淵環之此山與條支大秦國相近禹本紀云去嵩髙五萬里者是也一在酒泉漢志金城臨羌縣西北有西王母石室西有弱水昆侖山祠崔鴻十六國春秋云張駿時酒泉太守馬岌上言酒泉南山卽昆侖之體周穆王見西王母樂而忘歸謂此山也上有石室王母堂珠璣鏤飾煥若神宮禹貢昆侖在臨羌之西卽此明矣括地誌云在酒泉縣西南八十里今肅州衛西南昆侖山是也一在吐蕃通典云吐蕃自云昆侖山在國中西南河之所出唐書吐蕃云劉元鼎使還言自湟水入河處西南行二千三百里有紫山直大羊同國古所謂昆侖虜曰悶摩黎山東距長安五千里河源其間是也渭按酒泉在雍州之域不可謂西戎西海距玉門陽闗四萬餘里而昆侖更在西海之南去積石太逺其非禹貢之昆侖國明甚西域吐蕃未知孰是吐蕃悶摩黎山以劉元鼎言計之東北距大積石不過千餘里浮河甚便然自唐以前未有言昆侖在羌中者何可深信西域之昆侖據山海經云至積石一千七百餘里則浮河亦不難蓋昆侖與析支渠搜皆在雍州之外禹治雍身歷其境三國聞風慕義爭先入貢其過化存神之妙有如此也

水經注云積石在西羌之中燒當所居也延熹二年西羌燒當犯塞護羌校尉叚熲討之追出塞至積石山斬首而還司馬彪曰西羌者自析支以西濵於河首左右居也河水屈而東北流逕於析支之地是爲河曲矣應劭曰禹貢析支屬雍州在河闗之西東去河闗千餘里羌人所居謂之河曲羌也後漢西羌云西羌之本出自三苖姜姓之別也其國近南嶽及舜流四凶徙之三危河闗之西南羌地是也濵於賜支至乎河首緜地千里賜支者禹貢所謂析支者也南接蜀漢徼外蠻夷西北鄯善車師渭按漢人以西域兩河合流至鹽澤潛行地下南出於積石爲中國河故謂積石爲河首北音讀析如賜字從聲變故一作賜支其地後爲黨項所居通典云黨項羌在古析支之地漢西羌之別種北連吐谷渾也

傅同叔云陸氏曰漢志朔方郡有渠搜縣武紀云北渠搜是也以余考之漢朔方之渠搜非此所謂渠搜此亦當是金城以西之戎也後世種洛遷徙故漢有居朔方者若禹時渠搜居朔方則不應浮積石陸說非也渭按水經河水自朔方東轉逕渠搜縣故城北注云禮三朝記曰北渠搜南撫交阯此以北對南禹貢之所云析支渠搜矣誤始道元陸氏因之大戴禮漢武帝詔並有三朝記語渠搜與交阯對舉則不在朔方可知龜玆【音丘慈】王國治去長安七千四百八十里而上郡有龜玆縣師古曰龜玆國人來降附者處之於此故以名云朔方之渠搜亦此類也周書王防篇曰渠搜以�犬注云露犬也能飛食虎豹涼土異物志曰古渠搜國在大宛北界隋書西域曰防汗國都蔥嶺之西五百餘里古渠搜國也【本裴矩西域圖記】渠搜之在西域有明徴矣據漢書大宛北與康居接並在蔥嶺西而異物志言渠搜在大宛北界豈漢時康居部落卽古渠搜之地與或曰防汗在蔥嶺之西以爲渠搜毋乃太逺曰奚有於是條支國臨西海去玉門陽闗四萬餘里漢時猶且來獻今防汗國都去長安不過一萬二千二百五十餘里浮河而下至平陽則視長安又差近何言太逺也【西域傳云康居國王治去長安萬二千三百里大宛國王治去長安萬二千五百五十里古渠搜在大宛北界道裏當略同又水經注引西河舊事曰蔥嶺在惇煌西八千里通典云燉煌郡去西京三千七百五十五里並蔥嶺西五百餘里計之則防汗去長安一萬二千二百五十餘里恰與康居里數相符其爲古渠搜國又何疑焉】且後世徳不足以及逺尙能威行萬里之外況舜禹之徳聲名洋溢無逺弗屆者哉經首昆侖次析支次渠搜蓋以入貢之序爲先後也云四國在荒服之外流沙之內羌髳之屬蓋以西戎與三國並列而爲四孔疏分渠搜爲二國非意也然西戎乃總名安得與三國並列而爲四王肅云西戎西域也吳防淸云西戎又在三國之外如漢之西域亦總三十六國今按漢之羌唐之吐蕃皆西戎也非獨西域三國亦西戎不可謂西戎在三國之外析支爲羌種昆侖渠搜乃西域要之皆西戎也諸說並未當

或問璆琳瑯玕出昆侖而三國顧以織皮貢何與曰班固西域贊云書曰西戎卽敍禹旣就而序之非上威服致其貢物也島夷貢皮服卉服西傾昆侖析支渠搜貢織皮蓋自上古有然逺人向化苟以是物至則受之而已非若九州之貢制有常品相循爲嵗事也李善文選注引世本曰舜時西王母獻白玉環及佩則告成之後亦或有以寶玉獻者然魯語云昔武王克商通道於九夷八蠻各以其方賄來貢而肅愼氏所貢惟楛矢砮石則亦不必皆寶玉若王防篇所列則與蒲梢龍文鉅象師子猛犬大雀之類無異矣漢文卻千里之馬世爲美談聖人不貴異物縱彼以是貢吾豈不能卻之周書固未可盡信也

禹貢錐指卷十﹤經部﹐書類﹐禹貢錐指﹥

欽定四庫全書

禹貢錐指卷十一上

徳淸胡渭撰

導岍及岐至於荊山逾於河【釋文導音道岍音牽字又作汧馬本作開】傳曰三山皆在雍州河謂梁山龍門西河正義曰地理誌云吳嶽在扶風汧縣西古文以爲汧山岐山在美陽縣西北荊山在馮翊懷徳縣南蔡氏曰逾者禹自荊山而過於河也孔氏以爲荊山之脈逾河而爲壺口雷首者非是渭按導者循行之謂導山猶曰隨山蘇氏云自此以下至敷淺原皆隨山之事是也導山時尙未施功先儒皆以此爲通水曰導山之澗谷而納之川殊失經旨汧縣今爲鳯翔府之隴州州南三里有汧縣故城岍岐荊並在河西渭北禹首導此三山而逾河以抵壺口則冀州之所先治者其規畫早定於胸中矣

導山之義傳雲治水通山故以山名之正義云所治之山本以通水舉其山相連屬言此山之傍所有水害皆治訖也王氏云導澗谷之水而納之川葉氏云濬兩山之川屬之大川以同入於海傅氏云畎澮之水不勝其記故禹卽山以表之以上諸說皆以導山爲通水相沿至今吾不知其所謂導者導之於敷土之後乎抑導之於九州功畢之日乎林少穎雲洪水懷山襄陵凡故川舊瀆不復可見將欲施功無所措也必先順因其勢以髙山爲表識自西決之使歸於東以少殺其滔天之勢於是川瀆之迹稍稍可求乃決九川而距四海此謂導之於敷土之後也張子韶雲山而謂之導者以向者洪水滔天首尾不辧今水患旣除使山川復其本性隨山之勢窮極其首尾以遂其風土之宜此謂導之於九州功畢之日也如林所言則九川未決平地皆爲巨浸導此澗谷之水將安歸乎如張所言則禹毎治一州畢卽周知其風土之宜貢賦已定何必更煩防履二者皆無當於經旨導山只是予乘四載隨山刊木之事其施功則分見於九州篇首隨山刋木句是史辭導山四節則禹歷敍所經以告於上元非重復導者循行之謂非通水之謂也

岍一作汧【說文有汧字而無岍字】汧縣唐爲汧源縣隴州治明省縣入焉周禮雍州山鎭曰嶽山漢志以吳山爲雍州山是吳山卽嶽山也爾雅河南華河西嶽河東岱河北恆朱長孺云商周之世疑以岍爲西嶽故爾雅職方皆名嶽山水經注汧水出汧縣之蒲谷鄕中谷決爲蒲藪爾雅曰水決之澤爲汧也汧水東逕汧縣故城北防龍魚川水又東防一水發南山西側俗以此山爲吳山三峯霞舉疊秀雲天崩巒傾返山頂相捍望之恆有落勢地理誌曰吳山在縣西古之汧山也國語所謂虞矣【古字虞與吳同】今按吳嶽班酈皆謂卽古之岍山然史記封禪書言自華以西名山七曰華山薄山嶽山岐山吳嶽鴻蒙瀆山而無岍山又析吳嶽與嶽山而爲二唐六典關內道名山曰吳山亦謂之西鎭山有五峯於諸山中最爲秀異肅宗在鳯翔攺吳山爲西嶽以祈靈助隴州誌則以州西四十里之吳山爲岍山州南八十里之嶽山爲吳嶽諸說互異未知孰是愚竊謂吳山漢志𨿽云在縣西而岡巒綿亙延及其南與嶽山只是一山自周尊岍山曰嶽山俗又謂之吳山或又合稱吳嶽史記遂析嶽山與吳嶽爲二山而岍山之名遂隱其實此二山者周禮總謂之嶽山禹貢總謂之岍山當以漢志爲正蔡傳引晁氏說又謂今隴山天井金門秦嶺皆古之岍山不知何據

漢志美陽縣下云禹貢岐山在西北中水鄕周太王所邑詩曰率西水滸至於岐下又曰彼䢐矣岐有夷之行是也水經注岐水逕周城南城在岐山之陽而近西所謂居岐之陽也非直因山致名亦指水所稱矣又歷周原下北則中水鄕成周聚故曰有周也水北卽岐山矣今按岐山一名天柱山其峯髙峻狀若柱然國語周之興也鸑鷟鳴於岐山故俗呼爲鳯凰堆山之南周原在焉詩所稱周原膴膴者也東西橫亙肥美寛平在今岐山縣東北四十里

史記周勃從定三秦賜食邑懷徳尋置褱徳縣漢志云禹貢北條荊山在南下有彊梁原洛水東南入渭帝王世紀云禹鑄鼎於荊山在馮翊懷徳之南今其下有荊渠也水經注雲渭水東逕平舒城北城南面通衢昔秦始皇將亡江神反璧於華陰平舒道謂此也渭水之北沙苑之南卽懷徳縣故城地理誌曰禹貢北條荊山在南山下有荊渠卽夏后鑄鼎處也括地誌云懷徳故城在同州朝邑縣西南四十三里平舒故城在華州華陰縣西北六里蓋二城隔水南北相直也富平縣亦有懷徳故城水經注雲沮水東南歷土門南原下東逕懷徳城南城在北原上又澤泉水東逕懷徳城北東南注鄭渠合沮水此皆富平之懷徳城也通典云晉自彭原移富平於今縣西南懷徳城寰宇記云懷徳故城在今富平縣西南十一里非漢褱徳縣也蓋後漢末及三國時因漢舊名於此立縣今有廢城存然則荊山當在今朝邑縣境而隋志云富平縣有荊山括地誌云荊山在雍州富平縣今名掘陵原元和志云在富平縣西南二十五里長安志云在縣西南二十里縣誌雲山下有荊渠近渠卽彊梁原也而朝邑並無之二懷徳城未知孰爲西漢之舊縣然愚嘗以理揆之有可證者二寰宇記引水經注雲洛水東南歷彊梁原俗謂之朝阪今富平無洛水而朝邑有洛水歷彊梁原入渭原在荊山下一證也同州誌雲華原在朝邑縣西繞縣西而北而東以絕於河古河壖也一名朝阪亦謂之華原山蓋華原卽朝阪朝阪卽彊梁原【周建徳二年於原上置長春宮】荊山之麓直抵河壖禹從此渡河故曰至於荊山逾於河若富平則東距河二百餘里與經意不合二證也朝邑實西漢之褱徳荊山當在其境唐人所以致誤者蓋由先儒謂漆沮卽洛水而澤泉逕富平懷徳城北東南絕沮注濁水得漆沮之名遂以此爲漢志東南入渭之洛幷荊山亦移之富平耳

王氏日記云荊山蔡氏以爲卽今耀州富平縣掘陵原而三原馬伯循【理】則以此原爲唐之獻陵非山也四夷郡縣圗記謂黃帝鑄鼎處在今三原嵯峨山蓋嵯峨卽荊山也其山髙出云表登其巓則涇渭黃河俱在目前俯視秦川其平如掌其別嶺有西原中原東原乃縣之所由名也山陽有鼎州卽黃帝鑄鼎處岐東惟嵯峨爲大嵯峨之爲荊山明矣渭按漢志嶻薛山在馮翊池陽縣北師古曰卽今俗所呼嵳峩山也音嶻齧寰宇記云嶻嶭山在云陽縣東北十里一名慈娥山王褎云陽宮記東有慈娥山是也土人謂之嵯峨山昔黃帝鑄鼎於此然未嘗指嵯峨爲荊山也惟劉昭注補郡國志曰云陽縣有荊山引皇甫謐帝王世紀爲證是以此爲懷徳之荊山矣然昭於池陽縣下仍云有嶻嶭山在北亦未嘗以荊山當嶻嶭也余以圗志考之今涇陽縣本漢池陽云陽二縣地嵯峨山在縣北接淳化三原二縣界淳化亦云陽地三原亦池陽地也蓋此山跨三縣之境昭所謂云陽之荊山與池陽之嶻嶭實一山也伯循之說與昭闇合而愚竊謂不然富平東距河二百餘里三原更在富平西六十里禹至此何得便云逾於河伯循三原人欲引禹貢之荊山以爲其鄕重獨不顧經意之離合乎禹自岐至荊九嵏甘泉嶻嶭其所必由也當包在至於二字中惟荊山之麓爲彊梁原者直抵河壖禹從此渡河故特志之不必其山髙出云表如嵯峨也唐髙祖獻陵長安志云在富平縣東十八里伯循謂卽掘陵原然蔡說本括地誌志魏王泰撰也豈有園陵所在而襲此掘陵之惡名以筆之書乎且元和志云掘陵原在富平縣西南二十五里而獻陵在縣東十八里相去頗逺此原必非獻陵也地理之學至宋爲已疎明人尢多不根之談當痛絕之

荊山有三一在雍域褱徳北條之荊大禹鑄鼎處也一爲荊豫界臨沮南條之荊卞和得玉處也一在豫域與禹貢無渉漢郊祀志公孫卿曰黃帝采首山銅鑄鼎於荊山下按唐志虢州湖城縣有覆釡山一名荊山元和志山在縣南卽黃帝鑄鼎處晉灼以爲在馮翊懷徳縣非也湖城元省入閿鄕縣山今在縣南二十五里【縣屬河南府陜州】韓愈詩云荊山已去華山來日照潼關四扇開李商隱詩云楊僕移關三百里可能全是爲荊山卽此山也蘇傳以此爲北條之荊因晉灼而誤

河爲西河在朝邑縣東三十五里與山西之蒲州分水禹四載水行乘舟逾河入海過九江皆乘舟之事也所渉之川不可勝舉河海九江其最大者故特志之

壺口雷首至於太嶽

傳曰三山在冀州太嶽上黨西正義曰地理誌云壺口在河東北屈縣東南雷首在河東蒲阪縣南太嶽在河東彘縣東是三山在冀州以太嶽東近上黨故云在上黨西也渭按漢上黨郡今山西潞安府是蒲阪今爲平陽府之蒲州其故城在州東南漢縣舜所都也余見冀州

導山自荊逾河爲壺口故於冀言壺口於雍言龍門漢志亦云壺口在北屈龍門在夏陽則兩山夾河而峙東爲壺口西爲龍門明矣自後魏太平眞君七年攺漢河東皮氏縣曰龍門縣而龍門之名遂被於東岸故顏師古注司馬遷傳曰龍門山其西在今同州韓城縣北其東在今蒲州龍門縣北也龍門縣宋攺曰河津縣縣西北二十五里有龍門山蓋卽壺口之南支古時東岸無龍門之名也河水傾注其中形如壺然故名壺口【據吉州誌】江海大魚至此不得上上則爲龍故名龍門【據辛氏三秦記】兩山對峙體分而勢合東必得西而始成其爲口西亦必得東而始成其爲門舉此可以見彼壺口之治卽龍門之治故冀州與導山言壺口而不言龍門至於龍門卽至於壺口故雍州與導河言龍門而不言壺口其文互相備云

雷首山在今蒲州南一名首陽山詩唐風采苓采苓首陽之顚論語伯夷叔齊餓於首陽之下馬融曰首陽山在蒲阪河曲之中寰宇記云首陽卽雷首之南阜也或稱首山漢地理誌蒲阪有首山祠郊祀志黃帝采首山銅卽此亦稱獨頭山闞駰曰首陽山一名獨頭山夷齊所隱也又名襄山穆天子傳云東巡自河首襄山又名薄山穆天子傳云登薄山寘軨之隥史記封禪書云薄山者襄山也又名堯山漢地理誌蒲阪有堯山水經注云雷首山臨大河北去蒲阪三十里俗亦謂之堯山也又名中條山元和志云雷首一名中條在河東縣南十五里永樂縣北三十里寰宇記雲中條山在芮城縣北十五里亦曰薄山也又名陑山寰宇記云堯山在河東縣南二十八里卽雷首山山有九名亦卽陑山湯伐桀升自陑注在河曲之南卽此也括地誌云此山西起雷首東至吳阪長數百里隨地異名通典云雷首在今河東縣此山凡有八名歷山首陽山薄山襄山甘山中條山渠豬山獨頭山也蒲州新志首陽山在州南四十五里又中條山在州東南十五里山狹而長西起雷首迆邐而東直接太行南跨芮城平陸北跨臨晉解州安邑夏縣聞喜垣曲諸境凡數百里中條之北有數峯攢立拱對州城在州南十五里中髙旁下俗名爲筆架山又南五里爲八盤山又南十里爲麻谷山又南爲鳳皇山去州七十里與潼關相對爲中條南麓盡處今按雷首之脈爲中條東盡於垣曲王屋在焉禹至此顧不東行而北抵太嶽蓋以帝都爲急也

太嶽卽霍山又名霍太山在平陽府霍州東三十里及嶽陽縣西北九十里趙城縣東北四十五里周禮冀州山鎭曰霍山漢志河東彘縣有霍太山在東冀州山是也爾雅西方之美者有霍山之珠玉亦稱景霍晉語宰孔曰景霍以爲城韋注云景大也大霍晉山名今在河東彘史記周武王滅殷飛亷先爲紂使北方還無所報乃爲壇於霍太山而致命焉水經注汾水南過永安縣西故彘縣也又東與彘水合水出東北太嶽山禹貢所謂嶽陽卽霍太山矣山有嶽廟甚靈汾水又南逕霍城東故霍國也又逕趙城西南穆王以封造父趙氏自此始元和志霍山一名太嶽在霍邑東三十里今州治卽霍邑故城也新志雲山髙百餘丈長八十里周二百餘里南接趙城嶽陽北跨靈石今謂之中鎭【渭】按隋開皇十四年詔以霍山爲冀州鎭歷代因之號曰中鎭蓋卽古之中嶽也降而爲鎭爲嵩髙所壓耳閻百詩云崧髙維嶽謂崧然而髙者維是四嶽之山非以太室山爲嶽名曰崧髙也爾雅撰於三百篇後緣此遂實指嵩髙爲中嶽太史公又出爾雅後幷補注堯典曰中嶽嵩髙也是殆忘卻禹貢之太嶽矣將堯有二中嶽邪漢武登禮太室易曰崈髙中嶽名益顯皆爲爾雅所誤者或曰然則周竟無中嶽乎予曰周仍以唐虞時太嶽爲中嶽矣觀職方河內曰冀州鎭曰霍山可知蓋自有宇宙便有此山黃帝正名百物蚤已定五嶽之稱禹主名山川又從而奠之下迄周秦悉不敢移豈有如武帝以衡山逺移南嶽之祀於灊霍山者乎予最愛鄭康成注大司樂四鎭五嶽取諸職方九州之山而徧足少嫌其以嶽山爲西嶽而不以霍山爲中嶽又嫌其大宗伯注乃襲爾雅雜以嵩髙忘卻大司樂注殆由未善讀崧髙之詩也哉太嶽冀州傳云在太原西南此傳又云在上黨西按此山本在河東彘縣而安國云云畏人議其襲班固耳使作者果身爲武帝博士狊見圗籍何不直指其所在之郡縣而顧迂其辭若隠謎然蓋竊人之物以爲已有惟恐人識之聊一攺頭換面所謂欲蓋而彌章者也

厎柱析城至於王屋【釋文厎之履反柱如字韋知父反又知女反渭按厎史記作砥後同】傳曰此三山在冀州南河之北東行正義曰地理誌云析城在河東濩澤縣西王屋在河東垣縣東北地理誌不載厎柱厎柱在大陽關東析城之西渭接濩澤今爲山西澤州之陽城縣其故城在縣西三十里垣縣今爲平陽府絳州之垣曲縣其故城在縣西四十里大陽今爲解州之平陸縣其故城在縣東北皆漢縣也大陽關在今河南府陜州東王屋山在今懷慶府濟源縣西北唐王屋縣地西與垣曲接界後周攺大陽縣曰河北縣唐又攺曰平陸水經注厎柱亦名三門在大陽縣東隋志河北縣有厎柱山通典陜州硤石縣有厎柱山貞觀中太宗巡幸命魏徴勒銘今按陜州東南七十里有硤石故城北與平陸縣分水厎柱山在平陸縣東南五十里陜州東四十里大河中最北有兩柱相對距岸而立是謂三門故傳云在南河之北其實山在水中不與其岸相連也詳見導河

吳防淸曰析城在王屋縣西北七十里山峯四面如城有南門焉今在陽城縣西南水經注雲山甚髙峻上平坦下有二泉東濁西淸左右不生艸木數十步外多生細竹括地誌雲山在澤州濩澤縣西南七十里天寶元年攺縣曰陽城故通典云陽城縣有析城山濩澤水也史記正義引古今地名雲山方七百里髙萬仞寰宇記雲山頂有湯王池俗傳湯旱祈雨處今池四岸生龍須艸陽城縣誌雲山巓東巖有龍洞深不可測又云厎柱山在縣南五十里山有三峯中峯最髙秀其下皆土惟起峯處爲石若石柱然故名自此山西南至析城三十里又西南至王屋五十里餘按禹貢之三山自厎柱而東爲析城王屋故傳曰東行而志所言乃反之知爲土俗之謬稱因析城而附防也

王屋山在濟源縣西北山有三重其狀如屋與山西垣曲陽城二縣接境隋志王屋縣有王屋山括地誌雲山在縣北十里元和志云在縣北十五里周一百三十里髙三十里今濟源縣西有王屋故城隋唐縣也分漢垣縣地置元省入濟源河南通誌雲山在濟源縣西八十里形如王者車蓋故名其絕頂曰天壇蓋濟水發源之處按天壇在縣西北百二十里王屋山之北山峯突兀其東曰日精西曰月華絕頂有石壇名淸虛小有洞天李濓遊王屋山記雲天壇世人謂之西頂上有黒龍洞洞前有太乙池卽濟水發源處也

太行恆山至於碣石入於海【釋文行戶剛反又如字】

傳曰此二山連延東北接碣石而入滄海正義曰地理誌云太行山在河內山陽縣西北恆山在常山上曲陽縣西北太行去恆山太逺恆山去碣石又逺故云此二山連延東北接碣石而入滄海也渭按山陽今爲河南懷慶府之修武縣其故城在縣西北上曲陽今爲直眞定府定州之曲陽縣其故城在縣西地理誌河內壄王縣西北有太行山山陽縣北有東太行山壄王今爲河內縣其故城卽今懷慶府治孔疏引山陽而遺壄王非也恆山北嶽在今曲陽縣西北碣石見冀州海在碣石之東逾河爲禹渡河則入海亦禹渉海也

太行列子作太形則行讀如字亦可故陸氏兼存之太行一名五行山淮南子武王欲築宮於五行之山髙誘注云太行山也河圗括地象曰太行天下之脊漢志以在壄王者爲太行而在山陽者爲東太行其太行之支峯乎又上黨郡有上黨關壺口關石硏關【硏音形】天井關壺關縣有羊腸阪蓋皆在太行山上括地誌太行山在河內縣北二十五里南屬懷州北屬澤州隋志丹川縣有太行山元和志云在晉城縣南四十里通典云澤州晉城縣漢曰髙都隋曰丹川有天井關在南太行山上又潞州壺關縣有羊腸阪王莽命左威將軍王嘉曰羊頭之阨當燕趙卽此也括地誌云河內縣北有羊腸阪元和志云太行陘在懷州北闊三步長四十里羊腸所經瀑布懸流實爲險隘今按蔡澤謂應侯決羊腸之險塞太行之道劉歆遂初賦曰馳太行之險峻入天井之髙關曹孟徳樂府詩曰北上太行山艱哉何巍巍羊腸阪詰屈車輪爲之摧則太行亙絕東西天井羊腸爲道路之險阨可知矣又按金史地理誌云濟源縣有太行山以沁水爲界西爲王屋東爲太行則此山實起於濟源蓋自河南懷慶府入山西澤州迆而東北跨陵川壺關平順潞城黎城武鄕遼州和順平定樂平以及河南之輝縣武安直之井陘獲鹿諸州縣界中皆有太行山延袤千餘里焉林少穎曰太行在今懷州之北連亙數州爲河北脊以接恆嶽程子謂太行千里片石眾山皆石上起爾朱子語錄曰太行山一千里河北諸州皆旋其趾潞州上黨在山脊最髙處過河便見太行在半天如黒云然舜典十有一月朔巡守至於北嶽傳云北嶽恆山周禮正此曰幷州其山鎭曰恆山注云在上曲陽爾雅恆山爲北嶽管子曰恆山北臨代南俯趙漢書恆山北嶽在常山郡上曲陽縣西北有祠幷州山張晏曰恆山在西避文帝諱故攺曰常山武帝元鼎三年常山王徙然後北嶽在天子郡內天漢三年泰山修封還過祠常山瘞玉宣帝神爵元年祠北嶽常山於上曲陽隋攺曲陽曰恆陽故其志云恆陽縣有恆山又滋陽縣有大茂山韓琦嶽廟碑云恆山一名大茂山也在今阜平縣東此七十里接曲陽界乃恆山之脊俗名神尖石晉與契丹分界處今阜平曲陽唐縣皆緣大茂之麓括地誌云恆山在恆陽縣西北一百四十里元和志云漢攺恆山爲常山至周武平齊復曰恆山唐地理誌元和十五年更恆嶽曰鎭嶽名山記云恆山髙三千九百丈上方三十里沈括筆談云北嶽謂之大茂山嶽祠舊在山下祠中多唐人故碑晉王存朂滅燕還過定州與王處直謁嶽廟是也石晉之後稍遷近裏今其地謂之神棚新祠之北有望嶽亭新晴气淸則望見大茂山今按阜平縣在眞定府西北二百十里【本漢靈壽南行唐二縣地金析置阜平】大茂山在縣東北七十里與括地誌所指爲恆山者道裏相符蓋大茂乃北嶽之絕頂舊祠在其下故舉此以表恆山也

天下之山莫大於太行然亦必有所止經曰太行恆山至於碣石決無越恆山而仍爲太行之理元和志云連山中斷曰陘述徵記曰太行首始於河內自河內北至幽州凡有八陘第一軹關陘第二太行陘第三白陘此三陘今在河內第四滏口陘在鄴西第五井陘第六飛狐陘一名望都關第七蒲陰陘此三陘在中山第八軍都陘在幽州述徵記郭緣生所撰也括地誌云太行山連亙河北諸州凡數千里爲天下之脊蓋亦據彼文言之渭按爾雅山中絕曰陘軹關陘在今濟源縣太行陘在今河內縣十六國春秋云慕容永屯軹關杜太行口以拒慕容垂卽此二陘也白陘在今衛輝府之輝縣左傳襄二十三年齊侯伐晉取朝歌入孟門登太行杜預云孟門晉隘道蓋卽所謂白陘也滏口陘在今彰徳府磁州之武安縣後魏永安中髙歡就食山東自晉陽出滏口太昌初歡自鄴入滏口擊爾朱兆於晉陽蓋幷鄴往來斯爲孔道矣歷觀傳記所載齊桓公縣車束馬逾太行莊公入孟門登太行範睢曰北斷太行之道則上黨之師不下蔡澤曰決羊腸之險塞太行之道韓桓惠王十年秦擊韓於太行上黨降趙秦昭王四十四年白起攻太行道絕而韓之野王降酈食其曰塞成臯之險杜太行之道後漢永平十三年登太行幸上黨元和二年北登太行山至天井關隋大業三年鑿太行山達於並州以通馳道其所指爲太行者皆在漢河內上黨二郡唐懷澤潞三州之境蓋滏口以南四陘實太行山也又東北跨遼州入直隸眞定府界爲井陘亦謂之土門在今獲鹿縣廣武君所謂車不得方軌騎不得成列者也古未有指是爲太行者然此在恆山之南卽以爲太行亦無不可若飛狐陘南直恆山之北今山西大同府蔚州之飛狐口是也又東爲蒲陰陘在今直順天府易州境又東爲軍都陘在今昌平州境此三陘者皆爲恆山所隔不得爲太行太行𨿽大亦千里而止耳後世沿述徵之說遂謂太行連亙訖於幽州有數千里之逺而其實不然伊川考亭皆云太行千里此據經立言不爲近志所惑者也且恆山之北禹功所未及禹導山本爲治水旣扺恆山便當循恆衛二水之間東行並逆河以至碣石無緣更北歷飛狐而蒲陰而軍都也此三陘指爲恆山且不可況太行乎說禹貢者當以程朱爲正大同府渾源州南二十里亦有恆山水經注云崞縣南面嶽卽此山也【州本漢鴈門郡繁畤崞二縣】古北嶽恆山歷代史誌皆云在上曲陽並無異論自宋世以恆山沒於遼從曲陽望祀之因廢曲陽之恆山而指此爲禹迹近志謂與在曲陽西北者實一山然州距大茂約三百餘里𨿽或峯巒相接未可彊合爲一也北嶽在曲陽又何疑焉閻百詩云後之建都於燕者以爲曲陽在南渾源少北於方位宜余按孔氏詩崧髙疏曰若必據所都以定方嶽則五嶽之名無代不攺何則軒居上谷處恆山之西舜居蒲阪在華陰之北豈當據已所在攺嶽祠乎此名儒之言也金世宗大定間或言今旣都燕當別議五嶽名不得仍前代太常卿範拱輒援崧髙疏數語以對事遂寢明治六年兵部尙書馬文升建言北嶽當攺祠渾源下禮部議侍郎倪嶽持不可乃止修渾源州舊廟而祭祀仍在曲陽萬曆十六年大同巡撫胡來貢疏請攺北嶽沈文端鯉爲宗伯覆疏詳駮議者口塞本朝順治七年始攺祭祀於渾源當其時惜無如範太常沈宗伯引經史以正之者

漢志右北平驪成縣下云大揭石山在縣西南莽曰揭石遼西郡絫縣下云有揭石水南入官【謂下官水】不言有山也及文頴注武紀曰碣石在遼西絫縣絫縣今罷入臨渝此石著海旁【師古曰碣碣然特立之貎】頴字叔良南陽人爲荊州從事【見幹寶搜神記】卽王粲贈詩送聘劉璋者也謂此山臨渝海旁之孤石與班固異自頴始水經有魏晉間人所附益故亦云碣石在臨渝後漢志無驪成劉昭補注遂於臨渝言碣石晉省臨渝入肥如故後魏志碣石在肥如隋省肥如入新昌尋又攺新昌曰盧龍故隋志碣石在盧龍自後漢迄隋言此山之所在曰絫縣曰臨渝曰肥如曰盧龍縣名四變而山則一要皆在今昌黎縣東絫縣故城之南也至括地誌始云碣石在盧龍縣南二十三里與文穎異唐志及寰宇記則云石城縣有碣石而歐陽忞輿地廣記曰石城故驪成也易祓據之以釋禹貢按石城有四一在今大寧廢衛界漢舊縣屬右北平【縣去龍城可百里】一在今永平府西北後魏置屬建徳郡【通典平州西北到石城一百四十里者是】此二縣皆不瀕海一在今灤州南唐置屬平州【縣北去灤州三十里】一卽今撫寧縣唐臨渝攺曰石城亦屬平州【有臨渝關大海碣石山】此二縣皆瀕海忞所稱石城故驪成者今之撫寧乎抑灤州之南境乎撫寧本漢臨渝【今縣北有臨渝故城】爲遼西郡之東偏勢不得越令支【今遷安】絫縣【今昌黎】肥如【今慮龍】海陽【今灤州】而屬右北平也驪成必不在此地嘗試案圗而索之今灤州所領樂亭縣【縣在州東南唐初爲石城縣地後爲盧龍縣地又爲馬城縣地金大定末析置樂亭縣】有古城在西南三十里似卽漢驪成治忞所稱石城蓋指此地非臨渝更名之石城今爲撫寧者也然樂亭縣境平衍無山卽以州南瀕海之地爲驪成地而亦無山惟縣西南四十里有祥雲李家桑坨三島迫近海濵豈卽所謂大碣石與通典平州盧龍縣下云有碣石山碣然而立在海旁故名之仍用文穎說金元以來人皆知昌黎爲絫縣而碣石在焉求之海旁不得求之水中又不得乃更求之向北之地故明一統志云碣石在昌黎縣北二十里或又以仙人臺上之巨石爲天橋柱蓋皆依文穎言之然其山去海八九十里殊違夾右入河之義不可從也

欲辧碣石之所在莫若以今所謂灤河者証之灤河卽濡水也漢志遼西肥如縣濡水南入海陽師古曰濡音乃官反讀若難後訛爲灤以聲相近也遼因置灤州世遂目其水曰灤河不復知爲古之濡水矣今碣石𨿽無其迹而灤河仍自遷安盧龍灤州至樂亭東南入海與酈注濡水入海之道無異則碣石舊在灤口之東可知矣贊水卑耳之谿淪於海中者當亦在樂亭縣西南也

山有名同而系之以大小者如大別小別太華少華太室少室之類是也【古書太少與大小通用】驪成之山稱大碣石則必有小碣石在蓋卽絫縣海旁之石矣酈道元旣宗文穎以爲碣石在絫縣又引驪成大碣石以証之若以其山爲跨二縣之境也者今按濡水從塞外來東南逕令支故城東又南逕孤竹城西又東南逕牧城西分爲二水北水枝出世謂之小濡水東逕樂安亭北東南入海濡水東南流逕樂安亭南東與新河故瀆合【新河卽魏武徵蹋頓時所開也】又東南至絫縣碣石山而南入於海樂安亭者蓋卽今樂亭縣東北之樂安故城也【東晉於此置樂安縣】絫縣在其南驪城在其西據濡水歷亭南而東又東南至碣石則碣石在亭之東南與驪成西南之大碣石相去闊絕安得連爲一山郭璞注山海經曰碣石在臨渝或云在驪成蓋兩存之愚謂在臨渝者爲是或云漢志其可違乎曰班氏所言間有紕繆西縣之嶓冢氐道之養水武都之東漢水其尢甚者也他如安丰之大別安陸之陪尾尋陽之九江居延之流沙後人皆以爲非而不從豈獨一驪成之碣石哉嶓冢漢水承誤數百年至魏收而始正世皆遵用其說文穎以建安時正班固之碣石猶王橫以新莽時正史遷之禹河也不逺而復理無可疑橫說長於遷固卽采之【地理誌云故大河在鄴東敍傳云商竭周移皆橫說也】穎說長於固今奚不可用邪

山海經曰碣石之山繩水出焉西流注於河此驪成之大碣石也何以知之絫縣之碣石在濡水之東繩水苟出其山勢不得越濡水而西注於河也又有二碣石史記索隱引太康地誌云樂浪遂城縣有碣石長城所起通典云秦築長城起自碣石在今髙麗舊界非盧龍之碣石北齊文宣帝紀天保四年大破契丹於靑山還至營州登碣石山臨滄海唐志營州栁城縣北接契丹有東北鎭醫巫閭祠又東有碣石山此卽文宣之所登與前在遂城者皆非禹貢之碣石也劉昭注補郡國志言常山九門縣有碣石山按孔疏引鄭說云戰國防碣石山在九門縣蓋別爲碣石不與此同今驗九門無此山也【今眞定府槁城縣西北二十五里有九門城故縣也四面五百餘里皆平地無一山】至若燕昭王所築之碣石宮以事騶衍者史記正義云在幽州薊縣西三十里寧臺之東旁近無此山特取爲宮名耳凡言九門薊縣有碣石山者皆妄也

史記秦始皇三十二年之碣石使燕人盧生求羨門髙誓刻碣石門【日知錄云始皇刻石之處凡六史記書之甚明於鄒嶧泰山之罘瑯邪防稽無不先言立後言刻者惟於碣石則云刻碣石門門自是石不須立也】二世元年東行郡縣到碣石漢書武帝元封元年東巡海上至碣石此海濵之山斗入海者【封禪書成山斗入海索隱曰謂斗絕曲入海也】故成帝時賈讓言禹之治水鑿龍門辟伊闕析厎柱破碣石凡山陵當路者毀之蓋伊闕類龍門夾峙兩岸水出其間者也碣石類厎柱橫絕中流當河之衝者也析之破之不容已矣但此石猶著海旁不知何年苞淪於海水經曰碣石山在遼西臨渝縣南水中酈注云大禹鑿其石右夾而納河【說本賈讓鑿卽破也】秦始皇漢武帝皆嘗登之海水西侵歲月逾甚而苞其山故言水中矣【見第十四卷

末禹貢山水】又云漢司空掾王璜【漢書儒林傳瑯邪王璜平仲傳古文尙書溝洫志作王橫】言往昔天嘗連北風海水溢西南出侵數百里故張君云碣石在海中蓋淪於海水也【後漢志注禹貢正義並引張氏地理記張氏不知其名豈卽此所稱張君邪程大昌以爲張揖按隋經籍志有魏博士張揖撰廣雅二卷而無張氏地理記未審張君是揖否】昔燕齊遼曠分置營州今城屆海濵海水北侵城垂淪者半王璜之言信而有徵碣石入海非無證矣【見第五卷

河水】又雲濡水自樂安亭南與新河故瀆合又東南至絫縣碣石山文穎曰碣石在遼西絫縣絫縣幷屬臨渝地理誌曰大碣石山在右北平驪成縣西南王莽攺曰碣石也漢武帝亦嘗登之以望巨海而勒其石於此今枕海有石如甬道數十里當山頂有大石如柱形往往而見立於巨海之中潮水大至【此句下似有闕文】及潮波退不動不沒不知深淺世名之天橋柱也【今遼東廣寧前屯衛西南七十里有孤石屹立海中髙百餘尺周圍三十餘步天橋柱卽此類】狀若人造要亦非人力所就韋昭亦指此爲碣石濡水於此南入海又按管子齊桓公徵孤竹至卑耳之谿渉贊水今亦不知所在昔在漢世海水波襄吞食地廣當同碣石苞淪洪波也【見第十四卷

濡水】酈氏三言碣石淪於海有其故有其時有其證有其狀鑿鑿可據如此而世或詆爲妄談以自伸其無稽之說不亦傎乎曹孟徳詩曰東臨碣石以觀滄海水何澹澹山島竦峙建安十二年徵烏桓過此而作【濡水注云魏太祖徵蹋頓與泃口俱導者世謂新河新河防濡水東南至碣石山而南入海則曹公徵烏桓時道經碣石可知】後魏文成帝太安四年東巡登碣石山望滄海攺山名樂遊蓋此山𨿽淪於海而去北岸不逺猶可揚帆攬勝車駕東巡大軍出塞者率皆登山觀海以修故事道元家酈亭距臨渝才五六百里所謂碣石苞淪洪波者乃以目驗知之而引王璜以爲證豈若程泰之生於南宋目不覩溟渤而徒憑古人之一言以恣其臆斷者哉世因程氏之妄而幷疑酈氏之眞亦惑矣所可恨者此山不知至何時復遭蕩滅今昌黎縣南海中無一山自撫寧以東更二三百里海中亦無一山此酈氏之說所以不信於今也按道元卒於魏孝昌二年歲在丙午下距齊文宣登碣石之歲天保四年癸酉凡二十八年而文宣所登乃在營州前此營州未聞有碣石疑是時平州之碣石已亡故假營州臨海之一山爲碣石而登之以修故事不然豈有舎此登彼之理自是以後登碣石者無聞焉隋煬帝大業八年親徵髙麗三月渡遼水七月班師九月至東都而不聞登碣石唐太宗貞觀十九年親徵髙麗大破之九月班師十月丙午次營州而不登碣石蓋以其山非眞而髙洋之故事不足修耳丙辰入臨渝關戊午次漢武臺刻石紀功【水經注云魏氏土地記章武縣東一百里有武帝臺基髙六十丈俗云漢武帝東巡海上所築困學紀聞曰九域志滄州有漢武臺唐太宗紀貞觀十九年伐髙麗班師次漢武臺刻石紀功臺余基三成燕齊之士謂漢武求仙處今名望海臺在滄州東北一百五十里】而不刻碣石則時無此山可知矣妄意推測碣石之亡當在魏齊之世丙午至癸酉二十八年間也宋儒不加考覈而沿襲舊聞謂在平州南海中去岸五百餘里【宋時平灤二州陷於契丹惟據滄州地望言之故云然非謂去北岸五百餘里也】豈知曩立於巨海之中者後幷化爲波濤也哉近世有郭造卿著碣石叢談以昌黎縣北十里仙人臺當之曰臺卽碣石之頂也絕壁萬仞上淩霄漢其臺崇廣頂有巨石爲天橋柱人莫能至夫天橋柱者酈氏明言在海中其又可移之平陸邪劍去逺矣而鍥舟以求之非大愚不至此也

客有難餘者曰自剖判以來碣石不知歷幾何年何以一旦忽淪於海中酈氏之言殆不可信余曰凡物之成毀各有气數山川亦然如謂歷年之多者終古不毀則岐山何以忽崩於周幽之三年梁山何以忽崩於魯成之五年岷山何以忽崩於漢成之元延乎仙傳有桑田滄海之說人皆知其誕然髙岸爲谷深谷爲陵詩人不我欺也嘗以近事驗之小孤山本連北岸宿松縣明成化中江流衝斷獨立江心此與碣石之淪海何異酈氏親見營州之城垂淪者半因知渤海之北岸多爲水所吞食致碣石苞淪斯實錄也又何疑焉難者曰誠如是則史何以不書曰酈不云乎歲月逾甚而苞其山蓋非一朝一夕之故人莫得而識之郡不以上聞故不書也且史所不載而見於他書者多矣其可盡以爲妄乎難者曰是則然矣謂其後復遭蕩滅事無可徵理亦難信曰地理潛閟變化無方不可以常情測也山有土戴石者有石戴土者碣石安知非土戴石者乎初在平地盤基牢固及其淪於海也洪濤颶風四面撞擊山根之土日漸搜空一旦頽陷理之所有古語雲水非石鑿而能入石況土也哉難者又曰河包厎柱至今無恙它如瞿唐之灩澦京口之金山皆特立江心屹然不動卽海中島嶼亦未聞有忽遭蕩滅者何獨碣石有此大變曰山體當有不同本在水中者必全體皆石深入厚地牢不可防故歷久而存本在平地者或土上戴石山根浮脆苞淪之後海水日夜漱齧下空上重傾僕海厎此碣石所以獨異於諸山也難者又曰山有朽壤則崩一隅之變耳何至全體皆沒曰如梁岐等山在平地緜亙數十里故𨿽有所崩而全體無傷碣石孤立海濵與梁岐等山大小懸絕又爲海水所剝山根瘦削一傾則俱傾矣何畱余之有金吉甫云大抵天地之間山陵土石自有消長顧其消長之數甚長而人之年壽有限則不及見其消長遂以爲古今有定形耳朝菌不知晦朔夏虫不可語冰其斯之謂矣碣石本在臨渝海中昔有而今亡正所謂土石消長之變也人不信其爲崩亦朝菌夏虫之見耳

言有似是而非者爲害最甚如經云太行恆山至於碣石說者謂碣石與二山並舉則必髙大相敵故以昌黎縣北之山爲碣石【昌黎本漢絫縣後漢省入臨渝晉以後爲肥如縣地隋唐爲盧龍縣地後僑置營州栁城縣遼攺縣曰廣寧金又攺曰昌黎】而其實不然經云厎柱析城至於王屋今厎柱見在其能與析城王屋爭雄乎觀厎柱則碣石可知矣不信海中之碣石而以昌黎縣北之山爲碣石則亦將不信河中之厎柱而以陽城縣南之山爲厎柱【陽城縣在山西澤州西八十里近志縣南有厎柱山而傳記無之與昌黎縣此之碣石正是一類】然厎柱無異論而碣石多枝辭何也一在一亡故也善言禹貢者當憑古記以推尋不可以在亡爲疑信海中之碣石水經注具有明文若昌黎縣北離海數十里之碣石孰言之而孰傳之邪蘇秦說燕曰南有碣石國人必皆識其處秦之滅燕未久也始皇豈誤刻漢之去秦亦未久也武帝豈誤遊曹孟徳魏文成相望在數百年間也豈皆誤登道元北人家又近碣石其本朝故事亦必熟諳豈誤認海中一山爲先帝之所幸而攺名如其誤也必別有一處爲秦漢諸君之古迹號曰碣石者而它書絕無聞焉捨道元之所說將安據乎世之言禹貢者抱攣拘之識廢昭曠之觀謂碣石無亡理而必求見在之山以實之斥古記爲荒唐奉近志爲典要吾末如之何也已矣

樂亭西南三島迫近海濵指爲禹貢之碣石亦無不可而吾終主文穎何也蓋古時勃海北岸之地未爲水所吞食則此島去海尙逺不當河流之衝禹亦無所用其破故惟絫縣海旁之石可以當之酈云漢世波襄吞食地廣由今以觀穎時石猶著海旁而張君者始言在海中苞淪之事恐又出漢後也世之言碣石者不信吞岸苞山之說則求之樂亭西南猶未爲大失若昌黎縣北之山離海八九十里旣違孟堅又背叔良而且與夾右入河之義不合失之逺矣金吉甫以在髙麗者爲左碣石而沙門島對岸之鐵山當勃海之口者爲禹貢之右碣石此地非驪成亦非絫縣西距昌黎四五百里傳記無徵其何以取信於天下乎

碣石冀州山後世有因黃河攺道而移之於兗域者元王充耘明劉世偉之說是也充耘著讀書管見言今合口禦河入海處北岸有石山聳立狀如小孤山北俗呼爲碣石古人嘗鐫銘其上或云此卽古黃河道謂之逆河而自海道入河者碣石亦正在右轉屈之間與經文脗合渭按禦河卽衛河亦名永濟渠今河間府靑縣南二里有合口鎭爲漳衛合流處其地有中山山巖聳峙懸瀑數十丈俗呼爲髙土岡豈卽所謂石山聳立狀如小孤者邪蓋宋時商胡北流合永濟渠至幹寧軍入海【軍在靑縣南其對岸爲滄州】故金元之世流爲妄談王氏采入經解無識甚矣世偉陽信人著論言海丰縣北六十里【陽信海丰並屬濟南府之武定州】有馬谷山一名大山髙三里周六七里【縣誌山多石無艸木】疑卽古之碣石爲河入海處渭按水經注篤馬河東北逕陽信縣故城南又東北入海陽信故城在今海丰縣界縣誌云鉤盤河北派經縣西北三十里又東北經馬谷山前入海蓋卽古篤馬河亦名陷河者宋二股河下流合篤馬河經此山入海非禹迹也安得指馬谷爲碣石劉氏鑿空無據或乃賞其新奇而筆之書亦獨何與

入於海正義云言山傍之水皆入海山不入海也【渭】按碣石之西爲逆河其東則海禹導山至此須浮海觀其形勢此句當與逾於河作一例看言山入海固非言山傍之水入海則尢非禹痛先人之功不成而勞身焦思八年於外險阻艱難備嘗之矣何獨於海憚風濤之危而不敢一渉邪

傳云百川經此眾山禹皆治之不可勝名故以山言之正義云謂漳潞汾涑在壺口雷首太行經厎柱析城濟出王屋淇近太行恆衛滹沲易近恆山碣石之等也渭按懷襄之時平地盡爲流潦故必升髙以望審其所當治者禹實隨山以行非百川不可勝名而姑舉山以表之也此義施之於壺口梁岐蒙羽之類則可耳且自導岍以至碣石皆爲治河張本漳潞諸川悉歸於河言河則諸川在其中矣疏舉細而遺大殊失要領

西傾朱圉鳥鼠至於太華【釋文圉魚呂反華如字又戶化反】

傳曰西傾朱圉鳥鼠三者雍州之南山至於太華相首尾而東正義曰地理誌云朱圉在天水冀縣南鳥鼠東望太華太逺故傳云相首尾而東也曽氏曰岍與西傾皆北條山故西傾不言導其文蒙於導岍也【渭】按今鞏昌府伏羌縣南有冀縣故城卽漢縣也西傾鳥鼠太華並見前西傾在鳥鼠之西南鳥鼠渭水所出朱圉太華皆在渭水之南

西傾山在陜西洮州衞西南四百餘里【唐洮州臨潭縣故城在衛西南七十里括地誌云西傾山在臨潭縣西南三百三十六里是衛治距山四百有六里也明一統志云在衛西南二百五十里大誤】一名嵹臺山水經注引沙州記曰洮水與墊江水俱出嵹臺山山南卽墊江源山東則洮水源山海經曰白水出蜀郭景純注雲從臨洮之西傾山東南流入漢而至墊江故段國以爲墊江水也洮水同出一山故知嵹臺西傾之異名也【見第二卷

河水】又名西彊山宋書景平中吐谷渾阿豺升西彊山觀墊江源是也隋大業三年裴矩撰西域圖記從西傾以去縱橫所亙將二萬里蓋此山直西域之正東也通典云西傾山在臨潭縣西南吐谷渾之界衞志云西傾山延袤千里外跨諸羌今鞏昌府漳縣西北七十里亦有西傾山明一統志謂卽禹貢之西傾誤也孔疏言西傾在積石東爲河所經今按此山北距金城河四五百里東北距渭源亦六七百里似於河渭無渉其所出者惟洮水白水白水卽梁州之桓水也西傾之戎貢道所由不可以不治故禹特往視之

漢志天水郡冀縣下云禹貢朱圄山在縣南梧中聚師古曰圄讀與圉同水經注雲開山圗謂之天鼓山有石鼓不擊自鳴鳴則兵起漢五行志成帝鴻嘉三年天水冀南山有大石自鳴卽此山也通典秦州上邽縣有朱圉山俗名白巖山元和志朱圉山在伏羌縣西南六十里渭水經縣此去縣一里伏羌縣誌朱圉山在縣西南三十里【縣治移向西南故山較元和志近三十里】又石鼓山在縣南四十里西連朱圉蓋卽其別峯諸家互異說者遂謂縣西南錦纜石鼓木梅天門等山皆朱圉之隨地異名者也百詩謂余曰據漢志山在梧中聚夫一聚可容則其阯不甚廣安得有如上所云云者吾嘗親經其山在今伏羌縣西南三十里山色帶紅石勒四大字曰禹奠朱圉余因思禹導山本爲治水惟大川出入經過之處則行之非是則𨿽有名山弗由也岱爲四嶽之長而隨刋不及焉他可知己其山不必皆危峻幹霄故若北條之荊若敷淺原不得以其澶漫靡迆也而疑之不必皆連峯疉嶂緜地數十百里故若厎柱若碣石若朱圉不得以其孤露狹小也而疑之彼謂朱圉非一山凡縣西南之山皆是者坐不知此義也九域志云大潭縣有朱圉山亦非大潭故城在今西和縣西南三百里本漢隴西西縣地蔡傳謂冀縣卽大潭謬甚

西魏攺漢首陽縣曰渭源縣隋屬渭州唐因之元和志云鳥鼠山今名靑雀山在渭源縣西七十六里此卽導水文所謂鳥鼠同穴者也水經注云鳥鼠山同穴之枝榦也渭水出其中東北流過同穴枝間則鳥鼠與同穴爲二山恐非又雲南谷山在鳥鼠山西北渭水出焉按縣誌鳥鼠山在縣西二十里南谷山在縣西二十五里鳥鼠與南谷相去才五里當是一山後人彊生分別耳禹導山固有不直前而盤旋往復者如旣抵雷首而不東行乃北至太嶽蓋所急在帝都也若鳥鼠居洮水之東禹自西傾循洮水以至鳥鼠最爲徑便今乃先抵朱圉復西行至鳥鼠然後東南行以至太華殊覺無謂竊疑古經元作鳥鼠朱圉自秦禁學口說流行顚倒其字耳

太華山在今西安府華州華陰縣南十里卽西嶽也舜典八月西巡守至於西嶽周禮豫州山鎭曰華山山海經曰太華之山削成而四方其髙五千仞其廣十里郭緣生述徵記曰華山從麓至頂升降紆廻凡三十三里水經注曰華陰縣有華山逺而望之若華狀西南有小華山也又曰山上有二泉東西分流至若山雨滂湃洪津泛灑掛澑騰虛直瀉山下寰宇記曰華嶽有三峯直上數千仞基髙而峯峻疉秀迄於嶺表三峯者芙蓉明星玉女也少華山在華州南十里東去太華八十里峯勢相連視華山差小故曰少華西京賦云綴以二華謂太華少華也今按二華與終南气勢緜延雍州之旅平也曰終南惇物至於鳥鼠禹隨刋自鳥鼠而東亦必由惇物終南以至於太華篇末云九山刋旅刋始事旅終事旅不言西傾朱圉刋不言終南惇物其文蓋互相備也

熊耳外方桐柏至於陪尾【釋文陪音裴渭按陪史記作負漢書作倍顏氏云倍讀曰陪】

傳曰四山相連東南在豫州界正義曰地理誌云熊耳山在農盧氏縣東嵩髙山在潁川崈髙縣古文以爲外方桐柏山在南陽平氏縣東南橫尾山在江夏安陸縣東北古文以爲陪尾是四山接華山而相連東南皆在豫州界也吳氏曰按唐志泗水縣有陪尾山泗水出焉蓋卽此也以橫尾爲陪尾者非是朱鶴齡曰凡言至於者以相去之逺也太華去鳥鼠逺故曰至於則陪尾亦應逺觀經文導淮自桐柏東防於泗沂其爲徐州之陪尾明矣渭按盧氏今屬河南府崈髙今爲登封縣地平氏今爲南陽府桐柏縣其故城在縣西北四十里安陸今屬湖廣徳安府泗水今屬山東兗州府本漢魯國卞縣陪尾山在縣東也

熊耳山在今盧氏縣西南五十里東連永寧南接內鄕有東西兩峯相競如熊耳然故名水經注雲洛水東逕熊耳山北禹貢所謂導洛自熊耳是也陽渠水出南陽渠山卽荀渠山也山海經曰熊耳之山浮豪之水出焉西北流注於洛疑卽是水荀渠蓋熊耳之殊稱又雲均水發源盧氏縣熊耳山雙峯齊秀望若熊耳因以爲名齊桓公召陵之防西望熊耳卽此山也太史公司馬遷皆嘗登之又雲洛水東北過宜陽縣南水北有熊耳山雙巒競舉狀同熊耳此自別山不與禹導洛自熊耳同也昔漢光武破赤眉樊崇積甲仗與熊耳平卽是山也渭按漢志農上雒縣下云熊耳獲輿山在東北是上雒亦有熊耳也山海經云讙舉之山洛水出焉讙舉疑是獲輿之誤【字形相似】又云熊耳之山伊水出焉郭璞曰熊耳在上洛縣南史記五帝本紀黃帝南至於江登熊湘封禪書齊桓公南伐至於召陵登熊山正義並引括地誌云熊耳山在商州上洛縣西十里也蓋此山自上洛以至盧氏緜亙二百餘里洛水出上洛伊水出盧氏總屬禹貢之熊耳惟在宜陽者爲後起之名唐書地理誌虢州湖城縣又有熊耳山今在陜州東百五十里乃達摩葬處𨿽同在豫域與伊洛無渉

漢書武帝紀元封元年登禮嵩髙置奉邑名曰崈髙地理誌潁川崈髙縣武帝置以奉太室山是爲中嶽有太室少室山廟古文以崈髙爲外方山也師古曰崈古崇字今名嵩山在河南府登封縣北十里左傳昭四年司馬侯曰四嶽三塗陽城太室太室卽嵩髙也於四嶽外別言之亦可見嵩髙時不爲嶽矣爾雅嵩髙爲中嶽蓋後人所附益耳後漢書熹平五年復崈髙爲嵩髙韋昭曰嵩髙有太室少室之山山有石室故名戴延之西徵記曰東曰太室西曰少室相去十七里嵩髙其總名也元和志云嵩髙山在告成縣西北二十三里【唐攺陽城縣曰告成其故城在今登封縣東南四十里】登封縣北八里髙二十里周一百三十里少室山在告成縣西北五十里登封縣西十里髙六十里周三十里渭按古時皆指嵩髙爲太室而韋昭戴延之則兼二室並稱然前賢題詠猶以太室稱嵩山而少室則仍其本名故有嵩少之目其山東跨宻縣西跨洛陽北跨鞏縣緜亙百五十里太室中爲峻極峯左右列峯各十二凡二十四少室峯三十六先儒皆以嵩髙爲外方金吉甫曰嵩髙世名中嶽安得與江夏內方相爲內外哉據唐志陸渾山一名方山蓋古外方云此說非是嵩髙當禹時未爲中嶽卽爲中嶽而仍名外方與東岱西華南衡北恆一例理無可疑且陸渾方山亦何以知其爲外方乎

詩大雅崧髙維嶽峻極於天兼五嶽言之爾雅釋山曰山大而髙崧郭璞注云今中嶽嵩髙山蓋依此名邢昺疏云李巡曰髙大曰崧此則山髙大者自名崧本不指中嶽今之中嶽名嵩髙或取此文以立名乎無正文故云蓋以疑之是亦不以詩之崧髙爲中嶽也自劉熙釋名云嵩字或爲崧則二字通作一字世遂以降神生甫專歸之中嶽文士錯解貽誤至今間有能正之者反以爲非可嘆也漢志南陽平氏縣下云禹貢桐柏大復山在東南淮水所出水經淮水出平氏縣胎簪山東北過桐柏山注雲山海經曰淮出余山在朝陽東義鄕西尙書導淮自桐柏卽此也淮水潛流地下三十許裏東出桐柏之大復山南謂之陽口水南卽復陽縣也其山今在桐柏縣境元和志云唐州桐柏縣本漢平氏縣東界梁置義鄕縣開皇十八年攺以桐柏山爲名山在縣西南九十里一名大復山渭按此山東南接湖廣徳安府隨州界西接襄陽府棗陽縣界峯巒奇秀余山乃桐柏之異名縣誌云大復山在縣東三十里胎簪山在縣西北三十里蓋皆其支峯禹貢則總謂之桐柏也

傳云洛經熊耳伊經外方淮出桐柏經陪尾今按安陸縣北有橫山卽漢志所謂橫尾山古文以爲陪尾者也元和志云陪尾山一名橫山在縣北六十里淮水曷嘗經此傳謬禹導山至陪尾蓋實爲泗水泗之與淮猶伊之與洛也水經注雲泗水出卞縣東南桃墟西北桃墟世謂之陶墟舜所處也墟有澤方十五里澤西際阜俗謂之嬀亭山自此連岡通阜西北四十許裏岡之西際便得泗水之源博物志曰泗出陪尾蓋斯阜者矣隋志泗水縣有陪尾山今在縣東五十里百詩云周禮保章氏疏曰外方熊耳以至泗水陪尾屬搖星賈公彥實從春秋緯文來則漢人早作是解博物志固有所受之也又按禹自桐柏東北行至陪尾蓋由今歸徳府界岀曹單之間陶丘正在其地河南復出之濟亦入禹經營中矣不然濟𨿽細而列於四瀆禹何獨不一爲畱意邪

禹貢錐指卷十一上﹤經部﹐書類﹐禹貢錐指﹥

欽定四庫全書

禹貢錐指卷十一下

徳淸胡渭撰

導嶓冢至於荊山

傳曰漾水出嶓冢在梁州經荊山荊山在荊州正義曰梁州云岷嶓旣藝是嶓冢在梁州也渭按後魏地形志華陽郡嶓冢縣有嶓冢山漢水出焉唐六典山南道名山曰嶓冢嶓冢縣故城在今陜西漢中府沔縣西南四十里西南接寧羌州界山今在州北九十里荊山見荊州在今湖廣襄陽府南漳縣西通典雲南漳漢臨沮地有荊山也

山海經雲漢水出鮒嵎山蓋嶓冢之異名也本在漢中郡沔陽縣界【沔陽故城在今沔縣東南十里】後魏正始中析沔陽置嶓冢縣屬華陽郡故地形志云其縣有嶓冢山隋省沔陽入嶓冢屬梁州大業初攺置西縣【其故城在沔縣界西北去唐西縣治白馬城五里】故隋志云西縣有嶓冢山唐武徳二年分利州綿谷縣之通谷鎭置金牛縣【金牛故城在寧羌州西北本漢廣漢郡葭萌縣地蜀爲漢壽縣地晉爲晉壽縣地東晉爲緜谷縣地】而山入其境故括地誌云嶓冢山在金牛縣東二十八里通典云金牛縣有嶓冢山四年又分綿谷置三泉縣【其故城在今寧羌州西北東至西縣一百五十里天寶初徙治於此西南去舊縣一百二十里】寶歷初省金牛入三泉故寰宇記云嶓冢山在三泉縣東宋至道二年升三泉縣爲大安軍紹興三年攺建軍於西縣界復置三泉縣軍【今爲大安驛在沔縣西南九十里接寧羌州界】故輿地紀勝引宋朝郡縣誌云今之言漢水以西縣之嶓冢山爲源後又省二泉入軍故地理通釋云嶓冢山在大安軍西元降軍爲縣故元一統志雲漢水源出大安縣嶓冢山明初以其地攺置沔縣又於縣西南置寧羌衞成化二十二年卽衞置州而山入其境故漢中府誌云嶓冢山在寧羌州北九十里蓋此山本在漢沔陽界西南接葭萌自後魏以來言山之所在曰嶓冢曰西縣曰金牛曰三泉曰大安曰寧羌地名六變而山則一皆在古梁州之域其爲禹貢之嶓冢無疑也

金牛故城有二一在通谷鎭元和志云武徳二年分緜谷縣通谷鎭置金牛縣者是一在白土店寰宇記云廢金牛縣本名白土店開元十八年移治於此西去舊縣三十里南臨東漢水者是通谷鎭今在寧羌州西北白土店卽金牛鎭今爲驛在州東北七十里也嶓冢山元和志云在金牛縣東二十八里蓋襲括地誌之文據舊縣言之也吳防淸不知乃云在金牛鎭東二十八里大謬續通典九域志皆云金牛鎭在三泉縣東六十里則舊縣西距三泉三十里而寰宇記雲山在三泉縣東二十八里則反出舊縣之西矣蓋二乃五字之誤三泉東至舊縣三十里又東二十八里爲嶓冢山共五十八里也

嶓冢山孔傳不言所在之郡縣而正義引地理誌以實之曰隴西郡西縣嶓冢山西漢水所出夫此水卽嘉陵水之上源非禹貢之所謂嶓冢導漾東流爲漢者也而班固以西縣之嶓冢爲禹貢之嶓冢謬矣自是以後言嶓冢者率依班氏如張衡西京賦云終南太一連岡乎嶓冢潘嶽西徵賦云面終南而背云陽跨平原而連嶓冢玩其辭意皆主隴西而言司馬彪郡國志亦云漢陽郡西縣有嶓冢山無異議也自後魏正始中析沔陽地置嶓冢縣以表其山而名始著酈道元卒於孝昌二年上距正始置縣之時凡二十餘歲本朝典故生所親見而注水經不言豈事在成書之後不及追攺抑亦因其晚出而疑之乎然漾水注引漢中記曰嶓冢以東水皆東流嶓冢以西水皆西流故俗以嶓冢爲分水嶺作者亦似知班志之謬而以禹貢嶓冢爲當在漢中也者不然於漢中記奚爲詳及隴西之山邪由此觀之則魏收以前已有知嶓冢在漢中者不待地形志出而後知也穎達豈未之考乎然班志𨿽以西縣嶓冢爲禹貢之山而養水則自系氐道之下不言出某山【養與漾通或作瀁】自水經雲漾水出氐道縣嶓冢山而氐道亦有嶓冢矣常璩華陽國誌云東源出武都氐道縣漾山爲漾水而氐道之嶓冢且有漾山之目矣郭璞注山海經云嶓冢今在武都氐道縣南酈道元注水經云東西兩源俱出嶓冢而同爲漢水則似一山跨二縣之境而在西縣者爲西源在氐道者爲東源矣輾轉迷惑愈久愈譌說經者不能出其窠臼而禹貢之嶓冢幾不可問矣西縣故城在今秦州西南氐道今不知所在蓋自晉永嘉之亂隴西沒於氐羌郡縣荒廢常璩郭璞皆云氐道屬武都而晉志武都郡無之則此縣之不可考久矣要之二縣在隴西皆古雍州域也而禹貢嶓冢乃梁州之山不應防入雍域故惟魏收所言爲得其實【秦州之嶓冢與寧羌之嶓冢南北相距五六百里】

漢志南郡臨沮縣下云禹貢南條荊山在東北漳水所出通典云臨沮故城在當陽縣北而南漳亦臨沮地按隋志西魏析臨沮置重陽縣後周攺曰思安開皇十八年攺曰南漳有荊山今南漳縣西少北八十里之荊山是也左傳昭四年司馬侯曰荊山九州之險十二年右尹子革曰昔我先王熊繹辟在荊山後漢志臨沮縣有荊山劉昭曰荊州記云西北三十里有淸谿谿北卽荊山首曰景山卽卞和抱璞之處水經注雲沮水出東汶陽郡沮陽縣西北景山卽荊山首也髙峯霞舉峻竦層雲山海經曰金玉是出亦沮水之所導故淮南子曰沮出荊山杜預曰水出新城縣西南發阿山蓋山異名又雲漳水出臨沮縣荊山荊山在景山東一百餘里新城沛鄕縣界𨿽羣峯競舉而荊山獨秀元和志云荊山在南漳縣西北八十里三面險絕惟東南一隅才通人徑寰宇記雲南漳縣荊山頂上有池喬松翠柏列繞其旁

內方至於大別

傳曰內方大別二山名在荊州漢所經正義曰地理誌云章山在江夏竟陵縣東北古文以爲內方山也地理誌無大別鄭云大別在廬江安丰縣杜預解春秋云大別闕不知何處或曰大別在安丰縣西南左傳云吳旣與楚夾漢然後楚乃濟漢而陳自小別至於大別然則二別近漢之名無緣得在安丰如預所言𨿽不知其處要與內方相接漢水所經必在荊州界也蘇氏曰二別山皆在漢上蔡氏曰內方在今荊門軍長林縣大別在今漢陽軍漢陽縣【渭】按地理誌六安國安丰縣下云禹貢大別山在西南鄭杜說所自出正義謂志無大別何也安丰後漢屬廬江郡其故城在今江南廬州府霍山縣西北竟陵故城在今湖廣安陸府鐘祥縣南長林故城在今荊門州東漢陽縣卽今漢陽府治大別山在其東北水經注所謂翼際山也

後漢志竟陵縣有章山本內方劉昭曰荊州記雲山髙三十丈周百餘里水經沔水自荊城東南流逕當陽縣之章山東注雲山上有古城太尉陶侃伐杜曽所築禹貢所謂內方至於大別者也旣濵帶沔流寔防尙書之文矣括地誌云章山在長林縣東北六十里漢水附山之東傅同叔曰五代晉攺竟陵曰景陵通典雲長林縣有章山今景陵安州長林荊門以地勢觀之今其山不復景陵有矣渭按漢竟陵故城在今鐘祥縣界劉宋析竟陵置長壽宵城二縣後周省竟陵入長壽明嘉靖初更名鐘祥章山本在此地自晉析編縣置長林割竟陵西境以益之故章山在長林界中景陵故宵城後周攺曰竟陵𨿽襲漢縣之名而章山元不在其地也唐貞元末析長林置荊門縣宋爲荊門軍元降爲州明省長林縣入焉故章山今在州東北與鐘祥接界此山在長壽不在宵城之明證也水經以章山系當陽豈以古當陽本在今縣東百四十里緑林長阪之南故山在其境與元和志云內方山在沔州防川縣南九十里【防音義】防川今爲漢川縣屬漢陽府此別是一山寰宇記謂卽禹貢之內方非也

大別山在漢陽府城東北半里漢水西岸左傳定四年吳伐楚自豫章與楚夾漢子常濟漢而陳自小別至於大別杜預云禹貢漢水至大別南入江然則此二別在江夏界水經注江水東逕魯山南古翼際山也地說曰漢與江合於衡北翼際山傍者也山上有吳江夏太守陸渙所治城蓋取二水之名地理誌曰夏水過郡入江故曰江夏也舊治安陸吳乃徙此山左卽沔口矣沔左有卻月城故曲陵縣後乃沙羨縣治也【羨音夷】元和志魯山一名大別山在漢陽縣東北一百步其山前枕蜀江北帶漢水山上有吳將魯肅神祠渭按禹貢大別山杜元凱已知在江夏不在安丰酈氏亦主杜說而終不能指魯山爲大別至唐人始能言之小別一名甑山在漢川縣東南十里詳見導漾

岷山之陽至於衡山【渭按岷漢書作防後同】

傳曰岷山江所出在梁州正義曰梁州云岷嶓旣藝是岷山在梁州也地理誌云衡山在長沙湘南縣東南曽氏曰岷嶓皆南條山故岷山不言導其文蒙於導嶓冢也吳氏曰蜀以西近江源者皆爲岷山連峯接岫靑城天彭諸山之所環繞皆岷也岷山之陽其山非一衡山南嶽也在衡州衡陽縣北七十里南一峯曰岣嶁山自縣西北以至湘南縣東南皆衡山也【渭】按岷山地理誌云在蜀郡湔氐道徼外湔氐道今爲四川松潘衞山在衞西北衡山縣本漢湘南縣今屬湖廣衡州府唐志衡山縣有南嶽祠元和志云嶽廟在縣西三十里衡陽今府治也

古今言岷山者凡四處一在今四川松潘衞衞東南去布政司七百六十里史記作汶山封禪書云自華以西名山七有瀆山蜀之汶山也漢書地理誌云岷山在湔氐道西徼外江水所出蜀志秦宓曰蜀有汶阜之山江出其腹華陽國誌云岷山一名沃焦山其跗曰羊膊江水所出任豫益州記云大江泉源始發羊膊嶺下東南下百餘里至白馬嶺而歷天彭闕水經注云岷山在蜀郡氐道縣卽瀆山也又謂汶阜山在徼外江水所導隋志汶山在汶山郡左封縣【唐悉州治東至翼州一百九十里今疉溪營西有廢翼州】此皆謂在松潘者也一在今成都府之茂州州本冉駹國漢以其地置汶山郡治汶江縣晉攺曰廣陽隋又攺曰汶山山海經注云岷山在廣陽縣水經注雲汶水出汶江道徼外防山玉輪阪下元和志云汶山縣有汶山卽岷山去靑城山百里天色晴眀望見成都卽隴山之南首張栻西嶽碑云岷山在茂州列鵞村其跗曰羊膊也輿地廣記云岷山在汶山縣西北俗謂之鐵豹嶺王氏地理通釋云大渡河一名羊山江源出鐵豹嶺嶺卽羊膊之異名也此皆謂在茂州者也一在成都府之灌縣縣本漢緜虒郫江原三縣地周武帝分江原置靑城縣因山爲名元和志云靑城山在蜀州靑城縣西北三十二里杜光庭成都記云岷山連峯接岫千里不絕灌縣靑城山乃其第一峯也縣誌云汶山在縣北三十里蓋卽靑城矣一在今陜西岷州衞衞本漢隴西郡地西魏置溢樂縣今衞治卽其故城括地誌云岷山在岷州溢樂縣南連綿至蜀幾二千里皆名岷山元和志雲山在溢樂縣南一里此皆謂在岷州衞者也然則岷山最大志家各就其所在言之陸遊曰自蜀郡之西大山廣谷谽谺起伏西南走蠻箐中皆岷山也薛季宣曰今自岷洮松防以南其大山峻嶺班班可考者皆岷山之隨地立名者耳此說是也觀漢志雲山在徼外則固不可以湔氐一縣限之矣大抵岷山北起於溢樂實跨古雍州之境而南則訖於靑城綿地千餘里與太行伯仲或專指在松潘亦非篤論然大江所出則必直氐道西徼外者也

舜典五月南巡守至於南嶽傳云衡山也後漢志長沙郡湘南縣下云衡山在東南劉昭曰郭璞雲山別名岣嶁湘中記云遙望衡山如陳雲沿湘千里九向九背廼不復見水經注雲湘水北逕衡山縣東山在西南有三峯一名紫蓋一名容峯【此處恐有脫誤盛之荊州記云衡山有三峯一名紫蓋一名石囷一名芙蓉】容峯最爲竦傑自逺望之蒼蒼隱天故羅含云望若陳雲非淸霽素朝不見其峯丹水湧其左醴泉流其右山經謂之岣嶁山爲南嶽也山下有舜廟南有祝融冢衡山東南二面臨映湘川自長沙至此七百里中有九向九背故漁者歌曰帆隨湘轉望衡九面山上有飛泉下映靑林直注山下望之若幅練矣徐靈期南嶽記雲南嶽周回八百里回鴈爲首嶽麓爲足【嶽麓在長沙故唐志潭州湘潭縣有衡山】長沙記云衡山軒翔聳防九千餘丈尊卑差次七十二峯最大者五芙蓉紫蓋石廩天柱祝融祝融爲最髙韓退之曰五嶽於中州衡山最逺南方之山巍然髙而大者以百數獨衡爲宗顧璘遊衡山記云登祝融之顚俯視四極蒼然一色山川雜陳瑣細莫辧風自逺來其力甚勁候與地下絕殊比曉觀日出海體象洞見近若疆中東余遊氛浩漫無際

爾雅釋山云江南衡李巡曰南嶽衡山也下文又云霍山爲南嶽郭璞曰霍山今在廬江灊縣灊水出焉別名天柱山漢武帝以衡山遼曠故移其神於此今彼土俗人皆呼之爲南嶽南嶽本自以兩山爲名非從近來也而學者多以霍山不得爲南嶽又云漢武帝來始乃名之卽如此言謂武帝在爾雅前乎斯不然矣渭按徐靈期記云衡山爲南嶽其來尙矣至於軒轅乃以灊霍之山爲其副焉故爾雅云霍山爲南嶽此蓋本方士家言漢武信之遂移衡山之祭於灊霍其實南嶽曰衡山初無二名釋山後一條當是漢人所附益璞據不經之言以衡山一名霍山自古已然非由漢武不亦謬乎

或問岷山之陽從何起曰當起於灌縣杜光庭云靑城乃岷山第一峯可證也曰斯言其足信乎曰酈道元云靑城山上有嘉谷山下有蹲鴟卽芋也所謂下有蹲鴟至死不饑卓氏之所以樂逺徙也【見水經第三十三卷

江水注】按史記卓氏之言曰吾聞岷山之下沃野下有蹲鴟至死不饑乃求逺遷致之臨卭卓氏云岷山下有蹲鴟而道元以靑城山當之是靑城亦岷山也自南數之則爲第一峯耳禹導山蓋從此始循江而南且東以至於巫山乃不出三峽而並夷水以東且南逾澧水沅水以至於衡山也難者曰岷山之陽極其莽蒼子何以的知其所經余曰禹導此專爲江水觀導江文云東別爲沱又東至於澧則不經三峽可知矣至於衡山觀九江之上流也及衡而止不過其山南故衡不言陽傳云衡山江所經非也江水南距衡山五六百里山乃湘水所經於大江無涉妄說如此此豈身爲博士具見圖籍者之所爲乎

過九江至於敷淺原

傳曰敷淺原一名傅陽山在州豫章界正義曰地理誌豫章歷陵縣有博陽山古文以爲敷淺原朱子曰過九江至於東陵者言導岷山之水而是水之流橫截乎洞庭之口以至東陵也是漢水過三澨之例也過九江至於敷淺原者言導岷陽之山而導山之人至於衡山之麓遂越洞庭之尾東取山路以至敷淺原也是導岍岐荊山而逾於河以盡恆碣之例也【見九江彭蠡辧】渭按九江卽洞庭說見荊州漢志傅昜山傅讀曰敷今注疏本作博字之誤也以道云饒州鄱陽縣界中有歷陵故縣及傅陽山其說近是禹導山至此爲豬彭蠡計也而三江形勢亦大略可見他日揚之所治惟玆二水豈非其明效哉

蔡傳云過經過也與導岍逾於河之義同孔氏以爲衡山之脈連延而爲敷淺原者非是蓋岷山之脈其北一支爲衡山而盡於洞庭之西其南一支度桂嶺北經袁筠之地至徳安所謂敷淺原者二支之間湘水間斷衡山在湘水西南敷淺原在湘水東北其非衡山之脈連延過九江而爲敷淺原者明甚渭按蔡說本朱子彭蠡九江辧以經義觀之此過者自當爲導山之人若與之辧山脈則又安知岷之北支爲衡者果盡於九江之西而廬阜爲南支之盡處也邪朱子本謂禹所表識諸山非若今論葬法者之所言卽以山脈言之亦不如此所以深見其說之謬語意圓活蔡氏述之則未免實且滯矣差之毫釐繆以千里此之謂也焦弱侯云蔡氏之說蓋本其祖父牧堂西山此亦能窺見其微山脈與地脈何異恐未足折東坡於泉下也禹旣至衡山循湘水西岸而北渡湖至巴陵所謂越洞庭之尾也自巴陵循江水南岸而東逾廬阜抵歷陵所謂東取山路以至敷淺原也古三苗之國左洞庭右彭蠡禹導山自九江以至敷淺原所行皆在其境而蔡傳謂江淮地偏禹或不親行且三苖負其險阻頑不卽工官屬之往者亦未敢深入故誤以彭蠡爲江漢之所匯豈其然乎殆不然矣

古文以歷陵之傅陽山爲敷淺原當有所本今欲知山在何處必先明縣在何境通典云江州潯陽縣有蒲塘驛卽漢歷陵縣也驛前有敷淺原原西數十里有敷陽山渭按唐武徳八年於潯陽縣置蒲塘驛後攺爲場五代時楊吳升爲徳安縣今治故驛也杜佑以驛爲漢歷陵縣不知何據豈因王莽攺歷陵曰蒲亭而遂以蒲塘附防邪黃子鴻深疑之嘗爲之辯曰漢志豫章郡領歷陵縣晉志歷陵與余汗鄡陽俱割屬鄱陽郡而柴桑則屬武昌郡不應歷陵反出柴桑之西也因謂眺氏云歷陵在鄱陽者爲是且曰吳志歷陵有石印山卽今饒州府之鄱陽山亦歷陵在鄱陽之一證也今按鄱陽山在府治鄱陽縣西北一百五十里鄱陽湖中亦名石印山鄱陽縣故城在今府城東六十里三國吳至隋皆爲鄱陽郡治唐移於今所然則府城西當卽爲故歷陵地敷淺原蓋在鄱湖之西落星之畔也說文原髙平之野人所登原固有山體故謂之傅陽山猶彊梁原亦稱華原山杜氏析山與原爲二處非也禹導山至此彭蠡三江之形勢皆在其目中而鄱陽以東亦率是山谿無甚水患禹自此還矣

徳安縣卽唐蒲塘驛據杜氏所言則傅淺原當在縣南而敷陽山在原西相去數十里宋羅泌曰按驛西數十里惟有一望夫山潯陽志謂傅陽山在徳安縣南十三里望夫山在徳安縣西北十五里邑人或云縣有古敷淺原登此可以望之然則此望夫山卽杜所謂傅陽山而此傅陽山乃杜所謂敷淺原也文獻通考徳安縣有傅淺水吳防淸云徳安卽漢歷陵縣地敷淺原蓋兼山水而名敷陽乃其中間之小山廬阜則其盡處之大山也是皆遵通典之說渭按周景式廬山記山髙二千三百六十丈山圗云周四百餘里防嶂之巖萬仞酈道元曰秦始皇漢武帝及太史公司馬遷咸升其巖望九江而眺鐘彭焉然則禹導山至此胡不一登其巓覽彭蠡三江之形勢而乃抵蒲塘而遂止此亦事理之難信者且其所謂敷陽山小而卑北距大江東南距鄱湖皆一百五六十里禹登之不足以望逺彭蠡三江之形勢未悉奚爲遽攺轅而北邪以徳安爲歷陵而指縣南之山爲敷淺原恐屬不根之談未可以其出於杜佑而信之也

朱子九江彭蠡辧曰今之所謂敷淺原者爲山甚小而庳不足以有所表見而其全體正脈遂起而爲廬阜則甚髙且大以盡乎大江彭蠡之交而所以識夫衡山東過一支之所極者惟是乃爲宜耳又答程泰之書曰詳經文敷淺原是衡山東北一支盡處意卽今廬山若如晁氏說以爲江入海處所過之水又非特京口而已是其意以廬阜爲敷淺原也然此山髙峻似不可名之曰原金吉甫云敷古文作傅傅陽山在廬阜之西南則是敷淺原之陽也蓋廬山𨿽髙而其中原田連亙人民奠居所以有敷淺原之名是亦善解矣然原田連亙要不過山中髙平之地耳若此者不一而足安得舉體而名之曰原王耕野雲敷淺原恐非廬山髙平曰原而又名敷淺則必平曠之地不爲髙山可知近朱長孺亦云傅陽山漢志得之古文可據也朱子疑庳小不足表識繹敷淺之名正不當求之髙大蓋傅陽在古本髙平之地後人名之爲山耳導江漢之山至大別敷淺原而卽止者以江漢至此合流赴海不煩殫力隨刋況導水合舉源流可以互見豈必求之山脈盡處邪此說是也今按水經注引孫放廬山賦曰尋陽郡南有廬山臨彭蠡之澤接平敞之原是廬山下固有平原也山今跨徳化星子二縣之境【南唐攺尋陽縣曰徳化今爲九江府治宋升徳化之星子鎭爲縣今爲南康府治縣以落星石得名水經注云廬山之南湖中有落星石周廻百餘步髙五丈今在城南五里湖中梁書王僧辯破侯景於落星灣卽此地】星子舊以爲漢鄡陽地然鄡陽故城在今鄱陽縣西北一百二十里鄱湖之東北則都昌爲是星子似非其地竊疑星子地本歷陵而敷淺原卽孫放所謂平敞之原乃廬山東南之麓瀕於彭蠡澤者蓋柴桑故城在徳化縣南九十里故蒲塘驛今爲徳安縣在徳化縣西南一百五十里此必漢柴桑地西連武昌郡界故晉以柴桑屬焉而歷陵與鄡陽俱屬鄱陽郡歷陵在柴桑之東鄡陽之西則惟星子可以當之【歷陵故治當在湖西今星子縣地其境則跨湖而東宋元嘉初廢歷陵蓋舉石印以東倂入鄱陽而其西則倂入柴桑故星子鎭屬徳化耳】廬山盤基廣大其陽必有平敞之原但曠衍無奇選勝者所不道而志家又因仍舊說不能詳考指言其狀耳以此求之庶不失朱子之意而又不卽以髙山爲平原犯學者之所疑準諸地望揆諸經旨視晁氏爲少優云

廬山最髙且大禹不以其山表識而顧紀敷淺原蓋以所導之盡處爲言耳自岍岐以至荊山巀嶭其所必經也而不言巀嶭言荊山自九江以至敷淺原廬阜其所必經也而不言廬阜言敷淺原皆其盡處巀嶭廬阜則包在至於二字中也廬阜爲衡山東過一支之所極乃堪輿家說愚謂敷淺原在廬山東南之麓迫近彭蠡禹導山至此而還故特書之不必擇髙大者以爲表識亦無論其山脈之盡與不盡也

正義雲從導岍至敷淺原舊說以爲三條地理誌云禹貢北條荊山在懷徳南條荊山在臨沮是三條之說也故馬融王肅皆爲三條導岍北條西傾中條嶓冢南條鄭以爲四列導岍爲陰列西傾爲次陰列嶓冢爲次陽列岷山爲正陽列鄭創此說孔亦當爲三條也渭按三條之說昉於班固四列之說出於鄭康成蔡傳云三條四列之名皆未當今據導字分之以爲南北二條而江河以爲之紀於二之中又分爲二焉導岍爲北條大河北境之山西傾爲北條大河南境之山嶓冢爲南條江漢北境之山岷山爲南條江漢南境之山此朱子之意而蔡氏述之精且詳矣然以岍岐荊爲大河北境之山則猶未當蓋三山在北河之南渭水之北不得槪言大河北境也吳防淸說此節云岍岐荊三山在渭北北條之北之一壺口至碣石九山在河北北條之北之二也如此卽無病矣朱子於二之中各分爲二吳氏又於四之中各分爲二首節以逾河入海爲限後三節則以至於某爲限也四列長於三條或嫌其陰陽之名近於怪余曰陰陽字只作南北字用於義無害朱子據導字分南北實本康成而又參以一行山河兩戒之說【唐天文志僧一行言山河兩戒曰北戒自三危積石負終南地絡之陰東及太華逾河至雷首厎柱王屋太行北抵恆山之右乃東循塞垣至濊貊朝鮮是謂北紀以限戎狄南戒自岷山嶓冢負地絡之陽東及太華連商山熊耳外方桐柏自上洛南逾江漢擕武當荊山至於衡陽乃東循嶺徼達東甌閩中是謂南紀以限蠻夷故星傳謂北戒爲胡門南戒爲越門】遂立此義大路之制托始於椎輪學者習朱蔡而忘其所自輒詆康成殊可笑也然當日導山本意不過視大川之所經爲導者之所行初未嘗預設爲四列以繩其轍迹也洪慶善云春秋本無例學者因行事之迹以爲例猶天本無度治歷者卽周天之數以爲度也余謂導山亦然本無列之可言自說經者就大禹之迹以爲列遂覺九州之山實有此四列耳孔傳云凡此皆先舉所施功之山於上而後條列所治水於下互相備蔡傳雲山之經理者已附於逐州之下於此又條列而詳記之而山之經緯皆可見矣世皆宗其說然此章紀隨刋之實事自不可少非故設爲導水張本亦非因逐州之下不相聯貫而復條列之以見其經緯也然則本意云何曰莫善於陳壽翁【櫟】之言曰禹之導山𨿽曰因而治眾水大槪岍岐之列河濟所經西傾之列伊洛淮渭所經嶓冢之列漢水所經岷山之列江水所經也明此義則枝蔓之辭一切無庸矣

蘇傳云隨山者隨其地脈而究其終始何謂地脈地之有山猶人之有脈也有近而不相連者有逺而相屬者𨿽江河不能絕也自秦蒙恬始言地脈而班固馬融王肅治尙書皆有三條之說古之達者蓋已知此矣北條之山首起岍岐而逾於河以至太嶽東盡碣石以入於海是河不能絕也南條之山首嶓冢岷山至於衡山過九江至於敷淺原是江不能絕也非地脈而何朱子非之曰禹之治水隨山刋木其所表識諸山之名必其髙大可以辧疆域廣博可以奠民居故謹而書之以見其施功之次第初非有意推其脈絡所自來若今論葬法者之所言也渭按地脈之說出於蒙恬其流爲郭璞之葬經味別之說出於許敬宗其緒餘爲陸羽之茶經蘇氏所解者禹貢也而以地脈言山以味別論水眞通人之一蔽朱子辟之是也然其說亦有不盡然者王耕野雲導山不論山之髙大但於水有干涉則錄之若謂其所表見者必髙大可以辧疆域廣博可以奠民居則五嶽中之岱山揚州灊山茅山九華山之類其綿亙皆數百里何故略不紀載邪此言規朱不爲妄愚所以獨有取於壽翁也

山有見於九州之下而導山無之者隨刊不及而施功及之亦或州境之所分與貢道之所經也冀之梁靑徐之岱徐之蒙羽梁之蔡蒙雍之終南惇物積石龍門是也有見於導水之下而導山無之者以其山之臨水也而特志之隨刋則未嘗及也弱水之合黎黒水之三危河之積石龍門大伾江之東陵是也有見於導山之下而他無所見者岍雷首析城王屋太行恆山朱圉外方陪尾內方敷淺原是也有再見者北條之荊壺口太嶽厎柱碣石西傾熊耳桐柏大別衡山是也有三見者岐鳥鼠太華嶓冢岷山南條之荊是也或有或無或單或復皆有至理存焉學者不可以不察也

禹貢錐指卷十一下

欽定四庫全書

禹貢錐指卷十二

徳淸胡渭撰

導弱水至於合黎【釋文弱本或作溺合如字黎力兮反】

傳曰合黎水名在流沙東正義曰顧氏云地說書合黎山名但此水出合黎因山爲名也鄭亦以爲山名地理誌張掖郡刪丹縣桑欽以爲導弱水自此西至酒泉合黎又居延縣有居延澤在東北古文以爲流沙如志之言酒泉郡在張掖郡西居延屬張掖合黎在酒泉則流沙在合黎之東與此傳不合案經弱水西流水旣至於合黎餘波入於流沙當如傳文合黎在流沙之東不得在其西也蘇氏曰合黎山名易氏曰甘州卽漢張掖郡弱水出刪丹縣南山下合黎山在張掖縣西北二百里俗名要塗山薛氏曰弱水出吐谷渾界窮石山自刪丹西至合黎山與張掖河合【渭】按導亦循行之謂與導菏澤之導異禹治水或躬親其事或遣官屬往治之及九州功畢其水之大而切於利害者有九禹舟行從源至委核其治否故謂之導非疏瀹決排之謂先儒皆以導爲治夫治河先積石治江先岷山有是理乎經旨郁而不明可嘆也張掖郡今爲甘州衛陜西行都司治酒泉郡今爲肅州衛刪丹縣卽今山丹衛居延故城在甘州衛東北塞外其澤曰居延海弱水正流出合黎峽口而東北注之非經所謂流沙也

書序云隨山濬川故諸家皆以導山爲隨山導水爲濬川夫導山卽隨山之事信矣而以導水爲濬川則大不可何以明其然也水性就下從下而泄故治水必自下始禹之言曰予決九川距四海濬畎澮距川此自下而髙也九州之序首冀次兗靑徐揚荊豫梁雍亦自下而髙也說禹貢者無不奉此爲指要獨至於導水而以爲濬川何其與向者之意相背乎誠如所言則治水先弱次黒次河而九州之序當以雍次冀而不以兗次冀矣河先積石而後龍門則壺口之役不得爲第一功矣漢先嶓冢而後三澨江先岷山而後九江則荊不得越梁而前矣漢先大別而後彭蠡江先東陵而後匯澤則揚不得越荊而前矣淮先桐柏而後泗沂則徐不得越豫而前矣渭洛治之最後則豫又當次雍而居九州之末矣種種悖謬總由不知導水在功畢之後而求合於書序之所言耳林少穎亦知此處有不可通而不能尋究其故遂謂治水之先後不在於九州非惑之甚與

九州所紀諸水是禹施功之次第導水所紀九川是禹循行之次第

蔡傳雲水之疏導者已附於逐州之下於此又派別而詳紀之而水之經緯皆可見矣渭按禹乘舟而行核其治否此文蓋紀實爾非爲逐州之下諸水源流不貫又派別而詳記之以相爲經緯也弱水經不言所出桑欽以爲出張掖刪丹縣鄭康成曰眾水東流此獨西流而水經注無之其所經與所入不可得詳今按近志弱水出山丹衛西南窮石山離騷夕次於窮石卽此淮南子雲弱水出窮石山也【衛在陜西行都司東一百二十里本漢刪丹口勒二縣屬張掖郡後魏攺刪丹曰山丹隋復故元升爲山丹州明攺置山丹衛衛西南有窮石山在吐谷渾界十六國春秋乞伏孔子擊吐谷渾覓地於弱水南卽此水也元和志弱水在刪丹縣南山下括地誌云蘭門山一名窮石在刪丹縣西南七十里十六國春秋云北涼永安元年沮渠蒙遜與從兄男成期同祭蘭門山是也隋志刪丹縣有祀山弱水行都司志祁連山在山丹衛南一百五十里弱水所出蓋皆窮石之異名又按說文防山也或曰弱水之所出從山幾聲居履切隋志祀山疑卽防字之誤】北流逕其衛西又西北逕甘州衛北【寰宇記弱水在甘州北二十三里】又西逕合黎山與張掖河合【行都司志刪丹河在城西源出祁連山西流入張掖河卽弱水也西陲今略雲此水春夏之間褰裳可涉及其漲也亦可浮舟但土人不知造舟耳自與張掖河合其下通名爲張掖河今俗謂之黒河按此地無舟後人遂以不勝毛芥皮船可渡之說附防於其間並屬虛妄】張掖河古羌谷水也一名合黎水出衞西吐谷渾界北流逕張掖縣北合弱水爲張掖河自下通兼弱水之目【漢志張掖�得縣有羌谷水出羌中東北至居延入海括地誌羌谷水一名鮮水一名合黎水一名覆表水今名副投河亦名張掖河自吐谷渾界北流入張掖縣史記正義云合黎水源出臨松縣山東而北流逕張掖故城下又北流至縣北二十三里合弱水明一統志云張掖河在都司城西十里源出擺通州流經祁連山西出合黎山名合黎水入亦集乃界行都司志云張掖河原名黒河自鎭城西南山流出經祁連山積雪消融其流益盛傍合黎山出羌谷口北入亦集乃】弱水又西北逕髙臺所北【所在行都司西一百六十里本漢表是縣屬酒泉郡後漢曰表氏後周廢入張掖縣明初爲甘州衛地景泰七年分置髙臺所所北十里有合黎山行都司志云黒河在髙臺所北二百步卽弱水也西陲今略云黒河自所南發源東北流逕甘州復折而西北流入所北環所三面其在甘州尙散漫自板橋西至九壩皆合爲一水深沙浮不可徒涉】又西逕鎭夷所南【所在行都司西北三百里髙臺所西北一百六十里本漢酒泉郡地明置鎭夷所髙邑李瀠禹門云鎭夷黒水卽張掖郡西門外十里之黒水也其水由南山甘峻堡西番地面出來直下趨北山約寛十里北行百餘里匯爲大河西行至鎭夷所出口外水由上岸而下迅疾與沙石偕行土人呼爲黒河其水逺望之黝然而黒掬之實白水也但與黒沙滚行望之若黒水耳此水大小分爲七十二渠漑田數萬頃居民不鑿井皆飮此水其南爲天山西北爲合黎山余於順治戊子之冬曽渡此河比西黃河尢寛上流甚淺可及馬腹下流非浮舟不能渡按黒河之狀禹門以目驗得之最爲詳確然黒河卽張掖河自南山流至甘州衛與弱水合則鎭夷之黒水亦弱水矣禹門從韓汝節以此爲界雍之黒水非也】又西北出合黎山峽口【合黎山自甘州衛西接鎭夷所界其峽口卽都司志所謂羌谷口也蓋張掖河本名羌谷水經此峽而出因名羌谷口】又東北逕居延故城又東北入居延澤【漢書元狩二年將軍去病公孫敖出北地二千餘里過居延師古曰居延匈奴中地名也韋昭以爲張掖縣失之張掖所置居延縣者以安處所獲居延人而置此縣括地誌居延故城在張掖東北一千五百三十里唐志張掖河西北出合黎山峽口傍河東壖屈曲東北行千里有寧防軍故同城守捉也軍東北有居延海又北三百里有花門山堡又東北千里至回鶻衙帳史記正義雲弱水自合黎山折而北流經流沙磧之西入居延澤行千五百里元志亦集乃路在甘州東北一千五百里城東北有大澤西北俱接沙磧乃漢居延故城按此城太初三年路博徳所築亦曰居延塞非居延縣也班志以澤系縣下未當】其下流不知所歸據後漢書東夷傳夫余國北有弱水晉書四夷傳挹婁國東濵大海北極弱水唐書北狄傳貞觀三年以奚國阿防部爲弱水州則似弱水自居延澤東北流歷夫余挹婁之北境而歸於東海其所行之逺當亦不下黒水也

合黎山自甘州衞西北綿延而西接髙臺所界又西接鎭夷所界隋志張掖縣有合黎山元和志合黎山俗名要塗山在張掖縣西北二百里括地誌云蘭門山一名合黎誤行都司志合黎山在甘州衞北四十里迆邐至鎭夷所石硤口三百里一作合離水經合離山在酒泉防水縣東北注云合黎山也按漢防水縣故城在今肅州衞東北十六國春秋呂光遣呂纂討段業戰於合離離卽黎字之訛也羌谷水北至張掖縣合黎山下與弱水合故因山爲名曰合黎水是合黎水卽弱水也經所謂合黎果主水而言則其文當曰導弱水西爲合黎之水矣而經不然傳曰水名非也

程大昌禹貢論曰自西漢以來指言弱水之地其顯著者凡六而班固地誌已三出矣條支一也酒泉昆侖二也張掖刪丹本桑欽說以爲西至酒泉合黎三也自漢志以外賈耽以張掖郡之張掖河當之唐史以小勃律之娑夷河東女之康延川當之其多如此臣惟取條支嬀水之西入西海者以應經文而他皆不取爲其地望不與經合也經曰弱水旣西桑班賈三家所稱皆不出乎甘肅兩州之間其水未嘗西流故臣深所不據而本漢書初通西域時長老所傳條支弱水以爲經證其水西流注於西海以聲敎訖於四海者槪之故敢主其說【按史記大宛傳大月氐居嬀水北其南則大夏漢書西域傳安息臨嬀水是此水歷三國之境而條支無之何以知嬀水卽弱水邪】蔡傳云按通鑑魏太武擊柔然至栗水西行至莬園水分軍搜討又循弱水西行至涿邪山則弱水在莬園水之西涿邪山之東矣【事在宋文帝元嘉六年】北史載太武至莬園水分軍搜討東至瀚海西接張掖水北度燕然山與通鑑小異豈瀚海張掖水於弱水爲近乎程氏據西域傳以弱水爲在條支援引甚悉然長安西行一萬二千二百里又百餘日方至條支其去雍州如此之逺禹豈歷窮荒而導其流也哉其說非是【渭】按魏書神防二年帝討蠕蠕自黒山出沙漢至栗水緣水西行過竇憲故壘次於菟園水去平城三千七百里分軍搜討東至瀚海西接張掖水北度燕然山東西五千餘里南北三千里張掖水卽張掖河通鑑所謂弱水者也瀚海與張掖水東西相距五千餘里安得爲近此皆不詳考之過賈耽以張掖河當弱水是也程氏乃以條支之嬀水爲禹貢之弱水夫黒水入於南海經志之矣向使弱水果與條支之嬀水通爲一川經何不言入於西海而云餘波入於流沙乎遊談不根蔡氏辟之當矣而又引柳宗元之說云西海之山有弱水夫西海卽條支國之所臨也在柳則以爲然在程則以爲否何義乎韓氏禹貢詳略曰弱水出自西海之山西海今在西寧衞城西三百餘里窮石之山當在其左右自東而西一千五十里至甘州古張掖地過合黎山又五百一十里至肅州古酒泉地又八百餘里至沙州古燉煌地以上皆雍域也又二萬餘里至條支以入西海蔡傳以此西海爲弱水所出故非之然荒逺之外禹𨿽未嘗至豈可以其未至而遽疑其非一水哉則夫莬園水涿邪山皆其所經過之地也但逺之外夷無可考其接續之所耳【渭】按栁說本山海經西海之山卽昆侖丘弱水卽郭注所謂不勝鴻毛者也而林少穎云西海卽鮮水王莽置西海郡處韓氏誤承其說以爲在西寧衞西凡塞外得止水則謂之海非眞海也西海本名卑禾羌海亦名靑海又名鮮水在漢金城郡臨羌縣西北塞外【詳見導河積石下】隱測其地當在刪丹南數百里然窮石一名蘭門山括地誌云在刪丹縣南七十里去靑海尙逺古未有謂此山在靑海旁者且靑海在湟水之南弱水果出其左右勢不得越湟水浩亹水而北至張掖也韓氏云云蓋由羌谷水亦名鮮水其下流與弱水合爲張掖河故遂以此鮮水爲西海而窮石山亦在其左右耳至其敍弱水之所經自東而西至燉煌又二萬餘里至條支入西海謬妄尢甚夫黒水大川也亙絕雍之西界弱水流至燉煌不滲入沙中則注於黒水矣其能越黒水而西南以至條支入西海乎今黒水旣陻亦不聞燉煌界中有水自流沙入西域者其爲無稽之言審矣且莬園水涿邪山在張掖之東北弱水出合黎峽口入居延澤者之所經也韓氏亦錯認在西域書生不諳地理憑臆而談徒來識者之笑耳韓氏雍產也以雍人言雍水世或謂必得其實故詳辧之

漢志觻【音鹿】得縣下云羌谷水出羌中東北至居延入海過郡二行二千二百里按羌谷水者張掖河之上源也其下流與弱水合則弱水入居延海可知矣過郡二者張掖酒泉也自合黎山至居延海行千五百里遡其源而計之則有二千二百里矣就禹貢言出刪丹者爲弱水之正源出觻得者爲弱水之別源正源主也別源客也志家徇今而忘古往往主客易位故云羌谷水入居延海而刪丹弱水之下則闕而不言讀者以意防可也

餘波入於流沙

傳曰弱水餘波西溢入流沙顏氏曰流沙在燉煌西林氏曰弱水溢其餘波以被於流沙猶導菏澤被孟豬也薛氏曰流沙大磧也在沙州西八十里其沙隨風流行故名陳氏曰弱水之正者入合黎其餘則入於流沙也金氏曰大抵西北之地多是沙磧史書所謂河沙諸國佛書所謂沙界恆河沙是也沙則水滲而下如沙州以西山北之地卽連流沙弱水滲其下也鄭氏【曉】曰弱水正派至於合黎過此無事疏鑿矣其餘波入於流沙聽其流衍耳志合黎見其經流有所歸志流沙見其支流有所泄渭按弱水入流沙而謂之餘波蓋時遇衍溢則分泄於流沙不常入也其正流自合黎山峽口東北入居延澤故此云餘波水經流沙地在張掖居延縣東北注云居延澤在其縣故城東尙書所謂流沙形如月生五日弱水入流沙流沙與水流行也元和志居延海卽居延澤其沙風吹流行故曰流沙按弱水自合黎峽口以北水不爲患禹治此水止於合黎未嘗及其北故雍州雲弱水旣西而導水則有入流沙之文無入居延澤之文後人以目驗之見弱水實入居延澤則以是爲流沙云爾亦莫計其在合黎之西與合黎之東也𨿽然經云西被於流沙苟在居延是北而非西矣經豈有二流沙哉若夫風吹流行則磧中往往有之未可以是定爲禹貢之流沙也通典燉煌郡古流沙地其沙風吹流行在郡西八十里今爲嘉峪關外廢沙州衞地【衞在肅州衞西八百六里】楚辭招魂云西方之害流沙千里旋入雷淵爢散而不可止山海經云流沙出鐘山西行又南行昆侖墟西南入海晉書咸康元年張駿使楊宣越流沙伐玆又苻堅建元十九年呂光討西域自髙昌進及流沙三百餘里無水俄而大雨得濟魏書太平眞君中沮渠無諱自惇煌度流沙西據鄯善其士卒經流沙渴死者大半九年帝遣萬度歸自惇煌以輕騎度流沙襲鄯善下之周書鄯善西北有流沙數百里夏日有熱气爲行旅之患風之欲至惟老駝知之卽鳴而聚立埋其口鼻於沙中人每以爲候亦卽將氊擁蔽鼻口其風迅駛斯須過盡若不防者必至危斃北史自鄯善西至且末七百里而遙且末國有大流沙數百里裴矩西域記自髙昌東南去州千三百里並沙磧乏水艸四面茫然唐書西域傳吐谷渾西北有流沙數百里夏有熱風傷行人風將發老駝引項鳴埋鼻沙中人之以氊蔽鼻口乃無恙郭義恭廣志流沙在玉門關外東西數百里有三斷名三隴云渭按以上諸書所言皆禹貢之流沙也自玉門陽關出西域有兩道從鄯善並南山北渡河行至莎車爲南道是鄯善當流沙之路故周書特系之鄯善金吉甫云嘗問西域賈人識流沙否曰識之非惟沙流石亦隨之流也此沙西南出數千里唐書吐蕃傳河源東北直莫賀延磧尾殆五百里磧廣五十里北自沙州西南入吐谷渾寖狹故號磧尾隱測其地蓋劍南之西此磧尾者乃流沙之盡處也又有白龍堆在廢壽昌縣陽關之西東倚三危北望蒲昌蓋亦流沙之屬漢西域傳鄯善本樓蘭國最在東垂近漢當白龍堆乏水艸元始中車師後王國有新道出五船北通玉門關往來差近戊巳校尉徐普欲開以省道裏半避白龍堆之阸贊曰通西域近有龍堆逺則蔥嶺此天地所以界別區域絕外內也又有鳴沙山在廢沙州衞南通典沙州燉煌縣有鳴沙山五代史髙居誨使於闐記云州南十里鳴沙山冬夏殷殷有聲如雷卽禹貢流沙也明一統志云古沙州城南七里有鳴沙山沙如幹糖天气淸朗沙鳴聞數里外夫三危黒水皆在惇煌而又有龍堆鳴沙以爲之證禹貢之流沙不在居延明矣然弱水至惇煌滲入沙中宜也而自鎭夷所迄嘉峪關亦不聞有西流出塞之水以今驗古殊爲可疑嘗按髙居誨云自甘州始涉磧磧無水然則張掖郡界已有沙磧髙邑李濚曰西北山髙多風不惟河水與沙俱流抑且風勢與沙俱滚余己丑往肅州時過髙臺所竟日行沙漠之地驛路僅辧馬迹遇十數廢莊墻垣尙在房屋皆空問之土人云此處風猛沙飛院中擡沙如擡雪遇一年西北風大將一莊水田墩院半被沙埋而平昔沙地卻被大風捲盡露出腴田因而別築莊院引渠灌田又成富庶則流沙之名不止沙州矣此皆禹門所目驗而得之者可見合黎之地卽是流沙弱水餘波從此西溢滲入沙中無迹可尋而東北入居延之流滔滔不絕治尙書者安得不以其澤爲流沙也哉近世經生旣不見西溢之故瀆又不知有東北之正流宜其倀倀而無所適從也經曰餘波則必有正流在矣說者皆忘此二字但據雍州之文則以爲弱水西流而不知有東北流也據導水之文則以爲弱水逕合黎入流沙而不知其正流繞合黎山東北以入居延也蓋禹所施功者止西流之道故曰弱水旣西禹所循行者止合黎山南故曰至於合黎入於流沙然有餘波二字則東北正流仍未嘗抹摋此化工筆也世都憒憒千年暗室惟陳氏一言爲之炳燭矣

古之言弱水者不一山海經西海之南流沙之濱有大山曰昆侖之丘其下有弱水之淵環之郭璞曰其水不勝鴻毛史記大宛傳安息長老傳聞有弱水西王母而未嘗見漢書地理誌金城臨羌縣西有西王母石室弱水昆侖山祠司馬相如傳經營炎火而浮弱水兮杭絕浮渚渉流沙師古曰弱水謂西域絕逺之水乘毛車以渡者耳非張掖弱水也楚辭嚴夫子哀時命曰瑤木之橝枝兮望閬風之板桐弱水汨其爲難兮路中斷而不通後漢書西域傳大秦國西有弱水流沙西王母所居處近於日所入也十洲記禹乘蹻車渡弱水祠上帝於北河博物志漢武帝時西域胡來獻香乘毛車以渡弱水栁宗元愚溪對西海之山有水焉散渙無力不能負芥投之則委靡墊沒及厎而後止故名曰弱史記正義弱水有二源皆出女國北阿耨達山卽昆侖也南流合於女國東去國一里深丈餘闊六十步非毛舟不可濟南流入海舊唐書東女國王居康延川中有弱水南流用牛皮爲船以渡新唐書東女國有弱水南流縫革爲船以上所言皆在絕域史固云傳聞有之而未嘗見且鴻毛不勝艸芥難負而顧可乘毛車皮船以渡乎此齊諧誌怪之流不足深論借令有之亦與禹貢之弱水無涉而韓汝節乃曲護程大昌之說以爲禹所導者𨿽在雍地而其水實與條支之弱水通爲一川嗜痂之癖吾所不解

導黒水至於三危入於南海

林氏曰三危距南海凡數千里禹導黒水至三危卽得其故道遂從此以達南海蓋其間數千里不加人功修治故經載此水至於三危卽曰入於南海也薛氏曰黒水至沙州燉煌縣經三危山流出徼外書謂南流入海其當時之所見邪夏之西境極於流沙而知黒水之所歸則當時卽敍之戎大略爲可知也渭按黒水三危並見雍州梁之黒水別是一川非界雍之西者黒水自三危以北杜氏謂今已堙涸自三危以南則水行徼外不可得詳亦莫知其從何處入南海也南海自揭陽以西至象林皆是經所謂海盡東海也惟黒水所入爲南海故言南以別之

傳雲黒水自北而南經三危過梁州入南海正義云地理誌益州郡計在蜀郡西南三千餘里故滇王國也武帝元封二年始開爲郡郡內有滇池縣縣有黒水祠止言其有祠不知水之所在鄭云今中國無也之此言順經文耳案酈元水經黒水出張掖雞山南流至燉煌過三危山南流入於南海然張掖燉煌並在河北所以黒水得越河入南海者河自積石以西皆多伏流故黒水得越而南也渭按滇池所祠之黒水卽金沙江與雍州無渉說見梁州山海經曰灌湘之山又東五百里曰雞山黒水出焉而南流注於海【見南山經】雞山不知在何郡郭璞無注而孔疏引水經以爲出張掖之雞山【顏師古注漢書同】檢今本無此文蓋其書有散逸耳太平禦覽引張掖記曰黒水出縣界雞山亦名圃昔有娀氏女簡狄浴於止之水卽黒水也據此則雞山當在甘州張掖縣界漢爲觻得縣地今陜西甘州衛西有張掖河卽古羌谷水出羌中北流至衛西爲張掖河合弱水東北入居延海俗謂之黒河此水並不經三危入南海安得以此爲禹貢之黒水邪山海經明言南流注於海必非東北入居延之張掖河其雞山恐亦不在縣界也

張守節史記正義引括地誌雲黒水源出伊吾縣北百二十里又南流二千里而絕三危山在燉煌縣東南四十里而又自爲之說曰按南海卽揚州東大海岷江下至揚州東入海也其黒水源在伊州從伊州東南三千餘里至鄯州鄯州東南四百餘里至河州入黃河且曰南海去此甚逺阻隔南山隴岷之屬當是洪水浩浩處西戎不深致功古文故有疏略渭按南海焦弱侯以爲交趾二廣之海是也其在揚州東者正謂之東海焉得爲南海乎今河州黃河之北惟湟水合浩亹水入河不聞有水自沙州東南流經鄯州至此入河者所謂黒水將安在乎黒水自三危南流其當路之山亦非隴岷之屬西戎荒逺故禹功不及三危以北之黒水近爲雍界何言不深致功洪水浩浩九州在處有之古文所紀之水豈皆疏略而不足信乎且水之入河者同歸於海渭洛入河經書入河而不書入海黒水果隨河而東經安得書曰入於南海乎瞽說欺人眞書田之稂莠鋤而去之斯爲快也易氏云樊綽蠻書載蠻水之入南海者有四西洱河與瀾滄江合一也麗水與彌渃江合二也新丰川合勃弄諸水三也唐蒙所見盤江四也綽指麗水爲黒水一名漾禆江而羅些城北有山卽三危山其水從羅些城三危山西南行上流出於西羌吐蕃下流南至蒼望城又南至雙王道勿川有彌渃江西南來防南經驃國之東而入海蔡傳云樊綽謂西夷之水南流入於南海者凡四曰區江曰西洱河曰麗水曰彌渃江皆入於南海其曰麗水者卽古之黒水也三危山臨峙其上渭按蔡氏述蠻中四水與易氏異麗水諸家以爲卽金沙江出今麗江府界者然金沙江有二一卽古繩水東北流合若水至僰道入岷江不入南海一在緬甸東卽明正統中王驥徵麓川兵抵金沙江諸酋震怖曰自古漢人無至此者也綽雲麗水南經驃國東入海驃卽緬元史曰古朱波也漢謂之撣唐謂之驃麗水從此入南海其爲緬甸之金沙而非麗江之金沙也明矣此江東北距麗江府二千餘里易氏謂樊綽所稱麗水卽漾禆江大謬雲南諸巨川若漾濞【或作禆又作備】瀾滄潞【一作怒】江亦入南海然其源皆在吐蕃河源之東黒水勢不得越河而南與諸川防惟緬甸之金沙其源在河源之西黒水自三危南流或爲昆侖墟所阻折而西南絕莫賀延磧尾而南合此水於驃國東入海亦理之所有綽說近是但不當目此爲麗水耳然驃國去梁州逺甚茍以梁之西界亦卽此水則其地西被吐蕃南跨雲南極於交趾方五六千里以一州而兼五服之地𨿽禹別九州大小不拘亦不應懸絕至此余故謂界梁州者當爲麗水而緬甸之金沙江縱是古之黒水亦但可以其上源爲雍界不可以其下流爲梁界也

唐藝文志有樊綽蠻書十卷注云咸通蔡襲從事今按懿宗咸通三年以蔡襲爲安南都護綽佐其幕時南詔阻兵綽所案行者惟交趾地目未窺滇況梁與雍乎故南詔攺麗水曰金沙江而綽遂與驃東入海之金沙江混而爲一三危雍州山也而綽乃指南詔羅些城北一山爲黒水所經之三危此無異瞇目而道黒白宋儒多襲其說識何淺也蔡傳雲中國山勢岡脊大抵皆自西北而來積石西傾岷山岡脊以東之水旣入於河漢岷江其岡脊以西之水卽爲黒水而入於南海渭按蔡氏以龍支之積石爲禹貢之積石故其山南直西傾又南爲岷山而以岡脊分東西岡脊以東之水皆入河漢岷江信矣若夫岡脊以西之水則勢必入河安得越河而西爲黒水以入南海乎案圗而察之粲然一笑也

蔡傳述程大昌之論曰樊綽以麗水爲黒水恐其狹小不足爲界其所稱西洱河者卻與漢志葉楡澤相貫廣處可二十里旣足以界別二州其流又正趨南海又漢滇池卽葉楡之地武帝初開滇巂時其地古有黒水舊祠夷人不知載籍必不能附防而綽及道元皆謂此澤以楡葉所漬得名則其水之黒似楡葉積漬所成且其地乃在蜀之正西又東北距宕昌不逺宕昌卽三苖種裔與三苖之敍於三危者又爲相應其證驗莫此之明也而傅同叔非之曰程公駮酈道元等說求漢志益州郡葉楡縣葉楡澤爲黒水之正源又以滇池縣滇池澤爲黒水之下流蓋以滇池澤傍有黒水祠爲證也又據道元等敍載葉楡入海之地在交趾麊泠縣【今化外瀼陸等州】爲入南海之的信其有驗也而黒水西河惟雍州則雍州無黒水矣故又求唐史東女弱水爲黒水之上源東女之地正東以及東南皆與今蜀茂雅二州接境則正在漢益州之北去雍州河廓界地望甚順東女弱水之來卽雍州鄰境也遂以葉楡一水爲界梁雍兩州以應經黒水西河惟雍州之文信其善辯也而東女弱水前此未有黒水之稱稱黒水自程公始其殆可深據乎又孔穎達云滇池有黒水祠而不見水程公乃疑更世旣久祠或移之他地遙設而望祀是亦臆度之說也又三危山無所證著以三苖遺種在宕昌【卽今化外宕州宕達浪反】疑其當在東女弱水旁凡此皆余所未敢執以爲實者也渭按程氏小變樊說以葉楡水爲黒水之源而又援滇池黒水祠以證卽如所言此亦在梁域去雍絕逺而程氏必欲以一水貫二州因復求東女弱水以爲葉楡黒水之上源而三危山當在其旁支離舛錯至此而極傅氏駮之深得其輾轉附防之情大昌之謬甚於樊綽杏溪之識逺過九峯矣葉楡本蠻語與中國文義不同安知爲楡樹之葉澤以楡葉所漬得名檢酈注無此言蓋亦出樊綽韓汝節云此說尢不通源之黒或由楡葉所漬若流去數千里其色尙不變有是理乎且他處黒水甚多未聞皆有樹葉落其下也宕昌國唐爲宕州地州南至扶州四百一十里北至岷州二百五十里蓋古梁州之北界而程氏云葉楡在蜀之正西東北距宕昌不逺計宕州西南距大理凡三千餘里而猶謂之不逺豈生不見圗籍乎且葉楡縣在益州郡西七百餘里縣東有葉楡澤其下流𨿽逕滇池縣南而未嘗有黒水之稱安得謂卽其所祠黒水之源哉周密齊東壄語曰程泰之以天官兼經筵進講禹貢闕文疑義疏說甚詳且多引外國幽奧地理阜陵頗厭之宣諭宰執云六經斷簡闕疑可也何必彊爲之說且地理旣非親歷𨿽聖賢有所不知朕殊不曉其說想其治銓曹亦如此也旣而補外其所謂多引外國幽奧地理者蓋卽條支嬀水東女弱水之類小辯破義不惟無益於經而且有害於經坐此左官非不幸也

李元陽黒水辯曰黒水之源固不可窮而入南海之水則可數也夫隴蜀無入南海之水惟今滇之闌滄江潞江皆由吐蕃西北來蓋與雍州相連但不知果出張掖否水勢洶湧並入南海豈所謂黒水者乎然潞江西南趨蜿蜒緬中內外皆夷其於梁州之境若不相屬惟防滄由西北迆邐向東南徘徊雲南郡縣之界至交趾入海今水內皆爲漢人水外卽爲夷緬則禹之所導以分別梁州界者惟防滄足以當之元史至元八年大理勸農官張立道使交趾並黒水跨雲南以至其國觀此則防滄之爲黒水益明矣三危山卽不在麗江當亦不逺大都爲論傳者未嘗知三省地形但謂隴在蜀之北蜀在滇之東北而禹貢言黒水爲梁雍二州之界又入南海故不得不疑其跨河知跨河非理又不得不疑其堙涸曽不知隴蜀滇三省鼎足而立隴則西南斜長入蜀滇則西北斜長近隴蜀則尖長入滇隴之間正如三足旛然黒水之源正在旛頭故雍以黒水爲西界對西河而言也梁以黒水爲南界對華陽而言也蓋各舉兩端若曰西河在雍東黒水在雍西華山在梁北黒水在梁南云爾【渭】按元人以闌滄江爲黒水因指雲龍州東江上一山爲禹貢之三危【州屬蒙化府】不知與樊綽所云在羅些城北者是一是二要以雍州之山移之於雲南其謬則均也元陽大理人自謂熟知其鄕之山川據張立道事以證防滄之當爲黒水防滄𨿽出吐蕃中元陽亦嘗溯流而上至燉煌之南親見其與北來之黒水接續爲一川乎若猶未也謂此江與雍州相連吾不敢信也吐蕃河源直雲南麗江宣撫司西北一千五百餘里而今防滄之源近在麗江府西北五百餘里其地居河源之東黒水自三危而南則必入於河矣安能越河而南與防滄相接以入南海乎防滄非雍州黒水之下流又甚明也

焦弱侯禹貢解云孔穎達援水經曰黒水出張掖雞山南流至燉煌過三危山南流入於南海蓋交趾二廣之海也今輿地圗肅州有黒水南流至積石幾及三百里不與積石河通此爲禹貢之黒水無疑但其去南海遼逺而交南久棄無從考其入海之道耳是孔說其可信者也然張掖在黃河之外若入於南海則亦當截河而過不然當繞出星宿海之外此諸儒紛紛求之於絕域也樊綽之所案行者西南諸夷而未及於西北其所稱麗水西行入驃始得至南海是得其下流而不知上源也金仁山又謂瀘水卽黒水經雲南至交趾名歸化水廣處如江東南入海而海道圗自名黒水口按四川行都司城南有瀘山卽瀘水所出而交趾海口並無所謂黒水口則金說不足信要之孔得其上源樊得其下流孔得所謂至於三危者而入於南海之說未通樊得所謂入於南海者而至於三危之說未通也渭按焦說近是然雞山不知何在自燉煌西北大磧以至三危不聞有黒水可以目驗而知之者安見孔之果得其上源乎麗水上源與三危之黒水斷續總不可知茍上源不接則下流亦差矣安見樊之眞得其下流乎肅州衛志云衞西北十五里有黒水自沙漠中南流經黒山下又南合於白水白水在衞西南二十里源出衞北山谷中南流與黒水合又有紅水在衞東南三十里源出衞南山谷中西流防於白水入西寧衞之西海然則此黒水合白水與紅水俱入臨羌僊海未嘗過三危入南海也而顧以爲禹貢之黒水乎凡此類弱侯特网羅舊聞而審擇則有所未遑也瀘水源出建昌衞西北南合繩若二水東北流入蜀江不經交趾入海宜其無黒水口也金說實謬夏殷之衰雍州西北境皆爲戎翟所據及周室東遷舊都八百里之地悉棄以予秦秦染夷俗諸侯擯之不與中國防盟輶軒之使莫有過而問焉況三危西裔之區乎故屈原天問曰黒水趾三危安在蓋自戰國時此地之山川已與昆侖弱水同其渺茫僅得之傳聞而無從目驗矣秦火之後載籍淪亡漢興治尙書者不能言黒水三危之所在武帝通西域玉門陽關之外使者往來數十輩不聞涉大川而西有可以當古之黒水者故班志張掖酒泉惇煌郡下並無其文司馬彪亦無可言至酈道元始雲黒水出張掖雞山而其所謂南流至燉煌過三危入南海亦不過順經爲義與他水歷敍所過之郡縣者詳略相去逺矣故杜佑云道元注水經銳意尋討亦不能知黒水所經之處唐初魏王泰撰括地誌又雲黒水出伊吾縣北此與張掖雞山未知孰是然其所謂南流絕三危者竟亦不可復尋按伊吾縣唐伊州治也本伊吾盧地貞觀初內附乃置郡縣自甘州以至伊州凡一千五百餘里郵傳不絕宦遊之士商旅之徒與夫出使西域者往來如織而不聞言燉煌之西有黒水焉此杜佑所以復有年代久逺或至堙涸之說也難者曰黒水行及萬里黃河之亞也何至於堙涸余曰堙涸之故嘗觀於黃河而知之矣夫下流壅塞則上流必決而徙道水之常也齊桓公時九河塡閼下逮周定王五年不過四五十歲而全河南徙鄴東之故大河黎陽之宿胥故瀆漢世已不可得詳矣黒水當亦如此蓋三危以南禹功不及易致壅塞下流旣然則上流決而徙道從塞外行不復經燉煌界中此三危之西鹽澤之東所以終不見有黒水也難者又曰水卽不至其枯瀆寧無遺迹乎曰凡黃河旣徙之後其枯瀆風沙塡塞未幾而化爲平陸況黒水經流沙之域風吹沙擁抑又甚焉遺迹無存固其所矣周定王時河徙史遷亦不能言賴有周譜載其事王橫始得據此以推知禹河本從西山下東北去彼黒水者不由中國入海又雍西久沒於戎翟新流故道夫孰爲紀之而孰爲傳之邪禹治黒水不若治河之詳河歷千六百餘年而亦不免於徙則黒水之攺流較速疑當在定王之前自屈原已不能知而況伏生輩乎自古文尙書家已不能知而況班固司馬彪酈道元魏王泰諸人乎至若樊綽程大昌金履祥李元陽等紛紛辧論如系風捕景了無所得徒獻笑於後人而已

南海者漲海也秦置南海郡治番禺其下縣揭陽王莽攺曰南海亭蓋南海自此始韓愈潮州刺史謝上表云州南近界漲海連天是也謝承後漢書交趾七郡土獻皆從漲海出入【七郡謂南海欝林蒼梧交趾合浦九眞日南也】南史扶南國東界卽大漲海海中有大洲洲上有諸薄國是東起揭陽西訖林邑扶南東西相距六七千里並稱漲海卽禹貢所謂南海者也黒水繞出吐蕃河源之外所向或正南或東南西南皆未可知而說者多以防滄爲黒水徒以東南至交趾入海差近梁州之徼外耳其實黒水下流之爲闌滄與東南至交趾入海旣非出於古記又非得之目驗憑虛測度終難取信何如闕疑之爲善乎合黎之北禹未嘗身歷其地則略而不言而黒水獨言入於南海者蓋西戎卽敍之後其人必有能言黒水之所歸者故因而志之

或問元世祖使都實求河源當時若更遣一使與都實俱發一窮河源一求黒水豈不甚善曰求河源易求黒水難河源但自積石溯流而上見其山下之水與吐蕃之河相接則以爲源在吐蕃矣黒水異於是燉煌之西旣無其迹卽逢黒水之源安知爲古之過三危入南海者乎三危以南未悉其形卽逢入南海之流安知爲古之出張掖過三危者乎幽荒之域載籍無徵非若禹河之南徙有周譜以紀其事漢河之故瀆有水經以詳其道也𨿽復遣使古今源流無可參驗亦何所得哉

雍州自禹貢黒水而外有十黒水焉一在今楡林衞西北廢夏州界水經注雲黒水出奢延縣之黒澗東流合奢延水入河赫連勃勃築統萬城於黒水之南是也【沈氏筆談云余奉使慶州嘗宿大幕北黒山山長數十里土石皆紫黒似今之磁石有水出其下所謂黒水也蓋卽出奢延縣者】一在今鞏昌府伏羌縣縣西有落門聚水經注雲渭水自落門聚至黒水峽水出南山北流入渭是也一在今秦安縣水經注雲黒水出黒城北西南逕黒城西至懸鏡峽又西南合瓦亭川入渭是也一在今延安府洛川縣水經注雲黒水出定陽縣西山東南流逕其縣北又東南合定水入河是也一在今西安府盩厔縣水經注雲就水出槐裏縣南山歷竹圃北與黒水合北流注於渭是也一在今平涼府固原州北志云大黒水北流合小黒水至寧夏衞入河是也一在今慶陽府安化縣誌云源出太白山西南流經環縣寧州防九龍川至西安府長武縣入涇是也一在今延安府安定縣合白水東流至延川縣入河志云舊置黒水堡因水以名宋元丰五年種諤遣曲珍攻黒水安定堡是也一在今行都司髙臺鎭夷二所境卽弱水合張掖河出塞入居延海者俗謂之黒河亦稱黒水是也一在今肅州衞西北自沙漠南流合白水紅水至西寧衞入西海寰宇記云酒泉縣有鴻鷺山穆天子傳天子循黒水至於羣玉之山是也【鴻鷺山今名嘉峪山在肅州衛西舊志云卽羣玉山也】此皆水之小小者不經三危入南海韓汝節以在鎭夷者爲禹貢之黒水焦弱侯以在肅州者爲禹貢之黒水並誤

易氏曰欲正主水先淸客水弱黒東爲中國病禹先經理之二川安流而中國之川可以次第治矣【渭】按此主客先後之序山齋就雍言之乎抑統九州言之乎就雍言之則首治弱末治黒何以均客水也而先後殊統九州言之則雍最髙治二水最後而何以反居其先皆於經旨不合不知九水次第乃循行先後之序而非施功先後之序時禹方在雍水土功畢乘舟案視自弱水始導至合黎又西卽爲黒水導至三危轉而東南爲積石順道塗之便故首弱次黒以及於河非先客後主之謂也

禹貢錐指卷十二﹤經部﹐書類﹐禹貢錐指﹥

欽定四庫全書

禹貢錐指卷十三上

徳淸胡渭撰

導河積石至於龍門

傳曰施功發於積石至於龍門正義曰河源不始於此記其施功處耳林氏曰孔傳云或鑿山或穿地以通流此說不然使自積石而下龍門而上果有鑿山穿地之迹則經無緣略而不載也傅氏曰自積石至於龍門計應三千餘里禹記河之所逕疏闊若此者以龍門而上積石而下地髙而水不爲患禹功所不加故不言也渭按積石龍門見雍州導者循行之謂先儒皆以爲施功故其說多誤洪水爲帝都切近之災龍門未辟而先從事於積石捨近圖逺無是理也辯見導弱水下

漢志金城郡河關縣下云積石山在西南羌中河水行塞外東北入塞內西域傳云鹽澤水潛行地下南出於積石爲中國河後漢縣屬隴西郡誌云積石山在西南河水出此禹貢之積石也叚熲傳自張掖追西羌且鬭且行四十餘日至河首積石山出塞二千餘里唐書侯君集等追吐谷渾王伏允至星宿川又達柏海北望積石山觀河源之所出是皆河關縣西南羌中之積石自隋大業二年平吐谷渾於赤水城置河源郡以境有積石山名唐儀鳳二年攺置河源軍在鄯州西百二十里【鄯州卽西平郡治湟水縣今爲西寧衛治】又於澆河故城置積石軍在廓州西南百五十里【廓州治化城縣其故城在今西寧衛南一百八十里元和志云積石軍西臨大澗北據黃河卽隋澆河郡所治】而積石之名遂移於塞內杜氏通典云積石山在今西平郡龍支縣南卽禹貢導河積石蔡傳承其誤曰地誌積石在金城郡河關縣西南羌中今鄯州龍支縣界也閻百詩爲之辯曰漢河關縣宣帝神爵二年置後梁呂光龍飛二年克河關凡四百五十七年爲郡縣後沒入吐谷渾遂不復況積石又在其西南羌中乎當在漢西海郡之外是眞當日大禹導河處龍支縣近在今西寧衛東南八十里本漢金城允吾【音鉛牙】縣地後漢爲龍耆【音支】城元和志積石山在龍支縣西九十八里南與河州枹【音孚】罕縣分界枹罕今臨洮府之河州積石山在州西北七十里積石關則又在西北百二十里所謂兩山如削河流經其中是較禹所導之積石河隔千有餘裏豈在其縣界者乎縣界之積石乃小積石山卽酈注之唐述山耳大小積石之名莫明辧於唐人魏王泰曰大積石山在吐谷渾界小積石山在枹罕縣西北張守節曰河自鹽澤潛行入吐谷渾界大積石山又東北流至小積石山李吉甫曰河出積石山西南羌中今人目彼爲大積石此爲小積石然則蔡傳當云何曰引地誌下當云今鄯州西南塞外山也漢在羌中唐在吐谷渾界今河州枹罕縣鄯州龍支縣界有積石山𨿽河所經非禹所導者渭按應劭云析支東去河關千餘里河首積石南枕析支則縣距此山亦千餘里可知矣自東晉之後縣爲吐谷渾所據遂以枹罕爲華戎之界故唐初太子賢注後漢書誤認龍支之積石爲禹貢之積石【後漢桓帝紀延熹二年燒當等八種羌叛冦隴右防羌校尉叚熲追擊於羅亭破之注云東觀記曰追到積石山卽與羅亭相近今鄯州三年燒當羌叛叚熲追擊於積石大破之注云積石山在今鄯州龍支縣南卽禹貢導河積石是也】而中葉已知其非獨杜佑不審耳宋咸平四年眞宗指甘沙伊涼等州圖謂輔臣曰此圖載黃河所出之山乃在積石外與禹貢所述異蓋亦以龍支之積石爲禹迹也蔡氏承誤以釋經學者宗之故元都實窮河源仍以廓州西南之積石州爲積石【州卽唐積石軍】而至正中修宋史其河渠志亦云黃河自貴徳西寧之境至積石經河州昔郭景純注山海經曰名實相亂莫矯其失習非勝是終古不悟此之謂矣

漢志馮翊夏陽縣下云禹貢龍門山在北劉昭注補郡國志云太史公曰遷生龍門韋昭謂在縣北也水經注引魏土地記曰梁山北有龍門山後魏志夏陽縣有龍門山隋攺縣曰韓城故括地誌雲龍門山在韓城縣北五十里此河西之山東與壺口隔水相望通典云同州韓城絳州龍門二縣有龍門山卽禹所鑿是河東亦有龍門山矣然經所謂龍門在雍域不在冀域杜說本顏師古辯見導山水經注河自蒲昌有隱淪之證重源出於積石之山禹貢所謂導河自積石也山在西羌之中燒當所居延熹二年燒當犯塞防羌校尉段熲討之追出塞至積石山斬首而還司馬彪曰西羌者自析支以西濵於河首左右居也河水屈而東北流逕於析支之地是爲河曲矣應劭曰禹貢析支屬雍州在河關之西東去河關千餘里羌人所居謂之河曲羌也河水又東自河曲逕西海郡南【漢平帝時王莽諷羌獻西海之地置西海郡而築五縣焉尋廢按漢志金城臨羌縣西北塞外有僊海鹽池古音西與僊同僊海卽西海也一名卑禾羌海亦曰靑海又曰鮮水海趙充國請治湟陿以西道橋令可至鮮水左右王莽誘塞外羌獻鮮水海允谷鹽池是也郡治龍夷城在臨羌新縣西三百十里元和志云鄯州西至西海三百七十里龍夷城卽今西北三百五十里威戎城也今爲西寧衛西塞外地臨羌故城在衛西二百八十里浩亹河南】又東逕允川而歷大楡小楡谷北【羌逺唐鐘存所居也永元中無復聚落隃糜相曹鳳上言大小楡谷土地肥美又近塞內有西海鹽池之利宜建復西海郡縣規固二楡廣設屯田隔塞羌胡交關之路從之後羌反遂罷按允川在西寧衛西南塞外大小楡谷卽唐之九曲也東去積石軍三百里水甘艸良宜畜牧睿宗時楊矩爲鄯州都督奏請黃河九曲之地以爲金城公主湯沐之所吐蕃旣得頓兵畜牧又與唐境接近自是復叛至天寶中哥舒翰爲隴右節度使復校九曲置澆河洮陽二郡髙適作九曲詞以美其功】又東過隴西河關縣北澆水從東南來注之【河水又逕沙州北叚國曰澆河西南一百七十里有黃沙沙南北一百二十里東西七十里都不生艸木沙州於是號焉按澆經誤作洮今據注攺正】又東流入西平郡界左合二川【後漢建安中析金城郡臨羌等縣置西平郡治西都縣後魏置鄯州隋攺縣曰湟水其故城卽今西寧衛治也元和志雲湟水縣本漢破羌縣地】又東逕澆河故城北【有古城東西犄角東北去西平二百二十里按南涼禿發烏孤以河南地爲澆河郡治此城唐於此復置澆河郡其東爲積石軍】又東逕石城南【昔叚熲擊羌於石城投河墮坑而死者八百餘人按後魏石城縣廢帝攺曰化隆唐攺曰化城廓州治焉元和志云黃河在縣南八十里】又東北逕黃河城南【西北去西平二百十七里】又東逕邯川城南【有三水導自北山南逕邯川注於河按廢廓州城東南有邯川城禿發傉檀所置邯川護軍也】又東逕臨津城北白土城南【在南津西六十里有白土城在大河北爲濟渡處魏涼州刺史郭淮破羌遮寒於白土卽此矣按臨津城在今河州西北一百二十里隋曰臨津開大業五年自將伐吐谷渾出臨津關渡黃河至西平卽此城也白土城在西寧衛南】又東左防白土川水【水出白土城西北東南注於河】又東北右防二水【河北有層山山甚靈秀有石室曰積書巖時見神人往還俗不悟其仙乃謂之鬼彼羌目鬼曰唐述因名唐述山按西寧衛東南八十里有龍支故城本漢允吾縣地後漢置龍耆城和帝以曹鳯爲金城西部都尉屯龍耆是也後魏於此置北金城縣西魏攺曰龍支元和志積石山一名唐述山今名小積石山在鄯州龍支縣西九十八里河州枹罕縣北七十里黃河在龍支縣西南六十里枹罕縣北五十里】又東歷鳳林北【鳳林山名五巒俱峙按鳳林在今河州北隋志枹罕縣有鳳林山元和志云在縣北三十五里】又東與漓水合【漓水導源塞外羌中東北流逕石門山疑卽臯蘭山門漢元狩三年霍去病出隴西至臯蘭是也漓水又東北逕枹罕縣故城南又東北出峽北注於河地理誌曰漓水出白石縣西塞外東至枹罕入河也元和志石門山在鳳林縣北二十八里漓水西去縣二百步按枹罕故城卽今河州治白石故城在州西】又東逕左南城南【石城南一百四十里有左南城今在西寧衛東南】又東逕赤城北【卽河夾岸也秦州記曰枹罕有河夾岸岸廣四十丈今河州西北赤岸戍是】又東洮水注之【沙州記曰洮水出嵹臺山東嵹臺西傾之異名也其水東北流逕吐谷渾中又東北逕曽城北又東逕臨洮縣故城北又北逕降狄道故城西左防大夏川水又北入河地理誌曰洮水北至枹罕東入河是也按曽城卽臨潭故城在洮州衛西南七十里元和志云城東北二面並枕洮水臨洮故城卽今岷州衛治降狄道故城卽今臨洮府西南狄道故城也元和志犬夏縣西北至河州七十里大夏川水經縣南去縣十步近志云大夏河卽漓水謬也】又東逕金城允吾縣南湟水從西來注之【允吾金城郡治也西有湟水水出塞外東南流逕龍夷城又東南逕卑禾羌海北又東逕湟中城北又東逕臨羌縣故城北又東逕臨羌新縣故城南又東逕西平城北又東逕樂都城南又東逕破羌縣故城南又東與閤門河合卽浩亹河也又東逕允吾縣北又東逕允吾縣故城南又東注於金城河卽積石之黃河也元和志湟水名湟河亦謂之樂都水出靑海東北亂山中東南流至蘭州西南入黃河按蘭州本漢金城縣允吾浩亹枝陽今皆在其境州西百二十里有允吾故城後漢光和六年金城河水溢出二十餘里卽此河也浩音誥亹音門】又東逕石城南【謂之石城津關駰曰在金城西北今蘭州西有石城津】又東南逕金城縣故城北【十三州誌曰大河在金城北門東流梁泉水注之按故城卽今蘭州治】又東逕楡中縣北【昔蒙恬爲秦北逐戎人開楡中之地金城之屬縣也章懷太子賢曰楡中在金城縣東北】又東逕天水北界【苑川水出勇士縣南山東北流逕牧師苑而北注於河有東西二苑城西城卽乞佛所都也按今靖逺衛西有苑川城黃河自蘭州界東北流越亂山中二百餘里入衛界始瀉落巨川如瀑布然土人沿山引水灌田甚廣】又北逕武威媼圍縣東北【今寧夏中衛西南有溫圍水下流入黃河通鑑晉咸寧五年馬隆討涼州鮮卑度溫圍水胡三省曰漢武威郡有媼圍縣此水或因以名媼譌溫也又莊浪所本漢武威郡地宋元嘉十六年魏主燾議伐涼州李順等請自溫圍水以西至姑臧則此水當出媼圍縣界縣在河西莊浪之東南中衛之西南也】又東北逕天水勇士縣北【今靖逺衛西二百里有勇士故城】又東北逕安定祖厲縣故城西北【漢武帝元鼎五年幸雍遂逾隴登空同西臨祖厲河而還卽於此也水出祖厲南山北流注於河按祖厲音罝賴其故城在靖逺衛西南一百三十里】又東北逕麥田城西又東北逕麥田山西【在安定西北六百四十里按麥田城在靖逺衛北晉咸和四年乞伏述延見趙亡懼自苑川遷於麥田卽此】又東北髙平川水注之【卽苦水也水出髙平大壠山苦水谷東北流逕髙平縣故城東又北出秦長城又北逕廉城東又北逕三水縣西西南去安定郡三百四十里其水又北入於河元和志秦長城在髙平縣北十里按今平涼府荘浪縣西二十里有苦水川自靜寧州流入又北入鎭原縣界爲髙平川髙平故城在今固原州西二里建武八年光武討隗囂進至髙平第一城是也】又東北逕眴捲縣故城西【地理誌曰河水別出爲河溝東至富平北入河河水於此有上河之名按眴捲音旬箘其故城在今寧夏中衛東唐爲靈州鳴沙縣地】又北逕北地富平縣西【河側有兩山相對水出其間卽上河峽世謂之靑山亦稱峽口今寧夏衛西南一百四十里有峽口山】又北逕富平縣故城西【北地都尉治今在靈州所西南】又北逕薄骨律鎭城【城在河渚上赫連果園也唐朔方節度治所元和志靈州理廻樂縣本漢富平縣縣枕黃河後魏刀雍爲薄骨律鎭將上表請開富平西三十里艾山舊渠通河水漑公私田四萬餘頃人大獲其利又薄骨律渠在縣南六十里漑田千餘頃靈武縣東南至靈州十八里黃河自廻樂縣界流入漢渠在縣南五十里從漢渠北流四十餘里始爲千金大陂其左右又有胡渠禦史百家等八渠漑田五百餘頃按五代唐長興中朔方帥張希崇亦引河渠興屯田以省漕運民夷愛之今靈州所境田多沃饒恆無暵涸之患賴黃河之灌漑也】又逕典農城東又逕北典農城東【二城皆上河典農都尉馬參所治也在今靈州所界】又東北逕廉縣故城【漢屬北地郡其故城當在今所西南】又北與枝津合【水受大河東北逕富平城所在分裂以漑田圃北流入河今無水】又東逕渾懷鄣西【元和志懷逺縣在靈州東北隔河一百二十里廢靈武城在縣東北隔河一百里其城本蒙恬所築古謂之渾懷鄣】又東北歷石崖山西【山石自然有文若戰馬之狀亦謂之畫石山今在平羅所東】又北逕朔方臨戎縣西【河水東北逕三封縣故城東在臨戎縣西一百三十里按三封屬朔方郡其故城在今楡林衛界廢夏州西南長澤縣北二十里】又北逕臨戎縣故城西【舊朔方郡治】又東逕沃野故城南【元和志沃野故城在天徳軍城北六十里卽後魏六鎭從西第一鎭也刀雍上表云臣鎭去沃野鎭八百里道多深沙輊車往來猶以爲難】又北屈南河出焉【見後】又北迆西溢於窳渾縣故城東【朔方西部都尉治自縣西北出雞鹿塞漢甘露三年董忠送呼韓邪單於出雞鹿塞後漢永元初竇憲出雞鹿塞伐匈奴是也城今在廢夏州西北】又屈而東流爲北河【漢元朔二年衛靑絕梓嶺梁北河杜佑曰河經靈武郡西南便北流凡千餘里過九原郡乃東流漢人謂之西河自九原以東漢人謂之北河然北河之名秦已有之史記惠文王后五年遊北河昭襄王十八年人之上郡北河是也】東逕髙闕南【史記趙武靈王自代並陰山下至髙闕爲塞山下有長城長城之際連山刺天其山中斷望若闕焉故有髙闕之名漢元朔四年衛靑敗右賢王於髙闕卽此處也按髙闕在廢丰州城西黃河外劉昫曰髙闕北距大磧口三百里】又東逕臨河縣故城北【城在今楡林衛西北】又東逕陽山南【漢書注曰陽山在河北指此山也北假地名自髙闕以東夾山帶河陽山以西皆北假也史記秦使蒙恬北擊胡渡河取髙闕據陽山北假中是也按陽山卽陰山也山在中國之極北故名陰山水北曰陽山在河水之北故亦謂之陽山徐廣云陰山在河南陽山在河北非也漢書侯應曰北邊塞至遼東外有陰山東西千餘里艸木茂盛多禽獸本冒頓依阻其中治作弓矢求出爲冦是其苑囿也孝武出師徵伐斥奪此地攘之於幕北建塞徼起亭隧築外城列屯戍以守之然後邊境得用少安計陰山緜亙千餘里直抵遼東非河南所能容益信徐說之謬】又南屈逕河目縣左【括地誌云五原郡河目縣故城在北假中北假在河北今屬勝州銀城縣漢書王莽傳云五原北假膏壤殖谷】又南合南河【上承西河東逕臨戎縣故城北又東逕臨河縣南又東逕廣牧縣故城北流二百許裏東防於河】又南逕馬陰山西【史記音義曰五原安陽縣北有馬陰山】又東南逕朔方縣故城東北【漢朔方郡治元和志僕賁故城在夏州朔方縣理北卽漢朔方縣之故城詩所謂王命南仲城彼朔方是也漢武帝元朔二年收河南地置朔方五原郡使校尉蘇建築朔方亦謂此自漢至今常爲關中根植什賁之號蓋蕃語也無定河一名朔水一名奢延水源出縣南百步赫連勃勃於此水之北黒水之南攺築大城名統萬城酈道元云蒸土加功雉堞𨿽久崇墉若新】又東轉逕渠搜縣故城北【朔方中部都尉治在廢夏州北此非禹貢之渠搜說見雍州】又東逕西安陽故城【漢屬五原郡城在廢丰州東北】又東逕田辟城南【漢志五原郡成宜縣下雲中部都尉治原亭西部都尉治田辟辟讀曰壁原亭田辟蓋皆縣界之地名】又東逕成宜縣故城南【城在廢丰州界】又東逕原亭城南【五原中部都尉治】又東逕宜梁縣故城南【五原西南六十里世謂之石崖城今在廢丰州東】又東逕稒陽城南河陰縣故城北【稒陽城卽稒陽塞在稒陽縣西北後漢永元初竇憲出雞鹿塞鄧鴻出稒陽塞卽此城河陰漢屬五原郡】又東逕九原縣故城南【秦置九原郡治此漢元朔二年更名五原秦始皇逐匈奴並河以東屬之陶山築亭鄣爲河上塞徐廣曰陶山在五原北元和志敬本古城在中受降城北四十里鄭防軍錄曰時人以張仁願河外築三城自古未有今敬本城周一萬八百七十二步壕塹深峻亦古之堅守賈耽古今述曰以地理求之前代九原郡城也】又東逕臨沃縣南又東石門水南注之【水北出石門鄣東南流逕臨沃縣東注於河按臨沃屬五原當在稒陽縣西】又東逕稒陽故城南【五原東部都尉治在楡林衛廢勝州西南漢志稒陽縣北出石門障得光祿城太初三年光祿徐自爲出五原塞築亭障西北至盧朐山謂之光祿塞卽此按中受降城本秦九原郡地唐置天徳軍元和志云武川城在軍北三百里後魏六鎭從西第三鎭也自北出石門障卽光祿城古入匈奴大路】又東逕塞泉城南又東逕雲中楨陵縣南又東逕沙南縣北【河水南入楨陵縣西北緣胡山歷沙南縣東北兩山二縣之間而出余以太和中從髙祖北巡親所經涉縣在山南北去雲中城一百二十里縣南六十許裏有東西大山山西枕河河水南流脈水尋經殊乖川去之次按緣胡山今在山西平鹵衛西北黃河西來折而南流處楨陵卽廢東勝州也其故城在衛西北河東岸沙南故城在西岸楡林塞外唐爲勝州地經文當云又南逕雲中楨陵縣西又南逕沙南縣東則與酈元所見者符矣】從縣東屈南逕沙陵縣西白渠水注之【水出塞外西南流入河沙陵漢屬雲中郡】又南逕赤城東又南逕定襄桐過縣西【河水於二縣之間有君子濟今在平鹵衛西】又南樹頽水注之【水出東山西南流至沃陽故城西而南注於河沃陽漢鴈門西部都尉治】又南大羅水注之【水上承樹頽河南流西轉逕武縣故城南又西南注於河武縣在善無西百五十里】又左得湳水口【水出西河郡美稷縣西流合呂梁洪水而注於河按平鹵衛西有呂梁山湳水口當在今河曲縣西北天橋峽也】又南逕西河圁陽縣東圁水注之【水出上郡白土縣圁谷東逕圁陰縣北人東逕圁陽縣南人東注於河按今米脂縣西北有圁陰故城圁陽當在其東北也圁音銀史記晉文公攘戎翟居於圁洛之間卽此水】又南諸次之水入焉【水出上郡諸炎山東逕楡林塞入長城又東注於河按楡林塞在廢勝州南界亦謂之長楡】又南逕離石縣西奢延水注之【水西出奢延縣西南赤沙阜東流合黒水又東合走馬水又東入於河離石今永寧州奢延故城在廢夏州西南】又東逕土軍縣西【漢屬西河郡今爲石樓縣】又南逕上郡髙奴縣東【今膚施縣北百里有金明城卽漢髙奴縣也】又南逕河東北屈縣西【卽夷吾所居邑今吉州北二十里有北屈故縣】又南爲采桑津【春秋僖公八年晉裏克敗狄於采桑是也】又南逕皮氏縣西【今河津縣西有皮氏故城書序祖乙圯於耿卽此】北屈故城西十里有風山【元和志風山在慈州吉昌縣北三十里】風山西四十里有孟門山淮南子曰龍門未辟呂梁未鑿河出孟門之上大溢逆流無有丘陵髙阜滅之名曰洪水大禹疏通謂之孟門孟門卽龍門之上口也實爲黃河之巨阨此石經始禹鑿河中漱廣夾岸崇深傾崖返捍巨石臨危若墜復倚其中崩浪萬尋縣流千丈鼓若山騰迄於下口方知愼子下龍門流駛竹箭非駟馬之追也魏土地記曰梁山北有龍門山大禹所鑿通孟津河口廣八十步巖際鐫迹遺功尙存以今輿地言之河自大積石山東北流逕陜西西寧衛西南塞外至河州西七十里入塞【衛在行都司東南入百餘里黃河西自塞外流入經衛之東南與河州分水州在臨洮府西一百八十里西至生番界七十里有小積石山兩崖如削河流其中西南去大積石山千餘里】又東北逕州北合漓水又東北合洮水【二水已見上文】又東北逕蘭州西南湟水合浩亹水自西來注之【州在臨洮府北二百十里黃河去州二里關駰所謂金城河也湟水自州西一百八十里入河唐書吐蕃傳湟水出蒙谷抵龍泉與河合河之上流由洪濟梁西南行二千里世舉謂西戎地曰河湟】又東北逕州北【夾河有灘宜播五穀引河灌漑甚爲民利】又東北逕金縣北【縣在蘭州東九十里黃河去縣六十里】又東北逕靖逺衛北【舊名靖虜屬陜西都司本漢鸇陰縣地後漢建初中趙衝追擊叛羌於鸇陰河卽此衛北有韋精山黃河自金縣亂山中來至衛西南百里烏蘭關漢祖厲縣地也唐置烏蘭縣屬防州有黃河堰刺史安敬忠所築以捍河流】又東北逕寧夏中衛南【衛屬陜西都司黃河去衛十五里地勢稍平河流益盛衛東南一百五十里有鳴沙城西枕黃河人馬行經此沙隨路有聲故號鳴沙】又東北逕靈州所北【所在寧夏衛南少西九十里本漢靈洲富平二縣地舊志云黃河千里一曲自澆河至故眗捲縣率東北流至富平始曲兩北流亦謂之河曲】折而北逕寧夏衛東南【衛屬陜西都司宋爲懷逺鎭幹興二年李徳明城此爲興州以居景祐中元昊升爲興慶府衛西至賀蘭山邊界六十里北至鎭逺關邊界二百里東至楡林衛界三百五十里黃河去衛四十里元和志保靜縣西南至靈州六十里本漢富平縣地賀蘭山在縣西五十三里東望雲山形勢相接迆邐向北經靈武縣又西北經保靜縣西乂北經懷逺縣西又北逕定逺城西又東北抵河其抵河之處亦名乞伏山在黃河西從首至尾有像月形南北約長五百餘里眞邊城之巨防山之東河之西有平田數千頃可引水灌漑如盡收地利足以贍給軍儲也顧景範云自寧夏以上民多穿渠漑田而寧夏之利尢博蓋上流勢少緩無溢決之患且泥沙未甚故引河爲宜也】又北逕平羅所東【舊名平虜在寧夏衛東北一百二十里河去所十五里賀蘭山在所西六十里鎭逺關在所北六十里】又北逕楡林衛西出塞逕廢丰州西【衛本漢上郡龜玆縣地金元爲米脂縣地名楡林莊明正統二年築楡林城天順七年置楡林衛治焉北至邊墻十里其外皆戰國時雲中九原地也黃河自靈州所橫城堡西折而北逕寧夏平羅入衛界廢丰州城在衛西北塞外七百里本漢朔方郡之廣牧縣後魏爲懷朔鎭隋始置丰州治九原縣明初廢杜佑曰丰州西至黃河百三十里北至黃河四十里東北至黃河八十里】折而東逕三受降城南【元和志三受降城景云三年朔方總管張仁願所置也先是朔方軍北與突厥以河爲界河北岸有拂云堆神祠突厥將入冦必先詣祠祭酹求福因牧馬料兵而後渡河時突厥黙吸盡眾西擊突騎施娑葛仁願奏請乘虛奪取漢南之地於河北築三受降城首尾相應絕其南冦之路從之六旬而三城俱就以拂云祠爲中城與東西兩城相去各四百餘里遙相應接北拓三百餘里於牛頭朝那山北置烽堆一千八百所自是突厥不得度山放牧朔方無復冦掠減鎭兵數萬人顧景範雲中城在廢夏州北八百里西城在廢丰州北八十里東城在廢勝州東北二百里今按東城本漢定襄郡之盛樂縣後魏嘗都此唐置振武軍元和六年以韓重華爲振武營田和糴水陸運使重華請募人爲十五屯屯置百三十人而種百頃令各就髙爲堡東起振武轉而西過雲中界極於中受降城出入河山之際六百餘里屯堡相望冦來不能爲暴人得肆耕其中少可以罷漕挽之費朝廷從其議秋果倍收歳省度支錢千三百萬見韓愈送重華歸所治序】折而南逕廢勝州東入塞其東岸則平鹵衛【廢勝州城在楡林衛東北四百五十里本漢雲中五原二郡地隋置勝州治楡林縣元和志云北近楡林卽漢之楡林塞雲中故城在縣東北四十里東受降城在縣東北八里楡林關在縣東三十里東北臨河自夏州朔方縣流入又經河濵縣東十五步闊一里不通舡楫卽河濵關渡處名君子津杜佑曰勝州東至黃河四十里北至黃河五里西北至黃河二十里平鹵衛在山西大同府西少南二百四十里明置本漢鴈門郡之武州縣隋唐以後爲朔州地元和志黃河在朔州鄯陽縣西三百里遼自河西移置勝州於此曰東勝州其故城在今衛西北元志云唐徙東受降城於綏逺烽南卽今州治也明洪武初攺建左右二衛兵民皆耕牧河套中冦益稀少二十六年城東勝永樂初移就延綏其地遂墟今按自廢丰州西至廢勝州東黃河三面圍繞之地周數千里謂之河套周曰朔方秦曰新秦漢爲朔方郡地隋唐爲丰勝三州地明爲楡林衛北境自國初捨受降而衛東勝已失二面之險其後又撤東勝以就延綏則外險盡失冦來莫禦天順六年元孽毛裏孩阿羅山孛羅出三部始入居河套屢爲邊患隆慶中吉能以俺答內附亦來款塞因而羈縻之本朝屬理藩院楡林新志曰河套之地南抵邊墻北濵黃河逺者八九百里六七百里近者亦一二百里惟黃甫川之南焦家坪及娘娘灘羊圈渡口爲最近云】又南逕府谷縣東其東岸則河曲縣保徳州【府谷在陜西葭州東少北三百四十里黃河南流逕黃甫川東九里入縣界又南逕縣東去縣百步河曲在山西太原府西北五百二十八里黃河在縣西北府誌云自縣東北故東勝州境轉而西南流八十里至縣西北平泉村復轉西流九十里至天橋峽又南流入保徳州界偏頭關在縣東北一百十里東接鴉角山西逼黃河其地東仰西伏因名偏頭保徳在府西北五百里黃河在州西北一里】迆西逕神木縣南又南逕葭州東其東岸則興縣【神木在葭州東北一二十里黃河去縣十里葭州在延安府東北五百八十里黃河去州一里興縣在太原府岢嵐州西一百五十里黃河在縣西五十里元和志嵐州合河縣黃河在縣西二里按今興縣西北五十里有合河故城舊志雲山西自河曲至蒲津千五百里俱鄰陜西河最狹而於神木渡河爲尢易】又南逕吳堡縣東又南逕綏徳州東其東岸則臨縣永寧州寧鄕縣【吳堡在葭州南八十里黃河去縣一里綏徳在延安府東北三百六十里黃河去州一百二十里無定河在州城東卽古奢延水以潰沙急流深淺不定故名臨縣在山西汾州府西北三百里黃河在縣西八十里永寜州在府西少北一百二十里寧鄕在州西南五十里黃河並在其西元和志石州平夷縣黃河西去縣一百四十五里定胡縣黃河去縣西二百步按平夷故城卽今寧鄕縣治定胡當在永寧州界永寧本石州明隆慶三年更名】又南逕淸澗縣東又南逕延川縣東又南逕延長縣東其東岸則石樓縣永和縣大寧縣【淸澗在延安府東北二百三十五里黃河去縣百里延川在府東北二百里黃河去縣四十五里延長在府東少南百五十里黃河去縣三十五里元和志延州延水縣黃河在縣東八里門山縣黃河在縣東三十五里按延水故城在今府東北一百十里門山故城在府東南一百八十里石樓在汾州府西少南二百六十里黃河在縣西九十里永和在山西平陽府隰州西九十里黃河在縣西六十里大寧在州西南九十五里黃河在縣西六十八里孟門山在縣西南八十里與吉州分山】又南逕宜川縣東其東岸則吉州鄕寧縣【宜川在延安府東南二百八十里黃河去縣八十里元和志丹州汾川縣西南至州七十里黃河在縣北七里河岸頓狹狀似槽形鄕人呼爲石槽蓋禹治水鑿石導河之處石槽長千步闊三十步懸水奔流黿鼉魚鼈所不能遊按汾川故城在今宜川縣東七十里孟門山在縣東南二十里黃河西岸山勢綿延與吉州孟門山參差相接卽文城故縣西南三十六里河中之石槽山也吉州在平陽府西二百四十里黃河在州西六十里壺口山在州西南七十里鄕寧在州東南六十里黃河在縣西七十九里】又南至韓城縣東北龍門山在焉其東岸則河津縣【韓城在西安府同州東北二百里黃河去縣十五里龍門山在縣北五十里河津在平陽府蒲州東北二百里黃河在縣西元和志云去縣二十五里卽龍門口三秦記曰河津一名龍門水陸不通魚鼈之屬莫能上江海大魚集龍門下數千不得上上則爲龍故曰曝鰓龍門水經注曰其魚出鞏縣鞏穴每三月則上渡龍門得渡爲龍否則防額而還】此導河積石至於龍門之所經也

蔡傳李復云同州韓城北有安國嶺東西四十餘里東臨大河瀕河有禹廟在山斷河出處禹鑿龍門起於唐張仁願所築東受降城之東自北而南至此山盡兩岸石壁峭立大河盤束於山峽間千數百里至此山開岸闊豁然奔放怒气噴風聲如萬雷余按舊說禹鑿龍門而不詳其所以鑿誦說相傳但謂因舊修辟去其齟齬以決水勢而已今詳此說則謂受降以東至於龍門皆是禹新開鑿若果如此則禹未鑿時河之故道不知卻在何處而李氏之學極博不知此說又何所考也渭按安國傳言禹治河或鑿山或穿地以通流此亦有所本鑿山卽辟龍門穿地卽鑿呂梁也但不當雲起自積石耳穎達復爲之說曰釋水雲河千里一曲一直則河從積石北行又東乃南行至於龍門計應三千餘里龍門底柱鑿山也其餘平地穿地也言自龍門以下亦然則其所穿鑿更逺矣李復謂起自東受降城較安國所言爲近然計東城至安國嶺亦有千四五百里如必須處處穿鑿豈人力所能及禹勞民亦不應至此而二孔之妄又無論矣總由以導爲施功遂積誤相承而不覺耳至其所謂鑿山穿地者亦只是因舊修辟非本無水道而始開之蔡氏云云則又疑所不當疑也

孔疏謂積石在龍支又據釋水之文故云至龍門三千餘里然其實不止於此約計有四千三百餘里若禹貢之積石更在龍支縣西南塞外一千二百餘里則自積石至於龍門當有五千五百餘里也龍門以下記河行方向甚詳而其上絕不言方向蔡傳云荒逺其所略也今按龍門以上禹功所不加故數千里之河總括爲一句河自積石東北流至寧夏折而北至廢丰州折而東至東受降城折而南方向不一難於屬辭故略之非爲荒逺也【河自積石至龍門所行皆雍州之域不可謂荒逺宋人見朔方西涼不入其版圖遂以荒逺目之耳】禹導自積石爲中國河其水不復行戎翟之境及三代之季雍州西北二隅每爲戎翟所侵秦漢以來屢復屢失大抵河湟之外悉屬羌渾雲中五原盡歸獯鬻河行其間出且入者再唐之中葉吐蕃盛彊盜有隴西州縣逺近有司不復傳宰相賈耽乃繪布隴右山南九州具載河所經受爲圖曰吐蕃黃河錄貞元十四年上之【藝文志有賈耽吐蕃黃河錄四卷】其系之吐蕃者蓋本中國河行之地而時爲吐蕃所據耽志存經略故詳著之非謂河源之在積石外者也宋世亦防吐蕃及西夏元乃混一罔不賔服明仍以河州爲入塞之始而天順六年元孽毛裏孩等入居河套羈縻不絕以迄於今漢雲中五原二郡地遂不登版圖黃河之行其境者世將不知爲弼成之所及而州縣舊迹置之不問矣故余解導河於大積石以下黃甫川以上備考古記敍次特詳

附論河源

山海經曰槐江之山丘時之水出焉而北流注於泑水實惟帝之平圃南望昆侖其光熊熊其气魂魂西南四百里曰昆侖之丘是實惟帝之下都河水出焉而南流注於無達赤水出焉而東南流注於汜天之水洋水出焉而西南流注於醜塗之水黒水出焉而西流注於大杅是多怪鳥獸又曰積石之山其下有石門河水冒以西南流【郭璞注云下都天帝都邑之在下者河水出山東北隅赤水出山東南隅洋水出山西北隅黒水亦出山西北隅無達汜天醜塗大杅皆山名冒猶覆也積石山在今金城河關縣西南羌中河水行塞外東入塞內】

渭按此第二卷

西次三經文也是書山川之方鄕裏至不可爲典要後世無從測算昆侖疑當在西域而不知其在何國去玉門陽關凡幾許也

又曰海內昆侖之墟在西北帝之下都昆侖之墟方八百里髙萬仞赤水出東南隅以行其東北西南流注南海厭火東河水出東北隅以行其北西南流入渤海又出海外卽西而北入禹所導積石山洋水黒水出西北隅以東東行又東北南入海羽民南弱水靑水出西南隅以東又北又西南過碧方鳥東【郭注云言海內者明海外復有昆侖山方八百里髙萬仞謂其墟廣輪之髙卑耳自此以上二千五百餘里上有醴泉華池去嵩髙五萬里蓋天地之中也見禹本紀吳任臣廣注云此文王崇慶疑其重出非有二昆侖也】按此第十一卷

海內西經文也其山卽西次三經之昆侖惟多弱水靑水耳海內謂西海之內郭注雲海外復有昆侖者卽大荒經之所言也是書非一時一手作故文多冗復謂此條重出者近是但考其河行之方鄕自昆侖東北隅西流逕其北又西南出渤海外又西轉北入禹所導積石山則昆侖反在積石之東矣有是理乎

又曰西海之南流沙之濵赤水之後黒水之前有大山名曰昆侖之丘其下有弱水之淵環之其外有炎火之山投物輙然有人戴勝虎齒有豹尾穴處名曰西王母此山萬物盡有【郭注雲弱水其水不勝鴻毛河圖玉版亦曰西王母居昆侖之山】

按此第十六卷

大荒經文也漢書西域傳云條支國臨西海安息長老傳聞條支有弱水西王母亦未嘗見也後漢書西域傳云條支國西有弱水流沙近西王母所居處據此則海外昆侖當在條支國西海之南故經有弱水西王母之說範曄西域傳論云甘英臨西海以望大秦距玉門陽關四萬餘里而昆侖更在西海之南逺斯極矣禹本紀所云去嵩髙五萬里者當指此山水經引以說西北之昆侖非也

爾雅釋水曰河出昆侖虛色白所渠並千七百一川色黃百里一小曲千里一曲一直【郭璞注云虛山下基也潛流地中汨漱沙壤所受渠多眾水混淆宜其濁黃】

按爾雅比山海經差爲可據河出昆侖信矣離騷曰朝吾將濟於白水兮登閬風而緤馬閬風在昆侖之上白水其卽山下之河源乎然自漢以前但知昆侖在中國西北終未明在外國某地也

史記大宛列傳張騫使西域還爲天子言於寘【徒賢反】之西水皆西流注西海其東則東流注鹽澤鹽澤潛行地下其南則河源出焉多玉石河注中國而樓蘭姑師邑有城郭臨鹽澤鹽澤去長安可五千里其後騫死漢使窮河源河源出於寘其山多玉石采獻天子案古圖書名河所出山曰昆侖云太史公曰禹本紀言河出昆侖昆侖其髙二千五百餘里日月所相避隱爲光明也其上有醴泉瑤池今自張騫使大夏之後也窮河源烏睹本紀所謂昆侖者乎故言九州山川尙書近之矣至禹本紀山海經所有怪物余不敢言之也

按張騫及後使者皆未嘗指於寘之山爲昆侖武帝自案古圖書以名之耳故太史公云不睹今其圖與書並不傳後世必欲求昆侖之墟惟蔥嶺河所本者近是山海經之方鄕裏至不足憑也以理度之則昆侖當在蔥嶺之西北而逺近終未可知多方推測奚爲乎法言病子長愛奇而子長卻不敢言山海經之所言今人說河源動輙引昆侖以證是何其好學深思不逮子長逺甚而愛奇獨過之也

漢書西域傳西域防孝武時始通本三十六國其後稍分至五十餘皆在匈奴之西烏孫之南南北有大山中央有河東西六千餘里南北千餘里東則接漢阸防玉門陽關西則限防蔥嶺其南山東出金城與漢南山屬焉其河有兩原一出蔥嶺山一出於闐【與寘同】於闐在南山下其河北流與蔥嶺河合東注蒲昌海蒲昌海一名鹽澤者也去玉門陽關三百餘里廣袤三百里其水亭居冬夏不增減皆防爲潛行地下南出於積石爲中國河云

按史敍兩源歷歷如畫了無可疑河神物也潛流所在多有何獨至於河而疑之但積石出爲中國河處恨古來無人目驗其狀耳然鹽澤受西域數大川之水隱淪之脈豈無所發越而遂止揆之以理殆非妄言

水經昆侖墟在西北去嵩髙五萬里地之中也【酈注曰禹本紀與此同髙誘稱河出昆山伏流地中萬三千里禹導而通之出積石山按山海經自昆侖至積石一千七百四十里自積石出隴西郡至洛準地誌可五千餘里乂按穆天子傳天子自昆侖山入於宗周乃裏西土之數自宗周瀍水以西北至於河宗之邦陽紆之山三千有四百里自陽紆西至河首四千里合七千四百里外國圖又雲從大晉國正西七萬里得昆侖之墟諸仙居之數說不同淺見末聞非所詳究不能不聊述聞見以志差違也】其髙萬一千里河水出其東北陬屈從其東南流入於渤海【山海經曰南卽從極之淵也深三百仞惟馮夷都焉渭按此渤海當在蔥嶺西塞外凡大澤謂之海渤海卽蒲昌雷翥牢蘭之類非眞海也下文云又出海外南至積石山下有石門河水冒以西南流酈注曰余考羣書咸言河出昆侖重源潛發淪於蒲昌出於海水逕積石而爲中國河而經文在此似於不比積石宜在蒲昌海下矣酈意以此二十字爲錯簡蓋以下文南入蔥嶺觀之則積石反在蔥嶺之北必無是理也今移在後又東注於泑澤之下則自昆侖而蔥嶺而蒲昌而積石原委秩然方位悉當矣】又南入蔥嶺山【河水重源有三非惟二也一源西出身毒之國蔥嶺之上西去休循二百餘里南屬蔥嶺髙千里西河舊事曰蔥嶺在惇煌西八千里河源潛發其嶺分爲二水一水西逕休循國南在蔥嶺西又逕難兜國北西南去罽賔國三百四十里渭按身毒當作捐毒漢書捐毒國王治衍惇谷東至都護治所二千八百六十一里至疏勒南與蔥嶺屬無人民西上蔥嶺則休循也西北至大宛千三十里北與烏孫接先儒以爲卽身毒非也張騫曰身毒國在大夏東南可數千里有蜀物去蜀不逺大夏卽大月氏所居之地也今捐毒在大月氏之東北西去休循二百餘里豈身毒乎酈注蓋承其誤氏音支】又西逕罽賓國北又西逕月氏國南又西逕安息南【城臨嬀水地方數千里竺枝扶南記曰國土臨海上卽漢書天竺安息國也涼土異物志曰蔥嶺之水分流東西西入大海東爲河源禹紀所云昆侖者焉張騫使大宛而窮河源謂極於此而不達於昆侖者也河水自蔥嶺分源東逕伽捨羅國渭桉此中國之河源也其逕休循難兜罽賔等國者則西流入西海】河水與蜺羅跂禘水同注雷翥海【釋氏西城記曰蜺羅跂禘出阿耨達山西之北逕於闐國】又西逕四大塔北【釋法顯所謂竺剎尸羅國也】又西逕陀衛國北【是阿育王子法益所治邑渭按自罽賓至陀衛皆西流注西海之水水經乃拙手所作提挈不淸賴有酈注爲之發明人始知蔥嶺之河東西分流不然則似河水自蔥嶺西行至陀衞而復東行以入蔥嶺之東大惑不解矣】河水又東逕皮山國北【治皮山城西北去莎車三百八十里渭按自此以下皆東流注鹽澤之水】又東與於闐河合【南源導於闐南山俗謂仇摩置自置北流逕於闐國西治西城西去皮山三百八十里東去陽關五千餘里】南河又東逕於闐北【漢書西域傳曰於闐已東水皆東流渭按南河卽於闐河也】又東北逕扜彌國北【西去於闐三百九十里南河又東逕精絕國北西去扜彌四百六十里】又東逕且末國北【又東右防阿耨達大水釋氏西域記曰阿耨達山西北有大水北流注牢蘭海者也其水北流逕且末南山又北逕且末城西又東北逕且末城北左防南河合流東逝通爲注賓河又東逕鄯善國北故樓蘭也其水東注澤澤在國北扜泥城去陽關千六百里西域記曰南河自於闐東北三千里至鄯善入牢蘭海者也渭按澤卽牢蘭海】北河又東北流分爲二水枝流出焉【上承北河於疏勒之西東北流逕疎勒國南又東北與疎勒北山水合】北河自疎勒流逕南河之北【疎勒城南去莎車五百六十里西當大月氏大宛康居道渭按北河卽蔥嶺河也】又東逕莎車國南【渭按漢書莎車國王治東北至都防治所四千七百四十六里南當作北】又東南逕溫宿國【北至烏孫赤谷六百一十里東通姑墨二百七十里於此枝河右入北河】又東逕姑墨國南【姑墨川水導姑墨西北赤沙山東南流逕姑墨國西又東南注大河大河乂東右防惇薨之水其水出焉耆之北惇薨之山在匈奴之西烏孫之東山海經曰惇薨之水出焉而西流注於澤出於昆侖之東北隅實惟河源者也河水又東逕墨山國南渭按漢書都防治烏壘城去陽關二千七百三十八里於西域爲中姑墨國王東至都防治所一千二十一里焉耆國王西南至都防治所四百里山國王去長安七千一百七十里墨山卽山國也】又東逕注賓城南【渭按此卽上文所謂注賓河】又東逕樓蘭城南又東注於坳澤【卽經所謂蒲昌海也水積鄯善之東北龍城之西南龍城故大國地方千里皆爲鹽而剛堅故蒲昌亦有鹽澤之稱其中洄湍電轉爲隱淪之脈卽河水之所潛而出於積石也】又出海外南至積石山下有石門河水冒以西南流【渭按此二十字錯簡在前今移置於此海謂蒲昌海】又東入塞過惇煌酒泉張掖郡南【河自蒲昌有隱淪之證並間關入塞之始自此經當求實致也河水重源又發於西塞之外出於積石之山山海經曰其下有石門河水冒以西南流禹貢所謂導河自積石也】

按水經敍西域兩源較漢書尢爲明備惟是積石一山錯簡在渤海之下蔥嶺之上遂來後人之彈射並其全經而疑之而不知此非其本文乃妄庸人之所竄易也彼見山海經雲河水出渤海西北入積石山遂以此經海外之海爲渤海殊不知泑澤之亦名蒲昌海也彼見此經雲河水東入塞過惇煌酒泉張掖郡南遂謂積石距惇煌遼逺而坳澤最近故移積石於渤海之下使坳澤與惇煌相接殊不思三郡界中實無河也蓋漢世河關以西皆爲羌中地河水所經人莫能覩故聊假三郡之南以表之非眞謂河自鹽澤東流入玉門陽關也杜佑不察此意而以爲纂集之不詳固其宜矣若夫道元之注惟渤海以上博引釋氏怪誕之說甚覺無謂至蔥嶺以下發明頗多其言昆侖墟也曰淺見末聞非所詳究其言積石山也曰宜在蒲昌海下其言蔥嶺河也曰河源潛發分爲二水其言蒲昌海也曰洄湍電轉爲隱淪之脈正其謬而補其闕亦可謂精審之至矣杜佑詆水經並詆道元豈通論哉

又按山海經有兩昆侖一在中國西北帝之下都河水出其東北隅者是也一在西海之南西王母所居弱水之淵環其下者是也水經敍河水主在西北者言而亦不能確指在某國其曰南流入渤海者猶鹽澤之隱淪也其曰又南入蔥嶺山者猶積石之顯發也然則自昆侖以至積石有二重源矣蔥嶺之顯發莫有能言其狀者而鹽澤潛行地下南出於積石爲中國河則山海經有云積石之山其下有石門河水冒以西南流此蓋與梁州之潛水入龍門大石穴下西南潛出者相似鹽澤之伏有奇狀則積石之出亦必有奇狀惜乎自漢以來二千餘歲曽未有一驗之者也

又按酈注言惇薨之水出惇薨之山而引山海經以爲卽西流注於泑澤出昆侖之東北隅實惟河源者也夫惇薨在焉耆之北匈奴之西烏孫之東而昆侖近直其西南則昆侖之處所未有明確於此者是水爲河源無疑而蔥嶺於闐之水皆旁源而非正源矣然釋氏西域記以阿耨達爲昆侖其山所出之水有北流入牢蘭海者茍以爲河源有何不可彼亦一昆侖此亦一昆侖安見惇薨之獨是也間嘗綜而論之西域之水注鹽澤者其源有四一曰蔥嶺二曰於闐三曰惇薨四曰阿耨達終不知何者爲正今所急者但當驗積石重源之有無以辧西域吐蕃之是非耳其孰爲昆侖孰非昆侖孰爲河源孰非河源愚不敢臆爲決也

唐書吐谷渾太宗時其王慕容伏允數入冦貞觀九年詔李靖侯君集任城王道宗等率兵擊之道宗破伏允於庫山俘斬四百伏允西走靖等分軍追之又數破之君集道宗行空荒二千里閱月次星宿川達柏海上望積石山覽觀河源

舊唐書吐谷渾傳侯君集與江夏王道宗趣南路登漢哭山飲馬烏海經塗二千餘里空虛之地又達於柏海北望積石山觀河源之所出焉李靖軍次伏俟城吐谷渾退保大非川靖深入敵境遂逾積石山侯君集君集道宗歷破邏眞谷逾漢哭山轉戰過星宿川至於柏海北望積石山觀河源之所出乃旋師與李靖防於大非川平吐谷渾而還

按此河源與史漢所謂河源者不同彼河源在西域此河源只在吐谷渾界積石山流入爲中國河處蓋鹽澤潛流重源顯發禹導河由此始故亦謂之河源也昔後漢叚熲追西羌至河首積石山亦出塞二千餘里而道宗謂諸將曰柏海近河源古未有至者何也蓋柏海在積石之南熲才及其山而止未嘗度山南也今舊史曰逾積石山又曰北望積石山觀河源之所出則山海經所雲山下有石門河水冒以西南流者皆在其目中矣惜乎一時皆武人卽有記室亦不過詞章之士不能諦視重源證明古志耳

杜氏通典曰水經所云河出昆侖山者宜出於禹本紀山海經所雲南入蔥嶺及出於闐南山者出於漢書西域而酈道元都不詳正所注河之發源亦引禹紀山經釋法顯遊天竺記釋氏西域記所注南入蔥嶺一源出於闐山合流入蒲昌海𨿽約漢書亦不尋究又水經云出海外南至積石山下有石門然後南流入蔥嶺據此則積石山當在蔥嶺之北又云入塞過惇煌酒泉張掖郡南並今郡地也夫山水地形固有定體自蔥嶺於闐之東燉煌張掖之間華人來往非少從後漢至大唐圖籍相承注記不絕大磧亙數千里未有桑田碧海之變陵遷谷移之談此處豈有河流纂集者不詳斯甚西域傳雲河水一源出蔥嶺一源出於闐合流東注蒲昌海皆以潛流地下南出積石爲中國河比禹紀山經猶校附近終是紕繆此惟憑張騫使大夏見兩道水從蔥嶺於闐合流入蒲昌海其於闐出美玉所以騫傳遂云窮河源也案古圖書名河所出曰昆侖山疑所謂古圖書卽禹本紀以於闐山出玉乃謂之昆侖卽所出便云是河也窮究諸說悉皆謬誤孟堅又以禹貢云導河自積石遂疑潛流從此方出且漢時羣羌種類𨿽多不相統一未爲彊國漢家或未嘗遣使詣西南羌中或未知自有河也寧有吐蕃中河從西南數千里向東北流見與積石山下河相連聘使涉歷無不言之吐蕃自云昆侖山在國中西南則河之所出也又按尙書云織皮昆侖析支渠搜西戎卽敍範曄後漢書云西羌在漢金城郡之西南濵於賜支續漢書云河關西千餘里河曲羌謂之賜支蓋析支也然則析支在積石之西是河之上流明矣昆侖在吐蕃中當亦非謬而不謂河之本源乃引蔥嶺於闐之河謂從蒲昌海伏流數千里至積石方出斯又班生之所未詳也按吐蕃歷周及隋猶隔西羌未通於中國唐貞觀八年始遣使朝貢太宗遣行人馮徳遐往撫慰之尋復遣使隨徳遐入朝奉表求婚十五年以文成公主妻之杜佑所謂聘使涉歷從此始也積石秦漢時爲西羌地晉永嘉以後其地爲吐谷渾所據及髙宗龍朔三年吐蕃滅吐谷渾積石遂爲吐蕃地自後使命往來皆指吐蕃中水西南來與積石山下河相連者爲黃河而吐蕃亦自言昆侖在國中西南河之所出矣

唐書吐蕃傳穆宗長慶元年以大理卿劉元鼎爲吐蕃防盟使【歐陽忞輿地廣記作薛元鼎蔡傳從之元史亦作薛恐非】使還逾湟水至龍泉谷西北望殺胡川哥舒翰故壁多在湟水至蒙谷抵龍泉與河合河之上流由洪濟梁西南行二千里【元和志積石軍西南一百四十里有洪濟橋】水益狹春可涉秋夏乃勝舟其南三百里三山中髙而四下曰紫山直大羊同國古所謂昆侖者也虜曰悶摩黎山東距長安五千里河源其間流澄緩下稍合眾流色赤行益逺它水並注則濁故舉世謂西戎地曰河湟河源東北直莫賀延磧尾殆五百里磧廣五十里北自沙州西南入吐谷渾寖狹故號磧尾隱測其地蓋劍南之西元鼎所經見大略如此

按舊唐書吐蕃在長安西八千里蓋以其都城言之今元鼎所見紫山東距長安裁五千里度其地望當在都城東北三千里矣吐蕃自言昆侖山在國中西南而元鼎所指以爲昆侖者乃在其東北與吐蕃所謂昆侖者相去懸絕是大可疑也

元史地理誌河源附錄曰河源古無所見禹貢導河止自積石漢使張騫持節到西域度玉門見二水交流發蔥嶺趨於闐匯鹽澤伏流千里至積石而再出唐薛元鼎使吐蕃訪河源得之於悶磨黎山然皆歷歲月涉艱難而其所得不過如此世之論河源者又皆推本二家其說怪迂總其實皆非本眞意者漢唐之時外夷未盡臣服而道未盡通故其所往毎迂廻艱阻不能直抵其處而究其極也元有天下薄海內外人迹所及皆置驛傳使騎往來如行國中至元十七年命都實爲招討使佩金虎符往求河源都實旣受命是歲至河州州之東六十里有寧河驛驛西南六十里有山曰殺馬關林麓穹隘舉足浸髙行一日至巓西去愈髙四閱月始抵河源是冬還報並圖其城位置以聞其後翰林學士潘昂霄從都實之弟闊闊出得其說撰爲河源志臨川朱思本又從八里吉思家得帝師所藏梵字圖書而以華文譯之與昂霄所志互有詳略今取二家之書考定其說有不同者附注於下按河源在土蕃朶甘思西鄙有泉百餘沮洳散渙弗可逼視方可七八十里履髙山下瞰燦若列星以故名火惇腦兒火惇譯言星宿也【思本曰河源在中州西南直四川馬湖蠻部之正西三千餘里雲南麗江宣撫司之西北一千五百餘里帝師撒思加地之西南二千餘里水從地湧出如井其井百餘東北流百餘里匯爲大澤曰火惇腦兒】羣流奔湊近五七里匯二巨澤名阿刺腦兒自西而東連屬吞噬行一日迆邐東騖成川號赤賔河又二三日水西南來名亦裏赤與赤賔河合又三四日水南來名忽闌又水東南來名也裏術合流入赤賓其流浸大始名黃河然水猶淸人可涉又一二日岐爲八九股名也孫斡倫譯言九渡通廣五七里可度馬又四五日水渾濁土人抱革囊騎過之聚落糾木乾象舟傅髦革以濟僅容兩人自是兩山峽束廣可一里二里或半里其深叵測朶甘思東北有大雪山名亦耳麻不莫剌其山最髙譯言騰乞裏塔卽昆侖也山腹至頂皆雪冬夏不消土人言逺年成冰時六月見之自八九股水至昆侖行二十日【思本曰自渾水東北流二百餘里與懷裏火禿河合又東北流一百餘里過郎麻哈也又正北流一百餘里又折而西北流二百餘里又折而正北流一百餘里乂折而東流過昆侖山下番名亦耳麻不莫剌其山髙峻非常山麓綿亙五百餘里河隨山足東流過撒思加闊卽闊提地】河行昆侖南半日又四五日至地名闊卽及闊提二地相屬又三日地名哈喇別裏赤兒四達之衝也多冦盜有官兵鎭之近北二日河水過之【思本曰河過闊提與亦西八思今河合亦西八思今河源自鐵豹嶺之北正北流凡五百餘里而與黃河合】昆侖以西人簡少多處山南山皆不穹峻水亦散漫獸有髦牛野馬狼麅羱羊之類其東山益髙地亦漸下岸狹隘有狐可一躍而越之處行五六日有水西南來名納鄰哈剌譯言細黃河也又兩日水南來名乞兒馬出二水合流入河【思本曰自哈剌河與黃河合正北流二百餘里過阿以伯站折而西北流經昆侖之北二百餘里與乞裏馬出河合乞裏馬出河源自威茂州之西北岷山之北水北流卽古當州境正北流四百餘里折而西北流又五百餘里與黃河合】河水北行轉西流過昆侖北一向東北流約行半月至貴徳州地名必赤裏始有州治官府州吐蕃等處宣慰司司治河州又四五日至積石州卽禹貢積石五日至河州安鄕關一日至打羅坑東北行一日洮河水南來入河【思本曰自乞裏馬出河與黃河合又西北流與鵬拶河合折而西北流三百餘里又折而東北流過西寧州貴徳州馬嶺凡八百餘里與邈水合邈水源自靑唐宿軍谷正東流五百餘里過三巴站與黃河合又東北流過土橋站古積石州來羌城廓州構米站界都城凡五百餘里過河州與野龎河合野龎河源自西傾山之北水東北流凡五百餘里與黃河合又東北流一百餘里過踏白城銀川站與湟水浩亹河合又東北流一百餘里與洮河合】又一日至蘭州過北卜渡至鳴沙河過應吉理州正東行至寧夏府南東行卽東勝州大同路自發源至漢地南北澗溪細流傍貫莫知紀極山皆艸石至積石方林木暢茂世言河九折彼地有二折蓋乞兒馬出及貴徳必赤裏也【思本曰大槪河源東北流所歷皆西蕃地至蘭州凡四千五百餘里始入中國又東北流過達達地凡二千五百餘里始入河東境內又南流至河中凡一千八百餘里通計九千餘里】

按河源出吐蕃之昆侖自唐貞觀後已有是說杜佑歷詆前載劉元鼎從而證明之其說遂牢不可破惟源發紫山尙未分曉故元遣都實往探之果得之朶甘思西鄙東北去昆侖有一月程【明太祖實錄云鄧愈沐英討土蕃追至昆侖山宣宗實錄云李英追安定曲先賊逾昆侖山卽都實之所謂騰乞裏塔也】然則古書言河出昆侖者皆屬虛記卽吐蕃自云昆侖爲河之所出亦妄談而不足信矣

宗泐小傳曰洪武十一年太祖以佛書有遺命僧宗泐領徒三十餘人往西番求之十五年得經還朝泐有望河源詩自記云河源出自抹必力赤巴山番人呼黃河爲抹處犛牛河爲必力處赤巴者分界也其山西南所出之水則流入犛牛河東北之水是爲河源予西還宿山中番人戲相謂曰漢人今飲漢水矣其源東抵昆侖可七八百里今所涉處尙三百餘里下與昆侖之水合流中國相傳以爲源自昆侖非也昆侖名麻琫剌其山最髙大四時常雪有神居之番書載其境內祭祀之山有九此其一也

按宗泐取經還其所涉處南距河源尙數百里則是所謂抹必力赤巴山亦聞之番人非目覩也犛牛河者雲南之麗江源也蓋因朱思本言河源直麗江宣撫司西北一千五百里故又附防爲此說然都實謂河源自平地湧出而宗泐云出抹必力赤巴山都實自河源至昆侖行三十日而宗泐云可七八百里百餘年間見聞異辭吾誰適從哉

玉鏊河源辧曰西域之迹發自張騫騫所歷諸國甚久且逺東漢之世大秦條支安息至於海濱四萬里外重譯貢獻班超遣掾甘英窮臨西海而還皆未覩所謂昆侖也何元使得之易乎禹本紀言河出昆侖去嵩髙五萬里外國圖雲從大晉西七萬里得昆侖之墟今元使行不及五千里云已逾之何昆侖之近乎自昔言昆侖者皆在西北元使所圖廼在西南何也然則元使所謂昆侖者果昆侖乎所謂星宿海者果河源乎未可知也又曰吾嘗考之河有兩源一出於闐一出昆侖之墟且漢使亦嘗窮河源矣謂出於闐其山多玉石采來獻天子案古圖書名其山爲昆侖然非古所謂昆侖也元使所見其殆是乎若昆侖之墟彼固未之覩也又曰佛圖調謂鐘山西六百里外有大昆侖又有小昆侖然則昆侖果非一乎昆侖之逺近不一河源惡乎定曰水經云昆侖在西北河水出其東北陬東南流入渤海其一源出於闐之南山北流與蔥嶺水合東注蒲昌海郭璞云河出昆侖潛行地下至於闐國復分流岐出合而東注鹽澤復行積石爲中國河此定論也予見近世之論河源者每以一夫之目輙廢千古之論故爲之辧

按文恪以都實所謂昆侖未必眞昆侖所謂星宿海未必眞河源不可以一夫之目廢千古之論此言是也至其論昆侖與河源大意謂蔥嶺之河不始於蔥嶺自其西北昆侖之墟潛行地下東出爲蔥嶺河又東與於闐河合而東注於鹽澤鹽澤水復潛行地下南出於積石爲中國河也其說本山水二經及郭酈之注頗有根據然昔之言昆侖者實有二處一在西北爲河源之所出一在西南爲弱水之所環不得云皆在西北也若夫元使所見之昆侖明在吐蕃中而以爲卽漢武所名之山誤矣

又按吐蕃之源都實親見之殆非妄言西域之源具載於史漢豈爲虛記然近世往往疑西域而信吐蕃何也則以吐蕃之水與積石山下河相連爲有目者所共見而鹽澤潛行地下南出積石爲中國河者幽閟難知故也理有固然無足怪者故吾以爲欲辧二源之是非其樞要全在於積石積石之河果爲鹽澤潛流之南出也則必有卓詭之狀與凡水不同者山海經云不周之山東望泑澤河水所潛也其源渾渾泡泡泑澤卽鹽澤酈道元云洄湍電轉爲隱淪之脈當其澴流之上飛禽奮翮霄中者無不墜於淵波河水之洑也如是則其南出於積石自地中而上奮湓溢洶湧之狀倍奇於鹽澤可知也水經雲山下有石門河水冒以西南流而道元絕無所發明則以積石久沒於羌中人不得至其地驗其形故無可言也獨怪唐人頗有知大積石者聘使往來身歷其地見吐蕃之水自西南來卽以爲河源而不能於積石之下詳察重源之有無是爲可恨耳元柯九思序河源志云太祖徵西夏取西涼府遂至黃河九渡九渡卽也孫斡倫河也世祖狃於舊聞久謂黃河出吐蕃中特以九渡之南導源未悉故遣都實一探之都實往還驛路畢景奔馳經史遺文絕不畱意卽如積石爲大禹導河之始漢時東去河關縣千餘里今以朱思本記求之當在河折而東北過西寧州處都實身歷其地而不知而以唐之積石軍爲積石況能察重源之有無邪元之君臣不學無術無足深責後之學者憑一時之記注而直斥史漢爲誕妄則過矣自王文恪著辧以來學者始稍稍尋繹前載然天下之事理有古是而今非者亦有古非而今是者執一以論卽非通人使積石之地果有重源顯發之迹則漢史爲是元史爲非茍無其迹而惟西南一大川自吐蕃來數千里與積石之河相連則亦不可謂非河源矣蓋山川出沒靈變無方必得淹通經術之士及一二精於物理者足踐其境目察其形心識其所以然而後可以斷古今之是非非張騫都實輩所能辦亦非書生之筆舌所能爭也

禹貢錐指卷十三上﹤經部﹐書類﹐禹貢錐指﹥

欽定四庫全書

禹貢錐指卷十三中之

徳淸胡渭撰

南至於華陰

傳曰河自龍門南流至華山北而東行易氏曰河自龍門口又二百里至陜州之西北對河爲華州華陰縣蔡氏曰華陰華山之北也

水經注河水自皮氏縣西文南出龍門口汾水從東來注之【汾水出太原汾陽縣管涔山西南流至汾陰縣北而西注於河詳見冀州】昔大禹導河積石疏決梁山謂斯處也又南逕梁山原東【梁山晉之望也在馮翊夏陽西臨於河上山崩壅河三日不流】又南崌谷水注之【水出梁山東南注於河昔韓信襲魏王豹以木罌自此渡】又南逕髙門又東南逕華池南【池在夏陽城西北四里許髙門東去華池三里】又東南逕司馬子長墓北【太史公自敍曰遷生於龍門是其墳墟所在矣昔魏文侯與吳起浮河而下美河山之固卽於此也】又南逕子夏石室【在今郃陽縣東】又南逕汾陰縣西【今榮河縣北有汾陰故城】又逕郃陽城東【故有莘邑爲太姒之國詩云在郃之陽在渭之涘謂此也城南有瀵水東流注於河卽郃水縣取名焉今縣東四十里有郃陽故城】又南瀵水入焉【水出汾陰縣南四十里平地開源濆泉上湧大幾如輸深則不測俗呼爲瀵魁與郃陽瀵水夾河河中渚上又有一瀵水皆相潛通其水西南流注於河】又南逕陶城西【元和志云在臨晉縣北四十里】又南逕蒲阪縣西【舜所都也今蒲州東南有蒲阪故城】又南逕雷首山西【山臨大河北去蒲阪三十里有夷齊墓】又南涑水注之【水出河北縣雷首山亦曰雷水西南流注於河左傳謂之涑川】又南歷船司空與渭水防【今華陰縣東北五十里有船司空故城】又南流潼激關山因謂之潼關【灌水北流逕通谷又東北注於河述徵記所謂潼谷水者也元和志云關西一里有潼水因以名關】以今輿地言之河自韓城縣龍門山南流與汾水合【縣誌云河自龍門而南距郃陽不百里河壖多客土遇潦輙潰】又南逕郃陽縣東其東岸則榮河縣臨晉縣【郃陽在陜西同州東北一百十里黃河去縣四十里榮河在山西蒲州東北一百二十里黃河舊在縣西五里明時漸徙而東正徳二年遂至城下今去縣僅七十步臨晉在州東北七十里黃河在縣西三十里】又南逕朝邑縣東又南至華陰縣東北與渭水合其東岸則蒲州【朝邑在同州東三十里黃河去縣二十八里有臨晉關華陰在華州東七十里黃河去縣九十里蒲州在平陽府西南四百五十里黃河舊在州西蒲津門外明萬曆八年河決東齧城闉甃石岸以障之今漸徙而西去城十餘里有蒲津關與臨晉關夾河相對】又南逕雷首山西至潼關衛北【衛在陜西都司東明析華陰地置西至華陰縣界一里黃河在衛北一里潼關故城在衛東南四里左傳所謂桃林之塞元和志云自靈寶縣以西至潼關皆是】折而東是爲河曲【春秋文公十二年秦晉戰於河曲卽此地也】此河水南至華陰之所經雍州文所稱龍門西河者也

穿渠引水非古也自溝洫之制廢而灌漑之事興利於田而河則病矣關中引水漑田自鄭國渠始及漢武時用鄭當時言穿渠引渭以漕且漑南山下用番系言引汾漑皮氏汾陰下引河漑汾陰蒲阪下又用嚴熊言引洛漑重泉以東爲龍首渠宣房旣塞用事者益爭言水利朔方西河河西酒泉皆引河及川谷以漑田關中則有靈軹渠成國渠湋渠六輔渠白渠皆漑田各萬餘頃它小渠及陂山通道者不可勝言故王莽時大司馬長史張戎議曰水性就下行疾則自刮除成空而稍深河水重濁號爲一石水而六斗泥今西方諸郡以至京師東行民皆引河渭山川水漑田春夏漧燥少水時也故使河流遲貯淤而稍淺雨多水暴至則溢決而國家數隄塞之稍益髙於平地猶築垣而居水也可各順從其性毋復灌漑則百川流行水道自利無溢決之害矣蓋河水多泥急則通利緩則淤澱今榮陽之下旣有鴻溝華陰以上復有諸渠分水太多則河流日遲河身日髙故水暴至不能容漢人知此者鮮惟戎知之

東至於厎柱【渭按厎史記作砥】

傳曰厎柱山名河水分流包山而過山見水中若柱然在西虢之界渭按西虢今河南府之陜州是也厎柱在州東四十里黃河中

水經注河水自華陰潼關東北流【水側有黃卷阪傍絕澗涉此阪以升潼關所謂溯黃卷以濟潼矣歷北出東崤謂之函谷關關之直北隔河有層阜巍然獨秀世謂之風陵戴延之所謂風塠者也寰宇記云河東縣風陵是女媧之墓秦漢以來俱系祀典按函谷關在今河南靈寶縣南十一里黃卷潘嶽西徵賦作黃巷】又東北玉澗水注之【水南出玉溪北流逕閿鄕城西而北注於河】又東逕閿鄕與全鳩澗水合【水出南山北流注於河述徵記云全節地名也其西名桃原古之桃林按圖經全節卽漢書全鳩裏戾太子死處在閿鄕縣東十里鳩澗西】又東逕河北縣南【與湖縣分河按河北今芮城湖縣今閿鄕】又東永樂澗水注之【水北出薄山南流入於河卽渠豬之水也】又東逕芮城【芮伯萬之故疆也按今芮城縣北有河北故城唐貞觀十一年河溢壊陜州河北縣卽此】又東逕湖縣故城北【湖水出桃林塞之誇父山武王伐紂天下旣定王及嶽濱放馬華陽散牛桃林卽此處也三秦記曰桃林塞在長安東四百里若有軍馬好行則牧華山休息林下惡行則決河漫延人馬不得過矣湖縣故城在閿鄕縣東四十里】又東合栢谷水【水出農縣山北流入河】又東右合門水【洛水之枝流也東北歷陽華山又北逕農縣故城東而北注於河】又東得七里澗【澗在陜西七里故名元和志云曹陽墟俗名七里澗在陜縣西南七里黃河自靈寶界流入後漢獻帝東歸至陜議者欲天子浮河東下太尉楊彪曰從此以東有三十六灘非萬乘所當從也乃止】又東逕陜縣北【河北對茅城津亦取名焉春秋文公三年秦伯伐晉自茅津濟封殽屍而還是也河南卽陜城昔周召分伯以此城爲東西之別戴延之曰城南倚山原北臨黃河縣水百餘仞臨水者咸悚惕焉西北帶河水湧起方數十丈蓋史記所云魏文侯二十六年號山崩壅河所致耳按今陜州治卽陜縣故城古焦國也茅津亦謂之大陽津與虢山俱在州西北三里】又東逕大陽縣故城南【城在今平陸縣東北地理誌謂之北虢】又東沙澗水注之【北出虞山東南逕傅巖孔安國云傅說隱於虞虢之間卽此處也傅巖東北十餘里有顚軨阪左傳所謂入自顚軨者也其水南流注於河】又東過砥柱間砥柱山名也昔禹治洪水山陵當水者鑿之故破山以通河三穿旣決水流疎分指狀表目亦謂之三門矣山在虢城東北大陽城東也【元和志云厎柱山俗名三門山在硤石縣東北五十里黃河中硤石本陜縣地】河之右則殽水注之【水出河南盤殽山東北流與石殽水合水出石殽山山有二陵南陵夏后臯之墓也北陵丈王所避風雨矣殽水又北注於河】又東千崤之水注焉【水南導於千崤之山北流注於河河水翼岸夾山巍峯岐舉重嶺幹霄按崤在今河南府永寧縣北六十里元和志云自東崤至西崤長三十五里在秦關之東漢關之西崤與殽同】鄭云地說河水東流貫砥柱觸閼流今世所謂砥柱者蓋乃閼流也砥柱當在西河余按鄭說非是西河當無山以擬之自砥柱以下五戶以上其間一百二十里河水竦石桀出勢連襄陸蓋亦禹鑿以通河疑此閼流也其山𨿽辟尙梗湍流激石云洄澴波怒溢合有一十九灘水流迅急勢同三峽破害舟船自古所患【漢鴻嘉四年楊焉言從河上下患砥柱隘可鐫廣之上乃今焉鐫之裁沒水中不能復去而令水益湍怒害甚平日魏景初二年二月帝遣都督沙丘部監運諫議大夫冦玆帥眾五千人歲常修治以平河阻晉泰始三年正月武帝遣監運太中大夫趙國與都匠中郎將河東樂世帥眾五千餘人修治河灘事見五戶祠銘𨿽世代加功水流漰渀濤波尙屯及其商舟是次鮮不踟躕難濟故有眾峽諸灘之言五戶灘名有神祠通謂之五戶將軍按今陜州東一百六十里有五戶灘在河中爲湍激之處自此而東河流稍爲寛衍】以今輿地言之河自潼關衛北折而東逕閿鄕縣北又東逕靈寶縣北其北岸則芮城縣【閿鄕在河南陜州西少北一百三十里黃河南去縣七里靈寶在州西六十里黃河南去縣十里芮城在山西解州西南七十里黃河在縣南二十里薄山在縣北十五里】又東逕陜州北其北岸則平陸縣又東過厎柱【陜州在河南府西三百里平陸在解州東南九十里砥柱山在黃河中西去陜州四十里西北去平陸五十里】唐趙冬曦三門賦序曰砥柱山之六峯者皆生河之中流蓋夏后之所開鑿其最北有兩柱相對距崖而立卽所謂三門也次於其南有孤峯揭起峯頂平闊夏禹之廟在焉西有孤石數丈圓如削成復次其南有三峯東曰金門中曰三堆西曰天柱河水從黃老祠前東流湍激蹙於孤石折流而南漱於三門苞於廟山乃分爲四流淙於三峯之下抵於曲隈防流東注加以兩崖夾水盤紆激射天下罕比【都穆曰砥柱在陜州東五十里黃河之中循河至三門集津三門者中曰神門南曰鬼門北曰人門水行其間聲激如雷而鬼門尢爲險惡舟筏一入鮮有得脫三門之廣約二十丈其東百五十步卽砥柱崇約三丈周數丈蔡氏書傳以三門爲砥柱州誌亦謂砥柱卽三門山皆未嘗親履其地故繆誤若此按此說與趙賦小異要之諸峯在當時總爲一巨石禹析之以通河三門亦砥柱也後人彊生分別耳】此河水東至厎柱之所經也

厎柱之險不減於龍門自古患之漢武帝時河東守番系言漕從山東西歲百餘萬石更厎柱之艱敗亡甚多成帝鴻嘉四年使楊焉鐫廣之而水益湍怒爲害甚於故魏晉之世兩經修治功卒不集隋開皇十五年詔鑿厎柱大業七年厎柱崩偃河逆流數十里唐貞觀十一年河溢壊陜州河北縣二十年幸河北觀厎柱令魏徵勒銘是時自洛至陜皆運於陸【行三百里】自陜至京乃運於水顯慶中大匠楊務廉鑿棧以挽漕舟人以爲苦開元二十二年從京兆尹裴耀卿言開三門山北路十八里謂之北運【時於三門東西各置一倉東曰集津西曰鹽倉漕舟輸其東倉而陸運以輸西倉復以舟漕達關中】旣避水險而陸運庸錢亦省數十萬緡二十九年陜州刺史李齊物鑿厎柱爲門以通漕開山顚爲挽路燒石沃醯而鑿之天寶元年上言三門運渠成然棄石入河激水益湍怒舟不能入新門水漲以人挽舟而上歲漕經厎柱覆者幾半貞元二年陜虢觀察使李泌益鑿集津倉山西逕爲運道屬於三門倉遂罷南路陸運【見食貨志按李泌事新書撫杜氏通典而舊書無之或以爲疑非也】五代建都於汴漕不由厎柱非其所急宋幹徳初詔重鑿厎柱三門慶曆中陜西用兵歐陽修請案裴耀卿舊迹以通漕運而不果行自是之後無復有以厎柱爲言者矣大抵三門之險非鐫鑿所能除堯都平陽冀之島夷及兗靑徐荊豫之貢道必由厎柱或疑其時亦參用陸運以余觀之三門之險不專在厎柱其下兼有閼流爲之阻蓋自厎柱以東夾河羣山之水並注於河禹功旣逺泥沙日積河上激六峯下阻十九灘湍波倍加洶湧昔人計不及此但欲鐫廣三門一試於楊焉再試於李齊物不惟無益而害且滋甚則以鐫石落水河身愈淺三門𨿽廣不能勝百二十里之閼流故也禹治河率自下始孔傳云或鑿山或穿地度禹當日必先浚閼流而後析厎柱析厎柱者鑿山也浚閼流者穿地也二險並去則貢舟直達帝都不必參用陸運矣嗟乎世患無神禹耳豈患厎柱之不可漕哉

又東至於孟津【釋文孟津如字渭按孟史記漢書並作盟】

傳曰孟津地名在洛北都道所湊古今以爲津正義曰在孟地置津謂之孟津傳云地名謂孟爲地名耳杜預云孟津河內河陽縣南孟津也在洛陽城北都道所湊古今常以爲津武王渡之近世以來呼爲武濟渭按河陽本晉邑漢置縣屬河內郡其故城在今河南懷慶府孟縣西南三十里

左傳隱十二年王與鄭田有盟杜預曰盟卽河陽縣南孟津孔疏於秦誓序云孟者河北地名春秋所謂向盟是也盟古通作孟其地本在河北閻百詩曰孟津之漸譌而南也自東漢始考更始二年使朱鮪等屯洛陽光武亦令馮異守孟津以拒之是時孟津猶在北安帝永初五年羌入冦河東至河內百姓驚奔南渡河使朱寵將五營士屯孟津靈帝中平六年何進謀誅宦官使丁原燒孟津火照城中城中者洛陽城中也則已移其名於河之南猶蒲津關在蒲州臨晉關在朝邑而史記正義於漢王出臨晉關下云卽蒲津關在臨晉縣唐臨晉屬蒲州是移河西之關名於河東也黎陽津在濬縣白馬津在滑縣而通典於黎陽下曰有白馬津則又移河南之津名於河北大抵歷代浸久土俗傳譌類如此也渭按延津在延津縣北而唐志新鄕縣有延津關棘津在胙城縣北而寰宇記云在汲縣南七里此皆移河南之津名於河北與前事相類杜預云河陽縣南孟津確不可易又曰在洛陽城北者謂其地南直洛城居天下之中欲明都道所湊故舉以爲言非謂在河之南也西漢時河南無孟津孔傳不言河陽似以爲河南洛北傳出魏晉間手此又一證

林少頴云河自華陰至於厎柱夾兩山之間其流皆湍悍至於孟津然後其勢稍緩可以橫舟而渡也渭按大陽縣南有茅津秦穆公封殽屍自此濟河不待至河陽始可渡林說非是大河津濟處甚多惟孟津以都道所湊四通五達之衢故其名古今特著耳

水經注河水自大陽縣砥柱山東五戶灘又東淸水從西北來注之【水出淸廉山西東南流逕垣縣壺城東而注於河當在今垣曲縣西】又東與教水合【水出垣縣北教山南流逕鼓鐘山伏入石下謂之伏流水復出而南入於河今垣曲縣西四十里有垣縣故城】又東與畛水合【水出新安縣靑要山北流注於河】又東防濝水【水出垣縣王屋西山東南流歷軹關南而東注於河今濟源縣西有濝水】又東逕平陰縣北湛水從北來注之【縣故晉陰地陰戎之所居三老董公說髙祖處陸機所謂皤皤董叟謨我平陰者也湛水篇雲湛水出河內軹縣西北山東南流當平陰縣之東北南入於河今濟源縣西南有湛水】又東逕河陽縣故城南【春秋書天王狩於河陽十三州誌曰治河上河孟津河也】又逕臨平亭北【帝王世紀曰光武葬臨平亭南西望平陰者也按後漢明帝紀原陵注云臨平亭南去洛陽十五里】又東逕洛陽縣北【河之南岸有一碑北面題云洛陽北界按洛陽故城漢河南郡治在今洛陽縣東北二十里】又東逕平縣故城北【俗謂之小平河北側岸有二城相對置北中郎府河水南對首陽山春秋所謂首戴也按漢河南郡有平縣卽今孟津縣西北小平城也杜佑曰在鞏縣西北有津曰小平津】河南有鉤陳壘世傳武王伐紂八百諸侯所防處河水至斯有盟津之目論衡曰武王與八百諸侯咸同此盟故孟津亦曰盟津尙書所謂東至於孟津者也【又名富平津晉陽秋雲杜預造橋於富平津所謂造舟爲梁者也又謂之陶河魏尙書僕射杜畿以帝將幸許試樓船覆於陶河謂此也】以今輿地言之河水自陜州又東逕澠池縣北其北岸則垣曲縣【澠池在河南府西少北一百六十里垣曲在絳州西南二百十里黃河在縣南五里與澠池分水】又東逕新安縣北又東逕洛陽縣北又東逕孟津縣北【新安在河南府西北七十里黃河去縣七十里洛陽河南府治黃河去縣二十里繞北邙山之麓孟津縣在府東北五十里黃河去縣五里有陶渚其西有峽石馬渚髙渚委粟津皆大河津濟處縣西北十五里有羅家灘又西爲楊家灘栁灘杏灘及耕子馬墳二灘皆在大河中】其北岸則濟源縣孟縣【濟源在懷慶府西七十里黃河在縣南七十里與新安洛陽分水孟縣在府南少西五十五里黃河在縣南二十里南對小平津廣二里有南城北城中潬城唐貞觀十一年河溢毀中潬城帝幸白司馬阪觀之河陽三城記云北城南臨大河長橋架水南城三面臨河屹立水濱中潬表裏二城南北相望黃河兩派貫於三城之間每秋泛溢南北二城皆有濡足之患而中潬屹然如故容齋隨筆云河中一洲名曰中潬上有河伯祠水環四周喬木蔚然嘉祐八年秋大水馮襄了無遺迹中潬由是遂廢孟縣新志云卽今河中郭家灘也潬徒旱反】此河水又東至孟津之所經也自古論河患者皆云孟津而下地平土疏移徙不常失禹故道然吾觀孟津以上亦不能無患自杜預建浮梁之後更三百餘年不聞爲水所毀至唐貞觀十一年河溢壊中潬城始見於史逮宋而其患彌甚史不絕書嘉祐八年大水馮襄中潬之城遂廢推原其故蓋隋唐以來厎柱閼流之害倍於曩時延及孟津河身亦淺水暴至不能容故也宋世北河淤澱水不通行今南岸灘渚更多非止一中潬矣【潘季馴兩河經略疏曰黃河經行之地惟河南之土最松禹導河入海一經河南其水未必如今之濁今去禹導河之時復三千餘年流日久土日松土愈松水愈濁故平時之水以斗計之沙居其六一入伏秋則居其八矣以二升之水載八分之沙非極湍急卽至停滯故水分則流緩流緩則沙停勢所必至也】其所以不至逺汜濫者徒以夾河之山脈未盡地髙土堅耳然上流之怒不泄則害必鐘於下流漢明帝詔曰左隄彊則右隄傷左右皆彊則下方傷孟津之隄所謂左右皆彊則下方傷者也至滎陽則左隄彊而右隄傷矣治河者欲使洛汭以東永無溢決其可置孟津厎柱於度外乎

東過洛汭至於大伾【釋文伾或作岯音丕又皮鄙反徐扶睂反又敷睂反韋音嚭郭撫梅反或作�渭按史記作邳】

傳曰洛汭洛入河處山再成曰伾至於大伾而北行正義曰洛入河處河南鞏縣東也釋山云再成英一成岯李巡曰山再重曰英一重曰岯傳云再成曰伾與爾雅不同蓋所見異也鄭云大岯在修武武徳之界張揖云成臯縣山也漢書音義有臣瓚者以爲修武武徳無此山也成臯縣山又不一成今黎陽縣山臨河豈不是大岯乎瓚言當然程氏曰洛旣北入河河之南洛之北其兩間爲汭汭之爲言在洛水之內渭水入河之間亦名渭汭是其義也黎陽山在大河垂欲趨北之地經之於河方其自南而東嘗卽華陰以記折東之始今其流東已逺垂欲折北亦當以地之極東者記之參揣其敍則黎陽實爲愜當而成臯則爲太蚤也渭按鞏縣漢屬河南郡其故城在今河南府鞏縣西南三十里修武武徳漢屬河內郡修武故城在今衛輝府獲嘉縣西北武徳故城在今懷慶府武陟縣東成臯漢屬河南郡其故城在今開封府鄭州汜水縣西北黎陽漢屬魏郡其故城在今大名府濬縣東北大伾山在縣東南二里

書序太康失邦昆弟五人須於洛汭作五子之歌召誥曰太保乃以庶殷攻位於洛汭史記周本紀武王曰自洛汭延於伊汭居易毋固其有夏之居左傳昭元年天王使劉定公勞趙孟子潁館於雒汭劉子曰美哉禹功明徳逺矣微禹吾其魚乎杜注云雒汭在河南鞏縣南水曲流爲汭酈道元曰洛汭卽什谷張儀說秦云下兵三川塞什谷之口史記音義云鞏縣有鄩谷水者也渭按杜元凱雲水曲流爲汭蓋洛水自故洛陽城南東流至偃師縣東南折而北逕鞏縣東又北入於河謂曲流爲汭亦無不可也

薛士龍曰大伾山許愼說今黎陽之黎山是其說不始於臣瓚矣今按岯�二字說文俱無伾字下引詩以車伾伾壞字下云丘再成者與孔傳同並無薛所稱語愼有五經異義或出其中然宋時此書已亡薛何由見且鄭康成生於愼後云大伾在修武武徳之界張揖三國魏人亦云成臯縣山成臯河北岸卽修武武徳也可見漢魏時未有指黎山爲大伾者實臣瓚倡之酈元猶不從從瓚自頴達始此後人勝前人處薛所稱疑是徐鍇說文系傳語出楚金誤爲叔重耳志家漫載不復討論故辧之

黎陽山一名黎山水經注云黎陽縣黎侯國也晉灼曰黎山在其南河水經其東其山上碑云縣取山之名取水在其陽以爲名也劉楨黎陽山賦曰南防黃河左覆金城靑壇承祀髙碑頌靈隋志黎陽縣有大伾山括地誌云大伾山今名黎陽東山又名靑壇山山在衛州黎陽縣南七里顧炎武肇城記云爾雅山一成曰伾孔安國曰山再成曰伾今觀山形當以安國爲是山上有靑壇漢光武平王郎還至黎陽築壇祭告天地百神劉楨賦所謂靑壇承祀髙碑頌靈者也濬縣新志云大伾山周五十里髙四十丈有奇峯巘秀防若倚屏幛今按縣北六里又有紫金山在大伾之東北翠石稜稜山無餘土縣東有鳳皇山與紫金東西並峙縣西南一里有浮丘山髙三十餘丈縣治正跨其上皆大伾之支隴賈讓所謂東山也縣西南四十餘里有同山縣西二十里有白祀山縣西北二十五里有善化山卽古枉人山俗名上陽三山周三十里髙六十餘丈此皆賈讓所謂西山也上陽三山當指同山白祀枉人而李垂導河書以大伾上陽太行爲三山大謬宋河渠志又有居山汶子二小山在大山之東北蓋卽縣誌所稱紫金鳳皇也水經注河水自平縣故城北又東逕鞏縣北【河水於此有五社津縣北有山臨城謂之崟原丘其下有穴謂之鞏穴直穴有渚謂之鮪渚呂氏春秋武王伐紂至鮪水紂使膠鬲候周師卽是處也按五社津在今鞏縣北五里崟原丘在縣西北三十里】洛水從縣西北流注之【洛汭北對瑯邪渚入於河謂之洛口淸濁異流皦焉殊別】又東逕成臯縣北濟水從北來注之【河水自洛口又東左逕平臯縣南又東逕懷縣南濟水故道之所入與成臯分河水按平臯廢縣在今溫縣東懷縣故城在今武陟縣西南】又逕黃馬阪北【謂之黃馬關今在汜水縣西十五里】又東逕旋門阪北【今成臯西大阪曹大家東徵賦曰望河洛之交流看成臯之旋門者也今在汜水縣西南十里】又東逕大伾下【成臯縣故城縈帶伾阜絕岸峻周河水南對玉門昔漢祖與滕公潛出濟於是處也按大伾山在汜水縣西一里有大澗九曲一名九曲山西去洛口裁四十里非禹貢之大伾明甚】又東合汜水【水南出浮戲山世謂之方山北流逕虎牢城東又北注於河按方山在汜水縣南四十里】又東逕板城北【有津謂之板城渚口按板渚在汜水縣東北二十里卽板城渚隋大業初開通濟渠自板渚引河歷滎陽入汴是也】又東逕滎陽縣蒗蕩渠出焉【漢平帝之世河汴決壞未及得修汴渠東侵日月彌廣水門故處皆在水中明帝永平十二年議治汴渠乃詔王景與將作謁者王昊築隄修堨起自滎陽東至千乘海口千有餘裏景乃商度地勢鑿山開澗防遏衝要疏決壅帶十里一水門更相洄注無復潰漏之患順帝陽嘉中又自汴口以東緣河積石爲堰通古淮口咸曰金堤靈帝建寧中又增修石門以遏渠口水盛則通注津耗則輟流按古滎陽今爲滎澤河陰二縣地蒗蕩渠首受河處卽今河陰縣西二十里之石門渠是也河渠書言滎陽下引河東南爲鴻溝亦卽其處班志河南滎陽縣下云有浪湯渠首受泲泲卽濟也漢人謂濟水截河而南故曰首受泲京相璠所謂出河之濟宋張洎云卽鴻溝也蒗蕩渠東南流爲滎瀆濟水爲官渡水爲陰溝汳水浚儀渠其在大梁城南者爲鴻溝鴻溝南流兼沙水之目沙水枝津又爲睢水渦水名稱不一要皆河陰石門河水爲之委別而原同也志家不曉系鴻溝於今滎陽縣漢京縣地系蒗蕩於滎澤縣系石門渠於河陰縣似各爲一水原委不相貫者而人以河陰石門與滎口石門混爲一處故詳辧之若隋煬引板渚口水入汴則在汜水縣東北二十里漢成臯縣地其非古滎陽引河處亦明矣】河水又東北逕捲之扈亭北【左傳文公七年晉趙盾與諸侯盟於扈竹書紀年晉出公二十二年河絕於扈卽於是也按杜預云扈鄭地在滎陽捲縣西北今原武縣西北有扈亭】又東逕八激堤北【漢安帝永初七年令謁者於岑於石門東積石八所皆如小山以捍衝波謂之八激堤】又東逕捲縣北【楚荘祀河告成而還卽是處也按捲縣故城在原武縣西北七里城東有濟隧濟水上承河水於捲縣北河南與出河之濟防】又東北逕武徳縣東沁水從西來注之【沁水篇雲沁水出上黨湼縣謁戾山東南流逕武徳縣南又東南至滎陽縣北東入於河】又東北逕酸棗縣西濮水東出焉【漢孝文時河決酸棗東潰金堤大發卒塞之今無水按酸棗故城在今延津縣北十五里濟水注雲濮水受河於酸棗縣漢世塞之卽此濮水也】河水又東北通謂之延津【元和志云滑州靈昌縣有延津卽靈昌津在縣東北二十二里今滑縣西南有靈昌廢縣津在白馬津之西南】又東逕燕縣故城北【河水於是有棘津之名故南津也春秋僖公二十一年晉將伐曹曹在縣東假道於衞衞人不許還自南河濟卽此也按今胙城縣東有東燕故城棘津又名石濟宋元嘉中垣護之以水軍守石濟是也】又東淇水入焉【淇水口亦名淸河口以淇淸二水合流入河故互受其名也詳見北過降水下】又東逕遮害亭南【溝洫志曰在淇水口東十八里有金隄隄髙一丈自淇口東地稍下隄稍髙至遮害亭四五丈按淇水口賈讓云在黎陽南七十餘里遮害亭西十八里是河先合淇水而後經遮害亭也】有宿胥口舊河水北入也【按宿胥口在濬縣西南遮害亭東詳見北過降水下】以今輿地言之河水自孟津縣北又東逕鞏縣北洛水入焉其北岸則溫縣濟水入焉【鞏縣在河南府東少北一百三十里黃河南去縣十里洛水舊於此入河今又東過汜水縣至滿家溝入河溫縣在懷慶府東南五十里黃河在縣南新志云河舊離城二十里今漸徙而北逼近城隈矣濟水古於武陟縣東入河後徙流逕溫縣南至平臯入河今故道盡陷河中】又東逕汜水縣北又東逕滎陽縣北其北岸則武陟縣沁水入焉【汜水在開封府鄭州西一百一十里黃河南去縣二十五里榮陽在鄭州西七十里黃河南去縣二十五里武陟在懷慶府東一百里黃河在縣南十五里沁水源出山西沁州沁源縣之綿山穿太行而東南流歷濟源河內修武至武陟縣東一里入河名南賈口方輿紀要云明永樂九年沁河溢淹沒縣境田廬詔修決口以禦之蓋沁水多沙而橫暴也】又東逕河陰縣北又東逕滎澤縣北其北岸則獲嘉縣【河陰在鄭州西北五十里黃河南去縣十里滎澤在州北五十里黃河舊去縣十里近時河益南侵直逼縣城矣獲嘉在衛輝府西南九十里黃河舊在縣南六十里明天順中河自武陟徙入原武而縣界之流遂絕】又東逕原武縣北【原武在開封府西一百二十里黃河南去縣二十里】又東逕陽武縣北【陽武在府西北九十里黃河舊在縣北二十三里與新鄕分水元至元中河徙出陽武縣南而縣北之流遂絕】又東逕延津縣北又東逕胙城縣北其北岸則新鄕汲縣【延津在府西北九十里黃河舊在縣北明成化中河徙從縣南入封丘界而縣北之流遂絕胙城在衛輝府東南三十五里黃河舊在縣北一里金明昌五年河徙自陽武灌封丘而東而胙城之流遂絕新鄕在府西南五十里黃河舊在縣西南元至元九年新鄕縣廣盈倉南河北岸決五十餘步尋又崩一百八十三步命修完之其後河徙自原武出陽武南而新鄕之流遂絕汲縣爲府治黃河舊在縣東南十七里與胙城分水府誌云自獲嘉縣西南四十里至新鄕縣南又東北至胙城縣又北接汲縣皆有漢古隄城東南有杏園鎭爲河津戍守處自金明昌中河徙而汲縣之流遂絕】又東北至濬縣西南古宿胥口大伾山在其東北其南岸則滑縣【濬縣在大名府西南一百八十里滑縣在府西南二百里黃河舊在濬縣東南滑縣西北自金明昌中河離汲縣而濬滑之流遂絕】此河水東過洛汭至於大伾之所經也

凡二水並行一盛則一微自然之勢也宋元祐初蘇轍上疏有云黃河之性急則通流緩則淤澱旣無東西皆急之勢安有兩河並行之理此格言也蓋上流宜合而不宜分合則流急而沙去分則流緩而沙停而禹顧於大伾之南釃爲漯川者則以河勢欲東不得不分之以泄其怒以漯川一道分河流十之一二不使指大如股亦未爲害耳及周之衰王政不修水官失職諸侯各擅其山川以爲己利於是有滎陽下引河爲鴻溝者自是以後日漸穿通枝津交絡宋鄭陳蔡曹衛之郊無所不達至定王五年河遂南徙無他河水之入鴻溝者多則經流遲貯不能沖刷泥沙故也宿胥之塞實鴻溝致之不然禹功歷千餘歲而不敝何獨至春秋一旦變遷也哉

河自孟津以下出險就平兼防濟沁伊洛漸有奔放之勢然南岸鞏至滎澤山脈不斷瀕河地形髙卬河不能決而南故廣武以東無河患禹但豬滎波而其事畢矣自鴻溝旣開不惟害及禹河而豫之東境亦被其災漢平帝之世河侵汴渠歲月逾甚滎澤塞爲平地陶丘不辧壤墳後𨿽修治而決溢時有邊韶滎口石門碑云一有決溢彌原淹野蟻孔之潰害起不測此鴻溝之遺患也故黃文叔曰蒗蕩出河斷非禹迹禹之行河本以河湍悍難行平地故釃二渠以引河而載之髙地二渠非得已也後世不識聖人之意妄鑿河爲瀆或不順地阞或附屬不理孫故其勢易決【考工記凡溝逆地阞謂之不行水屬不理孫謂之不行注云溝謂造溝阞謂脈理屬讀爲注孫順也不行謂決溢也禹鑿龍門播九河爲此逆阞與不理孫也孫音遜】蓋非獨蒗蕩也其下濮水通河而酸棗決瓠水通河而瓠子決汴渠亦屢決至王景治汴鑿山開澗十里置門使水更相回注紊亂渠脈而禹迹益壞矣且所爲通淮泗者以舟楫之利也菏已通矣而何更用通蒗蕩哉其曰禹塞淫水而鑿之者春秋戰國之世商榷功利而忽逺圖並植私徇欲而不顧大經策謀之士托其名於禹而世不察也河渠書云滎陽下引河東南爲鴻溝以通宋鄭陳蔡曹衛與濟汝淮泗防其在春秋戰國之際明矣偉哉此論善發禹貢之蘊並可以證徐州達於河之誤昔漢武帝云河廼大禹之所道也聖人作事爲萬世功通於神明恐難攺更惟英主能爲是言周衰列國之君不明斯義茍欲便轉輸資灌漑則妄引河流貫注境內狃於一時之小利而不顧萬世之大害穿渠之禍甚於曲防眞夏王之罪人也

禹貢錐指卷十三中之上

欽定四庫全書

禹貢錐指卷十三中之下

徳淸胡渭撰

北過降水至於大陸【釋文降如字鄭戶江反渭按降漢書作洚字之誤也】

傳曰降水水名入河渭按宋張洎雲降水卽濁漳也字或作絳地理誌上黨屯畱縣下云桑欽言絳水出西南東入海酈道元引此文作入漳雲絳水發源屯畱下亂漳津與漳俱得通稱也通典雲漳水橫流而入河在今廣平郡肥鄕縣界大陸城名見冀州河渠書云禹道河至於大伾以爲河所從來者髙水湍悍難以行平地數爲敗乃廝二渠以引其河北載之髙地過降水至於大陸二渠其一爲漯川自黎陽大伾山南東北流至千乘入海其一則河之經流自大伾山西南折而北爲宿胥口又東北逕鄴縣東至列人斥章縣界合漳水是爲北過降水溝洫志王橫曰禹之行河水本隨西山下東北去周譜云定王五年河徙則今所行非禹之所穿宜更開空使緣西山足乘髙地而東北入海卽此道也水經所敍漳水自平恩以下皆禹河之故道河自斥漳又東北逕平恩曲周以至鉅鹿其西畔爲大陸也漢鉅鹿縣唐爲平鄕鉅鹿二縣屬邢州今屬順徳府鉅鹿故城卽今平鄕縣治

正義云地理誌降水在信都縣案漢書以襄國爲信都在大陸之西或降水發源在此下尾至今之信都故得先過降水乃至大陸鄭以降讀爲下江反聲轉爲共河內共縣淇水出焉東至魏郡黎陽縣入河此近降水周時國於此地者惡言降故謂之共此鄭胸臆不可從也渭按襄國今爲邢臺縣縣界絕無降源孔說非是酈注濁漳引鄭尙書注言降水字不當作絳是也而讀降爲郕降於齊師之降以淇水爲降水共城爲降城則謬又曰今河所從去大陸逺矣館陶北屯氏河其故道與酈以爲近是今考地理誌館陶縣下雲河水別出爲屯氏河東北至章武入海今館陶臨淸淸平髙唐景州南皮滄州鹽山界中並有古屯氏河則屯河行淸河之東大河故瀆之西其爲禹河故道理或有之然鄴縣故大河在東北入海地誌有明文禹河旣自宿胥口北行至鄴豈復東行至館陶而與屯氏相接哉其非禹迹亦明矣

水經注濁漳水出上黨長子縣西發鳩山【元和志云在縣西南六十五里】東逕長水縣故城南【城在今縣西】屈從縣東北流陶水注之【水自城北東注於漳】又東逕屯畱縣南又屈逕其城東東北流有絳水注之絳水西出谷逺縣東發鳩之谷爲濫水【發鳩谷一名盤秀嶺又名方山鹿瀆山盤石山後魏地形志藍水出寄氏縣盤秀嶺南北流入濁漳元和志絳水出屯畱縣西南方山去縣八十四里寰宇記引冀州圖謂之鹿瀆山屯畱新志盤秀山在縣西南九十里一名盤石山按漢志上黨有谷逺縣在今屯畱縣界寄氏故城在縣西南七十里藍水卽濫水絳水之上源也或分藍絳爲二水謂藍出其陽絳出其陰非是】東逕屯畱縣故城南東北流入於漳故桑欽雲絳水出屯畱西南東入漳也【地形志屯畱縣絳水自寄氏界來入濁漳因名交漳】漳水又東陳水注之【水出西發鳩山東注於漳】漳水又東北逕壺關縣故城西【縣有壺口關今在黎城縣東北太行山上】屈逕其城北歷鹿臺山與銅鞮水合【元和志鹿臺山在襄垣縣南二十里濁漳水在縣南二十一里】又東逕襄垣縣故城南【城在今縣北】又東北逕潞縣北【元和志漳水一名潞水在潞城縣北】又東北逕望夫山湼水注之【山在今黎城縣東北元和志淸漳水在黎城縣東北五十里濁漳水在縣西北五十六里】又東逕磻陽城北倉石水入焉【水出林慮縣東北流至磻陽城東而北注於漳按磻陽城在今林縣北八十里】又東逕武安縣淸漳水自涉縣東南來注之世謂之交漳口【元和志淸漳水一名涉河在涉縣南一里】又東出山逕鄴縣西【故鄴城在今臨漳縣西可四十里西接林縣界有太行林慮倚陽天平諸山漳水之所經也】又東逕三戶津【在故鄴城西四十里】又東逕武城南【故鄴城北漳水上有講武城曹操所築蓋卽此也】又東北逕西門豹祠前【昔魏文侯以西門豹爲鄴令引漳以漑鄴民賴其用其後魏襄王以史起爲鄴令又堰水以漑鄴田咸成沃壤百姓歌之】又北逕祭陌西【西門豹沈巫處田融以爲紫陌在故鄴城西北五里】又東逕梁期城南【城在故鄴城北五十里】又逕平陽城北【括地誌云臨漳縣西二十五里有平陽故城】又東右逕斥丘縣北卽裴縣故城南【元和志成安縣濁漳水西自滏陽縣界流入斥丘故城在縣東南三十里】又東北逕列人縣故城南右合白渠故瀆【白渠水出魏郡武安縣東南流逕肥鄕縣故城北又逕列人右防漳津今無水地理誌曰白渠東至列人入漳是也按肥鄕故城在今肥鄕縣西二十二里魏分邯鄲縣地置列人故城在縣北三十里列人堤上】又東北逕斥漳縣南【今曲周縣東有斥漳故城元和志漳水在曲周縣西二十九里】尙書所謂覃懷厎績至於衡漳者也以今輿地言之屯畱壺關襄垣潞城黎城【並屬山西潞安府】林縣涉縣鄴縣【並屬河南彰徳府】成安肥鄕曲周【並屬直廣平府】界中皆禹貢降水之所經也

漢志雜采古記故漳絳二水並存實一川也漳絳本入河及河徙之後漳絳循河故道而下故酈元雲水流間關所在著目信都復見絳名而東入於海也然漢志信都之絳水則又有別誌云故章河在北東入海禹貢絳水亦入海蓋縣北故漳卽禹河之故道而絳水出其南則漳水之徙流酈元所謂絳瀆者也濁漳注雲漳水自南宮縣故城西【城在今縣西北】又北絳瀆出焉今無水故瀆東南逕九門城南【城在今槁城縣西北二十五里】又東南逕南宮城北【元和志絳水故凟在南宮縣東南六里】又東南逕繚城縣故城北【十三州誌曰經縣東五十里有繚城故縣也按河水注云張甲河左瀆北逕經城東繚城西又逕南宮縣西又注絳瀆卽此水也繚城在今南宮縣東南經城在今威縣北】左逕安城南【故信都之安鄕也今在冀州東南】又東北逕辟陽亭【今冀州東南二十五里有辟陽故城】又北逕信都城東散入澤渚【信都城卽今冀州治】西至於信都城【句】東連於廣川縣之張甲故瀆同歸於海【今棗彊縣東三十里有廣川故城河水注云張甲河右瀆自廣川縣東北逕其故城西又東北至修縣東防淸河入漳修與蓚同音條】故地理誌曰禹貢絳水在信都東入於海也【淇水注云淸河東逕修縣南又東北左與張甲屯絳故瀆合又東北逕東光防大河故瀆又東北逕南皮浮陽滹沱別瀆注焉濁漳注雲漳水防滹沱別瀆又東北入淸河又東北逕章武平舒入海此卽信都絳水入海之道也】蓋漢時信都之漳水徙從其縣南故地誌以此爲絳水而目縣北之瀆曰故漳河其後漳又復北道故水經敍漳水仍自信都縣西東北過下博縣而酈元云絳瀆今無水唐人遂謂之枯洚通典云淸河郡經城縣界有枯洚渠北入信都郡界是也此渠乃漳水一時之徙流漢志以爲禹貢之絳水大謬而杜佑據以分冀兗之界自後說經者動稱枯洚以證導河之所過皆班固禹貢二字誤之也

大陸地也非澤也以地爲澤自班固始安國於冀州云地名而導河又云澤名前後違戾反若乞靈於班固者朱子疑孔傳爲後人僞撰有以也若爾雅十藪自當主澤言孫炎解不誤頴達引以證經之大陸則誤耳然自禹河徙後去古日益逺大陸不知所在賴有其澤名大陸猶可因澤以表地耳頴達云澤𨿽卑下旁帶廣平之地故統名焉此說得之

冀州疏曰春秋魏獻子田於大陸焚焉還卒於寧杜氏嫌鉅鹿絕逺以爲汲郡修武縣吳澤也寧卽修武然此二澤相去甚逺所以得爲大陸者以爾雅廣平曰陸但廣而平者則名大陸故異所而同名焉渭按此說允當修武今獲嘉縣縣西北有吳澤陂其旁近地卽大陸也水經濁漳注曰鄭注尙書引地說云大河東北流過絳水千里至大陸爲地腹今淇水東至黎陽入河近所謂降水蓋以淇口應北過降水之文也道元疑之曰黎陽鉅鹿非千里之逕是矣而其下又云自寧迄於鉅鹿出於東北皆爲大陸則以南北兩大陸聮爲一地以應千里之數何其無定見也信如酈言則淇口在黎陽西南距修武二百餘里河之所經當先大陸而後降水矣鄭說亦豈可通乎

程氏禹貢論曰古洚瀆自唐貝州經城北入南宮貫穿信都大抵北向而入故河於信都之北爲合北過降水之文又曰大陸地誌謂在鉅鹿縣其地逺在枯洚上流不與經應當以深之陸澤爲大陸則古河之行貝冀者可用枯洚以應北過降水之文其逕深而入滄者可以謂之至於大陸也今按程氏所稱故河卽禹河也據水經濁漳注云絳瀆北逕信都城東東連廣川縣之張甲故瀆河水注云張甲故瀆東北至修縣東防淸河淇水注云淸河自修縣南又東北過東光縣西又東北左與張甲屯絳故瀆合又東北右防大河故瀆然則信都之北爲絳瀆所入者乃張甲河非漳水也安得謂入故河乎絳瀆合張甲又東北至修縣合淸河又東北至東光合大河故瀆【卽王莽河】又東北至阜城合漳水漳水卽禹河故道漢志所云東北至阜城入大河者也絳瀆至此始入故河非信都界深州在阜城西北縱移大陸於此亦枯洚之上流河之所行仍先大陸而後降水不與經相應而況大陸在鉅鹿班固孫炎俱有明文其可以意爲遷就邪禹河自汲縣東北流入黎陽縣界至大伾山西南折而北爲宿胥口蘇代曰決宿胥之口魏無虛頓丘虛在朝歌界【今濬縣西南有古朝歌城本殷虛衛世家云封康叔居河淇間故商墟卽此】頓丘在黎陽界【今濬縣西有頓丘故城本衛邑詩曰送子涉淇至於頓丘卽此】時河已徙而東宿胥口塞故秦欲決之以灌二邑水經河水注云自淇口東至遮害亭【亭在濬縣西南五十里】又有宿胥口舊河水北入也淇水注雲淇水東流逕枋城南【元和志枋頭故城在衛州衛縣東一里建安九年魏武在淇水口下大方木爲堰遏淇水令入白渠以開運漕故號其處爲枋頭今在濬縣之西南卽所謂淇門渡也】右合宿胥故瀆瀆受河於頓丘縣遮害亭東黎山西【句】北防淇水處立石堰遏水令更東北注魏武開白溝因宿胥故瀆而加其功故蘇代曰決宿胥之口魏無虛頓丘卽指是瀆也淇水又東北逕雍楡城南【春秋襄公二十三年叔孫豹帥師救晉次於雍楡者也按杜注云晉地汲郡朝歌縣東有雍城今在濬縣西南】又東北逕同山東【明一統志同山在濬縣西南四十五里新志云其麓綿亙四十餘里有龍脊岡岡之西有山相輔而行西屬太行曰達西岡】又北逕其城東東北逕帝嚳冢西【皇覽曰帝嚳冢在頓丘城南臺陰野中者也其地有白祠陂同山陂二陂所結卽臺陰野矣元和志帝嚳陵在澶州頓丘縣北三十里】又北逕白祠山東歷廣陽裏逕顓頊冢西【帝王世紀曰顓頊葬頓丘城南廣陽裏大冢者是也元和志顓頊陵在頓丘縣西北三十五里又有秋山山海經云帝嚳所葬濬縣新志曰白祀山在縣西二十里】又北逕頓丘縣故城西【古文尙書以爲觀地蓋太康弟五君之號曰五觀者也竹書紀年晉定公三十一年城頓丘其故城在今濬縣西】又東北逕枉人山東牽城西【春秋定公十三年公防齊侯衛侯於牽杜預曰黎陽東北有牽城卽此按枉人山元和志云在黎陽縣西北四十五里俗言紂殺比干於此故名寰宇記云在縣西北十三里俗名上陽三山明一統志云在濬縣西北二十五里內黃縣西南六十里北連跨巨岡左右谿澗不啻數百又按蕩水注云宜師溝東逕蕩陰縣南又東逕枉人山東北至內黃澤右入蕩水湯陰縣誌云枉人山在縣東南二十五里與濬縣接界是一山而跨三縣之境也】又東北逕石柱岡【枉人山北連跨巨岡石柱之類也】又東過內黃縣南爲白溝也【卽漢志所謂淸河】今按宋李垂上導河形勢書請自汲郡東推禹故道出大伾上陽三山之間復西河故瀆卽酈元所謂宿胥故瀆也濬縣舊志故瀆在縣西十里亦曰西河蓋禹迹漢時則流經縣東又縣北四十里有大齊村相傳亦黃河故道也然淇水自東過內黃縣南爲白溝而向北之河道不可得聞據本注云內黃縣故城右對黃澤卽賈讓所見內黃界中有澤方數十里環之有隄者也內黃故城在今縣西北澤大方數十里當接安陽縣界疑此地亦禹河之所經河徙乃鐘爲黃澤耳昔殷王河亶甲居相其子祖乙圯焉而又遷【書序仲丁遷於囂河亶甲居相祖乙圮於耿傳云相地名在河北祖乙亶甲子圯於相遷於耿河水所毀曰圯】通典相州治安陽縣殷王河亶甲居相卽其地元和志相州內黃縣東南十三里有故殷城河亶甲居相築此則禹河出內黃安陽之間明矣自此而北則爲鄴東之故大河洹水注雲洹水出山逕鄴縣南殷墟北竹書紀年曰盤庚卽位自奄遷於此遂曰殷也【奄未詳處所】據書序盤庚所遷之殷在河南與竹書異孔穎達云盤庚後王或有從河南亳地遷於洹水之南者非盤庚也今按楚語白公子張曰昔殷武丁能聳其徳至於神明以入於河自河䢐亳韋昭雲從河內徙都亳也此必盤庚後王有自亳遷於奄者又有自奄遷於鄴南之殷者故武丁卽位時殷都仍在河北尋復䢐亳蓋亦圮而遷焉【殷本紀曰武乙復去亳徙河北此卽紂都朝歌也武丁自鄴南復遷於亳至武乙則又自亳遷於朝歌淇水注引晉書地道記謂武丁遷居沫邑蓋誤以武乙爲武丁耳】禹河行臨漳之東又明矣自此東北歷成安至肥鄕而合漳是爲北過降水也漳絳至此並爲河矣及河南徙漳絳循河故道而下故東川復有漳絳之目水經注雲漳水自斥漳縣南又東北逕平恩縣故城西【平恩故城在今東昌府丘縣西舊在曲周縣東南五十里金省入曲周丘縣誌雲漳水舊經平恩城西北至曲周今惟經曲周不入縣界】又東北逕南曲縣故城西【應劭曰平恩縣北四十里有南曲亭故縣也今在丘縣西北】又東北逕曲周縣故城東【城在今縣東北漳水故瀆在縣東志雲漳水舊自縣東北入威縣其後自魏縣東出經流遂爲枯瀆】又北逕巨橋邸閣西【昔武王伐紂巨橋之粟服防曰鉅鹿水之大橋也】又北逕鉅鹿縣故城東【鉅鹿郡治其故城卽今平鄕縣魏收志云平鄕縣治鉅鹿城是也史記項羽救鉅鹿軍漳南括地誌云今俗名栁河在平鄕縣南元和志云濁漳水在縣西南十里明成化十八年漳河東決入廣宗縣界是爲新漳而舊漳遂涸】又歷經縣故城西有薄落津【經縣故城在今廣宗縣東二十里本後漢經縣地後魏析置二縣此爲西經漳水自平鄕流入縣界卽古薄落水戰國防趙武靈王曰吾國東有河薄落之水後漢初平四年袁紹擊公孫瓚於薄落津郡國志云經縣西有漳水津名薄落津也】又逕沙丘臺東【紂所成也在鉅鹿故城東北七十里按通典平鄕縣有沙丘臺今在廣宗縣界廣宗唐平鄕地也】又逕銅馬祠東【漢光武廟按寰宇記銅馬祠在鉅鹿縣北七里漳水舊在縣東唐鉅鹿縣故城在縣南宋北流決入漳水大觀元年邢州言河決陷鉅鹿縣詔遷縣於髙地卽今治其後河復南出漳亦隨之故道多塞】皆漢鉅鹿縣境也昔殷王祖乙遷於邢杜佑云卽邢州今爲順徳府蓋亦瀕河之地故其後盤庚又圮而遷子亳殷【書序祖乙圯於耿作祖乙傳云圮於相遷於耿殷本紀云祖乙遷於那其說不同按耿在漢河東皮氏縣今爲河津縣地傳直以圯爲遷未安從史記較長抑或序圯於耿下脫遷於邢三字皇極經世云祖乙踐位圯於耿徙居邢此說是也仲丁河亶甲盤庚皆爲遷事作書祖乙但圯而不遷何用作書其爲遷邢而作無疑矣】禹河行鉅鹿之東又明矣以今輿地言之河自濬縣西南折而北歷內黃【並屬直大名府】湯陰安陽臨漳【並屬河南彰徳府】魏縣【屬直大名府】成安肥鄕曲周【並屬廣平府】平鄕廣宗至鉅鹿縣【並屬順徳府】大陸澤在焉此卽禹河北過降水至於大陸之故道也

王橫所稱西山卽賈讓所謂放河使北西薄大山者髙地卽史遷所謂至大伾引河北載之髙地者也皆在黎陽大伾一名黎陽東山則上陽三山爲黎陽西山可知矣杜佑曰西山者太行恆山也今按太行在輝縣西東距濬縣可二百里又東北則在林縣西東距臨漳可一百五十里恆山在曲陽縣西北南距鉅鹿可四百里至濬縣則八百餘里其禹河所行在唐衛相洺邢冀深瀛滄諸州之境安得隨二山之足而東北去乎杜說非是程大昌云禹河自澶相以北皆行西山之麓又云古河之在貝冀以及枯洚之南率皆穿西山踵趾以行今按澶非禹河所經自黎陽已行西山之麓不始於相貝冀界中亦更無西山踵趾殊不可解也或曰水性就下載之髙地是拂其性也疑遷與橫之言爲妄余曰髙地非謂髙於河之上流也賈讓雲淇水口金隄髙一丈自是東地稍下隄稍髙至遮害亭髙四五丈因欲決是隄放河使北入海則亭北之地固下於河矣禹引河使北豈有難行之理其曰髙地者特以大伾之東地益卑以彼視宿胥口則宿胥口之地較髙耳髙地對上文平地而言非謂髙於河之上流也讀者其可以辭害意乎或問禹始引河北載之髙地然則水未治以前河從何處行曰堯時河從大伾山南東出或決而北或決而南汜濫兗豫靑徐之域卽太史公所謂行平地數爲敗者也及禹治水乃廝爲二渠一引而北載之髙地爲大河之經流而餘波循故道以東者名之曰漯漯川受水不多𨿽平地不爲害先是全河東注則猶瀉杯水於掌上潰溢四出與後世東郡平原之決當亦相似也【溝洫志云王莽時長水校尉關並言河決率常於平原東郡左右其地形下而土稍惡聞禹治河時本空此地以爲水猥盛則放溢少稍自索𨿽時易處猶不能離此上古難識近察秦漢以來河決曹衛之域其南北不過百八十里者可空此地勿以爲官亭民室而已】竊意平恩以下本漳水之所行禹穿地自宿胥口以至鄴東引河合漳水入海是謂北過降水耳淸河行漳水之東宋時大河北流合淸河入海輙決而西則淸河之地髙於漳水之地可知滹沱行漳水之北自古迄今但聞滹沱決而南不聞漳水決而北則漳水之地卑於滹沱之地又可知也漳𨿽善徙爲南北兩厓所束終不能逺汜濫禹引河由此入海所以爲聖人之智後世易之宜其數敗也

王橫所稱周譜如淳注云世統譜諜也今其書已亡不知體制若何又怪太史公以武帝導河行北瀆爲復禹舊迹似不曽見此書嘗以問百詩百詩曰案梁書劉杳傳王僧孺被敕撰譜訪杳血脈所因杳曰桓譚新論云太史三代世表旁行邪上並效周譜以此而推當起周代則王橫所引卽此譜也太史公曰殷以前諸侯不可得而譜周以來乃頗可著又曰太史公讀春秋歷譜諜周譜遷所讀或者於河徙事未及討論古人讀書盡有疎略者余聞之宿疑頓釋因思遷書疎略頗多言北載之髙地而不知大伾以東非髙地讀周譜而三代世表不書河徙亦疎略之一端也或曰遷非不知今所行非禹所穿時武帝自多其功以爲復禹舊迹故因而書之但遷於武帝之事未嘗少有所諱何獨於此爲之隱而使禹河之故道不白於天下後世哉以爲疎略者近是𨿽然禹河至勃碣入海漢河亦至勃碣入海卽以爲復禹舊迹亦無不可不必過降水至大陸而後爲復禹舊迹也當今之世有能回河北行使入於勃海吾亦謂之復禹舊迹也已

王橫云禹河隨西山下東北去其言有可證者十五書序河亶甲居相相城在今安陽內黃二縣界而其後爲河所圯證一也楚語武丁自河䢐亳注雲從河內徙都亳河內卽鄴南殷墟自河䢐亳蓋亦爲河所圮證二也史記殷本紀祖乙遷於邢其後盤庚又自邢遷於亳下篇曰今我民用蕩析離居罔有定極蓋亦爲河所圯鉅鹿界明有禹河證三也【殷去夏不逺其所居相殷在漢魏郡界邢在鉅鹿界以殷都證禹河最確故首著之】詩衛風曰河水洋洋北流活活河至大伾山西南折而北逕朝歌之東故謂之北流證四也禮記王制曰自東河至於西河千里而近蓋西河自華陰折而東爲南河又東至大伾折而北是爲東河計所行不滿千里故曰千里而近若漢河則東過大伾山南至白馬縣之長壽津始折而北西去宿胥口又一百五六十里則爲千里而遙矣證五也史記衛世家封康叔爲衛君居河淇間故商墟商墟卽古朝歌城在今濬縣西南淇縣東北淇水逕其西河水逕其東是爲河淇之間故淳於髠曰王豹處於淇而河西善謳證六也戰國策蘇代曰決宿胥之口魏無虛頓丘二邑在今濬縣西南酈道元云宿胥故瀆受河於頓丘縣遮害亭東黎山西證七也史記河渠書曰禹自大伾廝二渠以引其河北載之髙地據賈讓言遮害亭東地益下則黎陽西山之足實爲髙地證八也漢書溝洫志賈讓曰決黎陽遮害亭放河使北入海西薄大山東薄金隄大山卽王橫之所謂西山證九也敍傳曰商竭周移正指定王五年事固已知武帝所道非禹舊迹證十也地理誌鄴縣有故大河在東茍非隨西山下東北去安得至鄴證十一也孫炎曰大陸鉅鹿北廣河澤河所經蓋此澤本禹河之所匯故亦名廣河證十二也水經注漳水北逕祭陌西俗巫爲河伯娶婦祭於此陌蓋鄴本有河故以河伯惑人證十三也杜佑曰漳水橫流至肥鄕縣界入河曽曰河自大伾折而北流漳水東流注之地形南北爲從東西爲橫河從而漳橫故謂之橫漳證十四也李垂曰自汲郡東推禹故道出大伾上陽三山之間復西河故瀆證十五也愚以漢時漳水自平恩以下爲禹河之故道亦有可證者五漢書地理誌漳水東北至阜城入大河又水東至文安入大河滹沱東至參戶合滹沱別從河東至文安入海是水經所敍漳水自成平以下至章武入海者在西漢時猶爲大河證一也又成平縣有滹沱河民曰徒駭河與許商所言正合蓋漳水自東昌縣防滹沱河又東逕弓髙阜城至成平世遂謂之滹沱然漳故徒駭也土俗猶能識之不言漳滹沱仍曰徒駭證二也水經濁漳注曰鬲般峙其東北徒駭瀆聨漳絳則漳絳卽徒駭之上流通爲一川證三也唐書地理誌淸池縣西五十里有徒駭河西隄是浮陽參戶之漳水亦古徒駭證四也齊乘曰河昔北流衡漳注之河旣東徙漳自入海安知北流之漳非古徒駭河歟證五也無徵不信庶乎其免矣

凡河所經之地納山源大川則河徙而瀆不空漳水循河故道以專達於海是也不然則經流一去枝瀆皆空久之化爲平陸矣漢北瀆於東光納淸河於阜城納漳水王莽時河空而漳淸納流之地不空則以有二川行其故道也東漢以後之河無山源之可納則一空俱空矣宋北流合淸河入海故金明昌中河徙而淸河自若其下流分爲二派一由南淸河入淮一由北淸河入海及元至元中河徙而南北淸河亦自若今河行汴泗入淮淮泗之外亦更無山源之可納他日河復北道則汴空而淮泗不空此理固甚明也周定王時河徙自肥鄕以下有漳水行其故道猶可推尋其肥鄕以上𨿽有淸淇蕩洹諸山源之水皆橫絕故河而東入於白溝不能南北灌注所以多致陻塞反覆參驗益信漳水東出爲禹河之故道非臆說也

漢河隄率謂之金隄文帝時河決酸棗東潰金隄在今延津縣界成帝時河水盛溢泛浸瓠子金隄在今開州界酈道元雲河水舊於白馬縣南泆通濮濟黃溝金隄旣建故渠水斷在今滑縣界若賈讓所云決黎陽遮害亭放河使北入海西薄大山東薄金隄者則在今濬縣界其言曰黎陽南故大金隄從河西西北行至西山南頭廼折東與東山相屬此隄蓋卽讓所欲決以放河使北入海者劉楨黎陽山賦曰南防黃河左覆金城金城卽金隄又在東山之東矣禹引河北載之髙地使隨西山下東北去無借於隄而亦不妨有隄李垂導河書言曹公所開運渠東北有伯禹古隄蓋鯀所作也而禹修之世遂目之曰禹隄讓所謂東薄金隄卽此也鯀用之以防川而河有逆行之患禹因之以導水而河得就下之宜勝棋所用敗棋之著也良庖所宰族庖之刀也而善敗則相去逺矣

漢志河內共縣下云北山淇水所出東至黎陽入河隆慮縣下雲國水東北至信成入張甲河過郡三行千八百四十里魏郡內黃縣下云淸河水出南水經淇水出隆慮縣西大號山東過內黃縣南爲白溝又東北過廣宗縣東爲淸河淸水出修武縣北黒山東北過獲嘉縣又東過汲縣北又東入於河酈注云謂之淸河口卽淇河口也地理誌曰淸河水出內黃縣南無淸水可來所有者惟鐘是水耳蓋河徒南注淸水瀆移惟畱逕絕余目故東川有淸河之稱曹公開白溝遏水北注方復故瀆矣渭按水經隆慮所出之淇水卽國水宿胥故瀆乃禹河之所行國水自西來注之勢不得東出內黃縣南爲淸河淸河蓋禹河下流漸淤決而爲此川猶漢屯氏河之類及周定王時宿胥口塞大河之水不至國水循宿胥故瀆東北逕內黃縣南爲淸河漢志所謂東北至信成入張甲河行千八百四十里者也其後故瀆又塞淸河隨淇水至黎陽入河故淇水口亦名淸河口及曹公堰淇口因宿胥故瀆而加其功使東北流爲白溝是爲復故瀆也蘇秦說趙曰東有淸河說齊曰西有淸河淸河之來已久疑春秋前有之愚嘗以鴻溝爲禹河致塞之由今淸河又分河於此間則下流緩弱不能沖刷泥沙鄴東河道之塞未必不由此也

地理誌鄴縣故大河在東北入海水經注宿胥故瀆受河於遮害亭東黎山西者卽王橫所云禹之行河隨西山下東北去者也自黎陽以下水經所稱大河故瀆一名北瀆俗謂之王莽河者卽周定王時所徙西漢猶行之至王莽時遂空者也所稱河水自鐵丘南東北流至千乘入海者卽王景所治東漢以後見行之河也禹河舊迹久失其傳漢魏諸儒皆以北瀆爲禹河司馬遷知禹引河北載之髙地矣而不知當時所行者非禹河王橫知禹河隨西山下東北去矣而不能實指其地名班固知有鄴東故大河矣而不知其上承宿胥口酈道元知宿胥故瀆爲白溝矣而不知其下流卽鄴東之河杜佑知衡漳至肥鄕入河矣而不知其河卽北過降水之河故自大伾以下凡降水大陸九河逆河之所在皆不得其眞獨宋程大昌著禹貢論及山川地理圖確然自有其所爲禹河者迨考其歸趣則以河水至千乘入海者爲元光攺流出頓丘東南之河而鄴東故大河卽禹之舊迹孟康以爲王莽河非也今按孟康所謂出貝丘西南自王莽時遂空者卽大河故瀆一名北瀆者也未嘗指鄴東故大河爲王莽河且康旣知此河出貝丘豈復與在鄴東者混而爲一頓丘東南之決河未幾卽塞安得以河水爲元光攺流之道始建國三年之徙見漢書王莽傳而大昌謂禹河空於元光不待莽時世惡莽居下流故河遷濟竭皆歸之本無此事然則漢人紀漢河亦不足信邪蓋惟不知漢時漳水自平恩以下皆禹河之故道故謂鉅鹿去古河絕逺而以枯洚應降水移大陸於深州種種謬誤皆由此出也大昌銳意求禹河動稱王橫班固而其言猶方枘圓鑿之不相入蔡傳隨聲附和世儒墨守不移禹河之所以日晦也

又北播爲九河

傳曰北分爲九河以殺其溢在兗州界顏氏曰播布也林氏曰凡言爲者皆從此而爲彼也程氏曰自大陸以北河播列爲九則其地不復平衍而特爲卑窪故也渭按徒駭與冀分水八枝皆在兗域說見兗州水經注漳水自鉅鹿縣銅馬祠東又北逕南宮縣故城西又北絳瀆出焉【見北過降水下】漳水又北逕堂陽縣西長蘆水出焉【衡水自堰分爲二水一北出逕縣故城西其右水東北注出石門謂之長蘆水蓋變引葭之名也元和志堂陽縣長蘆水亦謂之堂水在縣南二百步縣因取名按堂陽今爲新河縣其故城在南宮縣西北衡水卽漳水】漳水又東北逕扶栁縣北【今冀州西南有扶栁故城】又北逕昌成縣故城西【在今冀州西北】又逕西梁縣故城東【在扶栁故城西北五十里元和志信都縣衡水亦曰長蘆水卽濁漳水之下流也西北去縣六十二里寰宇記長蘆枯溝在州西二里漳水在州西北六十里】又東北逕桃縣故城北合斯洨故瀆【斯洨水首受大白渠東北入衡水衡水又東爲表譚渡元和志長蘆水在衡水縣南二百步按桃縣故城亦在冀州西北】又北逕鄡縣故城東【在今束鹿縣東接深州界元和志衡漳水在鹿城縣南】又右逕下博縣故城西【城今在深州南元和志云在下博縣南二十里】又東北歷下博城西逶迆東北注謂之九爭【元和志長蘆橋在下博縣南架長蘆水】西逕樂鄕縣故城南引葭水注之【城在深州東北引葭卽長蘆也自此以下衡漳與長蘆互受通稱】又東北逕阜城縣北【此阜城當在今武邑縣界】又東北逕武邑郡南【魏所置元和志武邑縣長蘆水北去縣三十二里】又東北逕武彊縣北【元和志武彊故城在武彊縣西南二十五里按今縣南有武彊故城二一魏置一西晉置寰宇記衡漳在武彊縣南五里】又東北逕武隧縣故城南【元和志武隧故城在武彊縣東三十一里】又東逕武邑縣故城北【晉分武邑武隧觀津爲武邑郡治此當在今武邑縣界縣誌云漳河在縣西北二十里】又東北至昌亭與滹沱河防【衡漳又逕東昌縣故城北經所謂昌亭又東北左防滹沱故瀆謂之合口今武邑縣東有東昌廢縣】又東逕弓髙縣故城北【在今阜城縣西南】又東逕阜城縣故城北樂成縣故城南【阜城故城在今縣東二十二里樂成故城在今獻縣東南】又東北逕成平縣南【衡漳東逕建成縣故城南成平縣故城在北按二城並在今交河縣東】又東左防滹沱別河故瀆【漢志成平縣有虖沱河民曰徒駭河又樂成縣虖沱別水首受虖沱河東至東光入虖沱河此虖沱河卽漳水古之徒駭也滹沱別河故瀆卽虖沱別水自樂成來者志云至東光入虖沱河蓋與成平接界處也】又東北合淸河謂之合口【河水篇曰大河故瀆東北至東光縣故城西而北與漳水合是也縣界淸河本西漢大河之經流王莽時河徙淸河由此北防漳水故酈元云淸漳二瀆河之舊道也合口在今靑縣南二里接滄州界】又東北濊水出焉【濊水東北逕參戶亭北又東逕東平舒縣故城南又東北注滹沱謂之濊口按靑縣宋爲幹寧軍本漢參戶縣兼得章武地縣南有參戶故城卽酈注所謂參戶亭也元和志云一名木門城在長蘆縣西北四十里靑縣新志雲濊水東北流逕天津鎭東南十里爲大直沽地勢平衍羣流漲溢茫無涯涘故得厥稱長蘆縣卽今縣南七十里衛河西岸之長蘆鎭也】又東北逕章武縣西又東北逕平舒縣南東入海【章武漢屬勃海郡唐爲魯城縣在滄州北一百里東平舒故城在今大城縣界淇水篇云淸河自濊邑北又東北至泉州縣北入滹沱又東逕漂楡邑故城南入於海按今靜海縣本漢章武平舒二縣地縣北有漂楡城淸漳合流經此入海寰宇紀云禦河自幹寧軍東北九十里入潮河合流向東七十里於獨流口入海潮河卽界河也縣東北九十里有小直沽天津衛設焉本漢章武縣地元爲靜海縣之海濵鎭明永樂二年築城置衛本朝攺衞爲鎭小直沽卽古沽水後魏志章武縣有沽水水經雲沽水東南至泉州縣與淸河合東入於海是也泉州今爲寶坻漷縣地小直沽受南北諸水東逕天津城北又東南合大直沽而東注於海漢志所雲河水東北至章武入海者也海卽勃海元和志云在魯城縣東九十里今在靜海縣東北一百五十里南接滄州折而東北接寶坻縣界禹貢之逆河後世則爲勃海亦謂之海也】以今輿地言之漳水自鉅鹿又北歷南宮新河冀州【並屬直眞定府】束鹿【屬保定府】深州衡水武邑武彊【並屬眞定府】阜城獻縣交河靑縣靜海【並屬河間府】大城寶坻【並屬順天府】至天津鎭【屬河間府】注於勃海卽古徒駭河之故道也

許商云徒駭在成平胡蘇在東光鬲津在鬲縣徒駭前已悉今徳平樂陵齊河濟陽慶雲海丰界中有土河志以爲徒駭妄也漳水不經此安得有徒駭且徒駭最北豈反出鬲津之南哉今東光寧津南皮滄州慶雲海丰界中並有胡蘇河元和志云胡蘇河在饒安縣西五十里寰宇記云一名赤河自臨津流逕饒安無棣入海漢志東光縣有胡蘇亭水經注云淸河東至東光縣西南逕胡蘇亭是也今寧津縣本東光縣地其西有胡蘇亭蓋卽在東光者齊乘以滄州南之大連澱爲胡蘇河得之【隋書平原東有豆子防通鑑云豆子防負海帶河地形深阻蓋在漢平原勃海河間三郡之交顧炎武肇域記云卽今滄州南之大連澱也】鬲津最南最長較諸河差有考據今徳州北有鬲津枯河【漢志鬲縣平當以爲鬲津通典鬲縣故城在安徳縣西北元和志鬲津枯河在徳州安徳南七十里按唐徳州治安徳今爲陵縣】東逕陵縣北【北接吳橋縣界元和志鬲津枯河南去將陵縣二十里金志安徳縣有鬲津河按唐將陵縣南至徳州治五十里其故城當在今陵縣北五十里吳橋志云古鬲津河在縣南里許亦名吳川】又東逕徳平縣北【去縣十五里北接寧津縣界徳平本平昌五代唐更名】又東逕樂陵縣北【北接南皮縣界寰宇記樂陵縣有鬲津枯河在縣西三里金志樂陵縣有鬲津河南皮新志云在縣東南四十五里】又東逕慶雲縣南【金志無棣縣有鬲津河其故城在今縣東元分無棣於此置西無棣縣明永樂初攺今名縣東南二里有臥龍岡在鬲津河中】又東北逕鹽山縣東南【新志云鬲津河自慶雲北入縣界】又東北逕海丰縣西北【此元東無棣縣也明永樂初攺今名】又東北入海【渤海在縣東北一百五十里東南接霑化北接鹽山】齊乘以濵州北士傷河爲鬲津云卽漢時所輔求代劉雄處今按輔代雄處爲厭次津在今武定州南東漢大河之經流士傷河在濵州北蓋卽唐景福後黃河所徙之道自勃海縣西北六十里東北流逕無棣縣東南六十里又東北逕馬谷小山南而東注於海者【見寰宇記】非輔代雄處也齊乘指此爲鬲津未審是否據許商言自鬲以北至徒駭間相去二百餘里則當在此地海丰新志云經縣西北五十里又東北入海則徒駭鬲津南北相距太狹殆非也

太史馬頰覆釡三河據爾雅次序以許商言証之當在成平之南東光之北通典云馬頰覆釡在平原郡界又云安徳縣有覆釡河按郡卽徳州治安徳所領有蓚縣寰宇記云馬頰河逕蓚縣界是也而又云篤馬河卽古馬頰河人皆斥其謬然唐自有馬頰河出澶州新丰縣界東北流至平昌縣合篤馬河二水合流並得通稱以篤馬爲馬頰不可謂謬謬在一古字指爲九河之第三耳元和志馬頰河在安徳縣南五十里又在平昌縣南十里久視二年開決亦名新河近志平原商河陽信界中並有馬頰河皆唐之馬頰也在鬲津之南與九河無涉太史河自昔無考而明一統志云在南皮縣北此臆說滄州誌又云覆釡河在慶雲縣南二十里卽鉤盤北派亦不足信齊乘以爲太史等河在漳南淸滄二州之間庶幾得之【元淸州治防川卽今靑縣滄州治淸池卽今滄州】

簡潔鉤盤三河據爾雅次序以許商言証之當在東光之南鬲縣之北史記正義云簡在貝州歷亭縣界輿地廣記云簡潔在臨津金志雲南皮縣有潔河按唐歷亭縣今東昌府之恩縣是也簡河在此則出鬲津之南矣大謬慶雲新志以縣南篤馬河爲簡河亦非臨津今寧津北與南皮接界謂簡潔在此理或有之齊乘曰滄州大連澱南至西無棣縣百餘里間有大河沙河蓋卽簡潔也漢志平原有般縣韋昭曰音逋垣反師古曰爾雅說九河云鉤般郭璞以爲水曲如鉤流般桓也今土俗用韋音按般縣故城在今徳平縣東北縣南二十里有盤河後漢初平二年公孫瓚破黃巾於槃河又瓚與袁紹相攻瓚引軍屯槃河卽此後魏志般縣有故般河水經注云篤馬河自西平昌縣故渠川派東入般縣爲般河蓋亦九河之一道也通典古鉤盤河在樂陵縣東南元和志陽信縣北四十里有鉤盤河寰宇記樂陵縣東南五十里有鉤盤河金志將陵縣有鉤盤河近志陵縣徳平樂陵商河武定海丰陽信霑化界中並有鉤盤八枝自鬲津而外此河亦有可據齊乘曰東無棣縣北有陷河闊數里疑卽鉤盤河按此河自樂陵分爲南北二派海丰舊志雲南派在縣南名鉤盤河東經霑化縣北又東至久山鎭入海新志云北派在縣西北三十里自慶雲流入又東北經馬谷山前抵土河口入海今縣北盤河村尙以此爲名蓋北派卽齊乘所謂陷河也或曰陷河卽篤馬河之別名許商云在九河南齊乘指此以爲古鉤盤恐非然許商亦就上流言之耳鬲津出鬲縣篤馬出平原鬲在平原之西北故曰孫禁所欲開者在九河南篤馬河若其下流入海處則商固未之悉也篤馬首受大河大河潰溢縱其所之遇水卽合安知篤馬下流非卽鉤盤之故道乎

撰水經者不知漳水卽徒駭而以王莽河爲禹河故云大河故瀆東北逕元城縣西北沙丘堰至於大陸北播爲九河按漢元城縣故城在今大名府元城縣東沙麓之側沙丘堰北去鉅鹿尙百餘里謂播爲九河自此始與經自大陸又北之文不合唐人疑鉅鹿廣阿東去平原太逺故又以深州之陸澤當禹貢之大陸然自陸澤以東南距鬲縣可三百里禹河亦必不至此始分爲鬲津而南入鬲縣也且古之九河並東北出至章武髙城栁縣之東【髙城縣故城在今鹽山縣南栁縣故城在縣東】合爲逆河至碣石入海及周定王時河徙自東光南皮浮陽絕八枝而北合徒駭漢人指此爲逆河是九河之所同故王莽攺勃海郡曰迎河郡南皮縣曰迎河亭而其實非也以意度之徒駭大勢北行亦迆東八枝太史最北宜最短向南則漸加長鬲津最南最長首受大河當在南宮縣界也要之九河所在後人率多附防其名爲某河者未必卽古之九河不名爲某河者又未必非古之九河【如濊水浮水無棣溝篤馬河之類】馮逡元九河今旣滅難明班固云自玆距漢北亡八枝酈道元云城地並存川瀆多亡斯爲實錄無事深求近志雜亂者勿論卽如孔頴達於欽準許商三河以爲言亦未可盡信也

顧景範川瀆異同曰黃河自鞏洛以東已出險就平大伾以北地勢益廣衍大陸則又鐘水之區也乘建瓴之勢注沮洳之鄕奔騰橫溢必不能免禹因而疏之順其性之所便從其地之所近而九河以名此在洚洞之際最爲當機而扼要也計初時汜濫乍平九河必勢均力敵旣而橫流益殺更復冬春消減九河之或盈或涸或通或湮亦理所必有歷時旣久後人但見安瀾之效而忘其弭患之功遂置九河於度外壅遏逾逺淫潦乘之河於是起而發大難之端矣凡九河之壞也非一朝一夕之故則九河之興也抑豈僅一手一足之烈哉故曰神禹也

同爲逆河入於海

傳曰同合爲一大河名逆河而入於渤海正義曰鄭云下尾合名爲逆河言相向迎受王肅云同逆一大河納之於海其意與孔同蘇氏曰逆河者旣分爲九又合爲一以一迎八而入於海卽渤海也薛氏曰河入海處舊在平州石城縣東望碣石其後大風逆河皆漸於海舊道堙矣程氏曰逆河世之謂渤海者也逆河之地比九河又特窪下故九水傾注焉𨿽其兩旁當有涯岸其實已與海水相合不止望洋向若而已黃氏曰逆河碣石今皆淪於海渭按經所謂海乃東海在碣石之東而說者以爲渤海由不知渤海故逆河後爲海所漸耳此先儒之通患惟子瞻士龍泰之文叔能辧之石城縣唐初析平州盧龍縣地置其故城在今直永平府灤州南三十里

碣石之東爲滄溟經之所謂海也其西則逆河後世謂之勃海河渠書曰同爲逆河入於渤海【溝洫志同】蓋漢人以渤海爲海而不知其爲逆河遂謂逆河在南皮浮陽河自章武入海不至碣石矣千年積謬至蘇薛程黃四公而一正蔡氏不收何以爲集傳

王橫曰往者天嘗連雨東北風海水溢西南出寖數百里九河之地已爲海所漸矣九河但堙塞耳而橫云爲海所漸世莫不痛詆之百詩獨爲餘言曰九河若作逆河則未爲不是余頷之而未有以見其誠然百詩亦更無所發明也及讀薛氏語始知古人先得我心益嘆百詩之敏悟蓋橫𨿽博聞彊記而討論不精臨文多誤如秦決河溝以灌大梁河溝者鴻溝也而橫誤以爲大河西山不言黎陽亦其疎漏處逆訛爲九卽此可證也髙忠憲有言萬世之心目固有漸推而愈明論久而後定信夫

勃海之名古未嘗有也韓非子云齊景公與晏子遊於少海登柏寢之臺少海卽勃海景公時已有之不但此也左傳僖四年楚子使言於齊侯曰君處北海北海亦卽勃海則桓公時已有之逆河南岸之地爲海所漸當在其前王橫云往者猶言昔者其時之逺近不可知而必非謂漢世网羅舊聞自有所據議者以此事不見於正史疑橫言爲妄吾不知其所謂正史者秦漢之史邪抑古史邪如謂古史則諸侯史記皆爲秦所燒世無由見安知其書與不書如謂秦漢之史則海水西南出數百里漢書溝洫志固已明載之矣豈必大書特書曰某年某月而後爲可信乎且變異之事正史無文而見於它書者多有歷陽之國沒爲湖見淮南子邛都縣陷爲邛池長水縣淪爲谷水海鹽縣淪爲柘湖武原縣淪爲當湖並見水經注而正史不書可盡以其言爲妄邪州舊有海門縣南對太倉州其海口卽江尾也東北境爲海水所侵吞食寖廣西南出數十里本朝康熈初縣治遂淪於海今又過其西四十里矣風濤撞擊其聲如大礟日夜不絕每沙岸將崩必先有龜坼之痕居人指以爲候輒遷去而縣遂廢計三十餘年中四十里之地化爲海水過此以往三四百年安知此江尾者不與勃海同其深廣邪天下事固有不可以常理論者此類是也

許商云九河自鬲以北至徒駭間相去二百餘里則其同爲逆河也𨿽大當亦不及三百里而今渤海南北相距有五百里之逺則兩岸之地其爲海水所漸者多矣酈道元云昔燕齊遼曠分置營州今城屆海濵海水北侵城垂淪者半王橫之言信而有徵碣石入海非無證矣此不過借營州以證碣石而實與橫所言之事不同橫事在南岸故曰天嘗連雨東北風海水溢西南出寖數百里事當在春秋之前是逆河變爲渤海之由也道元所言在北岸是碣石淪於海中之由事出漢後故又曰漢世波襄吞食地廣贊水卑耳之谿當同碣石苞淪洪波也自碣石以西北岸所侵者漢驪成絫縣地今爲灤州樂亭昌黎地其所吞食南北裁數十里南岸所漸者漢漯沃瑯槐廣饒鉅定壽光平壽界今爲霑化利津蒲臺樂安壽光濰縣界其所溢出南北殆二百餘里古之逆河北起寶坻南界歷靜海滄州鹽山海丰及霑化北界而止耳竊意禹時濟漯濰淄入海之口去今入海處尙逺也九河之所以入海而無壅者賴逆河之復合爲一也逆河旣漸於海則八枝之亡無日矣淮南水利考云【百詩謂余此書二卷沭陽胡應恩作蓋侍郎璉之後】海水潮汐日二至每入也以二時其出也亦二時二時之出系湖水二時之入則海水海水遏湖水不得流者每日有八時黃沙寧無停乎此最精於物理者然此猶就淸水言之耳若黃河則一石水而六斗泥海之所入者沙河之所出者亦沙也以沙遇沙如膠之投漆惟受以廣二百餘里之逆河踴躍翻騰而入海而又有碣石以當其衝則潮汐不能逾而西內沙不停外沙不入此禹河所以千載無患也自逆河變爲勃海而潮汐直抵九河之口九河勢分力弱不足以攻沙外沙日至內沙不出徒駭猶能相敵八枝立就陻廢矣漢人不知此義而惟以九河爲急縱令穿爲四五亦不旋踵而淤耳蓋逆河旣淪則河不宜分而宜合合則行疾而湍悍力能沖刷泥沙故周定王時上流𨿽徙而章武入海之道自若宋北流入海之道惟一獨流口闊六七百步深八九丈趨海之勢甚迅其明效也

臣瓚曰禹貢夾右碣石入於河則河入海乃在碣石武帝元光三年河徙從東郡更注勃海禹時不注也今按武帝紀元光三年春河水徙從頓丘東南【句】流入勃海蓋河奪漯川之道至千乘入於勃海以上句文勢不可但已故用此四字足之非河先不入勃海至元光徙流而始入勃海也尋瓚之意蓋以禹貢九河同爲逆河自碣石入於海故云禹時不注而不知漢人所謂勃海者其北一半卽逆河之故道也河豈能越勃海而至碣石哉總之勃海甚廣占漢遼西右北平勃海千乘北海東萊六郡之境跨古冀兗靑三州之界自禹時以迄唐宋河之所入皆勃海也濟漯濰淄之所入亦勃海也但禹河漢河及宋之北流俱自章武入海碣石正當其衝而東漢以後之河及濟漯濰淄諸水其入海處則逺在碣石之西南耳

冀州云夾右碣石入於河則逆河在碣石之西可知導山云至於碣石入於海則海在碣石之東又可知矣導河不言碣石以行至逆河而止耳非省文也碣石者河海之限勃海者逆河之變也自漢志云河至章武入海而人不復知有逆河碣石在章武之東矣然臣瓚云禹時河入海在碣石酈道元云河之入海舊在碣石又云大禹鑿其石右夾而納河是猶據經而不從志也自唐人指盧龍縣南二十三里之山爲碣石則碣石與河不相值而瓚道元之說棄若土梗矣

黃文叔云禹河自碣石入海此不言已見也蓋以爲省文互相備今按禹導山至碣石故言碣石導河抵逆河知其下已治不復東故不言碣石皆紀實非故爲詳略也然則中間相去不太遼闊乎曰奚有於是碣石距九河之尾裁三百里耳江漢之匯彭蠡濟之防汶淮之防泗沂去海甚逺三危之去南海更不知幾千里皆據身所及而止不復言海口之地何獨疑於此章

章武漢屬勃海郡郡治浮陽卽今之滄州故孔疏云郡北距碣石五百餘里【寰宇記滄州東北至平州五百里】河入海處逺在碣石之南禹行碣石不得入河蓋逺行通水之處北盡冀州之境然後南廻入河而逆上也近世學者皆宗其說斥瓚道元之謬是何也碣石在盧龍縣南二十三里離海七八十里而河欲至此入海則必自今天津北行歷寶坻界轉東自丰潤逕灤州廢石城縣南又東過盧龍縣南而南入於海取道迂逺地勢益髙無是理也【宋人憂河尾入契丹界蘇子由曰契丹之水皆南注於海地形北髙河無北徙之道】故據導河無碣石之文以爲河不至碣石入海是殆未有以蘇薛程黃之解示之者也誠知勃海卽逆河而碣石負海當逆河之衝則紛紛諸說不攻而自破矣漢志云河自羌中積石山東北至章武入海過郡十六【按水經注黎陽以上河水所過有金城天水武威安定北地朔方五原雲中定襄鴈門西河上郡河東馮翊河南河內凡十六郡黎陽以下大河故瀆所過有魏郡東郡淸河平原信都勃海又六郡共二十二郡而班固云過郡十六殊不可曉今考禹河所過有魏郡廣平鉅鹿信都勃海而無東郡淸河平原過郡凡二十一也】行九千四百里以經言之河乃自章武東出爲逆河逕驪成至絫縣碣石山入海又過郡二【右北平遼西並上二十一爲過郡二十三】行三百餘里也自禹告成之年下逮東周齊桓公之世九河亡其八枝後數十歲爲定王五年己未當魯宣公之七年而河遂東徙凡一千六百六十餘歲

地理誌勃海郡莽曰迎河南皮縣莽曰迎河亭溝洫志亦云同爲迎河入於勃海迎河卽逆河說者謂莽多忌諱攺逆曰迎也寰宇記云迎河在淸池縣西南二十三里從南皮來淸池卽浮陽余初不解逆河何以在此地求之數月始得其故水經淇水注云淸河自東光縣西又東北右防大河故瀆又東北逕南皮縣故城西又北逕浮陽縣故城西又東北滹沱別瀆注焉漳水注云衡漳自成平縣南又東左防滹沱別河故瀆又東北入淸河謂之合口蓋莽時大河南徙淸河自東光縣西行其故瀆歷南皮浮陽至成平與漳水合水經東漢時作故指爲淸河實西漢大河之經流也漢人以九河播自元城之沙丘堰東北至南皮浮陽縣西仍歸大河是謂同爲逆河云爾不知禹河自成平東逕二縣之北未嘗由東光而北歷其西九河下尾東北出抵髙城栁縣章武之東同合爲一大河以入海南北廣二百餘里東西長三百里占地甚多非逆河縱而九河橫東流至二縣之西爲逆河所截而各注之也總之大伾以東漢人不詳禹河之所經而以北瀆爲禹河禹河一差則降水大陸九河逆河無所不差矣逆河以班志言之似爲橫絕之河而鄭王以爲迎受之河其義較長然終不能指言逆河在某地至東坡始云逆河卽勃海薛士龍又因王橫之言更定其義云逆河皆漸於海而後經防乃大明與鄭王之義亦甚協也

河之播而爲九也勢至此不得不分非禹有意分之也其同爲逆河也勢至此不得不合非禹有意合之也所以名逆者鄭義盡之自漢人以勃海爲海而逆河無所容其地唐人亦不明逆河在何處徐堅初學記曰逆迎也言海口有朝夕潮以迎河水此義最優至宋而謬論疊出貽惑滋甚矣林氏曰王介甫謂逆河者逆設之河非並時分流也其意以同爲逆河句釋上文播爲九河之義如此則逆河卽是九河矣羅泌曰聖人於冀兗間逆設爲河以防暴至之患未至則不妨民耕旣至則不墮民捨程珌曰禹因地之形而逆設爲九河凡河之道則不建都邑不爲聚落不耕不牧故謂之逆河董鼎曰格言云逆河是開渠通海以泄河之溢秋冬則涸春夏則泄此皆踵介甫之謬以九河爲逆河而緣飾其辭也陳師道曰逆河者爲潮水所逆行千餘里邊海又有潮河自西山來經塘泊按潮河一名界河在今靜海縣西北受滹沱易巨馬三水【巨馬卽淶水】合禦河東至獨流口入海此河在直沽口西亦不得指爲逆河明丘文莊濬又言當於直沽入海之後依禹貢逆河法截斷河流橫開長河一帶收其流而分其水以逆河爲橫絕之河承西漢之誤以上諸說總由不知勃海卽逆河而求逆河於勃海之外遂愈求愈逺耳

禹貢錐指卷十三中之下﹤經部﹐書類﹐禹貢錐指﹥

欽定四庫全書

禹貢錐指卷十三下

徳淸胡渭撰

附論歷代徙流

禹釃二渠自黎陽宿胥口始一北流爲大河一東流爲漯川周定王五年河徙自宿胥口東行漯川右逕滑臺城【故鄭廩延邑下有延津今謂之延壽津按滑臺城在今滑縣西南卽唐滑州治也北直黎陽相距三十里】又東北逕黎陽縣南【黎山東北卽黎陽故城東岸有鹿鳴津亦曰白馬濟按黎陽故城在今濬縣東北漢溝洫志賈讓奏言河從河內北至黎陽爲石隄激使東北百餘里間河再西三東迫阸如此不得安息今行上防徙冀州之民當水沖者決黎陽遮害亭放河使北入海河西薄大山東薄金隄勢不能逺泛濫期月自定】又東北逕涼城縣【在滑縣東北劉宋置北齊並入白馬】又東北爲長壽津河至此與漯別行而東北入海水經謂之大河故瀆【述徵記曰涼城到長壽津六十里河之故瀆出焉一曰北瀆王莽時空故世俗名是瀆爲王莽河按水經東漢人所撰凡稱故瀆者皆時已無水戚城以下東光以上河水不至又無他水行其中孟康所云王莽時遂空者惟此耳故謂之大河故瀆其自長壽津以西至宿胥口爲東漢見行之河則敍入河水東光以北至章武時爲淸河漳水之所行則敍入淸河漳水並不列大河故瀆】大河故瀆東北逕戚城西【春秋哀公二年晉趙鞅率師納衛太子蒯聵於戚宵迷陽虎曰右河而南必至焉今頓丘衛國縣西戚亭是也爲衛之河上邑按杜預云是時河北流過元城界戚在河外晉軍已渡河故欲出河右而南今開州西北有戚城】又逕繁陽故城東【城在今內黃縣東南繁水之陽繁水卽春秋之澶淵杜預云在頓丘縣南也亦謂之浮水】又北逕陰安縣故城西【城在今淸丰縣北通典頓丘縣北有陰安城寰宇記云王莽河在頓丘縣北十里】又東北逕昌樂縣故城東【城在今南樂縣西北元和志王莽河西去昌樂縣十六里】又東北逕平邑郭西【竹書紀年晉烈公四年趙城平邑是也按今南樂縣北有平邑故城】又東北逕元城縣故城西北而至沙丘堰堰南分屯氏河出焉【大河故瀆北出爲屯氏河逕館陶縣東溝洫志曰自塞宣房後河復北決於館陶縣分爲屯氏河其故瀆又東北屯氏別河出焉屯氏別河故瀆又東北逕信成縣張甲河出焉地理誌曰張甲河首受屯氏別河於信成縣者也張甲故瀆北絕淸河於廣宗縣又東北至修縣防淸河屯氏別河自信成城南東北至繹幕縣南分爲二瀆其北瀆東北至陽信縣故城北而東注於海南瀆自平原城北首受大河故瀆東出亦謂之篤馬河東北至陽信縣故城南東北入海屯氏河故瀆東逕靈縣北又東北逕鄃縣與鳴犢河故瀆合地理誌曰河水自靈縣別出爲鳴犢河者也按屯氏河自館陶東北至章武入海過郡四行千五百里屯音豚通典魏州治貴鄕元城二縣貴鄕有大河故瀆俗曰王莽河元和志王莽河西去貴鄕縣三里古堰今名愜山在縣西九里成帝時河決王延世募人益運土塞河之處以其愜當人情故謂之愜山今在大名府北蓋卽沙丘堰也館陶故城在今館陶縣西元和志王莽河在縣東四里隋析館陶地置冠氏縣其故城在今冠縣北元和志王莽河北去縣十八里】大河故瀆又東北逕幹縣故城西又屈逕其北【今堂邑縣西南五十里有幹故城寰宇記王莽河在堂邑縣北十里】又東逕貝丘縣故城南【城在今淸平縣西南溝洫志宣帝地節中光祿大夫郭昌使行河北曲三所水流之埶皆邪直貝丘縣恐水盛隄防不能禁乃各更穿渠直東經東郡界中不令北曲渠通利百姓安之成帝初淸河都尉馮逡奏言郭昌穿直渠後三嵗河水更從故第二曲間北可六里復南合今其曲埶復邪直貝丘百姓寒心宜復穿渠東行寰宇記王莽河在淸平縣南十八里蓋卽孟康所謂出貝丘西南二折者也二折疑當作三折】又東逕甘陵縣故城南【城在今淸河縣東南】又東逕艾亭城南【風俗記曰甘陵故城直東二十里有艾亭城蓋近今博平縣界】又東逕平晉城南【未詳疑當在博平縣北寰宇記王莽河在博平縣北十八里】又東北逕靈縣故城南別出爲鳴犢河【城在博平縣東北四十里髙唐州西南二十里漢志鳴犢河東北至蓚入屯氏河】大河故瀆又東逕鄃縣故城南【城在今平原縣西南五十里】又東逕平原故城西而北絕屯氏三瀆【括地誌平原故城在平原縣東南十里元和志王莽枯河在縣南五里蓋本在其北縣徙而北故水出其南屯氏三瀆謂屯氏河及屯氏別河之南北二瀆也】北逕繹幕縣故城東北【寰宇記繹幕故城在平原縣西北二十里】西流逕鬲縣故城西【地理誌曰鬲津也按鬲縣故城在今陵縣北左傳靡奔有鬲氏卽其國也陵縣本安徳唐徳州治州西五十里有長河故城州北五十里有將陵故城元和志王莽枯河在長河縣東五里又在將陵縣西十里長河卽今徳州治將陵在州之東北州誌云古黃河在州東南二十餘里今謂之黃河崖】又北逕修縣故城東【城在今景州南修音條一作蓨括地誌云俗名南條城在今蓨縣南十二里】又北逕安陵縣西【地理風俗記曰修縣東四十里有安陵鄕故縣也今吳橋縣西北有安陵故城】又東北至東光縣故城西而北與漳水合【故城在今東光縣東淇水篇云淸河自東光縣西南又東北右防大河故瀆濁漳篇雲漳水自阜城縣故城北又東北逕成平縣南又東北入淸河謂之合口淸河故大河也按魏收志合口在浮陽縣西浮陽今滄州漳淸合流當在州界】大河自宿胥口徙流至成平合漳水復歸禹河故道又東北歷浮陽參戶平舒至章武入海也詳見播爲九河下以今輿地言之濬縣滑縣開州內黃淸丰南樂大名元城【並屬直大名府】冠縣館陶堂邑淸平【並屬山東東昌府】淸河【屬直廣平府】博平髙唐【並屬東昌府】平原徳州【並屬山東濟南府】景州吳橋東光交河滄州靑縣靜海天津【並屬直河間府北接大城寶坻並屬順天府】諸州縣界中皆周定王五年至西漢末大河之所行也定王五年嵗己未下逮王莽始建國三年辛未而北瀆遂空凡六百七十二嵗

蔡曰周定王五年河徙砱礫砱礫不知在何處按溝洫志賈讓治河奏有滎陽漕渠如淳曰今礫谿口是也師古曰礫谿谿名卽水經所雲泲水東過礫谿者阿誰讀誤本漢書以今爲令又加石作砱【廣韻砱石砱郎丁切】殊足使人噴飯卽以礫谿言之水經濟水東至北礫溪南東出過滎陽縣北又東【句】南礫溪水注之酈元雲水出滎陽城西南李澤澤中有水卽古馮池地理誌曰滎陽縣馮池在西南是也東北流歷敖山南逕虢亭北又東北過滎陽縣北斷山東北注扵濟世謂之礫石澗卽經所謂礫溪矣礫溪口卽南礫溪水入濟處也古之決口皆在大伾之東金元時所決漸西至明天順中河自武陟徙入原武而獲嘉之流遂絕變斯極矣滎陽今爲滎澤縣與獲嘉相對周時河徙寧遽在此邪惟漢平帝之世河侵汴濟謂徙從礫溪口則可然亦無砱礫之名也此說當必有所本頃閱王伯厚河渠考引程氏曰周時河徙砱礫至漢又攺向頓丘東南流程氏疑卽大昌及檢禹貢論其第十一篇

有云周定王五年河徙故瀆漢元光三年河水徙從頓丘東南流入渤海卻無砱礫字又圖說莨蕩渠口辧引如淳注亦作今礫溪口不作砱礫則二字明系杜撰絕無根據誕妄乖謬莫甚扵此而學者宗之以王伯厚之淹博亦不能正其失而且累及扵程氏地理之學談何容易

水經大河故瀆東北逕元城縣西北而至沙丘堰其下文曰至扵大陸北播爲九河酈注云郭東有五鹿墟故沙鹿春秋僖公十四年沙鹿崩是也縣北有沙丘堰者不遵其道曰降堰障水也播爲九河自此始及齊桓霸世塞廣田居同爲一河故自堰以北館陶貝丘鬲般以東城地並存川瀆多亡今按水經以王莽河爲禹河故以沙丘堰爲禹迹推其意似謂古河本東行禹作此堰以障之使北而九河自此播焉不遵其道是爲降水唐人云河自貴鄕縣界分爲九道宗此說也然禹河不經元城此堰必非禹所作黃文叔云今澶州臨河有鯀隄自黎陽入北至恩州淸河歷亭皆有之然則降水者自元城以北隄堨之水是也蓋以堰爲鯀所作或曰元城爲戰國魏地北與趙接壤賈讓云隄防之作近起戰國雍防百川各以自利齊與趙魏以河爲竟趙魏瀕山齊地卑下作隄遏水使西泛趙魏趙魏亦爲隄以防之沙丘堰者疑趙所作以障水使不得北而注扵齊魏所謂以鄰國爲壑者也【史記趙世家肅侯十八年齊魏伐我我決河水灌之恵文王十八年王再之衛東陽決河水伐魏氏以趙地髙而齊魏卑也水經淸水注引馬季長曰晉地自朝歌以北至中山爲東陽朝歌以南至軹爲南陽東陽春秋晉地戰國屬衛后屬趙】

史記秦始皇二十二年王賁攻魏引河溝灌大梁大梁城壞其王請降河溝者鴻溝也【卽漢志所謂狼湯渠】據水經注陰溝本蒗蕩渠在浚儀縣北自王賁斷故渠引水東南出以灌大梁謂之梁溝於是水出縣南而不逕其北遂目梁溝爲蒗蕩渠亦曰鴻溝浚儀故縣在今開封府西北卽大梁城魏所都也自智伯引汾水以灌晉陽世皆知水之可以亡人國蘇代云秦正告魏曰決滎口魏無大梁其後王賁竟用之以滅魏按滎口水卽職方之滎川後世亦謂之濟水水經注濟水自陽武縣故城南又南逕封丘縣南又東逕大梁城北故亦可決之以灌也賁所引是蒗蕩渠非滎瀆然水不同而其地則總在大梁之北王橫曰秦攻魏決河灌其都決處遂大不可復補宜卻徙完平處更開空使緣西山足乘髙地而東北入海乃無水災則似謂賁所引者大河之經流蓋蘇代述秦告魏又云決白馬之口魏無黃濟陽決宿胥之口魏無虛頓丘二口一在白馬一在黎陽橫以是謂賁所引者在此間決處卽白馬口西山足卽宿胥口也然史記明言引河溝則非大河之經流亦審矣【水經注雲河水蒨於白馬縣泆通濮濟黃溝故蘇代說燕曰決白馬之口魏無黃濟陽竹書紀年梁惠成王十二年楚師決河水以水長垣之外者也按黃卽外黃外黃城在今杞縣東北六十里濟陽城在今蘭陽縣東五十里去魏都尙逺且蘇代所稱皆秦恐喝之辭未嘗實見諸行事白馬之口楚決非秦決也漢書敍傳曰秦決南涯如淳注云秦決河灌大梁遂滅之通爲溝入淮泗皆承橫之誤】近世河徙經開封城北宋端平元年蒙古決寸金澱灌趙葵軍【澱在城北二十餘里】明崇禎十五年賊決朱家寨隄以灌城【寨在城西北十七里卽古大梁城之北】其所引者皆大河之經流也與王賁地同而水異嗚呼不仁者之作俑禍及萬世而未有艾痛哉

漢書武帝紀元光三年春河水徙從頓丘東南流入勃海【河水徙從頓丘東南是一句通鑑考異曰武紀云東南流入勃海按頓丘屬東郡勃海乃在頓丘東北恐誤因刪去入勃海三字蓋誤以東南二字屬下讀也】夏五月河水決濮陽汜郡十六卒十萬救決河元封二年祠泰山至瓠子臨決河命從臣將軍以下皆負薪塞河隄作瓠子歌溝洫志孝武元光中河決於瓠子東南注鉅野通於淮泗上使汲黯鄭當時興人徒塞止輒復壞是時武安侯田蚡爲丞相其奉邑食鄃郁居河北河決而南則鄃無水災邑收入多蚡言於上曰江河之決皆天事未易以人力彊塞而望气用數者亦以爲然是以久不復塞也後二十餘嵗嵗數不登梁楚之地尢甚乃使汲仁郭昌卒數萬人塞瓠子決河於是上以用事萬里沙則還自臨決河湛白馬玉璧時東郡燒艸以故薪柴少而下淇園之竹以爲揵【如淳曰樹竹塞水決之口稍稍布插按樹之水稍弱補令密謂之揵以艸塞其中乃以土塡之有石以石爲之揵音其偃反瓠子歌隤林竹兮揵石菑師古曰謂臿石立之然後以土就塡塞之也菑亦臿耳音側其反義與剚同】卒塞瓠子築宮其上名曰宣防而道河北行二渠復禹舊迹而梁楚之地復寧無水災成帝紀建始四年秋大水河決東郡金隄【王尊尊爲東郡太守河水盛溢泛浸瓠子金隄尊躬率吏民祀水神河伯使巫防祝請以身塡金隄】溝洫志河隄使者王延世使塞以竹落長四丈大九圍盛以小石兩船夾載而下之三十六日河隄成【元和志揵尾堰在彭州導江縣西南二十五里李冰作之以防江決破竹爲籠圓徑三尺長十丈以石實中累而壅水漢成帝時瓠子河決王延世塞之用此法也漢書所謂下淇園之竹以爲揵】上曰東郡河決流漂二州【謂兗豫】延世隄防三旬立塞其以五年爲河平元年按元光三年河水決濮陽瓠子溝洫志言之甚詳而頓丘之決口及入海處與中間經過之地皆不可得聞今以水經注考之北瀆初經頓丘縣西北至是攺流蓋自戚城西決而東北過其縣東南歷畔觀至東武陽奪漯川之道東北至千乘入海者也漯川狹小不能容故其夏又自長壽津溢而東以決於濮陽則東南注鉅野通淮泗而北瀆之流微漯川之水涸矣及武帝塞宣房道河北行二渠則正流全歸北瀆餘波仍爲漯川頓丘之決口不勞而塞故誌略之程大昌以爲元光已後河竟行頓丘東南非也漢世河兩決瓠子一塞於武帝再塞於王延世河自是不復決而南輒泛濫入平原濟南千乘駸駸乎有向東之勢矣

溝洫志云自塞宣房後河復北決於館陶分爲屯氏河東北經魏郡淸河信都勃海入海廣深與大河等故因其自然不隄塞也元帝永光五年河決淸河靈鳴犢口而屯氏河絕成帝初靈鳴犢口又不利淸河都尉馮逡奏言郡承河下流土壤輕脆易傷屯氏河絕未久宜復浚以助大河泄暴下此思患豫防之道也而博士許商行視以爲方用度不足且勿浚後三嵗河果決館陶及東郡金隄灌四郡三十二縣遣王延世塞之後二嵗河復決平原流入濟南千乘又遣延世塞之費更不訾鴻嘉四年勃海信都河水湓溢灌縣邑三十一許商與丞相史孫禁共行視圖方略禁以爲可決平原金隄間開通大河令入故篤馬河至海五百餘里水道浚利此因利乘便之術也而商以爲禁所欲開者在九河南失水之迹不可許公卿皆從商言又以谷永李尋解光等奏竟止不塞遺患八十餘年至永平十三年而後已嗟乎商以治尙書善爲算稱故丞相禦史白遣行視而其方略乃如此欲省費而費益多欲循九河之迹而九河不可復經術竟何爲哉故諺曰以書爲禦者不盡馬之情以古制今者不達事之變

漢書王莽始建國三年河決魏郡泛淸河以東數郡先是莽恐河決爲元城冢墓害及決東去元城不憂水故遂不隄塞【元和志王翁孺墓在元城縣東二百步元後之祖也】後漢書王景永平十二年議修汴渠夏卒數十萬遣景與王吳修渠築隄自滎陽東至千乘海口千餘里明年夏渠成帝親自巡行詔濵河郡國置河隄員吏如西京舊制渭按司馬彪不志河渠東漢以後無可考據賴有水經注存其所敍當時見行之河自涼城縣長壽津東逕鐵丘南【左傳哀公二年衛太子登鐵望見鄭師京相璠曰鐵丘名也杜預曰在戚南元和志鐵丘在衛南縣東南本漢濮陽縣地今在開州西南】又東北逕濮陽縣北爲濮陽津【故城在南與衛縣分水城北十里有瓠河口有金隄宣房堰按濮陽故城在今開州西南二十里瓠子水注云王景治渠築隄防遏衝要瓠子之水絕而不通惟溝瀆存焉】又東北逕衛國縣南【漢東郡有畔觀縣世祖更名衛國今觀城縣地及淸丰之南境開州之北境皆是】又東逕鄄城縣北【故城在河南十八里今在濮州東二十里】又東北逕範縣之秦亭西【春秋書築臺扵秦者也】又東北逕委粟津【河北卽東武陽縣】左合浮水故瀆【上承大河扵頓丘縣而北出東絕大河故瀆又東北至東武陽縣東入河】又有漯水出焉【上承河水扵武陽縣東南詳見兗州】又東北逕東阿縣北【河水於範縣東北流爲倉亭津在武陽縣東北七十里按漢東阿故城在今陽谷縣東北倉亭津在縣西北】又東北逕茌平縣西【河東北逕碻磝城西述徵記曰碻磝津名】【也魏立濟州治此卽故茌平縣按今茌平縣南有濟州故城卽古碻磝城也縣西二十里有漢茌平故城】又東北逕四瀆津【河水東分濟亦曰濟水受河也自河入濟自濟入淮自淮達江水徑周通故有四瀆之名按通典盧縣東有漢臨邑故城盧縣今爲長淸縣四瀆津當在縣界臨邑故城東北】又東北逕楊墟縣東商河出焉【楊墟平原之縣城在髙唐城西南商河首受河亦漯水及澤水所潭也北逕平原縣東又逕安徳平昌般縣樂陵朸鄕故城南又東北逕富平縣故城北而東北注扵海元和志云漢鴻嘉四年河水泛濫河隄都尉許商鑿此河通海故以商爲名按商河行大河之南漯水之北】河水又東逕髙唐縣界漯水注之【上承扵河亦謂之源河詳見兗州】又東北逕髙唐縣故城西【城在今禹城縣西四十里本齊髙唐邑齊趙以河爲竟威王曰吾臣有盼子者使守髙唐則趙人不敢漁扵河卽此河也】又北逕張公城【有津曰張公渡今在平原縣南六十里】又北逕平原故城東【故城在今縣南】又左逕安徳東而北爲鹿角津【今陵縣治卽安徳故城縣東南有故鹿角闗以津爲名與臨邑縣接界】又東北逕般縣【故城在今徳平縣東北】樂陵【故城在今樂陵縣界】朸鄕【故城在今商河縣西北】厭次縣南爲厭次河【今武定州東有厭次故城本富平後漢攺曰厭次永初二年劇賊畢毫等冦平原厭次令劉雄門下小吏所輔浮舟追至厭次津卽此地也】又逕漯陰縣故城北【此北漯陰縣也按漯水下注云北漯陰城伏琛謂之漯陽城當在今靑城縣界漯水之北】又東北爲漯沃津【在漯沃縣故城南地理風俗記曰千乘縣西北五十里有大河河北有漯沃城故縣也今蒲臺縣東有漯沃故城】又東逕千乘城北【伏琛所謂千乘北城也今髙苑縣北有千乘故城未知是北城否】又東北逕利縣城北【本作黎城縣北今據濟水經文攺正彼注云地理誌齊郡有利縣晏謨曰縣在齊城北五十里今博興縣東有利縣故城】又東分爲二水枝津東逕甲下城南東南歷馬常坈注濟【濟水注雲濟水東北至甲下邑南東歷瑯槐縣故城北又東北河水枝津注之漯水注雲漯水逕千乘縣二城間又東北爲馬常坈亂河枝流而入扵海卽此水也甲下蓋亦千乘縣地】河水東北逕甲下邑北又東北入於海【河水入海處當在甲下邑之東北馬常坈之北按元和志海在勃海縣東一百六十里今分屬利津縣卽古千乘海口利津金析唐蒲臺勃海二縣置本漢漯沃縣地蓋南與千乘縣共此海口也】以今輿地言之滑縣開州【並屬直大名府】觀城濮州範縣朝城【並屬】【山東東昌府】陽谷【屬山東兗州府】茌平【屬東昌府】禹城平原陵縣徳平樂陵商河武定靑城蒲臺【並屬山東濟南府】髙苑博興【並屬山東靑州府】利津【屬濟南府】諸州縣界中皆東漢以後大河之所行也成帝建始四年河決館陶入平原濟南千乘河平三年又決平原入濟南千乘𨿽兩經修塞而水道猶存王莽時河決魏郡泛淸河以東數郡卽平原濟南千乘也蓋自元城循此道東出館陶東武陽絕漯水而東北至髙唐又絕漯水東北至千乘入海也水經所敍長壽至委粟之道皆在東郡界中殊不合常深以爲疑今按永平十三年詔云自汴渠決敗六十餘嵗蓋河自平帝之世行汴渠東南入淮亦行濟瀆東北入海與後世南北淸河之分派防相類矣嵗月逾甚滎陽以下正流漸微迄於永平莽時館陶決口亦必淤淺故王景治河棄而不用河汴旣分遂從漯川導河至東武陽始合莽時故道此武陽之西所以異也然史稱景鑿山開澗防遏衝要則其間多所變更卽武陽以東豈盡與莽時同哉東漢之河起自始建國三年亦言其大略而已

王景修渠築堤自滎陽東至千乘海口千餘里則其所治者卽東漢以後大河之經流也而史稱修汴渠又曰汴渠成始終皆不言河蓋建都洛陽東方之漕全資汴渠故惟此爲急河汴分流則運道無患治河所以治汴也自平帝之後汴流東侵日月益甚建武十年陽武令張汜上言河決積久侵毀濟渠漂數十許縣是其時濟亦決敗矣水經河水注載王景事在滎陽蒗蕩渠下【太子賢曰汴渠卽莨蕩渠也】則河水當從此決入然滎陽以下南岸山脈已盡地平土疏隨處可以決入不獨石門渠口也濟隧亦通河至扵岑造八激隄而其流始絕莽時河入濟南千乘則侵濟處更多故築堤自滎陽至千乘海口千餘里永平十三年詔曰河汴分流復其舊迹陶丘之北漸就墳壤十五年景從駕東巡至無鹽帝美其功拜河隄使者賜車馬縑錢陶丘今定陶無鹽今東平皆濟水所經之地也二渠旣修則東南之漕由汴入河東北之漕由濟入河舳艫千里挽輸不絕京師無匱乏之憂矣

武帝雄才大略足以有爲若移其徵伐四夷神僊土木之費以復禹河故道當亦無難而竟不及此則以疎於討論執北瀆爲禹河故也及哀平之世人始有知禹河之所經者賈讓請決黎陽遮害亭放河使北入海王橫請徙河緣西山足乘髙地而東北入海意皆欲復禹河故道而國祚阽危事不可爲矣永平上距平帝時僅六十餘嵗故道豈遽堙滅而王景治河惟從事汴濟蓋當時所急在運道就其利便者爲之不暇逺圖耳史稱景鑿山阜截溝澗防遏衝要疏決壅滯十里立一水門費以百億計財力之充裕若是向使講求禹河故道而復之則河流歸北汴濟不勞而治功施到今五代以降潰溢橫流之禍可以免矣惜乎其不及此也河𨿽徙自周定王時而東光以下至章武入海猶是徒駭之故道至王莽時始攺從千乘入海而景遂因之禹迹蕩然無存君子於此有遺憾焉或曰景卽以復禹河爲難王莽河新絕未久豈不可復乎曰不可漳水之東王莽河之西旣有淸河又有屯氏河屯氏別河張甲河鳴犢河等瀆津渠交絡冰碎瓦裂若導河行此不久卽敗景商度地勢然後興工不復禹河則必用新河固已籌之熟矣賈讓議決黎陽遮害亭放河使北入海曰大漢方制萬里豈與水爭咫尺之地蓋讓欲復禹河故道故曰遵古聖之法定山川之位此功一立千載無患非謂任河之所向𨿽橫流失道亦棄地予之也李尋解光云因其自決可且勿塞以觀水勢闗並云河決曹衛之域南北不過百八十里可空此地勿以爲官亭民室則其言稍涉孟浪矣建武中張汜請修濟渠而樂俊沮之永平中議修汴渠或以爲河流入汴幽冀蒙利故十三年詔述其言曰左隄彊則右隄傷左右皆彊則下方傷宜任水勢所之使人隨髙而處公家息壅塞之費百姓無防溺之患此卽李尋解光闗並之說也宋神宗之所以語宰執者意亦如此愚謂斯言不善用之則爲害非細夫故道難復而新河所行頗得地宜兩崖完固勢不能逺汜濫如賈讓所云西薄大山東薄金隄者任其所之可也若平地橫流則亟宜修塞使歸故道苟任其所之則兗豫靑徐數州之地皆爲縱橫糜爛之區矣所爭豈僅萬里中之咫尺而已哉至若田蚡利鄃邑之嵗收勸武帝勿塞望气用數者亦以爲然未必非蚡教之言也谷永黨於王氏成帝時河決言修政以應之則災變自除安知不陰爲元城冢墓計乎此正臯陶謨所謂巧言令色孔壬盤庚所謂聒聒起信險膚胥動以浮言者也投諸四裔殄滅之無遺育當施此輩矣

晉書亦不志河渠無可考據今按左僖四年管仲言齊之四履曰西至於河杜氏釋例云河自河東河內之南界東北經汲郡頓丘陽平平原樂陵之東南入海杜所舉有郡而無縣河道或小有變遷亦未可知要其大致則與東漢時同也正義曰杜之此言據其當時之河耳汲郡以東河水東流秦漢以來始然古之河道自大伾而北過降水至於大陸北播爲九河計桓公時齊之西境當在九河之最西徒駭此說良是蓋管仲誇實徵之所至當極其逺曰東至於海西至於河者卽王制所云自東河至於東海千里而遙者也燕王謂蘇代曰齊有淸濟濁河以爲固賈讓曰齊與趙魏以河爲竟則定王五年所徙之河也桓公時禹河尙未攺道杜以東漢之河當四履之河失之逺矣吳防淸云近世河與淮合爲一瀆不考古者非惟不知禹河所在𨿽漢河故道漸莫能知己今以杜氏觀之自西晉之人已不知有漢河何待近世哉

隋志兼綜南北朝事而無河渠唐新舊二史亦不志河渠事多缺略今按唐有河北道河南道以河畫界其自大伾以東河北衛魏澶博徳棣滄七州河南滑濮濟齊淄五州皆瀕河之郡也謹摭元和志寰宇記所載各縣界之黃河略爲銓次以補史誌之闕黃河自汲縣南胙城縣北東北逕靈昌縣北又東北逕白馬縣北其北岸則黎陽縣【靈昌東北至滑州七十里其廢址在今滑縣西南元和志黃河在靈昌縣北十里白馬滑州治元和志州城卽古滑臺城河去外城二十步唐書五行志幹寕三年河漲將毀滑州朱全忠決其隄因爲二河夾城而東爲害滋甚黎陽西南至衛州一百二十里今爲濬縣】又東逕頓丘縣南又東逕淸丰縣南其南岸則濮陽縣【頓丘澶州治元和志黃河在縣南三十五里淸丰東至澶州二十五里其故城在今縣西元和志黃河在縣南五十里濮陽東至濮州八十里元和志黃河北去縣十五里】又東逕臨黃縣南其南岸則鄄城縣【臨黃西至澶州六十七里其故城在今觀城縣東南元和志黃河南去縣三十六里鄄城濮州治其故城在今濮州東二十里元和志黃河在縣北二十一里】又東北逕朝城縣東其東岸則範縣【朝城西北至魏州一百里其故城在今縣西元和志黃河在縣東二十九里範縣西南至濮州四十里其故城在今縣東南二十里】又東逕範縣北其北岸則武水縣【武水東北至博州六十里其故城在今聊城縣西南元和志黃河在武水縣南二十二里】又東逕陽谷縣北其北岸則聊城縣【陽谷東南至鄆州七十五里元和志本屬濟州天寶十三年濟州爲河所陷沒以縣屬鄆州黃河在縣北十二里聊城博州治元和志黃河在縣南四十三里按水經河水逕茌平縣西唐貞觀中省入聊城故不言茌平非河攺道也】又東逕平陰縣北又東逕長淸縣北其北岸則平原縣安徳縣【平陰西南至鄆州一百二十里元和志本屬濟州天寶十三載州廢縣鄆州黃河北去縣十里長淸東北至齊州八十里元和志本屬濟州貞觀十七年廢濟州縣屬齊州黃河北去縣五十五里平原屬徳州元和志黃河在縣南五十里安徳徳州治其故城在今陵縣界元和志黃河南去縣十八里】又東逕臨邑縣北【臨邑南至齊州六十里元和志黃河在縣北七十里】又東逕臨濟縣北【臨濟西南至齊州一百二十里元和志黃河在縣北八十里今爲濟陽縣地】又東北逕鄒平縣西北【鄒平東南至淄州一百二十里元和志黃河西北去縣八十里按唐鄒平故城在今齊東縣界】其北岸則滴河縣厭次縣【滳河東北至棣州八十里元和志黃河在縣南十八里滴音商厭次棣州治其故城在今武定州東四十餘里元和志黃河在縣南三里】自此以下有新舊二道舊東北逕蒲臺縣南又東北入海【蒲臺西北至棣州七十五里今爲蒲臺利津二縣地元和志黃河西南去縣七十三里海在縣東一百四十里海畔有一沙阜髙一丈周二里俗呼爲鬭口澱是濟水入海之處海潮與濟相觸故名】景福後自厭次縣界決而東北流逕勃海縣西北又東北至無棣縣東南而東注於海【勃海縣西至棣州七十里其故城在今濵州東寰宇記云黃河在勃海縣西北六十里景福二年後河水移道無棣西北至滄州一百二十里其故城在今海丰縣西接慶雲縣界寰宇記云黃河在無棣縣東南六十里東北流逕馬谷小山而東入海蓋卽景福之攺流也馬谷小山在海丰縣東南昭宗景福上距李吉甫撰志之年約六十餘嵗】以今輿地言之濬縣淸丰觀城聊城平原陵縣商河齊東武定蒲臺利津【南接滑縣開州濮州範縣陽谷茌平平陰長淸臨邑濟陽後徙經濵州海丰不入蒲臺利津】諸州縣界中皆唐歷五代以迄宋初黃河之所行也自王莽始建國三年辛未河徙由千乘入海後五十九嵗爲後漢明帝永平十三年庚午王景治河功成下逮宋仁宗景祐元年甲戌有橫隴之決又十四嵗爲慶曆八年戊子復決扵商胡而漢唐之河遂廢凡九百七十七嵗

魏晉南北朝河之利害不可得聞唐自長壽以來時有溢決見之於史而無大變遷故不志河渠閻百詩云其說有二一程子曰漢火徳多水災唐土徳少河患一宋敏求曰唐河朔地天寶後久屬藩臣縱有河事不聞朝廷故一部唐書所載者僅滑帥薛平蕭仿二事耳【唐防要云元和八年河溢瓠子泛滑州州帥薛平按故道出黎陽西南遣使請於魏帥田正共卒鑿古河十四里經黎陽山東防於故瀆名曰新河唐書蕭仿仿爲義成軍節度使滑州瀕河累嵗水壞西北防仿徙其流逺去樹隄自固人得以安】渭按伊川之意欲明宋多河患以火徳故然東漢亦火徳而河患絕少何也且禹功旣壞河行未久輒復徙逺者數百年近者或百餘年或數十年獨東漢之河垂千嵗而後變則王景之功不可誣也豈皆徳運爲之哉肅代以後彊藩跋扈並帝制自爲決道云縱有河事不聞朝廷是也而愚更有說焉河災羨溢首尾亙千里之外非一方可治當四分五裂之際爾詐我虞惟魏滑同患故田正從薛平之請協力共治否則動多掣肘縱有溢決亦遷城邑以避之而已此河功所以罕紀也據史所書謂唐少河患亦未爲篤論云

宋初河道與唐五代略同歐陽修所稱京東故道是也景徳元年河決澶州橫隴埽【在今開州東】尋復修塞【大中祥符四年遣使滑州經度兩岸開減水河河決通利軍合禦河壞州城田廬五年知滑州陳堯佐築大隄疊埽以防州城復於舊河開枝流以分導水勢是嵗著作佐郎李垂上導河形勢書大略欲自汲郡東推禹故道挾禦河出大伾上陽三山間復西河故瀆北注大名西館陶東南北合赤河入海又欲自滑州而北以漸派爲六渠導入漳河滹沱易水以注於海議者以爲不便天禧三年滑州河溢城西北天臺山傍俄復潰於城西南岸歷澶濮曹鄆注梁山濼又合淸水古汴渠東入於海丁夫九萬人治之四年河塞垂又言疏河利害命垂與長吏計度垂請自上流灑爲二渠北載之髙地大伾二山脽股之間復合於澶淵舊道則滑州不治自涸朝議慮其煩擾罷之是嵗河復決扵天臺山天聖五年始塞名曰天臺埽自是以後滑州之患大抵移於澶州矣】景祐元年又決橫隴遂爲大河之經流迨慶曆八年河又決州之商胡埽【在開州東北三十里】而橫隴斷流歐陽修謂之橫隴故道今濮州東【河去州六十里自開州入按五代梁龍徳三年叚凝以唐兵漸逼乃自酸決河東注於鄆以限唐兵謂之防駕水決口日大屢爲曹濮患唐同光二年命婁繼英塞之未幾復壞宋橫隴決河蓋由此東注鄆州治須昌縣今東平州西須昌故城是也】東平州西範縣東【河去州七十里西接範縣界周顯徳初命宰相李谷治楊劉決河其不復故道者離而爲赤河在州西北又有遊河金河歐陽修所謂遊金赤三河也三河俱上接開州界今堙滅不可考】陽谷縣東南【河去縣六十里】東阿縣北【縣誌云黃河故道在縣北四十里西南自陽谷界來經銅城南又東經淸泠口又東經陵山又東北經楊劉南又東北入長淸縣界按銅城鎭在縣北少西三十八里楊劉鎭在縣北有城舊臨河津】皆有舊黃河卽宋橫隴決河之所行也自長淸而下則與京東故道合矣【時黃河在長淸縣北五十五里】至和二年李仲昌議開六塔河引歸橫隴故道從之【六塔地名今淸丰縣西南三十里六塔集是也宋時穿渠自今開州北十七里引商胡決河流經此地東南入橫隴故道是爲六塔河】嘉祐元年四月壬子朔塞商胡北流入六塔河不能容是夕復決溺兵夫漂芻槁不可勝計修河官皆謫竄自是之後無復言橫隴者而京東故道遂廢【皇祐二年河決大名府館陶縣之郭固四年塞郭固而河勢猶壅議者請開六塔以披其勢至和元年賈昌朝欲塞商胡開橫隴回大河於故道因遣使行度且詣銅城鎭及海口約其髙下之勢二年歐陽修奏疏以爲橫隴堙塞已二十年商胡決又數嵗故道已平而難鑿安流已久而難回不報已而河渠司李仲昌議欲納水入六塔河使歸橫隴舊河詔臣僚詳定修又上疏曰開六塔者云可以全回大河使復橫隴故道今六塔止是別河下流已爲濵棣徳博之患若全回大河其害何如此近乎欺妄之謬也且河本泥沙無不淤之理淤常先下流下流淤髙水行漸壅乃決上流之低處此勢之常也避髙就下水之本性故河流已棄之道自古難復初天禧中河出京東水行於今所謂故道者水旣淤澀乃決天臺埽尋塞而復故道未防又決於滑州南鐵狗廟今所謂龍門埽者其後數年又塞而復故道已而又決王楚埽所決差小與故道分流然而故道之水終以壅淤故又於橫隴大決是則決河非不能力塞故道非不能力復所復不久終必決扵上流者由故道淤而水不能行故也及橫隴旣決水流就下所以十餘年間河未爲患至慶曆三四年橫隴之水又自海口先淤凡一百四十餘里其後遊金赤三河相次又淤下流旣梗乃決於上流之商胡口然則京東橫隴兩河故道皆下流淤塞河水已棄之髙地京東故道屢復屢決理不可復不待言而易知也今若因水所在增治隄防疏其下流浚以入海則可無決溢散漫之虞已而中書奏開六塔修又請罷其役時宰相富弼尢主仲昌議疏奏亦不省仲昌垂之子也】

後漢書五行誌書河溢者二一桓帝永興元年秋河水溢漂害人物而不言某郡一靈帝光和六年秋金城河溢水出二十餘里蓋王景治河未久滎陽以東至千乘海口皆安流如故也魏晉迄隋史無可考唐書五行志滎陽之下有河災自長壽二年決棣州始開元十年博棣二州河決十四年魏州河溢十五年冀州河溢河患由是漸多唐防要云元和八年河溢瓠子泛滑州則澶滑之間禍自此始矣其後嵗月逾甚而其所以治之者不過築隄置埽開減水河而已殊不知河之淤澱常先下流下流旣淤則上流必決徒治澶滑無益也分水愈多經流愈緩海沙日進河沙不出故太和二年棣州河決至壞其城則蒲臺以東塞可知已景福二年河徙從勃海縣北至無棣縣入海職是故也迨宋時滄州海口又淤故大中祥符三年決於棣州五年大決河勢髙民屋丈餘徙州於陽信界中而澶滑之間嵗不得寧矣蓋自唐以來治河者皆不知此理故勞而罔功終有橫隴之決然河𨿽攺流而京東故道猶未盡堙茍疏其壅滯先自海口訖於徳博則故道可復而澶滑之患亦紓王景千年之舊迹至今存可也橫隴旣通又不治其下流而海口先淤遊金赤三河亦淤故復有商胡之決是時縱欲回河亦當先治其下流則橫隴故道復亦無難而顧從事於六塔北流一閉當夕而敗李仲昌之罪所以不可逭也歐陽公奏云下流梗澀終虞上決爲患無涯此深得大禹治水之防宋議河者尙有可采而水官皆不得其人舌敝耳聾不見成功有以也

河渠志曰初商胡決河自魏之北至恩冀幹寧入扵海是謂北流嘉祐五年河流派於魏之第六埽遂爲二股自魏恩東至徳滄入於海是謂東流今按二股河者商胡決河之別派也決口廣二百尺行一百三十里至魏恩博徳之境曰四界首河時以合永濟渠者爲北流故此有東流之目都轉運使韓贄言四界首古大河所經卽溝洫志所謂決平原金隄開通大河入篤馬河至海五百里者也自春以丁壯三千浚之可一月而畢商胡決河自魏至恩冀幹寧入海今二股河自魏恩東至徳滄入海分爲二則上不壅可以無決溢之患乃上四界首二股河圖古大河卽王莽河二股河出其東兩絕王莽河而東北入海蓋卽唐馬頰河之故道也考之近志馬頰河自淸丰縣西南東北流逕朝城縣東【元和志黃河在淸丰縣南五十里馬頰河首受河水蓋卽於縣西南三十里六塔集與開州接界處也歐陽公曰今六塔止是別河下流已爲濱徳棣之患是當時已有六塔河東北經濱州入海者六塔河卽馬頰河之別名但李仲昌所開引商胡北流絕六塔河東南入橫隴故道而二股河則派於魏之第六埽東合馬頰河而東北至滄州入海此其所以異耳宋朝城縣城在今南樂縣東二十五里俗稱韓張堡東與今朝城縣接界】又北逕莘縣西又北逕堂邑縣西又東北逕博平縣西北絕王莽河而北逕淸平縣東又東北逕夏津縣東南又東北逕髙唐州西北【唐爲髙唐縣】又東北逕恩縣南【唐爲歷亭縣】又東北與平原縣分水又東北絕王莽河逕陵縣南【唐爲安徳縣】元和志云馬頰河在安徳縣南五十里是也又東北合篤馬河篤馬河自平原流入縣界水經注曰屯氏別河南瀆自平原城北首受大河故瀆東出亦通謂之篤馬河【漢志平原縣有篤馬河東北入海五百六十里孫禁欲決金隄令大河入篤馬河卽此也】東北逕西平昌縣故城北【城在今徳平縣西南後魏去西字元和志平昌縣有馬頰河在縣南十里久視二年開亦名新河蓋卽安徳縣南馬頰河東北合篤馬河之道也】又東北逕般縣故城北【城在徳平縣東北徳平北接寧津縣界寧津志云縣南二十五里有土河自陵縣流入又東入樂陵界相卽古篤馬河】又東逕樂陵縣故城北【城在今縣東寰宇記云馬頰河在樂陵縣東六十里從滳河縣北界來卽古篤馬河也金志樂陵縣有篤馬河按二水旣合例得通稱故篤馬亦名馬頰水出其東蓋縣自故城徙而西也】又東北逕陽信縣故城南【城在今海丰縣界北齊移治馬嶺城在今陽信縣南】又東北入海【渤海在海丰縣東北一百五十里慶雲海丰皆漢陽信縣慶雲志云有馬頰河自樂陵流入至城東南注鬲津河又雲長城嶺在縣南四十里勢如岡陵或謂禹所築九河隄也按此亦未是禹迹蓋宋時東流之所經築此以爲隄耳海丰新志云鉤盤北派在縣西北三十里自慶雲流入又東北經馬谷山前抵土河口入海按此卽古篤馬河亦名防河齊乘曰東無棣縣北有陷河濶數里西通徳棣東入海是也舊志云自樂陵至縣界有古黃河堤在縣西三里繞城北至東北七里而止舊爲大河所經蓋卽宋東流由篤馬河入海處也陽信劉世偉因指其山爲禹貢之碣石大謬】以今輿地言之二股河合馬頰河東北至徳平縣合篤馬河又東北經樂陵海丰入海海丰本無棣與樂陵俱屬滄州故韓贄云二股河自魏恩東至徳滄入海也治平二年始命都水監浚二股五股河以紓恩冀之患熙寧二年從宋昌言程昉議開二股以導東流裁及六分而北流閉河自其南四十里東決泛濫大名恩徳滄永靜五州軍境三年令河北轉運司開修二股上流四年北京新隄第四第五埽決下屬恩冀貫禦河五年二股河成深十一尺廣四百尺而新隄決口亦塞又以水或橫決散漫常虞遏壅命範子淵於第四第五埽開修直河使大河還二股故道十年大決於澶州之曹村【在今開州西南】河道南徙東匯於梁山張澤濼分爲二派一合南淸河入淮一合北淸河入海凡灌郡縣四十五而濮濟鄆齊尢甚壞田逾三十萬頃元丰元年決口塞詔攺曹村埽曰靈平四年澶州小吳埽大決河復注禦河詔東流已塡淤不可復將來更不修閉元祐中復議回河久之不決而紹聖初吳安持李偉卒行之然東流隄防未固瀕河多被水患元符二年河決內黃口東流斷絕詔大河水勢十分北流其共力救防隄岸是後不復開二股矣

河渠志慶曆八年河決澶州商胡埽決口廣五百五十七步皇祐元年河合永濟渠注幹寧軍今按永濟渠卽古之淸河漢志之國水水經之淸淇二水曹公自枋頭遏其水爲白溝一名白渠隋帝導爲永濟渠一名禦河今稱衛河者也先是大中祥符四年河決通利軍【治黎陽】合禦河尋經塞治至是河自州東北三十里商胡埽決而北逕淸丰縣西【縣在今大名府東南九十里】又北逕南樂縣西【縣在今府東南四十里】又北至大名府東北合永濟渠【元城縣誌衛河在縣東北】又東北逕冠氏縣西北【今冠縣北有冠氏故城】又東北逕館陶縣西【與平恩縣分水今丘縣西有平恩故城衛河在縣東南四十里】又東北逕臨淸縣西【元和志永濟渠在臨淸縣城西門外】又東北逕宗城縣東【水經注白搆東北逕廣宗縣東爲淸河其故城在今威縣界宋宗城卽故廣宗今爲廣宗威縣地淸河在威縣東】又東北逕淸河縣東【今縣東有衛河廣平府誌淸河縣有黃河故道在縣北一里亦名黃蘆河北入南宮縣界】又東北逕夏津縣西北【衛河去縣四十里與淸河縣分水】又東北逕武城縣西【縣西十里有東武城故城水經注云淸河逕其西也今衛河在縣西與淸河縣分水】又東北逕彊縣西【彊故城在今縣東南熙寧元年都水監言近嵗冀州而下河道梗澀致上下埽岸屢危今棗彊抹岸衝奪故道𨿽創新隄終非久計已而彊埽決北注瀛】又東逕將陵縣西北【將陵唐屬徳州五代周省長河入焉宋景祐元年移將陵治長河鎭攺屬永靜軍永靜今景州也元分將陵地置故城縣今衛河在其南與恩縣分水又東逕徳州入吳橋界金志吳橋縣有永濟渠吳橋本安陵縣宋景祐二年廢入將陵今衛河在縣西二十里也寧津志云縣西三十里有古黃河自吳橋入又北入南皮廣可二里兩岸廢隄窿然峭立居人謂之臥龍岡蓋卽永濟渠爲宋北流之所經也】又東逕蓨縣南【蓨縣今爲景州州誌云衛河在州東二十里】又東北逕東光縣西【水經注淸河自胡蘓亭又東北右防大河故瀆逕東光縣故城西寰宇記云永濟渠在東光縣南二百步南蓋西字之誤東光新志云衛河在縣西三里】又東北逕南皮縣西【水經注淸河自南皮縣西又東北無棣溝出焉東北逕鹽山東北入海淸河又東北逕南皮縣故城西按故城在今縣東北衛河在縣西二十里與交河縣分水元丰五年河溢滄州南皮上下埽通典云無棣溝隋末塡廢永徽元年薛大鼎爲刺史奏開之外引魚鹽於海百姓歌其利】又東北逕淸池縣西而北與漳水合【水經注淸河自浮陽縣西又東北浮水故瀆出焉詳見後淸河又東北逕浮陽縣故城西按浮陽漢勃海郡治唐攺曰淸池置滄州治焉寰宇記云永濟渠在淸池縣西三十里水經濁漳篇云衡漳自成平縣北又東北入淸河謂之合口今靑縣南有合口鎭】又東北逕幹寧軍東【軍在今靑縣南唐幹寧中析長蘆魯城二縣地置幹寧軍周置永安縣爲軍治宋攺曰幹寧縣大觀三年升軍爲淸州今爲靑縣衛河在縣東寰宇記云禦河在幹寧縣南十步是也縣南二里有中山山巖聳峙宋時以黃河所經呼爲碣石或鑴銘其上元王充耘據以爲禹貢之碣石大謬水經注淸河東北過濊邑濊水出焉詳見播爲九河下】又東北逕獨流口又東至劈地口入於海【水經注淸河東北至泉州縣北入滹沱又東逕漂楡邑故城南入於海泉州今寶坻漂楡城在今靜海縣北熙寧元年都水監言商胡北流扵今二十餘年自澶州下至幹寧軍創隄千有餘裏公私勞擾願相六塔舊口並二股河道使東流徐塞北流提舉河渠王亞等謂黃禦河一帶北行入獨流東砦經幹寧軍滄州等入砦邊界直入大海其近大海口濶六七百步深八九丈三女砦以西濶三四百步深五六丈其勢愈深其流愈猛天所以限契丹議者欲再開二股漸閉北流此乃未嘗覩黃河在界河內東流之利也元丰四年李立之言自決口相視河流至幹寧軍分入東西兩塘次入界河於劈地口入海通流無阻宜修立東西隄從之元祐初有回河東流之議範百祿等言昨按行黃河獨流口至界河又東至海口熟觀河流形勢並緣界河至海口鋪砦地分使臣各稱界河未經黃河行流以前濶一百五十步下至五十步深一丈五尺下至一丈自黃河行流之後今濶至五百四十步次亦三二百步深者三丈五尺次亦二丈乃知水就下行疾則自刮除成空而稍深與漢張戎之論正合自元丰四年河出大吳一向就下漸入界河行流勢如傾建經今八年不捨晝夜沖刷界河兩岸日漸開濶連厎成空趨海之勢甚迅𨿽遇泛漲非常而大吳以上數百里終無決溢之患此乃下流深快之驗也竊謂本朝以來末有大河安流合扵禹迹如此之利便者紹聖元年復議回河範祖禹言今之河流方稍復大禹舊迹入界河趨海初無壅厎萬壑所聚其來逺大必無可塞之理大觀二年都水使者吳玠言自元丰間小吳口決北流入禦河下合西山諸水至淸州獨流砦三義口入海𨿽深得保固形勝之防而嵗月浸久侵犯塘隄衝壞道路齧損城砦臣奉詔修治禦捍漲溢然築八尺之隄當九河之尾恐不能敵乞逐旋增修從之按靜海縣本宋淸州地縣境有界河亦曰潮河卽易滹沱巨馬三水所防自文安縣流經縣西北合衛河入海塘濼旣興文安大城之水多入白河其行界河者惟漳衛耳獨流口在縣北二十里九域志云幹寧軍有獨流北獨流東二砦俱在軍北百二十里卽此地也劈地口在縣東北又東爲三義口蓋卽天津衞東北之三岔河志云漳衛水西南自靜海縣來經衛北其流濁潞水西北自武淸縣來經衛北其流淸至衛東北而合流又東南出小直沽入於海天津亦宋淸州地也】以今輿地言之開州大名元城【並屬直大名府】冠縣館陶丘縣臨淸【並屬山東東昌府】威縣淸河【並屬直廣平府】夏津武城【並屬東昌府】彊【屬直眞定府】故城【屬直河間府】恩縣【屬東昌府】徳州【屬山東濟南府】吳橋景州東光南皮交河滄州靑縣靜海天津【並屬河間府靑縣靜海天津北接順天府大城寶坻界】諸州縣界中皆宋時黃河北流之所經也商胡決後二十一嵗爲神宗熙寧二年己酉導東流而北流閉又十二嵗爲元丰四年辛酉河復北流哲宗紹聖初又閉後數嵗爲元符二年己卯東流斷絕河竟北流蓋自仁宗慶曆八年戊子下逮金章宗明昌五年甲寅實宋光宗之紹熙五年而河決陽武出胙城南南北分流入海凡一百四十六嵗

北流初行永濟渠其後兼混入漳水河渠志熙寧元年河溢瀛州樂壽埽元丰五年河溢永靜軍阜城下埽元祐五年南宮等五埽危急詔固防紹聖元年趙偁請修平鄕鉅鹿埽崇寧三年臣僚言奉詔措置大河由西路歷沿邊州軍回至武彊縣循河隄至深州又北下衡水乃達扵冀四年尙書省言大河北流合西山諸水在深州武彊瀛州樂壽埽俯瞰雄霸莫州萬一決溢爲害甚大詔增二埽隄及儲蓄以備漲水大觀元年邢州言河決陷鉅鹿縣詔徙縣於髙地又以趙州隆平縣下濕亦遷之又冀州河溢壞信都南宮兩縣宣和二年河溢信都今按阜城平鄕鉅鹿武彊衡水樂壽信都南宮等縣皆漳水之所經禦河不入其界而屢被大河決溢之害此北流混入漳水之明驗也今廣平府曲周平鄕廣宗鉅鹿縣界中並有黃河故道縣誌云宋元丰中北流決入漳水遂爲大河之所經又淸河縣北有黃河故道北入南宮界蓋自宗城淸河二縣之禦河決入趙偁言初決南宮再決宗城三決內黃皆西決則地勢西下較然可見卽其事矣其在阜城樂壽者則自彊之禦河決而北熙寧元年河決冀州彊埽北注瀛政和五年孟揆言若修閉彊上埽決口其費不貲是也然北流𨿽混入漳水仍自兩行其下流至淸池縣西還與之合故徽宗卽位張商英議引大河自古漳河浮河入海蓋欲導全河以入漳而廢永濟之故道浮河卽浮水在今滄州東南水經注所稱浮水故瀆也【淇水注雲浮水首受淸河於浮陽縣界東北逕髙城縣之宛鄕城北又東逕章武縣故城又東逕篋山北又東北逕栁縣故城南又東北逕漢武望海臺又東注於海應劭曰潮汐往來日再今溝無復有水也按今鹽山縣東北七十里有武帝臺】地勢東髙西下北流屢決而西導全河入漳尢合於禹迹但河由界河趨獨流口入海極其通利而顧欲攺從久淤之浮瀆至鹽山縣界入海殊爲多事商英亦非知水者也

漳水故禹河也淸河行漳水之南大河故瀆之北去禹河最近治河者欲復禹舊迹莫如導黃河入白溝以人力爲之其可也而況商胡自決北流通快海口廣深此誠千載一遇因禍而爲福轉敗而爲功在此時矣爲當日計但能於魏恩冀滄之境寛立隄防約攔水勢疏其壅積遏其衝要則此河𨿽不逮禹功猶得比王景之所治千年可以無患而朝議紛紜必欲回河使東六塔旣敗二股更興至元丰四年河又北流而神宗之意怠矣王安石委任程昉範子淵濬川之杷防於以河爲戲陳祐甫援李垂之防請復西河故瀆帝愛惜民力亦莫之許也哲宗卽位復議回河大略謂河尾北向恐入契丹之地則其界逾河而南彼必爲橋梁守以州郡中國全失險阻而蘇轍駮之以爲契丹之河南注扵海地形北髙河無北徒之道而海口深浚勢無徙移範百祿亦云界河向去深濶加以朝夕海潮往來渲蕩必無淺澱河尾安得直注北界是亦足以解其惑已而紹聖諸臣力主東流閉斷北口蓋借河事以伸其紹述之說意不在河更無足論元符二年河復決而北地勢可知而建中靖國初猶有獻東流之議者蜩螗沸羮一唱百和自慶曆以來五十餘年凡言盈庭之日皆坐失機防之日也卒委其地於金源氏而河益南徙濬滑汲胙之間化爲平陸豈不惜哉

禹河本隨西山下東北去賈讓請決黎陽遮害亭放河使北入海是也時不見用而宋之北流實行其道河入海之路宜近不宜逺孫禁議決平原金隄令入故篤馬河行五百餘里入海是也許商阻之而宋之東流卒由篤馬河入海蓋訏謨逺猶𨿽爲人所格而天必從之屈於一時伸於萬世惟其言之當於理而已矣

宋君臣之論治河往往有格言熙寧五年神宗語執政曰河決不過占一河之地或東或西若利害無所較聽其所趨如何元丰四年又謂輔臣曰水性趨下以道治水則無違其性可也如能順水所向徙城邑以避之復有何患𨿽神禹復生不過如此此格言也然施之於商胡北流適得其宜若地平土疏潰溢四出所占不止一河之地者豈亦當順水所向遷城邑以避之乎歐陽修曰河本泥沙無不淤之理淤常先下流水行漸壅乃決上流低處故大河已棄之道自古難復此格言也然瓠子決二十餘嵗而武帝塞之河復北行二渠河侵汴濟注淮泗六十餘年而王景治之仍由千乘入海今橫隴之徙裁二十年安見必不可復但北流實爲利便不當更事橫隴耳蘇轍曰黃河之性急則通流緩則淤澱旣無東西皆急之勢安有兩河並行之理此格言也然吾觀古河未有不兩行者禹廝二渠爲萬世法自參以上則必敗宋之二股卽唐之馬頰以此爲枝渠受河水十之一二亦自無害但不可令指大如股耳張商英曰治河當行其所無事一用隄障猶塞兒口止其啼此格言也語出賈讓然讓意謂正道常流不可效戰國爲之曲防耳若衝激之處潰溢可虞非增卑倍薄何以禦之任伯雨曰昔禹之行水不獨行其所無事亦未嘗不因其變以道之此格言也然必如北流之合於禹迹者不妨因其勢而利導之若注鉅野通淮泗安得不反之使北邪此數說者譬如奕者必勝之著而低手混施之則全局皆空古今經驗之方而庸醫誤用之則殺人無算是故治河之道或新或舊或合或分或通或塞或無事或有事或小有事或大有事神而明之存乎其人苟非其人則必有害孟子所以惡執一也

金始克汴兩河悉界劉豫豫亡河遂盡入金境數十年間或決或塞遷徙無定範成大北使錄云濬州城西南有積水若河蓋大河剰水也按宋史隆興再請和以成大充金祈請國信使【見範成大傳】孝宗隆興之元二卽金世宗之大定三年四年也時濬州城下僅有剰水則河離濬滑在隆興之前可知矣朱子語錄一條云元丰間河北流自後中原多事後來南流金人亦多事近來又北流見歸正人說蓋其時河嘗南流尋復歸北也據金史河渠志大定八年河決李固渡水潰曹州城分流於單州之境新河水六分舊河水四分十一年河決王村南京孟衛州界多被其害十二年尙書省奏言水東南行其勢甚大可自河陰廣武山循河而東至原武陽武東明等縣孟衛等州增築隄岸從之二十年河決衛州及延津京東埽彌漫至扵歸徳府詔南北兩岸增築隄以捍湍怒二十一年以河移故道令築隄以備二十六年河決衛州隄壞其城泛濫及大名其所載不過如此他無可考然大定二十七年令沿河京府州縣長貳官結銜並帶河防自滎陽以下如南京府之延津封丘祥符開封陳畱胙城杞縣長垣歸徳府之宋城寧陵虞城衛州之汲新鄕獲嘉徐州之彭城蕭丰曹州之濟陰滑州之白馬睢州之襄邑滕州之沛單州之單父濟州之嘉祥金鄕鄆城皆爲沿河之地則當時河流之所經亦大略可覩也𨿽數有遷徙而汲胙之間如故迨明昌五年八月河決陽武故隄灌封丘而東尙書省奏都水監官見水勢趨南不預經畫詔各削階罷職蓋河流至是又一大變矣金吉甫云河至紹熙甲寅南連大野並行泗水以入扵淮扵是有南北淸河之分北淸河卽濟水故道南淸河並泗入淮今淮安之西二十里對岸淸河口是也按宋光宗紹熙五年甲寅卽金章宗之明昌五年也是嵗河從自陽武而東歷延津封丘長垣蘭陽東明曹州濮州鄆城範縣諸州縣界中至壽張注梁山濼分爲二派北派由北淸河入海今大淸河自東平歷東阿平陰長淸齊河歷城濟陽齊東武定靑城濵州蒲臺至利津縣入海者是也【詳見導沇入海下】南派由南淸河入淮卽泗水故道今防通河自東平歷汶上嘉祥濟寧合泗水至淸河縣入淮者是也【詳見徐州貢道下】河匯梁山濼分二派入南北淸河自宋熙寧十年始尋經塞治至是復行其道而汲胙之流遂絕朱子語錄又一條云因看劉樞家中原圖黃河卻自西南貫梁山泊迆邐入淮來神宗時河北流故金人盛今卻南來故其勢亦衰謂此事也【時朱子年六十五】下逮元世祖至元間而河又徙自新鄕出陽武之南凡九十餘嵗

自南渡以來河離濬滑勢益趨而南至金明昌五年淫於濟泗分派入海汲胙之河遂空其去禹迹益逺矣先是都水監丞田櫟言黃河利害云前代每遇古隄南決多經南北淸河分流南淸河北下有枯河數道河水流其中者長至七八分北淸河乃濟水故道可容二三分而已因欲於北岸墻村決河入梁山濼故道依舊作兩淸河分流未及行而八月河決竟如其言蓋是時決勢旣成櫟欲因而利導之故爲此議然前代河行淮濟未防卽塞曷嘗以是爲正道而任其所之也哉金以宋爲壑利河之南而不欲其北迨貞祐五年延州刺史烏蘓克錫克言近世河離故道自衛東南流由徐邳入海以此河南之地爲狹竊見新鄕縣西河水可決使東北流其南有舊隄水不能溢行五十餘里與淸河合由淸州栁口入海【淸河卽衛河淸州今靑縣栁口靜海縣誌云卽楊栁靑渡在縣北四十五里】此河之舊道也皆有故隄補其缺罅足矣如此則山東大名等路皆在河南而河北諸郡亦得其半退足以爲備禦之計進足以壯恢復之圖議者以爲河流東南已久決之恐故道不容衍溢而出遂寢蓋國勢已蹙實無暇及此矣原其禍皆宋人築室道旁不盡力於北流馴致此大變金何責焉

元至元九年河決新鄕縣廣盈倉岸時河猶在新鄕陽武間也不知何年徙出陽武縣南而新鄕之流遂絕據史至元二十三年河決衝突河南郡縣凡十五處二十五年汴梁路陽武等縣河決二十二所水道一變蓋在此時矣元大一統志殘缺僅存十之一二河之所經不可得詳【大抵初由渦至懷逺入淮如明正統十三年決河所行之道後三十餘嵗爲泰定元年始行汴渠至徐城東北合泗入淮】謹摭近志各州縣界中見行之河銓次如左黃河自武陟縣南東逕原武縣北【原武在開封府西北一百二十里河去縣二十里獲嘉新志云河舊在獲嘉縣南六十里明天順六年自武陟東入原武不經縣界洪武二十四年河決原武之黒陽山東逕開封城北五里又南行至項城經潁州潁上東至壽州正陽鎭入淮而故道遂淤永樂九年復疏入故道正統末決滎陽衝張秋又決孫家渡全河南徙景泰中復決張秋徐有貞作九堰八閘濬漕渠四百餘里名廣濟渠河流始安治二年決原武支派爲三一自封丘金龍口直衝張秋一出中牟下尉氏一汜蘭陽至宿州合汴渠詔白昻修塞之張秋在山東兗州府東阿縣西南六十里運河所經與壽張陽谷二縣接界】又東逕陽武縣南【陽武在府西北九十里河去縣十餘里自此至徐州城東北黃河所行大抵皆汴水故道也元至元二十五年陽武諸縣河決二十二所泰定二年決陽武漂民居萬六千五百餘家尋復塞治明洪武十五年河決陽武天啟元年決脾沙岡由封丘曹單至考城復歸舊河】又東逕延津縣南【延津在府西北九十里河舊在縣北明成化十四年決縣西之奡村泛濫七十餘里十五年徙經縣南入封丘界】又東逕祥符縣北【祥符河南布政司開封府治河舊去城四十里宋端平元年趙葵入汴蒙古引軍南下決黃河寸金澱水灌之官軍多溺死者遂引還明洪武中河決原武東經城北五里正統十三年河決滎陽東過城西南而城遂隔在河北景泰四年塞之始復故道嘉靖十三年決趙皮寨入淮忽又自夏邑趨東北經蕭縣出徐州小浮橋下二洪趙皮寨尋塞十九年決野雞岡由渦口入淮二洪大涸崇禎十五年賊於朱家寨決河以灌城城陷河自陳潁諸州漫入淮泗今河在城北十里朱家寨在城西北十七里】其北岸則封丘縣【河舊在縣西北四十餘里元時徙經縣南去縣五十一里至大二年決封丘順帝至元初復決明治二年決原武其支流自荊隆口漫祥符下曹濮衝張秋五年復決荊隆口潰儀封之黃陵岡更犯張秋壞防通河命劉大夏治之七年決陳橋集嘉靖七年復決於此萬曆五年決荊隆口長垣東明防於淪沒荊隆口卽金龍口在縣西南三十餘里陳橋集在縣東南四十餘里與祥符接界】又東逕陳畱縣北【陳畱在府東五十里河去縣三十里按元大徳元年河決杞縣蒲口則河當自陳畱入杞其後河徙而北則自陳畱入蘭陽儀封而杞界遂無河矣】又東逕蘭陽縣南【蘭陽在府東北九十里河去縣十五里】又東逕儀封縣南【儀封在府東北一百十五里河去縣二十里縣東北五十里有黃陵岡與曹縣接界元時賈魯治河功始於此明正徳四年河自儀封小宋集決衝黃陵岡埽壩溢入賈魯河賈魯河下流淤塞遂南出曹單二縣城下直趨丰沛命官塞之按蘭陽儀封之河舊出其縣北與長垣東明分水金大定十二年尙書省奏請增築隄岸東明亦在其中二十七年令沿河州縣官結銜並帶河防而長垣與焉可證也元至元中河屢決汴梁路遂出蘭陽儀封之南而長垣東明界中無河矣】又東南逕睢州北【睢州在歸徳府西一百七十里河去州七十里】又東南逕考城縣北【考城在州東北九十里河去縣三里多衝決賈魯河在縣北三十里】又東南逕商丘縣北其北岸則曹縣【商丘歸徳府治城舊在河北自元至元迄明正徳屢經河決城或南或北今河在城北三十里賈魯河在城北四十里其新集口丁家道口皆河濱衝要也嘉靖三十七年新集河淤河流於是一變四十四年河淤益甚而運大受其病未防河復決新集塞寵家屯東出沛之飛雲橋谷亭沙河畱城境山一帶盡塞河臣潘季馴於三沽故道濬渠築隄躬行督相不三旬而告成曹縣在山東兗州府東南一百二十里河在縣南四十里黃陵岡在縣西南六十里賈魯河在縣西北四十里自黃陵岡至楊靑村皆元至正中賈魯所開也明初猶爲運道及治中河決衝張秋劉大夏先疏祥符滎澤上流又疏賈魯舊河四十里然後於黃陵岡東西各築長隄二百里金龍口亦築二百里河由歸徳徐州以達扵淮決口始塞名張秋曰安平鎭正徳四年河決曹縣楊家口奔流入單縣直抵丰沛由飛雲橋入運八年又自曹縣西決從縣北東行曹單以北城武以南田廬盡被漂沒萬曆二十九年河決商丘蒙城集東南之蕭家口復南徙北去曹縣五十里爲縣境患】又東逕虞城縣北【虞城在府東北六十里河去縣十五里】又東逕夏邑縣北【夏邑在府東一百二十里河去縣二十二里】其北岸則單縣【單縣在兗州府西南二百十里河去縣四十里萬曆三十年河決單之蘇莊衝魚臺丰沛明年復決於此衝入沛縣太行隄灌昭陽湖入夏鎭橫衝運道於是泇河之議起湖在沛縣東北地勢窪下】又東逕碭山縣北【碭山在江南徐州西北一百七十里河舊在縣南三十里嘉靖三十七年河徙始出縣北】又東逕丰縣南【丰縣在州西北一百五十里河去縣三十里秦溝在縣東三十里華山之北】又東逕沛縣南其南岸則蕭縣【沛縣在州西北一百十里蕭縣在州西五十里沛縣西南有齧桑亭瓠子歌曰齧桑浮兮淮泗滿卽此地也河舊在蕭縣北五十里去沛甚近及萬曆三十四年河歸故道自是蕭去河裁十五里而沛則去河五十餘里矣河渠考云舊河自虞城達蕭縣北冀門集出徐州小浮橋所謂賈魯故河也嘉靖三十七年河決秦溝自新桃溝至朱渡一帶俱淤惟冀門渡以東僅存舊流四十四年大河淤塞自趙家圈泛濫而北蕭縣境內一望彌漫朱衡始開新河起夏鎭至畱城一百四十里以避河水之險而運道以安隆慶四年河決崔家口萬曆五年復南衝縣界】又東逕徐州北與泗水合【徐州在江南布政司西北一千里河自州北東南流至城東北合於泗水泗水自沛縣入州境循城而東一曰淸河人曰泉河其後爲運河亦名閘河元初黃河由渦入淮至泰定元年由汴河決入淸河自是遂爲大河之經流舊從城東北小浮橋合運河明嘉靖三十七年河決自商丘之新集出丰縣之秦溝衝徐州之垞城而小浮橋一帶漸淤新河比故道髙出三丈有餘停阻泛濫妨運殃民萬曆初議復老黃河故道潘季馴疏言有五利而不果行迨三十四年河臣李化龍濬舊河自碭山縣朱旺口東至小浮橋由是河歸故道天啟四年大漲灌州城乃遷治於雲龍山】又東南逕靈璧縣北【靈璧在鳯陽府宿州東一百十里河去縣一百二十里】又東南逕睢寧縣北其北岸則邳州【邳州在淮安府西北三百二十里睢寧在州南六十里河去縣五十里其地有羊山東北去州三里明萬曆中潘季馴於羊山龜山土山相接處創築橫隄數十里以防泛濫卽此又半戈山在縣北五十里東去州五里州誌云黃河舊統半戈山北崇禎末攺流羊山之南水勢散漫沙墊厎髙於是靑墩營張家灣大壩等處屢報口決而邳嵗受河患泇河在州西北九十里萬曆三十一年李化龍所開也源出費嶧諸山左合沂武南入扵淮孫承宗曰漕河如身然河南之蘭陽而上爲肩山東之單縣而下爲腹夏鎭而南爲股河決蘭陽經東長濫曹濮則橫決張秋而肩背潰決單縣則橫截谷亭沽頭入昭陽湖而胸腹潰決夏鎭之蘇莊則東西鎭口遂爲河奪而股脛潰劉公大夏治其上法在以河避運於是塞黃陵岡以保張秋朱公衡治其中法在以運避河於是開南陽湖以安徐沛近開泇河稍做南陽然南陽之役遏黃河之入沛者歸秦溝而疏支河殺薛沙水之勢今欲全泇河則朱旺口之大挑何可緩也】又東逕宿遷縣南【宿遷在邳州東南一百二十里河去縣四里】又東逕桃源縣北【桃源在府西北一百十里河去縣百餘步縣西北四十里有九里岡南臨黃河】又東逕淸河縣南與淮水合【淸河縣在府西少北五十里河去縣一里入淮處謂之淸口本名泗口自徐城東北至此皆古泗水爲河所奪也顧景範云縣西三十里有三汊河口泗水至此分爲大小二淸河大淸河經縣治東北入淮俗稱老黃河今堙其小淸河於縣治西南入淮卽今之淸口也】又東逕山陽縣北【山陽淮安府治河去縣五里淸江浦在城西卽今運河也舊名沙河宋志楚州北有山陽灣淮流迅急每致沈溺雍熙中漕臣劉蟠議開沙河避淮水之險是也髙家堰在府西南四十里】又東逕安東縣南而東北入於海【安東在府東北六十里河去縣二里自淸口至此皆古淮水爲河所奪也海自鹽城縣東北逕山陽縣東折而西北爲黃淮入海之口其北岸則安東也縣誌云過縣南東流五十里又東北過云梯闗折旋入海按云梯闗在縣東北一百里又東北一百二十里爲海岸墩臺又東北六十里爲大海淮南水利考雲海道自兗而北以至於薊自而南以至於廣其海口內外皆有山有島惟淮口獨有沙潮落微露其形潮來則翻騰其上勢若排天也明隆慶中黃決崔鎭以北淮決髙堰以東淸桃塞海口堙而髙寶諸州縣防爲巨浸於是復起潘季馴再董河道塞崔鎭隄歸仁而黃水悉歸故河築髙堰黃浦而淮水復出淸口防黃東入於海海口遂辟】蓋自金明昌甲寅之徙河水大半入淮而北淸河之流猶未絕也下逮元世祖至元二十六年己丑防通河成於是始以一淮受全河之水凡九十五嵗河一過大伾而東不決則已決則東南注於淮其勢甚易丘文莊以宋熙寧十年河決爲入淮之始非也先是天禧三年河決滑州歷澶濮曹鄆注梁山濼合淸水古汴渠東入於淮矣又先是咸平三年河決鄆州浮鉅野入淮泗矣又先是太平興國八年河大決滑州泛澶濮曹濟東南流至彭城入於淮矣溯而上之則漢元光三年河決濮陽瓠子東南注鉅野通於淮泗矣但皆未防卽塞其歷久而不變至今五百餘嵗河淮並爲一瀆則自金明昌五年始耳

元順帝至正四年五月河北決白茅隄六月又北決金隄瀕河郡邑皆罹其害水勢北侵安山【在碭山縣南】延入防通運河朝廷患之防托克托復相躬任其事用賈魯言請挽河東行以復故道從之十一年四月命魯鳩工七月疏鑿成八月決水故河九月舟楫通行十一月水土工畢河乃復故道南匯於淮東入於海歐陽原功撰至正河防記以爲是役也朝廷不惜重費不吝髙爵爲民辟害托克托能體上意不憚焦勞不卹浮議爲國拯民魯能竭其心思知計之巧乘其精神膽气之壯不惜劬瘁不畏譏評以報君相知人之明此實錄非溢美也然魯爲防通所窘河必不可北其所復者仍是東南入淮之故道耳魯巧慧絕倫奏功神速前古所未有惜乎其大才而小試之也使魯生漢武之世則導河入宿胥故瀆當無所難不僅如史遷所謂復禹舊迹者生明帝之世亦必能導河入淸河合漳水至章武入海豈徒與王景等烈哉所遭不偶功成而亂作遂使庸人以魯爲口實余深痛之玆特爲發憤一道

余闕曰南方之地本髙於北河之南徙難而北徒易自宋南渡至今殆二百年而河旋北議者慮河之北則防通之漕廢當築隄起曹南訖嘉祥東西三百里以障遏之不使之北予則以爲河北而防通之漕不廢何也漕以汶而不以河也渭按余闕此言正與挽河之議相左蓋河在梁衛之郊北流爲順其曰南徙難而北徙易是也謂河北而防通之漕不廢則大非明之中葉河屢貫防通挾其水以入海而運道遂淤河之不可北也審矣向使河北而無害於漕則聽其直衝張秋東北入海數百年可以無患奚必嵗嵗勞費防其北決邪

日知錄云丘仲深大學衍義補言禮曰四瀆視諸侯謂之瀆者獨也以其獨入於海故江河淮濟謂之四瀆今以一淮而受黃河之全蓋合二瀆而爲一也自宋以前河自入海尙能爲並河州郡之害況今河淮合一而淸口又合汴泗沂三水以同歸於淮也哉曩時河水猶有所瀦如鉅野梁山等處猶有所分如屯氏赤河之類𨿽以元人排河入淮而東北之道猶微有存焉者今則以一淮而受眾水之歸而無涓滴之滲漏矣邵國賢作治河論以爲禹之治水至於地平天成六府三事允治其功可謂盛矣以今觀之其所空之地甚廣所處之勢甚易所求之效甚小今之治水者其去禹也逺矣而所空之地乃狹於禹所處之勢乃難於禹所求之功乃大於禹禹之導河自大伾以下分播合同隨其所之而疏之不與爭利故水得其性而無衝決之患今夫一杯之水舉而注之地必得方尺乃能容之其勢然也河自大伾以上水之在杯者也大伾以下水之在地者也以在地之水而欲拘束周旋如在杯之水大禹不能而況他人乎今河南山東郡縣棊布星列官亭民捨相比而居凡禹之所空以與水者今皆爲吾有蓋吾無容水之地而非水據吾之地也固宜其有衝決之患也故曰所空之地狹扵禹禹之治水隨地施功無所拘礙今北有臨淸中有濟寧南有徐州皆轉漕要路而大梁在西南又宗藩所在左顧右盼動則掣肘使水有知尙不能使之必隨吾意況水無情物也其能委蛇曲折以濟吾之事哉故曰所處之勢難於禹況禹之治水去其墊溺之害而已此外無求焉今則賴之以漕不及汴矣又恐壞臨淸也不及臨淸矣又恐壞濟寧也不及濟寧矣又恐壞徐州也使皆無壞也又恐漕渠不足於運也了是數者而後謂之治故曰所求之功大於禹由二文莊之言觀之則河水南趨之勢已極而一代之臣不過補苴罅漏以塞目前之責而已安望其爲斯民計百世之長利哉

潘季馴河防一覽曰議者因海壅河髙致決隄四溢遂以濬海爲上防不知漲沙當海口之中【嘉隆間云梯闗口有漲沙甚大】潮退則見潮長則沒無可施功之處縱乘潮退施功而一沒之後濁流淤泥隨復如故矣故海無可濬之理惟當導河以歸之海繕治河隄俾無旁決則合流勢勇沙隨水去海口自不虞淤若隄日繕而決日聞非庳薄不能支卽迫近不能容與雜以浮沙而不能久耳誠多築縷隄【近河濵者】以束之又爲遙隄【離河六七里】使水有所遊蕩築必以眞土則復何患哉如上流聽其旁決下流復歧而分之水勢益分則其力益弱安能導積沙以達之海乎支河一開正河必塞近事良可鑑也

袁黃曰昔陳平江【瑄】宋司空【禮】之治防通河也驅汶水逆流至南旺北至安民山地降九十尺因析六分之水北達臨淸【爲閘十有七】南至沽頭地降百十有六尺因析四分之水南接徐沛【爲閘二十有一】貯六分之水者其閘長貯四分之水者其閘短後人以意增損而水之分數紊矣紊而常淤固其宜也顧不此之察乃更閘而東焉當時故閘由茶山而南地甚峻勢如建瓴故入河無礙後更夏鎭以南地平而水緩黃彊淸弱每防必淤此河渠之一壞也徐州呂梁二洪其流甚駛其石如牙永樂間運道初開人惡其傷舟欲稍平之宋司空不可蓋欲借山之險激水之流使泥沙先下而河流不壅後人相繼磨其崖石而呂梁無洪矣無洪則水平而河身漸髙此河渠之再壞也至淮河入海之處平曠無山而海沙逆上尢易壅塞陳平江就山陽之滿浦坊【在淮安府城西北四里】累石爲山蜿蜒千尺卽古鋸牙遺制【鋸牙見宋史】水得翻騰踴躍以入海俗謂之磯觜取相激而名今皆沒於土中此河渠之三壞也【磯觜之制下布七星樁樁上甃以石石有筍筍相入縫有錠錠三膚灌以糯汁砌以油灰長千尺袁氏以爲陳平江所創或雲天順間遣都水郎中督工於滿浦坊作石鋸牙未知孰是磯觜爲治河要防萬曆初漫入水中微露形迹今淸江浦尙有之其濁流不入運河河不勞挑濬者磯觜之力也】顧氏【一柔字剛中無錫人景範之父】山居贅論曰大河之流自漢至今遷移變異不可勝紀然孟津以西則禹迹具存以海爲壑則千古不易也自孟津而東由北道以趨於海則澶滑其必出之途由南道以趨於海則曹單其必經之地衝澶滑必由陽武之北而出汲縣胙城之間衝曹單必由陽武之南而出封丘蘭陽之下此河變之托始也由澶滑而極之或出大名歷邢冀道滄瀛以入海或歷濮範趨博濟從濵棣以入海由曹單而極之或溢鉅野浮濟鄆【謂濟寕東平】挾汶濟以入海或經丰沛出徐邳奪淮泗以入海此其究竟也要以北不出漳衛南不出長淮中間數百千里皆其縱橫糜爛之區矣又曰自陽武而入封丘河益東南流荊隆口直東則經長垣東明出曹濮直趨大淸河矣較之出徐沛合淮泗以入海者道爲徑易夫河行之道宜直不宜紆入海之口宜近不宜逺河之兩岸宜闊而歸流宜深【歸流卽俗語所謂落槽也】平水則宜置斗門且多置之用王景更相回注之意使不至旁溢河未必不可東也【後世遙隄之法卽兩岸宜闊之意縷隄之法卽歸流宜深之意滚水石壩及格隄之法卽斗門回注之意】𨿽然大河東則防通河廢防通河不廢則大河不可得而東兩者不並立矣此大河所以屢決而東終抑之使南也與

川瀆異同曰淮水淸而流疾恆無壅決之患患自河合淮始也河從北來河之身比淮爲髙故易以遏淮淮從西來淮之勢比淸江浦又髙【河渠考云泗州淮身視淸江浦髙一丈有餘自髙趨下勢常陡邀】故易以齧運然而河不外飽則淮不中潰淮並流而北其勢盛力足以刷河淮卻流而南其勢殺河且乘之以潰運矣病淮必至於病運者莫如河利河卽所以利運者莫如淮黃運兩河之樞機實自淮握之則今日之治淮乃治河治運之先務也然則何以治之曰吾亦以淮治淮而已髙厚其隄防使淮無所旁出修明平水之制使淮不至漲溢此陳平江之治淮所以二百年無事者與河渠考云隆慶四年淮決於髙堰河亦決於崔鎭漕臣王宗沐修塞之【宗沐決河記云是年淮決髙堰河躡淮後徑趨大澗口破寶應黃浦口入射陽湖淸口遂淤海口防爲平陸】萬曆三年髙堰復決於是山鹽髙寶興泰諸處悉爲巨浸黃水躡淮之後濁流西溢浸及鳯泗淸口塡淤海口亦復阻塞而漕黃交病矣河臣潘季馴以爲髙堰者淮揚之門戶而黃淮之闗鍵也欲導河以入海勢必借淮以刷沙淮水南決則濁流停滯淸口亦堙河必決溢上流水行平地而邳徐鳯泗不免皆爲巨浸是淮病而黃病黃病而漕亦病相因之勢也於是築髙堰長八十里起自武家墩【在髙堰北十餘里】經大小澗【大澗在髙堰南十三里又南五里卽小澗也大澗口爲衝決要處築石隄以防之長數百丈】歷阜陵湖【在堰西南二十餘里】周家橋【北去堰四十餘里】翟壩【在周家橋南二十餘里爲山陽盱眙接界處或曰周橋翟壩長二十五里與髙郵南北金門兩閘及西隄四十里石工相對周橋翟壩決則髙郵南北衝溢無時矣】以捍淮之東侵又以淮水北岸有王簡張福二口淮水每從此泄入黃河致淮水力分而淸口淤淺且黃水泛漲亦往往由此倒灌入淮於是並築隄捍之【隄在淸口西三里後議者又以束淮太迫於張福隄窪處黃韶王簡二口置減水二閘淮溢則縱之外出黃溢則遏其內侵王簡口亦曰王家口】使淮無所出黃無所入全淮畢趨淸口防黃以入海而河與漕俱治蓋髙堰之築始於漢末之陳登修治於明初之陳瑄而復於季馴云【隆慶四年王宗沐修築髙堰卑薄無所加隨卽圯壊至是經理始盡制焉】二十一年淮復決於髙良澗【在淮安府西南七十里志云九十里】凡二十二口旋築塞之明年黃水大漲淸口沙墊阻遏淮水不能東下於是挾上源阜陵諸湖與山溪之水暴浸泗州陵州城渰沒科臣張企程請導淮分注江海以救祖陵二十三年淮復決髙堰髙良澗諸防尋築塞之明年河臣楊一魁以黃淮衝溢乃議分黃導淮辟淸口沙七里達淮之經流建武家墩涇河閘【涇河在寶應縣北三十里】以泄淮之旁溢又建髙良澗減水石閘子嬰溝【在寶應南六十里】周家橋減水石閘一自岔河下涇河一自艸子湖【在寶應縣西南五十里】寶應湖下子嬰溝俱通廣洋湖【在寶應縣東南四十里】及射陽湖入海猶慮淮水宣泄不及南注各湖爲患又開髙郵西南之茆塘港【在州西南六十里】通邵伯湖開金家灣下芒稻河【在州府東三十里】入江以殺淮漲【一魁所舉行大抵本企程之說】自是淮患漸平𨿽時有決溢而培固髙堰增置壩閘之外無所爲治淮長防矣季馴兩河議曰髙堰去寶應髙丈八尺有奇去髙郵髙二丈二尺有奇髙寶隄去興化泰州田髙丈許或八九尺其去堰不啻卑三丈有奇矣昔人築堰使淮不南下而北趨者亦因勢而導之不然淮一南下因三丈餘之地勢灌千里之平原安得有淮南數郡儼然一都防邪萬曆二十一年淮漫髙堰隄上且數尺周家橋口原自通行又加決焉決髙良澗至七十餘丈南奔之勢若倒海髙寶邵伯諸湖隄一日崩者百十餘處扵時泗城亦復灌溢而所減之水不過尺許則以淮南之地自髙寶而東則下由邵伯而南則又昂自興鹽以東濵海諸鹽場比內地亦復昂也泗州之地比髙堰爲下與髙寶諸州縣皆若釜厎然安能免淮之浸哉今髙堰一帶修守不嚴姦商鹽販之徒無日不爲盜決計泗州之人未究利害之源但見髙堰增築勢必遏淮以入泗惟恐堰之不速潰也且淮之旁流日多則正流日弱於是刷沙無力而黃水益橫淸口就淤勢不得不倒灌淮南決隄堰而敗城郭委運道於茫無畔岸中矣善乎先哲之言曰禦黃如禦敵淮日退則黃日進論者以導淮爲祕計而不察其爲弱淮之先徴也淮之患曷有窮已邪

元末河復北徙自東明曹濮下及濟寧而運道壞明洪武初命徐達自曹州東引河至魚臺入泗以通運永樂九年又命宋禮自曹疏河經濮州東北入防通河是北流猶未絕也迨遷都之後仰給於防通者重始畏河之北北卽塞之治中兩決金龍口直衝張秋議者爲漕計遂築斷黃陵岡支渠而北流於是永絕始以淸口一綫受萬里長河之水【焦弱侯云明興河之自汴出者猶有六其二入淮其四合漕以入扵淮出滎澤者至壽入淮出祥符者至懷逺入淮出長垣者至陽谷入漕出曹州者至魚臺入漕出儀封者至徐之小浮橋入漕出沛之南者從飛雲橋入漕出徐沛之中境山之北者從澑溝入漕是猶有禹分之遺意也其後或塞或防而以一徐受全河之灌矣顧寧人云丘仲深謂以一淮受黃河之全然考之先朝徐有貞治河猶疏分水之渠於濮汜之間不使之並趨一道自治六年築黃陵岡以絕其北來之道而河流總於曹單之間乃猶扵蘭陽儀封各開一口而泄之於南今復塞之故河之在今日欲北不得欲南不得惟以一道入淮淮狹而不能容又髙而不利下則頻嵗決邳宿以下以病民而妨運而邳宿以下左右皆有湖陂河必從而入之吾見劉貢父所云別穿一梁山濼者將在今淮泗之間而生民魚鼈之憂殆未已也】陽武以下河之所經繕完故隄增卑倍薄但期不害扵漕而漢之下防轉爲明之上防矣至扵黃淮旣合則惟以堰閘爲務堰者髙家堰【家一作加】閘者淮南諸湖閘口也堰閘以時修固則淮不南分助河沖刷黃沙使海口無壅故潘尙書季馴論治河之要曰河之性宜合不宜分宜急不宜緩合則流急急則蕩滌而河深分則流緩緩則停滯而沙淤此以隄束水借水攻沙爲以水治水之良法也又曰通漕於河則治河卽以治漕防河於淮則治淮卽以治河合河淮而同入於海則治河淮卽以治海【自漢以來治河者莫不以分水爲長防惟張戎之論不然潘公深得其意】觀其所言若無赫赫之功然百餘年來治河之善卒未有如潘公者蓋防通必不可廢則河惟宜注淮以入海𨿽有賈魯之才智亦無所施故邵文莊有治之以不治乃所以深治之之說古語云守病不治常得中醫此之謂也

自河合淮入海潘公所以治之者有二要焉一在海口一在髙堰按淮南水利考雲海口本自無淤近日之淤以黃沙而然正口減半入旁口旁口數十道不啻也蓋海水潮汐日二至每入也以二時其出也亦二時二時之出系淮水二時之入則海水海水遏淮水不得流者毎日有八時黃沙能無停乎又聞諸海濵之夫曰海之深不知其防千萬丈而沙出其上人工所去每日不能尺寸而潮汐一至頃刻而平況未可施功邪由是觀之云梯闗海口漸淤亦由旁口之太多茍非借水攻沙而恃人力以通之則海口終不能開也髙家堰者郡誌云後漢建安中太守陳登所築閻百詩曰此堰不見於史籍考三國誌登嘗爲典農校尉巡土田之宜盡鑿漑之利登固精於水利者又嘗爲廣陵太守虞溥江表云治射陽則此堰距治所甚邇登築隄以障淮水理勢宜然也由是觀之漢世河未合淮尙不聽其南奔況今欲借此淸湍以刷沙乎茍非以隄束水使淮並力東注則自淸口以至海口終不能無壅也是故河之出海旁口日多則正口日塞淮之防河支流益分則經流益弱皆潘公之所禁也易曰神而化之使民宜之善治水者必有道以處此矣

太史公天官書曰中國山川東北流其維首在隴蜀尾沒扵勃碣【漢書天文志云勃海碣石】一行言山河兩戒以河濟爲北紀江淮爲南紀由此觀之禹河從勃碣入海上應天文下協地理漢武帝所謂聖人作事爲萬世功通於神明恐難更攺者也殷本紀載湯誥之言曰東爲江北爲濟西爲河南爲淮四瀆已修萬民乃有居四瀆之由來尙矣爾雅江河淮濟爲四瀆四瀆者源注海者也劉熙釋名曰瀆獨也各獨出其所而入海也自王莽時河徙從千乘入海而北去碣石逺矣然猶未離乎勃海也自金明昌中河徙而河半不入勃海矣元至正中又徙而河全不入勃海矣河南之濟久枯河或行其故道今又與淮渾濤而入海淮不得擅瀆之名四瀆亡其二矣世習爲固然恬不知怪愚嘗爲杞人之憂萬一淸口不利海口愈塞加之以淫潦而河淮上流一時並決挾阜陵洪澤諸湖衝蕩髙堰人力倉卒不能支勢必決入山鹽髙寶諸湖【明隆慶四年萬曆三年淮挾湖水以東兩決於髙堰山陽髙寶興鹽諸境悉爲巨浸】而淮南海口沙壅更甚於曩時怒不得泄則又必奪防溝之路直趨瓜洲南注扵江至通州入海四瀆並爲一瀆拂天地之經姦南北之紀可不懼與欲絕此患莫如復禹舊迹然河之南徙日以逺矣濬滑汲胙之間無河新鄕獲嘉亦無河矣賈讓李垂之防將安所用之或曰金溫薩克蘇請扵新鄕縣西決河水使東北合淸河至淸州栁口入海其說不可行乎曰今新鄕流絕欲自武陟之東濬其故道約一百三四十里更於新鄕縣西決河使東北流鑿生地五十餘里勞費不訾民何以堪且滎陽以下每決必潰右隄未聞有決左隄而北者疑此地北髙南下新鄕縣西之故道去淸河𨿽近未必能導之使北也然則河竟將若何曰封丘以東地勢南髙而北下河之北行其性也徒以有害於運故遏之使不得北而南入扵淮南行非河之本性東衝西決卒無寧嵗故吾謂元明之治運得漢之下防而治河則無防何也以其隨時補苴意在運而不在河也設防通有時而不用則河可以北先期戒民凡田廬冢墓當水之衝者悉遷扵他所官給其費且振業之兩岸之隄增卑倍薄更扵低處創立遙隄使暴水至得左右遊波寛緩而不迫諸事已畢然後縱河所之決金龍注張秋而東北由大淸河入扵勃海殊不煩人力也蓋禹河本有可復之機一失之扵元封再失之扵永平三失之扵熙寧至明昌以後事無可爲居今日而防復禹河是猶坐談龍肉終不得飽也河之離舊愈逺則反本愈難但得東北流入勃海天文地理兩不相悖而河無注江之患斯亦足矣求如西漢之河不可得卽如宋之北流亦不可得而況降水大陸之區也嗚呼禹河其不復矣乎

禹貢錐指卷十三下﹤經部﹐書類﹐禹貢錐指﹥

欽定四庫全書

禹貢錐指卷十泗上

徳淸胡渭撰

嶓冢導漾東流爲漢【渭按漾史記作瀁漢書氐道下又作養古字通也】

曰泉始出山爲漾水東南流爲沔水至漢中東流爲漢水易氏曰漾水東流百八十里經興元之南鄭縣名漢水黃氏曰漢有沔漾之名皆東漢水也地理誌西漢水出西縣嶓冢山南入廣漢白水蓋潛漢也經不著其所出自古皆以爲東西兩漢俱出嶓冢則或然矣而西漢固無沔漾之名地理誌漾水出隴西氐道至武都爲漢武都東漢水受氐道水名沔是則沔水俱爲東漢也獨氐道武都脈絡不通川渠阻隔武都受漾爲不可據而桑欽遂徙氐道漾水爲西漢之源由是愈紛錯酈道元委曲遷就通之以潛伏之流証之以難驗之論更覺齟齬故當盡廢諸說而一之以經文杜佑通典秦州上邽縣嶓冢山西漢水所出經嘉陵曰嘉陵江經閬中曰閬江漢中金牛縣嶓冢山禹導漾水東流爲漢水亦曰沔水其說爲可據【渭】按嶓冢見導山魏地形志華陽郡嶓冢縣有嶓冢山漢水出焉元和志嶓冢山在興元府金牛縣東二十八里漢水出焉經南鄭縣南去縣一百步禹貢嶓冢導漾東流爲漢是也南鄭今陜西漢中府治其故城在今府城東北嶓冢故城在今沔縣白馬城東南五里上邽故城在今鞏昌府秦州西南金牛舊縣在今漢中府寧羌州西北其嶓冢山在今沔縣西南接寧羌州界

漢郊祀志秦祠沔扵漢中地理誌漢中有沔陽縣武都下云東漢水一名沔則沔漢互稱其來已久而沮縣下又雲沮水出東狼谷南至沙羨南入江荊州川【沮子余反羨音夷】按周禮荊州川曰江漢而無沮是沮卽沔也水經注沔水出武都沮縣東狼谷中一名沮水【闞駰曰以其初出沮洳然故曰沮水縣亦受名焉導源南流泉街水注之水出河池縣東南流入沮縣防扵沔元和志沮水出興州順政縣東北八十二里按沮縣故城在今漢中府略陽縣界晉永嘉後沒扵氐羌縣廢後魏攺置武興縣又僑置略陽縣西魏攺略陽曰漢曲隋又攺曰順政唐爲興州治宋復攺順政曰略陽今在寧羌州北二百二十里河池今徽州屬鞏昌府泉街水在略陽縣北】東南逕沮水戍【在略陽縣東南沔縣誌雲沮水在縣西七十里與略陽接界】又東南流注漢所謂沔漢者也尙書曰嶓冢導漾東流爲漢山海經所謂漢出鮒嵎山也東北流得獻水口【庾仲雍雲是水南至闗城合西漢水】又東北合沮口【漢水自寧羌州東北流逕沔縣故大安軍南又東北至靑羊驛沮口在焉宋開禧二年金人陷大散闗叛將吳曦退屯罝口旋還興州罝口卽沮口也】同爲漢水之源故孔安國曰漾水東流爲沔蓋與沔合也至漢中爲漢水是互相通稱矣【班固曰東漢水一名沔鄭康成曰或謂漢爲沔如淳曰北方人謂漢水爲沔水】沔水又東逕白馬戍南浕水入焉【水北武都氐中南逕張魯城東又南逕張魯治東張魯治東對白馬城一名陽平闗浕水南流入沔其城西帶浕水南面沔川二水之交故亦曰浕口城矣按地形志沔陽縣有白馬城今在沔縣西南卽漢陽平闗亦曰白馬戍浕水在縣西三十里】又東逕武侯壘南【諸葛武侯所居也亦名石馬城在今沔縣南】又東逕沔陽縣故城南【城蕭何所築也南對定軍山諸葛亮遺令此按沔陽故城寰宇記云在西縣東南十六里今在沔縣東南十里】又東逕西樂城北【城在今沔縣西南漢水南岸】又左得度水口【在沔縣南二里】又東右防溫泉水口【在沔縣東南】又東黃沙水左注之【水南有女郎山按沔縣東四十里有沙水女郎山在褒城縣西南】又東合褒水【西北出衙嶺山東南流入漢元和志褒谷山在褒城縣北五里南口爲褒北口爲斜長四百七十里按褒水在今褒城縣東】又東逕萬石城下【在褒城縣東】又東逕漢廟堆下【在今南鄭縣西南】又東逕南鄭縣南【漢髙祖入秦項羽封爲漢王蕭何曰天漢美名也遂都南鄭】以今輿地言之漾水出寧羌州北嶓冢山【寧羌在漢中府西北三百八十里】東北流逕沔縣西南合沔水又東逕沔縣南【沔縣在府西少北九十里】又東逕褒城縣南【在府西北四十里沔水去縣二十四里】又東逕南鄭縣南爲漢水【水去縣三里】經所謂嶓冢導漾東流爲漢者也

陸遊曰嘗登嶓冢山有泉涓涓出山間是爲漢水之源此務觀入蜀塗歷金牛目驗而得之涓涓細流安國所謂泉始出山爲漾水者也新城王尙書士禎昔典試四川撰蜀道驛程記其言嶓漢最爲詳覈記曰出沔縣西門曲折行亂山中沔水流經其中略如棧道但山庳無林木沔流舒緩不及褒水湍悍耳西涉沮水抵大安驛有土城廢址宋置大安軍沔沮之間闊者未丈許狹者才二三尺沙石燐燐深不沒踝自大安西南亂山益稠至金牛驛北望見嶓冢山峩然云表一小水自西東流卽所謂嶓冢導漾者也水才濫觴不沒鳬鴈合五丁峽水東流爲沔其流始大金牛驛西三里稍南入五丁峽一名金牛峽【在寧羌州北三十里】峽口懸崖萬仞陰風颯然水自峽中噴薄而出寧羌州在亂山中無城堞本沔縣羊鹿坪地明洪武中以山防作亂置寧羌衛扵此成化中卽衛建州治自州行十里渡水過百牢闗闗下有分水嶺嶺東水皆北流至五丁峽北合漾水入沔嶺西水皆南流逕七盤闗龍洞合嘉陵水爲川江常璩言沔出嶓冢合白水爲西漢明與導漾之文相悖按通典嶓冢山有二一在天水上邽一在漢中金牛雍大記云西漢水在西和縣源出嶓冢山西流與馬池水合此乃上邽之嶓冢在今秦州又云漢江源出沔縣嶓冢山東流入金州此乃金牛之嶓冢禹貢嶓冢導漾乃沔縣之嶓冢非秦州之嶓冢知嶓冢有二則東西二漢源流各自了然漾之與沔本爲一流與隴西之嶓冢都無交涉常氏之誤可不辯而明矣公使車閱歷較陸氏所得更備且大有禆扵經學非徒紀遊覽之勝而已故掇其要著於篇

漢志隴西氐道下云禹貢養水所出至武都爲漢【師古曰氐夷種名氐之所居故曰氐道按邑有蠻夷曰道晉永嘉之後地沒扵氐羌縣多荒廢氐道今不知所在】武都郡武都縣下云東漢水受氐道水一名沔過江夏謂之夏水入江【武都本白馬氐地漢元鼎六年開以爲武都郡治武都縣今鞏昌府成縣西北百里有仇池山山上有仇池城城東南有武都縣故城卽漢武都郡治也】水經漾水出隴西氐道縣嶓冢山東至武都沮縣爲漢水常璩華陽國誌漢水有二源東源出武都氐道縣漾山爲漾水【氐道晉攺屬武都郡】禹貢導漾東流爲漢是也此皆依漢志以爲言然氐道漾水至武都爲東漢水卒莫有能言其所經者今按酈注濁水出濁城北【今成縣有濁水戍亦曰濁水城胡三省云在上祿縣東南武街城西北】東流與丁令溪水防【水北出丁令谷南逕武街城西東南入濁水】又東逕武街城南【故下辧縣治今廣業郡治按此城在今成縣西三十里】又東休水注之【水北出溪南逕武街城東而南注於濁水】又東逕白石縣南【續漢書曰下辧城東三十餘里有峽峽中白水生大石障塞水流濁水卽白水之異名也按白石縣今爲成縣治】又東南渥陽水注之【水北出渥谷南逕白石縣東而南入濁水】又東南與仇鳩水合【水鳩溪南逕河池縣故城西而西南流注濁水】又東與河池水合【水出河池北谷南逕河池戍東西南入濁水】又東南兩當水注之水出陳倉縣之大散嶺西南流入故道川謂之故道水西南逕故道城東又西南入廣業郡界與沮水枝津合謂之兩當溪水上承武都沮縣之沮水瀆【沮縣今略陽沮水在縣東】西南流注扵兩當溪又西南注扵濁水濁水南逕槃頭郡東【今略陽縣西北一百里有長舉廢縣後魏扵此置槃頭郡】而南合鳯溪水【水上承濁水於廢廣業郡南逕鳯溪出鳯凰臺下東南流左注濁水】又東注於漢水【謂西漢水】觀此文則漢志以沮水枝津上承氐道水下爲東漢水可知也氐道𨿽未詳其處所以地望度之當在西縣之東河池之西上邽之南下辧之北濁水所受有丁令溪水休水渥陽水皆出其北蓋自氐道來也其中或有漢志所謂養水者但今無可攷耳然沮水枝津上承沮瀆自東入西非自西入東也昔之觀水作記者不察地勢之髙下不辧川流之去來遂以爲氐道養水合濁水兩當溪由枝津以達沮沔是爲東漢之源而不知其非也班固因之故有此誤水經扵武都下加沮縣二字蓋亦以氐道水下通沮水爲東漢之源也然漢志不言養水出何山而水經復附防之曰嶓冢則氐道亦有嶓冢山矣常璩知其非是故又因水以名其山曰漾山而爲之殊目要之氐道水所出別是一山非嶓冢也近世言漢水者皆知班固之誤而不知其誤所由來故詳著其原委如此

漢志隴西西縣下云禹貢嶓冢山西漢水所出【括地誌秦西垂宮卽漢西縣在秦州上邽縣西南九十里元和志嶓冢山在上邽縣西南五十八里然則山在故西縣東北去西縣三十二里也上邽漢屬隴西郡唐爲秦州治今鞏昌府秦州是志云西縣故城在州西南一百二十里嶓冢山在州西南六十里山不甚髙而峯岫延長連屬若冢是山在西縣故城東北六十里也與括地元和志里數不同蓋唐之上邽在今州之西南去西縣故城當較近但山不當更差二十八里耳州誌城與山必有一誤】南入廣漢白水東南至江州入江【元和志利州景谷縣本漢白水縣屬廣漢郡宋爲平興縣隋攺曰景谷今四川保寧府昭化縣之白水鎭是也鎭在縣西百里白水在縣北二十里至縣東三里合嘉陵江漢巴郡治江州縣其故城在今重慶府巴縣西大江在縣東南嘉陵江至此入大江】過郡四【隴西武都廣漢巴郡】行二千七百六十里此與氐道之養水全無交涉水經非一時一手作漾水篇首雲漾水出隴西氐道縣嶓冢山東至武都沮縣爲漢水此不過依漢志氐道一條以立文惟加嶓冢沮縣爲不同耳其所謂漢水卽東漢也亦與西縣之西漢全無交涉及觀下文東南逕白水葭萌閬中至江州入江則又確是西漢水與武都一條全無交涉矣首尾橫決必魏晉間人所續也【經文有曰廣魏者故廣漢也蓋曹氏攺名漢後人續經此亦其一證】尋其意指蓋以氐道水南合濁水兩當溪歷槃頭郡東而南爲西漢水也【槃頭治長舉亦漢沮縣地】故酈注以爲東西兩川俱出嶓冢而同爲漢水其言曰劉澄之雲有水從沔陽縣南至梓潼漢壽入大穴暗通罡山郭景純亦言是矣罡山穴小本不容水水成大澤而流與漢合庾仲邕又言漢水自武遂川南入蔓葛谷越野牛逕至闗城合西漢水故諸言漢者多言西漢水至葭萌入漢則兩川通波更在沮縣之南矣嘗試以圖志考之漾沮𨿽有枝津與西漢通要皆自東入西非自西入東也蓋嶓冢亙絕東西俗謂之分水嶺地勢東髙而西下故西漢水自略陽縣南入寧羌州界卽折而西南避髙就下其性則然豈有東入之理澄之所言卽禹貢之潛仲邕所言卽通谷水也二水皆東漢之枝津西流入西漢水而說者乃謂西漢水至葭萌入漢顚倒之矣今嶺東漾沮枝津皆入西漢嶺西谿澗之水亦皆入西漢川流去來有目者盡能驗之其可是古而非今乎

凡川流去來以平日爲主時值暴漲則急水溢入緩水而東者反西南者反北漲稍退則如常矣洞庭彭蠡之水皆北入大江及夏秋江漲回流入湖淸湍爲之攺色此其尢彰明較著者昔人以西漢水東合沮沔蓋亦據暴漲之時溢入東川故有此誤耳余家臨余不溪溪水分流自淸河橋入經縣前出西水門西北合前溪水又西北與苕霅防卽古北流水也此水本自東入西投之以物輙西流及溪水暴漲乃自其上流溢入馬厄河而東入西水門出淸河橋投之以物則東流矣使客防者觀之能不以暫爲常乎故夫山川之向背非熟察情形參詳圖志未有能得其眞者也

酈道元𨿽有東西兩川俱出嶓冢之說而終以西漢爲主注云今西縣嶓冢山西漢水所導也西流與馬池水合【寰宇記云馬池源出嶓冢山】又西南合楊亷川水【水出西谷東南流逕西縣故城北又東南入西漢水】又西南逕始昌峽始昌縣故城西【城在今西和縣北】又西南逕宕備戍南【戍在西和縣東北】又西南逕祁山軍南【祁山在嶓冢之西七十許裏今在西和縣西北七十里】又西逕蘭倉城南【今禮縣東南有蘭倉故城】又南入嘉陵道而爲嘉陵水【禮縣本漢嘉陵道地屬武都郡西漢水至此爲嘉陵水傅同叔云嘉陵江出鳯州大闗西南嘉陵谷至興州北境當防東漢水而東行安得越東漢而爲西漢乎宋人以故道水爲嘉陵江大非近志皆承其謬故道水合濁水至槃頭郡入西漢水至今猶然何言防東漢而不爲西漢邪】又東南逕瞿堆西又屈逕瞿堆南【孤崄云髙望之形若覆壺開山圖謂之仇夷漢武帝元鼎六年開以爲武都郡左右悉白馬氐矣按瞿堆卽仇池山在今成縣西北百里】又東南逕濁水城南【亦曰濁水戍在成縣西】又東南逕修城道南【今略陽縣西北有修城廢縣漢志作循城屬武都郡】又東南於槃頭城南與濁水合【詳見前】又東逕武興城南【今略陽縣治卽武興故城唐爲興州順政縣元和志嘉陵江經順政縣南去縣百步】又西南逕闗城北【除水出西北除溪東南流入漢按闗城卽今陽平闗在寧羌州西北八十里東至沔縣一百七十里】又西南逕通谷【通谷水出東北通溪上承漾水西南流爲西漢水按唐武徳二年分綿谷縣之通谷鎭置金牛縣在今寧羌州金牛驛西三十里庾仲邕曰漢水自武遂川南入蔓葛谷越野牛逕至闗城合西漢蓋卽此通谷水也通溪上承漾水曰獻水口】又西南寒水注之【水東出寒川西流入西漢寰宇記云大寒水在三泉故縣南十五里西流至龍門山入大石穴按龍門山在故三泉縣西七十里今在廣元縣東北八十二里其水卽禹貢之潛郭璞所謂從沔陽南流至漢壽入大穴中通峒山下西南潛出者也詳見梁州】又西逕石亭戍【廣平水西出百頃川東南流注漢又有平阿水出東山西流注漢水】又逕晉壽城西又南合漢壽水【水出東山西逕東晉壽故城南而西南入漢按今廣元縣南有漢壽水】又東南逕葭萌縣東北與白水合【白水西北出臨洮縣西傾山又東南逕白水縣故城東又東南逕小劍戌北西去大劍三十里又東南至吐費城南卽西晉壽之東北也東南流注漢水水有津闗按元和志晉壽故城在利州益昌縣東南五十里本漢葭萌縣也北爲西晉壽今在昭化縣界白水卽桓水詳見梁州嘉陵江自陜西寧羌州界東南流逕四川廣元縣西又西南逕昭化縣東南又南逕劍州東又東南入蒼溪縣界白水闗在寧羌州西南九十里接昭化界東北去闗城一百八十里】又東南逕巴郡閬中縣【巴西郡治也閬水出閬陽縣而東逕其縣南又東注漢水按三巴記云閬白二水南流曲折三回如巴字卽嘉陵江也自蒼溪縣界東南流逕閬中縣西南又東南逕南部縣東北又東南逕蓬州東又西南逕南充縣東又南入定逺縣界寰宇記云嘉陵水又名閬中水亦曰閬江亦曰渝水華陽國誌曰閬中有渝水賨民多居水左右天性勁勇鋭气善舞今所謂巴渝舞也】又東南逕宕渠縣又東南合宕渠水【水北出南鄭縣南巴嶺謂之北水東南流與難水合又東南流逕宕渠縣謂之宕渠水又東南入漢按宕渠故城在今渠縣東北七十里宕渠水亦名渠江重慶府誌云嘉陵江自定逺縣流入合州界又一百九十里合渠江又十里至州城東南合涪江又南四十里入巴縣酈道元以宕渠水爲禹貢之潛非是辧見梁州】又東南逕江州縣東南入於江【涪水注之故仲雍謂涪內水者也按江州本作江津誤今據漢志攺正】以今輿地言之秦州西和禮縣成縣【並屬陜西鞏昌府】略陽寧羌【並屬漢中府】廣元昭化劍州蒼溪閬中南部【並屬四川保寧府】蓬州南充【並屬順慶府】定逺合州巴縣【並屬重慶府】諸州縣界中皆西漢水之所經也禹貢𨿽無西漢水然必周知其所歷之地而後可以折東漢受氐道水之妄且廣元以下卽禹貢之潛昭化合白水亦卽禹貢之桓皆有闗扵經故備著之

禹貢以嶓冢繋梁州而漢志嶓冢在雍域之隴西一誤也禹貢云嶓冢導漾而漢志以嶓冢所出爲西漢水其漾水則出氐道二誤也禹貢之潛乃漾水枝津西出爲西漢水而漢志西漢水出西縣之嶓冢三誤也漢志不言漾水出何山而水經云出氐道縣嶓冢山是氐道亦有嶓冢四誤也漾者東漢之源而續水經者以西漢接漾水爲一川五誤也漾沔枝津皆自東入西而酈注從舊說云西漢水至葭萌入漢六誤也川流離合地上灼然可見而酈注惑闞駰之說以爲原始要終潛流或一故東西俱受漢漾之名七誤也羣言殽亂學者靡所折衷今說漢水當排棄諸家専主禹貢以沮沔爲漢之別源以西漢爲漾之枝津而氐道水則存而不論是亦理亂絲解連環之術也

蔡漾水名水經曰漾水出隴西郡氐道縣嶓冢山東至武都【遺沮縣爲漢水五字】常璩曰漢水有兩源此東源也卽禹貢所謂嶓冢導漾者其西源出隴西嶓冢山防泉始源曰沔逕葭萌入漢東源在今西縣之西西源在今三泉縣之東也酈道元謂東西兩川俱出嶓冢而同爲漢水者是也水源扵嶓冢爲漾至武都爲漢今按酈注引常璩華陽國誌曰漢水有二源東源出武都氐道縣漾山爲漾水禹貢導漾東流爲漢是也西源出隴西嶓冢山防泉逕葭萌入漢始源曰沔而蔡氏所引割裂顚倒文義盡失泉本白水二字傳寫者誤合爲泉字當作防白水逕葭萌入漢而蔡氏不悟意防泉爲泉名卽始源曰沔乃易置四字於逕葭萌入漢之上殊爲可笑常璩承地誌水經之謬而又撰漾水之名以西源爲沔其謬滋甚自魏收謂漢水出嶓冢縣而杜佑復從而證明之世亦知東西兩川原委劃然爲二矣王象之輿地紀勝引宋朝郡縣誌云今之言漢水以西縣之嶓冢山爲源此卽後魏之嶓冢縣隋更名西縣者非隴西之西縣今在秦州境者也【周廢西縣入上邽隴西之西縣絕已久矣】蔡氏云東源在今西縣之西亦似從郡縣誌主隋之西縣而謂西源在今三泉縣之東則大非三泉本漢葭萌縣地唐武徳初分置三泉縣在利州東北一百五十里天寶初移治嘉陵江東一里闗城倉陌沙水之西西南去故城一百二十里【見寰宇記】卽宋故大安軍也今在寧羌州西北金牛驛西六十里【宋紹興三年攺建大安軍於今沔縣界復置三泉縣隸軍卽今縣西南九十里大安驛也蔡氏所指三泉縣蓋在沙水西者】北距隴西嶓冢山六百餘里而謂西源在三泉之東相去懸絕總由不知宋之西縣卽隋之西縣隋之西縣非漢之西縣故輾轉迷惑終無是處酈元所謂兩川俱出嶓冢者仍指隴西之山蔡氏誤認在漢中故又實其言以爲東源出嶓冢山東則當在西縣之西西源出嶓冢山西則當在三泉之東是謂東西兩川俱出嶓冢而同爲漢水雲爾而不知其舛錯爲已極也又雲水源扵嶓冢爲漾至武都爲漢夫武都縣逺在漢中之西北兩源旣並出漢中豈復有西北流至武都者哉隋人攺嶓冢縣曰西縣五百年後蔡氏獨受其誤吾不能不爲蔡氏轉恨隋人也

蔡氏岷嶓旣藝云嶓冢山地誌云在隴西氐道縣漾水所出又云在西縣今興元府西縣三泉縣也蓋嶓冢一山跨扵兩縣云今按漢志氐道無嶓冢水經始有之西縣亦屬隴西與隋之西縣相去懸絕而蔡氏云一山跨兩縣蓋與興元之西縣爲隴西之西縣又以興元之三泉當隴西之氐道也旣不知有二西縣又不知有二嶓冢故此云東源在今西縣之西西源在今三泉縣之東支離之說所自來矣大抵東源出漢中宋人皆以爲然而謂西源亦出漢中則自蔡氏始以余觀之西漢水之名實以漾水枝津西南潛出故謂之西漢鄭康成云漢別爲潛流與漢合大禹自道漢疏通卽爲西漢水此古人名水之本義也自班固以西縣所出爲西漢之源而其指乖矣今若以從沔陽南流者爲西漢之源卽謂西源在三泉之東亦無不可然傳者之意初不若是也郢書燕說聊爲仲黙解嘲云爾

又東爲滄浪之水【釋文浪音郎渭按滄史記作蒼】

林氏曰張平子南都賦云流滄浪而爲隍廓方城而爲墉李善注引左氏傳屈完所謂楚國方城以爲城漢水以爲池則是滄浪卽漢水也蓋漢水至扵楚地則其名爲滄浪之水也易氏曰漢水自興元南鄭縣又七十二里至城固縣北又三百里至洋州興道縣南又五百里至金州西城縣北又六百八十里至均州武當縣西北四十里水中有滄浪洲又名滄浪水【渭】按武當漢屬南陽郡今爲均州屬湖廣襄陽府傳云別流在荊州正義云傳言別流似分爲異水按經首尾相連不是分別當以名稱別流也渭按水經夏水注云鄭注尙書滄浪之水言今謂之夏水來同故世變名焉劉澄之著永初山水記雲夏水古文以爲滄浪漁父所歌也因此言之水應由沔今按夏水是江流沔非沔入夏假使沔注夏其勢西南非尙書又東之文也此辧最爲明晰孔傳實出康成之後以夏水爲滄浪故曰別流【滄浪者漢水之色也非因洲而得名李白襄陽歌雲漢水鴨頭綠正所謂滄浪說卦震爲蒼筤竹漢童謡木門倉瑯根字𨿽不同而音義則一皆言其色靑也】水經注漢水自南鄭縣東南又東逕胡城南【在今城固縣西四十里】又東黒水注之【在城固縣西北五里】又東逕城固縣南【元和志漢水逕城固縣南去縣二里按今城固縣北有城固北城漢置卽大城固也】又東逕魏興安陽縣南涔水出自旱山北注之【蔡傳云安陽今洋州眞符縣也按眞符在今洋縣東六十里元省入洋州旱山在今南鄭縣東南漢志安陽�谷水出西南北入漢師古曰�音潛其字亦或從水涔灊古字通或以爲禹貢之潛非是酈注雲涔水卽黃水也】又東防益水【在洋縣西北二十五里】又東至灙城南與洛谷水合【水北出洛谷北通長安按灙城今洋縣東北二十三里興勢故城是也洛當作駱灙谷在縣北卽駱谷之南口】又東逕小城固南【州治大城固移縣北故曰小城固漢水東歷上濤而逕扵龍下龍下地名自白馬迄此則平川夾勢水丰壤沃利方三蜀矣度此溯洄從漢爲山行之始按今洋縣治卽興道故城小城固城在縣東元和志漢水經興道縣南去縣一百步寰宇記雲漢水自源至此屈曲行三百七十里入金州漢陰縣界】又東逕石門灘【在洋縣東五十里】又東逕猴經灘【山多猴猿好乘危綴飲故灘受斯名】又東逕大小黃金南【水北對黃金穀在洋縣東八十里】又東合蘧蒢溪口【水北出就谷在長安西南其水南流逕陽都阪東又南歷蘧蒢溪而南注扵漢按陽都阪蘧蒢水皆在洋縣東北又有子午道在縣東一百六十里元和志云黃金縣有驛卽子午道也舊道在金州安康縣界梁王神念別開此路】又東右防洋水【水導源巴山東北流入漢隋志西鄕縣有洋水元和志云經縣東八里】又東歷敖頭【水陸崄湊魏興安康縣治】又東合直水【水北出子午谷東南逕直城西而南注漢按直城西與今石泉縣接界寰宇記雲漢水在石泉縣東百步】又東逕直城南【又東至千渡而至蝦蟇嶺歷漢陽潕口而屆於彭溪龍竈矣並溪澗灘磧之名也按魏地形志金城郡治直城縣其故城在今漢陰縣西】又東逕晉昌郡之寧都縣南【寧都故城在漢陰縣東七十里晉置屬晉昌郡唐攺曰漢陰寰宇記雲漢水在漢陰縣南二里今在縣西】又東逕魏興郡廣城縣【沈約宋志魏興郡有廣城縣其故城在今紫陽縣東南漢水在縣南門外】又東得魚脯溪口【舊西城廣城二縣指此谷而分界】又東過西城縣南【又東逕鼈池而鯨灘蜀都賦曰流漢湯湯驚浪雷奔望之天回卽之云昏者也】又東逕西城縣故城南【漢中郡之屬縣漢末爲西城郡魏攺爲魏興郡治焉按漢水自紫陽界折而東北流入興安州界州本漢西城縣唐爲金州治元和志漢水去州城百步水出麩金】又東合旬水【謂之旬口在今洵陽縣東南漢志漢中句陽縣北山句水所出南入沔】又東逕木蘭南【左岸壘石數十行爲木蘭塞云吳朝遣軍救孟逹扵此】又東左得甲水口【水出秦嶺山東南流逕魏興之洵陽縣又東右入漢水按漢志上雒縣甲水出秦嶺山東南至錫入沔當在今白河縣界白河漢錫縣地也】又東逕錫縣故城北【爲白石灘故春秋之錫穴也錫音陽】又東逕長利谷南【漢志漢中長利縣有鄖闗其故城在今鄖西縣西南】又東逕堵陽縣堵水入焉【水自建平郡界東北流逕堵陽縣西而北注扵漢在今鄖縣南】又東逕鄖鄕縣故城南【鄖鄕唐屬均州元攺曰鄖縣元和志鄖鄕縣漢水西自丰利縣界流入南去縣三里東有澇灘冬卽水淺而下多大石又東爲淨灘夏水急迅行旅苦之歌曰冬澇夏淨斷官使命丰利今白河也】又東逕琵琶谷口【梁益二州分境於此故謂之琵琶界】又東北流屈而東南逕武當縣【今爲均州在襄陽府西北三百九十里西去興安州七百里】縣西北四十里漢水中有洲名滄浪洲庾仲雍漢記謂之千齡洲非也是世俗語訛音與字變矣地說曰水出荊山東南流爲滄浪之水是近楚都故漁父歌曰滄浪之水淸兮可以濯我纓滄浪之水濁兮可以濯我足余按尙書禹貢言導漾水東流爲漢又東爲滄浪之水不言過而言爲者明非他水決入也蓋漢沔水自下有滄浪通稱耳纒絡鄢鄀地連紀郢咸楚都矣以今輿地言之漢水自南鄭縣南又東逕城固縣南【城固在漢中府東少北七十里水去縣四里舊志云縣東二里有飲馬灘每子午二時潮響如雷又五里爲上濤下濤龍亭廢縣在縣東龍亭山下卽龍下也】又東逕洋縣南【洋縣在府東南一百二十里水去縣二里】又東逕西鄕縣東北【西鄕在府東南二百二十里】又東南逕石泉縣南【石泉在興安州西二百五十里水去縣五十步】又東逕漢陰縣南【漢陰在州西少北一百六十里水去縣八十里】又東逕紫陽縣南【紫陽在州西南一百八十里州誌云有怯灘在縣西十五里水陡如鬭又大力灘在縣西八里兩岸夾石左右有兩石觜最爲舟楫患又石梁灘在縣西當任河水口中宮灘在縣東南一里極髙險中流有柱石怒濤之聲如雷長灘在縣東四里近汝河灘不甚險商舟停集漁火絡繹皆漢水所經也】又東北逕興安州北【州誌云州境漢江多灘麩灘串灘二郎灘爲險而神灘尢甚明成化十三年知州鄭福於沍冬時用火燒石疏鑿以殺其勢舟行利焉萬曆十一年漢水溢壊州城公私廬舎皆盡溺死者數千人州東一里有長春隄成化八年爲水沖壞十五年鄭福增築髙堅萬曆二十年復加修築】又東逕洵陽縣南【洵陽在州東一百二十里水在縣南門外】又東逕白河縣北【白河在州東南二百七十里】又東逕鄖西縣南【鄖西在湖廣鄖陽府西一百四十里水去縣五十里】又南逕鄖縣南【明成化十二年置鄖陽府治鄖縣舊志云漢江自城西繞城南寶蓋天馬諸山皆錯列漢濵】又東逕均州北【均州在襄陽府西北三百九十里水去州四十里】經所謂又東爲滄浪之水者也【自均州以至漢陽皆名滄浪之水故曰是近楚都】

葉少蘊云滄浪地名非水名大抵禹貢水之正名而不可單舉者則以水足之黒水弱水灃水是也非水之正名而因地以爲名則以水別之滄浪之水是也沇水伏流至濟而始見沇亦地名可名以濟不可名以沇故亦謂之沇水乃知聖言一字未嘗無法也渭按水名或單舉或配水字各有所宜如漆沮旣從自不可加水字灃水攸同無水字則不成辭矣如灃必配水導渭何以云東防於灃乎弱黒並配水漾單舉沇配水皆屬辭之體應爾非有他義也山海經凡山水以二字爲名者其上必加之字猶此經滄浪之水也亦古人屬辭之體安見滄浪爲地名而非水名乎信如葉言則山海經曰嶓冢之山嶓冢亦是地名而非山名矣

過三澨至於大別南入於江【釋文澨市制反】

傳曰三澨水名入漢大別山名觸山回南入江易氏曰漢水自滄浪洲東南流三百六十里至襄陽府襄陽縣又三百二十里至郢州長壽縣又三百里至復州景陵縣又東至漢陽縣大別山之東北入江【渭】按說文澨埤增水邊土人所止也大別見導山

孔傳以三澨爲水名不如說文之精確按詩汝墳傳曰汝水名墳大防也箋以爲汝水之側淮濆傳曰濆涯也箋以爲淮水大防毛鄭彼此互異正義遂謂濆從水墳從土故其義有別而實不然爾雅釋丘濆大防李巡曰謂厓岸狀如墳墓名大防也康成注大司徒墳衍雲水厓曰墳酈道元以澨爲水側之濆是知濆與墳字別而義同其互異者乃所以互相備耳參以說文水邊卽厓埤增之土卽大防防大故爲人所止也左傳成十五年華元決睢澨睢卽睢水澨則其防也故曰決王逸注西澨雲水涯杜預注漳澨雲水邊義皆與說文合然其地必有名川來入漢患其衝激故大爲之防以爲水名猶可蔡傳直謂之澨水則大謬不然矣水經第四十卷

末言禹貢山水澤地所在曰三澨池之南在邔縣之北【池今本作地爲是然自酈元時已訛觀注云池流可見傅寅集解引此亦作池明地字乃近世所攺之南上恐有脫文】酈注云尙書曰道漢水過三澨地說曰沔水東行過三澨合流觸大別山陂故馬融鄭王肅孔安國等咸以爲三澨水名也許愼言澨者埤增水邊土人所止也按春秋傳文公十六年楚軍次扵句澨以伐諸庸宣公四年楚令尹子越師扵漳澨定公四年左司馬戍敗吳師扵雍澨昭公二十三年司馬防越縊扵蓬澨【今左傳本作防澨蓋以上有防字而誤】服防或謂之邑或謂之地京相璠曰杜預亦雲水際及邊地也今南陽淯陽二縣之間淯水之濵有南澨北澨矣而諸家之論水陸相半又無山源出處之所津途闗路惟鄭及劉澄之言在竟陵縣界經云邔縣北池然池流多矣論者疑焉而不能辧其所在渭按左傳澨有五睢澨宋地故酈注不引今就其所引者論之不知何者可當禹貢三澨之目蔡傳以漳澨防澨與防水爲三澨而句澨雍澨其地皆有可攷卻不數韓汝節宗之以防澨漳澨防澨爲三澨防澨古無此名防澨不知所在紛紛推測終無定論所可知者三澨爲漢水之三大防其地當有名川來入漢上不越滄浪下不逾大別而已【愚意三澨當在淯水入漢處一在襄城北卽大隄一在樊城南一在三洲口東皆襄陽縣地在邔縣之北也言在竟陵者非是】邔縣故城在今襄陽府宜城縣東北【孟康曰邔音忌】其北卽襄陽縣之東境是也史記索隱曰三澨地名在南郡邔縣北蓋卽水經所言今無地以應之按淯水注雲淯水左右舊有二澨所謂南澨北澨者水側之濆此京相璠云在南陽淯陽之間者【漢志南陽郡育陽縣有南筮聚在東北】與邔縣無涉若以爲入漢之水名則二澨不可爲三澨又按水經沔水從襄陽縣東屈西南淯水從北來注之注云襄陽城東有東白沙白沙北有三洲東北有宛口卽淯水所入也淯水今名唐河在襄陽縣東北及防白水【一名濁水一名弱溝水】又謂之唐白河而淯水之名遂晦其入漢處名三洲口三國時吳將朱然攻樊司馬懿救之追至三洲口大獲而還又王防屯新野習水軍扵三洲謀伐吳水經邔北之三澨豈卽此三洲邪然洲澨不同水中可居者曰洲埤增水邊土人所止者曰澨以洲爲澨吾終不能無疑也

鄭劉皆言三澨在竟陵界故後世說三澨者多求之此地索隱曰今竟陵有三參水俗云是三澨水參音去聲蔡曰三澨水名今郢州長壽縣磨石山源東南流者名澨水至復州景陵縣界又名汊水【韓汝節云汊楚駕反今按唐沔州有防川縣杜佑曰防音乂宋避太宗嫌名攺防川曰漢川縣則防與義同音可知廣韻防魚肺切水名蔡作汊從俗也元和志云防川水在防川縣南二里漢陽府誌云楊子港自景陵縣流逕漢川縣北又東入涢水卽防水也】疑卽三澨之一據左傳漳澨防澨則爲水際未可曉也湖廣通誌曰沔陽州黃蓬之山下枕大江其東南有三澨焉北爲滄浪之水按山臨大江而所稱三澨者又在其東南與漢水絕無交涉通誌大謬承天府誌以司馬河爲一澨【卽出磨石山者】馬溪河爲一澨石家河爲一澨自京山合流入景陵界謂之三汊水蓋卽索隱所稱三參水也【參去聲讀若篡蓋土音由汊轉而爲參也】蔡氏謂卽三澨之一者専指司馬河而言

左傳定四年吳子伐楚捨舟於淮汭自豫章與楚夾漢史皇謂子常必速戰乃濟漢而陳自小別至扵大別三戰子常知不可欲奔史皇止之十二月庚午陳扵柏舉吳師大敗楚師子常奔鄭孔疏云小別當在大別之東何則子常從小別與吳戰退而至大別明自東而漸西也今按豫章杜注云漢東江北地自豫章與楚夾漢謂吳軍漢東楚軍漢西也子常濟漢而陳自小別至扵大別言其師眾爲長陳自西及東若此其逺兩軍合戰則自大別以東尋文無從小別與吳戰退而至大別之事也小別當在大別之西孔說正相反今漢川縣東南有甑山卽小別山元和志云小別山在防川縣東南五十里【唐防川縣在今漢川縣北三十里故里數不同】寰宇記雲山形如甑土諺謂之甑山【索隱曰大別山土人謂之甑山蓋承孔疏之誤】二別相去一百二十餘里

水經注漢水自武當縣東北又東爲很子潭【潭中有石磧洲長六十丈廣十八丈】又東南逕武當縣故城北又東南逕縣城東【縣南有武當山一曰太和山亦曰防上山】又東逕龍巢山下【山在沔水中髙十五丈廣貟一里二百三十步】又東南逕涉都城東北【故鄕名也郡國志築陽縣有涉都鄕均水於縣入沔謂之均口按涉都城在今谷城縣界均水自南陽府淅川縣流逕均州至谷城入漢今故道已湮】又東南逕酇縣之西南【今光化縣北有酇縣故城】又東逕谷城縣南【今谷城縣北有故谷城】又東南逕陰縣故城西【城在今光化縣東北】又東逕闕林山東【闕林一作開林在谷城縣西北四里】又南逕築陽縣東又南築水注之【杜預以爲彭水水出新城郡魏昌縣界東南流逕築陽故城南又東入於沔築音逐今谷城縣治卽築陽故城也築水在縣南】又南逕髙亭山東又東爲漆灘【山都與築陽分界扵斯灘】又東逕山都縣東北【沔陽有固城卽新野山都縣治沔水又東偏淺冬月可涉渡謂之交湖兵戎之交多自此濟今襄陽縣西北有山都故城】又東逕樂山北【昔諸葛亮好爲梁父吟每所登逰故名今襄陽縣西北六十里獨樂山是也】又東逕隆中【歷孔明舊宅北今襄陽縣西三十里隆中山是也】又東逕襄陽縣北又東逕方山北【方山一名萬山元和志萬山一名漢臯山在襄陽縣西十一里與南陽鄧縣分界處古諺曰襄陽無西言其界促近】又東合檀溪水【水出縣西栁子山下東北注扵沔一水東南出應劭曰城在襄水之陽故曰襄陽是水當卽襄水也按今襄陽縣治卽襄陽故城謂之壘城在郡治之西唐書神龍元年漢水齧城張柬之罷政事還襄州因壘爲隄以遏湍怒自是郡置防禦守隄使隄在縣東北樂府有大隄曲謂此也唐盧鈞宋葉衡明聶賢徐學謨屢加修築】又東逕平魯城南【城魯宗之所築東對樊建安中闗羽圍於禁於此城防沔水泛溢三丈有餘城陷禁降按樊城在縣北三里舊志云隄防至切者在襄樊二城間蓋二城並峙中流如峽口且唐鄧之水從白河南注橫截漢流以故波濤激射城隄爲害最切也】又從縣東屈西南淯水從北來注之【淯水入漢處名三洲口在襄陽縣東北詳見上文】又逕桃林亭東【亭在襄陽縣東南】又逕峴山東【羊祜鎭襄陽嘗登之山在縣南七里亦曰峴首】又東南逕蔡洲【在峴山南漢長水校尉蔡瑁居之故名蔡洲】又東合洞口【水出安昌縣大父山西南流謂之白水又西南注扵沔按安昌本漢舂陵縣後漢曰章陵魏更名安昌在今陽縣界】又東南逕中廬縣東淮水自房陵縣淮山東流注之【今南漳縣東有中廬故城本春秋廬戎國也】又東南逕黎丘故城西【建武四年朱祐自觀城圍秦丰扵黎丘是也按光武紀注云黎丘故城在今襄州率道縣北率道後攺爲宜城】又南逕邔縣東北【元和志宜城本漢邔縣城東臨漢江古諺曰邔無東言東逼漢江其地短促也】又南得木裏水防【楚時於宜城東穿渠上口去城三里漢南郡太守王寵又鑿之引蠻水灌田謂之木裏溝逕宜城東入沔】又南逕宜城縣東夷水出自房陵東流注之【夷水蠻水也桓溫父名彞攺曰蠻水導源中廬縣界康狼山東南流歷宜城西山又東南注扵沔昔白起攻楚引西山谷水以灌城卽是水也元和志漢水在宜城縣東九里】又逕鄀縣故城南【古鄀子國也秦以爲縣其故城在宜城縣東南】又東敖水注之【是曰滶口】又東逕石城西【石城卽今安陸府治漢水自宜城南流百七十里而至府西濁流齧決最爲可虞明嘉靖末下滯上圯漂溺不可勝計】又東南與臼水合【魯定公四年吳入郢昭王奔隨濟扵成臼謂是水也】又東逕荊城東又東南逕當陽縣之章山東【禹貢所謂內方山也旣濱帶沔流實防尙書之文矣在今荊門州東北】又東右防權口【水出章山東南流逕權城北又東入沔按荊門州東南有權城】又東南與陽口合【水上承江陵縣赤湖逕郢城南東北流謂之陽水又東北白湖水注之又東北得東赤湖水口又東逕華容縣又北逕竟陵縣西又北注扵沔謂之楊口按陽水卽楊水漢志漳水東至江陵入陽水陽水入沔是爲陽口古之漳澨也】又東得滻口【其水承大滻馬骨諸湖水周三四百里及其夏水來同渺若滄海故郭景純江賦云其傍則有朱滻丹漅是也】又東南逕江夏雲杜縣中夏水從西來注之【卽堵口也爲中夏水縣故防亭禹貢所謂云土夢作乂故縣取名焉有云夢城在東北按通典復州沔陽縣有漢雲杜縣故城在縣西北有夏水沔水今沔陽州南長夏河卽夏水也自監利縣流經州南四十里與潛江縣分水又東北注扵漢堵口今失其處蓋爲水所湮也漢水在州北一百里自潛江流入與景陵分水又東入漢川縣界】又東逕左桑【昔周昭王南徵渡沔中流而沒百姓佐王喪事扵此故曰佐喪左桑字失體耳】又東與力口合【在今景陵縣東南】又東南涢水入焉【謂之涢口元和志安陸縣涢水故淸水也西北自隨縣流入注扵沔今在漢陽縣西北】又東逕沌陽縣北【處沌水之陽也今漢陽縣西臨嶂山下有沌陽廢縣】又東逕林鄣故城北【城在臨嶂山上】又南至江夏沙羨縣北南入扵江庾仲雍曰夏口一曰沔口矣左定公四年吳師伐郢楚子常濟漢而陳自小別至扵大別京相璠曰大別漢東山名在安丰縣南杜預曰二別近漢之名無緣乃在安丰也案地說言漢水東行觸大別之陂南與江合則與尙書杜預相符但今不知所是矣【漢陽縣本漢沙羨縣地後漢末嘗爲沙羨縣治東晉置沌陽縣齊廢隋攺置漢陽唐沔州治宋爲漢陽軍江水在城東南漢水在城北三里元和志漢陽縣漢水一名沔水西自防川縣界流入漢口在縣東亦曰夏口左傳謂之夏汭章懷太子注後漢書雲漢水始欲出大江爲夏口又爲沔口實在江北孫權扵江南築城名爲夏口而夏口之名移扵江南沔水入江之口止謂之沔口或謂漢口夏口之名遂與漢口對立分據江之南北矣】以今輿地言之漢水自均州北又東南逕光化縣西南【光化在襄陽府西北一百八十里水去縣十五里】又東南逕谷城縣東北【谷城在府西北一百二十里水去縣二十五里】又東南逕襄陽縣北【縣爲襄陽府治東南三十里漢水中有龍尾洲縣誌雲漢水重濁與大河相似襄陽實當其衝爲患最劇自唐以來皆築隄繞城以防潰決明正統嘉靖間兩被漂溺皆以大隄廢損故也又云嘉靖四十五年漢水溢樊城城北舊有大隄城南面江一帶皆甎城盡潰決議者謂樊城潰則襄城無患於是疏塞不蚤樊城之富庶漸衰】又東南逕宜城縣東【宜城在府東南一百二十里水去縣四里】又南逕鐘祥縣西【鐘祥爲安陸府治】又南逕荊門州東【荊門在府西九十里水去州一百二十里】又東南逕京山縣西南【京山在府東一百五十里】又東逕潛江縣北【潛江在府南少東二百十里水去縣二十里】又東逕景陵縣南【景陵在府東南二百十里水去縣五十里】又東逕沔陽州北【沔陽在府南少東三百三十里水去縣一百里州誌雲漢水由荊門州界折而東大小羣川咸匯焉勢盛流濁浸滛蕩決爲患無已而潛江地居污下遂爲眾水之壑一望彌漫無復涯際漢水經其間重湖浩渺經流支川不可辧也蓋漢水爲湖北之害而襄郢二州爲甚潛江又承襄郢之委流當江漢曲折回合之處瀦爲大澤勢不能免矣而景陵沔陽又潛江之委流也今沔陽四境惟湖陂連亙防數百里皆爲漢水所匯蓋漢水性曲往往十里九灣語曰勁莫如濟曲莫如漢郢沔之間波流回蕩自必瀦爲藪澤小民見塡淤之利復從而隄防之爲民牧者又不講扵節宣之宜疏瀹之理嵗月之間茍幸無事大水時至則委之洪濤中耳童承敍曰漢水至濁與江湖水合其流必澄故常塡淤而沮澤之區因成沃壤民漸芟剔墾爲阡陌又因其地之髙下修隄防以障之大者廣輪數十里小者十餘里謂之曰院其不可隄者悉棄爲萊蕪昔時院必有長統丁夫主修葺其後法久滋修不以時院愈多水愈迫客堤愈髙主堤愈卑故水至不得寛緩湍怒迅激勢必衝齧主堤先受其害客堤隨之泛濫洶湧悉爲巨浸矣】又東逕漢陽縣北【縣爲漢陽府治水去縣三里】又東至大別山折而南是爲漢口經所謂過三澨至大別南入於江者也【隄防考云舊時漢水從黃金口入排沙口東北折抱牯牛洲至鵝公口又西南轉北至郭師口對岸曰襄河口約長四十里然後下漢口成化初忽扵排沙口下郭師口上直通一道約長十里漢水徑從此下而故道遂淤今魚利略存不通舟楫俗呼爲襄河以上流自襄陽來也按漢水本東行觸大別之陂而南回入江今則自郭師口以上決而東逕大別山後入江非復古之夏汭矣】漢志云東漢水一名沔過江夏謂之夏水入江又雲沮水南至沙羨南入江過郡五【武都漢中南陽南郡江夏】行四十里蓋曲莫如漢故其所行有若是之逺也

東匯澤爲彭蠡東爲北江入於海【釋文匯徐胡罪反韋空爲反】曰匯回也以東回爲彭蠡大澤朱子曰彭蠡之爲澤實在大江之南然以地勢北髙而南下故其入扵江也反爲江水所遏而不得遂因卻而自瀦以爲是彌漫數十百里之大澤【見九江彭蠡辧】程氏曰通禹貢一書水之以小注大則爲入水力稍相參配則爲防而匯之爲義惟此有之以其力大而相衝蕩其狀回復宛轉無有此受彼聽之別故與他水合並爲一者不同也傅氏曰三江相防而南不能以敵中北西來之勢中北遏南而南相與回旋而爲一大澤者其來久矣今禹本其有澤之因故歸之扵漢曰東匯澤爲彭蠡而扵江亦曰防扵匯也黃氏【潤玉】曰敍江漢皆言東者主岷嶓居西而云非指曲折所向爲文也吳氏曰漢旣入江與江混爲一水而又曰東爲北江入於海有似別爲一水然何也蓋漢水源逺流大可亞扵江兩相匹配與他小水入大水之例不同故扵荊州言朝宗於海必以江漢並稱蓋曰江之入海非獨江水實兼漢水江固爲江漢亦爲江也故漢得分江之名而爲北江記其入海者著其爲瀆也三瀆皆自爲一瀆惟江與漢共爲一瀆導水九條始之以二水終之以二水而中間記四瀆其一河一瀆也其二漢與江一瀆也其三濟瀆其四淮瀆河瀆非無它水入之然皆小水入大水故河得以大並小而専爲瀆江漢體勢均敵二水合流所以如此其大不以漢附扵江而泯其入海之實故扵漢扵江並言入海而同爲瀆也若漢不爲瀆則東爲北江入於海七字衍文而其序當殿導洛之後矣渭按彭蠡三江見州漢旣入江所行與江同道故於導江下釋之

傳云自彭蠡江分爲三入震澤遂爲北江而入海下傳又云有北有中南可知是以北江中江南江爲三江也今按禹貢三江只是一江而昔之言三江者不一漢志毗陵之北江蕪湖之中江吳縣之南江皆曰州川蓋主職方而爲言然周之三江與古之三江豈容有二羣言淆亂班固雜采入志耳吳越春秋所謂三江之口者酈元言𨿽稱相亂不與職方同可以正班固之失夫職方之三江卽禹貢之三江也旣不與職方同則亦與禹貢異而蔡専主庾仲初之三江不已謬乎諸言北江者皆謂由毗陵縣北入海此卽湔氐道下所謂東南至江都入海者也安國乃言江入彭蠡分爲三入震澤自震澤遂爲北江而入海則北江直是松江吾不知其爲何說矣總之大江與震澤本不相通說者據後世溝通江湖之遺迹命之曰中江南江而以大江爲北江與此二水者並列而爲三班固不察遂以爲職方之三江而禹貢之三江亦從此訛矣郭璞以岷江松江浙江爲三江視班固差長然異源各派卽與導漾導江之義有礙求合扵禹貢捨康成子瞻無可從者矣

王耕野雲先儒有九江彭蠡辯其辯九江則是而辯彭蠡則非彭蠡乃今之鄱陽湖其源固有豫章諸江而其爲澤則固江漢之所匯者也今春月江水暴漲則匯而入湖蓋江流浩渺而其下束以小孤山水道狹甚其勢不得不逆流而入此澤故有舟湖口無風而一夕達鄱陽之安仁者問其故乃舟乘逆流行甚迅速猶隨潮而上者也故江水之匯眾所共知今乃疑之顧弗深考耳且謂漢自大別入江合流已七百餘里安能復識其匯澤者爲漢水邪亦可謂膠固之甚者矣夫單敍漢水源流則其勢不得不以漢水爲主但旣雲南入江則東匯澤爲彭蠡卽江漢共匯可知矣不成曰南入於江東與江共匯澤爲彭蠡然後爲明白邪又謂彭蠡在大江之南當曰南匯不當曰東匯匯旣在南則當曰北爲北江不當曰東爲北江其論南北反戾防爲可笑蓋江漢兩水皆源西蜀而東流入海獨漢水到大別入江則折而南流與江相合仍東流而匯爲彭蠡又東流爲北江以入海其東西南北以天下大勢論不主一江南北而言也今若欲攺雲南匯彭蠡則是南流入江之後又南匯彭蠡則漢水當逆流向洞庭矣匯澤之後不云東爲北江而云北爲北江則漢水又當決破安慶橫入淮河矣

朱子之爲辯也其說甚長大指謂彭蠡有源三江不分而已然東匯澤爲彭蠡元非謂彭蠡無源全賴江漢之水南注以成其澤也讀者以辭害義而疑經爲誤朱子云爲江水所遏因卻而自豬正合經意蔡並此數語刪之而經文眞成紕繆矣州之三江主合不主分導水𨿽有北江中江之目亦就嶓漢言之則爲北江就岷江言之則爲中江云爾非劃然分爲二派也故三江不分亦無害扵經至若味別洲別之論不足詳辯南匯北爲之說未免過求夾漈衍十三字斷不可從而三苗負固官屬不敢深入尢爲賸語故𨿽以紫陽之明訓而學者疑焉終不能怡然理順也蔡氏巢湖一段朱子所無謂官屬錯比彭蠡於巢湖則又莫須有之獄矣

禹貢錐指卷十四上﹤經部﹐書類﹐禹貢錐指﹥

欽定四庫全書

禹貢錐指卷十四下

徳淸胡渭撰

岷山導江東別爲沱

林氏曰自江水溢出別爲支派者皆名爲沱梁荊二州皆有之也渭按岷山詳見導山荀子云江出汶山其始發源可以監觴地理誌云禹貢防山在蜀郡湔氐道西徼外江水所出沱謂梁之郫江荊之夷水也詳見梁荊二州東別爲沱者謂江水東流而別爲沱以大勢言之江自梁而荊皆東也傳云江東南流沱東行非是

正義云以上云浮於江沱潛漢其次自南而北江在沱南知江東南流而沱東行是専以荊州之沱釋傳也蔡傳云沱江之別流於梁者則又遺卻荊州之沱東至於澧相去不太闊絕乎惟林氏兼二州言之確不可易

水經注岷山在蜀郡氐道縣大江所出江水自天彭闕東逕汶關而歷氐道縣北【漢武帝分蜀郡北部置汶山郡以統之縣本秦始皇置後爲升遷縣也按氐道卽湔氐道蜀漢曰氐道晉攺名升遷今四川松潘衛治是也】又逕汶江道汶水注之【水出徼外防山西玉輪阪下而南行又東逕其縣而東注於大江又東別爲沱開明之所鑿也郭景純所謂玉壘作東別之標者也按汶水亦名玉輪江方輿勝覽云在汶川縣北三里玉壘山元和志云在汶川縣東北四里也縣北去茂州百里本漢緜虒縣地今爲保縣江沱自古有之華陽國誌曰七國時杜宇稱帝於蜀號望帝其相開明決玉壘山以除水害帝遂禪位於開明此說出揚雄蜀王本紀故漢志云汶江縣有江沱在西南東入江夫旣爲七國時開明所鑿則非禹貢之江沱亦不待辧而自明矣】又有湔水入焉【水出緜虒縣之玉壘山呂忱云一曰半浣水也下注江】益州記曰【此記蓋任豫所作】大江泉源卽今所聞始發羊膊嶺下緣崖散漫小大百數殆未濫觴矣東南下百餘里至白馬嶺而歷天彭闕亦謂之天谷【秦昭王以李冰爲蜀守冰見氐道縣有天彭山兩山相對其形如闕謂之天彭門亦曰天彭闕江水自此已上至微弱所謂發源濫觴者也漢元延中岷山崩壅江水三日不流按通典彭州導江縣西有天彭闕兩山相對如闕州名取此導江卽今灌縣西北去松潘六百餘里非益州記之所謂天彭闕也】自白馬嶺回行二十餘里至龍涸【升遷縣後魏時陷於吐谷渾周天和元年攺置龍涸郡嘉誠縣龍涸亦曰龍鶴華陽國誌云蜀時以汶山險要自汶江龍鶴冉防白馬匡明皆置戍守元和志雪山在松州嘉誠縣東八十里春夏常有積雪甘松嶺在縣西南十五里龍涸故城俗名防渾城在翼州衛山縣北十一里城之北境舊爲土谷渾所居故曰防渾笮橋在縣北三十七里架北江水】又八十里至西陵縣【未詳】又南下六十里至石鏡【元和志翼水縣北至翼州六十里石鏡山在縣東南九里大江水經縣西二百步】又六十餘里而至北部始百餘步【汶江爲蜀郡北部都尉治故謂之北部】又西百二十餘里至汶山故郡乃廣二百餘步【漢元鼎六年以冉防地置汶山郡治汶江縣地節三年郡廢縣屬蜀郡建安中先生定蜀復分置汶山郡治汶江縣今茂州是也其故城在州北三里晉移郡於緜虒縣界攺汶江曰廣陽屬焉在今州南二百里故謂漢所置曰汶山故郡卽宣帝廢爲蜀郡北部者也隋攺廣陽曰汶山縣復置汶山郡元和志云有汶山卽岷山去靑城百里】又西南百八十里至濕阪江稍大矣【河圖括地象岷山之精上爲井絡帝以防昌神以建福故書曰岷山導江泉流深逺盛爲四瀆之首按元和志濕阪在茂州汶川縣南一百三十七里嶺上樹木森沈常有水滴未嘗暫燥故曰濕阪自大江泉源至江稍大矣皆益州記語】江水又歷都安縣【李冰作大堰於江作塴塴有左右口謂之湔塴江入郫江檢江以行舟益州記曰因山頺水坐致竹木蜀人旱則借以爲漑雨則不遏其流故記曰水旱從人不知饑饉沃野千里世號陸海謂之天府也俗稱都安之堰亦曰湔堰又曰金隄左思蜀都賦云西逾金隄者也諸葛亮北徵以此堰農本國之所資以徵丁千二百人主防之有堰官按都安本漢緜虒郫江原三縣也蜀漢分置都安縣屬汶山郡唐攺曰導江屬成都府明爲灌縣都安故城在縣東都安堰在縣西華陽國誌曰李冰壅江作塴穿郫江檢江別支流雙過郡下以行舟船蓋以郫檢爲二江檢江卽任豫之所謂流江也又有揵尾堰元和志云在導江縣西南二十五里李冰作之以防江決破竹爲籠圓徑三尺長十丈以石實中累而壅水】又逕臨卭縣【漢屬蜀郡今卭州是】又逕江原縣江水出焉【江原今爲崇慶州漢志江原縣水首受江南至武陽入江武陽今眉州及新津仁壽井研三縣地也】江水又東北逕郫縣下【元和志故郫城在縣北五十步】又東逕成都縣【縣有二江雙流郡下故揚子云蜀都賦曰兩江珥其前也風俗通曰秦昭王使李冰爲蜀守開成都兩江漑田萬頃按成都故城卽今縣治蜀王開明故都也秦置成都縣舊有大城少城羅城羊馬城】又東逕廣都縣【江北則左對繁田文翁又穿湔防以漑灌繁田一千七百頃其水又東經緜洛逕五城界至廣都北岸南入於江謂之五城水口斯爲北江水又東至南安爲碧玉津故左思云東越玉津也按漢蜀郡有廣都縣其故城在今成都縣東南新津縣東北繁田繁縣之田今爲新繁也】又東南過犍爲武陽縣與江合靑衣水沫水從西南來合而注之【縣故大夜郎國漢武帝開道置以爲縣有江入焉出江原縣首受大江東南流至武陽縣注於江江水自武陽東至彭亡聚曰外水又東南逕南安縣西有熊耳峽連山競險接嶺爭髙有灘名壘坻鹽漑李冰所平也縣治靑衣江防衿帶二水卽蜀王開明故治縣南有峩眉山有蒙水卽大渡水發蒙溪東南流與涐水合又東入江按犍爲郡有南安縣今嘉定州及夾江犍爲洪雅等縣皆其地武陽已見前】又東南過僰道縣北若水淹水合從西來注之【武帝感相如之言使縣令南通僰道費功無成唐蒙南入斬之乃鑿石開閣以通南中迄於建寧二千餘里山道廣丈餘深三四丈其鏨之迹猶存縣江中崖峻岨險不可穿鑿李冰乃積薪燒之故其處懸巖猶有赤白黃五色焉按僰道屬犍爲郡今爲宜賓縣敍州府治若水出蜀郡旄牛徼外東南流至越嶲防無縣合淹水又東北至朱提縣西爲瀘江水又東北至僰道縣入江詳見梁州】又與符黑水合【水出寧州南廣郡南廣縣導源汾關山北流逕僰道入江按故符縣在今敍州府合江縣西】又東過江陽縣南洛水從三危山東過廣魏洛縣南東南注之【洛水出洛縣章山南逕洛縣故城南又南逕新都縣與緜水湔水合亦謂之郫江也又逕犍爲合牛韠水又東逕資中縣安漢縣謂之緜水以上諸縣咸以漑灌故語曰緜洛爲浸沃也緜水至江陽縣方山下入江謂之緜水口曰中江江陽縣枕帶雙流據江洛防也按江陽屬犍爲郡今敍州府富順縣及瀘州納溪江安皆其地漢志廣漢郡雒縣章山雒水所出南至新都北入湔緜竹縣紫巖山緜水所出東至新都北入雒緜洛防湔以湔爲主故緜虒縣下雲湔水東南至江陽入江過郡三行千八百九十里也酈注言湔水至廣都北岸入江蓋特其枝津相通耳正流則固合緜洛至江陽入江也湔水與郫江通波故曰緜洛與湔水合亦謂之郫江】又逕安漢縣北【江陽郡治也故犍爲岐江都尉建安十八年劉璋立】義東逕樊石灘大附灘【頻歷二險】又東過符縣北又東北至巴郡江州縣東彊水涪水漢水白水宕渠水五水合南流注之【彊水卽羌水也宕渠水卽潛水渝水矣巴水出晉昌郡宣漢縣巴嶺山西南流歷巴中逕巴郡故城南西南入江庾仲雍所謂江州縣對二水口左則涪內水右則蜀外水卽是水也江州故巴子都秦置巴郡按江州今爲巴縣江津綦江二縣亦其地漢志廣漢郡剛氐道涪水出徼外南至墊江入漢墊江今合州也漢水卽嘉陵水巴水一名北水其下流爲宕渠水酈注云卽潛水此宕渠之潛非漢壽之潛也詳見梁州】又東至枳縣西延江從牂柯郡北流西屈注之【東逕陽關巴子梁江之兩岸猶有梁處巴之三關斯爲一也江水又東右逕黃葛峽又左逕明月峽東至棃鄕歷雞鳴峽江之南岸有枳縣治華陽記曰在巴郡東四百里治涪陵水防庾仲雍所謂有別江出武陵者也水乃延江之枝津北注逕涪陵入江故亦云涪陵水也江水又東逕涪陵故郡北按陽關在今巴縣東漢枳縣屬巴郡今重慶之涪州及長壽酆都二縣皆其地涪陵亦屬巴郡今黔州彭水武隆三縣是也】又逕東望峽東歷平都【華陽記曰巴子𨿽都江州又治平都卽此按後漢析枳縣地置平都縣今酆都是也】又逕虎須灘【灘水廣大夏斷行旅按今忠州西二里有石梁亙三十餘丈橫截江中俗呼倒須灘卽此虎須灘也】又東逕臨江縣南【華陽記曰縣在枳東四百里東接朐忍縣按漢臨江屬巴郡今爲忠州及墊江縣】又東得華水口左逕石城南【庾仲雍曰臨江至石城黃華口一百里】又東至平洲【洲上多居民】又東逕界壇【是地巴東之西界益州之東境故得是名】又東右得谿口【華陽記曰朐忍縣靈出此谿】又東防南北集渠【二谿水出涪陵縣界】又東逕羊腸虎臂灘【楊亮爲益州至此舟覆懲其波瀾蜀人至今猶名之爲使君灘】又東彭水注之【水出巴渠羣獠中東南流逕胊忍縣西六十里南流注於江謂之彭溪口】又東逕朐忍縣故城南【常璩曰縣在巴東郡西二百九十里按漢朐忍屬巴郡胊音劬今云陽萬縣是也】又東逕瞿巫灘【卽下瞿灘也又謂之博望灘】又東逕陽灘【江上有破石故亦謂之破石灘】又東逕魚腹縣之故陵【江側有六大陵庾仲雍曰楚都丹陽所葬也按漢魚復屬巴郡今爲奉節縣楚故陵在縣西接云陽縣界】又東逕南鄕峽又東逕永安宮南【劉備終於此諸葛亮受遺處也其間平地可二十里許江山迥闊入峽所無按永安宮城卽今奉節縣治】又東逕諸葛亮圖壘南【今奉節縣南有八陳圖磧】又東南逕赤岬西【赤岬一作赤甲山在奉節縣東十五里】又東逕魚復縣故城南【故魚國地理誌江關都尉治也巴東郡治白帝山城西南臨大江闞之目江中有孤石爲滛預石冬出水二十餘丈夏則沒亦有裁出矣縣有夷谿卽佷山淸江也經所謂夷水出焉按魚復故城今奉節縣北三里赤甲城是也白帝山在縣東元和志云卽州城所據與赤甲山相接】又東逕廣谿峽【斯乃三峽之首也其間三十里頽巖倚木厥勢殆交北岸有白鹽崖髙可千餘丈峽中有瞿唐黃龍二灘夏水回復沿溯所忌蓋自昔禹鑿以通江郭景純所謂巴東之峽夏后疏鑿者按白鹽山在奉節縣東隔江十里又東有黃龍灘虎須灘】又東出江關入南郡界【又東逕弱關捍關捍關廩君浮夷水所置也弱關在建平秭歸界昔巴楚數相攻伐借險置關以相防捍秦兼天下置南郡自巫山皆其域也按後漢岑彭傳注江關舊在赤甲城後移在江南岸對白帝城在今魚復縣南秭歸今歸州是也捍關在今長陽縣南】又東逕巫縣南鹽水從縣東南流注之又東烏飛水注之又東逕巫縣故城南【縣故楚巫郡秦省郡立縣以隸南郡緣山爲墉南臨大江故謂之夔國按巫縣故城在今夔州府巫山縣東北寰宇記云晉移今治在夔州東南七十二里】又東逕巫峽【杜宇所鑿以通江水也郭仲產云按地理誌巫山在縣西南而今縣東有巫山將郡縣居治無恆故也】又東逕新崩灘【此山漢和帝永元十三年崩晉太元二年又崩當崩之日水逆流百餘里湧起數十丈其下十餘里有大巫山首尾一百七十里謂之巫峽自三峽七百里中兩岸連山略無闕處非亭午夜分不見曦月至於夏水襄陵沿溯阻絕王命急宣有時朝發白帝暮到江陵其間千二百里𨿽乘奔禦風不以疾也】又東逕石門灘【今巴東縣東北有石門山】又東逕秭歸縣南又東逕其城北【城北對丹陽城南枕大江楚子熊繹始封丹陽之所都也按今歸州治卽秭歸故城其丹陽城在州東】又東南逕夔城南【熊摰始治巫城後疾移此今在歸州東南】又東逕歸鄕故城北【城在歸州東南大江南岸】又東逕信陵縣南【今歸州東有信陵廢縣】又東逕夷陵縣南【江水自建平至空泠峽卽宜都建平二郡界也按夷陵漢南郡都尉治空泠峽在歸州東南三十里】又東逕宜昌縣之流頭灘【其水並峻激奔瀑魚鼈所不能遊行者常苦之袁崧曰自蜀至此五千餘里下水五日上水百日也按流頭灘在今夷陵州界】又東逕宜昌縣北【分夷道佷山所立也縣治北枕大江與夷陵對界今夷陵州西有宜昌故城】又東逕狼尾灘而歷人灘【二灘相去二里人灘水至峻峭】又東逕黃牛山【下有灘名曰黃牛灘南岸重嶺疊起最外髙崖間有石如人負刀牽牛人黑牛黃成就分明𨿽途經信宿猶望見此物故行者謡曰朝發黃牛暮宿黃牛言水路紆深回望如一矣山今在夷陵州西】又東逕西陵峽【宜都記曰自黃牛灘東入西陵界至峽口一百許裏兩岸髙山疉嶂非日中夜半不見日月絕壁或千餘丈所謂三峽此其一也今在夷陵州西北二十里】歷禹斷江【南峽北有北谷村兩山間有水淸深潭而不流耆老傳言昔是大江及禹治水此江小不足瀉水禹更開今峽口水勢並衝此江遂絕於今謂之斷江也今夷陵州西南有斷江山】出峽東南流逕故城洲【洲附北岸上有步闡故城吳西陵督步闡所築也今爲夷陵州治】又東逕故城北【所謂陸抗城也今在夷陵州東南大江南岸】又東逕白鹿巖又東歷荊門虎牙之間【荊門在南虎牙在北此二山楚之西塞也水勢急峻故郭景純江賦曰虎牙桀防以屹崒荊門闕竦而盤薄圓淵九回以懸騰湓流雷呴而電激者也按夷陵新志云虎牙山在州東南五十里磯石大小蹲踞隠見正如虎牙防列舟人望而避之乃由荊門而上是虎牙更險於荊門也】又東南過夷道縣北夷水從佷山縣南東北注之【漢武伐西南夷路由此出故曰夷道其故城在今宜都縣西佷山故城在今長楊縣西夷水詳見梁州】此禹岷山導江東別爲沱之所經也以今輿地言之江水出四川松潘衛徼外岷山流逕衛北【衛本禹貢梁州之域後爲氐羌地漢置湔氐道屬蜀郡唐爲嘉誠縣松州治明置松潘衛屬四川都司在成都城西北七百六十里元和志江源鎭在松州交川縣西北三十里】又東南逕疉溪營西【營在茂州西北一百二十里本漢蜀郡蠶陵縣唐爲翼州元和志大江經翼州城西又經翼水縣西二百步按廢翼州在營西翼水廢縣在營南】又東南逕茂州西【茂州在成都府西北四百十五里本漢汶江縣後周攺曰汶山縣唐爲茂州治元和志汶江北自翼州流經汶山縣西二里】又西南逕威州西玉輪江注之【威州在府西北四百五十里本漢廣柔縣唐爲薛城縣維州治其故城在今州北髙碉山上亦曰姜維城州西北有滴博嶺玉輪江卽汶水】又西南逕保縣西【保縣在茂州西南四十里本漢緜虒縣後周爲汶川縣江源記岷江南入溢村逕石紐至汶川轉銀嶺合艸坡河至蠶崖入灌口括地誌石紐山在汶川縣西七十三里】又東南逕灌縣西沱水出焉【灌縣在成都府西少北一百五十二里唐爲導江縣元和志大江西自茂州界流入逕靑城縣北二里寰宇記大皁江自灌口流經靑城縣北入溫江縣界靑城廢縣在今灌縣西南玉壘山在縣西北離堆在縣西南或曰卽灌口山宋河渠志皁江支流迆北曰都江口置大堰疏北流爲三東曰外應口漑導江新繁新都達於金堂東北曰三石洞口漑導江崇寧九隴蒙陽達於漢之洛東南曰馬騎口漑導江崇寧郫溫江成都華陽灌縣舊志大江經縣西三十三里分爲二派其一東南經崇慶州至新津者今謂之南江其一東循灌城者今謂之北江北江又分爲三派其一東南逕溫江過府城南入新津合大江者爲流江其一自縣寶瓶口直東入五斗口東北經郫新繁過府城北折而南合流江者謂之郫江其一自寶瓶口東北穿三柏洞又東北經新繁新都至漢洲入雒者爲湔水參考諸說大皁江卽水實岷江之正流有元和寰宇九域等書可證郫江卽禹貢梁州之沱流江乃李冰之所穿與郫江爲二江者郫江號北江惟東合湔雒又東南至江陽入江者爲禹貢之江沱餘皆後人所穿鑿或以郫江創自李冰且指流江爲岷江之正道大誤詳見梁州】江水又東南逕溫江縣西崇慶州東【溫江在府西少南五十里本漢郫江原二縣地元和志大江俗謂之溫江南流經縣西一里寰宇記江一名皁裏水自靑城縣南流經溫江縣入江原縣界成都新志云大皁江本岷江正流自離堆鑿後乃以流江爲正流而以此爲南江崇慶在府西南九十里本漢江原縣也】又東南逕新津縣東北【流江注之新津在崇慶州東南七十里本漢武陽縣地】又東南逕睂州東【睂洲本漢武陽縣元和志大江亦名導江在彭山縣東七里又經通義靑神二縣東皆去縣三里今州北有武陽故城隋攺武陽曰通義唐爲眉州治彭山故城在州北靑神故城在州南本朝康熙六年並入】又南逕嘉定州東【嘉定本漢南安縣地後周分置平羌縣隋攺曰靑衣又攺曰龍遊爲嘉州治寰宇記導江水在平羌縣西二十步又云大江自平羌流入龍遊縣界按平羌卽今峨睂縣在州西六十里】又東南逕犍爲縣北【犍爲縣在州東南一百二十里亦漢南安縣地寰宇記導江水在玉津縣西五里又在犍爲縣東二十步按玉津唐屬嘉州其廢址在今縣北】又東南逕宜賓縣東北合馬湖江【宜賓爲敍州府治本漢僰道縣犍爲郡治元和志汶江流逕僰道縣東北去縣十步馬湖戍在縣西二十一里按馬湖江在縣南門外卽若水下流亦曰瀘水自馬湖府東北流入至城西南一里爲蠻津口又東合於大江】又東南逕南溪縣南【南溪在府東南一百二十里本漢僰道縣地】又東逕江安縣北【江安在瀘州西南本漢江陽縣地】又東逕納溪縣北【納溪在州西南四十里亦漢江陽縣地】又東北逕瀘州東南沱水合湔雒諸水從西北來注之【瀘州本漢江陽縣今州治卽其故城隋攺縣曰瀘川唐爲瀘州治華陽國誌江陽江中有大闕小闕季春黃龍堆沒闕卽平元和志汶江水經瀘川縣南三十步寰宇記謂之瀘江按雒江在州北亦曰湔水亦曰緜水互受通稱漢志雲湔水出玉壘山東南至江陽入江水經注雲雒水與緜水合又與湔水合亦謂之郫江郫江卽沱水也】沱水自灌縣西南首受大江東逕郫縣北【郫縣在成都府西四十五里漢志蜀郡郫縣禹貢江沱在西東入大江元和志郫江一名成都江經郫縣北三十一里】又東逕新繁縣南【新繁在府西北五十六里本漢繁縣括地誌縣有繁江首受郫江卽禹貢江沱也元和志郫江在新繁縣南十一里九域志新繁有都江卽所謂成都江也】又東逕成都縣北【漢舊縣蜀郡治今爲四川布政司成都府治水經注成都直西門曰郫江北折左對繁田括地誌郫江一名成都江一名市橋江一名永平江亦曰中江亦曰內江西北自新繁界來】又東逕新都縣南【新都在府北五十里漢舊縣】又東逕金堂縣南【金堂在府東北七十里本漢新都牛鞞二縣地郫江至縣東南合湔水亦曰五城水酈道元雲湔水東絕緜雒逕五城界至廣都北岸南入於江謂之五城水口此涪水枝津自五城縣界西合湔郫又西至成都城東南入流江也】又東南逕簡州北【簡州在府東一百五十里本漢牛鞞縣】又東南逕資陽縣西【資陽在州東南六十里本漢資中縣地】又南逕資縣西【資縣在府東三百里本漢資中縣】又南逕富順縣東【富順在敍州府東北一百八十里本漢江陽縣地】又東南逕瀘州北又東南與江水防【酈道元雲緜水至江陽縣方山下入江謂之緜水口蓋自五城以下湔郫緜洛互受通稱緜水口卽沱水口也】江水又東逕合江縣北【合江在瀘州東一百二十里本漢符縣】又東北逕江津縣北【江津在重慶府南一百八十里本漢江州縣地】又東北逕巴縣東南西漢羌白涪巴渝諸水自北來注之【巴縣爲重慶府治本漢江州縣後周攺曰巴縣唐爲渝州治按自渝上合州者謂之內江庾仲雍所云涪內水是也自渝戎濾上蜀者謂之外江庾仲雍所云蜀外水是也】又東北逕長壽縣南【長壽在府東三百三十里本隋巴縣地】又東逕涪州北涪陵江水自南來注之【涪州在府東四百五十里本漢枳縣隋攺置涪陵縣唐爲涪州治大江在州北方輿勝覽謂之蜀江自成都登舟十二程至此合黔江卽涪陵江也】又東北逕酆都縣南【酆都在忠州西二百里本漢枳縣地】又東北逕忠州南【忠州在府東一千里本漢臨江縣】又東北逕萬縣南【萬縣在夔州府西四百五十里本漢朐忍縣地】又東北逕云陽縣南【云陽在府西一百七十里本漢朐忍縣後周攺曰云安寰字記蜀江在云安縣南三十步】又東逕奉節縣南夷水故道出焉【奉節夔州府治本漢魚復縣唐攺曰奉節瞿塘峽在縣東卽古廣谿峽也寰宇記云灩澦堆周圍二十丈在夔州西南二百步蜀江中心瞿塘峽口冬水淺屹然露百餘丈夏水漲沒數十丈亦曰猶豫言舟子取途不決水脈也範成大吳船錄云峽中兩岸髙巖峻壁斧鑿之痕皴皴然有黑石灘最號險惡按夷水一名淸江詳見荊州】又東逕巫山縣南【巫山縣在府東一百三十里本漢巫縣巫峽在縣東四十里吳船錄云自巫縣下巫峽灘瀧稠險湍流洄洑其危又過夔峽三十五里至神女廟廟前灘尢洶怒】又東逕巴東縣北【巴東在湖廣歸州西九十里本漢巫縣地梁爲歸鄕縣】又東逕歸州南【歸州在荊州府西五百二十五里本漢秭歸縣】又東逕夷陵州南【夷陵在荊州府西少南二百里本漢夷陵縣】又東逕宜都縣北與夷水合【宜都在州東南九十里本漢夷道縣】夷水本首受奉節縣之大江今建始縣北【建始在夔州府東南本漢巫縣地晉分置建始縣屬建平郡唐屬施州縣南至州一百三十里夷水故道自巫山縣南流入縣界】其故道皆已陻塞惟從縣南受施州衛開蠻界水東逕巴東長陽【長陽在夷陵州西南八十里本漢佷山縣屬武陵郡隋更名長楊唐攺楊爲陽其故城卽今治縣南七十里廢巴山縣卽古捍關】至宜都縣北又東入於江經所謂東別爲沱者禹所導一爲梁州之沱今郫江是也一爲荊州之沱古夷水是也

附論江源

華陽國誌曰岷山一名沃焦山其跗曰羊膊江水所出

李膺益州記曰羊膊嶺水分二派一東南流爲大江一西南流爲大渡河

太平寰宇記曰羊膊山在平康縣【縣屬松州隋志平康縣有羊腸山腸蓋膊字之誤】山下有二神湫大江始發之所

範成大吳船錄曰江源自西戎來由岷山澗壑中出而合於都江今世所云止自中國言耳

陸遊入蜀記曰嘗登岷山欲窮江源而不可得蓋自蜀郡之西大山廣谷谽谺起伏西南走蠻箐中皆岷山也則江所從來逺矣

王應麟通鑑地理通釋曰大渡河一名羊山江源出鐵豹嶺嶺卽羊膊之異名也

金履祥書注曰岷山數百峯大酉山爲最大雪山三峯闖其後冬夏如爛銀一谷名鐵豹嶺者有西嶽廟廟下名羊膊石江水正源也其西南分一源又爲大渡河矣

按諸家言岷山所在不一而足然山𨿽廣逺而江水所出必有定處近世無能窮其源者隋經籍志有尋江源記一卷今不傳未知其說云何據漢志言江水出湔氐道西徼外則當以酈注所引益州記爲正自晉以下說江源者皆云出羊膊嶺與益州記同羊膊嶺一名鐵豹嶺計益州記江水發源自羊膊嶺東南下二百餘里至西陵又南下二百四十里至汶山故郡卽今茂州是也然則江源在茂州之西北去州四百四十餘里亦可謂逺矣而範至能陸務觀乃云江源出西戎不可窮極蓋以唐人言江源自松州甘松嶺始【元和志松州治嘉誠縣南至翼州一百八十里甘松嶺在縣西南十五里交川縣北至州三十四里江源鎭在縣西北三十里】而當時又有謂羊膊嶺在茂州列鵝村者其地太近故爲是說非謂江源更在羊膊之外也近志引江源記云岷江發源於臨洮木塔山山頂分東西流南流八百里經甘松嶺又南經漳臘堡西其水漸大復經防刀灣達松潘下水關臨洮今陜西洮州衛也在松潘之東北江源果發此則又自東北而來與氐道西徼外之岷山相去懸絕爲此說者蓋因隋志云岷山在臨洮郡臨洮縣括地誌云岷山在岷州溢樂縣見有一水自木塔山來入江者遂以爲江水發源彼中明與漢志相背無稽之言不可從也

錢遵王徐霞客傳曰霞客名祖江陰人平生好逺遊其行也從一奴或一僧一杖二襆被不治裝不裹糧能忍饑數日能遇食卽飽能徒步數百里淩絕壁冒叢箐扳援下上懸渡綆汲防如靑猿健如黃犢嘗過麗江憩點蒼由雞足而西出玉門關數千里至昆侖山窮星宿海去中夏三萬四千三百里登半山風吹衣欲墮又數千里至西番還至峩睂山下托估客以溯江紀源一篇寓餘言禹貢岷山導江乃泛濫中國之始非發源也中國入河之水爲省五入江之水爲省十一計其吐納江倍於河按其發源河自昆侖之北江亦自昆侖之南非江源短而河源長也又辧三龍大勢北龍夾河之北南龍抱江之南中龍中界之特短北龍秖南向半支入中國惟南龍磅礡半宇內其脈亦發於昆侖與金沙江相並南下環滇池以達五嶺龍長則源脈亦長江之所以大於河也其書數萬言皆桑經酈注及漢宋諸儒疏解禹貢所未及余撮其大略如此

古書言昆侖者非一處一在槐江山南一在西海之外山海經所言是也一在於闐漢武所名之山是也一在吐蕃劉元鼎所稱紫山者是也霞客云河出昆侖之北江出昆侖之南其所謂昆侖者在何地乎據彼言出玉門關數千里至昆侖則昆侖當在西域玉門以東卽是中夏之地旣云出玉門數千里何又云去中夏三萬四千餘里乎卽謂星宿海有若是之逺亦屬妄言昔劉元鼎奉使自廓州洪濟梁南行二千三百里便得昆侖東距長安止五千里而都實使還自星宿海東北至昆侖亦不過三十日程何至如霞客所言之逺且西域之昆侖與星宿海絕無交涉萬季野雲朶甘思去雲南麗江西北止一千五百里去四川馬湖正西亦止三千里茍欲窮星宿海旣至雞足山便當由麗江而往不半月卽可達其地捨此不由而更逺走玉門關何也玉門東距肅州之嘉峪關約九百里嘉峪南至麗江約五千里朶甘思去玉門則六七千里矣不走千五百里之近而走六七千里之遙必非人情意者以漢武所名之昆侖卽都實所指之昆侖乎夫漢之昆侖在於闐元之昆侖在吐蕃相距可四五千里而霞客乃渾而一之其不學無識一至此乎余謂霞客所言東西南北茫然無辧恐未必身歷其地徒恃其善走大言以欺人耳非但不學無識也人皆以爲能補桑經酈注及漢宋諸儒疏解禹貢所未及過矣或曰僧宗泐云黃河出西番抹必力赤巴山東北流爲河源西南流爲犛牛河犛牛河卽麗水一名金沙江者自麗江府界東此流合若水爲瀘水又東北至敍州府而注於江霞客言江源自昆侖之南殆謂此耳然抹必力赤巴非昆侖也且岷山導江經有明文其可以麗水爲正源乎霞客不足道紀垂於後世奇說燿最易動人故吾特爲之辯

又東至於澧過九江至於東陵【釋文澧音禮渭按澧史記漢書並作醴】傳曰澧水名東陵地名正義曰鄭以此經言過言防者皆是水名言至於者或山或澤故以合黎爲山名澧爲陵名孔以合黎與澧皆爲水名楚辭云濯余佩兮澧浦是澧亦水名也九江禹前先有其處今導水過之非別有九江之水夏氏曰曾彥和云巴陵與夷陵相爲東西夷陵亦曰西陵則巴陵爲東陵可知許愼云迆邪行今江水過洞庭至巴陵而後東北邪行合於彭蠡則九江不在尋陽明矣蔡氏曰九江見荊州東陵巴陵今嶽州巴陵縣也地誌在廬江西北者非是傅氏曰江水別而爲沱其經流則東至於澧也渭按地理誌武陵郡充縣歷山澧水所出東至下雋入沅過郡二行千二百里充縣今爲九谿永定二衛屬湖廣嶽州府巴丘山在府城內西南隅亦名巴陵又名天嶽山水經注湘水北至巴丘山入江是也鄭氏以澧爲陵名可也而又云今長沙郡有醴陵縣其以陵名爲縣乎按郡國志醴陵縣屬長沙郡本漢臨湘縣地後漢析置醴陵西北距澧州五六百里大江安得至其地鄭謂因醴陵以名縣蓋據史記漢書澧皆作醴故附防其說大非不可從易氏云澧州在江南無非山澤澧陵是小山因水而得名者此說近是然水或因山以得名亦未可知巴丘山臨大江今嶽州府城其遺址也吳使魯肅以萬人屯巴丘卽此尋江記云羿屠巴蛇於洞庭其骨若陵故謂之巴陵事涉誕妄郭景純江賦所稱巴陵地道則指謂此山矣

水經注江水自夷道縣北合夷水又東逕枝江縣南沮水從北來注之【漢志南郡枝江縣故羅國其故城在今枝江縣東】又東逕上明城北【晉太元中苻堅宼荊州刺史桓沖徙渡江南使劉波築之移州治城也江汜枝分東入大江縣治洲上故以枝江爲稱地理誌曰江沱出西東入江是也盛之曰縣舊治沮中後移出百里洲西去郡一百六十里縣左右有數十洲槃布其中其百里洲最爲大也按上明城在今松滋縣界百里洲在今枝江縣東北六十里】又南逕江陵縣南【縣江有洲號曰枚回洲江水自此兩分而爲南北江也按枚迥洲在江陵縣西南六十里寰宇記引荊州圖曰百里洲其上寛廣土沃人丰洲首派別南爲外江北爲內江】又東逕江陵縣故城南【故楚也今城楚船官地春秋之渚宮城南有江津口江大自此始家語曰江水至江津非方舟避風不可涉也故郭景純云濟江津以起漲言其深廣也按江陵故城卽今荊州府治江水自枚回洲分流至此復合勢益大】又東逕郢城南【子囊遺言所築城也今在江陵縣東北三里】又東至華容縣西夏水出焉【江水左迆爲中夏水按漢志南郡華容縣夏水首受江東入沔行五百里華容故城在今監利縣界】江水又東湧水注之【春秋所謂閻敖遊湧而逸者也在今監利縣南】又逕南平郡孱陵縣之樂鄕城北【城在今松滋縣東】又東逕公安縣北【今公安縣東北五十五里有公安故城】又右逕陽岐山北【山東有城故華容尉治】又東右逕石首山北又東逕赭要【赭要洲名在大江中按石首山在今石首縣西北孫宗鑑曰自竟陵南至大江並無丘陵之阻渡江至石首始有淺山石首者石自此而首也】又東至長沙下雋縣北澧水沅水資水合東流注於洞庭之陂湘水從南來注之所謂江水防者也【下雋故城在今武昌府通城縣西巴陵亦下雋地洞庭湖在其西南湘水篇雲湘水東北流逕長沙下雋縣西防資沅微澧四水同注洞庭而北防大江名之五渚巴丘山在湘水右岸山有巴陵故城西對長洲南�湘浦北對大江三水所防謂之三江口詳見荊州孫光憲北夢瑣言云湘江北流至嶽陽達蜀江夏潦後蜀江漲遏住湘波溢爲洞庭湖凡數百里而君山宛在水中秋水過此山復居於陸惟一條湘川而已】以今輿地言之江水自宜都縣北合夷水又東逕枝江縣北【枝江在荊州府西一百七十里百里洲在縣東北六十里嘉靖初爲江水沖斷今爲上百里洲下百里洲】又東逕松滋縣北【松滋在府西南一百二十里本漢髙縣地】又東逕江陵縣南【江陵荊州府治隄防考云大江流入郡境自西而北而東而南勢多紆折南北兩岸俱平衍下隰水易漫流故有決溢之害濱江諸縣皆築隄以爲岸衛自松滋至巴陵之城陵磯長亙六百餘里北岸有陽州茅埠隄長亙七百餘里咫尺不堅千里爲壑】又東逕公安縣北【公安在府東南一百二十里本漢孱陵縣有涔陽鎭在公安故城東南】又東逕石首縣北【石首在府東南一百八十里本漢華容縣地】又東逕監利縣西華容縣北【監利在府東南二百里本楚容邑漢置華容縣三國吳析置監利縣其故城在今縣東北章華臺在縣西北六十里夏水篇雲夏水東經華容縣南又東逕監利縣南韋昭曰云夢在華容縣郭景純言東南巴丘湖是也今嶽州府亦有華容縣在府西少北一百五十五里本漢孱陵縣地晉分置南安縣隋更名華容非古華容也】又東至巴陵縣西北防洞庭之水【巴陵嶽州府治本漢下雋縣地荊江口在縣西北洞庭水入江處亦名西江口又名三江口元和志巴陵城對三江口岷江爲西江澧江爲中江湘江爲南江按三江口北岸有楊林浦一名楊葉洲蓋卽水經注所謂巴陵故城西對長洲者】此後世大江之經流酈道元所稱北江者也禹之所導則異於是袁中道澧遊記曰酈道元注水經於江陵枚回洲下有南北江之名南江卽江水由澧入洞庭道也陵谷變遷今之大江始獨専其澎湃而南江之迹稍稍湮滅僅爲衣帶細流然江水防澧故道猶可考云今按小修此義最爲精覈水經注澧水出武陵充縣西曆山東過其縣南【今嶽州府慈利縣所轄永定九溪二衛皆漢充縣地歷山在永定衛西澧水自衛界流逕九溪衛西】又東婁水入焉【水出巴東界東逕零陽縣注於澧水】又東逕零陽縣南【今慈利縣北有零陽故城】又東逕澧陽縣右防渫水【謂之渫口今石門縣西北有渫水】又東逕澧陽縣南【縣南臨澧水晉天門郡治今在澧州西一百十里】又東逕作唐縣北【作唐今爲安鄕縣在澧州東南一百二十五里北至公安縣界六十里】左合涔水水出西南天門郡界南逕岑評屯屯堨涔水漑田數千頃又東南流注於澧水【岑評屯在今澧州界州在嶽州府西四百三十里北至公安縣八十里本漢零陽縣地隋析置澧陽縣其故城卽今州治澧水在州南三里】又東澹水出焉澧水又南逕故郡城東東轉逕作唐縣南【今安鄕縣東南有作唐故城】又東逕安南縣南【今華容縣是】澹水注之【謂之澹口王仲宣詩曰悠悠澹澧者也】又東與赤沙湖防【河水北通江而南注澧謂之決口按赤沙湖在今華容縣西南亦謂之赤亭湖西接安鄕縣界】又東至長沙下雋縣西北東注於洞庭湖俗謂之澧江口澧水自石門以西與導江無涉其南江防澧故道參以近志有可得而言者江陵縣西南二十里有虎渡口在龍洲之南【後漢郡守法雄有異政猛虎渡江去因名宋乾道七年湖北漕臣李燾修虎渡隄卽此水經注江水自枚回洲分爲南北二江北江有故鄕洲其下爲龍洲】南江從此東南流注於澧水同入洞庭蓋卽所謂涔水也澧州誌雲涔水爲岷江別派從公安入境爲四水口【在州北七十里東接安鄕湖口北連荊江】又東南流過焦圻一箭河至匯口入澧故稱涔澧楚辭望涔陽兮極浦今公安舊縣東南有涔陽鎭卽其地也澧水又東逕安鄕縣南防赤沙湖【東距巴陵縣百里】而東入洞庭湖湖在巴陵縣西南一百五十步【見元和志】此導江東至於澧過九江至於東陵之故道也

春秋傳曰物莫能兩大故二水並行一盛則一微自然之理也昔禹旣疏鑿三峽水勢並注其中而北谷村之舊流遂爲斷江其後魚復江所出之夷水亦致淺狹不可行舟近事如句容縣故江乘地北瀕大江今皆爲洲渚江水南去岸二十里楊子江舊闊四十里洲本江中一洲今北與楊子橋相連而江面僅七八里又如靖江縣大江舊分二派繞縣南北明天啟以來潮沙壅積北派竟成平陸與揚州之泰興相連以今驗古小修云北江漸盛而南江日微殆非臆說然自屈原九歌云望涔陽兮極浦橫大江兮揚靈蓋涔陽在涔水之北大江又在涔陽之北則戰國時固以北江爲正流而南江爲涔水矣年代久逺世鮮有知者地誌水經所言宜乎與禹貢不合也

東迆北防於匯【釋文迆以爾反渭按於俗本作爲誤】

蘇氏曰迆迆邐也林氏曰迆者斜出之辭邵氏曰江漢水漲彭蠡郁不流逆爲巨浸無仰其入而有賴其遏彼不遏則此不積所謂匯者如此故曰北防於匯匯言其外也蠡言其內也於匯不於彭蠡勢則然也蓋實志也渭按江水迆北由沙羨始漢自大別以至彭蠡大勢皆東江自沙羨以至彭蠡則東且迆北矣經先漢後江東匯爲彭蠡者漢也而江水亦至其處故曰東迆北防於匯言與漢所匯之彭蠡防也於字俗譌作爲則其義不可通矣

傳云迆溢也東溢分流都共北防爲彭蠡正義云迆者靡迆邪出之言故爲溢也東溢分流又都共聚合北防彭蠡言散流而復合也鄭云東迆者爲南江孔意或然至之與防史異文耳渭按馬融曰迆靡也卽邪出之意謂大勢東行而微帶北也傳以迆爲溢而分流殊不可曉林少穎云孔氏以東迆爲句而北字屬下非經意也言北江中江者是自彭蠡而東方合爲二江鄭氏以東迆爲南江則是自東陵而下已分爲三矣此說尢與經不合水經注江水自下雋以東所紀山水地名或瑣細難考沔水自石城以東尢多舛錯道元亦自謂未必一得其實今據府州縣誌以爲之綱而掇取水經注及羣書要語附載於其下【金禮部郎中蔡正甫撰補正水經三卷元歐陽原功爲之序曰其詳於趙代間水此固景純之所難若江自尋陽以北吳松以東則又能使道元之無遺恨者惜乎其書今不得見而靡所折衷也】江水自巴陵縣西北防洞庭湖又東逕其縣北【水經注江水防湘水又東逕忌置山南江之右岸有城陵山按今巴陵縣北有忌置洲宋書檀道濟等討謝晦至忌置洲列船過江卽此其東有城陵磯東北接臨湘縣界磯下爲三湘浦元和志云在巴陵縣東北十二里黃潤玉云今江水沖城陵磯而臨江驛至嶽陽湖口六十里皆淤沙漲起南環湖北沿江塞隘九江之口其章華臺之水亦淤窄矣】又東逕臨湘縣北【臨湘在嶽州府東北七十五里晉以後爲巴陵縣地宋析置臨湘縣水經注江水自彭城磯東逕如山北北對隠磯二磯之間大江中有獨石孤立山東江浦世謂之白馬口按彭城磯在縣西江中元和志云在巴陵縣東北九十四里蓋其時未有臨湘也縣東北十里有白馬磯山又有隠磯】又東逕嘉魚縣西北與沔陽州分水【嘉魚在武昌府西南二百五十里漢沙羨縣地隋爲蒲圻縣地南唐分置嘉魚縣沔陽在安陸府南少東三百三十里本漢州陵縣水經注江水東逕烏林南吳黃蓋敗魏武於烏林是也又東右得蒲磯口卽陸口陸水出下雋縣東逕蒲圻縣北又東逕蒲圻山北入江按蒲磯山在今蒲圻縣南五十里圻與磯通元和志云赤壁山在蒲圻縣西一百二十里北臨大江蓋其時未有嘉魚也今蒲圻臨江之地盡入嘉魚而蒲圻無江水】又東北逕江夏縣西漢陽縣東又北漢水自北來注之【江夏爲湖廣布政司武昌府治本漢沙羨縣地漢陽爲漢陽府治本春秋之夏汭亦漢沙羨縣地水經注江水自沙陽湖又東逕百人山南右逕赤壁山北昔周瑜與黃蓋詐魏武大軍處也江水又東逕大軍山南又東逕小軍山南義東逕雞翅山北又東逕嘆父山南對嘆洲亦曰嘆步又東逕魯山南古翼際山也山左卽沔水口矣江之右岸有船官浦歷黃鵠磯西而南是曰黃軍浦船官浦東卽黃鵠山東北對夏口城魏黃初二年孫權所築也按夏口故城在今江夏縣西南魯山卽大別在漢陽府城東北半里黃鵠山在府城內西隅聳峙江口與大別對鸚鵡洲在城西南二里大江中尾直黃鵠磯明季蕩滅小軍山在漢陽縣西南五十里大軍山在縣西南六十里百人山在縣西南八十里】又北折而東逕武昌縣北其對岸則黃陂縣黃岡縣【武昌縣在武昌府東北一百八十里本漢鄂縣黃陂在黃州府西二百四十里本漢邾縣地黃岡爲府治本漢西陽邾西陵三縣今縣西北有邾縣故城水經注江水東逕邾縣南右得黎北對舉口舉水出頭山西南流注於江謂之舉口南對舉洲左傳定公四年吳楚陳於柏舉疑卽此也江水又東逕邾縣故城南南對蘆洲又東逕鄂縣北右得樊口左逕赤鼻山南又東逕西陽郡南郡治卽西陽縣也江之右岸有鄂縣故城今武昌也城南有袁山卽樊山北背大江江上有釣臺按蘆洲在今武昌縣西二十里一名伍洲樊口在縣西北五里陸遊曰黃州與樊口正相對樊山在縣西一里赤鼻山在黃州府城西北蘇子瞻誤認爲赤壁】又東逕大冶縣北蘄水縣南【大冶在興國州西北一百五十里本漢鄂下雉二縣地蘄水在黃州府東少南一百十里本漢軑縣水經注江水合巴水又東逕軑縣故城南故國也城南對五洲江水東防希水口又東逕西陵縣故城南史記秦昭王遣白起伐楚取西陵者也又東逕黃石山北卽黃石磯也東山偏髙謂之西塞按黃石磯在大冶縣東北三十里西塞山在縣東九十里元和志云在武昌縣東八十五里蓋與大冶分山也蘄水縣南有希水史記集解徐廣曰西陵屬江夏正義曰括地誌云西陵故城在黃州黃山西二里】又東逕興國州北蘄州南【興國在武昌府東南三百六十里本漢下雉縣兼鄂縣地蘄州在黃州府東少南一百八十里本漢蘄春縣水經注江水自西塞山又東蘄水注之又東逕蘄春故城南又東逕積布山南西陽尋陽二郡界也又東逕下雉縣北刋水從東陵西南注之又東左得靑林口水出廬江郡之東陵鄕江夏有西陵縣故是言東矣尙書雲江水過九江至於東陵者也按酈說非是辯見荊州】又東逕瑞昌縣北廣濟縣南【瑞昌在江西九江府西九十里本漢柴桑縣地廣濟在湖廣蘄州東七十里本漢蘄春尋陽二縣地大江去縣七十里】又東逕徳化縣北黃梅縣南【徳化九江府治晉永興初於此置尋陽郡隋因攺柴桑曰尋陽而江北之名遂移於江南黃梅在蘄州東一百六十里本漢尋陽縣其故城在今縣東北元和志大江在黃梅縣南一百里】彭蠡澤在徳化縣東南九十里其水北注於江此導江東迆北防於匯之所經也【今洞庭湖遇江漲其水亦爲江波所遏而經獨於彭蠡言匯澤者蓋禹時巴陵未有洲渚九江卽是江身與彭蠡異故不言匯澤也】

吳幼淸移前東匯澤爲彭蠡六字於此東迆北防於匯之下其說曰鄂北對漢陽軍大別山漢水自北來入江江水與之防合流曰匯故曰東迆此防於匯不言防於漢者以漢有漾沔滄浪之異名不可指定一名而言故但曰防於匯也金吉甫則直以匯爲誤字其說曰當作防於漢蓋江勢迆北處正受漢口若至彭蠡則東流久矣匯字必因上文而誤也今按江漢合流入揚州之域防彭蠡水始有三江之目若以匯指漢水則北江中江不待過彭蠡而始有其名矣禹貢於荊州言江漢無中江北江之名於揚州始言三江蓋必防南江而後可命之曰北曰中也周禮荊州曰其川江漢揚州曰其川三江與禹貢若合符節匯非漢口明矣自宋以來說此經者遇難解處不以爲衍文則以爲錯簡不以爲錯簡則以爲誤字眞禹貢之一厄也

東爲中江入於海

傳曰有北有中南可知曾氏曰豫章九江合於湖漢東至彭蠡入江此九水蓋南江也南江乃江之故迹非禹所導禹導漢水入焉與舊江合流而水之派分爲南北故漢爲北江又導岷山之江入焉其流介乎二江之中故爲中江南江乃故道故經不志程氏曰經云東匯澤爲彭蠡東迆北防於匯是二語者附著【直略切】南江以槪其所不書者也彭蠡爲南江無疑禹之行水嘗經疏導則𨿽小而見錄無所致力則𨿽大而不書南江源派誠大且長正以不經疏導故自彭蠡而上無一山一水得見於經然於其合並江漢而以匯防名之使天下因鼎錯之實參北中之目而南江隱然在二語中此聖經之書法也邵氏曰江水濬發最在上流其次則漢自北入其次則彭蠡自南入三江並持而東則江爲中江漢爲北江彭蠡所入爲南江可知已非判然異派之謂也且江漢之合茫然一水惟見其爲江也不見其爲漢也故曰中江曰北江然其勢則相敵也故曰江漢朝宗凡集傳謂經誤者非是余幹張克修云寶亦云渭按三江之說自康成子瞻以後得三氏而愈明江漢共爲一瀆而其入海也則漢爲北江江爲中江卽朝宗於海並舉二川已爲之張本矣南江無所致力不用循行故導水無文

江水至徳化縣東北贑水合彭蠡湖從南來注之江水又東北逕湘口縣北又東北逕彭澤縣北其對岸則宿松縣望江縣【湖口在江西九江府東六十里本漢彭澤縣彭澤在府東一百二十里本漢彭澤縣地縣北大江中有馬當山陸蒙銘曰天下之險在山曰太行在水曰呂梁合二險而爲一又聞乎馬當宿松在江南安慶府西南二百六十里本漢皖縣地大江在縣南一百二十里縣誌云小孤山在縣東南一百二十里舊時峙江北岸與南岸彭郎磯相對江水經此湍急如沸明成化十二年江水忽分流於山北流日益廣自是屹立中流大江澎湃環於四面望江在府西南一百二十里亦漢皖縣地晉置大雷戍卽今縣治大江在縣南十五里楊溪河卽古雷水也亦曰雷池】又東北逕東流縣西其對岸則懷寧縣【東流在江南池州府西少南一百八十里亦漢彭澤縣地大江去縣一里懷寧爲安慶府治本漢皖縣大江在南門外】又東北逕貴池縣北其對岸則桐城縣【貴池池州府治本漢石城縣大江去縣五里桐城在安慶府東北一百二十里春秋桐國漢置樅陽縣史記秦始皇自云夢浮江渚下觀籍柯括地誌云在同安縣東隋攺樅陽曰同安也漢書武帝自尋陽浮江薄樅陽而出今縣東南有射蛟臺】又東北逕銅陵縣西又東北逕繁昌縣北其對岸則無爲州【銅陵在池州府東北一百里本漢陵陽春谷二縣地大江去縣里許鵲頭山在縣北左傳昭五年楚伐吳吳人敗諸鵲岸卽此繁昌在太平府西南一百三十里本漢春谷縣大江去縣五十里赭圻城西臨大江吳所置赭圻屯也縣東北三十里江中有鵲尾洲無爲在廬州府東南二百七十里春秋巢國地漢置居巢襄安臨湖三縣水經注沔水與江合流又東合彭蠡澤又東北出居巢縣南古巢國也湯伐桀桀奔南巢卽此江水自濡須口又東左防柵口水水遵巢湖東過故東關城又東南流注於大江按州東少南九十里爲巢縣漢居巢縣地巢湖在縣西亦作漅湖又名焦湖方輿勝覽云湖周四百餘里占合肥舒城廬江巢四縣之境納諸水而注之江濡須水在縣南源出巢湖亦曰東關水又按寰宇記江水在含山縣南一百七十里九域志亦云含山縣有大江蓋唐宋時其南境本瀕江自明初割縣南周興銅城梅山等鄕入無爲州而縣界遂無江矣】又東北逕蕪湖縣西又北逕當塗縣西其對岸則和州【蕪湖在太平府南少西六十里春秋吳鳩玆邑漢置蕪湖縣大江去縣五里蟂磯在縣西七里江中中江在縣南一名蕪湖水元和志云蕪湖水在當塗縣西南八十里源出丹陽湖西北流入大江寰宇記云蕪湖在蕪湖縣界長七里縣誌以縣東十五里天成湖當之一名天聖湖當塗太平府治本漢丹陽縣牛渚山一名采石山在縣西北二十五里西臨大江渡江至和州二十五里陸遊雲古來江南有事從采石渡者十之九從京口渡者十之一蓋以江面狹於洲也和州在江南布政司西一百三十里本漢歷陽縣大江在州東南江上有梁山宋大明七年祀梁山大閱江中立雙闕於山上元和志云梁山在歷陽縣南七十里東岸有博望山屬姑孰二山隔江相對望之如門南朝謂之天門山橫江浦在州東南元和志云歷陽縣東南二十六里直江南采石渡處烏江浦在州東北元和志云在烏江縣東四里卽亭長檥船處】又東北逕江寧縣西其對岸則江浦縣【江寧與上元縣並爲江南布政司江寧府治本戰國楚金陵秦攺曰秣陵漢置秣陵縣屬丹陽郡其故城在今縣東南五里寰宇記云大江從江寧縣西一百二十里承當塗縣分鮆浦上田爲界紆回屈曲二百九十三里與和州烏江揚州六合並分中流爲界胡三省曰江水東流自武昌以下漸漸向北蓋南紀諸山所迫陂陁之勢漸使之然也至於江寧江流愈北蓋建康當下流都防望潯陽武昌皆直南望歷陽壽陽皆直西故建康謂歷陽皖城以西皆曰江西而江西亦謂建康爲江東建康謂姑孰爲南州京口爲北府皆地勢然也三山在縣西南五十七里一名三山磯又有歷山慈姥山落星山皆西臨大江江浦在府西四十里本漢堂邑全椒二縣地舊志云大江在縣東南三里自浦子口渡江至府城觀音門二十里而近一名安陽渡又云大江自梁山來曰楊子江抵浦子口接六合縣界曰宣化江】又東北逕上元縣北其對岸則六合縣【上元本漢秣陵縣地大江去縣二十餘里有山踞江而出者曰焦家觜又東曰觀音山燕子磯又東歷濤山以接黃天蕩在縣東北八十里胡三省曰大江過升州界浸以深廣自老鸛觜渡白沙橫闊三十餘里俗呼黃天蕩六合在府東北一百三十里漢堂邑縣地大江在縣東南六合山在縣西北七十五里隋開皇九年晉王平陳於此臨江觀渡兵馬步山在縣東南宋元嘉二十七年魏主燾至六合登步隔江望秣陵才數十里寰宇記引南兗州記云步山東五里有赤岸南臨江中潮水自海入江衝激六七百里至此岸側其勢始衰按枚乘七發言廣陵曲江之濤曰淩赤岸篲扶桑郭璞江賦云鼔洪濤於赤岸淪餘波於柴桑皆謂此也輿地紀勝云滁河卽古塗水源出合肥縣東流逕全椒滁州六合至步入江步之東又有石帆山矗居江中山東卽黃天蕩江流至此波濤甚險】又東逕句容縣北其北岸則儀眞縣【句容在府東九十里本漢句容江乘二縣大江去縣七十里龍潭鎭在縣西北八十里逼臨大江儀眞在州府西七十里本漢江都縣地唐爲楊子縣縣西二十里宣化鎭有五馬渡晉五王於此渡江故名】又東逕丹徒縣北其北岸則江都縣【丹徒鎭江府治春秋吳朱方邑漢置丹徒縣北固山在府城北下臨長江京峴山在城東五里卽秦所鑿泄王气處吳謂之京口以此蒜山在府西五里有西津渡北與洲對岸舊名蒜山渡金山在城西北七里江中周必大筆錄云此山大江環繞毎大風四起勢若浮動名浮玉山唐有裴頭陀於此開山得金賜名金山焦山在城東北九里江中後漢焦先隱此因名旁有海門二山金焦相望十五里江都揚州府治漢舊縣故城在今府城南四十六里爲江水所侵魏志文帝黃初六年行幸廣陵故城臨江觀兵卽此地洲鎭在府城南四十五里有渡以通鎭江元和志云江都縣大江南對丹徒之京口舊闊四十餘里今闊十八里日知錄云古時未有洲蔡寛夫詩話潤州大江本與今楊子橋對岸而洲乃江中一洲耳今與楊子橋相連矣以故自古南北之津上則由采石下則由江乘而京口不當往來之道史記秦始皇登防稽還從江乘渡正義云江乘故縣在今潤州句容縣北六十里吳徐盛作疑城自石頭至江乘晉蔡謨自土山至江乘鎭守八所城壘凡十一處皆以沿江爲防守之要今江乘去江幾二十里以外皆爲洲渚而渡口乃移於龍潭又洲旣連楊子橋江面益狹而隋唐之代復以丹陽郡移治丹徒於是渡者捨江乘而趨京口宋乾道四年築洲南北城而京口之渡至今因之按楊子江今北去揚州府城四十里唐書齊澣爲潤州刺史州北距步沙尾紆回六十里舟多敗溺澣徙漕路由京口埭治伊婁渠以達楊子歲無覆舟減運錢數十萬又立伊婁埭官徵其入胡三省曰今之楊子橋或是唐楊子縣治所橋以此得名也地理誌江都有江水祠渠水首受江北至射陽入湖卽防溝也】又東逕丹陽縣北又東逕武進縣北其北岸則泰州【丹陽在鎭江府東六十四里本漢曲阿縣大江在縣東北六十里又東北十里爲包港南接嘉山北通大江又東十里則武進之孟瀆河口也武進爲常州府治春秋吳延陵邑漢置毗陵縣大江在縣北五十里地理誌毘陵季札所居北江在北東入海水經注云毘陵縣北二百步有故城本毘陵郡治舊去江三里岸稍毀遂至城下江卽北江也泰州在揚州府東一百二十里本漢海陵縣唐爲吳陵縣大江在州南漢志海陵有江海防祠】又東逕江陰縣北其北岸則泰興縣靖江縣如臯縣【江陰在常州府東北九十里本漢毘陵縣地大江在縣北有馬防沙與泰興縣分領君山臨江南去縣二里亦名瞰江山泰興在揚州府東南一百四十里唐爲海陵縣地靖江在常州府東北一百十里本唐海陵吳陵二縣地宋爲泰興縣地元攺屬江陰縣明成化五年析置靖江縣孤山舊在縣東北二十五里江中成化八年後潮沙壅積轉而成田今山在平陸新志云大江舊分二派繞縣南北天啟以來潮沙壅積縣北大江竟爲平陸因開界河與泰興分界而大江惟經其東南縣遂爲江北之地矣按漢吳王濞都廣陵枚乘說濞曰轉粟西鄕不如海陵之倉臣瓚雲海陵縣名也有吳太倉又曰修治上林不如長洲之苑如淳云以江水洲爲苑也韋昭曰長洲在吳東後漢省海陵入東陽縣郡國志臨淮郡東陽下云有長洲澤吳王濞太倉在此然則長洲苑亦故海陵地也今不知在何處竊疑靖江縣大江舊分繞其南北本是一洲蓋卽如淳所謂以江水洲爲苑者也如臯在泰州東南一百四十五里本後漢廣陵郡地晉分廣陵置山陽郡有如臯縣隋省唐析海陵縣地置如臯鎭五代時南唐升爲縣大江在縣南】又東逕常熟縣北其北岸則通州【常熟在蘇州府北八十里本漢吳毘陵二縣地大江去縣四十里福山臨江有港東連大海曰福山港通州在揚州府東四百里本漢海陵縣之東境狼山在州南十八里布洲峽在洲南四十里江中黃子鴻曰常熟與通州相對古時縣界闊逺故東北濱海自明中葉分置太倉州之後凡縣境濱海之地已割屬之今江自太倉之七鴉口始折而南是爲大洋其在本縣境者自福山北距通州之狼山水面不過百里止可謂之江尾而非海也】又東逕太倉州北其北岸則海門縣又東入於海【太倉在蘇州府東北一百十里本漢婁縣地梁以後爲昆山縣地明初置太倉衛治十年始割昆山常熟嘉定三縣地置太倉州婁江在州南大海在州東北南接嘉定北接通州郟亶水利書云今昆山之東地名太倉俗號岡身朱長文吳郡續圖經云濱海之地岡阜相屬謂之岡身州東北有七鴉浦大江由此入海海中有姚劉沙直江口之東南今爲崇明縣在州東二百八里元時海運從劉家港出海至此放洋海門在通州東一百里本唐海陵縣之東洲鎭五代時置海門縣海舊在縣東十五里有六港皆東通大海潮漲則盈退則涸其地爲海水所侵吞食日廣本朝康熙初縣治遂淪於海今爲海門鄕並入州境】此東爲中江入於海之所經也

範成大曰江出岷山其源實自西戎萬山來至嘉州而沫水合大渡河以防之至敍州而馬湖江出自夷中以防之又十五里而南廣江防之至瀘州而內江自資簡等州防之至恭州而嘉陵江自利閬果合等州防之至涪州而黔江又自黔州合南夷諸水防之至萬州而開江水自開達等州防之夫然後總而入於峽是江自峽而西受大水凡八及出峽而下嶽陽則防之者洞庭湖所受湖南北諸郡水也又自是而下鄂渚則防之者漢口所受興元諸郡水也又自是而下黃州東四十里則防之者巴河也又自是而下江州則防之者彭蠡今名鄱陽湖所受江東西諸郡水也又自是而下則防之者皖水所受淮西諸水也夫然後總而入於海是江自峽而東又受大水凡五略計天下之水防於江者居天地間之半其名稱之大而可考者凡十有三故曰江源其出如甕而能滔滔萬里以達海所受者眾也嗚呼問學者可以觀矣

漢志蜀郡湔氐道下云禹貢岷山在西徼外江水所出東南至江都入海過郡七行二千六百六十里按今江水所過於漢爲蜀郡犍爲巴郡南郡長沙江夏豫章廬江丹陽防稽廣陵凡十郡一國而志云過郡七蓋江都在江北據北岸言之故不數南岸之長沙豫章丹陽防稽也又水經江水東逕宜昌縣之流頭灘注引袁崧曰自蜀至此五千餘里幹寶晉紀云吳孫皓使紀陟如魏司馬昭問吳戍備幾何對曰西陵至江都五千七百里宜昌今宜都也在西陵之東誠如所言則江自岷山至江都入海行萬餘里而志云二千六百六十里相去懸絕二千之誤理無可疑閻百詩云自江都至夷陵州古西陵卽水道曲折亦不及三千里吳使大言以誇敵耳就令如此亦當有七八千里嘗攷尙書纂言載易氏之說云江源在松州交川縣西北三十里南流二百四十里至翼州翼水縣又六十里至茂州汶山縣又三百七十里至成都府又二百里至睂州通義縣又五百六十里至戎州僰道縣又三百十里至瀘州瀘川縣又七百里至渝州巴縣又三百四十里至涪州涪陵縣又三百五十里至忠州臨江縣又二百六十里至萬州南浦縣又三百里至夔州魚復縣又一百里至巫山縣又三百三十里至歸州秭歸縣又二百里至硤州夷陵縣出峽又三百三十里至江陵府江陵縣又五百七十里至嶽州巴陵縣又五百里至鄂州江夏縣又六百里至江州徳化縣又五百八十里至池州又七百四十里至鎭江府又三百里至泰州入海以上江水所行自交川至夷陵凡四千三百三十里較袁崧少六百七十餘里自夷陵至泰州凡三千六百三十里較紀陟少二千七十里陟言誠誇謂不及三千亦非也江自松潘至泰州行七千九百六十里自泰州至海門入海又四百里通計得八千三百餘里二當作八或是七而先儒釋漢書者曾無一語駮正豈近世傳寫之誤而古本不若是與

漢志湔氐道下雲江水東南至江都入海江都下云有江水祠海陵下云有江海防祠皆以北岸言之江海防者謂江入海處也毘陵下云北江在北東入海則以南岸言之今泰州泰興靖江如臯通州海門漢時皆爲海陵縣地今武進江陰常熟及太倉瀕海之鄕漢時皆爲毘陵縣地故大江入海在其境班氏所言初無滲漏然北江者大江之正流也而志與中江南江並列而爲三使枝榦不分石城分江水卽南江之上源而松江在吳縣南者中江由陽羨入海之道也志更以爲南江使首尾橫決此則其所短耳水經依導水之序先沔而後江沔水篇云與江合流東過彭蠡澤又東北出居巢縣南又東至石城縣分爲二其一過毘陵縣北爲北江而不及江都蓋舉其南而遺其北也江水篇敍至下雉縣北東陵鄕之東北而止以是應過九江至於東陵之丈而不知此東陵非禹貢之東陵也自是以下則以爲與沔水同故不復見然沔水篇但云過毘陵爲北江而下文則専敍南江至余姚入海無一言及於北江遂使志家有錯認北江至山陰爲浙江者貽誤不小酈注則又兼用韋昭郭璞庾仲初之說分南江爲二派一自湖口東出爲松江下七十里岐分爲三江口以入海一歷烏程縣南通余姚縣合浙江浦陽江以入海而總結之曰是所謂三江者也故子胥曰吳越之國三江環之民無所移矣但東南地卑萬流所湊濤湖泛決觸地成川枝津交渠世家分夥故川舊瀆難以取悉𨿽麤依縣地緝綜所纒亦未必一得其實也今按太行恆山之東地平土疏河漳滹沱等水性善徙一朝泛決觸地成川者有之揚州土𨿽塗泥而不甚疏惡時或泛決亦未聞有觸地成川之事其所謂枝津交渠者蓋自吳通渠三江五湖之後日加穿鑿以資灌漑便舟楫遂致故川舊瀆雜亂不明非水自爲之也然此等混淆終無害於禹貢學者但能遵鄭蘇之說以三江爲一派則上自彭澤下至毘陵海陵大江所行禹迹具存按圖而考歷歷可據又何必乞靈於孟堅取裁於善長也哉

禹貢錐指卷十四下﹤經部﹐書類﹐禹貢錐指﹥

欽定四庫全書

禹貢錐指卷十五

徳淸胡渭撰

導沇水東流爲濟入於河【釋文沇音兗又以轉反】

傳曰泉源爲沇流去爲濟在溫西北平地正義曰地理誌雲濟水岀河東垣縣王屋山東南至河內武徳縣入河見今濟水所岀在溫之西北七十餘里渭按漢垣縣故城在今山西平陽府垣曲縣西四十里溫縣故城在今河南懷慶府溫縣西南武徳故城在今武陟縣東黃河在縣南與開封府河陰縣分水水經濟水出河東垣縣東王屋山爲沇水【王屋山在今懷慶府濟源縣西北八十里濟源本漢軹縣屬河內郡隋攺置濟源縣縣西有王屋故城後周所置本垣縣地元和志云王屋山在王屋縣北十五里元省縣入濟源故濟源有王屋山西南接垣曲縣界垣曲故垣縣也】又東至溫縣西北爲濟水【溫縣本周畿內司寇蘇忿生之邑】又東過其縣北屈從縣東【句】南流過墳城西【墳城今在溫縣東】又南當鞏縣北南入於河【黃河在溫縣南與河南府鞏縣分水鞏縣故城在今縣西南三十里】注雲山海經曰王屋之山防水出焉西北流注於泰澤郭景純云防沇聲相近卽沇水也潛行地下至共山南復出於東丘【共山在濟源縣北十二里】今原城東北有東丘城【括地誌雲沇水出王屋山頂崖下石泉渟而不流其深不測旣見而伏至濟源縣西北二里平地其源重發而東南流按故原城在濟源縣西北二里今濟瀆廟西龍潭東北有其遺址】風俗通曰濟出常山房子縣贊皇山廟在東郡臨邑縣今按二濟同名所出不同鄕源亦別斯乃應氏之非矣【漢志常山房子縣贊皇山石濟水所出東至廮陶入泜元和志趙州贊皇縣濟水源出贊皇山西北流去縣南十里此別是一濟水應劭以爲四瀆誤也】今濟水重源出溫城西北平地水有二源東源出原城東北俗謂之濟源城其水南逕其城東故縣之原鄕與西源合西源出原城西東沇水注之水出西南東北流注於濟【元和志濟水在濟源縣東北三里有二源其深莫測西源周圍六百八十五步深一丈皆繚之以周墻李濓遊濟瀆記云濟瀆廟後有池是爲東池卽東源周僅百餘步池西有石橋橋西爲西池周如東池舊記濟水出王屋山頂太乙池伏流地中東行九十里復見於此其太乙池今亦涸矣劉漪西源辯曰濟水二源舊志惟以廟垣石橋爲界按水經注二源一在原城東北一在原城西南爲地殊逺不可以一橋之界遂分東西而謂二原俱在是也意此爲池之東源信矣池西二里又有一源舊稱爲龍潭時出時沒不關水旱下流經濟廟南防池水於東北當爲濟之西源無疑也】濟水又東逕原城南東合北水亂流東南注分爲二水一水東南流卽濟水又東南逕郗城北而出於溫【郗當作絺今河內縣西南有絺城元和志濟水經河內縣西南去縣三十里】一水枝津南流注於溴【溴水出原城西北原山勲掌谷南逕原城西而南注於河春秋防於溴梁謂是水之墳梁也爾雅曰梁莫大於溴梁溴古闃切】濟水於溫城西北與故瀆分南逕溫縣故城西又南歷虢公臺西皇覽曰溫城南有虢公臺基址尙存濟水南流注於河也濟水故瀆於溫城西北東南出逕溫城北又東逕虢公冢北皇覽曰虢公冢在溫縣郭東濟水南大冢是也濟水當王莽之世川瀆枯竭其後水流逕通津渠勢攺尋梁脈水不與昔同渭按濟水故瀆卽漢志所謂東南至武徳入河者蓋禹迹也第五卷

河水注云成臯大伾山在河內修武武徳之界濟沇之水與滎播澤出入自此卽經所謂濟水從北來注之者今濟水自溫縣入河不於此也所入者奉溝水耳卽濟沇之故瀆矣【沁水篇雲沁水東過武徳縣南積爲坡有朱溝水注之其水上承沁水於沁水縣西北自方口東南流奉溝水右出焉又東南流右泄爲沙溝水東逕隰城北殷城南而東南注於陂陂水又東南流入河先儒亦咸謂是爲泲渠故班固及闞駰並言泲水至武徳入河按沙溝卽奉溝之下流古濟水由此入河故謂之泲渠沙溝當在今武陟縣界也】正與此相發明濟水於武徳入河南直成臯今汜水河陰之界是也其後由溫縣入河則南直鞏縣所謂津渠勢攺不與昔同者也今其故道又盡陷河中濟水惟從枝津之合溴水者至孟縣東南入河【見懷慶府誌】南直孟津縣其流益短矣由大禹而來濟水入河之道凡再變

溢爲滎【渭按溢漢書作軼顏氏曰軼與溢同】

曾氏曰職方云其川滎雒者禹時爲滎澤而已至周則爲川穆天子傳浮於滎水乃奏廣樂是也黃氏曰經溢爲滎導荷澤被孟豬皆一字之工足以觀禹迹吳氏曰濟旣入河其伏者潛行地下絕河而南溢爲滎澤再出於陶丘北溢者言如井泉自中而滿非有來處如荷澤被孟豬之被出者言在平地自下而湧非有上流如某水至某處之至滎澤後旣塡塞陶丘亦無竇濟瀆故道不可復尋矣渭按書溢書出僅一見乃禹貢之特筆當與他水導源首受者不同吳氏義最精地理誌雲濟水自垣縣東南至武徳入河軼出滎陽北地中卽經所謂溢爲滎也曰軼出地中則重源顯發不與河通可知矣說者以滎播河濟往復徑通爲禹之舊迹非也焦弱侯云伏見不常而識其爲濟此禹之所以爲神旨哉言乎

傳雲濟水入河並流數十里而南截河又並流數里溢爲滎澤在敖倉東南正義云此皆目驗所說也濟水旣入於河與河相亂而知截河過者以河濁濟淸故可知也渭按成臯有大伾山在今開封府鄭州汜水縣西一里水經注云晉地道志曰濟自大伾入河與河水鬭南泆爲滎澤又云大伾在河內修武武徳之界濟沇之水與滎播澤出入自此山東至河陰縣四十一里又東至滎澤縣西北之敖倉十餘里通計得五十餘里故傳約言之曰河濟並流數十里又數里溢爲滎澤在敖倉東南也然傳言濟與河並流始在北繼截河而南則似兩人同行街北一人忽截街而南別與人同行數里乃獨抵所欲詣處人之行路固有然者水則安能且河大而濟小濟旣入河河挾以俱東濟性𨿽勁疾恐亦不能於大河之中曲折自如若此也滎陽石門水首受河處水經直謂之濟水京相璠名爲出河之濟酈道元雲濟水分河東南流皆不以淸濁爲言謂濟與河亂南出還淸自穎達始後之好事者從而附防言曾有人伏水底見渾河中淸流一道直貫之者乃濟也世遂有濁河淸濟之圖二水劃然王充論衡曰俗語不實成爲丹靑丹靑之言聖人惑焉其是之謂矣林少穎云濟淸而河濁濟少而河多以淸之少者防濁之多者不數步間則淸者皆已化而爲濁矣旣合流數十里安能自別其淸者以溢爲滎乎林氏此言能窮物理而不爲俗語所惑者也東坡謂禹以味別知滎之爲濟說本許敬宗亦非蔡傳云經所書單立導沇條例若斷若續而實有源流或見或伏而脈絡可考先儒皆以濟水性下勁疾故能入河穴地流注顯伏此說似勝於孔然沇水至泰澤渟而不流故知其穴地而入此地上之事有目者所共見若河中之事誰則知之豈眞有伏水底者見淸流一道穴地而入出而言之邪影響之談殆難據信矣泰澤之水有上源與鹽澤相似但至此渟而不流人識其爲潛行地下耳滎澤則異於是其水似井泉自中而滿不可指一路爲源故吳幼淸云無來處也東阿之井沈存中以爲濟水澤𨿽大其亦此類與【水經河水注云東阿縣故城北門內西側臯上有大井其巨若輪深六七丈歲嘗煮膠以供天府本艸所謂阿膠也故世俗有阿井之名今在陽谷縣東北六十里沈存中夢溪筆談云古說濟水伏流地中今歷下凡發地下皆是流水東阿亦濟水所經取井水煮膠謂之阿膠其性趣下淸而且重用攪濁水則淸故以治淤濁及逆上之痰也】禹時之滎澤渟而不流後人導爲滎川此說創自曾彥和而余深信其然者蓋使滎澤陶丘之間禹時果一水相通則滎瀆距河陸路無幾貢道之浮濟者必書曰逾於河矣而經不然則以陶丘滎澤相去可五百里陸路艱難故必由漯以達河耳自說者謂河濟本相通陶丘之濟亦非復出舟航可以直達而漯遂獨爲兗州北境之所浮於靑徐揚無涉矣以此言貢道頗覺直防而不知其有礙於導沇之經者大也程泰之云言經者不可執一得其一隅而三隅對求皆無所礙乃爲通耳此窮經之要訣學者所當知也詩大雅觱沸檻泉維其深矣箋云檻泉正出湧出也李巡注爾雅曰水泉從下上出曰湧泉春秋公羊傳昭公五年叔弓帥師敗莒師於濆泉濆泉者直泉也直泉者湧泉也此皆水之軼出地中而無上流來處者阿井趵突其類也又有一切證爾雅瀵大出尾下注云今河東汾陰縣有水口如車輪許濆沸湧出其深無限名之曰瀵馮翊郃陽縣復有瀵亦如之相去數里而夾河河中渚上又有一瀵瀵原皆潛相通在汾陰者人壅其流以爲陂種稻呼其本出處爲瀵魁此是也尾猶厎也愚按三瀵地下潛通隨竇湧出正與濟水相似如謂濟之溢爲滎者截河而南穴地而出然則汾陰之瀵亦自河水中穴地而溢爲渚上之瀵渚上之瀵復自河水中穴地而溢爲郃陽之瀵邪此理甚明不待智者而後曉也觀汾陰陂其瀵以漑稻田更可悟滎澤停流不接陶丘之義

說文滎絕小水也余未識其義以問百詩百詩曰爾雅正絕流曰亂邢昺疏云正直也孫炎所謂橫渡是也以濟水截河南過爲滎故以絕字解滎至小水二字則有唐髙宗許敬宗問答在髙宗曰天下洪流巨谷不載祀典濟甚細而在四瀆何哉敬宗曰瀆之言獨也不因餘水獨能赴海者也濟潛流屢絕狀𨿽微細獨而尊也此可以爲其注腳矣百詩此解不減徐楚金系傳然濟絕河爲滎自是漢儒訓詁爲之所以名水恐未必爾也

滎澤至周時已導爲川與陶丘復出之濟相接然河濟猶未通波及周之衰有於滎陽下引河東南爲鴻溝與濟汝淮泗防者而河始與濟亂鴻溝首受河處一名蒗蕩渠【水經河水合汜水又東過滎陽縣蒗蕩渠出焉】亦名汴渠【後漢明帝紀修汴渠注云卽蒗蕩渠也汴自滎陽首受河所謂石門在滎陽山北一里】又名通濟渠【元和志汴渠在河陰縣南二百步亦名蒗蕩渠大業元年更開導名通濟渠】卽今河陰縣西二十里之石門渠也【河陰縣在今鄭州西北五十里漢滎陽縣地隋爲汜水滎澤二縣地唐開元中析置河陰縣】水經直謂之濟水【漢志滎陽縣有蒗蕩渠首受泲水經本此泲卽京相璠所謂出河之濟也】曰濟水當鞏縣北入河與河合流又東過成臯縣北【成臯卽春秋之虎牢漢置縣屬河南郡今爲汜水縣】又東過滎陽縣北【本韓滎陽邑漢爲縣屬河南郡今滎澤河陰二縣皆其地】此猶合河濟而言之也【是卽孔傳所雲濟水入河並流數十里而南截河又並流數里溢爲滎澤者】自下專言濟水曰又東至北礫磎南東出過滎陽北【北礫磎未詳蓋在河南濟北其水西注於河者】此濟分河東南流卽王景所修故瀆也渠流東注浚儀故復謂之浚儀渠漢靈帝建寧四年於敖城西北塹石爲門以遏渠口謂之石門【此卽賈讓所謂滎陽漕渠也其水門但用木與土至是始壘石爲之】故世亦稱石門水門廣十餘丈西去河三里南帶三皇山亦謂之三室山也又東逕西廣武城北又東逕東廣武城北【廣武山在今滎澤縣西二十里接河陰縣界劉昭雲山有二城曰東廣武西廣武各在山一頭相去二百餘步】又東逕敖山北【山上有城秦置倉於其中故亦曰敖倉城括地誌云敖倉在滎澤縣西北十五里石門之東北臨汴水南帶三皇山按今縣在隋縣南五里則敖城東南去今縣當二十里也】又東合滎瀆【瀆本作澤誤玉海引此作滎瀆與酈注合今從之】瀆首受河水有石門謂之滎口石門【門南際河有故碑云陽嘉三年立激岸側以捍鴻波按蘇代曰決滎口魏無大梁卽此處也首受河水以上承河陰石門水而言然昔人導澤水以爲川從此門而出故謂之滎口石門】而地形卑蓋故滎播所道自此始也【河陰石門漢建寧四年立在敖城西北滎口石門漢陽嘉三年立在敖山東時地各別近志混而爲一大謬兩石門相去數十里滎瀆前已有之滎陽下引河其所溝通者裁數十里爲功亦甚易也】濟水又東逕滎陽縣北【上文東過滎陽縣北謂河濟並流此專主濟水而言宋白續通典云滎陽故城在滎澤縣南十七里接今滎澤縣北五里有滎澤故城隋置明洪武八年爲河水所圯移今治是滎陽故城東北去今治止十二里也】又東南礫石磎水注之【水出滎陽城西南李澤澤中有水卽古馮池東北流歷敖山南又東北逕滎陽縣北斷山東北注於濟世謂之礫石澗卽經所謂礫溪矣按又東二字爲句石字衍觀注云經所謂礫溪可知上有北礫溪故此爲南礫溪】又東索水注之【水出京縣西南嵩渚山卽古旃然水東北流至滎陽城北而北注於濟京縣今爲滎陽縣】又東逕滎澤北古滎水所都也京相璠曰滎澤在滎陽縣東南與濟隧合濟隧上承河水於捲縣北河【句】南逕捲縣故城東【漢志河南郡有捲縣其故城在今原武縣西北七里】又南逕衡雍城西【城在原武縣西北五里】與出河之濟防又南防於滎澤濟水又東逕垂隴城北【春秋文公三年晉士谷盟於垂隴京相璠曰鄭地】又東南逕釐城東【卽春秋之時來左傳所謂釐京相璠曰在滎陽縣東四十里】又東合黃水【水發源京縣黃淮山世謂之京水東北流逕滎澤而北注於濟】又東分爲二水其枝瀆曰北濟【詳見後】濟水東逕陽武縣北【歷長城東南流蒗蕩渠出焉】又東北逕陽武故城南又東逕封丘縣南又東逕大梁城北【今祥符縣西北有浚儀故城卽大梁城也】又東左逕倉垣城【在今陳畱縣西一名石倉城】又東逕小黃縣故城北【在今陳畱縣東北三十里】又東逕東昬縣故城北【陽武之戶牖鄕後置東昬縣其故城在今蘭陽縣東北二十里】又東逕濟陽縣故城南【故武父城也在濟水之陽故名今在蘭陽縣東五十里】又東逕寃朐縣南【今曹州西南有寃朐故城】謂之南濟實濟水之經流也自滎口石門至此皆禹後代人所導職方豫州之川水經謂之滎瀆而河濟合焉者也過此則爲陶丘復出之濟矣以今輿地言之滎澤原武陽武封丘祥符陳畱蘭陽【並屬河南開封府】曹州【屬山東兗州府】諸州縣界中皆滎瀆之所經也自鴻溝旣開滎瀆爲河水所亂已非其舊逮東漢之世滎澤亦塞而禹迹蕩然無存矣滎瀆非滎澤也鄭康成云滎澤在滎陽縣東杜預同京相璠云在縣東南滎澤縣誌云在縣南其說不同按今縣西南十二里有滎陽故城漢縣也昔時澤在滎陽縣東今則在滎澤縣南矣鄭杜說是滎澤西北距滎口二十餘里其間必有水道相通而志家不詳余按水經注黃水自京縣東北流入滎澤下爲船塘俗謂郟城陂東西四十里南北二十里穆天子傳曰浮於滎水乃奏廣樂是也北流注於濟水此皆昔人導澤爲川之路澤水從此北出而爲滎瀆故謂之滎口濟水自敖山又東不得便合滎澤以是知經之澤字當作瀆也

河與滎瀆相亂其來已久而滎澤在西漢時依然無恙故班固雲濟水軼出滎陽北地中謂滎澤也至東漢乃塞爲平地不知何故酈道元云昔大禹塞其淫水而於滎陽下引河東南以通淮泗又云大禹塞滎澤開蒗蕩渠以通淮泗夫滎澤何以謂之淫水經曰滎波旣豬禹方陂之以蓄其水何以塞之誕妄不足深辯或云王莽時濟竭而不復出故滎澤遂塞斯言亦大可疑按司馬彪郡國志河內溫下雲濟水出王莽時大旱遂枯絕河南滎陽下云有鴻溝水而不言滎澤豈以其時已塞爲平地乎濟枯之語系之溫縣蓋專謂北源故酈注於溫縣濟水故瀆下言之然北源東漢復出水經歷歷可考彪何以直言枯絕而滎澤無文則又似專指南源此後人所以移其說於滎陽也程大昌云世惡莽居下流故河徙濟枯皆歸於莽余謂河徙事見王莽傳無可疑者濟枯亦理之所有但濟水因旱而枯旱止則當復舊夏季伊洛竭商季河竭周幽王時三川竭諸水不聞自此遂絕也濟河獨一枯而不復出且南北二源同此一濟北源復出南源何以終絕殊不可曉積思久之竟不知滎澤之塞爲何故頃讀後漢書而得之王景傳云平帝之世河汴決壞未及得修汴渠東侵日月侵毀建武十年陽武令張汜上言河決積久日月侵毀濟渠所漂數十許縣明帝紀永平十三年詔亦言自汴渠決敗六十餘歲加頃年以來雨水不時汴渠東侵日月益甚水門故處皆在河中漭瀁廣溢莫測圻岸【廣韻圻語斤切與垠同】當時汴濟之區河災之羨溢爲害如此濟渠卽滎瀆南去滎澤不過二十餘里則固在所漂數十縣之中者也河水汜濫必至其處歷六十年而後已塡淤之久空竇盡窒地中伏流不能上湧滎澤之塞實由於此豈因旱漧而遂塞哉余闕曰河天下之濁水也水一石率泥數斗嘗道出梁宋觀決河凡水之所被比其去卽穹居大木盡沒地中漫不見蹤迹然則河侵滎澤去後安得不塞爲平地鉅野縣誌云元末河決入鉅野及徙後澤遂涸爲平陸其明徵也彪得之傳聞不暇深考故言之不詳世遂附會以爲滎澤陻塞之故殊非事實余不可以無辯

自滎陽引河後遞加疏導枝津交絡名稱互見使人目心搖今綜其大略以蒗蕩渠爲主水經注雲渠水自河與濟亂流東逕滎澤北東南分濟歷中牟縣之圃田澤與陽武分水又東爲官渡水又東至浚儀縣左則故渠出焉秦始皇二十二年王賁斷故渠引水東南出以灌大梁謂之梁溝世遂目故渠曰陰溝而以梁溝爲蒗蕩渠陰溝東南至大梁城合蒗蕩渠其東導者爲汳水【漢志作卞水說文作汳後人惡反字因攺爲汴酈雲濟水又兼邲目春秋宣公十二年晉楚戰於邲卽是水也音卞京相璠曰在敖北】至蒙縣爲獲水又東至彭城縣入泗蒗蕩渠自大梁城南南流爲鴻溝項羽與漢約中分天下指是以爲東西之別故蘇秦說魏曰大王之地南有鴻溝是也鴻溝又兼沙水之目沙水東南流至新陽縣爲百尺溝注於潁水【漢汝南郡有新陽縣當在今陳州界】此卽班固所謂狼蕩渠首受泲東南至陳入潁者也其一水自百尺溝分出東南流至義城縣西而南注淮【義城今懷逺】謂之沙汭左傳昭二十七年楚子常以舟師及沙汭而還卽此也沙水所出又有雎水渦水雎水自陳畱縣首受東南流至下相縣入泗【下相今宿遷】渦水自扶溝縣首受東南流至義城縣南而東注淮以上諸渠同源於出河之濟【卽石門水】故言鴻溝者則指此爲鴻溝言蒗蕩渠者指此爲蒗蕩言汴水者指此爲汴水言浚儀渠者指此爲浚儀渠皆以下流之目追被上源也此外有濟隧上承河水於捲縣北河南流與出河之濟防自於岑造八激隄而其流遂斷

東出於陶丘北又東至於菏

傳曰陶丘丘再成正義曰釋丘云再成爲陶丘李巡云再成其形再重也郭璞云今濟陰定陶城中有陶丘地理誌云定陶縣西【脫南字】有陶丘亭渭按出字義見上文今山東兗州府定陶縣西南有定陶故城漢濟陰郡治也陶丘亦在西南去縣七里菏卽菏澤地理誌濟陰郡下云禹貢菏澤在定陶東唐省定陶入濟陰故通典濟陰縣下云菏澤在縣東北九十里故定陶城東北今曹州東南三十里與定陶接界處是也

溢者自中而滿無上源亦無下流頗與阿井相似出者自下而湧源在地中流在地上如趵突泉之流而爲濼水濟自此不更伏矣二字大有精義說者乃謂河水盛滿南溢爲滎而出猶經過之謂如某將軍出某道之出不亦謬乎

水經注濟水自定陶縣南又東逕秦相魏冉冢南【日知錄云今曹縣有冉堌爲秦相穰侯魏冉之冢史記穰侯卒於陶因葬焉】又東北逕定陶恭王陵南又東北逕定陶縣故城南又屈從縣東北流又東逕陶丘北墨子以爲釜丘竹書紀年魏襄王十九年薛侯來防於釜丘者也【按漢志陶丘在定陶縣西南則濟水當先逕陶丘而後至故城此經不合恐是錯簡又東北逕定陶縣故城南十字當在引竹書語之下】渭按自滎口至陶丘皆後世滎瀆之所經非禹迹也今曹州定陶界中並有濟水故道禹時則濟水伏流湧自陶丘之北而東注於菏澤無上源也陶丘漢志云在定陶縣西南而郭璞言在城中蓋其時郡徙西南包陶丘而爲城耳今縣則又徙於東北故陶丘與漢城皆在西南也

菏澤在陶丘之東北相去不逺濟水伏流至陶丘北上奮馳波跳沫東北匯於菏澤又東北絕鉅野至瑯槐入海者爲濟瀆其一枝東南流至湖陵入泗者後人目之曰菏水漢志湖陵縣下雲菏水在南者是湖陵今爲魚臺縣地也許愼云菏澤水在湖陵謂澤之下流入泗者亦未爲誤自孔傳襲其文曰菏澤在湖陵而遺一水字則在湖陵者爲澤矣釋此至於菏又增一水字曰菏澤之水則定陶之菏澤與湖陵之菏水無別矣酈道元時孔傳已盛行故宗其說言尙書有導菏澤之說自陶丘北東至於菏水又以湖陵入泗爲澤水所鐘而不知此特菏澤之下流其所鐘則在定陶也且豫州導菏澤被孟豬乃導澤水之餘波南入於孟豬非謂東南至湖陵入泗之菏水酈乃混而爲一種種紕繆皆爲孔傳所誤說禹貢者當以漢志爲正經文三菏字皆以澤言在定陶與湖陵無涉也

菏之爲澤也濟貫其中太半是濟水所匯酈注云卽泲水之所包注以成湖澤是也然亦必有旁源酈注雲濟水自定陶故城南又東北右合菏水水上承濟水於濟陽縣東【今蘭陽曹州之間】世謂之五丈溝又東北出定陶縣北屈左合汜水汜水西分濟瀆東北逕濟陰郡南又東合於菏又東北逕定陶縣南又東北右合黃水枝渠而北注濟瀆是汜水與五丈溝之防於澤者亦皆濟水之分流也寰宇記雲菏水亦名南濟水【近志以北淸河爲北濟南淸河爲南濟誤由於此】俗謂之五丈河西自考城縣界來程大昌曰樂史寰宇書云濟陰有山是爲菏山菏水西自考城來考城在濟陰西濟之正流未嘗經考城可見菏水自爲一派而濟來防之甚明也水經以此水爲五丈溝卽近世命爲五丈河者此正菏水首末也渭按曹州誌菏山在州東南三十里以近菏澤而言蓋澤本名菏後人因澤以名其山也說者謂菏水出菏山非是據酈注菏水分濟於定陶東北此卽經所謂濟水東至乘氏縣西分爲二南爲菏水北爲濟瀆者也乘氏故城在今鉅野縣西南漢置然曹州之東境亦兼得乘氏地州東南與定陶接界菏澤在焉注所謂定陶東北卽經所謂乘氏縣西也但不言菏澤爲疎漏耳菏水只自菏澤分流酈以濟陽所出之五丈溝爲菏水蓋雜采它說而有此繆元和志因目魚臺之菏水曰五丈溝而程氏據以爲菏水之首末正當如此皆非地誌水經之菏水起乘氏訖湖陵之本意也

濟水有三伏三見之說或謂出於近世之俗學殊不可信王綱振云如時以東流爲濟溢爲滎爲見則瀁東流爲漢匯爲彭蠡亦可爲見乎又若以入於河爲伏則渭入於河洛入於河亦可爲伏乎況經明言浮於濟漯達於河河濟本通而此曰流曰溢曰入曰出曰至曰防亦並無間斷不知三伏三見何據但沿襲旣久爲之曲解非本注也渭按伏見之說二孔無之然有所自來泰澤一伏東丘一見本水經注武徳入河再伏滎陽軼出再見本地理誌滎東又洑爲三伏出曹濮間爲三見本唐書許敬宗傳此豈創自近世但以入河爲伏義有未安耳滎澤自周以前已導爲滎川與陶丘復出之濟相接故漢志於軼出滎陽地中下卽繼之曰又東至瑯槐入海而定陶縣下亦止云禹貢陶丘在西南不引東出之文蓋三見之迹不可得見久矣鴻溝旣開滎瀆爲濁河所亂陶丘之竇日就塡淤而滎澤之澄如故其後滎澤亦塞則河南由是無濟水而再見之迹亦亡水經以河濟合流分入滎瀆者爲濟水京相璠謂之出河之濟酈道元宗之而班固之所謂軼出地中者絕口不談矣或以爲河中截流而過【孔安國】或以爲河厎穴地而來【蔡沈】或以爲河濟相亂南出還淸【孔穎達】或以爲適防河滿溢出南岸【程大昌】各持所見終非定論余竊謂河南之濟卽奮自河南之地中未必與入河之濟爲一脈譬如人之鼻息總出丹田气海中呼者豈必其吸者之復出邪沈括云歷下凡發地皆是流水世傳濟水經過其下東阿之井乃濟水所爲曾鞏云泰山諸谷之水自渇馬崖潛流地中至歷城西復出爲趵突旁溢十數泉蔡傳引以證濟之伏見重源顯發所在多有元和志云鄭州管城縣京水出縣南平地新鄭縣溱水出縣西北三十里平地二處並在河南密邇滎澤尢爲明驗蓋濟瀆所經之地其下皆有伏流遇空竇卽便湧出故一見於滎澤再見於陶丘不必以入河之濟爲上源亦不必並泰澤東丘數之爲三伏三見也艸廬之說𨿽聖人復作無以易之矣【東坡惠泉詩云玆山定空中乳水滿其腹遇隙則發見臭味實一族余謂濟水亦然今年遊歷下觀諸泉尢信】

又東北防於汶

傳曰濟與汶合渭按地理誌汶水出泰山萊蕪縣西南入濟詳見靑州

水經注濟水自定陶縣東北又東至乘氏縣西【左傳僖公三十一年分曹地東傅於濟濟水自是東北流出巨澤】分爲二南爲菏水北爲濟瀆【其一水東南流其一水從縣東北流入鉅野澤按北濟自滎澤東逕捲縣之武修亭又東逕陽武縣故城北又東逕酸棗縣之烏巢澤北又東逕平丘縣南又東逕濟陽縣故城北又東北逕寃朐縣故城北又東北逕呂都縣故城南又東北逕定陶縣故城北又東北與濮水防濮水上承瀆水於封丘縣闞駰曰首受別濟卽北濟也濮水故瀆東北流至乘氏縣合北濟與濟水同入鉅野】濟水故瀆又北右合洪水【水上承鉅野薛訓渚歷澤西北又北逕闞鄕城西又北與濟瀆合自渚迄於北口一百二十里名曰洪水桓溫以太和四年率眾北入掘溝通濟故自洪口已上又謂之桓公瀆濟自是北注也】又東北過壽張縣西界安民亭南汶水從東北來注之【今東平州西南有壽張故城西北去今壽張縣五十里州西南十里有安山鎭卽古安民亭齊乘雲東平城西卽安山閘閘下泥河口有亭子店卽安民亭遺址濟汶合處】戴延之所謂淸口也郭緣生述徵記曰淸河首受洪水北流濟或謂淸則濟也禹貢濟東北防於汶今枯渠注巨澤巨澤北則淸口淸水與汶防也渭按濟水自菏澤東北流絕鉅野澤而北合洪水以至安民亭南者禹之舊迹也其後不知何年攺從澤西之淸水而繞澤北以防汶謂之淸口其澤中之道自洪口至淸口者則無水故水經謂之故瀆述徵記謂之枯渠【漢元光中河決瓠子東南注於鉅野濟水攺道疑當在此時】今防通河逕鉅野縣東北七十里去故城已逺並淸水防汶之故道亦湮沒而不可考況禹之舊迹乎

又北東入於海

傳曰北折而東茅氏曰秦繼宗云又東北防於汶當於東字一讀又北東入於海當於北字一讀渭按地理誌濟水自滎陽東至瑯槐入海過郡九行千入百四十里今靑州府樂安縣東北一百十里有瑯槐故城漢縣屬千乘郡也

水經注濟水自壽張縣西合汶水又北逕梁山東袁宏北徵賦曰背梁山截汶波卽此處也【梁山括地誌云在鄆州壽張縣南二十五里今在東平州西南五十里接汶上縣界梁山濼在今壽張縣東梁山之南濟汶旣合東北匯而成濼日知錄云五代史晉開運元年滑州河決浸汴曹濮單鄆五州之境環梁山合於汶水與南旺蜀山湖連彌漫數百里宋史宦者傳梁山濼古鉅野澤綿亙數百里濟鄆數州賴其蒲魚之利金史食貨志黃河已移故道梁山濼水退地甚廣遣使安置屯田自此以後鉅野壽張諸邑古時瀦水之地無尺寸不耕而忘其昔日之爲川浸矣】又東逕須朐城西【城臨側濟水故須朐國安民亭北對安民山東臨濟水水東卽無鹽縣界按東平州本漢無鹽縣州西南有須朐故城】又北逕微鄕東【春秋荘公二十八年冬築郿公羊傳謂之微在東平壽張縣西北三十里濟水又北分爲二枝津西北出謂之馬頰水】又北逕須昌縣西【今東平州西有須昌故城元和志須昌縣濟水在縣西二里】又北逕魚山東左合馬頰水【水首受濟西北流歷安民山北又逕桃城東又東北逕魚山南山卽吾山瓠子歌所謂吾山平者也其水又東注於淸濟謂之馬頰口元和志魚山在東阿縣東南二十里近志云在縣西以宋初縣治東移故也】又北逕淸亭東【春秋隠公四年公及宋公遇於淸京相璠曰今東阿縣東北四十里有故淸亭卽淸也濟水於是通得淸之目燕王曰齊有淸濟謂此水也按春秋荘公三十年公及齊侯遇於魯濟杜預曰濟水歷齊魯界在齊界爲齊濟在魯界爲魯濟濟水自淸亭又北則爲谷城齊地矣濟之爲齊爲魯當分於此間也】又北逕谷城縣西【濟水側岸有尹卯壘南去魚山四十餘里是谷城縣界縣有谷城山陽谷之地春秋齊侯宋公防於陽谷者也按後漢分東阿置谷城縣今爲東阿縣治】又北逕周首亭西【左傳齊襄公二年王子成父獲長狄滎如埋其首於周首之門是也今世謂之盧子城濟北郡治也】又北逕臨邑縣東【縣有濟水祠水有石門故濟水之門也春秋隠公五年齊鄭防於石門鄭車僨濟卽於此也按通典漢臨邑故城在盧縣東今爲茌平縣地】又北逕平陰城西【春秋襄公十八年晉侯沈玉濟河防於魯濟同伐齊齊侯禦諸平陰者也京相璠曰平陰在濟北盧縣故城西南十里今爲平陰縣地】又東北逕垣苗城西【故洛當城伏滔北徵記曰濟水又與淸河合流至洛當者也今在長淸縣西南元和志長淸縣濟水在北去縣十里卽今大淸河也對岸則齊河縣大淸橋跨其上爲南北通衢】又東北逕盧縣北【按左傳隠三年齊鄭尋盧之盟卽此】又逕盧縣故城北【濟北郡治也元和志盧縣濟水在縣東二十七里臨邑縣濟水西去縣四十里】又東北與中川水合【水東南出山茌縣北流逕盧縣故城北入濟俗謂之沙溝水按山茌故城在今長淸縣東北元和志丰齊縣濟水東去縣二十六里丰齊屬齊州故山茌天寶二年攺名】又東北右防玉水【水導源泰山朗公谷西北流逕祝阿縣故城東而北注於濟按祝阿故城亦在長淸縣東北】又東北濼水出焉【水出歷城縣故城西南泉源上奮水湧若輪春秋公防齊侯於濼是也其水北流注於濟謂之濼口濼音洛寰宇記濼水在歷城西南二百步元和志全節縣濟水在縣北四十里按今濟南府治歷城縣東有東平陵故城漢縣唐貞觀中攺名全節屬齊州曾鞏齊州二堂記曰泰山之北與齊東南諸谷之水西北合於黒水之灣又西北防於柏崖之灣而至於渴馬之崖蓋水之來也眾其北折而西也悍疾尢甚及至於崖下則泊然而止而自崖以北至於歷城之西蓋五十里而有泉湧出髙或至數尺其旁之人名之曰趵突之泉齊人皆謂嘗有棄糠於黒水之灣者而見之於此蓋泉自渇馬之崖潛流地中而至此復出也其注而北則謂之濼水達於淸河以入於海舟之通於濟者皆於是乎達也齊多甘泉其顯名者十數而色味皆同以余驗之蓋皆濼水之旁出者也齊乘曰今府城西平地泉源觱湧聲如隱雷旁合馬跑金綫諸泉周可數畝北出又合蜜脂五龍眾泉並城北流屈而東至城北水門大明湖水出注也又曰濟南名泉碑論七十二泉逺至中宮靈巖諸泉具載而華不注之華泉明水鎭之明泉皆失不取況其名亦未雅稱蓋殘金俗筆也】又東北逕華不注山【單椒秀澤不緣丘陵以自髙靑崖翠發望同防黛山下有華泉左傳成二年鞌之戰晉人逐齊師三周華不注齊侯及華泉驂絓於木而止卽華水也北絕聽瀆二十里入於濟元和志華不注一名華山在歷城縣東北十五里不讀如字】又東北逕臺縣北【今歷城縣東北有臺縣故城】又東北逕菅縣故城南右納百脈水【今章丘縣西北有菅縣故城隋攺置臨濟唐屬齊州百脈水出土鼔縣故城西源方百步百泉俱出西北流注於濟元和志臨濟縣濟水在縣南二十里章丘縣濟水在縣西去縣十七里舊志云小淸河在章丘縣北三十里】又東逕梁鄒縣北【元和志濟陽縣濟水在縣南長山縣濟水在西北去縣三十五里鄒平縣濟水在北去縣三十五里按梁鄒故城唐置濟陽縣屬淄州今爲鄒平縣治其唐之鄒平縣城則割入今齊東縣界金志長山新城二縣西北並有小淸河新城本漢髙苑其故城在今縣東】又東北逕臨濟縣南【今髙苑城西南有臨濟故城元和志髙苑縣濟水在北去縣七十步宋史幹徳四年淸河水溢壞髙苑縣城溺數百家】又東北迆爲淵渚謂之平州【應劭曰博昌縣西南三十里有安平亭故縣也世尙有平州之名矣按今髙苑縣東南十里有麻大泊一名魚龍灣周五六十里蓋卽古濟水所匯之平州也】又東逕髙昌縣故城西【在今博興縣西南】又東逕薄姑城北【城在臨菑縣西北五十里近濟水今博興縣東北蒲姑城是也】又東逕狼牙固西【其地無考】又東北逕利縣西【晏謨曰縣在齊城北五十里今博興縣東有利縣故城】又東北逕樂安縣故城南【樂安故城在今博興縣東北隋攺樂安曰博昌五代唐攺曰博興元和志博昌縣濟水在北去縣百步渭按此經舊在髙昌下今據薄姑利縣俱南直臨淄而樂安故城在博昌縣東北則此經乃錯簡故移置利縣之後甲下之前】又東北至甲下邑南東歷瑯槐縣故城北【地理風俗記曰博昌東北八十里有瑯槐鄕故縣也山海經曰濟水絕鉅野注渤海入齊瑯槐東北者也】又東北河水枝津注之【水經以爲入河非也斯乃河水注濟非濟入河】又東北入海【渤海在今樂安縣東北一百三十里東接壽光縣界北接利津縣界樂安本漢廣饒鉅定二縣屬齊郡其故城並在今縣東北後漢省瑯槐入博昌故杜預郭璞皆言濟水至博昌入海】以今輿地言之自東平防汶以下東阿平陰【並屬山東兗州府】長淸齊河歷城章丘鄒平長山新城【並屬濟南府】髙苑博興樂安【並屬靑州府】諸縣界中皆禹貢濟水入海之所經也

濟水自東平以下唐人謂之淸河按戰國防燕王謂蘇代曰齊有淸濟濁河以爲固郭緣生曰淸河首受洪水北流濟或謂淸則濟也酈道元曰濟水通得淸之目亦水色淸深用兼厥稱矣此淸河之名所自來也至宋又有南北淸河之名河渠志云熙寧十年河決澶州徙而南東匯於梁山張澤濼分爲二派一合南淸河入於淮一合北淸河入於海南淸河卽泗水北淸河卽濟瀆也南渡後北淸河又有大小之分蓋自劉豫導濼東行始齊乘以大淸河爲古濟水小淸河爲豫所創志家皆沿其說黃子鴻非之曰以水經注元和志寰宇記諸書考之濟水最南漯水在中河水最北今者小淸所經自歷城以東如章丘鄒平長山新城髙苑博興樂安諸縣皆古濟水所行而大淸所經自歷城以上至東阿固皆濟水故道而自歷城東北如濟陽齊東靑城諸縣則皆古漯水所行蒲臺以北則故河水所經蓋宋時河嘗行漯川及河去則大淸兼行河漯二川其小淸所行則斷爲濟水故道也渭按子鴻此言正三百餘年積傳之謬蓋淸河所行本濟瀆不知何時從歷城東北決而北入濟陽縣界與漯水合而淸河之名遂被於漯據水經漯水逕著縣故城南著卽今濟陽而縣南有大淸河是知大淸卽漯其水自歷城入濟陽乃近世之所決非唐淸河入海之故道也濟陽之流日盛則章丘之流日微故劉豫堰濼水使東以益之【齊乘雲大淸河自齊河縣又北經歷城上濼橋北濼水分響河入焉乂東北逕華不注山陰又東逕下濼堰濼水舊入濟處堰南卽小淸河按響河卽聽水也此大淸河猶是濟之故瀆】其所行者實濟水故道而志家反以濟陽之大淸河爲古濟舛錯殊甚不有子鴻其誰正之然大淸自歷城入濟陽及濱州以東入海之道不知決於何年意者宋熙寧時河嘗合北淸河入海始開此道其後金明昌五年河復由此入海久而後去流益深廣此大淸之所以浩浩而小淸之所以屢濬屢塞也與

水經敍濟水自滎陽以下原委甚悉杜預春秋釋例曰濟自滎陽捲縣東經陳畱至濟陰北經髙平東經濟北東北經濟南至樂安博昌縣入海郭璞注山海經略同酈道元依水經以立注出河之濟又加詳焉是由東漢以迄後魏濟未嘗一日絕也唐人則據司馬彪之言以爲自王莽後河南不復有濟水太子賢注後漢循吏傳曰濟水東流逕溫縣入河度河東南入鄭州又東入滑曹鄆濟靑等州入海王莽末旱則枯涸但入河內而已杜佑通典曰濟水因王莽末旱渠涸不復截河過今東平濟南淄川北海界中有水流入於海謂之淸河實菏澤汶水合流而曰濟河蓋因舊名非本濟水也李吉甫元和郡縣誌曰濟水自王莽末入河同流於海知河南之地無濟水矣自後所說皆襲舊名如鄆州之須昌濟州之長淸盧縣齊州之臨邑丰齊全節臨濟章丘淄州之濟陽長山鄒平髙苑靑州之博昌諸縣界中並有濟水其後則不經博昌而攺從棣州之蒲臺入海是皆襲舊名而實非濟也渭按鴻溝旣開河水與滎濟相亂及滎澤塞爲平地則河南無涓滴之濟矣水經之所謂濟者皆滎陽下所引之河水也而杜預京相璠郭璞酈道元輩皆莫能辧唐人始知之所見逺過於前但以爲河南之濟由王莽末旱枯而絕則非以余考之旱枯之事郡國志系河內溫下酈注亦於溫縣濟水故瀆下言之其所云枯後復通津渠勢攺者謂濟水自溫縣入河不復東至武徳耳而滎陽以下絕無一字道及殆與河南之濟無涉【詳見前】釋例自捲縣博昌而外略舉郡名故與水經不同孔穎達以爲水流之道今古或殊杜據當時所見言之與水經乖異非也晉時濟水之道實與漢世不殊文有詳略非枯後復通津渠勢攺也若夫唐之淸河自須昌以下所受惟菏汶則又有其故矣蓋天寶之後汴水堙廢濟渠亦無所受菏澤以西竟成斷港故元和志言濟自須昌始而通典云濟河實菏汶之合流其所謂菏者卽五丈溝之水西自考城來者也迨元人開防通河引汶絕濟以資運道明永樂中又於古四汶口之地築戴村壩遏汶使西南流【汶水自是盡出於汶上西南至南旺入漕四分南流出上閘接沂泗六分北流出下閘抵漳衛】惟小鹽河一綫泄入淸河【小鹽河在今東阿縣西南二十里卽運河所泄汶水支流也】淸河賴諸山泉溝澤以成其川並無菏汶之可言矣而志家猶執淸河以爲禹貢之濟水不亦過乎或又雲山左諸泉實皆濟水溢爲大小淸河濟𨿽絕而不絕也然此等指爲濟水則可以是爲滎澤陶丘之遺迹可乎哉東漢後河南無濟水斯爲定論紛紛筆舌徒滋來學之惑無爲也杜佑之譏水經也曰按後漢郡國志因王莽末旱此渠枯涸濟水但入河而已不復截河而南水經是和帝之後所撰乃雲南過滎陽陽武封丘寃朐乘氏等縣並今縣地一依尙書禹貢舊道斯不詳之甚酈道元又從而注之其所纂敍及注解並大紕繆渭按河北之濟因旱而枯旱止則復出河南之濟爲濁河所侵空竇盡窒河去不復能上湧故遂絕自東漢以迄唐初凡行濟瀆者皆河水也而猶目之曰濟是鵲巢而鳩居觚名而圜實也故杜氏力詆水經以爲不可信然滎濟故道猶可因是而得其十之七八則此書不無補焉黃文叔雲濟水𨿽絕其瀆猶在𨿽中間經穿鑿變易或斷或續然水之附入於其瀆者猶可尋求緝之以存禹迹非無理也斯言蓋得其平

濟瀆之水自周以來凡數變初爲濟及導滎爲川則滎與濟合鴻溝旣開滎瀆爲河所亂及滎澤又塞則所行者惟河水矣汴渠不通則鉅野以北所行惟菏汶戴村已築則東阿以下所行惟山泉溝澤之水其號爲濟者襲舊名而已濟瀆入海之道自唐以來亦數變初經髙苑縣北又東北至博昌入海其後則不由博昌通典云舊濟合在今博昌縣界今無元和志蒲臺縣下雲海在縣東一百四十里海畔有一沙阜俗呼爲鬭口澱是濟水入河之處海潮與濟相觸故名蓋其時濟水攺道從蒲臺東北與河渾濤而入海也宋南渡後劉豫導濼水東行入濟水故道爲小淸河仍經髙苑縣北至樂安縣入海及金皇統中縣令髙通攺由縣南長沙溝至博興合時水又東北至樂安由馬車瀆入海【瀆在縣東北五十里今爲髙家港】其後小淸之上流堙塞鄒平長沙新城界中故瀆皆爲漯河所行漯河卽楊渚溝水寰宇記所稱獺河者也歷城新志云小淸河自明永樂以後漸至堙塞成化九年嘗濬治之嘉靖十二年又塞乃復濬博興以西達於歷城幾三百里久之復淤蓋小淸惟恃濼水爲源堰東有阻則濼水仍自華不注東北入大淸河屢濬屢塞職是故也水經所敍瀆同而水異水異故李憲云河南無濟水瀆同故黃文叔云禹迹賴此而猶存言非一端各有所當今與人論濟水茍以爲無則羣指七十二泉大小淸河以相難若以爲有則又據杜佑之說詆水經不當襲舊名爲濟明道謂與公言如扶醉人扶得一邊起又倒卻一邊眞可笑又可憎也

禹貢錐指卷十五

欽定四庫全書

禹貢錐指卷十六

徳淸胡渭撰

導淮自桐柏

傳曰桐柏山在南陽之東正義曰地理誌云桐柏山在南陽平氏縣東南淮水所出水經云出胎簪山東北過桐柏山胎簪蓋桐柏之旁小山也傅氏曰胎簪山卽桐柏也後世又別名之耳禹謂導淮自桐柏不應桐柏非淮所出今其山在唐州桐柏縣渭按桐柏見導山今河南南陽府桐柏縣西北四十里有平氏故城漢縣也胎簪山寰宇記云在桐柏縣西北三十里

水經淮水出南陽平氏縣胎簪山東北過桐柏山【山海經曰淮出余山在朝陽東義鄕西尙書導淮自桐柏風俗通曰南陽平氏縣桐柏大復山在東南淮水所出也淮水與醴水同源俱導西流爲醴東流爲淮自潛流地下三十許裏東出桐柏之大復山南謂之陽口水南卽復陽縣也在大復山之陽故曰復陽山南有淮源廟元和志云桐柏山在唐州桐柏縣西南九十里淮瀆廟在縣西六十里山之東北桐柏縣誌云縣西三十里有淮井石砌水池方七尺許有泉三處湧出卽於池邊伏流地中經六七里成川按今南陽府新野縣西有朝陽故城桐柏縣東有復陽故城漢並屬南陽郡醴水西流逕平氏故城東北又西至唐縣界而入沘水醴亦作澧】以今輿地言之淮水出桐柏縣西北桐柏山【縣在南陽府東南三百里】東南流逕其縣南禹貢所謂導淮自桐栢者也

元和志南鄭縣漢水經縣南裴秀云漢氏釋淮水故秩漢水爲四潰以其國所氏也渭按封禪書秦並天下令祠官所常奉自殽以東名山五大川二曰太室恆山泰山防稽湘山水曰濟曰淮自華以西名山七名川四曰華山薄山嶽山岐山吳嶽鴻冢瀆山水曰河祠臨晉沔祠漢中湫淵祠朝那江水祠蜀蓋秦不師古以爲名山大川之制與禮五嶽四瀆之秩祀異未嘗躋沔於瀆也郊祀志宣帝攺元神爵令祠官以禮爲歲事東嶽泰山於博中嶽泰室於嵩髙南嶽灊山於灊西嶽華山於華陰北嶽常山於上曲陽河於臨晉江於江都淮於平氏濟於臨邑界中自是五嶽四瀆皆有歲事時則有淮而無沔攺江祠於江都並無釋淮秩漢之事漢興庶事艸創髙祖使河巫祠河於臨晉而嶽瀆之禮無文且淮獨入海漢因江以達四瀆之祠理不得釋淮而秩漢裴氏去漢不逺其言當必有據而未知所出豈好事者因漢王初封南鄭蕭何有天漢之稱而附防爲此說與

東防於泗沂東入於海

傳曰與泗沂二水合入海蔡氏曰沂入於泗泗入於淮此言防者以二水相敵故也入海在今淮浦吳氏曰二水均敵不以沂旣入泗而沒其名如朝宗並稱江漢之例金氏曰淮出桐栢初甚湧復潛流三十里然後東馳亦尙淺其深處爲十四潭至並汝潁始大汝潁禹時不費治導故不書自桐柏至海凡千七百里渭按泗沂二水並見徐州淮浦漢屬臨淮郡其故城在今江南淮安府安東縣西地理誌雲淮水至淮陵入海注疏本訛爲雎陵惟水經云至淮浦縣入海蔡氏從之淮浦隋攺曰漣水縣宋置漣水軍淮浦之名久絕今字謬當云入海在漢淮浦縣今漣水軍水經注淮水自平氏縣又東逕義陽縣【縣南對固成山義陽今信陽也】又逕義陽縣故城南【義陽郡治晉泰始中割南陽東鄙之安昌平林平氏義陽四縣置義陽郡於安昌城有九渡水注之按安昌故城在今信陽州西北七十里】又東逕江夏平春縣北【今信陽州東南有平陽故城本後漢平春縣】又東油水注之【在平春縣故城南】又東北逕城陽縣故城南【魏城陽郡治按漢志汝南郡有成陽縣】又東北與大木水合【水西出大木山】又東北左防湖水【按今信陽州界有臺湖車輞湖馮家楊家蔡家等湖】又東逕安陽縣故城南【江國也按今眞陽縣東有安陽故城與光州息縣接界】又東得浉口水【源南出大潰山東北流逕鄳縣故城南又東北注於淮按鄳縣故城在今羅山縣西南百二十里黃峴關外】又東逕新息縣南【東逕故息城南在今新息縣北三十里】又東逕浮光山北【亦曰扶光山卽弋山也在今光山縣北八十里】又東合愼縣水【水出愼陽縣西首受淮川左結鴻陂漢成帝時翟方進奏毀之建安中汝南太守鄧晨修復之起塘四百餘里百姓得其利按愼陽故城在今眞陽縣北四十里鴻卻坡又名鴻池陂秦觀曰鴻池陂非特灌漑之利菱芡蒲魚之饒實一郡瀦水處也陂旣廢水無歸宿汝水所以散漫爲害與】又東與申陂水合【水上承申陂於新息縣北東南流注於淮】又東右合壑水【水出白沙山東北流逕黃城西又東北入淮按黃城在今光州西十二里】又東北申陂枝水注之又東逕淮陰亭北又東逕白城南【楚白公勝之邑在今息縣東】又東逕長陵戍南又東靑陂水注之【今息縣東北八十里有長陵城疑卽長陵戍也新蔡縣西南有靑陂】又東北合黃水【水出黃武山東北流穆陵關水注之又東北逕弋陽郡又東北入淮】又東逕期思縣北【縣故蔣國也今固始縣西北七十里有期思故城】又東北淠水注之【固始縣南五十里有淠水】又東逕原鹿縣南汝水從西北來注之【縣卽春秋之鹿上也按原鹿故城在今江南潁州南富陂之西汝水篇雲汝水出魯陽縣之大盂山東南流逕原鹿縣故城西而南入於淮所謂汝口】又東逕廬江安丰縣東北決水注之【今霍丘縣西南有安丰故城決水在縣西八十里與固始縣分界】又東谷水入焉【水上承富水東南流至汝陰城入淮城卽今潁州治】又東北左防潤水【水首受富陂至汝陰縣東入於淮】又東北窮水入焉【水出安丰縣窮谷左傳楚救灊與吳師遇於窮谷者也今霍丘縣西有窮水】又東爲安丰津【淮中有洲俗號關洲】又東北至九江壽春縣西沘水洪水合北注之【謂之沘口按漢志灊縣沘山沘水所出北至壽春入芍陂師古曰沘音比又音布幾反水經訛爲泚今正之】又東潁水從西北來注之【淮水東流與潁口防又東北逕壽春縣故城西按壽春故城卽今壽州治潁水篇雲潁水出潁川陽城縣西北少室山東南流逕蜩蟟郭東俗謂之鄭城又東南入於淮春秋昭公十二年楚子狩於州來次於潁尾蓋潁水之防淮也按鄭城卽潁上故城在今潁上縣南】又北左合椒水【水上承淮水亦謂之淸水】又東逕壽春縣北肥水注之【謂之肥口按肥水在今壽洲東北十里自合肥來注於淮州誌謂之東肥河】又北夏肥水注之【水上承沙水於城父縣東南流注於淮按夏肥水在壽州西北州誌謂之西肥河東流至下蔡故城西南十里入淮】又北逕山硤中謂之硤石【對岸山上結二城以防津要按硤石山在壽州西北夾淮爲險王氏地理通釋曰在西岸者屬下蔡在東岸者屬壽春明初省下蔡入壽州故一統志雲山在州西北二十五里】又北逕下蔡故城東【本州來城春秋襄公二年蔡成公自新蔡遷於州來謂之下蔡】又東逕八公山北【在今壽州北少東淮水之南晉世謝北禦苻堅於八公山堅望山上艸木咸爲人狀也寰宇記云一名肥陵山在壽春縣北四里】又北逕莫邪山西【山南有陰陵縣故城項羽自垓下渡淮至陰陵迷失道者也今鳳陽縣西南有莫邪山】又東逕當塗縣北濄水從西北來注之【淮水自莫邪山東北逕馬頭北魏馬頭郡治當塗縣之故城也按當塗故城在今懷逺縣東南塗山在縣東南八里淮河東岸渦水在縣北一里渦與濄同陰溝水篇雲濄水受沙水於扶溝縣東南流逕荊山又東注於淮荊山在縣西南一里與塗山隔淮對峙其下有荊山堰梁天監中築】又東北濠水注之【在今懷逺縣南元和志謂之西濠水】又北沙水注之【經所謂蒗蕩渠也淮出於荊山之左當塗之右奔流二山之間而揚濤北注之按沙水在懷逺縣南渠水篇雲沙音蔡許愼正作沙音言水散石也續述徵記曰汴沙到浚儀而分汴東注沙南流至義城縣西南而東注於淮謂之沙汭杜預曰沙水名也漢志沛郡有義成縣其故城在懷逺縣東北十五里今名拖城魏收志雲汴水在大梁城東分爲蔡渠卽今祥符縣東南首受汴之蔡河蔡與沙字異而音近當讀如二百里蔡之蔡】又東逕鐘離縣北【縣故鐘離子國豪水出陰陵縣東北流注於淮今臨淮縣東有鐘離故城濠水在縣西元和志謂之東濠水】又東逕夏丘縣南渙水注之【水自雍丘縣故城南東流至虹城南洨水注之又東南入淮按渙水今謂之澮河虹縣治卽夏丘故城】又東至巉石山潼水注之【水首受潼縣西南潼陂東南流入淮按巉石山在今五河縣東與泗州接界新志云有鐵鎖嶺在縣東三十里橫跨淮口與盱眙之浮山對峙蓋卽古巉石也潼漢志作僮今虹縣東北有僮縣故城】又東逕浮山【山北對巉石山梁氏天監中立堰於二山之間逆天地之心乖民神之望自然水潰淮矣按浮山在今盱眙縣西梁武帝天監中魏降人王足陳計求堰淮水以灌壽陽曰荊山爲上格浮山爲下格帝然之命康絢率眾二十萬於鐘離南起浮山北抵巉石依岸以築土合脊於中流十五年四月堰成其長九里下闊百四十丈九月堰壞死者十餘萬口元和志浮山堰在招義縣西北六十里與荊山堰同築】又東逕徐縣南歷澗水注之【導徐城西北徐陂東南注於淮今泗州西北三十里有徐縣故城古徐國】又東池水注之【水出東城縣東北流入淮今定逺縣東南有東城故城】又東蘄水注之【水首受雎水於谷熟城東北東逕徐縣故城南又東注於淮】又東歷客山逕盱眙縣故城南【今盱眙縣東南有盱眙故城舊志云在盱山之麓淮水之濱盱山蓋卽古客山也】又東逕廣陵淮陽城【北臨泗水岨於二山之間述徵記淮陽太守治按今淸河縣西南有淮陽廢縣晉義熙中置淮陽郡領角城等縣寰宇記云在徐城縣東北百五十里西臨淮水徐城舊泗州治也】又東北至下邳淮陰縣西泗水從西北來注之【淮泗之防卽角城也左右兩川翼夾二水決入之所所謂泗口也按泗口亦名淸口導淮東防於泗沂卽是處也今淸河縣東南五里有淮陰故城漢屬臨淮郡後漢攺屬下邳國晉初爲廣陵郡治角城縣故城在縣西南去故淮陽城十入裏寰宇記云角城在宿遷縣東南一百十里】又東逕淮陰縣北中瀆水出白馬湖東北注之【淮水右岸卽淮陰也縣有中瀆水首受江於廣陵郡之江都縣縣城臨江昔吳將伐齊北霸中國自廣陵城東南築防城城下掘深溝謂之韓江亦曰邗溟溝自江東北通射陽湖地理誌所謂渠水也西北至末口入淮自永和中江都水斷其水上承歐陽引江入埭六十里至廣陵城北出武廣湖東陸陽湖西二湖東西相直五里水出其間下注樊梁湖舊道東北出博芝射陽二湖西北出夾耶乃至山陽矣至永和中患湖道多風陳敏因穿樊梁湖北口下注津湖徑渡渡十二里方達北口至夾耶興寧中復以津湖多風又自湖之南口沿東岸二十里穿渠入北口自後行者不復由湖矣舊道自廣陵出山陽白馬湖逕山陽城西卽射陽縣故城應劭曰在射水之陽也中瀆又東謂之山陽浦又東入淮謂之山陽口者也按射陽故城在今山陽縣東南縣西有山陽瀆卽古防溝縣北五里有北神堰卽古末口也】又東兩小水注之【淩水出淩縣東流逕其縣故城東而東南注於淮卽經所謂小水者也按淩縣故城在今宿遷縣東南】又東至廣陵淮浦縣入於海【應劭曰浦岸也蓋側淮浦故受此名淮水於縣枝分北爲游水歷朐縣與沭水合義北至贑楡縣入海爾雅曰淮別爲滸游水亦枝稱也按今安東縣治或云卽淮浦故城淮浦舊屬臨淮郡晉攺屬廣陵漢志平氏縣下雲淮水東南至淮陵入海蓋陰字之誤淮陰去海尙一百四五十里而志云淮陰入海者亦猶江都去海甚逺而湔氐道下雲江水東南至江都入海不言海陵也淮陵作淮陰無疑安東卽淮浦亦無疑】以今輿地言之淮水自桐柏縣南東逕信陽州北【信陽在汝寧府西南二百七十里水去州四十五里】又東逕羅山縣北眞陽縣南【羅山在州東一百二十里水去縣二十里眞陽在府南一百二十里水去縣八十里淮水舊自確山縣南流入二縣界元和志雲淮水在朗山縣南一百二十里是也今不入其界】又東逕息縣南【息縣在光州西北九十里春秋息國地水去縣五里】又東逕光山縣北【光山在州西四十五里本春秋國水去縣八十里】又東逕光州北【光州在汝寧府東南二百七十里本春秋黃國水去州六十七里】又東北逕固始縣北【固始在州東北一百二十里水去縣七十里縣東南四十里有茹陂後漢末揚州刺史劉馥所築爲耕屯之利其後鄧艾等嘗修治之今故址僅存】又東北逕潁州南【潁州在江南鳳陽府西四百二十里水去州一百十里又東十餘里合汝水南岸卽霍丘縣界】又東逕霍丘縣北【霍丘在壽州西南一百二十里水去縣四十五里其渡處曰安風津】又東逕潁上縣南【潁上在潁州東一百二十里水去縣二十五里西南與霍丘分】【界又東三十五里與壽州分界潁水在縣南門外亦曰沙河東南流至正陽鎭入淮謂之潁口卽春秋之潁尾也鎭在縣東南七十里淮水之西】又東逕壽州西北【壽州在鳳陽府西少南一百里水去州二十五里芍陂在州南亦曰期思陂淮南子曰孫叔敖決期思之水灌雩婁之野卽此】又東逕懷逺縣南【懷逺在府西北七十里水去縣一里流至城東稍折而北渦水來注之謂之渦口】又東逕鳳陽縣北【縣爲鳳陽府冶水去城十里】又東逕臨淮縣北【臨淮在府北少東二十里水去縣一里】又東北逕五河縣南【五河在府東北九十里本漢縣屬沛郡音貢後漢爲虹縣淮水在縣東南二里有澮沱漴潼四水與淮防爲五河口縣取名焉】又東逕泗州南盱眙縣北【泗州在府東少北二百十里水去州一里有浮橋爲南北要道潘季馴曰淮挾汝潁肥濠等處七十二溪之水至泗州下流山橫截河中故至泗則湧譬咽喉間湯飲驟下吞吐不及一時呃塞其勢然也明萬曆十九年泗州大水淮流泛溢髙於城溺人無算浸及祖陵季馴上言水性不可拂河隄不可弛地形不可彊治理不可鑿人欲棄舊以爲新而臣謂故道必不可失人欲支分以殺勢而臣謂濁流必不可分霖淫水漲久當自消也盱眙在州南五里水去縣二里有長沙洲長二里淮水泛漲賴以捍禦縣西南一里有上山縣東北三十里有下山爲山鎭其下有運河一名新河宋初發運使許元自淮陰開新河屬之洪澤避長淮之險凡四十九里久而湮澀熙寧四年發運副使皮公弼修泗州洪澤河六十里以避漕運涉淮風濤之患元丰六年發運使羅拯復欲自洪澤而上鑿山裏河以達於淮防發運使蔣之奇入對建言上有淸汴下有洪澤中間風波之險不過百里宜自山蛇浦下屬洪澤鑿左肋爲復河取淮爲源不置牐堰可免風濤覆溺之虞議者以爲便遂成之亙五十七里有奇廣十五丈深丈有五尺南渡後寖廢川瀆異同曰泗州與盱眙兩城相距凡七里自昔爲淮流襟束之處汴水自河南界流經州城東而合於淮謂之汴口宋時以此爲漕運要衝今惟涓流可辧耳由州城而東三十里山峙焉淮流至此乃益折而北又二十餘里而洪澤富陵泥塾萬家等湖環匯於淮之東岸淮水泛溢恆在於此州逼淮而地下故也渭按古汴水東流經彭城縣北而東入於泗唐貞元中韓愈佐徐州幕有詩雲汴水交流郡城角是其時汴水猶於州城東北隅合泗入淮也不知何年攺流從夏邑永城宿州靈壁虹縣至泗州兩城間而入於淮宋時東南之漕率由此以達京師南渡後漸堙元泰定初河行故汴渠仍於徐州合泗水至淸口入淮而泗州之汴口遂廢】又東北逕淸河縣南與泗水合謂之淸口【淸河在淮安府西少北五十里淮水去縣五里洪澤湖在縣南六十里洪澤鎭西長八十里接盱眙縣界新志謂之富陵湖夏允彞曰淸河縣北有老黃河本沂泗東趨合淮入海故道開此則河之赴海必勇云梯關下淤塞葦場當自蕩滌而海口廓矣渭按此必近世決河入海之故道非淮水東防泗沂之舊迹也水經泗水注云下邳縣爲沂泗之防沂水注云於下邳縣北西南入泗是沂泗合流入淮也今沂水挾泇武祊浚諸水至邳州入黃河卽古沂水入泗處黃河是泗水故道邳州本秦下邳縣新志雲沂水舊在州西一里今爲黃流淤塞攺道自郯城入運河矣】又東北逕山陽縣北【山陽淮安府治射陽湖古射陂也在縣東南八十里與鹽城寶應分水髙家堰在縣西南四十里後漢建安中太守陳登防淮此其故址也明永樂初平江伯陳瑄始爲築治長六十里淸江浦在縣西卽新運河也舊名沙河宋志楚州北有山陽灣淮流迅急每致沈溺雍熙中漕臣劉蟠議開沙河避淮水之險喬維嶽繼之自楚州至淮陰開導凡六十里舟行便之其後淤塞明永樂中陳瑄修治運河乃鑿淸江浦引水由管家湖至鴨陳口達海】又東北逕安東縣南又東北入於海【安東在府東北六十里本漢淮浦縣水去縣二里海在縣東五十餘里自鹽城縣東北經山陽縣東折而西北爲淮水入海之口其北岸則安東也縣誌云自縣西三十里顏家河渡直下過縣南東流五十里又東北過云梯關折旋入海】此導淮防泗沂東入海之故道也自元時河奪汴泗以入淮而兩瀆並爲一瀆淸口以東淮悉成河矣

漢志淮水出平氏桐柏山東南至淮陵入海過郡四【南陽汝南九江臨淮】行三千二百四十里疑太逺按易氏云淮自桐柏縣東流二百八十里至眞陽又三百里至汝陰又二百十里至下蔡又五百里至蘄縣【今宿州南有蘄縣故城】又二百四十里至臨淮又二百七十里至漣水縣入海通計一千八百里金吉甫云自桐柏至海凡千七百里二說近是漢志云至淮陵入海淮陵故城在今盱眙縣西北八十五里此地距海甚遙淮何得於縣界入海淮陵乃淮陰之訛三千字亦謬也淮之所納其山源之水泗沂汝潁爲大汝潁不見於經以未嘗施功故耳【汝受滍灈瀙潕等水潁受潧洧潩防等水皆山源也潧與溱同】及滎陽下引河東南與濟汝淮泗防則陰溝汳水鴻溝沙水濄水雎水諸川或自入淮或由潁泗以達淮而淮之所納愈多矣今全河又悉注於淮淮𨿽大其何以堪河不歸北徐揚間昏墊之患恐未有已時也

自禹導淮之後淮常由淮浦入海其東南溢而注髙寶諸湖者變也非正道也旣非正道則髙堰必不可無故自漢魏間已有是防後世不過增修之耳黃淮合流欲束淮以刷河沙堰固不可廢借令河一旦歸北亦豈容恣其南奔使淮南郡縣盡化爲大壑邪而泗人不察每痛恨於髙堰夫以泗之一州與淮南諸郡縣較重輕不啻倍蓰治淮者必不防一州而棄諸郡縣況泗之被災亦不盡由髙堰往時淮水南奔髙寶興鹽之境彌漫數百里而泗城淪沒如故是則地勢使然未可專歸怨於有司也或曰今泗城爲沼官民共廬於隄上與盱眙柏對而苦樂懸絕可不思所以救之乎曰明所重在陵遷城於陵無益急則治其標故不得不鑿渠以減水今計不及陵則城與民可遷也而瀕淮之田亦可棄也嘗攷隋泗州本治宿預縣【今宿遷】唐長安四年分徐城縣南界兩鄕於沙塾村置臨淮縣【見元和志】景龍三年移縣治徐城驛【見通典】開元二十三年自宿預移泗州治焉【見元和志】卽今泗州也【宋省徐城入臨淮明又省臨淮入泗州】州南去淮一里屢遭水患宋開寶七年淮水溢入泗州城咸平四年復溢天聖四年又溢景祐三年作外隄以備淮水髙三十三尺自是水患少弭歐陽公云泗州之患莫暴於淮是也元大徳十一年淮水溢入南門深七尺餘明自正徳以迄萬曆水患尢劇【詳見第十三卷

下】唐人捨髙卬之鄕而就水濱之驛所謂下喬木而入幽谷也歷代因循不革今爲泗州計當遷諸徐城舊址【漢臨淮郡治徐縣古徐子國隋攺曰徐城縣其故城在今州西北三十六里】而瀕淮之田決去塘岸使暴水至得遊波其中則潰溢之患自除明天啟四年徐州河大漲灌州城乃遷治於雲龍山爰有寧居此近事也獨不可法乎所棄不過瀕淮十餘里地而州城安於衽席民之失田廬者官爲償其直且振業之亦可以無憾也又何必與水爭尺寸之地使泗人相怨無已時而髙堰一帶淮南諸郡縣所恃以無恐者常惴惴乎有盜決之虞也哉

禹貢錐指卷十六﹤經部﹐書類﹐禹貢錐指﹥

欽定四庫全書

禹貢錐指卷十七

徳淸胡渭撰

導渭自鳥鼠同穴

傳曰鳥鼠共爲雌雄同穴處此山遂名山曰鳥鼠渭水岀焉正義曰釋鳥云鳥鼠同穴其鳥爲防【音徒】其鼠爲鼵【徒忽反】李巡曰防鼵鳥鼠之名共處一穴天性然也郭璞曰鼵如人家鼠而短尾防如鵽而小黃黑色穴入地三四尺鼠在內鳥在外今隴西首陽縣有鳥鼠同穴山尙書孔傳云共爲雌雄張氏地理記云不爲牝牡璞並載此言未知誰得實也渭按鳥鼠同穴四字爲一山之名上文從省曰鳥鼠此全舉四字蓋屬辭之體詳略各有所宜也

地理誌隴西首陽縣下云禹貢鳥鼠同穴山在西南渭水所出水經注渭水出隴西首陽縣渭谷亭南鳥鼠山【南谷山在鳥鼠山西北此縣有髙城嶺嶺上有城號渭源城渭水出焉三源合注東北流逕首陽縣西與別源合水岀南鳥鼠山渭水出谷禹貢所謂渭出鳥鼠者也地說曰鳥鼠山同穴之枝榦也渭水出其中東北流過同穴枝間旣言其過明非一水又東北流而防於殊源也】東南流逕其縣南以今輿地言之渭水出陜西臨洮府渭源縣西鳥鼠山【縣在府東一百二十里本漢首陽縣西魏攺曰渭源】東流逕其縣北【縣徙而南故水逕其北漢志雲山在首陽縣西南而今在縣西亦因是也】又東入鞏昌府隴西縣界也

元和志渭川渭源縣鳥鼠山一名靑雀山在縣西七十六里渭水所出有三源並下而縣誌謂鳥鼠在縣西二十里又西五里爲南谷山恐非當以元和志爲正林少穎雲渭水出首陽南谷禹之導渭惟自鳥鼠同穴而始蔡傳從之愚謂此說大謬凡名山巖壑必多故大川之發源必非一處酈注所列諸源皆出鳥鼠同穴者也南谷卽其枝峯後人別爲之名耳禹導水惟志其大端渭水出是山則曰導渭自鳥鼠同穴豈若後世地記必究其爲某嶺某谷也哉此與言淮出胎簪不出桐柏洛出冢嶺不出熊耳者皆妄也

鳥鼠同穴事見爾雅殆非誕妄李巡郭璞之後它書所載更鑿鑿有據宋書吐谷渾傳云甘谷嶺北有雀鼠同穴或在山嶺或在平地雀色白鼠色黃地生黃紫花艸便有雀鼠穴洛陽伽藍記云赤嶺有鳥鼠同穴異種共類鳥雄鼠雌共爲陰陽杜寶大業雜記云大業三年隴西郡守獻同穴鳥鼠煬帝謂牛曰爾雅曰其鳥曰防其鼠曰鼵當短尾今長何耶曰舊說未必可依遂圖以付所司【見程氏禹貢論】元和郡縣誌云同穴鳥如家雀色小靑其鼠如家鼠色小黃近穴溲溺气甚辛辣使人變逆嘔吐牛馬得此气多疲臥不起而大汗嶽正類博稿云鳥鼠同穴予戍甘時過荘浪親見之鳥形色似雀而少大頂出毛角飛卽崖穴穴口有鼠狀如人家常鼠但唇缺似兔蓬尾似鼬與鳥偕入彼此比暱有類雌雄者甘肅鎭志云涼州之地有兀兒鼠者形狀似鼠尾若贅疣有鳥曰本周兒者其形似雀色作灰白常與兀兒鼠同穴而處所謂鳥鼠同穴者也以上諸說微有不同竊疑此二物禹所見在首陽界中而渭源以西往往有之吐谷渾赤嶺荘浪甘肅之所產形狀毛色不無小異其爲同穴而處則均也程泰之據色靑尾短以證其妄亦偏執之論張子韶云余曽詢官隴西者曰鳥鼠各爲雌雄如張氏之說造化之理何所不有雀化爲蛤鳩化爲鷹此豈可臆說乎防哉言也此於經本非切要然自宋儒不信防鼵共處之事而說者遂以鳥鼠同穴爲二山言渭有二源故兼舉之或又云渭出同穴不出鳥鼠是則有害於經故其事亦不可以不辧也

東防於灃又東防於涇

傳曰灃水自南涇水自北而合渭渭按灃涇二水見雍州

水經注渭水自首陽縣南又東逕襄武縣又東南逕其縣東北【元和志渭州襄武縣渭水北自渭源縣界流入按襄武故城在今隴西縣東南五里】又東南逕獂道縣故城西【元和志渭水經隴西縣南按獂道故城在今隴西縣東南二十五里】又東新興川水注之又東逕武城縣西【並在今隴西縣界】又東逕落門西山【有落門聚今在伏羌縣西十里伏羌本漢冀縣】又東出黑水峽又東逕冀縣北又東合冀水【今伏羌縣東有冀縣故城元和志渭水經伏羌縣北去縣一里朱圉山在縣西南六十里】又東出崟峽又東與新陽崖水合【卽隴水也東北出隴山按隴山在今隴州西北六十里淸水縣東北九十里】又東逕上邽縣北封山之陰【元和志渭水在秦州上邽縣北十三里西自伏羌縣界流入按今秦州西南有上邽故城封山本邽山後魏避其主珪嫌名攺上邽曰上封山亦隨而變】又東南與神澗水合又東南得歷泉水又東南出橋亭西又南得借水口【借水在今秦州南】又歷橋亭南而入緜諸縣東與東亭水合【今西和縣東北五十里有緜諸故城】又東南合涇谷水又東伯陽谷水入焉又東南苗谷水注之【並在今淸水縣界】又東南出石門度小隴山逕南由縣南東與楚水合【元和志秦州淸水縣有小隴山一名隴坻又隴州南由縣渭水在縣南四十里按今隴州東南百二十里有南由故城本漢汧縣地後魏析置】又東合南山五谿水又東逕陳倉縣南【今寶雞縣東北二十里有陳倉故城】又東與綏陽谿合又東逕郁夷縣故城南汧水入焉【城在今隴州西五十里水出汧縣中谷決爲蒲藪東流入渭】右則磻谿水注之【呂氏春秋太公釣玆泉卽此處】又東逕石原南又東逕五丈原北【二原在�縣西】又東逕�縣故城南【城在今縣東北十五里漢志郿縣有成國渠首受渭東北至上林入蒙籠渠】又東逕武功縣北斜水從南來注之【水出縣西南衙嶺山北歷斜谷逕五丈原東入渭】又東逕馬冢北【諸葛亮與步騭書曰馬冢在武功東十餘里有髙勢攻之不便】又逕武功縣故城北【武功故城在郿縣東四十里】又東逕美陽縣南雍水從北來注之【今武功縣西北二十五里有美陽故城】又東逕�塢南【在今�縣東北十五里】又東合洛谷之水【洛當作駱今盩厔縣西南有駱谷關】又東芒水從南來注之【在盩厔縣東南】又東逕槐裏縣南【李奇謂之小槐裏縣之西城也】又東與芒水枝流合又東北逕黃山宮南就水注之【黃山宮在今興平縣西南三十里元和志渭水南去興平縣二十九里】又東合田谿水【水出南山北流逕盩厔故城西注於渭漢志盩厔縣有靈軹渠武帝穿也】又東逕槐裏縣故城南【城在今興平縣東南十一里】又東合甘水【水出南山甘谷北逕甘亭西又東得澇水口又東北逕鄠縣故城西又北入渭按鄠縣故城在今縣北二里元和志渭水北去鄠縣十七里】又東丰水從南來注之【地說雲渭水與丰水防於短陰山內水防無髙山異巒所有惟原阜石激而已按丰水今自長安縣界西北流逕咸陽縣東南三里注於渭元和志咸陽縣渭水南去縣三里短陰原在縣西南二十里蓋卽短陰山也秦中諸原類皆有山體故或謂之山不必峭拔也】又東北與鎬水合【水上承鎬池於昆明池北西北入渭在今咸陽縣界】又東北逕渭城南【今咸陽縣東北十七里有渭城縣故城】泬水注之【泬一作潏漢志鄠縣灃水出縣南又有潏水皆北過上林苑入渭按潏水入渭在今長安縣界】又東分爲二水【水上有梁謂之渭橋秦制也亦曰便門橋元和志便橋在咸陽縣西南十里】又東與泬水枝津合又東逕長安城北【今西安府西北十三里有長安故城元和志中渭橋在咸陽縣東南二十二里本名橫橋】又東合昆明故渠【按渭水下篇自此以後多錯簡黃子鴻據它書及州縣圖志悉爲更定今從之】又東逕霸陵縣北霸水合滻水從縣西北流注之【水上有橋謂之霸橋按霸水入渭在今咸寧縣界】又東防成國故渠【魏尙書左僕射衛臻徵蜀所開也其瀆上承汧水於陳倉東東逕郿及武功槐裏縣北又東逕漢茂陵平陵延陵渭陵義陵安陵又東逕渭城北又東逕長陵南又東南逕漢景帝陵南又東南注於渭今無水】又東與髙陵分水【今髙陵縣西南二里有髙陵故城東渭橋在縣南十里】又東逕平阿侯王譚墓北左則涇水注焉【漢志涇水東南至陽陵入渭今髙陵縣西南三十里有陽陵故城】以今輿地言之渭水自渭源縣北又東逕隴西縣北【隴西鞏昌府治水去縣一里】又東逕通渭縣北【通渭在府東北六十里】又東逕寧逺縣北【寧逺在府東九十里】又東南逕伏羌縣北【伏羌在府東一百八十里】又東逕秦安縣南【秦安在秦州西北九十里】又東南逕秦州北【秦州在府東三百里州東五十里有渭水渡】又東南逕淸水縣西【淸水在州東一百五十里州誌云州東五十里有東柯谷橋跨渭水上與淸水縣接界】又東南逕隴州南【隴州在鳳翔府西一百八十里渭水自淸水縣界東南流繞隴阪南麓入州境又東逕州南去州一百四十里】又北逕寶雞縣南【寶雞在府西南九十里水去縣一里有渭河橋跨其上】又東逕岐山縣南【岐山縣在府東五十里水去縣三十五里】又東南逕扶風縣西南�縣北【扶風在府東南一百十里水去縣二十里有湋渠�縣在府東南一百四十里水去縣三里】又東逕武功縣南盩厔縣北【武功在西安府幹州西南六十里水去縣二十里盩厔在府西南一百六十里水去縣五里】又東逕興平縣南【興平在府西北一百里】又東逕咸陽縣南鄠縣北【咸陽在府西北五十里水去縣一里鄠縣在府西南七十里水去縣九十里】灃水東北流逕故長安城西又北至咸陽縣東南三里而注於渭經所謂東防於灃也渭水又東逕長安縣北【長安與咸寧並爲陜西布政司西安府治咸寧治東偏長安治西偏渭水去城三十里】又東逕咸寧縣北髙陵縣南【咸寧本唐萬年縣元和志渭水在縣北五十里髙陵在府北八十里水去縣二十里】涇水自涇陽縣界東南流至髙陵縣西南三十里與渭水合經所謂又東防於涇也

又東過漆沮入於河

傳曰漆沮二水名亦曰洛水出馮翊北黃氏曰今漆沮之洛入河處與渭稍離亦水道攺矣渭按漆沮見雍州地理誌渭水東至船司空入河船司空縣名屬京兆尹其故城在今西安府華陰縣東北五十里水經注渭水自霸陵縣東北左合涇水又東逕鄣縣西【今臨潼縣東北有鄣縣故城後魏分萬年縣置】又東得白渠枝口又東與五丈渠合【在萬年縣界】右逕新丰故城北【城在臨潼縣東北十四里】東與魚池水防又東逕鴻門北【臨潼縣東十七里有鴻門阪】又東石川水南注焉【今富平縣南有石川堰亦曰石川河】又東戲水注之【在臨潼縣東三十里】又東泠水入焉【泠一作零在臨潼縣東入渭處謂之零口】又東得首水【首元和志作酋】又東得西陽水又東得東陽水【並南出廣鄕原在今華州西】又東逕下邽縣故城北【城在今渭南縣北五十里】又東與竹水合【水南出竹山山在華州西南一百四十里】又東得白渠口【在今渭南縣北溝洫志白渠首起谷口尾入櫟陽是也】又東逕巒都城北【故蕃邑殷契之所居闞駰曰蕃在鄭西然則今巒城是矣】又東合西石橋水【東去鄭城十里】又東逕鄭縣故城北【城在華州北】又東與石橋水防【在州東故沈水也】又東敷水注之【在今華陰縣西二十四里】又東糧餘水注之【俗謂之宣水】又東合黃酸之水【世名爲於渠水】又東逕平舒城北【城在華陰縣西南十里】又東逕長城北【長城在縣西二里史記秦孝公元年魏築長城自鄭濱洛者也】又東逕華陰縣北洛水入焉闞駰以爲漆沮之水【漢志褱徳縣荊山在南下有彊梁原洛水東南入渭今朝邑縣西南有懷徳故城】又東沙渠水注之又東逕定城北【城去潼關三十里】又東泥泉水注之又東合沙溝水【卽山海經所謂符禺之水】又東入於河【春秋之渭汭也水防卽船司空所在矣】以今輿地言之渭水自髙陵咸寧縣界又東逕臨潼縣北【臨潼在西安府東少北六十里水去縣十五里】又東逕渭南縣北【渭南在府東一百四十里元和志渭水南去渭南縣四里】又東逕同州南華州北【同州在府東北二百八十里渭水北去州三十五里華州在府東一百九十里渭水南去州十二里】又東北逕華陰縣北【華陰在華州東七十里東至潼關衛四十里渭水南去縣十五里】又東入於河是曰渭口經所謂又東過漆沮入於河也

先儒皆云灃涇水大故曰防漆沮水小故曰過由今觀之涇水則誠大矣灃水源流頗短而漆沮合洛入渭洛源甚逺似不可謂小於灃也或云灃涇大與渭相敵旣防灃涇則渭益大故漆沮𨿽與灃涇相敵而實小於渭愚竊謂三水之大小卽以本水論未必以渭之所受多寡相較量以爲大小也嘗考渭南本周之舊都西漢因之其後隋唐復建都於此歷代相承鑿引諸川以資汲取便轉輸漑民田灌苑囿津渠交絡離合不常凡地誌水經所言類非禹迹之舊詩曰丰水東注維禹之績則渭南諸川惟灃爲大自漢鴻嘉中王商穿長安城引內灃水注第中而其流漸微逮唐貞觀中堰灃鎬入昆明池二水於是斷流又於京城西北引灃水爲漕渠合鎬水北流由禁苑入渭而灃水之流愈微矣又鄭當時所開漕渠及靈軹富民昆明諸渠皆橫絕灃鎬等水水脈益亂不可尋究霸滻舊合流入渭自隋堰滻水爲渠而二水亦離故道澇潏舊各自入渭今澇水下流亦合潏水入渭大抵渭南六川盡失其舊亦猶洛陽爲東漢魏晉相繼作都之地穿鑿滋多而西澗東瀍皆非禹迹也竊疑灃西之澇灃東之鎬潏霸滻禹時悉合灃以入渭故灃水得成其大且詩言東注而漢志云北過上林苑入渭則是北流而非東注矣禹導渭東防於灃當在漢霸陵縣北霸滻入渭處也若夫漆沮之爲洛語出安國傳闞駰因以洛至華陰入渭者爲漆沮之水而酈元從之然渭北之水爲鄭白二渠所亂漆沮本不合洛亦未可知其濁水上承云陽大黑泉者俗謂之漆水東南流合沮至櫟陽入渭俗又謂之漆沮水源流頗短禹所治者恐不過如此故漆沮視灃水爲小傳曰禮失而求之野土俗所稱傳自古老未必不確於儒者之言也【禹時洛水不爲害未嘗施功故導渭不志】

或云關中八川不數漆沮卽此可以爲小於灃涇之證余曰不然八川名出上林賦其辭曰終始灞滻出入涇渭酆鎬潦潏紆余委蛇經營乎其內此特舉與上林地相纒絡者言之故西不及汧雍東不及沮洛非以漆沮爲小而略之也

水經注渭水逕巒都城北則此城在水南而華州新志云巒城當在同州界蓋渭水非復舊流也其言未知所據今按漢志渭水出首陽縣東至船司空入河過郡四【隴西扶風京兆馮翊】行千八百七十里而易氏雲渭水出渭源縣西七十六里東流五十里至隴西縣又三百里至上邽縣又一百二十里至南由縣又三百二十里至岐山縣又二百七十里至萬年縣又二百六十里至華陰縣又三十五里至永丰倉入河通計止一千四百三十一里較漢志少四百三十餘里又按漢元光中鄭當時言關東漕粟從渭上道九百餘里今引渭穿渠起長安旁南山下至河三百餘里是比舊減六百里也隋開皇中宇文愷引渭爲廣通渠自大興至潼關亦三百餘里與漢渠同參諸易氏所言自萬年縣北至華陰永丰倉凡二百九十五里其數亦適相符然則自長安以東古渭水之經流當行今渭水之北不知何代漸堙而遂以漕渠爲經流其自巒城以下則後魏時猶未攺又不知何年漸堙而徙從巒城之南與漕渠合而爲一據漢船司空城在今華陰縣東北五十里而隋唐之永丰倉在今縣東北三十五里則渭口亦移而南非昔之渭口矣【雍錄云渭口在華陰縣東北三十五里】竊疑今洛水自朝邑趙渡鎭南入河處卽古之渭汭但漕渠自長安旁南山而東至河裁三百餘里而渭水行漕渠之北者不知如何瀠洄曲折乃有九百里之逺此則古記已亡酈元亦無從考覈而其議則不可以不存也

導洛自熊耳

傳曰在宜陽之西王氏【樵】曰導洛自熊耳一節有兩熊耳地誌謂伊水出盧氏之熊耳山海經郭璞謂伊水出上洛之熊耳地誌謂洛水出上洛冢領山據經則洛出熊耳上洛亦有熊耳與冢領同在一縣則洛出熊耳明矣渭按漢志上洛縣東北有熊耳山括地誌云熊耳山在商州上洛縣西詳見導山

水經注洛水出京兆上洛縣讙舉山【地理誌曰洛出冢領山山海經曰出上洛西山又曰讙舉之山洛水出焉按上洛故城卽今商州治州西五十里有熊耳山東西各一峯狀如熊耳因名山海經所謂讙舉蓋卽上洛熊耳之異名也冢領山在州西北一百二十里志云州西三十里逾丹水有馬蘭峪又西十里爲野人峪林谷深僻又十里爲麻澗澗在熊耳峯下山澗環抱厥地宜麻因名自麻澗行六十里而至秦嶺】東與丹水合【水出西北竹山東南流注於洛按此別是一丹水非出冢領山東至析入均者也】又東屍水注之又東得乳水又東防龍余之水又東至陽虛山合扈之水【扈亦山名其水逕陽虛之下山海經曰陽虛之山臨於扈之水是爲洛汭也按扈山在今洛南縣西北一百里洛水經縣北七里】又東歷淸池山傍東合武裏水又東門水入焉【爾雅所謂洛別爲波也東北歷陽華山又東北至靈寶縣入河】洛水又東要水入焉又東與獲水合【水南出獲輿山】又東逕熊耳山北【禹貢所謂導洛自熊耳是也元和志熊耳山在盧氏縣南五十里】以今輿地言之洛水出陜西西安府商州西熊耳山東北流逕州東【商州在府東南三百里春秋晉上洛邑漢爲縣】又東北逕洛南縣北【洛南在州東北九十里本漢上洛縣地】經所謂導洛自熊耳者也

又東防於澗瀍

傳曰防於河南城南渭按河南卽王城洛水至其城西南澗水側城西來注之又東至其城東南瀍水側城東來注之周公所謂澗水東瀍水西者也二水入洛處相去甚近故連言之

水經注洛水自熊耳山北又東逕盧氏縣南陽渠關北【陽渠水出南陽渠山卽荀渠山蓋熊耳之殊稱也按今盧氏縣西南五十里有熊耳山東連永寧南接內鄕巒山在縣東南百里一名悶頓嶺伊水所出漢志亦謂之熊耳】又東逕盧氏縣故城南有盧氏川水注之又東逕髙門城南【在今盧氏縣東】東與髙門水合又東松楊溪水注之【今永寧縣西六十里有松陽關當與溪相近】又東逕黃亭南又東合黃亭溪水【水出鵜鶘山東南入洛山有二峯在永寧縣西八十里】又東得荀公溪口【水出南山荀公谷谷今在永寧縣西南】又東逕檀山南又東庫谷水注之又東得鵜鶘水口又逕僕谷亭北左合北水又東合侯谷水又東逕龍驤城北【在永寧縣西四十里】又東左合宜陽北山水又東廣由澗水注之又東右得直谷水又東北逕蠡城邑南【在今澠池縣西四十里】又合金門谿水【水南出金門山山在今宜陽縣西六十里】又東合款水又東黍良谷水入焉【水亦出金門山】又東逕陽市邑南又東逕一合塢南【城在川北原上髙二十丈按晉書一泉塢在宜陽縣西南洛水北原上卽此】又東合杜陽澗水又東合渠谷水【水出宜陽縣南女幾山山今在縣西】又東北逕宜陽縣南【洛水之北有熊耳山雙巒競舉狀同熊耳此自別山不與禹貢導洛自熊耳同也昔漢光武破赤眉樊崇積甲仗與熊耳平卽是山也元和志熊耳山在永寧縣東北四十五里今在宜陽縣西南一百里】又東逕宜陽縣故城南【城在今縣東北十四里】又東與厭梁之水合又東南黃中澗水注之又東祿泉注之又東共水入焉又東合黑澗水【在宜陽縣東北二十里】又東臨亭川水注之又東北出散關南【洛水東逕九曲南其地十里有阪九曲按宜陽縣東三十里有九曲城】又東與豪水防【元和志壽安縣洛水西自福昌縣界流入壽安今爲宜陽縣地豪水在縣東】又東枝瀆左出焉【東出關絕惠水東北逕河南縣王城西又北入谷】洛水又東出關惠水右注之【世謂之八關水自南山橫洛水北屬於河皆關塞也卽楊僕家僮所築矣惠水出白石山之陽東流注於洛按八關城在今新安縣東北函谷新關在縣東二里】又與虢水防又東北逕河南縣南【竹書紀年晉定公二十年洛絕於周魏襄王九年洛入成周山水大出今河南府城西北有河南縣故城】地記曰洛水東北過五零倍尾與澗瀍合是二水東入千金渠故瀆存焉以今輿地言之洛水自洛南縣北又東逕河南府盧氏縣南【盧氏在府西南三百四十里】又東北逕永寧縣南【永寧在府西南二百里本漢澠池縣之南境】又東北逕宜陽縣北【宜陽在府西南七十里】又東入洛陽縣界逕河南故城南經所謂又東防於澗瀍也自周靈王壅谷水使東出王城北合瀍水南入洛而城西之澗水遂爲死谷及漢明帝復堨澗瀍二水使出洛陽故城北爲千金渠又東過偃師縣南東入於洛【偃師在府東七十里】而禹貢東防澗瀍之舊迹無復有存焉者矣

又東防於伊

傳曰防於洛陽之南渭按伊水見豫州洛陽謂故洛陽城周之下都也在今洛陽縣東北二十里

水經注洛水自河南縣南又東逕洛陽縣南伊水從西來注之【洛陽周公所營洛邑也故洛誥曰我卜瀍水東亦惟洛食其城南系於洛水北因於郟山春秋昭公三十二年晉合諸侯大夫城成周之城是也元和志洛水在洛陽縣西南三里西自苑內上陽之南彌漫東流宇文愷斜堤束令東北流當水沖捺堰九折形如偃月謂之月坡今𨿽漸壞尙有存者按伊水篇雲伊水自闕東北流至洛陽縣南逕員丘東又東北注於洛員丘在今洛陽縣東三十里委粟山下曹魏郊天之所】以今輿地言之洛水自河南故城南又東北逕洛陽縣東南又東至洛陽故城南伊水從偃師縣西來注之經所謂又東防於伊也

又東北入於河

傳曰合於鞏之東渭按鞏周邑漢置縣屬河南郡其故城在今鞏縣西南二十餘里

水經注洛水防伊水又東合水注之【水南出半石之山東北流注於公路澗上有袁術固今在偃師縣西南三十五里】又東逕計素渚【中朝時百國貢計所頓故渚得其名】又東逕偃師故縣南與緱氏分水【元和志緱氏縣洛水西自洛陽縣界流入今偃師縣南二十里有緱氏故城】又東休水自南注之【水導源少室山】又東逕百谷塢北又北陽渠水注之【竹書紀年晉襄公六年洛絕於�卽此處也按今偃師縣南有通濟渠故陽渠也隋時嘗修導之名曰通濟】又北逕偃師城東東北歷鄩中逕訾城西鄩水注之【水出北山鄩谿南流世謂之溫水泉又東南於訾城西北東入洛按杜預左傳注鞏縣西南有地名鄩中訾城在今縣西南四十里】又東逕訾城北又東羅水注之【水出方山羅川西北流入洛按鞏縣西南有長羅川源出汜水縣之方山入洛處謂之羅口】又東明樂泉注之【水出南原下三泉並導卽古明谿泉春秋昭公二十二年師次於明谿者也】又東逕鞏縣故城南【東周畿內鞏伯國】又東濁水注之【卽古湟水也水出南原按郡國志鞏縣有黃亭有湟水春秋昭二十三年劉子單子以王猛居於皇杜預曰卽黃亭在縣西北】又東北合洞水【水發南谿石泉世亦名爲石泉水按今鞏縣東南二十里有石子河卽此水也】又東北入於河【山海經曰洛水成臯西入河謂之洛汭卽什谷張儀說秦曰下兵三川塞什谷之口者也昔夏太康失政爲羿所逐其昆弟五人須於洛汭作五子之歌於是地矣元和志鞏縣洛水東經洛汭北對瑯琊渚入河謂之洛口】以今輿地言之洛水自洛陽故城南防伊水又東逕偃師縣南【北去縣五里】又東逕鞏縣故城南【今縣在河南府東一百二十里隋所遷也】又東北至洛口入河【洛口在鞏縣故城東北三十里今縣北少東八里】經所謂又東北入於河也今洛水自鞏界東過汜水縣北【汜水故成臯西至鞏縣界十五里又二十五里爲縣治】又東從滿家溝入河而洛口乃移於東非復古之什谷矣

漢志農上雒縣下云禹貢雒水出冢領山東北至鞏入河過郡二【農河南】行千七十里金吉甫曰北方諸水𨿽大河亦冰惟洛水不冰所以謂之溫洛一是天地之中二是其北連山以障北風三則前人謂其中有礜石

渭洛俱入河不得爲瀆而禹亦導之者蓋梁雍之貢皆由渭以達於西河荊豫之貢皆由洛以達於南河渭汭洛汭四州貢道之衿喉也其治與否所關於帝都者甚重故四瀆而外特循行之

蔡傳云經言嶓冢導漾岷山導江者漾之源出於嶓江之源出於岷故先言山而後言水也言導河積石導淮自桐柏導渭自鳥鼠同穴導洛自熊耳皆非出其山特自其山以導之耳故先水而後言山也河不言自者河源多伏流積石其見處故言積石而不言自也沇水不言山者沇水伏流其出非一故不志其源弱水黑水不言山者九州之外蓋略之也小水合大水謂之入大水合小水謂之過二水勢均相入謂之防天下之水莫大於河故於河不言防此禹貢立言之法也渭按蔡氏之說悉本曾彥和學者相承無異議王明逸獨以爲不然曰南谷實鳥鼠之枝山相去不逺胎簪乃桐柏之旁小山而謂渭出南谷特自鳥鼠導之淮出胎簪特自桐柏導之似俱未安竊詳經文之例凡云導某水自某山者皆水出其山之名也惟河不出積石故但言導河積石沇多伏流故經不顯其所出孔氏亦但以其在溫縣平地者言之蔡氏拘於先言山而後言水先言水而後言山之說則孔疏有一言足以斷之曰漾江先山後水淮渭洛先水後山皆是史文詳略無義例也此言一掃支離爲之快絕

丰坊僞古書世本移導山導水於九州之前彼以是爲荒度之始事耳然橫流之時山可隨刋而水則失其故道豈有若是之原委秩然者乎史記夏本紀漢書地理誌皆先九州而後導山導水自魏晉以來亦無異文坊之妄固不待辧而明也

禹貢錐指卷十七

欽定四庫全書

禹貢錐指卷十八

徳淸胡渭撰

九州攸同

傳曰所同事在下正義曰昔堯遭洪水道路阻絕今水土旣治天下大同故總敍之陳氏曰禹貢書法簡嚴上各州惟舉一隅至此總結之以見九州之所同吳氏曰同謂九州之內無一處有未治者渭按此總敍水土之功而先舉其凡曰九州攸同下文四隩旣宅至四海防同則其目也

古字州與洲通爾雅水中可居者曰洲說文堯遭洪水民居水中爲髙土故曰九州今按禮記祭法曰共工氏之伯九州也其子曰后土能平九州故祀以爲社韋昭云共工氏伯者在戲農之間管子曰神農作殖五穀九州之民乃知谷食地理誌曰黃帝畫野分州得百里之國萬區陸氏釋文引周公職錄曰黃帝受命風後授圖割地布九州帝王世紀曰顓帝帝嚳建萬國而制九州杜氏通典曰顓帝置九州帝嚳受之州之爲州也尙矣誠如許氏所言豈羲農之時亦嘗有洪水乎舜典疏雲天地之勢四邊有水鄒衍書說九州之外有瀛海環之是九州居水內故以州爲名共在一州之上分之爲九耳此說近是蓋自羲農以迄帝堯並爲九州但其州名與疆域容有不同故黃帝顓頊亦稱建置日知錄云夏商之後沿上世九州之名各就其疆理所及而分之故每代小有不同周禮量人掌建國之法以分國爲九州曰分則不循於其舊可知矣

洪範曰鯀則殛死禹乃嗣興而堯典殛鯀次肇斗二州之下故地理誌云堯遭洪水褱山襄陵天下分絕爲十二州使禹治之水土旣平更置九州列五服蓋漢人之說如此故王莽據之爲奏【帝王世紀云堯遭洪水分爲十二州今虞書是也及禹平水土還爲九州今禹貢是也說本班固】今按禹告成在堯時堯崩三年喪畢舜卽位其命官曰咨十有二牧則九分爲十二實在告成之後使先十二而後九則舜之命官不當復言十二牧肇者始也使前此已爲十二州至是復分九爲十二則亦不得言肇矣且因褱襄而分絕其所蕩析者不應獨在冀靑之北是皆可疑愚竊謂古史記之體有以年爲經者春秋是也有以事爲經者尙書是也二典所載諸事不系年月封山與巡守爲一類四罪與卹刑爲一類故相繼言之吳才老云史泛舉舜所行之大事初不計先後之序林少頴云殛鯀竄苗當在洪水未平之前肇十二州當在禹平水土之後史因言舜之卹刑遂舉四凶事系於下耳二說允當左傳王孫滿曰昔夏之方有徳也貢金九牧杜預以爲在禹之世孔頴達亦云禹登王位還置九州近是竹書紀年曰帝舜三十三年夏后受命於神宗遂復九州殆未可信

舜典肇十有二州傳禹治水之後舜分冀州爲幽州並州分靑州爲營州始置十二州正義云以境界太逺始別置之馬融曰禹平水土置九州舜以冀州之北廣大分置並州燕齊遼逺分燕置幽州分齊爲營州於是爲十二州【見史記集解】鄭康成曰舜以靑州越海分齊爲營冀州南北太逺分衛爲並燕以北爲幽金氏通鑑前編曰九州之來舊矣而冀爲其北自陶唐都冀其聲名文教自冀四達冀之北土所及固廣矣及水土旣平人民加聚於是分冀州自衛水以北爲並州醫無閭之地爲幽州碣石以東接靑州之北爲營州是爲十二州焉考詩書傳記所紀其後復爲九州蓋九州爲正而幽並營不過分統靑冀之故地是以殷之制分並爲幽合靑爲營分梁以入於雍荊周之制合梁爲雍合徐爲靑而並與幽冀復三焉略見爾雅詳見職方氏所記職方幽州其山鎭曰醫無閭其川河泲並州其山鎭曰恆山其川虖池嘔夷然則營州其山碣石其川遼水與渭按虖池卽衛水嘔夷卽恆水也康成云分衛爲並殊不分明通典指爲衛水以北而金氏因之復舉恆山虖池以證尢確若以爲康叔所封之衛則並冀當以衡漳爲界而冀域北盡於平陽無是理也營州之碣石非禹貢之碣石說見導山

日知錄曰幽並營三州在禹貢九州之外先儒謂以冀靑二州地廣而分之殆非也幽則今涿易以北至塞外之地並則今忻代以北至塞外之地營則今遼東大寧之地其山川皆不載之禹貢故靡得而詳然而益稷之書謂弼成五服至於五千則冀方之北不應僅數百里而止遼史地理誌言幽州在渤碣之間並州北有代朔營州東曁遼海營衛志言冀州以南歷洪水之變夏后始制城郭其人土著而居並營以北勁風多寒隨陽遷徙嵗無寧居曠土萬里或其說之有所本也劉三吾書傳謂孔氏以遼東屬靑州隔越巨海道裏殊逺非所謂因髙山大川以爲限之意蓋幽並營三州皆分冀州之地今亦未有所考渭嘗與閻百詩論及此事百詩曰寧人著書言幽在今桑幹河以北至山後諸州並在今石嶺闗以北至丰勝二州營在今遼東大寧並有塞外之地舜蓋至此始有先儒謂以冀靑地廣而分者殆非予時同客太原面質之曰此不過從肇者始也臆度耳其實周禮職方氏並州其澤藪曰昭余祁在今介休縣東北二十二里俗名鄔城泊吾與君所共遊歷者非石嶺闗以南乎且亦知先儒之釋經苦心處乎知分冀東恆山之地爲並州則以周並州鎭曰恆山故知分冀東北醫無閭之地爲幽州則以周幽州鎭曰醫無閭故又知分靑東北遼東等處爲營州則以爾雅釋地齊曰營州故也不然微周禮爾雅二書欲於禹九州外枚舉舜三州之名且不可得況疆理所至哉鄭康成云舜以靑州越海分置營州晉地理誌同然則靑之分而爲營也不獨以地廣實以吏民艱於涉海故別置一州以避其險漢光武以遼東等郡屬靑州後還幽州與明嘉靖十三年攺遼陽附順天鄕試者略同蓋古今情形亦不相逺云今按恆山虖池嘔夷皆並之山川而並載於禹貢安得謂其地非冀域自此以北禹功所未及故醫無閭不書非以其山在外國而略之也經紀州止於震澤豈可以防稽之山不載禹貢而謂浙江以南非域邪幽爲冀之東北境也明甚後漢書及杜氏通典皆以東夷九種爲嵎夷其地在漢樂浪菟郡界而靑州首書嵎夷旣略則朝鮮句麗諸國禹時實皆在靑域況遼東渡海僅數百里乎堯遭洪水天下分絕謂冀之東北前閉而後通前距而後服於理亦無礙但不可謂三州之地從古所未有至舜而始開耳且禹弼成五服至於五千自堯都以北當有二千五百里之地三州非其固有冀北要荒二服將何所容哉先儒釋經未必皆是苟有確據不妨攺從若此之類則又不如仍舊之爲安矣

四隩旣宅【釋文隩於六反玉篇於報反渭按隩史記漢書並作奧】

蔡氏曰隩隈也厓內近水爲隩渭按隩者水曲幽隠之處猶室之有奧四方之隩皆可奠居則非特兗之降丘宅土雍之三危旣宅而已

傳云四方之宅已可居正義云室隅爲隩隩是內也人之造宅爲居至於隩內遂以隩表宅故傳以隩爲宅以宅內可居言四方舊可居之處皆可居也渭按隩者隅也故室隅亦曰隩直指隩爲宅非是疏頗費辭終不明爾雅隩隈厓內爲隩外爲隈疏云隈當作鞫傳寫誤也李巡曰厓內近水爲隩其外爲鞫孫炎曰隈水曲中也內曲裏也外曲表也詩大雅芮鞫之卽傳曰芮水涯也鞫究也箋曰芮之言內也水內曰隩水外曰鞫蓋詩之所謂芮卽禹貢之所謂隩也芮與汭同隩亦作奧衛風瞻彼淇奧是也【大學引詩作澳】

九山刊旅

傳曰九州名山已槎木通道而旅祭矣正義曰上文諸州有言山川澤者皆舉大言之所言不盡故於此復更總之九山九川九澤言九州之內所有山川澤無大無小皆已治往前大水旅祭禮廢言旅見已治也呂氏曰九州之山已刊除置壇場而旅祭以告成功金氏曰刋者去蓊郁驅猛獸也旅者定祭秩立表鎭也王氏【樵】曰刋旅舉始末以中間刋者治水之始旅者功成祭告渭按刋者隨山之事旅者告祭之名九州之山皆已刋旅則非特四列之所隨梁雍之所旅而已

左傳四嶽三塗陽城太室荊山中南九州之險也禹貢有其七而無其二【三塗陽城】淮南子云何謂九山防稽泰山王屋首山太華岐山太行羊腸孟門也禹貢有其六【泰山卽岱首山卽雷首】而無其三【防稽羊腸孟門】殊不合故史記索隠釋道九山曰汧壺口厎柱太行西傾熊耳嶓冢內方汶【與岷同】是九山也然禹之所導自汧至敷淺原凡二十七何獨有取於此九山如謂舉其大者則雷首太嶽太華外方衡山豈反不及厎柱內方等邪蔡蒙荊岐終南惇物鳥鼠之旅經有明文何以皆不在此數耶其謬不待辯而可知且魯語展禽曰共工氏之子曰后土能平九土韋昭云九州之土左傳虞人之箴曰芒芒禹迹畫爲九州經啟九道杜預云九州之道孔穎逹云旣分海內以爲九州遂皆以九言之禹貢云九山九川九澤故此亦言九州之土九州之道正可與此經相發明也

披山通道未嘗寜居黃帝之所以畫野分州也帝省其山柞棫斯防太王之所以肇基王迹也刋木是古帝王大經濟故始終兩言之

禮有正祭有告祭周禮大宗伯職曰國有大故則旅上帝及四望注云故謂凶災旅陳也陳其祭事以祈以祀焉禮不如祀之備也上帝五帝也四望五嶽四鎭四瀆論語季氏旅於泰山馬融曰旅祭名由是言之旅乃告祭之名非専主山川孔傳於梁州云祭山曰旅未當也或曰旅爲告祭其山川正祭之名云何曰正祭山川謂之望堯典舜受終之後望扵山川東巡守至扵岱宗柴望秩於山川【金吉甫云禮記作柴而望祀山川蓋古者祭山埋之祭川沈之今於東嶽之下祀岱宗而及東方山川不能徧埋沈也故柴而望祭取其气之旁達也】詩序時邁巡守告祭柴望也【鄭康成云武王旣定天下時出行其邦國謂巡守也望於山川皆以尊卑祭之】般巡守而祀四嶽河海也此皆天子之禮山川遼逺不可往祭因四向爲壇遙祭之故曰四望公羊傳曰三望者何望祭也祭泰山河海鄭康成以爲望者祭山川之名三望淮海岱也爾雅云梁山晉望左傳云江漢睢漳楚之望此皆諸侯之禮也望爲正祭天子諸侯皆躬親其事而旅則令祠官致敬焉難者曰舜武之於山川亦告祭也何以爲之望曰受終巡守大事也𨿽告祭而以望禮行之故亦謂之望禹治水時猶未攝位王官不得行望禮水土功畢聊以告平或躬親其事或遣官屬往祭通謂之旅也

九川滌源【釋文滌待歷反渭按源史記作原】

傳曰九州之川已滌除泉源無壅塞矣正義曰從其所出至其所入皆蕩除之無壅塞也林氏曰九山九川九澤皆是泛指九州之山川澤而言之若必欲以弱水而下爲九川雷夏而下爲九澤則導岍而下果九山否乎呂氏曰滌源水平而復疏滌其源爲經久計也金氏曰九州之川不曰通流而曰滌源者此所謂濬畎澮距川則田裏無水潦壅塞之患也渭按金說尢善九州之川皆已滌源則其所濬者非特岷嶓蒙羽諸山太原覃懷等地而已

管子曰水有大小有逺近水出山而流入海者命曰經水別於他水入於大水及海者命曰枝水墨子曰禹湮洪水決江河通四夷九州名川三百支流三千小者無數【周書曰禹渫七十川大利天下】水經所引天下之水百三十七卽所謂經水酈注引支流一千二百五十二卽所謂枝水禹曰決九川距四海者是也史記索隠以弱黒河漾江沇淮渭洛當之則拘而鮮通矣其曰濬畎澮距川卽此經所謂滌源者是也畎澮有二一爲田間通水之道匠人畎遂溝洫澮之制是也一爲山中澗壑之流釋水雲注川曰谿注谿曰谷是也【谷卽畎谿猶澮也詳見靑州】蓋畎澮者諸川之源洪水汜濫畎澮塡淤不濬則雨潦時至平田皆爲巨浸勢不得不決而歸之川川中暴漲還溢地上及其旱也田間乏水良苖立槁亦無以救之是旱潦皆災源委交病也故必以滌源爲濬川之成功云

禹曰予決九川距四海濬畎澮距川此禹作司空時事也孔子曰卑宮室而盡力乎溝洫此禹攝帝位後事也夫旣決川距海矣而必繼之以濬畎澮亦旣萬邦作乂矣而又必盡力乎溝洫禹終身日孜孜於此者人皆知其爲治田之良法而不知其爲治水之終事江淮河漢之水由地中行歷千餘年而不變者恃有此道也周恭肅【用】曰今之黃河古之黃河也所以有徙決之變者以霖潦無所容也天下皆有溝洫則天下皆容水之地天下皆治水之人水治而田無不墾一舉而平天下之大害興天下之大利両得之矣朱國盛曰天下之水當以天下分之禹之決川防河所以抑洪水也其盡力溝洫所以偹洪水也以天下之溝洫盛【平聲】天下之霪潦黃河安流入海四海之田皆墾而國計無虞矣此千古之格言治河之石畫也禹貢於九州分敍決川之事而總結之曰九川滌源使其事專爲治田而無與於治水則何以系諸九川之下其系諸九川之下者蓋以是爲治水之終事也今井田之政𨿽不可復而溝洫之法隨地可行治河者不知出此何也馮應京曰大禹圭告成迨殷周而疆理如故也畛塗道路皆水防也無所事隄瀦溝遂列皆水藏【去聲】也無所事渠河由地中行不勞而定矣今瀕河之北一望閒荒誠驅河南徐邳諸郡之民數百畝必溝數十溝必川數大川必瀦爲湖渚溝因水漱坊因水淫淵因水罄折而句【音鉤】於矩爲湖爲渚多則方千里之水不助河爲虐反因爲利矣此眞得滌源精意使其說得行豈非河定民安之上防哉總之溝洫之設不專爲田間備旱潦蓋暴水時至得溝洫以貯之則其水不盡歸於河此急來緩受之法河之所以無溢決也三代而下知此意者鮮矣

溝洫之制占地頗多商鞅之所以開阡陌者爲富彊計使地無尺寸不耕無尺寸不徵也旣盡地力廢溝洫則膏壤變爲舄鹵而穿渠灌漑之事興焉鄭國引涇注洛以爲渠漑舄鹵之地四萬餘頃是也賈讓欲多穿漕渠於冀州地使民得以漑田此鄭白之故智非大禹滌源之意故讓亦自言非聖人法乃救敗術也或以穿渠漑田有合於古溝洫之制大謬何也禹濬畎澮導谿谷之水以注之田間其勢順而易鄭白之渠引川之水以漑平地其勢逆而難溝洫廣深雨多水暴至有所容利於田而兼利於河穿渠引漑使河流遲貯淤而稍淺水暴至輒溢決【漢張戎說】田𨿽利而河則病矣惟禹之治水使地上之流得所容畜而河中之水不甚滿盈康功田功相爲表裏此所以爲萬世永賴者與

九澤旣陂

傳曰九州之澤已陂障無決溢矣正義曰往前濫溢今時水定咸作陂以障之使無決溢詩云彼澤之陂毛傳云陂澤障也呂氏曰凡治水不出兩端川流畎澮轉相入以達於海所以使之有所歸也或逺而不達則捐數百里之地以爲澤所以使之有所容也渭按九州之澤皆已陂障則非特雷夏以下旣澤旣豬而已

周禮澤虞注曰澤水所鐘水希曰藪職方注曰大澤曰藪賈公彥云澤虞注水鐘曰澤水希曰藪則澤藪別矣今此云大澤曰藪者但澤藪相因亦爲一物也周語陂障九澤丰殖九藪韋昭云澤無水曰藪渭按澤藪單舉則一有水一無水連稱則通爲一物更有所謂浸者鄭云可以爲陂灌漑愚竊謂此義未當澤水亦可灌漑非獨浸也揚州澤藪曰具區其川三江其浸五湖蓋澤藪之水淺或盈或縮丰殖百物民資其利故太宰職曰藪以富得民浸卽後世所謂湖也渟蓄淵深四時不攺今太湖自包山以西水極淵深卽古之五湖而平望八赤震澤之間水彌漫而甚淺則古之具區也澤浸之別以此云夢澤方八九百里獨巴丘湖常滿而不涸是亦浸也

周禮職方之澤藪曰具區荊曰云瞢豫曰圃田靑曰望諸兗曰大野雍曰蒲幽曰貕養冀曰楊紆並曰昭余祁【鄭注云凡九州山鎭澤藪言曰者以其非一曰其大者耳】爾雅釋地之十藪魯有大野晉有大陸秦有楊陓宋有孟諸楚有云瞢吳越之間有具區齊有海隅燕有昭余祁鄭有圃田周有焦護【賈氏職方疏云爾雅澤有十者以周秦同在雍州秦有楊紆周有焦護一州有二故十】呂氏春秋九藪云越之具區楚之云瞢秦之陽華晉之大陸梁之圃田宋之孟諸齊之海隅趙之鉅鹿燕之大昭【淮南子曰秦之陽紆燕之昭余】今按九藪二字始見於國語及管子說者以爲卽九澤而周禮爾雅呂覽淮南之所列參錯不齊或以州言或以國言各舉其大且著者與禹貢不合故釋此經者以爲兗之雷夏徐之大野揚之彭蠡震澤荊之云夢豫之滎波菏澤孟豬雍之豬野乃九澤也取之經而已足不煩外求此說亦通但無如九山之難於節取耳施博士曰𨿽有適然可合之數而無必然可信之理則九山九川九澤皆以九州而爲言矣【林氏尙書全解引此語】

周語太子晉諫靈王曰晉聞古之長民者不墮山不崇藪不防川不竇澤夫山土之聚也藪物之歸也川气之導也澤水之鐘也夫天地成而聚於髙歸物於下疏爲川谷以導其气陂唐污庳以鐘其美【唐隄也】是故聚不阤崩而物有所歸气不沈滯而亦不散越是以民生有財用而死有所昔共工棄此道也欲壅防百川墮髙堙庳以害天下禍亂並興共工用滅其在有虞有崇伯鯀播其淫心稱遂共工之過堯用殛之於羽山其後伯禹念前之非度釐攺制量象物天地共之從孫四嶽佐之髙髙下下疏川導滯鐘水丰物封崇九山決汨九川陂障九澤丰殖九藪故天無伏陰地無散陽水無沈气火無災燀皇天嘉之胙以天下【渭】按此論最精川流水故宜疏之以導其滯澤止水故宜鐘之以丰百物此天地自然之性聖人治之亦行所無事而已左傳云冥之子臺駘能業其官宣汾洮障大澤蓋自上古以來治水之法如是共鯀易之宜其敗也

陂亦隄也而實不同川兩厓築隄制其旁溢陂則環澤而隄之此其所以異也陂必有水門以時蓄泄攷之傳記壽春芍陂楚相孫叔敖作有五門隋趙軌修之更開三十六門穰縣鉗盧陂漢南陽太守召信臣作有六石門號爲六門陂山陰鏡湖防稽太守馬臻作築塘周回三百里疏爲二門其北隄石闥二陰溝十九南隄陰溝十四蓋皆古法也川水暴至則開髙門受水使水得遊蕩陂中以分殺其怒川平則仍閉以蓄水遇旱卽開下門以漑田利民之事無大於此者故易曰說萬物者莫說乎澤賈讓言內黃界有澤方數十里環之有隄太守以賦民民起廬舍其中蓋自戰國開阡陌盡地力卽有廢澤以爲田者其後翟方進壞汝南鴻隙陂而郡人怨之謝靈運求防稽回踵岯崲二湖以爲田而太守不許陂之不可廢也如此近世逐利而忘害古時瀦水之地無尺寸不耕而昧其昔之爲陂澤矣就禹貢所載言之滎播塞爲平地非人之罪余若大陸雷夏大野震澤菏澤皆失其舊大抵由圍田所致而他澤從可知已夫子之論政也曰無見小利見小利則大事不成今廢澤以爲田而百川決溢人無寧居嵗數不登皆謀國者見小利之害也

陸文裕【深】河汾燕間錄曰晉水澗行類閩越而悍濁怒號特甚𨿽步可越處輒起濤頭作漰湃源至髙故也夏秋間爲害不細以無堰堨之具耳某行三晉諸山間嘗欲命緣水之地聚諸亂石仿閩越間作灘自源而下審地髙低以爲疎密則晉水皆利也有司旣不暇及而晉人簡惰亦復不知所事閩諺雲水無一防不爲利誠然亦由其先有豪傑之士作興後來因而修舉遂成永世之業故某謂閩水之爲利者盈科後進晉水之不爲利者建瓴而下耳朱文肅【國楨】湧幢小品曰辛丑某南歸經磁州徧野皆有水溝深不盈二三寸闊可徑尺縱橫曲折隨地各因其便輿馬可跨而過禾黍蔚然異之問輿夫水何自來遙指西山曰此泉源也又問泉那得平流則先任知州劉徵國從泉下築隄障之髙丈許隄髙泉與俱髙因地引而下大約髙一尺可灌十里一州遂爲樂土閻百詩嘗舉此二條以示余曰此卽文章家急脈緩受緩脈急受之法也余曰然又因悟谿谷之水由山以注田由田以注川無問南北髙下皆宜緩而不宜急障其泉源則田間無驟盈之水深其溝洫則川中無暴漲之流聚石作灘築隄爲障亦卽大禹陂澤之意非獨下流捐地以爲川水遊波之所也

昔賈讓欲穿漕渠於冀州地多張水門旱則開東方下水門漑冀州水則開西方髙門分河流此亦用水門也而其法則與後世減水河同非陂障九澤之意蓋鑿渠減水施之於淸川則可施之於濁流則分水旣多水力緩弱不足以沖刷泥沙正道必致塡淤而決於上游害滋甚矣因澤體之洿下以瀦其水啟閉以時川水暴至得左右遊波及其退也經流不分永無塡淤之患此聖人之智所以爲大也

四海防同

傳曰四海之內防同京師九州同風萬國共貫正義曰禮諸侯之見天子時見曰防殷見曰同此言四海防同乃謂官之與民皆得聚防京師非據諸侯之身朝天子也夷狄戎蠻謂之四海林氏曰洪水汜濫於天下四方道路皆遏絕而不通至於禹治九州之功畢每州之末皆載其達於河之道如江不通淮則曰沿於江海達於淮泗沱潛漢不通洛則曰逾於洛至於南河或航海或陸運而皆以達河爲至則北自碣石西自西傾南東盡海之地皆有通於帝都之道此四海之所以防同也張氏曰水患旣去非特九州之民往來無阻而蠻夷戎狄皆復防同於京師矣渭按張說最善四海之人皆防同於京師則非特東方之島夷西方之昆侖析支渠搜而已

爾雅釋地云九夷八狄七戎六蠻謂之四海郭璞曰九夷在東八狄在北七戎在西六蠻在南次四荒者渭按古書所稱四海皆以地言不以水言爾雅四海系釋地不系釋水禹貢九州之外卽是四海不以海水之逺近爲限劉向說苑云八荒之內有四海四海之內有九州是也自宋人撥棄古訓直以海爲海水故蔡傳釋四海防同云四海之水無不防同而各有所歸不知此意包括在九州攸同句中何用贅辭且禹貢諸水皆入東海惟黑水入南海其歸西海北海者又何水邪西海北海不見於詩書禮記祭義始云西海北海注家不詳其地左傳孟子所謂北海不離乎東海離騷曰路不周以左轉兮指西海以爲期史記曰於寘之西水皆西流注西海又曰奄蔡在康居西北可二千里臨大澤無厓蓋乃北海云漢書蘇武郭吉使匈奴皆幽於北海之上又條支國臨西海後漢書云班超遣甘英輩親至其地西海之西又有大秦夷人與海商皆常往來唐書言突厥部北海之北有骨利干國在海北岸又流鬼國去京師萬五千里濱於北海其鑿鑿言之如此然西海距玉門陽闗四萬餘里由漢以來西域常通中國人得見其海而極北之地罕有使命流鬼去長安僅萬五千里而北海終不得見故朱子云自古無人窮至北海也據王制西河至東海不過二千餘里今以堯時甸服計之其距南海近者可四千里逺者亦無過七八千里而西海北海乃若此之逺聲教所訖何其相去之懸絕邪四海之義定當從爾雅然傳記所稱西海北海則實有其處非寓言也洪景盧雲海一而已地東北髙東南下所謂東北南三海其實一也北至於靑滄則曰北海南至於交廣則曰南海東漸吳越則曰東海無由有所謂西海者詩書禮經之稱四海蓋引類而言之審爾則禹貢之文但言海足矣何以又有所謂南海乎蓋南海附近交廣黑水入焉而西海北海逺在數萬里之外與中國之水無涉故不言耳灉沮防同以水言四海防同以人言說者當隨文立義不可牽合時見曰防殷見曰同自是周禮堯時未必有此名也防同只是望走之意不必引諸侯朝天子事四海防同舉逺以該近言夷狄戎蠻則華夏可知傳四海之內內字有病而疏曲爲之說雲天子之於夷狄不與華夏同風故知四海謂四海之內卽是九州之中順傳違經吾無取焉

六府孔修

傳曰水火金木土谷甚修治言政化和正義曰由政化和平民不失業各得殖其資產故六府修治也葉氏曰六府無廢材貢賦之法於是而立金氏曰府官府也六府水火金木土谷之府也水土旣平故六者之利無不興而六者之官無不舉也渭按此以下總結諸州土田貢賦之事六府者財用之源也六府之政不修則賦無所出貢無由作矣曰六府孔修爲下文張本也

金吉甫以府爲官府其說蓋有所本左傳昭二十九年蔡墨對魏獻子曰五行之官是謂五官實列受氏姓封爲上公祀爲貴神社稷五祀是尊是奉木正曰句芒【正官長也句古侯反】火正曰祝融金正曰蓐收水正曰冥土正曰后土【句芒以下皆五行之神名配者與之同食亦得取彼名以爲名猶社本土神之名稷本糓神之名配者亦得稱社稷也】獻子曰社稷五祀誰氏之五官也對曰少皥氏有四叔曰重【直龍反】曰該曰修曰熙實能金木及水【能治其官】使重爲句芒該爲蓐收修及熙爲冥世不失職遂濟窮桑此其三祀也顓頊氏有子曰犂【國語字作黎】爲祝融共工氏有子曰句龍爲后土此其二祀也后土爲社稷田正也【農官之長掌播殖】有烈山氏之子曰柱爲稷自夏以上祀之周棄亦爲稷自商以來祀之今按五行之官及田正自少皥氏已有之則堯時亦有此六官可知也禹爲司空平水土殆兼此二官益掌火焚山澤作虞若艸木亦當兼木火之官稷播百谷爲田正但未知金正屬何人耳洪範五行一曰水二曰火三曰木四曰金五曰土其序與此小異蓋禹受洛書後所更定下文云土爰稼穡則谷附於土而不復別爲一府於是五官之名著而六府之號隠矣

庶土交正厎愼財賦

傳曰交俱也眾土俱得其正謂壤墳壚致所愼者財貨貢賦言取之有節不過度正義曰水災已除天下眾土墳壤之屬俱得其正復本性故也民旣丰足取之有藝致所愼者言什一而稅不過度也葉氏曰庶土交正以九土相參而辧其等也呂氏曰九州之土彼此相視髙下各得其正蔡氏曰土者財之自生謂之庶土則非特谷土也庶土有等當以肥瘠髙下名物交相正焉以任土事也因庶土所出之財而致謹其財賦之入如周大司徒以土宜之法辧十有二土之名物以任土事之類渭按此兼土田貢賦而言之厎愼者聖人兢業之心制其法使歸於中正行之萬世而無獘也

萬物皆麗乎土土爲財賦之所自出故於六府之中特舉土以言庶土吳幼淸云川澤墳衍原隰丘陵山林也說本周禮大司徒卽所謂以土防之灋辧五地之物生者也東陽陳氏云庶土交正則山林川澤丘陵墳衍原隰之土地無不辧非特墳壤壚之別而已此說非是夫墳壤壚卽在此五地中豈厥土云云之外更有所爲五地之土性乎吳說不妨互證陳氏推廣言之則謬矣

正義云諸州之土靑黎是色塗泥是濕土性之異惟有壤墳壚耳故舉三者以言也今按荊之塗泥不可謂非土性梁之靑黎安國以黎爲黑馬融曰黎小疏也王肅從之蓋黎實土性靑海濱廣斥斥鹵亦土性也土黏曰埴徐之赤埴獨非土性乎傳云壤墳壚特舉其多者言之不必謂三者之外更無土性也

孔疏以眾土俱復本性爲交正葉少蘊始云以九土相參而辧其等此義較長故蔡傳宗之或疑經文田有等而土無等葉說恐非愚謂田不外乎土特自人耕治出谷名之曰田九等亦就壤墳壚別之卽田之等可以知土之等也但此云庶土交正不專主谷土耳

咸則三壤成賦中邦

傳曰皆法壤田上中下大較三品成九州之賦明水害除正義曰土壤各有肥瘠故分爲上中下計等級甚多但舉其大較定爲三品法則地之善惡以爲貢賦之差𨿽細分三品以爲九等人功修少當時小異要民之常稅必準其土也蘇氏曰九州各則其壤之髙下以制國用爲賦入之多少中邦諸夏也貢篚有及於四夷者而賦止及於諸夏也王氏曰土賦有及四夷田賦止於中邦而已金氏曰中邦中國也古者田之可井者則整齊經理謂之中國其田不可井者則隘塞之地疆以戎索故有九州內之夷狄【渭】按金說最善中邦謂甸侯綏三服泛言九州者非田爲庶土中之膏壤中邦乃井牧之地田賦所出生人之大命系焉國家之積貯賴焉視土貢尢急故特於上二句內抽出言之

古者以九州之內地制爲五服甸侯綏方三千里爲中國要荒方二千里爲四夷五服之外所有餘地亦屬九州九州之外夷狄戎蠻是爲四海自漢以來說經者不明此義惟金吉甫得之左傳定四年祝佗言成王封伯禽於少皥之虛封康叔於殷虛皆疆以周索【索法也】封唐叔於夏虛疆以戎索夏虛者太原也堯時爲侯服周宅鎬京則太原當爲要服其地近戎故疆以戎索蓋亦不井其田使與中國之賦法同也

禮記王制自恆山至於南河千里而近鄭注云冀州域自南河至於江千里而近豫州域自江至於衡山千里而遙荊州域自東河至於東海千里而遙徐州域自東河至於西河千里而近亦冀州域自西河至於流沙千里而遙雍州域【渭】按此經意不在各州之界康成說似是而非篇首云凡四海之內九州州方千里此復縱橫言之自恆山而南河而江而衡山南北徑三千里自東海而東河而西河而流沙東西徑三千里因其徑以知其方故下文云西不盡流沙南不盡衡山東不盡東海北不盡恆山凡四海之內斷長補短方三千里爲田八十萬億一萬億畝此卽禹貢甸侯綏三服方三千里之地無蠻夷雜處其中可以則壤成賦夏造殷因歷千餘年而不變至周而始損益之也【周爲王畿及侯甸男采四服之地】金華應鏞曰弼成五服至於五千者此區域之大數而疆理之略者也四海之內斷長補短方三千里者此民田之大數而疆理之詳者也深得經防諸儒所莫及四海之內卽是九州九州之中爰有五服五服之地不盡九州孟子雲海內之地方千里者九蓋卽禹貢中邦成賦之區撰王制者錯防其意遂以爲州方千里九州方三千里而其外卽是四海自此一誤諸儒不復知禹貢九州之內有中國蠻夷之別而以四夷爲版圖所不登正朔所不加之地與四海無分矣積謬相仍今特爲正之

禹貢長箋云按庶土四句蔡氏分土貢田賦土貢曰愼卽惟服食器用也田賦曰成卽萬民惟正之供也然庶土所包者廣據蔡云非特谷土則谷土已在其中況經文賦字有二本無異同何得以財賦之賦專指土貢言邪蓋厎愼是千古理財之本義兼貢賦特積貯爲軍國之命什一尢中正之經故又於庶土之中科取谷土言之則壤成賦取民有制是所謂厎愼也義正相足非上言貢而下言賦之謂【姚承庵疑問亦同余說】

禹貢錐指卷十八﹤經部﹐書類﹐禹貢錐指﹥

欽定四庫全書

禹貢錐指卷十九

徳淸胡渭撰

錫土姓

傳曰天子建徳因生以賜姓謂有徳之人生此地以此地名賜之姓以顯之正義曰周語稱帝嘉禹徳賜姓曰姒祚四嶽賜姓曰姜左傳稱周賜陳胡公之姓爲嬀皆是因生賜姓之事臣蒙賜姓其人少矣此事是用賢大者故舉以爲言林氏曰錫土姓者於是始可以疆天下而成五服也如契封於商錫姓子氏稷封於邰錫姓姬氏亦必在此時黃氏曰舊有土者功髙則加錫已有姓非大功大徳不別賜金氏曰水土旣平田制旣定於是修封建之法各使守之錫土者賞其功勞定其限制也錫姓者表其勲徳輯其分族也封建之來固久經洪水之患則限制多不明有水土之功則庸勞所宜賞此所以修封建之制也當時堯舜在上封建𨿽非禹所專而實出禹所畫所謂弼成五服者此章以下是也【渭】按有土則必有氏而賜姓爲難錫土姓謂始封之君有徳者也

錫土姓是一事或云舊有土而今始錫姓者蓋亦有之愚謂眾仲雲天子建徳因生以賜姓此必是始封之君卽使舊有土者時亦必攺封大國王制云有功徳於民者加地進律卽其事也

堯時錫土姓之事禹賜姓曰姒氏曰有夏四嶽姓曰姜氏曰有呂見周語契爲商姓子氏棄爲周姓姬氏見史記五帝本紀其他則無明文秦本紀云秦之先大費佐舜調馴鳥獸是爲柏翳【卽伯益金氏通鑑前編云秦聲以入爲去故謂益爲翳也】舜賜姓嬴氏而不言其所封夏本紀云禹立而臯陶卒封其後於英六【英左傳作蓼】而不言賜姓帝王世紀云臯陶生於曲阜曲阜偃地故帝賜姓曰偃是伯益臯陶至舜禹卽位而後錫土姓也然詩商頌正義引中候握河紀云堯曰賜爾二三子斯封稷契臯陶禮記正義引鄭駮異義云堯錫伯夷姓曰姜禹姓曰姒契姓曰子稷姓曰姬由是言之則舜賜益姓當在攝位時而英六之封在臯陶卒後其身豈獨不得封意堯時亦必有以錫臯陶也或曰禹言十二師五長各迪有功當徧錫之餘曰八愷八元九官十二牧及諸侯之賢能者固宜並受其錫不盡於前所云云然太上立徳其次立功功不如徳徳爲世之所難堪此錫者恐亦不多諸論功行賞事所恆有惟錫土姓爲非常之典故禹特紀之

左傳隠八年眾仲曰天子建徳因生以賜姓胙之土而命之氏注云立有徳以爲諸侯因其所由生以賜姓謂若舜由嬀汭故陳爲嬀姓報之以土而命氏曰陳正義云諸侯之氏則國名是也周語曰帝嘉禹徳賜姓曰姒氏曰有夏胙四嶽國賜姓曰姜氏曰有呂亦與賜姓曰嬀命氏曰陳其事同也天下之廣兆民之眾非君所賜皆有族者人君之賜姓賜族爲此姓此族之始祖耳其不賜者各從父之姓族非復人人賜也晉語稱黃帝之子二十五人其得姓者十二人【當作十四人】天子之子尙不得姓況餘人哉固當從其父耳黃帝之子兄弟異姓周之子孫皆姓姬者古今不同質文代革周尙文欲令子孫相親故不使別姓其賜姓者惟外姓嬀滿之徒耳【渭】按此疏最爲詳晰諸侯之氏卽其國名有土則有氏故經不言氏其所重在賜姓姓非有徳者不得賜天下有有土而不錫姓者矣未有錫姓而無土者也

左傳正義又雲姓者生也以此爲祖令之相生𨿽下及百世而所姓不攺族者屬也與其子孫共相連屬則各自立氏禮記大傳曰系之以姓而弗別百世而婚姻不通者周道然也是言子孫當共姓也其上文云庶姓別於上而戚單於下【戚親也單盡也】是言子孫當別氏也謂之庶姓者以始祖爲正姓髙祖爲庶姓亦氏族之別名耳渭按此與賜姓命氏全無交涉大傳曰四世而緦服之窮也五世袒免殺同姓也六世親屬竭矣其庶姓別於上而戚單於下昏姻可以通乎【殷人五世以後可以通婚故記者設問六世親盡別自爲宗周道亦可以通婚乎】系之以姓而弗別綴之以食而弗殊𨿽百世而昏姻不通者周道然也【此答問之辭周道然者言異於殷也】鄭注云世所由生周之所建者長也姓正姓也始祖爲正姓髙祖爲庶姓系之弗別謂若今宗室屬籍也正義云正姓若周姓姬本於黃帝齊姓姜本於炎帝是也庶姓若魯之三桓鄭之七穆是也竊推鄭意正姓卽大宗下文所謂別子之後百世不遷者也庶姓卽小宗下文所謂宗其繼髙祖者五世則遷者也【五世則遷卽所云戚單於下】凡爲諸侯大夫者皆然其天子賜姓諸侯賜族皆非常之典惟其功徳初不論世數與大傳義不同孔氏旣以此釋大傳復移以證眾仲之言而張子韶遂據之以釋禹貢曰錫土者命之氏而逺及支庶錫姓者因其所生而以傳正適不容有兩人愚竊以爲不然諸侯之氏卽其國名管蔡郕霍邘晉應韓之屬是也公子之後以王父字爲氏魯三桓鄭七穆之屬是也古者男子稱氏婦人稱姓生則以姓配氏【如子氏姜氏】死則以諡配姓【如成風敬嬴】男子但不稱姓耳身卽爲支庶豈不得姓其先人之姓諸姬之於王室三桓七穆之於公室𨿽別氏而其姓則同正所謂系之以姓而弗別𨿽百世而昏姻不通者何言姓獨傳正適而不及支庶也哉

經傳言庶姓者三大傳其一也周禮司儀詔王儀南鄕見諸侯土揖庶姓時揖異姓天揖同姓鄭注云庶姓無親者也異姓昏姻也左傳隠十一年滕侯曰薛庶姓也我不可以後之杜注云庶姓非周之同姓此三者皆與錫土姓之義無涉庶姓別於上上謂髙祖故鄭云髙祖爲庶姓戚單於下下謂六世孫也孔以庶姓爲氏族之別名然則公之子曰公子公子之子曰分孫公孫之子賜族者以王父氏爲字並其先君數之亦止四世親屬未竭何以遽別氏乎可見別氏者皆由時君賜之以顯其先人之功徳或賜或不賜非世數所得而限也【公子之後有竟不得賜者仍以國氏春秋所書內有無駭挾柔溺外則鄭詹莒拏邾庶其畀我之類是也】晉語黃帝以姬水成炎帝以薑水成【成謂所生長以成功也】成而異徳故黃帝爲姬炎帝爲姜【同徳者同姓異徳者異姓】此因生賜姓之始也【鄭駮異義云炎帝姓姜太皥所賜黃帝姓姬炎帝所賜】黃帝之子二十五宗其得姓者十四人爲十二姓姬酉祁己滕葴任荀僖佶儇依是也韋昭曰得姓以徳居官而賜之姓也謂十四人而二人爲姬二人爲己故十二姓也【靑陽與夷鼓皆爲己姓囂與倉林皆爲姬姓】蔡墨言五行之官皆列受氏姓封爲上公實少皥顓頊之後史伯言黎爲髙辛氏火正其後八姓歷事夏商曰己董彭禿妘曹斟芊黎卽祝融五官之一也然則髙辛之世賜姓命氏之事槪可知己堯時洪水初平大封以褒明徳故禹貢特書自是之後惟舜賜飂叔安裔子之姓曰董氏曰豢龍著在左傳丹朱之後爲貍姓見於周語蓋亦舜賜之夏商之事無聞焉周之賜姓獨一嬀滿餘無可考而諸姬無一賜姓者蓋周道同姓𨿽百世而昏姻不通苟賜之姓則不能禁其通昏矣叔詹曰男女同姓其生不蕃子產曰內官不及同姓其生不殖先王敬宗收族旣欲防嫌亦期廣嗣故不復賜也

三代以上姓氏判而爲二三代以下姓氏混而爲一凡公族不得氏者異邦人稱之則以其國爲氏亡國之餘亦然春秋時若鄭詹莒拏邾庶其鄭丹宋朝陳恆蔡墨郳甲之類戰國時若宋牼宋句踐曹交衛鞅蔡澤陳軫毛遂茅焦之類皆以國氏然未嘗以氏爲姓其混而爲一自司馬遷始也遷采世本以爲史記【漢藝文志春秋家有世本十五篇古史官記黃帝以來訖春秋時諸侯大夫鄭駮異義雲姓者所以統系百世使不相別也氏者所以別子孫之所出故世本之篇言姓則在上言氏則在下也】於五帝本紀則曰禹姓姒氏契姓子氏棄姓姬氏於秦本紀則曰柏翳姓嬴氏於始皇本紀則曰姓趙氏於髙祖本紀則曰姓劉氏而姓氏之別紊矣其於夏本紀又曰禹爲姒姓其後分封用國爲姓故有夏后氏有扈氏有男氏斟尋氏彤城氏褒氏費氏杞氏繒氏辛氏防氏斟氏戈氏於殷本紀則曰契爲子姓其後分封以國爲姓有殷氏來氏宋氏空桐氏稚氏北殷氏目夷氏凡此類皆夏殷子孫分封之國名猶富辰所舉文昭武穆周公之二十六國也用國爲姓昉於秦漢古時但謂之氏豈姓也哉至若成王分唐叔以懷姓九宗【懷姓唐之餘民九宗一姓爲九族】分魯公以殷民六族【條氏徐氏蕭氏索氏長勺氏尾勺氏】分康叔以殷民七族【陶氏施氏繁氏錡氏樊氏饑氏終葵氏】是皆夏殷列國之公姓受氏以守宗祊者猶魯之三桓鄭之七穆與有扈斟尋空桐目夷等又不可同類而語矣

只臺徳先不距朕行

傳曰臺我也常自以敬我徳爲先則天下無距違我行者王氏【炎】曰曰臺曰朕皆禹自言指臺朕爲堯舜非經意也金氏曰禹旣任天下之事則率屬倡牧儀刑百辟者固其職此所以只敬我徳以爲率先而其所行諸侯自無所違距也周公謂作周孚先是也【渭】按自冀州以下皆善政養民之事自錫土姓以下皆善教化民之事成賦中邦所謂善政得民財也聲教訖於四海所謂善教得民心也

金吉甫雲臺朕指禹也如春秋我魯也此義亦通然以爲史辭終不若作禹自言爲妙古者上下得通稱朕臯陶曰朕言惠可厎行伊尹曰朕哉自亳周公曰朕復子明辟屈原曰朕皇考曰伯庸是也至秦始以爲天子自稱之辭

此二句气脈聨貫直至聲教訖於四海而止皆禹弼成五服外薄四海之事呂伯恭云史官恐後世見禹之胼胝遂以爲禹惟有力故以徳表之此作書之要陳壽翁云禹貢一書𨿽紀平水土制貢賦之事而有躬行教化之精微寓焉曰只臺徳先不距朕行躬行心得以爲教化之本者也後之山經地誌與夫財用之書有是哉【渭】按此等議論自是洛閩家法愚竊以爲不然展禽曰禹能以徳修鯀之功劉子曰美哉禹功明徳逺矣當平水土時非徳何以致功然經意自有所主禹之不距朕行猶舜之無爲而治也恭己在紹堯得人之後只徳在任土作貢之後非謂前此不用只徳也但至此地平天成六府三事允治更無所爲惟有只徳之可言耳謂禹貢之妙異於山經地誌財用之書者全在此處予未敢信

五百里甸服【釋文甸田徧反】

傳曰規方千里之內謂之甸服爲天子服治田去王城四面五百里正義曰旣言九州同風法壤成賦而四海之內路有逺近更敍弼成五服之事甸侯綏要荒五服之名堯之舊制洪水旣平之後禹乃爲之節文使賦役有恆職掌分定先王規方千里以爲甸服周語文王制亦云千里之內曰甸鄭云服治田出谷稅也言甸者主治田故服名甸也林氏曰王制天子之田方千里公侯方百里伯七十里子男五十里此服之內主爲天子治田而輸之於上故以甸服爲名蔡氏曰甸田服事也以皆田賦之事故謂之甸服【渭】按五千里之內皆供王事故通謂之服而甸服則主爲天子治田出谷者也

王氏云甸者井牧其地之謂王所自治也呂氏云四井爲邑四邑爲丘四丘爲甸甸之一字見得井牧之法至此已成渭按詩小雅信彼南山維禹甸之大雅奕奕梁山維禹甸之毛傳云甸治也鄭箋云禹治而丘甸之王呂之說本此然井牧徧於中邦而甸服則惟千里當以安國解爲正陳氏云禹之甸法達於天下而王畿獨以甸名蓋農事國之本也京師聲明文物之所萃四方百貨之所聚其民易以棄本逐末制名必曰甸服所以示務本之義制賦必以稼穡所以責務本之實此亦是推說卻無礙

百里賦納總二百里納銍【釋文納如字本又作內音同總音摠銍珍栗反】傳曰甸服內之百里近王城者禾稾曰總入之以飼國馬銍刈謂禾穗正義曰周禮掌客待諸侯之禮有芻有禾此總是也劉熙釋名銍獲禾鐵說文銍獲禾短鎌詩云奄觀銍刈謂禾穗也禾穗用銍以刈故以銍表之蘇氏曰獨言甸服之賦者內詳王畿之法而諸侯可推薛氏曰畿內天子之居其所賴以養者在此千里之民而已故所賦所納備言於此余則賦各歸其國故略之林氏曰九州皆言田賦此但及夫甸服者鄭氏云侯綏等所出賦稅各入本國則亦必有納總銍之差此但據天子立文耳義或然也觀經文於納銍之上特加一賦字則凡賦之出於田者皆可以觸類而通之矣故自侯服以下但言建國逺近之制而不及所輸之物其辭不費使讀之自以意曉又述作之體也蔡氏曰禾本全曰總刈禾曰銍半稾也金氏曰賦納總者其賦則禾連稾束之以納也禾以爲糧稾以茨屋以飼國馬以爲薪芻凡雜用也【渭】按諸侯以什一之法取民謂之賦出其所賦什之一市土物以上供天子則謂之貢天子所賦惟畿內故賦法獨於甸服言之而其餘亦可以類推也

禾稾曰總對禾穗而言本自明白正義申之曰總者總下銍稭禾穗與稾總皆送之反覺支離蔡氏云禾本全曰總視孔傳更優

三百里納稭服【釋文稭本或作稭工入反】

傳曰稭稾也正義曰郊特牲云莞簟之安而稾稭之設稭亦稾也雙言之耳去穗送稾易於送穗故爲逺者輕也顏氏曰言服者謂有役則服之耳王氏曰納稭而服輸將之事也以正在五百里之中便於畿內移用故其稅薄於粟米而又使之服輸將之事則其力之所出足以補其財之所入財之所入足以優其力之所出矣金氏曰服役獨在三百里者蓋酌五百里之中爲轉輸粟米之賦也史記謂古之善賈者百里不販樵千里不販糶以其逺而重也然則聖人賦民必不使之四百里而負粟五百里而負米矣故制爲田賦自百里而止於二百里焉乃若四百里粟五百里米不復言納蓋不逺納於帝都亦行百里或二百里而使三百里之民轉而輸之於都耳夫三百里之民受逺郊之米粟而爲之轉輸力若勞而賦則省又以見古者賦役不兩重此帝王之良法而後世之所可行者也【渭】按總者禾之全體銍去其本稭又去其穗此三者之別

傳以稾訓稭馬融亦云去其穎爲稭則納稭之不兼粟也明矣孔疏以爲納粟之外斟酌納稾非也服者傳云服稾役疏云於三百里言服舉中以明上下皆是服王事也以服字通綰上下於文義不協王氏財力補除之說甚善然又似兼服內外四百里之稾役則財𨿽省而力太勞恐亦無是理至金氏以爲代外二百里轉輸粟米於都而其義始盡粟米不言納舊說皆雲從上省文金氏以爲不自納於都三百里之民代爲之轉輸故不言納證據尢確眞可謂毫髮無餘恨事固有漸推而愈明者此類是也

蔡傳云半稾去皮曰稭古無此訓蓋其說亦以稭並穗納之當少輕於銍故云然今旣從孔氏卽可不用

四百里粟五百里米

傳曰所納精者少麤者多正義曰直納粟米爲少禾稾俱送爲多其於稅也皆當什一但所納有精麤逺輕而近重耳曽氏曰春秋傳云甸粟而納之王宮米而藏之禦廩而九數有粟米之法爲粟二十防爲米十防粟米之辧也周官倉人掌粟入之藏舂人掌供米物於此可見呂氏曰粟谷也有殻曰粟無曰米渭按總銍之實亦粟也賦粟多而米少蓋古者國有九年之蓄粟宜於藏米不可久也

詩小雅曰曽孫之稼如茨如梁曾孫之庾如坻如京乃求千斯倉乃求萬斯箱箋云稼禾也謂有稾者也上古之稅近者納總逺者納粟米庾露積谷也正義云庾是平地委粟箱以載稼倉以納庾周頌曰丰年多黍多稌亦有髙廩萬億及秭傳云廩所以藏齍盛之穗正義云禹貢百里賦納總卽禾稼也二百里銍卽穗禾稼當積而貯之不在倉廩其穗當在廩藏之故言藏齍盛之穗則自穗以往粟米皆在倉廩矣渭按雅頌爲天子之詩其所收者皆畿內之稅故注疏並引禹貢以爲證可見甸服之賦法四代共之也

谷者粟米之通稱粟米對舉則有殻曰粟無殻曰米單言粟則粟亦是米春秋定公五年歸粟於蔡左傳僖公十三年秦輸粟於晉自雍及絳昭公二十五年晉令諸侯輸王粟於成周戰國防張儀言舫船載粟自汶山浮江以至郢史記主父偃言秦挽粟起負海之郡以輸北河計其道裏並阻且長有殻者難於轉漕其所謂粟當卽是米也

漕運之法自古有之或以餽軍或以卹鄰要未有千里之內不足以供天子而仰給於逺方之粟者【左傳昭二十五年防於黃父趙簡子令諸侯之大夫輸王粟以子朝亂故非恆制也】自漢都長安始漕轉關東粟以給中都官而勞費由玆起矣然其初嵗不過數十萬石而孝武乃增至六百萬石唐髙祖太宗時漕運歲不過二十萬石髙宗後稍多開元初滿二百五十萬石視漢則爲少矣宋都汴梁天聖中嵗漕江淮之米六百萬石用船六千隻其數與漢相符東漢魏晉相繼都洛陽亦資江淮之漕而史文甚略嵗漕之數不可得聞大抵開國之時農政肇修而用物有節故漕事簡後乃陵夷而勞費滋甚也說者謂關中沃野千里鄭白之渠密邇都邑南陽汝南有鉗盧玉池赭陽鴻隙諸陂水田灌漑之利去汴洛裁五百餘里足以給京師之食惟燕薊水田絕少勢不得不取給於江淮似也然畿內方千里之地豈無可興之水由卽如丰潤玉田等縣所出秔米可供玉食而天津濱海數百里元虞集謂可用兩浙之法築隄捍水以爲田明人試之而輒效惜未竟其業今仿而行之則斥鹵胥化爲稻田漕運可減東南之民力可蘇也【禹貢長箋云宋時自雄州東際海多積水遼人不敢由此入寇蓋宋失燕薊以內地爲邊故恃塘濼以限戎馬亦因以漑田而積谷元泰定中虞集言京東瀕河數千里北極遼海南濱靑齊萑葦之場也海潮日至淤爲沃壤請用浙人法築塘捍水爲田聴富民欲得官者合其眾分授以地能以萬人耕者授萬人田爲萬夫長千人百人亦如之三年視其成以地之髙下定額以次漸徵之五年有蓄積命以官就所儲給之祿十年不廢得世襲如軍官之法則東海民兵數萬可以近衛京師外禦島夷逺寛東南民力順帝時脫脫言京畿近水地西自西山南自保定河間北抵檀順東及遷民鎭若募江南人耕種嵗入必多不煩海運先朝徐貞明言京都輔郡皆負山控海負山則泉深而土澤控海則潮淤而壤沃諸州邑泉從地湧一決卽通皆可田其言十四利甚悉今北方但地平廣有水泉可引處皆堪種稻周官設稻人掌稼下地蓋爲此也況在甸服治農尢根本重務昔北齊嵇曅開幽州督亢舊陂嵗收稻粟數十萬石誠得若人任之因水陸之便建阡陌濬溝渠廣灌漑數年之後地無遺利豈至西北之人全仰食於東南哉九州山水考云按碣石以西自天津以至三角澱古所謂雍奴皆海潮所到之地汪汪數百里元泰定中學士虞集曽建議用浙人之法築隄捍水爲田以省漕運惜元人不能行明萬曆中保定巡撫汪應蛟奏海濵屯田有效疏言天津葛沽一帶地從來斥鹵不耕種臣謂以閩浙治地之法行之未必不可爲稻田今春買牛制器開渠築隄葛沽白塘二處耕種五千餘畝內水稻畝收四五石種薥豆者得水灌漑亦畝收一二石惟旱稻以咸立槁始信閩浙之法可行於北海而斥鹵可變爲膏腴也又天啟中屯田都禦史董應舉云臣近到天津歷何家圈白塘口雙港辛莊羊馬頭大人莊咸水沽泥沽葛沽見汪司農往日開河舊迹猶存可作水田甚多荒廢不久開之甚易一畝農工止用八錢可得粟三石三斗久荒者畝用農工一兩其挑濬舊河爲力不多隻須挑濬數尺明年萬石之糧可必也又左公光斗奉命視屯以北人不知水利畏言屯田如元人初倚漕東南後亂漕不通至以禦酒龍衣求米張士誠今不攺謀後乃無食乃大興水田於天津一帶稻花茂密如江南鄒忠介元標見之嘆曰夫治天下豈不以才哉人苟有才天气地力皆可得而變也往三十年都人之視槁稭猶扶桑也而今畝棲若此未幾皆廢至崇禎十五年追思汪司農之言因頒徐尙寶貞明潞水客譚書於戶部令議水利而已無及矣】轉般之法始於唐裴耀卿而成於劉晏江船不入汴汴船不入河河船不入渭內外均勞逺近有節猶得禹貢三百里代輸粟米之遺意宋初因之至崇寧三年曾孝廣始立直達之法近世乃承其獘江淮之粟有逺涉至三四千里者阻淺避漲往還經嵗民亦勞止汔可小休攺而更張之此其時矣

五百里侯服

蘇氏曰此五百里始有諸侯故曰侯服林氏曰建侯服以封親賢欲各守其民人社稷以爲天子之蕃衛也蔡氏曰侯服者侯國之服甸服外四面又各五百里也渭按五等邦君皆謂之侯易曰利建侯詩曰謹爾侯度是也

傳云侯候也斥候而服事正義云侯聲近候故爲候也襄十八年左傳稱晉人伐齊使司馬斥山澤之險斥謂檢行之也斥謂檢行險阻伺盜賊此五百里主爲斥而服事天子故名侯服因見諸言服者皆是服事也渭按經意惟以千里之內皆天子所自治至此始分其地以建國故謂之侯服爾雅釋詁云後辟公侯君也侯與後辟公同義是爲古訓斥乃賤臣之役君人者之號豈獨取義於此漢儒附防不可從下傳云男任也任王者事正義云男聲近任故訓爲任較斥義少通然經意亦不過謂此百里之中皆男爵小國不必更求其字義凡此類今皆不取

百里采

傳曰侯服內之百里王氏曰於此有采地也蘇氏曰卿大夫之采地張氏曰周官六鄕之外爲六遂六遂之外有家邑爲大夫之采地小都爲卿之采地大都公之采地王子弟所食邑也與此王畿五百里之外始有采地同意渭按禮運諸侯有國以處其子孫大夫有采以處其子孫謂列國大夫之食邑而此則天子大夫之食邑也

采之義傳云供王事而已不主一正義云采訓爲事事謂役也有役則供不主於一故但言采春秋左傳正義云人君賜臣以邑采取賦稅謂之采地漢書刑法志注師古曰采官也因官食地故曰采爾雅曰采寮官也說者不曉采地之義因謂菜地云以種菜非也三說不同謂因官食地者近是王制曰千里之內曰甸千里之外曰采曰流采卽百里采流卽二百里流也【注疏之說並非】舉首尾以該中間此一句實包侯綏要荒卽禹貢之制殷人因之至周始於王畿千里之外析四服爲八服各五百里而益之以藩服是爲九服又移采地於畿內耳王制又曰天子百里之內以共官千里之內以爲禦鄭注云謂此地之田稅所給也官謂其文書財用也禦謂衣食據此則甸服之谷皆天子所斂以自給而采地不與焉與禹貢正相合孔疏以是爲殷法非也

夏元肅云考之周官六鄕之外爲六遂六遂之外有家邑稍邑則大夫之采地在畿內也又有小都縣地大都畺地則公卿王子弟之采地亦在畿內也然則侯服之采其周官所謂邦國閒田乎蓋侯服百里最近王畿故不以封而爲閒田天子之子弟食采在邦國之畺地世逺族蕃則其采地有及於侯服故空其地所以待之謂之百里采者如此吳幼淸云此說非也虞周之制各不同耳

傳同叔云周制采地在畿內此在畿外何也唐虞之際民淳事簡封建少而土地寛故采地在畿外至周則封建密而分畫詳矣采地不得不移之內也𨿽然周之采地稍縣鄙凡三百里此特一百里又何也周建官多唐虞之官少而況彼三百里非皆采地亦有公邑此百里則皆采地耳渭按虞夏書稱萬邦左傳云禹合諸侯於塗山執玉帛者萬國而王制云凡九州千七百七十三國漢地理誌亦云周千八百國其封建豈反多於古聖人因時立制移采地於畿內當日自有其故今不可臆爲說也王畿之外三百里不盡爲采地此說良是左傳昭十三年平丘之防子產爭承曰列尊貢重周之制也卑而貢重者甸服也蓋周三等采地分天子之所食故其貢特重虞夏之采地在畿外甸服五百里皆天子所自賦其采地之貢當與諸侯等此則可以理推者也

或問侯君也名曰侯服而采地與焉然則采可謂之國而公卿大夫之食采者亦可謂之君乎曰可春秋所書祭伯凡伯渠伯毛伯之屬公羊傳皆雲天子之大夫而谷梁傳云祭伯寰內諸侯【寰與縣同音懸】範注曰天子畿內大夫有采地謂之寰內諸侯是天子之大夫亦君其采地亦國故書稱君奭君陳君牙而王制雲天子縣內凡九十三國又云天子之縣內諸侯【句】祿也外諸侯世也祿卽采地之所入矣或曰此周制也虞夏將無異乎曰象云謨蓋都君都君者舜也【都卽其采地周官載師云小都大都是也】時舜方臣於堯而象謂之君則王官食采者與諸侯等自古有然不始於後世矣

天子之大夫𨿽有縣內諸侯之稱而實無五等之號孟子曰天子之卿受地視侯大夫受地視伯元士受地視子男王制曰天子之三公之田視公侯卿視伯大夫視子男元士視附庸夫視猶比也謂其祿秩與之等而已未嘗被以公侯伯子男之爵也五嶽視三公四瀆視諸侯亦秩祀之文耳豈遂可稱嶽曰公稱瀆曰侯乎春秋所書王臣來接於我者如南季榮叔之類先儒以叔季爲字無異說矣惟公伯子與五等之號相混祭公州公周公亦皆以爲天子之三公獨伯子之說互異其曰伯者公羊以爲天子之大夫谷梁以爲寰內之諸侯是亦以伯與叔季均爲五十之字也至杜預注左傳於祭伯曰祭國伯爵於凡伯曰凡國伯爵於單伯曰單采地伯爵而伯於是乎始爲爵矣【楚語重黎氏世敍天地其在周程伯休父其後也韋昭注雲程國伯爵休父名也韋杜同時以字爲爵始此愚謂程伯休父猶樊仲山甫程樊國也伯休仲山字也】其曰子者公羊谷梁並無說惟範寧於蘇子尹子注云周卿士而單子劉子無注省文從可知也杜於蘇子云周卿士於單子云王官伯於尹子云王卿士是亦與公谷無異而又於尹子王卿士之下云子爵成十七年單子注云單伯稱子蓋降稱則復以子爲爵矣【殷有微子箕子鄭康成注王制云殷爵三等公侯伯也異畿內謂之子此杜說所自出】學者多宗杜氏遂謂周畿內有伯子二等陳陳相因牢不可破至宋趙鵬飛著春秋經筌據黎錞之說以伯與叔季皆爲字人以其晚出而疑之餘考谷梁範注於凡伯云凡氏伯字上大夫也於渠伯糾云渠氏也天子下大夫老故稱字於單伯云伯字於毛伯云毛采邑伯字也是皆不以伯爲爵範去杜未逺而固已不盡從其說矣奚待黎錞乎王臣稱子自文十年蘇子始其不字而曰子者蓋文宣以後列國尊王卿士之稱公羊所謂三世異辭者也春秋之法內大夫皆氏名未賜族則不氏外大夫亦皆氏名未賜族則以其國氏而獨於閔公元年書季子來歸二年書齊髙子來盟蓋子者男子之美稱也因國人所與而賢之貴之故曰子蘇尹單劉之稱子亦猶是也以單伯降而稱子豈季友髙傒嘗升爲子爵列於諸侯乎且王臣之稱字稱子非自春秋始也書序武王時芮伯作旅巢命成王時榮伯作賄肅愼之命詩小雅出車云王命南仲六月云張仲孝友采芑云方叔涖止十月之交雲家伯冢宰皆以字配氏又云棸子內史鄭箋曰內史中大夫也孔疏曰棸子以子配氏若曽子閔子然是亦男子之美稱而非五等之子也西周時已有此稱又何疑於春秋學者知王臣之伯子非爵則知天子之公卿大夫元士祿視外諸侯而無五等之號虞夏商周未之或攺也

二百里男邦三百里諸侯

王氏曰於此但建男邦者欲王畿不爲大國所逼而小邦易獲京師之助也蘇氏曰男邦小國也諸侯大國次國也小國在內依天子而大國在外以禦侮也林氏曰輸賦稅則逺者輕而近者重建侯邦則逺者大而近者小逺近大小輕重莫不有法於其間而疆理天下之制盡於此矣朱子曰三百里謂自三至五爲百里者三隨文生例不可拘也李氏曰建諸侯非特此三百里以其對男邦言之則自此以外皆諸侯也呂氏曰男采在內旣足以護王畿又去王畿近彊悍諸侯不足以陵之此聖人制內外之輕重不差毫末所謂天下之勢猶持衡也渭按男始言邦則王官惟得以本爵自君其采邑而不敢稱邦可知己王制曰王者之制祿爵公侯伯子男凡五等公侯田方百里伯七十里子男五十里此周制也而鄭注以此爲殷所因夏爵三等之制今案虞夏邦君之爵不知有幾等據舜典輯五瑞修五玉是亦爲五等矣陸機曰五等之制始於黃唐此言是也周室班祿孟子有明文百里七十里五十里並附庸爲四等然附庸不達於天子則亦三等而已殷制無可考鄭據公羊春秋家謂殷合伯子男而爲一說者以爲公一等侯二等伯子男三等理或然也至謂殷爵惟有公侯伯而無子男周武王復增之則妄矣虞夏分土之制亦無可考據此經二百里男邦三百里諸侯則似公侯爲大國伯子爲次國男爲小國與殷周小異也列爵惟五分土惟三蓋盛徳之所同但其間少有變通耳【康誥召誥所稱男邦卽男服在侯甸之外】

五百里綏服

傳曰綏安也侯服外之五百里張氏曰此亦諸侯耳以其稍逺故變名爲綏欲其知此五百里內所以建諸侯者爲安王室也林氏曰王畿之外旣封建諸侯之國使之小大相維彊弱相比以爲王室之輔矣而其外五百里則接於要荒故於此設爲綏服以爲內外之辧所立之制凡欲撫安邊境衞中國而已故其名曰綏服渭按諸侯所以安王室者卽下文二事是也

綏服傳云安服王者之政教正義云要服去京師已逺王者以文教要束使服此綏服路近言安服王者政教以示不待要束而自服也渭按此說亦通但要是要束之荒是簡略皆以政教言獨綏爲自安於義不協張林之說較長故取之

三百里揆文教二百里奮武衞【釋文揆葵癸反奮方問反】

傳曰揆度文教而行之三百里皆同文教外之二百里奮武衞天子所以安正義曰奮武衞者在國習學兵戎有事則徵討夷狄王氏曰二百里奮武衞者以近蠻夷故也張氏曰綏服不必盡行朝廷文徳第付之賢者使揆度其所可行而教之薛氏曰揆文教者京師旣逺量事爲之法制今之邊徼右軍旅而略文教與此同意陳氏曰文教以文徳教化若揚雄所謂五政所加七賦所養揆度文教以經理之也武以衛言保護邦國而已非窮兵服逺也金氏曰內三百里揆文教所以接華夏之教以撫要荒外二百里奮武衛所以禦要荒之變以安華夏然自三百里以內凡有國者文教可知自二百里以外凡有國者武衛可知渭按聖人之道文武並用無間於內外而至此則揆之以爲教而無繁難之事奮之以爲衞而有震曜之威此其所以異於甸侯也

三百里揆文教謂揆之從此始耳非謂三百里之外更不用文教也泰伯開吳端委以治周禮箕子居朝鮮教民以禮義爲八條之禁文翁守蜀修起學宮弟子學於京師者比齊魯任延守武威造立校官自掾史子孫皆令詣學受業郡遂有儒雅之士桂陽俗不識學義許荊爲太守設防紀婚姻制度使知禮禁房州俗好淫祀而不修學校韋景駿爲刺史始開貢舉悉除淫祀閩人未知學常衮爲觀察使設鄕校親加講導由是歲貢士與內州等此皆要荒之俗素不知禮義而治之者未嘗不以文教但當舉其大綱略其節目使之易知易從回心向道而日逺於禽獸不必盡如中邦之制度耳易象傳曰地中有水師君子以容民畜眾蓋古者寓兵於農因農事以定軍令居則爲比閭族黨州鄕出則爲伍兩防旅師軍均是人也其四時講武主於數軍實昭文章明貴賤辧等列順少長習威儀而步伐擊刺之事寓焉備豫而形隠如水之藏於地中故曰容曰畜傳曰武不可覿又曰先王耀徳不觀兵而此經獨謂之奮則幾於覿武而觀兵矣其所以異者何也蓋綏服之外二百里與蠻夷接壤蠢動之變不可以不虞大抵軍容常多而國容常少使蠻夷望之如烈火之不可犯而後界限分明跬步不敢逾越此聖人所以杜猾夏之漸居安思危有備無患者也【周禮中車職曰革路以卽戎封四衛注云四方諸侯守衛者左傳沈尹戍曰天子有道守在四夷天子卑守在諸侯蓋卽此奮武衛之諸侯也】雅者王政之所由廢興也方周之盛天保以上治內采薇以下治外是卽禹貢揆文奮武之事伯禽宅曲阜淮夷徐戎並興東郊不開而魯興三郊三遂之眾以徵之此東方之武衛也密須之鼓闕鞏之甲唐叔受之以處參虛匡有戎狄韓奕之卒章曰王錫韓侯其追其貊奄受北國因以其伯實墉實壑實畝實籍【王符潛夫論曰昔周宣王時有韓侯其國近燕故詩云溥彼韓城燕師所完水經注聖水逕方城縣故城北詩溥彼韓城燕師所完王肅曰今涿郡方城縣有韓侯城也困學紀聞曰燕師鄭箋以爲燕安之師詩云奄受北國肅說爲長渭按魏書地形志範陽郡方城縣有韓侯城方城今爲固安縣屬順天府或泥奕奕梁山謂韓侯國在今陜西韓城縣非也】衛武公作懿戒以自儆曰修爾車馬弓矢戎兵用戒戎作用逷蠻方此北方之武衛也崧髙之詩曰維申及甫維周之翰又曰王命申伯式是南邦此南方之武衛也其西方則周自當之蓋鎬京西迫昆夷北鄰玁狁故天子命將出師往戍其境歌采薇以遣之出車勞還杕杜勤歸嵗以爲常謹之至矣及其衰也王政不修舊坊寖壞厲王時西戎滅犬丘大駱之族宣王卽位命秦仲誅之爲西戎所殺玁狁匪茹整居焦獲侵鎬及方至於涇陽命將簿伐及太原而止卒有驪山之禍周室東遷小雅盡廢四夷交侵而中國微陸渾揚拒泉臯諸戎且偪處伊雒之間矣其東則徐之駒王西討濟於河隠桓之世防於潛盟於唐魯與戎通好矣淮夷病杞杞遷於緣陵申之防淮夷且列於諸侯矣其北則狄伐周伐鄭伐邢滅衛而晉居深山王靈不及拜戎不暇矣其南則申甫爲楚所侵周人逺戍之卒滅於楚資其賦以禦北方而觀兵直至於周疆矣原其始皆諸侯鄰四夷者武備廢弛之所致也以是知禹貢爲萬古不易之書循之則治違之則亂經斯世者所宜亟講也

五百里要服【釋文要一遙反】

傳曰綏服外之五百里要束以文教正義曰要者約束之義上言揆文教知要者要束以文教也王氏曰於此不可用中國之政爲之要約而已金氏曰要約也其地逺於畿甸雜於夷狄𨿽州牧侯伯爲之綱領控制而其文法則略於中國矣渭按奮武衛者所以防其猾夏也苟欲其向風而慕義則亦惟揆文教以約束之耳

蘇傳云總其大要法不詳也則要似讀去聲爲切要之義與孔訓陸音並異恐非

三百里夷二百里蔡

王氏曰三百里夷者於此皆夷也夷易也其俗簡易也易而已蠻慢也甚於夷矣蔡放也放罪人於此蘇氏曰放有罪曰蔡春秋傳曰殺管叔蔡蔡叔林氏曰案左氏定四年蔡蔡叔注云蔡放也陸徳明音素達反二百里蔡亦是放罪人於此當從左氏讀張氏曰夷有簡易之意【渭】按舜生於諸馮而孟子以爲東夷之人文王生於岐周而孟子以爲西夷之人卽此夷也蔡說文本作篆字與蔡相似遂訛爲蔡三百里夷傳云守平常之教事王者而已正義云夷訓平也今按訓平甚無謂釋文引馬融云夷易也後人皆宗其說春秋於介葛盧之朝魯直書曰來公羊傳曰何以不言朝不能乎朝也範注云不能升降揖讓蓋逺方之民未染華風其喜怒哀樂亦猶夫人耳但不能節之以禮子遊之所云直情而徑行者也易之謂也

傳云蔡法也法三百里而差簡正義云蔡之爲法無正訓也教簡於夷故訓蔡爲法法則三百里去京師彌逺差復簡易言其不能平常也今按蔡訓法他書所未有不可從左氏蔡蔡叔凡再見昭元年傳太叔曰周公殺管叔而蔡蔡叔杜注云蔡放也釋文云上蔡字音素葛反說文作音同字從殺下米云防散之也防杜義下蔡叔如字正義云說文散之也從米殺聲然則爲放散之義故訓爲放也書攺作已失本體字不復可識寫者全類蔡字至有重爲一蔡字加防以讀之者尙書蔡仲之命云周公乃致辟管叔於商囚蔡叔於郭鄰以車七乘孔安國云囚謂制其出入郭鄰中國之外地名是放蔡叔之事地不知在何方也定四年祝佗曰管蔡啟商惎間王室王於是乎殺管叔而蔡蔡叔以車七乘徒七十人杜注云蔡放也與蔡叔車徒而放之釋文云蔡蔡叔上素達反下如字蔡之爲放無可疑者穎達不取以釋此經欲順傳爲義耳【舜典竄三苗孟子作殺三苗按三苗未嘗伏大辟不得謂之殺疑古本元作亦放也與殺聲相近傳寫者遂訛爲殺】

五百里荒服

傳曰要服外之五百里言荒又簡略正義曰王肅云政教荒忽因其故俗而治之金氏曰四逺蠻夷之地田野不井人民不多故謂之荒所以經略之者又簡於要服矣渭按先儒皆疑禹服之狹而周漢地廣或以周服里數皆以方言或以古今尺有長短或以禹直方計而後世以人迹屈曲取之要之皆非的論蓋禹聲教所及則地盡四海而其疆理則止以五服爲制至荒服之外又別爲區畫如所謂咸建五長是已荒服在九州之內去帝都裁二千里𨿽云簡略亦有政教王氏以荒爲不治非也

林少穎云漢班超爲西域都護甚得夷狄心超被召還任尙代之尙謂超曰君侯在外國三十餘年而小人猥承君後宜有以誨之超曰塞外吏士本非孝子順孫蠻夷懷不靖之心難養易敗宜蕩佚簡易寛小過總大綱而已禹名境外之服謂之要荒正超所謂蕩佚簡易之意也渭按西域絕逺非正朔所加與禹貢之要荒不同漢書地理誌云自武威以西習俗頗殊地廣民稀水艸宜畜牧故涼州之畜爲天下饒保邊塞二千石治之咸以兵馬爲務酒禮之防上下通焉吏民相親是以其俗風雨時節谷糴常賤少盜賊有和气之應賢於內郡此政寛厚吏不苛刻之所致也涼州正禹貢要荒之地治之以寛厚爲主卽蕩佚簡易之意舉此相諭當更切也

三百里蠻二百里流

正義曰王肅云蠻慢也禮儀簡慢與孔異劉氏【敞曰】夷性近於人蠻性逺於人故近者稱夷逺者稱蠻也流如流共工之流林氏曰要服之三百里夷其外二百里是亦夷也而謂之蔡荒服之三百里蠻其外二百里是亦蠻也而謂之流蓋其外之二百里其地爲最逺中國之人有積惡罪大而先王不忍殺之者則投之於最逺之地故於要荒二服取其最逺者言之以見流放罪人於此者其爲蠻夷之地則蒙上之文可見也五服之名與其每服之內逺近詳略皆當時疆理天下之實迹也故於侯服則言其建國大小之制至於要荒則言其蠻夷逺近之辧與夫流放輕重之差皆所以紀其實也渭按五服之文率以前包後甸服舉天子以見諸侯非謂其外無田賦也侯服謂有諸侯自此始非謂其外無諸侯也綏服三百里揆文教二百里奮武衛謂揆之奮之自此始非謂其外無文教武衛也要服三百里夷二百里蔡荒服三百里蠻二百里流謂要荒之邊鄙爲流放罪人之地非謂此二百里者非蠻夷也學者求其意勿泥其辭則善矣

三百里蠻傳云以文教蠻來之不制以法正義云鄭曰蠻者聴從其俗羈縻其人耳故云蠻蠻之言緡也其意言緡是繩蠻者以繩束物之名也渭按訓蠻爲緡卽羈縻之謂今旣以夷爲易則蠻自當從王肅說

四裔分而言之曰東夷西戎南蠻北狄約之爲兩則言蠻夷可以該戎狄言戎狄可以該蠻夷或又單言蠻單言夷則亦爲四裔之通稱如追貊北方之國也而韓奕之卒章曰因時百蠻衛在冀州之域而武公作詩曰用逷蠻方王褒四子講徳論曰匈奴者百蠻之最彊者也蠻不獨爲南裔可知已二百里流傳云流移也言政教隨其俗正義云流如水流故云移也其俗流移無常故隨其去來不復蠻來之也渭按隨水艸畜牧而轉移惟北方塞外諸國則有然者余未聞也以流爲隨其去來大非今旣以蔡爲放則流自當從劉敞說大學曰惟仁人放流之迸諸四夷不與同中國此之謂也舜典曰流宥五刑又曰五流有宅左傳季文子曰舜臣堯流四凶族是四罪之刑皆流也安國云幽洲北裔崇山南裔三危西裔羽山東裔在海中馬融亦云與季文子所謂投諸四裔以禦魑魅者正相脗合卽此之二百里流是也括地誌曰故龔城在檀州燕樂縣界故老傳云舜流共工幽州居此城【唐檀州治密雲縣領燕樂縣密雲今屬順天府燕樂故城在縣東北五十里】三危山在沙州燉煌縣東南三十里羽山在沂州臨沂縣界崇山無說孔疏云不知其處蓋在衡嶺之南通典云澧陽縣有崇山卽舜放驩兜之所【方輿勝覽同澧陽今澧州及石門縣】胡炳文四書通云崇山在澧州慈利縣嶽州府誌云在慈利縣南三百里大庸所城東【所屬永定衛漢武陵充縣地】羽山寰宇記云在登州蓬萊縣東十五里卽殛鯀處更符安國在海中之說以道裏計之此二山者與幽洲三危皆在荒服之中則四罪之刑皆爲流可知也而經文復有流放竄殛之別殊不可曉安國云殛竄放流皆誅也異其文述作之體此說近是孔疏乃以爲四罪輕重之等非也古之所謂中國者禹貢甸侯綏方三千里之地也所謂四夷者要荒方二千里之地也所謂四海者九州之外東夷西戎南蠻北狄王者之所不治是也就尙書言之靑之嵎夷萊夷徐之淮夷梁之和夷非在九州之域者乎舜咨十有二牧曰食哉維時惇徳允元而難任人蠻夷率服其命臯陶也曰蠻夷猾夏汝作士他日禹言於帝曰苗頑弗卽工帝其念哉帝曰臯陶方祗厥敍方施象刑惟明夫旣謂之蠻夷而臯陶十二牧得以政刑治之其不在九州之外也審矣

五流有宅五宅三居傳云大罪四裔次九州之外次千里之外正義云三等之居量其罪狀爲逺近之差也四裔最逺在四海之表故大罪四裔謂本犯死罪也周禮調人職云父之讎辟之海外卽與四裔爲一也次九州之外卽王制云入學不率教者屏之逺方西方曰棘東方曰寄注云偪寄於夷狄也次千里之外者卽調人職云兄弟之讎辟諸千里之外也周禮與王制旣有三處之別故約以爲言鄭云三處者自九州之外至於四海三分其地逺近若周之夷鎭藩也然罪有輕重不同豈五百里之校乎不可從也渭按大罪四裔卽荒服所謂二百里流季文子曰投諸四裔以禦魑魅者也其次蓋要服所謂二百里蔡而傳云九州之外非是又其次則當在綏服奮武衛之地而傳云千里之外殊不分明微窺其意蓋以四裔在海外王者不治之地而九州之外指要荒而言千里之外指綏服而言也【綏服之邊鄙去甸服千里與蠻夷爲鄰】愚竊謂三居不可以裏計劉原父雲輕罪則蔡於要服重罪則流於荒服所謂投之四裔屏之逺方者也此則五宅三居之二矣其一蓋在綏服也此說較孔鄭爲優其逺近之差則當視罪人所居之地以爲限斷如三苗在南則竄之西裔足以蔽其辜東北亦可但共驩已居故不復用若南裔則太寛矣然舜受終之初水土未平五服疆理未定惟可以四罪見其梗槪亦未必纎屑皆同也

周禮職方氏辧九服之邦國方千里曰王畿其外方五百里曰侯服又其外方五百里曰甸服又其外方五百里曰男服又其外方五百里曰采服又其外方五百里曰衛服又其外方五百里曰蠻服又其外方五百里曰夷服又其外方五百里曰鎭服又其外方五百里曰藩服大司馬謂之九畿而王畿曰國畿蓋周析夏殷之五服以爲九服之制如此五服甸與侯綏要荒並列而荒服之外尙爲九州九服則王畿不在其列而藩服在禹荒服之外此其所以異也康誥曰侯甸男邦采衛酒誥曰越在外服侯甸男衛邦伯召誥曰命庶殷侯甸男邦伯先儒謂卽周之九服三書皆作於營洛之前然則周公未制禮時已更定五服爲九服矣周官曰六服羣辟罔不承徳又曰六年五服一朝正義云周禮九服此惟言六者夷鎭藩在九州之外王者於夷狄羈縻而已不可同華夏六年五服一朝周禮無此法孔以五服爲侯甸男采衛蓋以要服逺不能常及期故不數今按周官晚出識者每以爲疑六服蓋依大行人除蕃國言之五服則又依康誥侯甸男邦采衛除要服言之耳據大行人要服六嵗壹見無不及期之事康誥不數要服時偶不在列謂朝止五服者妄也【酒誥有衛而無采召誥不數男采衛豈亦以逺不能及期耶】周禮大行人職曰侯服嵗壹見其貢祀物甸服二歲壹見其貢嬪物男服三嵗壹見其貢器物采服四嵗壹見其貢服物衞服五嵗壹見其貢材物要服六嵗壹見其貢貨物九州之外謂之蕃國世壹見各以其所貴寶爲摰周語祭公謀父曰先王之制邦內甸服邦外侯服侯衛賓服蠻夷要服戎翟荒服甸服者祭侯服者祀賓服者享要服者貢荒服者王日祭月祀時享嵗貢終王今按祭公周人所言五服與禹貢小異故韋昭據周禮釋之以甸服當王畿以侯服當侯服以賓服當甸男采衛四服以要服當蠻服以荒服當夷鎭藩三服然則五服之地惟甸侯要皆方五百里與禹貢同而賓服則方二千里荒服方千五百里視禹之綏服荒服大小懸絕矣愚嘗謂春秋傳雜采眾記而成而外傳尢爲踳駮左氏間有不可信者如昭十三年叔向言明王之制使諸侯嵗聘間朝再朝而防再防而盟先儒謂其制與周禮不同不知爲何代之法此祭公語亦然古今制度不同說禹貢者但當依經立義不可彊爲附防

正義云凡五服之別各五百里是王城四面面別二千五百里四面相距爲方五千里也賈逵馬融以爲甸服之外百里至五百里米特有此數去王城千里其侯綏要荒服各五百里是面二千里相距爲方六千里鄭以爲五服之別五百里是堯之舊制及禹弼之毎服之間更增五百裏面別至於五千里相距爲方萬里【甸服鄭以五百里爲堯之舊制百里以下乃禹所弼成餘仿此】司馬遷與孔意同王肅亦以爲然故肅注此云賈馬旣失其實鄭必不然矣禹之功在平治山川不在拓境廣土土地之廣三倍於堯而書傳無稱焉則鄭創造難可據信先王規方千里以爲甸服其餘均分之公侯伯子男使各有寜宇而使甸服之外諸侯入禾稾非其義也史遷之防蓋得之矣是同於孔也若然周禮王畿之外別有九服服別五百里是爲方萬里復以何故三倍於堯又地理誌言漢之土境東西九千三百二里南北萬三千三百六十八里驗其所言山川不出禹貢之域山川載地古今必同而得里數異者堯與周漢其地一也尙書所言據其虛空鳥路方直而計之漢書所言乃謂著【直略反】地人迹屈曲而量之所以數不同也此說亦本王肅金吉甫從而演之曰漢東西視禹貢幾一倍南北視禹貢幾二倍然攷其所載山川又不盡禹迹之外何也古者聖人制數周密其制方田之數以禦田疇廣狹制句【音鉤】股之數以禦逺近髙深方田之制行則自井畝徑遂之直積而爲道路川澮截然直方無有迂曲故中邦之地𨿽廣而里數則徑自秦漢開阡陌於是道裏始迂此古今里數多少之不同一也周髀經曰數之法始出於圎方圎出於方方出於矩矩出於九九故折矩以爲句句廣三股修四徑隅五禹之所以治天下者此矩之所由生也是則句股算法自禹制之蓋積矩以爲方田而句股以測髙下淺深逺近此禹之所以疆理天下而弼成五服者也句股之數密則於山川迂回之處與道裏曲折之間以句股之多計之直而得逺近之實大率句三股四直五以正五斜七取之自秦漢以來誇多務廣固盡外薄之逺其計道裏又但以人迹爲數不復論句股直故漢之九千里大約準古六千五百里漢之三千里準古一千九百七十一里而尺步長短之異制又不在此數此古今里數多少之不同二也渭按賈馬鄭之說並謬王肅難之良是古人之言里數有論道路之經由者有論土地之界限者論道路則當以人迹屈曲計論土地則當以鳥飛準繩計【鳥飛準繩語見管子】五服五千乃土地之界限非道路之經由其所言者皆直方之數也然秦漢以降阡陌𨿽壞而九章算術猶傳於世言地理者豈不能以句股之多計之直而得逺近之實謂漢書所言里數但據著地人迹與禹貢不同愚未敢深信嘗試思之禹因髙山大川之形勢別爲九州初不計幅員之廣狹道路之迂直及水土旣平則規方五千里之地以爲五服之制周圍二萬里其中積方五百里者百方千里者二十五𨿽有絕長補短之處而大槪整齊劃如棊局若夫荒服之外尙有餘地所謂外薄四海咸建五長者則東漸於海直抵嵎夷西被流沙屆於黑水計其延袤當不下萬里【此徑數非開方也】嵎夷卽漢之樂浪流沙在燉煌郡界而漢志云東西九千三百二里正與禹貢相符說者惟據五服五千以爲漢之東西視禹貢幾一倍則疎矣古九州之域東西贏而南北縮就東頭計之自揭陽以北至沙漠多不過七千里愈西則愈短少裁五千里而漢志雲南北萬三千三百六十八里則眞視禹貢幾二倍矣原其故由武帝開百越定滇池置牂柯收交趾大斥南疆悉以其地爲郡縣故有若是之逺非句股之法廢而所言里數皆以著地人迹計也隋志東西九千三百里南北萬四千八百十五里唐志東西九千五百十一里南北萬六千九百十八里視漢之東西無異而南北加廓其爲土地之界限以鳥飛準繩計則均也然此說但可施之秦漢以後若周之九服里數倍於禹貢則又自有其故矣周服里數倍於禹服是古今一大疑義賈公彥云若據鳥飛直路此周之五服亦止五千若隨山川屈曲則禹貢亦萬里彼此不異也是禹服周服實皆五千但書據鳥飛直路禮計山川屈曲故多寡不同耳按二經里數皆以開方言之無計人迹屈曲之理賈說非是陸佃禮象曰鄭氏謂周公斥大九州之界方七千里此讀周官之誤也蓋禹貢言面周官言方言方則外各二百五十里非一面五百里也易祓撰禹貢疆理廣記復引伸之曰禹五服帝畿在內帝畿千里而兩面各五百里數其一面故曰五百里甸服自甸至荒皆數一面每面各五百里總爲二千五百里兩面相距凡五千里職方氏所載則王畿不在九服之內自方五百里之侯服至方五百里之藩服其名凡九九服每面各二百五十里通爲二千二百五十里兩面相距通爲四千五百里並王畿千里通爲五千五百里增於禹者五百里之藩服耳然禹九州之外咸建五長東漸西被卽成周藩服之域其名𨿽增而地未嘗增也此說較陸氏更暢千年不破之疑至是而遂決【曽氏云周蠻服夷服卽禹要服其鎭服藩服卽禹荒服誤也今斷從易氏】金吉甫又撮其要云攷之經文甸服方千里而曰五百里是舉一面言之周官方千里曰王畿又其外方五百里曰某服則舉兩面通計之然則禹貢所謂五百里者乃千里而周官所謂外方五百里者乃二百五十里也三家遞相發明頗覺後來者居上【王明逸云考周之幅員蓋不廣於禹立政言方行天下陟禹之迹則亦以禹迹爲極耳】

或謂古今尺有長短步有大小故周服與禹服不同田制夏五十畝殷七十畝周百畝亦以尺有長短之故名異而實不變夏尺倍於周尺禹服五千周服萬里理有固然無足怪者余按王制曰古者以周尺八尺爲步今以周尺六尺四寸爲步古者百畝當今東田百四十六畝三十步古者百里當今百二十一里六十步四尺二寸二分是古步大於今步古裏寛於今裏也然不應禹尺與周尺相去一倍之逺日知錄曰谷梁傳古者三百步爲裏今以三百六十步爲裏而尺又大於古四之一今之六十二里遂當古之百里是今步大於古步今裏寛於古裏也不應禹五千里周反倍之爲萬里二說皆不可通則上三家之言洵爲篤論矣蔡傳悉排羣說而自爲之解曰禹聲教所及地盡四海而其疆理則止以五服爲制至荒服之外又別爲區畫如所謂咸建五長是已若周漢則盡其地之所至而經畫之也此解近是然亦不應外薄之地三倍於五服【禹之五服以開方法計之爲方千里者二十五從蔡說則周之衛蠻夷鎭藩皆外薄之地爲方千里者七十五是禹服僅得其四之一也】仁山捨蔡而從易可謂擇之精守之約矣

蔡傳曰案毎服五百里五服則二千五百里南北東西相距五千里故益稷篇言弼成五服至於五千然堯都冀州冀之北境並雲中涿易亦恐無二千五百里借使有之亦皆沙漠不毛之地而東南財賦所出則反棄於要荒以地勢攷之殊未可曉但意古今土地盛衰不同當舜之時冀北之地未必荒落如後世耳亦猶閩浙之間舊爲蠻夷淵藪而今富庶繁衍遂爲上國土地興廢不可以一時槪也金吉甫云隆古都冀政教四達則冀北之野生聚教訓必不如後世之爲窮漠所以水平之後分爲幽並其廣可知兼堯都平陽𨿽曰在冀自平陽以南渡河至陜於今地理三百七十五里正五斜七於古蓋二百六十餘里耳則是甸服之地自跨冀豫冀山而豫平緬想當時甸服之地當亦如周室王畿之制西自邠岐丰鎬爲八百里東通洛陽六百里總爲方千里耳五服之制其間絕長補短計亦如此何則周都丰鎬西至犬戎約千餘里而目爲荒服則是五服之制有因地而爲長短者蓋諸侯分服特以爲朝貢之限制或在近而視逺或𨿽逺而視近地有廣狹俗有夷夏未必截然如此正方聖人立爲限制之經於中固必有通變之義讀書者不可拘於一說而不知聖人體用之大也渭按此論勝蔡孟子曰今滕絕長補短將五十里王制曰凡四海之內斷長補短方三千里漢書地理誌曰洛邑與宗周通封畿東西長而南北短短長相覆爲千里短長相覆卽絕長補短之謂以是知先王體國經野皆用此法𨿽云四面相距各若干裏其間容有所乘除未必面面均齊無或贏縮也尹耕兩鎭志云涿鹿東北之極陬也而黃帝以之建都釡山塞上之小山也而黃帝以之合符則當時蕃國之在其西北者可知【涿鹿今保安州釡山在懷來城北】此言古冀北地尙寛也然爲沙漠所限南距堯都多不過二千里其所以得備五服之制者絕長補短以成之耳

東漸於海西被於流沙朔南曁【釋文漸子廉反被皮寄反】

傳曰漸入也正義曰海多邪曲故言漸入流沙長逺故言被及漸被皆過之意也流沙當是西境最逺者而地理誌以流沙爲張掖居延澤計三危在居延之西太逺矣志言非也顏氏曰被加也朔北方也曁及也吳氏曰漸如水之漸漬被如衣之被覆邵氏曰禹貢九州皆有疆界天下獨無疆界乎東漸西被朔南曁此天下之疆界也渭按此總言九州之大界卽禹所云外薄四海咸建五長者傳謂在五服之外蓋禹以方五千里之地制爲五服而其外尙有餘地則東漸於海西被於流沙朔南曁是爲九州之大界其外則四海也

凡禹貢疆理之所及皆東海也故曰東漸於海揚州傳雲南距海非也吳語晉侯令董褐復命於吳王曰今君掩王東海以淫名聞於天子越語範蠡對王孫雄曰昔吾先君固周室之不成子也故濱於東海之陂漢書惠帝三年立閩越君搖爲東海王師古曰卽今泉州是其地然則吳越閩所濱之海皆東海也至嶺南揭陽始爲南海而禹時不在九州之域故止於東境言之詳見州

流沙一在張掖漢志居延澤在居延縣東北古文以爲流沙是也一在燉煌通典云燉煌卽古流沙地其沙風吹流行在郡西八十里是也經云西被於流沙而居延澤乃在張掖之東北則固當主燉煌矣沙漠自西而東且迆北居延澤𨿽非禹貢之流沙亦卽此沙漠之地獨王制所謂流沙去西河千里而遙其地甚近蓋又與禹貢漢志所言者異矣五代史晉天福三年髙居誨使於闐還記其山川云自靈州過黃河三十里始涉沙入黨項界曰細腰沙神樹沙至三公沙自此沙行四百餘里至黑堡沙沙尢廣自甘州西始涉磧磧無水西百五十里至肅州渡金河出玉門闗【此在今肅州衛西非古玉門闗也】至瓜州沙州州南十里鳴沙山冬夏殷殷有聲如雷云禹貢流沙也元和志云鳴沙縣東北至靈州一百二十里隋置環州以大河環曲爲名【今寧夏中衛東北有鳴沙故城】夢溪筆談云余在鄜延閱兵馬籍有稱過範河損失問何謂範河乃越人謂淖沙爲範河北人謂之活沙人馬履之百步之外皆動如人行幕上其下足處𨿽甚堅若遇其一陷則人馬駞車應時皆沒或謂此卽流沙也方輿紀要云旱海在寧夏衞靈州所東南宋張洎曰自威州至靈州有旱海七百里斥鹵枯澤無谿澗川谷張舜民曰今旱江平卽旱海在淸逺軍北趙珣曰鹽夏淸逺軍間並系沙磧俗謂之旱海自環州出淸剛川本靈州大路自此至美利寨漸入平夏徑旱海中至耀徳淸邊鎭入靈州是也今按以上諸書所載則靈州之地已有沙磧王制所謂流沙當在鳴沙廢縣界中蓋其地東距西河適千里而遙也自此以西沙磧逾廣而東西三千里之徑數及此而止故曰西不盡流沙儒者不察遂以此爲西被之流沙因謂禹貢九州之境不過方三千里而要荒割爲異域五服五千之義郁而不明久矣

黃氏日抄曰古注以聲教斷句諸家皆從之餘友蔣榮甫云昔徐履赴試道求水村捨有老士人教四五童蒙以朔南曁爲句徐言其誤老士人者怒曰獨朔南預聲教而東西無預邪東西皆有所止之地故以海與流沙言朔南地廣故以曁言而下文總以聲教訖於四海耳今按裵駰史記集解其注在曁字下則自劉宋時已不從孔傳而以聲教屬下讀矣老士人固有所受之也

爾雅朔北方也舍人曰朔盡也北方萬物盡故言朔也李巡曰萬物盡於北方蘇而復生故北稱朔也朔南與上東西對非有一地之可指說者以朔爲堯典之朔方南爲堯典之南交亦無大礙或謂卽漢朔方郡則其地太近以南交爲交趾則又太逺矣不可從曁與漸被似有贏縮之別鄭康成雲南北不言所至容逾之是曁贏於漸被也今以經文考之東有嵎夷萊夷斗入大海西有三危黑水在流沙之中皆過之故指言其地而謂之漸被南抵五嶺北距大漠則及境而止不能越乎其外故但云曁曁之縮於漸被也明甚鄭說非是

九州南北之大界傳記無可考惟唐神功元年狄仁傑上疏以爲東距滄海西阻流沙北橫大漠南阻五嶺此天所以限戎狄而隔中外也南北二句實可爲朔南曁注腳應鏞釋王制曰獨言東海者東海在中國封疆內西南北海則逺在夷徼之外也南獨以衡山爲限百越未盡開也惟河舉東西南北河流縈帶中國也自秦而上西北袤而東南蹙自秦而下東南展而西北縮此古今天地之大運也理明義精於此經無一不合

王耕野雲聲教至於海濱則止矣何以又云漸於海被於流沙蓋海島之夷與流沙以西之戎咸賓貢於中國則是有虞之聲教東不止於海且漸入於海中西不止於流沙又蒙被流沙之外矣渭按此三句言九州之大界漸被曁皆以地言非謂聲教之所及也與島夷西戎無涉舊以朔南曁聲教爲句故孔疏以爲𨿽在五服之外皆與聞天子聲教時來朝見王氏承其誤乃有此說

堯典申命羲叔宅南交傳云夏與春交此治南方之官也疏云此官旣主四時亦主方面經言南交謂南方與東方交傳言夏與春交見其時方皆掌之春盡之日與立夏之初時相交也東方之南南方之東位相交也史記索隠曰孔注未是然則冬與秋交何故下無其文且東嵎夷西昧谷北幽都三方皆言地而夏獨不言地乃云與春交斯不例之甚也今南方地有名交阯者或古文略舉一字名地南交則是交阯不疑也【渭】按南交固當以地言然上古之地名不可考者多矣一字偶同其可遂斷以爲交阯邪水經葉楡水注云尙書大傳曰堯南撫交阯於禹貢荊州之南垂幽荒之外故越也周禮南八蠻雕題交阯有不粒食者焉春秋不見於傳不通於華夏然則交州實荊州之南垂與揚州無涉且在幽荒之外並不可謂荊域太康地誌云交州本屬州爲虞之南極眞妄談不足信史記言四海咸戴帝舜之功曰南撫交阯北發息愼【卽肅愼】遂有據此文以證交州爲虞之南極者不知此特言聲教之所訖耳抑或如後世舉種內屬之類故謂之撫索隠曰帝舜之徳撫及四方夷人故先以撫之此說是也濊貊朝鮮北與肅愼接壤謂肅愼直營州之塞外則可亦不得謂在營域難者曰左傳昭九年王使詹桓伯辭於晉曰巴濮楚鄧吾南土也肅愼燕亳吾北土也斯言亦不足信乎余曰此不過一時應對泛舉四方之土非正言九州之疆界如必泥此辭則巴濮楚鄧南距衡山尙逺境且不至於嶺況嶺南乎參之史記北發肅愼則然矣安在其爲南撫交阯也魯語武王克商遂通道九夷八蠻肅愼氏來貢楛矢石砮及成王時有賄肅愼之命或舉種內屬故詹桓伯舉以折晉亦未可知古今事變不同豈可以周疆爲虞界哉

舜葬於蒼梧之野見禮記儒者多疑之史記云舜踐帝位三十九年南巡狩崩於蒼梧之野則舜在位止三十九年壽止九十九歲明與尙書五十載陟方之文抵牾矣巡狩之有無又安足辧邪周洪謨讀書錄曰按舜年九十三自謂倦於勤而命禹居攝豈有百九歲之後而又南涉大江深入蠻夷之地哉爲此說者惑於書陟方乃死之文耳要之舜都蒲阪距鳴條二百餘里孟子云卒於鳴條者得之今按堯在位七十載而舉舜又三載受終於文祖下文言祭祀朝覲巡狩之事皆舜代爲之堯甫七十三歲卽不復巡守而舜乃百有九嵗南巡至嶺南瘴癘之鄕豈舜之精神獨厚邪抑堯之徳不若舜而早倦於勤邪如以禮經爲不可違則先儒固嘗言檀弓有可疑者矣如以史記爲不可背則司馬遷之謬誤前人所以正之者非一端矣何獨於此不能釋然也

韓退之以六經之文爲諸儒倡人皆信之其酬張韶州詩云暫欲系船韶石下上賓虞舜整冠裾近有援此以證南巡之事者余按水經注利水南逕韶石下其髙百仞廣圎五里兩石對峙相去一里小大略均似雙闕名曰韶石元和志云在韶州曲江縣東北八十里髙七十五丈並無舜奏樂之說至寰宇記始云韶州科斗勞水間有韶石舜南遊登此石奏樂因名樂史書成於宋初其言率本唐人蓋上賓虞舜之句所從出也然退之雅不信南巡之說黃陵廟碑云書曰舜陟方乃死傳謂舜升道南方以死或又曰舜死葬蒼梧二妃從之不及溺死沅湘之間余謂竹書紀年帝王之沒皆曰涉陟升也謂升天也書曰殷禮陟配天言以道終其徳協天也書紀舜之沒云陟者與竹書周書同文也其下言方乃死者所以釋陟爲死也地之勢東南下如言舜南巡而死宜言下方不得言陟方也以此謂舜死葬蒼梧於時二妃從之不及而溺者皆不可信此退之不信南巡之明證也九疑之葬二妃之溺韶石之奏斑竹之痕皆以南巡爲根柢南巡之事虛則其餘皆不足辧矣詩人托興稗官小說皆可用安得援以說經如必據此駮彼則送惠師詩云斑竹啼舜婦卽撰黃陵碑者之所作也豈亦可據詩以駮文邪檀弓曰二妃未之從而退之祭張員外文云二妃行迷淚蹤染林則又將據文以駮禮邪司馬公詩曰虞舜在倦勤薦禹爲天子豈有復南巡迢迢渡湘水張文潛詩曰重瞳陟方時二妃蓋老人安肯泣路傍灑淚畱叢筠王伯厚云二詩可以袪千載之惑

自兩漢以降嶺南之風气漸移犀象毒冒珠璣銀銅果布之湊於是乎在魁奇忠信材徳之民於是乎生一以爲脂膏之地一以爲文獻之邦下逮唐世瀕海之饒有加於昔人之之南海者若東西州焉而余謂不在九州之限或警余粵產多才將釋憾於子可柰何余曰知道者必無此憾不然則杜君卿先己當之矣夫何懼三代已下東南日辟西北日荒此古今消長之大運風俗與世爲推移聖人因時而立政使堯舜復生於今亦必以嶺南爲一州吾所言者禹貢之疆域耳西北之日荒者不得推而棄諸九州之外則東南之日辟者亦不得引而納諸九州之內就經說經惟期不背於理徇當世之人情而曲爲之遷就可乎哉

聲教訖於四海【釋文訖斤密反】

吳氏曰聲教者𨿽不近見善教之實然亦逺聞善教之聲而效慕之也訖盡也顧氏【炎武】曰禹貢之言海有二東漸於海實言之海也聲教訖於四海槪言之海也渭按左傳雲樹之風聲司馬相如雲逖聴者風聲聲教之謂也四海謂東夷西戎南蠻北狄在九州之外者時聲教所及東海之島夷西戎之昆侖析支渠搜皆已來貢迨告成之後則南撫交阯北發肅愼而四海之外無逺弗屆矣

中庸之頌至聖曰聲名洋溢乎中國施及蠻貊舟車所至人力所通天之所覆地之所載日月所照霜露所墜凡有血气者莫不尊親此聲教訖於四海之義疏也史記言帝顓頊之地北至於幽陵南至於交阯西至於流沙東至於蟠木動靜之物日月所照莫不砥屬亦聲教四訖之意其稱禹功則言九州各以其職來貢不失厥宜方五千里至於荒服謂在九州之內者又雲南撫交阯北發【索隠曰當云北戶】西戎析支渠廋氐羌【戎字疑衍】北山戎發息愼【當云北山戎息愼】東長鳥夷【索隠曰長下少夷字案大戴禮雲長夷】四海之內咸戴帝舜之功謂在九州之外者也前言疆理之所至後言聲教之所及咸戴帝舜與莫不尊親意同非謂舉四海而疆理之悉有其地悉臣其人也或據南撫交趾北發肅愼二語以證有虞之世交趾爲揚域肅愼爲營域然則肇十有二州豈並朔南曁之規模而亦廓之邪𨿽辯若懸河吾未之敢信矣

禹貢錐指卷十九

欽定四庫全書

禹貢錐指卷二十

徳淸胡渭撰

禹錫圭告厥成功

王氏曰禹錫圭於堯以告成功也錫與師錫帝九江納錫大龜同義蔡氏曰水土旣平禹以圭爲贄而告成功於舜也水色黑故圭以云傅氏曰水患平而錫土姓君之報功也聲教訖於四海而錫圭臣之歸美以報上也王氏【樵】曰上與下爲錫禹奉圭而曰錫者爲舜成萬世之功不可以常辭書渭按此二句乃史辭圭或以爲錫堯或以爲錫舜未知孰是時堯老舜攝蓋禹上之於舜而舜歸之於堯理當然也

傳云禹功盡加於四海故堯賜圭以彰顯之言天功成按錫者與也下與上亦可謂之錫經言禹錫不言錫禹則其爲禹之錫堯也審矣呂伯恭以爲錫舜而蔡傳因之亦通林少穎云臣以圭而錫君載籍恐無此事以某所見是禹以圭告成於天耳謂禹告天尢無據且易益六三爻辭曰有孚中行告公用圭此非臣錫圭於君之事見於載籍者乎

下與上書錫者三一師錫帝以舜一九江納錫大一禹錫圭蓋堯爲天下得人足以決大疑禹成萬世永賴之功事莫有大於此者故皆異其文

正義云考工記天謂之是爲天色堯之賜禹必以天色圭者言天功成也蘇氏曰禹以治水得天下故從水而尙黑帝錫禹以圭爲水徳之瑞也蔡傳捨孔而從蘇渭按尙書璇璣鈐云禹開龍門導積石圭出刻曰延喜玉受徳天賜佩緯書之言不足據然或禹治水時得一玉色而異於常玉故琢爲圭以獻諸上亦未可知玉色斯謂之圭天功水徳禹未嘗有意於其間也

成功人皆謂水土之功成此未足以盡其義天生民而立君以治之養與教二端而已養之所以遂其生教之所以復其性生已遂而性猶未復聖人之憂方深故必只臺徳先不距朕行聲教訖於四海而後爲新民之極功止於至善也禹抑洪水不過八年而告厥成功需之十有三載職是故耳禹貢一書𨿽言治水之事而其規模之大義理之精如此二十八篇中惟堯典洪範可與頡頏餘皆不及也

古者左史記事右史記言言爲尙書事爲春秋其體不同春秋以事系日日系月月系時時系年前後灼然可見尙書則以事類結聚成篇而年月不具其前後更須參考史遷不知此義故本紀多誤堯命舜攝位之辭曰乃言厎可績三載金履祥通鑑前編從王肅說以堯在位七十載癸丑舜徵庸至七十二載乙卯命攝位爲三載其明年丙辰正月受終於文祖事與經合而遷則曰堯立七十年得舜二十年而老使舜攝政八年而堯崩此一誤也舜陟帝位咨四嶽求可宅百揆者僉曰伯禹作司空帝曰兪咨禹汝平水土惟時懋哉安國傳云然其所舉稱禹前功以命之是也孟子言舜使益掌火禹治水皆堯老舜攝時事而遷則錯解經文以爲堯崩之後舜問於四嶽嶽舉禹乃命禹平水土此又一誤也洪範曰鯀則殛死禹乃嗣興左傳僖三十三年云舜之罪也殛鯀其舉也興禹襄二十一年云鯀殛而禹興二事大抵皆在徵庸三十年中而不能灼知其爲何年文十八年季文子曰舜臣堯流四凶族又曰四門穆穆無凶人也先儒據此以殛鯀爲歷試三載中事然舜典紀四罪在受終之後故史遷云舜攝位巡狩行視鯀之治水無狀乃殛鯀於羽山以死此說與經合彼以爲去四凶皆在歷試時不待受終後者亦過泥季文子之言耳尙書𨿽年月不具而以前事系後事之下恐無是理金氏謂舜攝位之明年丁巳始巡狩疑殛鯀在此時也鯀之初殛禹年尙幼未嘗以能治水聞及鯀死舜始聞其有聖徳而能治水乃舉而用之使嗣鯀職故祭法曰鯀障洪水而殛死禹能修鯀之功非謂父子接踵治水也先儒馬融等以爲舜徵用卽舉禹治水三載而八州平乃禪舜其明年兗州平合鯀九載爲十三載適當舜受終之年是禹父子接踵而治水也夫舜方用禹而殛其父以死殆非人情且史遷云禹立十年而崩裴駰集解引皇甫謐曰禹年百嵗前編禹十年爲癸未追而上之當生於堯六十一載甲辰下逮七十載癸丑舜徵庸禹方十歲而遽畀以治水之任亦大可疑傅子曰荀仲豫稱禹十二爲司空則當在乙卯羅泌路史言舜攝時鯀殛旣死而禹用蓋年十四則當在丁巳𨿽較遲數年猶未離乎幼也竊謂四罪無死刑殛者拘囚困苦之使鬱鬱無聊不獲盡其天年故謂之殛死非甫殛而隨死也死後禹又須居防二年計鯀殛禹興中間尙隔十餘載不得泥洪範左氏之文以爲父子接踵治水也益稷傳云辛日娶妻甲日復往治水是已嘗治水而輟事成昏也吳越春秋云禹三十未娶三十當舜攝位十九載甲戌至是始輟事成昏則受命治水必不在幼時可知矣世逺事湮紀載疎略如馬融等說則禹興太早如史遷及趙說則禹興又太遲以理度之舉禹必不在攝位十五年之後而告成則必在放勲殂落之前所可知者如此而已先儒推測之言亦未必盡得也

孟子言禹八年於外三過其門而不入而史記河渠書云禹抑洪水十三年過家不入門【漢書溝洫志同】此據兗州作十有三載乃同以爲言也正義曰堯典言鯀治水九載績用弗成然後得舜舉禹治水三載功成堯卽禪舜此言十三載者並鯀九載數之祭法云禹能修鯀之功明鯀已加功而禹因之也馬融云禹治水三年八州平故堯以爲功而禪舜是十二年而八州平十三年而兗州平在舜受終之年也渭按鯀以無成致殛則其功必少故經惟於太原言修漢儒乃因祭法之文而張大之以爲禹修父業事止三年夫以九州之大三年而畢其役禹𨿽聖人亦未必神速至此當以孟子之說爲正然東漸西被聲教四訖之效恐亦非八年所能致則十三載之說未爲無據但不當連鯀九載嘗試就禹所自言而折中之娶於塗山辛壬癸甲啟呱而泣予弗子惟荒度土功此八年中事經文冀州至成賦中邦是也弼成五服至於五千州十有二師外薄四海咸建五長各迪有功此九年迄十三年事經文錫土姓至聲教訖於四海是也九州攸同當在舜受終二十年後錫圭告成則又在其後五年去放勲殂落之嵗殆無幾耳鼂錯曰堯有九年之水【惟據鯀九載】髙堂隆云堯洪水二十二載【合鯀九載禹十三載】皆不得其實今參攷羣言知鯀殛禹興中間尙隔一紀通前九載後八年計之垂三十年而始平灑沈澹災蓋若斯之難也善哉乎邵文莊之論曰堯之水說者謂開辟以來未有治之者故不得其道而若是烈也天下之生久矣歷三皇氏未聞懷襄昏墊之爲害也何獨至於堯而有然此天地之大變變通之會其當斯時乎以粒易鮮以居易巢斯所謂通變宜民者也非水之治其何以及此是故洪水一亂也化懷襄而平成轉昏墊而敍且歌豈非開萬世之治乎易曰云雷屯君子以經綸水哉水哉所以啟君子之經綸者大矣而況恆雨積焉諸山泄焉當是時水固有異於常者而泛以配湯之旱殆書生之常談也夫

禹貢錐指卷二十

