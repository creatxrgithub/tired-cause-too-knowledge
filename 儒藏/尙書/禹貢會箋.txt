

欽定四庫全書

經部二

禹貢防箋

書

提要

【臣】等謹案禹貢防箋十二卷

國朝徐文靖撰文靖字位山當塗人雍正癸卯舉人乾隆元年薦舉博學鴻詞試不入格十七年又薦舉經學

特授翰林院檢討是書首列禹貢山水總目以水經所載爲主附論於下次爲圖十有八各系以說書中皆先引蔡傳而續爲之箋博據諸書斷以己意如汾水西入河非東入河徒駭卽河之經流非別有一經流三江旣入終以南江北江中江爲正九江在潯陽非洞庭皆不爲蔡傳所囿至於蔡山則闕其所疑不主寰宇記周公山卽蔡山之說於惇物則取金史地理誌謂在幹州武亭縣今武功縣之東南二百里三危山引西河舊事爲升雨山謂史記注作卑雨山蓋字之誤並辧胡渭之訛皆具有考證蓋說禹貢者宋以來棼如亂絲至胡渭錐指出而摧陷廓除始有條理可按文靖生渭之後因渭所己言而更推尋所未至故較之渭書益爲精密蓋事者易有功也惟信山海經竹書紀年太過是則僻於好古不究眞僞之失耳乾隆四十三年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸費墀

禹貢防箋原序

周公職錄曰黃帝受命風後授圖割地布九州是九州本依圖而立也水經注曰禹理水觀於河見白面長人魚身授禹河圖而還於淵是禹之治水亦依圖而治也自是而後夏少康使商侯冥治河帝杼十三年冥死於河殷祖乙避河遷耿二年圯於耿復遷於庇求如禹貢之治水難矣鄭樵通誌曰桀焚黃圖夏圖所繇盡亡也爾雅九州說者皆以爲商制圖無聞焉周圖書大備大司徒掌天下土地之圖周知九州之地域司險掌九州之圖知山林川澤之阻漢入關秦圖書得具知天下阸塞武帝時齊人延年上書言河出昆侖經中國注渤海是其地勢西北髙而東南下可按圖書觀地形令水工凖髙下開大河上領出之胡中明帝永平中議治汴渠上引樂浪人王景問水形便因賜景山海經河渠書禹貢圖禹貢之有圖尙已後世圖事闕略晉司空裴秀惜之乃殫思著禹貢地域圖十有八篇其制圖之體有六一曰分率二曰準望三曰道裏四曰髙下五曰方邪六曰迂直悉因地制形王隱晉書曰裴秀爲司空作禹貢地域圖事成奏上藏於祕府爲時名公誠有所慕而云也唐大衍山河兩戒取禹貢三條四列之說而不及圖程大昌撰禹貢論繪圖三十有一鄭東卿著尙書圖禹貢山澤圖二十有五然皆未有見余家藏有六經圖禹貢圖一二而已又所藏宋大觀中地理指掌圖其中有帝嚳及堯九州圖舜十二州圖禹迹圖然臚列當時郡縣於禹貢山澤六十餘地不能備載少嘗見艾千子禹貢圖簡而能該苐從前譌誤尙未駁正章氏本淸圖書編名山大澤皆有圖不專爲禹貢設故𨿽有圖而不精近見王太史蒻林刻乃祖禹貢圖胡氏朏明禹貢山澤間有圖而圖之前後左右少有脈絡可尋此圖禹貢者所防難也陸氏文裕曰余嘗欲取今之州縣推而上之防於禹貢之命名以著古今之離合遷攺爲一書志誠偉哉余竊有志而未逮顧已爲禹貢防箋一書又何能已於圖也爰列圖若干於前並以圖說附注之稍訂其譌誤如此後之君子按圖而興感思大禹明徳之逺而不爲小智之鑿則又防箋繪圖者之私願夫

凡例

一冀州舊圖依蔡傳淶水出覃懷西今按周職方並州其川淶易非冀州浸也山海經沁水注河入懷東南因攺從沁舊以洞庭爲九江今據經九江孔殷在江漢朝宗之下仍依漢志九江在尋陽余放此

一禹貢圖古未嘗有聞漢明帝議治汴渠賜樂浪人王景禹貢圖當猶是秦圖書所得晉司空裴秀著禹貢圖十八篇序載於晉史而圖不傳今爲圖多參取艾千子間采之六經圖指掌圖而至於駁正譌誤不敢附防前人

一防箋取四海防同之義蓋雜采經傳子史九流百家支分泒別悉防於一猶百川岐流汊港悉防於海使有所歸也

一仰觀俯察皆學者窮理之事然仰觀易俯察難周天三百六十五度試登髙望之皆可一覽而至於地理不然數十里之外目力所不及足迹所不周卽或親歷其境東西易位髙下頓殊而欲確指其山澤所在以求無舛於經則將指延安之洛以爲禹貢之漆沮據安丰之石以爲禹貢之大別說非無本其實疎也

一是編主於駁正疑誤故列蔡傳於前是者可之不是者否之要皆各有所證發寧可得罪於先賢不敢貽誤於後學漸至白日塵昏聖經蕪穢也

一防箋於近纂禹貢者略加考訂如山海經漢水出鮒鰅之山漢乃濮譌而郭注妄引嶓冢導漾東流爲漢近遂以鮒鰅爲嶓冢之別名西河舊事三危山俗亦謂升雨山夏本紀注譌作卑羽山今仍因之譌以傳譌伊於胡底故於是編中約略正之

一胡氏禹貢錐指考訂漢唐注疏最爲詳密謂釋禹貢者莫先於安國之書傳安國武帝時人孔穎達所謂身爲博士具見圖籍者也今觀其注禹貢山水地名並顢頇鶻不甚分明菏澤在定陶而云在湖陵伊水出盧氏而云出陸渾澗水出新安而云出澠池橫尾山北去淮二百餘里而雲淮水經陪尾江水南去衡山五六百里而云衡山江所經又若谷城爲瀍水所出魏始省谷城入河南而傳云瀍出河南北山金城郡乃昭帝置而傳云積石山在金城西南孟津在河陽之孟地東漢始移其名於河南而傳云在洛北明非西漢人手筆此等考證眞發前人所未發防箋中不敢勦襲雷同而又不忍爲割愛故列於此

一漢劉秀上山海經奏曰禹別九州任土作貢而益等物善惡著山海經皆聖賢之遺事古文之著明者也按禹貢與山海經猶春秋內外傳也禹貢之山水多具見於山海經以禹之經解禹之書其不致有譌誤也明矣故防箋於山海經所引爲多

一宋易氏祓字彥祥別號山齋所著禹貢疆裏記胡朏明謂其書亡余於徐常吉禹貢解中備錄原文冀借以廣其傳云至以澧水爲醴陵九江爲洞庭蓋浸淫宋人之說亦小疵也

一趙君文冕以明經考授縣佐好古嗜學蓄書甚多一時名下士無不延引講習賞析奇疑家淳溪距余捨丹陽湖沚僅二十餘里且素有親道因得以文字往來餘年近九旬閒居無事檢舊簏得禹貢防箋十二卷郵請是正承雅誼捐資命工立加剞劂余垂老而不能藏拙者趙君意也謂是編可與問世借以爲後學司南則余何敢

欽定四庫全書

禹貢防箋卷首

翰林院檢討徐文靖

山水總

余讀蔡西山書傳於禹貢一書大抵據水經以立言耳世所傳水經不著名氏或以爲郭璞或以爲桑欽酈注亦未嘗明言今閱孟堅地理誌中山國北新成縣桑欽言易水出西北東入張掖刪丹縣桑欽以爲導弱水西至酒泉合丹陽陵陽縣桑欽言淮水出東南北入江平原髙唐縣桑欽言漯水所出上黨屯畱縣桑欽言絳水出西南東入海則水經爲欽作無疑矣水經四十卷末自志云禹貢山水澤地所在凡六十其所載郡縣多西漢後則又似非欽作者前書儒林傳孔氏有古文尙書安國授都尉朝而司馬遷亦從安國問故遷書載堯典禹貢洪範諸篇多古文說數傳至平陵塗惲授河南桑欽君長欽蓋漢成帝元帝時人經稱九江地在長沙下雋縣西北下雋前志屬長沙國後漢郡國志同則此所載禹貢山水澤地所在凡六十大抵皆酈氏之注欽言也因列其總目於前所有譌誤者並注於下

泰山爲東嶽在泰山博縣西【按竹書紀年堯七十四年虞舜初巡四嶽舜典嵗二月東巡狩至於岱宗柴風俗通云泰山山之尊爲五嶽長王者受命恆封禪之】

霍山爲南嶽在霍山灊縣西北【酈注雲天柱也又郭璞注爾雅云霍山在潛縣別名天柱山漢武以衡山遼逺讖緯以霍山爲嶽故祭之今按爾雅云江南衡又云霍山爲南嶽蓋衡山本名霍山尙書大傳曰舜元年巡狩四嶽元祀代泰山中祀大交霍山貢兩伯之樂焉則霍山之名起於虞前何雲從漢武始也漢特移祀於天柱名霍山耳漢志廬江灊縣注天柱山在南不言霍山】

華山爲西嶽在農華陰縣西南【酈注云古文之惇物也今按地理誌扶風武功縣垂山古文以爲惇物初未嘗言華山也又漢志農十一縣無華陰縣華陰縣屬京兆尹太華山在南注並誤也】

雷首山在扶風蒲阪縣東南【按竹書紀年帝堯五十年遊於首山乘素車駒卽是山也後世因名爲堯山故漢志云河東蒲阪有堯山雷首山在南】

砥柱山在河東太陽縣河中【按師古注漢書云厎柱在陜縣東北山在河中形若柱也漢武帝時河東守番系言漕從山東西嵗百餘萬石更厎柱之艱敗亡甚多卽是山也】

王屋山在河東垣曲縣東北【孔安國曰王屋山在冀州之南河之北】太行山在河內野王縣西北【按前志河內山陽縣東太行山在西北後志在河內野王】

恆山爲北嶽在中山上曲陽縣西北【按前志常山上曲陽恆山北谷在西北禹貢恆水所出東入後志中山上曲陽】

碣石山在遼西臨渝縣水中【按前志右北平驪成縣大掲石山在縣西南遼西臨渝縣有渝水絫縣有碣石水南入官後志遼西臨渝縣注引山海經掲石之山編水出焉此注從後志也】

析城山在河東澤縣西南【漢志同應劭曰有澤在西北括地誌析城山在澤州西南七十里】

太嶽山在河東永安縣【按漢志河東彘縣霍太山在東應劭曰順帝攺曰永安】壺口山在河東北屈縣東南【漢志同按括地誌壺口山在慈州吉昌縣西南五十里冀州境也】

龍門山在河東皮氏縣西【按史記始皇本紀禹鑿龍門通大夏決河亭水放之海後漢志云馮翊夏陽縣有龍門山是也初未嘗有言皮氏西者據左傳杜預注云平陽皮氏縣東南有耿鄕括地誌故耿城在龍門東南十二里是龍門在皮氏縣西也】

梁山在馮翊夏陽縣西北河上【按漢志夏陽故少梁秦惠王十一年更名禹貢梁山在西北公羊傳梁山河上山也】

荊山在馮翊褱徳縣南【按孔安國書傳曰漆沮二水名亦曰洛水出馮翊北漢志馮翊褱徳縣禹貢北條荊山在南洛水東南入渭傳蓋誤以延安之洛水爲卽禹貢之漆沮水也漢志因之亦誤】

岐山在扶風美陽縣西北【漢志美陽縣禹貢岐山在西北中水鄕括地誌雲山在岐州岐山縣東北十里】

關山在扶風汧縣之西【按漢志扶風汧縣吳山在西古文以爲汧山北有蒲谷鄕谷中汧水出西北入渭又吳山一名吳嶽周禮正西曰雍州其山鎭曰嶽卽吳山也禹貢無關山注云汧縣之西蓋吳山耳】

隴山【按漢志隴西有隴坻師古曰卽今之隴山也禹貢無隴山不審何以列此據史記始皇本紀曰十七年巡隴西北地出雞頭山正義曰括地誌云雞頭山在成州上祿縣東北二十里酈元云蓋大隴山異名也後漢書隗囂云王孟塞雞頭山卽此也本注雞或作笄蓋汧山西接隴岡通謂之隴山也汧音牽】

終南山惇物山在扶風武功縣西南【按漢志扶風武功縣有太壹山古文以爲終南武功縣垂山古文以爲惇物是二山皆在武功西南】

須山在隴西臨洮縣西南【按禹貢無須山須當是頃之譌漢志隴西臨洮縣禹貢西頃山在縣西南部都尉治也南部二字屬下不得以西南爲句疑誤逗也】

嶓冢山在隴西氐道縣之南【按漢志隴西氐道縣禹貢漾水所出不云嶓冢惟隴西西縣下云禹貢嶓冢山西漢水所出南入廣漢白水至江州入江後漢郡國志漢陽西縣故屬隴西有嶓冢山西漢水鄭曰西在隴西西今謂之八充山據五帝紀注作兌山今本後志作八充殆誤分兌字爲八充也】

鳥鼠同穴山在隴西首陽縣西南【按後漢郡國志隴西首陽縣有鳥鼠同穴山穴地入三四尺鼠在內鳥在外地道記曰有三危三苗所處蓋當日分北三苗析爲三處一在此一在燉煌縣南一在零陵東南所謂分北三苗也北古別字】

積石山在隴西河關縣西南【按漢志金城河關縣積石山在西南羌中此注云隴西誤】

都野澤在武威縣東北【禹貢豬野史記作都野漢志武威郡武威縣休都澤在東北古文以爲豬壄澤】

合黎山在酒泉曾水縣東北【按曾水當作防水漢志酒泉郡有防水縣無曾水也亦不言有合黎山惟張掖刪丹縣注桑欽以爲導弱水西至酒泉合黎故水經云北至酒泉防水縣入合黎山腹】

流沙地在張掖居延縣東北【按漢志張掖居延縣居延澤古文以爲流沙然經言西被不應於東北求之後漢燉煌郡注引耆舊傳曰水有懸泉之神山有鳴沙之異則流沙言燉煌之西爲是矣】

三危山在燉煌縣南【按漢志武帝後元年分酒泉置燉煌郡山海經黒水出張掖雞山南流至燉煌過三危入於南海師古曰至燉煌過三危也】

朱圉山在天水北冀縣南【按漢志天水冀縣朱圉山在縣南梧中聚】

岷山在蜀郡湔氐道西【漢志湔氐道禹貢崏山在西徼外江水所出南至江都入海】嶓冢山在農盧氏縣南【按漢志有熊耳山在農盧氏縣無嶓冢山也此乃注誤】荊山在南郡臨沮縣東北【按漢志南郡臨沮縣禹貢南條荊山在東北漳水所出東至江陵入楊水酈注曰今漳水於當陽縣之東南一百里餘而右防沮水志云入楊水非矣】

內方山在江夏竟陵縣東北【按漢志竟陵縣章山在東北古文以爲內方山後志作立章山】

大別山在廬江安丰縣西南【按漢志六安國安丰縣禹貢大別山在西南杜預曰左傳吳與楚夾漢自小別至於大別然則二別近漢之山無緣得在安丰也】

外方山嵩髙山也【按爾雅山大而髙曰崧時猶無中嶽之名故以爲外方也】

桐柏山在南陽平氏縣東南【按前志南陽平氏縣禹貢桐柏大復山在東南後志平氏縣桐柏大復山淮水出經但言桐柏何也荊州記曰桐柏淮源湧發其中潛流三十里出大復山南經但言桐柏宜矣】

陪尾山在江夏安陸縣東北【按漢志江夏安陸縣橫尾山在東北古文以爲陪尾山程大昌日記以爲泗水縣有陪尾山乃禹貢陪尾也】

衡山在長沙湘南縣南【按後志長沙湘南縣衡山在東南郭璞曰山別名岣嶁岣音茍】九江地在長沙下雋縣西北【按前志有下雋後志長沙有下雋史皆不注酈注以九江在下雋縣西北此非水經之言也桑欽乃西漢成帝時人班志何不引乎蔡傳乃據之謂洞庭爲九江範致明撰嶽陽風土記以下雋地在蒲圻卽以洞庭爲九江亦在下雋之西南何從在西北乎況經文九江孔殷在江漢朝宗之下若使洞庭爲九江則經文當云九江孔殷江漢朝宗於海矣且安知下雋西北不爲東北之譌而以爲確據乎】

云夢澤在南郡華容縣之東【按爾雅楚有云夢郭璞注今南郡華容縣巴丘湖也】東陵地在廬江金蘭縣西北【按前志廬江金蘭西北有東陵鄕淮水出屬揚州廬江出陵陽東南北入江又丹陽陵陽縣注桑欽言淮水出東南北入大江前言廬江出東南入江今此又言淮水出東南入江疑有一誤金蘭縣不見兩志惟此注云金蘭縣又決水注雲決水又西北灌水注之其水導源廬江金蘭縣西北東陵鄕大蘇山卽灌水也此二處皆有縣字兩漢志皆不載存此以補其缺】

敷淺原地在豫章歷陵縣西南【按漢志豫章歷陵縣傅昜山傅昜川在南古文以爲敷淺原傅讀曰敷昜古陽字今皆譌傅陽爲博陽矣】

彭蠡澤在豫章彭澤縣北【按漢志豫章彭澤禹貢彭蠡澤在西此云北誤】中江在丹陽蕪湖東至防稽陽羨入於海【按漢志丹陽蕪湖縣中江出西南東至陽羨入海應劭曰範蠡乘扁舟出三江入五湖今廬江臨丹陽蕪湖縣是也】

震澤在吳縣南五十里【按漢志防稽吳縣具區澤在西古文以爲震澤南江在南東入海南江在吳縣南震澤在吳縣之西此云震澤在縣南誤也】

陶丘在濟陰定陶縣之西南【按漢志禹貢陶丘在西南陶丘亭郭璞曰今濟陰定陶城中有陶丘蓋西南有陶丘亭乃謂舜陶於河濱設耳】

菏澤在定陶縣東【按漢志禹貢菏澤在定陶東菏音柯】

雷澤在濟陰成陽縣西北【按漢志濟陰成陽縣禹貢雷澤在西北括地誌濮州雷澤縣本漢郕陽縣在州東九十一里】

菏水在山陽湖陸縣南【按上言菏澤此不當又言菏水據漢志山陽湖陸縣禹貢浮於淮泗達於河水在南則此菏水當作河水也禹貢豫州浮洛入河師古注曰因洛入河也故特志之】

防山在太山防陰縣西南【按漢志防陰縣禹貢防山在西南顓臾國在防山下】大野澤在山陽鉅野縣東北【按爾雅魯有大野郭注髙平鉅野縣東北大澤漢時屬山陽晉屬髙平】

大邳山在河南成臯縣北【按大邳漢志不載括地誌云大邳山今名黎陽東山又曰靑壇山在黎縣南七里今此注云在成臯非也】

明都澤在梁郡睢陽縣東北【按孟豬史記作明都周職方靑州其澤藪曰望諸鄭注望諸明都也在睢陽】

益州沲水在蜀郡汶江縣西南其一在郫縣西南皆還入江【按漢武帝元朔二年攺梁州曰益益卽梁也前漢志蜀郡汶江縣江沱在西南東入江又郫縣江沱在西東入大江】

荊州沲水在南郡枝江縣三澨地之南在卭縣之北【按漢志南郡枝江縣江沱出西東入江三澨在竟陵卭當作邔邔縣名也此云卭誤】

欽定四庫全書

禹貢防箋

圖目

冀州圖

冀州考

兗州圖

兗州考

靑州圖

靑州考

徐州圖

徐州考

揚州圖

揚州考

荊州圖

荊州考

豫州圖

豫州考

梁州圖

梁州考

雍州圖

雍州考

導山圖

導山說

導水圖

導水說

導水先後圖

導水先後說【里數附】

任土作貢圖

任土作貢說

三江圖

三江考

九江圖

九江考

九河圖

九河說

九州總圖【九州箴附】

九州同異考

五服圖

五服圖說

冀州考

禹貢冀州旣載舜以冀州南北濶大分衛水以北爲並州燕以北爲幽州並置牧周禮職方河內曰冀州山曰霍藪曰楊紆川曰漳浸曰汾潞其在天官畢則趙之分野尾箕則燕之分野兼得秦魏衛之交秦一天下置郡爲鉅鹿邯鄲上谷漁陽右北平遼西河東上黨太原代郡鴈門雲中及三川之北境漢武置十三州此爲冀州幽州並州後漢並因前代爲冀州幽州並州魏晉並因之

唐分置十五部此爲河北道河東道兼分入都畿關內道宋承唐制冀州之境爲河北河東兩路又分河北爲東西二路

兗州考

禹貢濟河惟兗州舜置十二牧兗州其一也周禮職方河東曰兗州山曰岱藪曰大野川曰河泲浸曰盧濰其在天文營室東壁則衛之分野兼得魏宋齊趙之交秦一天下置郡此爲東郡碭郡之東北境齊郡之北境鉅鹿上谷二郡之東境漢武置十三州此爲兗州後漢並因前代魏晉亦置兗州永嘉之後陷於石勒宋武平河南又得其地置兗州宋末其地入後魏唐分置十五部此爲河南道宋以魏博貝滄徳棣爲河北東路濮鄆濟爲京東西路滑爲京西北路

靑州考

禹貢海岱惟靑州舜分靑州爲營州皆置牧周以徐州合靑州其土益大周禮職方正東曰靑州山曰沂藪曰孟諸川曰淮泗浸曰沂沭其在天官虛危則齊之分野秦平天下置郡此爲齊郡瑯琊之東境遼東秦亂項羽宰割天下以其地爲國曰膠東齊濟北漢武置十三州此亦爲靑州後漢因之晉魏亦因之宋分爲靑冀二州後入後魏唐分置十五部此爲河南道河北道宋爲京東東路京東西路【黃子鴻曰靑州鎭曰沂山鄭康成謂沂水所出今沂水實出雕崖山北去東泰山尙五十餘里則古沂山當卽指此隋唐時始移沂山之名於東泰山而祀之其實二山不可混也】

徐州考

禹貢海岱及淮惟徐州亦舜十二牧之一周並徐州入靑州今分入兗州之域在天文奎婁則魯之分野兼得宋齊吳之交秦平天下置郡此爲泗水瑯琊之西境薛郡漢又加置東海郡漢武帝置十三州還以其地爲徐州後漢並因前代魏晉亦曰徐州自晉元帝渡江徐州所得惟半而已宋初因之明帝初地入後魏唐分置十五部此爲河南道唐末海泗二州爲楊行密所據其後爲南唐宋分爲京東路京西路

揚州考

禹貢淮海惟揚州舜置十二牧揚州其一周禮職方東南曰揚州山曰防稽藪曰具區川曰三江浸曰五湖在天官斗則吳之分野兼得楚及南越之交秦兼天下置郡此爲九江鄣防稽閩中南海郡之東境武帝置十三州此爲揚州後漢因之三國時淮南屬魏而江南屬吳魏晉亦置揚州元帝渡江揚州遂爲王畿領江東浙江地宋孝武分浙東爲東揚州後罷揚州以其地爲王畿而東揚州直云揚州尋復舊唐分置十五部此爲淮南道江南道江南西道宋爲淮南東西路浙東西路江東西路福建路

荊州考

禹貢荊及衡陽惟荊州舜置十二牧荊州其一周禮職方正南曰荊州山曰衡藪曰云夢川曰江漢浸曰潁湛春秋至戰國時並爲楚地其在天文翼軫則楚之分野兼得韓秦之交秦兼天下置郡此爲南郡黔中長沙南陽之東境漢武置十三州此爲荊州後漢及晉並因之宋分置荊州司州郢州雍州湘州齊亦因之唐分置十五部此爲山南東道江南西道黔中道兼分入淮南及嶺南道宋幹徳元年平荊湖三年平蜀始盡得古荊州之地後爲荊湖北路荊湖南路及夔州之施黔思播等州云

豫州考

禹貢荊河惟豫州舜爲十二牧之一周禮職方河南曰豫州山曰華川曰滎洛藪曰圃田浸曰波溠其在天官栁七星張則周之分野房心則宋之分野觜觹參則魏之分野角亢氐則韓之分野兼得秦楚之交秦分天下置郡爲三川碭潁川南陽郡之東境北境南郡之北境漢武置十三州此爲豫州後漢爲司豫州魏亦同晉分置司州及豫永嘉之亂豫州沒於劉石苻姚宋初有其

南境置豫州唐分置十五部此爲都畿道河南道兼分入山南東道及河東道五代並都汴宋因之豫州之境爲京師輔郡置京東京西二路

梁州考

禹貢華陽黒水惟梁州自漢川已下諸郡皆其封域舜置十二牧梁州其一周禮以梁州並雍州於天文兼參之宿亦秦之分野又得楚之交秦分天下置郡爲漢中巴蜀隴西郡之南境漢武置十三州攺梁爲益獻帝末劉備據其地魏末得之分置梁益二州晉初因之後又分益州南境置寧州宋梁益寧三州並因前代更置秦州齊及梁初多因之後魏得漢中亦曰梁州唐分置十五部此爲山南西道山南東道劍南道兼分屬京畿隴右道及黔中道宋平孟蜀分爲益州利州梓州夔州四路云

雍州考

禹貢黒水西河惟雍州舜置十二牧雍其一也周禮職方正西曰雍州山曰嶽藪曰蒲川曰涇汭浸曰渭洛兼得禹貢梁州之地周自武王都於丰鎬則雍州爲王畿及平王東遷洛邑以岐酆之地賜秦其在天文東井輿鬼則秦之分野兼得魏趙之交始皇置四十郡此爲內史上郡北地九原隴西及雲中之西南境漢武置十三州以其西偏爲涼州又置司領三輔後漢並如前

代晉置雍州秦州涼州後魏置北秦雍南秦三州唐置十五部此爲京畿關內道隴右道宋爲陜西路及河東路

導山

山海經禹曰天下名山經五千三百七十六萬四千五十六里其餘小山甚眾不足記管子曰凡天下名山五千三百七十出銅之山四百六十有七出鐵之山三千六百有九山海經華山削成而四方髙五千仞其廣千里博物志泰山一曰天孫漢官儀泰山東上七十里至天門五嶽圖云恆山髙三千九百丈七尺上方三十里周回三千里戴延之西徵記嵩山東謂太室西謂少室相去十七里嵩其總名也少室髙八百六十丈與太室相等徐靈期南嶽記禹刻石書名山之髙南嶽文云髙四千一十丈

﹤經部﹐書類﹐禹貢會箋﹐圖目﹥

導山說

蔡傳曰王鄭有三條四列之名皆爲未當余按三條馬融以岍爲北條西傾爲中條嶓冢爲南條不自王肅始也班志有南條荊山北條荊山漢張旭華嶽碑序布五方則處其西列三條則居其中三條之說自古有之四列鄭以岍爲陰列西傾次陰列嶓冢次陽列岷山正陽列蓋岍岐之列河泲所經西傾之列伊淮渭所經皆在北條爲陰嶓冢之列漢水所經岷山之列江水所經皆在南條爲陽蔡傳以三條四列皆爲未當據導字分之爲南北二條蓋本唐天文志雲天下山河之象存乎兩戒也其實一而已

導水

唐天文志河源自北紀之首循雍州北徼達華陰而與地絡相防並行而東至太行之曲分而東流與涇渭濟瀆相爲表裏謂之北河江源自南紀之首循梁州南徼達華陽而與地絡相防並行而東及荊山之陽分而東流與漢水淮瀆相爲表裏謂之南河是天下之水莫大於江河也援神契曰河者水之伯上應天漢風後曰河凡有五皆始開於昆侖之墟山海經岷三江首大江出防山北江出曼山南江出髙山入海在長州南是江之發源已有三江之名補齊記云晏子曰吾聞江深五里海深十里其餘蓋不勝記云

導水說

河圖曰河導昆侖山名地首上爲權執星【執古勢字】東流千里至規期山名地契上爲距樓星北流千里至積石山名地肩上爲別符星邠南千里入龍首山間抵龍門首名地根上爲營室星龍門上爲王良星【良一作梁】爲天橋神馬出河躍南流千里抵龍首【上爲龍門之北首下爲南首】至捲重山名地咽上爲捲舌星東流貫砥柱觸閼流山名地喉上爲樞星以運七政西距捲重山千里東至雒防名地神

上爲紀星東流至大伾山名地肱上爲輔星東流過洚水至大陸名地腹幹上爲虛星楊泉物理論河百里小曲千里一曲一直是也元時尙文曰長河萬里西來其勢遄猛至盟津而下地土平疏移徙不常前漢溝洫志曰治土而防其川猶止兒啼而塞其口豈不遽止然其死可立而待也文子曰汾水蒙濁而宜麻濟水通和而宜麥河水中濁而宜菽雒水輕利而宜禾渭水多力而宜黍漢水安重而宜竹江水肥仁而宜稻淮南子曰禹鑿龍門平水土民乃得而陸處晉地理誌曰昔大禹觀於濁河而受緑字然後寰瀛之內可得而言也殷湯江誥曰古禹臯陶久勞於外民乃安東爲江北爲河南爲淮西爲濟四瀆已侯萬民乃居【四瀆已侯禮云四瀆視諸侯是也】

﹤經部﹐書類﹐禹貢會箋﹐圖目﹥

導水里數

漢志河入海行九千四百里江入海行二千二百六十里漢入江行二千七百六十里淮入海行二千二百四十里洛入河行千七十里伊入洛行四百五十里沇入河又東入海行千八百四十里汾入河行千三百四十里漳入河行千六百八十里漯入海行千二十里沮入泗行千三百六十里泗入淮行千一百一十里沂入泗行六百里沭入泗行七百一十里濰入海行五百二十里渭入河行千八百七十里涇入渭行千六十里夏水入沔行五百里夷水入江行五百四十里羌谷水行羌中東北至居延入海行二千一百里居延澤古文以爲流沙山海經陽華之山門水出焉而東北流注於河門水至於河七百九十里入洛水爾雅水自洛出爲波水經注門水卽洛水之枝流者是也此可以補漢志之闕

﹤經部﹐書類﹐禹貢會箋﹐圖目﹥

任土作貢說

王氏炎曰有賦有貢賦諸侯以供其國用貢諸侯以獻於天子挈貢以名篇有大一統之義存焉許氏曰禹貢専爲紀治水之成功而並及貢賦之數故九州紀水道土色田賦之等貢物貢道爲詳胡氏朏明曰禹貢之所謂賦鄭注孔疏皆主谷稅而軍賦不與焉蘇氏始云賦田所出粟米兵車之而蔡傳取之蓋以周時軍旅之徵亦謂之賦周禮大司馬注曰賦給軍用者也小司徒注曰賦謂出車徒給徭役也左傳悉索敝賦又曰韓賦七邑又曰魯賦八百乘邾賦六百乘又曰鄫無賦於司馬其所謂賦皆軍賦故蔡以蘇說爲長而其實不然按周以前無謂兵爲賦者左傳云少康有田一成有眾一旅此卽司馬法一成之賦也而稱眾不稱賦則唐虞更可知王耕野雲九州田賦止是米谷非必兵車此言得之觀甸服之賦惟納總銍稭粟米則經文自有明徴不煩後人之聚訟矣劉氏維曰禹貢以尊京師爲主故首冀州兗最下故次兗雍最髙故終雍昆侖最逺故以織皮與三國終之而無他賦

兗靑徐雍荊五州賦皆無錯冀賦上上錯豫賦錯上中賦下上上錯梁賦下中三錯日記曰無錯者其等已定有錯者其等難定時進退以通節之也書因曰大抵髙田利水下田利旱柔土水旱爲災皆輕剛土水旱爲災皆重中土無大亦無盡傷是則水旱𨿽同而各方受病實異其無大增減者可定以爲常而消息不恆者難執以爲例此錯法所由立也

三江考

三江之說由來不一班孟堅謂南江至吳縣入海中江至陽羨入海北江至毗陵入海孔安國謂自彭蠡江分爲三入震澤遂爲北江而入海虞氏林謂江自大湖入於海郭璞謂岷江浙江淞江韋昭謂淞江浙江浦陽江胡氏朏明曰類皆承譌襲舛惟蘇傳據經文之中江北江而謂岷山之江爲中江嶓冢之江爲北江旣有中北二江則豫章之江爲南江可知蔡傳駁之及閱徐堅初

學記引鄭康成書注以證三江曰左合漢爲北江右合彭蠡爲南江岷江居其中則爲中江始知蘇氏所說東漢時固已有之馬中錫云斯言也百世以俟聖人可也余竊謂不然江漢爲四瀆之二所謂瀆者以其獨能赴海也何當沒漢之名竟以漢爲三江之一乎今案海內東經曰廬江出天子都入江彭澤西郭注彭澤今彭蠡在尋陽彭澤縣史記貨殖傳吳東有海鹽之饒三江五湖之利道元注水經謂廬江之名禹時已有則廬江自大江之北而入江其爲三江之北江何疑經又曰贑水出聶都東山東北注江入彭澤西漢志豫章郡湖漢九水東北至彭澤入江其爲南江何疑經言東匯澤爲彭蠡者南也東迆北防爲匯者北也南北二江夾匯於彭澤而岷江介乎其間三江相觸江水盤渦旋轉爲螺紋朔傳以蠡測海蠡古螺字也經以彭澤爲彭蠡義或然矣自是而三江合流大江至蕪湖始名中江前此漢𨿽入江而大江猶不得爲中也周職方荊州其川江漢州其川三江則三江並在揚州而漢水不與其數明矣中江南江北江分流而入海水經注曰廬江出三天子都北過彭澤西北入於海漢志中江至陽羨入海南江至吳縣南東入海經云三江旣入者是也顧乃以鄭氐班氏之說可證漢志之謬余未之敢信

九江考

蔡傳據水經九江地在長沙下雋縣西北專指洞庭爲九江按漢志廬江郡金蘭西北有東陵鄕水經江水過下雉縣北利水從東陵西南注之又東左得靑林口酈道元注曰水出廬江郡之東陵鄕江夏有西陵縣故是言東矣唐書李靖傳輔公祏遣馮惠亮以舟師三萬屯當塗陳正通步騎一萬屯靑林自梁山連鎖以斷江道則靑林與東陵距當塗不甚逺其在廬江無疑矣傳以九江在下雋西北以巴陵爲漢下雋晉範致明嶽陽風土記以漢下雋在蒲圻縣界則傳舛矣況傳所據者水經同一水經也九江在下雋西北可信而東陵在廬江西北獨不可信乎且安知下雋西北不爲東北之譌乎竹書紀年曰周康王十六年王南巡狩至九江廬山太史公曰余南登廬山觀禹疏九江周景式廬山記曰登廬山望九江以觀禹之迹其玆峯乎則九江與廬山爲近矣安得以洞庭爲九江乎向使洞庭卽九江禹作禹貢名九江作山海經名洞庭無是理矣

李氏瓚曰按九河今在河間府滄州南皮東光慶雲獻縣久已湮塞而故迹尙存傳引酈道元程氏之說謂九河俱淪於海夫其淪其塞同於非舊不必深求但黃河故道原在寧津縣屬景州而府以河間得名則九河之疏昔在其地可無疑者

孟子禹疏九河注之海則九河自爲注海無復有同爲一河然後注海之說宋趙偁奏曰河自孟津初行於地必須全流乃成河道禹之治水自冀抵滄景始播爲九河以其近海無患也據此則九河皆近海矣禹又何不愛民力開通二百里爲一大河以入海耶

﹤經部﹐書類﹐禹貢會箋﹐圖目﹥

附揚雄九州箴

冀州箴

洋洋冀州鴻原大陸嶽陽是都島夷被服潺湲河流表以碣石

兗州箴

悠悠濟河兗州之防九河旣道雷夏攸處艸繇木條漆枲絲紵濟漯旣通降丘宅土

靑州箴

茫茫靑州海岱是極鹽鐵之地鉛松怪石羣水攸歸萊夷作牧

徐州箴

海岱伊淮東海是渚徐州之土邑於蕃宇大野旣瀦有羽有防桐蠙珠泗沂攸同

揚州箴

夭矯揚州江漢之滸彭蠡旣瀦陽鳥攸處橘柚羽貝瑤琨篠簜閩越北垠沅湘攸往

荊州箴

杳杳巫山在荊之陽江漢朝宗其流湯湯云夢塗泥包匭菁茅金玉砥礪象貝元貢篚百物世世以饒豫州箴

鬱鬱荊河伊洛是經滎波枲漆惟用攸成

梁州箴【原作益州】

巖巖岷山古爲梁州華陽西極黒水南流

雍州箴

黒水西河橫截昆侖邪指閶闔畫爲雍垠上侵積石下礙龍門

【按夏書維彼陶唐有此冀方堯𨿽都冀乃在平陽非嶽陽也冀箴嶽陽是都因嶽陽在冀故借以成文耳漢武帝元朔二年攺梁爲益益卽梁也】

九州同異考

嘗按楊泉曰九州變易交錯不同禹貢有梁州無並州周官有並州無梁州爾雅有幽營無靑梁周職方河內曰冀州今山西地漢河內今懷慶府劉宋冀州領郡九理歷城今山東濟南府在禹迹爲靑州廣陵在二漢時爲吳國江都廣陵國廣陵郡劉宋爲南兗州北齊爲東廣州其爲揚州自隋始也齊北兗州理淮陰晉元帝僑置兗州寄居京口明帝以郗鑑爲刺史寄居廣陵置濮陽濟陰髙平泰山等郡後攺爲南兗州襄陽故屬荊州孝武於襄陽僑立雍州晉元於廣陵僑置靑州鎭東陽城以僑立州爲南靑州唐初置南兗州又攺防州又攺廣陵郡今揚州府圖書編曰古徐州在今泗州臨淮縣之徐城鎭去徐州垂五百里通考曰魯郡在禹迹爲徐州而漢則屬豫州所領陳畱郡在禹迹爲豫州而晉則屬兗州所領劉宋南徐州今鎭江府東揚州今紹興府沈約宋書義熙七年始分淮北爲北徐州文帝元嘉八年更以江北爲南兗州江南爲南徐州治京口通典壽春郡後漢揚州刺史領郡六治此魏曰淮南後魏曰揚州梁武普通七年置南豫州後降魏陳大建復得壽陽爲豫州隋攺壽州齊豫州亦理壽春皆在禹迹爲揚州唐置南豫古丹陽郡在禹迹爲揚州魏太和中蠻帥田益宗納土於魏魏爲立東豫州治廣陵城五代史誌汝南新息縣魏置東豫州則此廣陵乃新息非揚州也後魏豫州今汝寧北徐州今兗州府之沂州職方河南曰豫州李唐河南則指一道而言包古靑徐兗豫四州之境奄黃河以南皆是北史獨信都督三荊州今汝州伊陽縣東荊州後攺曰懷州今唐縣西荊州今鄧州在禹迹爲豫州隋志曰普安郡梁置南梁州眉山郡後周曰靑州淮南郡後魏曰揚州梁曰南豫州東魏曰揚州陳又曰豫州後周曰揚州廬江郡梁置南豫州瑯邪郡舊置北徐州劉聰以洛陽爲荊州魏梁州今陜西漢中東魏梁州今河南開封漢中亦唐梁州漢武帝攺梁州爲益州魏分置梁州益州雍州之地漢時爲涼州晉置雍州又分其地爲涼州秦州後魏置雍州亦分其地爲南秦州北秦州劉宋雍州理襄陽其統領郡縣在禹迹爲荊州東晉雍州今襄陽府在禹迹爲荊豫二州之界以今之地理考之冀州古爲幽燕三晉今則太行以西卽山西太原等處太行以東卽京師奉天等處兗州古爲鄒魯卽今之山東兗州東昌等處西至河東距濟南接徐豫之境其地當河之下流平衍無髙山靑州古爲齊卽今之山東濟南靑州登萊等處地𨿽近海然不當眾流之衝故禹治之比他州用力爲省徐州古爲魯爲彭城卽今之徐州丰沛江南爲南北咽喉揚州古爲吳越今之江南及兩淮江浙等處古時江淮不通今一自儀徴至揚子橋一自州至揚子橋二河合而北行自髙郵寶應至淸江浦入淮爲今糧道咽喉重地其江以南濱海爲廣東福建荊州古爲楚卽今之湖廣荊襄等處其荊梁之界則爲貴州其衡山之南則爲廣西豫州古爲鄭衛東周大梁今之河南開封洛陽等處其地北距河南抵荊山東抵徐西抵雍梁居天下之中梁州古爲西蜀益州今之四川成都等處其西南夷壤爲今之雲南雍州古爲周秦闗隴卽今之陜西西安左傳芒芒禹迹畫爲九州蕭子顯南齊書郡國志贊郡國旣建因州而剖離過十三合不逾九九州之變易遷攺斯數語者足以盡之矣﹤經部﹐書類﹐禹貢會箋﹐圖目﹥

五服圖說

易氏彥祥曰禹五服帝畿在內帝畿千里而兩面各五百里數其一面故曰五百里甸服自甸至荒皆數一靣每靣各五百里總爲二千五百里靣相距凡五千里職方氏所載則王畿不在九服之內自方五百里之侯服至方五百里之藩服其名凡九九服每靣各二百五十里通爲二千二百五十里兩靣相距通爲四千五百里並王畿千里通爲五千五百里增於禹者五百里之藩服耳然禹九州之外咸建五長東漸西被卽成周藩服之域其名𨿽增而實未嘗增也

﹤經部﹐書類﹐禹貢會箋﹥

欽定四庫全書

禹貢防箋卷一

翰林院檢討徐文靖撰

夏書

蔡傳曰夏禹有天下之號也禹貢作於虞時而系之夏書者禹之王以是功也【箋】按王充論衡曰堯以唐侯得位舜以虞地得達禹由夏而起皆本興昌之地爲號重本不忘始也周書武王克商至周曰吾其有夏之居乎遂營洛邑徐廣曰陽翟夏地也帝王世紀曰禹受封爲夏伯在豫州外方之南【今開封禹州】禹貢旣作於虞時禹時爲夏伯故曰夏書不當謂有天下之號唐孔氏堯典疏曰左傳莊八年引夏書臯陶邁種徳僖二十七年引夏書賦納以言襄二十六年引夏書與其殺不辜寧失不經皆在夏禹謨臯陶謨當云虞書而云夏書者以事關禹故此是也

禹貢上

蔡傳曰上之所取謂之賦下之所供謂之貢是篇有貢有賦而獨以貢名篇者貢又夏后氏田賦之總名【箋】按孔傳曰禹制九州貢法五帝本紀曰惟禹之功爲大披九山通九澤決九河定九州各以其職來貢不失厥宜方五千里至於荒服禹之以貢名篇是也又夏后五十而貢在有天下之後禹貢旣作於虞時不應以是名篇

禹敷土【大戴禮史記作傅土】

蔡傳曰敷分也分別土地以爲九州也【箋】按竹書紀年帝堯七十五年司空禹治河山海經禹鯀是始布土均定九州郭璞曰布猶敷也

隨山刋木【史記作行山表木漢書作栞木】

蔡益稷傳曰隨循刋除也左傳曰井堙木刋刋除木之義也循山伐木通蔽障開道路而後水工可興也【箋】按益稷篇禹曰予乘四載隨山刋木孔傳曰隨行九州之山林刋槎其木開通道路以治水也服防左傳注刋削也周禮柞氏刋陽木義同

奠髙山大川【奠史記作定】

蔡傳曰奠定也定髙山大川以別州境也若兗之濟河靑之海岱之淮海雍之黑水西河荊之荊衡徐之海岱淮豫之荊河梁之華陽黑水是也【箋】按孔傳曰髙山大川定其差秩祀禮所視也周禮職幣辧其物而奠其錄鄭注曰奠定也是矣鄭樵曰州國之設有時而更山川之形千古不易禹貢分州必以山川定疆界使兗州可移而濟河之兗州不可移梁州可遷而華陽黑水之梁州不可遷

冀州

蔡舜典傳曰舜旣分十有二州而至商時又但言九圍九有周禮職方氏亦止列爲九州則是爲十二州蓋不甚久不知其自何時復合爲九也【箋】按竹書紀年帝堯八十七年初建十有二州九十七年司空巡十二州帝舜元年己未帝卽位居冀三十三年春正月夏后受命於神宗遂復九州則是爲十二州者約四十九年也堯舜禹皆居冀夏書曰惟彼陶唐有此冀方以言堯始都冀爾

蔡傳曰冀州三面距河兗河之西雍河之東豫河之北【箋】按爾雅兩河間曰冀州蓋言南河東河也此言三面距河者東河之西南河之東南河之北其實一也徐士彰曰其在今日河流徐邳而九河故地乃爲漳衛入海之道則冀之東北無復河水之繞而所謂三面濱河者蓋舊迹也

蔡傳又曰周禮職方河內曰冀州是也【箋】按周初時攺禹九州以徐梁合於靑雍分冀爲幽並故冀州止有河內之地史記正義曰河從龍門南至華陰東至衛州卽東北入海曲繞冀州故言河內也若禹貢冀州甚廣當兼並幽之地謂三面距河則可謂卽周職方河內曰冀州不可

旣載壺口【水經注作壺中誤】

蔡傳曰經始治之謂之載壺口山名漢地誌在河東北屈縣東南晉志平陽郡北屈縣壺口山在東南有南故稱北【箋】按周禮載師注載之言事也禹貢旣載壺口是也後漢郡國志北屈縣有壺口山注引禹貢曰壺口治梁及岐蓋鄭氏已前皆作冀州旣載鄭始讀爲旣載壺口也山海經平山平水出於其上卽禹貢壺口山也水經注平陽水出晉陽縣西壺口山東逕狐谷亭括地誌壺口蓋受河之口【河南入之道迎而受之故曰口】今在慈州吉鄕縣西南五十里傳言有南故稱北據竹書紀年翟章救鄭次於南屈是屈有南北也蔡傳曰冀州帝都之地禹受命治水所始故曰旣載然禹治水施功之序則皆自下流始故次兗次靑次徐次次荊次豫次梁次雍兗最下故所先雍最髙故獨後【箋】按唐孔氏曰九州之次以治爲先後以水性下流當從下而泄故治水皆從下爲始冀州帝都於九州近北故首從冀起而東南次兗而東南次靑而南次徐而南次從而西次荊從荊而北次豫從豫而西次梁從梁而北次雍雍地最髙故在後也自兗以下皆準地之形勢從下向髙從東向西靑徐三州並爲東偏雍髙於豫豫髙於靑徐雍豫之水從靑徐入海梁髙於荊荊髙於梁州之水從入海兗在冀東南冀兗之水各自東北入海也

治梁及岐

蔡傳曰梁山呂梁山也在今石州離石縣東北爾雅梁山晉望卽冀州呂梁也又春秋梁山崩左氏谷梁皆以爲晉山則亦指呂梁矣【箋】按詩奕奕梁山維禹甸之毛傳曰禹治梁山除水災是也春秋成公五年梁山崩左傳晉侯以傳召伯宗問絳事焉谷梁傳梁山崩遏河水三日不流公羊傳梁山河上山魏土地記曰山在夏陽縣西臨於河上卽禹貢之呂梁也漢孔氏謂岐梁在雍州非是

蔡傳曰岐山在今汾州介休縣狐岐之山勝水所出東北流注於汾【箋】按山海經狐岐之山勝水出焉水經注勝水出西狐岐之山東逕六壁城南【後魏書太武討胡賊於六壁城有六面故名】又東逕中陽故城南【今孝義縣】又東合文水今岐山在介休縣東南二十五里一名薛頡山一名洪山孔氏傳謂在雍州非也【雍州岐山在鳳翔府岐山縣】

旣修太原

蔡傳曰修因鯀之功而修之也廣平曰原今河東路太原府也【箋】按魯語曰禹能以徳修鯀之功注曰鯀功𨿽不成禹亦有所因故曰修鯀之功是也孔傳曰太原今爲郡名水經注太原郡治晉陽城秦昭襄三年立尙書所謂旣修太原者也

至於嶽陽

蔡傳曰嶽太嶽也地誌謂霍太山卽太嶽在河東郡彘縣東今晉州霍邑也【箋】按孔傳曰太嶽在太原西南【今在平陽府霍州上有一峯名太嶽】地理誌河東彘縣霍太山在東北水經注汾水又東與彘水合水出東北太嶽山禹貢所謂嶽陽也

蔡傳曰山南曰陽卽今嶽陽縣地也堯之所都子云冀州箴曰嶽陽是都是也【箋】按正義曰嶽陽言從太原至嶽山之南如荊之衡陽梁之華陽皆舉其境地所至非專指一地也朱長孺曰嶽陽謂霍山之南其地所包者廣蔡傳專指嶽陽縣言非又按堯都平陽乃平山之陽非霍山也揚雄冀州箴洋洋冀州鴻原大陸嶽陽是都島夷被服因禹貢言嶽陽在冀州故云其實嶽陽非堯都也

蔡傳曰汾水出於太原經於太嶽東入於河此則導汾水也【箋】按山海經管涔之山汾水出焉【山在今靜樂縣北一百三十里】而西流注於河郭璞注曰至汾陰縣北西入河漢志太原汾陽北山汾水所出西南至汾陰入河行千三百四十里水經汾水出汾陽縣北管涔山又西至汾陰縣北西注於河酈道元曰水南有長阜背汾帶河汾水歷其陰西入河今汾州府汾河東黃河西是汾水西入河矣蔡傳云東入誤

覃懷厎績【史記作致功左傳明厎其情杜預曰厎致也音防】

蔡傳曰覃懷地名地誌河內郡有懷縣今懷州也【箋】按韓詩外傳曰武王伐紂到邢丘更名邢丘曰懷孔傳曰覃懷近河地名唐孔氏曰蓋覃懷二字共爲一地故云近河地名據爾雅釋言流覃也覃延也邢昺曰水之流必相延及則是覃懷者乃覃及於懷也今懷慶府河內縣有覃懷驛蓋因禹貢以立名也蔡傳又引曾氏曰覃懷平地也當在孟津之東太行之西淶水出乎其西淇水出乎其東方洪水懷山襄陵之時而平地致功爲難故曰厎績【箋】按史記韓世家秦擊我於太行正義曰太行在懷州河內縣北二十五里又按山海經沁水出井陘山東東南注河入懷東南今沁水正在懷慶之西蔡傳淶水疑當作沁若淶水出直保安州礬山經淶水縣定興縣合易水去覃懷絕逺何云出乎其西淇水出衛州共城北山至黎陽入河疑義曰覃懷今懷慶府也府城有堯河自太行山谷而出灌田甚爲民利故曰厎績非平地致功爲難之謂

至於衡漳【漢書作衡章】

蔡傳曰衡漳水名衡古橫字地誌漳水二一出上黨沾縣大黽谷今平定軍樂平縣少山也名爲淸漳【宋志太平興國二年以鎭州廣陽砦建平定軍山在今太原府平定州樂平縣西南二十里】一出上黨長子縣鹿谷山今潞州長子縣發鳩山也【山在長子縣西五十里】名爲濁漳酈道元謂之衡水又謂之橫水東至鄴合淸漳東北至阜城入河鄴今潞州涉縣也阜城今定逺軍東光縣也【箋】按孔傳曰漳水橫流入河鄭氏曰衡漳漳水橫流釋文曰衡如字橫也馬雲水名宋景徳元年攺唐之景州爲永靜軍有東光縣阜城縣傳以永靜軍爲定逺軍誤矣水經注漳水逕武隧縣故城南【今眞定府武彊縣】白馬河注之上承虖沲東南逕武邑郡北而東入衡水隋於此置衡水縣今眞定府深州衡水縣是也是衡漳不得爲一水矣注又曰斯洨水又東逕樂信縣故城南地理誌鉅鹿屬縣也又東入衡水衡水又北逕鄔縣故城南是衡水不得爲橫水矣王肅以爲衡漳二水名是也唐志冀州有衡水縣滄州淸池縣西五十里有衡漳隄二西北六十里有衡漳東隄循吏傳薛大鼎爲滄州刺史疏長蘆衡漳三渠泄污潦水不爲害九域志衡水縣長蘆河卽禹貢衡漳故瀆金史景州阜城有衡水又有漳水是也李氏瓚曰冀州原有衡水故瀆在南宮縣注以爲橫水非也

蔡傳曰桑欽云二漳異源而下流相合同歸於海唐人亦言漳水能獨達於海請以爲瀆而不云入河者漢初漳猶入河其後河徙日東而距漳水益逺至欽時【儒林傳桑欽君長漢成帝時人】河自大伾而下已非故道而漳自入海矣故欽與唐人所言者如此【箋】按正義曰懷在河之北漳在懷北五百餘里從覃懷致功而北至衡漳也則漳之不應入河明矣蔡傳謂漢初入河不知何據一統志漳水二源俱入彰徳府境合流入衛河

厥土惟白壤

蔡傳曰漢孔氏曰無塊曰壤顏氏曰柔土曰壤【箋】按管子地員篇上土有五壤中土有五壚下土有五埴鄭康成曰以萬物生焉則言土以人所耕而樹藝焉則言壤唐孔氏曰土堅而壤濡九章算術穿地四爲壤五壤爲息土則壤是土和緩之名

蔡傳曰辧土之宜有二白以辧其色壤以辧其性蓋艸人糞壤之法各因色性而辧其所當用也【箋】按援神契曰五土出利以給天下黃白宜種禾黑墳宜種麥蒼赤宜種菽泍泉宜種稻又管子地員篇有赤壚黃唐黑埴靑商白壤之名皆祖述禹貢之遺意也孔傳曰水去土復其性色白而壤美馬曰天性和美也

厥賦惟上上錯厥田惟中中

孔傳曰賦謂土地所生以供天子上上第一雜出第二之賦田之髙下肥瘠九州之中爲第五【箋】按唐孔氏曰多者爲正少者爲雜此州言上上錯者少在正下豫州言錯上中者少在正上

蔡傳曰賦髙於田四等者地廣而人稠也【箋】按地誌曰河東土地平易有鹽鐵之饒本唐堯所居後唐李琪曰自堯堙洪水禹作司空於是辧九等之田什一之稅其時戶口一千三百餘萬定墾田約九百二十萬頃爲太平之盛冀爲帝都其地廣人稠可知埤傳曰朱子以平陽蒲阪其地磽瘠朴陋非堯舜不能都此據後世而論耳冀賦第一田第五其非磽瘠可知周職方曰其穀宜黍稷本非磽瘠明矣

蔡傳曰林氏曰冀州先賦後田者冀王畿之地天子所自治並與塲圃園田漆林之而徵之如周官載師所載賦非盡出於田也故以賦屬於厥土下余州皆田之賦也故先田而後賦【箋】按周禮小司徒職經土地而井牧其田野任地事而令貢賦田有不易一易再易之不同賦亦上中中下三錯之各異至載師任土則以宅田士田賈田任近郊之地以官田牛田賞田牧田任逺郊之地以公邑之田任甸地以家邑之田任稍地田不耕者出屋粟時徵其賦故必先品田之髙下而後可以制賦若禹時京師之田舊所熟悉豈待至禹而始核惟校之八州不知其賦爲何等至是而頒行列州乃知冀賦爲上上錯故先言賦而後言田也餘八州之賦則照京師之例而行之若徐田第五則賦第二田第九則賦第七而又雜出第六者是也傳以爲冀賦並園防漆林而徵之賦不盡出於田故先賦後田何當日兗之漆絲豫之漆枲載爲定制而冀賦了不相及觀甸服止納總稭粟米別無他賦可知何得以周初時制例之於禹貢時也

恆衛旣從【史記作常衛以諱恆也】

蔡傳曰恆水地誌出常山郡上曲陽縣恆山北谷東入水晁氏曰今之恆水西南流至眞定府行唐縣東流入於滋水又南流入於衡水非古逕矣【箋】按水經注水東逕左人城南又東恆水從西來注之自下水兼納恆川之通稱焉卽禹貢所謂恆衛旣從也孔傳曰二水已治從其故道

蔡傳曰衛水地誌出常山郡靈壽縣東北東入滹沱河薛氏曰東北合滹沱河過信安軍入易水【箋】按宋信安軍在今順天府霸州一統志衛河在靈壽縣東北十里俗呼雷溝河又彊有索盧水卽衛水之支流也石瑤乃以爲衛輝府之衛水源自府城北東達內黃濬縣與淇漳滹沱諸水合流至直沽入海非是

大陸旣作

蔡傳曰大陸孫炎曰鉅鹿北廣阿澤河所經也程氏曰鉅鹿去古河絕逺河未嘗逕邢以行鉅鹿之廣阿非是按爾雅髙平曰陸大陸云者四無山阜曠然平地蓋禹河自澶相以北【澶今開州相今彰徳府】皆行西山之麓故班馬王橫皆謂載之髙地則古河之在貝冀【貝今廣平府淸河縣冀今眞定府冀州】以及枯洚之南皆穿西山踵趾以行及其已過信洚之北則西山勢斷曠然四平蓋以此地謂之大陸乃與下文北至大陸者合故隋攺趙之昭慶以爲大陸縣唐又割鹿城置陸渾縣皆疑鉅鹿之大陸不與河應而亦求之向北之地杜佑李吉甫以爲邢趙深三州爲大陸者得之【箋】按山海經惇與之山溹水出於其陽而東流注於泰陸之水郭璞曰泰陸水也名勝志惇與山在趙州臨城縣南七十里【金史誌沃州臨城縣有惇與山】呂氏春秋九藪趙之鉅鹿髙誘注廣阿澤也河渠書注大陸澤在邢州及趙州界則鉅鹿卽爲大陸明矣大陸自水名孫炎以爲河所經非也又按魏地形志殷州治廣阿劉昫曰北齊攺爲趙州隋攺廣阿爲大陸唐武徳四年攺爲象城天寶元年攺爲昭慶【以縣西南有建初啟運二陵故名】宋開寶二年攺昭慶爲隆平據此則是唐攺大陸爲昭慶蔡傳乃謂隋攺昭慶爲大陸謬矣唐志深州束鹿縣本鹿城先天二年析鹿城置陸澤蔡傳作陸渾澤之譌也蓋大陸水名禹治水而恆衛旣從則大陸水退地可耕作若荊州云夢之澤云土夢作乂是也爾雅髙平曰陸疑大陸亦必髙地不得爲水然洪水懷山襄陵況平陸乎當是時洪水方割冀州爲京師根本之地重農力作秎獲丰君相以農爲本務堯授人時平秩東作舜耕歷山田事其所素諳也禹曰濬畎澮距川曁稷播奏庶艱食烝民乃粒萬作乂則冀土爲諸州之倡導夏小正初嵗祭耒始用暢農率均田農及雪澤初服於公田【夏時已有公田】二月往耰黍三月祈麥實五月種黍菽穈蓋其遺制也呂刑曰稷降播種農殖嘉谷三後成功惟殷於民則當日大陸旣作所可想見者也

島夷皮服【史記漢書作鳥夷】

蔡傳曰海島之夷以皮服來貢也【箋】按東漢挹婁傳好養豕食肉衣皮逺夷慕徳歌阻蘇邪犂注曰食肉衣皮唐書回鶻列傳白霫居鮮卑故地直京師東北五千里業射獵以赤皮緣衣爾雅東北方之美者斥山之文皮故冀東北邊之夷多皮服也孔傳曰海曲謂之島居島之夷還服其皮明水害除【鄭王肅本皆作鳥夷】

夾右碣石入於河【史記漢書河作海】

蔡傳曰碣石地誌在北平郡驪城縣西南河口之地今平州之南也冀州北方貢賦之來自北海入河南向西轉而碣石在其右轉屈之間故曰夾右也【箋】按山海經碣石之山繩水出焉東流注於河郭璞曰或曰在右北平驪城縣海邊山也則碣石在河之右而近海矣蓋海水彌漫稽天混茫無際遼東西貢賦入河之道防茫難認屹然有碣石髙峙其右穹窿如柱舟楫入河望之儼在其右掖則南向入河西轉以此爲識唐陸徳明釋文曰夾音協帶也宋楊伯嵒九經韻補曰夾音協以其居河之右如人之右脇然也孔氏傳曰碣石海上山禹夾行此山之右而入河逆上夾字以本音讀之失其防矣杜佑曰碣石山在漢樂浪郡遂城縣秦長城起此爲左碣石禹貢碣石在平州南三十餘里爲右碣石

蔡傳曰程氏曰冀爲帝都東西南三面距河他州貢賦皆以達河爲至故此三方亦不必書而其北境則漢遼東西右北平漁陽上谷之地其水如遼濡滹易皆中髙不與河通故必自北海然後能達河也【箋】按袁坤儀曰謂遼濡滹易之水皆中髙不與河通者誤濡易滹沱諸水去帝都近【漢書注易水出故安至苑陽入濡又濡水有二一出涿郡合易水一出遼西肥如縣南入海陽】縱使入河亦不由行遼水又在塞外安得中之【郡國志注引郭璞山海經注潦水出塞外禦白平山水經作衛白平今本山海經作衛臯山當是誤合白平爲臯志又誤衛爲禦也】

蔡傳曰韋昭以爲碣石其山皆在河口海濱故以志其入貢河道歷世旣久爲水所漸淪入於海已去岸五百餘里矣【箋】按漢地誌右北平驪成大揭石在縣西南王莽攺縣曰碣石史記蘇秦列傳燕地方二千里南有碣石鴈門之饒封禪書北至碣石巡自遼西若果淪入於海去岸五百里所謂在縣西南者何山南有北至者又何石也蓋遼東爲古幽營二州之域舜分冀東北爲幽卽今廣寧以西之地靑東北爲營卽今廣寧以東之地東至鴨緑江西至山海關南至旅順口北至開元城三面瀕邊一面阻海特碣石一綫之河可通貢道自島夷入貢而外不使習知其內地夷險聖人制貢之意防矣哉

禹貢防箋卷一

欽定四庫全書

禹貢防箋卷二

翰林院檢討徐文靖撰

濟河惟兗州【漢書濟作泲史記兗作沇】

蔡曰兗州之域東南據濟西北距河蘇氏曰河濟之間相去不逺兗州之境東南跨濟非止於濟也【箋】按正義曰濟河之間相去路近兗州之境跨濟而過東南越濟水西北至東河也羅平曰九州之界濟河【兗】淮岱【徐】相去不能千里荊河【豫】千里而贏海岱【靑】千里而縮荊山衡陽【荊】二千里而遙東海西河【冀】二千里而近壽春之淮潮陽之海【揚】相去五六千里龍門之河燉煌之黑【雍】相去且四千里華陽黒水【梁】窮數千里猶未知其所終荊河淮濟之間斷長補短不能淮海一州之半則知所制各有當矣

九河旣道

蔡曰九河爾雅一曰徒駭二曰太史三曰馬頰四曰覆鬴五曰胡蘇六曰簡潔七曰鉤盤八曰鬲津其一則河之經流也先儒不知河之經流遂分簡潔爲二旣道旣順其道也【箋】按爾雅簡潔郭璞曰簡水道簡易絜水多約絜朱子注孟亦分簡潔爲二又吳氏程曰南皮縣明有簡河何嘗合絜爲一蔡乃合簡絜而一之非也邢昺曰九河所在徒駭最北鬲津最南蓋徒駭是河之本道東出分爲八枝也然則徒駭卽河之經流蔡謂徒駭而外別有一經流非又曰按徒駭河地誌云滹沱河寰宇記云在滄州淸池南許商云在成平【箋】按唐地誌滄州淸池縣有徒駭河九域志在故滄州廢淸池縣西北二十里寰宇記在淸池縣西五十里雲南誤邢昺爾雅疏九河所在徒駭最北鬲津最南蓋徒駭是河之本道東北分爲八枝也然則徒駭卽河之經流云徒駭而外別有所爲經流者以簡絜誤合而爲一也

又曰馬頰河元和志云在徳州安徳平原東南寰宇記云在棣州商河北輿地記云卽篤馬河也【箋】按溝洫志孫禁以爲可開通大河今入故篤馬河先儒以爲卽馬頰唐地誌徳州平昌縣有馬頰河金史誌棣州商河縣有馬頰河一統志馬頰河在東光縣界經堂邑淸平二縣界東達樂陵入海又髙唐州西有馬頰河故道

又曰覆鬴河通典云在徳州安徳【箋】按一統志覆鬴枯河自慶雲經海丰縣南入海

又曰胡蘇河寰宇記云在滄之饒安無棣臨津三縣許商云在東光【箋】按許商謂古說九河之名有徒駭胡蘇鬲津今現在成平東光鬲縣界中郡國志勃海東光縣有胡蘇亭胡蘇河水經注淸河又東至東光縣西南逕胡蘇亭又東北右防大河故瀆元史云胡蘇在慶雲西南【廣云故無棣】

又曰簡潔河輿地記云在臨津【箋】按方輿紀要絜與簡相近輿地記云在臨津孔氏謂在貝州歷亭縣誤也金史南皮縣有絜河元志簡潔在南皮城外十餘步

又曰鉤盤河寰宇記云在樂陵東南從徳州平昌來【今徳平縣】輿地記云在樂陵【箋】按水經注般縣般河蓋亦九河之一也漢書稱公孫瓚破黃巾於般河卽此瀆也元志獻縣東南八十里有鉤盤河

曰鬲津河寰宇記云在樂陵東西北流入饒安許商云在鬲縣輿地記云在無棣【箋】按溝洫志許商以爲古說九河之名有徒駭胡蘇鬲津今見在成平東光鬲界中自鬲以北至徒駭間相去二百餘里今河𨿽數移徙不離此域方輿紀要鬲津在鉤盤之北漢志注平原鬲縣平當以爲鬲津通典在獻縣之廢饒安縣元志在慶雲縣又在樂陵縣西三十里一統志云至海丰入海

曰太史河不知所在【箋】按通典曰九河四在景成二在平原其太史簡絜未詳處所方輿紀要太史河在徒駭之東元志太史河在南皮縣治北

又曰九河水道變遷難於推考而碣石通頂趾皆石不應僕沒今兗冀之地旣無此石而平州正南有山而名碣石者尙在海中去岸五百餘里卓立可見則是古河自今以爲海處向北斜行始分爲九其河已淪於海明矣漢王橫言昔天常連雨東北風海水溢西南出浸數百里九河之地已爲海水所漸酈道元亦言九河碣石苞淪於海後世儒者知求九河於平地而不知求碣石有無以爲之證故前後異說究無歸宿【箋】按封禪書北至碣石巡自遼西地理誌碣石在驪成西南今永平昌黎縣北相去二十里現有碣石何得云去岸五百里也自石晉以幽薊十六州賂契丹歷宋數百年足迹未至其地近自滄州望平州約五百餘里何得以碣石逺在海中去平州五百里也縱使去平州五百餘里又何得有卓立可見者水經注曰禹貢兗州九河旣道矣謂徒駭太史馬頰覆鬴胡蘇簡潔鉤盤鬲津也同爲逆河蓋所潤下之以通河海及齊桓霸世塞廣田居同爲一河故自堰以北館陶廮陶【唐志趙州寧晉本廮陶丘】貝丘鬲般廣光信都東光河間樂成城地並存川瀆多亡漢世河決金隄南北離其害議者欲求九河故迹而川之未知其所夫欲求九河故迹則必有故迹之處可求豈謂求之於海乎孫禁謂開通大河令入故篤馬河至海五百里豈謂至碣石五百里乎至王橫言天常連雨東北風海水溢西南浸數百里如春秋所書宋大水豈風息雨霽之後宋遂淪爲海乎

雷夏旣澤

蔡曰澤水之鐘也雷夏地誌在濟陰郡成陽縣西北今濮州雷澤縣西北也山海經云澤中有雷神龍身而人頭鼓其腹則雷然則本夏澤也因其神名之曰雷夏也【箋】按山海經雷澤有雷神龍身而人頭鼓其腹在吳西漢地誌防稽吳縣具區在西古文以爲震澤郡國志吳郡吳縣震澤在西劉昭注曰越絕書云湖周三萬六千頃有大雷山小雷山水經注太湖有大雷小雷三山亦謂之三山湖此雷澤卽震澤與禹貢雷夏無涉蔡之誤因史遷舜紀舜漁雷澤正義曰雷澤有雷神鼓其腹則雷攺經文在吳西字爲則雷字而不知其非禹貢之雷澤也據漢地誌曰濟陰定陶詩風曹國也堯作遊成陽舜漁雷澤故其民猶有先王之遺風括地誌曰雷夏在濮州雷澤縣郭外西北元和志曰雷澤縣西北至濮州九十里此則禹貢之雷澤矣近志云雷澤東西二十里南北十五里李之藻云澤底有巉石深壑冬至前水吸而入如巨雷鳴故名雷澤意洪水懷襄之世雷澤未陂泛濫彌廣史稱舜漁於雷澤就時於夏鄭曰夏衛地孫奭孟子疏曰今之東郡是也意是時雷澤夏或皆其澤所彌漫故總名雷夏未可知也正義曰洪水之時髙原亦水澤不爲澤雷夏旣澤髙地水盡此復爲澤也周禮稻人職曰凡稼澤夏以水殄艸而芟夷之澤艸所生種之芒種是也

灉沮防同

蔡傳曰灉水曾氏曰爾雅水自河出爲灉許氏曰河灉水在宋水經汳水出陰溝東至爲狙獾灉水卽汳水也【箋】按元和志曰灉水沮水二源俱出雷澤縣西北平地去縣十四里許氏曰灉水東入泗下流入沮韓氏謂此乃河之別流在豫州者東歷徐州境入泗水經汳水出陰溝於浚儀縣北東至梁郡縣爲濉水水出汳水於梁郡縣北又東至彭城縣北東入於泗蔡傳狙獾乃沮二字之譌

蔡傳曰晁氏曰爾雅自河出爲灉濟出爲濋求之於韻沮有楚音【箋】按僖十九年左注杜預曰沮水受汴東經陳畱梁譙沛彭城縣入泗水經子河出東郡濮陽縣北河注曰禹貢灉沮防同許愼曰河灉水也九域志曰濮州有沮溝卽禹貢灉沮防同者京相璠曰今濮陽城西南十五里有沮丘城六國時沮楚同以爲楚丘非也

桑土旣蠶

蔡曰蠶性惡濕故水退而後可蠶然九州皆賴其利而獨於兗言之者兗地宜桑後世之濮上桑間猶可驗也【箋】按祭義曰古者天子諸侯必有公桑蠶室大昕之朝桑於公桑風戾以食之鄭氏曰風戾之使露气燥乃以食蠶蠶性惡濕是也秦少遊蠶書序略曰考之禹貢揚梁冀雍不貢繭物兗篚織文徐篚纖縞荊篚纁璣組豫篚纖縞靑篚檿絲皆繭物也而桑土旣蠶獨言於兗然則九州蠶事兗爲最乎夏小正三月攝桑曰桑攝而記之急桑也貨殖齊魯千桑與千戶侯等詩邶鄘衛譜東及兗州桑土之野正義曰今濮水之上地有桑間者是有桑土明矣

是降丘宅土【史記作下一居土】

蔡曰兗地多在卑下水害尢甚民皆依丘陵以居至是始得下居平地也【箋】按鄭氏曰此州寡於山而夾川兩大流之間遭洪水其民尢困水害旣除於是下丘居土以其免於厄尢喜故記之周官大司徒以土宜之法辧十有二土之名物以相民宅而知其利害注曰相視其地以奠民居使知趨利避害各得其所也當日禹作司空掌土居四民時地利正其事也是降丘宅土非止爲下居平地故於蠶桑旣興後記之

厥土黑墳

蔡曰土脈墳起也【箋】按孔曰色黑而墳起陸氏釋文曰馬云有肥澤也周禮艸人職墳壤用麋援神契曰黑墳宜種麥說卦坤於地爲黑兗土乃黑而墳也

厥艸惟繇厥木惟條

蔡曰林氏曰兗徐揚三州最居東南下流其地卑濕沮洳洪水爲患艸木不得其生至是或繇或條或夭或喬而或漸包故於三州特言之【箋】按論衡曰地性生艸山性生木故艸木於山爲宜兗州寡於山而夾以河濟之間水盛而艸木不生今旣長茂故特書之孔曰繇茂條長馬云繇抽也坤文言曰天地變化艸木蕃其謂是乎

厥田惟中下厥賦貞

蔡曰貞正也兗賦最薄言君天下者以薄賦爲正也【箋】按隋書食志云采制九等而康歌興九州以土色定田皆有定賦惟冀豫梁揚錯出冀豫荊靑徐雍兗揚梁爲次然雍兗皆六六而無九今兗田第六賦亦第六無復下上之別故曰貞鄭氏曰貞正也其賦中上則是田正與賦相當故以爲貞也周書無逸所謂惟正之供蔡云以薄賦爲正其餘八州之賦將遂不得爲正乎

作十有三載乃同

蔡曰兗當河下流之衝今水患𨿽平而卑濕沮洳未必盡去土曠人稀生理鮮少必治作十有三載然後賦法同於他州【箋】按鄭氏曰治此州正作不休十三年乃有賦與八州同言功難也夫以爲治此州者正作不休則貞作連讀可乎且十三年中八州有賦而兗獨無其果然乎意以作當爲耕作如冀州大陸旣作之蓋兗田第六賦亦第六必耕作十有三載貞問其田之收獲賦之正供無復有上下丰歉之異故曰貞也若以爲同於他州則兗賦第六他州亦第六乎然必十有三載者周禮天府職云季冬陳玉以貞來嵗之媺惡鄭氏曰問事之正曰貞問嵗之媺惡謂問於龜太卜職太貞之屬史記太陰在子旱明嵗美至卯穰明歳衰惡至午旱明歳美至酉穰明歳衰惡故必十三載乃可以同周職方曰兗州其谷宜四種

厥貢漆絲

蔡曰兗地宜漆宜桑故貢漆絲也【箋】按禇遂良曰舜造漆器禹雕其俎是漆爲當時器用之所需也貨殖山東多魚鹽漆絲故兗貢之考工記防人湅絲以涗水漚其絲鄭氏曰涗水謂以灰所泲水也楚人曰漚齊人曰涹

厥篚織文【漢書篚作棐】

蔡曰篚竹器筐屬也古者幣帛之屬則盛之以筐篚而貢焉織文者織而有文錦綺之屬也【箋】按三禮圖曰篚以竹爲之長三尺廣一尺深三寸足髙三寸上有蓋孔曰地宜漆林又宜桑蠶織文錦綺之屬盛之筐篚而貢焉據禮記深衣士不衣織鄭注曰織染絲織之士衣染繒也是織文乃染絲織之而有文非必爲錦綺也詩六月織文鳥章又周禮玉府掌王之獻文織良貨賄之屬注曰文織謂織之有文出於織成者其非爲錦綺可知

浮於濟漯達於河【史記漢書濟作泲】

蔡曰舟行水曰浮漯者河之枝流也兗之貢賦浮濟浮漯以達於河也【箋】按水經曰濟水又東北過甲下邑入於河酈注曰山海經濟水入鉅野注渤海入濟瑯槐東北者也又東北河水枝津注之水經以爲入河非也斯乃河水注濟非濟入河杜佑曰濟水因王莽末渠涸不復截河過今東平濟南淄川北海界中有水流入海謂之淸河實菏澤汶水合流亦曰濟河蓋因舊名非濟水也郭景純曰濟自滎陽至樂安博昌入海今河竭濟水仍流不絕然河水於濟漯之北別流注海今所輟流者惟漯水耳郭或以爲濟注之事實非也孔曰順流曰浮因水入水曰達蔡曰地誌漯水出東郡東武陽至千乘入海程氏以爲此乃漢河與漯殊異然亦不能明言漯河所在未詳其地也【箋】按水經注曰桑欽地理誌漯水出髙唐余按穆天子丁夘天子自五鹿東徵釣於漯水以祭淑人己巳天子東徵食馬於漯水之上尋其沿歷逕趣不得近出髙唐也據穆郭注漯水今濟陰漯陰縣是漯陰在濟水之陰也水經漯水逕髙唐縣故城東又東北逕漯陰故城北故兗州貢賦浮濟浮漯以入河也金史誌博州博平縣有漯河今在章丘縣東北七里源出縣之長白山西北流入小淸河唐志濟南章丘縣有長白山是也薛氏謂古漯自東昌府朝城縣受河而東入海故浮漯可以達河西漢末河並行漯川其後河徙而漯亦不復存矣章丘縣誌縣東北七里有漯水出長山縣之長白山西北流入小淸河非古漯也

禹貢防箋卷二

欽定四庫全書

禹貢防箋卷三

翰林院檢討徐文靖撰

海岱惟靑州

蔡曰靑州之域東北至海西南距岱【箋】按蔡冀州中引程氏日記云冀之北境則遼東西右北平是矣於舜典中仍用孔氏分靑州爲營州之說至此易據海爲至海仍無所歸一也據爾雅九州齊曰營州有營而無靑並靑於營也兩河間曰冀州燕曰幽州分幽於冀也安得以幽營皆冀地乎周禮幽州其川曰河泲而不及海河內曰冀州而不及海獨禹貢謂海岱惟靑州安得謂靑州直至海而不跨海乎且舜營州卽遼東商攺靑州爲營州則遼東屬靑可知周時以靑兼徐則靑州地大故分靑之遼東以屬幽孔曰東北據海西南距岱無可疑也歐陽忞輿地廣記載禹貢九州疆域以遼東營州屬冀與蔡以靑東北至海皆非

蔡曰岱泰山也今在襲慶府奉符縣西北三十里【箋】按山海經泰山泰水出於其陽漢官儀及泰山記曰盤道屈曲而上凡五十餘盤經小天門自下至古封禪處凡四十里郭璞注山海經曰泰山從下至頭四十八里二百步周禮正東曰靑州其山鎭曰沂山河東曰兗州其山鎭曰岱山禹貢時靑州地廣際周職方兗界也

嵎夷旣略【五帝本紀嵎作郁】

蔡曰嵎夷薛氏曰今登州之地略經略爲之封畛也卽堯典之嵎夷【箋】按堯典宅嵎夷曰暘谷史記作郁夷【郁音嵎】水經注朐山東北有大洲謂之郁洲山海經曰郁山在海中者也史記索隱曰嵎夷今文尙書及帝命驗並作禺防防古夷字據異物志夷州土無銅防取磨礪靑石以作弓矢有夷字又有防字防卽鐵耳元和志萊州掖縣北有渤海則已入東萊郡界過碣石二百餘里元人又以鐵山爲碣石於欽齊乘曰靑州東北跨海跨小海也海限塞山有此一曲北自平州碣石南至登州沙門島是爲渤海之口胡氏曰於氏所謂碣石蓋卽鐵山也鐵山南對沙門島北與旅順口相接正當渤海之口是古所謂嵎鐵者卽此定四年曰封畛土略杜注曰畛塗所經也略界也又曰天子經略諸侯正封古之制也封略之內無非君土是矣是旣略言正其經略使無侵越也孔用功少曰略嵎夷近海何有事於用功之多哉

濰淄其道【漢書作惟甾史作旣道】

蔡曰濰水地誌出瑯琊郡箕縣今密州莒縣東北濰山也北至都昌入海【箋】按地理誌濰出瑯邪箕屋山蓋箕縣之屋山也水經注濰自箕縣北逕東武縣西北流合扶淇之水又北右合盧水卽久臺水也【地誌久臺水出瑯邪橫縣橫山東南至東武入濰】尙書所謂濰淄其道矣今屋山在莒州西北九十里濰水至膠州髙密入海括地誌云宻州莒縣山濰水所出是也

蔡曰淄水地誌出泰山郡萊蕪縣原山今淄州淄川縣東北七十里原山也東至博昌入濟又東北入海【箋】按水經注淄水入馬車瀆亂流【漢志齊郡鉅定縣有馬車瀆】

東北逕瑯槐故城南又東北至皮丘坑入於海蓋漢志但言淄水入濟蔡東北入海乃據酈注而補也今淄水出原山在泰安州萊蕪縣東二十里至靑州壽光縣入濟與濟歷濵州蒲臺利津諸界入海蓋淄至博昌入濟而東北至齊郡鉅定縣馬車瀆水以下又濟入海之處也淄水入海之道與濟同非謂濰乃入海淄但入濟也日記疑漢書本濟或誤非是

厥土白墳

集解曰平地之土色白而性墳【箋】按靑土色白與冀略同但靑土白而墳起較冀土白而柔軟防有分也周官艸人職墳壤用麋其性相似可知也

海濱廣斥【史記作廣瀉】

蔡曰海涯之地廣漠而斥鹵許愼曰東方謂之斥西方謂之鹵斥鹵咸地可煮爲鹽者也【箋】按爾雅十藪齊有海隅郭注曰海濵廣斥鄭氏曰斥謂地咸鹵夏本紀海濵廣瀉厥曰斥鹵周禮艸人職咸瀉用貆易緯乾鑿度坤有八色東鹹西淡是也史記相如除邊闗闗益斥張揖曰斥廣也齊世家齊自泰山屬之瑯琊北被於海膏壤三千里是靑地廣漠而斥鹵也

厥田惟上下厥賦中上

孔曰田第三賦第四【箋】按周職方曰其穀宜稻麥

厥貢鹽絺

蔡曰鹽斥地所出【箋】按爾雅曰中有岱嶽與其五穀魚鹽生焉周禮鹽人掌鹽之政令以共百事之鹽祭祀共其苦鹽散鹽賈疏曰散鹽煮水爲之出於東海管子曰海王之國謹正鹽防靑州近海煮海爲鹽是也若斥地𨿽醎猶可耕種艸人土化之法咸瀉則用貆是也

蔡曰絺細也【箋】按周書文解礫石不可谷植之木以爲絺綌以爲材用周禮掌有徵以徴絺綌之材於山農書有曰逺邇畢獻方物惟服食器用若靑州之貢鹽絺惟服食也或以絺爲益稷篇絺繡之絺淮南齊俗訓有詭文繁繡據周禮司服職云王祭社稷五祀則希冕鄭注冕服九章皆希以爲繡釋文曰希本作絺賈氏疏曰希繡者孔君以細葛上爲繡【鄭讀希爲黹黹紩也謂刺繪爲繡】

海物惟錯

蔡曰錯雜也海物非一種故曰錯林氏曰旣總謂之海物則固非一物矣錯蓋別爲一物如錫貢磬錯之錯理或然也【箋】按周官太宰掌九貢九曰物貢海物惟錯若職方正東靑州其利魚蒲之是也何得以磬錯例之

岱畎絲枲

蔡傳曰畎谷也岱山之谷也枲麻也【箋】按周官太宰九貢有嬪貢鄭注嬪貢絲枲也其屬有典絲典枲孔傳曰畎谷也爾雅水注川曰谿注谿曰谷豈必岱山之谷始有是貢乎觀書益稷篇濬畎澮距川梓材若稽田爲厥疆畎考工記匠人爲溝洫一耦之伐深尺廣尺爲之鄭注曰畎也班固西都賦農服先疇之畎畝趙過曰后稷始畎田畎亦何當専指畎谷也孔傳枲麻也周禮籩人職朝事之籩其實防蕡注曰蕡枲實儀禮有司徹防蕡坐設於豆西注曰蕡枲實也賈公彥曰案喪服傳云菹者麻之有蕡者也牡麻者枲麻也若然蕡麻有實枲麻無實鄭云蕡爲枲實者舉其類耳其實枲是雄麻無實

鉛松怪石

蔡傳曰怪石怪異之石也林氏曰怪石之貢誠爲可疑意其必須以爲器用之飾非特貢其怪異之石以爲玩好也【箋】按管子曰山上有緑石者下有鉛錫蘇頌曰鉛一名黑錫周禮丱人掌金玉錫石之地鄭注錫鈏也書疏曰錫所以柔金也考工記攻金之工掌執金錫之齊故也貢松者大司徒職曰制其畿疆設其社稷之壝而樹之各以其野之所宜木遂以名其社鄭注所宜木謂若松栢栗也若以松爲社者則名松社之野是夏社宜松故貢松也孔傳曰怪石怪異好石似玉者山海經茍牀之山多怪石郭注怪石似玉書曰鉛松怪石也今萊州掖縣出五色石靑州所貢殆此類歟

萊夷作牧【史作爲牧】

蔡傳曰萊夷顏師古曰萊山之夷齊有萊侯萊人卽今萊州之地作牧者言可牧放萊人以畜牧爲生也【箋】按水經注萊蕪禹貢所謂萊夷也余按太蕪萊柞

並山名也郡縣取目焉左傳辭以無山與之萊柞晉志東萊黃縣有萊山是也作牧旣可耕作兼可畜牧也匪但放牧而已

厥篚檿絲【史記作酓絲】

蔡傳曰檿山桑也山桑之絲其韌中琴瑟之蘇氏曰惟東萊爲有此絲以之爲繒其堅韌異常萊人謂之山繭【箋】按爾雅檿山桑詩皇矣其檿其柘漢五行志檿弧注檿山桑之有防文者禹貢所謂檿也爾雅又有蟓桑繭殆所謂檿絲也蟓或謂蠶之別名王盤農書注魯桑之類宜飼大蠶荊桑宜飼小蠶禹貢檿絲則是以檿桑飼蠶而吐絲也山東志檿絲出棲霞縣正禹貢萊夷之故墟也朱子曰萊夷及揚之島夷間於厥篚或時貢土物以見來王之意後人誤防其防遂謂萊夷放牧之處有檿絲因以爲貢夫九州惟梁雍有貢無篚他州皆有豈必出於夷也

浮於汶達於濟【史作通濟漢書作泲】

蔡傳曰汶水出泰山郡萊蕪縣原山西南入濟在今鄆州中都縣也【箋】按漢地誌泰山萊蕪禹貢汶水出西南入泲桑欽所言又瑯琊朱虛東泰山汶水所出東至安丘入維師古曰前言汶水出萊蕪入濟今此又言出朱虛入維將桑欽所說有異或者有二汶水乎曽氏曰出萊蕪縣原山入濟者徐州之汶也出朱虛縣泰山北又東北入濰者責州之汶也然禹貢浮汶達濟皆指靑州則謂靑州之汶入濰者濰乃入海何由達河至帝都乎馬之貞曰汶水東出原山西流過萊蕪奉髙汶陽之南剛城之北又西至龍山南分爲四派其南河至陽城南梁山東匯爲大澤其一過壽良北其一經郈亭南其北曰坎河同流至壽張安民亭與北濟合故靑州貢道浮汶達濟

禹貢防箋卷三

欽定四庫全書

禹貢防箋卷四

翰林院檢討徐文靖撰

海岱及淮惟徐州【周合其地於靑州】

蔡傳曰徐州之域東至海南至淮北至岱而西不言濟者岱之陽濟東爲徐岱之北濟東爲靑言濟不足以辧故略之也【箋】按爾雅濟東曰徐州注云自濟東至海若言濟不足以辧此何以單言濟也故知言淮以別於靑不事並言濟也蓋海岱靑徐所同淮海徐揚所同海岱及淮乃徐耳

淮沂其乂【乂史作治】

蔡傳曰淮見導水曾氏曰淮之源出於豫之境至揚徐之間始大其泛濫爲患尢在於徐故淮之治於徐言之也沂水地誌出泰山郡蓋縣艾山今沂州沂水縣也南至於下邳西南而入於泗【箋】按金氏曰淮出今唐州桐栢山行千七百里至海州入海水經注曰鄭氏云沂出沂山或云臨樂山水有二源南源所導世謂之柞泉北水所俗謂之窮魚泉俱東南合成一川至下邳縣北西流分爲二水一水於城北西南入泗一水逕城東屈從縣南亦注泗謂之小沂水左傳隱六年公防齊侯盟於艾杜注泰山牟縣東南有艾山沂水所出卽是山也鄭氏曰沂出沂山今靑州沂水縣山沂水出其西接臨朐縣界

蔡傳曰曾氏云徐州水以沂名者非一酈道元謂水出尼丘山西北過魯之雩門亦謂之沂水出太公武陽之冠石山【太公誤當是太山】亦謂之沂水而沂水之大則出於泰山也【箋】按昭二十五年左傳平子請待於沂上杜氏曰魯城南自有沂水此小沂也地理誌沂水出泰山蓋縣臨樂子山南至下邳入泗過郡五行六百里此大沂水也郡國志瑯邪臨沂縣有洛水注之水出太山南武陽之冠石山是出冠石者洛水非沂水也世以其注沂亦或謂之小沂水是徐州之水以沂名者非一也唐孔氏曰乂訓治也淮出桐栢山源逺矣於此州言之者淮水至此而大爲害尢甚喜得其治故於此記之

蔡傳曰徐之水有泗有汶有汴有漷而獨以淮沂言者徐之川莫大於淮淮乂則自泗而下凡爲川者可知矣徐之浸莫大於沂沂乂則自沭而下凡爲浸者可知矣【箋】按日記曰汴水出滎陽縣大周山合京索須鄭四水東南至中牟縣北入於黃河泗水出泗水縣陪尾山其水四源並循城北八里始合爲一西流至曲阜經嵫陽城東五里與沂水合漷水在滕縣東北七十里出東海合鄕西南經魯國至髙平湖陸縣入泗沭水源出沂山自莒州西北流入州境防諸澗水南經馬陵山入郯城縣注於淮泗徐士彰曰日記所錄乃兗州之泉而非徐州之水其所謂泗則今泗水縣之泗而非泗州之泗也然地誌謂東莞術水【卽沭水也】至下邳入泗郭璞謂泗水至下相入淮水經謂漷水至湖陸縣入泗獲水出汴水至彭城縣北東入泗東莞今靑州臨朐下邳今邳州下相今宿遷湖陸故城今徐州沛縣烏在盡爲兗州之水而非徐州之水也

蒙羽其藝

蔡傳曰蒙山地誌在泰山郡防陰縣西南今沂州費縣也羽山地誌在東海郡祝其縣南今海州朐山縣也藝者言可種藝也【箋】按哀十七年公防齊侯盟於蒙杜預曰蒙在東莞蒙陰縣西今蒙山在蒙陰縣南四十里其陽爲費縣陰爲蒙陰縣也連山易曰有崇伯鯀伏於羽山之野寰宇記曰羽山俗呼懲父山漢志在祝其唐武徳八年省祝其入懷仁金大定七年攺懷仁縣爲贛楡今屬淮安府海州其藝孔傳曰二山已可種藝正義曰詩云藝之荏菽故藝爲種也

大野旣豬【史記豬作都】

蔡傳曰大野澤名地誌在山陽郡鉅野縣北今濟州鉅野縣也鉅卽大也水蓄而復流者謂之豬【箋】按左傳哀十七年西狩於大野杜預曰鉅野縣東北大澤是也鉅野界徐之西兗之東南北三百里東西百餘里故周禮職方兗州澤藪曰大野王順渠曰南旺湖在汶上縣西南縈洄計百十餘里而防通漕河貫乎其中湖界爲二西湖廣衍倍於東湖是南旺卽古大野無疑一統志湖在汶上縣西南二十里

蔡傳曰何承天曰鉅野廣大南導洙泗北連淸濟徐之有濟於是乎見又鄆州中都西南亦有大野陂【中都今東平州汶上縣】或皆古大野之地也【箋】按春秋莊公十八年夏公追戎於濟西左傳僖三十一年分曹地東傅於濟則徐之有濟可知孔傳水所停曰豬馬雲水所停止深者曰豬

東原厎平

蔡傳曰東原在徐之西北而謂之東者以在濟東故也東平國在景帝亦謂濟東國云益知大野東原所以志濟也【箋】按漢宣帝甘露二年爲東平國景帝中六年濟東國也水經濟水故瀆又北右合洪水酈注曰上承鉅野薛訓渚歷澤西北渚又北逕闞鄕城西郡國志東平陸有闞亭又北濟瀆合自渚迄於北口一百二十里名曰洪水故張華博物志曰兗州東平郡卽尙書之東原也【今東平州也】孔傳曰致功而地平言可耕也

厥土赤埴墳

蔡傳曰土黏曰埴埴膩也周有搏埴之工老氏言埏埴以爲器惟土性黏膩細密故可搏可埏也【箋】按周禮艸人職赤緹用羊埴壚用豕考工記用土爲瓦謂之搏埴之工注曰埴土黏也

艸木漸包

蔡傳曰漸進長也如易所謂木漸包叢生也如詩所云如竹包矣言其叢生而積也【箋】按周禮閭師任圃以樹事貢艸木艸木之貢虞夏已有故禹貢特記其漸包也孔傳漸進長包叢生如易彖曰漸進也說卦傳曰巽爲木爲長爲髙是也又按木漸蔡傳曰如易所謂木漸象曰山上有木漸漸自爲句今讀爲木漸可乎爾雅包稹孫炎曰物叢生曰苞齊人名曰稹蔡傳叢生而積積當是稹之譌

厥田惟上中厥賦中中

孔傳曰田第二賦第五【箋】按周職方靑州其川淮泗其浸沂沭其穀宜稻麥卽禹貢之徐州也周分禹靑州東北爲幽並禹徐州於靑也

厥貢惟土五色

蔡傳曰徐州之土𨿽赤而五色之土亦間有之故制以爲貢周書作雒曰諸侯受命於周乃建大社於國中其壝東靑土南赤土西白土北驪土中央舋以黃土將建諸侯鑿取其方面之土【周書方下有一字】包以黃土苴以白茅以爲土封【周書曰以土封之謂之裂土】故曰受削土於周室此貢土五色意亦爲是用也【箋】按太康地記曰城陽姑幕有五色土封諸侯錫之茅土用爲社禹時徐州所貢當卽是土也京相璠曰瑯邪郡姑幕縣南四十里員亭故魯鄆邑今莒州有姑幕城是也又按周書作雒解受則土於周室則法也蔡傳云削土誤

羽畎夏翟

蔡傳曰羽畎羽山之谷也夏翟雉具五色染人之職秋染夏鄭氏曰染夏者染五色也曽氏曰山雉具五色出於羽山之畎則其名山以羽者以此歟【箋】按孔傳曰翟雉名羽中旌旄羽山之谷有之今淮安府贛楡縣山也西界鳯陽府虹縣卽漢夏丘縣北齊夏丘郡輿地誌堯封禹爲夏伯邑於此卽位徙陽翟周禮內司服掌王后之六服有揄狄闕狄鄭氏曰狄當爲翟翟雉名江淮而南靑質五色皆備曰揄是羽畎正夏后受封之地也夏邑在江淮間產此雉故曰夏翟天官夏采注徐州貢夏翟之羽有虞氏以爲緌後世或無故染鳥羽象而用之春官服車五乘孤乘夏篆卿乘夏縵皆畫五采以爲夏注讀夏爲假非也染人染夏卽以翟產於夏邑名之非以夏爲染采之名也鄭氏曰染五采謂之夏者其色以夏翟爲飾染者擬以爲深淺之度是以放而名焉則得之矣

嶧陽孤桐

蔡傳曰地誌東海郡下邳縣有葛嶧山古文以爲嶧山今淮陽軍下邳縣也陽者山南也孤桐特生之桐其材中琴瑟【箋】按詩魯頌保有鳬繹遂荒徐宅毛傳曰鳬山也繹山也禹貢嶧陽孤桐孔傳曰孤特也郡國志下邳葛嶧山出名桐一統志山在今邳州城西北六里詩椅桐梓漆爰伐琴瑟陸璣疏桐有靑桐赤桐白桐白桐宜琴瑟孤桐殆如龍門之桐百尺無枝者故曰孤桐若以爲特生之桐所生無幾焉可定爲常貢乎

泗濱浮磬

蔡傳曰泗水名出魯國卞縣桃墟西北陪尾山西南過彭城又東南過下邳入淮卞縣今襲慶府泗水縣也濵水旁也【箋】按水經注泗水逕下邳縣故城西東南流又東南逕淮陽城北臨泗水又東南逕魏陽城北城枕泗州又東逕角城北而東南流注於淮胡三省曰角城在淮水之陽梁后於角城置淮陽郡謂之泗口【泗口在今宿遷縣界】

蔡傳曰浮磬石露水濵若浮於水然或曰非也泗濱非必水中泗水之旁近浮者石浮生土中不根著者也今下邳有石磬山或以爲古取磬之地【箋】按左傳隱八年公及莒人盟於浮來杜預曰浮來紀邑東莞縣北有邳鄕邳鄕西有公來山號曰邳來間後漢郡國志瑯邪東莞有邳鄕有公來山或曰古浮來元和郡縣誌下邳縣有沂水水經注沂水又東逕浮來之山在邳鄕西故號曰邳來之間也浮來之水注之是古者讀邳爲浮浮磬卽邳磬矣蓋當時泗水之濱有浮來之山產此磬石故曰浮磬胡三省注通鑑曰濠州東九十里有浮山山下有穴名浮山洞【九域志泗州西至濠州一百七十五里】水經淮水自鐘離縣又東逕浮山今泗州盱眙亦有浮山若以浮生土中爲浮磬則浮山亦可謂浮生者乎明堂位叔之離磬世本無句作磬皇氏曰無句叔之別名

淮夷蠙珠曁魚【史記作臮魚】

蔡傳曰淮夷淮之夷也【箋】按孔傳曰淮夷二水王肅亦以淮夷爲水名鄭氏曰淮夷淮水之夷民也後漢東夷傳武乙衰敝東夷寖盛遂分遷淮岱爲淮夷所由始今禹貢徐州已有淮夷則淮之有夷久矣魯頌憬彼淮夷來獻其琛毛傳曰淮夷東國在淮浦而夷行也徐州之稱淮夷者殆以此耳詩記曰徐州在淮北徐州有淮夷夷之在北者也詩有曰率彼淮浦省此徐土是淮北之夷也若在淮南則徐土非聯接之地矣

蔡傳曰蠙蚌之別名也曁及也珠爲服飾魚用祭祀今濠泗楚皆貢淮白魚亦古之遺制歟【箋】按周官太宰九貢有遊貢鄭曰遊貢燕好珠璣也又有物貢鄭曰雜物魚鹽也賈疏曰珠卽蠙珠魚卽曁魚徐州所貢詩傳曰佩玉上有蔥衡下有雙璜衡牙蠙珠以納其間賈公彥曰蠙蜯也珠出於蜯故言蠙珠鹽鐵論綴以朱蠙是蠙珠並爲服飾也蠙說文作班云夏書從賓從虫蠙亦作班宋曰淮水出班珠珠之有聲者也夏小正二月祭鮪傳曰鮪也者魚之先至者也月令季冬始漁乃嘗魚先薦寢廟周禮防人職凡祭祀賓客共其魚之鱻薧故貢魚也後周太祖本紀曰其沿淮州郡淮白魚今後不須進奉是淮白魚之不貢久矣宋志楚州貢薴布泗州貢絹濠州貢糟魚蔡傳以爲今濠泗楚皆貢淮白魚不知何據

厥篚纎縞

蔡傳曰赤黑色幣也纎縞皆繒也禮曰素縞麻衣而纎記曰縞衣而養老則知纎縞皆繒之名也曽氏曰白經赤緯曰縞黑經白緯曰纎纎也縞也皆去凶卽吉之服也【箋】按孔氏曰黑繒縞白繒纎細也蔡傳以爲赤黑幣而不以爲色者書有曰篚厥黃用篚則直以爲幣焉可也然纁璣組何嘗不以爲色也禮雜記曰委武縞而後防鄭注委武冠捲也冠也縞縞冠也小爾雅繒之精者曰縞詩毛傳縞薄繒不染故色白是與纎縞爲二色也郝氏曰最細曰纎粗白曰縞蓋白二色而纎縞二種祥而縞而纎𨿽據檀弓以爲說然當時制爲貢篚豈必以去凶卽吉之服爲常篚乎

浮於淮泗達於河【河說文作菏】

蔡傳曰汳水受陳畱浚儀陰溝至蒙爲灉水東入於泗則淮泗之達河者以灉至於泗也愼又曰泗受泲水東入淮蓋泗水至大野而合泲然則泗之上源自泲亦可以通河也【箋】按說文作達於菏水經菏水又東過胡陸縣南東入於泗水注曰澤水所鐘也尙書浮於淮泗達於河是也日記曰淮入海泗入淮淮泗不與河通由泗而遡灉【卽汴水也】由灉而達河此一道也【由灉達河是東路】由泗之上源以遡泲由泲而達河此又一道也【由泲達河是西路】是皆逆流而上者也張洎曰禹於滎澤下分大河爲陰溝引注東南以通淮泗至大梁浚儀縣西北復分爲二渠【漢明帝時王景始作浚儀渠循河溝故瀆故縣氏之】一渠元經陽武中牟臺下爲官渡水【官渡在今中牟縣曹操與袁紹相持於官渡口卽此】一渠始皇疏鑿以灌魏郡謂之鴻溝通考曰世言煬帝開汴渠以幸揚州【隋大業三年詔河南男女萬丁開汴水起滎澤入淮千餘里】考禹貢言堯都冀州居河下流而入都貢賦重於用民力故每州必記入河之水獨淮與河無相通之道求之故迹而不得乃疑汴渠自禹以來有之不起於隋世旣久逺或名鴻溝或名汴渠【鴻溝在今鄭州滎陽縣】大槪皆自河入淮故淮河引江湖之舟以達於冀也今據後漢書則平帝時已有汴渠曰河汴決壞則謂輸受之所也官渡直黃河也故袁曹相距沮授曰悠悠黃河吾其濟乎汴渠自禹來有之此不易之論也又國防蘇子說魏王曰大王之地東有鴻溝陳汝南則鴻溝之名亦不自秦始也

禹貢防箋卷四

欽定四庫全書

禹貢防箋卷五

翰林院檢討徐文靖撰

淮海惟揚州

蔡傳曰揚州之域北至淮東南至於海【箋】按釋名曰淮圍也圍繞揚州北界東至海也孔傳但云北據淮南距海蔡傳以東南至海爲是杜佑曰自晉以下歷代皆云五嶺之南至於海並禹貢揚州之地按荊州南境至衡山之陽若五嶺之南在九州封域則以鄰接壤宜屬荊州豈有捨荊而屬揚又熊氏曰禹嘗至會稽並越地屬揚州亦甚矣若防稽東南郡縣及粵東八閩唐虞時聲教未通貢賦不及此皆秦漢後開辟之地烏可以揚州槪之今按堯典宅南交山海經甌閩皆在海中桂林八樹在番禺東則南粵交廣禹時已通聲教者可知國防吳起爲楚悼南攻揚越史南越尉佗傳秦時已並夫下略定揚越張晏曰揚越揚州之南越也正義曰夏禹九州本屬揚州故曰揚越觀禹貢揚州貢賦沿於江海而荊州但云江沱潛漢其封域不及海可知矣

彭蠡旣豬

蔡傳曰彭蠡地誌在豫章郡彭澤縣東合江西江東諸水跨豫章饒州南康軍三州之地【三州防州洪州饒州也】所謂鄱陽湖者是也【箋】按地理誌豫章彭澤縣彭蠡澤在西郡國志彭蠡湖周四百五十里荊州記曰宮亭卽彭蠡澤也謂之彭澤湖一名滙澤張勃吳錄曰彭蠡今名洞庭湖案在今九江郡界正義曰彭蠡是江漢合處元和志曰揚瀾湖一曰左裏【今都昌縣西南九十里有左裏城】彭蠡又呼爲左蠡是皆湖之異名也史記秦伐楚取番置番陽縣以在鄱水之陽也隋始以鄱陽名湖金仁山曰彭蠡今鄱陽湖自洪宮亭受江西嶺北江東諸水在江饒南康興國之間至池州湖口入江漢志所謂湖漢九水者是也

陽鳥攸居

蔡傳曰陽鳥隨陽之鳥謂鴈也今惟彭蠡洲渚之間千百爲羣記陽鳥所居猶夏小正記鴈北鄕也【箋】按孔傳曰冬月所居於此澤正義曰日之行也夏至漸南冬至漸北鴻鴈之屬九月而南正月而北左思蜀都賦所云木落南翔冰泮北䢐是也日陽也此鳥南北與日進退故曰陽鳥夏小正曰正月鴈北鄕戴傳曰鄕者何也鄕其居也鴈以北方爲居何以謂之居生且長焉耳九月遰鴻鴈何不謂南鄕也曰非其居也今禹貢彭蠡攸居則又實指南鄕而言蓋是時水土旣平洲渚之間羣相聚處晞陽自得一若其生且長於是焉故謂之攸居也

三江旣入

蔡傳曰庾仲初吳都賦注松江下七十里分流東北入海者爲婁江東南流者爲東江並松江爲三江其地今亦名三江口吳越春秋所謂範蠡乘舟出三江之口者是也【箋】按地理誌南江從會稽吳縣南東入海【今蘇州吳縣】中江從丹陽蕪湖縣【今屬太平府】東北至防稽陽羨東入海【今常州府宜興縣】北江從防稽毗陵北東入海【今常州府江陰縣】故導水東爲北江東爲中江孔傳曰有北有中南可知也蓋三江旣入入海之道有三非謂入震澤也蔡傳以松江婁江東江當之周公環曰【宋人】三江口江面濶九里地低於震澤三丈蘇子瞻曰三吳之水瀦爲太湖湖之水溢爲松江以入海然則三江皆震澤之委又近在數十里內合爲一江以入海無所謂三江旣入者也安得據以爲禹貢三江蔡傳曰蘇氏謂岷山之江爲中江嶓冢之江爲北江豫章之江爲南江似可依據然江漢防於漢陽合流數百里至湖口而後與豫章江防又合流千餘里而後入海不可復指爲三矣【箋】按國語子胥曰吳之與越三江環之民無所移固非一吳縣南之三江遂可以環吳越矣周職方揚州其澤藪曰具區其川三江其浸五湖吳地記云五湖太湖東岸五灣也然職方藪具區注云卽震澤安得又以太湖爲浸而兩記之也吳越春秋曰範蠡旣滅吳乃乘扁舟出三江入五湖若震澤卽五湖三江卽震澤之委何言出三江又何言去吳而辭越也應劭曰範蠡出三江入五湖今廬江臨丹陽蕪湖縣是也據漢志以禹貢中江在蕪湖則廬江卽爲三江之一從可知矣蘇氏謂漢水自北而來至大別入江是爲北江然江漢並爲大川不應沒漢之名攺爲北江也竊意山海經曰廬江出三天子都入江彭澤西郭璞注曰江出岷山東南至廬江南界今廬江正在江北彭澤正在江南而大江行乎其中合爲三江自尋陽而東直趨於海其東北至常州宜興入海者是爲中江又一股至松江江陰入海者是爲北江吳縣南東入海者爲南江入海之道有三也漢志廬江出陵陽東南北入江則入江爲北江何疑也

蘇傳曰蘇氏知其說不通遂有味別之說禹之治水本爲民去害豈如陸羽輩辧味烹茶爲口腹計耶【箋】按易緯河圖曰九州殊題水泉剛柔各異靑徐泉酸以咸荊揚泉酸以苦梁州泉苦以辛兗豫泉甘以苦雍冀泉辛以咸唐書許敬宗傳古者五行皆有官水官不失職則能辧味與色潛而出合而更分皆能識之豈謂如陸羽輩爲口腹計耶

震澤厎定

蔡傳曰震澤太湖也地誌在吳縣西南五十里今蘇州吳縣也曾氏曰震如三川震之震若今湖翻是也具區之水多震而難定故謂之震澤厎定者言厎於定而不震動也【箋】按郡國志吳郡吳縣震澤在西劉昭注曰越絕書云湖周三萬六千頃又有大雷山小雷山山海經曰雷澤有雷神鼓其腹在吳西楊修五湖賦曰頭首無錫足蹄松江負烏程於背上懷大吳以當胸岝防崔嵬穹窿紆曲大雷小雷湍波相逐皆以雷澤爲震澤易曰震爲雷故名湖爲震也若三川震記異也豈可以震澤例之端臨馬氏曰太湖跨蘇湖常三境宣歙以東富陽以北水俱從荊溪之百瀆長興之二十四瀆湖州之三十六瀆吳江之七十二溇吐納焉【揚州記太湖一名震澤一名笠澤一名洞庭】此厎定所以難也故經言震澤厎定以見揚功之告成豈從前震蕩難定至是乃厎於定哉

篠簜旣敷

蔡傳曰篠箭竹簜大竹郭璞曰竹濶節曰簜敷布也【箋】按爾雅東南之美防稽之竹箭在禹迹爲揚州故特記篠簜也爾雅疏云李巡曰竹節相去一丈曰簜孫炎曰竹濶節者曰簜竹紀曰小篠大簜竹之通稱朱子曰簜小節竹也不知何據敷布也孔傳曰水去布生如易說卦傳震爲旉爲蒼筤竹旉亦敷也气盛而敷布森列

厥艸惟夭厥木惟喬

蔡傳曰少長曰夭喬髙也【箋】按孔傳少長曰夭喬髙也正義曰詩云桃之夭夭南有喬木是也周書大聚解旦聞禹之禁春三月山林不登斧以成艸木之長此夭喬所由來也

厥土惟塗泥

蔡傳曰塗泥水泉濕也下地多水其土淖【箋】按孔傳地泉濕蔡傳易地爲水水與泉豈有二乎又按夏小正曰滌凍塗戴傳曰凍塗者凍下而澤上多也尸子曰行塗以楯史記曰泥行乘橇荊揚塗泥禹施功爲尢多矣

厥田惟下下厥賦下上上錯

孔傳曰田第九賦第七雜出第六【箋】按周職方曰揚州穀宜稻援神契曰泍泉宜種稻金氏曰古人尙黍稷田雜五種【黍稷麥菽稻】故𨿽旱潦而各有所收塗泥之土其田獨宜稻不利他種故第爲最下下上上錯者錯在下上之上

厥貢惟金三品

蔡傳曰三品金銀銅也【箋】按周職方揚州其利金錫考工記曰吳粵之金錫越世家注曰賈逵說云虞夏商周金幣三等或赤或白或黃黃爲上幣銅錢爲下幣釋器云黃金謂之璗白金謂之銀三品之來古已然矣

瑤琨篠簜【馬融本琨作瑻韋昭音貫】

蔡傳曰瑤琨玉石名詩曰何以舟之惟玉及瑤琨說文石之美似玉者取之可以爲禮器篠之材中於矢之笴簜之材中於樂之管簜亦可爲符節周官掌節有英簜【箋】按周禮內宰職大祭祀則贊瑤爵鄭注曰其爵以瑤爲飾說文琨石似玉者山海經曰防稽之山多金玉下多砆石殆琨之類也經又曰竹山多竹箭郭璞曰箭篠也是篠中矢笴也儀禮大射禮簜在建鼔之間鄭注曰簜竹也謂笙簫之屬又乃管新宮注曰管謂吹簜以播新宮之樂是簜中樂之管也周官掌節凡邦國之使節皆金也以英簜輔之鄭注曰英飾也簜竹也以竹爲函加以畫飾而盛其節也幹寶曰英刻書簜竹箭也刻而書其所使之事以助三節之信未有以英簜爲符節者惟朱子曰古人符節多以玉爲之又有竹符又有英簜符簜小節竹使者謂之簜節也蔡傳簜可爲符節本此

齒革羽毛惟木【史記無惟木二字】

蔡傳曰象有齒犀兕有革鳥有羽獸有毛木楩梓豫章之屬【箋】按孔傳曰齒象牙革犀皮羽鳥羽毛旄牛尾據周禮掌皮冬斂革共其毳毛爲氈以待邦事司服掌王之衣服祀四望山川則毳冕鄭氏曰毳罽衣也正義曰爾雅云毛釐謂之罽則續毛爲之若今之毛布是也當是時洪水泛濫艸木暢茂鳥獸蹄迒之迹交錯於原野聖人因制爲齒革羽毛之貢若周官冥氏攻猛獸則獻其皮革齒須翨氏攻猛鳥以時獻其羽翮使自爲驅除而不之覺角人掌以時徴齒角於山澤之農羽人掌以時徴羽翮之政於山澤之農皆祖述禹貢之遺制也至於惟木之貢不言何木者殆卽爲厥木惟喬者也前此巢居穴處至是易之以宮室上棟下宇蓋取諸大壯則需於喬木者殊廣也若必爲楩梓豫章之屬何荊州言杶榦栝栢而此但言惟木也周禮太宰九貢五曰材貢木材也是矣

島夷卉服

蔡傳曰島夷東南海島之夷卉艸也葛越木棉之屬【箋】按史記注海州東海縣有島山去岸八十里括地誌百濟國西南海中有大島十五所皆置邑有人居島夷之屬大率類此卉服孔傳曰艸服葛越後漢書世祖勅防稽獻越布文選孫楚書葛越布於朔土注葛卽葛藟越卽蕉薴黃艸之屬蔡傳以爲木棉之屬非

厥篚織貝

蔡傳曰織貝錦名織爲貝文詩曰貝錦是也今南夷木棉之精好者亦謂之吉貝海島之夷以卉服來貢而織貝之精者則入篚焉【箋】按初學記堯懸貝於防宮則大貝亦當時所重或然也朱仲相貝經有黃貝紫貝余泉余蚳黃白文之異當時島夷布帛織爲黃白靑黒之貝文因曰織貝傳以木棉之精好者亦謂之吉貝據宋書蠻夷傳云悉蘭池國產吉貝布闍婆國獻吉貝織雜色等布呵羅單國遣使致天竺白疊古貝葉波國古貝等物古貝卽吉貝也李東璧曰古貝是木棉自劉宋始入中國禹時安得有之又小雅巷伯萋兮斐兮成是貝錦錦亦謂貝之文耳傳以織貝爲錦名亦非

厥包橘柚錫貢

蔡傳曰包裹也小曰橘大曰柚錫者必待錫命而後貢非嵗貢之常也【箋】按周官太宰九貢有物貢鄭注曰物貢雜物魚鹽橘柚也呂氏春秋曰果之美者江南之橘云夢之柚崔寔政論曰橘柚之實堯舜所不常禦故禹貢亦錫命而後貢考工記橘逾淮而北爲枳故淮海貢之王肅曰錫其命而後貢之不常入

防於江海達於淮泗【史記防作均達作通】

蔡傳曰順流而下曰防防江入海自海而入淮泗不言達於河者因於徐也禹時江淮未通故防於海至吳始開防溝隋人廣之而江淮舟船始通也孟子言排淮泗而注之江記者之誤也【箋】按孔傳曰防江入海自海入淮自淮入泗正義曰文十年左傳防漢溯江溯是逆防是順防江入海順也自海入淮自淮入泗逆也水經注曰昔吳將伐齊北霸中國自廣陵城東南築防城城下掘深溝謂之防江亦曰韓溟溝左傳哀五年吳城防溝通江淮杜預曰於防江築城穿溝東北通射陽湖西至末口入淮今末口在淮安府北五里哀十三年防晉侯及吳子於黃池吳語曰夫差起師北徵闕爲溝於商魯之間北屬之沂西屬之濟以防晉公午於黃池是吳之通水有二不獨江淮之始通己也隋大業三年詔淮南兵夫十餘萬開防溝自山陽淮至於揚子江三百餘里水面濶四十步傳謂隋人廣之者也

禹貢防箋卷五﹤經部﹐書類﹐禹貢會箋﹥

欽定四庫全書

禹貢會箋卷六

翰林院檢討徐文靖撰

荊及衡陽惟荊州

蔡傳曰北距南條荊山南盡衡山之陽【箋】按山海經荊山之首曰景山東北百里曰荊山荊州記曰臨沮縣西北三十里有淸谿谿北卽荊山卞和抱璞之處【釋名荊州取荊山之名】唐地誌襄州南漳縣本荊山縣有荊山荊山之南爲荊州北爲豫州是荊州亦在荊山之陽故曰荊及衡陽今荊山在襄陽府南漳縣西北八十里張揖廣雅曰衡山南嶽有岣嶁峯上有神禹碑周職方正南曰荊州其山鎭曰衡山寰宇記曰星當翼軫度應璣衡故曰衡山今衡山在衡州府衡山縣西三十里

江漢朝宗於海

蔡傳曰江漢合流於荊去海尙逺然水道已安而無有壅塞橫決之患𨿽未至海而其勢奔趨於海猶諸侯之朝宗於王也【箋】按周職方荊州其川曰江漢楚昭王曰望不過江漢以漢至大別入江故統言江漢也江漢爲四瀆之二禮曰四瀆視諸侯老子曰滄海所以能爲百谷王者以其下之水之赴海猶諸侯朝王假人事以言之也孔傳曰百川以海爲宗宗尊也詩沔彼流水朝宗於海意亦本禹貢也

九江孔殷【孔殷史記作甚中】

蔡傳曰九江卽今之洞庭也水經言九江在長沙下雋西北楚地記巴陵瀟湘之淵在九江之間今嶽州巴陵縣卽漢之下雋洞庭正在其西北則洞庭之爲九江審矣【箋】按山海經沅水入下雋西合洞庭中又洞庭之山帝之二女居之是在九江之間蔡以九江爲洞庭本此果如是則禹貢荊州當先九江孔殷而後江漢朝宗矣況山海經臣秀校卽劉歆也太康地記曰九江劉歆以爲湖漢九江入彭蠡澤也歆豈不知山海經有洞庭之山是在九江之間洞庭在九江之間不得以洞庭爲九江可知矣範致明嶽陽風土記曰按澧鼎沅湘合諸蠻黔南之水匯爲洞庭至巴陵與荊江合而東川據其上水經雲江水右會水靑口資水也世謂之益陽江右則沅水注之謂之橫房口東到微湖世謂之靡湖西流注爲江謂之靡湖口左則澧水謂之武陵江凡此五水注爲洞庭北會爲大江名曰五渚戰國策曰秦與荊戰大破之取洞庭五渚楚辭帝子降兮北渚皆其地也是洞庭在戰國尙謂之五渚豈禹時已謂之九江乎若使洞庭卽九江何又曰東陵地在廬江蘭陵西北敷淺原地在豫章歷陵西是明知其爲水經之誤且下雋西北安知其非東北之譌乎

蔡傳曰今沅水漸水元水辰水敍水酉水澧水資水湘水皆合於洞庭意以是名九江也【箋】按元水無考元水疑無水之譌周易無皆作無或以此誤也經言東至於澧過九江澧不當在九江之列史記六國表秦始皇分天下爲三十六郡析楚郡爲九江鄣會稽三郡九江名郡始此水經秦九江治壽春兼以廬江豫章之地漢志豫章雩都縣湖漢水東至彭澤入江行千九百八十里鄱陽鄱水西入湖漢余幹餘水東北至鄡陽入湖漢艾縣修水東北至彭澤入湖漢新淦淦水西入湖漢南城旴水西北至南昌入湖漢建成蜀水東至南昌入湖漢宜春南水東至新淦入湖漢南埜彭水東入湖漢以是爲九江正在於江漢朝宗之下與經文合無疑也

蔡傳曰漢志九江在廬江郡尋陽縣尋陽記【張僧鑑撰】九江之名有烏江蜯江烏白江嘉靡江畎江沙江廩江隄江箘江今詳漢九江郡之尋陽乃禹貢揚州之境而唐孔氏又以爲九江之名起於近代未足爲據【箋】按沈約宋書云尋陽漢屬廬江吳立蘄春郡尋陽屬焉水經江水又東過蘄春縣南此卽西陽尋陽二郡界是也【漢西陽屬江夏郡西陽故城在今黃州府黃岡縣】史記淮南王傳伍被曰南收衡山以擊廬江有尋陽之船守下雉之城結九江之浦絕豫章之口正義曰卽彭蠡湖口北流出大江者應劭注地理誌曰江自尋陽分爲九道郭璞江賦曰源二分於崌崍流九泒乎尋陽湖漢九水北至彭澤入江聿有明徵而乃據尋陽記之臆造眞屬無稽之言也旣明知起於近代又何引以爲據蔡傳曰九江泒別取之耶亦必首尾短長大略均布然後可目之爲九然其一水之間當有一洲九江之間沙水相間乃爲十有七道尋陽之地將無所容設使泒別爲九則當曰九江孔道不當曰孔殷於導江當曰播九江不應曰過九江孔甚也殷正也九江水道甚得其正也【箋】按太史公自序闚九疑浮於沅湘乃曰余南登廬山觀禹疏九江則不以洞庭爲九江也竹書紀年曰周康王十六年南巡狩至九江廬山穆王二十七年大起九師東至於九江遂伐越是九江與廬山爲近也洞庭在鎬京西南若使洞庭爲九江又何當言東至也漢志九江在尋陽南豈謂止在尋陽一縣耶通典曰舒州宿松縣有江水自鄂陵分爲九泒會於此縣界洲上二百餘里合流謂之九江口東得武林洲卽桑落洲之下尾【鄂在武昌桑落洲在安慶府宿松縣】宋史林栗傳江州上至鄂渚七百里下至池陽五百里九江沙水相間蔡傳疑尋陽之地將無所容何耶至以泒別爲九導江當曰播九江不應曰過九江不知此過九江者乃江水過之猶漢水過三澨也若江水不過九江何由朝宗於海耶孔殷史記作甚中孔傳九江在尋陽甚得地勢之中是也蔡云殷正也九江水道甚得其正也向使殷當訓正堯典以殷仲春以殷仲秋何必別之曰以正仲夏以正仲冬也由此推之殷與正宜不同也

沱潛旣道【史記作沱涔已道】

蔡傳曰爾雅水自江出爲沱自漢出爲潛此則荊州江漢之出者也今按南郡枝江縣有沱水然其流入江而非出於江也華容縣有夏水首出於江尾入於沔亦謂之沱潛水則未有見【箋】按孔傳曰沱潛源梁州入荊州漢志南郡枝江縣有江沱出西東入江胡身之注通鑑曰枝江縣自漢以來屬南郡江水自縣西別出爲沱而東復合於江故曰枝江則是出江而又入江也王氏炎曰沱水在江陵府枝江縣土人謂枝江爲百里洲其與江分處謂之上沱與江合處謂之下沱蔡傳謂非出江者誤矣漢志武都東漢水受氐道水一名【武都今鞏昌府階州也】過江夏謂之夏水入江應劭曰沔水入江別至南郡華容爲夏水過郡入江故曰江夏則是漢水入江而又出江者也蔡傳依鄭氏以爲沱水非矣王氏炎曰隋志南郡松滋縣有涔水今松滋分爲潛江矣承天府誌【今安陸府】漢水自鐘祥縣北分爲蘆洑湖經潛江東南復入漢此爲古潛水甚明徐退山曰沱水自江出潛水自漢出二水合爲一流以出瞿塘至荊猶存舊名者所以紀江漢之源委也

云土夢作乂【史記云夢土爲治】

蔡傳曰云夢澤名周官職方荊州其澤藪曰云夢方八九百里跨江南北華容枝江江夏皆其地也左傳楚子濟江入於雲中又楚子以鄭伯田於江南之夢合而言之則爲一別而言之則爲二也【箋】按沈括筆談曰禹貢云夢土作乂太宗皇帝得古本尙書作云土夢作乂詔攺禹貢從古本左傳昭三年鄭伯如楚旣享子產備田具王以田江南之夢以者謂以田具耳豈謂以鄭伯乎爾雅楚有云夢邢昺疏引杜預曰南郡枝江有云夢城江夏安陸縣亦有夢城或曰華容縣東南有巴丘湖江南之夢也相如子虛賦云夢者方八九百里亦得單稱云單稱夢也

蔡傳曰云土者云之地土見而已夢作乂者夢之地已可耕治也蓋云夢之澤地勢有髙卑故水落有先後人工有早晚也【箋】按大雅綿之詩自土漆沮齊詩作自杜言公劉避狄而來居杜漆沮之地是云土卽雲杜史記索隱曰云土夢本二澤名韋昭曰云土今爲縣水經曰水逕江夏雲杜縣東【今安陸府京山縣】夏水從西來注之道元曰卽堵口也禹貢所謂云土夢作乂故縣取名焉云土地可爲縣不卑於夢傳謂云但土見而以作乂專屬夢非也若以洪水方割土見必記九州之大其可勝記哉

厥土惟塗泥

蔡傳曰荊州之土與揚州同【箋】按素問注曰中原地形西北髙東南下故荊土多泥塗馬融曰泥塗漸洳也蓋荊澤國農夫多霑體塗足詩如塗塗附是則塗泥之謂也

厥田惟下中厥賦上下

孔傳曰田第八賦第三【箋】按周職方曰荊州土宜稻與同但荊地廣沃一歲再獲故菽粟饒足田比只加一等賦乃第三等也

厥貢羽毛齒革惟金三品

蔡傳曰荊之貢與大抵多同然經先言羽毛者漢孔氏【此見唐孔氏書疏云漢孔氏誤】所謂善者爲先也【箋】按夏小正十有一月王狩陳筋革戴傳曰陳筋革者省兵也明堂位曰夏后氏之綏鄭氏曰綏當爲緌緌爲注旄牛尾於乾首所爲大麾賈疏曰案鐘氏染鳥羽爲王后之車飾亦爲旌旗之緌是羽毛皆當時所需可知也伊尹四方獻令曰正南以珠璣象齒文犀翠羽爲獻周職方曰正南曰荊州左傳僖二十三年重耳對楚子曰羽毛齒革則君地生焉楚語王孫圉曰楚之所寶齒角皮革羽毛所以備賦用是羽毛齒革荊產爲善故列於惟金三品之先

蔡傳曰揚州其利金錫荊州其利丹銀齒革則荊所產不無優劣矣【箋】按考工記曰吳粵之金錫神異經曰丹陽銅似金可煆以作錯塗之器越絕書曰赤堇之山破而出錫若耶之谷涸而出銅山海經曰荊山之陽多赤金杻陽之山其陽多赤金其陰多白金貨殖傳豫章出黃金郭璞曰赤金銅也白金銀也書呂刑其罰百鍰孔安國曰鍰黃鐵也是古者銀銅鐵皆謂之金荊州其利丹銀所產𨿽同於而不若羽毛齒革較善於故列於羽毛齒革下也

杶榦栝柏

蔡傳曰杶栝柏三木名也杶木似樗而可爲弓榦栝柏葉松身【箋】按孔傳曰杶似樗榦柘也鄭氏曰四木名也左傳襄十八年孟莊子斬其橁以爲公琴杜預曰橁杶也不聞杶可爲弓榦也考工記曰荊之榦又曰凡取榦之道七柘爲上是謂柘爲榦也周官太宰九貢有材貢鄭注曰材貢櫄榦栝柏篠簜也杶榦栝柏爲四木傳云三木非也

礪砥砮丹

蔡傳曰礪砥皆磨石砥以細宻爲名礪以麤糲爲稱砮者中矢鏃之用肅愼氏貢石砮者是也丹丹砂也【箋】按山海經陰山多礪石視之山師每之山多砥礪鼓鐘之山其上多礪其下多砥是礪砥爲虞夏時所需物也司馬相如傳云夢者方八九百里其石則碱劯厲張揖曰厲黑石可用磨也是礪砥亦荊產也竹書紀年周武王十五年肅愼氏來賓國語仲尼曰昔武王克商肅愼氏貢楛矢石砮其長尺有咫正是年事也石砮一名水花石堅利入鐵可銼矢鏃荊與梁皆產砮故貢焉丹丹砂唐志黔州錦州貢光明丹砂辰州麻陽縣有丹穴周職方其利丹銀皆荊州地也又古以丹爲彩色之名山海經有沃之野爰有白丹靑丹孝經援神契王者徳至山林則黑丹出周官職金入其丹靑於守府之藏丹亦不專指丹砂也

惟箘簵楛三邦厎貢厥名【徐廣曰一作箭足桿桿卽楛也】

蔡傳曰箘簵竹名皆可以爲矢董安於之治晉陽也公宮之垣皆以荻蒿苫楚廩之其髙丈餘趙襄子而試之其堅則箘簵不能過也蓋竹之堅者其材中矢之笴楛肅愼氏貢楛矢者是也三邦未詳其地厎致也致貢箘簵楛之有名者也【箋】按鄭氏曰箘簵防風也【竹有二名】山海經暴山多防箘戴凱之竹記箘簵載籍貢名荊鄙篃亦箘徒槪節而短江淮之間謂之防竹【防音快】是箘簵蓋荊產也又按考工記燕之角荊之幹妢胡之笴此材之美者也注曰荊荊州也榦柘也妢胡地名也正義曰妢胡在楚旁三邦致貢厥名其物特有美名天下稱善也

包匭菁茅

蔡傳曰匭匣也菁茅有刺而三脊所以供祭祀縮酒之用旣包而又匣之所以示敬也齊桓公責楚貢包茅不入王祭不供無以縮酒又管子云江淮之間一茅而三脊名曰菁茅一物也孔氏謂菁以爲葅者非是【箋】按鄭氏曰包結也茅有刺曰菁茅吳都賦貢納其包匭注曰包裹也匭結也孔傳曰匭匣也正義曰匱之小者【唐武后置四匭於明堂命名以此】封禪書江淮之間一茅三脊孟康曰所謂靈茅也後漢書公孫瓚伐荊楚以致菁茅括地誌辰州盧溪縣西南三百五十里有包茅山本菁茅也以禹貢包而匭之故曰包茅

厥篚纁璣組【史記厥皆作其】

蔡傳曰周人染夏纁纁絳色幣也璣珠不圓者組綬類【箋】按儀禮曰聘禮賓朝服釋幣制纁束鄭注纁之束居三纁居二朝貢禮云制丈八尺周禮弁師綖冕上覆表纁裏韋昭少牢禮注祭服衣纁裳士冠禮注曰凡染黑五入爲緅七入爲緇則六入與纁蓋二色也爾雅三染謂之纁詩正義曰考工記鐘氏則染纁術也說文璣珠不圓者【字書璣小珠也】伊尹四方獻令曰正南甌鄧桂國以珠璣玳瑁爲獻郭璞江賦赬蟞胏躍而吐璣周禮斿貢注羽毛璣組之屬組綬類也詩采蘋注組綫也周禮典絲凡祭祀供黼畫組就之事天子諸侯以組爲冕旒之就曰組就詩素絲組之鄭箋曰以素絲縷縫組於旌旗以爲之飾左傳熨之以纁加組帶焉則組不但爲綬也故曰綬類

九江納錫大【史記作入賜大】

蔡傳曰大龜尺有二寸所謂國之守非可常得故不爲常貢若偶得之則使之納錫於上謂之納錫者下與上之辭重其事也【箋】按大禹謨帝曰禹官占惟先蔽志昆命於元是古者大事則卜以爲寶也魯頌元象齒毛傳尺二寸孔氏書傳曰大出於九江水中正義曰不常用賜命乃納之山海經曰岷山江水出焉東北流注於海其中多良史記策傳神出於江水中廬江郡常歲時生長尺二寸者二十枚輸太卜官羅泌路史曰蘄春江中有蔡山在廣濟縣大納錫故曰蔡按蘄水蓋尋陽舊治也九江在尋陽可知周書諡法解錫與也故與錫謂之納錫

浮於江沱潛漢【潛漢作灊史記作涔於漢】

蔡傳曰江沱潛漢其水道之出入不可詳而大勢則自江沱而入潛漢也【箋】按正義曰浮此四水乃得至洛四水者沱自枝江縣出江而又入江潛自鐘祥縣出漢而又入漢潛入於入於江江出爲沱江沱潛漢往復徑通矣

逾於洛至於南河

蔡傳曰逾越也漢與洛不通故捨舟而陸以達於洛自洛而至於南河也【箋】按孔傳曰河在冀州南東流故越洛而後至南河蓋荊州貢道從襄陽北渡漢江登陸至南陽城南浮洛故曰逾於洛也自洛至鞏縣入河謂之南河者豫在冀南荊又在豫南也

蔡傳曰程氏曰不逕浮江漢兼用沱潛者隨其貢物所出之便或由經流或循枝派期便事而已【箋】按江漢合流於荊本自相通是經流也由沱入江由潛入漢是枝派也

禹貢防箋卷六

欽定四庫全書

禹貢會箋卷七

翰林院檢討徐文靖撰

荊河惟豫州

蔡傳曰西南至南條荊山北距大河【箋】按孔傳西南至荊山蔡傳以爲南條荊山也山在今襄陽府南漳縣西北河至華陰折而東流豫州在大河之南故曰北距大河也金史地理誌豫州南陽縣有豫山或豫州取名以此

伊洛瀍澗旣入於河

蔡傳曰山海經曰熊耳之山伊水出焉東北至洛陽縣南北入於洛郭璞曰熊耳在上洛縣南今商州上洛縣也【箋】按中山經蔓渠之山伊水出焉而東流注於洛郭璞曰今伊水出上洛盧氏縣熊耳山東北至河南洛陽縣入洛中次山經熊耳之山浮豪之水出焉而西流注於洛郭曰今在上洛縣南則是經言伊出蔓渠郭言出熊耳非經言也

蔡傳曰地誌言伊水出農盧氏之熊耳非是【箋】按晉志盧氏本屬上洛故景純曰伊水出上洛盧氏熊耳漢志上洛盧氏並屬農故後漢郡國志京兆上雒侯國故屬農熊耳以一山綿亙二縣傳謂非盧氏熊耳何也伊水出陸渾山亦誤據唐志陸渾山一名方山在伊闕水經注兩山相對望之若闕今謂之龍門易緯幹鑿度曰禹鑿龍門辟伊闕卽此非伊水出陸渾也一統志雲伊水出盧氏縣悶頓嶺流經嵩縣【漢陸渾縣也】洛陽偃師縣界入於洛

蔡傳曰洛水地誌出農郡上洛縣冢領山水經謂之讙舉山今商州洛南縣冢領山也至鞏縣入河【箋】按山海經讙舉之山洛水出焉水經因之一統志洛水出陜西洛南縣【今縣屬華州】冢領山東流經盧氏永寧宜陽洛陽偃師鞏縣入河

蔡傳曰瀍水地誌出河南郡谷城縣替亭山今河南府河南縣西北有古谷城縣其北山實瀍水所出也至偃師縣入洛【箋】按山海經平逢之山南望伊洛東望谷城之山一統志谷城山在河南府西北五十里連孟津界舊名替亭山瀍水出此水經注瀍水出替亭北梓澤中【梓澤地名也】入洛在偃師縣東【唐志河南有瀍水避武宗諱名曰吉水】

蔡傳曰澗水地誌出農郡新安縣東南入於洛今澠池縣東二十三里新安城是也城東北有白石山卽澗水所出酈道元云世謂之廣陽山然則澗水出今之澠池至新安入洛也【箋】按尙書洛誥周公曰我乃卜澗水西瀍水東惟洛食卽是水也水經注曰安國雲澗水出澠池山今新安縣西北有一水北出澠池界東南流逕新安縣而東流入於谷水安國所言當斯水也然谷水出澠池下合澗水得其通稱或亦指之爲澗水也山海經白石之山澗水出於其陰西北流注於谷其非爲入洛可知【一統志白石山在澠池縣東北二十三里】蔡傳曰伊瀍澗水入於洛而洛水入於河此言伊洛瀍澗入於河四水不相合而各入河者蓋四水並流小大相敵故也【箋】按埤傳曰鄒季友雲伊水在洛南之東瀍澗在洛南之西洛爲大伊次之瀍澗水小經言伊洛瀍澗蓋自東南而西北非小大相敵之謂

滎波旣豬【史記作滎播】

蔡傳曰滎波二水名孔氏以滎波爲一水者非也【箋】按水經注晉地道記曰濟自大伾入河與河水鬭南泆爲滎尙書曰滎波旣豬闞駰曰滎波嶓澤名也【嶓音波】故呂忱雲嶓水在滎陽謂是水也又按濟自敖山北溢而爲滎注而後泄遂爲汴水

蔡傳曰酈道元曰禹塞淫水於滎陽下引河東南以通淮泗【濟爲河所淫故曰淫水】濟水分河東南流漢明帝使王景卽滎水故瀆東注浚儀謂之浚儀渠漢志謂滎陽縣有狼蕩渠首受濟者是也南曰狼蕩北曰浚儀其實一也【箋】按水經濟水又東逕敖山北又東合滎澤注曰澤水受河水有石門謂之滎口石門也而地形殊卑蓋故滎播所道自此始也曾南丰曰昔禹於滎澤下分大河爲陰溝出之淮泗至浚儀西北復分二渠其後或曰鴻溝始皇疏之以灌魏郡者是也或曰浪宕渠自滎陽五池口注鴻溝者是也或曰浚儀渠漢明帝循河流故瀆作渠【永平中謁者王吳所作】渠成注浚儀者是也或曰石門渠靈帝時【建寧四年】於敖城西北累石爲門以遏渠口者是也將作謁者王吳修汴渠見明帝紀云景誤

蔡傳曰波水周職方豫州其川滎雒其浸波溠爾雅雲水自洛水爲波山海經婁之山波水出於其陰【波水本作陂】北流注於谷二說不同未知孰是【箋】按水經洛水出上洛縣讙舉山又東門水出焉注曰爾雅所謂洛別爲波也又曰洛水自上洛縣東北至拒城之西北分爲二水枝渠東北出爲門水也門水又東北歷陽華之山山海經曰陽華之山門水出焉而東北流至於河七百九十里入洛水鄭樵通誌門水在靈寶縣西南北流爲農澗卽禹貢之波水矣至婁涿之波經本作陂郭注曰世謂之百答水金史誌河南新安縣有陂水字亦作陂非自洛出之波也周職方浸波溠波水出魯山縣歇馬嶺流入汝水亦非禹貢洛出之波也正義曰洪水之時此澤水大動成波浪旣豬言壅遏而爲豬蓄水而成澤不濫溢也

導菏澤

蔡傳曰菏澤地誌在濟陰定陶縣東今興仁府濟陰縣南三里其地有菏山故名其澤爲菏澤也蓋濟水所經【箋】按括地誌菏澤在曹州濟陰縣東北九十里定陶城東水經注菏水上承濟水於濟陽縣東世謂之五丈溝又曰菏水卽泲水之所苞注以成湖澤也而東與泗水合於湖陵縣西六十里谷庭城下俗謂之黃水口黃水西北通鉅野澤宋河渠志云導菏水自開封歷陳畱曹濟鄆其廣五丈幹徳三年京師引五丈河造西水磑卽此也

被孟豬【左傳爾雅作孟諸周禮作望諸史記作明都漢書盟諸】

蔡傳曰被及也孟豬爾雅作孟諸地誌在梁國睢陽東北今南京虞城縣西北孟諸澤是也【箋】按孟豬職方作望諸左傳作孟諸今在歸徳府虞城縣西北十里水經注孟豬在睢陽縣之東北孔氏曰宋都睢陽在明豬西南是也闞駰曰不言入而言被者明不常入也水盛方乃覆被矣金仁山曰自菏澤至孟豬凡百四十里

厥土惟壤下土墳壚

蔡傳曰土不言色者其色雜也壚疏也【箋】按周官大司徒辧十有二壤之物注曰壤谷土也豫州土宜五穀職方氏曰豫州其谷宜五種以土壤皆可種谷故但言壤不言色非以色雜之謂也又周官艸人職曰墳壤用麋勃壤用狐埴壤用豕壤不一而於壤之中別以墳壚者謂下土也下土者水澤之土猶下地也周官稻人掌稼下土作田凡稼澤是也呂氏春秋曰凡耕之道必始於壚謂其寡澤而後枯

厥田惟中上厥賦錯上中

孔傳曰田第四賦第二又雜出第一【箋】按吳氏曰冀賦第一或時數少於豫則降爲第二而升豫爲上上也豫賦第二或時數多於冀則升爲第一而降冀爲上中也是則錯出之義也

厥貢漆枲絺紵

蔡傳曰周官載師漆林之徵二十而五周以爲徵而此乃貢者蓋豫州在周爲畿內故載師掌其徵而不制貢禹時豫在畿外故有貢也【箋】按貨殖傳陳夏千畝漆陳謂陳國夏謂陽夏正禹貢豫州之地故豫有漆貢非冀比也

蔡傳曰顏師古曰織紵以爲布及練然經但言貢枲與紵成布與未成布不可詳也【箋】按太宰九職嬪婦化治絲枲注曰化因形移易也則枲非布可知詩可以漚紵注曰紵麻屬則紵非布可知襄公二十九年傳子產獻紵衣乃以紵爲衣也周禮人職以時徵絺綌之材於山農墨子曰古者聖王夏服絺綌故貢絺也又爲布及練傅氏集解引顏注作綀說文綀布屬

厥篚纖纊【史記作其篚纖絮】

蔡傳曰纊細綿也【箋】按小爾雅纊綿也絮之細者曰纊徐州之纎縞鄭康成曰纎細也豫州之纎纊孔傳曰細綿也蔡氏徐州傳曰纎縞皆繒也至是乃以纎纊爲細綿則仍以纎爲細矣

錫貢磬錯

蔡傳曰磬錯治磬之錯也【箋】按周官太宰九貢有器貢鄭注器貢銀鐵石磬丹漆也考工記曰磬氏爲磬倨句一矩有半其博爲一股爲二鼓爲三假令磬鼓廣四寸半者股長九寸鼓廣三寸長尺三寸半厚一寸太厚則聲石而摩其旁太薄則聲播而摩其端故必有錯以治之小雅他山之石可以爲錯集傳曰錯礪石也孔疏曰治玉石曰錯以不常用故必錫命而後貢也

浮於洛達於河【浮於洛史漢作雒】

蔡傳曰豫州去帝都最近豫之東境徑自入河豫之西境則浮於洛而後至河也【箋】按山海經曰洛水成臯西入河水經洛水東北過鞏縣東又北入於河是洛水東西皆可入河由洛陽城南經偃師宜陽永寧至鞏縣東以達河此豫之西境浮洛而後至河者也【魚豢典略云漢火行忌水故洛去水而加佳然周書有作雒篇周禮其川滎雒皆作雒】大河自潼闗流入閿鄕達靈寶陜州澠池新安洛陽孟津鞏縣此豫之東境徑自入河不事浮洛者也然浮洛達河而後豫州之貢道始全

禹貢防箋卷七

欽定四庫全書

禹貢會箋卷八

翰林院檢討徐文靖撰

華陽黑水惟梁州

蔡傳曰東距華山之南西據黑水華山卽太華見導山黑水見導水【箋】按孔傳東據華山之南西距黑水蔡氏曰雍梁二州皆西據黑水以黑水之見於導水者至於三危入於南海總於雍西經於梁西故不應言西距黑水也穆天子傳天子至於重�氏黑水之阿爰有采石之山晉書地道記梁州南至桓水西底黑水東限捍闗山海經黑水出張掖雞山南流至燉煌過三危而南流入於南海是黑水綿歷二州西界蔡易西距爲西據是也

岷嶓旣藝【史記作汶嶓】

蔡傳曰岷山地誌在蜀郡湔氐道西徼外在今茂州汶山縣江水所出也【箋】按郝京山曰岷山在今成都府茂州江水所經也江源出今松潘衞西二百三十里大分水嶺北流入陜西洮河南流入甘松嶺經松潘城而岷山又在城東三十里自分水嶺至成都凡九百九十里水尙小自成都東流千五百里至瀘州以東馬湖嘉陵江涪江巴江等水合而江始大蔡傳曰嶓冢在隴西氐道漾水所出又云在西縣今興元府西縣三泉縣也【箋】按孔傳曰漾水出嶓冢在梁州正義曰梁州云嶓冢旣藝是嶓冢在梁州也唐六典山南道名山曰嶓冢嶓冢縣故城在今漢中府沔縣南四十里西南接寧羌州界嶓冢山在州北九十里旣藝言水土旣平樹藝五穀也唐志興元府有西縣三泉縣武徳三年以西縣置褒州尋廢四年析利州之綿谷縣置三泉縣又以縣置南安州尋廢宋志有西縣無三泉縣元又省西縣入略陽也

沱潛旣道【史作沱涔漢沱】

蔡傳曰江漢別流之在梁州者地誌禹貢江沱在蜀郡郫縣西東入大江又地誌汶江縣江沱在西南東入江今永康軍導江縣也【箋】按爾雅郭氏音義曰沱水出蜀郡都水縣湔山與江別而更流所謂水出自江爲沱也徐士彰曰江漢二水源出梁州夾蜀山而行江在山之南漢在山之北自梁至荊山行數千里凡山南谿谷之水皆自江而出山北谿谷之水皆自漢而出其水眾多不足盡錄故南總爲沱北總爲潛蓋當時之方言猶今言谿谷云爾後之讀爾雅者誤以江漢爲沱潛所出之源不知其爲沱潛所出之路也禹貢言岷山導江東別爲沱沱猶它也蓋江之源在岷山極西處自江源而東凡別水之來會者皆爲此江之沱不得自爲一水也今蜀江沿岸溪水合處猶有鑑沱勾流沱明月沱歸鄕沱之名尙可想見當時命名之意云

蔡傳曰地誌巴郡宕渠縣潛水西南入江今渠州流江縣也酈道元謂宕渠有大穴潛水入焉通岡山下西南潛出南入於江又地誌漢中郡安陽縣灊谷水出西南入漢【灊音潛】今洋州眞符縣也【箋】按爾雅郭氏音義曰有水從漢中沔陽南流至梓潼漢壽入大穴中通岡山下西南潛出又蜀都賦注潛水從犍爲郡江陽縣【今敍州府富順縣】南流至漢嘉縣【漢嘉疑漢壽之譌】入大穴中通岡山下西南潛出今名復出水是大穴在漢壽不在宕渠也蔡傳引酈注謂宕渠有大穴疑誤漢壽晉攺爲晉壽庾仲雍曰墊江有別江出晉壽縣卽潛水也其南源取巴西是西漢水也足證漢嘉之誤

蔡蒙旅平

蔡傳曰蔡山輿地記在今雅州嚴道縣蒙山地誌蜀郡靑衣縣今雅州名山縣也【箋】按鄭氏曰地理誌蔡蒙在漢嘉縣應劭曰蔡山不知所在史記索隱曰蒙在蜀郡靑衣縣靑衣後攺爲漢嘉蔡山不知所在也寰宇記周公山在嚴道縣東南山勢屹然上有龍穴輿地記所謂蔡山蓋周公山果若是則自漢迄唐何謂不知所在也漢地誌禹貢蒙山谿在蜀郡靑衣縣東【應劭曰順帝攺漢嘉縣】今蒙山在雅州名山縣西十五里卽禹貢之蒙山也水經注沫水出岷山西東流過漢嘉南流衝一髙山山卽蒙山也是矣旅平旅當訓序燕禮士旅酌鄭注曰士以次序自酌此蔡蒙以次序而就故謂之旅平也孔傳曰旅平言治功畢明一統志曰有地名旅平在雅州東十里是殆附會之言也

和夷厎績

蔡傳曰和夷地名嚴道以西有和川有夷道或其地也又按晁氏曰和夷二水名和水今雅州榮經縣北和川水自蠻界羅嵒州東西來逕蒙山所謂靑衣水而入岷江者也夷水出巴郡魚復縣東東南過佷山縣南又東過夷道縣北東入於江今詳二說皆未可必【箋】按和夷陸氏釋文曰鄭云和讀曰洹今說禹貢者皆不知有此音唐志雅州盧山郡有和川城今天全司南【古和川地】現有和水在雅州之西榮經之北蔡傳以嚴道西之和川爲地榮經北之和川爲水其實一水也唐於和川上立城禹時蓋未有也劉昫曰眉州靑神縣臨靑衣羌靑衣水出盧山徼外晁氏以爲卽和水非也地理誌夷水出南郡巫縣東過夷道入江後漢書廩君乃乘土船從夷水至鹽陽則夷亦水名也或曰和夷謂和川上之夷也果若爲和川之夷何以云底績乎底績者前此績用弗成至是乃能致績也

厥土靑黎

蔡傳曰黎黑也【箋】按孔傳曰色靑黑而沃壤李尢七嘆曰梁土靑黎盧橘是生亦因禹貢而云蔡傳訓黎爲黒如兗土黑墳向使黎専訓黑何不竟言靑黑乎馬融王肅訓黎爲小疎董氏酉曰考黎無疏訓大抵黎當爲蒼黑色如今人言蒼黎者是也

厥田惟下上厥賦下中三錯

孔氏曰田第七賦第八雜出第七第九三等【箋】按日記曰梁田下上似優於然多山而少田人功亦劣故賦之等退在下中而又以七九二等爲之上下間出調劑可謂宻矣無錯者其等已定有錯者其等難定時進退以通節之也

蔡傳曰按賦雜出他等者或以爲歲有丰凶或以爲戶有增減皆非也意者地力有上下年分不同如周官田一易再易之類故賦之等第亦有上下年分【箋】按龍子之言曰貢校數歲之中以爲常丰歲粒米狼戾多取之而不爲虐則寡取之凶年糞其田而不足則必取盈焉是梁賦下中三錯與冀賦惟上上錯賦下上上錯豫賦錯上中𨿽所錯有不同而要皆調劑斟酌於先制爲一定之貢恐無復有上下年分之殊也

厥貢璆鐵銀鏤砮磬

蔡傳曰璆玉磬鐵柔鐵鏤剛鐵可以鏤刻者也磬石磬也【箋】按爾雅璆琳美玉也孔傳曰璆玉名是也書戛擊鳴球球與璆同說文璆玉磬是也蔡傳以璆爲磬據晉語文公問八疾胥臣對曰蘧除蒙璆注云璆是玉磬使擊之是也但下有砮磬似應依孔傳爲璆玉然砮爲石磬璆爲玉磬自不同也山海經曰少華之山其陰多磬石其陽多防琈之玉故華陽之梁貢璆與磬經又曰符禺之山其陽多銅其陰多鐵符禺之水出焉北流注於渭故入渭亂河之梁兼貢鐵也又傳以鏤爲剛鐵亦非爾雅金謂之鏤詩虎韔鏤膺鄭箋鏤膺有刻金飾也禮雜記管仲鏤簋鄭注刻爲虫獸也明堂位玉琖仍雕夏后氏以琖則雕鏤以爲飾可知也彛器欵式夏后氏雕戈鈿紫金爲文是也若以爲剛鐵似當總名爲鐵如金三品槪名爲金也蔡傳曰言鐵而先於銀者鐵之利多於銀也後世蜀之卓氏程氏【卓王孫程鄭】以鐵冶富擬封君則梁之利尢在於鐵也【箋】按郡國志巴郡宕渠出鐵蜀郡臨卭有鐵越雋郡會無出鐵永昌郡不韋出鐵故貢鐵也地理誌朱提縣山出銀句町縣山出銀賁古縣西羊山出銀故貢銀也華陽國誌登臺有孫水一曰白沙江山有砮火燒成鐵故貢砮也凡此皆梁州所產因以制貢初何先後之分

熊羆狐貍織皮

蔡傳曰織皮者梁州之地山林爲多獸之所走熊羆狐貍四獸之皮可以爲裘其毳毛織之可以爲罽也【箋】按爾雅羆如熊黃白文爾雅翼羆則熊之雌者陶隱居曰江東無狐皆出北方形似貍而黃詩奕奕梁山維禹甸之孔樂韓土有熊有羆獻其貔皮赤豹黃羆陸璣疏貔似虎或曰似熊一名白狐遼東人謂之白羆陸氏釋文羆如熊而黃又豳風取彼狐貍爲公子裘小雅大東舟人之子熊羆是裘是四獸之皮制之可爲裘也周官太宰九貢有幣貢鄭注幣貢玉馬皮帛也賈疏曰皮卽熊羆狐貍也王制西方曰戎被髮衣皮孔傳曰貢四獸之皮織金罽也後漢西域傳織成金縷罽是也

西傾因桓是來

蔡傳曰西傾山名地誌在隴西郡臨洮縣西今洮州臨潭縣西南【箋】按唐地誌洮州臨潭縣西百六十里有西傾山沙州記洮水出嵹臺山卽西郡之異名也山在今陜西臨洮府西南四百五十里

蔡傳曰桓水名水經曰西傾之南桓水出焉【箋】按沙州記桓水出嵹臺山南墊江之上源也又一名白水郭璞曰白水源從臨洮之西西傾山經防中【漢金城郡河關縣西】東流通陰平至漢壽縣【本葭萌劉先主攺曰漢壽】入潛是西傾貢道直與潛通故因桓是來卽繼以浮於潛也

浮於潛逾於沔入於渭亂於河

蔡傳曰蘇氏曰漢始出爲漾東南流爲至漢中東行爲漢沔酈道元曰自西傾而至葭萌浮於西漢西漢卽潛水也自西漢遡流而屆於晉壽界【本漢壽晉太康中攺】阻漾支津南歷岡北迆邐接漢歷漢川至於褒水逾褒而屆於衙嶺之南【衙嶺在今郿縣西南三十里】溪灌於斜屆於武功而北以入於潛【箋】按水經注南歷岡穴迆邐而接漢沿此入漾書所謂浮潛而逾矣又按爾雅疏有水從陽流至漢壽縣入大穴中通岡山下西南潛出一名水則酈注南歷岡穴邢疏通岡山西南潛出安得在岡北乎蔡傳岡北乃岡穴之譌酈注迆邐而接漢沿此入漾蔡傳迆邐接漢當又沿歷漢川譌沿爲矣一名沮水出武都沮縣東狼谷南注至沮口與漾水合漾於是兼有稱

蔡傳曰漢武帝時人有上書欲通褒斜道及漕事下張湯問之雲褒水通斜水通渭皆可以漕從南陽上入褒褒絕水至斜間百餘里以車轉從斜下渭如此則漢中谷可致【箋】按梁州記萬石城溯漢上有褒谷南口曰褒北口曰斜長四百五十里此言褒絕水至斜間百餘里蓋褒水出太白山至南鄭入斜水出衙嶺山至郿入渭其水道則褒絕水至斜僅間百餘里也倪氏粲曰漢水不與渭通其相隔處祗隔一大散闗【括地誌大散闗在岐州陳倉縣東五十里】正棧道處其地陳倉在東南爲褒西爲河北爲鳳與郿從洋入褒鳳出者爲今連云棧道漢王之南鄭由之【連云棧道在今漢中府褒城縣舊有棧閣二千九百八十九間】從郿入從城固洋縣出者爲斜穀道武侯屯渭上由之大散闗之水北流爲渭南流爲漢其間又有二江白水江入渭黑龍江入漢故梁州貢道南歷漢登陸以車轉北而後乃入於渭也

蔡傳曰經文當曰逾於渭今曰逾於未可曉也【箋】按地理誌褒水出太白山至南鄭入斜水出衙嶺

山北至郿入渭渭與河通不與渭通若逾渭入則無由亂於河矣蔡傳乃以爲當日逾渭何也從渭水漕糧東南入河乃雍之水道爾

禹貢會箋卷八

欽定四庫全書

禹貢會箋卷九

翰林院檢討徐文靖撰

黑水西河惟雍州

蔡傳曰西據黑水東距西河謂之西河者主冀都而言也【箋】按孔傳曰西距黑水東據河王肅曰西據黑水東距西河蔡傳從王說也河在雍東而曰西河者成四百家曰河自積石東北流入雍州在其西故曰西河穆天子傳乃封長肱於黑水之西河是惟昆侖鴻鷺之上以爲周室主水經黑水出張掖雞山今在肅州衛城之西北卽雍州之黑水也【鳯翔府城西北有雍山雍水出焉雍州之名以此】

弱水旣西

蔡傳曰柳宗元曰西海之山有水焉散渙無力不能負芥投之則委靡墊沒及底而後止故名曰弱旣西者導之西流也【箋】按山海經陰山北五十里曰勞山弱水出焉而西流注於洛淮南子曰弱水出窮石地理誌曰張掖刪丹縣桑欽以爲導弱水自此至酒泉合黎通鑑秦徵西將軍孔子【胡三省注孔子亦乞伏氏也】討吐谷渾覓地於弱水南覓地降於秦拜弱水防軍今西寧衛西三百里有弱水在甘州界蓋卽爲禹貢之弱水也鄭氏曰眾水皆東此獨西流據漢書西域傳云於闐以西水皆西流是禹之導水蓋亦順水之性也括地誌曰弱水有二源俱出女國北阿耨達山【一名建末逹山卽昆侖山也】又南歷岡北東去一里深丈餘濶六十步非毛舟不可濟南流入海此柳州所謂不能負芥故名弱水者也且南流入海何從導之西流也以爲卽禹貢弱水非矣

涇屬渭汭

蔡傳曰涇渭汭三水名涇水地誌出安定郡涇陽縣西今原州百泉縣岍頭山也東南至馮翊陽陵縣入渭今永興軍【今西安府】髙陵縣也【箋】按西山經髙山涇水出焉而東流注於渭易氏曰開頭山一名空同連亙原州髙平百泉平涼三縣涇水東南流至涇州臨涇縣保定縣邠州宜祿縣永壽縣又東北流至京兆醴泉縣九擾山東【唐志醴泉縣有九山擾當作】仲山西當水出山處故漢名谷口縣白渠漑田在此又自池陽東【今幹州】流至涇陽縣南七里東南流至髙陵縣東北流至云陽縣西一十五里卽鄭國鑿渠處又東流而入渭洛入河處謂之洛汭渭入河處謂之渭汭涇至云陽縣而入渭又至華州華陰之永丰倉而入河此二百八十里間涇與渭相連故云【說文水相入曰汭】

蔡傳曰渭水地誌出隴西郡首陽縣西南今渭州渭源縣鳥鼠山西北南谷山也東至京兆船司空縣入河今華州華陰縣也【箋】按水經注渭水出首陽山渭首亭南谷【句】山在鳥鼠山西北渭水三源合注東北流逕首陽縣西與別源合水出南鳥鼠山渭水出谷此蓋以渭水出首陽山南谷其谷在鳥鼠西非別有南谷山也觀地誌雲恆水出恆山北谷豈別有北谷山乎山海經涇水出長城北山山在郁郅長垣北北入渭戲北郭璞曰今涇水出安定朝那縣東南至京兆髙陵縣入渭戲地名今新丰縣也

蔡傳曰汭水地誌作芮扶風汧縣蒲藪芮水出其西北東入涇今隴州汧源縣蒲藪有汭水焉周職方雍州其川涇汭詩云芮鞫之卽皆謂是也【箋】按水經渭水東入於河注曰春秋之渭汭也左傳閔公二年虢公敗犬戎於渭隊【隊今本作汭】服防曰隊謂汭也杜預曰水之隈曲曰汭王肅曰汭入也詩芮鞫之卽毛傳曰芮水涯也鄭箋曰汭之言內也據此則渭汭之汭不得爲水名矣周禮職方氏其川涇汭鄭注曰汭在豳地易彥祥曰汭非禹貢之汭禹貢言汭皆水內此川名是也蔡傳引詩芮鞫與職方涇汭以證禹貢渭汭爲水名殊混孔傳曰屬逮也水北曰汭言治涇水入於渭也蔡傳易之曰屬連屬也涇水連屬渭汭二水也皆非

漆沮旣從

蔡傳曰漆水寰宇記自耀州同官縣東北界來經華原縣合沮水沮水自坊州升平縣北子午嶺出俗號子午水下合楡谷慈馬等川遂爲沮水至耀州華原縣合漆水至同州朝邑縣東南入渭【箋】按孔傳曰漆沮二水名亦曰洛水出馮翊北前漢匈奴傳涇洛之北顏師古曰此洛卽漆沮水也水出上郡雕陰泰冒山而東南入於渭延安洛記曰洛水出慶陽府環縣經延安府甘泉縣經鄜州宜君縣子午嶺至中部縣入西安府界經耀州及同官縣至富平縣合沮水歷蒲城同州至朝邑東南入渭寰宇記曰漆水自同官界來蔡傳據之不知禹貢漆沮自有二水但云自同官界來是洛水也一統志遂言同官之漆出自鳳翔不知漆水爲涇汭所間其能飛渡至同官耶圖書編於延安洛記中辧之詳矣

蔡傳曰地誌謂漆水出扶風縣西氏曰此豳之漆也水經漆水出扶風杜陽縣程氏曰杜陽縣今岐山普潤縣之地亦漢漆縣之境其水入渭在灃水之上與經序渭水節次不合非禹貢之漆水也【箋】按水經注昔韓欲令秦無東伐使水工鄭國間秦鑿涇引水謂之鄭渠渠水上承涇水於仲山西口所謂中也鄭渠又東逕捨車宮南絕治谷水鄭渠故瀆又東逕嶻嶭山南又東絕淸水又東逕北原下濁水注焉又東逕南原中北屈逕原東與沮水合【宋白曰苻堅於嶻嶭山北置三原防軍以其地南有酆原西有孟侯原北有白鹿原爲三原後魏太平眞君七年罷防軍置縣】分爲二水一水東南出至白渠與澤泉合俗謂之漆水又謂之爲漆沮水絕白渠東逕萬年縣故城北【今咸寧縣】爲櫟陽渠其水又南屈更名石川水又西南逕郭城西與白渠枝渠合又南入於渭水也長安志曰漆水經華原縣界十五里南流入沮水入富平縣界俗名石川河據此則渭水東會於涇又東過漆沮其先後莫此之詳悉也程氏雍錄曰雍境漆水凡四出而實三派雍州萬年縣石川河一也邠州新平縣漆水二也鳳翔府普潤縣漆水三也鄭白渠一名漆沮四也四水之中惟石川河當爲禹貢漆沮而緜詩謂自土漆沮者在岐不在邠也

灃水攸同【漢書作酆水逌同史記作所同】

蔡氏曰灃水地誌作酆出扶風鄠縣終南山今永興軍鄠縣也東至咸陽入渭【箋】按詩丰水東注維禹之績集傳曰灃水東北流經丰邑之東入渭而注於河括地誌灃水源在雍州長安縣西南山灃谷蘇氏曰灃渭相若故言同

荊岐旣旅

蔡傳曰荊山卽北條之荊地誌在馮翊懷徳縣南今耀州富平縣掘陵原也【箋】按水經注渭水之陽卽懷徳縣界也城在渭水之北沙苑之南【唐志同州馮翊縣有沙苑】地理誌禹貢北條荊山在南山下有荊渠夏后鑄九鼎處也括地誌荊山在雍州富平縣今名掘陵原按富平西北有定陵元陵章陵簡陵東南有丰陵世謂之爲掘陵原孔傳曰荊在岐東非荊州之荊

蔡傳曰岐山地誌在扶風美陽縣西北今鳳翔府岐山縣東北十里也【箋】按師古曰荊在岐東言二山治畢已旅祭也玉海曰岐山在鳳翔府東北十里一名天柱山今按山有兩岐故名曰岐山周語曰周之興也鸑鷟鳴於岐山土人謂之鳳凰堆

終南惇物至於鳥鼠

蔡傳曰終南地誌古文以太一山爲終南山在扶風武功縣今永興軍萬年縣南五十里也【箋】按五經要義曰太一山在扶風武功縣與終南山相連福地記曰終南山北去長安城八十里終南南山之總名太一一山之別號【終南山在西安城南灃水所出太一山在終南之南滈水所出】蔡傳曰惇物地誌以垂山爲惇物在扶風武功縣今永興軍武功縣也【箋】按金史誌幹州武亭縣有惇物山山在今武功縣東南二百里

蔡傳曰鳥鼠地誌在隴西郡首陽縣西南今渭州渭源縣西也俗呼爲靑雀山【箋】按唐地誌渭州渭源縣有鳥鼠同穴山一名靑雀山山在今臨洮府渭源西二十里渭水源在縣西七十六里

原隰厎績至於豬野【史記作都野】

蔡傳曰廣平曰原下濕曰隰詩曰度其隰原卽指此也鄭氏曰其地在豳今邠州也【箋】按周禮大司徒辧五地之物生五曰原隰邍司注遙掌畿外邦國之原隰如禹貢冀之太原徐之東原雍之原隰是也鄭云其地在豳以詩篤公劉度其原隰豳居允荒故也蔡云今邠州周應賓識小編曰唐明皇以豳近幽攺爲邠也

蔡傳曰豬野地誌武威縣東北有休屠澤古文以爲豬野今涼州姑臧縣也【箋】按括地誌都野澤在涼州姑臧縣東北二百八十里水經注曰地理誌谷水出姑臧南山北至武威入海屆此水流兩分一水北入休屠澤俗謂之爲西海一水又東逕一百五十里世謂之爲東海通謂之都野矣底績而云至於者兼豬野言魏太武伐涼謂姑臧城東西門外湧泉合於城北其大如河其間乃無燥地此禹所以底績爲難也

三危旣宅三苗丕敍【三危古文作三�宅史作度丕敍史作大序】

蔡傳曰三危卽舜竄三苗之地或以爲燉煌未詳其地三苗之竄在洪水未平之前及是三危已旣可居三苗於是大有功敍【箋】按舜典竄三苗於三危孔傳曰三苗縉雲氏之後爲諸侯號饕餮三危西裔山海經三危之山員廣百里郭注今在燉煌郡唐地誌燉煌縣東四十里有三危山傳以爲未詳其地何也蔡舜典傳曰三苗之竄在洪水未平之前據通鑑竄三苗在堯七十六載時禹平水土已五年矣亦不是洪水未平之前旣宅之宅當卽爲舜典五流有宅五宅三居之宅不得以降丘宅土例也益稷篇禹曰外薄四海咸建五長各迪有功苗頑弗卽工帝其念哉帝曰臯陶方欽厥敍方施象刑惟明則是向所頑不卽敍者至是乃丕敍矣非大有功敍之謂

蔡傳曰舜竄三苗旣竄者已丕敍而居於舊都者尙桀驁不服蓋三苗舊都山川險阻气習使然今湖廣徭洞時猶竊俘而詢之多爲苗姓豈其遺種與【箋】按水經注渭水東歷大利又東南流苗谷水注之地道記云有三危三苗所處故有苗谷又洛書甄耀度曰三危山在鳥鼠之西南上爲天苑星此三危在雍州之境內當是舜竄之近地而不與沙州三危同科者也故舜典分北三苗【北古別字】孔傳曰三苗幽闇君臣善惡分北流之不令相從禹徵有苗誓師曰三苗昏迷不恭君子在野小人在位韓非子曰三苗有成駒亡國之臣也則當日逺竄於沙者必是輩耳周書呂刑曰皇帝哀矜庶戮之不辜遏絕苗民無世在下孔傳曰使無世位在下國也則當日仍有遺種可知世因其頑梗不悛呼苗爲貓

厥土惟黃壤

蔡傳曰黃者土之正色【箋】按易曰天而地黃故黃爲土之正色辛氏三秦記長安地皆黑壤何也易坤鑿度曰坤有八色東下西上北黑南輕中殷甘滋厥土厚肌東鹹西淡南污北荒其大較也

厥田惟上上厥賦中下

孔傳曰田第一賦第六人功少【箋】按貨殖傳闗中自汧雍以東至河華膏壤沃野千里自虞夏之間以爲上田後漢虞詡曰禹貢雍州之域厥田惟上上且沃野千里谷稼殷積然則雍賦第六大抵山多而田少非但爲人功少也

厥貢惟球琳瑯玕

蔡傳曰球琳美玉也瑯玕石之似珠者爾雅西北方之美者有昆侖虛之球琳瑯玕【箋】按玉藻曰笏天子以球玉注球美玉書顧命天球河圖在東序唐孔氏曰天球雍州所貢之玉色如天爾雅球琳美玉也琳亦玉名又璆與球同蔡傳以梁州之璆爲磬雍州之球爲玉不知何所分也說文瑯玕石似玉徐氏總曰瑯玕生南海石厓上狀如筍質似玉荀子瑯玕龍玆注云瑯玕似珠可爲冠冕之飾山海經槐江之山其上多藏瑯玕黃金珍玩考曰瑯玕樹生海底丹柯碧葉與瑚略同出水紅潤旋變爲靑擊之作金石聲

浮於積石

蔡傳曰積石地誌在金城郡河闗縣西南羌中今鄯州龍支縣界也【箋】按孔傳曰積石山在金城西南河所經也宋楊允恭曰自環州入積石抵靈武七日程易氏曰河自廓州積石軍北【唐志廓州達化縣有積石軍西至靑海一百餘里】東北流一百五十里至化成縣南八十步東流一百四十里至鄯州龍支縣西南六十里【劉昫曰龍支漢伊吾縣地】積石山在縣西九十八里又三百九十里至河州枹罕縣南五十里積石在縣西北七十里一名唐述山【水經注河北有層山山甚靈秀每時見神人往還彼羌目鬼曰唐述因復名之爲唐述山】今人目龍支縣山爲大積石此名小積石

蔡傳曰李復奏【復徽宗時人】黃河過會州入韋精山石峽險窄自上垂流直下髙數十丈船豈可過至西安州之東【宋志西安州元符二年建】大河分爲六七道散流渭之南山逆流數十里方再合逆澑水淺灘磧不勝舟載然此言貢賦之路亦曰浮於積石至於龍門西河則古來此處河道固通舟楫矣而復之言乃如此何也【箋】按宋史徐興傳太宗詔督轉靈武芻糧道積石漢溝洫志闗中有湋渠引諸川漑田如淳曰水出韋谷卽韋精也復說非

至於龍門西河

蔡傳曰龍門山地誌在馮翊夏陽縣今河中府龍門縣也西河冀之西河也【箋】按漢馮翊今西安府同州也龍門山在同州韓城縣東北八十里宋河中府本漢河東郡今山西平陽府也其龍門縣乃今蒲州河津縣夏陽今韓城不得以夏陽之龍門山指爲龍門縣也史淮陰傳涉西河正義曰卽同州龍河從夏陽渡者是也

會於渭汭

蔡傳曰雍之貢道有二其東北境則自積石至於西河其西南境則會於渭汭言渭汭不言河者蒙梁州之文也【箋】按積石在今河州衛爲古西羌地乃雍州西境也積石又在其西至龍門西河則雍之東境其東北貢道自當徑自入河何煩轉從積石傳以爲東北自積石誤經明言至於西河以爲不言河者蒙梁州之文亦誤

織皮昆崘析支渠搜

蔡傳曰三國皆貢皮衣故以織皮冠之昆侖卽河源所出在臨羌【箋】按孔傳曰織皮毛布今按晉載記有�罽唐志有交梭彌牟布元史有靑速夫皆所謂毛布也吳氏曰織皮獸皮熟之去毛削令至薄裁令極細如縷以金傅之織而爲布若皮衣何用織爲又按漢地誌金城臨羌縣有昆侖山祠燉煌廣至縣治昆侖障皆卽今肅州之昆侖也竹書紀年穆王十七年西徵於昆侖丘見西王母穆天子傳至宗周至昆侖合八千一百里後漢書竇固出燉煌擊昆侖塞注昆侖山名因以爲塞在今酒泉縣西南是也此爲小昆侖蔡傳云河源所出非也爾雅河出昆侖虛括地誌昆侖山在雍州西南一萬五千三百七十里今在土畨朶甘思西鄙世謂之大昆侖也

蔡傳曰析支在河闗西千餘里【箋】按司馬彪曰西羌者自析支以西濱於河首在右居也河水屈而東北流逕於析支之地是爲河曲矣馬伯循曰寧夏東北河水遇山析爲二枝處有析支城大戴禮鮮支渠搜後漢西羌傳濱於賜支鄒歸軒以爲卽析支也蔡傳曰渠搜水經曰河自朔方東轉逕渠搜縣故城北蓋近朔方之地也【箋】按臣瓚曰孔子三朝記云北渠搜南撫交阯此渠搜在朔方禹貢渠搜在雍州西周書王會解渠搜以鼩犬隋書西域傳撥汗國都蔥嶺之西五百餘里古渠搜國也東去疏勒千里去瓜州五千五百里蔡傳據水經以爲渠搜近朔方非也

西戎卽敍

蔡傳曰皆西方戎落故以西戎總之【箋】按王制曰西方曰戎被髮衣皮有不粒食者矣杜氏通典曰西戎出自三苗蓋羌姓也今按舜竄三苗去禹未逺而禹貢作於堯時已云西戎卽敍豈有出自三苗並爲羌姓之理山海經苗民釐姓顓頊後其非羌姓可知孔安國以析支昆侖渠搜西戎爲四國據殷時伊尹四方獻令正西昆侖狗國鬼親枳已闟耳貫胸雕題離丘漆齒史記匈奴傳夏道衰公劉失其稷官變於西戎邑於豳竹書殷太戊十六年西戎來賓王使王孟聘西戎則西戎甚眾不得以一國盡之鄭氏以衣皮之人居昆侖析支渠搜三山皆在西戎蔡傳因之故謂以西戎總之

禹貢會箋卷九

欽定四庫全書

禹貢會箋卷十

翰林院檢討徐文靖撰

禹貢下

導岍及岐至於荊山【岍史漢作汧】

蔡傳曰岍山地誌扶風汧縣西吳山古文以爲汧山今隴州吳山縣吳嶽山也【箋】按郡國志扶風汧縣有吳嶽山本名汧汧水出郭璞曰別名吳山周禮所謂嶽山者【周職方雍州其山鎭曰嶽山注吳嶽也】前漢食貨志嶽山岐山吳山師古曰吳嶽非一山之名今隴州有岍山汧水出其西而東入渭又有吳嶽不得以岍卽吳山也水經汧水出汧縣蒲谷鄕中谷爲蒲藪水有二源一水出縣西山世謂之小隴山一水南山西側俗以此爲吳山則是非一山也蔡傳荊岐見雍州【箋】按孔氏曰荊在岐東非荊州之荊也地理誌扶風美陽縣禹貢岐山在西北中水鄕馮翊懷徳縣禹貢北條荊山在南元和志荊山在富平縣西南二十里

逾於河

蔡傳曰逾者禹自荊山而過於河也孔氏以爲荊山之脈逾河而爲壺口雷首者非是【箋】按括地誌荊山在雍州富平縣其山東距河二百餘里何相去二百餘里而豫書之曰禹於此逾於河也且逾河必書八年於外可勝書哉史記天官書中國山川東北流其維首在隴蜀考工記曰凡天下之地勢兩山之間必有川焉凡溝逆地阞謂之不行鄭氏曰地阞地脈也管子曰水者地之血气筋脈之流通者呂氏春秋曰禹周行防內脈地理名金石蘇氏曰地之有山猶人之有脈有近而不相屬者有逺而相連者𨿽江河不能絕也孔氏地脈之說正未可廢也

壺口雷首至於太嶽【雷首卽首陽山】

蔡傳曰壺口太嶽見冀州雷首地誌在河東郡蒲阪縣南今河中府河東縣也【箋】按隋圖經曰平山在平陽一名壺口山今名姑射山考平山在平陽府城西南二十五里姑射山在府西五十里非一山也太嶽卽霍山今在平陽府霍州上有一峯名太嶽雷首水經注曰山臨大河去蒲阪三十里俗亦謂之堯山竹書帝堯五十年遊於首山卽是山也其陽有雷水出焉故曰雷首

厎柱析城至於王屋【厎柱史記作砥柱】

蔡傳曰厎柱析城王屋皆冀州山厎柱石在大河中流其形如柱今陜州陜縣三門山是也【箋】按水經注厎柱在大陽縣東山有三門故亦謂之三門山【南曰鬼門中曰神門北曰人門】禹所鑿以通河也自厎柱以下五戶已上【五戶灘名也】其間一百二十里合有一十九灘水流迅急勢同三峽

蔡傳曰析城地誌在河東郡澤縣西今澤州陽城縣也晁氏曰山峯四面如城【箋】按括地誌析城山在澤縣西南七十里山有二水東西流故名析城也析城在王屋北下有神池其深莫測世傳與濟瀆相通

蔡傳曰王屋地誌在河東郡垣縣東北今絳州垣曲縣也晁氏曰山狀如屋【箋】按山海經王屋之山防水出焉卽沇水也古今地名云王屋山方七百里本冀州之河陽山元和志山在王屋縣北五里周一百三十里髙三十里孔傳曰三山在冀州之南河之北

太行恆山至於碣石入於海

蔡傳曰太行恆山皆冀州山太行地誌在河內郡山陽縣西北今懷州河內也【箋】按河圖括地誌象太行天下之脊管子曰其山北臨代南俯趙東接河海之間山海經太行之山其首曰歸山列子作太形山郭緣生述徵記太行首始河內自河內至幽州凡有八陘蔡傳以覃懷屬冀故以懷州河內之山爲冀州山也

蔡傳曰恆山地誌在常山郡上曲陽西北今定州曲陽縣也【箋】按隋地誌恆陽縣有恆山本漢曲陽縣隋攺恆陽恆山在縣北百四十里恆水所出孔安國曰此二山連延東北接碣石而入於滄海一統志碣石山在今永平府昌黎縣西北離海三十里

蔡傳曰王鄭有三條四列之名皆爲未當今據導字分之以爲南北二條而江河以爲之紀於二之中又分爲二焉【箋】按馬融以岍爲北條西傾爲中條嶓冢爲南條班史地誌有南條荊山北條荊山張昶華嶽碑序布五方則處其西列三條則居其中三條之說自古有之非王肅始也鄭以岍爲陰列西傾次陰列嶓冢次陽列岷山正陽列蓋岍岐之列河濟所經西傾之列伊淮渭所經皆在北條爲陰嶓冢之列漢水所經岷山之列江水所經皆在南條爲陽日記曰蔡傳本導字分之爲南北二條本唐天文志天下山河之象存乎兩戒按唐志云北戒自三危積石負終南地絡之陰南戒自岷山嶓冢負地絡之陽是卽陽列陰列之謂也【史記朝鮮之拔星茀於河戒韓楊天文要集曰兩戒間爲天闗門荊州占作界音義同也】

西傾朱圉鳥鼠至於太華【圉一作圄】

蔡傳曰雍州山也西傾見梁州朱圉地誌在天水郡冀縣南今秦州大潭縣也俗呼爲白巖山【箋】按括地誌西傾今嵹臺山沙州記曰洮水出郡國志漢陽郡冀縣有朱圉山史記秦穆公伐冀戎卽此蔡傳謂雍州山而西傾見梁州者徐士彰曰西傾在雍之西南近西夷之地是西傾之南際梁州也水經注午谷冰南入渭水南有長塹谷水次東有安蒲溪水次東有衣谷水並南出朱圉山山在梧中聚開山圖曰朱圉山謂之天鼓山今伏羌縣西南有朱圉山又有石鼓山殆非一山蔡傳以冀縣卽大潭縣按大潭故城在今西和縣之西南三百里本漢隴西西縣地不得爲天水之冀縣也

蔡傳曰鳥鼠見雍州太華地誌在京兆華陰縣南今華州華陰縣二十里也【箋】按地說曰鳥鼠山同穴之枝榦也鄭氏曰鳥鼠之山有鳥焉與鼠飛行而處之又止於同穴之山焉以導渭言鳥鼠同穴導山但言鳥鼠分爲二山其實只一山而但言鳥鼠者省文也史記封禪書西嶽華山正義曰山在華陰縣南八里古文以爲惇物據漢志垂山本惇物正義誤垂爲華水經注曰華山古文之惇物則誤已始於道元矣唐天文志曰河源自北紀之首循雍州北徼達華陰而與地絡相會江源自南紀之首循梁州南徼達華陽而與地絡相防皆謂此山也

熊耳外方桐柏至於陪尾【陪尾史記作尾從力從貝音陪今皆讀爲尾誤】蔡傳曰豫州山也熊耳在商州上洛縣詳見豫州【箋】按一統志熊耳山在西安府商縣西五十里伊水所出亦雍州山蔡以爲豫州熊耳則在今河南陜州盧氏縣也熊耳一山界兩省綿亙二百餘里首尾界雍豫二境以商州之熊耳爲豫州非矣蔡傳以陪尾卽安陸之橫尾在今徳安府安陸城東亦荊州境以爲豫州亦非矣

蔡傳曰外方地誌潁川郡崈髙縣有崈髙山古文以爲外方在今西京登封縣也【箋】按詩陳風譜云其封域在禹貢豫州之東西望外方檜羔裘傳去其封域在古豫州外方之北滎波之南孔氏曰案地理誌外方卽崈髙山也後世以外方髙大謂之嵩髙升爲中嶽詩大雅崧髙維嶽爾雅嵩髙爲中嶽郭璞曰太室山也中嶽名始見此堯典咨四嶽尙書大傳舜巡狩四嶽元祀岱泰山中祀大交霍山秋祀柳谷華山冬祀幽都山昭四年左傳司馬侯謂晉侯曰四嶽三塗陽城太室荊山中南九州之險也言四嶽而太室不與無所謂中嶽也然則禹貢時以嵩髙爲外方無可疑也金氏曰舊以嵩髙爲外方非是嵩髙世名中嶽安得與江夏內方相爲內外據唐志陸渾山一名方山云在伊闕今案水經注焦澗水西出鹿髆山東

流逕孤山南其山介立丰上單秀孤峙世謂之方山東歷伏睹嶺南東流注於伊伊水又東北涓水注之水出陸渾西山卽陸渾都也然則是孤山一名方山非陸渾也

蔡傳曰桐柏地誌在南陽郡平氏縣東南今唐州桐柏也【箋】按水經注灃水源出桐柏山與淮同源而別流西注故亦謂水爲泒水山海經淮出余山在朝陽東義鄕西元和志云唐州桐柏縣本漢平氏縣東界梁置義鄕縣蓋本山海經以立名也蔡傳曰陪尾地誌江夏郡安陸縣東北有橫尾山古文以爲陪尾今安州安陸也【箋】按陪尾有三水經洛水注曰地記雲洛水東北過五零陪尾北與澗瀍合此陪尾蓋水名也唐志武徳三年以宻縣置宻州並置零水縣是五零在宻也一在今徳安府城東北六十里俗謂之橫

尾涢水所出傳謂安陸縣東北山也一在今兗州府泗水縣東十五里泗水所出唐志泗水縣有陪尾山泗水出焉禹貢導淮自桐柏東防於泗沂則當是泗州之陪尾也陪尾史記索隱謂卽地誌之橫尾蔡傳據之而誤

導嶓冢至於荊山

蔡傳曰嶓冢卽梁之嶓也山形如冢故謂之嶓冢【箋】按唐六典山南道名山曰嶓冢嶓冢縣故城在今漢中府沔縣西南四十里西南接寧羌州界州北九十里有嶓冢山正義曰後魏地形志華陽郡嶓冢縣有嶓冢山漢水出焉經言嶓冢旣藝在梁州故傳曰卽梁州之嶓也嶓冢縣故城在今漢中府沔縣西南故傳曰始出爲漾東南流爲沔

蔡傳曰荊山南條荊山在南郡臨沮縣北今襄陽府南漳縣也【箋】按山海經荊山漳水出焉而東南流注於睢郭注曰地理誌南條荊山在臨沮縣之東北漳水所出東至江陵入楊水非也今漳水於當陽縣之東一百餘里而右會沮水括地誌沮水卽漢水也孫叔敖激沮水爲云夢澤卽此也【按臨沮荊山卽卞和抱璞處也】

內方至於大別

蔡傳曰內方地誌章山古文以爲內方山在江夏郡竟陵縣東北今荊門軍長林縣也【箋】按郡國志江夏竟陵有立章山本內方山劉昭引荊州記曰山髙三十丈周回百餘里然漢竟陵縣卽今沔陽州景陵縣也疑義曰景陵原無此山據水經沔水自荊城東南流逕當陽縣之章山東注曰禹貢所謂內方至於大別者也唐志江陵府有長林縣武徳四年於東境置基州並置章山縣蓋以此也一統志內方山在荊門州南一百八十里漢江之上

蔡傳曰左傳吳與楚戰濟漢而陳自小別至於大別蓋近漢之山今漢陽軍漢陽縣北大別山是也水經云在安丰者非是【箋】按地理誌六安國安丰縣禹貢大別山在西南杜預解春秋云大別闕不知何處或曰大別在安丰西南左傳吳旣與楚夾漢自小別至於大別然則二別近漢之名無緣得在安丰也海內東經大江出岷山郭璞注曰今江出岷山郡東南經江夏安丰至廬江南界是又以大別在安丰而誤也今大別在漢陽府城東北百步西有小別山又名甑山元和志大別山一名魯山水經江水東逕魯山南注曰右翼際山也地說曰漢與江合於衡北翼際山傍者也山左卽沔水口矣南史齊張衝傳東昏勅房僧寄守魯山衝結盟分部拒守援魯山岸立城壘卽大別山也

岷山之陽至於衡山【岷史記作汶漢書作防】

蔡傳曰岷山見梁州衡山南嶽也地誌在長沙國湘南縣今潭州衡山縣也【箋】按四川志岷山在茂州之列鵞村一名鴻蒙爲隴山之南首江水所出也唐地誌曰岷山直上六十里日記曰岷山一帶南出爲大渡之源又包靑衣以東馬湖江黔江諸源東出一支爲衡山張揖廣雅曰衡山南嶽有岣嶁峯上有神禹碑王制曰自江至於衡山千里而遙孔傳衡山江所經其誤甚矣

過九江至於敷淺原

蔡傳曰九江見荊州【箋】按禹貢九江秦因之立九江郡漢攺豫章尋陽縣屬焉郡國志尋陽縣南有九江是也縣本在江北晉以江北之尋陽並柴桑而立郡溫嶠又徙治江南故江南得有尋陽之名至梁又攺爲江州以尋陽本九江之舊地故也

蔡傳曰敷淺原地誌豫章郡歷陵縣南有傅陽山古文以爲敷淺原今江州徳安縣博陽山也晁氏以爲在鄱陽非是【箋】按孔傳曰敷淺原一名博陽山在揚州豫章界杜佑通典曰蒲塘驛漢歷陵縣有敷淺原今縣南三十里有陽居山舊經依班固以敷淺名博陽山黃子鴻曰漢志豫章郡領歷陵縣晉志歷陵縣與余汗鄡陽俱割屬鄱陽郡而柴桑則屬武昌郡不應歷陵出柴桑之西也因謂晁氏在鄱陽者爲是且云吳志有石印山卽今饒州府之鄱陽山亦歷陵在鄱陽之證也一統志以崇陽縣西雲溪山爲敷淺原非是

蔡傳曰晁氏以鄱陽有博陽山又有歷陵山爲應地誌歷陵縣之名然鄱陽漢舊縣地不應又爲歷陵縣山名偶同未足據也江州徳安𨿽爲近之然所謂敷淺原者其山甚小而卑亦未見其爲在所表見者惟廬阜在大江彭蠡之交最髙且大宜所當紀志者而皆無考據恐山川之名古今或異而傳者未必得其眞也【箋】按郡國志鄱陽有鄱水歷陵有傅陽山二縣並屬豫章則歷陵山之在豫章者卽漢以歷陵名縣者也後以鄱陽屬饒州歷陵屬江州始覺分耳又爾雅髙平曰原惟其甚小而卑故以敷淺原目之水經敷淺原地在豫章歷陵縣西言地不言山者卽敷陽山之原也原又在廬山西南故孫放廬山賦曰尋陽郡南有廬山九江之鎭也臨彭蠡之澤接平敞之原原蓋卽敷淺矣若廬山甚髙且大山圖曰四方周四百餘里疊鄣之巖萬仭其與廣平曰原者詎有當乎程氏日記曰廬山𨿽髙而其中原田連亙人民奠居故有敷淺原之名後世匡谷結廬居之遂名廬阜水經注曰山海創志大禹海內東經曰廬江出三天子都入江彭澤西是則廬江之名明不自匡俗始【日記作匡谷豫章志及道逺廬山記皆作匡俗】正是好事君子彊引此類耳然則夏禹時已有廬江自應有廬山之名何禹貢別名敷淺原也

蔡傳曰過經過也與導汧逾於河之義同孔氏以爲衡山之脈連延而爲敷淺原者非是蓋岷山之脈其北一支爲衡山而盡於洞庭之西其南一支度桂嶺北經袁筠之地至徳安所謂敷淺原者二支之間湘水間斷衡山在湘水西南敷淺原在湘水東北其非衡山之脈連延過九江而爲敷淺原者明甚【箋】按朱子曰岷山夾江兩岸而行其東出一支爲衡山蓋岷山在西蜀故也蔡傳以爲北誤矣又按水經注湘水又北逕衡山縣東山在西南丹水湧其左醴泉流其右衡山東南二面臨映湘川又南嶽記及荊州記云衡山周旋數百里東南臨映湘川據此則衡山東南二面並臨湘川是衡山在湘水西北矣酈注山在西南者乃謂衡山縣之西南耳傳以衡山在湘水西南誤矣且所謂南北二支又何嘗非地脈之說也

禹貢會箋卷十﹤經部﹐書類﹐禹貢會箋﹥

欽定四庫全書

禹貢會箋卷十一

翰林院檢討徐文靖撰

導弱水至於合黎【漢書作合藜】

蔡傳曰弱水見雍州合黎山名隋地誌在張掖縣西北亦名羌谷【箋】按孔傳曰合黎水名在流沙東史記正義曰合黎水岀臨路松山東而北流歷張掖故城下【括地誌云漢居延縣故城在甘州張掖縣東北一千五百三十里】又北流經張掖縣三十三里又北流經合黎山折而北流經流沙磧之西入居延海行千五百里山海經廣注淮南子雲弱水出窮石窮石在今之西郡那冉蓋其泒別之源耳通鑑唐紀行方討茂州叛羌黃郎弄窮其餘黨西

至乞習山臨弱水而歸卽是水也統志弱水在今甘州衛城西【地有甘浚山故名】合山在今行都司城西北四十里蔡傳曰禹敍山敍水皆自西北而東南導山則先岍岐導水則先弱水也【箋】按朱子曰導水凡九條弱水最西北又西流不經中國故首言之黑水從雍梁西界入南海亦不經中國故次之河爲四瀆宗且源西北故中國之水以河爲先漢源於西在江之北故次於河江在漢南故次於漢濟𨿽北而源近故次於江淮在濟南故次於濟渭水所經止於雍州於一州爲大於九州爲小故後及之洛水所經止於豫州自渭而言又在南故居末按弱水己下皆言禹導水循行之次第也

餘波入於流沙

蔡傳曰流沙杜佑云在沙州西八十里其沙隨風流行故曰流沙【箋】按山海經流沙出鐘山西行又南行昆侖之墟西南入海黑水之山地理誌張掖居延縣西北有居延澤古文以爲流沙括地誌居延澤在甘州張掖縣東北六十四里據後西被於流沙居延澤在張掖縣東北不得言西被矣管子曰桓公西伐大夏涉流沙杜佑通典曰燉煌卽古流沙深有合於西被之說矣段國沙州記洮河西南一百七十里有黃沙南北一百二十里東西七十里西極大楊川望黃沙猶若人委幹糒於地【幹古幹字也】都不生艸木蕩然黃沙周回數百里沙州於是取號焉五代史晉天福三年髙居晦使於闐還記其山川云自靈州過黃河三十里始涉沙入黨項界曰細腰沙神樹沙至三公沙自此沙行四百餘里至黑堡沙沙尢廣自甘州始涉磧磧無水西百五十里至肅州渡金河出玉門闗至瓜州沙州州南十里鳴沙山冬夏殷殷有聲如雷云禹貢流沙也徐退山曰出玉門以西都是沙磧魏太武自玉門度流沙是也沙則水滲而下餘波盡消故不言入海

導黑水至於三危入於南海

蔡傳曰地誌黑水出犍爲郡南廣縣汾闗山水經出張掖雞山唐樊綽云西夷之水南流入於南海者凡四曰區江曰西洱河曰麗水曰彌渃江皆入於南海其曰麗水者卽古之黑水也三危山臨峙其上程氏曰樊綽以麗水爲黑水者恐其狹小不足爲界其所稱西洱河者廣處可二十里旣足以界別二州其流又正趨南海【箋】按天問曰黑水趾三危安在山海經黑水出張掖雞山南至於燉煌過三危山而南流入於南海孔傳曰黑水自北而南過梁州入南海括地誌曰黑水源出伊州伊吾縣北百二十里南流絕於三危山山在沙州燉煌縣東南四十里西河舊事曰三危山俗亦謂升雨山史記注作卑羽山字之譌也錐指仍之亦誤韓苑洛曰在今肅州衛城西一十五里水南流去積石河防及三百里故入南海不與河通正義謂河水自積石以西皆多洑流故得越河而南其說非也南海交阯之海倪氏粲曰交阯水之大者爲富良江分爲左右江至南寧方合爲一入廣西至廣東廣州府入海其間亦有三峽春夏之間水髙百丈史記注謂揚州東大海非矣

導河積石至於龍門

蔡傳曰張騫窮河源云有兩源一出蔥嶺一出於闐唐薛元鼎使吐蕃得河源於莫賀延磧尾曰悶摩黎山所謂昆侖也二說恐薛氏爲是【箋】按唐史契丹傳長慶元年以大理卿劉元鼎爲盟會使元鼎逾湟水至龍泉谷河之上流繇洪濟梁西南行二千里又南三百里三山中髙而四下虜曰悶摩黎山元鼎劉姓傳云薛非循吏傳有薛大鼎當記誤耳又唐史吐谷渾傳慕容伏允耄不治事其相天柱王用事拘天子行人貞觀九年詔行軍大總管侯君集積石道任城王道宗等率兵擊之伏允謀入磧疲唐兵道宗曰柏海近河源古未有至者伏允西走未知所在方馬臒糧乏不如按兵鄯州君集曰北海𨿽逺可鼓而致也行軍趣南登漢哭山戰烏海又行空荒之地二千里盛夏降雪乏水艸士糜冰馬秣雪閱月次星宿川【元朱思本曰河源在中州西南直雲南麗江宣撫司之西北千五百餘里水從地湧出如井其井百餘東北流百餘里匯爲大澤】望積石山觀覽河源則唐之探河源者不始劉元鼎也

蔡傳曰河自積石三千里而後至於龍門經但一書積石不言方向荒逺在所略也【箋】按元史地理誌河源附錄至元十七年命都實爲招討使往求河源都實旣受命是歲至河州州之東六十里有寧河驛驛西南六十里有山曰殺馬闗林麓穹隘舉足浸髙行一日至巓西去愈髙四閱月始抵河源河源在土蕃朶甘思西鄙有泉百餘沮洳散渙弗可逼視方可七八十里髙山下瞰燦若列星以故名鄂端諾爾火惇譯言星宿也羣流奔輳近五七里匯二巨澤名

阿拉克諾爾自西而東連屬吞噬行一日迆邐東騖成川號赤賓河又二三日水西南來名恰爾楚與赤賓河合又三四日水南來名呼喇又水東南來名雅爾楚合流入赤賓其流浸大始名黃河然水猶淸人可

涉又一二日岐爲八九股名伊遜鄂羅木譯言九渡通廣五七里可度馬又四五日水渾濁土人抱革囊騎過之聚落糾木乾象舟傅髦革以濟僅容兩人自是兩山峽束廣可一里二里或半里其深叵測朶甘思

東北有大雪山名伊拉瑪博囉其山最髙譯言騰格哩哈逹此卽昆侖也山腹至頂皆雪冬夏不消土人言逺年成冰時六月見之自八九股水至昆侖行二十日河行昆侖南半日又四五日至地名庫濟及庫徳二地相屬又三日地名哈喇博勒齊爾四達之衝也多宼盜有官兵鎭之近北二日河水過之昆侖以西人簡少多處山南山皆不穹峻水亦散漫獸有髦牛野馬狼麅羱羊之類其東山益髙地益漸下岸狹隘有狐可一躍而越之處行五六日有水西南來名納

琳哈喇譯言細黃河也又兩日水南來名恰爾瑪爾楚二水合流入河河水北行轉西流過昆侖北一向東

北流約行半月至貴徳州地名博勒齊爾始有州治官府州吐蕃等處宣慰司司治河州又四五日至積石州卽禹貢積石五日至河州安鄕闗一日至打羅坑東北行一日洮河水南來入河又一日至蘭州過北卜渡至鳴沙河過應吉裏州正東行至寧夏府南東行卽東勝州大同路自源至漢地南北澗溪細流傍貫莫知紀極【爾雅河出昆侖墟色白所渠並千七百一川色黃】山皆艸石至積石方林木暢茂世言河九折彼地有二折

蓋恰爾瑪爾楚及貴徳博勒齊爾也【元學士潘昂霄錄】宋易氏彥祥曰河自廓州積石軍北東北流一百五十里至化成縣南八十步東流一百四十里至鄯州龍支縣西南六十里積石山在縣西九十八里又三百九十里至河州枹罕縣南五十里積石在縣西北七十里亦名唐述山今人目龍支縣山爲大積石此山名小積石又三百里至蘭州五泉縣北二十里東北流三百八十里至會州之會寧縣西北有黃河堰又五百三十里至靈州之回樂縣枕黃河後魏刁雍開富平東南艾山舊渠通河漑田之地又經靈武縣又一千餘里至西受降城【一統志城在古丰州西北八十里開元初爲河所圮張說於城東別置新城】東流一百八十里至天徳軍【今大同府朔州西北有天徳山唐天徳軍城在焉】又二百里至中受降城三百里至東受降城三城皆唐張仁願所築並在河岸以遏突厥河轉南流三百五十里至朔州之鄯陽縣西三十里又三百七十四里至嵐州樓煩郡今大同府界之合河縣西二里北有合河闗又七十里至石州之臨泉縣二十里又經定胡縣西二百步孟門闗在縣西一百步又經平夷縣西五十里【今石州寧鄕縣】又四百二十里至隰州之永和縣北六十里【唐志縣北有永和闗】又經大寧縣又二百里慈州之吉昌縣北六十里又經文城縣孟門山又縣西南三十六里河中有山如槽水流懸注七十餘尺俗名石槽與龍門相對卽龍門之上口爲河之巨阨又一百八十里至河中府之龍門縣北二十五里乃龍門口河自積石至龍門計四千七百二十餘里傳云三千里非【辛氏三秦記河津一名龍門巨靈迹猶在】

蔡傳曰李復謂受降以東至於龍門皆是禹新開鑿【箋】按魏土地記曰梁山北有龍門山大禹所【古鑿字】通孟津河口廣八十步則禹所鑿者不過如此呂氏春秋曰古龍門未辟呂梁未鑿河出孟門之上大溢逆流【唐志慈州文城縣有孟門山在今延安府宜川縣黃河之中】名曰洪水禹乃決流疏河爲彭蠡之障所活者千八百國則禹未鑿時河之故道可知

南至於華陰東至於厎柱又東至於孟津【史記作盟津】蔡傳曰華陰華山之北也孟地名津渡處也【箋】按易氏曰龍門口又二百里至陜州之西北對河爲華州華陰縣河經太華之北故曰華陰河至此東流【左傳注華陰縣東潼闗闗西一里有潼水因以名闗通典本名衝闗河自龍門南流衝激華山東因以爲名】經陜州之芮城縣又五十里至硤石縣有厎柱山在河中又三百五十里至河南府王屋縣南五十里又至河陽縣後爲孟州南城四面臨河謂之富平津古謂之孟津【武王防諸侯處亦曰武津亦曰河陽津水經云小平津】

東過洛汭至於大伾【史記作大邳】

蔡傳曰洛汭洛水交流之內大伾張揖以爲在成臯成臯之山西去洛汭旣已太近東距洚水大陸又爲絕逺當以黎陽者爲是【箋】按昭元年天王使劉定公館趙孟於洛汭杜預曰洛汭在河南鞏縣南水曲流爲汭易氏曰孟津東百里過今鞏縣有五社渡【建武初朱鮪遣賈彊蘇茂將兵三萬人從五社渡攻溫卽此】洛水入河謂之洛口亦名什谷張儀所謂下兵三川塞什谷之口者也又經汜水縣本漢成臯縣一名虎牢三百九十里至衛州汲縣南五十里謂之棘津亦謂之石濟津東北流至黎陽縣【今大名府濬縣】大伾山在縣南七里俗號爲黎山鄭以大岯在修武武徳界臣瓚以爲修武武徳無此山今黎陽縣山豈不是大岯乎

北過洚水至於大陸【洚史記作降漢志作絳鄭洚讀爲降下江反】

蔡傳曰洚水今冀州信都枯洚渠也【箋】按正義曰地理誌降水在信都縣班固漢書以襄國爲信都在大陸之南或洚水源在此下尾至今之信都故得先過洚水乃至大陸若其不爾則洚水不可知也張洎曰洚水卽濁漳也字或作絳地理誌上黨屯畱縣桑欽言絳水出西南東入海酈注引此作入漳雲絳水源屯畱下亂流漳津與漳俱得通稱也金史地理誌衡水縣有長蘆河蓋卽是洚水也據酈注漳水逕南宮縣故城西其水與隅醴通爲衡津又有長蘆淫水之名【淫當作洚字之譌也】金史之所據也今洚水出屯畱縣西南方山東北流經冀州入海與枯洚異又按易氏曰大伾二百五十里至相州臨河縣南五里又八十里至澶州頓丘縣南二十五里北流一百二十里至魏州之貴鄕縣【今大名府元城縣】大河故瀆在縣西三里俗云王莽河【河渠書禹釃二渠以引河一出貝丘一出漯川王莽時廢塞故俗謂之王莽河】又北流二百一十里至冀州南宮縣洚水故瀆在縣東南六里又北二三百里至趙州之隆平縣舊爲大陸縣書所謂北過洚水至於大陸者也徐氏常吉曰導河北過洚水至於大陸漢志冀州信都有洚水夫旣過冀州信都則已越邢趙而之北矣又安得求二州之境或曰大陸卽鹿城縣鹿與陸通但鹿城縣在洚水西北此處水已將入海不應又折而西北也唐割鹿城置陸渾則大陸之在其地者亦有可據今按山海經惇與之山溹水出於其陽而東流注於泰陸之水夫以大陸爲水名則不必專指一地以求之矣

又北播爲九河同爲逆河入於海

蔡傳曰九河旣淪於海則逆河在其下流固不復有矣程氏曰周時河徙砱礫至漢又攺向頓丘東南流與禹河迹大相背戾洚水大陸九河逆河皆難實指然上求大伾下得碣石因其方向辧其故迹可考也【箋】按漢馮竣曰禹非不愛民力以地形有勢故穿九河今旣滅難明宋趙偁曰禹之治水自冀抵滄景始播爲九河以其近海無患也所謂旣滅難明者以九河故迹𨿽存久經湮塞難以按循若淪海又何謂難明也春秋緯寶幹圖曰移河爲界在齊呂塡閼八流以自廣鄭曰齊桓公塞九河爲一河今河間弓髙以東至平原鬲津往往有其遺處蓋淤塞八河廣拓齊地塞其東流八支並使歸於徒駭也其故迹往往可循至漢以河間名郡其命義可知矣安在盡淪於海也周譜定王五年大河南徙戰國時燕王謂蘇代曰齊有淸濟濁河以爲固賈讓曰齊與趙魏以河爲竟則定王五年所徙之河是也至漢文帝時河決酸棗武帝而後則決於瓠子決於館陶分爲屯氏河東北入海至元成時河始決東郡分流於博州又決平原決渤海決信都皆東北出靑冀之境以達於海自東漢歷魏晉隋唐以及宋初並鮮河患迨仁宗至和間河始決大名神宗熙寧始決於澶村北流斷絕河道南徙此蔡傳謂東南流與河大相背戾者也呂氏春秋曰鉅陸之北分爲九河又合爲一河以入海孔傳曰同合爲一大河名逆河入於渤海臣瓚曰武帝元光二年河徙東郡更注渤海禹之時不注渤海也余謂逆當訓迎如周書逆子釗於南門之外春秋如齊逆女之逆言九河其實迎逆大河之水以注海也漢許商謂自鬲津以北至徒駭間相去二百餘里如必又開通合爲一河以入海何禹之不憚煩也孟子禹疏九河注之海則九河各自注海可知鄭以爲下尾合名爲逆河言相向迎逆是也

嶓冢導漾東流爲漢【史作導瀁】

蔡傳曰水經漾水出隴西郡氐道縣嶓冢山東至武都常璩曰漢水有兩源此東源也卽禹貢所謂嶓冢導漾者其西源出嶓冢山會泉始源曰逕葭萌入漢【箋】按巴漢志漢水二源東源出氐道縣之養山名瀁【郡國志氐道養水出卽漾水也】西源出隴西嶓冢山會白水逕嘉萌入漢始源曰水經漾水東至武都沮縣爲漢水又東至廣漢白水縣西蔡傳引常璩之說不審白水爲二字誤作會泉又易始源曰沔句於逕葭萌入漢之上馮嗣宗曰漢至沮縣卽爲漢水水自出沮縣蓋別爲一水也古言漢二水者多混爲一又按山海經漢水出鮒鰅之山帝顓頊葬於陽九嬪葬於陰郭璞曰書云嶓冢導漾東流爲漢禹貢錐指曰按尙書嶓冢導漾東流爲漢山海經所謂漢出鮒鰅山也殊不審經言漢出鮒鰅漢乃濮譌顓頊都濮陽葬鮒鰅山水經注濮水枝津東逕浚城南而北去濮陽三十五里其不爲漢水明矣安得爲隴西之嶓冢乎景純妄注之而胡氏據以釋經疎矣

蔡傳曰酈道元謂東西兩川俱出嶓冢而同爲漢水【箋】按祝穆曰天下之大川以漢名者二東漢則禹貢之導漾自嶓冢山逕梁洋金房均襄郢復至漢陽入江者也西漢則蘇代所謂漢中之甲輕舟出於巴乘夏水而下四日而至五渚者其源出於西和州徼外【今岷州衛界】逕階沔與嘉陵水合又逕懷安利劍果合與涪水合入於江

又東爲滄浪之水【史作蒼浪】

蔡傳曰酈道元云武當縣北四十里漢水中有洲曰滄浪洲水曰滄浪水【箋】按庾仲雍漢水記云武當縣西四十里有滄浪洲荊州圖經武當縣西北有滄浪洲長四里廣十三里水經注亦曰西北今但云縣北似遺西字

過三澨至於大別南入於江

蔡傳曰三澨水名今郢州長壽縣磨石山源東南者名澨水至復州景陵縣界來又名水疑卽三澨之一然據左傳漳澨防澨則爲水際未可曉也【箋】按水經荊州沲水在南郡枝江縣三澨地之南在卽縣之北注云尙書曰道漢水過三澨合流觸大別山陂故馬融鄭玄王肅孔安國等咸以爲三澨水名也劉澄之云在竟陵蔡邕漢津賦窮滄浪乎三澨史記索隱曰今竟陵有三參水【參去聲】俗云是三澨水卽蔡傳云出磨石山者蓋卽三澨之一承天府誌【今安陸府】以司馬河爲一澨【卽出磨石山者】馬溪河爲一澨石家河爲一澨自京山合流入景陵界謂之三水卽索隱所稱三參水也左傳宣四年楚令尹子越師於漳澨昭二十三年司馬防越縊於防澨皆水際及邊地名與此無涉

蔡傳曰大別見導山入江在今漢陽軍漢陽縣【箋】按日記曰漢水至漢陽軍大別山而南入江是名沔口自嶓冢至此凡二千四百二十里易氏曰漢水東流百八十里經興元之南鄭縣至此名漢水【興元今漢中府】又七十三里至城固縣北二里又三百里至洋州興道縣百步【今洋縣】又經金州之漢陰縣南二里【金州今興安州】又五百里至金州西城縣北百步【今平利縣】又經洵陽縣又經均州之丰利鄖鄕二縣又六百八十里至均州武當縣西北四十里至此名滄浪水東南流經襄陽府之樂鄕宜城二縣又三百六十里至襄陽府襄陽縣又三百二十里至郢州長壽縣十步【今安陸府鐘祥縣】又三百里至復州景陵縣南縣有三防水卽三澨也又經沔州漢川縣至漢陽府大別山之東北入江【漢自嶓冢至此二千四百二十里】大別定四年左傳蔡侯吳子唐侯伐楚捨舟於淮汭自豫章與楚夾漢左司馬戌謂子常曰子必速戰乃濟漢而陳自小別至於大別寰宇記二別相去一百二十餘里吳氏曰鄂北對漢陽軍大別山漢水自北來入江

東匯澤爲彭蠡東爲北江入於海【彭蠡古作彭麗】

蔡傳曰彭蠡見揚州北江未詳入海在今通州靜海縣【箋】按水經曰沔水東至石城縣分爲二其一東北流其一又過毗陵縣北爲北江注曰毗陵舊會稽之屬縣今丹徒縣也舊去江三里江卽北江也然漢𨿽入江不應攺漢爲江今廬江自北入江謂之北江宜也

蔡傳曰彭蠡古今記載皆謂之番陽然其澤在江之南去漢水入江之處已七百餘里旣在大江之南於經則宜曰北爲北江不應曰東爲北江【箋】按唐地誌江州尋陽縣有廬山有彭蠡湖有彭澤縣不曰南匯而曰東匯者漢志豫章彭澤縣禹貢彭蠡澤在西則彭澤在彭蠡之東矣東匯澤者謂東匯彭澤爲彭蠡也蠡亦古螺字水盤漩如螺紋也不曰北爲北江而曰東爲北江者海內東經曰廬江出三天子都入江彭澤西一統志引經曰三天子山在率東率山今在休寧縣俗名張公山黃省曾廬山吟云少讀神禹經昔爲天子都以廬山爲天子都誤也郭璞注經曰今江出汶山郡升遷縣岷山東南至廬江南界東北經淮南下邳至廣陵入海是廬江入江在大江東迆北也江自西而東至此迆邪而北與北江會故曰東爲北江也若漢水入江久在彭澤之西又何有東爲北江者乎山海經又曰贑水又北過彭澤西北入於江是湖漢九水在大江之南至此而東北入江謂之南

江南北二江皆匯於彭蠡而岷江始得謂之中江周職方揚州其川三江荊州其川江漢則漢水不在三江之數可知地理誌曰禹貢中江在丹陽蕪湖江水自蜀來歷數千里而至此始言中者以南北二江旣入始可以言中也孔傳曰自彭蠡江分爲三入震澤此大謬也若三江並入震澤則震澤益助其驕何由而致定乎

蔡傳曰洪水之患惟河爲甚意當日龍門九河等處事急民困勢重役煩禹親蒞而身督之若江淮則地偏水急不待疏鑿固已通行或分遣官屬往視亦可況洞庭彭蠡之間乃三苗所居彼方負其險阻頑不卽工卽官屬之往亦未必遽敢深入但意如巢湖江水之淤而不知彭蠡之源爲甚眾也以此致誤謂之爲匯謂之北江無足怪者然則番陽之爲彭蠡信矣【箋】按通鑑魏任城王澄表稱蕭衍頻斷東闗欲令漅湖泛溢以灌淮南湖在今廬州巢縣之西周回四百餘里南出於東闗口東南有石渠世傳爲夏禹所鑿謂江淮地偏水急不待疏鑿或分遣官屬往視可乎禹貢彭蠡旣豬禹苟未至其地乃懸揣以立言乎吳起對魏武侯曰三苗之國左洞庭右彭蠡亦言其地勢險阻云爾嶽州三苗故地洞庭其所據豈彭蠡亦所據乎山海經廬江出三天子都入江彭澤西尙書禹䢐徵有苗奉辭伐罪三旬苗民逆命倘不知彭蠡之源甚廣而官屬未敢深入將䢐徵者非禹乎誓眾而眾不行乎輿地誌廬山紫霄峯下石室中有禹刻篆文凡七十餘字只有洪荒漾余乃六字可辧余叵識設禹未至其地篆何由刻乎

岷山導江

蔡傳曰岷山卽瀆山也又謂之汶阜山在徼外江水所導也【箋】按雲南志金沙江源出於吐蕃之犁石南流漸廣至於武定之金沙巡司麗江鶴慶又東過四川之防川建昌等衛以達於馬湖敍南然後合於岷江四川志岷山在茂州之列鵝村其跗曰羊膊山江水所出水利志江源在羊膊嶺分爲二派一西南流爲大渡河【一名羊山江】一正南流謂之南江明末江陰徐弘祖出闗至昆侖歸作溯江紀源云河自昆侖之北江亦自昆侖之南其龍脈與金沙江相並南下環滇池以達五嶺江之所以大於河也

東別爲沱

蔡傳曰沱江之別流於梁者也【箋】按宋氏曰今永康軍導江縣西北二十里有沱江水經所志之沱其源岷江是也【水經江水自彭天闗東逕汶闗氐道縣北東別爲沱】自導江東南流至彭州永昌縣西爲都江者杜佑所志之沱也【杜氏通典沱水在蒙陽郡唐昌縣唐地誌儀鳳二年析九隴導江郫三縣置】自都江至天勑山分而爲二一名瀘水自天勑山十五里復合於都江一名廣濟江自天勑山東流至彭州九隴縣復合於都江自永昌之都江東南流至成都府郫縣北爲郫江者漢志所謂禹貢沱江者也【漢地誌蜀郡郫縣禹貢沱江在西東入江】江賦玉壘作東別之標亦謂沱也

又東至於澧【虞喜志林澧是江源之別流】

蔡傳曰澧水名水經出武陵充縣西至長沙下雋西北入江鄭氏曰經言至者或山或澤也澧宜山澤之名按下分九江澧水旣與其一則非水明矣【箋】按孔傳曰澧水名疏曰楚辭云濯余佩兮澧浦則澧自水名也地理誌武陵充縣澧水所出東至下雋入沅水經注澧水出武陵充縣西曆山東過其縣南又東過零陽縣之北又東過作唐縣北又東過長沙下雋縣西北東入於江郭璞曰江湘沅水共會巴陵頭故號爲三江之口澧又去之七八十里而入江焉範致明嶽陽風土記曰水經澧水上承孱陵縣澹冰王仲宣曰悠悠澹澧口下會赤沙湖東南注於沅水謂之澧江口沅水注於洞庭謂之鼎江口若以洞庭爲九江則澧水入沅同沅入湖澧水卽九江之一不得東至於澧乃過九江也蔡傳疑下言九江澧水旣與其一則澧非水名總由泥洞庭爲九江耳若依漢志九江在尋陽則澧爲水名又何嘗與九江之一乎

過九江至於東陵

蔡傳曰東陵巴陵也今嶽州巴陵縣也地誌在廬江西北者非是【箋】按漢地誌廬江郡金蘭西北有東陵鄕水經江水東過下雉縣北利水從東陵西南注之又東左得靑林口酈道元注雲水出廬江郡之東陵鄕江夏有西陵縣故是言東矣書云過九江至於東陵者也水經灌水導源廬江金蘭縣西北東陵鄕大蘇山許愼曰灌水出雩婁縣則東陵在江灌之間可知也通鑑梁韋叡攻魏至合肥諸軍進至東陵晉書卞壺傳峻至東陵口壺與戰於陵西成帝紀作西陵括地誌西陵在黃州黃山西二里此二陵相爲東西史記楚世家秦拔我西陵卽是地也蔡傳乃以巴陵爲東陵據嶽陽風土記曰巴丘本漢下雋縣之邱漢志下雋屬長沙今鄂州蒲圻縣界此其地耳水經所謂本吳之巴丘邸閣城也晉太康元年立巴丘縣於此沈約宋書州郡誌夷陵漢舊縣吳攺曰西陵是西陵之名乃起於吳安得以二陵相爲東西而遂以巴陵爲禹貢東陵耶朱子以爲經言過九江至於東陵則自今江州城下至湖口縣才四十里不知東陵的在何處按通典尋陽舊縣在今江北蘄州界今黃州府蘄州也晉溫嶠移尋陽於江南梁攺江州今江州去湖口四十里實非古九江地也班志廬江郡金蘭西北有東陵鄕貨殖傳注九江江南豫章是南楚也正義曰九江郡都陰陵陰陵故城在濠州定逺縣西六十五里疑陰陵卽爲東陵乃欲於今之江州求之宜不知其的在何處矣

東迆北會於匯東爲北江入於海

蔡傳曰彭蠡旣在大江之南於導江則宜曰南會於匯不應曰北會於匯【箋】按括地誌彭蠡湖在江州尋陽東南五十二里廬山記略山在尋陽南南濵宮亭湖北對小江山去小江三十餘里荊州記曰宮亭湖卽彭蠡湖也亦曰彭澤湖一曰匯澤蒙前匯澤爲彭蠡故於此但言匯也上文東爲北江者以廬江北來入江是爲北江而大江自西來而匯之故曰東也至此而彭澤諸水北來入江是大江受廬江之先入在彭蠡西此則彭澤之繼入又在其東故曰東迆北會於匯也孔傳曰迆溢也正義曰迆靡迆邪出之言故爲溢也鄭氏曰漢與江鬭轉東成澤然漢自大別入江至此七百餘里何由別其所匯者爲漢水耶故知廬江在北彭澤在南至此與大江交會皆揚州川也又按山謙之南徐州記京江禹貢北江也傳以爲北江未詳

易氏曰考唐志岷山近在茂州而江源逺出西徼松州交川縣古西羌地江源鎭在縣西北三十里江南流二百四十里至翼州翼水縣二百步【禹貢解引此作冀州冀水縣誤】又六十里至茂州汶山縣汶山卽岷山禹導江始此又經蜀州之靑城縣彭州之導江縣又三百七十里至成都縣南七里縣有沱江鎭以沱水名卽東別爲沱者也又二百里至眉州通義縣東三里又經陵州之籍縣嘉州犍爲縣又五百六十里至戎州僰道縣東北十步東流五十里經南溪縣又經瀘州之綿水江安二縣又三百一十里至瀘州瀘川縣南三十步東北流渝州之萬壽縣七百里至渝州巴縣南又三百四十里至涪州涪陵縣東流三百五十里至忠州臨江縣南百步又二百六十里至萬州南浦縣又經夔州之云安縣南百步又三百一十里至夔州魚復縣瞿塘峽在縣東二里又一百里至巫山縣江水南去縣一里波流峻急或有冒險朝白帝暮宿荊渚其間千二百里又經歸州之巴東縣南百步又三百三十里至歸州秭歸縣有空舲峽在縣東百二十里又經峽州之宜都縣南二百步又二百里至峽州夷陵縣自蜀至此五千餘里下水五日上水百日縣西北有西陵山自縣折溯江二十里又峽口名爲西陵峽峽長二十里所謂三峽此其一也【一統志巫峽西陵峽歸峽並稱三峽連山七百里略無斷處】東南流入夷道縣百步又三百三十里至江陵郡江陵縣東流經公安石首二縣東南至澧州界卽東至於澧也【易氏以澧州爲卽禹貢東至於灃大謬】東流五百七里至嶽州巴陵縣北五里洞庭湖在縣西南五十步周回二百六十里巴陵與夷陵相爲東西夷陵亦名西陵則巴陵爲東陵可知江水過九江而後至於東陵自巴陵東迆北經臨湘縣北又經鄂州之蒲圻縣五百一十里至鄂州江夏東流經武昌北又經興國軍六百里至江州徳化縣又六十里有水自南來入江合流其澤名彭蠡所謂匯澤爲彭蠡也下至蕪湖爲中江班史誌之易氏以澧爲澧州又以巴陵爲東陵皆與蔡傳同譌舛假若澧在今湖廣澧州之境與大江相去四五百里何由與大江會爲一乎至以巴陵爲東陵之誤己見前東陵下

導沇水東流爲濟入於河

蔡傳曰沇水濟水也地誌濟水出河東郡垣曲縣王屋山始源山頂崖下曰沇水旣見而伏東出於孟州濟源縣二源東源周回七百步其深不測西源周回六百八十五步其深一丈合流至溫縣是爲濟水歷虢公臺西南入於河【箋】按山海經王屋之山防水出焉【防音輦】而西流注於泰澤郭璞曰卽沇水也水經注濟水東逕原城南分爲二水一水東南流俗謂之爲衍水卽沇水也衍沇聲相近傳呼失實也其一水枝津南流注於溴水【卽春秋溴梁】俗謂之白澗水吳氏曰沇水之伏而見也近見於河北之濟源者終於入河是爲北濟逺見於河南之滎澤者終於入海是爲南濟

溢爲滎【史記溢爲滎作泆漢作軼】

蔡傳曰溢滿也復出河之南溢而爲滎滎卽滎波之滎見豫州【箋】按水經注濟水當王莽之世川瀆枯竭其後水流徑通津渠勢攺尋梁脈水不與昔同蔡傳謂滎澤濟河𨿽枯而濟水未嘗絕流蓋以此也又按古滎澤有二水經濟水又東逕滎澤北故滎水所都也左傳宣十二年楚潘黨逐魏錡及滎預注縣東滎澤也此滎澤在河南閔二年衛侯及狄人戰於滎澤【左傳作熒澤】預注此滎澤在河北時衛都河北狄來伐而禦之旣敗而渡河在河北明矣蓋沇水所溢被河南北故也

東出於陶丘北

蔡傳曰陶丘地名再成曰陶在今廣濟軍西【箋】按水經濟水又東北逕定陶縣故城南又屈從縣東北流南濟也注曰地理誌禹貢定陶西南有陶丘陶丘亭在南墨子以爲釡丘也竹書紀年魏襄王十九年薛侯來會王於釡丘者也尙書所謂導菏水自陶丘北謂此也唐書許敬宗傳髙宗問曰書稱浮於濟漯今濟與漯斷不相入何故而然敬宗對曰夏禹導沇水東流爲濟入於河今自漯至溫而入河水自此洑地過河而南出爲滎又洑而至曹濮散出於地合而東汶水自南入之所謂溢爲滎東出於陶丘北又東會於汶是也

又東至於菏

蔡傳曰菏卽菏澤見豫州謂之至者濟陰縣自有菏泒濟流至其地爾【箋】按易氏曰沇水出王屋縣王屋山南行九十里至濟源縣境方名濟水南流一百二十里而入於河自入河處東南三百三十里至鄭州之滎澤縣有古滎澤東五十里至鄭州又一百里至汴州東北二百四十里至曹州濟陰縣有定陶鎭後以爲縣屬廣濟軍又東北九十里至菏澤陶丘在廣濟軍之西菏澤在廣濟軍之北凡古濟所經之地自河至此七百餘里又曹州圖志濟陰縣南三里有菏水俗謂五丈河今名廣濟河

又東北會於汶又北東入於海

蔡傳曰汶北汶也見靑州又東北至於東平府壽張縣安民亭合汶水至今靑州博興縣入海【箋】按水經濟水故瀆又東北過壽張縣西界安民亭南汶水從東北來注之汶凡有五北汶嬴汶柴汶浯汶洠汶也此爲北汶易氏曰濟會於汶北流一百里至須城縣

西二里又經齊州之長淸縣東北流經丰齊縣西二十六里三百里至臨邑縣西四里又經全節章丘臨濟三縣【唐志武徳二年置譚州並置平陵貞觀十七年齊王祐反平陵人不從因更名全節元和十五年省全節入歷城】又經淄州之鄒平縣南三十里又經濟陽又一百九十里至髙苑縣七十步東流一百四十里至靑州博興縣北百步東北流入海

蔡傳曰本朝樂史謂今東平濟南淄川北海界中有水流入海謂之淸河【箋】按國策燕王謂蘇代曰齊有淸濟濁河以爲防郭緣生曰淸河首受洪水北流濟酈道元曰濟水通受淸之目矣今兗州府汶上縣有大淸河以爲卽濟水入海之故道云又有小淸河在歷城北卽古濼水春秋桓公十八年防齊侯於濼卽此也

導淮自桐柏

蔡傳曰水經淮水出南陽平氏縣胎簪山禹只自桐柏導之耳【箋】按郎氏仁寶曰淮源當依禹貢出桐柏山胎簪低於桐柏百餘丈源又小荊州記桐柏淮源湧其中潛流三十里東出大復山南漢地誌復陽縣注應劭曰在桐柏下復山之陽則大復亦桐柏支山

東防於泗沂東入於海

蔡傳曰沂入於泗泗入於淮此言會者以二水相敵故也入海在今淮浦【箋】按易氏曰淮自桐柏縣東流經蔡州之朗山縣又三百八十里經眞陽縣南八十里北至蔡州一百里又經褒信縣又經新息縣南五里又三百里西南流經潁州汝陰縣南五里東流二百二十里經下蔡縣後爲壽春府又五里至宿州蘄縣南七十里又經虹縣又經濠州之招義縣卽漢睢陵地漢志所謂泗水至睢陵入淮者也東北經泗州之徐城縣又二百四十里至泗州臨淮縣東流經宿遷縣東北流經漣水縣又二百七十里入海胡朏明曰漢志淮水出桐柏至睢陵入海行三千二百四十里疑太逺金氏曰淮自桐柏至海凡千七百里此說近是漢志至睢陵入海乃淮陰之譌三千字亦謬今據易氏疆理考淮入海行二千七百一十里則漢志三千乃二千之譌金氏之說亦未足據

導渭自鳥鼠同穴

蔡傳曰同穴山名地誌云鳥鼠山者同穴之枝山也孔傳曰鳥鼠共爲雌雄同穴而處其說怪誕不經不足信也【箋】按山海經鳥鼠同穴之山渭水出焉而東流注於河爾雅鳥鼠同穴其鳥爲鵌其鼠爲鼵河圖括地象鳥鼠同穴山地之幹也沈約宋書曰沙州廿谷嶺有雀鼠同穴雀色白鼠色黃唐志渭州渭源縣有烏鼠同穴山一名靑雀山伽藍記赤嶺不生艸木其山有鳥鼠同穴鳥雄鼠雌共爲陰陽甘肅志涼州之地有兀兒鼠有鳥曰本周兒同穴而處傳以爲怪誕不經殊失考也又同穴山名亦誤此蓋言鳥鼠同穴本是一山而同穴止宿之處又髙且大故鳥鼠爲同穴之枝榦傳以鳥鼠同穴爲不經則同穴之山何所取以爲名也楊用修曰鳥鼠同穴修撰嶽正戍邊時親見之書傳乃以鳥鼠爲一山同穴爲一山非也

東防於灃又東防於涇又東過漆沮入於河

陳氏曰灃涇大與渭並故曰會旣得灃涇渭愈大漆沮皆小故曰過前分言於雍而自源溯流言於此也【箋】按易氏曰鳥鼠在渭州渭源縣西七十六里舊屬雍州禹導渭始此有三源正東微南流至襄武縣東流五十里至隴西縣縣後爲鞏州又至秦州之伏羌縣一里又三百里至秦州上邽縣北三十里又一百二十里至階州之南由縣南四十里縣後並入吳山又三百二十里至鳳翔府之岐山縣南二十里又經京兆府之渭南同官咸陽三縣又二百七十里至萬年縣北五里又二百六十里至華州華陰縣東北流二十五里有永丰倉入河謂之渭丘按唐志隴州吳山縣本長蛇貞觀元年更名吳山階州領縣三將利福津盤隄無吳山縣也易氏階州誤當作隴州

導洛自熊耳

蔡傳曰熊耳盧氏之熊耳也余並見豫州洛水出冢嶺山禹只自熊耳導之【箋】按山海經讙舉之山洛水出焉而東北流注於扈之水【洛南縣有元扈山有洛河】水經洛水出上洛縣讙舉山又東逕熊耳山北東北過盧氏縣南又東北過宜陽縣南注曰洛水之北有熊耳山此自別山不與禹貢導洛自熊耳同也邵堯夫詩曰昔禹別九州導洛自熊耳熊耳自有兩未審孰爲是東者近成周西者隔丹水書傳稱上洛斯言得之矣蔡傳又安見禹所導之熊耳在盧氏而不在上洛耶

東北防於澗瀍又東防於伊又東北入於河

鄭氏曰洛水其上源不逺不及渭漢其流之所經不過涇沔其行僅千餘里而入河【箋】按易氏曰洛水出冢嶺山東流七十里至上洛縣東北流九十里至洛南四十里乃在熊耳山之西浮梁之水出焉【浮梁誤當作浮濠山海經熊耳之山浮濠之水出焉而西流注於洛】又四百六十里至虢州盧氏縣熊耳山在縣南五十里東流經河南府之福昌縣東北流經壽安縣又四百五十里至河南府河南縣四里洛陽西南三里自苑內上陽之西【東都苑內有上陽宮】彌漫東流六十三里至緱氏縣東北流七十里至鞏縣會伊瀍澗之水一百四十里而入河據此洛自冢嶺至入河一千六百九十里今按水經注洛水自河南縣南又東逕洛陽縣南伊水從西來注之經於防澗瀍之下又言防伊者謂此

禹貢會箋卷十一

欽定四庫全書

禹貢防箋卷十二

翰林院檢討徐文靖撰

九州攸同

林氏曰九州辧之悉矣至此又言其所以同序言別此言同先別而後同也【箋】按孝經援神契曰計較九州之別土壤山林之大川澤所注萊沛所生鳥獸所聚凡九百一十萬八千二十四頃磽埆不墾者千五百萬三千頃帝王世紀曰其時九州之地民口千三百五十五萬三千九百二十三人同軌同文同倫之盛具見於此矣太史公匈奴傳贊堯𨿽賢興事業不成得禹而九州寧何承天地贊九州攸同時惟禹迹爰及後代疆分裏析貢則屢遷名猶不易

四隩旣宅【史記隩作奧宅作居】

蔡傳曰隩隈也李氏曰涯內近水爲隩四海之隩水涯之地已可奠居【箋】按堯典宅嵎夷宅南交宅西宅朔方以命官言禹貢四隩旣宅以萬姓言也國語曰禹宅居九隩合通四海湯作江誥曰古禹臯陶久勞於外民乃安東爲江北爲河南爲淮西爲濟四瀆已侯【四瀆視諸侯故云】萬民乃居是也

九山刋旅【史記刊作栞】

蔡曰九州名山已槎木道通而旅祭也【箋】按山海經禹曰天下名山經五千三百七十山六萬四千五十六里居地也言其五臧【臧與藏同東西南北中爲五臧漢志曰山海天地之藏】蓋其餘小山甚眾不足記雲天地之東西二萬八千里南北二萬六千里出水之山者八千里受水者八千里此天地之所分壤樹谷也禹貢九山當合九州之山而言之史記索隱以爲汧壺口厎柱太行西傾熊耳嶓冢內方岐是九山也不應於導山之後又復言之況禹貢導山自岍至於敷淺原凡二十有七何獨有取於九山雍州荊岐旣旅同一旅也又何取岐而捨荊周禮典瑞職云兩圭有邸以祀地旅四望是九山爲九州之望山至此而旅祭也

九川滌源

蔡曰九州之川已滌除無壅塞也【箋】按益稷篇禹曰予決九川距四海管子曰水出於地溝流於大水及於海者命曰川水也水經曰禹貢山水澤地所在凡六十上官氏曰天下山水見於禹貢者四十有五不應於導水之後専於九水復言之當以九州之大水爲九川也周禮川衡掌大川中川小川注曰川流水也禹貢曰九川滌源孔曰九州之川滌除泉源無壅塞矣史記索隱専指所導之九水非也

九澤旣陂

孔曰九州之澤皆已陂障無決溢也【箋】按周職方揚州具區荊州云夢豫州圃田靑州望者【者古諸字】兗州大野雍州蒲幽州貕養【今山東萊陽縣有貕養津】冀州楊紆並州昭余祁是爲九澤陂障也詩彼澤之陂毛曰澤陂障也呂氏春秋曰禹乃決流疏河爲彭蠡之障則九澤亦指九州之澤周禮有澤虞掌大澤中澤小澤注曰澤水所鐘也禹貢曰九澤旣陂是也漢溝洫志曰禹時九川旣疏九澤旣陂諸夏乂安功施乎三代蓋謂此也

四海會同

蔡曰防同與灉沮防同同義【箋】按河圖括地象曰夏禹所治四海內地東西二萬八千里南北二萬六千里益稷篇外薄四海咸建五長古皆以東夷西戎南蠻北狄謂之四海四海防同卽周書所謂四方民大和防者也漢徐州刺史荀文若問鄭周禮父之讐辟之海外謂以海水爲四海辧之據禹貢四海並多以水言如黒水入於南海東漸於海皆海水也其言防同者如導江東爲北江入於海東爲中江入於海導河同爲逆河入於海導淮東防泗沂入於海皆海水也何用取辟之海外以致辧也又如吳都賦百川沠別歸海而防亦是義矣若灉沮防同𨿽大小逺近不一而防同則一也

六府孔修

蔡禹謨傳曰水火金木土谷惟修者水克火火克金金克木木克土而生五穀或相制以泄其過或相助以補其不及而六者無不修矣【箋】按六府者春爲生物之府盛徳在木夏爲長物之府盛徳在火秋爲成物之府盛徳在金冬爲藏物之府盛徳在水土旺夏季而居中爲鎭物之府谷以稼穡作甘爲養物之府木仁火禮金義水智而土信五行之官各修厥職政在養民農殖嘉谷可不謂六府之孔修哉蔡傳以禹謨水火金木土谷以爲相克於洪範水火木金土又以爲相生吾未知其必然也

庻土交正

蔡傳曰土者財之自生謂之庶土則非特谷土也庶土有等當以肥瘠髙下名物交相正焉以任土事【箋】按庶土謂若冀土白壤兗土黑墳靑土白墳徐土赤埴墳揚荊土塗泥豫土惟壤下土墳壚梁土靑黎雍土惟黃壤是也傳謂庶土有等當以肥瘠髙下名物交正者鄭注孝經曰分別五土別其髙下若髙田宜黍稷下土宜稻麥丘陵阪險宜種棗栗是也孔傳曰交俱也庶土俱得其正

厎愼財賦【史記作致愼】

蔡傳厎致也因庶土所出之財而致謹其財賦之入【箋】按周官太宰以九賦斂財賄注曰此九者取於任地與餘財非取於民者也太府掌九貢九賦之貳以受其貨賄之入凡官府都鄙之吏及職事受財用焉禹貢所謂財賦者殆猶是也厎愼者所斂之財無濫用也豈但致謹其入而已又周禮均人職云凶札則無財賦

咸則三壤

蔡傳曰則品節之也九州谷土又皆品節之爲上中下三等【箋】按爾雅曰則常也注謂常法也周禮春官五命賜則鄭氏曰則地未成國之名王莽時以二十五成爲則方五十里孔氏曰二十五成與夏殷五十里之國同名爲則周書作雒篇解云受則土於周室是也壤谷土也於谷又定爲上中下三等之法纂要曰上中下謂之三壤

成賦中邦

蔡傳曰土賦或及於四夷而田賦則止於中國而已故曰成賦中邦【箋】按四夷有貢而無賦謂土賦及四夷者非是上財賦則取於任地與餘財此則九州中賦取於民所謂冀賦上上錯兗賦貞靑賦中上徐賦中中賦下上上錯荊賦上下豫賦錯上中梁賦下中三錯雍賦中下皆有成法以輸於帝都故曰成賦中邦也

錫土姓

蔡傳曰錫之土以立國錫之姓以立宗【箋】按隱八年左傳公問族於眾仲對曰天子建徳因生以賜姓胙之土而命之氏諸侯以字爲氏因以爲族唐書張說曰古未有姓自炎帝之姜黃帝之姬始因所生地而爲之姓黃帝二十五子得姓者十四徳同者姓同徳異者姓殊其後或以官或以國或以王父之字始爲賜族久乃爲姓又按國語曰帝胙禹以天下賜姓曰姒氏曰有夏林氏曰水土平可以封建諸侯有土有姓昔固有矣至是徧錫之也黃氏曰舊有土者功髙則加錫已有姓非大功大徳不別賜金氏曰水土旣平田制旣定於是修封建之法各使守之錫土者賞其功勞定其限制也錫姓者表其勲徳輯其分族也

只臺徳先不距朕行

蔡傳曰臺我距違也當此之時惟敬徳以先天下則天下自不能違越我之所行也【箋】按鄭氏曰其敬悅天子之徳旣先又不距違我天子政教所行曰臺曰朕皆謂舜也五帝本紀曰十二牧行而九州之民無敢辟違舜十二牧也今按只敬也只臺徳先卽周書無逸皇自敬徳之意言天子先自敬其徳則天下無敢違距禹之告舜曰安汝止惟幾惟康其弼直惟動丕應徯志蓋天下大應我且有先意承志者誰敢不讓敢不敬應其尙有距違朕行者哉

五百里甸服

蔡傳曰甸服畿內之地也甸田服事也以皆田賦之事故謂之甸服五百里者王城之外四面皆五百里

也【箋】按孔傳曰甸服去王城四面五百里大抵服以甸名者蓋皆爲天子治田者也井田之制始自黃帝虞夏以來當未之或攺其時八家同井則中爲公田夏小正曰農及雪澤初服於公田畿內爲天子治田故有公田亦曰甸服自是而後禹之甸法綿歷於殷周詩奕奕梁山維禹甸之襄王謂晉文公曰昔我先王之有天下也規方千里以爲甸服祭公諫周穆王曰先王之制邦內甸服王制千里之內曰甸鄭氏曰服治田出谷稅所行皆禹之甸法是也商易貢爲助借民力以耕公田其實皆甸法也仲虺之誥所謂纘禹舊服也孟子所謂惟助有公田以勸滕文行助法故耳其實禹時已有公田也

百里賦納總

蔡傳曰禾本全曰總【箋】按孔傳曰甸服內之百里近王城者禾槁曰總入之供飼國馬據聘禮賓至於朝卿致館門外米芻皆二十車薪芻倍禾鄭氏曰禾槁並刈者也薪芻倍禾各四十車也由此推之則當時納總不止於供國馬也

二百里納銍

蔡傳曰刈禾曰銍半槁也【箋】按孔傳曰銍刈謂禾穗

一詩臣工奄觀銍艾毛傳曰銍獲也

三百里納稭服

蔡傳曰半槁去皮曰稭謂之服者三百里內去王城爲近非惟納總銍稭而又使之服輸將之事也獨於稭言之者總前二者而言也【箋】按史記索隱曰禮郊特牲云蒲越槁稭之美則稭是槁之類也稭言服者孔傳云服槁役孔疏云舉中以明上下朱子曰冀州三面距河其建都實取轉漕之利朝會之便故九州之中皆言達河以紀其帝都之道冀帝都亦曰入河者爲北境絕逺者言之明海道亦可致也豈逺郊粟米不假船漕或行百里二百里徑使三百里之民代爲轉輸而並無水路曲直之異同乎蓋三百里言服者五百里皆爲甸服而服役之事則自三百里止役不及於太逺也

四百里粟五百里米

蔡傳曰粟谷也內百里爲最近故並禾本總賦之百里次之只刈禾半槁納也外百里又次之去槁麄皮

納也外百里爲逺去其穗而納谷外百里爲尢逺去其谷而納米【箋】按周禮地官舂人掌凡米事倉人掌粟入之藏辧九谷之物以待邦用是粟與谷同與米別也金氏曰古人九數有粟米均輸二法蓋本諸此服役獨在三百里者蓋酌五百里之中爲轉輸粟米之

制也乃若四百里粟五百里米不言賦納蓋不逺納於帝都亦行百里或二百里而使三百里之民轉而輸之於都力若勞而賦則省又以見古者賦役不兩重

五百里侯服

蔡傳曰侯國之服甸服外四面又各五百里也【箋】按甸服外卽爲侯服甸爲最近故伊訓侯甸羣後咸在是時猶沿夏制故特舉近者言之周職方王畿外五百里曰侯服侯服外乃爲甸服與此異矣

百里采

蔡傳曰采者卿大夫邑地【箋】按馬融曰采事也各受王事者舜典亮采惠疇臯陶謨亮采有邦采皆訓事是也周官載師掌任土之法以家邑之田任稍地以小都之田任縣地注曰家邑之田謂大夫所食采邑三百里曰稍小都謂卿所食采邑四百里曰縣若依爲卿大夫采地則采地在甸服五百里外矣不太逺乎周禮大行人職曰采服其貢服物則采服在五百里或以是耳周制男服之外爲采服則去王畿二千五百里亦可謂采地乎

二百里男邦三百里諸侯

蔡傳曰先小國而後大國者大可以禦外侮小得以安內附也【箋】按周書洛誥曰侯甸男邦采衛言侯而不及伯酒誥曰越在外服侯甸男衞邦伯亦止言男而不及子作書者隨舉以成文也又帝都居中八方之地漸逺則漸廣諸侯受地倍於子男非地不足以容故諸侯建國逺在男邦之外非先小後大之謂至所謂三百里者第一之百里爲采第二之百里爲男邦是二百里也自三至五各得一百里以爲諸侯是爲百里者凡三總三百也呂氏曰言男則子在其間言侯則公伯在其間

五百里綏服

孔傳曰綏安也服王者政教【箋】按書有曰克綏厥猷惟後又撫綏萬邦天子之事也然地廣不可偏制民眾不能獨任故又以撫綏逺域之意寄之於列辟而甸服侯服之外是曰綏服

三百里揆文教二百里奮武衛

蔡傳曰文以治內武以治外【箋】按聘禮注曰四衛革路賈公彥曰革路以卽戎以封四衛呂氏春秋曰堯戰於丹水之浦以服南蠻舜卻苗民更易其俗禹攻曹魏屈驁以行其教皆揆文奮武事也揆文奮武皆所以安內治外不必分文爲內武爲外禹謨曰文命敷於四海又曰帝乃誕敷文徳舞干羽於兩階七旬有苗格文亦不止於治內可知周九服以衛服居中卽禹貢綏服之奮武衛武成言邦甸侯衛康王之誥言侯甸男衛衛服之外聖人不彊其來也綏之而已

五百里要服

蔡傳曰謂之要者取要約之義特羈縻之而已【箋】按國語曰蠻夷要服通典曰南蠻其在唐虞之時與之要質故曰要服周禮大行人職曰衛服外方五百里要服其制亦本於此皇侃孝經注曰春秋稱禹會諸侯執玉帛者萬國言禹要服之內地方七千里而置九州九州之中計有萬國也商頌殷武曰天命多辟設都於禹之績唐孔氏疏曰堯制五服服各五百里要服之內四千里曰九州其外荒服曰四海禹所弼五服之殘數亦毎服合五百里故有萬里之界焉又禹貢曰五百里甸服毎言五百里一服者是堯舊服每服之外又言三百里二百里者是禹所弼之殘數也堯之五服服五百里耳禹平水土之後每服更以五百里輔之是五服服別千里故一面而爲差至於五千也若五服之廣猶是堯之舊制何弼成之有而稱述之以爲功也凡言至於者皆從此到彼之辭明是自京師而至於四境爲五千耳若其四面相距爲五千則經文從何而往而言至於哉蔡傳以要爲羈縻是乃唐宋以後之事也唐書蘇頲傳古稱荒服取荒忽之義非常奉職貢也故來則拒去則勿逐以禽獸畜之羈縻之而已此蔡傳之所本也虞夏之間恐未必然孔傳謂要束以文教也【按所言七千里四千里有不同者言禹貢要服與周要服相當去王城三千五百里四面相距爲七千里也要服之弼當周夷服去王城四千里也詳見臯陶謨注】

三百里夷二百里蔡

蔡傳曰蔡放也左傳蔡蔡叔是也流放罪人於此【箋】按經曰夷孔傳曰夷守平常文教事王者而已蔡馬融曰蔡法也受王者刑法而已若如傳所云流放罪人聖王之世聲教四訖安得於五服之內四方各設一服流放罪人哉昭元年傳蔡蔡叔杜注蔡放也陸氏釋文上蔡字音素葛反說文作音同云�散之也孔氏曰爲散之義故訓爲放也竊意上蔡字當讀如攃謂揮散之耳蓋置之於閒散之地也羅蘋注路史曰流共工蔡蔡叔此五宅三宅之二亦見其必然也

五百里荒服

蔡傳曰以其荒野故謂之荒服【箋】按爾雅曰荒大也山海經大荒之中大荒之隅言荒而必曰大荒是也詩遂荒大東太王荒之荒皆訓大益稷篇禹曰惟荒度土功弼成五服至於五千州十有二師外薄四海咸建五長各迪有功則是時荒服君長皆上所建言光天之下至於海隅蒼生萬邦黎獻共惟帝臣其荒大廣逺爲何如也荒服之命名自當以此馬融曰政教荒忽因其故俗而治之與蔡傳荒野之說恐非先王時建萬國親諸侯意也

三百里蠻二百里流

蔡傳曰流流放罪人之地蔡與流皆所以處罪人而罪有重輕故地有逺近之別也【箋】按舜典曰蠻夷率服呂氏春秋曰堯有丹水之戰以服南蠻於荒服三百里中命之曰蠻者所以志武功也又二百里曰流王制千里之外曰流鄭氏曰謂九州之外也夷狄流移或貢或不貢無常處也馬融曰蠻慢也禮簡怠慢來不距去不禁流流行無城郭常居未有以爲流放罪人者商頌長曰洪水芒芒禹敷下土方外大國是疆周書立政曰其克詰爾戎兵以陟禹之迹方行天下至於海表罔有不服淮南子曰禹所治四海內地東西二萬八千里南北二萬六千里豈弼成五服東西南北相距五千里遂爲窮荒蠻貊哉故知其制服之義必不然也又周禮大行人職侯服歲壹見其貢祀物甸服二歲壹見其貢嬪物男服三歲壹見其貢器服采服四歲壹見貢服物衛服五歲壹見其貢材物要服六嵗壹見其貢貨物九州之外謂之蕃國世壹見各以其所貴寶爲贄也想禹時要服荒服亦必有所貢但王者不貴逺物𨿽各有土貢而不及致詳也

蔡傳曰堯都冀州冀之北境並雲中涿易亦恐無二千五百里借使有之亦皆沙漠不毛之地而東南財賦所出則反棄於要荒以地勢考之殊未可曉【箋】按舜分冀東北爲幽並二州則冀北地廣可知堯典宅朔方禹時朔南曁則冀北地廣可知蔡傳疑冀北之地並雲中涿易亦恐無二千五百里者蓋冀北之地自石晉棄幽薊十六州以賂契丹不中土者六百餘年生平足迹所未至其疑冀北之地恐不及二千五百里者又何怪也

東漸於海西被於流沙朔南曁

蔡傳曰漸漬被覆曁及也地有逺近故言有淺深也【箋】按趙氏吳越春秋曰禹使大章步東西豎亥步南北山海經曰自東極至於西極五億十萬九千八百步又堯典光被蔡傳曰被及此因曁及而攺曰被覆遂謂地有逺近故言有淺深非是蓋東境遼東地皆隔海若但言曁被則至海而止故曰東漸流沙在西極之表故曰西被朔南曁朔卽朔方南卽南交見堯典非東西言地朔南不言地之謂

聲教訖於四海

孔傳曰此言五服之外皆與王者聲教而朝見【箋】按畢命曰樹之風聲子思子曰聲名洋溢乎中國施及蠻貊孟子曰徳教溢乎四海卽禹貢東漸西被朔南曁聲教意也【漢唐注疏以朔南曁聲教句】四海有二義漢魏以來凡言四海者皆以東夷西戎南蠻北狄爲四海禹貢東漸西被朔南曁聲教訖於四海當主是言劉宋元嘉時何承天纂文專以四海爲海水禹貢東爲中江入於海東爲北江入於海當主是言山海經有海內東經海內南經西經北經又有海外東經海外西經南經北經豈虛也哉

禹錫圭告厥成功

蔡傳曰錫與師錫之錫同水土旣平禹以圭爲贄而告成功於舜【箋】按竹書紀年帝堯八十六年司空入覲贄用圭山海經峚山是生玉宋書符瑞志水泉流通則圭出資治通鑑帝堯七十有二載命禹平水土八十載禹功告成禹本紀帝錫禹圭正義曰帝堯也皆以爲堯時事傳言舜誤蓋禹功告成因以圭爲贄錫與於堯卽舜典修五玉三帛之義也

禹貢會箋卷十二

