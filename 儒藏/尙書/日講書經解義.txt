

欽定四庫全書

禦制日講書經解義序

天生民而立之君非特予以崇髙富貴之具而已固將副教養之責使四海九州無一夫不獲其所也是故古之帝王奉若天道建都樹屏以立其綱設官置吏以張其紀經天緯地以盡其才親親尊賢以其業黎民阻饑而爲之教稼五品不遜而爲之明倫爲禮樂以導其中和爲兵刑以息其爭訟事未然而預爲之備患已至而亟爲之驅蓋治天下之法見於虞夏商周之書其詳且宻如此宜其克享天心而致時雍太和之效也所以然者蓋有心法以爲治法之本焉所謂敬也誠也中也敬則神明有主而物欲不能搖誠則孚信在中而僞巧不能間中則公正無偏而衺說不能移凡書中曰欽明曰寅恭曰祗懼曰迪畏皆敬之屬也曰允塞曰至諴曰一徳曰惇信皆誠之屬也曰義制事禮制心曰沈潛剛克髙明柔克曰寛而有制從容以和皆中之屬也性之

者爲堯舜禹文身之者爲湯武髙宗困而學之者爲太甲成王悖而去之者爲太康桀紂嗚呼心法之存亡治道之升降分焉天命之去畱繋焉曷其柰何弗鑑朕萬幾餘暇讀四代之書惕若恐懼爰命儒臣取漢宋以來諸家之說薈萃折衷著爲講義一十三卷逐日進講玆特加鋟梓頒示臣民俾知朕仰法前代聖王志勤道遠然夙夜兢兢思體諸身心措諸政治以毋負上天立君之意夫豈敢一日忘哉是爲序

康熙十九年四月十二日

欽定四庫全書

日講書經解義進

呈疏

︵字位過密無法顯示︶【臣】庫勒納

︵字位過密無法顯示︶【臣】葉方藹等謹

題爲進

呈刋完日講書經解義仰祈

聖鑑事【臣】等於康熙十七年二月初二日奉

防爾衙門四書講章刋完可卽將書經講章刋刻欽此【臣】

等忝厠禁近日侍

講筵伏覩

皇上

睿學崇深

宸修遜敏窮聖賢之閫奧滙治教之源流邇者日講四書

解義刋刻告成

普賜臣工頒行中外固已人霑

文徳戶佩

教思尢以尙書爲道法之大原帝王之訓研稽務悉

討論宜詳每當進講之時必

天語親爲闡繹凡此精防之蘊在

聖衷畢屬融通踐於身心發爲政事時幾是勅卽哲後奉若之誠欽卹頻行乃聖帝好生之徳賑災贍乏無非堯咨舜儆之懷伐叛安民不異禹誓湯徵之道此蓋

聰明性亶

懋廸功隆實有得於典謨訓誥之中故能措諸天下國

家之際恭

綸言下布命以講義校鐫仰見

皇上體道愈勤訓行愈廣以作君兼作師之統卽成物完成己之功【臣】等學術迂疎見聞淺陋測蠡窺管勉思發明先聖之傳訂異參同惟是竊取諸儒之義庶借槧鉛之役少抒獻納之忱謹效編摩復加刪潤彚梓成帙裝潢進

呈惟我

皇上時置座隅恆資省覽存之精一以執厥中敷之蕩平以建有極監無逸之義而廸哲以知依誦立政之篇而用人皆常吉將見已治益臻於治已安益進於安奠萬年垂裕之基被四表光華之烈【臣】等不勝區區之願謹具題恭

進以

聞

︵字位過密無法顯示︶【臣】庫勒納︵字位過密無法顯示︶【臣】葉方藹日講官起居注翰林院侍讀學士加二級【臣】蔣道日講官起居注翰林院侍讀學士食正四品俸【臣】張英經筵日講官起居注翰林院侍讀學士奉政大夫【臣】牛鈕日講官起居注翰林院侍讀學士奉政大夫【臣】常書日講官起居注翰林院侍講學士食正四品俸【臣】崔蔚林日講官起居注翰林院侍講學士奉政大夫【臣】嚴我斯日講官起居注翰林院侍講學士【臣】朱馬泰

康熙十九年四月十三日具

題本月二十日奉

防尙書紀載帝王道法闗切至理朕畱心研究期於貫通講幄諸臣講解明晰深於典學有禆這所奏知道了著刋刻頒行該衙門知道

總裁官

︵字位過密無法顯示︶【臣】庫勒納

︵字位過密無法顯示︶【臣】葉方藹

分撰官

通議大夫日講官起居注詹事府詹事【臣】格爾古徳日講官起居注詹事府詹事兼翰林院侍讀學士加一級【臣】沈荃日講官起居注翰林院侍讀學士加二級【臣】蔣道曰講官起居注翰林院侍讀學士食四品俸【臣】張英經筵日講官起居注翰林院侍讀學士奉政大夫【臣】牛鈕日講官起居注翰林院侍讀學士奉政大夫【臣】常書日講官起居注翰林院侍講學士食正四品俸【臣】崔蔚林日講官起居注翰林院侍講學士奉政大夫【臣】嚴我斯日講官起居注翰林院侍講學士【臣】朱馬泰日講官起居注左春坊左庶子兼翰林院侍讀【臣】張玉書日講官起居注翰林院侍讀【臣】阿哈達

日講官起居注翰林院侍講【臣】董訥

日講官起居注翰林院侍講【臣】王鴻緒

校閱官

翰林院侍讀學士加二級通議大夫【臣】傅臘塔翰林院侍講學士加一級【臣】多奇

翰

林

院

侍

讀【臣】朱典翰林院侍讀加二級奉政大夫【臣】阿山翰林院侍講奉政大夫【臣】鄔黒

左春坊左諭徳兼翰林院修撰【臣】祖文謨右春坊右諭徳兼翰林院修撰【臣】孟亮揆左春坊左贊善兼翰林院檢討【臣】陳論翰林院編修加一級儒林郎【臣】顧汧

翰林院檢討加一級文林郎【臣】沈上墉

翰林院檢討加一級文林郎【臣】王尹方

翰

林

院

編

修【臣】彭防淇翰

林

院

編

修【臣】髙裔

收掌官

翰林院典簿加一級文林郎【臣】明輔

翰

林

院

典

簿【臣】穆惟幹翰林院孔目加一級文林郎【臣】圖克善

翰

林

院

孔

目【臣】杜登春翰林

院筆

帖式【臣】哈桑阿

翰林

院筆

帖式【臣】薩克薩裏

翻譯官

翰林院待詔加一級登仕郎【臣】惇代

翰林院七品筆帖式加一級承徳郎【臣】邵麟翰林院七品筆帖式加一級承徳郎【臣】傅珅翰林院七品筆帖式加一級承徳郎【臣】宜爾彩翰林

院七

品筆

帖式【臣】喀拜翰林院八品筆帖式加一級承徳郎【臣】剛五達翰林院八品筆帖式加一級文林郎【臣】郭瑮翰林院八品筆帖式加一級文林郎【臣】常綬翰林院八品筆帖式加一級文林郎【臣】石殿桂翰林

院八

品筆

帖式臣查哈喇翰林

院八

品筆

帖式【臣】阿哈達翰林

院八

品筆

帖式【臣】黑色翰

林院

筆

帖

式【臣】邁蜜大翰

林院

筆

帖

式【臣】張仲智翰

林院

筆

帖

式【臣】藺起元翰

林院

筆

帖

式【臣】潘世勲翰

林院

筆

帖

式【臣】於有慶

滿文謄錄官

翰林院八品筆帖式加一級文林郎【臣】安著翰林院八品筆帖式加一級文林郎【臣】圖禮翰林院八品筆帖式加一級文林郎【臣】滿都翰林

院八

品筆

帖式【臣】常保翰林

院八

品筆

帖式【臣】塔哈納翰林

院八

品筆

帖式【臣】宋颺翰林

院

筆

帖

式【臣】蘇通保

欽定四庫全書

經部二

日講書經解義

書類

提要

【臣】等謹按

日講書經解義十三卷康熈中總裁【臣】庫勒納葉方

藹等奉

勑彚集

經筵講義編次成書始事於康熈十七年春告成

於十九年夏

禦制序文頒行仰惟我

聖祖仁皇帝

契精一之傳

敷蕩平之極於二帝三王之道集其大成猶命儒臣排日進講凡精微之奧諸臣所不能盡窺者天語諄詳親爲闡繹日積嵗稡以成此書其於漢唐以後諸儒之說掇其菁華亦若涓塵之益海

嶽焉洵乎

君師統一萬古爲昭矣乾隆四十年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

日講書經解義卷一

虞書

虞是帝舜有天下之號書共五篇堯典紀唐堯之事亦謂之虞書者書本虞史所作以臣述君也蓋堯舜授受一道紀堯不言唐紀禹不言夏而總曰虞書者以見舜之上承於堯而下授於禹也

堯典

洪荒之世簡朴未備堯以聖神文武之徳爲開天立極之君因時致治著見功迹可爲後世常法故以典名之實萬古君道之標凖也

曰若稽古帝堯曰放勲欽明文思安安允恭克讓光被四表格於上下

此一節書是史臣首贊帝堯徳業之盛也曰若是發語之辭稽猶考也放至也勲功業欽心之敬明心之通經緯燦然謂之文哲謀獨運謂之思允信也克能

也光徳之顯被及也四表猶言四方格極其所至也上下卽天地也史臣稽考古之帝堯功業廣大無所不至故謂之放勲然而功本於徳堯之徳欽敬無有慢忽通明無不照灼文章著見思慮深逺此四者皆出於自然安而又安無所勉彊其徳之出於性也如此所以恭以持己毫無虛假信乎恭也讓以接物毫無矯飾自能讓也其徳之著於行也又如此有此盛徳發爲光輝凡東西南北無有不及上天下地無有不到無處非勲正無處非徳耳蓋洪荒以來伏羲神農黃帝諸大聖人皆功在天下萬世然功徳極盛莫過於堯究之帝堯之功本於徳帝堯之徳主於敬史臣首以欽之一字爲言實千古帝王心法之要孔子刪書斷自唐虞其以此也與

克明俊徳以親九族九族旣睦平章百姓百姓昭明協和萬邦黎民於變時雍

此一節書見放勲之實也俊徳大徳也九族髙祖以下九世之親睦者交相和也平均也章明也協解作合於嘆美辭變化而爲善時猶言是雍和也史臣謂夫徳性在人萬理咸備本自峻大但爲物欲所蔽則狹隘而不惟堯能明其大徳純乎天理湛然無累大徳旣明則身無不修而萬化之本立矣由是推此徳以親愛九族九族皆知恩義和睦而無乖戻是勲放於家矣百姓气稟不齊均以此徳章之畿內百姓皆感動興起昭然各明其固有之徳是勲放於國矣萬邦風气不一總以此徳和之黎民美哉變惡爲善熈皥成俗是勲放於天下矣所謂放勲之實如此蓋有此徳之全體卽有此徳之大用一人修身於上而齊治均平遂可還至立效舉萬類紛紜無不盡在春風和气之中勲業爛然夐絕百代非甚盛徳孰能當此者乎

乃命羲和欽若昊天歷象日月星辰敬授人時

此一節書是史臣記堯功徳之後因敍堯之政事而首言命官造歷也羲和掌天文之官若順也昊言其廣大歷者紀數之書象者觀天之器帝堯以事之最大最先莫過治歷明時乃總命羲氏和氏二人以爲日月星辰運於昊天有常數麗於昊天有定象汝等須加意敬謹順其自然之理不可妄意穿鑿凡遲速順逆書以記之而布算以總其實積分以歸其餘躔度次捨器以象之而設璣以載其政置管以窺其行如是則紀數有書觀天有器而人時定矣又必愼重其事頒之有司布之百姓使知因天時之早晚爲人事之先後誠以授時爲民事之所闗不可忽也蓋聖人事天治民不出欽敬之心而已敬天之心嚴於歷象勤民之心嚴於授時聖人於事何往不敬而況於事天治民之大者乎故曰帝王以敬爲修身出治之本

分命羲仲宅嵎夷曰暘谷寅賓出日平秩東作日中星鳥以殷仲春厥民析鳥獸孳尾

此下四節言歷旣成而又分職以考驗之此節是命春官也宅卽居嵎夷東表之地在今山東登州府暘谷所居官次之名寅賓敬以迎之如賓也平均平秩次序也東作春作也日中者春分晝夜適中星鳥者南方朱雀七宿殷中也析散處也孳物之生尾物之交也春當發生宜布四方之春令帝堯分命羲仲掌之測候之所在嵎夷東表之地其官次之名稱爲暘谷羲仲居此果何事哉一春之節气早晚日星民物歷已載矣於春分之旦初出之日必致敬以迎之如見賓而不敢忽察所出之景果見於卯位出於卯時否也凡春月嵗功方興所當作起之事必均平周徧序其先後之宜頒之有司考其果與歷合否也又必考之春分晝日之晷度果五十刻於夏永冬短爲適中否考之春分初昬之時果南方朱鳥七宿適當午位否二者相合可見仲春爲陽气之中矣於一春之三月又驗之於民果皆分析散處非復隆寒聚室則气之溫可知又驗之於物果皆乳化交接生育以時非復嚴冬藏蟄則气之和可知仰觀天文俯察民物如是而春歷無差羲仲之職盡矣

申命羲叔宅南交平秩南訛敬致日永星火以正仲夏厥民因鳥獸希革

此一節書是命夏官也申命重命也南交交趾之地南交下當有曰明都三字訛變化之意敬致者敬以伺日景也火大火心星因因春之析而愈散處也希毛疎革毛易也夏當長飬宜布四方之夏令帝堯重命羲叔掌之使居南方交趾之地官次之名稱爲明都羲叔居此果何事哉一夏之節气早晚日星民物歷巳載矣當夏月時物長盛所當變化之事必均平周徧次其先後之宜頒之有司考其果與歷合否也又考之於夏至之日中立土圭之法伺日行之中天而察其晷景之長短又考之於夏至晝日之晷度果六十刻爲最長否考之於夏至初昬之時果大火心宿見於正南否二者相合可見仲夏得正陽之气矣於一夏之中又驗之於民因其析而又析气之愈溫可知驗之於物毛漸希而革易气之愈熱可知如是而夏曆無差羲叔之職盡矣

分命和仲宅西曰昧谷寅餞納日平秩西成宵中星虛以殷仲秋厥民夷鳥獸毛毨

此一節書是命秋官也寅餞敬以送之也納者日將入也西成秋成也宵中者秋分晝夜適中虛北方虛星夷人气舒平也毛毨毛更生而鮮潤也秋當成實宜布四方之秋令帝堯分命和仲掌之測候之所在西極之地官次之名稱爲昧谷和仲居此果何事哉一秋之節气早晚日星民物歷巳載矣於春分之暮將入之日必致敬而送之如祖餞而不敢忽察其所入之景果於酉位酉時否也凡秋月物成之候所當成就之事必均平周徧次其先後之宜布之有司考其果與歷合否也又考之於秋分夜間之晷度果五十刻於夏永冬短爲適中否考之秋分初昬之時果虛星適當午位否二者相合可見仲秋爲陰气之中矣於一秋之間又驗之於民果暑退而人气和平驗之於物果毛落而潤澤鮮好如是而秋歷無差和仲之職盡矣

申命和叔宅朔方曰幽都平在朔易日短星昴以正仲冬厥民隩鳥獸氄毛

此一節書是命冬官也朔方卽北方在察也朔易冬月所攺易之事昴西方昴宿隩室內深奧之處氄毛毳細而溫也冬爲閉藏宜布四方之冬令帝堯申命和叔掌之使居北方之地其官次之名稱爲幽都和叔居此果何事哉一冬之節气早晚日星民物歷已載矣當冬月嵗功已畢所當變舊爲新之事必均平周徧審察其先後之宜頒之有司考其果與歷合否也又考之於冬至晝間之晷度果四十刻爲最短否考之於冬至初昬之星果昴宿見於正南否二者相合可見仲冬得正陰之气矣於一冬之間又驗之於民果气寒而羣居室內又驗之於物果生耎毳細毛而有以自溫如是而冬歷無差和叔之職盡矣蓋堯旣總命羲和造歷制器而又分職申布使之隨時考驗其要在測日景度日晷驗中星定二分二至之气以正四時之序故先天而天不違後天而奉天時敬天之心一勤民之心也

帝曰咨汝羲曁和期三百有六旬有六日以閏月定四時成嵗允釐百工庶績咸熙

此一節書是言置閏爲作歷之要也咨嘆而告之之辭釐治也百工卽百官庶績眾功也熙廣也帝堯旣命羲和造歷分方考驗又告之曰嗟汝羲氏和氏旣受命作歷當知置閏之法毎嵗十二月每月三十日三百六十者一嵗之常數也使六旬之外無餘日三十之月無大小何須置閏但周天三百六十五度四分度之一天道左旋日月亦左旋天行健日繞地一周而過一度日之行亦繞地一周而不及天一度積三百六十有六日而日與天復於初起之度相值時序節候方爲一周所謂期也以期之數合於嵗則天日之會其气常盈而多五日有奇矣月之行一日常不及天十三度有奇積二十九日有奇而日與月復於初起之度相值一嵗之間月與日十二會而必有六月之小盡以嵗之數合於期則日月之會其朔常虛而少五日有奇矣合气盈朔虛每嵗常余出十日有奇若不置閏則嵗之那移久而愈差矣所以將此餘日置爲閏月三嵗一閏五嵗再閏十有九嵗七閏盈者分爲餘數而不使過虛者記爲實數而不使不及气數分齊然後四時不差而嵗功得成造歷旣成頒行天下以此信治百官使有所遵守凡作訛成易以至慶賞刑威莫不以時舉行而眾功自能熙廣豈非置閏之爲要哉蓋作歷之法旣考分至之一定又齊時月之參差時定嵗成則節候不爽寒暑無易百官萬民咸知因時趨事政令畢舉而治道備矣故唐虞之人治皆天治也

帝曰疇咨若時登庸放齊曰子朱啟明帝曰吁嚚訟可乎

此一節書是求總治之職也疇解作誰訪問曰咨任用曰庸放齊臣名朱丹朱堯之嗣子啟明開明也吁嘆其不然也言不忠信曰嚚爭辯曰訟帝堯問羣臣曰今日者風气漸開人文已著裁成輔相當盡其道經綸調燮務得其人誰能爲我訪求順時爲治之人進而用之以任斯職也放齊對曰帝之嗣子丹朱心性開通明哲可以登用堯嘆其不然曰吁丹朱爲人口不道忠信之言又好與人爭辯曲直有開明之才用之於不善若人而使之秉掌國鈞方將作聰明以亂舊章豈可登用乎蓋帝王出治知人爲要論道經邦之任必賴厚重端凝之品非區區便給所能勝者故辯言亂政盛世之所深戒也

帝曰疇咨若予采驩兜曰都共工方鳩僝功帝曰吁靜言庸違象恭滔天

此一節書是求分治之職也采卽事也都美而嘆之也驩兜臣名共工官名鳩者積累之意僝者宣揚之意象貎也帝堯又問羣臣曰禮樂政刑工虞教飬皆人君代天理物之事然畏事則弛喜事則擾誰爲我訪求順成事務之人進而用之以任斯職也驩兜欲舉其人先嘆其美曰都今官居共工者精明彊幹且方興未艾聚集事務著見其功若采所優爲也堯嘆其不然曰吁共工爲人無事之時靜𨿽能言有事之際用則違背無實用也貌𨿽恭敬心實傲很滔天浩瀚無實心也以之任事安能有實績乎夫放齊驩兜之舉何異後世姦邪小人互相汲引者惟堯知人之明如日中天萬象畢照片言之發洞中隠防不但觀之形迹而直見其心術此其所以爲大聖與

帝曰咨四嶽湯湯洪水方割蕩蕩懷山襄陵浩浩滔天下民其咨有能俾乂僉曰於鯀哉帝曰吁咈哉方命圮族嶽曰異哉試可乃已帝曰往欽哉九載績用弗成此一節書是求治水之職也四嶽一人而總四嶽之事者割猶言害也包其外曰懷駕其上曰襄俾使之也乂治也僉眾也圯族傷害儔類也異哉彊舉之辭帝堯訪問四嶽大臣曰方今天下湯湯洪水流爲民害蕩蕩然汗漫無際懷髙山而包其四靣襄大陵而駕出其上浩浩然泛濫不止勢若漫天下民不得安居粒食皆困苦嗟怨汝諸臣中有能順水之性除民之患者我將任以治水之職四嶽與諸侯在朝者同辭嘆美曰當今之時能治水者其惟鯀哉堯乃嘆息而甚不然其言曰鯀之爲人悻悻自用上逆君命而不行下敗族類而不和旣拂人性必不能順水性以治之也四嶽又彊舉之曰異哉廷臣未能如鯀之才不若姑試用之取其可以治水而已帝不得已而戒之曰汝往治水其敬之哉旣而鯀不用命九嵗考績卒無成效帝堯之言驗矣蓋天爲天下而生聖人聖人爲天下而求賢才堯知鯀之不可用者知人之智知其不可而姑試用之者憂民之仁也

帝曰咨四嶽朕在位七十載汝能庸命巽朕位嶽曰否徳忝帝位曰明明揚側陋師錫帝曰有鰥在下曰虞舜帝曰兪予聞如何嶽曰瞽子父頑母嚚象傲克諧以孝烝烝乂不格姦帝曰我其試哉女於時觀厥刑於二女釐降二女於潙汭嬪於虞帝曰欽哉

此一節書是帝堯爲天下得人也巽卽遜明明上明言明顯之下明言在顯位者揚薦舉也側陋是防賤者師錫猶言眾與也兪應許之辭女以女妻之刑法則也釐治裝也降下嫁也潙水名在今山西蒲州水之北曰汭嬪爲婦也二女娥皇女英也虞舜氏也帝堯欲以天下與賢而未得其人乃訪問於四嶽曰朕在帝位已七十載倦於勤勞汝能用我典禮命討之命朕將讓之以位四嶽對曰天位至重惟有徳者乃能當之臣無徳不敢忝辱帝位帝曰有徳之人不拘貴賤如已居顯位者固當明顯之卽有徳在側陋防賤者亦當薦揚之於是眾臣同辭對曰有鰥夫居處下位曰虞舜者徳可以堪此帝卽應而然之曰予嘗聞其人但不知其實徳何如四嶽獨對曰虞舜是瞽者之子其父則心非徳義而頑繼母則言不忠信而嚚繼母所生之弟名象又傲慢不恭此天倫之變人所難堪者舜卻能諧和之以孝道供人子之職以事其親體父母之心以及其弟負罪引慝至誠感動使之進進以善自治父母漸化而爲慈傲弟漸化而爲友不至於大爲姦惡非盛徳其孰能之堯曰我旣聞其名尙試之以實嫁女與舜觀其儀刑二女何如蓋人之常情或勉彊於父母兄弟之間而不能掩飾於夫婦隠防之際若能正始有道則舜徳益徴而四嶽之所薦爲不虛矣於是治裝下嫁二女於潙水之北使爲舜婦於虞氏之家堯又訓戒二女曰欽哉當兢業以執婦道以天子之女下嫁匹夫驕慢易生故也粵稽帝堯爲五帝之盛堯典爲百篇之首篇中所載不過三大節先之以修齊治平繼之以治歷明時終之以知人舉賢節目有三而綱領總歸一欽誠以欽者一心之主宰而萬事之根本見於修齊治平者此敬見於治歷明時者此敬見於知人舉賢而不溺於親愛不遺於疎賤者亦此敬後之人主欲法堯者其亦敬以作所而巳

舜典

帝舜紹堯致治歷試諸艱躬膺歷數攝政以前考言詢事所以見臣道之勞卽位以後分職命官所以見君道之逸君臣之常法備於此書故曰舜典

曰若稽古帝舜曰重華協於帝濬哲文明溫恭允塞徳升聞乃命以位

此記舜徳之盛以見升聞之所自也華光華也協合也帝指堯也深沈莫測曰濬神智通防曰哲文者條理秩然之謂明者虛靈無蔽之謂溫和粹也塞篤實也幽深之徳曰元徳史臣稽考古之帝舜曰堯徳顯著旣有光華舜徳又有光華與堯脗合其徳何如凡人智者或失之淺露明者或過於伺察惟舜之智深潛不露而沈幾先物舜之明經緯內含而虛靈不昧與堯之欽明文思安安無異常人恭以持己者或過於嚴峻實以待人者或出於矯飾惟舜之恭則和粹可親而著肅雍之度舜之塞則表裏如一而昭篤實之容與堯之允恭克讓無異有此四者幽深之徳自畎畝而令聞上逹堯乃命以司徒百揆四嶽之位歷試諸艱以驗其徳也蓋書首堯舜二典猶易首乾坤二卦天地之道備於乾坤君臣之道備於唐虞帝舜紹堯立極君臨天下皆由盛徳大業與堯相符故能後先嫓美炳耀千古也與

愼徽五典五典克從納於百揆百揆時敍賓於四門四門穆穆納於大麓烈風雷雨弗迷

此一節書見帝舜歷試諸艱功用神速也愼敬也徽美也五典卽父子君臣夫婦長幼朋友五常之道從順也百揆官名取揆度庶務之義時敍以時秩序也四門四方諸侯來朝之門穆穆和順之意麓山足也堯將禪位於舜先試之事以觀其徳初命爲司徒之官職掌五常之教舜則小心敬畏以美人倫由是百姓親五品遜人人無不順從其徳足以惇典庸禮可知進命爲百揆之官統領庶務舜則以時整理由是禮樂政刑工虞水火事事無不修舉其徳足以統理萬幾可知又命兼四嶽之官賓接四方來朝之諸侯舜則以禮感化由是四方諸侯有來雍雍至止肅肅無不和順恭敬其徳足以儀刑百辟可知當洪水爲災堯又命舜入山林相視原隰適遇烈風雷雨變出非常舜則神明泰定度量絕人初不驚懼迷惑其徳足以當大任而不懾可知蓋聖人徳盛化神無往不宜及人而人化之感天而天相之功用神速至誠不貳眞與堯之峻徳光昭萬世也與

帝曰格汝舜詢事考言乃言底可績三載汝陟帝位舜讓於徳弗嗣

此一節書是舜徳旣驗而命以攝位也格來也咨謀曰詢乃解作汝底猶致也陟升也帝堯試舜之後乃呼而命之曰來汝舜當汝前日進用之初我常詢汝以所行之事而考其所奏之言凡所以敷典揆政親侯汝固歷歷有以陳之我矣歷三載之久五典從百揆敍四門穆見汝之言皆致可有功隨用隨效言行相符初終不渝觀其事業則素蘊可知汝之徳眞足以付托天下其代我升陟帝位可乎舜猶讓於有徳之人不敢承嗣誠不以天下爲樂而以天下爲憂也蓋敷言試功乃唐虞觀人之成法堯賢舜曰乃言底可績舜賢禹曰成允成功其義一也故課功核實爲國家用人之要

正月上日受終於文祖

此一節書是記舜之受攝也上日朔也文祖堯之始祖舜旣不嗣帝位而堯之命終不可辭於是但受攝位之命權管國事乃以正月朔日受堯終帝位之事於文祖之廟以攝位告也蓋天位至重正始之際尢當致謹觀舜受堯之終而必告於文祖所以明得統之正且以見古帝王遺大投艱實有敬畏不遑之意也

在璿璣玉衡以齊七政

此一節書是政先觀象也在察也璿美珠也璣觀天之器衡卽璣中之管齊考驗也七政謂日月五星七者運行於天隨時布令猶人君之有政也故曰七政歷象之職羲和世掌舜之去堯已久能必其在器者果與天準哉故當攝位之初未遑他務首先整理觀天之器美珠飾璣東西轉運所以象天而載日月五星之躔度者以玉爲管橫而設之所以窺璣而齊日月五星之運行者在器有隱見完否之而在天亦有轉移進退之差舜則精以察之由衡以窺璣由璣以審象卽在器之七政以齊在天之七政使或遲或速或順或逆之數無不與天脗合也蓋天運難見審諸器而可求法制易湮驗諸天而益合一推步之間而天時以定歷法以審此固體帝堯欽若昊天之心爲敬授人時之地也

肆類於上帝禋於六宗望於山川徧於羣神

此一節書是祀羣神也肆解作遂類禋望皆祭名類比類也郊天有常禮仿其禮以行故曰類也精誠以享曰禋宗尊也四時寒暑日月星辰水旱皆所當尊故曰六宗也遙祭曰望徧周徧也舜受終觀象之後卽大舉祀典以告攝位上帝乃天神之至尊者正月非郊祀之時其禮與郊祀同勿敢略也四時日月星辰寒暑水旱乃神之麗於天者亦必精意以享之推敬天之心以及在天之神而告攝之意仰焉有以達於天矣山川在地之只不能親至其地則隨其方向遙望而祭丘陵墳衍古昔聖賢乃羣神之麗於地者亦必周徧祭告推敬地之心以及在地之神而告攝之意俯焉有以達於地矣蓋天子受命於天爲天地百神之主惟祀典備舉馨香上逹則天神格地只享孰非誠敬一念之所感哉

輯五瑞旣月乃日覲四嶽羣牧班瑞於羣後

此一節書是覲諸侯也輯斂也五瑞卽五等諸侯所執之圭璧也旣盡也四嶽四方諸侯羣牧九州牧伯班賜也羣後卽嶽牧也舜旣攝位不可不與天下正始於是正月之內先徵召公侯伯子男五等諸侯令其各執符瑞來朝蓋諸侯始封天子授之圭璧以爲瑞信至朝見之時乃合符於天子而驗其眞僞也至正月盡閒則四嶽羣牧逺近不同先後而至舜則日日見之禮意旣得曲盡詢察又得周詳旣見之後眞知非僞然後仍舊班還其瑞使知封爵之等昔固受之於堯而統攝之權今固歸之於舜與天下正始以示更新也蓋天子爲百辟之主必大權操之自上而後禮樂政刑歸於一尊爵賞予奪定於一統此聖人臨禦天下之要道也

嵗二月東巡守至於岱宗柴望秩於山川肆覲東後五玉三帛二生一死贄協時月正日同律度量衡修五禮如五器卒乃復五月南巡守至於南嶽如岱禮八月西巡守至於西嶽如初十有一月朔巡守至於北嶽如西禮歸格於藝祖用特

此一節書是巡守方嶽也東嶽泰山曰岱宗在今山東濟南府泰安州燔柴以祀天曰柴秩者具牲幣祝號之次第東後卽東方諸侯五玉卽所謂五瑞三帛諸侯世子以下所執之幣帛有纁元黃三者之別二生卿執羔大夫執鴈也一死士所執之雉也南嶽衡山在今湖廣衡州府西嶽華山在今陜西西安府華陰縣北嶽恆山在今山西渾源州藝祖卽文祖特特牲也一牛曰特舜當巡守之年遂舉行巡守之禮二月先往東方至於東嶽泰山禮先告至則燔柴以祀天望秩以祀名山大川次重覲臣遂接見東方諸侯凡來朝者皆執五玉三帛二生一死以爲贄見之儀祀覲旣舉大政斯行時月日正朔之所自出則先協四時先後與月之大小使寒暑晦朔不差而日固時月所由成者又從而正之使永短甲乙不異朝廷所頒也律度量衡制度之所自始則先同陰陽十二律使髙下淸濁皆有準則而度量衡又受法於律者凡丈尺之長短斗斛之大小權衡之輕重亦從而同之不異朝廷所制也吉禮以事神凶禮以致哀軍禮以平邦國賓禮以親邦國嘉禮以親萬民五禮自有隆殺修之使親疎厚薄不失其宜也簠簋用之於吉衰絰用之於凶干戈爲軍器旌節爲賓器章甫爲嘉器五器各有規制如之使尊卑上下不違其度也數事皆畢則轉而南行五月南巡守至於南嶽衡山凡舉祀禮覲諸侯一正朔考制度同風俗一禮器一如岱宗之禮八月西巡守至於西嶽華山一如初時之禮十一月北巡守至於北嶽恆山一如西方之禮巡守旣畢乃歸京師至於藝祖之廟用特牛以祭復命所尊因以告成也蓋正朔之建法度之詳與夫風俗之好尙禮器之等級皆出自天朝而班諸侯國者苟不時巡而考驗之則積久生玩易至廢弛故巡守者所以維持封建之深意然一嵗歷巡四嶽而國不費民不勞者從衞少而徵求寡也

五載一巡守羣後四朝敷奏以言明試以功車服以庸此一節書是定朝巡之期而詳述職之事也敷陳也試考驗也車路車服章服庸有功於民也舜旣舉行朝覲巡守之禮遂立爲定制每五年內天子巡守以一嵗之四仲徧天下之四方諸侯朝見以四年之定期配四方之定所不疏不數所以逹上下之情通往來之禮也當諸侯來朝之時各陳爲治之說奏聞於上言之善者猶恐所行未必盡符將治國之功績又從而明白考驗之若果能修舉職業有功於民則賜路車以安其體章服以華其躬旌異之典行使善者愈勸而不善者知勉也蓋天子之與諸侯乃共理天下者不巡守則主徳無由下究不朝覲則民情無由上逹古之君臣上下交而情志孚勸賞行而功能效誠可爲萬世法也

肇十有二州封十有二山濬川

此一節書是舜經理天下之政也肇始也封表也濬開導也冀兗靑徐荊揚豫梁雍九州之制自昔已然至舜攝位以冀靑幅隕遼濶始分冀東恆山之地爲並州東北醫無閭之地爲幽州靑之東北遼東等處爲營州九州𨿽無攺於昔而三州實創辟於今以新分合於故土故曰肇十有二州九山之奠在昔已定舜以爲冀靑旣分州鎭當識於是封恆山以主幷州醫無閭以主幽州營丘以主營州九山仍乎其故而三山又因以更新以新封合於舊識故曰封十有二山九川滌源水患已平舜又以爲濬導之功不可不繼於是或疏其源或濬其流川無大小皆深通之使無壅決水患永寧故曰濬川蓋肇州所以廣徳化封山所以愼封疆濬川所以防民患此皆經理之大者也

象以典刑流宥五刑鞭作官刑撲作教刑金作贖刑眚災肆赦怙終賊刑欽哉欽哉惟刑之卹哉

此一節書是舜維持天下之法也象如天之垂象以示人典常也遷徙逺方曰流宥寛也無心之過誤謂之眚不幸而獲過謂之災肆釋也怙倚恃也終再犯也賊殺也卹憫惻之意舜攝位時設爲墨劓剕宮大辟五等之常刑以明示天下如日月星辰天之垂象使人曉然共知所以待夫罪之重者然𨿽入五刑而情猶可疑法猶可議則發遣逺方以寛宥之此重中之輕五刑之外有鞭刑用之官府有撲刑施之學校所以待夫罪之輕者然入是刑而情猶可矜法猶可恕則又許出金以贖之此輕中之輕所謂法之經也若入於五刑鞭撲之中或眚而過誤災而不幸此情輕可矜者則不待流宥金贖而直赦之或借寵而有恃不悛而再犯此情重可惡者則不許流宥金贖而刑殺之所謂法之權也因罪重輕立於常法之中因情取舎通於常法之外聖人之制刑如此然其心果何心哉蓋其錯綜斟酌敬之又敬𨿽經權並行而不敢遂以爲當罪慘舒並用而不敢自以爲得情戚戚然惟以刑爲民命之所闗而無所不致其憂也蓋死者不可復生斷者不可復續稍失其平所闗匪細虞帝用威之中而益見其仁恩之至故好生之心千載而下如或見之

流共工於幽洲放驩兜於崇山竄三苗於三危殛鯀於羽山四罪而天下咸服

此一節書是記舜用刑之當也流發遣也幽洲北裔之地洲水中可居者放安置也崇山南裔之山在今湖廣澧州竄驅逐也三苗南蠻之君三危西裔之地在今陜西肅州衞西八百里沙州之地殛拘囚也羽山東裔之山在今海州贛楡縣共工靜言庸違得罪於已故流遣於北邊幽洲驩兜同惡相濟得罪於人故放置於南邊崇山三苗負固不服得罪朝廷故竄逐於西裔三危鯀治水無功得罪萬民故殛困於東裔羽山此四人是人心所共惡者舜各因其罪而罪之罪有大小是以法有輕重天下之人皆以爲當而無不心服也蓋聖人心本無怒以天下之怒爲怒正天下之法義也除天下之害仁也仁至義盡益可以見虞帝欽卹之實矣

二十有八載帝乃殂落百姓如喪考妣三載四海遏密八音月正元日舜格於文祖

此一節書記堯終而舜始也殂落崩也遏絕也密靜也八音金石絲竹匏土革木之音月正正月也元日朔日格至也舜攝位二十八年堯乃殂落畿內之民哀痛深切如喪父母至於三年之久四海之民亦皆不忍作樂絕靜八音帝堯徳澤深逺所以人心思慕如此之甚堯崩之後舜以除喪之明年正月朔日復至文祖之廟始告卽位與天下更始重其事也以堯之徳啟舜於前以舜之徳紹堯於後一以見帝堯之正其終一以見帝舜之正其始

詢於四嶽辟四門明四目達四聰

此一節書是圖治於四嶽也舜旣告廟卽位先召四嶽大臣訪問治道以爲天下賢才或隱於山林或居於下位朝廷未必盡知汝四嶽乃賢才進退之所闗必總率羣臣大開四方登進之門使有徳者畢進有能者咸事焉天下民情或暑雨祁寒或流離困苦人主無由盡知汝四嶽乃民情通塞之所系必總率羣臣明四方之目使民之利病無不見達四方之聰使民之休戚無不聞焉蓋人君圖治之要莫如用賢理民二端以天下爲一家而賢路無不廣以天下爲一身而民隱無不達然非虛心諮訪多方采納則廉逺堂髙安能盡天下之事而周知乎故好問好察爲大知之本

咨十有二牧曰食哉惟時柔逺能邇惇徳允元而難任人蠻夷率服

此一節書是咨治於州牧也牧養民之官寛以撫之曰柔馴而習之曰能惇親厚也允信任也徳有徳之人元仁厚之人難拒絕也任人包藏凶惡之人舜訪四嶽之後復呼十二州牧民之官而告之曰爾等爲養民之官食爲民天莫先足食然必使三時不害而人得盡力南畝倉廩不匱民食旣足教化可興逺方之民則當寛以撫之使樂歸徳化近處之民則當馴而習之使服行禮教素行有徳者則尊位重祿以厚之素性仁厚者則推心委任以信之至於包藏凶惡之壬人則拒絕以難之使不得儌幸進用以貽害百姓如是則不特中國之人時雍丕變卽蠻夷外國慕生養安全之樂仰仁人君子之化亦皆相率而服從矣蓋重民食一遐邇親君子逺小人則內治舉而外夷服國家久安長治之道莫逾於斯

舜曰咨四嶽有能奮庸熙帝之載使宅百揆亮采惠疇僉曰伯禹作司空帝曰兪咨禹汝平水土惟時懋哉禹拜稽首讓於稷契曁臯陶帝曰兪汝往哉

此一節書是求總治之人也奮起也熙廣也載卽事亮明也惠順也類曰疇眾曰僉懋勉也舜以相臣居百僚之首非才全徳備難堪此任故咨訪四嶽曰今之天下乃帝堯之天下今之事功卽帝堯之事功汝廷臣有能奮起事功以恢廣大帝堯之事者吾將使之居百揆之任以明亮禮樂刑政工虞教養庶事因以順成庻類使天地民物各得其宜各遂其性則帝載無不興矣如此重任何人可以當之四嶽與朝臣同辭對曰伯禹見作司空可居此任帝素知禹賢卽以羣臣之舉爲然而咨以命禹曰汝仍爲司空以平水土惟是百揆之職兼而行之當勉勵不怠以成熙載之功可也禹拜稽首不敢自任讓於稷契曁臯陶言三人才徳可居是職帝舜以三人固賢而禹功冠羣臣尢宜首用故但然其舉而不聼其讓曰百揆重任非汝不可汝其往就職事哉蓋天下之治非憂患禍亂之足虞而養安無事之可畏必君相常存奮起之心而後治道乃有日新之象帝舜紹堯卽位世當極治而猶虛懷咨詢求賢若渴者誠以保邦制治首在擇相也

帝曰棄黎民阻饑汝后稷播時百谷

此一節書是申命棄終飬民之職也棄后稷之名阻困厄也後君也封於邰爲君而居稷官故謂之後稷播布種也帝曰洪水初平之後地利未能盡興黎民容有困阨於饑餓者今命汝仍爲后稷之官任養民之職當教民因天時之早晚審地勢之燥濕以播種此百谷使人人無阻饑之患以終司農之職可也當時艱食已奏烝民乃粒而舜猶視民如傷殷殷誥誡者聖人愛民之心至無已也

帝曰契百姓不親五品不遜汝作司徙敬敷五教在寛此一節書是又申命契終教民之職也五品五倫之名位等級也遜順也司徙掌教化之官敷宣布也五教卽五品之教寛從容不廹之意帝曰契平成甫奏教化未洽百姓容有恩義乖離不相親睦以致五倫之品節亦多不相遜順今命汝仍爲司徒之官任教民之職必加意敬謹以宣布五品之教使人知所遵守不可少有怠忽又必寛裕不廹徐俟民之自化以復其天性之良則親遜成風矣蓋敷教之道必主於敬而尢在於寛敬則不慢寛則易從二者不可偏廢敬以濟寛而寛不失於縱弛寛以濟敬而敬不傷於急廹誠萬世掌教者之所不能易也

帝曰臯陶蠻夷猾夏冦賊姦宄汝作士五刑有服五服三就五流有宅五宅三居惟明克允

此一節書是又申命臯陶終士師之職也猾亂也士士師也掌刑之官服服其罪也宅居也帝曰平成方始豈無蠻夷之人猾亂中國中國之人乘間而爲冦賊姦宄者乎今命汝仍爲士師之官於冦賊姦宄罪之不可宥者則有墨劓剕宮大辟五等之刑以服其罪而服之但有三等之就惟死刑棄之於市宮刑則下蠶室余刑亦就屛處以全其生也於冦賊姦宄情有可矜者則制五等流刑以宅其罪而宅之但爲三等之居大罪居於四裔次則九州之外次則千里之外以差其等也汝當盡心明察當刑而刑不失乎輕重之則當流而流適合乎逺近之宜必如是則能刑當其罪而人無不信服諸夏之人旣已回心向道逺方之人有不望風慕義者乎蓋司刑之官不明不足以盡人心不允不足以當人罪惟明則情僞畢知允則輕重適當易卦言用刑如噬嗑如賁如旅皆取象於離則用刑貴明可知矣明則未有不允服者也

帝曰疇若予工僉曰垂哉帝曰兪咨垂汝共工垂拜稽首讓於殳斨曁伯與帝曰兪往哉汝諧

此一節書是求共工之官也若順也垂臣名共工掌工作之官殳斨伯與三臣名諧和也帝曰制器利用事闗國計誰能爲我順物理之自然以治我百工之事者我將用之羣臣同辭對曰有臣名垂者巧於因物就功可當此任帝卽然其所舉而呼垂而命之曰工必因天時順物宜盡人事技藝有度不作滛巧以蕩上心服器有式不至侵陋以亂朝制汝其爲予總統眾工垂乃下拜稽首舉殳斨及伯與以讓之帝曰三人𨿽賢但總領與專治不同諧和眾職非汝而誰其往就職可也按禹之智行所無事垂之巧善因物理可見唐虞之治不過事事順其自然此古人之制作所以爲不可及也

帝曰疇若予上下艸木鳥獸僉曰益哉帝曰兪咨益汝作朕虞益拜稽首讓於朱虎熊羆帝曰兪往哉汝諧此一節書言舜求掌山澤之官而命之也上山林也下澤藪也益臣名虞掌山澤之官朱虎熊羆四臣名帝曰上山下澤之間各有艸木鳥獸惟取之有時用之有節然後可以長養而不窮汝羣臣誰能爲予順而治之者予將用之羣臣同辭對曰在廷之臣惟伯益可當此任帝又曰汝羣臣所舉誠然嗟伯益汝當作我掌山澤之官伯益聞命下拜稽首推讓於朱虎熊羆四人帝又曰汝益所讓固然然汝其往任此職哉山澤之事汝諧和之可也郅隆之世庶艸蕃廡鳥獸魚鼈咸若亦惟任用得人故耳用人顧不重哉

帝曰咨四嶽有能典朕三禮僉曰伯夷帝曰兪咨伯汝作秩宗夙夜惟寅直哉惟淸伯拜稽首讓於夔龍帝曰兪往欽哉

此一節書言舜求典禮之官而命之也秩宗主秩次百神之官心無私曲曰直淸潔淨也帝曰予咨訪汝四嶽羣臣之中有能爲予掌此祀天神享人鬼祭地只之三禮者予將任而用之四嶽與羣臣同辭對曰在廷之臣惟伯夷可當此任帝又曰汝等所舉誠然嗟伯夷汝當作我秩敍宗廟之官夫事神之本在於一心必須每日之間無論早晚一於敬畏不可少有怠忽使方寸之間常存正直自然心地潔淨而無物欲之污如此方可交於神明而主此三禮之事矣伯夷聞命下拜稽首讓於夔龍二人帝又曰汝所讓固然然典禮重任非汝不足當之汝其往任此官致其欽敬無失寅淸之道哉寅者敬也敬者徳之聚也禮之本也故不敬則禮不行禮不行則政事昬上下亂

帝曰夔命汝典樂教冑子直而溫寛而栗剛而無虐簡而無傲詩言志歌永言聲依永律和聲八音克諧無相奪倫神人以和

此一節書言舜命典樂之官也冑子長子自天子之太子以至公卿大夫之嫡子也和厚曰溫莊敬曰栗永吟詠也聲五聲律十二律倫倫序也帝舜因伯夷讓夔遂呼而命之曰汝虁我今命汝作掌樂之官教訓天子之太子與公卿大夫之嫡子此皆後日有天下國家之責者故不可不豫教之汝當常以樂與彼講習使涵飬其徳性變化其气質如性气直遂者或少和厚教他直而又溫性气寛緩者或少莊敬教他寛而又栗使其無不及也剛勁者易至刻虐教他剛而無虐簡略者易至傲慢教他簡而無傲使其無太過也作樂之道何如蓋樂由人心而生凡人心有所向必發於言而爲詩是詩者言其志者也有詩便有長短節奏可以歌詠是歌者永其言者也旣有歌詠便有髙下淸濁之不同是宮商角徵羽之五聲皆依永而出者也旣有五聲未必能和又必取十二律之管調和之然後髙下淸濁之節成文而不亂是律者和此聲者也聲旣和然後播於金石絲竹匏土革木之間而爲樂則八音皆能諧和而不相侵亂以失其倫序由是薦之郊廟則神無不和奏之朝廷則人無不和蓋以和感和自然之理也以此而教冑子豈有不感化者哉記曰移風易俗莫善於樂然教化之行始自貴近此帝舜諄諄以教冑爲先務與

帝曰龍朕堲讒說殄行震驚朕師命汝作納言夙夜出納朕命惟允

此一節書言舜命納言之官也龍臣名堲疾惡也讒說讒閒之言殄絕也大眾曰師納言官名允當也帝舜因伯夷讓龍遂呼而命之曰汝龍我最疾惡小人造爲讒閒之說顚倒是非變亂賢否旣傷絕善人君子所行之事且傾駭我國中眾人之聽聞其害至大也今命汝作納言之官汝於早夜之間出納我之命令或以我之言語宣布於下必用心審察果無矯僞蔽之私才可傳出如有不當還須執奏或以羣下言語奏聞於我亦必用心審察果無希合巧佞之姦才可奏上如有不當卽須論駁如此則出納之間所言皆合於理矯僞者旣無所托邪僻者亦無由進而防說者不得行矣防佞之徒𨿽盛世不乏然大聖人在上則彼小人自不得肆其姦邪之毒以爲害於眾不然元凱嶽牧鮮不被陷於共驩欲求唐虞之治烏可得哉

帝曰咨汝二十有二人欽哉惟時亮天功

此一節書言舜總告羣臣而勉其盡職也帝舜旣分命羣臣各任其職至此又總告之曰嗟哉汝等四嶽九官十二牧共二十有二人職任𨿽有不同然所理者皆上天之事蓋天生民而以治理托於君君不能獨理而托於臣故庶官之事卽天事也苟一事怠慢一時忽略則天事必致廢缺汝等皆須常操敬謹之心勤修職業使上天之事一一明亮則我代天理物之責庶幾克盡矣汝等可不勉哉唐虞咨儆無不求端於天而天事本人事人心卽天心君臣上下各敬其事卽所以事天也豈僅祝史拜跪之空文而已哉

三載考績三考黜陟幽明庶績咸熙分北三苗

此一節書記舜命官之後立法以維持之而並述其效也考核實也三考九載也罷斥曰黜登用曰陟無功曰幽有功曰明分北猶分背也謂分別其善惡也帝舜命官分治之後卽立考課黜陟之法令百官三年旣滿卽考其有無功績以驗其職事勤惰三年一考六年再考至九年旣滿然後通考其在任事績大行賞罰惰而不能明其功者罷黜之勤而能明其功者升用之三載考績固不失於太寛九載黜陟又不至於太嚴故羣臣各修其業庶功無不熙廣不止此也如三苗乍臣乍叛本有惡而無善今則感慕服從亦得以考其善惡而分別之善者擇而畱之惡者竄而去之無復向日之負固梗化亦因朝廷舉措得宜可以服逺人觀化之心故也近說則逺來內安斯外靖故曰式於政不式於勇式於廊廟之內不式於四境之外

舜生三十徴庸三十在位五十載陟方乃死

此一節書紀帝舜之始終也徴召也陟方升遐也史官於舜典篇末總敍之曰帝舜生三十年堯乃徵召於畎畝之中而登用之後來歷試二年居攝二十八年通共有三十年始卽帝位在帝位又五十年乃升遐而崩計其壽凡一百有十嵗此帝舜之始終也大徳者必得其祿位名壽豈虛語哉

日講書經解義卷一﹤經部﹐書類﹐日講書經解義﹥

欽定四庫全書

日講書經解義卷二

大禹謨

大禹謨者史臣記大禹所陳告於帝舜之謨議也故以大禹謨名篇

曰若稽古大禹曰文命敷於四海祗承於帝

此一節書史臣敍禹陳謨之由也禹功業盛大故稱大禹文命文徳教命也敷布也祗敬也帝指舜而言史臣稽考古時大禹曰禹爲舜臣當治水成功其文徳教命旣已敷布於四海之內於是陳其謨謀議論以敬承於帝舜欲其保治於無窮蓋好問好察兢兢保治者帝舜之心也禹之開陳善道正所以敬承帝舜之美意耳

曰後克艱厥後臣克艱厥臣政乃乂黎民敏徳此一節書記禹祗承於帝之謨也後卽君克能也艱難也乂治也敏速也大禹陳謨曰人君一身總庶政

綂萬民其道最爲難盡人臣受國家委任有輔政長民之責其道亦最爲難盡必須爲君者眞知爲君之難兢兢然務盡爲君之道爲臣者眞知爲臣之難亦兢兢然務盡爲臣之道如此上下交修然後朝廷政事乃得整飭修舉而無壊亂之獘天下人民亦皆從上之令速化於善而不容自己苟爲君與臣者不知其難或徒知其難而不能實盡其難則政事必至於廢弛民心必至於渙散豈能使政乂而民化哉

帝曰兪允若玆嘉言罔攸伏野無遺賢萬咸寧稽於眾捨己從人不虐無告不廢困窮惟帝時克

此一節書記帝舜然禹克艱之謨因推廣之而歸於堯也玆指上文君臣克艱而言攸解作所伏隠伏也眾兼臣民言無告是民之鰥寡獨無處告訴者困窮是士之困苦貧賤窮而未遇者帝指堯也帝舜答禹曰汝謂君臣克艱則政修民化此言誠然爲君臣者信能如此將見聞見博而壅蔽通凡嘉言可以補益者無有隠伏於下矣四門辟而羣賢進凡懷才抱徳者無有遺棄在野矣賢才聚於上膏澤施於下𨿽萬之廣萬民之眾無有一夫之不其所矣君臣克艱之效至於如此然此豈易致哉必湏稽考於眾人言有善卽舎己從之然後人樂告以善而嘉言罔伏也又必廣詢民瘼有窮而無告者一一周卹不忍虐害然後徳澤逺被而萬咸寧也又必博求賢哲𨿽困苦貧賤者一一舉用不至廢棄然後多士畢集而野無遺賢也此三事者惟帝堯乃爲能之也夫舜於克艱之事不敢自謂曰能而必歸諸堯則舜之克艱於此亦可見矣

益曰都帝徳廣運乃聖乃神乃武乃文皇天眷命奄有四海爲天下君

此一節書伯益因舜以克艱歸堯因贊堯以勉舜也都嘆美辭廣廣大也運運行也眷是眷顧之意奄盡也伯益曰美哉帝堯之徳旣廣大而無外且運行而不息有不可一端形容者自其徳出於自然者言之謂之聖自其聖妙於莫測者言之謂之神自其剛毅能斷者言之謂之武自其英華宣著者言之謂之文帝堯之徳可謂極盛而無加矣是以皇天眷顧其徳保佑命之使其有四海之地尺地莫非其有爲天下之君一民莫非其臣焉夫堯以盛徳得天如此所謂克艱厥後者信乎爲堯之能事也今帝紹堯而爲治可不思克艱以承天之眷命乎天眷有徳民懷有仁帝堯廣運之徳乃帝堯如天之仁也法堯者以堯之所以治民者治民則四海戴若父母而皇天之眷佑亦無疆矣

禹曰惠廸吉從逆凶惟影響

此一節書禹有感於益之言因深言天道以終不可不克艱之意所以責難於帝也惠順也迪道也逆反道者也禹曰凡人行事能順道理而行天必降之以福凡吉慶皆集於其身若背道理而行天必降之以殃凡凶禍皆集於其身猶之表立而影隨聲出而響應不可易也帝堯有廣運之徳斯受皇天之眷正所謂恵廸吉也天人感應之理昭昭如此然則君臣其可以不克艱哉

益曰吁戒哉儆戒無虞罔失法度罔遊於逸罔淫於樂任賢勿貳去邪勿疑疑謀勿成百志惟熙罔違道以干百姓之譽罔咈百姓以從己之欲無怠無荒四夷來王此一節書益因禹陳克艱恵廸之謨而推廣之以告舜也無虞無可憂虞之事罔字勿字皆禁止之辭逸安逸也淫過也謀圖爲也百志謂凡百謀慮熙光眀也咈拂逆也益曰吁嗟乎天位至重保守爲難帝其戒之哉今四方太平無可憂危然亂每生於極治而變常發於不虞正須常常儆戒不可自謂治安也蓋承平旣久法度易至廢弛必須修眀振舉不可失墜太平無事人情易流逸樂必須愈加勤勵不可遊於安逸淫於宴樂任用賢人勿使小人間阻屏斥憸邪不可少有遲疑凡謀爲事務心或疑而未安切不可苟且成就凡百志慮必須正大光眀理順心安者然後可以成之至於刑賞予奪自有公正道理不可違背正理而屈法狥情以求百姓之稱譽凡人好惡從違皆有本然公心不可咈百姓之公心而任情好惡以從一己之私欲此八者皆當儆戒者也人君若能內而無怠於心無一念之不儆戒外而無荒於事無一事之不儆戒則治道益隆太平可保不但中國之民服從而已𨿽逺方四夷亦莫不聞風向化稽首來朝矣儆戒無虞其效如此儆戒無虞卽所謂制治於未亂保於未危也古聖人持盈保泰宵旰不遑故能卜世卜年懋建無窮之基業後王徳薄晏安鴆毒災患當前而莫之省可不戒哉可不戒哉

禹曰於帝念哉徳惟善政政在養民水火金木土谷惟修正徳利用厚生惟和九功惟敍九敍惟歌戒之用休董之用威勸之以九歌俾勿壊

此一節書大禹因伯益陳儆戒之言遂嘆美之而告帝舜也於嘆美詞敍順也戒曉諭也休休美也董督責之意禹曰嗚呼美哉伯益所陳儆戒無虞之言帝當常常思念而不可忽哉蓋爲人君者貴乎有徳然徳非徒存諸心而已當見之行事使政無不善乃爲實徳而所謂政者又在爲百姓興利造福使民無不安乃爲善政養民之政何如水火金木土谷此六者天地自然之利民生日用不可缺者必須一一整理或泄其太過或補其不足使六者無有不修六者旣修於是教之眀倫理修禮義以正其徳教之作什噐通貨財以利其用又教之勤生業節用度以厚其生將此三者一一區畫各得其宜各當其理使無不和合此六者與三者總謂之九功旣能修和則養民之政各有成功一順其當然之理而不至錯亂矣九功旣敍則民皆利其利而樂其樂莫不形之於歌詠之間矣然始勤終怠人之常情已成之功能保其久而不廢乎是故百姓有勤於九功者當以善言戒勵使知所勉有怠於九功者當以刑罰督責使知所畏而又恐其出於勉彊或不能久也復勸之以九歌卽取百姓前日歌詠之言協之律呂播之聲音用之鄕人用之國以感動之使百姓歡欣趨事鼓舞不倦則修者常修和者常和前日之成功得以永久不壊而養民之政曲成而不遺矣此皆保治之道帝之所當深念者也夫養民之政至於惟敍惟歌卽伯益所謂無虞也而必保其治於勿壊卽伯益所謂儆戒也禹益之言其互相發眀如此

帝曰兪地平天成六府三事允治萬世永賴時乃功此一節書帝舜因大禹陳養民之功遂應而許之也六府卽上文所雲水火金木土谷三事卽正徳利用厚生乃猶汝也帝對禹曰汝謂政在養民而已成之功當保而勿壊此言是也但保治固我所當爲而成治實汝所由致往時洪水爲災天地皆失其職萬民不得其所今水土旣平上天亦得成其生物之功於是水火金木土谷相資爲用六府信無一之不修正徳利用厚生各當其理三事信無一之不和而養民之政成矣不但今日之民防其利萬世之後猶將賴之此皆汝治水經理之功非他人所能預也夫天下事成之甚難而壊之甚易功𨿽成豈可不思所以保之克艱恵廸之道爲君臣者信當相與以圖之矣

帝曰格汝禹朕宅帝位三十有三載耄期倦於勤汝惟不怠摠朕師禹曰朕徳罔克民不依臯陶邁種徳徳乃降黎民懷之帝念哉念玆在玆釋玆在玆名言玆在玆允出玆在玆惟帝念功

此二節書記舜命禹攝位及禹讓臯陶之辭也朕徳之朕禹自謂也古者上下皆可稱朕邁勇往力行之意種布也降下也玆皆指臯陶言帝舜欲禪位而羣臣之功無過禹者遂推美其功呼而命之曰來汝禹我居此帝位三十有三年過於耄而及於期血气已衰倦於勤勞之事汝當朝夕勉力不怠以摠率我之臣民禹對曰攝位重事我之徳薄民不依歸豈能當此羣臣中惟臯陶能勇往力行以布其徳其徳下及於民民皆感戴而懷服之帝欲爲天下得人當以此人爲念不可忘也且我之讓臯陶豈苟然哉我嘗思念堪此重任者惟在於臯陶要舎而他求未見有過於臯陶者亦惟在於臯陶我顯然稱道者惟在於臯陶我發自本心所深信而誠服者亦惟在於臯陶反覆思之終無可易惟帝深念其功而使之攝位必有以副帝之任而不天下之望也夫攝位重事也而禹之推讓臯陶諄切如此蓋聖人之心惟欲爲天下得人而已豈有一毫私己之意哉

帝曰臯陶惟玆臣庶罔或幹予正汝作士眀於五刑以弼五教期於予治刑期於無刑民協於中時乃功懋哉此一節書帝舜因禹譲臯陶遂呼臯陶而稱美之也幹干犯正政令五刑墨劓剕宮大辟五等之刑也五教君臣父子夫婦長幼朋友五倫之教也弼輔也期望也懋勉也帝舜曰汝臯陶惟玆臣民眾庶無或有干犯我之政令者此何故哉蓋由汝作士師之官能眀於五等之刑以輔五品之教而期我以至於治其初五品不遜或不免於用刑非忍於殘民也實期人皆遷善攺過至於無刑可用耳所以民皆感化皆能合於中道不至越禮犯分罹於法网而刑果無所施矣凡此皆汝之功也汝當益加懋勉始終此心可也民出乎教則入乎刑入乎教則出乎刑刑禁於已然而教感於未然臯陶刑官也而曰弼教故王者以教化爲首務刑者不得已而後用之後世日從事於科指條禁之煩章程法令之末而於所謂化民成俗陶於仁壽之本計則視爲迂濶而莫舉治莫古若職此之故與

臯陶曰帝徳罔愆臨下以簡禦眾以寛罰弗及嗣賞延於世宥過無大刑故無小罪疑惟輕功疑惟重與其殺不辜寧失不經好生之徳洽於民心玆用不犯於有司此一節書臯陶因舜美其功而歸功於上也愆過差也嗣世皆謂子孫宥赦免也過者誤犯故者故犯不辜謂無罪之人不經謂不合於常法臯陶曰民協於中此豈臣之功哉蓋由帝之徳盡善盡美無一毫過愆故能然耳臣略數之如臨臣下則簡靜而不至於煩擾禦眾民則寛裕而不至於急促罰有罪之人則止在本身而不及其子孫賞有功之人則不止本身而且及其後世過出無心者量情恕之𨿽大事亦從寛貸眀知故犯者盡法治之𨿽小事亦不輕恕罪已定矣或有可輕可重在疑似之間者惟從輕以處之功已定矣或有可輕可重在疑似之間者則從重以賞之又有一等罪人法可以殺可以無殺殺之則防於非辜不殺則恐失於縱舎帝則以爲與其輕於用刑而致枉殺無罪之人寧可姑全其生使我自受失刑之責此其仁愛忠厚之至皆所謂好生之徳也帝有此徳深入於民心所以天下之人無不興起於善而自不犯於有司也臯陶以民之不犯由於帝徳之罔愆而不敢以種徳民懷之化自居不敢以明刑弼教之功自任古大臣善則稱君如此

帝曰俾予從欲以治四方風動惟乃之休

此一節書帝舜因臯陶稱頌其徳又申言以歸美於臯陶也俾使也風動謂徳教感民如風之動物也帝曰民不犯法而上不用刑者此我之所欲也汝能使我如所願欲以治教化流行於東西朔南之間譬如風之鼓動萬物莫不靡然順從此乃汝之休美不可得而辭也使非汝眀刑弼教則我好生之念𨿽切亦豈能遽洽於民哉臯陶有弼教之功而不自居必歸之於上舜有好生之徳而不自居必歸之於下古之君臣其相與讓善也如此

帝曰來禹洚水儆予成允成功惟汝賢克勤於克儉於家不自滿假惟汝賢汝惟不矜天下莫與汝爭能汝惟不伐天下莫與汝爭功予懋乃徳嘉乃丕績天之歷數在汝躬汝終陟元後

此一節書帝舜因禹以功徳推臯陶故特舉禹之功徳而申命之也洚水洪水也允信也滿者自足假者寛假懋盛大也嘉稱美也丕績是大功乃猶汝也歷數謂帝王相承之次序陟升也帝曰來汝禹昔者洪水泛濫乃天示儆戒於我當是時汝奏言而能踐其言試功而能有其功汝能如此則旣賢於人矣常人於成功之後未免有滿足自恕之意汝又能在則勤於王事在家則儉於私養自視歉然不敢滿假此亦惟汝之賢也汝惟不自矜其能而能之實不可掩天下誰與汝爭能汝惟不自伐其功而功之實不可掩天下誰與汝爭功汝之徳我以爲盛大汝之丕績我以爲嘉美天之歷數當歸於汝汝終當升此大君之位以爲天下臣民之主今日摠師之命豈可得而辭哉堯之徳曰允恭克讓舜之徳曰溫恭允塞禹之徳曰不自滿假三聖人所由先後一揆與

人心惟危道心惟微惟精惟一允執厥中

此一節書舜將傳位於禹而告以存心出治之本也危危殆也微微妙也帝舜曰心一而已由其發於形气之私者言之則謂之人心此心一發若無義理以節制之便流於邪惡而不可止豈不危哉由其發於義理之正者言之謂之道心此心才發一爲私意所蔽未免又入於昏昧豈不微哉危微二者間不容髮擇之不精則理欲混淆中道亦淪於晦故欲其惟精守之不一則理動於欲此中未免搖奪故欲其惟一惟精惟一由是危者安微者著自人心而收之孰非道心自道心而擴之孰非中道吾心之內信能執此至當不易之理而推之以運萬化以達萬變安有過不及之患哉堯之告舜但曰執其中今舜命禹又推其所以而詳告之古之聖人將以天下與人先以治之之本傳之心法者治法之本也故其丁寧告戒有如此

無稽之言勿聽弗詢之謀勿庸

此一節書帝舜告禹以聽言處事之要也稽考證也詢咨訪也庸用也帝曰人君聽人之言必須其言原本古人歷歷可據然後可以聽之若無所稽考之言駕空懸說設誤聽之未有不淆亂國是妨害政事者汝宜絕之而勿聽焉人君用人之謀必須其謀曾經咨訪合於眾論然後可以用之若不詢於眾之謀獨任已見設誤用之未有不拂逆人情阻格難行者汝宜拒之而弗庸焉此二者聽言處事之要也旣有存心出治之本又得聽言處事之要內外相資而治道備矣

可愛非君可畏非民眾非無後何戴後非眾罔與守欽哉愼乃有位敬修其可願四海困窮天祿永終惟口出好興戎朕言不再

此一節書帝舜命禹攝位旣反覆教戒之至此又深儆之也位謂君位可願是人心同欲之理好善也戎兵也帝曰君之與民分𨿽相懸道實相須人但知君爲可畏自我觀之民所可愛豈非君乎人但知民爲可忽自我觀之君所可畏豈非民乎蓋天下百姓至眾若無大君則饑寒誰與賑救爭害誰與治理將何所仰戴乎此君所以可愛也人君一身最若無眾民則財用誰爲供給役使誰爲出力將何以守乎此民所以可畏也然則人君居此可愛之位治此可畏之民可不敬哉必兢兢業業愼守其所居之位可也愼位何如蓋中道之在吾心固至善之理而可願欲者也必敬修其所可願欲之理凡存於心發於政務使有善而無惡有可欲而無可惡然後人心永戴天位常安苟或不然使四海人民困苦窮極則向時仰戴者轉爲怨嗟向時守者轉爲離叛人心旣失所受於天之祿亦永絕而不可復矣夫言發於口利害攸關惟口生出好事惟口興起戎兵所系之重如此今我命汝之言豈容更有他汝當受命攝位無復辭遜也舜曰可畏非民禹曰民惟本孟子曰民爲貴民心從違卽天命去畱如之何不以民事爲兢兢

禹曰枚卜功臣惟吉之從帝曰禹官占惟先蔽志昆命於元龜朕志先定詢謀僉同鬼神其依龜筮協從卜不習吉禹拜稽首固辭帝曰母惟汝諧正月朔旦受命於神宗率百官若帝之初

此二節書敍禹再辭舜再不許禹不已而受命也枚卜歷舉而卜之也官占謂掌占卜之官蔽決斷也昆解作後依順也龜謂灼龜觀兆筮謂揲蓍起卦協合也習解作重毋者禁止之詞神宗堯之廟號帝指舜也禹曰攝位大事不可專主於人謀今在廷之臣有功者多請一一卜之於龜從其吉者而命之可也帝舜曰汝禹凡設官占卜之法必先斷定其志所向然後命於元龜以驗其吉凶今我命汝攝位之志已先定於心無所疑惑詢謀於眾亦同以爲然是以鬼神依順驗之龜筮已自協從矣又何用取羣臣而枚卜之乎且占卜之法一得吉兆不必再卜今鬼神旣依龜筮協從又何須重卜以求吉乎禹拜而稽首懇切遜避帝舜曰汝毋固辭惟汝可以諧此元後之位也禹旣不辭乃以正月一日受攝位之命於帝堯之廟在舜則告其終在禹則告其始由是總率百官攝行庶政一如帝舜受終攝位之初堯舜禹之相傳一道故其事亦無不同如此觀此龜卜之法𨿽亦古人所重然必在定志詢謀之後故周書洪範稽疑謀及乃心謀及卿士謀及庶人而後謀及卜筮後世舎人而問鬼舎明而求幽以致術數之流皆得妄談休咎熒惑聽聞吁抑愚甚矣

帝曰咨禹惟時有苖弗率汝䢐徵禹乃防羣後誓於師曰濟濟有眾咸聽朕命蠢玆有苖昏迷不恭侮慢自賢反道敗徳君子在野小人在位民棄不保天降之咎肆予以爾眾士奉辭伐罪爾尙一乃心力其克有勲此一節書敍禹旣攝位舜命禹伐苖及禹誓眾之辭也䢐往也羣後謂諸侯誓行軍時告戒之言濟濟眾盛也肆解作故帝舜曰嗟乎汝禹方今天下皆已無虞惟是有苖之君不循教令汝當躬率六師往正其罪禹承帝命乃徴召諸侯以兵來防遂誓戒於眾曰濟濟然爾眾當皆聽我之命令今頑蠢無知有苖之君昏昧迷惑不知恭敬侮慢他人自以爲賢反戾正道敗壊常徳君子卻使在野小人卻使在位由是下失民心棄之而不保上失天心降之以災咎故我以爾眾士奉帝之辭以討伐其罪爾眾士務一爾之心不可少有疑貳務一爾之力不可少有退縮然後戰無不勝攻無不取而能成除暴安民之功也爾眾士可不勉哉有苖自乾天誅舜之命禹䢐徵不得已也

三旬苖民逆命益贊於禹曰惟徳動天無逺弗屆滿招損謙受益時乃天道帝初於歷山往於田日號泣於旻天於父母負罪引慝祗載見瞽瞍夔虁齊栗瞽亦若至誠感神矧玆有苖禹拜昌言曰兪班師振旅帝乃誕敷文徳舞干羽於兩階七旬有苖格

此一節書敍苖民逆命益贊禹班師及帝敷文徳有苖來格之事也贊助也屆至也帝指舜歷山山名在今山西蒲州旻是仁覆憫下之意天心憐憫下民所以謂之旻天慝解作惡祗敬也載事也瞽瞍帝舜之父齊荘敬也栗戰栗也夔夔齊栗之容信也若順也誠者誠能感物之意昌言盛徳之言也班還也振卽整也誕大也幹是楯羽是羽旄皆舞者所執格至也禹徵有苖兵臨其國已三十日而苖民違逆命令未肯服從是時伯益從徵乃贊助於禹曰惟有徳之人可以上動天心天𨿽髙逺此徳無逺不到大凡盈滿者必招損傷謙虛者定受利益此乃天道之自然知天道之自然惟當謙以修徳不可自滿以伐人矣帝微賤之初曾耕於歷山而往於田日日呼旻天而號泣又呼父母而號泣𨿽是帝之父母不慈然帝之心只是自認以爲己罪自引以爲已惡不敢一毫歸咎父母只是敬修爲子之事在瞽瞍前夔夔然荘敬戰栗終被孝心感動瞽瞍亦歡喜信順化而爲慈矣夫人苟能盡以誠感物之道而爲至諴𨿽無形無聲之鬼神亦將洋洋乎來格況苖民亦人也豈有不可以誠感者乎何必勤兵於逺哉伯益勸禹之言如此眞盛徳之言也禹卽拜而受之應之曰然遂班師振旅歸於京師帝舜亦感於益之言大布其文命徳教不復以苖民順逆爲念當是時朝廷無事惟有執幹楯者執羽旄者相與舞於東西兩階而已從禹班師之後才七十日而有苖已回心向化羣然來格伯益修徳之言至是驗矣夫一苖民也以兵臨之則不服以徳感之而卽來可見服逺之道惟在內治之修內治不修而徒恃師武臣之力非聖人之所貴也觀虞廷雍容太和景象千古而下不猶可想見邪

臯陶謨

臯陶謨者史臣記臯陶所陳告於帝舜之謨議也故以臯陶謨名篇

曰若稽古臯陶曰廸厥徳謨明弼諧禹曰兪如何臯陶曰都愼厥身修思永惇敍九族庶明勵翼邇可逺在玆禹拜昌言曰兪

此一節書是史臣記臯陶陳謨於帝舜及與大禹問答之辭言迪徳之本在修身而漸極推行之逺也迪實踐也謨謂陳道理眀謂眀白詳盡弼匡救過失諧可否相濟之意思永思慮長逺也惇厚也庶眀是眾賢人勵勉勵也翼輔佐也邇指家國逺指天下稽考古時臯陶曾陳謨於帝舜曰爲君者誠能躬行實踐以修其徳則爲臣者知其君樂於聞善所以爲之謀者無匿而不眀者矣知其君樂於聞過所以弼其失者無乖忤而不諧者矣然則人君欲臣下之盡言不可不自勉以爲納忠之地也當時大禹同在帝前因問臯陶曰汝言誠然然迪徳之義其詳如何臯陶曰美哉汝之問也爲君者必謹愼以修其身一言一動皆深思逺慮務爲長久之訃此乃爲允廸厥徳由是自身而推於家則九族之親屬莫不以恩相厚以禮相序而家可齊矣自家而推於國則羣臣之眀哲者莫不勉勵以輔佐之而國可治矣不特如此又自家國之近可達天下之逺使天下無不平者亦在此修身思永推之耳豈有他哉禹遂屈已而拜之曰汝言甚是眞爲君者之所當知也

臯陶曰都在知人在安民禹曰吁咸若時惟帝其難之知人則哲能官人安民則恵黎民懷之能哲而恵何憂乎驩兜何遷乎有苖何畏乎巧言令色孔壬

此一節書是臯陶推廣廸徳之要在知人安民而禹深嘆兼盡之難也吁嘆而未深然之詞時是也指知人安民言帝指堯官人謂用人遷竄徙也巧言令色孔壬謂好其言善其色而大包藏姦惡之人臯陶曰美哉人君爲治之道其大者有二一在於知人一在於安民蓋人不能知則用舎失當無以任眾職而興事功民不能安則民心離散無以固根本而奠家禹曰嗟乎如汝所言知人安民二者兼舉維帝堯之聖猶且難之蓋人固未易知也爲君者果能知人則睿知所照與日月並眀何哲如之以是用人必能使才稱其職徳稱其位豈有不宜者乎民固未易安也爲君者果能安民則恩澤所及與雨露同潤何恵如之由是萬黎庶尊之則元後愛之則父母豈有不懷者乎夫人君惟不能知人安民常恐不善之人得乘間而害我之治能哲而恵如此將見眾賢集於朝百姓和於野𨿽有黨惡如驩兜者亦將攺行從善何足憂𨿽有昏迷如有苖者亦將感化歸服何必遷𨿽有巧好其言令善其色大包藏姦惡者亦將變巧詐而爲誠實何足畏知人安民功用之大至於如此豈可易視之哉禹言此蓋欲帝舜深思其難而求盡其道也

臯陶曰都亦行有九徳亦言其人有徳乃言曰載采采禹曰何臯陶曰寛而栗柔而立願而恭亂而敬擾而毅直而溫簡而防剛而塞彊而義彰厥有常吉哉

此一節書是臯陶與禹言取人之要蓋知人之事也亦解作總載解作行采事也采采者謂某事某事也栗嚴宻也願謹厚也亂解作治擾馴順也毅果斷也防謂有分辧塞篤實也彰著也吉善也臯陶曰美哉人固難知而觀人有法凡人必有徳乃爲賢人總言此徳之見諸行事者其目有九總言其人之有徳者必須指其所行某事某事以爲證驗則事皆有據而名實不爽不患人之難知矣禹曰九徳之目何如臯陶曰凡人寛者或流於縱弛若寛而又荘栗是一徳也柔順者或流於頽靡若柔順而又植立是一徳也謹願者或過於鄙朴若謹願而又恭恪是一徳也有治才者或不足於敬畏若有治才而又敬畏是一徳也馴擾者或失之優柔若馴擾而又果毅是一徳也徑直者或過於峭厲若徑直而又溫和是一徳也簡易者或過於坦率若簡易而又防隅是一徳也剛健者或出於矯激若剛健而又篤實是一徳也彊勇者或任乎血气若彊勇而又好義是一徳也九徳之目如此人能於此九者彰著於行事之間且始終如一常有而不變斯可謂成徳之吉士哉以此觀人則下無遁情而知人之哲得矣

日宣三徳夙夜浚眀有家日嚴祗敬六徳亮采有翕受敷施九徳咸事俊乂在官百僚師師百工惟時撫於五辰庶績其凝

此一節書是臯陶言官人之效亦知人之事也宣著也浚解作治嚴畏也亮眀也采事也有家謂大夫有謂諸侯翕合也施用也撫順也五辰木火土金水凝成也臯陶曰凡人於九徳不必其盡備而貴其有常如九徳之中有其三者能日宣而充廣之使之益以著此三徳之有常者也使之爲大夫而有家必能夙夜匪懈以治其家而家之事無不眀治矣九徳之中有其六者能日嚴而祗敬之使之日以謹此六徳之有常者也使之爲諸侯而有必能克謹無怠以治其而邦之事無不眀治矣夫徳之有常者多寡不同而皆宜於用如此人君若能合而受之分布用之將見有九徳者皆願出而效其才能以任國家之事凡大而千人之俊小而百人之乂皆在官使於是百僚彼此相師百工及時趨事順於五辰以修人事春順木之辰夏順火之辰秋順金之辰冬順水之辰土寄王於四時又修四時之令以順土之辰由是一切功績皆有成效而無復有廢墜怠弛之患矣夫人君能知人而善用之則賢才進而治功成如此知人所系豈小也哉

無教逸欲有邦兢兢業業一日二日萬幾無曠庶官天工人其代之

此一節書是臯陶言用人之本宜端用人之道宜盡亦知人之事也無禁止之辭幾事之幾微也曠廢也天工謂上天付與君臣當行之事臯陶曰天子者臣下之表帥也若先爲逸欲則下而有邦之諸侯亦皆效之是教導之爲逸欲也爲天子者豈宜如此必須兢兢然戒謹業業然危懼以倡率之所以然者何也蓋一日二日之間其日至淺而事幾之來且至萬焉幾者常人之所不能見及其著也𨿽智者不能善其後此所以必兢業以圖之不可一日而縱欲也然天子能以一心察天下之幾不能以一身兼天下之務所用庶官必須得人若庶官用非其才職業必曠爲天子者豈可如此所以然者何也蓋庶官所行之事皆代天事曠庶官之事是曠天事也此庶官所以不可曠也夫惇勤儉以率諸侯端用人之本也擇賢能以任眾職盡用人之道也知人之事其庶矣乎

天敍有典勑我五典五惇哉天秩有禮自我五禮有庸哉同寅協恭和衷哉天命有徳五服五章哉天討有罪五刑五用哉政事懋哉懋哉

此一節書是臯陶陳安民之謨也敍倫敍也勑正也五典五常之道惇厚也秩尊卑貴賤之品秩庸常也章顯也五服五等之服懋勉也臯陶曰人君安民之事無非天事天生君臣父子夫婦長幼朋友之倫卽有親義序別信之典此五典乃天所次敍而不可紊惟君立條教以勑正之使民交相惇厚天生君臣父子夫婦長幼朋友之倫卽有尊卑貴賤等級之禮此五禮乃天所品秩而不可逾惟君著法式以敬用之使民各循常度君主此典禮固自寅畏恭敬臣輔此典禮亦當同其寅畏協其恭敬蓋典禮卽民所受於天之衷而民不能以惇庸自和必君臣一心以和民之衷使之保合各正然後典無不惇禮無不庸也安民之在教化者如此夫典禮之敍秩皆出於天則民之由乎典禮者爲有徳卽天所眷命者也人君代天賞善有衮冕鷩冕毳冕絺冕元冕五等之服以章顯之使民知勸於徳民之悖乎典禮者爲有罪卽天所責討者也人君代天罰惡用墨劓剕宮大辟五等之刑以懲戒之使民知逺於罪蓋命討乃朝廷大政事君主令於上臣奉行於下皆當勉之又勉常修眀而無怠忽然後服必稱徳刑必當罪也安民之在政治者如此凡安民必兼教養臯陶不言養者府修事和旣得其養之後則政教爲尢重誠能敬以敷教合乎秩敍之自然勤以修政期於命討之各當則民咸相安於典禮徳化之中而不至有刑辟之犯人主之所以修身廸徳者卽在是矣

天聰明自我民聰眀天眀畏自我民眀威達於上下敬哉有土

此一節書是臯陶發明天人一理見人君不可不盡安民之道也眀者顯其善畏者刑威其惡威與畏通上是天下是民有土有國之君也臯陶曰惇庸命討皆出於天所以天道至神其聰則於善惡無不聞其眀則於善惡無不見然天未嘗有視聽因民之視聽以爲聰眀天道至公善者降福以顯眀之惡者降禍以畏懼之然天未嘗有好惡因民之好惡以爲眀威夫天在上民在下甚相懸絕而民心之所同然卽是天理之所必然其通達無間如此然則有土之君膺惇庸命討之寄可不敬之又敬哉凡慶賞刑威必協乎民心斯上當乎天心而安民之道克盡矣臯陶言知人則終以兢業言安民則歸本於敬要皆原於人主之修身廸徳其防一也

臯陶曰朕言恵可底行禹曰兪乃言底可績臯陶曰予未有知思曰贊贊襄哉

此一節書是臯陶陳謨旣畢因勉帝舜力行其言也恵謂順理底致也思曰之曰當作日贊助也襄成也臯陶曰我所言知人安民之事順於治理皆人君所當然者實可以致之施行非徒言也禹與臯陶有同心遂應之曰信然汝之所言合理誠可致之於行而有成功也臯陶自謙曰行之有功我則未敢預知惟思日日贊助於帝以成治功而已臯陶不以有功自居而以輔君自許其所以勉帝舜者益切矣夫以有虞之隆帝舜之聖而禹臯陶猶同心責難如此使大臣皆以禹臯陶之心爲心則何君不如舜而治不若虞哉

益稷

此一篇書是帝舜與禹臯陶論治之言首節禹稱益稷二臣佐其成功因以名篇

帝曰來禹汝亦昌言禹拜曰都帝予何言予思日孜孜臯陶曰吁如何禹曰洪水滔天浩浩懷山襄下民昏墊予乘四載隨山刋木曁益奏庶鮮食予決九川距四海濬畎澮距川曁稷播奏庶艱食鮮食懋遷有無化居烝民乃粒萬邦作乂臯陶曰兪師汝昌言

此一節書是帝舜求言無己之誠禹臯陶輔君以保治無窮之意也孜孜者勉力不怠之謂墊沈溺也四載水乘舟陸乘車泥乘輴山乘樏也刋除也奏進也血食曰鮮鳥獸魚鼈之肉也九川九州之川也距至也濬深也畎澮田間水道也播布也謂布種五穀也艱難也播種之初五穀難得故曰艱食懋勉也化居者變化其所居積之貨也烝眾也米食曰粒作乂者興起治功也帝舜旣嘉納臯陶之謨因呼禹來前曰臯陶所言知人安民眞是盛美之言汝亦可以昌言告我禹見帝舜之勤於求言拜而嘆美稱帝而進曰君徳治道臯陶之言備矣我更何所言惟思艱危易忘成功難保日孜孜焉勉力於所當爲不敢以已治已安而少怠也臯陶遂嘆而問所謂孜孜者如何禹乃追述治水本末以見當保治之意曰往時洪水泛濫勢若漫天浩浩然包山駕陵下民困於水災昏迷墊溺予承帝命治水乃乘四載依山而行除木以通道路相度地勢之髙下審視水之源流此時五穀不登我及益教民网漁獵進眾鮮食以充饑先開決九州之川各至於海使大水有所歸次疏濬田間畎澮各至於川使小水有所泄此時田畝可辧我及稷教民播種稼穡進眾艱食猶兼鮮食至於水土盡平山林川澤之貨利盡出又勸勉其民遷有於無化其居積以濟匱乏天下眾民然後皆得粒食因以定貢賦施政教而萬興起治功焉思昔日之艱難則今日何可不孜孜以保此萬烝民哉臯陶聞禹言而然之又謂我君臣當師法汝之昌言皆勉力不怠可也蓋禹不自恃其成功而詳述其前事安不忘危之意溢於言表誠使人君常以孜孜爲心則持盈之慮恆深人臣常以孜孜爲心則保泰之謀加切君臣交修自可長享至治於無窮矣

禹曰都帝愼乃在位帝曰兪禹曰安汝止惟防惟康其弼直惟動丕應徯志以昭受上帝天其申命用休此一節書是禹旣詳言致治之難因告帝舜以保治之道也止者心之所止乃至善之所在也惟思也防者事之發康者事之安弼謂輔弼之臣也丕大也徯待也申重也休美也禹先嘆美又特稱帝以發其聽曰帝在君位當愼以居之也帝舜卽然其言禹又推所以愼位之意曰人心之於事物各有至善之當止者但爲私欲動搖而不安帝當時時存養此心順適天理安汝心之所止以立應事之本事未行而將發謂之幾必審所發之皆善然後行之事將成而可安謂之康必察此事之果安然後成之則心之所止者靜固安動亦安矣又必使輔弼之臣皆得盡其直言格心於未萌救事於朱失而安止之功益宻也旣謹幾康於己又資弼直於人由此人已交修表裏一致見事事順乎民心一有動作布之政令則天下翕然丕應若先待我志之發矣事事合乎天理以之昭然受命於上帝則天且重重眷命用集休美之福矣得天得民如此而在君位斯爲克愼者哉要以愼位之道一安止盡之易象艮止詩詠敬止大學始於知止皆此道也故聖道相傳禹爲見知首稱人主欲久安長治亦體舜禹之心法而已

帝曰吁臣哉鄰哉鄰哉臣哉禹曰兪

此一節書是帝舜感禹弼直之言而反覆嘆詠臣職之重也鄰謂左右輔弼也臣以分言鄰以職言帝舜曰吁汝謂人君安所止而謹於幾康尢必賴輔弼之直可見臣職之所系甚重布列庶位謂之臣而臣非具官也必有以格我之心必有以正我之事臣哉其卽我之鄰哉左右贊助謂之鄰而鄰非泛屬也所以格心者是賴所以正事者是賴鄰哉其惟我之臣哉此卽以弼直致望於禹之意禹遂承之曰兪蓋亦以臣鄰自任矣上文禹以愼位責難於舜而舜卽然之此節舜以臣鄰委重於禹而禹卽然之一徳一心交孚無間所以相須有成也

帝曰臣作朕股肱耳目予欲左右有民汝翼予欲宣力四方汝爲予欲觀古人之象日月星辰山龍華虫作防宗彜藻火粉米黼黻絺繡以五采彰施於五色作服汝眀予欲聞六律五聲八音在治忽以出納五言汝聽此一節書是帝舜詳言臣之所以爲鄰以深眀一體之義也華虫是雉宗彜是宗廟中酒尊上畫虎蜼二獸藻是水艸粉米是白米黼如斧形黻如亞字黃鐘太蔟姑洗防賔夷則無射爲六律不言呂者陽統陰也宮商角徵羽爲五聲金石絲竹匏土革木爲八音在察也忽治之反也五言者詩歌之協於五聲者也自上達下謂之出自下達上謂之納帝舜曰君資臣以爲助如人有元首必資手足以運行耳目以視聽是臣爲我之股肱耳目也蓋治道以政教禮樂爲先我思民性未復欲左右扶持斯民使人人向化而不能徧諭也賴汝臣輔翼之以遂我教民之心我思民生未厚欲宣布恵澤於四方使人人得所而不能徧加也賴汝臣施爲之以遂我養民之心禮以章服辧等威我欲觀古人所取象定上衣下裳之制日月星辰取其照臨山取靜鎭龍取變化華虫取其文六者繪畫於衣宗彜取其孝藻取其潔火取其眀粉米取其養黼取其斷黻取其辧六者刺繡於裳其繪與繡則以靑黃赤白黑五采之物彰施於繪帛成此五色作朝祭之服而我不盡能自眀也賴汝臣眀視其大小尊卑之等使禮達而分定焉聲音之道與政通我欲聞六律以定五聲而被之八音者察其治不治於政事音和由政事之修治音乖由政事之怠忽其察之之法則以朝廷所出之絲綸民間所納之歌謡凡言之葉於五聲播之樂章者爲君徳民風之驗而我不盡能自聽也賴汝臣審聽其乖和得失之分使樂行而倫淸焉合四者言之臣豈非我之股肱耳目乎推帝舜所屬望於禹者見君以臣爲體則臣當以君爲心然後能助成治功也

予違汝弼汝無面從退有後言欽四鄰

此一節書是帝舜申結上文弼直臣鄰之義而戒勉於禹也違戾也言違戾於道也拂而相之謂之弼言匡救其失也帝舜曰一日二日萬防我於政教禮樂之間豈必能事事合理但一有違戾於道汝卽盡言救正使我得聞而攺之方是弼直之義切不可當面順從以爲是退後卻有私議以爲非此不直者之所爲豈我所望於汝乎汝旣爲我股肱耳目之四鄰必當休戚相闗精白一心敬其所以爲鄰而無愧弼直之任是我所望於汝者蓋戒其不可如彼而勉其當如此也夫以帝舜之聖君安得有違而待於弼大禹之聖臣何至不欽而有後言猶諄切戒勉若是其立萬世眀良之極也宜哉

庶頑讒說若不在時侯以明之撻以記之書用識哉欲並生哉工以納言時而颺之格則承之庸之否則威之此一節書是帝舜旣命禹盡忠直於己而兼欲其教忠直於人也時是也指忠直而言侯射侯也撻撲也卽撲作教刑者是也識志也工掌樂之官也颺宣也格謂攺過也承薦也庸用也帝舜曰忠直之道汝固當自盡若眾人中有頑愚而好爲讒說不在是忠直之列者先設射侯以明驗之蓋射以觀徳頑讒之人志不正體不直其射必不能多中果明其爲頑讒矣須加鞭撲使之自記於心知所懲戒又書其過惡以志於冊使之常存羞愧速圖遷攺凡此三者之教總欲化其頑讒爲忠直並生於天地間不至終爲棄人耳然必觀其攺過與否又當命樂官取彼所進納之言播於樂章時時而宣颺之其言和平是能攺過則薦之用之而並生之願遂矣其言乖戾是不能攺則威之以刑彼終自外於並生不可使與忠直者混列焉蓋頑愚讒說傷敗善類最足害治然猶未忍遽絕之必曲盡其教之之道至眞不能悔攺然後加以斥譴可見聖人好生之徳如天地之無疆而聖世所以無棄人也

禹曰兪哉帝光天之下至於海隅蒼生萬邦黎獻共惟帝臣惟帝時舉敷納以言眀庶以功車服以庸誰敢不讓敢不敬應帝不時敷同日奏罔功

此一節書是禹因帝舜欲化頑讒而進勉其修徳以端本也兪哉者口然而心猶未盡然之辭也光徳之光輝也隅角也蒼生卽黎民黎獻者黎民之賢者也共同也時是也敷同猶普同也奏進也禹曰帝欲格頑讒之言固然但所以廣忠直之化者其本仍在於帝徳誠使帝徳之光輝徧被天下至於海隅之逺蒼生之眾無弗照臨將見萬邦黎民中素懷忠直之賢者瞻仰徳光感慕興起共思爲帝股肱耳目之臣惟帝是舉而用之耳舉用之道當始進時使之敷陳所見而聽納其言以觀其忠直之蘊進而任用則量能授官眀辧眾職以考其所言之功及其果有成功能踐所言則賜之車馬章服以厚其有功之報夫旣修徳以致賢而又考成激勸如是誰敢不斥去忌賢嫉能之私務以謙讓居心而敢不人人自效其忠直敬應於上乎是則黎獻益盡其用而頑讒亦莫不感化矣帝不如是以徳用賢卽今任用諸臣敷同欺慢日進於無功豈但頑讒足慮哉此可見尙威不如尙徳也蓋帝舜意在立法以化頑讒而禹復推本君徳所以端教化之原其防互相發眀若執爲舜用刑而禹用徳非知大聖人之心者矣

無若丹朱傲惟慢遊是好傲虐是作罔晝夜頟頟罔水行舟朋淫於家用殄厥世予創若時娶於塗山辛壬癸甲啟呱呱而泣予弗子惟荒度土功弼成五服至於五千州十有二師外薄四海咸建五長各廸有功苖頑弗卽工帝其念哉帝曰廸朕徳時乃功惟敍臯陶方祗厥敍方施象刑惟眀

此一節書是禹進戒帝舜以徳之不可不修而帝舜答其意也頟頟不休息之狀殄絕也世者繼世相傳之業也創懲也塗山國名在今江南鳯陽府懷逺縣呱呱泣聲荒大也弼輔也薄廹也廸蹈也遵行之意也卽就也禹曰人君當勤於修徳不可如帝堯子丹朱之驕傲蓋傲爲眾惡之本此心肆然無忌惟惰慢佚遊是好傲狠暴虐是作無晝無夜頟頟然縱欲不休行事悖理如無水行舟又朋比小人而淫亂於家不治國事故不得繼帝堯之天下以絕其世我因懲戒若是之傲初娶塗山氏女才及辛壬癸甲四日卽往治水其後生子啟呱呱而泣我弗暇顧惟大相度平治水土之功水土旣平則疆域可定乃輔帝以成甸侯綏要荒五服之制每服五百里東西南北相至各五千里疆域旣定則經制可施九州之內分封諸國固有州牧統之又每州立十二諸侯爲師使佐州牧以紏正羣後九州之外廹近四海𨿽已設官治之又每方立五人爲長使綂諸蕃以固衞封疆今則內而十二師侯牧外而五長諸蕃各遵行朝廷徳教著有治功獨苖國恃頑弗肯就工尙爲盛治之累帝當念之未可謂天下治安而稍生傲心也觀此言而禹思日孜孜之實可見帝舜乃答其意曰今九州四海遵行我之徳教者是汝禹由治水而弼服建官功有次敍故也𨿽苖民頑慢臯陶方敬承汝之功敍方施五等之象刑以輔徳教所未至且用刑之眀足以服人苖民庶幾化而卽工乎夫聖如帝舜而禹猶戒其傲豈過爲危言哉傲與愼反人心操存舎亡一念愼卽進於舜一念傲卽流爲朱爲聖爲狂祗在防防之分然則爲人上者戒懼愼獨之功顧可須防有間哉

虁曰戛擊鳴球搏拊琴瑟以詠祖考來格虞賔在位羣後徳譲下管鞀鼓合止柷敔笙鏞以間鳥獸蹌蹌簫韶九成鳯凰來儀虁曰於予擊石拊石百獸率舞庶尹允諧

此二節書是夔言韶樂感通之妙而復命於帝舜也輕敲曰戛重敲曰系鳴球玉磬名球系能鳴故稱鳴球重彈曰搏輕彈口拊以詠歌詠詩章也虞賔丹朱也帝堯之後爲賔於虞故曰虞賔下堂下也鞀鼓有柄小鼓持而搖之旁耳自擊而成聲柷形如方桶以木爲之撞之有聲敔形如伏虎背上有刻刷其刻而成聲二者皆節樂之器也鏞大鐘也以間者以堂下之樂與堂上之樂相間疊奏也蹌蹌行動之貌來儀者來舞而有容儀也拊石之拊輕擊也石磬也尹正也庶尹者眾百官府之長也當時帝舜作大韶之樂夔爲典樂之官曰樂作於宗廟中在堂上者石音有鳴球之磬或輕戛或重擊絲音有琴有瑟或重搏或輕拊以合於人聲之歌詠則見樂音和暢無感不通幽而祖考之神來至以享眀而虞賔丹朱在助祭之位與眾諸侯以徳相譲焉在堂下者竹音有管革音有鞀鼓樂始作擊柷以合之樂將終櫟敔以止之匏音有笙金音有鏞或吹或擊以與堂上眾樂更疊間作則見和樂所感無微不入𨿽無知如鳥獸亦蹌蹌然行舞焉凡此堂上堂下之樂總名簫韶以詠以間一周謂之一成至九成而樂備則見太和洋溢感通益神𨿽靈異如鳯凰亦來舞於庭有容儀焉樂之和神人召物瑞如此孰非帝徳所致哉夔又曰美哉韶樂八音中石最難和我於石磬大者重擊小者輕拊石聲旣和則八音皆和矣由是以音之和而動气之和百獸聞之亦相率而躍舞是物無不和也以音之和而感心之和眾官正長聞之皆誠信以克諧是人無不和也樂之感人動物如此又孰非帝徳所致哉夫樂以昭徳象功今繹夔言幽眀靈蠢無非韶樂所感通可見帝舜之徳眞如天地之無不覆載而虞廷庶政惟和萬國咸寧之治功亦槪可想見其气象矣

帝庸作歌曰勑天之命惟時惟幾乃歌曰股肱喜哉元首起哉百工熙哉臯陶拜手稽首颺言曰念哉率作興事愼乃憲欽哉屢省乃成欽哉乃賡載歌曰元首眀哉股肱良哉庶事康哉又歌曰元首業脞哉股肱惰哉萬事墮哉帝拜曰兪往欽哉

此一節書是虞廷君臣交相責難以期保治於無窮也庸用也勑戒勑也幾事之微也惟時者無時而不戒勑也惟幾者無事而不戒勑也股肱謂臣也元首謂君也大言而疾曰颺憲法度也賡續也載成也叢脞煩碎也墮傾圮也帝舜時天下治安猶恐君臣之閒易至怠荒用作歌以相儆戒先述其作歌之意曰天命可畏今𨿽治定功成禮備樂和然而治亂安危循環倚伏必須常以戒勑存心惟一時之暫惟一事之微無弗戒勑庶乎天命可保也乃歌曰爲臣者喜於乘時而圖幾則人君之治化興起哉百官之事功熙廣哉帝舜之以保治望臣者如此臯陶拜手稽首以致敬大聲疾言先述其續成帝歌之意曰帝以勑天命望之於臣其先念之於己哉要在綂率羣臣振作以興起職事但宜謹守成法不滋紛更此帝念所當欽也又必數加省察考其成功使之無敢欺蔽此帝念所當欽也臯陶旣述其意乃續成其歌曰君能眀於臨下而率作省成以爲勑天命之倡則臣皆盡職而忠良哉眾事合宜而安康哉君若不能率作省成而下侵臣職叢煩脞碎則臣皆推諉而偸惰哉萬事廢弛而墮壊哉臯陶之以保治望君者如此帝拜受其言曰眀與叢脞之得失其理信然我爲元首固當欽念汝等膺股肱之任往治其職亦豈可以不欽哉臯陶以欽責難於君帝舜亦以欽責難於臣可見祈天永命制治保不外乎一心之敬此唐虞授受之心法所以爲萬世法也

日講書經解義卷二﹤經部﹐書類﹐日講書經解義﹥

欽定四庫全書

日講書經解義卷三

夏書

夏是大禹有天下之號書共四篇紀夏家一代事迹禹貢作於虞時而亦系之夏書者禹所以王在此也

禹貢

禹貢一篇史臣紀大禹平水土定貢賦及經理天下次第獨以貢名篇者水土平而貢賦定舉其成功而言也

禹敷土隨山刋木奠髙山大川

此一節書總言禹治水之要而以三事該之敷分而畫之也隨循也刋除而去之也奠定也史臣曰昔大禹治水經理非一事總其大略蓋有三焉當時洪水橫流汜濫於天下山林原隰一望彌漫而區域不可辧矣禹自受命後乃先分別土地以爲冀兗靑徐荊豫梁雍之九州然後知某州最下治之宜先某州

最髙治之宜後可以隨地施功矣凡水皆發源於山只爲山徑阻塞艸木榛蕪則道途不通而水遂有懷襄之患禹乃隨山而行相其便宜除去樹木以通其道然後知某水爲某山所壅必須開鑿某山爲某水所出必須濬治可以因勢利導矣九州旣分又須各立一州之表識以爲之紀綱禹乃定其山之髙者川之大者爲一州之疆界知某處有某山便可尋眾山之脈絡某水在某處便可尋眾水之脈絡而導山導水之功皆可舉矣區域辧而九州地勢之髙下可知道途通而九州水勢之緩急可知紀綱定而九州道路往來出入之數可知三者隨在施功非有先後大禹治水之略已具於此

冀州旣載壺口治梁及岐旣修太原至於嶽陽覃懷厎績至於衡漳

此五節書是紀禹冀州治水成功之序也冀州今直隸盛京山西河北之地旣者已事之詞載者經始之意壺口山名在今山西平陽府吉州梁呂梁山也在今山西汾州府永寧州東北界岐狐岐山也在今山西汾州府孝義縣西修因鯀功未成而復修之也太原卽今山西太原府嶽太嶽卽今山西霍州之霍山覃懷地名今河南懷慶府之地厎績猶言成功也衡漳水名衡古橫字漳水有二淸漳出山西樂平縣之沾嶺濁漳出山西長子縣之發鳩山二水合流橫入於河故總云衡漳史臣曰唐虞建國皆在冀方則冀州乃天子所都宗廟社稷百官萬民皆在於此施功不可少緩故禹治水必從此始冀在雍河之東河從雍州自北而東自東而南壺口之山適當南下之衝乃先治之以殺河勢由壺口而東有呂梁狐岐二山皆河水所經山石崇竦壅閼爲甚自壺口疏鑿而後卽繼治此二山以開其道由是河得順流而行而冀州無河之患矣自梁岐而東有太原汾水之所出自太原而南有太嶽汾水之所經鯀嘗治之而功未成乃因其功而修之修太原以濬汾之源修嶽陽以導汾之流由是汾得順流入河而冀州無汾之患矣自嶽陽而東有覃懷之地地近河河水之所衝也往時河水汜溢平地皆水又有淸漳濁漳皆橫流入河其閒之地致功爲難今河汾旣治則覃懷之地致有平治之功而無墊溺之患以至於衡漳所經凡爲平地亦無不厎績焉蓋水患息而土皆奠冀州之地無有不平者矣禹之施功於冀者如此

厥土惟白壤厥賦惟上上錯厥田惟中中恆衛旣從大陸旣作島夷皮服夾右碣石入於河

此五節書是紀禹定冀州之田賦貢道也柔土曰壤賦田賦也錯閒雜不等之意恆衛二水名恆水出今眞定府曲陽縣恆嶽北谷衛水出今眞定府靈壽縣大陸平地也在今北直邢臺趙州深州之境作耕治也碣石山名在今永平府之南史臣曰禹旣平一州之水患則必辧一州之土宜然後可教民稼穡而制其貢賦冀州之土色白而不雜性柔而無塊𨿽一州未必盡然而白壤者居多土宜旣辧田賦乃定田有肥瘠之異故賦亦有多寡之殊通九州而言之大約定爲九等八州皆田之賦先田而後賦冀州之賦非盡出於田並圃園廛漆林所出而賦之獨先賦而後田以其土廣人稠生之者眾而又恐地力年分之不齊故賦爲上上錯第一等而雜出第二等若田則爲中中居第五等焉田賦旣定尙有水小地逺向時不暇先治者曰恆水出恆山而東入滱水曰衛水出恆山而東入滹沱河今各導之使順其流而二水有相從之勢矣又有地髙廣而近河卒難治者曰大陸今皆可耕治而人得施其功矣此二者以其功成最遲故紀之於最後也冀爲甸服其所貢皆在常賦中更無別貢惟越在海島者始有皮服之貢焉若其貢道則東西南三面距河皆可直達惟北方貢賦之來諸水皆阻絕髙逺不與河通必由北海入河南向西轉而碣石適當其右轉屈之閒如挾在右掖相似故曰夾右碣石也入於河卽達於帝都而冀州之事畢矣

濟河惟兗州九河旣道雷夏旣澤灉沮會同桑土旣蠶是降丘宅土

此五節書是紀禹兗州治水成功之序也濟是濟水河卽大河兗州今直隸大名府及景州滄州山東東昌府及徳州武定州濵州濟寧州曹州諸處皆是九河徒駭太史馬頰覆鬴胡蘇簡絜鉤盤鬲津八條支河並河之正派總爲九河也禹時在今河閒府滄州一帶地方雷夏澤名在今山東濮州灉沮二水名灉水出曹州沮水出濮陽降下也宅居也史臣曰冀州帝都所在天下歸往不言疆界封域自可知其餘八州則必取境內山之髙者川之大者標而出之以表一州之鎭所謂奠髙山大川是也兗州之域東南據濟水西北距大河故禹以濟河表一州之鎭兗州水患莫大於河其次莫大於濟河自大陸而來兗爲下流之衝其勢愈大爲害愈甚禹則當其將入海之際疏其正派分其支流以爲九河使皆入於海由是經流行於中支流行於外旣順其道而河爲安瀾矣河水未治濟水因而橫流入雷夏之澤汜濫奔潰九河治濟水亦治上流有歸下流有泄故雷夏亦能蓄水而成澤矣水自河出爲灉濟出爲沮河濟治則灉入於沮沮承夫灉而會同以趨於海矣兗地卑下較他州獨甚𨿽宜桑之髙土向俱湮沒水中今者土出於水悉復其舊髙土之桑亦旣可蠶矣民苦墊隘每依丘陵以居今者始得下丘陵而居平地矣地利旣興民居永奠而兗之土始無不平禹之施功於兗者如此

厥土黑墳厥艸惟繇厥木惟條厥田惟中下厥賦貞作十有三載乃同厥貢漆絲厥篚織文浮於濟漯達於河此四節書是紀禹定兗州之田賦貢物及貢道也墳土脈髙起之貌繇蕃盛貌條滋長貌貞正也作耕治也篚竹器織文錦綺之屬濟漯二水名漯水河之支流舟行水上曰浮由此及彼曰達史臣曰兗州之土其色則純黑其性則墳起土性旣復地利自興故其艸則繇而蕃其木則條而長蓋下流之地與艸木不甚相宜繇條若此則無難耕種之土可知而田賦可定矣兗之田在九州中爲中下居第六等而其賦則居第九等君天下者以薄賦爲正故不曰下下而曰貞以見此乃貞正之道也然聖人之愛民正復無已水患之後並其賦之薄者而緩徵之必俟十三年後乃始與他州同供賦稅焉蓋以天道言則气化一紀而周以人事言則生聚十年而復如是而民力始足正供可辦此又其至仁之心溢於法之外者也貢物兗地厥木惟條漆有所生則使貢其漆桑土旣蠶絲有所出則使貢其絲若絲之織成幣帛有文采而可貴重者則又使盛於篚而入貢焉聖人不貴異物而器用有所必需故因其所宜而制之貢也若其貢道兗之濟漯二水皆可通河故近濟者浮濟以達河近漯者浮漯以達河各從其便以達帝都而兗州之事畢矣

海岱惟靑州嵎夷旣略濰湽其道

此三節書是紀禹靑州治水成功之序也岱泰山在今山東濟南府泰安州靑州卽今山東濟南靑州登州萊州及盛京奉天府廣寧開原諸處嵎夷今山東登州府地卽堯典所謂宅嵎夷者是略者制爲經界也濰湽二水名濰水出今山東靑州府莒州箕屋山北至萊州府昌邑縣入海湽水出今山東濟南府萊蕪縣原山至靑州府壽光縣入濟史臣曰靑州封域東北至大海西南至泰山故禹以海岱表一州之鎭靑州之東惟嵎夷之地最逺迫近於海施功爲難今水患盡去可以正疆界畫溝塗髙下咸就經理逺者如此近者可知是土無不平者矣靑州之水濰出瑯邪湽出原山二水向嘗汜溢今者濰入海而湽入濟各循其故道二水如此餘水可知是水無不平者矣靑州地𨿽卑下不當眾流之衝去海爲近水易有歸故其功特簡於他州如此

厥土白墳海濵廣斥厥田惟上下厥賦中上厥貢鹽絺海物惟錯岱畎絲枲松怪石萊夷作牧厥篚檿絲浮於汶達於濟

此四節書是紀禹定靑州之田賦貢物及貢道也地之平衍曰廣土之咸鹵曰斥絺細葛也錯雜也畎谷也岱畎岱山之谷枲麻也牧畜也檿山桑也汶水名出山東萊蕪縣原山之陽西南入濟史臣曰靑州之土有二其在平地之土色白而性墳此一州所以定田賦也其在海濵之土則廣闊而斥鹵可以煮鹽此一方所以備貢物也白墳之土其田在九州中爲上下居第三等其賦爲中上居第四等蓋準田以爲賦適相當也貢物鹽所以佐飲食絺葛所以供服禦海物非一所以供燕享此貢之出於通州者也絲枲松怪石以岱畎者爲良所以供器用山桑之絲以萊夷牧地者爲善所以爲琴瑟之繒帛之用此貢之出於隨地者也若其貢道靑水距河皆逺惟汶水出原山去濟最近而濟與河相通故由汶西南以達濟由濟而東北以入河則帝都可達而靑州之事畢矣

海岱及淮惟徐州淮沂其乂蒙羽其藝大野旣豬東原厎平

此五節書是紀禹徐州治水成功之序也徐州卽江南徐泗宿海邳等州及兗州府之南境淮沂二水名淮水出今河南南陽府桐栢縣沂水出今山東靑州府沂水縣蒙羽二山名蒙山在今山東兗州府費縣羽山在今江南淮安府海州贑楡縣卽舜殛鯀處藝樹藝也大野澤名在今山東兗州府鉅野縣豬者蓄而復流之意東原地名在今兗州府東平州地境史臣曰徐州之域東至於海南至於淮北至於泰岱故禹以海岱及淮表一州之鎭徐之水莫大於淮沂向時二水多泛濫逆流自禹功旣施而淮水東入於海沂水西南入於泗而二水皆得其治矣蒙羽二山爲淮沂之下流淮沂旣治而後蒙羽之山皆可種藝矣至於大野之澤乃兗之濟水分流之處向時不免潰決今則濟水旣治於是大野始能容受眾流有蓄有泄而旣豬矣東原之地又大野所環抱之處大野旣豬而沮洳盡去皆爲安土而東原亦無不平矣禹之施功於徐者如此

厥土赤埴墳艸木漸包厥田惟上中厥賦中中厥貢惟土五色羽畎夏翟嶧陽孤桐泗濵浮磬淮夷蠙珠曁魚厥篚纖縞浮於淮泗達於河

此四節書是紀禹定徐州之田賦貢物及貢道也土黏曰埴漸進長也包叢生也羽畎羽山之谷夏翟雉之五色者嶧陽嶧山之南在今淮安府邳州孤桐特生之桐也泗濵泗水之旁泗水出今兗州泗水縣陪尾山以其四泉並發故名南至邳州入淮浮磬石露水濵可作磬者蠙蚌屬史臣曰徐州赤土其性黏膩而墳起水退之後艸木漸而進長包而叢生惟其土近厚故田在九州中爲上中居第二等而人工尙稀故賦爲中中居第五等貢物有一州所出者則赤土之外有五色之土可爲建社封國之用此一州之通貢也有隨處所產者羽山之谷有五色文雉其羽可以爲旌旄嶧山之陽有孤生之桐其材可以成琴瑟泗水之旁石露若浮於水叩之其聲淸越可以爲磬淮夷之地有蠙蚌之珠可以供服飾之用魚可以供祭祀之需赤黑之幣曰元黑經白緯之繒曰纖純白之繒曰縞三者亦淮夷所出命其盛諸篚而貢焉以備章服此隨地之貢也若其貢道從徐而北必先浮舟於淮由淮以入泗自泗而上或由灉或由濟皆可達河以達帝都而徐州之事畢矣

淮海惟州彭蠡旣豬陽鳥攸居三江旣入震澤厎定此五節書是紀禹州治水成功之序也州卽今江南江西浙江福建廣東諸處彭蠡湖名卽今江西鄱陽湖陽鳥卽鴈也三江謂松江婁江東江也在今江南蘇州松江二府之地震澤湖名卽江南蘇州府太湖史臣曰州之域北至於淮東南盡於海故禹以淮海表一州之鎭之澤莫大於彭蠡匯江漢之水跨荊之地向時泛濫不能蓄泄今旣蓄而且流無潰決之患矣於是澤旁洲渚無不厎平而隨陽之鳥亦得安居以遂其性此旣豬之驗也次莫大於震澤震澤一曰具區周遭數百里演停蓄三吳諸水皆納其中而松江婁江東江實在下流又受震澤之水以泄於海惟先疏治三江使其入海之路無有阻滯則震澤有所宣泄自然泛溢盡去可以吐納眾流而不至於震蕩矣此旣入之於厎定相繼而成功也州𨿽江淮下流而江淮之水已受治於徐荊故舉二大澤以見州之水無不治禹之施功於者如此

篠簜旣敷厥艸惟夭厥木惟喬厥土惟塗泥厥田惟下下厥賦下上上錯厥貢惟金三品瑤琨篠簜齒革羽毛惟木島夷卉服厥篚織貝厥包橘柚錫貢沿於江海達於淮泗

此四節書是紀禹定州之田賦貢物與貢道也箭竹曰篠大竹曰簜敷布也少長曰夭髙茂曰喬塗泥卑濕也三品金銀銅也瑤琨石美而似玉者卉服用艸織成之服貝錦名錫貢命而後貢也史臣曰州水患旣平植物皆遂其生如篠簜之竹皆敷布而生艸則夭夭而長盛木則喬然而髙竦但其地卑濕故其土皆淖而爲塗泥其土性旣惡故其田亦瘠薄而難耕治在九州中爲下下居第九等而賦則以人工漸修爲下上上錯第七等而間出第六等貢物金銀銅三品可充國用石之似玉者名瑤琨可爲禮器篠可爲矢之笴簜可爲樂之管象之齒犀兕之革可爲車甲鳥之羽獸之毛可爲旌旄木可備棟宇舟楫之用此通州之所出也海島之夷以卉服來貢而織貝之精者又盛於筐篚以見其鄭重焉此則一方之所出而皆爲常貢也又有食物用包裹者小曰橘大曰柚可爲供祭祀燕賔客之用此則必待錫命之至而後貢焉蓋不欲以口腹之故而勞我百姓故不制爲常貢也若其貢道則禹時江淮未通必順流沿江入海自海而入於淮自淮而入於泗自泗而上則或由灉或由濟皆可達河以達帝都而州之事畢矣

荊及衝陽惟荊州江漢朝宗於海九江孔殷沱濳旣道云土夢作乂

此五節書是紀禹荊州治水成功之序也荊山名在今湖廣襄陽府南漳縣衡陽南嶽衡山之南也在今湖廣衡洲府荊州卽今湖廣及廣西桂林平樂梧州三府河南信陽州廣東連州皆是江漢二水名俱發源於梁州春見曰朝夏見曰宗諸侯見天子之名也九江分言之則沅漸元辰漵酉澧資湘合言之則洞庭也卽今湖廣嶽州府巴陵縣洞庭湖孔甚也殷正也沱潛二水江漢之支流沱水在今湖廣荊州府枝江縣潛水在今湖廣安陸府潛江縣云夢二澤名云澤在江北卽今湖廣安陸徳安二府及沔陽州諸處夢澤在江南卽今湖廣江夏華容諸處史臣曰荊州封域其北境抵南條之荊山其南則包乎衡山之南故禹以荊及衡陽表一州之鎭荊之水莫大於江漢江水出於岷山至大別而會於漢漢水出於嶓冢至大別而會於江二水𨿽發源在梁而合流實在荊禹故因而導之由是會同東下𨿽距海尙逺而其奔趨之勢猶諸侯之朝見於京師欲止而不得也九江一曰洞庭乃江漢之所經江漢治九江之水皆成安流而甚得其正矣江之別流爲沱漢之別流爲潛江漢治沱潛二水皆各循其道而無逆流之患矣是江漢之經流與其支流無不治也云夢二澤旁近之地向苦水患淪沒無涯江漢治云地𨿽未可耕種而已見漧土夢地不但土見而且可耕種一則其害已去一則其利漸興是江漢相近之地無不治也禹之施功於荊者如此

厥土惟塗泥厥田惟下中厥賦上下厥貢羽毛齒革惟金三品杶榦栝栢礪砥砮丹惟箘簵楛三邦厎貢厥名包匭菁茅厥篚纁璣組九江納錫大龜浮於江沱潛漢逾於洛至於南河

此三節書是紀禹定荊州之田賦貢物與貢道也杶栝栢俱木名杶可作弓榦故云杶榦礪砥磨礱之石砮石鏃也丹丹砂也箘簵竹名楛木名三邦地名匭匣也菁茅艸名纁幣之絳色者璣珠之不圓者組綬也洛水名逾過也凡言逾者皆水道不通從陸而後達者也史臣曰荊州之土其性塗泥與州同故田亦相似在九州中爲下中居第八等但其地旣廣闊而人工益修故賦則爲上下居第三等荊之貢物亦略與同而各以所產之善者爲先羽毛齒革與金銀銅三品皆以資國用杶可以爲弓榦栝栢二木可以爲棟梁礪麤砥細可以爲磨礱之石砮石爲矢鏃之用丹砂資繪畫之事箘簵楛竹木之可爲矢者荊之三邦出焉戎事尙精良故三邦必致貢其有名者菁茅供祭祀縮酒之用祀事尙敬故旣包而又匣之元纁二色之幣及璣珠組綬皆朝祭服飾之需不可輕防故亦以篚盛之此一州之常貢也至九江所出大龜爲國家斷大疑定大防太卜之所必用但其物非可恆有若偶得之則使納錫於上而不制爲常貢也若其貢道則荊州距河逺先浮舟於江沱以達於潛漢漢水與洛水不通又必舎舟登陸以至於洛乃由洛而至冀之南河則帝都可達而荊州之事畢矣

荊河惟豫州伊洛瀍澗旣入於河滎波旣豬導菏澤被孟豬

此四節書是紀禹豫州治水成功之序也荊卽荊州之荊山豫州卽今河南之開封河南南陽歸徳汝寧五府及江南潁州亳州湖廣均州隨州山東曹州皆是伊洛瀍澗四水名皆在今河南府境內滎水在今河南開封府滎澤縣波水在今河南府永寧縣水自洛出謂之波菏澤在今山東兗州府曹州孟豬澤名在今河南歸徳府虞城縣被謂餘波所及史臣曰豫州封域西南至南條荊山北距大河故禹以荊河表一州之鎭豫水之大者有四曰伊水洛水瀍水澗水而洛水爲尢大四水向嘗橫流今則伊瀍澗三水皆入於洛與洛水合流而入於河矣又有濟水之所溢者曰滎水洛水之所經者曰波水今濟入海而滎能受濟之溢洛入河而波能安洛之流無復奔潰之患豫州之水無不治矣菏澤爲濟水所經孟豬乃蓄而復流之水二澤向皆泛濫今則菏澤旣治更導其餘波以入孟豬之澤而孟豬亦能安然容受豫州之澤無不治矣禹之施功於豫者如此

厥土惟壤下土墳壚厥田惟中上厥賦錯上中厥貢漆枲絺紵厥篚纖纊錫貢磬錯浮於洛達於河

此四節書是紀禹定豫州之田賦貢物及貢道也土之疏散曰壚紵薴麻也纊細綿也磬錯治磬之器史臣曰豫州之土色雜故不名一色而性則柔細而無塊其低下者則性墳起而疏松故豫之田在九州中爲中上居第四等其賦爲錯上中第二等而閒出第一等以其在中土人工最修故賦獨優於田也貢物漆以備器用枲與絺紵以備服用纖爲黑經白緯之繒爲禫服之用纊爲細緜二物則以篚盛之此一州之常貢也至於治磬之錯乃攻玉之石非所常用則必待錫命而後貢也若其貢道則豫州去冀最近入貢之道東境徑自入河西境則浮洛而達於河以達帝都而豫州之事畢矣

華陽黑水惟梁州岷嶓旣藝沱潛旣道蔡蒙旅平和夷厎績

此五節書是紀禹梁州治水成功之序也華陽華山之南在今陜西西安府華陰縣黑水水名在今陜西肅州衛梁州卽今四川貴州雲南及陜西之漢中府階州皆是岷嶓二山名岷山在今四川成都府茂州嶓冢山在今陜西鞏昌府秦州沱潛江漢別流之在梁州者非荊州之沱潛蔡蒙二山名蔡山在今四川雅州蒙山在今四川雅州名山縣旅祭名和夷地名史臣曰梁州封域東境則距華山之陽西境則據黑水故禹以華陽黑水表一州之鎭江漢之水皆發源於梁岷山乃江水之源嶓山乃漢水之源二水泛濫旣去故其地稼穡可興二山之間皆可種藝而江漢之上源治矣江之別流在梁者曰沱水漢之別流在梁者曰潛水今則皆加濬治沱水西入大江潛水西南亦入於江各順其道而江漢之下流治矣蔡蒙二山之間沫水所經其勢漂疾爲害今水土旣平於是旅祭其山而告成功焉二山平凡土之髙者無不平矣和夷地下而險逺難於成功今則咸加經略可以耕種而致有功績焉和夷治凡土之卑者無不治矣禹之施功於梁者如此

厥土靑黎厥田惟下上厥賦下中三錯厥貢璆鐵銀鏤砮磬熊羆狐貍織皮西傾因桓是來浮於潛逾於沔入於渭亂於河

此四節書是紀禹定梁州之田賦貢物及貢道也黎黑色也璆玉磬也鏤剛鐵也西傾山名在今陜西洮州衛因循也桓潛沔渭俱水名桓水在西傾之南沔水在今陜西漢中府褒城縣史臣曰梁州之土其色靑黑而性則甚雜不可舉一言之其田在九州中爲下上居第七等其賦爲下中三錯本第八等或一年而進第七等又或一年而降第九等共三等蓋地方之厚薄不同而年歳之丰惡亦異所以隨時制賦不遽定爲常額也貢物有玉磬石磬以供作樂之用有柔鐵剛鐵以供制器之用有白金以供國用有石砮以供作矢之用梁地之所產也熊羆狐貍之皮可以爲裘其毳毛織之可以爲罽此服禦之所需皆常貢也若其貢道梁州之境可以達河者皆不必書其西南境之絕逺者由西傾山之南循桓水而浮舟於潛潛與沔不通乃舎舟登陸以逾於沔沔與渭又不通復跋涉而入於渭至渭而後可以橫絕渡河達於帝都矣冀州在河之東故必橫渡而始達也而梁州之事畢矣

黑水西河惟雍州弱水旣西涇屬渭汭漆沮旣從灃水攸同

此五節書是紀禹雍州治水成功之序也雍州卽今陜西之地弱水在今甘州衛地涇渭汭漆沮灃六水在今西安鳳翔二府境涇水在今陜西平涼府涇州地至西安府髙陵縣入渭汭水在今陜西平涼府涇州地入涇水漆水沮水在今陜西西安府耀州華原地合流至同州朝邑縣入渭灃水出今陜西西安府終南山至咸陽縣入渭史臣曰雍州封域西境則據黑水東境則距冀州之西河故禹以黑水西河表一州之鎭雍之西有弱水力不能載一物其性西流禹因其性導之使由合黎以入流沙而雍水之異常者無不治矣雍之諸水惟渭爲大禹旣施導渭之功泛濫悉去諸水俱順於是涇水西至涇州受汭水南至髙陵入渭水共達於河是涇水在中上承汭下達渭彼此聨屬而無散漫之憂矣漆水沮水從華原合流至朝邑同入渭而共達河以小從大而無橫流之患矣灃水出終南山至咸陽入渭而達於河並流同歸而無壅滯之虞矣如是而雍大小之水無不治矣

荊岐旣旅終南惇物至於鳥鼠原隰厎績至於豬野三危旣宅三苗丕敍

此三節書是紀雍之水患旣平凡山林原隰以至絕逺之地無不平成也荊岐終南惇物鳥鼠俱山名荊山在今陜西西安府富平縣與荊州之荊不同岐山在鳳翔府岐山縣終南在今西安府城南惇物在今西安府武功縣鳥鼠在今臨洮府渭源縣豬野澤名在今涼州衛姑臧城三危地名在今陜西肅州衛沙州地三苗國名宅安居也敍有功也史臣曰雍之山有荊山漆沮所經有岐山涇汭所經有終南灃水所出有惇物灃水所經有鳥鼠渭水所經皆名山也諸水旣治諸山皆無懷襄之患於是荊岐二山可行旅祭以至終南惇物鳥鼠三山亦皆平治如荊岐而雍之髙土無不平矣地之廣平爲原下濕爲隰水患旣息凡原隰之地皆已成功以至豬野最下之處亦皆平治如原隰而雍之卑土無不平矣不特近地如此險逺若三危皆可安居向時三苗之竄居此者無不格心向化大有功敍觀於地之極逺人之極惡者且然則信乎無不平之土無不格之人矣禹之施功於雍者如此

厥土惟黃壤厥田惟上上厥賦中下厥貢惟球琳瑯玕浮於積石至於龍門西河會於渭汭織皮昆崘析支渠搜西戎卽敍

此五節書是紀禹定雍州之田賦貢物及貢道而幷見逺方之向化也積石龍門二山名積石在今陜西河州衛西北龍門在今陜西西安府韓城縣東北織皮所貢皮服也昆崘析支渠搜三國皆西方之戎卽敍就治也史臣曰雍之土色黃而得其正性壤而得其常故其田在九州中爲上上居第一等但以地狹而人工不修故其賦僅列於中下居第六等焉貢物玉之美者曰球琳可以爲珪璋石之似珠者曰瑯玕可以飾冠冕此皆雍土之所出也若其貢道則有二其東北境跨大河浮舟於河水所經之積石以至於龍門而入冀州之西河其西南境則或由灃涇或由漆沮而會於渭水之北以入於河則皆可以達帝都各從其便也雍事旣畢不獨境內皆安而已西徼之外凡織皮之國如臨羌之昆崘河關之析支朔方之渠搜亦皆傾心革面順服教化無不就理禹功所及之逺如此故特紀於雍州之終以見其盛云

導岍及岐至於荊山逾於河壺口雷首至於太嶽厎柱析城至於王屋太行恆山至於碣石入於海西傾朱圉鳥鼠至於太華熊耳外方桐栢至於陪尾

上言九州之成功此下詳言導山導水以見九州施功之序此二節書是紀禹導北條大河北境南境之山也導疏引也岍岐荊三山屬雍州岍山卽今陜西鳳翔府隴州吳嶽壺口雷首太嶽厎柱析城王屋太行恆山碣石九山屬冀州雷首卽今山西平陽府蒲州首陽山厎柱在大河中流卽三門山在今河南陜州東四十里析城在今山西澤州陽城縣王屋在今河南懷慶府濟源縣連接山西陽城垣曲二縣之境太行在今河南懷慶府之北連亙數州恆山在今山西大同府渾源州此皆北條大河北境之山也西傾朱圉鳥鼠太華四山屬雍州朱圉山在今陜西鞏昌府伏羌縣太華卽華山熊耳外方桐栢陪尾四山屬豫州熊耳山在今陜西西安府商州外方山舊傳卽是中嶽嵩山在今河南府登封縣桐栢在今河南南陽府桐栢縣陪尾在今湖廣安陸府此皆北條大河南境之山也史臣曰凡水皆出於山皆經於山故禹濬川之功自隨山始山水皆發源於西北故禹導山之功又自雍州始其在大河以北則從雍之岍山東及岐山又東至於荊山無不施功則其間不但河之經雍者無有壅塞而渭水之入河涇灃漆沮汧汭之入渭皆有次第矣雍功旣畢則自龍門渡河以至冀州自北而南先治壺口以殺河又南而雷首以至太嶽汾水之所經又自南而東厎柱析城以至王屋濟水之所出又自東而北太行恆山以至碣石無不施功水勢至此皆合同入海則其間不但河濟順流而汾洚漳沁恆衛等水皆有歸向矣其導大河北境諸山之序如此其在大河以南則從雍之西傾東歷朱圉鳥鼠又轉而之南以至太華無不施功則其閒凡渭桓等水出入於諸山者無不治矣雍功旣畢卽由是東至豫州自熊耳而東歷外方桐栢又轉而之南以至陪尾無不施功則其間凡伊洛淮等水出入於諸山者無不治矣其導大河南境諸山之序如此

導嶓冢至於荊山內方至於大別岷山之陽至於衡山過九江至於敷淺原

此二節書是紀禹導南條江漢北境南境之山也嶓冢屬梁州荊山內方大別屬荊州內方山卽今湖廣徳安府章山大別山在今漢陽府此南條江漢北境之山也岷山屬梁州衡山敷淺原屬荊州敷淺原舊傳卽今江西九江府徳安縣博陽山或云卽廬山此南條江漢南境之山也史臣曰禹導北條之山旣畢則南條之山所當施功梁州之嶓冢漢水之所出荊州之荊山內方漢水之所經禹先從嶓冢以濬其源至於荊山內方以引其流使由大別以入江而漢之源流治矣其導南條北境諸山之序如此梁州之岷山江水之所出荊州之衡山九江敷淺原皆江水之所經禹先從岷山至於衡山以通其上流又渡過九江至於敷淺原以通江之下流自此順而趨海無有阻滯而江之源流治矣其導南條南境諸山之序如此

導弱水至於合黎餘波入於流沙導黑水至於三危入於南海

此二節書是紀禹之導水而先序極西異常之水也合黎山名在今陜西行都司西北弱水環之流沙地名在今肅州衛舊城之西其沙隨風流行故名餘波旁流也史臣曰天地之勢西北髙而東南下故導水亦必自西北始弱水在雍西北性又西流故先順其性而導之其正派至於合黎之山其餘波入於流沙而弱水治矣黑水在雍之西其水南流禹導之至三危以淸其源入南海以靖其流而黑水治矣二水地旣最逺而又皆非常之水故特敍於導水之始

導河積石至於龍門南至於華陰東至於厎柱又東至於孟津東過洛汭至於大伾北過洚水至於大陸又北播爲九河同爲逆河入於海

此一節書是紀禹導北條之大河也華陰華山之北大伾山名在今直隸大名府濬縣孟津地名在今河南懷慶府孟縣洚水水名卽今眞定府冀州枯洚渠逆河海潮迎而逆流也史臣曰北條之水莫大於河河源出西域多伏流至雍積石山始大故導河卽從此始此時河行山峽中爲所迫束怒而相激四出爲害禹乃疏其險阻通其壅滯以至龍門自龍門而下山開岸闊豁然奔放於是自北而南則至華山之陰自南而東則至冀之厎柱又東而至豫之孟津由是又東而過洛水合洛之流以至大伾之山河至此始出險而就平地矣由是又自東而北流過冀之洚水以至大陸自大陸而北則爲兗州之域地曠土疎河尢易決用是播之爲九以分其力而殺其勢至近海之處則復合爲逆河入海而河始全治矣禹之導河大約起於雍經於冀豫入海於兗有如此當時洪水爲虐惟河獨甚鯀竭人力障之九載績終弗成所謂鯀陻洪水是也禹治之自始訖終無別防惟順其性以導之而已始鑿龍門泄其上流之怒終播九河泄其下流之溢無非使水有所歸自不奔潰橫出爲平陸之害故其力省而功倍也夫古之治河惟去其害後世用以通漕兼資其利時異勢殊故治之較難然河流𨿽南北不同而順下之性未之有攺治之之防惟有急疏其入海之路使水得所歸則自不爲害矣不疏其入海之路而惟事隄塞才塞於此復決於彼費愈多害愈甚不法禹之智而祖鯀之術未見其可也古人以民諭水謂眾怒不可犯水怒不可遏咈民則民叛壅川則川潰豈不信哉

嶓冢導漾東流爲漢又東爲滄浪之水過三澨至於大別南入於江東匯澤爲彭蠡東爲北江入於海岷山導江東別爲沱又東至於澧過九江至於東陵東迆北防於匯東爲中江入於海

此二節書是紀禹導南條之漢水江水也漾漢水源也漢水在今陜西鞏昌府成縣於今湖廣漢陽府漢陽縣入江滄浪三澨悉漢水所經之名滄浪在今湖廣襄陽府均州三澨一在今安陸府京山縣其二無考匯會也岷山江水源也沱澧悉江水所經之名東陵地名卽今湖廣嶽州府巴陵縣迆邪行之意匯卽指彭蠡史臣曰南條之水莫大於江漢而江漢之水有分流有合流如漢之源出於梁州之嶓冢故自此山導之其初名漾未名漢也自嶓冢東流始爲漢水又復東流而爲滄浪之水𨿽異其名仍皆漾水也由是而過三澨之小水以至於大別之山而南入於江焉漾小而江大至此而與江合流也入江之後又復東流停蓄周回而爲彭蠡之澤旣聚爲彭蠡又復東流而爲北江順流入海而漢水治矣江之源出於梁州之岷山故自此山導之自岷山而東流別爲沱水又東流出三峽而至於澧水乃過荊之九江而至於東陵又東向迆邐而行北會漢水而同匯爲彭蠡之澤又東流而爲中江順流入海而江水治矣太約江漢之水皆發源於梁經流於荊而終入海於也禹之導江水漢水者如此

導沇水東流爲濟入於河溢爲滎東出於陶丘北又東至於菏又東北會於汶又北東入於海導淮自桐栢東會於泗沂東入於海

此二節書是紀禹導濟水與淮水也沇水濟水源也陶丘地名在今山東兗州府定陶縣菏卽菏澤史臣曰濟水性下力勁穿地而行出入無常伏見不一故順其性而導之其源發於王屋山始見而爲沇水旣見之後卽伏於地東至濟源又見而爲濟水自此入於河卽伏於河中復從河溢出又見而爲滎水旣再伏再見矣又濳伏地中東至陶丘北而復湧出是三伏三見也於是不復伏矣乃東流而至菏澤之地又東北流而與汶會焉又轉而北東入於海其水若斷若續而脈絡可尋大約發源於冀經於豫兗而入海於靑也淮水出胎簪山至桐栢山始大故自桐栢導之徐有泗沂二水淮則東流防之又東流至於淮浦而入海焉大約始於豫經於徐而入海於也禹之導濟水淮水者如此

導渭自鳥鼠同穴東會於灃又東會於涇又東過漆沮入於河導洛自熊耳東北會於澗瀍又東會於伊又東北入於河

此二節書是紀禹導渭水與洛水也鳥鼠同穴山名其山鳥鼠同穴而處故以爲名史臣曰渭水出南谷山至鳥鼠同穴之山始大故自此導之由是而東流會於灃水又會於涇水又東而過漆水沮水於是至華山之地而統眾水以入河矣渭水治而雍州之水皆安流也洛水出冢嶺山至熊耳山始大故自此導之由是而東北流會於澗水又會於瀍水又東會於伊水乃復東北流而統眾水以入河矣洛水治而豫州之水皆順流也禹之導渭水洛水者如此

九州攸同四隩旣宅九山刋旅九川滌源九澤旣陂四海會同

此一節書是敍禹功旣終而九州四海水土無不平治也四隩四海之內水涯之地九山九州之山刋除也旅祭也九川九州之川九澤九州之澤滌疏濬也陂隄障也史臣曰大禹治水勤勞八年山則窮其脈絡水則順其源流故九州之疆域𨿽異而水土之平治則同如土之卑者則爲四隩之地向苦墊溺難於定居今者險阻旣逺而厎績降丘無不可安宅矣土之髙者則爲九州之山向苦荊榛蔽塞今者斬木通道而旣藝旅平無不可祭告矣如水之流者則爲九州之川其泉源已皆濬滌而無復有壅滯之患水之止者則爲九州之澤其陂障已皆堅固而無復有潰決之虞由是四海之水無不會同而各有所歸九州攸同豈虛語哉信乎美哉禹功而眀徳之逺也

六府孔修庶土交正厎愼財賦咸則三壤成賦中邦此一節書是紀禹定九州貢賦而著其愛民經國之實也交正謂交相參較三壤上中下也成定也史臣曰天下之大患旣息則天下之大利斯興水者百貨之源五行之首方洪水橫流凡水火金木土谷所謂六府者皆失其條理今水患旣去六者俱大修治而財用有資貢賦可定矣禹於是因地之宜以制國之用九州庶土髙下肥瘠不同各以其名物所出交相參錯而辧正之以致謹其財賦之出入有通州之貢有一方之貢每歳之貢爲常貢待命而貢爲錫貢不取盈於少不責有於無其定土貢者有如此至於九州谷土髙下肥瘠尢不可不辧孰爲上等孰爲中等孰爲下等各品節之或應從厚或應從薄或應間雜不等隨其所定之則而賦於中邦之內上無過取下無厚斂經制旣立一成而不變其定田賦者又如此大抵聖人之治天下極勞而取於民又極愼非獨以爲愛惜物力當若此蓋深知上下一體國家之足必本於百姓之足畱不盡於民正所以裕無窮於國誠後世爲人君者所不可不知也

錫土姓祗臺徳先不距朕行

此二節書是紀禹修封建之法而並及其敬徳之心也錫土立國也錫姓立宗也祗敬也臺我也距違也史臣曰水土旣平經理天下不可無人禹乃佐天子封建諸侯錫之土地或百里或數十里使之立國以君其民而教事君之忠錫之姓氏或以地或以官使之立宗以保其子孫而教承家之孝所謂弼成五服治功之盛如此然禹未嘗有一毫自滿之心也自言曰治功𨿽已粗定要惟敬我徳以先天下則天下自傾心從化不能違越我之所行蓋其不矜不伐而惟専以徳化民又如此此其所以開三代有道之長而立萬世人主之則也

五百里甸服百里賦納總二百里納銍三百里納稭服四百里粟五百里米

此一節書是紀禹弼成五服之事而首定甸服之制也甸服畿內之地也禾之莖穂全曰總半槁曰銍半槁之去皮曰稭服服輸將之事也粟粗穀也米細谷也史臣曰禹敬徳以先天下固可以必教化之行而教化之行實自弼成五服始五服首爲甸服在王畿之內四面皆五百里以其供田賦之事故謂之甸服而其貢賦之法則於每五百里中分爲五等百里去王畿最近則並其稻禾與莖穂而俱納之蓋芻秣之用並取給也二百里次近則使刈禾半槁而納之三百里又次近則並去其半槁之皮而納之然此三百里之民不惟使之納總銍稭而已又令服勞轉輸而兼力役之徵焉自是以外四百里去王畿稍逺則去其穂而納谷五百里尢逺則並去其谷而納米蓋地方愈逺納賦愈從輕便而並不使服輸將之事矣同一甸服而近逺稍殊卽爲之等差分別若此聖人制國用必體民情抑何其周且至哉

五百里侯服百里采二百里男邦三百里諸侯五百里綏服三百里揆文教二百里奮武衛

此二節書是紀禹定侯服綏服之制也侯服侯國之服也采卿大夫之邑男邦男爵小國也諸侯大國次國也綏綏安之意揆度也文教者安內之雅化奮也武衛者攘外之逺謨史臣曰甸服之外四面又各五百里以其皆侯國之事謂之侯服內四面百里迫近甸服定爲卿大夫之采邑又其次四面百里定爲子男之小國所封此外四面尙各有爲百里者三定爲公侯伯之大國所封采邑以供內臣之祿男邦諸侯以別外臣之爵小國居內大國居外所以安內而靖外也其分侯服五百里爲三等如此侯服之外四面又各五百里以其漸逺王畿而義取撫安謂之綏服內三百里宻邇甸侯當以文治之爲建庠序設師儒而揆之以仁義禮樂之教外二百里漸迫要荒當用武防之爲簡車乘訓卒伍而習之以威武奮之事蓋內治不可不修而外患亦不可不防以其地介乎中外之間故文教武衛各有所獨重所以因勢而制治也其分綏服五百里爲二等如此

五百里要服三百里夷二百里蔡五百里荒服三百里蠻二百里流

此二節書是紀禹定要服荒服之制也要要約之意夷遐逖之人蔡斥逐之人荒荒逺之意蠻疎野之人流放棄之人史臣曰綏服之外四面又各五百里曰要服其去王畿已逺法制簡略稍示要約而已內三百里以處逺人外二百里以放罪人其地絕逺所謂寄棘之地不與同中國者也其分要服五百里爲二等者如此要服之外四面又各五百里曰荒服其去王畿益逺直荒野之地治以不治而已內三百里蠻人居之外二百里罪人所犯最重者則用此地流之比之於蔡又加等者也其分荒服五百里爲二等者如此觀大禹五服之制而知其居重馭輕安內撫外井井各有條理古今立國規模孰有加於此哉

東漸於海西被於流沙朔南曁聲教訖於四海禹錫圭告厥成功

此一節書是總敍大禹之成功也漸漬也被覆也曁猶及訖盡也錫與也史臣曰大禹祗徳之化無逺不屆所定五服𨿽相距止五千里而其風聲教化所及實有被於靡窮者東則漸漬而至於海西則覆被而至於流沙若南北所及道裏尢逺不可以地爲限四海內外罔不率俾蓋至是而禹功乃成矣於是以圭爲贄上於帝舜以告成功而復命焉圭取其黑象水色云夫當洪水橫流下民昏墊自舜命禹而地平天成萬邦作乂不獨蕩平一時之禍害實整頓萬世之乾坤此其功爲何如可見古來能命臣者莫如舜能不君命者莫如禹君有知人之眀臣有任事之忠故能成此丰功盛烈禹貢一篇治迹具在讀其書不益想見其人哉

甘誓

此一篇書是史臣記夏王啟親徵有扈國誓師於甘之言因以名篇

大戰於甘乃召六卿王曰嗟六事之人予誓告汝有扈氏威侮五行怠棄三正天用絕其命今予惟恭行天之罰

此三節書是史臣記夏王啟誓師於甘而因載其誓詞先言討叛伐罪之意也甘地名有扈氏國之南郊也六卿是六鄕之卿古者天子六軍卿其軍將也六事之人指六卿以下凡有事於六軍之人也威暴殄也侮輕忽也夏史臣曰夏王啟繼大禹卽位諸侯有扈氏不服夏王啟親率六軍徵之有扈恃彊抗衡遂大戰於其國之甘地夏王啟乃於將戰時召六軍之將而誓戒之夏王啟嗟嘆以誓曰爾六卿及凡有事於六軍之人我今誓戒告汝以有扈氏之罪水火木金土之五行資於民生乃侯國所當節愼有扈氏暴殄輕忽之不順天時以虐下子丑寅之三正頒自王朝乃侯國所當遵守有扈氏怠慢廢棄之不奉正朔而背上以此獲罪於天天用絕其命今我率師討罪惟敬行天之罰而已豈敢輕於用武哉史書大戰所以深著有扈之不臣蓋諸侯守國尊王制重民用卽所以敬天職也夏王啟以威侮怠棄責之可謂得討罪之正矣

左不攻於左汝不恭命右不攻於右汝不恭命禦非其馬之正汝不恭命用命賞於祖不用命戮於社予則孥戮汝

此二節書是夏王啟誓戒將士一以嚴車戰之節制一以昭軍前之刑賞也左右車上在左在右者也攻治也禦禦馬也古者天子親徵則載遷廟之主與社主以行祖在左而社在右賞罸卽於其主前行之示不敢専也夏王啟曰軍法坐作進退合於法度方能克敵制勝車左主射之人専治射於左若不治而射法未精是汝不敬我命於左矣車右主擊刺之人専治擊刺於右若不治而擊刺未精是汝不敬我命於右矣車中主禦馬之人當專心求合於馳驅之法若馳驅失節而非其正是汝不敬我命於中矣三者皆足以致敗各宜戒之且今日刑賞之典非敢有所私徇凡汝在六軍之人能用我命以取勝我卽論功賞於軍中祖廟之前不用我命以取敗我卽論罪戮於軍中大社之前不但戮汝身將並戮汝妻子功必賞罪必刑汝等可不恭命哉凡臣下奉行君命惟恭則其事治不恭則其事不治而人君奉天之恭倡臣下奉命之恭者要在刑賞至公而能斷使激勸昭著於人心不獨在師中爲然此夏王啟所以能敬承繼禹之道也

五子之歌

此一篇書是史臣記夏王太康之弟五人因太康失國作歌以發其怨痛之意遂錄其歌以名篇

太康尸位以逸豫滅厥徳黎民咸貳乃盤逰無度畋於有洛之表十旬弗反有窮后羿因民弗忍距於河厥弟五人禦其母以從徯於洛之汭五子咸怨述大禹之戒以作歌

此三節書是夏史臣序太康失國五子作歌之由也太康啟之子也屍如祭祀之屍言居其位而不爲其事也禦其母侍其母也水北曰汭夏史臣曰太康繼啟爲夏王十九年不治朝政尸居君位惟以縱逸豫樂之事滅棄敬承之徳黎民皆有二心太康不知省攺乃安於逰娛無有限度逺出畋獵於洛水之外至百日之久猶弗返國有窮國君名羿者素蓄不臣之心因民弗堪忍於供應遂乘機舉兵拒阻太康於大河之南使不得歸國當太康出畋時其弟五人隨侍其母渡河從之追太康弗及乃待於洛水之北及聞羿叛五子見宗廟社稷危亡不可救母子兄弟離散不可保皆悲痛嗟怨推究禍亂之源實由於太康荒棄祖訓因述大禹之所垂戒衍爲詩歌寫其憂思焉大禹河洛之功在萬世而啟之賢又深得民心至太康一失徳遂不能邀祖父余庇可見繼世人主當兢兢業業深以盤逰逸樂爲戒蓋先世之功徳不足恃而創造之艱難不可不思所以保守弗墜也

其一曰皇祖有訓民可近不可下民惟邦本本固邦寧予視天下愚夫愚婦一能勝予一人三失怨豈在眀不見是圗予臨兆民懍乎若朽索之馭六馬爲人上者柰何不敬

此二節書是五子上述祖訓而下復申結其義也皇大也近親之也下疎之也不忍斥言太康而稱予乃臣子引咎自責之意三失言所失多也五子之歌第一章

曰我皇祖大禹有訓言君之於民勢分𨿽逺情同一體當時時念民之疾苦可以情而親近之不可自恃其尊肆於民上但以勢分而疎下之蓋人君保邦之事𨿽非一端獨惟民爲邦國之根本民心愛戴而根本堅固則邦國安寧自無傾危之患此民之所以可近不可下也由皇祖之訓以觀今日則邦之不寧者豈非本之不固哉人君之勢分似非小民所能勝然我視天下之民卽愚夫愚婦皆能勝我不必其眾多也所以行事有失遂足取怨於民況以一人而積失再三則民心之怨豈待顯眀而後見惟當於未及見時預謀所以消弭其怨心耳今以多失之一人臨勝予之兆民凜然可危若朽索之馭六馬必至於馬駭而索絕矣民之可畏如此然則居民上者柰何逸豫而不敬乎蓋太康惟不能敬故日流於逸豫敬則能親民而民心固結不敬則必虐民而民心離怨邦國之安危惟在乎君心之敬肆五子之言可謂知本者矣

其二曰訓有之內作色荒外作禽荒甘酒嗜音峻宇雕墻有一於此未或不亡其三曰惟彼陶唐有此冀方今失厥道亂其紀綱乃厎滅亡

此二節書是五子一述祖訓之所垂戒一自發其傷今懷古之嘆也荒者迷亂之謂甘嗜皆好之無厭也五子之歌第二章

曰我皇祖大禹之訓有言人情所不能無者要在節之以禮苟不知節而縱其情之所欲有如內焉迷惑女色而作色荒外焉娛逰畋獵而作禽荒沈酣旨酒而不止耽溺音樂而無厭竭財費以髙峻屋宇極華麗以雕繪墻壁人君於此六事但有其一必至政務廢弛未有不亡其國者祖訓垂戒昭然今我子孫獨不以爲念而犯禽荒之戒乎五子之歌第三章

曰我夏后建都冀州所由來者逺矣自陶唐帝堯始都於此一傳帝舜再傳我祖大禹三聖人授守一道奉天子民故能奠王畿以綏四方今乃逸豫以失其道而紊亂其政刑之小紀大綱陶唐以來相傳之基業遂致滅亡可勝嘆哉富時紀綱之亂皆由於犯禽荒之戒而堯舜禹之所守太康之所失惟在能敬與不能敬而已歌內互相發眀不但見五子之怨誹而不亂亦足爲萬世炯鑑矣

其四曰明明我祖萬邦之君有典有則貽厥子孫關石和鈞王府則有荒墜厥緒覆宗絕祀

此一節書是五子述大禹之貽謀詳備而嘆太康不能守也明明明而又明也百二十斤爲石三十斤爲鈞關通也言彼此通行而無異也和平也言人情兩平而無乖也五子之歌第四章

曰我祖大禹以明明之徳照臨萬邦萬邦愛戴以爲君其在當日之紀綱固已盡善至爲後世子孫慮久逺而政教禮樂之大有經常之典章有中正之法則遺傳子孫可以遵行無獘是治天下之本無不備也卽制度微小如一秤物之器石取其關通鈞取其和平王府中亦有畱藏者昭世守之法物是治天下之末無不詳也凡此本末詳備我祖大禹之心正欲我子孫保守其統緒耳今乃逸豫盤逰而荒廢棄墜之以致逆臣僭竊覆有夏之宗絕配天之祀豈不傷哉大抵創業之君經歷世變旣多審察民情最熟所以爲善後計者纖悉畢具循之則治悖之則亂信乎法祖爲帝王之要道也

其五曰嗚呼曷歸予懷之悲萬姓仇予予將疇依郁陶乎予心顏厚有忸怩弗愼厥徳𨿽悔可追

此一節書是五子指切當日情事而結言其作歌之哀思也郁陶言哀思也顏厚愧之見於色也忸怩愧之發於心也可追言不可追也五子之歌第五章

曰可嘆我母子流離河上何地而可歸乎此予懷之所以悲也萬姓皆怨仇於我眾叛親離我將誰人是依以圖存乎故哀思鬱結我心而羞愧之狀徴於面而顏厚不容自掩發於心而忸怩不能自解推原所由惟弗能敬愼其徳以法祖保民而乃逸豫盤逰釀成今日之禍敗至於此極𨿽欲悔攺前失豈可追及乎我且終如之何矣按一章及五章予字五子之意𨿽指太康而始終不忍斥言上述祖訓下察民情中稱已過兄弟一體之仁臣子引咎之義纏緜惋惻哀感行路蓋其發於至性非作而致其情也後世三百篇中藎臣孝子之謳唫貞夫嫠女之浩嘆令人讀之歌泣並至而屈子離騷猶能得此意以寫其怨誹之懷𨿽衰世之事乎亦聖賢發憤之所爲作也然使上有聖眀又何得有此哉

胤徵

此一篇書是史臣記侯奉夏王仲康之命徵羲和而誓師之詞故以徵名篇實亦書之誓體也

惟仲康肇位四海侯命掌六師羲和廢厥職酒荒於厥邑後承王命䢐徵

此一節書是夏史臣序侯奉王命徵羲和之由也侯國之侯也唐虞羲氏和氏夏合爲一官夏史臣曰自夏王太康十九年出畋爲羿所拒不得歸國居陽夏十年而崩太康之弟仲康始卽夏王位臨禦四海乃於諸侯中選擇侯爲王朝大司馬命之總掌六軍以收羿之兵權當時諸侯有羲和者附羿黨惡敢廢其世掌天文之職日蝕不奏聞飲酒荒迷於私邑仲康命侯徵之侯遂承王命率六師往徵羲和𨿽未能卽行天討於羿而翦其羽翼亦制之以漸也按仲康卽五子之一義應嗣太康爲王非借羿之援立史稱肇位謹正始也系以四海大一統也命侯徵義和得討罪之權侯承命往徵得敵愾之義所以終仲康之世羿猶不得逞其逆志與

告於眾曰嗟予有眾聖有謨訓明徵定保先王克謹天戒臣人克有常憲百官修輔厥後惟明明每歳孟春遒人以木鐸徇於路官師相規工執藝事以諫其或不恭邦有常刑

此二節書是侯先申眀大禹之訓令以見羲和違犯之罪也天戒日蝕之遒人宣令之官木鐸金口木舌施政教時振以警眾者徇行示也官以職言師以道言侯告於眾將士曰嗟我六軍之眾欲知羲和之有罪當考聖祖之訓辭我夏聖祖大禹本敬天勤民之心而爲垂示子孫之言著有謨訓其言皆眀切徴驗可以定國保邦我後世君臣所當遵守也謨訓有曰古先帝王平日之徳政固足格天一遇天以變異垂戒遂能增修其徳省攺其政以加謹焉其時之輔弼大臣能修省其燮理之常法佐主上以回天意下至百官亦皆勤修職業以輔君徳朝政無一人敢怠忽者夫旣有克謹天戒之眀而大小臣工又共加恐懼修省故其君內無失徳淸眀在躬外無失政治道光顯而爲眀眀之後矣謨訓昭示如此猶恐人心或久而易玩每歳首孟春之月遣宣令官遒人手搖木鐸傳諭於路曰凡職官有道者或遇朝廷之徳政闕失卽直言以相規正百工技藝之人如遇奇巧足以蕩上心者亦各執所司之事隨事進諫此規諫者責難於君之恭也其或不規不諫而緘黙容身是謂不恭國家自有一定之刑不爾宥矣聖祖著令又如此則不恭猶有常刑而況廢職如羲和者哉蓋日蝕之變正人君所當戒謹而羲和不奏聞則是蔑棄常憲不肯修輔非特不恭之刑而已也侯將正言羲和之罪而首舉先王訓令以眀事君之大義庶幾人臣知所取法矣

惟時羲和顚覆厥徳沈亂於酒畔官離次俶擾天紀遐棄厥司乃季秋月朔辰弗集於房瞽奏鼓嗇夫馳庶人走羲和屍厥官罔聞知昏迷於天象以干先王之誅政典曰先時者殺無赦不及時者殺無赦

此一節書是侯聲言羲和廢職之罪以見天討所必加也次位也俶始也擾亂也辰日月會次之名集和輯也房房宿也瞽樂官無目而審於音者也嗇夫小臣也政典先王政治之典籍也侯曰聖祖之謨訓謹天戒而著令嚴不恭如此內外大小臣工孰不恪遵訓令各供乃職惟是羲和獨敢顚倒覆敗其徳沈溺昏亂於酒心志旣迷因而違畔所治之官職離去所居之位次日月星辰爲天行之紀羲和世掌天文未嘗擾亂今失於推步占始擾亂之而逺棄其所司之事如季秋九月朔日月交防之辰其行度不相和輯日被月掩而虧蝕於房宿間天子方謹天戒於上率羣臣行救護禮樂官奏鼓嗇夫小臣庶人賤役亦皆馳走助救日甚急羲和専司曆象乃尸居其官若無聞知是其昏迷於天象干犯先王所必誅之條其罪大矣先王之政典曰歷官職掌凡躔度節俱要推算合時或失於先時或失於後時罪當殺無赦今羲和犯先王后時之誅我所以承王命而往徵也按日蝕爲君弱臣彊之象羲和不以奏聞直欲夏王不知有天戒而疎忽於逆臣之防其黨惡於羿眀矣侯但就昏迷不及時責之或因勢未能除羿姑正羲和以可受之罪耳

今予以爾有眾奉將天罰爾眾士同力王室尙弼予欽承天子威命火炎昆岡玉石俱焚天吏逸徳烈於猛火殲厥渠魁脇從罔治舊染污俗咸與惟新

此二節書是侯勉將士以忠勇而又戒其濫殺也將行也昆山名出玉岡山脊也逸過也渠大也魁帥也渠魁指羲和言首惡之人也侯曰羲和擾亂天紀昏迷天象是天所必加之以罰者今我率爾六軍眾士奉行天罰乃天子威命所臨而王室之公事也爾眾士各務奮其忠勇同心竭力於王室庶幾輔我以敬承天子之威命使罪人不得逃其罰焉然將帥奉天子命而行天罰謂之天吏又當知天子體天之心以好生爲徳不可過於殺戮蓋人之有善有惡猶山之有玉有石火炎昆山之岡勢必玉石俱焚儻將帥用兵不分善惡濫殺而有過逸之徳則酷烈甚於猛火今我往徵但誅其首惡羲和其餘迫脇相從之黨非出於本心者當原宥而不治至於舊染污惡之俗非本不善者亦皆與赦除使之攺過自新斯則誅惡宥善兩得其道而無負王命克當天心者矣觀脇從舊染之言則羲和必煽誘叛黨將以助羿爲逆侯若猶爲之忍者殆由仲康未及加天討於羿故僅責羲和廢職之罪而實深誅其黨逆不臣之心也

嗚呼威克厥愛允濟愛克厥威允罔功其爾眾士懋戒哉

此一節書是侯申飭軍法以勵六師之用命也威嚴眀之謂愛姑息之謂侯嘆息曰將乃國之司命安危存亡系焉行兵之際爲將者紀律嚴眀而執法破情有犯必誅使威常勝其愛則人皆畏將而不畏敵奮勇敢戰信能濟伐暴除殘之大事矣若専務姑息而徇情廢法當殺不斷使愛常勝其威則人皆畏敵而不畏將觀望退縮不待敗績而信其無成功矣我今不得不以威勝愛爾六軍眾士當知我之威不可犯愛不可恃懋勉於同力警戒於逸徳以共濟弼承王命之功哉蓋拊循軍士爲將何嘗無愛但師出以律自有威在必行者決不可牽制於愛耳知用威用愛之宜則非獨將之馭兵而人主馭將亦猶是矣

日講書經解義卷三﹤經部﹐書類﹐日講書經解義﹥

欽定四庫全書

日講書經解義卷四

商書

此書是商史臣記商朝君臣之言語政事共十七篇契始封商湯因以爲有天下之號

湯誓

此一篇書是商王湯伐夏而誓師於亳都之詞

王曰格爾眾庶悉聽朕言非臺小子敢行稱亂有夏多罪天命殛之

此一節書是商王湯誓師伐夏而首言奉天討罪之意也格來也臺我也稱猶言舉也商王湯曰來爾眾多百姓皆聽我言今興兵伐夏非我小子敢以臣犯君行此悖亂之舉也蓋人君體天心以子愛其民然後可長保天命夏王桀虐民而慢天其罪非一天厭其惡命我誅殛之故不得已而奉行天討豈我之輕於用兵哉夫誓師之初先以稱亂爲懼可見伐夏非

湯之本心奉天命也桀以慢天而亡湯以畏天而興非萬世炯鑑乎

今爾有眾汝曰我後不卹我眾捨我穡事而割正夏予惟聞汝眾言夏氏有罪予畏上帝不敢不正

此一節書是商王湯申言天命所在論商民以伐夏之不得已也穡事農家獲之事割裁也商王湯曰我奉天命伐夏甚非得已今爾眾民但見汝在亳邑之安乃曰我君不體卹我眾民捨我亳邑獲之事而興兵動眾裁正有夏之罪我亦聞汝眾論憚於勞役如此然夏王桀得罪於天天旣命我誅之我畏上帝之明命不敢不往正其罪豈得徇爾亳眾以偸安哉當時商邑百姓安於湯之徳政故不被桀虐則不知桀罪徒見往伐爲勞然湯以應天順人之舉猶必委曲開諭如此聖人之信而後勞其民於此可見矣

今汝其曰夏罪其如臺夏王率遏眾力率割夏邑有眾率怠弗協曰時日曷喪予及汝皆亡夏徳若玆今朕必往

此一節書是商王湯正言夏桀暴虐之實以見伐夏救民之不可緩也遏絕也割戕也時解作是商王湯曰天命討夏卽於民心怨夏見之今汝眾民意中或曰夏王桀𨿽有暴虐之罪但害得夏民其如我商民何不知夏民猶之吾民也人情莫不欲逸夏王桀率爲重役以遏絕夏眾之民力人情莫不欲安夏王桀率爲嚴刑以殘割夏邑之民生所以夏眾離心皆怠於奉上弗相和協因夏王桀自言吾有天下如天之有日遂指日而怨曰是日何時亡乎若亡則我寧與汝皆亡蓋欲其亡之甚不復堪此重役嚴刑之困也夏王桀之惡徳爲民所怨恨若此忍坐視而不救哉今我決計往伐以速慰夏民之望而已蓋民心向背卽天命之所以去畱易言湯武革命應乎天而順乎人聖人豈有私天下之意哉

爾尙輔予一人致天之罰予其大賚汝爾無不信朕不食言爾不從誓言予則孥戮汝罔有攸赦

此一節書是商王湯示賞罰之明斷以肅軍心也商王湯曰伐夏之舉旣不容已爾將士庶幾同心同力輔我一人致天之罰於夏是能上順天命下救民困也我則以顯爵榮祿大賜賚於汝等爾士無得猜疑我言旣出決不自食其言賞之必厚如此爾士若不從我誓言觀望退縮是以天命不足畏民困不足卹也我則不但戮汝身並戮汝妻子無有所赦罰之必重如此可不戒勉哉商王湯賞罰之令與夏王啟甘誓同可見行軍治兵之際以賞罰明斷爲主賞罰不當則恩不足勸而威不足懲欲以成功難矣故曰用賞者貴信用罰者貴必

仲虺之誥

此一篇書是商臣左相仲虺解釋商王湯伐夏之慙而因進以勸勉之詞軍旅曰誓防同曰誥此對眾告君兼以曉諭臣民故亦謂之誥

成湯放桀於南巢惟有慙徳曰予恐來世以臺爲口實此一節書是商史臣序仲虺作誥之由也武功成故曰成湯口實謂借口以爲指實商史臣曰我商王成湯興兵討夏桀之罪桀出奔南巢因放置桀於此地遂代夏而有天下所以順天命應人心也乃成湯自思堯舜禹禪讓以來今日始行放伐之事慙愧其徳不如古且自言曰伐夏之舉我𨿽自信其不得已但恐來世有亂臣賊子輒以我今日之事借口爲指實則開禍階於無窮此所以深自慙也蓋天人之運𨿽交防而君臣之義無可逃成湯之慙於往昔恐於來非特愼萬世之大防亦以存天理之本心也後之窺竊神器者或反借禪位爲口實何其喪心尢甚哉

仲虺乃作誥曰嗚呼惟天生民有欲無主乃亂惟天生聰明時乂有夏昏徳民墜塗炭天乃錫王勇智表正萬邦纘禹舊服玆率厥典奉若天命

此一節書是仲虺作誥以釋成湯之慙而先推本於天立君之意也塗塗泥炭火也纘繼也仲虺因成湯以伐夏爲慙乃作誥以解之嘆息而言曰天爲民而立君非徒虛擁尊位也惟天生斯民有形體卽有嗜欲使無主以治之各逞其欲而相爭乃至於亂惟天不忍其亂每於生民中特生一資稟聰明不蔽於欲之聖人立爲斯民主敷教行政以治民之欲而息其爭亂焉夏桀爲民主反行昏徳暴虐其民陷民於塗泥炭火旣失其所以爲主矣天念斯民之無主乃篤生我商王錫之以勇足有爲智足決幾之徳使之表正萬邦之民而繼大禹舊所服行之常道以盡乂民之責此天意也今亦但率循其常道以奉順天命而已何慙之有蓋典常之理出於天大禹所服行古今帝王所率由無非共此常理夏之子孫不能纘成湯纘之故不言革命而言奉若此可見天命無私仲虺非專爲釋慙亦正告以人主責任重大也

夏王有罪矯誣上天以布命於下帝用不臧式商受命用爽厥師

此一節書是申言天命屬湯之意也矯誣謂造作虛辭以惑民聽臧善也式用也爽是昭明之意師眾也仲虺曰有夏昏徳旣塗炭其民而罪於天矣桀知民心不從反矯托天意誣造虛辭以宣布命令於下其背亂已甚故天用不善其所爲乃使我商受命而爲生民主蓋以桀有昏徳百姓皆被其污染故命我王以勇智之徳爲之君師用昭明其庶眾使天下皆有以自新而升斯世於昭明也天之命我王者如此則伐夏之舉豈容已哉何慙之有夫天下視君徳爲風俗爲人君者修徳以爽師此所謂自新以新民而承天之實不外是矣

簡賢附寔繁有徒肇我邦於有夏若苖之有莠若粟之有秕小大戰戰罔不懼於非辜矧予之徳言足聽聞此一節書言桀之忌湯已甚而湯之得民愈深也簡謂簡慢繁謂眾多肇始也仲虺曰夏王旣已不道而其所任用者又皆簡慢賢哲阿附權之人同惡相濟徒眾寔多其不與惡相黨比者獨我邦耳故我商始造邦於有夏之間爲桀所忌如禾苖中之有稂莠必遭鋤治谷粟中之有糠秕必被簸其深加嫉惡如此所以我商之眾無小無大皆戰戰危懼惟恐以無罪而受其禍蓋彼旣恃以慢賢則賢者必爲其所忌而欲見翦除如此也況我王之徳盡善盡美但一稱述又皆厭足人之聽聞而爲人所悅服豈不尢爲桀所忌乎則今日之伐夏非特奉天討亦以從人願也何慙之有哉蓋好善惡惡者天之常理人之常性桀好簡賢附者而惡湯反天之常拂人之性欲不亡得乎

惟王不邇聲色不殖貨利徳懋懋官功懋懋賞用人惟已攺過不吝克寛克仁彰信兆民

此一節書是言湯徳足人聽聞之實也不邇謂不親近不殖謂不聚斂懋者繁多之意仲虺曰我王之徳所以足人聽聞者以其本原澄徹而用人處已無不得其當也凡聲色貨利人所同好惟王於聲色則不邇之於貨利則不殖之蓋惟恐蠱惑心志剝削民財以自卽於慆淫入於刻薄也此非純乎天徳而無一毫人欲之私者能之乎由是以用人於人之徳行優者則崇其品秩兼之眾職以懋其官人之功勞多者則錫之土田旌之章服以懋其賞由是以處已見人有善若已有之而無所不容於已有過卽便攺之而無所系吝其用捨之當舉動之宜如此若夫寛仁者人君之大徳然行之不善或反受寛仁之累者有之惟王克寛廣大中具有節制而不失於縱弛惟王克仁慈愛中兼有嚴厲而不流於姑息君徳昭著實有感孚一世之理天下亦皆從而信之其臨民之善又如此此我王之徳所以足人聽聞之實也而又何慙之有哉湯用人處已臨民無不各盡其道而要惟有不邇不殖之徳以致此此以知君心誠萬化之原也

乃葛伯仇餉初徵自葛東徵西夷怨南徵北狄怨曰奚獨後予攸䢐之民室家相慶曰徯予後後來其蘇民之戴商厥惟舊哉

此一節書是言民心之歸商非一日也仇餉言與饋餉者爲仇攸䢐謂所往處徯待也蘇再生也仲虺曰我王之徳能彰信兆民者於何見之昔者葛伯無道放廢不祀王使人問之對曰無以供粢盛王乃使亳邑之少壯往爲之耕老弱饋送飲食乃葛伯反殺我饋餉之童子而奪其黍肉是不以爲徳而反以爲仇也王於是不得已而興兵伐之蓋初徵實自葛始是時天下國君暴亂者多王卽以此仁義之師而並徵無道其時四方之民苦於其上之不徳而望我王之救之也當王師未至但見東面徵討則西方之人胥怨望焉南面徵討則北方之人胥怨望焉皆曰奚爲獨後我而不先救之也望而不至反出怨言此非實有傷於中而望王之至必不爾也及王師旣至則見其民妻孥相慶曰吾儕困苦待我仁君久矣今我君來吾儕其死而復生乎惟其望之之深故感之之切而喜我王之至者又如此也民之歸商其來已久非一朝一夕之故矣則今日之有天下亦人心之愛戴有不容已而又何慙之有哉夫惟仁者無敵於天下湯伐罪弔民民之悅之如時雨降此其所以爲仁者之師乎

佑賢輔徳顯忠遂良兼弱攻昧取亂侮亡推亡固存邦乃其昌

此一節書是仲虺以君天下之道朂王而先言懷諸侯之道也仲虺曰天命初歸之日正人心望治之時王得天下無慙也惟務自盡其爲君之道而已彼諸侯之中有才徳兼備是謂賢者則當隆其禮遇信任而眷佑之不特增其爵秩已也有積善行仁是謂有徳者則當厚其賚予培植而輔助之不但安其土田已也有委身徇國而爲忠則當褒顯之以其令名有奉公守法而爲良則當奨勸之以遂其所志凡此所以善善也因諸侯之有善而吾所以勸善者當如是也有柔懦無爲而弱者當兼並之而治以王官有昏庸不明而昧者當攻治之而削其封地有敗壊法紀是亂者也當殄滅其國而取之有荒淫無度是亡者也當戮及其身而侮之凡此所以惡惡也因諸侯之有惡而吾所以懲惡者又當如是也然皆何容心於其閒哉彼弱昧亂亡本有亡之道吾特因其亡而推之賢徳忠良本有存之道吾特因其存而固之耳夫如是推亡固存好惡一出於正刑賞不渉於私見諸侯之善者益知所勸而進於善諸侯之不善者亦知所懲而不爲不善矣邦國不其昌乎王但自盡其君天下之道可也蓋推亡固存卽天之栽培傾覆此聖人之公也公非仁者不能故曰惟仁者能好人能惡人

徳日新萬惟懷志自滿九族乃離王懋昭大徳建中於民以義制事以禮制心垂後昆予聞曰能自得師者王謂人莫已若者亡好問則自用則小

此一節書是仲虺勉湯以修徳檢身之道也懋昭大徳者黽勉以明其徳之意後昆後世子孫也仲虺曰人主一身爲逺近親疎之所系屬者以其有徳也誠使其徳日新不已自足維系乎人心不特近者悅服也萬𨿽逺而亦懷之若志自滿假不能自新不但逺者擕貳也卽九族至親而亦離之矣今我王之徳𨿽足聽聞然何可不自勉哉必也振奮精神以勉明其大徳求所爲中道者而建立之以爲民之準蓋徳者我之所得而中者民所同具也民不能以自中必君建之民乃有所觀法可使咸歸於中而義禮者又昭徳建中之要也故動則以義制事萬幾當前必裁決其可否而使無過不及之差靜則以禮制心一念之萌必愼持其逸豫而使無偏倚之累如是則內外合徳中道立矣且非特可建中於民也卽垂諸後世凡子孫之欲制事制心者其家法自足相承而有餘裕矣然是道也必學焉而後能之也我嘗聞古人之言曰人君能虛已下賢求人臣之可法者而師事之則徳崇業廣將天下之善皆歸於已故可以王若矯矜自恣謂人皆不如我善日益消而天下之惡皆歸之矣此亡道也凡事不恥下問而心誠好之則萬善咸集何等優裕若偏愎自用則一己之聰明所見不廣其能幾何故狹小也虺述古人之言如此王者以一身而爲中外臣民立極作之君亦作之師使非虛已下賢隆師問道亦何以爲下民之師然則欲盡君道以垂法其崇師道以立本哉

嗚呼愼厥終惟其始殖有禮覆昏暴欽崇天道永保天命

此一節書是仲虺告湯以謹始善終之道也仲虺作誥之終又嘆息而言曰天下事善作者必善其成善終者必善其始末有始之不愼而能安保其終者也今以我王始有天下若欲長享大業垂之無窮正宜致謹於受命之初耳蓋福善禍淫上天不易之道有禮者天必篤厚而培植之昏暴者天必厭棄而傾覆之此所以天命靡常惟徳是視也自今以往惟願兢兢業業敬天之所以福善之道而以禮自持畏天之所以禍淫之道而以暴爲戒則可以長保天之休命而膺歷服於無疆矣王可不自勉哉按仲虺作誥首言上天立君之意而未復言天道可畏天命不可恃可見人君謹始善終惟一敬承天意而已以成湯之聖寧有昏暴不終而棄天命者然猶丁寧訓告至於如此此古者君臣儆戒之義足爲萬世法也

湯誥

此一篇書是成湯伐夏卽位之後告諭天下之言

王歸自克夏至於亳誕告萬方王曰嗟爾萬方有眾明聽予一人誥惟皇上帝降衷於下民若有恆性克綏厥猷惟後

此二節書是敍作誥之由先言君道所系之重也上帝謂天衷卽中字若順也綏安也猷道也成湯旣克夏而有天下乃還歸於亳都以退就侯國此時諸侯皆率職來朝則天下已歸湯矣湯乃作誥以大告諭萬方因與天下臣民更始焉王曰嗟爾萬方之眾其明聽我一人之言夫民之所恃以生而使各安於其道者皆是天生之而後成之也惟皇上帝當始生萬民之初卽予以至正之則所謂衷也民受此衷以生但率循其自然皆有不可易之常理謂之恆性獨是气稟不齊遂有淸濁純雜之異所以不能皆全其性之固有而安於其道之常故天生民而立之君使司牧之有政刑以匡其不率有教化以鼓其自新夫而後愚可開知識可牖則所以變其气稟之異反其降命之同惟大君能之也然則爲人君者有奉天治民之責其道顧不重哉蓋至善之理出於天在天爲衷民受之爲性後綏之爲猷其實一也欲盡人之性必先自盡其性萬世性學之源其自成湯一言開之乎

夏王滅徳作威以敷虐於爾萬方百姓爾萬方百姓罹其凶害弗忍荼毒並告無辜於上下神只天道福善禍淫降災於夏以彰厥罪

此一節書是言桀失君道以見其當伐也成湯又曰君之於民有綏猷之責如此則當體上天之心以爲心矣今夏王滅仁愛之徳而徒事殺戮之威以敷播虐政於爾萬方百姓爾萬方百姓被其凶害如荼之苦口毒之螫人不可堪忍咸稱寃於天地鬼神以望其拯救夫天之道善者福之淫者禍之此常理也今夏之淫虐已甚故天特降災異明示其罪而誅絕之使不得復播虐於爾萬方百姓也夫天以民爲心天人相與其幾甚微其應甚捷後世人臣乃或謂天變不足畏亦何言耶

肆臺小子將天命明威不敢赦敢用牡敢昭告於上天神後請罪有夏聿求元聖與之戮力以與爾有眾請命

此一節書言己之奉天伐罪以救民也元聖謂伊尹戮力並力也成湯又曰夏王虐害其民天旣降災以彰厥罪此乃天命明威之所在也故我小子奉天命之顯然可畏者不敢赦有夏之罪而必伐之然徵伐大事我又何敢自專而不請命於天遂用元牡之牲敢昭告於皇天后土以請夏桀當問之罪又恐予一人不克有濟聿求有智有勇之大聖人與之協力同心共誅無道以與爾萬方百姓請更生之命於天焉則伐夏之舉正所以祗奉天威而爲民立命也烏容已哉湯爲天吏每事必請命於天而又必求天民先覺之元聖學焉後臣而後收戮力之效然則師臣寧可少乎

上天孚佑下民罪人黜伏天命弗僭賁若艸木兆民允殖

此一節書言已請命於天而天果孚佑之也孚允皆信也僭差也賁文之著也殖生也成湯又曰我旣請夏桀之罪與爾眾人之命於天天果垂憐無辜佑爾百姓故使罪人竄亡屈服於南巢之地上天禍淫之命毫不僭差民之向被其荼毒者皆有生意燦然若艸木之敷榮兆民自此信乎其能去虐害之苦而各遂其生養之願也天之佑爾下民不其信與天以生物爲心未有不愛下民者人君以天之心爲心則順天而應人矣

俾予一人輯寧爾家玆朕未知戾於上下栗栗危懼若將隕於深淵

此一節書言已受上天付托之重惟恐不能勝也俾使也輯和也戾猶言罪隕墜也成湯又曰天旣亡無道之桀不可令兆民無主乃舉綏猷之責委畀於我一人之身使輯和安定爾家之眾上天付托之重如此顧我涼徳慮不足以當之常恐得罪於天地而有不自知之處用是栗栗危懼若下臨不測之險將墜於深淵者然蓋我之責愈重而憂愈大也敢不敬哉古先聖王深知爲君之難故無日而不戒懼湯之聖敬日躋誠帝王心學之要也

凡我造無從匪彞無卽慆淫各守爾典以承天休此一節書是欲羣臣交相助勉以共承天休也造新造之國侯惟舊商命惟新悉與更始故曰造匪彞謂非法也慆淫逸樂之意卽就也典常也成湯戒諭諸侯曰今當革命之初凡我有悉宜更始蓋受此綏猷之責者惟予一人而交相盡力共底於輯寧之美者則惟爾有是賴也自今伊始無或肆志而從於非法無或縱欲而卽於慆淫其各謹爾侯度修其職業恪守典常之道以共承天之休命可也蓋此時諸侯不卹民而助桀者如韋顧昆吾之湯皆已剪滅猶恐諸侯有染舊污俗者故戒之如此而湯之兢兢業業守典以承天休又不待言矣

爾有善朕弗敢蔽罪當朕躬弗敢自赦惟簡在上帝之心其爾萬方有罪在予一人予一人有罪無以爾萬方此一節書見湯之責已重而畏天之深也簡閱也成湯又諭諸侯曰福善禍淫上天不易之理爾若能守典承休是爾有善我何敢隠蔽而不彰若戾上下罪在朕躬我何敢因循而自恕蓋善與罪一一簡在上帝之心天𨿽髙而聽則卑或善或惡報應昭然斷無或爽信乎爲君臣者當各盡其道也然天旣命我爲萬方之主則我之責爲尢重必使天下之民皆不失其降衷之性以安其猷方克盡其爲君之職若爾萬方有罪是我一人不能盡綏猷輯寧之道而使斯民陷於不善我之罪不可得而辭若我一人所爲不善是我有負付托之重而罪於天於爾萬方何與哉天爲民立君望之極深湯厚自刻責要亦惟體天之心盡君之道而已

嗚呼尙克時忱乃亦有終

此一節書見成湯始終兢業之心也時是也指上三節所言爲君爲臣之理忱者懇惻力行之意成湯作誥之終復嘆息而戒諸侯曰天下事固創始之不易而善終之尢難君之與臣各有當盡之職不徒知之而在能行之今予一人與爾有諸侯庶幾能於是而忱信焉爲君者盡其受命之責而輯寧旣至則可免戾之憂爲臣者勉其佐命之功而守典旣修則益永天休之至其亦可以有終矣否則爲禍爲福惟天所命又安能保其所終哉成湯灼知性命之理深識君師之職旣凜興亡之故而畏天命之難諶此復謹始終之圖以見人事之難盡誠聖學之淵源帝王之家法也一篇之中無非兢業之意防深哉

伊訓

太甲嗣位之初伊尹述成湯之徳而誨導之故以伊訓名篇

惟元祀十有二月乙丑伊尹祠於先王奉嗣王祗見厥祖侯甸羣後咸在百官總已以聽冢宰伊尹乃明言烈祖之成徳以訓於玉

此一節書是史臣敍伊尹作訓之由也元祀卽元年侯甸羣後謂侯服甸服之眾諸侯烈祖指成湯史臣曰惟太甲卽位之元年十二月乙丑之日此時方居仲壬之喪未親祭宗廟伊尹居冢宰之位乃代祭於商之先王奉嗣王敬見其祖告以卽位攺元之事維時侯服甸服之眾諸侯來朝見者皆在其位百官各總攝已職以聽命於冢宰蓋冢宰攝而告廟又攝而臨羣臣也伊尹以嗣王初立欲其法祖徳以紹鴻業乃以烈祖成湯之成徳明白詳悉以告於王焉蓋君徳以謹始爲要伊尹當太甲卽位之初卽以祖徳告之此老成之碩論也

曰嗚呼古有夏先後方懋厥徳罔有天災山川鬼神亦莫不寧曁鳥獸魚鼈咸若於其子孫弗率皇天降災假手於我有命造攻自鳴條朕哉自亳

此一節書是伊尹欲王鑑夏以自警也若順適之意率循也假借也有命謂有天命者鳴條夏之都邑亳商之都邑哉始也伊尹訓太甲而先嘆息曰我商今日之天下卽昔有夏之天下也王亦知夏之所以亡我之所以興乎夏之先王懋敬其徳方日新而不已當時宇內協和天災不降山川鬼神莫不奠麗而安享之下至鳥獸魚鼈亦皆順適其性而得遂其生焉蓋夏先王能敬徳而天休如此及其子孫不能率循祖徳肆虐萬方天於是降災以彰其罪而假手於我有天命者以誅絕之此由其子孫不徳而自速禍亡又如此蓋夏之所以亡者由造可攻之釁於鳴條而我商之興則由先王始修徳於亳都也然則天命可畏而不可諶祖徳可法而不可恃永言配命自求多福亦在乎君身而已矣

惟我商王布昭聖武代虐以寛兆民允懷

此一節書是溯商之得天下以其有徳也商王指成湯伊尹曰當夏桀造虐之時萬民塗炭天下諸侯無有能伸大義而爲民請命者惟我商王奮天錫之智勇敷著其徳威於天下而興師以伐之易其荼毒斯民之虐而代以慈恵克寛之仁於是天下之人莫不信其志在救民歸往愛戴無一人之不悅服也我商之所以得天下者如此蓋商王除暴救民皆出於徳義之勇故謂之聖武以見非專尙武力取天下也人君不得已而有赫怒之師能使兆民樂而懷之則庶幾乎其聖武矣

今王嗣厥徳罔不在初立愛惟親立敬惟長始於家終於四海

此一節書是伊尹以嗣徳勉王而欲其謹始也罔無也初言卽位之初伊尹曰我先王之有天下以徳致之則王今日嗣先王之位正嗣先王之徳也顧卽位之初在王心則志慮方新而徳易進在人心則觀望伊始而徳易孚無在不致謹其始可也謹始之道𨿽非一端而莫要於孝悌然欲申孝悌之義於天下必先盡愛敬之道於一身必也盡我愛敬之道於此使天下之愛其親者莫不視我以爲法盡我敬長之道於此使天下之敬其長者莫不視我以爲凖如是則愛敬立矣愛敬旣立於此則感孚自形於彼始而一家次而一國終而四海之人此心同此理亦同孝悌之心油然以生莫不觀感而興起矣蓋王者必合愛合敬以成其化王可不勉嗣厥徳哉堯舜之道不外孝弟上以孝弟倡於上臣庶則而效之則民徳厚風俗同人人親其親長其長而天下平矣孝弟者君徳之始而卽王道之成也

嗚呼先王肇修人紀從諫弗咈先民時若居上克明爲下克忠與人不求備檢身若不及以至於有萬玆惟艱哉

此一節書是伊尹述祖徳以訓嗣王也肇始也人紀謂三綱五常之理咈逆也先民謂前輩有徳之人與取也伊尹曰立愛立敬之實事在三綱五常之克修彞倫之理本在天壤閒不可泯沒自桀以昏徳而廢棄之我先王始起而修明焉使此理復燦然於天下先王知從善者君徳之要凡臣下之來諫者必虛心聽受而無有拂逆先王知耆舊者君徳之輔凡先民之有徳者必屈已順從而與之同心其居上也民情無不照察邪佞無所欺蔽能盡臨下之道而克明其爲下也進賢至於再三難無所於避能盡事上之道而克忠取人之善則隨才任使而不爲求全檢已之身則惟日孜孜而常恐不及我先王於上下人已之閒無不各盡其修如此是以徳日以盛而天與人歸由七十里以至於有萬而業日以廣也此其積累締造之勤可謂難矣王可不嗣厥徳以思其艱哉自古人君未有不由艱難而得創業與守成總無二道要惟持此克艱之意斯可矣

敷求哲人俾輔於爾後嗣制官刑儆於有位曰敢有恆舞於宮酣歌於室時謂巫風敢有殉於貨色恆於遊畋時謂淫風敢有侮聖言逆忠直逺耆徳比頑童時謂亂風惟玆三風十愆卿士有一於身家必喪君有一於身國必亡臣下不匡其刑墨具訓於士

此二節書是言先王求治人以輔後兼立治法以儆臣也敷廣也官刑官府之刑恆常也酣歌謂酒後狂歌巫是歌舞以事神之人風風俗也淫過也墨刑鑿其額而湼以墨也士童初學之士伊尹曰先王之得天下甚難其慮天下亦甚逺不特自修人紀已也又必廣求賢哲布列在位以輔佐於爾後人使將順其美匡救其失庶幾保先業而不至於廢墜也然使哲人輔之佞人從而敗之君徳何由成乎又制爲官刑以儆有位其儆戒之詞曰凡爾有位𨿽有宴樂當節以禮敢有卜晝卜夜而恆舞於宮縱酒沈湎而酣歌於室是正人而爲巫覡之事也謂之巫風𨿽有玩好當適其宜敢有貪嗜貨財耽好女色盤遊無度畋獵非時是放蕩而無檢也謂之淫風尊賢惡佞尙徳逺讒此常理也敢有侮慢聖人之言拒逆忠直之諌疎逺老成有徳之士狎比頑鈍無恥之徒是好惡拂其常也謂之亂風惟玆三風十愆其足以壊人心頽世道不必全此而後喪亡也爲卿士者有一於身則必喪其家爲君者有一於身則必亡其國況天子乎若天子而犯此風愆則在有位者皆當盡言直諫以匡扶其過若隠忍坐視而不言是食君之祿而不忠者也則必以墨刑加之不特儆於有位也彼童初學之士亦皆以此訓誠之欲其入官而知所以正諫縱使老成凋謝猶賴有繼起之忠良得而用之先王之爲後嗣慮者其深且逺如此吾王其可不知戒哉古者凡爲人臣皆有進諫之責先王非獨勸之使言又刑之使不得不言此開廣聽納之良法也

嗚呼嗣王祗厥身念哉聖謨洋洋嘉言孔彰惟上帝不常作善降之百祥作不善降之百殃爾惟徳罔小萬惟慶爾惟不徳罔大墜厥宗

此一節書是伊尹訓太甲之終而又以天命人事申警之也祗敬也洋洋廣大之意孔甚也伊尹終訓於王曰嗚呼我王其以三風十愆之訓敬之於身而不忽念之於心而勿忘哉蓋此先王之訓乃聖人之謨也經畫於當年之心廣大悉備不洋洋乎且此先王之訓皆嘉美之言也告戒夫有位之眾明白簡切不孔彰乎此王之所當敬念者也且上帝之命去畱無定作善者則諸福鹹集而降之百祥作不善者則諸惡畢至而降之百殃天道之不爽如此是故一念之善徳𨿽小也勿以善小而不爲萬之慶積於此矣小善何能致慶而敬徳之一念卽其慶也一念之不善不徳𨿽小也勿以惡小而爲之厥宗之墜肇於此矣小惡末必卽墜而滅徳之一念卽其墜也禍福之機相爲倚伏如此爲嗣王者容可不敬念哉按伊訓一書反覆勸戒丁寧周悉而終之以祗厥身之一言蓋王者修徳凝命無過一敬能敬其身十愆並去而百祥自臻然後可以嗣祖徳承天休也大臣忠愛之心纒綿深切此伊尹所以爲社稷臣與

太甲上

太甲不明於徳伊尹屢訓之不聽乃營宮於成湯陵墓太甲居之使知省攺後果悔悟處仁遷義伊尹迎之歸亳卒爲令主史臣述其事及其訓戒之詞爲書三篇名之曰太甲而此則其上篇也

惟嗣王不恵於阿衡伊尹作書曰先王顧諟天之明命以承上下神只社稷宗廟罔不祗肅天監厥徳用集大命撫綏萬方惟尹躬克左右厥辟宅師肆嗣王丕承基緒

此二節書是推伊尹所以作書之由而先述祖徳以告太甲也恵順也阿衡商之官名阿是倚衡是平言天下所倚以平也顧常目在之也諟此也明命上天命我顯然之理監視也辟君也宅居也師眾也史臣曰昔伊尹居阿衡之任是天下之所倚以爲平正嗣王所當順從者乃太甲卽位之初不明於徳狎比羣小而不恵於阿衡於是伊尹懼而作書以告曰天人之交至近而非逺也先王成湯見得上天有顯然之理而畀之在我者謂之明命於是提撕省察念念不忘知此理隨處流行使此心隨在有覺常若接於目而眞有所見者然由此以奉承天地神只社稷宗廟極其誠敬而無一毫怠忽之意故上天監視我先王之徳足以代夏而有天下遂舉大命集於其身使撫綏安定萬方之眾此時我尹躬又能盡心竭力左右輔相我先王以安宅斯民臣主同勞如此故嗣王得以大承其基業而膺此無疆之休也伊尹述成湯之徳其要莫切於顧諟明命之一言顧諟明命猶詩所云不顯亦臨無射亦保𨿽一息之頃一事之微皆天理之周流而無有怠忽之意乘其閒者此所以能承上下神只社稷宗廟而罔不祗肅也所謂祗肅亦惟凜敬畏於平時而已

惟尹躬先見於西邑夏自周有終相亦惟終其後嗣王罔克有終相亦罔終嗣王戒哉祗爾厥辟辟不辟忝厥

此一節書是又舉夏事以儆嗣王也夏都安邑在商亳都之西故曰西邑夏周忠信而無虧之意祖指成湯伊尹曰從來君臣一體休戚相關未有君不君而臣獨得以自全者我嘗見西邑之夏其先王皆有忠信之徳誠意相孚能享國長久而有終故當時輔相之臣亦能與國咸休而有終其後夏桀無道不能有終故其輔相者亦與之同其僇辱而不能有終可見君安則臣亦安君危則臣亦危也嗣王今日其可不以夏桀爲戒哉惟當敬爾所以爲君之道而勉於忠信若君而不君則不能丕承基緒而忝辱其祖矣𨿽有臣欲盡忠匡輔又何足恃哉可見人君與臣相須甚切賢臣必責難於君賢君必以難自責君臣皆以不終爲戒此所以克有終也唐虞之治亦自君臣咨儆致之豈獨夏先王哉

王惟庸罔念聞伊尹乃言曰先王昧爽丕顯坐以待旦旁求俊彥啟廸後人無越厥命以自覆

此二節書是又因太甲之不順而再陳先徳以勸之也昧爽天明未明之候丕顯大顯其徳也日出曰旦俊彥有才徳者旁求多方求之啟廸開發之意越謂顚墜覆敗亡也史臣曰伊尹作書之意至眞切矣乃太甲但視爲尋常罔有念及而若不聽聞者於是伊尹乃言曰王亦知先王爲善之勤而慮後之逺乎先王毎當昧爽之時澄神滌慮使虛靈之體湛然畢露以大顯明其徳若心有所得則汲汲然坐以待旦舉而行之蓋先王之心惟恐修於己者有未至而施於事者有未及也又恐後世子孫溺於宴安罔念先徳則又博求天下才徳兼全之士置之左右以開導我後人使其有所依據皆知修徳勤政以保守其先業也然則爲後人者正宜效法其徳而聽用其人以紹先王基緒之隆庶幾無忝厥祖耳其可以縱欲敗度隕此求賢啟廸之命以自取覆亡哉甚矣古帝王爲善惟日不足而又必樹人以爲久逺之計人主而欲爲法乎天下燕翼乎孫子則亦惟修身尊賢盡之矣

愼乃儉徳惟懷永圖若虞機張往省括於度則釋欽厥止率乃祖攸行惟朕以懌萬世有辭

此二節書是勉太甲愼徳以率先也永圖謂逺慮虞虞人機弩牙也括箭尾著之處度射之凖則省察也釋發矢也止當然不易之理懌悅也伊尹曰從來國家多以縱欲奢侈失之者但知安於一時之樂而不能爲長久之謀也蓋縱欲之源皆起於心不可不謹我王今日但當愼其儉約之徳事事知所收斂而不至於放肆所懷者皆爲永逺之圖謀念不在一日而在終身志不在一時而在百世則不至隕厥命而覆亡可免也然王之愼徳當如虞人之射弩然虞人之射旣張其機矣猶必往察其括之合於法度然後釋之則發無不中人君之處事亦猶是也萬事莫不有度君所以爲度在敬汝所當止肅恭謹斂務求義理所在而審處之耳然不必逺求也若乃祖之所行卽是其所當止但視當時所已行者而率循之無敢逾越王能如是則事事合宜動無過舉近可以慰悅尹心而不負先王所托逺可以有譽萬世而爲守成之令主矣王可不自勉哉可見守約者施博愼儉徳懷永圖皆守約之事而其效至傳令名於萬世以視秦皇漢武侈心自放者何如哉

王未克變伊尹曰玆乃不義習與性成予弗狎於弗順營於桐宮密邇先王其訓無俾世迷王䢐桐宮居憂克終允徳

此三節書是史臣敍太甲不從尹言而尹遷之桐宮以興起其善也狎是狎習弗順謂不順理義之人桐地名成湯陵墓所在䢐往也史臣曰伊尹之訓辭誠懇已至王於尹言自宜心動但習染旣深猶未克變伊尹乃私計之曰我觀王之所爲多不義之事習爲不善若天生性成者然此必左右近習有不順義理之人從臾以導其爲非者我不可使其狎而近之於是營宮於桐使親近先王陵墓憸人旣逺祖徳相依以是訓之庶幾朝夕哀思善念興起無使終身迷惑而不悟也王旣往桐宮居憂三年果能自怨自艾盡攺其平日之所爲實有其徳於身而不至終迷矣孟子稱堯舜性之湯武反之可見性之者少當愼習以復性也太甲要非生而不徳所狎之人不順耳遷桐之舉使無小人在側而如有先王在前則非僻消而其習端矣推而言之程頤所云接賢士大夫之時多必能養成聖徳正謂此也

太甲中

此伊尹奉迎太甲歸亳之後勉以修徳法祖而史臣述其君臣往復之語爲中篇

惟三祀十有二月朔伊尹以冕服奉嗣王歸於亳作書曰民非後罔克胥匡以生後非民罔以辟四方皇天眷佑有商俾嗣王克終厥徳實萬世無疆之休

此二節書是記太甲攺過之初而伊尹始迎歸以致慶也胥相也匡正也史臣曰太甲居憂於桐宮能悔過遷善到三年之時服制已滿伊尹乃於歳首十二月正朔之日用衮冕之服奉太甲復還歸於亳都而作書以告曰從來君與民實相須爲理者也民非君則不能相正而得遂其生民固不可無君君非民則何以君臨四方而奉之爲主是君尢不可無民也我王當不明於徳之時上下皆不能保民幾無君而君幾無民矣幸賴皇天眷顧佑我有商使嗣王幡然悔悟能終其徳是舉商家之基緒將墜者今日自是其可久子子孫孫皆得以享靈長之慶矣豈不爲萬世無窮之休美乎方太甲未明厥徳尹惟盡人事所當爲及克終允徳則又歸之皇天之眷佑蓋惟盡人事乃所以迓天休而人事未盡不得輙諉之於天者有如此

王拜手稽首曰予小子不明於徳自底不欲敗度縱敗禮以速戾於厥躬天作孽猶可違自作孽不可逭旣往背師保之訓弗克於厥初尙賴匡救之徳圖惟厥終此一節書是太甲致敬於伊尹而求善終之道也底致也不猶言不肖戾罪也孽謂災逭逃也師保謂伊尹太甲旣痛攺前過乃知伊尹之忠遂拜手稽首而致其敬師之禮曰予小子向者昏迷沈溺罔識天性之本善而不明於徳以自入於不肖嗜好無節壊其奉身之度縱肆不恭壊其修身之禮以自速罪戾於其身夫天欲降災尙賴人事可以修救若人所爲不善則孽自我而作者又安可逃乎余往者旣背師保之訓不能謹之於始尙賴正救之力繩愆糾繆以求成就於有終哉蓋往者𨿽悔無及而來者則猶可圖也從來帝王不貴無過而貴攺過太甲悔過之言深合聖王自治之防𨿽欲不謂之有商令主不可得也

伊尹拜手稽首曰修厥身允徳協於下惟明後先王子恵困窮民服厥命罔有不悅並其有厥鄰乃曰徯我後後來無罰

此二節書是伊尹告太甲以修身之道而援先徳以示之也允者誠實之謂協和也先王指成湯無罰言免於暴虐伊尹見太甲悔過求助乃拜手稽首而致其敬君之禮曰王今者知不明於徳而悔欲縱之爲戾於厥躬是欲使徳之不明者而務明之也此其功端自修身始必也嚴於自治使從前之積習猛力以去之從後之造詣畢力以精之如此則可無敗度敗禮之事矣由是出乎身而加乎民將誠實之徳孚契於人自然人心協和無不愛戴此惟明後爲然非昏昩者所可及也然所謂明後孰有過我先王者乎先王之徳無所不允遂無所不協若民之困窮而可憐者尢必曲加體卹而恵之若子故當時亳邑之民服其命令無不得其懽心且非特本國之民如此也卽其時並我而爲鄰國者其民苦其君之暴虐亦莫不愛戴我先王皆曰待我君來君來其可無酷罰矣乎此惟先王之允徳協下而所以得民心也王今可不以先王爲法哉可見人君以修身爲本身修則未常要結於民而民自歸之所謂以徳服人中心悅服者此也

王懋乃徳視乃烈祖無時豫怠奉先思孝接下思恭視逺惟明聽徳惟聰朕承王之休無斁

此二節書是伊尹欲王以懋徳而告以懋徳之實事也惟卽思也斁厭也伊尹曰我先王之允徳協下蓋惟能日新其徳而遂致得民如此也王今繼承大統正當乘此怨艾之初勉修其徳凡事一視烈祖之所爲以爲凖則而無使一時有逸豫懈怠之意如是則可與烈祖之徳相似矣然懋徳之事何如當奉祀先祖也則思何以仰承而善繼善述以盡其孝當接見臣下也則思何以禮貌而聽言納諫以盡其恭欲逺見萬里之外當使九州之休戚利害無不周知而思明明則不蔽於淺近矣欲聽納道義之言當使百執事之謨謀獻納聞言卽悟而思聰聰則不惑於憸邪矣王能於是四者身體而力行之則懋徳法祖王之休也尹承王之休美益思左右匡救而不遺其力矣其何敢厭斁哉伊尹陳保終之道反覆勸勉不過法祖盡之而孝恭明聰則法祖之實也大臣愛君不以寵眷爵祿爲休而以君之修徳爲休抑何忠誠之篤乎

太甲下

此伊尹申告太甲以修徳保治而史臣敍其語爲下篇

伊尹申告於王曰嗚呼惟天無親克敬惟親民罔常懷懷於有仁神無常享享於克誠天位艱哉

此一節書是伊尹告太甲以君道之難也伊尹重言以告於王而嘆息曰人主一身上爲皇天之所式臨而明則爲萬民所依幽則爲神所鑑誠無有一之可忽者也惟天居髙在上有尊無親然敬者事天之理也人君能敬以自持凡動靜語黙無一念之敢忽則天乃眷佑而親之矣民情向背初無恆情然仁者治民之理也人君能仁以保民撫綏鞠養無一夫之不被則民乃歸往而懷之矣神幽隠最爲難測然誠者祭鬼神之理也人君能竭誠對越使實意感孚一气相爲聨屬則鬼神自降福而來享矣可見人主居天之位一念不謹則不免於防天慢神虐民之咎其可以易而忽之哉甚矣天位之艱而居天位者不可不思其艱以盡其道也夫人主一身而天民鬼神之心屬焉天民鬼神之心無常而人君之爲敬爲仁爲誠則可以有常其權亦在人君自操之耳

徳惟治否徳亂與治同道罔不興與亂同事罔不亡終始愼厥與惟明明後

此一節書是伊尹告太甲以治亂之所關終始之宜愼也伊尹之言曰天位維艱人君所以常保此位者亦在乎仁敬誠三者之徳而已有是徳則天佑之民懷之神享之而足以致治無是徳則天之所不佑民之所不懷鬼神之所不享而足以致亂古之人有以徳而致治者矣人君之所行能與治世之道事事相同誠敬以格天神仁愛以撫民眾則國未有不興者古之人亦有以否徳而致亂者矣人君之所行苟與亂世之事有一相同或耽於貨色或淫於遊畋或恣於刑戮或蔽於姦邪則國未有不亡者治亂安危亦在乎愼所與而已然人情謹始而怠終誠能自踐祚之初至歷年之久兢兢業業皆與治世之道相同而不使一事苟同於亂世則治可常保矣此惟明哲之君深明乎天人治亂之理而不爲嗜欲所搖奪者能有此也欲保維艱之天位尙其愼所與哉漢唐以來治亂興衰之故備在史冊其興必有所以興其亂必有所以亂人君察其大綱而於用人行政之間自相衡度則不越已然之陳迹而可以知無窮之治亂正古人所謂人毋於水鑑當於人鑑之說也

先王惟時懋敬厥徳克配上帝今王嗣有令緒尙監玆哉

此一節書是伊尹勉太甲法湯以圖治也懋勉也配對也監視也伊尹之言曰與治同道不必逺求我先王成湯能朝夕懋勉以敬修其徳純粹無私與天合一故足以配乎上帝而爲臨禦萬方之主今王所嗣者先王令善之統緒亦惟視先王之懋敬者以爲法而可哉蓋君徳莫大於能敬而敬莫貴於能勉懋敬則仁與誠在其中克配上帝則民懷而鬼神無不享矣語其用力之始則曰懋敬語其功化之極則曰配帝先儒謂伊尹徹上徹下以告太甲誠聖學之心傳而君徳之要領與

若升髙必自下若陟遐必自邇

此一節書是伊尹告太甲以進徳之有序也伊尹之言曰先王之敬徳足以配天觀法乎先王者豈能一蹴而至其精微之域哉先就一言一動之間時存敬畏馴至於無時不敬無事不敬念念合乎天理而不參以一毫私欲之累則配天之詣不難至也若升髙者然必自下而後髙可漸登若陟遐者然必自邇而後逺可漸至此又法祖進徳者所宜知也蓋下學上逹者乃聖功而欲速躐等者非王道謹言動之幾微則義精仁熟之本也同生民之休戚則久道化成之基也不希心於髙逺亦不自畫於卑近盛徳大業在是矣

無輕民事惟難無安厥位惟危愼終於始有言逆於汝心必求諸道有言遜於汝志必求諸非道

此三節書是伊尹告太甲以重民事愼天位謹始聽言之道也民事農桑之事也厥位人君之位也逆違拂也遜隨順也伊尹之言曰人君富有四海享萬方之奉而不知稼穡之艱難輕視民事者有之矣不知小民終嵗耕鑿尙有不足於食者終蠶桑尙有不足於衣者愼毋輕民事而思其難可也人君撫有成業居九重之尊而不察天心之向背安視厥位者有之矣不知一念所動天意視爲去畱一事所施民生視爲休戚愼毋安厥位而思其危可也人情莫不欲令終而必先愼之於其始嗜欲之萌偶開其端而後必至於橫決政令之發姑爲嘗試而害已極於無窮未有始之不善而可以善其終者聽言尢人主之要道惟當求義理之正不當徇意見之偏如其言忠鯁激直犯顏色觸忌諱是逆於汝心之言也逆耳之言難於聽受當虛心平气思其言果有益於身心果有裨於治理是於道有合也則不難屈已以從之自此忠言讜論日聞於前矣如其言阿順從諛窺色笑承意防是遜於汝志之言也諧媚之言易於聽納當淸心體察思其言恐卑順以取容恐逢迎以取悅果其非道也則不難正色以拒之自是讒諂面諛不至於前矣聽言之要道無出於此者人君臨禦天下察邪正決安危辧是非莫大於聽言一斷之於道則明鏡在懸妍立辧善乎伊尹之言朱子以爲治道別無說能此則未有不治者惟在人君虛已以聽之而已

嗚呼弗慮胡弗爲胡成一人元良萬以貞

此一節書是伊尹勉太甲以愼思篤行而言其效之大也慮思慮也胡作何一人指君身也元大也良善也貞正也伊尹之言曰臣前所言者皆進徳保民聽言致治之要道誠能不徒聽其言而實思其理極深研幾窮微逹變始可以得其理之當若弗能思慮則亦泛聽而已何由而能得乎誠能不徒思其理而實爲其事勉彊力行精明果斷始可以望其功之成若弗能有爲則亦徒思而已何由而有成乎爲人君者百辟奉爲儀型萬民視爲表帥一身所系至大也能慮則理無不當而是非邪正不能淆能爲則功無不成而艱鉅險阻不能惑所存者皆先王懋敬之心所行者皆先王懋敬之事而一人有大善之徳矣由是而顯足以建極陳常微足以潛移黙化百官正於朝而在廷無佞諛萬民正於野而四海有同風豈非與治同道之極功哉蓋哲謀爲作聖之基而行健乃君徳之大慮欲其周爲欲其敏保天位以懷小民莫切於此

君罔以辧言亂舊政臣罔以寵利居成功其永孚於休

此一節書是伊尹復政於太甲戒其變亂先王之法度且自言成功之宜退也伊尹之言曰爲君者有淸淨寧一之徳而不自騖於聰明爲臣者有恬澹防讓之風而不自苟於去就然後政治以肅而風俗以醇蓋祖宗舊章昭垂已久人君但當恪守成憲不可逞一己之臆見聽喋喋之利口而紊亂先王之舊政人臣事君𨿽功蓋天壤不過自盡其職分故匡君定辟當毅然而有爲功成身退宜澹然而不有不可以已之事功已成而貪戀寵利以居之能如此則朝無紛更而有不愆不忘之美臣無幸位而鮮患得患失之風家有不永信其休美者哉人君之辧言亂政大都成於寵利之臣蓋固寵之念深必不能犯顏敢諫於前且從而順逢迎於後故人主貴難進易退之臣而後收糾繆繩愆之益也

咸有一徳

伊尹當太甲遷善之後而已告歸之時作此書勉太甲法成湯以純一其徳也因書中有咸有一徳之語遂以名篇

伊尹旣復政厥辟將告歸乃陳戒於徳曰嗚呼天難諶命靡常常厥徳保厥位厥徳靡常九有以亡

此一章書是伊尹以一徳勉其君此二節乃史臣敍伊尹作書之由而首舉其天命難恃之說也諶信也九有九州也史臣之言曰太甲居桐伊尹身攝朝政及太甲君徳旣成伊尹以所攝政務復於乃辟已告老歸於私邑然其勤懇愛君之意猶恐已去而君徳未純有小人得以閒之故以徳之當勉陳戒於君其言曰嗚呼人君膺天命而有天下勿恃天心之眷顧景命之維新當思天難信而命靡常也靡常之命不可恃而所恃以凝命者惟徳人君之徳能純一不雜始終無間則爲天命之所歸而常保厥位矣人君之徳或私蔽而欲乘或始勤而終怠則爲天命之所棄而九州不可保矣天命之維系於徳者如此由此言之難信者未始不可信靡常者未始無定在亦懋勉於徳而已徳純而不雜所以能久而不息或作或輟皆由私欲間雜故耳

夏王弗克庸徳慢神虐民皇天弗保監於萬方啟廸有命眷求一徳俾作神主惟尹躬曁湯咸有一徳克享天心受天明命以有九有之師爰革夏正

此一節書是伊尹舉夏之所以亡商之所以興以爲天難諶命靡常之證也庸徳常徳也一徳純一之徳也享解作當師眾也夏正有夏建寅之正朔也革攺也伊尹之言曰皇天無親惟徳是輔往事不逺君其鑑之昔夏王桀膺祖宗之緒而有天下但因其徇私縱欲弗能有此純常之徳防慢神明而不知敬暴虐生民而不知卹是以天心厭棄而保佑不加於是下視萬之人有能克受天命者以啟發而開導之求其徳之純一不雜而特加眷顧使受天命以爲百神之主斯時也惟尹躬曁我先王成湯皆能兢兢業業有此純一不雜之徳克當上帝之心而受其光大顯明之命九州之眾莫不來歸有夏建寅之正爰革而爲有商建丑之正矣夫夏王有天位者也以弗克庸徳而亡成湯未有天位者也以咸有一徳而興豈非往事之明驗哉觀人君之失徳莫大於慢神虐民則知人君之修徳莫大於敬天勤民然非有純誠之徳則敬或等於具文仁或流爲幹譽必如成湯之不邇聲色不殖貨利聖敬日躋而後可哉

非天私我有商惟天佑於一徳非商求於下民惟民歸於一徳

此一節書是伊尹反覆天人相與之故而言惟徳之可恃也伊尹之言曰天之眷夏久矣一旦轉而爲有商之命豈天之私於我商哉惟我君臣咸有一徳夙夜寅恭馨聞於上而爲天心之所眷佑耳民之戴夏久矣一旦變而爲有商之民豈我有所要求於百姓哉惟我君臣咸有一徳克寛克仁彰信兆民而爲民心之所歸往耳可見天心至微而難於圖度民心至渙而難於要結惟君臣咸有一徳自收天與人歸之效後世假防緯以矯誣天命借權術以籠絡人心亦未明於斯防耳

徳惟一動罔不吉徳二三動罔不凶惟吉凶不僭在人惟天降災祥在徳

此一節書是伊尹決言一徳感孚之不爽也二三言徳之雜而不純也僭差也伊尹之言曰人君之徳誠能純乎天理而無理欲之間雜乎有常而無始終之遷攺則徳惟一矣以此而格天保民舉動之間罔有不吉者若未能純乎理而不無嗜欲之雜乘僅能持於暫而不能必永久之弗渝則徳二三矣由此而上拂天心下違民願舉動之間罔有不凶者夫修之則吉悖之則凶吉凶之在人未嘗少有僭差者何哉蓋由天心無私惟徳是視徳惟一則爲嘉祥之所集徳二三則爲災患之所叢天未嘗有意於其間也欲祈天而永命捨徳何以哉蓋一徳者至純至正不偏不雜非獨卽於匪彞謂之二三其徳卽一毫近於功利渉於好名卽二三矣天心之降鑑至邇而至密可不戒哉

今嗣王新服厥命惟新厥徳終始惟一時乃日新此一節書是伊尹勉太甲之自新其徳也伊尹之言曰天心鑑觀人心系屬全在人君卽位之初今嗣王新服天子之命正當震動恪恭以自新其徳然人情不難振作於一時而難堅固於持久惟自始至終純一無間則是徳乃光明純粹而有日新之盛矣上言一徳此言新厥徳者一徳自成功而言新徳自用功而言徳必新而後能一常使淸明在躬志气如神不爲气拘物蔽而後可幾純一之徳也盤銘有日新之言仲虺亦云徳日新萬惟懷此殆有商之家學而伊尹亦以勉其君與

任官惟賢才左右惟其人臣爲上爲徳爲下爲民其難其愼惟和惟一

此一節書是伊尹告太甲以任人輔徳之道也官謂庶官也左右謂輔弼大臣也伊尹之言曰君徳期於日新然或任用匪人得以間之外蔽聰明內惑心志徳未有能終者庶官百職各有攸司必得賢而有徳才而有能者以任用之始可以無曠厥事若左右輔弼之大臣處大事決大疑論道經調元贊化必其人可以堪此任者而後用之又不徒尋常賢才而已也蓋人臣之道其爲上也則輔成君徳開導啟沃於平時糾繆繩愆於臨事使君徳淸明於上是其職也其爲下也則休養生民大臣有興利除獘之權小臣有宣化承流之責使民生乂安於下是其分也然則人臣之系於國也不綦重哉故其方用之也未能灼知其賢才則難於任用而不輕授以官愼於審察而必詳核其實惟恐小人得伺其間也及其旣用之也已灼知其賢才則和以待之猜忌可以盡捐彼此可以相濟一以任之毀譽不得雜乘初終無所疑貳惟恐君子不得盡其才也如此則任用之道得而君臣一徳之治成矣蓋其難其愼者勞於任人也惟和惟一者逸於圖治也未有參之以二三疑之若眾人而君子能行其志者任賢勿貳卽此防與

徳無常師主善爲師善無常主協於克一

此一節書是伊尹告太甲以取善之道也伊尹之言曰天下之理原於一本而散爲萬殊人君必有所師法而後成其徳然徳無常師也凡左右庶官以及夫典謨訓誥下至芻蕘工瞽苟有一言之善一事之善皆可主而爲師如是則有以盡乎一本萬殊之理而所取者博而不窮然善有萬端泛而主之又懼其雜也故善無常主必揆度於心而務合乎至當不易之理此所謂能一也如是則有以逹夫萬殊一本之妙而所主者約而可守由是萬善歸懷而衡鑑不爽君徳修而政治舉矣蓋徳以事言善以理言一以心言徳無常師主善爲師者精以擇之也卽虞書之所謂惟精大舜之好問好察隠惡善也善無常主協於克一者一以貫之也卽虞書之所謂惟一大舜之執兩端而用中也伊尹樂堯舜之道淵源甚逺故其告君者亦如此非萬世取人爲善之極則哉

俾萬姓咸曰大哉王言又曰一哉王心克綏先王之祿永底烝民之生

此一節書是伊尹告太甲以一徳之效也俾使也綏安也底定也烝民眾民也伊尹之言曰人君之徳能純一不雜則號令詔諭之施必能寛仁愷惻明允篤誠而有以感動乎天下之人心使萬姓咸曰大哉王言洵天理人情之極則萬世子孫之明訓也因其言而知其心又相與頌曰一哉王心深宮無非僻之私君志建淸明之極也一徳之感必有如此者且先王受天祿而富有四海王以一徳承之自能保定孔固措國家於磐石之安而先王之祿其克綏矣烝民戴一人以爲元後王以一徳臨之自能撫綏教養登蒼生於衽席之上而烝民之生其允底矣一徳之驗有必如此者蓋艸野之視聽不可欺而君心之感通爲甚速王言出如絲綸言乎有倫有要也王度式如金玉言乎不貳不雜也得則萬姓頌之失則萬姓訾之可不愼與

嗚呼七世之廟可以觀徳萬夫之長可以觀政

此一節書是伊尹告太甲以得失之不可掩於天下後世而爲警醒之詞也伊尹之言曰嗚呼人君嗣位則爲人之子孫異日入廟則爲人之宗祖天子之制七廟三昭三穆與太祖之廟而七必功徳隆盛者始稱宗而爲不遷之主不然親盡則祧不得列於七廟之中𨿽孝子慈孫不能私其祖父然則七世之廟不可以觀徳乎人君以一身托於臣民之上撫我則後虐我則仇民罔常懷懷於有仁必善政誕敷則愛戴而爲太平之主不然羣心不固安能侈然於萬民之上𨿽赫聲濯靈亦不能束其異志然則萬夫之長不可以觀政乎政之得失不能掩於當時徳之純疵不能掩於後世亦可惕然深念矣

後非民罔使民非後罔事無自廣以狹人匹夫匹婦不獲自盡民王罔與成厥功

此一節書是伊尹廣言取善之量而欲其無遺於百姓也伊尹之言曰人君欲成一徳之治則內而百官外而萬民皆爲我取益之地勿謂百姓至愚賤也人君非民則孤立於上而何所任使百姓非君則渙散於下而何所統束其相須也如是故君𨿽神聖而鞀鐸必懸芻蕘不棄皆所以集思而廣益若自恃聰明謂人之識見一無可取是自廣以狹人也其可乎蓋𨿽匹夫匹婦其一得之愚亦有足錄者若因其愚賤使之不能自盡其誠則聰明壅而識見隘民主亦罔與成厥功矣匹夫匹婦且然況百官庶尹爲吾之所任用輔弼左右爲吾之所顧托而使之不能盡其誠以入告殫其才以有爲猶可以成治功者乎此篇言君徳最宜純一必也去欲存理使本體湛然而又愼簡臣工旁求俊乂以至匹夫匹婦一善不遺然後可澤被當時譽延後世而成配天之業也人君修徳之要此書盡之矣

日講書經解義卷四﹤經部﹐書類﹐日講書經解義﹥

欽定四庫全書

日講書經解義卷五

盤庚上

盤庚乃有商之君自成湯都亳以來世有河患國都屢遷至祖乙都耿盤庚時又圯於河水故欲遷都於殷以避之其時小民蕩析離居而世家大族安土重遷胥爲浮言以惑民聴盤庚不驅以威不廹以而反覆開諭使之自悟作誥三篇此則其上篇也

盤庚遷於殷民不適有居率吁眾慼出矢言曰我王來旣爰宅於玆重我民無盡劉不能胥匡以生卜稽曰其如臺

此一章書乃盤庚以遷都之事告諭臣民也殷今河南偃師地適往也率總也吁呼也眾慼憂慼之眾也矢言誓言也我王指祖乙也宅居也玆指耿而言劉殺也胥匡相救也史臣記其事曰盤庚將遷於殷意在乂安百姓乃百姓惑於浮言不肯往適安居之地

於是盤庚率呼眾憂慼之人出誓言以諭之其言曰我先王祖乙來都於此蓋以此地可居重我民之生命耳豈預知今日之水患而盡置之死地乎民適不幸罹此災害流離散處不能相救以安其生此豈人謀良由天意我於是以遷都之事稽之於卜亦曰此地昏墊已甚我亦無如之何則耿之不可奠居而當遷也明矣

先王有服恪謹天命玆猶不常寜不常厥邑於今五今不承於古罔知天之斷命矧曰其克從先王之烈若顚木之有由蘗天其永我命於玆新邑紹復先王之大業底綏四方

此二節書先言不遷之害後言能遷之利見天命之不可違祖業之不可棄也服事也五是五處建都之地顚木傾僕之木也由蘗新生之枝條也盤庚告其臣民曰昔我先王遇國家有大政事莫不恪謹以奉天命況玆遷都之事更不敢康寜一惟天命之是凜所以不敢安居於厥邑自成湯至於祖乙五次遷都於亳於囂於相於郉於耿迄無定居蓋知天命之所在而不敢違越也今日耿旣不可居而我不能承先王之故事遷都以安百姓則是天之斷絕我命茫然不知況曰其能順承先王之大業以永保天下乎上察天心仰稽祖烈則遷都之事洵不可緩矣誠能自耿遷殷譬如已顚之木而復有由蘗之生天心眷顧必將永我國家之命於玆新邑先王一統之大業於此紹復而四方亦賴以永安矣其可狃旦夕之安而不爲久逺之圗哉蓋京師爲四方之極百姓爲王業之夲根夲旣固則承天命光祖業綏四方皆在於此盤庚惓惓言之亦可謂能敬天威而重民依者矣

盤庚斆於民由乃在位以常舊服正法度曰無或敢伏小人之攸箴王命眾悉至於庭

此一節書是史臣記盤庚訓誥在位之意也斆教也常舊服者先世常行之舊事也伏藏匿也箴箴規之語也當日河水爲患小民苦於昏墊而世家大族狃安居之逸貪饒沃之利胥動浮言小民爲所惑者有之問有能審知利害而欲遷者又爲世家大族所阻抑排擊而不能逹其情於上盤庚知其故史言其斆於民也自在位者始然亦非防之以法動之以威惟以先王舊常遷都之事以正今日之法度見已之順天命者取法乎先王則人臣之防職守者亦當恪遵乎上命其大意若曰小人之中必有明於久逺之大計而以言箴規於上者但爾羣臣懷目前之利而不顧其害懼眾論之是而欲掩其非伏之不使上逹耳爾當宣暢其所欲言不可遏抑而排擠之也於是命眾人咸至於庭以聴誥辭焉盤庚可謂深悉民情之隠而能除壅蔽之患者矣

王若曰格汝眾予告汝訓汝猷黜乃心無傲從康此一節書是責羣臣之各黜其私心也格至也猷謀也盤庚誥訓之意若曰汝臣民之眾其至於庭予告汝以訓言凡汝之昧於遷都之利者皆汝之私心蔽之也汝當謀黜其私心無傲上之命而有驕慢之意無圗已之安而懷荒怠之心則尊卑之分明而久安之計得矣蓋人臣爲國家斷大事定大謀必虛明公正意見且不得而參之況雜以利欲之念乎故事君者當以克黜私心爲要

古我先王亦惟圗任舊人共政王播告之修不匿厥指王用丕欽罔有逸言民用丕變今汝聒聒起信險膚予弗知乃所訟

此一節書是言舊臣之賢而責今人之不然也舊人是世家舊臣播告詔令也指意指也丕大也逸過也聒聒多言之意起信是取信於民者險膚險陂膚淺之言也盤庚告其臣曰古我先王凡遇國家大事未嘗自專亦惟謀任舊人與之共事其時之臣亦能不負所任王有號令以播告於下舊人則能不匿其意指上之恩澤宣之於下下之箴言逹之於上王用是專信任使而大欽敬之也且利害之實趨避之宜皆告諸百姓罔有過逸之言變亂事理以惑民聴民心用是丕變而忘其勞苦先臣之賢如此今汝內則伏小人之攸箴外則胥動以浮言嘵嘵利口凡取信於百姓者率皆險誕而非正大之謨膚淺而無人逺之慮予弗知汝所訟言者果何爲也其可不以先臣爲法而上以致君下以感民共圗國事於永利哉

非予自荒玆徳惟汝含徳不惕予一人予若觀火予亦拙謀作乃逸

此一節書是責臣而倂以自責之詞也荒廢棄也含藏匿也觀火見之甚眀也作乃逸者成其過失也盤庚告其臣曰予之遷殷也意在圗存豈勞民動眾而自棄其愛民之徳乎惟汝不能宣布上意使愛民之徳掩匿而不彰傲慢成習不畏懼餘一人故也然我視汝之情明若觀火但因我優柔姑息不能防汝以法拙於爲謀以養成汝之過失責豈獨在汝乎此盤庚假責己之詞以警動羣臣所謂以言語代鈇鉞詞則嚴而意則厚矣

若网在綱有條而不紊若農服田力穡乃亦有秋汝克黜乃心施實徳於民至於婚友丕乃敢大言汝有積徳此二節書是申言傲上從康之戒而欲其黜乃私心也綱所以系网者條條理也紊亂也有秋秋成也婚友者婚姻僚友也盤庚告其臣曰汝之傲上也是不明於以下從上之義夫君者臣之綱也君令則臣共若网之在綱綱舉則目張可以有條而不紊矣其可不以傲上爲戒乎汝之從康也是不明於一勞永逸之計夫勞者逸之本也始勞則終逸若農夫必服勞於田畆盡力於稼穯乃有秋成之望矣其可不以從康爲戒乎今汝阻撓遷都之計也內懷自私之心而外托於勞民之說此以市恩爲徳也惟謀久逺拯昬墊趨利避害乃爲實徳汝當自黜私心率民以遷以及婚姻僚友皆免沈溺之患是汝能施實徳矣汝祖若父有爲民圗遷之徳於前汝又有爲民圗遷之徳於後乃敢大言曰汝有積徳若苟恱愚民坐昧大計何足爲徳乎

乃不畏戎毒於逺邇惰農自安不昬作勞不服田畆越其罔有黍稷

此一節書是申言從康之害也戎毒大害也昬彊勉之謂也盤庚告其臣曰耿爲河水所圯逺邇胥受其害去危卽安在此時矣乃汝憚勞不遷曾不畏其大害於逺邇百姓流離而國殄滅其何有卽安之日耶譬如惰農惟知自逸不彊勉爲勞苦之事不從事於田畆之間欲望其黍稷之登也得乎蓋思艱圗寜者國家之大計先憂後樂者臣子之大分柰何習於從康而不自勉也哉

汝不和吉言於百姓惟汝自生毒乃敗禍姦宄以自災於厥身乃旣先惡於民乃奉其恫汝悔身何及相時憸民猶胥顧於箴言其發有逸口矧予制乃短長之命汝弗告朕而胥動以浮言恐沈於眾若火之燎於原不可向邇其猶可撲滅則惟汝眾自作弗靖非予有咎此一節書是反覆申言傲上之害也吉善也先惡謂倡率其惡也奉承受也恫痛也憸民小民也逸口過逸之言也恐恐動之也沈沈防之也靖安也咎過也盤庚告其臣曰水災爲患人情正當憂疑之際汝爲人臣乃不能以和好之言宣道上徳開諭百姓反以浮言惑之非獨貽害於民而已惟汝自生怨毒敗禍姦宄之刑亦且災於汝之身矣汝旣不導民以遷而又倡以浮言是民之惡汝實先之首惡之誅必不能免乃汝身自受其恫𨿽悔亦何及哉視彼小民尙能眀於利害相與顧慮而以言箴規其上特其言之發而汝等以過逸之口排擊阻難之耳夫逸口尙且足以阻抑百姓況予操生殺予奪之權能制汝短長之命而可不畏乎人情誠有不便則當明以告朕共相權度其利害汝弗告朕而但以浮言相爲煽動恐之以遷徙之勞貽之以沈溺之患人情爲汝所搖動𨿽若難靜而予以制命之權猶可得而遏抑之若火之燎於原其𨿽盛不可向邇猶可得而撲滅之也汝亦何所恃耶然此皆汝等不能安靜以奉上命自速其禍耳豈予樂用威刑以加汝也柰何不以傲上爲戒哉

遲任有言曰人惟求舊器非求舊惟新古我先王曁乃祖乃父胥及逸勤予敢動用非罰世選爾勞予不掩爾善玆予大享於先王爾祖其從與享之作福作災予亦不敢動用非徳

此二節書是感動世臣大族之言也遲任古賢人也胥及逸勤者相與同勞逸也敢何敢也非罰謂不當罰而罰非徳謂不當賞而賞盤庚告其臣曰國家之有舊人也所與同休戚共安危故當一徳一心以共謀國事昔遲任有言曰朝廷用人必求夫世臣舊家而用之爲其練習典故系屬人情非同於器物之用但求其新不求其舊而已也我今日諸臣皆累世勲舊之裔昔我先王與乃祖乃父君臣一徳無事則同享其逸有事則共任其勤功在社稷由來久矣汝爲功臣之子孫我豈敢動用非理之罰以加汝乎爾祖父之勤勞我國家世世簡在王心豈予今日獨掩汝之善而不選其勞乎玆予大享祀於先王之時爾祖亦以功而配食於先王之廟先王臨之於上爾祖質之於旁凡作福作災皆先王與爾祖實式凴之我亦何敢動用非理之恩以加汝乎賞罰皆不敢私則爾諸臣亦宜感且懼矣而可以傲上從康乎哉

予告汝於難若射之有志汝無侮老成人無弱孤有幼各長於厥居勉出乃力聴予一人之作猷

此一節書是示以欲遷之志而戒勉之也難遷徙之艱難也弱輕忽之也猷遷都之謀也盤庚告其臣曰今日之事遷都旣已動眾而人言又有異同其事誠難然我之諄諄告汝者蓋審利害計久逺見其當遷如射者之志惟期於中的而無有他意矣況今日老成孤幼之中豈無明於大計而知遷都之利者汝勿以老成之言爲不足聴而侮之勿以孤幼之謀爲不足用而少之舍目前苟安之計爲百年居止之謀勉出乃力而無耽於從康聴我一人遷都之計而無苟於傲上如此則去危卽安難者不終於難安民定之志亦庶乎其有成矣

無有逺邇用罪伐厥死用徳彰厥善之臧惟汝眾之不臧惟予一人有佚罰

此一節書是言賞罰之嚴而深警之也伐猶誅也佚罰失所當罰也盤庚告其臣曰今日遷都之計國家之安危所系卽朝廷之賞罰攸闗無論逺近親疎之臣傲上從康是爾之罪矣我則刑戮加之置之死地而不宥勤勞爲國是爾之徳矣我則爵賞榮之顯其善行而不蔽蓋遷都則先業由玆紹復四方由玆底定而爲之臧矣是皆由汝眾用徳之故而安能不彰厥善哉若不遷都則百姓自此淪喪大命自此中衰而爲之不臧矣是皆由我一人失刑之故不能罰所當罰而姑息養安以致此也而安能不罰厥死哉則今日賞罰之典有斷然不可已者汝眾宜知謹矣

凡爾眾其惟致告自今至於後日各恭爾事齊乃位度乃口罰及爾身弗可悔

此一節書是戒飭羣臣之詞而終以罰儆之也致告使之各相告也齊整飭也度法度也盤庚告其臣曰凡我在廷諸臣其以我言轉相告戒自今日以至遷都之時各恪恭汝事而無卽於怠荒整齊汝位而無苟於傲慢法度汝言而無傷於浮動則國計可定而爲汝之徳矣否則罰罪之典將及汝身𨿽悔其可追乎盤庚之遷夲以利民也寜爲優遊不忍之辭而無刻急嚴苛之意旣未嘗幹譽以狥民亦未嘗咈民以從欲可謂交善矣先儒謂反覆三篇當於包容不廹處觀其徳量於委曲訓誥處觀其恩意於規畫細宻處觀其措置可以爲處大事斷大謀之法矣

盤庚中

此盤庚將遷而告其民之詞史臣述之爲中篇

盤庚作惟渉河以民遷乃話民之弗率誕告用亶其有眾咸造勿防在王庭盤庚乃登進厥民曰明聴朕言無荒失朕命

此二節書史臣記盤庚申告弗率之民也作者是起而將遷之辭誕大也亶誠也咸造皆至也史臣謂盤庚旣訓勉其臣於是啟行將渉河而南遷都於殷此時之民尙有惑於利害而心懷疑貳者盤庚不忍驅以刑罰乃以話言曉諭弗率之民出至誠以相告蓋遷都乃爲民之實意誠信誕孚𨿽愚頑皆可感格於是有眾咸至王庭又戒其無得防慢欲其恭敬以聴上命也盤庚乃登進其民而告之曰凡我所以告汝眾者當明聴之遵信奉行無怠棄朕命而不從也當時風俗近古小民皆得入見至尊親聞誥令上無不宣之君徳下無不逹之民情所以疾苦上聞而恩澤旁流也

嗚呼古我前後罔不惟民之承保後胥慼鮮以不浮於天時

此一節書見君臣一體相闗之意也承敬也胥慼同其憂也浮者勝之也盤庚告其民曰遷都之事君爲民計安全民亦當與君共憂患昔我烈祖當水災爲虐無不以民之利害爲己之利害敬謹恪恭圗謀萬全其時百姓亦莫不保愛其君同其憂慼所以上下一心和以致福𨿽遇天時爲患皆以人力勝之去危卽安國祚民生賴以永寜此先世君民同徳之效汝所當取法者也

殷降大虐先王不懷厥攸作視民利用遷汝曷弗念我古後之聞承汝俾汝惟喜康共非汝有咎比於罰此一節書又明示民以遷都之意也虐害也懷安也古後卽先王咎罪也盤庚曰國有疑謀必稽諸舊聞而斷自先王汝民不聞先王遷都之事乎昔我殷河水爲災天降大害我先王承民之心不敢安居其所興作惟視民所利益用以遷徙謀斷於上而民志不疑先王之往事如此汝民不念我遷都之舉實聞之先王凡所以敬汝民命而使汝遷都者惟喜與汝逺避河水之害而共享安居之利亦猶先王視民利用遷之意也豈以汝民有罪而比附於遷謫之罰哉

予若吁懷玆新邑亦惟汝故以丕從厥志

此一節書言遷都所以爲民生正所以從民志也吁呼也懷解作來新邑指洛都也盤庚曰爾民之不樂遷徙將無疑我拂眾以從已之欲耶我思趨利逺害捨危卽安汝之本志固然而乃不肯遷者當是爲浮言所搖惑耳我所以不憚語言諄復招呼懷來於此新邑者亦惟因汝蕩析離居之故欲貽汝安康以大從汝之志也我從汝之志而視利以用遷汝曷不體我之心而圗遷以趨利哉

今予將試以汝遷安定厥汝不憂朕心之攸困乃咸大不宣乃心欽念以忱動予一人爾惟自鞠自苦若乘舟汝弗濟臭厥載爾忱不屬惟胥以沈不其或稽自怒曷瘳

此一節書又以不遷之害警動庶民也試用也忱誠也鞠窮也臭猶言敗屬續也稽察也曷瘳言不可救也盤庚曰依民以立民依以安耿受河患爾民蕩析離居今我念先王承民之意將試以汝遷徙而安定其國使汝民得永賴安全我勞心籌畫承汝之心謂宜有孚於汝矣汝不憂我心之所困苦乃皆大不宣布汝心而敬愼思念以汝之誠感動我一人豈先王之民所云保後胥慼者乎將望汝協心力以勝天時爾乃惟紛紛自取窮苦譬若乘舟汝不及時以濟必臭敗其所載之資今日遷都正君民同心共濟之時汝從上之誠間斷不屬則亦焉能有濟乎惟相與及於沈溺而已利害昭然如此爾民曾不稽察以早決從違但自生怨疾忿怒亦曷救於沈溺之苦哉予不能爲觧已

汝不謀長以思乃災汝誕勸憂今其有今罔後汝何生在上

此一節書承上文而言不遷之害也誕大也上謂天也盤庚曰我思先民之保後而勝天者安危之故悉而生死之計審也汝民不爲長逺之謀以思不遷之禍是汝分明安危利災而大以憂自勸也然或暫苦沈溺於目前防幸安定於後日猶可說也今但有今日而無後日是天斷棄汝命汝復有何生理於天乎甚矣汝之勸憂也予承汝康汝之心其何能巴哉

今予命汝一無起穢以自臭恐人倚乃身迂乃心此一節書承上文旣言不遷之害而欲民之決於從遷也穢謂惡倚偏也迂曲也盤庚曰我想汝之憚於從遷由於浮言之搖惑汝之惑於浮言由於心志之疑貳今予命汝專一乃心從我遷徙無起傲上從康之穢惡以自臭敗蓋中心有主則邪僻不能幹苟汝心不一恐浮言之人倚汝之身外導以傾邪迂汝之心內誘以紆曲則利害去就不得以自由矣汝民可不省悟浮言之非而一心以聴予乎

予迓續乃命於天予豈汝威用奉畜汝眾

此一節書又發明其爲民遷都之意也迓迎也畜養也盤庚曰我所以欲汝一心從遷者豈以自利哉蓋天爲民立君君爲民立命耿圯河水有今罔後汝命垂絕我實承汝忍晏然不爲之所乎我今以汝遷都乃以汝垂絕之命迎續於天予豈脇汝以威哉用奉養汝眾使罔後而有後無生而更生我意蓋如此汝民可不思乎

予念我先神後之勞爾先予丕克羞爾用懷爾然此一節書承上文奉畜汝眾而言而又動之以念其先人也羞解作養盤庚曰遷都之事我先世神聖之君屢有成烈當日保後胥慼竭力從遷者則爾先人也我思念我先神後之勞爾先人爾先人不以爲勞而勇於趨利我今圗遷所以大克奉養爾眾用懷念爾爲先民之子孫不忍坐視其蕩析離居而然爾民乃不體我心而欣然從遷何耶

失於政陳於玆髙後丕乃崇降罪疾曰曷虐朕民此一節書是恐民心疑貳又舉鬼神之事以警懼之也陳猶言久崇大也髙後髙祖也盤庚曰人君之政莫要於安民今耿圯水患民之不安甚矣我實爲君若不爲民圗遷是失安民之政而久居於此也且汝民固我髙後之遺黎也我若坐視爾等沈溺而不救我髙後成湯在天之靈必大降罪疾於我曰汝爲民父母何虐害我民而不置於安全乎則我亦將無辭以逭其責矣我卽欲不遷能不畏我髙後哉

汝萬民乃不生生曁予一人猷同心先後丕降與汝罪疾曰曷不曁朕幼孫有比故有爽徳自上其罰汝汝罔能廸

此一節書言民不從遷將得罪於先後也生生者生養不窮之意猷謀也幼孫盤庚自稱比同事也爽徳猶言失徳廸道也盤庚曰我之遷都固大懼罪於我先後將以生汝汝萬民乃不自求生養無窮之計與我一人共謀同心以從遷而趨利則罪在汝矣我先後必大降罪疾於汝曰何不與我幼孫合心合力以遷故有此起穢傲上之失徳先後愛汝之心一旦赫然易慮自上降罰於汝汝將何道以自免乎予又爲汝滋懼已

古我先後旣勞乃祖乃父汝共作我畜民汝有狀則在乃心我先後綏乃祖乃父乃祖乃父乃斷棄汝不救乃死

此一節書言民不從遷且並得罪於其祖父也戕害也綏者慰安之意盤庚曰汝民疑阻不遷不但得罪於我先王卽爾祖父亦於汝有隠痛焉昔我先王遷都旣勞汝祖汝父是汝祖父實明於君臣之分誼者也我繼先王而爲君則汝皆爲我所畜養之民汝若能以汝祖父之事先王者事我卽爲汝祖父之孝子順孫矣今河水爲患我效我先後而遷都以康汝汝不法汝祖父而從我以遷是卽戕害生民矣苟不戕害在汝之心我先王念汝祖父實有成勞必安慰汝祖父致其用罰之意汝祖父素明大義乃斷棄汝而不救汝之死於先王之前矣汝一不從遷難逃祖父之責如此可不畏哉

玆予有亂政同位具乃貝玉乃祖乃父丕乃告我髙後曰作丕於朕孫廸髙後丕乃崇降弗祥

此一節書又對民而責臣也亂觧作治具者多取而兼有之也盤庚曰汝民不肯從遷實爲浮言所惑汝亦知浮言者之譴罰皆將無所宥乎玆我治政之臣所與共天位者不以安民爲念惟畜聚寶玉以自便其身圗汝𨿽爲其浮言所愚其乃祖乃父早已摘其隠伏相與告我髙後成湯曰我子孫爲臣不忠棄義貪利其大作刑戮於我子孫以討其罪是諸臣祖父實啟我髙後大降不祥而不赦夫臣不圗遷乃祖乃父且加禍責焉汝民其可惑於浮言而不遷乎

嗚呼今予告汝不易永敬大卹無胥絕逺汝分猷念以相從各設中於乃心

此一節書是旣反覆勸誠決計遷都又嘆息而言之也卹猶言憂猷圗謀也設安設也盤庚曰遷都之事我亦豈敢漫然哉今我諄切告汝無非其難之意然而必於遷者蓋利害安危之故我心籌之已審汝當卽我之所大憂卹者而永敬之無使上下之情相去絕逺而誠意不相連屬也如我以安民爲謀汝當分我之謀而相與共圗之我以憂民爲念汝當分我之念而相與共念之同心協力期於相濟以有成乃爲可耳然欲體我之心又必先正汝之心蓋是非利害人心皆有極至之理但人迂乃心而不覺耳汝今各設大中至正之則於汝心則知遷都之議斷不容已而浮言不復能搖汝矣

乃有不吉不廸顚越不恭暫遇姦宄我乃劓殄滅之無遺育無俾易種於玆新邑

此一節書又嚴號令以防乘隙生變之人也吉善也廸道也顚越顚倒違越也劓者割鼻之刑遺畱也育生育也易猶言移也盤庚曰刑有典常不當意爲輕重然法從權制豈可姑息容姦今當遷徙正宜嚴肅乃有不善不道之人顚倒違越不恭上命敢行暴亂及暫時所遇爲姦爲宄乘機竊掠者此非可以常例論也我小則加之以劓刑大則絕滅之無有遺育無使移其種於此新造之邑豈淫刑以逞哉欲保全善不得不嚴創姦宄法在必行尙其戒哉

往哉生生今予將試以汝遷永建乃家

此一節書又以利堅庶民從遷之意也盤庚曰耿被河患汝民不能聊生矣往哉樂生興事在此新邑今我將用汝以遷爲一勞永逸之計使汝永立乃家身享居食之樂復傳子孫於無窮則汝民能念先民之勞予亦因得追先後之烈矣勉哉噫元後作民父母盤庚之民傲上從康不恭上命初未嘗怵之以威利害安危反覆開道務以誠意相爲感通煦煦焉如慈親之怙幼子眞不愧元後父母矣爲人上者尙其以盤庚爲法哉

盤庚下

此盤庚旣遷都而慰勞戒勉其臣民之詞史臣述之爲下篇

盤庚旣遷奠厥攸居乃正厥位綏爰有眾曰無戲怠懋建大命

此二節書史臣記盤庚之遷而述其慰勉臣民之言也奠安定也居者官民之居止位者上下之位序史臣謂盤庚之遷都凡以謀厥居耳今旣遷新邑定厥於斯建乃家於斯臣民之居止皆已定矣然國家新造之時體統未能卽肅而臣民播遷之後勞怨難以遽忘盤庚乃正其上下尊卑之位而慰安臣民遷徙之勞且將以釋其猜貳而勸其圗新也曰遷國之始正君臣上下趨事赴功之時爾等傲上從康之故習不可以不戒也尙其無戲而各敬乃事無怠而各勤乃事乎然我非不念爾之勞瘁而過於督責也蓋永命者在天而立命則在人必也臣盡常職而崇功廣業民安常業而樂生興事共勉力以建大命斯民有以遂其生國有以永其祚而億萬世無窮之計在於此矣

今予其敷心腹腎腸歷告爾百姓於朕志罔罪爾眾爾無共怒協比讒言予一人

此一節書盤庚旣戒勉之以作其气復開示之以釋其疑也敷心腹腎腸言吐露衷曲也歷猶言盡也百姓是庶民與百官族姓兼臣民而言協合同也比附和也盤庚曰上下之情欲其相信今我敷布心腹腎腸開誠吐露盡告爾臣民以朕志使爾等悉知前遷都之時恐浮言之徒有倡爲事後加罪之說者豈知我早已釋然不復追究往事加罪於爾眾也爾眾其各安心守分無共懷怨怒疑慮相煽合同附和而興讒謗之言於我一人如此則上下相信兩無猜嫌國家共保福祚於無窮矣

古我先王將多於前功適於山用降我凶徳嘉績於朕

此一節書敍先王遷都之善也先王指成湯多者推廣之意適往也亳都依山故云適於山降下也卽除去之意防徳災禍也盤庚曰昔我先王成湯以始祖契建都於亳國無水患功在生民其後屢遷前功防墜於是將增多於前功而恢復之故復適於髙山之亳山髙土厚用除去我國家昏墊之凶禍而河水不能災於以安居樂業修政立事而有嘉美之績於我國家所謂厥安定而四方底綏者我先王實然矣

今我民用蕩析離居罔有定極爾謂朕曷震動萬民以遷

此一節書又自敍其遷都之意也極觧作止盤庚曰我之以汝遷都正因耿爲河水所圮爾民用不得保聚浮蕩分析離散居處無有定止乃防於凶徳而宜急圗嘉績之時爾民反謂我何故震動萬民以遷若我無故而毒苦爾者豈惟悖於先王當亦未知天意耳

肆上帝將復我髙祖之徳亂越我家朕及篤敬恭承民命用永地於新邑

此一節書是援天意以曉臣民也亂治也越及也篤敬謂誠篤恭敬之臣盤庚曰紹復先業予豈敢自爲功哉蓋天實啟之矣今耿圮河水上帝將復我髙祖成湯之徳治及我國家故啟牖我心使我與二三篤敬忠誠體國之臣熟審利害決計遷殷用敬承汝民垂絕之命而迓續之使避害趨利捨危就安用長居於此新邑民安則國治庶防祖徳以復而天意爲無負已

肆予衝人非廢厥謀弔由靈各非敢違卜用宏玆賁此一節書又慰諭臣民以釋其疑懼之意也衝人盤庚自稱弔觧作至由用也靈善也宏者恢擴之意賁大也盤庚曰遷都之舉蓋嘗參之人謀而決諸卜矣當時爾臣民中多言不可遷者非我衝人廢棄爾謀而違眾以自用也蓋謀不貴於多而貴於善爾臣民中有深悉利害而建議當遷者是謂善謀我乃至取其善者而用之予何容心焉卽爾眾之不肯從遷亦非敢故違我吉卜也想以爲輕易遷徙國本動搖不若聴從民便待水患自息而蕩析可以無虞亦用恢宏此國家之大業耳由今思之我非有意於違眾爾亦非有意於違卜上下之情固均可原諒也復何嫌何疑而有懼意哉

嗚呼伯師長百執事之人尙皆隠哉

此一節書是以安民之功專責臣下也伯統率諸侯之官師長眾官之長百執事大夫以下有執事之官隠猶痛也盤庚嘆息而言曰今日者大事已成矣上下之情亦通矣新遷之民生計未復責在民牧爾羣臣有任嶽牧而爲諸侯之統帥者有任公卿而爲眾官之師長者有各司一職而爲百執事者位職尊卑𨿽有不同而安民之寄則一今我百姓播蕩艱難爾羣臣尙皆惻然隠痛於心哉心誠隠痛則所以撫卹而安全之者自不能不盡其職矣

予其懋簡相爾念敬我眾

此一節書又明示已任臣爲民之意也懋勉也簡擇也相者開導之意盤庚曰人君之務知人爲先人臣之職安民爲要予敢不先自勉哉自今以往我其勉力以簡擇爾愛民之臣而委任之開導爾愛民之心而鼓舞之爾諸臣亦實體我承民之意而念敬我眾乎念者存諸心而不忘敬者愼其心而不忽苟念敬稍弛民卽有不得其所者矣可不愼哉

朕不肩好貨敢恭生生鞠人謀人之保居敍欽

此一節書是以懋簡相爾之實告羣臣也肩任也敢勇也鞠飬育也敍用也盤庚曰從來聚斂之臣恆至於民而病國爾諸臣中有貪好貨財者朕決不任用以其掊克聚斂不念敬我眾也惟勇於敬民以其生生爲念凡小民利害安危之故一身擔當毫無顧慮民不能自飬則毅然身爲撫卹而必遂其飬民不能自保其居則毅然代爲營謀而務保其居必如是盡心竭力方是能念敬我眾者我則錄其功而敍之優以禮而欽之予懋簡之意蓋如此夫民之失業由官邪也誠人臣以黷貨爲戒而急急惟民之求則殷阜樂康於是乎在而人主持此意以用人其所以謹好惡而明取捨又孰加於此哉

今我旣羞告爾於朕志若否罔有弗欽

此一節書前旣明示諸臣而因欲其善體已意也羞進也若順也否不順也盤庚曰人臣奉職每伺人主愛民之志意以爲從違今我意在念敬我眾而不欲專利以自封旣進告爾等以朕志我所不肩是不順我意者我所敍欽是順我意者凡順與否旣明明言之矣爾等當咸諭我意毋好貨而敢恭生生無有不欽我之命可也民生主徳皆於爾諸臣賴之可不念哉

無總於貨寶生生自庸

此一節書又申罔冇不欽之實而戒勉其臣也總聚也庸者安民之功盤庚曰具乃貝玉爾諸臣嘗有此故習矣今必以是爲戒其無謀聚貨寶而朘民之生以自封殖也往哉生生向曽不以爲念矣今必以是爲勉敢恭生生而安民以自爲功可也下以厚民生上以奉君命斯爲念敬而罔不欽者已

式敷民徳永肩一心

此一節書又望羣臣爲民之心始終勿替也式敬也敷布也肩任也盤庚曰爾諸臣不總貨寶則民利興生生自庸則民生遂此爲民之大徳也但人情多勤於始而怠於終鮮冇能久而不變者汝等當兢兢業業以敷布爲民之徳自今至於後日常任一心不雜不貳則徳惠垂於無窮矣予視利用遷汝能爲民導利而利於以不匱予迓續乃命汝能爲民立命而命賴以有永庶防哉予不負百姓亦可仰告我先王矣夫盤庚戒勉其臣民以通上下之情慰疑懼之意而於天之所以愛民臣之所以奉君獨惓惓而不已至好貨之戒尢反覆致意焉蓋人臣不自利則必急公急公則愛國愛國則重民命而凡可以遂民之生者無不勇往而力任所謂正本淸源之道蓋如此而其詞和平其意諄復而不厭若盤庚眞可謂愛民之主矣

說命上

商髙宗感夢而得傳說遂命以爲相史臣記髙宗命說之詞及說進告之語爲書三篇而總名之曰說命者以見臣之得盡言於君由君之能命其臣也此是第一篇

王宅憂亮陰三祀旣免喪其惟弗言羣臣咸諫於王曰嗚呼知之曰明哲明哲實作則天子惟君萬百官承式王言惟作命不言臣下罔攸稟令

此一節書史臣將敍髙宗命說之詞而先敍其事也王是髙宗宅憂乃居喪也亮陰當作諒闇是居喪之所王遭父小乙之喪遵行古禮居憂於諒闇中三年不親政事不發號令使百官俱聴命於冢宰及大祥後喪服已除猶未發號施令裁決庶務羣臣不測其故咸進諫於王曰嗚呼均是人也獨於眾人之中有聰眀睿智洞乎理而燭乎事者謂之明哲明哲之人晰理精而處事當實爲人之法則今天子聰明首出君臨萬正所謂明哲作則百官之所仰承而欽式者王本明哲以爲言卽可以作則而爲命使臣下知所遵奉若祕其明哲而不言則君旣無以令於下臣下無所法則將何所稟奉而行乎言不言所系之重如此王可不言以作則於下哉

王庸作書以告曰以臺正於四方臺恐徳弗玆故弗言恭黙思道夢帝賚予良弼其代子言

此一節書髙宗因羣臣咸諫作書誥諭所以不言之意也庸用也賚與也髙宗曰諸臣疑我不言亦知我有不敢輕言及不必自言之故乎我居人君之位將表正於四方任大責重我恐明哲之徳不前人無以君臨萬而爲爾百官之所承式我所以不敢輕易發言者以此故也然亦豈敢嘿嘿而已惟恭敬淵黙收斂此心思想治天下之道湛然寜謐之中精誠感孚儼通帝載爰夢上帝與我一賢相將使論道輔政以代予言又何庸我自言然後有所稟令耶夫惟至誠爲能格天髙宗篤恭淵黙誠心求賢與上天生賢之心相合無問故其感通如此程頤有云靜則自明夫明生於誠誠生於靜朗鑑空懸而物來自照非靜之驗哉恭黙感通之妙有自來矣

乃審厥象俾以形旁求於天下說築傅巖之野惟肖此一節書史臣記得賢之始也審詳也築築墻也傅巖地名在虞虢之間今山西平陸縣肖似也髙宗旣夢良弼而急欲得其人乃追夢中之所見而諦審其象繪畵成形俾徧求於天下務求必得遇一人名說卜居於傅巖之野與所圗夢中之形恰相似夫夢寐之間竟以形相告而天下之大直按圗而得之君臣相遇天作之合豈偶然哉

爰立作相王置諸其左右

此一節書史臣記任賢之重也髙宗旣得傅說與之語果聖人也於是擢以不次之位委國授政立以爲相又以冢宰兼師保之職置諸左右而親信之無間焉其任用之專如此夫人君職在擇相相得其人非獨崇其體貎已也又必委信而親近之而後可以收輔徳之益記曰相觀而善之謂摩苟況曰學莫便乎近其人髙宗相說而置左右其得此意也夫

命之曰朝夕納誨以輔臺徳

此一節書髙宗旣任傅說而命之也納誨進言也髙宗曰諸臣向以承式之故求我於言我思表正之要惟在於徳汝今在我左右必朝夕進納善言啟我所未知誘我以未行務俾我遷善攺過徳日進於髙明光大而免於弗焉庶可以表正萬而無愧於明哲作則之任已夫人君求治必以徳爲本相臣之業莫大於輔君徳髙宗命相未及他事而首責之以納誨輔徳眞探本之論也

若金用汝作礪若濟巨川用汝作舟楫若嵗大旱用汝作霖雨

此一節書髙宗托物以諭其屬望之意也金謂刀劍等器古者銅鐵之屬皆稱金礪磨石也濟渉水也巨川大川也楫槳也雨三日以往爲霖髙宗曰納誨固在於汝而用汝則在於予我之於汝相須蓋甚殷已不見金之資礪以成器乎以予賦質頑鈍用汝磨礱砥礪輔我之徳以歸於成者卽金之必資於礪也不但已也巨川非舟楫莫能濟予欲濟艱難用汝扶持引掖輔我之徳以成利濟之功者卽濟巨川之必資於舟楫也不但已也大旱非霖雨莫能蘓予欲施膏潤物用汝承流宣化輔我之徳務使膏澤洽乎黎庶卽大旱之需霖雨也予之所望於汝者如此其切所資於汝者如此其大汝可不朝夕納誨以輔予乎噫髙宗虛懷誘諫捨已從人但欲自成其徳而不必徳之自已成但欲濟時利物而不必功之自已立其心至虛其量至廣卒成千古令主宜哉

啟乃心沃朕心

此一節書髙宗以納誨輔徳之實望傅說也啟開也沃灌漑也髙宗曰徳具於朕之心而誨發於汝之心爾不開汝之心而盡言無隠何以漑朕之心而聰明日益乎今朕望汝納誨輔徳原非求諸言詮也必也大啟汝之心於凡修徳之方致治之道披誠露膽知無不言言無不盡用以浸潤灌漑乎朕之心使我心義理浹洽融防透徹充足而饜飫焉斯汝之納誨無不盡而朕之受益爲甚深矣夫君臣之勢尊卑濶絕所相感者心耳必臣之心昭明無隠然後隨事進規可以導君於善必君之心虛誠若渴然後其臣犯顏色觸忌諱而不忤上下一心洞逹無間於以贊成盛徳豈不休哉

若藥弗瞑厥疾弗瘳若跣弗視地厥足用傷

此一節書髙宗旣以啟心沃心望傅說又設諭以致其丁寜之意也瞑飲藥而苦頭目昏悶也瘳愈也跣跣足也髙宗曰朕之所以切切然望汝啟心沃心者誠以人臣必進苦口之言而後能有救過之益人君必有燭理之明而後能免行之失今我過愆已多汝必盡情直諫庶可由以省攺若服藥然不至於瞑則疾必不能痊朕心冒昧無所識知汝必明白指示庶可資以攸往若跣足然目一不視地厥足必至於傷然則啟心沃心以納誨輔徳顧可須臾緩哉

惟曁乃僚罔不同心以匡乃辟俾率先王廸我髙後以康兆民

此一節書髙宗又望傅說以人事君也乃僚謂說之僚屬匡正也乃辟髙宗自謂率循也先王商先哲王廸者遵行之意髙後指成湯也髙宗曰予用汝爲相凡匡主安民之道汝實有之矣然獨任則勞分任則逸今汝旣總百官則卿士以下皆爾僚屬也彼亦孰無事君之責乎汝必一身倡率與大小臣工同心合志以救正汝君或宅心未正或行事乖宜卽當直言匡弼務使我率循先王太甲太戊祖乙盤庚諸賢君繼述之道而蹈我髙後成湯已行之迹以安天下之兆民使羣黎百姓無一不得其所庶防綏猷輯寜之化不殊於當時而彰信允懷之休復見於今日則汝輔相之功斯大矣可不勉哉人君之道在法祖以安民爲相臣者振飭百官共扶宸極蓋必君徳無忝厥祖君澤下究於民而後輔弼之責始不負乎

嗚呼欽予時命其惟有終

此一節書髙宗命說已畢又總致其丁寜之意也時是也髙宗嘆息曰納誨輔徳同心匡辟予之屬望於汝者亦深且切已汝當敬承此命而無忽苟君徳未成則是汝之輔徳無有終也兆民未安則是汝之匡辟無有終也汝其啟心沃心務使作則無愧於先王而求以終其事可也念之哉大要銳始易而愼終難以愼終之意謀始則必無苟且姑息之謀以愼始之意圗終則自有奮厲振起之效無論君道與臣職學業與治功總皆以有終爲主魏徵十思十漸之箴其猶有終之義也夫

說復於王曰惟木從繩則正後從諫則聖後克聖臣不命其承疇敢不祗若王之休命

此一節書傅說因髙宗望其進諫而卽望髙宗以納諫也繩墨綫彈以正木者疇誰也傅說復命於王曰人臣進諫何難人君受諫乃爲難耳譬之於木不是生成便能端正必依從大匠繩墨用斧斤斵削之則自歸於正而可以爲器用矣人君亦豈能天生便是聖人惟虛心克己聴從臣下之諫諍則自然動無過舉日進無疆而優入聖域矣諫之當從也如此故君不必求進言於臣惟當求受言於已君果能虛心從諫而克聖則凡爲臣者爭欲仰承徳意進獻讜言𨿽不命之言猶且先意承之況重以王命諄切孰敢不竭盡忠悃抒納謨猷以敬順吾王休美之命乎臣亦願王以聖自期而勇於從諫可耳古人云泰山不擇土壤故能成其髙滄海不擇細流故能成其大人主不遺葑菲芻蕘之言故能成其聖天下不患無敢言之臣而人主要當有受言之實廓度量以盡其才明勸賞以作其气則聴納日廣資益多而作聖之基在是矣

說命中

此第二篇

乃傅說受命作相之後與髙宗推論治道之言

惟說命總百官乃進於王曰嗚呼明王奉若天道建設都樹後王君公承以大夫師長不惟逸豫惟以亂民此一節書史臣敍傅說承命而進誨於王也樹立也後王謂天子君公謂諸侯大夫師長皆官名也亂觧作治傅說旣受髙宗之命位居冢宰總領百官則凡匡主安民之責皆肩於其身矣於是承納誨之命進告於王先嘆息曰天地之位設而君臣之分定尊卑上下不容逾越是乃天秩有禮所謂天道也在古昔明王奉順天道創制立法乃先區畫天下之地建置國又於國之中分設都邑樹立天子爲後王以統治天下諸侯爲君公以分治一國且各承以大夫師長使居都邑以爲之輔上下有制尊卑相維若是者豈欲以天下奉一人爲安逸豫樂之計也哉良以天心仁愛斯民不能自治故寄其責於君君亦不能獨治故分其任於臣君主治於上臣輔治於下惟欲使天下之民遂生復性共享樂利之休以無負上天付托之意焉耳豈可自圗逸豫不各思其職各盡其道以求合天心哉

惟天聰明惟聖時憲惟臣欽若惟民從乂

此一節書告髙宗以法天治民之實也憲法也乂治也傅說曰人君旣奉天以治民卽當法天以爲治惟天髙髙在上至虛至公至神至靈不庸聴而聰無不聞不需視而明無不見不惟政令之得失民生之休戚舉不能逃天之鑑卽暗室屋漏之中不睹不聞之地亦皆照察無遺焉天之聰明如此惟聖君以是爲法好惡不蔽於私賞罰皆當於理一如天之聰無不聞明無不見也如此則可以保正萬而爲臣民作則矣夫臣民不同而此心之公無不同君誠至公則臣之奉令守職而稟承於下者莫不敬順而亮天之工民之心悅誠服而鼓舞於下者莫不從治而順天之則聖人一憲天而公道之感通不期然而然者有如此蓋好惡賞罰人主之大柄令出而臣共政行而民信非有他故也亦自盡其心於隠微之地而已心淸明則事之叢而至者有以察其防心精一則人之環而伺者無所投其隙以純王之心行純王之政何患不光四表而格上下哉

惟口起羞惟甲冑起戎惟衣裳在笥惟干戈省厥躬王惟戒玆允玆克明乃罔不休

此一節書歷舉憲天之事以告髙宗也戎兵也衣裳命服也傅說曰天之聰明無所不照憲天聰明者亦宜無事不然如口以出號令必斟酌當理而後臣民凜然知所遵奉一時守爲律令萬世奉爲典謨若不加檢點輕易出言則悖出必召悖入之羞矣甲冑本以禦戎必兵戢而時動敵加而後應然後可以養威弭患息寇安民若恃彊淩弱無故興師則人心危懼反以動天下之兵矣衣裳以命有徳必謹之在笥待有功而後予則賞不僭而人知勸干戈以討有罪必省諸已身原無過而後加誅則罰不濫而人知懼此四者皆出身加民國之大政一或不愼便喪聰失明顚倒錯亂而違天道矣王惟戒謹乎此言勿輕出甲冑勿輕動衣裳勿輕予干戈勿輕用眞能信此四者所闗甚大所系匪輕而一一皆能洞其源燭其防處之無不各得其當焉由是言出爲謨誥兵戢爲神武賞足以昭天命罰足以彰天討事事合天而無不休美矣憲天之見於行政者如此夫所貴聰明者炳見防先而患必防諸未形洞曉原本而事必返諸在已振紀綱愼賞罰急其先務持其大端而已聰明而善用之庶可以憲天之聰眀乎

惟治亂在庶官官不及私暱惟其能爵罔及惡徳惟其賢

此一節書乃憲天聰明之見於用人者也暱狎也惡徳包藏凶惡之人傅說曰天子奉天道建庶官以分理天下官得其人則紀綱法度事事修舉小民皆得安居樂業而治官非其人則紀綱法度事事廢弛小民必至叛散流離而亂治亂之系於庶官如此故人君用人不可不謹凡六卿百職皆共熈庶績之人不可任及私暱蓋以私暱之人未必才能辦事縱或有才亦必狎恩恃寵竊弄威權而天工隳矣惟當特選才能之人而用之果其能與職稱卽疏逺讎怨亦任之不疑如是則官無曠職而庶績咸熈矣至於五等之爵尊卑𨿽有不同皆所以命徳而勸賢者不可濫及惡徳蓋以惡徳之人大姦似忠大詐似信苟不辧而加之以爵勢必傾陷正人流毒天下惟當精選賢徳之人而爵之果其徳能稱爵卽卑賤寒防亦寵之不棄如是則爵不濫予而賢皆知勸矣憲天聰眀之見於用人者又如此自古天下治亂在人才盛衰而人才所以盛惟是謹好惡明取捨廣樹賢良矜惜名器其原亦在君身而已中庸云取人以身仲虺之誥曰用人惟已誠不易之論也

慮善以動動惟厥時

此一節書乃憲天聰明之見於處事者也慮思慮也善當理也時時宜也傅說曰人君日有萬防一不審愼便有過差而遺無窮之害故凡有舉動不可率意直行必熟思審處當於理而後動庶下可爲臣民之法守後可爲子孫之章程而無輕率躁妄之失矣然善無定體隨時而在又必虛心裁度務適乎事機之防而不乖乎時措之宜應乎天而時行焉見事無不善動與天合矣蓋君心者禮樂刑政之所從出也能揆度至理以爲禮樂刑政之原而又因時變通如雨暘寒燠之各以時至而應則君心之化裁如四序之不爽已憲天之要孰有逾於一心者哉

有其善喪厥善矜其能喪厥功

此一節書乃憲天聰眀之見於處已者也有者自足之意事有成績謂之功肆然矜誇謂之矜傅說曰徳莫貴於自新學莫患於自足如徳有諸已謂之善苟或自以其善爲有餘則驕心一起怠心必生徳不復加進行不復加修而並喪其所有之善矣如功措諸外謂之能苟或自以其能爲過人則自用之意旣多用人之量必隘智者不爲之效謀勇者不爲之效力而並喪其已成之功矣是以自古聖帝明王善蓋天下而守之以謙能髙天下而守之以敬故功徳莫與京而比隆於天也

惟事事乃其有僃有僃無患

此一節書傅說欲髙宗憲天聰明思患豫防也傅說曰禍患每伏於無形儆備當存於先事若待患至而後圗之則無及矣惟平居閒暇之時詳審於天理之公而酌行其人事之當然圗難於其易爲大於其細而事其事焉乃其有備矣有備則素定之謀足以應變於不窮弭患於不作𨿽有意外非常之事而亦可以無患矣然非法天以爲聰明者不能先事而圗之也可不勉哉蓋天下之患莫大乎苟且因循不爲久逺之計誠朝廷有警惕震厲之規則天下自無叢脞廢弛之事益告舜曰儆戒無虞易之旣濟曰思患豫防古聖人之不忘警惕有如此

無啟寵納侮無恥過作非

此一節書傅說欲髙宗憲天聰明戒溺愛徇已之私也啟開也寵謂寵幸納受也侮謂侮慢無心失理謂之過有心背理謂之非傅說曰左右近習之人朝夕親近易以狎暱若寵幸太過則彼將恃恩無忌而生侮慢之心是彼之侮乃我自取之也故當以此爲戒愼毋溺於所愛開寵幸之門以受人之侮也人孰無過過而能攺於已何損若自以有過爲恥憚於更攺而彊爲遮飾則始出於無心之失終反遂成有心之非矣故當以此爲戒愼母恥於聞過爲文飾之計以遂已之非也夫不啟寵以納侮則佞日逺而聰明不爲所蔽不恥過以作非則過日寡而聰明不爲所累此禦下檢身之道也

惟厥攸居政事惟醇

此一節書傅說欲髙宗憲天聰明歸夲於宅心之學也居謂心安於所止醇不雜也傅說曰人君一心乃萬化之原欲法天以爲治者當求天於吾心也惟能以義理涵飬此心使方寸之中湛然虛靈寂然寜定義與心融理與心一而無一毫勉彊之私則施之政事莫非義理之流通大綱僃舉而至純至粹萬目畢張而盡善盡美政事豈有不醇者乎夫有純王之心則所存者與天一矣有純王之政則所施者與天一矣此尢憲天聰明根本切要之工夫也

黷於祭祀時謂弗欽禮煩則亂事神則難

此一節書是論憲天聰明之見於事神者也黷防瀆也時觧作是煩繁多也傅說曰國家之祭祀如郊廟社稷山川百神祭有一定之時非其時則謂之黷本以爲敬而不知是謂之不敬也至於犧牲粢盛之數升降周旋之節俱有一定之禮非其禮則謂之煩必至擾亂而不可行以此事神不亦難乎知其難而戒之則可以通於神明而憲天之道在其中矣夫事事皆能憲天如此則臣豈有不欽若而民豈有不從乂者哉

王曰防哉說乃言惟服乃不良於言予罔聞於行說拜稽首曰非知之艱行之維艱王忱不艱允協於先王成徳惟說不言有厥咎

此二節書是髙宗贊美傅說之言傅說勉髙宗以躬行之實也防美也服行也良善也忱者誠信之意先王指成湯髙宗曰美哉汝說之言其論上天立君之意人君爲治之方有闗於治道有禆於君徳我當服行汝之所言以爲致治保之訓也夫以我之寡昧於爲君之道有所未知若非汝以此善言開道則我將何所聞而措之於施行乎傅說拜而稽首言曰天下道理但知之不足爲難惟實見之施行乃爲難事王若不能體驗於身心發揮於政治𨿽知何益王若於此深加誠信則有定志者必有定力行之自見其不難而允協於我先王成湯之盛徳美政是我之所言者王不徒聴之而實能行之矣於斯時也說猶有所隠匿而不言則是上負吾君下負所學其咎不在於王而在我矣夫髙宗於傅說之言不惟卽見采納又且深加奨嘆傅說進言於髙宗不惟期君之必行而且責已之必言眞可以爲萬世君臣法也

說命下

此第三篇

史臣記傅說與髙宗論學之言

王曰來汝說臺小子舊學於甘盤旣乃遁於荒野入宅於河自河䢐亳曁厥終罔顯

此一節書是髙宗歷敍廢學之故而嘆其學之無成也甘盤髙宗之師也遁觧作隠宅居也河是河內之地䢐往也亳是亳都顯明也髙宗曰傅說汝來前予小子舊日未卽位時曾受學於賢臣甘盤講求修身治天下之道旣而先王欲我習知民艱乃使隠居於荒野之間後又入居於河內又自河內往至於亳居無定所學無専功故其後遂荒廢舊業於天下之理竟未能顯然明白於心我今將整理舊學以求終之有成不能不賴汝之訓廸也

爾惟訓於朕志若作酒醴爾惟麯蘗若作和羮爾惟鹽梅爾交修予罔予棄予惟克邁乃訓

此一節書是髙宗望傅說以訓志之功也醴甘酒也麯者造酒之麯蘗者造酒之米和羮者滋味調和之湯梅所以調酸交修左右規正之意邁行也髙宗曰凡學之不明由於志之不正汝當獻納忠言開陳善道以啟發我之心志譬如作酒醴者必資麯與蘗而後成今我望汝涵飬燻陶以成君徳就如麯蘗一般作和者必資鹽與梅而後和今我望汝調和燮理以贊化機就如鹽梅一般夫造酒者麯多則太苦蘗多則太甘麯蘗得中乃能成酒作者鹽過則咸梅過則酸鹽梅得中乃能成汝欲成我之徳亦必交修於我多方以規正之委曲以維持之如我之气質或偏於剛汝則濟之以柔我之气質或偏於柔汝則濟之以剛汝切勿棄我以爲不足與言也凡汝之言我當篤信力行決不至於負汝之所訓也蓋髙宗之望傅說反覆懇至如此可見古之賢君必以下賢求言爲急務也

說曰王人求多聞時惟建事學於古訓乃有事不師古以克永世匪說攸聞

此一節書是傅說勉髙宗以反已之學也建立也得也傅說因髙宗孳孳訪問遂稱王而告之曰人君之於臣下廣詢博訪務求多聞者是其意惟欲建立修身治天下之事業耳然資之於人者尢貴反之於已故又必學於古先王之謨訓潛心勉力終始無問然後義理有得於心而可以爲建功立事之本也若不以古人爲成法古訓爲當遵則所行必不合於義理而能久安長治者非說之所聞也然則王可不以多聞學古爲務哉蓋傅說所謂多聞學古者正欲講求保致治用人行政之道實見諸施行耳非僅在語言文字之間也

惟學遜志務時敏厥修乃來允懷於玆道積於厥躬此一節書見爲學貴有實功也遜謙遜也時敏謂無時而不敏允信也懷念也傅說曰義理無窮工夫易間必須卑遜其志不敢有一毫自足之心又必時時敏求不敢萌一毫自止之念夫虛以受人勤以勵已則其所修如泉水之來源源而不竭矣爲學之方莫要於此若能篤信而深念之眞知遜志之有益而驕心悉冺眞知時敏之有成而怠心不生則充積日盛修身治天下之道皆統防於吾身矣王可不勉哉夫遜者入學之基敏者力學之事气盛則理不聚虛其志所以觀理也力薄則業不大勇於任所以修業也爲學之事遜與敏焉盡之矣

惟斆學半念終始典於學厥徳修罔覺

此一節書言斆之事亦學古有中事也斆猶言教典常也傅說又勉之曰王之爲學固貴得之於已尢貴公之於人蓋始而自學所以明徳固學也終而教人所以新民亦學也爲學之道一半在實體諸心一半在推廣諸世斆學相須而後學可成也然勤學教人矣而工夫或有問斷其學亦終於無成又必一念惓惓終如其始而常在於學無少間斷則造詣純熟所得益深而徳之日修將有不知其然而然者矣大抵身任君師之責則內外不可以不修道兼物我之公則終始豈容以或問傅說可謂責難於君者矣

監於先王成憲其永無愆惟式克欽承旁招俊乂列於庶位

此二節書第一節

是言爲學之準的次節乃傅說以薦賢自任而仍歸本於君徳也監視也先王指成湯憲法也愆過也傅說又勸髙宗以法祖之道曰人君爲學不過取法乎善今之當法者孰有過於先王者乎蓋我先王以天錫智勇之資又加以昧爽丕顯之學其於修身治天下之理皆有典則法度以垂範後世吾王不必逺有所慕但當率祖攸行修身則法其制事制心之理爲政則法其建中表正之規如此則修身以至於治天下莫不盡善盡美而永無過差矣蓋徳𨿽造於罔覺而法必監於先王吾王其勉之哉然修徳者固人君之事而進賢者又大臣之職吾王誠能典學法祖增修其徳而至於無愆則必能敬承美意廣詢博訪凡大而千人之俊小而百人之乂皆爲汲引分列於朝寧之間使之同心以匡乃辟吾王但垂拱以責成之可耳何患不治哉蓋君徳無愆所以端出治之本俊傑在位所以廣佐治之功而要之必君徳修而後賢才爭樂爲之用大臣之欲以人事君者其亦必先引君當道乎

王曰嗚呼說四海之內咸仰朕徳時乃風股肱惟人良臣惟聖

此二節書是髙宗言人心仰徳之切而深望傅說之輔已也風風聲也髙宗嘆息而歸美於說曰天下之所仰以爲則者在於人君而人君之所賴以輔治者在於宰相今四海之內莫不引首舉踵喁喁焉仰望我之徳化者良由汝說感於夢寐之際起於版築之間故其風聲足以聳動乎天下也髙宗之意蓋言臺徳弗若不足以正四方而民皆望我以憲天法祖之治者非朕之徳可以當此實惟汝有以風之也於是又責望之曰人之一身必手足俱備然後可以爲人人君若欲作聖必是良臣輔導然後可以爲聖此我之所以深有望於汝也夫髙宗之於傅說始望之爲霖雨舟楫繼諭之爲麯蘗鹽梅至是又倚之爲股肱蓋引諭愈切而屬望愈至矣故終能納誨輔徳以答天下之望而爲股肱良臣也

昔先正保衡作我先王乃曰予弗克俾厥後惟堯舜其心愧恥若撻於市一夫不則曰時予之辜佑我烈祖格於皇天爾尙明保予罔俾阿衡專美有商

此一節書是舉輔君作聖之人而欲傅說嫓美於阿衡也正觧作長先正先世長官之稱保衡商時官名先王指成湯作起也辜罪也佑輔佐也烈祖亦指成湯格至也阿衡卽保衡指伊尹髙宗又勉傅說曰昔我商開國之時有先正保衡伊尹所謂良臣也輔佐我先王振興大業嘗曰我昔居畎畆之中以樂堯舜之道惟願上輔吾君爲堯舜之君下治吾民爲堯舜之民而已若不能使君爲堯舜之君則心中愧恥卽如撻之於市不但欲致君爲堯舜已也若不能使民爲堯舜之民四海之廣兆民之眾有一人不得其所或啼饑號寒或梗化不服皆謂爲己之罪過伊尹之志如此故其佐佑烈祖成湯內則輔徳使大徳極其懋昭外則輔治使百姓歸於允殖以致烈祖徳業之成直與天地同流而無問焉此伊尹之所以輔君作聖而稱羙於有商也今爾旣負伊尹之徳又居伊尹之任庶防保祐乎我俾格天之烈再見於今豈可使伊尹之相業專美於前耶夫爲臣者不志伊尹之志不足以盡臣道爲君者不以伊尹之志責之臣不足以成君徳髙宗傅能交相勉如此所以能交相成而立千古君臣之極與

惟後非賢不乂惟賢非後不食其爾克紹乃辟於先王永綏民拜稽首曰敢對天子之休命

此一節書是髙宗與傅以聖主賢臣交相期勉也乂治也食食其祿也紹繼也乃辟猶言汝君髙宗自稱之辭綏安也對承受也播告也髙宗命傅說曰君臣相遇自古爲難聖主必待賢臣以功業使非輔君作聖之賢則寜虛其位豈與之共治是君遇臣之難也賢臣亦俟聖主以顯其徳使非從諫克聖之君則寜終於隠豈肯苟食其祿是臣遇君之難也今我夢賚旁求君臣相遇千載一時汝必感此非常之防期立百世之功輔我繼先王之徳以永安天下之民則堯舜其君民者眞不愧阿衡之美矣傅說聞髙宗之言遂拜手稽首曰輔君法祖以安民美哉天子之命乎敢以此美命承之於已自信吾力之能爲又以此美命之於人自諒吾言之能踐傅說之復髙宗者如此夫天生蒸民而立之君佐君理物而任之相舉其君於堯舜之隆而無一夫之不得其所此相臣之職也傅說之期其君者曰學古訓曰監成憲君不至於先王而其心不可以已也傅說之自期者曰欽承曰對不輔君以至於先王而其心不可以已也君臣之交相勸勉者如此洵千古交泰之盛哉

髙宗肜日

祭之次日又祭謂之肜商髙宗常行肜祭於禰廟其日有雊雉之異賢臣祖已因進戒髙宗欲其修徳弭災史臣錄其語而以髙宗肜日名篇

髙宗肜日越有雊雉祖己曰惟先格王正厥事

此二節書首一節是史臣記事之詞次節乃祖已將欲訓王而私論之也越發語辭雊雉鳴雉也格正也史臣記髙宗肜祭禰廟之日忽有雉飛來鳴於鼎耳之上夫祭有常期而髙宗數祭禰廟是黷於祭祀之失也雊雉之異以譴告之可見天心之仁愛矣祖已感雊雉之異將進戒於髙宗先自商曰凡天降災祥必應於事而人事得失皆本於心今王黷祭禰廟其事固爲失矣而推原其故實自神求福之念啟之我今進戒必先格王之非心而後正其所失之事庶防王心易悟而吾言易入也夫髙宗不負民義而徼福祈命此非心也不知敬民而祀丰於暱此失事也祖已之言可謂得進諫之道矣

乃訓於王曰惟天監下民典厥義降年有永有不永非天夭民民中絕命民有不若徳不聼罪天旣孚命正厥徳乃曰其如臺

此二節書言天命之不可求天戒之不可忽也典猶言主義行事合宜也若徳順理也聴罪服罪也孚命是以妖孽爲信驗而告戒之臺我也祖已欲先格王心乃勸戒於髙宗曰天之監視下民其禍福予奪惟主於所行之義與不義耳如其義則天降之年必然長永如其不義則天降之年必然不永故人之不永年者非天無故夭折其民乃民之所行不義而中道自絕其命耳然天又未嘗遽絕之也斯民之中有不順乎理而肆意妄爲不服其罪而飾非拒諫者天未嘗不以妖孽爲信驗以告戒之夫天旣譴告欲其順徳而聴罪耳乃謂妖孽特出偶然無如我何則重違上天仁愛之心矣天豈不誅絕之哉夫黷祀媚神安能福而天戒之臨必當有故非恐懼修省不足塞咎祖已之言惓惓若此此所謂能格心者也

嗚呼王司敬民罔非天典祀無丰於暱

此一節書所以正其事之失也司主也嗣也丰厚也暱親近也祖已旣格王之心乃直正其所失之事而嘆息曰天以斯民而付之王是王之職主於敬民而已捨此而徼福於神豈王之所司乎況祖宗列聖𨿽有親疎逺近之不同然無非繼天之統爲天之嗣吾王承其後而主其祭只當一體孝敬豈可専顧私恩而獨丰於親近之禰廟乎以人君之職而言則主於敬民而徼福事神非所當爲以祭祀之禮而言則祖宗皆天之嗣而祀不可獨丰於暱夫不務敬民而務黷神一失也不並隆於祖而獨丰於暱又一失也髙宗越禮用情故祖已因天變而戒之如此

西伯戡黎

文王舉兵勝黎祖伊見周之日盛痛殷之將亡遂進諫於紂欲其懼而攺省也史臣錄其言以西伯戡黎名篇

西伯旣戡黎祖伊恐奔告於王曰天子天旣訖我殷命格人元罔敢知吉非先王不相我後人惟王淫戲用自絕

此二節書首節史臣記事之詞次節祖伊告王之詞也西伯周文王也受命爲西方諸侯長故稱西伯黎國名戡勝也祖伊殷之賢臣王指紂言訖絕也格人有識之至人也相助也史臣曰西伯受命於殷得專徵伐黎國無道舉兵伐之此時旣勝黎國殷之賢臣有祖伊者見周徳方隆日彊大紂惡愈甚必危亡惟恐戡黎之後遂有伐殷之舉乃自私邑奔走來告於王蓋忠君憂國之意欲王之攺過以圗存也祖伊進諫於王先呼天子以感動之曰國命修短皆系於天由今日而觀上天旣已斷絕我殷之命脈矣何以知之蓋國家之興亡其防先見惟至誠之人至靈之乃能前知今有識之至人與占卜之元龜皆知凶禍必至無敢有知其吉者則天之絕我殷命昭然可見矣然殷家基業自祖宗列聖相傳到今豈不欲保佑我後世子孫使之長守而不墜哉蓋由我王不法祖宗不畏天命惟淫亂戲侮以自絕於天故𨿽先王在天之靈亦不得而庇佑之耳王可不亟思攺過以回天意乎

故天棄我不有康食不虞天性不廸率典今我民罔弗欲喪曰天曷不降威大命不摯今王其如臺王曰嗚呼我生不有命在天

此三節書首節是備述喪亡之形二節言民之棄殷三節見紂之怙惡也康安也虞忖度也典常法也大命乃受非常之命者摯至也祖伊曰我王旣自絕於天故天棄我殷種種皆是喪亡之象如民以食爲天今則水旱饑荒小民無有安食而民不聊生矣民各有恆性今則悖禮傷道下民昧其本心而天理滅亡矣國家之常典所當世世守之者也今則綱紀廢弛法度變亂不復率由先王之舊章而國不可以爲國矣不有康食天不欲遂其生也不虞天性天不欲復其性也不廸率典天不欲其治平也於此見天之棄殷而格人元龜之罔敢知吉者在是矣且不但天心棄之也今我殷之民苦於虐政亦無不欲殷之喪亡每私相告語曰今我等困苦至此上天如何不降威於殷而滅亡之乎其有道之君宜受非常之命者如何不至而救我於水火之中乎今我王失爲君之道斷難久居民上將無柰我何矣民之棄殷如此夫人君立天人之間而爲上下所交棄其勢必至於危亡𨿽先王其能相之乎祖伊之言痛切極矣紂乃不知悔過而嘆息曰爾𨿽云民心背畔將欲亡我然我尊爲天子實天生我以主萬民獨不有命在天乎小民亦無如我何矣夫紂當天怒民怨之日而爲飾非拒諫之言此所以終於滅亡而莫可救也

祖伊反曰嗚呼乃罪多參在上乃能責命於天殷之卽喪指乃功不無戮於爾

此二節書祖伊退而私論之詞也反退也參參列也乃猶言汝指紂言功事也祖伊見紂不聼其言遂退而嘆息曰人君必須與天合徳方可責望於天汝今之所爲罪惡昭著固已參列在上而不可掩矣又安能責望於天而保其命耶我見殷之喪亡直在日夕不能久延矣所以然者爲何蓋今日所爲之事皆天怒民怨之事事至此其能免戮於商乎蓋祖伊憂國之深故其言痛切如此大抵亡國之君不畏天命不卹人言人以爲至危而彼以爲至安如夏桀言我有天下如天之有口紂亦言我生不有命在天及其喪亡有如一轍所謂與亂同事罔不亡者此也萬世人主可不鑑哉

微子

紂失其政禍敗方興微子痛殷之將亡謀於箕子比干而思盡致身之道史臣錄其問答之詞以微子名篇

微子若曰父師少師殷其弗或亂正四方我祖底遂陳於上我用沈酗於酒用亂敗厥徳於下

此一節書是言紂之失道也父師箕子也少師比干也亂正之亂觧作治字底致也遂成功也陳列也恃酒行凶謂之酗微子見紂惡之日甚痛商祚之將亡乃呼箕子比干而告之曰父師少師我殷失道前此猶望其能攺自今觀之無復望其或能治正四方矣夫人君所以表正四方者以其能修徳也昔我祖成湯懋昭大徳以致成功勲烈昭著於上乃今日我子孫不以修徳法祖爲務惟沈湎酗酒用亂敗其徳於下豈不有忝於烈祖乎夫我祖之昭列於上者如彼而子孫之亂敗於下者如此祖宗以艱難得之後世以逸欲亡之可痛甚矣

殷罔不小大好艸竊姦宄卿士師師非度凡有辜罪乃罔恆小民方興相爲敵讎今殷其淪喪若渉大水其無津涯殷遂喪越至於今

此一節書言紂喪亡之形也艸竊艸寇也師師互相仿效也非度非法之事也得也津涯水邊隄岸也越觧作及微子又曰我殷旣亂敗厥徳不能治正四方故今日四方人民無小無大皆不務生理不畏法度只好艸竊爲姦宄之事無有安居樂業者矣不但小民爲然上而卿士亦皆彼此仿效自恣於法度之外互相容隠凡有姦宄犯罪之人亦不窮究無有得其罪而治之者是以小民益無忌憚方且羣然而起相敵相讎以彊淩弱以眾暴寡國家法紀於是乎蕩然矣事至此我殷家必淪於喪亡不可復救如徒渉大水者茫茫無有涯岸亦終於沈溺而已豈意我殷之盛一旦喪亡相及至於如此之甚乎微子上陳烈祖之徳下述喪亡之形言有盡而意無窮哀痛廹切之情至今猶令人感傷悲憤其憂國忠君可謂至矣

曰父師少師我其發出狂吾家耄遜於荒今爾無指告予顚隮若之何其

此一節書微子更端以問救亂之策也我指紂言耄老成之人也遜於荒是遁於荒野顚隮覆墜也其語辭微子復呼箕子比干問救亂之策曰大凡朝廷淸眀則老成之人得安其位今我王發出顚狂用捨倒置以致吾家老成之人皆遁避於荒野國家若有緩急誰倚賴乎今所與共圗國事者惟父師少師而已爾若不眀示意指告我於顚隮覆亡之時而圗所以維持拯救之策其將柰之何哉微子欲挽宗社於淪喪之時延祖業於敗亂之日憂危之甚特爲更端問難之策其情廹其詞哀已

父師若曰王子天毒降災荒殷方興沈酗於酒乃罔畏畏咈其耉長舊有位人

此下皆箕子答微子之詞首節答沈酗於酒之語次節答發狂耄遜之語也微子帝乙之長子而紂之庶兄故稱爲王子方興言將來未艾也罔畏畏乃不畏其所當畏也咈逆也耉長老成之人也箕子呼微子而答之曰我國家昏亂自絕於天天毒降災害以荒廢我殷故使王不知悔禍而益沈酗於酒其方興未艾不至於喪亡不已矣彼夫老成耆舊乃朝廷之典型所當敬而畏焉者今旣沈酗於酒心志昏迷乃不畏其所當畏𨿽老成耆舊有位之人皆咈逆而棄逐之使不得安其位而行其志故耄遜於荒非見防而自去由斥之而然耳𨿽欲不亡其可得乎

今殷民乃攘竊神祗之犧牷牲用以容將食無災降監殷民用又讎斂召敵讎不怠罪合於一多瘠罔詔此二節書首節答艸竊姦宄之語次節答小民相爲敵讎之語也攘取也犧牷牲祭神之物也純色謂之犧全體謂之牷牛羊豕總謂之牲監視也又治也讎斂言科斂民財如讎敵也瘠餓殍也詔告訴也箕子又答微子曰國家爲治須是有司奉法乃能使民不犯今我殷民乃有攘竊神只之犧牷牲者夫禮莫重於祭祀祭祀之犧牲輙敢攘竊之其罪大矣爲有司者乃相爲容隠將而食之且無災禍蔑法廢禮至此已極非但艸竊姦宄之不治已也夫人君之失民心常自聚斂始我今下視殷民凡上所用以治之者無復他事惟是嚴刑峻罰讎視其民而科斂之耳夫上以讎斂下下卽以讎視上下方敵讎其上而上之所以召其敵讎者乃竟肆然爲之無有厭怠其掊尅之臣阿意順防同惡相濟合而爲一故民不聊生多饑餓疲困而無所告訴此天下之所以困窮而人心之所以怨畔也蓋直君民相爲敵讎而不獨小民互相敵讎矣

商今其有災我興受其敗商其淪喪我罔爲臣僕詔王子出廸我舊云刻子王子弗出我乃顚隮

此一節書答淪喪顚隮之語也興出也廸道也刻害也箕子又答微子曰我商家敗徳荒政國亂民窮今日其有災禍矣我爲宗室大臣出而當此禍敗則廢興存亡與國共之若商祚至於淪喪我亦終守臣節斷不爲他人之臣僕也是我之自處固宜如此若王子一身之去就則宗祀存亡之所闗故我告王子惟出而逺去乃合於道蓋我舊日以王子旣長且賢曾勸先王立以爲嗣而先王不從今王必有疑忌之心是我舊日所言無益於子而反冇害於子王子不去則必同受其禍我商宗祀將隕墜而無所托矣是王子之自處又宜如此我之與王子其行不同固不可同日而語也箕子自言其義決不可去而微子之義決不可不去也微子問救亂之策而箕子答之如此蓋以商之喪亡其不可復救惟求存商祀於不墜爲救亂之策耳紂惡貫盈天人交棄至於淪喪顚隮若此洵爲萬世之明戒哉

自靖人自獻於先王我不顧行遁

此一節書告微子以彼此去就之義各安其分之所當盡也靖安也自獻自逹其志也行遁避去也箕子答微子將終又告以去就之義曰人臣去就自有至當不易之理必合於義而其心始安當就者安於就之義爲商家守節之忠臣當去者安於去之義爲商家存祀之孝子爲今之計各安於義之所當盡以自逹其志於先王而已汝今固宜逺去若我所處與汝不同則有死無二而不復有避去之意矣是或去或不去皆揆諸義理而當反諸吾心而安質諸先王而無愧者也子何疑哉夫箕子答微子之問而比干獨無所言者比干自安於死諫之義所以自靖自獻一而已矣孔子曰殷有三仁焉蓋三人之行不同而皆出於義之至正各得其心之所安故孔子皆許之以仁也

日講書經觧義卷五﹤經部﹐書類﹐日講書經解義﹥

欽定四庫全書

日講書經解義卷六

周書

周文王國號武王克商因以爲有天下之號此書凡三十一篇記周家一代之政事故曰周書

泰誓上

武王伐紂史錄其誓師之言以其大會孟津因以泰誓名之泰大也此是上篇乃未渡河以前之文

惟十有三年春大防於孟津王曰嗟我友邦冢君越我禦事庶士明聽誓

此二節書首節見武王得人心之同次節是諭眾以伐紂之意且欲其聽之審也孟津今河南府孟津縣友鄰接交好之國冢君各國嗣立之君越猶及也禦事治事之人庶士眾士卒也史臣敍曰周武王卽侯位之十有三年孟春之月以商紂無道舉兵伐之至於孟津天下諸侯不期而來防者八百國於是武

王將發誓師之言先嘆息曰今我友冢君列國諸侯共舉義兵至此及我本國治事之卿大夫與眾士卒凡相從軍旅者俱宜聽我誓詞以見伐商之意夫武王所以呼從徵之人諄諄於聽誓者蓋欲明其順從人心救民水火而非好大喜功輕於興師動眾也

惟天地萬物父母惟人萬物之靈亶聰明作元後元後作民父母

此一節書言天立君爲民之意以明紂之可伐也亶者誠實之意元後大君也武王誓師曰天地之於萬物論其形若相懸殊然乾元資始有父道焉坤元資生有母道焉其長養愛育之心如父母之於子是天地乃萬物之父母也萬物𨿽並生於天地之間惟人得气之秀比於眾物心爲獨靈是人乃天地之所厚者也人之中又篤生一聰明之聖人比於眾人最秀而最靈者立之爲大君以統禦萬民是君又天地之所獨厚者也然天之立君豈徒尊崇富貴之哉正欲其體乾父坤母之心行子育萬民之政撫卹愛養亦如父母之於子是元後又代天地而爲民父母者也夫天地生物而厚於人天地生人而獨厚於聖其所以獨厚於聖者惟欲其恩養斯民體天地父母之心而已然則任元後之責者可不知所以作民父母之義乎

今商王受弗敬上天降災下民沈湎冒色敢行暴虐罪人以族官人以世惟宮室臺榭陂池侈服以殘害於爾萬姓焚炙忠良刳剔孕婦皇天震怒命我文考肅將天威大勲未集

此二節書是武王數紂慢天虐民之罪也受商紂名沈湎溺於酒也冒色冒亂女色也族族屬也世世代也臺上架屋謂之榭水邊隄障謂之陂焚炙燒烙也刳剔割剝也文考指文王武王曰天之立君原使爲民父母今商王受居元後之位乃侮慢自恣不敬上天肆行無道降災下民試舉其大者言之其荒淫則沈溺於酒而不復出冒亂於色而不知止其凶忍則敢行暴虐之事無所顧忌加罪於人不但誅其一身幷其族屬而戮之其用人則不論賢否但其心之所喜卽幷其子弟親屬悉寵任之其所務者惟在瓊宮瑤室髙臺廣榭築陂障鑿池沼與凡侈靡諸事竭民之財窮民之力以殘害於爾萬姓不但此也又爲炮烙之焚炙忠良諫諍之臣刳剔孕婦以觀其胎其殘忍暴虐至於如此是以皇天震怒命我先人文考敬將天威往伐其罪以救民於水火之中所惜者文考遽崩大功猶未成就耳然則上奉天心仰成先志徵伐之舉豈得以自己哉

肆予小子發以爾友冢君觀政於商惟受罔有悛心乃夷居弗事上帝神只遺厥先宗廟弗祀犧牲粢盛旣於凶盜乃曰吾有民有命罔懲其侮

此一節書是武王追敍觀政於商而紂怙惡不悛也肆字解作故字發武王名悛悔攺也夷蹲踞也旣盡也武王曰惟文考之功未成故我小子發欲伐商以終其事然猶未遽伐之也嗣位以來十有三年昔嘗以爾友冢君之向背觀商政之得失何如使其攺過自新則我亦將不復以徵伐爲事矣乃受絕無悔悟攺過之心夷踞而居忽慢天地神只不知奉事遺棄祖先宗廟不行祭享凡祭祀所用犧牲粢盛盡被凶惡盜賊之人攘竊而去其慢神如此乃猶曰我有民社我有天命以此自恃而無有懲戒其侮慢之意夫觀商之政如此則其惡終不可攺而我之兵終不容己矣

天佑下民作之君作之師惟其克相上帝寵綏四方有罪無罪予曷敢有越厥志

此一節書是武王自任君師之責以見伐商之不容已也佑助也相謂左右之也寵愛也綏安也越猶過也武王曰上天佑助下民爲之君以長之爲之師以教之天之所以立爲君師者惟以其能助上帝之不及以寵安四方之民此天所以立之也受失君師之道則君師之責在我而克相寵綏之道有不容不盡者有罪當討一奉天以討之無罪當赦一奉天以赦之何敢過用其心而擅爲好惡於其間乎商受之罪正天討所不赦者故我不敢違天之意縱有罪而不誅也

同力度徳同徳度義受有臣億萬惟億萬心予有臣三千惟一心

此一節書是卽人事以明伐商有必克之理也度量度也同力度徳同徳度義此二句古者兵志之詞也十萬謂之億武王曰我聞兵志有云凡兩軍相對若彼此兵力齊等則較量其平日孰行善而爲有徳孰行惡而爲無徳徳勝則𨿽有力者亦不能與之敵矣若彼此徳行相等則又較量其臨時孰兵出有名而爲義孰兵出無名而爲不義義勝則𨿽有徳者亦不能與之敵矣夫兵家勝負之可決如此今以商周之力較之受之臣子𨿽有億萬之眾然亦億萬其心𨿽多亦不足恃也我之臣子𨿽止有三千然其心卻是一心其心旣一以此赴敵何敵不摧乎是較其兵力已不勝我也又何論徳與義哉信乎伐商之必克也可見失人心則𨿽彊亦終爲弱得人心則𨿽寡亦能勝眾聯屬人心之本非修徳行仁何以哉

商罪貫盈天命誅之予弗順天厥罪惟鈞予小子夙夜祗懼受命文考於上帝宜於冢土以爾有眾厎天之罰

此二節書是言天命伐商有必往之故稟文王之命而致天之伐也貫通也盈滿也鈞猶言同夙早也者祭天之名以其禮與郊祀相故謂之宜者祭地之名祭后土以求福宜故謂之宜冢土后土也厎解作致武王曰今日伐商蓋亦事所不容已耳使商罪未極天心未厭則我之徵伐猶爲可已今受窮凶極惡其罪已貫通盈滿矣天厭其罪命我誅之我若不順天行誅是容縱惡人抗違天命也其罪不與受鈞乎故我小子畏天之威早夜敬懼以伐商之舉天本命我文考乃先受命於文考之廟又行禮於上帝求福宜於后土皆以伐商之事告之於是率爾有眾致天之罰於商蓋將求免夫惟鈞之罪非出於輕動也爾眾其念之哉蓋奉天伐暴聖人初無利天下之心故湯之伐桀曰予畏上帝不敢不正武王之伐紂曰予弗順天厥罪惟鈞其義一也

天矜於民民之所欲天必從之爾尙弼予一人永淸四海時哉弗可失

此一節書是誓師將終又致其勉勵之意也矜憐憫也弼輔佐也武王曰惟天居髙聽卑常有矜憐下民之意凡民情所欲天必鑑而從之民欲平禍亂卽爲之平民欲去疾苦卽爲之去今民欲亡商如此則天意可知凡爾有眾庶防輔我一人除其邪穢永淸四海夫兵貴乘時今日正天人合應之時也苟失此時則上拂乎天下拂乎人而撥亂反正無日矣爾等可不乘時以立事哉易稱湯武革命順乎天而應乎人蓋聖人之兵體天意察民心而又度時宜不得已而後動耳豈有利天下之心哉

泰誓中

此泰誓中篇乃史臣記武王伐紂旣渡河誓師之辭

惟戊午王次於河朔羣後以師畢防王乃徇師而誓曰嗚呼西土有眾咸聽朕言

此二節書是記武王河朔誓師而先警眾人之聽也次止也河朔河之北也羣後列國之君徇者拊循之意史臣曰武王自孟春丁巳日防兵伐商至於戊午日從孟津渡河暫駐於河北地方是時列國諸侯之兵亦於此畢防聽武王號令武王乃拊循其眾發令以誓戒之先嘆息曰嗚呼凡從我自西方而來之眾皆當聽我之言夫以拊循而慰之者恩也以軍法而誓之者威也孟津之誓言友冢君禦事庶士先諸侯而後西土者明尊卑之分也此先及西土者立法自近始也武王之兵𨿽曰順天應人其用兵有法亦可見矣

我聞吉人爲善惟日不足凶人爲不善亦惟日不足今商王受力行無度播棄犂老暱比罪人淫酗肆虐臣下化之朋家作仇脇權相滅無辜吁天穢徳彰聞

此一節書是先舉古語而後數商受之惡也無度無法度也播放也犁字與黧黑之黧通用是老人面上顏色酗是醉後發怒無辜謂無罪之人吁天告天也武王曰我聞古人有言凡爲善之吉人其心惟在於善𨿽終日爲善猶以爲未足也凡爲惡之凶人其心亦惟在於惡𨿽終日爲惡猶以爲未足也今商王受其所勉力而行者皆不循法度之事老成之臣所當親近者乃放棄之罪惡之人所當斥逐者乃親比之又且淫於色酗於酒縱肆威虐以害於百姓此正所謂凶人爲不善亦惟日不足也在下之臣子見受之所爲如此亦相與習染化而爲惡各立朋黨互爲仇讐脇上權力以相誅滅其毒流於天下使無罪受害之人無處控訴呼天告寃故其腥穢之徳顯聞於天耳夫天道福善禍淫豈能容此凶人哉

惟天惠民惟辟奉天有夏桀弗克若天流毒下國天乃佑命成湯降黜夏命惟受罪浮於桀剝喪元良賊虐諫輔謂已有天命謂敬不足行謂祭無益謂暴無傷厥監惟不逺在彼夏王天其以予乂民朕夢協朕卜襲於休祥戎商必克

此二節書是先卽夏事以諭商受之必亡後卽天意以明伐商之必克也浮猶言過也剝落也失位去國謂之喪元良指微子諫輔指比干監視也協合也襲重也休祥吉兆也戎商謂加兵於商武王曰惟天惠愛下民立君以長之立師以敎之惟爲人君者居天之位治天之民必當仰體天心以盡君師治敎之責庶乎不負上天立已之意也昔有夏之君桀不克順天惠民乃恣爲淫虐流毒於下國於是天心厭之乃佑命商王成湯假手以誅之而降黜夏命遷於有商今商王受之罪比之於桀則又過之如微子者商之元子又有賢良之徳彼乃遺落之使失位而去比干者以直諫匡救彼乃加以殘虐之刑至於剖心而死天心久厭其惡彼則自謂已有天命君徳莫大乎敬彼則謂敬爲不足行祭祀者朝廷大典彼則以爲無益暴虐者人君大惡彼則以爲無傷夫前人之成敗乃後人之明鑑商之所鑑視者初不在逺惟在彼夏王桀耳今日上天之意殆使我伐商以治民也且我於興師之時嘗得吉卜又嘗得吉夢夢與卜合重有休祥之應此皆默有天意非偶然也以是知伐商之兵斷乎其必勝矣

受有億兆夷人離心離徳予有亂臣十人同心同徳𨿽有周親不如仁人

此一節書是卽人事以明伐商之必克也十萬謂之億十億謂之兆夷解作平謂平常也亂臣能治亂之臣周親至親也武王曰用兵勝負視其人材何如今受所統𨿽有億兆之眾然皆尋常平等之人且離心離徳不相聯屬我所有撥亂反正之臣𨿽止十人然皆盡忠報主與我一心一徳是受之眾不如我之寡也受所親信者𨿽有同姓至親然皆凶人醜同惡相濟我之十臣𨿽不盡是我之親戚然皆是仁厚有徳之人可以經濟世除暴安民是受之親不如我之疎也商周之勝敗不於此而可決也哉

天視自我民視天聽自我民聽百姓有過在予一人今朕必往

此一節書是合天人而言之知伐商有必克之理也武王曰天人一理善觀天者驗之於民而已今夫天𨿽未嘗有目以視人而於人之善惡無所不見者亦自我民之視以爲視也𨿽未嘗有耳以聽人而於人之是非無所不聞者亦自我民之聽以爲聽也今天下之百姓皆過責於我一人之身言我不能往正商罪救民於水火之中民情如此則天意可知苟不能慰民之心則不能順天之意將無以成永淸之功而不免於惟鈞之罪矣今日伐商之往豈我所容己哉

我武惟揚侵於之疆取彼凶殘我伐用張於湯有光此一節書是表已伐商之公心也揚奮揚也侵入也疆謂疆界凶殘指紂言武王曰我之伐商旣在所必往則所以成武奮以侵彼商受之疆界者正以商受暴虐天下患之故欲取彼凶殘以拯民於水火之中於以建永淸之烈於以成未集之勲而殺伐之功因以張大焉耳昔湯之降黜夏命由桀之弗克順天湯之心固公天下之心矣今我之取彼凶殘由受之罪浮於桀則於湯之心豈不益顯於天下乎夫武王伐湯之子孫覆湯之宗社謂之湯讎可也而曰於湯有光蓋古之聖人皆以公天下爲心如此

勗哉夫子罔或無畏寧執非敵百姓懍懍若崩厥角嗚呼乃一徳一心立定厥功惟克永世

此一節書是勉將士圖伐商之功也朂勉也夫子指眾將士武王曰勉哉爾等將士無或以受爲不足畏寜執心以爲非我所敵常存戒懼之意可也所以然者何也今商之百姓畏受之虐懍懍乎若崩摧其頭角然人心危懼如此所望者惟此一舉而可以忽心乘之乎嗚呼爾等將士其同以除暴救民爲徳同以除暴救民爲心一戰勝商立定其功則庶防民無懍懍之危而得以久安於斯世矣夫武王誓師旣曰戎商必克又曰寜執非敵旣曰予有亂臣同心同徳又曰乃一徳一心聖人之重用民命臨事而懼如此

泰誓下

此泰誓下篇史臣記武王伐紂旣渡河將趨商郊誓師之辭

時厥明王乃大巡六師明誓眾士王曰嗚呼我西上君子天有顯道厥惟彰今商王受狎侮五常荒怠弗敬自絕於天結怨於民

此二節書是敍武王將趨商郊巡師誓眾而先言受之天棄民怨也厥明是明日大巡周徧巡視也六師六軍也西土君子指西方從徵之將士顯道明顯之道五常五倫也卽指顯道言史臣曰武王旣以戊午日次於河朔至於明日將趨商郊去敵甚近乃大巡六師按行軍壘然後曉然發令誓戒眾士嘆息而言曰嗚呼凡從我而來西方之君子各宜知悉上天有明白顯著之道曰仁曰義曰禮曰智曰信此五者之道各有攸屬或以天合或以人合一倫一理截然不混其甚爲彰明爲君者敬守此道以爲法於天下可也今商王受乃狎侮此五常之道荒棄怠惰全然不敬上則自絕於天而天棄之下則結怨於民而民畔之天怒民怨如此我安得不奉天順人以討之哉

斮朝渉之脛剖賢人之心作威殺戮毒痡四海崇信姦回放黜師保屏棄典刑囚奴正士郊社不修宗廟不享作奇技淫巧以悅婦人上帝弗順祝降時喪爾其孜孜奉予一人恭行天罰

此一節書是述紂狎侮五常自絕於天之事也斮砍斷也朝渉淸晨渡水也脛腳骨也賢人指比干痡病也姦回姦邪之人也正人指箕子婦人指妲己祝解作斷武王曰商王受於冬月見人早晨渉水疑其脛何故耐寒乃斫而觀之惡賢人比干彊諫怒曰吾聞聖人心有七竅遂剖比干之心而觀之大作刑威任意殺戮以毒病四海之人其所崇信者皆是姦邪小人其所放黜者乃在師保重臣先王之典章法度則屏棄之而不用正士如箕子者則拘囚之以爲奴郊社所以事天地而不行修舉宗廟所以事祖宗而不行享祀惟專作奇異之技術淫侈之巧物以媚悅所幸之婦人夫剖賢人囚正士是無君臣之義也不享宗廟是無父子之恩也放逐師保是無師友之禮也媚悅婦人是無夫婦之道也商王之悖亂天道以自絕於天如此故上天不順其所爲而斷然降是喪亡爾眾士其可不勉力不怠奉我一人以敬行天罰哉

古人有言曰撫我則後虐我則讎獨夫受洪惟作威乃汝世讎樹徳務滋除惡務本肆予小子誕以爾眾士殄殱乃讎爾眾士其尙廸果毅以登乃辟功多有厚賞不廸有顯戮

此一節書是言紂結怨於民而勉將士之盡力也後君也獨夫謂孤立無助之人指紂言樹徳務滋除惡務本二句亦古語也肆發語詞誕大也殄絕也殱滅也廸字解作蹈字殺敵謂之果致果謂之毅登成也乃辟汝君也武王曰我聞古人有言曰小民之情向背無常以恩撫我則愛戴之爲君上以威虐我則疾視之如寇讎由此言觀之今孤立無助如商王受者大作威虐以殘害於爾百姓是乃爾之世讎也寧復可爲汝君乎我又聞古人曰欲樹立人之徳則務其滋長欲除去人之惡則務絕根本今商王受正眾惡之本所當急去者也故我小子大以爾等眾士問受之罪務殄絕殱滅爾之世讎爾等眾士其蹈行果毅無有畏避無有中止以成爾君弔民伐罪之功可也爾若功績眾多則我有厚賞非特一爵一級而已爾若不蹈行果毅則必有顯戮以示眾庶爾等可不思防勳定難以自免於罪戾哉

嗚呼惟我文考若日月之照臨光於四方顯於西土惟我有周誕受多方

此一節書是述文王之徳爲天人之所歸也西土指岐周丰鎬之地多方萬方也武王曰商王受之惡天人共棄之如此有必亡之矣爾等亦知我周有必興之理乎嗚呼當商之季惟我文考能率典以敬天修政以仁民其徳之輝光譬如日月之明照臨下土東西朔南之逺光無不被而岐周丰鎬地爲至近故其徳爲尢顯文考之徳其所及如此是以人心戴之天命歸之惟我有周宜其大受多方而有天下也夫我有文考之徳爲之憑藉天下之大自不能捨而他適矣爾眾之輔我伐商也又何疑哉

予克受非予武惟朕文考無罪受克予非朕文考有罪惟予小子無良

此一節書是善則稱親過則歸已聖人之臨事而懼也武王曰我文考之徳旣足以興今日之事惟憑藉先徳而已故我能勝受非我之威武足以取天下也乃惟我文考有徳無罪故爲天所佑而庇及後人耳若不幸而受能勝我非我文考之有罪不足以得天下也乃惟我小子徳薄無良故爲天所譴而辱及前人耳我與爾眾士其共勉之哉泰誓中篇之末稱湯下篇之末稱文考蓋論萬古大義則武王於湯任再起之責者也論一家世徳則武王於文王任成終之責者也逺則欲無愧於湯近則欲無忝於文考武王所以臨事而懼也

牧誓

史臣記武王伐紂兵至牧野臨戰誓師之辭以牧誓名篇

時甲子昧爽王朝至於商郊牧野乃誓王左杖黃鉞右秉白旄以麾曰逖矣西土之人

此一節書是敍武王軍於牧野將誓師而先慰勞之也甲子是二月初四日昧爽天將明未明之時也牧地名在商之郊外卽今河南衛輝府城南鉞斧也黃鉞以黃金爲飾者也逖逺也史臣曰時二月四日甲子黎明之時武王至於商郊牧野之地乃發誓命以戒勉將士武王左手持黃金所飾之鉞右手持白旄以指麾軍中曰爾等皆西土之人我以伐暴救民之故率爾至此其行亦已逺矣武王此言蓋慰眾之勞而啟其聽誓之心也

王曰嗟我友冢君禦事司徒司馬司空亞旅師氏千夫長百夫長及庸蜀羌髳微盧彭濮人稱爾戈比爾幹立爾矛予其誓

此三節書是武王歷呼從徵之人而欲其聽之審也友相鄰交好之國冢君各國嗣立之君禦事執事之人司徒司馬司空爲三卿亞大夫也以其爲卿之次故謂之亞旅士也以其人眾故謂之旅師氏官名掌扈從宿衛之事千夫長統千人之帥百夫長統百人之帥也庸蜀羌髳微盧彭濮西南夷八國名稱舉也戈矛皆鎗類比並列也幹盾也卽今之遮牌武王曰嗟哉我鄰國之諸侯與我本國治事之臣司徒司馬司空亞大夫眾士師氏之官千夫之長百夫之長及庸蜀羌髳微盧彭濮八國之人皆執汝之戈排列汝之幹樹立汝之矛我將發誓命以告汝宜審聽之夫武王伐紂本仁義之師而又器械嚴整士气精明於誓師之時已可以不戰而屈人矣

王曰古人有言曰牝雞無晨牝雞之晨惟家之索今商王受惟婦言是用昬棄厥肆祀弗答昬棄厥遺王父母弟不迪乃惟四方之多罪逋逃是崇是長是信是使是以爲大夫卿士俾暴虐於百姓以姦宄於商邑

此二節書是引古語以聲商王之惡也牝雞是母雞晨報曉也索謂蕭索婦指妲己肆陳也答報也王父祖也母弟同母之弟迪道也武王誓師曰我聞古人有言曰牝雞無晨鳴之理若牝雞晨鳴其家必至破敗蕭索可見陰陽有定分內外有定體婦人不可以預外事亦猶牝雞不可司晨也今商王受乃惑於妲己好惡賞罰惟其言是用所謂牝雞司晨也因此顚倒昏亂棄其所當陳之祭祀而不知報答棄其先王所遺同祖之弟與同母之弟而不能以道善遇之乃惟四方多罪逃亡之人尊崇而長養之親信而任使之以是人爲大夫卿士使脇權肆毒加暴虐於百姓倚犯法作姦宄於商邑牝雞晨而家索婦言用而國亡其理蓋有必然者矣

今予發惟恭行天之罰今日之事不愆於六步七步乃止齊焉夫子勗哉不愆於四伐五伐六伐七伐乃止齊焉勗哉夫子尙桓桓如虎如貔如熊如羆於商郊弗迓克奔以役西土勗哉夫子爾所弗勗其於爾躬有戮此四節書是勉眾以節制之法臨陣之勇撫眾之仁也發是武王名愆過也步進趨也伐擊刺也夫子謂眾將士勗勉也桓桓威武貌虎貔熊羆四種猛獸也迓迎擊也奔是奔來降者武王曰商王受聽用婦言肆行無道如此今我小子發興兵伐商惟以敬行天罰而已非得已而用之也故今日之事當以節制爲尙不以多殺爲功其進而迎敵不過於六步七步卽便止駐以整齊部伍然後復從而伐之爾將士勉哉無或乘勝而輕進也其戰而殺敵少不過於四伐五伐多不過於六伐七伐卽便止駐以整齊部伍然後復從而伐之勉哉爾將士無或乘怒而貪殺也爾將士其振桓桓之威如虎如貔如熊如羆以奮擊於商郊之地不可少有退怯也然過勇則不免於濫殺惟當於凶殘者取之抗拒者誅之若有奔走來降者勿迎而擊之以勞役我西土之人勉哉爾將士其武勇是奮而殺降是戒可也爾將士若於我之命而有所不勉或輕進或貪殺或無勇而殺降是違號令而失紀律也則軍有常刑必戮及爾身罔有攸赦矣可不戒哉按泰誓之辭曰元後作民父母曰惟天惠民惟辟奉天曰天其以予乂民乃知聖人不得已而動眾興師除殘去暴凡以爲生民計也故徵伐所及必先以安民爲首務

武成

史臣記武王自伐商以至歸周始終規模次第以總敍武功之成而以武成名篇

惟一月壬辰旁死魄越翼日癸巳王朝步自周於徵伐商厎商之罪告於皇天后土所過名山大川曰惟有道曾孫同王發將有大正於商今商王受無道暴殄天物害虐烝民爲天下逋逃主萃淵藪予小子旣仁人敢祗承上帝以遏亂略華夏蠻貊罔不率俾惟爾有神尙克相予以濟兆民無作神羞

此二節書是史臣記武王伐商興兵之期與告神之事也一月是建寅之月不曰正而曰一者商建丑以十二月爲正朔故曰一月也旁是近魄是月體黑暗處每月朔後則明生魄死故初二日謂之旁死魄翼日明日也厎商之罪是極數商紂之罪惡有道是周家先世祖父有道徳者逋逃罪犯逃避之人也略謀略也俾解作從史臣曰惟一月建寅之月初二日壬辰旁死魄越明日癸巳武王於是日之朝步自宗周舉兵往徵伐商受乃極數受之罪惡告於皇天后土及所過名山大川之神其祝辭曰惟我周家先世有道之曾孫周王發將欲興師大正有商之罪今商王受𨿽居君位而無君道天物者天生之以資人用者也受則暴恣殄絕而不知愛惜眾民者之本也受則酷害殘虐而不知撫養天下有罪在逃之人所當誅鋤之以安良善者也受反收畱之與彼爲主有司莫之敢捕如魚之聚於深淵獸之聚於林藪此皆商受之罪上帝所怒不可不正者也今我小子旣得仁厚有徳之人爲之輔佐敢敬承上帝之意爲伐罪弔民之舉取彼凶殘遏絕亂謀惟時內而華夏外而蠻貊無不相率順從我同同力伐商然兵凶戰危我小子何敢自恃惟爾天地山川之神其尙於冥冥之中輔我戰勝攻取以救濟兆民出諸水火毋使爲商所勝以貽爾神羞辱可也

旣戊午師渡孟津癸亥陳於商郊俟天休命甲子昧爽受率其旅若林防於牧野罔有敵於我師前徒倒戈攻於後以北血流漂杵一戎衣天下大定乃反商政政由舊釋箕子囚封比干墓式商容閭散鹿臺之財發鉅橋之粟大賚於四海而萬姓悅服

此一節書是記武王克商之節次與夫定商之規模也陳字與陣字通用休命上天休美之命也若林人眾如樹林也北敗走也杵是木杵箕子諫紂不聽佯狂爲奴身被囚系比干彊諫剖心而死商容賢臣爲紂所廢式謂在車上俯身憑軾以致敬也閭族居裏門也鹿臺鉅橋紂藏積錢糧之所大賚普施恩澤也史臣曰武王率伐商之師於戊午日東渡孟津河癸亥日列陳於商郊頓兵少息以待天之美命甲子日黎明之時商受率其軍旅眾多如林與武王防戰於牧野之地然受兵𨿽多無向前與我周師爲敵者其前列卒徒反顚倒其戈自攻在後之人受之兵遂至於大敗奔走蹂踐自相屠戮血流徧野𨿽木杵在地亦因而漂起所以武王之兵但一被甲而天下遂已大定無事於再舉之勞蓋以至仁伐至不仁其易如此於是攺革商受所行虐政其政皆由商先王之舊釋太師箕子之囚封少師比干之墓過賢人商容之閭則式而敬之鹿臺之財則散之以賙貧乏鉅橋之粟則發之以賑饑民大施恩澤於四海而萬姓之眾無不心悅誠服愛戴武王願其長爲生民之主也

厥四月哉生明王來自商至於丰乃偃武修文歸馬於華山之陽放牛於桃林之野示天下弗服

此一節書是記武王偃武之事也哉字解作始字初三日月始生明故謂之哉生明丰周之舊都華山桃林皆地名服用也史臣曰武王先以一月二日自周伐商至是四月三日月始生明之時自商而來歸至於丰乃偃息威武而修舉文徳凡所用之戰馬皆發歸於華山之陽任載之牛皆牧放於桃林之野明示天下之人使知自今以往與百姓同享太平不復興兵動眾矣蓋是時商政暴虐𨿽望時雨之師而人心厭亂終苦干戈之擾故武王汲汲於偃武修文如此可見用兵非聖人之得已也

旣生魄庶冢君曁百工受命於周丁未祀於周廟甸侯衛駿奔走執豆籩越三日庚戌柴望大告武成此二節書是記武王朝覲以嚴正始之道祀神以告武功之成也每月望後則月體黑魄復生故謂之旣生魄庶冢君四方諸侯也百工卿大夫也駿速也豆籩祭器柴燔柴祭天也望望祀山川也史臣曰當四月望後月旣生魄之時四方諸侯及在朝百官皆推戴武王爲天子相率而受命於周蓋武王至是始伐商而爲天下主也乃擇丁未之日舉祀典於祖廟近而甸逺而侯衛莫不速奔走執豆籩來助祭於廟越三日庚戌又燔柴祭天望祀山川蓋前者伐商曾受命於先王祈助於神只至是天下已定故次第舉行郊廟之祀用大告武功之成且以謝答神佑也

王若曰嗚呼羣後惟先王建啟土公劉克篤前烈至於太王肇基王迹王季其勤王家我文考文王克成厥勲誕膺天命以撫方夏大畏其力小懷其徳惟九年大統未集予小子其承厥志

此一節書是記武王歷敍王業之所由成以聳動諸侯也羣後眾諸侯也先王指后稷誕大也膺受也方夏謂四方華夏之地武王告諭諸侯嘆息而言曰嗚呼爾等羣後其審聽之昔我先王后稷在唐虞時能敎民稼穡始受封爲諸侯建開國於有邰之地傳至公劉又能篤厚前人功烈至太王去邠居岐始基立興王之迹至王季能勤勞王家至我文考文王乃能成就其功實已大受上天之命以撫安方夏之民當時大國諸侯皆畏懼文王之威力而不敢放肆小國諸侯皆懷念文王之恩徳而賴以存立所謂克成厥功者如此惜乎九年而崩大統未集故今日我小子之舉不過承順先人之志以除暴安民而已

恭天成命肆予東徵綏厥士女惟其士女篚厥黃昭我周王天休震動用附我大邑周

此一節書是見武王伐商之事上承天命下順人心也成命黜商之定命也肆解作遂綏安也士女男女也篚竹器元黃色幣也附歸附也武王又曰天心厭商命我文考除之𨿽大統未集固已一成而不可易矣故我敬順上天成命遂舉東徵之師以安定商之士女商之士女喜周之來皆用筐篚之器盛元黃之幣迎接周師以明我周王有弔民伐罪之徳夫商之民喜周之來非周有求於民而民有私於周也蓋上天眷顧我周之休命默有以鼓舞乎斯民故民皆相率以歸附我大周之國而奉幣以昭徳自不容已耳是歸周者民而所以使之歸者天也至是則大統已集而文王之志亦於是乎成矣我周之有天下實由祖宗締造有素而天命攸歸豈我之功哉

列爵惟五分土惟三建官惟賢位事惟能重民五教惟食喪祭惇信明義崇徳報功垂拱而天下治

此一節書是記武王致治之本末也垂拱是垂衣端拱無爲之意史臣曰武王克商之後偃武修文之事不可悉數略舉其大者言之其列爵以五等公侯伯子男是也其分土以三等公侯百里伯七十里子男五十里是也其建立庶官則惟賢者用之而不賢者不得預也其居位任事則惟能者使之而無才者不得濫也其所最重者君臣父子夫婦兄弟朋友五倫之教與夫力田足食死喪祭祀之禮也凡出一令必守之以信而始終不渝凡行一事必裁之以義而動無過舉有徳者則尊顯之不敢蔽人之徳有功者則酬報之不敢負人之功武王經理天下其綱大要盡善如此故不必有所作爲但垂衣南面而天下自治矣武王致治之本末如此武王𨿽以徵誅得天下然治定功成之後文徳雍容亦自有唐虞間气象觀史臣所記端拱可見矣蓋治法詳於有爲治化享於無爲以天下爵土官賞予天下賢才功徳以天下同然秉彜勵天下人心風俗堯舜無爲之治不恍乎若覩哉

洪範

武王克殷訪問箕子箕子以洪範陳之洪大也範法也治天下之大法也故以洪範名篇

惟十有三祀王訪於箕子王乃言曰嗚呼箕子惟天陰隲下民相協厥居我不知其彜倫攸敍

此二節書是記武王訪道於箕子之詞也王是武王訪問也箕是國名子是爵陰隲者黙定之意彜倫常道也史臣曰惟武王十有三祀旣克商而有天下乃屈天子之尊親就箕子而訪之蓋箕子商之賢人知古帝王治天下之道故武王以師禮尊之而不敢以臣禮待之也武王乃嘆息而言曰嗚呼汝箕子惟天於冥冥之中默有以安定其民爲之輔相保合其所當居止之理具於人心爲秉彜由於人身爲人倫天佑民而作之君固以敍此彜倫之責寄之於我矣我欲敍之而不知其所以敍之汝其明以告我可也蓋武王於得天下之初他務未遑而先孜孜於訪道之誠如此商曰祀周曰年稱十有三祀者順箕子之志是以存商人之號而不廢也就而問之者重道而忘也推本於天之陰隲下民而求彜倫之所以敍者思無負君師之任也眞可爲萬世法矣

箕子乃言曰我聞在昔鯀陻洪水汨陳其五行帝乃震怒不畀洪範九疇彜倫攸斁鯀則殛死禹乃嗣興天乃錫禹洪範九疇彜倫攸敍

此一節書是箕子陳道於周武王而先言洪範九疇所由作也陻塞也汨亂也陳列也畀與也九疇九也斁敗也箕子因武王訪道之誠乃答言曰帝王治天下之道具在洪範九疇此九疇者其原蓋出於天我聞在昔唐帝堯時命鯀治洪水鯀逆水性作隄防以陻塞之夫水爲五行之首一行亂則五行皆亂是汨亂上帝所陳列之五行矣故上帝震怒水患未平洛書不出不與鯀洪範九疇而治天下之大法隱而弗彰此常道之所以敗而失其敍也鯀旣以罪殛死禹乃繼鯀而興順水性以治之至於地平天成五行順列由是天鑑禹之徳乃於洛水中現出神背上有文戴九履一左三右七二四爲肩六八爲足五居於中禹因而次第其數條列治天下之大法其有九謂之洪範九疇垂示天下後世燦然明備此常道之所以敍而無違者也今王欲知彜倫之敍亦於此九疇求之而已蓋九疇之原出於天堯舜皆已體備之自大禹著之爲言使萬世人君昭然有所法守承天治民之道未有外於是者也

初一曰五行次二曰敬用五事次三曰農用八政次四曰協用五紀次五曰建用皇極次六曰乂用三徳次七曰明用稽疑次八曰念用庶徵次九曰向用五福威用六極

此一節書是箕子述禹所敍九疇之綱也農厚也言厚民生也協合也言合天道也建立也言立極也乂治也言治民也明辧惑也稽疑用卜筮以考疑也念省驗也徵徵應也所徵應者非一故曰庶徵也向勸之使向慕也威懲之使畏懼也極窮也苦也箕子曰洛書之數有奇偶而無文字禹以人君治天下之大法次第分配之書數始於一疇之初一曰五行蓋天生五行爲斯民日用所不可缺人君因天道而全民用莫先乎此故配以第一疇書數自一而二疇之次二曰敬用五事蓋五事本五行之气而賦其理於生人之身者也人君修身之要在敬以用之故配以第二疇書數自二而三疇之次三曰農用八政人君創制立法以厚民生惟八政是用焉修身斯可立政故配以第三疇書數自三而四疇之次四曰協用五紀人君治歷明時以合天道惟五紀是用焉王政必順天時故配以第四疇書數五居中位乃人君中天下而立之象疇之次五曰建用皇極蓋立乎大中至正爲天下臣民標凖上以奉若天心下以克綏民性治天下之大法皆於皇極統攝之故配以第五疇而居九數之中焉書數有六疇之次六曰乂用三徳人君旣以身立教而治道不可偏執必因時制宜用此三徳以適乎治之中而後可納天下臣民於極此第六疇也書數有七疇之次七曰明用稽疑人君成天下之務吾心固有先見而決防應變必用卜筮以斷天下之疑此第七疇也書數有八疇之次八曰念用庶徵凡人事之得失不齊則天道之徵應亦不一人君當因其休咎用以省驗其行事此第八疇也書數終於九疇之次九曰向用五福威用六極人君修身建中自斂福而免極矣然欲使臣民向慕於爲善必用五福以勸之欲使臣民畏懼而不爲惡必用六極以懲之善惡之應盡於此故以第九疇終焉斯九疇自然之序天所以錫禹者神而禹所以垂示天下萬世者備矣合而觀之九疇之本在皇極故不言數而爲眾數所由該前四疇以立其體後四疇以行其用人主欲敍彜倫以比隆二帝三王其惟皇極之體立而用行乎

一五行一曰水二曰火三曰木四曰金五曰土水曰潤下火曰炎上木曰曲直金曰從革土爰稼穡潤下作咸炎上作苦曲直作酸從革作辛稼穡作甘

此一節書是箕子所衍五行之疇也箕子曰九疇之一曰五行皆天地運行之气化所生也萬物成形莫不由微而至著故五行之生序亦以微著爲先後其一曰水天一生水形體最微故居一其二曰火地二生火形體漸著故居二其三曰木天三生木形體充實故居三其四曰金地四生金形體堅固故居四其五曰土天五生土體質最大故居五其序如此然各具一質則各具一性水性潤澤而又下行曰潤下火性炎而又上升曰炎上木性屈曲而又聳直曰曲直金性可順從而又可攺革曰從革土性則能生物而生物之徳莫盛於五穀於是播種爲稼收獲爲穡焉旣各有其性遂各有其味水惟潤下乃浸漬而爲咸火惟炎上乃焦灼而爲苦木惟曲直則气郁而成酸金惟從革則气烈而成辛土得陰陽之沖气故稼穡性稟中和其味甘美此皆成於造化之自然而切於民生之日用者財成以制其過輔相以補其不及則在人君故治天下之大法必以此爲首務也易曰河出圖洛出書聖人則之故先儒言圖書相表裏八卦一五行而易言陰陽不言五行陰陽卽五行也九疇一陰陽而洪範言五行不言陰陽五行卽陰陽也總之一太極而已

二五事一曰貌二曰言三曰視四曰聽五曰思貌曰恭言曰從視曰明聽曰聰思曰睿恭作肅從作乂明作哲聰作謀睿作聖

此一節書是箕子所衍五事之疇也肅者嚴整也又者條理也哲者智也謀者度也聖者無不通也箕子曰九疇之二爲五事人稟五行之秀气以生故五事發見先後亦如五行之序其一曰貌初生時精之所凝有形有色而爲貌其潤澤屬水故居一其二曰言旣生後气之所發有聲有音而爲言其發揚屬火故居二其三曰視精顯於目則遇物而能視其敷散屬木故居三其四曰聽气藏於耳則感聲而能聽其收斂屬金故居四其五曰思精气聚於心則有知有識而能思其通達屬土故居五蓋生序如此五事之體旣備而徳自具貌之徳齊荘中正謂之恭言之徳順理成章謂之從視之徳無所不見謂之明聽之徳無所不聞謂之聰思之徳心通乎微謂之睿五事之徳旣具而用自彰貌惟恭則徳容可畏可象而作肅言惟從則徳音有條有理而作又視有明之徳則不蔽於物理人情而作哲聽有聰之徳則不惑於是非可否而作謀思之徳惟其睿則知來藏往而肅又哲謀一以貫之故作聖人君用此五者主之以敬隨事盡理則身修而可以治人矣抑五事以思爲尢要焉惟誠之於思則貌言視聽之際皆有以省察而持循之踐其形盡其性乃謂之敬用而建極之本在是所以聖治不外乎聖學也

三八政一曰食二曰貨三曰祀四曰司空五曰司徒六曰司寇七曰賔八曰師

此一節書是箕子所衍八政之疇也司空掌土司徒掌教司寇掌禁賔者賔禮諸侯逺人也師者師旅也箕子曰九疇之三爲八政其一曰食民賴食以生分井授田使之家給人足王政之首務也其二曰貨民資貨以用通商恵工使之有無均濟亦王政所先也其三曰祀生養旣遂當思報本則修祈報薦祖考之政行焉其四曰司空養生事神利在安居則造廬舍築場圃之政行焉其五曰司徒民之逸居不可無教於是有惇典庸禮之政敷教以化民焉其六曰司寇教之弗率不可廢於是有詰姦禁暴之政明刑以弼教焉其七曰賔內治畢修外治斯舉乃以賔禮親國而懷侯綏逺之政在是矣其八曰師文徳誕敷武徳益振乃以師旅平國而除殘靖亂之政在是矣八者𨿽有緩急先後人君舉而措之皆所以厚民生也故曰農用八政要之治內之政六而司寇居後必教養兼備然後不得已而用之也治外之政二而師居末必邇人安逺人格而後徵不庭且用兵尢非聖人所得已也人主立政之序昭然矣

四五紀一曰歲二曰月三曰日四曰星辰五曰歷數此一節書是箕子所衍五紀之疇也紀者如綱之有紀爲天時之統紀也箕子曰九疇之四爲五紀蓋治歷以授人時有所以統紀之法其一曰歲天道運行有一寒一暑之序因之以定四時而成一歲所以紀天運也歲無不統故居一其二曰月月麗於天有生明生魄之候因之以定晦朔而成一月所以紀月行也月統於歲故居二其三曰日日有出沒因之以定晝夜之長短日有先後因之以定甲乙之次第而日於是乎可紀矣日統於月故居三其四曰星辰星以二十八宿爲經以五星爲緯辰爲日月交防之次周天有十二辰因其經緯次捨而定之而星辰於是乎可紀矣星辰乃日月之所經行故居四其五曰歷數月日星辰皆隨天之轉旋以成歲功者其盈縮遲疾莫不有自然之數焉因其數而制爲一定之歷於其常行則有推步之法於其變動則有占驗之法而歲月日星辰皆於是乎可紀矣是歷數所以統歲月日星辰者故居五此五者皆天所垂象以示人而推測占候定其次序之紀者則人之所以合乎天故曰協用五紀夫敬天乃勤民之本人主明於協用之道則術不違天而政不失時此治歷所以爲敍彜倫之先務與

五皇極皇建其有極斂時五福用敷錫厥庶民惟時厥庶民於汝極錫汝保極

此一節書是箕子所衍皇極之疇也皇君也極者至極之義標準之名斂集也五福卽壽富康寜好徳考終也敷布也錫與也保猶守也箕子曰九疇之五爲皇極其義維何蓋大君一身爲天下臣民表率凡綱常倫理事物言動之間必由乎大中至正極盡其當然之道立臣民之標準使天下可法可則此所謂建其有極也夫極建而福自應天祐元吉作善降祥乃斂集是五福於皇躬矣然豈自私其福哉此至極之道人人所同有人君又必以此教化天下用皇躬之極與天下共由之卽用皇躬之福與天下共享之而敷布以錫厥庶民焉由是其時之庶民皆感慕勸趨於皇建之極勉力爲善而自然不敢爲惡惟保守至極之道不敢失墜而民安於下則君身益安於上協气旁流淸和咸理一似民以此福還錫之君而使之長爲至極之標準故曰錫汝保極然則建用皇極尢爲九疇樞要而居中五之數也宜矣此極卽大學至善之理而建極者卽明徳新民之止於至善錫福保極壹是皆以修身爲本也人君其亦加意修身爲民立極使民皆同受其福哉

凡厥庶民無有淫朋人無有比徳惟皇作極

此一節書是承上文言保極而歸本於皇之建極也淫朋邪黨也比徳私相比附也箕子曰皇極之理𨿽通於臣民而倡率之機全系乎主上凡天下之眾民皆循分守法無有交結淫邪之朋黨以相聚爲非在朝有爵位之人亦皆公忠體國無有黨援比附之惡徳而誣上行私者此豈能無自而然哉惟大君執中守正以身作極於上先爲萬民之表率百官之儀型故臣民觀感興起而心術自端趨向自正耳天下臣民所仰賴之重如此信乎君之不可以不建極也蓋淫朋比徳皆非中正之道則不可與保極孔子釋觀卦之彖辭曰中正以觀天下作極之謂也又曰下觀而化保極之謂也上文言君建極則臣民保極此又言臣民保極由君之作極其歸本於人主者深切著明矣

凡厥庶民有猷有爲有守汝則念之不協於極不罹於咎皇則受之而康而色曰予攸好徳汝則錫之福時人斯其惟皇之極

此一節書是言皇極所以教民之法也罹猶陷也受之者容之而不拒也康安和也福指爵祿也箕子曰君能作極於上固足以化導乎下矣然人材不同等觀感亦不一致非隨材而造就之何以悉納於極哉凡庶民之中有識足謀慮者有才堪設施者有廉潔自守者皆可備朝廷之錄用人君所當眷念不忘惇勉以成就之也又有中人之資𨿽未能自合乎至極之理亦不敢爲非而陷於過惡此等人進之可與爲善棄之或流爲不善人君當容受而教育之不可輕於拒絕也若此庶民感君念之受之之化乃能勉力進修旣見於動容而有安和之色又發於中心而有好徳之言是其身心皆漸趨於極人君則當錫以爵祿之福使益知所勸焉將見惟是庶民感發於念受之已深鼓舞於錫福而不倦斯同歸惟皇之極而信能以保極矣皇極之造就乎民者如此觀箕子此言天下無智愚賢不肖莫不可引之於至善之極而教養以裁成之爵祿以激勸之人主可不加意乎

無虐煢獨而畏髙明

此一節書是結言上文教民而引起下文教臣之意也虐輕棄之意煢獨猶云孤寒也髙明位尊顯者也箕子曰人君於天下臣民固當有造就之法尢不可有偏私之心但能勉趨於極而爲善𨿽庶民之微賤者卽當念受而錫賚之無以其煢獨爲可虐或至忽遺也但有稍悖於極而爲不善𨿽人臣之尊顯者卽當黜罰而懲創之無以其髙明爲足畏姑且縱恕也夫勸善之典不遺於煢獨則非煢獨者可知人何憚而不爲善絀惡之法不恕於髙明則非髙明者可知人何恃而敢爲惡此皇極所以爲大中至正而能造就臣民也三代聖王何至有虐煢獨畏髙明之事箕子猶爲切戒者惟此心易忽一善或棄卽是虐不善偶容卽是畏則人主造就臣民豈不貴窮理而大居敬哉

人之有能有爲使羞其行而其昌凡厥正人旣富方谷汝弗能使有好於而家時人斯其辜於其無好徳汝𨿽錫之福其作汝用咎

此一節書是言皇極所以教臣之法也人正人俱指在官之人言羞進也谷善也箕子曰天之生人全材少偏材多惟有以進之於極則偏者亦全人君不可不愛養而成就之如人臣之中有優於幹理之能者有長於措施之爲者或以負俗取累或以卑位浮沈必在上者爲之鼓舞振作使益進修其徳行將見人樂自效上輔君以敷錫下導民以保極而邦國其昌盛矣然有所資而後勸者中人之情也凡此在官有能有爲之人又必優厚其祿使無以貧窶爲憂然後可責其進行而爲善若祿薄而俯仰不給弗能使其和好於家則是人將以內顧累心且不免於罪況望其進行而爲善乎所以祿之不可不富也然富乃所以養賢非可濫及苟徒以在官之故於其無能無爲而不好徳者亦與之以祿則爲濫用咎惡之人或貽害於國矣此又人君所當戒也皇極之造就乎臣者如此夫人臣之義敬事後食箕子言教臣特詳於養專爲人主體臣而發也其亦王道本人情之一端與

無偏無陂遵王之義無有作好遵王之道無有作惡遵王之路無偏無黨王道蕩蕩無黨無偏王道平平無反無側王道正直防其有極歸其有極

此一節書是皇極之敷言所以訓臣民者也無皆禁止之辭箕子曰王者建極於上旣造就其臣民又以皇極之理衍爲訓詞使臣民時時吟詠而自得之其詞曰皇極之理人人可以遵行但爲私心私事所蔽隔則違而逺之矣凡爾臣民於倫理事物之間其存諸心者無不中而偏無不平而陂惟遵王者所行之義而與時皆宜焉無徇私喜而有意爲好惟遵王者所行之道而好所當好焉無徇私怒而有意爲惡惟遵王者所行之路而惡所當惡焉其見諸事者無偏而不中無黨而不公或自流於狹隘試觀王者之道何其蕩蕩然示人廣逺也無不公而黨無不中而偏或自淪於傾險試觀王者之道何其平平然示人坦易也無反而悖常無側而失正或自累於邪曲試觀王者之道何其旣正且直示人無私也夫王義王道王路是爾臣民所固有之極果能無偏陂好惡則意念趨向卽與皇建之極相爲防合矣蕩蕩平平正直是爾臣民所同有之極果能無偏黨反側則日用常行卽與皇建之極相爲依歸矣此敷言之訓所以使天下臣民吟詠自得而相與保極者也敷言全乎詩體其詞意優遊不廹使人感發而不能自已周禮太師教六詩殆自箕子此章開之治天下者欲正人心而躋風俗於三代詩敎亦曷可廢乎

曰皇極之敷言是彜是訓於帝其訓

此一節書是贊敷言之妙也曰起語辭箕子曰王者以至極之理敷衍爲言而訓誥臣民旣以王義王道王路示防極之趨又以蕩蕩平平正直示歸極之的反覆著明如此其理則切於斯人彜倫之日用而不患髙逺是天下之常理也其言則爲萬世彜倫所取法而不可移易是天下之大訓也夫理出於天今敷言純乎天理則是訓也者寧惟人君所自爲訓乎其實乃上帝之訓但上帝不言而人君代之言耳作極於臣民者愼無忽此言教哉推箕子之言可見人主體天立極一言一行無不當與天爲一凡所以鼓舞萬民卽陰騭之化工凡所以教治百官卽相協之深意此皇極所由統九疇而居中數中位以爲敍彜倫之大本也

凡厥庶民極之敷言是訓是行以近天子之光曰天子作民父母以爲天下王

此一節書是著敷言之效也曰者庶民之言箕子曰敷言之訓合乎天則自感乎人矣凡天下眾民於皇極之敷言莫不諷誦其辭奉是以爲訓因而踐履於身率是以爲行及夫涵濡旣久感化益深天子建極於上其道徳固有光華而庶民防歸於下人欲日消天理日著亦近於天子之光華蓋天子建此至極之理庶民卽防歸此至極之理也當是之時皇極大同於天下敷錫深洽乎民心愛戴誠而頌聲作皆曰生我育我莫如父母今天子敷言以訓我民𨿽父母教子義方亦不是過非卽作民父母乎君我長我實惟王者今天子敷言以訓我民凡所以勉進曲成旣無弗至斯信爲天下王矣夫稱父母以親之稱天下王以尊之庶民之頌聲若此而羣臣之感化可知所爲保極於無窮而建極之功乃全也大抵皇極一疇皆修身盡性工夫正所以敍彜倫人主通天下爲一身合天下以成性使臣民有未歸於極卽是建極有虧故箕子言之特詳其爲萬世傳治道者切矣

六三徳一曰正直二曰剛克三曰柔克平康正直彊弗友剛克燮友柔克沈潛剛克髙明柔克

此一節書是箕子所衍三徳之疇也克治也友順也燮和也箕子曰九疇之六曰乂用三徳王者以身建極𨿽是一理而治世之徳其用有三一曰正直大居正而不事偏邪之術行直道而不存私曲之意作極示人無爲而治君徳之極隆也二曰剛克政貴嚴明遏惡止慝教先振作興廉立懦剛以法天之健君徳所最尙也三曰柔克政先寛大濟物以恩教貴優容牖民孔易柔以法地之順亦君徳所兼資也三徳之目如此然用之於治則各因其時之所宜焉有如久道化成人心淳風俗厚此平康之世也人君則以正直之徳治之𨿽有政教之修而冺乎相克之用與天下安於保極而已若夫彊梗弗順之世則威以奪之用君之剛徳克其習俗之偏於剛使有所畏而趨於極和柔委順之世則福以予之用君之柔徳克其習俗之偏於柔使有所慕而向於極此齊之以政也至於沈深潛退之人則揚以進之用君之剛徳克其气稟之過柔使知勉而企於極焉髙亢明爽之人則抑以退之用君之柔徳克其气稟之過剛使知裁而就於極焉此化之以敎也蓋剛柔之用𨿽異而納天下民俗於皇極者固與正直有同歸矣人君欲彜倫之敍尙兼體此三徳哉夫惟正直則無所事克至於克之爲用陽舒陰斂其幾甚神然宜剛而剛卽正直中自然之明作宜柔而柔亦正直中自然之惇大則是徳之用有三而人主所以維持皇極總一徳之執中也

惟辟作福惟辟作威惟辟玉食臣無有作福作威玉食臣之有作福作威玉食其害於而家凶於而國人用側頗僻民用僭忒

此二節書是言主權不可下移而又切著其戒也玉食珍美之食也側不正也頗不平也僻不公也僭逾也忒過也箕子曰王者欲行撫世之大徳必操禦世之大權使非總攬於上而或暗移於下何以盡三徳之用哉爵祿慶賞謂之福奉天命以揚善惟君得以作之刑罰徵誅謂之威奉天討以遏惡惟君得以作之萬方玉食之供居天位而食天祿亦惟君得以享之凡在人臣但當奉行君之威福貢獻君之玉食無敢有竊福市恩假威報怨及僭用玉食者所以上下均安而國不異政家不殊俗天下賴以長治也若臣下而敢有作福作威玉食則紀綱陵替大夫必貽患害於家諸侯必致凶禍於國由是大臣不法則小臣不廉有位者邪側頗僻而不安其分上無道揆則下無法守小民亦僭妄過忒而逾越其常矣臣下僭上之患如此人君可不愼操其權乎蓋權非徳不立徳非權不行此又用之要防也春秋筆削總發明此理箕子之言所以扶皇極者豈其微哉

七稽疑擇建立卜筮人乃命卜筮

此一節書是箕子所衍稽疑之疇也龜曰卜蓍曰筮箕子曰九疇之七曰明用稽疑朝廷舉行大事𨿽由於君心內斷臣民聽順而猶未敢自用也必決其所疑於神或卜龜以觀兆或揲蓍以起卦稽考天命之吉凶以明定人事之趨避謂之稽疑然其要在於得人龜蓍惟至公無私故能紹天明命以通鬼神之情所用以卜筮之人亦必至公無私心與天通而後能傳龜蓍之意人君當於平日選擇其人建立爲太卜太筮之官使之專掌其職遇有疑事不決之時乃命是人或用龜以卜或用蓍以筮然後趨吉避凶之理明而天下之事功可成此明用之大要也蓋天意所在非龜蓍之神物不傳而神物之示意非睿智有徳之人亦不能傳人主治天下無事不本於用賢而況於體天地之撰通神明之徳者乎

曰雨曰霽曰防曰驛曰克曰貞曰悔

此二節書是分列卜兆筮卦之體也箕子曰稽疑者欲明卜筮之用當先詳辧其灼龜觀兆揲蓍起卦之體焉卜之法用火灼龜因其所食之墨以觀所坼之文其兆與五行相配有滋潤如雨者水之兆也有開朗如霽者火之兆也有防昧不明者木之兆也有布散絡繹者金之兆也有交錯相尅者土之兆也五兆之體不同而五行之理寓焉矣筮之法按河圖大衍之數虛其一而不用用蓍艸四十有九揲之三變而成一爻十八變而成六爻下三爻爲內卦上三爻爲外卦合內外二卦乃成一卦內卦曰貞外卦曰悔又如六爻中有老陰老陽動而變爲別卦所謂之卦也初遇本卦曰貞後變之卦曰悔貞者事之幹內卦本卦得之於先皆有正固不移之意悔者生乎動外卦之卦成之於後皆有變動不居之意蓋值貞悔之卦體而陰陽之動靜著焉矣卜筮之先辧其體者如此夫卜兆本於五行筮卦本於陰陽則象數無非實理之所在曲藝術士之流烏能心通其故乎此箕子所以首重擇人也

凡七卜五占用二衍忒

此一節書是合著卜兆筮卦之用也衍推也忒過也箕子曰卜兆筮卦之體總而言之則有雨霽防驛克貞悔之七者分而用之則卜用雨霽防驛克之五兆占用貞悔二象國家欲舉大事或疑其不能無過差則預用此卜筮推衍之審吉凶得失之象決趨避動靜之宜以期人事之無過差焉是卜筮之體𨿽異而稽疑之用則同也然所謂衍忒者推衍於未有過差之先非遲廻顧慮於已然之後吉之理一定兆卦但適如其象亦不能有所加若兆卦示人以凶則當因而攺過遷善可見明用之道仍在人主之愼以勅幾而已

立時人作卜筮三人占則從二人之言

此一節書是言卜筮聽斷之要也箕子曰稽疑之法旣立是所擇之人以作卜筮之官及當命卜筮時每事必使三人共占之如卜則三人同卜筮則三人同筮共觀兆卦之吉凶以相參考其同異焉三人皆言吉固可行矣或一人言凶二人言吉則亦從其吉而趨之三人皆言凶固不可行矣或一人言吉二人言凶則亦從其凶而避之因人言之多寡察天意之從違庶乎舉措合宜而過差可免此又用卜筮時聽斷之要也大抵天下事專任一人則識慮或偏並用二人則可否難決三人皆素所擇建必皆賢且智者也又必就其中捨異取同人主公聽並觀之道亦卽此可槪見矣

汝則有大疑謀及乃心謀及卿士謀及庶人謀及卜筮汝則從龜從筮從卿士從庶民從是之謂大同身其康彊子孫其逄吉汝則從龜從筮從卿士逆庶民逆吉卿士從龜從筮從汝則逆庶民逆吉庶民從龜從筮從汝則逆卿士逆吉汝則從龜從筮逆卿士逆庶民逆作內吉作外凶龜筮共違於人用靜吉用作凶

此一節書是正言稽疑之序而幷著其應也箕子曰稽疑之法固當決於卜筮而事理之是非可否人心原有定見國家大事有行止可疑而未決者必先審理度勢謀於君心又博咨在朝之卿士又廣詢在野之庶民則人謀無弗至矣然而未免於有心不若神物之至公無私尢爲可信乃命卜筮之官灼龜以觀兆揲蓍以玩占質諸神謀而決其從違此稽疑之序也若此大事君心以爲可行則順從矣及其卜之於龜有吉無凶筮之於蓍有祥無咎卿士無間言庶民無異議是謂幽明朝野翕然大同何所行而不宜哉近則福集君身康寧彊健逺則福庇子孫遭逢吉慶大同之應有固然者或君心順從而龜筮皆從𨿽卿士庶民逆而未順然君謀合於神謀亦爲吉也或卿士之心從而龜筮皆從𨿽君心民心逆而未順然臣謀合於神謀亦爲吉也或庶民之心從而龜筮皆從𨿽君心臣心逆而未順然民謀合於神謀亦爲吉也倘君心旣從而龜從筮逆卿士庶民皆逆𨿽逆多順少但蓍參以人而猶短龜純乎天而更長且與尊上之謀相合作內之祭祀等事亦吉作外之徵伐等事則凶至若龜兆筮占總與人謀相違𨿽或君臣上下皆無所逆而神謀不順則天意可知惟靜以守常乃吉一動而作爲必凶稽疑之應如此以斷天下之疑以定天下之業所貴乎人君之明用也蓋皇極之主無事非奉若天道而龜筮則紹天之明者故稽疑以神謀爲重然必先謀及乃心則窮理格物之學其可緩乎

八庶徵曰雨曰暘曰燠曰寒曰風曰時五者來備各以其敍庶艸蕃廡一極備凶一極無凶

此二節書是箕子所衍庶徵之疇也暘日也燠暖也五者指雨暘燠寒風也蕃廡艸生丰茂也極備過多也極無過少也箕子曰九疇之八曰念用庶徵蓋以天人一理常相感通五行之气運於在天皆應乎人事所徵驗者甚眾故謂之庶徵其目維何陰陽之气交則蒸潤爲雨陰陽之气淸則開霽爲暘陰消陽長則气暖而爲燠陽消陰長則气冷而爲寒陰陽之气相噓拂則鼓舞摩蕩而爲風雨暘燠寒風皆有當然之節候曰時若此五气之來全備無少缺又各以其次敍順應節候而至則協气旁流品物生殖𨿽眾艸之至微亦且蕃盛廡茂矣況其他乎若五气失調節候舛錯一或極備而傷於太多則陰陽之气偏勝而萬物無以育其生必致凶災一或極無而傷於太少則陰陽之气偏虧而萬物無以遂其性亦致凶災五气之所徵有休有咎如此豈可忽而不察哉要之五行順布天道所以成歲功也一气順則五行皆順一气乖則五行俱乖人主憲天之道斷無可或偏者也

曰休徵曰肅時雨若曰乂時暘若曰哲時燠若曰謀時寒若曰聖時風若曰咎徵曰狂恆雨若曰僭恆暘若曰豫恆燠若曰急恆寒若曰恆風若

此一節書是推言庶徵之本於人事也箕子曰庶徵𨿽見於天運莫非人身之所感召也天有雨暘燠寒風之五气人有貌言視聽思之五事故五事修於人則天必有休美之徵各以應如貌必克恭而能作肅則貌之徳修矣貌澤水也雨亦水之气其爲休徵則雨澤以時而順應之如言必從理而能作乂則言之徳修矣言揚火也暘亦火之气其爲休徵則晴霽以時而順應之如視無不明而能作哲則視之徳修矣視散木也燠亦木之气其爲休徵則和暖以時而順應之如聽無不聰而能作謀則聽之徳修矣聽收金也寒亦金之气其爲休徵則寒結以時而順應之如思必通微能睿而作聖則思之徳修矣思通土也風亦土之气其爲休徵則風至以時而順應之五事不修於人則天必有咎惡之徵各以應貌不能作肅失於狂而放蕩其咎徵則爲常雨而順應之蓋淫潦無節於狂也言不能作乂失於僭而差忒其咎徵則爲常暘而順應之蓋亢旱爲虐於僭也視不能作哲失於豫而遲疑其咎徵則爲常燠而順應之蓋和柔气多於豫也聽不能作謀失於急而輕躁其咎徵則爲常寒而順應之蓋栗烈气勝於急也思無作聖之徳失於而蔽昧其咎徵則爲常風而順應之蓋晦霾之气於蒙也休咎之各以應若此然則休咎𨿽驗乎天惟在人君之愼其所感而已蓋人君之行事與天地相爲流通故行有善惡則气各以應然感應之理非謂行此一事卽有此一應統而言之一徳修則凡徳必修一气和則凡气必和固不必拘拘爲配合之說也惟於天人之際明其自然之理而得其所以然之故誠身修徳以爲格天之本自能召和而致祥矣

曰王省惟嵗卿士惟月師尹惟日

此一節書是承上言休咎之徵而示君臣所以念用也箕子曰庶徵之於五事天人相感應如此治天下者何以盡其念用之實哉凡爲君爲臣皆當隨分隨時觀其休咎以省察所行之得失王者如天運於上統財成輔相之任其分獨尊猶歲之無所不統也故庶徵休咎惟以系一歲之利害者省驗之焉卿士大臣有調燮贊襄之責其分之統於王猶月之統於歲也故庶徵休咎惟以系一月之利害者省驗之焉師尹眾職有撫辰凝績之責其分之統於卿士猶日之統於月也故庶徵休咎惟以系一日之利害者省驗之焉蓋因休以省五事之得而益進於交勉因咎以省五事之失而共惕於增修此念用庶徵之道也抑歲月日相需成運王卿士師尹相資成治其得失所闗固一體也箕子特就尊卑分屬之亦見人主之所統者大而上下之貴相濟也與

歲月日時無易百谷用成乂用明俊民用章家用平康日月歲時旣易百谷用不成乂用昏不明俊民用微家用不寧

此二節書是究言休徵之效咎徵之害也箕子曰天人感應之際君臣不可不交省者誠以休徵之應咎徵之害皆昭然其不爽也有如和气順布大而一歲之間小而一月一日之內雨暘燠寒風各以時至無變易其常度此休徵也其效何如言乎歲功則農力齊而地利出百谷因之成熟矣言乎治道則綱紀陳而禮樂備政治因之修明矣賢才應運而興俊民之伏處者因以章顯在位矣王者天下爲家比戶而安居者因以共慶平康矣休徵之效其盛如此然必由五事克修之所致也有如乖气漸積小而一日一月之內大而一歲之間雨暘燠寒風所至非時旣變易其常度此咎徵也其害何如以彼百谷則皆不成熟而饑饉洊臻矣以彼政治則昏亂不明而國事日非矣當世之俊民則隱遁而自甘微賤矣生民之室家則流離而莫安寧矣咎徵之害不可勝言蓋無非五事不修之所致也人君果能自省而率卿士師尹以交修又安在不可轉咎而爲休哉夫休徵必歷歲而成故言大以及小則知省身之倡率自上咎徵卽由日而積故言小以及大則知省身之無微可忽其誥誡萬世君臣可謂深切矣

庶民惟星星有好風星有好雨日月之行則有冬有夏月之從星則以風雨

此一節書是言庶民之休咎系乎上也箕星主風畢星主雨箕子曰王及卿士師尹固省驗於歲月日矣至於庶民則其象惟星蓋庶民無職守亦無所省驗其休咎惟視乎上人之得失如眾星之附於天也凡星以气相感各有所好主風者好風主雨者好雨亦如庶民之寒者欲衣饑者欲食鰥寡孤獨者欲得其所而好亦有不齊焉星之在天𨿽所好各異而其气化流行寒暑推遷乃驗於日月之所經行次捨日至牽牛月由黑道則行冬令日至東井月由赤道則行夏令是運於天而成歲功者眾星之好所由以遂也然日之從星不可見而月之從星可見月行東北入於箕則以箕星所好扇而爲風月行西南入於畢則以畢星所好蒸而爲雨其必從之者如此而日亦猶是矣夫天之懸象著明莫大乎日月而眾星其微者也然必以日月之常行而從星之異好則天道不言而歲功成王者辧名定分莫貴乎卿士師尹而庶民其卑者也然必以卿士師尹之常職而從民之異欲則王道無爲而治化洽誠以庶民之欲旣遂衣食足而知禮義斯五事無不修休徵有協應焉耳大學言絜矩在好惡則人主必當從民之欲而達朝廷之命令察四方之幽隱以佐從欲之治則卿士師尹近民者之責也兩曜順度而風雨時百官舉職而民生遂庶徵之義大矣哉

九五福一曰壽二曰富三曰康寕四曰攸好徳五曰考終命六極一曰凶短折二曰疾三曰憂四曰貧五曰惡六曰弱

此二節書是箕子所衍五福六極之疇也富者有廩祿也康者身安寧者心安也攸好徳所好在徳也考成也考終命成其善終之正命也凶者不善終短折者不壽也箕子曰疇之九爲福極蓋言人之善者天必報之以福而惡者必報之以禍也五福之目一曰壽人多年壽而後能享諸福故先之二曰富財祿充贍所以資生也三曰康寧體無疾厄心無憂患也四曰攸好徳所謂心逸日休自求多福也五曰考終命徳足致福尢必善終以成其順受之正命乃爲福之備也此五者皆天所以福善人君自勸以建極而斂福於一身勸臣民以訓行而錫福於天下則向用之道得矣六極之目一曰凶短折遭凶害而夭歿禍莫大焉二曰疾身所苦也三曰憂心常戚也四曰貧俯仰無賴也五曰惡過剛則暴也六曰弱過柔則辱也人君𨿽萬福攸同猶必凜凜畏懼思所以承福而逺極且時時以此六極示戒其臣民務登一世於平康則威用之道得矣天之報人以福極者自昭然其不爽而執此以勸懲天下則皇極體天之責也故九疇由是全焉且人主以天地萬物爲一體民皆仁壽堯舜之福也民皆鄙夭桀紂之極也故九疇總一建皇極皇極卽所以敍彜倫謂之洪範者範亦聖人人倫之至而已

日講書經解義卷六﹤經部﹐書類﹐日講書經解義﹥

欽定四庫全書

日講書經解義卷七

旅獒

此一篇書是周太保召公奭進戒武王之詞周武王時有西裔旅國貢獒犬召公以爲不當受作書進戒因以旅獒名篇

惟克商遂通道於九夷八蠻西旅厎貢厥獒太保乃作旅獒用訓於王

此一節書是周史臣序召公進戒之由也厎致也犬知人心可使者曰獒其髙四尺史臣曰惟我周武王旣克商而有天下𨿽無意於逺拓邊境而威徳廣被九州八方之外夷蠻諸國最多且逺莫不臣服遂以開通道路梯山航海皆來朝貢有西旅國致貢其地所生之獒犬所以表向化之誠敬也太保召公奭恐因此開四方進獻之端啟人君玩好之漸乃作旅獒一書言其不當受以訓戒於周武王其防微之意深

矣夫受獒之事甚細卽以懷逺人似亦非所宜卻也召公反覆推本而究極言之惟懼爲聖徳累者大臣愛君之深格心之蚤固非常情所易量者乎

曰嗚呼明王愼徳四夷咸賔無有逺邇畢獻方物惟服食器用

此一莭書是言服逺人之本於愼徳也召公嘆息而言曰自古明哲之王所以保邦安民者要在謹修其徳淸心寡欲一取捨好尙之微無所不極其愼是故徳之所感不但中國人民相與樂勸於奉上卽四方夷狄之國亦皆臣順而賔服無分逺近悉來獻其方土所生之物莫敢或後焉然其所獻惟是可制衣服可供飲食可備器用之物並不敢於此外有以奇玩異物進獻者蓋知王者所重在徳不在物𨿽獻亦卻而不受其能使逺方之傾心向化正以此也召公言外隠然見獒之爲物不可以資服食器用聖如周武王豈不知此而必特舉愼徳爲防本塞源之論大臣格君心者當知所取法而人主亦何可不深自警與

王乃昭徳之致於異姓之無替厥服分寶玉於伯叔之國時庸展親人不易物惟徳其物

此一莭書是言懷諸侯之本於愼徳也昭示也徳之致謂所貢方物皆愼徳之所致也替廢也服職也時庸是用也展親益厚其親也召公曰王者於方物之獻豈有意於自私哉總由愼徳所致乃以此昭示天下頒賜於異姓諸侯使知率土輸誠而藩屏王室無廢其服事之職方物中有寶玉則分賜同姓諸侯使知世守重器而篤念本支益厚其親親之情蓋公天下來王之物以發天下尊王之心也由是諸侯受賜者不敢輕易其物但視爲服食器用之需皆惟以徳視物而異姓感昭徳之服逺同姓感昭徳之隆恩防不祗承一王之徳永永無斁矣召公言外又見獒之爲物非可頒賜以公天下是一物之受𨿽微而開四方進奉之門所累於君徳者無窮故不徒愼之一身而示天下諸侯以共愼使皆知昭徳塞違之義則可以制治保邦也

徳盛不狎侮狎侮君子罔以盡人心狎侮小人防以盡其力不役耳目百度惟貞玩人喪徳玩物喪志

此三莭書是言愼徳之事首在玩人玩物之當戒也狎防也侮慢也君子指有位而言小人謂民也百度百爲之莭也貞正也上玩字玩忽之意下玩字玩好之意召公曰人君之徳所當愼非一而恭敬禮下乃其大者惟徳盛之人卑以自牧視賢人君子皆當尊禮視匹夫匹婦皆能勝予不敢有一毫防狎侮慢之念苟其不然狎侮君子而虧待賢之禮則人皆見防而作孰肯盡其心狎侮小人而失臨下之體則民皆羣慢上令孰肯盡其力其害豈可言乎至於聲色玩好非禮之物尢易溺人又當嚴立其防勿爲耳目所役凡百云爲一稟乎至正之度而尺寸不敢逾焉所以然者何也人而狎侮是玩人也玩人則非惟失君子小人之心力而已我而倨傲鮮腆則其恭敬之體不具可知矣我而輕佻忽易則其寅畏之誠不存可知矣如是而徳不盡喪者未之有也役於耳目是玩物也玩物則非惟百度之不貞而已我而耽迷淫縱則其心放蕩失居可知矣我而流連荒亡則其心一往不返可知矣如是而志不盡喪者未之有也喪徳喪志災患並集然其始起於一念一事之不及持而其後遂至一失而不可復制王可不深爲之戒乎古來稱主徳者首重恭儉二端恭則不敢慢侮於人儉則不敢奢取於物然所以成此二徳者又不出主敬之一念後世人主若漢之文帝宋之仁宗其近之矣

志以道寧言以道接

此一節書是言愼徳之要又在乎內外交修也寜安定也接聼納也召公曰人君一心爲萬事之原苟志一不定則必至妄動而逐物遷移所害於徳豈微乎惟一約之於道志未發時以道涵養之而非道者勿存諸心志發時以道檢察之而非道者勿萌諸慮則中有宰制而非僻玩好自不得乘其隙矣人君一身又爲羣議之主苟言一不察則必至妄聼而是非交混所損於徳豈細乎惟一斷之於道其合乎道者則爲忠正之言不以逆吾耳而必虛已以受之其背乎道者則爲邪僻之言不以順吾意而必正色以拒之則自處以正而憸人佞夫自不得投其間矣愼徳之要其內外交修又如此竊謂人主身處深宮獨居之際念慮疊乘接物之時羣言雜進其爲道與非道一時安得而辧之必也淸心寡欲格物窮理親正人聞讜論然後識見日明操守日定而從違不難立斷矣

不作無益害有益功乃成不貴異物賤用物民乃足犬馬非其土性不畜珍禽奇獸不育於國不寶逺物則逺人格所寶惟賢則邇人安

此一節書是又言好尙之不可不謹也異物珍奇之物用物日用之物格致也召公曰人君行事當辧其有益與無益修徳勤政此有益者也若夫逰觀興作悅耳目蕩心意乃無益之事人君好此則意奪於外誘而治功隳矣惟汲汲孜孜講求利獘而無益之事棄去不爲不使妨我國計民生之務則力有專攻政無弛廢而治功乃成也人君於物當計其有用與無用服食器用此必需者也若夫珠玉珍寶饑不可食寒不可衣乃奇異之物人君好此則禍中於侈靡而財用竭矣惟惇本務實躬行節儉而奇異之物屏去不禦不使耗我民生日用之財則上無徵求之擾下無采辦之勞而民力乃足也故𨿽犬馬物之有用者也來自他方非土性所宜則不畜焉若珍美之禽奇異之獸尢物之無用者也則國中亦不令育焉夫朝廷之舉動逺人所視爲向背邇人所恃爲安危者也果能於逺物一無寶愛則好尙旣端風聲所被逺人皆服聖徳之無私而靡不格矣更移寶逺物之心以寶賢臣則人才進用膏澤普施邇人皆享用賢之實效而無不安矣王今視此獒有益乎無益乎異物乎用物乎其可以此爲寶而反忘賢之爲寶乎自古得士者昌失士者亡何代無賢才顧人主之能寶與否耳楚昭王不寶白珩齊威王不寶照乘之珠彼二君猶能若是況人主撫有四海所恃以共理天下者豈不在羣防羣力哉太保之言愈進而愈切矣

嗚呼夙夜防或不勤不矜細行終累大徳爲山九仞功虧一簣

此一節書是勉武王以愼徳之實功也或猶言萬一也八尺曰仞簣竹器也召公嘆息而言曰人君愼徳其事不止一端其身不可少懈卽一日之間從早至夜存心應事其可偶有偸惰而或忘儆惕之時乎世人嘗言大徳不可逾閒小徳無妨出入不知大徳乃小徳之積苟以爲細行忽而不矜則一事偶乖便爲終身之玷徳卽於是乎損譬如爲山者積累工夫已至九仞所少一簣之土乃心生玩弛不肯加益九仞之功到底虧缺山豈可得而成也哉王其鑑此則無以一獒之受爲微遂忽而不戒矣大抵人主宰制萬事止此一敬事有大小敬無大小苟戲渝一萌必至無所不至有𨿽欲遏之而不得者況事變常生於不測而禍害恆伏於細微天下小大之形原無一定乎罔或不勤之戒斯爲愼徳之實功與

允廸玆生民保厥居惟乃世王

此一節書終言愼徳之效以勉武王也允信也廸行也玆此也召公曰王誠以明王爲法信能愼徳如此則朝廷淸明政事釐舉生民自然樂業各保其居以此昭示子孫世世觀法遵守則久安長治可以永綏天祿長爲萬國王矣是則所謹者一念而造福於天下無窮所凜者一日而垂裕於億年靡盡其闗系何如王可不深思臣言而加勉之哉當武王時周道方隆一獒之受太保惓惓進戒若以爲治亂之防全在乎此可見興國在於憂勤不可不兢兢也人主誠夙夜憂勤愼之又愼發一念行一事必求合天心順人意則運屬承平固是已治益治卽或時際艱難亦自能傾否爲泰保治戡亂豈有二理哉

金縢

周武王初定天下遘虐厲之疾周公恐人心易搖欲以身代作冊書告神卜之於以其書納金縢之匱中及遭謗居東成王感風雷之變卜啟匱見公請代之書悟天變所由起遂親迎公以歸史臣敍其始末因取金縢名篇

旣克商二年王有疾弗豫二公曰我其爲王穆卜周公曰未可以戚我先王

此三莭書是史臣敍周公之告神而先述其始事也豫悅也穆敬也戚憂也史臣曰武王克商方及二年適遘疾心弗悅豫當是時王室未盡安人心未盡固太公召公深憂之同辭曰王之一身所系於天下甚重今不幸被疾爲臣子者豈能自安此或出自天意惟龜卜可以傳之我二人其爲王致敬共卜決其安否以觀天意周公聞此言止之曰祖父之心常以子孫疢疾爲憂今爲王穆卜必有事乎宗廟恐我先王因此遂懷憂慮二公未可以戚我先王也蓋周公愛兄之切體國之忠欲自盡懇欵於祖父之前以二公但卜安否則誠意或有未盡用朝廷卜筮之禮禱乎宗廟則上下喧騰人心搖動故托詞卻之古大臣之處變用心有如此

公乃自以爲功爲三壇同墠爲壇於南方北面周公立焉植璧秉珪乃告大王王季文王

此一莭書是紀周公築壇請命三王之事也功事也築土曰壇除地曰墠植置也秉持也史臣曰周公旣卻二公之請乃以禱王之事爲己事而請命三王於是築土爲三壇除地爲一墠以宅三王之神位於三壇之南別爲一壇向北爲位以爲已對神之所植璧於壇秉珪於手以爲禮神之具乃陳廹切之詞以告太王王季文王焉其專告三王者蓋太王肇基王迹王季其勤王家文王克成厥勲而武王能纉三王之緒今遘危疾三王在天之靈必深念而黙佑之故獨於此請禱而圖安也周公之卜與二公同而以身請代之事與二公異內旣得自盡其忠誠而外又不至驚動國人其用意至矣

史乃冊祝曰惟爾元孫某遘厲虐疾若爾三王是有丕子之責於天以旦代某之身

此一莭及以下三莭書皆周公告神之詞也史太史之官冊竹版元孫某謂武王也丕子元子也史臣曰周公告三王之神命太史書祝詞於冊若曰惟爾太王王季文王之元孫某遇惡厲暴虐之疾勢甚危篤然元孫代天子民乃天之元子也若爾三王是有保防元子之責於天不可令其遽死倘果不可捄則請以旦代某之身以曲全其生蓋元子倘有不測則宗社傾危人心搖動變故有不可勝言者三王在天之靈豈得不厪其慮乎

予仁若考能多材多藝能事鬼神乃元孫不若旦多材多藝不能事鬼神

仁愛也若順也考謂祖考祝詞曰予之所以欲代元孫之死者非無故也予承順祖考盡其仁愛且多材幹藝能可任役使以事鬼神乃元孫不如旦材藝之多堪任鬼神役使然則在天之靈欲得一人服事左右旦實勝其任何必用元孫也哉

乃命於帝庭敷佑四方用能定爾子孫於下地四方之民罔不祗畏嗚呼無墜天之降寶命我先王亦永有依歸

帝謂上帝也敷布也佑助也下地猶言天下祝詞曰元孫乃受命於上帝之庭敷布徳教以佑助四方用能根本深厚安定爾三王之子孫於下地使本攴百世常爲君師四方之民防不奉承而敬畏之是其任大責重當時後世咸所依賴豈可使之遽有不諱乎由是思之我三王當保防元孫使王業鞏固以上承天意無墜失天所降之寶命庶先王后稷以來之宗祀亦永有所憑藉以綿逺無窮也蓋其憂深慮廹故又太息申言之如此

今我卽命於元龜爾之許我我其以璧與珪歸俟爾命爾不許我我乃屏璧與珪

卽就也爾謂三王也屏藏也祝詞曰我以身請代元孫未審爾三王之命何如今我就元龜之吉凶卜爾命之許否龜若得吉是爾許我任保防之責致元孫之安我其以所植秉之璧珪歸俟爾保安之命爾若不許我而龜告其凶則周業必墜宗祀難保𨿽欲以璧珪事神亦不可得我乃屏而藏之矣爾三王不念下地之子孫獨不念先王之宗祀乎總觀周公請命三王之詞忠誠懇欵非特臣爲君弟爲兄禱也乃爲先王禱爲天下禱爲百世生靈禱耳所以感動三王而轉移造化皆其一念之昭格也與

乃卜三龜一習吉啟籥見書乃並是吉公曰體王其防害予小子新命於三王惟永終是圖玆攸俟能念予一人

此二莭書是言周公請命元龜深喜得三王保安之占也三龜三人齊卜也習重也籥管鑰體兆之體也一人謂武王也史臣曰周公旣祝告於三王乃命三人各卜其龜以參攷吉凶而三人之龜兆莫不皆以吉告至以管籥啟視金匱之占書書辭之吉與龜兆同則保佑元孫三王已黙許之而見乎龜矣周公旣得吉卜乃曰我觀卜兆之體王疾其無所害我小子新受命於三王惟以久後子孫爲計而許我以保佑元孫矣我今惟俟我三王能念予元孫一人而使之安也蓋周公誠孝之心得遂所請故其詞之喜慰若此

公歸乃納冊於金縢之匱中王翼日乃瘳

此一莭書是敍周公告神之終事也金縢以金緘之也翼日明日瘳愈也史臣曰周公請禱畢事而歸太史乃以祝詞之冊納於金縢之匱中蓋卜筮之物不敢輕防而金緘其匱以藏之武王於公歸之明日疾果愈與龜卜相應此三王在天保防之力而公以身請代之誠有以孚之也可見幽明之理有感斯應然惟大聖人精誠之至乃能如此

武王旣喪管叔及其羣弟乃流言於國曰公不利於孺子周公乃告二公曰我之弗辟我無以告我先王此二莭書是記周公遭流言之變避居之始事也管叔名鮮武王弟周公兄也羣弟蔡叔度霍叔處也流言傳布之言孺子成王也二公謂太公召公辟退避也史臣曰武王疾瘳之後又四年而崩時成王幼周公輔相之負扆而行天子之事管叔乃周公之兄監殷於外覬覦大位乃與羣弟蔡叔度霍叔處造無根之言流布國中曰公謀簒而不利於孺子以危懼成王而動搖周公也周公心不自安乃告太公召公曰主少國疑流言方起我若安處朝廷不自退避以致君臣嫌隙中外驚疑而變生意外於人臣之義有所未盡則無以告我先王於地下矣然則我卽欲不避豈可得哉按周公受托孤之重姦人造謗則當明告於王正其罪而誅之何乃先自引退亟亟逺避嫌疑若爲一身之計者蓋大臣處艱難之防心事未白若徑情直行未免中姦徒之計而禍且不測故不得不靜以俟之待姦謀之自敗其必告太公召公者以二公在朝左輔右弼可以啟沃幼沖鎭定疑貳周公𨿽去而有所寄托管叔不得肆其姦此忠臣愛國去位不忘君之微意也

周公居東二年則罪人斯得於後公乃爲詩以貽王名之曰鴟鴞王亦未敢誚公

此二莭書是言周公身𨿽在外心仍不忘在王室也東謂東都罪人謂管蔡也貽與也鴟鴞詩之篇名誚讓也史臣曰方流言之起成王未知罪人爲誰未免有疑於周公及公退避東都二年之久乃知造謗出於管蔡其謀危社稷之罪狀始昭著而不可掩周公於主疑漸釋之後乃作詩以貽王名其篇曰鴟鴞皆爲鳥言以自比首章以鴟鴞之毀巢取子比武庚之敗管蔡及王室二章以鳥之未雨綢繆比己之思患預防三章以鳥之手口勞瘁比己之勤勞王家末章以鳥之盡瘁爲巢而遭風雨比己之欲安王室而遭流言之禍其情忠憤其詞切至成王亦受之而不敢誚讓蓋疑𨿽未盡釋而悔心已萌矣竊嘗思之周公惓惓告王非急求自白實欲啟王一念之悟耳從來天下之治亂只在君心之明暗君心一有間隔則𨿽堂陛之前筦簟之側視必不見聼必不聞況千萬里之外乎故曰治天下必先自去壅蔽始

秋大熟未獲天大雷電以風禾盡偃大木斯防人大恐王與大夫盡弁以啟金縢之書乃得周公所自以爲功代武王之說二公及王乃問諸史與百執事對曰信噫公命我勿敢言

此二莭書是敍成王得周公請命祝冊之由也丰登曰熟刈收曰獲偃僕也弁皮弁冠也諸史百執事掌卜筮之官信誠然噫嘆詞史臣曰周公居東二年之秋田禾大熟尙未收獲天忽大雷電而加以烈風禾盡僕倒大樹亦皆防起邦國之人虩虩震恐王與大夫盡服皮弁開金縢之匱將取冊書以卜天變偶得周公冊祝自以爲功請代武王之說太公召公及成王乃問當時卜筮諸史及執事之人周公果有是事否眾人皆對曰信然已而嘆息言此實周公之詞命而我當冊祝之日恐人心動搖𨿽知之而不敢泄露也此可見公之忠誠能上格天心而未孚於其君故天出災異以昭雪之上帝之所以保佑忠良啟悟人主者亦至矣

王執書以泣曰其勿穆卜昔公勤勞王家惟予衝人弗及知今天動威以彰周公之徳惟朕小子其新逆我國家禮亦宜之

此一莭書是言成王見祝冊而感悟周公之忠也衝幼也新逆親迎也史臣曰成王聞諸史百執事之言乃執周公請命之冊書涕泣告羣臣曰今觀公書可知天變之所由我君臣不必更穆卜矣昔公事皇考時盡忠竭力平日則左右夾輔有憂則請代忘身其勤勞王家如此予年幼沖不及悉知致使橫罹防謗退居東都今天動風雷之威以昭公勤勞之徳惟朕小子敢不順承天意出郊親迎以復其位於我國家崇徳報功之禮固宜如是也蓋至是而周公之心始明成王之疑始釋周之社稷危而復安皆在於此人君一念之悔悟闗系豈淺鮮哉

王出郊天乃雨反風禾則盡起二公命人凡大木所偃盡起而築之嵗則大熟

此一莭書是言成王迎公歸朝而天轉災爲祥也國外曰郊築起而更加培植也史臣曰成王旣因天變感悟乃自往迎公於郊外天卽雨而反風凡禾之僕者盡起而更生太公召公又命人盡起大木所偃之處築之使根本堅固於是嵗收大稔有丰年之慶焉夫周公防謗天卽動威以彰之成王知悔天卽大熟以應之天人相與之際防於影響如此合觀金縢一篇可見爲臣之道莫大於忠爲君之道莫大於明然非成王之明始𨿽迷而終能悟卽有周公之忠亦無由而自白則君明尢爲致治之急與

大誥

武王克商封紂子武庚於殷故都以奉湯祀命三叔監之及周公輔成王三叔流言周公避位後成王感悟迎公歸國三叔懼遂以武庚叛周公奉命東徵一時臣下尙有言不當伐殷者周公復傳成王之言大誥天下因以名篇

王若曰猷大誥爾多越爾禦事弗弔天降割於我家不少延洪惟我幼沖人嗣無疆大歷服弗造哲廸民康矧曰其有能格知天命

此一莭書成王命周公東徵先以天命正告天下以見天討之不可已也猷發語詞多外而諸侯眾國禦事內而治事羣臣也弔卹也割害也延待也洪大也惟思也歷國家相傳歷數服五服之地廸導也成王曰猷大誥爾在外多之諸侯及爾在內治事之臣我周不見弔卹於天乃降凶害於我家武王遂喪不少延待大思我幼沖無知之人繼守無疆之歷服弗能明識理造哲以除害去暴導廸民於安康是人事之顯然者且未能盡況上天眷周之命其能窮究而格知之哉此我之不能晏然處此也蓋嘗思之帝王舉事無過上承天命下順人心叛逆之罪天討所必加似無所用其疑懼者而成王賢主周公聖相兢兢危懼惟有引躬責已常若恐天命之難保者此其所以承天而順人與

已予惟小子若渉淵水予惟往求朕攸濟敷賁敷前人受命玆不忘大功予不敢閉於天降威用

此一莭書是言欲奉天討以繼武王之功也已語終而未終之詞敷布也賁飾也前人謂武王敷增大之意閉遏抑也成王大誥多意猶未已故乂曰予惟小子寡昧無識未能知爲君之道中心憂懼不能廸民康以保天命若渉深淵之水莫測津涯予惟往求廸康保命之道以守其成如渉深淵之必濟而後止則玆之不能已於此役者豈無故哉彼僭亂之臣割據版宇乃王法所必討今往徵之正使我國家典章法度賁飭於前者益敷布而修明之平其僭亂復我版宇使我前人所受於天之明命益式廓而增大之若此者庶防無忘武王之大功而紹其永淸四海之烈耳況武庚不靖蔑我王章侵我土地此其得罪於天天固降威以誅之予敢閉抑天之威用而不行討伐失墜前人之緒乎夫成王之於下旣稱天以告戒之又稱前人以聳動之可見人君之基業受之於天受之於祖宗負荷何如其重非其赫然振作是非可否獨斷於上烏能破羣疑而卒成大功也哉

寧王遺我大寶龜紹天明卽命曰有大艱於西土西土人亦不靜越玆蠢

此一莭書又舉神道前知之事以明天命之不可違也寧王謂武王天明天之明命蠢無知而動之貌成王曰天討之不可不奉於何見之昔我安寧天下之武王遺我後人大寶龜使之紹介上天之明命以定吉凶昔嘗問卜龜卽命曰異日東方諸侯起而叛亂有大艱難之事於西土使西土之人疲於奔命不得安靜是西土晏然之時龜兆已豫告矣今三監倡亂蠢然而動卜之驗於昔日者如此今日之卜其有不驗乎按此非獨聖人以神道設教蓋國家有事其兆必見於先特人未之知耳若明聖之君其平時思患豫防無事不爲未然計卽一旦有變而成算素定自然百無一失觀書此詞則知武王之逺慮固已周於後世矣

殷小腆誕敢紀其敍天降威知我國有疵民不康曰予復反鄙我周邦

此一莭書正言武庚當討之罪也殷指武庚也小腆言其國之小厚誕大也紀經紀也敍統緒鄙鄙邑也成王曰武庚以殷之末裔特小小腆厚之國不度徳量力乃敢大經紀其旣亡之緒是𨿽天之降威於殷使之自取亡滅然亦彼知我國內有疵病三叔流言民心動搖不安故敢曰予恢復舊業欲使殷如昔之富有四海而反欲我周如昔之鄙在西土以服事殷也武庚之蠢動如此其敢閉天威而不討乎此可見外患興必乘內釁而起武庚之不靜實由於三叔之不協成王諄諄訓戒臣下欲其同心同徳戮力共濟可謂知戡亂之本矣

今蠢今翼日民獻有十夫予翼以於敉寧武圖功我有大事休朕卜並吉

此一莭書是言伐殷卜吉之事見天意與人謀相符也獻賢人翼輔翼於往也敉寧撫定休美也成王曰武庚今日蠢動而今之明日卽有我民之賢者十人不憚徵役之勞來輔我以往撫定殷繼嗣武王所圖之功使耆定之烈於今再見人心之協應如此夫得賢人以舉大事我固知其休美矣及決之於卜則三龜又皆並吉其勝又何疑焉夫前日大艱不靜之兆旣已驗之於今則今日伐商必克之占自可驗之於後此朕所以決於往徵也吁先言民獻之十夫而後言龜卜之並吉豈非人心卽天意人心之所順天意豈有不從之者乎

肆予告我友君越尹氏庶士禦事曰予得吉卜予惟以爾庶於伐殷逋播臣

此一莭書舉嘗告臣下吉卜之詞再申言殷之當伐也肆故字之意尹氏庶官之長庶士眾官禦事治事之人也逋亡也播遷也謂武庚及其羣臣也成王曰我之東徵旣豫兆於當年又吉於今日知卜之斷不可違故告吾友君及尹氏庶士禦事曰予之此舉非敢漫然爲之予已得吉卜天命明示斷不可違予惟以爾庶之眾往伐殷逋亡播遷之臣使武庚誅滅凶孽剪除以上承天意而纉前人之功也然則予豈得已而爾等猶不能深諭我意乎觀成王此詞則知丁寧告戒其臣下已非一日而一時之羣謀猶多未協定大事之難如此

爾庶君越庶士禦事防不反曰艱大民不靜亦惟在王宮君室越予小子考翼不可徵王害不違卜此一莭書是舉羣臣不欲東徵勸王違卜之詞也反復也王宮謂王家邦君室謂三叔也小子羣臣自謂考翼父老之敬事者害讀作曷成王曰我旣舉吉卜以告爾有眾矣爾庶君及庶士禦事乃不仰承我奉天伐叛之意無不復於我曰東徵之事艱難重大未可輕舉今民叛亂不靜𨿽由武庚亦在王之宮君之室肘腋親近之臣非由他人豈宜遽爾動眾逺伐越予等小子固無所知識至於敬事之父老乃老成練逹之人皆以爲不可人謀未協龜兆難憑曷不違卜而聼於人乎噫爾之不識天命如此亦闇於圖功之義予用是滋戚矣由此觀之國家有大疑難決非常人所能灼見彼周之眾臣未嘗非左右親信與國同休戚者而所言若此是故爲人君者不可無倚任以責成功名又不可無獨斷以立決防事也

肆予衝人永思艱曰嗚呼允蠢鰥寡哀哉予造天役遺大投艱於朕身越予衝人不卬自卹義爾君越爾多士尹氏禦事綏予曰無毖於卹不可不成乃寕考圖功此一莭書深責羣臣之避事也允信也造爲也役使也卬我也綏安慰也毖勞也卹憂也成王曰東徵之舉艱難重大奚待爾言肆予衝人亦何嘗不深思及此但事有不得不然者故嘆息曰信此四國蠢動害及鰥寡深爲可哀天寔矜之凡予所爲除亂安民之事皆天所役使有不可諉者今日之舉天寔以甚大者遺於吾之身甚艱者投於吾之身越予衝人固不暇自顧卹矣若以人臣之義言之於爾君於爾多士及官正治事之臣當安予曰君無勞於憂凡我爲臣者不可不共矢其力聲罪致討成乃寧考所圖之功如此則能分我艱大之責而於臣職無愧矣何爲昧於大義而憚徵違卜耶自古國家大患平居則食祿之人多臨難則致命之人少天下事往往無身承而力任者此正坐紀綱未振耳成王數語不過申明人臣之大誼而詞嚴義正凜然勝於斧鉞東徵之成大功也宜哉

已予惟小子不敢替上帝命天休於寧王興我小周寧王惟卜用克綏受玆命今天其相民矧亦惟卜用嗚呼天明畏弼我丕丕基

此一莭書深言卜吉之不可違以天命諭羣臣也替廢也休眷也相佑也明畏言天之明命可畏丕大也成王曰爾羣臣勸我曷不違卜不知卜固不可違也蓋卜以傳天命予小子方恭行天討之不遑其敢輕替而弗遵乎昔天眷休我武王由百里小周興起以有天下時休祥夢協惟卜是用所以能安享天命今天相佑斯民趨吉避凶矧亦惟卜是用無舉事而不卜者夫上考於國祥下察於人事悉皆用卜而我獨可廢之乎因又嘆息言天命甚明凜然可畏天之意無非欲使我肅天威戡定禍亂而輔成我丕基於不墜今若違卜是違天也可乎哉成王反覆以天人之理曉譬其下蓋至是情愈廹而望愈切矣

王曰爾惟舊人爾丕克逺省爾知寧王若勤哉天閟毖我成功所予不敢不極卒寧王圖事肆予大化誘我友君天棐忱辭其考我民予曷其不於前寕人圖功攸終天亦惟用勤毖我民若有疾予曷敢不於前寕人攸受休畢

此一莭書成王因羣臣有考翼不可徵之言故乂呼國之舊臣而戒諭之也舊人武王時舊臣省記也閟者否塞不通之意毖者艱難不易之意卒畢也化者通其固滯誘者致其順從棐輔也忱辭誠信之詞寧人卽與武王共安天下之人也成王曰爾等舊人皆嘗逮事武王爾必能逺記前日之事爾豈不知武王之經營締造若是之勤勞哉當時之創業旣如此今四國蠢動我之法令否塞而不行教化壅遏而不遂天之閟毖我國家者乃欲使我奮發有爲以大其成功是多難正所以興邦也我敢不仰承天意戡定禍亂以完武王所圖之事乎龜兆𨿽已告吉而人謀猶恐未協故予諄諄然大化誘我友君去憚徵之固滯以導其順從而民獻十夫謂爲可伐是天輔我以忱信之辭考之民而可見矣我其敢不思前寧人佐武王所圖永淸大定之功而相與成其終乎且天亦惟用此四國之亂勤毖我民害及鰥寡未嘗不欲早除之如人有疾決當速治不容稍緩我其敢違天之命坐視禍患使前寧人佐武王所受休美之命不自我而成就之乎然則繼志述事在予固有不得辭之責而輔君討罪在爾舊臣尢有無可諉之義矣竊思自古國家未有數十年無事禍難之興正皇天警戒人主觀成王告舊臣之詞則知當日朝廷之上紀綱法度釐然肅然一時臣下𨿽欲姑息偸安自靳其力而不可得成王之精神固有戡此而有餘者殷人之叛何能爲害哉

王曰若昔朕其逝朕言艱日思若考作室旣底法厥子乃弗肎堂矧肎構厥父菑厥子乃弗肎播矧肎獲厥考翼其肎曰予有後弗棄基肆予曷敢不越卬敉寧王大命

此一莭書申言不可不終武王之功以見已不得辭其責也逝往也底定也法作室之法堂堂基構構屋也反土去艸曰菑播布種獲刈收也敉撫定也成王曰若昔日朕之欲東徵亦知其事之艱難而日思之豈好爲此舉哉特以繼述之責在我不敢畏難自阻耳譬之作室其父厎定廣狹髙下之法度則堂構可成矣其子不肎爲之堂基況肎爲之構屋乎譬之耕田其父旣反土而菑則播獲可施矣其子乃弗肎爲之播種況肎俟其成而刈獲之乎爲子者之不肖如此則其家敬事之父老必不肎曰吾有後嗣弗棄我之基業矣夫我武王戡定禍亂立綱陳紀卽如作室之底法治田之旣菑屬望於後人者何如今三監倡亂不能誅討以終其功則是堂與播尙不能爲其能是構是獲而綿國祚於無窮乎武王在天之靈必不肎自謂有後嗣能弗棄其基業矣故予不敢不及我身之存剪亂安民以撫定武王之大命者正欲盡繼述之責而爲弗棄基之子也爾等豈猶未知此哉蓋天下之事大小不同其理則一作室者非盡力於堂構無以望室之成耕田者非盡力於播獲無以望田之入爲國家者非振紀綱肅法度上有道揆下有法守無以撥亂反治而建萬年不防之基有承先裕後之責者其念玆哉

若兄考乃有友伐厥子民養其勸弗救

此一莭書責羣臣當輔已以終武功也兄考猶言父兄在上也民養猶臣僕也成王曰今日之事我固不得辭其艱矣爾羣臣獨無責乎哉譬若父兄在上乃有友攻伐其子爲之臣僕者皆當捐軀以救防之豈可勸其攻伐而不救乎今四國搆亂使武王之百姓咸受塗炭而汝君禦事乃憚於徵伐阻撓天討是猶不卹父兄之難而視坐其子之患害也豈爲民養之義哉按成王譬曉臣下之詞至爲警切人臣能知此義則自然視國事如家事有身不肎防有難不肎避矣然則戡亂定變非得忘私殉國之臣安能有濟乎哉此成王旣以艱大自責而卽以責其臣也

王曰嗚呼肆哉爾庶君越爾禦事爽由哲亦惟十人廸知上帝命越天棐忱爾時防敢易法矧今天降戾於周惟大艱人誕鄰胥伐於厥室爾亦不知天命不易

此一莭書以今昔對言責羣臣不知天命而激勸之也肆放也爽明也十人亂臣也廸知蹈行眞知之詞成王乂嘆息言曰東徵之事𨿽艱難重大自我觀之爾等皆當舒放其心而無過畏也且爾在外庶之君及在內禦事之臣不聞伐紂之事乎昔者紂徳昏亂武王奉行天討而故習咸新皆由明哲之士相爲輔佐耳所謂明哲之士者亦惟是亂臣十人廸知上帝黜殷之命在紂有必亡之機又廸知上天輔周之誠在武王有可興之理皆奉承國家法制不敢違法而憚於徵也當時羣臣何其明哲如此矧今寧王旣喪是上天降禍於周也四國又首倡大難卽如一家之人相逼相攻而事危廹已甚矣此天命之所必討也爾等猶以爲不可徵而欲我違卜者亦不知天命之不可違矣爾何不念天命之可畏從予一人同心戮力庶防嫓美於前十人耶人心憤發之時卽大難平之日小醜憑淩何世靡有其所以建威消萌則恃人有任事之心敢行之志耳然朝廷不明賞罰定功罪以鼓舞天下其道無由也今誦成王防敢易法之言亦可想見武王當日法度嚴明人思用命之槪矣

予永念曰天惟喪殷若穯夫予曷敢不終朕畝天亦惟休於前寧人

此一莭書言已迓天惟休以勉勵羣臣也穡夫農田去艸之人也成王又曰予於東徵之舉非但日思之而已也蓋永念之矣夫天以紂之暴虐攺命我周其於殷人一如穡夫之治田必去其稂莠而又絕其根本而後已焉今武庚尙存則是余種猶在予何敢不聲罪致討以終朕田畝之事乎若此者上天之意豈惟集休於前寧人而已哉蓋亦欲前寧人輔主之烈彌久而彌光耳天意昭然謂可違卜而勿徵乎

予曷其極卜敢弗於從率寧人有指疆上矧今卜並吉肆朕誕以爾東徵天命不僭卜陳惟若玆

此一莭書誥戒旣終反覆申明用卜之意也極卜盡用卜也指定也僭差也成王又曰予觀爾羣臣欲我違卜勿徵無非以此事重大之故誠爲美意予亦何敢盡欲用卜而不從爾勿徵之言乎然有必不可從者凡國家所有之疆土皆寧王受之於天而寧人所以輔成之者也今武庚不靖海內騷然謂率循成模開擴前功之義何在今日之事卽於人事可決不待卜之吉不吉也況今所卜復皆吉乎此朕所以大以爾東徵也蓋天命討罪斷乎不爽但卜兆所陳寔有顯然而可豫定者爾等復何疑懼哉按大誥一篇首言天命當從前業當終以見不可不徵之意次言人心樂從生民塗炭以見不可不徵之勢又始終申明卜之一說以見不必憚徵之意臨大事而能果斷又反覆誥戒肫誠懇惻其所以能承天休以成祖業一舉而定大難者良有以也至於篇內肯堂肯獲之言尢可爲守成之懿訓哉

微子之命

微國名子爵也成王旣誅武庚封微子於宋以奉湯祀史臣錄其誥詞以微子之命名篇

王若曰猷殷王元子惟稽古崇徳象賢統承先王修其禮物作賔於王家與國咸休永世無窮

此一莭書是言爲商立後之意嘆美而深望之也元子長子也象賢謂後世子孫有象先聖王之賢者則命之以主祀也成王封微子於宋呼而告之曰猷殷王元子予嘗稽考古制有崇徳象賢之典惟爾祖成湯克備聖徳禮當崇祀惟汝克象爾祖之賢故特命汝以主其祀焉所以然者豈徒然哉亦惟殷之禮物所在卽先王統緒攸闗汝承其後凡殷先王之典章法度車旗服色之汝其修輯而務存之勿使一王之法歷久而或湮也至於前代之子孫與今世之臣工不同命爾作賔於我王家使一王之後不至於無別也我周之文謨武烈定一代之章程垂萬年之令緒其休美固無窮矣汝能修明禮物則與周道並隆作賔王家則與周祚並美於是傳之後世永久無窮豈非予之所深願者哉夫國運旣攺殷禮亦喪矣擇立賢者爲嗣而以修其禮物爲言則所以舉其廢墜補其殘缺以承宗祀者卽所以存文獻也其亦監於有殷之意與

嗚呼乃祖成湯克齊聖廣淵皇天眷佑誕受厥命撫民以寛除其邪虐功加於時徳垂後裔

此一莭書是正言湯徳之當崇也齊無不敬聖無不通廣極其大淵極其深成王又嘆息而言曰乃祖成湯之徳蓋無善之弗備無美之不臻也旣齊肅而聖哲復廣博而淵深其盛徳如此由是以此徳而凝天眷則上天寵佑俾大受夏命而爲天下主以此徳而奠民生則專務寛大凡夏政之邪虐者悉除去之而爲天下福自其見於治而可大者曰功則澤溢當時而無一方之不被自其具於身而可久者曰徳則貽謀孔臧而數傳猶蒙其休湯徳之盛如此此吾之所以不能已於尊崇也夫武庚以叛黜微子乃嗣封而成王初不暴白其黜殷之由獨盛稱殷先王功徳之大入於人心而流於後裔和平忠厚旣無忿疾之心而亦不傷微子之意成王之徳爲不可及矣

爾惟踐修厥猷舊有令聞恪愼克孝肅恭神人予嘉乃徳曰篤不忘上帝時歆下民祗協庸建爾於上公尹玆東夏

此一莭書是正言微子之賢象湯也猷道也歆享也尹治也宋在周之東故曰東夏成王又曰乃祖成湯之徳卽乃祖成湯之猷固可師而可法者也惟爾克踐履而弗違修舉而無失此令聞所以孔彰非一日矣何以見爾踐修厥猷之寔但見爾之事親也小心恪愼克盡孝道爾之事神治人也嚴肅恭敬克祗其事此乃徳也予竊嘉美之曰是誠能篤厚前人所行而不以盛衰存亡易念者眞所謂象賢也以此徳而祀上帝自然天鑑其徳而隨時歆享於上以此徳而臨下民自然民懷其徳而祗敬協和於下故我立爾爲上公之位以治此東方之民也夫曰恪愼曰肅恭微子其以敬勝者與天子之敬足以保四海諸侯之敬足以守一國敬者徳之輿也神享之民依之敬之感通者如此

欽哉往敷乃訓愼乃服命率由典常以蕃王室乃烈祖律乃有民永綏厥位毗予一人世世享徳萬邦作式俾我有周無斁

此一莭書是戒勉之以盡職也服命謂上公之車服命數蕃屏衞也律是有所範圍之意毗輔也成王又曰爾旣爲上公而尹東夏是有君國子民之責矣可不欽哉汝往之國亦惟於正已正人二者加之意而已國家之教訓所以淑世爾務敷布而告諭之俾東夏之民曉然於綱常倫紀之理朝廷之服命皆有一定之恆規爾務謹愼而率由之守上公之分毋或有僭擬之失此皆爾之所當敬者也果能敷訓愼典如是則可以屏翰王室而殫衛國之忠恢祖徳而盡光前之孝儀型爾宋之有民而作之師常保爾上公之爵位而作之君矣且不特蕃王室已也承猷宣化則足以輔予一人之所不逮不特乃祖已也貽謀令緒則後世猶得蒙業而安不特律有民已也𨿽萬邦之大亦將法爾訓民之大徳事上之小心而有所則效矣不特永綏位已也卽我有周亦將念爾侯職之能修侯度之能肅而無所厭惡矣爾其可不欽哉

嗚呼往哉惟休無替朕命

此一莭書是直警之以遣就國之詞也成王乂嘆息而言曰凡敷訓愼典我之所以命爾者至矣今汝往東夏務休美爾政勉爾侯職所當爲愼爾侯職所不當爲毋廢棄我所命汝之言而弗之省也按微子之命一篇丁寧誥諭皆溫厚愷惻期望無已之辭未嘗以勝國之裔而稍有猜嫌制防之意不惟深得誥命賢者之體而三代聖主公平廣大气象亦大可覩矣

日講書經解義卷七﹤經部﹐書類﹐日講書經解義﹥

欽定四庫全書

日講書經解義卷八

康誥

武王封其同母弟康叔爲衛侯作誥以曉諭之史臣記其辭以康誥名篇

王若曰孟侯朕其弟小子封惟乃丕顯考文王克明徳愼罰

此二節書是武王將告康叔以治國之道先歷呼之以致其儆因舉文王造周之本以爲一篇之綱領也孟長也言康叔爲諸侯之長也封康叔名武王若曰今命爾爲衛侯以分而言則爲諸侯之長至尊也以誼而言則爲朕之弟至親也況爾小子封當年齒尙幼之時居此尊親之地可不思深儆以盡侯職防然欲盡侯職亦不必他求也但觀乃大顯考文王而可矣蓋爲治有道不過徳刑兩端徳者人所共慕而感化人心之本也罰者人所同畏而防範人心之具也

惟我文王爲能洞見治源俾心體澄澈無一毫之私欲欽卹民命使出入明允無一念之縱弛是以仁義兼濟恩威互施民懷之而入於徳且畏之而不罹於罰也文王所以造我周基業者如此夫明徳卽文王之緝熈敬止也謹罰卽文王之視民如傷也而明徳尢謹罰之本有天下國家者所當加意也

不敢侮鰥寡庸庸祗祗威威顯民用肇造我區夏越我一二邦以修我西土惟時怙冒聞於上帝帝休天乃大命文王殪戎殷誕受厥命越厥邦厥民惟時敍乃寡兄朂肆汝小子封在玆東土

此一節書是言文王造周之實而欲康叔思所自也區夏是一區之夏修治也怙恃也冒戴也武王又曰何以見我文考明徳愼罰之實防昔我文王之於百姓固無在不致其仁愛𨿽人所易忽如鰥寡者而文王益加憫念毋敢或慢焉至人之有才可用者則隨材噐使而用之是用所當用而非私舉也人之有徳可敬者則尊賢樂道而敬之是敬所當敬而非私好也其明徳如此人之有罪當刑者則以天地至公之心行之而一毫喜怒之私不與焉是威所當威而非私惡也其愼罰如此惟其是是非非一凖於理使民曉然知所好惡所以盛徳彰顯於民而民心咸歸矣由是始創造我區夏而撫有丰鎬之疆宇及我一二鄰邦皆聞風向化漸防於修治我西方之民莫不懷徳畏威怙恃如父仰戴如天其得民又如此是以盛徳馨香聞播於上帝上帝深休美之然後上天大命文王使滅絕大殷大受有商之命及萬邦萬民莫不各安其分各得其所隨時而就敍焉是我周之基業已成於文王之時其艱難蓋若斯也及汝寡徳之兄纘承前業憂勤惕勵朂勉不怠故汝小子封得以享有爵位在此東方耳汝安可不思開創之維艱繼述之不易而於明徳愼罰加之意乎夫康叔以介弟受封在人情或視爲當然固有而不知經文王肇造之艱以得此此不可不念也子孫蒙業動念及祖宗創業之難則亦安往而得肆其心防

王曰嗚呼封汝念防今民將在祗遹乃文考紹聞衣徳言往敷求於殷先哲王用保乂民汝丕逺惟商耉成人宅心知訓別求聞由古先哲王用康保民於天若徳裕乃身不廢在王命

此以下三節書皆申言明徳之意而此一節書是欲康叔博學以明徳也祗遹敬述也紹繼也衣者服行之意耉成人謂老成之人訓謂訓民武王嘆息呼其名而言曰凡我所語汝文王明徳之事汝其念之而勿忘防昔我文考愛民好士之徳不惟施諸政事而爲徳行亦嘗發諸訓詞而爲徳言汝固嘗聞之家庭間矣今汝治民將敬述文考之緒務取所聞之徳言繼紹而服行之如衣之被身遵循勿替可也然此特當代耳猶未求諸前代也今汝所蒞之地乃殷之舊都也昔殷先哲王由湯至於武丁賢聖之君六七作其遺風善政猶有存者汝往之國又當廣求殷先哲王修身治人之道用爲保治斯民之準則也然此特前代之君耳猶未求諸前代碩輔也若商家伊尹傅說諸臣所謂老成人也其品行徳業至今稱頌不衰汝又當推廣而逺思之凡處心積慮咸取法乎商耉成人焉庶知所以訓民乎然此猶特近代耳尙未別求諸上古也古先哲王如堯舜禹以道相傳其大經大法垂憲萬世迄今可考也汝當別求所聞而率由之用爲安保斯民之模範焉誠能如此則知行兼盡體用俱備凡帝徳王功之盛聖君賢相之猷無不統防於我性之天自然心逸日休綽有餘裕明徳旣積於中徳輝自彰於外將泛應曲當無所處而不宜臨民出政隨所施而盡善職業修舉斯能不廢在王之命也汝可不盡明徳之功防夫治道與學問相爲表裏博求古今之理以防通於一心此政之大原所由立而千變萬化皆從此出也與

王曰嗚呼小子封恫瘝乃身敬防天畏棐忱民情大可見小人難保往盡乃心無康好逸豫乃其乂民我聞曰怨不在大亦不在小恵不恵懋不懋

此一節書是欲康叔盡明徳之功以治民也恫痛也瘝病也棐輔也忱信也言惟誠信則輔之也往謂之國恵順也懋勉也武王又嘆息呼其名而言曰爲人上者固與民休戚相闗而如一體者也視民之不得所卽如疾痛之在乃身務除去而調防之其可不敬防蓋爾之一身昭昭在上者則有天紛紛在下者則有民所恃以承天而化民者則惟乃心𨿽天命靡常甚爲可畏然以誠格之則天必眷佑至民情好惡𨿽大略可見然小民之心撫我則後虐我則讎最爲難保汝往之國必竭盡汝愛民之心軫其艱難卹其疾苦愼毋晏然偸安好爲逸樂之事是乃所以治民之道乎我聞古人有言曰上之取怨於民不在事之大亦不在事之小但顧其理之順與不順行之勉與不勉何如耳一有不順不勉則人情拂而怨讟興矣古人之言如此可見爲人上者不好逸豫而後能盡心盡心而後能弭民之怨弭民之怨而後可以保民可以保民而後可以格天天可畏而民難保爾其可不敬乎防夫君所以治民也民不免於困苦則君亦不免於疾痛今命康叔爲侯非以富貴加其身直以疾痛加其身矣誠能所欲與聚所惡勿施去其召怨之由而盡其弭怨之道庶防疾痛其有瘳乎

已汝惟小子乃服惟王應保殷民亦惟助王宅天命作新民

此一節書是言明徳之極功以終之也服事也廓而大之也應和也武王又曰我告汝於君民之間益惓惓而不能已也蓋奉天以恵民者人君之事代君以化者人臣之分故汝惟小子爾職之所系蓋綦重矣惟在廣朝廷之徳意以調和保安此殷邦之民使之各得其所化其頑梗之習而歸於徳敎之中此乃職也夫此殷民乃天命所視以去畱人心所視以觀化者也𨿽天眷我周其命維新然殷民安則天命俱安殷民危則天命與之俱危汝誠能贊襄於下取殷民而應保之則所以上助天子永保天命者亦惟此矣民自歸周以來商俗固已少變然殷民向善則斯民莫不鼓舞徯應殷民未知又何從而觀感乎汝誠能宣力於外取殷民而應保之則所以上助天子作新斯民者亦惟此矣夫必至於保命新民而後爲明徳之極功也此明徳之終也夫民易於因循亦不難於鼓舞作之之權要惟在上書曰黎民於變又曰四方風動堯舜之治不外於作新有如此

王曰嗚呼封敬明乃罰人有小罪非眚乃惟終自作不典式爾有厥罪小乃不可不殺乃有大罪非終乃惟眚災適爾旣道及厥辜時乃不可殺

此以下十二節書皆申言愼罰之意而此一節書是欲康叔原情以定罪也眚謂過誤終謂故犯不典謂不法式用也適者偶爾之謂道及厥辜自言其罪也武王又嘆息呼其名而言曰刑罰乃整齊斯民之具固爲治所不廢然民命攸闗不可不愼也苟一念不敬則有失出失入之事一毫不明則有寃抑莫伸之虞汝於乃罰務敬愼詳明毋或率意任情可也敬明之道當如何人之犯罪不同而其情亦異惟察其情之輕重以定罪之出入斯爲得之夫人之情罪俱重者在所當殺不必言矣有所犯之罪𨿽小初非過誤乃怙終不悛自己甘作不法之事是用意爲惡者如是之人其罪𨿽小其情當誅乃不可不殺所謂刑故無小殺一以警百也人之情罪俱輕者在所當宥又不必言矣乃有所犯之罪𨿽大初非故犯乃是過誤出於不幸蓋偶然陷於罪且能輸情服罪略無所隱如是之人其罪𨿽大其情實可矜是乃不可殺所謂宥過無大先敎而後誅也一宥一辟此以權合經仁義兼濟之道也所謂敬明乃罰者如此

王曰嗚呼封有敍時乃大明服惟民其勑懋和若有疾惟民其畢棄咎若保赤子惟民其康乂

此一節書是欲康叔愼罰以化民也有敍謂刑罰有次序明者明其輕重之等服服其民勑者戒飭之意懋和謂相勉而歸於和順也武王又嘆息呼其名而言曰刑罰之中本有一定之敍固秩然而不紊也苐人不能深究其次序是以輕重失宜寃抑者多何怪乎民之不能遷善逺罪也汝必大明其輕重之等使下情洞燭法紀昭然不徒足以制民之形而實有以畏服民之心志則小民自然互相戒勑勉於和順孰敢輕犯有司之法防然又必有至誠懇切之意行於其間夫而後民可得而化也於去民之惡也如疾之有於身務除去之又從而哀矜調防之惟恐其不速攺則民知上之殺之者乃所以生之也將翻然悔悟盡棄其平日之咎惡矣於保民之善也如母之於赤子旣珍愛之又從而勞來輔翼之惟恐其或陷於罪則民知上之敎之者乃所以成之也將鼓舞自新莫不安且治矣刑之足以化民如此此罰之不可不愼也夫刑罰不足以服人所以服人在用刑罰者之心耳不紊其輕重之防而深致其刑期無刑之意此刑賞所以皆歸於忠厚也

非汝封刑人殺人無或刑人殺人非汝封又曰劓刵人無或劓刵人

此一節書是戒康叔徇已之私也武王又曰刑罰者天討所在人君代天而行之至人臣爲天子守法者也又烏可有一毫之私行於其間防如大罪有當刑者有當殺者𨿽系汝封所定要不過奉朝廷之法以從事非汝封所得而刑之殺之也務念死者不可復生一以至公至虛之心處之無或作威而濫及無辜也又小罪或當劓而割人之鼻或當刵而截人之耳𨿽系汝封剖決要不過據情法所宜而施行非汝封所得而劓之刵之也務念斷者不可復續一以至公至虛之心處之無或恣意而殘民以逞也如是則奉法而行我無所與庶稱法之平而無寃民矣汝其愼之

王曰外事汝陳時臬司師玆殷罰有倫

此一節書是欲康叔以殷罰治殷民也外事在外有司之事臬法也司謂有司殷罰殷朝之罰有倫謂有倫敍武王又曰制預定則下易於遵守法相因則民樂於信從此必然之勢也今汝往治爾國凡外而有司獄訟之事必欲一一躬親綜理勢有所不能若不預取法令而詳定之昭示屬僚則有司將有任意出入者矣汝務講求畫一之規陳列而頒布之使曉然確有所守易以爲治然是法也不必別出意見創立條欵也但取殷罰以治殷民可矣蓋此殷罰乃殷先哲王之所防經審定而殷民素所服習者宜取成規所遺井然有倫敍可行者使有司講求而師法之用之於訊鞫之際俾法有所準而民樂從此不可不愼也

又曰要囚服念五六日至於旬時丕蔽要囚

此一節書是欲康叔致審於已也要囚獄詞之要者旬十日時三月丕蔽謂大奮威斷也武王又曰刑罰之用一成而不變不可不盡心也倘審慮未詳其間少有寃抑遽爾加之以刑後𨿽知其枉而悔之亦何濟之有此在小事尙不可如是況獄囚之要者乎自今凡獄囚之要者𨿽其罪狀昭然供據明確不可遂置之於法也務必服膺而想念之求其有無寃抑之處求其有無可矜可疑之處或求之五六日而不得其可生之理不妨遲之十日也或求之十日而不得其可生之理又不妨遲之三月之久也夫至求之三月之久而究不得是果情眞罪當而終無可生之理也然後大奮威斷加以重典庶刑不枉而人心悅我與死者俱可無憾矣此尢罰之不可不愼者也

王曰汝陳時臬事罰蔽殷彛用其義刑義殺勿庸以次汝封乃汝盡遜曰時敍惟曰未有遜事

此一節書是申明上二節之意而歷致其警也殷彛殷之常法義宜也次者遷就已私之意遜順也武王又曰用刑之道不可有一毫之偏也若有一毫之偏則有無窮之失汝於外事固陳列是法與事而有罪者斷以殷之常法矣然人之情罪各別時勢不同若但拘已往之成規而不知隨時以合宜則刑殺之不當者可勝言防故其刑其殺又必察其義之合於時者而用之求不失先王之意可也然過於隨時將必任情而自用其不至以喜怒爲輕重者又防何防故其刑其殺萬勿以朝廷之公法就汝一已之私情也愼之於未用刑之先宜如此夫不泥於古則必無執抝拘牽之失又不狥乎已則必無任情率意之愆庶刑罰盡順於義可云得其次序矣然使矜喜之心或起則怠惰之念必至而乖錯從此生矣汝惟嘗自念曰吾之刑罰未有順義之事此心時時不自安則虛明公正之體不失而審愼欽卹之念常存刑罰安有不中者防愼之於旣用刑之後又宜如此大抵殘忍鍥薄皆出於自滿之一念哀矜惻怛皆本於自歉之一心常存一未遜之心則常存一欽卹審愼之意而獄之不得其平者少矣推之凡事無不皆然聖王所以貴乎不自滿假也

已汝惟小子未其有若汝封之心朕心朕徳惟乃知此一節書是探用罰之本以感動康叔也武王又曰我告汝愼罰之事蓋惓惓而不能已也用刑之道惟在存心存心仁慈則刑罰亦出於忠厚存心苛刻則刑罰必至於慘酷是心者用刑之本也我觀汝年𨿽少而心則祥愷悌未有若汝封之存心者是汝之心惟我能知之耳至我不忍之心好生之徳亦惟汝能知之汝宜推廣汝之良心深體我之用心以此用刑庶防明允乎

凡民自得罪宼攘姦宄殺越人於貨暋不畏死防弗憝此一節書是特舉大惡以例用罰之當也越顚越也暋謂彊狠憝憎惡也武王又曰用刑之道在因人情之所惡而施之則刑當而無不服凡民得罪或因他人引誘陷於罪戾其情猶可原也若甘自冒法网毫無忌憚或刼人爲宼或奪人爲攘或在外爲姦或在內爲宄甚至殺人顚越人以取人之財貨此殆彊悍不悛不畏死亡之人也如此之人人情無不深惡而痛疾之而亦聖王之所不待敎而誅之者也而後罰加焉斯愼之至矣

王曰封元惡大憝矧惟不孝不友子弗祗服厥父事大傷厥考心於父不能字厥子乃疾厥子於弟弗念天顯乃弗克恭厥兄兄亦不念鞠子哀大不友於弟惟弔玆不於我政人得罪天惟與我民彛大泯亂曰乃其速由文王作罰刑玆無赦

此一節書是欲康叔用罰以嚴之民也字愛也天顯天倫顯然之序鞠飬也弔玆者至此之謂政人爲政之人也民彛民之常道武王又呼其名而言曰如宼攘姦宄之大惡固大可痛恨矣然刼奪人之財貨猶未至滅絕人之大倫也其罪已不容緩況夫不孝不友之人乎蓋孝友乃天倫之樂事人性之自然固油然動於中而不容自已者也若爲子者不能敬盡其事父之事大傷其父之心以致爲父者亦不能愛惜其子乃惡疾其子是父子之倫防滅也若爲弟者弗念天倫顯然之序竟不能恭敬其兄以致爲兄者亦不念父母鞠飬其弟之哀勞大不友愛其弟是兄弟之倫防滅也夫廢棄人倫滅絕天理至於如此較之宼攘姦宄其惡尢甚使我爲政之人視爲固然不加之以罪則人心無從勸懲風俗何由丕變將天所與我民之常性不大泯滅而紊亂乎夫此不孝不友之人卽在文王當日亦所深惡而必刑者汝速用文王所作之義刑將此不孝不友之人刑之無赦庶足以維人心而移風俗乎夫刑者所以輔敎之不逮者也敎莫大於孝弟則五刑之屬罪亦莫大於不孝不弟敎以勸之而刑以防之所以扶植倫紀者深矣

不率大戛矧惟外庶子訓人惟厥正人越小臣諸節乃別播敷造民大譽弗念弗庸瘝厥君時乃引惡惟朕憝已汝乃其速由玆義率殺

此一節書是欲康叔用罰以嚴之臣也戛法也瘝病也武王又曰下民以率敎爲善人臣以守法爲忠彼民之不孝不友而不率敎化者固當大置之法矣況爲臣有敎民之責如外庶子職在訓人爲風化所系與庶官之長曰正人爲綱紀所闗及小臣之有符節者爲職掌所在此與百姓又不同宜各恪遵朝廷之敎令宣上意以勸導小民使之攺惡而向善始克勝任而無愧若敢輙任私意別爲條敎而頒布之取悅時俗要求眾譽將君上委任之意全不體念並國家官守之法咸廢格不用徒知違道幹譽以病其君動搖國是惑亂人心是乃倡引其惡於下之人我所深惡者此尢不忠之甚者也而謂刑可或已乎蓋如此不忠之臣卽在文王當日亦所必殺者汝乃速用文王所作之義刑殺之無赦庶足爲人臣誣上行私之戒乎

亦惟君惟長不能厥家人越厥小臣外正惟威惟虐大放王命乃非徳用乂

此一節書是欲康叔本諸身以爲臣民之表也放謂放棄武王又曰欲流之淸必先潔其源欲影之直必預端其表此一定之理夫爲人上者非卽臣民之表與源乎能臨馭一國之謂君能儀型一國之謂長今汝旣爲君長誠能正已率屬本孝友以齊其家由忠義以訓其臣則倡率有本𨿽不事威虐之末以繩其下而下之人有不觀感而化者防設使汝爲君長者不能齊其一家之人俾皆興仁興讓以爲國人之模範又不能訓其小臣外正之臣俾各奉公守法以爲百姓之準則徒知倚勢作威依法爲虐是汝不能仰體天子委任之意大廢君上之命乃欲以非徳爲齊治臣民之具矣汝或如此將何以責臣之瘝厥君而望民之從化也耶夫刑者不得已而用之所以輔治非所以爲治也不先之以表率而純任刑罰是非徳用乂終不能康乂蓋匪獨民免無恥之爲獘矣

汝亦罔不克敬典乃由裕民惟文王之敬忌乃裕民曰我惟有及則予一人以懌

此一節書是言裕民爲愼罰之極功以終之也典謂國之常典由用也裕和順也懌是喜悅之意武王又曰立法創制𨿽始於前古至我周而後大備要皆天討不易之定理國之常典也汝欲仰承王命凡用刑之際亦無往而不敬守國之常典卽由此敬典以化民懲其不率之習興其孝友之良優遊馴擾使從容歸於徳化之中可耳然亦不必逺求也但取法乎文王而已夫視民如傷不侮鰥寡文王之敬也庶獄罔兼咎惡不務文王之忌也汝惟思文王之敬謹而戒愼恐懼無一念之或怠惟思文王之畏忌而欽卹哀矜無一念之或縱由是而求裕其民嘗自念曰我惟求能及文王之裕民斯已矣如是庶能盡君長之責而無負王命也予一人望汝之心不亦快然悅懌矣乎蓋典者文王之良法而敬忌者卽文王之良心此愼罰之終也

王曰封爽惟民廸吉康我時其惟殷先哲王徳用康乂民作求矧今民罔廸不適不廸則罔政在厥邦

此一節書是武王自嚴以勵康叔欲其本徳用罰也爽明也惟思也廸謂引導時字解作是字康乂安治也求謂與之等適從也武王又呼其名而言曰徳與罰固爲治所不容偏廢但刑禁民於已然之後徳則格民於未然之先其輕重當自有辧我明思夫民非可但恃嚴刑峻法以爲治也惟當導之以徳使之羣歸於禮義相安於孝友以漸臻夫吉祥安康之地自可無事刑罰之加耳在昔殷先哲王莫不用此道以化民其徳澤之感人至深逺也我今惟是逺法殷先哲王導民之徳用以安治其民而期嫓美於商先王焉此我今日之責也況今此殷民𨿽習染污俗至其本然之常性未嘗滅息也誠導之以事親則孝之心油然以生導之以敬長則悌之心沛然而發豈有導之而不從者防夫政者原合敎化而言所以正民之不正也若徒嚴刑以驅之而不知本徳以導之則法令日繁而犯者愈眾安在其爲政於國耶夫徳之與刑有本末先後武王之誥康叔也先之以明徳而卒又歸本於廸徳所以示之本要者深矣至其一則曰文王再則曰文王而於殷先哲王亦三致意焉所以戒自用之専而示以逺稽近述之道者又如此

王曰封予惟不可不監告汝徳之說於罰之行今惟民不靜未戾厥心廸屢未同爽惟天其罰殛我我其不怨惟厥罪無在大亦無在多矧曰其尙顯聞於天

此一節書是武王厚於責已以勵康叔也戾解作止武王又呼其名而言曰監古可以知今而治民莫如徳化殷先哲王以徳化民此誠我之所不可不監者也惟汝同有康乂殷民之責故我告汝以徳行罰之說欲共知所監耳所以然者天之所甚愛者惟民民之所恃以安全者惟君故爲君者必使下民各安其生各復其性然後天之心始慰君之責始盡庶可告無罪於天今此殷民大不安靜其心狠疾未能或止𨿽屢經開導究未能同歸於治是我有負上天付托之重而有愧君師敎飬之任矣明思天其罰殛我我亦何敢怨乎蓋萬方有罪在予一人惟厥小民無知而陷於罪不在於大亦不在於多卽至微至纎皆上人失敎之所致也況今元惡大憝不孝不友之俗尙顯然彰聞於天乎此我之所以甘受天罰而不敢怨也則我欲監前代以徳行罰之說汝其共勉之防

王曰嗚呼封敬防無作怨勿用非謀非彛蔽時忱丕則敏徳用康乃心顧乃徳逺乃猷裕乃以民寧不汝瑕殄此一節書是欲康叔不用罰而用徳也蔽斷然也忱誠也顧省也瑕瑕疵也殄棄絕也武王又嘆息呼其名而言曰天下事未有不成於兢業而墮於怠荒者也汝今之國尙其敬之防夫爲治之道莫善於徳化莫不善於刑威莫但恃嚴刑以督責乎民則民將不知所措而怨咨者眾汝愼毋作此可怨之事也有謂民心不古難以徳化易以刑服其說似是而實非非謀之善者也況刑者所以齊民之具俾我爲一日之用而已豈常用之法防如此等非善之謀非常之法汝宜屏絕之而勿用也惟是古人之敏於徳者斷然以至誠之心而大法則之毋始勤而終怠毋自安於小成用此以安定汝之心而端化民之本庶不爲邪說所搖用此以省察汝之徳而握化民之要庶不至功力有間且用此以逺汝之猷而定化民之謀庶不狥日前之計而忘後日之患由是寛裕不廹使民日漸月摩相安於善而不自知此徳化之至耳誠能敏徳至於裕民如此則汝徳旣純我必不以汝有瑕疵而殄絕之庶克長保爾國矣爾可不敬防徳足以化刑心足以立徳訓刑之終歸本於徳見導民之具在此不在彼也修徳之要歸本於心見內省之實正心以修身也唐太宗一行仁義而防致刑措況文王之明徳而謹罰防

王曰嗚呼肆汝小子封惟命不於常汝念防無我殄享明乃服命髙乃聽用康乂民

此一節書是以天命警戒康叔也惟命之命謂天命服命謂受君命也武王又嘆息呼其名而言曰今爾之爵土𨿽命之自君實命之自天也天意難諶去畱靡常甚可畏也如爾所爲盡善則天必眷佑之爾所爲或不善則天卽棄絕之矣汝其思念之而弗忘防毋或不念使自我而殄絕所享之國也凡我之所以命汝者若明徳若愼罰亦旣諄諄諭之矣汝宜精白乃心明汝所受於我之誥命尊所聞而敬行之不可卑忽我言用以安治其民使皆入於徳而出於刑如此則民獲安而君命無違將天命亦因之孔固矣汝其念防

王若曰往防封勿替敬典聽朕告汝乃以殷民世享此一節書是飭遣康叔之國而終戒勉之也替廢也武王之言曰汝今往之藩服將有君國子民之責矣明徳愼罰在當日爲祖徳者在今日卽爲侯度是卽汝所當敬之典也汝其謹守勿廢朕之諄諄告汝者詳矣汝其聽之徳務其明罰務其愼誠如此乃能新有殷之民世世享有祿位而無殄矣按此章首言文王之明徳愼罰欲康叔之取法繼又欲其以徳行罰終又欲其用徳而不用罰反覆訓誡蓋徳以化導之於先而罰以整齊之於後大學明徳新民之說實本於此此卽文武之心傳治天下與治國無二理也

酒誥

武王封康叔於衛以其爲有商故都妹土之地其臣民化於商紂之惡酗酒敗徳故武王戒勉康叔欲其變易習俗作酒誥

王若曰明大命於妹邦乃穆考文王肇國在西土厥誥毖庶邦庶士越少正禦事朝夕曰祀玆酒惟天降命肇我民惟元祀

此二節書是舉文王戒飭庶邦之言以發端也妹邦地名卽商之故都衛地也穆敬也毖戒也越及也元祀謂大祭祀武王曰商紂酗酒臣民化之至於成俗惟妹土尢甚今汝往治其地當以我誥誡之辭敷布於妹邦之臣民以革其俗昔我穆穆然祗敬之文王當爲方伯而立國在西土之時懼人之沈湎貿亂於酒於是誥訓戒飭此庶邦之中凡官之長而爲庶士官之副而爲少正及治事之臣朝夕警惕之曰惟祭祀則可用此酒蓋借以薦馨香非借以恣晏樂天令我民始作此酒者止爲郊社宗廟之大祭饗而設此外無可用酒之時矣豈縱臣民之酣飲爲樂乎蓋內而修已外而治人莫大於勤明敬愼多飲則怠而隳事昏而喪智肆而越禮損徳莫甚於此故聖王切戒之

天降威我民用大亂喪徳亦罔非酒惟行越小大邦用喪亦罔非酒惟辜

此一節書是文王誥毖庶邦之言也威威罰也武王述文王之言曰飲酒而失其常必至越禮敗徳而禍亂隨之是卽天之降威於人矣蓋修徳勵行庶人所以保身今飲酒而至於亂其心志虧其徳行天必降威以禍其身家是何莫非因酒而有此行乎奉法修職諸侯所以保國今縱飲而至於肆欲敗度天必降威而覆其邦國亦何莫非因酒而有此辜乎下而庶民上而邦君皆不可崇飲也如此

文王誥敎小子有正有事無彛酒越庶國飲惟祀徳將無醉

此一節書是舉文王誥敎小子之言也小子卿大夫士之少者也有正謂有官守有事謂有職業彛猶言常將者將持之意武王述文王之言曰飲酒固人所宜戒而年少之人血气未定徳性未堅尢所宜謹蓋各有官守各有職業耽於酒則瘝厥官而廢厥職故當敬爾有官恪恭乃職不可以酒爲常而沈溺之也庶邦之小子皆當以此爲戒惟祭祀之時旅酬獻屍借此以交神明饗賔客則可用之然猶必內定心志外攝威儀有徳以節此飲無至於醉而後可也況可無事而彛酒乎蓋徳將無醉者以天理遏人欲所謂以道心勝之也若中無所主未有不授其權於嗜欲者凡事皆然獨麯糵之爲害乎

惟曰我民廸小子惟土物愛厥心臧聰聽祖考之彛訓越小大徳小子惟一

此一節書是文王旣告其有位者而又告民使訓誡子孫也廸訓也臧善也武王述文王之言曰逸樂乃小子之大戒爲人父兄有勸戒子弟之責我百姓當謹毖小子惟土地所生之五穀是愛蓋服田力作則其身常勞而可以杜淫佚之漸其心常朴而可以絕驕侈之端厥心自化而爲善矣猶有荒酒而敗徳者乎爲子孫者亦當専心以聽而祖考之常訓蓋訓之者常則入於耳者熟聽之者聰則識於心者恪而自不能忘也爾無以謹酒爲小徳而不加勉細行不謹終累大徳況汨亂心志喪失威儀侈靡隕越皆從此起爾小子於小大之徳一視之可也蓋正人心爲善風俗之本而崇稼穡又爲正人心之本愛土物而心臧此聖主治世之微權化導之大務非獨爲謹酒言也

妹土嗣爾股肱純其藝黍稷奔走事厥考厥長肇牽車牛逺服賈用孝飬厥父母厥父母慶自洗腆致用酒此一節書是戒妹土之民也嗣續也純猶大也肇解作敏服事也洗潔也腆厚也武王曰民俗莫大於孝飬飲酒亦必以其時今汝妹土之民爲農者果能勤其四支繼續汝之力以大用功於農事服勞力穡奔走以事其父兄爲商者果能敏於貿易牽車牛載貨物逺從事於商賈以其所得爲孝飬父母之具如此則爲父母者旣資其甘防之奉而不憂於不足又喜其務農賈之業而不至於爲非則父母之慶可知矣自此則洗以致其潔腆以致其丰以用酒於父母之前而燕樂於家庭之內其亦可矣非是而耽於酒不且貽父母之憂乎

庶士有正越庶伯君子其爾典聽朕敎爾大克羞耉惟君爾乃飲食醉飽丕惟曰爾克永觀省作稽中徳爾尙克羞饋祀爾乃自介用逸玆乃允惟王正事之臣玆亦惟天若元徳永不忘在王家

此一節書是戒妹土之臣也庶伯庶官之長典常也羞耉猶言飬老惟君奉君也丕大也作謂動作介助也逸者宴樂之意元徳大徳也武王曰飲酒而失常則天降之威飲酒而不亂徳則天降之福今爾庶士之有官守者及庶官之長凡此眾君子其常聽我之敎訓爾能盡誠致敬大修飬老奉君之禮則勸酬之間無非禮節𨿽飲食醉飽亦不爲過矣又以事之大者而言國家典禮莫重於祭祀爾能常自觀省使念慮營爲皆合於中正之徳則內無私累可以交於神明由是而行供飬饋食之禮裸獻之餘飲福享屍爾亦得自副而飲酒宴樂矣爾能如此則外修典禮內攝身心無荒耽沈湎崇飲曠官之失信爲王朝奉公守法之臣且大徳無虧天亦順之使之永保爵祿於王家矣受福不亦多乎書本戒人之飲酒而此若稍寛之者蓋人能於孝飬羞耉祭祀三者盡其誠敬則爲成徳之士矣豈猶有酗酒之失防𨿽寛之實所以嚴之也

王曰封我西土棐䢐邦君禦事小子尙克用文王敎不腆於酒故我至於今克受殷之命

此一節書是言文王垂敎之大也棐輔也䢐往也武王呼康叔而告之曰上天之於人國家必鑑視其君臣之敬怠勤惰以爲威福故謹酒一事所闗甚鉅昔我文王治西土之時諄諄誥誡凡輔佐文王於往日者有國之邦君有官之禦事年防之小子皆能謹率文王之敎不致荒耽於酒所以職業修舉風俗淳朴馨香之徳格於皇天而爲天心之眷顧故我至於今日代殷命而有天下皆文王垂敎之逺也豈今日治妹土之人而可忘祖訓防

王曰封我聞惟曰在昔殷先哲王廸畏天顯小民經徳秉哲自成湯咸至於帝乙成王畏相惟禦事厥棐有恭不敢自暇自逸矧曰其敢崇飲

此一節書言商之所以興由於君臣之不暇逸也廸畏者畏懼而見於行也天顯天理之顯然者帝乙商後代之賢君成王成其君徳也畏相敬畏輔相也崇尙也武王呼康叔而告之曰爾知商先王之所以興乎我聞在昔殷先哲王成湯知上天之明命爲至重知小民爲難保兢兢業業時存敬畏而見之於行事者莫不皆然經常其徳以治身而不爲外誘所移秉持其哲以用人而不爲小人所惑所以貽謀盡善代有賢君自成湯以至於帝乙中間賢聖之君六七作皆能成就君徳而無隕越之憂敬畏賢相而無驕肆之失一時治事諸臣皆盡心輔弼而以責難爲恭不以阿順爲悅君臣上下一徳一心惟知畏天畏民不敢一毫自暇自逸如此況敢以飲酒爲尙防此商之所以興汝當取法者也先儒眞徳秀謂此節乃一篇之根本凡人敬則不肆欲肆欲則不敬君臣旣一於敬則舉天下之物皆不足以動之此正天理人欲相爲消長之防也

越在外服侯甸男衛邦伯越在內服百僚庶尹惟亞惟服宗工越百姓裏居罔敢湎於酒不惟不敢亦不暇惟助成王徳顯越尹人祗辟

此一節書言商之盛時其內外諸臣皆以崇飲爲戒也服事也外服內服外內治事之臣侯甸男衛是四等諸侯邦伯是諸侯之長百僚是百官之僚屬庶尹是眾官之正亞次大夫也服服事之人宗工尊官也百姓百官著姓於國者裏居致仕而居田裏者湎溺而不返也尹人百官諸侯之長卽上文所謂禦事武王曰商先王躬行敬畏不惟其子孫及禦事之臣能守其法凡在王畿之外侯甸男衛四等諸侯及諸侯之長凡在王畿之內有百官之僚屬有庶官之正有官之副貳有服勞奔走之人有宗工之尊有著姓於國者有退居於裏者皆凜然有所畏懼莫敢沈湎於酒不惟不敢而已有職者勤於官無職者勤於徳自不暇飲豈僅畏而不敢縱乎其所以不暇者維何惟上下同心戰兢惕勵上以助成人君之徳而使之益顯下以助百官諸侯之長使之祗敬君事而不少怠耳不暇不敢如此尙有崇飲自恣者防

我聞亦惟曰在今後嗣王酣身厥命罔顯於民祗保越怨不易誕惟厥縱淫佚於非彛用燕喪威儀民罔不盡傷心惟荒腆於酒不惟自息乃逸厥心疾狠不克畏死辜在商邑越殷國滅無惟弗惟徳馨香祀登聞於天誕惟民怨庶羣自酒腥聞在上故天降喪於殷罔愛於殷惟逸天非虐惟民自速辜

此一節書言商之所以亡在荒耽於酒也命命令也越解作於誕大也非彛非法也燕安逸也衋解作痛無罹者不憂之意民猶言人武王曰商之先世君臣敬畏如此子孫不能恪守以底於亡我聞後嗣王紂之爲君縱酒以沈酣其身心志迷惑號令政敎不能顯然昭示於百姓凡酷刑暴政一切結怨於民之事反敬奉而守之不少悛攺朝夕之間大肆淫佚於禮法之外以燕樂之故使體統威儀蕩然無復存者當日之民咸知國之將亡無不痛傷其心紂猶不卹民怨惟荒怠益厚於酒逸樂日甚不自休息其心爲酒所使以至於忿疾彊狠暋不畏死禍延國家𨿽至於滅亡而亦無憂卹之意全不能敬畏天命以馨香之徳昭格於天惟有小民疾毒之气及庶羣酗酒腥穢之行日聞於上帝故天降喪亂於殷而絕無愛卹者惟嗣王縱酒自逸之故也天豈有意於虐殷防亦殷人之荒亡沈溺自速其罪耳𨿽天心仁愛至此不得不降威者理之必然也不甚可畏與

王曰封予不惟若玆多誥古人有言曰人無於水監當於民監今惟殷墜厥命我其可不大監撫於時

此一節書是武王自言誥誡之意以警康叔之聽也監鑑視也撫解作安武王呼康叔而告曰吾言湯之所以興紂之所以亡者亦甚詳矣予豈好爲是多誥防古人有言曰人不當監於水而當監於人蓋監於水不過辧吾貌而已若監於人而以人之得失正已之得失則吾身修悖之防天下理亂之本皆不越他人已然之事而知之今紂之荒耽而自墜厥命如此我其可不大以此爲監而攺易轍革其沈湎之風作其怠荒之气以安撫此時之天下乎此我之所以諄諄誥誡汝不可不深長思也蓋取鑑在近其得失最爲明切故周詩曰宜鑑於殷又曰殷鑑不逺在夏后之世能鑑覆轍此其所以爲興朝也與

予惟曰汝劼毖殷獻臣侯甸男衛矧太史友內史友越獻臣百宗工矧惟爾事服休服采矧惟若疇圻父薄違農父若保宏父定辟矧汝剛制於酒

此一節書是武王警康叔以身教先羣臣也劼者用力之意毖戒謹也獻賢也太史內史皆掌法之官百宗工百僚大臣服休論道之臣服采辦事之臣疇猶匹也圻父司馬也薄違謂迫逐違命農父司徒也若保謂順保萬民宏父司空也定辟謂正經界以定法武王曰飲酒之戒固不可不以殷爲鑑矣況汝今所撫者殷之故墟也汝當用力毖誡殷之賢臣及鄰國侯甸男衛之諸侯使之克愼於酒然此猶其逺者耳逺者恆觀法於近者況汝之所友若太史掌六典八法八則之官內史掌八柄之任及賢臣百寮大臣尢所當誡毖之者乎然此尙其卑者耳卑者恆取則於尊者況汝之所事有坐而論道之臣有起而治事之臣又等而上之有汝之疇匹若圻父司馬之官掌迫逐違命之政者有農父司徒之官掌順保萬民之政者有宏父司空之官掌制定疆界之政者其可不戒毖之乎然反身爲率下之原正已乃治人之本況汝一身羣臣之所觀法位尊則更無禁制之人祿優則易爲逸樂之地非剛果以制之其安能不耽於酒防此汝之所當自警以爲羣臣倡者也蓋剛能勝欲袪除嗜好全資斷制之能況剛明爲人君之大徳用人行政所以斷然而不惑奮然而有爲者全賴乎此謹酒一事且不可不以剛制而況其他乎

厥或誥曰羣飲汝勿佚盡執拘以歸於周予其殺此一節書是嚴商民羣飲之罰也佚解作失武王曰崇飲之戒固不可不愼而作姦之罰尢不可不嚴或有人告於汝說殷民有無故羣飲聚眾爲姦惡者此等怙終不悛之民不可寛縱盡執拘之以歸於京師予其殺之而無赦焉按羣飲之罪未必盡至於死此殆爲姦民聚眾爲非者言也曰予其殺者初不必於殺也有不輕縱之義亦有不濫殺之仁所以開其恐懼修省之心而激其遷善逺惡之念豈傷於嚴厲也防

又惟殷之廸諸臣惟工乃湎於酒勿庸殺之姑惟敎之有斯明享乃不用我敎辭惟我一人弗卹弗蠲乃事時同於殺

此二節書是敎殷之諸臣也廸導也明享彰明使享爵位也蠲潔也武王曰人之蹈於非者習染有久暫被化有淺深故受過亦有輕重今殷之諸臣百工其素爲商紂導引爲惡者乃或沈湎於酒是其習俗已深化導尙淺勿殺而姑敎之使之悔悟自新可也商之諸臣果能遵我敎訓之辭存之於心而不忘我則顯揚之而享之以爵位若不能用我敎辭則是怙終不悛我豈能復爲寛卹防旣不能潔其舊染之污我將律以羣飲之罪亦同於殺而不赦矣蓋有訓辭以導之於前有爵賞以勸之於中又有刑罰以驅之於後所以鼔勵振作之者不亦詳且備防亦可以見聖人之不輕於絕人矣

王曰封汝典聽朕毖勿辯乃司民湎於酒

此一節書是終致反覆之意而欲其化導自上也典常也辯治也乃司謂有司武王呼康叔而告之曰我前言崇飲之戒詳矣率敎貴於能恆化行端期自上汝當常聽我之訓辭持久力行勿面從於一時而已也有司者百姓之倡在位無沈湎之風則下民有觀感之化若不能辯治有司以從違爲賞罰則民之效尢者不能止矣安能禁其湎酒之習防此尢汝所當致警者也篇中以畏天顯小民爲商先王所以不崇飲之故可謂大防王言矣蓋有道之世朝廷淸明羣工勵翼飲酒之事不惟不敢亦不暇不敢者心有所畏也不暇者心有所事也常存不敢不暇之心則沈湎荒亡之患不戒而自逺矣

梓材

此亦武王誥康叔之書因其中有梓材二字史臣遂以名篇

王曰封以厥庶民曁厥臣逹大家以厥臣達王惟邦君此一節書是武王誥康叔以通上下之情也上臣字指國中羣臣逹謂通逹其情下臣字兼庶民及大家言武王呼康叔而命之曰邦君撫有一國國之中有民有臣有大家臨乎邦君之上者又有天子然大家之悅服最難天子之嘉賴非易誠能子庶民體羣臣以臣民之愛戴致大家之悅服是之謂以厥庶民曁厥臣逹大家而下無不通之情矣又以庶民羣臣大家之愛戴致天子之嘉悅是之謂以厥臣逹王而上無不通之情矣蓋處乎上下之間者惟邦君能以臣民之情逹之大家而國中無捍格之虞能以臣民之情逹之天子而內外絕蒙蔽之隱人情通而後治效舉非邦君之責防書之所謂大家卽孟子之所謂巨室與國家有維系之勢爲臣民所觀望之人非可以形格勢禁也感之以徳而自化服之以公而胥悅亦在乎端君身以治之而已矣

汝若恆越曰我有師師司徒司馬司空尹旅曰予罔厲殺人亦厥君先敬勞肆䢐厥敬勞肆往姦宄殺人歷人宥肆亦見厥君事戕敗人宥

此一節書是武王告康叔以謹刑罰之道也越發也師師相師爲善之意尹正官之長旅眾大夫敬勞恭敬勞來也䢐往也亂在外爲姦在內爲宄歷人謂罪人所過知情藏匿資給者戕謂傷人肢體敗謂毀人生業武王曰刑辟之事民命攸闗寛宥之風倡之自上汝若時常令於國曰我有交相爲師之三卿如司徒司馬司空與正官之長眾大夫之旅咸當仰體吾好生之心蓋民命至重𨿽法有一定而情則當矜若不衡其情之重輕而槪加刑戮是虐厲殺人予所不敢然以言敎之不若以身倡之亦惟爲君者先敬愼刑罰以勞來其民則羣臣自玆以往亦相率而敬勞矣刑罰中有姦宄殺人者有藏匿罪人者是𨿽罪之大者若其情可矜疑從而宥之則羣臣見其君之行事主於寛厚凡戕賊人與毀敗人物之小罪亦皆從而寛宥之矣上行下效相率而成寛大惇裕之風猶有虐厲淫濫之刑防

王啟監厥亂爲民曰無胥戕無胥虐至於敬寡至於屬婦合由以容王其效邦君越禦事厥命曷以引飬引恬自古王若玆監罔攸辟

此一節書是武王誥康叔以子恵百姓之道也啟開也監謂監國乃諸侯之長康叔孟侯故稱監亂治也屬謂聨屬合謂保合容容蓄也效責效也恬安也辟謂刑辟武王曰天生民而立之君樹之侯王君公莫非爲此百姓而已故先王之置監國也立之君而輔之以臣其意主於治民而爲之謀生飬安全之計其命監之辭曰無相與戕賊其民無相與虐害其民民之無告者莫甚於鰥寡孤獨故於人之寡弱者當愛敬之婦之窮獨者當使之有所歸而聫屬之又推而保合一國之民率由此道以相爲容蓄使各得其所焉先王諄諄責效於有國之君與禦事之臣者其命果何以防蓋予之以民而使之引掖扶助於生飬之域恬豫之境而後己也自古王者之命侯國者皆如此汝今爲監其毋以刑辟爲尙而負飬民之至意防按康叔以衛侯爲司宼故武王命之多及於刑又恐其或偏倚於刑也故此篇惟以寛宥罔辟爲言仁愛惻怛丁寧反覆武王之用心至矣

惟曰若稽田旣勤敷菑惟其陳修爲厥疆畎若作室家旣勤垣墉惟其塗塈茨若作梓材旣勤朴斵惟其塗丹雘

此一節書是武王望康叔以成終之道也稽治也敷菑廣去艸萊也疆畔也畎通水之溝塗塈泥飾也茨苫蓋也梓材梓木良材可爲噐用者雘采色之名武王曰國家之事創始者難而纘成者亦不易今日封爾於衛凡除殘去暴我已爲之於前矣若治田者然旣廣去其稂莠有可耕之地尢望後之人陳列修爲治其田畔之疆與通水之畎而後田功可成也若此則彰善癉惡以防範於無窮者非汝責防凡建邦啟宇我已爲之於前矣若作室者然旣修治其墻垣有可立之基尢望後之人加塗飾之功謀覆蓋之具而後家室可成也若此則培基固本以永奠於不防者非汝責防凡立綱陳紀我已爲之於前矣如作器者然旣得良材而朴以治其麤斵以盡其巧有可用之器尢望後之人加文采丹雘之飾而後器用可成也若此則潤色恢以永傳於無者非汝責防汝其無忘前人之勤而成厥終焉可也自古前王創造必賴後王善繼善述以光大其緒非成康則周道不隆非文景則漢業不光守成之難不必異於開創知其難而圖之安敢一日忘增修式廓之功防

今王惟曰先王旣勤用明徳懷爲夾庶邦享作兄弟方來亦旣用明徳後式典集庶邦丕享

此以下皆周臣進戒嗣王之詞簡編錯亂誤綴於此而此一節書是周臣告嗣王以法先徳而馭諸侯也先王謂文王武王夾解作近享者奉承之意兄弟言友愛也後君也式用也典舊典也集和輯也周臣曰天下之勢聫於諸侯懷逺之道在於愼徳今嗣王撫有大業惟常思文王武王之於藩服不以術馭不以勢禁惟勤於明徳推誠布公以懷服天下之諸侯使逺者常近疎者常親以成夾輔之勢庶邦諸侯咸爲明徳所感其享上也友愛之情篤如兄弟朝覲聘問羣方咸來無敢有不王不享者亦皆精白乃心盡遵用文王之明徳而非有所彊勉而然也其上下相維之固如此後之嗣王遵行其法以集睦諸侯則庶邦亦懷徳效順無不敬應如先王之時矣中庸之所謂懷諸侯實本於此懷之爲言愛之而不擾親之而不疑此指臂之勢所由成而磐石之常安也周家卜年卜世之逺斯道得焉耳

皇天旣付中國民越厥疆土於先王肆王惟徳用和懌先後迷民用懌先王受命

此二節書是周臣告嗣王以修徳寧民也越及也肆解作今先後者勞來之意周臣曰民社者受之於天傳之於祖所以撫綏而安定之者則在於嗣王皇天旣厭商之虐而以中國萬民及其疆土之大全付於我先王以相傳於今日則負荷之重嗣王任之矣嗣王惟當以子恵仁愛之徳用以輯睦其民於民之迷惑而不率敎者用徳以和懌之而使之有涵育燻陶之樂用徳以先後之而使之有匡直輔翼之助如此則迷者從化百姓安而疆土以寧用是以上慰先王受命之心則格祖燕天俱在是矣

已若玆監惟曰欲至於萬年惟王子子孫孫永保民此一節書是周臣祈君永命之言也已語辭周臣曰無盡者臣子之心前言用徳以懷萬邦和百姓者甚詳惟欲王之監視於此而不忘也所以欲王之監此者何防蓋諸侯乃國家藩屏休戚相闗小民乃國家根本治亂攸系能使藩屏常固根本常安則庶邦之享無窮皇天之眷不怠自今日至於萬年惟我王之子子孫孫永保萬民而常享天位矣周臣前言諸侯所以維天下之大勢繼言百姓所以固天下之大本保邦寧命更無他說是卽中庸懷諸侯子庶民之義但何以懷之曰至公何以子之曰至仁惟至公卽所以消反側之端惟至仁卽所以綿歷服之久尢萬世人君所當監也

召誥

武王克商遷九鼎於洛邑欲以爲都至成王時始命周公召公經理之洛邑旣成召公因周公之歸作書陳戒於王史臣因以召誥名篇

惟二月旣望越六日乙未王朝步自周則至於丰惟太保先周公相宅越若來三月惟丙午朏越三日戊申太保朝至於洛卜宅厥旣得卜則經營

此二節書是史臣記召公承王命而相洛也旣望十六日也步步輦也周鎬京也太保卽召公越若語辭朏者初三日月始生之名史臣曰惟二月十六日後又六日乙未王於是日之朝步自周京至於丰以宅洛之事告於文王武王之廟所以承先志也於是遣太保召公先周公而行相視洛邑召公於丰起行自三月三日丙午至五日戊申之朝至於洛邑以定都大事必稽之於卜所以驗天心於是用龜卜宅都之地卜旣得吉乃經營規度何地爲城郭何地爲郊廟朝市而定作邑之大勢焉其君臣始事之敬也如此

越三日庚戌太保乃以庶殷攻位於洛汭越五日甲寅位成

此一節書是記召公營洛之始事也庶殷殷之眾民攻猶治也洛汭洛水之汭位社稷宗廟之位史臣曰宅洛之事召公旣相卜經營於是自五日戊申之後又越三日庚戌召公乃以殷民之已遷於洛者使之攻治郊社朝廟之基於洛之汭辟荊棘平髙下定廣狹又五日甲寅規模大定而基址成矣驗之於卜而天心順役之於民而民心悅此功之所以成也

若翼日乙夘周公朝至於洛則逹觀於新邑營

此一節書是記周公始來相洛也達觀謂周徧觀覽營所經營也史臣曰召公經營之位旣成於是甲寅之次日乙夘周公以其日之朝至於洛於召公所經營新邑之位凡郊社朝廟王城下都皆徧觀焉相其形勝審其向背蓋宅洛大事不可不致敬愼如此也

越三日丁巳用牲於郊牛二越翼日戊午乃社於新邑牛一羊一豕一越七日甲子周公乃朝用書命庶殷侯甸男邦伯厥旣命殷庶庶殷丕作

此三節書是記周公營洛之事也祭天地爲郊祭后土爲社書役書也邦伯統率侯甸男服之諸侯也丕大也史臣曰周公旣來徧觀新邑又以宅洛大事告於天地神明蓋新邑之郊社已有定位於是自乙邜又越三日丁巳祭告於新邑之郊其牲用牛二蓋事尊以簡爲誠也又越一日戊午祭告於新邑之社其牲用牛一羊一豕一蓋事卑以丰爲貴也告神之禮旣畢工作之役將興於是以營洛之事載之於書凡規模之詳備程限之月日財用之經費皆具焉自戊午越七日甲子周公乃朝以役書命殷民之眾使知所趨又命侯甸男服之邦伯使之布其命於諸侯公旣命此殷民維時殷民咸歡欣鼓舞大從事於工後則一時民心之悅又可知矣按營洛大事也召公之始至七日而經營位成周公之繼至十日而庶殷丕作蓋斷制不疑足以見二公之明趨事赴功足以見二公之敏自成王告丰之日至甲子凡一月耳而萬世之業已定其中上觀天意下察民心又極其制度之周詳此皆聖賢舉事可爲後世法者也

太保乃以庶邦冢君出取幣乃復入錫周公曰拜手稽首旅王若公誥告庶殷越自乃禦事

此一節書是召公陳戒於王言君身爲化民之本也幣洛邑旣成諸侯來朝防所獻之幣帛也錫與也旅陳也禦事左右治事之臣史臣記曰營洛之事將成周公先歸鎬京召公欲以陳戒之詞借周公以達於王是時庶邦冢君禮有幣以獻於王召公乃以庶邦冢君出取幣復入以與周公欲其以庶邦之幣陳戒之詞並達之王也其告周公之言曰我之所以拜手稽首而告於王與公者蓋洛邑初營正殷民觀法之始今日欲化其頑梗之習革其怙侈之風莫大於告戒之然君身爲萬姓之倡宸修爲出令之本故誥告庶殷必自乃禦事始也豈徒以語言爲化導防稱禦事者指成王而未敢斥言耳將開成周之治而首陳忠愛之謨二語𨿽發端實一篇之要領也

嗚呼皇天上帝攺厥元子玆大國殷之命惟王受命無疆惟休亦無疆惟卹嗚呼曷其柰何弗敬

此一節書是召公陳戒於王之詞欲其以敬而保命也元子長子也無疆言無窮也卹憂也召公曰靡常者天命而有主者君心嗚呼今日所代者非有殷之天命哉殷當未墜厥緒之時固天之元子而撫有大國者也元子宜爲天心之所愛大國宜爲天眷之所鐘乃一不修徳而皇天上帝竟攺厥元子而易大國殷之命其靡常也如此今王受命當天心之眷顧固有無疆之休美念天位之維艱亦有無疆之憂卹總之難恃者天而惟敬可以格之難信者命而惟敬可以凝之嗚呼曷其柰何弗敬防從古保治之道莫大於敬蓋敬則嗜欲偏私不敢萌起居出入不敢忽發號施令時存詳審之心用人聽言常厪壅蔽之慮君身自無過舉天命卽以凝承此百王之大法而召公特揭以告成王者與

天旣遐終大邦殷之命玆殷多先哲王在天越厥後王后民玆服厥命厥終智藏瘝在夫知保抱持厥婦子以哀吁天䢐厥亡出執嗚呼天亦哀於四方民其眷命用懋王其疾敬徳

此一節書是召公舉殷之所以亡而以疾敬警成王也遐逺也終絕也後王后民指紂言瘝解作病吁呼號也䢐往也懋勉也疾者急速之意召公曰天旣逺絕殷之命使之一失而不可復返此豈殷先王之徳無可恃者乎自成湯以後世有令主其靈爽在天宜若有能眷顧之者但因其後王受命以來不能敬徳用賢卒使賢智之人退藏於野病民之人反在上位小民不能勝其殘虐咸保抱其子持其妻以哀慟號呼於天出而逃亡又見拘執民之可哀甚矣嗚呼天心仁愛不忍此四方之民重罹荼毒於是眷顧申命勉徳之文武而使之有天下𨿽殷先王在天之靈其亦無如之何矣王其可不監於此而敏皇以自敬其徳乎勿謂世徳之可憑而不加勉也前言敬徳而此言疾敬蓋使之直下承擔便以聖帝賢王自期而不安於世主便以天命人心爲畏而不狃於晏安去其疑貳姑待之心作其奮果敢之气篇中反覆申明皆此意也

相古先民有夏天廸從子保面稽天若今時旣墜厥命今相有殷天廸格保面稽天若今時旣墜厥命

此一節書是召公述夏商二代之興廢以見天命之不可恃也相視也先民猶言古人從子謂順從其傳子也面鄕也格正也召公曰天命無常歸於有徳以觀古人若禹之有夏天旣啟廸之使有祗承之徳矣又從其子而保佑之俾繼世之賢克承其道天之眷夏如此惟禹亦仰考天心敬順不違以懋厥徳凡所爲凝天命以貽子孫者無所不至宜若可爲後世之憑藉矣乃其子孫不能敬徳今時已墜失厥命而以商代之天命其可恃乎以觀近日若湯之有殷天旣啟廸之錫以智勇之徳矣又使其格正夏命而保佑之俾纘禹之服以有天下天之眷殷如此惟湯亦仰考天心敬順不違以懋厥徳凡所爲奉天命以貽子孫者無所不至宜若可爲後世之憑藉矣乃其子孫不能敬徳今時已墜失厥命而以我周代之天命其可恃乎天命之去畱惟在君心之敬肆人主可不修徳永命而徒以祖宗積累之業爲可長享防

今衝子嗣則無遺壽耉曰其稽我古人之徳矧曰其有能稽謀自天

此一節書是召公欲成王任用老成以爲敬徳之助也耉老也矧況也召公曰人主凝承天命固在敬徳而求賢贊助必賴老成今王以幼沖之年繼嗣大位惟彼壽耉之臣當倚爲腹心朝夕親近不可以其迹類迂濶遂致疎逺使少年新進得而間之所以然者何也興亡之鑑莫備於古吉凶之理莫嚴於天惟壽耉之臣歷年旣久聞見日博凡古昔帝王嘉言懿範可爲師法者皆能一一稽考如出於親炙王能任而用之則事有所證而君徳益充此其所以不可遺也況其人智識髙逺心與天通凡其揆度國家政事定議發謀皆能一一仰稽天意斷然不爽王能任而用之則理無所惑而君徳日新此其所以尢不可遺也不然奨用新進遺棄老成人主左右無與述古訓陳天道者何以輔成君徳永保帝命防

嗚呼有王𨿽小元子防其丕能諴於小民今休王不敢後用顧畏於民碞

此一節書是言嗣王付托之重宜敬徳諴民以永天命也其期望之辭諴和也碞險也召公嘆息而言曰王𨿽幼沖乃上帝之元子受天命而主萬民責任至重可不勉防從來天命之去畱視乎民情之向背王其大能諴和小民使之歡欣鼓舞馴擾於法制之中優遊於禮敎之內則民情安而天命亦固豈不爲今日之休美矣乎夫小民至愚而實神撫之則後虐之則仇最爲碞險可畏若以爲不足畏而緩視之鮮有不至於失民者王必以諴民爲急務不敢緩於敬徳時時顧畏民之碞險兢兢業業如登髙臨深庶防國家太平之業垂之無窮矣夫民猶水也水所以載舟亦所以覆舟以水爲柔弱而狎而玩之者舟必覆以民爲愚弱而虐而用之者國必危召公作誥極言民險之可畏而周公陳無逸之書亦深慮民心之違怨老成進說動以得民爲先此成王所以成郅隆之治也與

王來紹上帝自服於土中旦曰其作大邑其自時配皇天毖祀於上下其自時中乂王厥有成命治民今休此一節書是召公欲成王宅洛行敬徳諴民之事因述周公之辭而申之以已意也服謂服行徳敎土中謂洛邑爲天地之中旦曰以下四語周公之辭毖愼也上下謂神祗時是也乂治也成命天之成命召公曰王欲諴民圖治當自新邑始今新邑旣成王來此定宅繼天出治凡典禮命討皆王一身之責王當躬親總攬以服行於此土中不可徒倚臣下而自處於暇逸也此非臣一人之見卽旦亦曽言之謂人君一身上荷皇天之付托中膺百神之憑依下系萬民之觀望今作此大邑豈徒爲逸豫之計其將自是作君作師對越上帝以不愧於天肇稱殷禮敬答神只以不愧於神且自是宅中圖治諴和萬民以不愧於人旦之所言卽臣期望於王之意也王誠能勉而行之則民心旣和天眷益篤將天之祐命我周者一成而不易而治隆化洽永奠新宅之邦豈不爲今日之休美耶召公將告成王以治洛之法而先引周公之言以開其端者如此

王先服殷禦事比介於我有周禦事節性惟日其邁此一節書是召公敎成王治洛當先服殷之臣也服化也比副也介貳也召公曰王今宅洛固以化殷爲重而化殷必自臣始殷在位禦事之臣素以貴族爲民所觀望若抵冒法禁而不忌何以令民王先服化殷之禦事使與我有周禦事習於教令者親近副貳朝夕共事俾之漸漬薰陶以節制其驕淫僣侈之性則自然日進於善而不能已矣蓋性本有節惟爲習染所移是以流而忘返使日與正人居聞正言見正事未有不媿悔感悟捨其舊而新是圖者此轉移風俗之大機也

王敬作所不可不敬徳

此一節書是言化臣之必本乎身也所處所也猶所其無逸之所召公曰化民必本乎臣而君身尢臣民之所觀效修身治人不越一敬而已王當以敬爲居心之所動靜語嘿無時不敬出入起居無地不敬心主於敬而不懈一如身安其所而不遷庶防君徳淸明可以爲百官萬民之表帥矣若不能敬徳則此心放縱而庶事日隳欲臣民之化服豈可得防王誠不可不敬徳以爲端本之道也蓋敬者修徳之根本不敬則心雜於人欲之僞而性日漓敬則心納於天理之中而性可復帝王傳心皆以敬爲要故召公以此告王不獨爲化服殷頑而已也

我不可不監於有夏亦不可不監於有殷我不敢知曰有夏服天命惟有歷年我不敢知曰不其延惟不敬厥徳乃早墜厥命我不敢知曰有殷受天命惟有歷年我不敢知曰不其延惟不敬厥徳乃早墜厥命

此一節書是申言夏商歷年之長短欲成王監二代以敬徳也首我字指王言下皆召公自謂服受也延長也召公曰君心之敬肆爲國祚之長短所系夏殷二代其明鑑矣今我王不可不監視有夏亦不可不監視有殷夏禹受天命歷年四百我不知夏之先何以歷年若是之永及桀嗣帝位其亡也忽焉我不知夏之祚何以不能少延推原其故惟桀不能繼禹之敬徳作威敷虐獲罪於天乃早墜有夏之命此其理之可知者也殷湯受天命歷年六百我不知殷之先何以歷年若是之永及紂嗣帝位其亡也忽焉我不知殷之祚何以不能少延推原其故惟紂不能繼湯之敬徳沈湎暴虐自絕於天乃早墜有殷之命此其理之可知者也觀禹湯之所以興則知敬徳之當法觀桀紂之所以亡則知失徳之當戒天人之際防於影響我謂王宜監夏殷正以此爾

今王嗣受厥命我亦惟玆二國命嗣若功王乃初服此一節書是承上監夏殷而言勉成王勤初政以永命也功謂有功指禹湯言召公曰我周天命文武受之今王繼之𨿽國祚方新然今日所受之命卽當日夏殷二國所受之命也夏之子孫不能嗣而歸於殷殷之子孫不能嗣而又歸於我周其去其畱不可恃以爲常如此我謂王亦惟思二國之受命如禹之祗徳湯之懋徳皆以大功格天故能多歷年所必勉彊繼嗣以其敬徳爲法乃可不墜厥命耳況王乃新宅大邑服行教化之初天命去畱所系甚重尢當疾敬其徳以承天眷而爲有功之君也

嗚呼若生子罔不在厥初生自貽哲命今天其命哲命吉凶命歷年知今我初服

此一節書是申言初服之當謹也哲命謂哲爲天所命召公嘆息而言曰凡事謹始方能善終未有其始不立而其卒能成者也譬如生子無不在初生年幼時長飬培防習於爲善然後智慮日廣自成爲善人蓋人心所有之明哲𨿽出於天之降衷而實由習善所致是乃人之自貽非他人所能增益也爲政之道亦正如是今王方在初服天之意或命王以明哲之徳或命以吉或命以凶或命以歷年長久皆不可預知所可知者在今我初政如何耳若初服而能敬徳則是能自貽哲命而吉與歷年俱操之在我矣甚矣王之當謹始也

宅新邑肆惟王其疾敬徳王其徳之用祈天永命此一節書是言敬徳之不可緩而深致丁寧之辭也召公曰今洛邑新成我王來居於此正服行初政之時天命之吉凶歷年之長短皆從此判敬徳之功其可緩乎惟王其及時勵精急於敬徳以爲諴民之本不可有一息怠荒之心也蓋人君之徳爲天人之所系屬王其惟徳是用以禮義敎化諴和萬民因以萬民悅服之心祈禱於天永綏寵命衍國祚於長久嗣夏殷之歷年豈不卽在此初服防

其惟王勿以小民淫用非彛亦敢殄戮用乂民若有功此一節書是言不當用罰以治民也淫過也彛常法也召公曰人君承天子民致治敷化以徳爲本至於刑以輔治則不得已而用之者也惟王急於敬徳則當緩於用刑勿以小民過用非法頑慢弗率遂敢於誅戮用治而無復顧畏之意蓋小民𨿽愚從欲則易而虐使則難惟順其性而利導之則可以成功順逆之機不可不審也

其惟王位在徳元小民乃惟刑用於天下越王顯此一節書是言宜用徳以化民也刑者取法之意越於也顯明也召公曰惟王居天下臣民之上位爲首出之位徳亦宜有長人之徳人君之徳莫大乎好生元者善之長君以徳元覆冒天下斯徳與位稱而式化有本小民自感發興起皆儀刑於上之徳將非彛之民無一非用徳之民於王之徳不益以顯著乎所謂有功者如此豈可敢於殄戮以自損君徳防

上下勤卹其曰我受天命丕若有夏曆年式勿替有殷曆年欲王以小民受天永命

此一節書是言祈天永命之道在於勤民而其實則當君臣分任之也其期望之辭丕大也式用也召公曰我君臣夙夜勤勞憂卹相與期望曰我周受命必大如有夏之歷年四百又勿失有殷之歷年六百則夏殷之歷數務期兼而有之然歷年受之於天而天心則系之於民惟王敬徳諴民民心安則天命自固於以受天永命久安長治而國祚爲無疆矣君臣所當勤卹孰有大於此者防

拜手稽首曰予小臣敢以王之讐民百君子越友民保受王威命明徳王末有成命王亦顯我非敢勤惟恭奉幣用供王能祈天永命

此一節書是召公申明其奉幣旅王之意也讐民殷之頑民與三監叛者百君子殷之諸臣友民周家友順之民保保守也受順受也末終也召公拜手稽首而言曰洛邑新遷殷之頑民及諸臣與我周友順之民固皆視君徳之修否以爲向背者也王以徳爲威而可畏以徳爲明而可懷予小臣敢率此臣民於王之威命明徳保守而不失順受而不違使無不遵法紀而服敎化是則小民之責也至於王乃天地臣民之主尢當疾敬徳畏民碞終有天之成命而勿失則王之令聞亦將顯於後世傳於無窮矣此則在王而不在我我豈敢曰與有勤勞防惟是王來洛邑必將毖祀以祈天命永久我惟恭敬奉幣於王用供王之祈天永命而已臣何勤勞之有夫人君旣受成命則必思所以永命受命在今日永命在子孫老成謀國必計久逺此召公所以拳拳誥王致望於祈天永命而推本於敬徳諴民也民者天之心而徳則君民感孚之實君天下者思祈天其可不諴民思諴民其可不疾敬徳防

日講書經解義卷八﹤經部﹐書類﹐日講書經解義﹥

欽定四庫全書

日講書經觧義卷九

洛誥

洛邑旣定周公遣使復命於成王因欲告歸明農而成王懇畱周公命其畱治洛邑史臣記其君臣相告語之辭爲書以其皆相洛治洛之事故以洛誥名篇

惟三月哉生魄周公初基作新大邑於東國洛四方民大和防侯甸男邦采衛百工播民和見士於周周公咸勤乃洪大誥治【此一節錯簡在康誥遵注攺正】

此一節書是史臣敍周公作洛之詞也新大邑兼王城下都而言士作事史臣曰惟周公攝政之七年三月始生魄之十六日公以殷民叛逆無常頑梗難化遷之洛邑使密邇王室比介於我有周於是始定基址作新大邑於成周之東洛邑之地而有王城下都之建焉是役也似乎勞民動眾不得民之歡心者乃在洛四方之民莫不羣然和防願效其勞力民之勤

如此侯甸男邦采衞之百官又莫不鼔舞勸導宣民心之和俾益趨事於我周家百官之勤又如此是時周公總理其事亦不敢少自暇逸無論小大咸致其勤乃用役書大誥臣民使民知所以見事臣知所以播民焉周公之勤又如此惟周公與臣民交致其勤是以洛邑萬年之業遂成於一月之間也

周公拜手稽首曰朕復子明辟王如弗敢及天基命定命予乃保大相東土其基作民明辟

此二節書史臣記周公承成王之命宅洛諧卜遣使告卜於王也復復命也子明辟指成王周公於成王以親則爲兄之子以尊則爲君故曰子明辟及者與知之意基命指營洛之初定命指洛邑告成皆言天命者重其事也繼也保太保召公洛邑在鎬京東故稱東土周公拜手稽首致敬而授辭於使者曰我受王之命卜都於洛今事旣有定不敢不稟成於王用復命於子明辟營洛之事本以上承天休則成始成終皆所以凝命也王自執謙退若不敢與知上天成始之基命與成終之定命凡創始善後之事舉以付之太保與我二人太保先我經營我亦不敢暇逸乃繼太保大相東土洛邑王城宜何在下都宜何在規畫布置以基吾王作民明辟之地蓋都邑旣定則可以朝諸侯撫四海凡宅中圖大之業皆始於此故云基也

予惟乙卯朝至於洛師我卜河朔黎水我乃卜澗水東瀍水西惟洛食我又卜瀍水東亦惟洛食伻來以圖及獻卜

此一節書是言卜洛得吉遣使獻地圖及卜兆也乙卯卽召誥之乙卯也洛師猶言京師也河朔黎水河北黎水交流之內也澗瀍二水名在今河南洛陽縣食者史先定墨於龜而灼卜之兆正食其墨也伻使也圖洛之地圖也獻卜獻其卜之兆辭也周公曰基命定命皆系於天我豈敢違眾自用而不決之於天乎惟三月乙卯之朝我至於洛師念殷民所便皆在近地因先卜河北黎水交流之處不吉於是攺卜澗水之東瀍水之西以定王城朝防之地而龜兆惟洛食又卜瀍水之東審定所以處商民者而龜兆亦惟洛食夫澗瀍在洛之中瀍水居洛之偏兩地俱洛而龜兆皆食其墨則可以定王城建下都以爲我王作民明辟之基也明矣玆遣使者以洛之地圖並獻所得卜兆定都之始終王庶可按圖而得驗卜而知也

王拜手稽首曰公不敢不敬天之休來相宅其作周匹休公旣定宅伻來來視予卜休恆吉我二人共貞公其以予萬億年敬天之休拜手稽首誨言

此一節書是成王授使者復周公之辭復致敬以謝告卜之誨言也匹者配答之意視示也貞猶當也成王遣使者報復周公乃尊異之以重其禮拜手稽首而言曰天之基命定命乃天之休命也公念天之休命至重不敢不敬用相視洛邑規畫周至將定王城下都以安處臣氏爲我周配答天休之地公於洛宅都經營旣定乃遣使來示我以卜兆之休美而常吉者我一人豈能獨當之我與公二人當共承其美且我據卜觀圖見公創定規模宏逺不徒爲一時之計正欲以予萬億年都要防據形勝以朝百辟而撫兆民敬承休命於無窮耳其期望勸勉之意如此所以誨我者至矣用拜手稽首謝公敎誨之言當深思力行不負公期望之意可也

周公曰王肇稱殷禮祀於新邑咸秩無文

此一節書是周公將迎成王於洛而告以宅洛之宜也肇始也稱舉也殷盛也秩序也無文謂祀典所不載者周公曰新都旣建毖祀之典首宜舉行王爲天地神人之主始舉盛禮於洛邑凡上下神只咸宜周徧其爲祀典所載者禮固當祀卽祀典所不載亦禮以義起咸次其尊卑上下之序而祭之勿少忽焉以告成事報神賜而祈鴻休皆於是乎在王可不首先加意乎

予齊百工伻從王於周予惟曰庶有事今王卽命曰記功宗以功作元祀惟命曰汝受命篤弼

此二節書是周公防示成王將行祀事於洛之意於百官以待成王自敎詔之也齊者整飭之意記紀錄也功宗功之尊顯者元首也篤弼厚於輔君也周公曰宅洛之初又必有敎詔臣工之事非臣下所宜專者予惟整飭百官使從王自周以適洛予但防示其意曰吾王洛邑始至初政維新庶其有所事乎爾等各宜精白乃心以聽吾王敎詔今王前至洛邑論功行賞以激勵臣工卽宜告詔百官曰朝廷褒賞之典非無功者所可幸邀爾羣臣中有宣力王家功勞顯著者則記錄之他日舉大烝之禮𨿽有功均祀將以功之尊顯者爲首焉羣臣生前旣受尊寵死後將復受光榮益當戮力竭忠以圖報稱王又惟勉勵之曰汝等旣受此褒奬之命宜感激殊恩厚輔王室以圖新都久大之業無替前功庶天眷益隆而元祀可保也

丕視功載乃汝其悉自敎工孺子其朋孺子其朋其往無若火始焰焰厥攸灼敍弗其絕

此二節書是周公旣告王以褒賞功臣慮其或出於私而復戒之也丕大也視示也功載者記功之載籍工百官也孺子指成王朋者比黨之意敍次第也周公曰褒賞之命必至公無私然後可以勸功而服眾今王其以記功之載籍大示於朝廷之上使羣工百寮皆得共見而共知之則褒賞之公私自不可掩所以然者汝之褒賞公則百工感奮忘私徇國而亦出於公汝之褒賞私則百工僥幸背公樹黨而亦出於私則是公私不在百工乃悉自汝敎導之也褒賞之公私所系如此孺子其可嬖寵親故少徇朋黨之私乎孺子倘少徇朋黨之私則將來之流獘有不可勝言者自是以往當防微杜漸無若火然始𨿽焰焰尙微而其灼爍將次第延不可撲滅矣徇私之害其初甚微其終必至於不可遏絕王可不思禁於未然乎人君服眾之道莫大於公而治心之學莫嚴於幾能至公則光明洞逹去偏黨之私而紀綱有所系而立能審幾則省察克治絕未萌之欲而徳業有所恃以成以正朝廷以正百官莫不由此周公之告成王戒其偏私而防於未然抑何詞嚴而意切也

厥若彜及撫事如予惟以在周工往新邑伻向卽有僚明作有功惇大成裕汝永有辭

此一節書是周公告成王以修內治之事也若順也彜常道也伻使也向謂意向卽就也惇厚也有辭謂有聲譽周公曰良法者所以成天下之治舊臣者所以行天下之法此治內之急務也昔予爲政之時固已順行常道撫定國事矣今王圖治於洛其順行常道而三綱五常無不修明撫定國事而綱細目無不振舉常如我始初爲政之時則內治可成矣然有治法必賴有治人王所任使者惟用見在周官往適新邑不可參用私人隳壊治道使百官知上意向所在各就其職精明奮作以立治功惇厚博大以存國體則無不若之彜無不撫之事新政畢舉內治已成豈特如予而已哉萬世而下必將稱頌我王而長有美辭於後世矣要之老臣訓戒固重舊法尢重舊人周公言惟以在周工召公言無遺壽耇此皆老成典型可與共治天下者苟能延訪登用其有禆於治道非淺也

公曰已汝惟衝子惟終汝其敬識百辟享亦識其有不享享多儀儀不及物惟曰不享惟不役志於享凡民惟曰不享惟事其爽侮

此二節書是周公告成王以圖終前業統馭諸侯而馭侯卽圖終之事也百辟諸侯也享朝享也儀禮也物幣也役用也周公曰治洛之事臣旣詳言之矣然臣言有欲已而不能已者蓋以我周基業文王開創於前武王纘緒於後今王以防衝嗣此大業當念創造艱難務勵精圖治以終文武之業庶幾萬年長治而百辟宗周萬民式化矣試以馭侯言之王者統禦諸侯當先識其向背不先識其向背則以僞爲誠以佞爲忠賞罰是非必至顚倒而操柄失矣然所以識其向背非用智而任術也亦惟敬而已敬則此心常存無憎愛之私自然萬理洞徹而諸侯之誠於享者識之諸侯之不誠於享者亦識之矣夫享上重在禮儀之實意不重在幣帛之虛文若禮儀不足不及幣帛之有餘𨿽循例而舉朝享之文直謂之不享而已此惟其不用志於享故也夫諸侯者國人所視效也諸侯不用志於享上則其國人亦皆從而效之有輕上之心而曰上可以幣交不必以誠享矣人心旣弛王法益壊政事皆差爽僭侮而叛亂將自此始王可不以敬存心而察之於早治之於防乎

乃惟孺子頒朕不暇聽朕敎汝於棐民彜汝乃是不蘉乃時惟不永哉篤敍乃正父罔不若予不敢廢乃命汝往敬哉玆予其明農哉彼裕我民無逺用戾

此一節書是周公告成王以敎養萬民之道亦圖終之事也棐輔也蘉勉也篤者篤厚而不忘敍者先後之不紊正父指武王以其有匡正天下之功故稱正父戾至也周公曰勤政化民乃人君之急務汝孺子當勉力不怠頒布我之所汲汲不暇者聽我敎汝所以輔民常性之道庶乎民皆服從而興起於敎化矣汝若於此不能勉勵則民彜泯亂而享國豈能永哉蓋今之汲汲以棐民彜者予也昔之汲汲以棐民彜者正父也予固嘗率循正父以服斯民矣汝必篤厚敍次汝正父之道無不如我爲政之時則人不敢廢汝之命矣夫不蘉則時不永篤敍則不廢命民心逆順系於王之勉不勉如此王往洛邑其敬之哉予自玆以後其將退休田野以講明農事而已汝若於彼洛邑果能盡心敎飬寛裕其民則四方之人皆愛戴歸往無逺而不至矣按上言統馭諸侯惟一敬此言敎飬萬民亦惟一敬敬以馭侯可以堅屏藩翼戴之心敬以撫民可以萃億兆尊親之志敬者帝王之心法卽帝王之治法也而其功則在於能勉周公之言有防哉

王若曰公明保予衝子公稱丕顯徳以予小子文武烈奉答天命和恆四方民居師

此一節書是成王答周公敎王宅洛之言也明顯明之也保保佑之也稱舉也和者使不乖恆者使可久居師者宅其眾也成王曰人君修徳於身所當仰承者惟祖昭事者惟天俯臨者惟民此固由人君之自治而實賴元老之匡勷也今予防衝踐祚賴公開明保佑之如人君丕大顯明之徳公皆歷歷稱舉以訓誨於我焉敎以衝子惟終此卽稱人君法祖之徳使我衝子善承祖考而覲文武之光烈也戒以時惟不永此卽稱人君奉天之徳使我衝子持盈保泰而奉答上天之眷命也敎以彼裕我民此卽稱人君治民之徳使我衝子教養萬民使之和而不乖恆而可久以居此眾庶於洛邑也明保之功不旣矣哉蓋能啟迪之謂明能維持之謂保啟迪者𨿽在臣而虛懷以受臣之啟迪者則在君維持者𨿽在臣而黽勉以望臣之維持者則在君是維人君修徳於已以爲明保之基而後無疆歷服可永永勿替矣

惇宗將禮稱秩元祀咸秩無文

此一節書是成王答周公元祀殷禮之言亦明保之實也宗卽上文功宗之宗將大也成王曰人君丕顯徳莫隆於報功而莫重於祭祀今公教以記功元祀此卽稱人君馭臣之徳使我衝子惇厚功宗之大禮凡諸臣有功者皆次第修舉祀典而功之最顯者尊爲元祀則功無不報矣敎以肇稱殷禮此卽稱人君事神之徳使我衝子首舉祀神大典𨿽祀典不載者皆序次以祭之則祭無不舉矣夫上世元勲碩徳皆配太廟天神地祗悉列明禋聖王一出而羣策效功鬼神受職其率是道也與

惟公徳明光於上下勤施於四方旁作穆穆迓衡不迷文武勤教予衝子夙夜毖祀

此一節書是成王敍周公徳敎之盛以示畱公之意也旁作猶云旁行言無不徧也穆穆深逺也迓迎也衡平也成王曰我公明保之功固予之所仰賴矣而況公徳教之盛上承先王而下翼衝子者更自無窮也惟公之盛徳光輝發越於上下之間浩乎際天而蟠地矣勤勞施布於四海之內皇然繼日而待旦矣合上下四方流行充塞但見徳容穆穆然深厚廣逺以迎迓國家之治平景福方隆天休滋至使文王武王昔日所勤勞以敎化天下者事事修舉不致迷失公之徳教有可倚賴如此我衝子更何爲哉惟夙夜以謹祭祀而已公何可輕言去乎蓋徳與教非有二文武以緝煕無競之徳而爲教周公以明光勤施之徳而爲教徳至則敎無不至矣而公之徳豈有外於文武之徳哉信乎公能成文武之徳也

王曰公功棐迪篤罔不若時

此一節書是成王畱周公之詞也棐輔也迪啟也篤厚也成王曰我公旣有明保之勤又有徳敎之盛以功績言之所以輔助我而使之有成啟迪我而使之有覺者可謂篤厚而無加矣使公一去則始之棐我者旋至於廢弛始之迪我者旋至於昏蔽而棐迪之功將誰賴哉公當爲國家久逺之計自始至終罔不若是其棐我罔不若是其迪我而後可也何得遽言明農哉大抵聖主必資輔導必重老成昔殷宗命傅說曰朝夕納誨欲其無時不輔徳也成王命周公曰罔不若時欲其無日不棐迪也故二王令名永垂奕世所資於老成輔導之功豈其防哉

王曰公予小子其退卽辟於周命公後四方迪亂未定於宗禮亦未克敉公功迪將其後監我士師工誕保文武受民亂爲四輔

此三節書是成王付周公以治洛之責敍其已然之績而望其未然之功也後猶後世畱後之後宗禮卽功宗之禮敉功者安定其功之謂將大也監者視效之意亂治也成王曰公旣定洛邑矣但念鎬京乃祖宗基業根本重地不可忘也予小子其將退而就君位於周京矣惟此洛邑當以老成宿望治之誠莫如我公者故特命公畱後於洛以鎭撫郊甸系屬人心也夫公之勳勞甚大當今四方開治漸致太平皆公徳教所致但新邑初建未定功宗之典禮尙未能安定公之大功是公已然之績尙弗及報公固不可言去也況公將然之功尢予所深望公又何可言去乎蓋公之一身羣工所視效文武所式慿小民所倚賴而保安東土藩衞王家者也今居洛邑必當興建事功恢治道開大畱後之業使我士師工有所監觀取法而勉供職業於洛也所以望公如此者果何爲哉誠以今洛邑之民乃文武所受於天者公其大保安之使服我之化安我之治則殷民安而王畿亦安可治爲周京之四輔矣吾之望公如此公卽不爲予小子畱亦當爲天下畱爲文武畱也可見人君以保民爲本成王退卽辟於周欲居鎬京以保民也四方迪亂言公能保天下之民也迪將其後望公保洛邑之民也其所以惓惓於斯民者以民乃受於天受於祖任大責重務使厚生正徳式化從風則民安而畿輔安畿輔安則四方胥安矣有天下者念之哉

王曰公定予往已公功肅將祗歡公無困哉我惟無斁其康事公勿替刑四方其世享

此一節書是成王決於畱公之詞也定止也將者奉行之意斁厭也替廢也刑謂儀刑成王曰我畱公治洛欲公副民之望而慰我之心也公其止定於洛邑我則往歸於周京矣蓋我公迓衡迪亂之功人皆肅敬而奉行之無敢違逆於外且祗畏而歡悅之無有拂戾於中人心愛戴如此正宜鎭撫洛邑以慰安之何可求去以憂困我哉且我今歸周心切求治其於安民之事不敢少有厭斁也夫肅將祗歡則人心望公如此無斁康事則我心圖治如此公必體眾民之心及予一人之心終畱治洛勿廢其所以儀刑士師工者使百官奮庸庶績咸熙豈特洛邑之民安𨿽四方之民亦世世享公之徳矣如必求去則上下何所倚賴乎

周公拜手稽首曰王命予來承保乃文祖受命民越乃光烈考武王朕恭

此一節書是周公許成王畱洛之言也來者來洛邑也恭者責難之謂周公拜手稽首致敬以對曰治洛之事臣固當盡力治洛之本君尢當勉圖今王命我來此洛邑我當仰承王命誕保乃祖文王所受命於天之民而教飬兼至及光顯乃烈考武王之功而永圖治安吾固不敢負王之委托矣但誕保之功我能任之而誕保之原我豈能主之哉是在王之勉於棐彜敬於篤敍而已我將啟迪王心益勵新政大盡我責難之恭王不可不黽勉以自圖也大抵分猷分念臣職之小者啟心沃心臣職之大者公所以進恭之誥也然責難在臣而自盡其難則在君人君念此則夙夜基命宵旰經營有不敢須臾自懈者矣

孺子來相宅其大惇典殷獻民亂爲四方新辟作周恭先曰其自時中乂萬邦咸休惟王有成績

此一節書是周公所以望成王者正上文朕恭之實也惇厚也典謂典章殷獻民殷之賢人亂治也恭先言以恭敬倡後王之先也周公曰我之所以責難於王者以我王實四方之主不可以治洛之事獨委之予也王今者𨿽歸鎬京當常來視事洛邑如國之典章皆文武之所講畫也王宜厚加遵守使法必監於先王而無不舉之政殷之賢民皆前代之所播棄也王宜厚加簡防使才弗遺於異代而無不舉之賢由是法度修明賢智奮起治功赫然爲四方之新主而且以此惇典惇獻之恭徳作倡於周家後王之先則治洛之務秩然而得其要矣自此宅中圖治旣以舊典治新邑而耳目不驚且以殷賢治殷民而頑梗皆化洛邑旣治將萬邦之大無不底於休美而王之治有成績矣此予責難之恭所不容自己者也蓋法祖用人乃爲治之大要監於祖則法度可以傳世資於賢則膏澤可以及民古大臣惓惓入告其道皆本諸此

予旦以多子越禦事篤前人成烈答其師作周孚先考朕昭子刑乃單文祖徳

此一節書是周公所以自效者正上文承保受民之實也多子指公卿大夫禦事治事之臣篤厚也師眾也孚先言以誠信倡後臣之先也考成也昭子指成王猶言明辟也親之故曰子周公曰爲君者旣守法任賢以勵精於上則爲臣者敢不宣猷效力以夾輔於下哉我文王當日所爲求寜觀成以勤之於前我武王當日所爲成孚作式以承之於後昭然固有前烈在也予旦仰承誕保之命敢以公卿大夫越禦事百工共奮職業益篤厚前人所成之功俾永久而弗替是故下則欲有以慰民之心以康乂而撫願治之民使不虛其仰望之志而答其師上則欲有以立臣之極本誠信以倡後臣之忠使各盡其事主之道而作周孚先一民未化吾王之儀刑猶未盡也予則左右王躬使言行政事無不可法而昭子之刑成焉一民未安前人之徳澤猶未殫也予則宣布恩澤使溥博周徧無所不被而文祖之徳單焉幾此皆予旦之所自盡者然則誕保之責予敢終辭哉夫慰民心立臣極成君徳祖功公之自任亦大矣然非王以恭倡於上則公亦罔以自效於下信乎表率之機不在臣而在君也

伻來毖殷乃命寜予以秬鬯二卣曰明禋拜手稽首休享予不敢宿則禋於文王武王

此二節書是見周公不敢當成王來寜之命故禋於文武而歸功於先王也毖者戒飭之意寜者慰安之意秬黒黍鬯郁金香艸以黒黍爲酒合以郁鬯灌地以降神也明潔也禋敬也宿進爵飲酒也明禋二句是來寜之詞成王命公治洛之後已歸於周復遣使誥誡殷民因念周公之功而來慰寜之錫以殊典周公不敢當王之寜故敍其詞以答王以爲殷民不靖必須謹飭訓誥然後可以靜其身心而和其家室王今者乃因毖殷之使而復命寜予賜我以秬鬯二卣且致詞曰夫此秬鬯之酒所以明潔禋敬以奉神而格帝者也我敢拜手稽首以此休美之物而致享於公焉王之禮數隆重如此予人臣也豈敢當此禮而遽進爵以飲乎予思基新命而大翦商之業者文王也集大勳而成勝殷之烈者武王也啟之翼之惟二後在天之靈是賴予惟用此以禋祀我先王庶幾爲王遐福之祈耳於此見成王之勤能飭民也敬能報功也周公之謙不居勞也孝不忘本也蓋一事而君臣之間數善備焉

惠篤敍無有遘自疾萬年厭於乃徳殷乃引考

此一節書是禋文武而爲王祈禱之詞也惠順也遘遇也引考猶長壽也周公祝詞曰神之所以佑人主者內而有心外而有身親而子孫疎而百姓莫非福極之所系則莫非保佑之所及也予竊敢爲王祈之矣夫攸好徳者福之本也謨烈之垂蓋百世不易者先王豈無所以陰誘之乎願使王順承先業篤之而不遺敍之而不紊憲章是守無有愆忘而後可焉身其康彊者福之盛也曾孫有慶蓋宗社攸賴者先王豈無所以默佑之乎願使王惠廸維祺無遘遇不祥無自罹疾病福祿攸同無復災眚而後可焉然不但王之一身惠篤敍已也使徳可以厭足於王而不能厭足於王之子孫則再傳而後何以答文武而綿國祚乎願使萬年之後不替祖功宗徳之詒則合百代之福以爲福者在此矣抑不但王之一身無有遘自疾已也使壽可以永王之一人而不能考殷之庶民則新遷之眾何以遂生養而延民命乎願使殷余之氓長享有幹有年之樂則統萬姓之福以爲福者在此矣公之祝詞如此蓋於祈禱之中而期以可久可大之意於稱頌之際而陰諷以建極錫福之功古大臣頌不忘規忠愛之心較然矣

王伻殷乃承敍萬年其永觀朕子懷徳

此一節書是見周公𨿽任治洛之事而仍以化服之本望王也承聽受也敍敎條之次第也周公旣述祈禱之辭又叮嚀成王曰治洛之事予固任之而端本澄源則仍在於王今者毖戒殷民其爲條敎固秩然有次第矣然非王有以感發而興起之則法令亦虛文耳王必躬行實踐志气淸明徳行彊固使殷之民感動於天子之化而聽受今日之條敎由是一代之紀綱布之方防者子孫可守一王之典禮見之約束者頑梗俱消𨿽至萬年之久莫不永觀朕孺子之徳而懷服之矣此非王伻之而孰爲伻之哉夫公以治洛之事自任而必推本於王者所爲君身正而逺近莫不一於正也有天下者其致意焉

戊辰王在新邑烝祭嵗文王騂牛一武王騂牛一王命作冊逸祝冊惟告周公其後王賓殺禋咸格王入太室祼王命周公後作冊逸誥在十有二月惟周公誕保文武受命惟七年

此三節書是史臣記祭祀冊誥等事乃周公許畱之後成王特重其禮以致付托之重也烝祭曰嵗者嵗舉之祭也周尙赤故用騂逸史臣名王賓諸侯助祭者殺禋殺牲以禋祭也逸誥是史逸誥周公畱後之事史臣記成王畱公治洛乃於戊辰之日王在洛適當烝祭以修嵗事之時將有非常之命必舉非常之儀乃因嵗烝之祭而行告廟之禮文王則騂牛一焉武王亦騂牛一焉數用簡色尙正於是命作冊書惟時有史臣名逸者卽承命爲冊祝無有他告惟告周公畱後治洛而已於是諸侯爲王賓者因王殺牲禋祭其事重大咸恭承而來助祭王乃入太室祼地以降神蓋文武所受之命付托貴於得人而周公任誕保之責告祭必期盛典故也王命周公後作冊逸誥在十有二月命在廟中不敢專也卽於是月不敢緩也周公旣奉成王之誥於是師保萬民撫化殷士誕保文武所受之命前後凡七年蓋終始於王室而身且不暇顧矣按洛誥一篇成王以治洛之事屬周公而公必推本於王身其間祀神記功之禮若彜撫事之法馭侯綏民之要法祖用人之方莫不委曲詳盡剴切條明而其大要則不過曰公曰敬曰恭而已蓋公則吾心虛而無偏徇之失敬則吾心愼而無疎玩之愆恭則吾心斂而無傲慢之气故能逺至邇安懷保萬姓成周八百年之景祚實基於此至若周公洛邑方成而卽以明農爲志迨成王再四請畱然後效恭之忠擴誕保之烈一心王室始終無二所爲名髙而不居功大而不有知進退而不失其正者千古之君道臣道於斯篇蓋盡善矣

多士

成王旣自洛邑歸於宗周周公始行治洛之事傳王命以告殷有位之士蓋懼始遷之民不安其業故反覆諭之使消其反側而勸之從善也史臣記其事以多士名篇

惟三月周公初於新邑洛用告商王士王若曰爾殷遺多士弗弔旻天大降喪於殷我有周佑命將天明威致王罰勅殷命終於帝

此二節書是首序周公傳王命告多士之意而次舉革命之公以告之也三月成王祀洛次年之三月稱商王士者貴之也弔卹也旻天上天之通稱王罰王者所奉之天討勅正也成王旣歸宗周畱周公治洛惟三月周公始行治洛之事於新邑用傳王命以告商王士曰帝王之興實由天命非人力所能圖爾殷家所遺之多士每懷反側豈不知爾殷王紂怙惡不悛流毒四海以此不爲天所憫卹天於是大降災害以喪殷惟我有周世徳相仍受天眷命不敢不奉將天之明威致行王者之罰勅正殷命以終上帝監觀求莫之事是我周之革命非有貪於商也乃天命之公𨿽欲辭之而不得也爾多士何疑焉

肆爾多士非我小國敢弋殷命惟天不畀允罔固亂弼我我其敢求位惟帝不畀惟我下民秉爲惟天明畏此二節書是反覆申言所以革殷命之故也弋取也畀與也固者保防之意秉爲猶言秉彜乃民之所秉持作爲者王命又曰肆爾多士當殷有天下之時我周本小國也寜敢覬覦非常弋取殷命乎無如栽者培之傾者覆之天之道也天心願治而殷乃亂之亂則未有不亡者今觀天不與殷信乎天心厭亂無曲防以固殷之理矣是以監觀四方輔弼我周以撥亂反治豈我周敢窺竊神器以求此天位哉且我所謂天不與殷者非無據也驗之於民而已民心之向背卽天命之去畱當日紂惡旣稔億兆離心周徳方隆萬姓悅服惟我下民之所秉爲一出於至公而無所私如此此民心之去殷非卽天降喪之明威凜然可畏者乎爾多士心懷反側或疑我周爲弋取非特不知天意亦並不察民心矣

我聞曰上帝引逸有夏不適逸則惟帝降格向於時夏弗克庸帝大淫泆有辭惟時天罔念聞厥惟廢元命降致罰乃命爾先祖成湯革夏俊民甸四方

此二節書是卽夏商之興亡以見商周之興亡也引逸引之於安逸也適往也降格降之災異也向意向也有辭矯誣之詞也元命大命也甸治也王命又曰觀古所以鏡今多士不明於我周之事盍觀於夏商之往事乎我聞古人有言曰上天生人莫不予之以可安之理使人循理而行亹亹而不能自已所謂作徳日休卽上帝引之於逸也夏桀昬徳喪失良心自趨於危而不適於逸固已拂帝心矣然帝猶未遽絕也降格災異以示意向於桀使桀能翻然攺圖安在帝意之不可回乎乃桀不知省懼弗能敬用帝命大肆淫泆徒爲矯誣之詞天於是赫然震怒弗念弗聽遂廢其大命降致其罰而夏祚終矣夏旣廢其命天乃命爾先祖成湯爰革夏正旁求俊民分布逺近甸治四方以治人行治法而綱紀法度莫不振舉焉是蓋棄其不適逸者而授之能適逸者往事之灼然可見如此爾多士寜不知之乎

自成湯至於帝乙防不明徳卹祀亦惟天丕建保乂有殷殷王亦防敢失帝防不配天其澤

此二節書是言商之繼湯而王者皆能盡君道以得天眷也卹勤卹也丕大也乂治也澤徳澤也王命又曰成湯旣以懋徳而膺天命克盡創業之道矣乃商之繼世而有天下者自成湯至於帝乙其間賢聖之君六七作莫不夙夜明徳以治身勤卹典祀以敬神能守成湯家法奕世勿替是以天心眷顧大建其基業保之而不危乂之而不亂使國祚長安王業無替其得天如此然殷王亦不敢以天之丕建保乂而稍有安肆兢兢然惟恐失上帝之心防不用賢輔治利賴萬方使徳澤之及民者有以配天之廣大是商之所以久安長治永保天命者以其累世積徳克當天心故也豈天之私於有商哉

在今後嗣王誕防顯於天矧曰其有聽念於先王勤家誕淫厥泆防顧於天顯民祗惟時上帝不保降若玆大喪惟天不畀不明厥徳凡四方小大邦喪防非有辭於罰

此四節書是言紂不明天道不能愛民以至於亡也後嗣王指紂言顯明也天顯天之顯道民祗民之敬畏者也蓋指福善禍淫是非賞罰之公道而言王命又曰殷先王明徳卹祀之家法使子孫能世守之豈至滅亡哉今嗣王紂昏蔽失徳大不明於天道存心出治之本且不能知況望其恢祖徳能聽念先王勤勞邦家之道而思所以保之乎蓋其沈湎暴虐大肆淫泆玩忽天戒毒害生民於天道之顯明民心之祗畏直悍然而不顧之矣夫天也祖宗也民也自古帝王之所共畏也紂不聽念於先王勤家而大爲淫泆則不畏祖宗防顧天顯則不畏天防顧民祗則不畏民三畏旣亡舉無忌憚恣行凶惡故上帝不保降若玆大喪也然則天所以不與紂者豈有他哉由其不明厥徳防顧天顯民祗自絕於天而天不得而庇之耳且天之所以降罰於不徳者亦非獨紂爲然凡四方小邦大邦未有無罪而亡國者則亦未有無辭以討罪而亡人之國者商罪貫盈我周奉辭伐罪恭承天命而已豈無故而亡商哉

王若曰爾殷多士今惟我周王丕靈承帝事有命曰割殷告勅於帝惟我事不貳適惟爾王家我適

此三節書言我周奉天革命之公見殷士之當從周也靈善也割斷也勅正也我事卽割殷之事不貳適專一之意周公又傳王命若曰爾殷多士但知革殷爲我周之事抑知此皆帝天之事乎天以紂不明厥徳意欲誅之而假手於我周惟我周王大能善承天心敬奉帝命以討有罪蓋天𨿽無言而荷天眷命者不得不代行天事天旣命曰割殷故我周奉而行之戡定剪除以告其勅正殷命之事於帝也由是言之我周割殷之舉無少私意一於從帝而無貳適則爾殷王家自當歸於我周而不容他適矣周不敢貳於帝殷其可貳於周乎蓋反覆明商之所以亡周之所以興皆本於天命之至公而不可違所以潛消殷士反側之心如此

予其曰惟爾洪無度我不爾動自乃邑予亦念天卽於殷大戾肆不正

此二節書述遷徙殷民之由以消其怨望也洪大也動勞動也卽就也戾禍也王命又曰爾王家旣宜我適而猶有所怨望於我者得非以安土重遷之故耶當殷之初亡我周卽封武庚於舊都未嘗有遷爾之心也及至武庚作亂震驚王室予其審度爾等助惡黨叛大爲非法故不得已而爲遷爾之計非我故欲動爾乃變亂之端實自乃邑於我何尢乎且我之遷爾非但以變亂之故也予亦念天之就殷邦以降大戾紂滅於是武庚又喪於是爾之故居習染凶惡邪忒不正以至屢遭天譴爲爾等計亦不得不遷以避凶趨吉也爾何怨望之有焉

王曰猷告爾多士予惟時其遷居西爾非我一人奉徳不康寜時惟天命無違朕不敢有後無我怨

此一節書承上文而申言遷洛之意也西指洛邑以在殷邦之西故云後後命也周公又傳王命曰猷告爾多士汝等果能爲我周守法之民𨿽居故土無害也予惟念天屢降大戾之故是以遷居西爾此非我一人持徳不務康寜故爲勞擾蓋欲爾等棄舊染之習沐維新之化乃天命當遷予實奉行之耳爾其可或違越乎苟或違越則予之告戒已至朕不敢再有後命必有他罰以懲爾是爾自取罪戾爾無我怨也於此見王者化導頑民委曲開諭不忍遽加刑罰此仁厚之至祈天永命之道也

惟爾知惟殷先人有冊有典殷革夏命今爾又曰夏迪簡在王庭有服在百僚予一人惟聽用徳肆予敢求爾於天邑商予惟率肆矜爾非予罪時惟天命

此二節書舉殷革夏之事又述商士之言而以義折之亦申言遷洛之意也冊簡冊也典典籍也迪啟迪之意簡簡防也服列也天邑指商邑尊之之詞率循也王命又曰爾多士之心有所怨忿不平者不過以周革殷命耳獨不知殷之先世有冊書典籍載殷革夏命之事歷然可考我周之革殷正如是耳爾等又何疑乎今爾則又有言曰商之革夏凡夏之士皆啟迪簡防使在商王之庭而爲大臣有位列於百僚之間而爲羣臣今周不我用也不知天命有徳予一人之所聽用者惟徳而已故予敢求爾於天邑商而遷之於洛者正欲循商迪簡故事以矜卹乎爾使爾率徳攺行以爲待用之地耳則今之不爾用者非予罪也天命當如是也周之革命固爲天討之公而周之用人獨不因天命之公乎

王曰多士昔朕來自奄予大降爾四國民命我乃明致天罰移爾遐逖比事臣我宗多遜

此一節書舉前日遷洛之事所謂感之以恩也奄國名與管蔡霍四國皆從武庚叛者降如今法降等之降比親比也宗卽宗周遜順也周公又傳王命曰昔者奄蔡四國同惡作亂朕來自奄之時據法論之爾四國民命罪皆應死然朕不忍窮治姑從減等大降爾命止於明致天罰移爾逺居於洛貸其當死之罪予以生全之恩使爾得密邇王室親比臣事我宗周之臣子逺離頑梗之俗漸摩遜順之風其罰甚輕其恩甚厚爾多士何乃猶有所怨望乎

王曰告爾殷多士今予惟不爾殺予惟時命有申今朕作大邑於玆洛予惟四方防攸賓亦惟爾多士攸服奔走臣我多遜爾乃尙有爾土爾乃尙寜幹止

此二節書敍申命之意而示以作洛之由宅洛之利也土田業也幹事也止居也周公又傳王命曰告爾殷多士予惟大降爾命不忍殺爾故反覆以遷洛之命申告於汝無非欲汝之曉悟而已今朕作大邑於玆洛果何爲乎一則爲鎬京僻處西陲四方諸侯防有賓禮之地惟洛邑宅中圖治故卜王城於澗瀍之間以朝防諸侯一則爲爾多士奔走臣事於我周者方進於多遜之美而未有居處之所故作下都於瀍水之東以安集多士我作洛之意如此且方授爾以田使爾猶舊日之有土任爾以事授爾以居使爾猶舊日之有幹有止旣有服田力穡之資又有樂業安居之利何憂於遷徙失業而猶有反側怨望之心哉

爾克敬天惟畀矜爾爾不克敬爾不啻不有爾土予亦致天之罰於爾躬今爾惟時宅爾邑繼爾居爾厥有幹有年於玆洛爾小子乃興從爾遷

此二節書示以禍福之機而期以安享之利也克敬能檢制戒懼而無反側動搖之意幹以營作言年以壽考言王命又曰爾若凡事循理而一出於敬則必爲天之所與而天且矜卹之使爾得以保全身家安享福祿矣爾若凡事悖理而出於不敬則天之所棄不但室家竄徙不得享有土田予亦將明致天罰以刑戮加於爾躬卽爾身且不能自保矣禍福之機由於敬不敬者如此今爾多士若於此都邑之中絕反側動搖之情爲專一從周之計將見同井者相安相得而宅爾之邑居室者以嗣以續而繼爾之居近在爾身則經營恆業而有幹頤養性命而有年無不於玆洛焉逺在爾之小子朴而爲農者固當世享其樂利秀而爲士者又當克紹其箕裘從此以往方興未艾實自爾今日之遷始之也爾可不敬以致福爲子孫永逺之基乎

王曰又曰時予乃或言爾攸居

此一節書總結一篇之防而深致其丁寜也王曰下當有闕文周公傳王命於篇終又曰凡我所爲諄諄告戒反覆丁寜者無非以爾土田居止爲念欲爾敬承天命而克享遷洛之利耳其可不自求多福耶按周公作洛誥時天下已定百姓已安周之武功文徳赫然丕著矣殷之多士固不足畏然周公反覆勸諭示以天命之公告以遷洛之利不啻至再至三使殷士曉然於禍福利害之機而自消其反側不安之意由是頑民革心海內大治可見帝王治天下不在脇之以威而在感之以徳不但使民不敢爲惡而務使民樂於爲善使民不敢爲惡者其法莫嚴於秦使民樂於爲善者其徳莫厚於周然秦止於二世而周至於八百年有天下者可以鑑矣

無逸

逸者人君之大戒自古有國家未有不以勤而興以逸而廢者周公以成王初政恐其耽於逸樂故作是書以訓之史臣記其辭遂以無逸名篇

周公曰嗚呼君子所其無逸先知稼穡之艱難乃逸則知小人之依

此二節書是首舉君子能無逸而因推其無逸之由惟念切民依之故所以示勸也君子指人君所處所也禾始種爲稼旣斂爲穡小人之依卽指稼穡言成王初政周公作書以告之曰嗚呼人主深居九重安享大業一念不謹或貽四海之憂一事不謹或致百世之患誠不可以暇逸自處也賢聖之君子知之故其宅心積慮朝乾夕惕時切憂勤凡動靜作息之間莫不祗嚴天命顧畏民碞兢兢然惟以無逸爲所而不可暫離焉然無逸之道果何先哉蓋天下最勤苦者莫如稼穡彼農夫自東作以至西成祁寒暑雨霑體塗足歷三時之勞勩始得一時之飽暖何艱難而不易乎君子必先知其艱難而後以此心而居崇髙安逸之位則身處萬民之上心周艸野之中眞知稼穯爲小人所依借以生而所爲思其艱以圖其易者自不容於或懈矣君子所以能無逸者如此夫成王衝年嗣位聖智性成然於稼穯之艱難容有未及知者故周公陳無逸首言知小人之依蓋國本於民民本於食有國家者誠不可縱肆以妨民事逸豫以奪民時而使之失其所依也

相小人厥父母勤勞稼穡厥子乃不知稼穡之艱難乃逸乃諺旣誕否則侮厥父母曰昔之人無聞知

此一節書是舉小人之不能無逸者言外規諷所以示戒也相視也小人猶言小民諺俗語誕誕妄昔之人猶言先年老人周公又曰凡人當守成之樂每不知創業之苦我觀田野之小人其父母勤勞稼穡身受艱難而後漸致饒裕其子生於豢養遂忘其所自來乃有不知稼穡之艱難者乃以逸樂爲當然乃習里巷之鄙語以自喜旣又肆誕妄之行以自恣不然則又輕侮其父母以爲年老之人不知安樂徒自勞苦而已夫小民出自田間苟不知稼穡艱難猶越理放恣如此況人君長於深宮之中撫有四海之大諧臣媚子惟知諛順以求親公卿大夫又隔堂亷而難近往往狹前人之制度而每事更張馴至惑心志而傷風俗苟非深知無逸之道其何以圖治哉

周公曰嗚呼我聞曰昔在殷王中宗嚴恭寅畏天命自度治民祗懼不敢荒寜肆中宗之享國七十有五年此一節書是言殷中宗無逸之事也天命卽天理自度自檢束也上文旣言無逸之理此下乃舉古昔無逸之君以証之周公復嘆息曰人主所最欲得者莫如壽然惟無逸乃能致之歷觀古人皆有明效我聞曰昔在殷王中宗太戊實能先知稼穡之艱難故其處已也莊重以嚴謙抑以恭欽肅以寅戒懼以畏凡心之存發無不以天命之理自檢其身而凜乎若規矩律度之不敢越其治民也又祗敬恐懼常思民心之可畏民生之難保而不敢怠荒安寜以少渝其檢束之心蓋自修已以至治民皆一於敬所以心常安靜身常保攝精神完固血气收斂其享國也至於七十五年之久中宗無逸之效如此

其在髙宗時舊勞於外爰曁小人作其卽位乃或亮陰三年不言其惟不言言乃雍不敢荒寜嘉靖殷邦至於小大無時或怨肆髙宗之享國五十有九年

此一節書是言髙宗無逸之事也舊言未爲天子之時亮陰天子居憂之所雍和也嘉美也靖安也周公又曰殷之無逸者不特中宗也又有髙宗武丁當其爲太子之時其父小乙欲其知稼穡之艱難乃使處於民間爰與小人出入同事凡閭閻之勤苦無不備知至其作而卽位居小乙之喪在亮陰中恭默思道不肯輕易發言惟其不肯輕言故涵養之深和順積中而英華發外一旦見之於言無不仰合天理俯協民心雍然一於和焉至其治民之際則兢業於萬幾而不敢有一事之荒危懼於一心而不敢有一念之寜惟以治世安民爲務使百姓生養遂敎化明而殷之邦國蔚然嘉美於安靖之中乃至萬邦之逺無小無大咸被徳澤而無有怨恫之意斯則和气致祥由君身而見於行政及於下民所以天休滋至保佑有加其享國亦至五十有九年之久髙宗無逸之效如此按易稱髙宗伐鬼方三年克之詩紀髙宗撻伐荊楚諸侯畏服武功大烈爲殷宗最盛然其大本所存惟在於敬蓋敬以治民則民無不安敬以治兵則兵無不勝一切經邦致逺之略皆以君心爲主君心旣正𨿽有頑梗弗庭自然畏威而懷徳矣

其在祖甲不義惟王舊爲小人作其卽位爰知小人之依能保惠於庶民不敢侮鰥寡肆祖甲之享國三十有三年

此一節書是言祖甲之能無逸也祖甲髙宗子祖庚弟也髙宗欲捨長子庚而立甲甲以爲非義而逃之故曰不義惟王周公言殷之無逸者又不特髙宗也其在祖甲當髙宗欲廢庚立甲之時甲以嫡長之分不可乖因以王位爲不義而逃之民間與小人爲伍習知稼穡之艱難其後髙宗崩祖庚立七年而沒祖甲乃自民問作而卽天子之位爰知小人之所依在於稼穡實能慈愛庶民保安惠養爲之分田制裏薄斂省刑乃至鰥夫寡婦極所易忽之人而毫不敢有輕侮之意所以太和之气洋溢宇宙其享國亦至三十三年之久祖甲無逸之效如此蓋天子之與百姓勢位闊絕自非深體下情區區小民豈能自逹於上故聖王設求言之鐸懸敢諫之旌無非欲周知民隱以行保惠之實政然後能使徳澤敷而海隅率俾也有國家者所宜畱意焉

自時厥後立王生則逸生則逸不知稼穡之艱難不聞小人之勞惟耽樂之從自時厥後亦防或克壽或十年或七八年或五六年或四三年

此一節書是舉後王不能無逸之實以示戒也時猶言是指三宗而言周公又言殷之三宗固皆由無逸以致壽考矣自三宗而後所立之王身爲帝王之裔長於宮禁之中生則止見安逸耳因其生則安逸故於百姓之稼穡艱難一無所知而小人祁寒暑雨東作西成之勞俱未及聞惟聲色遊田耽樂之事務爲順從於是內則伐性外則損國禍至無時而年壽益促逺者或十年或七八年近者或五六年或三四年此無他逸欲過而元气消宴安久而天祿短非天奪之算也惟其自廹之耳不知無逸之害如此

周公曰嗚呼厥亦惟我周太王王季克自抑畏

此一節書是敍文王之祖父能開無逸之原也抑者不驕肆之意畏者不怠荒之意周公又嘆息言無逸之君豈惟商有三宗哉厥亦惟我周太王王季開無逸之心傳而垂無逸之家法克自抑焉而不使心逸於縱肆克自畏焉而不使心逸於怠荒蓋貴而能謙髙而能愼其心皆出於自然而無所勉彊此所以上配三宗之心法而下開文王之心源也夫人君至尊而必居之以抑至安而必居之以畏者抑則綴衣虎賁皆有匡弼之益畏則出王遊衍具凜明旦之幾自創業以至守成其存心莫不由此則興不由此則廢豈獨太王王季云爾哉

文王卑服卽康功田功徽柔懿恭懷保小民惠鮮鰥寡自朝至於日中昃不遑暇食用咸和萬民

此二節書是言文王之無逸爲能崇儉素卹孤獨而勤政事也卑服服用儉約之意康功所以安民田功所以養民徽懿皆美意鮮猶云有生气也周公又言惟我文王接抑畏之傳而蹈無逸之實凡所服禦皆裁省儉約不爲奢華靡麗之習而一心以民功爲事故除殘去安民之功也而文則明敎化申法令以使之相安分田制裏養民之功也而文則授恆產勸農事以使之相養蓋其薄於爲身而厚於爲民所以爲至徳也若其躬處崇髙而愛撫百姓又可得而言者以言其徳之柔愈寛和而愈覺其可愛則柔之美至矣以言其徳之恭愈儼恪而愈見其可親則恭之美至矣以如是之柔恭以與小民相拊循懷抱保防不啻父母之愛其予焉至小民中有鰥寡者尢周給施惠如艸木之沾雨露使之皆有生意文王之心在保民如此且其勵精圖治勤勞庶政自日之朝以至日之中自日之中以至日之昃𨿽在當食之時而不遑有暇文王豈不欲稍自逸哉蓋以便於已者必不便於民故用此不暇之心欲使萬民之眾咸得遂其生順其性登於和樂之治無一人不得其所然後其心始慰耳夫不崇儉素則人主之嗜欲必生不卹鰥寡則下民之怨黷必積不勤政事則萬幾之叢脞必多文王惟洞見本原故一心於無逸而不使有耽樂之獘誠萬世君道之極也

文王不敢盤於遊田以庶邦惟正之供文王受命惟中身厥享國五十年

此一節書是言文王之無逸見於戒遊佚也盤盤桓不止之意中身猶中年周公又言人主遊觀以省方田獵以講武固國家一定之常制然或托巡幸之名借訓練之典而以爲逸樂則不免有縱欲妄費之害乃文王則不然省耕省斂文王未嘗不遊也而行必以時初不敢盤於遊搜苖狝狩文王未嘗不田也而舉必以禮初不敢盤於田蓋惟巡遊旣節田獵旣時是以用度省而賦斂輕其庶邦之民所奉於上者惟額內之正供而一切無益之物無名之稅皆不以橫斂於民焉蓋旣能守已以培壽源復能卹民以凝天眷所以文王受命爲西伯之日年已四十有七而享有國祚之年更歷五十文王無逸之效亦如此夫天生民而立之君明明以萬民之命托之人主人主誠仰體天心無嚴刑以戕民之生無厚斂以破民之產民气旣樂天和自至自然壽考維祺本支百世千古治道之原莫不如此

周公曰鳴呼繼自今嗣王則其無淫於觀於逸於遊於田以萬民惟正之供

此一節書是勉成王法文王之無逸也則法也淫是太過意周公又嘆息言我文考以無逸之心享無逸之效深仁厚澤固百世不斁也繼自今嗣王可不以法祖爲要哉蓋文王惟不敢盤於遊田以庶邦惟正之供而後徳施廣逺享國久長嗣王必當以此爲法則本抑畏之心切艱難之慮凡觀逸遊田𨿽不能盡無而不可太過則文王之無淫於觀逸而無額外之徵則文王之無淫於遊田而無橫取之賦由是經費有恆國用常足在文王時爲庶邦者在今日則東西南北皆我土宇務使萬邦之民惟正賦之供而不致竭民力以奉一人斯眞能上配文王之無逸而所爲崇儉素卹孤獨勤政事者亦將有以兼舉矣

無皇曰今日耽樂乃非民攸訓非天攸若時人丕則有愆無若殷王受之迷亂酗於酒徳哉

此一節書是欲成王之戒逸也皇是寛假之意訓法也若順也則效法之意酗於酒徳縦酒之凶徳也周公又言今王取法文祖務時時儆戒不可須臾少懈無容自寛假曰今日姑爲是耽樂可無害也夫人君一身萬民於焉具瞻上帝於此臨汝一日之敬肆所關者不淺苟或耽樂則下非民之所法上非天之所順其流獘將使在位之人見我君所行相率效尢而丕則其過逸之愆如昔殷受酗酒而臣下化之號爲凶徳前車之鑑固不逺也嗣王其以此爲戒無若殷王受之迷惑昏亂酗於酒徳哉從來人主未有不喜善名而惡惡聲者然或一日之間稍稍縦逸以爲偶然如此固無大害殊不知此心敬肆之分卽治亂之幾所由判誠不可不鑑而謹之也

周公曰嗚呼我聞曰古之人猶胥訓告胥保惠胥教誨民無或胥譸張爲幻此厥不聽人乃訓之乃變亂先王之正刑至於小大民否則厥心違怨否則厥口詛祝此二節書是勉成王以古人聽忠言之美而戒之以棄忠言之害也胥相也惠順也譸張誑誕也幻是變亂名實以惑觀聽之意周公嘆息而言曰嗚呼我嘗聞之曰古之爲人君者徳業已盛然當時爲其臣者猶且相與訓誡而告之非特訓告而已也猶且相與保養而將順之又非特保惠而已也猶且相與悉心教誨以規正成就之其臣若是則其君能受盡言可知是以視聽思慮無所蔽塞好惡取予明而不悖故當時之民皆循法守分無或敢爲誑誕之說變名易實倡爲妄幻以惑亂君心者蓋古之人君能任賢納誨則正論常伸邪說無間可入此自然之理也在於今日王若於古人胥訓告胥保惠胥教誨之事不能聽信則在位之人乃法則之而不肯盡忠規諫君臣上下必變亂先王之正法無小無大莫不盡取而紛更之上有亂政則下不聊生爲民者不以上之所行爲然其藏於心者必違悖而怨恨且不以上之所行爲然其發於口者必詛祝於神明而求其防亡夫爲人上者使民心怨口詛其國不至於危亡未之有也然則古人聽受忠言之事豈可不效法之哉

周公曰嗚呼自殷王中宗及髙宗及祖甲及我周文王玆四人迪哲厥或告之曰小人怨汝詈汝則皇自敬徳厥愆曰朕之愆允若時不啻不敢含怒

此二節書是言三宗文王迪哲之事厚於責已而誠於愛民也迪蹈也哲智也迪哲是實能行其所知之意周公嘆息而言曰嗚呼稼穡乃小人之依人主患不能知卽知之患不能實蹈其知爲之經營措處使人人各得其所自昔賢王惟殷之中宗髙宗祖甲及我周文王此四人皆能實蹈其知者也其或有告之曰小人有怨汝者有詈汝者則大自敬徳益修其身於其所誣毀之愆安而受之曰此眞我之愆非彼妄言也其自修者誠於自修自咎者誠於自咎口之所言卽其心之所非止隱忍自制含怒而不發也三宗文王惟能迪哲故其誠於責已如此蓋人主𨿽有仁心不能行仁政則是知人之寒而不能衣之知人之饑而不能食之知人之禍患而不能拯救之與不知者無以異也故迪哲二字是無逸之綱領所當深思而力行者也

此厥不聴人乃或譸張爲幻曰小人怨汝詈汝則信之則若是不永念厥辟不寛綽厥心亂罰無罪殺無辜怨有同是叢於厥身

此一節書是戒成王不聽迪哲之事而以責人叢怨也此字指上文迪哲之事言辟君也綽大也叢聚也周公又曰三宗文王皆迪知民依故不暇責小民之怨詈而益敬其徳在王今日若於此迪哲之事不肯聴信止能見人之非而不能自見其非則小人乘間乃或誑誕其辭變易名實而惑亂汝曰小民怨汝詈汝汝必輕易聽信欲加之罪矣夫爲君之道貴於含容今聞謗言而輕信如此則是不能長念爲君之道不能寛大其心反用誑誕之言而亂罰無罪殺戮無辜天下之人受禍不同而同於怨皆叢集於爲君之一身矣蓋爲人君者民有怨咨但當引爲己責不可歸罪於民引爲己責則必能修徳以和民歸罪於民則憤戾愈甚而民心愈離將至於不可收拾矣可不慮哉

周公曰嗚呼嗣王其監於玆

此一節書是總承一篇而勉成王之當監於玆也監視以爲法戒也玆字通指上文言周公又嘆息而言曰嗚呼凡我所陳之言享年長短國家治亂皆系於此汝嗣王其監之哉如三宗文王之聖哲監之以爲法可也如後王商受之昏暴監之以爲戒可也能監之而爲法爲戒則君徳成而吾言爲不負矣按無逸篇以知小民稼穡之艱難爲綱領以崇儉素節逸遊聽忠諫逺讒邪守法度容誹謗爲條目實萬世人君致治保邦之藥石也

日講書經解義卷九﹤經部﹐書類﹐日講書經解義﹥

欽定四庫全書

日講書經解義卷十

君奭

君奭者史臣記周公畱召公告老之辭也君者尊之之稱奭召公名也古人尙質相與語只稱名因篇首君奭字故以君奭名篇

周公若曰君奭弗弔天降防於殷殷旣墜厥命我有周旣受我不敢知曰厥基永孚於休若天棐忱我亦不敢知曰其終出於不祥

此二節書是首言天命以寓畱召公之意也弗弔解作不卹棐輔佑也忱誠信也昔召公欲告老而去周公畱之先呼其名而告之曰君奭昔殷受無道不爲天所閔弔天降防亡之禍於殷殷旣墜失其命我有周旣受之而代殷以有天下矣夫命可受也亦可攺也我不敢知曰周家旣受此大命其基業長信於休美決可以保於無窮若天於之中果輔周家之

誠而眷佑無已耶我亦不敢知曰其後來又將失墜而終出於不祥天命之長固不敢知天命之短亦不敢知吾等身爲大臣但當盡忠夾輔以共保天命豈可捨之而去以自遂其私乎

嗚呼君已曰時我我亦不敢寧於上帝命弗永逺念天威越我民罔尢違惟人在我後嗣子孫大弗克恭上下遏佚前人光在家不知

此一節書是敍許國之同推去國之害以見召公之不可去也君指召公時字解作是字越字解作於字尢怨也違背也後嗣子孫指成王說遏絕也佚墜也前人指文武說周公又嘆息告召公曰嗚呼君前日已有言曰輔王以諴小民而祈天永命是惟在我之責君之自任如此然豈惟君有是心哉我嘗思之當今之時我民罔有怨尢違背天命宜若可保矣然民罔常懷天無常親今日之眷命焉知他日之不加威罰乎故我亦不敢苟安於上帝之命而不永逺念天之威罰於民罔尢違之時也蓋天命民心去畱無常實惟在人而已今君乃忘前日之言翻然求去使我後嗣子孫大不能恭敬上天恭敬下民驕慢肆侈遏絕佚墜文武光明顯著之徳當此之時君爲國大臣固有不得辭其責者豈可謂退老在家便付理亂於不知乎

天命不易天難諶乃其墜命弗克經歷嗣前人恭明徳此一節書是言天命系於君徳召公爲君徳計無可去之理也諶信也經歷踐行不違之意恭明徳謂敬天敬民顯明之徳也周公又曰天於人國𨿽有眷顧之命然欲保之於無窮實有不易者蓋天命去畱無常或前興而後廢或始予而終奪豈可據以爲誠信哉惟人君有是明徳乃可以嗣守於弗替耳凡繼世之君乃有失墜厥命者皆因無賢臣輔導故其君孤立於上弗能踐行其前人敬天敬民之明徳由是天心厭棄卒蹈於防亡之轍也夫天命之墜由子孫之不能明徳如此君可忘時我之初心而急於求去哉

在今予小子旦非克有正廸惟前人光施於我衝子此一節書是自敍輔君之意以感動召公也旦是周公名正謂正君也廸啟廸也施是付予之意周公又曰在於今日我小子旦徳業聞望不能過人非眞有格心之術可以匡正吾君也所孜孜啟廸者惟以前人光大之徳付與我衝子使其上而事天下而治民知所經歷繼嗣不至於遏佚前人之光耳君前日與我小子同於許國今日當與我小子同於輔君豈可忘前日之言而急於求去哉

又曰天不可信我道惟寧王徳延天不庸釋於文王受命

此一節書是自敍所以輔君徳者正爲凝天命計也道爲臣之道也寧王是武王延長久也釋捨去也周公又曰天之禍福予奪𨿽不可信然以人事言則在我有當盡之道蓋文王受命武王旣以徳而延長之矣我今惟在以武王光大之徳付於衝子務衍而長之不至失墜使文王所受之命天不容捨之而他歸耳君同此心亦同此責者而可以言去乎

公曰君奭我聞在昔成湯旣受命時則有若伊尹格於皇天在太甲時則有若保衡在太戊時則有若伊陟臣扈格於上帝巫咸乂王家在祖乙時則有若巫賢在武丁時則有若甘盤

此一節書是敍有殷六臣之功將以勉召公之匹休也時則有若者言當其時有如此人也太甲太戊祖乙武丁皆是商之賢君保衡是官名保取其安衡取其平伊尹曾爲此官周公又曰君奭我聞在昔殷先王成湯旣受命爲天子之時其臣則有如伊尹者爲之輔佐其徳澤廣被同於天體之無不覆幬至湯孫太甲之時其臣則有如伊尹以元老居保衡之官能保防王躬平章國事王業賴之以安至太甲之孫太戊之時其臣則有如伊尹之子伊陟與臣扈兩人同心夾輔使太戊圖政修徳滅祥桑之異孚格於上帝之心又有巫咸者亦能佐佑王室而使國家平治至太戊之孫祖乙之時則有如巫咸之子巫賢在髙宗武丁之時則有如髙宗舊學之師甘盤皆能世效保乂之功克振中興之業夫殷之賢聖屢作非子卽孫而其臣勲徳相傳非身則子君當思與此六臣匹休可也

率惟玆有陳保乂有殷故殷禮陟配天多歷年所此一節書是敍殷六臣輔君之效也率循也有陳謂有陳列之功陟升遐也所是語辭周公又曰自伊尹至於甘盤此六臣者皆能率循此爲臣之道其陳列之功後先相望歷歷可睹用能保乂有殷之天下使安而不危治而不亂故當有殷舉祀禮之日凡殷先王之升遐者皆以徳配祀乎天卒能延一代之國脈而傳世十九歷祀六百也此𨿽由於殷先王之世美相承然六臣之保乂其功曷可誣哉

天惟純佑命則商實百姓王人罔不秉徳明卹小臣屏侯甸矧咸奔走惟玆惟徳稱用乂厥辟故一人有事於四方若卜筮罔不是孚

此一節書是極言六臣輔君之功也純是專一之意佑助也實虛實之實卹憂也稱字解作舉字孚信也周公又曰在昔殷之盛時有六臣輔君格天因此上天眷佑之命純一不雜多生賢才使殷家充實而無乏才之患在內則百官之著姓與王人之防賤者無不秉持其徳無偏私之蔽明致其卹有憂國之心在外則防而小臣與爲王藩屏侯甸之諸侯況皆奔走趨事惟此內外之臣皆稱舉其徳用乂其君使無過舉故其時爲天子者以一人而有徵伐會同之事於四方如之卜如蓍之筮天下之人皆知其出於至公而聽從悅服無有不信者矣夫天下之信服由羣賢布列於中外而賢才之眾多由六臣匡輔於朝廷其在今日君亦如彼六臣可也

公曰君奭天壽平格保乂有殷有殷嗣天滅威今汝永念則有固命厥亂明我新造邦

此一節書是欲召公匹休六臣而盡平格之實也平謂坦然無私格謂通徹無間固命者不墜之天命也亂字解作治字周公又曰君奭凡上天壽人國家使之綿延長久者亦以其大臣有至平通格於天之徳故耳如伊尹而下六臣能盡平格之實故能保乂有殷多歷年所至於殷紂亦嗣天位然無平格之臣爲之維持天命乃驟罹滅亡之威天曾不私壽之也夫國祚之長短系於平格之臣之有無如此今汝徳尊望重能爲周家永久之念而不急於求去則周有平格之臣以仰承乎天眷而天有不墜之命以保佑乎我周其治效亦赫然明著於我新造之邦而身與國俱顯矣彼殷之六臣又豈得專羙於前耶

公曰君奭在昔上帝割申勸寧王之徳其集大命於厥躬

此一節書是將言文武之賴於諸臣而先言武王之受命於天也割災害也申重也勸勉也寧王是武王周公又曰君奭昔者殷王受無道爲上帝之所厭棄降災害於殷惟我武王有大徳克享天心故天於之中申重勸勉武王之徳思或啟之行或翼之由是徳日以盛眞足以爲神人之主遂集此重大之命於一身而克商以有天下也

惟文王尙克修和我有夏亦惟有若虢叔有若閎夭有若散宜生有若泰顚有若南宮括又曰無能往來玆廸彞教文王蔑徳降於國人

此二節書是言文王之興本於五臣之輔又反言之以見其必然也虢叔閎夭散宜生泰顚南宮括皆文王之臣廸是導廸宣布之意彞常也蔑無也周公又曰我周之得天下𨿽在武王而受天命實由文王文王能修治燮和我周家所有之中夏使三分有二之國無地不服從政治無人不涵育教化此豈文王獨以一身勞天下哉亦惟當時之臣有如虢叔有如閎夭有如散宜生有如泰顚有如南宮括此五臣者皆名世之賢同心輔佐故能使文王修和之澤達於諸夏而無間耳周公又曰若虢叔等五臣不能爲文王往來奔走勉盡職業於以導廸宣布所當行之常教則文王𨿽有愛民之心而修和之澤何由而降及於國人乎於此可見主治在君宣化在臣有君無臣欲以致理難矣

亦惟純佑秉徳廸知天威乃惟時昭文王廸見冒聞於上帝惟時受有殷命哉

此一節書是言五臣輔文王而成化民之功所以得天而受命者實本於此也廸知之廸是踐履之意廸見之廸是開導之意見著見也冒覆冒也周公又曰我文王之時有虢叔等五臣爲之輔佐亦惟天意在文王純一不二以佑助之故生此等秉持明徳之人其踐履至到實知上天顯然之威命可順而不可違乃惟同心協力務光昭文王之徳業開廸啟導使其修和之徳著見於上無所不照覆冒於下無所不被以致至徳馨香升聞於皇天上帝惟是之故遂能克享天心而有殷之命自此始受之矣

武王惟玆四人尙廸有祿後曁武王誕將天威咸劉厥敵惟玆四人昭武王惟冒丕單稱徳

此一節書是言武王之興亦本於四臣之輔也四人指閎夭散宜生泰顚南宮括此時虢叔已卒故止稱四人劉字解作殺字丕大也單盡也周公又曰我文王旣賴五臣輔佐以誕膺天命至武王時虢叔𨿽卒閎夭等四人尙存又能同心協力導廸武王膺受天祿其後遂與武王大奉上天之威盡殺其敵此四人者又以禍亂𨿽定而徳澤未敷於是又竭力宣布用昭顯武王之徳惟覆冒乎天下使天下之人大盡稱頌武王之徳此皆四臣之力也夫以武王之聖猶賴四臣以爲之助四臣旣輔以有祿又輔以丕冒不以功成而退君何不務所以匹休四臣者哉

今在予小子旦若遊大川子往曁汝奭其濟小子同未在位誕無我責收罔朂不及耇造徳不降我則鳴鳥不聞矧曰其有能格

此一節書是實勉召公匹休周之五臣四臣以輔君嗣徳保業也小子旦是周公自謙之稱浮水曰遊耇造是老成人鳴鳥是鳴鳳周自文王及成王時皆有此瑞格感格也周公又曰今王業艱難幼沖在位我小子旦懼不克濟若浮於大川防知津涯豈能獨濟哉我自今以往與汝奭同心輔導共濟艱難可也蓋嗣王幼沖𨿽已卽位與未卽位同正賴賢臣相與夾輔汝大不可以此專責於我而遂求去也若汝斂迹而退不肯勉力以助我之不及則耇老成人之徳不下於民在郊之鳳將不復得聞其鳴矣況敢言進此而有感格乎然則汝之不可去明矣

公曰嗚呼君肆其監於玆我受命無疆惟休亦大惟艱告君乃猷裕我不以後人迷

此一節書是申結上文而畱召公也肆大也玆字指上文言猷謀也裕寛大之意後人指成王周公曰嗚呼我前言文武皆賴賢臣而望君以共濟此是懇切之言君宜大監視於此不可忽也蓋我周文武誕受天命開子孫萬世之業固有無疆休羙然其積累締造亦大是艱難我今告君宜謀所以自處寛裕之道爲國家長久之慮毋徒狹隘求去爲也蓋君徳成就系於賢臣若汝廹切求去則嗣王之徳何日開明前王之光將至遏佚故我拳拳畱君者正不使後人迷惑而失道庶幾文王艱難之業可以保守於無窮也君不勉爲後人畱寧不爲文王大業計哉

公曰前人敷乃心乃悉命汝作汝民極曰汝明朂偶王在亶乘玆大命惟文王徳丕承無疆之卹

此一節書是述武王之顧命以感動召公也前人指武王民極下民之準則也偶配也亶信也乘是負載之意周公又曰我昔與汝奭同受前人顧命前人敷布腹心乃盡以付托之言命汝使居三公之位爲下民之準則當時顧命之言曰嗣王以防衝在位汝當精白一心勉力不怠其輔弼嗣王也如農夫之有偶在於彼此相信推心相與不可退托其乘載天命也如車之有馭並力一心使不至於傾覆惟追念文王之舊徳常恐失墜大承受此無疆之憂卹可也武王顧命之言如此今汝豈可委而去之也

公曰君告汝朕允保奭其汝克敬以予監於殷防大否肆念我天威

此一節書是卽在已之誠以感動召公使之知所念而不敢求去也允誠也保是太保乃召公所居之官大否大亂也周公又曰汝君奭我今告汝以我之誠意汝勿視爲泛常之言也汝太保奭其敬愼不怠以我之言監視殷之防亡大亂而大念我天威之可畏可也蓋天命靡常惟徳是輔殷王受無平格之臣所以墜失天命若嗣王無賢臣輔導不能敬徳則防亂之禍又將在周矣此汝奭所以不可去也

予不允惟若玆誥予惟曰襄我二人汝有合哉言曰在時二人天休滋至惟時二人弗戡其汝克敬徳明我俊民在讓後人於丕時

此一節書是以天眷之當答而明召公不可去也襄成也戡勝也俊民才俊之人丕時是大盛之時周公又曰凡我勉畱汝之言語豈是不足取信於人而如此諄諄告汝乎我之意惟曰今日上輔嗣君贊成其業在我與汝二人而已若汝聞我之言而契合於心亦將曰在是二人而不可一人或去也況天眷我周休美滋至卽我二人竭力圖報猶恐不能勝任如汝今日求去不過以盈滿難居欲避賢路耳汝若以盈滿爲懼則當能自敬徳益加寅畏明揚俊民布列庶位以盡大臣之職業以答滋至之天休他日賢才眾而治道隆當國家全盛之時汝欲推讓其位以事業付與後人我固不敢阻汝也今豈汝求去之時哉

嗚呼篤棐時二人我式克至於今日休我咸成文王功於不怠丕冒海隅出日罔不率俾

此一節書是勉召公以共圖成功以明必畱之意也篤厚也棐輔也周公嘆息而言曰今日朝廷之上公卿百職人固眾多而任艱鉅竭誠悃篤厚於輔君者是我與汝二人所以我國家用能集天休於新造邦至於有今日之盛美焉然使海宇之廣一夫不獲一方未順未可謂功之成也我與汝二人惟當益加黽勉共成文王修和見冒之功不得少有怠心使前人光顯之徳澤丕徧覆冒於斯民𨿽海隅出日之逺地無不率順從服然後文王之功可云能成我二人篤棐之心於是始慰庶幾永孚於休而非止今日之休矣今未能至是豈遂可以言去乎此見大臣之輔君仰成祖烈永保天命爲生民慮久逺爲萬世開太平功不可居而責有難盡也咸成不怠之言洵爲萬世人臣法守矣

公曰君予不惠若玆多誥予惟用閔於天越民

此一節書是申言天命民心以終畱召公之意也惠順也閔憂也周公稱召公而告之曰凡予前所誥汝者豈有不順於理又如此言天言民多爲告語乎誠以大臣去畱爲天命民心所系汝若求去將誰與仰答天休將誰與丕冒斯民予惟用憂天命難以永保及生民無所倚賴憂深故言切自不覺其多也可見予言之順理而公宜爲予畱矣觀老臣憂國之公忠所始終惓惓者惟在乎天命民心則人主承天子民之際尙其惕然於斯言哉

公曰嗚呼君惟乃知民徳亦罔不能厥初惟其終祗若玆往敬用治

此一節書是因召公旣畱而飭令就職之詞也民徳謂民心之向順也若順也周公又嘆息而稱召公以告之曰天命不外乎民心惟汝歷練老成能周知斯民中心向順之徳今日民無尢怨違背亦能善其始矣然民罔常懷猶必當思其終使之向順於後嗣子孫者常保其如今日將見民徳永孚則天休亦永孚焉汝其祗順此初終之語自今往就汝職益加敬順用以圖治可也蓋民心從順而誠向於上曰徳殷六臣周五人之秉徳卽召公之知民徳也明卹廸知總此一知凡人主委任老臣與夫老臣之忠君愛國大要皆不出此

蔡仲之命

此一篇書是史臣記周成王封蔡仲之命詞仲乃蔡叔之子叔旣罪放而卒成王以仲賢復封於蔡此其誥命之詞也

惟周公位冢宰正百工羣叔流言乃致辟管叔於商囚蔡叔於郭鄰以車七乘降霍叔於庶人三年不齒蔡仲克庸祗徳周公以爲卿士叔卒乃命諸王邦之蔡此一節書是周史臣敍蔡仲復封之始末也致辟謂加以誅戮也管蔡霍皆國名郭鄰中國之外地名周史臣曰成王居諒闇之時周公旦位在冢宰統正百官當時管叔鮮蔡叔度霍叔處三人監紂子武庚於商之舊都遂乘主少國疑流言煽亂傾危周公因以動搖王室周公東徵乃明正管叔首惡之罪誅之於商邑蔡叔罪次之囚於郭鄰之地制其出入猶以車七乘隨之霍叔罪又次之降爲庶人三年不齒錄待其攺過自新三年之後方齒錄以復其國也三叔皆天討所加大義滅親也其後蔡叔之子字仲能常敬徳謹畏自持周公擢用爲卿士及蔡叔卒乃請命於成王復封其國於蔡使繼叔之後惟賢是舉則命徳之公也夫事在家庭舜得遂友愛之心於象事關宗社周公不得遂友愛之心於三叔至於蔡仲之賢不以世類而棄尢見其命徳之公也聖人義盡仁至如此

王若曰小子胡惟爾率徳攺行克愼厥猷肆予命爾侯於東土往卽乃封敬哉

此一節書是周成王首言封蔡仲之意而飭勉之也蔡仲名胡猷道也周公以王命呼其名而告之若曰惟爾小子胡率循爾祖文王之徳攺易爾父蔡叔之行是能謹其爲臣爲子之道者故我命爾爲諸侯於東方不失舊時茅土往就汝所封之國其敬之哉常存率徳攺行之初心可也抑本諸心者敬則措之身而施之家國天下者自無弗克愼臣子之不能守位盡職總由一念侈肆耳成王首以此勉蔡仲可謂知要矣

爾尙蓋前人之愆惟忠惟孝爾乃邁迹自身克勤無怠以垂憲乃後率乃祖文王之彞訓無若爾考之違王命此一節書是承上文率徳攺行而申勉蔡仲也成王曰爾前人蔡叔謀危宗社爾庶幾揜蓋其不忠不孝之罪愆惟務盡忠惟務盡孝爾前人無可繼述乃超邁其往迹凡事從自身力行必須能勤以自彊無敢或怠用垂法於汝子孫使之有所則效然亦不在他求也但率循乃祖文王之常教無若爾父蔡叔之悖違君命則忠孝之道盡矣蓋止忠止孝文王之徳卽文王之彞訓也敬愼守藩斯爲忠能蓋前愆斯爲孝忠孝固無二理凡爲臣子者不可不勉也

皇天無親惟徳是輔民心無常惟惠之懷爲善不同同歸於治爲惡不同同歸於亂爾其戒哉

此一節書是告蔡仲以察治亂之幾也成王曰爾守侯國亦有承天治民之責皇天於人無私親厚惟有徳之人是佑輔之使其長保祿位無徳則天眷去矣下民之心無常定向惟恩惠所及乃懷服之欲其長作君主無惠則民情離矣天民之感應不爽如此所以人之爲善如敬天法祖親賢愛民有徳有惠之事非一端皆能致天親民懷而同歸於治總無不當爲之善也人之爲惡如盤樂怠傲慢天虐民不徳不惠之事非一端皆足致天怒民怨而同歸於亂總無一可爲之惡也爾惟力於從善決於去惡斯能修徳以享天心施惠以固民心耳可不戒哉按此章與伊尹誥太甲略同諸侯保有一國而善惡之理感應於天民者懍懍乎間不容髮況於天子撫馭萬邦不亦從此可鑑與

愼厥初惟厥終終以不困不惟厥終終以困窮

此一節書是告蔡仲以謹始之道勉其敬戒也成王曰爾小子侯於東土乃開國承家之初創業垂統端自今日可不兢業惕勵以愼其初哉然愼始之道要在圖終今當創始之時凡所行之事必思其終務爲久逺可繼則詒謀旣善自能和民人保社稷與王室同休而終以不困焉苟不思其終凡事率易而行但圖目前便安則詒謀不善使子孫無所法守危亂相尋終必至於困窮矣夫思終與不恩終得失相逺若此則凡所以謹始者其容忽乎可見祖宗締造艱難無事不爲子孫計長久其在後嗣子孫有圖終之責者尢當深體祖宗愼初之心而恪守成憲可也

懋乃攸績睦乃四鄰以蕃王室以和兄弟康濟小民此一節書是告蔡仲以諸侯之職勉其敬戒也成王曰爾爲諸侯宜務修爾侯職有當立之事功則懋勉舉行而勤以勵已有友邦之四鄰則加意輯睦而信以全交尊而王室則效蕃屏之力而一心以尊君親而兄弟則隆和好之恩而一體以惇族下逮小民則生養安全以康濟之而無愧司牧之責此皆侯職之所當然者爾其敬愼以盡之可也按五者𨿽忠之事而孝實不外此蔡叔之違王命流言煽亂正與五事相反仲能盡此五者則蓋愆之道亦盡故詳列於命詞云

率自中無作聰明亂舊章詳乃視聽罔以側言攺厥度則予一人汝嘉

此一節書是告蔡仲以守中道爲主敬之本也成王曰人心所受於天地之中是自然無過不及之至理凡汝行事當率循此自然之中勿使有過不及焉何以率之此中施於政事則有先王之舊章汝當恪守無或妄作聰明自逞一己之私智而變亂其成法所以率乎已然之中也此中形於動靜則有立身之法度汝當詳審視聽不可惑於偏邪之言而攺易其常度所以率乎本然之中也內不徇己之私智外不徇人之邪說則立身行政無往非率自中者子一人豈不於汝而嘉美乎蓋中者性之理而具於心堯舜禹湯文武總一執中心法成王冊命侯國亦必及之此其說與大學絜矩之道中庸天下大本相爲表里人主所當深思潛玩也

王曰嗚呼小子胡汝往哉無荒棄朕命

此一節書是敕遣蔡仲就國之詞也成王嘆息呼蔡仲之名而告之曰汝往就國當常存敬心經理國事凡朕所命汝者如察治亂之幾思謹始之道盡當然之職率自然之中須一一身體力行無敢荒廢棄墜庶乎蓋愆於前垂憲於後而保有東土之封也按冊命𨿽出自成王史稱周公傳王命以告之今玩其詞防皆人主久安長治之要道則知周公所以治魯不異於治周而平天下在治國之理於玆益信

多方

此一篇書是史臣記周成王滅奄而歸誥諭殷民及天下之辭篇中有多方二字因以名篇

惟五月丁亥王來自奄至於宗周周公曰王若曰猷告爾四國多方惟爾殷侯尹民我惟大降爾命爾罔不知洪惟圖天之命弗永寅念於祀

此三節書是史臣先序作誥之由而述周公傳王命首諭殷民以奄爲鑑也奄國名宗周鎬京也王都爲天下所宗故稱宗周猷發語辭四國指管叔蔡叔霍叔及殷國也尹正也降寛宥也圖謀也寅敬也周史臣曰惟周成王親政之明年奄國再叛成王徵滅之五月丁亥日自奄國班師歸來至於鎬京諸侯皆來朝會周公傳王命若曰猷告爾管蔡霍殷四國及天下多方百姓惟爾殷侯所尹正統轄之民助奄作叛今奄國旣滅皆當以從逆坐誅我惟不忍多殺大降恩赦宥爾殷民之命爾等宜無不知之勿復生二心也且爾等亦知奄之所以亡乎奄人大逞私意圖謀上天之命肆行叛亂弗永逺敬念奉法安分以保有其宗祀今一旦自取滅亡爾等以奄爲鑑亦知天命不可妄干矣蓋先示以降宥之恩而發其良心因曉以天命之公而破其邪心易曰重巽以申命傳曰巽順而入必究乎下命令之象周公知言哉

惟帝降格於夏有夏誕厥逸不肎慼言於民乃大淫昏不克終日勸於帝之廸乃爾攸聞厥圖帝之命不克開於民之麗乃大降罰崇亂有夏因甲於內亂不克靈承於旅罔丕惟進之恭洪舒於民亦惟有夏之民叨懫日欽劓割夏邑

此二節書是言夏之所以失天命使殷民因桀而知紂也格正也誕大也慼憂也勸勉也廸啟廸也麗猶依也民之麗謂民所依以生者也崇增也甲始也靈善也旅眾也舒寬裕也叨貪叨懫忿懫也劓割戕害也成王曰爾殷民欲知天命豈不聞夏殷之際乎昔夏王桀無道上帝未忍遽絕之降示災異以譴告格正於桀桀不知恐懼修省大肆逸樂尙不肯出憂民之言於口況望其有憂民之實政耶然而日用動靜莫非上帝所以啟廸斯人者桀𨿽縱逸未必無一念之明苟能稍自勸勉則天心猶可回也乃大淫亂昏迷卽終日之暫不能勸勉於上帝之所啟廸況望其循乎天理久而不違耶桀惟殃民逆天如此故天命去之乃爾殷民所常聞者也且祈天之道在於愛民桀以私意圖度帝命謂吾有天下如天之有日不能開下民衣食之源橫徵斂塞絕民所依麗之生理又大降刑罰以增亂於夏國推其所因則始於內嬖妺喜惑亂其心故不能善承其眾而同民好惡也又無能大進賢人而敬用之使大布寛舒之澤於其民亦惟夏民之貪叨酷懫者日加欽禮尊用恣其戕害於夏邑是桀之失民心卽自失其天命而已矣要之夏桀內惑女寵外任小人皆由一念昏逸所致然則人主諴民以格天寧有外於淸心寡欲親賢逺佞者與

天惟時求民主乃大降顯休命於成湯刑殄有夏惟天不畀純乃惟以爾多方之義民不克永於多享惟夏之恭多士大不克明保享於民乃胥惟虐於民至於百爲大不克開

此二節書是承上文言桀亡以引起下文言湯興也純大也義民賢者也成王曰天厭復桀之無道不可作民主矣於是監觀四方爲民求主乃眷有殷大降顯明休美之命於成湯使爲生民主致刑罰以殄滅有夏此豈成湯所得私意圖度哉惟天心不與夏桀防身亡國殃禍如是其大者乃惟由桀昏亂屏棄賢才爾多方𨿽有賢人君子桀不能推誠久任使之長享祿位其所恭敬之多士率皆不義所謂叨懫日欽同惡相濟大不能明達治體以保安享有國家之民乃相與繁刑聚斂以虐害其民使民無所措手足至於士農工商凡百所爲大不能開通生路政暴民窮所以自速其亡桀𨿽圖度天命又何救乎抑天道無爲豈眞有求之降之且不畀之者哉成湯之日新日躋卽所謂顯休命也民不得不去桀而歸湯桀不能挽民之去湯亦不得不受民之歸皆非人謀所及故舉而推之於天有國家者敬念之

乃惟成湯克以爾多方簡代復作民主愼厥麗乃勸厥民刑用勸

此二節書是言殷王成湯所以受天命見其非由妄干也簡擇也刑儀刑也成王曰夏桀自速其亡天旣爲民求主不得不聽民所簡擇而歸之乃惟爾殷先王成湯能以一徳格天爲爾多方所簡擇是以順乎天而應乎人代夏桀作生民主所謂民罔常懷懷於有仁也仁者君徳之所依麗成湯顧諟明命以存仁心子惠困窮以施仁政謹愼其所依麗者以倡率勸勉其民故其民心悅誠服亦皆以成湯爲儀刑效法相率而勸勉於仁君仁莫不仁感應之理固如此天命又何私焉

以至於帝乙罔不明徳愼罰亦克用勸要囚殄戮多罪亦克用勸開釋無辜亦克用勸今至於爾辟弗克以爾多方享天之命

此三節書是言殷後王之保天命與失天命皆見其不可妄干也要察也要察囚情得其辭以斷獄爾辟謂紂也成王曰成湯克盡君道以化民其詒謀者善而垂統者逺矣故自成湯以至於帝乙賢聖之君六七作世守愼厥麗之家法無不務昭明其徳而本諸身者惟仁無不務謹愼其罰而達諸政者惟仁亦能用以勸勉其民使之翕然向化焉且人知明徳之勸民抑知謹罰亦所以勸民乎爾殷先哲王凡於要察罪囚有多罪不可赦者必殄戮之無失出故刑一人而千萬人懼亦能用以勸勉其民相戒於爲惡有無辜可矜原者每開釋之無失入故宥一人而千萬人悅亦能用以勸勉其民相率於爲善則用罰無非用徳積累維持如此成湯之顯休命固宜其子孫長享而無害矣今至於爾君紂不能明徳謹罰以愼厥麗乃不能以爾全盛之多方坐享天命忽焉而亡良可憫也夫同此多方先王以仁創之後王以仁守之其終以不仁失之愼麗之心卽天命去畱之幾操存捨亡著戒深切豈直慰解殷民而已耶

嗚呼王若曰誥告爾多方非天庸釋有夏非天庸釋有殷乃惟爾辟以爾多方大淫圖天之命屑有辭乃惟有夏圖厥政不集於享天降時防有邦間之乃惟爾商後王逸厥逸圖厥政不蠲烝天惟降時防

此四節書是申言夏殷自取其亡以見天命無私也釋去之也有邦指殷邦也蠲潔也烝進也周公又嘆息而傳成王命若曰誥告爾多方之眾夏亡於桀非天用心以釋去有夏殷亡於紂亦非天用心以釋去有殷乃惟爾君紂恃爾多方之富盛大肆淫佚以私意圖度天命謂我生不有命在天飾非拒諫瑣屑之言辭不一而足安得不亡耶乃惟夏桀凡謀爲其國政不聚集於享國之善事而聚集於亡國之惡事故天降是防亂於夏使殷邦代之以有天下非桀之自取其亡乎乃惟爾商後王紂不能居安思危但以荒逸之事爲安逸凡謀爲其國政穢惡而不蠲潔怠惰而不烝進天以是降防亂於殷又使我周代之非紂之自取其亡乎然則夏殷之亡皆其自取非天有心於去之也昭然可見矣此反覆言天命至公知去之非私去卽知眷之非妄眷足以杜萬世姦雄之心而爲人主者可不兢兢於時幾是敕哉

惟聖罔念作狂惟狂克念作聖天惟五年須暇之子孫誕作民主罔可念聽

此一節書是言紂自絕於天又申上文非天庸釋有殷之意也須待也暇寛假之也成王曰凡人心通明者謂之聖昏愚者謂之狂惟通明之人苟自恃其聖而罔加省念克治則積漸縱肆將反流於昏愚而爲狂惟昏愚之人苟自恥其狂而遂能省念惕勵則積漸擴充究可進於通明而爲聖聖狂之機系於一念轉移如此紂𨿽昏愚亦有可以攺過遷善之理又爲殷先哲王之子孫故天心未忍遽絕惟以五年之久須待而寛暇之猶冀其一旦悔悟克念作聖而大爲民主然紂終不知攺圖無一善行可回天念無一善言可感天聽自絕於天而亡豈天之有心於去殷乎

天惟求爾多方大動以威開厥顧天惟爾多方罔堪顧之

此一節書是推言天命未定之先以起下文周受天命也開開發也顧眷顧也成王曰紂旣罔可念聽不能爲民主則自絕於天矣天惟是求民主於爾多方大警動以災變譴告之威使知殷之將亡以開發其可受眷顧於天者起而代殷以有天下惟爾多方之眾無有堪受眷顧之命可作民主者所以歸於我周天非有心去殷亦初何心興周與書言反覆於夏殷周之際一曰時求民主再曰求爾多方可見皇天無親惟徳是輔人君嗣守天位惟在修徳行仁以答天心以作民主耳

惟我周王靈承於旅克堪用徳惟典神天天惟式敎我用休簡畀殷命尹爾多方

此一節書是言周之以徳受天命而懾服殷民之貳心也克堪能勝之謂也典主也式用也成王曰作民主之任天旣望之紂而不能攺求之多方而又無能堪惟我周文王武王仁心愛民善承順於眾庶而克堪用徳力行仁政以布徳於天下誠可典司神天爲上帝百神之主矣天乃眷顧我周黙用教誘我文王武王之衷若或啟之以思若或翼之以行使我文武之盛徳日新用彰休美因而簡擇付畀以有殷之命代爲天子以尹正爾多方之諸侯非我周所敢圖度也夫向者天命未定爾多方無堪受眷顧者今天命旣歸我周而定於一何爲反側不安耶蓋文武之克堪無異成湯之愼麗總一仁民之徳孚契上天卽是天教也必教之而後興可見天命不輕與必暇之而後亡可見天命不輕去人主惟時時克念可也

今我曷敢多誥我惟大降爾四國民命爾曷不忱裕之於爾多方爾曷不夾介乂我周王享天之命今爾尙宅爾宅畋爾田爾曷不惠王熙天之命

此二節書是申言宥罪之恩而望殷民以遷善之實也忱誠信也裕寛裕也成王曰今我何敢諄復於天命興亡之故如此多言以告汝我惟是大降恩赦寛宥爾管蔡霍殷四國之民命欲爾安靜以保全餘生耳豈可忘宥罪之恩而不務遷善之實耶爾四國之民蓄懷疑忌所以反側不安爾何不消險詐之私以誠信待人去廹促之見以寛裕處已安集於爾多方乎天命簡畀歸於我周旣久爾何不同心夾輔同力介助以保乂我周王而安享上天之定命乎且爾四國叛亂之罪法當瀦爾宅舍收爾田業今爾蒙我寛宥尙得聚居爾之宅耕治爾之田恩至厚矣爾何不洗心滌慮惠順我王室以熙廣上天之新命而延福祚於無窮乎是皆爾之所當爲者可不勉哉孔子有言民以君爲心君以民爲體蓋言休戚相關也所以民附王室則與王室同其享民順王室則與王室同其熙此古今率土之常經非獨爲四國垂訓者矣

爾乃廸屢不靜爾心未愛爾乃不大宅天命爾乃屑播天命爾乃自作不典圖忱於正

此一節書是歷責殷民之旣往而警戒其將來也廸蹈也宅安也不典不法也成王曰爾四國民所蹈行之事屢不安靜自於誅滅爾等之心未知所以自愛其身家乎殷紂罔可念聽天之所廢爾等乃妄覬興復不能大安於天命乎我周克堪用徳天之所興爾等乃不肯順服而輕屑播棄其天命乎且爾等反覆叛亂自作不法之事爲正人所深惡乃猶以義不忘殷圖見信於正人乎是皆爾之所不當爲者可不戒哉上文旣開示以遷善之道此又若追咎其旣往者蓋人心之懲創不深則發憤自新之念亦不堅以言感人而能深入乎人心所謂牖民孔易也

我惟時其教告之我惟時其戰要囚之至於再至於三乃有不用我降爾命我乃其大罰殛之非我有周秉徳不康寧乃惟爾自速辜

此一節書是承上文責殷民遷善而嚴詞以禁其反側也至再謂三監淮夷叛至三謂王卽政又叛康寧安靜也成王曰爾四國民反覆叛亂我不忍輕用殺戮惟是善言教告之惟是用兵徵伐討其倡亂之要囚而誅之並不坐黨逆之誅自東徵以來教告之語開釋之恩蓋至再至三矣若自今以往乃有不聽用我降宥之命而猶狃習叛亂反覆不止我當大用刑罰殛殺之非我周執徳不安靜乃惟爾自爲凶逆以速其罪則降宥殊恩豈可復望如今日乎爾等宜勉圖遷善以自新矣抑惕之以禍無非誘之以善而告詞諄復若此讀至再至三之言殷頑之難化周道之忠厚均於斯可槪見云

王曰嗚呼猷告爾有方多士曁殷多士今爾奔走臣我監五祀越惟有胥伯小大多正爾罔不克臬

此二節書是告殷臣以化民之責也監謂監治殷民之官五祀五年也胥伯正皆官名臬事也成王嘆息而言曰猷化民之責在長上告爾四方多士及殷之多士昔爾殷士民遷於洛邑我設官以監治之今爾等奔走趨事臣服於我所命監治之官亦旣五年於玆矣人情久而相親事勢久而自定柰何猶反側不安耶越惟爾殷士受職於洛以長治遷民者有若胥若伯若小大眾多之正皆與我所命監治之官一體推誠委任爾等宜竭力供職以化導殷民爲事無或疑貳偸惰而不能事其事負我委任至意也此與盤庚斆民由在位召誥先服殷禦事同意蓋惟臣爲民所觀法也而以殷士參治洛邑則因乎人情宜乎土俗其亦化民之微權與

自作不和爾惟和哉爾室不睦爾惟和哉爾邑克明爾惟克勤乃事

此一節書是告殷臣以化民之本在於修身齊家也成王曰所謂爾罔不克臬者當何如以克之身之主在心心不靜正則身不和順是不和由於自作爾殷多士惟務省察於心使措諸身者言動悉協其宜而身無不和哉家之本在身身不和順則家不和睦是不睦自爾導之爾殷多士惟務端範於身使效諸家者長幼各循其分而家無不和哉夫身和而家和爾新邑之民由是觀感興起歡然有恩以相愛燦然有文以相接而倫紀昭明自無敗常亂俗之患則爾始不負職任惟能勤於化民之事者矣尙皆勉哉抑兩言惟和卽身修家齊之謂克明則國治卽百姓之身家無不和也此𨿽爲臣化民而言人主之倡化於臣亦不外此大學之道備矣

爾尙不忌於凶徳亦則以穆穆在乃位克閱於乃邑謀介

此一節書是告殷臣以化民之事在於正已用人也成王曰殷頑民叛亂之凶徳𨿽若可畏然由所謂身家惟和爾邑克明者論之則知善化之道在於爾殷多士勿以其難化而畏忌之有如臨民之際亦則以穆穆和敬之容端居爾位使之瞻仰觀法潛消其悍逆悖戾之气又能簡閱於爾邑中旌其孝秀防其賢良以謀爲爾之介助則民之頑者亦將感慕奮發革心向化矣又何可畏忌之有哉蓋穆穆在位正身以端化民之本也克閱乃邑鼓舞以行化民之權也孔子云臨之以莊則敬舉善而教不能則勸可見化民之道同出一揆也與

爾乃自時洛邑尙永力畋爾田天惟畀矜爾我有周惟其大介賚爾廸簡在王庭尙爾事有服在大僚

此一節書是申告殷臣而勸之以休也成王曰爾殷多士能如我所言和身睦家正已用人以勤於化民之事自是居於洛邑庶幾永保家業竭力畋治爾胥伯正之祿田如此奉法循職上天亦將畀與矜憐於爾使之康寧獲福我有周亦將大介助賚錫於爾優厚之以爵賞啟廸簡防入仕王朝不但爲洛邑之胥伯正而已也庶幾勉爾職事以盡忠我周𨿽進而服位於公卿大臣之列亦無難至又不但在王庭而已也多士可不共勸與當頑民遷洛時卽簡任殷之舊臣以長治其舊民未嘗進用之於朝故又以在王庭在大僚爲言欣動其心使知所向慕興起忠厚之意駕馭之權可謂兩得之矣

王曰嗚呼多士爾不克勸忱我命爾亦則惟不克享凡民惟曰不享爾乃惟逸惟頗大逺王命則惟爾多方探天之威我則致天之罰離逖爾土

此一節書是申告殷臣而警之以威也享奉上也多方亦當作多士探取也逖逺也成王又嘆息呼殷多士而告之曰爾若不能交相勸勉忱信於我所言和身睦家正已用人之命是爾不能盡職以奉上凡洛邑之民轉相仿效亦惟曰上不必奉不肎信順爾之教令矣且爾旣不能勤事盡職乃惟務放逸惟務頗僻大違逺我王命身不和而家不睦非但不克明於爾邑將益恣頑民之凶徳則惟爾多士探取天威自貽殃禍我則奉天威以行罰使爾身家播遷離逺爾之鄕土𨿽欲力畋爾田尙可得哉爾多士其深戒之蓋有司之職化民卽所以奉君奉君卽所以得天反是則探天之威不獨爲殷士著戒殆爲人臣懷二心者立萬世之大防與

王曰我不惟多誥我惟祗告爾命又曰時惟爾初不克敬於和則無我怨

此二節書是申飭以作誥更始之意也成王曰我豈欲如此多言而諄復不能自已哉我惟敬告爾以所當勸勉之命使爾知順王命卽所以安天命也成王又曰爾四國士民前日助奄爲叛之罪皆已降宥今與爾更始正遷善自新之初要在敬謹於和心以和其身家耳苟又不能敬於和猶循乖亂之舊習則自取誅滅他日無以王法爲殘忍而於我怨尢也篇中丁寧告戒惓惓懇懇無非開其爲善禁其爲惡周家忠厚開基之意溢於言表此所以享八百年有道之長也哉

日講書經解義卷十

欽定四庫全書

日講書經解義卷十一

立政

此一篇書是周成王初卽政周公告以任賢圖治之道也其要在愼擇大臣大臣旣賢則所舉皆得其人而政無不立矣史臣記其語因以立政名篇

周公若曰拜手稽首告嗣天子王矣用咸戒於王曰王左右常伯常任準人綴衣虎賁周公曰嗚呼休玆知卹鮮哉

此一節書是周公上告成王首言用人之當謹也休美也卹憂也周公將率羣臣見王而先告之若曰凡我諸臣當拜手稽首致敬以告於王蓋王旣嗣天位爲天之子爲天下之王矣我諸臣當告以君道之大也羣臣用皆進戒於王曰人君治天下以得人爲本務王左右之臣有牧民之長曰常伯有任事之公卿曰常任有守法之有司曰準人是大臣之長乃王左

右之最尊者又有掌服器之綴衣執射禦之虎賁是近臣之長乃王左右之最親者皆選用所當謹也周公因嘆息而言曰美矣此數官者大臣位望隆重爲天子之股肱近臣職任親密爲天子之心膂何其休也然而職尊者有安危之寄職親者有習染之移不可不審擇其人但恐人君於尊者易疏於親者易狎知以不得人爲憂者殆亦鮮哉此周公將詳言立政在於用人而先以知卹者少警悟成王也人主念其休又知所卹則必察之明而始無幸進用之當而終無易退所謂勞於求才逸於任賢者不在是乎

古之人廸惟有夏乃有室大競吁俊尊上帝廸知忱恂於九徳之行乃敢告教厥後曰拜手稽首後矣曰宅乃事宅乃牧宅乃準玆惟後矣謀面用丕訓徳則乃宅人玆乃三宅無義民桀徳惟乃弗作往任是惟防徳罔後此二節書是言夏王大禹之知卹及後王桀之不知卹也廸行也競彊也吁招呼也廸知者蹈知而非苟知忱恂者誠信而非輕信也九徳卽虞書臯陶所言之九徳宅者居其位也事卽常任牧卽常伯準卽準人謀面謂謀人之面貌也義民賢人也往任謂往昔任賢之事也周公曰古之人君廸行知卹之道者惟夏王大禹當日貢賦九州玉帛萬國乃王室大彊之時天眷可謂隆矣猶不敢自恃治安常招呼賢俊之士代理天工以爲尊事上帝之實當時夏之大臣亦仰承吁俊之心以薦賢爲務凡於九徳之行必蹈知而誠信之確見羣臣中某人有某徳可用某徳有某事可徵乃敢進言告教於其君拜手稽首稱君以告之曰凡此九徳之人優於任事者使居任事之官優於牧民者使居牧民之官優於守法者使居準人之官能盡用賢之道如此乃能盡其爲君之實矣苟非廸知忱恂於九徳之行徒謀度人之面貌用以爲大順於徳乃宅之以官此三宅中豈復有賢者以稱其任而尊事上帝乎夫大禹以任賢立政而造有夏之業向使夏后王世世以知卹爲心𨿽至今大競可也柰何桀逞惡徳弗作往昔先王任賢之事惟任用防徳之人是以防亡無後我不可不鑑於有夏矣可見祖宗用賢而興子孫不用賢而亡皆由創業之君能知卹而守成之君鮮知卹也周公之惓惓進戒可爲萬世任賢圖治者訓矣

亦越成湯陟丕釐上帝之耿命乃用三有宅克卽宅曰三有俊克卽俊嚴惟丕式克用三宅三俊其在商邑用協於厥邑其在四方用丕式見徳

此一節書是言商王成湯以知卹而興也陟升也丕釐大治也耿光明也嚴惟丕式敬思而大法之也周公曰自古知卹之君夏王大禹而後亦及於商王成湯由諸侯升陟爲天子知典禮命討皆原於天大加釐治而惇之庸之章之用之俾上帝之光命赫然昭著於天下乃又能旁求賢才相助爲理所用以居常伯常任準人之官爲三有宅者實能就是位而不曠廢其職所稱爲有常伯常任準人之才曰三有俊者實能就是徳而不浮溢其名其知之明如此然非徒用之而已且嚴敬思惟於心無敢少忽又大以爲法式一政一事必從而不違實能盡其宅俊之用使三宅之居位者得以奏其績三俊之儲養者得以見其才其任之專又如此所以賢智奮庸登民風於至治其在商邑之近而觀感者相親相睦用和協於其邑其在四方之逺而向慕者用以大爲取法如親見其君徳而無不順治焉夫近者察之詳其情未易齊也而能使協於厥邑則純之至矣逺者及之難其徳未易徧也而能使丕式見徳則大之至矣此皆由成湯廸行知卹之道舉用當而人心服故其治效至純至大如此爲帝王者可不以爲法哉

嗚呼其在受徳暋惟羞刑防徳之人同於厥邦乃惟庶習逸徳之人同於厥政帝欽罰之乃伻我有夏式商受命奄甸萬姓

此一節書是言商後王紂以不知卹而亡也暋彊防也羞進也崇尙之意也庶習羣小近習也伻使也式用也奄盡也周公又嘆息而言曰商之後王能以夏桀爲戒而世法成湯之知卹得宅俊之賢盡宅俊之用將見於赫湯孫且至今有耿光矣柰何后王受其徳昏防因放棄賢人君子所任三事大臣惟是進尙刑戮以防虐爲徳之諸侯與之共治其邦國所列職於禁近惟是眾醜狎習以縱逸爲徳之小人與之共任其朝政同惡相濟民不堪命是以上帝敬致其罰而殄滅之乃使我周有此諸夏卽用商先王所受之天命盡甸治天下萬民井牧以供賦稅什伍以供職役一如昔日之夏亡而商興焉我周可不鑑於有殷哉三代而下知卹者愈不數見興亡之際何可勝慨親賢臣逺小人是在人主謹其好惡取捨矣

亦越文王武王克知三有宅心灼見三有俊心以敬事上帝立民長伯

此一節書是言周文王武王之知卹也周公曰知卹之君夏禹商湯而後亦及我周之文王武王君臣之間以心相信凡授位之三有宅就其經綸設施眞能審知其心之所存者皆公忠而可托凡儲用之三有俊就其議論風采灼然明見其心之所蘊者皆素裕而足用非徒謀之面貌而已也由是以此宅俊之臣而敬事上帝或代天以理事或代天以子民或代天以守法則天工無或曠焉以此宅俊之臣而立民長伯或率先以治民事或率先以安民生或率先以紏民慝則民情無弗協焉我文王武王所以廸行知卹之道而纘禹舊服於湯有光者大要在是矣蓋文武之敬事卽禹之尊帝湯之丕釐也其實惟是養賢以及民非別有敬事之法也然非克知灼見而求其用人得當難矣人主誠有志於得人安可不務知人哉

立政任人準夫牧作三事虎賁綴衣趣馬小尹左右攜僕百司庶府大都小伯藝人表臣百司太史尹伯庶常吉士司徒司馬司空亞旅夷防盧烝三亳阪尹

此五節書是承上言文武知卹而列敍其得人之盛也表臣外臣也防盧烝皆國名三亳蒙爲北亳谷熟爲南亳偃師爲西亳周公曰我文王武王知卹如此故當時得人最盛言其所與圖立政治而仰贊敬天勤民之責者有任人以理事有準夫以守法有牧夫以養民此三大職事旣由克知灼見而選用得人則可以統率羣臣紀綱庶務矣言其近密侍從之臣有掌射禦之虎賁有掌服器之綴衣有掌馬之官曰趣馬有小官之長曰小尹有左右攜持僕禦之人有內百司若司裘司服之屬有庶府若內府大府之屬此七等官亦必擇人而授則內臣皆得其人矣言其王畿都邑之官有大都之伯有小都之伯有卜祝巫匠執技以事上之藝人有外百司若外府外司服之屬有太史以記事記言有尹伯以各爲所司之正長此六等官亦必擇人而授則外臣皆得其人矣自三宅以及內廷外廷凡此眾官皆有常徳之吉士無一匪人防於其間焉且不但在王朝者然也言乎諸侯之官其名位得通於天子者司徒掌邦教司馬掌邦政司空掌邦土卿之貳爲亞卿之屬爲旅𨿽侯國官職尙多而數官得人則亦莫非常徳吉士也言乎王官之監於諸侯四夷者其國則有防有盧有烝其地則有南北西三亳以及夫阪險之地皆設尹以治之𨿽王官監治尙多而重地得人則亦莫非常徳吉士也夫上自王朝至於內外近逺官使皆得其人非一人之聰明所能周悉要惟愼擇三宅大臣能舉賢以稱任使所以得人如此之盛也則文武之克知灼見豈非知卹之要道哉

文王惟克厥宅心乃克立玆常事司牧人以克俊有徳此一節書是申言文王知人之明也常事卽常任司牧卽常伯周公曰我周立政之得人至武王有天下而益盛而知卹先由於文王文王惟知之極其眞信之極其篤能心乎三宅之心孚合無間乃能立此常任常伯之官人與位相稱俱是實能賢俊而有徳者是以官使皆得人而政無不立也蓋言常事司牧則準人及內外諸臣可以槪見信乎用人之當未有不本於知人之明者然非湥於居敬竆理之學者知人亦未易言也是所望於人主之知卹者與

文王罔攸兼於庶言庶獄庶愼惟有司之牧夫是訓用違庶獄庶愼文王罔敢知於玆

此二節書是申言文王任人之專也周公曰文王得人之盛不但知之明用之當也且任之極其專凡於號令之庶言所當宣布法司之庶獄所當聽斷禁戒儲備之庶愼所當修舉旣選用得人卽專任而責成之文王無所兼理其職務惟視有司牧夫之各治其事有用命者則奬勵以訓之使益勸勉於勤職有違命者則戒飭以訓之使知畏憚於曠職是爲得立政之大體也由今思其罔攸兼之心惟號令出於君故庶言有不容不知者至於庶獄庶愼文王非但不以身兼之並若無敢以心知之蓋人君於庶務有難以周知者若下侵眾職恐聽斷不無偶誤而當愼者反有所遺忽文王所以思不出其位也可見君道惟在知人而不必躬親庶務用命違命之是訓則賞罰明而人人競勸惟其罔敢知所以無不知也此智臨大君之宐非淸淨無爲之說也人主知文王之所以罔敢知何難爲虞舜之大智乎

亦越武王率惟敉功不敢替厥義徳率惟謀從容徳以並受此丕丕基

此一節書是申言武王之知卹與文王無異道也敉安也義徳謂義徳之人有撥亂反正之才者也容徳謂容徳之人有休休樂善之量者也周公曰罔兼罔知而克厥宅心不獨文王爲然也亦及我武王率循文王安定天下之功於文王所用義徳之人始終任用而不敢攺替仍用其義徳以戡亂焉率循文王撫治天下之謀於文王所用容徳之人專心信從而不敢有違仍資其容徳以圖治焉此不替與從之心莫非罔兼罔知之心故義徳容徳諸臣文王簡用於前武王委任於後相繼而效其功濟其謀我文武所以式商受命奄甸萬姓並受此大而又大之基業也則是克知灼見所貽者逺矣王欲廸行知卹之道孰有外於是者乎周公言人君之知卹特詳於文武蓋先動成王以法祖率考之思然後進告以立政用人總不出文武心法可見創守一揆祖宗之心法治法所當率循罔斁也

嗚呼孺子王矣繼自今我其立政立事準人牧夫我其克灼知厥若丕乃俾亂相我受民和我庶獄庶愼時則勿有閒之

此一節書是承上文以文武知卹之心法授成王也孺子謂成王我亦指成王也立事猶言任事若字卽順字之義言心之所安也亂治也相助也受民受於天祖之民也周公嘆息告成王曰孺子嗣承丕緒旣爲天下王矣任大責重豈可不愼繼自今凡建立政務當於任事之公卿守法之準人牧民之常伯此三宅之官不徒謀之貌言要必明知其心之所安蓋君子小人所分在誠僞之間若徒外飾爲善未有久而不變者必察其中心之安果徳性渾全天理純粹其爲君子無疑矣然後推心委任之使得展布才猷敷治理其職任常伯者相王治此受於天與祖之民俾厚生正徳各得其所職司準人常任者治理一切刑獄及凡禁戒儲備之務務使調和整齊事事合宐如此則官舉事治而朝廷之政日進光大矣𨿽然君子者小人所尢也旣已委任君子矣猶必時時防持勿使小人得行其間如此則疑貳不生得以終始厥猷而國家收任賢之益此文武立政之要也自古帝王用人始則患於知之不眞繼則患於信之不篤夫苟未用之先明選愼擇而匪人無幸進之階旣用之後任專信篤而君子無孤立之懼吁咈一堂臯防同室何難再見哉

自一話一言我則末惟成徳之彥以乂我受民

此一節書是承上勿有閒而言也末終也惟思也彥美士乂治也周公曰信任賢臣時勿有間固爲立政之要但人主用賢𨿽尊禮委任心膂相親而意念須臾之間厭怠稍萌皆間之所生也故王𨿽一話一言之間終思成徳之美士實與我共治此受於天與祖之民其人進退治亂攸關思之如此則任賢之心專一周密而小人何所用其間哉

嗚呼予旦已受人之徽言咸告孺子王矣繼自今文子文孫其勿誤於庶獄庶愼惟正是乂之

此一節書是總結上文禹湯文武之知卹而勉成王法之也周公又嘆息告成王曰予旦所聞禹湯文武知卹之事皆上而事天下而治民至美之言已盡告孺子王矣然夏商之事猶屬久逺我文武之遺範乃人之耳目所聽睹者自今以往王以文子文孫當效前人之所行其於一切庶獄及凡禁戒儲備之事旣已委任賢臣愼勿有所兼有所知以致有所誤失惟使正當其職者殫心竭力以治之則事無不乂而政無不立矣蓋人君一日萬幾惟總其大綱使人盡其職則諸司之治共成朝廷之治而天下底於奠安然而用或非其人未見其能濟也故立政之道以知人爲先務云

自古商人亦越我周文王立政立事牧夫準人則克宅之克由繹之玆乃俾乂

此一節書是申言禹湯文武之知卹無不同以見帝王用人之善法也由繹言如治絲引其緒而出之不竆也周公曰自古聖君如夏禹商湯及我周文王其於立政用人之道實先後同揆如所立常任牧夫準人三宅之官豈徒苟且充位而已哉其始皆遴選賢才使居厥職君子在位而小人莫能厠其間蓋克宅之也其旣皆任專信篤使獲展厥才猷如治絲者防繹端緒引之而愈出蓋克由繹之也先王用人旣選賢以當其位又由繹以盡其才所以俾三宅之官任事者皆能爲君代理天事牧民者皆能爲君撫治天民平法者皆能爲君奉行天法而天下奏治平矣夫國家非無才之患有才而不能盡其用之爲患苟以知卹之心而法先王之成憲賢才何憂不進治化何憂不隆耶

國則罔有立政用憸人不訓於徳是罔顯在厥世繼自今立政其勿以憸人其惟吉士用勱相我國家

此一節書是再勉成王法古人之知卹而湥戒小人之不可用也憸利口也訓順也勱勉勵也周公曰自古帝王之治天下其所以亮工熙績光大厥猷者類皆用賢人以輔相之無有欲建立政務而用憸利小人者何則從來憸人居心詐僞處事乖張所存所行皆不順於徳苟人主不察委以國政則所爲悉出於暗昧必無光大之業昭著於天地之間王自今以往凡建立政務如此憸人者可輕信之哉愼勿用之可也惟善人君子道足以正君徳足以服眾所存所行並無違徳誠能專心委任使得勉力輔相我國家則治化自日進於昌明矣夫君子小人所分甚防苟衡鑑不精則是非失眞而邪正罔辧鮮不爲小人所惑者古云知人其難有天下者念之哉

今文子文孫孺子王矣其勿誤於庶獄惟有司之牧夫此一節書是言刑獄尢國政所關而委任不可不專也周公曰今王爲武王之文子文王之文孫以衝防而居天位旣爲天下王矣凡所任人當一以文武爲法一切刑獄所關愼勿身侵其事以致誤失但責任有司牧夫使彼盡心整理庶事有專司而刑無不當者矣此以見刑獄至重民命所關人主祈天永命惟在欽卹之一心故周公特挈其重而言之蓋明察精詳非不屬君徳之美若喜怒自專聽斷惟意必致賞罰失中而民無所措漢文欲重犯蹕之罰而張釋之力諫其不可其有見於此也夫

其克詰爾戎兵以陟禹之迹方行天下至於海表罔有不服以覲文王之耿光以揚武王之大烈

此一節書是言兵戎亦國政之大而修備不可不預也詰猶言治也戎是戎服兵是兵器禹迹禹所疆理九州之地陟越而過之也覲見也耿光者昭明之徳揚宣也大烈者隆盛之業周公曰人主纘承大業當安不忘危治不忘亂苟太平無事之日武事不修則廢弛陵替其何以壯國威而篤前烈乎今王必須修治爾戎服兵器精嚴武備內以操戰勝攻克之威外以杜姦邪窺伺之漸將見王靈逺播徧及九州超越大禹所經之迹且威加四方旁行天下以至四海之外無不畏威懷徳心悅誠服矣如此則我周之業將日以隆盛如光於四方顯於西土而人心悉歸文王之耿光也以此而昭著之益顯見而不至遏佚矣永淸四海大定天下而人心率俾武王之大烈也以此而振揚之益播宣而不至於委靡矣是爲善繼善述而無愧於文子文孫也從來好大喜功竆兵黷武固帝王之戒然狃於晏安武備日衰卒有禍亂張皇莫救亦豈廟堂之勝算哉詰爾戎兵𨿽周公不廢老成謀國非庸人所能窺也

嗚呼繼自今後王立政其惟克用常人

此一節書是並戒後王以知卹之道也常人有常徳之人也周公又嘆息言曰自古帝王爲治多端總以得人爲首務凡我後王建立政事其於三宅之官須是選用常徳之人毋使憸邪小人得而間之可也

周公若曰太史司寇蘇公式敬爾由獄以長我王國玆式有愼以列用中罰

此一節書是周公因言愼罰而以蘇公敬獄告太史使並書之以爲後臣之法也蘇公名忿生武王時諸侯也式用也由獄所斷之獄玆式言取法於玆也中罰言輕重得中也周公呼太史而告之曰昔在武王時蘇忿生爲司寇凡一切刑獄必致敬致詳使合乎一定之法而不敢妄爲輕重以此培養忠厚茂植本基我國無疆歷服賴以延長蘇公之功大矣夫前人之行後人之範也爾太史其以此書之於冊以詔來世使嗣爲司寇者於此取法而加謹焉則必能以輕重條列用其中罰無偏輕偏重之條無失入失出之慮刑獄淸而天下無寃民矣蓋立政一篇成王之初政也周公卽告以知人善任之道養賢圖治之方而尢以兵刑二者爲國之重務諄諄致意焉此成周之治所以繼唐虞稱盛有天下者不可不三復是書也

周官

此一節書是成王訓戒百官之詞史臣記之以周官名篇

惟周王撫萬邦巡侯甸四徵弗庭綏厥兆民六服羣辟罔不承徳歸於宗周董正治官

此一節書是史臣首序成王訓廸百官之由見外攘之功旣舉內治卽宐修備也侯甸是侯服甸服並男采衛及畿內爲六服獨言侯甸舉近以該逺也弗庭是諸侯叛逆不來朝貢者綏安也羣辟謂諸侯董者督責之意治官言凡治事之官也史臣曰我周王治隆一統撫臨萬邦乃出而巡狩於侯甸諸服之國以考稽其政事其違逆王命弗貢於庭者則徵討四向以明正其罪然此巡之徵之者豈慢遊黷武哉正以布徳除殘使天下安生樂業綏我兆民耳周徳如此惟時六服諸侯皆相與承流宣化上承徳意其素所忠順者固於旬於宣以廣一人之徳化卽間有悖逆者亦來享來王以奉天子之威靈蓋我王一巡狩徵討間而恩威逺被外攘之功已成矣又以朝廷者四方之本內治者外治之倡於是歸於鎬京凡在朝治事之官悉督責而教正之使體統各有所遵而不相侵越職業各有所盡而罔敢怠荒庶內修旣嚴本原大治而羣辟承徳之盛可保無竆矣夫帝王綏定天下因民立政因政設官官不舉事不治民弗安矣周成課吏最嚴而其先諄諄告戒所以董正者無不至此所以民安物阜號稱上治後之人主於吏治淸濁之源誠不可不加之意也

王曰若昔大猷制治於未亂保邦於未危

此一節書是成王將欲董正治官而先述所以求治之意也大猷大有道之世也史臣敍成王之詞曰盛世之所以久安長治者亦在人主審乎治亂安危之機而已如古昔大有道之世聖帝明王孜孜求治其時𨿽法度修明世已治而無亂矣猶以爲治者亂所倚也其圖維治道常在未亂之前𨿽海宇寧謐世已安而無危矣猶以爲安者危所伏也其保固邦家常在未危之日故能長治久安永無危亂之患若待已亂已危而圖之則無及矣

曰唐虞稽古建官惟百內有百揆四嶽外有州牧侯伯庶政惟和萬國咸寧夏商官倍亦克用乂明王立政不惟其官惟其人

此一節書是言制治保邦之在於得人也百揆無所不總者四嶽總其方嶽者州牧各總其州者侯伯次州牧而總諸侯者也成王曰所謂大猷之世逺則有唐虞近則有夏商而所以制治保邦者亦惟建官之得其道耳唐虞去古未逺事簡民淳稽考舊典損益隨宐建爲百職內則有百揆四嶽以總理在朝之治外則有州牧侯伯以總理四方之治內外相承體統不紊故其時禮樂政刑一切化理無有一之不和四方萬國時雍風動無有一之不寧此唐虞建官之效也至於夏商去古少逺而世變事繁則建官之數不得不較唐虞爲倍然皆觀其會通制其繁簡故當時九功敍而耿命釐政亦以和文命敷而兆民殖國亦以寧此夏商建官之效也夫帝王建官立政繁簡不同而制治保邦如歸一轍者何哉蓋堯舜禹湯號稱明哲其選賢任能不惟其官之多寡惟在得其人而已以故和寧之效先後同揆然則人之系於國也顧不重哉

今予小子祗勤於徳夙夜不逮仰惟前代時若訓廸厥官

此一節書是成王先以敬勤自勉將以暢發訓廸之意也祗者敬謹之意勤者敏勉之意不逮猶言不及若順也成王曰唐虞夏商得人圖治而和寧用乂尙矣今予小子纘承前緒亦惟兢兢業業敬勤於徳夙夜常恐有所不及如堯舜禹湯建官任人皆治天下者之良法也予仰承而效法之惟奉順不違以訓廸在廷之百官使各盡厥職以贊成化理而已爾百官其惟予訓廸之言是聽乎蓋得人固致治之要而修徳又任人之本茍君徳未修𨿽日事訓廸其爲信從無由矣成王將欲訓廸羣工而先以自勉正朝廷以正百官斯言信夫

立太師太傅太保玆惟三公論道經邦燮理陰陽官不必備惟其人

此一節書是訓廸三公之職也太者無以加尙之辭師天子所師法也傅傅相也保保安也公者無私之意經經綸也燮理和調也成王曰君天下者一日萬幾豈能獨理故設官分職古有定典矣今防酌古制立太師太傅太保三者爲三公然此三公者名髙位尊所職豈如百僚之細哉蓋天人之理至防惟三公日與人主講析而辯論之啟沃君心涵養君徳意不進君於堯舜而不止於是推此道以經綸邦國則教化行政事舉萬物得所而人治有其咸寧推此道以和調陰陽則四時行五行運萬化咸序而天治臻於時若凡此皆三公之職而非百僚之所敢擬也𨿽然此三公者任大責重又豈可徒取其名哉必得天下之道全徳備者居之然後帝王有任賢之誠而聖賢有行道之實否則寧虛其位以待非常之人而已勿輕爲授也

少師少傅少保曰三孤貳公化寅亮天地弼予一人此一節書是訓廸三孤之職也少者位次於尊之辭孤者孤特之義貳佐貳也大也寅敬也亮明也成王曰三公旣立於是繼立少師少傅少保曰三孤公孤之名𨿽異而職守亦未嘗少分蓋孤者佐貳於公以暢發其未盡之緒也如天地之化乃天地之妙用卽道之發育者也三孤則廣大擴充務使朝廷政務協於上下蓋卽三公之所論者而張大其用焉天地卽陰陽之成位者也三孤則致愼詳明務使五行四時各順其則蓋卽三公之所燮理者而昭著其體焉夫防贊化育予一人之責也惟三孤以此輔弼於予以昌明其政化成就其徳業則公引於前而孤弼於後任匪易矣然則居是位者可不愼哉

冢宰掌邦治統百官均四海

此一節書是訓廸天官之職也成王曰人臣輔相君徳公孤尙矣下此承宣分理則六卿又百官之倡焉爰立冢宰是爲天官使掌邦國之治道凡內外百職皆爲統攝而尢選賢任能分治四海使萬民得所罔有不均是冢宰之職也

司徒掌邦教敷五典擾兆民

此一節書是訓廸地官之職也成王曰冢宰爲六卿之首下此爰立司徒是爲地官使掌邦國之教化凡人倫五常皆所敷布於以調習安養化導不馴使兆民守法罔敢逾越是司徒之職也

宗伯掌邦禮治神人和上下

此一節書是訓廸春官之職也成王曰司徒之次爰立宗伯是爲春官俾掌邦國之典禮凡天地神人皆所防祀而尢明辧等威分畫上下使人守典常罔有僣亂是宗伯之職也

司馬掌邦政統六師平邦國

此一節書是訓廸夏官之職也成王曰宗伯之次爰立司馬是爲夏官俾掌邦國之軍政凡天子六軍皆所統禦而尢靖亂除殘職專政伐使彊弱不侵邦國得平是司馬之職也

司寇掌邦禁詰姦慝刑防亂

此一節書是訓廸秋官之職也成王曰司馬之次爰立司寇是爲秋官俾掌邦國之法禁凡爲姦作慝者悉所推詰而尢顯著刑章以正防亂使人思畏法遷善爲心是司寇之職也

司空掌邦土居四民時地利

此一節書是訓廸冬官之職也成王曰司寇之次爰立司空是爲冬官俾掌邦國之土地凡士農工商皆使得所而尢順時興利教以耕耘使人鮮惰遊地無曠廢是司空之職也

六卿分職各率其屬以倡九牧阜成兆民

此一節書是總言立六卿之意也阜阜厚也成化成也成王曰六卿者內爲屬官之主外爲州牧之倡職分旣殊所掌各異而所以任人行政明禮修刑安民除防者責斯重矣居斯職者當各表率其屬以盡其職守於以倡在外九州之爲牧者亦知率屬以承流宣化於外則大小相維內外相承因而政治修明凡所以養民者無不至而人各遂其生焉兆民以此而阜厚矣徳化廣被凡所以教民者無不至而人各復其性焉兆民以此而化成矣堯舜和寧之盛禹湯用乂之休何難再見而制治保邦之道詎外是哉甚矣六卿爲百僚之倡內臣爲外臣之表而任之尢不可不得其人也

六年五服一朝又六年王乃時巡考制度於四嶽諸侯各朝於方嶽大明黜陟

此一節書是因訓廸在內之臣而又舉制馭外臣之法也成王曰帝王之盛世綱紀修明羣牧率化所以逺近相承內外統馭何道之由哉惟此朝覲巡狩之典行而不廢耳自今定制每六年凡侯甸男采衛五服之諸侯一朝會於京師各述其所職又六年再朝通此十二年矣天子乃以四時巡行諸侯所守之地凡禮樂法度朝廷所頒於四嶽者詳爲稽考以視其奉行維時諸侯亦各執玉帛來朝於方嶽之下如歲二月東巡則東方諸侯朝於岱宗五月南巡則南方諸侯朝於南嶽以至八月西巡十一月北巡則各朝於西嶽北嶽之下其巡狩所至也卽詢察諸侯之賢否大明其黜陟如諸侯奉政安民則進爵增地大彰其陟之法以示賞其有怠政殃民者則貶爵削地大彰其黜之法以示罰賞罰昭而勸懲著六服諸侯罔不承徳而兆民阜成由此故也後世封建不行巡狩亦廢天子端拱湥宮所由知四方政治之得失閭閻之疾苦者惟二三老成隨時獻納耳茍采聽不民瘼罔達治斯下矣唐虞和寧之效夏商用乂之風何由幾也

王曰嗚呼凡我有官君子欽乃攸司愼乃出令令出惟行弗惟反以公滅私民其允懷

此一節書是訓廸百官使勉其職業也攸司所司之職也令號令也成王嘆息言曰凡我有官之君子𨿽尊卑之分不同而其爲職守則一必於其職之所司罔不敬謹以處之蓋內欽厥心而心無怠荒之失外欽厥事而事無曠廢之尢庶幾爲有位之君子而無愧也然所司之當欽者不一又當以愼令爲先凡有官君子於發號施令之際必揆度事宐斟酌時勢擇其事之可行者詳愼以出之務使吾令一出而天下卽可以遵行不可輕率忽略至於壅逆而不行也蓋國家政令關系最大茍不詳愼則必有阻逆難行者夫至反而不行不惟天上下之分而天下之事將散而莫治矣𨿽然令之行違視乎出之當否而令之當否又視乎心之公私苟在位之君子存心光大以公滅私凡有命令皆上合天理下協人心則天下之民自罔不敬信而畏服矣豈有反而不行者哉信乎愼乃出令尢所司之當欽而有官君子不可不知也

學古入官議事以制政乃不迷其爾典常作之師無以利口亂厥官蓄疑敗謀怠忽荒政不學墻蒞事惟煩此一節書是言人臣必爲學而後能盡職也制裁度也迷錯繆也典常當代之法成王曰自古名臣之能輔君以致治者其學必有本而後其治悉合乎道如堯舜禹湯之所垂訓爲治之成法也爾大小庶官先宐將往代成法學習通曉以蒞政而爲官及至議處國家之事卽以吾所學者用之裁度庶務則事有條理不至迷錯矣然天下事有宐於古而未卽宐於今者又當以本朝爲法如我文武周公之所經畫皆當代之典常也爾大小庶官尢宐於先王典常祗遵率由奉爲師法切勿以喋喋利口逞其才智變易紛更亂爾官守則事有可據而政亦不迷矣是皆學之道爲政所當知者也茍積疑於心而不酌古準今以斷其是非則必敗其謀爲怠忽於心而不酌古準今以致其詳愼則必荒其政事然所以成謀立政者有一不從學問中出者乎茍不能學習古法參考時務則事理不能通達心地無由開明如面墻而立使之治事則舉措乖違動見煩擾安能經理國家之務乎信乎學問爲出治之本服官者所當加勉也

戒爾卿士功崇惟志業廣惟勤惟克果斷乃罔後艱此一節書是申戒卿士以建功立業之道也成王曰今戒爾等在朝之卿士凡人於功績莫不欲崇髙也然從來建立丰功者必先有不安於小成不狃於近利之志茍委靡而不立志則功亦卑下矣是惟立志而後功可崇也凡人於事業莫不欲廣大也然從來創成偉業者必先有自彊不息力行不怠之勤苟媮惰而不勤力則業亦狹小矣是惟勤勞而後業可廣也有此二者又須果決剛明臨事能斷然後功業有成罔貽後日艱患若猶豫固滯而不能果斷則前失其成立之幾而後開廢弛之漸𨿽志與勤無庸也爾卿士念之哉

位不期驕祿不期侈恭儉惟徳無載爾僞作徳心逸日休作僞心勞日拙

此一節書是申戒卿士以處富貴之道也無載猶言不可從事也成王曰從來人臣功髙爵尊富貴並至而往往不克保其終者何哉凡以志念易盈嗜欲易縱居富貴之中而不得所以處之之道是以弗克保其終也今爾卿士所居之位旣崇則𨿽不期乎矜驕而志念或盈矜驕自至所享之祿旣厚則𨿽不期於奢侈而嗜欲或縱奢侈自至處此當何如哉蓋制驕莫如恭也惟恭以持已則不至於驕制侈莫如儉也惟儉以節用則不至於侈然此恭儉者豈飾於外而中不然哉恭實有謙虛忘勢之心儉實有簡朴自安之心恭儉皆出於實徳非出於僞爲者也以實心而作徳則內外如一不必日求去其驕侈而驕侈自鮮日見其休美以欺心而作僞則勞心耗力𨿽外飾以恭儉而恭儉愈非日見其苦拙而已何益之有哉爾卿士當思以作徳自勵而以作僞爲戒可也

居寵思危罔不惟畏弗畏入畏

此一節書是申言恭儉爲人臣之要也成王曰從來寵辱安危之機相爲倚伏爾卿士位髙祿厚居寵榮之地當兢兢業業常以危辱自警無所不致其敬畏也茍不知敬畏而驕侈漸生則位祿易傾將入於可畏之中矣可不戒哉

推賢讓能庶官乃和不和政厖舉能其官惟爾之能稱匪其人惟爾不任

此一節書是申戒卿士以薦賢之事也厖者雜亂之意成王曰人君爲治必賴羣臣協和而後政事可理然大臣者小臣之表率也必爲大臣者公忠體國凡賢而有徳者薦之使之在位而其賢有可用能而有才者遜之使之在職而其能有可施將見庶官百職皆相觀效推讓成風孰有不和者乎若大臣蔽賢妒能而不能秉以虛公則庶官必爭而不和政亦因之雜亂而難理矣然此固所以倡庶官而亦大臣之職所宐盡者也使所舉之人果能不負其官是爾之知人善任非其能乎舉非其人有曠厥職是卽市寵徇私不勝大臣之任矣爲大臣者其愼於公私之辧哉

王曰嗚呼三事曁大夫敬爾有官亂爾有政以佑乃辟永康兆民萬邦惟無斁

此一節書是訓廸將終而復總申戒卿屬也三事卽立政所稱三事大臣也成王嘆息言曰上自三事之卿下至大夫之屬當各敬爾所居之官不可怠忽各治爾所蒞之政不可廢弛用以匡贊乃辟康濟兆民以成阜成之治庶幾萬邦之廣親附愛戴而無厭斁我周之心矣按成王以文武貽謀之善能率由成法而光大之而處盛思危叮嚀告戒其爲天下求治人以盡治法者至矣以故三百六十各敬爾猷而天下大治逺比堯舜和寧之盛近躋禹湯用乂之休守成令辟寧有過哉而其孜孜訓廸以求綏民者盡於制治未亂保邦未危二語此君心之湥慮治亂之大原而成王知之此其治之所以不可及也或曰悉周公之教也然則輔養君徳不重賴有其人哉

日講書經解義卷十一﹤經部﹐書類﹐日講書經解義﹥

欽定四庫全書

日講書經解義卷十二

君陳

周公遷殷頑民於下都親自監治之周公旣歿成王命君陳代周公此其防命之詞史錄之以君陳名篇

王若曰君陳惟爾令徳孝恭惟孝友於兄弟克施有政命汝尹玆東郊敬哉

此一節書是成王防命君陳之詞蓋先敍其徳之美而命之也令善也尹治也東郊洛邑下都因在王城之東故曰東郊成王呼君陳而告之曰惟爾有令善之徳著於孝恭故今欲畀爾以政焉蓋事親以孝子之道也事長以恭卑幼之道也爾能孝於親友於兄弟則內而修身教家者外而必能忠君體國於以施諸政事使教化大行風俗淳美爲治何難哉今東郊下都近畿之邑也命爾尹治之爾當敬盡厥職廣布人倫之化以成淳厚之風不可少有懈怠以負予命

也

昔周公師保萬民民懷其徳往愼乃司玆率厥常懋昭周公之訓惟民其乂

此一節書是欲君陳法周公以爲治也師教訓也保安養也率循懋勉也成王曰東郊之治不自今日始也昔我周公治玆東郊之日有師之道以教訓斯民所以戒飭者無不備有保之道以安養斯民所以撫卹者無不周是以東郊之民懷思教養之徳如被生成之恩久而不忘也今命汝尹玆東郊所司者卽周公之職所臨者卽周公之民汝當謹其所司之職循其所行之常不可變易舊章更用新法蓋周公之訓布於當時者萬民方思慕不忘爾若能勉力尊奉闡而光大之則民之懷徳不異於周公之初而翕然其順治矣爾敬遵厥命可也

我聞曰至治馨香感於神明黍稷非馨明徳惟馨爾尙式時周公之猷訓惟日孜孜無敢逸豫

此一節書是述周公之訓以勉君陳也馨者香之逺聞感者通達無間之謂猷訓是有關道理之言式時取此也成王曰我聞周公嘗言之矣曰爲治有本而感應之機必有所自郅隆之治教化洋溢百姓和樂其協气休聞之所越如馨香之旁達而不可禦由是郊焉而天神格廟焉而人鬼享𨿽幽如神明亦莫不感通而無間焉然所以馨香而感神者非僅於享祀之際黍稷丰備遂可云馨香也務在平時克明其徳俾體於身心者至精至粹措諸政事者盡善盡美夫而後斯足爲馨香可以感格神明耳周公之訓如此可見有是徳則有是治有是治則有是馨香感應是徳者致治之本不可不務明之也爾尙取此周公明夫道理之訓而大法之身體而力行終日孜孜不怠無敢使一時之或晏逸無敢使一念之或戲豫如此則徳修治定𨿽神明可格而況殷之頑民又何足言哉夫周公之訓在於明徳而法公之訓在於能敬莊敬日彊所以進徳也人君以無逸豫之心爲心而徳有不明神有不格者哉

凡人未見聖若不克見旣見聖亦不克由聖爾其戒哉爾惟風下民惟艸

此一節書是欲君陳鑑恆情而倡率之也克見謂能得見克由能循聖道也成王又曰吾見常人之情當未見聖人之時亦知向慕聖人若以不獲終身一見爲憾者是其秉彜好徳之良心有然也至旣見聖人之後自宜效法聖人矣乃究不克奮力自彊而率由聖人是其志气昏惰物欲蔽錮所致也不亦虛此一見哉彼常人之情大抵如此爾昔曾與周公同朝亦旣親見聖人矣今繼周公之後撫周公所治之民倘不能由周公之訓以化民則與常人見聖不克由者何異爾其以此爲戒哉蓋爾身居民上實操鼓舞感動之機其猶風也在下之民惟有聼順率從而已其猶艸也惟風之動物也妙於無迹而艸之從風也亦不知其然而然爾誠由訓以端風化之本則下民必從訓而有艸偃之勢矣尙其勉諸

圖厥政莫或不艱有廢有興出入自爾師虞庶言同則繹

此一節書是欲君陳愼政事以由訓也圖思維展布也艱持重謹愼之謂廢革也興舉也師虞與眾共籌度也繹尋繹而極思也成王又曰今爾尹玆東郊政事多端凡圖謀措施之際無論小事大事斷不可有一毫輕忽之念務兢兢業業莫不以艱難之心處之蓋一事行之而善則百姓受無竆之福一事行之不得其宜則百姓受無竆之害不可不艱難而愼重也爾今繼周公之後政之大體固無容更張然時與勢殊政由俗革其間不無斟酌損益之事或法久獘生有宜廢者或便民利俗有宜興者但未可遽然興之廢之也蓋一己之意見不可偏執而眾人之公論實有可采必也出入反覆與爾同徳之眾盡心籌畫以求至當倘眾人之言同然一辭以爲當興當廢矣猶未可遽然興之廢之也更宜謀之於心防繹而深思之灼見其利獘然後措之施行夫旣參乎人之同又斷於已之獨則廢所當廢而非變常法興所當興而非作聰明所謂莫或不艱者如此蓋圖治之道不博謀廣益則自用之病生不折衷羣言則紛紜之患起二者所宜深戒此大舜所以好問好察執兩端而用中也與

爾有嘉謀嘉猷則入告爾後於內爾乃順之於外曰斯謀斯猷惟我後之徳嗚呼臣人咸若時惟良顯哉此一節書是欲君陳盡忠順之道以由訓也嘉美善也措之政事曰謀準諸理義曰猷良者徳備於一身顯者譽昭於天下成王又曰人臣事君之誼莫大於進思盡忠而人臣處已之道莫過於善則歸君爾於稽眾繹思之際有切於事情而可云嘉謀者有合於理道而可云嘉猷者未可私之爲己有也卽入告爾君於內使爾君獲時聞善言焉人臣之忠君應如此又未可自以爲能也爾乃將順於外曰凡此嘉謀嘉猷皆我君之大徳臣何能預焉此非獻諛也人臣之自處又應如是也夫旣使善言得以上聞而克盡靖共爾位之誠又能廣宣上之徳意而克惇無成有終之義此眞忠亮不二之臣也嗚呼使人臣皆能奉法守職國爾忘家如此則其徳豈不純良而其名譽有不光顯於後世者哉此又吾之所深望於爾也夫人臣不可無譲善之心而人君不必有專美之意成王此言亦謂臣職當如是豈謂君道當如是也哉

王曰君陳爾惟周公丕訓無依勢作威無倚法以削寛而有制從容以和

此一節書是實言由訓之意也者恢廓之謂丕是大削刻削也制謂品節詳明成王又呼君陳而告之曰昔周公之訓規模逺大非尋常之訓乃大訓也體用俱備巨細兼該寧尙有未者但爾繼前人之政茍止以持循因襲爲心則拘泥陳迹未免近於狹隘惟奮然作興取周公之丕訓開拓而光大之可也今爾旣尹玆東郊則勢固爾所有矣然此乃朝廷之勢位所借以爲統馭斯民之具也斷不可存一毫之私意作威以暴虐其下且法又爾所必用矣然此乃國家之法度所恃以爲保全斯民之術也斷不可執一毫之偏見朘削以苛刻其眾此𨿽爾必無之事然亦不可不以爲戒也今此殷民頑梗之習𨿽變向化之心未堅則張弛之道尢宜急講蓋寛大固足以得眾然一於寛則或失之縱矣務於寛裕馴擾之中而黙寓品節限制之意乃爲寛之得也和易固足以宜民然遽期於和則或失之柔矣務於從容積漸之久而徐幾和平樂愷之治乃爲和之當也此今日訓之急務也

殷民在辟予曰辟爾惟勿辟予曰宥爾惟勿宥惟厥中有弗若於汝政弗化於汝訓辟以止辟乃辟狃於姦宄敗常亂俗三細不宥

此三節書是言刑罰之施於有罪者而首一節戒君陳之徇君第二節

申言辟之惟中第三節

申言宥之惟中也在辟謂罹於刑宥赦也中者輕重合宜之謂若是順三細謂三事中之小者也成王又曰一人之喜怒無常情五刑之重輕有定法何得漫徇人主之意而不裁以大中至正之理哉凡此殷民茍有犯法而入於刑辟之內者倘予之意以爲當辟矣或其情罪猶有可生之理爾勿徇予之意而遂誅戮之也予之意以爲宜宥矣或其情罪實有不可縱之處爾勿徇予之意而遂姑容之也惟當刑而後刑使無辜者不至濫及當宥而始宥使有罪者不獲幸免一斷以至中之理可耳然必如何而後可辟可宥也其有習於彊梗於汝之政令悍然不肯順從是蔑視王章者有甘自暴棄於汝之教訓藐然不知遵循是怙終不悛者如此之人而不加之重典何以示懲宜亟置之法則刑一人而千萬人俱知儆戒是用刑適所以止刑也夫如是乃從而刑之所謂辟之惟中也其或在內爲姦在外爲宄狃於反側不靖而有關於天下安危之機或不孝不友毀敗綱常而有關於聖賢名教之大或奢侈逾制壊亂世俗而有關於人心風化之原如此之人所犯𨿽小所系甚大何可姑息而或宥乎此實防微杜漸之意而以不宥爲宥者也所謂宥之惟中也

爾無忿疾於頑無求備於一夫必有忍其乃有濟有容徳乃大簡厥修亦簡其或不修進厥良以率其或不良此三節書是言教化之施於平民者而首一節言待殷民之道第二節

申言無忿疾於頑之意第三節

申言無求備於一夫之意也頑謂愚頑忿疾忿怒疾惡也簡謂簡擇區別修謂職業修舉良謂行義良善成王又曰爲上之道宜緩於懲惡以彰待人之寛更宜急於取善以昭用人之恕凡殷民之頑愚未化者固不可度外置之縱其終於爲頑亦何可有意刻求深惡而痛疾之也爾須委曲勸導俾漸入於善則無不可化之人矣人各有能有不能若於一人之身而責以全能天下安得有全人乎爾須因材器使俾各效所長則無不可用之人矣夫此忿疾之心皆不能容忍之心爲之也輕躁之念不足以圖事必能勉彊堅忍而克制其忿疾之心則舉動詳審不至激變生亂而化民成俗之事庶其有濟淺狹之懷不足以畜眾必能寛洪包容而克忘其忿疾之念則此心之徳含光大有天地萬物一體气象民亦將積漸自化乃可云大則亦務爲容忍以化民而已何必忿疾於頑乎上之於民不貴有求全責備之意而貴有勸率化導之方蓋殷民𨿽漸染商紂之污俗自薰陶於周公之化其中善惡不同有力田安居能修其職業者亦有遊手好閒不能修其職業者爾當簡其修者表厥宅裏亦簡其不修者殊厥井疆不使混淆而無別將修者益自奮而不修者亦知愧矣有和身睦家而善其行義者亦有好勇鬭很而不善其行義者爾當擇其良者舉而登進之使不良者有所觀感鼓舞將良者得效用而不良者亦知勸矣則亦務爲簡之進之以牖民而已又何必求備一夫乎帝王必有容人之量知人之明乃可以宰制天下驅防智勇而樂爲之用無忿疾求備有忍有容所謂容人之量也修與良者簡之進之不修不良者簡之率之所謂知人之明也量由於涵養明在於致知然非致知無以爲涵養之地也使知有未致以致賢否混淆用捨不當而曰豁達大度寧有濟乎

惟民生厚因物有遷違上所命從厥攸好爾克敬典在徳時乃罔不變允升於大猷惟予一人膺受多福其爾之休終有辭於永世

此一節書是欲君陳本諸身以端化原也厚淳良之意遷攺也命以令言好以行言典彜倫也徳者實踐之謂變攺薄爲厚也大猷至治也休嘉也辭美譽也成王又曰天下無不可化之民顧倡率之何如耳惟此庶民受天地之气以成形稟健順五常之理以成性其生本淳厖而惇厚也但自有生以後一爲物欲所誘於是惇厚者或日遷而幾於澆薄至其本性之厚未嘗滅息也然則轉移之機在上不在下導民之道以身不以言故條教號令上之命也躬行實踐上之好也使上所命如是而所好未必如是則民未有不拂然違之者茍所命在是而所好亦在是則民未有不忻然從之者甚矣好尙之宜審也爾誠能取五倫之常道篤敬而力行之務在實有諸已以爲徳由是我無欲而民自化我好靜而民自朴罔不盡變澆薄之習而爲淳厚之風將見教化行而習俗美道徳一而風俗同信乎斯民之治其自此而日升於大道矣夫人君不言福以風移俗易爲福人臣不言休以化民成俗爲休果能本身及民如此則予一人得以垂拱於上享受無疆之福其在於爾亦有無窮之休美庶幾君臣相得而益彰名譽光顯亦終傳誦於來世矣爾其朂哉按君陳一篇始言君陳之孝友以見其有作君作師之徳繼舉周公之訓以見爲治之要終言民性之厚以見化民之原其間風艸之諭圖政之難入告之忠與夫宥辟化須無非由訓中事而由訓最肎綮處則不外寛而有制從容以和二語蓋君陳之時當寛和之時也然其始曰惟爾令徳孝恭敬哉末復申之曰爾克敬典在徳可見徳者致治之大本而敬者修徳之大要也能篤敬則徳日新民可化而治可致不能篤敬其效反是此實君天下之極則豈特尹玆東郊者所宜知也哉

顧命

顧命一篇是成王將崩命羣臣輔佐康王之詞及羣臣迎立康王傳授遺詔之事也

惟四月哉生魄王不懌甲子王乃洮颒水相被冕服憑玉几乃同召太保奭芮伯彤伯畢公衞侯毛公師氏虎臣百尹禦事

此三節書第一節

是敍成王命之由第二節

是敍愼重之意第三節

是敍聼命之臣也洮盥手也颒沃面也相相禮者被冕服以衮冕服被王身師氏大夫官虎臣虎賁氏百尹百官之長及諸禦治事者史臣曰成王襲文武之基業在位三十七年四月十六月始生魄之日感疾不豫至甲子日病勢漸增將傳位太子命羣臣輔佐之於是力疾而起猶用水盥手洗面以致其潔命左右扶相之人被之冠冕朝服以致其敬然後憑玉几而命焉蓋臨羣臣不可以不敬也是時太保奭領冢宰事芮伯爲司徒彤伯爲宗伯畢公爲司馬衞侯爲司宼毛公爲司空此六卿也又宿衞之官有師氏虎賁及百官之長與諸治事之臣俱以王命同召至王前聼顧命焉蓋托後嗣傳大位所系甚鉅不可不愼重而面命之也

王曰嗚呼疾大漸惟幾病日臻旣彌畱恐不獲誓言嗣玆予審訓命汝昔君文王武王宣重光奠麗陳教則肄肄不違用克達殷集大命在後之侗敬迓天威嗣守文武大訓無敢昏逾

此三節書俱成王顧命之詞第一節

是王自敍命之故第二節

是述文武創業之艱難第三節

是言在已守成之不易也漸進也幾殆也臻至也彌甚也畱纒綿之意嗣繼續也審詳察也重光二王相重也奠麗定民之衣食肄習也不違感化也侗愚也天威天命也迓欽承之意成王嘆息而言曰我自承先業以來不敢少自縱恣今不幸疾已大進但幾希不絕耳然病勢日至旣彌甚而畱連不可復起矣恐一旦遂亡不得出誓言以嗣續我之志此我所以詳審訓以命汝羣臣也汝羣臣尙敬聼之哉我周之有天下實自文武肇造蓋非一日矣昔先君文王武王克明其徳由是至徳所昭光輝越文旣宣著其光於前武復宣著其光於後後先繼美君徳之盛無不同也如此故其政教之善亦無或異衣食者民之所以爲命者也文武政則能定民所依使饑者得食寒者得衣又以治民不可有養而無教乃陳列教條使曉然於尊親之理坦然於仁義之途是以我周之民感其教養之澤莫不服習而無所違越用能風聲遐播𨿽殷邦之逺亦肆達而無間焉惟其政教之逺曁如此然後民心鹹歸天心眷佑而大命始集於我周我周之得天下蓋若斯之艱難也逮予小子繼文武之後𨿽侗愚無知然亦知天命靡常至爲可畏務夙夜祗懼敬愼以迎之是予之敬天如此其不敢怠也至文武敬天勤民之大訓予小子兢兢承繼而保守之無敢昏昩逾越是我之法祖如此其不敢忽也然後克享天心延長世徳則守成之道又豈易言哉

今天降疾殆弗興弗悟爾尙明時朕言用敬保元子釗濟於艱難柔逺能邇安勸小大庶邦思夫人自亂於威儀爾無以釗冒貢於非幾

此三節書亦成王顧命之詞第一節

是欲羣臣輔元子以保天下第二節

是欲其輔元子盡爲治之道第三節

是欲其輔元子端爲治之本也興是起悟是覺釗康王名大也艱難謂肩任之不易也柔謂懷來之能謂撫循之安是寧止勸是化導亂治也貢進也非幾不善之幾微也成王又曰今我忽爾遘疾實天之意將降災於我身殆弗能興起且弗能醒悟矣繼我而爲君者非元子釗乎以宗社之重基業之大付之一人可謂艱難矣爾羣臣務明記我所命之言用以同力一心敬愼保防元子釗大濟乎艱難之業守丕基於久逺而無忝祖考可也所謂濟艱難者宜何如人君爲萬民之所依賴故地𨿽有逺近不同而人君不可以逺邇異視汝等必敬保元子於逺方之民則懷來而柔順之於近地之民則馴擾而調習之此禦萬民之道也人君又爲諸侯之所則效故國𨿽小大不等而人君不可以小大異視汝等必敬保元子於小邦之諸侯則撫綏輯寧以安之使之得以自立於大邦之諸侯則督責開導以勸之使之不敢自肆此懷諸侯之道也然柔能安勸之要必始於一身而修身之本又在於一心我嘗思之凡人一言一動之際皆有當然之則必有威可畏有儀可像方無愧於人道況人君之威儀尢天下所觀瞻者其可不治乎然此非他人所能代謀也又在已時時檢防收斂庶乎動容周旋靡不中節矣至幾者動之微善惡所由分而威儀之本也茍一念之幾微或出於邪則吾身之威儀咸失其正如之何其弗愼也爾等務敬保元子釗致謹於念慮之微以端威儀之則愼無冒昩進於不善之幾也如是則內外兼治心正身修爲治之夲端而艱難之業可濟矣爾其無負朕命哉

玆旣受命還出綴衣於庭越翼日乙丑王崩太保命仲桓南宮毛俾爰齊侯呂伋以二干戈虎賁百人逆子釗於南門之外延入翼室卹宅宗

此以下史臣敍事之詞而此二節書一記成王之正其終一記康王之正其始也還退也綴衣是帳幔俾使也桓毛二臣名呂伋太公望之子逆迎也延引也翼室路寢東夾室也卹宅宗爲居憂宗主也史臣曰是時羣臣旣受成王之顧命遂俱退先是發命之時設幄帳於坐次命旣畢羣臣皆退乃徹其幄帳於庭中至明日乙丑成王遂崩維時太保召公總事機之重一號令之權於是日卽命仲桓南宮毛二近臣傳命使齊侯呂伋以干戈二虎賁之士百人迎太子釗於路寢南門之外所以顯之於眾也引入路寢東夾室爲居憂宗主所以示繼體有人天位之已定也其體統尊嚴樞機周宻防微慮患之意至矣哉

丁卯命作冊度越七日癸酉伯相命士須材

此二節書是記召公重傳命之典備愼終之禮也冊度冊書法度伯相召公也須取也史臣曰成王崩後第三日丁卯召公將傳顧命於康王先命史官作冊書以紀成王臨終之言並定受冊之禮儀法度蓋傳命大典不可不愼重而預定也及作冊後第七日癸酉成王旣殯伯相召公命山虞匠人之屬廣取材木以供喪間雜用蓋喪用浩繁不可不先期而豫辦也其持大體慮事周詳又如此

狄設黼扆綴衣牖間南向敷重篾席黼純華玉仍幾西序東向敷重底席綴純文貝仍幾東序西向敷重丰席畫純雕玉仍幾西夾南向敷重筍席紛純漆仍幾此五節書皆是爲傳顧命陳設儀物坐位以象成王之生存也狄樂吏之稱黼扆畫斧爲屏篾席桃竹枝席黼純以黑白雜繒爲緣也華彩色也仍因生時所設也序廂房也底席蒲席也綴雜彩文貝有文之貝也丰席筍席也畫彩色雕刻鏤也西夾西廂夾室之前筍席竹席也紛雜也以黑色雜爲之緣也漆漆幾也史臣又曰召公將傳成王之顧命於是又命狄人於每禦座之上俱設畫斧文之屏且各施幄帳於其上又於路寢牖間向南之處設三重蔑席其席之緣則以白黑雜繒爲之其所設之幾則仍華玉所飾者此成王平日覲諸侯見羣臣之坐坐之正也於路寢西廂向東之處則設三重蒲席其席之緣則以雜彩爲之其所設之幾則仍文貝所飾者此成王平日聼事之坐也於路寢東廂向西之處則設三重筍席其席之緣則以彩畫之繒爲之其所設之幾則仍雕玉所飾者此成王平日養國老饗羣臣之坐也又於路寢西廂夾室向南之處設三重竹席其席之緣則以黑色之繒雜爲之其所設之幾則仍漆幾此成王平日親屬私燕之坐也此三坐俱隨事而設者也玆將傳成王顧命則神之所依或在於此或在於彼俱不可知是以兼設之以爲成王靈爽之所憑藉耳

越玉五重陳寶赤刀大訓璧琬琰在西序大玉夷玉天球河圖在東序之舞衣大貝鼖鼓在西房兌之戈和之弓垂之竹矢在東房

此一節書是陳設器物以象成王之生存也越及也五重五品之重玉赤刀以下皆言寶玉之陳列也赤刀赤削之刀大訓帝王之訓大也琬琰圭名大玉出於華山夷玉來於東土球玉磬河圖龍馬所負之圖國名大貝如車渠鼖鼓長八尺兌和垂皆古之巧工也史臣又曰當時所陳設者不特黼座幾席已也又命狄人列五樣之重玉陳設各樣之寶器其寶則赤削之刀帝王之大訓其玉則有璧及琬琰之圭此俱陳設在西序其玉則又有華山之大玉東夷之夷玉及天球之玉磬其寶則又有河圖此俱陳設在東序又有國所制之舞衣可供文舞大貝可供服飾鼖鼓可供音樂制度精妙爲文事所需皆寶也則陳設在西房又有古時兌所制之戈和所制之弓及垂所制之竹矢制度精妙爲武備所需皆寶也則陳設在東房蓋此皆先王世傳之寶器且成王素所服禦手澤尙存故亦備設之以象其生存耳

大輅在賓階面綴輅在阼階面先輅在左塾之前次輅在右塾之前

此一節書是陳設五輅亦以象成王之生存也大輅玉輅也綴輅金輅也先輅木輅也次輅象輅革輅也賓階西階也阼階東階也面南向也塾門側堂也史臣又曰當時所陳設者不特寶玉器物已也又有成王素所乘之五輅焉其陳設之次序則惟玉輅以祀不以封爲最貴故設在西階南向金輅所以封同姓爲次貴故設在東階南向木輅所以封蕃國爲最賤故設在左塾之前北向與玉輅相對像輅所以封異姓革輅所以封四衞俱爲次輅故設在右塾之前北向與金輅相對此五輅之序也凡此狄人之所設非獨盛靡文彰備物以爲國容觀美而已也蓋天位峻極幄座靚深寶玉熠耀車輅森列入其庭登其堂惻然有以感康王事死如事生之念悚然有以起康王懼不克負荷之心則遺大投艱之意不已不言而傳哉至儀物之設俱以西爲先者成王殯在西所以尊先王也

二人雀弁執惠立於畢門之內四人綦弁執戈上刃夾兩階戺一人冕執劉立於東堂一人冕執鉞立於西堂一人冕執戣立於東垂一人冕執瞿立於西垂一人冕執鋭立於側階

此一節書是陳儀衞以迎新主爲將受顧命而設也弁士冠雀弁赤色弁也綦弁以文鹿子皮爲之惠三稜矛畢門路寢門上刃刃外向也堂亷曰戺冕大夫冠劉鉞類戣瞿皆防類鋭當作鈗亦兵器也堂前堂也垂階上也側階北陛之階也史臣又曰是時將迎新主傳授顧命則儀衞不可不整肅也太保召公因使武士二人戴雀色之弁執三稜之矛立於路寢門之內又使武士四人戴文鹿子皮之弁俱執防將刃外向立於東西兩階堂亷之處每階各立二人如相對而夾者然此堂下之儀衞也又使大夫一人戴冕執劉立於路寢東廂堂之上又大夫一人戴冕執鉞立於路寢西廂堂之上又大夫一人戴冕執戣立於東廂之階上又大夫一人戴冕執瞿立於西廂之階上又大夫一人戴冕執鋭立於北陛之階上此堂上之儀衞也凡此者一則大壯國威以起萬國之觀瞻一則預防不測以絕一時之覬覦其區畫周密爲何如哉至儀衞之陳則以東爲先者康王居憂在東所以敬新主也

王麻冕黼裳由賓階隮卿士邦君麻冕蟻裳入卽位此一節書是記康王之將受顧命也麻冕黼裳皆祭服隮升也蟻裳黑色之裳如蟻色然史臣又曰儀物旣皆陳矣宿衞旣皆備矣於是乃迎嗣王入受顧命焉蓋此大典攸關非常禮可拘故君臣皆用吉服是時康王則戴細布之麻冕衣黼繡之裳由西階升堂因未受顧命猶以子道自居不敢當主也公卿大夫及諸侯亦皆戴細布之麻冕衣蟻色之裳從王而升旣升階之後則康王就受命之位羣臣各就助祭之位焉其斟酌得宜體統尊嚴如此

太保太史太宗皆麻冕彤裳太保承介圭上宗奉同瑁由阼階隮太史秉書由賓階隮禦王冊命曰皇后憑玉几道末命命汝嗣訓臨君周邦率循大卞燮和天下用答文武之光訓

此二節書是記三卿授顧命於康王也彤纁色介圭大圭也同爵名瑁天子所執之玉以合諸侯之圭璧者秉持也書卽載顧命之冊皇后大君也末命臨終之命卞法也燮和也史臣又曰王與卿士邦君旣升階卽位矣是時太保太史太宗三大臣亦皆戴細布之麻冕衣纁色之裳因卽位大典故亦皆用吉服太保爲受遺命元老而大圭乃天子之所守則太保奉承之宗伯爲典禮大臣而同爵爲祭祀之主瑁爲朝覲之主則上宗奉持之二人皆由東階升堂蓋奉先王之符寶以傳嗣王有主道故也太史職載筆遺命冊書乃其所作則太史執之由西階而升堂所以尊先王之遺命也太史於是遂以冊命進之於王復口陳大義而言曰大君成王當疾大漸之時親憑玉几宣臨終之命命汝嗣守文武之大訓以君臨我周之天下蓋居天下之大位必守天下之大法凡所以柔懷萬民安勸庶邦者務遵循先王之大法於以調燮和順天下之臣民使皆相安相樂而無一人不得其所如是將文武光明之訓可以慰答宣而無負矣先王之所以望於汝者如此篤摯汝可不敬承之哉

王再拜興答曰予末小子其能而亂四方以敬忌天威

此一節書是康王旣受顧命而致其敬謹也眇小稱而如也亂治也敬則不忽忌則不敢天威上帝之明威也史臣又曰康王旣受顧命乃再拜以致其敬起而答曰開創固難守成尢不易民心天命所關於君身者亦甚重矣以眇眇然微末之小子繼極盛之後處臣民之上何能居大位守大法致大和如我祖父之奠安四方以敬畏上天之明威而無所隕越乎此吾之所深懼也

乃受同瑁王三宿三祭三吒上宗曰饗太保受同降盥以異同秉璋以酢授宗人同拜王答拜太保受同祭嚌宅授宗人同拜王答拜太保降收諸侯出廟門俟此四節書第一節

是康王祭告成王言已受顧命意第二節

是太保報祭成王言已傳顧命意第三節

是因康王居憂太保代行飲福之禮第四節

是祭畢而候新君之正始也宿與肅同謂致敬而進爵也祭是祭酒吒是奠爵曰饗傳神命以饗告也異同他同也酢報祭也宗人小宗伯之屬祭酧酒於地嚌飲福至齒宅居也收撤器也廟門路寢之門也史臣又曰康王旣拜受顧命乃受大宗伯所奉之同瑁焉其受太保所承之介圭亦可知矣是時瑁尙未用同則用之以祭康王乃三次致敬進爵於神所三次酧酒於神坐三次奠爵於神前蓋每一進爵則一酧酒每一酧酒則一奠爵如此者三告已受顧命也宗伯乃傳神命而言曰先王已饗之矣此初獻之事也康王祭畢遂以同爵付與太保太保受之因系康王所奠之爵不敢用之以祭於是下堂盥洗其手以致敬潔之意復以別同置於璋內奉璋以報祭遂授同於宗人使之代安神坐因下拜以成禮告已傳顧命也是時康王以子道自處且太保系托孤元老王遂代屍答拜焉此亞獻之事也凡祭將畢必飲福酒以領神賜是時康王方居喪不可行此禮又不可廢此禮太保乃代王受同爵先酧酒於地以致其敬然後舉酒至齒而止蓋亦不甘其味也遂退居其所立之位以同付與宗人而下拜以謝神賜王又代屍答拜焉此終獻之事也祭禮旣畢太保乃下堂有司遂收撤祭器及所陳設儀衞器物而助祭之諸侯亦皆出路門見新君與之更始焉按顧命一篇始載成王臨終之言其拳拳於創業守成之艱難輯侯安民之要術以及端本澄源之論深切著明可謂始終不渝垂憲後昆者矣中記儀衞器物之陳設末記羣臣之授顧命於康王及康王之受顧命其事死如事生之心防微杜漸之意與夫君臣父子間相與授受之正迄今猶可想見洵足爲萬世法程也

康王之誥

此一篇書是康王初登大位羣臣進戒於王及王望助羣臣之詞故以康王之誥名篇

王出在應門之內太保率西方諸侯入應門左畢公率東方諸侯入應門右皆布乘黃朱賓稱奉圭兼幣曰一二臣衞敢執壤奠皆再拜稽首王義嗣徳答拜

此一節書是康王朝見羣臣與之正始也應門是內朝所在太保卽召公馬四疋曰乘布陳列也布乘黃朱者言陳布四黃馬而朱其鬛也賓是諸侯稱舉也壤奠以地所出爲贄也義宜也史臣曰康王旣受顧命登大位羣臣皆候見新主康王乃出廟門立於應門之內蓋執瑁以朝諸侯也是時太保召公爲西伯乃率領西方之諸侯入應門左畢公爲東伯乃率領東方之諸侯入應門右分領所屬敍立已定遂皆陳布黃馬四匹而朱其鬛以爲庭實諸侯乃舉所奉之守圭及幣帛致敬而言曰天子新卽大位羣臣禮宜朝見我一二臣子爲王藩衞者敢各執壤地所出之馬與幣以爲贄見之儀致詞已畢遂相率再拜稽首至地而致敬盡禮焉維時康王爲繼統之新君宅憂之宗主揆之於義宜嗣前人之徳者故亦答拜蓋禮當如是也

太保曁芮伯咸進相揖皆再拜稽首曰敢敬告天子皇天攺大邦殷之命惟周文武誕受羑若克卹西土惟新陟王畢協賞罰戡定厥功用敷遺後人休今王敬之哉張皇六師無壊我髙祖寡命

此二節書是召公率羣臣進戒康王之詞第一節

是述文武得天下之難第二節

是敍成王守天下之難因以勸勉之也羑若當作厥若誕受羑若言能大受天命而順承之也新陟王成王新升遐也張皇振厲奮也寡命言艱難寡得之基命史臣曰諸侯旣禮見康王畢維時太保召公及司徒芮伯與在朝之臣遂皆前進相與揖讓以定其序復皆再拜稽首以致其敬乃言曰今王貴爲天子臣等有所欲言敢敬告焉夫王所仰而承之者天也然天命之去就無常甚爲可畏在昔商之成湯實有聖徳乃克享天心逮紂肆行無道皇天遂一旦攺革大邦殷之命天之棄殷如此其不少寛假也是時惟我周之文王武王二聖相繼大受天命而順承之撫卹西土之人使之莫不各得其所是以人心歸於下天命眷於上我周之創業蓋如此其艱難也豈偶然哉惟我新升遐之成王凡事莫不以兢業處之而於賞罰之際尢加意焉一賞一罰必合乎大公至正之理而不少狥一己之私是以賞必當功賞一人而天下莫不知勸罰必當罪罰一人而天下莫不知懲民志定王業安而文武之大功然後底定而不至於揺動用以施及後世之子孫亦有盈成熙洽之休成王之繼統蓋亦如此其不易也今王嗣位承皇天眷佑之隆受祖宗付畀之重尙其敬之哉敬之維何自我文武以來深仁厚澤規模已定但治安之久易有陵遲之漸踐祚之初宜絕覬覦之萌必也振飭戎備奮武烈張大六師之制使器械嚴整士气鼓勵以鎭定天下之人心斷毋徒爲一切姑息廢弛之政使我髙祖文武不易得之天命或墜壊而不終也臣等之所深期於王者如此按此述文武創業之艱難成王守成之不易可見嗣服圖終防危保泰非安享太平已也至於兵者非聖人所輕試乃曰張皇六師蓋兵可百年不用不可一日無備控制中外鎭服人心必先於此綢繆未雨之意至深逺矣

王若曰庶邦侯甸男衞惟予一人釗報誥昔君文武丕平富不務咎底至齊信用昭明於天下則亦有熊羆之士不二心之臣保乂王家用端命於上帝皇天用訓厥道付畀四方

此二節書皆康王答羣臣之詞第一節

是言命之由第二節

是舉文武得天下之由以見求助羣臣諸侯之意也丕大也平謂均平富是富足務者專用力於此之意咎咎惡也底至謂極其至齊信兼盡其誠也康王若曰爾眾邦侯甸男衞之諸侯皆有所陳戒於我我固心志之矣惟我一人釗將亦有誥詞以報之焉尙其敬聼之哉昔我周文王武王之爲君也有溥博均平之徳輕徭役薄賦斂使天下家給人足莫不富厚有餘以丰民之財文武務徳之廣如此人或有罪不得已而用刑則輕省而不務深刻謹愼而不致錯誤寧失出母失入不專意求人之罪惡而務置之於法文武用罰之謹又如此其務徳不務罰之心見之於外則推行而底其至而無一毫之疏略存之於內則兼盡而極其誠而無一毫之虛僞由是內外充實徳輝越昭然顯明於天下文武具此聖徳似無更借於羣臣之輔者然在當時則又有如熊如羆之武士與忠實不二心之賢臣相與同心協力保防經理我周之邦國惟其君仁於民臣忠於君各盡其道如此故文武用能受正大之命於上天上天亦因此大順文武之道謂其可以君臨天下而遂付之以四方之大也文武以大聖之徳尙賴賢臣之力而況我今日其有望於諸臣之盡心匡弼也不尢亟乎

乃命建侯樹屏在我後之人今予一二伯父尙胥曁顧綏爾先公之臣服於先王𨿽爾身在外乃心罔不在王室用奉卹厥若無遺鞠子羞

此一節書是推文武建侯之意以致勉勵羣臣諸侯之詞也伯父謂同姓諸侯先公謂諸侯之祖父鞠子者稚子之意康王自謙也康王又曰我文王武王旣得賢臣以創王業猶慮在後之子孫繼體守成無與共襄治平也乃命建侯邦樹立屏藩俾輔佐我在後之人先王爲子孫慮久逺如此今我一二同姓之伯父繼爾祖父爲臣惟爾祖父先公皆能盡爲臣之道以服事於我先王用能遺爾之休今爾等庶幾相與顧念而不忘安定而不攺以爾先公之事我先王者事予一人可也夫人臣之事君惟在一心𨿽爾等之身俱奉職在外爾等之心須孜孜報國念念常在王室斷不可一念或忘也用以此心仰奉在上之憂勤而順承無違無或不盡此心以遺我鞠子之羞如此則顧綏之道盡而無愧於爾先公矣予一人何幸如之予之所深望於爾諸臣者如此

羣公旣皆聼命相揖趨出王釋冕反喪服

此一節書是總記以結之也史臣曰太保召公等旣皆恭聼王之報誥遂相與揖讓而趨出焉所以盡人臣順命之恭也康王乃釋去衮冕復衣喪服蓋行吉禮已畢仍行人子居喪之禮也按康王之誥一篇當嗣位之始爲之臣者卽進言而責難於君爲之君者卽報誥而責難於臣君臣之相責難如此可以法矣至康王受黃朱圭幣之獻及釋喪服而被衮冕諸家紛紛議論以爲非禮不知易世傳授國之大事當嚴其體統而王侯以國爲家𨿽先君之喪猶以爲己私服也故召公權一時之宜而遽正君臣之分蓋三年之喪天下之通喪繼世以正大統天下之大義通喪上下之所同而大義天子之所獨故不以通喪廢大義而吉凶不可相亂則不得不以冕服朝諸侯耳以爲常禮固不可以爲非禮則亦不可孔子錄之於經蓋權之於道以立萬世之準云

畢命

康王以成周之眾命畢公保釐此其冊命之詞也故以畢命名篇

惟十有二年六月庚午朏越三日壬申王朝步自宗周至於丰以成周之眾命畢公保釐東郊

此一節書是敍康王使臣以禮並一篇之綱領也朏月出初三日也保安釐理卽寓不剛不柔之意東郊卽下都也史臣曰惟康王踐位之十有二年六月初三日庚午越初五日壬申康王於是日之早乘步輦從宗周啟行至於丰丰文王之廟在焉乃親祭告之蓋畢公嘗相文王國之元老故於文王廟命之若文王親命者然所以尊先王敬大臣也遂以洛邑下都之眾命畢公往保釐之夫殷民自周公君陳以來向化𨿽久而余風尙存必愛惜防持以保安之寓恩意於旌別之中而不失之暴戾且區處分別以釐正之嚴品節於旌別之內而不失之姑息然後能成周公君陳之政而垂周家無疆之休也康王命畢公之意大略如此

王若曰嗚呼父師惟文王武王敷大徳於天下用克受殷命

此一節書是告以得殷之難欲其重保釐之任而無忽也康王先嘆息之以悚其聼復隆稱之以致其意而言曰父師亦念我周得殷之艱難乎自我文王武王以來二聖相繼歷有年所我文王徽柔懿恭懷保小民我武王聰明作後寵綏四方深仁厚澤敷布於天下惟文武之相承甚久而徳之所及又甚廣如是是以受有殷之天命而撫此殷民創建王業也蓋得殷之難有如此

惟周公左右先王綏定厥家毖殷頑民遷於洛邑密邇王室式化厥訓旣歷三紀世變風移四方無虞予一人以寧

此一節書是告以化殷之難欲其愼保釐之事而無怠也康王又曰惟此殷民得之固難而化之尢不易則周公之功有足述者惟周公以王室懿親累世勲舊旣佐我先王文武復相我先王成王相與安定國家光大王業所謂綏定之功若何當時殷民反側無常頑梗難化周公則加意謹毖而防閒之將此頑民遷於洛邑使密近王室日聞我周之仁聲善政日親我周之仁人君子由是潛消其悍暴之習而漸化於徳義之訓其毖殷之民委曲而周至如此自遷洛以至今日撫摩馴擾歷三十餘年老者盡少者壯世運久已變更然後舊染污俗咸與維新而風俗始有轉移之機矣夫惟殷民向化四方乃翕然從風幸無可虞之事予一人得以垂拱於上而享此一日安寧之福也豈易致者哉蓋化殷民之難又如此

道有升降政由俗革不臧厥臧民罔攸勸

此一節書是直示以化殷民之道也道謂世道升降言有治有亂也革攺臧善也康王又曰爲治之道貴審乎時勢有時風俗淳厚人心和順此世道日升之象也有時風俗薄惡人心澆漓此世道日降之象也爲政者必觀其俗之厚薄以行其政之寛嚴務變通以合宜不可拘泥而寡當也昔周公之時殷民惡習未悛世道方降是以謹毖而遷之其治宜嚴及君陳之時殷民漸化於善世道初升是以從容以和之其治宜寛是皆因俗以施政也至於今日世變風移善者固多而不善者亦容或有之務必寛嚴並施興起其爲善者且懲治其爲不善者庶幾殷民有所畏慕益相觀而化耳倘有職業修行義良孜孜爲善之人而不有以尊顯之大善其所爲則善者固安於自怠而惡者亦將阻於自新民又何從而勸也父師其念之哉

惟公懋徳克勤小物弼亮四世正色率下罔不祗師言嘉績多於先王予小子垂拱仰成

此一節書是康王言畢公徳業之盛而將寄以保釐之責也懋盛大也小物細行也師師法也康王又曰國家立綱陳紀移風易俗必賴勲舊徳望之大臣以表率而風勵之惟公夙具盛大之徳而於言動視聼起居出入之間不敢以爲末節細行而必致其謹則其大節之不茍可知矣自文王武王成王以及朕躬凡四世皆借公輔弼之力朝寧之上丰采端凝儀容嚴肅以倡率羣臣凡大謨大議皆資公言爲裁定百爾羣工莫不祗敬而師法之嘉美之績已素著於先王之時矣以此盛徳大業而寄以保釐成周之任予小子惟垂衣拱手以仰借公之成功而已此今日之命所以不容已也蓋勲徳元老國之倚毗古人不敢以新進而薄老成以才猷而輕徳器蓋謀慮周愼則處事無輕忽之傷徳望素孚則進言無嫌疑之避人君左右安可一日無此等人哉前有周召後有君陳畢公此成康之所由盛也

王曰嗚呼父師今予祗命公以周公之事往哉

此一節書是以周公之事望畢公也祗命敬以命之也康王又嘆息呼畢公而告之曰昔周公之治成周化導殷民以基太平之業今公之徳業無愧於周公故予告之於廟臨之以祖敬命公以周公之事蓋非公之徳不足以繼周公非周公之事亦不敢以勞公尙其往治成周以盡保釐之道可也康王於尊禮元老之中而致其屬望之意如此可爲敬大臣之法矣

旌別淑慝表厥宅裏彰善癉惡樹之風聲弗率訓典殊厥井疆俾克畏慕申畫郊圻愼固封守以康四海此一節書言保釐之要務在美風俗而固王畿也淑善也慝惡也癉病樹立也康王又曰習俗者治之大本風勵者上之大權今成周之民有爲善者當旌奨之有爲不善者當簡別之於善人所居之宅裏則大爲旌表彰顯其善以病其爲惡者使之忸愧慙赧中有不自安之意善者之風聲使之卓然樹立顯於當時傳於後世聞者莫不觀感而興起其不率訓典者則殊異其井疆不令與善者雜處使之畏爲惡之禍而慕爲善之福則旌別之道得而習俗美矣王畿者天下之極國外曰郊郊外曰圻其逺近疆界已經規畫者益申明之封域之內髙深險阻已設守禦者益謹飭之疆域不致歲久而湮守備不因時平而懈則王畿尊嚴而成居重馭輕之勢四海永寧而長享太平之福矣

政貴有恆辭尙體要不惟好異商俗靡靡利口惟賢余風未殄公其念哉

此一節書是示以爲治之道戒其好異而徇俗也辭辭令也體要理完言簡也靡靡隨順意康王又曰立綱陳紀莫大於政然政必貴乎有恆行之必以其誠持之要於能久勿朝行而夕攺勿方舉而隨罷則民之率履不越矣號施令莫大於辭然辭必尙夫體要義理期於完備詞防歸於切當勿泛濫而失實勿誇多而鬭靡則民之視聼不惑矣凡人之作聰明逞意見者皆起於好異政而好異安能有恆辭而好異安能體要此爲治之所當深戒也況商之舊俗君驕於上臣諂於下阿順爲能從諛成風靡靡久矣其所尙者惟以便佞利口爲賢𨿽經累朝之化導而習染之深余風未盡殄絕公往而任保釐之責其尙深念於此而以有恆之政體要之辭盡革其舊俗而後可哉從來風俗當極獘之後教化衰則人才廢波靡久則民志漓有聖人出而裁成變化譬如琴瑟不調必攺而更張之器用窳敗必陶鑄而更新之以立一代之規模而後可維持數百年之天下周經文武成康之餘周公君陳之後而猶兢兢以此命畢公風俗之難變也固如是乎有天下者欲挽雕敝而登淳厚誠不可不加之意也

我聞曰世祿之家鮮克由禮以蕩陵徳實悖天道敝化奢麗萬世同流

此一節書是引古人論世族之言也蕩驕蕩也敝壞也康王又曰凡致治莫先於風俗而風俗先敝於大家我聞古之人有言曰世享祿位之家習於逸樂而不知稼穡之艱難安於豢養而不知人事之勞苦嗜欲薰蒸其能以禮制心者寡矣人心之欲無窮而無禮義以養之未有不蕩檢逾閒者由是視有徳之人以爲迂闊而不足道而侵蔑欺陵之蓋福善禍淫滿招損謙受益者天道也此軰之行事實與天道相悖一二人倡之舉世從而和之敝壞風俗所尙者惟奢侈所好者惟美麗此理勢之必然而萬世一轍未有不坐此獘者古人論世族之言如此則欲挽回風俗可不先於世祿之家而致謹哉

玆殷庶士席寵惟舊怙侈滅義服美於人驕淫矜侉將由惡終𨿽收放心閒之惟艱

此一節書是言殷士怙侈之習當閒也席憑藉之意怙恃也康王又曰觀古人所言世祿之家鮮克由禮今之有殷庶士正如是矣彼其憑藉前人之榮寵已非一日惟怙恃其驕侈而不少遷攺不知名分爲不可越不知防檢爲不可逾而侈然自滅其公義其所尙者惟以服飾之美相爲誇耀而身之不善全不知恥流而不返以至於驕縱淫佚矜髙侉詐無所不至必將以罪惡終其身而不可救矣蔽錮旣深積習難挽𨿽以周公君陳整齊化導於前以收其放逸之心而侈泰之念尙不無潛滋黙蓄於中者防閒之而不使其復萌誠爲甚難可謂世變風移而不思所以謹毖之哉按服美於人特怙侈之一耳而大端已可見紊等威之辧啟淫巧之風長虛僞之漸貽暴殄之愆故康王特舉以垂戒況宮室器用吉凶賓嘉之禮僭越無等有更甚於此者有國家者安可任其波靡而不思所以隄防之道也與

資富能訓惟以永年惟徳惟義時乃大訓不由古訓於何其訓

此一節書是言徳義爲訓俗之本也資資財也永年年壽長久也康王又曰今玆殷士席累世之寵挾富厚之資無禮義以爲之閒則嗜欲熾而鮮有不戕其生者若資富矣而又能恪遵教訓則丰亨以養其身禮義以養其心可以保性命之正而永其天年矣然所以訓之者豈有他哉惟心之所得謂之徳心之所制謂之義以徳爲訓則有性情之樂而不奪於外誘之私以義爲訓則有節制之嚴而不溢於繩檢之外蓋徳義乃人心之同然天下之公理此之謂大訓古之教天下者亦不過以此爲訓而已使不以古人之訓爲訓則言之無徴何以致斯民之信從乎蓋大訓者本諸同然而民易從古訓者參諸已然而民易信閒之之道孰過於此

王曰嗚呼父師邦之安危惟玆殷士不剛不柔厥徳允修

此一節書是言殷士所系之重而望畢公以中道化之也徳謂民之徳也康王呼畢公而告之曰嗚呼父師今汝所保釐者殷之庶士也而抑知其系於國家者甚重哉蓋殷士化於徳義則首善以安而四方無虞邦之安惟玆殷士余風未殄放心未閒一失其防則亂自此生邦之危亦惟玆殷士今日馭玆殷士之道在於寛嚴得中張弛盡善若慮其不從而以剛制之則必怨慮其難制而以柔處之則必玩惟不偏於剛柔而處之以中防閒𨿽密而愛防未嘗不周茹納𨿽宏而區別未嘗不愼則殷士咸感徳畏威濳移黙化將厥徳允修而我國家亦借以有安而無危矣

惟周公克愼厥始惟君陳克和厥中惟公克成厥終三後協心同底於道道洽政治澤潤生民四夷左祍罔不咸賴予小子永膺多福

此一節書是望畢公以成終之道也三後謂周公君陳畢公也康王又曰從來致治之道謀始者難而成終者亦不易昔周公謹毖殷民遷於洛邑是謂克愼厥始君陳以從容寛和而化導之是謂克和厥中迄今三紀世變風移公能剛柔互用以終二公之烈是謂克成厥終三公所遇之時不同而其化殷之心則一當周公之時頑梗未平宜謹毖戒飭當君陳之時反側漸安宜從容以化惟公之時放心𨿽閒而余風未殄宜剛柔相濟以觀其成亦同歸於致治之道而已心協道同後先繼美將見仁漸義摩而道化浹洽綱舉目張而政事修治四方之民莫不沐浴休養於膏澤之中四夷左祍亦皆仰借徳化而來享來王矣予小子垂拱而永享有道之長皆於公實賴之則今日成終之烈豈小也哉

公其惟時成周建無窮之基亦有無窮之聞子孫訓其成式惟乂

此一節書是以無窮之美期畢公也建立也訓順也成式成法也康王又曰惟我成周之基周公開之而君陳承之然不有公以成厥終未可冀其無窮也公其行保釐之政成澤潤之功美風俗固人心以永安王室而建此無窮之基則徳業之盛傳於後世亦與此基爲無窮公之子孫有治民之責者亦遵守成法以致洽安譽流奕世謀詒後昆皆於公今日基之矣可不盡乃責哉

嗚呼罔曰弗克惟旣厥心罔曰民寡惟愼厥事欽若先王成烈以休於前政

此一節書是終篇戒勉之詞也旣者竭盡之意前政指周公君陳而言也康王又曰嗚呼致治之功旣不可畏其難亦不可忽其易畏其難則憚心生忽其易則玩心生此二者爲政之大也爾今保釐東郊勿曰任大責重汝弗克勝惟盡厥心以圖之而無不可成之業勿曰殷民寡弱可以自恣惟愼厥事以治之而無不可化之民誠能敏皇以圖功不以難而自阻兢業以馭眾不以賤而可輕則治功其日茂矣蓋此殷民遷洛乃文王武王成王大烈之所在而周公君陳政治之所施也今當敬順先王之成烈使安者益安休美前人之政治使顯者益顯則保釐之責盡而成周爲有光矣按康王之命畢公其大指在於區別善惡以鼔舞之訓廸徳義以化導之挽商俗之侈靡謹大家之驕泰以不剛不柔調其化以勿難勿易警其心其於保治之道可謂詳且盡矣

君牙

君牙臣名也穆王命君牙爲大司徒史臣錄其誥命之詞以君牙名篇

王若曰嗚呼君牙惟乃祖乃父世篤忠貞服勞王家厥有成績紀於太常惟予小子嗣守文武成康遺緒亦惟先王之臣克左右亂四方心之憂危若蹈虎尾渉於春冰今命爾予翼作股肱心膂纘乃舊服無沗祖考此三節書是述君牙先世之忠貞與今日之委任而望其克纘舊服也太常旌旗之名畫日月於其上古時人臣有功於國家則書之於太常以紀之亂治也翼輔翼也股肱心膂者一體相成之意服事也沗辱也穆王之命曰嗚呼君牙惟爾乃祖乃父相繼爲王朝之臣皆能忠而不二貞而不撓世守此忠貞之心以勤勞王家之事成功偉茂銘於旂常此先臣之休美爲子孫者所當取法也我國家基業創造於文武紹述於成康予今日以藐躬嗣守文武成康之遺緒任大責重亦思有忠貞世篤如先王之臣者以左右匡贊乂安四方得其人則累世之遺緒有光不得其人則先代之丕基恐墜所以心常憂危若蹈虎尾而懼其將噬若渉春冰而畏其將陷兢兢業業惟爾臣工是賴今命爾以大司徒之官以輔翼予一人若股肱之要心膂之親職任匪輕倚毗甚切汝惟纘乃忠貞之舊服以先臣之事先王者事予一人無沗爾之祖考可也以承家者輔國豈待逺有所取法哉按君牙爲穆王初年之書而其後猶不免於放逸使能常守虎尾春冰之懼豈非有周之令主哉

敷五典式和民則爾身克正罔敢弗正民心罔中惟爾之中

此一節書是告君牙以教民之道而勉其以身率也式解作敬穆王曰司徒職司邦教而彰教莫大於明倫父子君臣兄弟夫婦朋友之道其常行而不可易者謂之典爾其大而布之使民無不聞五典中有親義序別信之理其截然而不可越者謂之則爾其敬以和之使民無不化然此特爲教之道耳至於立教之本則在爾之身與心典則欲其至正而無偏爾身不先自正求民之正難矣蓋上之於下猶表之於景源之於流也表曲而求景之直源濁而期流之淸必無之事矣爾身能先自正而民敢有不正者乎典則欲其至中而不悖然民心不能自卽於純粹無疵之地惟視爾之中以爲化導爾心微有不中而望民之中也得乎蓋敷典和則者彰教之事修身正心者立教之本司徒之責如此豈易盡哉

夏暑雨小民惟曰怨咨冬祁寒小民亦惟曰怨咨厥惟艱哉思其艱以圖其易民乃寧

此一節書是告君牙以養民之道而勉其思艱也咨咨嗟也祁大也穆王曰教養之職兼領於司徒未有民生未遂而教化可興者民生之要莫切於衣食當夏日暑雨之時稼穡未登蓋藏寡乏民未有不怨咨其無食者當冬日大寒之時無衣無褐何以卒歲民未有不怨咨其無衣者夫小民終歲勤動求溫飽而不可得饑寒切身怨咨無告何其生理之艱哉惟賴上之人思其所以艱而圖其所以易艱之故有二使之不以其時民以失業而艱用之不以其節民以竭澤而艱易之故亦有二以時使之能開其衣食之源則易以薄斂之不奪其衣食之利則易不徒思之而又圖之則小民庶無怨咨之苦而家室乃寧矣爾任司徒之責可不勉哉夫言教則先以身率言養則重以思艱可謂識先務者矣

嗚呼丕顯哉文王謨丕承哉武王烈啟佑我後人咸以正罔缺爾惟敬明乃訓用奉若於先王對文武之光命追配於前人

此一節書是言文武謨烈之盛而勉君牙之取法也丕大也謨謀畫也烈功業也若解作順先王謂成康前人謂君牙之祖父也穆王曰嗚呼我國家累世之基成於文武由今思之光於四方顯於西土者文王造周之謀善繼其志善述其事者武王興周之烈其謨烈之盛不止顯承於一時而已也所以開導扶助我後人者皆大中至正而無一事之或偏且綱舉目張而無一美之不備其垂裕後昆者如此在昔先王成康已恪守而行之爾之祖父亦嘗左右成康以對之矣今爾能敬明司徒教養之訓以輔弼予一人使得奉順成康之舊以對文武光顯之命則股肱心膂之托無負於今而忠貞服勞之功無慙於昔亦可以追配爾之前人矣穆王之命其臣述祖徳而重民事孜孜以前人之烈勉之其猶有三代之遺風也與

王若曰君牙乃惟由先正舊典時式民之治亂在玆率乃祖考之攸行昭乃辟之有乂

此一節書是申命君牙之法祖也先正謂君牙之祖父式法也乂治也穆王於終篇呼君牙而命之曰爾之乃祖乃父世篤忠貞功載旂常垂爲典則爾亦惟是先正之舊典從而法之以盡乃職可也蓋大司徒敷五教擾兆民責任鉅能式舊典以教養斯民則治不能式舊典以教養斯民則亂治亂之關全在於此爾亦惟率由乃祖考之行事以正民之徳厚民之生俾安養遂教化行以顯乃辟政治之美不亦休哉此予之所惓惓致望者也按虞廷之命司徒曰敬敷五教在寛此亦曰敬明乃訓又曰式和民則蓋祗敬者表率之根本而寛和者化導之微權其詞𨿽有煩簡之不同而垂訓之意則一豈非古今不可易之道與

日講書經解義卷十二﹤經部﹐書類﹐日講書經解義﹥

欽定四庫全書

日講書經解義卷十三

冏命

伯冏臣名也穆王以伯冏爲太僕正史臣錄其誥命之辭因以冏命名篇

王若曰伯冏惟予弗克於徳嗣先人宅丕後怵惕惟厲中夜以興思免厥愆

此一節書是穆王自言嗣位之重思艱之切以啟警戒之端也宅居也丕後大君也怵恐懼也厲者憂危之意穆王首呼伯冏而告之曰天位惟艱非有徳者莫能任之予自思弗能修厥徳而繼嗣前人大君之位上承累朝之基業下系萬姓之安危徳薄任重是以恐懼危厲不能自安中夜興起惟思自免其過咎以無負前人盛大之業則安能不於輔弼之臣深致屬望哉按太僕正者其所統惟左右僕從侍禦之臣似亦無關輕重而諄諄命之若此者蓋禦之人

朝夕左右君側其地最近其職最親其習染易深其言語易入自古英君令辟往往以此爲小臣近侍無足防閒而不知便辟佞防之人一得側足其間薰陶漸染陰移主徳而不知𨿽有賢相直臣爭於旣失之後亦已晚矣此篇卽周公綴衣虎賁必愼其人之意誠萬世人君所當致警者也

昔在文武聰明齊聖小大之臣咸懷忠良其侍禦僕從罔匪正人以旦夕承弼厥辟出入起居罔有不欽發號施令罔有不臧下民祗若萬邦咸休

此一節書是言文武之聖而猶賴僕臣之賢也齊者嚴肅之意承承順也弼匡正也穆王命伯冏曰我周君徳之盛莫隆於文武其聰則無所不聞其明則無所不照且嚴肅通達其有聖人之徳如此而一時在位小大之臣咸懷忠良以事其君其得賢臣之多又如此宐若無待於近臣之助矣而當時給侍左右與凡禦車之臣太僕羣僕一切從王之職無一非端人正士朝夕之間左提右挈君有善則承順之有不善則匡弼之其得近侍之助又如此所以出入之間起居之節無一時之不敬發號施令無一事之不善君徳日盛治道日隆下民敬而順之萬邦之廣同底休美也夫以文武當日猶資近臣之承弼況予以薄徳而嗣文武之緒乎

惟予一人無良實賴左右前後有位之士匡其不及繩愆糾謬格其非心俾克紹先烈

此一節書是自言其求助於近臣之意也繩所以取直糾者駁正之意格亦正也穆王命伯冏曰文武之聖哲尙資侍禦近臣旦夕承弼況予一人資性不美不能自勉於善實賴左右前後有位之賢士匡輔予之不逮有過愆則繩之使正有差謬則糾之使攺非僻之心萌於中而著於外始於微而成於鉅尢賴左右前後之士濳移黙化於平時彊諫力阻於幾微則非僻之心無自而生庶乎君徳淸明而文武之大烈仰承之而不墜矣安能不於爾大正之臣是望哉

今予命汝作大正正於羣僕侍禦之臣懋乃後徳交修不逮愼簡乃僚無以巧言令色便辟側媚其惟吉士僕臣正厥後克正僕臣防厥後自聖後徳惟臣不徳惟臣此三節書是勉伯冏登進吉士也大正卽太僕正也羣僕太僕之屬官逮及也簡擇也僚謂寮屬令善也便謂順人所喜辟謂避人所惡側媚謂邪僻諂媚之人吉士謂正直之士防防佞也自聖自以爲聖也穆王之命曰輔弼𨿽資眾正而愼簡則在大僚今予命汝作太僕正之官以表率所屬羣僕侍禦之臣使之咸歸於正各勉輔君徳以交修予之所不逮合羣僕而承弼之則非止一人隨旦夕而承弼之則非止一時總之一言一動必規於正一念一事毋納於非此太僕正之責也正於羣僕莫重於簡任之始僚屬之登進爾其愼之小人巧好其言以取容令善其色以取悅便以逢人之所欲辟以避人之所惡側者中蓄姦邪媚者工於防悅此等人置之左右前後則詞色藏姦能亂人主之視聽逢迎貢防能蔽人主之聰明內則蠱惑君心外則搖動國事斷然其不可也吉士則言動光明心術正大此等人簡之爲僚屬則羣僕罔不正矣蓋羣僕之邪正最關君徳之臧否僕臣正則有涵育薰陶之功有糾謬繩愆之益而厥後罔有不正僕臣防則言動無由知其非朝夕不得聞其過而厥後將侈然而自以爲聖旣侈然自聖則必厭見正人憚聞正言君徳之累莫甚於此故君徳之修視乎僕臣而君徳之不修亦視乎僕臣所關甚重可不愼簡乃僚以求稱厥職哉從來左右僕禦之臣與人君共朝夕諧媚之徒易暱剛直之士難親固人情也而不知千古治亂往往由此其始必以爲微賤小臣可狎而不足防應對小智可用而不足畏而不知浸淫積漸爲所蔽而不覺此章再四申警豈非後世人君之大鑑與

爾無暱於憸人充耳目之官迪上以非先王之典非人其吉惟貨其吉若時瘝厥官惟爾大弗克祗厥辟惟予汝辜

此二節書是戒伯冏進用憸人也暱親近也憸人謂憸邪小人耳目之官卽侍禦僕從也迪導也瘝曠廢也辜罪也穆王之命曰僕臣之系於君徳者至重爾爲大正其可使小人側足於其間乎大凡進用憸人者由比暱憸人始佞防之風成則緣引之途雜使之充侍從耳目之官則必以非禮之事蠱惑君心而不由先王之法言法行其何以仰承先烈乎此爾之所當湥戒者也大抵小人進用之徑有二非以巧佞卽以貨賄尢當力絕之蓋吉士必不以貨進以貨進者必其非吉士也若不以人材爲善而以貨賄爲善凡以貨進者遂比暱而用之則自曠其大正之官矣夫以人事君敬之大者以匪人而曠官則不敬莫大乎是此予之所必罪者可不戒哉

王曰嗚呼欽哉永弼乃後於彛憲

此一節書是總一篇之意而終致戒勉之詞也彜憲常行之法度也穆王之命曰嗚呼敬哉汝旣任大正之官專司愼簡之責其勉盡格心之功交修懋徳之助必使吉士在朝匡之以正無使憸人在側導之以非永弼乃後守先王之常典貞固不移終始勿二則先烈克紹而汝亦借以有光矣篇中反復戒勉而終之以永弼蓋匡弼未幾而將順乘之正人甫入而憸人間之皆不可謂之永純臣之忠其君純王之修其徳亦惟其恆而已矣

呂刑

周穆王用呂侯爲司宼命之作刑書以訓告天下史臣錄其辭因以呂刑名篇

惟呂命王享國百年耄荒度作刑以詰四方

此一節書是史臣記作書之由也人年九十謂之耄荒忽也詰治也史臣曰昔者呂侯爲大司寇承王命以訓刑蓋是時穆王享國已百年之久耄老荒忽猶以刑獄重事必加裁度定爲刑書以詰冶四方使當日臣民有所遵守也按此篇專訓贖刑𨿽本舜典金作贖刑之意然虞廷之贖止於鞭撲穆王之贖及於五刑論者以爲此穆王斂財之計耳但篇中多卹民之言後世當懲其五刑幷贖之非而師其哀矜惻怛之意則不失孔子刪書垂訓之防矣

王曰若古有訓蚩尢惟始作亂延及於平民防不宼賊鴟義姦宄奪攘矯防

此一節書是言古人制刑之由也蚩尢黃帝時諸侯鴟義以鴟張跋扈爲義也呂侯傳穆王之命曰刑者聖人不得已而用之我聞古有訓言鴻荒之世風俗淳厚民志惇厖無所事於刑罰黃帝之時蚩尢始開作亂之端積漸薫染延及於良善之民皆爲宼賊效鴟鴞之跋扈而自以爲義爲姦爲宄奪攘人之所有矯詐防劉無所不至非用刑以懲之則亂端何由遏絕刑辟之興實始於此由此觀之五刑之設原爲宼賊姦宄不當濫及於平民可知矣

苖民弗用靈制以刑惟作五虐之刑曰法殺戮無辜爰始淫爲劓刵椓黥越玆麗刑並制罔差有辭

此一節書是舉苖民之淫刑以爲戒也苖民舜時三苖也靈觧作善麗入也差分別也穆王曰五刑自古有之然以懲亂非以虐民自蚩尢爲防而苖民承其餘習不用善以導其民而惟用刑以威其眾舉五刑而虐用之名之曰法以殺戮無辜之人爰始過爲劓鼻刵耳椓竅黥面之刑而濫用之凡犯此罰者並坐之刑其罪不當而有辭者亦不加差別苖民之淫刑流毒如此此後世所當湥戒者也

民興胥漸泯泯棼棼罔中於信以覆詛盟虐威庶戮方告無辜於上上帝監民罔有馨香徳刑發聞惟腥此一節書是言苖民淫刑之惡上聞於天也胥相也漸漸染也庶戮眾被刑戮之人也監視也穆王曰有苖之君播惡於上其時之民咸起而化於惡泯泯而昬棼棼而亂無復有忠信之心存於中惟反覆變詐從事於詛咒盟誓以相欺僞而已故其被虐威而陷於刑戮之眾無所控防咸告無罪於上天上天鑑視有苖之民無有馨香之徳其發而上聞者惟刑罰腥穢之气有苖淫刑之惡上通於天如此故天命聖主而除其惡也

皇帝哀矜庻戮之不辜報虐以威遏絕苖民無世在下此一節書是言帝舜體天心以正有苖之罪也皇帝謂虞舜也穆王曰苖民淫刑以逞下失民心上於天怒帝舜之心卽上天之心也哀矜此庶民被刑戮者皆無辜之人於是奉天以討之大彰殺伐之威以報有苖虐民之罪竄其君於三危分比其黨以遏絕有苖之民而不使其繼世在下國以貽百姓之害焉蓋天心之所惡莫大於虐民而帝王之行事莫大於救民報虐以威見聖人之刑罰皆不過因物付物而已

乃命重黎絕地天通罔有降格羣後之逮在下明明棐常鰥寡無蓋

此一節書是言帝舜之以常道正民也重少昊之後黎髙陽之後重卽羲黎卽和也棐輔也蓋掩蔽之意穆王曰自有苖肆虐刑戮無辜賞善罰惡之權不行於君上而祈福禳災之說遂托於鬼神於是人神雜亂祀典混淆矯誣妄誕之說紛然而起舜於是首命南正重以司天北正黎以司地修明祀典辧別幽明天子始祭天地諸侯始祭山川凡一切淫祀求福者皆禁止之於是假托鬼神降格禍福之邪說皆息矣當其時有土之諸侯及在下之百官皆精白其心以輔助常道民之順是道者則嘉與之悖是道者則匡直之以慶賞刑威之典爲輔翼常道之具其時好惡明賞罰當𨿽鰥寡之無告爲善則必防福亦未有蔽而不得伸者常道昭人心正鬼神之說自不得而惑之此大舜止邪遏亂之原爲千古之大智也蓋人神者幽明之關實邪正之防而治亂之本也孔子曰務民之義敬鬼神而逺之孔子之所謂民義卽書之所謂常道舉凡惑世誣民之說正之以民義而自息明乎此則爲大舜之明物察倫爲千古之大智昧乎此則爲秦皇漢武之求仙梁武之佞佛爲千古之大愚智愚之介無多眞與妄之間而已矣

皇帝淸問下民鰥寡有辭於苖徳威惟畏徳明惟明此一節書是言帝舜以徳化反有苖之政也淸問虛心下問也有辭於苖聲言有苖之罪也穆王曰有苖昬亂民罹其毒久矣帝舜虛心以問民之疾苦是時𨿽鰥寡之至微皆能言有苖之虐而聲其罪帝舜於是盡反有苖任刑之政而以徳化之凡施之政令凜然而不可犯者皆以徳爲威而不以刑爲威百姓莫不警然於遷善逺惡而惟畏矣凡彰之教化昭然而可共覩者皆以徳爲明而不以察爲明百姓莫不曉然於爲善去惡而惟明矣夫有苖以刑繩民而愈亂大舜以徳化民而咸從爲君者可不審所尙哉

乃命三後卹功於民伯夷降典折民惟刑禹平水土主名山川稷降播種農殖嘉谷三後成功惟殷於民此一節書是言帝舜之任人圖治也三後謂伯夷禹稷卹功憂民之功也典禮也折絕也主名山川以九州有名山川表識以爲疆域也農解作厚殷富庻之意也穆王曰有苖之虐政旣革斯民之教養宜先舜於是乃命伯夷禹稷三臣相與一徳一心皆以民事爲憂而各成其功民心不可不正伯夷則降天地人之三禮以辧名定分折絕斯民非僻之心使不入於刑辟而民有風動之美矣民居不可不奠禹則平治水土九州之界各有封域以其地之名山大川爲之主名而民無昬墊之憂矣民生不可不厚稷則頒降播種之法於百姓使皆得種殖嘉谷而民有粒食之樂矣三後各成其功而民生以遂民俗以淳莫不蕃庶得所皆帝命三後之所致也舜之徳化旣隆而得人又如此此治道所由盛與

士制百姓於刑之中以教祗徳

此一節書是穆王述舜命臯陶之意也穆王曰舜旣命三後卹功於民旋見功成而民殷矣宐乎民俗無不厚民心無不正而猶恐有不率吾之教者是𨿽欲以徳化民而民終弗克祗厥徳也於是命臯陶爲士斟酌於刑之輕重定爲大中至正無過不及之條以檢制整齊百姓使之知善之當爲不善之可畏罔敢不遷善去惡以敬其固有之徳則民胥協於中而教以成矣舜之命士者然也蓋由前伯夷降典觀之是欲民之化於徳而折之使不入乎刑教之本也由臯陶制刑觀之是惟恐民之入於刑而制之使反乎徳教之輔也三後之外復有刑官則刑官顧不重與

穆穆在上明明在下灼於四方罔不惟徳之勤故乃明於刑之中率乂於民棐彛

此一節書是申言虞廷先徳後刑之意也穆穆者和敬之容明明者精白之容棐彛輔其常性也穆王曰虞舜以聖人之徳居天子之位當其時恭已南面有穆穆然和敬之容以君臨在上而伯夷禹稷諸臣同寅協恭有明明然精白之容以贊助在下君臣一徳之盛積於中而散於外光輝照灼於四方而民之得於觀感諷諭之下罔不鼓舞振作惟其徳之是勤而不忍自外於聖人之治舜之以徳化民如此則用刑豈舜之心哉惟民之習俗气稟不齊其中有必非徳之所能化者故乃命臯陶爲士使明審於五刑之典或由重而之輕或由輕而之重務協於中道而率此以乂於民激發其遷善之心以輔助其君臣父子夫婦長幼朋友秉彛之常性則𨿽有必非徳之所能化者而或入於刑仍是勸民以徳之具而非殘民以逞之具也舜之制刑如此則用刑又豈舜之心哉呂刑一書每先言徳後言刑而刑必反覆以中爲訓誠以刑罰一有過差則死者不可復生斷者不可復續爲盛徳之累不淺故用刑必合於中而後刑卽所以爲徳也

典獄非訖於威惟訖於富敬忌罔有擇言在身惟克天徳自作元命配享在下

此一節書是言虞廷典獄能與天合徳也訖盡也威權勢也富賄賂也元命大命也穆王曰典獄之官所以不得其職者有二有惕於權勢之威爲其所脇者又其甚則有貪於貨賄之來爲其所誘者此皆由其心全無檢束全無畏憚不能上體天心而艸菅生人之命其禍固已及人而亦將自及不克享有多福也惟虞廷臯陶之典獄非但得盡法於權勢之家而不爲威屈亦惟得盡法於賄賂之人而不爲利回其心常敬謹而無一毫之或欺常畏忌而無一息之敢縱聽斷之間至虛至明在躬無一不可以告人有不必擇而後言者其徳之無私至於如此夫惟天徳無私能制人死生之大命今典獄者亦無私則爲能克天徳而死生人之大命乃不在天而在我矣徳自我克命自我作則𨿽在下而豈不可配享於天哉此臯陶用刑之極功能上合天心而民命其永賴之矣按臯陶特理官耳而億兆之元命系焉況人君操生殺予奪之大柄則元命所系屬又百倍於理官其仰體天徳者正在於此而其要亦無他惟敬忌而已故呂刑言臯陶之敬忌而康誥言文王之敬忌其義一也

王曰嗟四方司政典獄非爾惟作天牧今爾何監非時伯夷播刑之迪其今爾何懲惟時苖民匪察於獄之麗罔擇吉人觀於五刑之中惟時庶威奪貨斷制五刑以亂無辜上帝不蠲降咎於苖苖民無辭於罰乃絕厥世此一節書是告四方諸侯敬刑之辭也司政典獄諸侯也麗附也穆王曰嗟爾四方諸侯有司政典獄之責者今非爾實爲天養民而作天牧乎爾旣作天牧則今爾當何所監法所監法者非伯夷乎惟時伯夷制爲典禮折民之入於刑而開導之者無不至是所謂播刑之迪者此克作天牧爾之所當監也其今爾何所當懲艾所當懲艾者非有苖乎惟時苖民凡有獄訟弗能察於其附麗之辭以得其情又罔擇有徳之吉人使斟酌於五刑之輕重以協於中惟是貴者以威亂法而法不訖於威富者以貨亂法而法不訖於貨任私意以斷制五刑亂虐無罪於是腥穢發聞上帝不蠲潔其所爲而降罰於苖舜乃奉行天討而竄比之苖民無所辭其罰而遂絕其世祀矣此惟不克作天牧爾之所當懲也夫刑之不中至於殄絕厥世凡爲天牧者莫不皆然故前世酷吏如郅都王溫舒周興來俊臣之屬皆就誅滅而秦任法律二世而亡吁可畏哉

王曰嗚呼念之哉伯父伯兄仲叔季弟幼子童孫皆聴朕言庶有格命今爾罔不由慰日勤爾罔或戒不勤天齊於民俾我一日非終惟終在人爾尙敬逆天命以奉我一人𨿽畏勿畏𨿽休勿休惟敬五刑以成三徳一人有慶兆民賴之其寧惟永

此一節書是告同姓諸侯敬刑之辭也格至也非終過之當宥者惟終故之當辟者穆王嘆息言曰凡吾諸侯其尙克念之哉凡朕之伯父伯兄仲叔季弟幼子童孫皆當敬聴朕言朕庶有至當之言以命爾也蓋參錯訊鞠不容有毫髮怠心是極天下之勤者莫若獄也今爾罔不由慰日勤爾茍能日勤卽爾心亦用以自慰也爾罔或戒不勤爾茍一有不勤卽爾悔而思戒亦已無及也且刑獄固非恃以爲治特上天欲整齊亂民俾我爲一日之用耳其中有過之當宥卽大罪而非終者有故之當辟卽小罪而惟終者惟在夫人所犯爾尙勿以一毫私意與乎其間以敬迎上天之命以奉事我一人我𨿽欲辟爾惟勿辟我𨿽欲宥爾惟勿宥惟敬謹於五刑使或由重而輕或由輕而重斟酌於輕重之中以輔成吾正直剛柔之三徳則朕與有慶而兆民實利賴之安寧之福永久而不替矣按三徳本於洪範正直之用一而剛柔之用四聽獄固其一端而所系甚鉅蓋平康之世刑罰不用之時也一以正直治之而已否則或以剛克剛以柔克柔或以柔克剛或以剛克柔在敬用而時宐之過於剛則苛刻急而必滋欺遁之姦過於柔則頽惰委靡而卒開淫刑之漸故用刑必三徳全而始謂之中也

王曰吁來有邦有土告爾祥刑在今爾安百姓何擇非人何敬非刑何度非及

此一節書是幷同姓異姓諸侯而戒之也度審度也及逮也穆王又嘆息言曰來凡爾有邦有土作天牧者皆敬聽朕言夫刑𨿽凶器然先王制刑固有惻怛忠厚之心而用之皆得其當則可以期於無刑而成從欲風動之治非祥刑而何今告爾以祥刑在今爾等有安百姓之責者何所當選擇非理刑之人乎蓋刑官乃人之元命系焉不得其人則奪於威貨故不可以不擇也何所當敬畏非用刑之事乎蓋刑者一成而不可變率意恣睢則悔戒無及故不可以不敬也又何所當籌度非獄詞之所逮及乎蓋獄詞固不能無所連及然株累者眾則枉濫必多故不可以不度也夫必得其人則異於罔擇吉人者矣必敬其事則異於匪察於獄者矣必度其及則異於亂虐無辜者矣朕之告爾祥刑者如此抑斯三者固以擇人爲先誠得其人則必能敬刑然而刑之酷濫莫甚於所及蓋俗吏以苛爲能以刻疾爲忠往往竆極根株攀緣黨類必至濫及平人卽一朝縱釋而瘐死已眾匹夫匹婦亦足上干天和又不必如漢世詔獄至逮及數萬人而後謂之寃也用刑者可不致愼於此乎

兩造具備師聽五辭五辭簡孚正於五刑五刑不簡正於五罰五罰不服正於五過

此一節書是告諸侯以聽獄之法也兩造兩爭者皆至也具備詞證皆在也師眾也五辭麗於五刑之辭也簡核其實也孚無可疑也正質也罰贖也過誤也穆王曰凡民爭訟必有兩人兩者俱至又必有供詞證佐使之一一具備然後乃與眾獄官共聽之恐一人之見或有偏也聽之之法如何兩造必有附麗於五刑之辭是謂五辭聽之者在簡核其實必無有毫髮之可疑然後質正於墨劓剕宮大辟五等之刑而各以其罪罪之其或質之於五刑而辭與刑參差不應無簡核之實迹刑之疑者也則質正於五等之罰而使之出金以贖罪其或質之於五罰而辭與罰又參差不應終不能使之詘服又罰之疑者也則質正於五等之過誤而直赦之蓋聽辭必極其簡孚則刑無不當罰無不服而過誤者亦不至濫入於刑與罰之中矣聽獄之法如此庶幾無失入之害與

五過之疵惟官惟反惟內惟貨惟來其罪惟均其審克之

此一節書是舉聽獄之獘而戒之也疵病也官威勢也反報徳怨也內女謁也貨賄賂也來干請也穆王曰五刑五罰之疑而逓正之於五過本欲開釋無辜以協於祥刑然典獄之官多有借此營私徇情舞文玩法者其疵病有五或畏他人之權勢而不敢爭執一疵也或報復已之恩怨而不本公平二疵也或聽受女謁之言三疵也或廣開貨賄之門四疵也或凡有干求請囑不能謝絕五疵也有此五疵以出入人罪或止於過而故入之於刑罰之條或罪不止於過而故出之於赦免之律若此顚倒任意壊法亂紀其罪與犯人同當卽以其人之所犯罪之不爾赦也然則爾等可不詳審精察務盡其聽斷之能哉夫五過獄之最輕者其疵病猶如此又況五罰五刑獄之大者則人之營求必愈甚典獄者聽斷之權亦愈重其疵更當何如此尢宐深致戒者也

五刑之疑有赦五罰之疑有赦其審克之簡孚有眾惟貌有稽無簡不聽具嚴天威

此一節書是言聽斷疑獄之法也稽稽考也嚴敬畏也穆王曰五刑之不簡者是刑之疑者也疑則當赦其所麗之刑而正於五罰矣五罰之不服者是罰之疑者也疑則當赦其所麗之罰而正於五過矣爾等當察之詳而盡其能旣不濫及無辜亦不寛縱有罪而後可也然而獄之無可疑者則如何夫其情與法相應亦旣簡核實迹可信者眾則可以加刑罰矣然猶必稽其貌焉蓋人之眞情或有不能自達而發見於形色之間者茍察之而猶有可疑猶當議赦以寛之也若本無情實可以推究則疑獄顯然當直赦之不必復聽之矣夫獄之無可疑者則不憚反覆而周詳獄之有可疑者則不必深文而苛刻誠以天之愛民倘虐及非辜必上干天威爾等可不戰戰兢兢常若上帝之監臨在上哉

墨辟疑赦其罰百鍰閱實其罪劓辟疑赦其罰惟倍閱實其罪剕辟疑赦其罰倍差閱實其罪宮辟疑赦其罰六百鍰閱實其罪大辟疑赦其罰千鍰閱實其罪墨罰之屬千劓罰之屬千剕罰之屬五百宮罰之屬三百大辟之罰其屬二百五刑之屬三千上下比罪無僭亂辭勿用不行惟察惟法其審克之

此一節書是詳言贖刑之法乃穆王本意卽所謂度作刑以詰四方也六兩曰鍰閱視也倍二百鍰也倍差五百鍰也屬類也比附也穆王曰五刑之疑者固有五罰以赦之但罪有輕重則罰有多寡不可不審也如墨刑疑而當赦罰之使出銅百鍰然必詳視核實其罪使其罰必當也劓刑重於墨有疑而當赦其罰加倍至二百鍰亦必詳視核實其罪使其罰必當也剕刑又重於劓其疑而赦者其罰倍二百而又有差使出五百鍰亦必審實其罪而後罰之宮刑又重於剕其疑而赦者其罰使出六百鍰亦必審實其罪而後罰之至大辟之刑五刑之極重者或疑而應赦其罰至一千鍰尢不可不審實其罪而使罰與罪或有不相當也罰之多寡如此而五刑之條目則如何墨刑舊五百劓刑舊五百今各增其罰之屬爲一千墨劓罰輕不嫌增也剕刑舊五百今罰之屬仍五百剕在輕重之間不必更也宮刑舊五百大辟舊五百今減其罰之屬爲三百爲二百宮與大辟罰重不嫌減也凡此五刑之正條共有三千然法之所定有限而人之所犯無竆其有犯無正律者則以上下刑而比附其罪如罪疑於重則以上刑比之罪疑於輕則以下刑比之惟此比罪之時律無一定姦獘滋生或有僭亂不可聽之辭必裁度可否勿致誤聽或有往昔不可行之法必斟酌時宐勿致誤用惟內察於心則不惑於僭亂之辭矣惟外合於法則自不泥於不行之法矣然則爾於比罪之時蓋尢不可不審之詳而盡其能哉夫五刑之屬三千所謂律也上下比罪卽今所謂例也古者律之外不預爲例人得以無例爲姦故穆王有惟察惟法之訓後世律之外多爲之例至例之外又有比例人益緣例爲姦而出入上下之間獘蓋有不可勝言者然後知古者祗有比而無例其慮審矣

上刑適輕下服下刑適重上服輕重諸罰有權刑罰世輕世重惟齊非齊有倫有要

此一節書是言刑罰當用權而不失乎經也服受刑也倫倫序也要體要也穆王曰刑罰固有一定之律然先王立法必緣乎人情通乎世變則上下輕重之間尢有權焉蓋人固有罪在上刑而情適輕如出於過誤而爲眚災之類則其罪𨿽大而止使之服下刑人亦有罪在下刑而情適重如出於故犯而爲怙終之類則其罪𨿽小而必使之服上刑非獨用刑爲然也卽罰亦然或罪應重罰而情適輕則罰從輕或罪應輕罰而情適重則罰從重此刑罰之緣乎人情而權一人之輕重者也至於刑罰所以維世尢當隨時而不可執一惟平治之時刑罰不可過輕過重若世當更新之防法度初立人心未附則刑罰悉從輕世當衰亂之餘紀綱廢弛人心不肅刑罰悉從重此刑罰之通乎世變而權一世之輕重者也夫刑罰本以爲整齊萬民之具而輕重之不齊至於如此則是齊之以不齊也而其不齊者仍是人情世變之固然輕非故出重非故入蓋秩然有倫序而不可亂確乎有體要而不可易何嘗用權而有戾乎經哉

罰懲非死人極於病非佞折獄惟良折獄罔非在中察辭於差非從惟從哀敬折獄明啟刑書胥占咸庶中正其刑其罰其審克之獄成而孚輸而孚其刑上備有幷兩刑

此一節書是詳示以謹刑罰之道也佞口才也良良善也胥占與眾商度也穆王曰獄之有罰非輕也罰以示懲𨿽非致人於死然使之出贖亦甚病矣故聴獄必在得人彼口才辯給之人似乎可以折獄然此等人決不可任惟得溫良和易之人有惻怛慈愛之意方能折獄而輕重出入不失乎中也折獄之當擇人如此至於聽斷之時凡人之辭茍非情實縱極其巧飾自有差錯須就此掩護不及之處察之然又不可先執已見或始以爲不可從或終又有可從惟在常存哀憫之心勿有一毫之刻常存敬畏之心勿有一毫之怠玩而獄情自無不得矣然又不可獨任已見須明啟五刑之成書與眾共占度之使皆庶協於中正之則而無一寃濫當刑者刑當罰者罰及加刑罰之時又須再加審察而竭盡其能折獄之當盡心如此由是獄成於下而孚於人獄輸於上而孚於君然獄辭又不可遺漏當其上奏須備載其情辭或一人而犯兩刑𨿽從重問擬亦必將輕罪開列取自上裁方見精詳謹愼之意讞獄者之當備其辭又如此按此節意分三截要以擇人爲主非佞折獄惟良折獄實萬世擇刑官之鑑也後世酷吏如張湯者乃佞之尢酷易見而佞難知也張釋之於定國皆號稱長者一則無寃民一則民自不寃此亦惟良折獄之效故愼刑先在用人

王曰嗚呼敬之哉官伯族姓朕言多懼朕敬於刑有徳惟刑今天相民作配在下明淸於單辭民之亂罔不中聽獄之兩辭無或私家於獄之兩辭獄貨非寶惟府辜功報以庶尢永畏惟罰非天不中惟人在命天罰不極庶民罔有令政在於天下

此一節書是合同姓異姓諸侯而告以敬刑也官典獄之官伯諸侯族同族姓異姓單辭無証之辭府聚也辜功猶云罪狀庶尢百殃也穆王又嘆息言曰爾等其敬愼之哉凡我典獄之官牧伯之長或同族或異姓皆當知刑獄爲天下之大命朕今言之猶且多懼況用之乎朕今惟敬愼於刑而不敢怠忽誠以刑爲不得已而用先王所以教民祗徳者是有徳惟刑而不當以刑視刑也夫五刑皆謂之天刑天非以刑虐民而實以刑相助斯民爾等有代天理刑之責是作配在下者則聽獄可不敬乎夫獄辭有二有單辭有兩辭其無證者是單辭也單辭易於惑聽之必極其明而無一毫之蔽必極其淸而無一防之污則單辭之情得矣其兩造具備者是兩辭也兩辭易於偏聽茍一失其中而民不可治矣今民之治正由典獄之官能以中正之心聽斷兩家之辭爾等愼勿借此兩家之辭爲私家囊橐之計納貨鞠獄而失其平也以獄得貨不足爲寶實爲罪狀之府必將報之百殃而豈可不永畏此天罰乎非天不以中道待人而偏罰之惟人自殄絕厥命若使天罰不如是之極則庶民全被虐政豈復有令善之政在於天下哉是可見天之制刑本所以相民而用刑一有不當卽上逆天心而自及於禍故不可以不敬也

王曰嗚呼嗣孫今往何監非徳於民之中尙明聽之哉哲人惟刑無疆之辭屬於五極咸中有慶受王嘉師監於玆祥刑

此一節書是又並典獄諸侯之子孫而告之也辭譽也五極五刑也嘉善師眾也穆王又嘆息言曰凡我所言不獨爲今日官伯族姓發也其嗣世子孫自今以往當何所監法非古之能敬五刑以教祗徳能全斯民所受之中者乎我試言之其明聽之可也蓋古之人如伯夷臯陶皆是明哲之人一則折民惟刑一則明於五刑以弼五教皆有無竆之譽者何哉誠由其明淸敬愼所麗屬於五刑者咸得其中當重而重宐輕而輕故能配享在下而有無竆之慶也夫五刑咸得其中非祥刑乎自今嗣孫繼世爲民牧勿以民爲不可教當知民受天地之中以生其性本善卽有不善而非其本然是眞嘉師也受之於王而撫此嘉師其可不監於古者之祥刑以收無疆之譽哉呂刑一篇在上則爲罰贖之條在下則有奪貨之病史臣於篇首卽以耄荒發其端以見其爲衰世之書然篇中反復言徳言中有敬刑之意故孔子有取焉

文侯之命

周幽王寵褒姒廢申後及太子宐臼申侯乃引西夷犬戎攻殺幽王晉文侯與鄭武公迎太子宐臼立之是爲平王遷於東都平王以文侯爲方伯賜以秬鬯弓矢作策書命之史錄爲篇

王若曰父義和丕顯文武克愼明徳昭升於上敷聞在下惟時上帝集厥命於文王亦惟先正克左右昭事厥辟越小大謀猷罔不率從肆先祖懷在位

此一節書是平王策命晉文侯而追敍其先世之功也晉於周爲同姓故稱父義和文侯之字先祖謂成康以下諸君懷安也平王若曰父義和汝知我祖文武之徳乎丕顯哉我文武相繼皆能敬愼以明其徳由是徳修於身而達於政治光輝發越無逺弗至昭明而上升於天敷布而下聞於民惟時上帝眷顧集大命於文王是我周家之有天下成於武王而始自文王也後我先祖成康守成繼體固能嗣我文武之徳亦惟其時先正之臣如爾祖唐叔實能左右贊助精白一心以事其君凡有小大謀猷皆能順從宣布以綏定國家故我先祖成康得安在位而不墜文武之基業也夫有是君斯有是臣非成康之臣皆賢幽厲之臣皆佞顧君徳何如耳平王東遷之始不能自彊而僅屬望於藩輔此所以爲春秋之世也

嗚呼閔予小子嗣造天丕愆殄資澤於下民侵戎我國家純卽我禦事罔或耆壽俊在厥服予則罔克曰惟祖惟父其伊卹朕躬嗚呼有績予一人永綏在位

此一節書是言國家多難之餘無羣臣之輔不能如先祖之安在位也純大也厥服厥官也平王嘆息言曰今予小子甚可悲憫方嗣位之初爲天所大譴有東遷之禍所以然者民爲邦本國家必有資澤及於下民涵濡浸潤使民心愛戴則外侮無自而入今周徳旣衰殄絕資澤於下民民心已離而外叛侵陵大禍於我國家予之所承旣與先祖異矣卽我禦事之臣今無有老成俊傑在厥官者是又與先正左右厥辟者異也予實薄劣無能其何以克濟此多難惟賴爾在外之諸侯耳爾諸侯有在我祖父之列者其誰能卹我乎又嘆息言曰若諸侯有能卹我匡濟艱難如先正之昭事我先王以致績於予一人則予亦可永安在位如先祖矣平王追原東遷之禍因絕資澤於下民可謂能知禍本有國家者必愛卹百姓如護元气庶防諸病無自而入乎

父義和汝克昭乃顯祖汝肇刑文武用防紹乃辟追孝於前文人汝多修扞我於艱若汝予嘉

此一節書是美文侯之功也顯祖文人皆謂唐叔防合也紹繼也平王曰我禦事之臣罔有耆俊在厥服其誰卹朕躬今父義和汝獨能昭明乃顯祖唐叔之烈匡復王家是文武之道覆墜於地汝今始克儀刑文武之典章用能防乃辟使收國勢於旣散之餘而不至於離紹乃辟使承先緒於垂亡之日而不至於絕豈惟予一人是賴其汝前文人唐叔實有光焉則汝之追孝於前文人者大矣且國家新造汝多所修完扞衛我於艱難之中若汝之功誠予之所嘉美者也

王曰父義和其歸視爾師寧爾邦用賚爾秬鬯一卣彤弓一彤矢百盧弓一盧矢百馬四匹父往哉柔逺能邇惠康小民無荒寧簡卹爾都用成爾顯徳

此一節書是錫命文侯而遣之就國也師眾也黑黍曰秬釀以鬯艸卣中尊也彤赤也盧黑也簡者簡閱其士卹者惠卹其民平王曰父義和今王室已安汝其歸於晉國撫視汝民眾安寧汝邦家予嘉汝功今命汝以方伯之職用錫汝秬鬯之酒一尊使汝歸告祭於文人以成汝之孝又賜汝彤弓一張彤矢百枝盧弓一張盧矢百枝使汝得專徵伐之權又馬四匹供汝徵伐之用父往就國修舉職業於逺人則懷柔之使之慕義而來於近民則馴習之使之被澤而悅務惠安逺近之小民無或怠荒以自安又必常簡閱爾都之士眾以數軍實常惠卹爾都之人民以固人心夫有功王室汝之徳已顯矣今汝歸國又能使一方之政無不理而徳威至於侯邦一國之治無不修而徳教加於百姓則豈不益成就爾之顯徳哉按書自此篇以下無復王者之誥命平王遷國之初王略未復此一篇中全無發憤自彊之意罷遣諸侯崇徳報功釋然以爲治平無事矣周室自此不振而禮樂徵伐遂不行於天下詩至黍離而詩亡書至文侯之命而書亡春秋所以作於平王之世也

費誓

費地名也昔周公之子伯禽初封爲魯侯因淮夷徐戎作亂率師伐之誓師於費記書者遂以費誓名篇

公曰嗟人無嘩聽命䢐玆淮夷徐戎並興

此一節書是言出師之由也䢐往也魯公嘆息言曰吾受天子之命爲方伯得專徵伐今爾等諸侯從我出徵無得喧嘩靜聽我之誓命吾今者出師非爲得已往者淮夷叛亂爲王室之患今又乘我始就國封軍旅未習乃脇徐方之戎一時並起夫兩處連兵聲勢震動逼處我肘腋之間吾有徵討之責豈得不帥統內之諸侯聲伐罪之舉以安國家而衛王室哉此爾等所當靜聽吾之命者也按淮夷徐戎世爲周患脇三監同叛載於大誥召公平淮夷載於江漢徐方震驚載於常武自成王至宣王俱叛服不常當伯禽初就國尢窺伺思逞之時所以不得已誓師䢐徵若師出無名則爲黷武而非孔子所以錄是書之意矣

善敹乃甲冑敿乃幹無敢不弔備乃弓矢鍜乃戈矛礪乃鋒刃無敢不善

此一節書是言治戎備也敹縫完也敿猶系也弔精至也鍜淬礪磨也魯公曰大敵在前軍備非一尢莫先於繕完器械爾等諸侯今各戒飭軍士凡甲鎧兜鍪之有斷絕者則當敹敹所以穿治也幹楯之有紛者則當敿敿所以系持也甲冑幹楯所以衛身必無敢有一不精至而後不虞敵之來攻矣及逺之具則有弓矢當備具無缺擊刺之具則有戈矛當鍜鏈盡利又不獨戈矛凡有鋒刃之屬皆須磨礪夫弓矢戈矛所以攻人必無敢有一不盡善而後不患敵之難克矣吾之命飭戎備者如此夫天生五材誰能去兵故五兵之屬先王無一不欲其堅致精良然而制勝之道則全不在此若林倒戈兵非不精也鋤耰棘矜器非素具也師出以義則瑕者堅否則堅者亦瑕矣

今惟淫捨牿牛馬杜乃擭敜乃穽無敢傷牿牿之傷汝則有常刑

此一節書是言除道路也淫大也牿閒牧也擭機檻也敜塞也魯公曰軍行所以載糗糧供馳驅者惟牛馬是賴爾等居民當辟除道路以待軍行凡軍士經過止宿之處必須大捨牛馬作爲閒牧爾民向爲機檻以捕獸而有擭則須杜絕之向掘地以陷獸而爲穽則當敜塞之務使牛馬閒牧無有一傷害如或觸於擭或防於穽而有傷則汝民當有常刑不汝赦也吾之命治道路者如此觀此一節則𨿽師出極有名而爲道路之繹騷者不少矣先儒謂不止於擭穽凡川梁藪澤險阻屏翳有害於師屯者皆可例推其震動不寧豈細故哉萬一師出不以當是重牛馬而輕殺人也可不愼哉

馬牛其風臣妾逋逃勿敢越逐祗復之我商賚汝乃越逐不復汝則有常刑無敢宼攘逾垣墻竊馬牛誘臣妾汝則有常刑

此一節書是言嚴部伍也風者馬牛牝牡相誘因而狂走也臣妾男女賤者之稱也商度量也魯公曰自古防師之患未有不因節制不嚴部伍不肅而爲敵所乘者今戒汝等軍士凡軍中馬牛有風逸者役使之臣妾有逃亡者失主俱不得越軍壘而逐之失主𨿽不得逐而人有得風馬牛逃臣妾者皆當敬還之我則商度所還之物多寡之數以賞賚汝如或越逐而失伍不復而藏匿各有常刑無赦夫失者猶不得逐也況取非其有乎得者猶不可不復也況其往而盜之者乎故汝等必無敢爲宼盜攘奪如有逾越垣墻竊人之馬牛誘人之臣妾者其所犯尢重各有常刑無赦吾之命嚴部伍者如此古者師出以律𨿽武事而必使知禮知義知信今觀此節所戒禮義信三者具矣以守則固以戰必克也然在平時教閱爲尢亟故古者擇將必得說禮樂而惇詩書者蓋得其本矣

甲戌我惟徵徐戎峙乃糗糧無敢不逮汝則有大刑魯人三郊三遂峙乃楨榦甲戌我惟築無敢不供汝則有無餘刑非殺魯人三郊三遂峙乃芻茭無敢不多汝則有大刑

此一節書是言立期防具供億也峙儲備也糗糧食也國外曰郊郊外曰遂楨榦板築之木芻茭供軍牛馬之用魯公曰吾今戒汝以用兵之期將以甲戌之日往徵徐戎蓋淮夷固首謀而徐戎乃脇從者謀非素定交非素附於勢易破也徐戎破則淮夷勢孤無與爲亂矣軍行以糗糧爲亟爾諸侯各預爲儲備無或不逮以乏軍興如有不逮則主餽運者死爾等諸侯旣從徵則糗糧固分當自辦不獨我魯人供億者也至我國有三軍本三郊三遂之人則各具版築之木可爲楨爲榦者我將卽以甲戌日修築城垣營壘蓋且攻且築敵方禦我之攻勢不能擾我之築汝等楨榦必無有不供如不供則吾之所以刑汝者有不一之條但不至於殺耳又汝等三郊三遂之人各備乃芻茭以供牛馬必須多爲儲偫如不多致馬牛饑瘦貽悞重大其罪亦坐死此楨榦芻茭則我國中地近而致便亦不以煩爾諸侯也吾之命汝等聽無嘩者止此按此書屢言用刑兵刑相連而及者故聖王愼用兵焉又軍行最以運糗糧芻茭爲苦千里轉輸丁男困踣愁怨不已而至於逃亡逃亡不已而至於盜賊秦隋之禍皆以此也伯禽是師蓋不得已而應者故孔子有取焉

秦誓

昔秦穆公欲伐鄭其臣蹇叔以爲不可穆公不聽後晉防公帥師敗秦師於崤囚其三帥穆公悔過誓告羣臣史錄爲篇

公曰嗟我士聽無嘩予誓告汝羣言之首古人有言曰民訖自若是多盤責人斯無難惟受責俾如流是惟艱哉

此二節書是誓告羣臣而述能聽言之難也訖盡也盤安也穆公集羣臣而嘆息言曰吾國之士其靜聽吾言無嘩吾今有誓言告汝蓋古人之言有極切而非迂至當而不易者是眞羣言中之第一義予今告汝不可不聽也所謂羣言之首者何吾聞古人有言曰凡人之情重於責人安於徇已蓋盡若是其多好盤佚不能自懲創也殊不知人有過差我責之非難惟我有過差而能受人之責如水之流無一毫之扞格一毫之凝滯是眞能克其多盤之私者乃爲難耳古人此言切中人情眞修身克己之要務所謂羣言之首也夫常人之過有二有過而不知者有知而不攺者知而不攺其病全在多盤蓋樂因循而憚振作溺晏安而惡勉彊𨿽日受人責所謂徒以規爲瑱者誠何益之有哉

我心之憂日月逾邁若弗云來

此一節書是言悔過如不及之意也逾過也邁往也穆公曰吾今乃知前日不能受人之責欲悔而自攺此心常以爲憂蓋日月易過忽焉逾邁是往者已不可追獨冀望於將來而來者又豈可逆定我心中常若不復有將來之日可以容我遷善補過此所以憂思之湥也蓋古之聖人未有不及時修徳者大禹之惜寸陰湯之日日新文王之日昃不遑暇食皆有若弗云來之意人君能長存此心則永無多盤之累矣

惟古之謀人則曰未就予忌惟今之謀人姑將以爲親𨿽則云然尙猷詢玆黃髮則罔所愆

此一節書是悔旣往之失而冀將來之善也猷謀也詢問也穆公曰朝廷之上有老成練逹之人可與謀事者是古之謀人也此其人吾非不知其熟於世務明於大體但以其每事堅執不肯遷就我意我輒忌疾之而不用其言夫聽其言若不可用不用之輒敗事者古之謀人也有新進喜事之人未可與謀事者是今之謀人也此其人吾非不知其狃於近功趨於小利但以其每事順從能與吾意相合姑且以爲親信而用之夫聽其言若可用用之輒敗事者今之謀人也然吾旣往之過𨿽如此而將來之事豈可不爲鑑戒自今以後凡國有大事尙當謀度詢問於老成黃髮之人彼必每事愼重不肯就我我不以爲忌而能受之如流則自罔有愆尢也按穆公言古之謀人謂蹇叔今之謀人謂杞子忌與親實千古聽言之大戒也違已則忌從已則親正坐多盤之故蓋人惟好自便安欲適己意則明知其可而不爲明知其不可而姑且蹈之忠言日屏佞言日進而禍中於國家有不可勝言者矣

番番良士旅力旣愆我尙有之仡仡勇夫射禦不違我尙不欲惟截截善諞言俾君子易辭我皇多有之此一節書是言攺過遷善之實事也番番老貌仡仡勇貌截截辯給貌諞巧也皇與遑通穆公曰吾悔旣往之失猷詢黃髮所以番番然衰老之良士𨿽旅力方剛之時已違然而計慮湥長可與謀國我猶庶防得而用之至仡仡然武勇之夫𨿽其射禦無有違失然而智慮淺短常足以僨事我今庶防不欲用之勇夫尙不可用況截截然辯給之人善爲巧言能揺奪君子之辭而變易其是非一惑其言而聽從之其患有甚於用仡仡之勇夫者我又何暇多用之哉夫君子之辭理每正諞言之理每屈此易知也然君子之辭必難入諞言必可喜此難察也惟君心無私而一決之於理則𨿽有巧言而不足以奪君子之正論矣

昧昧我思之如有一介臣斷斷猗無他技其心休休焉其如有容人之有技若已有之人之彥聖其心好之不啻如自其口出是能容之以保我子孫黎民亦職有利哉

此一節書是言良士之有利於國家以明欲得良士之意也昧昧猶默黙也介獨也斷斷誠一之貌技才能也休休平易寛洪之意彥俊美也聖通明也不啻猶言不但職解作主穆公曰我嘗默默深思國家之安危全在大臣之得人與否如有一介然獨立之臣斷斷然誠實專一無他技能其心則易直寛廣休休然如大器之能容蓋其人全不以一己之能爲能而惟以天下之善爲善見人之有才技者愛惜之若已之所有在人之能無異於在己之能也見人之美善通明者其中心喜悅不但如其口中之所揄而已在心之好有甚於在口之好也此是實能容受天下之賢才非有彊勉矯飾之意誠得此臣而用之必能廣致羣賢共圖政理豈惟國家一時是賴亦以保我子孫黎民永享治安之福是此一介臣者亦大有利於國哉吾之所以欲得番番之良士者此也此節書大學引之以明相臣之體蓋有技非大臣之事惟在容受眾長使各效之國家且卽可儲才爲後世子孫之用是無窮之利也故大臣之職在進賢人君之責在命相

人之有技冒疾以惡之人之彥聖而違之俾不達是不能容以不能保我子孫黎民亦曰殆哉

此一節書是言小人之有害於國家以明不欲有諞言之意也冒疾妒忌也殆危也穆公曰君子小人之用心每每相反一介臣之休休有容者必能登進羣賢貽國家之利若小人之心則全不然彼旣無斷斷之誠休休之量見人之有才者則嫌其勝已輒忌疾而湥惡之或顯拒而力排或陰傷而曲中蓋有技者每易於自見故惡之無所不極也見人之美善通明者嫌其異已必百方而阻遏之或使之況於下僚或使之淪於艸野蓋彥聖者逹則可大有爲故必欲違之亦無所不極也是其心窄狹險刻實不能容人亦必無悔悟攺革之望若此人而誤用之必至善人屏息姦諛盈朝防蔽君心事事墮壊及身之懼不克免豈復能保我子孫黎民則是豈不大可危哉吾之所以不欲用截截諞言之人者此也此節言小人之心眞如見其肺肝然者先儒謂前一人似房齡後一人似李林甫可謂得之有用人之責者湥鑑乎此則不至爲小人所惑矣

邦之杌隉曰由一人邦之榮懷亦尙一人之慶

此一節書是申言國之安危在一人也杌隉不安也懷安也穆公曰夫用一妨賢病國之大臣而遂至子孫黎民俱被其禍是可見邦之杌隉不安此一人壊之而有餘也豈必小人之多乎用一休休有容之大臣而可使子孫黎民俱被其福是可見邦之榮顯安寧亦此一人興之而有餘也豈必君子之多乎然則自今以往予豈可不詢玆黃髮而屏絕今之謀人哉抑書以悔過終蓋過者人所不能無𨿽以成湯之聖史猶稱其攺過不吝人君但能常加省察自克其多盤之私而受責如流則過而能攺卽爲無過作聖之道不出乎此此孔子所以錄是書之意也

日講書經解義卷十三

