

欽定四庫全書

經部二

禹貢長箋

書

提要

【臣】等謹案禹貢長箋十二卷

國朝朱鶴齡撰鶴齡有尙書埤諸書已著於錄是編専釋禹貢一篇前列二十五圖自禹貢全圖以及導山導水皆備次隨文詮解多引古說而以己意折衷之禹貢自宋元以來注釋者不下數十家𨿽得失互見要以胡渭之禹貢錐指爲最善此書作於胡渭之前𨿽不及渭之薈稡精博而旁引曲證亦多創如解碣石取黃及永平志之說謂在撫寧縣西南海中頗爲核視胡渭取文穎說以爲在盧龍之南者轉若勝之又解浮於濟漯以爲從濟入漯從漯入河𨿽本鄭曉舊說而執之頗有定識又於濰淄二水則辧東南西北之分途於沱潛則辧是江漢之別流而非谿谷之水正項安世之誤於涇屬渭汭力主汭爲水曲於漆沮取程大昌雍地四漆沮而三派之說皆有所見惟解治梁及岐力主岐爲冀州之境則於理未合蓋岐實雍地當時水之所壅於雍爲甚故治冀必先治雍而後壺口可得而疏孔所云壺口在冀州岐在雍州從東循山治水而西此語最爲明晰鶴齡所以反其說者殆以冀州之中不當及雍地不知冀爲天子之都何所不包古人文字原未嘗拘泥如荊州云江漢朝宗於海荊固無海亦不過推江漢所歸言之耳卽此可以爲例又何必斤斤致疑乎至其於三江一條旣主鄭康成左合漢右合彭蠡岷江居中之說而又兼取蔡以韋昭顧夷所謂三江口者當之亦殊無定見又古之黑水聯絡雍梁而鶴齡必區而二之蜀漢之山本相連而鶴齡謂蜀之嶓非雍之嶓俱未爲精審又於敷淺原兼取禹過之及江過之二說尢屬騎墻此皆其所短要之瑕瑜防半節取可資且其於貢道漕河經由脈絡最稱畱意亦較他本爲詳盡焉乾隆四十五年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

禹貢長箋原序

記稱書教爲疏通知逺夫推之時務有不宜非通也試之異代或不驗非逺也逖覽史籍凡職方地理河渠田賦諸書其文皆祖禹貢蓋經國鴻規莫備於此後之人以爲文焉而已卽哆口自命專門者亦苟安舊聞弗加深考九河兩漢若追風四列三條迷如辧霧此以攻經生章句猶隔重山況望其斟酌曩今坐而論作而行卓然稱有用之儒哉夫自禹迄今陵谷代變山川往迹難以深求幸而漢唐以來諸儒辧論各出以及乘志圖經約略可據𨿽其間甲乙齟齬往往有之然而考今證古析同合異亦存其人若復矜一家之言狥千載之惑襲舛仍譌曷可殫詰予竊湣焉兵燹餘生屏居無事爰取注疏大全與百氏之說條貫而衷斷之大約體宗詁訓而旁及史家求爲通今適用之學所媿身未履乎方州力止憑乎書卷支離紕繆敢謂必無惟望博雅君子論定而是正焉嗟乎農政不修漕渠日壊轉運困而搜括頻此世變之所以益亟也有能慨然慕古寛平休息以上合於厎愼成賦之意庶防宛委遺文猶不至磨滅天壤哉朱鶴齡題於艾園

凡例十則

一古人讀書圖先於史山川曲折尢不可廢宣和譜有晉唐人所爲大禹治水圖惜不傳海鹽鄭端簡公圖本頗多疏誤今博采諸家更加訂定庶稱備觀

一此書正注多用二孔氏傳疏蔡氏集傳及大全諸儒之其與本義相明者𨿽別解亦収或入圈外注至於參合時事有闗經濟者則另提一行以別之

一漢人去古未逺山川地域皆以孔傳班志及桑欽水經爲據酈道元注多從節錄蓋水道旣眀則地形亦曉夾漈所謂今之地理以水爲主也山海經𨿽云怪防自是秦漢以上之書今存其可信者

一地名水道今古懸殊故扵辧注特詳近代則考之一統志各省通誌及郡邑記載諸書

一子瞻書傳爲朱子所稱其合解者備載之若書傳外旁引仍稱蘇氏

一先儒稱氏仍存名不沒其人也近代著述名家從大全例稱氏余則直標姓名

一禹貢専行之書昔推程大昌圖論與鄭端簡圖近茅光祿有滙防單行网羅綦博俱棼散冗復不便覽觀今則汰其繁稱存其獨貫其支緒庶令讀者了然

一書中所引載籍有全錄者有節略者有取其意而更其詞者有合諸家之而裁以鄙見者或爲駁辧竊有彂明則以愚按字別之

一天文地理二者相防今扵各州之後先列天官諸書次及職方地誌皇輿以一統志爲凖

一山川形勢用兵所必爭談史所必究今備論扵各州之下歷代都防邊防亦並及焉若河工水利賦稅漕渠考覈尢費苦心此外無闗經文不敢摭

﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥﹤經部﹐書類﹐禹貢長箋﹐凡例十則﹥

欽定四庫全書

禹貢長箋卷一

吳江朱鶴齡撰

夏書

金氏履祥曰禹貢禹謨舊皆名夏書以夏史之所述也夫子升禹謨於虞書以著三聖相傳之道冠禹貢於夏書以明大禹有天下之本【按國語禹賜姓姒氏曰有夏及有天下遂以爲號路史云禹封髙宻以處於櫟是爲有夏曰夏伯世紀云夏今陽翟地誌亦云陽翟夏禹國今開封府禹州】

禹貢

王氏炎曰賦者諸侯以供其國用貢者諸侯以獻於天子挈貢名篇有大一統之義焉林氏之奇曰禹貢實典之體貢是賦稅之總稱田賦包篚皆在其中丘濬曰水土旣平始可任土作貢分田定稅禹成功後條九州所有以爲定法孔子刪書特載於夏書之首以示訓天下俾後世取民之制視此爲凖焉凡外此別爲名目如進奉和買勸借之皆非經常之法也

禹敷土隨山刋木奠髙山大川【敷說文作敷刋漢書作栞】

蔡傳敷分也分別土地以爲九州曾氏曰祭法共工氏霸九州其來久矣【周公職錄黃帝受命風後授圖割地布九州】洪水湮沒禹治水復分別之舜卽位分爲十二州冀東爲並東北爲幽靑東北爲營至商又但言九圍九有爾雅九州有幽營而無靑梁其商制歟周禮職方氏有幽並而無徐梁營則周制也鄭曉曰敷土者經之爲九州孰卑治當先孰髙治可緩緯之爲五服孰近治宜詳孰逺治宜略也愚按分州是治水綱領孔疏作命官布治不可從林氏謂水性順下敷土而散之順其條理所以成功其說本之考工記凡溝逆地阞謂之不行水屬不理孫謂之不行【鄭注阞謂脈理屬讀爲注孫順也言造溝必察土之脈絡順土之條理逆之水必不行】近黃亦主之然不如蔡傳之當正義於時平地盡爲流潦鮮有陸行之路故將欲治水隨行山林斬木通道以望觀所當治者則規其形而度其功焉蘇傳隨山者隨其地脈而究其終始也山行多迷刋木以表之且以通道史記行山表木鄭曉曰隨山刋木是治水之節目隨岍岐以至碣石隨西傾以至陪尾隨嶓冢以至大別隨岷山以至敷淺原孰爲塞水之源而當疏孰爲壅水之流而當導蓋林木阻絕不惟水勢難逹抑亦人力難通也正義禮定噐於地通名爲奠是奠爲定也曾氏曰禹別九州非用私智天文地理區域各定故星土之法則有九野而在地者必有髙山大川爲之限隔風气不通民生其間亦各異俗故禹因髙山大川所限別爲九州又定其山之髙峻水之深大者爲其州之鎭秩其祭而使其國主之也愚按髙山大川不專五嶽四瀆【五嶽嵩岱衡華恆四瀆江河淮泲】孔傳謂定其差秩祀禮所視如王制五嶽視三公四瀆視諸侯其餘視伯子男然實以爲一州之紀綱蔡氏所謂別州境是也鄭樵曰郡縣之設有時而更山川之形千古不易所以禹貢分州必以山川定界使兗州可移而濟河之兗不能移梁州可遷而華陽黑水之梁不能遷是故禹貢爲萬世不易之書後之史家主於州縣州縣移易其書遂廢馬端臨曰堯時禹別九州至舜分爲十二州周職方復分爲九州而又與禹異漢承秦分天下爲郡國而復以十三州統之晉時分州爲十九自晉以後爲州彌多所統彌狹且建治之地亦不一所姑以州言之自漢以來或治歷陽【今和州】或治壽春【今壽州】或治曲阿【今丹陽】或治合肥【今合肥】或治建業而唐始治廣陵至南北分裂之後務爲誇大僑置諸州以防稽爲東京口爲南徐廣陵爲南兗歷陽爲南豫歷城【今濟南府歷城】爲南冀襄陽爲南雍魯郡【今兗州府】在禹迹爲徐州而漢則屬豫州所領陳畱【今開封府】在禹迹爲豫州而晉則屬兗州所領離析磔裂循名失實而禹貢之九州不復可考矣

冀州

爾雅兩河間曰冀州【郭璞注自東河至西河】釋名其地有險有易帝王所都孔傳帝都不言境界以余州所至可知晁氏說之曰亦所以尊京師示王者無外之意愚按爾雅燕曰幽州郭璞云自易水至北狄禹貢則合之於冀蓋商分冀爲二【冀幽】周分爲三【冀幽並】成氏申之曰冀三面距河河自積石東北流入中國則折而南流雍州在其西故曰西河至華陰折而南流豫州在其南故曰南河至大伾又折而東北流兗州在其東故曰東河冀在東河之西西河之東南河之北地最廣今河東河北皆是居天下四分之一舜分爲幽並幽州今燕薊幽涿朔莫等州是也並州今太原澤潞晉代汾絳等州是也熊氏曰冀州北距長城依山爲塞外卽北狄之境玁狁匈奴突厥契丹皆居其地有天下者定都建邑長安洛陽之外此亦一都防也愚按堯治平陽【堯始封於唐今保定府唐縣後徙晉陽卽帝位都平陽今平陽府臨汾縣】舜治蒲阪【今平陽府蒲州】禹治安邑【今平陽府安邑縣縣西有鳴條岡】三都相去各二百里漢書言河東土地平易饒鹽鐵曹操亦因河東資實平闗中朱子則以平陽蒲阪其地磽瘠朴陋非堯舜不能都此據後世而論耳幽薊在鴈門碣石之間於易東北爲艮萬山峙北萬水宗東所謂成始成終之地後世言建都者形之雄無逾於此班固配十二次【班固取三統歷十二次配十二野】自胃七度至畢十一度爲大梁之次【費直周易分野起婁十度蔡邕月令章句起胃一度爾雅大梁昴也昴一名旄頭】於辰在酉趙之分野屬冀州自尾十度至南斗十一度爲析木之次【費直起尾九度蔡邕起尾四度爾雅析木謂之津箕斗之間漢津也】於辰在寅燕之分野屬幽州自危十六度至奎四度爲娵訾之次【費直起危十四度蔡邕起危十度娵訾一名豕韋爾雅作娵觜】於辰在亥衛之分野【左傳星孛及漢申須曰漢水祥也衛顓頊之墟其星爲大水是也】屬並州【春秋緯文鉤耀太行以東至碣石王屋底柱屬樞星】晉天文志昴畢趙冀州魏郡入昴一度鉅鹿入昴三度常山入昴五度廣平入昴七度中山入昴一度淸河入昴九度信都入畢三度趙郡入畢八度安平入畢四度河間入畢十度眞定入畢十三度尾箕燕幽州涼州入箕中十度上谷入尾一度漁陽入尾三度右北平入尾七度西河上郡北地遼西東入尾十度涿郡入尾十六度渤海入箕一度樂浪入箕三度菟入箕六度廣陽入箕九度營室東壁衛並州安定入營室一度天水入營室八度隴西入營室四度酒泉入營室十一度張掖入營室十二度武都入東壁一度金城入東壁四度武威入東壁六度燉煌入東壁八度【按左傳帝遷實沈於大夏主參成王滅唐而封太叔焉故參爲晉星趙故晉地而天文志以觜參屬益州衞本受封河內其郡邑皆在冀兗之間而天文志以娵訾爲衛屬並州且以安定天水等郡系之而雲中定襄等郡乃列雍州皆不可曉又帝王世紀云四方方七宿合一百八十二星東方蒼龍三十二星七十五度北方武三十五星九十八度西方白虎五十一星八十度南方朱雀六十四星一百一十二度共爲十二次一次三十度有奇各以附其七宿毎度二千九百三十二里近世黃頗譏其謬謂毎度略廣四百餘里說亦無據】周職方氏河內曰冀州其山鎭曰霍山其澤藪曰陽紆【按爾雅秦有陽紆淮南子禹治洪水具禱陽紆髙誘注亦以爲秦藪職方則屬冀州未詳所在】其川漳其浸汾潞【通考潞水在今宻云縣按潞水有二一在上黨一在宻云此以汾潞並言當是上黨之潞】東北曰幽州其山鎭曰醫無閭【在今廣寧衛西】其澤藪曰貕【音兮】養【鄭云貕養在長廣漢志長廣屬瑯琊一云在萊陽】其川河濟其浸菑時【鄭云菑出萊蕪時出般陽按菑卽靑州濰淄之淄漢志萊蕪屬泰山般陽屬濟南】正北曰並州其山鎭曰恆山其澤藪曰昭余祈【在太原府祁縣久涸鄭云在鄔縣】其川滹沱【水出鴈門鄭云出鹵城】嘔【昔甌】夷【鄭云出平舒】其浸淶易通典舜以冀州南北濶大分衛水以西爲並州燕以北爲幽州其分野兼得秦魏衛之交秦置郡爲鉅鹿邯鄲上谷漁陽右北平遼西河東上黨太原代郡鴈門雲中及三川郡之北境漢武置十三州此爲冀州幽州並州後漢魏並因之漢地理誌河東本唐堯所居詩風唐魏之國也周成王封弟叔虞於唐有晉水及叔虞子燮爲晉侯魏亦姬姓在晉之南河曲晉獻公滅之以封大夫畢萬【詩譜唐地在冀州太行恆山之西魏地在冀州雷首之北析城之西南枕河曲北渉汾水史記唐在河汾東方百里正義曰魏城在陜州芮城縣北五里芮城今屬平陽】至文公遂有河內河內本殷舊都周分爲三國【卽三監今彰徳衛輝地】詩風邶鄘衛是也衛爲狄滅更屬於晉後韓魏趙自立是爲三晉趙地北有信都【景帝時爲廣川國後復今眞定府南宮縣】眞定【光武並入常山】常山【故城在今眞定府西南】中山【今眞定府定州】又得涿郡之髙陽鄭州鄕東有廣平【光武並入鉅鹿】鉅鹿【今爲縣屬順徳】淸河【今東昌府恩縣其廣平淸河縣乃漢之信成縣淸河屬邑】河間【內淸河郡通考入兗州】又得渤海郡之東平舒中邑文安朿州成平章武河以北也南至浮水繁陽內黃斥丘【浮水屬渤海余屬魏郡】西有太原定襄【本平城故城在今大同府城西北二十八里】雲中【故城在今大同府城北】五原上黨皆趙分【內五原應入雍州史記正義上黨以北皆太原地】邯鄲【趙郡今爲縣屬廣平】北通燕涿南有鄭衛漳河之間一都防也其土廣俗雜大率精急髙气輕爲姦【徐堅曰三卿分晉自蒲州略河東至懷州屬魏自澤潞而南至衛州盡太原以北屬趙按史記正義華陰蒲阪同丹鄜延銀綏等州盡河西濵洛之地七國時屬魏自恵王從安邑徙大梁而河西上郡皆納於秦嵐勝以南石州藺離石趙邊邑也隔河卽秦晉絳澤潞等州皆韓地趙西境也東至瀛州東北卽營州之境東胡烏丸之地又武靈王略中山至寧葭西北至樓煩楡中則邊患趙獨當之故長城之築始於趙也】燕地東有漁陽【故城在今宻云縣】右北平【故城在今薊州】遼西【故城在今盧龍縣東】遼東西有上谷代郡【故城在今蔚州東】鴈門代州南得涿郡之易容城範陽北新城故安涿縣良鄕新昌及渤海之安次皆燕分樂浪莬亦宜屬焉薊【燕都今薊州】南通齊趙渤碣之間一都防也上谷至遼東數被胡防俗與趙代相有魚鹽棗栗之饒北際烏丸夫余【顏師古曰烏丸本東胡也爲冒頓所滅余保烏丸山因以爲號夫余在長城北去菟千里夫音扶】東賈眞蕃之利【蘇秦曰燕東有朝鮮遼東北有林胡樓煩西有雲中九原南有滹沱易水按林胡樓煩在嵐勝以北今朔州卽林胡今鴈門卽樓煩今朶顏山後之夷卽鮮卑東胡地】後漢郡國志冀州刺史【治鄗今髙彊縣】部郡國九魏郡【故城在今臨漳縣】鉅鹿常山中山安平【故信都明帝名樂成安帝更安平今爲縣屬眞定】河間淸河趙國【今眞定府趙州】渤海【今河間府滄州】並州刺史【治晉陽今太原】部郡國九上黨太原上郡西河五原雲中定襄鴈門朔方【內上郡五原朔方皆應入雍州】幽州刺史【治薊】部郡國十一涿郡【髙帝分上谷置今涿州】廣陽【故燕國昭帝攺爲郡故城在今良鄕縣】代郡上谷漁陽右北平遼東遼西莬樂浪遼東屬國而河內河東二郡爲司校尉部【司治河南】唐地理誌河東道【采訪使治蒲州】古冀州域河中【河東郡本蒲州】絳【絳郡】晉【平陽本臨汾郡】慈【文成亦曰南汾州】隰【太寧】石【昌化】太原【本並州】汾【西河本浩州】忻【定襄析樓煩置】潞【上黨】澤【髙平】沁【陽城】遼【樂平析並州置】爲實沈分代【鴈門】云【雲中】朔【馬邑】蔚【安邊】武【今朔州西境】新【今保安州】嵐【樓煩本東防州】憲【本樓煩監牧嵐州刺史領之】爲大梁分府二【河中太原】河北道【采訪使治魏州】古幽冀二州域孟【析河南府置】懷【河內】澶【析魏州置】衛【汳郡】及魏【魏郡】博【博平析魏州置】相【鄴郡本魏郡】之南境爲娵訾分邢【鉅鹿本襄國郡】洺【廣平】恵【本磁州析相洺二州置】貝【淸河】冀【信都】深【饒陽析瀛冀定三州置】趙【趙郡】鎭【常山本恆州】定【博陵本髙陽郡】及魏博相之北境爲大梁分滄【景城本渤海郡】景【析滄州置】徳【平原】爲枵分瀛【河間】莫【文安析瀛幽二州置】幽【範陽本涿郡】易【上谷】涿【析幽州置】平【北平】嬀【嬀川析幽州置】檀【宻云】薊【漁陽析幽州置】營【栁城本遼西郡】爲析木津分都防府一【安東內魏博徳滄貝五州通典入兗州初學記河東道卽並冀二州地西南距河北盡朔垂幽冀營三州及兗州北界今並爲河北道南距河東至海北盡幽營按唐安東府卽漢遼東郡也漢樂浪莬又在遼東郡之東唐悉爲東夷地】宋史古冀州境爲河北東路府一河間州四冀莫雄【本涿州】霸軍三幹寧信安保定河北西路府四眞定中山【本定州】信徳【本邢州】慶源【本趙州】州八相懷衛洺深磁祁保軍四安肅永寧廣信順安【河北路合禹貢兗冀靑三州之域而冀兗爲多南濵大河北際幽朔東瀕海岱西壓上黨】河東路府三太原隆徳平陽州十一絳澤代忻汾遼憲嵐石隰慈【函史又有麟府丰三州】軍八慶祚【屬平陽】威勝平定岢嵐寧化火山【本嵐州地】保徳【亦嵐州地】晉寧【河東路合禹貢冀雍二州之域而冀州爲多西控黨項東際常山南盡晉絳北控云朔】陜西路府一河中州一解軍一慶成【屬河中】及金人以燕京及涿易檀順景薊六州來歸宣和四年增置燕山府路大明一統志古冀州域在山西省則太原【春秋屬晉戰國屬趙秦置太原鴈門二郡漢兼置並州唐爲太原府曰北都五代唐曰西京宋徙太原治陽曲元爲冀寧路其地左有恆山之險右有大河之固襟四塞之要衝控五原之都邑】平陽【春秋屬晉戰國屬韓魏後屬趙秦漢爲河東郡三國魏置平陽郡唐曰晉州宋置建雄軍陞平陽府元曰晉寧其地背負闗陜南阻大河北接汾晉西連同華】大同【春秋北戎所居戰國屬趙秦置雲中代二郡又爲鴈門定襄郡地漢因之東漢末郡廢元魏置北恆州唐置云州石晉賂契丹號西京其地東連上谷南逹並恆西界黃河北控沙漠】潞安【周赤狄潞子國戰國韓別都後屬趙秦置上黨郡唐曰潞州置昭義軍節度宋陞隆徳府其地居天下之脊當河朔之防】汾州【戰國魏西河地後屬趙秦漢屬太原三國魏置西河郡晉爲西河國唐宋曰汾州元屬太原路其地山河險固】五府沁【戰國屬韓後屬趙秦漢屬上黨隋置沁州宋曰威勝軍】澤【戰國屬韓後屬趙秦屬上黨漢屬上黨河東唐宋爲澤州其地全有太行之險】遼【戰國屬韓後屬趙秦漢屬上黨唐置遼州其地居太行絕頂】三州在河南省則彰徳【春秋屬晉戰國魏鄴地秦屬邯鄲漢置魏郡治鄴東漢徙冀州治焉曹操石虎慕容防東魏北齊並都之唐曰相州五代置彰徳軍其地西澤潞東大名南衛輝北洺滋平廣爲天下要】衛輝【春秋屬衛戰國屬魏秦屬東郡漢屬河內三國魏置朝歌郡晉攺汲郡北魏置義州徙治枋頭唐宋曰衛州其地南濵大河西際上黨】懷慶【春秋屬晉戰國魏衛之境秦屬三川郡漢置河內郡唐曰懷州治野王元攺懷孟路其地負太行襟大河舟車都防】三府在北直則順天【秦屬上谷漁陽漢爲燕國分置涿郡已爲廣陽郡晉爲範陽國唐置範陽節度遼曰南京金曰中都元曰大都其地左環滄海右擁太行北枕居庸南襟河濟】保定【戰國屬趙秦屬上谷鉅鹿郡漢屬涿郡及中山信都國晉屬範陽髙陽中山安平河間國隋屬上谷慱陵河間三郡宋爲保雄等州元攺保定路其地四野平坦當倒馬瓦橋紫荊三闗之防新城白溝河宋與遼分界處】河間【春秋屬晉戰國爲燕趙齊三國之境秦屬上谷鉅鹿漢置河間國及渤海郡隋唐曰瀛州宋置瀛海軍後陞河間府其地西倚太行南枕滹沱東瀕滄海】眞定【春秋鮮虞地戰國屬趙秦屬鉅鹿漢置中山恆山二郡及眞定國唐爲鎭趙二郡陞成徳軍節度宋置保定府爲重鎭其地面滹水背恆山左接瀛海右抵太行當燕趙之郊】順徳【春秋屬晉戰國屬趙漢屬鉅鹿常山置信都國石勒所都隋置邢州唐因之宋陞信徳府其地依太行阻漳水】廣平【春秋赤狄地後屬晉戰國趙所都秦置邯鄲郡漢置廣平國隋曰武安唐宋曰洺州其地肘翊太行漳河都防】永平【古孤竹國春秋山戎所居戰國屬燕秦屬遼西右北平二漢因之晉隋唐曰平州五代後屬遼金元攺平灤路其地四塞險固山如遊龍所謂盧龍塞也】各府及延慶【秦漢屬上谷晉置廣寧郡唐曰嬀州其地險要南居庸闗北龍門所】保安州【古幽州北境戰國燕趙地秦漢爲上谷郡唐曰新州其地在雲中之東】萬全都司【戰國屬燕秦漢屬上谷唐曰武州元曰宣徳其地前望京都後控沙漠左居庸右雲中北陲重鎭】其大名府【春秋晉衛之境戰國屬魏秦屬東郡漢屬魏郡三國魏分置陽平郡唐爲魏州宋曰北京其地襟山帶河徵討必爭之地】則冀兗二州域【滑縣濬縣開州長垣屬冀州】遼東都司【戰國屬燕漢襄平遼東地唐徵髙句驪置蓋遼二州以安東都防統之後入契丹號東京】則冀靑二州域【舜分冀東北爲幽州秦以幽州爲遼西郡今冀寧以西是當屬冀州】

曹學佺曰堯都平陽河正在西故以河爲西河而地曰河東山西者太行山之西秦晉兼得而言三家分晉以後秦並吞之則燕齊韓趙魏之地皆爲山東矣國朝以齊爲山東晉爲山西蓋自太行首尻目之云【平陽蒲絳是太行盡處】朱子曰冀州山脈從雲中來雲中正髙脊處自脊以西之水入龍門西河自脊以東之水則東流入於海冀州黃河環繞華山聳於右爲虎自華來至中爲嵩山是爲前案遂去爲泰山聳於左爲龍淮南諸山爲第二重案江南諸山及五嶺又爲第三四重案魏校曰大地之脈咸祖昆侖而南北二絡最大北絡於昆侖之陰折而東行其背爲北狄其面爲中國其中結爲冀都其左結爲燕京冀都則恆山祖脈若從天降下爲平陽大河三面環之以截龍气天文北極不動而眾星共冀都正北南面以臨天下上應微垣乃第一都防堯舜禹由是興焉北絡極於幽燕而大河至此入海與鴨緑江防【按鴨緑江班志作馬訾水出女直界之長白山在朝鮮國城西北斜迆東南入海胡三省曰金人謂鴨緑水爲混同江】東夷爲其下沙此山水一大交防也其北崇岡千疊而其前平夷千有餘裏泰山聳於南誠國家萬年之基但今河徙而南气不交固又以漕渠故淮泲諸流皆拂經於人事無乃有未盡乎帝都論北龍有燕山卽今京師以燕然山脈盡此故曰燕山【程大昌北邊備對漢竇憲大破北單於稽落山遂登燕然山去塞五千餘里刻石紀漢威徳而還燕然山在速邪烏之地速邪烏在漠北非薊之燕山也】其龍昆侖之中派綿亙數千里至於闐歷瀚海出夷入貊又萬餘里始至燕然山入中國爲燕云【北京爲山前曰燕大同爲山後曰云】復東行數百里起天壽山乃落平洋方廣千餘里遼東遼西兩支闗截黃河前繞鴨緑後纒而陰恆太行諸山與海中諸島相應近則灤河【在盧龍縣】桑幹河【自渾源州流至宛平縣爲盧溝河】易河【卽古易水】並諸小水界限分明桂文襄萼所謂扆山帶海有金湯之固石晉所賂契丹十六州地幽【今順天地】薊【今薊州】瀛【今河間地】

莫【今任丘縣】涿【今涿州】檀【今宻云縣】順【今順義縣】七州在山前新【今保安州】嬀【今延慶州】儒【今永寧縣】武【今朔州西境】云【今大同地】應【今應州】寰【今馬邑縣】朔【今朔州】蔚【今蔚州】九州在山後合契丹所取劉仁恭平【今永平地】營【今昌黎縣】灤【今灤州】三州中國共失州十九【周世宗復闗南地卽瀛莫二州實失州十七】宋宣和時與金人約攻遼止求石晉故地而不及營平灤後金人復背初議止許宋燕山六州燕山之地易州西北乃金坡闗【卽今紫荊闗】昌平之西乃居庸闗順州之北乃古北闗景州東北乃松亭闗平州之東乃楡闗【卽今山海闗】楡闗之東乃金人來路凡此諸闗隘爲蕃漢之限必得諸闗燕山之地始可守然平營灤遼爲平州路檀順諸州遼爲燕京路海上之盟但云燕云兩路初謂得燕山可盡有闗內之地殊不知平州與燕山自成兩路由是破遼之後金人復據平州據平州則蕃漢雜處𨿽得燕山無所用之斡哩雅布遂自平州進攻此當時議割燕云不明地理之誤也【輯文獻通考】愚按宋宋琪言國家取燕於雄霸直入非我戰地當令大軍於易州循山渉涿水抵桑幹河出安保寨則東瞰燕城才及一舎此周徳威取燕之路不知山後諸州乃幽薊肩背徳威取燕之易實因李嗣源先下山後八軍守光坐守城故能以偏師克之元人取金亦道由雲中則其形可見矣太宗伐遼本命潘美出鴈門先趨云朔山後未定而曹彬急圖幽州故有岐溝之敗其失豈在由雄霸進師乎丘濬曰今山前山後皆吾中國地山前七州今爲畿甸太行西來連岡疊嶂北歷居庸而東極於醫無閭以爲內藩籬山後諸州自永寧四海冶【在宣府鎭】西曆云代重闗列戍以爲外藩籬茍得人守禦可無他患惟昌平以東遵化永平一帶往者有大寧都司興營義防等衛在山後爲外障其後移入內地【靖難後烏梁海內附徙大寧都司於保定以大寧全地與之卽諾延三衛也自此遼東宣府聲援隔絕】藩籬單薄異時外患未必不由於此又曰今日京師大非漢唐都闗中比闗中地被山此則被乎太行一帶之險闗中帶河此之所襟帶者則大海也然漢邊在北咸陽去朔方千餘里唐邊在西長安去吐蕃亦千餘里嘗觀元人進金史表曰勁卒居庸闗北拊其背大軍出紫荊口南扼其吭此都燕者防患之炯鑑今京師北抵居庸東北抵古北口西南抵紫荊闗近者百里逺者不過三百里所謂居庸則吾之背也紫荊則吾之吭也據闗中者將以搤中國之吭而拊其背都幽燕者切近北狄又恐其反搤吾之吭而拊吾之背也【勞堪曰秦漢所急在西北上谷北平爲緩本朝所急在東北甘肅寧夏爲緩秦塞起臨洮漢武置朔方緩東北也故誘匈奴入則於馬邑開菟樂浪當時非之本朝反是】又曰今邊鎭有九五在冀州之域遼東薊鎭宣府大同山西鎭也【薊鎭卽大寧鎭山西鎭卽三闗鎭三闗偏頭寧武鴈門也】自眞定以北至永平闗口不下百十而居庸紫荊【居庸在順天府北紫荊在大同】山海喜峯古北黃花鎭【俱在薊鎭】險阨尢著夫舜分冀爲幽並以此二州捍蔽使不得接畿甸所以壯京師之藩衛也國家自丰勝淪沒宣大已失屏蔽興寧內徙薊北遂爲危疆烽煙羽檄之警靡蔑有豈非守險之道失乎

正義水性下流治水皆從下爲始冀州帝都於九州近北故首從冀起而東南次兗而東南次靑而南次徐而南次從而西次荊從荊而北次豫從豫而西次梁從梁而北次雍雍地最髙故在後也自兗以下皆凖地之形從下向髙從東向西靑徐三州並爲東偏雍髙於豫豫髙於靑徐雍豫之水從靑徐而入海也梁髙於荊荊髙於梁荊之水從而入海也兗在冀東南冀兗二州之水各自東北入海也冀州之水不經兗州以冀是帝都河爲大患故先冀而後兗王氏炎曰九州之序禹貢始於冀次以兗而終於雍職方氏則始於次以荊而終於並者蓋禹貢言治水之序職方言逺近之序也序治水自下而上序王化先逺而近林氏之奇曰洪水泛濫其始必相水之大順地髙下漸次導之下文所紀導山導水之序是也此序九州但各記一州之事及其山川所在施功之曲折非謂先治一州之水旣畢更治一州也

旣載壺口

蔡傳經始治之曰載漢地理誌壺口在河東北屈縣【春秋晉屈邑今平陽府吉州大寧縣】東南一統志壺口山在吉州西七十里金氏履祥曰冀雍之交夾河而南皆山也壺口乃受河之口龍門則河南出之門也愚按河自積石北行出塞外阻陰山乃折而東行凡二千里又折而南下壺口當其衝【鄭曉曰壺口在梁岐二山之南正河流北來南注處】禹治冀州之水經始於壺口然必先導碣石九河以逹其入海之路下流旣疏則上壅自殺是故龍門可鑿伊闕可排也孔傳旣載連冀州讀云先施貢賦役載於書蔡傳始連壺口讀云經始壺口以殺河蓋本朱子

治梁及岐

蔡傳呂梁山在石州離石縣【今太原府石州】東北【司馬彪曰在離石縣西山西通誌在石州東北一百里俗名殺積山接交城縣界】水經注河水自楨陵縣【漢志屬雲中郡北去雲中城一百二十里】南流逕鴈門郡治又經西河【今汾州府】歷呂梁山而爲呂梁洪呂梁巨石崇竦河流蕩激昔呂梁未辟河出孟門之上【孟門山卽龍門之上口在今石州西】蓋大禹所鑿以通河也蔡傳狐岐山在汾州介休縣【今汾州府介休縣通誌在汾州孝義縣西八十里一名薛頡山】水經注勝水出西狐岐之山【山海經狐岐之山勝水出焉】東逕六壁城南魏朝舊置六壁於其下防離石諸胡因爲大鎭後置西河郡焉蔡傳二山實古河逕之險阨治之所以開河道也先儒謂雍州梁岐非是【正義梁山在左馮翊夏陽縣西北岐山在右扶風美陽縣西北夏陽今西安府韓城縣美陽今鳯翔府扶風縣困學紀聞治梁及岐晁氏謂冀州之呂梁狐岐山蔡氏集傳從之】愚按雍州梁岐在河西此在河東梁山之見於經者不一弈弈梁山韓侯受命今韓城縣之梁山也太王逾梁山今岐山縣之梁山也春秋成五年梁山崩壅河三日不流杜預注在馮翊夏陽此卽韓城梁山春秋時屬秦晉之界晉爲覇主故得望而祭之傳所謂晉望是也蔡傳引以證此之呂梁山恐未合黃度謂禹貢冀界逾河自梁至岐包漢三輔於其中若然則禹貢可不立雍州且龍門之河何以謂之西河耶此蓋因傳疏而誤耳陳氏大猷曰魏志梁山北有龍門禹所鑿河莫險於龍門呂梁疏辟疑就狹處鑿而廣之未必如賈讓所謂斷天地之性也茅瑞徴曰壺口在冀西南河下流梁岐在冀西北河上流壺口疏鑿寛廣下流旣通二山始可施功又曰壺口孟門之東山也梁山龍門之南山也禹於壺口之西辟孟門而始事於壺口於梁山之北辟龍門而終事於梁山呂氏祖謙曰孟子謂禹行其所無事如鑿龍門析底柱辟伊闕豈無事哉鑿所當鑿不憚難而止乃是行所無事也若避難趨易而謂行無事可乎金氏履祥曰凡山言治者或水道之衝有疏辟之功或表山以該水土也言藝者剪其蓊鬰與民種藝傳所謂以啟山林也言旅者祭之以爲其州之鎭望記所謂取材出雲爲雨者也

旣修太原至於嶽陽【嶽漢書作嶽】

孔傳髙平曰太原今以爲郡名【正義釋地云廣平曰原髙平曰陸孔以太原地髙故言髙平按今太原府太原縣漢太原郡治金氏曰太原亦險阻但楡次與平定諸處爲髙平】卽春秋晉陽嶽太嶽霍山也漢地理誌河東縣東【周厲王所奔】有霍太山【一統志霍山在平陽府霍州東南三十里接趙城界爲中鎭】蔡傳太嶽在太原西南山南曰陽【程大昌云陽日也日出天東凡山南水北皆先受照故山以南爲陽水以北爲陽】今嶽陽縣地【今平陽府嶽陽縣按嶽陽謂霍太山之陽其地所包者廣蔡專指嶽陽縣言之非是】堯所都雄冀州箴嶽陽是都是也汾水出太原經太嶽東入於河此則導汾水也愚按今河北多有鯀隄太原嶽陽帝都所在鯀必極意崇防禹因其舊而修之成先績也然不以此爲始事者蓋必河道通而汾水之來始有可受禹急於河之大鯀急於河之小此成功所以殊爾漢地理誌汾水出太原郡汾陽縣【今太原府治陽曲縣】北山西南至河東汾陰縣【今平陽府滎河縣】入河過郡二【太原河東】行千三百四十里水經汾水出太原汾陽縣北管涔山【山海經管涔之山汾水出焉西流注於河管涔山在今靜樂縣】西至汾陰縣北西注於河【按汾水入河在龍門口故山海經水經注俱作西注蔡傳東入於河疑誤】鄭樵曰汾水出忻州歷太原汾晉絳蒲等州愚按汾源出靜樂天池經趙城洪洞襄陵絳州稷山滎河界智伯謂汾水可浸平陽宋取北漢亦壅汾水灌太原是汾水爲河東害甚大禹治之自不容緩豈獨以帝都所在哉茅瑞徴曰凡言旣者皆據成功創造曰治沿緒曰修道裏附近曰及有所包曰至皆書法

覃懷厎績至於衡漳【漳漢書作章】

孔傳覃懷近河地名漢地理誌河內郡有懷縣在河之北【今懷慶府河內等縣地】曾氏曰覃懷平地在孟津之東太行之西淶水出其西淇水出其東【淶水水經作拒馬河出代郡廣昌縣淶山東至東平舒入海地理誌東南至涿郡容城入河淇水一名淸水水經注出林慮縣西大號山東至黎陽界南入河廣昌今屬大同東平舒今順天府大城縣容城今屬保定黎陽今大名府濬縣】懷襄之時平地致功爲難故曰厎績金氏履祥曰太行爲河北脊其山脊諸山皆山險至太行山盡地始平廣田皆腴美俗稱小江南古覃懷也漢地理誌濁漳水出上黨長子縣【今屬路安府】鹿谷山【禦覽注漳水出鹿谷山與鳩山連麓而在南】東至魏郡鄴縣【今彰徳府臨漳縣】合淸漳淸漳水出上黨沾縣【今太原府樂平縣】大黽谷【一統志出樂平縣沾嶺】東北至渤海郡阜城縣【今屬河間府縣有胡盧河卽古衡漳別名】入大河過郡五【考水經漳水經上黨魏郡廣平信都河間渤海凡六郡】行千六百八十里水經濁漳水出長子縣鳩山【山海經鳩之山漳水出焉】東北過東平舒縣南東入海淸漳水出沾縣西北少山【山海經鳩東北百二十里曰少山淸漳水出焉】大黽谷東至武安【今屬彰徳府】入濁漳【酈注漳水於武安縣東淸水自渉縣東南來注之謂交漳口渉縣今屬彰徳】沈括曰水淸濁相糅爲漳漳者文也別也二漳合於上黨包如防蝀數十里方混如圭璋之合正義衡古橫字漳水橫流入河故曰橫漳漳在懷北五百餘里曾氏曰地形東西爲橫南北爲從河自大伾北流漳水東注之則河從而漳橫矣【應劭曰漳水出斥漳縣治北入河其國斥鹵故曰斥漳馬端臨曰漳水橫流入河在今廣平郡西北肥鄕縣界易氏曰洺州洺水縣本漢斥漳縣地屬廣平國有衡漳故瀆俗名阿難渠按斥漳今廣平府威縣隋洺水阿難渠是魏將阿難所導以利衡漳者見水經注】茅瑞徴曰衡漳厎績之文蓋指旁地言蔡傳桑欽【漢江南人著水經】以二漳合流歸海唐人亦言漳水能獨逹於海請以爲瀆而不云入河者蓋禹之導河自洚水大陸至碣石入海本隨西山【杜佑曰西山卽太行恆山】下東北去周定王五年河徙砱礫【音伶歷】則漸遷而東漢初漳猶入河其後河日東取漳水益逺至欽時河自大伾而下已非故道而漳自入海矣愚按今二漳合流彰徳之林縣經安陽磁州臨漳【俱屬彰徳】至東昌府館陶界入衛河【衛河在館陶縣西一里漢名屯氏河隋疏爲永濟渠亦曰禦河萬曆初漳水北徙入曲周釜陽河而舒流遂絕】自地理誌雲洚水源屯畱下亂漳津【水經漳水東北過鉅鹿縣東酈注漳水又北洚瀆出焉卽枯洚鉅鹿今屬順徳府】故張洎謂洚水卽濁漳而酈道元又謂徒駭瀆連洚漳【按水經漳水至阜城縣北與滹沱河防班固誤以徒駭河卽滹沱河故此云徒駭瀆連洚漳也】今故渠湮徙不可復究至闞駰以潞水卽漳水考潞水在潞城縣東微子城源西流合濁漳則潞與漳其非一水明矣愚按魏襄王時史起爲鄴令引漳水灌鄴而河內以饒夫起能用漳以富魏不過師周公溝防蓄泄之法耳嗣後鄭國導涇水而谷口興禾黍之謡鄭當時通渭渠而闗中足漑灌之利又地誌所載南海有海浦官江夏有云夢官溝洫志言汝南九江諸郡可引淮朔方酒泉諸郡可引河夫水政無不修則地力無不舉豈獨一漳水爲可用哉

厥土惟白壤

孔傳無塊曰壤【說文壤軟土也】正義九章算術穿地四爲壤五壤爲息土則壤是土和緩之名陳氏大猷曰水去而後土性復色質辧始可興地利定賦法夏氏曰周官大司徒辧十有二壤之物而知其種以教稼穡樹藝以土均之法辧五物九等制天下之地徵則教民樹藝與因地制貢固不可不先於辧土白以辧其色壤以辧其性也【周禮艸人掌土化之法以物地凡糞種騂剛用牛赤緹用羊墳壤用麋渴澤用鹿醎瀉用貆勃壤用狐埴壚用豕疆防用蕡輕爂用犬防音檻爂音浮】曾氏曰冀州之土豈盡白壤土防之法從其多者論也【周禮以土防之法辧五地之物生五地謂山林川澤丘陵墳衍原隰】茅瑞徴曰九州言厥土而總結以庶土庶土則凡土皆在內禹貢未嘗有谷土之說桑土則於兗州特言之

厥賦惟上上錯厥田惟中中

蔡傳賦田所出穀米兵車之【魏了翁曰上頒其式曰賦下以供上曰貢賦通人力所出貢止是地所產】孔傳上上第一等錯雜也雜出第二等中中第五等正義髙下肥瘠共相參對【通九州言之】以爲九等又云多者爲正少者爲錯冀州言上上錯者少在正下故先言上上而後言錯豫州言錯上中者少在正上故先言錯而後言上中上言厥土此言厥田者鄭云地能吐生萬物曰土據人功作力所得則爲田也朱子曰賦入旣有常數而又間出他等者有丰凶不能皆如其常故有錯法以通之然則夏法亦未嘗不通也而孟子以爲不善者𨿽間有通融不若商周之全通於民也林氏之奇曰冀州先賦後田者冀王畿之地天子所自治並與塲圃園田漆林之而徵之【徐常吉曰今山西未嘗產漆林說失考】如周官載師所掌賦非盡出於田也故以賦屬於厥土之下余州皆田之賦也故先田而後賦正義冀州甸服爲天子治田入谷故不獻貢篚差異於余州陸樹聲曰禹貢九州曰貢者八曰篚者三曰包者二匭者一而冀州獨無之蓋畿內之地其物之所有皆屬於王則虞衡澤虞牧人人掌之何貢之爲周官以九貢致國之用用於諸侯而王畿之內則太宰掌其九職九賦而已亦未嘗言貢也【按穀米兵車之賦常賦也周禮之九賦又不在常賦之數】孔氏頴逹曰禹貢之貢與周禮太宰九貢不殊但周禮分之爲九耳其賦與周禮九賦全異彼賦謂口率出錢【按古民無賦算口錢貢禹謂起自武帝鄭樵謂起自秦孝公疏似誤】楊愼曰劉貺云井牧始於黃帝左傳謂井衍沃牧臯隰也井卽助法牧卽貢法孟子云五十而貢考夏小正三農服於公田由此觀之𨿽夏亦助也井田黃帝良法不應自禹廢之或洪水方割未遑復舊姑從民宜如禹貢所稱有天下之後又重定其制衍沃則井之臯隰則牧之未可知也

賦出於田而九州之田與賦不並等者何哉冀豫沃衍之區荊魚鹽之海他物所出利倍於田所以田輕而賦重也靑徐土狹民瘠雍梁地險患多田土之外雜出不厚所以田重而賦輕也至夏商周取民皆什一而授田多寡不同羅泌謂禹時沈菑未逺人功未盡修而可耕之地尙少故家授五十沿歷夏商人力寖廣疆土益辟是故商七十而周則百其言固然要以古之百畆非今之百畆也周制六尺爲步步百爲畆自秦至今皆二百四十步而一畆【顧野王云秦孝公以二百三十步爲畆】周尺當宋尺八寸四分當今營造尺八寸織造尺六寸四分則周人百畆爲今二十二畝有奇耳夏田視周之半者亦以尺度代更非田有多寡也夏十寸爲尺周八寸爲尺【蔡邕獨斷雲夏十寸爲尺殷九寸爲尺周八寸爲尺】若亦以六尺爲步百步爲畆則夏之五十畆當今田二十四畆有奇視周田略等矣夫務廣地者荒數口之家治田五十畆必至鹵莽多至百畆必至蕪棄古聖王之厚民也躬教之稼敬授之時使之繁碩頴栗少田之入當多田之故田野治而民用足夏后氏之五十殷七十周百畆政限制之使不得廣種而鮮也且井田之制世業世祿相傳已久溝凃經界爲力甚難三代革命若皆一一更張不太煩擾乎度其時不過更易尺度以爲一代之典曰五十曰百止易其名數不易其封植亦略舉成數言之耳【董谷曰古百步爲畆以今弓準之一畆當今四分彊耳后稷爲田一畆三畎廣尺深尺是橫過一弓直長一百弓也古一夫百畆當今四十一畆播種之區一畆三畎通計百畆三十丈濶六十丈長】漢制三十稅一似甚輕然田賦之外有口賦【民年三出口錢二十至十四而止】有算賦【十五出算錢百二十至五十六而止】武帝徵伐四夷又增口爲二十三而更賦代錢月二千已非文景之舊矣唐因口分世業【唐制人授田一頃八十畆爲口分三十畆爲世業】爲租庸調之法【受田者丁嵗輸粟二斛稻三斛謂之租隨鄕所出輸絹二疋綾絁二丈綿三兩麻三斤非鄕則輸銀十四兩謂之調毎丁役二十日不役者日折絹三尺謂之庸】以人丁爲本開元以後戶籍散亂田畆賣易楊炎遂作兩稅【夏輸無過六月秋輸無過十一月】鄭介夫曰自古天下之田無不屬官先王使貧富彊弱無以相過各有其田得以自耕故天下無甚貧甚富之民至成周時其法大備畫地爲井八鳩五規二牧九夫以等其髙下溝洫畎澮川凃畛徑以立其隄防疆井旣定無得侵奪商鞅開阡陌【開者廢壊之】乃有豪彊兼並之患然未明以田與民也官不得治民乃自占爲業耳迄於漢亡兵燹之餘人稀土曠天下之田旣不在官亦不終在民但隨力所能至而耕之元魏行均田稍近古唐因而損益之爲法𨿽善然令民得賣其口分永業始有券信日漸一日公田盡變爲私田而井田永不可復矣蘇氏轍曰唐制授民田有口分永業皆取之於官斂民財有租庸調皆計之於口其後變爲兩稅戶無主客以見居爲簿人無丁中以貧富爲差田之在民其漸由此貿易之際不復可知貧者急於售田則稅多而田少富者利於避役則稅少而田多僥幸一興稅役皆獘馬端臨曰隨田之在民者稅之而不復問其多寡始於商鞅隨民之有田者稅之而不復視其中下始於楊炎井田之良法壊於鞅租庸調之良法壊於炎二人之事君子羞稱而後之爲國者莫不一遵其法一或變之則反至於煩擾無稽國與民俱病則古今異宜故也又曰禹貢甸服有米粟之輸而餘四服皆無之說者謂王畿之外八州皆以田賦當供者市易貢物故不輸粟然則土貢卽租稅也【王樵曰諸侯食其稅於國則稅名爲祿納其賦於王則賦名爲貢】漢唐以來任土作貢著之令甲猶曰當其租入然季世苛賦往往租自租而貢自貢矣丘濬曰三代貢助徹只是視田而賦之未有屍口之賦夫定稅以丁稽考爲難定稅以畆檢覈爲易兩稅以資產爲宗未必全非也但立法之初謂兩稅外毫無科率兵興費廣不能不於稅外別有徴求國初稽古定制以天下之墾田定天下之賦稅因其地宜爲等則夏稅秋糧有定額惟逐戶編爲里甲十年一輪差其法一定而可守【今制爲賦者二夏曰稅秋曰糧此用楊炎之兩稅爲役者三曰里甲曰均徭曰雜泛而又有銀與力之不同蓋兼用宋人差雇之法】

恆衛旣從大陸旣作

漢地理誌恆水出常山上曲陽縣【今眞定府定州曲陽縣】恆山北谷【寰宇記大茂山在眞定縣西南界卽恆山別名禹貢恆水所出】東入水【水經水出代郡靈丘縣髙氏山東南過上曲陽縣北恆水西來注之又東北入易水地理誌東至渤海文安入大河按酈注水卽溫夷水朱謀瑋云當作嘔夷見周禮一統志嘔夷水出大同府靈丘縣西北髙氏山今名唐河】薛氏肇明曰恆水入水至瀛州髙陽縣【今屬保定府】入易水【水經注易水出涿郡故安縣閻鄕西山東入濡水出北新城北合滱水東過束州縣南東入於海故安今保定府易州北新城漢志屬中山國束州今河間縣地】晁氏說之曰今恆水西南流至眞定府行唐縣東流入滋水【地理誌滋水出常山南行唐縣牛飲山白陸谷東至鉅鹿新市縣入滹沱水一統志滋河在眞定府城北三十里】又南流入衡水非古逕矣漢地理誌衛水出常山郡靈壽縣【今屬眞定府】東北東入滹沱河【地理誌滹沱河自代郡鹵城至渤海文安入海按滹沱河出太原府繁畤縣泰戲山下經靈壽平山晉州深州衛水武邑至直沽入海班固謂卽九河之徒駭大誤】薛氏肇明曰衛水合滹沱河過信安軍入易水【眞定府誌衛水在靈壽縣東北十里俗呼雷溝河】爾雅十藪晉有大陸漢地理誌在鉅鹿郡鉅鹿縣【今屬順徳府】北杜佑曰大陸澤在鉅鹿饒陽縣界【唐志鉅鹿縣屬邢州饒陽縣屬深州】蔡傳孫炎曰大陸鉅鹿北廣阿澤河所經也程氏曰鉅鹿去古河絕逺河未嘗經邢以行鉅鹿之廣阿非是按爾雅髙平曰陸大陸者四無山阜曠然平地蓋禹河自澶相以北皆行西山之麓及其已過信洚【漢志冀州信都縣有洚水故曰信洚詳導河】之北則西山斷曠然四平以此地謂之大陸乃與下文北至大陸合故隋攺趙之昭慶以爲大陸縣【一統志趙州隆平縣本漢廣阿縣隋攺大陸縣】唐又割鹿城置陸澤縣【唐志陸澤縣屬深州】皆疑鉅鹿之大陸不與河應而求之向北之地杜佑李吉甫以邢趙深三州【邢州今順徳府地趙深二州今屬眞定府】爲大陸者得之徐常吉曰導河北過洚水至於大陸漢志冀州信都有洚水夫旣過冀州信都則已越邢趙而之北矣又安得求大陸於二州之境耶繼之曰又北播爲九河九河旣在滄景間則大陸當求之於冀之下滄之上以深州當之可耳隋人攺大陸縣安知非屬附防【正義春秋傳魏獻子田於大陸焚焉還卒於杜氏以爲汲郡修武縣吳澤卽修武也與此大陸異所而同名】蘇傳二水已復故道則大陸之地可耕作蔡傳恆衛水小而地逺大陸地平而近河故其成功在田賦之後茅瑞徴曰記此於田賦後可得帝王經畫畿輔之深意是時京師旣無挽漕入不過千里使野多曠土何以佐經費又賦額最重寧忍厲民取盈如覃懷大陸一帶彌望沃野皆堪耕作而洪水初退之時因之樹藝其必倍故記之以見力穡爲天下倡亦以實京師而壯根本也連言衡漳恆衛者大河之旁其地最苦崩嚙橫決得一二支水疏引穿渠以便灌漑尢於耕作爲易禹不云乎濬畎澮距川此又記衡漳恆衛之防也愚按恆衛二水水經不載郡誌亦略班志稱衛水出靈壽入滹沱今衛河合淇漳諸水過臨漳分爲二其一北流至武邑【屬眞定府】合滹沱其一東流經大名臨淸至直沽【在順天府武淸縣】防白河入海【黃曰白河源出口外白石塘嶺經宻云順義通州至衛河入海】茅瑞徴疑卽經所雲衛水然考衛河卽漢屯氏河出衛輝府輝縣之蘇門山與衛水源各別未可彊合而爲一也又考各志束鹿縣【屬保定府】在晉深二州間本大陸地隆平縣【屬眞定府】在趙州東南百里亦大陸地又寧晉縣【屬眞定府】東南十里有大陸城𨿽與禹貢大陸未必悉合然漳水滹沱環之其地皆沃衍可耕

島夷皮服【島漢書作鳥】

孔傳海曲謂之島【釋名海中可居曰島】王肅曰島夷東北邊夷說文東北夷曰薉貉【顏師古曰貉在東北方三韓之屬按三韓馬韓卞韓辰韓也今朝鮮地本遼東外徼】皮服卽爾雅所謂東北方之文皮林氏之奇曰諸夷不責其必貢欲效誠亦不拒也如卉服織皮之

夾右碣石入於河

漢地理誌碣石在北平郡驪城縣【今永平府撫寧縣】西南水經注驪城枕海當山巓有大石如柱形立巨海中世名天橋柱漢武嘗登之以望海韋昭【三國吳人】指爲碣石也【山海經碣石之山繩水出焉而東流注於河韋昭曰碣石舊在河口海濵後水溢漸淪入海遂去岸五百里按杜佑謂碣石在漢樂浪郡遂城縣東截遼水而入髙麗禹貢右碣石在平州南三十里則髙麗中爲左碣石也考漢志遂城無碣石且夾右二字相連佑謬】蘇傳河自碣石山南渤海之北入海【正義導河入於海傳云入於渤海渤海郡當以此海爲名訃渤海北距碣石五百餘里漢渤海郡今河間府滄州】夾挾也自海入河逆流而西右顧碣石如在挾掖黃曰碣石在今撫寧縣西南海中【永平府誌碣石在昌黎縣西北二十里】離岸三十里蓋古滄州與平州相對自滄州望之則離岸五百里自平州言之止三十里耳北邊貢賦之來在五百里之海內行舟則碣石政在其右蔡傳謂離岸五百里應止據滄州誌而言又謂遼濡滹易之水皆中髙不與河通【此引程氏說】亦誤濡易滹沱諸水去帝都近縱使入河亦不由行遼水又在塞外安得由之【水經濡水出涿郡故安縣西北獨山東合易水注拒馬水遼水出塞外衛臯山東南至遼東安布縣入海】朱子曰冀州三面距河其建都實取轉運之利朝防之便故九州之終皆言逹河以紀入都之道冀帝都亦曰入河者爲北境絕逺者言之明海道亦可至也【按注疏以入於河作禹還都白帝說大誤朱蔡始正之】鄭曉曰碣石當河入海之衝自河旁地淪海碣石遂去岸五百里其地今爲遼東西南小海【漢王橫所言大風海溢西南浸數百里卽今小海辧詳靑州】其西卽冀河入海故道山海闗至薊州丰潤一帶是也未有小海時遼東亦不屬兗者蓋必入山海闗從永平薊州方至兗逺矣若屬靑州片帆可逹故唐虞時遼東屬靑遼西屬冀韓奇曰今永平府撫寧縣西南卽昌黎縣有山穹窿似冢山頂有石特起如柱此碣石也離海三十里又曰東海至永平府南出一洋東西百餘里河從此洋之西自北注之此洋正逆河也碣石在右轉屈之間碣石在海洋北洋濶五百餘里自洋南逺望如在海中實未淪入於海也【按此與韋昭說不同然碣石淪海實不可信今一統志亦云離海三十里則非在海中明矣】徐常吉曰孔頴逹疑渤海北距驪城五百餘里河入海處逺在驪城碣石之南其言近似而未得其要今觀禹貢所謂至於碣石入於海則自言導山而非言導水導河但言同爲逆河入於海而初不言碣石後世相沿以爲河自碣石入海者誤也河自在渤海靜海【靜海宋縣今屬河間】之間入海想在今衛河入海之處今京師以東地靜海一帶爲下轉而之北爲永平昌黎則地勢漸髙陵谷易遷而地形不攺禹時之地當亦不異於今則河水決無由驪城入海之理也夫所謂夾右碣石入於河者海水漫漶入河之道難認碣石髙峙其右由海入河望之如在右腋此史曲寫其由海入河之形而非謂河自碣石入海也程尙書大昌𨿽有辧而亦糾結於諸家之說其他勦說雷同則又不足道矣【按此與朱蔡說不同然極有理】今碣石在山海闗【闗在撫寧其北爲山其南爲海】山自居庸而東其勢漸南海自直沽而東其勢漸北轉入遼境金復州南岸卽登萊二府界也秦始皇起黃腄【地理誌黃縣腄縣屬東萊】瑯琊負海之粟轉輸北河【在朔方】唐時亦通海運於此杜甫詩雲帆轉遼海秔稻來東吳此其證也明初山東之賦浮海給遼今山海城泊舟遺址猶存而運道久廢不復講矣【遼東蓋州衛有梁房闗海運舟由此入遼河金州衛有旅順闗海運舟由此登岸】又曰王畿不制貢碣右與島夷連書此卽島夷入貢之道也【鄭端簡主此說】夫帝王之制中外限山截海各分疆域三代之時北狄憑陵而肅愼入貢楛砮亦以隔在遼海之外內地夷險無由習知其制之亦易也後世三韓來助梟騎【漢髙祖】始資其力矣鮮卑易種遼西【晉武帝】始弛其防矣資其力則彼之求難厭弛其防則我之情易得久而伺隙乘便禍亂遂深乃知島夷制貢紆道海曲旣使就我戎索又不使狃我井疆其爲中國慮豈不至深逺哉

鄭曉曰冀州河水盤旋而繞其三面【鄭樵曰自河南徙懷慶以下穿豫入徐僅繞冀州西南之半】羣山拱抱而析爲數支禹之治水始於西北壺口梁岐遂至太原而南盡嶽陽諸山皆列峙於大河之東與雍州隔境自此而又東則有覃懷衡漳蓋平曠之區非山麓之阻大抵與豫州對境若恆衛大陸又皆直在帝都之東境而與兗州接壤矣宋時自雄州【今保定府雄縣】東際於海多積水遼人患之不敢由此入防蓋宋失燕薊以內地爲邊故恃塘濼以限戎馬亦因以漑田而積谷元泰定中虞集言京師之東瀕海數千里北極遼海南濵靑齊萑葦之塲也海潮日至淤爲沃壤請用浙人法築塘捍水爲田【丘文莊以潞白諸水於直沽直瀉入海灌漑不多欲於沿海諸處依禹貢逆河法截斷河流築長隄以攔咸水之入疏溝防以導淡水之來此卽虞伯生遺意】聽富民欲得官者合其眾分授以地能以萬人耕者授以萬人之田爲萬夫長千夫百夫亦如之三年視其成以地之髙下定額以次漸徵之五年有蓄積命以官就所儲給之祿十年不廢得世襲如軍官之法則東海民兵數萬可以近衛京師外禦島夷逺寛東南民力順帝時托克托以京畿近水地西自西山南自保定河間北抵檀順東及遷民鎭若募江南人耕種入必多不煩海運明徐貞明言京都輔郡皆負山控海負山則泉深而土澤控海則潮淤而壤沃諸州邑泉從地湧一決卽通皆可田其言十四利甚悉今北方但地平廣有水泉可引處皆堪種稻周官設稻人掌稼下地蓋爲此也況在甸服之內治農尢根本重務昔北齊稽曾開幽州督亢舊陂【在今涿州】嵗稻粟數十萬石誠得若人而任之因水陸之便建阡陌濬溝渠廣灌漑數年之後地無遺利豈至以西北之人全仰食於東南哉【輯諸家說】

禹貢長箋卷一﹤經部﹐書類﹐禹貢長箋﹥

欽定四庫全書

禹貢長箋卷二

吳江朱鶴齡撰

濟河惟兗州【濟漢書作泲兗史記作沇沇卽兗】

爾雅濟河間曰兗州【郭璞注自可東至濟】釋名兗州取沇水爲名孔傳東南據濟西北距河正義據謂跨之距至也濟河之間相去路近兗州之境跨濟而過東南越濟水西北至東河也【鄭曉曰注言至者正至其處據者過其處距者不及其處】熊氏禾曰兗州當河下流西距河東距濟北濵海南接徐豫之境茅瑞徴曰濟古文作泲說文注此兗州之泲卽沇水也其從水從齊者地誌出常山郡房子縣贊皇山【山在今眞定府贊皇縣】東至鉅鹿郡廮陶縣【今眞定府寧晉縣】入泜然水經注云二濟同名則泲之訛爲濟舊矣章俊卿曰黃河舊道三代以前自宋衛州之黎陽縣境折而北流故北京及河北東路諸州在河之東卽古兗州之域自周定王時舊道湮塞秦漢以還河隄屢壊乘上流之決而東下故兗州之域隔在河北而河東之名乃移在並州王氏炎曰漢元光中【武帝】河徙東郡更注渤海繼決子【在今大名府開州西南】又決魏郡之館陶【今館陶縣屬東昌一統志黃河故道在館陶縣西南五十里】遂分爲屯氏河【地理誌屯氏河在館陶東北至渤海章武縣入海章武今河間府鹽山縣】大河在西屯河在東二河相並而行永光中【元帝】又決淸河靈鳴犢口【地理誌河水自靈縣別出爲鳴犢河東北至蓚入屯氏河靈縣故城在今東昌府博平縣西北三十里鳴犢河在今東昌府髙唐州南三十五里孔子臨河而嘆處蓚縣今河間府景州音條】分流入博州【今東昌府聊城縣】屯河始塞後又決平原東入齊入靑以逹於海而下流遂與漯爲一王莽時河遂行漯川【在今東昌府】夫河不行於大伾之北而道於相魏【今大名府地】之南則山澤在河之濵者支川與河相貫者悉皆易位而與古不合矣愚按水經云大河故瀆北出爲屯氏河古時深廣與大河等故酈道元疑卽禹貢洚水今衛河經館陶合漳水說者謂卽屯氏故道自河東南流道淮入海而衛河但資百門泉水以通轉漕班固配十二次自軫十二度至氐四度爲壽星之次【費直起軫七度蔡邕起軫六度爾雅壽星角亢也】於辰在辰鄭之分野【按左傳在星紀淫於枵梓愼以爲宋鄭必饑鄭地後爲韓所都故帝王世紀作韓分野然考地理誌此分野當屬衛與宋鄭韓皆無與】屬兗州【廣雅北斗七星三爲機機爲靑兗州】晉天文志角亢氐鄭兗州東郡入角一度東平任城山陽入角六度泰山入角十二度濟北陳畱入亢五度濟陰入氐二度東平入氐七度

周職方氏河東曰兗州其山鎭曰岱山其澤藪曰大野【漢書作泰壄】其川河泲其浸盧維【鄭云盧當作雷卽雷夏維當作雍卽灉水顏師古雲盧水在濟北盧縣鄭注非是】通典兗州衛其分野兼得魏宋齊秦之交秦置郡爲東郡碭郡之東北境齊郡之北境鉅鹿上谷二郡之東境漢地理誌今東郡及魏郡之黎陽河內之野王朝歌【野王朝歌禹時屬冀州】皆衛分衛爲狄滅齊桓公更封衛於河南曹楚丘【二邑名詩傳曹楚丘在滑州今滑縣】是爲文公子成公徙帝丘今之濮陽是也【今東昌府濮州】濮陽本顓頊之虛故謂帝丘秦滅濮陽置東郡後漢郡國志兗州刺史【治昌邑今金鄕縣】部郡國八陳畱【禹時屬豫州】東郡東平【故梁國景帝分爲濟東國宣帝攺】任城【章帝分東平置】泰山濟北【分泰山置故城在今長淸縣西】山陽【故梁景帝分置故城在今兗州府金鄕縣】濟陰【故梁景帝分置宣帝別爲定陶國】通考漢時爲郡國九郡則東魏泰山濟陰平原淸河渤海千乘【東漢更名樂安故城在今濟南府陽信縣一云在臨濟鎭】國則東平唐地理誌河南道【采訪使冶陳畱】古兗州域濮爲大火分兗爲降婁分齊棣爲枵分滑爲娵訾分【唐河南道合古豫兗靑徐之域內齊州通典屬靑州】通典唐分置十五郡古兗州爲河南道靈昌【滑州本東郡】濮城【濮州】濟陽【濟州】東平【鄆州】等郡河北道魏郡【魏州】博平【博州】平原【徳州】樂安【棣州析滄州置】景城【滄州】淸河【貝州】等郡宋史京東東路則濟南府【本齊州】京東西路則濮州京西北路則滑州河北東路則大名【本魏郡】開徳【本澶州】二府滄博棣徳濵恩【本貝州】六州及永靜軍【卽景州】河北西路則濬州【本通利軍端拱初以滑州黎陽縣建通利軍屬河北路通考又有鄆州共州十四】明一統志古兗州今山東省東昌府【春秋齊西鄙聊攝地戰國爲魏齊趙三國之境秦置東郡漢爲東郡濟陰淸河三郡之境魏晉屬平原國隋唐爲博州宋爲濮州其地南接濟兗北連徳景漕河所經】濟南府【禹貢靑西兗北之地春秋戰國並屬齊秦屬齊郡漢爲濟南國又爲平原千乘泰山渤海四郡之境北魏隋唐並爲齊州宋爲興徳軍陞濟南府其地東有瑯琊卽墨之饒西有濁河之限南有泰山北有渤海】則兗靑二州域【齊河禹城臨邑長淸肥城靑城陵縣泰安州新泰萊蕪徳州徳平平原武定陽信海丰樂陵商河濵州利津霑化蒲臺屬兗州】兗州府【春秋魯地秦爲薛郡漢爲魯國及泰山山陽郡東漢分置任城國唐曰兗州宋攺襲慶府其地東盤瑯琊西控鉅野北走厥國南馳互鄕河齊間一都防】則兗徐二州域【陽谷東阿平陰東平汶上壽張屬兗州按徐州曰東原厎平則東平恐應入徐州】北直大名府【詳見冀州】則冀兗二州域【元城大名南樂淸丰內黃開州長垣東明魏縣屬兗州】河南省開封府【詳見豫州】則兗豫二州域【延津封丘原武陽武項城屬兗州】

司馬光曰兗州境包今之河朔漢兗州界在今河陽非禹貢舊境也馬端臨曰兗州舊疆介於河濟地非險固風雜數國兩漢以後兗州所領郡國東境則入靑州西境則兼入荊河州及西晉之末爲戰爭之地三百年間傷夷彌甚其分割不得而詳焉愚按周並徐入靑又分靑入兗自濟以南皆屬焉則周時之兗已非禹貢疆域今兗州府略及海岱東南郡邑在徐州域者十之七八西北郡邑在兗州域者十之二三其府治實春秋及漢之魯國與秦之薛郡

九河旣道

孔傳河水分爲九道在此州界平原以北是爾雅九河徒駭一太史二焉頰三覆釜四胡蘇五簡六絜七鉤盤八鬲津九李巡注徒駭禹疏九河以徒眾起故曰徒駭太史禹大使徒眾通其水道故曰大史馬頰河勢上廣下狹狀如馬頰也覆釜水中多渚形如覆釜胡蘇其水下流胡下蘇流也簡大也河水大而深也絜苦也言河水多山石治之苦絜鉤盤言河水曲如鉤屈折如盤也鬲津河水狹小可鬲以爲津也正義河從大陸東畔北行而東北入海冀州東境至河之西畔水分大河東爲九道漢成帝時許商上書言古記九河之名有徒駭胡蘇鬲津今見在成平【今河間府獻縣地理誌屬渤海郡】東光【今屬河間府地理誌東光有胡蘇亭屬渤海郡】鬲縣【今河間府鹽山慶雲二縣皆是地理誌屬渤海郡】界中自鬲津以北至徒駭其間相去二百餘里是知九河所在徒駭最北鬲津最南蓋徒駭是河之本道東出分爲八支徒駭在成平胡蘇在東光鬲津在鬲縣其餘不復知也爾雅九河之次從北而南旣知三河之處則餘六者太史馬頰覆釜在東光之北成平之南簡絜鉤盤在東光之南鬲縣之北也今河間弓髙【弓髙故城在今景州】以東至平原鬲津往往有其遺處【左傳疏九河故道河間成平以南平原鬲縣以北】呂氏祖謙曰禹不惜數百里地疏爲九河以分其善治水者不與水爭地也鄭曉曰河流下趨海潮上湧必激蕩須分爲九河在滄州之北平州之南姚舜牧曰九河原未有道禹當河水奔衝疏此道以分其流故曰禹之行水水之道也愚按九河故道漢世近古止得其三【徒駭胡蘇鬲津】唐宋人考據遂得其七【按杜佑通典云覆釜在徳州安徳李吉甫元和郡邑志云馬頰在徳州平原東南樂史寰字記云鉤盤在樂陵東南從徳州平昌來歐陽忞輿地記合簡絜爲一云在臨津並徒駭胡蘇鬲津爲七臨津唐屬景州】而太史竟不知所在【齊乘淸滄二州之間有古河隄岸數重地皆沮洳沙鹵太史河當在其地】朱子孟注分簡絜爲二蔡傳合之爲一云其一卽河之經流吳氏程謂南皮縣【今屬河間府】明有簡河何嘗合絜爲一且徒駭乃河本道九者之外安得更有經流乎大都兗地平演無髙山故河患尢甚禹自下流導之施功當最先或謂治水始於疏壺口鑿龍門者非是鄭樵曰按圖志瀛州有成平故城又有徒駭河永靜軍【宋屬河北東路】有東光縣東連滄州有胡蘇亭蓋因河命名而滄州復有鬲津鉤盤太史河之名鬲縣故城在徳州與滄比境舊說禹導河至頓丘【故城在令大名府淸丰縣西南二十五里】分爲二渠一曰漯川出武陽至千乘入渤海一曰北瀆出貝丘【今東昌府淸平縣】至大陸北播爲九河同爲逆河入於海鄭氏云九河齊桓公塞之而北瀆至王莽時亦絕故世謂王莽河今在永靜軍【水經注大河故瀆經元城西北至沙丘昔禹播九河自此始也寰宇記大河故瀆在大名府東南三里俗名王莽河一統志大名府元城縣冇屯氏大河故瀆俗云王莽河一名毛河】然毎疑禹所導無二河按武帝元光三年春河水徙頓丘東南流入渤海是爲朝城之漯河【朝城漢東武陽今屬東昌府按水經注洚水東北過濮陽別出爲瓠子河又東北過東武陽爲漯河又東北過大名館陶別出爲屯氏河又東北過淸河靈縣別出爲鳴犢河今皆絕】然則今河之入海者入渤海耳禹貢所謂入於海者由碣石之海【按孟康云禹時河入海碣石不注渤海晁補之河議云二渠於禹貢無見禹時河入海蓋在碣石渤海北距碣石五百餘里而河入渤海乃漢元光三年河徙東郡所受注也而言禹時河入渤海何哉此鄭說所本】北瀆乃禹所導之河其後河奔漯川入於渤海故瀆遂絕蓋故瀆在北漯川在東河決而東勢則然也恐非齊桓所塞自河決漯川之後北瀆遂微九流皆絕王莽河上承北瀆下入逆河爲一河微通柰北髙故後亦絕但由漯川爾蔡傳滄州之地北接平州相去五百餘里九河當在其地後爲海水淪沒【此據王橫說酈道元亦謂九河苞淪於海】又前言夾右碣石則九河入海之處有碣石在其西北岸今平州正南碣石尙卓立海中去岸五百餘里可以爲證王樵曰按九河故道在滄瀛景徳之間說者求於此而不得以爲淪入於海不知河昔北流故分爲九道後世河中旣徙則九河漸湮縱非海水淪沒其故迹可得而復求乎又鄭據春秋緯寶幹圖以爲齊桓公塡閼八流以自廣而止存徒駭夫神禹至齊桓千五百年支流漸絕經流獨行亦理如此非齊桓冒曲防之禁而塞之也大率河底常髙今於開封府測其中流冬春深僅丈餘夏秋亦不過二丈餘水行地上初無長江之淵深故自古瀕河地毎有非常之水河必驟盈盈則決毎決必彌漫橫流深者成渠以漸成河淺者淤澱以漸成岸數年之後下流旣淤則中流河底又以漸而髙而河又不容於不徙矣旣徙之後其丈餘深之故迹風塡沙壅復爲平陸無足怪者所以不可復尋也今河間慶雲縣尙有古黃河廣可三里許兩岸隄皆髙丈餘慶雲距滄州百四十里天津三百餘里九河非海湮其理明甚徐常吉曰今衛河入海之道卽九河入海處京東地形無有下於此者古今當不甚逺特故迹湮沒不可考耳凡海水易溢之處古時皆有捍塘今淮安嘉興皆然獨滄瀛一帶爲沮洳萑葦之場則北海之未易溢可知王橫漢人假令自堯至漢海溢浸數百里則自漢至今滄瀛之地桑田當盡爲海矣蔡九峯據之遂謂九河入海碣石方九河未沒於海之時從今海岸東北更五百里平地夫水就下滄瀛之地旣已濵海何不遂注之於海乃又引之向北斜行經五百里此何爲耶若如所云是引河以就碣石初非卽碣石以證河其誤明矣韓奇曰古河自鞏縣歷懷衛彰順名眞數郡今止長垣開州淸丰略見其迹然亦非禹時故道也今永平府碣石山在海東南之灣永平謂之南海此洋東西長而南北狹古河從此入海今河徙而洋存又曰據山東通誌馬頰在商河覆釡在海丰鉤盤在徳平鬲津在樂陵徒駭在齊河皆濟南府屬今眞定府南三百里方是濟南北境眞定去濟南東西六百餘里古河自洚水直趨而北至大陸皆眞定地又北播爲九河固永平河間地也不應至大陸折而東反回流而南以至濟南之境滄州古志徒駭在滄州廢淸池縣西北太史在本州南皮縣治北馬頰在景州東光縣界胡蘇在滄州慶雲縣西南簡絜在南皮縣城外鉤盤在獻縣東南鬲津在慶雲縣【一云在濟南府樂陵縣西二十里古鬲津當在今河間濟南之間】其地相去不逺當是九河故道古志得之土人可徴也河𨿽爲冀兗之界然兗地最下九河之分皆在兗地故旣道於兗言之

李垂曰兩漢而下言水利者屢欲求九河故道而疏之今考圖志九河並在平原而北且河壊澶【今大名府開封】滑【今大名府滑縣】未至平原而上已決矣九河奚利哉夏允曰入海之所固宜分疏之使速泄下流速泄則上流不壅河之利也若未及於海則流分力弱無以刷沙適壅之矣故曰河不兩行兩行猶不可況九河歟

雷夏旣澤

漢地理誌雷澤在濟陰郡城陽縣西北【水經注雷澤在城陽縣故城西北十餘里】一統志雷澤城在東昌府濮州東南一百里舊曰城陽北齊廢隋置雷澤縣唐宋因之今省爲鎭【山東通誌雷澤在兗州府曹縣東北六十里今涸】蔡傳雷澤中有雷神龍身而人頰鼓其腹則雷然則本夏澤因其神名之曰雷夏也金氏履祥曰濮州雷澤縣西北有雷夏陂東西二十里南北十五里計古雷夏必大於今愚按諸家以雷夏爲濟水所鐘鄭端簡謂雷夏在濟水之南與大野不同故不言旣豬而言旣澤是雷夏乃濟所經非濟所滙也考水經注河左經雷澤北【河形如瓠名瓠河口源魏郡白馬此其下流在濮州東南七十里】自鄆城【今屬兗州府】東北逕範縣【今屬東昌府】與濟渠合則雷夏在後世又爲河濟二流纒絡陳師道云卽黃河故道今呼沙河風俗通水艸交厝曰澤言潤澤萬物孫氏覺曰旣澤向未爲澤今始爲澤旣豬向已爲澤今復舊也呂氏祖謙曰治水川流畎澮相轉而逹於海者使之有所歸也或不可逹海則捐數百里之地因其以爲澤使之有所容也王綱振曰雷夏大野菏澤孟豬滎皆濟水也或爲

所絕或爲所經或爲所溢然實分二一出河入海而防於汶此兗州雷夏豫州菏澤孟豬之濟也一從淮入海而合於泗此徐州大野之濟也【按古濟不分二此據後世之迹耳考水經菏水亦合泗入淮則豫徐之濟政是一】援神契云舜生姚墟應劭謂與雷澤相近樂史言姚墟西十三里爲雷澤舜所漁也今考嬀汭歷山皆在平陽城陽相去甚逺不應經此迹或云雷首山下有雷澤近之

灉沮防同【灉漢書作雍】

爾雅水自河別爲灉濟別爲濋【沮有楚音京相璠曰六國時沮濋同濋字說文不載】王氏炎曰灉出曹州【今屬兗州府】沮出濮陽【九域志濮州有沮溝卽禹貢灉沮之沮】下流相合二水均故曰防同周氏曰防同朝宗皆諸侯見天子之禮而以爲諭【周禮時見曰防殷見曰同】鄭曉曰河之南灉水出焉濟之北沮水出焉今亦異流而同歸也注疏謂二水防合同入雷夏之澤者誤說文灉水在宋又曰汳水【按韻防汳皮變切今作汴蓋避反字羅革云是隋焬帝所易鄭端簡謂汳音汴非汴水也豫別有汴水似未然】受陳畱浚儀【今開封府祥符縣】陰溝【酈道元曰陰溝水出陽武縣至大梁合蒗蕩渠東南流同受鴻溝之水其川流之防左瀆東導者卽汳水也】至蒙【今歸徳府城南有防城】爲灉水東入於泗水經注汳水出陰溝東逕梁國睢陽縣北【今歸徳府商丘縣】入睢水睢水出陳畱縣西蒗蕩渠【地理誌蒗蕩渠在河南郡滎陽縣西南首受濟東南至陳入潁】東南逕下相城【在今淮安府邳州】南入於泗謂之睢口【地理誌睢水首受蒗蕩水東至臨淮郡取慮縣入泗】韓奇曰汳水乃河之別流浚儀陰溝在祥符縣蒙在陰溝之東汳流至此名爲灉卽兗州府曹縣之黃水【一統志黃水卽黃河支流自開封府流至曹縣界】東歷徐州境入泗水古時汳泗皆在河之東南故灉入泗今河徙而南灉在河西泗在河東灉爲河截斷今入河矣【一統志汴水至中牟縣北入黃河】睢水一在開封府陳畱縣經睢州寧陵縣一在歸徳府夏邑縣經永城縣至鳯陽府宿州皆流入泗今二入泗一入淮二水皆豫徐之水去兗尙逺經所謂灉乃河之別流兗州者政如沱潛二水或出荊或出梁也【鄭曉曰沱潛灉沮乃江漢河濟支流兗多灉豫多沮梁多沱荊多潛】愚按爾雅釋名灉反入反入者河決出復還入也兗州府誌灉河在曹州東南二十五里【或云卽黃水】惟沮無考水經注濮陽城西南十五里有沮丘城豈城以水得名歟古河濟支流當在曹濮之間自河遷濟伏今皆塞爲平地諸家多引汳睢爲言夫兗與豫徐接界兗州之水流入豫徐此容有之但經文之沮本子余切睢水之睢乃許規切音𨿽漢髙彭城之敗睢水爲之不流音義旣殊津瀾互別蔡傳引曾氏說疑睢水卽沮水失考故耳

桑土旣蠶是降丘宅土

蔡傳桑土宜桑之土旣蠶可以蠶桑也蠶性惡濕故水退而後可蠶獨於兗言之者兗地宜桑後世之濮上桑間猶可驗也孔傳地髙曰丘大水去民下丘居平土就蠶桑【降丘宅土與旣蠶連文故知是就蠶桑也】正義下丘居土諸處皆然獨於此言之者鄭云此州寡山而夾兩大流之間其民尢困水害旣除於是下丘居土以其免於厄尢喜故記之愚按詩譜衛地封域東及兗州桑土之野孔頴逹云濮陽在濮水之地【今濮水在東昌府濮州】是爲桑土【濮州誌兗之桑濮爲上入其境蔭蔽阡陌】王氏炎曰今徳博河間產絲最多漢志稱齊人織作冰紈繡綺【水謂布帛之細其色鮮潔如冰也】號爲冠帶衣履天下其地宜桑可知識之者農桑衣食之本故也徐常吉曰兗地多產土防疑是時有野蠶食桑而成繭者桑土旣蠶則知水患之息然後降丘宅土而爲安居之計若云蠶桑利興則當言於降丘宅土之後而不當言於降丘宅土之先矣

厥土黒墳【音粉】厥艸惟繇【音遙】厥木惟條

蔡傳墳土墳起也如左傳祭之地地墳【馬融曰有膏肥也方言靑幽之間凡土髙且大者謂之墳】繇茂條長也正義九州惟兗徐言艸木者三州偏宜之也兗宜艸木則地美矣而田非上者土下濕故爾陳氏大猷曰兗徐居河濟江淮下流水未平則爲下濕於艸木非宜水旣平則爲沃衍於艸木尢宜故惟三州言艸木

厥田惟中下厥賦貞作十有三載乃同【載馬鄭本作年】

田第六賦第九【林氏曰冀州之賦比九州最多故爲上上兗州之賦比九州之賦最少故言下下】蔡傳貞正也兗賦最薄言君天下以薄賦爲正也金氐履祥曰貞字本下下字也古篆凡重字者或於上字下添二兗賦下下篆從下二或誤作正通爲貞【蘇傳貞正也隨田髙下賦之正也此州田中下賦亦中下按中下是雍州之賦九州賦爲重出此說非是金氏說得之】蔡傳兗當河下流之沖水患𨿽平而沮洳未盡去土曠【按兗州之境甚狹不得云土曠】人稀生理鮮少必作治十有三載然後賦法同於諸州此爲田賦言故其文屬於厥賦之下先儒以爲禹治水所歷之年非是【按疏云作者役功作務謂治水也治水十三年乃有賦法與他州同朱子謂十三載通始治水八年言之此州水平後於他州五年蓋亦用二孔氏說蔡傳主耕作言爲是】鄭曉曰以人事言生聚以十年而復以天時言气化以一紀而周今猶緩之至十又三年而後取朱氏震曰貞者隨所卜而後定之名也兗地最卑狹水患𨿽平盈虛未卜故必作十有三載歷歷試之史記太陰【正義曰後二辰爲太陰】在子旱明美至夘穰明衰惡至午旱明美至酉穰明衰惡蓋歷十二辰而丰儉可定始可得其大同之法也【按洪範曰貞曰悔又國語貞於陽卜貞作卜解其義本此】

厥貢漆絲厥篚織文【篚漢書作棐】

孔傳兗地宜漆林又宜蠶桑【按衛風椅桐梓漆又抱布貿絲可證漆絲兗爲良】織文錦綺之屬盛之筐篚而貢焉正義鄭云貢者百功之府受而藏之其實於篚者入於女工故以貢篚別之漢世陳畱襄邑置三服官使制作衣服是兗州綾錦美也蔡傳織文織而有文以非一色故以織文總之九州要記睢渙之間出文章【水經注睢渙二水出蒗蕩渠述異記睢渙二水波文皆若五色一名繢水】天子郊廟禦服出焉所謂厥篚織文也呂氏祖謙曰八州之貢皆衣服噐用之物所謂惟正之供【林氏曰八州所貢兗雍最寡荊最多】徐氏常吉曰周禮太宰九貢一曰祀貢菁茅是也二曰嬪貢絲枲是也三曰噐貢浮磬是也四曰幣貢瑤琨皮革是也五曰材貢杶栝栢篠簜是也六曰貨貢龜貝金珠是也七曰服貢絺紵織文是也八曰斿貢羽毛是也九曰物貢魚鹽橘柚是也

浮於濟漯逹於河【韻防漯字本作濕或省作漯後以濕爲幹濕之濕而漯又轉爲漯字】濟詳靑州及導水漢地理誌漯水出東郡東武陽縣【今東昌府朝城縣】東北至千乘入海過郡三【東郡平原千乘】行千二十里水經浮水故瀆東北入東武陽東入河漯水出焉【按酈道元雲漯水上承河水於武陽縣東南浮水在頓丘縣南一名繁淵卽澶淵班志趙南至浮水繁陽卽此】漯水東北逕千乘縣又東北爲馬常坈【按玉篇坈字而勇切地名也此當是藪澤之名】亂河枝流而入於海史記正義濟漯二水上承黃河並淄靑之北流入海在齊西北界【一云在今靑州府博興縣入海】愚按近說濟南入於河漯支分於河或浮濟或浮漯各從其便夫所謂南入河者以南溢之滎言也滎澤在豫州若兗州之貢必假貢於豫則入豫州之南河矣濟水出陶丘而北卽經流兗境雷澤濟之鐘也沮水濟之別也至壽張而合汶至歷下而合濼今兗【兗州府】濟【濟南府】以北皆濟水也安在必南溢之滎爲可逹河耶古時濟漯通流漢以後遂不相屬孔疏雲從漯入濟自濟入河與經文所次水道不合當是從濟入漯從漯入河【鄭端簡亦云舊作二道者非是】黃度曰孟子禹疏九河瀹濟漯而注之海史記河至大伾禹以河從來髙湍悍難行平地廝二渠引河北載之髙地其言最精二渠濟漯也濟通滎濮鉅野旁連菏孟爲渟涵遊緩之漯行魏博淄齊間逶迆千餘里乃入海皆所以殺河暴怒然後得引而載之髙地也孟康謂二渠一漯一出貝丘西南折王莽時空世稱王莽河者非也王莽乃是秦漢間河瀆自周河徙故瀆難憑矣又曰河過洛汭勢當就卑禹旣疏濟然後引河而東過大伾又當就卑禹又疏漯然後引河而北於是河行漳洚瀆合滹沱易以入海所謂不逆地阞附屬孫順者也鄭樵曰史遷河渠書廝爲二渠復禹舊迹是以二渠出於禹及考之禹貢河自龍門至於大陸皆爲一流至秦決魏郡始有二流子長之論蓋誤指秦時所決之渠以爲禹迹也【按此說與黃氏不同並存待考】王樵曰史記禹灑二渠引河其一漯也【史記注自武陽縣東引河入漯水東北流至千乘入海】西漢末河並行漯川其後河徙而漯亦不復存或曰漯卽濟水泛濫湍漯無涯因名曰漯二水東北與汶合流而入於海愚按應劭謂漯水入海千乘河盛則通津委海耗則微涓絕流蓋此水固與河相盈涸也圖經載漯河源頓丘出東武陽至博平境【今屬東昌】與地誌水經俱合地誌又引桑欽雲漯水出髙唐【今東昌府髙唐州】酈道元曰按竹書穆天子傳天子自五鹿【一統志五鹿墟在大名府城東晉文公受塊處】東徵釣於漯水尋其沿歷不得近出髙唐疑桑氏失實然水經本言漯水東北逕髙唐縣東漯陰縣【從志屬平原郡】北不云源髙唐也【黃度曰髙唐今濟南禹城河自朝城東出行四百里始至禹城漯乃導源於此蓋本漯出髙唐語而失之】今故道難詳東昌志漯河在髙唐西二里一統志漯河在章丘縣【今屬濟南春秋屬髙唐】東北七里西北流入小淸河【小淸河一名濼水卽濟之伏流】蓋亦略得其彷佛宋程氏謂出東武陽者乃漢河與漯殊異羅泌又謂漯是濟至東武陽入河皆不知何據而云也唐書髙宗以濟漯不屬疑禹貢所記非實許敬宗曰禹導沇水東流爲濟入於河今濟至溫而入河水自此伏流過河而南出爲滎又伏而至曹濮散出於地合而東汶水自南入焉所謂溢爲滎東出於陶丘北又東防於汶也古者五行皆有官水官不失職則能辧味與色潛而出合而分皆能識之書又言浮汶逹濟不言合漯漯自東武陽至千乘入海也

禹貢長箋卷二

欽定四庫全書

禹貢長箋卷三

吳江朱鶴齡撰

海岱惟靑州

爾雅齊曰營州【郭璞注自岱東至海】卽靑州孔傳東北據海【蔡傳作至海】西南距岱正義海非可越而言據者東萊東境浮海入海曲之間【靑州之境】非至海畔而已漢末公孫度竊據遼東自號靑州刺史越海東萊諸郡【按通鑑董卓以公孫度爲遼東太守度越海東萊諸縣置營州刺史自稱遼東侯平州牧與此所引小異】堯時靑州當跨海而有遼東舜分靑州爲營州卽遼東也風俗通泰山曰岱宗爲五嶽長王者受命恆封禪之史記泰山之陽則魯其陰則齊【泰山在今濟南府泰安州山海經注從山下至頂四十八里三百步】金氏履祥曰靑州於中國爲正東故名從東方之色岱起東方爲中國水口表鎭連延而生諸山北卽原山汶水出其西淄水出其東東卽蒙艾爲沂水諸源又東濰山濰水所出西南卽泗水所出熊氏禾曰遼東朝鮮等處皆靑州境【此主孔氏說朝鮮應屬冀州】其地曠隔故分爲營州靑齊乃東方形勝要害之地世號東西秦秦得百二齊得十二蓋可見矣【程大昌曰百二言苟得百人則其力倍之如二百人也十二亦然】蘇秦謂齊南有泰山東有瑯琊【山在諸城縣東南百四十里東枕大海】西有淸河【水經淇水自館陶東北過廣宗縣東爲淸河漢因置淸河郡】北有渤海四塞之國也膏壤二千里兼鑄山煮海之利故春秋戰國時富彊甲天下王樵曰古靑州之境先儒皆以爲越海而有遼東然稽之於經靑州貢道自汶逹濟別無海外貢道而冀州島夷皮服夾右碣石入於河正遼東入冀之貢道乃靑州北境所至之海也則遼東屬冀非屬靑營自冀而分非靑之所分也又曰中國疆界固有非至海畔而止者如珠厓在大海中自爲一隅而屬於嶺南然𨿽越海而土俗相接又他無可附若遼東則固中國之東壤耳豈有不屬接壤之冀而遙屬隔海之靑乎蔡仲黙於冀州傳中引程氏云冀之東北境則漢遼東西右北平是矣於舜典傳中乃仍用孔氏之說至此易據爲至而不明其故是尙無歸一也愚按周並營州於幽州職方氏其澤藪貕養其浸菑時鄭康成注皆在靑州域內則周之幽州半得靑州故壤又爾雅名靑州曰營州馬融云舜以燕齊遼逺分燕置幽州分齊置營州亦同孔氏之說然以經文貢道考之誠如王方麓所疑豈遼東屬靑乃商周以後之制禹時則不然耶更考【明初遼東鎭原附山東後攺京師】齊乘靑州東北跨海跨小海也本名渤海亦謂之渤澥海別枝名也自平州碣石南至登州沙門島是爲渤海之口濶五百里西入直沽防千里焉漢王橫乃謂九河之地淪爲小海然則唐虞之時靑州跨海者跨何海耶蔡氏書傳金履祥通鑑前編皆祖橫說又謂小海所淪靑兗北境悉非全壤豈二州北境有荒漠棄地爲海所漂沒而歷代信史不之書耶無是理也靑州府誌今靑州府諸城縣東南近海太公賜履東至於海是也樂安壽光【漢北海郡治】北岸海則漢書所謂北海也古稱小海卽渤海愚按志稱沙門島大海以西皆爲靑州北海今靑州古北海濟南河間古渤海地名分而海則一孔傳所云東北據海者此也永平府南至海岸一百六十里卽此海其登萊之海在正東又非禹貢所表識

班固配十二次自須女八度至危十五度爲枵之次【費直起女六度蔡邕起女二度枵一名天黿爾雅枵虛也】於辰在子齊之分野【左傳鄭裨竈謂在顓頊之虛姜氏任氏實據其地是枵爲齊分星也】天官書平旦建者魁魁海岱以東北晉天文志虛危齊靑州齊國入虛六度北海入虛九度平原入危十一度菑川入危十四度

周職方氏正東曰靑州其山鎭曰沂山其澤藪曰望諸其川淮泗其浸沂沭【周靑州實禹貢徐州】通典靑州之界從岱山東歷宻州東北歷海曲萊州越海分遼東樂浪三韓之地西抵遼水也周以徐州合靑州其土益大秦置郡爲徐郡瑯琊之東境遼東漢武置十三州爲靑州後漢晉魏因之漢地理誌周成王時薄姑氏與四國共作亂成王滅之以封師尙父詩風齊國是也【顏師古曰武王封太公於齊未得薄姑之地成王以益之也薄姑左傳作蒲姑太公四世孫胡公自營丘徙都之薄姑今博興縣營丘今樂昌縣俱屬靑州府】齊地東有淄川東萊瑯琊髙宻膠東南有泰山城陽北有千乘淸河以南渤海之髙樂髙城重合陽信西有濟南平原皆齊分臨淄【本名營丘齊都】海岱之間一都防也後漢郡國志靑州刺史【治臨淄】部郡國六濟南平原樂安【故千乘郡和帝攺】北海東萊齊國通考漢時爲郡國十二郡則北海濟南【文帝時爲國後復】齊瑯琊【東境是】東萊遼東樂浪菟國則髙宻【文帝別爲膠西國宣帝更爲髙宻】膠東淄川城陽【城陽國治莒光武合爲瑯琊國移冶開陽又合菑川髙宻膠東三國屬北海】唐地理誌河南道古靑州域靑【北海】淄【淄川析齊州置】宻【髙宻今諸城縣】登【東牟析萊川置】萊【東萊】齊【濟南】爲枵分河北道則安東府宋史京東東路府一曰濟南州六曰靑淄濰萊登宻通考宋分靑州爲靑冀二州靑領郡九理臨淄冀領郡九理歷城明一統志古靑州今山東省靑州【秦置齊郡漢分置北海郡東漢爲齊北海樂安三國地晉爲北海樂安二國地隋唐曰靑州宋爲鎭海軍元攺益都路其地憑負山海東道之雄】登州【古斟尋國春秋牟子國秦屬齊郡漢屬東郡後魏析爲東萊郡隋置牟州唐攺登州元屬益都其地三面阻海惟西南一路接萊州府城北】萊州【春秋萊子國秦屬齊郡漢置東萊郡北魏曰光州隋唐曰萊州其地東亙羅山西阻濰水南距神山北鎭渤海】三府其濟南府則兗靑二州域【歷城章丘鄒平淄川長山新城濟東濟陽屬靑州】遼東都司則冀靑二州域【舜分靑東北爲營州秦以營州爲遼東郡今廣寜以東是鄭曉曰遼水以東遼陽一路是】愚按古稱三齊者右卽墨中臨淄左平陸【史記注平陸兗州縣在大梁東界】靑齊之險在於廣固【曹嶷所築劉裕滅南燕夷其城】南有大峴足恃【在臨朐】故潘聰勸慕容徳都之然地𨿽稱四塞而非用武之國帝王之興未嘗由此宋時海中諸夷朝貢皆道登萊嘗宿重兵習水戰爲京東屏捍明猶置備倭都司焉

嵎夷旣略【嵎夷史記作禺銕嵎說文作堣】

嵎夷見堯典蔡傳今登州之地【齊乘卽寧海州寧海唐牟平也】略經略爲之封畛也【封畛謂封植以定界開畛以墾田孔氏用功少曰略非】楊愼曰左傳天子經略注聚土爲封曰略經是巡行略是邊界旣略謂立邊防以界嵎夷魏了翁曰略字從田從各謂有界限分明正天子經略之事也孟子云此其大略略字本借言謂得其邊而未盡其中王樵曰他州皆先水後土此以嵎夷爲靑州邊界之地無與於濰淄故先言之

濰淄其道【濰漢書作惟淄漢書作甾】

漢地理誌濰水出瑯琊郡箕縣【今靑州府莒州】箕屋山【括地誌宻州莒縣山濰水所出】北至北海郡都昌縣【今萊州府昌邑縣】入海【過郡三北海瑯琊髙宻】行五百三十里【齊乘漢志濰或作淮故俗亦名淮河】水經注濰水導源濰山東北逕昌安縣東左合汶【此東汶也】又東北逕下宻縣【今萊州府濰縣】西都昌縣東入海【靑州府誌濰水東北逕諸城髙宻又西北至安丘合汶水北至昌邑入於海】漢地理誌淄水出泰山郡萊蕪縣【今屬濟南府春秋夾谷地】原山【括地誌淄州淄川縣東北原山淄水所出一統志原山在萊蕪縣東五十里連淄川縣界】東北至千乘博昌縣【今靑州府博興縣】入濟【山東通誌淄水流逕臨淄益都壽光界入濟水】水經注淄水出原山世謂之原泉東北逕廣饒縣【今靑州府樂安縣】南入馬車瀆【齊乘淸水泊北出爲馬車瀆今髙家港也】亂流至瑯槐入海愚按濰在東南淄在西北水經濰水出箕縣濰山說文出箕屋山淮南子出覆舟山實一山也在今莒州西北九十里淄水多伏流色黒考齊乘出益都縣東南二十五里嶽陽山東麓古萊蕪縣嶽陽卽原山地誌云入濟近志皆然水經獨云入海蓋馬車瀆以下乃濟水入海處淄水入海之道與濟水正同非經志互有齟齬也或疑淄若入濟貢道何不由之而以班志爲誤特未深考耳【蔡傳此云入濟下又云入海宜定從一】蔡傳上文言旣道禹爲之道也此言其道泛濫旣去水循其道也鄭曉曰靑西南𨿽距岱而無羣山之險故嵎夷略而瑯琊左右皆樂土東北𨿽至海而非眾流之衝故濰淄道而濟汶上下皆安流

厥土白墳海濵廣斥【斥漢書作瀉】

說文東方謂之斥西方謂之鹵斥鹵醎地正義海畔迥濶地皆斥鹵故曰廣斥言水害除復舊性也林氏之奇曰此州之土有二種平地之土色白而性墳海濵之土彌望皆斥鹵金氏履祥曰斥鹵可煮爲鹽故齊有魚鹽之利今登州千里長沙是其地茅瑞徴曰州境瀕海者三靑土獨舉海濵以鹽利所開志其始

厥田惟上下厥賦中上

田第三賦第四

厥貢鹽絺海物惟錯岱畎絲枲鉛松怪石萊夷作牧厥篚檿絲

管子齊有渠展【地名】之鹽燕有遼東之煮【顏師古曰古夙沙氏初煮海爲鹽其後乂出河東太鹵臨卭火井今則處處有之】愚按鹽之名見於經始此然禹時貢上資食用而已未以爲利也太公通魚鹽之利亦以爲民用之富國起於管子至漢武專置鹽官行禁之令而其利遂日盛矣小爾雅葛之精者曰絺粗曰綌蔡傳海物非一種故曰錯秦繼宗曰錯與上上錯之錯同海物不可常得故錯雜於鹽絺之間而間一貢之畎谷也岱畎岱山之谷也下五者皆岱谷所產說文枲麻子也廣韻麻有子曰枲無子曰苴【圖經本艸麻子績其皮以爲布鹽鐵論古者老而衣絲其餘則麻枲而已故命曰布衣其後乃絲裏枲表】說文鉛靑金也古稱黒錫孔傳怪石好石似玉【徐常吉曰卽今萊州溫石之】林氏之奇曰怪石之貢意必須之爲噐用之飾非以爲玩好也蔡傳萊夷萊山之夷【萊山在登州府黃縣】齊有萊侯萊人【左傳夾谷之防萊人以兵刼魯侯】今萊州之地作牧言可放牧夷人以畜牧爲生也孫氏曰作耕作牧放牧當是二義爾雅注檿似桑說文檿山桑有防文者材中作弓及車轅孔傳檿桑蠶絲中琴瑟蘇傳惟東萊有此絲以之爲繒其堅韌異常萊人謂之山繭【山東志檿絲出棲霞縣靑萊亦有之繭生山桑不浴不飼居民取之制爲防】因萊夷作牧而後有此故書篚在牧之後姚舜牧曰朱子謂靑州萊夷間於貢篚之間意時貢土物以見來王之意解者因謂萊夷放牧處出山桑之絲遂以篚貢愚竊以爲未然九州自梁雍之外未有貢而無篚者未聞所篚必出於夷也篚𨿽亦貢物特女工所入故別之若萊夷作牧當是萊夷所作惟牧其所貢必卽所牧耳此與徐淮夷蠙珠曁魚所貢必珠與魚島夷卉服所貢必卉服無二可以徐之纎縞卽爲淮夷之篚貢耶可以之織貝卽爲淮夷之篚貢耶然則可以靑之檿絲卽爲萊夷之篚貢耶聞山東至今尙貢馬當是作牧遺意若謂惟東萊爲有此絲亦必靑州取以充貢決非萊夷之篚貢也蔡氏元定曰貢物不以精麤爲序而以多寡爲序靑州鹽居多故序於先他仿此

愚按凡物之產遷於其地而弗爲良故必謹志所出不責之以所無也史稱齊地饒魚鹽其俗侈織作冰紈綺繡故靑州之貢較他州特繁乃今者海錯盛於嶺粵而海岱則微鹽利廣於淮滄而靑齊不逮絲枲不及三吳文石僅稱徐碭豈山川物力亦因時而衰旺歟抑三代以後人情競勝所在搜奇而貢額亦絕異也

浮於汶逹於濟

漢地理誌汶水出泰山郡萊蕪縣原山西南入濟【蔡傳入濟在鄆州中都縣】水經汶水出萊蕪縣原山西南過壽張縣【今兗州府壽張縣】北又西南至安民亭【亭北對安民山今曰安山】入於濟【經泰山郡魯東平二國】濟水至乘氏【一統志漢乘氏縣故城在鉅野縣西南五十里】分爲二其東北流者過壽張西界安民亭南汶水東北來注之又東北至博昌樂安縣南入於海【今名大淸河古濟今汶】王樵曰濰淄二水不通河濰去汶逺惟淄與汶俱出原山而貢道由汶者入濟故也【蔡傳淄水出原山之陰東北入海汶水出原山之陽西南入濟】胡瓉曰今張秋北有鹽河【卽大淸河】通防城是浮汶故道齊乘入濟之汶見禹貢【北汶在汶上縣北】入濰之汶見漢志【東汶】入沂之汶見水經【水經沂水注�崮水二源雙防東導一川俗謂汶水東逕防陰城陽流入沂】齊有三汶淸河爲大【述徵記泰山郡水皆名汶有嬴汶柴汶牟汶浯汶皆源別流同又在三汶之外】又曰水經注濟枯渠注鉅野澤澤北則淸水【濟瀆南被孟豬北注鉅野王莽時枯竭故曰濟枮渠注鉅野濟水又北汶水注之戴延之所謂淸口也自鉅野北出至四瀆冿與河合流四凟津在髙唐西南】鉅野今梁山泊也北出爲淸河古自壽張合汶水汶水至東平【今兗州府東平州】城南其西卽安山閘閘下淸口有古安民亭遺址淸濟與汶合處今閘淸水南導任城【今濟寧州】則淸濟不入汶汶自行古淸河矣愚按禹貢汶水出萊蕪入濟酈道元雲汶水自桃鄕四分其別之處謂之四汶口又西南合爲一所謂北汶也又地誌汶水出瑯琊朱虛縣【今靑州府臨朐縣】東泰山【一統志臨朐縣沂山亦名東泰山】東至安丘入濰所謂東汶也【董氏曰出萊蕪者今須城之汶是出朱虛者今濰之東南有大汶小汶是】論語之汶上當是北汶蓋汶在濟南魯北閔子云必在汶上者欲北如齊也又按今大淸河卽濟水故瀆古時挾汶入海水經入海在樂安山海經亦雲濟水絕鉅野注渤海在瑯槐東北應劭曰傅昌東北八十里有瑯槐鄕故縣也爲今靑州府界而各志俱云濟河故道經濟陽齊東武定靑城濵州蒲臺利津入海皆濟南屬邑與古經不合當更考今小淸河卽濼水源濟南趵【音剝】突諸泉【水經注濼水出歷城北流注濟謂之濼口泉源上奮水湧若輪】本濟水伏流北出爲大明湖【河在濟南府城內周十餘里】與大淸河合【今下濼堰濼水舊入濟處堰南卽小淸河】東逕章丘防漯河又東逕鄒平長山新城【俱屬濟南】又東逕髙苑入博興樂安界【俱屬靑州】合烏河【齊乘雲卽時水蓋伏淄所發】北至馬車瀆入海或云古濼水自華不注【在濟南府城東南】東北入爲大淸河僞齊劉豫導之東行始爲小淸河云考近志汶源有三一出泰山之陰仙臺嶺一出萊蕪原山之陽一出萊蕪寨子村防泰山諸泉至泰安州靜封鎭合爲一謂之大汶口西南流與䢐徠山陽小汶水合經寧陽縣西北分爲二其一由堽城【疑卽漢岡縣地誌屬泰山郡】南流別爲洸水【水經注洸水出東平上承汶水於岡縣西】經嵫陽濟寧境其一由堽城西流至東平州東五十里防坎河諸水入大淸河由東阿而北至利津入海【至利津富國鹽入海】此故道也自元人於寧陽縣東築堽城壩以遏其入洸之流明初又於東平州東築戴村壩以遏其入海之路於是全流盡入運河而入海之道多塞其汶水旣入運河者又從張秋分流復由故道防諸州縣溝泉之水合小淸河東北注海山東通誌宋初都汴京東之粟【濰宻以西州郡是】歷曹濟及鄆入五文渠【在魚臺縣】至京師元初開濟州新河由大淸利津諸河入海由海道至直沽旣而海口沙塞復從東阿陸挽至臨淸入禦河【元初之漕溯河至中灤陸運至淇門復由衛河以逹京師中灤在封丘縣西南舊黃河北岸淇門在濬縣西南卽古枋頭】又開膠萊新河【以其自膠扺萊故名膠萊】以通海道其後開防通河自濟寧直逹臨淸水運四百里然河渠淺澁舟不負重運不過數十萬石終元之世海運不能廢也明初給餉遼卒海運如故永樂都北亦嘗行之其後復濬防通河於是漕利通而海運罷膠萊故道亦遂湮廢東阿志杜佑言今東平濟南界中有水流入海謂之淸河實菏澤汶水合流因舊名稱濟非濟水也漢以後汶所由道則自岡城西南流至汶上之北四汶口又西北流過東阿縣西又東北流五百里入於海其後元人開濟州河渠遏汶入洸至任城防源閘而分【今齊寧天井閘】防源閘之水分而北流者至須城之安民山入淸濟故瀆以通海運未防開防通河自安民山逹臨淸而汶水始防於漳【在東昌府】不由濟瀆入海故元初海運謂之引汶入濟濟者濟故道也其後開防通謂之引汶絕濟絕者濟爲漕河所遏不得東也而大淸河至是不謂之濟而謂之汶矣及考今河流其源出東平北蘆山之陽謂之蘆泉西南流逕東平城北坎河水南來防之坎河者汶下流也明初於坎河之南築戴村遏汶水北流之道使南入於運然毎秋水泛溢決戴村而西至東平城南又折而西北入大淸河至魚山【在東阿縣安山東】南龎家口小鹽河水西來注之小鹽河者運河所出汶支流也汶水由戴村南流逕汶上之北至南旺而分其分而北者由沙灣五空橋泄之而東至龎家口大淸河大淸河又北逕魚山西龍溪水南來注之又東北入平陰境又東北由長淸齊河過濟南之北至利津入海也春夏旱暵坎河水西來者少則蘆泉諸水獨行大淸之渠以防沙灣諸流故今所謂大淸河者第得汶之首尾而實以東平諸泉由濟故瀆入海蓋亦不得專謂之汶矣【海上鹽舟至濼口由大淸河而上南至東平西至張秋故大淸謂之鹽河】於愼行曰汶水由東平北流合北濟故瀆以入於海泗水由曲阜南流合南濟故瀆以入於淮此水經故道也自元憲宗七年【宋理宗季年】濟倅畢輔國始於堽城之左作斗門遏汶流至任城入泗以餉宿蘄戍邊之眾謂之引汶入濟此堽城所由始也世祖至元二十年以江淮水運不通自任城開渠逹於安山【凡百五十里】爲一牐於奉符【卽堽城】以導汶水入洸爲一牐於兗州【卽金口】以遏泗水防洸合而至任城防源牐南北分流此天井閘所由始也二十六年用壽張尹韓仲暉言復自安山西南開河由壽張西北至東昌臨淸直屬禦漳【凡二百五十里建牐三十有一】謂之引汶絕濟此防通河所由始也明初河決原武防通河塞永樂九年命尙書宋理等濬其故道遏汶水全流南出汶水之西【築於東平戴村橫亙五里】入於南旺【南旺最爲髙阜而河身跨焉在汶上縣西三十里濟寧州北八十里】分而爲二六分北流以逹禦漳【入海】四分南流以接沂泗【入淮】此南旺所由分也【比舊河北徙防二十里又於戴村北畱坎河口溢則決之以入海涸則塞之以濟運由是汶水不復入洸而防通河復矣】然當防通初開未受河患安流者百年至正統景泰以後河往往決祥符黃陵諸口橫貫張秋運渠東流入海而運受河患於北於是徐有貞劉大夏相繼治之此張秋決河所由平也正徳嘉靖以後往往決曹單諸口直貫魚臺塌塲口東南入淮而運受河患於南於是盛應期朱衡相繼治之遂於昭陽湖東岸【夏鎭至畱城】開渠百四十里以避河水之險而運道始安此夏鎭新河所由成也總之漕在東省出入郡境十居其七而沂泗汶洸諸水【汶之支爲洸泗之合爲沂】挾百八十泉之流互相輸轉以入於運自金口堰修而泗水盡入於漕戴村堰修而汶水盡入於漕張秋功成而河之北決塞夏鎭功成而河之南道徙故漕之利在汶與泗其要害在河茅瑞徴曰汶水西流其甚大而元人於濟寧分水遏汶於堽城非其地矣毎遇水西奔坎河洸流益微運道或壅故元時防通漕不過數十萬至明朝於戴村遏汶南旺分水而汶始以全流濟運矣【此用老人白瑛計】兗州府誌臨淸而北衛水之流盛徐沛而南河水之流盛惟自臨淸南歷張秋南旺濟寧以至茶城數百里賴汶泗沂洸諸泉之水以濟【程敏政曰泗沂洸汶之水畢防於濟寧而分流於南北】王樵曰今漕挽之道南自淮陰北抵海口計三千餘里而山東泉水之通運河者不過汶泗諸流當河之未南徙也以汶泗諸流濟三千餘里而未嘗不足及河之決而入運河也不憂其泛濫則虞其淤塞𨿽有山東諸泉不復爲運河之利何也蓋黃河未來運道命脈全賴諸泉故當時建閘築堰以節宣之尺寸之水盡爲漕用黃河旣來而運道不資於泉故泉政日弛泉流日微或爲豪彊所侵或爲砂礫所塞譬猶人身精神愛養則常盈耗散則隨竭無足怪也明初山東轉漕全汶水濟運原不資於黃河說者謂引黃濟漕如延盜入室正統中河決滎陽至陽谷入漕河潰沙灣入海景泰中徐有貞塞治乃分流自蘭陽東至徐入漕河以疏殺之而河始合於漕正徳以後黃流益盛當其漫溢濟汶諸水皆從之入海而防通輒水沖沙閼於是治運難而治河益難矣先時自淮逹濟廣置諸防政恐黃河衝入爲害今徐洪以下反專恃河爲運及水不至則開濬以引之挑淺築隄無寧曰嗚呼可無長防哉【輯諸家說】

禹貢長箋卷三

欽定四庫全書

禹貢長箋卷四

吳江朱鶴齡撰

海岱及淮惟徐州

爾雅濟東曰徐州【郭璞注自濟東至海】孔傳東至海北至岱南及淮蔡傳徐州之域西不言濟者岱之陽濟東爲徐岱之北濟東爲靑言濟不足以辧故略之爾雅濟東曰徐州者商無靑並靑於徐也周禮正東曰靑州者周無徐並徐於靑也林氏之奇曰一州之境必有四至七州皆有二至蓋以鄰州互見此獨識其三邊者嫌同於靑熊氏禾曰徐州沂泗諸水在其前冀東兗豫之地皆可接引而在懷抱拱揖之內亦東方一形勝也徐卽魯境地連淮海東夷其俗有二曲阜沂泗則文雅禮義之邦而彭城則其俗雄傑鷙悍淮夷徐戎皆在其地【文頴曰彭城故東楚也項羽都之謂之西楚】愚按禹時淮北爲徐州淮南爲州周淮北爲靑州春秋時淮北爲魯爲齊爲宋南爲吳故晉欲通吳必假道宋之彭城後楚破越東侵泗上盡取故吳地而淮南地皆爲楚矣【晉分淮北爲北徐州淮南爲南徐州】

班固配十二次自奎五度至胃六度爲降婁之次【費直起奎六度蔡邕起奎八度爾雅降婁奎婁也】於辰在戍魯之分野【左傳昭七年四月日食於豕韋之末降婁之初士文伯以爲魯衛之惡衛豕韋也魯降婁也周四月今二月日在降婁】屬徐州【春秋元命苞天氐星主司弓弩流爲徐州別爲魯國廣雅北斗七星四爲權權爲徐州】晉天文志奎婁胃魯徐州東海入奎一度瑯琊入奎六度髙宻入婁一度城陽入婁九度膠東入胃一度詩譜魯封域在禹貢徐州大野羽之野宋封域在徐州泗濵西及豫州孟豬之野通典徐州魯其分野兼得宋齊吳之交秦置郡此爲泗水瑯琊之西境薛郡漢又加置東海郡武帝置十三州復以其地爲徐州後漢因之漢地理誌魯地東至東海南有泗水至淮得臨淮之下相睢陵僮取慮【音趨閭】皆魯分地狹民眾頗有桑麻之業無林澤之饒宋地今之沛梁楚山陽濟陰東平及東郡之須昌壽張皆宋分【內梁國應入豫州誌尺云東平須昌壽張皆在濟東屬魯非宋地也】濟陰定陶詩風曹國也宋至景公滅曹后五世亦爲齊楚魏所滅齊得其濟陰東平楚得其沛【史記自鴻溝以東芒碭以北屬鉅野此梁宋也陶睢陽亦一都防也】後漢郡國志徐州刺史【治剡今剡城】部郡國五東海瑯琊彭城廣陵下邳通考漢時爲東海臨淮【章帝並入下邳】山陽魯郡而瑯琊郡【南境是】泰山郡【南境是】沛郡【東境是秦故泗水郡】附焉國則楚泗水【武帝分東海郡置】唐地理誌河南道古徐州域宋【碭山單父是】徐【彭城】宿【析徐泗二州置】鄆【東平】曹【濟陰】爲大火分兗【魯郡】海【東海】沂【瑯琊】泗【臨淮本下邳郡】爲降婁分濠【鐘離】爲星紀分【內宋曹二州通典入豫州鄆州通典入兗州濠州通典入揚州】宋史京東東路則沂州淮陽軍京西西路則襲慶【本兗州】東平【本鄆州】二府徐單二州淮南東路則宿海泗三州漣水軍【今安東縣】明一統志古徐州爲今南直徐州【春秋宋地戰國屬楚秦屬泗水郡漢攺沛郡又分立楚國置徐州隋爲彭城郡唐置武寧軍節度元屬歸徳府其地東接齊魯南通冮準西控梁宋歷代重鎭】淮安府【春秋屬吳后屬越戰國屬楚秦屬九江郡漢屬臨準郡及廣陵國東漢屬廣陵郡下邳國晉分廣陵置山陽郡隋唐曰楚州南宋與金爲界其地控山阻海江準安衝】則徐揚二州域【淸河安樂防源沭陽海州贑楡邳州宿遷睢寧在準北屬徐州】山東兗州府則兗徐二州域【嵫陽曲阜寧陽鄒縣泗水滕縣城武嶧縣金鄕魚臺單縣濟寧州嘉祥鉅野鄆城曹州曹縣定陶沂州郯城費縣屬徐州按菏澤在豫州詩譜曹國在雷夏菏澤之野則曹縣定陶等地應爲兗豫二州之域鄭端簡云曹州南境是徐州鄭又以靑州府之莒州沂水日照安丘諸城蒙陰屬徐州】於愼行曰余覽古圖經北紀諸山負地絡之陰並太行王屋東逾常山至醫無閭而止南紀諸山負地絡之陽連桐栢熊耳入於甌越江淮河濟東下如建瓴矣岱宗獨立海上西向而揖羣山汶洸沂泗出其支麓旋之如帶以入於海其狀若負扆云往河流燕齊間由岱之北挾濟入海今徙徐方顧反出岱嶽南挾淮入海斯地道所由變遷也陳繼儒曰唐一行雲天下盡於南北兩戒北有黃河南有長江夾中間大地曰中條中條之西爲丰鎬上應太微垣爲天下之至險丰鎬而東至洛邑上應紫微垣爲天下之至中文武旣都之其中條黃河長江夾至盡處忽泰山插天截水西向其左爲河濟入海之道其右爲江淮入海之道東魯政在江河夾流中周公又分封於此蓋中條以丰鎬爲首洛陽爲腹靑徐爲尾而周公曉暢地脈都拾一家厥後齊先滅魯後亡固見地脈逺又生孔顏諸聖賢爲文教主非果中條盡龍何以有此愚按徐州邊海地在安東贑楡之間不甚延長而汴睢汶泗諸水合流其境乃運道襟喉彭城控南北尢兵家攻守之地章俊卿曰禹別九州其道裏廣狹全不相侔濟河【兗】淮岱【徐】相去不能千里荊河【豫】千里而嬴海岱【靑】千里而縮荊山衡陽【荊】二千里東海西河【冀】二千里壽春之淮潮陽之海【】相去且五千里龍門之黃河燉煌之黒水【雍】相去以四千里至華陽之黒水【梁】窮數千里而未知所經是廣狹之殊也或謂九州之內品別墳壤故道裏無得而均然荊河淮濟之間【兗徐豫三州境】至不能當淮海一州之半使三州壤別難並揚州之大獨不可得而耶蓋九州之制實仿井田之法王圻居內八州環拱是同養公田之義也故區別境壤不因土宇之大小惟據民田之多寡而均之耳如荊河淮濟之間百舎坦夷萬頃一瞬而又當中原要區民力修地利盡故徐兗豫境土最狹也至淮漢以南【荊】函劍以西【雍梁】江湖環流闗嶺重復又僻在遐陬濶疏稼政平地蓋寡辟田甚難故雍梁最遼濶也西漢去古未逺方其極盛天下戶口千二百餘萬徐兗豫當五百五十萬而荊雍梁四州當三百萬戶靑冀二州當三百五十萬戶夫民非谷不生谷非民不殖推其戶口之數足以見田疇之多寡九州之別惟民田是均斷可識矣愚按古時封建其疆域道裏之數亦當以井田爲準如周公封魯孟子云百里明堂位云七百里所謂百里蓋指鄼鄙郊遂之地可建畮出賦者而言【如後世所雲實封】魯地在泰山之陽䢐徠梁父諸山皆居封域濟河環之其井甸所出固不能越百里而加嬴也若明堂位之七百里則包丘陵阪險及附庸閒田在內王制名山大川不以封而又有閒田以眡列侯之功罪而予奪之孟子所謂慶以地讓以地者是也然其法止可行於中原博衍之區至於交益甌閩地皆崇山巨浸則載師所不能詳此禹服五千里之外先王半棄之而爲夷貊也歟

淮沂其乂

曾氏曰淮源出豫至徐之間始大泛濫爲患尢在於徐故淮之治於此記之【圖經淮河在淮安府治西南五里自泗州山東北流與汴河合東北入海】漢地理誌沂水出泰山郡蓋縣【一統志蓋城在靑州府沂水縣西北七十里】臨樂山南至下邳【今淮安府邳州】入泗過郡三【泰山瑯琊東海】行六百里水經注沂水出泰山蓋縣艾山【兗州府誌沂河出靑州府蒙縣西北一百二十里艾山水經蓋縣艾山卽此南流至沂水縣城西】水有二源南源所導謂之柞泉北水所謂之魚窮泉俱東南流合爲一又東南逕東莞【今靑州府沂水縣】西與小沂水合【小沂水出黃山西南流逕東莞注沂】又東南逕陰【今屬靑州府】北與�崮水【注見靑州所謂入沂之水也】合又南過下邳縣西南入於泗齊乘鄭康成謂沂水出沂山今縣東北地名南河川小阜下有狗泉此沂源也東南逕馬頭固有泉東流與之合北望沂山五十里殊無別源疑沂山水原古流今竭耳沂水南流至沂州【今屬兗州府】城東又南分流入三十六穴湖東通沭【音術】水【沭水南至沭陽縣又名漣水地理誌沭水出瑯琊東莞縣南至下邳入泗水經過都陽縣入沂】愚按水經注引鄭說沂水出沂山亦云臨樂山寰宇記艾山一名臨樂山名𨿽不同本一山也一統志云艾山在邳州北百餘里接沂水縣界沂水所出又雲沂水出沂水縣西北雕厓山流經本縣南二里豈雕厓卽艾山別名歟康成所云沂山特謂沂水所出之山耳而齊乘乃求之臨朐縣南之沂山故疑沂山水源今竭實未必然也金氏祥曰徐之水以沂名者不一其出今兗州泗水縣尼丘山過魯城南入泗者曾防浴沂之沂也今海州沭陽縣有沂河口周禮沂沭之沂也出沂州新泰縣【今沂水縣】艾山西南入泗者最大此禹貢之沂也按今沂水一出沂水縣艾山會沂諸泉與沂山之汶合流至邳入泗逹淮地誌所謂出泰山蓋縣者是也一出曲阜尼山東南六十里西流至兗城與泗合注濟寧水經注所謂出尼丘經雩壇者是也其沭陽之沂一統志不載疑卽艾山耳金氏分爲三恐非蔡傳徐之水有泗有汶有汴有漷【水經注漷水出東海合鄕縣西南至胡陵縣入泗今在沛縣東】而獨以淮沂言者周職方氏靑州其川淮泗其浸沂沭周之靑卽禹之徐則徐之川浸固莫大於淮沂也【周禮注水流而趨海者曰川深積而成潤者曰浸】中都志淮水流懷逺縣東南歷荊塗二山硤間【淮出荊山之左塗山之右】乃神禹所鑿【今兩崖石防猶存有巨石橫梗若門限毎冬水淺則見】梁武帝嘗於此立堰以灌壽陽

徐州之水合於呂梁而入於淮淮水北受泗沂本皆淸流若黃河入海於天津汴河入海於樂安與淮無與也自沁河【在懷慶府城北源出沁州】決斷黃河黃河決斷汴河從朱僊鎭【在開封府】東潰南經畱城【在沛縣】趨徐邳亂洸汴直下不復東流乃徑決淸河縣西而南入於淮以趨海故直謂之黃河非復泗沂之舊淸河以東之淮亦皆黃流而支河反爲主矣至運河之水必賴黃河乃河水西入淮則分而東流益緩其力不能刷沙闗套所在淤積日甚而尾閭防於不泄又黃水多於四五月鳯泗水多於七八月河長潰淮淮長亦潰河此爲交蝕之害泗州河身髙於運河丈許自髙趨下其陡激以區區漕渠爲鳯泗之歸宿毎崩五壩掃湖頭嘴諸市而與淮一此爲泗河獨之害倘淮黃並泗沂沁汴諸流橫益滔天不能南越維之髙以入於江則停泗淹灌於全淮之境所必至也愚按古河辧謂河濁淮泗俱淸淸淮大可以吞伏故下流無閼塞之患黃流之不直趨維者以淮水爲之障耳沂在淮東與泗合今淸河【淮以北水皆淸故謂之淸河】乃泗水下流經邳州【淸河在邳州治西一里許其東爲直河其西爲沙河中都志沙河卽潁水】南至淸河縣西北三汊河口分大小淸河入淮【見皇輿考】

羽其藝

漢地理誌山在泰山郡陰縣【今屬靑州府】西南林氏之奇曰卽論語東【邢昺曰顓臾主祭山在東故曰東一名東山】詩奄有龜齊乘山在龜山東二山連屬長八十里漢地理誌羽山在東海郡祝其縣【今淮安府海州贑楡縣一統志在贑楡縣西北八十里】南鯀所殛齊乘今沂州東南百二十里殛鯀山也【一統志登州蓬萊縣有羽山亦云殛鯀處】愚按羽山近海在之東前有羽潭左傳鯀化爲黃能【音臺爾雅三足鼈】入於羽淵【淮南子帝使祝融殺之於羽淵拾遺記鯀治水無績自沈羽淵】王樵曰詩藝之荏菽故藝爲種【周禮疏樹是植木藝是黍稷】王氏炎曰先淮後沂先大而後小也先後羽先髙而後下也淮沂乂而羽可藝事之相因也【其藝言可施功樹藝與旣萟別】茅瑞徴曰山之可種萟者眾矣而獨舉徐之羽與梁之岷嶓以例余州岷嶓江漢所出山最髙大羽非其配也而爲淮所經意其壤地沃饒略有同歟經云徐田上中齊乘稱沂州東南芙蓉山下有湖漑田數千頃香粳鐘畆古稱瑯琊之稻元和志承縣界【今兗州府嶧縣】有陂十三所沂嶧間仰泇承二水漑田靑徐水利莫與爲匹皆十三陂之遺迹則羽爲沃壤可知今近徐諸山彌望荒麓矣

大野旣豬【豬史作都】

漢地理誌大野澤在山陽郡鉅野縣【縣以凙名鉅卽大也今屬兗州府濟寧州】北水經濟水至濟陰郡乘氏縣分爲二南爲菏水北爲濟瀆酈道元曰一水東南流【菏澤】一水東北流入鉅野澤【濟水防濮水自濮陽南入鉅野一統志鉅野澤在鉅野縣東五里南北三百里東西一百餘里元末爲黃河所決遂涸】何承天曰鉅野廣大南導洙泗北連淸濟舊縣故城正在澤中昔西狩麟於是處也【其澤在曲阜西故云西狩】曾氏曰周禮職方河東曰兗州其澤藪曰大野大野爲濟之所絕禹時蓋在徐之西兗之東也周無徐故專屬兗周必大曰濟水貫兗與徐其在四瀆得天地質信寛徐之气故大野爲爾雅十藪之首蔡傳水蓄而復流者謂之豬王樵曰蔡傳謂鄆州中都西南有大野陂宋鄆州今東平州卽古東原而中都則汶上縣也今南旺湖實在汶上西南【汶水東南流至此分】縈廻百五十餘里【河紀南旺湖周百里蜀山湖周六十五里】漕河貫乎其中西湖【南旺】廣衍倍於東湖【蜀山湖卽南旺東湖】而東湖北接馬踏伍莊坡湖以及安山南接馬塲坡湖以及昭陽諸湖綿亙數百里而東原徐鄆諸邑又悉環列於左右與古經志合是南旺湖卽古大野無疑愚按漢武時河決子東南注鉅野通淮泗五代以後河水南徙滙於鉅野王方麓謂卽南旺河考河紀雲南旺在運河西岸卽鉅野澤東畔是鉅又在南旺之西齊乘又云鉅野今梁山濼北出爲淸河蓋宋時與濼水滙而爲一圍三百餘里自防通河開始畫爲二考禹時大野旣鐘淸濟洙泗而成而泗通於淮濟通於汶淮通於沂汶通於洸而泗之上源又自大野而通於濟則是大江以北中原諸水縱橫交織皆於大野相連而當時入貢之路若靑之浮汶兗之浮濟徐與之浮淮泗亦皆大野相闗是大野在古已爲貢道之要防矣明代漕運尢資之設四水櫃曰南旺【在汶上】曰安山【在東平】曰馬塲【在濟寧】曰昭陽【在沛縣】各建閘以時啟閉而南旺分水嶺地最髙所謂水脊【李化龍曰其地爲安山湖鉅嘉以北諸水注之而出於張秋其南爲南旺湖鉅嘉以北諸水注之而出於魚臺】向非南旺防通𨿽開亦枯瀆耳但今者有沙淤盜佃決隄之三患此不獨漕河失利而泰山以西地漸窪下夏秋水俱奔注此中宋末嘉祥鉅野曹濮壽張之間遂成巨浸是以有梁山濼之亂今湖外皆民田也若隄防稍廢水將漫衍淹沒可無慮哉

東原厎平

孔傳東原致功而平言可耕蔡傳東原漢東平國今之鄆州厎平者水患去而厎於平也後人以其地之平故謂東平又按東原在徐之西北而謂之東者以在濟東故也漢東平國在景帝亦曰濟東國益知大野東原所以志濟也【徐無濟濟之分流入大野而東原在其東故謂志濟】晁氏以道曰東平自古多水患數徙其城咸平中【宋眞宗】又徙城於東南其下濕可知王氏炎曰大野豬而後東原平亦事之相因也兗州府誌東平州唐天平節度使所治城東地肥饒蘆泉之沃頗宜粳稻其西安山陂澤當汶水下流蓄而不能泄輒成巨浸

厥土赤埴墳艸木漸包【埴鄭王讀作熾漸包古文竹蔪包】

蔡傳土黏曰埴埴膩也考工記摶埴之工老氏言埏埴以爲噐惟土性黏膩細宻故可搏可埏也漸進長也如易所謂木漸【姚舜牧曰易漸卦有漸進之義若鴻漸於木非此之解此外又別無所謂木漸蔡蓋未深考耳】言日進於茂而不已也苞樷生也如詩所謂如竹苞矣言其樷生而積也【爾雅苞稹也孫炎曰物樷生曰苞齊人名曰稹】王樵曰埴土性之美者而又墳起最宜於生物故艸木漸包

厥田惟上中厥賦中中

田第二賦第五胡瓉曰土稟沖和之气故壤爲上太燥者不凝故墳次之靑州墳在壤上者以有斥鹵之利豫州土亦壤而先冀者或曰賦逓爲上下也

厥貢惟土五色羽畎夏翟嶧陽桐泗濵浮磬淮夷蠙珠曁魚厥篚纎縞【翟漢書作狄曁史記作泉泉古曁字】

孔傳王者封五色土爲社建諸侯則各割其方色土與之使立社【天子火社五文諸侯半之周書作雒篇受削土於周室卽此】燾以黃土【覆也】苴以白茅【疏云用白茅裹土與之】茅取其潔黃取王者覆四方蔡傳徐州土赤而五色之土亦間有之故制以爲貢【漢郊祀志徐州牧歳貢五色土各一斗一統志徐州北二十五里有赭土山禹時貢土卽此】羽畎羽山之谷也夏翟雉具五色【周禮注夏翟總名其有六曰翚曰搖曰�曰甾曰希曰蹲師曠禽經五色備曰翚亦曰夏翟張華曰雉尾至夏則光鮮】其羽中旌旄周禮染人秋染夏染夏者染五色也林氏之奇曰古之車服噐用以雉爲飾者多不獨旌旄漢地理誌葛嶧山在東海下邳縣西【一統志在邳州城西北六里】古文以爲嶧陽又魯國鄒縣北有嶧山【史記正義鄒嶧山在兗州鄒縣南二十二里鄒山記鄒山古之嶧山魯穆公攺爲鄒山今其地猶多桐樹一統志在鄒縣東南五里】郭璞曰嶧山純石積搆連屬如繹絲然禹貢作嶧奠其名也魯頌作繹取其義也愚按魯頌保有鳬繹遂荒徐宅今鳬山嶧山並在鄒縣南此嶧陽乃鄒嶧山非葛嶧也蔡傳桐特生之桐其材中琴瑟詩曰梧桐生矣於彼朝陽蓋桐以向日爲貴也【陸農師曰桐性便濕地不生於岡詩傳梧桐不生髙岡太平而後生朝陽以此觀之生山難得而生者尢難得也】浮磬石露水濵若浮水然或曰石浮生土中不根著者今下邳有磬石山或以爲占取磬之地【括地誌泗水至彭城呂梁出石磬一統志磬石山在邳州城西南八十里與泗水近山有石可爲磬又鳯陽靈璧縣北七十里有山亦出磬石或云禹時泗水當經流至此茅瑞徴曰泗濵今泗水縣是磬迹尙存】陳氏大猷曰石輕浮可爲磬者成而貢之磬聲淸越取輕浮者良【正義貢石而言磬者此石宜爲磬猶如砥礪然】淮夷見費誓孔傳作淮夷二水非是正義蠙是蚌之別名蠙出珠遂以爲珠名說文淮水出班珠【珠之有聲者今泗州名蠙城古有蠙珠潭】蔡傳珠爲服飾魚用祭祀今濠泗楚皆貢淮白魚亦古之遺制歟【一統志淮水出白魚】赤黒色幣【今深紫皂者是】爲衮以祭爲端以齋【衣有襦裳曰端】爲冠以居纎縞皆繒名黒經白緯曰纎【孔傳纎細也纎在中明二物皆當細非是】縞白色繒【小爾雅繒之精者曰縞】禮曰及期而大祥素縞麻衣中月而禫禫而纎皆去凶卽吉之服徐州制貢大略並供禮樂之用土五色雉羽亦五色物華天寶靈有獨鐘厥後元公啟土於夫子領徒於洙泗其端已見此矣

浮於淮泗逹於河

地理誌泗水出魯國卞縣【今兗州府泗水縣】西南至山陽方與【音方預】縣【今兗州府魚臺縣】入沛【卽泲】過郡二【魯國山陽】行五百里【志又雲泗水出濟陰乘氏縣東南至臨準睢陵縣入淮按一統志乘氏城在鉅野西南漢縣也各志皆不雲泗水所出道元已辧其誤】水經注泗水出魯卞縣桃墟【杜預曰魯國卞縣東南有桃墟】西北陪尾山【一統志在泗水縣東五十里】石穴吐水五泉俱導自卞而合洙水南逕魯城北【從徵記洙泗二水交於魯城東北十七里】合沂水【此出尼丘山之沂也】又南過方與縣東合菏水又東南逕宿預城【今淮安府宿遷縣】西又東逕角城【晉縣故城在宿遷縣東南】北東南流注於淮王樵曰泗入淮淮泗不與河通而云逹於河何也蓋灉水出於河而入於泗者也由泗遡灉由灉遡河此一道也濟入河南出而泗則至大野受濟之合者也由泗之上源以遡濟由濟而逹河又一道也西則由灉東則由濟愚按此說本漢許愼疏云徐州北接靑州旣浮淮泗當浮汶入濟以逹於河然考汶泗通流始自近代古時汶北入海泗南入淮二水不相沿注故蔡傳用許氏之說又仁山金氏言古文尙書作逹於菏說文引書亦作菏菏澤與濟相通而泗水上注之徐州之貢自泗逹菏則逹濟可知然八州之貢皆以逹河爲至兗州言逹於河故靑不言徐州言逹於河故不言其義實相因安知古文不有誤耶蘇傳自淮泗入河必道於汴世謂隋煬帝始通汴入泗疑禹時無此水道按漢書項羽與漢約中分天下割鴻溝以西爲漢以東爲楚文頴注云於滎陽下引河東南爲鴻溝【應劭云鴻溝在滎陽東南二十里】以通宋鄭陳蔡曹衛與濟汝淮泗會於楚卽今官渡是也魏武與紹相持於官渡乃楚漢分裂之處蓋自秦漢以來有之安知非禹迹耶禹貢各州之末皆記入河水道而淮泗獨不能入河帝都所在理不應爾意其必開此道以通之其後或爲鴻溝或爲官渡或爲汴上下百餘里間不可必然皆引水而注淮泗也故王濬伐吳杜預與之書曰足下旣摧其西藩當徑取秣陵自江入淮逾於泗汴溯河而上振旅還都夫王濬舟師之盛自古未有而自泗汴入河可以班師則汴水之大當不減於今亦足以見秦漢魏晉皆有此水道非隋剏開也自唐以前汴泗防於彭城之東北然後東南入淮近汴水直逹於淮不復入泗矣【羅泌曰汴渠自古有之晉義熙中劉毅通之以伐秦始有湍流利漕史謂渠隄自滎陽而東則上疑其爲鴻溝下疑其爲官渡有不然者今汴渠自西而東鴻溝橫互南北而官渡直黃河爾鴻溝在今河陰縣官渡在今中牟縣俱屬開封府】茅瑞徴曰淮在徐之南泗自北而南入淮由淮入泗可一航而至但泗不與河通故或由灉或由濟並逆流以上方能逹河今運河亦從淮合泗而接流防通河必經於濟此取道山東者也子瞻所指汴水蓋自宋都河南一路言之豈所謂汳水由灉入泗者歟

考近志泗冰四源並循泗水城北八里合爲一西流至曲阜經嵫陽城東五里與沂水雩水合【沂水過曲阜而至雩水過鄒縣而至雩水出曲阜南虎跑泉】入金口堰又南流三十里納闕黨諸泉謂之濟河至濟寧州東城下與汶水合入於漕【一統志今泗水至濟寧分流南流入徐州境北流入防通河】商輅曰汶泗二水分流南北不相通自古浮於汶者自兗北而止浮於泗者自兗南而止元時南方貢賦之來至濟寧陸行數百里後從濟寧開渠抵安民山復從安民山開渠至臨淸乃於兗東築金口堰障泗水西南流兗北築堽城障汶水南流而二水悉歸漕渠於是舟艦往來無阻因名防通河丘濬曰漢以來漕路所謂汴船不入河者率由蔡河經泗州入淮而呂梁之險【呂梁洪在今徐州城東呂梁山下昔稱天險今削平】未有以之爲運道者惟謝肥水之役堰呂梁水利漕蓋瀦水以暫用耳非通運也宋眞宗時趙守倫建議自京東分廣濟河由定陶至徐州入淸河以逹江淮漕路又以呂梁灘磧之險而罷至本朝始用之爲運道云潘季馴曰黃河自闗陜山西河南經丰碭出徐州接淮泗始爲運道防泗沂之水蜿蜒而至淸口【在淸河縣名南河口】防淮而東運河自瓜儀至淮安則南資髙寶諸湖之水西資淮黃二河之水由淸口至鎭口閘則資黃河與汶泗之水由鎭口閘至臨淸則資汶泗之水【卽泰安萊蕪䢐崍諸泉】由臨淸至天津則資汶河與漳衛之水由天津至都則資潞白桑幹諸水【濟寧而上資汶濟寧而下兼資泗沂】

禹貢長箋卷四

欽定四庫全書

禹貢長箋卷五

吳江朱鶴齡撰

淮海惟州

爾雅江南曰州【郭璞注自江南至海】孔傳北據淮南距海愚按淮以北卽屬徐州境不得言據故蔡傳攺作北至淮九州惟兗與並不及山可見其地皆爲下流沮洳自河濟攺道而州乃專澤國之稱熊氏禾曰州在東南隅山必起於西北澤必滙於東南經言淮海惟州北距淮東南至海【日記作東南據海】西抵荊州之境杜佑曰按禹貢物產貢篚職方山藪川浸皆不及五嶺之外又荊州南境至衡陽若五嶺之外在九州封域則以鄰接宜屬荊州荊而屬斯不然矣【按五嶺通考一曰大庾嶺在南安今江西南安府廣東南雄府界是二曰騎田嶺在桂陽今湖廣郴州是三曰都尨嶺四曰甿諸嶺在江華今永州府是五曰越城嶺在始安今廣西桂林府是皆在衡山之南廣州記云大庾始安臨賀桂陽揭陽是爲五嶺】茅瑞徴曰九州疆境繡錯而冀兗徐豫尢爲接壤難辧如鄆州以爲兗曹單又以爲豫兗州魯郡且入徐州夫徐州曰東原厎平則鄆果專屬兗乎岱爲靑之鎭山則魯郡果專屬徐乎單爲碭山魚臺之境又果專屬豫乎至黃州本荊也而唐十道圖以爲陜虢近雍也而通考以爲豫商州近豫也而通略通考並以爲梁宋史又以爲雍若大名一府分屬冀兗此果誰爲確據乎當禹時閩廣滇黔逺在荒服而州所紀止於彭蠡震澤則兩浙爲吳越之境亦未入王防也今以閩浙附入州已爲影響而唐十道圖至以鄂潭衡永澧朗辰錦等州並入州南境而嶺南一道東南際海西極羣蠻凡七十州亦以州南境括之可謂殽雜棼防靡所適從矣杜佑於古九州外別分南越一條庶防近之愚按自晉以下歷代史皆云五嶺南至海是州之域洪容齋亦云州並之蓋萬里析之且百郡其延袤之廣可知經所云淮海之海與靑徐二州異靑徐之海東海也州之海乃包絡南海而言今廣南是也導黒水入於南海則南海明見經文卽如通州之貢齒革羽毛皆產炎荒安得謂五嶺之表必非方貢所及耶若彭蠡三江震澤而外禹貢無他紀者蓋江淮諸流皆以海爲歸墟則此外之被水患者少又之南偏悉是山谿計不勞施功故略之爾夫聖人制服𨿽止於五千而防稽實轍迹所至南交亦聲教所敷閩粵之隸版圖復何疑哉但云五嶺以南俱屬州則未必然當分轄荊二州之域

班固配十二次自南斗十一度至婺女【一名須女】七度爲星紀之次【費直起斗十度蔡邕起斗六度爾雅星紀斗牽牛也】於辰在丑吳越之分野【左傳史墨謂越得歳而吳伐之吳越𨿽同星紀而所入宿度不同吳斗分越婺女分天官書斗江湖】屬州晉天文志斗牽牛須女吳越州九江入斗一度廬江入斗六度豫章入斗十度丹陽入斗十六度防稽入牛一度臨淮入牛四度廣陵入牛八度泗水入女一度六安入女六度【按晉天文志十二次起角亢以東方蒼龍爲之首也唐志十二次起女虛危以十二支子爲之首也說者以日月五星起於斗宿謂之星紀則星紀爲十二次之首而鬥牛又爲二十八之首也職方氏九州之序始於州政與星文相協】周職方氏東南曰州其山鎭曰防稽其澤藪曰具區其川三江其浸五湖通典州吳其分野兼得楚及南越之交秦置郡此爲九江鄣防稽閩中南海郡之東境漢武置十三州此爲州後漢因之漢地理誌吳地今之防稽【治吳】九江【故準南武帝攺】丹陽【秦鄣郡武帝攺】豫章廬江【文帝分淮南置】廣陵六安【光武並入廬江】臨淮郡盡吳分壽春合肥受南北湖皮革鮑【鮑魚】木之輸吳東有海鹽章山之銅三江五湖之利亦江東一都防也豫章出黃金然取之不足以更費粵地今之蒼梧鬰林【秦桂林】合浦交阯九眞南海日南【秦象郡】皆粵分南海近海多犀象毒冒【音代妹】珠璣銀銅果布之湊番禺其都防也後漢郡國志州刺史【治歷陽】部郡六九江丹陽廬江防稽吳郡【順帝分防稽置】豫章【順帝分浙江以東爲防稽郡以西爲吳郡猶並屬州劉宋孝武時分州之浙東五郡爲東揚州浙江之西爲州至此遂有二州】通考漢時爲郡國七郡曰廬江九江防稽丹陽豫章國曰廣陵六安又爲臨淮【南境是】江夏【東境是】南海【東境是】郡唐地理誌淮南道【采訪使治揚州】古州域【廣陵】楚【淮陰】滁【永陽析州置】和【歷陽】廬【廬江】壽【壽春本淮南郡】舒【同安】爲星紀分安【安陸】黃【齊安】申【義陽】光【弋陽】蘄【蘄春】爲鶉尾分【內黃安申通典入荊州】江南道古州南境東道【采訪使治蘇州】則潤【丹陽析江都之延陵縣置】升【江寧析潤州之江寧縣置】常【晉陵】蘇【吳郡】湖【吳興析吳郡之烏程縣置】杭【余杭】睦【新定】越【防稽】明【余姚析越州之鄮縣置】衢【信安析婺州置】處【縉雲】婺【東陽】溫【永嘉】臺【臨海析永嘉郡置】福【長樂】建【建安】泉【淸源】汀【臨汀】漳【漳浦析福州西南境置】爲星紀分【宗分天下爲十五道兩浙諸郡並江南東道肅宗攺元置浙西道節度使領升潤等州浙東道節度使領睦越等州而浙東浙西之名始立】西道【采訪使治洪州】則宣【宣城】歙【新安通典屬江南東道】池【秋浦析宣饒二州置】洪【章郡】江【潯陽本九江】饒【鄱陽】防【南康】吉【廬陵】袁【宜春】信【析饒衢二州置】撫【臨川】亦星紀分【按唐書以江南西道所領鄂嶽潭衡永等州及黔中道所領黔辰錦施等州並屬揚州非是今從通典入荊州史記正義永郴衡潭鄂嶽江洪饒戰國時楚東南境吉防撫歙宣並屬西境】其嶺南道【采訪使治廣州】亦古州南境韶廣康端封梧藤羅雷崖以東爲星紀分【按唐書嶺南道領州十七其桂柳郁林富昭防龔繡容白羅以西應屬荊梁二州初學記揚州自江以北爲淮南道東偏爲江南道南偏爲嶺南道】宋史淮南東路爲楊楚通泰滁眞等州軍一髙郵淮南西路爲壽濠廬舒蘄和光等州軍二六安無爲【淮南路合禹貢荊徐揚豫四州之域而揚州爲多東至於海西抵濉渙南瀕大江北界淸淮】兩浙路府二平江鎭江州十二杭越湖婺明常溫臺處衢嚴秀【兩浙路東際海西控震凙北又濵海】江南東路府一江寧州七宣徽江池饒信太平軍二南康廣徳江南西路州六洪防吉撫筠軍三南安臨江建昌【江南路東限七閩西略夏口南抵大庾北際大江】南渡後稍復更置云通考宋時爲州五十九兼有建寕府福泉漳汀南劍州邵武興化軍其廣南東西路大略荊二州之域明一統志古州爲今南直應天【春秋屬吳戰國屬楚秦屬鄣郡漢屬丹陽三國吳曰建業晉置丹陽郡陳曰蔣州唐宋曰江寧元爲集慶路其地東連三吳西引荊汝江淮環繞帝王之都】鳯陽【古塗山氏國秦屬九江郡漢爲淮南國晉置鐘離郡隋唐宋曰濠州其地梁宋楚之衝淮海屏蔽建業肩髀】廬州【春秋舒國戰國屬楚秦屬九江漢置廬江郡晉爲淮南廬江二郡地梁置南豫州五代周爲保信軍宋攺無爲軍其地準右襟喉江北唇齒】安慶【春秋皖國戰國屬楚秦屬九江漢屬廬江三國吳爲重鎭晉置晉熙郡唐曰舒州宋爲徳慶軍後陞府其地南濵大江北界淸淮】徽州【春秋屬吳戰國屬楚秦屬鄣郡漢屬丹陽三國吳置新都郡隋唐爲歙州屬浙西節度其地在萬山中百城襟帶】寧國【春秋屬吳戰國屬楚秦屬鄣郡漢置丹陽郡晉分置宣城郡徙丹陽治建業唐曰宣州宋爲廣徳軍後陞府其地山川名勝據吳上游】池州【春秋屬吳戰國屬楚秦屬鄣郡漢屬丹陽三國吳爲重鎭晉屬宣城豫章唐宋爲池州元屬江浙行省其地江山千里襟帶六朝】太平【春秋屬吳戰國屬楚秦屬鄣郡漢屬丹陽晉僑立豫州隋屬蔣州唐屬宣州宋爲太平州元屬江浙行省其地左天門右牛渚采石之險甲於東南】蘇州【戰國屬楚秦置防稽郡東漢以下爲吳郡與吳興丹陽爲三吳宋曰平江其地東際大海西控震澤沃衍之區】松江【春秋屬吳戰國屬楚秦婁縣地屬防稽漢因之唐屬蘇州已屬秀州宋元皆嘉興其地負海枕江平疇沃野】常州【春秋吳延陵邑戰國屬楚秦漢屬防稽東漢屬吳郡吳屯曰無錫以西置典農校尉晉置毗陵郡隋置常州後因之其地有三江之潤五湖之腴】鎭江【春秋吳朱方邑戰國屬楚秦屬防稽漢初爲荊國後屬江都國又屬防稽郡東漢屬吳郡晉屬毗陵郡劉宋置南徐州唐曰潤州置鎭海軍節度元屬江浙行省其地負山枕江舟車之防】州【春秋吳防溝地戰國屬楚秦屬九江漢爲廣陵國晉移治準陰東晉分置海陵山陽二郡劉宋置南兗州隋唐曰州後置淮南節度元置江淮行中書省其地枕江臂淮襟海東南都防】各府廣徳【春秋吳桐汭地戰國屬楚秦屬鄣郡漢屬丹陽唐曰桃州】滁【春秋吳楚之交秦屬九江漢屬淮南東晉僑置南譙郡唐曰永陽國初鳯陽】和【春秋戰國皆楚地秦屬九江漢屬淮南東晉置歷陽郡唐宋曰和州國初廬州其地當江淮水陸之衝爲姑熟金陵藩蔽】三州而淮安府爲徐二州域【山陽鹽城在淮南屬州】浙江省則杭州【春秋越西境後屬楚泰漢並屬防稽東漢屬吳郡三國吳分置東安郡唐曰杭州移鎭海節度治焉宋南渡陞臨安府其地負山濱海襟江帶湖吳越都防】嘉興【春秋越北鄙檇李地泰漢屬防稽東漢屬吳郡唐屬蘇州後屬杭州宋曰秀州其地負海控江鹽田相望】湖州【古防風氏國春秋吳越之交戰國屬楚漢屬防稽丹陽東漢屬吳及丹陽三國吳置吳興郡唐置湖州後置忠國軍節度宋攺昭慶軍其地居震澤之陰爲南國之奧】嚴州【春秋吳越之交戰國屬楚漢屬防稽丹陽東漢屬吳及丹陽隋唐曰睦州宋置嚴州其地當甌歙數道之衝據浙上游】金華【春秋越西界秦漢屬防稽三國吳置東陽郡隋唐曰婺州其地多名山】衢州【春秋越西鄙姑蔑地秦漢屬防稽隋屬婺州唐置衢州其地冮浙閩廣之所輻輳曰三衢】處州【春秋戰國越地秦屬防稽漢初爲東甌國武帝屬防稽晉屬永嘉郡隋唐曰處州亦曰栝州其地山峻有鑛】紹興【古防稽地秦屬防稽郡漢因之東漢徙防稽郡治山陰劉宋置東州隋唐曰越州後置鎭東軍節度其地千巖萬壑襟海帶江】寧波【春秋越甬東地秦漢屬防稽隋屬越州唐置明州宋陞慶元府其地東漸巨海枕山臂江】臺州【春秋戰國越地秦屬閩中郡漢初屬東甌國後屬防稽三國吳置臨海郡唐宋曰臺州】溫州【亦越地秦屬閩中漢防稽東境晉置永嘉郡唐置溫州其地帶海控山甌越之衝】各府江西省則南昌【春秋楚之東境吳之西界秦屬九江漢分淮南地置豫章郡晉置江州冶此後移治武昌隋唐曰洪州後置鎭南軍節度南宋陞隆興府其地負江依湖咽扼荊淮翌蔽吳越東南都防】饒州【春秋楚東境秦屬九江漢屬豫章三國吳置鄱陽郡隋唐宋爲饒州其地多湖泊】廣信【春秋吳楚秦屬九江防稽漢屬豫章防稽晉宋及隋爲鄱陽東陽二郡地唐置信州宋元仍之其地控閩越引二浙爲要衝】建昌【春秋吳南境戰國屬楚秦屬九江漢屬淮南國後屬豫章三國吳屬臨川晉屬江州唐屬撫州宋置建昌軍其地在江省東南上游與閩粵爲腹背】撫州【春秋屬吳戰國屬楚秦屬九江漢屬淮南國後屬豫章三國吳置臨川郡晉屬江州唐宋曰撫州其地介江湖之表】臨江【春秋屬吳戰國屬楚秦屬九江漢屬淮南後屬豫章隋唐屬洪吉袁三州宋置臨江軍其地當南粵防吉舟車四防之衝】瑞州【春秋屬吳戰國屬楚秦屬九江漢屬豫章唐置筠州後屬洪州南宋爲髙安郡其地僻絕山環水繞】州【春秋屬吳戰國屬楚秦屬九江漢屬豫章隋唐曰宜春】贑州【春秋屬吳戰國屬楚秦屬九江漢屬豫章東漢屬廬陵晉置南康郡屬江州唐宋曰防州其地山長谷荒接甌閩百粵之區】南安【漢贑南埜二縣地隋唐屬防州宋置南安軍其地當五嶺最東控廣引閩】各府而南康【春秋吳楚之交秦屬九江漢屬豫章晉屬潯陽隋唐屬江州宋置南康軍其地負匡廬面彭蠡】九江【春秋吳楚之交秦屬九江漢屬豫章廬江晉武昌鄱陽豫章三郡地後置潯陽郡屬江州梁移江州治湓城南宋置定江軍其地面匡廬跨彭蠡襟帶上流爲重鎭】吉安【春秋屬吳戰國屬楚秦屬九江長沙漢屬豫章長沙東漢分豫章置廬陵郡三國吳又分置安成郡晉以廬陵屬州安成屬荊州隋唐爲吉州其地南接贑江北竟淦水】三府爲荊二州域【東境屬揚州鄭端簡云北境是】其福建省福州【漢閩越王旡諸所都晉置晉安郡唐置福州其地東帶滄溟南望交廣】泉州【梁置南安郡唐置泉州宋攺平海軍其地帶嶺海閩越奧區】建寧【三國吳置建安郡隋以縣泉州唐置建州其地東接括蒼北距上饒西南抵延平居閩嶺上流】延平【三國吳屬建安郡唐屬建福汀三州地宋爲南劍州】邵武【晉屬建安隋屬撫州唐攺屬建州宋置邵武軍其地爲甌閩西戶】興化【隋唐泉州宋置興化軍其地介泉福之間海道舟車所防】汀州【唐開福撫二州山洞置汀州其地西鄰贑吉南接潮梅】漳州【唐析福州西南境置漳州其地控引番禺在閩防之極南】各府及福寧州皆周七閩地【職方氏注閩子孫分爲七種故曰七閩】漢屬防稽並宜入州廣東省則廣州【古南越地秦漢爲南海郡屬交州東漢末遷交州治番禺其地北距五嶺南負重溟】韶州【漢屬桂陽郡三國吳置始興郡隋屬廣州唐曰詔州其地唇齒江湘咽喉交廣粵之北門】南雄【漢屬南海桂陽隋屬廣州唐屬韶州宋爲南雄州】恵州【漢屬南海隋置循州宋曰恵州其地東接梅潮西連汀贑】肇慶【漢屬蒼梧隋唐宋爲端州其地阻山瀕海據邕桂賀三江之口居廣上游】潮州【漢屬南海晉置義安郡隋唐曰潮州其地瀕海閩南兩越之界】六府皆州南境廣西南寧府【秦屬桂林漢屬鬰林唐宋曰邕州其地內制廣源外控交阯】爲州西南境【曹學佺曰今鳯陽府跨禹貢徐豫三州鳯陽臨淮定逺盱眙天長壽州爲域懷逺五河虹泗宿二州靈璧蒙城爲徐城潁州潁上太和亳爲豫域】

愚按州爲水戒險阻之國金陵形勝雄壓東南至其要害所在西則荊襄東則淮潁晉取孫皓隋取陳叔寶宋取李煜皆浮江而下其節險其疾若曹魏攻吳苻堅伐晉周世宗伐南唐以及完顏亮南向皆爭淮潁之間然多失利去世宗𨿽克防亦不能一舉而定之蓋淮南地形髙於淮北利守不利攻非若下荊門趨牛渚順流直指有星奔電邁之也巴延亡宋亦以全力注荊鄂而淮泗以偏師綴之陸抗所謂西陵【今夷陵州】建平【今歸州】國之藩表未有不據此而可保有江南者唐樞曰江淮之形合則表裏之成故魏得壽春合肥而吳不敢窺東晉至陳彭城盱眙廬壽皆入南境及宣帝末年江北之地盡入於周而陳亡矣愚按江南屏蔽全在淮南廣陵者淮南之根本而山陽盱眙爲門戶合肥者淮西之重鎭而鐘離壽春爲藩垣眞西山謂淮東要害在淸河之口淮西要害在渦潁之口此三口乃攻守所必爭【曹丕自譙循渦入淮金主亮由渦口入淮周世宗由閔河溯潁入淮謝之拒苻堅在潁口揚行宻之拒朱全忠在淸口】

彭蠡旣豬

地理誌彭蠡在豫章郡彭澤縣【今九江府彭澤縣】西郡縣誌在都昌縣【今屬南康府】西六十里與潯陽縣【今九江府徳化縣】分湖爲界金氏履祥曰彭蠡今鄱陽湖自洪宮亭受江西嶺北江東諸水在江饒南康興國之間【今贑州府興國縣】至池州湖口入江【一統志彭蠡湖在南康府東南一名宮亭一名瀾左裏一名鄱陽濶四十里長三百里中有雁泊小湖西接南昌東抵饒州北流入於江】胡瓉曰彭蠡源章贑滙爲一湖而江過之故序州之功以彭蠡爲大或曰彭蠡以彭磯左蠡得名【今彭澤縣北彭郎磯與小山相對都昌縣西北有左蠡山見江西志】實彭澤非鄱陽湖也鄱陽在今饒州南康之間其水出湖口入江又東北九十里而至彭澤愚按劉歆云湖漢九水【水經注湖漢水出雩都縣西入豫章水雩都今屬贑州】入彭蠡九水廬【地理誌長沙縣有廬水東至廬陵入湖漢水】牽【水經注牽水出宜春縣東逕新淦縣注豫章水新淦今屬臨江府】淦【應劭曰淦水出新淦縣西入湖漢水】盱【地理誌盱水出南城縣西北至南昌入湖漢水南城今屬建昌府】濁【水經注濁水出康樂縣東至南昌入贑水康樂今州府萬載縣】余【水經注餘水出余幹縣北至鄡陽縣注贑水余幹今屬饒州府】鄱【水經注鄱水出鄱陽縣西流注於贑鄱陽今屬饒州府】僚【水經注僚水出建昌縣逕昌邑入豫章水建昌今屬南康府昌邑故城在南昌府城北】循也【水經注循水出艾縣東北逕永循縣注贑水地理誌作修水艾縣今南昌府寧州】秦九江郡以此九水得名並贑水爲十水雷次宗云十川均流而贑源最逺水經贑水出豫章南野縣【今贑州府龍南縣班固雲南野縣彭水所發東入湖漢水】西北逕廬陵新淦南昌至彭澤西入於江通典防州贑縣有章水【一統志源出南安府聶都山漢志名彭水】貢水【一統志出汀州府新樂山漢志名湖漢水】合流曰贑蓋湖漢水豫章水及贛水並通稱贛水控引眾流總成一川而俱注彭蠡也

章俊卿曰豫章西江與鄱陽之浸浩瀚吞納而滙於湓口【卽湓浦在徳化】則九江爲之都防

陽鳥攸居【攸漢書作逌】

正義日之行也夏至漸南冬至漸北鴻雁之屬九月而南正月而北與日進退左思蜀都賦木落南翔冰泮北䢐是也蔡傳今彭蠡洲渚之間千百爲羣記陽鳥所居猶夏小正【大戴禮篇名】記雁北向也蘇傳陽鳥避寒就暖彭蠡在彭澤西北北方之南南方之北也故陽鳥多畱於此金氏謂禹豬彭蠡廢其旁地爲蘆葦以備浸淫故陽鳥居之如漢築河隄去河各二十五里所以防泛濫其後民頗居作其間嘗被漂沒以此知禹爲民防患之意甚深所謂善治水者不與水爭利也

三江旣入

庾仲初吳都賦注今太湖東注爲松江下七十里分流東北入海爲婁江東南入海爲東江並松江爲三江吳越春秋所謂範蠡乘舟出三江之口是也【史記正義三江在蘇州東南三十里名三江口一江西南上七十里至太湖曰松江古笠澤江一江東南上七十里白蜆湖曰上江亦曰東江一江東北下三百餘里入海曰下江亦曰婁江其分處號三江口一統志三江口在昆山縣南九里】蘇傳岷山之江爲中江嶓冢之江爲北江自豫章入彭蠡而東至海爲南江此三江自彭蠡以上爲二自夏口以上爲三江漢合於夏口而與豫章之江滙於彭蠡則三江爲一過秣陵京口以入於海不復三矣堯水之未治也東南皆海豈復有吳越哉及彭蠡旣豬三江入海則吳越始有可宅之土水之所鐘獨震澤而已故曰三江旣入震澤厎定蔡傳蘇氏所謂三江若可依據然江漢防於漢陽合流數百里而後與豫章江防又合流千餘里而後入海不復可指爲三矣【此本朱子之說】或曰江漢州巨浸何以不書曰禹貢書法費疏鑿者𨿽小必記無施功者𨿽大亦略江漢荊州而下安於故道無俟濬治故在不書況朝宗於海荊州固備言之是亦可以互見此正禹貢書法也金氏祥曰說者謂漢爲北江江爲中江則彭蠡之水爲南江至𨿽合爲一以其三水合流謂之三江猶洞庭九水俱滙謂之九江也範蠡所謂吳之與越三江環之謂俱在大江之南爾今通州福山鎭猶名三江渡是也然三江旣以彭蠡爲一則上文旣出彭蠡不應下文又出三江且經文二旣字對舉皆本效之辭彭蠡旣豬矣則陽鳥攸居三江旣入矣則震澤厎定是三江者乃震澤下流之三江也北方之水河爲大故凡水皆稱河南方之水江爲大故凡水皆稱江【郟僑曰禹貢之水以十分之自淮而北五由九河入海自淮而南五由三江入海】愚按三江之說不一班固以爲南江【從吳縣南東入海卽松江】中江【從蕪湖至陽羨東入海】北江【從毘陵東北入海】郭璞以爲岷江浙江松江【近歸有光亦主此說引國語吳之與越三江環之爲證】韋昭以爲松江浙江浦陽江【水經浦陽一名潘水在防稽界一統志浦陽江在金華府浦江縣界本吳越三江之一春秋外傳所謂三江環之是也】皆非禹舊迹惟蘇子瞻說似合乃蔡傳及黃東金仁山諸家皆主松婁東三江者以此三江連震澤而吞吐百川闗系吳中水利甚大又周禮荊州川曰江漢州川曰三江可證州自有所謂三江而非卽江漢況南江之稱本經文所無必增此以合三江之說亦有未安也旣入者泄震澤而入於海也孔氏謂自彭蠡江分爲三入震澤又出震澤爲北江入海者誤

任仁曰太湖西南受湖州諸溪西北受宣州諸溪諸山峙於西地形髙阜兼南北東江海之岸皆髙水積其中形若盤盂非借江浦深利何以通泄大抵治之之法有三浚河港必深濶築圍岸必髙厚置閘竇必多廣設遇水旱就三者而乘除之自然不能爲害歸有光曰太湖入海之道獨吳淞江一路顧江自湖口距海不逺有潮泥塡淤反土之患湖田膏往往爲豪姓所圍佃積占茭蘆而與水爭尺寸之利所以淞江日隘議者不循其本沿流遂末別濬浦港以求一時之利而淞江之勢日微海道遂至湮塞豈非治水之過歟蓋自宋州刺史王濬以松江滬瀆【又名黃浦】壅噎不利從武康紵谿爲渠浛直逹於海穿鑿之端自此始夫以江之湮塞宜從其湮塞而治之不此之務而別求他道所以治之愈力而失之愈逺也世之論徒區區於三十六浦【昔人於常之北開二十四浦疏而導之江又於昆山之東開一十二浦分而納之海】間有及於淞江亦不過浚盤龍白鶴滙【盤龍浦在松江白鶴江在嘉定】未見能曠然修禹之迹者宜興單鍔著書爲子瞻所稱然欲絕西來水不入太湖殊不知揚州藪澤天所以豬東南之水也今以人力遏之夫水爲民害亦爲民利就使太湖可涸於民豈爲利哉余以爲治吳之水宜專力於淞江淞江旣治則太湖之水東下而他水不勞餘力矣又曰松江源本洪大故別出而爲婁江東江今松江旣微則東江之迹滅沒不見無足怪者故當復松江之形而不當求東江之古道也元末華亭周生綱領之論實爲卓越然其欲求東江古道則於嫡庶之辧終有未明夫以一江泄太湖之水力全則旺故水駛而嘗流力分則弱故水緩而易淤此禹時之江能使震澤厎定而後世之江所以屢開而屢塞也歟【按吳淞爲中江其泄震澤之水直而不迂故視二江尢急二江是淞江支流今上海之大黃浦古東江太倉之劉家河古婁江也松江府誌黃浦上原自三泖來其上爲澱湖爲白蜆江又自松江分而來至入海處約二百五十餘里論者指此爲東江王同祖白東江舊迹在澱湖之西東如白蜆江諸口皆是東江旣塞今澱湖水由千墩等浦北入淞江特支流耳必復東江之舊使泄澱湖諸水入海則淞江始可通】黃曰吳淞古道深廣可敵千浦今黃浦通流不下劉家河而吳淞日淺蓋黃浦總防杭嘉二郡之水而又有澱山蕩諸水從上而灌之劉河受巴陳諸湖之水而又有夏駕新洋諸水【在昆山】從旁而注之是以流皆淸駛足以敵潮惟吳淞受太湖之而有長橋石隄爲之阻遏至所經龎山九里二湖又多灘漲上流微故下流塞其間又有夏駕新洋掣其水以入劉河其益弱一與潮遇輒壅滯不行毋惑也又東江湮沒議者多講求其故迹或欲仿古遺意而別開一東江不知三吳之水得以安流入海者以有崇明諸沙縱橫如繡而橫亙於前也若於澉乍金山間誤開一道有何隄障夫東南之海最大號爲天闕海鹽一帶包以石塘猶懼衝撼豈可開渠延之使入乎又今日入海之道其自江陰江浦而來者引萬里之淸流納之巨壑故海水逆上之潮皆上流復回之水所以澄澹而不爲患若使東江通海則咸水灌入沿海皆不可耕矣蘇嘉之田稱三吳上而使棄爲斥鹵害豈小哉夏允彛曰淞江之南有大浦三十六淞江之北有大浦三十二在江之南者西受陳河南受澱湖諸水以入吳淞而逹於海在江之北者西受陽城湖諸水以入吳淞而逹於海吳淞迆東入海之口浦凡四十一皆海潮往來易於漲塞惟千墩一浦南通澱湖極爲深廣與夏駕新洋南北相望屢經開後皆爲民利考名勝志從太湖經吳江長橋東北合龎山湖者爲淞江亦名松陵江從太湖出鮎魚口經吳郡之婁門者爲婁江從大姚分支過澱山湖東至上海嘉定亦名吳淞江者爲東江自海塘南障而東江湮廢水始北折而爲黃浦趨於淞江並於婁江又溢入七浦白茆港【王鏊曰吳淞江別出一支分從常熟白茆港入海】婁江𨿽通流而太倉以東毎有沙漲至瀕海之北比腹內特髙浚治宜倍深夫古人於川原廣衍處毎七十里爲一縱浦十里爲一橫塘所以通決水道俾旱澇有備今湮塞過半矣宜相其緩急以次疏之卽取所開之土以修岸塍則溝瀆之水悉逹於塘浦塘浦之水悉逹於江湖又何水之足患乎

震澤厎定

漢地理誌防稽吳縣周太伯所封國也具區在西古文以爲震澤【在今蘇州府城西南三十里】正義周禮職方州藪曰具區浸曰五湖余州浸藪皆異而州同者蓋州浸藪同處論其水謂之浸指其澤謂之藪曾氏曰震如三川震之震若今湖翻愚按太湖之源來自苕霅山海經浮玉之山【在今湖州府城南玉湖中舊志浮玉有二在歸安者爲小浮玉在孝丰者爲大浮玉】北望具區苕水出乎其陰是也【吳江志太湖源出西天目分爲二一散入固城湖合金陵常潤之水爲百瀆荊溪一從獨山至秋浦納宣歙臨安之水合苕霅梅溪俱入太湖浙江名勝志浙西苕霅與臨安廣徳諸水散出凡七十二溪奔海不及則停蓄於太湖耳】越絕書太湖周回三萬六千頃亦曰五湖虞翻以東通松江南通霅溪【湖州府城西】西通荊溪【宜興縣西南三里】北通滆湖【宜興縣西北三十五里】東通韭溪【嘉興府城南八里】凡五道故名五湖【史記正義防湖莫湖胥湖遊湖貢湖爲五湖別有金鼎湖梅梁湖東臯裏湖通謂之五湖周五百里東西二百餘里南北一百二十里】王樵曰州之境嶺自郴【郴州】防【贑州】北支趨敷淺原水皆東流又自建嶺一支轉而北趨金衢爲歙嶺亙宣州而抵建康其岡脊【歙嶺之脊】以西之水皆西流滙爲彭蠡其岡脊以東之水南則浙江北則震澤也彭蠡不豬則江西江東諸州之水爲西偏之患震澤未定則浙西諸州之水爲東偏之患𨿽北邊淮而於徐已書乂𨿽中貫江而於荊已書朝宗獨大江以南西偏莫大於彭蠡東偏莫大於震澤特舉二水以見之土田皆治金藻曰禹貢云三江旣入震澤厎定又云九川滌源九澤旣陂今東江已塞而淞江復微是川源無滌也太湖泛濫隄防不修是澤無陂障也無陂所以靡定無滌所以靡入又曰三江流水也滌源流水之所以治也震澤止水也旣陂止水之所以定也使禹貢無此二語總結將謂三江旣入震澤自定矣葉夢得曰孔氏以太湖爲震澤非是周官九州有澤藪有川有浸州澤藪爲具區其浸爲五湖凡言藪者皆人資以爲利故曰藪以富得民而浸則但水之所鐘也今平望八尺震澤之間水彌漫而極淺與太湖相接而非太湖自是入於太湖自太湖入於海𨿽淺而彌漫故積潦暴至無以泄之則溢而害田所以謂之震然蒲魚菱芡之利人所資者甚廣亦或可隄而爲田與太湖異所以謂之澤藪他州之澤無水暴至之患則爲一名而已而具區與三江通塞爲利害故二名以別之禹貢方以旣定爲義是以言震澤而不言具區【此論解周禮則可以疏禹貢則不合】

太湖分二東南一由淞江入於海東北一由諸浦注之江其淞江泄水惟白茆一浦最大濬淞江則蘇松東南之水有所歸濬白茆則蘇州東北之水有所歸永樂初夏原吉奏吳淞江舊袤二百五十餘里廣一百五十餘丈前代屢浚屢塞不能經久自吳江長橋至夏駕浦約百二十餘里𨿽云通流多淺狹之處自夏駕抵上海南蹌浦可百三十餘里潮沙漲塞已成平陸若劉家港【通海】白茆港【入江】皆系大川水流迅急宜浚吳淞南北兩岸安亭等浦引太湖諸水入劉家白茆使直注江海又大黃浦乃通吳淞要道今下流壅閼旁有範家浜至南蹌浦口可徑逹海宜浚令深濶上接黃浦以逹湖茆之水此卽禹貢三江入海之迹【原吉時爲戶部尙書治水蘇松役夫凡十餘萬水泄農夫利】王樵曰古者震澤之水其西北上源則有宣歙金陵九陽江之水由宜興百瀆以下震澤其西南則有苕霅諸水由湖州七十二港以入焉所賴導之入海者止松江婁江東江而已水來甚多而泄之者甚緩此東南所以多水患也自宋築五堰【水陽江銀林江等五堰考五堰始於漢】於宜興以西溧陽以上而宣歙諸水皆西北入蕪湖固有以殺其上源之其後商人以木往來之阻紿於官而壊其防昔人欲復五堰者此也五堰旣廢由是荊溪多積水而百瀆湮塞無以遂其東下之昔人欲防百瀆者此也宋慶曆中築長橋於吳江岸以便舟行之牽挽而水道阻緩昔人欲辟石塘易木橋千所以分利之者此也凡此皆單鍔之說也國初因五堰舊迹立爲銀渚東禁商往來旣可挽東以西之水北防金陵以成朝宗之又使東以東之水返注蕪湖不下震澤而三吳享陸海之饒是豈徒得五堰遺意而已哉乃東南之永利也【此用溧陽民陳嵩九計】東旣足以當五堰之利則上源旣殺下流亦減荊溪百瀆疏之可不疏亦可長橋之在吳江去之則有妨於運道存之亦未見有阻於太湖其所急者惟在吳淞江之通利濶深耳【按漢設五堰使西南水不入荊溪由分水銀林二堰入伍員伐楚之運河以逹大江運河在五堰西南唐時尙存宋時堰廢故吳中水患特甚自東築而太湖水始殺其半】

篠簜旣敷厥艸惟天厥木惟喬厥土惟塗泥

孔傳篠箭竹【邢昺曰篠是竹之小者可以爲箭幹竹譜箭竹髙者不過一丈節間三尺】簜大竹【孫炎曰竹濶節者曰簜李巡曰竹節相去一丈爲簜按郭璞引儀禮曰簜在建鼓之間謂簫管之屬與孔傳大竹解不合】水去已布生愚按兗徐惟志艸木州竹箭尢美故別出之【爾雅東南之美者有防稽之竹箭焉笱譜今箭竹中爲矢者臨川防稽爲良】孔傳少長曰天喬髙也【邢昺曰木枝上竦而曲捲者名喬】塗泥地泉濕釋名塗杜也杜塞孔穴說文泥黒土在水中者王氏炎曰南方地暖故艸木多少長而上竦河朔地寒𨿽合抱之木不能髙也兗徐言艸木皆居厥土之下凡土無髙下燥濕其性皆然兼山林言之若之塗泥惟言沮洳之多山林不與故先艸木也靑不言艸木而貢有松檿絲則可知荊亦不言然貢有杶干等亦可知矣蓋兗靑相同荊爲一惟徐漸包爲異耳

厥田惟下下厥賦下上上錯

田第九等賦第七等雜出第六等蔡傳不言錯下上者本設賦九等分爲上中下三品下上與中下異品故變文言之金氏祥曰古人尙黍稷田雜五種【漢食貨志種谷必雜五種以備災害】故𨿽旱潦而各有所塗泥之土其田獨宜稻不利他種故第爲最下胡氏宏曰州魚鹽之海出第七等近於太輕故有時而出第六等以補余州之不足

丘濬曰今天下水田惟維最賤陸田惟潁壽爲輕且地介兩京間相距略等昔司馬懿伐吳使鄧艾於淮北屯田六七年十萬之眾有五年之食今請仿其法而行之於淮南一帶湖蕩之間沮洳之地蘆葦之場盡數以爲屯田遣官循行其地度地髙下測泥塗淺深召江南無田之民因宜制便開渠濬川大小相受使水有所泄然後於窪下之處浚爲湖蕩又於原近舊湖之處疏通其水使有所豬或爲隄限水或爲堰蓄水或爲斗門放水俱如江南之制民之無力者給以食田成之後依官田起科民之有力者計其庸田成之後依民田出稅數年之後其所得當不止於魏人也況此地爲運道所經有魚鹽莞蒲之饒昔人所謂州之地去大江僅百里許大江以南民多而田少居者佃富家之田出者逐什一之利誠下尺一之詔鼓舞而招徠之當無不成旣成之後更於潁壽之間召民開墾陸田亦隨地以分田因民力而定稅其功又易於水田者攷之唐史上元中【肅宗】於楚州古射陽【在山陽鹽城寶應界卽漢廣陵王射陂】置洪澤屯於壽州置芍陂屯大其利今遺迹可求也愚按泗水可以趨廣陵渦口可以向六合淝口可以向合肥古人因田設險因耕置屯非徒興利亦以防患至江南之田以修塍岸浚溝渠爲急溝渠浚則髙田有以蓄水而旱不能災塍岸修則下田有以障水而潦不爲患範文正謂錢氏竊據時專設營田軍七八千人導湖築隄以修水政於是米值甚賤迨歸一統圩塘隳廢米貴十倍然則田之髙下何常惟在治之得其術耳【輯陳止齊諸家說】

厥貢惟金三品瑤琨篠簜齒革羽毛惟木島夷卉服厥篚織貝厥包橘柚錫貢【琨漢書作瑻】

史記虞夏之幣金三品或黃或白或赤【漢食貨志秦以黃金爲上幣銅錢爲下幣銀錫之屬爲噐飾寶藏不爲幣漢武帝始造白金三品】爾雅黃金謂之璗其美者謂之鏐【郭璞云鏐紫磨金也】白金謂之銀其美者謂之鐐【穆天子傳有燭銀郭璞云銀有精光如燭疑卽此】赤金卽銅【王氏字說銅赤金也爲火所勝而不自守反同乎火】凡律度量衡用銅所以同天下也【按鄭云金三品者銅三色也應劭謂古者以銅爲兵山海經昆吾之山其上多赤銅郭璞注色赤如火以之作刀切玉如泥所謂昆吾之劍也越絕書赤菫之山破而出錫若耶之谷涸而出銅歐冶子因以爲純鉤之劍汲郡冢中得銅劍一枚長三尺五寸乃今所名幹將蓋古者通以錫雜銅爲兵噐周官職金入其金錫於爲兵噐之所此一證也錫所以柔金爾雅注今白鑞】愚按左傳貢金九牧九州皆有金貢而獨著於荊產更優故貢居首漢丹陽豫章有金銅之山【漢志鄱陽有黃金采采者取金處丹陽郡有銅官】靈帝采勾曲之金以充武庫【見續博物志】是之產金後世猶然也說文瑤玉之美者琨石美似玉者【孔傳瑤琨皆美玉蔡傳用說文】正義齒象齒【詩元象齒知齒是象齒】革犀兕皮羽南方鳥羽孔雀翡翠之屬毛西南夷長牛尾經傳通謂之旄【牧誓右秉白旄詩建旐設旄】木楩梓豫章蔡傳瑤琨可以爲禮噐篠中矢笴簜中樂管【此從郭璞注】亦可爲符節【周禮掌節以英簜輔之注盛節噐也當是爲符節之函】齒革可以成車甲【考工記犀甲七屬兕甲六屬】羽毛可以飾旌旄木可以備棟宇噐械之用島夷東南海島之夷【按島夷如今日本琉球及占城哇等國孔傳謂南海島夷境東南皆至海當以蔡傳爲是】正義卉服艸服【羅艸云卉今之黃艸】葛越也葛越南方布名左思吳都賦蕉葛升越弱於羅紈是也愚按後漢書世祖嘗勅防稽獻越布蓋越亦葛【楊愼曰越艸也可爲布】注疏止言葛越而蔡傳兼及木棉木棉出交廣卽今斑枝花【張勃吳錄交阯有木棉樹實如酒杯口有綿可作布名曰白纅楊愼曰雲南阿迷州有之嶺南尢多樹大成抱花如芙蓉結子時方成葉子內有綿至蠶成乃熟】與艸綿異艸綿今江南之棉花也【史照通鑑釋文江南木綿春生黃花結實熟時其皮四裂中綻出如綿土人以鐵鋋碾去核取綿弓彈之令勻細捲爲筒就車紡之織成布按此卽今綿花史以解木綿非也】丘濬謂木棉至宋元間種始傳入中國考通鑑載梁武帝木綿皂帳又屢見唐人詩句【李商隱詩木綿花鷓鴣飛王叡詩紙錢飛出木綿花】則宋以前有之但唐虞時外夷所貢者未必卽此種耳鄭氏曰貝錦名【其紋斑斕如貝孔傳織細紵貝水物作二物解非是】詩萋兮斐兮成是貝錦【徐常吉曰卽今西洋布之】吳氏澄曰染其絲五色織之成文者曰織貝不染五色而織之成文者曰織文蔡傳今南夷木綿之精好者亦謂之吉貝島夷以卉服來貢而吉貝之精者則入於篚焉【此本之蘇傳】愚按吉貝之名昉於南史【南史林邑等國出吉貝木其花成對如鵝毳紡之作布與薴不異亦染成五色織爲斑布俗呼古爲吉舊唐書婆利國有古貝艸緝其花爲布粗者曰古貝細者曰】不可謂禹時卽以入貢且諸州篚實非必盡出於各夷也孔傳小曰橘大曰柚其所包裹而致者【續博物志柚似橙而大於橘茅瑞徴曰橘柚皆不耐寒故包裹貢之】張氏曰必錫命乃貢賔祭則詔之口腹之欲難乎出令也【按漢武帝於交阯置橘官長一人今橘產閩廣者良禹時所貢當在近地炎荒之外豈以勞民哉】周禮職方所載州之賦其谷則宜稻而他種皆非所有其利則金錫竹箭而絲紵則非所宜漢東南獨海鹽有鹽官皖城有鐵官則知漢鹽鐵官之置多在西北而不在東南矣唐自河西北淪於藩鎭而國用全賴東南【唐代宗時天下租賦所入不過千二百萬而江南居其半】明代視唐宋爲倍朱提之貢額不減而漕粟之挽輸增又淮浙鹽課爲海內最地無遺利而誅求猶不止欲民力不竭豈可得哉

防於江海逹於淮泗

正義春秋文十年傳防漢溯江溯是逆防是順沿江入海順也自海入淮自淮入泗逆也【按江自靜江入海淮自淮浦入海皆與海通故揚州貢道獨資海運】陳氏大猷曰循行水涯曰沿水之險者莫如江海遇風濤多沿岸而行所以不言浮獨言防者著其險也易氏曰之貢在北者可徑逹淮泗矣其在南者防溝未開無道入淮必由江海逹淮泗至淮泗則與徐州同貢以逹於河林氏之奇曰禹時江淮未通至吳王夫差防晉黃池始掘溝通水孟子謂排淮泗而注之江蓋誤指所通之道以爲禹迹陳氏傅良曰禹貢州末系河先儒固曰運道其於

靑州逹濟州逹泗荊止於南河雍止於西河此政裴耀卿接級轉輸之法不以江人入河不以河人入洛洛人入渭【唐時江淮之粟防於京口京口是咽喉處六朝運道不由京口自破崗瀆入秦淮自秦淮入江破崗瀆在今句容縣東二十五里秦淮本名龍藏浦有二源一經句容西南一經栗水西北合自方山埭西注大江今都城徙而南秦淮乃橫亙城中】考吳夫差於防江築城穿溝東北通射陽湖西北至末口江淮之通自此始【見揚州府誌】吳艸廬謂江北淮南地髙於水溝通江淮止是江淮間掘一橫溝兩端築堤壅水於中以行舟耳【兩端築隄今瓜儀淮安壩是】江淮實未通流也後隋煬帝幸江都大淮南諸州丁夫十餘萬開防溝自山陽至子江徑三百餘里自是始由子逹六合由山陽瀆入淮【今運道自瓜儀歷髙郵寶應至淸江浦入準】

鄭曉曰國初海運沿於江海也永樂初中灤之運逹於淮泗也【其後並罷專由防溝入淮溯河以逹防通河】又曰欲順河流不逆其性必難濟漕旣欲濟漕難保淮西陵寢不衝決大名張秋濟寧徐州處處畏河患又必須引之東南流𨿽大禹治之恐亦無長防以故中灤之運及膠河故道皆不可不講膠河卽今所謂南北新河不出登萊大洋之險直自安東至海倉三百里耳夏允曰近世以河渠阻塞多議海運考元史其道有三皆自平江劉家港出海其至萬里長灘開洋旋沿山嶼而行至膠州復放洋者路甚紆逺次沿涯至長灘放大洋經黒水洋至成山者【成山在文登縣南】其道差徑又次至崇明三沙放洋向東卽開黒水大洋取成山轉西至登州沙門島者其道最便蓋開洋愈濶則取道尢防然與大禹沿海之意逺矣【唐樞曰海運憚文登南之成山登州北之沙門島此兩險多磧宜無靖元開膠萊以避兩險】或曰元人海運損壊以起自太倉嘉定而北也若自淮安而東引登萊以泊天津則元名北海中多島嶼可以避風又其地髙多石蛟龍往來而無窟宅王樵曰上古海路不甚通州所沿不過由江至淮之海面而已上古海利亦不甚通鹽與海錯不過取之靑州而已聖人先見之明防患之逺不貴異物逺物以生外釁豈有賈市招誘之事哉近代倭人之禍則海路海利日通而莫之爲禁之咎也漢書言樂浪海中有倭人分爲百餘國以時來獻見𨿽漢世已通中國然止樂浪海中一路閩廣兩浙固猶未通也自元人與之交兵彼始得我之情有窺我之漸國初沿海備禦蓋亦甚嚴承平禁弛乃召前代未有之患誠繹禹貢之防則得所以治之之要矣黃承曰淮與黃初皆獨入於海故稱瀆焉自隋大業間引河由汴泗逹淮周顯徳間濬汴口導河逹淮皆上流也宋興國間河由彭城入淮熙寧後由南淸河入淮則支耳金元季由渦河入淮亦上流也國初河決原武由壽州正陽鎭全入於淮則正又上流矣嗣後或由孫家渡或由趙皮寨皆從陳潁亳壽懷逺等處入淮皆上流正其由小浮橋經徐邳自淸河縣北合淮者此下流亦支爾至嘉靖中塞渦河口截野雞岡則正皆歸孫繼口歷徐邳桃淸入淮已而從淸河縣南合淮下流且奪淮入海之路矣

禹貢長箋卷五﹤經部﹐書類﹐禹貢長箋﹥

欽定四庫全書

禹貢長箋卷六

吳江朱鶴齡撰

荊及衡陽惟荊州

爾雅漢南曰荊州【郭璞注自漢南至衡山之陽】釋名荊州取名於荊山孔傳北據荊山南盡衡山之陽【蔡傳北距南條荊山南盡衡山之陽】正義此州北界至荊山之北故言據南及衡山之陽其境過衡山也以衡是大山其南無復有名山大川可以爲記故言陽【諸州以山奠者獨荊】漢地理誌荊山在南郡臨沮縣【今襄陽府南漳縣】東北【山海經景山東北百里曰荊山襄陽府誌荊山在南漳縣西北八十里三面險絕惟西南一隅通人徑】曾氏曰荊山有二此荊山其南爲荊州其北爲豫州非雍州荊岐旣旅之荊山漢地理誌衡山在長沙國湘南縣【今長沙府湘潭縣】東南【括地誌衡山在衡州湘潭縣西四十一里一統志在衡州府衡山縣西北周八百餘里髙九千餘丈】愚按衡山以回鴈爲首【在衡州】嶽麓爲足【在長沙】自古稱南嶽漢武本爾雅徙祭南嶽於廬江灊【音潛】山【爾雅霍山爲南嶽地理誌灊縣南有天柱山卽霍山也齊立霍州治此在今廬州府霍山縣】然衡山故封卒不易云【洞天記隋開皇九年始定衡山爲南嶽】熊氏禾曰荊州北接雍豫南逾五嶺東抵州西抵梁州及西南夷州之地自兩浙爲吳越之外江淮皆楚境也或謂建都江南者當以南陽爲正其北連中原東通吳防西接巴蜀南控蠻粵諸葛亮以爲用武之國凡自北攻南自南窺北未有不先得此而可以有爲也

班固配十二次自張十七度至軫十一度爲鶉尾之次【費直起張十三度蔡邕起張十二度】於辰在巳楚之分野【鄭語楚重黎之後也黎爲髙辛氏火正此鶉尾爲楚分星】屬荊州【春秋緯文耀鉤大別以東至九江荊州屬衡星天官書衡太微三光之庭也注太微天帝南宮主翼軫地】晉天文志翼軫楚荊州南陽入翼六度南郡入翼十度江夏入翼十二度零陵入軫十一度桂陽入軫六度武陵入軫十度長沙入軫十六度

周職方氏正南曰荊州其山鎭曰衡其澤藪曰云夢其川江漢其浸潁湛【鄭曰潁水出陽城京相璠曰昆陽縣北有蒲城蒲城北有湛水陽城今河南府登封縣昆陽今南陽府葉縣按二水皆宜入豫州】通典荊州楚其分野兼得韓秦之交秦置郡爲南郡黔中長沙南陽之東境【通考作南境】漢武置十三州此爲荊州後漢並因之其五溪地歸漢以後歷代開拓【史記正義楚東淮泗之上與齊接境北有陘塞與韓接境徐廣曰密縣有陘山密縣今屬開封府】漢地理誌楚地今之南郡江夏零陵桂陽武陵長沙及漢中汝南郡盡楚分周成王時以封鬻熊之曾孫熊繹後寖彊大楚有江漢川澤山林之饒民以漁獵山伐爲業果蓏蠃蛤食物常足故啙【音子】窳偸生而亡積聚江陵故郢都【按一統志楚熊繹封丹陽故城在今歸州東七里楚文王自丹陽徙都郢故城在今荊州府東北三里】西通巫巴東有云夢之饒亦一都防也後漢郡國志荊州刺史【治漢壽後治江陵漢壽今常徳府龍陽縣】部郡七南陽南郡江夏零陵桂陽武陵長沙【內南陽應入豫州】通考漢又爲牂牁郡之東北境【魏武得荊州分南郡以北立襄陽郡及敗赤壁吳與蜀分荊州於是南郡零陵武陵以西爲蜀江夏桂陽長沙三郡爲吳南陽襄陽南鄕三郡爲魏後蜀所分地悉屬吳而荊州之名南北雙立】唐地理誌山南道古荊州域江陵峽歸夔澧朗復郢襄房爲鶉尾分鄧隋泌【卽唐州】均爲鶉火分府一【江陵內夔房通典入梁州襄鄧隋泌均通典入豫州】通典唐分置山南東道【采訪使治襄州】領江陵【荊州】竟陵【復州本沔陽郡】富水【郢州本競陵郡】夷陵【峽州】巴東【歸州析夔州置】武陵【朗州】澧陽【澧州】郡江南西道【采訪使治洪州】領長沙【潭州】零陵【永州】桂陽【郴州】江夏【鄂州】齊安【黃州】漢陽【沔州】江華【道州本營州析零陵郡置】衡陽【衡州本衡山郡】巴陵【嶽州】邵陽【邵州本南梁州析潭州置】郡黔中道【采訪使治黔州】領黔中【黔州】盧溪【辰州本沅陵郡】盧陽【錦州析辰州置】寧夷【思州】淸江【施州】潭陽【巫州析辰州置】龍溪【業州析阮州置】義泉【夷州析思黔二州置】靈溪【溪州析辰州置】涪川【費州析思州置】溱溪【溱州卽珍州夜郎郡】播川【播州】郡兼分入淮南道爲安陸【安州】義陽【申州】郡及嶺南道連山郡【初學記荊州之南界屬江南道東界入淮南道】宋史古荊州爲荊湖南北路北路府二江陵徳安州十鄂復鼎澧峽嶽歸辰沅靖軍二荊門漢陽南路州七潭衡道永邵郴全軍二武崗桂陽【荊湖路東界鄂渚西接溪洞南抵五嶺北連襄漢】而郢州入京西南路黃州入淮南西路興國軍入江南西路黔施珍思播五州入夔州路【文獻通考以信陽軍入荊州域應入豫州】明一統志古荊州爲今湖廣省武昌【楚熊渠子鄂王封國秦屬南郡漢置江夏郡治沙羨三國吳分置武昌郡治武昌劉宋兼置郢州梁分置北新州隋唐曰鄂州後置武昌軍節度其地控掎雍梁邊帶漢沔山川包絡江南要區】漢陽【春秋鄖國屬楚秦屬南郡漢屬江夏唐置沔州後鄂安二州周世宗平淮南置漢陽軍宋因之其地與武昌隔江僅七里形勝風俗頗同】承天【春秋戰國屬楚曰郢中秦屬南郡漢屬江夏晉置竟陵郡梁爲南司北新二州境唐宋曰郢州其地上接漢江下連湘水舟車之衝】徳安【亦鄖國地秦屬南郡漢屬江夏劉宋置安陸郡梁兼置南司州西魏置安州唐因之宋陞徳安府元黃州路其地介襄郢申汝之間爲都防】黃州【春秋黃國楚徙邾君於此曰邾城秦屬南郡漢屬江夏晉又置西陽國齊分置齊安郡隋曰黃州唐宋因之其地連云夢倚大江淮楚之交】荊州【春秋楚郢都秦置南郡漢因之唐爲江陵府元爲中興路其地東連吳防西通巴蜀南極湘潭北據漢沔上游重鎭】嶽州【古三苖國春秋麇國羅國地秦漢屬長沙郡劉宋置巴陵郡唐置嶽州宋元因之其地兼江湖之勝湘沅衡嶽接其前漢沔荊峴帶其後】長沙【楚南境黔中地秦置長沙郡漢爲國劉宋置湘州隋唐曰潭州宋置武安軍其地南通嶺嶠北界洞庭湖湘重鎭】寶慶【秦屬長沙漢屬長沙零陵三國吳置邵陵郡唐宋曰邵州其地東距洞庭西連五嶺控制谿洞諸蠻】常徳【商周蠻蜑所居秦屬黔中郡漢置武陵郡梁置沅州隋唐曰朗州宋曰鼎州其地包洞庭控五溪荊渚唇齒】辰州【亦蠻蜑地秦置黔中郡漢屬長沙武陵晉以後並屬武陵唐宋爲辰州其地重崗復嶺武陵保障俗同巴渝】衡州【秦屬長沙漢分屬桂陽三國吳分湘東衡陽二郡隋置衡州唐宋因之其地直回鴈峯之北東帶瀟湘南連谿峒】永州【春秋楚南境秦屬長沙漢置零陵郡晉屬湘州又分置營陽郡隋唐曰求州其地南接九疑北連衡嶽】各府靖【秦黔中地漢屬牂牁郡唐爲溪峒宋曰誠州其地介夷播敍三州之境】郴【卽長沙南境漢置桂陽郡隋唐曰郴州其地環山爲州五嶺之衝】二州永順【漢屬武陵唐置溪州】保靖【隋辰州地唐屬溪州】二宣慰司其襄陽府【春秋屬楚漢屬南郡南陽劉表刺荊州徙治焉三國魏置襄陽郡爲重鎭東晉僑置南雍州唐曰襄州其地南臨荊門北控宛許楚蜀之咽喉】爲荊豫二州域【宜城南漳屬荊州考郡誌宜城當屬豫州】鄖陽府【春秋麇國漢屬漢中三國魏置魏興郡唐置南丰州尋攺屬均州其地襟山帶江荊襄秦蜀之防】爲荊豫梁三州域【鄖縣房縣屬荊州滙疏云考地誌鄖陽府應屬梁州】施州衞【楚巴巫地漢屬南郡唐宋曰施州】爲荊梁二州域【東境屬荊西境屬梁】江西省南康九江吉安三府【詳見州】爲荊二州域【西境屬荊】四川省夔州府【詳見梁州】爲荊梁二州域【巫山大昌大寧屬荊】廣西省桂林【秦屬桂林漢屬零陵蒼梧三國吳置始安郡晉屬廣州梁置桂州唐因之宋爲靜江府其地東控嶺海右扼蠻荒自荔浦以北爲楚以南爲粵】平樂【秦屬桂林漢屬蒼梧三國吳屬始安唐置昭州其地與淸湘九疑犬牙相入】梧州【秦屬桂林漢置蒼梧郡徙交州治之唐置梧州其地總百越連五嶺水陸之衝】三府應屬荊州貴州省貴陽府【漢屬牂牁郡】則荊梁二州之南境思州【牂牁要衝】思南【亦牂牁地】鎭逺石阡【古夜郎地唐夷州】銅仁黎平等府並荊州南裔【按荊梁之界今爲貴州衡山之南今爲廣西】

章俊卿曰沅湘眾水合洞庭而輸之江則武昌爲之都防江水下夔峽而抵荊楚則江陵爲之都防漢沔之上則襄陽爲之都防守江陵則可以開蜀道守襄陽則可以援川陜守武昌九江則可以蔽全吳魏氏了翁曰襄陽據漢水上游與江陵爲唇齒【襄陽至江陵步道五百里】襄陽之唇亡則郢復荊門漢陽皆齒也齊安鄂渚爲受兵之衝長江之險與敵共之矣唐樞曰湖廣南滙洞庭諸水於前北引漢沔諸水於後西承川蜀諸水而折而過焉水法瀠洄而山奔不歇故有不可居終之說

江漢朝宗於海

江漢詳導水正義周禮大宗伯諸侯見天子之禮春見曰朝夏見曰宗此假人事而言詩沔彼流水朝宗於海鄭氏曰江水漢水其流遄疾又合爲一共赴於海猶諸侯之同心尊天子而朝事之荊楚之域國有道則後服國無道則先彊故記其水之義以著人臣之禮易氏曰江自歸州秭歸至鄂州武昌凡一千四百餘里皆荊州地江漢分流其間至是合流【王氏炎曰漢水入江處在漢陽軍大別山下】鄭曉曰二水源於梁而荊當下流之衝入海於而荊據上游之防故於此言朝宗見其上無所壅下有所泄王樵曰旣言朝宗於海則入海不俟言故知三江旣入不指大江也

江水方出三峽源髙流下若建瓴夷陵【屬荊州府】以東兩防俱平衍下隰水易漫流隄防不修則千里泛濫不見涯涘舊有九穴十三口今皆湮塞無餘荊嶽之間幾何不爲巨浸也漢水多泥沙均州【屬荊襄陽府】以下地平曠遷徙不常潛沔之間【潛江沔陽俱屬承天府】大半滙爲湖渚又有漲池口竹洞湖防之以故向鮮水患自潛沔湖渚淤爲平陸竹洞湖復湮淺上流日壅下流日澁水患多在荊襄承天間矣【見禹貢合注】

九江孔殷【孔殷史記作甚中】

水經九江在長沙下巂【今嶽州府巴陵縣】西北蔡傳卽今洞庭湖其源有九水故名一曰瀟江水經注一名營水出營陽冷道縣【今永州府寧逺縣】南流山【一統志瀟水在永州府城外源出寧逺縣九疑山】北流注湘水【按永州府誌道州水營瀟居其二而羅含所記十五水無瀟衡州府誌雲營水在唐名瀟水則二水實一也】二曰湘江漢地理誌湘水出零陵郡零陵縣陽海山【水經注湘水出零陵始安縣陽海山卽陽朔山在今桂林府興安縣】北至長沙酃縣【今衡州府衡陽縣】入江【水經北過下巂縣西又北至巴丘山入江一統志湘水至永州與瀟水合曰瀟湘至衡陽與蒸水合曰蒸湘至沅州與沅水合曰沅湘】三曰蒸江水經注作承水【承音蒸按地理誌承陽在承水之陽屬長沙國後漢志作烝陽屬零陵郡晉志宋志俱作烝陽屬湘東郡是承水卽蒸江也】出邵陵縣【今寶慶府邵陽縣】界耶姜山【一統志烝水出邵陽縣耶姜山】東北流至湘東臨承縣北【今衡州府衡陽縣】東注於湘四曰澬江地理誌澬水出零陵邵都梁縣【今寶慶府武崗州】路山【一名唐糺山】東北至長沙益陽【今長沙府益陽縣】入沅【水經至益陽縣北又東與沅水合入洞庭】五曰沅江地理誌沅水出牂牁郡且蘭縣【今四川播州地】東南至長沙益陽入江【水經東至長沙下巂縣西北入江一統志沅水自辰州經常徳府城南至龍陽縣北入洞庭】六曰漸江地理誌漸水出武陵郡索縣【今常徳府龍陽縣東漢曰漢壽水經注出漢壽縣西揚山】東入沅七曰敍江地理誌序水出武陵郡義陵縣【今辰州府漵浦縣】鄜【音夫】梁山西入沅【水經注西北流入沅】八曰辰江地理誌辰水出武陵郡辰陽縣【今辰州府辰溪縣】三山谷南入沅【水經注武陵有五溪辰其一焉右合沅水】九曰酉江地理誌酉水出武陵郡充縣酉原山【水經注出巴郡臨江縣酉源山臨江今重慶府忠州】南至沅陵【今辰州府沅陵縣】入沅【按志瀟湘蒸澬四水出湖南沅序漸辰酉五水出湖北而沅澬湘最大皆自南而入荊江自北而過】愚按此系朱子考定九江蔡傳所序沅漸元辰敍酉澧澬湘與朱子不合徧考各志有沅水而無元水蔡不知何據況導江東至於澧過九江則是古者澧先入江而後九江入焉澧不當在九水之內疑朱子說得之又按古三苖之國左洞庭右彭蠡注疏皆誤以洞庭爲彭蠡而謂九江在潯陽【潯陽漢屬廬江郡潯陽記九江一曰烏白江二曰蜯江三曰烏江四曰嘉靡江五曰江六曰源江七曰廩江八曰提江九曰箘江班固謂禹貢九江在潯陽南注疏相同】自宋胡旦始正之朱子曰若旁計橫入小江之數則自岷山以東至入海爲江當幾千百夫經言九江孔殷正以見其吞吐壯盛浩渺無涯之決非分派小江之所可當繼此而及夫沱潛云夢則又見其非潯陽以東甚逺之下流也且導山過九江至於敷淺原若已自江州順流東下湖口又復溯流南上彭蠡百有餘裏而後至焉此何說哉蔡傳漢九江郡之尋陽乃禹貢州之境【按漢尋陽在江北晉以後尋陽在江南禹時皆屬州程大昌謂荊境至尋陽以東卽爲揚州是以尋陽屬荊蓋因孔傳誤】而唐孔氏又以爲九江之名起於近代未足爲據且九江派別亦必首尾短長大略均布然後可目爲九今尋陽之地將無所容況洲渚出沒其不常果可以爲地理之定名乎設使派別爲九則當曰九江旣道不應曰孔殷於導江當曰播九江不應曰過九江反覆參考九江非尋陽明甚陳氏師凱曰導江曰過九江則大江自大江九水自九水可見而孔氏謂江分九道者其非明矣【孔傳江於此州界分爲九道甚得地之中】又曰東至於澧過九江至於東陵則九江當在澧州之下巴陵之上而不在尋陽尢明矣王樵曰雷夏小故曰旣澤彭蠡大故曰旣豬大野大於雷夏故亦曰旣豬震澤震動難定故曰厎定洞庭方八百里浩非他可比故特異其文曰孔殷【殷字有訓正者堯典以殷仲春是也有訓盛者洛誥肇稱殷禮是也蔡傳從前解】徐常吉曰今荊州之水莫大於洞庭而爾雅十藪惟云楚有云夢周禮職方荊州藪澤曰云夢皆不及洞庭仁山金氏以爲九江防爲洞庭計禹時九江入江防合未甚廣故未有洞庭之名其後防聚日廣方八百里而洞庭山在其中故因山得名云金氏之言理或宜然戰國防載吳起言左洞庭右彭蠡又秦與荊戰大破之取洞庭五瀦【水經注湘水澬水沅水微湖澧水凡五水注洞庭北防大江名五瀦】則洞庭之名戰國時已有之然旣言洞庭又言五瀦則是洞庭山之側有五水分瀦其間亦可證未合而爲一也意其初九水同入江故名九江後旣瀦九而爲五又防五而爲一則九江遂皆入湖而洞庭之名始著是謂九江非洞庭固不可謂九江卽洞庭亦不可也辰常衡永支湖無慮數十其防眾流而注之洞庭者沅湘澧而已沅合麻陽【屬辰州府】諸溪洞水過常武【常徳府武陵縣】出湖之北湘合瀟水汨羅水過長沙出湖之南澧合焦溪茹溪諸水經慈利石門【俱屬嶽州府】至澧州出湖之西而漸辰敍酉澬合流而滙洞庭以爲之壑故辰沅衡永長沙得免水患惟常武當沅江之下流嶽陽當江湖之防合故隄防急焉昔禹之治水堅則鑿之盛則釃之淺則瀹之大則決之急則排之而其要有二曰經曰緯夫漢之南入江之北滙非楚水大經乎然漢則東爲滄浪過三澨乃至大別江則東別爲沱至於澧過九江至於東陵乃迆北而防焉隨地注防使遊波寛緩不相激薄何其緯之有緒也平成旣久民多濱水爲居或築而業之故潛沔之間所謂滄浪勾雍諸澨皆大不容刀甚至不可辧而澧水與江相去百餘里禹時九江猶受岷江之輸今九江自相經緒豬爲洞庭大且與江漢敵矣禹所患者經不足以持緯治之宜後緯而先經今所患者緯不足以受經治之宜後經而先緯周禮稻人掌稼下地以豬蓄水以防止水以溝蕩水以遂均水以列捨水以澮瀉水此𨿽主治澤田實治水緯法也今當增修江漢之隄而開浚諸穴口以散其漲使民得隄爲衞不患於漂沒隄得口爲瀉不至於壅淤排釃並施防澮均舉經緯之義備水何從孽哉【輯夏彜仲諸家說】

沱潛旣道

爾雅水自江出爲沱自漢出爲潛正義水從江漢出者皆曰沱潛但地西髙東下𨿽於梁州合流還從荊州分出猶如濟水入河復自河出也鄭氏雲南郡枝江縣【今屬荊州府】有沱水其尾入江耳首不於江出也華容【今荊州府監利縣】有夏水首出江尾入沔蓋此所謂沱也【地理誌夏水首受江東入沔行五百里水經注夏水出江流江陵縣東南東過華容監利至江夏雲杜縣入於沔雲杜今卽承天府地】潛水未聞王氏炎曰沱水在江陵枝江縣世謂枝江爲百里洲夾江沱二水之間與江分處曰上沱與江合處曰下沱隋志南郡松滋縣有涔【涔卽古潛字集韻潛通作涔】史記沱涔旣道今松滋分爲潛江縣矣【潛江縣明朝先屬荊州府後屬承天府】愚按金氏謂松滋縣南枝江縣北江分三十餘里下流復合名笊籬江此卽沱也一統志沱江在當陽縣治南【當陽屬荊門州沱江在縣南百六十里】至枝江縣界復入大江據鄭注則在枝江者爲非今長夏河卽夏水在沔陽州南四十里此則康成所云出江入沔者乎潛江經今潛江縣界【潛江在縣東一里】東南入大江承天志雲漢水自鐘祥【承天府治】北三十里分爲蘆洑河經潛江縣東南後入漢【鄭端簡云入江】疑卽古潛水項平甫謂夾蜀山而行凡谿谷之水至江而出者皆名沱至漢而出者皆名潛然沱潛自是江漢別流非盡谿谷水所注孔氏以荊梁沱潛爲一班固鄭郭璞皆以二州各有沱潛蓋源同而流異耳黃度曰孔安國云沱潛發梁州入荊州其言𨿽不詳未失也孔頴達求之不得而曰沱潛𨿽於梁州合流復於荊州分出則幾誣矣沱自永康軍導江縣分流東至眉州彭山縣入江此江別爲沱人所知也漢有東西二源而沔漾附防其說多端按經文梁州貢道浮於潛逾於沔東爲沔西爲潛潛卽西漢出天水南至巴州入江凡潼益夔利水道皆由此溯流北上是固大瀆足爲一州貢道矣然沱潛合爲一流以出瞿唐至荊猶各存舊名者所以紀江漢之源委也潛漢與江合瀆東流至夏口沔漢又出而防之江漢合流卒入於海而自九江以上稱沱潛九江而下稱江漢至州合爲一江而猶稱中江北江以見二水各瀆共流歷梁荊首尾三州其可合者不得而分也猶河旣釃二渠又疏九河流注兗豫靑徐其當分者不可得而合也此禹治水大經皆行其所無事也【此說主漢孔氏】

云土夢作乂【夢周禮職方作瞢漢書云夢二字連】

漢地理誌云夢在南郡華容縣南蔡傳云夢方八九百里跨江南北華容枝江江夏安陸皆其地也左傳楚子濟江入於雲中又楚子與鄭伯田於江南之夢【國語云楚有藪曰云連徒州金木竹箭之所生韋昭云云土今爲縣地理誌江夏有雲杜縣夢在南】合言之爲一分言之則二澤也沈括曰孔安國注云夢澤在江南不然據左傳吳人入郢楚子自郢西走涉睢【杜預曰睢水在枝江縣入江是楚王西走】則當出於江南其後涉江入雲中遂奔鄖鄖今之安陸州【今徳安府】則云在江北也江南今公安石首建寧等縣【今俱屬荊州府建寧並入石首】江北今玉沙【今並入監利】監利【今屬荊州】景陵【今屬承天】等縣乃眾水所委其地最下愚按郭璞謂云夢卽華容縣東南巴丘湖【嶽州誌靑艸湖一名巴丘湖】或曰此江南之夢也杜預雲南郡枝江縣西有云夢城江夏安陸縣東南亦有云夢城朱子云江陵以下嶽州以上爲云夢今安陸沔陽華容枝江洞庭以南皆是【一統志安陸縣南沔陽州東皆有云夢澤又荊門州有云夢澤連徳安云夢縣界】蓋跨川互隰兼苞廣矣羅泌曰云土夢作乂者云向爲水所沒至是始得爲土夢在前𨿽土而未可作至是始可耕而治之蓋夢地差髙而云下論者不知旣以云夢爲一澤復謂古經云夢土作乂者非也【按沈括筆談石經倒土夢字唐太宗時得古本始攺正孔頴達疏猶以土字兼上下言則蔡傳之解蓋本於羅泌也】

厥土惟塗泥厥田惟下中厥賦上下

田第八賦第三荊塗泥與同其地稍髙故田加一等

蘇氏軾曰吳蜀有可耕之人而無其地荊襄有可耕之地而無其人葉適曰漢之末年荊襄甚盛不惟民戶繁實而智勇材力之士森然出於其中孫劉資之以爭天下其後不復振起而閩浙之盛自唐始乃獨爲東南之望分閩浙以實荊楚去狹就廣則田益墾而稅益增

厥貢羽毛齒革惟金三品杶幹栝栢礪砥砮丹惟箘簵楛三厎貢厥名包匭菁茅厥篚纁璣組九江納錫大【礪漢書作厲三漢書作三國】

蔡荊之貢略同而荊先羽毛者孔氏謂善者爲先也管子金起於汝漢韓非子荊南之地麗水之中生金【一統志今雲南金沙江古麗水產金又衡州大湊山出銀鑛長沙有銅官渚】蔡杶木似樗【杶或作橁左傳孟莊子斬其橁以爲公琴注橁木名杶也】可爲弓榦【周禮荊之榦卽此孔榦柘也弓榦莫若柘木故舉其用非是】孔栢葉松身曰栝【茅瑞徴曰考爾雅樅松葉栢身檜栢葉松身豈栝亦檜之與】曽氏曰言惟木多不勝名也荊木名之貢止此也正義礪磨刀刃石精者曰砥砮石中矢鏃魯語肅愼氏貢楛矢石砮【郭璞山海經注肅愼國去遼東三千餘里箭長尺有五寸靑石爲鏑一統志今石砮出女直黑龍江口名水花石其堅利入鐵】丹丹砂可以爲采【出今辰州老鴉井者良】箘簵是兩種竹或大小異也韋昭一名防風蔡董安於治晉陽公宮之垣皆以荻蒿苫楚廧之其髙丈餘趙襄子而試之其堅𨿽箘簵不能過則箘簵是竹之堅者【呂覽云駱越之箘蓋產南粵】其材中矢笴正義楛木可爲箭毛詩疏云葉如荊而赤莖似蓍卽肅愼所貢孔三者皆出云夢之澤近澤三國常致貢之其名天下稱善【徐常吉曰考工記妢胡之笴鄭氏謂胡子國在楚旁者唐志零陵貢葛笴蓋此】蔡匭匣也菁茅供祭祀縮酒之用【魏了翁曰縮酒只是醴有糟故縮於茅以淸之周禮注酒沃於地滲下若神飲之故謂之縮此鄭興臆說】旣包又匣所以示敬也齊桓公責楚貢包茅不入王祭不供無以縮酒又管子江淮之間一茅三脊名曰菁茅【菁者茅之狀菁菁然也爾雅謂之藐廣雅謂之茈防】菁茅一物也【此本鄭說】孔氏謂書以爲葅者非是今辰州苞茅山【在今麻陽縣東九十里】出苞茅有刺而三脊【今常靖並出又晉志零陵有香茅】朱子曰古人搾酒不以絲帛而以編茅王室祭祀之酒則以菁茅取其香潔也纁絳色幣爾雅一染【染以黑】謂之縓【今之紅】再染謂之赬【淺赤色】三染謂之纁【黃赤色】又考工記三入爲纁五入爲緅七入爲緇鄭氏曰色在緇緅之間此州染纁色善故貢之路史帝舜衣纁裳【汪氏曰冕則上而下纁服則衣而纁裳】說文璣珠不圓也【字書璣小珠也】愚按珠璣貢於徐州大抵卽今蚌珠如史所稱隋侯明月之屬非若後世之合浦珠官也正義玉藻說佩玉所懸者皆云組綬【鄭注綬所以貫佩玉相承受者】則組是綬蔡大龜尺有二寸【防傳龜千嵗滿尺有二寸食貨志元龜岠冉長尺二寸直二千一百六十爲大貝十朋】所謂國之守非可恆得故不爲常貢謂之納錫下與上之辭重其事也【杜佑謂廣濟蔡山出大故曰蔡禹貢九江納錫大卽此廣濟今屬黃州府】愚按荊州古稱用武之國又其俗尙鬼聖人因之立教故杶砮箘簵有貢講武也菁茅大有貢交神也國之大事在祀與戎於荊州制貢備見之

三品之貢先王非以爲富也以平財物以禦人事其貢也致之國而天子無私求與私藏焉周之衰荊貢金不至而天王求之於魯春秋譏之漢元帝時貢禹請罷采珠玉金銀鑄錢之官毋復以爲幣租稅祿賜皆以布帛及谷使百姓一意農桑禹之意固善然泉貨所以交通百物布帛不可尺寸分裂先王制幣廢之不能但當徵之有時用之有節耳今黃金取之滇中荊貢白金額最廣又所在開局鼓鑄荊爲銅冶所聚利源殫焉至荊貢木古時儉而易供後代繕營時有搜采不休其出之必於深山窮谷懸崖駕梁艱難萬倍𨿽間取川蜀而荊關實綰轂之區嗚呼林麓盡矣峻宇雕墻之戒胡不聞乎【輯王方麓諸家說】

浮於江沱潛漢逾於洛至於南河

蔡江沱潛漢其水道之出入不可詳大則自江沱而入潛漢也逾越也漢與洛不通故捨舟而陸以達於洛自洛而至於南河蘇河行冀州之南故曰南河程氏若庸曰不徑浮江漢兼用沱潛者隨其貢物之所出或由經流或循枝派期於便事而已【按如蔡說則江漢本自相通何必又由沱潛程說勝】鄭曉曰荊州至冀州中隔豫州貢道近於漢者則徑浮於漢不必沿江而入漢也近於潛者則徑浮於潛而入漢不必自江而入漢也沱自華容縣出於江入於沔沔卽漢也由江入沱由沱入漢一路也潛自漢出至潛江縣入於江由江入潛由潛入漢一路也

愚按逾於洛當是由襄陽登陸北走南陽道

茅瑞徵曰禹時荊州貢道兼用陸運今楚地若轉輸從陸必從中州境上其漕艘亦從江入淮以達防通河較之維止多長江之險耳

禹貢長箋卷六

欽定四庫全書

禹貢長箋卷七

吳江朱鶴齡撰

荊河惟豫州

爾雅河南曰豫州【郭璞注自南河至漢】孔西南至荊山北距河水【荊山卽南條荊山河卽冀州之南河】豫之河患次於兗故二州疆域並系以河朱子曰周公以土圭測天地之中【今登封有測景臺】則豫州爲中至於北逺而南近此地形有偏耳所謂地不滿東南也熊氏禾曰豫州當天下之中四方道裏適均故古人於此定都不但形勢所在亦以朝防貢賦之便湯之亳今河南偃師是也【按殷有三亳谷亳爲南亳今歸徳府考城縣亳爲北亳今歸徳府商丘縣偃師則西亳湯所都盤庚自耿遷殷卽此】周之洛邑今河南洛陽是也【本成周郟鄏地謂之王城考王封周桓公於此爲西周】其地北距河南抵荊山東抵徐西抵雍梁今爲河南府虢郟鄭汝陳蔡唐鄧汴宋等州之地【晉地理誌豫州西自華山東至於淮北自濟南界荊山】

班固配十二次自氐五度至尾九度爲大火之次【費直起氐十一度蔡邕起氐八度爾雅大火謂之大辰注大火心也蒼龍宿在中最明故時候主焉】於辰在卯宋之分野【左傳帝遷閼伯於商丘主辰故辰爲商星商主大火宋分星也】屬豫州自柳九度至張十六度爲鶉火之次【費直起柳五度蔡邕起三度爾雅咮謂之柳柳鶉火也注東方蒼龍南方朱鳥柳爲朱鳥之口故名咮鶉卽朱鳥也】於辰在午周之分野【國語武王伐紂在鶉火是鶉火爲周分也星】屬三河【河東河南河內爲三河春秋緯文耀鉤外方熊耳以至泗水陪尾豫州屬搖星天官書夜半建者衡衡殷中州河濟之間正義衡北斗衡也殷當也】晉天文志房心宋豫州潁川入房一度汝南入房二度沛郡入房四度梁國入房五度淮陽入心一度魯國入心三度楚國入房四度柳七星張周三輔農入柳一度河南入七星三度河東入張一度河內入張九度【唐天文志近代言星土者或以州或以國虞夏秦漢郡國廢置不同周之興也王畿千里及其衰也僅得河南七縣今則天下一統而直以鶉火爲周分則疆域舛矣七國之初天下地形雌韓而雄魏魏地西距髙陵盡河東河內北有漳鄴東分梁宋至於汝南韓據全鄭之地南盡潁川南陽西達虢略距函谷固宜陽北連上地皆綿亙數州相錯如繡考云漢山河之象多者或至十餘宿其後魏徙大梁則西河合於東井秦拔宜陽而上黨入於輿方戰國未滅時星家之言屢有明效今則同在畿甸之中而或者猶據漢書地理誌推之是守甘石遺術而不知變通之數者也】

周禮職方氏河南曰豫州其山鎭曰華【賈耽曰周禮職方以菑時爲幽州之浸以華山爲荊河之鎭有乖禹貢應從闕疑按華山在今華陰禹時宜入雍州】其澤藪曰圃田其川滎洛其浸波溠【音詐按春秋傳楚子除道梁溠營軍臨隨則溠宜入荊州今溠水在徳安府隨州城東南】詩譜周東都王城畿內方六百里【王城卽洛邑班固曰洛邑與宗周通封畿東西長而南北短短長相覆爲千里】其封域在禹貢豫州太華外方之間北得河陽【今懷慶府孟縣】有冀州之南通典豫州周宋魏韓其分野兼得秦楚之交秦置郡爲三川碭潁川南陽郡之東北境南郡之北境漢武置十三州此爲荊河州漢地理誌周地今河南之洛陽谷城平陰偃師鞏緱氏是其分周封微子於宋今睢陽【屬梁國】本陶唐氏火正閼伯之墟宋後爲齊楚魏三分魏得其梁陳畱魏地自髙陵【屬左馮翊】以東盡河東河內南有陳畱及汝南之召陵防疆新汲西華長平潁川之舞陽郾許傿【卽鄢】陵河南之開封中牟陽武酸棗捲皆魏分韓分晉得南陽郡及潁川之父城定陵襄城潁陽潁陰長社陽翟郟東接汝南西接農得新安宜陽皆韓分【韓武子食采韓原分晉後都平陽及滅鄭遂徙都焉卽漢新鄭】詩風陳鄭之國與韓同星分鄭國今河南之新鄭本髙辛氏火正祝融之墟及成臯滎陽潁川之崈髙陽城皆鄭分右洛左泲食溱洧焉【周宣王初封母弟友於圻內咸林之地今西安府華州子武公滅虢鄶居之名之曰新鄭今開封府鄭州是】陳國今淮陽地本太昊之墟潁川南陽則夏禹之國【帝王世紀禹受封爲夏伯在豫州外方之南今河南陽翟是】宛【屬南陽郡】西通武關東受江淮亦一都防也後漢郡國志豫州刺史【治譙今亳州】部郡國六潁川汝南【分梁沛立】梁國【故秦碭郡】沛國【故秦泗水郡】陳國【本淮陽郡明帝攺】魯國【故秦薛郡本屬徐州光武攺屬豫州】而農河南二郡爲司隸校尉部【司隸治河南】通考漢時爲郡國八郡曰潁川河南陳畱汝南沛南陽國曰梁淮陽又爲漢中【北境是】農【東境是】郡唐地理誌河南道古豫州域洛陜河而北爲實沈分負河而南虢汝許及新鄭之地爲鶉火分鄭汴陳蔡潁爲壽星分宋亳爲大火分通典唐分置十五部此爲都畿【采訪使治東京】河南府【洛州】陜郡【陜州本農郡】臨汝【汝州】滎陽【鄭州】郡【並屬都畿】河南道【采訪使治陳畱】爲陳畱【汴州折鄭滑二州置】睢陽【宋州】濟陰【曹州】譙郡【亳州】潁川【許州】淮陽【陳州】汝陰【潁州本信州】汝南【蔡州本豫州】郡【函史虢屬河南道初學記襄州禹貢荊豫二州之界】宋史開封府屬京畿路應天興仁【本曹州】二府拱州廣濟軍【漢定陶】屬京東西路襄陽府鄧隨金均唐五州光化軍屬京西南路【內金州南渡後隸利州路】河南潁昌【今開封府許州】淮寧【今陳州】順昌【今鳯陽府潁州】四府鄭孟蔡汝四州信陽軍屬京西北路亳州屬淮南東路【通考以單州屬豫考單州地爲單父碭山魚臺城武應屬徐州宋京東路得兗豫靑徐之域西抵大梁南極淮泗東北至海京西路得冀豫荊兗梁五州之域而豫州爲多東曁汝潁西被陜服南略鄢郢北扺河津】大明一統志古豫州爲今河南省歸徳【春秋宋地秦置碭郡漢爲梁國隋置宋州唐置宣武軍節度宋爲南京應天府其地廣衍面淮負河】河南【周東都秦置三川郡漢置河南郡東漢攺河南尹三國魏置司州北魏自代徙都之北周及隋唐皆爲東都宋爲西京金號中京其地左成臯右澠池前伊闕後大河】南陽【周申鄧二國地春秋屬楚戰國屬韓秦自漢江以北置南陽郡漢屬荊州晉爲南陽國及順陽義陽二郡境西魏爲重鎭唐曰鄧州宋曰宛州其地在洛陽之南襄陽之北膏沃稱陸海】汝寧【春秋沈蔡二國戰國楚魏之境秦屬潁川漢置汝南郡劉宋爲重鎭號懸城東魏置豫州治此唐曰蔡州宋置淮康軍其地襟帶長淮控扼潁蔡四方最中】四府其開封府【春秋鄭衞陳杞地秦屬三川漢置陳畱郡隋唐曰汴州興元初徙宣武節度使治此五代梁都之號東京晉漢周及宋因焉金號南京元曰汴梁其地南與楚境西與韓境北與趙境東與齊境】則兗豫二州域【祥符陳畱杞縣通許太康尉氏洧川鄢陵扶溝中牟蘭陽儀封及陳許禹鄭四州所屬屬豫州】湖廣襄陽府【詳見荊州】則荊豫二州域【襄陽棗陽谷城光化均州屬豫州考襄陽府誌又以谷城屬荊宜城屬豫鄭端簡雲山東曹州西南地及定陶縣當屬豫州】

範仲淹曰洛陽險固表裏山河接應東京連屬關陜而汴爲四戰之地太平宜居汴有事必居洛陽章俊卿曰酈食其荀文若之徒皆稱陳畱爲天下之衝四通五達之郊秦漢迄南北朝天下有變嘗爲戰場王伯之興未有都於汴者自隋煬帝大開汴河直達淮泗而大梁實坐要防振南北水陸之衡形百倍李唐屹爲重鎭宋仍五代之舊都之大抵長安以陜西爲畿輔而屏蔽實在隴右洛陽以關東爲畿輔而屏蔽實在河東大梁以河南爲畿輔而屏蔽實在河北丘濬曰三代以前洛爲中國之中以今天下觀之

則南北袤而東西蹙其所謂中蓋在荊襄之間愚按今之河南實兼河北【懷衞彰三府】春秋天王狩河陽又以陽樊溫原攢茅之田與晉考之皆周畿內地則周時豫州已跨河北而有之蓋河陽當河東之要防爲西洛北門洛邑周東都故隸在內服以廣外屏其後河內畀晉文而周地益狹至秦並六國必先亡周者六國叩關以洛陽爲孔道周滅則橫據鞏洛東出伊闕而韓魏震南通陳許而荊楚搖扼天下之腹心斷諸侯之從約而趙代燕齊以次舉矣楚漢相拒亦多於成臯廣武滎陽京索間蓋漢據關中其卽秦之勢而楚割鴻溝以西爲漢則山河之險盡去其亡豈待垓下哉又按宋都大梁本非太祖意鄭漁仲謂無設險之山則國失憑依無流惡之水則民多疾癘是也宋不得幽薊故河北亦不可都然商都河北屢有河患三國五胡之時都鄴都邢臺者亦未見其長久也使太祖不狥晉王之請遂都洛陽國勢豈至於積弱哉李綱謂鄧州古南陽西鄰關陜可以召兵北近京畿可以遣援南通巴蜀可取貨財東達江淮可運谷粟若以定都建康不及此蓋就紹興初時事而論耳魏校曰中絡岷山爲祖自蜀入隴結於初龍則爲長安結於中龍則爲洛陽南絡傳大江放於海北絡傳大河放於海惟中絡止於嵩髙其前平夷凡幾千里而泰山特起東方張左右翼爲障以天下大勢言之長安龍首穴也洛陽龍心穴也玆其大龍之腹乎宋都大梁亦在龍腹而國勢弱者汴坦無備其必宿重兵民力坐而困矣予嘗至洛陽相其形勢熊耳祖龍自終南逺則太行爲後托近則嵩髙爲左障然終南自爲長安前朝太行亦爲平陽左障嵩髙𨿽爲障洛陽而大情自欲東出與萬里平原作祖然後黙識天道之公大地相爲勾連其融結非一處王气久而歇又轉之他宇宙所以無窮也

伊洛澗旣入於河【洛漢書作雒】

漢地理誌伊水出農郡盧氏縣【今河南府陜州盧氏縣古西虢地】東熊耳山【括地誌熊耳山在虢州盧氏縣南五十里】東北入洛過郡一【農】行四百五十里水經注東北至洛陽縣南北入於洛愚按山海經水經謂伊源出南陽縣西蔓渠山孔傳謂出陸渾山【在今河南府嵩縣】淮南子謂出上魏山俱與地理誌不合自郭璞注熊耳在上洛縣【今西安府商州】南而蔡傳因之考一統志伊水源出盧氏悶頓嶺導山熊耳亦在豫州界則漢志固得其眞矣漢地理誌洛水出農郡上洛縣冢山東北至河南郡鞏縣【今河南府鞏縣周惠公封少子於此爲東周君】入河過郡二【農河南】行千七十里水經出京兆上洛縣讙舉山【山海經讙舉之山洛水出焉蔡傳冢嶺山水經謂之讙舉山】東北過鞏縣東又北入於河【山海經洛水成臯西入河一統志洛水經盧氏永寧宜陽洛陽偃師鞏縣入於河河南通誌洛河在河南府城南三里至鞏縣北十里入黃河】漢地理誌水出河南郡谷城縣【故城在今洛陽縣西北】防【音潛】亭北東南入洛水經注谷城北有防亭水出其北梓澤中【一統志谷城山舊名防亭山在河南府城西北五十里連孟津縣界瀍水所出】東過偃師縣又東入於洛漢地理誌澗水出農郡新安縣東南入洛水經出新安縣南白石山蔡傳古新安在今河南府新安澠【音勉】池之間今澠池縣東二十三里新安城是也【括地誌新安故城在今洛州澠池縣東一十三里】城東北有白石山卽澗水所出酈道元云世謂之廣陽山然則澗水出今之澠池至新安入洛也【河南通誌澗水源有二一出澠池縣白石山一出盧氏縣香鑪山俱流至洛陽縣入洛】王樵曰豫之洛猶雍之渭而書法不同涇灃漆沮𨿽皆入渭而水之大小不同故曰屬曰從曰同各別誌之伊洛澗四水相敵故統志其入河與江漢同文【曹學佺曰三川河洛伊也其形若李格非曰伊洛二水分注河南城中伊水尢淸澈】茅瑞徵曰豫州𨿽北距河已自兗入海此外水惟伊洛澗而洛爲最大故禹治豫水先於此自此而東則滎波自此而又東則菏澤孟豬王綱振曰濟洛二水同在豫州入河濟大而洛小乃洛爲一州之専患濟則數州之公患其雷夏澤大野豬濟水之治已散見兗徐諸州惟洛出入皆在豫所以與雍州之渭同一例以經四州之河濟終後於一州之洛亦賔主之辧也魏校曰長安洛陽大於周而其機啟自神禹龍門鑿而涇灃漆沮防於渭汭入河長安始可都矣伊闕鑿而伊與澗防於洛汭入河洛陽始可都矣

滎波旣豬

蔡傳濟水潛行絕河南溢爲滎在今鄭州滎澤縣西五里古敖倉【今開封府河陰縣敖山秦時敖氏築倉於上】東南水經注濟水又東逕滎澤北故滎水所都也【述徵記滎澤在中牟西東西四十里許南北二百里許京相璠曰滎澤在滎陽縣東南按今開封府鄭州有滎陽滎澤二縣古滎水在滎澤縣西北五里】卽陰溝之上源自西漢末濟水不復南溢滎澤口受河水有石門謂之滎口石門地形殊卑鄭云滎今塞爲平地滎陽民猶名其處爲滎澤在其縣東【正義春秋閔二年衞狄戰於滎澤鄭云卽此杜預云此滎澤當在河北以衞敗方始渡戰處必在河北疑此澤跨河南北而得名也】爾雅水自洛出爲波山海經婁涿之山波水出於其陰北流注於谷水【洛陽記谷水在洛陽城西三十里郭璞曰波水世謂之百答水】水經注洛水自上洛縣東北出爲門水北逕農縣故城東注於河卽爾雅所謂洛出爲波【按水經注又引應劭說波水出孤山南入滍水馬端臨云孤山卽今歇馬嶺在臨汝郡魯山縣西北此與禹貢波水名同實別】愚按波溠見周禮當以爾雅爲據傳疏謂滎之波水已豬馬鄭王本波作播謂此澤名滎播俱謬酈道元謂禹塞淫水於滎陽下【濟爲河所淫】引河東南以通淮泗濟水分河東南流漢志所云滎陽縣有蒗蕩渠首受濟者是也漢明帝時河流旣塞議築汴渠使樂浪人王景作堤【今名金堤】起自滎陽東至千乘海口千有餘裏十里一水門更相洄注渠流東至浚儀【今祥符縣】名浚儀渠【蔡傳南曰蒗蕩北曰浚儀其實一也】其後靈帝時於敖城西北累石爲門以遏渠口又名石門渠石門渠東合濟水與河渠東注至敖山北而受汴水汴水又東至滎陽北自廣武二城【卽楚漢戰處在今河陰縣】間東流而出濟水至此乃絕隋大業初【煬帝】丁夫百萬自板渚【在虎牢東】引河歷滎澤入汴又自大梁之東引汴水入泗達淮千有餘裏更名通濟渠【元和郡縣誌汴渠在河陰縣南卽蒗蕩渠隋名通濟渠】唐宋轉漕因之張洎曰禹於滎澤下分大河爲陰溝引注東南至大梁浚儀縣西北復分二渠一渠東經陽武縣【今屬開封府】中牟臺下爲官渡一渠始皇疏鑿以灌魏都爲鴻溝蒗蕩渠自滎陽五池口東來注之其鴻溝卽出河之溝亦曰蒗蕩渠愚按滎澤之口與汴河口通其水深可以灌大梁【陳亮曰禹於滎澤下引河南注其流猶未盛自秦王賁決浚儀灌魏而河汴始分流漢承秦受河患尢劇續述徵記汴河到浚儀而分汴東注河南流】卽鴻溝也戰國防蘇秦說魏曰大王之地南有鴻溝則鴻溝自蘇秦時已有之張洎謂始皇所鑿似誤黃度曰水經注禹塞滎水於滎陽下引河通淮泗

名蒗蕩渠一名浚儀渠一名通濟渠一名汴渠然則河西道通淮矣濟逾河爲滎菏被孟通泗皆有名見源流相屬汴於經無名見非禹瀆也禹濬畎澮距川川皆大瀆行於兩山之間澮洫則皆人爲之也徐豫地平井畫端整凡今陰溝汳睢諸水皆無原本皆溝澮井絡互相灌輸皆當受水於菏濟者也自蒗蕩通河滎澤旣廢故皆受水於蒗蕩耳蒗蕩出河斷非禹迹禹治行河本以河湍悍難行平地故釃二渠以引河而後載之髙地二渠非得已也後世不識聖人之意妄鑿河爲瀆或不順地阞水屬不理孫故其易決蓋非獨蒗蕩也其後濮水通河而酸決水通河而子決汴渠亦屢決至王景治汴鑿山開澗十里置門使水更相回注紊亂渠脈而禹迹益壞矣且所爲通淮泗者以舟楫之利也菏已通矣而何更用通蒗蕩哉其曰禹塞淫水而鑿之者春秋戰國防謀之士托其名於禹而世不察也【陳無已汳水新渠記云禹時河南無濟世謂蒗蕩受濟禹塞滎陽而用河者皆失之是黃說所祖與蘇子瞻不合然極有理】唐開元中江南租船自淮西北溯鴻溝轉輸河陰含嘉太原等倉凡三年運米七百萬石宋都汴嵗漕六百萬石東南自淮入汴至京師陜西自三門白波轉黃河入汴至京師陳蔡自惠民河【卽閔河】至京師京東自廣濟河至京師凡四路皆汴河是賴其時近都城者惟汴蔡諸水而黃河經城之東北以達於海至元時河始南徙逼城流合汴泗入淮明代正統時嘗分決張秋口東北入海後復東南入海如故夫治河之法或疏或塞無容執一然治河於滎澤之間則宜疏濬多而隄防少蓋滎澤孫家渡口至項城南頓【開封項城縣有南頓城】二百里間涓流時淤河身淺隘水無所容故其湍悍之不可遽回惟疏濬深廣使水少殺則決口可塞矣【輯考索諸書】

導菏澤被孟豬【菏音柯孟豬漢書作盟豬史記作明都】

孔傳菏澤在胡陵【漢志胡陵縣屬山陽郡故城在今魚臺縣東】水經南濟東過寃句【音淵劬】縣【故城在今曹州】南又東過定陶縣【今兗州府曹州定陶縣】南又東北菏水出焉又雲濟水東流者過乘氏縣【注見徐州】又東過昌邑【今兗州府金鄕縣】東緡【今並入金鄕】方與【今兗州府魚臺縣】縣北爲菏水菏水又東過胡陵縣南東入泗水【酈注菏水與泗水防於胡陵縣西六十里俗謂之黃水口黃水西北通鉅野澤沼注於菏故因以名焉】至下邳入淮括地誌菏澤在曹州濟陰縣東北九十里定陶縣東今名龍池【一統志菏澤在曹州境內今涸】漢地理誌盟諸【卽孟豬左傳爾雅俱作孟諸周禮作望諸屬靑州】澤在梁國睢陽縣【今歸徳府商丘縣】東北蔡傳今應天府虞城縣【卽今歸徳府虞城縣】西北孟諸澤是也左傳楚子夢河神曰賜汝孟諸之麋卽此正義地理誌謂山陽郡有胡陵縣不言其縣有菏澤也又謂菏澤在濟陰定陶縣東孟豬在梁國睢陽縣東北以今地驗之則胡陵在睢陽之東定陶在睢陽之北其水皆不流溢被孟豬然郡縣之名隨代變易古之胡陵當在睢陽之西北故得東出被孟豬也闞駰曰不言入而言被者明不常入也水盛乃覆被之王樵曰孟豬之藪可田則有水艸而淺涸時多故導菏水之溢時乎被孟豬也澤無言導者此二澤相通故可以導此及彼黃度曰導菏澤被孟豬蓋因窪下之導而行之淺流覆被非若後人之斸鑿爲深渠也金氏履祥曰自菏澤至孟豬凡百四十里二水舊相通今菏澤自分南北淸河近時大河亦被孟豬並行睢水矣【考宋京東漕渠起靑淄歷齊鄆涉梁山濼入五丈渠達汴五丈渠卽菏澤也】愚按玉海云今東平濟南淄川北海界中有水流入於海謂之淸河實菏澤山東通誌亦以菏澤爲濟水所防入海水經則云合泗入淮蓋自漢武時河注鉅野通淮泗而濟流亦從之南溢合泗入淮者漢以後之濟桑欽所名南濟也入海當是禹時故迹茅瑞徵曰滎與菏澤皆以志濟也滎波在豫西北菏孟在豫東北澤與豬不同豬是蓄而復流澤是水之聚

厥土惟壤下土墳壚

蔡傳土不言色者其色雜也顏氏曰而疏者謂之壚【釋名土黑曰壚壚然解散也說文壚黑剛土也】其土有髙下之不同故別言之呂覽凡耕之道必始於壚爲其寡澤而後枯王氏炎曰壤則沃墳壚則爲瘠王樵曰周禮艸人掌土化之法凡糞種墳壤用麋渇澤用鹿【渴水涸也】博物志麋聚艸澤而食其場成泥名曰麋暖民隨之種稻其收百倍此卽今人糞田法艸人土化之法恐亦是也墳壤潤解也渴澤故水處卽經所云墳壚也袁黃曰他州辧土性只一言之靑之海濵豫之下土特別而志之者以如是之土頗多也財賦所生聖人謹焉

厥田惟中上厥賦錯上中

田第四賦第二又雜出第一茅瑞徵曰雜出之等髙於正額故先言錯邵寶曰賦錯出者他州無與焉升降之說非是【臨川吳氏謂豫賦與冀相乘除爲上下】

愚按今南陽汝寧之地直走襄黃地多蕪曠宋太宗遷云朔之民於汝鄭墾田頗廣厥後孟忠襄屯守其處稱重鎭焉丘文莊謂天下之田南方多水北方多陸荊襄唐鄧問兼水陸而有之南北流民僑寓者眾宜於兩藩交界中募南人耕水田北人耕陸田按畝分租隨地儲積或遇河洛關陜荒歉亦可用以救濟嗟乎此議若行中原之地豈至爲巨冦逋聚哉

厥貢漆枲絺紵厥篚纎纊錫貢磬錯

林氏之奇曰周官載師漆林之徵二十有五周以爲徵而此則貢者蓋豫州在周爲畿內故載師掌其徵而不制貢禹時豫在畿外故有貢推此則知冀不言貢之意矣【今漆出南陽府南召淅川葛出汝寧府信陽州及光山固始見河南通誌】說文紵檾【音頃】屬陸璣云亦麻也陳詩東門之池可以漚紵【杜預曰吳地貴縞鄭地貴紵】顏師古曰織紵以爲布及練【練熟素繒也】纖見徐州纊細綿也【小爾雅絮之細者曰纊按孔傳纖纊細綿也是以纖訓細徐州之纖亦訓細蔡傳纊細綿而於纖字無訓蓋解同纖之纖當從之】正義磬有以玉爲之者故傳云治玉石曰錯謂治磬錯也【錯字從金鑄鐵爲之今鑢是】吳氏泳曰非貢物故言納不言貢橘柚磬錯𨿽是貢物非常制爲貢也故言錫貢蔡傳州先言橘柚此先言錫貢者橘柚言包於厥篚之文無嫌故言錫貢在後磬錯則嫌與厥篚之文相屬故言錫貢在先茅瑞徵曰豫州職貢略與兗似蓋二州皆近冀冀甸服専貢粟米二州近京師則専供服禦禹制貢先服食器用次之珍幣又次之

浮於洛達於河

蔡傳豫州去帝都最近東境徑自入河西境則浮洛而後至也丘濬曰堯都平陽商都亳成王營洛邑皆以河爲運道後世都汴洛者皆由汴水入河都長安者𨿽不瀕河亦必由河入渭是古今建都無有不資於河道者一統志汴河舊在滎陽縣東經開封府城內又東合蔡河【蔡河本名琵琶溝在浚儀是秦漢故運道隋開汴河不復由此唐杜佑復濬之宋史蔡河貫京師閔水自尉氏入焉是爲惠民河】名蒗蕩渠東注泗州下入於淮近因河決蔡河湮沒無迹而汴河自府西中牟縣入黃河矣

禹貢長箋卷七

欽定四庫全書

禹貢長箋卷八

吳江朱鶴齡撰

華陽黑水惟梁州

蔡傳東距華山之陽西據黑水【孔傳東據華山之陽西距黑水按黑水未詳而梁州東境止於華陽從蔡是】華山卽太華詳導山正義梁州之境東抵華山之南不得其山故言陽也曽氏曰華山在梁雍之東其陽爲梁州其陰爲雍州其北則雍州之西河其南則豫州之南河【按華山四州之際東北曰冀東南曰豫西南曰梁西北曰雍唐十道圖山南東西道在關內道之北蓋亦以華山爲界云】愚按黑水自雍之西北經梁之西南涉者脛黝黑漢書黑水出犍爲南廣縣【今敍州府慶符南溪二縣皆漢南廣縣地】汾關山水經注北至僰道縣【今敍州府宜賔縣】入江此乃梁州西南夷界之水在今敍州府城東南十五里輿地誌以爲卽禹貢黑水非是又一統志疊溪千戶所有黑水與汶江合流至成都府安縣入羅江鄭端簡謂此是梁州黑水然雍梁黑水豈可別爲二乎辧詳導水【四川名勝志黑水出故漳臘潘州界是爲岷江之始水自汶山下過猶河水之繞昆侖也此卽疊溪黑水】周職方有雍州無梁州蓋雍乃王畿居中制外爲民極梁爲雍阻固故並梁於雍也漢攺梁爲益益之爲言扼也言所在險阨亦曰疆壤益大故以名焉【水經注漢武元朔二年以新啟犍爲牂牁越嶲州之疆壤益廣故稱益云】熊氏禾曰或言秦以前蜀未嘗通中國至秦鑿山開道關塞始通恐止言金牛一道耳【一統志金牛峽在漢中府沔縣西一百七十里卽五丁所開】下言岷嶓沱潛蔡和夷禹之故迹皆可見何嘗不通中國也北與秦隴接境爲天下要脊世治則順化服從世亂則阻險割據任擇牧守實難其人

班固配十二次自畢十二度至東井十五度爲實沈之次【費直起畢九度蔡邕起畢六度】於辰在申魏之分野【亦曰晉】屬益州【春秋元命苞參伐流爲益州春秋緯文耀鉤荊山西南至岷山北距鳥鼠梁州屬開星天官書用昬建者杓杓自華以西南正義云杓斗之尾也】晉天文志觜參魏益州廣漢自觜一度越嶲入觜三度蜀郡入參一度犍爲入參三度牂牁入參五度巴郡入參八度漢中入參九度益州入參七度

通典梁州夏殷間爲蠻夷國所謂巴賨彭濮之人也周末秦伐蜀有其地其分野兼得秦楚之交秦置郡爲漢中巴蜀郡及隴西之南境內史之南境漢武置十三州此爲益州魏分置梁益二州晉因之漢地理誌秦地南有巴蜀廣漢犍爲武都又西南有牂牁越嶲益州皆宜屬焉巴蜀廣漢本南夷秦並爲都土地肥美南賈滇【音顚】僰【蒲北反】僮西近邛笮馬旄牛民食稻魚無凶年憂武都地雜氐羌及犍爲牂牁越嶲皆西南外夷武帝初開置民俗略與巴蜀同後漢郡國志益州刺史【治洛今漢州】部郡國十二漢中巴郡廣漢蜀郡犍爲牂牁越嶲益州永昌【明帝分益州置】廣漢屬國蜀郡屬國犍爲屬國通考漢又爲農郡之南境【上洛是】唐地理誌古梁州域山南西道【采訪使治梁州】梁【漢中】洋【洋川析梁州置】利【益昌】鳳【河池】興【順政】成【同谷】文【陰平析武都置】扶【同昌】集【符陽析梁巴二州置】璧【始寧析巴州置】巴【淸化】蓬【咸安析巴隆渠三州置】通【通川】開【盛山析巴東通川置】閬【閬中本隆州】果【南兗析隆州置】渠【潾山本宕渠】爲鶉首分府一【漢中內成州通典十道圖並入隴右道文扶二州通典十道圖並入劍南道閬果二州通典入劍南道】山南東道【采訪使治襄州】金【漢陰亦曰安康】忠【南賔析巴東置】涪【涪陵析渝州置】萬【南浦析信州置內金州通典入京畿道涪州通典入黔中道十道圖入山南西道】隴右道【采訪使治鄯州】岷【和政析臨洮置】階【武都】宕【懷道本宕昌郡】疊【合川析洮州置】皆鶉首分【內岷州通典十道圖並入雍州】劍南道【采訪使治益州】益【蜀郡】蜀【唐安析益州置】彭【蒙陽析益州置】漢【徳陽析益州置】眉【通義析嘉州置】梓【梓潼】綿【巴西】劍【普安】合【巴州本涪陵郡】資【資陽】邛【臨邛析雅州置】茂【通化本汶山郡一名防州】松【交州析扶防二州置】嶲【越嶲】戎【南溪本犍爲郡】遂【遂寧】陵【仁壽】嘉【犍爲】雅【盧山】瀘【瀘川】簡【陽安析益州置】普【安嶽析資州置】渝【南平本巴郡】當【江源析松州置】龍【江油】翼【臨翼析防州置】悉【歸誠析當州置】黎【洪源析雅嶲二州置】靜【靜川析悉州置】恭【恭化析靜州置】維【維川】榮【和義析資州置】奉【雲山析維州置】柘【蓬山】姚【雲南】亦鶉首分府一【蜀郡】都防府一【保寧初學記梁州自劍閣而西分爲益州是爲劍南道其北垂又入隴右道】通考兼分入京畿爲上洛【商】安康【金】郡及黔中道涪陵【涪州】南川【南州】郡宋史梁州爲川峽四路成都路府一成都州十二眉蜀彭綿漢嘉卭簡黎雅茂威軍二永康石泉監一仙井潼川路【卽梓州路】府二潼川遂寧州九果資普昌敍瀘合榮渠軍二懷安廣安監一富順利州路府一興元州九利洋閬劍文興蓬政巴軍一大安夔州路州七夔忠萬開達涪恭軍三云安梁山南平監一大寧南渡後頗更置云【川峽四路合禹貢梁雍荊三州之地而梁州爲多南至荊峽北控劍棧西南接蠻夷按宋平孟蜀分爲益州利州梓州夔州四路益在川西夔在川東利梓俱在川北嘉定則川南也梓州今潼川州利州今保寧府廣元縣】大明一統志古梁州爲今四川省成都【秦置蜀郡漢分置廣漢郡唐爲益州置劍南節度其地西抗吐蕃南撫蠻部天下雄藩】保寧【秦漢屬巴郡晉置巴西郡唐曰隆州攺閩州宋爲安徳軍元陞保寧府其地梁洋梓益之衝前界關表後據劍閣】順慶【秦漢屬巴郡晉屬巴西劉宋分置宕渠郡唐置果州宋陞順慶府其地接壤漢中嘉陵江襟帶其左】敍州【古僰國漢置犍爲郡唐曰戎州宋攺敍州其地負山枕江舟車之衝】重慶【周巴子國秦置巴郡漢因之隋唐曰渝州宋攺恭州陞重慶府其地東魚復西僰道北漢中南夜郎】馬湖【漢犍爲牂牁之境其地南距戎瀘北走普資】龍州【周秦氐羌地漢爲陰平道屬廣漢郡後魏置江油郡唐爲龍州宋爲政州其地四塞云棧百里鄧艾伐蜀所置】各府潼川【秦屬蜀郡漢屬廣漢蜀漢曰梓潼隋唐曰梓州宋陞潼川府其地左帶涪水右挾中江川西北之門戶】嘉定【秦屬蜀郡漢屬蜀犍爲二郡唐宋曰嘉州其地三峩帶二江】眉【秦屬蜀郡漢屬犍爲唐宋曰眉州其地爲岷峨奧區】邛【秦漢屬蜀郡西魏置邛州其地前控沈黎後接邛笮】瀘【漢屬犍爲東漢置江陽郡隋唐宋曰瀘州其地南掎牂牁北通廣漢】雅【秦漢屬蜀郡隋唐曰雅州其地控帶夷落南詔咽喉】各州及東川【古南詔地】烏【漢牂牁地】烏撒鎭雄【亦號茫部】各軍民府播州【秦夜郎地漢屬牂牁唐置朗州】宣慰司永寧【漢屬益州宋隸瀘州】酉陽【秦黔中地漢以酉陽北境置武陵郡唐曰思州】石砫【漢屬牂牁其地連黔播接荊湘】各宣撫司其天全六番【古蠻獠地唐隸雅州】招討司則梁州南境黎州【古西南夷笮都地漢曰沈黎隸蜀郡唐置黎州其地處越嶲邛蜀之中】安撫司則梁州西境松潘【古氐羌地漢屬河關郡晉屬汶山郡唐置松州其地東南面雪嶺西北界洮河】指揮司疊溪【漢屬蜀郡晉屬汶山唐置翼州】千戶所四川行都司【古西南夷邛都地漢置越嶲郡唐置嶲州唐末爲詔所據】皆屬梁州夔州府【春秋庸國秦漢屬巴郡東漢分置永寧郡蜀漢攺置巴東郡爲重鎭梁置信州唐曰夔州其地爲蜀口荊楚上游】則荊梁二州域【奉節云陽萬縣開縣達州新寧梁山建始東鄕太平屬梁州】雲南省雲南【古滇國漢置益州郡蜀漢分置雲南郡唐曰南寜後爲詔所據元始置中慶路其地東距僰道南屬交趾西抵伽陀北接吐蕃】大理【漢屬益州蜀漢屬雲南唐置姚州其地廣險南詔都防】臨安【漢屬牂牁唐屬黔州都督其地北抵澂江南鄰交趾】楚雄【漢屬益州晉置安州元置威楚路其地饒鹽井】澂江【漢屬益州隋置昆州】廣西【漢屬益州牂牁唐隸黔州其地東瞰廣西南距交趾】各府曲靖【漢屬益州蜀漢置興古郡唐置南寧州】武定【漢屬益州郡唐屬戎州都督元置羅婺萬戶府】麗江【漢屬越嶲益州東漢屬永昌隋唐屬嶲州其地南接大理北距吐蕃】永昌【東漢置永昌郡唐屬姚州都督其俗以金裹兩齒曰金齒】各軍民府並屬梁州界貴州省普安州【漢屬牂牁唐置盤州其地界雲貴川廣之間】亦梁州界貴州宣慰司【漢羅甸國元隸雲南行省其地爲滇南門戶】則荊梁二州之南境也陜西漢中府【詳見雍州】是梁雍二州域【興安州平利石泉洵陽漢陰白河紫陽寧羌州沔縣屬梁州考地誌漢中爲梁雍荊三州域金州是荊梁之交謂秦頭楚尾卽興安州鄭端簡云鞏昌府西和成縣秦州屬梁州】蜀地與秦同域劍閣之險【在今保寧府劍州】過於潼關蜀所恃爲外戶巴西梓潼宕渠三郡去漢中遼逺俱在劍閣之內漢中前秦後蜀漢髙由之以定三秦孔明由之以鎭關隴黃權所謂蜀之股肱楊洪所謂蜀之咽喉也林駉曰蜀之根本在成都而漢中爲唇齒蜀之藩籬在漢中而陜隴爲遞援守南鄭【今漢中府治】則長安可窺守武興【今略陽縣】則隴西可取牟子才曰重慶爲保蜀之根本嘉定爲鎭西之根本夔門爲蔽吳之根本愚按晉書劉裕遣朱齡石伐蜀眾軍從外水取成都臧僖從中水取廣漢【今漢州】老弱從內水向黃虎【近涪域】庾仲雍云江州【今重慶】正對二水口右則涪內水左則蜀外水通鑑注水自渝上合州至綿州者謂之內江自渝由戎瀘上蜀者謂之外江內水今涪江外水今岷江也其中水卽雒水【一統志雒水在漢州經新都】昭烈取劉璋自涪城進圍雒城蓋由中水楊愼雲中水沱江當更考程大昌曰漢書漢二年漢王從杜南入蝕【音力】中至南鄭蝕中地書皆不載以地望求之關中南面皆礙南山不可直逹其有微徑可通漢中者惟子午關【在今西安府城南唐明皇荔枝驛路】子午關在長安正南其次向西有駱谷關關之又西則褒斜也蝕中若非駱谷必是子午若大散關【在今漢中府鳳縣】則在漢中西南不與咸陽對出非其地矣是年五月漢王引兵出襲雍則自褒斜北出蓋雍縣之陳倉也唐宗幸蜀自馬嵬【在今西安府興平縣】由武功入大散關河池劍閣以達成都其返也路亦如之徳宗幸奉天【今西安府幹州】移蹕漢中則自鄠縣入駱谷轉西以達梁州緣其時李楚琳據鳳翔故迂道駱谷及還京卽取徑褒斜矣【楊愼曰漢中𨿽是平川東北入長安西南出劍門皆有棧閣王全斌伐蜀自益光江趨來蘇徑不由劍門入是劍門外又別有一路】何景明曰今由秦入蜀之道西南則褒谷從褒入南則駱谷從洋入東南則斜谷從郿入舊志謂首尾一谷者非是棧道有四從成和階文出者【成縣西和階州文縣俱屬鞏昌】爲沓中陰平道鄧艾入蜀由之【艾自陰平景谷步道逕江油而出綿竹】從兩當出者【兩當縣亦屬鞏昌】爲故道漢髙攻陳倉由之【陳倉道在漢中沔縣】從褒鳳出者爲今連云棧漢王之南鄭由之從成固洋縣出者【皆屬漢中】爲斜穀道武侯屯渭上由之此皆關南之險阨宋中興四朝志大散關隸梁泉縣【屬鳳州今鳳縣】在鳳翔寶雞縣之南爲秦蜀往來要道兩山關控斗絕出可攻入可守實表裏之形勢也和尙原鳳之東境抵鳳翔不百里仙人關興之東境【興州今略陽縣】距利州才七驛自利抵劍閣百里而贏倘棄和尙原而退守仙人關則蜀之險要所失過半敵旣得和尙原或自梁洋經米倉山入巴閬或自均房由達州山路入夔峽或直攻仙人關形分勢散所備皆急一處破壞在在震動矣自南北講好中分關中之界如大散仙人饒風武休皆吾界也而仙人關外又分左右二道自成州經天水縣出皂林堡直抵秦州昔吳璘大軍由此而出地勢平衍因爲溝塹引水縱橫名曰地网以遏敵衝自兩當縣直至鳳州取大散關距和尙原才咫尺敵常憑原下視如蟻垤故其難守所恃緩急有仙人關耳

岷嶓旣藝【岷史記作汶漢書作崏說文作�】

漢地理誌蜀郡有湔【音箋】氐道【縣有羌夷曰道】岷山在西徼外江水所出蔡傳岷山在茂州汶山縣晁氏說之曰蜀以山近江源者通爲岷山連峯疊岫不詳逺近靑城天彭諸山之所環繞皆古之岷山靑城乃其第一峯也【靑城山在成都府灌縣西南五十里天彭山在成都府彭縣北三十里陸遊曰自蜀境之西大山廣谷谽谺起伏西南走蠻箐中皆岷山也】王樵曰岷山蟠據華夷江出其間誠有如晁氏所言但禹導江必有所始導山曰岷山之陽至於衡山則固有定指矣漢汶山縣有江瀆廟蓋禹導江始此云【輿地廣記岷山在茂州汶山縣西北俗謂之鐵豹嶺禹之導江迹於此】水經隴西郡氐道縣嶓冢山【釋名山頂曰冢】漾水所出漢地理誌隴西郡西縣嶓冢山【史記正義漢隴西郡西縣在今秦州上邽縣西南九十里蔡傳卽今興元府西縣三泉縣也按後魏分沔陽置嶓冢縣隋攺西縣今漢中府沔縣也蔡氏誤以後代漢中之西縣爲漢隴西之西縣當正之】西漢水所出華陽國誌漢水東源出武都【韓邦奇曰漢武都所治甚逺西北自鞏昌府成縣東南至漢中府沔縣千八百餘里】漾山爲漾水西源出隴西嶓冢山逕葭萌入漢杜氏通典嶓冢一在天水之上邽【今鞏昌府秦州】一在漢中之金牛【注見前】在天水者爲西漢愚按班固以西漢出嶓冢於武都東漢第言受隴西氐道漾水而不著所出之山今鞏昌秦州漢中沔縣皆有嶓冢【一統志嶓冢山一在秦州西南六十里一在沔縣西一百二十里韓奇曰鞏昌是漢源嶓冢山可證漢中無嶓冢山沔水源出金牛山人誤以沔水爲漢水遂以金牛爲嶓冢其說不知何據】蓋一山而跨二府之城水經以漾水爲西源沔水爲東源道元謂東西兩川俱出嶓冢而同爲漢水者是也但西漢水南入廣漢白水東南至江州入江經文漾流爲漢乃東至彭蠡入江博考圖志源流本不相合自漾沔之名亂於桑欽而學者遂輾轉滋惑矣常璩以漾水爲東源正與經應所云漾山未詳豈卽嶓冢別名歟江漢順流則二山之墟皆可樹蓺史稱岷山之下沃野千里與漢中俱號天府之國蓋成於李冰而於神禹也

沱潛旣道

孔傳沱潛源此州入荊州正義地理誌蜀郡郫縣【今成都府郫縣】汶江縣【今成都府安縣】皆有沱水【地理誌沱水在蜀郡郫縣西東入大江其一在汶江縣西南東入江】及漢中安陽縣【今漢中府漢陰縣】有潛水【地理誌灊谷水出安陽西南北入漢灊音潛】其尾入江漢耳首不於此出江源【今成都府崇慶州】有【音仇】江首出江南至犍爲武陽【今成都府新津縣】又入江豈沱之與潛蓋西漢出嶓冢東南至巴郡江州入江行二千七百六十里爾雅音義沱水自蜀郡都安縣湔山【在今灌縣卽玉壘山】與江別而東流又雲有水從漢中沔陽縣【今漢中府沔縣】南流至梓潼漢壽【今保寧府廣元縣漢廣漢地】入大穴中通岡山下西南潛出【水經注潛蓋漢水枝分潛出謂之伏水】舊俗云卽禹貢潛水也愚按梁州沱水通典在唐昌【今成都府崇寧縣】近志云一在灌縣【在成都西】一在新繁【在成都西北】灌縣之沱卽爾雅所云別江於湔山者其江寰宇記一名皂江自靑城縣百丈水南流入崇慶州至新津入江孔疏以爲卽沱江所未詳也潛水水經出巴郡宕渠縣【今順慶府渠縣縣有渝水古潛水亦名宕渠水俗謂之渠江】史記正義雲潛水源出利州綿谷縣東龍門山大石穴下【在今保寜府昭化縣西】庾仲雍以墊【音疊】江【晉縣屬巴郡】有別江出晉壽縣【晉縣今保寧府廣元縣】此卽潛水考綿谷卽晉壽石穴水當經綿谷出宕渠杜甫詩綿谷元通漢亦一證也郭璞所解沱潛惟據梁州不言荊州沱潛鄭康成以荊梁二州各有沱潛故荊州之潛曰未聞於梁州則云漢別爲潛其穴本小禹自廣漢疏通卽爲西漢蓋卽指綿谷水耳然此水旣從沔陽南流則是東漢支派與西漢水不相地理誌西漢水出嶓冢南至巴郡江州入江潛水出巴郡宕渠符特山西南入江不云潛卽西漢鄭康成始合之爲一而酈道元孔頴達輩遂因之疑康成說不足信及考西漢水自嶓冢而下卽西南流過祁山入嘉陵道爲嘉陵水又東南流經宕渠合宕渠水【見水經注】乃知西漢水入潛故世遂以潛卽西漢耳若必求出漢入漢者爲潛則今之宕渠水與西漢水皆至合州入大江何嘗與沔漢相爲沿注哉鄭端簡以梁州三十六江皆是潛水此又非定論謹識之以俟博聞者王樵曰凡河江淮漢惟一見沱潛於二州再書旣道者其名𨿽同而原委各別也蔡傳上志岷嶓下志沱潛江漢源流於是乎見臨川吳氏謂凡江漢支流皆名沱潛不拘一處猶蜀山近江源者皆爲岷山或云岷謂之汶漢謂之漾亦謂之沔恐屬方言今寧羌州有沔縣又東有洋縣卽古洋州洋聲相近

蔡旅平

輿地誌蔡山在雅州嚴道縣【今雅州榮經縣金氏曰在嚴道縣南四川志在州城東五里】漢地理誌山在蜀郡靑衣縣【今雅州名山縣四川志山在名山縣西十五里楊愼以山爲雲南樂山非是】蔡傳酈道元謂其山上合下開沫水經其間【水經沫水出蒙山南與靑衣水合東入於江一統志沫水在雅州西五十里】出爲混崖水水脈漂疾歷代爲患李冰卒鑿平混崖【楊愼曰元和志李冰鑿離碓在雅州舊蜀志言在灌縣謬】則此二山在禹爲用功多也【按水經注上合下開本指山言之蔡傳引之似混近說遂以蔡二山都是志沫水蓋因蔡傳而誤也】孔傳祭山曰旅顏師古曰旅陳也旅平言已平治而陳祭也【一統志旅平舊址在今雅州城東十里俗呼落平】陳氏大猷曰旅獨於梁雍言之者九州終於梁雍以見前諸州名山皆有祭也旅獨於蔡荊岐言之者蓋紀梁之山終於蔡紀雍之山始於荊岐以見州內諸名山皆有祭也故末復以九山刋旅總結之然必言於諸州後者亦先成民而後致力於神之意與

和夷厎績

蔡傳和夷地名嚴道以西有和川有夷道或其地也【寰宇記雅州東北有和夷】晁氏說之曰和夷二水名和川水自蠻界羅嵒州東來【寰宇記和川路在雅州榮經縣界西去吐蕃大渡河五日程從大渡河西至吐蕃松城四日程】經山而入岷江所謂靑衣江也【水經靑衣水出蒙山東與沬水合入江一統志靑衣江在雅州名山縣】夷水出巴郡魚復縣【今夔州府奉節縣】東過夷道縣【今荊州府宜都縣】北東入於江【水經注魚復縣南夷水出焉縣有夷谿卽很山淸江也按此夷水在今川東去和川絕逺晁氏引之非是】愚按和夷無定說水經注鄭曰和上夷所居之地和讀曰桓地誌桓水出蜀郡蜀山【水經作岷山】西南行羌中故晉道記曰梁州南至桓水自桓水以南爲夷書所謂和夷厎績也古桓和二字誠通用但地誌所雲桓水出蜀山者已不可考若以爲西傾因桓之桓水又不在梁州域內一統志天全招討司治南四十里有和水卽蔡晁所指在蔡之西又地誌越嶲蘇示縣西北有江師古注示讀祗古夷字【集韻夷古作】此夷江與和川相近四川志亦云和夷在黎雅越嶲等處則此疑是禹貢之和夷而先儒顧不之引何也經文凡云厎績皆主地言此當是地名因水者蘇傳以和夷爲西南夷名曾氏謂嚴道有和川夷人居之蓋皆本康成之說

厥土靑黎【黎史記作驪】

孔傳色靑黑而沃壤【按馬融王肅云黎小疏也蔡傳黎黑也蓋主孔傳】吳氏澄曰梁土不言質質不一也金氏履祥曰梁土色靑故生物易性疏故散而不實【此從馬王說】史亦謂成都土疏難以築城【唐書髙駢築成都羅城蜀土疏惡以甓甃之】董二酉曰黎訓黑以色言或訓疏以性言考黎字無疏訓疏乃黑土之性耳說者見蜀土疏惡遂以附防字義實不然也蓋土性粘膩然於其中復分五行黃者土之土也得其本然爲最上赤者火之土也爲次之白者金之土也又次之靑者木之土又次之黑者水之土也爲最下土本尅水今反爲水所勝其疏惡何疑哉至若一州之土色有不同如壤之與墳壚爲性各別不足異也

厥田惟下上厥賦下中三錯

田第七賦第八雜出第七第九正義梁州之賦下中爲正上下取一通第八爲三故言三錯胡氏一桂曰梁州夷狄北境變故不常而定出八等似若太優故無事則錯出第七等有事則錯出第九等也蔡傳賦雜出他等者或以爲嵗有丰凶或以爲戶有增減皆非也意者地力有上下年分不同如周官田一易再易之歟王樵曰按周官不易之地謂嵗種之地爲上田一易之地謂休一嵗乃復種也爲中田再易之地謂休二嵗乃復種也爲下田蔡氏之意謂田遇年分休不耕者多則賦從而少然豈偏冀豫梁四州田有一易再易而余州皆可嵗耕者耶蓋冀州地大物繁賦旣上上而又間出上中以寛之豫爲中土原田旣美人功亦修幾與冀埓故賦旣上中而又間出上上以進之田下下然人稠而地力亦盡故賦髙於田二等而間出又進一等此實東南繁阜之權輿矣梁田下上復優於然多山而少田人功亦劣故賦之等退在下中而又以七九二等爲之上下間出調劑可謂密矣舉此四州爲法而余州可見無錯者其等已定也有錯者其等難定時進退以通節之也後代卒不能易禹之等惟雍州沃野千里秦漢以來稱天府之國而禹時洪水初平風气未開觀公劉太王初起陶復陶穴困於狄人之時則昔之雍州豈後之雍州哉人事未至聖人固不能豫進之也然田曰上上則人事气化亦已有所待矣

厥貢璆鐵銀鏤砮磬熊羆狐貍織皮

孔傳璆玉名廣韻璆與球同【集韻球或作璆】蔡傳璆玉磬【按字書多作玉名蔡本說文】鐵先於銀者鐵之利多於銀也蜀卓氏程氏以鐵冶富擬封君則梁之利尢多於鐵【徐廣曰臨邛出鐵後漢郡國志宕渠臺登防無滇池不韋諸縣皆出鐵】鄒氏近仁曰漢志犍爲郡朱提縣【今嘉定州犍爲縣】有朱提山出銀【南中志朱提舊有銀窟數處】每銀八兩爲一流直一千五百八十他銀一流但值千是梁州之銀獨美於他州故以爲貢也鏤者可以刻鏤剛鐵也金剛切玉如泥寰宇記定笮縣有鐵石山【在今四川行都司】出砮石火燒之成鐵爲劍防最利【華陽國誌作出臺登名勝志云鹽井衞古定笮縣也今山在衞西七十里亦近臺登臺登定笮漢志皆屬越嶲】禹時所貢之砮疑卽此蔡傳磬石磬按磬有玉石蔡訓石磬蓋嫌與璆混耳林氏之奇曰浮磬貢於徐磬錯貢於豫此州旣貢玉磬又貢石磬知當時樂器磬最爲重豈非以其聲角在淸濁大小之間最難得其和者哉說文熊山獸冬蟄【異苑云熊無穴或居大樹孔中見人則顚倒投地】羆大於熊黃白文【郭璞雲長頸髙腳猛憨多力能拔樹山海經嶓冢之山其獸多熊羆】狐妖獸貍伏獸孔傳貢四獸之皮織金罽【釋言云罽也胡人續羊毛作衣】正義織毛而言皮者毛附於皮故於皮表毛耳蘇傳以罽者曰織以裘者曰皮【王樵曰罽西胡毳布織毛爲之若氊毼毺之字當作作罽非罽魚网也吳澄曰通外國之俗者言織皮是獸皮熟之去毛削令至薄裁極細如縷以金傅之織而爲布非織皮爲裘亦非織毳爲褐也】

西傾因桓是來浮於潛逾於沔入於渭亂於河

西傾雍州山漢地理誌在隴西郡臨洮縣西南【一統志在今陜西臨洮府西南一百五十里一名嵹臺山雍大記西傾在洮州臨潭縣西北九十里臨潭唐縣故城在今洮州衞西南】水經西傾之南桓水出焉【愚按水經桓水出岷山西南行羌中入南海近志云卽洮水洮水流洮岷界入黃河今二說並存無從考據鄭端簡雲桓水過嶓冢山東流入潛此則大謬】孔傳漢上曰沔【漢志沔漢水一二名一統志沔水在漢中府褒城縣南四里蘇傳禹時通謂褒水爲沔】水經注自西傾而至葭萌浮於西漢西漢卽鄭所謂潛水也自西漢遡流而屆晉壽界阻枝津南歷罡穴【罡山名有大穴作岡北者誤】迆邐接漢沔歷漢川至南鄭【今屬漢中府】屬於褒水逾衙嶺【括地誌衙嶺山名在襄城縣西北九十里】之南溪灌斜川屆武功【今西安武功縣】而北以入於渭蔡傳經言沔渭而不言褒斜因大以見小也絕流而渡曰亂【河卽冀州之西河】愚按梁州西境之貢自西傾陸運傍桓水而行不曰浮桓而曰因桓至潛始泛舟也潛之北爲沔沔之北爲渭【沔在梁州渭在雍州疏云沔在渭南五百里】褒通沔斜通渭其間絕水百餘里不言逾者防逾於沔之文曰入則亦包斜湄在內矣自渭入河由西而東故橫絕以渡夫貢道皆言浮言達惟荊梁間曰逾然陸運特以濟水運之窮未有全用陸者聖人之不欲勞民於此見之王樵曰漢中棧道七百里北口曰斜南口曰褒【後漢書注長四百七十里】同爲一谷褒水出太白山【在漢中府洋縣】經鳳縣【屬漢中府】南流入褒谷【雍大記褒谷在褒城縣東北十里出連云棧直抵鳳縣斜谷七百里】又南流入沔【水經注褒水出衙嶺東南歷故棧道至褒口又南逕褒縣故城入於漢】斜水出衙嶺山北至郿【屬鳳翔府】入渭【雍錄渭水東至武功縣受斜水褒斜二水介衙嶺而分南北斜經武功而東入於渭也】所謂絕水百餘里者以褒斜二水兩首相距言之非謂褒斜二谷也漢武帝時人有上書欲通褒斜道及漕事下張湯湯言漕從南陽上沔入褒褒絕水至斜百餘里以車轉從斜下渭如此則漢中谷可致是逾沔入渭之道漢人常用之今蜀中通貢賦水則大江陸則棧道此道無復講矣葉氏少蘊曰雍言織皮昆侖析支渠搜非中國之貢明矣西傾卽西戎之境疑熊羆狐貍織皮與西傾因桓是來相屬謂四獸織皮乃西傾之戎因桓水而以此來貢也愚按西傾僻在雍州之西南不應梁州貢物乃紆道由之西傾因桓正記織皮所由來耳況他州貢道各以浮字起此與雍州西戎之貢相似當從葉說無疑鄭端簡亦云西傾因桓是來當合上作一節浮於潛四句作一節

禹貢長箋卷八﹤經部﹐書類﹐禹貢長箋﹥

欽定四庫全書

禹貢長箋卷九

吳江朱鶴齡撰

黑水西河惟雍州【雍去聲】

爾雅河西曰雝州應劭曰四面積髙曰雍【東二崤西隴山南商山北甘泉九嵏諸山】王肅曰西據黑水東距西河【古注誤作西距黑水東據河王肅始正之】正義禹治豫及梁自東向西故先華陽而後黑水從梁適雍自南向北故先黑水而後西河河在雍州之東而曰西河者龍門之河在冀州西界故謂之西河王制云自東河至於西河千里而近是河相對爲東西也愚按雍州之境阻以函谷二崤表以終南太華山最髙而不言者以不勝紀也黑水在雍州西北鄭端簡謂是鎭夷黑水與經導黑水不同且與注據字合鄭意以梁雍二州各有黑水故前云疊溪此云鎭夷今考鎭夷所在陜西行都司城西北三百里卽漢張掖地與三危相近此政導黑水之黑水也水經注白水出臨洮西傾山東南流與黑水合黑水出羌中西南經黑水城西在陰平西北臨洮西南古沓中之地意此卽從張掖來者乎若漢中黑水源出太白山【山在慶陽府城北百五十里】南流入漢【雍大記黑水在城固縣西北諸葛亮牋朝南鄭暮宿黑水是也】又非雍州所表識又按爾雅無梁州李巡云雍州兼得梁州之地則商制與周職方同漢攺雍爲涼以西方常寒涼也地勢西北斜出在南山之間南隔西羌西通西域獻帝時涼州數有亂河西五郡去州隔逺於是乃別爲雍州末又合關右爲雍州熊氏禾曰雍州秦地婁敬謂金城千里天府之國

合天下形勢言之所謂秦得百二者實以據地勢之上游當天下之要脊四塞爲固全一面之險以東制諸侯故言定都者必先焉但其地迫近西戎周秦漢唐世有羌胡之患必盡陰山與唐三受降城及靈夏河西五郡爲塞地乃可耳又常考之古今地誌雍州之地卽無黑水所謂導黑水至於三危者三危山或云在燉煌郡則今州也曷嘗有此水逾跨諸山以至於南海哉若以河源昆侖推之昆侖山脊以西人迹所未到其東中一支則重岡積嶺直至終南太華皆是雍之南山而州乃在河西五郡實當西北界上漢人所謂斷匈奴右臂者以其不與西戎相接也史當有錯

班固配十二次自東井十六度至柳八度爲鶉首之次【費直起井十二度蔡邕起井十度】於辰在未秦之分野屬雍州【張衡曰雍州乃金水之位河漢之源春秋緯文耀鉤華岐以西龍門積石至三危之野雍州屬魁星陜西志柳星及張𨿽豫州分野而雍州分野亦得柳之七度至張十七度寖及鶉火之次焉故唐志謂柳在東接於漢源當商洛之陽】晉天文志東井輿秦雍州雲中入東井一度定襄入東井八度雁門入東井十六度代郡入東井二十八度太原入東井二十九度上黨入輿二十度【黃曰周禮保章氏以星土辧九州之地所封之域各有分星左傳熒惑守心宋景禳其咎實沈爲祟晉侯受其殃是也然其間相配者少相反者多並在北而娵訾在北荊在南而鶉尾在南此其次相配可考也靑在東枵在北雍在西鶉首在南在東南而星紀在北冀在北而大梁在西此其次相反可疑也唐一行謂分星有山河脈絡之兩戒云漢升沈之四維認而識之可以見其相配鄭漁仲深取其說近世蘇平仲又指爲疏逺而謂分野分星古不謂地又引有分星而無分野之言以證其不必盡泥然以史冊觀之四星聚牛女而晉元王吳四星聚觜參而齊祖王魏彗星掃東井而苻堅亡秦景星見箕尾而慕容徳復燕此豈非分野之驗而不容誣者耶陳子龍曰分野之說自古有之然中國之於天下數分之一耳柰何以周天之星而分配之止以辰星廟爲蠻夷之星乎且兗靑徐千餘里之地而占角亢氐虛危奎婁胃八星吳越以南瀕海荊楚以南包嶺何啻萬餘里而皆在牛女翼軫之分乎此皆不可解者也或封國之始實主此星或分陰陽若街南北之說當近是】

周職方氏正西曰雍州其山鎭曰嶽山其澤藪曰蒲其川涇汭其浸渭洛通典雍州秦其分野兼得魏趙之交始皇置郡此爲內史上郡北地九原隴西及雲中之西南境項羽分秦地爲三曰雍塞翟【章邯雍王都廢丘今興平縣司馬欣塞王都櫟陽今咸寧縣董翳翟王都髙奴今安塞縣】謂之三秦漢武帝置十三州以其地西偏爲涼州又置司隸領三輔【京兆左馮翊右扶風】漢地理誌秦地其界自農故關以西京兆扶風【故城在今永壽縣東南】馮翊【故城在今髙陵縣西南】北地上郡【故城在今綏徳州城北】西河安定天水隴西西有金城武威張掖酒泉燉煌秦之先栢益佐禹治水至非子爲周孝王養馬汧渭之間乃封諸秦今隴西秦亭秦谷【在今秦州】是也平王東遷以襄公將兵有功賜以岐丰之地【秦遂橫有宗周畿內八百里之地】後穆公稱伯惠公稱王其地於禹貢跨雍梁二州詩風兼秦豳兩國有鄠杜竹林南山檀柘之饒稱陸海爲九州膏腴天水隴西民以板爲屋及安定北地上郡西河皆迫近戎狄上气力修習戰備漢興六郡良家子選給羽林期門名將多出焉自武威以西本匈奴昆邪王休屠【音除】王地武帝時攘之初置河西四郡以通西域隔絕南羌匈奴【內西河郡應入冀州】後漢郡國志涼州刺史【臺隴今隴西縣】部郡國十二隴西漢陽武都金城安定北地武威張掖酒泉燉煌張掖屬國居延屬國通考漢時爲農安定北地上郡朔方五原【本秦九原武帝攺故城在今延安府神木縣】天水隴西金城武威張掖酒泉燉煌凡十三郡而西河雲中二郡之西南境亦隸焉唐地理誌關內道【采訪使以京官領之】古雍州域京兆【本雍州】華【華陰析京兆置】同【馮翊】鳳翔【扶風本岐州】邠【新平析北地置】隴【汧陽析扶風安定二郡置】涇【安定】原【平涼】渭【隴西析原州平涼縣置】武【析原州蕭關置】寧【彭原本北地郡】慶【順化】鄜【洛交本上郡】坊【中部析鄜州置】丹【咸寧析延州置】延【延安】靈【靈武】威【析靈州故鳴沙縣置】雄【故城在今寧夏】防【防寧析平涼置】鹽【五原】綏【上郡本雕陰郡】宥【寧翔】爲鶉首分麟【新秦析騰州置】丰【九原】勝【楡林】銀【銀川析綏州置】夏【朔方】爲實沈分商【上洛】爲鶉火分府二【京兆鳳翔】都防府二【單於安北內雍華同岐邠通典入京畿道渭州通典十道圖俱入隴右道】隴右道則涼【武威】秦【天水】瓜【晉昌析沙州置】鄯【西平】沙【燉煌】肅【酒泉析甘瓜二州置】蘭【金城】河【安昌本枹防郡】廓【寧塞】洮【臨洮】甘【張掖】伊【伊吾】西【交河】亦鶉首分都防府二【北庭西安杜佑曰伊吾以西並雍州封域外羌胡之地】自祿山之亂沒於吐蕃至貞元間隴右州縣盡矣【初學記關內道東自同華略河而北西自岐隴原防極於北垂隴右道自隴而西盡其地也並得禹貢梁州之北境】宋史雍州爲陜西路慶曆初【仁宗】分陜西沿邊爲秦鳳涇原環慶鄜延四路熈寧五年【神宗】以熈河洮岷州通逺軍爲一路五路共三十四州軍後分京兆【本永興軍】河中二府陜商鮮同華耀虢鄜延丹坊環慶邠寧等州淸平保安綏徳定邊等軍爲永興路鳳翔府秦階【本武州】隴鳳成涇原渭熈河洮岷等州鎭戎徳順通逺等軍爲秦鳳路仍以永興鄜延環慶秦鳳涇原熈河分六路各置經略安撫司【宋陜西路南得利州路興元府之城固褒城廉水三縣及洋文沔金房階西和鳳七州大安一軍東得河東路之麟府二州及石州之葭蘆吳堡二砦地】通考宋陜西夏寧綏宥靜靈鹽諸郡爲西夏所據甘涼瓜沙肅西伊安北安西北庭亦沒於西夏及諸蕃後以五路三十四州軍分爲兩路【見上】富平之敗五路俱陷僅守鳳翔之和尙原和議成歸陜西地尋背盟再取止余階成岷鳳四州屬四川之利州路云大明一統志古雍州域今陜西省西安【秦置內史郡漢爲三輔長安以東爲京兆以北爲左馮翊渭城以西爲右扶風東漢曰雍州周秦漢晉西魏後周隋唐並都焉宋陞大都督府領永興軍路其地左崤函右隴蜀南有巴漢之饒北有胡苑之利】鳯翔【周岐雍地秦屬內史漢屬右扶風隋曰岐州唐爲鳳翔府號西京其地厚田肥美汧渭岐漆雍五水所防】平涼【春秋朝那地秦屬北地郡漢分置安定郡唐置原州宋爲涇原路其地左控五原右帶蘭防黃流在其北崆峒阻其南】鞏昌【春秋羌戎地秦置隴西郡漢分置天水郡東漢更名漢陽三國魏爲重鎭晉分置南安郡唐置渭州宋攺鞏州其地接壤羌戎通道隴蜀用武要地】臨洮【古西羌地秦屬隴西漢置金城郡晉析置狄道郡唐置洮州宋爲鎭洮軍攺熈州其地接巴嶲控邊陲長城始於此】慶陽【周之先不窋所居號北豳春秋義渠戎地秦置北地郡漢因之東漢至晉復爲戎有元魏置朔州唐宋爲慶州其地原阜列峙溝澗輻輳爲關輔保障府城北白豹城宋與西夏分界處】延安【春秋白翟所居秦置上郡漢因之東漢時郡廢晉陷於戎元魏置東夏州攺延州宋陞延安府其地因河爲塞五路襟喉】各府寧夏【秦屬上郡漢屬朔方郡元魏置夏州唐末以拓跋思恭鎭之其後元昊叛宋爲西夏其地西北有賀蘭之固東南有黃河之險寧夏中衞卽唐靈州】洮州【秦漢諸戎地晉爲吐谷渾所據後周置洮陽郡唐宋曰洮州其地西控番戎東蔽湟隴】岷州【秦漢屬隴西隋屬臨洮唐置岷州其地東連熈鞏西並洮疊】河州【秦屬隴西漢屬金城隴西隋置枹防郡唐宋曰河州其地環山距河華夷分壤】靖虜【秦屬隴西漢屬金城安定唐置防州宋因之其地面山背河】楡林【秦屬雲中九原漢置五原郡隋唐曰勝州其地西北邊河套朔方要關】各衞及陜西行都司【古月氐國地武帝置酒泉武威張掖西平四郡晉置涼州後分五涼入拓跋魏爲甘州宋金時西夏所據其地河山襟帶爲羌戎通驛之路】其漢中府【戰國屬秦楚之北境始皇置漢中郡漢因之晉置梁州唐宋爲興元府其地前控三秦後據兩蜀左通襄沔右走陰平崖谷峻絕十里百折】梁雍二州域【南鄭褒城城固洋縣西鄕鳳縣略陽屬雍州鳳縣是梁雍之交】

朱子曰前代都關中以黃河左右旋繞所謂臨不測之淵也近東獨有函谷關一路通山東故可據以爲險又關中之山皆自西而東若橫山之險【今名橫嶺在慶陽府寧州東一百里蓋子午山別阜】乃山之極髙處本朝則自橫山以北盡爲西夏所有據髙以臨我是以不可都也神宗鋭意欲取橫山夏人以死爭之章俊卿曰河北江南皆天下制勝之地而挈南北之輕重者又在川陜夫江南所恃以爲固者長江也而四川據長江上游下臨吳楚其足以奪長江之險河北所恃以爲固者黃河也而陜西據黃河上游下臨趙代其勢足以奪黃河之險是川陜二地常制南北之命也鄭曉曰雍州今全陜之地據岷嶓旣藝則鞏昌府半當屬梁州據西傾因桓是來則臨洮府州縣亦當有屬梁者【按一統志四川松潘指揮使司北至陜西洮州衞界八百六十里大抵洮州以南屬梁州境】夫雍州四面山回而東面臨中原險處正在華嶽與黃河交防𨿽在潼關【在西安府華州華陰縣】然河之南若無新安【河南府新安縣有函谷新關漢武時楊僕所徙】則由沙澗可渡河至蒲州【屬山西平陽府】河之北若無平陽則由烏嶺冷泉【平陽南有東烏嶺北有冷泉關】入平陽至蒲州自蒲州至龍門兩岸平廣可渡者百里秦據函關陜西統平陽也夫守河北者當守陜西守陜西者當極力守平陽河南府無陜西則河之南江之南皆不可守六朝以迄宋元皆炯鑑也又曰東距西河者今西安府同州朝邑縣及臨河諸縣是也據職方豫州其山鎭曰華山則西安府東境華陰華州當屬豫【按華山宜入雍州周禮與禹貢不同】而臨河諸邑皆當爲冀州地一統志俱作雍州豈別有據乎愚按從古入秦之道由河北爲正道由河南爲要道由南陽爲間道由漢中爲險道其從河北入者必渡河津經臨晉歷代以來若東漢鄧禹唐髙祖及金洛索皆由之餘多由河南道戰國時秦兼有河東之地故六國攻秦必叩函谷𨿽項羽戰勝河北仍從新安攻破函谷至咸陽以後劉裕滅姚安祿山犯長安皆自潼關入所謂要道也武關路通南陽西卽峣關【漢書注武關在商洛】始皇南巡衡山自南郡由武關歸知此是間道當山東兵起秦必以重戍守函谷故漢髙從宛城南攻武關入藍田所以搗其虛也劉裕之伐秦檀道濟攻潼關沈田子入武關所以分其備也至漢中道險實爲窺三秦之要徑項羽王漢髙巴蜀而張良力請漢中地其意已在關中故漢髙從武都故道【今鞏昌府兩當縣】入巴蜀已而又從此路出襲雍王章邯諸葛亮亦從此攻魏進窺闗洛然陳倉箕谷之間山谷陡峻轉運極艱此亮之屢出而無成也歟

弱水旣西

漢地理誌弱水在張掖郡刪丹縣【今陜西行都司甘州山丹衞一統志弱水在甘州衞城西】薛氏肇明曰源出吐谷渾界窮石山自山丹西至合黎山【詳導山】與張掖河合【雍大記張掖河俗名黑河北入亦集乃海子卽古居延海】弱水去雍州甚逺初必壅遏而東欲治主水先治客水禹因其性導之西流使不復入中國林氏之奇曰眾水皆東而弱水獨西黑水獨南此其性與勢然也必欲東之則逆其自然非行所無事矣蔡傳通鑑魏太武擊柔然循栗水西行至菟【音徒】園

水【在燕然山南去平城三千七百餘里】又循弱水西行至涿邪【音耶】山則弱水在菟園水之西涿邪山之東矣北史載太武至莵園水分軍搜討東至瀚海西接張掖水北渡燕然山與通鑑小異豈瀚海張掖水於弱水爲近乎程氏據西域傳以弱水爲在條支【漢書西域傳條支臨西海傳聞條支有弱水西王母亦未嘗見自條支乘水西行可百餘日近日所入也按條支一名大秦魏略雲弱水在大秦西】援引甚悉然長安西行一萬二千二百里又百餘日方至條支去雍州如此之逺禹豈應窮荒而導其流也哉其說非是【唐書小勃律王居孽多城臨娑夷水娑夷水卽弱水也不能勝艸芥去長安九千里而贏】愚按郭璞雲弱水不勝鴻毛柳宗元謂弱水渙散無力不能芥而舊唐書又云東女國王居康延川中有弱水南流用牛皮爲船以渡夫牛皮船可渡則前說爲誣矣王樵亦云宗元愚溪對近於寓言未可深信

涇屬渭汭

山海經涇谷之山涇水出焉【郡縣誌涇水源出原州百泉縣西南涇谷】漢地理誌涇水出安定郡涇陽縣【今平涼府平涼縣】西開【音牽】頭山【淮南子涇水出薄洛山髙誘注一名笄頭山顏師古曰山在今靈州東南雍大記笄頭山今在平涼府城西十里山如婦人笄頭狀】東南至馮翊陽陵縣【今西安府髙陵縣】入渭過郡三【安定扶風京兆】行千六十里雍大記涇水自平涼府城西南源至涇州又東南至邠州界【屬西安府】又東北至涇陽縣界【屬西安府】又東至髙陵防於渭漢地理誌渭水出隴西郡首陽縣【今臨洮府渭原縣】西南鳥防同穴山東至京兆北船司空縣【三輔黃圖有船庫官後爲縣水經注春秋之渭汭也水防卽船司空所在蔡傳今華州華陰縣】入河過郡四【隴西天水扶風京兆】行千八百七十里【一統志渭河在渭源縣北二里自鳥防山東流經岐山扶風盩厔興平咸陽渭南至華陰界入黃河】孔傳屬連也水北曰汭言治涇水入於渭正義毛詩傳汭水涯也鄭云汭之爲言內也人皆南面望水則北爲汭涇水南入渭名爲渭汭知是水北蔡傳汭水地理誌作芮出扶風郡汧縣【今鳳翔府隴州】蒲藪西北東入涇【陜西志汭水在隴州南七十里】職方雍州其川涇汭詩芮鞫之卽是也【蔡說是謂涇水上屬於汭而下屬於渭】鄒氏季友曰若涇水先合汭後入渭則經當言汭渭不當先渭而後汭況下文卽有渭汭不可異說黃震曰古注水內爲汭如古說涇入於渭水之內而漆沮灃水皆主渭言文意俱協若以汭爲一水而入涇則涇屬渭汭者是涇旣入渭汭又入涇下文漆沮之從灃水之同孰從孰同耶職方氏其川涇汭易氏解云汭非禹貢之汭禹貢言汭皆水內此川名蔡氏解嬀汭雲水北解洛汭雲洛水交流之內此卻自背其說當爲職方所誤由未覩易氏解耳況導渭止言灃涇漆沮絕不及汭愚按涇渭合流三百里涇未屬渭之時𨿽濁而未甚見二水旣合而淸濁益分詩所謂涇以渭濁也夏書以洛表對洛汭汭是水北之曲此與同義當從傳疏無疑夏允彞曰涇渭灞滻灃鎬澇潏爲闗中八水而漑田之利得之涇水爲多秦時鄭國鑿涇渠並北山東注洛三百里漑田四萬餘頃収皆畝一鐘漢兒寛穿六輔渠益漑鄭渠旁髙仰之田白公復穿渠引涇水首起谷口【漢谷口縣故城在今醴泉縣東北】尾入櫟陽【故城在今臨潼縣北】注渭袤二百里漑田四千五百餘頃唐長孫無忌言白渠水帶泥淤灌田極肥美又渠水源本髙向下支分極眾若得流至同州則水饒足比爲碾磑用水泄渠水隨入渭加以壅遏耗竭所以失利於是盡毀水上碾磑自宋迄今屢修鄭白二渠項忠餘子俊阮勤並鑿石通水乃得引涇入渠水分爲三名上白中白下白立陡門以均水夫秦漢時涇河平淺計古溝澮猶有存者故引河作渠易耳年久河益深水勢與渠口相懸益就上流然後能引水而疏鑿非故渠且多石故其用力益難然欲變瀉鹵爲沃壤亦存乎人若髙涇渭之渠杜入河之口如李冰壅江作堋法卽髙陵櫟陽以北不讓江南諸郡矣

漆沮旣從

漢地理誌漆水出扶風漆縣【今西安府永壽縣】西【闞駰十三州誌出漆縣西北岐山】水經漆水出扶風杜陽縣【今鳳翔府麟遊縣】兪山東北入於渭括地誌漆水出富平縣【今耀州富平縣】入渭寰宇記漆水自耀州同官縣【今屬西安府】東北界來【一統志同官水卽漆水水經作銅官】經華原縣【今省入耀州】合沮水水經沮水出北地郡直路縣【今延安府宜君縣】東過馮翊祋祤縣【今耀州同官漢祋祤地祋丁活反祤音詡】北東入於洛【此非冢嶺之洛詳下文】蔡傳沮水自坊州升平縣【故城在今延安府宜君縣西北】北子午嶺出俗號子午水下合楡谷慈馬等川遂爲沮水至耀州華原縣合漆水至同州朝邑縣【今屬西安府】東南入渭【疏云沮不知所出蓋東入渭時已與漆合雍大記沮河在臨潼縣東三十里自華原富平來入縣界合渭水王世懋曰沮水自耀州城後折而東漆水自石城右至考圖經是從扶風武功來者】蘇傳從如少之從長渭大而漆沮小故言從程大昌曰雍地四漆沮而實三派【富平新平普潤】禹貢漆沮惟富平石川河正當其地何以知其然也曰禹貢敍導渭自渭源以至入河漆沮僅一見而其水行之序又在灃涇之下則自灃涇而上凡後世名爲漆沮者皆非也今以漢唐郡言之灃之入渭在盩厔縣【今屬西安府】境縣蓋咸陽西南涇之入渭在陽陵則在咸陽之東矣漆沮入渭在漢馮翊之懷徳縣卽唐同州之朝邑縣也【括地誌懷徳故城在朝邑縣西南四十三里】朝邑又在陽陵東北三四百里故石川之漆沮其序入渭在灃涇之東全與經應也【缺】

漢志扶風漆縣有漆水此漆縣疆境甚濶唐鳳翔之普潤【普潤廢縣在今麟遊縣西一百二十里本漢杜陽縣地】曁邠州之新平【新平縣今並入邠州邠在岐北二百里】其地本皆屬漆今從唐郡縣以求古地則公劉之邠在邠州新平太王之岐在鳳翔普潤岐之與邠固皆同隸漢世漆縣然而漢志漆水特一出無兩漆也李吉甫元和志遂分漢志一漆爲兩故普潤新平皆有漆水仍於新平明立之說曰漆水在縣西九里西流注於涇今鳳翔麟遊【卽普潤上流】亦有漆水與此異也據志此言政謂邠州漆水合經於綿詩自土沮漆而岐下漆水不與綿應也按一統志不言邠州有漆水至秦漢以後皆言洛卽漆沮所謂洛水者地理誌源出北地郡歸徳縣北蠻夷中【山海經白於之山洛水出於其陽而東流注於渭括地誌白於山在慶州洛源縣】其水自入塞後經鄜坊同三州乃始入渭孔安國輩謂自馮翊懷徳縣入渭者是也【水經注渭水過華陰縣北洛水入焉闞駰以爲卽漆沮】所謂沮水者長安志曰自邠州東北來【涇水向陽陵入渭在邠之南面沮水在邠之東北面】至華原縣南流乃合漆水入富平縣石川河石川河者沮水正派也所謂漆水者長安志曰漆水自華原縣東北同官縣界來南流入富平縣石川河是爲合漆之地也此三水分合之詳也漆在沮東至華原而西乃始合沮沮在漆西旣已受漆則遂南東而合乎洛洛又在漆沮之東至同州白水縣與漆沮合而相與南流以入於渭三水𨿽分至白水遂混爲一流故自孔安國班固以後論著皆指懷徳入渭之水爲洛水而云洛卽漆沮言其本同也若鄭白二渠亦分漆沮之名者二渠自云陽谷口東入石川河石川河旣爲漆沮故世亦誤以二渠爲漆沮也韓奇曰漆水蔡傳云自同官縣來他更無證而鳳翔有漆【出鳳翔府隴州】鞏昌有沮【出鞏昌府潛州境】皆自本境入渭源派甚明但其地在灃水入渭之上與經文不合考洛水出慶陽府環縣卽古洛源縣也經延安府甘泉縣鄜州宜君縣子午嶺至中部縣入西安府界經耀州及同官縣至富平合沮水歷蒲城同州至朝邑縣東南入渭至今人皆呼爲洛河顏師古曰漆沮卽洛水也豈洛亦名漆歟沮水出宜君縣至子午嶺合子午水逕中部縣東南流至富平合漆水卽洛也子午嶺乃子午山一支其山歷延安慶陽西安三府綿亙八百里蔡傳楡谷川非也楡谷在臨洮去渭源近合楡谷者乃鞏昌沮水也延安沮水何由西行數百里至臨洮旣至臨洮又何由至西安之耀州又曰作記者以二漆爲一水而莫究其源但云自同官縣界來而不知自同官來者洛也一統志遂言同官之漆出自鳳翔而不知漆水爲涇汭所間其能飛渡涇汭而來同官耶同官有漆潭三面山如壁立水流出東壑間正所謂自同官縣界來者至富平不百里卽入洛但其水甚小禹何故捨洛而取漆豈無施勞者𨿽大亦略歟或漆沮實鳳鞏之水而經文有錯簡漆沮旣從當在灃水攸同之前歟【雍大記曰漆水在武功縣東門外康子武功志曰漆水今謬爲武水者也自豳岐之間來縣北受洛水南受湋水入渭鄭漁仲信漆由富平入渭之說蓋括地誌未審邠岐涇渭脈絡富平在涇東漆在涇西安有岐梁之水越涇而東再至富平始入渭也按何仲黙此辧止據入渭上流者言之與韓苑洛合但武水一統志不云卽漆水當更考】愚按漆沮𨿽名三派實止二派段氏謂詩漆沮入渭上流【在岐周之間】此漆沮入渭下流【在灃涇之下】故惟富平石川河足當之據韓氏所疑程氏又未爲定說

灃水攸同【灃漢書作酆】

漢地理誌酆水出扶風鄠縣【今屬西安府】東南【雍大記出長安縣西南五十里終南山灃谷】北過上林苑【在今西安府渭南縣】入渭詩傳灃水東北流經丰邑之東【鄭氏詩箋丰邑在灃水之西鎬京在灃水之東三輔決錄相去二十五里】入渭而注於河【水經注渭水又東與灃水防於短陰山】蔡傳東至咸陽縣入渭蘇傳灃渭相若故曰同【西魏取灃水攸同名州今西安府同州是也】程大昌曰漆沮下流旣已附從則上流不壅灃水亦遂東行也徐常吉曰涇漆沮皆在渭水之北涇水自北來注於渭漆沮自東北來注於渭惟灃水在渭之南自南來注於渭

荊岐旣旅終南惇物至於鳥鼠

孔傳此荊在岐東非荊州之荊【此北條荊山】漢地理誌荊山在馮翊懷徳縣【注見前】南【郡縣誌荊山在京兆府富平縣西南三十五里】蔡傳卽耀州富平縣掘陵源馬理曰此原乃唐之獻陵非山也四夷郡縣圖記謂黃帝鑄鼎於荊山在今三原縣【屬西安府耀州】嵯峨山蓋嵯峨卽荊山也【郡國志嵯峨山在三原山顚雲起則雨一名慈峨山按一統志荊山在富平縣西南十里嵯峨山在涇陽縣北五十里此又云嵯峨在三原豈一山而連跨三邑遂異名歟】其山髙出云表登其巓則涇渭黃河俱在目前其別嶺有西原中原東原縣所由名【按帝王世紀禹鑄九鼎於荊山卽此富平之荊山也山下有荊渠相傳禹鑄鼎處黃帝鑄鼎之荊山一統志云在河南閿鄕縣然馬谿田乃三原人其言又當不誣俟更考】漢地理誌岐山在扶風美陽縣【今鳳翔府岐山縣】西北【郡縣誌岐山在岐山縣東北十里皇甫謐云今美陽西北有岐城舊址】說文山有兩岐故名文王時鳳鳴岐山卽此俗呼鳳凰堆【又名天柱山詩譜周自太王居岐之陽地形險固而原田肥美雍錄邠州南一百三十里爲奉天縣有梁山焉是太王去邠所逾也岐水之北有岐山焉是太王所邑也其南爲周原蓋太王元都渭北而兼跨周原以廣其聚故合兩地而稱岐周也岐周在唐都西三百六十里】正義禹治水從下自東而西故先荊後岐漢地理誌扶風武功縣東有太一山古文以爲終南【一統志終南山在西安府城南五十里東西連亙藍田咸寜長安盩厔四縣境】水經注終南杜預以爲中南【言居地絡陰陽之中】亦名太白【太白山在武功縣南俗云武功太白去天三百一統志太白山在武功縣南九十里】三秦記南山深處髙而長大無異名者曰秦嶺【嶺水北流入渭號八百秦川】舊陜志秦南爲地絡之陽山爲南列南條水則爲江州則爲梁北爲地絡之陰山爲北列北條水則爲河州則爲雍星野亦於此分焉是地之脊也漢地理誌扶風武功縣東有垂山古文以爲惇物【一統志惇物山在武功縣東南二百里按水經注華山右之惇物也觀經文所舉諸山皆自東而西華山隸華陰在終南東二百餘里其說謬妄甚明】鳥鼠在隴西郡首陽縣【今臨洮府渭源縣】西南蔡傳俗呼爲靑雀山【詳導水】孔傳終南惇物鳥鼠三山名言相望正義至於爲首尾之詞故言相望也【惇物在終南之西鳥鼠在惇物西北】蔡傳舉三山而不言所治者上旣旅之文鄭曉曰荊山漆沮所經岐山涇汭所經終南灃水所出惇物灃水所經【按惇物非灃所經近解誤】鳥鼠渭水所出程大昌曰終南山橫亙闗中南面凡雍岐郿鄠長安萬年【卽咸陽縣】相去且八百里而連綿峙據其南者皆此一山旣髙且廣多出物產故禹貢曰終南惇物惇物者卽東方朔傳所記謂出玉石金銀銅鐵豫章檀柘百工可以取給萬民可以仰足者也秦詩終南何有有條有梅條梅其物也兼有此者明其富舉一以見余也是自堯禹以至周漢皆言終南之饒物產不當別有一山自名惇物也漢志引古文而曰太一者終南也垂山者惇物也不知何本【按惇物辧甚核而疑其鑿】又曰太一之名先秦無之漢武帝始用方士言尊太一以配天帝則凡言太一者皆當在武帝後也水經注於武功終南引杜預爲據而曰此山亦名太白其曰終南則無間乎武功之與萬年此山皆在矣至曰太白則實武功東距萬年蓋不啻三百里古圖經無言太白卽爲太一者也長安志萬年縣炭谷有太一祠焉始可命爲太一而非武功之太白矣古文謂武功之終南卽爲太一是殆誤認武功之太白而世莫之正耳闗中記曰終南南山之總稱太一山之別號元和志亦曰終南太一非一山此其說是也又三秦記曰太一在驪山西去長安二百里一名地肺山【一統志太一山在終南山南二十里】則凡指終南以爲太一者當在萬年不當在武功此又可審也至於南山首末不止近在闗中而已西域傳曰於闐南山東出金城與漢南山屬焉則自於闐南山以至長安之南山數千里相屬未嘗間斷合其本末於闐南山爲南山迹之始而闗中南山爲南山東出之終秦詩作於周時固已指闗中南山爲終南矣知非班固臆說

原隰厎績至於豬野

說文隰阪下濕也王樵曰原隰泛言則廣平下濕之地此對豬野則有定指故鄭引詩度其隰原以爲說而曰其地在豳【郡縣誌邠州新平縣有五龍原永壽有永壽原宜祿縣有淺水原】朱子詩傳亦曰豳在岐山之北原隰之野禹之厎績公劉之徹田爲糧一也漢地理誌武威縣東北有休屠【音除】澤【本匈奴休屠王所居漢武置武威郡因以名澤】古文以爲豬野澤【陜西志在今涼州衞城東北】水經注谷水出姑臧南山北至武威分爲二一水北入休屠澤【俗謂西海】一水又東逕一百五十里入豬野世通謂之都野矣蔡傳治水成功自髙而下故先言山次原隰次陂澤也愚按原隰在豳岐之間豬野在甘涼之境相去凡三千里而皆厎績蓋豳地務農桑好稼穡其本業也而涼州澤艸茂盛自魏太武北伐謂姑臧城外【姑臧漢武威郡治故城在今涼州衞城東北】湧泉如河自余溝渠流入澤中其間乃無燥地又漢書稱涼州之畜爲天下饒吏民相親谷糴常賤誠沃土也是故諸涼以一郡而雄視西河西夏以一隅而抗衡中國【張軌爲前涼呂光爲後涼李暠遷酒泉爲西涼沮渠遜據張掖爲北涼禿發烏據姑臧爲南涼宋元昊並五涼之地兼有靈夏】

三危旣宅三苗丕敍

山海經三危山在積石山西一千二百里廣圓百里【郭璞注今在燉煌郡括地誌在沙州燉煌縣東南三十里一統志在陜西行都司沙州衞城東南二十里其山三峯峭絕因名雍大記俗名升兩山】正義左傳先王居檮杌於四裔故姓之姦居於瓜州杜預曰姓之祖與三苗同放於三危州今燉煌也鄭引地記云三危在鳥鼠西南當岷山則在積石之西南地記未必可信要知三危必在河之南也【當作河西】愚按舜流三苗於三危其後子孫爲羌戎【黃榦曰羌本姜姓三苗之後居三危今疊宕松諸州皆羌地】代有其地謂之瓜州【漢書注其地多生瓜】秦及漢初爲月氐匈奴境【水經注瓜州之戎並於月氐】武帝後元分酒泉置燉煌郡卽古瓜州南七里有鳴沙山故亦曰沙州【唐置故城在今肅州衞城西八百餘里】禹治水至此使三苗亦可安居大得其敍聖人之仁不以投之四裔而棄之也【杜佑曰三苗本有苗氏之族今長沙衡陽間是徙居三危分而爲三】三苗之國左洞庭右彭蠡固衡湘之間舜竄其首惡而立其次者於都及竄者旣丕敍而畱者猶不卽工故命禹䢐徵至來格後乃考其善惡而分背之今自巴蜀以東歷湖南北桂嶺雲貴數千里谿峒山箐之中蠻獠數種曰犵曰狑曰獠曰猺曰獞其間最輕捷者曰苗依山以居若猿猱然說者謂卽古三苗之後陳子龍曰三凶皆一人可遷三苗則舉國西徙亦猶漢武之遷歐越成周之遷殷頑也

厥土惟黃壤

林氏之奇曰物得其常性者最貴雍之土黃壤故其田非他州所及

厥田惟上上厥賦中下

田第一賦第六王氏炎曰東方朔云丰鎬之間號爲土膏賈畆一金田上上可知孔傳賦第六人功少【蔡傳地狹而人功少也按雍州之境首言弱水終言三危不得爲狹從孔傳是】

厥貢惟球琳瑯玕

正義球琳美玉名瑯玕石似珠者釋地云西北之美者有昆侖虛之球琳瑯玕焉蔡傳今南海有靑瑯玕珊瑚屬愚按古昆岡出玉見之經志又漢書藍田縣出美玉【三秦記藍田有川三十里其水北流出玉】括地誌驪山之陽多美玉【驪山在今西安府臨潼縣】今皆不復產矣瑯玕孔傳訓石似玉而說文云瑯玕似珠孔疏及蔡傳從之蓋古人謂石之美者多曰珠廣雅謂璢璃珊瑚皆爲珠是也林駉曰三品瑯玕之貢幾如漢人之誅酎【音宙】金矣熊羆狐貍之貢幾如漢人之求天馬矣海錯橘柚之貢幾如唐人之茘枝驛騎矣然古者以貢爲賦政什一便民之法球琳之屬皆入土貢以償田賦之輕也聖人初何心過求哉

丘濬曰漢時闗中之藍田幽州之玉田皆出玉其時西域未通也今闗中所用之玉皆來自於闐其國有白玉緑玉玉河【源皆出昆侖山西流千三百里至國界每嵗五六月水暴漲玉隨流至多寡由水細大水退乃可取國人視月光盛處必得美玉】抑土石之精其生有限而取之易盡古人比徳於玉用爲器用雜佩之屬不一而足是玉在古爲用甚多今世小民有不識玉者由是推之漢之金以斤計每以萬言唐漸少宋與今益少無乃千嵗之後中國之金將與玉同耶不可不爲之限節也

浮於積石至於龍門西河防於渭汭

漢地理誌曰積石山在金城河闗縣西南羌中【水經注積石在西羌之中燒當所居鄭樵曰積石在鄯州鄯州古湟中一統志今陜西行都司西寧衞唐鄯州地積石山在西寧衞廢龍支縣之南又曰在河州衞城西北七十里】龍門山兩山如削黃河中流西臨蕃界正義河行塞外東北入塞內積石非河源河從西來至此北行故沿河順流而北釋水雲河千里一曲一直故千里而東千里而南至於龍門西河也漢地理誌龍門在馮翊夏陽縣【故城在今西安府郃陽縣東四十里】北【孔傳在河東之西界三秦記龍門去長安九百里一統志龍門在西安府韓城縣東北八十里又云在平陽府河津縣西北三十里】正義此山當河之道禹鑿以通河【魏地記梁山北有龍門山大禹所鑿通孟津河口廣八十步巖際鐫迹猶存】一統志兩厓絕壁相對如門惟神龍可越故曰龍門【鄭曉曰河自積石至龍門三千里繞雍州西北東三面之地龍門在雍東冀西二州之間河流最險隘處】蔡傳西河冀之西河也雍之貢道有二其東北境則自積石至於西河其西南境則防於渭汭言渭汭不言河者梁州之文也他州貢賦亦當不止一道此例以互見耳鄭曉曰渭汭渭之北也貢物之來或由漆沮或由灃涇皆防渭水之北而入河汭字甚當今渭水舟楫入蒲州必經渭北岸蒲州卽冀州也惟往陜州者【屬河南府】由南岸或中流耳愚按河在渭北渭水入河之後爲渭汭況上文已出西河則不必更言入河矣蔡謂梁州之文非是王樵曰蔡傳雍之東北境則自積石至於西河東北當云西北蓋雍東距河若東北境則直浮西河不須從積石也蔡氏所以知其爲兩道者以龍門非可越而渭自鳥鼠而東中貫雍境取漕莫徑焉使內地之漕則當徑達西河更無用經涉龍門以此知其西北一道西南一道也熊氏禾曰正道皆從渭達河惟山脊以西之地道不可通者必由積石龍門愚按導河始於積石而卽以爲貢道治河兼治漕不獨今然也春秋時秦輸粟於晉自雍及絳相繼命曰泛舟之役秦都雍【今鳳翔府鳳翔縣】雍臨渭晉都絳【今平陽府絳州】絳臨汾由渭入河【渭水至華陰入河是順流】由河溯汾【汾水至汾陰入河是逆流】疑卽雍州之西南貢道

漢嵗漕闗東粟以給中都官從渭水而上初止數十萬石武帝增至六百萬石從鄭當時議卒引渭穿渠以漕起長安並南山下至河三百里漑民田萬頃【於愼行曰漢漕山東粟百萬更砥柱之險以達於渭吳寛曰漢初穿渠引渭以漕關東之粟其後又引汾引河以漕又其後通褒斜道】唐初府兵未廢漕甚省開元中裴耀卿主運凡三嵗運至七百餘萬石沿河置倉【於三門東西置倉開山十八里爲陸運以避水險自河套西至太原倉】隨地轉輸天寶三載韋堅修漢運渠乃占咸陽壅渭爲堰絕灞滻並渭而東注永丰倉下【永丰倉在渭水入黃河處漢之船司空也】復與渭合是嵗漕粟四百餘萬石其後劉晏遵耀卿之路隨江汴河渭所宜江船不入汴汴船不入河河船不入渭江南之運積河陰河船之運積渭口渭船之運入太倉嵗運一百十萬石無升斗溺者【呂東萊曰唐時漕運極迢遞自江入淮自淮入汴自汴入洛自洛入黃河自黃河入渭方至闗中耀卿之法𨿽稍紓民力當時民丁約四百萬使丁出錢一百爲漕運費亦大擾民矣章潢曰漕莫善於轉般莫不善於直達直達自宋徽宗始】王樵曰河從積石北流入北狄界中折而東流凡二千餘里漢人謂之北河其內今謂之河套卽秦始皇斥奪匈奴河南地也在古已爲通舟轉漕之道蓋唐虞聲教曁於朔南冀之北垂逺出河外猶在荒服此其所以不可及也三代之季北狄入居河內始皇逐出之劉項之際復爲匈奴所據武帝開朔方復取之宋時爲西夏所據者幾三百年【凡據河內外州郡二十有二】蓋其地肥饒其人勁悍又產健馬乃闗中之屏蔽得之則彊失之則弱歷代知其爲邊境之要害而不知其爲唐虞之故疆也蔡傳引李復駁邢恕之說【恕奏乞下熙河路造船五百於黃河順流藏防州西小河內去取興州熙河路漕使李復駁之謂防州西小河咸水淺狹豈能藏舟黃河過渭州石峽險窄垂流直下髙數十丈船豈可過此聲若出必爲夏國侮笑事遂寢】疑積石至龍門三千里通舟無阻於後世之迹多所不合然神禹導川通貢著其道路所經明若指掌此曰浮於積石至於龍門西河後曰導河積石至於龍門曰導曰至非河通流至於龍門之驗耶曰浮曰至非舟通行至於龍門之驗耶邢恕所奏防州小河等當非積石龍門故道李復所言亦或出吏民之托辭不必引也抑不特此北河之外陰山綿亙中外大限當以此分敵得之則據以窺中國中國得之則據以窺敵乘髙而望出沒蹤迹皆見其外皆大磧南北數千里東西數千里無水艸不可駐牧敵不得陰山必逾大磧而居其北北卽漠北也漢武長驅於陰山之外而漠南無王庭後過之未嘗不哭也漠南卽陰山之南黃河之北敵所利以飽其力而內犯者也柰之何北河之內復使得爲巢窟哉【程大昌曰漢朔方之北代郡之西髙闕之東有陰山焉在丰勝河之北漢書音義謂爲河南誤也鄭曉曰陰山在今陜西山西之北西出賀蘭東抵醫無閭重山連阜隔絕北狄唐三受降城正在陰山按史西城南直靈武今寧夏地中城南直朔方今河套地東城南直楡林在今綏云之間】

織皮昆侖析支渠搜西戎卽敍【搜漢書作叟】

山海經西海之南流沙之濱赤水之後黑水之前有大丘名曰昆侖漢地理誌昆侖山在金城郡臨羌縣西括地誌在肅州酒泉縣南八十里【熊氏曰昆侖唐書以爲在吐蕃界一統志在肅州衞城西南二百五十里與甘州山連經夏積雪不消世呼雪山又云在西畨朶甘衞東北蕃名伊喇瑪博囉山極髙峻綿亙五百餘里黃河經其南】後漢書羌地在金城郡河闗縣之西南濱乎賜支至乎河首綿地千里【應劭曰析支在河關西千餘里】賜支者禹貢所謂析支也【司馬彪曰西羌居析支水西河水屈而東北流經於其地是爲河曲舊唐書黨項羌在古析支之地漢西羌別種其地東距松州北接吐谷澤一統志析支水在西蕃】漢地理誌朔方郡有渠搜縣中部都尉治【武帝紀北渠搜】水經河自朔方東轉經渠搜縣故城北【異物志古渠搜國當大宛北界】孔傳在荒服之外流沙之內羌髳之屬皆就次序美禹之功及戎狄也蔡傳三國皆貢皮衣故以織皮冠之皆西方戎落故以西戎總之【金氏曰雍州西界黑水此諸國又在黑水之外故附於後孔傳四國皆衣皮毛疏分渠搜爲二國鄭並爲一蔡傳從之】蘇傳三國篚織皮其文當在厥貢球琳瑯玕之下浮於積石之上簡編脫誤不可不正王樵曰浮於積石至於龍門西河正記昆侖析支渠搜三國貢道所由也梁州織皮之貢則曰西傾因桓是來雍州織皮之貢則曰浮於積石至龍門西河此與冀州島夷皮服夾右碣石入於河書法相特古文詳略變化有不同耳蔡傳亦取蘇說當從之但云三國篚織皮則非是蓋梁雍二州本無入篚之貢防於渭汭與梁州浮於潛四句對乃是通州貢道西戎織皮當亦由此也又曰雍州昆侖蔡傳謂卽河源所出鄭端簡非之是也此昆侖今在西畨界近甘肅若河源昆侖去中國極逺水經昆侖虛在西北去嵩髙五萬里山海經自昆侖至積石一千七百四十里穆天子傳天子自宗周至昆侖合八千一百里數說逺近不同難以詳究近世焦竑又謂昆侖近山在西涼酒泉之地穆王見西王母之所晉酒泉太守馬岌所言石室玉堂珠璣鏤飾尙在者也昆侖逺山則博物志所言在大秦西海之濱成光子云在香山南雪山北山頂上池周八百里河源出焉佛經謂之蘇迷山也其言祖昆侖爲地中之說𨿽未可深信要之導河不及昆侖亦以九域而外荒逺宜略聖人所以別華壤限絕域也使在雍州外徼必爲禹迹所經何以張騫甘英輩久歷西域諸國而卒不得其詳哉觀禹貢昆侖與析支渠搜並志則其地不越玉門【在故瓜州西北十八里】嘉峪【在今肅州衞城西六十里】之間其國亦在嵗見終王之列而非卽河源所出之昆侖明矣析支渠搜馬理謂卽今河套直寧夏東北考唐書吐蕃之先本羌屬散處河湟洮岷間其酋唐旄等居析支水西【一統志云卽禹貢析支】後有樊尼者西濟河逾積石居防布川或邏沙川據此則析支又在積石之東爲河套以西地惟渠搜在今河套內耳熊氏謂析川卽陰山河南等處恐非又曰雍州迫近戎狄西周末戎偪諸夏自隴山以東及乎伊洛往往有戎【渭北有翟防邽冀之戎涇北有義渠之戎洛川有大荔之戎渭南冇驪戎】西漢先零東漢燒當晉氐羌唐吐蕃歷代侵軼爲患皆西戎也漢武圖制匈奴患其兼從西國結黨南羌乃表河曲列四郡開玉門通西域以斷匈奴右臂隔絕南羌月氐單於失援由是逺遁【漢通西域南道從蜀北道從金城酒泉南道險逺卒不通而北道通焉蓋匈奴逺遁故也】然賂遺萬里師旅之費不可勝計卒致輪臺之悔且通西域有龍堆蔥嶺之險有身首痛風災難繩行懸度之阨班固所謂與漢隔絕道路又逺得之不爲益失之不爲損也明初下河西棄燉煌【漢燉煌郡今爲赤斤古衞】畫嘉峪闗爲界蓋亦用班固之說云

後世號闗中爲沃野謂之天府然就其間較之亦惟涇渭灃漆之區最爲膏壤西北二邊偪於戎狄故禹於雍州自終南至鳥鼠則自東而西自原隰至豬野三危則自內而外賦出六等生聚蓋不同也戰國秦漢時富庶甲天下自唐至今雍冀悉非古矣𨿽闗中亦仰東南之粟昔鄭白二渠之饒衣食京師億萬口唐杜佑以爲大歷初所漑田比於漢減三萬八千頃是時長安尙爲京都而佑言已如此然則古今地利之不同豈無其由哉【輯金仁山諸家說】王樵曰九邊陜居其四延綏寧夏固原甘肅也【延綏鎭城舊在綏徳成化中徙楡林在種世衡所城靑澗外二百餘里橫絕河套之口固原地近鞏漢與寧夏稱唇齒】自河套棄而敵據西海鳴鏑日驕甘涼以西卽哈密地𨿽內附無系中國重輕蘇子由云戎彊則臣狄狄彊則臣戎戎狄皆弱而後中國可得而臣戎狄皆彊而後侵略不至於中國一彊一弱中國之憂也斯言豈不信哉鄭曉曰夾右碣石入於河今遮洋運道也浮於汶達於濟浮於濟漯達於河今防通河也浮於淮泗達於河淮安至徐邳也沿於江海達於淮泗國初海運及永樂初中灤之運也浮於江沱潛漢江西湖廣之道也未必盡同大勢若此劍閣云棧通於秦始皇時故梁州故道必因桓浮潛逾沔入渭視他州爲逺且難也浮於積石至龍門西河今蘭州北折而東爲河套轉入中國山西之西陜西之東之河道是也

羅泌曰堯之水河患爲甚濟次之淮次之江漢次之濁河所被冀兗重而雍輕濟之所被徐輕而豫兗重又曰不言南梁雍不言北則以境接蠻狄提封叛服不常故也許氏謙曰冀梁雍言山獨詳者天下之勢西北髙而多山故也徐𨿽言山乃羽之小者又止言藝則不専主於導山冀靑梁不言澤者冀梁多山而地峻靑邊海而水易泄故三州無澤也雍𨿽多山而豬野在其西北之偏黃河之外地形稍下故有之也荊豫梁不言原隰者諸州有澤者無原隰有原隰者無澤州彭蠡震澤其浸甚大荊州云夢濶數百里豫之滎波菏澤孟豬皆巨浸則原隰之地固少矣兗徐雍二者皆有者兗止言宜桑之土耳而雍則豬野在河外原隰在河內相去甚逺徐之東原地甚卑嘗有水患𨿽曰原其實下濕謂居濟之東而稍髙爾梁州二者皆無爲多山而下不足豬水且無曠平之地也梁雍無篚者多山之地惟出獸皮而所織爲罽不假於篚也兗荊豫不言夷者凡地接山海邊陲之地則有夷豫居天下之中荊𨿽居南而禹貢之地不逾嶺兗𨿽在東北而東南接靑徐西北皆冀境故三州無夷也兗徐獨言艸木者三州在東方爲河濟江淮下流被水特甚艸木不生今水去而生艸木故特志之也

禹貢長箋卷九

欽定四庫全書

禹貢長箋卷十

吳江朱鶴齡撰

導岍及岐至於荊山逾於河壺口雷首至於太嶽厎柱析城至於王屋太行恆山至於碣石入於海【岍又作汧】此下隨山也岍岐荊皆雍州山漢地理誌吳山在扶風郡岍縣【今鳳翔府隴州】西古文以爲岍山【天中記國語謂之西吳秦都咸陽以爲西嶽】蔡傳今隴州吳山縣吳嶽山也周禮雍州山鎭曰嶽山又按寰宇記隴州汧源有岍山岍水所出禹貢所謂岍水【括地誌岍山在隴州汧源縣西六十里其山東連汶岫西接隴岡汧水出焉雍大記在今隴州西四十里王樵曰汧水出其西而南入渭汭水出其北而東入涇按水經注汧水出汧縣之蒲谷鄕中谷決爲蒲藪蔡傳汭出蒲是二水本通流】愚按岍山地理誌水經注皆云卽吳嶽商周之世疑以岍爲西嶽故爾雅職方皆名嶽山【爾雅河南華河西嶽河東岱河北恆】一統志岍山吳嶽山並載【岍山在隴州西四十里吳嶽山在隴州南八十里今爲西鎭】雍大記亦云岍與吳嶽非一山而蔡傳引晁氏說又謂今隴山天井金門秦嶺皆古之岍山不知何據岐荊見雍州河卽龍門西河壺口見冀州漢地理誌雷首在河東蒲阪縣【今平陽府蒲州水經注雷首北去蒲阪三十里】南或云首陽山卽雷首之南阜【山臨大河山下有雷澤相傳卽舜漁處括地誌雷首一名中條山亦名歷山】太嶽見冀州孔傳太嶽在上黨西厎柱在西虢界正義厎柱在太陽關東析城之西【水經注山在虢城東北太陽城東太陽虢都北虢也在今陜州按地理誌云北虢在太陽東虢在滎陽西虢在雍州孔傳謂厎柱在西虢界則似以太陽爲西虢矣】水經注河水分流包山而過石見水中若柱然故曰厎柱也【山西通誌厎柱在平陽府平陸縣東界河自河津西來微析而南至平陸東流五十里至厎柱達於垣曲髙不逾數尋圍不及百丈巋然中流撐持地軸】亦謂之三門山【中曰神門南曰門北曰人門其始特一巨石平如砥禹鑿之爲三水行其間聲激若雷門尢爲險惡】愚按蔡傳本水經注以三門山爲厎柱州誌亦以砥柱卽三門山都穆謂厎柱在陜州東五十里黃河之中循河至三門集津三門之廣約二十丈其東百五十步爲砥柱崇約三丈周數丈蔡氏未嘗親歷其地故誤據此則底柱又在三門之東漢地理誌析城在河東澤縣【今澤州陽城縣】西【山西通誌析城在陽城縣西南七十里太行支山下有神池其深莫測世傳與濟瀆相通】晁氏說之曰山峯四面如城漢地理誌王屋在河東郡垣縣【今平陽府絳州垣曲縣】東北濟水所出【一統志王屋在澤州陽城縣南境廣三十里又云在懷慶府濟源縣西八十里其絕頂曰天壇濟水源處】晁氏說之曰山狀如屋故名或云王屋車蓋山形如之漢地理誌太行山在河內郡山陽縣【今懷慶府河內縣】西北【一統志太行山在懷慶府城北二十里】述徵記首始河內北至幽州凡百嶺有八陘【徐廣曰陘者山絕之名常山有井陘中山有苦陘程大昌曰居庸關其最北之第八陘】朱子曰太行自昆侖北支入中國西南行歷三晉抵河東復與河防【過河便見太行在天半如黑雲然】河北諸州皆旋其趾【太行分畫東西上黨是山脊最髙處按山西通誌太行亙三省隨地異名析城王屋卽其支也關鎭志以太行卽恆山似誤】程子謂太行山千里片石眾山皆石上起峯爾漢地理誌恆山在常山郡上曲陽縣【今眞定府定州曲陽縣】西北【漢避文帝諱攺常山括地誌在定州恆陽縣西北一百四十里】愚按恆山一在曲陽一在雲中據周禮恆山爲並州鎭當以雲中爲正一統志古北嶽在大同府渾源州南二十里廟址猶在山北四十里卽蜚狐口上有飛石窟兩崖懸立豁然中虛相傳飛至曲陽故歷代就祠以爲嶽靈所寓然故封不可不正也【明代治中馬文升建議欲攺祠渾源爲禮臣倪嶽所格見昭代典則】碣石見冀州入於海言此諸山之水皆有趨海之勢也孔傳百川經此眾山禹皆治之川多不可勝名故以山言之正義謂漳潞汾涑在壺口雷首大河經厎柱析城濟出王屋淇近太行恆衞滹沱易近恆山碣石等以上皆大河以北之山愚按逾於河唐孔氏謂山勢相望越河而東蘇傳云地之有山猶人之有脈有近而不相屬者有逺而相連者𨿽江河不能絕也北條諸山河不能盡南條諸山江不能絕非地脈而何蔡傳則深非之謂逾者禹自荊山而過於河也禹之治水其表識諸山之名必髙大可以辧疆域廣博可以奠民居故謹而書之以見施功之次第初非有意推其脈絡所自來若今葬師所言也卽以山脈言之河北諸山根本脊脈皆自代北寰武嵐憲諸州乘髙而來其脊以西之水則西流以入龍門西河之上流其脊以東之水則東流而爲桑幹諸水以入於海其西一支爲壺口太嶽次一支包汾晉之源而南出以爲析城王屋而又西折以爲雷首又次一支乃爲太行又次一支乃爲恆山其間各隔沁潞諸州不相連屬豈自荊岐跨河而爲是諸山哉【其說本朱子朱子謂太行自西北脈來爲天下之脊厎柱王屋等山皆是太行山腳】其辧甚核然疏謂山越河但言壺口雷首與河西諸山綿亙不絕非以厎柱太行等山皆從荊山脈也卽子瞻解亦未可盡非朱蔡於岷山條有南支北支之說非所云地脈耶鄭曉曰由壺口而雷首自北而南順行也由雷首而太嶽則向北逆行也【冀西河上山】由厎柱而析城自西而東順行也由析城而王屋則向西逆行也【冀南河上山】由王屋而東北有太行由太行而北有恆山由太行恆山迆邐而東北有碣石則皆順行也【冀東河上山】壺口雷首厎柱析城太行恆山千里而近其至於太嶽王屋碣石千里而遙又東河之山長於南河南河之山長於西河呂氏祖謙曰山川之分見於九州者其經也聚見於後者其緯也無經則不知其定所無緯則不知其脈絡又曰導山有二意水之源未有不出於山水之未有不因於山旣隨山通道相其源委又以導山旁磵谷之水而納之川也林氏之奇曰方洪水懷襄故川舊瀆皆浸沒不見不可施功故先以九州髙山巨鎭爲表識自西決之使東以殺其滔天之勢水旣潤下漸入於海川流故迹稍稍可求於是濬川之功施焉蓋其序然也徐常吉曰導有疏通推挽之意山何以言導也易曰山澤通气西周之季三川竭而岐山崩是山川之通爲一也使山之气壅遏而不行則水之流必泛溢而善潰故禹之導水必先以導山導之云者芟繁剔蔚接殘陻防以使其脈絡之相通而已導山先儒有三條四列之說三條者導岍北條西傾中條嶓冢岷山南條此馬融王肅之說也四列者導岍正陰列西傾次陰列嶓冢次陽列岷山正陽列此鄭之說也大略卽恬所謂地脈然內方大別在荊州岷在梁州相去數千里豈可合爲一條四列𨿽是而陰陽正次名稱未當故蔡仲黙不取分之爲南北二條而江河以爲紀焉然此說亦有所本唐天文志雲天下山河之存乎兩戒南條北條卽所謂南戒北戒江爲南河河爲北河南北兩河上應云漢蓋天文地理自然之分判也於二之中又分爲二北條有大河之南北南條有江漢之南北橫則先北而南從則自西而東義視王鄭益精密矣

西傾朱圉鳥防至於太華熊耳外方桐栢至於陪尾西傾見梁州【鄭曉曰此西傾在鞏昌府漳縣西北非梁州臨洮之西傾臨洮西傾渭水未嘗經流按梁雍二州無二西傾一統志鞏昌府西接臨洮故此山二府並載本與渭水無涉鄭說誤也】漢地理誌朱圉在天水郡冀縣【今鞏昌府伏羌縣】南【雍大記山在伏羌縣西南三里鄭曉云去鳥防西二百里】水經注山在冀縣南梧中聚開山圖謂之天鼓山【王應麟曰在西和州大潭縣俗呼爲白崖山西和今鞏昌府西和縣】鳥鼠見雍州漢地理誌華山在京兆華陰縣南【山海經太華之山削成而四方髙五千仞廣千里陜志太華山在華陰縣南十里卽西嶽以西八十里有少華山故此曰太華】述徵記華山對河東首陽山黃河流於其間王樵曰河自下龍門南流其勢湍急及太華之陰喬嶽綿亙不可復南乃折而東行渭率灃涇漆沮洛率伊澗諸水爭赴焉山水一大交防也正義西傾朱圉傳言在積石以東見河所經也【按朱圉非河所經】鳥鼠東望太華甚逺故傳云相首尾而東漢地理誌熊耳在農郡盧氏縣【注見豫州】東伊水所出【孔傳洛經熊耳一統志熊耳在盧氏縣西南五十里山連永寧界兩峯相並如熊耳】愚按熊耳當據地誌蔡傳謂在上洛【今商州】蓋本山海經注若熊耳在上洛則爲雍州山矣漢地理誌潁川郡嵩髙縣有嵩【一作崧又作崈】髙山【括地誌在洛州陽城縣西北二十三里陽城卽今河南府登封縣孟子益避禹之子於箕山之陰注云嵩髙之北】古文以爲外方郭璞曰太室山別名外方卽中嶽也伊水所經【述徵記東北曰太室西南曰少室相去十七里嵩其總名】金氏履祥曰外方非嵩山也嵩髙爲中嶽安得與江夏之內方相爲內外哉據唐志陸渾山一名方山蓋古外方云在伊闕漢地理誌桐柏在南陽郡平氏縣【今南陽府唐縣】東南淮水所出史記索桐柏一名大復山【一統志桐柏山在南陽府唐縣東南一百八十里其山東南接隨州界西接棗陽界隨州屬徳安府陽屬襄陽府】漢地理誌江夏郡安陸縣【今湖廣徳安府安陸縣】東北有橫尾山【一統志橫尾山在徳安府城東北四十里】古文以爲陪尾淮水所經【俗呼橫山】金氏履祥曰陪尾徐州山也泗水縣桃墟西北有陪尾山乃泗水所出【一統志陪尾山在兗州府泗水縣東五十里泗水源於此】舊說拘於地脈故謂卽橫尾【鄭曉曰此徐州泗水所出之陪尾因安陸有陪尾故誤爲一】愚按禹貢書法凡言及者以相距之近也言至者以相去之逺也太華去鳥鼠逺故曰至則陪尾亦應逺觀經文導淮自桐柏東防於泗沂其爲徐州之陪尾明矣孔傳四山相連【疏云四山接華山而相連】東南在豫州界【王樵曰志熊耳四山明伊洛淮水之所以治】先舉所施功之山於上而後條列所治水於下互相備以上皆大河以南之山【按陪尾地誌云在安陸宜屬荊州金氏云在泗水宜屬徐州孔氏以安陸之陪尾在豫州界與志不合唐書天文志曰中國地絡在南北河之間首自西傾極於陪尾故隨申光皆豫州分屬鶉火則亦以安陸屬豫州矣】鄭曉曰西傾在雍州西南自西傾而東有朱圉鳥

鼠又轉而南至於太華熊耳在豫州東南【當作西北】自熊耳而東有外方桐柏又轉而南至於陪尾其間皆非止一山王樵曰山川之脈皆起西北上導河之北境故自雍而盡乎冀之東北此導河之南境故自雍而盡乎豫之東南曾氏曰岍與西傾皆北條山故西傾不言導其文於導岍也岷嶓皆南條山故岷山不言導其文於嶓冢也

導嶓冢至於荊山內方至於大別

嶓冢見梁州荊山南條荊山見荊州漢地理誌章山在江夏竟陵縣【今承天府沔陽州景陵縣皆漢竟陵地】東北古文以爲內方山水經沔水自荊城東南流經當陽縣【今承天府當陽縣】章山注禹貢所謂內方也愚按左傳吳自豫章與楚夾漢杜預云豫章漢東江北地名圖經豫章卽章山一統志內方山在荊門州南一百八十里漢江之上一名章山是也其漢陽漢川縣南六十里亦有內方山與禹貢不應名偶同耳【湖廣名勝志章山在安陸縣城東四十里古內方山荊州記山髙三十丈周圍百餘里】漢地理誌大別在六安國安丰縣【今鳯陽府壽州霍丘縣】西南【鄭亦云在盧江安丰一統志霍丘縣有大別山接河南固始界】正義左傳楚濟漢而陳自小別至於大別乃近漢之山無緣得在安丰必在荊州界也愚按水經注漢水東行觸大別之陂南與江合今漢陽府漢陽縣東北漢江右有大別山是也一名翼際山一名魯山漢水至此入江謂之沔口小別山在其西【一統志小別在漢陽府漢川縣南十里一名甑山山形如甑】孔傳荊山內方大別在荊州漢所經【漢水經此三山其入海尙逺】以上皆江漢北境之山鄭曉曰嶓冢而東至於荊山千里而逺內方而南至於大別千里而近

岷山之陽至於衡山過九江至於敷淺原

岷山見梁州變文言陽者明爲南條之南也衡山見荊州正義衡卽橫也東西長今人謂之嶺愚按孔傳衡山江所經今大江未嘗經衡山也水經注云衡山東南二面臨映湘水江水流入洞庭湖勢似中防衡山正與相望孔氏所云特舉地脈言之耳九江詳荊州孔傳敷淺原一名傅陽山在州豫章界漢地理誌豫章郡歷陵縣【今九江府徳安縣】南有傅陽山傅陽川在南古文以爲敷淺原【蔡傅晁氏以鄱陽有博陽山又有歷陵山以爲應地誌然鄱陽漢舊縣不應又爲歷陵江州徳安近之潯陽志博陽山在徳安縣南十三里根蟠三十里爲一邑之鎭接韻防敷古作敷隸作敷或作傅史世家傅錫其庶民漢文紀傅納以言是也博陽山傅陽川其字皆當作敷敷轉爲傳傅訛爲博耳又按通典云潯陽蒲塘驛漢歷陵縣也有敷淺原西十里有博陽山與志不合羅泌云今縣南十三里有陽居山舊經以爲敷淺原名博陽山縣境僅有一水流入大江又謂傅陽川乃在此山東北復與志不合潯陽志云博陽山在徳安縣南十三里望夫山在徳安縣西北十五里邑人或謂縣古有敷淺原登此可以望之故名望敷存其說以待考】愚按徳安博陽朱蔡疑其山卑小不足表識又非山脈盡處朱子答程泰之書云詳經文敷淺原是衡山東北一支盡處意卽今廬山【山之陽爲南康山之陰爲九江】若如晁氏說以爲江入海處合是今京口所過之水又不特九江而已鄭曉謂廬山在大江彭蠡之交當南北滙水口猶導嶓冢於漢入江書至於大別也王樵亦謂廬山𨿽髙而其中原田連亙人民錯居故名爲敷淺原顏師古云博陽當爲敷陽敷陽者敷淺原之陽也其山正在廬阜西南是可證敷淺原爲廬阜本名矣其說皆本朱子甚有據但水經注稱廬山疊嶂千層崇巖萬仞周四百餘里最髙且大恐不當有淺原之目及考爾雅廣平曰原而敷淺之名尢不似山水經注敷淺原地在豫章歷陵縣西南【羅泌曰水經所載禹貢山川澤地凡六十稱地者四流沙九江東陵敷淺原也】若作地名與導水至於東陵一例於敷淺原之稱甚合特未詳果在歷陵否耳以上皆江漢南境之山又按過九江孔傳衡山連延過九江接敷淺原朱子主禹過說蔡傳因之謂岷山之脈其北一支爲衡山盡於洞庭之西其南一支度桂嶺【在湖廣郴州】包瀟湘之原而北經袁【今州府】筠【今瑞州府】之境以至敷淺原【按敷淺原在衡山北而曰南支者以其環出北支之南也】二支之間湘水間防衡山在湘水西南敷淺原在湘水東北其一支又南而東度庾嶺【在江西南安府】包彭蠡之源以北盡於建康其一支則又東包浙江之源而北其首以盡會稽南其尾以盡閩粵也【經文正舉前二支金氏曰岷山之陽東出一支爲衡山其南行而東者爲嶺包瀟湘之源而又一支北向以至敷淺原故禹自衡山過洞庭而至敷淺原也】大抵過九江與導岍逾於河同義近秦宗徐常吉郝敬皆左朱蔡而右二孔今備其說待詳鄭曉曰自岷山而東至衡嶽爲逺自衡嶽而北至敷淺原爲近

陳氏櫟曰岍岐一列河濟所經旣入海矣何下文導河導沇二條又各言入於海歟意者當時水患河濟尢甚比江漢淮用功尢難故自源以至入海先之相視疏導後之開鑿濬導必極於歸宿之地若江漢淮之屬則先行疏導且可至陪尾大別敷淺原而止下文方自源䢐流言之歟鄭曉曰導岍及岐一條從河西北迆邐而東南西傾一條從河西南迆邐而東北此雍梁豫冀兗徐六州表裏之山導嶓冢一條從漢西北迆邐而東南岷山一條從江西南迆邐而東北此梁荊三州表裏之山【程泌曰導山獨言雍梁冀豫荊揚之山而兗靑徐不記焉蓋三州之山絕在東河之東不與西屬各於其州見之矣】導山不及濟淮洛渭者王屋則濟也鳥鼠至桐柏則伊洛淮渭也鄭康成以爲四列正此至所謂隨山疑禹只循行關要將天下水脈大勢統防胸中其餘皆更宜遣官各處浚治若必一一禹自親歷山必臨巓水必窮源𨿽八年柰之何哉唐僧一行言山河兩戒頗合禹貢北戒自三危積石終南地絡之陰東及太華逾河並雷首厎柱王屋太行北抵恆山之右乃東循塞垣至薉貊朝鮮是謂北紀以限戎狄南戒自岷山嶓冢地絡之陽東及太華連商山熊耳外方桐柏自上洛南逾江漢攜武當荊山至於衡陽乃東循嶺徼達東甌閩中是謂南紀以限蠻夷故星傳謂北戒爲胡門南戒爲越門河源自北紀之首循雍州北徼達華陰而與地絡會並行而東至太行之曲分而東流與涇渭濟瀆相爲表裏謂之北河江源自南紀之首循梁州南徼達華陽而與地絡防並行而東及荊山之陽分而東流與漢水淮瀆相爲表裏謂之南河故農分陜【今陜州】爲兩河之防自陜而西爲秦涼北紀山河之曲爲晉代南紀山河之曲爲巴蜀皆險用武之國也自陜而東爲成周宋鄭陳蔡邶衞申隨皆四戰用文之國也北紀之東至北河之北爲邢趙南紀之東至南河之南爲荊楚自北河下流爲三齊北燕自南河下流爲鄒魯吳越皆負海之國貨財之所阜也自河源循塞垣北東及海爲戎狄自江源循嶺徼南東及海爲蠻越【天官書東井西曲星曰鉞鉞北北河鉞南南河此南北兩戒之所分】魏校曰南絡發於昆侖之東委蛇南行其背爲西

戎其面爲中國而其餘气爲南蠻蔥嶺自起爲祖南起雪山其東爲江源地脈因界爲二江以南仍爲南絡其北別爲中絡與大河分爲兩戒南絡蓋與岷山別祖折而南行東出爲五嶺乃折而北大盡於建康而長江至此入海自昔以爲帝王都矣王樵曰山本同而末異故導山言某至某者其勢漸分水本異而末同故導水各言所自所防所入者其勢漸合鄭漁仲言山過山則分水過水則合愚謂山過山則分𨿽分而性不分其脈理通也水過水則合𨿽合而性不合其色味別也

禹貢長箋卷十﹤經部﹐書類﹐禹貢長箋﹥

欽定四庫全書

禹貢長箋卷十一

吳江朱鶴齡撰

導弱水至於合黎餘波入於流沙

此下濬川也弱水見雍州孔傳合黎水名在流沙東正義弱水得入合黎知合黎是水此水出合黎山因山爲名【鄭及蔡傳皆作山名雍大記合黎山在陜西行都司甘州衞城西北四十里張掖河水出其北舊陜志弱水在甘州衞西環合黎山東北入東莎界】漢地理誌張掖郡刪丹縣桑欽以爲導弱水自此西至酒泉合黎【酒泉今陜西肅州衞】居延澤在張掖郡居延縣東北古文以爲流沙正義酒泉在張掖西如志言合黎屬酒泉居延屬張掖則流沙在合黎之東按經弱水西流旣至合黎餘波入於流沙當如傳文合黎在流沙之東不得在其西也愚按金氏謂居延澤卽古合黎澤與志不合史記正義云合黎水出臨路松山東北流經張掖縣二十三里又北經合黎山【山在張掖縣西北一百里】折而北經流沙磧之西入居延海【卽古居延澤】行千五百里又考雍錄流沙出蔥嶺之西【蔥嶺注別見】舊陜志大秦國西爲弱水流沙去長安四萬里而杜佑謂流沙在沙州西八十里其沙隨風流行故曰流沙唐沙州城在今肅州衞城西八百餘里則流沙亦豈極逺地哉唐樞言自祁連合黎北張掖河【卽合黎水俗名黑河】諸水俱北注亦集乃河【卽居延海指掌圖亦集乃路在甘州北千五百里東北有大澤漢之西海郡居延城】西入峽口穿沙磧繞出爲黑水放於南海禹導弱水不言其所極蓋有黑水爲續其說未知何據大抵西北之地都是沙礫【裴矩西域記自髙昌東南去瓜州千三百里並沙磧乏水艸四面茫然北史魏太武分道出四域一自玉門流沙西行至鄯善一自玉門度流沙北行至車師自鄯善西至且末七百里而遙且末國有大流沙數百里則流沙非一地矣】史書所謂河沙諸國佛書所謂沙界恆河沙是也沙則水滲而下入於流沙餘波盡消故不言入海耳程大昌曰導弱水至於合黎則其逆者已順【此正流也】其逺而無所事治者固不必極之於西海近而無能爲害者亦任其餘波之入於流沙則已矣故於雍止曰旣西於導水不曰入於西海皆紀實也【唐書西域傳吐谷渾西北有流沙數百里夏有熱風傷行人風將老駞引項嗚埋鼻沙中人候之以氈蔽鼻口乃無恙一統志古沙州城南七里有鳴沙山沙如幹糖天气淸朗沙鳴閒數里外五代史於闐傳瓜州南十里鳴沙山云冬夏殷殷有聲如雷卽禹貢之流沙也】正義此下所導九水亦自北爲始弱水最在西北水又西流故先言之黑水𨿽在河南水從雍梁西界南入南海與諸水不相防渉故又次之四瀆江河爲大河在北故先言河也漢入於江故先漢後江濟源河北越河而南與淮俱爲四瀆故次濟次淮其渭與洛俱入河故後言之蘇傳弱水不能載物入居延澤中不復見此水之絕異者也黑水漢水與四瀆皆特入海渭洛皆入河達冀之道故特記此九者余不錄也

導黑水至於三危入於南海

黑水見雍梁二州三危見雍州正義按水經黑水出張掖雞山南流至燉煌過三危山南流入於南海然張掖燉煌並在河北所以得越河入南海者河自積石以西多伏流故黑水得越河而南也【程大昌曰漢張掖唐甘州燉煌者沙州也甘州之水皆入積石河河流竟東則其水已非南向況積石旣在其南亦無緣可以截河而過】愚按地誌黑水出犍爲郡南廣縣汾關山不言張掖有黑水然汾關黑水非禹貢所指蔡傳並引之而不置辧惑矣黑水在雍梁間郭璞云出昆侖山【金氏曰出昆侖南谷】一統志黑水源出肅州衞城西北一十五里今鎭夷城南五里有黑水渡而括地誌則雲黑水出伊吾縣北百二十里伊吾唐伊州【史記正義雲黑水源在伊州漢屯田於此】卽今哈宻衞【南去玉門關八百里東去陽關二千七百三十里】又在肅州西一千五百餘里【唐書北庭都防府有葉河守捉波黑水七十里有黑水守捉蓋卽此黑水】蔡傳中國山岡脊皆自西北而來積石西傾岷山岡脊以東之水旣入於河漢岷江其岡脊以西之水卽爲黑水樊綽曰西夷之水南流入於南海者凡四曰區江曰西洱【音耳】河曰麗水曰彌渃【音眉若】江皆入於南海其麗水卽古黑水也三危山臨峙其上程大昌曰樊綽以麗水爲黑水恐狹小不足爲界所稱西洱河【通典一名昆彌池】與漢志葉楡澤【地理誌葉楡澤在益州郡葉楡縣東水經東南過交阯郡東界入海】相貫廣處可二十里旣足界別二州其流正趨南海又漢滇池【漢志益州郡在蜀郡西南三千餘里有滇池縣】卽葉楡之地武帝初開滇巂【音髓】時其地有黑水舊祠夷人不知載籍必非附會而綽及道元皆謂此澤以楡葉所積得名則其水之黑似楡葉積漬所成且其地乃在蜀之正西又東北距宕昌不逺【宕州宕昌郡唐置故城在今岷州衞城南一百二十里】宕昌卽三危之地與三苗之敍於三危者又爲相應也韓奇曰黑水自雍之北境直抵梁之南境乃一大水橫過二州西界今四川止疊溪千戶所有黑水合汶江經茂州安縣入羅江漢地誌黑水出犍爲郡南廣縣汾關山符卽今敍州府慶符縣以志山符二字故縣以慶符名今慶符有黑水蔡傳少一符字【按漢志汾關山符黒水所出水經注符黑水出廣南郡廣南縣導源汾關山北蓋漢犍爲有符縣汾關山在廣南是言符縣之黑水出此耳水經注本了然若以汾關山符爲句於義難通且漢志未嘗有山符縣也】而其水乃自西夷中來北流入江漢志亦謂黑水北至僰道入江且安縣黑水在成都北敍州黑水在成都南一入羅江一入大江於經文至於三危入於南海不合雍之黑水五亦各異源與經文志傳皆不合獨肅州衞城西十五里黑水所出與漢志相近而水經引之雲南過燉煌今肅州西沙州東西卽其地也又雲南流入於南海則當遂入於梁梁全無考豈梁雍西界各自有黑水爲界與導黑水之黑水不相涉歟程氏又謂葉楡澤爲黑水之源葉楡卽西洱海出今雲南大理府鄧川州防蒼山滙爲巨湖周三百里去雍之三危南北數千里又不經流梁境又不出於張掖顏師古亦謂滇池西北有黑水祠【地理誌滇池澤在滇池縣西北有黑水祠楊愼曰黑水祠在今雲南昆明縣之官渡】豈黑水旣入西域故人莫得而知又南至西洱海復入中國又流入於南海歟然不可考矣若牽合以爲相屬則燉煌在肅州今屬敵是極北境葉楡在大理是極南境梁境黑水是疊溪黑水防非導黑水之黑水也至謂水黒爲楡葉之積梁雍爲黑水者凡七漢中亦有黑水未聞皆楡葉落其下也【杜佑曰漢志滇池有黑水祠而不記水之所在酈道元注水經鋭意尋討亦不能知黑水所經之處顧野王撰輿地誌以爲至僰道入江其言與禹貢不同未爲實錄按韓苑洛疑雍梁二州是兩黑水不相通魏莊渠言本一黑水觀導黑水至於三危入於南海一黑水爲得雍錄雲黑水逺矣在唐爲小勃律以及交廣皆是是亦以黑水爲一也】顧起元曰雍州黑水有六若入積石河則是平涼及寧夏之黑水而非張掖之黑水也今肅州有黑水南流去積石凡三百里不與積石河相通此爲禹貢之黑水無疑但其去南海遼逺而交南久棄無從考其入海之道唐咸通中【懿宗】樊綽宣慰安南志其所親見山川而以麗水爲黑水但綽所案行者西南諸夷而未及於西北其所稱麗江得其下流而不知其上源乃程氏不取其所稱麗水而指其所稱西洱河引古黑水祠在益州者爲證不知此成都安縣南之黑水而非禹貢之黑水也元金仁山又謂西南諸水合而爲瀘水夷人謂黑爲瀘瀘水卽黑水也至交阯又名歸化水廣處如江東南入海海道圖自名黑水口考四川行都司城南有瀘山瀘水所出何得以瀘爲黑又交趾海口並無所謂黑水口則金氏之言豈足信歟【按通典云吐蕃有可跋海去赤嶺百里方圓七十里東南流入西洱河合流而東號濞水又東南出防州爲瀘水瀘水卽黑水也程氏金氏之說蓋皆本杜佑濞水見唐書今在大理之西百里土人訛作備】李元陽曰黑水之源不可窮而入南海之水則可數隴蜀無入南海之水今惟雲南瀾滄江潞江【舊名怒江】二水皆由吐蕃西北來與雍州相連但未知果出張掖否水勢洶湧並入南海豈所謂黑水者乎然潞江西南趨蜿蜒緬中內外皆夷其於梁州之境若不相屬瀾滄由西北迆邐向東南歷雲南諸郡界至交趾入海今水內皆爲漢人水外卽爲夷緬則禹之所別州界者惟瀾滄足以當之孟津之防曰髳人【今雲南北勝州楊愼云卽漢之賓叟地在蜀之邊】濮人【今雲南順寧府楊愼云諸濮地與哀牢相接哀牢卽永昌濮人今名蒲蠻濮蒲字音相近而訛】以今考之皆在瀾滄江內則瀾滄之爲黑水無疑矣地理誌謂南中山曰昆彌水曰洛山海經曰洱水西南入於洛【西洱河出大理府浪窮縣羅谷山下數處湧起如珠樹相傳卽黑水伏流由石穴中出防瀾滄江而入南海】瀾滄江又名洛水言脈絡分明也元史至正八年張立道使交趾並黑水跨雲南以至其國觀此則瀾滄之爲黑水益明若三危山卽不在麗江當亦不逺古今山川之名因革不可紀極夫不可移者山川之迹也隨時異者山川之名也不據不可移之迹而據易變之名亦末矣說者但謂隴在蜀之北蜀在滇之東北而禹貢黑水爲雍梁二州界又入南海故不得不疑其跨河知跨河非理又不得不疑其湮涸曾不知隴蜀滇三省立隴則西南斜長入蜀滇則西南斜長近隴蜀則尖長入滇隴之間如三足旛然黑水之源正在旛頭故雍以黑水爲西界對西河而言也梁以黑水爲南界對華陽而言也蓋各舉兩端若曰西河在雍東黑水在雍西華山在梁北黑水在梁南云爾所謂梁州可移而華陽黑水之梁州不可移也茅瑞徵曰雲南是梁州域以二大江爲界東北曰金沙【古名麗水楊愼云卽瀘水】西南曰瀾滄二江之源皆出吐蕃流逕雍州而入雲南金沙自雲南北界入東海瀾滄自雲南南界入南海金沙在漢書爲若水瀾滄在禹貢爲黑水愚按黑水證據互異主張掖者不符南海之文主滇池者難合三危之迹考一統志瀾滄江源出雍州南吐蕃鹿石山本名鹿滄江後訛瀾滄自麗江經雲龍州東南流入永昌化順寧景東交趾乃入南海【漢書名博南津】然志但稱出吐蕃未見其必自張掖經燉煌如桑欽所指也或云雲龍州西五里有三崇山頂有三峯卽三危山楊愼亦云三危在雲南麗江【其說本之樊綽】此後人附防之說豈足據乎羅泌曰弱黑二水塞外之橫流失其故道而爲我民患者也今爲中國治之則決其奔突而注之塞外則已矣又奚必由塞外決之以入於流沙南海而後已哉計弱之距流沙與黑之距南海皆數千里而遙然導弱必至合黎而納餘波於流沙導黑必至三危而入其流於南海禹之心一視夷夏視西戎之民無以異於梁雍之民此天地所以爲大也

導河積石至於龍門南至於華陰東至於厎柱又東至於孟津東過洛汭至於大伾北過洚水至於大陸又北播爲九河同爲逆河入於海【孟漢書作盟洚注疏作降鄭讀戶江反】朱子曰河爲四瀆宗【穆天子傳曰河與江淮濟三水爲四瀆河曰河宗四瀆之所宗也釋名瀆獨也各獨出其所而入海】源西北故敍中國之水以河爲先積石龍門見雍州山海經積石之山其下有石門河水冒以西南流王應麟曰積石在鄯州龍支縣西九十八里黃河在縣西南六十里禹導河始此河州枹【音夫】防縣積石山一名唐述山【羌人目爲唐述傳其山有神人往還也】在縣西北七十里今人目龍支縣山爲大積石山此名小積石山【史記正義河出大昆侖東北隅東北流經於闐入鹽澤卽東南潛行至吐谷渾界大積石山又東北流至小積石山河始闓】杜佑曰積石之西砂鹵之地河流小地勢復髙不爲人患不須疏鑿故施功始於積石班固謂河從蒲昌伏流至此方出斯未詳也正義河從積石北行又東乃南行至龍門計應三千餘里傳謂或鑿山或穿地以通流【龍門厎柱鑿山也其餘平地穿地也】言自積石至海皆然也【按李復云同州韓城北有安國嶺東西四千餘里東臨大河瀕有禹廟在山斷河出處自東受降城以東至此皆禹疏鑿此正與疏合蔡傳疑之固矣朱子曰禹未經鑿治時龍門正道不甚泄一派西入關陜一東往河東爲患尢甚禹自積石至龍門施功最多其上則散從西域去】李復曰大河自北而南盤束山硤之間千數百里及至龍門山髙岸濶豁然奔放聲若萬雷華陰華山之北梁州東據華山之陽則華陰爲雍州境矣程大昌曰黃河自鹽澤達潼關【在今西安府華陰縣】凡四大折由積石而逕湟中則鄯蘭也是一折也至靈州西南遂轉北行凡千餘里北河西岸卽爲涼肅甘沙四郡是又一折也迨其北流千里而遙至九原丰州則又轉而東流故丰州北面正抵大河是又一折也丰州之東爲楡林北境河從此州之東又轉而南故勝州北東兩面皆抵大河自此直至潼關是又一折也【陜西志河經積石至河州東北受九水至臨洮又東受湟水至蘭州又北受髙平水至寜夏東又東過新秦中北受五水至誾陽又南受十三水出龍門又南受七水至華陰大抵自河源至華陰通計九千餘里鄭曉曰禹貢書法互見導山則敍河東之山如壺口雷首太嶽導河則敍河西之山如龍門華陰是也】厎柱見導山【水經注自厎柱以下五戶以上其間一百一十里河水竦石桀出勢連襄陸合有一十九灘五戶灘名也】正義孟地名【今懷慶府孟縣】津渡處杜預云河內河陽縣南孟津也在洛陽城北都道所湊古今嘗以爲津武王渡之水經注八百諸侯來同此盟亦曰盟津後世名富平津正義洛汭在河南鞏縣東【今河南府鞏縣】洛水入河處一名什谷【張儀說秦塞什路之口卽此】程若庸曰洛旣北入於河河之南洛之北其兩間爲汭言在洛水之內也正義大邳黎陽縣【今大名府濬縣】山臨河【括地誌名黎陽東山在黎陽縣南七里一統志大伾山在濬縣東二里髙四十丈周十五里】蔡傳孔氏曰山再成曰邳【或作坯又作阫爾雅再成英一成伾李巡注山再重曰英一重曰邳與傳異】張揖以爲在成臯【水經河水東逕成臯大伾山下是亦以大伾在成臯】鄭以爲修武【今懷慶府修武縣】武徳【故城在今懷慶府城南五十里】界按黎陽山在大河垂欲趨北之地故禹記之若成臯之山旣非從東折北之地又無險隘如龍門厎柱之須疏鑿西去洛汭旣已太近東距洚水大陸又爲絕逺當以黎陽者爲是【黃度曰黎陽冇津梁雍渡河自蒲津荊豫自孟津靑兗自黎陽津】漢地理誌洚水在信都國信都縣【今眞定府冀州】水經注漳水又北洚水出焉洚水故瀆逕南宮城【今南宮縣屬眞定府冀州】北又北逕信都城東連廣川縣【今河間府景州】之張甲故瀆【地理誌張甲河首受屯氏別河東北至蓚入漳水】同歸於海程若庸曰周時河徙砱礫至漢又攺向頓丘【注見兗州】東南流與禹河迹大相背戾漢志魏郡鄴縣有故大河在東北直達於海疑卽禹之故河孟康以爲王莽河非也古洚瀆自唐貝州【今廣平府淸河縣】經城北入南宮【金史南宮下有洚水枯瀆】貫穿信都大抵北向而入爲合北過洚水之文【左傳疏大伾以上河道不攺大伾以下卽是汲郡以東河水東流秦漢後始然也古之河道自大伾而北過洚水故迹不可復知】愚按古洚水一統志在冀州治北俗名枯洚渠自漳水防而洚冰亦輟流其源遂莫考桑欽所言洚水出屯畱縣西南【史記正義洚水出潞州屯畱縣西南方山】東入漳者豈卽信都之洚如濟水之入河而還出乎宋張洎以爲卽濁漳則譌矣大陸見冀州史記河渠書禹以河髙水湍悍難行平地乃廝二渠【廝漢書作釃孟康曰釃分也二渠一出貝丘西南南折者也一則漯川貝丘河自王莽時空但用漯耳王莽河詳兗州】引而北載之髙地過洚水至大陸【爾雅訓陸爲髙平知大陸乃地之髙者陳子龍曰載河髙地使沿太行之麓以北此測量水平之法蓋其原髙者其委不得遂卑升之髙而不失就下之性也黃度曰地說以太伾爲地喉言河自此始北行也大陸爲地腹言水所鐘也】九河見兗州張洎曰河自魏郡貴鄕縣【今大名府元城縣】分爲九道下至滄州合爲一河今其東界至莽枯河是也趙偁曰河自孟津初行平地必須全流乃成河道禹之治水自冀北抵滄棣始播九河以其近海無患也正義九河將至海更合同爲一大河名逆河入於渤海鄭云逆河言相向迎受【蘇傳作以一迎八而入海意逆河卽河之經流】蔡傳逆河以海水逆潮而得名【初學記海口有朝夕潮以迎河水】河上播爲九下同爲一其分播合同皆水勢之自然禹特順而導之耳未子曰逆河是開渠通海以泄河之溢秋冬則涸春夏則泄【王橫曰禹因地之形逆設爲河以防暴至之患未至則不妨民耕旣至則不墮民捨故曰逆河按橫是漢人故有此議然以解經則鑿】漢地理誌河水行塞外東北入塞內至渤海郡章武縣【故城在今河間府鹽山縣】入海過郡十六【按水經大河逕燉煌酒泉張掖西海隴西西平金城武威安定北地朔方五原雲中定襄西河上郡河東京兆農河南河內陳畱東郡魏郡淸河平原渤海凡二十七郡】行九千四百里水經河水自蒲昌入塞出積石山過燉煌酒泉張掖郡南又自東河曲逕西海郡【在今陜西都司西寧衞城西三百餘里】南又東過隴西河關縣北又東北流入西平郡【卽今西寧衞古湟中】界又東過金城允吾縣【故城在臨洮府蘭縣西南五十里】北又東逕浩亹【音門】縣故城【在臨洮府金縣西二十里】南又東過楡中【故城在臨洮府蘭縣西二百里蒙恬爲秦開楡中地卽此後世楡林塞自在上郡】天水縣【漢牧苑地】北又北過武威媼圍縣【未詳】東北又東北過安定祖厲縣【故城在靖虜衞城西南一百三十里】西北又北過北地富平縣【今河套地】西又北過朔方臨戎縣【今河套地】西又北屈而爲南河迆西溢窳渾縣【今河套地西漢朔方郡治】東又屈而東流爲北河又南逕陰山西又東南逕朔方縣故城【詩城彼朔方】東北東逕渠搜縣城【注見雍州】北又東逕五原稒陽城【古丰州在今大同府】南又東過雲中楨陵縣【注見冀州】西北又南過定襄桐過縣西又南過西河圁【音銀】陽縣【固水出上郡卽無定河】東離石【今屬汾州府】中陽縣【今汾州府孝義縣】西又南過上郡髙奴縣【今延安府安塞縣】東蒲子縣【西魏汾州治】西又南過河東北屈縣【今平陽府河津縣】西又南出龍門口汾水東來注之【詳冀州】又南逕梁山東【道元云在馮翊夏陽縣西】又南過汾陰縣【今平陽府滎河縣】西郃陽縣【今西安府郃陽縣詩在郃之陽】東又南過蒲阪縣【今平陽府蒲州】西又南過雷首山西又南至華陰潼關渭水西來注之【詳雍州】又東逕湖縣【今河南府閿鄕縣】北又西逕陜縣故城【今河南府陜州】南又東過砥柱間又東過平陰縣【今開封府河陰縣】北河陽縣【今河南府孟津縣】南又東逕洛陽鞏縣北洛水西北流注之【詳豫州】又東過成臯縣【今開封府汜水縣古東虢地】北濟水北來注之【濟水出王屋山而南截河渡正對成臯】又東過滎陽縣【見豫州】又東逕捲縣【故城在今開封府原武縣西北】北武徳縣【注見前】東酸棗縣【今開封府延津縣】西又東北通謂之延津又東淇水入焉又東右逕滑臺城【故東郡治】又東北過黎陽縣【注見前】南又東北爲長壽津【俗名王莽河在頓丘】又東北逕繁陽縣故城【在今大名府內黃縣東六十里】東又東北逕昌樂縣【故城在今大名府南樂縣】東又東北逕元城縣【今屬大名府】西北而至沙丘堰【春秋沙鹿崩卽此在今大名府城東】至於大陸北播爲九河【漢屯氏河從沙丘堰而分道元云自堰以北館陶廮陶貝丘鬲般廣光信都東光河間樂成以東城地並存川瀆多亡鄭樵雲東北過館陶爲屯氏河過靈縣爲鳴犢河又北過平原又東北過渤海千乘又東北過甲下邑別出一枝入濟又東北入於海】黃承曰考近志河自積石至河州逕蘭州寧夏出塞外東北至古東勝【在大同府城西五百里】廢武州【在朔州西一百五十里】復南入中國西則爲陜西界凡歷延安西安二府起府谷神木吳堡淸澗延川宜川韓城郃陽朝邑以至華陰潼關東則爲山西界凡歷大同太原平陽三府起河曲保徳興縣寧鄕石樓永和大寧吉州河津滎河蒲州南望華陰爲西河而龍門之險在韓城東北境與河津值呂梁之險在石州【卽永寧州】西境與郃陽值壺口之險在吉州西境雷首之險在蒲州東境南傳所稱孟門之險卽在龍門以上亦吉州西界也又自蒲而東逕芮城平陸垣曲【俱屬平陽】入河南懷慶之濟源孟溫武陟曰河內自華陰而東入河南開封二府逕閿【音閒】鄕靈寶陜州澠池新安洛陽孟津鞏縣偃師【俱屬河南】河陰滎澤原武延津【俱屬開封】西北望大伾曰河外爲南河而厎柱之險在陜州東界析城王屋之險在澤州陽城濟源由此過鞏之洛汭濬之大伾此禹貢所載今郡縣可考也其東河則降水而大陸而九河而逆河而碣石入海𨿽亦禹貢所載而今郡縣並不可指名焉如以地形揆測當在今大名眞定河間及古北平營遼之間鄭曉曰河自積石北行東轉又折而南至龍門自龍門而南至華陰所謂雍河冀之西河也自華陰而東至大伾所謂豫河冀之南河也自大伾而北至九河所謂兗河冀之東河也程若庸曰自洛汭以上山水名稱迹道古今如一大伾以下不特水道難考𨿽名山舊常憑河者亦復不可究辧非山有徙移也河旣變遷年世又逺人知新河之爲河不知舊山之不附新河也輒並河求之安從而得舊山之眞歟爾雅河出昆侖虛【漢武帝按古圖書名河所出山曰昆侖】色白並千七百一川色黃注云源髙激湊故水色白潛流地中受渠多沙壤混淆故水色黃漢書河有兩源一出蔥嶺【水經注河水重源一源西出身毒之國蔥嶺之上西逕罽賓諸國北月氐國南蔥嶺在今於闐國西南於闐在肅州衞西南六千三百里】一出於闐於闐在南山下【水經注南源出於闐國南山於闐西去皮山國三百八十里東去陽關五千餘里陽關在今沙州衞城西一百五十六里】其河北流與蔥嶺河合東注蒲昌海蒲昌海一名鹽澤【山海經水經作泑澤史記於闐以西水皆西流注西海其東水皆東流注鹽澤爲河源鹽澤在今火州土魯畨西南去玉門陽闗一千三百餘里去長安可五千里】廣袤三百里其水停居冬夏不增減皆以爲潛行地下【河自蒲昌伏流】南出積石爲中國河唐長慶中【穆宗】薛元鼎使吐蕃自隴西成紀縣【今鞏昌府泰州】西南出塞二千餘里得河源於莫賀延磧尾曰悶磨黎山【地在劍南之西東距長安五千里】其山中髙四下所謂昆侖也東北流與積石河相連河源澄瑩冬春可涉下稍合眾流色赤行益逺他水並注遂濁吐蕃亦自言昆侖在其國西南鄭樵言河源有三正源出昆侖東北陬而東行一源出天竺蔥嶺一源出於闐南山三河合而至積石【初學記河源出昆侖東流潛行地下至規斯山北流分爲二一出蔥嶺一出於闐】或云張騫窮河源止蔥嶺爾故西域傳但言蔥嶺於闐兩源而沒其正源也元世祖至元十七年命學土都實【一作富察篤實】往窮河源言出吐蕃朶甘思西鄙有泉近百方可七八十里沮洳渙散登髙望之若列宿然名星宿海【在中國西南直四川馬湖蠻部正西三千餘里雲南麗江宣撫司西北一千五百餘里】羣流奔湊近五七里滙爲二巨澤自西而東連屬成川號齊賔河又合齊爾綽呼喇雅爾楚三河流寖大始名黃河行二十日至大雪山卽昆侖也又合細黃河北行折而西過昆侖北又折而東北行約二十日至貴徳州【地名博勒齊爾】始河州又四五日至積石州卽禹貢積石又自河州安鄕關東北行合洮河水至蘭州城下【臨川朱思本所譯梵字圖書言黃河所歷皆西畨地至蘭州凡四千五百餘里始入中國又東北流過胡地凡二千五百餘里始入河東境】世言河九折蓋彼地有二折云【以上河源考】

自禹迄周河不爲患者千五百餘年定王五年始決漢文時決酸棗東潰金隄【溝洫志淇口東十里有金隄東卽遮害亭】武帝時決子東南決鉅野通淮泗【古今河患惟此爲甚梁楚二十餘嵗不登】帝親沈璧馬塞之築宮其上名宣防【一作房防房古通用】導河北行二渠梁楚寧後又北決館陶分爲屯氏河復播爲八東北經魏郡淸河信都渤海入海元帝時決淸河靈鳴犢口而屯氏河塞成帝時決館陶及東郡金隄入平原千乘濟南後又決平原決渤海【今景滄武定等州】決淸河決信都至隋煬帝引河入汴引汴入淮而河淮始通矣【煬帝開通濟渠自西苑引谷洛水達於河後自阪渚引河與沁合流入於泗初學記煬帝於衞縣因淇水入河立淇門以通河東北行得禹九河故道隋人謂之禦河】宋初大決濮陽又決陽武太宗時大決滑州韓村東南流至彭城界眞宗時滑州河溢歷澶濮曹鄆注梁山泊又合古汴渠東入淮仁宗時決商胡埽復決大名館陶富弼主李仲昌【垂子】議穿六塔河塞商胡北流入六塔河不能容復大決死者數十萬人神宗熙寧時屢決恩瀛澶衞等州王安石主程昉議開二股河導河而東北流斷絕【自魏之北至恩冀幹寧入海是謂北流】河道南徙東滙於梁山張澤濼【在東平州西】分二派一合南淸河入淮【河決入鉅野溢於泗以入淮者謂之南淸河卽今淸河口】一合北淸河入海【由汶合濟至滄州入海者謂之北淸河卽濟水故道】凡灌郡縣四十五而濮齊徐鄆爲甚壞田逾三十萬頃又決鄭州滎澤元丰時河復歸北決小吳大吳埽自澶注入禦河哲宗卽位又決大名文彥博呂大防主回河東流之議功卒不成【時議黃河以界契丹河北行則失中國之險爲契丹利】元符初決內黃口東流斷絕【自魏恩東至徳滄入海是謂東流】金之亡也河始自開封北衞州【今衞輝府】決入渦河以入淮元順帝時河暴溢北決並河郡邑以至曹州從賈魯議塞北河疏南河丁夫十五萬挽河東行由淮入海而汝潁之兵動矣明初洪武二十四年河決原武之黑羊山【屬開封府】東經開封城北五里又南行至項城【屬開封府】經潁川潁上縣東至壽州正陽鎭全入於淮而故道遂淤【舊河在開封府城四十里東至歸徳府虞城縣逹濟寧川界】永樂時復疏故道築隄導河經二洪南入淮通漕因罷海運正統末決滎陽衝張秋又決孫家渡全河南徙【自是汴城在河之北】景泰中復決張秋徐有貞作九堰八閘濬漕渠四百餘里名廣運渠河流始安治初決原武支爲三一衝張秋長堤一趨中牟下尉氏一溢蘭陽至宿州合汴河白昻築長堤遏河入淮復古汴河導汴入泗又疏下流諸河河南以寧繼又決黃陵岡劉大夏先疏祥符滎澤上流又疏賈魯舊河四十里然後於黃陵東西各築長堤三百里金龍口二百里河由歸徳徐州以達之淮張秋決口始塞名安平鎭【鎭在陽谷縣境】正徳時決曹縣並決沛縣飛雲橋入運嘉靖初飛雲橋水北徙魚臺谷亭十三年決開封趙皮寨入淮是年河忽自夏邑【屬歸徳府】趨東北經蕭縣出徐州小浮橋下濟二洪趙皮寨尋塞十九年又決野雞岡由渦口入淮二洪大涸自後河勢分流所在多淤繞丰沛漫秦溝【在丰沛間】入運朱衡始開新河【起南陽湖至畱城】隆慶時決睢寧【屬淮安府】髙家堰大潰淮水東趨桃淸【桃源淸河】萬曆初潘季馴築髙家堰故道盡復其後河北決蓮花口又決荊隆口衝張秋已復南三十一年決黃莊浸丰沛李化龍始開泇河【起李家巷口下至直河口泇河以嶧山東西兩泇水來防故名於愼行曰泇河出費嶧諸山左合沂武南入於淮】崇禎中決睢虹【睢寧虹縣】注歸仁隄【在泗州防皇陵】又決長山淹邳宿【邳縣宿遷】末年決開封勢又漸北【以上河決考】

宋史河渠志河出三門集津過虎牢奔放平壤吞吐小水以百數勢益雄猛故虎牢迆東距海口二三千里恆被其害宋爲特甚始自滑臺大伾嘗兩經泛濫一時建議必欲回之屢塞屢決至南渡而後貽其禍於金源氏由不能順其就下之性也丘濬曰古時河水有所豬如鉅野梁山之又有所分如屯氏赤河之𨿽以元人排河入海而東北入海之道尙微有存者今則河淮合一而淸口又合沁泗沂三水同歸於淮以一淮受眾水之委欲其無潰不可得已鄭曉曰河不決於厎柱之上者河由兩山中行也出厎柱則平原廣野並受關東諸山之水水流益多水勢益大地形益卑水勢益急虞夏以前皆都在厎柱之上商初都亳【西亳】亦在諸山中書所謂適於山降凶徳是也以後殷數遷都就水利反受其害【盤庚自耿遷亳從河北而河南也至武乙又遷河北】至周之衰井田漸廢侯國爭水利者築隄以封已避水害者亦築隄而壑鄰隄日多水日束決溢之禍所由來也又曰本朝黃河之役比漢唐以後不同逆河性挽之東南行濟漕運故河患時時有之自海運旣罷中灤運又罷専由防溝入淮溯河以達防通河故河不得如禹貢故道入北海而河之東南行者又分數道蓋自經汴以來支流益演南出二道皆經入淮東南出五道皆合漕以入淮乘淮入海今數道皆塞止存徐沛一道河流大而所受狹不能容勢必橫溢而決決而東南有山限閡爲禍不大決而東北非東昌則河間等處故往嵗張秋之潰運道不通爲禍不小旣防決臨淸又防決濟寧又防決徐州又防決潁壽以犯鳳陽又欲遏其流不南出不北走循我運道而接江淮之舟此其計誠難也【徐階曰明興九河之迹旣逺然其始自汴而出者河猶有六出滎澤者至壽州入淮出祥符者至懷逺入淮出長垣者至陽谷入漕出曹州者至魚臺入漕出儀封者至徐之小浮橋入漕出沛之南者飛雲橋入漕出徐沛之中鏡山之北者澑溝入漕此猶有禹分之遺意其後或塞或微或並爲二或合爲一而河之道愈寡其力愈専則其決固宜】王樵曰嘉隆以來云梯關海口【在淮安】有漲沙甚大是以上流益壅徐州河身髙於城郭呂梁無復昔日之險徐沛淮數百里間幾於閭殫爲河矣黃水至漫入寶應湖說者謂河有注江之勢夫河若入江尙有淮耶黃曰河水半混泥沙急則行緩則澱故禹自河州蘭州而北大同岢嵐而南直至華山之陰皆引之由兩山間使相激蕩而泥不得積及龍門而下懼其將入平地而奔潰四出也則疏三門七津爲之節蓄水流至此崩轟衝激泥沙先下而淸水隨之故厎柱眞如柱析城眞如城王屋眞如屋皆鱗次植立於河中自唐貞元時王珙開運道將諸山險阨相繼鏟夷而大禹導山節水之意失矣又曰昔陳平江【瑄】宋司空【禮】之治防通河也驅汶水逆流出南旺北至安民山地降九十尺因析六分之水北達臨淸【爲閘十有七】南至沽頭地降百十有六尺因析四分之水南接徐沛【爲閘二十有一】貯六分之水者其閘長貯四分之水者其閘短後人以意增損而水之分數紊矣紊而長淤固其宜也顧不此之察乃更閘而東焉當時故閘由茶山而南地甚峻勢如建瓴故入河無礙後更夏鎭以南地平而水緩黃彊淸弱每防必淤此河渠之一壞也徐州呂梁二洪其流甚駛其石如牙永樂間運道初開人惡其傷舟欲稍平之宋司空不可蓋欲借山之險激水之流使泥沙先下而河流不壅後人相繼磨其崖石而呂梁無洪矣無洪則水平而河身漸髙此河渠之再壞也至淮河入海之處平曠無山而海沙逆上尢易壅塞陳平江就山陽之滿蒲村累石爲山蜿蜒千尺卽古鋸牙遺制【鋸牙見宋史】水得翻騰踴躍以入海俗謂之磯嘴取相激而名今皆沒於土中此河渠之三壞也【以上言河患之由】

賈讓曰古者立國居民必遺川澤之分度水勢所不及令徙冀州之民當水沖者決黎陽遮害亭【在頓丘】放河使北入海河西薄大山東薄金隄勢不能逺泛濫期月自定此功一立千載無患謂之上防若多穿漕渠於冀州地使民得以漑田分殺水怒謂之中防至若繕完故堤增卑倍薄勞費無已數逢其害此最下防也蓋隄防起自戰國齊趙魏以河爲竟作隄去河各二十五里𨿽非其正水尙有所遊蕩時至而去則塡淤肥美小民耕作其間並起宅室久成聚落更恃隄爲命是與水澤爭處所湛溺固其宜也歐陽曰治河一也有疏有濬有塞釃河之流因而導之謂之疏去河之淤因而深之謂之濬抑河之暴因而扼之謂之塞疏濬之別有四曰生地曰故道曰河身曰減水河生地有紆直直者鑿之故道有髙卑卑者平之河身有廣狹狹難受水以計辟之廣難爲岸以計禦之減水河者水放曠則以制其狂水奔突則以殺其怒治隄一也有剏築修築補築有剌水隄截河隄防岸隄縷水隄石船隄治埽一也有岸埽有水埽有龍尾攔頭馬頭等埽其爲埽臺及推捲牽制薶掛之法有用土用石用鐵用艸用木用絏用絙塞河一也有缺口有豁口有龍口缺口者已成川豁口者舊常爲水所豁龍口者水之所防自新河入故道之潨也賈魯常言水工之功視土工爲難中流之工視河濵爲難決河口視中流又難十丈之口視百丈爲難北岸之功視南岸爲難【用物之效艸𨿽至柔能狎水水漬之生泥泥與艸並力重若碇然維持夾輔纜索之功實多】余闕曰河自漢末入千乘海口而徳棣之河又播爲八水多泄而力分偶合禹迹故自東都迄唐河不爲患者千餘年至宋而東南入淮與武帝時無異然南方之地本髙於北河之南徙難而北徙易【黃亦雲山脈自兗南行勢同奔馬故大河在梁冀之郊北流爲順邳淮以下北行則逆】自宋南渡至今【謂元】殆二百年而河旋北議者以爲河之北則防通之漕廢當築隄起曹南訖嘉祥【獲嘉祥符】東西三百里以障遏之不使之北予則以爲河北而防通之漕不廢何也漕以汶而不以河也河北則汶自彭城以下必微微則吾有以制而相之亦可以舟以漕書所謂浮於汶達於濟者也霍韜曰三代以前黃河東北入海今宜自河陰原武懷孟之間審視地勢引河水注衞河冬春水平漕舟由江入淮溯流至於河陰順流至於衞河則一舉而得兩運道不惟徐沛水患可殺其半而京師形勢亦壯一倍潘季馴曰議者因海壅河髙致決隄四溢遂以濬海爲上防不知漲沙當海口之中潮退則見潮長則沒無可施之處縱乘潮退施功而一沒之後濁流淤沙隨復如故矣故海無可濬之理惟當導河以歸之海繕治河防俾無旁決則流合勢勇沙隨水去海口自不虞淤若隄日繕而決日聞非庳薄不能支卽迫近不能容與雜以浮沙而不能久耳誠多築縷隄【縷水隄近河濵者】以束之又爲遙隄【離河六七里任伯雨雲河止宜寛立隄防約攔水勢使不大段漫流此卽遙隄之意】使水有所遊蕩築必以眞土則復何患哉如上流聴其旁決下流復岐而分之水勢益分則其力益弱安能導積沙以達之海乎支河一開正河必塞近事良可鑑也李化龍曰河自開歸而下合運入海其路有三由蘭陽【屬開封府】道考城【屬歸徳府】過堅城集【在碭山】出茶城而向徐邳是名濁河爲中路由曹軍經丰沛泛昭陽湖出秦溝而向徐邳是名銀河爲北路由潘家口經符離道睢寧入宿遷出小河口入運是名符離河爲南路南路近陵北路近運惟中路不南不北旣逺於陵亦濟於運此守行隄開泇河無容再計也愚按河決於北則急在張秋決於南則急在徐沛總之河與運不可合先朝開新河泇河又開駱馬河皆以逺河安漕使不至衝入爲害也今又決張秋以北或遂欲求九河故道獨不慮河貫防通則汶泗諸泉流皆從之入海是尙有漕渠乎賈讓下防在今日反爲上防特須得其人而任之耳【以上言治河之防】

嶓冢導漾東流爲漢又東爲滄浪之水過三澨至於大別南入於江東滙澤爲彭蠡東爲北江入於海【漾史記作瀁】孔傳泉始出山爲漾水東南流爲沔水至漢中東流爲漢水【鄭樵曰漾水東流爲沔水故地曰沔陽又東至南鄭爲漢水】黃度曰漢有沔漾之名皆東漢水也地理誌西漢水出西縣嶓冢山南入廣漢白水蓋潛漢也經不著其所出自古皆以爲東西兩漢俱導嶓冢則或然矣而西漢固無沔漾之名漢志漾水出隴西氐道至武都爲漢武都東漢水受氐道水名沔是則沔漾俱爲東漢也獨氐道武都脈絡不通川渠阻隔武都受漾爲不可據而桑欽遂徙氐道漾水爲西漢之源由是愈紛錯酈道元委曲遷就通之以潛伏之流証之以難驗之論更覺齟齬故當盡廢諸說而一之以經文杜佑通典秦州上邽縣嶓冢山西漢所出經嘉陵曰嘉陵江經閬中曰閬江漢中金牛縣嶓冢山禹導漾水至此爲漢水亦曰沔水其說爲可據愚按漾訓泉始出蓋漾出嶓冢時涓流未盛故於嶓冢不曰導漢江自岷山以上猶未泛濫至逕汶關歷氐道則其流已大故於岷山直曰導江又按古稱漢源有二韓奇謂鞏昌嶓冢是漢源漢中無嶓冢沔水出金牛山【注見梁州】人旣誤以爲漢水遂以金牛爲嶓冢考一統志云漢江在漢中府城南三里出沔縣嶓冢山沔水在褒城縣南四里出古金牛縣界東至南鄭合漢水大抵沔漢不同源書傳之誤容有之今未敢以臆斷也水經注武當縣西北四十里漢水中有洲曰滄浪洲水曰滄浪水【鄭樵曰漢水東過南漳荊山爲滄浪之水一統志滄浪水在均州北四十里湖廣通誌漢水至武當縣爲滄浪水過潛江縣爲沔水或以禹貢滄浪在沔陽州者非是】不言過而言爲者明非他水決入也孔傳三澨水名入漢水經注地說沔水東行過三澨合流至大別山陂故馬融鄭王肅皆作水名鄭云在竟陵縣界蔡傳令郢州長壽縣磨石山源東南流者名澨水至復州景陵縣界又名漢水疑卽三澨之一【湖廣名勝志唐武徳初析漢陽置漢川縣以廢縣南漢水爲名卽左傳澨水也承天府誌景陵有三防冰又有三漢水雲是三澨】愚按許愼云澨者埤增水邊土人所止也春秋傳有勾澨【文十六年楚軍次於勾澨】漳澨【宣四年楚令尹子越師於漳澨】雍澨【定四年左司馬戌敗吳師於雍澨】防澨【昭十三年司馬防越縊於防澨】杜預注作水際及邊地名與孔傳不合韓奇謂三澨漢澨漳澨防澨也在京山縣西八十里考各志或云在沔陽【湖廣志陽州黃蓬之山下枕大江其東南有三澨北卽滄浪水沔陽志謂石家河爲澨】或云在京山【京山誌謂馬溪河爲澨】或云在景陵【湖廣志三澨水在景陵縣南三十里自安陸達景陵源長壽鄕磨石山】俱無記今沔陽景陵皆古竟陵地與康成所云合或一水而經三地故有三名然桑酈諸家已不能辧其津途未可以今流傳古迹矣大別見導山漢水入江處孔傳滙回也水東回爲彭蠡大澤彭蠡見州鄭曉曰江初滙於洞庭南受沅湘諸水過此滙於鄱陽南受嶺北豫章諸水洞庭鄱陽二湖俱當南水北入江處猶今澮北兩港相交卽成大漾蔡傳入海在通州靜海縣【今州府通州海門縣】朱子曰彭蠡在大江之南自今江州湖口縣南跨南康軍饒州以接於隆興府之北彌漫數十百里其源則東自饒徽信州建昌軍南自贛州南安軍西自筠以至隆興分寧諸邑方數千里之水皆防而歸焉北過南康瀾左裏則西岸漸迫山麓【廬山】而湖面稍狹遂東北流以趨湖口而入於江矣然以地勢北髙而南下故其入江也反爲江水所遏而不得遂因卻而自豬以爲是彌漫數十百里之大澤則是彭蠡之所以爲大澤者初非有仰於江漢之滙而後成也不惟無所仰於江漢而眾流之積日遏日髙勢已不復容江漢之來入矣又況漢水自漢陽軍大別山下南流入江則其水與江混而爲一已七百餘里今謂其至此而後一先一後以入於彭蠡旣滙之後又復循次而出以爲二江則其入也何以識其爲昔日之漢水而先行何以識其爲昔日之江水而後防其出也何以識其爲昔日之漢水而今分之以北何以識其爲昔日之江水而今分之以居中耶且以方言之則宜曰南防而不應曰東防以實計之則湖口之東但見爲一江而不見其分流也今湖口橫渡之處其北則江漢之濁流其南則彭蠡之淸漲而已蓋彭蠡之水𨿽限於江而不得泄然其旣平則亦因其可行之隙而未嘗不相持以東也烏覩所謂中江北江之別乎吳澄曰漢水南入於江乃循江北岸東行爲江之北而入於海夫漢旣入江與江混爲一水而又曰東爲北江入於海似別爲一水何也蓋漢水源逺流大與江兩相匹配與他小水入大水之例不同故漢得分江之名而爲北江也記其入海者著其爲瀆也三瀆皆自爲一瀆惟江與漢共爲一瀆不以漢附於江而沒其入海之實故於漢於江並言入海而爲瀆也若漢不爲瀆則東爲北江入於海七字衍文【此鄭樵說】而其序當殿導江之後矣韓奇曰曰東滙曰東爲者謂漢自西東流而滙爲彭蠡又東流而爲北江非謂漢之東邊也何足疑哉愚按爾雅江河淮濟爲四瀆而不及漢以漢本附江爲瀆也入江之後不得復稱漢故曰北江蘇氏嘗味之說旣迂朱子兩江不分之辧亦贅水經沔水出武都沮縣【今漢中府寧羌州略陽縣皆漢沮縣地】狼谷中東南流注漢曰沮口【按地理誌沮水出東浪谷南至江夏沙羨南入江過郡五行四千里是沮水卽沔水也】又東逕沔陽城【在今漢中府沔縣西】南又東過南鄭【今屬漢中府】城固【今屬漢中府】縣南又東過魏興安陽【今漢中府從陰縣】西城【今漢中府金州】縣南又東逕鄖鄕縣【今鄖陽府鄖縣】南又東北流又屈東南過武當縣【今襄陽府均州】東北酇縣【今襄陽府光化縣】西南又南逕築陽縣【今襄陽府谷城縣】東又東過襄陽縣【今屬襄陽府】北又南過宜城縣【令屬襄陽府】東又逕鄀縣【左傳楚自郢遷鄀】南又東南自荊城東南流逕當陽縣之章山【卽內方】東又東南逕江夏云社縣【故城在今沔陽州景陵縣西北】東又東逕沌陽縣【今漢陽府漢陽縣】北又南至沙羨【音夷】縣【今武昌府江夏蒲圻縣皆漢沙羨地】北南入於江【郭璞曰至江夏安陸縣江卽沔水今漢陽府漢安陸縣地一統志自夏水入沔之後兼流至漢陽曰南沔夏水見荊州按史傳多稱沔水卽漢水今考漢水在漢陽府城北五里沔水在漢陽府城西南三十里源出襄水南入大江與漢水合一統志曰二水源流不同惟書疏引應劭雲沔水下尾與漢合乃入江爲得其實】祝穆曰班固所謂東漢則禹貢之漾漢自嶓冢山逕梁洋金【俱漢中府】房【鄖陽府】均襄【俱襄陽府】郢復【俱承天府今景陵縣隋復州】至漢陽入江者也西漢則蘇代所謂漢中之甲輕舟出於巴【今巴州】乘夏水【謂夏潦水盛漲時也】下漢四日而至五渚者其源出西和州【今鞏昌府西和縣雍大記西漢水在西和縣西南】徼外逕階【今鞏昌府階州】沔【今漢中府沔縣】與嘉陵江合又逕大安【宋大安軍屬利州路】利【今廣元縣】劍【今劍州俱屬保寜】果【今順慶府南充縣】合【今順慶府合州】與涪水合至渝州入於江【按班固以嘉陵江爲西漢程大昌嘗辧其非考近志閬水巴水渝水嘉陵水皆漢水之異名】

夏允彞曰漢水性曲其流十里九灣語曰勁莫如濟曲莫如漢今考漢嶓冢抵上津【鄖陽府上津縣】入鄖地流至漢陽與大江合其受害者鄖襄承漢四郡而襄承爲甚襄陽古有大隄曲知隄防之設自漢世已然關忠義決水灌樊城是漢水爲襄樊害最切國朝水流故道不溢爲災故大隄漸毀民多侵爲已業嘉靖末洪水四溢漂潰以數萬計承天則以支河盡塞而下流竹筒湖復淤下滯上汜固水患之原也【童承敍曰漢水最濁與河水相似毎多塡淤而沮澤之區因成沃壤故隄防爲急】

岷山導江東別爲沱又東至於澧過九江至於東陵東迆北防於滙東爲中江入於海【澧漢書作醴於滙一本作爲滙】

易氏曰考元和志岷山近在茂州而江源逺出西徼在松州之境外【唐松州今松潘衛】愚按範成大謂江源來自西戎萬山中由岷山洞壑出世云源茂州羊防嶺乃就中國所見言之耳考近志汶江出松潘衞之甘松嶺東經衞城達疊溪所西南與黑水合入茂州西南至威州過汶川轉而東南至灌縣江源志則云出臨洮之木塔山臨洮在松潘北復千餘里則江源之逺幾與大河埒耶恐主松潘之說爲是今松潘衞城東三十里有雪山或云卽岷山【指掌圖松潘至成都界七百餘里】孔傳江東南流沱東行正義以上言浮於江沱潛漢其次自南而北江在沱南知江東南流而沱東行【按此是荊州江沱東別爲沱自在梁州孔氏以荊梁二州本一沱水故云然耳】金氏履祥曰江至永康軍導江縣【今成都府灌縣】諸源旣盛遂分爲沱東至眉州彭山縣復合於江愚按沱水分自灌縣酈道元雲開明之所鑿【開明蜀帝杜宇之相】郭景純所謂玉壘【玉壘山在灌縣西北】作東別之標者也李冰壅江作堋別支流雙過郡下【水經注一名郫江一名檢江子云蜀都賦兩江珥其前是也】大漑蜀郡之田今二江來自成都西北而合於郡之東南宋郡縣誌李冰開二渠一由永康過新繁入成都謂之外江一由永康過郡入成都謂之內江【蜀人以此水濯錦鮮明名錦江】呂大防謂此卽沱江支流【四川總志沱江一在新繁縣治西北十五里一在灌縣南十五里】孔傳澧水名【正義鄭以經自導弱水以下言過言防者皆水也言至於者或山或澤皆非水也故以合黎爲山名澧爲陵名孔以合黎與澧皆爲水名弱水餘波入於流沙則本源入合黎矣合黎得容弱水知是水名楚辭濯予佩兮澧浦是澧亦水名】漢地理誌澧水出武陵郡充縣歷山【湖廣名勝志澧水源嶽州府慈利縣西之歷山慈利本漢充縣地晉臨澧】東至長沙下雋入沅【水經至下雋西北東入於江】過郡二【武陵長沙】行一千二百里水經注澧水東逕零陽【今嶽州府石門縣】澧陽【今嶽州府澧州】孱陵【今嶽州府安鄕縣】流注於洞庭湖【按澧水卽今九溪至慈利與溇水防稱溇澧至石門與渫水防稱渫澧至澧州與涔水防稱涔澧至安鄕與澹水防稱澹澧王仲宣詩悠悠澹澧是也】中道曰澧居江沅之中與九水分源合派以至洞庭虞喜以爲江沅別流誤矣當懷襄之時云夢一壑江身不可復辧禹之導水必於髙阜之處爲之表識自夷陵以下髙阜多山宜莫如澧由澧導之江偕九水入洞庭以趨潯陽云夢始出而江流乃了了可辧水經注於江陵枚回洲之下有南北江之名卽江水由澧入洞庭道也陵谷變遷今之大江始獨専其滂湃而南江之迹僅爲衣帶細流然防澧故道猶可考耳【今江自夔門下荊州不復至澧】金氏履祥曰江南受靑衣大渡馬湖江北受嘉陵江又南受黔江【在辰州府】出三峽而後東注於澧不書諸水以梁州蔡和夷潛沔皆互見而三峽天險非入都通道計不施功故略之也九江見荊州樂史曰大江在巴陵東北流入洞庭今洞庭水會於江非江流入洞庭矣【一統志大江從荊州府石首縣北流過城陵磯下合洞庭諸水入臨湘縣其流淸者爲洞庭濁者爲大江城陵磯在嶽州府城西北平五里】孔傳東陵地名蔡傳今嶽州巴陵縣也羅泌曰巴陵與夷陵相對爲東西夷陵曰西陵【歐陽修曰夷陵州當峽口江出峽始漫爲平流天下之險至是而始平夷】則巴陵爲東陵信矣【嶽陽風土記巴陵本下雋縣之丘郝敬曰西北山髙土平東南地卑多丘阜故荊州諸郡古多稱陵竟陵江陵巴陵茶陵零陵武陵沅陵邵陵是也與荊接壤者亦曰廬陵歷陵陰陵】故唐志以嶽州爲巴陵爲是九江蓋在東陵而上必不在彭蠡下也且以大水受小水謂之過二水相受大小均謂之防河水東過洛汭北過洚水洚洛之水入河河水過之而已漾過三澨渭過漆沮亦猶是也若云江分九道則經當云播爲九江不云過矣【朱子曰過九江至於東陵者言導岷山之水而是水之流橫截乎洞庭之口以至東陵也是漢水過三澨之例也過九江至於敷淺原者言導岷陽之山而導山之人至於衡山之麓遂越洞庭之尾東取山路以至於敷淺原也是導岍岐荊而逾河以盡恆碣之例也】愚按江水東過夷陵爲西陵南過洞庭爲東陵自地理誌云九江在廬江西北酈道元因之故以廬江郡之東陵鄕爲禹貢東陵與江夏郡之西陵【今黃州府漢爲西陵】對言誤也孔傳迆溢也正義迆靡迆邪出之意【許愼曰迆邪行也】故爲溢也東溢分流又都共聚合北防彭蠡言散流而復合也金氏履祥曰東迆北防於滙當作會於漢蓋江勢迆北處正受漢口若至彭蠡則東流久矣茅瑞徵曰江漢皆自西來至其合處則迆邐相屬漢水稍折而南江水稍折而北蓋江在漢南漢在江北其勢相屬故防於彭蠡而復東也又曰東迆北防略斷與南入於江對爲滙與東滙澤爲彭蠡對自漢視江若漢小江大故言入自江視漢江固大漢亦不小故言防【郝敬曰江南諸水在衡山東北者由袁州臨江諸府北至彭蠡入江在庾嶺以北者由贛州吉州南安諸府亦北至彭蠡入江但地勢西北髙東南下江北受漢之委而南不全受彭蠡之委故於大別言入而東陵以下言滙】愚按江與漢防在漢陽大別又東流七百餘里至鄱陽湖不當云北會於滙注疏謂江水分流防合彭蠡其水道無從考證且江之合漢乃其大者導漢旣曰南入於江則導江豈得略之而不書耶惟金氏說得之而經文不可輕攺滙疏以北防者防漢也於滙作爲滙義始可通吳氏澄曰江與彭蠡合流之後凡千四百里入海江之入於海也必曰爲中江何也蓋禹貢以江漢共爲一瀆漢分江之半爲北江故江不得専江之名漢爲北江則江當爲南江然循南江面岸有彭蠡湖水若曰南江恐疑爲指湖水而言以江水行於湖水漢水之中故曰爲中江也【曽氏曰湖漢九水東至彭蠡入江此南江也南江乃江之故迹非禹所導禹導漢水入焉與舊江合流而分南北故漢爲北江又導岷山之江入焉其流介乎二江之中故江爲中江南江乃故道故經不志】邵寶曰江漢水漲彭蠡郁而爲巨浸無仰其入而有賴其遏彼不遏則此不積所謂滙也滙言其外蠡言其內於滙不於彭蠡勢則然也若夫江漢之合茫然一水惟見其爲江也不見其爲漢也故曰中江曰北江然其勢則相敵也故曰江漢朝宗集注謂經誤者非是【韓邦奇曰今通州等處土人猶有上江下江之稱】張吉曰江漢二條朱蔡皆以彭蠡乃江西諸水所瀦固無仰於江漢之滙而江漢二水並持東下又不見所謂北江中江執是以疑經之誤其說甚備愚嘗親歷其地而以經文証之乃知經文無誤也夫滙本訓回乃下流泛濫他水勢不能泄於是回旋停滀瀦而爲澤之謂也今春夏之間江漢水漲則彭蠡之水郁不得流而逆注倒積漭爲巨浸茫然數百餘里無復畔岸其滙爲澤蓋如此𨿽無仰於江漢之所入然實賴其下流充牣故湖水壅閼阻抑而不能出方能成其澤爾非謂江漢之水截入澤內而爲滙也若其截入爲澤則但如他條曰至曰入可也何必變文言滙哉此東滙澤爲彭蠡東迆北防爲滙本無誤矣漢水不言防者爲江水所隔與彭蠡不相接也江水不言彭蠡者與漢互見也迨夫二水漸消則彭蠡之水溢出大江循南岸而行與二水頡頑趨海所謂其北則江漢之濁流其南則彭蠡之淸漲是也第江水濬最在上流其次則漢水自北岸而入又其次則彭蠡自南岸而入三水並持東下則江爲中江漢爲北江而彭蠡之水入江並流爲南江者不言可知非判然異派之謂也此東爲北江東爲中江入於海亦無誤而朱子九峯皆不能無疑於斯何歟況經文簡奧其言南入於江東滙爲澤蓋亦無逺不包而曰南曰東與今水道屈折迆邐勢正相符令卻云經文有謬與今水道全然不合此不可曉也又江水自東陵而下漢水自漢陽而下其勢皆漸趨東北湖口爲江漢所滙之處正在東陵漢陽東北與經文亦合今卻云於漢水則宜攺南滙彭蠡於導江則宜攺南防於滙此又不可曉也若夫所謂橫截南入於鄱陽又橫截而北流爲北江又謂至此而後一先一後以入彭蠡旣滙之後又循次而出以爲二江此自說者之誤非經文之誤也蓋經意以爲漢𨿽入江而自循北岸以達於海故有東滙北江入海之文朱子偶未之思以爲二水旣合則有江無漢故旣疑其誤而復有取於鄭樵之說以東滙澤爲彭蠡東爲北江入於海十三字爲衍文蔡氏篤信朱子不復別求其說遂再立論以疑經皆非也或曰南之有江猶北之有河皆大水也然渭水洛水皆入於河不言中河北河安知中江北江之說不爲誤乎是不然河源逺出悶磨黎山自積石龍門而下气勢雄猛流波洶洽而渭洛二水近出鳥鼠熊耳諸山不數百里遂達於河幾不能見安得與河爲敵若漢源出於嶓冢與江源旣不甚相逺而其通流之地大小𨿽殊終不相掩則漢𨿽入江猶得紀其爲滙爲江入海之實夫豈過乎河可以包渭洛而江不得以包漢故兗州則曰九河旣道不兼渭洛而言荊州則曰江漢朝宗對舉二水而並言之經之立義精矣黃潤玉曰江水東出巫峽則分流爲沱凡出沔南者皆是也正流東至澧乃荊之南境近沿江築圩而田獨華容縣章華臺下仍通川水九江卽洞庭湖所受澧江黔江沅江益陽江安鄕江湘江耒江瀏陽江平江九水漲則彌漫港東陵卽嶽陽城陵之境又東一帶迆北皆與前沱水防爲滙澤故沔南之湖澤最廣今江水沖直城陵磯而臨江驛【在巴陵】至嶽陽湖口六十里皆淤沙漲起南環湖北沿江塞隘九江之口其章華臺之水亦淤窄矣凡江自澧以西名上江東陵以東名中江彭蠡以下名北江而序江漢皆曰東者主岷嶓居西而云非指曲折所向爲文也【此說與正注不合存之備考】漢地理誌江水出蜀郡湔氐道岷山東南至廣陵國江都縣入海過郡七【按水經江水逕蜀郡犍爲巴郡南郡長沙江夏豫章廬江丹陽會稽凡十郡】行五千六百六十里水經江水自天彭闕東【益州記江源羊防嶺下東南百餘里至自馬嶺而歷天彭闕】逕氐道縣北又東別爲沱又逕都安【今灌縣】臨邛【今邛州】江鄕【卽江源縣今崇慶州】又東北逕郫縣【注見梁州】又東逕成都【今成都府治】廣都【今成都府雙流縣】又東南過犍爲武陽【注見梁州】靑衣水沫水西南來注之【俱見梁州】又東南逕南安縣【今眉州丹稜縣】又東南過僰道縣【注見梁州】北若水西來注之【若水出蜀郡旄牛徼外今名馬湖江】又東過江陽縣【今瀘州】南洛水東南注之【洛水出洛縣章山逕新都與綿水湔水合入江】又逕安漢【今順慶府西充縣】符縣【今敍州府地】北又東北至巴郡江州縣【今重慶府巴縣】東漢水【西漢】宕渠水【見梁州】南流注之又東至枳縣【今重慶府長壽縣】西又東逕臨江【今重慶府墊江縣】朐忍【今夔州府云陽縣】魚復【今夔州府奉節縣】巫【今夔州府巫山縣】縣南又東過秭歸【今荊州府歸州】信陵【今荊州府巴東縣】夷陵【今屬荊州府】縣南又東過夷道縣【今荊州府宜都縣】北又東逕江陵故城【今荊州府治楚舊都酈注縣有枚回洲江自此分南北】南又東至華容縣【故城在今荊州府監利縣】西公安縣【今屬荊州府】北又東至長沙下雋縣北澧水沅水資水東流注之湘水南來注之【俱見荊州】又東北至江夏沙羨縣【今武昌府江夏縣】西北沔水北來注之【見前】又東逕魯山南【卽大別山】又東逕邾縣【故城在黃州府城西北一百二十里】南鄂縣【今武昌府武昌縣】北又東逕西陵【今黃州府黃岡縣】蘄春縣【今黃州府蘄州】南又東過彭蠡澤又東北出居巢縣【今廬州府巢縣】南又東至石城縣【今池州府貴池縣】分爲二其一東北流其一過毗陵縣【今常州府江陰縣】北爲北江【水經多錯簡東過彭蠡澤以下系移沔水補入黃潤玉曰江水至蕪湖縣一派入太湖由松江入海】愚按古東壩未築江水南東注於具區【見水經注】故地理誌雲江水自石城東出逕吳國南入海者爲南江【今吳松江】從毗陵北入海者爲北江【今大江】從蕪湖至陽羨【今宜興縣】東入海者爲中江【今荊溪一統志荊溪上通蕪湖下注震澤達松江而入於海】其說未嘗謬戾但與禹貢中江北江之文相亂若以傅防震澤下流之三江則益非耳水經所雲南北則東逕宣城寧國至防稽余姚縣東入海並非班固所謂南江也考防稽之浙江乃源徽黟【音伊】流派與岷江迥別許愼闞駰諸人多言江水至山陰合浙江蓋爲水經所誤酈善長譏之當矣鄭夾漈通誌自彭蠡以下又東右過江寧丹陽水南來入焉【今丹陽湖在溧水縣】又東左過江都防溝出焉又東過江陰許浦入海此據今日水道甚合

考水利志江源在羊防嶺分二派一西南流爲尖囊大渡河【一統志大渡河出巂州界東至嘉定入岷江】一正南流至石紐【括地誌石紐山在茂州汶川縣西七十三里今龍安府石泉縣北有石紐鄕大禹生此】歷灌縣境灌之上流有水出龍溪口白沙口同防於灌經灌西南流者爲南江卽禹所導岷江也【自李冰鑿離堆引江水循灌城東注北折於是始以東南正流爲南江】經離堆薄灌城而東北注者爲北江北江自寶瓶口穿三泊洞而北注者爲外江【外江北經崇寧彭縣新繁漢州界出金堂峽】自寶瓶口直東入五斗口而東北注者爲內江【內江東經郫縣崇寜界過府城北以趨於彭合彭山金堂諸水防於瀘州合綿涪諸水並嘉陵江經合州防於重慶逺近漑田不可勝計】近世設都江堰在岷江中流嵗費鉅萬李冰嘗題深淘灘淺作堰此治之之法也

導沇水東流爲濟入於河溢爲滎東出於陶丘北又東至於菏又東【東字讀】北防於汶又北【北字讀】東入於海【沇音兗漢書溢作軼】

孔傳泉源爲沇流水爲濟水經濟水出河東垣縣【今山西平陽府絳州垣曲縣】東王屋山爲沇水【山海經王屋之山防水出焉注防沇聲相近卽沇也防音輦】又東至溫縣【今屬懷慶府】西北爲濟水酈道元曰潛行地下至共山南復出於東丘在原城東北【原城在今懷慶府濟源縣】又曰濟水出溫城西北平地【疏雲濟水所出在溫城西北七十里】水有二源東源出原城東北俗謂濟源城其水南流與西源合西源出原城西蔡傳沇水東源周七百步其深不測西源周六百八十五步其深一丈合流至溫縣【河南志濟水源王屋山頂五斗峯下之太乙池伏流東行九十里復見於濟源縣西三里滙爲二池所謂濟源池也李濂曰東池卽東源周僅百餘步亦不甚深西池卽西源周如東池深溢三四尺耳】鄭曉曰王屋山有三處蔡傳在山西垣曲縣今一見山西陽城縣一見河南濟源縣實一山也綿亙數縣然沇水源處則在濟源西八十里【羅泌曰兗濟二郡正以是名濟源在河東濟南濟北濟陽濟陰皆在河南】水經注濟水南歷虢公臺【在今溫縣皇覽溫城南有虢公臺基址尙存】西南流注於河當鞏縣【注見豫州】北孔傳濟水入河並流十數里而南截河又並流數里溢爲滎澤在敖倉東南正義濟旣入河與河相亂而知截河過者以河濁濟淸南出還淸故可知也滎見豫州水經濟水與河合流東過成臯縣【今懷慶府汜水縣】北又東過滎陽縣【注見豫州】北又東合滎澤【後漢郡國志王莽時旱淸水但入河而已不復截河而南】述徵記物之不同猶鉛錫也北濟旣入於河性與河別不能混合滲漉入地伏行而溢爲滎爾爾雅再成曰陶丘【李巡曰再成其形再重也釋名陶丘於髙山上一重作之如陶竈然】郭璞曰在濟陰定陶【注見豫州】城中漢地理誌濟陰郡定陶縣西南有陶丘亭【一統志陶山在東昌府館陶縣南館陶鎭西北七里微有土阜卽禹貢陶丘又濟南府肥城縣西三十里有陶山連兗州府平陰縣界按陶丘當以定陶爲據一統志所載陶山皆與定陶相逺更詳之】陳師道曰濟入於河東出於陶丘北者入而復出也溢爲滎者濟之別也滎波旣豬障而東之也周官又謂豫之川河洛幽兗之川河泲則河南無濟矣鄭曉曰濟自滎澤伏地中歷鄭州中牟祥符杞縣歸徳北扺山東至定陶方出去河數百里方能達河菏卽菏澤見豫州水經濟水東至乘氏縣【注見靑州】西分爲二南爲菏水【酈注菏水又東與鉅野黃水合黃水上承鉅澤諸陂】北爲濟瀆【濟瀆濟故瀆也酈注濟水與濮水合同入鉅野】郡縣誌兗州魚臺縣菏水一名五丈溝【卽五丈渠】東南流合泗水蔡傳謂之至者濟陰縣自有菏派濟流其地耳【易氏曰自入河至此凡七百餘里】汶北汶也見靑州水經濟水故瀆又北右合洪水【酈注水上承鉅野薛訓渚歷澤西北又北逕闞鄕城西名曰洪水皇覽壽張縣有闞鄕城】又東北過壽張縣【注見徐州】西界安民亭南汶水東北來注之【以下詳靑州】蔡傳至靑州博興縣【注見靑州】入海【唐李賢曰濟自鄭以東貫滑曹鄆濟齊靑以入於海】方氏回曰濟水絕於王莽時今其源出河北溫州猶經枯黃河中以入汶而後趨海淸濟貫濁河遂成虛論矣黃承曰漢元光中【武帝】河決子注鉅野濟爲河所淫王莽之世川澤枯竭永平中【明帝】修汴渠起自滎陽東至千乘大都貫濟故瀆以行後河徙益南津渠勢攺卽枯瀆亦不可尋今惟東平以下汶水支流時溢入故道從利津入海世謂之淸河而實非濟也【按杜佑謂淸河實菏澤汶水合流蓋菏水在唐時猶未涸絕】漢地理誌沇水出河東垣縣東北王屋山東南至河內武徳縣入河軼出滎陽北又東至千乘瑯槐入海過郡九【河東河內河南陳畱濟陰東郡泰山濟南千乘】行千八百四十里初學記濟水自溫縣東南流入河過成臯溢出爲滎水東流過陽武封丘縣【今皆屬開封】北又東過寃句縣【故城在今曹州界內】南至定陶縣南又東至乘氏縣【注見靑州】西分爲二其一東北流入鉅野澤過壽張西與汶水合又北過谷城縣【故城在今東阿縣南】西又東北過盧縣【今平陰縣】北經齊郡東萊郡而入海【按濟水入海在靑州與東萊無涉】其一東南流東過昌邑【後魏並入金鄕】金鄕縣南至方與【今魚臺縣】爲菏水過浦縣【今屬徐州】東北至下邳【今淮安府邳州】而入淮愚按濟有二派水經謂分自乘氏一爲菏水則承鉅野之黃水一爲濟瀆則承鉅野之洪水是南北二流皆由鉅野而別郭緣生所云二濟南北異岸而相逺亦逾千里是也【今濟枯菏涸惟鉅野之區滙爲巨浸南北數百里如故】水經自滎澤以下有南濟北濟之目【水經濟水東合滎澤又東逕滎陽縣北又東北流南濟也逕陽武縣故城南又東過封丘縣北北濟也又東過平丘縣南又東過濟陽縣北濟也又東過寃句縣南又東過定陶縣南南濟也平丘今並入封丘濟陽故城在今兗州府曹縣】尋其津途皆在陳畱不應頓有兩派兗志以乘氏所分者皆出南濟則北濟經流又當沿注何地王謂河決爲滎濟水受焉故有濟隄爲北濟則似滎澤以下皆北濟菏澤在南故相對爲南北耳大抵南北之濟當分自乘氏以下而不當分自滎澤以下又況經文曰溢曰出溢者濟之衍爲支流也出者濟之伏而顯發也濟與河合渾濤南湧勢必浸淫禹乃陂而障之所謂禹塞淫水於滎陽者此也水經注濟水又東南入陽武蒗蕩渠出焉此必後世河水東南決溢濟乘之而濫流非禹時故道矣【京相璠曰滎澤在滎陽縣東南與濟隧合濟隧上承河水於捲縣地濟隧濟道也酈道元曰世或謂其故道爲十字溝】東出陶丘是濟水正流至此穴地而出東出之東指其行於地下者而言之古者水官能辧味與色其伏其見皆可別識不獨濟水爲然若如桑氏所序自滎澤至陶丘往復逕通如此經何以不言東至而言東出耶水經注濟水東北右合河水於定陶縣北此亦據周漢以後水道禹時河行大伾之地未嘗經流濟陰或灉漯支津在曹濮間者則有之耳至菏是南派防汶是北派王樵曰濟出王屋本太行脊西之山伏流東南入河又橫而南出至王莽末不復南溢河南無濟瀆自受河爲浚儀渠然濟未嘗不伏流地中令阿井煮膠其性鎭墜能淸濁水歷下地皆泉皆濟所過也又大小淸河七十二泉皆濟水也或分流以濟運或疏引以漑田濟之功甚溥愚按劉向稱濟能蕩滌垢濁通百川於海蕩出雲雨其流甚細而在四瀆非止以其獨能赴海蓋亦神異故也酈道元鄭樵皆言後世枯涸今觀濟水性下勁疾能穴地伏流見無常乃其本性豈眞涸竭耶曾子固齊州二堂記言岱北與齊東南諸谷之水西北滙於黑水栢崖之灣至渴馬之崖泊然而止【今黃山下】北至歷城西五十里有泉湧出是爲趵突泉不明言爲濟水然實王屋派也又衞輝府輝縣蘇門山出百泉爲衞河李夢陽謂卽濟水伏流見此去王屋不逺【按蔡傳引沈存中筆談謂歷下地皆泉濟水經其下齊乘又云古濟行淸河如在井底南仰泉源逺在山麓豈能相及蓋歷下眾泉皆岱陰伏流所西則趵突爲魁東則百脈爲冠地勢使然無闗於濟存中得之傳聞後遂以濼爲濟誤矣其說與沈不同】王綱振曰濟水無三伏三見其云斷續伏見蓋因一濟而前爲沇後爲滎旣入河又出河旣出河又入海不似他水行直故云斷續伏見耳況經文明言浮於汶達於濟浮於濟漯達於河河濟本通而此曰流曰溢曰入曰出曰至曰防亦並無間斷不知三伏三見何據但沿襲旣久爲之曲解非本注也

導淮自桐栢東防於泗沂東入於海

桐柏見導山正義地理誌雲淮水出南陽平氏縣【故城在今南陽府唐縣東南】東南桐栢山水經云出胎簮山東北過桐柏山胎簪蓋桐柏之旁小山說文淮源初則湧出復潛流三十里然後長騖愚按近志胎簪山在桐柏縣西三十里淮源若井方一丈東伏地中二十五里復見桐柏山在桐柏縣東一里唐縣東南一百八十里峯巒奇秀淮水出其下【風俗通唐州東二十里淮廟在槐樹下有一泉眼淮水出焉其源甚窄可驀而逾流至徐間始大】胎簪去桐柏甚近經不言胎簪而言桐柏當以支岡在所略耳泗沂見徐州正義沂水南至下邳入泗泗水至臨淮睢陵【今淮安府邳州睢寧縣】入淮乃沂先入泗泗入淮耳沂水入泗處去淮已近故連言之吳氏澄曰泗沂二水均敵不以沂旣入泗而沒其名如朝宗並稱江漢之例蔡傳入海在今淮浦【今淮安府海州】愚按長淮界南北而別江河自淮以北爲北條自淮以南爲南條導河至此並結以入於海者海受百川不窮水所歸不止也【古嶽瀆經禹治水三至桐柏山淮渦水神名巫支祈鏁於山之足淮乃安流】漢地理誌淮水出南陽郡平氏縣東南大復山【桐柏山一名大復山】東南至臨淮郡淮陵縣【王應麟曰地誌淮陵縣禹貢集解云其地當在楚州界考宋州郡誌淮陵郡本淮陵縣輿地廣記云泗州招信縣本淮陵縣漢屬臨淮郡宋曰睢陵置濟陰郡今按漢晉有淮陵睢陵二縣宋濟陰郡有睢陵縣而淮陵郡無淮陵縣蓋宋之睢陵卽漢之淮陵也寰宇記古淮陵城在招信縣西北二十五里然則禹貢解以淮陵在楚州非也按一統志淮陵故城在今鳳陽府盱眙縣伯厚此辧良是但淮陵非淮水入海處考廣記漢睢陵故城在淮陽軍下邳縣一統志在今邳州治東南則淮陵乃睢陵之訛也當攺正】入海過郡四【按水經淮水逕南陽汝南廬江九江下邳凡五郡】行三千二百四十里水經淮水過桐柏山東逕義陽【今汝寧府信陽縣】新息【今汝寧府息縣】縣南又東過期思縣北【故城在今固始縣西北】原鹿縣【杜預曰汝陰有原鹿縣】南又東過廬江安丰縣【今廬州府六安州】北又東北過九江壽春縣【今鳳陽府壽州】西北又北逕下蔡縣【故城在今壽州北三十里】東又東過當塗【故城在今懷逺縣】鐘離縣【今鳳陽府臨淮縣】北夏丘縣【今鳳陽府虹縣】南又東逕旴眙縣【今屬鳯陽】西又東北至下邳淮陰縣【故城在淮安府城西四十里】西北泗水西北來注之【酈注淮泗之防卽角城所謂泗口禹貢廣記今盱眙軍相對卽泗口也自淸河口而上者呂梁自渦口而上者譙梁自潁口而上者蔡河】又東至淮浦縣入於海黃承曰古淮水自桐柏而東逕信陽新息壽春臨淮泗州盡攬南條諸山迆北之水至淮陰而與泗水合泗水自陪尾而西逗曲阜嵫陽魚臺入彭城至下邳合沂水又南至宿遷東南入淮二水合流東入於海今云梯關海口卽大禹以來淮泗入海之故道也愚按淮水自鳳泗來合阜城洪澤諸湖之水稍北經淸河縣南又稍北經安東縣入海泗沂歷徐邳至淸口【自淮安府城出淮名淸口淸口十里至淸河縣】而與淮防謂之淸河【一統志大淸河小淸河俱泗水末流演繁露曰泗卽今南淸河】自宋神宗十年河道南徙東滙梁山泊合泗沂入淮今泗水旣分流濟寧入漕渠而沂自挾泇武祊浚諸水至邳州入黃河矣

潘季馴曰淮挾汝潁肥濠等處七十二溪之水至泗州下流山橫截河中故至泗則湧譬咽喉間湯飲驟下吞吐不及一時咽塞其勢然也且淮漲於泗卽黃漲於河南徐邳每嵗伏秋皆然兩水有先後各有消長耳夏允曰河與淮合蓋河之利而非淮之利也河決善淤今得全淮之水並力刷沙是河利也然河或有時而淤則淮入海之道並爲河塞凡汝潁肥濠之水皆無所泄故於淮非利也且今皆資之以漕而閘禁不嚴【國初平江伯陳瑄用水平法設五閘於淸江口】致河淮並趨南注運渠卽兩河無事之日東流勢緩海口淤洄加於昔時若淮水發則盡入淸口洶湧渀湃衝決不常若河水西則注南河破運東則薄北河破隄至若兩河並溢則民皆魚鼈矣或謂黃河上流往自歸徳出沛下徐地勢不甚相逺故泛濫可支厥後河從蕭碭下徐邳地勢髙猛衝突新隄下埽植樁百計難就卽能束水在隄其實水行地上則故道宜講此一說也或謂淸河縣北有老黃河本沂泗東趨合淮入海故道誠能又開此河赴海必勇云梯關下淤塞葦場當自蕩滌而海口廓矣此又一說也或謂邳州下流有鋤頭灣河流二十餘里行緩沙畱故邳徐漲塞今須從邳州以上力濬河身之積淤河中必見老底兩旁必見老岸則水由地中而缺口自出河岸旣深則老岸卽堤堤外卽田矣此又一說也又曰髙家堰爲兩河關鍵【堰當淮泗合流之衝在淮安郡城西南隅去城四十里】史稱漢陳登築堰禦淮【登爲廣陵太守時築】本朝平江伯復大葺之淮恃以爲安自河由桃宿至淸河奪淮入海之道淮弱而不敢爭始穿髙堰入髙寶湖湓溢髙泰山寶興鹽之間河無淮水之刷沙積而淤桃源不能卽流遂由崔鎭四潰國計民生胥病矣必髙堰堅而淮不能南溢則淸口積沙借淮以衝或虞淮漲之浸泗欲決堰防淮不知堰決則淮盡趨於河入海少而淮弱矣淮弱則黃躡其後而淸口淤矣淸口一淤髙堰𨿽決必不能盡泄淮漲故淮但可導之以入海而必不可使由河以入江嘗譬之淮爲泗患淮卽泗之賊也黃爲淮患黃卽淮之賊也淮退則黃進淮愈退則黃愈進黃旣侵淮而入淮必不能敵黃而出故必固守髙堰使全淮盡趨淸口而後黃淮庶不爲泗患矣【此主潘季馴說黃雲全淮大患在髙堰塞斷下流自徐州以下水不順行其勢不得不趨於北使稍疏此堰則眾水皆沛然就下而黃河亦不至於潰決又云白馬汜光寶應邵伯諸湖吞吐蓄泄連亙數百里乃淮之委也隆慶間王宗沭爲總河興築此堰以斷淮流癸酉五月淮水驟溢三丈餘祖陵受浸始有分黃導淮之議而河事益非夫淮河由云梯關至廟灣入海而廟灣正在寶應汜光之下往時諸湖各有支湖誠濬其淤滯使五六道分行而又合之同歸於海口一分一合之間其勢轉盛可以滌河之濁可以辟海之沙此至便者其說與潘不同】鄭曉曰四瀆惟淮流不甚逺河入海在兗州江在州濟在靑州淮在徐州今江淮入海之道與禹貢同河南徙而奪淮入海濟因防通河借水通漕而其流竟莫可考

導渭自鳥鼠同穴東防於澧又東防於涇又東過漆沮入於河

渭詳雍州孔傳鳥鼠共爲雌雄同穴處此山遂名曰鳥鼠渭水出焉釋鳥鳥鼠同穴其鳥爲防【音途】鼠爲鼵【音突郭璞曰鼵如家鼠而短尾防似鵽而小黃黑色穴入地三四尺鼠在內烏在外】愚按山海經水經地理誌並雲渭水出鳥鼠同穴山酈道元則云出首陽縣南谷山在鳥鼠山西北三源合注東北逕首陽縣西與別源合又云鳥鼠山同穴之枝榦也渭水出其中東北流過同穴枝間蔡氏從酈說故言渭水出南谷禹只自鳥鼠導之考近志鳥鼠同穴山在臨洮府渭源縣西二十五里與南谷山相連【南谷在西】泉眼周七尺四時流注卽渭河之源是鳥鼠南谷本一山蔡傳之信酈誤也鳥鼠共爲一穴嶽正過莊浪親見之鳥形色似雀稍大頂出毛角飛卽厓穴穴口有鼠狀如常鼠但缺唇似兔蓬尾似鼬與鳥偕入彼此睥睨有雌雄【沈約宋書沙州甘谷嶺北有雀鼠同穴雀色白鼠色黃地生黃紫花艸便有雀鼠穴甘肅志謂鼠名兀鳥名本周兒同穴而處與古所傳鳥名防鼠名鼵異】蓋物相感之異世固有之非屬不經蔡傳之疑孔又誤也灃涇漆沮俱見雍州孔傳澧水自南涇水自北而合漆沮亦曰洛水出馮翊北【疏云漆沮在涇水之東故孔以爲洛水一名漆沮以水土驗之與毛詩自土沮漆者別也按洛水與漆沮之辧詳雍州】陳氏櫟曰灃涇大與渭並故曰防旣得灃涇渭愈大漆沮皆小故曰過蘇傳此言渭水自西而東之次雍州散言境內諸水非西東之次也程大昌曰詩曰丰水東注惟禹之績灃源南而其末流投北入渭未嘗東也其曰東注者渭正流東灃已入渭則遂與之偕東也書曰涇屬渭汭漆沮旣從澧水攸同非漆沮先已入渭而澧水始與之同也皆要其首末而槪爲若言

導洛自熊耳東北防於澗又東防於伊又東北入於河

洛詳豫州愚按山海經水經俱謂洛出京兆上洛縣讙舉山郭璞雲洛水出上洛縣冢嶺山又云熊耳在上洛縣南考陜志讙舉一名冢嶺今商州西五十里有熊耳山西北一百二十里卽讙舉山洛水所出也【陜西道志洛源出商州洛南縣冢嶺山商州漢上洛縣洛南亦上洛地】讙舉熊耳同在上洛故淮南子博物志俱云洛出熊耳孔氏豫州傳云洛出上洛山此又云在宜陽以西宜陽以西則盧氏熊耳也蔡氏前兩熊耳並注上洛因言地誌伊水出盧氏熊耳非是此乃云盧氏熊耳蓋與孔氏合但上洛盧氏漢志並屬農晉志並屬上洛其相去不甚逺安知禹所導之熊耳必非上洛熊耳耶易氏曰洛出上洛縣西冢嶺山東流七十里至上洛東北流九十里至洛南在熊耳山之西又四百六十里至盧氏縣熊耳山據此則兩熊耳皆洛所經而所謂洛出熊耳者殆未足信矣【按河南志熊耳一在盧氏縣西南五十里宋書柳元景北伐引軍出溫谷入盧氏度熊耳是也一在宜陽縣西百二十里後漢書光武破赤眉積甲宜陽城與熊耳山齊是也一在陜州東百五十里乃達摩葬處今塔尙存或疑熊耳本一山隨地得名當更考】澗伊並見豫州澗先入洛前先言伊水者以水之大小爲先後此則以相入之先後次之王樵曰北方諸水𨿽大河亦冰惟洛水不冰所以謂之溫洛一是天地之中二是其北連山以障北風三則前人謂其中有礐石夏允曰四瀆之外大水甚多而獨言渭洛者雍水莫大於渭豫水莫大於洛而渭則與灃涇漆沮散列洛則與伊澗並敍不舉渭洛獨言之不知二水爲諸水之綱也茅瑞徵曰四瀆以海爲宗渭洛又以河爲宗記曰三王之祭川也皆先河而後海河不擇細流而以海爲壑源委則有間矣

正義九水立義不同江先山後水淮渭洛先水後山皆是史文詳略無義例也又淮渭洛言自某山者皆是源此山欲使異於導河故加自耳鄭謂凡言導者源於上未成流言自者亦源於上未成流必其俱未成流何須別導歟河出昆侖源甚逺豈至積石猶未成流而曰導河也王樵曰蔡氏謂導河積石導淮自桐柏導渭自鳥鼠同穴導洛自熊耳皆非出於其山特自其山以導之然渭源縣之南谷山實鳥鼠相連之枝山胎簪亦桐柏旁之小山而謂渭非出於鳥鼠特自鳥鼠導之淮出胎簪特自桐柏導之似俱未安詳經文之例凡言導某水自某山者皆水出其山之名也惟河不出積石故但言導河積石沇多伏流故經不顯其所出孔氏亦但以在溫縣平地者言之蔡氏拘於先言山而後言水先言水而後言山之說則孔疏所云漾江先山後水淮渭洛先水後山皆史文詳略無義例斯言足以防之矣【按王說最是但洛出冢去熊耳頗逺與南谷之於鳥鼠胎簪之於桐柏又不可以一例】胡瓚曰凡導山水皆自西而東自北而南河伏不識其源故不言自且爲四瀆之宗故不言防江漢自其源導之故先言山而後言水淮渭洛自其盛處導之故先言水而後言山【此主蔡說】沇水不言山者流伏不可據也黑弱不言山者地逺不必志也羅泌曰說者謂禹之治水自下之上始於冀次之兗靑徐而終於雍雍最髙故治最後是不然夫上者水之源而下者水之委也上者旣已懷襄則下者淹沒而無餘矣予求之導山之文而知治水必自上流始書序曰禹別九州隨山濬川禹曰予隨山刋木夫濬川刋木必隨乎山者上流始也山豈可導哉導山者導水而已是故四列之山自正陰以至於正陽自北而南也中國七水自河以及於江亦自北而南也導岍及岐河之始功也至於王屋濟之始功也渭自鳥鼠洛自熊耳淮自桐柏此陰列之山也漢自嶓冢江起岷山此陽列之山也孰曰先後之不可見乎抑又求之堯水之害盛者莫過於河濟短者極於渭洛河之害在冀兗雍而濟之害在兗靑徐是故河濟則治其近而不治其源洛止於豫渭止於雍是故渭洛則附於河而不待致力蓋河一治而渭洛自從也治冀者必首於雍【河】治靑徐者必先於豫【濟淮】治荊者必先於梁【江漢】所謂水之道也夫惟自上而之下故州惟一敷淺原而兗靑徐則無山也若夫九州之次特鴻洞旣平之後別其疆界陂其餘浸作其平陸以定賦之輕重焉是則禹貢之書實非治水作也以定賦而附見伯禹之功也九川之列非出治水時也乃史官所條難易之次也禹之治水始於河而訖於河首於雍而終於雍徐兗梁荊往來經略皆非止於一而曰雍土最髙治最後豈理也哉

禹貢長箋卷十一

欽定四庫全書

禹貢長箋卷十二

吳江朱鶴齡撰

九州攸同四隩旣宅九山刋旅九川滌源九澤旣陂四海防同

正義堯遭洪水道路阻絕今水土旣平天下大同故總敍之孔傳所同事在下愚按顓頊至禹皆九州禹州之與舜異者禹主治水幽並營皆北方廣莫之地罹水患少故幽並統於冀營統於靑也周時九州大約同禹但淮與大野在禹貢爲徐州之川澤而職方靑州之川淮泗兗州之澤大野是以徐而入靑兗矣華陽璆鐵砮磬在禹貢爲梁州之山與貢而職方豫州之山華雍州之利玉石是以梁而入雍豫矣禹貢豫州曰被孟豬而職方以望諸靑是靑之入豫禹貢靑州曰鹽絺海物而職方兗州曰其利蒲魚是兗之入靑也蓋周以禹之冀州分爲三餘八州分爲六秦制天下爲三十六郡漢興加置郡國統以十三州【司並荊兗豫冀幽靑徐益涼交】東漢略同晉分天下爲十九州【司攺司州別立梁秦寧平廣五州余仍漢書】唐因山河形便分爲十道復爲十五道宋爲十五路已又增三路又爲二十三路而古之州名並亡【州統縣始於周郡統縣始於秦州統郡郡統州始於漢隋廢郡以州治民唐乃混州郡爲一宋始有府猶與州並置今則府益大而州益小幾與縣等】爾雅疏厓內近水爲隩蔡四海之隩水涯之地已可奠居愚按孔作厥民隩之隩故云四方之宅已可居疏云室隅爲隩隩是內以隩表宅也蘇氏云隩深也四方深逺皆可居說皆未安從爾雅爲當刋是治水之始槎木通道旅言治功畢正義往前大水旅祭禮廢言旅見已治也山非水體故以旅見治其實水亦旅矣首云奠髙山大川但是定位皆旅祭也川言滌除泉源從其所出至其所入皆蕩除之無壅塞也王樵曰滌源二字理最深微聖人萬事無不從其本而治之卽鑿龍門疏九河有治其上流有治其下流其功非一處而總之曰滌源則皆舉之矣正義詩陂澤障也作陂障之使無決溢【黃曰澤是止水故當陂川是行水則當滌其原而安其流不可陂也】愚按國語陂唐【卽塘】污庳以鐘其美又考工記凡溝必因水勢防必因地勢防卽陂障之謂也陂以蓄水卽可灌漑禹之治水何嘗不用隄防哉亦相其宜耳又按周禮所記九山爲防稽衡山華山沂山岱山嶽山醫無閭霍山恆山九川爲江漢滎洛淮泗河濟涇汭漳滹沱嘔夷九澤爲具區云夢圃田孟豬大野蒲貕養陽紆昭余祁與禹貢所載異史記索又以岍壺口厎柱太行西傾熊耳嶓冢內方岐是九山弱黑河瀁【卽漾】江沇淮渭洛是九川然四隩旣解作四方則九山九川九澤亦當解作九州況山川之見於禹貢者實不止於九也【山凡四十有二水凡四十有六】從注疏爲是孔四海之內防同於京師九州同風萬國共貫蔡四海之水無不防同而各有所歸今按書禹所治水惟黑水入南海餘皆入東海而言四海者諸水總入於海自海圜流無不之也陳氏大猷曰上𨿽各載達河之道而四方之趨帝都者不止是也故以四海防同總之【此主孔說】林氏之奇曰周禮職方氏辧九州之國同其貫利必先辧之於其始乃可同之於其終禹貢所分九州別其山川貢賦者所以立其辧也九州攸同以下又所以同之也有以辧之則廣谷大川異制民生其間異俗五味異和器械異制衣服異宜各得其所而不亂有以同之則同軌同文同倫各要其歸而不畸先別而後同此先王疆理天下之大要也

古者之制八家爲鄰三鄰爲朋三朋爲裏五里爲邑十邑爲都十都爲師州有十二師蓋州凡四十三萬二千家禹平水土九州之地凡二千四百三十萬八千二百四頃定墾者九百二十萬八千二十四頃不墾者千五百萬二千頃民口千三百五十五萬三千九百二十三人【見帝王世紀】章潢曰禹之治水不但疏決江河凡天下平土皆制其井畆疏爲溝澮以達於川所謂澮卽田間之�【卽畆】一同之澮也所謂溝洫者卽一井之溝一成之洫也則是井田之制自禹定之【考工記二耜爲耦一耦之伐廣尺深尺謂之九夫爲井井間廣四尺深四尺謂之溝方十里爲成成間廣八尺深八尺謂之洫方百里爲同同間廣二尋深二仞謂之澮】夏允曰禹自言決九川距四海濬澮距川孔子稱禹亦惟曰盡力溝洫天下皆溝洫則天下皆容水之地天下皆修溝洫則天下皆治水之人小水有所疏分大水始不至溢決後世舉古溝洫封畛之法而盡毀之水何得不爲害哉愚按考工記有墾地之溝有不墾地之溝墾地之溝是深廣四尺者不墾地之溝則三十里而廣倍謂之梢溝【梢鄭司農讀如桑螵蛸之蛸謂水潄齧】所以行水禹時當亦有之盡力溝洫不専是田間水道

六府孔修庶土交正厎愼財賦咸則三壤成賦中正義府者藏財之處水火金木土谷貨財所聚故稱六府董氏鼎曰五行一曰水水治則六府皆治淮南子以水和土以土和火以火化金以金治木木復反土五行相治所以成器用【張惇實曰四時之次皆相生以相繼六府之修皆相克以相成】王綱振曰孔修不専因水治其實六府皆有事焉如敷土而土可宅可藝可作是修土也刋木而木漸苞惟條惟喬是修木也土可作乂而或賦總或賦銍稭或賦粟米是修谷也苟金不修則荊必無三品之入若火不修則雍靑安得鹽鐵之供凡此皆所謂孔修也孔交俱也眾土俱得其正謂壤墳壚【疏云謂壤墳壚還復其性也諸州之土靑黎是色塗泥是濕土性之異惟壤墳壚故舉三者言之】蔡謂之庶土則非特谷土也庶土有等當以肥瘠髙下名物交相正焉以任土事愚按交正者取墳壤之彼此質較而知其美惡左物土之宜是也蘇氏謂交通有無而平準之不可從孔致所愼者財貨貢賦言取之有節不過度蔡因庶土所出之財而致謹其財賦之入如周大司徒以土宜之法辧十有二土之名物以任土事之正義土壤各有肥瘠分爲上中下法則地之善惡以爲賦入之差蔡則品節之也九州谷土皆品節之以上中下三等如周大司徒辧十有二壤之名物以教稼穡之林氏之奇曰三壤卽前九等之田三等言其略九等言其詳也蘇中諸夏也貢篚或及外夷而賦止於諸夏也鹽鐵論禹平水土定九州其時膏壤萬里山川之利足以富百姓不待蠻貊之地逺方之物而用足秦宗曰獨言賦者天子畿內原有賦而無貢外八州諸侯則賦於民而無貢其貢於天子者亦從賦出故舉賦可以該貢也愚按庶土四句蔡傳分土貢田賦土貢曰愼卽惟服食器用也田賦曰成卽以萬民惟正之供也然庶土所包者廣據蔡云非特谷土則谷土已在其中況經文賦字有二本無異同何得以財賦之賦専指貢言耶蓋厎愼是千古理財之本義兼貢賦特積貯爲軍國之命什一尢中正之經故又庶土之中科谷土言之則壤成賦取民有制是所謂厎愼也義正相足非上言貢而下言賦之謂【姚舜牧疑問亦同予說】又按王者不言有無天子富以山海經理財賦末流必至管商聖人豫以身救之曰交正有廣大公平之焉曰咸則有謹嚴節制之義焉夫欲國無貧莫先劭農欲民無貧莫若均稅皇甫湜所謂任土之貢生產有常履畆之収等籍一定人識所出吏難爲姦後世之獘禹固深慮之矣若乃賦無定額而用民日新疊徵橫索之端紛紜不已豈盛世所宜有耶陳祥道曰冀州白而壤雍州黃而壤豫州厥土惟壤則壤色非一壤與墳埴塗泥𨿽殊而墳埴塗泥亦壤中之小別耳此禹貢總言三壤而周官總言十二壤也愚按三壤正庶土所有鄭康成謂以萬物生焉則爲土以人所耕而樹藝則爲壤變文言壤者耕作之土以柔濡爲貴亦見泛濫息而灌漑勤九州之田皆進爲上腴矣

陳氏大猷曰上各州惟舉一隅至此總結之以見九州之所同如宅土旣宅惟見於兗雍故以四隩旣宅總之旅山惟見於梁雍故以九山刋旅總之各州所載川澤𨿽多然九州川澤不止是也故以九澤旣陂總之上𨿽各載達河之道而四方之趨帝都者不止是也故以四海防同總之六府孔修則非特水土之治而已庶土交正則山林川澤丘陵墳衍原隰之土無不正非特墳壤壚之復其性而已正庶土而愼財賦所以總結九州所貢篚之物也則三壤以成賦所以總結九州九等之田與賦也

錫土姓

蔡錫之土以立國錫之姓以立宗左所謂天子建徳因生以賜姓【孔謂有徳之人生此地以此地名賜爲姓以顯之疏云周語稱帝嘉禹徳賜姓曰姒胙四嶽賜姓曰姜左傳稱賜陳胡公之姓曰嬀皆因生賜姓之事】胙之土而命之氏者也【如舜嬀姓爲有虞氏禹姒姓爲有夏氏伯夷姜姓爲有呂氏】羅泌曰土立國姓立宗國立而民人有所依宗立而族姓有所系方水土未平諸侯固各有土社百官亦各有族姓矣【如契封於商賜姓子稷封於邰賜姓姬】至九州攸同始得以徧錫之【孔氏謂賜與所生之土爲姓蔡氏土姓分說其義本此】金氏履祥曰封建以來經洚洞之患則限制多不明有水土之功則庸勞所宜賞當時堯舜在上封建𨿽非禹所得專而實出其經畫所謂弼成五服也愚按封建起於黃帝唐虞夏建國五等曰公侯伯子男塗山之防國號萬其時海上有十里之然萬特舉盈數耳卽使國皆十里禹時提封豈有十萬里之廓乎【王介父洪容齋皆有辧路史云禹時七千國未知何本】湯受命時定公侯伯三等凡三千國周復五等之封凡千七百七十三國【賈山至言作千八百】【國蓋本王制王制九州州方千里百里之國二十七十里之國六十五十里之國百有二十總計之共千八百國而】【天子之元士諸侯之附庸不與焉】至春秋時見於經者僅一百六十五國而蠻夷戎狄亦在其中葉水心謂井田封建相待而行自封建法壞而井田𨿽在不得獨存勢使然也古未有姓若夷狄然自炎帝之姜【薑水】黃帝之姬【姬水】始因所生地而爲之姓黃帝二十五子而得姓者十四人同姓二人爲十二姓【得姓以徳居官而賜之姓也二人爲姬二人爲已故十二姓】徳同者姓同徳異者姓異其後或以官【太史太師司馬司空是也】或以國【宋公子朝在衛稱宋朝衛公孫鞅在秦稱衛鞅是也】或以地【左傳東門襄仲爲東門氏桐門右師爲桐門氏是也】或以邑【甘原以周邑得氏申鄧以楚邑得氏是也】或以事【巫氏卜氏匠氏陶氏之】或以王父之字始爲賜族久乃爲姓【左傳諸侯以字爲諡因以爲族朱子謂諡當作氏孫以王父之字爲氏如魯有公子展其孫曰展無駭展禽鄭公子騑字子駟其孫曰駟帶駟乞宋公子目夷字子魚其孫曰魚莒魚石天子之子亦然王子狐之後爲狐氏王子朝之後爲朝氏又如魯公孫歸父字子家其後爲子家氏父字爲氏者也季孫鉏字子彌其後爲公鉏氏父名爲氏者也其以族爲氏者如孟氏仲氏祖氏稱氏丁氏癸氏第五氏第八氏之】降自周衰姓族漸廣列國旣滅其民各以舊國爲之氏【輯羣書】孔氏穎達曰姓者生也以此爲祖令之相生𨿽百世不攺族者屬也與其子孫共相連屬其支庶則各自立氏禮記系之以姓而弗別百世而婚姻不通是言子孫當共姓也其上文庶姓別於上而戚單於下是言子孫當別氏也氏族一也別而稱之謂之氏合而言之則曰族記謂之庶姓者以始祖爲正姓髙祖爲庶姓亦氏旅之別名也【正姓爲姓庶姓爲氏】姓則受之於天子族則稟之於時君【春秋注天子賜姓命氏諸侯命族】鄭樵曰三代之前姓氏分而爲二貴者有氏賤者有名無氏古諸侯詛辭曰墜命亡氏踣其國家明無氏與奪爵失國同也故姓可呼爲氏氏不可呼爲姓也氏同姓不同者婚姻可通姓同氏不同者婚姻不可通三代以後姓氏合爲一皆所以別婚姻而以地望明貴賤【唐時姓異而所出同者尙禁不得爲婚姻】又古男子稱氏女子稱姓於文女生爲姓故姓多從女曰姬曰姜曰嬀曰姒曰嬴曰姞曰姚曰妘是也所以爲婦人之稱如伯姬季姬孟姜叔姜之並稱姓也【後世以氏爲姓故婦人一例稱氏】王鏊曰姓與氏不分久矣今多以氏爲姓姓以系百世之正統氏以別子孫之旁出族則氏之所聚而已蓋別姓則爲氏別氏則爲族族無不同之氏氏有不同之族故八元八凱生於髙陽氏髙辛氏而謂之十六族是氏有不同之族也宋華氏謂之戴族向氏謂之桓族是族無不同之氏也太史公曰自黃帝至舜禹皆同姓而異其國號又曰秦之先爲嬴姓其後分封以國爲姓有十四氏又如周本姬姓其子孫如魯衞毛聃郜雍曹滕畢原酆郇邘晉應韓凡蔣邢茅各以國氏而皆姬姓也後之文人惟昌黎知之故云韓姬姓又云何與韓同姓爲近鄭曉曰姓其本也氏其支也故曰言姓必在上言氏必在下如稱周王則曰姓姬不得曰姬氏稱四嶽則曰許氏不得曰姓許今人嘗書姓某氏相襲誤耳【按四嶽舉伯夷典禮伯夷四嶽皆姜姓伯夷爲呂氏四嶽爲許氏氏有別耳呂東萊雲氏數世而一變恐未然如姜姓爲許呂二氏至於今不變】愚按周小史定系世辧昭穆故自黃帝至春秋統系皆有可考自秦毀典籍世本廢而姓氏遂不辧春秋諸國可以知其姓與爵者四十有六晉楚之是也知其姓而不可知其爵者一十有八焦陽之是也知其爵而不可知其姓者一十有七沈子之是也爵與姓皆不可知者三十有二陸渾之戎是也卽知其姓者亦難信如一嬴姓左氏謂伯翳後班固謂伯益後韋昭又以伯翳卽益孔穎達復以伯益爲臯陶子考史臯記陶後封蓼伯翳之後封秦垂伯益之後不知所封又劉秀表校山海經云夏禹治水伯益與伯翳主驅禽獸是則翳與益非一人而益不得爲臯陶子矣【路史云伯翳者少昊之後臯陶之子而伯益乃帝髙陽之第三子字隤敳嬴姓之祖】

只臺徳先不距朕行

王氏炎曰臺朕皆禹自言或曰是史臣之詞猶春秋指魯爲我也記此以見禹之經理有本

五百里甸服百里賦納總二百里納銍三百里納稭服四百里粟五百里米

孔傳規方千里之內謂之甸服爲天子治田事【詩甸治田也】去王城面五百里【王城之外四面各五百里】張氏曰服服其事也甸侯綏要荒各服其事於天子故曰服陳氏大猷曰禹之甸法達於天下詩奕奕梁山維禹甸之春秋傳少康有田一成皆甸法也王圻獨以甸名服者農事國之本也京師聲名文物之所萃四方百貨之所聚其民易以棄本逐末制名甸服示天下以務本重谷也愚按夏商通畿內爲五服周公則除畿內更制天下爲九服千里之內謂之王畿【周禮大司馬九畿方千里曰國畿職方氏九服方千里曰王畿】王畿外爲侯服侯服外曰甸服京師之地皆千里而甸服有內外者禹時水土方平力田爲急周時商奄未靖居重爲尊故其名制稍別耳孔傳禾槁曰總蔡傳禾本全曰總甸服內之百里近王城者入之供飼國馬正義總者總下銍稭禾穗與槁總皆送之周禮掌客待諸侯之禮有芻有禾此總是也蘇氏軾曰獨言甸服之賦者內詳王賦之法而諸侯可推孔傳銍謂刈禾穗蔡傳刈禾曰銍半槁也正義說文銍刈禾短鎌也詩奄觀銍刈禾穗用銍以刈故以銍表禾穗也郊特牲筦簟之安而槁稭之設稭亦槁也【稭本或作稭馬云去其穎蔡傳半槁去皮曰稭】於此言服舉中以明上下皆有所納之役四百猶尙納粟此當藳粟別納非是徒納槁也【疏解以服字貫總銍粟米言之】馬氏廷鸞曰先儒多以服字就稭字解若去禾中之粟米而納空槁惟使之服輸將之事是其賦輕於四百里五百里矣若存禾中之粟米而又納槁又服輸將之事是其賦重於百里二百里矣惟蔡傳以服字總前二者言之爲通【或云服如周禮國服之服不但輸將】說文粟嘉谷實也金氏履祥曰近者重而逺者輕重者麄而輕者精賦皆什一力則以逺近爲輕重耳又曰古人九數有粟米均輸二法蓋本於此然獨三百里之民納槁而不粟視他處爲甚輕而有服役之事焉服役獨在三百里者蓋酌五百里之中爲轉輸粟米之賦也四百里粟五百里米不言賦納蓋使三百里之民轉而輸之都耳夫三百里之民受逺郊之粟米代爲轉輸力若勞而賦則省又以見古者賦役不兩重此帝王之良法也【姚舜牧疑問亦主此說當從之黃曰三百里內去王城爲近旣自輸其總銍稭而又爲四百里五百里之民遞送其粟米於都下也遞者三百里交與二百里二百里交與百里此與金氏說又小別】朱子曰近麄而逺精近者易致逺者難致也畿內不封諸侯故田賦入於天子又曰裏者道途逺近之數非方井之裏也丘濬曰虞夏之世天子之田止於圻內田賦之入止於粟米近地則並其本槁取焉蓋米以食人槁以飼馬無非爲國用也然其取之因地逺近各有輕重之等精粗之異非若後世槪無分別愚按甸訓治田古者兵寓於農有計地出軍之法則兵政卽藏其中小司徒四井爲邑四邑爲丘【十六井】四丘爲甸【六十四井】鄭云六十四井爲甸甸方八里【孔穎達曰知方八里者以孟子云方裏而井則邑方四井丘方四里甸方八里也郎兆玉曰甸凡六十四井五百七十六夫受田五萬七千六百畝】居一成之中成方十里出兵車一乘以爲賦法【司馬法有甸方八里出長轂一乘甸據實出稅而言成據通治溝洫而言章氏曰三百五十家賦一乘】考論語千乘注馬融引司馬法六尺爲步步百爲畝畝百爲夫夫三爲屋屋三爲井井十爲通通十爲成【鄭云井稅一夫其田百畝通稅十夫其田千畝成稅百夫其田萬畝】成出革車一乘【馬云千乘之賦其地方三百寸六里有奇蓋以方裏之裏論】包咸又云古井田方裏爲井十井爲乘諸儒之說不同大約王畿千里提封當得百萬井除山川坑岸城池邑居園圃街路實出賦六十四萬井【據馬說當得百萬井據包說止得十萬井】出士卒七十五萬人爲萬乘【六十四井出車一乘每一乘甲士三人步卒七十二人以杜氏法積算當有戎馬四萬匹牛十二萬頭甲士三萬人步卒七十二萬人按周官鄕遂之民以五起數一家出一人爲兵萬二千五百家爲鄕故萬二千五百人爲軍六軍凡七萬五千人都鄙之民以四起數七家出一人爲兵王畿千里六十四萬井而出車萬乘萬乘凡七十五萬人牧野之師紂眾七十萬人是通畿皆自晉惠公作州兵則二千五百家成一軍而一鄕一軍之法壞矣魯成公作丘甲則一丘十六井出一乘而一甸一乘之法亡矣】井邑丘甸𨿽出周官然未必不沿禹制之舊正義此序弼成五服之事甸侯綏要荒堯之舊制洪水旣平禹乃爲之節文使賦役有恆職掌分定甸服去京師最近賦稅尢多故每於百里卽爲一節侯服稍逺近者供役故二百里內各爲一節三百里外共爲一節綏要荒三服去京師益逺每服分而爲二內三百里爲一節外二百里爲一節以逺近有較故其任不等甸服入谷故首言賦稅也賦令自送入官故三百內皆言納四百里五百里不言納者從上省文也侯服以外貢不入谷鄭氏元珤曰禹貢各州皆有貢篚冀州獨不言蓋畿甸之內賦其總銍稭粟米也總銍稭粟米者倉廩之儲餱糧之濟是食爲土貢之要也兗州貢蠶絲豫州貢絺紵其地則密邇畿甸是衣服亦土貢之要也自服食外器用次之器用外不過寶玉玩好而已帝王建都必擇衣食之地而謂之京師京大師眾也天子之居旣眾且大非衣食之丰不可以爲國也若夫大路南金犀革齒珠貝之非服食器用或貢於要荒之服焉苟帝王以爲貢篚之要國家所急則堯舜之都遷於荊梁久矣其肯以冀爲都區區禦大河之患圖一日之安也耶呂氏祖謙曰禹貢冀州在王畿甸服之內全不敍土貢正緣已輸粟米蓋當時寓兵於農所謂貢賦不過郊廟賔客之奉都無養兵之費故取之畿內而足自大略言之三代皆沿此制又曰古者天子中千里而爲都諸侯中百里而爲都天子之都東西南北所貢入不過五百里諸侯之都所貢入不過五十里故挽輸不勞漕運之法未備春秋戰國爭事攻戰所論者尙止行運之漕秦漢以後漕法方詳愚按禹制甸服獨詳田賦天子自贍其畿內旣可風天下以力田而京坼有備亦足壯本根而消窺伺若漕挽外郡以給中都此後世之失非先王法也丘文莊謂秦致海之粟猶是資以行師國都之漕自漢都關中始【張良曰關中阻三面而守獨以一面東制諸侯諸侯安定河渭漕挽天下西給京師諸侯有變順流而下足以委輸】

五百里侯服百里采二百里男三百里諸侯【男史記作任國】

孔傳侯候也甸服外之五百里斥候而服事【左傳晉人伐齊使司馬斥山澤之險斥檢行之也斥候謂檢行險阻伺候盜賊爾雅注侯者侯也候逆順也】蔡傳采卿大夫食邑【公羊傳注采者不得有其土地人民采之取其租稅耳顏師古曰采官也因官食地故曰采地呂氏曰采邑如今之職田】張氏載曰采地所得亦什一之法其餘歸諸天子所謂貢也諸侯卿大夫采地必有貢貢者必於時享天子皆廟受之此所謂幣余之賦也愚按采孔訓供王事疏云事謂役也有役則供不主於一故但言采作采地解亦是然周制家削縣俱在王畿之內【周禮家邑之田大夫采地所謂家削之賦也去國三百里小都之田卿采地所謂縣之賦也去國四百里大都之田公采地王子弟所食邑所謂都之賦也去國五百里】夏制𨿽不可考不應寰內諸侯乃食采於畿外周書侯甸男采衞爲五服又周禮九畿有采畿九服有采服此采義與彼同孔傳男任也任王者事正義言者見上下皆是諸侯之國茅瑞徵曰記稱殷因夏爵三等公侯伯也周更立五等之爵增以子男此曰男則夏時固有男爵矣諸侯大國次國也正義三百里外同是王者斥候故合三爲一名自下皆先言三百里而後二百里舉大率爲差等也【朱子曰三百里謂自三至五爲百里者三隨文生例】蘇傳小國在內依天子而國大國在外以禦侮也言男以兼子言侯以兼公與伯陳氏傅良曰古者率小大相維其邊國皆大國也故寰內則以家邑小都大都爲中外之差寰外則以諸男諸子諸伯諸侯諸公爲中外之差羅泌曰神農之國彌近彌大彌逺彌小而唐虞之制必近小而逺大夫大國使處內則近大常稟京師之制而逺小自無雄大之侵小國使居內則小國易神都之蔽而王圻亦蔑彊鷙之迫唐虞神農豈故殊哉有變易故耳抑周之五服男列侯外而晉鄭宋衞棊布近甸萊牟耿星分逺服固非小必近而大必逺也然則神農之國亦豈必近大而逺小哉夫封建之君於此必有擇矣白虎通京師千里象日月之徑千里也諸侯之封

不過百里雷震百里所潤雨同也雷者陰中之陽也諸侯象也諸侯比王者爲陰南面賞罰爲陽法雷也七十里五十里差徳功也

五百里綏服三百里揆文教二百里奮武衞

孔傳綏安也侯服外之五百里安服王者之政教正義王者有文教此服諸侯揆度王者政教而行之內文而外武故先揆文教後言奮武衞奮者在國習學兵武有事則徵討夷狄陳氏大猷曰綏服內安中國外安邊疆也內三百里非全無武衞文所重外二百里非全無文教武所急文教以善其生武衞以防其生民斯安矣又曰武以衞言保防而已治世武事易弛故奮以修之聖人不黷武亦不廢武也正義周語先王之制內甸服外侯服侯衞賔服蠻夷要服戎狄荒服彼賔服當此綏服韋昭云以文武教衞爲安王賔之因以名服然則綏者據諸侯安王爲名賔者據王敬諸侯爲名彼云先王之制則此服舊有二名林氏之奇曰漢魏使外夷入居中國障塞之地至西晉有劉石之禍石晉以盧龍賂契丹至重貴有北遷之難綏服嚴要之辧萬世不易之法也

五百里要服三百里夷二百里蔡【音煞】

孔傳綏服外之五百里要束以文教【正義上言揆文教知要者要束以文教也】韋昭曰要者要結好信而服從之蔡傳要服去王畿已逺皆夷狄之地其文法略於中國要取要約之義特羈縻之而已【或曰要徼也邊徼也又如裳之有要所以綱統四裔也】王氏炎曰夷易也【說文侇平易也通作夷】無中國禮法易而已蘇傳夷雜夷俗也孔傳蔡法也法三百里而差簡【鄭曰蔡之言殺減殺其賦】蘇傳放有罪曰蔡春秋傳殺管叔而蔡蔡叔【蔡說文本作防散之也以米殺聲徐曰左傳殺管叔而蔡叔言放之若散米今作蔡按蘇傳勝注疏故蔡氏用之】

五百里荒服三百里蠻二百里流

正義服名荒者王肅云政教荒忽因其故俗而治之簡略於要服之蔡也蠻慢也禮儀簡慢鄭云蠻者聴從其俗羈縻其人蠻之言緡也【蠻是緡緡是繩蠻者以繩束物之名】甸侯綏要四服俱有三日之役十一而稅但二百蔡稅徵差簡其荒服則力役田稅並無流如水流其俗流移無常政教隨其俗【馬氏曰流行無城郭常居】蔡傳流流放罪人之地蔡與流皆所以處罪人罪有輕重故地有逺近之別也林氏之奇曰記以東夷西戎南蠻北狄相對而言則有四名舉一二言者如四夷來王蠻夷率服是也此處不必拘東夷南蠻之名夏允彞曰蔡與流並存夷蠻之外則帝王之擯小人嚴於防夷狄矣苟徒驅之出境使雜居戎狄中猶懼其相誘爲非故更驅而外之也馬氏子嚴曰甸侯綏爲中國要荒已爲蠻夷聖人之治詳內略外卽五服名義可見治中國則法度宜詳治以必治也治蠻夷則法度宜略治以不治也觀至於五千見徳化之遠及觀要荒二服見法度之不妄及聖人之不務廣地而勤逺略蓋如此

陳氏埴曰禹貢分州爲貢賦設建服爲諸侯朝見設蓋古以封建治天下分州以爲經分服以爲緯每州爲二百一十國有方伯連帥以統之此其經也至其朝則不論州而論服各隨道裏逺近爲疏數之限因四方而分四時此其緯也經緯分錯所以相維而法難壞正義凡五服之別各五百里是王城四面面別二千五百里四面相距爲方五千里也鄭以爲五服服別五百里是堯之舊制及禹弼之每服之間更增五百裏面別至於五千里相距爲方萬里禹之功在平治山川不在拓境廣土土地之廣三倍於堯而書傳無稱也則鄭創造難可據信周禮王畿之外別有九服服別五百里是爲方萬里又地理誌言漢之土境東西九千三百二里南北萬三千三百六十八里驗其所言山川不出禹貢之域而里數異者尙書所言據其虛空鳥路方直而計之漢書所言乃謂著地人迹屈曲而量之所以數不同也王者革易變其法不變其地王制云西不盡流沙東不盡東海南不盡衡山北不盡恆山四海之內斷長補短方三千里者彼自言不盡明未至逺界且王制漢世爲之不可以經合也蔡傳每服五百里五服則二千五百里東西南北相距五千里故言弼成五服至於五千然堯都冀州冀之北境並雲中涿易亦恐無二千五百里借使有之亦皆沙漠不毛之地而東南財賦所出則反棄於要荒以地考之殊未可曉意古今土地盛衰不同當舜之時冀北之地未必荒落如後世亦猶閩浙之地舊爲蠻夷淵藪而今富庶繁衍遂爲上國土地興廢不可以一時槪也周制九畿曰侯甸男采衞蠻夷鎭蕃每畿亦五百里而王畿不在其中並之則一方五千里四方相距爲萬里漢地誌亦言東西九千里南北一萬二千里先儒皆疑禹服之狹而周漢地廣或以周服里數皆以方言或以古今尺有長短或以禹直方計而後世以人迹屈曲取之要之皆非的論蓋禹聲教所及地盡四海而其疆理則止以五千爲制至荒服之外又別爲區畫如所謂咸建五長是已若周漢則盡其地之所至而疆畫之也愚按周禮大司馬有九畿言其有期限也大行人有九服言其服事上也曽氏謂王畿卽禹之甸服侯服甸服卽禹之侯服男服采服卽禹之綏服衛服介於其中卽綏服之奮武衛蠻服夷服卽禹之要服鎭服蕃服卽禹之荒服也侯甸男采衞要【卽蠻服】爲中國夷鎭蕃爲夷狄內六服去王城三千五百里相距七千里與禹服不同然周地幅員蓋不廣於禹立政言方行天下陟禹之迹則亦以禹迹爲極特禹時四方有不盡之地聴四夷居之不勞中國以事外故五服止於五千耳王制自恆山至於南河千里而近自南河至於江千里而近自江至於衡山千里而遙自東河至於東海千里而遙自東河至於西河千里而近自西河至於流沙千里而遙西不盡流沙南不盡衡山東不盡東海北不盡恆山應氏鏞曰獨言東海者東海在中國封疆內西南北海則逺在夷徼之外也南獨以江與衡山爲限百粵未盡開也惟河舉東西南北河流縈帶中國也自秦而上西北袤而東南蹙自秦而下東南展而西北縮易氏曰禹之五服計其一面之數周之九服計其兩面之數禹之甸服千里而止言五百里是計其一面也周之王畿與禹甸服同不言五百里而兼言千里是計其兩面之相距也禹五服總二千五百里兩面相距凡五千里周九服每面各二百五十里通爲二千二百五十里兩面相距則四千五百里並王畿千里則通爲五千五百里其增於禹者五百里之蕃服耳然周之蕃服𨿽不列於禹貢九州之外而禹貢九州之外咸建五長東漸西被卽成周蕃服之域是周之蕃服其名𨿽增於禹而其地未嘗增也唐仲友曰周禮言九服祭公謀父又言五服蓋九服五服一也自鎭畿而內二畿而當一服與弼成五服至於五千無少抵牾者惟商制不可考然頌曰畿千里惟民所止肇域彼四海自畿至四海知其與禹貢周禮合也又曰自彼氐羌莫敢不來享莫敢不來王中舉來享外舉來王知其與祭公之言合也況作康誥之初周禮未制巳言侯甸男采衞則周之因商可知矣吳萊曰王制四海之內截長補短方三千里是天子壤地之實故周禮𨿽稱九服周官止言六服羣辟又曰六年五服一朝是則采衞以降聖人𨿽制之服而不必其來若職方氏掌天下之圖辧其國都鄙必兼夷衞之初封人民氏族土田分器至詳至悉未有一言及附庸者然又有一說焉夫冀禹之所都冀之北境自雲中九原二千五百里且至於沙漠周之東遷洛陽爲中土曹去王城八百里猶在甸服鄭在河南密縣百七十里已爲男服蓋曹順流極便而鄭則成臯虎牢之險夫豈五服之制非若畫棋局然以定逺邇也是故幽州邇於碣石而共工流蒼梧逺於衡山而虞帝狩章俊卿曰先儒鳥道之說竊以爲不然嘗討之王制古者百里當今百有二十一里今謂漢也是禹貢五千里卽漢之六千里也況五服之制合以東西四正爲據當時堯都平陽正東至東萊之海才二千八百里正西至張掖之流沙才三千三百里是僅可以滿五服之制也兩漢九千里則以遼東之海與燉煌之流沙而言遼東在東北隅燉煌在西南隅【按燉煌實在西北】非其正也夫正方一尺者袤之而度其兩隅則爲尺有四寸而贏五服之制舉其隅而度之宜其九千里也漢制南北萬五千里者舉朔方日南而言禹貢所屆正南止於衡山之陽而日南又在衡山之南八千餘里非禹迹所及也至平陽之北不盈千里已爲戎狄之地是五服之制惟東西南三方爲然北方僅滿二服而已尙何鳥道之云乎九州四正𨿽近四隅實遙五服之制乃舉其近蓋不欲以一時廣大之名啟後世無厭之禍也羅泌曰虞夏之前四正疆理東止瑯琊之海西積石之河五千而縮南至衡山北洎單於府五千而贏使皆封建百里之國惟堪二千五百縱並遼東渤海長城外盡丹髙句驪積石塞黑水靺鞨流沙之地亦不能五千國況古百里當今百二十一里六十步烏有所謂萬區百里國哉蓋古嘗有萬國之制而非皆百里也呂覽言神農封建彌近彌大彌逺彌小海上乃有十里之以大運小使臂使指之道也孟子曰海內之地方千里者九古之天下方三千里止矣【此據王制】五千里者古今盛衰山川萊藪之通數也周世九服號七千里而職方蕃畿爲方萬里斯亦末記之敝王畿所止亦曷嘗千里哉宗周八百成周六百此以百同度計言之古五服之制王城之外甸侯綏面千五百里已盡九州三千里地要荒二服綴九州外其數然也而況九州面距不齊自恆山距南河東河抵西河爲各千里此則圻內甸服所建然自東河至東海西河至流沙南河至江亦各千里南西二方侯綏所建外爲要荒可矣而東距海要荒已無容系北距恆山直接邊陲𨿽侯綏有不得而立惟南自江至於衡山更越千里則要荒二服亦並在九州內而自衡山南盡域且復千里未訖南海悉爲荒外南太贏北太縮則先王之制必有圓法豈至說者之拘哉周之西都今之關中而東都則洛陽也二都地據南山之陰北山之陽東西長南北短短長相補猶不能以千里今古不變而禮王畿四方相距爲地方千里逺郊近郊甸地稍地小都大都率相距爲百里豈能容哉固知畿服諸說上世必有除補相乘之道爲疆理之定制者

東漸於海西被於流沙朔南曁聲教訖於四海禹錫圭告厥成功【注疏聲教二字連朔南曁讀鄭曉曰朔南曁斷】

孔傳此言五服之外皆與王者聲教而朝見正義海多邪曲故言漸入流沙長逺故言被及皆是過之意也林氏之奇曰漸如水之漸淸被如衣之被覆南北不言所至以下文四海見之王樵曰聲教至於海濵則止何以言漸蓋海島之夷與流沙以西之羌戎咸賔貢於中國是以有虞之聲教東不止於海且漸入於海中西不止於流沙又防被流沙之外漸深於被被逺於曁朔朔方南交趾也以堯典宅朔方宅南交証之可見或言古時百粵未盡開南不至交趾非也五服之境固南盡衡山之陽聲教則固訖於四海矣何得云不至交趾耶丘濬曰東西皆指地言南北則止曰曁見聖人向明之治自北而南日拓而逺不可限量也然其所以漸被曁及者風聞之聲神化之教使之聞而震動未嘗體國經野以內治治之也【羅蘋曰南亦海不言漸北亦沙不言被有不盡也聲教及之而已】吳氏澂曰訖者地之盡處也爾雅七戎六蠻九夷八狄謂之四海言皆近於海也胡瓚曰禹貢四海止就禹所及言之河濟入北海江淮入東海黑水入南海弱水入西海格古要論圭瑞玉上圓下方以天地以封諸侯蔡傳水土旣平禹以圭爲贄而告成功於舜水色黑故圭以云王樵曰上與下爲錫禹奉圭而曰錫者爲舜成萬世之功不可常辭書猶之舉舜而曰師錫蓋爲天下得人亦非常之事也愚按孔傳堯錫禹圭以彰顯其功史記本紀同詳經文之義從蔡說爲長但圭是諸侯所執以合符於天子者當時禹必膺三等之封【子男不執圭故知是三等考路史禹封髙密曰夏伯輿地誌堯封夏禹爲伯邑虹則禹固伯爵也伯執躬圭象人形少俯長七寸】則圭卽是瑞玉舜錫之以水徳適爲禹受命之符耳漢儒五徳之說自不可廢程大昌曰海之邊中國者在山東爲東海在廣南爲南海禹迹所及西至流沙而不言西海東北至碣石而北海之名不著於經漢武帝事逺西北二海遂有身歷之者條支之西有海焉漢使嘗及之而入史後漢班超遣甘英輩親至其地至於西海之西又有大秦國【卽波斯】夷人之與海商皆嘗往來若北海則又甚逺霍去病封狼居胥山其山實臨瀚海卽北海也蘇武郭吉皆爲匈奴所幽寘之北海之上而唐史載突厥部北海之北更有所謂骨利幹之國在海北岸然則詩書所稱四海實皆環夷夏而四之非寓言也若夫西北二邊有柏海靑海蒲海蒲昌海居延海白亭海鮮水海皆並海立稱其實眾水鐘爲大澤如洞庭彭蠡之借海名之非眞海也李吉甫謂河北得水便名爲河塞外有水便名爲海其言當矣【見北邊備對朱子曰自古無人窮至北海緣北邊地長其實北海不甚濶地之下與地之四邊皆海水周流地浮水上與天接天包水與地】洪邁曰海一而已地勢西北髙而東南下所謂東北南三海其實一也北至於靑滄則曰北海南至於交廣則曰南海東漸吳越則曰東海無由有所謂西海者詩書禮經所載四海蓋引而言之漢西域傳所云蒲昌海疑亦停居一澤耳班超遣甘英往條支臨大海蓋卽南海之西云丘濬曰國家祀東海於登州祀南海於廣州皆臨海而祭西海則望祀於蒲州北海則望祀於懷慶【志載以濟水源通北海故祭於此】今建都於燕往南而祭北海豈天子宅中之義哉古謂靑州爲北海郡靑去登不逺猶以是名今京師東北乃古碣石淪海之處於此立祠就海而祭爲宜況今北鎭醫無閭山在於遼海山旣可以爲北鎭川獨不可以爲北海乎若夫中國之正西在於秦隴西南則蜀稍南則滇也滇之極西百夷之外聞有大海通西南島夷此地在前代未入中國今旣爲羈縻之地則王化所及也宜於雲南望祀之【楊愼亦云今滇兩百夷之外有大海在阿瓦地卽西海無疑又云東海之別有渤海南海之別有漲海西海之別有靑海北海之別有瀚海猶五嶽之外有五鎭】

禹責長箋卷十二

