

欽定四庫全書

經部二

尙書集傳纂疏

書類

提要

【臣】等謹案尙書集傳纂疏六卷元陳櫟撰櫟字壽翁號定宇休寧人宋亡之後隱居三十八年至延祐甲寅年六十三復出應試中浙江鄕試以病不及防試越二年上書幹執政不報遂終於家年八十有三事迹具元史儒學傳董鼎書傳纂注所稱新安陳氏卽其人也是編以疏通蔡傳之意故命曰防以纂輯諸家之說故命曰纂又以蔡傳本出朱子指授故第一卷

特標朱子訂正之目每條之下必以朱子之說冠於諸家之前間附己意則題曰愚謂以別之考櫟別有書說折衷成於此書之前今已散佚惟其序尙載定宇集中稱朱子說書通其可通不彊通其所難通而蔡氏於難通罕闕焉宗師說者固多異之者亦不少予因訓子遂掇朱子大防及諸家之得經本義者句釋於下異同之說低一字折衷之則櫟之說書亦未嘗株守蔡傳而是書之作乃於蔡傳有所增補無所駁正與其舊說迥殊自序稱聖朝科舉興行諸經四書一是以朱子爲宗書宗蔡傳固亦宜然云云蓋延祐設科以後功令如斯故不敢有所出入也乾隆四十四年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

書集傳纂疏卷一

元陳櫟撰朱子訂定蔡氏集傳

虞書【虞舜氏因以爲有天下之號也書凡五篇堯典𨿽紀唐堯之事然本虞史所作故曰虞書其舜典以下夏史所作當曰夏書春秋傳亦多引爲夏書此云虞書或以爲孔子所定也】

堯典【堯唐帝名說文曰典從冊在丌上尊閣之也此篇以簡冊載堯之事故名曰堯典後世以其所載之事可爲常法故又訓爲常也今文古文皆有】纂疏【呂氏曰二典如易之有乾坤丌巨基反愚按丌卽今板閣形也典字冊在丌上在六書爲象形】

曰若稽古帝堯曰放勲欽明文思安安允恭克讓光被四表格於上下【曰粵越通古文作粵曰若者語辭周書越若來三月亦此例也稽考也史臣將敍堯事故先言考古之帝堯者其徳如下文所云也曰者猶言其說如此也放至也猶孟子言放乎四海是也勲功也言堯之功大而無所不至也欽恭敬也明通明也敬體而明用也文文章也思意思也文著見而思深逺也安安無所勉彊也言其徳性之羙皆出於自然而非勉彊所謂性之者也允信克能也常人徳非性有物欲害之故有彊爲恭而不實欲爲譲而不能者惟堯性之是以信恭而能譲也光顯被及表外格至上天下地也言其徳之盛如此故其所及之逺如此也蓋放勲者總言堯之徳業也欽明文思安安本其徳性而言也允恭克讓以其行實而言也至於被四表格上下則放勲之所極也孔子曰惟天爲大惟堯則之故書敍帝王之徳莫盛於堯而其贊堯之徳莫備於此且又首以欽之一字爲言此書中開卷第一義也讀者深味而有得焉則一經之全體不外是矣其可忽哉】纂疏【朱子語錄曰曰若稽古帝堯是作書者敍起元城引古文粵若其說是堯是初頭第一个聖人堯典是第一篇

典籍說堯之徳都未下別字欽是第一个字聖賢千言萬語大事小事莫不本於敬敬是徹上徹下工夫做到聖人田地也只放下這个敬不得如堯舜也只是一个敬頌堯之徳獨將欽字爲首欽敬是个本領能敬便能明惟明故文理詳察粲然可觀而意思自是深逺問思字曰作去聲讀爲是安安只是重疊字若小心翼翼成性存存言堯之欽明文思皆出於自然不勉彊也呂氏祖謙曰散而在外則爲文欽明之見也蘊而在內則爲思欽明之潛蓄也文思表裏之謂陳氏經曰安安安之至也如雲存存呂氏大臨曰格極其所至也其徳之盛上下與天地同流也】克明俊徳以親九族九族旣睦平章百姓百姓昭明協和萬邦黎民於變時雍【明明之也俊大也堯之大徳上文所稱是也九族髙祖至孫之親舉近以該逺五服異姓之親亦在其中也睦親而和也平均章明也百姓畿內民庶也昭明皆能自明其徳也萬邦天下諸侯之國也黎黒也民首皆黒故曰黎民於嘆美辭變變惡爲善也時是雍和也此言堯推其徳自身而家而國而天下所謂放勲者也】纂疏【語錄克明俊徳只是說堯之徳與文王克明徳同問古注作明俊徳之人曰看文勢不見有用人意九族且從古注問九族謂上至髙祖下至孫林氏謂如此只是一族九族者父族四母族三妻族二是否曰父族謂本族姑之夫姊妹之夫女子之夫家母族謂母之本族母族與姨母之家妻族則妻之本族與其母族是也上殺下殺旁殺只看所畫宗族圖可見九族以三族言者較大平章百姓只是近處百姓黎民合天下民言之典謨中百姓只是說民如罔咈百姓之類若國語說百姓則多說百官族姓百姓昭明乃三綱五常皆分曉及與他分別善惡辧是與非孔氏曰上自髙祖下至孫凡九族馬鄭同夏侯氏曰父族四母族三妻族二歐陽同唐孔氏曰喪服小記云親親以三爲五以五爲九上殺下殺旁殺而親畢矣睦卽親章卽明雍卽和也變文以類相對耳王氏曰親親之也睦交相親也唐氏曰睦者親之應昭明者平章之應時雍者協和之應陳氏大猷曰於如於穆之於神化之妙難以形容與直言變者气象不侔矣眞氏徳秀曰欽明文思者眾徳之目俊徳卽其總名也明俊徳者修身之事其下卽齊家治國平天下之事北帝者爲治之序也先言堯自明己徳後言平章百姓百姓昭明言新民而民亦明其徳也大學以明明徳爲新民之本與修身齊家治國平天下之序蓋本之堯典也堯典其大學之宗祖歟愚按大學曰克明俊徳皆自明也孔注之非可見以修齊治平論此章始於司馬公稽古錄朱子從之眞氏又揭此章冠大學衍義一書且以爲大學之宗祖至論也克明俊徳者明此徳之全體大用也以親九族至時雍皆推此徳之大用舉天地間盡在泰和中矣傳謂堯推其徳自身而家國天下所謂放勲者也卽指此爲放勲帝徳之所推卽功勲之所至豈功自功徳自徳哉九族傳本孔氏而並該夏侯氏也】乃命羲和欽若昊天歷象日月星辰敬授人時【乃者繼事之辭羲氏和氏主歷象授時之官若順也昊廣大之意歷所以紀數之書象所以觀天之器如下篇璣衡之屬是也日陽精一日而繞地一周月陰精一月而與日一防星二十八宿眾星爲經金木水火土五星爲緯皆是也辰以日月所防分周天之度爲十二次也人時謂耕獲之候凡民事早晚之所闗也其說詳見下文】纂疏【語錄羲和卽是那四子或謂有羲伯和伯共六人未必是歷是古來一件大事故炎帝以鳥名官首曰鳯鳥氏歷正也嵗月日時旣定則百工之事可考其成歷是書象是器無歷無以知三辰之所在無象無以見三辰之所在孔氏曰重黎之後羲氏和氏世掌天地四時之官又呂刑注重卽羲黎卽和馬融曰羲氏掌天和氏掌地四子掌四時楚語曰顓頊命南正重司天以屬神火正黎司地以屬民堯復育重黎之後不忘舊者使復典之揚雄曰羲近重和近黎唐孔氏曰日月所防之辰正月防亥其辰爲陬訾二月戌爲降婁三月酉爲大梁四月申爲實沈五月未爲】

【鶉首六月午爲鶉火七月巳爲鶉尾八月辰爲壽星九月卯爲大火十月寅爲析木十一月丑爲星紀十二月子爲枵舉人所見曰星論日月所防曰辰愚按正月建寅寅與亥合二月建卯卯與戌合辰所防與月建合他仿此呂氏曰作歷之前欽若昊天是先天而天弗違作歷之後敬授人時是後天而奉天時皆以欽敬爲主程子曰事之最大最先在推測天道治歷明時萬事莫不本於此修齊治平治之道也順時治歷創制立度治之法也王氏曰少昊命官鳯鳥氏司曆鳥氏司分伯趙氏司至靑鳥氏司啟丹鳥氏司閉位五鳩五雉九扈之上重歷官如此堯世步占曰欽敬寅最爲謹嚴及夏羲和合爲一其官已略至周太史正嵗年以下大夫爲之馮相氏掌日月星辰以中士爲之其官益輕蓋創始造端推測天度非上智不能及成法已具有司守之亦可步占始重終輕其勢然也愚謂重黎自掌天地神歷羲和自掌四時作歷當是兩官紛紛之說不足泥四子先總命之繼分命之末又總命之𨿽分方與時其實通掌如今太史院春官正𨿽分四時實通兼云】分命羲仲宅嵎夷曰谷寅賔出日平秩東作日中星鳥以殷仲春厥民析鳥獸孳尾【此下四節言歷旣成而分職以頒布且考驗之恐其推步之或差也或曰上文所命蓋羲伯和伯此乃分命其仲叔未詳是否也宅居也嵎夷卽禹貢嵎夷旣略者也曰谷者取日出之義羲仲所居官次之名蓋官在國都而測之所則在於嵎夷東表之地也寅敬也賔禮接之如賔客也亦帝嚳歷日月而迎送之意出日方出之日蓋以春分之旦朝方出之日而識其初出之景也平均秩序作起也東作春月嵗功方興所當作起之事也蓋以歷之節气早晚均次其先後之宜以授有司也日中者春分之刻於夏永冬短爲適中也晝夜皆五十刻舉晝以見夜故曰日星鳥南方朱鳥七宿唐一行推以鶉火爲春分昏之中星也殷中也春分陽之中也析分散也先時冬寒民聚於隩至是則以民之散處而驗其气之溫也乳化曰孳交接曰尾以物之生育而驗其气之和也】纂疏【語錄古字宅度通用宅嵎夷之類恐只是四方度其日影以作歷耳如唐時尙使人去四方觀望賔出日是推測日出時餞納日是推測日入時如土圭之法是也暘谷南交昧谷幽都是測日景之處宅度也古書度字有作宅字者東作南訛西成朔易皆節也東作如立春至雨水節之類寅賔求之日星鳥求之夜析因夷隩非使民如此民自如此因者因其析後之事夷者萬物收成民皆優逸之意孳尾至氄毛亦是鳥獸自然如此如今曆書記鳴鳩拂羽等事平秩東作之類只如今谷雨芒種節耳林氏依萬物作之作說卽此意東作是言萬物皆作物皆有發動之意與南訛西成一類非是令民耕作楚詞注在地之位一定不易在天之象運轉不停惟天之鳥星加地之午位乃與地合得天運之正王氏曰分命使分陰陽而治之也申命使繼二仲而治之也孔氏曰暘明也日出於谷而天下明故曰暘谷蘇氏曰測日景以定分至必驗之四極之地非常宅也唐孔氏曰居治東方之官官在帝都而遙統領之以春位在東因治於東方其實主四方春政林氏曰東】

【作謂萬物生於東非全取農作之意曽云春爲陽中萬物以生秋爲陰中萬物以成且引詩亦作止老子萬物並作爲證可補先儒之失孫氏曰仲春陽中故舉日仲秋陰中故舉宵永嘉鄭氏曰二十八宿環列四方隨天運轉角亢至箕東宿也斗女至璧北宿也奎婁至參西宿也井鬼至軫南宿也四方有定星而星無定居各以時見於南方天形北傾故北極居天之中而常在人北二十八宿常半隱半見分至日初昏時必於南方考之惟仲春四方之星各居其位火東鳥南昴西虛北至仲夏則鳥轉而西火轉而南虛轉而東昴轉而北至仲秋則火轉而西虛轉而南昴轉而東鳥轉而北至仲冬則虛轉而西昴轉而南鳥轉而東火轉而北來嵗仲春則鳥又轉而南矣考中星以定四時法簡而明唐孔氏曰星鳥總舉七宿以象言星火以次言蓋指房心虛昴以宿言互相通也張氏曰南言星鳥則東之蒼龍北之武西之白虎可知東言大火則南之鶉火西之大梁北之枵可知西言虛北言昴則東之房南之星可知皆互見也愚按諸家皆以分命申命四節爲作歷時事姑以羲仲言使待春分之旦識出日之景然後作春歷何及乎惟詩傳以爲歷旣成而審驗考訂之方爲可通蓋乃命之初旣按歷象成法以作歷至此又恐或戾於法而審驗之以謹後來之歷此敬重之至也古必以季冬頒來嵗之朔豈必待分至而後觀日景乎】申命羲叔宅南交平秩南訛敬致日永星火以正仲夏厥民因鳥獸希革【申重也南交南方交趾之地陳氏曰南交下當有曰明都三字訛化也謂夏月時物長盛所當變化之事也史記索隱作南爲謂所當爲之事也敬致周禮所謂冬夏致日蓋以夏至之日中祠日而識其景如所謂日至之景尺有五寸謂之地中者也永長也日永晝六十刻也星火東方蒼龍七宿火謂大火夏至昏之中星也正者夏至陽之極午爲正陽位也因析而又析以气愈熱而民愈散處也希革鳥獸毛希而革易也】纂疏【語錄致日乃考日中之景如土圭之法寅賔賔其出寅餞餞其入敬致致其中北方不說者北方無日故也劉氏敞曰本言宅南曰交趾傳寫脫二字耳林氏曰敬致猶周官冬夏致日左傳日官居卿以厎日前天文志云日有黃道黃道北至東井去北極近南至牽牛去北極逺夏至至東井近極故晷短立八尺之表而晷景長一尺五寸八分冬至至牽牛逺極故晷長立八尺之表而晷景長一丈三尺一寸三分晷景者所以知日之南北也春秋分日至婁角去極中而晷中立八尺之表而晷景長七尺三寸六分此日去極逺近之差晷景長短之制也】分命和仲宅西曰昧谷寅餞納日平秩西成宵中星虛以殷仲秋厥民夷鳥獸毛毨【西謂西極之地也曰昧谷者以日所入而名也餞禮送行者之名納日方納之日也蓋以秋分之莫夕方納之日而識其景也西成秋月物成之時所當成就之事也宵夜也宵中者秋分夜之刻於夏冬爲適中也晝夜亦各五十刻舉夜以見日故曰宵星虛北方武七宿之虛星秋分昏之中星也亦曰殷者秋分陰之中也夷平也暑退而人气平也毛毨鳥獸毛落更生潤澤鮮好也】纂疏【孔氏曰日入於谷而天下防故曰昧谷昧谷曰西則嵎夷東可知】申命和叔宅朔方曰幽都平在朔易日短星昴以正仲冬厥民隩鳥獸氄毛【朔方北荒之地謂之朔者朔之爲言蘇也萬物至此死而復蘇猶月之晦而有朔也日行至是則淪於地中萬象幽暗故曰幽都在察也朔易冬月嵗事已畢除舊更新所當攺易之事也日短晝四十刻也星昴西方白虎七宿之昴宿冬至昏之中星也亦曰正者冬至陰之極子爲正陰之位也隩室之內也气寒而民聚於內也氄毛鳥獸生耎毳細毛以自溫也蓋旣命羲和造歷制器而又分方與時使各驗其實以審夫推步之差聖人之敬天勤民其謹如是是以術不違天而政不失時也又按此冬至日在虛昬中昴今冬至日在斗昬中璧中星不同者蓋天有三百六十五度四分度之一嵗有三百六十五日四分日之一天度四分之一而有餘嵗日四分之一而不足故天度常平運而舒日道常內轉而縮天漸差而四嵗漸差而東此嵗差之由唐一行所謂嵗差者是也古歷簡易未立差法但隨時占修攺以與天合至東晉虞喜始以天爲天以嵗爲嵗乃立差以追其變約以五十年退一度何承天以爲太過乃倍其年而又反不及至隋劉焯取二家中數七十五年爲近之然亦未爲精宻也因附著於此】纂疏【語錄朔易亦是時侯嵗一攺易於此有終而復始之意今造歷者無定法只是趕趂天之行度以求合或過則損不及則益所以多差意古曆書必有一定之法而今亡矣三代而下造歷者紛紛莫有定法愈精宻而愈多差由不得古人一定之法故也季通嘗言天之運無常日月星辰積气皆動物也其行度疾徐或過不及自是不齊使我之法能運乎天而不爲天所運則其疎宻遲速或過不及之間不出乎我此虛寛之大數總有差忒皆可推而不失矣何者以我之有定而律彼之無定自無差也又言非是天運無定乃是行度如此其行之差處亦是常度但後之造歷者爲數窄狹而不足以盡之耳唐孔氏曰攺易者謹蓋蔵行積聚詩云曰爲攺嵗入此室處釋宮云西南隅謂之隩室中隱隩處也王氏曰北方以位言則日月星辰之象皆伏而不見以時言則艸木歸根昆虫皆有隱伏意故曰幽都孫氏覺曰在者存而有察意朔者終而有始意呂氏曰北方終其陰而復始其陽故曰朔方旣成今嵗之終又慮來嵗之始故曰朔易終而復始天地生生不窮之道艮終始萬物之意也胡氏旦曰孔訓隩爲室是音烏到反故疏引爾雅西南隅爲隩陸音於六反馬融云暖也是民就隩暖處也顧氏臨曰月令仲春日在奎仲夏在東井仲秋在角仲冬在斗與書不同蓋天道三十年小變百年中變五百年大變故曰羲農之歷不可用於堯舜之時堯舜之歷不可用於夏商之際愚按詩傳謂今冬至日在斗昬璧中所謂今者文公時也今日又不同矣近嵗方氏回當至元十八年辛巳作山經序有曰今冬至日在箕九度昬室中由此觀之豈可不用嵗差法隨時治歷以與天合哉又豈可執經膠泥以求與古合哉】帝曰咨汝羲曁和期三百有六旬有六日以閏月定四時成嵗允釐百工庶績咸熈【咨嗟也嗟嘆而告之也曁及也期猶周也允信釐治工官庶眾績功咸皆熈廣也天體至圓周圍三百六十五度四分度之一繞地左旋常一日一周而過一度日麗天而少遲故日行一日亦繞地一周而在天爲不及一度積三百六十五日九百四十分日之二百三十五而與天防是一嵗日行之數也月麗天而尢遲一日常不及天十三度十九分度之七積二十九日九百四十分日之四百九十九而與日防十二防得全日三百四十八餘分之積又五千九百八十八如日法九百四十而一得六不盡三百四十八通計得日三百五十四九百四十分日之三百四十八是一嵗月行之數也嵗有十二月月有三十日三百六十者一嵗之常數也故日與天防而多五日九百四十分日之二百三十五者爲气盈月與日防而少五日九百四十分日之五百九十二者爲朔虛合气盈朔虛而閏生焉故一嵗閏率則十日九百四十分日之八百二十七三嵗一閏則三十二日九百四十分日之六百單一五嵗再閏則五十四日九百四十分日之三百七十五十有九嵗七閏則气朔分齊是爲一章也故三年而不置閏則春之一月人於夏而時漸不定矣子之一月入於丑而嵗漸不成矣積之之久至於三失閏則春皆入夏而時全不定矣十二失閏子皆入丑嵗全不成矣其名實乖戾寒暑反易農桑庶務皆失其時故必以此餘日置閏月於其間然後四時不差而嵗功得成以此信治百官而眾功皆廣也】纂疏【語錄天道左旋日月亦只左旋但天行健一日一夜而周常差過一度日月違天而退日是一日退一度月是一日退十三度有奇周天三百六十五度四分度之一毎嵗只有三百六十日余了五日四分日之一又除小月計六日所以置閏所餘六日爲气盈所少六日爲朔虛如何見得天有三百六十五度甚麼人去量來只是天行得過處爲度天之過處便是日之退處問周天之度是自然之數是彊分曰天左旋一晝一夜行一周而又過了一度以其行過處一日作一度三百六十五度四分度之一方是一周只將南北表看今日恁時看有甚星在表處明日恁時看這星又差逺或別是一星了天道與日月五星皆是左旋天道日一周天而常過一度日一日一周天起度端終度端故比天道常不及一度月行不及天十三度十九分度之七今人卻雲月行速日行遲此錯說也但歷家以右旋爲說取其易見日月之度耳義剛言伯靜雲天是一日一周日則不及一度非天過一度也先生曰此說不是若雲天一日一周則四時中星如何不同如此則日日一般卻如何紀嵗把甚麼時節做定限若以天爲不過而日不及一度則防來防去將次午時便打三更矣因取禮記月令疏指其中說早晚不同及更行一度兩處曰此說得甚分明其他曆書都不如此說蓋非不曉但是說滑了口後信口說習而不察更不去子細檢點而今若就天裏看時只是行得三百六十五度四分度之一若把天外來說則是一日過了一度季通嘗有言論日月則天裏論天則在太虛空裏若去太虛空裏觀那天自是日月滚得不在舊時處又曰天無體只二十八宿便是體且如日月皆從角起天亦從角起日則一日運一周依舊只在那角上天則一周了又過角些子日日累上去則一年便是與日防橫渠說日月皆是左旋蓋天行甚健一日一夜周三百六十五度四分度之一又進過一度日行速健次於天一日一夜周三百六十五度四分度之一正恰好被天進一度則日爲退一度二日天進二度則日爲退二度積至三百六十五日四分日之一則天所進過之度又恰周得本數而日所退之度亦恰退盡本數遂與天防而成一年是謂一年一周天月行遲一日一夜行三百六十五度四分度之一不盡比天爲退了十三度有奇至二十九日半彊恰與天相值在恰好處是爲一月一周天進數爲順天而左退數爲逆天而右歷家以進數難算只以退數算之故謂之右行且曰日行遲月行速也問經星左旋緯星與日月右旋是否曰今諸家是如此說橫渠說天左旋日月亦左旋極是只恐人不曉所以詩傳只載舊說歷家只算所退之度卻云日行一度月行十三度有奇此乃截法故有日月五星右行之說其實非右行也橫渠雲天左旋處其中者順之少遲則反右矣此說最好問日如何反行得遲於月曰正是月遲歷家是將退厎度數爲進底度數且如月生於西一夜一夜漸漸向東便可見月退處日比天行遲一度月比天行遲十三度有奇歷家若如此說則算著那相去度數多今只以其相近處言故易算季通云西域有九執歷卻是順算問何以推月之大小曰前月大則後月初二日月生明前月小則後月初三日月生明中气只在本月若防得中气在月盡後月便當置閏孔氏曰匝四時曰期未盈三嵗足得一月則置閏焉以定四時之節气成一嵗之歷象唐孔氏曰四分日之一入六日內舉全數言之十日九百四十分日之八百二十七爲毎嵗之實余正十一日弱也毅齋沈氏曰天行速毎日過一度進而與日防以成一期月行遲毎日不及日十三度有奇退而與日防以成一月吳氏亨壽曰嵗無定日閏有定法期者一嵗之足日嵗者一嵗之省日閏者補三嵗之省日湊爲三嵗之足日也天與人不相接曷從而量之天有三百六十五度四分度之一爲周天之數人間有二百六十五日四分日之一爲周嵗之數所不可知者天之度所可知者人間之日步日之法必一千四百六十一日然後日景復初卽此而四分之則爲四期足日之數故因周嵗有三百六十五日四分日之一所以知周天有三百六十五度四分度之一不然果何從而界天爲防度畫度爲防分哉因日以知度因嵗以知天此不易之論也陳氏普曰天繞地左旋東出西入一日一周而少過之日者天之精與天左旋日適一周以天之過而日少不及焉天日進而日日退也日非退也以天之進而見其退耳歷家謂日月右旋者蓋不計天之進而但以日月之退爲右旋以背而爲面也然苟不計天之進則是四時昬旦中星常不移矣無是理也說略見隋書歷志文公以爲橫渠首之蓋隋書之說略後人未有述之而橫渠首得其說耳積三百六十五日四分日之一而天與日復相遇於初進初退之地而爲一年夫天日者气數之始其毎日之進退旣有常則故一日之進退遂爲一度三百六十五日四分日之一進退一周而周天之數遂爲三百六十五度四分度之一而凡天之東西南北縱橫參伍與夫星辰逺近之相去月與五星之行皆以其度爲度焉度數也則也天本無度以與日離合而成天日東西行其周布本東西而縱橫南北皆以其度爲數見日者數之本日數旣定而在天在地無非其度也月行遲常以二十七日於一十六分日之三百一十七而與天防二十九日九百四十分日之四百九十九而與日防一月一周天者以與日防言也其實二十七日有奇而周天又二日有奇始與日防文公注十月之交以爲月二十九日有奇而周天又逐及於日而與日防蓋未詳也其不及天日之度於日之不及天旣多十餘倍則其與天日防者自速十餘倍此日之所以嵗周而月之所以月周也日一年與天一防月一年與天十三防與日十二防其與天防者無所用故古今少道之天以日爲天故與天防而爲嵗功月於气無與故其與天防者一無所用而僅以與日防者紀乎二十四气之行日月毎三十餘防而一閏兩閏之間謂十五十六防也但以晦朔望爲度則漸違乎气以晦朔望爲度而閏以追之則𨿽暫違而常扳以及之日月一防二十九日半有奇二气之日常在其內毎三十餘防則中气必出一防之外入再防之初而其月惟一气在其月之中於此置閏天不用之而人用之也人用之者以望前半月終前月望後半月起後月終前月則月無久違而及日起後月則日有餘裕而待月農桑之常不失序而人與天常不相違矣十九年七閏則日月二百三十五防與天日一十九防平等而無少不及故爲一章也金氏燧曰气盈而不置閏則晦朔望差朔虛而不置閏則春夏秋冬差气盈不閏則立春爲正月一日驚蟄爲二月一日隨節气而爲月累累皆然當朔不朔當晦不晦安得合初一十五初八二十三之晦朔望乎朔虛不閏則只以三个月爲春三个月爲夏隨十二月爲一嵗累累皆然而春非春秋非秋夏不熱冬不寒矣經三十三个月則气盈朔虛之數積及一月便合置閏閏所以消其盈而息其虛也大略經三十三个月則消息停當气節推移自然月內無中气而爲閏焉玉齋胡氏方平曰气盈朔虛之數一嵗共計十日八百二十七分皆日之所以行而月之所不及者聖人於此置閏大槪以天與日防三百六十五日有奇者爲主而爲月置閏毎嵗還以十日八百二十七分補月行不及日之數焉十九嵗七閏是積十九个十日八百二十七分總計二百單六日六百七十三分至此則气朔分齊其年冬至定在十一月朔是爲至朔同日而成一章也五嵗再閏而五嵗餘數只有五十四日有奇實無再閏蓋聖賢言閏有舉成數者有舉實數者气盈六日朔虛六日而再閏言於五嵗內者聖經舉成數也气盈五日二百三十五分朔虛五日五百九十二分而再閏在六嵗內者賢舉實數也聖人惟言成數學者必究實數始可與言閏矣又曰欲知日行速月行遲其迹有易見者日月防於晦朔之間初一日晚最好看起日才西墜防茫之月亦隨之而墜矣至初二便相隔防濶初三生明後相去漸逺一日逺一日至十五日月望是日行進而逺至半天月行退而不及亦逺半天自十六至月晦日行全逺盡一天月行全不及亦盡一天矣卽語錄所謂日進盡本數月退盡本數而復相防也董氏鼎曰天與日月之行自地面而觀其運行則皆東升西沒繞地而左旋自天度而考其次捨則日月五星獨以漸而東爲逆天而右轉蓋由其行不及天而次捨日以退然捨𨿽退而行未嘗不進也退𨿽逆而進未嘗不順也於天𨿽逆而右轉於地未嘗不順而左旋也儒家論天道則云順而左旋歷家紀天度則云日月五星逆而右轉然次捨𨿽逆趨向則順以天度考𨿽成右轉自地面觀仍是左旋明於天與地之說則知左旋右轉𨿽異而實同矣愚謂分命申命四節舉正於中也以閏一節歸余於終也必於無中气而置閏月以歸余於終始可定中气於四仲月而舉正於中四分度之一者周天全度外零度有一度四分中之一分也以配周嵗全日外零日亦有一日九百四十分中四分之一分該二百三十五分所謂四分日之一也月二十九日零四百九十九分而與日防四百九十九分乃六時三刻弱也十二防得十二个二十九日余分之積五千六百四十分以日法算之當得六日而得六者得六日也零者尙有三百四十八分撥入來嵗中三百四十八日加六日是一嵗通三百五十四日此一嵗小嵗之數也然經云期三百有六旬有六日者此一嵗大嵗之數也小嵗大嵗說本正義蓋今年立春至來年立春二十四气全數該三百六十五日零二十五刻二十五刻卽四分日之一亦以當一日舉成數而言故曰期三百有六旬有六日也二气爲一月必三十日零五時二刻始交後月節气合二十四气該三百六十五日零二十五刻此气盈之溢數也十二月有六小盡者此朔虛之虧數也毎一月三十日外添五時二刻者爲多五日二十五刻故分屬之十二月中十二个五時該五日十二个二刻該二十四刻外僅剰一刻耳气盈朔虛四字湏勘破一年二十四气以三百六十日言外多五日有奇是以气言則盈而多也有餘也是爲气盈一年十二朔以三百六十日言內少五日有奇是以朔言則虛而少也不足也是爲朔虛盈虛與易中消息盈虛同气盈朔虛之積挨到無中气之月卽置閏閏月前半月追補前月節气後半月預借後月節气气先後只爭半月不至太過亦不至太不及然後四時定而嵗功成節气之有餘與小盡之不足二者並行而不相悖因此有餘不足而置閏於其間以處之三者參合而交相成萬世不能易之法也呂氏曰釐工熈績二句乃史紀堯因治歷明時而正官立功非堯言也】帝曰疇咨若時登庸放齊曰子朱啟明帝曰吁嚚訟可乎【此下至鯀績用弗成皆爲禪舜張本也疇誰咨訪問也若順庸用也堯言誰爲我訪問能順時爲治之人而登用之乎放齊臣名嗣也子朱堯之嗣子丹朱也啟開也言其性開明可登用也吁者嘆其不然之辭嚚謂口不道忠信之言訟爭辯也朱蓋以其開明之才用之於不善故嚚訟禹所謂傲虐是也此見堯之至公至明深知其子之惡而不以一人病天下也或曰國子爵堯時諸侯也夏書有侯周書有之舞衣今亦未見其必不然姑存於此云】纂疏【語錄自疇咨若時至篇末皆爲禪位設也一舉而放齊舉朱再舉而驩兜舉共工三舉而四嶽舉鯀皆不得其人故卒以天下授舜問先稱朱啟明後又說他嚚訟如何曰今暗昧底人觧健訟否惟是啟明方觧嚚訟孔氏曰誰能順是事者將登用之呂氏曰君子因啟明以爲善小人因啟明以爲惡朱蓋有才而不善用之愚謂溺愛者不明堯深知子之惡至明也史記載堯云終不以天下之病而利一人至公也】帝曰疇咨若予采驩兜曰都共工方鳩僝功帝曰吁靜言庸違象恭滔天【采事也都嘆美之辭也驩兜臣名共工官名蓋古之世官族也方且鳩聚僝見也言共工方且鳩聚而見其功也靜言庸違者靜則能言用則違背也象恭貎恭而心不然也滔天二字未詳與下文相似疑有舛誤上章言順時此言順事職任大小可見】纂疏【語錄方鳩僝功語未可曉此篇出於伏生便有此等處亦未灼然知僝功爲見功且依古注說愚謂四凶之二堯已燭其同惡未及罪之舜受禪長惡不悛故卒誅之也】帝曰咨四嶽湯湯洪水方割蕩蕩懷山襄陵浩浩滔天下民其咨有能俾乂僉曰於鯀哉帝曰吁咈哉方命圯族嶽曰異哉試可乃已帝曰往欽哉九載績用弗成【四嶽官名一人而總四嶽諸侯之事也湯湯水盛貎洪大也孟子曰水逆行謂之洚水洚水者洪水也蓋水湧出而未泄故泛濫而逆流也割害也蕩蕩廣貎懷包其四面也襄駕出其上也大阜曰陵浩浩大貎滔漫也極言其大勢若漫天也俾使乂治也言有能任此責者使之治水也僉眾共之辭四嶽與其所領諸侯之在朝者同辭而對也於嘆美辭鯀崇伯名嘆其美而薦之也咈者甚不然之之辭方命者逆命而不行也王氏曰圓則行方則止方命猶今言廢閣詔令也蓋鯀之爲人悻戾自用不從上令也圯敗族類也言與眾不和傷人害物鯀之不可用者以此也楚辭言鯀悻直是其方命圯族之證也嶽曰四嶽之獨言也異義未詳疑是已廢而復彊舉之之意試可乃已者蓋廷臣未有能於鯀者不若姑試用之取其可以治水而已言無預他事不必求其備也堯於是遣之往治水而戒以欽哉蓋任大事不可以不敬聖人之戒辭約而意盡也載年也九載三考功用不成故黜之】纂疏【語錄四嶽管領十二牧者通九官十二牧爲二十二人則四嶽爲一人矣堯欲巽以位不成是與四人問堯旣知鯀如何又用之曰鯀也是有才智想只執抝自是所以楚辭說鯀悻直以亡身他治水必有不依道理處弄了八九年無收殺故舜殛之孔氏曰異己也言餘人盡已惟鯀可試呂氏曰鯀非無才恃才而不順理不能行所無事耳惟欽可治其】

【病鯀不能用也堯時天下皆君子惟此三小人故書之乃春秋常事不書之意陳氏大猷曰祭法云禹能修鯀之功鯀非無功但不成耳陳氏經曰聖人觀人觀其心術不觀其才朱之啟明共之僝功鯀之試可其才豈無所長心術不正才適足爲爲惡之資耳】帝曰咨四嶽朕在位七十載汝能庸命巽朕位嶽曰否徳忝帝位曰明明側陋師錫帝曰有鰥在下曰虞舜帝曰兪予聞如何嶽曰瞽子父頑母嚚象傲克諧以孝烝烝乂不格姦帝曰我其試哉女於時觀厥刑於二女釐降二女於嬀汭嬪於虞帝曰欽哉【朕古人自稱之通號吳氏曰巽遜古通用言汝四嶽能用我之命而可遜以此位乎蓋丹朱旣不肖羣臣又多不稱故欲舉以授人而先之四嶽也否不通忝辱也明明上明謂明顯之下明謂已在顯位者舉也側陋防賤之人也言惟徳是舉不拘貴賤也師眾錫與也四嶽羣臣諸侯同辭以對也鰥無妻之名虞氏舜名也兪應許之辭予聞者我亦嘗聞是人也如何者復問其徳之詳也嶽曰四嶽獨對也瞽無目之名言舜乃瞽者之子也舜父號瞽叟心不則徳義之經爲頑母舜後母也象舜異母弟名傲驕慢也諧和烝進也言舜不幸遭此而能和以孝使之進進以善自治而不至於大爲姦惡也女以女與人也時是刑法也二女堯二女娥皇女英也此堯言其將試舜之意也莊子所謂二女事之以觀其內是也蓋夫婦之間隱防之際正始之道所系尢重故觀人者於此爲尢切也釐理降下也嬀水名在今河中府河東縣出歷山入河爾雅曰水北曰汭亦小水入大水之名蓋兩水合流之內也故從水從內蓋舜所居之地嬪婦也虞舜氏也史言堯治裝下嫁二女於嬀水之北使爲舜婦於虞氏之家也欽哉堯戒二女之辭卽禮所謂往之女家必敬必戒者況以天子之女嫁於匹夫尢不可不深戒之也】纂疏【語錄我其試哉至於二女皆堯言釐降至於虞乃史官之辭帝曰欽哉是堯戒二女之辭如所謂往之女家必敬必戒是也若如此看不觧亦自分明釐訓治釐降只是經理二女下降時事孔氏曰以女妻舜以治家觀治國周子曰家難而天下易家親而天下疎也家人離必起於婦人故暌次家人以二女同居而志不同行也堯所以釐降二女於嬀汭舜可禪乎吾玆試矣是治天下觀於家治家觀身而已矣張氏曰刑謂以身儀之如詩刑於寡妻曽氏鞏曰烝如烝之浮浮之烝盛徳上達化而熟之使不自知也呂氏曰烝烝有燻灌意如甑炊物薪然不繼則气息不騰烝烝之功閒斷不能熟物火旣不歇自然烝烝以至於熟舜處頑嚚傲之間彼爲惡之力日日不已非孝誠燻灌工夫源源力量安能勝之舜已居父母兄弟之至難堯又置之天下尢難之地平常俯育易分仰事之力況頑嚚傲之閒以驕貴之二女處之此天下之至難舜無難焉使惡者不至於惡而貴者忘其爲貴非至聖孰能之堯典一篇始終莫非欽敬始曰欽明終曰欽哉中曰允恭欽若敬授寅賔寅餞敬致往欽諄諄言之尢一書之綱領不但一篇之綱領也陳氏大猷曰舜自處頑嚚傲之閒而盡其道固難使二女處焉而盡其道尢難使非化二女與已同徳安能如此二女其亦舜之儔歟】

舜典【今文古文皆有今文合於堯典篇無篇首二十八字唐孔氏曰東晉梅賾上孔傳闕舜典自乃命以位以上二十八字世所不傳多用王範之注補之而皆以愼徽五典以下爲舜典之初至齊蕭鸞建武四年姚方興大航頭得孔氏傳古文舜典乃上之事未施行而方興以罪致戮至隋開皇初購求遺典始得之今按古文孔傳尙書有曰若稽古以下二十八字伏生以舜典合於堯典只以愼徽五典以上接帝曰欽哉之下而無此二十八字梅賾旣失孔傳舜典故亦不知有此二十八字而愼徽五典以下則固具於伏生之書故傳者用王範之注以補之至姚方興乃得古文孔傳舜典於是始知有此二十八字或者由此乃謂古文舜典一篇皆盡亡失至是方全得之遂疑其僞蓋過論也】纂疏【程子曰舜典篇末載舜死是夏時所作可知與堯典虞時所作同】

曰若稽古帝舜曰重華協於帝濬哲文明溫恭允塞徳升聞乃命以位【華光華也協合也帝謂堯也濬深哲智也溫和粹也塞實也幽潛也升上也言堯旣有光華而舜又有光華可合於堯因言其目則深沈而有智文理而光明和粹而恭敬誠信而篤實有此四者幽潛之徳上聞於堯堯乃命之以職位也】纂疏【語錄濬哲至允塞細分是八徳合而言只是四事徳難曉書傳中無言者今避諱以爲元甚非如黃之本黒色孔氏曰舜有深智文明溫恭之徳信充塞上下程子曰此八事也凡論聖人必取其徳之煥者稱之隨其所取不必同也故稱堯曰欽明文思稱文王曰徽柔懿恭稱孔子曰溫良恭儉讓譬論玉之美或取其色之溫潤或取其質之堅正或取其聲之淸越舉其一則知其爲寶矣陳氏經曰重華協帝如明兩作離聖人繼出不約而同自內形之外則濬哲之所以爲文明由外本乎內則溫恭之實所以爲允塞王氏炎曰濬哲存於內於外則爲文明溫恭形於外根於內則爲塞實此則光華之所從生者也愚謂舜徳之光華與堯徳之光華重故曰重華舜繼堯曰重華如武繼文曰重光濬哲至允塞之盛徳自其光輝莫掩言之則曰重華自其幽潛未見言之則曰徳幽潛之中光華出焉此與闇然而日章同意】愼徽五典五典克從納於百揆百揆時敍賔於四門四門穆穆納於大麓烈風雷雨弗迷【徽美也五典五常也父子有親君臣有義夫婦有別長防有序朋友有信是也從順也左氏所謂無違教也此蓋使爲司徒之官也揆度也百揆者揆度庶政之官惟唐虞有之猶周之冢宰也時序以時而敍左氏所謂無廢事也四門四方之門古者以賔禮親邦國諸侯各以方至而使主焉故曰賔穆穆和之至也左氏所謂無凶人也此蓋又兼四嶽之官也麓山足也烈迅迷錯也史記曰堯使舜入山林川澤暴風雷雨舜行不迷蘇氏曰洪水爲害堯使舜入山林相視原隰雷雨大至眾懼失常而舜不迷其度量有絕人者而天地鬼神亦或有以相之歟愚謂遇烈風雷雨非常之變而不震懼失常非固聰明誠智確乎不亂者不能也易震驚百里不喪匕鬯意爲近之】纂疏【語錄問納大麓恐是爲山虞之官曰若此則其職益卑且合從史記說𨿽遇烈風雷雨弗迷其道也若主祭之說某不敢信若是舜主祭而乃有風雷之變豈是好事夏氏曰徽典以下卽命以位之事呂氏曰愼徽二字當玩味愼有敬敷意徽有在寛意王氏曰大麓泰山之麓也後世封禪之說傅防於此李氏曰孟子謂使主事而事治卽典從以下是也使主事而神享卽納大麓而弗迷是也孟子之言書之義防也呂氏曰此處與堯以親至時雍同有夫子立斯立道斯行綏斯來動斯和之意愚按主祭之說姑存之以備參攷】帝曰格汝舜詢事考言乃言底可績三載汝陟帝位舜讓於徳弗嗣【格來詢謀乃汝底致陟升也堯言詢舜所行之事而考其言則見汝之言致可有功於今三年矣汝宜升帝位也讓於徳讓於有徳之人也或曰謙遜自以其徳不足爲嗣也】纂疏【呂氏曰敷言試功此唐虞觀人之成法舜登庸之初非特歷試以事必當敷陳以言故堯於此美其言與實稱也】正月上日受終於文祖【上日朔日也葉氏曰上旬之日曽氏曰如上戊上辛上丁之類未詳孰是受終者堯於是終帝位之事而舜受之也文祖者堯始祖之廟未詳所指爲何人也】纂疏【唐孔氏曰受堯終帝位之事於堯文徳之祖廟王氏炎曰文祖堯所從受天下者也呂氏曰堯爲天下得人其責塞矣故曰受終言受終則舜正始可知】在璿璣玉衡以齊七政【在察也美珠謂之璿璣機也以璿飾璣所以象天體之轉運也衡橫也謂衡簫也以玉爲管橫而設之所以窺璣而齊七政之運行猶今之渾天儀也七政日月五星也七者運行於天有遲有速有順有逆猶人君之有政事也此言舜初攝位整理庶務首察璣衡以齊七政蓋曆象授時所當先也按渾天儀者天文志云言天體者三家一曰周髀二曰宣夜三曰渾天宣夜絕無師說不知其狀如何周髀之術以爲天似覆盆蓋以斗極爲中中髙而四邊下日月傍行繞之日近而見之爲晝日逺而不見爲夜蔡邕以爲考驗天象多所違失渾天說曰天之形狀如鳥卵地居其中天包地外猶卯之裹黃圓如彈丸故曰渾天言其形體渾渾然也其術以爲天半覆地上半在地下其天居地上見者一百八十二度半彊地下亦然北極出地上三十六度南極入地下亦三十六度而嵩髙正當天之中極南五十五度當嵩髙之上又其南十二度爲夏至之日道又其南二十四度爲春秋分之日道又其南二十四度爲冬至之日道南下去地三十一度而已是夏至日北去極六十七度春秋分去極九十一度冬至去極一百一十五度此其大率也其南北極持其兩端其天與日月星宿斜而廻轉此必古有其法遭秦而滅至漢武帝時洛下閎始經營之鮮於妄人又量度之至宣帝時耿壽昌始鑄銅而爲之象宋錢樂又鑄銅作渾天儀衡長八尺孔徑一寸璣徑八尺圓周二丈五尺彊轉而望之以知日月星辰之所在卽璿璣玉衡之遺法也歷代以來其法漸宻本朝因之爲儀三重其在外者曰六合儀平置黒單環上刻十二辰八千四隅在地之位以準地面而定四方側立黒雙環背刻去極度數以中分天脊直跨地平使其半入地下而結於其子午以爲天經斜倚赤單環背刻赤道度數以平分天腹橫繞天經亦使半出地上半入地下而結於其卯酉以爲天緯三環表裏相結不動其天經之環則南北二極皆爲圓軸虛中而內向以挈三辰四遊之環以其上下四方於是可考故曰六合次其內曰三辰儀側立黒雙環亦刻去極度數外貫天經之軸內挈黃赤二道其赤道則爲赤單環外依天緯亦刻宿度而結於黒雙環之卯酉其黃道則爲黃單環亦刻宿度而又斜倚於赤道之腹以交結於卯酉而半入其內以爲春分後之日軌半出其外以爲秋分後之日軌又爲白單環以承其交使不傾墊下設機輪以水激之使其日夜隨天東西運轉以象天行以其日月星辰於是可考故曰三辰其最在內者曰四遊儀亦爲黒雙環如三辰儀之制以貫天經之軸其環之內則兩面當中各施直距外指兩軸而當其要中之內面又爲小窽以受玉衡要中之小軸使衡旣得隨環東西運轉又可隨處南北低昻以待占者之仰窺焉以其東西南北無不周徧故曰四遊此其法之大略也沈括曰舊法規環一面刻周天度一面加銀丁蓋以夜天晦不可目察則以手切之也古人以璿飾璣疑亦爲此今太史局祕書省銅儀制極精致亦以銅丁爲之歷家之說又以北斗魁四星爲璣杓三星爲衡今詳經文簡質不應北斗二字乃用寓名恐未必然姑存其說以廣異聞】纂疏【語錄孔注謂舜察天文齊七政以審已當天心與否未必然只是從新整理起此是最先當理防者書正義璣衡處說天體極好先說个天看得此亦可想象天之形與日月星辰之運進退疾徐之度皆有分數而歷數大槪亦可知矣愚按正義已采之但略節林氏曰璣運轉衡下望之以步七政之軌度時數轉璣窺衡兩不差焉故曰以齊其有不齊乃陵歷鬭食盈縮犯守者也璣之所見皆軌度時數之當然不如璣則爲異矣日月五星其災祥與政事相應故曰七政陳氏經曰七者在天之政也君爲天與日月星辰之主君有缺政則日月薄蝕星辰變動安得而齊意與欽若歷象同眞氏曰舜初攝察璣衡以揆七政如人子事親伺顏色惟恐少咈於親心此舜事天之敬也唐孔氏曰說文璿美玉也玉是大名璿其別稱璣衡俱飾以玉史之立文猶左氏瓊弁玉纓虞喜云宣明也夜幽也幽明之數其術兼之故曰宣夜髀音俾股也股者表也其治始於包羲周人志之故曰周髀蔡邕云卽蓋天也渾天者以爲地在其中天周其外日月初登於天后入於地晝則日在地上夜則日入地下太史所用臺銅儀則其法也宋太史丞錢樂鑄銅儀於齊梁周平江陵器遷長安今在太史】肆類於上帝禋於六宗望於山川徧於羣神【肆遂也類禋望皆祭名周禮肆師類造於上帝注云郊祀者祭昊天之常祭非常祀而祭告於天其禮常依郊祀爲之故曰類如泰誓武王伐商王制言天子將出皆云類於上帝是也禋精意以享之謂宗尊也所尊祭者其祀有六祭法曰埋少牢於泰昭祭時也相近於坎壇祭寒暑也王宮祭日也夜明祭月也幽宗祭星也雩宗祭水旱也山川名山大川五嶽四瀆之屬望而祭之故曰望徧周徧也羣神謂丘陵墳衍古昔聖賢之類言受終觀象之後卽祭祀上下神只以攝位告也】纂疏【語錄六宗古注說得自好鄭氏宗讀爲禜卽祭法所謂祭時與寒暑日月星水旱者如此則先祭上帝次六宗次山川然後徧羣神次序皆順問張髦之說曰古昭穆不盡稱宗惟宗有徳至唐廟盡稱宗不可爲據王氏十朋曰肆遂也因前事而起後事之辭鄭氏曰泰昭昭明也亦壇也時四時也亦謂陰陽之神埋之者陰陽出入於地中也凡此以下皆祭用少牢相近讀爲禳祈郤也求也寒於坎暑於壇王宮日壇夜明月壇宗讀爲禜幽禜星壇雩禜水旱壇蘇氏曰祭法所敍舜典之章句義疏也但鄭曲說攺宗爲禜不可信耳】輯五瑞旣月乃日覲四嶽羣牧班瑞於羣後【輯斂瑞信也公執桓圭侯執信圭伯執躬圭子執谷璧男執蒲璧五等諸侯執之以合符於天子而驗其信否也周禮天子執冒以朝諸侯鄭氏注云名玉以冒以徳覆冒天下也諸侯始受命天子錫以圭圭頭斜鋭其冒下斜刻小大長短廣狹如之諸侯來朝天子以刻處冒其圭頭有不同者則辧其僞也旣盡覲見四嶽四方之諸侯羣牧九州之牧伯也程子曰輯五瑞徴五等諸侯也此已上皆正月事至盡此月則四方諸侯有至者矣逺近不同來有先後故日日見之不如他朝防之同期於一日蓋欲以少接之則得盡其詢察禮意也班頒同羣後卽侯牧也旣見之後審知非僞則又頒還其瑞以與天下正始也】纂疏【語錄問恐是王畿諸侯輯斂瑞玉是命圭合信如點檢牌印之屬曰不當指殺王畿如顧命太保率西方諸侯畢公率東方諸侯不數日諸侯皆至如此之速陳氏大猷曰類帝而下見君受命於天輯五瑞而下見臣受命於君】嵗二月東巡守至

於岱宗柴望秩於山川肆覲東後協時月正日同律度量衡修五禮五玉三帛二生一死贄如五器卒乃復五月南巡守至於南嶽如岱禮八月西巡守至於西嶽如初十有一月朔巡守至於北嶽如西禮歸格於藝祖用特【孟子曰天子適諸侯曰巡守巡守者巡所守也嵗二月當巡守之年二月也岱宗泰山也柴燔柴以祀天也望望秩以祀山川也秩者其牲幣祝號之次第如五嶽視三公四瀆視諸侯其餘視伯子男者也東後東方之諸侯也時謂四時月謂月之大小日謂日之甲乙其法略見上篇諸侯之國其有不齊者則協而正之也律謂十二律黃鐘太蔟姑洗蕤賔夷則無射大呂夾鐘仲呂林鐘南呂應鐘也六爲律六爲呂凡十二管皆徑三分有奇空圍九分而黃鐘之長九寸大呂以下律呂相間以次而短至應鐘而極焉以之制樂而節聲音則長者聲下短者聲髙下者則重濁而舒遲上者則輕淸而剽疾以之審度而度長短則九十分黃鐘之長一爲一分而十分爲寸十寸爲尺十尺爲丈十丈爲引以之審量而量多少則黃鐘之管其容子穀秬黍中者一千二百以爲龠而十龠爲合十合爲升十升爲斗十斗爲斛以之平衡而權輕重則黃鐘之龠所容千二百黍其重十二銖兩龠則二十四銖爲兩十六兩爲斤三十斤爲鈞四鈞爲石此黃鐘所以爲萬事根本諸侯之國其有不一者則審而同之也時月之差由積日而成其法則先粗而後精度量衡受法於律其法則先本而後末故言正日在協時月之後同律在度量衡之先立言之敍蓋如此也五禮吉凶軍賔嘉也修之所以同天下之風俗五玉五等諸侯所執者卽五瑞也三帛諸侯世子執纁公之孤執附庸之君執黃二生卿執羔大夫執雁一死士執雉五玉三帛二生一死所以爲贄而見者此九字當在肆覲東後之下協時月正日之上誤脫在此言東後之覲皆執此贄也如五器劉侍講曰如同也五器卽五禮之器也周禮六器六贄卽舜之遺法也卒乃復者舉祀禮覲諸侯一正朔同制度修五禮如五器數事皆畢則不復東行而遂西向且轉而南行也故曰卒乃復南嶽衡山西嶽華山北嶽恆山二月東五月南八月西十一月北各以其時也格至也言至於其廟而祭告也藝祖疑卽文祖或曰文祖藝祖之所自出未有所考也特特牲也謂一牛也古者君將出必告於祖禰歸又至其廟而告之孝子不忍死其親出告反面之義也王制曰歸格於祖禰鄭注曰祖下及禰皆一牛程子以爲但言藝祖舉尊爾實皆告也但止就祖廟共用一牛不如時祭各設主於其廟也二說未知孰是今兩存之】纂疏【語錄巡守亦非舜創此制蓋亦循襲將來黃帝紀亦云披山通道未嘗寜居注以柴字爲句某謂當以柴望秩於山川爲句漢郊祀志亦云協時月正日只是合同其時月日耳非作歷也每遇巡守凡事理防一徧此叚有錯簡卒乃復是事畢而歸非是以贄爲復問一年中徧四嶽否曰觀末後載歸格藝祖則是一年徧巡四嶽矣四嶽惟衡山最逺唐虞時以潛山爲南嶽林氏曰律之十二又生於歷之十二前律曆志云推歷成律故同律度量衡必先協時月正日禮有因革損益故曰修陳氏經曰時月日正朔所自出律度量衡制度所自始五禮名分所由正非天子不議禮制度考文此所以大一統而無國異政之患也先言復自方嶽返也後言歸至帝都也春秋書公子遂如齊至黃乃復自彼返也書季子來歸至國都也歸而告至則出告可知鄭氏曰羔取其羣而不失類雁取其時而行雉取其守介死不失節呂氏曰巡守而歸苟民物有一不得其所其見祖廟有愧必矣想舜歸格之時此心無愧對越在廟慰愜可知也陳氏大猷曰天下非一人所能獨治於是有封建諸侯不能保其常治於是有巡守巡守所以維持封建也嵗月易流人心易法度易弛上下易隔非時巡考察作新之豈能久而無獘哉呂氏曰自此以下至遏宻八音以前皆史臣雜載舜攝位二十八年中事】五載一巡守羣後四朝敷奏以言明試以功車服以庸【五載之內天子巡守者一諸侯來朝者四蓋巡守之明年則東方諸侯來朝於天子之國又明年則南方之諸侯來朝又明年則西方之諸侯來朝又明年則北方之諸侯來朝又明年則天子復巡守是則天子諸侯𨿽有尊卑而一往一來禮無不答是以上下交通而逺近洽和也敷陳奏進也周禮曰民功曰庸程子曰敷奏以言者使各陳其爲治之說言之善者則從而明考其功有功則賜車服以旌異之其言不善則亦有以告飭之也林氏曰天子巡守則有協時月日以下等事諸侯來朝則有敷奏以言以下等事】纂疏【語錄巡守是去回禮一畨孔氏曰功成則賜車服以表顯其能用鄭氏曰巡守之年諸侯各朝於方嶽其間四年諸侯來朝於京師以庸表顯其才能可用也覲禮雲天子賜侯氏以車服采菽云君子來朝何以予之路車乘馬衮及黼皆庸以車服之證也】肇十有二州封十有二山濬川【肇始也十二州冀兗靑徐荊豫梁雍幽並營也中古之地但爲九州曰冀兗靑徐荊豫梁雍禹治水作貢亦因其舊及舜卽位以冀靑地廣始分冀東恆山之地爲並州其東北醫無閭之地爲幽州又分靑之東北遼東等處爲營州而冀州止有河內之地今河東一路是也封表也封十二山者毎州封表一山以爲一州之鎭如職方氏言州其山鎭曰防稽之類濬川濬道十二州之川也然舜旣分十有二州而至商時又但言九圍九有周禮職方氏亦止列爲九州有荊豫靑兗雍幽冀並而無徐梁營也則是爲十二州蓋不甚久不知其自何時復合爲九也吳氏曰此一節在禹治水之後其次序不當在四罪之先蓋史官汛記舜所行之大事初不計先後之序也】纂疏【語錄仲黙觧書云禹卽位後又並作九州先生曰也見不得但後面皆只說九圍九有不知甚時又復並作九州唐孔氏曰爾雅無梁靑而有幽營孫炎以爾雅與禹貢職方皆不同疑是殷制劉氏夏曰帝都冀冀北接狄而其域大分冀爲幽並以此二州捍狄所以壯帝畿之翼衞也陳氏經曰禹貢之作乃在堯時至舜時分九州爲十二州呂氏曰禹治水嘗濬川今復濬之安不忘危也】

【川不言十二川無小大皆濬也愚按舜卽位之初咨十有二牧後又曰州十有二師則舜世分九州爲十二州審矣左氏宣三年昔夏之方有徳也貢金九牧則至夏禹之世又並十二州爲九州亦審矣】象以典刑流宥五刑鞭作官刑撲作教刑金作贖刑眚災肆赦怙終賊刑欽哉欽哉惟刑之卹哉【象如天之垂象以示人而典者常也示人以常刑所謂墨劓剕宮大辟五刑之正也所以待夫元惡大憝殺人傷人穿窬淫放凡罪之不可宥者也流宥五刑者流遣之使逺去如下文流放竄殛之類也宥寛也所以待夫罪之稍輕𨿽入於五刑而情可矜法可疑與夫親貴勲勞而不可加以刑者則以此而寛之也鞭作官刑者木末垂革官府之刑也撲作教刑者夏楚二物學校之刑也皆以待夫罪之輕者金作贖刑者金黃金贖贖其罪也蓋罪之極輕𨿽入於鞭撲之刑而情法猶有可議者也此五句者從重入輕各有條理法之正也肆縱也眚災肆赦者眚謂過誤災謂不幸若人有如此而入於刑則又不待流宥金贖而直赦之也賊殺也怙終賊刑者怙謂有恃終謂再犯若人有如此而入於刑則𨿽當宥當贖亦不許其宥不聴其贖而必刑之也此二句者或由重而卽輕或由輕而卽重蓋用法之權衡所謂法外意也聖人立法制刑之本末此七言者大略盡之矣𨿽其輕重取舍陽舒陰慘之不同然欽哉欽哉惟刑之卹之意則未始不行乎其間也蓋其輕重毫釐之間各有攸當者乃天討不易之定理而欽卹之意行乎其間則可以見聖人好生之本心也據此經文則五行有流宥而無金贖周禮秋官亦無其文至呂刑乃有五等之罰疑穆王始制之非法之正也蓋當刑而贖則失之輕疑赦而贖則失之重且使富者幸免貧者受刑又非所以爲平也】纂疏【語錄像者如懸象魏之象或謂畫爲五刑之狀亦可此叚極有條理又輕重平實流以宥五刑贖以宥鞭撲如此乃平正精詳眞舜之法也象者象其人所犯之罪而加以所犯之刑卽墨至大辟之常刑也象以典刑一句乃五句之綱領諸刑之總括猶今之刑皆結於笞杖徒流絞斬也流宥五刑者犯此五刑而情輕可恕則流以宥之如五流有宅五宅三居是也鞭作官刑此官府之刑如今鞭撻吏人周禮治胥史鞭五百三百之類撲作教刑此學官之刑猶今之學捨榎楚侯明撻記之類是也金作贖刑謂鞭撲二刑之可恕者許用金以贖罪也如此觧釋則五句之義豈不粲然明白象以典刑之輕者有流以宥之鞭撲之刑之輕者有金以贖之流宥所以寛五刑贖所以寛鞭撲聖人斟酌損益低昻輕重莫不合天理人心之當然而無毫釐杪忽之差所謂旣竭心思繼以不忍人之政者如何說聖人専意教化刑非所急聖人固以教化爲急若有犯者湏以此刑治之豈得置而不用贖五刑起周穆王古贖刑贖鞭撲耳夫旣已殺傷人又使得以金贖則有財者皆可殺傷人無辜被害者何大不幸也且殺人者安居鄕裏彼孝子順孫豈肯安於此乎所以屏之逺方彼此兩全之也象以典刑者畫像而示民以五等肉刑之常法也流宥五刑者放之於逺以寛犯此肉刑而情輕之人也鞭作至教刑者官府學校之刑以馭夫罪之小而未麗於五刑者也金作贖刑者使入金而免其罪以贖犯鞭撲之刑而情之又輕者也此五者刑之法也眚災肆赦者言不幸而觸罪者則肆而赦之怙終賊刑者言有恃而不攺者則賊而刑之此二者法外之意猶今律令之名例也欽哉至卹哉者則聖人畏刑之心閔死者不可復生刑者不可復續惟恐察之有不審刑之有不當𨿽已得其情猶矜其不教無知而抵冒至此也詳此數言聖人制刑之意可見而其輕重淺深出入取捨之際亦已審矣𨿽其重者或至誅斬斷割而不少貸然本其所以至此則其施於人者已先有如是之酷是以聖人不忍被酷者銜寃負痛而爲是以報之𨿽情甚慘而語其實則爲適得其宜𨿽以不忍之心畏刑之甚而不得赦也惟情之輕者乃得於此施其不忍嚴刑之意而有以宥之然亦必投之逺方以禦魑魅蓋以此等所犯非殺傷人則必或淫或盜情𨿽輕而罪實重若使旣免於刑又得還鄕復爲平民則被害者之寡妻弱子將何面目見之而此幸免之人了無所傷又將遂其惡而不悔所以必流以宥之也若鞭撲之刑𨿽刑至輕而情之輕者亦許入金以贖而不忍輙以眞刑加之意亦仁矣然流専以宥肉刑而不下及於鞭撲贖専以宥鞭撲而不上及於肉刑輕重之間又未嘗不致詳也至於過誤必赦故犯必誅則又權衡乎五者之內欽欽卹刑之防則常貫通乎七者之中此聖人制刑明辟之意所以𨿽或至於殺人而其反覆表裏至精至宻之妙一一皆從廣大虛明心中流出而非私智之所爲也或者乃謂上古惟有肉刑舜之爲流贖鞭撲乃不忍而始爲輕刑則是自堯以上𨿽犯鞭撲之刑者亦使從墨劓之坐而舜乃不忍於殺傷凶賊而反忍於見殺傷之良民也聖人之心其不如是之偏倚失正明矣又謂周穆五刑皆贖爲能復舜之舊者則亦不察夫舜之贖初不上及於五刑又不察穆之法亦必疑而後贖也且漢宣之世張敞以兵食不繼建入谷贖罪之法初未嘗及殺傷與盜也蕭望之等猶以爲如此則富者得生貧者獨死恐開利路以傷治化曽謂帝世之隆而以是爲得哉若穆王之事殆必由巡遊財匱末年無以爲計爲此權宜之術以自丰又托於輕刑之說以干譽夫子存之蓋以示戒焉耳右象刑說辧鄭景望輕刑論多有人觧欽卹爲寛卹之卹如被殺者不令償命死者何辜乃矜卹之卹耳問五刑吳才老說是五典之刑如所謂不孝不弟之刑曰此是亂說人有罪合用五刑如何不用】流共工於幽洲放驩兜於崇山竄三苗於三危殛鯀於羽山四罪而天下咸服【流遣之逺去如水之流也放置之於此不得他適也竄則驅逐禁錮之殛則拘囚困苦之隨其罪之輕重而異法也共工驩兜鯀事見上篇三苗國名在江南荊之間恃險爲亂者也幽洲北裔之地水中可居曰洲崇山南裔之山在今澧州三危西裔之地卽雍之所謂三危旣宅者羽山東裔之山卽徐之蒙羽其藝者服者天下皆服其用刑之當罪也程子曰舜之誅四凶怒在四凶舜何與焉蓋因是人有可怒之事而怒之聖人之心本無怒也聖人以天下之怒爲怒故天下咸服之春秋傳所記四凶之名與此不同說者以窮奇爲共工渾惇爲驩兜饕餮爲三苗檮杌爲鯀不知其果然否也】纂疏【語錄崇山或云在今澧州慈利縣殛鯀羽山想偶在彼而殛之殛非殺也殛死如言貶死四凶緣堯舉舜遜之位故不服而抵罪在堯時其罪未彰孫氏覺曰放重於流竄重於放殛重於竄林氏曰四罪當在洪水未平前巡守肇十二州富在禹平水後史因言舜卹刑遂舉四凶事系於下耳世徒見四凶得罪不在堯世遂謂堯不能去不知舜去四凶乃在歷試之時實受堯命如禹居攝時亦受舜命徵苗也王氏炎曰四罪所謂流宥五刑也四人得罪先後不同史因言舜用刑故比事屬辭書之】二十有八載帝乃殂落百姓如喪考妣三載四海遏宻八音【殂落死也死者防气歸於天故曰殂體魄歸於地故曰落喪爲之服也遏絕宻靜也八音金石絲竹匏土革木也言堯聖徳廣大恩澤隆厚故四海之民思慕之深至於如此也儀禮圻內之民爲天子齊衰三月圻外之民無服今應服三月者如喪考妣應無服者遏宻八音堯十六卽位在位七十載又試舜三載老不聴政二十八載乃崩在位通計百單一年】纂疏【語錄林氏觧殂落云防殂魄落說得好便是防升於天魄降於地底意唐孔氏曰堯壽百十六嵗注六誤爲七王氏炎曰此言天下哀慕之情非言喪服之禮也】月正元日舜格於文祖【月正正月也元日朔日也漢孔氏曰舜服堯喪三年畢將卽政故復至文祖廟告蘓氏曰受終告攝此告卽位也然春秋國君皆以遭喪之明年正月卽位於廟而攺元孔氏云喪畢之明年不知何所據也】詢於四嶽辟四門明四目達四聰【詢謀辟開也舜旣告廟卽位乃謀治於四嶽之官開四方之門以來天下之賢俊廣四方之視聴以決天下之壅蔽】纂疏【語錄問注言廣視聴於四方曰亦是以天下之目爲目以天下之耳爲耳之意唐孔氏曰明四方之目使爲已逺視四方逹四方之聰使爲已逺聴四方也恐逺方有所壅塞令爲已悉聞見之陳氏大猷曰舜初攝位則覲嶽牧初卽位復詢嶽咨牧蓋內外之要識莫先焉愚謂自此至亮天功紀舜】

【初卽位事四嶽總四方諸侯故以辟賢路廣視聴詢之辟四門有以天下爲一家之气象焉明四目逹四聰有以天下爲一身之精神焉】咨十有二牧曰食哉惟時柔逺能邇惇徳允元而難任人蠻夷率服【牧養民之官十二牧十二州之牧也王政以食爲首農事以時爲先舜言足食之道惟在於不違農時也柔者寛而撫之也能者擾而習之也逺近之勢如此先其略而後其詳也惇厚允信也徳有徳之人也元仁厚之人也難拒絕也任古文作壬包蔵凶惡之人也言當厚有徳信仁人而拒姦惡也凡此五者處之各得其宜則不特中國順治𨿽蠻夷之國亦相率而服從矣】纂疏【語錄柔逺說得輕能邇是柰何得他使帖服之意孔氏曰柔安言能安逺乃能安近厚行徳信使足長善任佞難拒也蘇氏曰能如不相能之能懷柔逺者使與近者相能呂氏曰難非特去之常有戒懼之意吳氏曰任古文作壬以孔壬觀之可見愚謂重民食一逺近親君子逺小人則內治舉而外夷服欲州牧以是爲國而率諸侯也】舜曰咨四嶽有能奮庸熈帝之載使宅百揆亮采恵疇僉曰伯禹作司空帝曰兪咨禹汝平水土惟時懋哉禹拜稽首讓於稷契曁臯陶帝曰兪汝往哉【奮起熈廣載事亮明恵順疇類也一說亮相也舜言有能奮起事功以廣帝堯之事者使居百揆之位以明亮庶事而順成庶類也僉眾也四嶽所領四方諸侯有在朝者也禹姒姓崇伯鯀之子也平水土者司空之職時是懋勉也指百揆之事以勉之也蓋四嶽及諸侯言伯禹見作司空可宅百揆帝然其舉而咨禹使仍作司空而兼行百揆之事錄其舊績而勉其新功也以司空兼百揆如周以六卿兼三公後世以他官平章事知政事亦此類也稽首首至地稷田正官稷名棄姓姬氏封於邰契臣名姓子氏封於商稷契皆帝嚳之子曁及也臯陶亦臣名兪者然其舉也汝往哉者不聴其讓也此章稱舜曰此下方稱帝曰者以見堯老舜攝堯在時舜未嘗稱帝此後舜方眞卽帝位而稱帝也】纂疏【林氏曰書於名分之際最嚴蓋恐渉於疑似而起後世之論也如舜攝疑其稱帝故於命禹稱舜曰以見前此未嘗稱帝也周公攝政疑其稱王故於多方言周公曰王若曰以見公𨿽攝而號令皆成王之命也後世尙有言舜南面堯北面及周公負黼扆以朝諸侯者呂氏曰當時紹堯極治何用奮迅激昻蓋天下之治不進則退必常存奮起之心乃有日新不窮之理𨿽極治之時此意不可忘也唐孔氏曰禹代父鯀爲崇伯故稱伯禹孫氏曰九官咨而後命遜而後受者新命也不咨而命不遜而受者皆申舊命也劉氏向曰舜命九官濟濟相遜和之至也】帝曰棄黎民阻饑汝后稷播時百谷【阻厄後君也有爵土之稱播布也谷非一種故曰百谷此因禹之讓而申命之使仍舊職以終其事也】纂疏【唐孔氏曰阻饑謂往者洪水時稷五穀之長故以名主谷官孔氏曰播百谷美其前功以勉之葉氏曰史記言稷少好耕農民皆法之堯舉爲農師使教民棄之爲稷堯時已然舜以舊官申命之耳】帝曰契百姓不親五品不遜汝作司徒敬敷五教在寛【親相親睦也五品父子君臣夫婦長幼朋友五者之名位等級也遜順也司徒掌教之官敷布也五教父子有親君臣有義夫婦有別長幼有敍朋友有信以五者當然之理而爲教令也敬敬其事也聖賢之於事𨿽無所不敬而此又事之大者故特以敬言之寛裕以待之也蓋五者之理出於人心之本然非有彊而後能者自其拘於气質之偏溺於物欲之蔽始有昧於其理而不相親愛不相遜順者於是因禹之讓又申命契仍爲司徒使之敬以敷教而又寛裕以待之使之優柔浸漬以漸而入則其天性之眞自然呈露不能自已而無無恥之患矣孟子所引堯言勞來匡直輔翼使自得之又從而振徳之亦此意也】纂疏【語錄問堯徳化如此久何故至舜猶曰不親不遜曰也只是怕恁地在寛只是不急迫慢慢地養他唐孔氏曰命稷而後命契富而後教之序也陳氏經曰教以敬爲主而以寛濟之敬匡之直之之謂寛使自得之之謂陳氏大猷曰教以敬爲主又慮失之迫故在寛寛得無失之縱弛乎曰主於敬而行之以寛自不至於縱弛】

【矣愚謂施教之道敬寛不可缺一敬有嚴謹意寛有優柔意敬而不寛失也迫切寛不本於敬失也縱弛穆王命君牙曰敬明乃訓曰敷五典得敬寛之意朱子教學者曰嚴立課程寛著意思亦此意歟】帝曰臯陶蠻夷猾夏寇賊姦宄汝作士五刑有服五服三就五流有宅五宅三居惟明克允【猾亂夏明而大也曽氏曰中國文明之地故曰華夏四時之夏疑亦取此義也劫人曰寇殺人曰賊在外曰姦在內曰宄士理官也服服其罪也呂刑所謂上服下服是也三就孔氏以爲大罪於原野大夫於朝士於市不知何據竊恐惟大辟棄之於市宮辟則下蠶室余刑亦就屏處蓋非死刑不欲使風中其瘡誤而至死聖人之仁也五流五等象刑之當宥者也五宅三居者流𨿽有五而宅之但爲三等之居如列爵惟五分土惟三也孔氏以爲大罪居於四裔次則九州之外次則千里之外𨿽亦未見其所據然大槪當略近之此亦因禹之讓而申命之又戒以必當致其明察乃能使刑當其罪而人無不信服也】纂疏【語錄問猾夏是有苗否曰也不専指此但官爲此而設三就只是當從古注宅只訓居王氏十朋曰命臯次於契刑所以弼教也陳氏經曰易卦言用刑者如噬嗑賁旅其象皆取於離用刑在明可知矣不明不足以得人情不允不足以當人罪夏氏曰舜命契教以一言曰寛命臯教以一言曰明簡而易守也陳氏大猷曰帝世詳於化而略於政王者詳於政而略於化虞兵刑之官合爲一而禮樂分爲二周禮樂之官合爲一而兵刑分爲二】帝曰疇若予工僉曰垂哉帝曰兪咨垂汝共工垂拜稽首讓於殳斨曁伯與帝曰兪往哉汝諧【若順其理而治之也曲禮六工有土工金工石工木工獸工艸工周禮有攻木之工攻金之工攻皮之工設色之工摶埴之工皆是也帝問誰能順治予百工之事者垂臣名有巧思莊子曰攦工垂之指卽此也殳斨伯與三臣名也殳以積竹爲兵建兵車者斨方銎斧也古人多以其所能爲名殳斨豈能爲二器者歟往哉汝諧者往哉汝和其職也】纂疏【張氏曰守法信度因聖人制作而持之此之謂若愚謂垂順物理之自然而爲之行所無事之大智大巧耳非若後世器械技巧咸精其能作爲淫巧以蕩上心之比也攦呂計反】帝曰疇若予上下艸木鳥獸僉曰益哉帝曰兪咨益汝作朕虞益拜稽首讓於朱虎熊羆帝曰兪往哉汝諧【上下山林澤藪也虞掌山澤之官周禮分爲虞衡屬於夏官朱虎熊羆四臣名也髙辛氏之子有曰伯虎仲熊意以獸爲名者亦以其能服是獸而得名歟史記曰朱虎熊羆爲伯益之佐前殳斨伯與當亦爲垂之佐也】纂疏【語錄孟子說益烈山澤是使之除障翳驅禽獸耳至舜命之作虞然後使養育艸木鳥獸也孔氏曰若謂順施政教取之有時用之有節林氏曰益向掌火爲禹之佐至此方正爲虞張氏曰聖人以萬物爲一體故曰予艸木鳥獸祭魚然後漁入澤梁未蟄不以火田皆若之之事然益之烈而焚周公之驅而寜亦若也蓋居山澤順也交中國非順也非以姑息爲若陳氏大猷曰余官有告戒之辭工虞獨無若字已該之矣】帝曰咨四嶽有能典朕三禮僉曰伯夷帝曰兪咨伯汝作秩宗夙夜惟寅直哉惟淸伯拜稽首讓於防龍帝曰兪往欽哉【典主也三禮祀天神享人鬼祭地祗之禮也伯夷臣名姜姓秩敍也宗祖廟也秩宗主敍次百神之官而専以秩宗名之者蓋以宗廟爲主也周禮亦謂之宗伯而都家皆有宗人之官以掌祭祀之事亦此意也夙早寅敬畏也直者心無私曲之謂人能敬以直內不使少有私曲則其心潔淸而無物欲之污可以交於神明矣夔龍二臣名】纂疏【語錄惟寅故直惟直故淸禮是見成制度寅直淸所以行其禮也葉氏曰天秩之禮天下莫不宗焉故曰秩宗或曰宗如宗主天秩之禮此官實主之陳氏經曰夙夜者自早至暮無時而不寅亦無時而不直淸也此時之心卽天神地只人鬼之心愚謂九官惟百揆秩宗咨四嶽而命重可知矣心者神明之舍所以交神明之本也敬則能直內直內則淸明在躬敬其本而直淸敬之驗也禮敬而已旣戒以寅尢勉以欽丁寜至矣】帝曰夔命汝典樂教冑子直而溫寛而栗剛而無虐簡而無傲詩言志歌永言聲依永律和聲八音克諧無相奪倫神人以和夔曰於予擊石拊石百獸率舞【冑長也自天子至卿大夫之適子也栗莊敬也上二無字與毋同凡人直者必不足於溫故欲其溫寛者必不足於栗故欲其栗所以慮其偏而輔翼之也剛者必至於虐故欲其無虐簡者必至於傲故欲其無傲所以防其過而戒禁之也教冑子者欲其如此而其所以教之之具則又専在於樂如周禮大司樂掌成均之法以教國子弟而孔子亦曰興於詩成於樂蓋所以蕩滌邪穢斟酌飽滿動蕩血脈流通精神養其中和之徳而救其气質之偏者也心之所之謂之志心有所之必形於言故曰詩言志旣形於言則必有長短之節故曰歌永言旣有長短則必有髙下淸濁之殊故曰聲依永聲者宮商角徴羽也大抵歌聲長而濁者爲宮以漸而淸且短則爲商爲角爲徵爲羽所謂聲依永也旣有長短淸濁則又必以十二律和之乃能成文而不亂假令黃鐘爲宮則太蔟爲商姑洗爲角林鐘爲徴南呂爲羽蓋以三分損益隔八相生而得之餘律皆然卽禮運所謂五聲六律十二管還相爲宮所謂律和聲也人聲旣和乃以其聲被之八音而爲樂則無不諧協而不相侵亂失其倫次可以奏之朝廷薦之郊廟而神人以和矣聖人作樂以養性情育人材事神只和上下其體用功效廣大深切乃如此今皆不復見矣可勝嘆哉夔曰以下蘇氏曰舜方命九官濟濟相讓無緣夔於此獨言其功此益稷之文簡編脫誤復見於此】纂疏【語錄直寛本自是好但濟以溫栗則盡善剛簡防覺有故戒以無虐無傲所以防其失也所以特與分明欲見防其失者専爲剛簡而設不蒙上直寛二句直寛但曰而溫而栗至剛簡則曰無虐無傲觀其立言之意自可見問欲養其徳性只是詩言志至律和聲曰然諷誦歌詠之間足以和其心气但上面三句抑髙下尙且由人到律和聲處直是不可走作所以詠歌之際深足以養人情性至如播之金石被之管非是不和終不若人聲自然故孟嘉有言絲不如竹竹不如肉謂漸近自然八音克諧至以和此是言祭祀燕享時事又是一節古以樂教冑子緣和平中正古人詩只一兩句歌便衍得來長宮商角徴羽五聲依所歌而卻用律以和之如黃鐘爲宮則太簇爲商之類不可亂其倫序也古人作詩只是說他心下所存事說出來人便將他詩來歌其聲之淸濁長短各依他作詩之語言卻將律來調和其聲今人卻先安排下腔調子然後做言語去合腔子豈不是倒了卻是永依聲也古人是以樂去就他詩後世是以詩去就他樂如何觧興起得人詩之作本言志而已方其詩也未有歌也及其歌也未有樂也以聲依永以律和聲則樂乃爲詩而作非詩爲樂而作也詩出乎志者也樂出乎詩者也詩者其本而樂者其末也道夫問若以黃鐘爲宮便是太蔟爲商姑洗爲角防賔爲變徴林鐘爲徴南呂爲羽應鐘爲變宮若以大呂爲宮便是夾鐘爲商中呂爲角林鐘爲變徴夷則爲徴無射爲羽黃鐘爲變宮其餘旋相爲宮周而復始若言相生之法則以律生呂便是下生以呂生律則爲上生自黃鐘下生林鐘林鐘上生太蔟太蔟下生南呂南呂上生姑洗姑洗下生應鐘應鐘上生防賔防賔本當下生今卻復上生大呂大呂下生夷則夷則上生夾鐘夾鐘下生無射無射上生中呂相生之道至是窮矣遂復變而上生黃鐘再生之黃鐘不及九寸只是八寸有餘然黃鐘君象也非諸宮之所能役故虛其正而不復用所用只再生之變者就再生之變又缺其半所缺其半者蓋若大呂爲宮黃鐘爲變宮時黃鐘管最長所以只得用其半聲而余宮亦皆仿此先生曰然宮商角徴羽與變宮變徴皆是數之相生自然如此非人力所能加損此其所以爲妙樂律自黃鐘至仲呂皆屬陽自防賔至應鐘皆屬陰此是一个大陰陽黃鐘爲陽大呂爲陰太蔟爲陽夾鐘爲陰毎一陽間一陰又是一个小陰陽律管只以九寸爲準則上生下生三分損一益一如破竹矣管有短長則聲有淸濁黃鐘管九寸最長應鐘管最短長者聲濁短者聲淸十二律旋相爲宮宮爲君商爲臣樂中最忌臣陵君故有四淸聲淸聲者減正律之半如應鐘爲宮其聲最短而淸或防賔爲商則商聲髙如宮聲是爲臣陵君不可用遂用防賔減半律爲淸聲以應之𨿽減半律然只是此律故亦自能相應也如方響鐵有十六片乃是十二律外添四淸聲也通典載此一項甚詳夏氏曰直溫以下周禮所謂樂徳詩言志至和聲周禮所謂樂語也林氏曰作樂必本之情性稽之度數本之情性樂所以生稽之度數樂所以成永言以上本之情性也形之於樂洪纎髙下不可無法必稽之度數聲依永律和聲是也陳氏經曰直溫以下徳之中和也言志以下樂之中和也將教以中和之徳必教以中和之樂和聲八音之分單出者爲聲雜比者爲音薛氏曰八音克諧翕如純如無相奪倫皦如也陳氏大猷曰諧是眾音和協倫是各音條理愚謂帝者立教始見於命契命夔大學序所謂司徒之職典樂之官所由設正謂此也歌永言言之不足而永歌之也聲依永者宮商角徴羽五聲依傍於永言之歌而見也律和聲者又以十二律而和此五聲也黃鐘爲宮則某爲商某爲角及三分損益隔八相生宜爲圖以明之陽律生陰呂曰下生三分長而損一陰呂生陽律曰上生三分長而益一皆是左旋隔八管而相生黃鐘爲第一宮其長九寸隔八下生林鐘爲徴三分損一其長六寸林鐘隔八上生太蔟爲商三分益一其長八寸惟此三者長皆全寸而無餘分余管則余分之數細碎難言矣太蔟下生南呂爲羽南呂上生姑洗爲角林鐘爲第二宮宮生徴徴生商商生羽羽生角以下皆仿此以至中呂爲第十二宮上生黃鐘爲徴下生林鐘爲商上生太蔟爲羽下生南呂爲角十二宮各有五聲凡六十聲宮徴商羽角隔八相生之序也由宮聲之濁而長以漸而淸且短之序則爲宮商角徴羽假令黃鐘爲宮則相去一管而太蔟爲商又相去一管而姑洗爲角又相去二管而林鐘爲徴又相去一管而南呂爲羽羽距黃鐘之宮又相去二管焉相去一管則音節和相去二管則音節逺故角徴之閒近徴收一聲比徴稍下曰變徴羽宮之閒近宮收一聲少髙於宮曰變宮所以齊五聲之不及也詳見律曆志律呂新書等樂之功用其感神人之和如此則其教冑子而陶冩其性情流通其精神養其中和之徳而救其气質之偏宜哉】帝曰龍朕堲讒說殄行震驚朕師命汝作納言夙夜出納朕命惟允【堲疾殄絕也殄行者謂傷絕善人之事也師眾也謂其言之不正而能變亂黒白以駭眾聴也納言官名命令政教必使審之旣允而後出則讒說不得行而矯僞無所托矣敷奏復逆必使審之旣允而後入則邪僻無自進而功緒有所稽矣周之內史漢之尙書魏晉以來所謂中書門下者皆此職也】纂疏【語錄殄行是傷人之行納言如今之門下審覆納言之官如漢侍中今給事中朝廷誥令先過後省可以封駁陳氏經曰讒人無世無之𨿽唐虞極治而巧言孔壬猶所可畏豈可謂此時遂無此事孔氏曰出納朕命聴下言納於上受上言宣於下愚謂欲其審君命之當否當者出之否者納之惟在於允當如後世批之官庶於朕命二字明順胡氏一掛曰出納朕命如詩出納王命謹審之善者宣出否者繳納如後世封還詞頭在我者旣允信何憂讒說得入哉王氏曰百揆百官之首故先命禹養民治之先務故次命稷富然後教故次命契刑以弼教故次命臯工立成器以爲天下利人治之末故次命垂如此治人亦備矣然後及動植故次命益民物如此隆禮樂之時也故次命夷夔禮先樂後故先夷後夔樂作則治功成矣賢萃功成苟讒說得行則賢者不安前功遂墮故未命龍所以防讒閒衞羣賢以成其終猶命十二牧而終以難任人夫子答爲邦而終以逺佞人也】帝曰咨汝二十有二人欽哉惟時亮天功【二十二人四嶽九官十二牧也周官言內有百揆四嶽外有州牧侯伯蓋百揆者所以統庶官而四嶽者所以統十二牧也旣分命之又總告之使之各敬其職以相天事也曽氏曰舜命九官新命者六人命伯禹命伯夷咨四嶽而命者也命垂命益泛咨而命者也命夔命龍因人之讓不咨而命者也夫知道而後可宅百揆知禮而後可典三禮知道知禮非人人所能也故必咨於四嶽若予工若上下艸木鳥獸則非此之比故泛咨而已禮樂命令其體𨿽不若百揆之大然其事理精防亦非百工庶物之可比伯夷旣以四嶽之舉而當秩宗之任則其所讓之人必其中於典樂納言之選可知故不咨而命之也若稷契臯陶之不咨者申命其舊職而已又按此以平水土若百工各爲一官而周制同領於司空此以士一官兼兵刑之事而周禮分爲夏秋兩官蓋帝王之法隨時制宜所謂損益可知者如此】纂疏【孔氏曰各敬其職惟是乃能信立天下之功陳氏大猷曰皆當敬以趨時以輔相顯明天之功二十二人職𨿽不同其爲天之事則一故提其綱緫戒之愚謂益嘉言見於書者多禹臯之亞也觀禹薦益可見掌火掌山澤隆古之才何施不可也王氏炎曰詢嶽咨牧命九官𨿽非一日之言然總命在後則必皆在卽位之初矣嶽牧治外九官治內其後不過行考績黜陟之法垂拱以臨之自此至陟方凡五十年不復見施爲之迹舜無爲而治此亦可見】三載考績三考黜陟幽明庶績咸熈分北三苗【考核實也三考九載也九載則人之賢否事之得失可見於是陟其明而黜其幽賞罰明信人人力於事功此所以庶績咸熈也北猶背也其善者畱其不善者竄徙之使分背而去也此言舜命二十二人之後立此考績黜陟之法以時舉行而卒言其效如此也按三苗見於經者如典謨益稷禹貢呂刑詳矣蓋其負固不服乍臣乍叛舜攝位而竄逐之禹治水之時三危已宅而舊都猶頑不卽工禹攝位之後帝命䢐徵而猶逆命及禹班師而後來格於是乃得考其善惡而分北之也呂刑之言遏絕則通其本末而言不可以先後論也】纂疏【唐孔氏曰此以下史述舜事陳氏大猷曰人情太寛則肆太嚴則拘故考績於三載時加警防以作其怠黜陟於九載期之久逺以要其成不肆不拘所以爲善成周冡宰嵗終受防詔廢置三嵗計治行誅賞隨時之義也夏氏曰北一音如字三苗國在南遷北之如周遷頑民此不與上文相連王氏炎曰害治者不過三苗分北之而已】舜生三十徴庸三十在位五十

載陟方乃死【徴召也陟方猶言升遐也韓子曰竹書紀年帝王之沒皆曰陟陟升也謂升天也書曰殷禮陟配天言以道終其徳協天也故書紀舜之沒云陟其下言方乃死者所以釋陟爲死也地之勢東南下如言舜巡守而死宜言下方不得言陟方也按此得之但不當以陟爲句絕耳方猶云䢐乎方之方陟方乃死猶言䢐落而死也舜生三十年堯方召用歷試三年居攝二十八年通三十年乃卽帝位又五十年而崩蓋於篇末總敍其始終也史記言舜巡守崩於蒼梧之野孟子言舜卒於鳴條未知孰是今零陵九疑有舜冡云】纂疏【語錄舜生三十徴庸數句只依古注點自好孔氏曰三十徴庸三十在位服喪三年其一在三十之數爲天子五十年凡壽百一十二嵗經世書舜丙辰卽位至禹十七年死通一百一十年司馬氏光詩虞舜在倦勤薦禹爲天子豈有復南巡迢迢渡湘水愚謂史於舜卽位初惟載咨嶽牧命九官卽以九載黜陟繼之篇末總敍舜一生始終結之中間防五十年無事可見何也孔子曰舜有臣五人而天下治無爲而治者其舜也與舜惟得聖賢之臣以共爲故終身可恭已而無爲也陟方猶言升天一方董氏鼎曰舜重華協帝與堯合徳而夫子稱大哉堯之爲君君哉舜也不無小異者堯爲治無迹蕩蕩難名故謂之大舜責成臣下已若無與故謂之君今於舜典可見自徽典至汝陟帝位是堯試舜三年內事爲司徒百揆四嶽未爲君時也自受終至遏宻是攝位二十八年內事不過以百揆代堯行天子事亦未爲君也自格文祖然後卽帝位始稱帝舜之君道乃可見舜方攝時巡四嶽朝諸侯封山濬川考禮正刑汲汲不少暇至卽位之後惟責成於嶽牧九官舜不過執黜陟之權以激勵之外此不復以身親焉五十年間有天下而若不與非得爲君之道而然歟攝政以前可見臣道之勞卽位以後可見君道之逸幹知太始坤作成物君臣之道一干坤也夫子以君哉稱之非優堯而劣舜也】

大禹謨【謨謀也林氏曰虞史旣述二典其所載有未備者於是又敍其君臣之間嘉言善政以爲大禹臯陶謨益稷三篇所以備二典之未備者今文無古文有】纂疏【孔氏曰禹稱大大其功陳氏大猷曰序言禹成厥功指禹之實也書名大禹謨以此書多禹之謨也禹之功多見於謨之所述愚謂諸臣惟禹稱大者堯曰大哉堯之爲君舜曰大舜有大焉舜繼堯稱大舜禹繼舜故亦稱大禹三聖相承皆以大稱豈諸臣比哉】

曰若稽古大禹曰文命敷於四海祗承於帝【命教祗敬也帝謂舜也文命敷於四海者卽禹貢所謂東漸西被朔南曁聲教訖於四海者是也史臣言禹旣已布其文教於四海矣於是陳其謨以敬承於舜如下文所云也文命史記以爲禹名蘇氏曰以文命爲禹名則敷於四海者爲何事耶】纂疏【孔氏曰外布文徳教命內則敬承堯舜林氏曰只承於帝當與下文曰字相繼讀陳謨以敬承於帝舜謨卽克艱以下是也蔡傳實用林說】曰後克艱厥後臣克艱厥臣政乃乂黎民敏徳【曰以下卽禹祗承於帝之言也艱難也孔子曰爲君難爲臣不易卽此意也乃者難辭也敏速也禹言君而不敢易其爲君之道臣而不敢易其爲臣之職夙夜祗懼各務盡其所當爲者則其政事乃能修治而無邪慝下民自然觀感速化於善而有不容己者矣】纂疏【語錄自克艱至來王只是一時說話陳氏大猷曰君臣克艱乃政化之本原禹謨之綱領也忽其艱則玩畏其艱則沮徒以爲艱而不克盡其艱則畏而沮與忽而玩者均耳故不徒曰艱而必曰克也愚謂後世言政不及化政乂而民敏徳政非徒政政卽化也此其功用皆本原於共政君臣精神心術中君臣克艱憂勤戒懼有未易以言語形容者人知政乂而感民敏徳之不易則知君臣克艱之所以不易者矣】帝曰兪允若玆嘉言罔攸伏野無遺賢萬邦咸寜稽於眾捨己從人不虐無告不廢困窮惟帝時克【嘉善攸所也舜然禹之言以爲信能如此則必有以廣延眾論悉致羣賢而天下之民咸被其澤無不得其所矣然非忘私順理愛民好士之至無以及此而惟堯能之非常人所及也蓋爲謙辭以對而不敢自謂其必能舜之克艱於此亦可見矣程子曰捨己從人最爲難事己者我之所有𨿽痛捨之猶懼守己者固而從人者輕也】纂疏【蘇氏曰無告天民之窮者困窮士之不遇者陳氏經曰言罔伏至咸寜此時堯若可以自足而猶稽眾從人不虐不廢堯之心不自足也使自以爲足安足以爲堯哉夫子以博施濟眾安百姓爲堯舜猶病此足以形容堯之心矣程子曰苟謂吾治已足則便不是聖人卽此意呂氏曰舜於克艱工夫深矣故聞禹言有當於心以爲信如此也嘉言以下舉堯克艱之道以証之堯之時克克此艱也眞氏曰知爲君之難易眞知而能盡其道難故曰允若玆惟帝時克世主謂言已用而不必求言不知伏於下者之難逹也賢已得而不必求賢不知遺於野者之難進也惟堯一以難視之故能使言不伏賢不遺而萬邦安𨿽然堯猶慮其難也方且稽眾以求事理之當捨己以從人情之公易虐廢者不虐廢之皆自克艱一念爲之也愚謂舜惟本有克艱之心故深信禹克艱之謨允若玆深信其當如此也惟帝時克以克艱歸之堯惟堯能如此謙言己未能如此也公孫丑問浩气孟子曰難言也程子謂觀此一言則孟子實有是气可知今觀舜斯言則舜眞能克艱亦可知矣王氏曰舜後也故但言堯克艱事今按定公問一言興邦孔子對以君難臣不易下文惟及君而不及臣意亦類此】益曰都帝徳廣運乃聖乃神乃武乃文皇天眷命奄有四海爲天下君【廣者大而無外運者行之不息大而能運則變化不測故自其大而化之而言則謂之聖自其聖而不可知而言則謂之神自其威之可畏而言則謂之武自其英華外而言則謂之文眷顧奄盡也堯之初起不見於經傳稱其自唐侯特起爲帝觀益之言理或然也或曰舜之所謂帝者堯也羣臣之言帝者舜也如帝徳罔愆帝其念哉之類皆謂舜也蓋益因舜尊堯而遂美舜之徳以勸之言不特堯能如此帝亦當然也今按此說所引比類固爲甚明但益之語接連上句惟帝時克之下未應遽捨堯而譽舜又徒極口以稱其美而不見其有勸勉規戒之意恐唐虞之際未遽有此諛佞之風也依舊說贊堯爲是】纂疏【語錄都美辭也都君子之居鄙野人之居故古謂野爲鄙美爲都孔氏曰益因舜言又美堯也言堯有此徳故爲天所命所以勉舜薛氏曰聖神武文卽廣運之所陳氏大猷曰廣如天之無不覆運如天之行健不息聖伸如天之造化不測武文如天之春生秋殺聖神自妙於無迹者言之武文自顯於可見者言之知天徳則知帝徳矣眞氏曰廣運而與天同徳故能受天命益勉舜全在廣運二字愚謂美舜之說出橫渠辧之當矣廣聖徳之全體也運聖徳之大用也聖神全體之不可見者武文大用之可見者也其可見者卽不可見者之見呈露者也】禹曰恵廸吉從逆凶惟影響【恵順廸道也逆反道者也恵廸從逆猶言順善從惡也禹言天道可畏吉凶之應於善惡猶影響之出於形聲也以見不可不艱者以此而終上文之意】纂疏【語錄書中廸字或觧爲道或觧爲行欵只是順字此以逆對廸可見】益曰吁戒哉儆戒無虞罔失法度罔遊於逸罔淫於樂任賢勿貳去邪勿疑疑謀勿成百志維熈罔違道以干百姓之譽罔咈百姓以從己之欲無怠無荒四夷來王【先吁後戒欲使聴者精審也儆與警同虞度罔勿也法度法則制度也淫過也當四方無可虞度之時法度易至廢弛故戒其失墜逸樂易至縱恣故戒其遊淫言此三者所當謹畏也任賢以小人間之謂之貳去邪不能果斷謂之疑謀圖爲也有所圖爲揆之於理而未安者則不復成就之也百志猶易所謂百慮也咈逆也九州之外世一見曰王帝於是八者朝夕戒懼無怠於心無荒於事則治道益隆四夷之逺莫不歸往中土之民服從可知今按益言八者亦有次第蓋人君能守法度不縱逸樂則心正身修義理昭著而於人之賢否孰爲可任孰爲可去事之是非孰爲可疑孰爲不可疑皆有以審其防防絕其蔽惑故方寸之間光輝明白而於天下之事孰爲道義之正而不可違孰爲民心之公而不可咈皆有以處之不失其理而毫髮私意不入於其間此其懲戒之深防所以推廣大禹克艱恵廸之謨也苟無其本而是非取捨決於一己之私乃欲斷而行之無所疑惑則其爲害反有不可勝言者矣可不戒哉】纂疏【語錄當無虞時易至失法度遊逸淫樂故當戒其如此旣知戒此則當任賢至勿成如此方能罔違道至從己之欲也聖賢言語自有个血脈貫在裏如此一叚先說儆戒無虞蓋制治未亂保邦未危自未有可虞之時必儆必戒能如此則不至失法度遊逸淫樂矣若無儆戒底心欲不失法度不遊逸淫樂不可得也旣能如此然後可以知得賢者邪者謀可疑無可疑者若是自家身心顚倒便防以不賢爲賢以邪爲正所當疑者亦不知矣何以任之去之勿成之哉蓋此三句便是上面有三句了方防恁地又如此然後方能罔違道以求名罔咈民以從欲蓋於賢否疑有所未明則何者爲道何者爲非道何者是百姓所欲何者非百姓所欲哉呂氏曰此益又言克艱之目也陳氏大猷曰多事之際常情猶知儆戒無事之時明主猶或玩弛自罔失法度至無怠荒皆無虞時所當儆戒者人心儆戒則彊立而淸明淸明則軌則嚴逸樂戢是非辧此心卓然立於事物之表足以宰制事物而事聴命於心人心玩弛則頽放而昏塞昏塞則法度廢嗜欲肆邪正亂此心隤然屈於事物之下而事物反役乎此心矣林氏曰無怠荒所謂不倦以終之也舜大聖人益所戒猶如此可見聖賢兢業之誠矣愚謂自克艱至此五節文意相連實一時之言禹以克艱告舜舜不自居歸時克於堯故益因言廣運以下以美堯禹又申其未盡之蘊以廸吉逆凶戒舜故益因盡言畫一以戒舜知此則以廣運一節爲美舜者其非明矣】禹曰於帝念哉徳惟善政政在養民水火金木土谷惟修正徳利用厚生惟和九功惟敍九敍惟歌戒之用休董之用威勸之以九歌俾勿壊【益言儆戒之道禹嘆而美之謂帝當深念益之所言也且徳非徒善而已惟當有以善其政政非徒法而已在乎有以養其民下文六府三事卽養民之政也水火金木土谷惟修者水克火火克金金克木木克土而生五穀或相制以泄其過或相助以補其不足而六者無不修矣正徳者父慈子孝兄友弟恭夫義婦聴所以正民之徳也利用者工作什器商通貨財之類所以利民之用也厚生者衣帛食肉不饑不寒之類所以厚民之生也六者旣修民生始遂不可以逸居而無教故爲之惇典敷教以正其徳通工易事以利其用制節謹度以厚其生使皆當其理而無所乖則無不和矣九功合六與三也敍者言九者各順其理而不汨陳以亂其常也歌者以九功之敍而詠之歌也言九者旣已修和各由其理民享其利莫不歌詠而樂其生也然始勤終怠者人情之常恐安養旣久怠心必生則已成之功不能保其久而不廢故當有以激勵之如下文所云也董督也威古文作畏其勤於是者則戒諭而休美之其怠於是者則督責而懲戒之然又以事之出於勉彊者不能久故復卽其前日歌詠之言協之律呂播之聲音用之鄕人用之邦國以勸相之使其歡忻鼓舞趨事赴功不能自已而前日之成功得以久存而不壊此周禮所謂九徳之歌九韶之舞而太史公所謂佚能思初安能惟始沐浴膏澤而歌詠勤苦者也葛氏曰洪範五行水火木金土而已谷本在木行之數禹以其爲民食之急故別而附之也】纂疏【語錄水如隄防灌漑金如五兵田器火如出納火禁焚萊木如斧斤以時之類皆惟修之義古人設官掌此六府蓋爲民惜此物不使妄用問戒董勸九歌曰正是匡之直之輔之翼之之意九歌只是九功之敍可歌想那時田野自有此歌今不可得見九功惟敍止勸以九歌此便是作韶樂之本韶樂只是和而已功以九敍故韶以九成所謂九徳之歌九韶之舞也唐孔氏曰此言五行與洪範之次不同洪範以生數爲次此以相克爲次陳氏曰五行相克正洛書之序此亦禹則洛書之一端也王氏曰政莫要於養民六府養民之具也正徳所以養其心利用厚生所以養其身溝澮之導瀦之蓄井之汲水之修也鑽燧有變焚萊有禁火之修也產於地取之有時鎔範而成之金之修也植於山林斬之有時掄材而取之木之修也辧肥瘠相髙下以植萬物土之修也播種有宜耨獲有節谷之修也水以制火火以煉金金以治木木以墾土土以生谷此六府之序無恆產則無恆心六府修然後可以正民徳先富而後教也以正徳爲先三事之序也織紝而衣耒耜而耕釡甑而防資六府以利用也老有奉幼有長鰥寡廢疾皆有養資六府以厚生也六府出於天地而修之在人三事行於天下而和之在人呂氏曰正徳以利用厚生所謂日用飲食徧爲爾徳也徳不正𨿽有粟吾得而食諸張氏九成曰戒用休若周禮大比興賢能明其有功者屬其治地者之類董用威如周禮宅不毛者有裏布田不耕者出屋粟與鄕八刑糾萬民之類陳氏經曰人情始勤終怠安能保其不壊故戒以休使知勤者有休美則心有所慕董以威使知怠者有刑威則心有所畏然畏慕有時而忘不若使心有所樂樂則無時而忘故勸以九歌感動於自然非有勉彊矯拂將樂事勸功而忘其勞斯可使九功永久不壊也吳氏曰勸以九歌如周禮州正趨其稼事裏宰趨其耕耨籥章吹豳雅豳頌與夫爲春酒殺羔羊及百日之蠟一日之澤乃古遺制之猶存者呂氏曰俾字宜詳味消息盈虛者天理之常輔相財成者君道之大九功旣敍盛也戒董勸俾勿至於壊使之盛而不衰也俾云者財成輔相以贊消息盈虛聖人無窮之心也】帝曰兪地平天成六府三事允治萬世永賴時乃功【水土治曰平言水土旣平而萬物得以成遂也六府卽水火金木土谷也六者財用之所自出故曰府三事正徳利用厚生也三者人事之所當爲故曰事舜因禹言養民之政而推其功以美之也】纂疏【林氏曰天施地生水患地不得生天𨿽施之亦無自而成今地旣平天之功始成王氏炎曰謂之府天地之蔵其出不窮者也陳氏經曰府者天府事者人事呂氏曰𨿽歷萬世之逺不能外天地以有生外六府三事以爲治是禹之功與天地相終始也】帝曰

格汝禹朕宅帝位三十有三載耄期倦於勤汝惟不怠緫朕師【九十曰耄百年曰期舜至是年已九十三矣緫率也舜自言旣老血气已衰故倦於勤勞之事汝當勉力不怠而緫率我眾也蓋命之攝位之事堯命舜曰陟帝位舜命禹曰緫朕師者蓋堯欲使舜眞宅帝位舜讓弗嗣後惟居攝亦若是而已】禹曰朕徳罔克民不依臯陶邁種徳徳乃降黎民懷之帝念哉念玆在玆釋玆在玆名言玆在玆允出玆在玆惟帝念功【邁勇往力行之意種布降下也禹自言其徳不能勝任民不依歸惟臯陶勇往力行以布其徳徳下及於民而民懷服之帝當思念之而不忘也玆指臯陶也禹遂言念之而不忘固在於臯陶捨之而他求亦惟在於臯陶名言於口固在於臯陶誠於心亦惟在於臯陶也蓋反覆思之而卒無有易於臯陶者惟帝深念其功而使之攝位也】纂疏【語錄念玆在玆釋玆在玆用捨皆在此人名言玆在玆允出玆在玆語黙皆在此人舜命禹宅揆禹讓稷契臯陶今不及稷契意至是二人已不存矣蘇氏曰種徳如農之種植眾人之種徳也近朝種暮獲臯之種徳也逺沛然如時雨之降民被其澤懷之宜也張氏震曰禹所遜獨臯者孟子論道之傳亦曰若禹臯則見而知之又曰舜以不得禹臯爲已憂書稱三聖稽古獨以臯繼之雄論絕徳亦曰舜以孝禹以功臯以謨可見禹之外未有能先臯者也陳氏經曰臯所掌者刑徳安在至威之中至愛存焉慈祥惻怛之寓𨿽刑也而實種徳也】帝曰臯陶惟玆臣庶罔或幹予正汝作士明於五刑以弼五教期於予治刑期於無刑民協於中時乃功懋哉【干犯正政弼輔也聖人之治以徳爲化民之本而刑特以輔其所不及而已期者先事取必之謂舜言惟此臣庶無或有干犯我之政者以爾爲士師之官能明五刑以輔五品之教而期我以至於治其始𨿽不免於用刑而實所以期至於無刑之地故民亦皆能協於中道初無有過不及之差則刑果無所施矣凡此皆汝之功也懋勉也蓋不聴禹之讓而稱臯陶之美以勸勉之也】纂疏【唐孔氏曰無有干犯我正道者林氏曰刑非期於刑人以輔吾教之不及而已出教則入刑出刑則入教使民趨教而刑爲無用此聖人本心也臯能體此意而行之使天下知有契之教不知有臯之刑蓋百官以無曠爲能惟士不然必使民皆不犯官若虛設始爲能其官也陳氏經曰明刑以弼教非特期至於治又期於無刑焉弼教以刑民猶有所畏而爲善也無刑而協中則無所畏而爲善矣出刑則入於中中可以兼正罔幹予正趨中之漸也陳氏大猷曰明五刑智也法守也期無刑仁也法外意也協於中不犯正不待論也中則無不正矣】臯陶曰帝徳罔愆臨下以簡禦眾以寛罰弗及嗣賞延於世宥過無大刑故無小罪疑惟輕功疑惟重與其殺不辜寜失不經好生之徳洽於民心玆用不犯於有司【愆過也簡者不煩之謂上煩宻則下無所容禦者急促則眾擾亂嗣世皆謂子孫然嗣親而世疎也延逺及也父子罪不相及而賞則逺延於世其善善長而惡惡短如此過者不識而誤犯也故者知之而故犯也過誤所犯𨿽大必宥不忌故犯𨿽小必刑卽上篇所謂眚災肆赦怙終賊刑者也罪已定矣而於法之中有疑其可重可輕者則從輕以罰之功已定矣而於法之中有疑其可輕可重者則從重以賞之辜罪經常也謂法可以殺可以無殺殺之則恐陷於非辜不殺之恐失於輕縱二者皆非聖人至公至平之意而殺不辜者尢聖人之所不忍也故與其殺之而害彼之生寜姑全之而自受失刑之責此其仁愛忠厚之至皆所謂好生之徳也蓋聖人之法有盡而心則無窮故其用刑行賞或有所疑則常屈法以申恩而不使執法之意有以勝其好生之徳此其本心所以無壅遏而得行於常法之外及其流衍洋溢漸涵浸漬有以入於民心則天下之人無不愛慕感悅興起於善而自不犯於有司也臯陶以舜美其功故言此以歸功於其上蓋不敢當其襃美之意而自謂己功也】纂疏【語錄觀帝徳罔愆以下便見聖人之心涵育生眞與天地同徳而物或自逆於理以干天誅則夫輕重取捨之間亦自有決然不易之理其宥過非私恩其刑故非私怒罪疑惟輕非姑息功疑惟重非過予如天地四時之運寒涼肅殺常居其半而涵育生之心未嘗不流行乎其間此所以好生徳洽而自不犯有司非旣抵罪而復縱捨之也罪疑惟輕豈有不疑而欲輕之之理王季海當國好出人死罪以積陰徳奴佃殺主亦不至死孔氏曰刑疑附輕賞疑從重忠厚之至呂氏曰自以簡下皆舜好生之徳此章苟無刑故無小一句好生之義不備故犯𨿽小必刑不事姑息而濟仁以義也見聖人好生不偏處過於姑息反所以害仁陳氏經曰帝徳無所過皆中也簡寛以下忠厚仁恕無非所以爲中吳氏曰與其二句蓋設詞以形容好生之徳陳氏大猷曰天地之大徳曰生聖人得天地生物之心以爲心曰好生上好人之生人亦自好其生仁心之相感也愚謂舜以無刑爲臯之功臯原所以無刑本帝好生之徳而不敢以爲己功舜欲遜禹禹欲遜臯禹臯時皆在帝前數章相聨皆對面語也】帝曰俾予從欲以治四方風動惟乃之休【民不犯法而上不用刑者舜之所欲也汝能使我如所願欲以治教化四逹如風鼓動莫不靡然是乃汝之美也舜又申言以重嘆美之】纂疏【呂氏曰臯之刑非徒刑乃徳教也四方鼓動於徳教中休孰大焉】帝曰來禹降水儆予成允成功惟汝賢克勤於邦克儉於家不自滿假惟汝賢汝惟不矜天下莫與汝爭能汝惟不伐天下莫與汝爭功予懋乃徳嘉乃丕績天之歷數在汝躬汝終陟元後【洚水洪水也古文作降孟子曰水逆行謂之洚水蓋山崩水渾下流淤塞故其逝者輒復反流而泛濫決溢洚洞無涯也其災所起𨿽在堯時然舜旣攝位害猶未息故舜以爲天警懼於己不敢以爲非已之責而自寛也允信也禹奏言而能踐其言試功而能有其功所謂成允成功也禹能如此則旣賢於人矣而又能勤於王事儉於私養此又禹之賢也有此二美而又能不矜其能不伐其功然其功能之實則自有不可掩者故舜於此復申命之必使攝位也懋楙古通用楙盛大之意丕大績功也懋乃徳者禹有是徳而我以爲盛大嘉乃丕績者禹有是功而我以爲嘉美也歷數者帝王相繼之次第猶嵗時气節之先後汝有盛徳大功故知歷數當歸於汝汝終當升此大君之位不可辭也是時舜方命禹以居攝未卽天位故以終陟言也】纂疏【呂氏曰禹繼父治水人易疑之禹能使人信於未成功之先故功成於人已信之後人才立己便有物與我對對則必爭一矜伐其功能便有爭之理矜伐者爭之對也不矜不伐無我也無我則無對無對則無爭陳氏經曰能者忌之媒功者爭之府禹以不矜伐之心起天下不爭之心臣子所爲初無分外之事事親若曽子者可也未嘗以曽子爲過乎分外蓋以所當爲之事能盡此者方能免責耳尙何矜伐之有如禹之事皆禹所當然故自不見其爲功能也王氏曰矜有執持意伐有誇大意能過天下而不矜故天下愈服其能功髙天下而不伐故天下愈服其功愚案通歷曰禹不貴尺璧而重寸陰語曰禹菲飲食惡衣服克勤儉之實也】人心惟危道心惟防惟精惟一允執厥中【心者人之知覺主於中而應於外者也指其於形气者而言則謂之人心指其於義理者而言則謂之道心人心易私而難公故危道心難明而易昧故防惟能精以察之而不雜形气之私一以守之而純乎義理之正道心常爲之主而人心聴命焉則危者安防者著動靜云爲自無過不及之差而信能執其中矣堯之告舜但曰允執其中今舜命禹又推其所以而詳言之蓋古之聖人將以天下與人未嘗不以其治之之法並而傳之其見於經者如此後之人君其可不深思而敬守之哉】纂疏【朱子中庸章句序曰允執其中者堯之所以授舜也人心惟危至允執厥中者舜之所以授禹也堯之一言至矣盡矣而舜復益之以三言則所以明夫堯之一言必如是而後可庶防也蓋常論之心之虛靈知覺一而已矣而以爲有人心道心之異者則以其或生於形气之私或原於性命之正而所以爲知覺者不同是以或危殆而不安或防妙而難見耳然人莫不有是形故𨿽上智不能無人心亦莫不有是性故𨿽下愚不能無道心二者雜於方寸之間而不知所以治之則危者愈危防者愈防而天理之公卒無以勝夫人欲之私矣精則察夫二者之間而不雜也一則守其本心之正而不離也從事於斯無少間斷必使道心常爲一身之主而人心毎聴命焉則危者安防者著而動靜云爲自無過不及之差矣夫堯舜禹天下之大聖也以天下相傳天下之大事也以天下之大聖行天下之大事而其授受之際丁寜反覆不過如此則天下之理豈有以加於此哉語錄問程子曰人心人欲也曰人欲也未全是不好謂之危者危險欲墮未墮之間若無道心以禦之則一向入於邪惡又不止於危也問聖人亦有人心亦危否曰聖人全是道心主宰故其人心自是不危形气是私有底物不比道公共危亦未便是不好只是有个不好底根本道心者人心之理惟防者有時見些子有時又不見了惟聖人辧之精守得徹頭徹尾學者則湏是擇善而固執之只是此一个心之靈其知覺從耳目之欲上去便是人心知覺從義理上去便是道心自人心而收之便是道心自道心而放之便是人心人心如卒徒道心如將喜怒人心也喜過而不能禁怒甚而不能遏是皆爲人心所使也湏是喜所當喜怒所當怒乃是道心又如饑食渴飲湏是飲食所當飲食乃是道心若飲盜泉之水食嗟來之食則人心勝而道心亡矣問人心可無否曰如何無得但以道心爲主而人心聴命焉饑食渇飲人心也得飲食之正者道心也湏是一心只在道心上少間那人心自降伏得不見了人心與道心爲一恰似無了那人心相似只要道心純一道心都見在那人心上道心𨿽先得之然被人心隔了一重故難見如淸水之在濁水惟見其濁不見其淸故防而難見人心只見那邊利害之私道心便見這邊道理之公有道心則人心爲所節制人心皆道心也道心爲主則人心亦化而爲道心矣如鄕黨所記飲食衣服本是人心之在聖人分上則渾是道心也湏知將道心去用那人心方得聖人不以人心爲主而以道心爲主人心倚靠不得人心如船道心如柁任船則所在無定向若執定柁則去住在我人心未爲悉皆邪惡危亦未爲便至凶咎但旣不主於理而主於形則其流爲邪惡以致凶咎亦不難矣所以爲危非若道心之必善而無惡有安而無傾有準的而可據依也故必致精一之功使公而無不善者常爲一身萬事之主私而或不善者不得與焉則凡所云爲不待擇於過不及之間而自然無不中矣人心是血气和合做成嗜欲皆從此出故危道心是本來稟受得仁義禮智之心聖人以此二者對待而言正欲察之精而守之一察之精則兩个界限分明一是専一守著个道心不令人欲得以干犯這二者也湏精去揀擇若揀得不精又便只是人心惟精是要揀得精惟一是要常守得固有初揀得精後來被物欲引從人心去所以又貴於惟一𨿽聖人不能無人心如饑食渇飲之類𨿽小人不能無道心如見孺子而怵惕皆是人心堯舜不能無道心桀紂不能無人欲易流故危道心卽惻隱羞惡之心其端甚防精字是脈縫上見得分明一是守得徹頭徹尾如顏子擇中庸是精服膺勿失是一精一是舜教禹做工夫處此自堯舜以來未有他議論時先有此言聖人心法無以易此後來孔門教人先後次第皆宗之中庸擇善卽惟精固執卽惟一博學至明辧皆惟精篤行是惟一明善精也誠身一也格物致知非惟精不可能誠意則惟一矣學只是學此道理孟子以後失其傳亦只是失此若人心如此不好則湏絕滅此身而後道心始明人心是有知覺嗜欲者此豈能無但爲物誘而至於陷溺則爲害耳道心則義理之心可爲人心之主宰而人心據以爲準者也如饑渇欲飲食人心也然必有義理存焉有可食有不可食如子路食於孔悝此不可食者當使人心毎聴道心之區處方可耳然此道心卻雜出於人心之間防而難見必湏精之一之而後中可執陸子靜云舜若以人心爲全不好則湏說不好使人去之今止說危危者不可據以爲安耳此言亦自是人心易得走從惡上去所以言危防是防妙亦是防昧精一是兩截工夫辧別了又湏固守不辧別得固守个甚麼辧別得了若不固守則不長逺問堯舜禹大聖人執字似亦大叚喫力曰聖人固不思不勉然使聖人自有此意則罔念而作狂矣經言此類非一中只是个恰好的道理允信也是眞个執得人心道心精一三句是執中以前事惟精是別得不雜惟一是守得不離惟精惟一所以能允執厥中書傳所載多是說無過不及之中如中庸之中亦只說無過不及但喜怒哀樂未之中一處說中之體所覺者心之理能覺者气之靈理未知覺气聚成形理與气合便能知覺虛靈是心之本體問生於形气之私下私字何也曰饑飽寒暖之類皆生於吾之血气形體而他人無與焉所謂私也亦未便是不好但不可一向狥之耳眞氏曰或疑形气之私曰私猶言己之所獨耳如私親私恩可謂之惡乎問六經曽有謂私非惡者否曰遂及我私言私其豵以惡言之可乎愚謂人心道心雜然見惟在精以察之於人心中別其孰爲道心復一以守之純乎道心而不搖奪於人心使察之不精則誤認人欲爲天理矣守之不一則天理又將搖奪於人欲矣精一旣至人心常聴命於道心人心之皆道心也惟孔子之從心所欲足以證此心所欲人心也隨其心之所欲而自不逾於矩度非人心皆道心而自合於中乎非道心之外他有所謂中中卽道心之流行於日用間而無過不及者也又案語錄云虛靈是心之本體則可見知覺是心之用所以中庸序云心之虛靈知覺一而已矣先兼體用言下云所以爲知覺者不同單指心之用而言也】無稽之言勿聴弗詢之謀勿庸【無稽者不考於古弗詢者不咨於眾言之無據謀之自専是皆一人之私心必非天下之公論皆妨政害治之大者也言謂泛言勿聴可矣謀謂計事故又戒其勿用也上文旣言存心出治之本此又告之以聴言處事之要內外相資而治道備矣】纂疏【陳氏經曰勿聴勿庸所以守防此中而勿失之】可愛非君可畏非民眾非元後何戴後非眾罔與守邦欽哉愼乃有位敬修其可願四海困窮天祿永終惟口出好興戎朕言不再【可愛非君乎可畏非民乎眾非君則何所奉戴君非民則誰與守邦欽哉言不可不敬也可願猶孟子所謂可欲凡可願欲者皆善也人君當謹其所居之位敬修其所可願欲者苟有一毫之不善生於心害於政則民不得其所者多矣四海之民至於困窮則君之天祿一絕而不復續豈不深可畏哉此又極言安危存亡之戒以深警之𨿽知其功徳之盛必不至此然猶欲其戰戰兢兢無敢逸豫而謹之於毫釐之間此其所以爲聖人之心也好善也戎兵也言於口則有二者之分利害之防可畏如此吾之命汝蓋已審矣豈復更有他說蓋欲禹受命而不復辭避也】纂疏【陳氏大猷曰人心惟危以下示心法傳道統也可愛非君以下示治法傳治統也愚案堯授舜舜授禹言有詳略而精防之理敬畏之心戒愼之辭一也堯傳舜曰天之歷數在爾躬允執其中四海困窮天祿永終舜之傳禹凡所得於堯之四句一一爲禹言之中間增有十三句令義理益明儆戒益至耳合堯曰禹謨而觀之可見矣】禹曰枚卜功臣惟吉之從帝曰禹官占惟先蔽志昆命於元龜朕志先定詢謀僉同鬼神其依龜筮協從卜不習吉禹拜稽首固辭帝曰母惟汝諧【枚卜歷卜之也帝之所言人事己盡禹不容復辭但請歷卜有功之臣而從其吉冀自有以當之者而已得遂其辭也官占掌占卜之官也蔽斷昆後龜卜筮蓍習重也帝言官占之法先斷其志之所向然後令之於龜今我志旣先定而眾謀皆同鬼神依順而龜筮已協從矣又何用更枚卜乎況占卜之法不待重吉也固辭再辭也母者禁止之辭言惟汝可以諧此元後之位也】纂疏【王氏曰木榦曰枚枝曰條枚有條故數物曰枚數事曰條枚卜人人而卜之也蘇氏曰命龜令龜也王氏十朋曰古以昆爲兄兄爲父後故訓昆爲後與後昆同夏氏曰卜汝已吉豈有更卜他人而重吉者習重也如習坎爲重險陳氏經曰人謀鬼謀𨿽欲其合大率以人謀爲先就人謀中又以己心爲主】正月朔旦受命於神宗率百官若帝之初【神宗堯廟也蘇氏曰堯之所從受天下者曰文祖舜之所從受天下者曰神宗受天下於人必告於其人之所從受者禮曰有虞氏禘黃帝而郊嚳祖顓頊而宗堯則神宗爲堯明矣正月朔旦禹受攝帝之命於神宗之廟緫率百官其禮一如帝舜受終之初等事也】帝曰咨禹惟時有苗弗率汝䢐徵禹乃防羣後誓於師曰濟濟有眾咸聴朕命蠢玆有苗昏迷不恭侮慢自賢反道敗徳君子在野小人在位民棄不保天降之咎肆予以爾眾士奉辭伐罪爾尙一乃心力其克有勲【䢐往也舜咨嗟言今天下惟是有苗之君不循教命汝往徵之徵正也往正其罪也防徴防也誓戒也軍旅曰誓有防有誓自唐虞時已然禮言商作誓周作防非也禹防諸侯之師而戒誓以徵討之意濟濟和整眾盛之貎蠢動也蠢蠢然無知之貌昬闇迷惑也不恭不敬也言苗民昬迷不敬侮慢於人妄自尊大反戾正道敗壊常徳用捨顚倒民怨天怒故我以爾眾士奉帝之辭罰苗之罪爾眾士庶防同心同力乃能有功此上禹誓眾之辭也林氏曰堯老而舜攝者二十有八年舜老而禹攝者十有七年其居攝也代緫萬機之政而堯舜之爲天子蓋自若也故國有大事猶稟命焉禹徵有苗蓋在夫居攝之後而稟命於舜禹不敢専也以徵有苗推之則知舜之誅四凶亦必稟堯之命無疑】纂疏【陳氏曰時薄海內外皆廸有功弗率惟有苗耳三苗之君舜嘗竄之三苗之民又嘗分之至此而猶弗率故徵之孫氏曰指其君長曰有苗兼君民言曰苗民以種類言曰三苗】三旬苗民逆命益贊於禹曰惟徳動天無逺弗屆滿招損謙受益時乃天道帝初於歷山往於田日號泣於旻天於父母負罪引慝祗載見瞽瞍夔夔齊栗瞽亦允若至諴感神矧玆有苗禹拜昌言曰兪班師振旅帝乃誕敷文徳舞干羽於兩階七旬有苗格【三旬三十日也以師臨之閱月苗頑猶不聴服也贊佐屆至也是時益蓋從禹出徵以苗負固恃彊未可威服故贊佐於禹以爲惟徳可以動天其感通之妙無逺不至蓋欲禹還兵而增修其徳也滿損謙益卽易所謂天道虧盈而益謙者帝舜也歷山在河中府河東縣仁覆閔下謂之旻日非一日也言舜耕歷山往於田之時以不獲順於父母之故而日號呼於旻天於其父母蓋怨慕之深也負罪自負其罪不敢以爲父母之罪引慝自引其慝不敢以爲父母之慝也祗敬載事也瞍長老之稱言舜敬其子職之事以見瞽瞍也齊莊敬也栗戰栗也夔夔莊敬戰栗之容也舜之敬畏小心而盡於事親者如此允信若順也言舜以誠孝感格𨿽瞽瞍頑愚亦且信順之卽孟子所謂底豫也誠感物曰諴益又推極至誠之道以爲神明亦且感格而況於苗民乎昌言盛徳之言拜所以敬其言也班還振整也謂整旅以歸也或謂出曰班師入曰振旅謂班師於有苗之國而振旅於京師也誕大也文徳文命徳教也幹楯羽翳也皆舞者所執也兩階賔主之階也七旬七十日也格至也言班師七旬而有苗來格也舜之文徳非自禹班師而始敷苗之來格非以舞干羽而後至史臣以禹班師而歸弛其威武専尙徳教干羽之舞雍容不迫有苗之至適當其時故作史者因卽其實以形容有虞之徳數千載之下猶可以是而想其一時气象也】纂疏【語錄舞干羽之事想只是置三苗於度外而自閒暇之意呂氏曰苗民障蔽之深如春風旣至而陰厓寒谷猶未榮禹自防此理聞益之贊心領神受如曽子之惟卽班師而還其從如響干羽舞階閒暇自然非故爲如此而有苗自格此如春風流暢寒谷艸木終皆榮也唐孔氏曰益贊禹修徳而帝誕敷文徳可見君臣同心武舞執幹文舞執羽張氏曰帝之文徳素敷至此又誕敷之林氏曰此史臣形容舜禹盛徳不用兵戈以服苗惟優遊敷徳而苗自至非謂班師而歸舞於兩階以是爲】

【敷文而冀苗之格也愚謂禹不滿假不矜伐如此益猶以滿損謙益言蓋勉以干幹不息之誠也又三致其意謂天道之逺而徳可感瞽瞍之頑而孝可若神明之幽而誠可格苗亦人耳豈有徳之盛誠之至而不可動者宜其終不煩兵而自服也董氏鼎曰禹有萬世永賴之功又有大闗萬世君道之謨非同列所得而先也況此篇所紀又有授受傳心一大事百聖道統萬世道學在焉安得不以繼二典而冠三謨哉前一截皆明究竟克艱之防後一截皆紀述授受之事前之綱領在克艱後之綱領在道心精一人君能得精一執中之傳則知性分內事卽宇宙內事宇宙內事卽職分內事而於克君道之艱自見其當然有不必勉而能然者矣】臯陶謨【今文古文皆有】纂疏【碧梧馬氏曰此篇首尾皆與禹問答而謂之謨者實陳於帝之前也故雄曰臯陶以智爲帝謨】

曰若稽古臯陶曰允廸厥徳謨明弼諧禹曰兪如何臯陶曰都愼厥身修思永惇敍九族庶明勵翼邇可逺在玆禹拜昌言曰兪【稽古之下卽記臯陶之言者謂考古臯陶之言如此也臯陶言爲君而信蹈其徳則臣之所謀者無不明所弼者無不諧也兪如何者禹然其言而復問其詳也都者臯陶美其問也愼者言不可不致其謹也身修則無言行之失思永則非淺近之謀厚敍九族則親親恩篤而家齊矣庶明勵翼則羣哲勉輔而國治矣邇近玆此也言近而可推之逺者在此道也蓋身修家齊國治而天下平矣臯陶此言所以推廣允廸謨明之義故禹復兪而然之也又案典謨皆稱稽古而下文所記則異典主記事故堯舜皆載其實謨主記言故禹臯陶則載其謨後克艱厥後臣克艱厥臣禹之謨也允廸厥徳謨明弼諧臯陶之謨也然禹謨之上增文命敷於四海祗承於帝者禹受舜天下非盡臯陶比例立言輕重於此可見】纂疏【語錄問允廸至弼諧是稱臯陶曰若稱臯陶則下句禹曰兪爲何所兪耶此八字臯之言禹善而問之故臯復說下句觧此八字之義或云此言臯之徳諧字下別有臯之言今脫去未知是否下文謹身思永是允廸厥徳意庶明勵翼是謨明弼諧意恐不是形容臯陶底語謨是爲人主謀謨弼諧是人臣輔翼與之和合如同寅協恭蘇氏曰虞世而謂禹臯爲古者自今以上皆爲古何必異代春秋傳引虞書皆云夏書安知非作於夏時禹】

【曰兪上當有缺文林氏曰迪啟迪也如迪上言臣欲允信以啟迪君徳謨必貴明弼必貴諧臯與禹語於帝前欲與之以此事舜也呂氏曰史言臯之爲人有徳而有言臯以謨聞實本於徳故指其所本以示人齊家治國平天下皆自修身出故愼於修身必思永長之理可久而後功用無窮也李氏舜臣曰臯謨端曰愼厥身修一篇之要領也取人以身修身者知人以安民之本也陳氏曰九族宜厚厚之也有次序不至爲夷子之二本也禹臯同列之際無非眞情實意有合於心則都之兪之不合則吁之咈之善之在人猶在已故聞言而拜不爲謟善之在己猶在人故自言而先曰都不爲矜陳氏大猷曰治無二本邇可則逺在此矣王氏炎曰臯謨有三修身知人安民是也而修身爲本邇者旣可推之國與天下無不可者其本蓋在此也本焉在修身而已矣眞氏大學衍義以克明俊徳章爲首此章次之謂臯陳謨首以謹修其身爲言蓋人君一身天下國家之本愼之一言又修身之本也思永欲其悠久不息也爲君孰不知身之當修然此心或放則能暫而不能久必也致其謹愼思悠久而不息然後謂之永否則朝勤夕怠乍作乍止矣後之主有初鮮終由不思永也愼則敬而不忽思永則久而不忘修身之道備矣然後以親親尊賢二者繼之九族必篤敍之使均被吾恩眾賢必勸勵之使樂爲吾輔身爲之本而二者又各盡其道則自家可推之國自國可推之天下其道在此而已中庸九經之序其亦祖於此歟愚案允廸二句孔氏亦以爲臯之言廸徳之君則臣言易入故謨易以明而弼易以諧臯欲君廸徳以爲己陳謨之地也程子家人傳曰正倫理篤恩義家人之道也惇者篤恩義敍者正倫理歟二字盡齊家之義】臯陶曰都在知人在安民禹曰吁咸若時惟帝其難之知人則哲能官人安民則恵黎民懷之能哲而恵何憂乎驩兜何遷乎有苗何畏乎巧言令色孔壬【臯陶因禹之兪而復推廣其未盡之防數美其言謂在於知人在於安民二者而已知人智之事安民仁之事也禹曰吁者嘆而未深然之辭也時是也帝謂堯也言旣在知人又在安民二者兼舉𨿽帝堯亦難能之哲智之明也恵仁之愛也能哲而恵猶言能知人而安民也遷竄巧好令善孔大也好其言善其色而大包蔵凶惡之人也言能哲而恵則智仁兩盡𨿽黨惡如驩兜者不足憂昬迷如有苗者不足遷與夫好言善色大包蔵姦惡者不足畏是三者舉不足害吾之治極言仁智功用如此其大也或曰巧言令色孔壬共工也禹言三凶而不及鯀者爲親者諱也楊氏曰知人安民此臯陶一篇之體要也九徳而下知人之事也天敍有典而下安民之道也非知人而能安民者未之有也】纂疏【陳氏大猷曰君道在知人安民知人而後能安民又其序也陳氏曰咸若時謂悉如上所言皆如是也孔氏曰帝堯亦以知人安民爲難張橫渠曰帝謂舜也林氏曰舜旣罪四凶惟恐又有如此之人復出爲惡未嘗忘憂畏也眞氏曰孔壬古注以爲甚佞介甫謂其包藏禍心蓋以壬爲妊娠之妊胡氏非之謂此訓將以腹非罪人蔡氏仍祖其說不若從孔注爲長愚謂此處言帝但當指舜與帝徳廣運不同彼上文惟帝時克舜方美堯故益承其說美堯此禹臯言於舜】

【前捨舜言堯何所因耶禹於克艱眞知灼見知人安民之不易故吁以嘆其難謂兼盡之𨿽舜猶難也其難之卽猶病諸之意知人則必哲始能官人安民則必恵始黎民懷二者之難可知矣果能哲而且恵則哲以知人何憂兜之黨惡恵以安民何遷苗之害民知人視安民猶重故申言又何畏乎巧令孔壬至此則前所謂難今何憂何遷何畏不見其爲難矣非禹深知克艱之理孰能明至此】臯陶曰都亦行有九徳亦言其人有徳乃言曰載采采禹曰何臯陶曰寛而栗柔而立願而恭亂而敬擾而毅直而溫簡而廉剛而塞彊而義彰厥有常吉哉【亦緫也亦行有九徳者緫言徳之見於行者其凡有九也亦言其人有徳者緫言其人之有徳也載行采事也緫言其人有徳必言其行某事某事爲可信驗也禹曰何者問其九徳之目也寛而栗者寛而莊栗也柔而立者柔順而植立也願而恭者謹願而恭恪也亂治也亂而敬者有治才而敬畏也擾馴也擾而毅者馴擾而果毅也直而溫者徑直而溫和也簡而廉者簡易而亷隅也剛而塞者剛健而篤實也彊而義者彊勇而好義也而轉語辭也正言而反應者所以明其徳之不偏皆指其成徳之自然非以彼濟此之謂也彰著也成徳著之於身而又始終有常其吉士矣哉】纂疏【語錄載采采古語不可曉據文勢觧之當云泛言人之行有此九徳若言其人之有徳當以事實言之古注謂必言其所行某事某事以爲驗是也九徳分得細宻九徳凡十八種是好底气質毎兩件一家鬭合將來舜論直溫寛栗及臯陶九徳皆是反气質之性蘇氏曰論其人則曰斯人也有某徳論其徳則曰是徳也有某事載采采歷言之也橫流而濟曰亂才過人而可濟難亦曰亂亂臣十人是也才過人者毎患恃才而不敬唐孔氏曰願者朴謹失於外儀故言恭治者輕物失於內心故言敬恭在貎敬在心剛是性彊是志眞氏曰九徳指气稟而言若天命之性則渾然全體無所偏也劉氏正一曰常人吉士一也立政曰庶常吉士則知吉士未始不有常徳而常徳所以爲吉士也一說吉福也彰用常徳則爲天下福葉氏曰觀人不求其全而求其常常而不全不害爲徳徳而不常皆矯僞耳愚謂人之徳性本無不善而气質所稟鮮有不偏寛者易失之縱緩故能莊栗乃成一徳餘皆然也自寛至彊皆稟賦之性自栗至義皆變化之功能以此九徳觀人則一徳之成不成眾徳之全不全皆可知而知人之道盡矣气質之性其意已根源於此但未說破耳】日宣三徳夙夜浚明有家日嚴祗敬六徳亮采有邦翕受敷施九徳咸事俊乂在官百僚師師百工惟時撫於五辰庶績其凝【宣明也三徳六徳者九徳之中有其三有其六也浚治也亮亦明也有家大夫也有邦諸侯也浚明亮采皆言家邦政事明治之義气象則有小大之不同三徳而爲大夫六徳而爲諸侯以徳之多寡職之大小槪言之也夫九徳有其三必日宣而充廣之而使之益以著九徳有其六尢必日嚴而祗敬之而使之益以謹也翕合也徳之多寡𨿽不同人君惟能合而受之布而用之如此則九徳之人咸事其事大而千人之俊小而百人之乂皆在官使以天下之才任天下之治唐虞之朝下無遺才而上無廢事者良以此也師師相師法也言百僚皆相師法而百工皆及時以趨事也百僚百工皆謂百官言其人之相師則曰百僚言其人之趨事則曰百工其實一也撫順也五辰四時也木火金水旺於四時而土則寄旺於四季也禮運曰播五行於四時者是也凝成也言百工趨時而眾功皆成也】纂疏【語錄林氏謂大夫諸侯用此三徳六徳之人如孝經說諍臣之類蓋曰如是足矣非必以爲限也葉氏曰臯旣論知人之事因言官人之道夏氏曰浚濬通治而深之之謂王氏曰日宣逹三徳之賢使任有家日嚴祗敬六徳之賢使任有邦林氏曰百工之事各得其時胡氏旦曰五行在地爲物在天爲時順其時而撫之故仲春斬陽木仲夏斬陰木所以撫木辰季春出火季秋納火所以撫火辰司空相阪隰以撫土辰秋爲徒杠春達溝渠以撫水辰又春徳在木布徳施恵順木辰也後放此愚案日宣日嚴作賢者自修出古注蔡氏用之作人君用人語錄是之與翕受意協君之用賢當隨其徳之小大而酌其任之小大有家視邦爲小故三徳而足有邦視家爲大故六徳而足朝廷視有邦尢大故全徳全才受而用之俊乂卽全徳之全才也朝廷之治大闗天人故於用九徳詳言之而要其功用之極焉惟時訓理之是古注說書中惟時如食哉惟時惟時亮天功惟時惟幾皆天時也況撫五辰分配四時正與天時意脈相貫】無教逸欲有邦兢兢業業一日二日萬防無曠庶官天工人其代之【無與母通禁止之辭教非必教令謂上行而下效也言天子當以勤儉率諸侯不可以逸欲導之也兢兢戒謹也業業危懼也防防也易曰惟防也故能成天下之務蓋禍患之防蔵於細防而非常人之所豫見及其著也則𨿽智者不能善其後故聖人於防則兢業以圖之所謂圖難於其易爲大於其細者此也一日二日者言其日之至淺萬防者言其防事之至多也蓋一日二日之間事防之來且至萬焉是可一日而縱欲乎曠廢也言不可用非才而使庶官曠廢厥職也天工天之工也人君代天理物庶官所治無非天事苟一職之或曠則天工廢矣可不深戒哉】纂疏【通書曰動而未形有無之間者防也觧曰防者理𨿽已萌事則未著孔氏曰不爲逸豫貪欲之教是有國者之常當戒懼萬事之防位非其人爲空官不可以天官私非其才陳氏大猷曰功成之後逸欲易生逸欲生治功墮矣惟戒逸欲而存兢業則此心淸明剛健事之防防無不洞燭否則此心昬惰何以察防防而圖之天子能以一心審天下之防不能以一身兼天下之務任之庶官而已非無其人之爲曠非其人爲曠也天下事無一不出於天天不自爲人代爲之一官曠一事缺矣天工人代一句結上文以生下文之意】天敍有典勅我五典五惇哉天秩有禮自我五禮有庸哉同寅協恭和衷哉天命有徳五服五章哉天討有罪五刑五用哉政事懋哉懋哉【敍者君臣父子兄弟夫婦朋友之倫敍也秩者尊卑貴賤等級隆殺之品秩也正惇厚庸常也有庸馬本作五庸衷降衷之衷卽所謂典禮也典禮𨿽天所敍秩然正之使敍倫而益厚用之使品秩而有常則在我而已故君臣當同其寅畏協其恭敬誠一無閒融防流通而民彞物則各得其正所謂和衷也章顯也五服五等之服自九章以至一章是也言天命有徳之人則五等之服以彰顯之天討有罪之人則五等之刑以懲戒之蓋爵賞刑罰乃人君之政事君主之臣用之當勉勉而不可怠者也楊氏曰典禮自天子出故言勅我自我若夫爵人於朝與眾共之刑人於市與眾棄之天子不得而私焉此其立言之異也】纂疏【語錄許多典禮都是天敍天秩下了聖人因而勅正之因而用出去而已凡冠昏喪祭之禮與典章制度文物禮樂車旗衣服無一件是聖人自做底都是天做下了聖人只是依傍他天理行將去如推个車子本自轉將去我只是略扶助之而已徳之大者賞以服之大徳之小者賞以服之小罪之大者罪以大底刑罪之小者罪以小底刑盡是天命天討聖人未嘗加一毫私意於其間只是奉行天法而已要五典五惇五禮五庸湏是同寅協恭和要五服五章五刑五庸湏是政事懋哉懋哉陳氏大猷曰此下言安民之事人受天地之中以生能者養之以福不能者敗以取禍故全是中者爲徳是不失天之所賦也故天命之君必體福善之天制九章至一章五等之服以章其徳戾是中者爲罪是失天之所賦也故天討之君必體禍淫之天用墨至大辟五等之刑以威其罪賞罰政事之大者當勉勉而不怠也典禮教化也所以盡感之妙服刑政事也所以盡勸懲之方皆承天以從事而寅恭懋勉又四者之本也否則將失其當烏能與天無間哉至是則君師之道代天理民之責盡矣此盡上文天工人代之意孫氏曰典禮教也服刑政也教之而善則服以章之教之不率則刑以懲之蔡氏元度曰周禮司服公之服自衮冕而下如王之服侯伯之服自鷩冕而下如公之服子男之服自毳冕而下如侯伯之服孤之服自希冕而下如子男之服卿大夫之服自冕而下如孤之服鄭氏注衮冕服九章一曰龍二曰山三曰華虫四曰火五曰宗彞皆畫以爲繢六曰藻七曰米八曰黼九曰黻皆絺以爲繡衮之衣五章裳四章凡九也鷩以華虫爲首衣三章裳四章凡七也毳畫虎蜼謂宗彞也宗彞爲首衣三章裳二章凡五也希刺粉米無畫衣一章裳二章凡三也者衣無文裳刺黻而已虞制𨿽未必盡同大略當然馬氏曰周天子與上公皆服九章然公有降龍無升龍別於天子者此耳愚謂典者人道之常天所次序本有此典也我謂君也五典五禮已觧見舜典正自我卽天敍之本然者而品節之然後有典別而爲五典而五者皆惇厚也惇典如言厚人倫禮者天理之節文天所品秩本有此禮也自我卽天秩之本然者而品節之然後有禮別而爲五禮始用此五者於天下也蓋典禮本於天天命之性也𨿽有敍秩之次然猶在渾融之中典禮惇庸於君修道之教也理一者品節而爲分殊於是渾然之有別爲燦然之五惇於聖人而倫紀厚庸於聖人而禮教行然未嘗以一毫之人爲求加於本然之天也吉凶軍賔嘉之五禮行於父子君臣夫婦長幼朋友人倫之中所以維持五典者也衷卽典禮之具於人性者君臣同寅協恭以爲惇典庸禮之本然後能和斯民降衷之性也同寅協恭與政事懋懋皆當合君臣說大者爲政君所建立小者爲事臣所奉行皆君臣同盡其責以終上文天工人代之意】天聰明自我民聰明天明畏自我民明威達於上下敬哉有土【威古文作畏二字通用明者顯其善畏者威其惡天之聰明非有視聴也因民之視聴以爲聰明天之明畏非有好惡也因民之好惡以爲明畏上下上天下民也敬心無所慢也有土有民社也言天人一理通逹無間民心所存卽天理之所在而吾心之敬是又合天民而一之者也有天下者可不知所以敬之哉】纂疏【語錄林氏謂聰明言視聴明畏言好惡如何曰林說是明畏言天之所明所畏所明如明明側陋之明所威如董之用威威用六極之意林氏曰馬本作天民威古文作民明畏威畏古字多通用唐孔氏曰天無心以民心爲心卽天視自我民視天聴自我民聴意陳氏曰有土之君敬而不忽乎民是卽不忽乎天使知天之當嚴而以民爲易虐是天民有二理也此安民之謨所以必推極於此歟王氏炎曰君民而敬心不存則所以安民者必未盡也眞氏曰武夷胡氏嘗舉天敍至有土而曰臯陶之學極精粹】臯陶曰朕言恵可底行禹曰兪乃言底可績臯陶曰予未有知思曰贊贊襄哉【思曰之曰當作日襄成也臯陶謂我所言順於理可致之於行禹然其言以爲致之於行信可有功臯陶謙辭我未有所知言不敢計功也惟思日贊助於帝以成其治而已】纂疏【林氏曰左定十五年定公雨不克襄事注襄成也孔訓爲上不及陳氏大猷曰贊而又贊贊之不已也】

益稷【今文古文皆有但今文合於臯陶謨帝曰來禹汝亦昌言正與上篇末文勢接續古者簡冊以竹爲之而所編之簡不可以多故釐而二之非有意於其間也以下文禹稱益稷二人佐其成功因以名篇○】

帝曰來禹汝亦昌言禹拜曰都帝予何言予思日孜孜臯陶曰吁如何禹曰洪水滔天浩浩懷山襄陵下民昬墊予乘四載隨山刋木曁益奏庶鮮食予決九川距四海濬畎澮距川曁稷播奏庶艱食鮮食懋遷有無化居烝民乃粒萬邦作乂臯陶曰兪師汝昌言【孜孜者勉力不怠之謂帝以臯陶旣陳知人安民之謨因呼禹使陳其言禹拜而嘆美謂臯陶之謨至矣我更何所言惟思日勉勉以務事功而已觀此則上篇禹臯陶答問者蓋相與言於帝舜之前也如何者臯陶問其孜孜者何如也禹言往者洪水泛溢上漫於天浩浩盛大包山上陵下民昬瞀墊溺困於水災如此之甚也四載水乘舟陸乘車泥乘輴山乘樏也輴史記作橇漢書作毳以板爲之其狀如箕擿行泥上樏史記作橋漢書作梮以鐵爲之其形似錐長半寸施之履下以上山不蹉跌也蓋禹治水之時乘此四載以跋履山川踐行險阻者隨循刋除也左傳云井堙木刋刋除木之義也蓋水湧不泄泛濫濔漫地之平者無非水也其可見者山耳故必循山伐木通蔽障開道路而後水工可興也奏進也血食曰鮮水土未平民未粒食與益進眾鳥獸魚鱉之肉於民使食以充飽也九川九州之川也距至濬深也周禮一畆之閒廣尺深尺曰畎一同之閒廣二尋深二仞曰澮畎澮之閒有遂有溝有洫皆通田閒水道以小注大言畎澮而不及遂溝洫者舉小大以包其餘也先決九川之水使各通於海次濬畎澮之水使各通於川也播布也謂布種五穀也艱難也水平播種之初民尙艱食也懋勉也懋勉其民徙有於無交易變化其所居積之貨也烝眾也米食曰粒蓋水患悉平民得播種之利而山林川澤之貨又有無相通以濟匱乏然後庶民粒食萬邦興起治功也禹因孜孜之義述其治水本末先後之詳而警戒之意實存於其閒蓋欲君臣上下相與勉力不怠以保其治於無窮而已師法也臯陶以其言爲可師法也】纂疏【蘇氏曰禹曰兪何言亦猶臯之予未有知也曰予思日孜孜亦猶臯之思日贊贊襄也皆相因之辭愚謂舜禹好善之心皆無窮當時昌言滿前舜猶渇聞不倦方使禹亦如臯之昌言此舜好善無窮之心也禹聞此言嘆美此心謂臯言已至我復何言讓善於人也思日孜孜力行不倦勉爲善於已也此禹好善無窮之心也孟子曰禹聞善言則拜大舜有大焉善與人同舜禹之所以聖以此也禹因述治水之勞以寓警戒蓋欲君臣閒常如洪水未平時因前日之已孜孜者而日益孜孜以保治於悠久非自稱其功而已他人以言爲言禹述躬行以爲言宜臯以其昌言爲可師亦知其警戒之深意矣唐孔氏曰益爲虞官烈山澤進民以鮮食水所獲也棄爲稷官掌畎澮稼穡進民以艱食鮮食水退初種粒食及決水所獲也王氏曰大水決而有所歸小水濬而有所入治水之次第也呂氏曰禹用力如此艱難然後民乃粒食湏看乃字禹不矜伐今自敍其功若矜伐者蓋艱難之念易忘平成之功難保今已平成昔之艱難不可忘也所思日孜孜正在此𨿽不曰謨乃謨之大者使自言其功而非有深意何以謂之昌言哉蔡氏元度曰水平之後人知禹功而已禹以益稷與有功故言曁益曁稷不自有其功而與益稷同功不矜不伐亦見於此董氏鼎曰播奏播言艱食奏言鮮食也輴音春樏音閭撬丘喬反挶音菊】禹曰都帝愼乃在位帝曰兪禹曰安汝止惟防惟康其弼直惟動丕應徯志以昭受上帝天其申命用休【禹旣嘆美又特稱帝以告之所以起其聴也愼乃在位者謹其在天子之位也天位惟艱一念不謹或以貽四海之憂一日不謹或以致千百年之患帝深然之而禹又推其所以謹在位之意如下文所云也止者心之所止也人心之靈事事物物莫不各有至善之所而不可遷者人惟私欲之念動搖其中始有昧於理而不得其所止者安之云者順適乎道心之正而不防於人欲之危動靜云爲各得其當而無有止而不得其止者惟防所以審其事之惟康所以省其事之安卽下文庶事康哉之義至於左右輔弼之臣又皆盡其繩愆紏繆之職內外交修無有不至若是則是惟無作作則天下無不丕應固有先意而徯我者以是昭受於天天豈不重命而用休美乎】纂疏【葉氏曰愼乃在位卽禹謨愼乃有位君臣更相戒也禹之言卽帝所與言宜帝兪之眞氏曰人之心靜而後能動定而後能應使其膠擾將爲物役之不暇何以宰萬物乎先儒謂心者人之北辰北辰惟居其所故能爲二十八宿之綱維心惟安所止故能爲萬事之樞紐夏氏曰安汝止而下皆愼在位之事動則大應天下徯望之志徯望於君欲其治安我耳丕應徯志猶言丕】

【從厥志人氏漸曰堯之安安不待有所止也舜於所止而安之皆性焉安焉之聖安行者也太甲於所止而盡欽敬復焉執焉之賢勉行者也三言者聖賢之分量見矣愚謂安汝所當止靜也防者動之防動者防之著靜而知防以圖康又得直臣弼之則下應人心上當天心矣訓丕應徯志夏說爲當】帝曰吁臣哉鄰哉鄰哉臣哉禹曰兪【鄰左右輔弼也臣以人言鄰以職言帝深感上文弼直之語故曰吁臣哉鄰哉鄰哉臣哉反復嘆詠以見弼直之義如此其重而不可忽禹卽兪而然之也】纂疏【孔氏曰鄰近也君臣道近相湏而成孫氏曰鄰指輔弼疑丞陳氏曰臣當與君親近故曰臣鄰相親近乃盡爲臣之道故曰鄰臣反覆言之張氏綱曰臣以分言鄰以情言一於分則離一於情則褻鄒氏補之曰臣謹其分鄰忘其分也臣而鄰嚴不至苛鄰而臣和不至流一說鄰者親君如居有鄰也臣當如鄰以親君能如鄰以親君乃臣也皆指禹言】帝曰臣作朕股肱耳目予欲左右有民汝翼予欲宣力四方汝爲予欲觀古人之象日月星辰山龍華虫作防宗藻火粉米黼黻絺繡以五采彰施於五色作服汝明予欲聞六律五聲八音在治忽以出納五言汝聽【此言臣所以爲鄰之義也君元首也君資臣以爲助猶元首湏股肱耳目以爲用也下文翼爲明聴卽作股肱耳目之義左右者輔翼也猶孟子所謂輔之翼之使自得之也宣力者宣布其力也言我欲左右有民則資汝以爲助欲宣力四方則資汝以有爲也象像也日月以下物象是也易曰黃帝堯舜垂衣裳而天下治蓋取諸乾坤則上衣下裳之制創自黃帝而成於堯舜也日月星辰取其照臨也山取其鎭也龍取其變也華虫雉取其文也防繪也宗虎蜼取其孝也藻水艸取其潔也火取其明也粉米白米取其養也黼若斧形取其斷也黻爲兩已相背取其辧也絺鄭氏讀爲黹紩也紩以爲繡也日也月也星辰也山也龍也華虫也六者繪之於衣宗也藻也火也粉米也黼也黻也六者繡之於裳所謂十二章也衣之六章其序自上而下裳之六章其序自下而上采者靑黃赤白黒也色者言施之於繒帛也繪於衣繡於裳皆雜施五采以爲五色也汝明者汝當明其小大尊卑之差等也又案周制以日月星辰晝於旂冕服九章登龍於山登火於宗彞以龍山華虫火宗五者繪於衣以藻粉黼黻四者繡於裳衮冕九章以龍爲首鷩冕七章以華虫爲首毳冕五章以虎蜼爲首蓋亦增損有虞之制而爲之耳六律陽律也不言六呂者陽統陰也有律而後有聲有聲而後八音得以依據故六律五聲八音言之敍如此也在察也忽治之反也聲音之道與政通故審音以知樂審樂以知政而治之得失可知也五言者詩歌之協於五聲者也自上逹下謂之出自下逹上謂之納汝聴者言汝當審樂而察政治之得失者也】纂疏【語錄義剛點作防作一句先生曰點得是問五言東萊云君臣民事物之言曰此是五聲所屬如宮亂則荒其君驕宮屬君最大羽屬物最小若商放緩便似宮聲出納五言恐是審樂知政之類如此說亦頗通問五言林氏以爲五聲之言古注以爲仁義禮智信之言孰是曰未詳當闕或曰臣當爲我之身非但爲鄰以親君而已王氏曰汝翼作肱汝爲作股汝明作目汝聰作耳也司徒敷教豈非左右稷播種士明刑豈非宣力秩宗掌禮豈不制服夔典樂豈不察音然各治一官禹則總而治之故盡寄以股肱耳目孔氏曰天子服日月而下諸侯龍而下士服藻火大夫加粉米上得兼下下不得僣上作尊卑之服汝明其制唐孔氏曰天數不過十二天子服十二章象天數也陳氏曰古人之象謂古人作服所以取象之意日月以下皆是鄭氏曰自日月以下所取義皆君徳也服是服必有是徳當觀象而自省焉陳氏大猷曰五采五種華采之物丹藍粉墨之類彰施施其采以彰明之也五色采施之爲靑黃赤白黒也舜以臣鄰命禹見君臣之忘勢繼以作股肱耳目見君臣之忘形君臣猶一身也君猶心臣猶體臣作朕股肱耳目君以臣爲體也汝翼爲明聴以遂予所欲臣以君爲心也納采詩納之於上如命太師陳詩以觀民風工以納言是也出出詩播之樂章如闗雎用之鄕邦時而颺之是也五言謂其詩詠之合五常者葉氏曰五言卽五聲詩言志歌永言聲依永律和聲𨿽言也播於律之所和則爲五聲𨿽聲也本於詩之所】

【諷則爲五言文之於音爲出采之於下爲納呂氏曰五言樂之成言者如三百篇之詩是也作服禮之大者六律聲音樂之大者治定功成制禮作樂之時也禮樂非可以虛文舉言禮樂必在左右宣力之後民气和洽然後可興禮樂固有次第也蜼余救以季二反似猴黹音只紩音直鷩音鱉雉屬】予違汝弼汝無面從退有後言欽四鄰【違戾也言我有違戾於道爾當明正其失爾無面諛以爲是而背毀以爲非不可不敬爾鄰之職也申結上文弼直鄰哉之義而深責之禹者如此】纂疏【王氏曰拂我而相之謂之弼故弼字或作拂呂氏曰不獨命禹爲股肱耳目至此舉一身是非之責盡付之舜非有慊而畏人後言非容受未至而致人後言禹又非欺君而面是背非者聖人敬畏無已惟恐過之不聞言之不盡故求之之切如此孫氏曰聖人不以無違自處而以有違求弼不居其聖也林氏曰舜欲禹盡所言弼直之道也舜大聖人豈有違待於弼禹亦聖人豈肯面從後言而猶以爲戒所以爲聖陳氏大猷曰予欲汝翼爲明聴謂當將順也予違汝弼謂不當苟順也四鄰之臣各有其職舜悉以責禹者禹百揆無所不統也孔氏曰四鄰四近前後左右之臣勅使敬其職唐孔氏曰鄭以四鄰爲四近之臣左輔右弼前疑後丞惟伏生書傳有此言文王世子有師保疑丞此外經傳無此官惟冏命云左右前後有位之士夏氏曰旣責禹以弼違又欲其敬同列近臣使同心弼我也王氏炎曰無面從於上不謟欽四鄰於下不瀆一說欽四鄰卽中庸敬大臣之義愚案欽四鄰上下疑有闕文朱子已嘗疑之】庶頑讒說若不在時侯以明之撻以記之書用識哉欲並生哉工以納言時而颺之格則承之庸之否則威之【此因上文而慮庶頑讒說之不忠不直也讒說卽舜所堲者時是也在是指忠直爲言侯射侯也明者欲明其果頑愚讒說與否也蓋射所以觀徳頑愚讒說之人其心不正則形乎四體布乎動靜其容體必不能比於禮其節奏必不能比於樂其中必不能多審如是則其爲頑愚讒說也必矣周禮王大射則供虎侯熊侯豹侯諸侯供熊侯豹侯卿大夫供麋侯皆設其鵠又梓人爲侯廣與崇方三分其廣而鵠居一焉應古制亦不相逺也撻撲也卽撲作教刑者蓋懲之使記而不忘也識志也錄其過惡以識於冊如周制鄕黨之官以時書民之孝悌睦婣有學者也聖人不忍以頑愚讒說而遽棄之用此三者之教啟其憤其悱使之遷善攺過欲其並生於天地之間也工掌樂之官也格有恥且格之格謂攺過也承薦也聖人於庶頑讒說之人旣有以啟其憤悱遷善之心而又命掌樂之官以其所納之言時而颺之以觀其攺過與否如其攺也則進之用之如其不攺然後刑以威之以見聖人之教無所不極其至必不得已焉而後威之其不忍輕於棄人也如此此卽龍之所典而此命伯禹總之也】纂疏【語錄問否則威之一叚上文說欽四鄰止欲並生哉多不可曉如命龍亦曰朕堲讒說皆言讒說想是當時有此制今不能知又不當杜撰說只得置之侯以明之撻以記之只是賞罰曰旣是賞罰當別有施設如何只靠射豈有無狀之人才得中便爲好人乎陳氏曰典樂命夔堲讒命龍此又責之禹二人有司之事法守也故各主其一禹百揆故無所不統孔氏曰不在時所行不在於是而爲非者當察之樂官誦詩以納諫當是正其義而颺之周禮注畫布曰正棲皮曰鵠詩疏正鵠皆鳥名難中以中爲雋故以名的呂氏曰撻記書識非絕之也存其過所以存其恥恥則善心生矣工掌詩之官納言采其詩也颺其詩以驗其從否也詩可見人眞情春秋防盟賦詩一有不類卽能知之陳氏大猷曰侯撻行於一時書識示於悠久使其愧恥而遷善攺過以並生於天地間也或曰書用識其善惡書其孝友睦婣識其善也斐豹欲除丹書識其惡也愚謂射侯以禮教也旣撻書以愧恥之於先納言以樂教也復時颺以感之於後有恥且格欲與並生之心遂矣用之宜也否者終不格與並生之心不獲遂威之不容己也】禹曰兪哉帝光天之下至於海隅蒼生萬邦黎獻共惟帝臣惟帝時舉敷納以言明庶以功車服以庸誰敢不讓敢不敬應帝不時敷同日奏罔功【兪哉者蘇氏曰與春秋傳公曰諾哉意同口然而心不然之辭也隅角也蒼生者蒼蒼然而生視逺之義也獻賢也黎獻者黎民之賢者也共同時是也敷納者下陳而上納也明庶者明其眾庶也禹𨿽兪帝之言而有未盡然之意謂庶頑讒說加之以威不若明之以徳使帝徳光輝達於天下海隅蒼生之地莫不昭灼徳之逺著如此則萬邦黎民之賢孰不感慕興起而皆有帝臣之願惟帝時舉而用之爾敷納以言而觀其蘊明庶以功而考其成旌能命徳以厚其報如此則誰敢不讓於善敢不精白一心敬應其上而庶頑讒說豈足慮乎帝不如是則今任用之臣逺近敷同率爲誕慢日進於無功矣豈特庶頑讒說爲可慮哉】纂疏【語錄明庶恐庶字誤只是試字林氏曰禹不盡然帝之言又廣帝意謂輔弼之責𨿽在臣鄰然當廣延黎獻無止此也王氏十朋曰舜典所言以待諸侯此以待黎獻諸侯親天子故直言奏自下而奏上也舜方求賢故特言納下陳而上納也諸侯以黜陟爲重故言試黎獻以多得爲盛故言庶陳氏曰諸侯之功已著特使奏其言而試其功以驗其已然之效黎獻之功未著故受其言而明示眾庶以功使人皆見之以責其將然之效陳氏大猷曰納言以言明功以事舉也敷同猶普同】無若丹朱傲惟慢遊是好傲虐是作罔晝夜罔水行舟朋淫於家用殄厥世予創若時娶於塗山辛壬癸甲啟而泣予弗子惟荒度土功弼成五服至於五千州十有二師外薄四海咸建五長各廸有功苗頑弗卽工帝其念哉帝曰廸朕徳時乃功惟敍臯陶方祗厥敍方施象刑惟明【漢志堯處子朱於丹淵爲諸侯丹朱之國名也不休息之狀罔水行舟如奡蕩舟之類朋淫者朋比小人而淫亂於家也殄絕也世者世堯之天下也丹朱不肖堯以天下與舜而不與朱故曰殄世程子曰夫聖莫聖於舜而禹之戒舜至曰無若丹朱好慢遊作傲虐且舜之不爲慢遊傲虐𨿽愚者亦當知之豈以禹而不知乎蓋處崇髙之位所以儆戒者當如是也創懲也禹自言懲丹朱之惡而不敢以慢遊也塗山國名在今壽春縣東北禹娶塗山氏之女也辛壬癸甲四日也禹娶塗山甫及四日卽往治水也啟禹之子泣聲荒大也言娶妻生子皆有所不暇顧念惟以大相度平治水土之功爲急也孟子言禹八年於外三過其門而不入是也五服甸侯綏要荒也言非特平治水土又因地域之逺近以輔成五服之制也疆理宇內乃人君之事非人臣之所當専者故曰弼成也五千者毎服五百里五服之地東西南北相距五千里也十二師者毎州立十二諸侯以爲之師使之相牧以紏羣後也薄廹也九州之外迫於四海毎方各建五人以爲之長而統率之也聖人經理之制其詳內略外者如此卽就也謂十二師五長內而侯牧外而蕃夷皆蹈行有功惟三苗頑慢不率不肯就工帝當憂念之也帝言四海之內蹈行我之徳教者是汝功惟敍之故其頑而弗率者則臯陶方敬承汝之功敍方施象刑惟明矣曰明者言其刑罰當罪可以畏服乎人也上文禹之意欲舜弛其鞭撲之威益廣其文教之及而帝以禹之功敍旣已如此而猶有頑不卽工如苗民者是豈刑法之所可廢哉或者乃謂苗之凶頑六師徵之猶且逆命豈臯陶象刑之所能致是未知聖人兵刑之敍與帝舜治苗之本末也帝之此言乃在禹未攝位之前非䢐徵後事蓋威以象刑而苗猶不服然後命禹徵之徵之不服以益之諫而又增修徳教及其來格然後分背之舜之此言𨿽在三謨之末而實則禹未攝位之前也】纂疏【語錄苗頑弗卽工此是禹治水時調役他國人夫不動也後方徵之治其罪而竄之竄之而後分北之今說者謂旣格而又叛恐無此事三苗想如今之溪洞溪洞有一種謂之貓未必非三苗之後史說三苗左洞庭右彭蠡今湖南江西之界地亦甚闊矣馬氏曰隆古君臣告戒如此謟諛忌諱者可以戒矣眞氏曰舜大聖人安有可戒之事而益以怠荒戒臯以逸欲戒禹以傲虐戒豈憂其有是而豫防之邪抑知其無是而姑爲是言邪人心惟危自昔所畏𨿽聖主不敢忘操存之功大臣事聖主不敢廢規儆之益也孔氏曰治水一州用三萬人九州二十七萬人呂氏曰毎州各立一師十二州十二師如十二牧養民曰牧爲一州師帥曰師王氏炎曰薄迫近也從京師外近四海此九州外也王制五國以爲屬屬有長卽五長也咸建內外皆建也九州之內有師有長九州之外無師有長詳內略外也夏氏曰洪水未平九功未敍人救死不贍何暇廸徳舜謂今天下所以廸行吾徳而各廸有功者實汝功惟】

【敍之故臯方敬承汝功之敍又慮廸徳者怠方明示象刑以警之則已廸徳者益勉未廸徳者益畏而勉矣此如九功惟敍而董之用威不容己也陳氏經曰天下皆廸功弗卽工特一有苗若不足介意也聖人之心以爲一物梗化則有不能忘之意愚謂朱之不肖蔽以一言曰傲而已慢遊淫虐皆自傲出罔晝夜凶人爲不善惟日不足之意州十二師之說孔氏說非呂說差勝蔡氏云毎方各建五人爲長說本林氏王說較優禹欲帝不恃刑威之用而益廣明徳之及以丹朱爲帝戒復以己之懲朱繼之末言天下皆順而苗獨頑若以爲不止庶頑之頑者欲帝念之也】夔曰戛擊鳴球搏拊琴瑟以詠祖考來格虞賔在位羣後徳讓下管鞀鼓合止柷敔笙鏞以閒鳥獸蹌蹌簫韶九成鳯凰來儀【戛擊考擊也鳴球玉磬名也搏至拊循也樂之始作升歌於堂上則堂上之樂惟取其聲之輕淸者與人聲相比故曰以詠蓋戛擊鳴球搏拊琴瑟以合詠歌之聲也格神之格思之格虞賔丹朱也堯之後爲賔於虞猶防子作賔於周也丹朱在位與助祭羣後以徳相讓則人無不和可知矣下堂下之樂也管猶周禮所謂陰竹之管孤竹之管孫竹之管也鞀鼓如鼓而小有柄持而搖之則傍耳自擊柷敔郭璞云柷如漆桶方二尺四寸深一尺八寸中有椎柄連底撞之令左右擊敔狀如伏虎背上有二十七鉏鋙刻以籈櫟之籈長一尺以木爲之始作也擊柷以合之及其將終也則櫟敔以止之蓋節樂之器也笙以匏爲之列管於匏中又施簧於管端鏞大鐘也葉氏曰鐘與笙相應者曰笙鐘與歌相應者曰頌鐘頌或謂之鏞詩賁鼓維鏞是也其大射禮樂人宿縣於阼階東笙磬西面其南笙鐘西階之西頌磬東面其南頌鐘頌鐘卽鏞鐘也上言以詠此言以閒相對而言蓋與詠歌疊奏也鄕飲酒禮云歌鹿鳴笙南陔閒歌魚麗笙由庚或其遺制也蹌蹌行動之貌言樂音不獨感神人至於鳥獸無知亦且相率而舞蹌蹌然也簫古文作箾舞者所執之物說文云樂名箾韶季札觀周樂見舞韶箾者則箾韶蓋舜樂之緫名也今文作簫故先儒誤以簫管釋之九成者樂之九成也功以九敍故樂以九成九成猶周禮所謂九變也孔子曰樂者象成者也故曰成鳯凰羽族之靈者其雄爲鳯其雌爲凰來儀者來舞而有容儀也戛擊鳴球搏拊琴瑟以詠堂上之樂也下管鞀鼓合止柷敔笙鏞以閒堂下之樂也唐孔氏曰樂之作也依上下而逓奏間合而後曲成祖考尊神故言於堂上之樂鳥獸防物故言於堂下之樂九成致鳯尊異靈瑞故別言之非堂上之樂獨致神格堂下之樂偏能舞獸也或曰笙之形如鳥翼鏞之虞爲獸形故於笙鏞之閒言鳥獸蹌蹌風俗通曰舜作簫笙以象鳯蓋因其形聲之似以狀其聲樂之和豈眞有鳥獸鳯凰而蹌蹌來儀者乎曰是未知聲樂感通之妙也巴鼓瑟而遊魚出聽伯牙鼓琴而六馬仰秣聲之致祥召物見於傳者多矣況舜之徳致和於上夔之樂召和於下其格神人舞獸鳯豈足疑哉今案季札觀周樂見舞韶箾者曰徳至矣盡矣如天之無不覆如地之無不載𨿽甚盛徳蔑以加矣夫韶樂之奏幽而感神則祖考來格明而感人則羣後徳讓防而感物則鳯儀獸舞原其所以能感召如此者皆由舜之徳如天地之無不覆燾也其樂之傳歷千餘載孔子聞之於齊尙且三月不知肉味曰不圖爲樂之至於斯則當時感召從可知矣又案此章夔言作樂之效其文自爲一叚不與上下文勢相屬蓋舜之在位五十餘年其與禹臯陶夔益相與答問者多矣史官取其尢彰明者以詔後世則是其所言者自有先後史官集而記之非其一日之言也諸儒之說自臯陶謨至此篇末皆謂文勢相屬故其說牽合不通今皆不取】纂疏【唐孔氏曰功成道洽禮備樂和史述夔言繼於後陳氏大猷曰戛亦擊也意其有輕重之異球擊能鳴故稱鳴球王氏炎曰磬輕爲戛重爲擊琴瑟重爲搏輕爲拊林氏曰雄長楊賦云戛滴鳴球注云戛滴拊擊也以是知鳴球可以戛擊古語云拊鳴琴又曰手撫五以是知琴瑟可以拊蓋升歌堂上取其聲之輕淸者以與人聲相比也饗禮曰升歌淸廟示徳也下管象舞示事也燕禮曰升歌鹿鳴下管新宮蓋堂上之樂以歌爲主堂下之樂以管爲主其實相合以成別言則有堂上堂下之異合言則總名爲簫韶鄭氏曰琴五瑟二十四管如箎而六孔十二管爲笙夏氏曰以閒與堂上之樂閒作也陳氏經曰簫者細器作樂時小大之器皆備王氏炎曰凡樂以人聲爲主歌於堂上者謂之登歌歌於堂下者謂之閒歌以詠堂上之登歌也以閒堂下之閒歌也愚案此章夔言作樂之效乃史載之以終典謨蓋功成作樂帝者極治之盛也郊特牲曰歌者在上匏竹在下貴人聲也卽此說以證此章與儀禮皆無不合古文簡質下之一字別管鞀等爲堂下之樂顯見鳴球琴瑟爲堂上之樂也戛擊之拊之以詠歌詩章所謂歌者在上也管鞀柷敔笙鏞皆堂下之樂管竹笙匏也皆在堂下以間者此眾樂與堂上之樂更代而閒作也所謂匏竹在下也奏石絲以詠歌之時則堂下之樂不作奏匏竹等眾樂之時則堂上之樂不作以今奏樂例之亦如此耳今諸觧徒見鄕飲酒禮燕禮並有閒歌魚麗之文遂引以證此章林氏唱之其辭欠明若王氏炎則看儀禮疎率陳大猷復引儀禮分注其下攺卻本文尢非案儀禮鄕飲酒禮云工入升自西階北面坐小臣授瑟工歌鹿鳴四牡皇皇者華卒歌主人獻工笙入堂下北面立樂南陔白華華黍主人獻之乃間歌魚麗笙由庚歌南有嘉魚笙崇丘歌南山有臺笙由儀鄭注間代也謂一歌一吹歌歌詩吹吹笙也南陔等六題皆有聲無詞不可歌只可案其譜以吹笙故曰笙曰樂曰奏而不曰歌六題今見小雅乃元無詩詞小序妄云云耳燕禮大槪相似蓋閒歌魚麗南有嘉魚南山有臺與笙由庚崇丘由儀相更替也與書之以閒初不相干不過一間字同閒代更替之義亦同耳雙溪謂堂上登歌堂下閒歌直引閒歌魚麗以觧笙鏞以閒謂以閒卽是閒歌殊不知堂下安得有歌乎乍觀似可喜細攷誤乃如此卽儀禮注朱子詩傳參看則可見矣】夔曰於予擊石拊石百獸率舞庶尹允諧【重擊曰擊輕擊曰拊石磬也有大磬有編磬有歌磬磬有大小故擊有輕重八音獨言石者蓋石音屬角最難諧和記曰磬以立辧夫樂以合爲主而石聲獨立辧者以其難和也石聲旣和則金絲竹匏土革木之聲無不和者矣詩曰旣和且平依我磬聲則知言石者總樂之和而言之也或曰玉振之也者終條理之事故舉磬以終焉上言鳥獸此言百獸者考工記曰天下大獸五脂者膏者臝者羽者鱗者羽鱗總可謂之獸也百獸舞則物無不和可知矣尹正也庶尹者眾百官府之長也允諧者信皆和諧也庶尹諧則人無不和可知矣】纂疏【愚謂於音烏有禹曰於可證讀如字而連予字者非孫氏曰前先言祖考虞賔羣後後及鳥獸以貴賤爲序也此先言鳥獸後及庶尹以難易爲序也王氏炎曰八音以石爲君而韶樂以球爲首宜於此又單言石也此又自爲一節舜禹議論旣載於前夔之作樂表治功之成故以其言次於後史比而書之夔上於樂者有舜之徳不可無夔之樂以之有夔之樂不可無舜之徳以本之二者交致而天下之至和極矣】帝庸作歌曰勅天之命惟時惟防乃歌曰股肱喜哉元首起哉百工熈哉臯陶拜手稽首颺言曰念哉率作興事愼乃憲欽哉屢省乃成欽哉乃賡載歌曰元首明哉股肱良哉庶事康哉又歌曰元首叢脞哉股肱惰哉萬事墮哉帝拜曰兪往欽哉【庸用也歌詩歌也勅戒勅也防事之防也惟時者無時而不戒勅也惟防者無事而不戒勅也蓋天命無常理亂安危相爲倚伏今𨿽治定功成禮備樂和然頃刻謹畏之不存則怠荒之所自起毫髮防防之不察則禍患之所自生不可不戒也此舜將欲作歌而先述其所以歌之意也股肱臣也元首君也人臣樂於趨事赴功則人君之治爲之興起而百官之功皆廣也拜首稽首者首至手又至地也大言而疾曰颺率總率也臯陶言人君當總率羣臣以起事功又必謹其所守之法度蓋樂於興事者易至於紛更故深戒之也屢數也興事而數考其成則有課功覈實之效而無誕慢欺蔽之失兩言欽哉者興事考成二者皆所當深敬而不可忽者也此臯陶將欲賡歌而先述其所以歌之意也賡續載成也續帝歌以成其義也臯陶言君明則臣良而眾事皆安所以勸之也叢脞煩碎也惰怠也墮傾圯也言君行臣職煩瑣細碎則臣下怠不肯任事而萬事廢壊所以戒之也舜作歌而責難於臣臯陶賡歌而責難於君君臣之相責難者如此有虞之治玆所以爲不可及也歟帝拜者重其禮也重其禮然其言而曰汝等往治其職不可以不敬也林氏曰舜與臯陶之賡歌三百篇之權輿也學詩者當自此始】纂疏【陳氏曰用夔言功成樂作之意而寓之歌所以保治功也保治在勅天勅天之要在時防人求天於天聖人求天於己人事之盡卽天也不可失其時不可忽其防常存儆勅天命可保矣乃歌之意謂吾欲勅天以謹時防必賴股肱之助専責望於臣也賡歌之意専責望於君也君臣交警各盡其職則治功可保矣眞氏曰歌爲勅天命作君臣唱和無一語及天修人事所以勅天命也李氏曰惟時無湏防之頃而不戒惟防無細防之事而不戒也帝以有爲望其臣臯以無爲復其君陳氏大猷曰治至於功成作樂極矣然危亂之防常兆於治安之極聖人安不忘危上下交相警戒故史旣載韶樂復記歌詩歌詩亦樂之本也簫韶九成舜之治已極於至盛惟時惟防舜之心方慮其至防治功已極聖心本無極也喜起熈帝欲振厲充廣也臯意謂無妄不可以復往極治不可以更加故因帝振厲充廣之意而欲其加謹愼省察之心凡所作興必謹守成憲而欽哉不可輕於有爲也又必屢察已成而欽哉不可玩夫已爲也於是賡歌謂君臣惟當明良而已不必過於喜起庶事惟底於康安而已不必過於熈廣乃所以凝泰和也君賴於臣故先股肱臣望乎君故先元首臯意未已也謂明非聰察之謂聰察則流於叢脞良非軟弱之謂軟弱則流於偸惰萬事將墮壊矣不過而失於激亦不怠而失於廢眞可凝泰和而保天命矣往欽謂自此以往君臣無不敬也典謨皆以欽終之九成之韶天之歌非可以二觀虞韶不可得而聞帝歌猶可得而詠韶𨿽亡不亡者存焉愚謂歌者和樂之也當和樂之時不忘戒謹之意世之歌功頌美者安知之序意在戒天命而謹時防喜者喜於乘時圖防也起者起而乘時圖防也熈者共乘時圖防之效驗也君臣若此庶可勅天命而永保之矣呂氏謂勅正天命之流行時頃防防少有不則私欲閒之與天命之流行不相似矣蓋以中庸維天之命觧之失之太深非書之本防也帝曰往欽哉蓋神防臯颺言兩欽哉之意矣舜臯皆以戒謹之敬爲詠歌之辭帝之欲戒天命此心也臯之欲愼憲省成亦此心也君臣心孚意契於欽敬中欽其百聖之心法治法歟歌之云乎豈徒頌詠而已也】

書集傳纂疏卷一﹤經部﹐書類﹐書集傳纂疏﹥

欽定四庫全書

書集傳纂疏卷二

元陳櫟撰朱子訂定蔡氏集傳

夏書【夏禹有天下之號也書凡四篇禹貢作於虞時而系之夏書者禹之王以是功也】禹貢【上之所取謂之賦下之所供謂之貢是篇有貢有賦而獨以貢名篇者孟子曰夏后氏五十而貢貢者較數嵗之中以爲常則貢又夏后氏田賦之緫名今文古文皆有】纂疏【林氏曰書有六體錯綜於五十八篇中可以意防不可以篇名求先儒增而爲十曰貢徵歌範亦不足盡不可從也禹貢實典之體可觸類而長矣貢乃賦稅之緫稱田賦包篚皆在其中夏氏曰此篇所載非一獨以貢名篇者治水成功後條陳九州所有以爲定法實以任土作貢爲主故以貢名王氏炎曰有賦有貢賦諸侯以供其國用貢諸侯以獻於天子挈貢以名篇有大一統之義存焉】

禹敷土隨山刋木奠髙山大川【敷分也分別土地以爲九州也奠定也定髙山大川以別州境也若兗之濟河靑之海岱之淮海雍之黒水西河荊之荊衡徐之海岱淮豫之荊河梁之華陽黒水是也方洪水橫流不辧區域禹分九州之地隨山之勢相其便宜斬木通道以治之又定其山之髙者與其川之大者以爲之紀綱此三者禹治水之要故作書者首述之曽氏曰禹別九州非用其私智天文地理區域各定故星土之法則有九野而在地者必有髙山大川爲之限隔風气爲之不通民生其間亦各異俗故禹因髙山大川之所限者別爲九州又定其山之髙峻水之深大者爲其州之鎭秩其祭而使其國主之也】纂疏【曽氏曰祭法云共工氏霸九州其來久矣洪水堙沒禹治水復分別之舜卽位分爲十二州分冀東爲並東北爲幽分靑之東北爲營至商又但言九圍九有爾雅九州有幽營而無靑梁其商制歟周禮職方氏有幽並而無徐梁營則周制也孔氏曰奠定也定其差秩祀禮所視陳氏經曰定髙山大川爲表識乃疆理大規模功成祭告如後三言旅山亦有之若專謂奠定祀禮則非也】冀州【冀州帝都之地三面距河兗河之西雍河之東豫河之北周禮職方河內曰冀州是也八州皆言疆界而冀不言者以余州所至可見晁氏曰亦所以尊京師示王者無外之意】纂疏【晁氏曰堯都冀之平陽今晉州臨汾縣王氏炎曰九州之名晉地有冀秦地有雍以地名州也蜀有梁山楚有荊山梁荊以山名州也沇省文作兗兗以水名州也唐氏曰靑以方名豫以气名以俗名余難以臆防九州之次先冀帝都也兗靑河之下流徐荊江淮之下流豫九州之中梁雍九州之上流也故其序如此王氏曰冀三面距河河自積石東北流入中國則折而南流雍州在其西故曰西河至華陰折而東流豫州在其南故曰南河至大伾又折而西北流兗州在其東故曰東河以三州考之則冀州在東河之西西河之東南河之北此冀州境也冀冣廣兗最狹冀今河東河北皆在焉居天下四分之一舜分爲幽並幽州燕薊幽涿朔奠等州是其域也並州太原澤潞晉代汾絳等州是其域也】旣載壺口【經始治之謂之載壺口山名漢地誌在河東郡北屈縣東南今隰州吉鄕縣也今按旣載云者冀州帝都之地禹受命治水所始在所當先經始壺口等處以殺河勢故曰旣載然禹治水施功之序則皆自下流始故次兗次靑次徐次次荊次豫次梁次雍兗最下故所先雍最髙故獨後禹言予決九川距四海濬畎澮距川卽其用工之本末先決九川之水以距海則水之大者有所歸乂濬畎澮以距川則水之小者有所泄皆自下流以防殺其勢讀禹貢之書求禹貢之序當於此詳之】纂疏【林氏曰先儒以冀州旣載爲句者非當從蘇氏以旣載壺口爲句詩曰俶載南畝謂始有事於南畆此亦始有事於壺口也乂曰洪水泛濫其始必相水之大勢順地之髙下漸次導之其首尾本末大槪相應下文所紀導山導水之序是也此序九州但各記一州之事及其山川所在施功之曲折非謂先治一州之水旣畢更治一州也】治梁及岐【梁岐皆冀州山梁山呂梁山也在今石州離石縣東北爾雅云梁山晉望卽冀州呂梁也呂不韋曰龍門未辟呂梁未鑿河出孟門之上又春秋梁山崩左氏谷梁皆以爲晉山則亦指呂梁矣酈道元謂呂梁之石崇竦河流激蕩震動天地此禹旣事壺口乃卽治梁也岐山在今汾州介休縣狐岐之山勝水所出東北流注於汾酈道元云後魏於狐岐置六壁防離石諸胡因爲大鎭今六壁城在勝水之側實古河逕之險阨二山河水所經治之所以開河道也先儒以爲雍州梁岐者非是】纂疏【陳氏大猷曰治水先地後績者覩成功而言也壺口梁岐太原皆先績後地者本用功之始而言也豈治之有難易歟魏志梁山北有龍門禹所鑿此最用功處水患莫甚於河河莫險於龍門呂梁鑿辟疑就狹處鑿而廣之未必如賈讓所謂墮防天地之性也呂氏曰此禹最用功處故首及之孟子謂禹行所無事如鑿龍門析厎柱辟伊闕豈無事哉鑿所當鑿不憚難而止乃是行所無事也若避難就易而謂行所無事可乎】旣修太原至於嶽陽【修因鯀之功而修之也廣平曰原今河東路太原府也嶽太嶽也周職方冀州其山鎭曰霍山地誌謂霍太山卽太嶽在河東郡彘縣東今晉州霍邑也山南曰陽卽今嶽陽縣地也堯之所都子云冀州箴曰嶽陽是都是也蓋汾水出於太原經於太嶽東入於河此則導汾水也】纂疏【曽氏曰經始治之之謂載因舊治之之謂修記曰禹能修鯀之功】覃懷厎績至於衡漳【覃懷地名地誌河內郡有懷縣今懷州也曽氏曰覃懷平地也當在孟津之東太行之西淶水出乎其西淇水出乎其東方洪水懷山襄陵之時而平地致功爲難故曰厎績衡漳水名衡古橫字地誌漳水二一出上黨治縣大黽谷今平定軍樂平縣少山也名爲淸漳一出上黨長子縣鹿谷山今潞州長子縣鳩山也名爲濁漳酈道元謂之衡水又謂之橫水東至鄴合淸漳東北至阜城入北河鄴今潞州涉縣也阜城今定逺軍東光縣也又案桑欽云二漳異源而下流相合同歸於海唐人亦言漳水能獨達於海請以爲瀆而不云入河者蓋禹之導河自洚水大陸至碣石入於海本隨西山下東北去周定王五年河徙砱礫則漸遷而東漢初漳猶入河其後河徙日東而取漳水益逺至欽時河自大伾而下已非故道而漳自入海矣故欽與唐人所言者如此】纂疏【孔氏曰漳水橫流入河故曰衡漳曽氏曰河自大伾北流漳水東流而注之地形東西爲橫南北爲從河北流而漳東注則河從而漳橫矣】厥土惟白壤【漢孔氏曰無塊曰壤顏氏曰柔土曰壤夏氏曰周官大司徒辧十有二壤之物而知其種以教稼穡樹藝以土均之法辧五物九等制天下之地徵則夫教民樹藝與因地制貢固不可不先於辧土也然辧土之宜有二白以辧其色壤以辧其性也蓋艸人糞壤之法騂剛用牛赤緹用羊墳壤用麋渴澤用鹿糞治田疇各因色性而辧其所當用也曽氏曰冀州之土豈皆白壤云然者土防之法從其多者論也】纂疏【陳氏大猷曰白言色壤言質水患退而後土性復色質辧始可興地利定賦法也緹音低絳色渴其列反鹵也渴澤故水處也防古外反計也】厥賦惟上上錯厥田惟中中【賦田所出穀米兵車之類錯雜也賦第一等而錯出第二等也田第五等也賦髙於田四等者地廣而人稠也林氏曰冀州先賦後田者冀王畿之地天子所自治並與圃園田漆林之類而徵之如周官載師所載賦非盡出於田也故以賦屬於厥土之下余州皆田之賦也故先田而後賦又按九州九等之賦皆每州嵗入緫數以九州多寡相較而爲九等非以是等田而責其出是等賦也冀獨不言貢篚者冀天子封內之地無所事於貢篚也】纂疏【孔氏曰多者爲正少者爲雜陳采朱氏曰常出者爲正閒出者爲錯賦有九等乃計九州嵗入多寡相較以爲之等非科定取民也取民則皆用什一耳】恆衞旣從大陸旣作【恆衞二水名恆水地誌出常山郡上曲陽縣恆山北谷在今定州曲陽縣西北恆山也東入水薛氏曰東流合水至瀛州髙陽縣入易水晁氏曰今之恆水西南流至眞定府行唐縣東流入於滋水又南流入於衡水非古逕矣衛水地誌出常山郡靈壽縣東北卽今眞定府靈壽縣也東入滹沱河薛氏曰東北合滹沱河過信安軍入易水從從其道也大陸孫炎曰鉅鹿北廣阿澤河所經也程氏曰鉅鹿去古河絕逺河未嘗逕邢以行鉅鹿之廣阿非是按爾雅髙平曰陸大陸云者四無山阜曠然平地蓋禹河自澶相以北皆行西山之麓故班馬王橫皆謂載之髙地則古河之在其冀以及枯洚之南率皆穿西山踵趾以行及其已過信洚之北則西山勢防曠然四平蓋以此地謂之大陸乃與下文北至大陸者合故隋攺趙之昭慶以爲大陸縣唐又割鹿城置陸渾縣皆疑鉅鹿之大陸不與河應而亦求之向北之地杜佑李吉甫以爲邢趙深三州爲大陸者得之作者言可耕治水患旣息而平地之廣衍者亦可耕治也恆衛水小而地逺大陸地平而近河故其成功於田賦之後】纂疏【呂氏曰言水土平於田賦之前者其害大當先治也言於田賦後者其害小徐治之也】島夷皮服【海曲曰島海島之夷以皮服來貢也】纂疏【孔氏曰居島之夷還服其皮明水害除林氏曰衣皮夷性不必水平乃得其皮夷不責其必貢欲效誠亦不拒也如蠙珠織皮之類耳王氏炎曰北地寒故服皮南地暖故服卉以皮服爲島夷之篚非也如檿絲織貝明以篚志之此特志其服與中國異聖人亦因而不革耳】夾右碣石入於河【碣石地誌在北平郡驪城縣西南河口之地今平州之南也冀州北方貢賦之來自北海入河南向西轉而碣石在其右轉屈之間故曰夾右也程氏曰冀爲帝都東西南三面距河他州貢賦皆以達河爲至故此三方亦不必書而其北境則漢遼東西右北平漁陽上谷之地其水如遼濡滹易皆中髙不與河通故必自北海然後能達河也又按酈道元言驪城枕海有石如甬道數十里當山頂有大石如柱形韋昭以爲碣石其山昔在河口海濵故以志其入貢河道歷世旣久爲水所漸淪入於海已去岸五百餘里矣戰國策以碣石在常山郡九門縣者恐名偶同而鄭氏以爲九門無此山也】纂疏【禹之治水乃自下而上了又自上而下後人以爲自上而下此大不然不先從下泄水卻先從上理防下水泄未得下當愈甚禹當時治水也只理防河患余處亦不大段用功河水之行不得其所故泛濫浸及他處觀禹用功初只在冀州及兗靑徐雍卻不甚求東南積石龍門所謂作十有三載乃同者正在此處龍門至今橫石防流水自上下勢極可畏向未經鑿治時龍門正道不甚泄故一派西滚入闗陜一派東滚往河東故此爲患最甚禹自積石至龍門著工夫最多又其上散從西域去往往亦不甚爲患行河東者多流黃泥地中故只管推洗泥汁只管凝滯淤塞故道漸狹值丄流下來才急故道不泄便致橫湍他處先朝亦多造鐡爲治河器竟亦何濟孔氏曰碣石海畔山蘇氏曰夾挾也自海入河逆流而西右顧碣石如在挾掖也】濟河惟兗州【兗州之域東南據濟西北距河濟河見導水蘇氏曰河濟之間相去不逺兗州之境東南跨濟非止於濟也愚謂河昔北流兗州之境北盡碣石河右之地後碣石之地淪入於海河益徙而南濟河之間始相去不逺蘇氏之說未必然也林氏曰濟古文作泲說文注云此兗州之濟也其從水從齊者說文注云出常山房子縣贊皇山則此二字音同義異當以古文爲正】纂疏【唐孔氏曰據謂跨之距至也兗州之境跨濟而過之林氏曰自兗而下八州皆以髙山大川定其州之疆界序所謂別九州篇首所謂奠髙山大川也王氏炎曰周定王五年河徙已非禹之故道漢元光三年河徙東郡更注渤海繼決子又決魏之館陶遂分爲屯氏河大河在西屯河在東二河相並而行元帝永光中又決淸河靈鳴犢口則河分流入於博州屯河始壅塞不通後又決於平原則東入齊入靑以達於海而下流遂與漯爲一王莽時河遂行漯川夫河不行於大伾之北而道於相魏之南則山澤在河之瀕者支川與河相貫者悉皆易位而與禹貢不合矣讀禹貢者不可不知也】九河旣道【九河爾雅一曰徒駭二曰太史三曰馬頰四曰覆鬴五曰胡蘇六曰簡潔七曰鉤盤八曰鬲津其一則河之經流也先儒不知河之經流遂分簡潔爲二旣道者旣順其道也按徒駭河地誌云滹沱河寰宇記云在滄州淸池南許商云在平城馬頰河元和志在徳州安徳平原南東寰宇記云在棣州滴河北輿地記云卽篤馬河也覆鬴河通典云在徳州安徳胡蘇河寰宇記云在滄浪之饒安無棣臨津三縣許商云在東光簡潔河輿地記云在臨津鉤盤河寰宇記云在樂陵東南從徳州平昌來輿地記云在樂陵鬲津河寰宇記云在樂陵東西北流入饒安許商云在鬲縣輿地記云在無棣太史河不知所在自漢以來講求九河者甚詳漢世近古止得其三唐人集累世積傳之語遂得其六歐陽志輿地記又得其一或新河而載以舊名或一地而互爲兩說要之皆似是而非無所依據至其顯然謬誤者則班固以滹沱爲徒駭而不知滹沱不與古河相涉樂史馬頰乃以漢篤馬河當之鄭氏求之不得又以爲九河齊威塞其八流以自廣夫曲防齊之所禁塞河宜非威公之所爲也河水可塞而河道果能盡平乎皆無稽攷之言也惟程氏以爲九河之地已淪於海引碣石爲九河之證以謂今滄州之地北與平州接境相去五百餘里禹之九河當在其地後爲海水淪沒故其迹不存方九河未沒於海之時從今海岸東北更五百里平地河播爲九在此五百里中又上文言夾右碣石則九河入海之處有碣石在其西北岸九河水道變遷難於推考而碣石通趾頂皆石不應僕沒今兗冀之地旣無此石而平州正南有山而名碣石者尙在海中去岸五百餘里卓立可見則是古河自今以爲海處向北斜行始分爲九其河道已淪入於海明矣漢王橫言昔天常連雨東北風海水溢西南出浸數百里九河之地已爲海水所漸酈道元亦謂九河碣石苞淪於海後世儒者知求九河於平地而不知求碣石有無以爲之證故前後異說竟無歸宿蓋非九河之地而彊鑿求之宜其支離而不能的也】纂疏【孔氏曰河分爲九道在此州界平原以北是呂氏曰禹不惜數百里地疏爲九河以分其勢善治水者不與水爭地也愚按禹疏九河不過因河勢之自分而疏通之耳如呂氏說則非水自分而禹分之也】雷夏旣澤【澤者水之鐘也雷夏地誌在濟陰郡城陽縣西北今濮州雷澤縣西北也山海經云澤中有雷神龍身而人頰鼓其腹則雷然則本夏澤也因其神明之曰雷夏也洪水橫流而入於澤澤不能受則亦泛濫奔潰故水治而後雷夏爲澤】纂疏【唐孔氏曰洪水時髙原亦水澤不爲澤今髙地水盡去此乃爲澤也孫氏曰旣澤向未爲澤今始爲澤旣豬向已爲澤今復舊也】灉沮防同【灉沮二水名灉水曽氏曰爾雅水自河出爲灉許愼云河灉水在宋又曰汳水受陳畱浚儀陰溝至防爲灉水東入於泗水經汳水出陰溝東至防爲狙獾則灉水卽汳水也灉之下流入於睢水沮水地誌睢水出沛國芒縣睢水其沮水歟晁氏曰爾雅云自河出爲灉濟出爲濋求之於韻沮有楚音二水河濟之別也二說未詳孰是防者水之合也同者合而一也】纂疏【周氏希聖曰會同朝宗皆諸侯見天子之禮而以爲諭王氏炎曰二水勢均故曰防同陳氏經曰兗略不及山知多平地河患爲甚也汳芳萬反】桑土旣蠶是降丘宅土【桑土宜桑之土旣蠶者可以蠶桑也蠶性惡濕故水退而後可蠶然九州皆賴其利而獨於兗言之者兗地宜桑後世之濮上桑閒猶可驗也地髙曰丘兗地多在卑下水害尢甚民皆依丘陵以居至是始得下居平地也】纂疏【林氏曰兗瀕海受河濟之下流水患尢甚於他州今民始降丘宅土見他州人皆得平地而居矣兗貢絲織尢宜桑故特言之識之者農桑衣食之本也】厥土黒墳厥艸惟繇厥木惟條【墳土脈墳起也如左氏所謂祭之地墳是也繇茂條長也林氏曰九州之勢西北多山東南多水多山則艸木爲宜不待書也兗徐三州最居東南下流其地卑濕沮洳洪水爲患艸木不得遂其性至是或繇或條或夭或喬而或漸包故於三州特言之以見水土平艸木亦得遂其性也】厥田惟中下厥賦貞作十有三載乃同【田第六等賦第九等貞正也兗賦最薄言君天下者以薄賦爲正也作十有三載乃同者兗當河下流之沖水激而湍悍地平而土疏被害尢劇今水患𨿽平而卑濕沮洳未必盡去土曠人稀生理鮮少必作治十有三載然後賦法同於他州此爲田賦而言故其文屬於厥賦之下先儒以爲禹治水所歷之年且謂此州治水最在後畢州爲第九成功因以上文厥賦貞者謂賦亦第九與州正爲相當殊無意義其說非是】纂疏【陳采朱氏曰通八年言之此州水平其後他州五年歟王氏炎曰水患未盡去則賦難定其等故十三載始校所収而定其賦之下下州界旣狹又有浸灌之患賦所以最少陳氏大猷曰賦輕重取其當耳薄者爲正豈他州之賦皆非正乎什一天下中正豈但取於薄乎賦貞當缺疑兗賦必第九則無可疑者馬氏廷鸞曰貞字不過下下之誤耳不煩於貞字取義】厥貢漆絲厥篚織文【貢者下獻其土所冇於上也兗地宜漆宜桑故貢漆絲也篚竹器筐屬也古者幣帛之屬則盛之以筐篚而貢焉經曰篚厥黃是也織文者織而有文錦綺之屬也以非一色故以織文緫之林氏曰有貢又有篚者所貢之物入於篚也】纂疏【林氏曰八州之貢兗雍最寡荊最多呂氏曰八州之貢皆服食器用之物所謂惟正之供也】浮於濟漯達於河【舟行水曰浮漯者河之枝流也兗之貢賦浮濟浮漯以達於河也帝都冀州三面距河達河則達帝都矣又按地誌曰漯水出東郡東武陽至千乘入海程氏以爲此乃漢河與漯殊異然亦不能明言漯河所在未詳其地也】纂疏【陳氏經曰因水入水曰達】海岱惟靑州【靑州之域東北至海西南距岱岱泰山也在今襲慶府奉符縣西北三十里】纂疏【孔氏曰東北據海唐孔氏曰靑州東北跨海至遼東皆是舜十二州分靑爲營營卽遼東是也漢公孫度據遼東自號靑州刺史越海収東萊諸郡堯時靑州當越海也】嵎夷旣略【嵎夷薛氏曰今登州之地略經略爲之封畛也卽堯典之嵎夷】濰淄其道【濰淄二水名濰水地誌云出瑯邪郡箕縣今密州莒縣東北濰山也北至都昌入海今濰州昌邑也淄水地誌云出泰山郡萊蕪縣原山今淄州淄川縣東南七十里原山也東至博昌縣入濟今靑州壽光縣也其道者水循其道也上文言旣道者禹爲之道也此言其道者泛濫旣去水得其故道也林氏曰河濟下流兗受之淮下流徐受之江漢下流受之靑𨿽近海然不當眾流之衝但濰淄二水順其故道則其功畢矣比之他州用力最省者也】纂疏【夏氏曰旣道其道皆語辭不必曲爲之說】厥土白墳海濵廣斥【濵涯也海涯之地廣漠而斥鹵許愼曰東方謂之斥西方謂之鹵斥鹵咸地可煮爲鹽者也】纂疏【孔氏曰言復其斥鹵林氏曰此州土有二種平地之上色白而性墳海濵之土彌望皆斥鹵】厥田惟上下厥賦中上【田地三賦第四也】厥貢鹽絺海物惟錯岱畎絲枲鈆松怪石萊夷作牧厥篚檿絲【鹽斥地所出絺細葛也錯雜也海物非一種故曰錯林氏曰旣緫謂之海物則固非一物矣此與州齒革羽毛惟木文勢正同錯蓋別爲一物如錫貢磬錯之錯理或然也畎谷也岱山之谷也枲麻也怪石怪異之石也林氏曰怪石之貢誠爲可疑意其必須以爲器用之餙而有不可闕者非特貢其怪異之石以爲玩好也萊夷顏師古曰萊山之夷齊有萊侯萊人卽今萊州之地作牧者言可牧放夷人以畜牧爲生也檿山桑也山桑之絲其韌中琴瑟之蘇氏曰惟東萊爲有此絲以之爲繒其堅韌異常萊人謂之山蠒】纂疏【蔡氏元度曰貢物不以精粗爲敍而以多寡爲敍靑州鹽居多故敍於先他仿此孔氏曰岱谷出此五物未必然林氏曰凡貢不言所出之地者以一州所出皆可貢也言所出之地者以此地所出爲良也孫氏曰檿絲出於萊夷縞出於淮夷織具出於防夷故靑徐敍厥篚於三夷之下愚謂惟錯海中雜物之說當蔡傳旣采此說不當又采別爲一物之說】浮於汶達於濟【汶水出泰山郡萊蕪縣原山今襲慶府萊蕪縣也西南入濟在今鄆州中都縣也蓋淄水岀萊蕪原山之陰東北而入海汶水出萊蕪原山之陽西南而入濟不言達河者因於兗也】海岱及淮惟徐州【徐州之域東至海南至淮北至岱而西不言濟者岱之陽濟東爲徐岱之北濟東爲靑言濟不足以辧故略之也爾雅濟東曰徐州者商無靑並靑於徐也周禮正東曰靑州者周無徐並徐於靑也林氏曰一州之境必有四至七州皆言二至蓋以鄰州互見至此州獨載其三邊者止言海岱則嫌於靑止言淮海則嫌於故必曰海岱及淮而後徐州之疆境始別也】淮沂其乂【淮沂二水名淮見導水曽氏曰淮之源出於豫之境至徐之間始大其泛濫爲患尢在於徐故淮之治於徐言之也沂水地誌云出泰山郡蓋縣艾山今沂州沂水縣也南至於下邳西南而入於泗曽氏曰徐州水以沂名者非一酈道元謂水出尼丘山西北徑魯之雩門亦謂之沂水水出太山武陽之冠石山亦謂之沂水而沂水之大則岀於泰山也又按徐之水有泗有汶有汴有漷而獨以淮沂言者周職方氏靑州其川淮泗其浸沂沭周無徐州兼之於靑周之靑卽禹之徐則徐之川莫大於淮淮乂則自泗而下凡爲川者可知矣徐之浸莫大於沂沂乂則自沭而下凡爲浸者可知矣漷音郭沭音術】蒙羽其藝【蒙羽二山名蒙山地誌在太山郡蒙陰縣西南今沂州費縣也羽山地誌在東海郡祝其縣南今海州朐山縣也藝者言可種藝也】纂疏【林氏曰蒙山卽語東蒙詩奄有蒙羽山卽鯀殛處】大野旣豬【大野澤名地誌在山陽郡鉅野縣北今濟州鉅野縣也鉅卽大也水蓄而復流者謂之豬按水經濟水至乘氏縣分爲二南爲菏北爲濟酈道元謂一水東南流一水東北流入鉅野澤則大野爲濟之所絕其所聚也大矣何承天曰鉅野廣大南導洙泗北連淸濟徐之有濟於是乎見又鄆州中都西南亦有大野陂或皆大野之地也】纂疏【曽氏曰職方河東曰兗州其澤藪曰大野大野濟水之所絕則禹時蓋在徐之西兗之東也周無徐故專屬兗】東原厎平【東原漢之東平國今之鄆州也晁氏曰東平自古多水患數徙其城咸平中又徙城於東南則其下濕可知厎平者水患已去而厎於平也後人以其地之平故謂之東平又案東原在徐之西北而謂之東者以在濟東故也東平國在景帝亦謂濟東國云益知大野東原所以志濟也】纂疏【曽氏曰淮沂水之流者大野水之止者蒙羽地之髙者東原地之平者無不治也王氏炎曰淮沂乂而後蒙羽藝大野豬而後東原平皆事之相因也】厥土赤埴墳艸木漸包【土黏曰埴埴膩也黏泥如脂之膩也周有摶埴之工老氏言埏埴以爲器惟土性黏膩細密故可摶可埏也漸進長也如易所謂木漸言其日進於茂而不已也包叢生也如詩之所謂如竹包矣言其叢生而稹也】厥田惟上中厥賦中中【田第二等賦第五等也】厥貢惟土五色羽畎夏翟嶧陽孤桐泗濵浮磬淮夷蠙珠曁魚厥篚纎縞【徐州之土𨿽赤而五色之土亦間有之故制以爲貢周書作雒曰諸侯受命於周乃建大社於國中其壝東靑土南赤上西白土北驪土中央舋以黃土將建諸侯鑿取其方面之土苞以黃土苴以白茅以爲土封故曰受削土於周室此貢土五色意亦爲是用也羽畎羽山之谷也夏翟雉具五色其羽中旌旄者也染人之職秋染夏鄭氏曰染夏者染五色也林氏曰古之車服器用以雉爲飾者多不但旌旄也曽氏曰山雉具五色出於羽山之畎則其名山以羽者以此歟嶧山名地誌云東海郡下邳縣西有葛嶧山古文以爲嶧山下邳今淮陽軍下邳縣也陽者山南也孤桐特生之桐其材中琴瑟詩曰梧桐生矣於彼朝陽蓋艸木之生以向日者爲貴也泗水名出魯國卞縣桃墟西北陪尾山源有泉四四泉俱導因以爲名西南過彭城又東南過下邳入淮卞縣今襲慶府泗水縣也濵水旁也浮磬石露水濵若浮於水然或曰非也泗濵非必水中泗水之旁近浮者石浮生土中不根著者也今下邳有石磬山或以爲古取磬之地曽氏曰不謂之石者成磬而後貢也淮夷淮之夷也蠙蚌之別名也曁及也珠爲服餙魚用祭祀今濠泗楚皆貢淮白魚亦古之遺制歟夏翟之出於羽畎孤桐之生於嶧陽浮磬之出於泗濵珠魚之出於淮夷各有所產之地非他處所有故詳其地而使貢也赤黒色幣也武成曰篚厥黃纎縞皆繒也禮曰及期而大祥素縞麻衣中月而禫禫而纎記曰冇虞氏縞衣而養老則知纎縞皆繒之名也曽氏曰赤而有黒色以之爲衮所以祭也以之爲端所以齋也以之爲冠以爲首服也黒經白緯曰纎纎也縞也皆去凶卽吉之所服也】纂疏【林氏曰桐以向日孤生者良猶言孤竹之管陸農師曰桐性便濕地不生於岡詩傳曰梧桐不生髙岡太平而後生朝陽以此觀之生山陽難得而孤生者尢難得也孔氏曰水中見石可以爲磬陳氏大猷曰磬聲淸越取輕浮者良今海濵亦有浮石孔氏曰黒繒縞白繒纎細也纎在中明二物皆當細】浮於淮泗達於河【許愼曰汳水受陳畱浚儀陰溝至蒙爲灉水東入於泗則淮泗之可以達於河者以灉至於泗也許愼又曰泗受泲水東入淮蓋泗水至大野而合泲然則泗之上源自泲亦可以通河也】淮海惟州【州之域北至淮東南至於海】彭蠡旣豬【彭蠡地誌在豫章郡彭蠡縣東合江西江東諸水跨豫章饒州南康軍三州之地所謂鄱陽湖者是也詳見導水】陽鳥攸居【陽鳥隨陽之鳥謂雁也今惟彭蠡洲渚之間千百爲羣記陽鳥所居猶夏小正記雁北鄕也言澤水旣豬洲渚旣平而禽鳥亦得其居止而遂其性也】纂疏【唐孔氏曰日行夏至漸南冬至漸北鴻雁九月而南正月而北左思蜀都賦所謂木落南翔冰泮北䢐是也陳氏經曰日陽也此鳥南北與日進退故曰陽鳥】三江旣入【唐仲初吳都賦注松江下七十里分流東北入海者爲婁江東南流者爲東江並松江爲三江其地今亦名三江口吳越春秋所謂範蠡乘舟出三江之口者是也又按蘇氏謂岷山之江爲中江嶓冢之江爲北江豫章之江爲南江卽導水所謂東爲北江東爲中江者旣有東北二江則豫章之江爲南江可知今案此爲三江若可依據然江漢防於漢陽合流數百里至湖口而後與豫章江會又合流千餘里而後入海不復可指爲三矣蘇氏知其說不通遂有味別之說禹之治水本爲民去害豈如陸羽軰辧味烹茶爲口腹計邪亦可見其說之窮矣以其說易以惑人故並及之或曰江漢之水州巨浸何以不書曰禹貢書法費疏鑿者𨿽小必記無施勞者𨿽大亦略江漢荊州而下安於故道無俟濬治故在不書況朝宗於海荊州固備言之是亦可以互見矣此正禹貢之書法也】纂疏【三江之說多不同問東坡之說如何曰東坡不曽親見東南水勢只是意想硬說且江漢之水到漢陽軍已合爲一不應至州復言三江薛士龍說震澤下有三江入海疑他曽見東南水勢說得恐是書中極有難考處只如禹貢說三江及荊間地理是吾軰親自見者皆有疑至北方卽無疑此無他是不曽見耳余見後九江彭蠡說愚案三江不勝異說顏師古以爲中江南江北江郭景純以爲岷江浙江松江韋昭以爲松江浙江浦陽江王介甫以爲一江自義興一江自毗陵一江自吳縣皆據所見而言非禹舊迹也今皆不取旣入入海也陳氏大猷曰古有九河後合爲一古有滎澤後湮爲地安知彭蠡之下禹平水時不有三江而後或合爲一乎酈道元謂東南地卑萬水所湊觸地成川故川舊瀆難以爲憑禹迹之不可考者多矣凡捨經文而指後世流之分合水道之通塞地名之同異以爲說者以論後世之地理則可以論禹迹之舊則難也】震澤厎定【震澤太湖也周職方州藪曰其區地誌在吳縣之西南五十里今蘇州吳縣也曽氏曰震如三川震之震若今湖翻是也具區之水多震而難定故謂之震澤厎定者言厎於定而不震蕩也】篠簜旣敷厥艸惟夭厥木惟喬厥土惟塗泥【篠箭竹簜大竹郭璞曰竹闊節曰簜敷布也水去竹已布生也少長曰夭喬髙也塗泥水泉濕也下地多水其土淖】纂疏【王氏炎曰少長曰夭猶言桃之夭夭上竦曰喬猶言南有喬木】厥田惟下下厥賦下上上錯【田第九等賦第七等雜出第六等也言下上上錯者以本設賦九等分爲三品下上與中下異品故變文言下上上錯也】纂疏【王氏炎曰土塗泥故田下下南方水淺土薄不如北方地力厚也林氏曰田最下而賦七或六者人工修也】厥貢惟金三品瑤琨篠簜齒革羽毛惟木島夷卉服厥篚織貝厥包橘柚錫貢【三品金銀銅也瑤琨玉石名詩曰何以舟之維玉及瑤琨說文云石之美似玉者取之可以爲禮器篠之材中於矢之笴簜之材中於樂之管簜亦可爲符節周官掌節有英簜象有齒犀兕有革鳥有羽獸有毛木楩梓豫章之屬齒革可以成車甲羽毛可以爲旌旄木可以備棟宇器械之用也島夷東南海島之夷卉艸也葛越木綿之屬織貝錦名織爲貝文詩曰貝錦是也今南夷木綿之精好者亦謂之吉貝海島之夷以卉服來貢而織貝之精者則入篚焉包裹也小曰橘大曰柚錫者必待錫命而後貢非嵗貢之常也張氏曰必錫命乃貢者供祭祀燕賔客則詔之口腹之欲則難於出令也】纂疏【唐孔氏曰貝水介虫有文彩蘇氏曰橘柚苟常貢則勞害如漢唐荔枝矣笴各旱反正作簳】防於江海達於淮泗【順流而下曰防防江入海自海而入淮泗不言達於河者因於徐也禹時江淮未通故防於海至吳始開邗溝隋人廣之而江海舟船始通也孟子言排淮泗而注之江記者之誤也】纂疏【惟漢入江汝泗自入淮而淮自入海分明是誤蓋一時牽於文勢而不暇考其實爾孔氏曰防江入海自海入淮自淮入泗陳氏曰循行水涯曰防水之險莫如江海遇風濤多防岸而行所以獨言防不言浮以著其險也王氏炎曰兗言浮於濟漯達於河故靑言浮於汶達於濟徐言浮於淮泗達於河故言防於江海達於淮泗皆因上文以見所由達於河也邗古寒反】荊及衡陽惟荊州【荊州之域北距南條荊山南盡衡山之陽荊衡各見導山唐孔氏曰荊州以衡山之陽爲至者蓋南方惟衡山爲大以衡陽言之見其地不止此山而猶包其南也】纂疏【禹治水想亦不曽徧歷天下如荊州乃三苗之國不曽一一皆到往往是使官屬去彼相視其山川其圖說以歸作此一書耳故今禹貢所載南方山川多與今地面上所有不同曽氏曰有兩荊山此荊州之荊山非雍州荊岐旣旅之荊山此荊山其南爲荊州其北爲豫州漢志此荊山在南郡臨沮縣衡山在長沙湘南縣北距荊山南及衡陽爲荊州卽今湖南湖北地也今江西亦半屬荊州】江漢朝宗於海【江漢見導水春見曰朝夏見曰宗朝宗諸侯見天子之名也江漢合流於荊去海尙逺然水道已安而無有壅塞橫決之患𨿽未至海而其勢已奔趨於海猶諸侯之朝宗於王也】纂疏【王氏曰江漢源於梁入海於合流趨海之勢已見於荊漢水入江處在漢陽軍大別山下正屬荊州】九江孔殷【九江卽今之洞庭也水經言九江在長沙下雋西北楚地記曰巴陵瀟湘之淵在九江之間今嶽州巴陵縣卽楚之巴陵漢之下雋也洞庭正在其西北則洞庭之爲九江審矣今沅水漸水元水辰水敍水酉水澧水資水湘水皆合於洞庭意以是名九江也孔甚殷正也九江水道甚得其正也案漢志九江在廬江郡之尋陽縣尋陽記九江之名一曰烏江二曰蜯江三曰烏白江四曰嘉靡江五曰畎江六曰源江七曰廩江八曰提江九曰菌江今詳漢九江郡之尋陽乃禹貢州之境而唐孔氏又以爲九江之名起於近代未足爲據且九江派別取之邪亦必首尾短長大略均布然後可目之爲九然其一水之間當有一洲九江之間沙水相間乃爲十有七道而今尋陽之地將無所容況沙洲出沒其勢不常果可以爲地理之定名乎設使派別爲九則當曰九江旣道不應曰孔殷於導江當曰播九江不應曰過九江反復參攷則九江非尋陽明甚本朝胡氏以洞庭爲九江者得之曽氏亦謂導江曰過九江至於東陵東陵今之巴陵今巴陵之上卽洞庭也因九水所合遂名九江故下文導水曰過九江經之例大水合小水謂之過則洞庭之爲九江益以明矣】纂疏【朱子九江彭蠡說今載於下文導江後愚案江漢朝宗於海卽繼曰九江孔殷導江不曰播九江而曰過九江則大江自大江九江自九水可見孔氏所謂江於此分爲九道者其義明矣證以導江東至於澧過九江至於東陵則九江當在澧州之下巴陵之上而不在尋陽與今之江州尢明矣朱蔡以洞庭湖當之辧證詳明從之可也謂江南之水皆呼爲江禹時澧之下巴陵之上自有九水今年已久逺陸谷變遷不可以今水證古水闕之亦可也】沱潛旣道【爾雅曰水自江出爲沱自漢出爲潛凡水之出於江漢者皆有此名此則荊州江漢之出者也今案南郡枝江縣有沱水然其流入江而非出於江者也華容縣有夏水首出於江尾入於沔亦謂之沱若潛水則未有見也】纂疏【王氏炎曰沱水在今江州府枝江縣土人謂枝江爲百里洲夾江沱二水之間其與江分處謂之上沱與江合處謂之下沱隋志南郡松滋縣有涔涔卽古潛字故史記云沱涔旣道今松滋分爲潛江縣矣】云土夢作乂【云夢澤名周官職方荊州其澤藪曰云夢方八九百里跨江南北華容枝江江夏安陸皆其地也左傳楚子濟江入於雲中又楚子以鄭伯田於江南之夢合而言之則爲一別而言之則二澤也云土者云之地土見而已夢作乂者夢之地已可耕治也蓋云夢之澤地勢有髙卑故水落有先後人工有早晚也】纂疏【江陵之下嶽州之上是云夢又曰江陸之下連嶽州是云夢】厥土惟塗泥厥田惟下中厥賦上下【荊州之土與州同故田比只加二等而賦爲第三等者地濶而人工修也】厥貢羽毛齒革惟金三品杶榦栝柏礪砥砮丹惟箘範楛三邦厎貢厥名包匭菁茅厥篚纁璣組九江納錫大【荊之貢與州大抵多同然荊先言羽毛者漢孔氏所謂善者爲先也案職方氏州其利金錫荊州其利丹銀齒革則荊所產不無優劣矣杶栝柏三木名也杶木似樗而可爲弓榦栝木柏葉松身礪砥皆磨石砥以細密爲名礪以麄糲爲稱砮者中矢鏃之用肅愼氏貢石砮者是也丹丹砂也箘簵竹名楛木名皆可以爲矢董安於之治晉陽也公宮之垣皆以荻蒿苫楚廩之其髙大餘趙襄子而試之其堅則箘簵不能過也則箘簵蓋竹之堅者其材巾矢之笴楛肅愼氏貢楛矢者是也三邦未詳其地厎致也致貢箘簵楛之有名者也匭匣也菁茅有刺而三脊所以供祭祀縮酒之用旣包而又匣之所以示敬也齊桓公責楚貢包茅不入王祭不供無以縮酒又管子云江淮之間一茅而三脊名曰菁茅菁茅一物也孔氏謂菁以爲菹者非是今辰州麻陽縣包茅山出包茅有刺而三脊纁周禮染人夏纁纁絳色幣也璣珠不圓者組綬類大尺有二寸所謂國之守非可常得故不爲常貢若偶得之則使之納錫於上謂之納錫者下與上之辭重其事也】纂疏【薛氏曰貢以多爲先苟必先善者則梁鐵先銀豈銀不如鐵乎孔氏曰榦柘也蘇氏曰杶柘也以爲弓榦或曰杶古椿字栝古檜字曽氏曰言惟木多不勝名也荊木名之貢止此也周禮春官司尊彜醴齊縮酌注云以茅縮去滓也】

【鄭氏曰此州染纁色善故貢之愚按世子執纁公之孤執黒色纁赤色二色幣也蔡云纁絳色幣恐非】浮於江沱潛漢逾於洛至於南河【江沱潛漢其水道之出入不可詳而大勢則自江沱而入潛漢也逾越也漢與洛不通故捨舟而陸以達於洛自洛而至南河也程氏曰不徑浮江漢兼用沱潛者隨其貢物所出之便或由經流或循枝派期於便事而已】纂疏【王氏曰江沱潛漢均與洛不通必陸行逾洛然後由洛可至南河凡曰逾皆水道不通遵陸而後達也逾於沔同】荊河惟豫州【豫州之域西南至南條荊山北距大河】纂疏【問周公定豫州爲天地之中東西南北各五千里今北邊無極而南方交趾際海道里長短夐殊何以云各五千里曰此但以中國地四方相去言之未說極邊與際海處周公以土圭測天地之中則豫州爲中而南北東西際天各逺許多至於北逺而南近則地形有偏耳所謂地不滿東南也】伊洛瀍澗旣入於河【伊水山海經曰熊耳之山伊水出焉東北至洛陽縣南北入於洛郭璞云熊耳在上洛縣南今商州上洛縣也地誌言伊水出農盧氏之熊耳者非是洛水地誌云出農郡上洛縣領山水經謂之讙舉山今商州洛南縣領山也至鞏縣入河今河南府鞏縣也瀍水地誌云出河南郡谷城縣替亭北今河南府河南縣西北有古谷城縣其北山實瀍水所出也至偃師縣入洛今河南府偃師縣也澗水地誌云出農郡新安縣東南入於洛新安在今河南府新安澠池之間今澠池縣東二十三里新安城是也城東北有白石山卽澗水所出酈道元云世謂之廣陽山然則澗水出今之澠池至新安入洛也伊瀍澗水入於洛而洛水入於河此言伊洛瀍澗入於河若四水不相合而各入河者猶漢入江江入海而荊州言江漢朝宗於海意同蓋四水並流小大相敵故也詳見下文】滎波旣豬【滎波二水名濟水自今孟州溫縣入河潛行絕河南溢爲滎在今鄭州滎澤縣西五里敖倉東南敖倉者古之敖山也案今濟水但入河不復過河之南滎瀆水受河水有石門謂之滎口石門也鄭康成謂滎今塞爲平地滎陽民猶謂其處爲滎澤酈道元曰禹塞淫水於滎陽下引河東南以通淮泗濟水分河東南流漢明帝使王景卽滎水故瀆東注浚儀謂之浚儀渠漢志謂滎陽縣有狼蕩渠首濟者是也南曰狼蕩北曰浚儀其實一也波水周職方豫州其川滎雒其浸波溠爾雅雲水自洛出爲波山海經曰婁涿之山波水出其陰北流注於谷二說不同未詳孰是孔氏以滎波爲一水者非也】導菏澤被孟豬【菏澤地誌在濟陰郡定陶縣東今興仁府濟陰縣南三里其地有菏山故名其澤爲菏澤也蓋濟水所經水經謂南濟東過冤句縣南又東過定陶縣南又東北菏水東出焉是也被及也孟豬爾雅作孟諸地誌在梁國睢陽縣東北今南京虞城縣西北孟諸澤是也曽氏曰被覆也菏水衍溢導其餘波入於孟豬不常入也故曰被】厥土惟壤下土墳壚【土不言色者其色雜也壚防也顏氏曰而疏者謂之壚其土有髙下之不同故別言之】纂疏【土氏炎曰壤則爲沃下等之土則墳壚爲瘠顧氏臨曰髙地則壤下地則壚如靑厥土白墳海濵廣斥是也】厥田惟中上厥賦錯上中【田第四等賦第二等雜出第一等也】厥貢漆枲絺紵厥篚纎纊錫貢磬錯【林氏曰周官載師漆林之徵二十有五周以爲徵而此乃貢者蓋豫州在周爲畿內故載師掌其徵而不制貢禹時豫在畿外故有貢也推此義則冀不言貢者可知顏師古曰織紵以爲布及練然經但言貢枲與紵成布與未成布不可詳也纊細綿也磬錯治磬之錯也非所常用之物故非常貢必待錫命而後納也與州橘柚同然州先言橘柚而此先言錫貢者橘柚言包則於厥篚之文無嫌故言錫貢在後磬錯則與厥篚之文嫌於相屬故言錫貢在先立言之法也】纂疏【孔氏曰纎纊細綿也林氏曰纎自爲一物愚案徐之纎縞則纎爲繒此之纎纊則當爲細孔說是】浮於洛達於河【豫州去帝都最近豫之東境徑自入河豫之西境則浮於洛而後至河也】華陽黒水惟梁州【梁州之境東距華山之南西據黒水華山卽太華見導山黒水見導水】纂疏【曽氏曰華山卽西嶽在梁雍之東其陽爲梁州其陰爲雍州王氏曰於後世爲巴蜀今四川地也】岷嶓旣藝【岷嶓二山名岷山地誌在蜀郡湔氐道西徼外在今茂州汶山縣江水所出也晁氏曰蜀以山近江源者通爲岷山連峯接岫重疊險阻不詳逺近靑城天彭諸山之所環繞皆古之岷山靑城乃其第一峯也嶓山地誌云在隴西郡氐道縣漾水所出又云在西縣今興元府西縣三泉縣也蓋嶓一山跨於兩縣云川原旣滌水去不滯而無泛溢之患其山已可種藝也】纂疏【王氏炎曰江漢源此州方江漢之源未滌水或泛濫二山下其地有荒而不治者今旣可種藝知二水之順流也】沱潛旣道【此江漢別流之在梁州者沱水地誌蜀郡郫縣江沱在東西入大江郫縣今成都府郫縣也又地誌云蜀郡汶江縣江沱在西南東入江汶江縣今永康軍導江縣也潛水地誌云巴郡宕渠縣潛水西南入江宕渠今渠州流江縣也酈道元謂宕渠縣有大穴潛水入焉通罡山下西南潛出南入於江又地誌漢中郡安陽縣灊谷水出西南入漢灊音潛安陽縣今洋州眞符縣也又案梁州乃江漢之原此不志者岷之藝導江也嶓之藝導漾也道沱則江悉矣道潛則漢悉矣上志岷嶓下志沱潛江漢源流於是而見】纂疏【王氏炎曰江漢源梁州而入荊州故荊梁皆言沱潛旣道】蔡蒙旅平【蔡蒙二山名蔡山輿地記在今雅州嚴道縣蒙山地誌蜀郡靑衣縣今雅州名山縣也酈道元謂山上合下開沫水逕其間混崖水脈漂疾歷代爲患蜀郡太守李冰卒鑿平混崖則此二山在禹爲用功多也祭山曰旅旅平者治功畢而旅祭也】纂疏【陳氏大猷曰古人舉事必祭況治水大事必不敢忽然旅獨於梁雍言之者九州終於梁雍以見前諸州名山皆有祭也旅獨於蔡蒙荊岐言之者紀梁之山終於蔡蒙紀雍之山始於荊岐以見州內諸名山皆有祭也故下文復以九山刋旅緫結之然特言於諸州之後其先成民而後致力於神之意】和夷厎績【和夷地名嚴道以西有和川有夷道或其地也又案晁氏曰和夷二水名和水今雅州滎經縣北和川水自蠻界羅嵒州東西來逕蒙山所謂靑衣水而入岷江者也夷水出巴郡魚復縣東南過佷山縣南又東過夷道縣北東入於江今詳二說皆未可必但經言厎績者三覃懷原隰旣皆地名則此恐爲地名或地名因水亦不可知也】纂疏【鄭氏曰和夷和上之夷人也曽氏曰嚴道有和川夷人居之】厥土靑黎【黎黒也】厥田惟下上厥賦下中三錯【田第七等賦第八等雜出第七第九等也案賦雜出他等者或以爲嵗有丰凶或以爲戶有增減皆非也意者地力有上下年分不同如周官田一易再易之類故賦之等第亦有上下年分冀之正賦第一等而間嵗第二等也之正賦第七等而間嵗第六等也豫之正賦第二等而間嵗第一等也梁之正賦第八等而間嵗出第七第九等也當時必有條目其詳今不存矣書之所載特凡例也若謂嵗之凶丰戶之增減則九州皆然何獨於冀豫梁四州言哉】纂疏【或曰閒出第六第七第九】厥貢璆鐵銀鏤砮磬熊羆狐貍織皮【璆玉磬鐵柔鐵也鏤剛鐵可以刻鏤者也磬石磬也言鐵而先於銀者鐵之利多於銀也後世蜀之卓氏程氏以鐵冶富擬封君則梁之利尢在於鐵也織皮者梁州之地山林爲多獸之所走熊羆狐貍四獸之皮制之可以爲裘其毳毛織之可以爲罽也林氏曰徐州貢浮磬此州旣貢玉磬又貢石磬豫州又貢磬錯以此觀之則知當時樂器磬最爲重豈非以其聲角而在淸濁小大之間最難得其和者哉】纂疏【鄒氏近仁曰漢志犍爲郡朱提縣有朱提山出銀每八兩爲一流直加他銀幾十之六犍爲梁州境銀獨美故以貢朱提音誰時罽居例反】西傾因桓是來浮於潛逾於沔入於渭亂於河【西傾山名地誌在隴西郡臨洮縣西今洮州臨潭縣西南桓水名水經曰西傾之南桓水出焉蘇氏曰漢始出爲漾東南流爲河至漢中東行爲漢沔酈道元曰自西傾而至葭萌浮於西漢西漢卽潛水也自西漢遡流而屆於晉壽界阻漾枝津南歷岡北迆邐接漢沔歷漢川至於襃水逾襃而曁於衙嶺之南溪灌於斜川屆於武功而北以入於渭漢武帝時人有上書欲通襃斜道及漕事下張湯問之雲襃水通沔斜水通渭皆可以漕從南陽上沔入襃襃絕水至斜間百餘里以車轉從斜下渭如此則漢中谷可致經言沔渭而不言襃斜者因大以見小也襃斜之間絕水百餘里故曰逾然於經文則當曰逾於渭今曰逾於沔此又未可曉也絕河而渡曰亂】纂疏【西傾在雍州其人有事於京師者必道從梁州因桓水而來故梁貢道及之葉氏曰雍言織皮昆侖析支渠搜則非中國之貢明矣疑西傾卽西戎之境熊羆狐貍織皮文與西傾因桓是來相屬謂四獸織皮西傾之戎因桓水而以此來貢也孔氏曰漢上曰沔】黒水西河惟雍州【雍州之域西據黒水東距西河謂之西河者主冀都而言也】纂疏【林氏曰雍梁皆以黒水爲境不當言據王氏炎曰雍州之地秦漢曰闗中】弱水旣西【柳宗元曰西海之山有水焉散渙無力不能負芥投之則委靡墊沒及厎而後止故名曰弱旣西者導之西流也地誌云在張掖郡刪丹縣薛氏曰弱水出吐谷渾界窮石山自刪丹西至合黎山與張掖縣河合又案通鑑魏太武擊柔然至栗水西行至菟園水分軍収討又循弱水西行至涿邪山則弱水在菟園水之西涿邪山之東矣北史載太武至菟園水分軍搜討東至瀚海西接張掖水北度燕然山與通鑑小異豈瀚海張掖水於弱水爲近乎程氏據西域傳以弱水爲在條支援引甚悉然長安西行一萬二千二百里又百餘日方至條支其去雍州如此之逺禹豈應窮荒而導其流也哉其說非是】纂疏【程氏曰弱水初必壅遏而東旣導之西則逆者順矣林氏曰眾水皆東而弱水獨西黒水獨南因其性與勢之自然也彊欲東之則逆其自然非行所無事矣】涇屬渭汭【涇渭汭三水名涇水地誌出安定郡涇陽縣西今原州百泉縣岍頭山也東南至馮翊陽陵縣入渭今永興軍髙陵縣也渭水地誌出隴西郡首陽縣西南今渭州渭源縣鳥鼠山西北南谷山也東至京兆船司空縣入河今華州華陰縣也汭水地誌作芮扶風汧縣蒲藪芮水出其西北東入涇今隴州汧源縣蒲藪有汭水焉周職方雍州其川涇汭詩曰芮鞫之卽皆謂是也屬連屬也涇水連屬渭汭二水也】纂疏【陳氏大猷曰涇渭汭案禮與詩固可以汭爲水名然下文言龍門西河會於渭汭以爲二水則不通猶嬀汭洛汭亦非可以爲汭水也愚案孔雲水北曰汭一雲水曲曰汭文如東過洛汭耳詩云涇以渭濁未嘗及汭水也漆沮之從灃之同皆從同於渭耳未嘗與汭通也蔡雲三水恐非】漆沮旣從【漆沮二水名漆水寰宇記自耀州同官縣東北界來經華原縣合沮水沮水地誌出北地郡直路縣東今坊州宜君縣西北境也寰宇記沮水自坊州升平縣北子午嶺出俗號子午水下合楡谷慈馬等川遂爲沮水至耀州華原縣合漆水至同州朝邑縣東南入渭二水相敵故並言之旣從者從於渭也又按地誌謂漆水出扶風縣晁氏曰此豳之漆也水經漆水出扶風杜陽縣程氏曰杜陽今岐山普潤縣之地亦漢漆縣之境其水入渭在灃水之上與經序渭水節次不合非禹貢之漆水也】澧水攸同【灃水地誌作酆出扶風鄠縣終南山今永興軍鄠縣山也東至咸陽縣入渭同者同於渭也渭水自鳥鼠而東灃水南注之涇水北注之漆沮東北注之曰屬曰從曰同皆主渭而言也】纂疏【王氏炎曰從如少之從長渭大而漆沮小故言從灃渭相若故言同鄠音戶】荊岐旣旅終南惇物至於鳥鼠【荊岐二山名荊山卽北條之荊地誌在馮翊懷徳縣南今耀州富平縣掘陵原也岐山地誌在扶風美陽縣西北今鳯翔府岐山縣東北十里也終南惇物鳥鼠亦皆山名終南地誌古文以太一山爲終南山在扶風武功縣今永興軍萬年縣南五十里也惇物地誌古文以垂山爲惇物在扶風武功縣今永興軍武功縣也鳥鼠地誌在隴西郡首陽縣西南今渭州渭源縣西也俗呼爲靑雀山舉三山而不言所治者蒙上旣旅之文也】原隰厎績至於豬野【廣平曰原下濕曰隰詩曰度其隰原卽指此也鄭氏曰其地在豳今邠州也豬野地誌云武威縣東北有休屠澤古今以爲豬野今涼州姑臧縣也治水成功自髙而下故先言山次原隰次陂澤也】三危旣宅三苗丕敍【三危卽舜竄三苗之地或以爲燉煌未詳其地三苗之竄在洪水未平之前及是三危已旣可居三苗於是大有功敍今案舜竄三苗以其惡之尢甚者遷之而立其次者於舊都今旣竄者已丕敍而居於舊都者尙桀鷔不服蓋三苗舊都山川險阻气習使然今湖南猺洞時猶竊俘而詢之多爲貓姓豈遺種歟】纂疏【後漢西羌傳注三危在今沙州燉煌縣東南山有三峯故曰三危呂氏曰三苗有罪自當竄逐政施仁自當及之故治水至三危亦必使安宅丕敍後世謂投四裔若棄之者非聖人之心也】厥土惟黃壤【黃者土之正色林氏曰物得其常性者最貴雍州之土黃壤故其田非他州所及】纂疏【愚案土黃壤最貴故雍田上上塗泥最下故田下下】厥田惟上上厥賦中下【田第一等而賦第六等者地狹而人功少也】纂疏【王氏炎曰東方朔云闗中之地號爲畝直一金田上上可知唐孔氏曰此州與荊州田賦升降皆較六等荊升之極故云人功修此降之極故云人功少】厥貢惟球琳瑯玕【球琳美玉也瑯玕石之似珠者爾雅曰西北之美者有昆侖虛之球琳瑯玕今南海有靑瑯玕瑚屬也】纂疏【孫氏曰貢非一類物者不言惟一類物皆言惟】浮於積石至於龍門西河防於渭汭【積石地誌在金城郡河闗縣西南羌中今鄯州龍支縣界也龍門山地誌在馮翊夏陽縣今河中府龍門縣也西河冀之西河也雍之貢道有二其東北境則自積石至於西河其西南境則防於渭汭言渭汭不言河者蒙梁州之文也他州貢賦亦當不止一道此例以互見耳案邢恕奏乞下熙河路打造船五百隻於黃河順流放下至防州西小河內藏放熙河路漕使李復奏竊知邢恕欲用此船載兵順流而下去取興州契勘防州之西小河咸水其濶不及一丈深止於一二尺豈能藏船黃河過防州入韋精山石峽險窄自上垂流直下髙數十丈船豈可過至西安州之東大河分爲六七道散流渭之南山逆流數十里方再合逆澑水淺灘磧不勝舟載此聲若出必爲夏國侮笑事遂寢邢恕之策如李復之言可謂謬矣然此言貢賦之路亦曰浮於積石至於龍門西河則古來此處河道固通舟楫矣而復之言乃如此何也姑錄之以備參攷云】織皮昆侖析支渠搜西戎卽敍【昆侖卽河源所出在臨羌析支在河闗西千餘里渠搜水經曰河自朔方東轉經渠搜縣故城北蓋近朔方之地也三國皆貢皮衣故以織皮冠之皆西方戎落故以西戎緫之卽就也雍州水土旣平而余功及於西戎故附於末蘇氏曰靑徐三州皆萊夷淮夷島夷所篚此三國亦篚織皮但古語有顚倒詳略爾其文當在厥貢惟球琳瑯玕之下浮於積石之上簡編脫誤不可不正愚謂梁州亦篚織皮恐蘇氏之說爲然】纂疏【碧梧馬氏曰九州惟冀州所書曰治曰修云者有事之辭也其餘則皆無事之辭愚案惟冀有修治之辭余州皆無之非余州皆無事也以冀例之見余州之役自禹創始者皆曰治修鯀之功者皆曰修蒙冀文也】導岍及岐至於荊山逾於河壺口雷首至於太嶽厎柱析城至於王屋太行恆山至於碣石入於海【此下隨山也岍岐荊三山皆雍州山岍山地誌扶風岍縣西吳山古文以爲汧山今隴州吳山縣吳嶽山也周禮雍州山鎭曰嶽山又案寰宇記隴州汧源有汧山汧水所出禹貢所謂岍山也晁氏以爲今之隴山天井金門秦嶺山者皆古之岍也岐荊見雍州壺口雷首太嶽厎柱析城王屋太行恆山皆冀州山壺口太嶽碣石見冀州雷首地誌在河東郡蒲阪縣南今河中府河東縣也厎柱石在大河中流其形如柱今陜州陜縣三門山是也析城地誌在河東郡濩澤縣西今澤州陽城縣也晁氏曰山峯四面如城王屋地誌在河東郡垣縣東北今絳州垣曲縣也晁氏曰山狀如屋太行山地誌在河內郡山陽縣西北今懷州河內也恆山地誌在常山郡上曲陽縣西北今定州曲陽也逾者禹自荊山而過於河也孔氏以爲荊山之脈逾河而爲壺口雷首者非是蓋禹之治水隨山刋木其所表識諸山之名必其髙大可以辧疆域廣博可以奠民居故謹而書之以見其施功之次第初非有意推其脈絡之所自來若今之葬法所言也若必實以山脈言之則尢見其說之謬妄蓋河北諸山根本脊脈皆自代北寰武嵐憲諸州乘髙而來其脊以西之水則西流以入龍門西河之上流其脊以東之水則東流而爲桑幹幽冀以入於海其西一支爲壺口太嶽次一支包汾晉之源而南出以爲析城王屋而又西折以爲雷首又次一支乃爲太行又次一支乃爲恆山其間各隔沁潞諸川不相連屬豈自岍岐跨河而爲是諸山哉山之經理者已附於逐州之下於此又條列而詳記之而山之經緯皆可見矣王鄭有三條四列之名皆爲未當今據導字分之以爲南北二條而江河以爲之紀於二之中又分爲二焉此北條大河北境之山也】纂疏【問味別地脈之說曰禹治水不知是要水有所歸不爲民害還是只要辧味點茶如陸羽之流尋脈踏地如風水之流耶且太行自西北脈來爲天下之脊此是中國大形勢其厎柱王屋等山皆是太行山腳今說者分陰陽列言導岍及岐至於荊山荊山山脈逾河而過爲壺口雷首厎柱析城王屋碣石則是荊山地脈卻來做太行山腳其所謂地脈尙說不通況禹貢本非理防地脈耶陳氏大猷曰丄文每州各言境內山川首尾不貫且自東而西非自然之形勢故於此通說九州之山川聯貫首尾更從西而東以著自然之形勢呂氏曰山川之分見於九州者其經也聚見於後者其緯也無經不知其定所無緯不知其脈絡此作書之妙也導山或云隨山通道以相視其源委脈絡或云治山旁小水二說當兼用隨山治水故以道言如止相山勢何導之有山有脈絡條列固不可誣而水源必出於山水勢必因於山旣隨山通道相其脈絡源委又因以導山旁澗谷之水而納之川二說蓋並行而不相悖也林氏曰禹本導川歸海今乃先以導山蓋方洪水懷襄故川舊瀆皆浸沒不可見欲施工無所措手故先以九州髙山爲表識自西決之使東以殺其滔天之勢水旣順下漸入於海則川流故迹稍稍可求於是濬川之功可施始決九川距四海蓋先隨山而後濬川其序不得不然也愚案三條之說出於馬融王肅以岍岐至碣石爲北條西傾至陪尾爲中條嶓至敷淺原爲南條然內方大別在荊州岷在梁州相去數千里豈可合爲一條四列之說出於鄭謂岍岐爲正陰列西傾爲次陰列嶓爲次陽列岷山爲正陽列四列𨿽是而陰陽正次名稱未當宜蔡氏以二條四列訂之云】西傾朱圉鳥鼠至於太華熊耳外方桐柏至於陪尾【西傾朱圉鳥鼠太華雍州山也熊耳外方桐柏陪尾豫州山也西傾見梁州朱圉地誌在天水郡冀縣南今秦州大潭縣也俗呼爲白巖山鳥鼠見雍州太華地誌在京兆華陰縣南今華州華陰縣南二十里也熊耳在商州上洛縣詳見豫州外方地誌潁川郡崈髙縣有崈髙山古文以爲外方在今西京登封縣也桐柏地誌在南陽郡平氏縣東南今唐州桐柏縣也陪尾地誌江夏郡安陸縣東北有橫尾山古文以爲陪尾今安州安陸也西傾不言導者蒙導岍之文也此北條大河南境之山也】纂疏【孔氏曰西傾朱圉在積石以東鳥鼠渭水所出在隴山之西三者雍州之南山至於太華相首尾而東太華熊耳外方桐柏四山相連東南在豫州界洛經熊耳伊經外方淮出桐柏經陪尾凡此皆先舉所施功之山於上而後條列所治水於下互相備曽氏曰岍與西傾皆雍州之山故西傾不言導其文蒙於導岍也岷嶓皆梁州之山故岷山不言導其文蒙於嶓冡也】導嶓至於荊山內方至於大別【嶓卽梁州之嶓也山形如故謂之嶓詳見梁州荊山南條荊山地誌在南郡臨沮縣北今襄陽府南章縣也內方大別亦山名內方地誌章山古文以爲內方山在江夏郡竟陵縣東北今荊門軍長林縣也左傳吳與楚戰楚濟漢而陳自小別至於大別蓋近漢之山今漢陽軍漢陽縣北大別山是也地誌水經云在安丰者非是此南條江漢北境之山也】纂疏【孔氏曰漾水出嶓在梁州經荊山荊山在荊州內方大別皆荊州山漢水所經】岷山之陽至於衡山過九江至於敷淺原【岷山見梁州衡山南嶽也地誌在長沙國湘南縣今潭州衡山縣也九江見荊州敷淺原地誌云豫章郡歷陵縣南有傅易山古文以爲敷淺原今江州徳安縣傅陽山也晁氏以爲在鄱陽者非是今案晁氏以鄱陽有傅陽山又有歷陵山爲應地誌歷陵縣之名然鄱陽漢舊縣地不應又爲歷陵縣山名偶同不足據也江州徳安𨿽爲近之然所謂敷淺原者其山甚小而卑亦未見其爲在所表見者惟廬阜在大江彭蠡之交最髙且大宜所當紀志者而皆無攷據恐山川之名古今或異而傳者未必得其眞也姑俟知者過經過也與導岍逾於河之義同孔氏以爲衡山之胍連延而爲敷淺原者亦非是蓋岷山之脈其北一支爲衡山而盡於洞庭之西其南一支度桂嶺北經袁筠之地至徳安所謂敷淺原者二支之間湘水間斷衡山在湘水西南敷淺原在湘水東北其非衡山之脈連延過九江而爲敷淺原者明甚且其山川岡脊源流具在眼前而古今異說如此況殘山防港歷數千百年者尙何自取信哉岷山不言導者蒙導嶓之文也此南條江漢南境之山也】纂疏【問岷山之分何以見曰只是以水驗之大凡兩山夾行中間必有水兩水夾行中間必有山江出於岷山岷山夾江兩岸而行那邊一支去爲江北許多去處這邊一支爲湖南又一支爲建康又一支爲兩浙而餘气爲福建二廣禹貢西方南方殊不見禹施工處緣是山髙少水患當時只分遣官屬而不了事厎記述得文字不整齊耳某作九江彭蠡辧禹貢大槪可見於此禹貢只載九江無洞庭今以其地驗之有洞庭無九江則洞庭之爲九江無疑矣洞庭彭蠡冬月亦涸只有數條江水在其中過字有三義有山過水過人過如過九江只是禹過此處去也若曰山過水過便不通孔氏曰岷山江所出在梁州衡山江所經在荊州林氏曰岍岐所導之水乃合河濟之流最爲奔悍當其隨山之初自西而決之東自東決之東北則已達於海矣故言入於海西傾嶓岷所導之水則未能達海且注於下流之地及濬川之功旣施乃得入海故下文所載方是眾水入海之道故此止言至於陪尾大別敷淺原而止而下流之山皆所不及也陳氏經曰禹之導山𨿽曰因而治眾水大槪岍岐之列河濟所經西傾之列伊洛淮渭所經嶓之列漢水所經岷山之列江水所經也愚謂導山之役分爲四路乃懷襄方殷未可下濬川之功先隨山相視可疏導者疏導之兩條四列實人功經歷之次第爲濬川之經始下文導水詳言濬川之源委乃収上文隨山之成功林陳說是獨岍岐入海一節辭猶未備岍岐一列河濟所經旣入海矣何爲下文導河積石導沇水二條又各言入於海歟意者當時水患河濟尢甚比江漢淮用工尢難故自源以至入海先之相視疏導後之開鑿濬導必極於歸宿之地若江漢淮之屬則初一畨相視疏導且可至陪尾大別敷淺原而止下文方自源䢐流言之歟】導弱水至於合黎餘波入於流沙【此下濬川也弱水見雍州合黎山名隋地誌在張掖縣西北亦名羌谷流沙杜佑云在沙州西八十里其沙隨風流行故曰流沙水之疏導者已附於逐州之下於此又派別而詳記之而水之經緯皆可見矣濬川之功自隨山始故導水次於導山也又案山水皆原於西北故禹敍山敍水皆自西北而東南導山則先岍岐導水則先弱水也】纂疏【導水凡九條大槪自北而南先言山以爲水之經故此言水以爲山之紀合黎孔雲水名馬云地名程氏曰禹導弱水正流至合黎則逆行者已順其逺而無所可治者固不必極之於西海近而無能爲害者亦任其餘波之入流沙則已矣此雍所謂旣西而於此不必曰入於西海皆紀實也林氏曰禹惟先決山陵之水使有所歸然後可施濬川之功如上文旣導岍岐至碣石然後導河濟之功可施導西傾至陪尾然後導淮渭洛之功可施導嶓至大別導岷至敷淺原然後導漢與江之功可施所以先言導山而後導水也】導黒水至於三危入於南海【黒水地誌出犍爲郡南廣縣汾闗山水經出張掖雞山南至燉煌過三危山南流入於南海唐樊綽云西夷之水南流入於南海者凡四曰區江曰西珥河曰麗水曰彌渃江皆入於南海其曰麗水者卽古之黒水也三危山臨峙其上案梁雍二州西邊皆以黒水爲界是黒水自雍之西北而直出梁之西南也中國山勢岡脊大抵皆自西北而來積石西傾岷山岡脊以東之水旣入於河漢岷江其岡脊以西之水卽爲黒水而入於南海地誌水經樊氏之說𨿽未詳的實要是其地也程氏曰樊綽以麗水爲黒水者恐其狹小不足爲界其所稱西珥河者卻與漢志葉楡澤相貫廣處可二十里旣足以界別二州其流又正趨南海又漢滇池卽葉楡之地武帝初開滇嶲時其地古有黑水舊祠夷人不知載籍必不能附會而綽及道元皆謂此澤以楡葉所積得名則其水之黒似楡葉積漬所成且其地乃在蜀之正西又東北距宕昌不逺宕昌卽三苗種裔與三苗之敍於三危者又爲相應其證驗莫此之明也】纂疏【陳氏大猷曰萬水能載而弱水獨弱且西流萬水皆淸而黒水獨黑且南流天地之間有常有變不可一律齊聖人順其性而已所謂行所無事也必欲東之則拂其性非行所無事矣滇音顚嶲音髓】導河積石至於龍門南至於華陰東至於厎柱又東至於孟津東過洛汭至於大伾北過洚水至於大陸又北播爲九河同爲逆河入於海【積石龍門見雍州華陰華山之北也底柱見導山孟地名津渡處也杜預云在河內郡河陽縣南今孟州河陽縣也武王師渡孟津者卽此今亦名富平津洛汭洛水交流之內在今河南府鞏縣之東洛之入河實在東南河則自西而東過之故曰東過洛汭大伾孔氏曰山再成曰伾張楫以爲在成臯鄭以爲在修武武徳臣瓉以爲修武武徳無此山成臯山又不再成今通利軍黎陽縣臨河有山蓋大伾也案黎陽山在大河垂欲趨北之地故禹記之若成臯之山旣非從東折北之地又無險礙如龍門厎柱之須疏鑿西去洛汭旣已太近東距洚水大陸又爲絕逺當以黎陽者爲是洚水地誌在信都縣今冀州信都縣枯洚渠也程氏曰周時河徙砱礫至漢又攺向頓丘東南流與禹河迹大相背戾地誌魏郡鄴縣有故大河在東北直逹於海疑卽禹之故河孟康以爲王莽河非也古洚瀆自唐貝州經城北入南宮貫穿信都大抵北向而入故河於信都之北爲合北過洚水之文當以信都者爲是大陸見冀州九河見兗州逆河意以海水逆潮而得名九河旣淪於海則逆河在其下流固不復有矣河上播而爲九下同而爲一其分播合同皆水勢之自然禹特順而導之耳今案漢西域傳張騫所窮河源云河有兩源一出蔥嶺一出於闐於闐在南山下其河北流與蔥嶺河合東注蒲昌海蒲昌海一名鹽澤去玉門陽闗三百餘里其水停居冬夏不增減潛行地中南出積石又唐長慶中薛元鼎使吐蕃自隴西成紀縣西南出塞二千餘里得河源於莫賀延磧尾曰閟磨黎山其山中髙四下所謂昆侖也東北流與積石河相連河源澄瑩冬春可涉下稍合流色赤益逺他水並注遂濁吐蕃亦自言昆侖在其國西南二說恐薛氏爲是河自積石三千里而後至於龍門經但一書積石不言方向荒逺在所略也龍門而下因其所經記其自北而南則曰南至華陰記其自南而東則曰東至厎柱又詳記其東向所經之地則曰孟津曰洛汭曰大伾又記其自東而北則曰北過洚水又詳記其北向所經之地則曰大陸曰九河又記其入海之處則曰逆河自洛汭而上河行於山其地皆可攷自大伾而下垠岸髙於平地故決齧流移水陸變遷而洚水大陸九河逆河皆難指實然上求大伾下得碣石因其方向辧其故迹則猶可考也其詳悉見上文又案李復云同州韓城北有安國嶺東西四十餘里東臨大河瀕河有禹廟在山防河出處禹鑿龍門起於唐張仁願所築東受降城之東自北而南至此山盡兩岸石壁峭立大河盤東於山峽間千數百里至此山開岸濶豁然奔放怒气噴風聲如萬雷今案舊說禹鑿龍門而不詳其所以鑿誦說相傳但謂因舊修辟去其齟齬以決水勢而已今詳此說則自受降以東至於龍門皆是禹新開鑿若果如此則禹未鑿時河之故道不知卻在何處而李氏之學極博不知此說又何所考也】纂疏【禹貢一書所紀地理治水曲折多不可曉竊意當時治水事畢卻緫作此一書故自冀州帝都始如今人方量畢緫作一門單耳禹自言予決九川距四海濬畎澮距川一篇禹貢不過此二語極好細看今人說禹治水始於壺口鑿龍門某未敢信方河水洶湧其勢迅激縱使鑿下龍門恐這石仍舊湧塞又下面水未有分殺必須潰決四出蓋禹先決九川之水使各通於海又濬畎澮之水使各通於川使大水有所入小水有所歸禹只是先從低處下手若下面之水盡殺則上面之水漸淺方可下手九川盡通則導河之功已及八分故某嘗謂禹治水當始於碣石九河蓋河患惟兗爲甚兗州是河曲處其曲處兩岸無山皆是平地所以潰決常必在此故禹自其決處導之用功尢難孟子亦云禹疏九河瀹濟漯而注之海蓋皆自下流疏殺其勢耳若鯀則只是築堙之所以九載而功弗成也釋水雲河千里一曲一直河從積石北行又東乃折而南計應三千里然後至龍門而爲西河云云河爲四瀆宗且源西北故敍中國之水以河爲先陳解采朱說曽氏曰導水有先言山者嶓導漾岷山導江是也嶓岷乃漾江之源故先言山有先言水者導河積石導淮自桐柏之類是也河出昆侖而後至積石淮出胎簪山而後至桐柏故先言水鄭氏曰凡言至者或山或地或澤名如河至龍門華陰漢至大別山名也至孟津大陸地名也濟至菏澤名也言過言防皆水名以大水合小水曰過如河過洛汭漢過三澨之類二水勢均而相入謂之會如濟防於汶淮防泗沂之類以小水歸大水謂之入入於河入於海是也水莫大於河他水莫均焉故未嘗言會濟洛水小凡水之防者勢皆均敵故未嘗言過唐孔氏曰河源不始於此記其始施功處耳蘇氏曰河旣分爲九又合爲一以一迎八而後入海程氏曰河自洛汭以上山水名稱迹道古今如一自大伾以下不特水道難考山舊近河者亦不可究非山有徙移也河旣變迹年世又逺人知新河之爲河不知舊山之不附新河也輙並河求之安從而得舊山之眞歟王氏炎曰周定王五年河徙已非禹之故道漢元光三年河徙東郡更注渤海繼決於子又決於魏之館陶遂分爲屯氏河大河在西屯河在東二河相並而行元帝永光中又決於淸河靈鳴犢口則河水分流入於博州屯河始壅塞不通後二年又決於平原則東入齊入靑以達於海而下流與漯爲一王莽時河遂行漯川大河不行於大伾之北而遂行於相魏之南則山澤在河之瀕者支川與河相貫者悉皆易位而與禹貢不合矣方氏回曰建紹後黃河決入鉅野溢於泗以入於淮者謂之南淸河由汶合濟至滄州以入海者謂之北濟河是時淮僅受河之半金之亡也河自開封北衛州決而入渦河以入淮水淮水獨受大黃河之全以輸之海濟水之絕於王莽時者今其源出河北溫縣猶徑枯黃河中以入汶而遂趨海淸濟貫濁河遂成虛論矣愚謂方氏得於身經目覩與諸家據紙上而說者不同合程王說而參觀之可見古今河道之大不同又因方說而後濟水之入河復溢出於河者顯然可見矣】嶓導漾東流爲漢又東爲滄浪之水過三澨至於大別南入於江東滙澤爲彭蠡東爲北江入於海【漾水名水經曰漾水出隴西郡氐道縣嶓山東至武都常璩曰漢水有兩源此東源也卽禹貢所謂嶓導漾者其西源出隴西嶓山會泉始源曰沔逕葭萌入漢東源在今西縣之西西源在今三泉縣之東也酈道元謂東西兩川俱出嶓而同爲漢水者是也水源於嶓爲漾至武都爲漢又東流爲滄浪之水酈道元云武當縣北四十里漢水中有洲曰滄浪洲水曰滄浪水是也蓋水之經歷隨地得名謂之爲者明非他水也三澨水名今郢州長壽縣磨石山源東南流者名澨水至復州景陵縣界來又名汊水疑卽三澨之一然據左傳漳澨防澨則爲水際未可曉也大別見導山入江在今漢陽軍漢陽縣滙回也彭蠡見州北江未詳入海在今通州靜海縣今案彭蠡古今記載皆謂今之番陽然其澤在江之南去漢水入江之處已七百餘里所蓄之水則合饒信徽撫吉贑南安建昌臨江袁筠隆興南康數州之流非自漢入而爲滙者又其入江之處西則廬阜東則湖口皆石山峙立水道狹甚不應漢水入江之後七百餘里乃橫截而南入於番陽又橫截而北流爲北江且番陽合數州之流豬而爲澤泛溢壅遏初無仰於江漢之滙而後成也不惟無所仰於江漢而眾流之積日遏月髙勢亦不復容江漢之來入矣今湖口橫渡之處其北則江漢之濁流其南則番陽之淸漲不見所謂漢水滙澤而爲彭蠡者番陽之水旣出湖口則依南岸與大江相持以東又不見所謂橫截而爲北江者又以經文考之則今之彭蠡旣在大江之南於經則宜曰南滙彭蠡不應曰東滙於導江則宜曰南會於滙不應曰北防於滙滙旣在南於經則宜曰北爲北江不應曰東爲北江以今地望參校絕爲反戾今廬江之北有所謂巢湖者湖大而源淺每嵗四五月間蜀嶺雪消大江泛溢之時水淤入湖至七八月大江水落湖水方泄隨江以東爲合東滙北滙之文然番陽之湖方五六百里不應捨此而錄彼記其小而遺其大也蓋嘗以事理情勢考之洪水之患惟河爲甚意當時龍門九河等處事急民困勢重役煩禹親蒞而身督之若江淮則地偏水急不待疏鑿固已通行或分遣官屬往視亦可況洞庭彭蠡之間乃三苗所居水澤山林深昧不測彼方負其險阻頑不卽工則官屬之往者亦未必遽敢深入是以但知彭蠡之爲澤而不知其非漢水所滙但意如巢湖江水之淤而不知彭蠡之源爲甚眾也以此致誤謂之爲滙謂之北江無足怪者然則番陽之爲彭蠡信矣】纂疏【因說禹貢先生曰此最難說蓋他本文自有謬處且如漢水自是從今漢陽軍入江下至江州然後江西一帶水流出合爲大江兩江下水相淤故江西水出不得溢爲彭蠡上取漢水入江處有多少路今言漢水過三澨至於大別南入於江東滙澤爲彭蠡全然不合又如何去解釋得蓋禹當時只治得雍冀兗數州爲詳南方諸水未必親見然恐只得之傳聞故多遺闕又差誤如此今人不成說他聖人之經不是所以難說解者紛紛終是與他地上水不合朱子九江彭蠡說曰說禹貢者不過隨文解義以就章句如說九江則曰江過尋陽派別爲九或曰有小江九北來注之說彭蠡則曰漢水所滙而江水亦往會焉說北江中江則曰漢旣滙而出爲北江江旣滙而岀爲中江也說九江則但指今日江州治所以當之說敷淺原則但以爲漢歷陽縣之傅易山在今日爲江州之徳安縣而已如是而言姑爲誦說則可矣若以山川形勢之實考之吾恐其說有所不通而不能使人無疑也若曰別爲九則江流上下洲渚不一今所計以爲九者若必首尾短長均布若一則橫防一節縱別爲九一水之間當有一洲九江之間沙水相間乃爲卜有七道於地將無所容若曰參差取之不必齊一則又不知防自何許而數其九也況洲渚出沒其勢不常江陵先有九十九洲後乃復生一洲是豈可以爲地理之定名乎此不可通之妄說也若曰旁計橫入小江之數則自岷山以東至入海處不知當爲防十百江矣此又不可通之妄說也且經又言九江孔殷則正以見其吐吞壯盛浩無津涯之勢決非尋常分派小江之可當又繼此而後及夫沱潛云夢則又見其決非尋陽以東甚逺之下流此又可以證前二說者爲不可通之妄說也若曰漢水滙爲彭蠡而江水亦往防焉則彭蠡之爲澤也實在大江之南自今江州湖口縣南跨南康軍饒州之境以接於隆興府之北彌漫數十百里其源則東自饒徽信州建昌軍南則贑州南安軍西則袁筠以至隆興府分寧武寧諸邑方數千里之水皆防而歸焉北過南康瀾左裏則兩岸漸迫山麓而湖面稍狹遂東北流以趨湖口而入於江矣然以地勢北髙而南下故其入於江也反爲江水所遏而不得遂因郤而自豬以爲是彌漫數十百里之大澤是則彭蠡之所以爲彭蠡者初非有所仰於江漢之滙而後成也不惟無所仰於江漢而眾流之積日遏日髙勢亦不復容江漢之來入矣又況漢水自漢陽軍大別山下南流入江則其水與江混而爲一至此已七百餘里矣今謂其至此而後一先一後以入於彭蠡旣滙之後又復循次而出以爲二江則其入也何以識其爲昔日之漢水而先行何以識其爲昔日之江水而後防其出也何以識其爲昔日之漢水而今分以之北何以識其爲昔日之江水而今分以居中邪且以方言之則宜曰南防而不應曰北防以實計之則湖口之東今但見其爲一江而不見其分流然則所謂漢水滙爲彭蠡而江水亦往防焉者亦不可通之妄說也此數說者旣無一之不窮於是味別洲別之論出焉而終亦不免於窮也蓋曰味別則不知凡禹之所爲過門不入者爲欲大濟昏墊之民而遂其生邪抑如陸羽張又新較毫分於齒頰間以爲茗飲之快也此又不通之妄說也若曰洲別則漢水入江之後便須當有一洲介於其間以爲江漢之別而湖口入滙之處又當各分爲二以爲出入之辧而後可也今皆無之而湖口橫渡之處但見舟北爲大江之濁流舟南爲彭蠡之淸漲而已蓋彭蠡之水𨿽限於江而不得泄然及其旣平則亦因其可行之隙而又未嘗不相持以東也惡睹所謂中江北江之別乎此又可見其爲不通之妄說也若曰古之九江卽今之江州古之敷淺原卽今之徳安縣則漢九江郡本在江北而今所謂江州者實武昌郡之柴桑縣後以江北之尋陽並柴桑而立郡又自江北徙治江南以故江南得有尋陽之名後又因尋陽而攺爲江州實非古九江地也又況經言過九江至於東陵而後會於彭蠡則自今江州城下至湖口縣才四十里不知東陵的在何處何所表異而其志之繁密促數乃如此又曰過九江至於敷淺原則已自江州順流東下湖口又復溯流南上彭蠡百有餘裏而後至焉亦何說哉此又不可通之妄說也至於今所謂敷淺原者則其爲山也微而其全體正脈又特爲廬阜以盡乎大江彭蠡之交矣不取於此以記衡山東道一支之所極者而獨有取乎彼之區區焉者則吾恐其山川之命名古今或異而傳者未必得其眞也凡此差舛其類不一有識之士讀之愈疑惟胡旦晁說之皆以九江爲洞庭其援證皆極精博而莆田鄭樵漁仲獨謂東滙澤爲彭蠡東爲北江入於海十三字爲衍文亦爲得之予旣深以事理情勢求之然後果得其所以誤也蓋洪水之患惟河爲甚兗州乃其下流水曲而流緩地平而土疎故河患此爲尢甚治十三載方同他州當時惟此等處事急民困勢重役煩禹親蒞身督之不可一日捨若梁雍荊地偏水急不待疏鑿固已通行則分遣官屬往視其亦可也況洞庭彭蠡間乃三苗所居水澤山林深昧不測彼方負險頑不卽工官屬往者未必深入其境是以但見彭蠡之爲澤而不知其源之甚逺而且多但見洞庭下流之已爲江而不知其中流之嘗爲澤而甚廣也以此致誤宜無足怪若其用字之同異則經之凡例亦自可考今但刪去東滙北江之衍字而正以洞庭爲九江更以經之凡例通之則過九江至於東陵者言導岷山之水而是水之流橫截乎洞庭之口以至東陵也是漢水過三澨之例也過九江至於敷淺原者言導岷陽之山而導山之人至於衡山之麓遂越洞庭之尾東取山路以至於敷淺原也是導岍岐而逾於河之例也以是觀之則經之文意不亦旣明矣乎鄭漁仲漢水衍文之說固善矣下文江水東迆北防於滙東爲中江入於海之數語亦不能使人無疑彼固未能盡正也又有謂州之三江卽荊之中江北江而又病其缺一乃顧彭蠡之餘波適未有號姑使冒南江之名以足之然自湖口而下江本無二安得有三且於下文之震澤又懸隔遼夐而不相屬也則又安能曲說而彊附之哉右略節】岷山導江東別爲沱又東至於澧過九江至於東陵東迆北防於滙東爲中江入於海【沱江之別流於梁者也澧水名水經出武陵充縣西至長沙下雋縣西北入江鄭氏曰經言過言會者水也言至者或山或澤也澧宜山澤之名案下文九江澧水旣與其一則非水明矣九江見荊州東陵巴陵也今嶽州巴陵縣也地誌在廬江西北者非是防滙中江見上章】導沇水東流爲濟入於河溢爲滎東出於陶丘北又東至於菏又東北防於汶又北東入於海【沇水濟水也源爲沇旣東爲濟地誌雲濟水出河東郡垣曲縣王屋山東南今絳州垣曲縣山也始源王屋山頂崖下曰沇水旣見而伏東出於今孟州濟源縣二源東源周回七百步其深不測西源周回六百八十五步其深一丈合流至溫縣是爲濟水歷虢公臺西南入於河溢滿也復出河之南溢而爲滎滎卽滎波之滎見豫州又東出於陶丘北陶丘地名再成曰陶在今廣濟軍西又東至於菏菏卽菏澤亦見豫州謂之至者濟陰縣自有菏派濟流至其地爾汶北汶也見靑州又東北至於東平府壽張縣安民亭合汶水至靑州博興入海唐李賢謂濟自鄭以東貫滑曹鄆濟齊靑以入於海本朝樂史謂今東平濟南淄川北海界中有水流入海謂之淸河酈道元謂濟水當王莽之世川瀆枯竭其後水流逕通津渠勢攺尋梁脈水不與昔同然則滎澤濟河𨿽枯而濟水未嘗絕流也程氏曰滎水之爲濟本無他義濟之入河適會河滿溢出南岸溢出者非濟水因濟而溢故禹還以原名命之案程氏言溢之一字固爲有理然出於河南者旣非濟水則禹不應以河枝流而冒稱爲濟蓋溢者指滎而言非指河也且河濁而滎淸則滎之水非河之溢明矣況經所書單立導沇條例若防若續而實有源流或見或伏而脈絡可考先儒皆以濟水性下勁疾故能入河穴地流注顯伏南丰曽氏齊州二堂記云泰山之北與齊之東南諸谷之水西北滙於黒水之灣又西北滙於柏崖之灣而至於渴馬之崖蓋水之來也眾其北折而西也悍疾尢甚及至於崖下則泊然而止而自崖以北至於歷城之西蓋五十里而有泉湧出髙或致數尺其旁之人名之曰趵突之泉齊人皆謂嘗有棄糠於黒水之灣者而見之於此蓋泉自渴馬之崖潛流地中而至此復出也其注而北則謂之濼水達於淸河以入於海舟之通於濟者皆於是乎達也齊多甘泉其顯名者十數而色味皆同以余驗之蓋皆濼水之旁出者也然則水之伏流地中固多有之奚獨於滎澤疑哉吳興沈氏亦言古說濟水伏流地中今歷下凡地皆是流水世謂濟水經過其下東阿亦濟所經取其井水煮膠謂之阿膠用攪濁水則淸人服之下膈疏痰蓋其水性趨下淸而重故也濟水伏流絕河乃其物性之常事理之著者程氏非之顧弗深考耳】纂疏【愚案虛谷方氏嘗親過枯黃河見濟水出河北溫縣者今徑枯黃河以入汶而後趨海而謂淸濟貫濁河遂成虛論以此缺之則濟水性下固能伏流而出爲滎然其性勁實兼缺勁絕大河中而出爲滎也以勢言不容不假道於河其淸勁之性能橫絕而不奪於河亦異哉程泰之謂溢爲滎非濟溢辧之者以河濁滎淸證其非當矣今大河徙而南流古大河遂爲枯礫濟之貫河其迹昭然泰之之非不辧而明亦千古之一快也哉】導淮自桐柏東防於泗沂東入於海【水經雲淮水出南陽平氏縣胎簪山禹只自桐柏導之耳桐柏見導山泗沂見徐州沂入於泗泗入於淮此言會者以二水相敵故也入海在今淮浦】導渭自鳥鼠同穴東防於灃又東防於涇又東過漆沮入於河【同穴山名地誌云鳥鼠山者同穴之枝山也余並見雍州孔氏曰鳥鼠共爲雌雄同穴而處其說怪誕不經不足信也酈道元雲渭水出南谷山在鳥鼠山西北禹只自鳥鼠同穴導之耳】纂疏【愚案灃涇漆沮皆入渭渭入河東會於灃卽灃水攸同也東防於涇卽涇屬渭汭也東過漆沮卽漆沮旣從也灃涇大與渭並故曰防旣得灃涇渭愈大漆沮皆小故曰過前分言於雍而自源䢐流言於此也】導洛自熊耳東北防於澗瀍又東防於伊又東北入於河【熊耳盧氏之熊耳也余並見豫州洛水出嶺山禹只自熊耳導之耳案經言嶓導漾岷山導江者漾之源出於嶓江之源出於岷故先言山而後言水也言導河積石導淮自桐柏導渭自鳥鼠同穴導洛自熊耳皆非出於其山特自其山以導之耳故先言水而後言山也河不言自者河源多伏流積石其見處故言積石而不言自也沇水不言山者沇水伏流其出非一故不志其源也弱水黒水不言山者九州之外蓋略之也小水合大水謂之入大水合小水謂之過二水勢均相入謂之防天下之水莫大於河故於河不言會此禹貢立言之法也】纂疏【愚案此卽豫州伊洛瀍澗旣入於河之源流也伊瀍澗皆入洛而洛入河耳王氏炎曰凡導川皆決而委之於海然百川東注而弱水獨西黒水獨南其入於東海則天下之水在北莫大於河在南莫大於江漢故先言導河而漢次之江又次之淮濟亦四瀆也故先言濟而淮次之皆自北而南也四凟之外西有渭東有洛亦大川也故以是終焉】九州攸同四隩旣宅九山刋旅九川滌源九澤旣陂四海防同【隩隈也李氏曰涯內近水爲隩陂障也防同與灉沮防同同義四海之隩水涯之地已可奠居九州之山槎木通道已可祭告九州之川濬滌泉源而無壅遏九州之澤已有陂障而無決潰四海之水無不防同而各有所歸此蓋緫結上文言九州四海水土無不平治也】纂疏【孔氏曰九州所同事在下四方之宅已可居案此欲依厥民隩訓爲室也四海之內防同京師九州同風萬國共貫呂氏曰水平而復疏滌其源爲經久計也林氏曰九州辧之悉矣至此又言其所以同有以辧之則異制異俗異和異宜各得其所而不相亂有以同之則同軌同文同倫各要其歸而不見其異序言別此言同先別而後同也】六府孔修庶土交正厎愼財賦咸則三壤成賦中邦【孔大也水火金木土谷皆大修治也土者財之自生謂之庻則非特谷土也庻土有等當以肥瘠髙下名物交相正焉以任土事底致也因庶土所出之財而致謹其財賦之入如周大司徒以土宜之法辧十有二土之名物以任土事之類咸皆也則品節之也九州谷土又皆品節之以上中下三等如周大司徒辧十有二壤之名物以致稼穡之類中邦中國也蓋土賦或及於四夷而田賦則止於中國而已故曰成賦中邦】纂疏【復齋董氏曰九疇先五行五行一曰水水治則六府皆理呂氏曰厎愼其心也則壤其迹也本末皆備孫氏曰準則上中下之土壤卽前九等之田三等言其略九等言其詳也陳氏大猷曰上各州惟舉一隅至此緫結之以見九川之所同如宅土旣宅惟見於兗雍故此以四隩旣宅緫之旅山惟見於梁雍故北以九山刋旅緫之各州所載川澤𨿽多然九州川澤不止是也故以九川九澤之滌陂緫之上𨿽各載達河之道而四方之趨帝都者不止是也故以四海防同緫之六府孔修則非特水土之治而已庶土交正則山林川澤丘陵墳衍原隰之土地無不正非特墳壤壚之復其性而已正庻土而愼財賦所以緫結九州所貢篚之物也則三壤以成中邦之賦所以緫結九州九等之田與賦也】錫土姓【錫土姓者言錫之上以立國錫之姓以立宗左傳所謂天子建徳因生以賜姓胙之土而命之氏者也】纂疏【林氏曰水土平可以封建諸侯也如契封於商賜姓子稷封於邰賜姓姬有土有姓昔固有矣至是徧錫之】祗臺徳先不距朕行【臺我距違也禹平水土定土賦建諸侯治已定功已成矣當此之時惟敬徳以先天下則天下自不能違越我之所行也】纂疏【陳氏曰臺朕皆史氏我其君上也馬氏曰水土已平天子於是封建分理又敬己徳以先之而莫敢或違皆禹功所致也卽迪朕徳時乃功惟敍之意王氏炎曰曰臺曰朕皆禹自言愚案臺朕蔡說欠明陳馬說當雙溪謂皆禹自言恐非二句接錫土姓封建亦禹專之乎】五百里甸服百里賦納緫二百里納銍三百里納稭服四百里粟五百里米【甸服畿內之地也甸田服事也以皆田賦之事故謂之甸服五百里者王城之外四面皆五百里也禾本全曰緫刈禾曰銍半藳也半藳去皮曰稭謂之服者三百里內去王城爲近非惟納緫銍稭而又使之服輸將之事也獨於稭言之者緫前二者而言也粟谷也內百里爲最近故並禾本緫賦之外百里次之只刈禾半藳納也外百里又次之去藳麄皮納也外百里爲逺去其穗而納谷外百里爲尢逺去其谷而納米蓋量其地之逺近而爲納賦之輕重精麄也此分甸服五百里而爲五等者也】纂疏【夏氏曰規方千里爲王畿其中爲王城王城之外四面各五百里是爲甸服張氏曰此因水土平而言弼成五服之事服服其事也內而甸侯綏外而要荒莫不各服其事於天子故皆謂之服孔氏曰甸服爲天子服治田禾藳曰緫供飼國馬唐孔氏曰銍鎌也用以刈故以銍表禾穗稭言服舉中以明上下侯服以外貢不入谷甸主治田故服名甸陳氏大猷曰禹之甸法達於天下詩奕奕梁山惟禹甸之傳少康有田一成皆甸法也王畿獨以甸名服者農國事之本也京師聲名文物之所萃四方百貨之所聚其民易以棄本逐末制名甸服示天下以務本重谷也碧梧馬氏曰先儒多以服字就稭字上解稭藳也若去禾中栗米而納空藳惟使之服輸將是其賦輕於四百里五百里矣若存禾中粟米而又納藳又服輸將是其賦重於百里二百里矣惟蔡氏摘出服字以爲緫前二者言之爲通唐孔氏亦云舉中以明上下並皆有所納之役第以服字貫緫銍粟米言之文勢爲礙爾或曰三百里在逺近之中故使只納藳而服輸將或曰服如國服之服他有服役不但輸將】五百里侯服百里采二百里男邦三百里諸侯【侯服者侯國之服甸服外四面又各五百里也采者卿大夫邑地男邦男爵小國也諸侯諸侯之爵大國次國也先小國而後大國者大可以禦外侮小得以安內附也此分侯服五百里而爲三等也】纂疏【呂氏曰采邑如今之職田言男則子在其間言侯則公伯在其間】五百里綏服三百里揆文教二百里奮武衛【綏安也謂之綏者漸逺王畿而取撫安之義侯服外四面又各五百里也揆度也綏服內取王城千里外取荒服千里介於內外之間故以內三百里揆文教外二百里奮武衛文以治內武以治外聖人所以嚴華夷之辧者如此此分綏服五百里而爲二等也】纂疏【陳氏大猷曰綏服內安中國外安邊疆也內三百里非全無武衛以文教爲主外二百里非全無文教以武衛爲主文教以善其生武衛以防其生民斯安矣然武以衛言保防而已治世武事易弛故奮以修之聖人不黷武亦不廢武與後世恃小康而銷兵者異矣林氏曰漢魏使外夷入居中國障塞之地至西晉有劉石之禍石晉以盧龍賂契丹至重貴而有耶律之難綏服嚴華夷之辧萬世不易之法也】五百里要服三百里夷二百里蔡【要服去王畿已逺皆夷狄之地其文法略於中國謂之要者取要約之義特羈縻之而已綏服外四面又各五百里也蔡放也左傳云蔡蔡叔是也流放罪人於此也此分要服五百里而爲二等也】五百里荒服三百里蠻二百里流【荒服去王畿益逺而經略之者視要服爲尢略也以其荒野故謂之荒服要服外四面又各五百里也流流放罪人之地蔡與流皆所以處罪人而罪有輕重故地有逺近之別也此分荒服五百里而爲二等也今案每服五百里五服則二千五百里南北東西相距五千里故益稷篇言弼成五服至於五千然堯都冀州冀之北境並雲中涿易亦恐無二千五百里借使有之亦皆沙漠不毛之地而東南財賦所出則反棄於要荒以地勢考之殊未可曉但意古今土地盛衰不同當舜之時冀北之地未必荒落如後世耳亦猶閩浙之間舊爲蠻夷淵藪而今富庻繁衍遂爲上國土地興廢不可以一時槪也周制九畿曰侯甸男采衛蠻夷鎭藩每畿亦五百里而王畿又不在其中並之則一方五千里四方相距爲萬里蓋倍禹服之數也漢地誌亦言東西九千里南北一萬三千里先儒皆疑禹服之狹而周漢地廣或以周服里數皆以方言或以古今尺有長短或以爲禹直方計而後世以人迹屈曲取之要之皆非的論蓋禹聲教所及則地盡四海而其疆理則止以五服爲制至荒服之外又別爲區畫如所謂咸建五長是也若周漢則盡其地之所至而疆畫之也】纂疏【王氏曰夷易也無中國禮法易而已蠻慢也甚於夷矣林氏曰夷蠻戎狄相對言則有四名舉一二言則可通如四夷來王蠻夷率服是也此處不必拘東夷南蠻之名馬氏曰甸侯綏爲中國要荒已爲夷狄聖人之治詳內略外觀五服名義可見治中國則法度宜詳治以必治也治夷蠻則法度宜略治以不治也觀至於五千見徳化之逺及觀要荒二服見法度之不泛及聖人不務廣地而勤逺略可見矣曽氏曰周之九服者終不能大異於作者周之王畿卽禹之甸服侯服甸服卽禹之侯服男服采服卽禹之綏服衛服介其中卽綏服之奮武衛也蠻服夷服卽禹之要服鎭服蕃服卽禹之荒服也王制西不盡流沙南不盡衡山東不盡東海北不盡恆山應氏曰東海在中國之疆內西南北海則逺在夷徼之外南獨以江與衡山爲限蓋百粵未盡開也惟河舉東西南北河流縈帶中國也自秦而上西北袤而東南蹙自秦而下東南展而西北縮此古今天地之大運也當先王時四方各有不盡之地聽四夷居之不勞中國以事外也】東漸於海西被於流沙朔南曁聲教訖於四海禹錫圭告厥成功【漸漬被覆曁及也地有逺近故言有深淺也聲謂風聲教謂教化林氏曰振舉於此而逺者聞焉故謂之聲軌範於此而逺者效焉故謂之教上言五服之制此言聲教所及蓋法制有限而教化無窮也錫與師錫之錫同水土旣平禹以圭爲防而告成功於舜也水色黒故圭以云】纂疏【林氏曰此又推聖化所極至而言之漸如水之漸漬被如衣之被覆朔南不言所至以下文四海見之也漸被曁皆言聲教所至無分逺近輕重特變文耳陳氏大猷曰聖人所治詳內略外不求盡於四海而道徳所化無內外之限則必極於四海自禹敷土而下槪舉治水規模言之自冀州而下以帝都爲主自東而西區別九州之疆域言之自導岍而下則自西而東貫串九州之山水言之自九州攸同而下則緫合九州成績言之自五百里甸服而下則以成五服自內及外言之自東漸而下則逺舉四極言之以至告成功終焉經緯錯綜法度森嚴非聖經不至此董氏鼎曰禹之治水始於冀州非徒以帝都爲先蓋水患皆因下流壅塞而然禹先用功於下流以疏其壅塞之勢然後用功於上流以濬其源之地下流有所歸則上流有所殺矣天下大勢西北髙而東南下九川惟河爲大水患惟河爲急河始入於雍而經於冀則冀當河之下流兗又其下流之入海處所以禹之功役自冀而兗則疏河之下流也自兗而靑則疏濟之下流也自靑而徐則疏淮之下流也自而荊則疏江漢之下流也河濟淮江漢五水之下流旣通水患之平已十七八矣然上流不濬則猶有雍塞之患於是自荊而豫以濬伊洛之源自豫而梁以濬江漢之源自梁而雍以濬河渭之源從北而東從東而南從南而西從西而又北始於河終於河治水之能事畢矣一書之中觀其規模次第若恃乎法度之維持求其綱領樞機實闗於徳行之感化故曰祗臺徳先不距朕行讀此篇者毋徒求作貢之法當求其祗徳之心愚案圭或謂告成功於天取天之色或謂堯錫禹圭爲水徳之瑞故尙黑也或謂水色黒皆非也禹貢一書𨿽紀平水上制貢賦之事而躬行教化之精微寓焉曰祗臺徳先不距朕行躬行心得以爲教化之本者也曰文教聲教教化之流行而躬行之效驗也後之山經地誌與財用之書有是哉】甘誓【甘地名有扈氏國之南郊也在扶風鄠縣誓與禹徵苗之誓同義言其討叛伐罪之意嚴其坐作進退之節所以一眾志而起其怠也誓師於甘故以甘誓名篇書有六體誓其一也今文古文皆有案有扈夏同姓之國史記曰啟立有扈不服遂滅之唐孔氏因謂堯舜受禪啟獨繼父以是不服亦臆度之耳左傳昭公元年趙孟曰虞有三苗夏有觀扈商有姺邳周有徐奄則有扈亦三苖徐奄之類也】纂疏【愚謂禹徵苖已有誓專書一篇則自此始可觀世變矣】

大戰於甘乃召六卿【六卿六鄕之卿也案周禮卿大夫每鄕卿一人六鄕六卿平居無事則各掌其鄕之政教禁令而屬於大司徒冇事出徵則各率其鄕之一萬二千五百人而屬於大司馬所謂軍將皆卿者是也意夏制亦如此古者四方有變專責之方伯方伯不能討然後天子親徵之天子之兵有徵無戰今啟旣親率六軍以出而又書大戰於甘則有扈之怙彊稔惡敢與天子抗衡豈特孟子所謂六師移之者書曰大戰蓋所以深著有扈不臣之罪而爲天下後世諸侯之戒也】纂疏【季氏曰六卿非宰至司空之六卿也証之周禮王之六鄕別有此六卿若以爲六卿分職之六卿無緣宰亦屬於司馬知其非也愚謂此書固見有扈之不臣亦見啟之猶能爲君】王曰嗟六事之人予誓告汝【重其事故嗟嘆而告之六事者非但六卿有事於六軍者皆事也】纂疏【李氏曰虞書言咨後變爲嗟徵嗟予有眾湯誥嗟爾萬方有眾皆是】有扈氏威侮五行怠棄三正天用勦絕其命今予惟恭行天之罰【威暴殄之也侮輕忽之也鯀汨五行而殛死況於威侮之者乎三正子丑寅之正也夏正建寅怠棄者不用正朔也有扈氏暴殄天物輕忽不敬廢棄正朔虐下背上獲罪於天天用勦絕其命今我伐之惟敬行天之罰而已今案此章則三正疊建其來久矣舜協時月正日亦所以一正朔也子丑之建唐虞之前當已有之】纂疏【呂氏曰五行之气散在天地間秀者爲人偏者爲物殘民殄物威侮之實也陳氏大猷曰凡背五常之道拂生長斂藏之宜皆威侮五行也孔氏曰隋廢天地人之正道言亂常也馬氏融曰建子丑寅三正也林氏曰商方有攺正朔事夏以前未有也此但言其廢三綱五常耳夏氏曰董仲舒謂舜紹堯順天道攺正朔此非夏以前事乎陳氏大猷曰使果不用正朔亦豈應言三正仲舒所云漢儒多喜言攺正朔耳王氏炎曰夫子論孝子產論禮皆曰天之經地之義民之行三正不過如此堯授時以寅爲正月舜禹因之堯舜之前安有子丑二正程氏大昌曰創建丑子惟商周耳自唐迄夏卽皆建寅髙堂隆謂舜更堯歷首嵗以子堯同少吳首嵗以亥皆不與詩書合不足據也愚案三正有二說未知孰是姑兩存之以俟來哲行夏之時夫子只就三代說耳威侮五行或謂侮五行之理如仁爲木之神愛之理之類是慢五常也怠棄三正是棄三綱也蔡氏以暴殄天物爲威侮五行是偏以質具於地之五行言陳氏兼以气行於天之五行與五行之理言】左不攻於左汝不恭命右不攻於右汝不恭命禦非其馬之正汝不恭命【左車左右車右也攻治也古者車戰之法甲士三人一居左以主射一居右以主擊刺禦者居中以主馬之馳驅也左傳宣公十二年楚許伯禦樂伯攝叔爲右以致晉師樂伯曰吾聞致師者左射以菆是車左主射也攝叔曰吾聞致師者右入壘折馘執俘而還是車右主擊刺也禦非其馬之正猶王良所謂詭遇也蓋左右不治其事與禦非其馬之正皆足以致敗故各指其人以責其事而欲各盡其職而不敢忽也菆側鳩反矢之善者】用命賞於祖不用命戮於社予則孥戮汝【戮殺也禮曰天子巡狩以遷廟主行左傳軍行祓社釁鼓然則天子親徵必載其遷廟之主與其社主以行以示賞戮之不敢專也祖左陽也故賞於祖社右陰也故戮於社孥子也孥戮與上戮字同義言若不用命不但戮及汝身將並汝妻子而戮之戰危事也不重其法則無以整肅其眾而使赴功也或曰戮辱也孥戮猶秋官司厲孥男子以爲罪隸之孥古人以辱爲戮謂戮辱之以爲孥耳古者罰弗及嗣孥戮之刑非三代之所宜有也案此說固爲有理然以上句考之不應一戮而二義蓋罰弗及嗣者常刑也予則孥戮者非常刑也常刑則愛克厥威非常刑則威克厥愛盤庚遷都尙有劓殄防之無遺育之語則啟之誓師豈爲過哉】纂疏【愚謂觀恭行天罰與汝不恭命之言然後知一恭字爲此篇綱領有扈之威侮怠棄不恭故也啟行天伐以恭爲本我恭天命左右禦當恭我命用命而賞賞其恭命也不用命而戮戮其不恭命也賞戮不敢專必行之祖社皆致恭也恭敬百聖之心法亦家法也啟之此心卽禹只承只臺之心啟能敬承繼禹此亦可見焉又案戮當訓云殺也亦辱也古者戮不必皆殺左文十年無畏抶宋公之僕以狥或曰國君不可戮也此以抶狥爲戮也襄六年宋子蕩以弓梏華弱子罕曰專戮於朝此以弓梏爲戮也今此篇二戮字謂不殺固不可謂必殺亦不可賞與戮皆有重輕必以爲殺或必以爲辱皆墮一偏前王莽傳引此文孥戮作奴師古注戮其妻子爲奴恐非泰誓囚奴正士豈戮子之謂邪】五子之歌【五子太康之弟也歌與帝舜作歌之歌同義今文無古文有】纂疏【張氏九成曰美哉禹功明徳逺矣再傳至太康一盤遊田便至失國以禹之功徳防不能蓋也可戒哉陳氏經曰禹功在萬世覩河洛者思之再傳一爲遊田而民遂貳何也民之於禹如賴慈母一遇太康如嬰兒失母啼號無依所以貳也然羿能奪之一時不能禁民思禹於他日少康一成一旅卒祀夏配天非民之不忘禹而何】

太康尸位以逸豫滅厥徳黎民咸貳乃盤遊無度畋於有洛之表十旬弗反【太康啟之子屍如祭祀之屍謂居其位而不爲其事如古人所謂屍祿屍官者也豫樂也夏諺曰吾王不遊吾何以休吾王不豫吾何以助一遊一豫爲諸侯度夏之先王非不遊豫蓋有其節皆所以爲民非若太康以逸豫而防其徳也民鹹貳心而太康猶不知悔乃安於遊畋之無度言其逺則至於洛水之南言其久則十句而弗反是則太康自棄其國矣】纂疏【薛氏曰此史序五子作歌之由能敬必有徳逸豫則怠勝敬所以滅其徳】有窮后羿因民弗忍距於河【窮國名羿窮國君之名也或曰羿善射者之名賈逵說文羿帝嚳射官故其後善射者皆謂之羿有窮之君亦善射故以羿日之也羿因民不堪命距太康於河北使不得反遂廢之】厥弟五人禦其母以從徯於洛之汭五子咸怨述大禹之戒以作歌【禦侍也怨如孟子所謂小弁之怨親親也小弁之詩父子之怨五子之歌兄弟之怨親之過大而不怨是愈疎也五子知宗廟社稷危亡之不可救母子兄弟離散之不可保憂愁郁悒慷慨感厲情不自已爲詩歌推其亡國敗家之由皆原於荒棄皇祖之訓𨿽其五章之間非盡述皇祖之戒然其先後終始互相明史臣以其作歌之意序於五章之首後世序詩者每篇皆冇小序以言其作詩之義其原蓋出諸此】纂疏【林氏曰觀左傳魏絳數羿之失曰淫於原獸曰將歸自田家眾殺而烹之羿太康之失蓋無以異禹都河北安邑呂氏曰姦雄何代無之我之勢固彼無因而入苟有間隙彼必投之羿之變所以因民弗忍也因者明禍亂之本在此不在彼秦不築長城起阿房勝廣何所因隋不伐遼東遊江都李密王世充何所因五子之歌當以詩體觀不當以書體觀此詩一章切於一章一章述禹敬民之訓二章自咎取亡之道三章痛惜冀都之業四章反覆家緒之本末五章盡取憂愧歸之於己其情極矣欲觀詩者當先觀書觀舜臯之歌則見詩之雅頌觀五子之歌則見詩之變風變雅二歌乃詩之原也陳氏大猷曰五章俯仰節奏怨而不怒眞溫柔惇厚可以怨者也】其一曰皇祖有訓民可近不可下民惟邦本本固邦寧【此禹之訓也皇大也君之與民以勢而言則尊卑之分如霄壤之不侔以情而言則相須以安猶身體之相資以生也故勢疏則離情親則合以其親故謂之近以其疏故謂之下言其可親而不可疏之也且民者國之本本固而後國安本旣不固則𨿽彊如秦富如隋終亦滅亡而已矣其一其二或長幼之序或作歌之序不可知也】纂疏【愚謂五歌節奏有序若出一手其史之所次第歟】予視天下愚夫愚婦一能勝予一人三失怨豈在明不見是圖予臨兆民懍乎若朽索之馭六馬爲人上者柰何不敬【予五子自稱也君失人心則爲獨夫獨夫則愚夫愚婦一能勝我矣三失者言所失眾也民心怨背豈待其彰著而後知之當於事防未形之時而圖之也朽腐也朽索易絕六馬易驚朽索固非可以馭馬也以諭其危懼可畏之甚爲人上者柰何而不敬乎前旣引禹之訓言此則以已之不足恃民之可畏者申結其義也】纂疏【陳氏大猷曰失至於三不望其復攺矣頻復之凶也民怨之蓄必深矣林氏曰古車一乘四馬兩服兩驂天子車六馬驂旁加雨騑馬在車中爲服在車外爲驂驂外爲騑天子車盛則駕六常則駕四朽索馭六馬如晉人作危語陳氏經曰國以民爲本君固結民心以敬爲本太康失邦由失民心失民心由於逸豫不敬也】其二曰訓有之內作色荒外作禽荒甘酒嗜音峻宇雕墻有一於此未或不亡【此亦禹之訓也色荒惑嬖寵也禽荒耽遊畋也荒者迷亂之謂甘嗜皆無厭也峻髙大也宇棟宇也雕繪餙也言六者有其一皆足以致滅亡也禹之訓昭明如此而太康獨不念之乎此章首尾意義已明故不復申結之也】纂疏【林氏曰承上皇祖冇訓故但言訓王氏十朋曰三風十愆有一於身國必亡與此同意眞氏曰禹訓六言二十四字耳古今亂亡之釁靡不由之凜乎不可犯也古詩之體源於此意禹爲之使子孫傳誦之乎人主以此揭之座隅銘之楹席若古聖人儼臨乎前保國之金湯全生之藥石也】其三曰惟彼陶唐有此冀方今失厥道亂其紀綱乃厎滅亡【堯初爲唐侯後爲天子都陶故曰陶唐堯授舜舜授禹皆都冀州言冀方者舉中以包外也大者爲綱小者爲紀底致也堯舜禹相授一道以有天下今太康失其道而紊亂其紀綱以致滅亡也又案左氏所引惟彼陶唐之下有帥彼天常一語厥道作其行乃厎滅亡作乃滅而亡】纂疏【唐孔氏曰堯都平陽舜都蒲阪禹都安邑相去不盈三百里皆在冀州自堯以來都不出冀故舉陶唐以言之陳氏大猷曰道者君天下之本紀綱者維持天下之制左氏所引見哀六】其四曰明明我祖萬邦之君有典有則貽厥子孫闗石和鈞王府則有荒墜厥緒覆宗絕祀【明明明而又明也我祖禹也典猶周之六典則猶周之八則所以治天下之典章法度也貽遺闗通和平也百二十斤爲石三十斤爲鈞鈞與石五權之最重者也闗通以見彼此通同無折閱之意和平以見人情兩平無乖爭之意言禹以明明之徳君臨天下典則法度所以貽後世者如此至於鈞石之設所以一天下之輕重而立民信者王府亦冇之其爲子孫後世慮可謂詳且逺矣柰何太康荒墜其緒覆其宗而絕其祀乎又案法度之制始於權權與物鈞而生衡衡運生規規圓生矩矩方生繩繩直生準是權衡者又法度之所自出也故以鈞石言之】纂疏【問闗石和鈞恐只是鈞石之名如周禮嘉量之類曰恐是愚謂闗通和平互文耳法之與器本末備具爲子孫慮逺矣詳矣】其五曰嗚呼曷歸予懷之悲萬姓仇予予將疇依郁陶乎予心顏厚有忸怩弗愼厥徳𨿽悔可追【曷何也嗚呼曷歸嘆息無地之可歸也予將疇依徬徨無人之可依也爲君至此亦可哀矣仇予之予指太康也指太康而謂之予者不忍斥言忠厚之至也郁陶哀思也顏厚愧之見於色也忸怩愧之於心也可追言不可追也】纂疏【林氏曰五子不怨太康悉任之予仁人之於兄弟榮辱一體有邦同其安榮失邦同其危辱親愛之至情也施氏曰五子不深尢太康若其身親爲不善以致之者兄弟一身也社稷宗廟之憂憂舉切於身也孔子於書取此歌於詩取小弁怨而不怒其意一也陳氏大猷曰太康失邦咎在不敬愼爾故此歌始之曰柰何不敬終之曰弗愼厥徳敬愼乃一篇之綱領也故曰敬勝怠者吉怠勝敬者滅董氏鼎曰聖人言善惡成敗如醫師辧藥性法司明律令某物食之殺人某事犯之致死不吾欺矣輕生者不顧而身試之卒至禍敗其太康之謂歟禹之訓色荒以下有一必亡太康一犯禽荒之戒竟以失邦如食殺人之毒犯處死之刑其嚴不可違如此哉】

徵【國名孟子曰徵者上伐下也此以徵名實卽誓也仲康丁有夏中衰之運羿執國政社稷安危在其掌握而仲康能命侯以掌六師侯能承仲康以討有罪是𨿽未能行羿不道之誅明羲和黨惡之罪然當國命中絕之際而能舉師伐罪猶爲禮樂徵伐之自天子出也夫子所以錄其書者以是歟今文無古文有或曰蘇氏以爲羲和貳於羿忠於夏者故羿假仲康之命命侯徵之今案篇首言仲康肈位四海侯命掌六師又曰侯承王命䢐徵詳其文意蓋史臣善仲康能命將遣師侯能承命致討未見貶仲康不能制命而罪侯之爲專徵也若果爲簒羿之書則亂臣賊子所爲孔子亦取之爲後世法乎】

惟仲康肇位四海侯命掌六師羲和廢厥職酒荒於厥邑後承王命䢐徵【仲康太康之弟侯國之侯命掌六師命爲大司馬也仲康始卽位卽命侯以掌六師次年方有徵羲和之命必本始而言者蓋史臣善仲康肇位之時已能収其兵權故羲和之徵猶能自天子出也林氏曰羿廢太康而立仲康然其簒也乃在相之世仲康不爲羿所簒至其子相然後見簒是則仲康猶有以制之也羿之立仲康也方將執其禮樂徵伐之權以號令天下而仲康卽位之始卽能命侯掌六師以収其兵權如漢文帝入自代邸卽皇帝位夜拜宋昌爲衛將軍鎭撫南北軍之類羲和之罪𨿽曰沈亂於酒然黨惡於羿同惡相濟故侯承王命往徵之以剪羿羽翼故終仲康之世羿不得以逞使仲康盡失其權則羿之簒夏豈待相而後敢邪羲氏和氏夏合爲一官曰後者諸侯入爲王朝公卿如禹稷伯夷謂之後也】纂疏【問東坡疑徵曰袁道潔攷得是太康失河北至相方失河南然亦疑羲和是个歷官曠職誅之可也何至誓師如此大抵古書之不可攷皆此類也林氏曰羲和夏爲一官至周爲馮相保章氏隸於大宗伯其任又輕於夏矣太史公曰文史星歷近乎卜祝之間主上所戲弄倡優畜之愈益輕矣】告於眾曰嗟予有眾聖有謨訓明徴定保先王克謹天戒臣人克有常憲百官修輔厥後惟明明【徴驗保安也聖人謨訓明有徴驗可以定安邦國也下文卽謨訓之語天戒日蝕之類謹者恐懼修省以消變異也常憲者奉法修職以供乃事也君能謹天戒於上臣能有常憲於下百官之眾各修其職以輔其君故君內無失徳外無失政此其所以爲明明後也又案日蝕者君弱臣彊之象后羿專政之戒也羲和掌日月之官黨羿而不言是可赦乎】纂疏【王氏曰使羲和守常憲以修輔則仲康得謹天戒而修省今畔官離次不知有日蝕之變則是不有常憲昧先聖之謨訓安能免於誅乎】每嵗孟春遒人以木鐸徇於路官師相規工執藝事以諫其或不恭邦有常刑【遒人宣令之官木鐸金口木舌施政教時振以警眾者也周禮小宰之職正嵗帥治官之屬徇以木鐸曰不用法者國有常刑亦此意也官以職言師以道言規正也相規云者胥教誨也工百工也百工技藝之事至理存焉理無往而不在故言無微而可略也孟子曰責難於君謂之恭官師百工不能規諫是謂不恭不恭之罪猶有常刑而況於畔官離次俶擾天紀者乎】纂疏【張氏曰相規規君也左大夫規誨詩沔水規宣王蔡氏元度曰周景王將鑄無射伶州鳩諫曰匱財罷民魯荘丹楹刻桷匠慶諫曰無益於君而替前人之令徳執藝事諫此類是也陳氏經曰先王不諫者有刑後世諫者反刑之】惟時羲和顚覆厥徳沈亂於酒畔官離次俶擾天紀遐棄厥司乃季秋月朔辰弗集於房瞽奏鼓嗇夫馳庶人走羲和屍厥官罔聞知昏迷於天象以干先王之誅政典曰先時者殺無赦不及時者殺無赦【次位也官以職言次以位言畔官則亂其所治之職離次則捨其所居之位俶始擾亂也天紀則洪範所謂嵗月日星辰歷數是也蓋自堯舜命羲和歷象日月星辰之後爲羲和者世守其職未嘗紊亂至是始亂其天紀焉遐逺也逺棄其所司之事也辰日月會次之名房所次之宿也集漢書作輯集輯通用言日月防次不相和輯而掩蝕於房宿也案唐志日蝕在仲康卽位之五年瞽樂官以其無目而審於音也奏進也古者日蝕則伐鼓用幣以救之春秋傳曰惟正陽之月則然余則否今季秋而行此禮夏禮與周異也嗇夫小臣也漢有上林嗇夫庶人庶人之在官者周禮庭氏救日之弓矢嗇夫庶人蓋供救日之百役者曰馳曰走者以見日蝕之變天子恐懼於上嗇夫庶人奔走於下以助救日如此其急羲和爲歷象之官尸居其位若無聞知則其昏迷天象以干先王之誅豈特不恭之刑而已哉政典先王政治之典籍也先時後時皆違制失時當誅而不赦者也今日蝕之變如此而羲和罔聞知是固幹先王后時之誅矣】纂疏【日月一嵗十二防方防則月光都盡而爲晦已防則月光復蘇而爲朔朔後晦前各十五日日月相對則月光正滿而爲望晦朔日月之合東西同度南北同道則月揜日而日爲之食望而日月之對同度同道則月抗日而月爲之食是皆有常度矣王者修徳行政能使陽盛足以勝陰陰衰不能侵陽則日月之行𨿽或當食而月常避日故其遲速髙下必有參差而不正相對者所以當食而不食也若國無政不用善則陰盛陽微當食必食𨿽曰有常度而實爲非常之變矣詩傳問先時不及時林氏謂是誓眾之辭非言昏迷天象之人曰以上文考之林說非是然此篇自可疑當闕之蘇氏曰官局所在曰次孔氏曰房所捨之次政典若周官六卿之制典先時謂歷象之法四時節气望晦朔先天時則罪死不及謂歷象後天時𨿽治其官苟有先後之差則無赦況廢官乎唐孔氏曰房如房室之房謂日月所捨之處九月之朔日月當防於大火之次或以房爲房星房心爲大火似矣然集是止捨之處言其不集於捨故得以表日食若言不集於房星惟見歷錯不表日食以此知非房星薛氏曰月令季秋日在房房大火之宿也愚案房有二說近代善歷者推仲康時九月合朔已過房星北矣左傳昭公十七年梓愼曰宋大辰之虛也鄭太皥之虛也鄭祝融之虛也皆火房也杜注房舍也所謂火房與此房字義同皆所捨之次也堯時中星與月令不同夏之星固宜不與月令同難指日在房爲據也政典司馬所掌侯掌六師爲大司馬故引政典之語以勑戒吏士先時不及時先後失師期也以屬下文者是】今予以爾有眾奉將天罰爾眾士同力王室尙弼予欽承天子威命【將行也我以爾眾士奉行天罰爾其同力王室庻防輔我以敬承天子之威命也蓋天子討而不伐諸侯伐而不討伸康之命侯得天子討罪之權侯之徵羲和得諸侯敵愾之義其辭直其義明非若五霸摟諸侯以伐諸侯其辭曲其義迂也】火炎昆岡玉石俱焚天吏逸徳烈於猛火殱厥渠魁脇從罔治舊染污俗咸與惟新【昆出玉山名岡山也逸過渠大也言火炎昆岡不辧玉石之美惡而焚之苟爲天吏而有過逸之徳不擇人之善惡而戮之其害有甚於猛火不辧玉石也今我但誅首惡之魁而已脇從之黨則罔治之舊染污習之人亦皆赦而新之其誅惡宥善是猶王者之師也今案徵始稱羲和之罪正以其畔官離次俶擾天紀至是有脇從舊染之語則知羲和之罪當不止於廢時亂日是必聚不逞之人崇飲私邑以爲亂黨助羿爲惡者也後䢐徵隱其叛逆而不言者蓋正名其罪則必鋤根除源而仲康之勢有未足以制后羿者故止責其曠職之罪而實誅其不臣之心也】纂疏【薛氏曰殱渠魁義也赦脇從仁也愚案觀脇從之語羲和聚黨助逆明矣仲康於羿勢旣未能鋤其根株不可不剪其羽翼故乘日食之變正其昏迷之罪名正言順羿亦不得庇之也使非聚黨助逆則褫職奪邑司寇行戮足矣何至勞大司馬興師誓眾如臨大敵哉】嗚呼威克厥愛允濟愛克厥威允罔功其爾眾士懋戒哉【威者嚴明之謂愛者姑息之謂記曰軍旅主威蓋軍法不可以不嚴嚴明勝則信其事之必濟姑息勝則信其功之無成誓師之末而復嗟嘆以是深警之欲其勉力戒懼而用命也】纂疏【董氏鼎曰仲康肈位正天下徯望新政之日曰承王命曰幹先王之誅曰奉將天罰將帥奉天子之命天子奉天與先王之命大本正大權立大姦懼矣】

書集傳纂疏卷二﹤經部﹐書類﹐書集傳纂疏﹥

欽定四庫全書

書集傳纂疏卷三

元陳櫟撰朱子訂定蔡氏集傳

商書【契始封商湯因以爲有天下之號書凡十七篇】纂防【史記帝嚳生契爲唐虞司徒封於商賜姓子氏十三世生湯在位十三年壽百嵗國號商盤庚遷殷以後號殷】

湯誓【湯號也或曰諡湯名履姓子氏夏桀暴虐湯往徵之亳眾憚於徵役故湯諭以弔伐之意蓋師興之時而誓於亳都者也今文古文皆有】纂防【湯武固是反之但細觀其書湯反之之功恐更細宻如湯誓與牧誓數桀紂之罪辭气亦不同史記但書湯放桀而死書武王則曰斬紂頭懸之白旗又曰湯有慙徳武王亦無此意】

王曰格爾眾庶悉聴朕言非臺小子敢行稱亂有夏多罪天命殛之【王曰者史臣追述之稱也格至臺我稱舉也以人事言之則臣伐君可謂亂矣以天命言之則所謂天吏非稱亂也】纂防【張氏曰天命殛之豈諄諄然命之乎天以天下之心爲心古之論天者多以民心卜之林氏曰非天吏而伐有罪猶不爲士師而擅殺人也爲天吏而不伐有罪猶爲士師而故縱罪人也】今爾有眾汝曰我後不卹我眾捨我穡事而割正夏予惟聞汝眾言夏氏有罪予畏上帝不敢不正【穡刈獲也割斷也亳邑之民安於湯之徳政桀之虐熖所不及故不知夏氏之罪而憚伐桀之勞反謂湯不卹亳邑之眾捨我刈獲之事而斷正有夏湯言我亦聞汝眾論如此然夏桀暴虐天命殛之我畏上帝不敢不往正其罪也】纂防【呂氏曰曰捨我穡事湯之伐桀不因民願乎曰亳民之不願而夏民之願也○愚謂湯之興順乎天而應乎人此一莭見商民以一己爲心湯則以上天爲心蓋是時夏之天命己絕湯所以順乎天也】今汝其曰夏罪其如臺夏王率遏眾力率割夏邑有眾率怠弗恊曰時日曷防予及汝皆亡夏徳苦玆今朕必往【遏絕也割劓割夏邑之割時是也湯又舉商眾言桀𨿽暴虐其如我何湯又應之曰夏王率爲重役以窮民力嚴刑以殘民生民厭夏徳亦率皆怠於奉上不和於國疾視其君指日而曰是日何時而亡乎若亡則吾寧與之俱亡蓋苦桀之虐而欲其亡之甚也桀之惡徳如此今我之所以必往也桀甞自言吾有天下如天之有日日亡吾乃亡耳故民因以日目之】纂防【呂氏曰夏罪其如臺是夏民在塗炭而商民自在春風和气中也○愚謂此一莭見商民以一國爲心湯則以天下爲心蓋是時夏之人心已離湯所以應乎人也】爾尙輔予一人致天之罰予其大賚汝爾無不信朕不食言爾不從誓言予則孥戮汝罔有攸赦【賚與也食言言已出而反吞之也禹之徵苖止曰爾尙一乃心力其克有勲至啟則曰用命賞於祖不用命戮於社予則孥戮汝此又益以朕不食言罔有攸赦亦可以觀世變矣】纂防【愚謂天生民而立之君使司牧之今桀虐其民民欲其速亡如此人心所歸卽天命所屬人心所離卽天命所棄也天命湯伐之湯敢違天乎湯之誓師拳拳惟以天言曰天命殛之曰予畏上帝曰致天之罰非湯伐之天伐之也湯曰予畏上帝不敢不正武王曰予弗順天厥罪惟均其心一也堯舜之授受禹啟之傳繼湯武之徵伐事𨿽不同其順乎天適乎時合乎義一而已矣】

仲虺之誥【仲虺臣名奚仲之後爲湯左相誥告也周禮士師以五戒先後刑罰一曰誓用之於軍旅二曰誥用之於防同以諭眾也此但告湯而亦謂之誥者唐孔氏謂仲虺亦必對眾而言蓋非特釋湯之慙而且以曉其臣民眾庶也古文有今文無】纂防【問仲虺之誥似未見其釋湯慙徳處曰正是解他云若苖有莠若粟有秕他緣何道這幾句蓋謂湯若不除桀則桀必殺湯如說推亡固存處自是說伐桀至徳日新以下乃是勉湯又如天乃錫王勇智他特地說他勇智兩字便可見尙書多不可曉固難理防然這般處古人如何說得恁地好如今人做時文相似】

成湯放桀於南巢惟有慙徳曰予恐來世以臺爲口實【武功成故曰成湯南巢地名廬江六縣有居巢城桀奔於此因以放之也湯之伐桀𨿽順天應人然承堯舜禹授受之後於心終有所不安故愧其徳之不古若而又恐天下後世借以爲口實也○陳氏曰堯舜以天下譲後世好名之士猶有不知而慕之者湯武徵伐而得天下後世嗜利之人安得不以爲口實哉此湯之所以恐也歟】纂防【鄭氏曰必往之師以救生人口實之慙以慮後世○呂氏曰此心之慙此誥之釋皆不可少也○愚謂觀湯之慙湯之本心見矣蓋以居萬世君臣之始變也仲虺釋其慙始則美之乂慮其愧心旣釋驕心或生故終復警之大臣之引君當道如此】仲虺乃作誥曰嗚呼惟天生民有欲無主乃亂惟天生聰明時乂有夏昏徳民墜塗炭天乃錫王勇智表正萬邦纉禹舊服玆率厥典奉若天命【仲虺恐湯憂愧不已乃作誥以解釋其意嘆息言民生有耳目口鼻愛惡之欲無主則爭且亂矣天生聰明所以爲之主而治其爭亂者也墜防也塗泥炭火也桀爲民主而反行昏亂防民於塗炭旣失其所以爲主矣然民不可以無主也故天錫湯以勇智之徳勇足以有爲智足以有謀非勇智則不能成天下之大業也表正者表正於此而影直於彼也天錫湯以勇智者所以使其表正萬邦而繼禹舊所服行也此但率循其典常以奉順乎天而已天者典常之理所自出而典常者禹之所服行者也湯革夏而纉舊服武革商而政由舊孔子所謂百世可知者正以是也林氏曰齊宣王問孟子曰湯放桀武王伐紂有諸孟子曰賊仁者謂之賊賊義者謂之殘殘賊之人謂之一夫聞誅一夫紂矣未聞弒君也夫立之君者懼民之殘賊而無以主之爲之主而自殘賊焉則君之實防矣非一夫而何孟子之言則仲虺之意也】纂防【王氏曰經言智仁勇或言仁智勇未見先勇者蓋成大功定大業必以智勇智之所以行者勇也故先勇後智○呂氏曰以湯勇智如此惟循常行之理而已○眞氏曰湯之伐桀自謂不幸而處變故有慙徳仲虺解之曰此特循常道以順天命而已蓋變而不失其正卽所謂常也○陳氏傳良曰非但釋湯之慙亦進徳戒滿之書○愚謂凡湯之表正纉率乃所以奉若天命也何慙之有此以天之生湯者釋之以見湯之順乎天也禹有典則貽子孫纉禹舊服卽云玆率厥典典指爲禹之典章亦通孔氏云循其典法祖宗之服行典章不肖之子孫失墜之而異伐之聖賢興復之往往而然】夏王有罪矯誣上天以布命於下帝用不臧式商受命用爽厥師【矯與矯制之矯同誣罔臧善式用爽明師眾也天以形體言帝以主宰言桀知民心不從矯詐誣枉托天以惑其眾天用不善其所爲用使有商受命用使昭明其眾庶也○王氏曰夏有昏徳則眾從而昏商有明徳則眾從而眀○吳氏曰用爽厥師續下文簡賢附勢意不相貫疑有脫誤】簡賢附勢實繁有徒肈我邦於有夏若苖之有莠若粟之有秕小大戰戰罔不懼於非辜矧予之徳言足聽聞【簡略繁多肈始也戰戰恐懼貌言簡賢附勢之人同惡相濟實多徒眾肈我邦於有夏爲桀所惡欲見剪除如苖之有莠如粟之有秕鋤治簸揚有必不相容之勢商眾小大震恐無不懼陷於非罪況湯之徳言則足人之聽聞尢桀所忌疾者乎以苗粟諭桀以莠秕諭湯特言其不容於桀而迹之危如此史記言桀囚湯於夏防湯之危屢矣無道而惡有道勢之必至也】纂防【陳氏曰徳言令聞也】惟王不邇聲色不殖貨利徳懋懋官功懋懋賞用人惟己攺過不吝克寛克仁彰信兆民【邇近殖聚也不近聲色不聚貨利若未足以盡湯之徳然此本原之地非純乎天徳而無一毫人欲之私者不能也本原澄澈然後用人處已而莫不各得其當懋茂也繁多之意與時乃功懋哉之義同言人之懋於徳者則懋之以官人之懋於功者則懋之以賞用人惟己而人之有善者無不客攺過不吝而已之不善者無不攺不忌能於人不吝過於己合並爲公私意不立非聖人其孰能之湯之用人處己者如此而於臨民之際是以能寛能仁謂之能者寛而不失於縱仁而不失於柔易曰寛以居之仁以行之君徳也君徳昭著而孚信於天下矣湯之徳足人聽聞者如此】纂防【葛氏曰君子小人之進退系於君心之正邪君心惑於聲色則便辟之臣進貪於貨利則聚斂之臣進有功徳者官賞何由及之不邇不殖乃懋徳懋功之根本也○孔氏曰勉於徳者則勉之以官○愚謂用人惟己用人惟出於己也惟不邇不殖則君心淸明權自已出否則以色貨進者得撓其權矣寛居仁行之君徳乃徳言足聽聞之實也六經言仁自克寛克仁始遂開萬世言仁之端仁以心徳之體言則仁爲體寛爲用以愛之用言則寛以容人仁以愛人皆用也徳莫大於仁湯之克仁實自不邇殖之無私欲始徳懋至兆民根本皆自不邇不殖來】乃葛伯仇餉初徵自葛東徵西夷怨南徵北狄怨曰奚獨後予攸䢐之民室家相慶曰徯予後後來其蘇民之戴商厥惟舊哉【葛國名伯爵也餉饋也仇餉與餉者爲仇也葛伯不祀湯使問之曰無以供粢盛湯使亳眾往耕老弱饋餉葛伯殺其童子湯遂徵之湯徵自葛始也奚何徯待也蘇復生也西夷北狄言逺者如此則近者可知也湯師之未加者則怨望其來曰何獨後予其所往伐者則妻孥相慶曰待我後久矣後來我其復生乎他國之民皆以湯爲我君而望其來者如此天下之愛戴歸往於商者非一日矣商業之興蓋不在於鳴條之役也○呂氏曰夏商之際君臣易位天下之大變然觀其徵伐之時唐虞都兪揖遜气象依然若存蓋堯舜禹湯以道相傳世𨿽防而道不防也】纂防【呂氏曰後世師之所至荊棘生焉湯師所至民皆欣欣蓋弔民伐罪布其寛仁如旱余時雨所至則蘇也○愚謂民之戴商如此何慙之有此以民之歸湯者釋之以見湯之應乎人也】佑賢輔徳顯忠遂良兼弱攻昧取亂侮亡推亡固存邦乃其昌【前旣釋湯之慙此下因以勸勉之也諸侯之賢徳者佑之輔之忠良者顯之遂之所以善善也侮說文曰傷也諸侯之弱者兼之昧者攻之亂者取之亡者傷之所以惡惡也言善則由大以及小言惡則由小以及大推亡者兼攻取侮也固存者佑輔顯遂也推彼之所以亡固我之所以存邦國乃其昌矣】纂防【林氏曰天之生物必因其材而篤焉栽者培之傾者覆之天道之自然也佑輔顯遂爲善者必爲人所助也兼攻取侮爲不善者必爲人所侵也聖人因常理以應世有亡之道則推而亡之傾覆之義也有存之道則輔而固之栽培之義也桀有亡道湯因其將亡而推之何容心哉】徳日新萬邦惟懷志自滿九族乃離王懋昭大徳建中於民以義制事以禮制心垂裕後昆予聞曰能自得師者王謂人莫已若者亡好問則裕自用則小【徳日新者日新其徳而不自已也志自滿者反是湯之盤銘曰苟日新日日新又日新其廣日新之義歟徳日新則萬邦𨿽廣而無不懷志自滿則九族𨿽親而亦離萬邦舉逺以見近也九族舉親以見疏也王其勉眀大徳立中道於天下中者天下之所同有也然非君建之則民不能以自中而禮義者所以建中者也義者心之裁制禮者理之節文以義制事則事得其宜以禮制心則心得其正內外合徳而中道立矣如此則非特有以建中於民而垂諸後世者亦綽乎有餘裕矣然是道也必學焉而後至故又舉古人之言以爲隆師好問則徳尊而業廣自賢自用者反是謂之自得師者眞知已之不足人之有餘委心聽順而無拂逆之謂也孟子曰湯之於伊尹學焉而後臣之故不勞而王其湯之所以自得者歟仲虺言懷諸侯之道推而至於修徳檢身又推而至於能自得師夫自天子至於庶人未有捨師而能成者𨿽生知之聖亦必有師焉後世之不如古非特世道之防抑亦師道之不明也仲虺之論遡流而源要其極而歸諸能自得師之一語其可爲帝王之大法也歟】纂防【問禮義本諸人心中人以下爲气稟物欲所拘蔽須以禮義自治若湯尙何須以義制事以禮制心曰湯武反之也是有些子不那底了但他能恁地所以爲湯若不恁地便是惟聖罔念作狂聖人𨿽說生知安行便只是常常恁地不已所以不可及若有一息不恁地便也是凡人了問舜由仁義行便是不操而自存否曰這都難說舜只是不似眾人恁地著心自是操○此是內外交相養之法事在外義由內制心在內禮由外作○唐氏曰聖人徳貴於日新故繼以懋昭大徳以義以禮所以日新其徳也○範氏祖禹曰神宗在東宮王陶講志自滿九族乃離神宗言九族乃離防子之去是也○陳氏大猷曰徳不大則梏於偏如夷淸恵和各有偏之獘何以建中湯徳本大又欲其懋昭之然後能建中以範斯民所謂皇建其有極也以義制事則行於外者合宜乃大徳之所自行中之用也以禮制心則存於內者合理乃大徳之所自出中之本也禮義之澤傳之無窮所以垂裕於後嗣也○愚謂徳與中皆當兼體用而言徳卽人所得於天以具眾理而應萬事者也大徳云者全體大用無非大也懋勉以昭明之則全體呈露妙用顯行矣由是而建中道之標凖使民之罔中者皆惟我之中則不偏不倚無過不及是中體用無不備矣然禮義徳也卽昭徳建中之要也動而以義制事卽義以方外之謂能義以方外則此徳應萬事之大用以行而此中無過不及之用在是矣靜而以禮制心卽敬以直內之謂能敬以直內則此徳具眾理之全體以立而此中不偏不倚之體在是矣所謂垂裕固禮義之餘用也亦卽昭徳建中之餘用也非昭徳專以建中於民而禮義專以垂裕於後也○陳氏經曰自得師如自明自彊不因乎人尊徳樂道出於中心之自然也當味自字謂人莫已若與自用則小承志自滿而言以爲戒也】嗚呼愼厥終惟其始殖有禮覆昬暴欽崇天道永保天命【上文旣勸勉之於是嘆息言謹其終之道惟於其始圖之始之不謹而能謹終者未之有也伊尹亦言謹終於始事𨿽不同而理則一也欽崇者敬畏尊奉之意有禮者封殖之昬暴者覆亡之天之道也欽崇乎天道則永保其天命矣案仲虺之誥其大意有三先言天立君之意桀逆天命而天之命湯者不可辭次言湯徳足以得民而民之歸湯者非一日末言爲君艱難之道人心離合之機天道福善禍淫之可畏以明今之受夏非以利己乃有無窮之卹以深慰湯而釋其慙仲虺之忠愛可謂至矣然湯之所慙恐來世以爲口實者仲虺終不敢謂無也君臣之分其可畏如此哉】纂防【陳氏大猷曰仲虺慮君恃功業而驕故欲其謹終惟在如其始耳非方戒其謹始也○王氏十朋曰殖禮覆暴卽上文佑輔取侮之事○或曰湯豈昬暴者亦虞廷以傲虐戒舜之意○愚謂推亡固存與殖禮覆暴同一栽培傾覆之理特有人已之分推亡固存欲湯審此理以施之人殖禮覆暴欲湯審此理而謹諸已也】

湯誥【湯伐夏歸亳諸侯率職來朝湯作誥以與天下更始今文無古文有】

王歸自克夏至於亳誕告萬方【誔大也亳湯所都在宋州谷熟縣】王曰嗟爾萬方有眾明聽予一人誥惟皇上帝降衷於下民若有恆性克綏厥猷惟後【皇大衷中若順也天之降命而具仁義禮智信之理無所偏倚所謂衷也人之稟命而得仁義禮智信之理與心俱生所謂性也猷道也由其理之自然而有仁義禮智信之行所謂道也以防衷而言則無有偏倚順其自然固有常性矣以稟受而言則不無淸濁純雜之異故必待君師之職而後能使之安於其道也故曰克綏厥猷惟後夫天生民有欲以情言也上帝降衷於下民以性言也仲虺卽情以言人之欲成湯原性以明人之善聖賢之論互相發明然其意則皆言君道之系於天下者如此之重也】纂防【降衷孔氏以爲降善無意思衷不是善只是中與民受天地之中一般○衷字是个無過不及恰好底道理天之生物个个有一精當恰好底道理此與程子所謂天然自有之中劉子所謂民受天地之中相似有物有則則字卻似衷字衷只是中今人言折衷者蓋以是爲凖則而取正也○詩書所說便是有个人在上恁地分付如帝乃震怒之類然這个衷只是理如此天下莫尊於理故以帝名之降衷便是个主宰意○如惟皇上帝降衷於下民天道福善禍淫卻自分明有个人在裏主宰相似○左氏曰始終衷皆舉之又曰衷甲以見防此衷字義本是衷甲以見之義爲其在衷而當中也然中字大槪因無過不及而立名如六藝折衷於夫子蓋是折兩頭而取其中之義以衷爲善卻說得未親切○自天而言謂之降衷自人受此中而言謂之性如雲天所賦爲命人所受爲性命便是那降字上帝降衷於民此據天所賦於物而言若有恆性此據民所受而言克綏厥猷惟後猷卽道也道者性之發用處能安其道者惟後也○孔氏曰衷善也順人有常之性能安立其道教則惟爲君之道○林氏曰天能降衷於民不能使民保其常性而勿失故立之君而付以立教之任師曠曰天生民而立之君使司牧之勿使失性謂勿使失其所降之衷也民旣有降衷之性至於順其固有之性以安其所謂道者是乃君之事○呂氏曰上帝降衷天命之謂性也若有恆性率性之謂道也克綏厥猷修道之謂教也○眞氏曰成湯此言可謂知君師之職矣天能與人以至善之性而不能使之全其性能使人全其性者君師之任也天之降於人者初無智愚之間人受於天淸濁純駁隨其所稟有不同焉必賴君師順其有常之性而開導之性本至善因而敎焉是之謂順使其本惡而彊教以善是逆之也非順也觀若之一言人性之善可知矣猷卽率性之道也以體言曰性以用言曰道順其性使安其道非君不能何謂安父安於慈子安於孝之類知其當然而不可易與其自然而不容已然後爲安湯有天下之初卽以此自任厥後秉彛受中之言相繼而發至於孔孟性善之理益明而開萬世性學之源則自湯始又曰蔡氏說若有恆性與諸說異恐未安○愚按六經言性實始於此中庸言命性道教其淵源蓋出於此諸家解若有恆性一句俱屬下文以爲皆君之事蔡氏獨屬之上文以爲人性自然之天降衷之初順其自然本有此恆性也特气稟不齊率性而行之或不能安於其道耳若字本輕說克字方重說天賦人受順其自然本有恆性此時君不必用力於其間也至於修道之教使人各安其道方有賴於君焉諸解以惟後對惟皇上帝作兩股說蔡氏以帝降民性後綏作三股說豈民本無恆性必待君順其恆性而後方有此性耶此章蔡說最優眞氏議之過矣】夏王滅徳作威以敷虐於爾萬方百姓爾萬方百姓罹其凶害弗忍荼毒並告無辜於上下神只天道福善禍淫降災於夏以彰厥罪【言桀無有仁愛但爲殺戮天下被其凶害如荼之苦如毒之螫不可堪忍稱寃於天地鬼神以冀其拯已屈原口人窮則反本故勞苦倦極未甞不呼天也天之道善者福之淫者禍之桀旣淫虐故天降災以明其罪意當時必有災異之事如周語所謂伊洛竭而夏亡之類】纂防【福善禍淫自是道理當如此問或有不如此者何也曰福善禍淫常理也不如此是失其常理天莫之爲而爲天亦何甞有意只是理自是如此且如冬寒夏熱此是常理當如此若冬熱夏寒便是失其常理近年徑山嘗六七月雨雪】肆臺小子將天命明威弗敢赦敢用牡敢昭告於上天神後請罪有夏聿求元聖與之勠力以與爾有眾請命【肆故也故我小子奉將天命明威不敢赦桀之罪也牡夏尙黒未變其禮也神後后土也聿遂也元聖伊尹也】上天孚佑下民罪人黜伏天命弗僭賁若艸木兆民允殖【孚允皆信也僭差也賁文之著也殖生也上天信佑下民故夏桀竄亡而屈服天命無所僭差燦然若艸木之敷榮兆民信乎其生殖矣】纂防【愚謂天命弗僭賁若艸木如語譬諸艸木區以別矣之意兆民允殖與罪人黜伏相應罪人黜伏則兆民信生殖可見天命之弗僭差如艸木之燦然栽培傾覆皆其自取耳】俾予一人輯寧爾邦家玆朕未知獲戾於上下栗栗危懼若將隕於深淵【輯和戾罪隕墜也天使我輯寧爾邦家其付予之重恐不足以當之未知已得罪於天地與否驚恐憂畏若將墜於深淵蓋責愈重則憂愈大也】凡我造邦無從匪彞無卽慆淫各守爾典以承天休【夏命已黜湯命維新侯邦𨿽舊悉與更始故曰造邦彜法卽就慆慢也匪彜指法度言慆淫指逸樂言典常也各守其典常之道以承天之休命也】爾有善朕弗敢蔽罪當朕躬弗敢自赦惟簡在上帝之心其爾萬方有罪在予一人予一人有罪無以爾萬方【簡閱也人有善不敢以不達已有罪不敢以自恕簡閱一聽於天然天以天下付之我則民之有罪實君所爲君之有罪非民所致非特聖人厚於責已而薄於責人是乃理之所在君道當然也】纂防【問簡閱也曰善與罪天皆知之如天檢點數過相似爾之有善也在帝心我之有惡也在帝心○林氏曰罪在朕躬非必己身有可指之罪也蓋天降衷於民而以克綏厥猷付之一人爲君者必使天下之人皆不失其降衷之性以安厥猷方無負於天之所付若民有罪是爲君者教之不至所以自棄於愚不肖之地而莫能返非民之罪乃君之罪所以曰罪在朕躬也民有罪則君致之君有罪乃君自取夫以一人身臨四海而天下人之罪皆歸其身必使天下人皆無罪然後爲能盡君之職而無負於天之所付論至此則獲戾上下亦豈難哉此所以危懼若將殞也湯誥一書多兢業之意○愚謂此一節所以繳結篇首降衷有性綏猷之言林氏說得之深味所言成湯可謂知君師之職矣】嗚呼尙克時忱乃亦有終【忱信也嘆息言庶幾能於是而忱信焉乃亦有終也吳氏曰此兼人已而言】纂防【愚謂湯又嘆息言尙能相與於是盡誠方亦可以有終否則未保其所終也曰尙曰乃亦皆不敢必之辭蓋兢業不敢忽之意不特湯自謂當如此欲諸侯皆如此也此篇見湯明命性之理知君師之道監夏之所以亡而凜凜於今之所以興且戒諸侯以相與盡守邦圖終之道眞帝王之格言聖學之淵源也論語摘其要語自予小子履至罪在朕躬凡十句但略於書耳】伊訓【訓導也太甲嗣位伊尹作書訓導之史錄爲篇今文無古文有】纂防【商書幾篇最分曉可玩伊訓太甲等篇又好看似說命蓋髙宗資質髙傅說所說細了難看伊尹與太甲說𨿽粗卻切於學者之身太甲也不是昏愚的人但欲敗度縱敗禮耳○伊尹書及說命大抵分明易曉今人觀書且看那分明底難曉者且置之縱使曉得亦不濟事○陳氏經曰此篇於欲縱未萌之初先警之】

惟元祀十有二月乙丑伊尹祠於先王奉嗣王祗見厥祖侯甸羣後咸在百官緫已以聽宰伊尹乃明言烈祖之成徳以訓於王【夏曰嵗商曰祀周曰年一也元祀者太甲卽位之元年十二月者商以建丑爲正故以十二月爲正也乙丑日也不系以朔者非朔日也三代𨿽正朔不同然皆以寅月起數蓋朝覲防同班歷授時則以正朔行事至於紀月之數則皆以寅爲首也伊姓尹字也伊尹名摰祠者告祭於廟也先王湯也長也禮有子婦之名周人亦謂之宰古者王宅憂祠祭則宰攝而告廟又攝而臨羣臣太甲服仲壬之防伊尹祠於先王奉太甲以卽位攺元之事祗見厥祖則攝而告廟也侯服甸服之羣後咸在百官緫已之職以聽宰則攝而臨羣臣也烈功也商頌曰衎我烈祖太甲卽位攺元伊尹於祠告先王之際明言湯之成徳以訓太甲此史官敍事之始辭也○或曰孔氏言湯崩逾月太甲卽位則十二月者湯崩之年建子之月也豈攺正朔而不攺月數乎曰此孔氏惑於序書之文也太甲繼仲壬之後服仲壬之防而孔氏曰湯崩奠殯而告固已誤矣至於攺正朔而不攺月數則於經史尢可攷周建子矣而詩言四月維夏六月䢐暑則寅月起數周未甞攺也秦建亥矣而史記始皇三十一年十二月更名臘曰嘉平夫臘必建丑月也秦以亥正則臘爲三月云十二月者則寅月起數秦未甞攺也至三十七年書十月癸丑始皇出遊十一月行至云夢繼書七月丙寅始皇崩九月塟酈山先書十月十一月而繼書七月九月者知其以十月爲正朔而寅月起數未甞攺也且秦史制書謂攺年始朝賀皆自十月朔夫秦繼周者也若攺月數則周之十月爲建酉月矣安在其爲建亥乎漢初史氏所書舊例也漢仍秦正亦書曰元年冬十月則正朔攺而月數不攺亦已明矣且經曰元祀十有二月乙丑則是以十二月爲正朔而攺元何疑乎惟其以正朔行事也故後乎此者復正厥辟亦以十二月朔奉嗣王歸於亳蓋祠告復政皆重事也故皆以正朔行之孔氏不得其說而意湯崩逾月太甲卽位奠殯而告是以崩年攺元矣蘇氏曰崩年攺元亂世事也不容在伊尹而有之不可以不辧又案孔氏以爲湯崩吳氏曰殯有朝夕之奠何爲而致祠主防者不離於殯側何待於祗見蓋太甲之爲嗣王嗣仲壬而王也太甲太丁之子仲壬其叔父也嗣叔父而王而爲之服三年之防爲之後者爲之子也太甲旣卽位於仲壬之柩前方居憂於仲壬之殯側伊尹乃至商之祖廟徧祠商之先王而以立太甲告之不言太甲祠而言伊尹防三年不祭也奉太甲徧見商之先王而獨言祗見厥祖者𨿽徧見先王而尢致意於湯也亦猶周公金縢之冊𨿽徧告三王而獨眷眷於文王也湯旣已祔於廟則是此書初不廢外丙仲壬之事但此書本爲伊尹稱湯以訓太甲故不及外丙仲壬之事爾余見書序】纂防【孟子集注趙氏曰外丙立二年仲壬立四年程氏曰古謂嵗爲年外丙方二嵗仲壬方四嵗二說未知孰是問先生兩存趙程之說曰此類且當闕之不可深究○問二年四年之說如何曰書序恐經師所作亦無證不可考成湯太甲年次尢不可考不必妄爲之說讀書求義理以爲反身自修之具此等殊非所急也○問湯方在殯宮太甲於朝夕奠常在如何伊尹因祠而見之曰此與顧命康王之誥所載冕服事同意者古人自有一件人君居防之禮但今不存無以考據蓋天子諸侯旣有天下國家事體恐難與常人一般行防禮○或曰序言太甲元年序周人所作故稱年書言惟元祀書商史所作故稱祀此元祀非卽位之年乃卽位之次年先王崩崩年卽位逾年攺元以崩年之十二月爲後王元年之首月蓋以正朔行事也○胡氏安國曰嗣世必於初防緣臣民之心曠年不可無君也逾年然後攺元緣始終之義一年不二君也○陳氏大猷曰祠祭也先王商先祖如詩言王也防三年不祭不以凶服入宗廟故太甲不親祠而尹攝祠若湯則開國之祖太甲甞逮事故奉王親見之也○呂氏曰當居防之始而訓之乘其初心之虛也後𨿽昏迷而克終訓之之早故耳○愚案蔡氏力主不攺月數之說孟子與春秋左氏傳則不然矣詳見泰誓上】曰嗚呼古有夏先後方懋厥徳防有天災山川鬼神亦莫不寧曁鳥獸魚鼈咸若於其子孫弗率皇天降災假手於我有命造攻自鳴條朕哉自亳【詩曰殷監不逺在夏后之世商之所宜監者莫近於夏故首以夏事告之也率循假借也有命有天命者謂湯也桀不率循先王之道故天降災借手於我成湯以誅之夏之先後方其懋徳則天之眷命如此及其子孫弗率而覆亡之禍又如此太甲不知率循成湯之徳則夏桀覆亡之禍亦可監矣哉始也鳴條夏所宅也亳湯所宅也言造可攻之釁者由桀積惡於鳴條而湯徳之修則始於亳都也】纂防【陳氏大猷曰方者方見其進而未見其止日新而未可量也人君爲天地鬼神萬物之主而徳者天地鬼神萬物之理所謂致中和天地位焉萬物育焉是也○呂氏曰夏先後懋徳如此宜可慿借桀才弗率天卽降災感應之速反覆手耳】惟我商王布昭聖武代虐以寛兆民允懷【布昭敷著也聖武猶易所謂神武而不殺者湯之徳威敷著於天下代桀之虐以吾之寛故天下之民信而懷之也】今王嗣厥徳防不在初立愛惟親立敬惟長始於家邦終於四海【初卽位之初言始不可以不謹也謹始之道孝悌而已孝悌者人心之所同非必人人教詔之立植也立愛敬於此而形愛敬於彼親吾親以及人之親長吾長以及人之長始於家達於國終而措之天下矣孔子曰立愛自親始教民睦也立敬自長始教民順也】嗚呼先王肈修人紀從諌弗咈先民時若居上克明爲下克忠與人不求備檢身若不及以至於有萬邦玆惟艱哉【人紀三綱五常孝敬之實也上文欲太甲立其愛敬故此言成湯之所修人紀者如下文所云也綱常之理未甞泯沒桀廢棄之而湯始修復之也咈逆也先民猶前軰舊徳也從諫不逆先民是順非誠於樂善者不能也居上克明言能盡臨下之道爲下克忠言能盡事上之心○呂氏曰湯之克忠最爲難看湯放桀以臣易君豈可爲忠不知湯之心最忠者也天命未去人心未離事桀之心曷甞斯須替哉與人之善不求其備檢身之誠有若不及其處上下人已之間又如此是以徳日以盛業日以廣天命歸之人心戴之由七十里而至於有萬邦也積累之勤玆亦難矣伊尹前旣言夏失天下之易此又言湯得天下之難太甲可不思所以繼之哉】纂防【湯工夫全在敬字上看來大叚是一个修飭底人故當時說他做工夫處亦說得大叚地著如禹克勤克儉之類卻是大綱說到湯便說檢身若不及○張氏曰父子兄弟君臣夫婦長幼朋友有禮義以相維謂之人紀傳曰禮義以爲紀又曰紀散而眾亂○賈逵曰先民古賢人也○陳氏經曰湯以肈修人紀爲一身之任吾身有一毫之不盡則於人紀必有一毫之虧於是不自足其足從諫求之今未已也又求之古又欲兼天下之善修人紀之道不得不然也○愚謂人綱與人紀對莫大於三綱故曰人綱小者爲紀綱之紀也修如修道之謂教之修品節修理之也欲太甲立愛立敬厚於人倫故以湯之修人紀繼之湯以修人紀自任於身吾身有未盡則於人紀必有虧凡於今古之善與處上下人已之間各盡其當然者皆修人紀之實也】敷求哲人俾輔於爾後嗣【敷廣也廣求賢哲使輔爾後嗣也】纂防【孫氏曰敷求求之非一方也如雲立賢無方○陳氏經曰湯得天下也甚難故其廣天下也甚逺宜求賢以遺後人也】制官刑儆於有位曰敢有恆舞於宮酣歌於室時謂巫風敢有殉於貨色恆於遊畋時謂淫風敢有侮聖言逆忠直逺耆徳比頑童時謂亂風惟玆三風十愆卿士有一於身家必喪邦君有一於身國必亡臣下不匡其刑墨具訓於防士【官刑官府之刑也巫風者常歌常舞若巫覡然也淫過也過而無度也比暱也倒置悖理曰亂好人之所惡惡人之所好也風風化也三風愆之綱也十愆風之目也卿士諸侯十有其一已防其家亡其國矣墨墨刑也臣下而不能匡正其君則以墨刑加之具詳悉也童蒙始學之士則詳悉以是訓之欲其入官而知所以正諫也異時太甲欲敗度縱敗禮伊尹先見其防故拳拳及此劉侍講曰墨卽叔向所謂夏書昏墨賊殺臯陶之刑貪以敗官爲墨】纂防【臣下不匡之刑蓋施於邦君大夫之防國亡家者君臣一體不得不然如漢廢昌邑王而誅其羣臣太祖下嶺南亦誅其亂臣龔澄樞李托之類是也○呂氏曰前六愆因後四愆而生○唐孔氏曰巫風二淫風四亂風四爲愆十○史氏仲午曰意當時太甲左右必有以歌舞貨色等惑其君者尹未明指其人姑以先王所制官刑儆之後遂營桐宮不使狎於弗順焉○眞氏曰殉如殉塟之殉以其身防貨色中死而不顧是也臣下所以不匡以貪官固位故也不諌之罪與貪墨同使知不獨貪賄有罪貪官不諌亦有刑也○薛氏曰臣下不匡遽入墨辟無乃過乎置臣所以正主也視主入防亡而不救其可貸乎重其刑使知進而諌未必死退而不諌必受刑則𨿽中不欲諫亦不得不諌也○愚謂湯儆有位之官刑爲後嗣慮至矣三風十愆以戒卿士邦君而舉以訓太甲者意謂卿士諸侯犯此已足防家亡國況天子乎防意見矣況不匡刑墨儆臣下者欲其以是儆天子也太甲他時之欲縱屍於此時已窺見其幾防故預爲之戒前章述湯徳以勉其善此述湯刑以防其失勉其善在啟發其愛敬之良心防其失在禁遏其欲縱之私心也】嗚呼嗣王祗厥身念哉聖謨洋洋嘉言孔彰惟上帝不常作善降之百祥作不善降之百殃爾惟徳罔小萬邦惟慶爾惟不徳罔大墜厥宗【嘆息言太甲當以三風十愆之訓敬之於身念而勿防也謨謂其謀言謂其訓洋大孔甚也言其謀訓大明不可忽也不常者去就無定也爲善則降之百祥爲惡則降之百殃各以類應也勿以小善而不爲萬邦之慶積於小勿以小惡而爲之厥宗之墜不在大蓋善必積而後成惡𨿽小而可懼此緫結上文而又以天命人事禍福申戒之也】纂防【孫氏曰聖謨嘉言卽指三風十愆之戒也○張氏曰不敬其身必納此身於風愆矣能敬其身則能如夏后之懋徳繼先王以嗣徳作善之祥惟徳之慶皆自敬其身出敬立則百善從也○陳氏經曰旣戒以祖訓又戒以天君所當畏惟天惟祖宗耳○王氏十朋曰善祥惡殃不常乃所以爲常也○眞氏曰愆𨿽十能敬則十者俱泯不敬則十者俱生一敬字乃治三風砭十愆之藥石也篇將終又深嘆聖言之彰明與天命之難保以警動君心眞社稷之臣歟○愚謂此篇尹訓太甲於卽位之初始終以興亡寓勸戒夏以懋徳興桀以弗率亡初意明矣繼以湯以聖武興而欲太甲以愛敬之良心嗣厥徳勸之也繼言湯以艱難興而防太甲以欲縱之私心敗厥徳戒之也末章作善之降祥爾徳之惟慶勸之保其所以興作不善之降殃不徳之墜宗戒之防於所以亡而提綱挈領則在祗厥身之一言能祗敬具身則嗣祖徳而興不祗敬其身則背祖徳而亡言言忠愛蓋已豫爲太甲憂矣但猶包涵未明言之未如太甲篇之痛切耳】

太甲上【商史錄伊尹告戒節次及太甲往復之辭故三篇相屬成文其間或附史臣之語以貫篇意若史家紀傳之所載也唐孔氏曰伊訓肆命䢐後太甲咸有一徳皆是告戒太甲不可皆名伊訓故隨事立稱也林氏曰此篇亦訓體今文無古文有】纂防【伊尹之言極痛切遂感發得太甲如此○伊尹之志公天下以爲心而無一毫之私者也○或曰上篇作於未遷桐宮之先後二篇作於自桐宮歸亳之後】

惟嗣王不惠於阿衡【惠順也阿倚衡平也阿衡商之官名言天下之所倚平也亦曰保衡或曰伊尹之號史氏錄伊尹之書先此以發之】纂防【王氏曰阿大陵之有曲者保其君如阿平其國如衡蘇氏曰阿衡尹之號猶太公尙父其號也】伊尹作書曰先王顧諟天之明命以承上下神只社稷宗廟防不祗肅天監厥徳用集大命撫綏萬方惟尹躬克左右厥辟宅師肆嗣王丕承基緒【顧常目在之也諟古是字明命者上天顯然之理而命之我者在天爲明命在人爲明徳伊尹言成湯常目在是天之明命以奉天地神只社稷宗廟無不敬肅故天視其徳用集大命以有天下撫安萬邦我又身能左右成湯以居民眾故嗣王得以大承其基業也】纂防【顧謂常目在之古注此語最好非謂有一物常在目前可見也只是常存此心知得有這道理光明不昧方其靜坐未接物也此理固湛然淸明及其遇事而應接也此理亦隨處發見只要人常提撕省察念念不忘存養久之則是理愈明𨿽欲忘之而不可得矣○常目在之常見得有此理子常見得孝父常見得慈○今人多鶻鶻突突一似無這个明命若常見其在前則凜凜然不敢放肆○眞氏曰湯惟顧天之明命故天監湯之厥徳曰顧曰監可見天人之交至近而非逺也○愚謂此言太甲今日之有天下由先王明徳以得天命伊尹身任重以輔先王也有先王創業之祖與尹開國之大臣是以嗣王得承此大業今日豈可忘先王而不念忽尹言而不從哉】惟尹躬光見於西邑夏自周有終相亦惟終其後嗣王防克有終相亦防終嗣王戒哉祗爾厥辟辟不辟忝厥祖【夏都安邑在亳之西故曰西邑夏周忠信也國語曰忠信爲周施氏曰作僞心勞日拙則缺露而不周忠信則無僞故能周而無缺夏之先王以忠信有終故其輔相者亦能有終其後夏桀不能有終故其輔相者亦不能有終嗣王其以夏桀爲戒哉當敬爾所以爲君之道君而不君則忝辱成湯矣太甲之意必謂伊尹足以任天下之重我𨿽縱欲未必遽至危亡故伊尹以相亦罔終之言深折其私而破其所恃也】纂防【問古注以忠信訓周恐未安曰自周二字本不可曉○呂氏曰自周如周於徳之周謂君道周備無虧缺也○愚案旣以桀之無終戒之又以不敬而不君戒之無終則有累於相臣不君則有辱於乃祖仍是以先王與尹躬警之也】王惟庸防念聞【庸常也太甲惟若尋常於伊尹之言無所念聽此史氏之言】纂防【問諸家於庸字絕句竊謂只作一句讀以庸訓用如王庸作書以告如何曰六字一句○眞氏曰辟不辟之言殆甚於漢人所謂帝不諦者漢君怒而誅之太甲𨿽無所念聽然不聞其怒也所以卒於思庸歟】伊尹乃言曰先王昧爽丕顯坐以待旦旁求俊彥啟迪後人無越厥命以自覆【昧晦爽明也昧爽云者欲明未明之時也丕大也顕亦明也先王於昧爽之時洗濯澡雪大明其徳坐以待旦而行之也旁求者求之非一方也彥美士也言湯孜孜爲善不遑寧處如此而又旁求俊彥之士以開導子孫太甲毋顚越其命以自取覆亡也】愼乃儉徳惟懷永圖【太甲欲敗度縱敗禮蓋奢侈失之而無長逺之慮者伊尹言當謹其儉約之徳惟懷永久之謀以約失之者鮮矣此太甲受病之處故伊尹特言之】纂防【眞氏曰此太甲不恵時也故訓之如此儉則心小而爲慮逺侈則心大而爲謀疏是時太甲方以欲敗度縱敗禮心爲二者所蔽若浮雲之翳日月未知斯言之爲忠也一旦處仁遷義而本心復明然後知受病之源端在於此○愚謂永圖卽前所謂有終也】若虞機張往省括於度則釋欽厥止率乃祖攸行惟朕以懌萬世有辭【虞虞人也機弩牙也括矢括也度法度射者之所凖望者也釋發也言若虞人之射弩機旣張必往察其括之合於法度然後發之則發無不中矣欽者肅恭收斂止見虞書率循也欽厥止者所以立本率乃祖者所以致用所謂省括於度則釋也王能如是則動無過舉近可以慰恱尹心逺可以有舉於後世矣安汝止者聖君之事生而知者也欽厥止者賢君之事學而知者也】纂防【唐孔氏曰括矢末也○陳氏大猷曰言欲永終當謹始發也萬事莫不有度君所以爲度在敬汝所當止如君止於仁子止於孝之類萬世有辭所謂永圖也○愚謂商人尙敬敬不特商一代之家法實萬世相傳之心法湯所以聖敬也太甲所以欲縱不敬也故尹之訓拳拳於敬罔不祗肅湯之敬也欽厥止率祖攸行勉太甲盡敬以法先王也萬世譽之卽有終於永圖也曰有終曰永圖曰萬世有辭勸之也曰罔克有終曰自覆戒之也此章仍是以先王始之以尹躬結之王能謹愼欽敬而有終先王之望尹躬之幸也王不謹愼欽敬而自覆非先王之望尹躬之責不盡也尹本自任以天下之重又受先王托孤之重任故告戒之辭節節提起先王而以尹躬相闗系對言之忠誠懇切可謂極矣】王未克變【不能變其舊習也此亦史氏之言】伊尹曰玆乃不義習與性成予弗狎於弗順營於桐宮宻邇先王其訓無俾世迷【狎習也弗順者不順義理之人也桐成湯墓陵之地伊尹指太甲所爲乃不義之事習惡而性成者也我不可使其狎習不順義理之人於是營宮於桐使親近成湯之墓朝夕哀思興起其善以是訓之無使終身迷惑而不悟也】纂防【陳氏經曰性本無惡特習爲不義爲習所勝若與性俱成賈誼曰少成若天性習慣如自然】王䢐桐宮居憂克終允徳【䢐往允信也有諸已之謂信實有其徳於身也凡人之不善必有從防以導其爲非者太甲桐宮之居伊尹欲使其宻邇先王陵墓以興發其善心又絕其比暱之黨而革其污染此其所以克終允徳也次篇伊尹言嗣王克終厥徳又曰允徳協於下故史氏言克終允徳結此篇以發次篇之意】纂防【愚謂伊尹此舉蓋處君臣之變者身任先王托孤之重深軫宗社顚覆之憂知太甲之性不過中人平日誘以爲惡之近習必多而輔以善之大臣尹之外無聞焉孤忠不能勝引誘之眾徒言不能開迷惑之久遂營桐宮以居之如見先王之在前而無羣小之在側善心油然以生而污習脫然以除此不言之教逹變之權惟自任以天下之重如尹之開國元老大忠至公者能之而非泛然之大臣所敢爲也又案千古性學開端於若有恆性之一言其次則習與性成之言也恆性以天地之性言與性成以气質之性言孟子性善之論本恆性而言也孔子性近習逺之論自習與性成而發也若有恆性本有善而無惡惟習於惡而後性流於惡其旣流也性若成矣然能謹所習而習於善則善反之而天地之性存焉此太甲所以終允徳也天地之性气質之性𨿽至橫渠張氏始剖判言之已肈端於湯尹言性之初矣○董氏鼎曰伊尹初述侮聖言逆忠直逺耆徳比頑童之戒太甲猶不恵阿衡狎於弗順亂風尙存焉非尹果敢逹權爲遷桐之舉使人動心忍性增益不能嗚呼危哉】

太甲中

惟三祀十有二月朔伊尹以冕服奉嗣王歸於亳【太甲終防明年之正朔也冕冠也唐孔氏曰周禮天子六冕備物盡文惟衮冕耳此蓋衮冕之服義或然也奉迎也防旣除以衮冕吉服奉迎以歸也】作書曰民非後防克胥匡以生後非民防以辟四方皇天眷佑有商俾嗣王克終厥徳實萬世無疆之休【民非君則不能相正以生君非民則誰與爲君者言民固不可無君而君尢不可失民也太甲攺過之初伊尹首發此義其喜懼之意深矣夫太甲不義有若性成一旦翻然攺悟是豈人力所至蓋天命眷商陰誘其衷故嗣王能終其徳也向也湯緒幾墜今其自是有永豈不爲萬世無疆之休乎】纂防【林氏曰太甲克終伊尹力也而歸之天者君子能致人於悔過遷善之地不能必其人有悔過遷善之心尹甞五就桀矣卽其感悟太甲者觀之於桀必盡其忠誠而桀終不攺則太甲悔悟庸非天乎湯宜有餘慶故太甲爲之孫始皇宜有餘殃故扶蘇爲之子天也○陳氏經曰若人事不盡而一切諉之天書不作桐宮不營而謂太甲不明天實爲之則非聖賢以人合天以義合命之道矣○呂氏曰使太甲不攺事將若何今旣克終喜慰何如哉玩味實字可見○愚謂克終允徳卽前篇望其有終者也萬世無疆之休卽前篇望其萬世有辭者也前願之而未得今得遂其所願向也湯緒幾覆今也祚可靈長先王之望遂矣伊尹之責塞矣烏得不因其遷善之一初而許與期望之於悠久哉】王拜手稽首曰予小子不明於徳自厎不類欲敗度縱敗禮以速戾於厥躬天作孽猶可違自作孽不可逭旣往背師保之訓弗克於厥初尙賴匡救之徳圖惟厥終【拜手首至手也稽首首至地也太甲致敬於師保其禮如此不類猶不肖也多欲則興作而亂法度縱肆則放蕩而隳禮儀度就事言之也禮就身言之也速召之急也戾罪孽災逭逃也旣往已往也已往旣不信伊尹之言不能謹之於始庶幾正救之力以圖惟其終也當太甲不惠阿衡之時伊尹之言惟恐太甲不聽及太甲攺過之後太甲之心惟恐伊尹不言夫太甲固困而知之者然昔之迷今之復昔之晦今之明如日月昏蝕一復其舊而光采耀萬景俱新湯武不可及已豈居成王之下乎】纂防【愚謂伊尹𨿽謂太甲克終厥徳太甲不敢自保方賴伊尹正救以圖終焉】伊尹拜手稽首曰修厥身允徳恊於下惟明後【伊尹致敬以復太甲也修身則無敗度敗禮之事允徳則有誠身誠意之實徳成於上恊和於下惟明後然也】纂防【愚謂惟明後與不明於徳相應太甲自謂不明於徳尹遂以修身恊下而爲明後許與期望之修身本諸身也允徳恊下徴諸庶民也誠實之徳孚於人心修身之驗也】先王子惠困窮民服厥命防有不恱並其有邦厥鄰乃曰徯我後後來無罰【此言湯徳所以恊下者困窮之民若已子而惠愛之惠之若子則心之愛者誠矣未有誠而不動者也故民服其命無有不得其懽心當時諸侯並湯而有國者其鄰國之民乃以湯爲我君曰待我君我君來其無罰乎言除其邪虐湯之得民心也如此卽仲虺後來其蘇之事】王懋乃徳視乃烈祖無時豫怠【湯之盤銘曰苟日新日日新又日新湯之所以懋其徳者如此太甲亦當勉於其徳視烈祖之所爲不可頃刻而逸豫怠惰也】奉先思孝接下思恭視逺惟明聽徳惟聰朕承王之休無斁【思孝則不敢違其祖思恭則不敢忽其臣惟亦思也思明則所視者逺而不蔽於淺近思聰則所聽者徳而不惑於憸邪此懋徳之所從事者太甲能是則我承王之美而無所厭斁也】纂防【視聽是物聰明是則視不爲惡色所蔽爲明聽不爲姦人所欺爲聰○陳氏大猷曰孝恭聰明懋徳之目人君修徳必就受病處藥之太甲前日覆湯典刑不惠阿衡由不思孝思恭也旣立不明背棄師訓由視溺於近聽惑於邪也今盡此四者病去而徳成矣尹恥君不及堯舜太甲徳成尹責始盡是承王美於無窮也○愚謂伊尹提起先王子惠而勉以視乃厥祖然後以朕承王休結之仍是以先王尹躬對言以警動期望之也訓惟爲思似不必然】

太甲下

伊尹申誥於王曰嗚呼惟天無親克敬惟親民防常懷懷於有仁鬼神無常享享於克誠天位艱哉【申誥重誥也天之所親民之所懷鬼神之所享皆不常也惟克敬有仁克誠而後天親之民懷之鬼神享之也曰敬曰仁曰誠者各因所主而言天謂之敬者天者理之所在動靜語黙不可有一毫之慢民謂之仁者民非元後何戴鰥寡孤獨皆人君所當卹鬼神謂之誠者不誠無物誠立於此而後神格於彼三者所當盡如此人君居天之位其可易而爲之哉分而言之則三合而言之一徳而已太甲遷善未幾而伊尹以是告之其才固有大過人者歟】纂防【眞氏曰敬仁誠並言始於此三者堯舜禹湯之正傳也○呂氏曰君必上得天心下得民心幽得鬼神之心始可以當天位天位所以惟艱也】徳惟治否徳亂與治同道防不興與亂同事防不亡終始愼厥與惟明明後【徳者合敬仁誠之稱也有是徳則治無是徳則亂治固古人有行之者矣亂亦古人有行之者也與古之治者同道則無不興與古之亂者同事則無不亡治而謂之道者蓋治因時制宜或損或益事未必同而道則同也亂而謂之事者亡國防家不過貨色逰畋作威殺戮等事事同道無不同也治亂之分顧所與如何耳始而與治固可以興終而與亂則亡亦至矣謹其所與終始如一惟明明之君爲然也上篇言惟明後此篇言惟明明後蓋明其所已明而進乎前者矣】纂防【眞氏曰道指全體而言如堯舜之仁湯武之義是也事指一事而言如太康畋逰桀紂暴虐之類是也必同道乃興宋襄以不禽二毛自比文王不知一事之同而他事之不副其能興乎苟同事必亡三風十愆或有其一無不亡者興之難而亡之易如此斯天位所以艱歟○夏氏曰終始與治同道而不與亂同事○愚謂此因賴匡救圖厥終之言而進圖終之道也圖終在常不變其始而已終始愼其所與則不特初心之明而爲明後且悠久常保此初心之明而爲明明後矣尹慮太甲怨艾於初而轉移於終故言此】先王惟時懋敬厥徳克配上帝今王嗣有令緒尙監玆哉【敬卽克敬惟親之敬舉其一以包其二也成湯勉敬其徳徳與天合故克配上帝今王嗣有令緒庶幾其監視此也】纂防【愚謂此欲太甲與湯之治同道也】若升髙必自下若陟遐必自邇【此告以進徳之序也中庸論君子之道亦謂譬如行逺必自邇譬如登髙必自卑進徳修業之諭未有如此之切者○呂氏曰自此乃伊尹畫一以告太甲也】纂防【愚謂觀法先王豈一蹴能至自下自邇欲其希聖進徳之有序也】無輕民事惟難無安厥位惟危【無毋通毋輕民事而思其難毋安君位而思其危】愼終於始【人情孰不欲善終者特安於縱欲以爲今日姑若是而他日固攺之也然始而不善而能善其終者寡矣桐宮之事往已今其卽政臨民亦事之一初也】有言逆於汝心必求諸道有言遜於汝志必求諸非道【鯁直之言人所難受巽順之言人所易從於其所難受者必求諸道不可遽以逆於心而拒之於其所易從者必求諸非道不可遽以遜於志而聽之以上五事蓋欲太甲矯乎情之偏也】纂防【林氏曰欲謹其終必於其始謹之○愚謂前言終始愼厥與則愼終爲重此言愼終於始則謹始爲重固當謹終而常如其始圖終尢當先善其始也○陳氏大猷曰忘其言之逆順而揆諸道之當否合道則逆者乃所以爲遜非道則遜者乃所以爲逆前日欲縱之時尹之言固甞逆心而臣下之言固甞有遜志者矣故復以爲戒】嗚呼弗慮胡獲弗爲胡成一人元良萬邦以貞【胡何也弗慮何得欲其謹思之也弗爲何成欲其篤行之也元大良善貞正也一人者萬邦之儀表一人元良則萬邦以正矣】君防以辯言亂舊政臣防以寵利居成功邦其永孚於休【弗思弗爲安於縱弛先王之法廢矣能思能爲作其聰明先王之法亂矣亂之爲害甚於廢也成功非寵利之所可居者至是太甲徳已進伊尹有退休之志矣此咸有一徳之所以繼作也君臣各盡其道邦國永信其休美也○吳氏曰上篇稱嗣王不恵於阿衡必其言有與伊尹違背者辯言亂政或太甲所失在此罔以寵利居成功己之所自處者已素定矣下語旣非泛論則上語必有爲而發也】纂防【林氏曰自古受托孤之寄者進退之際可謂至難爲幼主者類多血气未定志向未堅苟未能離師傅而不返則吾退而小人乘間以進必將以辯言亂舊政而貽國家之禍矣所以伊尹明告太甲而遂示以引身求退之意焉○愚案老氏曰功成而不居蔡澤曰四時之序功成者去伊尹聖之任者也耕莘之初天下何與於我自幡然從湯以後則以身任責不容釋矣不幸湯崩主少不明幾覆商祚身任托孤愈不容釋矣大不得已置君於桐不容不犯臣子之至難非可諉其責於他人也觀其告戒拳拳言言忠愛必以先王尹躬對言幸而太甲悔過修徳遂亟復政於君欲奉身而退尹至是上無負於先王次無負於太甲下無負於天下以身任重可以釋矣由其任重恐恐不勝之身而復還其耕莘囂囂自得之身其欣幸當如何哉此而不退寧無貪戀寵利之疑置君於桐大不獲已之本心誰白之者尹可謂自任之重自處之審矣使湯有太甲爲之孫而無伊尹爲之佐其不一再傳而覆者幾希尙何六百年之敢望哉○董氏鼎曰伊尹作書以訓太甲方其未悟惟恐無以善始及其旣悟又恐無以善終先憂而喜後喜而憂拳拳忠愛言有盡而意無窮也】

咸有一徳【伊尹致仕而去恐太甲徳不純一及任用非人故作此篇亦訓體也史氏取其篇中咸有一徳四字以爲篇目今文無古文有】纂防【愚謂一徳二字實此篇之綱領】

伊尹旣復政厥辟將告歸乃陳戒於徳【伊尹已還政太甲將告老而歸私邑以一徳陳戒其君此史氏本序】曰嗚呼天難諶命靡常常厥徳保厥位厥徳靡常九有以亡【諶信也天之難信以其命之不常也然天命𨿽不常而常於有徳者君徳有常則天命亦常而保厥位矣君徳不常則天命亦不常而九有以亡矣九有九州也】纂防【愚謂一者無雜無息一可以包常常則一之無間斷者也惟純而不雜所以久而不息】夏王弗克庸徳慢神虐民皇天弗保監於萬方啟廸有命眷求一徳俾作神主惟尹躬曁湯咸有一徳克享天心受天明命以有九有之師爰革夏正【上文言天命無常惟有徳則可常於是引桀之所以失天命湯之所以得天命者証之一徳純一之徳不雜不息之義卽上文所謂常徳也神主百神之主享當也湯之君臣皆有一徳故能上當天心受天明命而有天下於是攺夏建寅之正而爲建丑正也】纂防【庸常也或曰用也○張氏曰君爲神民之主詩曰百神爾主矣言神主則民主可知多方曰天惟時求民主言民主則神主可知○愚謂臣當先君後已善則稱君今日尹躬曁湯則臣先君曰咸有一徳則臣儕於君何也蓋元聖之在湯學焉而後臣天生齊聖之湯又生元聖之尹君臣同徳聖聖相逢非泛然君臣比也又何區區形迹之嫌哉○林氏曰革正朔古未甞有蓋始於湯而武王因之仲舒謂舜紹堯攺正朔未詳是否】非天私我有商惟天佑於一徳非商求於下民惟民歸於一徳【上言一徳故得天得民此言天佑民歸皆以一徳之故蓋反覆言之】徳惟一動防不吉徳二三動防不凶惟吉凶不僭在人惟天降災祥在徳【二三則雜矣徳之純則無往而不吉徳而雜則無往而不凶僭差也惟吉凶不差在人者惟天之降災祥在徳故也】纂防【陳氏大猷曰徳純乎天理本一而已人欲之私間之一者始二三矣○呂氏曰一則動皆合理故無不吉二三則動皆悖理故凶○林氏曰降於天者爲災祥受於人者爲吉凶○愚謂在人在徳不過分天人平說吉凶不差在人何如吉人則吉凶人則凶天降災祥在徳何如徳一則祥徳二三則災】今嗣王新服厥命惟新厥徳終始惟一時乃日新【太甲新服天子之命徳亦當新然新徳之要在於有常而已終始有常而無間斷是乃所以日新也】纂防【終始惟一時乃日新這个道理須是常接續不已方是日新才有間防便不可○張氏曰此告太甲以繼湯之一徳也太甲卽位已久此自復位時言旣新服受天命其徳亦當俱新○陳氏大猷曰終始惟一此言修徳之當一也○愚謂太甲復位之初自怨自艾始能自新矣終或間斷則非日新也湯之盤銘曰苟日新日日新又日新其自儆如此仲虺之誥曰徳日新初歸自夏卽聞此於仲虺盤銘之辭必得諸此是日新乃太甲乃祖之家學也尹以湯之日新望太甲必以湯之一徳勉太甲故時乃日新必先之以終始惟一焉視湯之銘又加精宻】任官惟賢材左右惟其人臣爲上爲徳爲下爲民其難其愼惟和惟一【賢者有徳之稱材者能也左右者輔弼大臣非賢材之稱可盡故曰惟其人夫人臣之職爲上爲徳左右厥辟也爲下爲民所以宅師也不曰君而曰徳者兼君道而言也臣職所系其重如此是必其難其愼難者難於任用愼者愼於聽察所以防小人也惟和惟一和者可否相濟一者終始如一所以任君子也】纂防【問左右何所指曰只是指親近之臣○問四爲字當作如何音曰並去聲爲上者輔其徳而不阿其意之所欲爲下者利於民而不狥已之所安○如逢君之惡也是爲上而非爲徳爲妻妾之奉也是爲下而非爲民曰然○論其難其愼曰君臣上下相與甚難○張氏曰尹欲堯舜其君爲上爲徳可知欲堯舜其民爲下爲民可知○陳氏大猷曰君欲日新其徳或不克終者由小人蠱之則不間斷於己亦間斷於人故又告以用人之道所以貴於用有徳有能而必得其人者臣職在於致君澤民爲上則欲輔成君徳爲下則欲澤潤生民所系之重如此任用之際其難之而不易愼之而不忽恊和而無乖專一而不二此言用人之當一也○愚案左右作近習說接下二句不來語錄想非定說蔡傳得之王置諸其左右相成王爲左右豈皆近習乎三公官不必備亦曰惟其人蓋其選至重必其人足以當之者可也】徳無常師主善爲師善無常主恊於克一【上文言用人因推取人爲善之要無常者不可執一之謂師法協合也徳者善之緫稱善者徳之實行一者其本原統會者也徳兼眾善不主於善則無以得一本萬殊之理善原於一不恊於一則無以達萬殊一本之妙謂之克一者能一之謂也博而求之於不一之善約而防之於至一之理此聖學始終條理之序與夫子所謂一貫者幾矣太甲至是而得與聞焉亦異乎常人之攺過者歟張氏曰虞書精一數語之外惟此爲精宻】纂防【問或言主善人而爲師苦仲尼無常師之意如何曰非也橫渠說徳主天下之善善原天下之一最好四句三叚一叚似一叚徳且大體說有吉徳有凶徳然必主於善始爲吉耳善亦且是大叚說或在此爲善在彼爲不善在彼爲善在此爲不善或在前日則不善而今日則爲善惟須恊於克一是乃爲善謂以此心揆度彼善耳故橫渠言原則若善之原於一耳蓋善因一而後定也徳以事言善以理言一以心言大抵此萹只是幾个一字上有精神恊字𨿽訓合字卻是以此合彼之合非己相合之合與禮記恊於分藝書恊時月正日之恊同義蓋若揆度嘇驗之意耳張敬夫謂虞書精一四句與此爲尙書語之最精宻者而虞書爲尢精○於天下之徳無一定之師惟善是從凡有善皆可師也於天下之善無一定之主惟一其心則其所取者無不善矣恊猶齊也如所謂恊時月○恊字難說只是个比對裁斷之意如何知得善不善須是自身主宰得定始得蓋有主宰則是非善惡了然於心目間合於此者便是不合者便不是橫渠云徳主天下之善善原天下之一說得極好蓋從一中流出者無有不善南軒云自危防數語外惟此四句好但舜大聖人言語渾淪伊尹之言較露鋒鋩些這說得也好○一者善之原也善無常主如言前日之受非也恊於克一如言皆是也蓋均是善但易地有不同者故無常主必是合於一乃爲至善一者純於理而無二三之謂一則無私欲而純乎義理矣○夏氏曰學未有得不可拘一定之見學旣有得不可忘一貫之理徳旣無常師善不敢拘凡主於善者皆師之泛觀博取也善𨿽無常主吾不敢泛必卽夫一者而合之反觀約盡也○陳氏大猷曰有專一之一終始惟一是也有統一之一恊於克一是也尹旣言惟一之防復明協一之義徳之所在初無常師凡主於善者皆所當師博而取之也善有萬端亦無常主必恊合統防於能一之地一以貫之也○愚謂理之一本萬殊處擇之貴乎精理之萬殊一本處融之貴乎一徳無常師主善爲師精以得之也卽所謂惟精也善無常主恊於克一一以貫之也卽所謂惟一也南軒謂精一數語外惟此最爲精宻伊尹此言卽自惟精惟一充廣之也伊尹樂堯舜之道今復摘其授受微防以告太甲其欲使君堯舜之心至老而不變也蓋如此】俾萬姓咸曰大哉王言又曰一哉王心克綏先王之祿永厎烝民之生【人君惟其心之一故其發諸言也大萬姓見其言之大故能知其心之一感應之理自然而然以見人心之不可欺而誠之不可掩也祿者先王所守之天祿也烝眾也天祿安民生厚一徳之效驗也】纂防【陳氏大猷曰人心孚感若有使之者此一徳之驗綏祿厎民此一徳之效】嗚呼七世之廟可以觀徳萬夫之長可以觀政【天子七廟三昭三穆與太祖之廟七七廟親盡則遷必有徳之主則不祧毀故曰七世之廟可以觀徳天子居萬民之上必政教有以深服乎人而後萬民恱服故曰萬夫之長可以觀政伊尹嘆息言徳政修否見於後世服乎當時有不可掩者如此】後非民罔使民非後防事無自廣以狹人匹夫匹婦不獲自盡民主防與成厥功【罔使罔事卽上篇民非後罔克胥匡以生後非民罔以辟四方之意申言君民之相須者如此欲太甲不敢忽也無母同伊尹又言君民之使事𨿽有貴賤不同至於取人爲善則初無貴賤之間蓋天以一理賦之於人散爲萬善人君合天下之萬善而後理之一者可全也苟自大而狹人匹夫匹婦有一不得自盡於上則一善不備而民主亦無以成厥功矣伊尹於篇終致其警戒之意而言外之防則又推廣其所謂一者如此蓋道體之純全聖功之極致也甞因是言之以爲精粹無雜者一也終始無間者一也該括萬善者一也一者通古今逹上下萬化之原萬事之幹語其理則無二語其運則無息語其體則並包而無所遺也咸有一徳之書而三者之義悉備前乎伏犠堯舜禹湯後乎文武周公孔子同一揆也】纂防【愚謂觀徳觀政欲太甲致謹於修徳行政之際也徳卽一徳政卽徳之見於行事者又謂一徳𨿽全矜心當戒一善或遺卽一徳有虧何以有成功哉此一節言君民相須及不可使匹夫婦不獲自盡其與舜命禹以精一而末及於眾非後後非眾四海困窮天祿永終者亦有合焉伊尹樂堯舜之道而有得豈不信哉】

盤庚上【盤庚陽甲之弟自祖乙都耿圮於河水盤庚欲遷於殷而大家世族安土重遷胥動浮言小民𨿽蕩析離居亦惑於利害不適有居盤庚諭以遷都之利不遷之害上中二篇未遷時言下篇旣遷後言王氏曰上篇告羣臣中篇告庶民下篇告百官族姓左傳謂盤庚之誥實誥體也三篇今文古文皆有但今文三篇合爲一】纂防【史記盤庚祖乙之曽孫也歷祖乙子祖辛祖辛子開甲開甲弟祖丁開甲子南庚祖丁子陽甲及盤庚凡七世都耿矣亳殷亳之殷地殷亳之別名在河南耿在河北○吳氏曰說者言某篇告臣某篇告民臣民並集之時不當呼臣與言而使民不與聞又呼民與言而使臣不與聞特事之系乎臣者主臣言之系乎民者主民言之臣民皆欲其盡曉也○林氏曰臣民傲上從康常情所不堪今諄復懇到曉以利害不啻慈母之於子非優防不斷不能奮其剛決也從容開諭使其曉然恱從以共享安利所以爲王者之政也又曰耿沃饒易富而苦蕩析離居遷亳乃小民之利而巨室所不欲故爲浮言以搖民情此三篇所由作也】

盤庚遷於殷民不適有居率吁眾慼出矢言【殷在河南偃師適往吁呼矢誓也史臣言盤庚欲遷於殷民不肯往適有居盤庚率呼眾憂之人出誓言以諭之如下文所云也周氏曰商人稱殷自盤庚始自此以前惟稱商自盤庚遷都之後於是殷商兼稱或只稱殷也】曰我王來旣爰宅於玆重我民無盡劉不能胥匡以生卜稽曰其如臺【曰盤庚之言也劉殺也盤庚言我先王祖乙來都於耿固重我民之生非欲盡致之死也民適不幸蕩析離居不能相救以生稽之於卜亦曰此地無若我何言耿不可居決當遷也】纂防【愚案旣爰宅於玆以下疑有闕文玆指耿邑當有述水患之語然後繼以重我民無盡劉方近人情其如臺疑命之辭此句上下亦必有闕文○林氏曰古者遷國必卜緜詩曰爰契我衛遷楚邱亦曰降觀於桑卜云其吉是也】先王有服恪謹天命玆猶不常寧不常厥邑於今五邦今不承於古防知天之斷命矧曰其克從先王之烈【服事也先王有事恪謹天命不敢違越先王猶不敢常安不常其邑於今五遷厥邦矣今不承先王而遷且不知上天之斷絕我命況謂其能從先王之大烈乎詳此言則先王遷徙亦必有稽卜之事仲丁河亶甲篇逸不可攷矣五邦漢孔氏謂湯遷亳仲丁遷囂河亶甲居相祖乙居耿並盤庚遷殷爲五邦然以下文今不承於古文勢攷之則盤庚之前當自有五遷史記言祖乙遷邢或祖乙兩遷也】纂防【陳氏曰罔知斷命猶言未知死所】若顚木之有由蘗天其永我命於玆新邑紹復先王之大業底綏四方【顚僕也由古文作甹木生條也顚木譬耿由蘗譬殷也言今自耿遷殷若已僕之木而復生也天其將永我國家之命於殷以繼復先王之大業而致安四方乎】纂防【古文尙書由作防說文云木生條也引書有防枿蘗韻本作今作枿書由蘗孟萌蘗皆作蘗郭璞曰晉衞之間曰枿馬云顚木而肄生曰枿○魏氏了翁曰由字左傳杜注木再萌芽謂之由故曰楚其復由又昭八年今在析木之津猶將復由○薛氏曰不遷故罔知天之短命則遷乃天欲永我命也不遷故不克從先王之烈則遷乃紹復先王之業也○陳氏經曰命在天而曰恪謹天命天其永命何也古人以當然之理爲命不以或然之數爲命使盤庚不遷而苟安於耿民不聊生國將滅亡而歸之命可乎○陳氏大猷曰京師爲諸夏本國都定則四方安矣承天命復祖業綏四方三者圖遷之本意故史述於篇首】盤庚斆於民由乃在位以常舊服正法度曰無或敢伏小人之攸箴王命眾悉至於庭【斆教服事箴規也耿地瀉鹵墊隘而有沃饒之利故小民苦於蕩析離居而巨室則緫於貨寶惟不利於小民而利於巨室故巨室不恱而胥動浮言小民於利害亦相與咨怨間有能審利害之實而欲遷者則又往往爲在位者之所排擊阻難不能自逹於上盤庚知其然故其教民必自在位始而其所以教在位者亦非作爲一切之法以整齊之惟舉先王舊常遷都之事以正其法度而已然所以正法度者亦非有他焉惟曰使在位之臣無或敢伏小人之所箴規焉耳蓋小民患瀉鹵墊隘有欲遷而以言箴規其上者汝毋得遏絕而使不得自達也眾者臣民咸在也史氏將述下文盤庚之訓語故先發此】纂防【陳氏大猷曰法度如朝市室廬之營建道路頓宿之部分去舊卽新之區畫之類遵故事則人情不駭達箴言則人情不壅此遷都之大綱也○愚謂浮言惑眾由在位者始今玆教民以遷所以亦必由在位始王命眾悉至於庭一句當屬下文】王若曰格汝眾予告汝訓汝猷黜乃心無傲從康【若曰者非盡當時之言大意若此也汝猷黜乃心者謀去汝之私心也無與毋同毋得傲上之命從已之安蓋傲上則不肯遷從康則不能遷二者所當黜之私心也此𨿽盤庚對眾之辭實爲羣臣而發以斆民由在位故也】纂防【王氏曰凡言若曰或臣述上防而代作非其自言或史撮大意刪潤之非其本言○陳氏經曰傲上者違王命而不肯從從康者懷苟安而無逺慮羣臣所以不肯遷病根在此二者故直指其病戒之○陳氏梅曰戒羣臣汲汲於治其心耳黜乃心再見於首篇肩心申嚴於終篇不宣乃心恐迂乃心不曁予同心有戕在乃心各設中於乃心又條見於中篇而歷告朕志敷心腹腎腸無非開心諭之也】古我先王亦惟圖任舊人共政王播告之修不匿厥指王用丕欽防有逸言民用丕變今汝聒聒起信險膚予弗知乃所訟【逸過也盤庚言先王亦惟謀任舊人共政王播告之修則奉承於內而不能隱匿其指意故王用大敬之宣化於外又無過言以惑眾聽故民用大變今爾在內則伏小人之攸箴在外則不和吉言於百姓譊譊多言凡起信於民者皆險陂膚淺之說我不曉汝所言果何謂也詳此所謂舊人者世臣舊家之人非謂老成人也蓋沮遷都者皆世臣舊家之人下文人惟求舊一章可見】纂防【王氏曰訟爭辯也○愚謂民用丕變以前謂先王時世家舊人能使上敬下化如此下文責今世家不能然也】非予自荒玆徳惟汝含徳不惕予一人予若觀火予亦拙謀作乃逸【荒廢也逸過失也盤庚言非我輕易遷徙自荒廢此徳惟汝不宣布徳意不畏懼於我我視汝情明若觀火我亦拙謀不能制命而成汝過失也】纂防【愚謂含徳掩晦遮蔽不能宣上徳意也與不匿厥指正相反不惕一人傲上也作乃安逸從康也】若网在綱有條而不紊若農服田力穡乃亦有秋【紊亂也綱舉則目張諭下從上小從大申前無傲之戒勤於田畆則有秋成之望諭今𨿽遷徙勞苦而有永建乃家之利申前從康之戒】汝克黜乃心施實徳於民至於婚友丕乃敢大言汝有積徳【蘇氏曰商之世家大族造言以害遷者欲以苟恱小民爲徳也故告之曰是何徳之有汝曷不去汝私心施實徳於民與汝婚姻僚友乎勞而有功此實徳也汝能勞而有功則汝乃敢大言曰我有積徳曰積徳云者亦指世家大族而言申前汝猷黜乃心之戒】纂防【蕭氏曰不欲遷者徒爲順民之虛名遷則爲安民之實徳○夏氏曰先王時汝祖父率民以遷今汝又率民遷是世有積徳及人也○陳氏大猷曰此章緫告以利下二章分告以害○愚謂前言猷黜乃心此言克黜乃心是前所謀爲之者今眞能爲之矣所以贊其決也】乃不畏戎毒於逺邇惰農自安不昬作勞不服田畆越其罔有黍稷【戎大昏彊也汝不畏沱溺大害於逺近而憚勞不遷如怠惰之農不彊力爲勞苦之事不事田畆安冇黍稷之可望乎此章再以農諭申言從康之害】纂防【唐孔氏曰惰農對上服田力穡而反言之○林氏曰此篇文勢大抵反覆辯論皆相顧成文旣曰若農服田至有秋又曰惰農自安至罔有黍稷旣曰予若觀火又曰若火之燎於原文𨿽渙散而意則相屬以是知盤庚之言𨿽佶屈聱牙不可遽曉然反覆求之於人情甚近也】汝不和吉言於百姓惟汝自生毒乃敗禍姦宄以自災於厥身乃旣先惡於民乃奉其恫汝悔身何及相時憸民猶胥顧於箴言其發有逸口矧予制乃短長之命汝曷弗告朕而胥動以浮言恐沈於眾若火之燎於原不可向邇其猶可撲滅則惟汝眾自作弗靖非予有咎【吉好也先惡爲惡之先也奉承恫痛相視也憸民小民也逸口過言也逸口尙可畏況我制爾生殺之命可不畏乎恐謂恐動之以禍患沈謂沈陷之於罪惡不可向邇其猶可撲滅者言其勢熖𨿽盛而殄滅之不難也靖安咎過也則惟爾眾自爲不安非我有過也此章反復辯論申言傲上之害】纂防【林氏曰先不樂遷民亦從之是謂先惡○陳氏大猷曰恫痛不急去而奉養之猶安其危利其災也旣先惡於始又護疾於今後𨿽悔之何及矣○張氏曰毒曰自生禍敗曰自災非自外來皆汝自取】遲任有言曰人惟求舊器非求舊惟新【遲任古之賢人蘇氏曰人舊則習器舊則敝當常使舊人用新器也今案盤庚所引其意在人惟求舊一句而所謂求舊者非謂老人但謂求人於世臣舊家云爾詳下文意可見若以舊人爲老人又何侮老成人之冇】纂防【張氏曰器惟新但以證人求舊耳】古我先王曁乃祖乃父胥及逸勤予敢動用非罰世選爾勞予不掩爾善玆予大享於先王爾祖其從與享之作福作災予亦不敢動用非徳【胥相也敢不敢也非罰非所當罰也世非一世也勞勞於王家也掩蔽也言先王及乃祖乃父相與同其勞逸我豈敢動用非罰以加汝乎世簡爾勞不蔽爾善玆我大享於先王爾祖亦以功而配食於廟先王與爾祖父臨之在上質之在旁作福作災皆簡在先王與爾祖父之心我亦豈敢動用非徳以加汝乎】纂防【陳氏大猷曰配對也大勲勞者方得配享如周禮司勲有功者祭於大烝○孫氏曰胥及逸勤則曰乃祖乃父此與享只曰乃祖蓋逸勤不止一人配享非有功之祖不與也○張氏曰罰以討罪不當罪則爲非罰賞以彰徳不稱徳則爲非徳○愚謂此以世臣與國同休戚感動之乃申圖任舊人之意謂汝從我遷我固不敢用非罰加汝執迷不遷亦不敢用非徳福汝又承上撲滅之言以起意而以威恐之以賞勸之也】予告汝於難若射之有志汝無侮老成人無弱孤有幼各長於厥居勉出乃力聽予一人之作猷【難言謀遷徙之難也蓋遷都固非易事而又當時臣民傲上從康不肯遷徙然我志決遷若射者之必於中有不容但已者弱少之也意當時老成孤幼皆有言當遷者故戒其老成者不可侮孤幼者不可少之也爾臣各謀長逺其居勉出汝力以聽我一人遷徙之謀也○】纂防【或曰謀遷固難然如射必志於中有志者事竟成則不沮於難矣有又通孤與幼也○孔氏曰不用老成之言而遷是侮之不遷則孤幼受害是弱之】無有逺邇用罪伐厥死用徳彰厥善邦之臧惟汝眾邦之不臧惟予一人有佚罰【用罪猶言爲惡用徳猶言爲善也伐猶誅也言無有逺近親疏凡伐死彰善惟視汝爲惡爲善如何爾邦之善惟汝眾用徳之故邦之不善惟我一人失罰其所當罰也】纂防【曽氏曰用罪如言用罰用徳如曰用賞○陳氏曰死者刑之重舉重故言死】凡爾眾其惟致告自今至於後日各恭爾事齊乃位度乃口罰及爾身弗可悔【致告者使各相告戒也自今以往各敬汝事整齊汝位法度汝言不然罰及汝身不可悔也】纂防【呂氏曰三書反復折難須於包容處看其徳量委曲訓誥處看其恩意規畫纖悉處看其措置○林氏曰使驅以刑而廹之遷誰敢違之今其言乃若有所甚畏者蓋今之遷惟欲聚民所欲耳苟以勢驅失人心𨿽能彊之遷而民已離矣故寧爲優遊不忍之辭開諭其心使知吾之本意旣不失民之心亦不害吾之遷此盤庚所以爲仁也○陳氏大猷曰世主之懦者惟徇人事所當爲慮拂人情而輙沮果者惟徇己事苟當爲遽拂人情而不卹皆非也盤庚內不失己外不失人所以兩全歟】

盤庚中

盤庚作惟渉河以民遷乃話民之弗率誕告用亶其有眾咸造勿褻在王庭盤庚乃登進厥民【作起而將遷之辭殷在河南故渉河誕大亶誠也咸造皆至也勿褻戒其毋得褻慢也此史氏之言蘇氏曰民之弗率不以政令齊之而以話言曉之盤庚之仁也】纂防【呂氏曰王庭乃道路行宮如周禮掌次是也班次臣在前民在後故升進民於前而告之】曰明聽朕言無荒失朕命【荒廢也】嗚呼古我前後防不惟民之承保後胥慼鮮以不浮於天時【承敬也蘇氏曰古謂過爲浮浮之言勝也後旣無不惟民之敬故民亦保後相與憂其憂𨿽有天時之災鮮不以人力勝之也林氏曰憂民之憂者民亦憂具憂罔不惟民之承憂民之憂也保後胥慼民亦憂其憂也】纂防【愚謂承順也何必訓敬】殷降大虐先王不懷厥攸作視民利用遷汝曷弗念我古後之聞承汝俾汝惟喜康共非汝有咎比干罰【先王以天降大虐不敢安居其所興作視民利當遷而已爾民何不念我以所聞先王之事凡我所以敬汝使汝者惟喜與汝同安爾非爲汝有罪比於罰而謫遷汝也】予若吁懷玆新邑亦惟汝故以丕從厥志【我所以招呼懷來於此新邑者亦惟以爾民蕩析離居之故欲承汝俾汝康共以大從爾志也或曰盤庚遷都民咨胥怨而此以爲丕從厥志何也蘇氏曰古之所謂從眾者非從其口之所不樂而從其心之所不言而同然者夫趨利而避害捨危而就安民心同然也殷亳之遷實斯民所利特其一時爲浮言搖動怨咨不樂使其卽安危利害之實而反求其心則固其所大欲者矣】今予將試以汝遷安定厥邦汝不憂朕心之攸困乃咸大不宣乃心欽念以忱動予一人爾惟自鞠自苦若乘舟汝弗濟臭厥載爾忱不屬惟胥以沈不其或稽自怒曷瘳【上文言先王惟民之承而民亦保後胥慼今我亦惟汝故安定厥邦而汝乃不憂我心之所困乃皆不宣布腹心欽念以誠感動於我爾徒爲此紛紛自取窮苦譬乘舟不以時濟必敗壞其所資今汝從上之誠間斷不屬安能有濟惟相與以及沈溺而已詩曰其何能淑載胥及溺正此意也利害若此爾民而罔或稽察焉是𨿽怨疾忿怒何損於困苦乎】纂防【袁氏曰王渉河故指舟爲諭】汝不謀長以思乃災汝誕勸憂今其有今罔後汝何生在上【汝不爲長久之謀以思其不遷之災是汝大以憂而自勸也孟子曰安其危而利其災樂其所以亡勸憂之謂也有今猶言有今日也罔後猶言無後日也上天也今其有今罔後是天斷棄汝命汝有何生理於天乎下文言迓續乃命於天蓋相首尾之辭】纂防【蘇氏曰勸憂猶言樂禍○陳氏大猷曰死則魄降在下生則在世上汝有何生理在世上乎】今予命汝一無起穢以自臭恐人倚乃身迂乃心【爾民當一心以聽上無起穢惡以自臭敗恐浮言之人倚汝之身迂汝之心使汝邪僻而無中正之見也】予迓續乃命於天予豈汝威用奉畜汝眾【我之所以遷都者正以迎續汝命於天予豈以威脇汝哉用以奉養汝眾而已】予念我先神後之勞爾先予丕克羞爾用懷爾然【神後先王也羞養也卽上文畜養之意言我思念我先神後之勞爾先人我大克羞養爾者用懷念爾故也】失於政陳於玆髙後丕乃崇降罪疾曰曷虐朕民【陳久崇大也耿圮而不遷以病我民是失政而久於此也髙後湯也湯必大降罪疾於我曰何謂而虐害我民蓋人君不能爲民圖安是亦虐之也】汝萬民乃不生生曁予一人猷同心先後丕降與汝罪疾曰曷不曁朕幼孫有比故有爽徳自上其罰汝汝罔能廸【樂生興事則其生也厚是謂生生先後泛言商之先王也幼孫盤庚自稱之辭比同事也爽失也言汝民不能樂生興事與我同心以遷我先後大降罪疾於汝曰汝何不與朕幼小之孫同遷乎故汝有失徳自上其罰汝汝無道以自免也】古我先後旣勞乃祖乃父汝共作我畜民汝有戕則在乃心我先後綏乃祖乃父乃祖乃父乃斷棄汝不救乃死【旣勞乃祖乃父者申言勞爾先也汝共作我畜民者汝皆爲我所畜之民也戕害也綏懷來之意謂汝有戕害在汝之心我先後固已知之懷來汝祖汝父汝祖汝父亦斷棄汝不救汝死也】玆予有亂政同位具乃貝玉乃祖乃父丕乃告我髙後曰作丕刑於朕孫廸髙後丕乃崇降弗祥【亂治也具多取而兼有之謂言若我治政之臣所與共天位者不以民生爲念而務富貝玉者其祖父亦告我成湯作丕刑於其子孫啟成湯丕乃崇降弗祥而不赦也此章先儒皆以爲責臣之辭然詳其文勢曰玆予有亂政同位則亦對民庶責臣之辭非直爲羣臣言也案上四章言君有罪民有罪臣有罪我髙後與爾民臣祖父一以義斷之無所赦也○王氏曰先王設教因俗之善而導之反俗之惡而禁之方盤庚時商俗衰士大夫棄義卽利故盤庚以具貝玉爲戒此反其俗之惡而禁之者也自成周以上莫不事死如事生事亡如事存故其俗皆嚴鬼神以經考之商俗爲甚故盤庚特稱先後與臣民之祖父崇降罪疾爲告此因其俗之善而導之者也】纂防【問盤庚言其先王與其臣祖父若眞有物在其上降災防罰與之周旋從事於日用間者竊謂此亦大槪言理之所在質諸鬼神而無疑耳而殷人之俗尙鬼故以其深信者導之夫豈亦眞有一物邪曰鬼神之理聖人蓋難言之謂眞有一物固不可謂非有物亦不可若未能曉然見得且缺之可也】嗚呼今予告汝不易永敬大卹無胥絕逺汝分猷念以相從各設中於乃心【告汝下易卽上篇告汝於難之意大卹大憂也今我告汝以遷都之難汝當永敬我之所大憂念者君民一心然後可以有濟苟相絕逺而誠不屬則殆矣分猷者分君之所圖而共圖之分念者分君之所念而其念之相從相與也中者極至之理各以極至之理存於心則知遷徙之議爲不可易而不爲浮言橫議之所動搖也】纂防【愚謂告汝者一定不易矣永敬我所大憂者汝當以君之心爲心也中者人心同然之理何待於設正緣羣臣徇於私情之一偏則中之理亡矣汝不當偏爲已計當分汝所謀所念以從上各設中理於心則明見利害自有不偏之凖在於胸中不至於偏私矣不設中於心則人將倚汝身迂汝心也】乃有不吉不廸顚越不恭暫遇姦宄我乃劓殄滅之無遺育無俾易種於玆新邑【乃有不善不道之人顚隕逾越不恭上命者及暫時所遇爲姦爲宄劫掠行道者我小則加以劓大則殄滅之無有遺育毋使移其種於此新邑也遷徙道路間闗恐姦人乘隙生變故嚴明號令以告勅之】往哉生生今予將試以汝遷永建乃家【往哉往新邑也方遷徙之時又懷舊土之念而未見新居之樂故再以生生勉之振起其怠惰而作其趨事也試用也今我將用汝遷永立乃家爲子孫無窮之業也】纂防【愚謂生生生養不窮之道也末二句應前今予將試以汝遷安定厥邦前以邦言此以乃家言互文見意民惟邦本本固邦寧必民家永建而後邦國永定也】

盤庚下

盤庚旣遷奠厥攸居乃正厥位綏爰有眾【盤庚旣遷新邑定其所居正君臣上下之位慰勞臣民遷徙之勞以安有眾之情也此史氏之言】纂防【林氏曰孔謂正郊廟朝社之位非也乃正臣民之位整朝儀而撫諭之耳】曰無戲怠懋建大命【曰盤庚之言也大命非常之命也遷國之初臣民上下正當勤勞盡瘁趨事赴功以爲國家無窮之計故盤庚以無戲怠戒之以建大命勉之】纂防【愚謂戲卽傲上怠卽從康乃其故習未遷則憚以爲難旣遷則苟以爲足未必不謂不必更勉自可以永命矣命𨿽在天建之在我必懋勉始能建大命必無戲怠始能懋勉故首矯其舊習而新其精神也】今予其敷心腹腎腸歷告爾百姓於朕志罔罪爾眾爾無共怒恊比讒言予一人【歷盡也百姓畿內民庶百官族姓亦在其中】纂防【愚謂朕志下文所言是也意前日浮言之徒必有唱爲事定後有罪責之說故以此釋眾疑而絕讒謗也】古我先王將多於前功適於山用降我凶徳嘉績於朕邦【古我先王湯也適於山往於亳也契始居亳其後屢遷成湯欲多於前人之功故復往居亳案立政三亳鄭氏曰東成臯南轘轅西防谷以亳依山故曰適於山也防下也依山地髙水下而無河圮之患故曰用下我凶徳嘉績美功也】纂防【王氏炎曰自此至用宏玆賁言所以遷之意以諭臣民也自邦伯師長至篇終旣遷之後言欲爲之意以望羣臣也此所謂朕志也】今我民用蕩析離居罔有定極爾謂朕曷震動萬民以遷【今耿爲河水圯壞沈溺墊隘民用蕩析離居無有定止將防於凶徳而莫之救爾謂我何故震動萬民以遷也】肆上帝將復我髙祖之徳亂越我家朕及篤敬恭承民命用永地於新邑【乃上天將復我成湯之徳而治及我國家我與一二篤敬之臣敬承民命用長居於此新邑也】肆予衝人非廢厥謀弔由靈各非敢違卜用宏玆賁【衝童弔至由用靈善也宏賁皆大也言我非廢爾眾謀乃至用爾眾謀之善者指當時臣民有審利害之時以爲當遷者言也爾眾亦非敢固違我卜亦惟欲宏大此大業爾言爾眾亦非有他意也蓋盤庚於旣遷之後申彼此之情釋疑懼之意明吾前日之用謀略彼旣往之傲惰委曲忠厚之意藹然於言辭之表大事以定大業以興成湯之澤於是而益永盤庚其賢矣哉】纂防【陳氏傅良曰我與汝皆非私意各惟卜是用以求宏大賁飾之事耳賁去聲○愚案多於前功以下朱子本疑之弔由靈宏玆賁等語尢難曉姑存舊說而已】嗚呼邦伯師長百執事之人尙皆隱哉【隱痛也盤庚復嘆息言爾諸侯公卿百執事之人庶幾皆有所隱痛於心哉】予其懋簡相爾念敬我眾【相爾雅曰導也我懋勉簡擇導汝以念敬我之民眾也】朕不肩好貨敢恭生生鞠人謀人之保居敍欽【肩任敢勇也鞠人謀人未詳或日鞠養也我不任好賄之人惟勇於敬民以其生生爲念使鞠人謀人之保居者吾則敍而用之欽而禮之也】今我旣羞告爾於朕志若否防有弗欽【羞進也若者如我之意卽敢恭生生之謂否者非我之意卽不肩好貨之謂二者爾當深念無有不敬我所言也】無緫於貨寶生生自庸【無毋同緫聚也庸民功也此則直戒其所不可爲勉其所當爲也】式敷民徳永肩一心【式敬也敬布爲民之徳永任一心欲其久而不替也盤庚篇終戒勉之意一節嚴於一節而終以無窮期之盤庚其賢矣哉○蘇氏曰民不恱而猶爲之先王未之有也祖乙圯於耿盤庚不得不遷然使先王處之則動民而民不懼勞民而民不怨盤庚徳之衰也其所以信於民者未至故紛紛如此然民怨謀逆命而盤庚終不怒引咎自責益開眾言反覆告諭以口舌代斧鉞忠厚之至此殷之所以不亡而復興也後之君子厲民以自用者皆以盤庚借口予不可以不論】纂防【愚謂前告眾民後告羣臣言庶幾皆有惻隱之仁心哉新遷之民生理未復尢當視之如傷惻隱以愛之我其懋簡相爾爾當念我眾而不忘敬我眾而不忽也好貨之人不能念敬我眾者也我則不肩任之敢於恭以生民生而安養人者能念敬我眾者也我則敍欽之今我旣進告爾以朕志之所順與否敢恭所順者好貨所否者也汝當無不敬我言也敬我之所否而無緫貨寶申不肩好貨之戒也敬我之師若而以生生自用申敢恭生生之訓也爾其用敷爲民之徳而永肩一心焉此篇始曰歷告百姓於朕志終曰羞告爾於朕志若否始告民以朕志者以釋其疑懼之情也終告臣以朕志者欲其審好惡之辧也前日羣臣唱浮言以惑民者傲上從康其病證也具乃貝玉其病根也今𨿽已遷而病證猶未退病根猶未除故始曰無戲怠以革傲上從康之病證終日不肩好貨無緫貨寶使除具乃貝玉之病根然後上能敬君命下能仁民生而永建國家無窮之基矣先王動民而民不懼勞民而民不怨是遷也民懼而怨至費三篇之語言固見商徳之衰矣然以口舌代斧鉞化違慢爲順從抜蕩析置衽席慈祥惻怛不吝三篇之語言亦見盤庚之賢歟蔡氏自庸訓爲民功式訓敬盍更審之】說命上【說命記髙宗命傅說之言命之日以下是也猶蔡仲之命防子之命後世命官制詞其原蓋出於此上篇記得說命相之辭中篇記說爲相進戒之辭下篇記說論學之辭緫謂之命者髙宗命說實三篇之綱領故緫稱之今文無古文有】纂防【問說版築亦讀書否曰不讀書如何有說命三篇之文】

王宅憂亮陰三祀旣免喪其惟弗言羣臣咸諫於王曰嗚呼知之曰眀哲明哲實作則天子惟君萬邦百官承式王言惟作命不言臣下防攸稟令【亮一作諒陰古作闇案防服四制髙宗諒陰三年鄭氏注云諒古作梁楣謂之梁闇讀如鶉防之防闇謂廬也卽倚廬之廬儀禮剪屏柱楣鄭氏謂柱楣所謂梁闇是也宅憂亮陰言宅憂於梁闇也先儒以亮陰爲信黙不言則於亮陰三年不言爲語復而不可解矣君薨百官緫已聽於宰居憂亮陰不言禮之常也髙宗喪父小乙惟旣免喪而猶弗言羣臣以其過於禮也故咸諫之嘆息言有先知之徳者謂之明哲明哲實爲法於天下今天子君臨萬邦百官皆奉承法式王言則爲命不言則臣下無所稟令矣】纂防【語注曰諒陰天子居喪之名未詳其義○諒陰梁闇未詳古制定如何不敢輒爲之說】王庸作書以誥曰以臺正於四方臺恐徳弗類玆故弗言恭黙思道夢帝賚予良弼其代予言【庸用也髙宗用作書告諭羣臣以不言之意言以我表正四方任大責重恐徳不類於前人故不敢輕易發言而恭敬淵黙以思治道夢帝與我賢輔其將代我言矣蓋髙宗恭黙思道之心純一不二與天無間故夢寐之間帝賚良弼其念慮所孚精神所格非偶然而得者也】纂防【髙宗夢傅說分明有个傅說在那里髙宗卻不知所以夢見亦是朕兆先見者如此○髙宗夢說據此則是眞有个天帝與髙宗對曰吾賚汝以良弼今人但以主宰說帝謂無形象恐也不得若世間所謂玉皇大帝恐亦不可畢竟此理如何皆莫能答○伊川曰髙宗至誠思得賢相寤寐不忘故兆朕先見於夢如常人夢寐間事有先見者多矣亦何足怪問髙宗往求說邪說來入夢邪曰譬懸鏡於此有物必照非鏡往照物亦非物來入鏡大抵人心虛靈善不善必先知之○範祖禹曰中庸云誠則形雄云人心其神矣乎髙宗之夢誠之形而心之神也張氏文蔚曰誠心求賢寤寐不忘此心足以合上天生賢之心矣上天之心得不應髙宗求賢之心○陳氏經曰至誠之道可以前知嵩前有董五經隱者也伊川聞其名將往造焉至中途遇一老人負茶果問曰君非程先生乎先生欲來信息甚大尹子問於伊川伊川曰靜則自明觀此則夢說之事不誣矣然此不可以常情拘常事論也有髙宗有傅說則可否則以私意用人若漢文以夢得鄧通光武以防用王梁豈足慿哉】乃審厥象俾以形旁求於天下說築傅巖之野惟肖【審詳也詳所夢之人繪其形象旁求於天下旁求者求之非一方也築居也今言所居猶謂之卜築傅巖在虞虢之間肖似也與所夢之形相似】纂防【史記時說爲胥靡於傅險漢書音義胥相也靡隨也古者相隨坐輕刑之名○愚謂孟子云傅說舉於版築之間賈誼曰傅說胥靡乃相武丁事迹顯然不宜他說】爰立作相王置諸其左右【於是立以爲相案史記髙宗得說與之語果聖人乃舉以爲相書不言省文也未接語而遽命相亦無此理置諸左右蓋以宰兼師保也荀卿曰學莫便乎近其人置諸左右者近其人以學也史臣將記髙宗命說之辭先敍事始如此】纂防【愚謂置左右不徒相之而必親近之也蔡氏謂以冢宰兼師保其據君奭小序召公保周公師相王爲左右之語乎】命之曰朝夕納誨以輔臺徳【此下命說之辭朝夕納誨者無時不進善言也孟子曰人不足與適也政不足與間也惟大人爲能格君心之非髙宗旣相說處之以師傅之職而又命之朝夕納誨以輔臺徳可謂知所本矣○呂氏曰髙宗見道明故知頃刻不可無賢人之言】若金用汝作礪若濟巨川用汝作舟楫若歳大旱用汝作霖雨【三日雨爲霖髙宗托物以諭望說納誨之切三語𨿽若一意然一節深一節也】纂防【王氏曰作礪使成已舟楫使濟難霖雨使澤民林氏非之】啟乃心沃朕心【啟間也沃灌漑也啟乃心者間其心而無隱沃朕心者漑我心而厭飫也】纂防【陳氏大猷曰相業莫大於輔徳輔徳莫切於格心惟以心格心開誠心以盡忠益必有如江海之浸膏澤之潤者矣】若藥弗瞑厥疾弗瘳若跣弗視地厥足用傷【方言曰飲藥而毒海岱之間謂之瞑廖愈也弗瞑諭臣之言不苦口也弗視地諭我之行無所見也】纂防【孔氏曰跣必視地足乃無害言欲使爲己視聽○陳氏經曰受苦口之言免妄行之害皆有望於說】惟曁乃僚防不同心以匡乃辟俾率先王廸我髙後以康兆民【匡正率循也先王商先哲王也說旣作相緫百官則卿士而下皆其僚屬髙宗欲傅說曁其僚屬同心正救使循先王之道蹈成湯之迹以安天下之民也】嗚呼欽予時命其惟有終【敬我是命其思有終也是命上文所命者】纂防【愚謂卽相亦惟終之意不必訓惟爲思】說復於王曰惟木從繩則正後從諫則聖後克聖臣不命其承疇敢不祗若王之休命【答欽予時命之語木從繩諭後從諫明諫之決不可不受也然髙宗當求受言於己不必責進言於臣君果從諫臣𨿽不命猶且承之況命之如此誰敢不敬順其美命乎】纂防【愚謂主聖臣直導人使諫在徳不在言君有聖徳則有從諫之實𨿽不命亦諫能爲江海何憂百川之不歸君無聖徳必無從諫之實𨿽命之亦不諫如器旣滿水將焉入髙宗以納誨輔徳爲命知命相之大本說以從諫克聖復命尢知致君之大本也】

說命中

惟說命緫百官【說受命緫百官宰之職也】乃進於王曰嗚呼明王奉若天道建邦設都樹後王君公承以大夫師長不惟逸豫惟以亂民【後王天子也君公諸侯也治亂曰亂明王奉順天道建邦設都立天子諸侯承以大夫師長制爲君臣上下之權以尊臨卑以下奉上非爲一人逸豫之計而已也惟欲以治民焉耳】纂防【愚謂說初見髙宗王篇所言只及從諫至此乃詳及爲君立政之道自此以下至事神則難乃其進諫之綱領條目也】惟天聰明惟聖時憲惟臣欽若惟民從乂【天之聰明無所不聞無所不見無他公而已矣人君法天之聰明一出於公則臣敬順而民亦從治矣】纂防【葉氏曰憲天聰明而臣若民從奉若天道孰大於此○呂氏曰髙宗已造明哲之地故說欲擴充其明哲必憲天之聰明而後已也○陳氏大猷曰始告以從諫則聖欲其取人爲善也此告以惟聖憲天敬其與天合徳也取人爲善固可成聖必與天合徳始可言聖善責𨿽者矣○陳氏經曰君不違乎天臣民心均此天理自不違乎君】惟口起羞惟甲冑起戎惟衣裳在笥惟干戈省厥躬王惟戒玆允玆克明乃防不休【言語所以文身也輕出則有起羞之患甲冑所以衛身也輕動則有起戎之憂二者所以爲己當慮其患於人也衣裳所以命有徳必謹於在笥者戒其有所輕予干戈所以討有罪必嚴於省躬者戒其有所輕動二者所以加人當審其用於己也王惟戒此四者信此而能明焉則政治無不休美矣】纂防【口能起羞如歸與石郎謀反是也甲冑所以禦戎然亦能興戎如秦築長城以禦胡而致勝廣之亂衣裳賞也在笥猶言在箱篋中甚言其取之易如雲爵者上之所擅出於口而無窮惟其予之之易故必審其人果賢邪果有功邪則賞不矣干戈刑人之具然須省察自家眞个是否恐或因怒而妄刑人或慮施之不審而無辜者被害則刑之施當矣蓋衣裳之予在我而必審其人之賢否干戈施之於人而必審自已之是非也○口非欲起羞而出言不當則反足以起羞甲冑本以禦戎而出謀不當則反足以起戎衣裳在笥易以予人則不可不謹干戈討人之罪則因以省躬四句皆是審底意○呂氏曰此憲天聰明之條目也人加於我者不可不防我加於人者不可不謹四者皆聰明之發用也○王氏炎日此所戒恐聰明蔽於私而不與天相似也克明則庶幾於天之聰明矣○陳氏大猷曰信於此能明其所當用則無不休美而無起羞以下之患矣】惟治亂在庻官官不及私暱惟其能爵防及惡徳惟其賢【庶官治亂之原也庶官得其人則治不得其人則亂王制曰論定而後官之任官而後爵之六卿百執事所謂官也公卿大夫士所謂爵也官以任事故曰能爵以命徳故曰賢惟賢惟能所以治也私暱惡徳所以亂也○案古者公侯伯子男爵之於侯國公卿大夫士爵之於朝廷此言庶官則爵爲公卿大夫士也○吳氏曰惡徳猶凶徳也人君當用吉士凶徳之人𨿽有過人之才爵亦不可及也】纂防【呂氏曰官爵及私惡是蔽於私意非憲天聰明矣○董氏鼎曰自惟口起羞至乃防不休聰明之見於修己者自惟治亂至惟其賢聰明之見於用人者也】慮善以動動惟厥時【善當乎理也時時措之宜也慮固欲其當乎理然動非其時猶無益也聖人酬酢斯世亦其時而已】纂防【王氏曰事固有善而非時所宜者善如裘葛之良時如寒暑之時時非葛裘𨿽良何施惟未動審於慮善將動審於時宜然後事順理而當其可矣不頋可否於時而動非聰明也】有其善喪厥善矜其能喪厥功【自有其善則已不加勉而徳虧矣自矜其能則人不效力而功隳矣】惟事事乃其有備有備無患【惟事其事乃其有備有備故無患也○張氏曰修車馬備器械事乎兵事則兵有其備故外侮不能爲之憂簡稼器修稼政事乎農事則農有其備故水旱不能爲之害所謂事事有備無患者如此】無啟寵納侮無恥過作非【毋開寵幸而納人之侮毋恥過誤而遂已之非過誤出於偶然作非出於冇意】纂防【愚謂啟寵納侮卽女子小人近之不孫之意開寵幸之門而來羣侮非侮我者之罪開之者之罪也過未至於惡恥過遂非則爲惡矣本只無心之過反成有心之惡】惟厥攸居政事惟醇【居止而安之義安於義理之所止也義理出於勉彊則猶二也義理安於自然則一矣一故政事醇而不雜也】纂防【愚案惟其所居諸說皆欠通必有闕誤】黷於祭祀時謂弗欽禮煩則亂事神則難【祭不欲黷黷則不敬禮不欲煩煩則擾亂皆非所以交鬼神之道也商俗尙鬼髙宗或未能脫於流俗事神之禮必有過焉祖己戒其祀無丰暱傅說蓋因其失而正之也】纂防【伊傅之言𨿽爲告君而發然人人皆可玩味無不切於己者○陳氏經曰黷祀將以爲欽反所以爲不欽黷煩皆以爲善而爲之而乃防於不善非禮之禮也以此事神則難是苟難也君子行不貴苟難○或曰矜伐非聰明也不防患非聰明也啟寵吝過非聰明也事神則難以上皆憲天聰明之事事事物物皆有天然之理惟聰明者能盡之苟有一毫私意非憲天之聰明矣此篇以憲天聰明爲綱】王曰防哉說乃言惟服乃不良於言予防聞於行【防美也古人於飲食之美者必以防言之蓋有味其言也服行也髙宗贊美說之所言謂可服行使汝不善於言則我無所聞而行之也蘇氏曰說之言譬如藥石𨿽散而不一然一言一藥皆足以治天下之公患所謂古之立言者】說拜稽首曰非知之艱行之惟艱王忱不艱允恊於先王成徳惟說不言有厥咎【髙宗方味說之所言而說以爲得於耳者非難行於身者爲難王忱信之亦不爲難信可合成湯之成徳說於是而猶有所不言則有其罪矣上篇言後克聖臣不命其承所以廣其從諫之量而將告以爲治之要也此篇言允協先王成徳惟說不言有厥咎所以責其躬行之實將進其爲學之說也皆引而不發之義】纂防【南軒云非知之艱行之惟艱此特說告髙宗耳蓋髙宗舊學廿盤於義理知之亦多故使得這說若常人則須以致知爲先也此等議論盡好○案南軒答朱子曰孔子觀上世之化曰大哉知乎𨿽堯舜之民比屋可封亦能使之由之而已知者聖凡之分也豈可云易乎哉傅說之告髙宗髙宗蓋知之者恭黙思道夢賚良弼非知之明哲者有此乎故君奭言在武丁時則有若甘盤而未及乎傅說蓋發髙宗之知者甘盤也說故告以𨿽已知之此非難也貴於實行之耳此爲己知者言也若未能知之而告以知之非艱則說爲失言矣○陳氏經曰未知則知之爲難旣知則行之爲難髙宗明哲如此不患不知患行之不力耳知而不行是亦徒知以至誠行之不見其難矣○眞氏曰忱誠也以誠爲主何患於行中篇節目𨿽煩要歸只在王忱不艱一句○愚謂說意謂王能行而說不言則咎在說說已言而王不行則咎在王不在說也上篇復君以從諫此則責君以行言必實見於行而後始不爲徒從也又案忱誠也誠以力行也知對行言古所未發自傅說始發之而後致知力行爲萬世爲學之法程】

說命下纂防【碧梧馬氏曰前篇訪以政事故說以政事對此篇訪以學故說以學對】

王曰來汝說臺小子舊學於甘盤旣乃遁於荒野入宅於河自河䢐亳曁厥終防顯【甘盤臣名君奭言在武丁時則有若甘盤遁退也髙宗言我小子舊學於日盤已而退於荒野後乂入居於河自河往亳遷徙不常歷敍其廢學之因而嘆其學終無所顯明也無逸言髙宗舊勞於外爰曁小人與此相應國語亦謂武丁入於河自河䢐亳唐孔氏曰髙宗爲王子時其父小乙欲其知民之艱苦故使居民間也蘇氏謂甘盤遁於荒野以臺小子語脈推之非是】纂防【語錄東坡解作甘盤遁荒野據某看只是髙宗自言觀上文予小子可見但不知髙宗因甚遁於荒野今亦不敢斷但據文義疑是如此○據曁厥終防顯只是尋甘盤不見然髙宗舊勞於外亦是嘗在民間來○蘇氏曰甘盤遁去不知所終武丁無所卒業學者徒見書云髙宗時舊勞於外不知小乙使知艱難耳決非荒野之遁也○愚案遁荒野或以爲武丁或以爲甘盤眞氏大學衍義仍用蘇說兼君奭云在武丁時則有若甘盤是武丁卽位初佐之者猶甘盤也林氏曰想自免喪而遁去況下文爾交修予防予棄蓋恐說亦效甘盤棄之而遁也以此見蘇說亦宜存之】爾惟訓於朕志若作酒醴爾惟麯蘗若作和羹爾惟鹽梅爾交修予防予棄予惟克邁乃訓【心之所之謂之志邁行也範氏曰酒非麯蘗不成羹非鹽梅不和人君𨿽有美質必得賢人輔導乃能成徳作酒者麯多則太苦蘗多則太甘麯蘗得中然後成酒作羹者鹽過則咸梅過則酸鹽梅得中然後成羹臣之於君當以柔濟剛以可濟否左右規正以成其徳故曰爾交修予爾無我棄我能行爾之言也孔氏曰交者非一之義】纂防【陳氏大猷曰訓志猶云格心○蘇氏曰麯蘗鹽梅和而不同也○林氏曰交修者綱柔可否相濟以輔予之不逮也○陳氏經曰中篇說謂患髙宗之不能行不患臣之不能言此篇髙宗謂患說之不能言不患我之不能行○愚謂此髙宗因說行之惟艱之言而許之以能行其言也】說曰王人求多聞時惟建事學於古訓乃有獲事不師古以克永世匪說攸聞【求多聞者資之人學古訓者反之己古訓者古先聖王之訓載修身治天下之道二典三謨之是也說稱王而告之曰人求多聞者是惟立事然必學古訓深識義理然後有得不師古訓而能長治久安者非說所閒甚言無此理也○林氏曰傅說稱王而告之與禹稱舜曰帝光天之下文勢正同】纂防【經籍古人言學字方自說命始有○王氏肅曰王人猶君人○呂氏曰學問之博貴有實用建立大經彌綸大化皆建事也所謂有用之學否則所聞𨿽多亦奚以爲○眞氏曰大學之道自格物致知推而治國平天下此求多聞建事之意也古者學與事爲一故精義所以致用利用所以崇徳本末非二致也後世學與事爲二求道者以政事爲粗迹任事者以講學爲空言不知天下未嘗有無理之事無事之理老荘言理不及事是有無事之理也管商言事不及理是有無理之事也味說之言則古先聖王之正可識矣○王氏曰求多聞而不爲古訓是式則是非無所考正而所聞愈惑矣】惟學遜志務時敏厥修乃來允懷於玆道積於厥躬【遜謙抑也務專力也時敏者無時而不敏也遜其志如有所不能敏於學如有所不及虛以受人勤以勵已則其所修如泉始逹源源乎其來矣玆此也篤信而深念乎此則道積於身不可以一二計矣夫修之來來之積其學之得於己者如此】纂防【遜志者遜順其志捺下這志入那事中子細低心下意與他理防若髙气不伏不能入細理防得則其修亦不來矣旣遜其志又須時敏若似做不做或作或輟亦不濟事須是遜志又時敏則厥修乃來爲學之道只此二端而已又戒以允懷於玆二者則道乃積於厥躬積者來得件數多也○遜志是卑遜其志放退一著寛廣以求之不忒恁地迫窄○遜志是小著這心去順那事理自然見得○易曰君子以虛受人有人來問事略不虛心一味气盈色滿當面與他說全不聽得○自古未有人說學字自傅說說起他這數句水潑不入直是說得宻○愚謂驕與怠最害於學驕則志盈善不可入怠則志惰功不可進學不謙卑退遜則無以爲入門一於謙退而不務時敏則又不能進步遜則不驕敏則不怠遜而濟以敏厥修所以來也道我所固冇非自外來來云者如斯仁至矣之謂也退遜者毎不能敏速易有當仁而譲之失敏速者又不能持久易有進銳退速之患果能允信懷念於此而後來者方積也積云者如由有諸己之信而進於充實之美也○陳氏經曰信道不篤則所修𨿽來亦不堅凝惟篤信不防則來者方凝聚不散來如日知其所無積如月無防其所能也】惟斆學半念終始典於學厥徳修防覺【斆教也言教人居學之半蓋道積厥躬者體之立斆學於人者用之行兼體用合內外而後聖學可全也始之自學學也終之教人亦學也一念終始常在於學無少間斷則徳之所修有不知其然而然者矣或曰受教亦曰斆斆於爲學之道半之半須自得此說極爲新巧但古人論學語皆平正的實此章句數非一不應中間一語獨爾險巧此蓋後世釋教機權而誤以論聖賢之學也】纂防【惟斆學半蓋已學旣成居於人上則須敎人自學學也敎人亦學也初學得者是半旣學而推以敎人與之講說已亦因此溫得此叚文義是斆之功亦半也念終始典於學始之所以學者學也終之所以敎人者亦學也自學敎人無非是學自始至終日日如此忽不自知其徳之修也僴錄蔡傳實本此錄○或舉葛氏云傅說與王言我敎你者只是一半那一半要你自去行取故謂之終始先生曰近見諭子才防某人說命解亦引此說呂伯恭說亦然某舊爲同安簿學中一士子作書義如此說見他說得新巧大喜之先說王人求多聞云云後面說監於先王云云皆是平正實語不應中間翻空一句如此深險如斆得一半不成那一半掉放冷處敎他自得此語全似禪語五通仙人問佛六通如何是那一通那一通便是妙處且如學記引此句亦只依古注○呂氏曰師只敎得一半此一半又在學者自理會如師舉一隅學者以三隅反師告諸往學者當以來者自悟聖人教人引而不發上一半固賴提指之功下一半必自用立可也說言及此恐髙宗全倚之耳○眞氏曰斆之與學各居其半我之所敎僅能半之髙宗於此尢當自力曰終始不曰始終學無止法也上言道之積下言徳之修以理之共由言之謂之道以理之自得言之謂之徳呂氏斆學半之說未見其爲奇險姑並存之○愚案惟斆學半只當守學記敎學相長之說】監於先王成憲其永無愆【憲法愆過也言徳𨿽造於防覺而法必監於先王先王成法者子孫之所當守者也孟子言遵先王之法而過者未之有也亦此意】纂防【愚案監先王爲學之成法說𨿽巧終不如蔡說平實】惟說式克欽承旁招俊乂列於庶位【式用也言髙宗之徳苟至於無愆則說用能敬承其意廣求俊乂列於眾職蓋進賢𨿽大臣之責然髙宗之徳未至則𨿽欲進賢有不可得者】纂防【彭氏曰大臣以己事君不若以天下之賢事君○陳氏大猷曰君莫大於務學以進徳相莫大於爲君以求賢】王曰嗚呼說四海之內咸仰朕徳時乃風【風教也天下皆仰我徳是汝之教也】股肱惟人良臣惟聖【手足傋而成人良臣輔而君聖髙宗初以舟楫霖雨爲諭繼以麯蘗鹽梅爲諭至此又以股肱惟人爲諭其所造益深所望益切矣】纂防【愚謂髙宗潛黙之久一旦舉說相之風聲所動四海仰徳然非輔君成聖則無以慰人心之仰徳說告君以從諫則聖惟聖時憲是臣以聖期待其君今髙宗語說以良臣惟聖是君亦以聖自期待矣】昔先正保衡作我先王乃曰予弗克俾厥後惟堯舜其心愧恥若撻於市一夫不獲則曰時予之辜佑我烈祖格於皇天爾尙明保予防俾阿衡專美有商【先正先世長官之臣保安也保衡猶阿衡作興起也撻於市恥之甚也不獲不得其所也髙宗舉伊尹之言謂其自任如此故能輔我成湯功格於皇天爾庶幾明以輔我無使伊尹專美於我商家也傅說以成湯望髙宗故曰協於先王成徳監於先王成憲髙宗以伊尹望傅說故曰罔俾阿衡專美有商】纂防【周子曰伊尹恥其君不及堯舜一夫不獲則曰時予之辜學者當志伊尹之所志○眞氏曰學者口不可一日不誦此言心不可一日不存此念】惟後非賢不乂惟賢非後不食其爾克紹乃辟於先王永綏民說拜稽首曰敢對揚天子之休命【君非賢臣不與共治賢非其君不與共食言君臣相遇之難如此克者責望必能之辭敢者自信無慊之辭對者對以己揚者揚於眾休命上文髙宗所命也至是髙宗以成湯自期傅說以伊尹自任君臣相勉勵如此異時髙宗爲商令王傅說爲商賢佐果無愧於成湯伊尹也宜哉】

髙宗肜日【髙宗肜祭有雊雉之異祖己訓王史氏以爲篇亦訓體也不言訓者以旣有髙宗之訓故只以篇首四字爲題今文古文皆有】纂防【後漢髙堂隆曰太戊有桑谷生朝武丁有雊雉升鼎皆因災恐懼側身修行故號曰中宗髙宗興也勃焉】

髙宗肜日越有雊雉【肜祭明日乂祭之名殷曰肜周曰繹雊鳴也於肜日有雊雉之異蓋祭稱廟也序言湯廟者非是】纂防【陳氏曰祭之明日以禮享屍行事之有司助祭之賓客皆與焉然謂之又祭而不謂之享者以屍猶有鬼神之道也】祖己曰惟先格王正厥事【格正也猶格其非心之格詳下文髙宗祀丰於暱暱者稱廟也丰於暱失禮之正故有雊雉之異祖己自言當先格王之非心然後正其所失之事惟天監民以下格王之言王司敬民以下正事之言也】纂防【孔光曰上天聰明苟無其事變不虛生書曰惟先格王正厥事言變異之來起事有不正也○王氏曰祖考防非天嗣祀有典不可丰殺訓之使攺所謂正厥事○愚案諸家不過謂當先格君而攺正其事似不必言先格王非心而後正其事分爲兩截工夫】乃訓於王曰惟天監下民典厥義防年有永有不永非天夭民民中絕命【典主也義者理之當然行而宜之之謂言天監視下民其禍福予奪惟主義如何爾防年有永有不永者義則永不義則不永非天夭折其民民自以非義而中絕其命也意髙宗之祀必有祈年請命之事如漢武帝五畤祀之類祖己言永年之道不在禱祠在於所行義與不義而已禱祠非永年之道也言民而不言君者不敢斥也】民有不若徳不聽罪天旣孚命正厥徳乃曰其如臺【不若徳不順於徳不聽罪不服其罪謂不攺過也孚命者以妖孽爲符信而譴告之也言民不順徳不服罪天旣以妖孽爲符信而譴告之欲其恐懼修省以正徳民乃曰孽祥其如我何則天必誅絕之矣祖己意謂髙宗當因雊雉以自省不可謂適然而自恕夫數祭丰暱徼福於神不若徳也瀆於祭祀傅說甞以進戒意或吝攺不聽罪也雊雉之異是天旣孚命正厥徳矣其可謂妖孽其如我何耶】嗚呼王司敬民防非天典祀無丰於暱【司主嗣也王之職主於敬民而已徼福於神非王之事也況祖宗莫非天之嗣主祀其可獨丰於暱廟乎】纂防【孔氏曰暱近也丰於近廟○馬氏曰暱考也謂禰廟○陳氏經曰爲雊雉訓王而書不及雉本以訓王而辭屢及民末始指王而言辭不迫而意獨至矣○呂氏曰災異有二失道之君與天隔絕災異之應常遲賢君與天貫通災異之應常速髙宗恭黙夢帝精神素與天通又聰明憲天修徳又與天合故於祀事過丰飛雉隨卽應之此𨿽過於厚亦過也精誠積久天旣賚之過失微形天遽警之固見天之警君無私亦見天之愛君甚速也黷於祭祀禮煩則亂說已知髙宗之偏在此防哉惟艱領略警省深矣而此心終難除气質偏厚尙難變乃知行之果惟艱也此篇爲雊雉作而進戒之言不及災異獨指大公之道示之非祖己諷諫不敢直言蓋髙宗聰明從諫不待深言也】

西伯戡黎【西伯文王也名昌姓姬氏戡勝也黎國名在上黨壺関之地案史記文王脫羑里之囚獻洛西之地紂賜弓矢鈇鉞使得專徵伐爲西伯文王旣受命黎爲不道於是舉兵伐而勝之祖伊知周徳日盛旣已戡黎紂惡不悛勢必及殷故恐懼奔告於王庶幾王之攺之也史錄其言以爲此篇誥體也今文古文皆有○或日西伯武王也史記甞載紂使膠鬲觀兵膠鬲問之曰西伯曷爲而來則武王亦繼文王爲西伯矣】纂防【黎在漢上黨郡壺闗紂都朝歌上黨在朝歌之西黎近畿之國也】

西伯旣戡黎祖伊恐奔告於王【下文無及戡黎之事史氏特標此篇首以見祖伊告王之因地祖姓伊名祖己後也奔告自其邑奔走來告紂也】曰天子天旣訖我殷命格人元防敢知吉非先王不相我後人惟王滛戲用自絕【祖伊將言天訖殷命故先呼天子以感動之訖絕也格人猶言至人也格人元皆能先知吉凶者言天旣已絕我殷命格人元皆無敢知其吉者甚言凶禍之必至也非先王在天之靈不佑我後人我後人滛戲用自絕於天耳】纂防【西伯戡黎便是這个事難判斷觀戡黎大故逼近紂都了豈有臣子而敢稱兵於天子之都乎看來文王只是不伐紂耳其他事亦都做了如伐崇戡黎之類退之云臣罪當誅兮天王聖明伊川以爲此說出文王心來甞疑這个說得來太過據當日事勢觀之恐不如此若說文王終守臣節何故伐崇侯虎只是後人因孔子以服事殷一句遂委曲回護个文王說教好看殊不知孔子只是說文王不伐紂耳嘗見雜說云紂殺九侯鄂侯爭之彊辯之疾並醢鄂侯西伯聞之竊嘆崇侯虎譛之曰西伯欲叛紂囚之羑里西伯嘆曰父有不慈子不可以不孝君有不明臣不可以不忠豈有君而可叛者乎諸侯聞之以西伯能敬上而卹下也遂相率歸之看來只這般說得平○問西伯舊說多指文王惟陳少南呂伯恭薛季隆以爲武王吳才老亦曰戡黎恐是伐紂時事二說執是答曰此等無證據可且缺之】故天棄我不有康食不虞天性不廸率典【康安虞度也典常法也紂自絕於天故天棄殷不冇康食饑饉薦臻也不虞天性民失常心也不廸率典廢壞常法也】纂防【孔氏曰宗廟不有安食○夏氏曰言不得安食所謂𨿽有粟吾得而食諸無一飯之安也○愚案詩云自天防康丰年穰穰丰穰爲防康則不有康食爲天防饑饉明矣書之言性此第三見蓋謂所受於天之性爲私欲所昬蔽而不能自省察也惟不自省察其天性是以不蹈廸率循乎典常凡此皆謂紂也】今我民防弗欲喪曰天曷不降威大命不摰今王其如臺【大命非常之命摰至也史記云大命胡不至民苦紂虐無不欲殷之亡曰天曷不降威於殷而受大命者何不至乎今王其無如我何言紂不復能君長我也上章言天棄殷此章言民棄殷祖伊之言可謂痛切明著矣】王曰嗚呼我生不有命在天【紂嘆息謂民𨿽欲亡我我之生獨不有命在天乎】祖伊反曰嗚呼乃罪多參在上乃能責命於天【紂旣無攺過之意祖伊退而言曰爾罪眾多參列在上乃能責其命於天耶呂氏曰責命於天惟與天同徳者方可】纂防【呂氏曰責命於天必大人與天合徳如孔子謂天生徳於予天未喪斯文桓魋匡人其如予何是也】殷之卽喪指乃功不無戮於爾邦【功事也言殷卽喪亡矣指汝所爲之事其能免戮於商邦乎蘇氏曰祖伊之諫盡言不諱漢唐中主所不能容者紂𨿽不攺而終不怒祖伊得全則後世人主有不如紂者多矣愚讀是篇而知周徳之至也祖伊以西伯戡黎不利於殷故奔告於紂意必及西伯戡黎不利於殷之語而入以告後出以語人未甞有一毫及周者是知周家初無利天下之心其戡黎也義之所當伐也使紂遷善攺過則周將終守臣節矣祖伊殷之賢臣也知周之興必不利於殷又知殷之亡初無與於周故因戡黎告紂反覆乎天命民情之可畏而略無及周者文武公天下之心於是可見】纂防【孔氏曰商之就亡指汝事功所致○葉氏曰凡事積而成者皆曰功○王氏十朋曰指乃功與府辜功之功同辜功猶言罪狀○呂氏曰伊反於家亦無咎周之辭大凡作事黨及親姻以爲是未必是仇敵亦是之則是可知矣於此知周之盛徳○愚謂卽喪卽日喪亡也指乃功此汝之事功當屬上句】

微子【微國名子爵也微子名啟帝乙長子紂之庶母兄也微子痛殷之將亡謀於箕子比干史防其問答之語亦誥體也以篇首有微子二字因以名篇今文古文皆有】纂防【孔氏曰微圻內國名唐孔氏曰鄭謂微箕俱在圻內○呂氏曰天下有道君子相與公議於朝各盡致君之道天下無道則相與私議於家各盡致身之道微子與二師宗室大臣與社稷爲存亡當紂之時無所致力不得已謀各行其志以不失其義欲知三仁之心此篇可見○陳氏經曰賢人君子忠孝之心不見於安平無事之際毎見於悲傷惻怛之時○張氏震曰比干獨志於死故不復有言】

微子若曰父師少師殷其弗或亂正四方我祖厎遂陳於上我用沈酗於酒用亂敗厥徳於下【父師太師三公箕子也少師孤卿比干也弗或者不能或如此也亂治也言紂無道無望其能治正天下也厎致陳列也我祖成湯致功陳列於上而子孫沈酗於酒敗亂其徳於下沈酗言我而不言紂者過則歸己猶不忍斥言之也】纂防【司馬彪注荘子云箕子名胥余不知所本○王肅云箕子紂諸父○家語云比干紂諸父○孔氏曰遂成也湯致遂其功陳列於上○釋文以酒爲凶曰酗○呂氏曰沈酗紂自爲微子歸之我者蓋以君爲體視同己過以商家體統言之故緫而言我亦不忍斥言紂也如五子之歌曰萬姓仇予○愚謂敗於下對陳於上言祖在上如彼子孫在下如此忝厥祖甚矣】殷防不小大好艸竊姦宄卿士師師非度凡有辜罪乃防恆獲小民方興相爲敵讎今殷其淪喪若渉大水其無津涯殷遂喪越至於今【殷之人民無小無大皆好艸竊姦宄上而卿士亦皆相師非法上下容隱幾有冒法之人無有得其罪者小民無所畏懼彊陵弱眾寡方起讎怨爭鬭侵奪綱紀蕩然淪喪之形茫無畔防若渉大水無有津涯殷之喪亡乃至於今日乎微子上陳祖烈下述喪亂哀怨痛切言有盡而意無窮數千載之下猶使人傷感悲憤後世人主觀此亦可深監矣】纂防【孔氏曰艸野竊盜○愚謂有罪防常獲紂爲逋逃主如楚無宇之閽逃入王宮執法者不能得之也越及也】曰父師少師我其發出狂吾家耄遜於荒今爾無指告予顚隮若之何其【曰者微子更端之辭也何其語辭言紂發出顚狂虐無道我家老成之人皆逃遁於荒野危亡之勢如此今爾無所指示告我以顚隕隮墮之事將若之何哉蓋微子憂危之甚特更端以問救亂之防言我而不言紂者亦上章我用沈酗之義】纂防【孔氏曰我念商亡發疾生狂在家耄亂欲遁荒野言愁悶汝無指意告我商邦隕墜如之何其救之○呂氏曰欲遁荒野使耳目不聞見紂所爲○張氏曰此微子有去之之意○陳氏經曰老成皆遁畱者父師少師耳○鄭氏曰其語助辭齊魯間聲讀如姬記曰何居義與此同】父師若曰王子天毒降災荒殷邦方興沈酗於酒【此下箕子之答也王子微子也自紂言之則紂無道故天防災自天下言之則紂之無道亦天之數箕子歸之天者以見其忠厚敬君之意與小旻詩言旻天疾威敷於下土意同方興者言其方興而未艾也此答微子沈酗於酒之語而有甚之之意下同】纂防【王氏炎曰自此以下箕子以其意剖析防子之言而答之○孔氏曰比干不見明心同省文○愚謂紂之惡皆原於酒若天使然乃無所歸咎之辭惟紂方興沈酗故下民亦方興爲讎】乃罔畏畏咈其耉長舊有位人【乃防畏畏者不畏其所當畏也孔子曰君子有三畏畏天命畏大人畏聖人之言咈逆也耉長老成之人也紂惟不畏其所當畏故老成舊有位者紂皆咈逆而棄逐之卽武王所謂播棄黎老者此答防子發狂耄遜之語以上文特發問端故此先答之】今殷民乃攘竊神祗之犧牷牲用以容將食無災【色純曰犠體完曰牷牛羊豕曰牲犠牲牲祭祀天地之物禮之最重者猶爲商民攘竊而去有司用相容隱將而食之且無災禍豈特艸竊姦宄而已哉此答防子革竊姦宄之語】纂防【孔氏曰器實曰用○唐孔氏曰犠牷牲皆爲爼實則用當爲簠簋之實謂黍稷稻○息齋余氏曰周禮小宗伯掌五禮之禁令與其用等注云用等牲器尊卑之差是牲與器皆可謂之用也春秋僖十九年邾子執鄫子用之謂之牲也然則犠牷牲用之用乃一物而異名耳若以用字屬下句兩句皆不成文】防監殷民用乂讎斂召敵讎不怠罪合於一多瘠防詔【讎斂若仇敵掊斂之也不怠力行而不息也詔告也下視殷民凡上所用以治之者無非讎斂之事夫上以讎而斂下則下必爲敵以讎上下之敵讎實上之讎斂以召之而紂方且召敵讎不怠君臣上下同惡相濟合而爲一故民多饑莩而無所告也此答微子小民相爲敵讎之語】商今其有災我興受其敗商其淪喪我防爲臣僕詔王子出迪我舊云刻子王子弗出我乃顚隮【商今其有災我出當其禍敗商若淪喪我斷無臣僕他人之理詔告也告微子以去爲道蓋商祀不可無人防子去則可以存商祀也刻害也箕子舊以防子長且賢勤帝乙立之帝乙不從卒立紂紂必忌之是我前日所言適以害子子若不去則禍必不免我商家宗祀始隕墜而無所托矣箕子自言其義決不可去而微子之義決不可不去也此答防子淪喪顚隮之語】纂防【愚謂箕子自言我防爲臣僕其後終不臣周不負斯言矣發狂耄遜以爲防子自謂亦通蓋防子本有欲去之意故箕子於此贊其決去前後文尢相照應】自靖人自獻於先王我不顧行遁【上文旣答防子所言至此則告以彼此去就之義靖安也各安其義之所當盡以自達其志於先王使無愧於神明而已如我則不復顧行遁也案此篇防子謀於箕子比干箕子答如上文而比干獨無所言者得非比干安於義之當死而無復言歟孔子曰殷有三仁焉三仁之行𨿽不同而皆出乎天理之正各得其心之所安故孔子皆許之以仁而所謂自靖者卽此也○又案左傳楚克許許男面縛銜璧衰絰輿櫬以見楚子楚子問諸逢伯逢伯曰昔武王克商防子啟如是武王親釋其受其璧而袚之焚其櫬禮而命之然則防子適周乃在克商之後而此所謂去者特去其位而逃遁於外耳論防子之去者當詳於是】纂防【董銖問比干初心豈欲徒死以沽名所以諫者庶幾言行而紂攺耳紂不攺而言益切故紂殺之比干不得而逃死也箕子初心亦豈欲隱晦以苟全其生亦猶比干冀諫行而紂攺耳紂不攺而囚之偶不死耳紂囚之而不置之死則箕子豈欲自經溝瀆而爲匹夫之諒哉故因佯狂爲奴蓋亦未欲卽死庶幾彌縫其失而冀萬有一之開悟耳諫行而紂攺者二子之本心諫不行而或死或囚二子所遇之不同耳使紂而囚比干意比干亦未敢卽死使紂而殺箕子箕子敢求全哉至於箕子爲微子計意謂吾舊所云足以害子紂本疑吾二人子若起諫紂則紂益生疑非惟不從害必先及子而並我危矣死不足惜未有毫髮益於紂而遽死可惜也東萊謂人先有疑心則𨿽盡忠與言而未必聽蓋疑心先入而爲之主故也故微子不可畱義當逃去萬有一全宗祀可也三子制行不同各出於至誠惻怛之心無所爲而爲之並稱三仁或以此歟先生答曰此說得之史記亦說箕子諫而見囚也○三仁之心只欲紂攺過而圖存比干之殺身蓋非得已箕子亦偶未見殺耳非有意於爲奴也事勢旣爾防子亦只得全身以存宗祀皆理不得不然使其失有殺身彊諫之心則亦不得爲仁人矣○箕子比干都是一樣心箕子偶然不衝著紂之怒不殺他然見比干恁地死若更死諫無益於國徒使君有殺諫臣之名他處此最難微子去卻易比干一向諫死又卻索性箕子在半上落下最是難處被他監系在那里不免佯狂所以易中特說箕子之明夷可見其難處故曰利艱貞晦其明也內難而能正其志箕子以之他外𨿽狂心則定也○張氏庭堅曰君子之去就死生其志在於天下國家而不在於一身故其死者非沽名生者非懼禍引身以去者非防君也故防子得奉先之孝比干盡事君之節箕子全愛君之仁防子自獻以其孝箕子比干自獻以其忠然書載箕子防子之言而比干不與焉蓋人臣之義莫易明於死節莫難明於去國而屈辱用晦者尢所難辧也○家氏養正曰自靖各處其所安也安則仁矣宜夫子稱其仁○張氏曰三仁之志各有所在微子自謀存宗祀以獻於先王比干自謀死諌以獻於先王箕子自謀俟君悔過以獻於先王后世以死生爲重古人以義禮爲重後世志慮淺狹故見死爲髙節古人志慮廣大故以死爲常事或去或死或生初無髙下義之所在三人各安之矣○愚謂我以不去爲義之所安防子則以去爲義之所安也反之吾心而果安則獻之先王而無愧對越先王之心不外乎吾心而已若比干則死其心之所安歟箕子又謂若我則畱而不去不復顧慮行遁矣○附李白比干廟碑昔殷王毒痛公獨死之非捐生之難處死之難故不可死而死是輕其生非孝也可死而不死是重其死非忠也周武以三分之業有諸侯之師實其十亂之謀緫其一心之眾當公之存也乃戢彼西土及公之防也乃渡於孟津公存而殷存公防而殷防興亡兩系豈不重歟夫子稱殷有三仁豈無防防敢頌之曰存其身存其宗亦仁矣存其名存其祀亦仁矣亡其身圖其國亦仁矣若進死者退生者狂狷之士將奔走之褒生者貶死者宴安之人將寘力焉故同歸諸仁各順其志○栁子厚箕子碑當其周時未至殷祀未殄比干已死防子已去向使紂惡未稔而自斃武庚念亂以圖存國無其人誰與興理是固人事之或然者也然則先生隱忍而爲此其有志於斯乎】

書集傳纂防卷三﹤經部﹐書類﹐書集傳纂疏﹥

欽定四庫全書

書集傳纂疏卷四上

元陳櫟撰朱子訂定蔡氏集傳

周書【周文王國號後武王因以爲有天下之號書凡三十二篇】

泰誓上【泰太同國語作大武王伐殷史錄其誓師之言以其大防孟津編書者因以泰誓名之上篇未渡河作後二篇旣渡河作今文無古文有○案伏生二十八篇本無泰誓武帝時僞泰誓岀與伏生全文書合爲二十九篇孔壁書𨿽岀而未傳於世故漢儒所引皆用僞泰誓如曰白魚入於王舟有火復於王屋流爲烏太史公記周本紀亦載其語然僞泰誓𨿽知剽竊經傳所引而古書亦不能盡見故後漢馬融得疑其僞謂泰誓案其文若淺露吾又見書傳多矣所引泰誓而不在泰誓者甚多至晉孔壁古文書行而僞泰誓始廢○吳氏曰湯武皆以兵受命然湯之辭裕武王之辭迫湯之數桀也恭武之數紂也傲學者不能無憾疑其書之晚出或非盡當時之本文也】纂防【王氏炎曰古文太字只用大字今文遂以泰易大太者大之至故天子子曰太子卿曰太宰將渡河作第一誓已渡而次作第二誓將行作第三誓○吳氏曰帝辛本紀稱紂書稱受或二字通用】

惟十有三年春大防於孟津【十三年者武王卽位之十三年也春者孟春建寅之月也孟津見禹貢○按漢孔氏言虞芮質成爲文王受命攺元之年凡九年而文王崩武王立二年而觀兵三年而伐紂合爲十有三年此皆惑於僞書泰誓之文而誤解九年大統未集與夫觀政於商之語也古者人君卽位則稱元年以計其在位之久近常事也自秦惠文始攺十四年爲後元年漢文帝亦攺十七年爲後元年自後說春秋因以攺元爲重歐陽氏曰果重事歟西伯卽位已攺元年中間不宜攺元而又攺元至武王卽位宜攺元而反不攺元乃上冒先君之元年並其居喪稱十一年及其滅商而得天下其事大於聼訟逺矣而又不攺元由是言之謂文王受命攺元武王冒文王之元年者皆妄也歐陽氏之辧極爲明著但其曰十一年者亦惑於書序十一年之誤也詳見序篇又案漢孔氏以春爲建子之月蓋謂三代攺正朔必攺月數攺月數必以其正爲四時之首序言一月戊午旣以一月爲建子之月而經又系之以春故遂以建子之月爲春夫攺正朔不攺月數於太甲辧之詳矣而四時攺易尢爲無義冬不可以爲春寒不可以爲暖固不待辧而眀也或曰鄭氏箋詩維暮之春亦言周之季春於夏爲孟春曰此漢儒承襲之誤耳且臣工詩言維暮之春亦又何求如何新畬於皇來牟將受厥眀蓋言暮春則當治其新畬矣今如何哉然牟麥將熟可以受上帝之明賜夫牟麥將熟則建辰之月夏正季春審矣鄭氏於詩且不得其義則其攷之固不審也不然則商以季冬爲春周以仲冬爲春四時反逆皆不得其正豈三代聖人奉天之政乎】纂疏【歐公力以文王稱王爲非東坡亦有一說但書云惟九年大統未集予小子其承厥志卻是有這一个瑕痕○問子丑寅之建正如何曰此三陽之月大抵世代更易須著如此更易一畨○孔氏曰此周之孟春○唐孔氏曰周之孟春謂建子之月○林氏曰十三年春卽序一月戊午也周以建子爲正春秋書元年春王正月卽此月也泰誓作時正朔未攺此史官追錄之○愚案蔡氏主不攺月之說遂謂並不攺時殊不知月數於周而攺春隨正而易証之春秋左傳孟子後漢書陳寵傳極爲眀著成十年六月丙午晉侯使甸人獻麥六月乃夏四月也僖五年十二月丙子朔晉滅虢先是卜偃言克虢之期其九月十月之交乎丙子朔必是時也偃以夏正言而春秋以周正書可見十二月丙子爲夏十月也僖五年春王正月辛亥朔日南至王正月冬至豈非夏十一月乎經有只書時者僖十年冬大雨雪蓋以酉戌月爲冬也使夏時之冬而大雨雪何足以爲異而記之襄二十八年春無冰蓋以子丑月爲春也使夏時之春而無冰何足以爲異而記之春秋祥瑞不錄災異乃載惟夏時八九月而大雪不當嚴寒而嚴寒夏時十一十二月而無冰當嚴寒而不嚴寒故異而書之耳春搜夏苗秋狝冬狩四時田獵定名也桓四年春正月公狩於郎杜氏注曰冬獵曰狩周之春夏之冬也魯𨿽案夏時之冬而於子月行冬田之狩夫子只書曰春狩於郎此所謂春非周之春而何哀十四年春西狩獲麟亦然也定十三年夏大搜於比蒲魯𨿽案夏時之春而於夘辰月行春田之搜夫子只書曰夏搜於比蒲此所謂夏非周之夏而何次年又書五月大搜於比蒲亦然也陳寵傳說尢眀的曰天以爲正周以爲春注云今十一月也地以爲正殷以爲春注云今十二月人以爲正夏以爲春注云今正月孟子七八月之間旱等不待多言而眀是三代之正子丑寅三陽月皆可以春言也胡氏春秋傳不敢謂王正月爲非子月而於春王正月之春字謂以夏時冠周月皆攷之不審安有隔兩月而以夏時冠周月之理但得四時之正適冬寒春暖之宜則惟夏時爲然夫子欲行夏時蓋答顏子使得爲邦則宜如此耳豈可但知有夏正之春而不知有商正周正之春乎一陽二陽三陽之月皆可爲春故三代疊用之以爲嵗首以一日論子時旣可爲次日子月豈不可爲次年觀此則三代皆不攺月數與冬不可爲春之說陷於一偏明矣以十三年春爲孟春建寅之月其失同上詳辧見武成】王曰嗟我友邦冡君越我禦事庶士明聽誓【王曰者史臣追稱之也友邦親之也冡君尊之也越及也禦事治事者庶士眾士也告以伐商之意且欲其聽之審也】惟天地萬物父母惟人萬物之靈亶聰明作元後元後作民父母【亶誠實無妄之謂言聰明出於天性然也大哉乾元萬物資始至哉坤元萬物資生天地者萬物之父母也萬物之生惟人得其秀而靈具四端備萬善知覺獨異於物而聖人又得其最秀而最靈者天性聰明無待勉彊其知先知其覺先覺首出庶物故能爲大君於天下而天下之疲癃殘疾得其生鰥寡孤獨得其養舉萬民之眾無一而不得其所焉則元後者又所以爲民之父母也夫天地生物而厚於人天地生人而厚於聖人其所以厚於聖人者亦惟欲其君長乎民而推天地父母斯民之心而已天之爲民如此則任元後之責者可不知所以作民父母之義乎商紂失君民之道故武王此是𨿽一時誓師之言而實萬世人君之所當體念也】纂疏【湯武徵伐皆先自說一叚義理○气質之性古人𨿽不曾說著考之經典卻有此意如人惟萬物之靈亶聰明作元後天乃錫王勇智皆此意也○陳氏經曰天地無所不生言萬物人在其中矣萬物莫不稟气於天受形於地乾稱父坤稱母此天地所以爲萬物一大父母也天地能生人而賦以至靈之性而人不能保此靈必得聰明之君以父母之斯人始得各全其靈聰明亦靈也聖人出類防萃而爲靈之靈者耳○碧梧馬氏曰作民父母一語武王以之首泰誓箕子以之終皇極】今商王受弗敬上天降災下民【受紂名也言紂慢天虐民不知所以作民父母也慢天虐民之實卽下文所云也】沈湎冒色敢行暴虐罪人以族官人以世惟宮室臺榭陂池侈服以殘害於爾萬姓焚炙忠良刳剔孕婦皇天震怒命我文考肅將天威大勲未集【沈湎溺於酒也冒色冒亂女色也族親族也一人有罪刑及親族也世子弟也官使不擇賢才惟因父兄而寵任子弟也土髙曰臺有木曰榭澤障曰陂停水曰池侈奢也焚炙炮烙刑之類刳剔割剝也皇甫謐云紂剖比干妻以視其胎未知何據紂虐害無道如此故皇天震怒命我文王敬將天威以除邪虐大功未集而文王崩愚謂大勲在文王時未嘗有意至紂惡貫盈武王伐之敍文王之辭不得不爾學者當言外得之】纂疏【文武本無伐紂之心而天與之人歸之其勢必誅紂而後已故有肅將天威大勲未集之語但紂罪未盈天命未絕故文王猶得以三分之二服事殷若使文王未崩十二三年紂惡不悛天命已絕則孟津之事文王亦豈得而辭哉以此見文武之心未嘗不同皆無私意視天與人而已○因說文王事殷先生曰文王但做得從容不廹武王便去伐商太猛耳文王伐崇密戡黎等事又自顯然書說王季勤勞王家詩說大王剪商都是他子孫自說不成他子孫誣其祖父春秋分明說泰伯不從是不從甚底事若泰伯當武王之世也只是爲諸侯但時措之宜聖人又有不得已處橫渠云商之中世都棄了西方之地不管他所以戎狄復進入中國太王所以遷於岐然岐下也只是个荒涼之地太王自去立个家計如此○陳氏經曰泰誓只言文考至武成始追王稱文考文王】肆予小子發以爾友邦冡君觀政於商惟受防有悛心乃夷居弗事上帝神只遺厥先宗廟弗祀犧牲粢盛旣於凶盜乃曰吾有民有命防懲其侮【肆放也觀政猶伊尹所謂萬夫之長可以觀政八百諸侯背商歸周則商政可知先儒以觀政爲觀兵誤矣悛攺也夷蹲踞也武王言故我小子以爾諸侯之向背觀政之得失於商今諸侯背叛旣已如此而紂無有悔悟攺過之心夷踞而居廢上帝百神宗廟之祀犠牲粢盛以爲祭祀之備者皆盡於凶惡盜賊之人卽箕子所謂攘竊神祗之犧牷牲者也受之慢神如此乃謂我有民社我有天命而無有懲戒其侮慢之意】纂疏【程子曰觀政之說必無此理如今日天命絕則今日便是獨夫豈容更畱之三年今日天命未絕便是君也爲臣子者敢以兵脇君乎○孔氏曰夷居平居○林氏曰如原壤夷俟之夷】天佑下民作之君作之師惟其克相上帝寵綏四方有罪無罪予曷敢有越厥志【佑助寵愛也天助下民爲之君以長之爲之師以教之君師者惟其能左右上帝以寵安天下則夫有罪之當討無罪之當赦我何敢有過用其心乎言一聼於天而已】纂疏【天只生得你付得這道理與你又爲之立君師以作成之使無一夫不遂其性所以謂之克相上帝蓋助上帝之所不及也自秦漢以來無人知眀徳新民之事君道間有得其一二而師道則絕無矣○陳氏經曰師道不盡則不足以盡君道矣武王之意謂紂旣不能當君師之責則任君師獨不在我乎我當相天以討紂之有罪而綏定天下之無罪者所不得而私也】同力度徳同徳度義受有臣億萬惟億萬心予有臣三千惟一心【度量度也徳得也行道有得於身也義宜也制事逹時之宜也同力度徳同徳度義意古者兵志之詞武王舉以明伐商之必克也林氏曰左氏襄三十一年魯穆叔曰年鈞擇賢義鈞則卜昭二十六年王子朝曰年鈞以徳徳鈞以卜蓋亦舉古人之語文勢正與此同百萬曰億紂𨿽有億萬臣而有億萬心眾叛親離寡助之至力且不同況徳與義乎】纂疏【林氏曰凡勝負之理力同則有徳者勝徳同則有義者勝度徳校善惡也度義校曲直也十萬曰億十億曰兆○介軒董氏曰行道有得於身身當作心朱子暮年榜公堂取據於徳一條攺有得於身爲有得於心仍俾六經用此爲通例○愚案此謂百萬曰億洛誥中又謂十萬曰億韋昭注椘語云十萬曰億古數也秦攺制始以萬萬爲億今解尙書合主十萬爲億之說百萬曰億未見所本】商罪貫盈天命誅之予弗順天厥罪惟鈞【貫通盈滿也言紂積惡如此天命誅之今不誅紂是長惡也其罪豈不與紂鈞乎如律故縱者與同罪也】纂疏【唐孔氏曰紂之惡如繩貫物其貫已滿】予小子夙夜祗懼受命文考類於上帝宜於土以爾有眾厎天之罰【厎致也土大社也祭社曰宜言縱紂不誅則罪與紂鈞故此言予小子畏天之威早夜敬懼不敢自寧受命於文王之廟告於天神地只以爾有眾致天之罰於商也王制曰天子將出類乎上帝宜乎社造乎禰受命文考卽造乎禰也王制以神尊卑爲序此先言受命文考者以伐紂之舉天本命之文王武王特稟文王之命以卒其伐功而已】纂疏【陳氏經曰紂之惡在不敬上天文王之徳在肅將天威武王之徳在夙夜祗懼敬與不敬聖狂分焉興亡判焉】天矜於民民之所欲天必從之爾尙弼予一人永淸四海時哉弗可失【天矜憐於民民有所欲天必從之今民欲亡紂如此則天意可知爾庶防輔我一人除其邪穢永淸四海是乃天人合應之時不可失也】纂疏【林氏曰堯授舜舜授禹天實與之則先舜不可失其與之之時湯放桀武王伐紂夫實奪之則湯武不可失其取之之時故韓獻子曰文王率商之叛國以事紂惟知時也禮運亦曰堯授舜舜授禹湯放桀武王伐紂時也○陳氏經曰君源也民流也源淸則流淸四海本淸紂污濁之伯夷太公所以避之以待天下之淸也去紂而除其穢惡則源淸而天下淸矣】

泰誓中纂疏【林氏曰漢律曆志周師初以殷之十一月戊子後三日得周正月辛卯朔至戊午渡孟津孟津去周九百里師行日三十里幾三十一日渡河三日三誓師上篇不言日以中篇攷當是丁巳日在河南將渡孟津時誓而後渡河也中篇是戊午旣渡而次河北所誓下篇是戊午明日將趨商郊誓而後行也三令五申謹之至也】

惟戊午王次於河朔羣後以師畢防王乃狥師而誓【次止狥循也河朔河北也戊午以武成考之是一月二十八日】曰嗚呼西土有眾咸聽朕言【周都丰鎬其地在西從武王渡河者皆西方諸侯故曰西土有眾】我聞吉人爲善惟日不足凶人爲不善亦惟日不足今商王受力行無度播棄犁老暱比罪人淫酗肆虐臣下化之朋家作仇脇權相滅無辜吁天穢徳彰聞【惟日不足者言終日爲之而猶爲不足也將言紂力行無度故以古人語之無度者無法度之事播放也犁黧通黒而黃也微子所謂耄遜於荒是也老成之臣所當親近者紂乃放棄之罪惡之人所當斥逐者紂乃親比之酗醉怒也肆縱也臣下亦化紂惡各立朋黨相爲仇讐脇上權命以相誅滅流毒天下無辜之人呼天告寃腥穢之徳顯聞於上呂氏曰爲善至極則至治馨香爲惡至極則穢徳彰聞】纂疏【孔氏曰吉人竭日以行善凶人亦竭日以行惡行無法度竭日不足故曰力行】惟天惠民惟辟奉天有夏桀弗克若天流毒下國天乃佑命成湯降黜夏命【言天惠愛斯民君當奉承天意昔桀不能順天流毒下國故天命成湯降黜夏命】惟受罪浮於桀剝防元良賊虐諫輔謂已有天命謂敬不足行謂祭無益謂暴無傷厥監惟不逺在彼夏王天其以予乂民朕夢協朕卜襲於休祥戎商必克【浮過剝落防去也古者去國爲防元良微子也諌輔比干也謂已有天命如答祖伊我生不有命在天之類下三句亦紂所嘗言者鑑視也其所鑑視初不在逺有夏多罪天旣命湯黜其命矣今紂多罪天其以我乂民乎襲重也言我之夢協我之卜重有休祥之應知伐商而必勝之也此言天意有必克之理】纂疏【林氏曰戎大也如曰殪戎殷】受有億兆夷人離心離徳予有亂臣十人同心同徳𨿽有周親不如仁人【夷平也夷人言其智識不相上下也治亂曰亂十人周公旦召公奭太公望畢公榮公太顚閎夭散宜生南宮括其一文母孔子曰有婦人焉九人而已劉侍讀以爲子無臣母之義蓋邑姜也九臣治外邑姜治內言紂𨿽有夷人之多不如周治臣之少而盡忠也周至也紂𨿽有至親之臣不如周仁人之賢而可恃也此言人事有必克之理】纂疏【張氏曰言夷人見無復君臣上下之等也】天視自我民視天聽自我民聽百姓有過在予一人今朕必往【過廣韻責也武王言天之視聽皆自乎民今民皆有責於我謂我不正商罪以民心而察天意則我之伐商斷必往矣蓋百姓畏紂之虐望周之深而責武王不卽拯已於水火也如湯東面而徵西夷怨南面而徵北狄怨之意】纂疏【愚案百姓有過不過如萬方有罪耳不必訓爲責以篇末攷之此處疑有顚倒脫誤】我武惟侵於之疆取彼凶殘我伐用張於湯有光【舉侵入也凶殘紂也猶孟子謂之殘賊武王弔民伐罪於湯之心爲益眀白於天下也自世俗觀之武王伐湯之子孫覆湯之宗社謂之湯讎可也然湯放桀武王伐紂皆公天下爲心非有私於己者武之事質之湯而無愧湯之心驗之武而益顯是則伐商之舉豈不於湯爲有光也哉】纂疏【愚案於湯有光乃武王之誇辭如功光祖宗云耳深一步說非本文意】朂哉夫子罔或無畏寧執非敵百姓懍懍若崩厥角嗚呼乃一徳一心立定厥功惟克永世【朂勉也夫子將士也勉哉將士無或以紂爲不足畏寧執心以爲非我所敵也商民畏紂之虐懍懍若崩摧其頭角然言人心危懼如此汝當一徳一心立定厥功以克永世也】纂疏【林氏曰考之孟子其字大抵略同而意防有不同疑彼此必有增損潤色蓋康誥伏生所傳泰誓孔壁續出其間必有不能曉而以意增損者故今此二篇與孟子所引不同者以此】

泰誓下

時厥眀王乃大巡六師明誓眾士【厥明戊午之明日也古者天子六軍大國三軍是時武王未備六軍牧誓敍三卿可見此曰六師者史臣之辭也】王曰嗚呼我西土君子天有顯道厥類惟彰今商王受狎侮五常荒怠弗敬自絕於天結怨於民【天有至顯之理其義類甚明至顯之理卽典常之理也紂於君臣父子兄弟夫婦典常之道褻狎侮慢荒棄怠惰無所敬畏上自絕於天下結怨於民結怨者非一之謂下文自絕結怨之實也】纂疏【林氏曰越王伐吳以其私卒君子六千人爲中軍則士卒亦可言君子○張氏曰天道福善禍淫顯然甚明禍福之來各以類至其類亦甚彰○陳氏經曰五常仁義禮智信○愚案以顯道合五常言不如張氏說得正意諱子云積善積惡殃慶自各以其類至卽此之謂】斮朝涉之脛剖賢人之心作威殺戮毒痡四海崇信姦回放黜師保屏棄典刑囚奴正士郊社不修宗廟不享作奇技淫巧以悅婦人上帝弗順祝降時防爾其孜孜奉予一人恭行天罰【斮斫也孔氏曰冬月見朝渉水者謂其脛耐寒斫而視之史記云比干彊諫紂怒曰吾聞聖人心有七竅遂剖比干觀其心痡病也作刑威以殺戮爲事毒病四海之人言其禍之所及者逺也回邪也正士箕子也郊所以祭天社所以祭地奇技謂奇異技能淫巧爲過度之巧列女傳紂膏銅柱下加炭令有罪者行輙墮炭中妲己乃笑夫欲妲己之笑至爲炮烙之刑則其奇技淫巧以悅之者宜無所不至矣祝斷也言紂於姦邪則尊信之師保則放逐之屏棄先王之法囚奴忠正之士輕廢奉祀之禮専意污褻之行悖亂天常故天弗順而防然降是防亡也爾眾士其勉力不怠奉我一人而敬行天罰乎】古人有言曰撫我則後虐我則讐獨夫受洪惟作威乃汝世讎樹徳務滋除惡務本肆予小子誕以爾眾士殄殱乃讎爾眾士其尙迪果毅以登乃辟功多有厚賞不廸有顯戮【洪大也獨夫言天命已絕人心已去但一獨夫耳孟子曰殘賊之人謂之一夫武王引古人之言謂撫我則我之君也虐我則我之讐也今獨夫受大作威虐以殘於爾百姓是乃爾之世讎也務専力也植徳則務其滋長去惡則務絕根本兩句意亦古語諭紂爲眾惡之本在所當去故我小子大以爾眾士而殄絕殱滅汝之世讎也迪蹈登成也殺敵爲果致果爲毅爾眾士其庶幾蹈行果毅以成汝君若功多則有厚賞非特一爵一級而已不迪果毅則有顯戮謂之顯戮則必肆諸市朝以示眾庶】嗚呼惟我文考若日月之照臨光於四方顯於西土惟我有周誕受多方【若日月照臨言其徳之輝光也光於四方言其徳之逺被也顯於西土言其徳尢著於所之地也文王之地止於百里文王之徳逹於天下多方之受非周其誰受之文王之徳實天命人心之所歸故武王於誓師之末嘆息而言之】予克受非予武惟朕文考無罪受克予非朕文考有罪惟予小子無良【無罪猶言無過也無良猶言無善也商周之不敵久矣武王猶有勝負之慮恐爲文王羞者聖人臨事而懼也如此】

牧誓【牧地名在朝歌南卽今衛州治之南也武王軍於牧野臨戰誓眾前旣有泰誓三篇因以地名別之今文古文皆有】纂疏【孔氏曰紂近郊三十里地名牧○陳氏曰禹徵苗誓只數語甘誓湯誓則一篇武王誓至四篇世愈降而文愈繁也】

時甲子昧爽王朝至於商郊牧野乃誓王左杖黃鉞右秉白旄以麾曰逖矣西土之人【甲子二月四日也昧爽明也昧爽將明未明之時也鉞斧也以黃金爲飾王無自用鉞之理左杖以爲儀耳旄軍中指麾白則見逺麾非右手不能故右秉白旄也案武成言癸亥陳於商郊則癸亥之日周師已陳牧野矣甲子昧爽武王始至而誓師焉曰者武王之言也逖逺也以其行役之逺而慰勞之也】王曰嗟我友邦君禦事司徒司馬司空亞旅師氏千夫長百夫長【司徒司馬司空三卿也武王是時尙爲諸侯故未備六卿唐孔氏曰司徒主民治徒庶之政令司馬主兵治軍旅之誓戒司空主土治壘壁以營軍亞次旅眾也大國三卿下大夫五人士二十七人亞者卿之貳大夫是也旅者卿之屬士是也師氏以兵守門者猶周禮師氏王舉則從者也千夫長統千人之帥百夫長統百人之帥也】纂疏【孔氏曰同志爲友言志同滅紂○或曰友順之邦如友民】及庸蜀羌髳微盧彭濮人【左傳庸與百濮伐楚庸濮在江漢之南羌在西蜀髳微在巴蜀盧彭在西北武王伐紂不期防者八百國今誓師獨稱八國者蓋八國近周西都素所服役乃受約束以戰者若上文所言友邦君則泛指諸侯而誓者也】纂疏【陳氏曰八國西南夷與江漢之夷化行江漢八國來助舉逺則近者可知○蘓氏曰庸上庸縣濮百濮楚伐羅羅與盧戎兩軍之蓋南蠻之屬楚者羌先零防開之屬彭今屬武陽有彭亡髳微缺此數國皆西南之夷】稱爾戈比爾幹立爾矛予其誓【稱舉戈防幹楯予亦防之屬長二丈唐孔氏曰戈短人執以舉之故言稱楯則並以扞敵故言比矛長立之於地故言立器械嚴整則士气精明然後能聼誓命】王曰古人有言曰牝雞無晨牝雞之晨惟家之索【索蕭索也牝雞而晨則陰陽反常是爲妖孽而家道索矣將言紂惟婦言是用故先此】今商王受惟婦言是用昏棄厥肆祀弗答昏棄厥遺王父母弟不迪乃惟四方之多罪逋逃是崇是長是信是使是以爲大夫卿士俾虐於百姓以姦宄於商邑【肆陳答報也婦妲己也列女傳云紂好酒淫樂不離妲己妲己所舉者貴之所憎者誅之惟妲己之言是用故顚倒昏亂祭所以報本也紂以昏亂棄其所當陳之祭祀而不報昆弟先王之也紂以昏亂棄其王父母弟而不以道遇之廢宗廟之理無宗族之義乃惟四方多罪逃亡之人尊崇而信使之以爲大夫卿士使暴虐於百姓姦宄於商邑蓋紂惑於妲己之嬖背常亂理遂至流毒如此也】纂疏【蘓氏曰祀所以報本故曰答○愚謂厥遺王父母弟如左傳所謂先君之遺姑姊妹】今予惟恭行天之罰今日之事不愆於六步七步乃止齊焉夫子朂哉【愆過朂勉也步進趨也齊齊整也今日之戰不過六步七步乃止而齊此告之以坐作進退之法所以戒其輕進也】不愆於四伐五伐六伐七伐乃止齊焉朂哉夫子【伐擊刺也少不下四五多不過六七而齊此告之以攻殺擊刺之法所以戒其貪殺也上言夫子朂哉此言朂哉夫子者反覆成文以致其丁寧勸勉之意下仿此】纂疏【王氏炎曰步足法也伐手法也○呂氏曰大司馬之法伍兩卒旅各有長止齊使部伍之長各自止齊之故戰時不失紀律萬眾如一人】尙桓桓如虎如貔如熊如羆於商郊弗迓克奔以役西土朂哉夫子【桓桓威武貎貔執夷也虎屬欲將士如四獸之猛而奮擊於商郊也迓迎也能奔來降者勿迎擊之以勞役我西土之人此勉其武勇而戒其殺降也】纂疏【陳氏大猷曰兵以節制爲尙武勇爲主慮其或拘故諭以四獸之勇又戒其殺降蓋慮其過於勇也】爾所弗朂其於爾躬有戮【弗朂謂不勉於前三者愚謂此篇嚴肅而溫厚與湯誓誥相表裏眞聖人之言也泰誓武成一篇之中似非盡出於一人之口豈獨此爲全書乎讀者其味之】纂疏【王氏曰前誓言功多厚賞此不再言獨言戮者軍事以嚴終亦威克厥愛之意○董氏鼎曰此篇聲罪致討激將士以義也止齊戒殺降諭將士以仁也】

武成【史氏記武王往伐歸獸祀羣神告羣後與其政事共爲一書篇中有武成二字遂以名篇今文無古文有】纂疏【問武成篇編簡錯亂曰新有定本以程先生王介甫劉貢父李博士諸本推究甚詳○問武成篇似不必攺移亦自可讀曰恐須是有錯簡又漢書律曆志謂是嵗有閏亦是○呂氏曰武成見武王有取商之規模有定商之規模取商以至公大義定商以常典成法秦晉隋能一天下而亡不旋踵無以定之也】

惟一月壬辰旁死魄越翼日癸巳王朝步自周於徵伐商【一月建寅之月不曰正而曰一者商建丑以十二月爲正朔故曰一月也詳見太甲泰誓篇壬辰以泰誓戊午推之當是一月二日死魄朔也二日故曰旁死魄翼眀也先記壬辰旁死魄然後言癸巳伐商者猶後世言某日必先言某朔也周鎬京也在京兆鄠縣上林卽今長安縣昆明池北鎬陂是也】纂疏【漢志引武成篇惟一月壬辰旁死魄若翌日癸巳武王乃朝步自周於徵伐紂又曰越若來三月旣死覇粵五日甲子咸劉商王紂又曰惟四月旣旁生覇粵六日庚戌武王燎於周廟翌日辛亥祀於天位粵五日乙夘乃以庶國祀馘於周廟云云諸家推歷以爲此年二月有閏四月丁未爲十九日庚戌爲二十二日若無閏則四月無丁未庚戌○孔氏曰一月周之正月○唐孔氏曰伐紂之年周正月辛夘朔其二日壬辰翌日癸巳王發鎬京東行其月二十八日戊午渡河泰誓一月戊午是也二月辛酉朔甲子殺紂牧誓甲子昧爽是也其年閏二月庚寅朔三月庚戌朔四月己丑朔四日哉生明其日辛夘丁未祀周廟四月十九日也越三日庚戌二十二日也正月始往伐四月告成功魄者形也謂月之輪郭無光處朔後明生而魄死望後明死而魄生律曆志云死魄朔也生魄望也顧命惟四月哉生魄傳雲月十六日也月十六日爲始生魄是一日爲始死魄二日爲近死魄也旁死魄無事而記之者與下日爲端猶今言日必先言朔也周去孟津千里以正月三日行二十八日渡孟津幾二十五日毎日四十許裏師行三十里言其大法耳○王氏日休曰翼輔也以此日爲主則明日爲輔翼此日者故以明日爲翼日○愚案蔡氏於泰誓上及此皆以孟春一月爲建寅之月與二孔之說不合必證以前漢律曆志始尢明白志曰周師初以殷十一月戊子亥月也後三日得周正月辛夘朔子月也明日壬辰至戊午渡孟津明日己未冬至正月二十九日庚申二月朔丑月也四日癸亥至牧野閏二月庚寅朔三月二日庚申驚蟄古以驚蟄爲寅月中气今雲雨水四月己丑朔死覇死覇朔也生覇望也是月甲辰望乙巳旁之故武成曰惟四月旣旁生覇粵六日庚戌武王燎於周廟以節气証之則武成以周正紀月數而非夏正不辧而眀矣】厥四月哉生眀王來自商至於丰乃偃武修文歸馬於華山之陽放牛於桃林之野示天下弗服【哉始也始生明月三日也丰文王舊都也在京兆鄠縣卽今長安縣西北靈防丰水之上周先王廟在焉山南白陽桃林今華陰縣潼闗也樂記曰武王勝商渡河而西馬散之華山之陽而弗復乘牛放之桃林之野而弗復服車甲釁而蔵之府庫倒載干戈包以虎皮天下知武王之不復用兵也○此當在萬姓悅服之下】纂疏【張氏曰朔日爲死魄二日爲旁死魄三日爲哉生明○呂氏曰但歸放伐紂之馬牛耳天子十二閒與丘甸之賦自不廢也與晉武平吳而去武備唐穆平兩河而銷兵不同○王氏曰軍行戰車用馬任載之車用牛服乘用也急於偃武如此見以兵定天下非本心也】丁未祀於周廟邦甸侯衛駿奔走執豆籩越三日庚戌柴望大告武成【駿爾雅曰速也周廟周祖廟也武王以克商之事祭告祖廟近而邦甸逺而侯衛皆駿奔走執事以助祭祀豆木豆籩竹豆祭器也旣告祖廟燔柴祭天望祀山川以告武功之成由近而逺由親而尊也○此當在百工受命於周之下】纂疏【陳氏曰歸馬放牛以下偃武之事祀周廟以下修文之事唐孔氏曰六服侯甸男采衛要此舉其要】旣生魄庶邦君曁百工受命於周【生魄望後也四方諸侯及百官皆於周受命蓋武王新卽位諸侯百官皆朝見新君所以正始也○此當在示天下弗服之下】纂疏【問生明生魄曰日爲魂月爲魄魄是黯處魄死則明生哉生明是也老子所謂載營魄載如車載人之載月受日之光魂加於魄魄載魂也明之生時大盡則初二小盡則初三月受日之光常全人望在下卻在側邊了故見其盈虧不同或雲月形如餅非也筆談雲月形如彈九其受光如粉塗一半月去日近則光露一屑漸逺則光漸大且如日在午月在酉則是近一逺三謂之至日月相望則去日逺矣故謂之望日在西而月在東人在下面得以望見其光之全月之中有影者蓋天包地外地形小日在地下月在天中日甚大從地四面光起其影則地影也地礙日之光所謂山河地影是也如星亦受日光凡天地之光皆是日光也自十六日生魄之後其光之逺近如前之謂之下至晦則月與日相疊月在日後光盡體伏矣○愚案諸家多謂生魄望後也而不察旣字以望與旣望例之則哉生魄十六日旣生魄十七日也夏氏又謂旣盡也與舜典旣月同謂盡此生魄以後之日殊不知此旣字乃已然之辭與食之旣旣月不同其實十七日受命十九日丁未祀周廟簡倒耳所以云此當在示天下弗服之下而丁未祀周廟當在百工受命於周之下也】王若曰嗚呼羣後惟先王建邦啟土公劉克篤前烈至於太王肇基王迹王季其勤王家我文考文王克成厥勲誕膺天命以撫方夏大邦畏其力小邦懷其徳惟九年大統未集予小子其承厥志【羣後諸侯也先王后稷武王追尊之也后稷始封於邰故曰建邦啟土公劉后稷之曾孫史記云能修后稷之業太王古公亶父也避狄去邠居岐邠人仁之從之者如歸市詩曰居岐之陽實始翦商太王𨿽未始有翦商之志然太王始得民心王業之成實基於此王季能勤以繼其業至於文王克成厥功大受天命以撫安方夏大邦畏其威而不敢肆小邦懷其徳而得自立自爲西伯専徵而威徳益著於天下凡九年崩大統未集者非文王之徳不足以受天下是時紂之惡未至於亡天下也文王以安天下爲心故予小子亦以安天下爲心○此當在大告武成之下】纂疏【問文王不稱王之說曰說文王不稱王固好但書中不合有惟九年大統未集一句不知所謂九年自甚時數起史記於梁惠王三十七年書襄王元年而竹書紀年以爲後元年想得當時文王之事亦類此故先儒皆以爲自虞芮質成爲受命之元年○問使文王更在十三四年將終事紂乎抑爲牧野之舉乎曰防文王亦非安坐不做事底人如詩中言文王受命有此武功旣伐於崇作邑於丰云云則武功都是文王做來詩載武王武功卻少但卒其伐功耳觀文王一時气勢如此度必不終竟休了一似果實文王待他十分黃熟自落下來武王卻似生拍破一般○詳考詩書則文武之心可見若使文王漠然無心於天下斂然終守臣節則三分之二亦不當有矣然此等處正夫子所謂未可與權者食肉不食馬肝未爲不知味也又曰那時事勢自是要住不得後人把文王說得忒恁地卻做一个不做聲不做气如此形容文王都沒情理以詩書攷之全不是如此如伐崇侵阮這自大叚施張了只當商之季七顚八倒上下崩頽忽於岐山下突出許多人也是誰當得○陳氏曰大邦以力自彊遇文王而力無所施故以文王爲可畏而有以畏其力小邦以徳望人遇文王而獲適所願故以文王爲可懷而有以懷其徳文王初無心於徳力之辧也○碧梧馬氏曰文王未崩九年之前已有伐紂之志矣然猶有所不忍遂遲遲至九年文王旣崩紂惡日甚武王不可不承其志也○愚案后稷稱先王如周語云昔我先王后稷又云我先王不窋韋昭注王之先祖故稱王商頌亦以契爲王是也武王告諸侯謂周之基業自后稷公劉太王王季文王建之篤之基之勤之成之有自來矣我不過承先志而爲之耳意謂十五六世數百千年積徳累功前作後述以有今日非一時之崛起以聳動諸侯之聼也亦是欲因祀廟追王先世故歷述之如此又案無逸言文王享國五十年而此曰九年大統未集世遂有文王九年稱王而終之說歐陽公力辧其不然佐證甚明其生不稱王信然矣九年之說當有折先儒以虞芮質成之年爲元年一說也如蔡氏以自爲西伯専徵之年爲元年又一說也二說必有一得之其稱後元年則梁恵漢文景皆然矣】厎商之罪告於皇天后土所過名山大川曰惟有道曾孫周王發將有大正於商今商王受無道暴殄天物害虐烝民爲天下逋逃主萃淵藪予小子旣獲仁人敢祗承上帝以遏亂略華夏蠻貊罔不率俾【底至也后土社也勾龍爲后土周禮大祝云王過大山川則用事焉孔氏曰名山謂華大川謂河蓋自丰鎬往朝歌必道華涉河也曰者舉武王告神之語有道指其父祖而言周王二字史臣追增之也正卽湯誓不敢不正之正萃聚也紂殄物害民爲天下逋逃罪人之主如魚之聚淵如獸之聚藪也仁人孔氏曰太公周召之徒略謀略也俾廣韻曰從也仁人旣得則可以敬承上帝而遏絕亂謀內而華夏外而蠻貊無不率從矣或曰太公歸周在文王之世周召周之懿親不可謂之獲此蓋仁人自商而來者愚謂獲者得之云爾卽泰誓之所謂仁人非必自外來也不然經傳豈無傳乎○此當在於徵伐商之下】纂疏【復齋董氏曰曾孫主祭者之稱曲禮外事曰曽孫某侯某詩甫田曰曾孫不怒左傳蒯聵戰禱亦稱曽孫○夏氏曰俾使也無不相率以爲己使】恭天成命肆予東徵綏厥士女惟其士女篚厥黃昭我周王天休震動用附我大邑周【成命黜商之定命也篚竹器黃色幣也敬奉天之定命故我東徵安其士女士女喜周之來筐篚盛其黃之幣明我周王之徳者是蓋天休之所震動故民用歸附我大邑周也或曰黃天地之色篚厥黃者明我周王有天地之徳也○此當在其承厥志之下】纂疏【商人而曰我周王猶夏人曰徯我後○陳氏經曰武王爲西伯紂都在東故曰東徵○愚謂黃天地之徳之說當刊】惟爾有神尙克相予以濟兆民無作神羞旣戊午師逾孟津癸亥陳於商郊俟天休命甲子昧爽受率其旅若林防於牧野罔有敵於我師前徒倒戈攻於後以北血流漂杵一戎衣天下大定乃反商政政由舊釋箕子囚封比干墓式商容閭散鹿臺之財鉅橋之粟大賚於四海而萬姓悅服【休命勝商之命也武王頓兵商郊雍容不廹以待紂師之至而克之史臣謂之俟天休命可謂善形容者矣若林卽詩所謂其會如林者紂眾𨿽有如林之盛然皆無有肯敵我師之志紂之前徒倒戈反攻其在後之眾以走自相屠戮遂至血流漂杵史臣指其實而言之蓋紂眾離心離徳特劫於勢而未敢動耳一旦因武王弔伐之師始乘機投隙奮其怨怒反戈相戮其酷烈遂至如此亦足以見紂積怨於民若是其甚而武王之兵則蓋不待血刃也此所以一被兵甲而天下遂大定乎乃者繼事之辭反紂之虐政由商先王之舊政也式車前橫木有所敬則俯而憑之商容商之賢人閭族居裏門也賚予也武王除殘去顯忠遂良賑窮賙乏澤及天下天下之人皆心悅而誠服之帝王世紀云殷民言王之於仁人也死者猶封其墓況生者乎王之於賢人也亡者猶表其閭況存者乎王之於財也聚者猶散之況其復籍之乎唐孔氏曰是爲悅服之事○此當在罔不率俾之下】纂疏【孟子緣當時戰鬭殘戮恐人以此爲口實故說此然防上文不是武王殺他乃紂之人自蹂踐相殺荀子云殺之者非周人商人也武王興兵初無意於殺人觀不愆於六伐七伐乃止齊焉武王之心可見矣○杵或作鹵楯也孟注孔氏曰待天休命謂夜雨止畢陳血流漂杵甚之言○蔡氏元度曰詩云肆伐大商防朝淸眀謂雨止淸明也○林氏曰雨止畢陳過論也周師未血刃而商眾自相屠人心叛商歸周如此是卽天命去商佑周之驗也天之休命豈不昭然在此哉○陳氏曰先驅商之平民陣後紂之惡黨怨之素深因此易向反攻之○愚謂萬姓悅服緫結乃反商政以下數句釋箕子至賚四海皆反商政之大者大學平天下章不過好惡財用二者與天下爲公而已釋箕子以下好惡與民爲公也散財以下財用與民爲公也民之悅服豈徒悅其散財發粟哉】列爵惟五分土惟三建官惟賢位事惟能重民五教惟食防祭惇信眀義崇徳報功垂拱而天下治【列爵惟五公侯伯子男也分土惟三公侯百里伯七十里子男五十里之三等也建言惟賢不肖者不得進位事惟能不才者不得任五教君臣父子夫婦兄弟長防五典之教也食以養生防以送死祭以追逺五教三事所以立人紀而厚風俗聖人之所甚重焉者惇厚也厚其信明其義信義立而天下無不勵之俗有徳者尊之以官有功者報之以賞官賞行而天下無不勸之善夫分封有法官使有要五教修而三事舉信義立而官賞行武王於此復何爲哉垂衣拱手而天下自治矣史臣述武王政治之本末言約而事博也如此哉○此當在大邑周之下而上猶有缺文案此篇編簡錯亂先後失序今考正其文於後】纂疏【祖道曰湯武也自別如湯放桀歸來猶做工夫如從諫弗咈攺過不吝昧爽丕顯旁求俊彥刻盤銘修人紀如此之類不敢少縱武王伐紂歸來建國分土散財粟後便只垂拱了且如西旅之獒費了太保許多气以此見武王做工夫不及湯逺甚先生曰然○王氏曰厚其信使人不趨於詐顯其義使人不狥於利○林氏曰有徳者尊以髙位有功者報以賞而已○愚謂所重民食喪祭證以堯曰可見重五教而次以食則日用飲食徧爲爾徳否則君不君臣不臣𨿽有粟吾得而食諸食足矣則繼以愼終之防報本之祭皆所以感人之良心維持天下之教化也】

今考定武成

惟一月壬辰旁死魄越翼日癸巳王朝步自周於徵伐商厎商之罪告於皇天后土所過名山大川曰惟有道曽孫周王發將有大正於商今商王受無道殄天物虐烝民爲天下逋逃主萃淵藪予小子旣獲仁人敢祗承上帝以遏亂略華夏蠻貊罔不率俾惟爾有神尙克相予以濟兆民無作神羞旣戊午師逾孟津癸亥陳於商郊俟天休命甲子昧爽受率其旅若林防於牧野罔有敵於我師前徒倒戈攻於後以北血流漂杵一戎衣天下大定乃反商政政由舊釋箕子囚封比干墓式商容閭散鹿臺之財發鉅橋之粟大賚於四海而萬姓悅服厥四月哉生眀王來自商至於丰乃偃武修文歸馬於華山之陽放牛於桃林之野示天下弗服旣生魄庶邦冡君曁百工受命於周丁未祀於周廟邦甸侯衛駿奔走執豆籩越三日庚戌柴望大告武成王若曰嗚呼羣後惟先王建邦啟土公劉克篤前烈至於太王肈基王迹王季其勤王家我文考文王克成厥勲誕膺天命以撫方夏大邦畏其力小邦懷其徳惟九年大統未集予小子其承厥志恭天成命肆予東徵綏厥士女惟其士女篚厥黃昭我周王天休震動用附我大邑周列爵惟五分土惟三建官惟賢位事惟能重民五教惟食防祭惇信眀義崇徳報功垂拱而天下治【案劉氏王氏程子皆有攺正次序今參考定讀如此大略集諸家所長獨四月生魄丁未庚戌一節今以上文及漢志日辰推之其序當如此耳疑先儒以王若曰宜繋受命於周之下故以生魄在丁未庚戌之後蓋不知生魄之日諸侯百工𨿽來請命而武王以未祭祖宗未告天地未敢發命故且命以助祭乃以丁未庚戌祀於郊廟大告武功之成而後始告諸侯上下之交神人之序固如此也劉氏謂予小子其承厥志之下當有缺文以今考之固所宜有而程子從恭天成命以下三十四字屬於其下則已得其一節而用附我大邑周之下劉氏所謂缺文猶當有十數語也蓋武王革命之初撫有區夏宜有退托之辭以示不敢遽當天命而求助於諸侯且以致其交相警勅之意略如湯誥之文不應但止自序其功而已也列爵惟五以下又史官之詞非武王之語讀者詳之】

洪範【漢志曰禹治洪水錫洛書法而陳之洪範是也史記武王克殷訪問箕子以天道箕子以洪範陳之案篇內曰而曰汝者箕子告武王之辭意洪範發之於禹箕子推衍增益以成篇歟今文古文皆有】纂疏【洪範一篇首尾都歸皇極上去蓋人君以一身爲至極之標凖最是不易又須斂是五福所以斂聚五福以爲皇極之本又須敬五事順五行厚八政恊五紀以結裹个皇極又須乂三徳使事物之接剛柔之辧須區處教合宜稽疑考之子神庶徵驗之於天五福體之於人這是維持這皇極○讀洪範且各還他題目一則五行二則五事三則八政四則五紀五則皇極至其後庶徵五福六極乃權衡聖道而著其驗耳○陳氏大猷曰箕子之陳洪範文王之演易皆當殷之末周之初也】

惟十有三祀王訪於箕子【商曰祀周曰年此曰祀者因箕子之辭也箕子嘗言商其淪防我罔爲臣僕史記亦載箕子陳洪範之後武王封於朝鮮而不臣也蓋箕子不可臣武王亦遂其志而不臣之也訪就而問之也箕國名子爵也○蘓氏曰箕子之不臣周也而曷爲爲武王陳洪範也天以是道畀之禹傳至於我不可使自我而絕以武王而不傳則天下無可傳者矣故爲箕子之道者傳道則可仕則不可】纂疏【柯國材言武王伐殷序謂十有一年書謂十有三年序不足憑洪範謂十有三祀則十三年明矣必是當年初克商便釋箕子囚而問之若十一年釋了十三年方問他不應如此遲遲此說有理○孔氏曰箕子稱祀不忘本○陳氏經曰稱祀者存商之舊見箕子義當不屈也稱訪者就而見不敢屈而致見武王義當有所屈也箕子之不屈其守正不撓當如是也武王之有所屈其尊徳樂道不如是不足與有爲也○愚謂不臣周所以正萬世君臣之大法陳洪範所以傳萬世天人之大法歟○蔡西山元定有洪範說其辭多祖述之餘見後】王乃言曰嗚呼箕子惟天陰騭下民相協厥居我不知其彞倫攸敍【乃言者難辭重其問也箕子稱舊邑爵者方歸自商未新封爵也騭定協合彞常倫理也所謂秉彞人倫也武王之問蓋曰天於冥之中黙有以安定其民輔相保合其居止而我不知其彞倫之所以敍者如何也】纂疏【愚案爾雅騭升也升之訓優於定如躋民仁壽之意天下之常理先後本末各有自然之序非人之所爲乃天之所敍也斯民之生其上棟下宇羣居聚處是孰使之然哉天意之陰騭黙相蓋存乎其間而常理卽寓乎其間理或髙出乎無極太極之表而其實不離乎日用常行之間武王於陰騭相協而繼以彞倫之所以敍攸者所也卽所以然之意武王其黙識之矣姑退托於不知以問耳】箕子乃言曰我聞在昔鯀陻洪水汨陳其五行帝乃震怒不畀洪範九疇彞倫攸斁鯀則殛死禹乃嗣興天乃錫禹洪範九疇彞倫攸敍【乃者重其答也陻塞汨亂陳列畀與洪大範法疇類斁敗錫賜也帝以主宰言天以理言也洪範九疇治天下之大法其類有九卽下文初一至次九者箕子之答蓋曰洪範九疇原出於天鯀逆水性汨陳五行故帝震怒不以與之此彞倫之所以敗也禹順水之性地平天成故天出書於洛禹別之以爲洪範九疇此彞倫之所以敍也彞倫之敍卽九疇之所敍者也案孔氏曰天與禹神龜負文而出列於背有數至九禹遂因而第之以成九類易言河出圖洛出書聖人則之蓋治水功成洛呈瑞如簫韶奏而鳯儀春秋成而麟至亦其理也世傳戴九履一左三右七二四爲肩六八爲足卽洛書之數也】纂疏【便使而今天錫洛書若非天啟其心亦無人理會得○鯀禹皆治水天不開鯀而開禹故言畀不畀要之洛書天下之至理鯀不順是理自無可得之道禹順是理自有可得之道畀不畀一歸之天者特言理之至公無私耳○問鯀旣殛禹又委質如何曰蓋前人之愆問非顯父之惡否曰且如今人其父打碎人一件家事其子買來塡還此豈是顯父之惡○劉氏歆曰河圖洛書相爲經緯八卦九章相爲表裏○蘇氏洵曰五行一疇耳一汨而九不畀蓋五行綱九疇目綱壊而目廢也○呂氏曰洪水陻而五行汨便見五行一源以堯舜之時法度彰禮樂著彞倫何嘗斁此只就鯀身上說自斁一身之彞倫耳○史氏曰劉歆以初一曰至威用六極六十五字皆洛書本文豈知洛之所出者其數也禹之所敍者今之九疇也箕子所陳洪範則九疇之義疏也○陳氏曰彞倫天下自然之理也聖人推之天下則爲彞倫勒之於書則爲洪範○眞氏曰龜所負者數耳大禹心與天通見其數而知其理因次之以爲九類卽今九疇是也○愚謂帝卽天也天者理而已水五行之首鯀乃陻之一行汨而餘皆汨是逆理而獲罪於天故天不畀以九疇謂洛不爲之出書天錫禹九疇卽洛出書也且天錫之惟有洛書之九數自禹則之則爲洪範之九疇推道之大原出於天故謂之天錫禹云耳】初一曰五行次二曰敬用五事次三曰農用八政次四曰協用五紀次五曰建用皇極次六曰乂用三徳次七曰眀用稽疑次八曰念用庶徵次九曰向用五福威用六極【此九疇之綱也在天惟五行在人惟五事以五事參五行天人合矣八政者人之所以因乎天五紀者天之所以示乎人皇極者君之所以建極也三徳者治之所以應變也稽疑者以人而聽於天也庶徵者推天而徵之人也福極者人感而天應也五事曰敬所以誠身也八政曰農所以厚生也五紀曰協所以合天也皇極曰建所以立極也三徳曰乂所以治民也稽疑曰明所以辧惑也庶徵曰念所以省驗也五福曰向所以勸也六極曰威所以懲也五行不言用無適而非用也皇極不言數非可以數明也本之以五行敬之以五事厚之以八政協之以五紀皇極之所以建也乂之以三徳明之以稽疑驗之以庶徵勸懲之以福極皇極之所以行也人君治天下之法是孰有加於此哉】纂疏【問洪範諸事曰此是个大綱目天下之事其大者大槪備於此矣問皇極曰此是人君爲治之心法周禮一書只是个八政而已○洛書本文只有四十五防班固云六十五字皆洛書本文此未是蓋皆以天道人事參互言之五行最急故第一五事參之於身故第二一身旣修可推之於政故八政次之政旣成又驗之於天道故五紀次之又繼之皇極居五蓋能推五行敬五事厚八政修五紀乃所以建極也六三徳乃是權衡此皇極者也徳旣修矣稽疑庶徴著其驗也又繼以福極其善惡之效至是不可加矣○有前四者方可以建極後四者卻自皇極中出三徳是皇極之權人君所向用五福所威用六極○初一次二此讀音豆也全讀是以一二爲次苐不見洛書本文又不見聖人法象之義故後人至以此章緫爲洛書本文皆爲句讀不眀也○五气運行而人稟之以成形於是有五事故次二曰敬用五事用者人所有事也凡用皆主人君而言○徳𨿽應變無方而事有非人謀所能決者故當謀之筮○民之有福君所當向民之有極君所當威○孔氏曰此以上禹所第敍一五行以下箕子所陳○陳氏大猷曰五气運行於天地間未嘗停息故曰五行○眞氏曰五行者天之所生以養乎人者也其气運於天而不息其材用於世而不匱其理則賦於人而爲五常以天道言莫大於此故居九疇之首五事天之所賦而其於人者貎之恭至思之睿皆形色中天性之本然也必以敬用之則能保其本然之性不以敬用之則貎慢言悖視聼昏窒思慮粗淺而本然之性防矣五者治心治身之要以人事言莫切於此故居五行之次○張氏曰九疇𨿽多人君所守惟在敬用五事心敬則貎言視聼思極於肅乂哲謀聖其精神所運上而五行下而福極無不得其所洪範之要在於敬而已○愚案無垢之說惜不貫五事歸皇極蓋建用皇極爲九疇之宗主而敬用五事乃建用皇極之本根敬以用五事則身修而極建而天人之道備矣不敬以用五事則身不修而極不建而天人之道胥失之矣此九疇之樞在皇極而皇極之要在五事五事之要又在敬之一字也自嵗至歷數五者如綱之有紀天時所以相維者也故曰五紀民政旣舉則欽天授民有不可後推步占驗以人合天故五紀居八政之次庶徵驗吾之得失於天也福極驗吾之得失於民也五事之得失極之所以建不建也何從而驗之觀諸天而已雨寒燠風皆時建極之驗也五者恆而不時不極之驗也此人君所當念念省察者也皇極建則舉世蒙其澤而五福應之此君所當向用以爲勸者極不建則舉世蒙其祻而六極隨之此君所當威用以爲懲者也向與威蓋君心所畏慕而兢業以制生民之命者故以福極終焉○蘓氏曰威畏也古畏威通用○張氏曰福極之柄以人主論之則在天以民論之則在人主○徽庵程氏九疇圖說曰朱子曰洛書九數而五居中洪範九疇而皇極居五順五行敬五事以修其身厚八政協五紀以齊其政皇極之所以立也又謂成就此極權之以三徳審之以卜筮驗其休咎於天考其禍福於人皇極之所以行也又謂維持此極竊謂在天爲五行言其所自然在人爲五事言其所當然厚乎人而爲八政言其利不言其占乎天而爲五紀言其常不言其變序其目於皇極之先者皆皇極之本也皇極建則乂之以三徳而威福玉食出於上否則三徳失其宜而威福玉食移於下矣皇極建則明之以稽疑而龜筮臣民從之而吉否則稽疑有不審而龜筮臣民逆之而凶矣皇極建則肅乂哲謀聖而卿士師尹舉其職庶民遂其生五气順而四時和否則狂僣豫急蒙而卿士師尹失其職庶民傷其生五气戾而四時乖矣皇極建則斂五福以錫民爲壽富康寧好徳考終命否則斂六極以厲民爲凶短折疾憂貧惡弱矣序其目於皇極之後者皆皇極之驗也本之前四疇以立其體至嚴至宻而無一毫之或失驗之後四疇以逹其用至寛至廣而無一物之或遺信乎天子作民父母以爲天下王可以參天地而贊化育矣此大禹則龜文以敍九疇箕子本禹疇以陳洪範必以皇極爲天地人之宗主歟】一五行一曰水二曰火三曰木四曰金五曰土水曰潤下火曰炎上木曰曲直金曰從革土爰稼穡潤下作咸炎上作苦曲直作酸從革作辛稼穡作甘【此下九疇之目也水火木金土者五行之生序也天一生水地二生火天三生木地四生金天五生土唐孔氏曰萬物成形以微著爲漸五行先後亦以微著爲次五行之體水最微爲一火漸著爲二木形實爲三金體固爲四土質大爲五潤下炎上曲直從革以性言也稼穡以徳言也潤下者潤而又下也炎上者炎而又上也曲直者曲而又直也從革者從而又革也稼穡者稼而又穡也稼穡獨以徳言者土兼五行無正位無成性而其生之徳莫盛於稼穡故以稼穡言也稼穡不可以爲性也故不曰曰而曰爰爰於也子是稼穡而已非所以名也作爲也鹹苦酸辛甘者五行之味也五行有聲色气味而獨言味者以其切於民用也】纂疏【自潤下而下皆二意水能潤能下火能炎能上金從而又能革從從所鍜制革又可革而爲他而其堅剛之質依舊自在故與曲直等皆成雙字炎上上字當上聲潤下下字當去聲○金一從一革互相變而體不變且如銀打一盞便是從更要別作一件家事便是革依舊只是這物事所以云體不變○或曰百果多酸𨿽甘者至幹壊亦無不酸○孔氏曰種曰稼斂曰穡○唐孔氏曰六府以土谷爲二五行以土谷合爲一○徽庵程氏曰五行者八疇之體八疇者五行之用水陽穉火陰穉木陽盛金陰盛土沖气以質而語其生之序也造物之初一濕一燥濕之流爲水燥之鑠爲火濕之融爲木燥之凝爲金其融結爲土自輕淸而重濁先天之五行其體也四時主相生六府主相尅後天之五行其用也其體對立其用循環○蘓氏曰潤下至稼穡皆其徳也水潤下則能生物故水以潤下爲徳火炎上則能熟物故火以炎上爲徳木不曲直不能棟宇故木以曲直爲徳金不變化不能成器故金以從革爲徳土無所不用不可以一徳名而其徳盛於稼穡不曰曰而曰爰爰於也曰者所以名之也土無成名無専气無定位故曰於此稼穡而非所以名之也○愚案蔡氏於稼穡獨以徳言徳字本蘓氏而上四者以性言則不本蘓氏遂覺徳字突兀西山於此云土之性不可以一二名而其用盛於稼穡稼穡所以養民也卻不用徳字○陳氏經曰洪範所言則五行生數必得地六天七地八天九地十成之然後陰陽各有匹配然五行之生一二三四五亦未始無其序蓋有生於無著生於微自無而有自微而著五行之體水爲至微自無而始入有者也火則漸著故火次水木則性實故次於火金則體固故次於木土則質廣大故次於金○夏氏曰五味必言作者水之發源未始咸流而至海凝結旣久而咸之味成則鹹者潤下之所作火之始炎未始苦炎炎不已焦灼旣久而苦之味成則苦者炎上之所作余放此○陳氏大猷曰物之生其初皆爲水其終皆爲土】二五事一曰貎二曰言三曰視四曰聽五曰思貎曰恭言曰從視曰明聽曰聰思曰睿恭作肅從作乂眀作哲聰作謀睿作聖【貎言視聽思者五事之敍也貎澤水也言火也視散木也聽收金也思通土也亦人事見先後之敍人始生則形色具矣旣生則聲音矣旣言而後能視而後能聽而後能思也恭從明聰睿者五事之徳也恭者敬也從者順也明者無不見也聰者無不聞也睿者通乎微也肅乂哲謀聖者五徳之用也肅者嚴整也乂者條理也哲者智也謀者度也聖者無不通也】纂疏【貎言視聽思皆只以次第相屬問貎如何屬水曰容貎光澤故屬水言於气故屬火○曾見吳人傑說得順他云貎是水言是火視是木聽是金思是土將庶徵來說便都順問貎如何是水曰貎濕潤防便是水故其徵便是肅時雨若洪範是五行之書防得他都是以類配○恭作肅恭屬水水有細潤意思人之舉動亦欲細潤聰作謀謀屬金金有靜宻意思人之爲謀亦貴靜宻○自外而言之則貎外於言自內而言之則聽內於視自貎言視聽言之則思所以爲主於內故曰貎曰言曰視曰聽曰思彌逺者彌外彌近者彌內此其次序也○五事以思爲主不可見而行乎四者之間者也然操存之漸必自其可見而爲之○問老蘓洪範論不取五行傳東坡以爲五行傳不可廢旣廢則後世有忽天之心曰漢儒也穿鑿如五事一事錯則皆錯如何卻云聽之不聰則某事應貎之不恭則某事應○唐孔氏曰洪範五行傳曰貎屬木言屬金視屬火聽屬水思屬土伏生之書也蓋木有華葉之容故貎屬木言之斷決若金之斬割故言屬金火外觀故視屬火水內明故聽屬水土安靜而萬物生心思慮而萬事成故思屬土○蘓氏洵曰經之次第五行以生數至於五事求之五行則相克何也從五常斯與相克合矣木性仁而事貎金性義而事言火性禮而事視水性智而事聽土性信而事思仁或失於弱故以義斷之義或失於剛故以禮節之禮或失於拘故以智通之智或失於詐故以信正之五常次第所以然五事從之所以亦然○蘓氏轍曰人身蓄爲五臟爲五事以應五行脾之爲貎而主土肺之爲言而主金肝之爲視而主木腎之爲聽而主水心之爲思而主火黃帝以來醫者捨此無以治病漢儒以言爲金聽爲水得之矣余則不合○徽庵程氏曰人之始生精與气耳精之凝爲貎气之出爲言精之顯爲視气之藏爲聽其主宰爲思洪範五事配五行與素問五行傳不合自西京以來說者不一牽合傅防莫能相通千有餘年至黃勉齋而後定其言曰配與屬不同配者比並之謂屬者管屬之謂嘗得其說而推之配者對峙而爲體猶易之先天卦圖也屬者流行而爲用猶易之後天卦圖也洪範之五事配水火木金土乃先天之五事言其體也黃帝素問書以脾屬土而主貎肺屬金而主言肝屬木而主視腎屬水而主聽心屬火而主思屬土金木水火而相生伏生五行傳以貎之蔚茂而屬木言之斷制而屬金視之外明而屬火聽之內明而屬水思爲心之官而屬土屬木金火水土而相尅乃後天之五事言其用也配者爲體屬者爲用配與屬不相妨體與用不相悖千古之疑於是判矣愚案素問言相生亦有不合木水易置乃可五行傳言相克亦與六府之序自上克下者不同乃自下克上耳○李氏曰曰者自然之理作者用力充致之效亦與水曰潤下潤下作咸相類貎之必恭以至思之必睿有物必有則也作肅以至作聖此修身之極功聖人而後可以踐形也○愚謂五事皆當以敬用之能以敬爲主則物循其則而貎言視聽思皆能盡性以踐形恭從明聰睿充而極於肅乂哲謀聖不以敬爲主則物失其則性不盡而無以踐形矣盡性踐形之學貴乎內外夾持五事固以思爲重而思必以貎言視聽爲先貎言視聽在外而可見者思在內而不可見者也於外而可見者先致持守之功則百體各職其職於內而不可見者復致操存之力則百體於天各從其令一敬貫通內外夾持修身之功庻其無滲漏乎又案五事以思爲終四勿不言思眞氏曰勿云者正指思而言乃人心所以爲主而勝私復禮之機也或曰動兼貎與思而言貎是動於外思是動於內引程子動箴誠之於思守之於爲以証之愚以爲五事自五事四勿自四勿不必牽合彊說也】三八政一曰食二曰貨三曰祀四曰司空五曰司徒六曰司防七曰賔八曰師【食者民之所急貨者民之所資故食爲首而貨次之食貨所以養生也祭祀所以報本也司空掌土所以安其居也司徒掌教所以成其性也司防掌禁所以治其姦也賔者禮諸侯逺人所以往來交際也師者除殘禁也兵非聖人之得己故居末也】纂疏【陳氏經曰或言事或言官互見也○陳氏大猷曰八政以緩急爲序民可百年無貨不可一朝有饑養生莫急於食而貨次之養生矣當事死報本故次祀然皆貴安居故次司空不可逸居無教故次司徒教不從而刑之刑以弼教故次司防內治舉而後外治興故次賔師賔諸侯而或不庭則不得已徵之故師終焉○呂氏曰衣食足則教以祀所以報本反始教已行乎其中矣司防以上皆內治賔師爲外治○徽庵程氏曰食貨與土亦出扵五行皇極之政必先有司三卿率庶官以理其政者也】四五紀一曰嵗二曰月三曰日四曰星辰五曰歷數【嵗者序四時也月者定晦朔也日者正躔度也星經星緯星也辰日月所防十二次也歷數者占步之法所以紀歳月日星辰也】纂疏【孔氏曰嵗所以紀四時月所以紀一月日紀一日二十八宿疊見以敍气節十二辰以紀日月所防歷數節气之度以爲歷敬授民時○唐孔氏曰五者爲天時之經紀也○陳氏曰五紀卽堯典羲和所掌者○徽庵程氏曰五紀四經而一緯五气順布四時行焉嵗日月星辰經也歷數者推步嵗日月星辰之數以爲歷者也歷象日月星辰敬授人時緯也與庶徵相通而不同彼以證王與卿士師尹庶民之得失此特主於授時○愚案蔡傳謂日者正躔度也當云日者正甲乙也星辰方是正躔度】五皇極皇建其有極斂時五福用敷錫厥庶民惟時厥庶民於汝極錫汝保極【皇君建立也極猶北極之極至極之義標凖之名中立而四方之所取正焉者也言人君當盡人倫之至語父子則極其親而天下之爲父子者於此取則焉語夫婦則極其別而天下之爲夫婦者於此取則焉語兄弟則極其愛而天下之爲兄弟者於此取則焉以至一事一物之接一言一動之無不極其義理之當然而無一毫過不及之差則極建矣極者福之本福者極之效極之所建福之所集也人君集福於上非厚其身而已用敷其福以與庶民使人人觀感而化所謂敷錫也當時之民亦皆於君之極與之保守不敢失墜所謂錫保也言皇極君民所以相與者如此也】纂疏【皇極辧曰洛書九數而五居中洪範九疇而皇極居五自孔氏傳訓皇極爲大中而諸儒皆祖其說予獨以經之文義語脈求之而有以知其不然也蓋皇者君之稱也極者至極之義標凖之名常在物之中央而四外望之以取正焉者也故以極爲在中之凖的則可而便訓極爲中則不可若北辰之爲天極脊棟之爲屋極其義皆然而禮所謂民極詩所謂四方之極者於皇極之義爲尢近顧今之說者旣誤於此而並失於彼是以其說展轉迷謬而終不能以自明也卽如舊說姑亦無問其他但卽經文而讀皇爲大讀極爲中則夫所謂惟大作中大則受之爲何等語乎今以予說推之則人君以眇然之身履至尊之位四方輻輳面內而環向之自東而望者不過此而西也自南而望者不過此而北也此天下之至中者也旣居天下之至中必有天下之絕徳而後可以立至極之標凖故必順五行敬五事以修其身厚八政協五紀以齊其政然後至極之標凖卓然有以立乎天下之至中使夫面內而環觀者莫不於是而取則焉語其仁則極天下之仁而天下之爲仁者莫能加也語其孝則極天下之孝而天下之爲孝者莫能尙也是則所謂皇極者也由是而權之以三徳審之以卜筮驗其休咎於天考其禍福於人如挈裘領豈有一毫之不順哉此洛書之數所以𨿽始於一終於九而必以五居其中洪範之疇所以𨿽本於五行究於福極而必以皇極爲之主也若箕子之言曰皇建其有極者言人君以其一身立至極之標凖於天下也斂時五福用敷錫厥庶民者言人君能建其極則爲五福之所聚而又有以使民觀感而化焉則是又能布此福而與其民也惟時厥庶民於汝極錫汝保極者言民視君以爲至極之標凖而從其化則是復以此福還錫其君而使之長爲至極之標凖也○今人將皇極作大中解都不是皇是君極是人君建一个表儀於上則五福備具推以與民民皆從其表儀又相與保其表儀下文凡厥庶民以下言人君建此表儀又湏知天下有許多名色人須逐一做道理區處著始得於是有念之受之錫之福之之類隨其人而區處之是建立一个表儀後又有廣大含容區處周徧底意思無偏無陂以下只是反覆歌詠若細碎解都不成道理○皇指人君極指君身爲天下做个樣子但緣聖人做得樣子髙大人所難及而不可以此盡律天下之人故𨿽不協極者君亦受之自言好徳者亦錫之福○皇極不可以大中訓之只是前面五行五事八政五紀都載在人君之身包括盡了五行是源處五事是操持處八政是修人事五紀是順天道就中以五事爲主視眀聼聰便能建極三徳亦只是就此道理上爲之權衡或放髙或捺下是人事盡了稽疑又以卜筮參之若能建極則驗之於天皆爲休徵推之於人皆享五福不能建極則在天爲咎徴在人爲六極其實都在人君身上又不過敬用五事而已此卽篤恭而天下平之意以是觀之人君所任豈不重哉如此則九疇方貫通爲一若以大中言之則九疇散而無統○極有湊防之義所謂三十輻共爲一轂斂福錫民聖人亦豈別有福以錫之只取則於此各正其身順理而行則爲福也孟子謂君仁莫不仁亦此意人君先正其身故又有五事之說若以皇極爲大中則與五事不相干漢儒如谷永書建大中正五事猶相通說○極盡也先生指香卓四邊盡處是極所以謂之四極四邊視中央中央是極也如屋之極極髙之處四邊到此盡了去不得故謂之極宸極亦然皇有訓大處惟皇極之皇不可訓大皇只當作君所以說遵王之義導王之路直說到後面以爲天下王其意可見蓋皇字下從王○自皇建其有極以下是緫說人君正心修身立大中至正之標凖以觀天下而天下化之之義無偏無陂以下乃是反覆贊嘆正說皇極體段曰皇極之敷言以下是推本結殺一章之大意○林氏曰皇極居中可以包括上下○馮氏當可曰皇極居中上緫下貫與八疇爲九○徽庵程氏曰皇極者九疇之樞紐五行之統防○愚謂五行之統防者五居中固合五行之數而極者仁義禮智信之至五性亦合五行之理五行散見諸疇中皇極一疇以五行之理統防之也皇建其有極者君尊爲天子徳爲聖人能建實有之極以爲天下標凖也有極當借無極對觀自至理之妙而無形可見者言之曰無極自至理之實有言之曰有極斂時五福五福卽第九疇之五福九疇𨿽至五福而終五福實自皇極而出第九疇之五福豈捨皇極疇中所斂之五福而他有所謂福哉錫汝保極蔡西山曰民享君之福所以歸於君之極而與君保此極也九峯蓋用父說而略師說辧中不免析錫汝與保極爲二義然語錄一條又與蔡說合云】凡厥庶民無有淫朋人無有比徳惟皇作極【淫朋邪黨也人有位之人比徳私相比附也言庶民與有位之人而無淫朋比徳者惟君爲之極而使之有所取正耳重言君不可以不建極也】纂疏【民之所以能有是徳者皆君之徳有以爲其至極之標凖也○愚案書之知人安民詩之宜民宜人皆以人爲有位者民爲下民此亦當然証之三徳疇人用側頗僻民用僭忒可見辧單言民大約言之耳民人所以然惟以君建極故也作有扶植振起之意建立作興大略相似不建不作則斯道廢墜矣】凡厥庶民有猷有爲有守汝則念之不協於極不罹於咎皇則受之而康而色曰予攸好徳汝則錫之福時人斯其惟皇之極【此言庶民也有猷有謀慮者有爲有施設者有守有操守者是三者君之所當念也念之者不防之也帝念哉之念不協於極未合於善也不罹於咎不陷於惡也未合於善不陷於惡所謂中人也進之則可與爲善棄之則流於惡君之所當受也受之者不拒之也歸斯受之之受念之受之隨其才而輕重以成就之也見於外而有安和之色於中而有好徳之言汝於是則錫之以福而是人斯其惟皇之極矣福者爵祿之謂或曰錫福卽上文斂福錫民之福非自外來也曰祿亦福也上文指福之全體而言此則爲福之一端而苟謂非祿之福則於下文於其無好徳汝𨿽錫之福其作汝用咎爲不通矣】纂疏【凡厥庶民至受之者言君旣立極於上而下之從化或有淺深緩速之不同其有謀者有材有徳者人君固當念之而不防其或未能盡合而未底乎大戾者亦當受之而不拒也而康而色至之極者言夫人有能革面從君而以好徳自名則𨿽未必出於中心之實人君亦當因其自名而與之以善則是人者亦得以君爲極而勉其至也辧○孔氏曰汝當安汝顏色以謙下人又曰我所好者徳汝卽與之爵祿有爲之士使進其所行○王氏曰載色載笑匪怒伊教康色之謂也○愚案而康而色辧皆作民言於兩而字未協而汝也盍依孔注皆指武王言汝康和汝色俯就誘掖之則人感無隠於君曰我所好在徳則君迎其善意而錫之福蓋攸好徳爲五福之一實福之本也】無虐防獨而畏髙明【防獨庶民之至微者也髙明有位之尊顯者也各指其甚者而言庶民之至微者有善則當勸勉之有位之尊顯者有不善則當懲戒之此結上章而起下章之義】纂疏【孔氏曰防單無兄弟獨無子○愚謂防獨如雲孤寒指民言髙明如雲髙明之家指人言】人之有能有爲使羞其行而邦其昌凡厥正人旣富方谷汝弗能使有好於而家時人斯其辜於其無好徳汝𨿽錫之福其作汝用咎【此言有位者也有能有才智者羞進也使進其行則官使者皆賢才而邦國昌盛矣正人者在官之人如康誥所謂惟厥正人者富祿之也谷善也在官之人有祿可仰然後可責其爲善廩祿不繼衣食不給不能使其和好於而家則是人將陷於罪戾矣於其不好徳之人而與之以祿則爲汝用咎惡之人也此言祿以與賢不可及惡徳也必富之而後責其善者聖人設教欲中人以上皆可能也】纂疏【無虐至其昌者言君之於民一視同仁凡有才能皆使進善則人才眾多而國賴以興也凡厥正人至用咎者言君之凡欲正人者必先有以富之然後可以納之於善不能使之有賴於其家則此人必將陷於不義至於無有好徳之心而後始欲教之以修身勸之以求福則已無及於事而其起以報汝惟有惡而無善矣蓋人之气稟或淸或濁或純或駁有不可一律齊者是以聖人所以立極於上者至嚴至宻而所以引接乎下者至寛至廣𨿽彼之所以化於此者淺深遲速其效或有不同而吾之所以應於彼者長養涵育其心未嘗不一也辧○嘗疑正人正字只是中常之人此等人須是富方可與爲善與無常產而有常心者異案此條與辧異○愚案凡厥正人有四說引康誥惟厥正人以爲官之長者爲妥於人民之分及上下文理皆協汝則錫之福汝𨿽錫之福二福字只當與斂時五福一樣說蔡氏蓋用孔注爵祿之說也作汝用咎辧外添一報字蔡傳較優無好徳則福之本已撥君𨿽錫之彼無以受之矣此疇首言建極錫福皆爲民言至此則錫之福𨿽錫之福皆爲有位之人言然於此三四節首以庶民與人對言繼而念之受之爲民言也則錫𨿽錫爲人言也𨿽若雜舉而實有條理大意欲君於建極之餘於民則隨才以成之於有位之人則隨才而祿之不特斂福以錫庶民且錫福於有位之人也使羞其行孔注行如字徐去聲】無偏無陂遵王之義無有作好遵王之道無有作惡遵王之路無偏無黨王道蕩蕩無黨無偏王道平平無反無側王道正直會其有極歸其有極【偏不中也陂不平也作好作惡好惡加之意也黨不公也反倍常也側不正也偏陂好惡己私之生於心也偏黨反側己私之見於事也王之義王之道王之路皇極之所由行也蕩蕩廣逺也平平平易也正直不偏邪也皇極正大之體也遵義遵道遵路防其極也蕩蕩平平正直歸其極也會者合而來也歸者來而至也此章蓋詩之體所以使人吟詠而得其情性者也夫歌詠以葉其音反復以致其義戒之以私而懲創其邪思訓之以極而感其善性諷詠之間恍然而悟悠然而得忘其傾斜狹小之念逹乎公平廣大之理人欲消熄天理流行會極歸極有不知其所以然而然者其功用深切與周禮大師教以六詩者同一機而尢要者也後世此意不傳皇極之道其不明於天下也宜哉】纂疏【言天下之人不敢狥己之私以從乎上之化而防歸乎至極之標凖也蓋偏陂好惡者己私之生於心者也偏黨反側者己私之見於事者也王之義王之道王之路上之化也所謂皇極者也遵義遵道遵路方防其極也蕩蕩平平正直則已歸於極矣辧○會歸字無甚異義只是重疊言之與旣言無偏無黨又言無黨無偏無別說也○呂氏曰此章只是反覆吟詠皇極防如防聚歸如歸宿有防然後有歸○陳氏大猷曰此承上文言君能作成人故人皆趨極以申前凡厥庶民惟皇作極與斯其惟皇之極之意○愚謂六王字卽指皇極之君義路道卽指皇極互辭協韻耳遵猶有不敢違之意至王道蕩蕩三句則自合乎王道無事於遵矣會合於君所建之有極結遵義六句歸宿於君所建之有極結蕩蕩六句二有極字與章首皇建其有極之有極相應實有之極亦君民同有之極也】曰皇極之敷言是彞是訓於帝其訓【曰起語辭敷言上文敷衍之言也言人君以極之理而反復推衍爲言者是天下之常理是天下之大訓非君之訓也天之訓也蓋理出乎天言純乎天則天之言矣此贊敷言之妙如此】纂疏【言人君以身立極而布命於下則其所以爲常爲教者皆天之理而不異乎上帝之降衷也辧○夏氏曰二曰字皆箕子更端之言○蘓氏曰天錫禹九疇不能如是諄諄也粗有象數而已禹與箕子推而廣之至皇極尢詳曰此非皆帝之言也皇極之敷言也帝以象數告而我敷廣其言爲彞訓爾與帝言無異故曰於帝其訓也○西山蔡氏曰敷衍也皇極之敷言卽上文無偏無陂以下之言也反覆推演故謂之敷言是天下之常經而古今之大訓皆天理之自然蓋天所錫禹者所謂於帝其訓也○愚案蔡氏此條不宗師說而略用父說上文皆箕子敷衍之言下一節承上一節說豈箕子以其敷衍之言欲民卽是訓是行乎切謂自此一節以上皆身教也凡民於皇極未易悟此一節箕子欲武王不以身教廢言教也】凡厥庶民極之敷言是訓是行以近天子之光曰天子作民父母以爲天下王【光者道徳之光華也天子之於庶民性一而已庶民於極之敷言是訓是行則可以近天子道徳之光華也曰者民之辭也謂之父母者指其恩育而言親之之意謂之王者指其君長而言尊之之意言天子恩育君長乎我者如此其至也言民而不言人者舉小以見大也】纂疏【言天下之人於君所命皆能受其教而謹行之則是能不自絕逺而有以親被其道徳之光華也曰天子作天下王言人君能立至極之標凖所以能作民父母而爲天下之王也不然則有其位無其徳不足以首出庶物統禦人羣而居天下之極尊矣辧○呂氏曰此彞此訓非我所自作乃帝之訓也庶民不可視爲空言必當踐行此訓可也不言近皇極而言近天子之光天子旣建極則天子卽皇極也】六三徳一曰正直二曰剛克三曰柔克平康正直彊弗友剛克爕友柔克沈潛剛克髙明柔克【克治友順爕和也正直剛柔三徳也正者無邪直者無曲剛克柔克者威福予奪抑進退之用也彊弗友者彊梗弗順者也爕友者和柔委順者也沈潛者沈深潛退不及中者也髙明者髙亢明爽過乎中者也蓋習俗之偏气稟之過者也故平康正直無所事乎矯拂無爲而治者也彊弗友剛克以剛克剛也爕友柔克以柔克柔也沈潛剛克以剛克柔也髙明柔克以柔克剛也正直之用一而剛柔之用四也聖人撫世酬物因時制宜三徳乂用陽以舒之陰以斂之執其兩端用其中於民所以納天下民俗於皇極者蓋如此】纂疏【人資質沈潛者當以剛治之資質髙明者當以柔治之此說爲勝○王氏曰皇極立本三徳趨時○陳氏經曰皇極以體常三徳以盡變○林氏曰正直卽王道正直是也不剛不柔爲正直中徳也剛克謂剛勝柔柔克謂柔勝剛一於剛則失之亢從而沈潛之蓋抑其過而歸於中一於柔則失之懦從而髙明之蓋引其不及而歸於中○愚案下二句諸家多同林說於二克字欠通蔡云習俗之偏以彊爕言气稟之過以沈潛髙明言○徽庵程氏曰三徳一經而四權正直之用一經也剛柔之用四權也四權之中其二政以治之其二教之自治也○又曰此疇柔克水木也正直土也剛克火金也】惟辟作福惟辟作威惟辟玉食臣無有作福作威玉食【福威者上之所以禦下玉食者下之所以奉上也曰惟辟者戒其權不可下移曰無有者戒其臣不可上僣也】纂疏【唐氏聖任曰以徳行權則威福不下移○林氏曰三者人主之利勢所操以用夫三徳者也名分謹嚴故能操縱以用三徳權勢下移紀綱紊亂何以操縱三徳而爲皇極之用哉○吳氏曰玉食非帝王所急足以見主威之不移也○陳氏經曰三徳之用莫易於正直莫難於剛柔君道主剛剛之失其過小柔之失其過大故又言威福玉食之柄在君惟恐失之柔而柄下移如漢元成也】臣之有作福作威玉食其害於而家凶於而國人用側頗僻民用僣忒【頗不平也僻不公也僣逾忒過也臣而僣上之權則大夫必害於而家諸侯必凶於而國有位者固側頗僻而不安其分小民者亦僣忒而逾越其常甚言人臣僣上之患如此】纂疏【愚謂此所謂臣大臣也大臣僣天子則次而邦君次而大夫次而小臣次而庶民皆效而僣逾無一安其分者夫皇極立本者也三徳趨時者也皇極建則三徳適時措之宜而權出於上皇極不建則三徳失時措之宜而柄移於下矣】七稽疑擇建立卜筮人乃命卜筮【稽考也有所疑則卜筮以考之曰卜蓍曰筮蓍者至公無私故能紹天之明卜筮者亦必至公無私而後能蓍之意必擇是人而建立之然後使之卜筮也】纂疏【西山蔡氏曰皇極之君以人謀未免乎有心有心未免於有私此所以洗心齋戒以聼天命而無所容其心也擇建立卜筮人者非其人則不可非其職則不専必得其人而立之然後乃可命之卜筮定天下之吉凶成天下之亹亹非細事也】曰雨曰霽曰蒙曰驛曰克【此卜兆也雨者如雨其兆爲水霽者開霽其兆爲火蒙者蒙昧其兆爲木驛者絡驛不屬其兆爲金克者交錯有相勝之意其兆爲土】纂疏【筮短長者惟鑽灼之易而筮有扐揲之煩兆一灼便成亦有自然之易洪範卜五卽用二卽蓍雨霽防驛克卽是五行】曰貞曰悔【此占卦也內卦爲貞外卦爲悔左傳蠱之貞風其悔山是也又有以遇卦爲貞之卦爲悔國語貞屯悔豫皆八是也】纂疏【問貞悔不止一說如六十四卦則每卦內三畫爲貞外三畫爲悔如揲蓍成卦則正卦爲貞之卦爲悔如八卦之變則純卦一爲貞變卦七爲悔曰是如此○問內卦爲貞外卦爲悔曰貞是正底便是體悔是過底動則有悔又問一貞八悔曰如幹夬大有大壯小畜需大畜泰內體皆幹是一貞外體八卦是八悔余放此○貞訓正事方正如此悔吝皆是事過後方有內卦之占是事正如此外卦之占是已如此二字有終始之意○西山蔡氏曰內卦曰貞貞者事之幹也外卦曰悔悔者生乎動也六爻不動以內卦爲貞外卦爲悔見左傳蠱之貞風也其悔山也有動爻者以遇卦爲貞之卦爲悔見國語貞屯悔豫皆八是也】凡七卜五占用二衍忒【凡七雨霽蒙驛克貞悔也卜五雨霽蒙驛克也占二貞悔也衍推忒過也所以推人事之過差也】纂疏【衍疑是過多剰底意思忒是差錯了○鄭曰忒變也○王氏曰推衍以極其變也○陳氏大猷曰七者卜筮之大凡而其變則無窮皆當推衍以極其變卜之變在經兆之體百有二十其頌千有二百體色墨坼方功義弓之類筮之變如老陽變陰老陰變陽一卦變爲六十四卦六十四卦變爲四千九十六卦之類引而伸之觸類而長之其變無終窮】立時人作卜筮三人占則從二人之言【凡卜筮必立三人以相考舊說卜有玉兆瓦兆原兆筮有連山歸蔵周易者非是謂之三人非三卜筮也】纂疏【唐孔氏曰三人從二善鈞從眾也卜筮各有三人如金縢乃卜三儀禮士防卜葬占者三人周禮太卜掌三兆之法杜注王兆顓帝之兆瓦兆堯之兆原兆周之兆○西山曰知舊說非是者禹敍洛書時未有原兆周易也○徽庵曰皇極𨿽建不敢自是國有大事參諸人謀鬼謀以決其疑人謀本陰陽五行之理鬼謀則以陰陽五行之象數參之一從一逆可以驗其得失矣然稽疑以卜筮爲重而爲尢重也】汝則有大疑謀及乃心謀及卿士謀及庶人謀及卜筮汝則從從筮從卿士從庶民從是之謂大同身其康彊子孫其逢吉汝則從從筮從卿士逆庶民逆吉卿士從從筮從汝則逆庶民逆吉庶民從從筮從汝則逆卿士逆吉汝則從從筮逆卿士逆庶民逆作內吉作外凶筮共違於人用靜吉用作凶【稽疑以筮爲重人與筮皆從是之謂大同固吉也一人從而筮不違者亦吉從筮逆則可作內不可作外內謂祭祀等事外謂徵伐等事筮共違則可靜不可作靜謂守常作謂動作也然有從筮逆而無筮從逆者尢聖人所重也故禮記大事卜小事筮傳謂筮短長是也自夫子贊易極著蓍卦之徳蓍重而書不傳云】纂疏【陳氏大猷曰謀及卜筮處末者占法先蔽志後命於也心者人之神明其虛靈知覺無異鬼神蓍𨿽靈不逾於人故必以人謀爲主然鬼神無心而人有欲人之謀慮未必能盡無適莫之私故又以筮爲重○張氏曰決疑主於蓍故進於卿士庶民之上筮從而臣民逆亦吉者以我心與鬼神合也我與民𨿽逆而亦吉者以卿士與筮同也我與卿士逆而亦吉者以庶民與筮同也○王氏曰周官有大事眾庶得至外朝與羣臣以序進而天子親問焉○髙氏曰有心未若無心之爲公有情未若無情之爲信故盤庚遷都成王東徵皆以卜筮爲主又曰舜之禪禹朕志先定詢謀僉同筮協從此大同也故歷數在汝夏祀四百成王宅洛周召營相四方和防卜惟洛食此大同也故卜世卜年卒過其歷○呂氏曰五者之中三從二逆從之理多吉之所在也然三從之中必筮之從乃可蓋筮無心旣已皆從卿士庶民或別有私心未可知也如盤庚遷都心已無疑卜稽如臺獨臣民不欲遷何妨於吉汝與民逆而吉者如周公東徵王旣不知周公民又不靖惟在朝大臣及卜筮從故亦吉也○林氏曰卜筮天所示也人事盡而後可以求之天故必皇極建三徳乂至於有疑然後盡人謀而防之卜筮苟人事不盡而惟卜筮是拘𨿽吉何補故稽疑必在皇極三徳之後不可驟語也】八庶徵曰雨曰曰燠曰寒曰風曰時五者來備各以其敍庶艸蕃廡【徵驗也廡丰茂所驗者非一故謂之庶徵雨燠寒風各以時至故曰時也備者無缺少也序者應節也五者備而不失其序庶艸且蕃廡矣則其他可知也雨屬水屬火燠屬木寒屬金風屬土吳仁傑曰易以坎爲水北方之卦也又曰雨以潤之則雨爲水矣離爲火南方之卦也又曰日以烜之則爲火矣小明之詩首章云我徵䢐西二月初吉三章云昔我往矣日月方燠夫以二月爲燠則燠之爲春爲木明矣漢志引狐突金寒之言顏師古謂金行在西故謂之寒則寒之爲秋爲金明矣又案稽疑以雨屬水以霽屬火霽也則庶徵雨之爲水之爲火類例抑又甚明蓋五行乃生數自然之敍五事則本於五行庶徵則本於五事其條理次第相爲貫通有秩然而不可紊亂者也】纂疏【問八庶徵曰時林氏取蔡氏元度說謂是嵗月日之時自五者來備以下所以申言雨寒燠風之義自王省惟嵗而下所以申言曰時之義竊謂此時字當如孔氏五者各以其時之說爲長林氏徒見時字與雨等並列爲六遂以此時字爲贅古人之言如此類者多如仁義禮智是爲四端加一信字則爲五常非仁義禮智外別有所謂信也時之在庶徵猶信之在五常如何先生曰林氏說只與古說無異但謂有以嵗而論其時與不時者有以月而論其時與不時者有以日而論其時與不時者可更推之○舊說謂五者以時至但下文休徵爲時咎徵爲恆下應獨舉休徵且方自庶徵何得遽言時耶○問吳斗南說如何曰舊謂雨屬水屬金燠屬火寒屬水與五行相配皆錯亂了雨只屬水自分曉怎生屬得木問寒如何屬金曰他引金寒之證甚佳又曰貎言視聼思皆只以次第相屬○林氏曰雨與對燠與寒對風行四者之間○陳氏大猷曰陰陽之气交則蒸而成雨散則開而成陰退陽進則成燠陽退陰進則成寒陰陽吹扇則成風雨風則逰气之聚散飛者爲之燠寒則二气之循環往來者爲之備謂皆有而不缺敍謂應期而不亂○陳氏曰燠熱涼寒四時之气也雨風佐四時之气以生育者也止言燠寒者燠者熱之始寒者涼之極也○徽庵曰庶徵之目六有气與之分雨燠寒風五行之气也時五行之也五者來備以下言庶徵之气時謂嵗月日時之時王省惟嵗以下言庶徵之气以驗皇極之得失則並驗卿士師尹庶民之得失也一得一失有則俱有气之以類應者亦如之不必如漢儒五行志之支離也○愚案曰時有二說孔氏謂雨暘燠寒風五者各以其時但該後一半不著徽庵本林氏說以气分之其論遂濶大該貫然孔說亦當存之雨燠寒吳氏引證其屬水火木金甚當風之屬土獨缺其證當以荘子風生於土囊之口及大塊噫气其名爲風証之風之爲土气豈不章章甚明也哉】一極備凶一極無凶【極備過多也極無過少也唐孔氏曰雨多則澇雨少則旱是極備亦凶極無亦凶余準是】纂疏【陳氏大猷曰五者來備至蕃廡卽下文之休徵也極備極無之凶卽下文之咎徵也】曰休徵曰肅時雨若曰乂時若曰哲時燠若曰謀時寒若曰聖時風若曰咎徵曰狂恆雨若曰僣恆若曰豫恆燠若曰急恆寒若曰蒙恆風若【狂妄僣差豫怠急廹蒙昧也在天爲五行在人爲五事五事修則休徵各以類應之五事失則咎徵各以類應之自然之理也然必曰某事得則某休徵應某事失則某咎徴應則亦膠固不通而不足與語造化之妙矣天人之際未易言也失得之機應感之防非知道者孰能識之哉】纂疏【今人讀書簏心大膽如何防得古人意思如說庶徴若不細心體識如何防見得肅時雨若肅是恭肅便自有滋潤底意思所以便說時雨順應之乂時若乂是整治便自有開明防意思所以便說時順應之哲時燠若哲是昭融便自有和暖防意思所以便說時燠順應之謀時寒若謀是蔵宻便自有寒結防意思所以便說時寒順應之聖時風若聖是通明便自有爽快防意思所以便說時風順應之符舜功云謀自有顯然著見之謀聖是不可知之妙不知於寒於風果相闗否曰凡防文字且就地頭防不可將大防便來壓了箕子所指謀字只且說宻謀意思聖只是說通明意思如何將大防來壓了便休洪範庶徴固不是必定如漢儒之說必以爲有是事多雨之徴必推說是某時做某事不肅所以致此爲此必然之說所以教人難盡信但古人意思精宻只於五事上體察是有此理如荊公又卻要一齊都不消說感應只把若字做如似字義說了做譬諭說了這也不得人主自當戒謹如漢儒必然之說固不可爲荊公全不相闗之說亦不可古人意思精宻恐後世見未到耳○人主行事與天地相流通故行有善惡則气各以類應然感應之理交相貫通非謂行此一事卽有此一應統而言之一徳修則凡徳必修一气和則凡气必和固不必曰肅自致雨無與於乂自致無與於雨分而言之則徳各有方气各有象肅者雨之類乂者之類求其所以然之故固各有所當也○問休徴咎徴諸家多以義推說竊以爲此猶易中取象但可以髣髴防而不可以十分親切求也庶徴𨿽五大抵不出陰陽二端雨寒陰也燠風陽也肅謀深而屬靜陰類也故時雨時寒應之乂哲聖發見而屬動陽類也故時時燠時風應之狂反於肅急失於謀故恆雨恆寒應之僣則不乂豫則不哲防則不聖故恆恆燠恆風應之如何曰大槪如此○林氏曰肅乂哲謀聖者休之本五者之時休徴也狂僣豫急蒙者咎之本五者之恆咎徴也气一失其和則必自省曰是吾之咎歟故思去其咎而反其休五者之咎聖人𨿽無之不可以不自省也○陳氏大猷曰天地間有必然之理有或然之數周末無寒嵗秦亡無燠年理之常也堯九年之水湯七年之旱數之變也理者聖賢之所守气非聖賢之所泥堯湯𨿽不能無此變而卒能銷其變或然之數終不能勝必然之理聖人所以回造化也○李氏杞曰休咎之分皆起於人君一念之微○愚謂庶徴疇之肅乂哲謀聖卽五事疇之肅乂哲謀聖也五者得其時爲休徵可驗君之肅乂哲謀聖矣五者恆而不時爲咎徵可驗君之不肅而狂矣餘皆然本之天爲五行修之君爲五事始也順五行以敬五事在君爲五事在天爲庶徵今因敬五事而驗之五行也○西山蔡氏曰君卽五事之應以察吾五事之得失一事得則五事從休徵無不應矣一事失則五事違咎徵無不應矣鯀陻洪水水失其性耳而五行爲之汨陳以是理也漢儒不得其意而肆爲之說驗之古則鑿而不經推之將來則膠而不應將以防君之失適以啟君之惑矣】曰王省惟嵗卿士惟月師尹惟日【嵗月日以尊卑爲徵也王者之失得其徵以嵗卿士之失得其徴以月師尹之失得其徴以日蓋雨燠寒風五者之休咎有系一嵗之利害有系一月之利害有系一日之利害各以其大小言也】纂疏【王所當省者一嵗之事卿士所當省者一月之事以下皆然○林氏曰自五者來備以下申言曰雨至曰風之義自王省惟嵗以下申言曰時之義或以曰王省惟嵗以後爲五紀疇之傳錯簡在此非也九疇𨿽別爲九實更相經緯故庶徴有五事而皇極有五福○愚謂引周禮太宰嵗終受百官之防而詔王廢置小宰月終受羣吏之要宰夫旬終正日成以證此章亦一說但王卿尹省休咎於嵗月日之時者所包甚大安止此哉曰字更端而言庶徴之王之得失其徴以嵗故王所省察惟一嵗之時之休咎卿士得失其徴以月故卿士所省察惟一月之時之休咎師尹放此卿士不言省蒙上文也嵗統月月統日猶王統卿士卿士統師尹尊者所理大而要卑者所理小而詳也雨燠寒風之休咎實行乎嵗月日之中五者時若則嵗月日之時無易而休徴見矣五者恆若則月日嵗之時旣易而咎徴見矣气行乎之中非气自气自也】嵗月日時無易百谷用成乂用明俊民用章家用平康【嵗月日三者雨燠寒風不失其時則其效如此休徴所感也】日月嵗時旣易百谷用不成乂用昬不眀俊民用防家用不寧【日月嵗三者雨燠寒風旣失其時則其害如此咎徴所致也休徴言嵗月日者緫於大也咎徴言日月嵗者著其小也】庶民惟星星有好風星有好雨日月之行則有冬有夏月之從星則以風雨【民之麗乎土猶星之麗乎天也好風者箕星好雨者畢星漢志言軫星亦好雨意者星宿皆有所好也日有中道月有九行中道者黃道也北至東井去極近南至牽牛去極逺東至角西至婁去極中是也九行者黒道二岀黃道北赤道二出黃道南白道二出黃道西靑道二出黃道東並黃道爲九行也日極南至於牽牛則爲冬至極北至於東井則爲夏至南北中東至角西至婁則爲春秋分月立春春分從靑道立秋秋分從白道立冬冬至從黒道立夏夏至從赤道所謂日月之行則有冬有夏也月行東北入於箕則多風月行西南入於畢則多雨所謂月之從星則以風雨也民不言省者庶民之休咎系乎上人之得失故但以月之從星以見所以從民之欲者如何爾夫民生之眾寒者欲衣饑者欲食鰥寡孤獨者之欲得其所此王政之所先而卿士師尹近民者之責也然星𨿽有好風好雨之異而日月之行則有冬有夏之常以月之常行而從星之異好以卿士師尹之常職而從民之異欲則其從民者非所以狥民矣言日月而不言嵗者有冬有夏所以成嵗功也言月而不言日者從星惟月爲可見耳】纂疏【庶民眾多眾星之象庶民惟星本當在師尹惟日之下但其取徵不同故又發此義而續見○星非有嗜好但气類相感月亦非有順從但行度所次今曰好曰從乃假設以諭人猶陰陽和而風雨應也上言職分眀則至治成此言人心順則和气應皆庶徴之事○問庶民惟星並下文好風好雨意不貫曰家用不寧以上自結上文了下文卻又說起星之意似是兩叚○箕是簸箕以其簸而鼓風故月宿之則風古語雲月宿箕風沙畢是義网漉魚底義子亦謂之畢漉魚則其汁水淋漓而下若雨然畢星名義蓋取此今畢星上有一柄下開兩叉形象亦類畢故月宿之則雨漢書謂月行東北入軫若東南入箕則風者蓋箕是東南方屬巽巽爲風所以好風恐未必然○唐孔氏曰箕東方木宿畢西方金宿也詩雲月離於畢俾滂沱矣經箕多風傳記無其事鄭氏引春秋緯雲月離於箕則風沙○西山蔡氏曰王卿尹其得失驗之嵗月日若庶民之得失則在君所謂百姓有過在予一人故此以庶民省之於星以驗其安與不安而已漢志言日行陽道多風旱行陰道多雨水日象君之行不可指而知以正行言之冬則南夏則北然君行急則日行疾君行緩則日行遲疾則過乎中道遲則不及乎中道日之所行月之所隨也日失中道則月亦變行故去中道移而東北入於箕則多風爲旱移而西入於畢則多雨爲水所謂月之從星則以風雨也蓋民之安否省之於星星之風雨本之於日月月之九道本之於日故庶民惟星繼之以日月之行至風雨也雨燠寒風旣徴於貎言視聼思又以所職大小別之於嵗月日又以民之安否參之於星於以見皇極之君視履考祥如此之周旋而不敢忽也○愚案前漢五行志元光中天星盡搖上以問星者對曰星搖者民勞也又云五星同色天下偃兵百姓安寧歌舞以行以此觀之則以庶民省之於星以驗其安否之說信矣○沈氏括曰歷法天有黃赤二道日月有九道此皆彊名非實有也亦如周天三百六十五度天何嘗有度以日行三百六十五日而一期彊謂之度以步日月五星行次而已日之所由謂之黃道南北極之中度最均處謂之赤道月行黃道之南謂之朱道行黃道之北謂之黒道黃道之東謂之靑道黃道之西謂之白道黃道內外各四並黃道爲九日月之行有遲有速難以一術禦也故因其合散分爲數段每段以一色名之欲以別算位而已如算法用赤籌黒籌以別正負之數歷家不知其義遂以爲實有九道甚可嗤也】九五福一曰壽二曰富三曰康寧四曰攸好徳五曰考終命【人有壽而後能享諸福故壽先之富者有廩祿也康寧者無患難也攸好徳者樂其道也考終命者順受其正也以福之急緩爲先後】纂疏【人主不以一身爲福極而以天下爲福極民皆仁壽堯舜之福也民皆鄙夭桀紂之極也五福以人所尢好者爲先○林氏曰唐李泌雲天命他人皆可言惟君相不可言君相造命者也民命𨿽稟於天君實制之自五行至庶徴各得其敍則民歸於五福矣五福𨿽天所畀實自造命者向而致之也自五行至庶徴失其敍則民防於六極矣欲民不防於極亦造命者威而避之也使民享五福而不知六極治道之極功也故九疇以是終焉○陳氏大猷曰人莫不好生壽則生之長者故五福壽爲先𨿽壽不可無以養其生故富次之壽且富或不免於憂患則身心不安故康寧又次之形康心寧安之至也壽富康寧而不好徳則老而不死爲富不仁作僞心勞何足貴哉攸好徳則心逸日休自求多福福之本實在此其爲福大矣故好徳又次之考成也諸福備矣必成其正命則全而歸之順受其正然後爲福之至使年𨿽壽而死非正命𨿽壽何補故考終命終焉此五福卽皇極疇之五福五福以攸好徳爲根本五福之目𨿽至第九疇而列五福之根已於第五疇而基曰予攸好徳汝則錫之福是也好徳則必得其壽無徳而壽防之生也好徳則得祿而富無徳而富怨之府也好徳則心廣體胖無入不自得無徳則小人長戚戚非安也至考終命則未有不由徳而能戰兢以全歸者諸福固必本於好徳而好徳又豈非本於建皇極哉右東齋說以愚說補足之○徽庵曰君建其有極民是訓是行皆爲向用五福否則爲威用六極壽富康寧考終命者全五行之气攸好徳者全五行之理反之則爲六極○王氏曰福極不言貴賤者貴賤有常分使皆慕貴而不欲賤則淩犯篡竊何有終極○顧氏臨曰不言貴𨿽以嚴分然貴未必爲福賤未必爲極故桀紂貴爲天子而不得其死顏回原憲到今稱之】六極一曰凶短折二曰疾三曰憂四曰貧五曰惡六曰弱【凶者不得其死也短折者橫夭也禍莫大於凶短折故先言之疾者身不安也憂者心不寧也貧者用不足也惡者剛之過也弱者柔之過也以極之重輕爲先後五福六極在君則系於極之建不建在民人則由於訓之行不行感應之理防矣】纂疏【五福六極也配得但是略有不齊問皇極五福卽是此五福否曰便卽是這五福如斂時五福用敷錫厥庶民斂厎卽是盡得這五事以此錫庶民便是使民也盡得這五事盡得五事便有五福○陳氏大猷曰六極以人所尢惡者爲始凶者考終命之反短折者壽之反貧者富之反疾憂者康寧之反惡弱者好徳之反防於不善者惡也𨿽欲爲善而不能自彊者弱也○王氏炎曰比干死刑仇牧死亂狼瞫死戰亦凶乎解曰下臣獲考死又何求死而合義𨿽不斃牖下非凶也惡者小人之剛自者也弱者小人之柔自棄者也○呂氏曰弱人之大患不自彊於善牽引入於惡而不能自防皆弱故也故特以終六極○董氏鼎曰自初一曰至用六極禹之本文九疇之經也自一五行至篇終箕子之敍論九疇之傳也先經以眀其綱後傳以詳其目洪範可得而讀矣蓋天地所以爲造化陰陽五行而已天地以其气生育民物而理黙行乎其中聖人以其理修己治人而气參合於其上一二三四皆經常之疇法天以治乎人者也六七八九皆權變之疇卽人以驗諸天者也五皇極一疇則守常制變而幹八疇之樞者也伏羲本河圖以畫八卦八卦一陰陽神禹本洛書以敍九疇九疇一五行也然易不言五行範不言陰陽蓋五行一陰陽也陰陽一太極也河圖洛書相爲經緯八卦九章相爲表裏一而二二而一者也洪範法之大不出九疇外彛倫道之常卽在九疇中矣捨是何以敍彛倫哉】

書集傳纂疏卷四上

欽定四庫全書

書集傳纂疏卷四下

元陳櫟撰朱子訂定蔡氏集傳

周書

旅獒【西旅貢獒召公以爲非所當受作書以戒武王亦訓體也因以旅獒名篇今文無古文有】纂疏【近諸孫將旅獒來讀是時武王已八十餘嵗矣太保此書諄諄告之如教小兒相似若自後世言之爲非所宜言不尊君矣】

惟克商遂通道於九夷八蠻西旅厎貢厥獒太保乃作旅獒用訓於王【九夷八蠻多之稱也職方言四夷八蠻爾雅言九夷八蠻但言其非一而已武王克商之後威徳廣被九州之外蠻夷戎狄莫不梯山航海而至曰通道云者蓋蠻夷來王則道路自通非武王有意於開四夷而斥大境土也西旅西方蠻夷國名犬髙四尺曰獒案說文曰犬知人心可使者公羊傳曰晉靈公欲殺趙盾盾躇階而走靈公呼獒而屬之獒亦躇階而從之則獒能曉觧人意猛而善搏人者異於常犬非特以其髙大也太保召公奭也史記云與周同姓氏此旅獒之本序】纂疏【舉夷蠻以見其餘也子欲居九夷東方夷有九種八蠻今猶云然明堂位言六戎五狄職方言五戎六狄召地在岐邦內召公食采於召後封燕○張氏曰當未克商王未必受此旣克商於此受而不卻王心亦少懈矣召公此訓若嚴父師訓子弟然非公髙識安能見防格非如此○林氏曰公恐四夷聞之將爭以珍奇進也○呂氏曰創業之君有一毫之失後世便有丘山之害此於王業已成則爲謹終於示後嗣則爲謹始以此爲防後猶有求白狼白鹿如穆王者○陳氏經曰武王非求之公諫之若其失徳何也聖狂逺矣而根於一念之防流金爍石而一陰生寒於此始墮指折綿而一陽生暑於此萌諫於防則爲力易待其著則難矣○躇醜略反超遽不暇以次也】曰嗚呼眀王愼徳四夷咸賔無有逺邇畢獻方物惟服食器用【謹徳蓋一篇之綱領也方物方土所生之物明王謹徳四夷咸賔其所貢獻惟服食器用而已言無異物也】纂疏【唐孔氏以器用爲一或謂羽毛齒革等器也牛馬犬龜等用也○愚謂一篇皆自明王愼徳一句推廣之曰昭徳之致曰惟徳其物曰徳盛不狎侮曰玩人喪徳曰終累大徳徳之一辭諄諄焉惟愼徳所以自致貢物惟貢無異物所以見其愼徳若奇玩則非當獻亦非當受一受之則怠荒之心生而愼徳之初意失矣】王乃昭徳之致於異姓之邦無替厥服分寶玉於伯叔之國時庸展親人不易物惟徳其物【昭示也徳之致謂上文所貢方物也昭示方物於異姓之諸侯使之無廢其職分寶玉於同姓之諸侯使之益厚其親如分陳以肅愼氏之矢分魯以夏后氏之璜之類王者以其徳所致方物分賜諸侯故諸侯亦不敢輕易其物而以徳視其物也】纂疏【展審視也易攺易也言人不足以易物惟徳足以易物徳重而人輕也有人君之徳則所錫予之物斯足貴若無其徳𨿽有至寶以錫諸侯亦不足貴也○唐孔氏曰有徳無徳之王以物賜人一也不攺易其物而貴賤異○王氏曰人以王徳所致故不敢易其物而徳其物○陳氏經曰予異姓固昭徳之致分同姓以寶玉亦徳所致也以物視物則金玉輕如鴻毛以徳視物𨿽一介重於九鼎○林氏曰獒之爲物小不可爲服食大不可爲器用疏不可昭徳於異姓親不可展親於同姓○呂氏曰聖人公天下爲心天下之物與天下共之非如秦以千七百國獨奉一身而已然一視同仁中文理宻察自親及疏非無等差待同姓必厚於待異姓非如墨氏兼愛也○蘇氏曰展布親親之恩○愚謂必服食器用之常物始足以見君徳所致若異物適足彰君之不徳耳物皆徳所致則此物非徒物也卽君之徳也易字去聲爲眀展親蘇說爲優】徳盛不狎侮狎侮君子罔以盡人心狎侮小人罔以盡其力【徳盛則動容周旋皆中禮然後能無狎侮之心言謹徳不可不極其至也徳而未至則未免有狎侮之心狎侮君子則色斯舉矣彼必髙蹈逺引望望然而去安能盡其心狎侮小人𨿽其防賤畏威易役然至愚而神亦安能盡其力哉】纂疏【陳氏大猷曰徳愈盛者禮愈恭徳盛則心無限量自不狎侮人狎侮之形由徳薄心隘而驕矜乘之也此因言愼徳而推廣言之狎侮則非所以愼徳矣○愚謂君子人心所同歸狎侮之則惡人之所好失人心矣安能得人盡心小人以力事人狎侮之𨿽刑驅勢廹勉彊用力耳安能得其盡力必如文王感民子來方爲盡其力湏玩味人與其字】不役耳目百度惟貞【貞正也不役於耳目之所好百爲之度惟其正而已】纂疏【王氏炎曰心官爲主而耳目從其令則非禮勿視聽百度正矣心不能爲主宰而爲耳日所役則物交物而爲所引百度何由而正○陳氏大猷曰受獒是役於耳目之所玩】玩人防徳玩物喪志【玩人則上文狎侮君子之事玩物卽上文不役耳目之事徳者已之所得志者心之所之】纂疏【王氏十朋曰玩人則以驕滅敬故喪徳玩物則以欲勝剛故喪志○愚謂喪志則亦必喪徳未有溺志於物而可修徳者受獒卽玩物】志以道寧言以道接【道者所當由之理也己之志以道而寧則不至於妄發人之言以道而接則不至於妄受存乎中者所以應乎外制乎外者所以養其中古昔聖賢相授心法也】纂疏【陳氏大猷曰受獒則志動於物非以道寧矣獻獒必甘言求納亦必有言其可納者公言不當受乃逆耳之言以道揆之則知所從違矣○呂氏曰旣言玩好之害又言存養工夫志以道寧孟子所謂持志言以道接孟子所謂知言內外交養如此】不作無益害有益功乃成不貴異物賤用物民乃足犬馬非其土性不畜珍禽奇獸不育於國不寶逺物則逺人格所寶惟賢則邇人安【孔氏曰逰觀爲無益奇巧爲異物蘇氏曰周穆王得白狼白鹿而荒服因以不至此章凡三節至所寶惟賢則益切至矣】纂疏【陳氏經曰寶賢則天下安然其安自近始○林氏曰漢文卻千里馬光武以駕鼓車三代後能行召公之言二君是也虞寶璧乘故視宮之奇爲路人齊寶四臣故視照乘之珠爲土苴○唐孔氏曰晉恵乘小駟旋濘見獲馬非土性故也趙簡子問王孫圉楚白珩在乎對曰楚所寶觀射父左史倚相也白珩先王所玩何寶焉知所寶矣】嗚呼夙夜罔或不勤不矜細行終累大徳爲山九仞功虧一簣【或猶言萬一也呂氏曰此卽謹徳工夫或之一字最有意味一暫止息則非謹徳矣矜矜持之矜八尺曰仞細行一簣指受獒而言也】纂疏【陳氏大猷曰細行猶言小節卽畢命小物易庸行受獒𨿽小節所損甚大○林氏曰孔子爲山之譬蓋本諸此○張氏曰受獒是一簣之虧也○愚謂武王治定功成如此或受一獒遂累大徳而虧成功實深可惜此篇始以愼言終以勤言必無一息不勤始爲愼徳之至夙夜罔或不勤體天之行健而自彊不息也一受獒是怠忽而勤息矣豈所以愼徳哉】允迪玆生民保厥居惟乃世王【信能行此則生民保其居而王業可永也蓋人主一身實萬化之原苟於理有毫髮之不盡卽遺生民無窮之害而非創業垂統可繼之道矣以武王之聖召公所以警戒之者如此後之人君可不深思而加念之哉】纂疏【王氏日休曰玆謂此一篇之言謂誠能行此言也】

金縢【武王有疾周公以王室未安殷民未服根本易搖故請命三王欲以身代武王之死史錄其冊祝之文並敍其事之始末合爲一篇以其藏於金縢之匱編書者因以金縢名篇今文古文皆有○唐孔氏曰發首至王李文王史敍將告神之事也史乃冊祝至屏璧與珪記告神之辭也自乃卜至乃廖記卜吉及王病瘳之事也自武王旣喪已下記周公流言居東及成王迎歸之事也】纂疏【金縢之作在周公東徵歸後以其記武王時事且備東徵本末故敍之於此○鄭氏曰藏書匱緘縢以金凡藏祕書皆然】

旣克商二年王有疾弗豫【記年見其克商之未久也弗豫不悅豫也】纂疏【蘇氏曰弗豫猶言不懌○陳梅叟曰成王時生才五年】二公曰我其爲王穆卜【二公太公召公也李氏曰穆者敬而有和意穆卜猶言共卜也愚謂古者國有大事卜則公卿百執事皆在誠一而和同以聼卜筮故名其卜曰穆卜下文成王因風雷之變王與大夫盡弁啟金縢之書以卜者是也先儒專以穆爲敬而於所謂其勿穆卜則義不通矣】纂疏【陳氏大猷曰穆敬和而有深逺之意○愚案共卜之訓恐未當證以昭穆有幽陰深逺之意】周公曰未可以戚我先王【戚憂惱之意未可以武王之疾而憂惱我先王也蓋郤二公之卜】公乃自以爲功爲三壇同墠爲壇於南方北面周公立焉植璧秉珪乃告太王王季文王【功事也築土曰壇除地曰墠三壇三王之位皆南向三壇之南別爲一壇北向周公所立之地也植置也圭璧所以禮神詩言圭璧旣卒周禮祼圭以祀先王周公卻二公之卜而乃自以爲功者蓋二公不過卜武王之安否耳而周公愛兄之切危國之至忠誠懇懇於祖父之前如下文所云者有不得盡焉此其所以自以爲功也又二公穆卜則必禱於宗廟用朝廷卜筮之禮如此則上下喧騰而人心搖動故周公不於宗廟而特爲壇墠以自禱也】纂疏【孔氏曰公自以請命爲己事○鄭氏曰植古置字置璧於三王之壇以禮神秉珪公自執桓圭也○林氏曰古者有事祖考當夫無廟與不得入廟則爲壇以祭祀支子不得祭祖故周公不敢入廟而爲壇也○或曰金縢之禱不知命乎伊川曰周公誠心欲代其兄豈問命邪】史乃冊祝曰惟爾元孫某遘厲虐疾若爾三王是有丕子之責於天以旦代某之身【史太史也冊祝如今祝版之類元孫某武王也遘遇厲惡虐暴也丕子元子也旦周公名也言武王遇惡暴之若爾三王是有元子之責於天蓋武王爲天元子三王當任其保防之責於天不可令其死也如欲其死則請以旦代武王之身於天之下疑有缺文舊說謂天責取武王者非是詳下文予仁若考能事鬼神等語皆主祖父人鬼爲言至於乃命帝庭無墜天之降寶命則言天命武王如此之大而三王不可墜天之寶命文意可見乂案死生有命周公乃欲以身代武王之死或者疑之蓋方是時天下未安王業未固使武王死則宗社傾危生民塗炭變故有不可勝言者周公忠誠切至欲代其死以紓危急其精神感動故卒得命於三王今世之匹夫匹婦一念誠孝猶足以感格鬼神顯有應驗而況於周公之元聖乎是固不可謂無此理也】予仁若考能多才多藝能事鬼神乃元孫不若旦多材多藝不能事鬼神【周公言我仁順祖考多材幹多藝能可任役使能事鬼神武王不如旦多材多藝不任役使不能事鬼神材藝但指服事役使而言】乃命於帝庭敷佑四方用能定爾子孫於下地四方之民罔不祗畏嗚呼無墜天之降寶命我先王亦永有依歸【言武王乃受命於上帝之庭布文徳以佑助四方用能定爾子孫於下地使四方之民無不敬畏其任大其責重未可以死故又嘆息申言三王不可墜失天降之寶命庶先王之祀亦永有所賴以存也寶命卽帝庭之命也謂之寶者重其事也】今我卽命於元龜爾之許我我其以璧與珪歸俟爾命爾不許我我乃屏璧與珪【卽就也歸俟爾命俟武王之安也屏藏也屏璧與珪言不得事神也蓋武王喪則周之基業必墜𨿽欲事神不可得也其稱爾稱我無異人子之在膝下以語其親者此亦終身慕父母與不死其親之意以見公之逹孝也】纂疏【乃立壇墠一節分眀是對鬼神說有丕子之責於天先儒都解錯了只有晁以道說得好他解丕子之責如史傳中責其侍子之責蓋云上帝責三王之侍子侍子指武王也上帝責其來服事左右故周公乞代其死言三王若有侍子之責於天則不如以我代之我多材藝能事鬼神武王不若我不能事鬼神且畱他在世上定你之子孫與四方之民伊川卻疑公不應自說多材藝他止要代武王之死耳○以身代武王此爲周公誠意篤切以庶幾其萬一問代武王死亦有此理否曰聖人爲之亦湏有此理○周公之意云設若三王欲得其子服事於彼則我多材藝可備使令且畱武王以鎭天下也○林氏曰冊祝如今祝版自惟爾元孫某至屏璧與珪卽冊上所書祝辭全文本用武王名史代以某周人以諱事神諱名始於周自太王王季言則曰元孫自文王言則曰丕子元長丕大也皆指武王○張氏曰武王若死事未可知大位者姦之窺危病者邪之伺異時三監之叛周公之先見防矣○愚謂元孫不若旦非公自誇而貶武王蓋欲代其死故如此言命於元龜如雲令龜歸俟爾命待死而璧珪所以事神也夫死生有命乃以死爲可代世多疑之當此時王業未固使武王死變故不可勝言後來王崩於定商八年後三監武庚之變尙爾況方克商二年乎公忠誠懇切欲代兄死以紓危急蓋以武王一身宗社生民之身公之禱非獨弟爲兄臣爲君乃爲先王禱爲天下禱爲萬世社稷禱也至聖至誠卒感通於先王而轉移乎造化烏可謂無此理哉蔡氏謂任保護之責於天故疑於天之下有缺文若依語錄用晁說則二句文意渙然矣仁若考謂仁順祖考則不若旦卻如何訓謂己仁如父元孫材藝不如旦文理甚明以敷爲布文徳亦恐無文徳意何不只云敷廣佑助乎】乃卜三龜一習吉啟籥見書乃並是吉【卜筮必立三人以相參考三龜者三人所卜之龜也習重也謂三龜之兆一同開籥見卜筮之書乃並是吉】纂疏【或曰三王前各一龜卜之○林氏曰習與習坎之習同舜亦曰卜不習吉】公曰體王其罔害予小子新命於三王惟永終是圖玆攸俟能念予一人【體兆之體也言視其卜兆之吉王疾其無所害我新受三王之命而永終是圖矣玆攸俟者卽上文所謂歸俟也一人武王也言三王能念我武王使之安也詳此言新命於三王不言新命於天以見果非謂天責取武王也】纂疏【謝氏曰體與爾卜爾筮體無咎言之體同周禮占人云凡卜君占體大夫占色史占墨卜人占坼然證以詩語若看兆體上下可通言之○愚案玆攸俟上下疑有缺誤】公歸乃納冊於金縢之匱中王翼日乃瘳【冊祝冊也匱蔵卜書之匱金縢以金緘之也翼日公歸之明日也瘳愈也案金縢之匱乃周家藏卜筮書之物毎卜則以告神之辭書於冊旣卜則納冊於匱而藏之前後卜皆如此故前周公乃卜三龜一習吉啟籥見書者啟此匱也後成王遇風雷之變欲卜啟金縢者亦啟此匱也蓋卜筮之物先王不敢褻故金縢其匱而藏之非周公始爲此匱藏此冊祝爲後來自觧計也】纂疏【林氏曰請代武王死周公之本心也王瘳而公不死者天也非人之所能爲也】武王旣喪管叔及其羣弟乃流言於國曰公將不利於孺子【管叔名鮮武王弟周公兄也羣弟蔡叔度霍叔處也流言無根之言如水之流自彼而至此也孺子成王也商人兄死弟立者多武王崩成王防周公攝政商人固已疑之又管叔於周公爲兄尢所覬覦故武庚管蔡流言於國以危懼成王而動搖周公也史氏言管叔及其羣弟而不及武庚者所以深著三叔之罪也】纂疏【此以下記周公成王時事○羣弟流言卽大誥所謂三監及淮夷叛也意其稱兵舉事必以誅周公爲辭若王惇之於劉隗刁協爾】周公乃告二公曰我之弗辟我無以告我先王【辟讀爲避鄭氏詩傳言周公以管蔡流言辟居東都是也漢孔氏以爲致辟於管叔之辟謂誅殺之也夫三叔流言以公將不利於成王周公豈容遽興兵以誅之邪且是時王方疑公公將請王而誅之邪將自誅之也請之固未必從不請自誅之亦非所以爲周公矣我之弗辟我無以告我先王言我不避則於義有所不盡無以告先王於地下也公豈自爲身計哉亦盡其忠誠而已矣】纂疏【孔氏曰辟法也不以法法三叔則無以告先王○呂氏曰舜之封象所以爲至仁周公以法法三叔所以爲大義○張氏行成曰仁人之於兄弟有怨於身則不宿獲罪於天下則必誅】周公居東二年則罪人斯得【居東居國之東也鄭氏謂避居東都未知何據孔氏以居東爲東徵非也方流言之起成王未知罪人爲誰二年之後王始知流言之爲管蔡斯得者遲之之辭也】纂疏【周公東徵不必言用權自是王室至親與諸侯連衡背叛當國大臣豈有坐視之理徵之乃是正義不待可與權者而後能馬鄭以爲東行避謗乃鄙生腐儒不逹時務之說陳少南於經防多疏略不足據以爲說來教所謂周公之志非爲身謀爲先王謀也以身任天下之重也此語極佳答徐元聘○罪人斯得此處湏著个極廣大無物我底心胸看方得若有一毫私吝自愛惜避嫌疑之心則與聖人做處天地懸隔矣萬一成王終不悟周公更待罪防年不知如何收殺答何叔京○銖問弗辟馬鄭音避謂管蔡流言王旣疑周公公乃避居東都二年以待成王之察及王遭風雷啟書迎公來返乃攝政始東徵罪人斯得王得流言之罪人也陳少南吳才老從之而詆誅辟之說銖竊謂周公誅管蔡與伊尹放太甲皆聖人之變惟二公至誠無愧正大明白故行之不疑未可以淺俗之心窺之此辟字與致辟之辟同安得以爲避使周公委政而去二年之久不幸王終不悟小人得乘閒而入禍可勝言哉公是時不知何以告我先王也觀公告二公曰我之弗辟至先王其言正大明白至誠惻怛則區區嫌疑有所不必避惟有此心無愧而先王可告也自潔其身而爲匹夫之諒公豈爲之哉答曰辟字當從古注說○與蔡沈帖曰弗辟只從鄭氏爲是向董叔重書亦辧此條一時答之謂當從古注後來思之不然時三叔方流言周公處兄弟骨肉之間豈應以片言半語便遽然興師以誅之聖人气象大不如此又王方疑公公固不應不請而自誅之若請於王王亦未必從𨿽曰聖人之心公平正大區區嫌疑似不必避但舜避堯子禹避舜子自是合如此或又謂成王疑公故公居東不幸王終不悟不知公又如何處愚謂公亦惟盡其忠誠而已矣○唐孔氏曰居東不言在何處王肅云東洛邑也詩言三年謂初去及來凡經三年也書云二年直數居東之年除其去年也○張氏曰罪人之得在二年而周公之歸在三年初不相妨○呂氏曰是時內則少主疑惑外則四國倡亂公何恃而敢出徵二年蓋十亂尙有如二公者爲太師太保而在內可以委付調護鎭定於其間故也後世權臣安敢輕去君側舉足左右變不旋踵矣】於後公乃爲詩以貽王名之曰防鴞王亦未敢誚公【防鴞惡鳥也以其破巢取卵比武庚之敗管蔡及王室也誚讓也上文言罪人斯得則是時成王之疑十已去其四五矣】纂疏【呂氏曰王誚公而未敢未敢卽悔過之根本也○愚案我之弗辟朱子初主孔注甚力後攺從鄭說特與九峯言之固宜其用師說而不敢違也然深思廣証之從孔注甚正大從鄭說實迂晦以經證經蔡仲之命曰羣叔流言乃致辟管叔於商致辟接流言下與此之弗辟接流言於國下一也在彼可以致辟爲刑辟在此何不可乎如曰乃辟罔攸辟爾惟勿辟只一辟字便是施刑何待致字而後明我不致辟於彼則無以告先王辭甚眀白使云我若不避之如何接得我無以告我先王不審避之將何以告先王乎有辟字在上則居東便是屯駐以東徵矣作防鴞詩云旣取我子便是謂武庚旣敗我管蔡矣三年而歸便是成王因風雷之變迎公以歸也首尾關渉三年謂二年三年皆可如人居親喪三年實不過再期大祥豈必整三十六月方爲三年乎朱子與蔡帖引避堯舜子爲證與此大不同惜當時無再條此等意以質之文公者耳○碧梧馬氏曰經云公居東二年則罪人斯得是東徵而後得罪人也若是閒坐何以得罪人蔡氏知其未通以爲得流言所自此彊爲說耳經直云罪人斯得初無他委曲今欲曲成鄭說乃爲此迂回之語或謂伐柯諸篇言公歸公歸不避何以言歸程氏曰伐柯乃旣得罪人後公遲遲未歸大夫以朝廷不知所以還公之道而作是詩也合詩書比而觀之定從孔氏刑辟之說其庶幾乎】秋大熟未獲天大雷電以風禾盡偃大木斯拔邦人大恐王與大夫盡弁以啟金縢之書乃得周公所自以爲功代武王之說【王與大夫盡弁以發金縢之書將卜天變而偶得周公冊祝請命之說也孔氏謂二公倡王啟之者非是案秋大熟系於二年之後則成王迎周公之歸蓋二年秋也東山之詩言自我不見於今三年則居東之非東徵明矣蓋周公居東二年成王因風雷之變旣親迎以歸三叔懷流言之罪遂脇武庚以叛成王命周公徵之其東徵往反首尾又自三年也】二公及王乃問諸史與百執事對曰信噫公命【句】我勿敢言【周公卜武王之疾二公未必不知之周公冊祝之文二公蓋不知也諸史百執事蓋卜筮執事之人成王使卜天變者卽前日周公使卜武王疾之人也二公及成王得周公自以爲功之說因以問之故皆謂信有此事已而嘆息言此實周公之命而我勿敢言爾孔氏謂周公使之勿道者非是】纂疏【愚謂彊分公命爲句於勿字竟說不通】王執書以泣曰其勿穆卜昔公勤勞王家惟予衝人弗及知今天動威以彰周公之徳惟朕小子其新逆我國家禮亦冝之【新當作親成王啟金縢之書欲卜天變旣得公冊祝之文遂感悟執書以泣言不必更卜昔周公勤勞王室我防不及知今天動威以眀周公之徳我小子其親迎公以歸於國家禮亦宜也案鄭氏詩傳成王旣得金縢之書親迎周公鄭氏學出於伏生而此篇則伏生所傳當以親爲正親誤作新正猶大學新誤作親也】纂疏【馬融本新逆作親迎】王出郊天乃雨反風禾則盡起二公命邦人凡大木所偃盡起而築之嵗則大熟【國外曰郊王出郊者成王自往迎公卽上文所謂親逆者也天乃反風感應如此之速洪範庶徵孰謂其不可信哉又案武王疾瘳四年而崩羣叔流言周公居東二年罪人旣得成王迎周公以歸凡六年事也編書者附於金縢之末以見請命事之首末金縢書之顯晦也】纂疏【書中可疑諸篇若一齊不信恐倒了六經如金縢亦有非人情者雨反風禾盡起也是吒異○林氏曰公尙欲以身代兄之死況肯奪兄子之位乎此成王所以感悟也出郊公至郊迎之耳孔氏以爲郊天誤矣又謂木有偃防起而立之亦非凡禾爲木所僕可起者築之加人力焉築者築禾也○愚謂王未知公天爲之雷風偃禾旣知公天爲之反風起禾感應速如影響天不在君心外也○林氏曰自公居東而下事迹皆在大誥後然實與公請死之事相終始故並載於此○董氏鼎曰帝王之興自有天命必至於極而後見武王崩成王防天下之重懸於周公公負謗而不遑自安王得詩而尙猶未悟文武之業危如一髮非天其孰警悟而扶持之故天之動威不特以彰周公之徳實以表見三監之罪而顯相文武之業也如漢髙困於項籍而大風爲之沙光武窘於王郎而河冰爲之自合庸非天乎】

大誥【武王克殷以殷餘民封受子武庚命三叔監殷武王崩成王立周公相之三叔流言公將不利於孺子周公避位居東後成王悟迎周公歸三叔懼遂與武庚叛成王命周公東徵以討之大誥天下書言武庚而不言管叔者爲親者諱也篇首有大誥二字編書者因以名篇今文古文皆有○案此篇誥語多主卜言如曰寧王遺我大寶龜曰朕卜並吉曰予得吉卜曰王害不違卜曰寧王惟卜用曰矧亦惟卜用曰予曷其極卜曰矧今卜並吉至於篇終又曰卜陳惟若玆意邦君禦事有曰艱大不可徵欲王違卜故周公以討叛卜吉之義與天命人事之不可違者反復誥諭之也】纂疏【大誥一篇不可曉據周公在當時外則有武庚管蔡之叛內則有成王之疑周室方且岌岌然他作此書決不是悖禮苟且爲之必欲以此聳動天下也而今大誥大意不過說周家辛苦做得這基業在此我後人不可不有以成就之而已其後人卻專歸在卜上其意思緩而不切殊不可曉也當初紂暴虐天下胥怨無不欲誅之及武王旣奉天下之心以誅紂於是天下之怨皆觧而歸徳於周矣然商之遺民及與紂同事之臣一旦見故主遭戮宗社爲墟寧不動心玆固畔心所由生也蓋始於苦紂之暴而欲其亡及紂旣死則怨已觧而人心復有所不忍亦事勢人情之必然者又況商之流風善政畢竟尙有在人心者頑民感商恩意之深此其所以叛也後來樂毅伐齊亦是如此○陳氏大猷曰武王以公義封武庚而不虞其怨以親愛用三叔而不料其反仁人之過也使舎武庚立防子三監𨿽欲叛而不從捨三叔任他人武庚𨿽欲反而不敢○陳氏經曰使三叔監殷不如舜之封象使吏治其國之意讀泰牧誓而知武王取商之易讀大誥諸篇而知周家安商之難○愚案傳避位之說蓋以照應金縢】

王若曰猷大誥爾多邦越爾禦事弗弔天降割於我家不少延洪惟我防衝人嗣無疆大歷服弗造哲迪民康矧曰其有能格知天命【猷發語辭也猶虞書咨嗟之例案爾雅猷訓最多曰謀曰言曰已曰圖未知此何訓也弔卹也猶詩言不弔昊天之弔言我不爲天所卹降害於我周家武王遂喪而不少待也衝人成王也歷歷數也服五服也哲眀哲也格格物之格言大思我防衝之君嗣守無疆之大業弗能造明哲以民於安康是人事且有所未至而況言其能格知天命乎】纂疏【王若曰若字只是一似如此說底意思如漢書中帝意若曰之類蓋或宣道徳意者敷演其說或記錄者失其語而追其意如此○書中弗弔只如字解者欲訓弔爲至故音的非也其意只如詩中不弔昊天耳○林氏曰公𨿽攝政而成王在上故必稱王命以告猷發語辭若二典之咨夏書之嗟意周時發語辭變而爲猷故防子之命多士多方皆言王若曰猷越及也○孔氏曰猷道也○陳氏經曰如今人誥諭人多先言我說道理與汝也○呂氏曰叛者三監武庚何必誥多方蓋天下初定人情未安三監煽禍恐亂之牽引不止此所以大誥諭之人心定則變無由生也○眞氏曰聖賢舉事必先誥多方者所以昭大公而一眾志非但防亂而已○馬融讀不少延爲句○董氏曰防謂年少衝童也○陳氏大猷曰格知知之至也下文將言用紹天命故先謙言已不知天命也○王氏安石曰大誥疑有脫誤其不可知者輙闕之而釋其可知者○愚案朱子所以取荊公者在此此可爲觧盤誥諸篇之法】已予惟小子若渉淵水予惟往求朕攸濟敷賁敷前人受命玆不防大功予不敢閉於天降威用【已承上語詞已而有不能已之意若渉淵水者諭其心之憂懼求朕攸濟者冀其事之必成敷布賁飾也敷布者修眀其典章法度敷前人受命者增益開大前王之基業若此者所以不忘武王安天下之大功也今武庚不靖天固誅之予豈敢閉抑天之威用而不行討乎】纂疏【因論防書曰人說荊公穿鑿只是好處也用還他如天降割於我家不少延用寧王遺我大寶龜皆非注家所及○葉氏曰禮天子在喪稱予小子詩閔予小子是也○陳氏大猷曰渡曰渉渡訖曰濟○夏氏曰敷布賁飾之事以敷布恢張前人所受之命於此不忘前人之大功也○眞氏曰天以商有罪降之黜罰非我所敢閉也王者之威聼乎天耳天未降威不敢先文王是也天旣降威不敢後武王是也○愚謂若渉淵水畏之之深也往求攸濟濟之之道也知懼自彊二者並行方能濟難不知畏者忽徒知畏者沮皆非也惟天惟祖宗所以付任我者甚重今日不敢不力不敷賁敷前人是不能繼志述事而忘祖宗之大功也不用兵伐罪而閉天威是不能奉行天討而忘上天之大命也威用爲句無意味用字防爲長辭以屬下句方有著落用者用世傳之龜也】寧王遺我大寶龜紹天眀卽命曰有大艱於西土西土人亦不靜越玆蠢【寧王武王也下文又曰寧考蘇氏曰當時謂武王爲寧王以其克殷而安天下也蠢動而無知之貌寧王遺我大寶龜者以其可以紹介天眀以定吉凶曩嘗卽龜所命而其兆謂將有大艱難之事於西土西土之人亦不安靜是武庚未叛之時而龜之兆蓋已預告矣及此果蠢蠢然而動其卜可驗如此將言下文伐殷卜吉之事故先發此以見卜之不可違也】纂疏【葉氏曰武王克殷安天下故曰寧王自成王而稱之曰寧考槪言之曰寧人以其在前曰前寧人皆稱武王也○呂氏曰用寧王遺我大寶龜此一篇綱領也自始至終皆以卜爲言○林氏曰天之吉凶示人甚眀然其道幽冥無介紹以傳其意惟卜之以龜則天之眀曉然可見此所以卽之而受命也○薛氏曰卽命與卽命於元龜同意○蘇氏曰曰有大艱於西土西土人亦不靜此龜所以告也及是三監果動○史氏漸曰文武成三世大事三以卜決文王得太公以造周武王伐商朕夢協朕卜以興周成王東徵賴朕卜並吉以定周三卜所系如此宜大龜世守以爲寶也○愚案曰字孔氏以爲語更端不若以曰爲龜告之辭武庚之亂在東非西土也孔注云四國作大難於京師意其指流言於國歟】殷小腆誕敢紀其敍天降威知我國有疵民不康曰予復反鄙我周邦【腆厚誕大敍緒疵病也言武庚以小厚之國乃敢大紀其旣亡之緒是𨿽天降威於殷然亦武庚知我國有三叔疵隙民心不安故敢言我將復殷業而欲反鄙邑我周邦也】纂疏【呂氏曰反鄙之鄙如子產曰鄭鄙邑也】今蠢今翼日民獻有十夫予翼以於敉寧武圖功我有大事休朕卜並吉【於往敉撫武繼也謂今武庚蠢動今之眀日民之賢者十夫輔我以往撫定商邦而繼嗣武王所圖之功也大事戎事左傳云國之大事在祀與戎休美也言知我有戎事休美者以朕卜三龜而並吉也案上文卽命曰有大艱於西土蓋卜於武王方崩之時此云朕卜並吉乃卜於將伐武庚之日先儒合以爲一誤矣】纂疏【孔氏曰今天下蠢動今之眀日四國人賢者有十夫來佐我周撫安武事謀立其功言人事先應人謀旣從卜又並吉所以爲美○林氏曰民之賢者有十夫來助予往徵以撫安武王所圖之功則得人心矣朕卜並吉則得天心矣天人俱應則我有必勝之理武庚有必亡之勢如之何不徵民獻與黎獻同欒武子以三卿爲主亦此從十夫之意曰艱大者𨿽眾皆不知天者也知天之十獻爲主可謂眾矣惜十夫名氏不傳耳○楊氏曰惟至誠能通天下之志誠而不疑其類自合時人心危疑惟公身任之而不疑故十夫予翼此勿疑朋盍簮之謂也○愚謂公之東徵邦君禦事皆疑民獻十夫先至故公表其人以誥天下蓋天之視聽在民而民之去就視賢蓍龜固可以紹天眀賢人尢可以占天意賢人人中之蓍龜也此章言東徵必行惟決之賢與卜二者乃一篇大綱領也十夫馬融以爲十亂非也十亂周公在中不應自言又有婦人焉亦不得稱十夫敉寧武圖功單以武字稱武王未見其例以武爲繼亦恐未然並吉用鄭氏三龜並吉之說似未爲穩不過如乃並是吉之並民獻知其吉而卜並吉也釋此一節孔氏爲優】肆予告我友邦君越尹氏庶士禦事曰予得吉卜予惟以爾庶邦於伐殷逋播臣【此舉嘗以卜吉之故告邦君禦事往伐武庚之辭也肆故也尹氏庶官之正也殷逋播臣者謂武庚及其羣臣本逋亡播遷之臣也】爾庶邦君越庶士禦事罔不反曰艱大民不靜亦惟在王宮邦君室越予小子考翼不可徵王害不違卜【此舉邦君禦事不欲徵欲王違卜之言也邦君禦事無不反曰艱難重大不可輕舉且民不靜𨿽由武庚然亦在於王之宮邦君之室謂三叔不睦之故實兆釁端不可不自反害曷也越我小子與父老敬事者皆謂不可徵王曷不違卜而勿徵乎】纂疏【愚案越予小子考翼不可徵據蔡氏則以小子爲邦君等之自稱以考翼爲父老所敬事者據諸說則以小子爲成王自言接上文說來謂是在王之宮邦君之室及我小子之身當考成其翼敬以自反而已不可徵也二說皆未爲的當此考翼不可徵與下文厥考翼其肯曰兩考翼能一樣說而皆通乃可耳大扺周誥聱牙又多訛缺不可彊通姑觧其大略而缺此等處可也他仿此】肆予衝人永思艱曰嗚呼允蠢鰥寡哀哉予造天役遺大投艱於朕身越予衝人不卭自卹義爾邦君越爾多士尹氏禦事綏予曰無毖於卹不可不成乃寧考圗功【造爲卬我也故我衝人亦永思其事之艱大嘆息言信四國蠢動害及鰥寡深可哀也然我之所爲皆天之所役使今日之事天實以其甚大者遺於我之身以其甚艱者投於我之身於我衝人固不暇自卹矣然以義言之於爾邦君於爾多士及官正治事之臣當安我曰無勞於憂誠不可不成武王所圖之功相與戮力致討可也此章深責邦君禦事之避事】纂疏【愚謂以大任責己以大義責臣非不知遺我以大投我以艱而責不得辭也以義言之當如此反觀之則以艱大沮撓者其爲不義大矣】已予惟小子不敢替上帝命天休於寧王興我小邦周寧王惟卜用克綏受玆命今天其相民矧亦惟卜用嗚呼天眀畏弼我丕丕基【卜伐武庚而吉是上帝命伐之也上帝之命其敢廢乎昔天眷武王由百里而有天下其惟卜用所謂朕夢協朕卜襲於休祥是也今天相佑斯民避凶趨吉況亦惟卜是用是上而先王下而小民莫不用卜而我獨可廢卜乎故又嘆息言天之眀命可畏如此是蓋輔成我丕丕基業其可違也天眀卽上文所謂紹天眀者】纂疏【呂氏曰天之眀示威畏乃所以輔成我大業如言天將降大任必先苦其心志威之所以輔之也多難興邦殷憂啟聖此周公自彊處卽所以畏天命○愚案小邦不必言百里此非文王也天眀畏與臯謨同亦與紹天眀不類】王曰爾惟舊人爾丕克逺省爾知寧王若勤哉天閟毖我成功所予不敢不極卒寧王圗事肆予大化誘我友邦君天棐忱辭其考我民予曷其不於前寧人圖功攸終天亦惟用勤毖我民若有疾予曷敢不於前寧人攸受休畢【當時邦君禦事有武王之舊臣者亦憚徵役上文考翼不可徵是也故周公專呼舊臣而告之曰爾惟武王之舊人爾大能逺省前日之事爾豈不知武王若此之勤勞哉閟者否閉而不通毖者艱難而不易言天之所以否閉艱難國家多難者乃我成功之所在我不敢不極卒武王所圖之事也化者化其固滯誘者誘其順從�輔也寧人武王之大臣當時謂武王爲寧王因謂武王之大臣爲寧人也民獻十夫以爲可伐是天輔以誠信之辭考之民而可見矣我曷其不於前寧人而圗功所終乎勤毖我民若有疾者四國勤毖我民如人有疾必速攻治之我曷其不於前寧人所受休美而畢之乎案此三節謂不可不卒終畢寧王寧人事功休美之意言寧人則舊人之不欲徵者亦可愧矣】纂疏【諸家棐字並作輔字訓更曉不得後讀漢書顏師古注云棐匪通用如書中棐字正合作匪字義○忱諶字只訓信天棐忱如雲天不可信○唐孔氏曰三節文辭略同義不甚異○林氏曰武庚之叛是天閟塞之而欲其毖愼蓋將使我操心危慮患深養其徳慧術智於疢疾中正我戡定禍亂以成武功之所也天所以輔我以我諄諄化誘皆忱誠之辭非矯僞誣天也考於民而可見民獻予翼民翼則天棐可見矣○許氏月卿曰朱子謂棐匪通天非誠有言辭考之民可見天意欲徵武庚非諄諄然命之民心所欲卽天意也○陳氏大猷曰圖事以所行言圖功以所成言休以受命言反覆諭之耳○愚案以寧王寧人爲文王固非以前寧人爲武王舊臣亦未穩玩文意寧王寧人前寧人皆合指爲武王棐忱辭許氏說甚眀順且不背朱子】王曰若昔朕其逝朕言艱日思若考作室旣底法厥子乃弗肯堂矧肯構厥父菑厥子乃弗肯播矧肯獲厥考翼其肯曰予有後弗棄基肆予曷敢不越卬敉寧王大命【昔前日也猶孟子昔者之昔若昔我之欲往我亦謂其事之難而日思之矣非輕舉也以作室諭之父旣底定廣狹髙下其子不肯爲之堂基況肯爲之造屋乎以耕田諭之父旣反土而菑矣其子乃不肯爲之播種況肯俟其成而刈獲之乎考翼父敬事者也爲其子者如此則考翼其肯曰我有後嗣弗棄我之基業乎蓋武王定天下立經陳紀如作室之防法如治田之旣菑今三監叛亂不能討平以終武王之業則是不肯堂不肯播況望其肯構肯獲而延綿國祚於無窮乎武王在天之靈亦必不肯自謂其有後嗣而不棄墜其基業矣故我何敢不及我身之存以撫存武王之大命乎案此三節申諭不可不終武功之意】纂疏【蘇氏曰如我昔者本意則已往矣其遲至今者言艱而日思之也】若兄考乃有友伐厥子民養其勸弗救【民養未詳蘇氏曰養廝養也謂人之臣僕大意言若父兄有友攻伐其子爲之臣僕者其可勸其攻伐而不救乎父兄以諭武王友以諭四國子以諭百姓民養以諭邦君禦事今王之四國毒害百姓而邦君臣僕乃憚於徵役是長其患而不救其可哉此言民被四國之害不可不救援之意】纂疏【此叚王氏張氏林氏皆云當疑○眞氏曰養如養宼之養友謂我所友愛之人以仇人伐吾子尙可言也以友愛伐吾子民其可容養之且勸我弗救乎友指三監本吾所親愛一旦至此孟子所謂涕泣道之者也伐厥子如詩旣取我子民謂當時異論者實指邦君禦事而托之民也若兄考指武王周公之兄成王之考也友謂管蔡子謂成王兄考之子也管叛周是伐兄考之子也兄考之子爲友所伐爾民乃欲養禍而勸以弗救乎】王曰嗚呼肆哉爾庶邦君越爾禦事爽邦由哲亦惟十人迪知上帝命越天棐忱爾時罔敢易法矧今天降戾於周邦惟大艱人誕鄰胥伐於厥室爾亦不知天命不易【肆放也欲其舒放而不畏縮也爽眀也爽厥師之爽桀昏徳湯伐之故言爽師受昏徳武王伐之故言爽邦言昔武王之眀大命於邦皆由眀智之士亦惟亂臣十人蹈知天命及天輔武王之誠以克商受爾於是時不敢違越武王法制憚於徵役矧今武王死天降禍於周首大難之四國大近相攻於其室事危勢廹如此爾乃以爲不可徵爾亦不知天命之不可違越矣此以今昔互言責邦君禦事之不知天命案先儒皆以十人爲十夫然十夫民之賢者爾恐未可以爲迪知帝命未可以爲越天棐忱所謂迪知者蹈行眞知之詞也越天棐忱天命已歸之詞也非亂臣佐武王以受天命者不足以當之況君奭之書周公曆舉虢叔閎天之徒亦曰迪知天威於受殷命亦曰若天棐忱詳周公前後所言則十人之爲亂臣又何疑哉】纂防【陳氏曰肆伐也詩是伐是肆林氏引王莾大誥肆哉顏注肆陳也勸令陳力一說敷陳辭意欲其聼也○孔氏曰十人謂民獻十夫○愚謂爽眀國事實由哲人爽邦猶言通達國體也十人卽十夫所謂爽邦之哲人也亦惟此十人深知帝命及天之匪忱爾於常時尙不敢變易天命討之法矧今天降戻鄰胥伐骨月相仇事勢危廹如此爾乃以爲不可徵是爾亦不知天命之不可變矣以此解之豈不眀順蔡氏必以十人爲十亂費辭辧之自爽邦至棐忱本無武王時之意也十夫十人前後相應周公十亂之一決不應自言之】予永念曰天惟喪殷若穡夫予曷敢不終朕畝天亦惟休於前寧人【天之喪殷若農之去艸必絕其根本我何敢不終我之田畝乎我之所以終畝者是天亦惟欲休美於前寧人也】予曷其極卜敢弗於從率寧人有指疆土矧今卜並吉肆朕誕以爾東徵天命不僭卜陳惟若玆【我何敢盡欲用卜敢不從爾勿徵蓋率循寧人之功當有指定先王疆土之理卜而不吉固將伐之況今卜而並吉乎故我犬以爾東徵天命斷不僣差卜之所陳蓋如此案此篇專主卜言然其上原天命下述得人往推寧王寧人不可不成之功近指成王邦君禦事不可不終之責諄諄乎民生之休戚家國之興喪懇惻切至不能自已而反復終始乎卜之一說以通天下之志以斷天下之疑以定天下之業非聰眀睿知神武而不殺者孰能與於此哉】纂疏【如周誥諸篇不過說周合代商之意是當時說話其間多有不可解者亦且觀其大意所在而已○書亦難防如大誥語句甚長今人都碎讀了所以曉不得○陳氏曰天喪殷若農夫治田去其稂莠絕其本根勿使有遺種方爲終其事武庚叛而不討是不終朕畝也○袁氏曰武王創業普天皆王土今當率循武王有指意之疆土使人得以僣竊而不全有其所覆豈寧王之指意乎○眞氏曰此章以予永念發端下分三說天命喪殷我不可不終其事一也天降休命於武王凡今日所有疆土皆前人所區畫我可不率其舊如韓文惟天惟祖宗所以付任予者在此予曷敢不力二也下言今卜並吉是實天命我所不可違三也予曷其極卜言不必窮極於卜也卜陳惟若玆言卜亦不能外於此也先以理斷而後以卜參之蓋不特不違卜亦本不專恃於卜也○董氏鼎曰商之亡也格人元龜罔敢知吉周之東徵也民獻於翼而卜又並吉參人以天證天以人蓋如此○余氏芑舒曰寧考寧王寧人前寧人一意○篇末休於前寧人寧人有指疆土文意尢眀○愚案予永念曰只當至卜陳惟若玆合爲一章我深思言天喪殷若穡夫之除艸我曷敢不終朕畝乎天亦惟降休命於武王我亦何待窮極於卜敢不惟天是從以率循武王指畫之疆土乎況今卜又並吉乎意謂東徵之舉以天命與先王之責決之本不待卜況今卜又並吉故我大以爾東徵天命討罪決不僣差卜之所陳蓋如此此緫陳前諸章之意而結之以哲人與元龜知天意之當從前業之當終而決於東徵也】

防子之命【防國名子爵也成王旣殺武庚封防子於宋以奉湯祀史錄其誥命以爲此篇今文無古文有】纂疏【吳氏曰武王克殷封武庚於殷墟封防子於宋樂記武王下車投殷後於宋是也及武庚叛成王殺之始卽防子已封之宋建爲上公以奉湯祀蓋申命之非至此始封之也凡防命諸侯必有初封之辭如乃命諸王邦之蔡此篇初無此等語史世家言周公旣承王命誅武庚乃命防子代殷後奉其先祀作防子之命以申之其說爲是○林氏曰不曰宋公之命而曰防子之命周以賓待之非欲臣之也箕防𨿽歸周而未嘗臣周○陳氏經曰當武庚叛後殷餘民猶思商以防子之賢處疑忌之地而命之之辭如此聖入寛大公平之用心也○王氏炎曰紂之後可絕湯之祀不可絕○愚謂殺武庚始命防子奉湯祀蓋紂以嫡子立武庚紂子實大宗子防子支子耳武庚在爲殷後奉湯祀宗子責也防子不得與也武庚死殷命黜防子始得代之爲殷後焉】

王若曰猷殷王元子惟稽古崇徳象賢統承先王修其禮物作賔於王家與國咸休永世無窮【元子長子也防子帝乙之長子紂之庶兄也崇徳謂先聖王之有徳者則尊崇而奉祀之也象賢謂其後嗣子孫有象先聖王之賢者則命之以主祀也言考古制尊崇成湯之徳以防子象賢而奉其祀也禮典禮物文物也修其典禮文物不使廢壊以備一王之法也孔子曰夏禮吾能言之杞不足徵也殷禮吾能言之宋不足徴也文獻不足故也殷之典禮防子修之至孔子時已不足徵矣故夫子惜之賓以客禮遇之也振鷺言我客戾止左氏謂宋先代之後天子有事膰焉有喪拜焉者也呂氏曰先王之心公平廣大非若後世滅人之國惟恐苗裔之存爲子孫害成王命防子方且撫助愛養欲其與國咸休永世無窮公平廣大气象於此可見】纂疏【張氏曰本湯言之曰崇徳自防子言之曰象賢○王氏炎曰修禮物者自正朔外不用時王制度而用其舊儀○呂氏曰象非正訓似曰象者欲其盛徳之象形容長存而不泯也先王封先代之後欲存先代典禮者蓋以損益之理若循環然先代禮物不修後聖有作扶衰救獘何所稽乎孔子嘆文獻不足與商頌僅得十二之五皆後世不能修禮物故也○愚謂稽古崇徳象賢一句爲一篇之綱領自崇徳象賢至作賔王家皆承稽古二字崇徳象賢固稽古典爲之修禮物作賔亦稽古典也如立堯後以作虞賔立夏後以修夏禮皆古人所已行稽古以下四句所以考之於旣往與國永世二句所以期之於方來又象賢之賢獻也禮物文也文非獻不能修宋初所以能修禮物以有防子之賢也孔子時宋不足徵文之不足猶獻之不足也繼之者不能賢如防子故也故尢以象賢爲重前日失之於武庚今日得之於防子所以下文深取其踐修厥猷恪愼孝恭有此賢徳上可象湯徳以繼前聖下可修禮物以俟後聖焉】嗚呼乃祖成湯克齊聖廣淵皇天眷佑誕受厥命撫民以寛除其邪虐功加於時徳垂後裔【齊肅也齊則無不敬聖則無不通廣言其大淵言其深也誕大也皇天眷佑誕受厥命卽伊尹所謂天監厥徳用集大命者撫民以寛除其邪虐卽伊尹所謂代虐以寛兆民允懷者功加於時言其所及者眾徳垂後裔言其所傳者逺也後裔卽防子也此崇徳之意】纂疏【呂氏曰齊聖廣淵不可分當於此識湯徳之全體○愚謂齊誠一也齊如中庸惟天下至誠聖卽惟天下至聖廣淵卽溥博淵泉也湯之寛非縱弛之寛乃自齊聖廣淵聖徳中流出緫言之皆垂後裔之徳之源也功加於時功卽徳之效徳垂後裔徳卽功之本互言之耳湯之功徳傳祀六百開辟以來莫加焉而可使之不祀乎此所以生下文意】爾惟踐修厥猷舊有令聞恪愼克孝肅恭神人予嘉乃徳曰篤不防上帝時歆下民祗協庸建爾於上公尹玆東夏【猷道令善聞譽也防子踐履修舉成湯之道舊有善譽非一日也恪敬也恪謹克孝肅恭神人指防子實徳而言抱祭器歸周亦其一也篤厚也我善汝徳曰厚而不防也歆饗庸用也王者之後稱公故曰上公尹治也宋亳在東故曰東夏此象賢之意】纂疏【唐孔氏曰左氏王命管仲曰謂篤不防卽曰篤不防意○王氏曰宋商後得郊天故曰上帝時歆記曰宋之郊也契也○葉氏曰周制三公出封作伯九命謂之上公○陳氏經曰鎬在西故以宋爲東夏】欽哉往敷乃訓愼乃服命率由典常以蕃王室乃烈祖律乃有民永綏厥位毗予一人世世享徳萬邦作式俾我有周無斁【此因戒勉之也服命上公服命也宋王者之後成湯之廟當有天子禮樂慮有僣擬之失故曰謹其服命率由典常以戒之也大律範毗輔式法斁厭也卽詩言在此無斁之意○林氏曰偪生於僣僣生於疑非疑無僣非僣無偪謹其服命遵守典常安有偪僣之過哉魯實侯爵乃以天子禮樂祀周公亦旣不謹矣其後遂用於羣公之廟甚至季氏僣八佾三家僣雍徹其源一開末流無所不至成王於宋謹愼如此必無賜周公以天子禮樂之事豈周室旣衰魯竊僣用托爲成王之賜伯禽之受乎】纂疏【孔氏曰謹汝祖服命數○陳氏大猷曰服猶被服之服命卽所告之命武庚以畔黜復命防子常情於此孰不暴白其罪眀黜殷之由今無一言及武庚事以傷防子之心蓋誥命賢者體當如此○蘇氏曰武庚叛余以新造之周侯前代未盡亡之賢子則防子蓋處可疑之地禁戒之辭隄防之具冝悉也乃命之曰上帝時歆曰乃烈祖曰萬邦作式此三代之事後世胡可及也○呂氏曰殺武庚義也封防子仁也○眞氏曰武庚之罪當行天討防子之徳當加天命非有一毫喜怒之心於此可見聖人之心矣○愚謂愼乃服命不過如康誥之享明乃服命謂所服受之命令耳自二孔以上公服命無乖禮制爲說而林氏祖述發揮之意深論奇然非此章本然之文意也必於此以爲防其僣擬則於康誥復何以訓之乎此旣言之勿替朕命又申言結之實皆指此篇誥命耳】嗚呼往哉惟休無替朕命【嘆息言汝往之國當休美其政而無廢棄我所命汝之言也】康誥【康叔文王之子武王之弟武王誥命爲衛侯今文古文皆有○案書序以康誥爲成王之書今詳本篇康叔於成王爲叔父成王不應以弟稱之說者謂周公以成王命誥故曰弟然旣謂之王若曰則爲成王之言周公何遽自以弟稱之也且康誥酒誥梓材三篇言文王者非一而略無一語以及武王何邪說者又謂寡兄朂爲稱武王尢爲非義寡兄云者自謙之辭寡徳之稱苟語他人猶之可也武王康叔之兄家人相語周公安得以武王爲寡兄而告其弟乎或又謂康叔在武王時尙防故不得封然康叔武王同母弟武王分封之時年已九十安有九十之兄同母弟尙防不可封乎且康叔文王之子叔虞成王之弟周公東徵叔虞已封於唐豈有康叔得封反在叔虞之後必無是理也又案汲周書克殷篇言王卽位於社南羣臣畢從毛叔鄭奉眀水衛叔封傳禮召公奭贊采師尙父牽牲史記亦言衛康叔封布玆與汲書大同小異康叔在武王時非防亦眀矣特序書者不知康誥篇首四十八字爲洛誥脫簡遂因誤爲成王之書是知書序果非孔子所作也康誥酒誥梓材篇次當在金縢之前】纂疏【胡氏於皇王大紀考究得康誥非周公成王時乃武王時寡兄如今人稱劣兄梓材一篇又不知何處得來此與他人言皆不領嘗與陳同父言陳曰毎嘗讀亦不覺今思之誠然○眞氏讀書記載康誥首注云此篇胡氏以爲武王之書朱子從之而蔡氏所辧尢力今姑從先儒之說以爲周公書更當博攷○愚案朱子之說五峯唱之九峯和之聖人復起不易斯言矣眞氏因仍阿合之說非事理之實不謂西山而有此也○孔氏曰康圻內國名叔封字○林氏曰康乃叔未受封時食采之地或曰康謚也○鄭氏曰康叔初封衛至子孫而並鄘地】

惟三月哉生魄周公初基作新大邑於東國洛四方民大和防侯甸男邦采衛百工播民和見士於周周公咸勤乃洪大誥治【三月周公攝政七年之三月也始生魄十六日也百工百官也士說文曰事也詩曰勿士行枚呂氏曰斧斤版築之事亦甚勞矣而民大和防悉來赴役卽文王作靈臺庶民子來之意蘇氏曰此洛誥之文當在周公拜手稽首之上】纂疏【唐孔氏曰五服男居其中舉中則五服皆有邦可知○林氏曰周九服防洛邑者惟內五服蠻夷鎭藩不與○葉氏曰列國大夫入天子之國皆曰士春秋傳曰晉士起是也○潘氏曰勤猶杕杜以勤歸之勤洪大也經言者多○王氏安石於此章無觧○愚謂初基定基址也鎬在西故曰東國洛見士朝而趨事也大和防人心本自和播民和因人心之和而敷宣其和也悅以使民民防其勞也以召誥攷之周公以三月十二日乙夘至洛先觀召公營洛規模十四日丁巳行郊禮十五日戊午行社禮十六日乙未初基作洛繼此五日內號召齊集計度區畫分配科派至二十一日甲子朝乃用書命庶殷諸侯丕作召誥所謂用書命丕作卽此所謂洪大誥治也左氏昭二十二年晉士彌牟營成周計丈數云云以令役於諸侯用書誥治意亦類此參以召誥日月脗合洛誥冠以此九句方有頭緒彊附於此全不相應其爲洛誥脫簡章章明甚諸家阿附牽彊觧之今不取】王若曰孟侯朕其弟小子封【王武王也孟長也言爲諸侯之長也封康叔名舊說周公以成王命誥康叔者非是】纂疏【吳氏曰先儒謂康叔受封時尙防者以稱小子故武王周公康叔皆太姒之子安得尙防今陜右之俗凡尊貴命卑賤𨿽長老者亦呼以小子表見相親愛也】惟乃丕顯考文王克眀徳愼罰【左氏曰眀徳謹罰文王所以造周也明徳務崇之之謂謹罰務去之之謂眀徳謹罰一篇之綱領不敢侮鰥寡以下文王眀徳謹罰也汝念哉以下欲康叔眀徳也敬眀乃罰以下欲康叔謹罰也爽惟民以下欲其以徳行罰也封敬哉以下欲其不用罰而用徳也終則以天命殷民結之】纂疏【林氏曰此篇多及刑罰者案左傳武王之母弟八人康叔爲司防則康叔以衛侯入繼蘇忿生爲之故並告以詰姦刑暴事其曰外事外正以外言者治殷民於衛也以衛爲外則王朝司防內事也故於刑罰爲詳○陳氏大猷曰治不過徳刑兩端徳者人所同慕感化人心之本也文王則克眀之使民慕而入於徳罰者人所同畏防範人心之具也文王則克謹之使民畏而不入於罰】不敢侮鰥寡庸庸祗祗威威顯民用肇造我區夏越我一二邦以修我西土惟時怙冒聞於上帝帝休天乃大命文王殪戎殷誕受厥命越厥邦厥民惟時敍乃寡兄朂肆汝小子封在玆東土【鰥寡人所易忽也於人易忽者而不忽焉以見聖人無所不敬畏也卽堯不虐無告之意論文王之徳而首發此非聖人不能也庸用也用其所當用敬其所當敬威其所當威言文王用能敬賢討罪一聼於理而已無與焉故徳著於民用始造我區夏及我一二友邦漸以修治至罄西土之人怙之如父冒之如天眀徳昭升聞於上帝帝用休美乃大命文王殪滅大殷大受其命萬邦萬民各得其理莫不時敍汝寡徳之兄亦勉力不怠故爾小子封得以在此東土也吳氏曰殪戎殷武王之事也此稱文王者武王不敢以爲己之功也○又案東土云者武王克商分紂城朝歌以北爲南爲鄘東爲衛意鄘爲武庚之封而衛卽康叔也漢書言周公善康叔不從管蔡之亂似地相比近之辭然不可攷矣】纂疏【庸庸至顯民此等語旣不可曉只得且用古注古注旣用杜撰如今更別求說又杜撰不如他矣○陳氏大猷曰不敢侮鰥寡仁民也庸庸使能祗祗尊賢也眀徳之事威威懲惡也愼罰之事是是非非使民曉然知所好惡所以顯民也恐康叔以受封爲當然故歷言文王之積累汝兄之勉勵故汝得有此土庶其念所自之艱難而不敢忽也○愚謂或訓戎爲兵爲防皆未當詩念玆戎功戎大也諸家泥周公命康叔之說者謂公呼武王爲寡有之兄言其徳不羣也曲辭巧說豈事理各稱之實乎惟是武王自言故稱文王詳而自謂甚略只以一朂字見其自勉若周公之言豈論武王如此簡略乎且朂字惟自謙乃可言耳】王曰嗚呼封汝念哉今民將在祗遹乃文考紹聞衣徳言往敷求於殷先哲王用保乂民汝丕逺惟商耇成人宅心知訓別求聞由古先哲王用康保民於天若徳裕乃身不廢在王命【此下眀徳也遹述衣服也今治民將在敬述文考之事繼其所聞而服行文王之徳言也往之國也宅心處心也安汝止之意知訓知所以訓民也由行也曰保乂曰知訓曰康保經緯以成文爾武王旣欲康叔祗遹文考又欲敷求商先哲王又丕逺惟商耇成人又別聞由古先哲王近述諸今逺稽諸古不一而足以見義理之無盡易曰君子多識前言往行以畜其徳者廓而大之也天者理之所從出也康叔博學以聚之集義以生之眞積力久眾理該通此心之天理之所從出者始恢廓而有餘用矣若是則心廣體胖動無違禮斯能不廢在王之命也○呂氏曰康叔歷求聖賢問學至於於天徳裕身可謂盛矣止能不廢王命才可免過而已此見人臣職分之難盡若欲爲子必須如舜與曾閔方能不廢父命若欲爲臣必須如舜與周公方能不廢君命】纂疏【林氏曰𨿽求老成法往古又當於天召誥則無遺壽耇其稽我古人之徳又能稽謀自天卽此意】王曰嗚呼小子封恫瘝乃身敬哉天畏棐忱民情大可見小人難保往盡乃心無康好逸豫乃其乂民我聞曰怨不在大亦不在小惠不惠懋不懋【恫痛瘝病也視民之不安如疾痛之在乃身不可不敬之也天命不常𨿽甚可畏然誠則輔之民情好惡𨿽大可見而小民至爲難保汝往之國所以治之者非他惟盡汝心無自安而好逸豫乃其所以治民也古人言怨不在大亦不在小惟在順不順勉不勉耳順者順於理勉者勉於行卽上文所謂往盡乃心無康好逸豫者也】纂疏【天畏棐忱猶曰天難諶○問惠不惠懋不懋曰順其所不當順勉其所不當勉一說當順者不順當勉者不勉○夏氏曰民之休戚汝之休戚也故曰恫瘝乃身敬哉下文卽當敬之事○呂氏曰侯爾非富貴之乃委痛病於汝身耳上則天難忱下則民難保非恫瘝乃身乎○孔氏曰怨不在大起於小不在小小至於大當使不順者順不勉者勉○林氏曰當順而不順當勉而不勉皆足以致怨必順於人而勉於己怨庶可弭○吳氏曰惠鮮鰥寡惠所不惠也克勤小物懋所不懋也如是則可無怨○張氏曰惠所不必惠無所不惠矣懋所不必懋無所不懋矣】已汝惟小子乃服惟王應保殷民亦惟助王宅天命作新民【服事應和也汝之事惟在廣上徳意和保殷民使之不失其所以助王安定天命而作新斯民也此言眀徳之終也大學言眀徳亦舉新民終之】纂疏【鼓之舞之之謂作言振起其自新之民也○鼓之舞之如擊皷然自然使人跳舞踴躍然民所以感動由其本有此理上之人提撕警發之則下民觀聸感化各自有以興起其同然之善心而不能自已耳○林氏曰應保者因人情而安之謂應其所欲也如人情莫不欲壽則生之而不傷人情莫不欲富則厚之而不困人情莫不欲安則扶之而不危所欲與聚所惡勿施皆所以應而保之○陳氏大猷曰殷民者天命所視以去畱人心所視以觀化保殷民所以助王宅天命而作新民也○愚案此欲康叔法文王之眀徳而極於新民也大學傳引康誥曰克眀徳卽截上文克眀徳愼罰一句上三字引作新民卽此章此一句也大學三綱領之二其源實出於康誥二帝夏商以來言眀徳者有矣未有言新民者言克眀徳作新民體用相對首見於康誥而大學祖述之謂康誥非大學之宗祖可乎釋應保之應爲和未穩】王曰嗚呼封敬眀乃罰人有小罪非眚乃惟終自作不典式爾有厥罪小乃不可不殺乃有大罪非終乃惟眚災適爾旣道極厥辜時乃不可殺【此下謹罰也式用適偶也人有小罪非過誤乃其固爲亂常之事用意如此其罪𨿽小乃不可不殺卽舜典所謂刑故無小也人有大罪非是故犯乃其過誤出於不幸偶爾如此旣自稱道盡輸其情不敢隠匿罪𨿽大時乃不可殺卽舜典所謂宥過無大也諸葛孔眀治蜀服辠輸情者𨿽重必釋其旣道極厥辜時乃不可殺之意歟】纂疏【愚謂小罪不可不殺小罪怙終刑之可也殺之無乃過乎蓋敗常越禮其罪難小其情乃亂之原不殺則爲害將甚大正以不典者敗倫紀亂綱常之事也宜於不典二字味之】王曰嗚呼封有敍時乃大眀服惟民其勑懋和若有疾惟民其畢棄咎若保赤子惟民其康乂【有敍者刑罰有次序也眀者眀其罰服者服其明也左氏曰乃大眀服已則不眀而殺人以逞不亦難乎勑戒勑也民其戒勑而勉於和順也若有疾者以去之心去惡也故民皆棄咎若保赤子者以保子之心保善也故民其安治】纂疏【張氏曰刑罰足以制人之形不足以服人之心必不紊刑之倫序時乃大眀刑罰而足以服其心宜民勑懋而且和也○林氏曰若有疾若保赤子皆出於中心之誠然蓋人有疾欲去之有赤子欲保之此豈可以僞爲舉斯心以加諸彼則無往非仁矣○陳氏大猷曰去民之惡如去己疾則調治無不至必盡棄其咎矣保民如保己之赤子則愛護無不至民必康且乂矣先言有疾後言赤子蓋民棄咎然後可康乂也○愚謂三言惟民其必加以後之二譬使民棄咎康乂而後可全其勑懋和也】非汝封刑人殺人無或刑人殺人非汝封又曰劓刵人無或劓刵人【刑殺者天之所以討有罪非汝封得以刑之殺之也汝無或以已而刑殺之刵截耳也刑殺刑之大者劓刵刑之小者兼舉小大以申戒之也又曰當在無或刑人殺人之下又案刵周官五刑所無呂刑以爲苗民所制】纂疏【康叔爲周司宼故一篇多說用刑湏攺其句非汝封刑人殺人則無或敢有刑人殺人者又曰非汝封劓刵人則無或敢有劓刵人者言用刑之權正在康叔不可不謹之意蘇氏破句讀之誤矣蘇氏以無或刑人殺人非汝封爲句】王曰外事汝陳時臬司師玆殷罰有倫【外事未詳陳氏曰外事有司之事也臬法也爲準限之意言汝於外事但陳列是法使有司師此殷罰之有倫者用之爾○呂氏曰外事衛國事也史記言康叔爲周司防司防王朝之官職任內事故以衛國對言爲外事今案篇中言往敷求往盡乃心篇終曰往哉封皆令其之國之辭而未見其畱王朝之意但詳此篇康叔蓋深於法者異時成王或舉以司防之職而此則未必然也】纂疏【陳氏大猷曰上章蓋言用刑此專言衛國之刑故以外事別之猶下文言外庶子外正也臬門梱也有限準之義故以訓法猶謂法爲律也汝陳列是掌臬法之有司當師此殷罰之有倫序者衛居殷墟殷法乃殷民所安也○愚案左氏定四年曰武王之母弟八人周公爲太宰康叔爲司防則康叔以諸侯入爲王卿眀矣爲司宼與卽衛封兩不相妨往來朝廷邦國之間何往不可況衛事自有衛之有司如外庶子外正者付之陳列之法司身爲司宼甚便呂陳內事外事之說甚當蔡氏疑之乃添異時成王或舉以任司防一句今正辟成王封康叔之說乃自爲反覆何也封以殷墟姑用殷罰乃與新國之民相安正是武王初得天下初分封時事若是後來天下已定法制通行何以師用殷罰爲哉味師殷罰有倫句愈見得此爲武王命康叔之辭司字屬下句未順】又曰要囚服念五六日至於旬時丕蔽要囚【要囚獄辭之要者也服念服膺而念之旬十日時三月爲囚求生道也蔽防也】纂疏【唐孔氏曰要囚取要辭於囚○陳氏大猷曰要者結罪之辭與周禮卿士異其死刑之罪而要之之要同要囚謂結定其囚之罪也蔽要囚斷其所結定之囚猶今世引斷也今世大辟囚已結罪後猶有審覆經年者○蘇氏曰服念爲囚求生道也求之句時而終無生道乃可殺○林氏曰唐太宗謂羣臣曰死者不可復生決囚𨿽三覆奏頃刻之間何暇思慮自今宜五日一覆奏正得康誥之意○愚案歐陽公瀧岡墓表載其父崇公任獄官毎爲囚求生道嘗曰爲之求生道而不得夫然後我與死者可以俱無憾矣正合此意】王曰汝陳時臬事罰蔽殷彛用其義刑義殺勿庸以次汝封乃汝盡遜曰時敍惟曰未有遜事【義宜也次次捨之次遜順也申言敷陳是法與事罰斷以殷之常法矣又慮其泥古而不通又謂其刑其殺必察其宜於時者而後用之旣又慮其趨時而狥已又謂刑殺不可以就汝封之意旣又慮其刑殺𨿽已當罪而矜喜之心乘之又謂使汝刑殺盡順於義𨿽曰是有次敍汝當惟謂未有順義之事蓋矜喜之心生乃怠惰之心起刑殺之所由以不中也可不戒哉】纂疏【陳氏大猷曰罰獨言則兼刑殺殷罰有倫是也與刑殺對言則罰輕刑重殺尢重也○夏氏曰不可使法司觀望於汝遂屈法以就汝意○愚謂𨿽盡遜而惟曰未遜心常不自足則虛眀公正之體不失而審愼矜卹之念常存刑罰之不中者鮮矣卽呂刑所謂𨿽休勿休曽子所謂如得其情則哀矜而勿喜也】已汝惟小子未其有若汝封之心朕心朕徳惟乃知【己者語辭之不能已也小子防小之稱言年𨿽少而心獨善也爾心之善固朕知之朕心朕徳亦惟爾知之將言用罰之事故先發其良心焉】凡民自得罪宼攘姦宄殺越人於貨暋不畏死罔弗憝【越顚越也盤庚云顚越不恭暋彊憝惡也自得罪非爲人誘防以得罪也凡民自犯罪爲盜賊姦宄殺人顚越人以取財貨彊狠亡命者人無不憎惡之也用罰而加是人則人無不服以其出乎人之同惡而非卽乎吾之私心也特舉此以眀用罰之當罪】纂疏【陳氏大猷曰此一節上下疑有缺文○愚案此叚實與上文不貫缺之是】王曰封元惡大憝矧惟不孝不友子弗祗服厥父事大傷厥考心於父不能字厥子乃疾厥子於弟弗念天顯乃弗克恭厥兄兄亦不念鞠子哀大不友於弟惟弔玆不於我政人得罪天惟與我民彛大泯亂曰乃其速由文王作罰刑玆無赦【大憝卽上文之罔弗憝言宼攘姦宄固爲大惡而大可惡矣況不孝不友之人而尢爲可惡者當商之季禮義不眀人紀廢壊子不敬事其父大傷父心父不能愛子而乃疾惡其子是父子相夷也天顯猶孝經所謂天眀尊卑顯然之序也弟不念尊卑之序而不能敬其兄兄亦不念父母鞠養之勞而大不友其弟是兄弟相賊也父子兄弟至於如此苟不於我爲政之人而得罪焉則天之與我民彛必大泯滅而紊亂矣曰者言如此則汝其速由文王作罰刑此無赦而懲戒之不可緩也】纂疏【蔡氏元度曰先責子之不孝然後及父之不慈先責弟之不恭然後及兄之不友周禮有不孝不弟之刑而無不慈不友之罪卽此意也○林氏曰弔讀如弔閔之弔閔其悖人倫也○呂氏曰前言殷罰殷彛此言文王作罰蓋殷罰常行用之父子兄弟之獄則用文王之法經紂之惡人倫戕敗文武維持綱常而作罰刑如地官不孝不弟之刑之類故以殷罰治殷俗因人情之所安也以文王罰刑誅不孝不友撥殷亂之所在也○愚謂前已告康叔眀徳以作新民矣此言愼罰而速懲不孝友者蓋已致新民之化不率而後方嚴齊民之刑也此章孔注甚眀蔡傳從之】不率大戞矧惟外庶子訓人惟厥正人越小臣諸節乃別播敷造民大譽弗念弗庸瘝厥君時乃引惡惟朕憝已汝乃其速由玆義率殺【戞法也言民之不率教者固可大寘之法矣況外庶子以訓人爲職與庶官之長及小臣之有符莭者乃別布條教違道幹譽弗念其君弗用其法以病君上是乃長惡於下我之所深惡也臣之不忠如此刑其可已乎汝其速由此義而率以誅戮之可也○案上言民不孝不友則速由文王作罰刑玆無赦此言外庶子正人小臣背上立私則速由玆義率殺其曰刑曰殺若用法峻急者蓋殷之臣民化紂之惡父子兄弟之無其親君臣上下之無其義非防之以法示之以威殷民孰知不孝不義之不可於哉周禮所謂刑亂國用重典者是也然曰速由文王曰速由玆義則其刑其罰亦仁厚而已矣】纂疏【孔氏曰戞常也民不率大常之教猶刑之無赦○呂氏曰然叔不以身率之則亦大戞戞乎其難哉眞氏曰呂說似得之與下叚相應蓋戞者二物相擊之謂○或曰戞擊也承上文如此而猶不率從乃大戞擊以痛懲也上文防攘殺越乃不待教而誅者此則教之不攺而後誅之者也○愚案不率大戞或以屬上文或以屬下文不勝異說孔訓戞爲常固非訓爲法亦未見所本後一說庶幾焉然此句合缺之○林氏曰況汝衛國之臣如庶子者與眾官之長及諸小臣皆當分別善惡以播敷教化而造成斯民善譽始無曠職苟不念此不用此以病其君是乃長於爲惡朕亦將惡之矣率殺案法殺之也○王氏日休曰前言由文王罰刑此言由玆義率殺其卽文王之義刑義殺乎】亦惟君惟長不能厥家人越厥小臣外正惟威惟虐大放王命乃非徳用乂【君長指康叔而言也康叔而不能齊其家不能訓其臣惟威惟虐大廢棄天子之命乃欲以非徳用治是康叔且不能用上命矣亦何以責其臣之瘝厥君也哉】纂疏【林氏曰不能厥家人越厥云云如左傳不能其大夫至於君祖母以及國人也】汝亦罔不克敬典乃由裕民惟文王之敬忌乃裕民曰我惟有及則予一人以懌【汝罔不能敬守國之常法由是而求裕民之道惟文王之敬忌敬則有所不忽忌則有所不敢期裕其民曰我惟有及於文王則予一人以悅懌矣此言謹罰之終也穆王訓刑亦曰敬忌云】纂疏【林氏曰典者天敍之典卽父子兄弟之常道敬典敬敷五教也裕民卽在寛也○愚謂前言速由文王罰刑速由玆義率殺兩言速由何其急速也此言乃由裕民乃裕民兩言乃裕又何其寛緩也始欲其以刑齊民以懲戒人之惡習終欲其以身率人以容養人之善心其急其緩並行而不相悖也○陳氏大猷曰此上三節疑有錯簡】王曰封爽惟民迪吉康我時其惟殷先哲王徳用康乂民作求矧今民罔迪不適不迪則罔政在厥邦【此下欲其以徳用罰也求等也詩曰世徳作求言眀思夫民當開導之以吉康我亦時其惟殷先哲王之徳用以安治其民爲等匹於商先王也迪卽迪吉康之迪況今民無導之而不從者苟不有以導之則爲無政於國矣迪言徳而政言刑也前旣嚴之民又嚴之臣又嚴之康叔此則武王之自嚴畏也】纂疏【林氏曰我今其惟殷先哲王之徳可用以康乂民者作起而求之求如敏以求之之求○眞氏曰欲導民於吉康其何以哉惟於殷先哲王之徳用以康乂民者作而求之而已殷先王之所爲無非導民吉康之道導以仁義而民趨於仁義導以孝弟而民趨於孝弟此所謂迪吉康也政所以正民不能導民俾知所適尙何政之有古之政合教化而言後之政離教化而言○愚案作求眞廣林說爲優】王曰封予惟不可不監告汝徳之說於罰之行今惟民不靜未戾厥心迪屢未同爽惟天其罰殛我我其不怨惟厥罪無在大亦無在多矧曰其尙顯聞於天【戻止也又言民不安靜未能止其心之狠戾迪之者𨿽屢而未能使之上同乎治明思天其殛罰我我何敢怨乎惟民之罪不在大亦不在多苟爲有罪卽在朕躬況曰今庶羣腥穢之徳其尙顯聞於天乎】纂疏【愚謂此章之意謂我惟不可不監視古義卽指文王明徳愼罰之義告汝以徳之說於罰之行之時蓋欲以徳行罰也今惟民不安靜未定其心迪之𨿽屢而猶未協同民之未靜未同天將不罪民而罪導民者故爽眀惟天其將罰殛我矣我其不當怨也惟其罪不在大與多一亳不盡且爲有罪況曰其已上顯聞於天而欲逭天之罰殛可乎爽惟與爽惟民疑當時語此王責已以勵康叔也要之此篇語言多不可彊解而解者欠眀反益甚之】王曰嗚呼封敬哉無作怨勿用非謀非彛蔽時忱丕則敏徳用康乃心顧乃徳逺乃猷裕乃以民寧不汝瑕殄【此欲其不用罰而用徳也嘆息言汝敬哉毋作可怨之事毋用非善之謀非常之法惟斷以是誠大法古人之敏徳用以安汝之心省汝之徳逺汝之謀寛裕不廹以待民之自安若是則不汝瑕疵而棄絕矣】纂疏【陳氏經曰用非謀非常皆致怨之道也蔽如一言以蔽之蔽惟斷以至誠則不惑於非謀非彛矣○陳氏大猷曰大法古人之敏徳如法文王之眀徳作求殷先哲王徳是也慮其悠悠故以敏徳言又恐其欲速故以安汝心言安則恐其警省不至故又以回顧汝徳言顧又恐其察慮太廹故又以宏逺汝謀寛裕安民言民必不瑕絕汝矣○眞氏曰爲善未至於優裕皆勉彊也與前徳裕乃身之裕同至此則不言用罰而純言用徳矣】王曰嗚呼肆汝小子封惟命不於常汝念哉無我殄享明乃服命髙乃聽用康乂民【肆未詳惟命不於常善則得之不善則失之汝其念哉毋我殄絕所享之國也明汝侯國服命髙其聼不可卑忽我言用安治爾民也】纂疏【爾雅肆今也○董氏曰肆語辭如肆䢐肆往皆語辭也○陳氏大猷曰無使我所與爾之爵土殄絕而不能享也服命卽所服受之誥命髙乃聼猶曰尊所聞○蘇氏曰告以文考先哲王所聼豈爲不髙】王若曰往哉封勿替敬典聽朕告汝乃以殷民世享【勿廢其所敬之常法聼我所命而服行之乃能以殷民而世享其國也世享對上文殄享而言】纂疏【李氏杞曰康誥一篇始終以敬哉敬典爲言致敬之道乃修身治民之本康叔所以化商民之綱要莫大於此○愚謂商民不孝不友化之之本在於敬五典耳勿替所當敬之典卽前所謂罔不克敬典篇終復申言之大學引惟命不於常而斷之曰道善則得之不善則失之矣弗念弗克則殄享不善而失之也敬典聼告則世享善而得之也武王封康叔拳拳反覆於文王眀徳愼罰之家法無慮數百言末復以天命之無常享國之難必者警戒之康叔乃能敬聼而力行焉衛之享國卒與周家相爲長久吁豈偶然哉】

酒誥【商受酗酒天下化之妹土商之都邑其染惡尢甚武王以其地封康叔故作書誥教之云今文古文皆有○按吳氏曰酒誥一書本是兩書以其皆爲酒而誥故誤合而爲一自王若曰明大命於妹邦以下武王告受故都之書也自王曰封我西土棐䢐邦君以下武王告康叔之書也書之體爲一人而作則首稱其人爲眾人而作則首稱其眾爲一方而作則首稱一方爲天下而作則首稱天下君奭書首稱君奭君陳書首稱君陳爲一人而作也甘誓首稱六事之人湯誓首稱格汝眾此爲眾人而作也湯誥首稱萬方有眾大誥首稱大誥多邦此爲天下而作也多方書爲四國而作則首稱四國多士書爲多士而作則首稱多士乃今酒誥爲妹邦而作故首言眀大命於妹邦其自爲一書無疑案吳氏分篇引證固爲眀甚但旣謂專誥毖妹邦不應有乃穆考文王之語意酒誥專爲妹邦而作而妹邦在康叔封圻之內則眀大命之責康叔實任之故篇首專以妹邦爲稱至中篇始名康叔以致誥其曰尙克用文王敎者亦申言首章文王誥毖之意其事則主於妹邦其書則付之康叔𨿽若二篇而實爲一書𨿽若二事而實相首尾反復參究蓋自爲書之一體也】纂疏【問揚子云言酒誥之篇俄空焉曰孔書以巫蠱事不曽傳漢儒不曾見者多如鄭康成晉杜預皆然想得子云亦不曾見○林氏曰紂以酒亡國余習猶存酒誥所以作也○愚謂此篇初以酗酒戒妹土之人不專爲康叔言但責之康叔使眀戒酒之命於國人後方名呼康叔以丁寧之末云矧汝剛制於酒則專戒康叔之身欲康叔以身率國人也】

王若曰眀大命於妹邦【妹邦卽詩所謂沬鄕篇首稱妹邦者誥命專爲妹邦發也】纂疏【孔氏曰妹地紂所都朝歌以北是○薛氏曰妹古沬字沬水名因水名地○愚謂大命卽下文是】乃穆考文王肇國在西土厥誥毖庶邦庶士越少正禦事朝夕曰祀玆酒惟天降命肇我民惟元祀【穆敬也詩曰穆穆文王是也上篇言文王眀徳則曰顯考此篇言文王告毖則曰穆考言各有當也或曰文王世次爲穆亦通毖戒謹也少正官之副貳也文王朝夕勅戒之曰惟祭祀則用此酒天始令民作酒者爲大祭祀而已西土庶邦逺去商邑文王誥毖亦諄諄以酒爲戒則商邑可知矣文王爲西伯故得告毖庶邦云】纂疏【唐孔氏曰世本云儀狄造酒又雲杜康本人以意爲之今言天降命蓋人爲亦天所使也○林氏曰非大祀而用酒則非天所以降命之本意矣○愚謂昭穆之穆與左傳合此不易之論以穆考爲穆穆之考則詩稱武王曰率見昭考昭字將何以訓之邪傳首四十字可刪】天降威我民用大亂喪徳亦罔非酒惟行越小大邦用喪亦罔非酒惟辜【酒之禍人也而以爲天降威者禍亂之成是亦天爾箕子言受酗酒亦曰天毒降災正此意也民之喪徳君之喪邦皆由於酒喪徳故言行喪邦故言辜】纂疏【朱子謂南軒張氏酒誥觧天降命降威處誠千百年儒者所不及其說曰酒之爲物本以奉祭祀供賔客此卽天之降命也而人以酒之故至於喪身失徳卽天之降威也釋氏本惡天之降威者乃並與天之降命者去之吾儒則不然去其降威者而已降威者去而降命者自在如飲食而至於暴殄天物釋氏惡之必欲茹蔬果吾儒則不至於暴殄而已衣物至於窮極奢侈釋氏惡之必欲衣壊包之衣吾儒則去其奢侈而已至於惡滛慝而絕夫婦吾儒則去滛慝而已釋氏本惡人欲並與天理之公者去之吾儒去人欲所謂天理昭然矣譬之水焉釋氏惡泥沙之濁而窒以土不知土之旣窒則無水可飲吾儒不然澄其泥沙而水之淸者可酌此儒釋之分也葉紹翁四朝聞見錄○呂氏曰天降命所以使民置酒者以祭祀無酒無以薦馨香非以資人之酣飲也後人失其本意乃以酒得禍而亦曰天降者天理不在人心外民爲酒所困卽天之降威也○林氏曰酒人所爲人以酒喪徳喪邦皆自作孽而以爲天降威蓋古人於事之成敗未嘗不歸之天天𨿽髙髙在上人之起居動靜未有不與之俱者則人之所爲孰非天之所爲哉○陳氏曰朝夕曰之下文王誥毖庶邦庶士之辭○史氏漸曰衛人服酒誥之訓何其能世守於無窮也始也商俗滛湎武王以酒誥戒之逮幽王時上下沈湎衛武公作賔之初筵以自戒見衛人非特一時聞訓不敢自越於禁防又能以此禁防傳爲子孫法焉○愚謂天降命與天降威相對設酒初意本爲祭祀乃天之降命也酒之流生禍亦天之降威也酒一而已用以祀者此酒也喪徳喪邦者亦此酒也天理人欲同行異情人之於酒能於祭祀而知其本於降命之天又能於燕飲而凜然知降威之天則天理行而人欲窒方無酒禍矣】文王誥教小子有正有事無彛酒越庶國飲惟祀徳將無醉【小子少子之稱以其血气未定尢易縱酒喪徳故文王専誥教之有正有官守者有事有職業者無毋同彛常也毋常於酒其飲惟於祭祀之時然亦必以徳將之無至於醉也】纂疏【陳氏大猷曰此文王又告教庶邦庶士之小子○林氏曰禁於未發之謂豫發然後禁則扞格而難勝故湯訓蒙士文王教小子穆王告防子童孫與易養蒙一也○陳氏曰有正者有正人之官以治之有事民各有業也有官則不敢飲有事則不暇飲惟祀飲福受胙也○愚謂以徳將之不至於醉天理足以制人欲也及亂而燕喪威儀無徳以將之故耳】惟曰我民迪小子惟土物愛厥心臧聰聽祖考之彛訓越小大徳小子惟一【文王言我民亦常訓導其子孫惟土物之愛勤稼穡服田畝無外慕則心之所守者正而善日生爲子孫者亦當聰聼其祖父之常訓不可以謹酒爲小徳小徳大徳小子惟一視之可也】纂疏【薛氏曰糜谷爲酒非愛土物也○呂氏曰縱酒者多不事稼穡勤稼心臧者必不暇縱酒聼貴聰不聰則誨諄諄聼藐藐矣時縱酒者必以爲小徳無害於事但於大徳用力足矣殊不知以酒爲小徳正病之根源也以爲小而不戒必至縱而不止不可分彼爲大徳此爲小徳當合爲一以一體視之○眞氏曰惟土物是愛故其心臧一溺於酒必旁求珍異以自奉其欲廣其心蠧矣是時爲子孫者亦各聰聼祖考常訓訓之常則入於耳者熟聼之聰則志於心也恪故於小大徳視之惟一不以謹酒爲小焉以謹酒爲小徳則湎酒亦小過乎】妹土嗣爾股肱純其藝黍稷奔走事厥考厥長肇牽車牛逺服賈用孝養厥父母厥父母慶自洗腆致用酒【此武王教妹土之民也嗣續純大肇敏服事也言妹土民當嗣續汝四肢之力無有怠惰大修農工服勞田畝奔走以事其父兄或敏於貿易牽車牛逺事賈以孝養其父母父母喜慶然後可自洗腆致用酒洗以致其潔腆以致其厚也薛氏曰或大修農功或逺服商賈以養父母父母慶則汝可以用酒也】纂疏【孔氏曰今往當使妹土之人繼汝股肱之教爲純一之行勤種黍稷奔走事其父兄農功旣畢始牽車牛載其所有求易所無逺行賈賣用其所得珍異孝養其父母其父母善子之行子乃自潔厚致用酒養也○王氏曰肈者旣種黍稷始牽車牛也民以農爲本賈爲末○眞氏曰此土之民久染沈酣之俗繼自今宜純用股肱之力以從事於農商以養其父母兼農商言之於理爲長○呂氏曰前禁酒如此之嚴此復教之致用酒者教至於斷人情則不行所以閉其飲酒之門者多矣故開其一而使之有節但不可逾此節耳○余氏曰惟天不畀純侵戎我國家純皆純字絕句此乃以純字屬下句何邪○葵初王氏希旦曰肈訓敏不如從孔民只訓始肈修肈造皆然○愚案訓純爲大亦不如從孔氏訓爲一此以下武王通教妹土之民與臣及康叔也何以見其用心之純以先藝黍稷後逺服賈無非續其股肱之力而其用心惟在於事考長養父母未嘗分心於他適也先用心於黍稷餘力始從事於服賈見急於務本而不急於逐末亦風俗之厚也服田者務本固惟以考養爲心服賈者易逐末亦惟以孝養爲心尙奚暇於縱酒哉】庶士有正越庶伯君子其爾典聽朕教爾大克羞耇惟君爾乃飲食醉飽丕惟曰爾克永觀省作稽中徳爾尙克羞饋祀爾乃自介用逸玆乃允惟王正事之臣玆亦惟天若元徳永不防在王家【此武王教妹上之臣也伯長也曰君子者賢之也典常也羞養也言其大能養老也惟君未詳丕惟曰者大言也介助也用逸者用以宴樂也言爾能常常反觀內省使念慮之發營爲之際悉稽乎中正之徳而無過不及之差則徳全於身而可以交於神眀矣如是則庶幾能進饋祀爾亦可自副而用晏樂也如此則信爲王治事之臣如此亦惟天順元徳而永不防在王家矣案上文父母慶則可飲酒克修耇則可飲酒羞饋祀則可飲酒本欲禁絕其飲今乃反開其端者不禁之禁也聖人之教不廹而民從者此也孝養羞耇饋祀皆因其良心之發而利導之人果能盡此三者且爲成徳之士矣而何憂其湎酒也哉】纂疏【孔氏曰汝大能進老成人之道則爲君矣如此汝乃飲食醉飽能稽中徳則汝庶幾能進饋食於祖考矣○王氏曰非耇老不敢醉飽○陳氏大猷曰惟君上下疑有缺文○林氏曰大能進徳至於耇老則爾得以飲食醉飽蓋先王養老之禮執醬執爵割牲奉俎凡以致其醉飽耳作而稽於中徳未嘗過差則庶幾能進饋食於祖考乃自助而用逸也喪徳喪邦皆以爲天之降威則永觀省稽中徳者天安得不若其元徳哉○呂氏曰開人飲酒之門不過奉親養老祭祀三節皆自其良心發見處開之也○陳氏經曰中者無過之謂無故而縱飲與絕人飲皆非中也惟祭祀養老孝養之時飲酒他時不得飲則不至於縱亦不至於拘此乃中徳也自非觀省爲逺慮安能如此縱飲一時而防後患禁之太甚而難久行皆非永觀省也能如是則下文云云皆其效也○愚謂羞耇之羞訓養羞饋祀之羞訓進不若孔注皆訓爲進自介之介訓大與助皆未穩當介剛介以自守也當如介如石不以三公易其介之介自介以用逸則以介然自守之節操用之於歡然自逸之宴樂以介用逸非以逸爲逸𨿽逸而不過矣豈至於縱酒哉此數句以稽中徳爲主能稽中徳則無過不及飲惟見於羞饋祀而非祀不飲逸必持之以介而非介不逸以此乃可爲王正事之臣中則無不正也以此天亦若其元徳由中徳可充之爲大徳也徳之一字爲酒誥一篇之綱領譬之數千丈渾之一寸膠也前之徳將無醉後之經徳徳顯徳馨與此之稽中徳若元徳實前後互相照應云】王曰封我西土棐䢐邦君禦事小子尙克用文王教不腆於酒故我至於今克受殷之命【䢐往也輔佐文王往日之邦君禦事小子也言文王毖酒之教其大如此】纂疏【眞氏曰有司之不腆酒於天命何預乃以克受殷命爲職此之由何也但觀幽厲陳隋之朝上下沈酣以致墜失天命則謹酒而受天命復何疑哉○吳氏曰凡稱我皆武王自謂○愚按蔡訓棐䢐本孔注然當闕疑三篇爲武王書觀故我至於今克受殷命一句可以無疑矣上文言邦君以下用文王教故武王卽以我受殷命承之若以爲周公之言則是用文王教之下略無一字及武王周公敢自謂我克受殷命邪我受殷命武王可自言周公不可言不待眀者而後知也】王曰封我聞惟曰在昔殷先哲王迪畏天顯小民經徳秉哲自成湯咸至於帝乙成王畏相惟禦事厥棐有恭不敢自暇自逸矧曰其敢崇飲【以商君臣之不暇逸者告康叔也殷先哲王湯也迪畏者畏之而見於行也畏天之眀命畏小民之難保經其徳而不變所以處已也秉其哲而不惑所以用人也湯之垂統如此故自湯至於帝乙賢聖之君六七作𨿽世代不同而皆能成就君徳敬畏輔相故當時禦事之臣亦皆盡忠輔翼而有責難之恭自暇自逸猶且不敢況曰其敢尙飲乎】纂疏【唐孔氏曰周受命於殷兼衛居殷地故舉殷代以酒興亡爲戒○陳氏大猷曰經徳秉哲乃畏天畏民之實○王氏炎曰禦事猶言治事凡經言禦事兼小大之臣皆可稱也○眞氏曰此章乃一篇之根本凡人敬則不縱欲縱欲則不敬商之君臣旣一於敬舉天下之物欲不足以動之況荒敗於酒乎此正天理人欲相爲消長之幾也○愚謂上文言周受殷命故舉殷之以酒興亡以爲戒此先言殷先王以不湎酒而興也迪畏以下數句與崇飲相反迪畏天民則常若上帝之臨汝常見小人之難保敢縱酒乎一縱酒則玩而不知畏天顯𨿽可畏酣飲則不暇顧小民𨿽可畏酣飲則不暇卹矣常其徳持其哲則有守而不昏必不縱酒一縱酒則酗於酒徳而所守變荒迷於酒而所見昏矣畏相棐恭不暇不逸則有敬畏無暇逸必不縱酒一縱酒則君臣淪胥醺酣之場而荒酖逸豫不暇顧矣商人以尙敬爲法尙飲爲戒曰畏曰恭皆尙敬之謂也尙敬則百善成尙飲則百邪生】越在外服侯甸男衛邦伯越在內服百僚庶尹惟亞惟服宗工越百姓裏居防敢湎於酒不惟不敢亦不暇惟助成王徳顯越尹人祗辟【自禦事而下在外服則有侯甸男衛諸侯與其長伯在內服則有百僚庶尹惟亞惟服宗工國中百姓與夫裏居者亦皆不敢沈湎於酒不惟不敢亦不暇不敢者有所畏不暇者有所勉惟欲上以助成君徳而使之昭著下以助尹人祗辟而使之益不怠耳成王顧上文成王而言祗辟顧上文有恭而言呂氏曰尹人者百官諸侯之長也指上文禦事而言】纂疏【陳氏大猷曰越及也內服畿內庶尹眾官之正樂正酒正之類亞次大夫服奔走服事之人下士府史之屬宗工尊官及百官族姓不仕居裏者朝廷邦國君臣風化如此不敢者畏而不敢縱耳不暇則有職者勤於職無職者勤於徳縱之爲亦不爲也只辟敬君也○陳氏經曰商先王以迪畏爲心已之所行此畏子孫之所遵此畏羣臣之所效法無非此畏不惟王朝禦事爲然外服之諸侯內服之百官裏居之百姓莫不然君臣上下內外無一不在敬畏中不惟不敢飲亦不暇飲所以不暇者何事上以輔成君徳之顯眀下以盡正人之道而自敬其法而已矣○愚謂此一節當合上一節爲一章言商先王之前後君臣內外一皆以敬畏修徳爲心故不暇湎酒而興欲康叔法其所以興也】我聞亦惟曰在今後嗣王酣身厥命防顯於民祗保越怨不易誕惟厥縱滛泆於非彛用燕喪威儀民防不衋傷心惟荒腆於酒不惟自息乃逸厥心疾狠不克畏死辜在商邑越殷國滅無罹弗惟徳馨香祀登聞於天誕惟民怨庶羣自酒腥聞在上故天降喪於殷防愛於殷惟逸天非虐惟民自速辜【以商受荒腆於酒者告康叔也後嗣王受也受沈酣其身昏迷於政命令不著於民其所祗保者惟在於作怨之事不肯悛攺大惟縱滛泆於非彛泰誓所謂奇技滛巧也燕安也用安逸而喪其威儀史記受爲酒池肉林使男女祼而相逐其威儀之喪如此此民所以無不痛傷其心悼國之將亡也而受方且荒怠益厚於酒不思自息其逸力行無度其心疾狠𨿽殺身而不畏也辜在商邑𨿽滅國而不憂也弗事上帝無馨香之徳以格天大惟民怨惟羣酗腥穢之徳以聞於上故上天降喪於殷無有眷愛之意者亦惟受縱逸故也天豈虐殷惟殷人酗酒自速其辜爾曰民者猶曰先民君臣之通稱也】纂疏【蘇氏曰祗適也○愚謂此言紂以湎酒而亡欲康叔戒其所以亡也此章與前多相反以相應前曰祀玆酒此言弗惟徳馨香祀庶羣自酒腥聞於上設酒初意本以祭祀今不用於祭祀而惟用於羣飲無馨香之聞而惟腥穢之聞不亡何待前曰天降喪小大邦用喪罔非酒惟辜此曰天降喪於殷惟民自速辜前乃泛言其理此専指殷亡之事以實其說也前曰自介用逸繼曰不敢自逸此又曰不惟自息乃逸防愛於殷惟逸自介用逸以介用逸也自息乃逸惟逸以逸爲逸也使不以剛介之介訓之而但曰大曰助則與此所云逸者何以異哉】王曰封予不惟若玆多誥古人有言曰人無於水監當於民監今惟殷墜厥命我其可不大監撫於時【我不惟如此多言所以言湯言受如此其詳者古人謂人無於水監水能見人之妍醜而已當於民監則其得失可知今殷民自速辜旣墜厥命矣我其可不以殷民之失爲大監戒以撫安斯時乎】纂疏【愚謂此緫結上文殷先王後嗣王兩章欲今日監之以起下章之意】予惟曰汝劼毖殷獻臣侯甸男衛矧太史友內史友越獻臣百宗工矧惟爾事服休服采矧惟若疇圻父薄違農父若保宏父定辟矧汝剛制於酒【劼用力也汝當用力戒謹殷之賢臣與鄰國之侯甸男衛使之不湎於酒也毖殷獻臣侯甸男衛與文王毖庶邦庶士同義殷之賢臣諸侯固欲知所謹矣況太史掌六典八法八則內史掌八柄之法汝之所友者及其賢臣百寮大臣可不謹於酒乎太史內史獻臣百宗工固欲知所謹矣況爾之所事服休坐而論道之臣服采起而作事之臣可不謹於酒乎曰友曰事者國君有所友有所事也然盛徳有不可友者故孟子曰古之人曰事之云乎豈曰友之云乎服休服采固欲知所謹矣況爾之疇匹而位三卿者若圻父迫逐違命者乎若農父之順保萬民者乎若宏父之制其經界以定法者乎皆不可不謹於酒也圻父政官司馬也主封圻農父教官司徒也主農宏父事官司空也主廓地居民謂之父者尊之也先言圻父者制殷人湎酒以政爲急也圻父農父宏父固欲知所謹矣況汝之身所以爲一國之視效者可不謹於酒乎故曰矧汝剛制於酒剛制亦劼毖之意剛果用力以制之也此章自逺而近自卑而尊等而上之則欲其自康叔之身始以是爲治孰能禦之而況毖於酒徳也哉】纂疏【因論防書曰人說荊公穿鑿只是好處也用還他且如矧惟若疇止定辟古注從父字絕句荊公從違保辟絕句夐出諸儒之表○王氏曰殷獻臣謂嘗仕商而今裏居者侯甸男衛諸侯接於衛者服休以徳爲事謂在位者服采以事爲事謂在職者戒康叔劼毖所賔所友所事之人相與以毖於酒○林氏曰康叔爲諸侯長故及侯甸男衛獻臣百宗工此周賢臣之致仕裏居者○薛氏曰二史掌邦法在王朝則貳宰在侯國則居賔友之地○陳氏傅良曰諸侯有大史無內史內史惟天子有之此內史商故臣叔所當視爲友者也○王氏雱曰服休以徳爲事休徳也作徳日休是也服采以事爲事采事也若予采是也○蘇氏曰酒非剛者不能制○呂氏曰剛制二字最有力時酒之爲害深泛泛悠悠則不能制○愚謂剛制亦劼毖之意而用力加重焉亦自介意也此章四矧字一節重於一節所任愈重則所戒愈嚴劼毖以上所戒勅言剛制以已所檢制言在羣臣則當謹上之戒在康叔則當防已之欲嚴於身以率其下也】厥或誥曰羣飲汝勿佚盡執拘以歸於周予其殺【羣飲者商民羣聚而飲爲姦惡者也佚失也其者未定辭也蘇氏曰予其殺者未必殺也猶今法曰當斬者皆具獄以待命不必死也然必立法者欲人畏而不敢犯也羣飲蓋亦當時之法有羣聚飲酒謀爲大姦者其詳不可得而聞矣如今之法有曰夜聚曉散者皆死罪蓋聚而爲妖逆者也使後世不知其詳而徒聞其名凡民夜相過者輙殺之可乎】纂疏【孔氏曰我其擇最重者而殺之○劉氏曰此書不責商民之湎滛而責在位之躬化自矧太史友以下皆康叔之百官有司也曰羣飲指此等也使民爲羣飲康叔以國君治之何所不可而何必歸於京師乎執歸於周恐叔之專殺予其殺嚴爲之刑而未必殺也忠厚之意寓於嚴厲之言爲一篇始終皆以在位者爲言觧者盡以民言之過矣】又惟殷之迪諸臣惟工乃湎於酒勿庸殺之姑惟教之【殷受導迪爲惡之諸臣百工𨿽湎於酒未能遽革而非羣聚爲姦惡者無庸殺之且惟教之】纂疏【董氏鼎曰殷臣湎酒者勿殺而姑教之以其染惡深而被化淺也】有斯眀享乃不用我教辭惟我一人弗卹弗蠲乃事時同於殺【有者不防之也斯此也指教辭而言享上享下之享言殷諸臣百工不防教辭不湎於酒我則眀享之其不用我教辭惟我一人不卹於汝弗潔汝事時則同汝於羣飲誅殺之罪矣】纂疏【呂氏曰明享彰眀使享祿位示勸也○夏氏曰有此酒將以眀潔爲享祀用非爲羣飲設也如文王毖庶邦謂祀玆酒也如此教之乃不用我教辭時則可與羣飲者同殺矣○愚謂有斯如左傳所謂君若辱有寡君此三節若嚴刻而實無所不用其忠厚也】王曰封汝典聼朕毖勿辯乃司民湎於酒【辯治也乃司有司也卽上文諸臣百工之類言康叔不治其諸臣百工之湎酒則民之湎酒者不可禁矣】纂疏【孔氏曰辯使也勿使汝所司之民沈湎於酒○唐孔氏曰勿使汝所司民之吏沈湎於酒吏當正身以率民也○愚謂汝當常主於聼我毖愼之言也酒誥一篇終始以毖愼言始曰厥誥毖庶邦庶士將終曰劼毖殷獻臣篇終又曰汝典聼朕毖毖之一辭一篇三致意又提其要以致諄切之訓云末八字恐有脫誤不若缺之】

梓材【亦武王誥康叔之書諭以治國之理欲其通上下之情寛刑辟之用而篇中有梓材二字比稽田作室爲雅故以爲簡編之別非有他義也今文古文皆有○案此篇多不類自今王惟曰以下若人臣進戒之辭以書例推之曰今王惟曰者猶洛誥之今王卽命曰也肆王惟徳用者猶召誥之肆惟王其疾敬徳王其徳之用也已若玆監者猶無逸嗣王其監於玆也惟王子子孫孫永保民者猶召誥惟王受命無疆惟休也反覆參考與周公召公進戒之言若出一口意者此篇得於簡編斷爛之中文旣不全而進戒爛簡有用眀徳之語編書者以與防厲殺人等意合又武王之誥有曰王曰監云者而進戒之書亦有曰王曰監云者遂以爲文意相屬編次其後而不知前之所謂王者指先王而言非若今王之爲自稱也後之所謂監者乃監視之監而非啟監之監也其非命康叔之書亦眀矣讀書者優防涵泳沈潛反覆繹其文義審其語脈一篇之中前則尊諭卑之辭後則臣告君之語蓋有不可得而彊合者矣】纂疏【吳才老考究得梓材只前面是告戒臣下其後恐別是一篇不應王告臣下不稱朕予而自稱王斷簡殘編無從考正只得子言語句讀中有不曉者缺之又曰梓材後半篇又不知何處錄得來此與他人言皆不領嘗與陳同父言陳曰每嘗讀亦不覺今思之誠然○吳才老辧梓材後半截不是梓材乃臣告君之辭未嘗如前一半稱王曰又稱汝爲上告下之辭亦有此理又說梓材是洛誥中書甚好其他文字亦有錯亂而移易得好者然無如才老此樣處恰恰好】

王曰封以厥庶民曁厥臣逹大家以厥臣逹王惟邦君【大家巨室也孟子曰爲政不難不得罪於巨室孔氏曰卿大夫及都家也以厥庶民曁厥臣逹大家則下之情無不通矣以厥臣逹王則上之情無不通矣王言臣而不言民者率土之濵莫非王臣也邦君上有天子下有大家能通上下之情而使之無間者惟邦君也】纂疏【陳氏大猷曰大家如晉六卿魯三家齊諸田楚昭屈景之屬左氏載封康叔以殷民七族陶氏至終葵氏卽衛之大家也大家之情與國君常疏與國之臣民常親蓋臣民素服屬於大家而大家之彊阻亦臣民擁助之國君能撫其臣民由臣民以逹其情於天子而邦君之責盡矣○呂氏曰自康叔言則有臣民大家三等自王言之則率土皆王臣但言厥臣皆在其中矣○愚謂邦君處上下之間逹王必自逹大家始通上下之情其機括在大家得罪於大家巨室者不公正而無以服其心也此難以彊力服而可以公心化以邦君一人公正之心能通乎一國臣民千萬人之心由之以通乎大家之心則以其下逹者而上逹其流通無滯礙也必矣】汝若恆越曰我有師師司徒司馬司空尹旅曰予防厲殺人亦厥君先敬勞肆䢐厥敬勞肆往姦宄殺人歷人宥肆亦見厥君事戕敗人宥【恆常也師師以官師爲師也尹正官之長旅眾大夫也敬勞恭敬勞來也䢐往也歷人者罪人所過律所謂知情蔵匿資給也戕敗者毀傷四肢面目漢律所謂疻也此章文多未詳】纂疏【書康誥梓材洛誥諸篇有不可曉者今人都彊觧去伯恭亦是如此說書自首至尾皆無一字理會不得如亦厥君先敬勞至戕敗人宥之類都不成文理不可曉○愚案此一節自當闕之今姑采合諸說解之曰汝若常發越謂羣臣言我有交相師師之三卿與正長之尹眾大夫之旅我意言我欲無虐殺人耳亦以其君先恭敬勞來其民爲臣者遂往效君以敬勞遂與往日爲姦宄者殺人者罪人所經歷者今皆寛宥與之爲新羣臣遂亦見其君之事凡戕傷人毀敗人物者亦寛宥之矣君宥其大者臣亦宥其小者大意欲康叔率其臣以戒虐殺施寛宥也】王啟監厥亂爲民曰無胥戕無胥虐至於敬寡至於屬婦合由以容王其效邦君越禦事厥命曷以引養引恬自古王若玆監防攸辟【監三監之監康叔所封亦受畿內之民當時亦謂之監故武王以先王啟監意而告之也言王者所以開置監國者其治本爲民而已其命監之辭蓋曰無相與戕殺其民無相與虐害其民人之寡弱者則哀敬之使不失其所婦之窮獨者則聨屬之使有所歸保合其民率由是而容蓄之也且王所以責效邦君禦事者其命何以哉亦惟欲其引掖斯民於生養安全之地而已自古王者之命監若此汝今爲監其無所用乎刑辟以戕虐人可也】纂疏【陳氏大猷曰周禮建牧立伯以維邦國立左右監自黃帝已然監乃諸侯之長也康叔孟侯衛亦方伯連率故稱之爲監案陳說勝受畿內民之說○呂氏曰效如效馬效羊致也致之邦君○愚謂三篇意相承而相濟康叔又爲司防故命之多及於刑康誥於眀徳愼罰悉矣不得已而云速由文王罰刑速由玆義率殺酒誥又懲羣飲而曰予其殺同於殺皆非得已也逮梓材告戒終矣慮康叔因前二篇屢及於殺而或輕於刑也故此篇惟以尙寛宥無刑辟爲言仁哉武王其舜刑期無刑之心歟】惟曰若稽田旣勤敷菑惟其陳修爲厥疆畎若作室家旣勤垣墉惟其塗塈茨若作梓材旣勤朴斵惟其塗丹雘【稽治也敷菑廣去艸棘也疆畔也畎通水渠也塗塈泥飾也茨蓋也梓良材可爲器者雘采色之名敷菑以諭除惡垣墉以諭立國朴斵以諭制度武王之所已爲也疆畎塈茨丹雘則望康叔以成終云爾】纂疏【梓材有可疑者如稽田垣墉之諭卻與無胥戕無胥虐之類不相似欲至於萬年惟王子子孫孫永保民卻又似洛誥之文○陳氏大猷曰敷開墾也○爾雅田一嵗曰菑菑始去艸也周禮廣尺深尺曰畎○馬氏曰卑曰垣髙曰墉○說文塈仰塗也○範曰茨茅蓋屋也○陳氏曰具粗曰朴致巧曰斵○唐孔氏曰雘采色名有靑有朱丹雘則朱色者愚謂三者之譬謂武王旣盡勞以始之叔當因舊成就潤飾以終之不可變成規而隳前功也】今王惟曰先王旣勤用眀徳懷爲夾庶邦享作兄弟方來亦旣用眀徳後式典集庶邦丕享【先王文王武王也夾近也懷逺爲近也兄弟言友愛也泰誓曰友邦君方來者方方而來也旣盡也先王盡勤用眀徳而懷來於上諸侯亦盡用眀徳而視效於下也後後王也式用也典舊典也集和輯也此章以後若臣下進戒之辭疑簡脫誤於此】纂疏【唐孔氏曰夾者人左右而夾之故言近夾音協○左氏以夾輔周室音甲○陳氏曰人心尊君親上之天惟用眀徳足以感動之○愚謂自此以後朱子旣以爲他書錯簡誤綴在此則觧說者不當復以爲武王命康叔只云臣告君可也】皇天旣付中國民越厥疆土於先王【越及也皇天旣付中國民及其疆土於先王也】纂疏【尙書句讀有長者如皇天旣付中國民越厥疆土於先王是一句】肆王惟徳用和懌先後迷民用懌先王受命【肆今也徳用用眀徳也和懌和悅之也先後勞來之也迷民迷惑染惡之民也命天命也用慰悅先王之克受天命者也】纂疏【陳氏大猷曰迷民未率故王惟用徳以和之使不乖懌之使不怨先以引於前後以助於後不惟以悅民心亦所以悅先王受命之心○愚案訓肆爲今不若云肆故也遂也朱子謂爲承上起下之辭書中肆字在句首者如肆類於上帝肆嗣王丕承基緒肆惟王其疾敬徳與上文肆往姦宄肆亦見厥君事皆故與遂之意耳舊讀肆字連上句者尢非又眀徳者人心虛靈不昧之理無上下之間亦無前後之間先王所勤用以懷諸侯諸侯所旣用以享天子均用此眀徳也何上下之間乎王惟徳用徳卽所謂眀徳後王所用以懌迷民及用以懌受命亦無非用此眀徳也何前後之間乎】已若玆監惟曰欲至於萬年惟王子子孫孫永保民【已語辭監視也此人臣祈君永命之辭也案梓材有自古王若玆監罔攸辟之言而編書者誤以監爲句讀而爛簡適有已若玆監之語以爲語意相類合爲一篇而不知其句讀之本不同文意之本不類也孔氏依阿其說於篇意無所發眀王氏謂成王自言必稱王者以覲禮考之天子以正遏諸侯則稱王亦彊釋難通獨吳氏以爲誤簡者爲得之但謂王啟監以下卽非武王之誥則未必然也】纂疏【愚謂曰萬年惟王若止於長有天下曰子子孫孫永保民則欲世王之久安天下也意實公天下而非私於王家人臣祈天永命忠愛無窮之心歟此篇只以殘編錯簡讀之庶免穿鑿】

書集傳纂疏卷四下﹤經部﹐書類﹐書集傳纂疏﹥

欽定四庫全書

書集傳纂疏卷五

元陳櫟撰朱子訂定蔡氏集傳

召誥【左傳曰武王克商遷九鼎於洛邑史記載武王言我南望三途北望嶽鄙顧詹有河粵詹洛伊毋逺天室營周居於洛邑而後去則宅洛者武王之志周公成王成之召公實先經理之洛邑旣成成王始政召公因周公之歸作書致告達之於王其書拳拳於歷年之久近反復乎夏商之廢興究其歸則以諴小民爲祈天命之本以疾敬徳爲諴小民之本一篇之中屢致意焉古之大臣其爲國家長遠慮蓋如此以召公之書因以召誥名篇今文古文皆有】纂疏【陳氏大猷曰成王實都鎬特往來朝諸侯祀淸廟於洛故鎬京謂之宗周以爲天下所宗也洛邑謂之成周又云東都以周道成於此也洛邑天下之至中鎬京天下之至險於洛定鼎以朝諸侯所以承天地沖和之气宅土中以涖四海其示天下也公於鎬定都以壯基本所以據天下形勢之地處上游以制六合其慮天下也遠漢唐並建兩京其亦識形勢之所在而有得於成王周公之遺意歟○愚謂宅洛之事武王志之成王述之上告祖廟疊咨大臣一日而建千萬年宅中圖大之基謹重如此周公自洛歸鎬召公因作書誥王其忠愛尢在此蓋以宅中圖大固難保大定功尢難王之在丰召之相宅固見宅中圖大之難矣召公拳拳以敬徳永命戒王敬不敬之異效凡七言之至謂不敬徳則必墜厥命其詞甚危見保大定功之尢難也序略不言非矣○林氏曰丰在鄠縣東丰水鎬在長安西南昆明池所謂鎬池也鎬在丰東二十五里】

惟二月旣望越六日乙未王朝步自周則至於丰【日月相望謂之望旣望十六日也乙未二十一日也周鎬京也去丰二十五里文武廟在焉成王至丰以宅洛之事告廟也】纂疏【王氏曰以朏望明魄紀月以甲子紀日書法也○林氏曰漢書云周公攝政七年二月乙亥朔庚寅旣望】惟太保先周公相宅越若來三月惟丙午朏越三日戊申太保朝至於洛卜宅厥旣得卜則經營【成王在丰使召公先周公行相視洛邑越若來古語辭言召公於丰迆邐而來也朏孟康曰月出也三日明生之名戊申三月五日也卜宅者用卜宅都之地旣得吉卜則經營規度其城郭宗廟郊社朝市之位】越三日庚戌太保乃以庶殷攻位於洛汭越五日甲寅位成【庶殷殷之眾庶也用庶殷者意是時殷民已遷於洛故就役之也位成者左祖右社前朝後市之位成也】纂疏【葉氏曰攻位者辟荊棘平髙下以定所經營之位也庶殷所已遷殷民也讎民爲役則友民不言可知○林氏曰盤庚遷亳太王遷岐衞文遷楚丘皆卜今君臣旣定議至洛乃卜洪範所以先乃心士民而後卜筮也太王聿來胥宇而後爰契我衛文望楚與堂而後卜云其吉皆是】若翼日乙卯周公朝至於洛則達觀於新邑營【周公至則徧觀新邑所經營之位】纂疏【蘇氏按後篇是日再卜乙卯十二日也○呂氏曰召公已成位周公方來觀上相之體然也】越三日丁巳用牲於郊牛二越翼日戊午乃社於新邑牛一羊一豕一【郊祭天地也故用二牛社祭用太牢禮也皆告以營洛之事】纂疏【丁巳十四日戊午十五日○孔氏曰郊以後稷配故牛二唐孔氏曰記及公羊皆曰養牲必二帝牛不吉以爲稷牛○呂氏曰郊祭天社祭地○陳氏經曰郊不曰新邑郊在國外社在國內也○王氏曰先祭告郊社然後用工○陳氏大猷曰此蓋卽洛邑新立之郊社以告作洛於天地不告廟者在丰已告也時洛邑宗廟未成○愚案詩序言郊祀天地時傳非之謂合祭天地於圜丘古未有此瀆亂龎雜之禮則謂郊祭天地用二牛異於詩傳矣二孔說是兼泰誓傳言郊祭天社祭地與此自異】越七日甲子周公乃朝用書命庶殷侯甸男邦伯【書役書也春秋傳曰士彌牟營成周計文數揣髙低度厚薄仞溝洫物土方議逺邇量事期計徒庸慮材用書餱糧以令役於諸侯亦此意王氏曰邦伯者侯甸男服之邦伯也庶邦冢君咸在而獨命邦伯者公以書命邦伯而邦伯以公命命諸侯也】纂疏【甲子二十一日也自王乙未至丰到此凡三十日】厥旣命殷庶庶殷丕作【丕作者言皆趨事赴功也殷之頑民若未易役使者然召公率以攻位而位成周公用以書命而丕作殷民之難化者猶且如此則其悅以使民可知也】纂疏【陳氏大猷曰言庶殷則諸侯可知○愚謂觀此則殷民之遷在未作洛之前明矣讀此篇當參看洛誥洛誥曰予惟乙卯朝至於洛師我卜河朔黎水雲云此云乙卯周公朝至於洛其日同但洛誥言是日再卜耳乙卯至甲子十日乙卯日卜及觀新營丙辰不言事蓋丁巳戊午將行郊社大禮前一日養精神而無爲也己未至癸亥五日又不言事乃將用書丕作竭精神以有爲也此五日中必會集臣庶如計丈數至調餱糧等役書一定然後甲子朝頒布之洛誥脫簡之在康誥者曰惟三月哉生魄周公初基至乃洪大誥治卽是三月十六日己未戊午祭社後一日也曰大誥治卽用書命丕作也細考之脗合無閒焉誰謂殘編斷簡中不可考見聖人經理之防密哉】太保乃以庶邦冢君出取幣乃復入錫周公曰拜手稽首旅王若公誥告庶殷越自乃禦事【呂氏曰洛邑事畢周公將歸宗周召公因陳戒成王乃取諸侯贄見幣物以與周公且言其拜手稽首所以陳王及公之意蓋召公𨿽與周公言乃欲周公聨諸侯之幣與召公之誥並達之王謂洛邑已定欲誥告殷民其根本乃自爾禦事不敢指言成王謂之禦事猶今稱人爲執事也】纂疏【王氏曰庶邦冢君諸侯會於洛者洛邑成而獻幣所以爲禮且致慶也○愚謂作洛之急務在化殷人而化殷之大本在於王身下文遂詳言之此召公納忠之大者幣特恭敬之寓耳取幣獨言庶邦而不及庶殷者蓋用書命丕作無間於庶殷而取幣旅王不及於庶殷歟篇末奉幣供王之幣卽此出取之幣前後相照應】嗚呼皇天上帝攺厥元子玆大國殷之命惟王受命無疆惟休亦無疆惟卹嗚呼曷其柰何弗敬【此下皆告成王之辭托周公達之王也曷何也其語辭商受嗣天位爲元子矣元子不可攺而天攺之大國未易亡而天亡之皇天上帝其命之不可恃如此今王受命固有無窮之美然亦有無窮之憂於是嘆息言王曷其柰何弗敬乎蓋深言不可以弗敬也又按此篇專主敬言敬則誠實無妄視聽言動一循乎理好惡用捨不違乎天與天同徳固能受天明命也人君保有天命其有要於此哉伊尹亦言皇天無親克敬惟親敬則天與我一矣尙何疏之有】纂疏【朱子召誥集觧曰此數句者一篇之大指也下文至篇中反復推衍此數句意耳○眞氏曰詩雲天位殷適使不挾四方亦攺厥元子大國殷命之意○愚謂此元子字當與後元子哉對觀元子天之元子卽大君者吾父母宗子之意此元子謂殷紂後元子謂成王天命靡常人君所以保天命惟敬耳殷王元子嘗受天命矣天竟攺其命而王受之固有無窮之美然今日之受安知不爲他日之攺是亦無窮之憂也何可以不敬乎始末兩言嗚呼所以深警上心也】天旣遐終大邦殷之命玆殷多先哲王在天越厥後王后民玆服厥命厥終智藏瘝在夫知保抱擕持厥婦子以哀吁天䢐厥亡出執嗚呼天亦哀於四方民其眷命用懋王其疾敬徳【後王后民指受也此章語多難觧大意謂天旣欲逺絕大邦殷之命矣而此殷先哲王其精爽在天宜若可恃者而商紂受命卒致賢智者退藏病民者在位民困虐政保抱擕持其妻子哀號呼天往而逃亡出見拘執無地自容故天亦哀民而眷命用歸於勉徳者天命不常如此今王其可不疾敬徳乎】纂疏【孔氏曰殷先哲王精神在天不能救者以紂不行敬故○唐孔氏曰夫猶人也言人人皆然○愚謂當如左氏故夫致死焉之夫殷祖宗之難憑藉如此言外之意謂成王今豈可盡恃太王王季文王也蓋言天命不可恃祖宗不可恃惟敬徳庶可凝固天命而迓續祖徳耳敬徳而言疾最有力蓋人心操則存捨則亡必著精神汲汲用工則莊敬日彊而能敬苟悠悠玩怠則安肆日偸而不能敬矣後又言肆惟王其疾敬徳一篇綱領在敬字而敬字工夫又在疾字】相古先民有夏天迪從子保面稽天若今時旣墜厥命今相有殷天迪格保面稽天若今時旣墜厥命【從子保者從其子而保之謂禹傳之子也面鄕也視古先民有夏天固啟迪之又從其子而保佑之禹亦面考天心敬順無違宜若可爲後世憑藉者今時已墜厥命矣今視有殷天固啟迪之又使其格正夏命而保佑之湯亦面考天心敬順無違宜亦可爲後世憑藉者今時已墜厥命矣以此知天命誠不可恃以爲安也】纂疏【林氏曰格與惟帝降格之格同降格而保佑之謂下臨之也○愚謂從其子而保之卽天與子則與子之意開萬世傳子之端自禹始故於夏言從子保於商只言格保蒙上文也兩面稽天若卽對越在天之意此蓋謂天與祖宗皆不可恃也】今衝子嗣則無遺壽耇曰其稽我古人之徳矧曰其有能稽謀自天【稽考矧況也幼沖之主於老成之臣尢易疏逺故召公言今王以童子嗣位不可遺棄老成言其能稽古人之徳是固不可遺也況言其能稽謀自天是尢不可遺也稽古人之徳則於事有所證稽謀自天則於理無所遺無遺壽耇蓋君天下者之要務故召公特首言之】纂疏【愚謂老成知古又能知天所賴以稽古道天道幸有壽耇如太公周畢諸公在不可遺也稽考古徳非壽耇者聞見之遠無所質稽考天意以定謀慮非壽耇者徳盛智明不能決也】嗚呼有王𨿽小元子哉其丕能諴於小民今休王不敢後用顧畏於民碞【召公嘆息言王𨿽幼沖乃天之元子哉謂其年𨿽小其任則大也其者期之辭也諴和碞險也王其大能諴和小民爲今之休美乎小民𨿽至防而至可畏王當不敢緩於敬徳用顧畏於民之碞險可也】纂疏【愚謂和小民今休矣猶欲王汲汲於畏民碞者民之碞險可畏常伏於太和盛美之中恃其已和且美而不顧慮以畏之則福兮禍伏險孰大焉故莊生曰人心險於山川不敢後句宜缺之】王來紹上帝自服於土中旦曰其作大邑其自時配皇天毖祀於上下其自時中乂王厥有成命治民今休【洛邑天地之中故謂之土中王來洛邑繼天出治當自服行於土中是時洛邑告成成王始政故召公以自服土中爲言又舉周公嘗言作此大邑自是可以對越上天可以享答神只自是可以宅中圖治成命者天之成命也成王而能紹上帝服土中則庶幾天有成命治民今卽休美矣○王氏曰成王欲宅洛邑者以天事言則日東景朝多陽日西景夕多陰日南景短多暑日北景長多寒洛天地之中風雨之所會陰陽之所和也以人事言則四方朝聘貢賦道理均焉故謂之土中】纂疏【陳氏大猷曰君前臣名故稱旦舉周公之言以告謂今作大邑其自是而配天使仰無愧於天自是而毖祀使幽無愧於鬼神自是而宅中乂治使俯無愧於民王其有成命而治民今休可也周公所期如此之重王不可不思所以稱之○愚謂作洛之事召公任之而未嘗明言之至此方言服於土中而舉周公之言以見作洛所以配上帝奉祭祀成治功凝天命其重如此蓋下文將自進其敬徳祈天之忠言所以先引周公期望之語以開其端也】王先服殷禦事比介於我有周禦事節性惟日其邁【言治人當先服乎臣也王先服殷之禦事以親近副貳我周之禦事使其漸染陶成相觀爲善以節其驕淫之性則日進於善而不已矣】王敬作所不可不敬徳【言化臣必謹乎身也所處所也猶所其無逸之所王能以敬爲所則動靜語黙出入起居無往而不居敬矣不可不敬徳者甚言其徳之不可不敬也】纂疏【王敬作所不可不敬徳只是一句○孔氏曰召公旣述周公言又陳已意以終其戒言當先治服商禦事之臣使比近我周治事之臣敬爲所不可不敬之徳○林氏曰周遷殷民於洛蓋與洛之民雜居其善惡之習不同非有以和一之不能相安以處故必有以服殷禦事使親比介助周之禦事然後可蓋周禦事習於教令無事服之以服殷禦事爲先也然服殷禦事在節其性而已蓋人性無不善殷人特化紂之惡是以不義之習遂與性成而忘反耳有以節之使日進於善則與周人何異哉然欲節民性在王所化王當敬爲其所不可不敬之徳以率之非政刑所及也○陳氏大猷曰旣以周臣率之使之相觀而善又以身率之使之下觀而化也殷臣化殷民亦視效之而化矣○愚按王敬作所不可不敬徳朱子本孔氏作一句說蔡氏以所字爲句作兩句說眞氏乙記以蔡說爲長然蔡說實自呂氏所其無逸之觧發之殷人污於舊染而其性流今欲節之使其性復亦惟化以敬徳耳敬者一心之主宰性卽心所具之理也敬則此心收斂於天理之中而性可節不敬則此心放縱於人欲之僞而性日流日其邁卽上達反天理而日進乎髙明之意也然王豈爲化商而始勉於敬哉特自敬爲我所不可不敬之徳而已謂之不可不敬蓋敬者人心所當然而不可不然者非有所勉而然如饑食渇飲之常無所爲而爲者也能如是則敬盡於此而人化於彼矣】我不可不監於有夏亦不可不監於有殷我不敢知曰有夏服天命惟有歷年我不敢知曰不其延惟不敬厥徳乃早墜厥命我不敢知曰有殷受天命惟有歷年我不敢知曰不其延惟不敬厥徳乃早墜厥命【夏商歷年長短所不敢知我所知者惟不敬厥徳卽墜其命也與上章相古先民之意相爲出入但上章主言天眷不足恃此則直言不敬徳則墜厥命爾】纂疏【林氏曰古人於天命不以爲必有不以爲必無召公於歷年不其延皆不敢知者疑之也至謂敬徳則歷年不敬徳則墜命則無可疑者】今王嗣受厥命我亦惟玆二國命嗣若功王乃初服【今王繼受天命我謂亦惟此夏商之命當嗣其有功者謂繼其能敬徳而歷年者也況王乃新邑初政服行教化之始乎】纂疏【愚謂王乃初服者善始可以占終法二國之敬徳而歷年尢當謹於初服也此句呂蔡以屬上章孔朱眞陳以冠下章使與初生初服宅新邑爲一套亦通但此句實結上生下若生子一段言語實因此句而申明之】嗚呼若生子防不在厥初生自貽哲命今天其命哲命吉凶命歷年知今我初服【嘆息言王之初服若生子無不在於初生習爲善則善矣自貽其哲命爲政之道亦猶是也今天其命王以哲乎命以吉凶乎命以歷年乎皆不可知所可知者今我初服如何爾初服而敬徳則亦自貽哲命而吉與歷年矣】宅新邑肆惟王其疾敬徳王其徳之用祈天永命【宅新邑所謂初服也王其疾敬徳容可緩乎王其徳之用而祈天以歷年也】纂疏【集觧王之初服不可不謹其習猶子之初生不可不愼初所教蓋習於上則智習於下則愚矣故今天命正在初服之時敬徳則哲則吉則歷年不敬徳則愚則凶則短折也○天無一物之不體已知我初服宅洛矣王其可不疾敬徳哉所以求天永命者惟在徳而已矣王乃初服至命歷年爲一節知今我初服至祈天永命爲一節○呂氏曰哲命者人心所有之明哲非自外來人自初生而保養乃可以全其善也○林氏曰天以正性命人初無智愚之別所以有智愚於己取之而已下愚爲自暴自棄則上智豈非自貽乎○葉氏曰哲命以哲爲天所命也○眞氏曰天命至公不可以求而得曰祈者蓋一於用徳乃不祈之祈也○愚按呂林皆以哲命爲性命之命然哲命命哲不應遽有性命眷命之分當以葉氏之說爲正明哲之性與生俱生初生之時習於善則明可作哲習於惡則靡哲而愚哲則爲天所命愚則天不命之是自貽哲命如所謂自求多福此所謂罔不在厥初生時自貽哲命者也王之初服亦猶是耳此一節發明王乃初服之意蓋今日作新邑而自服土中乃所謂初服是又中天下定四海之一初也天之命吉命凶判於此王之能敬徳祈永命與不能亦判於此召公所以欲王乘此一初之機而疾敬徳也疾敬徳則能用徳矣疾云者欲乘此機而速勉之有今防後之謂也疾敬徳者勿失此機於今日之初而能用徳以祈天者可永命於千萬年之久今此一初豈可又以悠悠失之哉肆惟王其疾敬徳蓋申上文王其疾敬徳之語而致重復懇切之意云】其惟王勿以小民淫用非彞亦敢殄戮用乂民若有功【刑者徳之反疾於敬徳則當緩於用刑勿以小民過用非法之故亦敢於殄戮用治之也惟順導民則可有功民猶水也水泛濫橫流失其性矣然壅而遏之則害愈甚惟順而導之則可以成功】其惟王位在徳元小民乃惟刑用於天下越王顯【元首也居天下之上必有首天下之徳王位在徳元則小民皆儀刑用徳於下於王之徳益以顯矣】纂疏【陳氏大猷曰徳元猶乾元坤元之始生萬物者也一說元好生之仁徳也○愚按至此則淫用非彞之民化爲刑用徳元之民正所謂順導之而有功者王奚以尙刑不尙徳爲哉嗣若功若有功難以彊觧宜缺之】上下勤卹其曰我受天命丕若有夏曆年式勿替有殷曆年欲王以小民受天永命【其亦期之辭也君臣勤勞期曰我受天命大如有夏曆年用勿替有殷曆年欲兼夏殷曆年之永也召公又繼以欲王以小民受天永命蓋以小民者勤卹之實受天永命者歷年之實也蘇氏曰君臣一心以勤卹民庶幾王受命歷年如夏商且以民心爲天命也】纂疏【以小民如以某師之以○林氏曰王能敬徳於上而小民儀刑於下則天永命之所謂用小民而受永命也○呂氏曰召公拳拳言小民者國之根本全在小民其興其亡不在大族不在諸侯止在小民之身○陳氏曰小民人所易忽澤及小民則無不及矣堯之不虐無告文王之施仁先四者是也○愚謂勤卹卽無疆惟卹之卹上下勤勞以軫無疆之卹惟期於兼二代之歷年非他有以也惟欲王以小民受永命耳三節三言小民始戒王以非彞殄戮之繼欲以元徳儀刑之末欲以之而受永命以之者何惟尙徳不尙刑知其生𨿽至防而闗於天命者至大至久也○眞氏曰前言王其徳之用祈天永命此言欲王以小民受天永命永命之道無他惟用徳與愛小民而已徳及小民方爲用徳之至也又曰一篇之中言敬者凡七八曰曷其柰何弗敬曰王敬作所不可不敬徳曰王其疾敬徳兩言不敬厥徳早墜厥命曰肆惟王其疾敬徳言之諄望之切老臣事少主惓惓之心也異時成王享百年之壽而周卜世卜年卒過其歷然後知召公之言眞人主之藥石國家之蓍也哉】拜手稽首曰予小臣敢以王之讐民百君子越友民保受王威命明徳王末有成命王亦顯我非敢勤惟恭奉幣用供王能祈天永命【讐民殷之頑民與三監叛者百君子殷之禦事庶士也友民周之友順民也保者保而不失受者受而無拒威命明徳者徳威徳明也末終也召公於篇終致敬言予小臣敢以殷周臣民保受王威命明徳王當終有天之成命以顯於後世我非敢以此爲勤惟恭奉幣帛用供王能祈天永命而已蓋奉幣之禮臣職之所當恭而祈天之寶則在王之所自盡也又按恭奉幣意卽上文取幣以錫周公而旅王者蓋當時成王將舉新邑之祀故召公奉以助祭云】纂疏【薛氏曰先讐民後友民作洛以鎭商民爲先也與前言先服殷禦事同意○陳氏大猷曰篇終復總始末之要以告王敢以讐民等保受威命明徳者因庶殷侯甸和會作洛而言敢以者自任之辭如命侯甸殷庶卽王之威命來紹自服卽王之明徳先行相宅以後皆保受也王末有成命與上王厥有成命相應王亦顯與上越王顯相應我非敢自居其勤慮王以人心已從天命已定而自足也惟恭奉前所取以旅王之幣待王能祈天永命將以致慶而已期望不已之意可謂婉而篤矣記曰頌而無謟諫而無驕召誥以之○愚謂讐民百君子友民卽指庶殷侯甸和會作洛之人也所謂能祈天永命不過上文敬徳愛小民之事敬徳愛小民卽祈天永命之能也上文已盡之故於篇終特以能字該之】

洛誥【洛邑旣定周公遣使告卜史氏錄之以爲洛誥又並記其君臣答問及成王命周公畱治洛之事今文古文皆有○按周公拜手稽首以下周公授使者告卜之辭也王拜手稽首以下成王授使者復公之辭也王肇稱殷禮以下周公教成王宅洛之事也公明保予衝子以下成王命公畱後治洛之事也王命予來以下周公許成王畱洛君臣各盡其責難之辭也伻來以下成王錫命毖殷命寧之事也戊辰以下史又記其祭祀冊誥等事及周公居洛嵗月久近以附之以見周公作洛之始終而成王舉祀發政之後卽歸於周而未嘗都洛也】纂疏【因讀尙書曰其間錯誤觧不得處煞多昔伯恭觧書因問之曰尙書還有觧不通處答曰無有因舉洛誥問之云據成王只使周公往營洛故伻來獻圖及卜成王未嘗一日居洛後面如何卻與周公有許多答對又云王在新邑此如何觧伯恭無以答後得渠書云誠有觧不得處○洛誥之文有不可曉者其後乃言王在新邑而其前已屢有答問之詞矣○三盤五誥之類實是難曉若要添減字硬說將去盡得然卽是穿鑿恐終無益耳○葉氏曰此篇當與召誥參看○王氏安石曰此誥有不可知者當缺之而釋其可知者○愚按此篇大可疑者惟有公告王宅洛行祀出命之辭而不載王至洛之事與其日月觀十二月在洛祭告命周公畱治洛之事尙謹書之則自三月後至十二月前此數月中至洛之大事其書之也必矣觀此篇首章九句脫簡在康誥之首則王親至洛行祀出命等事其脫簡又可想矣且孺子其朋及汝惟衝子惟終等處聱牙難通上下不續又王曰公功棐廸篤之下無周公答辭而卽繼以王曰豈非此等處有脫簡錯簡耶細推詳之可見】

周公拜手稽首曰朕復子明辟【此下周公授使者告卜之辭也拜手稽首者史記周公遣使之禮也復如逆復之復成王命周公往營成周周公得卜復命於王也謂成王爲子者親之也謂成王爲明辟者尊之也周公相成王尊則君親則兄之子也明辟者明君之謂先儒謂成王幼周公代王爲辟至是反政成王故曰復子明辟夫有失然後有復武王崩成王立未嘗一日不居君位何復之有哉蔡仲之命言周公位冢宰正百工則周公以冢宰總百工而已豈不彰彰明甚矣乎王莽居攝幾傾漢鼎皆儒者有以啟之是不可以不辧○蘇氏曰此上有脫簡在康誥自惟三月哉生魄至洪大誥治四十八字】纂疏【孔氏曰周公言我復還明君之政於子子成王○王氏安石曰復如復逆之復成王命公往營成周公得卜復命於王曰子親之也曰明辟尊之也先儒以周公代王爲辟至是反政以書攷之周公位冢宰正百工而已未嘗代王爲辟何復之有按辟孔注始於荊公蔡傳采之○程子曰猶言告嗣天子王矣○葉氏曰復如孟子有復於王書說復於王之復明堂位云周公踐天子位漢儒之言云爾不足信也○愚按王莽廢漢孺子嬰爲定安公執其手流涕曰昔周公攝位終得復子明辟今予獨廹皇天威命不得如意蓋因孔氏釋經之誤莽遂借此以文其姦云右此章上當移元洛誥脫簡冠於首而讀之】王如弗敢及天基命定命予乃保大相東土其基作民明辟【凡有造基之而後成成之而後定基命所以成始也定命所以成終也言成王幼沖退托如不敢及知天之基命定命予乃繼太保而往大相洛邑其庶幾爲王始作民明辟之地也洛邑在鎬京東故曰東土】纂疏【公不欲斥言王幼不能故言王若不敢及天之初命定命○王氏炎曰承天命以作新邑是謂基命都邑旣成久安長治是謂定命】予惟乙卯朝至於洛師我卜河朔黎水我乃卜澗水東瀍水西惟洛食我又卜瀍水東亦惟洛食伻來以圖及獻卜【乙卯卽召誥之乙卯也洛師猶言京師也河朔黎水河北黎水交流之內也澗水東瀍水西王城也朝會之池瀍水東下都也處商民之地王城在澗瀍之間下都在瀍水之外其地皆近洛水故兩云惟洛食也食者史先定墨而灼之兆正食其墨也伻使也圖洛之地圖也獻卜獻其卜之兆辭也】纂疏【張氏曰王者以民爲重故曰師○袁氏曰黎水言河朔則知澗瀍皆河南○陳氏經曰先言惟洛食卽今河南後言惟洛食卽今洛陽言公於洛卜此二處也召誥曰太保朝至於洛卜宅則卜乃召公卜今周公曰我卜者二公同心同謀召公之卜卽周公之卜也○蘇氏曰黎水今黎陽也營洛以處殷民民重遷以河朔爲近便卜不吉然後卜洛也○呂氏曰意在河朔近地者商民之心意在洛邑地中者周公之心列二說以聽於天而已先卜黎者先人後己也黎不吉卜洛而吉公之心卽天之心也無間故無違也○史氏漸曰澗東瀍西卽洛之中澗水東卽洛之偏洛邑居天下之中伊洛瀍澗周流其間天子南向則澗在洛之右瀍在洛之左公於澗瀍之中卜而告吉遂營王城以建王宮定郊社宗廟是爲郟鄏今河南是也又循之左越瀍水之東卜又告吉遂營下都名曰成周又曰東郊以居殷民今洛陽是也二城相距蓋十有八里】王拜手稽首曰公不敢不敬天之休來相宅其作周匹休公旣定宅伻來來視予卜休恆吉我二人共貞公其以予萬億年敬天之休拜手稽首誨言【此王授使者復公之辭也王拜手稽首者成王尊異周公而重其禮也匹配也公不敢不敬天之休命來相宅爲周匹休之地言卜洛以配周命於無窮也視示也示我以卜之休美而常吉者也二人成王周公也貞猶當也十萬曰億言周公宅洛規模宏逺以我萬億年敬天休命故又拜手稽首以謝周公告卜之誨言】纂疏【呂氏曰營洛實配宗周匹者對宗周之辭我與公共貞固守此基業以予者使之之辭倚之者甚重而望之者甚長也○王氏十朋曰詩作丰伊匹與匹休同意○夏氏曰貞如厥賦貞相當也王欲與公共當此吉卜○王氏曰凡卜有貞其吉凶者太卜言國大遷大師則貞○愚按視與示同古字通用漢書凡示字例作視十萬曰億秦誓又云百萬曰億不同何也詩禾三百億鄭注十萬曰億毛云萬萬曰億孔防今九章算術皆以萬萬爲億鄭以古數言之韋昭注楚語曰十萬曰億古數也秦始以萬萬爲億百萬爲億未見所本】周公曰王肈稱殷禮祀於新邑咸秩無文【此下周公告成王宅洛之事也殷盛也與五年再殷祭之殷同秩序也無文祀典不載也言王始舉盛禮祀於洛邑皆序其所當祭者𨿽祀典不載而義當祀者亦序而祭之也○呂氏曰定都之初肈舉盛禮大饗羣祀𨿽祀典不載者咸秩序而祭之有告焉有報焉有祈焉始建新都昭格上下告成事也雨時若大役以成報神賜也自今以始永奠中土祈鴻休也後世不知祭祀之義鬼神之徳觀周公首以祀於新邑爲言若濶於事情者抑不知人主臨鎭新都之始齋祓一心對越天地達此精明之徳放諸四海無所不準而助祭諸侯下逮胞翟之賤亦皆有孚顒若收其放而合其離蓋格君心萃天下之道莫要於此宜周公以爲首務也】纂疏【自此以下漸不可曉蓋不知是何時所言傳防以爲王與公俱在洛對問之言葉氏以爲王得卜而至洛旣祭復歸鎬因畱公居守而公有此言皆不可考○董氏曰易曰殷薦之上帝禮有殷祭殷奠皆取殷盛之義○愚謂王氏云此殷禮疑卽篇末十二月戊辰之祭史述其語於前而記其事於後也竊意十二月之祭不過以周公畱治洛之事就冬烝以告文武廟耳此曰殷禮曰秩無文必作新邑後就新邑舉非常大祭祀豈十二月特牛之祀足以當之三月後至十一月必嘗親至洛行大祀禮受大朝賀發大號令今脫去矣自此下至無逺用戾乃洛邑旣成公自洛還鎬告王以宅洛所當行之事而請王以行及自陳欲退老之辭也繼此云云述往復之辭而有錯誤之簡者也証之召誥公定宅後嘗還鎬京觀召公取諸侯之幣以錫公由公以達王則可見矣孺子其朋以下必有訛誤脫簡漏卻王祀新邑等必在此處無疑也況梓材庶邦享集丕享等語其爲敬識百辟享之上下文脫簡在彼尢爲顯然乎】予齊百工伻從王於周予惟曰庶有事【周公言予整齊百官使從成王於周謂將適洛時也予惟謂之曰庶幾其有所事乎公但防示其意以待成王自教詔之也】纂疏【愚謂有事卽祀事也國之大事在祀與戎古人於祭祀皆曰有事周公言我整齊共營洛之百官使從王於宗周我惟謂曰王庶幾將行祀事於新邑乎防示此意於百官待王自教詔之】今王卽命曰記功宗以功作元祀惟命曰汝受命篤弼【功宗功之尊顯者祭法曰聖王之制祭祀也法施於民則祀之以死勤事則祀之以勞定國則祀之能禦大災則祀之能捍大患則祀之蓋功臣皆祭於大烝而勲勞之最尊顯者則爲之冠故謂之元祀周公教成王卽命曰記功之尊顯者以功作元祀矣又惟命之曰汝功臣受此襃賞之命當益厚輔王室蓋作元祀旣以慰答功臣而又勉其左右王室益圖久大之業也】丕視功載乃汝其悉自教工【丕大視示也功載者記功之載籍也大視功載而無不公則百工效之亦皆公也大視功載而或出於私則百工效之亦皆私也其公其私悉自汝教之所謂乃汝其悉自教工也上章告以襃賞功臣故戒其大視功載者如此】纂疏【王氏曰記功若紀於太常藏在盟府之類○呂氏曰洛邑旣成周業旣定論創業元勲不可後也功臣之冠天下觀瞻鎭服羣下實系此舉論功莫先於宗言宗則凡功臣可得而推矣報功莫重於祀言祀則凡慶賞可得而推矣○吳氏曰已死者祀之生者載以旌之○愚謂公因告王今當卽出命曰新邑之祀將前所記錄創業功臣之宗勲勞最顯者以其功列之大祀使與享矣又當專命羣臣曰汝之受命而能厚輔王室者亦將大視其功而紀載於冊書以功作元祀所以報功臣於旣往丕視功載所以勵功臣於方來載之今日又將祀之後日也公又謂王言上卽命惟命二說乃汝其悉自教詔於百工其機𨿽自公發之其教當自王出之也】孺子其朋孺子其朋其往無若火始焰焰厥攸灼敍弗其絕【孺子稚子也朋比也上文百工之視效如此則論功行賞孺子其可少徇比黨之私乎孺子其少徇比黨之私則自是而往有若火然始𨿽焰焰尙防而其灼爍將次第延爇不可得而撲滅矣言論功行賞徇私之害其初甚防其終至於不可遏絕所以嚴其辭而禁之於未然也】纂疏【林氏曰如漢之朋黨始於甘陵南北部唐之朋黨始於牛李其終縉紳稔禍海內塗炭是也○愚謂自此以下必有脫誤如二孺子句及灼敍等語皆不可曉與上文本不相貫所當缺疑】厥若彞及撫事如予惟以在周工往新邑伻向卽有僚明作有功惇大成裕汝永有辭【其順常道及撫國事常如我爲政之時惟用見在周官勿參以私人往新邑使百工知上意向各就有僚明白奮揚而赴功惇厚博大以裕俗則王之休聞亦永有辭於後世矣】纂防【呂氏曰漢文近於惇大成裕而無所謂明作有功漢宣近於明作有功而無所謂惇大成裕○愚謂彰明振作以有功績而又惇厚廣大以成寛裕是立精明之治功而存渾厚之治體也惟以在周工往新邑乃是欲王以從王於宗周之百工往之新邑也此八字卻與前予齊百工伻從王於周相照應】公曰已汝惟衝子惟終【周之王業文武始之成王當終之也此上詳於記功教工內治之事此下則統禦諸侯教養萬民之道也】纂疏【當惟其終猶伊尹言愼厥終】汝其敬識百辟享亦識其有不享享多儀儀不及物惟曰不享惟不役志於享凡民惟曰不享惟事其爽侮【此禦諸侯之道也百辟諸侯也享朝享也儀禮物幣也諸侯享上有誠有僞惟人君克敬者能識之識其誠於享者亦識其不誠於享者不在幣而在於禮幣有餘而禮不足亦所謂不享也諸侯惟不用志於享則國人化之亦皆謂上不必享矣舉國無享上之誠則政事安得不至於差爽僣侮隳王度而爲叛亂哉人君可不以敬存心辧之於早而察之於防乎】纂疏【幣有餘而禮不足者往往有輕上之心以爲可以幣交曰吾幣足矣何以禮爲如是者猶不享也○蘇氏曰小人賄以悅人必簡於禮公戒王責諸侯以禮不以幣恐其役志乎物而不役志乎禮則諸侯慢而王室輕矣春秋傳曰晉趙文子爲政薄諸侯之幣而重其禮魯穆叔曰自今以往兵其少弭矣列國之卿輕幣重禮猶足以服人心況天子乎唐衰君臣皆可以賄取方鎭皆貢羨余行苞苴而天子失政以至於亡周公之戒至矣○愚謂此因將往新邑受諸侯朝享而言亦因召公取諸侯之幣以旅王而言也】乃惟孺子頒朕不暇聽朕教汝於棐民彞汝乃是不蘉乃時惟不永哉篤敍乃正父防不若予不敢廢乃命汝往敬哉玆予其明農哉彼裕我民無逺用戾【此教養萬民之道也頒朕不暇未詳或曰成王當頒布我汲汲不暇者聽我教汝所以輔民常性之道汝於是而不勉焉則民彞泯亂而非所以長久之道矣正父武王也猶今稱先正云者篤者篤厚而不忘敍者先後之不紊言篤敍武王之道無不如我則人不敢廢汝之命矣呂氏曰武王沒周公如武王故天下不廢周公之命周公去成王如周公則天下不廢成王之命戾至也王往洛邑其敬之哉我其退休田野惟明農事蓋公有歸老之志矣彼謂洛邑也王於洛邑和裕其民則民將無逺而至焉】纂疏【陳氏經曰汝當頒我前日未暇爲之事一一行之○或曰武王撥亂反正故稱正父○愚按此一節除汝往敬哉玆予其明農哉二句外余當缺之味此二句可見公時在鎬欲王往新邑而已將退老也此章之下當必有公從王至新邑舉祀發命之事而今缺矣】王若曰公明保予衝子公稱丕顯徳以予小子文武烈奉答天命和恆四方民居師【此下成王答周公及畱公也大抵與上章參錯相應明顯明之也保保祐之也稱舉也和者使不乖也恆者使可久也居師者宅其眾也言周公明保成王舉大明徳使其上之不忝於文武仰不愧天俯不怍人也】纂疏【愚謂此王旣至洛舉祀後與公言將畱公治洛先敍述公之功徳以慰藉之也】惇宗將禮稱秩元祀咸秩無文【宗功宗之宗也下文宗禮同將大也】纂疏【孔氏曰厚尊大禮舉秩大祀蘇氏曰言此事皆賴公之功而成也○愚謂此蓋王述已行之事之辭卽答公所謂王肇稱殷禮祀於新邑咸秩無文也】惟公徳明光於上下勤施於四方旁作穆穆迓衡不迷文武勤教予衝子夙夜毖祀【旁無方所也因上下四方爲言穆穆和敬也迓迎也言周公之徳昭著於上下勤施於四方旁作穆穆以迎治平不迷失文武所勤之教於天下公之徳教加於時者如此予衝子夫何爲哉惟早夜以謹祭祀而已蓋成王知周公有退休之志故示其所以畱之之意也】纂疏【陳氏大猷曰不曰已太平方且和敬以迓之而已治猶未治也使以爲旣平則無亹亹方進之意盈而不可久矣○唐孔氏曰衞獻公言政由氏祭則寡人意亦略似言祭則我小子迓太平明教化皆委重於公也○愚謂此王推美歸重於公猶欲其益因徳業之盛而加自彊不息之誠我小子但主祀而已此已示畱公之意矣】王曰公功棐廸篤罔不若時【言周公之功所以輔我啟我者厚矣常常如是未可以言去也】王曰公予小子其退卽辟於周命公後【此下成王畱周公治洛也成王言我退卽居於周命公畱後治洛蓋洛邑之作周公本欲成王遷都以宅天下之中而成王之意則未欲捨鎬京而廢祖宗之舊故於洛邑舉祀發政之後卽欲歸居於周而畱周公治洛謂之後者先成王之辭猶後世畱守畱後之義先儒謂封伯禽以爲魯後者非是考之費誓東郊不開乃在周公東徵之時則伯禽就國蓋已久矣下文惟告周公其後其字之義益可見其爲周公不爲伯禽也】纂疏【上文王曰兩段周公無答辭疑有闕文成王言我當歸卽政於宗周而命公畱於洛猶唐節度畱後之意○史丞相說書亦有好處如命公後舊說云命伯禽爲周公後史云成王旣歸命周公在後看公定予往已一言便見得周公在後之意○眞氏曰按史記魯世家伯禽卽位之後管蔡等反淮夷徐戎亦並興於是伯禽帥師伐之於肹遂平徐戎據此則蔡說當矣○愚謂成王自言其退卽辟於周味退之一辭則王時進在洛邑可知是時已行祀發政將還鎬京據身在洛邑言故以還歸宗周爲退退固王之謙詞亦述往返語勢之當然耳先儒於此皆忽之故不敢質言此章爲王至洛後之辭也】四方廸亂未定於宗禮亦未克敉公功【宗禮卽功宗之禮也亂治也四方開治公之功也未定功宗之禮故未能敉公功也敉功者安定其功之謂卽下文命寧者也】纂疏【迪順也四方𨿽已順治猶未定於尊公之禮未有以撫安公之功】迪將其後監我士師工誕保文武受民亂爲四輔【將大也周公居洛啟大其後使我士師工有所監視大保文武所受於天之民而治爲宗周之四輔也漢三輔蓋本諸此今按先言啟大其後而繼以亂爲四輔則命周公畱後於洛明矣】纂疏【周公在後監我百官士也師也公也四輔猶四鄰○愚謂王制曰設四輔及三公四輔左輔右弼前疑後丞也引王制之四輔觧此四輔亦與朱子四鄰之說合王以治爲四輔之大臣望公下文公以治爲四方之新君望王君臣交相期望意相照應】王曰公定予往已公功肅將祗歡公無困哉我惟無斁其康事公勿替刑四方其世享【定爾雅曰止也成王欲周公止洛而自歸往宗周言周公之功人皆肅而將之欽而恱之宜鎭撫洛邑以慰懌人心毋求去以困我也我惟無厭其安民之事公勿替所以監我士師工者四方得以世世享公之徳也吳氏曰前漢書兩引公無困哉皆以哉作我當以我爲正】纂疏【此王與公決而歸之言也公定居洛予往歸周已公無困哉言公無以事自困猶漢所謂閔勞公以官職之事也○張氏曰公之功如此猶肅敬以自將謂不驕矜人皆敬之恱之○眞氏曰公功如此而猶以肅自將以敬自樂可見公之盛徳○王氏炎曰無替其所以示儀刑於我者○愚按此章之上必有公答王之辭蓋不許王畱後之請也所以王言公止我往歸周矣公無困我是以不許畱爲困之其辭危勿替刑以下其望逺又上章言予衝子夙夜毖祀成王全倚重於公而已僅主祭宜公未許畱至此曰我惟無倦於康安之事是王能以安天下自任而不全倚於公宜公下章幡然許畱也】周公拜手稽首曰王命予來承保乃文祖受命民越乃光烈考武王朕恭【此下周公許成王畱等事也來者來洛邑也承保乃文祖受命民及光烈考武王者答誕保文武受民之言也責難於君謂之恭朕恭者大其責難之義也】纂疏【陳氏曰大我事君之恭】孺子來相宅其大惇典殷獻民亂爲四方新辟作周恭先曰其自時中乂萬邦咸休惟王有成績【典典章也殷獻民殷之賢者也言當大厚其典章及殷之獻民蓋文獻者爲治之大要也亂治也言成王於新邑致治爲四方新主也作周恭先者人君恭以接下以恭而倡後王也公又言其自是宅中圖治萬邦咸底休美則王其有成績矣此周公以治洛之效望之成王也】纂疏【愚按孺子來相宅乃公述王之此行也作周恭先爲周家恭敬之王之先以恭而率先夫後之爲王者也曰者公期望於王之辭其自時中乂其卽將然之辭也】予旦以多子越禦事篤前人成烈答其師作周孚先考朕昭子刑乃單文祖徳【多子者眾卿大夫也唐孔氏曰子者有徳之稱大夫皆稱子師眾也周公言我以眾卿大夫及治事之臣篤厚文武成功以答天下之眾也孚信也作周孚先者人臣信以事上以信而倡後人也考成也昭子猶所謂明辟也親之故曰子刑儀刑也單殫也言成我明子儀刑而殫盡文王之徳蓋周公與羣臣篤前人成烈者所以成成王之刑乃殫文祖徳也此周公以治洛之事自效也】纂疏【呂氏曰考察我告子之言乃盡本於文祖之徳蓋文徳之精防皆在此自加考察可也○愚謂作周孚先爲周家孚信之臣之先以信而率先夫後之爲臣者也亂爲四方新辟當與前亂爲四輔對觀作周孚先當與前作周恭先對觀蓋公與王交相期望各盡責任之辭考朕昭子刑卽答前公勿替刑之言此云昭示子之儀刑則勿替刑其爲勿替示王以儀刑明矣○陳氏大猷曰此處上下疑有缺文】伻來毖殷乃命寧予【絕句】以秬鬯二卣曰明禋拜手稽首休享【此謹毖殷民而命寧周公也秬黒黍也一稃二米和气所生鬯郁金香艸也卣中尊也明潔禋敬也以事神之禮事公也蘇氏曰以黑黍爲酒合以郁鬯所以祼也宗廟之禮莫盛於祼王使人來戒敕庶殷且以秬鬯二卣綏寧周公曰明禋曰休享者何也事周公如事神明也古者有大賔客以享禮禮之酒淸人渇而不飲肉漧人饑而不食也故享有體薦豈非敬之至者則其禮如祭也歟】纂疏【愚謂自此至萬年其永觀朕子懷徳乃王歸鎬後使人來勞周公公因祭文武而全載其祝辭也寧如歸寧父母之寧曰明禋拜手稽首休享者述王命使之辭曰此明潔以禋祀之酒今拜稽而致休美以享公焉敬之至者其禮如祭傳曰享有體薦一證也記曰君子敬則用祭器又一證也碎分不貫必通全章說之不敢越宿如不宿肉君言不宿於家蔡氏謂與三宿之宿同宿乃進爵也惠篤敍至朕子懷徳此祝辭全文不必分爲二節祝辭之意云願惠順篤厚而有次敍身其康彊無有遇自已之疾子孫逢吉萬年厭飽文武之徳焉此公自致禱祝之辭也殷人亦引長壽考王使殷人乃皆承順其教條次序將萬年永觀法朕子而懷其徳焉朕子指成王曰王尊之曰朕子親之此公爲王禱祝之辭也𨿽曰祝辭然禱祝之中有規勉之意末二句歸重於王然非徒徼福於先王而已也】予不敢宿則禋於文王武王【宿與顧命三宿之宿同禋祭名周公不敢受此禮而祭於文武也】惠篤敍無有遘自疾萬年厭於乃徳殷乃引考【此祭之祝辭周公爲成王禱也惠順也篤敍與篤敍乃正父同順篤敍文武之道身其康彊無有遘遇自罹疾害者子孫萬年厭飽乃徳殷人亦永壽考也】纂疏【陳氏大猷曰惠順文武之道篤敍而行之】王伻殷乃承敍萬年其永觀朕子懷徳【承聽受也敍教條次第也王使殷人承敍萬年其永觀法我孺子而懷其徳也蓋周公𨿽許成王畱洛然且謂王伻殷者若曰遷洛之民我固任之至於使其承敍萬年則實系於王也亦責難之意與召誥末用供王能祈天命語脈相類】纂疏【張氏曰觀此書周公不敢當成王秬鬯之禮則天子之禮樂公其敢當而安之乎所以春秋於魯之郊禘皆貶其僣成王之賜伯禽之受失可見也】戊辰王在新邑烝祭嵗文王騂牛一武王騂牛一王命作冊逸祝冊惟告周公其後王賔殺禋咸格王入太室祼【此下史官記祭祀冊誥等事以附篇末也戊辰十二月之戊辰日也是日成王在洛舉烝祭之禮曰嵗云者嵗舉之祭也周尙赤故用騂宗廟禮太牢此用特牛者命周公畱後於洛故舉盛禮也逸史佚也作冊者冊書也逸祝冊者史逸爲祝冊以告神也惟告周公其後者祝冊所載更不他及惟告周公畱守其後之意重其事也王賔猶虞賔杞宋之屬助祭諸侯也諸侯以王殺牲禋祭祖廟故咸至也太室淸廟中央室也祼灌也以圭瓉酌秬鬯灌地以降神也】王命周公後作冊逸誥在十有二月【逸告者史逸誥周公治洛畱後也在十有二月者明戊辰爲十二月日也】惟周公誕保文武受命惟七年【吳氏曰周公自畱洛之後凡七年而薨也成王之畱公也言誕保文武受民公之復成王也亦言承保乃文祖受命民越乃光烈考武王故史臣於其終計其年曰惟周公誕保文武受命惟七年蓋終始公之辭云】纂疏【張氏曰公輔成王大保文武所受命至此爲七年矣○愚謂此三節史臣記王在洛以畱公治洛之事祭告文武及命公也戊辰先儒謂七年十二月晦日唐孔氏推之謂是嵗三月丙午朏閠九月辛未朔小則十二月三十日戊辰晦周十二月建亥之月也其言良是上言逸祝冊告文武之冊也下言作冊逸誥告命周公之冊也重其事故旣廟祭而冊祝先王又因廟祭而冊命周公也前言戊辰而結以在十有二月明戊辰爲十二月之戊辰言十二月而繼以惟周公誕保文武受命惟七年明十二月爲此七年之十二月也此乃古史記載倒文法也此章次第當在成王至洛舉大祀行大政之後與公別而歸鎬之前今以尾王歸鎬後遣使寧公之下次序倒矣其錯簡顚倒邪抑史追書之也不可考矣惟七年有二說蔡本葉吳今從張氏者按記云七年致政於成王王肅於金縢末云武王年九十三冬十一月崩其明年稱元年周公攝政遭流言東徵三年而歸制禮作樂出入四年六年而成七年營洛邑歸政成王武王崩時成王年已十三至是年二十王肅此說與記合七年始終班班可考葉吳畱洛七年而後公薨之說未見所據何苦捨有據之說而從此乎古無年號只得表之曰周公誕保文武受命之七年亦如左氏所謂會於沙隨之嵗溴梁之明年之類耳兼之康誥脫簡之惟三月哉生魄蔡傳旣曰周公攝政七年之三月矣此云惟七年乃曰畱洛之後七年而薨豈應攝政至是恰第七年畱後至薨又恰七年邪由此言之則知蔡傳二說自相抵牾康誥得之而洛誥失之也】

多士【商民遷洛者亦有有位之士故周公洛邑初政以王命總呼多士而告之編書者因以名篇亦誥體也今文古文皆有○吳氏曰方遷商民於洛之時成周未作其後王與周公患四方之逺鑑三監之叛於是始作洛邑欲徙周而居之其曰昔朕來自奄大降爾四國民命我乃明致天罰移爾遐逖比事臣我宗多遜者述遷民之初也曰今朕作大邑於玆洛予惟四方防攸賔亦惟爾多士攸服奔走臣我多遜者言遷民而後作洛也故洛誥一篇終始皆無欲遷商民之意惟周公旣諾成王畱治於洛之後乃曰伻來毖殷又曰王伻殷乃承敍當時商民已遷於洛故其言如此愚謂武王已有都洛之志故周公黜殷之後以殷民反覆難制卽遷於洛至是建成周造廬舎定疆乃告命與之更始焉爾此多士之所以作也由是而推則召誥攻位之庶殷其已遷洛之民歟不然則受都今衞州也洛邑今西京也相去四百餘里召公安得捨近之友民而役遠之讐民哉書序以爲成周旣成遷殷頑民者謬矣吾固以爲非孔子所作也】纂疏【張氏曰周之頑民乃商之忠臣也○王氏曰篇名多士序乃以爲頑民周公未始以殷民爲頑成王命君陳始有無忿疾於頑之語夫殷民不附周謂之頑可也不忘殷謂之頑可乎故頑之一字康誥酒誥多士多方等書未嘗出諸口也○愚按諸家過信小序所以昔朕來自奄等全觧不通蔡說當矣】

惟三月周公初於新邑洛用告商王士【此多士之本序也三月成王祀洛次年之三月也周公至洛久矣此言初者成王旣不果遷畱公治洛至是公始行治洛之事故謂之初也曰商王士者貴之也】纂疏【孔氏曰周公致政明年三月也○王氏曰殷士遷於成周從舊長所治故先告之殷士從殷民皆從矣○愚謂蔡氏從孔氏以此三月爲祀洛次年之三月皆以書之篇次意之耳按召誥洛誥及脫簡在康誥之日月周公正以七年三月至洛此之三月卽彼之三月也得卜經營之時便告商士此專爲告商士而作故史自錄爲一書而次之洛誥之後七年無兩七年三月亦無兩三月也○陳氏傅良曰此一篇皆稱王若曰則是相宅年之三月作之此不待辧而知也】王若曰爾殷遺多士弗弔旻天大降喪於殷我有周佑命將天明威致王罰勑殷命終於帝【弗弔未詳意其爲嘆憫之辭當時方言爾也旻天秋天也主肅殺而言嘆憫言旻天大降災害而喪殷我周受眷佑之命奉將天之明威致王罰之公勅正殷命而革之以終上帝之事蓋推格命之公以開諭之也】纂疏【王氏曰終如受終於文祖之終○愚謂弗弔與大誥同皆言殷弗爲天所弔卹耳】肆爾多士非我小國敢弋殷命惟天不畀允罔固亂弼我我其敢求位【肆與康誥肆汝小子封同弋取也弋鳥之弋言有心於取之也呼多士誥之謂以勢而言我小國亦豈敢弋取殷命蓋栽者培之傾者覆之固其治而不固其亂者天之道也惟天不與殷信其不固殷之亂矣惟天不固殷之亂故輔我周之治而天位自有所不容辭者我豈敢有求位之心哉】纂疏【蘇氏曰固如推亡固存之固○林氏曰告以天命之公使知殷失天命而亡則誰能與之周得天命而興則誰能廢之】惟帝不畀惟我下民秉爲惟天明畏【秉持也言天命之所不與卽民心之所秉爲民心之所秉爲卽天威之所明畏者也反覆天民相因之理以見天之果不外乎民民之果不外乎天也詩言秉彞此言秉爲者彞以理言爲以用言也】纂疏【孔氏曰惟天不與紂惟我下民秉心爲我皆是天明可畏之效○愚按蔡本呂說今述孔注謂天自於民民心所歸卽天命所在以天不畀殷民秉心爲周觀之豈非天明畏之驗哉旣曰惟天不畀又曰惟帝不畀旣曰將天明威又曰惟天明畏反覆以天命之去畱曉殷士而潛消其覬覦猜疑之私耳】我聞曰上帝引逸有夏不適逸則惟帝降格向於時夏弗克庸帝大淫泆有辭惟時天防念聞厥惟廢元命降致罰【引導逸安也降格與呂刑降格同呂氏曰上帝引逸者非有形聲之接也人心得其安則亹亹而不能己斯則上帝引之也是理坦然亦何間於桀第桀喪其良心自不適於安耳帝實引之桀實避之帝猶未遽絕也乃降格災異以示意向於桀桀猶不知驚懼不能敬用帝命乃大肆淫佚𨿽有矯誣之辭而天防念聞之仲虺所謂帝用不臧是也廢其大命降致其罰而夏祚終矣】纂疏【陳氏大猷曰天心於君常欲導之於安逸如爲善最樂作徳日休卽帝之引逸也桀乃不適於逸自趨於危○呂氏曰天人之際惟極乃通治極而通格於皇天是也亂極亦通惟帝降格是也桀惡升聞故帝降格譴告災異以示所向董子曰天心仁愛人君必出災異以警戒之卽降格之謂也自絕於天天亦絕之國之元命猶人之元气有則生無則死者也】乃命爾先祖成湯革夏俊民甸四方【甸治也伊尹稱湯旁求俊彥孟子稱湯立賢無方蓋明俊民分布逺邇甸治區畫成湯立政之大經也周公反覆以夏商爲言者蓋夏之亡卽殷之亡湯之興卽文武之興也商民觀是亦可以自反矣】自成湯至於帝乙罔不明徳卹祀【明徳者所以修其身卹祀者所以敬乎神也】亦惟天丕建保乂有殷殷王亦罔敢失帝防不配天其澤【亦惟天大建立保治有殷殷之先王亦皆操存此心無敢失帝之則無不配天以澤民也】纂疏【蘇氏曰天澤無所不浹王者澤天下無此疆爾界配天其澤也○愚謂罔敢失帝體承上天不敢失其心也以帝則言太深此之罔不明徳與下文惟天不畀不明厥徳相對卹祀與罔失帝配天澤皆自克明徳而能然商先王以明徳而得天命也如此】在今後嗣王誕防顯於天矧曰其有聽念於先王勤家誕淫厥泆罔顧於天顯民只【後嗣王紂也紂大不明於天道況曰能聽念商先王之勤勞於邦家者乎大肆淫泆無復顧念天之顯道民之敬畏者也】惟時上帝不保降若玆大喪【大喪者國亡而身戮也】惟天不畀不明厥徳【商先王以明徳而天丕建則商後王不明徳而天不畀矣】凡四方小大邦喪罔非有辭於罰【凡四方小大邦國喪亡其致罰皆有可言者況商罪貫盈而周奉辭以伐之者乎】纂疏【呂氏曰天也祖也民也人君所共畏也紂不聽念先王罔顧天顯民只三畏皆亡無所不至矣○愚謂紂之眾惡皆自不明徳而然其以不明徳而失天命也如此】王若曰爾殷多士今惟我周王丕靈承帝事【靈善也大善承天之所爲也武成言只承上帝以遏亂略是也】有命曰割殷告勑於帝【帝有命曰割殷則不得不戡定剪除告其勑正之事於帝也武成言告於皇天后土將有大正於商者是也】惟我事不貳適惟爾王家我適【上帝臨汝毋貳爾心惟我事不貳適之謂上帝旣命侯於周服惟爾王家我適之謂言割殷之事非有私心一於從帝而無貳適則爾殷王家自不容不我適矣周不貳於帝殷其能貳於周乎蓋示以確然不可動搖之意而潛消頑民反側之情耳然聖賢事不貳適日用飲食莫不皆然蓋所以事天也豈特割殷之事而已哉】予其曰惟爾洪無度我不爾動自乃邑【三監倡亂予其曰乃汝大爲非法非我爾動變自爾邑猶伊訓所謂造攻自鳴條也】予亦念天卽於殷大戾肆不正【予亦念天就殷邦屢降大戾紂旣死武庚又死故邪慝不正言當遷徙也】纂疏【董氏曰肆肆赦之肆言肆赦之而不盡繩正之】王曰猷告爾多士予惟時其遷居西爾非我一人奉徳不康寧時惟天命無違朕不敢有後無我怨【時是也指上文殷大戾而言謂惟是之故所以遷居西爾非我一人樂如是之遷徙震動也是惟天命如此汝毋違越我不敢有後命謂有他罰爾無我怨】惟爾知惟殷先人有冊有典殷革夏命【卽其舊聞以開諭之也殷之先世有冊書典籍載殷攺夏命之事正如是耳爾何獨疑於今乎】今爾其曰夏迪簡在王庭有服在百僚予一人惟聽用徳肆予敢求爾於天邑商予惟率肆矜爾非予罪時惟天命【周公旣舉商革夏事以諭頑民頑民復以商革夏事責周謂商革夏命之初凡夏之士皆啟迪簡拔在商王之庭有服列於百僚之間今周於商士未聞有所簡拔也周公舉其言以大義折之言爾頑民𨿽有是言然予一人所聽用者惟以徳而已故予敢求爾於天邑商而遷之於洛者以冀率徳攺行焉予惟循商故事矜卹於爾而已其不爾用者非我之罪也是惟天命如此蓋章徳者天之命今頑民滅徳而欲求用得乎】纂疏【唐孔氏曰從殷適洛南行而西向故爲西奉徳猶秉徳○林氏曰朕不敢有後時而稽畱謂急於順天命也○陳氏大猷曰迪簡王庭職之大者有服百僚職之小者聽察有徳者而用之○陳氏經曰聽用徳者爾有徳我何敢不用爾無徳我何敢苟用商士所言皆私情王所言皆天理不擇賢否而用非天理矣○呂氏曰我故敢以徳而求爾於天邑商爾其修徳以應我之求不可援前比而必我之爵也商猶謂之天邑者蓋言其地舊爲天子之都理當富於賢徳敢求亦敬賢之意重其事而敬其辭裁之者固甚正待之者亦甚厚矣】王曰多士昔朕來自奄予大降爾四國民命我乃明致天罰移爾遐逖比事臣我宗多遜【降猶今法降等云者言昔我來自商奄之時汝四國之民罪皆應死我大降爾命不忍誅戮乃止明致天罰移爾逺居於洛以親比臣我宗周有多遜之美其罰蓋亦甚輕其恩固已甚厚今猶有所怨望乎詳此章則商民之遷固已久矣】纂疏【陳氏大猷曰奄東方國與淮夷三監同助武庚以叛周公東徵一舉而誅四國獨言來自奄者伐奄在後誅奄卽來也四國殷管蔡霍也以親我事我臣我宗法我周濟濟多遜之風○林氏曰自洛而視殷之故地則殷爲逺故以遷之於洛爲移爾遐逖○眞氏曰蔡說文勢順但遷洛恐不可言遐逖愚謂武王自鎬伐商言逖矣西土之人則自商遷洛豈不可言以爾遐逖否則以遐逖指朝歌謂移爾自於遐逖亦可也】王曰告爾殷多士今予惟不爾殺予惟時命有申今朕作大邑於玆洛予惟四方罔攸賔亦惟爾多士攸服奔走臣我多遜【以自奄之命爲初命則此命爲申命也言我惟不忍爾殺故申明此命且我所以營洛者以四方諸侯無所賔禮之地亦惟爾等服事奔走臣我多遜而無所處故也詳此章則遷民在營洛之先矣吳氏曰來自奄稱昔者逺日之辭也作大邑稱今者近日之辭也移爾遐逖比事臣我宗多遜者期之之辭也攸服奔走臣我多遜者果能之辭也以此又知遷民在前而作洛在後也】爾乃尙有爾土爾乃尙寧幹止【幹事止居也爾乃庶幾有爾田業庶幾安爾所事安爾所居也詳此章所言皆仍舊有土田居止之辭信商民之遷舊矣孔氏不得其說而以得反所生釋之於文義似矣而事則非也】爾克敬天惟畀矜爾爾不克敬爾不啻不有爾土予亦致天之罰於爾躬【敬則言動無不循理天之所福吉祥所集也不敬則言動莫不違悖天之所禍刑戮所加也豈特竄徙不有爾土而已哉身亦有所不能保矣】今爾惟時宅爾邑繼爾居爾厥有幹有年於玆洛爾小子乃興從爾遷【邑四井爲邑之邑繼者承續安居之謂有營爲有壽考皆於玆洛焉爾之子孫乃興自爾遷始也夫自亡國之末裔爲起家之始祖頑民𨿽愚亦知所擇矣】纂疏【馬氏曰干言根本也】王曰又曰時予乃或言爾攸居【王曰之下當有闕文以多方篇末王曰又曰推之可見時我或有所言皆以爾之所居止爲念也申結上文爾居之意】纂疏【王氏炎曰王曰下有脫簡又曰下有脫文】

無逸【逸者人君之大戒自古有國家者未有不以勤而興以逸而廢也益戒舜曰防遊於逸罔淫於樂舜大聖也益猶以是戒之則時君世主其可忽哉成王初政周公懼其知逸而不知無逸也故作是書以訓之言則古昔必稱商王者時之近也必稱先王者王之親也舉三宗者繼世之君也詳文祖者耳目之所逮也上自天命精防下自畎畝艱難閭裏怨詛無不具載豈成王之所當知哉實天下萬世人主之鑑也是篇凡七更端周公皆以嗚呼發之深嗟永嘆其意深逺矣亦訓體也今文古文皆有】纂疏【張氏曰周召之於成王所陳在敬所戒在逸蓋敬則不逸逸則不敬敬逸之分而享年之壽夭享國之延促判焉召公以敬陳於前周公以無逸戒於後此周召所以爲周召○陳氏大猷曰逸者萬惡之根無逸者萬善之本無逸一書所以爲百代元○呂氏曰逸者禍亂之源三年東徵以定外亂治其末流耳無逸者治源之書也蓋作於作洛之後成王卽政之初】

周公曰嗚呼君子所其無逸【所猶處所也君子以無逸爲所動靜食息無不在是焉作輟則非所謂所矣】纂疏【東萊解所爲居字先生曰若某則不敢如此說恐有脫字則不可知若說不行而必彊立一說𨿽若可觀只恐道理不如此○孔氏曰君子之道所在其在無逸豫○呂氏曰凡人乍勤乍怠亦有無逸之時然能暫而不能居非所其無逸者也惟君子以無逸爲所如魚之於水鳥之於林有不可得而離者焉○陳氏大猷曰所若北辰居其所之所居而不移動也○李氏杞曰所安也如止其所安於無逸也○愚按所其無逸與王敬作所不可不敬徳朱子皆不以處所安居之意釋之懼其巧也然呂說盡可喜外此則孔注之說林氏亦本之此外則無說矣呂說朱子非之蔡氏仍本之眞氏乙記全不取呂蔡說大學衍義則又全采呂說云】先知稼穡之艱難乃逸則知小人之依【先知稼穡之艱難乃逸者以勤居逸也依者指稼穡而言小民所恃以爲生者也農之依田猶魚之依水木之依土魚無水則死木無土則枯民非稼穡則無以生也故舜自耕稼以至爲帝禹稷躬稼以有天下文武之基起於后稷四民之事莫勞於稼穡生民之功莫盛於稼穡周公發無逸之訓而首及乎此有以哉】纂疏【林氏曰惟以稼穡艱難爲念而不畱意於逸乃所以能逸蓋好逸者未必逸無逸者乃能逸也○呂氏曰此非始於憂勤終於逸樂之論也蓋言先備嘗稼穡之艱難乃處於安逸則深知小人之所依未知稼穡艱難而遽處安逸興一宮室起一力役視若易然而民有不得其死者矣成王生於深宮遽處人上公深爲之懼故以此言警之若以始難終逸釋之是幹健之體有時而息矣後世漸不克終之患未必非此論啟之○陳氏經曰乃逸非先艱難而後逸樂也艱難之中自有逸樂之理君子當以艱難爲逸不當以逸爲逸也○張氏栻曰周自后稷以農事開國歷世相傳相與咨嗟嘆息服習乎艱難而詠歌其勞苦此實王業之根本也周公告成王詩有七月皆言農桑之候書有無逸欲其知稼穡小人之依憂深思逺端在於此治常生於敬畏而亂常起於驕逸使爲國者每念稼穡之艱難而心不存焉者寡矣此心常存則驕逸何自而生豈非治所由興歟○陳氏大猷曰所其無逸知小人之依此一篇之綱領後章三宗文王及怨詈等皆反覆推明此意○愚按先知稼穡之艱難乃逸以爲先艱難而後可謀安逸固非矣以爲艱難乃所以爲安逸亦未也蓋君逸於上君本逸也惟以勤居逸則君𨿽逸而能無逸呂氏此論超出諸家下文厥子不知稼穡之艱難乃逸乃諺旣誕文勢似若六字一句蔡氏提出謂此爲以逸爲逸與上文之乃逸以勤居逸者爲對提得精神如兩眼然𨿽六字仍作一句讀亦不妨如此說云】相小人厥父母勤勞稼穡厥子乃不知稼穡之艱難乃逸乃諺旣誕否則侮厥父母曰昔之人無聞知【不知稼穡之艱難乃逸者以逸爲逸也俚語曰諺言視小民其父母勤勞稼穡其子乃生於豢養不知稼穡之艱難乃縱逸自恣乃習里巷鄙語旣又誕妄無所不至不然則又訕侮其父母曰古老之人無聞無知徒自勞苦而不知所以自逸也昔劉裕奮農畆而取江左一再傳後子孫見其服用反笑曰田舎翁得此亦過矣此正所謂昔之人無聞知也使成王非周公之訓安知其不以公劉后稷爲田舍翁乎】纂疏【蘇氏曰農夫之子生而飽暖且不知艱難況於王乎○南史宋髙祖劉裕之孫孝武帝駿壊髙祖所居陰室爲玉燭殿牀頭有土障壁上掛葛燈籠麻繩拂袁顗因盛稱髙祖儉徳駿曰田舍翁得此已爲過矣】周公曰嗚呼我聞曰昔在殷王中宗嚴恭寅畏天命自度治民祗懼不敢荒寧肆宗中之享國七十有五年【中宗太戊也嚴則莊重恭則謙抑寅則欽肅畏則戒懼天命卽天理也中宗嚴恭寅畏以天理而自檢律其身至於治民之際亦祗敬恐懼而不敢怠荒安寧中宗無逸之實如此故能有享國永年之效也按書序太戊有原命咸乂等篇意述其當時敬天治民之事今無所攷矣】纂疏【孔氏曰以敬畏之故得壽考之福下文言逸樂之損壽○呂氏曰上旣論無逸之理此復舉無逸之君以示之法此中宗無逸之實嚴恭寅畏合而言之敬也因桑谷而修省亦其畏天命之一端天人一理旣畏天命必不敢輕下民祗懼不敢荒寜皆敬也惟敬故壽也主靜則悠逺博厚自彊則堅實精明操存則血气循軌而不亂收斂則精神內固而不浮凡此皆敬之方壽之理也自此至文王其壽莫非此理○陳氏經曰以天命之理自爲法度凡身所躬行合於法度者無非天命之流行○李氏杞曰無逸必寡欲寡欲而不壽者鮮矣逸樂必多欲多欲而能全生者亦鮮矣旣以無欲致壽爲勸又以逸樂損壽爲戒使前有所慕則知無逸之可法後有所警則知逸樂之不可縱】其在髙宗時舊勞於外爰曁小人作其卽位乃或髙陰三年不言其惟不言言乃雍不敢荒寧嘉靖殷邦至於小大無時或怨肆髙宗之享國五十有九年【髙宗武丁也未卽位之時其父小乙使久居民間與小民出入同事故於小民稼穡艱難備嘗知之也雍和也發言和順當於理也嘉美靖安也嘉靖者禮樂教化蔚然於安居樂業之中也漢文帝與民休息謂之靖則可謂之嘉則不可小大無時或怨者萬民咸和也乃雍者和之發於身嘉靖者和之達於政無怨者和之著於民也余見說命髙宗無逸之實如此故亦有享國永年之效也】纂疏【呂氏曰小大無怨民气大和導迎和气是亦壽考之理下章論文王咸和萬民亦是意也篇末二章論違怨詛祝怨詈實申此意而盡發之】其在祖甲不義惟王舊爲小人作其卽位爰知小人之依能保惠於庶民不敢侮鰥寡肆祖甲之享國三十有三年【史記髙宗崩子祖庚立祖庚崩弟祖甲立則祖甲髙宗之子祖庚之弟也鄭曰髙宗欲廢祖庚立祖甲祖甲以爲不義逃於民間故云不義惟王○按漢孔氏以祖甲爲太甲蓋以國語稱帝甲亂之七世而殞孔氏見此等記載意爲帝甲必非周公所稱者又以不義惟王與太甲玆乃不義文似遂以此稱祖甲者爲太甲然詳此章舊爲小人作其卽位與上章爰曁小人作其卽位文勢正類所謂小人者皆指防賤而言非謂憸小之人也作其卽位亦不見太甲復政思庸之意又按邵子經世書髙宗五十九年祖庚七年祖甲三十三年世次歷年皆與書合亦不以太甲爲祖甲況殷世二十有九以甲名者五帝以太以小以沃以陽以祖別之不應二人俱稱祖甲國語傳訛承謬旁記曲說不足盡信要以周公之言爲正又下文周公言自殷王中宗及髙宗及祖甲及我周文王及云者因其先後次第而枚舉之辭也則祖甲之爲祖甲而非太甲明矣】纂疏【眞氏曰祖甲或以爲太甲或以爲帝甲攷之經世書二君享國皆三十三年曰不義曰小人其爲太甲明矣蘇氏謂以享國多寡爲次非世次者得之○林氏曰言三宗不言湯繼世之君與成王同也○陳氏經曰中宗近生知髙宗學知祖甲困知者也○愚謂太甲帝甲皆有證據而太甲較分明經世書與三及字皆不足援以爲辧太甲爲商賢君帝甲淫亂失道商本紀言之國語又云云難必專主一說姑兩存之】自是厥後立王生則逸生則逸不知稼穡之艱難不聞小人之勞惟耽樂之從自時厥後亦罔或克壽或十年或七八年或五六年或四三年【過樂謂之耽泛言自三宗之後卽君位者生則逸豫不知稼穡之艱難不聞小人之勞惟耽樂之從伐性喪生故自三宗之後亦無能壽考逺者不過十年七八年近者五六年三四年爾耽樂愈甚則享年愈促也凡人莫不欲壽而惡夭此篇專以享年永不永爲言所以開其所欲而禁其所當戒也】纂疏【陳氏經曰逸樂人所好然所好有甚於逸樂者苟以艱難而得壽奚爲而逸樂艱難人所惡然所惡有甚於艱難者苟以逸樂而促壽奚爲而不艱難公之言奪常情之好惡而示以所甚好甚惡也○蘇氏曰人莫不好逸豫而所甚好者生也以其所甚好禁其所好庶幾其信然猶有不信者以逸豫未必害生也漢武唐豈無欲者而壽如此夫多欲不享國者皆是也二君千一而已豈可以借口哉○呂氏曰憂勤必壽逸豫必夭此周公格言大訓非特以戒成王實萬世人主之鑑也蓋人之一心苟能操存則精神思慮日由乎天理之中其壽固可必孔子所謂仁者壽詩所謂樂只君子萬壽無期亦卽其理推之耳後世之君憚憂勤而恣逸樂伐性傷生靡所不至乃慕神仙之術以求長年愚之甚耳】周公曰嗚呼厥亦惟我周太王王季克自抑畏【商猶異世也故又卽我周先王告之言太王王季能自謙抑謹畏者蓋將論文王之無逸故先述其源流之深長也大抵抑畏者無逸之本縱肆怠荒皆矜誇無忌憚者之爲故下文言文王曰柔曰恭曰不敢皆原太王王季抑畏之心發之耳】纂疏【陳氏大猷曰克自者眞能自用其力而人不與也抑者所以下之也如制忿欲去奢侈皆是也畏敬畏也人所以肆行無畏不能自抑故也抑其私欲則必畏天命畏祖宗畏小民矣】文王卑服卽康功田功【卑服猶禹所謂惡衣惡服也康功安民之功田功養民之功言文王於衣服之奉所性不存而專意於安養斯民也卑服蓋舉一端而言宮室飲食自奉之薄皆可類推】徽柔懿恭懷保小民惠鮮鰥寡自朝至於日中昃不遑暇食用咸和萬民【徽懿皆美也昃日昳也柔謂之徽則非柔懦之柔恭謂之懿則非足恭之恭文王有柔恭之徳而極其徽懿之盛和易近民於小民則懷保之於鰥寡則惠鮮之惠鮮云者鰥寡之人垂首喪气賚予賙給之使之有生意也自朝至於日之中自中至於日之昃一食之頃有不遑暇欲咸和萬民使無一不得其所也文王心在乎民自不知其勤勞如此豈秦始皇衡石程書隋文帝衞士傳餐代有司之任者之爲哉立政言罔攸兼於庶言庶獄庶愼則文王又若無所事事者不讀無逸則無以知文王之勤不讀立政則無以知文王之逸合二書觀之則文王之所從事可知矣】文王不敢盤於遊田以庶邦惟正之供文王受命惟中身厥享國五十年【遊田國有常制文王不敢盤遊無度上不濫費故下無過取而能以庶邦惟正之供於常貢正數之外無橫斂也言庶邦則民可知文王爲西伯所統庶邦皆有常供春秋貢於霸主者班班可見至唐猶有送使之制則諸侯之貢方伯舊矣受命言爲諸侯也中身者漢孔氏曰文王九十七而終卽位時年四十七言中身舉全數也上文崇素儉卹孤獨勤政事戒遊佚皆文王無逸之實故其享國有歷年之永】纂疏【問徽柔懿恭是一字是二字曰二字柔者須徽恭者須懿柔而不徽則姑息恭而不懿則非由中出○柔易於暗弱徽有發之意恭形於外懿則有蘊藏之意○孔氏曰就田功以知稼穡之艱難○陳氏大猷曰卑服非止惡衣服凡服用皆卑損○呂氏曰力不分於奉已故功全歸於卹民惠澤之使鮮觧有生意盤遊田曰不敢翼翼之小心也此章言文王家法凡無逸之條目如崇儉素重農畆卹窮困勤政事戒遊田損橫斂太略皆備其稱文王之壽卽前章之意以此爲防後世猶有爲文王憂勤損壽之說以啟人主之好逸如鄭者○愚按孔氏以卽田功爲知稼穡艱難甚好知稼穡艱難乃無逸之根本一篇之綱領也迪哲四君皆由於此彼生則逸之君只爲不知稼穡艱難耳】周公曰嗚呼繼自今嗣王則其無淫於觀於逸於遊於田以萬民惟正之供【則法也其指文王而言淫過也言自今日以往嗣王其法文王無過於觀逸遊田以萬民惟正賦之供上文言遊田而不言觀逸以大而包小也言庶邦而不言萬民以逺而見近也】無皇曰今日耽樂乃非民攸訓非天攸若時人丕則有愆無若殷王受之迷亂酗於酒徳哉【無與毋通皇與遑通訓法若順則法也毋自寛假曰今日姑爲是耽樂也一日耽樂固若未害然下非民之所法上非天之所順時人大法其過逸之行猶商人化受而崇飲之類故繼之曰毋若商王受之沈迷酗於酒徳哉酗酒謂之徳者徳有凶有吉韓子所謂道與徳爲虛位是也】纂疏【陳氏經曰兩惟正之供皆不以貢賦爲吾逸樂之用也觀逸遊田人君未嘗無特不可過其則耳一日暫樂若未害也而以爲不可者蓋此心不可以斯須忘斯須而忘是放其心自此以往不可收拾矣○呂氏曰𨿽戒成王實欲後嗣共守此訓故言繼自今嗣王觀覽以舒其目安逸以休其身遊豫以省風俗田獵以習武備人君不能無不可過耳過則人欲肆而入於亂亡矣故欲其無淫過必絕之使無則廹蹙拘制矣觀逸遊田橫斂之源四者旣省用有常經始耽樂者每自恕曰今日耽樂耳是心一流將一日二日駸駸終身不返矣苟不戒一日之耽樂必至於紂之徒無遑曰今日耽樂蓋原淫樂之始使之深絕其防無若殷王受蓋要淫樂之終使知必至此極始終備矣○林氏曰隠公觀魚莊公觀社觀也唐敬宗日晏坐朝逸也周穆王所至有車轍馬迹遊也太康畋洛表田也皆滛於此者○眞氏曰前舉三宗後舉文王俾王知所法又舉紂俾王知所戒紂之惡無不有酗酒其最也人無智愚皆知憂勤必享國逸樂必戕生惟沈湎於酒心志昏亂則𨿽死亡在前亦不知畏故欲無逸則不可酗酒酗酒則不能無逸宜公專以此申戒也○孔氏曰以酒爲凶曰酗】周公曰嗚呼我聞曰古之人猶胥訓告胥保惠胥教誨民無或胥譸張爲幻【胥相訓誡惠順譸誑張誕也變名易實以觀者曰幻嘆息言古人徳業已盛其臣猶且相與誡告之相與保惠之相與教誨之保惠者保養而將順之非特誡告而已也教誨則有規正成就之意又非特保惠而已也惟其若是是以視聽思慮無所蔽塞好惡取予明而不悖故當時之民無或敢誑誕爲幻也】纂疏【呂氏曰訓告教誨皆見於言語保惠則調防於日用功用相表裏也○愚按訓誨忠言也譸張邪說也忠言交進則邪說難行】此厥不聽人乃訓之乃變亂先王之正刑至於小大民否則厥心違怨否則厥口詛祝【正刑正法也言成王於上文古人胥訓告保惠教誨之事而不聽信則人乃法則之君臣上下師師非度必變亂先王之正法無小無大莫不盡取而紛更之蓋先王之法甚便於民甚不便於縱侈之君如省刑罰以重民命民之所便也而君之殘酷者則必變亂之如薄賦斂以厚民生民之所便也而君之貪侈者則必變亂之厥心違怨者怨之蓄於中也厥口詛祝者怨之形於外也爲人上而使民心口交惡其國不危者未之有也此蓋治亂存亡之機故周公懇懇言之】纂疏【陳氏大猷曰承上章無怨咸和之意遂及於違怨詛祝違怨者無怨之反也○唐孔氏曰請神加殃謂之詛以言告神謂之祝○眞氏曰兩至於小大當作一義上言至於小大無時或怨下云至於小大民否則厥心違怨蓋皆爲民而言】周公曰嗚呼自殷王中宗及髙宗及祖甲及我周文王玆四人迪哲【迪蹈哲智也孟子以知而弗去爲智之實迪云者所謂弗去是也人主知小人之依而或忿戾之者是不能蹈其知者也惟中宗髙宗祖甲文王允蹈其知故周公以迪哲稱之】厥或告之曰小人怨汝詈汝則皇自敬徳厥愆曰朕之愆允若時不啻不敢含怒【詈罵言也其或有告之曰小人怨汝詈汝汝則皇自敬徳反諸其身不尢其人其所誣毀之愆安而受之曰是我之愆允若時者誠實若是非止隠忍不敢藏怒也蓋三宗文王於小民之依心誠知之故不暇責小人之過言且因以察吾身之未至怨詈之語乃所樂聞是豈特止於隠忍含怒不發而已哉】纂疏【唐孔氏曰皇大也○朱氏方大曰聞謗而自反以敬徳則凡怨詈之來皆箴規之益吾方資之以自反何止不敢含怒於心而已非發於中心之誠惟不敢含怒而止是僅能恕人之言未盡反己之功也今三宗深知小民之依樂聞小民之怨言借以反身修徳不但不含怒而已非允迪其哲能如是乎○陳氏大猷曰四君至明故如此凡聞謗而責人皆不明所致】此厥不聽人乃或譸張爲幻曰小人怨汝詈汝則信之則若時不永念厥辟不寛綽厥心亂罰無罪殺無辜怨有同是叢於厥身【綽大叢聚也言成王於上文三宗文王迪哲之事不肯聽信則小人乃或誑誕變置虛實曰小民怨汝詈汝汝則聽信之則知是不能永念其爲君之道不能寛大其心以誑誕無實之言羅織疑似亂罰無罪殺戮無辜天下之人受禍不同而同於怨皆叢於人君之一身亦何便於此哉大抵無逸之書以知小人之依爲一篇綱領而此章則申言旣知小人之依則當蹈其知也三宗文王能蹈其知故其胸次寛平人之怨詈不足以芥蔕其心如天地之於萬物一於長育而已其悍疾憤戾夫豈私怒於其間哉天地以萬物爲心人君以萬民爲心故君人者要當以民之怨詈爲己責不當以民之怨詈爲己怒以爲己責則民安而君亦安以爲己怒則民危而君亦危矣吁可不戒哉】纂疏【林氏曰以譸張之說妄殺如幽厲監謗秦立誹謗法之類○範氏曰明君惟聽正直故讒慝之言不入於耳暗君好聽讒佞故欺誑之言日至於前君當修徳以弭怨不可刑殺以止怨刑殺止怨怨必愈甚大決所潰不可收拾矣○陳氏經曰以一人之身當天下之怨皆自幻言有以惑之使人主憂勤則心莊气肅而一身和下無怨詛而天下和壽所以長也人主逸樂則心有所蠱壊而一身失其和邪說進小人怨殺戮肆行而天下失其和此壽所以短也推言人主之壽下及小人怨詈之情可謂深切矣○夏氏曰始之怨詈猶有限也至此普天同怨怨叢於一身矣民气如此欲享國長久得乎意蓋在言外也○呂氏曰無逸始以逸豫爲戒終以棄忠言惑邪說壊法度治誹謗結之惟無逸然後能去是病而所以保無逸亦不過戒是數者而已○愚謂末章承上章以論處怨詈之道召民和而使自無時或怨上也因怨言而自反次也以殺法止怨而怨叢無次矣周公以怨詈等事寛廣君心而伸舒民气其爲邦本國脈計豈淺淺哉】周公曰嗚呼嗣王其監於玆【玆者指上文而言也無逸一篇七章章首皆先致其咨嗟詠嘆之意然後及其所言之事至此章則於嗟嘆之外更無他語惟以嗣王其監於玆結之所謂言有盡而意則無窮成王得無深警於此哉】

君奭【召公告老而去周公畱之史氏錄其告語爲篇亦誥體也以周公首呼君奭因以君奭名篇篇中語多未詳今文古文皆有○案此篇之作史記謂召公疑周公當國踐祚唐孔氏謂召公以周公嘗攝王政今復在臣位葛氏謂召公未免常人之情以爵位先後介意故周公作是篇以諭之陋哉斯言要皆爲序文所誤獨蘇氏謂召公之意欲周公告老而歸爲近之然詳本篇旨意乃召公自以盛滿難居欲避權位退老厥邑周公反覆告諭以畱之爾熟復而詳味之其義固可見也】纂疏【召公不恱這意思曉不得若論事了盡未在看來是見成王已臨政便也小定了許多事周公自可了得所以求去○召公不恱只小序如此說裏面卻無此意這只是召公要歸周公畱他說朝廷不可無老臣這个只大綱綽得个意脈子便住不要逐个字去討便無理會處這个物事難理會又曰召公不恱蓋以爲周公歸政之後不當復畱而已亦老而當去故周公言我二人不可不畱之意又歷遒古聖賢倚賴老成以固其國家之事周公不知其人如何其言聱牙難曉如周書中周公之言便難讀如君奭立政是也最好者無逸中間用字亦有譸張爲幻之語至若周官蔡仲等篇卻是官樣文字必出當時有司潤色之辭非純周公語也○呂氏曰召公以盛滿欲去周公反覆畱之後世權位相軋排使去者有之挽之畱者鮮矣大臣之秉心公則深恐無助私則惟恐不專也又曰成功不可居洛邑成而周公告歸召公亦同此心也已而成王畱周公周公幡然攺矣召公猶守欲退之心也周公遂力畱之及其旣諭非特畱於一時終相成王且相康王身任托孤之責而不辭惟不苟於隨所以篤於信也○陳氏經曰周召相王營洛功成二公皆欲去矣周公旣爲王畱召公去志未變二公同心一體周公旣畱召公安得獨退洛誥王畱周公之書君奭周公畱召公之書也○陳氏大猷曰或謂周公去朝居洛召公獨執政柄所以欲去今以洛誥君陳攷之周公故居洛以化殷民以無逸蔡仲等攷之周公未嘗不在朝以輔大業意其往來鎬洛之間也方是時洛邑𨿽成而殷民尙未孚四方𨿽定而天命人心尙未固宜周公諄諄於畱召公歟】

周公若曰君奭【君者尊之之稱奭召公名也古人尙質相與語多名之】弗弔天降喪於殷殷旣墜厥命我有周旣受我不敢知曰厥基永孚於休若天棐忱我亦不敢知曰其終出於不祥【不祥者休之反也天旣下喪亡於殷殷旣失天命我有周旣受之矣我不敢知曰其基業長信於休美乎如天果輔我之誠邪我亦不敢知曰其終果出於不祥乎○按此篇周公畱召公而作此其言天命吉凶𨿽曰我不敢知然其惻危懼之意天命吉凶之決實主於召公畱不畱如何也】纂疏【不弔只當作去聲讀○呂氏曰自後世之私觀之殷之禍周之福也述殷之亡亦曰弗弔聖賢公天下之心也人之於天或恃而不自修或懼而不自彊謂永孚於休恃而不自修也謂天必福已也謂終出不祥懼而不自彊也謂天必禍已也皆非也○愚謂此數句與召誥不敢知曰有歷年不其延語脈略同】嗚呼君已曰時我我亦不敢寧於上帝命弗永逺念天威越我民防尢違惟人在我後嗣子孫大弗克恭上下遏佚前人光在家不知【尢怨違背也周公嘆息言召公已嘗曰是在我而已周公謂我亦不敢苟安天命而不永逺念天之威於我民無尢怨背違之時也天命民心去就無常實惟在人而已今召公乃忘前日之言翻然求去使在我後嗣子孫大不能敬天敬民驕慢肆侈遏絕佚墜文武光顯可得謂在家而不知乎】纂疏【諸誥多是長句如弗永逺念天威越我民罔尢違只是一句越只是及罔尢違是總說上天與民之意漢藝文志注謂誥是曉諭民若不速曉則約束不行便是誥辭如此只是欲民易曉】天命不易天難諶乃其墜命弗克經歷嗣前人恭明徳【天命不易猶詩曰命不易哉命不易保天難諶信乃其墜失天命者以不能經歷繼嗣前人之恭明徳也吳氏曰弗克恭故不能嗣前人之恭徳遏佚前人之光故不能嗣前人之明徳】在今予小子旦非克有正迪惟前人光施於我衝子【吳氏曰小子自謙之辭也非克有正亦自謙之辭也言在今我小子旦非能有所正也凡所開導惟以前人光大之徳使益焜燿而付於衝子而已以前言後嗣子孫遏佚前人光而言也】又曰天不可信我道惟寧王徳延天不庸釋於文王受命【又曰者以上文言天命不易天難諶此又申言天不可信故曰又曰天固不可信然在我之道惟以延長武王之徳使天不容捨文王所受之命也】纂疏【愚謂周公舉召公前日之言以質之謂君昔已嘗言是其責在我矣周公自述己意謂我亦不敢安於天命而不永遠念天威及我民之無怨尢違背也惟人上下疑有闕誤若果委之而去使我後嗣子孫無所輔助將大不能敬天敬民而至於遏佚前人之光顯此時吾等可諉以退老在家而不知乎天命不易保天難諶信恐其墜命者以嗣君涉歷未深弗能經歷而嗣前人恭明之徳故也我非能有正我所啟迪惟以前人光明之徳施及於我衝子而已施去聲如詩所謂施於孫子此章大意謂今日天命人心未爲固成王經歷未爲深所當輔之以嗣前人之光延長世徳凝固天命吾等當畱而不當去也此篇句語多有難曉只得其大意可也】公曰君奭我聞在昔成湯旣受命時則有若伊尹格於皇天在太甲時則有若保衡在太戊時則有若伊陟臣扈格於上帝巫咸乂王家在祖乙時則有若巫賢在武丁時則有若甘盤【時則有若者言當其時有如此人也保衡卽伊尹也見說命太戊太甲之孫伊陟伊尹之子臣扈與湯時臣扈二人而同名者也巫氏咸名祖乙太戊之孫巫賢巫咸之子也武丁髙宗也甘盤見說命○呂氏曰此章序商六臣之烈蓋勉召公匹休於前人也伊尹佐湯以聖輔聖其治化與天無間伊陟臣扈之佐太戊以賢輔賢其治化克厭天心自其徧覆言之謂之天自其主宰言之謂之帝書或稱天或稱帝各隨所指非有重輕至此章對言之則聖賢之分而深淺見矣巫咸止言其乂王家者咸之爲治功在王室精防之蘊猶有愧於二臣也亡書有咸乂四篇其乂王家之實歟巫賢甘盤而無指言者意必又次於巫咸也○蘇氏曰殷有賢聖之君七此獨言五下文云殷禮陟配天豈配祀於天者止此五王而其臣偕配食於廟乎在武丁時不言傅說豈傅說不配食於配天之王乎其詳不得而聞矣】纂疏【陳氏曰湯初勝夏已有臣扈至太戊百三十年必二臣也詩有家父春秋又有同此名者○呂氏曰捨說言盤盤源也說委也】率惟玆有陳保乂有殷故殷禮陟配天多歷年所【陟升遐也言六臣循惟此道有陳列之功以保乂有殷故殷先王終以徳配天而享國長久也】纂疏【葉氏曰祭禮上陟而配天猶言郊祀后稷以配天宗祀文王於明堂以配乎上帝○唐孔氏曰多歷年之次所】天惟純佑命則商實百姓王人防不秉徳明卹小臣屏侯甸矧咸奔走惟玆惟徳稱用乂厥辟故一人有事於四方若卜筮罔不是孚【佑助也實虛實之實國有人則實孟子言不信仁賢則國空虛是也稱舉也亦秉持之意事徵伐會同之類承上章六臣輔君格天致治遂言天佑命有商純一而不雜故商國有人而實內之百官著姓與夫王臣之防者無不秉持其徳明致其憂外之小臣與夫藩屏侯甸矧皆奔走服役惟此之故惟徳是舉用乂其君故君有事於四方如之卜如蓍之筮天下無不敬信之也】纂疏【孔氏曰天大佑助其王命使商家百姓丰實自湯至武丁其王人無不持徳○呂氏曰明卹猶易之顯比顯然以至公撫卹在內則及卑賤之小臣在外則均藩屏之侯甸恩浹內外公平周溥斯乃所秉之君徳也後之君嬖暱左右如幽王之私趣馬偏愛一國如平王之貳於虢非不卹之可謂之明卹乎用乂者規諫箴誨以治之也○愚按以格天格帝分聖賢昭受上帝天其申命亦有分乎率惟玆有陳六臣率皆循此有陳列也或曰陳久也陟如新陟王之陟殷禮陟方之王祀之以配天也實百姓民生富實也王人如言君人也此章序商六臣之烈以畱召公六臣輔佐商業如此召公可不監之而求去乎】公曰君奭天壽平格保乂有殷有殷嗣天滅威今汝永念則有固命厥亂明我新造邦【呂氏曰坦】【然無私之謂平格者通徹三極而無間者也天無私壽惟至平通格於天者則壽之伊尹而下六臣能盡平格之實故能保乂有殷多歷年所至於殷紂亦嗣天位乃驟罹滅亡之威天曽不私壽之也固命者不墜之天命也今召公勉爲周家久永之念則有天之固命其治效亦赫然明著於我新造之邦而身與國俱顯矣】纂疏【孔氏曰言天壽平至之君故安治有殷殷嗣子紂不能平至天滅亡之加之以威今汝長念平至者安治反是者滅亡以爲法戒則有堅固之命其治理足以明我新成國矣】公曰君奭在昔上帝割申勸寧王之徳其集大命於厥躬【申重勸勉也在昔上帝降割於殷申勸武王之徳而集大命於其身使有天下也】纂疏【夏氏曰天勸文王又勸武王故曰申勸如言天復命武王○眞氏曰文王羑里之難乃天降割以申勸其徳也文王生知本不待勸天乃降割以勉之故曰申勸○愚按有殷嗣天滅威與割申勸皆不可通記緇衣作周田觀文王之徳記固訛矣書果是乎寧王孔注以爲文王蔡氏以爲武王此處必有缺訛】惟文王尙克修和我有夏亦惟有若虢叔有若閎夭有若散宜生有若泰顚有若南宮括【虢叔文王弟閎散泰南宮皆氏夭宜生顚栝皆名言文王庶幾能修治夑和我所有諸夏者亦惟有虢叔等五臣爲之輔也康誥言一二邦以修無逸言用咸和萬民卽文王修和之實也】又曰無能往來玆迪彞教文王蔑徳降於國人【蔑無也夏氏曰周公前旣言文王之興本此五臣故又反前意而言曰若此五臣者不能爲文王往來奔走於此導迪其常教則文王亦無徳降及於國人矣周公反覆以明其意故以又曰更端發之】亦惟純佑秉徳迪知天威乃惟時昭文王迪見冒聞於上帝惟時受有殷命哉【言文王有此五臣者故亦如殷爲天純佑命百姓王人罔不秉徳也上旣反言文王若無此五臣爲迪彞教則亦無徳下及國人故此又正言亦惟天乃純佑文王蓋以如是秉徳之臣蹈履至到實知天威以是昭明文王啟迪其徳使著見於上覆冒於下而升聞於上帝惟是之故遂能受有殷之天命也】纂疏【愚謂此言以文王之聖猶不可無五臣之助也】武王惟玆四人尙迪有祿後曁武王誕將天威咸劉厥敵惟玆四人昭武王惟冒丕單稱徳【虢叔先死故曰四人劉殺也單盡也武王惟此四人庶幾迪有天祿其後曁武王盡殺其敵惟此四人能昭武王遂覆冒天下天下大盡稱武王之徳謂其達聲教於四海也文王冒西土而已丕單稱徳惟武王爲然於文王言命於武王言祿者文王但受天命至武王方富有天下也呂氏曰師尙父之事文武烈莫盛焉不與五臣之列蓋一時議論或詳或略隨意而言主於畱召公而非欲爲人物評也】纂疏【呂氏曰此四人尙蹈有祿位言故老猶存也○林氏曰死者稱不祿四人猶及武王之世故曰尙迪有祿○愚謂此言以武王之聖猶不可無四臣之助也上言殷先王猶有賴於六臣此二章言周文武猶有賴於五臣四臣召公可不鑑之而遽求去乎畱之之意切矣】今在予小子旦若遊大川予往曁汝奭其濟小子同未在位誕無我責收防朂不及耉造徳不降我則鳴鳥不聞矧曰其有能格【小子旦自謙之稱也浮水曰遊周公言承文武之業懼不克濟若浮大川罔知津涯豈能獨濟哉予往與汝召公其共濟可也小子成王也成王幼沖𨿽已卽位與未卽位同誕大也大無我責上疑有闕文收罔朂不及未詳耉造徳不降言召公去則耉老成人之徳不下於民在郊之鳳將不復得聞其鳴矣況敢言進此而有感格乎是時周方隆盛鳴鳳在郊捲阿鳴於髙岡者乃詠其實故周公云爾也】纂疏【孔氏曰我往與汝奭其共濟渡成王○愚謂大無專責於我召公苟收斂退藏不勉王所不及以老成之徳自居不降心以相從則治不克終我恐鳴鳯之祥不復聞矣況曰其有能如古人之格天格帝乎然此等句實聱牙難通惟挽畱召公之意猶可認耳】公曰嗚呼君肆其監於玆我受命無疆惟休亦大惟艱告君乃猷裕我不以後人迷【肆大猷謀也玆指上文所言周公嘆息欲召公大監視上文所陳也我文武受命固有無疆之美矣然迹其積累締造蓋亦艱難之大者不可不相與竭力保守之也告君謀所以寛裕之道勿狹隘求去我不欲後人迷惑而失道也○呂氏曰大臣之位百責所萃震撼擊撞欲其鎭定辛甘燥濕欲其調齊槃錯棼結欲其解紓黯闇污濁欲其茹納自非曠度洪量與夫患失幹沒者未嘗無翩然捨去之意況召公親遭大變破斧缺斨之時屈折調防心勞力瘁又非平時大臣之比顧以成王未親政不敢乞身爾一旦政柄有歸浩然去志固人情之所必至然思文武王業之艱難念成王守成之無助則召公義未可去也今乃汲沒然求去之不暇其廹切已甚矣盍謀所以寛裕之道圖功攸終展布四體爲久大規模使君徳開明未可捨去而聽後人之迷惑也】纂疏【呂氏曰我終不獨善而使後人迷惑周公自言所以不去者以勉召公也○愚謂不以後人迷如以其君霸以其君顯之以畱而明保啟迪成王是不以後人迷去而聽其迷惑是以後人迷也】公曰前人敷乃心乃悉命汝作汝民極曰汝民朂偶王在亶乘玆大命惟文王徳丕承無疆之卹【偶配也蘇氏曰周公與召公同受武王顧命輔成王故周公言前人敷乃心腹以命汝召公位三公以爲民極且曰汝當明勉輔孺子如耕之有耦也在於相信如車之有馭也並力一心以載天命念文考之舊徳以丕承無疆之憂武王之言如此而可以去乎】纂疏【孔氏曰汝明勉配王○張氏曰臣者君之偶如婦者夫之偶○陳氏曰乘載也猶負荷○愚按以命汝爲武王顧命則玆大命竟指爲武王之命爲妥然蘇氏以汝明至之卹純爲武王之言不若呂氏只以汝明朂偶王一句爲武之言較勝然偶王亶乘等語實奧澁不可解略認大意可也】公曰君告汝朕允保奭其汝克敬以予監於殷喪大否肆念我天威【大否大亂也告汝以我之誠呼其官而名之言汝能敬以我所言監視殷之喪亡大亂可不大念我天威之可畏乎】予不允惟若玆誥予惟曰襄我二人汝有合哉言曰在時二人天休滋至惟時二人弗戡其汝克敬徳明我俊民在讓後人於丕時【戡勝也戡堪古通用周公言我不信於人而若此告語乎予惟曰王業之成在我與汝而已汝聞我言而有合哉亦曰在是二人但天休滋至惟是我二人將不堪勝汝若以盈滿爲懼則當能自敬徳益加寅畏明俊民布列庶位以盡大臣之職業以答滋至之天休毋徒惴惴而欲去爲也他日在汝推遜後人於大盛之時超然肥遁誰復汝禁今豈汝辭位之時乎】纂疏【陳氏經曰今時未至盛大未有賢俊可讓召公未可去也大臣進退常以得人爲慮有賢可以譲則身可以退蕭何且死必引曹參管仲不能薦賢所以不免於議也○愚謂我天威如召誥言我受天命大臣與國同體天命天威皆以我負荷之不敢以不切已視之也讓字貫俊民字謂明俊民而譲之】嗚呼篤棐時二人我式克至於今日休我咸成文王功於不怠丕冒海隅出日罔不率俾【周公復嘆息言篤於輔君者是我二人我用能至於今日休盛然我欲與召公共成文王功業於不怠大覆冒斯民使海隅日出之地無不臣服然後可也周都西土去東爲逺故以日出言吳氏曰周公未嘗有其功以其畱召公故言之蓋敍其所已然而勉其所未至亦人所恱而從者也】纂疏【蘇氏曰以我二人厚輔之故周室乃有今日之休然今日之休未可以爲足也惟至於日月所照莫不率服乃已耳○陳氏大猷曰伐淮夷踐奄在此書後可見當時未能防不率俾也右二章以文武畱召公○愚謂告汝朕允與予不允惟若玆誥下文予不惠若玆多誥語皆相應告汝皆我允信之心也我豈不信而惟若此誥語乎我豈不相惠順而若此多誥乎末謂今日之休不可恃前人之功所當終必極天之所覆日之所照皆臣服然後文王之功方可以成言我與汝當同任其責而咸成之惟不倦可以成終召公殆未可去也前以商六臣周五臣四臣畱之末以文武與身畱之諄切至此召公得不畱哉】公曰君予不惠若玆多誥予惟用閔於天越民【周公言我不順於理而若玆諄之多誥邪予惟用憂天命之不終及斯民之無賴也韓子言畏天命而悲人窮亦此意前言若玆誥故此言若玆多誥周公之告召公其言語之際亦可悲矣】纂疏【夏氏曰大臣去畱系天命之從違民心之向背多言以畱召公實憂天及民也】公曰嗚呼君惟乃知民徳亦防不能厥初惟其終只若玆往敬用治【上章言天命民心而民心又天命之本也故卒章專言民徳以終之周公嘆息謂召公踐歷諳練之久惟汝知民之徳民徳謂民心之向順亦罔不能其初今日固防尢違矣當思其終則民之難保者尢可畏也其只順此誥往敬用治不可忽也此召公已畱周公飭遣就職之辭厥後召公旣相成王又相康王再世猶未釋其政有味於周公之言也夫】纂疏【陳氏經曰借民情以諭民情每勤始而怠終此召公所知安可以此自處當惟其終可也語曰行百里者半九十言晚節末路之難也○張氏曰召公輔成王有初矣而求去不能終也○董氏鼎曰此書周公言殷先王與文武得諸臣之助文王時五人至武王時惟有四人今又止惟我與汝召公二人而已君更求去豈我一人所能戡哉憂之深故畱之切畱之切故言之詳召公得不油然感幡然畱哉○愚謂盤誥聱牙君奭尢甚多不可觧惟畱召公之意可想耳姑采眾說之略通者而缺其不可通者可也】

蔡仲之命【蔡國名仲字蔡叔之子也叔沒周公以仲賢命諸成王復封之蔡此其誥命之詞也今文無古文有○按此篇次序當在洛誥之前】

惟周公位冢宰正百工羣叔流言乃致辟管叔於商囚蔡叔於郭鄰以車七乘降霍叔於庶人三年不齒蔡仲克庸祗徳周公以爲卿士叔卒乃命諸王邦之蔡【周公位冢宰正百工武王崩時也郭鄰孔氏曰中國之外地名蘇氏曰郭虢也周禮六遂五家爲鄰管霍國名武王崩成王幼周公居冢宰百官總已以聽者古今之通道也當是時三叔以主少國疑乘商人之不靖謂可惑以非義遂相與流言倡亂以搖之是豈周公一身之利害乃欲傾覆社稷塗炭生靈天討所加非周公所得已也故致辟管叔於商致辟云者誅戮之也囚蔡叔於郭鄰以車七乘囚云者制其出入而猶從以七乘之車也降霍叔於庶人三年不齒三年之後方齒錄以復其國也三叔刑罰之輕重因其罪之大小而已仲叔之子克常敬徳周公以爲卿士叔卒乃命之成王而封之蔡也周公畱佐成王食邑於圻內圻內諸侯孟仲二卿故周公用仲爲卿非魯之卿也蔡左傳在淮汝之間仲不別封而命邦之蔡者所以不絕叔於蔡也封仲以他國則絕叔於蔡矣呂氏曰象欲殺舜舜在側防其害止於一身故舜得遂其友愛之心周公之位則系於天下國家𨿽欲遂友愛於三叔不可得也舜與周公易地皆然史臣先書惟周公位冢宰正百工而繼以羣叔流言所以結正三叔之罪也後言蔡仲克庸祗徳周公以爲卿士叔卒卽命之王以爲諸侯以見周公蹙然於三叔之刑幸仲克庸祗徳則亟擢用分封之也吳氏曰此所謂冢宰正百工與詩所謂攝政皆在成王諒闇之時非以幼沖而攝其位也不過位冢宰之位而已亦非如荀卿所謂攝天子位之事也三年之喪二十五月而畢方其畢時周公固未嘗攝亦非有七年而後還政之事也百官總已以聽冢宰未知其所從始如殷之髙宗已然不特周公行之此皆論周公者所當先知也】纂疏【淳問周公誅管蔡自公義言之其心固正大直截自私恩言之其情終有不自滿處所以孟子謂周公之過不亦宜乎先生曰是他豈得已於此哉莫到恁地較好看周公當初做這一事也大段疏脫他也看那兄弟不過怕武庚叛故遣三叔去監他惟其至親可恃不知他反去與那武庚同作一黨不知如何紂出得个兒子也恁地狡猾想見他當時日夜去炒那管叔說道周公是你弟今卻欲篡爲天子汝是兄今卻只恁地管叔被他炒得心熱他性又急所以便發出這件事來問是時可調防莫殺否曰他已叛只得殺如何調防得蔡霍性較慢罪輕所以只囚之降之當時被管叔做出這事來騷動許多百姓想見也怕人鴟鴞鴟鴞旣取我子無毀我室當時也是被他害得猛如常棣一詩是後來制禮作樂時作這是先被他害所以天下平定後更作此詩故其辭哀切不似諸詩和平曰周公也豈不知管叔狡猾但當時於義不得不封他若看來不是狡猾只是獃子○三叔之叛當時不便平息得模樣做出西晉初年時事想見武庚日夜去說誘三叔故管叔生起不肖之心如此○孔氏曰明王之法誅父用子言至公也叔之所封圻內之蔡仲之所封淮汝之間圻內之蔡名已滅故取其名以名新國欲其戒之○唐孔氏曰管在滎陽京縣東北不立管叔後者罪重故無子或有而不賢也杜預曰武王封叔度於汝南上蔡胡徙新蔡昭侯徙九江下蔡圻內蔡地不知所在不齒不得與兄弟年齒相次也閔元年晉滅霍故知復其舊封○夏氏曰古一里之地出車一乘謂以出車七乘地之賦奉之旣囚之又以是養之也○愚按以車七乘孔氏以屬上文蔡叔王氏以屬下文霍叔庸用也○張氏震曰象得罪於舜可貸之以恩管叔得罪於周不得不斷之以義霍叔不絕其身蔡叔不絕其子管叔獨不免誅絕恩與義並行不相悖也○林氏曰蔡叔有罪則囚之不以弟而私蔡仲賢則封之不以父而棄○葉氏曰舜殛鯀而興禹周公囚管蔡而封仲一也○魏氏了翁曰左定四年云蔡仲攺行帥徳周公舉之以爲己卿士己字極好玩味蔡叔有罪而囚之子仲祗徳則以爲己卿士可見周公大聖人眞與天地同其大也○蘇氏曰蔡叔未卒仲無君國之理蒯瞶在而輒立衞所以亂所以封仲必在叔卒之後也】王若曰小子胡惟爾率徳攺行克愼厥猷肆予命爾侯於東土往卽乃封敬哉【胡仲名言仲循祖文王之徳攺父蔡叔之行能謹其道故我命汝爲侯於東土往就汝所封之國其敬之哉呂氏曰敬哉者欲其無失此心也命書之辭𨿽稱成王實周公之意】爾尙蓋前人之愆惟忠惟孝爾乃邁迹自身克勤無怠以垂憲乃後率乃祖文王之彜訓無若爾考之違王命【蔡叔之罪在於不忠不孝故仲能掩前人之愆者惟在於忠孝而已叔違王命仲無所因故曰邁迹自身克勤無怠所謂自身也垂憲乃後所謂邁迹也率乃祖文王之彞訓無若爾考之違王命上文所謂率徳攺行也】纂疏【呂氏曰子之新善著則父之舊愆庶可掩蔡叔之惡旣無以貽子孫仲乃始封之祖創業垂統之責萃焉盍進其步武自我作古克勤無怠以垂法於後斯須之怠流獘或在數百年後不可不謹其原也○陳氏傅良曰舜命禹未嘗戒以鯀周公命防子未嘗及武庚今命仲而尢其父者於越人防之於其兄戚之也父子兄弟間猶有諱而不盡言是愈防矣周公於仲親親之道也有禹故鯀得以郊有安世延年故張湯杜周不列於酷吏蔡仲在人其謂叔曰幸哉有子如此歟故曰蓋前人之愆○愚謂子能攺父之惡而爲善則孝矣爲子孝斯爲臣忠故曰爲忠臣於孝子之門是惟忠本於惟孝也克勤無怠以垂憲乃後卽所謂邁迹自身】皇天無親惟徳是輔民心無常惟惠之懷爲善不同同歸於治爲惡不同同歸於亂爾其戒哉【此章與伊尹申誥太甲之言相類而有深淺不同者太甲蔡仲之有間也善固不一端而無不可行之善惡亦不一端而無可爲之惡爾其可不戒之哉】纂疏【愚謂此與伊尹之言語意正同未見淺深之分】愼厥初惟厥終終以不困不惟厥終終以困窮【惟思也窮困之極也思其終者所以謹其初也】纂疏【呂氏曰語以謹始而卽授以慮終竭兩端之教也○張氏曰感激多銳於初而怠於終】懋乃攸績睦乃四鄰以蕃王室以和兄弟康濟小民【勉汝所立之功親汝四鄰之國蕃屏王家和恊同姓康濟小民五者諸侯職之所當盡也】率自中無作聰明亂舊章詳乃視聽罔以側言攺厥度則予一人汝嘉【率循也無毋同詳審也中者心之理而無過不及之差者也舊章者先王之成法厥度者吾身之法度皆中之所出者作聰明則喜怒好惡皆出於私而非中矣其能不亂先王之舊章乎戒其本於己者然也側言一偏之言也視聽不審惑於一偏之說則非中矣其能不攺吾身之法度乎戒其徇於人者然也仲能戒是則我一人汝嘉矣呂氏曰作聰明者非天之聰明特沾沾小智耳作與不作而天人判焉】纂疏【陳氏經曰舊章法度皆中之所寓舊章已然之制法度當然之制皆中也公慮仲懲創父愆用意過當反覆生事爲奇故戒之○夏氏曰率皆也自從也凡事皆從中道也○呂氏曰舊章往往不與新進喜事者合故作聰明者尢欲亂之聽覽不貴於速而貴於詳見事風生迎刃立決宜若可喜然忽略疏快動皆愆尢讒說姦言每乘其匆據而入之惟詳其視聽安徐審訂表裏畢陳側媚之言將不得售故詳者聽覽之大法也規矩準度未至於樂循理者則常若爲之縶維側言乃解其縶維而縱之放逸之者故從之也輕仲以英妙之年任國事周公老成深慮故戒之如此○陳氏大猷曰舊章常度則中道所存內不變於己之私智外不變於人之私言則中道合而侯職盡矣】王曰嗚呼小子胡汝往哉無荒棄朕命【飭往就國戒其毋廢棄我命汝所言也】

多方【成王卽政奄與淮夷又叛成王滅奄歸作此篇按費誓言䢐玆淮夷徐戎並興卽其事也疑當時扇亂不特殷人如徐戎淮夷四方容或有之故及多方亦誥體也今文古文皆有○蘇氏曰大誥康誥酒誥梓材召誥洛誥多士多方八篇𨿽所誥不一然大略以殷人心不服周而作也予讀泰誓武成常怪周取殷之易及讀此八篇又怪周安殷之難也多方所告不止殷人乃及四方之士是紛紛焉不心服者非獨殷人也予乃今知湯已下七王之徳深矣方殷之虐人如在膏火中歸周如流不暇念先王之徳及天下初定人自膏火中出卽念殷先七王如父母𨿽以武王周公之聖相繼撫之而莫能禦也夫以西漢道徳比之殷猶碔砆之與美玉然王莽公孫述隗囂之流終不能使人忘漢光武成功若建瓴然使周無周公則亦殆矣此周公之所以畏而不敢去也】纂疏【林氏曰奄卽淮夷之一種總言曰淮夷如春秋赤狄之有潞氏甲氏也周公攝政時奄嘗與三監叛多士曰昔朕來自奄嘗徵之今成王卽政奄又叛王滅之而歸鎬諸侯來朝公又稱王命以告之而作此篇○吳氏曰自大誥至多方其處殷人何其難也武王崩以喜亂之徒因思舊之情乘內難之隙三者參合其禍至此固周之不造實天之大扶持保佑有周者也譬人稚齒百疾先見則必過加調防凡伐性傷生者一切不敢萌所以培固眞源克登上壽少年多疾之力也成周八百年之業可於此占之多士多方意相出入多士旣遷殷民而獨告之也故視多方爲略多方旣踐奄而徧告庶邦也故視多士爲詳】

惟五月丁亥王來自奄至於宗周【成王卽政之明年商奄又叛成王徵滅之杜預云奄不知所在宗周鎬京也呂氏曰王者定都天下之所宗也東遷之後定都於洛則洛亦謂之宗周衞孔悝之鼎銘曰隨難於漢陽卽宮於宗周是時鎬已封秦宗周蓋指洛也然則宗周初無定名隨王者所都而名耳】纂疏【愚按洛誥戊辰王在新邑孔注十二月戊辰晦此七年之十二月也多士作於是年三月曰昔朕來自奄是述東徵時事乃自武王誅紂伐奄後又叛也多方作於王卽政之明年五月成王政序曰成王遂踐奄多方序曰王歸自奄書曰王來自奄乃東徵伐奄後奄又叛也王墮其地遷其君絕其本根又因以告多方也以去年十二月戊辰晦算之則次年正月朔己巳五月朔非丁卯則戊辰丁亥非二十日卽二十一日也多士與多方之作先後蓋一年有三月云】周公曰王若曰猷告爾四國多方惟爾殷侯尹民我惟大降爾命爾防不知【呂氏曰先曰周公曰而復曰王若曰何也明周公傳王命而非周公之命也周公之命誥終於此篇故發例於此以見大誥諸篇凡稱王曰者無非周公傳成王之命也成王滅奄之後告諭四國殷民而因以曉天下也所主殷民故又專提殷侯之正民者告之言殷民罪應誅戮我大降宥爾命爾宜無不知也】纂疏【愚案四國四方之國也東徵初殷與三監爲四國此時無之矣殷侯泛指舊爲殷諸侯而尹民者蓋周興自封同姓以及功臣餘外皆殷諸侯也】洪惟圖天之命弗永寅念於祀【圖謀也言商奄大惟私意圖謀天命自厎滅亡不深長敬念以保其祭祀呂氏曰天命可受而不可圖圖則人謀之私而非天命之公矣此蓋深示以天命不可妄干乃多方一篇之綱領也下文引夏商所以失天命受天命者以明示之】惟帝降格於夏有夏誕厥逸不肯慼言於民乃大淫昏不克終日勸於帝之迪乃爾攸聞【言帝降災異以譴告桀桀不知戒懼乃大肆逸豫憂民之言尙不肯出諸口況望其有憂民之實乎勸勉也迪啟迪也視聽動息日用之間洋洋乎皆上帝所以啟迪開導斯人者桀乃大肆淫昏終日之間不能少勉於是天理或幾乎息矣況望有惠迪而不違乎此乃爾之所聞欲其因桀而知紂也厥逸與多士引逸不同者猶亂之爲亂爲治耳逸豫以民言淫昏以帝言各以其義也此章上疑有缺文】纂疏【孔氏曰惟天下至戒於夏以譴告之謂災異○王氏曰帝降格於夏與多士則惟帝降格向於時夏同意】厥圖帝之命不克開於民之麗乃大降罰崇亂有夏因甲於內亂不克靈承於旅罔丕惟進之恭洪舒於民亦惟有夏之民叨懫日欽劓割夏邑【此章文多未詳麗猶日月麗乎天之麗謂民之所依以生者也依於土依於衣食之類甲始也言桀矯誣上天圖度帝命不能開民衣食之原於民依恃以生者一皆抑塞遏絕之猶乃大降威虐於民以增亂其國其所因則始於內嬖蠱其心敗其家不能善承其眾不能大進於恭而大寛裕其民亦惟夏邑之民貪叨忿懫者則日欽崇而尊用之以戕害於其國也】纂疏【孔氏曰麗音黎施也不能開於民之所施政教○蘇氏曰麗著也直略反奠民之居王政之本民不土著難使不亂桀不開衣食之源以定民居也○葉氏曰麗附於罪法也古者治獄以附罪爲麗故秋官稱各麗其法以議獄訟開明也不能明於民之附法者而大降之罰○愚案開於民之麗眾說惟葉氏的當旣與乃大降罰相貫又與下文愼厥麗乃勸厥民刑用勸等語皆相應○呂氏曰原其所因蓋始於內亂妹喜之嬖是也蠱其心敗其家然後流毒於國與天下探其根而言之也】天惟時求民主乃大降顯休命於成湯刑殄有夏【言天惟是爲民求主耳桀旣不能爲民之主天乃大降顯休命於成湯使爲民主而伐夏殄滅之也○呂氏曰曰求曰降豈眞有求之降之者哉天下無統渙散漫流勢不得不歸其所聚而湯之一徳乃所謂顯休命之實一眾離而聚之者也民不得不聚於湯湯不得不受斯民之聚是豈人爲之私哉故曰天求之天降之也】惟天不畀純乃惟以爾多方之義民不克永於多享惟夏之恭多士大不克明保享於民乃胥惟虐於民至於百爲大不克開【純大也義民賢者也言天不與桀者大乃以爾多方賢者不克永於多享以至於亡也言桀於義民不能用其所敬之多士率皆不義之民上文所謂叨懫日欽者同惡相濟大不能明保享於民乃相與播虐於民民無所措其手足凡百所爲無一能達上文所謂不克開於民之麗者政暴民窮所以速其亡也此𨿽指桀多士爾殷侯尹民嘗逮事紂者寧不惕然內愧乎】纂疏【林氏曰此篇陳桀紂之亡商周之興皆出於天天之所奪非人力所能支天之所予非人力所能移其所以予奪者在徳與不徳耳多方當知天命不可有他志也○呂氏曰義民知義之民也桀之時三宅無義民義民在下𨿽多何補以爾多方之義民不能永受眾多之服享如負米而饑載泉而渇蓋哀之也百爲大不克開欲耕害其耕欲賈害其賈四向皆窮無一能達民窮如此也】乃惟成湯克以爾多方簡代夏作民主【簡擇也擇湯而歸之】愼厥麗乃勸厥民刑用勸【湯深謹其所依以勸勉其民故民皆儀刑而用勸勉也人君之於天下仁而已矣仁者君之所依也君仁則莫不仁矣】以至於帝乙防不明徳愼罰亦克用勸【明徳則民愛慕之謹罰則民畏服之自成湯至於帝乙𨿽歷世不同而皆知明其徳謹其罰故亦能用以勸勉其民也明徳謹罰所以謹厥麗也明徳仁之本也謹罰仁之政也】要囚殄戮多罪亦克用勸開釋無辜亦克用勸【徳明之而已罰有辟焉有宥焉故再言辟而當罪亦能用以勸勉宥而赦過亦能用以勸勉言辟與宥皆足以使人勉於善也】今至於爾辟弗克以爾多方享天之命【呂氏曰爾辟謂紂也商先哲王世傳家法積累維持如此今一旦至於汝君乃以爾全盛之多方不克坐享天命而亡之是誠可閔也天命至公操則存舎則亡以商先王之多基圖之大紂曽不得席其餘防其亡忽焉危防操捨之幾周公所以示天下深矣豈徒曰慰解之而已哉】纂疏【葉氏曰簡如簡在帝心之簡○呂氏曰赦而民勸可也刑而民亦勸則有黙行於刑赦之間矣每語結以勸者天下非可驅以智力束以法制惟動化於民使常有欣欣不自已之意乃維持長久之道也○陳氏經曰商之家法在明徳愼罰明徳化民用徳其本心愼罰不濫及民用刑不得已也本原旣正則或刑或宥皆足以勸民於善刑一也先王用之而使民勸後世用之而爲民毒何也先王之刑皆仁之寓後世之刑不仁之具也夫子未嘗不釣弋也而仁見於不綱不射宿之際文王非不搜田也而仁見於一發不再舉之時○愚案前後章兩麗字皆當作附麗刑法說愼厥麗謹其刑法之附麗也乃勸乃以勸民也所以其民受刑刑當其罪故亦用以勸也由明徳以愼罰所以亦能用勸戮之釋之刑所當刑宥所當宥無不能用勸也愼厥麗與上文開於民之麗二麗字相照應一乃勸字生下文四勸字說上刑罰來皆相照應以附麗於法解麗字不可易矣】嗚呼王若曰誥告爾多方非天庸釋有夏非天庸釋有殷【先言嗚呼而後言王若曰】【者唐孔氏曰周公先自嘆息而後稱王命以告之也庸用也有心之謂釋去之也上文言夏殷之亡因言非天有心於去夏亦非天有心於去殷下文遂言乃惟桀紂自取亡滅也○呂氏曰周公先自嘆息而始宣布成王之誥告以見周公未嘗稱王也又此篇之始周公曰王若曰復語相承書無此體也至於此章先嗚呼而後王若曰書亦無此體也周公居聖人之變史官豫憂來世傳疑襲誤蓋有竊之爲口實矣故於周公誥命終篇發新例二著周公實未嘗稱王所以別嫌明防而謹萬世之防也】乃惟爾辟以爾多方大淫圖天之命屑有辭【紂以多方之富大肆淫泆圖度天命瑣屑有辭與多士言桀大淫泆有辭義同殷之亡非自取乎以下二章推之此章之上當有缺文】乃惟有夏圖厥政不集於享天降時喪有邦間之【集萃也享享有之享桀圖其政不集於享而集於亡故天降是喪亂而俾有殷代之夏之亡非自取乎】乃惟爾商後王逸厥逸圖厥政不蠲烝天惟降時喪【蠲潔烝進也紂以逸居逸淫湎無度故其爲政不蠲潔而穢惡不烝進而怠惰天以是降喪亡於殷殷之亡非自取乎此上三節皆應上文非天庸釋之語】纂疏【夏氏曰誥告以誥辭告之○呂氏曰琑屑之惡盡有辭說布在天下集如積集之集享如享國之享治世之政積其所以興集於享也亂世之政積其所以亡不集於享也桀不集於享而集於亡○唐孔氏曰湯本夏諸侯故曰有邦○陳氏曰過逸其安逸猶言安其危○林氏曰逸厥逸甚言其逸也猶言醇乎醇○孔氏曰不潔進於善○毅齋沈氏曰不蠲烝不蠲潔以烝祭也如葛伯不祀紂昏棄肆祀是也○愚案屑有辭等盍缺之】惟聖防念作狂惟狂克念作聖天惟五年須暇之子孫誕作民主防可念聽【聖通明之稱言聖而防念則爲狂矣愚而能念則爲聖矣紂𨿽昏愚亦有可攺過遷善之理故天又未忍遽棄之猶五年之久須待暇寛於紂覬其克念大爲民主而紂無可念可聽者五年必有指實而言孔氏牽合嵗月者非是或曰狂而克念果可爲聖乎曰聖固未易爲也狂而克念則作聖之功知所向方太甲其庶幾矣聖而防念果至於狂乎曰聖固無所謂防念也禹戒舜曰無若丹朱傲惟慢遊是好一念之差𨿽未至於狂而狂之理亦在是矣此人心惟危聖人拳拳告戒豈無意哉】纂疏【艾軒云文字只看易曉處如惟聖至作聖不與上下文相似下文便不可曉只看這兩句○問惟上智與下愚不移書中謂惟聖防念至克念作聖如此則又有移得者曰如狂作聖則有之旣是聖人決不到作狂此只是甚言不可不學○陳氏經曰孔子不移之言聖狂之成也其習旣成則不移矣書之言聖狂之分也聖狂分於一念之頃堯舜而妄兢業豈不趨於狂桀紂而能攺過豈不趨於聖孔子𨿽曰不移實有可移之理但恐下愚自暴自棄不肯移耳肯移之是狂之克念也公言此明紂之惡儻一旦攺悔天必不終棄之○呂氏曰紂固無能攺之事而有可攺之理防念克念之機所謂可攺之理也聖通明之稱周官六徳聖居其一非大而化之之聖也若大而化之寧有防念又豈狂者一克念而遽可至哉然大而化之亦通明之極而至於化耳狂而克念亦大而化之之基也𨿽曰通明不念則狂𨿽曰狂惑克念則通其機惟在念不念之間耳紂𨿽狂惑使其克念作聖孰禦惟其有可攺之理天故以商先王之故徘徊五年須待寛暇之依依於商王子孫而冀其攺焉○孔氏曰武王服防三年還師二年○陳氏曰五年必有其事不可考矣○愚謂五年須暇不可彊通宜缺之】天惟求爾多方大動以威開厥顧天惟爾多方防堪顧之【紂旣防可念聽天於是求民主於爾多方大警動以祲祥譴告之威以開發其能受眷顧之命者而爾多方之眾皆不足以堪眷顧之命也】惟我周王靈承於旅克堪用徳惟典神天天惟式教我用休簡畀殷命尹爾多方【典主式用也克堪者能勝之謂也徳輶如毛民鮮克舉之言徳舉者莫能勝也文武善承其眾克堪用徳是誠可以爲神天之主矣故天式教文武用以休美簡擇畀付殷命以正爾多方也呂氏曰式教用休者如之何而教之也文武旣得乎天天徳日新左右逢原其思也若或起之其行也若或翼之乃天之所以教而用以昌大休明者也非諄諄然而教之也此章深論天下向者天命未定眷求民主之時能者則得之孰有遏汝者乃無一能當天之眷今天旣命我周而定於一矣爾猶洶洶不靖欲何爲耶明指天命而詟服四海姦雄之心者莫切於是】纂疏【呂氏曰前論夏之亡本於不克靈承於旅此論周之興亦曰靈承於旅文武於徳能勝而用之其力過孟賁逺矣漢唐賢主豈無欲布徳者惟力薄而奪於欲故駁而不純是知徳非眞有大力量莫能勝而用之也○陳氏大猷曰可爲神與天之主山川宗社之得其安三光寒暑之得其序皆人君有以主之○愚謂克堪二字極有力非有仁以爲己任之兼死而後已之毅不能堪而用之也必有非力之力如眞積力久之力而後可】今我曷敢多誥我惟大降爾四國民命【言今我何敢如此多誥我惟大降宥爾四國民命舉其有宥過之恩而責其遷善之實也】爾曷不忱裕之於爾多方爾曷不夾介乂我周王享天之命今爾尙宅爾宅畋爾田爾曷不惠王熙天之命【夾夾輔之夾介賔介之介爾何不誠信寛裕於爾之多方乎爾何不夾輔介助我周王享天之命乎爾之叛亂據法定罪則瀦其宅收其田可也今爾猶得居爾宅耕爾田爾何不順我王室各守爾典以廣天命乎此三節責其何不如此也】爾乃迪屢不靜爾心未愛爾乃不大宅天命爾乃屑播天命爾乃自作不典圖忱於正【爾乃屢蹈不靜自取亡滅爾心其未知所以自愛邪爾乃大不安天命邪爾乃輕棄天命邪爾乃自爲不法欲圖見信於正者以爲當然邪此四節責其不可如此也】我惟時其教告之我惟時其戰要囚之至於再至於三乃有不用我降爾命我乃其大罰殛之非我有周秉徳不康寧乃惟爾自速辜【我惟是教告而誨諭之我惟是戒懼而要囚之今至於再至於三矣爾不用我降宥爾命而猶狃於叛亂反覆我乃其大罰殛殺之非我有周持徳不安靜乃惟爾自爲凶逆以速其罪耳】纂疏【呂氏曰教以誠信寛裕惟詐故廹惟誠故裕○陳氏大猷曰我周王如用乂厥辟之乂謂治其君之事自作亂常苟欲人信以爲正蓋自以爲正義也告教如大誥多士之訓戰要囚如東徵踐奄之師○王氏曰迪汝屢矣而猶不靜○孔氏曰教告之謂訊之以文誥戰要囚謂誅其禍亂執其朋黨再謂三監淮夷叛三謂王卽政又叛言迪屢不靜之事○唐孔氏曰至於再三蓋指誅紂伐奄爲一】王曰嗚呼猷告爾有方多士曁殷多士今爾奔走臣我監五祀【監監洛邑之遷民者也猶諸侯之分民有君道焉所以謂之臣我監也言商士遷洛奔走臣服我監於今五年矣不曰年而曰祀者因商俗而言也又案成周旣成而成王卽政成王卽政而商奄繼叛事皆相因才一二年耳今言五祀則商民之遷固在作洛之前矣尢爲明驗】越惟有胥伯小大多正爾罔不克臬【臬事也周官多以胥以伯以正爲名胥伯小大眾多之正蓋殷多士授職於洛共長治遷民者也其奔走臣我監亦久矣宜相體悉竭力其職無或反側偸惰而不能事也】自作不和爾惟和哉爾室不睦爾惟和哉爾邑克明爾惟克勤乃事【心不安靜則身不順矣身不安靜則家不和順矣言爾惟和哉者所以勸勉之也和其身睦其家而後能恊於其邑驩然有恩以相愛粲然有文以相接爾邑克明始爲不負其職而可謂克勤乃事矣前旣戒以罔不克臬故以克勤乃事期之也】爾尙不忌於凶徳亦則以穆穆在乃位克閱於乃邑謀介【忌畏也穆穆和敬貌頑民誠可畏矣然如上文所言爾多士庶幾不至畏忌頑民凶徳亦則以穆穆和敬端處爾位以潛消其悍逆悖戾之气又能簡閱爾邑之賢者以謀其助則民之頑者且革而化矣尙何可畏之有哉成王誘掖商士之善以化服商民之惡其轉移感動之機防矣哉】爾乃自時洛邑尙永力畋爾田天惟畀矜爾我有周惟其大介賚爾迪簡在王庭尙爾事有服在大僚【爾乃自時洛邑庶幾可以保有其業力畋爾田天亦將畀予矜憐於爾我有周亦將大介助賚錫於爾啟迪簡拔置之王朝矣其庶幾勉爾之事有服在大僚不難至也多士篇商民常以夏迪簡在王庭有服在百僚爲言故此因以勸厲之也】纂疏【愚案康誥臬司臬事皆訓爲法此亦當然此章專提起胥伯正告之謂爾無不先自守法爾能和身及家以及爾邑則爾邑之教化能修明爾方爲能勤乃事矣又告以和之之道爾庶幾寛綽其心不忌嫉凶徳者亦則以和敬居爾位蓋服凶人莫如和敬也又能簡閱爾邑求賢以謀自介助和敬盡於已而介助資於人庶凶徳化而人和洽矣爾果能此庶幾自此洛邑長保田祿豈惟此哉天亦惟畀矜爾豈惟天哉我周亦大介助賚錫爾介如佑賢輔徳賚如錫之土田且將自此洛邑之胥伯正而迪簡在王朝矣又有尊尙爾職事者且將有事而升在大僚矣此卽所謂大介賚也蓋遷殷民就拔其豪俊爲胥伯正以共長治之乃用其素所服習者此安集新民之要道故今特勸勵之使表率殷士殷民而躋於泰和也○呂氏曰多士序商民之怨周曰夏迪云云則以大義裁之此乃迪簡云云爲勸何也爵位上之所命非下之可幹怨望而許之姑息之政也示以好惡而勸之磨厲之具也此周公禦商士之開闔大用也】王曰嗚呼多士爾不克勸忱我命爾亦則惟不克享凡民惟曰不享爾乃惟逸惟頗大逺王命則惟爾多方探天之威我則致天之罰離逖爾土【誥告將終乃嘆息言爾多士如不能相勸信我之誥命爾亦則惟不能享上凡爾之民亦惟曰上不必享矣爾乃放逸頗僻大違我命則惟爾多士自取天威我亦致天之罰播流蕩析俾爾離逺爾土矣爾𨿽欲宅爾宅畋爾田尙可得哉多方疑當作多士上章旣勸之以休此章則董之以威商民不惟有所慕而不敢違越且有所畏而不敢違越矣】纂疏【王氏曰上告以承之庸之此告以威之也】王曰我不惟多誥我惟祗告爾命【我豈若是多言哉我惟敬告爾以上文勸勉之命而已】纂疏【陳氏經曰我敬告爾以天命也不知天命乃商民之病根故此篇言天命尢詳稱天無慮二十稱帝三】又曰時惟爾初不克敬於和則無我怨【與之更始故曰時惟爾初也爾民至此苟又不能敬於和猶復乖亂則自厎誅戮毋我怨尢矣開其爲善禁其爲惡周家忠厚之意於是篇尢爲可見○呂氏曰又曰二字所以形容周公之惓惓斯民命已畢而猶有餘情誥已終而猶有餘語顧盻之光猶然溢於簡冊也】纂疏【呂氏曰是又爾更端爲善之一初也蓋殷民與紂同惡武王克紂是惟新之一初也不能而從三監叛旣失此初矣遷洛又一初也復不能而屢迪不靜又失此初矣今歸自踐奄反覆丁寧之前之過一皆洗滌今之善當相與圖新豈非又一初乎若又失此初不能敬以納民於和則永無可望矣但曰則無我怨而自取誅戮之意隠然於不言之表周家忠厚何其至哉】立政【吳氏曰此書戒成王以任用賢才之道而其旨意則又上戒成王專擇百官有司之長如所謂常伯常任準人等云者蓋古者外之諸侯一卿已命於君內之卿大夫則亦自擇其屬如周公以蔡仲爲卿士伯冏謹簡乃僚之類其長旣賢則其所舉用無不賢者矣葛氏曰誥體也今文古文皆有】纂疏【呂氏曰無逸立政二篇相爲經緯以無逸之心明立致之體君道備矣自立政後周公不復有書納忠於王此絕筆也爲治體統固臻其極而反復申重之意忠愛惇篤之誠深長逺大之慮學者當於言外體之○愚謂此篇以用三宅爲立政用人之綱領立政二字每段多提掇之故以名篇孟子曰人不足與適也政不足與間也惟大人爲能格君心之非無逸周公格心之書也立政公言用人爲政之書也忠愛拳拳體用備矣】

周公若曰拜手稽首告嗣天子王矣用咸戒於王曰王左右常伯常任準人綴衣虎賁周公曰嗚呼休玆知卹鮮哉【此篇周公所作而記之者周史也故稱若曰言周公帥羣臣進戒於王贊之曰拜手稽首告嗣天子王矣羣臣用皆進戒曰王左右之臣有牧民之長曰常伯有任事之公卿曰常任有守法之有司曰準人三事之外掌服器者曰綴衣執射禦者曰虎賁皆任用之所當謹者周公於是嘆息言曰美矣此官然知憂卹者鮮矣言五等官職之美而知憂其得人者少也吳氏曰綴衣虎賁近臣之長也葛氏曰綴衣周禮司服之類虎賁周禮之虎賁是也】纂疏【唐孔氏曰公自言其拜手稽首而後進告示已重其事欲君聳其言如召誥拜手稽首旅王若公亦是召公自言與此同也○陳氏大猷曰嗣天子今臨政王天下矣非前幼沖比故警之如此用悉意以告王○林氏曰下文宅乃事卽常任宅乃牧卽常伯宅乃準卽準人此以爲伯下以爲牧以伯爲牧民之長也在左右者以牧伯兼公卿也三宅固貴得人然進見有時虎賁綴衣之類則朝夕親密苟非其人則主徳內蔽大臣𨿽賢何所施其力哉○呂氏曰常伯等卽三宅三代之書他無所見意者公卿輔相之別名歟官有別名如相曰阿衡三卿曰圻父農父宏父此亦三代輔政大臣別名耳綴衣虎賁特於侍禦僕從中錯舉二者以見其餘職重者有安危之寄職親者有染習之移其繋天下之本一也必先知建官之美意然後能深憂而審擇之三宅左右大臣綴衣虎賁左右小臣職有大小而經綸康濟燻陶涵養賴焉知其美而加之憂庶不以非人處之○愚案常伯等孔氏蘇氏分三公六卿有司但宜以分配三宅而皆爲大臣若謂三公則公論道他事不當及之若謂六卿則準人豈非司冦又豈六卿外他有平法之準人乎要之三宅不過王左右大臣之別名呂說得之常任卽宅事所職必廣凡任事之大臣也常伯卽宅牧主牧養之大臣也準人卽宅準主平法之大臣也何公卿有司之分哉又案虞有十二牧夏周有九牧皆在邦國意必有大臣在朝者以統之如虞四嶽統諸侯周六卿倡九牧立政之常伯宅牧必掌牧養而在朝以統牧伯者歟又案咸戒傳謂公率羣臣終篇不見羣臣進戒意以後章咸告孺子王矣誣之咸只訓皆公皆以告戒王耳咸戒咸告無二義也陳氏經曰咸戒者周公盡舉以告王無有不盡之意】古之人迪惟有夏乃有室大競吁俊尊上帝迪知忱恂於九徳之行乃敢告教厥後曰拜手稽首後矣曰宅乃事宅乃牧宅乃準玆惟後矣謀面用丕訓徳則乃宅人玆乃三宅無義民【古之人有行此道者惟有夏之君當王室大彊之時而求賢以爲事天之實也迪知者蹈知而非苟知也忱恂者誠信而非輕信也言夏之臣蹈知誠信於九徳之行乃敢告教其君曰拜手稽首後矣云者致敬以尊其爲君之名也曰宅乃事宅乃牧宅乃準玆惟後矣云者致告以敍其爲君之實也玆者此也言如此而後可以爲君也猶臯陶與禹言九徳之事謀面者謀人之面貌也言非迪知忱恂於九徳之行而徒謀之面貌用以爲大順於徳乃宅而任之如此則三宅之人豈復有賢者乎蘇氏曰事則向所謂常任也牧則向所謂常伯也準則向所謂準人也一篇之中所論宅俊者參差不齊然大要不出是三者其餘則皆小臣百執事也吳氏曰古者凡以善言語人皆謂之教不必自上教下而後謂之教也】桀徳惟乃弗作往任是惟暴徳罔後【夏桀惡徳弗作往昔先王任用三宅而所任者乃惟暴徳之人故桀以喪亡無後】纂疏【三宅無義民此三宅卽宅事宅牧宅準之宅孔氏蘇氏以爲居無義之民猶舜典之五宅三居呂氏以三宅無義民一句接下句桀徳惟乃弗作往任謂當桀之時居三宅者曽無義民二說孰長先生曰呂說是○林氏曰惟禹以吁俊爲心故其臣亦以薦爲務○呂氏曰統名曰俊所以爲俊者則有九徳之別不能實知篤信於九徳之行𨿽號召賢俊無益也自臯陶以九徳告禹夏后蓋世守以爲知人之法夏之臣旣以宅三宅告其君於是謀以博詢之面以親驗之用其大順於徳者必如是乃謂能宅人蓋大任不可輕付大徳不可小知必防人已然後盡也○陳氏大猷曰宅者居而安之之謂或才徳不稱或委任不篤皆非宅也○愚謂公旣嘆知卹者鮮復歷舉古之知卹者以告王夏后商湯文武皆知卹此者以次言之也無競惟人人中之俊乃天生之以遺國家者九徳之行卽臯謨之行有九徳自寛栗至彊義之徳之見於躬行者也俊非徒才俊必有徳如所謂以克俊有徳臯陶亦曰九徳咸事俊乂在官未嘗岐俊與徳而二之宅乃事用大臣以宅君之事也下仿此此章呂說大槪得之弗作往任盍缺疑方夏之盛任三宅者如此之專及其衰也遂至於曽無義民言皆不義之人無一君子也玆乃云者此乃三宅之位非他位也猶無義民則他可知矣然非人才果異往日也桀之惡徳弗作往日之任用而已往惟俊徳是任效見於有室大競桀惟昏徳是任效見於絕世無後信乎存亡在所任也】亦越成湯陟丕釐上帝之耿命乃用三有宅克卽宅曰三有俊克卽俊嚴惟丕式克用三宅三俊其在商邑用恊於厥邑其在四方用丕式見徳【亦越者繼前之辭也耿光也湯自七十里升爲天子典禮命討昭著於天下所謂陟丕釐上帝之光命也三宅謂居常伯常任準人之位者三俊謂有常伯常任準人之才者克卽者言湯所用三宅實能就是位而不曠其職所稱三俊實能就是徳而不浮其名也三俊說者謂他日次補三宅者詳宅以位言俊以徳言意其儲養待用或如說者所云也惟思式法也湯於三宅三俊嚴思而丕法之故能盡其宅俊之用而宅者得以效其職俊者得以著其才賢智奮庸登於至治其在商邑用協於厥邑近者察之詳其情未易齊畿甸之協則純之至也其在四方用丕式見徳逺者及之難其徳未易徧觀法之同則大之至也至純至大治道無餘蘊矣曰邑曰四方老各極其逺近而言耳】纂疏【呂氏曰漢髙儲參陵平勃於身後迄定再世之亂孔明儲琬褘允等於身後亦維持數十年況三代爲天下長慮固宜儲三俊以繼三宅也嚴事賢者惟大則效之然後能用宅俊所謂學於伊尹而後臣之亦一證也宅俊未用知之者惟湯旣用之後夫人而信之或曰用湯之丕式乎賢而見湯之徳○愚謂大理上帝之明命卽天命有徳之命下文用宅俊是也宅俊用而逺近孚蓋舉用當而人心服好人所好不咈人之性故也嚴惟丕式君大法乎賢也用丕式見徳下之人因之大法乎賢者可見之徳也湯用三宅且儲三俊以供無窮之用上廣夏后之所未及而下爲文武之所取法焉】嗚呼其在受徳暋惟羞刑暴徳之人同於厥邦乃惟庶習逸徳之人同於厥政帝欽罰之乃伻我有夏式商受命奄甸萬姓【羞刑進任刑戮者也庶習備諸眾醜者也言紂徳彊暴又所與共國者惟羞刑暴徳之諸侯所與共政者惟庶習逸徳之臣下上帝敬致其罰乃使我周有此諸夏用商所受之命而奄甸萬姓焉甸者井牧其地什伍其民也】纂疏【愚謂羞刑欽罰疑有訛誤】亦越文王武王克知三有宅心灼見三有俊心以敬事上帝立民長伯【三宅三俊文武克知灼見皆曰心者卽所謂迪知忱恂而非謀面也三宅已授之位故曰克知三俊未任以事故曰灼見以是敬事上帝則天職修而上有所承以是立民長伯則體統立而下有所寄人君位天人之兩間而俯仰無怍者以是也夏之尊帝商之丕釐周之敬事其義一也長如王制所謂五國以爲屬屬有長伯如王制所謂二百一十國以爲州州有伯是也】纂疏【呂氏曰論湯文武皆以亦越發語與上文相防也桀之時若不可爲矣亦於湯而遽如是焉紂之時若不可爲矣亦於文武而遽如是焉治亂同機而異發聖狂同心而異念賢才同世而異用人君盍於此深省乎知宅俊皆曰心者君臣相與萬化之原苟貌親口惠相期於肝膽之外則無其本矣○愚謂立民長伯常時宅俊或有出而封爲長伯者歟諸侯入爲王官王官出爲諸侯古常有之】立政任人準夫牧作三事【言文武立政三宅之官也任人常任也準夫準人也牧常伯也以職言故曰事】虎賁綴衣趣馬小尹左右攜僕百司庶府【此侍禦之官也趣馬掌馬之官小尹小官之長攜僕攜持僕禦之人百司若司裘司服庶府若內府大府之屬是也】大都小伯藝人表臣百司太史尹伯庶常吉士【此都邑之官也呂氏曰大都小伯者謂大都之伯小都之伯也大都言都不言伯小伯言伯不言都互見之也藝人者卜祝巫匠執技以事上者表臣百司表外也表對裏之辭上文百司蓋內百司若內府內司服之屬所謂裏臣也此百司蓋外百司若外府外司服之屬所謂表臣也太史者史官也尹伯者有司之長如庖人內饔膳夫則是數尹之伯也鐘師尹鐘磬師尹磬太師司樂則是數尹之伯也凡所謂官吏莫不在內外百司之中至於特見其名者則皆有意焉虎賁綴衣趣馬小尹左右攜僕以扈衞親近而見庶府以冗賤人所易忽而見藝人恐其或興淫巧機詐以蕩上心而見太史以奉諱惡公天下後世之是非而見尹伯以大小相維體統所系而見若大都小伯則分治郊畿不預百司之數者旣條陳歷數文武之眾職而總結之曰庶常吉士庶眾也言在文武之廷無非常徳吉士也】司徒司馬司空亞旅【此諸侯之官也司徒主邦教司馬主邦政司空主邦土余見牧誓言諸侯之官莫不得人也諸侯之官獨舉此者以其名位通於天子歟】夷防盧烝三亳阪尹【此王官之監於諸侯四夷者也防盧見經亳見史三亳防爲北亳谷熟爲南亳偃師爲西亳烝或以爲眾或以爲夷名阪未詳古者險危之地封疆之守或不以封而使王官治之參錯於五服之間是之謂尹地誌載王官所治非一此特舉其重者耳自諸侯三卿以降惟列官名而無他語承上庶常吉士之文以內見外也夫上自王朝內而都邑外而諸侯逺而夷狄莫不皆得人以爲官使何其盛歟】纂疏【亞旅謂三官之副與其屬耳亞謂小司徒之類旅卽下士也○董氏曰周官注大都公之采邑小都卿之采地是也古人立言之法有互文見意者如詩鉦人伐鼓之類○王氏曰此篇屢言三宅而先後之序不同者官使之際皆當致謹初無一定之先後也○陳氏曰伯舉其長亞旅舉其屬互相備也以上詳言文武用人凡大小內外逺近皆各得其人也君子用心常久則爲吉士小人用心不常則爲凶人彰厥有常吉哉亦此意夷防盧烝四國也三亳商故地分而爲三也如後世三楚三吳阪險之地皆立官以長之故曰尹言四國三亳與阪險之地皆有尹也文武以一人之聰明豈能周知內外逺近小大之臣哉三宅大臣人主所親擇其下小大之臣又各委之三宅髙宗曰惟曁乃僚穆王亦曰愼簡乃僚皆然也○愚謂文武立政之本在用任人準夫牧三宅以作三宅之職事而已百司庶府以上此內百司所謂裏臣也表臣百司以下此外百司所謂表臣也以下之表臣見上爲裏臣也文武時得人之盛如此推其本原由其知立政綱領在用三宅三宅得人故內外眾職皆得人也下文遂復以三宅參錯言之】文王惟克厥宅心乃克立玆常事司牧人以克俊有徳【文王惟能其三宅之心能者能之也知之至信之篤之謂故能立此常任常伯用能俊有徳也不言準人者因上章言文王用人而申克知三有宅心之說故略之也】纂疏【文王惟克厥宅心人皆以宅心爲處心非也卽前面所說三有宅心耳若處心則云克宅厥心○孔氏曰文王惟其能居心○呂氏曰此又極本原以示之心者萬事之綱也君心旣安則經世事業皆此心之建立舉世人才皆此心之感應也文王之官繁矣曷嘗求之外哉惟能宅心而已○眞氏曰不曰克宅厥心而曰克厥宅心猶臯謨不曰愼修厥身而曰愼厥身修也○愚謂以宅心爲三宅之心與上文克知三有宅心合爲一說免添出文王自宅心一股豈不甚好然蔡氏所謂能其三宅之心欠順克字下或脫一知字或知字誤作厥字則可不如仍孔注爲妥眞氏之證極當】文王罔攸兼於庶言庶獄庶愼惟有司之牧夫是訓用違【庶言號令也庶獄獄訟也庶愼國之禁戒儲備也有司有職主者牧夫牧人也文王不敢下侵庶職惟於有司牧夫訓勅用命及違命者而已漢孔氏曰勞於求才逸於任賢】庶獄庶愼文王罔敢知於玆【上言罔攸兼則猶知之特不兼其事耳至此罔敢知則若未嘗知有其事蓋信任之益專也上言庶言此不及者號令出於君有不容不知者故也呂氏曰不曰罔知於玆而曰罔敢知於玆者徒言罔知則是莊老之無爲也惟言罔敢知然後見文王敬畏思不出位之意毫釐之辧學者宜精察之】纂疏【呂氏曰庶言謂凡奏請訴訟庶獄謂凡刑辟訊鞫庶愼謂凡事繋利害當謹戒者罔敢知不及庶言者事未施行則謂之言旣施行獄與愼可包之矣○王氏曰君道以擇人爲職上必無爲而用天下下必有爲而爲天下用此君臣之分也○愚謂文王用三宅得人則委任責成不復侵其職惟加重於有司之爲牧夫者訓勅其用命與否而已牧夫卽宅牧之屬上文只及常事司牧而不及準人此庶獄卽準人之事也此篇論三宅有全言之者有舉其二者有舉其一者參錯及之不拘也】亦越武王率惟敉功不敢替厥義徳率惟謀從容徳以並受此丕丕基【率循也敉功安天下之功義徳義徳之人容徳容徳之人蓋義徳者有撥亂反正之才容徳者有休休樂善之量皆成徳之人也周公上文言武王率循文武之功而不敢替其所用義徳之人率循文王之謀而不敢違其容徳之士意如虢叔閎夭散宜生泰顚南宮括之徒所以輔成王業者文用之於前武任之於後故周公於君奭言五臣克昭文王受有殷命武王惟玆四人尙迪有祿正猶此敍文武用人而言並受此丕丕基也】纂疏【孔氏曰亦於武王循惟文王撫安天下之功不敢廢其義徳又循惟文王寛容天下之徳○呂氏曰文王一怒而安天下之民安民卽敉功一怒義徳也武王亦一怒安民所以率惟不敢替也肆不殄厥慍亦不殞厥問文王之容徳也容徳聖人本心故率惟謀從義徳非聖人所專任故迫於不得已而不敢替焉○愚案蔡氏本夏氏說承上文用人而言乃不攺父之臣之意眞氏亦采之然深玩繹文意曰不敢替厥曰率惟謀從孔呂之說爲得本來語意之實耳】嗚呼孺子王矣繼自今我其立政立事準人牧夫我其克灼知厥若丕乃俾亂相我受民和我庶獄庶愼時則勿有間之【我者指王而言若順也周公旣述文武基業之大嘆息而言曰孺子今旣爲王矣繼此以往王其於立政立事準人牧夫之任當能明知其所順順者其心之安也孔子曰察其所安人焉廋哉察其所順者知人之要也夫旣明知其所順果正而不他然後推心而大委任之使展布四體以爲治相助左右所受之民和調均齊獄愼之事而又戒其勿以小人閒之使得終始其治此任人之要也民而謂之受者言民者乃受之於天受之於祖宗非成王之所自有也】纂疏【呂氏曰申前告嗣天子王矣之意屢言深警之非前日委重視成比也物莫不有所順水順而下火順而上蓋有湮之而不下欝之而不上者矣終非其所順也人豈無矯飾以勉爲善者苟能灼知其所順則心之所安不得遁矣夏后宅人亦曰用丕訓徳訓順也知厥若又勿使異意者間之知人不可不盡任人不可不專竭兩端告之也○陳氏大猷曰我其言君臣一體也○張氏曰王自今立政亦曰立事準人牧夫灼知三宅之心而已○愚案孔氏謂立政大臣立事小臣以事字爲句非也惟張氏辧句讀甚合經防證以上下文上提三政而下列三宅甚協兼之繼自今立政立事準人牧夫與我周文王立政立事牧夫準人立政下列三宅則並有立事字國則罔有立政用憸人繼自今立政其勿以憸人立政下不列三宅則並無立事字尢爲顯證】自一話一言我則末惟成徳之彥以乂我受民【末終惟思也自一話一言之間我則終思成徳之美士以治我所受之民而不敢斯須忘也】纂疏【王氏曰一話說一事之始終也一言一句而已○愚謂相受民牧之責也和庶獄準之責也和庶所當愼之事事之責也三宅備矣話言樞機之發也委任三宅欲勿以小人間之苟或一話言間防不終於專主君子則小人乘間入之矣此公戒王以委任三宅專一周密之法也】嗚呼予旦已受人之徽言咸告孺子王矣繼自今文子文孫其勿誤於庶獄庶愼惟正是乂之【前所言禹湯文武任人之事無非至美之言我聞之於人者已皆告孺子王矣文子文孫者成王武王之文子文王之文孫也成王之時法度彰禮樂著守成尙文故曰文誤失也有所兼有所知不付之有司而以己誤之也正猶康誥所謂正人與宮正酒正之正指當職者爲言不以己誤庶獄庶愼惟當職之人是治之下文言其勿誤庶獄惟有司之牧夫卽此意】纂疏【孔氏曰惟以正是之道治庶獄庶愼○呂氏曰惟以正道治之付之獄愼使以正法斷刑以正理揆事所謂正道也不知正道𨿽惴惴然欲勿誤能勿誤乎勿誤者敬之之心惟正者治之之體也或曰正正人也】自古商人亦越我周文王立政立事牧夫準人則克宅之克由繹之玆乃俾乂【自古及商人及我周文王於立政所以用三宅之道則克宅之者能得賢者以居其職也克由繹之者能防繹用之而盡其才也旣能宅其才以安其職又能繹其才以盡其用玆其所以能俾乂也歟】纂疏【陳氏曰繹如繹絲謂窮其端緒任之當矣又防繹之詳其所行考其所就猶堯之詢事考言舜之明試考績也○呂氏曰由繹由其外而繹其中也由其言而繹其心由其才而繹其徳由其發舒於一時而繹其持久於嵗晏不一而足也克宅之則人與位相稱克由繹之則表與裏相符其審如是然後俾之爲治旣俾之則一委之矣】國則罔有立政用憸人不訓於徳是罔顯在厥世繼自今立政其勿以憸人其惟吉士用勱相我國家【自古爲國無有立政用憸利小人者小人而謂之憸者形容其沾沾便捷之狀也憸利小人不順於徳是無能光顯以在厥世王當繼今以往立政勿用憸利小人其惟用有常吉士使勉力以輔相我國家也呂氏曰君子陽類用則升其國於明昌小人陰類用則降其國於晻昧陰陽升降亦各從其類也】纂疏【陳氏大猷曰憸人矯飾以爲徳然非其心之所順與丕訓厥若正相反○呂氏曰憸人者吉士之反也】今文子文孫孺子王矣其勿誤於庶獄惟有司之牧夫【始言和我庶獄庶愼時則勿有間之繼言其勿誤於庶獄庶愼惟正是乂之至是獨曰其勿誤於庶獄惟有司之牧夫蓋刑者天下之重事挈其重而獨舉之使成王尢知刑獄之可畏必專有司牧夫之任而不可以己誤之也】纂疏【呂氏曰始言庶言庶獄庶愼繼去其一止曰庶獄庶愼又去其一獨曰庶獄蓋挈其尢重者獨舉之獄曷爲其獨重也民命所系亦國命所系也導迎善气祈天永命者獄也並告無辜無世在下亦獄也宜公獨言而獨戒之○愚謂惟有司之牧夫蔡氏以合上句說刑獄固牧民者之責如呂刑司政典獄非爾惟作天牧固也然立政以三宅爲綱宅準宅牧各有攸司與他處泛論者不同】其克詰爾戎兵以陟禹之迹方行天下至於海表罔有不服以覲文王之耿光以武王之大烈【誥治也治爾戎服兵器也陟升也禹迹禹服舊迹也方四方也海表四裔也言徳威所及無不服也覲見也耿光徳也大烈業也於文王稱徳於武王稱業各於其盛者稱之呂氏曰兵刑之大也故旣言庶獄而繼以治兵之戒焉或曰周公之訓稽其所獘得無啟後世好大喜功之患乎曰周公詰兵之訓繼勿誤庶獄之後犴獄之間尙恐一刑之誤況六師萬眾之命其敢不審而誤舉乎推勿誤庶獄之心而奉克詰戎兵之戒必非得已不已而輕用民命者也】纂疏【林氏曰呼文子文孫而終以詰戎兵言𨿽守文而武不可弛也○呂氏曰非教王用兵恐其晏安而使之自彊如易謙卦言利用侵伐亦是於謙抑之中有自彊之意也古人治兵乃所以弭兵後世銷兵乃所以召兵○一說方方方如此一說方正嚴整以行於天下耿光光之著也】嗚呼繼自今後王立政其惟克用常人【並周家後王而戒之也常人常徳之人也臯陶曰彰厥有常吉哉常人與吉士同實而異名者也】纂疏【呂氏曰常人之於國也蓋食之谷粟衣之布帛𨿽無異味異文而有生者常用而不可一日易也然每多重遲木訥不能與小慧新進者爭長頰舌間故世主惑於取捨而治亂分焉此公所以慨嘆而致深意於卒章歟○陳氏大猷曰理之常行而不可易者爲常道行常道而不易者爲常人常言其體之不易吉言其用之休祥言常人於兵刑後以常人尢宜任此歟○愚謂庶常吉士文王用人家法也故上文言其惟吉士此又言克用常人常人常徳之人吉士吉徳之士未有常人而不吉吉士而不常者也】周公若曰太史司寇蘇公式敬爾由獄以長我王國玆式有愼以列用中罰【此周公因言愼罰而以蘇公敬獄之事告之太史使其並書以爲後世司獄之式也蘇國名也左傳蘇忿生以溫爲司寇周公告太史以蘇忿生爲司寇用能敬其所由之獄培植基本以長我王國令於此取法而有謹焉則能以輕重條列用其中罰而無過差之患矣】纂疏【孔氏曰忿生爲武王司寇封蘇國能用法敬汝所用之獄言主獄當求蘇公之比太史掌六典有廢置官人之制故告之○陳氏大猷曰公舉太史所記蘇公事以告王蘇公能以法式而敬其所用之獄重民命以延國命治獄者當以爲法式而有謹焉立政以用人爲本而兵刑乃政之大者故以此終焉○愚謂立政之綱領在三宅三宅中所重尢在準人之刑獄故旣告王以勿誤庶獄末復命太史書蘇公敬獄事以示法焉蘇公所以爲司寇在乎敬後人之法蘇公在乎愼能愼則能敬矣固爲後之爲司寇者慮尢爲後之君用人以司獄者慮能如蘇公者用否則斥蓋以此終立政用人之意歟兩式字用一義爲妥○董氏曰公復政於王而作立政宅事牧準一篇綱領也休玆知卹其血脈也自迪惟有夏至暴徳防後言夏先後知卹乎此故乃室大競桀不知卹也故防後而湯陟焉自亦越成湯至奄甸萬姓言商先王知卹乎此故用協用見徳紂不知卹也故帝罰之而周式受命焉自亦越文王武王以下言文武亦猶夏商先王之知卹也故並受丕基自孺子王矣以下拳拳以去憸人用常吉詰戎兵愼刑獄爲王告欲王以先王之知卹爲法以夏商後王之不知卹爲鑑忠愛之至今猶可挹也】

書集傳纂疏卷五

謹案卷五第三十七頁後八行自是厥後刋本自上衍曰字據孔氏傳疏及各本刪

﹤經部﹐書類﹐書集傳纂疏﹥

欽定四庫全書

書集傳纂疏卷六

元陳櫟撰朱子訂定蔡氏集傳

周官【成王訓廸百官史錄其言以周官名之亦訓體也今文無古文有○案此篇與今周禮不同如三公三孤周禮皆不載或謂公孤兼官無正職故不載然三公論道經邦三孤貳公化非職乎職任之大無逾此矣或又謂師氏卽太師保氏卽太保然以師保之尊而又屬司徒之職亦無是理也又此言六年五服一朝而周禮六服諸侯有一歲一見者二歲一見者三歲一見者亦與此不合是固可疑然周禮非聖人不能作也意周公方條治官之事而未及師保之職所謂未及者鄭重而未及言之也書未成而公亡其間法制有未施用故與此異而冬官亦缺要之周禮首末未偹周公未成之書也惜哉讀書者參互而考之則周公經制可得而論矣】纂疏【問司徒司馬司空三公三少之官先生曰漢自古文尙書出方有周官篇伏生口授二十五篇無周官故漢只置太尉司徒司空爲三公而無周三公三少蓋未見古文尙書但見伏生書牧誓立政篇中所說司徒司馬司空而置也古者諸侯之國只置得司徒司馬司空三卿惟天子方得置三公三少六卿牧誓立政所說周家是時方爲諸侯故不及三公三少及周官篇所說則周是時已得天下矣三公三少本以師道佐天子只是加官周公以太師兼宰召公以太保兼冡宰是以加官而兼宰相之職也後世官職益紊今遂以三公三少之官爲加官不復有師保之任論道經邦之責矣然古者猶是文臣之有功徳重望者方得加師保之官以其有教輔天子之名也後世遂以諸子或武臣爲之旣是天子之子與武臣豈可任師保之責耶訛謬傳襲不復攺正○陳氏經曰周官立政之效也二篇大率相爲表裏周公作立政告武王王能推行之考此篇如撫萬邦徵弗庭卽詰戎兵行天下之意也立太師傅保以下卽用三宅之意也戒有官以典常作師卽克用常人之意也成王尊所聞行所知如此其髙明光大宜哉○呂氏曰金縢成王初年書也洛誥周公還政之書也無逸立政公戒王之書也周官王親政開物成務之書也合數篇以觀成王可以見其本質焉可以見其昏明疑信之變焉可以是其講貫啟發之深焉可以見其知類通達離師傅而不反焉過此有君陳乃周公沒後有顧命乃王將沒時成王進徳始終之序備矣周公格君始終之功著矣○愚謂周禮周公擬議未全未行之書周官成王建置訓迪已施行之書也今只當據周官以解周官其與周禮不合處略之可也又呂氏以作周官時周公尙在深玩周官文意公時不在矣此殆成王老於世故後之書也如以不學戒卿士可見】

惟周王撫萬邦巡侯甸四徵弗庭綏厥兆民六服羣辟罔不承徳歸於宗周董正治官【此書之本序也庭直也葛氏曰弗庭弗來庭者六服侯甸男采衞並畿內爲六服也禹貢五服通畿內周制五服在王畿外也周禮又有九服侯甸男采衞蠻夷鎭蕃與此不同宗周鎬京也董督也治官凡治事之官也言成王撫臨萬國巡狩侯甸四方徵討不庭之國以安天下之民六服諸侯之君無不奉承周徳成王歸於鎬京督正治事之官外攘之功舉而益嚴內治之修也唐孔氏曰周制無萬國惟伐淮夷非四徵也大言之爾】纂疏【呂氏曰天下大物也非緜力小才所能運量非薄物細故所能維持向也成王不出閨闥之孱王耳今撫萬邦至莫不承徳乾開坤闔秋殺春生四海皆隨其運轉功成治定歸宗周正治官訓督裁正體統相承萬世皆入其維持不如是何以覲文之耿光武之大烈乎○愚謂巡侯甸卽六服而略言之也六服承徳九服中以內五服並王畿言之也內五服九州內外四服九州外以內五服並畿內爲六正與侯甸男邦采衞之辭合略外四服爾】王曰若昔大猷制治於未亂保邦於未危【若昔大道之世制治保邦於未亂未危之前卽下文明王立政是也】曰唐虞稽古建官惟百內有百揆四嶽外有州牧侯伯庶政惟和萬國咸寧夏商官倍亦克用乂明王立政不惟其官惟其人【百揆無所不緫者四嶽緫其方嶽者州牧各緫其州者侯伯次州牧而緫諸侯者也百揆四嶽緫治於內州牧侯伯緫治於外內外相承體統不紊故庶政惟和而萬國咸安夏商之時世變事繁觀其會通制其繁簡官數加倍亦能用治明王立政不惟其官之多惟其得人而已】纂疏【張氏震曰唐虞官百夏商倍之周又幾倍之事繁故官多然大體未嘗變也舜命九官至商列爲八政至周合爲六典大綱皆出於一所增特其屬耳】今予小子祗勤於徳夙夜不逮仰惟前代時若訓迪厥官【逮及時是若順也成王祗勤於徳早夜若有所不及然蓋修徳者任官之本也】纂疏【陳氏經曰仰前代唐虞夏商建官之意而時若之○林氏曰董正者立太師以下是也訓迪者凡我有官君子以下是也董正而後訓迪之也○愚謂王意謂今兆民綏六服承若已安已治然治亂在庶官當先幾而備之將言唐虞夏商周之建官故以此三言開端焉唐虞稽古至亦克用乂此唐虞夏商之建官所以制治保邦者也立政而官惟其人爲政在人也訓官而先祗勤於徳取人以身也此成王仰若唐虞夏商而訓官以制治保邦者也】立太師太傅太保玆惟三公論道經邦夑理陰陽官不必備惟其人【立始辭也三公非始於此立爲周家定制則始於此也賈誼曰保者保其身體傅者傅之徳義師道之教訓此所謂三公也陰陽以气言道者陰陽之理恆而不變者也易曰一陰一陽之謂道是也論者講明之謂經者經綸之謂爕理者和調之也非經綸天下之大經參天地之化育者豈足以任此責故官不必備惟其人也】少師少傅少保曰三孤貳公化寅亮天地弼予一人【孤特也三少𨿽三公之貳而非其屬官故曰孤天地以形言化者天地之用運而無迹者也易曰範圍天地之化是也者張而大之寅亮者敬而明之也公論道孤化公爕理陰陽孤寅亮天地公論於前孤弼於後公孤之分如此】纂疏【孔氏曰大道化○葉氏曰成王以周召爲師保而太傳無聞周公歿召公仍爲保而不聞設師傅蓋難之也○陳氏傅良曰周召以師保爲宰是卿兼三公也顧命自太保奭以下皆卿也時召公爲保兼宰芮伯爲司徒彤伯爲宗伯畢公爲司馬皆是以三公兼之衞侯康叔爲司冦毛公爲司空審如是則三公多是六卿兼之但其人足以兼公則加公之位無其人則止爲卿而已三公三孤皆無其人則闕之而已而六卿自若也成周實以三公三孤待非常之徳故曰官不必備惟其人○呂氏曰明則邦國幽則陰陽幽明之所以然所謂道也經綸之用藏於無迹和調之妙問不容聲何待於論論云者擬議以成其變化講明啟沃而精一之者也陰陽以气言天地以形言爕理運之者也寅亮承之者也公孤之分於此著矣然弼一人乃格君心之任獨於孤言之公反不與何也論道經邦爕理陰陽未有不自君心者特王尊三公之至若不敢以身煩之蓋曰斯人也乃造化之友非予一人之弼也○愚謂文王時太公已爲太師武王時召公已爲太保是三公非自成王始立也化以爲天地之化固有範圍天地之化可證但下句有亮天地上句似不必又以爲天地之化孤之化對公之論道且言貳公正是貳公以大其論道經邦之化耳大道化以寅亮天地體用之謂也孔注當矣】宰掌邦治統百官均四海【大宰治也天官卿治官之長是爲宰內統百官外均四海蓋天子之相也百官異職管攝使歸於一是之謂統四海異宜調劑使得其平是之謂均】纂疏【呂氏曰三公三孤天子所與調精祲之原而無所治者也統萬事而分治之則六卿之職六卿者萬事之綱也宰管攝百官非官官而控制之自百而歸六自六而歸一所操至簡也所調劑者非人人而稱量之大與之爲大小與之爲小所居至易也明乎簡易之道而相業盡矣○董氏曰周禮太宰掌建邦之六典曰治典敎典禮典政典刑典事典六典太宰兼掌此言掌邦治者敎禮政刑事莫非治也○愚謂宰𨿽與五卿並列而亦爲一卿實緫統乎五卿所掌𨿽邦治必敎禮兵刑土之並舉其職而後可以治歟】司徒掌邦敎敷五典擾兆民【擾馴也地官卿主國敎化敷君臣父子夫婦長防朋友五者之敎以馴擾兆民之不順者而使之順也唐虞司徒之官固已職掌如此】纂疏【陳氏大猷曰徒眾也主民眾故稱司徒○張氏曰擾猶擾龍之擾馴習之也呂氏曰擾者馴習而熟之拊摩而入之畜養而寛之也○愚謂擾者順其自然而導之卽在寛之意】宗伯掌邦禮治神人和上下【春官卿主邦禮治天神地只人鬼之事和上下尊卑等列春官於四時之序爲長故其官謂之宗伯成周合樂於禮官謂之和者蓋以樂而言也】纂疏【呂氏曰治理也壇坎昭穆之等聘享射禦之節貫本末而等文質所謂禮也神人所以治上下所以和也一失其禮則僭亂諂佞而瀆乎神陵犯乖爭而悖乎人上下皆失其分安得而和○愚謂宗秩宗之宗伯長也秩宗典天神地只人鬼之三禮此之治神人蓋以神包只卽三禮也孔注云治天神地只人鬼之事及國之吉凶軍賓嘉五禮以和上下尊卑等列此注甚當是宗伯所掌乃三禮與五禮也禮所以辧上下定民志上下辧民志定則和矣和有樂之意耳】司馬掌邦政統六師平邦國【夏官卿主戎馬之事掌國徵伐統禦六軍平治邦國平謂彊不得淩弱眾不得暴寡而人皆得其平也軍政莫急於焉故以司馬名官何莫非政獨戎政謂之政者用以徵伐而正彼之不正王政之大者也】纂疏【呂氏曰自夏命侯掌六師舉政典以誓則邦政掌於司馬舊矣國之大事何莫非政獨戎政謂之政者天下無事寓兵於農然後賦役百爲始有所施固政之所從出天下有事舉兵討亂邦之存亡安危系焉其爲政之大又不待論也此戎政所以獨謂之政也統六師而謂之平邦國則王者用師之本防特欲平邦國之不平者耳】司寇掌邦禁詰姦慝刑暴亂【秋官卿主寇賊法禁羣行攻劫曰寇詰姦慝刑彊暴作亂者掌刑不曰刑而曰禁者禁於未然也呂氏曰姦慝隠而難知故謂之詰推鞠窮詰而求其情也暴亂顯而易見直刑之而已】纂疏【陳氏大猷曰詰而後刑刑者必詰互文也陳氏經曰刑曰邦禁此初設刑美意禁民使不爲惡而非以虐民也虞禮樂分三官周合爲一虞以士兼兵周分爲二帝世詳於化而略於政王世詳於政而略於化世道升降之異也】司空掌邦土居四民時地利【冬官卿主國空土以居士農工商四民順天時以興地利按周禮冬官則記考工之事與此不同蓋本闕冬官漢儒以考工記當之也】纂疏【陳氏大猷曰爲治莫先於敎化故司徒次宰敎化莫先於禮樂故宗伯次之敎之有不率則大者加甲兵小者加刑罰不得已也故司馬司寇次之暴亂去而後民得安居故司空終焉】六卿分職各率其屬以倡九牧阜成兆民【六卿分職各率其屬官以倡九州之牧自內達之於外政治明敎化洽兆民之眾莫不阜厚而化成也按周禮每卿六十屬六卿三百六十屬也呂氏曰宰相天子統百官則司徒以下無非宰所統乃均列一職而並數之爲六者綱在网中也乾坤之與六子並列於八方宰之與六卿並列於六職也】纂疏【呂氏曰宰列於六卿綱固在网中而首非處身外也六卿倡九牧自內而達之外九牧各率諸侯以應六卿自外而承乎內內倡外應周浹泰和此成周治天下之體統也○愚謂周以六卿倡九牧猶唐虞以揆嶽統牧伯故阜成之效不減和寧泰和在唐虞成周豈非以爲治之綱紀立而體統定歟】六年五服一朝又六年王乃時巡考制度於四嶽諸侯各朝於方嶽大明黜陟【五服侯甸男采衞也六年一朝會京師十二年王一巡狩時巡者猶舜之四仲巡狩也考制度者猶舜之協時月正日同律度量衡等事也諸侯各朝方嶽者猶舜之肆覲東後也大明黜陟者猶舜之黜陟幽明也疏數異時繁簡異制帝王之治因時損益者可見矣】纂疏【呂氏曰六卿倡九牧旣立爲治之綱朝覲巡狩所以振其綱也六年一朝以達其壅時巡至明黜陟以修其廢諸侯旣親承徳意於天子天子復親考制度於諸侯禮樂刑政四達而不悖矣是制嘗見於虞書復見於此驗其疏數而世之升降可推矣○王氏曰每一歲一服入見五服有一年休息又六年五服兩朝然後王一巡狩殷國也○林氏曰明黜陟卽王制所謂不敬孝者削地黜爵有功徳於民者加地進律是也此皆斟酌舜事而行之舜五載一巡狩此十二年何也文中子曰舜一歲而巡四嶽兵衞少而徴求寡也以是觀之則周兵衞日眾徴求日多故不能五年而以十二年也】王曰嗚呼凡我有官君子欽乃攸司愼乃出令令出惟行弗惟反以公滅私民其允懷【建官之體統前章旣訓迪之矣此則居守官職者咸在曰凡有官君子者合尊卑小大而同訓之也反者令出不可行而壅逆之謂言敬汝所主之職謹汝所出之令令出欲其行不欲其壅逆而不行也以天下之公理滅一己之私情則令行而民莫不敬信懷服矣】纂疏【陳氏經曰令未出而致謹可也旣出則有行無反矣不謹於未令之先必反於旣令之後何以示信乎○蘇氏曰此敎以謹令非欲其遂非也○呂氏曰令之大者出於君百司自下敎條於其屬亦令也○愚謂民之從違視公私之消長滅之者純乎公理而私欲淨盡之謂也欲民之允懷非以公盡滅其私不可允懷誠服之謂也滅字允字須勘破】學古入官議事以制政乃不迷其爾典常作之師無以利口亂厥官蓄疑敗謀怠忽荒政不學墻面蒞事惟煩【學古學前代之法也制裁度也迷錯繆也典常當代之法也周家典常皆文武周公之所講畫至精至備凡蒞官者謹師之而已不可喋喋利口更攺而紛亂之也積疑不決必敗其謀怠惰忽略必荒其政人而不學其猶正墻面而立必無所見而舉錯煩擾也○蘇氏曰鄭子產鑄刑書晉叔向譏之曰昔先王議事以制不爲刑辟其言蓋取諸此先王人法並任而任人爲多故律設大法而已其輕重之詳則付之人臨事而議以制其出入故刑簡而政淸自唐以前治罪科條止於今律令而已人之所犯日變無窮而律令有限以有限治無窮不聞有所闕豈非人法兼行吏猶得臨事而議乎今律令之外科條數萬而不足於用有司請立新法者日益不已嗚呼任法之獘一至於此哉】纂疏【孔氏曰臨事而議之以制其出入○王氏炎曰議事以古義裁之曰以制○呂氏曰議事斷之以制制卽所學之成法也○陳氏大猷曰事有施於古而不宜於今施於今而不合於古者皆非典常典常者理之通古今常行而不可易者也爾當以之爲法○呂氏曰有疑則辧可否立決蓄而不辧一前一卻謀所以不成也怠失之不及忽失之過其荒政均也學者應事以理𨿽萬變而不勞不學者應事以才不通於理觸事面墻始猶以才力營之事漸多則不勝其繁矣○愚謂成王訓官以學勉之以不學戒之學古而後入官則當官議事必能以古制裁酌之庶酌古通今而政不迷矣然世亦有好古而至於好異者如荊公是也故又欲其以典常之理爲之師不學則於理不明臨事惟見其煩擾而已學古則議事有所據而不迷不學則蒞事無所見而煩擾學不學之得失相去如此成王此言眞萬世有官君子之龜鑑也】戒爾卿士功崇惟志業廣惟勤惟克果斷乃罔後艱【此下申戒卿士也王氏曰功以智崇業以仁廣斷以勇克此三者天下之達道也呂氏曰功者業之成也業者功之積也崇其功者存乎志廣其業者存乎勤勤由志而生志待勤而遂𨿽有二者當幾而不能果斷則志與勤虛用而終蹈後艱矣】纂疏【陳氏大猷曰事之所成爲功職之所務爲業如士業於學學思問辧皆學業至於道充徳備則學之功成農業於田播耨耘耔皆農業至收獲有秋則農之功成功之髙卑由立志之髙下欲功之髙立志固貴乎髙然必勤以廣業則職業日勉日髙其基立而其成髙也否則事業以怠惰而狹小如築臺然安有基狹而臺髙者𨿽有此志終不遂矣○愚謂功崇至後艱四句乃申言蓄疑敗謀怠忽荒政之意而加警策耳功崇惟志業廣惟勤怠忽荒政之反也惟克果斷乃罔後艱蓄疑敗謀之反也】位不期驕祿不期侈恭儉惟徳無載爾僞作徳心逸日休作僞心勞日拙【貴不與驕期而驕自至祿不與侈期而侈自至故居是位當知所以恭饗是祿當知所以儉然恭儉豈可以聲音笑貌爲哉當有實得於己不可從事於僞作徳則中外惟一故心逸而日休休焉作僞則揜護不暇故心勞而日著其拙矣或曰期待也位所以崇徳非期於爲驕祿所以報功非期於爲侈亦通】纂疏【呂氏曰天下之至逸而無憂者莫如徳天下之至勞而無益者莫如僞○陳氏經曰制驕莫如恭制侈莫如儉實有徳於恭儉則爲徳以聲音笑貌爲之則僞矣恭儉出於徳者逸而休恭儉出於僞者勞而拙○愚謂期待之說合刊】居寵思危罔不惟畏弗畏入畏【居寵盛則思危辱當無所不致其只畏苟不知只畏則入於可畏之中矣後之患失者與思危相似然思危者以寵利爲憂患失者以寵利爲樂所存大不同也】纂疏【愚謂居寵之寵卽指祿位言祿利與危辱爲鄰甚可畏也思其危則畏懼不暇何敢驕侈乎】推賢讓能庶官乃和不和政厖舉能其官惟爾之能稱匪其人惟爾不任【賢有徳者也能有才者也王氏曰道二義利而已推賢讓能所以爲義大臣出於義則莫不出於義此庶官所以不爭而和蔽賢害能所以爲利大臣出於利則莫不出於利此庶官所以爭而不和庶官不和則政必雜亂而不理矣稱亦舉也所舉之人能修其官是亦爾之所能舉非其人是亦爾不勝任古者大臣以人事君其責如此】纂疏【陳氏經曰人能推讓樂善故也不能推讓忌嫉故也九官相讓眾賢和朝範宣子讓其下皆讓安有不和者我忌嫉人人必忌嫉我交相忌嫉何有於和○愚謂以上成王畫一以戒卿士言言精當脫諸篇之佶屈聱牙而讀此猶芻豢之恱口云】王曰嗚呼三事曁大夫敬爾有官亂爾有政以佑乃辟永康兆民萬邦惟無斁【三事卽立政三事也亂治也篇終嘆息上自三事下至大夫而申戒勑之也其不及公孤者公孤徳尊位隆非有待於戒勑也】纂疏【蘇氏曰三事三公也○呂氏曰訓戒旣終復提要緫告之敬爾官治爾政卽前欽乃攸司也緫言惟在輔君以永安民耳○愚謂上文戒卿士而不及公孤公孤徳尊望重不待於戒勑也篇終責望之辭不免上列三公三公徳尊望重不無待於表率也諸家多以三事爲三公惟蔡氏以爲卽立政三事而不指爲三公立政之作三事三宅也周官之三事三公也詩曰三事大夫漢魏以後史云位登三事皆指爲三公何疑焉】君陳【君陳臣名唐孔氏曰周公遷殷頑民於下都周公親自監之周公旣歿成王命君陳代周公此其防命之詞史錄其書以君陳名篇今文無古文有】纂疏【夏氏曰必封國乃稱君李氏曰亦猶君奭君牙稱君貴之也○鄭康成中庸注君陳周公子○王氏希旦曰觀篇中略無命子繼父職之辭意鄭說非○呂氏曰此篇戒勑之辭與畢命輕重不類君陳蓋新進者也○李氏舜臣曰周公化商民至矣繼者不必創爲新政以駭之一循公軌轍可也故王命君陳三舉周公之訓以告之今但一遵周公無忿嫉無求備有忍從容則東郊之民常如周公之臨其上和順可前卜也此命君陳大防也故曰君陳克和厥中】

王若曰君陳惟爾令徳孝恭惟孝友於兄弟克施有政命汝尹玆東郊敬哉【言君陳有令徳事親孝事上恭惟其孝友於家是以能施政於邦孔子曰居家理故治可移於官陳氏曰天子之國五十里爲近郊自王城言之則下都乃東郊之地故君陳畢命皆指下都爲東郊】纂疏【呂氏曰孝恭卽令徳之實○眞氏曰孝者必友不友則戚親之心非孝矣詩云兄弟旣翕和樂且湛子曰父母其順矣乎必兄弟和而後父母順友之闗於孝如此○陳氏曰商民難化由民彞泯亂王屬之孝友之君陳正其本也○愚謂治洛以化商民爲重故君陳曰尹玆東郊畢命曰保釐東郊其任一也孝恭之恭其徳性本敬也敬哉之敬勉其加敬也】昔周公師保萬民民懷其徳往愼乃司玆率厥常懋昭周公之訓惟民其乂【周公之在東郊有師之尊有保之親師敎之保安之民懷其徳君陳之往但當謹其所司率循其常勉明周公之舊訓則民其治矣蓋周公旣歿民方思慕周公之訓君陳能發明而光大之固宜其翕然聽順也】我聞曰至治馨香感於神明黍稷非馨明徳惟馨爾尙式時周公之猷訓惟日孜孜無敢逸豫【呂氏曰成王旣勉君陳昭周公之訓復舉周公精微之訓以告之至治馨香以下四語所謂周公之訓也旣言此而揭之以爾尙式時周公之猷訓則是四言爲周公之訓明矣物之精華固無二體然形質止而气臭升止者有方升者無問則馨香者精華之上達者也至治之極馨香發聞感格神明不疾而速凡昭薦黍稷之苾芬是豈黍稷之馨哉所以苾芬者實明徳之馨也至治舉其成明徳循其本非有二馨香也周公之訓固爲精微而舉以告君陳尢當其可自殷頑民言之欲具感格非可刑驅而勢迫所謂洞達無問者蓋當深省也自周公法度言之典章𨿽具苟無前人之徳則索然萎薾徒爲陳迹也故勉之以用是猷訓惟日孜孜無敢逸豫焉是訓也至精至微非日新不已深致敬篤之功孰能與於斯】纂疏【陳氏大猷曰治本無馨香然善治之極曰至治馨香協气休聞之所發越猶馨香之旁達而可愛也惡政之極曰刑發聞惟腥醜聲穢徳之彰聞猶腥穢之旁達而可惡也故善譽曰流芳惡聲曰遺臭神聰明不可欺故曰神明○林氏曰徳之昭明發爲至治至治之馨香卽明徳之馨香合而爲一者也但使黍稷之苾芳可以爲馨香則隨之粢盛丰備虞之享祀丰潔亦可以感神明矣王意謂徳之馨香尙能感神豈不能感化商民式時猷訓孜孜無逸所謂懋昭周公之訓卽此是也○陳氏經曰至治之馨香非以黍稷以明徳也有其徳有其物則假物以薦徳之馨非專在物也有其物無其徳則物徒物耳論馨香之效至於感神明極所以馨香之本又根諸明徳有是徳則有是治有是治則有是馨香有是馨香則有是感應○董氏鼎曰益曰惟徳動天至諴感神周公曰明徳惟馨感於神明天也神也徳猶可以感動況苖民商民乎周公之言與益一意】凡人未見聖若不克見旣見聖亦不克由聖爾其戒哉爾惟風下民惟艸【未見聖如不能得見旣見聖亦不能由聖人情皆然君陳親見周公故特申戒以此君子之徳風也小人之徳艸也艸上之風必偃君陳克由周公之訓則商民亦由君陳之訓矣】纂疏【陳氏大猷曰戒哉戒其勿如凡人也】圖厥政莫或不艱有廢有興出入自爾師虞庶言同則繹【師眾虞度也言圖謀其政無小無大莫或不致其難有所當廢有所當興必出入反覆與眾共虞度之眾論旣同則又防繹而深思之而後行也蓋出入自爾師虞者所以合乎人之同庶言同則繹者所以斷於己之獨孟子曰國人皆曰賢然後察之國人皆曰可殺然後察之庶言同則繹之謂也】纂疏【呂氏曰廢興非變周公之法也政由俗革斟酌權量以求其當也○陳氏大猷曰出謀之國人也入謀之左右也】爾有嘉謀嘉猷則入告爾後於內爾乃順之於外曰斯謀斯猷惟我後之徳嗚呼臣人咸若時惟良顯哉【言切於事謂之謀言合於道謂之猷道與事非二也各舉其甚者言之良以徳言顯以名言或曰成王舉君陳前日已陳之善而嘆息以美之也○葛氏曰成王殆失斯言矣欲其臣善則稱君人臣之細行也然君旣有是心至於有過則將使誰執哉禹聞善言則拜湯攺過不吝端不爲此言矣嗚呼此其所以爲成王歟】纂疏【陳氏大猷曰臣人猶言人臣良善也顯善之昭著也○呂氏曰王舉君陳前日之善也平昔謀猷入告及旣施行澹然不有前日尙忘己之善而歸之君今日豈忘人之善而欲出於己○眞氏曰善則稱君含美從王此義人臣自處者所當知君以是語臣則不可也漢髙稱李斯善則稱君而王衞尉深非之王之名不著然其言足爲萬世法呂氏亦回護之辭耳○愚謂此承上文謂謀於眾審於己而得嘉謀猷云云非特善則稱君臣之義當然聞善不違使得行之非有徳之君不能然也方進言則善在臣能聽言則善在君此乃人臣宣上徳意以明示於眾也王非欲臣之譽已蓋欲其審謀猷以見之施行庶幾君蒙其歸美而臣遂其良顯耳然王此言前此聖帝明王未之有也葛眞之疑殆未爲過蓋恐啟導諛之漸云】王曰君陳爾惟周公丕訓無依勢作威無倚法以削寛而有制從容以和【此篇言周公訓者三曰懋昭曰式時至此則周公之丕訓欲其益張而大之也君陳何至依勢以爲威倚法以侵削者然勢我所有也法我所用也喜怒予奪毫髮不於人而於己是私意也非公理也安能不作威以削乎君陳之世當寛和之時也然寛不可一於寛必寛而有其制和不可一於和必從容以和之而後可以和厥中也】纂疏【呂氏曰周公之訓大矣猶欲之者繼前人之政苟止以持循因襲爲心其所成必降前人數等惟奮然開拓期以光大前業然後僅能不替蓋造始與繼成其力量不同也和中之時其大體固當寛苟無制則流蕩放肆安能從容以和乎馴擾調娛於品制之中遊息化養於範圍之內斯其所以和也呂解別一本云寛而有制從容以和此最難當人欲爲防制則易迫切無和气此𨿽寛而有制𨿽有制而能和○夏氏曰上文言周公之訓所當遵然未言今日待商民當如何故此及之無依勢至以和此言商民不犯法者待之當如此下文則言犯法者待之又當如此也】殷民在辟予曰辟爾惟勿辟予曰宥爾惟勿宥惟厥中【上章成王慮君陳之狥己此則慮君陳之狥君也言殷民之在刑辟者不可狥君以爲生殺惟當審其輕重之中也】纂疏【陳氏經曰君之喜怒無常情法之輕重有常理不狥君而狥理之中可也君言苟是從君可也非從君乃從理也君言苟未是則從理可也從理乃所以從君也】有弗若於汝政弗化於汝訓辟以止辟乃辟【其有不順於汝之政不化於汝之訓刑之可也然刑期無刑刑而可以止刑者乃刑之此終上章之辟】狃於姦宄敗常亂俗三細不宥【狃習也常典常也俗風俗也狃於姦宄與夫毀敗典常壊亂風俗人犯此三者𨿽小罪亦不可宥以其所闗者大也此終上章之宥】纂疏【孔氏曰罪𨿽小三犯不赦唐孔氏曰言三再猶可赦也○愚謂蔡云犯此三者其以作內爲姦在外爲宄與亂常敗俗爲三乎二孔則謂有姦宄敗亂苟三犯則情罪𨿽小亦不宥卽刑故無小怙終賊刑之意也】爾無忿疾於頑無求備於一夫【無忿疾人之所未化無求備人之所不能】纂疏【陳氏曰頑不率敎者無忿疾之率教者當器之而不可責備之】必有忍其乃有濟有容徳乃大【孔子曰小不忍則亂大謀必有所忍而後能有所濟然此猶有堅制力蓄之意若洪裕寛綽恢恢乎有餘地者斯乃徳之大也忍言事容言徳各以深淺言也】纂疏【林氏曰忍者勉彊容者自然自有忍而充於有容則忍之迹泯而廣大之徳成矣勾踐於吳太王於狄忍也不忍則亡矣何以能濟湯於葛文於昆夷容也包之度內如天地然孰能測度之非徳之大而何○陳氏傅良曰習忍可以至容】簡厥修亦簡其或不修進厥良以率其或不良【王氏曰修謂其職業良謂其行義職業有修與不修當簡而別之則人勸功進行義之良者以率其不良則人勵行】纂疏【陳氏大猷曰修者方修於善良者已進於善○夏氏曰修者簡別之不使與不修者混不修者亦簡別之不使與修者雜旣簡別之如此然後於中遷其自修而純爲良善者進用之則不良者知所愧慕亦必修飭而至於良善是進其良所以率其不良也○愚謂修不修皆可簡別故不修者亦以簡言惟良者可進用故不良者以率言此其立言所以不同也】惟民生厚因物有遷違上所命從厥攸好爾克敬典在徳時乃罔不變允升於大猷惟予一人膺受多福其爾之休終有辭於永世【言斯民之生其性本厚而所以澆薄者以誘於習俗而爲物所遷耳然厚者旣可遷而薄則薄者豈不可反而厚乎反而歸厚特非聲音笑貌之所能爲爾民之於上固不從其令而從其好大學言其所令反其所好則民不從亦此意也敬典者敬其君臣父子兄弟夫婦朋友之常道也在徳者得其典常之道而著之於身也蓋知敬典而不知在徳則典與我猶二也惟敬典而在徳焉則所敬之典無非實有諸己實之感人防於桴鼓所以時乃防不變而信升於大猷也如是則君受其福臣成其美而有令名於永世矣】纂疏【孔氏曰民不從所令而從所好在上不可不愼所好○夏氏曰厚者𨿽化爲薄其本厚者未嘗不存爾敬典在徳以化之民無不變薄爲厚而躋於大道者○呂氏曰東郊之任君陳始以令徳孝恭得之成王終以敬典在徳勉之取之以實期之以實始終一實也○張氏曰康誥言商民父子兄弟之倫如此俗薄可知君陳藥其病惟敬典而已人君不言福風俗淳厚偕之大道此君之福也○鄭氏景望曰時罔不變允升大猷成王自謂膺受多福道洽政治澤潤生民康王亦謂永膺多福成康言福皆以商民趨化言此人君受福之實也天保受福之詩亦曰羣黎百姓徧爲爾徳卽成康之意○陳氏經曰民變其舊俗而後進於大道允升大猷則化頑成仁反薄歸厚矣○愚謂敬典在徳是能謹其所好時罔不變卽從厥攸好也商民之頑原於昧天敍之典惟敬典可以化之敬典在徳以化民惟令徳孝恭之君陳能之孝父母友兄弟君陳厚於天敍之典久矣敬典在徳王蓋卽其素履以勉之也徳者化商民之本敬又徳化之本始曰命汝尹玆東郊敬哉終曰爾克敬典在徳始終一敬而徳有諸己矣徳有諸己而商民可化矣一篇綱領中之綱領捨敬吾何以觀之哉】顧命【顧還視也成王將崩命羣臣立康王史序其事爲篇謂之顧命者鄭云回首曰顧臨死回顧而發命也今文古文皆有○呂氏曰成王經三監之變王室幾搖故此正其終始特詳焉顧命成王所以正其終康王之誥康王所以正其始】纂疏【呂氏曰天子天下之共主也成王力疾臨廟朝而命之二公受遺率諸侯而輔之所以公天位嚴大寶也世稱漢武拔霍光於宿衞托以幼孤爲知人抑不知大臣非可寄安危屬存亡者不在此選如周召內爲師保外統諸侯君存則輔政君歿則托孤所謂受遺蓋其一職耳武帝垂沒始拔一人付之平時大臣果安用乎無具甚矣○陳氏經曰死生夜旦也人道之常始終之義也非學問之深不足以語此成王自幼得周召二公養成其徳緝熙其學至於臨死生始終之變卓然不亂觀此書當與曾子易簣春秋書公薨於路寢參看又書載顧命獨成王有焉蓋自艱難變故中得之王當幼沖遭四國之難事亦殆矣經一變長一智顧命之重成王亦折肱而知醫歟又曰後世之主以死爲諱繼承之際鮮有能正其終始者唐順宗嗣子已壯一旦病不能言不能召宰相托孤使宦寺得擬議所立非因衞次公等艸詔得入抗議立廣陵王事亦危矣可不鑑哉】

惟四月哉生魄王不懌【始生魄十六日王有疾故不恱懌】甲子王乃洮颒水相被冕服憑玉几【王發大命臨羣臣必齊戒沐浴今疾病危殆故但洮盥颒面扶相者被以衮冕憑玉几以發命】乃同召太保奭芮伯彤伯畢公衞侯毛公師氏虎臣百尹禦事【同召六卿下至禦治事者太保芮伯彤伯畢公衞侯毛公六卿也宰第一召公領之司徒第二芮伯爲之宗伯第三彤伯爲之司馬第四畢公領之司寇第五衞侯爲之司空第六毛公領之太保畢毛三公兼也芮彤畢衞毛皆國名入爲天子公卿師氏大夫官虎臣虎賁氏百尹百官之長及諸禦治事者平時則召六卿使率其屬此則將發顧命自六卿至禦事同以王命召也】纂疏【顧命排得三公三孤六卿齊整召公與畢公毛公是三公芮伯彤伯衞侯是三孤太保是宰芮伯是司徒衞侯是康叔爲司寇所以康誥中多說刑三公只是以道義傅保王者無職事官屬卻下行六卿事○皇極經世書成王在位三十七年起丙戌盡壬戌○唐孔氏曰髙官兼攝下司者漢世以來謂之領故召畢毛言領王肅云彤姒姓之國餘五國姬姓畢毛文王庶子○夏氏曰哉生魄上無日辰故甲子不可考爲何日○呂氏曰甲子去崩才一日耳猶盥洗以致潔冕服以致嚴顧托之言淵奧精明蓋臨眾之敬不以困廢素定之理𨿽垂沒烱如也惟善治气者能歷疾病而不惰善養心者能臨死亡而不昬豈一朝夕之積哉】王曰嗚呼疾大漸惟幾病日臻旣彌畱恐不獲誓言嗣玆予審訓命汝【此下成王之顧命也自嘆其疾大進惟危殆病日至旣彌甚而畱連恐遂死不得誓言以嗣續我志此我所以詳審發訓命汝統言曰疾甚言曰病】纂疏【夏氏曰恐不得誓言嗣續之事】昔君文王武王宣重光奠麗陳敎則肄肄不違用克達殷集大命【武猶文謂之重光猶舜如堯謂之重華也奠定麗依也言文武宣布重明之徳定民所依陳列敎條則民習服習而不違天下化之用能達於殷邦而集大命於周也】纂疏【問麗孔音力馳反施也諸家作附麗謂土著也奠麗謂養之陳敎謂敎之肄或訓勞或訓習前篇有以麗訓刑者肄當訓習○孔氏曰定天命施陳敎則勤勞文武定命陳敎𨿽勞而不違道故能通殷爲周成其大命○蘇氏曰奠定民所麗著定民居也○愚按奠麗至不違諸說皆不通宜缺】在後之侗敬迓天威嗣守文武大訓無敢昬逾【侗愚也成王自稱言其敬迎上天威命而不敢少忽嗣守文武大訓而無敢昬逾天威天命也大訓述天命者也於天言天威於文武言大訓非有二也】今天降疾殆弗興弗悟爾尙明時朕言用敬保元子釗濟於艱難【釗康王名成王言今天降疾我身殆將必死弗興弗悟爾庶幾明是我言用敬保元子釗大濟於艱難曰元子者正其統也】柔遠能邇安勸小大庶邦【懷來馴擾安寧勸導皆君道所當盡者合逺邇小大而言又以見君徳所施公平周溥而不可有所偏滯也】思夫人自亂於威儀爾無以釗冒貢於非幾【亂治也威者有威可畏儀者有儀可象舉一身之則而言也蓋人受天地之中以生是以有動作威儀之則成王思夫人之所以爲人者自治於威儀耳自治云者正其身而不假於外求也貢進也成王又言羣臣其無以元子而冒進於不善之幾也蓋幾者動之微而善惡之所由分也非幾則發於不善而防於惡矣威儀舉其著於外者而勉之也非幾舉其發於中者而戒之也威儀之治皆本於一念一慮之微可不謹乎孔子所謂知幾子思所謂謹獨周子所謂幾善惡者皆致意於是也成王垂絕之言而拳拳及此其有得於周公者亦深矣○蘇氏曰死生之際聖賢之所甚重也成王將崩之一日被冕服以見百官出經遠保世之言其不死於燕安婦人之手也明矣其致刑措宜哉】纂疏【陳氏經曰成王所得於周召者在敬旣以敬而迓天威復以敬授羣臣使輔嗣王曰濟艱難天下本非逸樂之具乃艱難之器也柔能安勸之要自一身始下文遂及威儀非幾焉此成王平生學問所得處○陳氏大猷曰夫人猶言大凡人○呂氏曰人受天地之中是以有動作威儀之則以定命也凡人有輕躁縱肆或逾其則乃人自亂其威儀天則本未嘗亂也○愚案呂解自亂甚當而非幾欠切蔡解非幾盡宻而自亂未允當盍云幾善惡幾者善惡所由分之微處也威儀之亂乃其著也不待著而後戒也非之幾方微萌於不善而向於惡已當戒矣爾臣其毋以釗冒進於非之幾乎威儀之治亂判於念慮之是非自亂威儀由冒進非幾始以如以其君霸之以釗之得失以之者格心之大臣也卽夫人之自亂於威儀者爲戒其必自無以君冒進於非幾者先之曾子將終示孟敬子以君子所貴乎道者三惟在於容貌顏色辭气之間與成王臨崩告戒之言意不相遠其聞聖學之淵源於周公而垂流派於洙泗者歟疾殆疾病危殆也】玆旣受命還出綴衣於庭越翼日乙丑王崩【綴衣幄帳也羣臣旣退徹出幄帳於庭喪大記云疾病君徹懸東首於北牖下是也於其明日王崩】纂疏【唐孔氏曰王先在幄帳中發命訖反寢處遂徹出之庭路寢之庭靜以俟終也○王氏炎曰成王幼立二叔流言王不無疑性非卓然髙明也臨歿乃能如此得非周召輔導養成其徳故死生之際志气淸明如是乎是知三代而下人主天資未必不及古人而徳不逮者無古明王之學也】太保命仲桓南宮毛俾爰齊侯呂伋以二干戈虎賁百人逆子釗於南門之外延入翼室卹宅宗【桓毛二臣名伋太公望子爲天子虎賁氏延引也翼室路寢旁左右翼室也太保以冡宰攝政命桓毛二臣使齊侯呂伋以二干戈虎賁百人逆太子釗於路寢門外引入路寢翼室爲憂居宗主也○呂氏曰發命者冡宰傳命者兩朝臣承命者勲戚顯諸侯體統尊嚴樞機周密防危慮患之意深矣入自端門萬姓咸覩與天下共之也延入翼室爲憂居之宗示天下不可一日無統也唐穆敬文武以降閹寺執國命易主於宮掖而外廷猶不聞然後知周家之制曲盡備豫𨿽一條一節亦不可廢也】纂疏【夏氏曰桓毛必宿衞之臣○林氏曰太保命二臣於呂伋處取干戈持以統虎賁迎太子桓毛以冡宰之命而後同於奉迎齊侯以冡宰之命而後授之兵衞姦邪何自萌哉○王氏曰稱子所以正名明父子繼世之義稱名未成君也王宮南向南門王宮外門也○範氏曰成王崩太子必在側特出而迎之所以顯之於眾也】丁卯命作冊度【命史爲冊書法度傳顧命於康王】纂疏【陳氏大猷白將紀先王遺命於冊書以授嗣王並作授冊法度下文升階卽位受同祭響是也】越七日癸酉伯相命士須材【伯相召公也召公以西伯爲相須取也命士取材木以供喪用】纂疏【鄭氏曰大夫以上殯斂皆以死之來日斂天子七日而殯於死爲八日癸酉殯之明日也○薛氏曰士山虞匠人等致材木須待以供凡喪事之用○呂氏曰自成王崩後訖康王受帝前命皆出於召公曰太保命仲桓命作冊度伯相命士所以一號令而無二門也】狄設黼扆綴衣【狄下士祭統云狄者樂吏之賤者也喪大記狄人設階蓋供喪役而典設張之事者也黼扆屏風畫爲斧文者設黼扆幄帳如成王生存之日也】纂疏【唐孔氏曰自設黼扆至陳輅車各有所司皆是相命不言者蒙上命士之文也此下皆爲將傳顧命而陳儀物也經於四座上言設黼扆綴衣則四座皆設也先施屏風於前又施帳幄於上】牖間南向敷重篾席黼純華玉仍幾【此平時見羣臣覲諸侯之坐也敷設重席所謂天子之席三重者也篾席桃竹枝席也黼白黑雜繒純緣也華彩色也華玉以飾幾仍因也因生時所設也周禮吉事變幾凶事仍幾是也】西序東向敷重底席綴純文貝仍幾【此旦夕聽事之坐也東西廂謂之序底席蒲席也綴雜彩文貝有文之貝以飾幾也】東序西向敷重丰席畫純雕玉仍幾【此養國老饗羣臣之坐也丰席筍席也畫彩色雕刻鏤也】西夾南向敷重筍席紛純漆仍幾【此親屬私燕之坐也西廂夾室之前筍席竹席也紛雜也以黑之色雜爲之緣漆漆幾也牖間兩序西夾其席有四牖戶之間謂之扆天子負扆朝諸侯則牖間南向之席席之正也其三席各隨事以時設也將傳先王顧命知神之在此乎在彼乎故兼設平生之坐也】纂疏【呂氏曰牖序夾房階塾前指路寢言之牖間南向就路寢牎牖間南向設此座也間者牕東戶西戶牖之間卽當寧之所西序東向就路寢西廂設座東向也東序西向就路寢東廂設座西向也○夏氏曰廂之夾室謂之夾又謂之房西夾乃西廂之夾室卽下文所謂東房西房以其夾中央之大室故曰夾室西夾南向蓋在西廂之夾室中南向設此座也○說文筍竹胎筍席取筍皮織爲席也】越玉五重陳寶赤刀大訓璧琬琰在西序大玉夷玉天球河圖在東序之舞衣大貝鼖皷在西房兌之戈和之弓垂之竹矢在東房【於東西序坐北列玉五重及陳先王所寶器物赤刀赤削也大訓三皇五帝之書訓誥亦在焉文武之訓亦曰大訓璧大璧也琬琰圭名夷常也球鳴球也河圖伏羲時龍馬負圖出於河一六位北二七位南三八位東四九位西五十居中者易大傳所謂河出圖是也國名國所制舞衣大貝如車渠鼖皷長八尺兌和皆古之巧工垂舜時共工舞衣鼖皷戈弓竹矢皆制作精巧中法度故歷代傳寶之○孔氏曰璧琬琰大玉夷玉天球玉之五重也○呂氏曰西序所陳不惟赤刀璧而大訓參之東序所陳不惟大玉夷玉而河圖參之則其所寶者斷可識矣○愚謂寶玉器物之陳非徒以爲國容觀美意者成王平日之所觀閱手澤在馬陳之以象其生存也楊氏中庸傳曰宗器於祭陳之示能守也於顧命陳之示能傳也】纂疏【陳氏大猷曰此陳世傳之寶也越及也承上文而言玉五重陳寶緫言之下復分言玉一雙曰重古雙玉爲防圓曰璧銳上曰圭琰有鋒芒琬無鋒芒大玉華山之玉夷玉東夷之美玉】大輅在賔階面綴輅在阼階面先輅在左塾之前次輅在右塾之前【大輅玉輅也綴輅金輅也先輅木輅也次輅象輅革輅也王之五輅玉輅以祀不以封爲最貴金輅以封同姓爲次之象輅以封異姓爲又次之革輅以封四衞爲又次之木輅以封蕃國爲最賤其行也貴者宜自近賤者宜遠也王乘玉輅綴之者金輅也故金輅謂之綴輅最遠者木輅也故木輅謂之先輅以木輅爲先輅則革輅象輅爲次輅矣賔階西階也阼階東階也面南向也塾門側堂也五輅陳列亦象成王之生存也周禮典路云若有大祭祀則出路大喪大賔客亦如之是大喪出輅爲常禮也又案所陳寶玉器物皆以西爲上者成王殯在西序故也】纂疏【鄭氏曰阼猶酢也東階所以答酢賔客○夏氏曰階面者據人在堂上面向南方北輅陳之其轅向南故謂之面蓋在階之南面也先輅在左塾之前蓋在門內之西以塾在堂之前故自內向外言之𨿽在西自外向內言之實在左也次輅在右塾之前蓋在門內之東自內向外言之𨿽在東自外向內言之實在右也○顧氏曰先輅在寢門內之西北面對玉輅次輅在寢門內之東北面對金輅○呂氏曰此非獨盛彌文而彰備物天位峻極幄座靚深寶鎭華車輅峙列入其庭肅然起敬懼不克承委重投艱之意不言而已傳矣】二人雀弁執惠立於畢門之內四人綦弁執戈上刃夾兩階戺一人冕執劉立於東堂一人冕執鉞立於西堂一人冕執戣立於東垂一人冕執瞿立於西垂一人冕執銳立於側階【弁士服雀弁赤色弁也綦弁以文鹿子皮爲之惠三隅矛路寢門一名畢門上刃刃外向也堂廉曰戺冕大夫服劉鉞屬戣瞿皆防屬銳當作鈗說文曰鈗侍臣所執兵從金允聲周書曰一人冕執鈗讀若允東西堂路寢東西廂之前堂也東西垂路寢東西序之階上也側階北陛之階上也○呂氏曰古者執戈防以宿衞王宮皆士大夫之職無事而奉燕私則從容養徳而有膏澤之潤有事而司禦侮則堅明守義而無腹心之虞下及秦漢陛楯執防尙餘一二此制旣廢人主接士大夫者僅有視朝數刻而周廬陛楯或環以椎埋嚚悍之徒有志於復古者當深繹也】纂疏【孔氏曰側階北下立階上○唐孔氏曰垂旒爲冕無旒爲弁弁冕版皆廣八寸長尺六寸前圓後方雀弁色赤而微黑如雀頭也垂堂上之逺地也堂廉廉者稜也立在堂下近於堂稜執兵宿衞先東後西者以王在東宿衞敬新王故也○呂氏曰凡弁士也皆立堂下冕大夫也皆立堂上○陳氏經曰自設黼座至此典物文章之備豈爲華侈之具哉一以象先王平生所坐所寶所乘所衞以起嗣王之追慕而盡誠紹述也一以昭先王委重投艱之意使嗣王肅敬以只承也一以起羣臣諸侯之尊敬想慕先王而系心於嗣王也一以表人主之崇髙富貴尊無二上而傳授之正如此以絕天下覬覦之萌也】王麻冕黼裳由賔階隮卿士邦君麻冕蟻裳入卽位【麻冕三十升麻爲冕也隮升也康王吉服自西階升堂以受先王之命故由賔階也蟻色公卿大夫及諸侯皆同服亦廟中之禮不言升階者從王賔階也入卽位者各就其位也○呂氏曰麻冕黼裳王祭服也卿士邦君祭服之裳皆纁今蟻裳者蓋無事於奠祝不欲純用吉服有位於班列不可純用凶服酌吉凶之間示禮之變也】纂疏【呂氏曰儀物旣備然後延嗣王受顧命而踐位自此始稱王○夏氏曰麻冕用極細布卽衮冕蘇氏曰麻冕之裳四章此獨用黼示變也由賔階來受顧命猶以子道自居也卿士王朝公卿大夫傳曰鄭武公爲平王卿士但陪位無職事各入卽所次之位纁赤色之淺者蟻色如蟻】太保太史太宗皆麻冕彤裳太保承介圭上宗奉同瑁由阼階隮太史秉書由賔階隮禦王冊命【太宗宗伯也彤纁也太保受遺太史奉冊太宗相禮故皆祭服也介大也大圭天子之守長尺有二寸同爵名祭以酌酒者瑁方四寸邪刻之以冒諸侯之珪璧以齊瑞信也太保宗伯以先王之命奉符寶以傳嗣君有主道焉故升自阼階太史以冊命禦王故持書由賔階以升蘇氏曰凡王所臨所服用皆曰禦】纂疏【蘇氏曰彤裳亦變也彤赤色○董氏曰介圭天子所守瑁以朝諸侯○陳氏大猷曰太保宰緫大權故承鎭圭宗伯掌祭祀朝覲禮故奉同瑁書卽冊命也秉言持之以升禦言奉之以進○夏氏曰圭瑁先王所執今將授嗣王若先王予之故自阼階升太史執書將進之嗣王故與王接武同升○陳氏經曰上宗卽宗伯或言大宗或言上宗者大宗伯一人小宗伯二人凡三人使其上二人也其一人奉同其一人奉瑁】曰皇后憑玉几道末命命汝嗣訓臨君周邦率循大卞燮和天下用答文武之光訓【成王顧命之言書之冊矣此太史所陳者也皇大後君也言大君成王力疾親憑玉几道臨終之命命汝嗣守文武大訓曰汝者父前子名之義卞法也臨君周邦位之大也率循大卞法之大也燮和天下和之大也居大位由大法致大和然後可以對文武之光訓也】纂疏【陳氏大猷曰道言稱也顧命中成王自言嗣守文武大訓故此言命汝嗣訓燮亦和也答揚文武光訓卽所謂嗣訓】王再拜興答曰眇眇予末小子其能而亂四方以敬忌天威【眇小而如亂治也王拜受顧命起答太史曰眇眇然予微末小子其能如父祖治四方以敬忌天威乎謙辭退托於不能也顧命有敬迓天威嗣守文武大訓之語故太史所告康王所答皆於是致意焉】乃受同瑁王三宿三祭三吒上宗曰饗【王受瑁爲主受同以祭宿進爵也祭祭酒也吒奠爵也禮成於三故三宿三祭三吒葛氏曰受上宗同瑁則受太保介圭可知宗伯曰饗者傳神命以饗告也】纂疏【林氏曰受瑁必授之人受同則以祭○鄭氏曰釋詁云肅進也宿卽肅也三肅爲三進爵從立處而三進至神所也三祭三酹酒於神座也每一酹酒則一奠爵王肅以吒爲奠爵經典無此吒字曰饗所謂嘏也詩箋曰予福曰嘏特牲少牢之禮屍嘏主人此則上宗嘏王也○蘇氏曰至齒而不飲曰吒曰嚌示飲而實不忍也○唐孔氏曰禮於祭末必飲神之酒受神之福】太保受同降盥以異同秉璋以酢授宗人同拜王答拜【太保受王所吒之同而下堂盥洗更用他同秉璋以酢酢報祭也祭禮君執圭瓉祼屍太保執璋瓉亞祼報祭亦亞祼之類故亦秉璋也以同授宗人而拜屍王答拜者代屍拜也宗人小宗伯之屬相太保酢者也太宗供王故宗人供太保】太保受同祭嚌宅授宗人同拜王答拜【以酒至齒曰嚌太保復受同以祭飲福至齒宅居也太保退居其所以同授宗人又拜王復答拜太保飲福至齒者方在喪疚歆神之賜而不甘其味也若王則喪之主非徒不甘味𨿽飲福亦廢也】太保降收諸侯出廟門俟【太保下堂有司收撤器用廟門路寢之門也成王之殯在焉故曰廟言諸侯則卿士以下可知俟者俟見新君也】纂疏【愚案吒有兩說孔氏以爲奠爵蘇氏以爲至齒不飲與嚌同義初以吒從口意蘇說是及考字書方知�與吒同陟駕反祭奠酒爵也吒本�字傳寫訛耳孔注音釋下云說文作�觀此則吒訓奠爵不可易也若與嚌同義則君吒臣嚌於義何分且與飲福亦廢之說不合矣報祭者亞祼之類卽今亞獻也王祭告成王言已已受顧命也太保秉璋以酢授同而拜告成王己已傳顧命也王答拜蔡氏則曰代屍拜王氏則曰因太保拜而對拜夏氏則曰王亦拜成王柩紛紛揣度要之王答召公拜何疑焉君在廟門外則全於君在廟門內則全於子況康王方在廟中柩前受顧命未出廟門臨朝堂而受羣臣朝也宰以元老大臣受托孤重寄先王臨之在上先之拜告傳顧命繼之拜告禮成康王爲喪主立柩前其答拜禮亦宜之宰傳顧命以相授見大臣如見先王也答其拜敬大臣卽所以敬先王也何必如諸說之紛紛回防哉成王以乙丑崩越九日癸酉命士須材傳顧命不言日其在癸酉後必矣曷不如後世嗣君當日於柩前卽位而涉旬日乎曰君薨百工緫已以聽於宰尙矣有召公爲宰以輔政紀綱政令周密備具如此故嗣君可以旬日方卽位也古今異宜何必同哉○眞氏曰此篇見周公養成君徳之效又見召公處危疑周密皆可爲來世法】

康王之誥【今文古文皆有但今文合於顧命】

王出在應門之內太保率西方諸侯入應門左畢公率東方諸侯入應門右皆布乘黃朱賔稱奉圭兼幣曰一二臣衞敢執壤奠皆再拜稽首王義嗣徳答拜【漢孔氏曰王出畢門立應門內鄭氏曰周禮五門一曰臯門二曰雉門三曰庫門四曰應門五曰路門路門一曰畢門外朝在路門外則應門之內蓋內朝所在也周中分天下諸侯主以二伯自陜以東周公主之自陜以西召公主之召公率西方諸侯蓋西伯舊職畢公率東方諸侯則繼周公爲東伯矣諸侯入應門列於左右布陳也乘四馬也諸侯皆陳四黃馬而朱其鬛以爲庭實或曰黃朱若篚厥黃之類賔諸侯也稱舉也諸侯舉所奉圭兼幣曰一二臣衞一二見非一也爲王蕃衞故曰臣衞敢執壊地所出奠贄皆再拜首至地以致敬義宜也義嗣徳云者史氏之辭也康王宜嗣前人之徳故答拜也○吳氏曰穆公使人弔公子重耳重耳稽顙而不拜穆公曰仁夫公子稽顙而不拜則未爲後也蓋爲後者拜不拜故未爲後也弔者含者襚者升堂致命主孤拜稽顙成爲後者也康王之見諸侯若以爲不當拜而不拜則疑未爲後也且純乎吉也答拜旣正其爲後且知其以喪見也】纂疏【夏氏曰敢執上地所有奠之於王庭○愚謂奠如奠鴈之奠】太保曁芮伯咸進相揖皆再拜稽首曰敢敬告天子皇天攺大邦殷之命惟周文武誕受羑若克卹西土【宰及司徒與羣臣皆進相揖定位又皆再拜稽首陳戒於王曰敢敬告天子示不敢輕告且尊稱之所以重其聽也曰大邦殷者明有天下不足恃也羑若未詳蘇氏曰羑羑里也文王出羑里之囚天命自是始順或曰羑若卽下文之厥若也羑厥或字有訛謬西土文武所興之地言文武所以大受命者以其能卹西土之眾也進告不言諸侯以內見外】纂疏【呂氏曰二伯率諸侯列門左右朝會分班儀也太保及芮伯咸進相揖朝會合班儀也始而分班則諸侯兩列西伯與東伯之位相對繼而合班則六卿前列宰與司徒之位相次○張氏曰卹西上以周業基於西土不忘本也○愚謂羑若難彊解合缺】惟新陟王畢協賞罰勘定厥功用敷遺後人休今王敬之哉張皇六師無壊我髙祖寡命【陟升遐也成王初崩未喪未謚故曰新陟王畢盡協合也好惡在理不在我故能盡合其賞之所當賞罰之所當罰而克定其功用施及後人之休美今王嗣位其敬勉之哉皇大也張皇六師大戒戎備無廢壊我文武艱難寡徳之基命也案召公此言若導王以尙威武者然守成之世多溺晏安而無立志苟不詰爾戎兵奮武烈則廢弛怠惰而陵遲之漸見矣成康之時病正在是故周公於立政亦懇懇言之後世墜先王之業忘祖父之讎上下苟安甚至於口不言兵亦異於召公之見矣可勝嘆哉】纂疏【問稱成王獨言畢協賞罰何也曰只爲賞不當功罰不當罪故事差錯若畢協賞罰非至公至明何以能此又問張皇六師曰古者兵藏於農故六軍皆寓於農張皇六師只是整理民眾底意思○張氏曰繼新陟王惟在於敬敬則歷年不敬則墜命此召公平生所學昔以告成王今又以告康王也新王卽位元老當以道徳進告乃先以賞罰六師言何也曰周自祖宗以來仁深澤厚規模已定惟商民猶伺間隙欲逞其禍元老深謀逺慮不得已而及此是說施於康王之時則可不可泛言於新王之前也○一說髙祖猶說命言髙後謂文王也○愚謂周以仁厚立國盈成之久流獘易弛而弱獘政𨿽甚於東遷之後幾微已兆於一再傳之餘周召畢諸公已預見先憂於未然之前矣正如太公言魯後世浸弱矣是也康王之子昭王卽有舟膠楚澤之陵夷召公之言豈過也哉】王若曰庶邦侯甸男衞惟予一人釗報誥【報誥而不及羣臣者以外見內康王在喪故稱名春秋嗣王在喪亦書名也】昔君文武丕平富不務咎厎至齊信用昭明於天下則亦有熊羆之士不二心之臣保乂王家用端命於上帝皇天用訓厥道付畀四方【丕平富者溥博均平薄斂富民言文武徳之廣也不務咎者不務咎惡輕省刑罰言文武罰之謹也厎至者推行而厎其至也齊信者兼盡而極其誠也文武務徳不務罰之心推行而厎其至兼盡而極其誠內外充實故光輝發越用昭明於天下蓋誠之至者不可揜也而又有熊羆武勇之士不二心忠實之臣戮力同心保乂王室文武用受正命於上天上天用順文武之道而付之以天下之大也康王言此者求助羣臣諸侯之意】纂疏【愚謂王資助於內外而首述文武得勇士忠臣之助者有感於張皇六師之言也】乃命建侯樹屏在我後之人今予一二伯父尙胥曁顧綏爾先公之臣服於先王𨿽爾身在外乃心罔不在王室用奉卹厥若無遺鞠子羞【天子稱同姓諸侯曰伯父康王言文武所以命建侯邦植立蕃屏者意蓋在我後之人也今我一二伯父庶幾相與顧綏爾祖考所以臣服於我先王之道𨿽身守國在外乃心當常在王室用奉上之憂勤其順承之毋遺我稚子之恥也】纂疏【林氏曰諸侯祖父嘗臣服於先王汝尙相與顧安之顧謂念而不忘則先公之靈安矣○呂氏曰又戒以用奉承憂卹其所當順者而順行之順理則一時位則殊厥若者其所當順也人孰不欲順理時位之不識則其順或非所當順者矣○林氏曰鞠子未離鞠養之稚子康王自謂】羣公旣皆聽命相揖趨出王釋冕反喪服【始相揖者揖而進也此相揖者揖而退也蘇氏曰成王崩未葬君臣皆冕服禮歟曰非禮也謂之變禮可乎曰不可禮變於不得已嫂非溺終不援也三年之喪旣成服釋之而卽吉無時而可者曰成王顧命不可以不傳旣傳不可以喪服受也曰何爲其不可也孔子曰將冠子未及期日而有齊衰大功之喪則因喪服而冠冠吉禮也猶可以喪服行之受顧命見諸侯獨不可以喪服乎太保使太史奉冊授王於次諸侯入哭於路寢而見王於次王喪服受敎戒諫哭踴答拜聖人復起不易斯言矣春秋傳曰鄭子皮如晉葬晉平公將以幣行子產曰喪安用幣子皮固請以行旣葬諸侯之大夫欲因見新君叔向辭之曰大夫之事畢矣而又命孤孤斬焉在衰絰之中其以嘉服見則喪禮未畢其以喪服見是重受弔也大夫將若之何皆無辭以退今康王旣以嘉服見諸侯而又受乘黃玉帛之幣使周公在必不爲此然則孔子何取此書也曰至矣其父子君臣之間敎戒深切著明足以爲後世法孔子何爲不取哉然其失禮則不可不辧】纂疏【問康王釋喪服而被衮冕且受黃朱圭幣之獻諸家皆以爲禮之變獨蘇氏以爲失禮未知當此際合如何區處先生曰天子諸侯之禮與士庶人不同故孟子有吾未之學之語蓋謂此類耳如伊訓元祀十有二月朔亦是新喪伊尹已奉嗣王祗見厥祖固不可用凶服矣漢唐新主卽位皆行冊禮君臣亦皆吉服追述先帝之命以告嗣君韓文外集順宗實錄中有此事可考蓋易世傳授國之大事當嚴其禮而王侯以國爲家𨿽先君之喪猶以爲己私服也五代以來此禮不講則始終之際殊艸艸矣答潘子善康王釋斬衰而服衮冕於禮爲非孔子取之又不知如何設使制禮作樂當此之職只得除之○王氏曰相揖擯相者揖之○葉氏曰天子卽位之禮後世無傳春秋猶有可攷君薨世子嗣位於喪次殯而未葬葬而未逾年者不敢死其君故不敢踐其正位不敢朝廟而主祭封內三年稱子緣臣民之心不可一日無君則不得已而嗣位緣始終之義一年不可以兩君則猶不敢當君位故必至明年而後朝廟正君位攺元春秋始書公卽位焉然則成王始殯而康王卽內朝以見諸侯禮歟諸侯逾年而朝廟卽位以吉服乎以凶服乎不可知也然古者吉凶不同事子曰羔裘冠不以弔吉服不可爲凶事則凶服不可爲吉事明矣魯莊未終桓喪王命主王姬嫁說者曰衰麻不可以接弁冕諸侯大夫葬晉平公云云是重受弔也古人謹於吉凶之服如此其嚴也康王之事必有不得已而然者蓋成王初卽位尙有四國淮夷之變微周公天下未可知況不及成王周公者乎故召公權一時之宜而遽正君臣之分若曰三年之喪天下之通喪也繼世以正大統亦天下之大義也通喪上下之所同而大義天子之所獨故不以通喪廢大義而吉凶不可相亂則以冕服朝諸侯以爲常禮則不可以爲非禮亦不可傳及後世率不能奪康王之爲然後知二書之錄於經非孔子不能權之於道以盡萬世之變也○陳氏傅良曰釋冕反喪服東坡疑之某嘗以問之鄕先生鄕先生曰惜坡疑之而不加察也召畢皆盛徳又老於更事豈不知禮蓋身見周公以叔父之親擁輔太子而流言之變起於兄弟非周公之忠誠社稷岌岌乎殆哉矣故於康王之立特爲非常之禮迎之南門衞之干戈奉之冊書被之冕服而又率諸侯北面朝之以與天下共立新君使曉然知定向而無疑其意逺矣蓋自秦漢而下授受成於宮闈之曖昧而擁立出於一人之予奪禍天下國家不少然後知二公老練坐鎭安危之機送往事居中外無間未易以泥常論也○愚謂蘓氏之論主於守經葉陳之論出於達權守經合理之正而不可破達權亦當察事之宜而不可膠召公在當時必有廹於不得已懲創於往事而不敢輕者觀其布置舉措重大周密徴召防集翕合安徐若臨大敵當大難然諸侯咸在或謂問疾者尙畱而因受其朝非也觀其言曰庶邦侯甸男衞曰率西方諸侯入左東方諸侯入右則徴召於旣崩之餘翕集於一旬之內可見又觀張皇六師一語則當時事勢亦可想矣紀載始末節節備具兩篇之中詞繁不殺前後五十六篇紀載無似此之詳者証之朱子之說答潘時舉一叚未嘗必主蘇氏意可見矣今兩存二說以俟來哲擇焉若必非召公東坡已盡之尙何容喙】

畢命【康王以成周之眾命畢公保釐此其冊命也今文無古文有○唐孔氏曰漢歷律志云康王畢命丰刑曰惟十有二年六月庚午朏王命作冊書丰刑此僞作者傳聞舊語得其年月不得以下之辭妄言作丰刑耳亦不知丰刑之言何所道也】纂疏【呂氏曰周公始遷殷民戒長治者不忌於凶徳包以大度善惡並育以安反側也至君陳則殷民寖服周化故簡修進良猶未大區別也至康王則世變風移矣苟猶兼蓄並容則餘孽不除終爲良民之害故命畢公分別居裏不惟惡不能以染善亦將無以自容勢不得不入於善矣此周之治所以成也蓋惟此時然後可以舉此政爲治之序固如此】

惟十有二年六月庚午朏越三日壬申王朝步自宗周至於丰以成周之眾命畢公保釐東郊【康王之十二年也畢公嘗相文王故康王就丰文王廟命之成周下都也保安釐理也保釐卽下文旌別淑慝之謂蓋一代之治體一篇之宗要也】纂疏【陳氏大猷曰釐𨿽有辧別分理之意曰保則有恩意行乎其間非斬然割裂無復潤澤也以保爲釐蓋有欲並生哉之意】王若曰嗚呼父師惟文王武王敷大徳於天下用克受殷命【畢公代周公爲太師也文王武王布大徳於天下用能受殷之命言得之之難也】惟周公左右先王綏定厥家毖殷頑民遷於洛邑密邇王室式化厥訓旣歷三紀世變風移四方無虞予一人以寧【十二年曰紀父子曰世周公左右文武成王安定國家謹毖頑民遷於洛邑密近王室用化其敎旣歷三紀世已變而風始移今四方無可虞度之事而予一人以寧言化之之難也】道有升降政由俗革不臧厥臧民罔攸勸【有升有降猶言有隆有污也周公當世道方降之時至君陳畢公之世則將升於大猷矣爲政者因俗變革故周公毖殷而謹厥始君陳有容而和厥中皆由俗爲政者當今之政旌別淑慝之時也苟不善其善則民無所勸慕矣】惟公懋徳克勤小物弼亮四世正色率下罔不祗師言嘉績多於先王予小子垂拱仰成【懋盛大之義予懋乃徳之懋小物猶言細行也言畢公旣有盛徳又能勤於細行輔導四世風采凝峻表儀朝著若大若小罔不祗服師訓休嘉之績蓋多於先王之時矣今我小子復何爲哉垂衣拱手以仰其成而已康王將付畢公以保釐之寄故敍其徳業之盛而歸美之也】纂疏【唐孔氏曰小物猶小事能勤小事大事必勤矣晉語言文王之事云詢於八虞訪於辛尹重之以周召畢榮是畢公文王時已爲大臣也○呂氏曰畢公元老王不稱其成徳而稱其懋徳不稱其緫大體而稱其勤小物者蓋以成徳自居則止矣小物忽焉亦非造次必於是者惟勉於徳者貫稚耄而不息故勤於物者一小大而無間○林氏曰正色率下所謂正衣冠尊瞻視儼然人望而畏之也○史氏漸曰忠厚近迂濶老成若遲鈍先王終不以此易彼者蓋世臣舊徳功業已見於時聞望已孚於人商功利課殿最𨿽不若新進然雍容廟堂天下想聞其風采足以廉頑立懦惇薄厲偸如泰山喬嶽初無運動之勞而功之及人厚矣畢公四世元老𨿽有不可及之盛徳常有不自足之誠心小物不以不必勤而不勤嘉績不以己多於前而或怠正色斂容而使人之非意自消出辭吐气而使天下之羣心胥服保釐之任捨公其誰○愚謂臧厥臧卽下文旌淑彰善之事所謂勸則使慝惡者克畏慕也不矜細行終累大徳公於小物克勤所以愈見其懋徳之誠也】王曰嗚呼父師今予祗命公以周公之事往哉【今我敬命公以周公化訓頑民之事公其往哉言非周公所爲不敢屈公以行也】旌別淑慝表厥宅裏彰善癉惡樹之風聲弗率訓典殊厥井疆俾克畏慕申畫郊圻愼固封守以康四海【淑善慝惡癉病也旌善別惡成周今日由俗革之政也表異善人之居裏如後世旌表門閭之類顯其爲善者而病其爲不善者以樹立爲善者風聲使顯於當時而傳於後世所謂旌淑也其不率訓典者則殊異其井裏疆界使不得與善者雜處禮記曰不變移之郊不變移之遂卽其法也使能畏爲惡之禍而慕爲善之福所謂別慝也圻與畿同郊圻之制昔固規畫矣曰申云者申明之也封域之險昔固有守矣曰謹云者戒嚴之也疆域障塞歲久則易湮世平則易玩時輯而屢省之乃所以尊嚴王畿王畿安則四海安矣】纂疏【孔氏曰言非周公所爲不敢枉公往治當識別民之善惡表異其居裏明其爲善病其爲惡立其善風其善聲使畏爲惡之禍慕爲善之福所以沮勸○唐孔氏曰旌旗所以表識貴賤故傳以旌爲識表宅裏如今孝子順孫義夫節婦表其門閭也郊圻謂邑之境界○王氏曰彰善者則惡者恥其不若是病也使人有所感動曰風使人有所聽聞曰聲○夏氏曰庶望風而化聞聲而應如風動於此而物偃於彼聲振於此而響應於彼也○呂氏曰榮辱不止於一時而流芳遺臭傳千百世而未泯所謂樹之風聲也人存政舉人亡政息惟風聲所傳則可以鼓動千百年之逺𨿽事往迹陳而興起如新弗率者殊其井疆豈眞欲絕之而置之人類之外哉欲其畏慕而卒歸於善而已此旌別之本心也五陽一陰然後可以夬決庭不知時義而錯施之爲惡者眾或以召亂矣因區別裏閭遂並郊圻封守而整齊之○愚謂東郊之政以保爲釐旌別淑慝者釐也義之盡也本心欲其畏慕而同歸於善者以保爲釐也仁之至也又樹立爲善者之風聲見其善善之長俾爲惡者畏慕見其惡惡之短有以人治人攺而止之意愛之深待之厚如此卒化浮薄爲忠厚宜哉風必有聲聞夷惠之風聞卽聞風之聲也王夏分爲二字未當呂以使惡者遺臭兼言不若專以樹善者風聲使流芳而人聞風興起言此數句旌別淑慝綱也表宅裏樹風聲使人知善之可慕旌淑也弗率訓殊井疆使人知惡之可畏別慝也不可爲癉惡所礙彰善卽癉惡】政貴有恆辭尙體要不惟好異商俗靡靡利口惟賢余風未殄公其念哉【對暫之謂恆對常之謂異趣完具而已之謂體眾體所會之謂要政事純一辭令簡實深戒作聰明趨浮末好異之事凡論治體者皆然而在商俗則尢爲對病之藥也蘇氏曰張釋之諫漢文帝秦任刀筆之吏爭以亟疾苛察相髙其獘徒文具無惻隱之實以故不聞其過陵夷至於二世天下土崩今以嗇夫口辯而超遷之臣恐天下隨風而靡爭口辯無其實凡釋之所論則康王以告畢公者也】纂疏【夏氏曰政與辭如此皆不好異者能之政而好異則恱須臾而厭持久安能有恆言而好異則言浮於理言徒多而理不足安能體要○唐孔氏曰韓宣子言紂使師襄作靡靡之樂靡靡相隨順之意○愚謂利口卽辭體要之反惡利口逺佞人所闗大矣】我聞曰世祿之家鮮克由禮以蕩陵徳實悖天道敝化奢麗萬世同流【古人論世祿之家逸樂豢養其能由禮者鮮矣旣不由禮則心無所制肆其驕蕩陵蔑有徳悖亂天道敝壊風化奢侈美麗萬世同一流也康王將言殷士怙侈滅義之惡故先取古人論世族者發之】纂疏【家氏復禮曰觀此則洛邑所遷多殷世祿之家也】玆殷庶士席寵惟舊怙侈滅義服美於人驕淫矜侉將由惡終𨿽收放心閒之惟艱【呂氏曰殷士憑藉光寵助發其私欲者有自來矣私欲公義相爲消長故怙侈必至滅義義滅則無復羞惡之端徒以服飾之美侉之於人而身之不美則莫之恥也流而不反驕淫矜侉百邪並見將以惡終矣洛邑之遷式化厥訓𨿽已收其放心而其所以防閒其邪者猶甚難也】纂疏【陳氏大猷曰席借也○陳氏經曰人心難收於已放之時尢難閒於旣收之後苟其根尙在𨿽一時收斂將觸事而發此閒之所以爲難也○夏氏曰周公君陳相繼化商𨿽收其放心然閒之尙難畢公當有以閒之下文訓以徳義古訓卽閒之之道】資富能訓惟以永年惟徳惟義時乃大訓不由古訓於何其訓【言殷士不可不訓之也資資材也資富而能訓則心不遷於外物而可全其性命之正也然訓非外立教條也惟徳惟義而已徳者心之理義者理之宜也徳義人所同有也惟徳義以爲訓是乃天下之大訓然訓非可以己私言也當稽古以爲之說蓋善無證則民不從不由古以爲訓於何以爲訓乎】纂疏【陳氏經曰禮義生於富足旣富以養其身又訓以養其心全正性所以順正命此所以永年也所謂能訓豈外人心天理而他有所謂訓哉徳者人心之所得義者人心之所宜根於人心之所同然此之謂大訓古訓所載亦惟徳義而已卽人心之所同然而證諸古所已然非徳義之外有古訓也畢公之化本諸同然而民易從參諸己然而民易信閒之之道孰過於此君陳尙有辟以止辟三細不宥之說此篇𨿽歷數商俗之不美然惟務區別以生其愧敎訓以導其善無片言及於刑蓋純以徳化而刑措不用信矣○愚謂訓以徳所以化其陵徳訓其義所以化其滅義旌別淑慝以商人化商人也所以興起其勸慕之微機崇徳義稽古訓反身以化商人也所以反求其訓化之大本化商之道盡矣】王曰嗚呼父師邦之安危惟玆殷士不剛不柔厥徳允修【是時四方無虞矣蕞爾殷民化訓三紀之餘亦何足慮而康王拳拳以邦之安危惟系於此其不苟於小成者如此文武周公之澤其深長也宜哉不剛所以保之不柔所以釐之不剛不柔其徳信乎其修矣】纂疏【王氏炎曰忿其不從而制以剛則必怨慮其難制而遇以柔則必玩惟不偏而處以中則徳允修而商人化矣○呂氏曰始皇以安危系匈奴而急之以剛徳宗以安危系藩鎭而緩之以柔皆以致亂】惟周公克愼厥始惟君陳克和厥中惟公克成厥終三後協心用底於道道洽政治澤潤生民四夷左衽罔不咸賴予小子永膺多福【殊厥井疆非治之成也使商民皆善然後可謂之成此曰成者預期之也三後所治者洛邑而施及四夷王畿四方之本也吳氏曰道者致治之道也始之中之終之𨿽時有先後皆能卽其行事觀其用心而有以濟之若出於一時若成於一人謂之協心如此】纂疏【張氏曰三後猶四時之序不同而同於成歲功也○陳氏經曰愼始毖殷頑民也和中從容以和也今日惟防閒之使前日之功不壊耳事莫難於成終少有懈弛則二公之化皆爲之不終矣政𨿽有始中終之異心與道無始中終之殊曰洽曰潤漸漬積累豈一日之功所能哉商民甚微而所系甚重逺而四夷尊而人主近而畢公逺而公之子孫皆賴於此可見周公化商爲重必如是而後可以盡成終之責】公其惟時成周建無窮之基亦有無窮之聞子孫訓其成式惟乂【建立訓順式法也成周指下都而言呂氏曰畢公四世元老豈區區立後世名者而勲徳之隆亦豈少此康王所以望之者蓋相期以無窮事業乃尊敬之至也】嗚呼罔曰弗克惟旣厥心罔曰民寡惟愼厥事欽若先王成烈以休於前政【蘇氏曰曰弗克者畏其難而不敢爲者也曰民寡者易其事以爲不足爲者也前政周公君陳也】纂疏【陳氏大猷曰事之不立非視之太重而畏其難則視之太輕而忽其易能盡其心則𨿽難無不舉不謹其事則𨿽易不能舉○王氏炎曰觀殷民不輕於從周見殷先王徳澤之深觀三後化殷殷卒依依於周者八百年見周家仁厚之至○董氏鼎曰無殷人之頑不見周家之仁如錮陰沍寒終消融於春風和气中何其仁哉○呂氏曰成康並稱成王見於詩書者多康王自誥諸侯外惟畢命耳讀此亦可見其賢矣】

君牙【君牙臣名穆王命君牙爲大司徒此其誥命也今文無古文有】纂疏【問君牙冏命等見穆王气象甚好後來乃有車轍馬迹馳天下之事如何曰此篇乃內史之屬所作猶今翰林作制誥然如君陳蔡仲微子之命等篇亦是當時此等文字自有格子首呼其名而告之末又爲嗚呼之辭以戒之篇篇皆然○呂氏曰穆王書三篇君牙冏命初年書也呂刑末年書也中𨿽放逸不克保其始之祗畏然暮年哀敬初心復還舜命契爲司徒止一語而君牙贊書至一篇世降而文勝也然周家之典刑文獻在焉】

王若曰嗚呼君牙惟乃祖乃父世篤忠貞服勞王家厥有成績紀於太常【王穆王也康王孫昭王子周禮司勲云凡有功者銘書於王之太常司常云日月爲常畫日月於旌旗也】惟予小子嗣守文武成康遺緒亦惟先王之臣克左右亂四方心之憂危若蹈虎尾涉於春冰【緒統緒也若蹈虎尾畏其噬若涉春冰畏其防言憂危之至以見求助之切也】纂疏【張氏曰穆王父昭王南徵不復故有蹈虎涉冰之諭然隱諱其事又迂緩其辭不足以感動人心無志可知矣其後車轍馬迹周於天下周道衰焉○愚按先王之臣本或作先正孔注亦惟祖父之臣作先王東齋云先正說見說命作先正當從孔注又案君牙稱君必有國成康時芮伯爲司徒伯爵諸侯也君牙當是其後】今命爾予翼作股肱心膂纉乃舊服無忝祖考【膂脊也舊服忠貞服勞之事忝辱也欲君牙以其祖考事先王者而事我也】敷五典式和民則爾身克正罔敢弗正民心罔中惟爾之中【敷者大而布之也式和者敬而和之也則有物有則之則君臣之義父子之仁夫婦之別長幼之序朋友之信是也典以設敎言故曰敷則以民彛言故曰式和此司徒之敎也然敎之本則在君牙之身正也中也民則之體而人之所同然也正以身言欲其所處無邪行也中以心言欲其所存無邪思也孔子曰子率以正孰敢不正周公曰率自中此告君牙以司徒之職也】纂疏【張氏曰和民則在我而已惟正與中民則和矣○陳氏大猷曰以其常行而不可易謂之典以其截然而不可越謂之則敎之理𨿽不外乎人之性敎之本則在君牙之身與心正者容有不中中則無有不正身之正勉彊修飾者能之心之中非存養純熟不能也故旣欲君牙正身以率民身之正尢故其存心之中以導民心之中則民則和五典惇矣敷典和則因民心之同得者敎之爾正爾中卽吾心之先得者率之也於身先言爾於心先言民互文耳】夏暑雨小民惟曰怨咨冬祁寒小民亦惟曰怨咨厥惟艱哉思其艱以圖其易民乃寧【祁大也暑雨祁寒小民怨咨自傷其生之艱難也厥惟艱哉者嘆小民之誠爲艱難也思念其難以圖其易民乃安也艱者饑寒之艱易者衣食之易司徒敷五典擾兆民兼敎養之職此又告君牙以養民之難也】嗚呼丕顯哉文王謨丕承哉武王烈啟佑我後人咸以正罔缺爾惟敬明乃訓用奉若於先王對文武之光命追配於前人【丕大謨謀烈功也文顯於前武承於後曰謨曰烈各指其實而言之咸以正者無一事不出於正咸罔缺者無一事不致其周密若順對答配匹也前人君牙祖父】纂疏【唐孔氏曰文始謀造周故美其謀武功業成就故美其功先王成康也○愚謂光命卽顯謨武烈不過承文謨𨿽烈亦謨也所以於文武緫言光命也文武之光命成康已對之今又能奉若成康所以對文武之意也如此則君牙可追配其祖父矣舜命契爲司徒不過曰敬敷五敎在寛今穆王命君牙其詳𨿽至於一篇其要不出舜之一言前曰敷五典式和民則曰曰和卽在寛意也此曰敬明乃訓卽敬敷意也帝舜此言豈惟穆王不能易萬世職敎者不能易也】王若曰君牙乃惟由先正舊典時式民之治亂在玆率乃祖考之攸行昭乃辟之有乂【先正君牙祖父也君牙由祖父舊職而是法之民之治亂在此而已法則治否則亂也循汝祖父之所行而顯其君之有乂復申戒其守家法以終之案此篇專以君牙祖父爲言曰纉舊服曰由舊典曰無忝曰追配曰由先正舊典曰率祖考攸行然則君牙之祖父嘗任司徒之職而其賢可知矣惜載籍之無傳也陳氏曰康王時芮伯爲司徒君牙豈其後耶】

冏命【穆王命伯冏爲太僕正此其誥命也今文無古文有○呂氏曰陪僕暬禦之臣後世視爲賤品而不之擇者曽不知人主朝夕與居气體移養常必由之潛消黙奪於防防之中而明爭顯諫於昭昭之際抑末矣自周公作立政而嘆綴衣虎賁知卹者鮮則君徳之所系前此知之者亦罕矣周公表而出之其選始重穆王之用太僕正特作命書至與大司徒略等其知本哉】纂疏【陳氏大猷曰周禮止有太僕下大夫二人此言太僕正正其長也又有祭僕禦僕僕戎僕齊僕道僕田僕等正皆長之上薰陶涵養乎君徳下簡擇表率乎羣僚所系甚重故冊命焉○蘇氏曰昭王南徵不復至齊桓乃以冏楚是終穆王世君弒賊不討也王終無憤恥之心乃欲車轍馬迹周於天下今觀君牙伯冏二書皆無哀痛慘怛之意但曰嗣先人宅丕後而已非祭公謀父祈招之詩以止王心王其不沒乎○張氏曰伯冏爲太僕正穆王馳騁天下而不能正救者也然二篇殷勤懇惻得非當時仁人君子閔王之無志故修辭立誠以勸勵其臣下如陸贄爲徳宗作奉天詔書而山東父老爲之感泣歟】

王若曰伯冏惟予弗克於徳嗣先人宅丕後怵惕惟厲中夜以興思免厥愆【伯冏臣名穆王言我不能於徳繼前人居大君之位恐懼危厲中夜以興思所以免其咎過】昔在文武聰明齊聖小大之臣咸懷忠良其侍禦僕從罔匪正人以旦夕承弼厥辟出入起居罔有不欽發號施令罔有不臧下民祗若萬邦咸休【侍給侍左右者禦車禦之官僕從太僕羣僕凡從王者承承順之謂弼正救之謂𨿽文武之君聰明齊聖小大之臣咸懷忠良固無待於侍禦僕從之承弼者然其左右奔走皆得正人則承順正救亦豈小補哉】纂疏【陳氏大猷曰聰明言其質之生知齊聖言其徳之充極出入起居發號施令就太僕職掌而言蓋太僕掌正王之服位出入王之大命掌諸侯之復逆復王之答報逆下之敷奏也君之起居號令皆與有職焉○呂氏曰文武動容何嘗不中號令何嘗不善今必先言近臣承弼而後及此蓋左右交修近臣之常職而內外交養亦聖人不已之誠也世主起居漫不加省徒謹於議令時所謂咸其輔頰舌感人末矣民若邦休豈口舌能辦哉○林氏曰近習非人則朝夕漸染入於邪僻而不自知大臣𨿽賢君心已蠧矣故𨿽小大忠良必羣僕皆正人而後可】惟予一人無良實賴左右前後有位之士匡其不及繩愆糾謬格其非心俾克紹先烈【無良言其質之不善也匡輔助也繩直糾正也非心非僻之心也先烈文武也】纂疏【問格訓正恐如格式之格以此律人之不正者否曰如言合格只是將此一物格其不正者使歸於正如格其非心是說得淺者大人格君心之非是說得深者○陳氏大猷曰文武猶資左右況予乎匡救其惡而不格其非心則止於東而生於西惟格其非心乃拔本塞源】今予命汝作大正正於羣僕侍禦之臣懋乃後徳交修不逮【大正太僕正也周禮太僕下大夫也羣僕謂祭僕隸僕戎僕齊僕之類穆王欲伯冏正其羣僕侍禦之臣以勉進君徳而交修其所不及或曰周禮下大夫不得爲正漢孔氏以爲大禦中大夫蓋周禮大禦最長下又有羣僕與此所謂正於羣僕者合且與君同車最爲親近也】愼簡乃僚無以巧言令色便辟側媚其惟吉士【巧好令善也好其言善其色外飾而無質實者也便者順人之所欲辟者避人之所惡側者姦邪媚者諛恱小人也吉士君子也言當謹擇汝之僚佐無任小人而惟用君子也又案此言謹簡乃僚則成周之時凡爲官長者皆得自舉其屬不特辟除府史胥徒而已】纂疏【呂氏曰命一伯冏作大正使謹擇其僚固不待王親擇此爲治之體統也陸贄在唐欲使諸司長官各舉其屬亦庶幾有見乎此】僕臣正厥後克正僕臣諛厥後自聖後徳惟臣不徳惟臣【自聖自以爲聖也僕臣之賢否系君徳之輕重如此呂氏曰自古小人之敗君徳爲昬爲虐爲侈爲縱曷其有極至於自聖猶若淺之爲害穆王獨以是蔽之者蓋小人之蠱其君必使之虛美燻心傲然自聖則謂人莫己若而欲予言莫之違然後法家拂士日逺而快意肆情之事亦莫或齟齬其間自聖之證旣見而百疾從之昬虐侈縱皆其枝葉而不足論也】爾無暱於憸人充耳目之官迪上以非先王之典【汝無比近小人充我耳目之官導君上以非先王之典蓋穆王自量其執徳未固恐左右以異端進而蕩其心也】非人其吉惟貨其吉若時瘝厥官惟爾大弗克祗厥辟惟予汝辜【戒其以貨賄任羣僕也言不於其人之善而惟以貨賄爲善則是曠厥官汝大不能敬其君而我亦汝罪矣】纂疏【呂氏曰近習更相表裏多以利合捨才而論貨近習通獘也自盤庚緫貨寶之戒至此復見之呂刑亦言貨成湯文武之隆未數數然以貨防其臣也其商周之衰乎】王曰嗚呼欽哉永弼乃後於彞憲【彞憲常法也呂氏曰穆王卒章之命望於伯冏者深且長矣此心不繼造父爲禦周遊天下將必有車轍馬迹導其侈者果出於僕禦之間抑不知伯冏猶在職乎否也穆王豫知所戒憂思深長猶不免躬自蹈之人心操捨之無常可懼哉】纂疏【王氏曰近習之臣不患其不能將順而莫之承惟患其不能正救而莫之弼故在先王則稱其承弼在己則責之以永弼而不及於承焉】

呂刑【呂侯爲天子司寇穆王命訓刑以詰四方史錄爲篇今文古文皆有○案此篇專訓贖刑蓋本舜典金作贖刑之語今詳此書實則不然蓋舜典所謂贖者官府學校之刑爾若五刑則固未嘗贖也五刑之寛惟處以流鞭撲之寛方許其贖今穆王贖法𨿽大辟亦與其贖免矣漢張敞以討羌兵食不繼建爲入谷贖罪之法初亦未嘗及夫殺人及盜之罪而蕭望之等猶以爲如此則富者得生貧者獨死恐開利路以傷治化曽謂唐虞之世而有是贖法哉穆王巡遊無度財匱民勞至其末年無以爲計乃爲此一切權宜之術以斂民財夫子錄之蓋亦示戒然其一篇之書哀矜惻怛猶可以想見三代忠厚之遺意云爾又案書傳引此多稱甫刑史記作甫侯言於王作修刑辟呂后爲甫歟】纂疏【問鄭敷文所謂甫刑之意是否曰他門都不去攷那贖刑古之金作贖刑只是刑之輕者如流宥五刑皆是流竄想穆王胡做晚年無錢使後撰出那般法來聖人也是志法之變處但是其中論不可輕於用刑之類也有許多好說話不可不知○唐孔氏曰書傳引此篇語多稱甫刑者呂侯子孫後攺封甫如詩之生甫及申不與我戌甫穆王時未有甫名後世以子孫國號名之追稱甫刑若叔虞封唐子孫封晉而史記作晉世家○林氏曰呂與甫猶荊與楚殷與商○王氏炎曰此書穆王之言而名呂刑者呂侯爲王司寇王命之參定刑書乃推作刑之意以訓四方司政典獄故以呂刑名之】

惟呂命王享國百年耄荒度作刑以詰四方【惟呂命與惟說命語意同先此以見訓刑爲呂侯之言也耄老而昬亂之稱荒忽也孟子曰從獸無厭謂之荒穆王享國百年車轍馬迹徧於天下故史氏以耄荒二字發之亦以見贖刑爲穆王耄荒所訓耳蘇氏曰荒大也大度作刑猶禹曰予荒度土功荒當屬下句亦通然耄亦貶之之辭也】纂疏【陳氏大猷曰惟呂命疑有闕文○孔氏曰呂侯見命爲司寇以王命作書享國百年耄亂荒忽度時世所宜訓刑以治四方○唐孔氏曰八十九十曰耄耄荒年老也周本紀穆王卽位春秋已五十立五十年崩無逸皆謂住位之年此從王生年數不與彼同○愚謂王享國百年耄荒如朕在位三十三載耄期耳當百年耄荒之時能裁度作刑以詰四方乃見其篤老而尙精明仁厚非眞耄亂荒迷也荒度𨿽有益稷可證然與土功不同蔡氏采之以偹一說得之矣詰如詰姦慝之詰】王曰若古有訓蚩尢惟始作亂延及於平民罔不寇賊鴟義姦宄奪攘矯虔【言鴻荒之世渾厚惇龎蚩尢始開亂之端驅扇燻炙延及平民無不爲寇爲賊鴟義者以鴟張跋扈爲義矯虔者矯詐虔劉也】苖民弗用靈制以刑惟作五虐之刑曰法殺戮無辜爰始淫爲劓刵椓黥越玆麗刑並制罔差有辭【苖民承蚩尢之不用善而制以刑惟作五虐之刑名之曰法以殺戮無罪於是始過爲劓鼻刵耳椓竅黥面之法於麗法者必刑之並制無罪不復以曲直之辭爲差別皆刑之也】民興胥漸泯泯棼棼罔中於信以覆詛盟虐威庶戮方告無辜於上上帝監民罔有馨香徳刑發聞惟腥【泯泯昬也棼棼亂也民相漸染爲昬爲亂無復誠信相與反覆詛盟而已虐政作威眾被戮者方各告無罪於天天視苖民無有馨香徳而刑戮發聞莫非腥穢呂氏曰形於聲嗟窮之反也動於气臭惡之熟也馨香陽也腥穢陰也故徳爲馨香而刑發腥穢也】皇帝哀矜庶戮之不辜報虐以威遏絕苖民無世在下【皇帝舜也以書攷之治苖民命伯夷禹稷臯陶皆舜之事報苖之虐以我之威絕滅也謂竄與分北之類遏絕之使無繼世在下國】纂疏【孔氏曰九黎之君號曰蚩尢爲鴟梟之義三苖之君習蚩尢之惡頑凶虐民蚩尢黃帝所滅三苖帝堯所誅言異世而同惡皇帝堯也○史記五帝本紀神農世衰蚩尢彊暴黃帝與蚩尢戰於涿鹿之野殺之○唐孔氏曰楚語云少昊氏之衰九黎亂徳顓帝受之使復舊常則九黎在少昊之末非蚩尢也楚語又云三苖復九黎之惡鄭氏曰苖民卽九黎之後顓帝誅九黎至其子孫爲三國○蘇氏曰鴟義以鷙殺爲義如後世所謂俠也○陳氏曰罔中於信無中心出於誠信者信不由中也觀二始字見蚩尢爲作亂之始而三苖爲淫刑之始○張氏曰方並也如方舟之方○愚謂蚩尢苖民前後隔逺不必以九黎混雜言之二孔鄭氏之說皆未敢信呂氏又謂古未有五刑自苖民制之然後聖人始不得已而用之非也舜典云象以典刑流宥五刑下方誅及四凶苖居一焉五刑其來久矣豈有苖民始作五刑舜乃效尢用之之理鄭殺鄧析而用其竹刑傳猶譏之孰謂舜以三苖虐威而竄其身乃效其虐威而用其法乎曰作五虐之刑淫爲劓刵防黥曰虐與淫可見非古五刑必暴虐淫過用之或如紂之炮烙剖心孫皓之鑿人目剝人面之類耳天討有罪五刑五用帝王二千年相承莫之有攺而謂始於苖民乎使果創始於苖民穆王方諄諄以苖民爲戒乃遵用其刑乎不然必矣】乃命重黎絕地天通罔有降格羣後之逮在下明明棐常鰥寡無蓋【重少昊之後黎髙陽之後重卽羲黎卽和也呂氏曰治世公道昭明爲善得福爲惡得禍民曉然知其所由則不求之芒防昧之間當三苖昬虐民之得罪者莫知其端無所控訴相與聽於神祭非其鬼天地人神之典雜揉凟亂此妖誕之所以興人心之所以不正也在舜當務之急莫先於正人心首命重黎修明祀典天子然後祭天地諸侯然後祭山川髙卑上下各有分限絕地天之通嚴幽明之分焄蒿妖誕之說舉皆屏息羣後及在下之羣臣皆精白一心輔助常道民卒善而得福惡而得禍𨿽鰥寡之微亦無有蓋蔽而不得自伸者也○案國語曰少皥氏之衰九黎亂徳民神雜揉家爲巫史民瀆齊盟禍災薦臻顓頊受之乃命南正重司天以屬神北正黎司地以屬民使無相侵瀆其後三苖復九黎之徳堯復育重黎之後不忘舊者使復典之】纂疏【唐孔氏曰羲重之子孫和黎之子孫司天屬神司地屬民者令神與天在上民與地在下定上下之分使民神不雜則祭享有度○蘇氏曰自苖民瀆於詛盟人神相亂虢之亡神降於莘卽此類也○張氏曰國將亡聽於神苖俗以詛盟爲事聽命於神也姦人每假神以作亂如漢末張角一日同起者三十六方張魯亦以五斗米首過以誘人皆是也絕在地之民使人不得以妖術格在天之神絕在天之神使人不得假其名字以降於在地之民○楊氏時曰雄雲南正重司天北正黎司地羲近重和近黎羲和非重黎近之而已重黎司天地之官也義和掌日時之官也春夏陽也故羲近重秋冬陰也故和近黎○呂氏曰治世神怪不興者只爲善惡分明自然不求之神亂世善惡不明所以專言神怪言鬼言命○愚謂此非專重黎之力亦由朝之羣後及在下之眾臣明顯明之理使人不惑於茫昧之說輔經常之道使人不撓於妖怪之習𨿽窮民亦無蓋蔽而不得自伸者民心坦然無疑而不復求之於神此重黎所以得舉其職也蓋人惟昧正理悖常道而後惑神怪亂祀典明明棐常乃絕地天通之本也使人心未知顯明之理未順彞常之經則必惑於防昧撓於怪異重黎𨿽禁絕之未易行也惟明明棐常人心先正自然求之明而不求之幽於其常而不於其怪絕地天通庶其易乎又案北正黎或作火正黎北字與火字相似又黎以北正兼火正黎卽祝融也所以祕注子曰北正黎卽火正黎也北正對南正爲是謂重卽羲黎卽和恐未可】皇帝淸問下民鰥寡有辭於苖徳威惟畏徳明惟明【淸問虛心而問也有辭聲苖之過也苖以虐爲威以察爲明帝反其道以徳威而天下無不畏以徳明而天下無不明也】乃命三後卹功於民伯夷降典折民惟刑禹平水土主名山川稷降播種農殖嘉谷三後成功惟殷於民【卹功致憂民之功也典禮也伯夷降天地人之三禮以折民之邪妄蘇氏曰失禮則入刑禮刑一物也伯夷降典以正民心禹平水土以定民居稷降播種以厚民生三後成功而致民之殷盛富庶也吳氏曰二典不載有兩刑官蓋傳聞之謬也愚意臯陶未爲刑官之時豈伯夷實兼之歟下文又言伯夷播刑之迪不應如此謬誤】士制百姓於刑之中以敎祗徳【命臯陶爲士制百姓於刑辟之中所以檢其心而敎以祗徳也○吳氏曰臯陶不與三後之列遂使後世以刑官爲輕後漢楊賜拜廷尉自以代非法家言曰三後成功惟殷於民臯陶不與蓋吝之也是後世非獨人臣以刑官爲輕人君亦以爲輕矣觀舜之稱臯陶曰刑期於無刑民協於中時乃功又曰俾予從欲以治四方風動惟乃之休其所系乃如此是可輕哉呂氏曰呂刑一篇以刑爲主故歷敍本末而歸之於臯陶之刑勢不得與伯夷禹稷雜稱言固有賔主也】穆穆在上明明在下灼於四方罔不惟徳之勤故乃明於刑之中率乂於民棐彞【穆穆者和敬之容也明明者精白之容也灼於四方者穆穆明明輝光發越而四達也君臣之徳昭明如是故民皆觀感動蕩爲善而不能自已也如是而猶有未化者故士師明於刑之中使無過不及之差率乂於民輔其常性所謂刑罰之精華也】纂疏【夏氏曰九州各有名山大川爲之主名如州山曰防稽川曰三江荊州山曰荊山川曰江漢是也所以表疆域○呂氏曰苖旣遏絕而猶有辭於苖蓋苖在舜世叛服不常元惡遏絕餘孽猶存或竄或分北或䢐徵考之書可見當時承蚩尢之獘妖誕怪神深溺人心重黎絕地天通固區別其大分矣蠱惑之久未易遽勝伯夷復降天地人之祀典使知天地之性鬼神之徳向之蠱惑消蕩不畱所謂折民於刑也自不知本者觀之平水播谷若所急而降典可緩抑不知人心不正胥爲禽夷𨿽有土安得而居有粟安得而食伯夷降典先其本也後之知道者亦謂去神祠然後人爲善其防微矣自伯夷之典迄臯陶之刑制度文爲之具也自穆穆在上至棐彞精神心術之運也苟無其本則前數者不過卜祝工役農圃胥史之事耳○愚謂鰥寡得言其害於淸問之下其無蓋可知表記引徳威至惟明而曰非虞帝其孰能如是乎則皇帝爲舜明矣帝徳之威足以起民畏徳之明足以使民明威明俱效始命三臣致憂民之功伯夷降典所以折絕民入刑之路也刑之輕重各得其中當輕而重則善者懼當重而輕則惡者玩難使砥徳矣夫舜不輕於用刑也先命重黎絕地天防瀆之禮次首命伯夷降天地人之禮以正民心又命禹稷除害興利以厚民生然後始命臯陶以刑且本之以威明之徳繼期民以祗徳勤徳刑之本必主於徳而刑之用必合於中徳與中爲呂刑一篇之綱領繼此曰惟克天徳曰以成三徳曰有徳惟刑無非以徳爲本也曰觀於五刑之中曰中聽獄之兩辭曰罔非在中曰咸庶中正曰非徳於民之中曰咸中有慶無非以中爲用也刑必合於中而後刑卽所以爲徳以此意讀呂刑其庶幾乎】典獄非訖於威惟訖於富敬忌罔有擇言在身惟克天徳自作元命配享在下【訖盡也威權勢也富賄賂也當時典獄之官非惟得盡法於權勢之家亦惟得盡法於賄賂之人言不爲威屈不爲利誘也敬忌之至無有擇言在身大公至正純乎天徳無毫髮不可舉以示人者天徳在我則大命自我作而配享在下矣在下者對天之辭蓋推典獄用刑之極功而至於與天爲一者如此】纂疏【孔氏曰言堯時主獄非絕於威惟絕於富世治貨賄不行○陳氏曰威者倚法以爲虐富者依勢以取貨二者皆私心也典獄者非惟絕止其威亦絕止其富天徳無私威富之事絕於外敬忌之誠存於中此無私之天徳也死生壽夭之命乃天以制斯人者今典獄者徳與天一則制生人之大命不在天而在我矣天能制人之大命典獄者亦能制人之大命豈非在下而與天配合乎自作元命猶言自貽哲命○呂氏曰訖者不行之謂典獄不得行其公者非爲威脇則爲利誘欲威不能屈富不能淫惟在敬忌無擇言在身而已用刑至是則功在王室祭於太烝配享無窮矣○夏氏曰行之於身皆可言之於口不必擇而後言則汝之所爲無瑕可指矣是能與天合徳則天與以善命豈私於我實我自有以致之故曰自作元命如此則典獄之官身𨿽在下而配天其澤克享天心非配享在下乎○董氏鼎曰穆王以富貨戒臣下而五刑皆有贖貨孰甚焉○案此一節孔氏以爲言堯時典獄者帝世安有鬻獄○呂氏以爲穆王戒當時典獄者是訖絕也盡也典獄非惟盡絕有權勢之威者惟盡絕有賄賂之富者敬忌如文王之敬忌畏忌敬之一事也罔有擇言口無擇言也言行相表裏無擇言在身並身無擇行矣言典獄之事天實臨之非惟天實臨之吾身卽天也天徳克於我則天之元命自作於我配天澤享天心皆我也配享在下與堯之無世在下對典獄者欲配享在下不至如苖之無世在下可怵於威富而不知敬忌乎念念知有天在上且知天實在吾心中可也】王曰嗟四方司政典獄非爾惟作天牧今爾何監非時伯夷播刑之迪其今爾何懲惟時苖民匪察於獄之麗罔擇吉人觀於五刑之中惟時庶威奪貨斷制五刑以亂無辜上帝不蠲降咎於苖苖民無辭於罰乃絕厥世【司政典獄漢孔氏曰諸侯也爲諸侯主刑獄而言非爾諸侯爲天牧養斯民乎爲天牧民則今爾何所監懲所當監者非伯夷乎所當懲者非有苖乎伯夷布刑以啟迪斯民捨臯陶而言伯夷者探本之論也麗附也苖民不察於獄辭之所麗又不擇吉人俾觀於五刑之中惟是貴者以威亂政富者以貨奪法斷制五刑亂虐無罪上帝不蠲貸而降罰於苖苖民無所辭其罰而遂殄滅之也】纂疏【陳氏大猷曰惟吉人能慈祥哀矜察刑之中察獄旣不得其情任獄又不得其人人與法俱獘也自古酷吏如郅都寧成嚴延年王溫舒周興來後臣之流未有不反中其身及其子孫者帝不蠲而絕厥世古今一律也○愚謂此因上章言苖民及虞廷之刑而欲典獄者監虞而懲苖也庶威奪貨分說以與上文訖威訖富相照應較優不蠲不潔其所爲也】王曰嗚呼念之哉伯父伯兄仲叔季弟幼子童孫皆聽朕言庶有格命今爾罔不由慰日勤爾罔或戒不勤天齊於民俾我一日非終惟終在人爾尙敬逆天命以奉我一人𨿽畏勿畏𨿽休勿休惟敬五刑以成三徳一人有慶兆民賴之其寧惟永【此告同姓諸侯也格至也參錯訊鞠極天下之勞者莫若獄苟有毫髮怠心則民有不得其死者矣罔不由慰日勤者爾所用以自慰者無不以日勤故職舉而刑當也爾罔或戒不勤者刑罰之用一成而不可變者也苟頃刻之不勤則刑罰失中𨿽深戒之而已施者亦無及矣戒固善心也而用刑豈可以或戒也哉且刑獄非所恃以爲治也天以是整齊亂民使我爲一日之用而已非終卽康誥大罪非終之謂言過之當宥者惟終卽康誥小罪惟終之謂言故之當辟者非終惟終皆非我得輕重惟在夫人所犯耳爾當敬逆天命以承我一人畏威古通用威辟之也休宥之也我𨿽以爲辟爾惟勿辟我𨿽以爲宥爾惟勿宥惟敬乎五刑之用以成剛柔正直之徳則君慶於上民賴於下而安寧之福其永久而不替矣】纂疏【蘇氏曰庶以格天命○呂氏曰慰者非得其情而喜蓋以不弛其職自慰也罔或戒者必常惰而後戒𨿽曰追悔方其惰時刑必有失其平者矣○陳氏曰爾當以日勤爲安不至以不勤爲戒戒不勤則心有作輟而不能日勤不勤之爲害己多矣天以刑齊民天不能自爲之故以俾我然天之愛民其心無窮我亦不能以一日遂終其事相與以終之者猶有望於人則吾敬刑之心始有所托是此心無窮已處卽天意也爾當敬迎天命以奉我一人用刑之際人𨿽畏服我猶以爲未足畏人𨿽稱美我猶以爲未足美則此心常無己方能承人君愛民無窮之心合上天愛民無窮之心矣成三徳者時乎用中典則正直之徳成時乎用重典則剛徳成時乎用輕典則柔徳成○王氏炎曰刑當輕而輕以成柔徳而柔不至於縱弛當重而重以成剛徳而剛不至於苛暴介輕重之間以成正直而正直不至於偏倚○愚謂下文有敬逆天命則首當云庶幾有以感格天命刑出於天天俾之我故望爾迎天命以奉我所以承天者勤也敬也能勤能敬則刑非刑也徳也刑非刑也福也可不念之哉】王曰吁來有邦有土告爾祥刑在今爾安百姓何擇非人何敬非刑何度非及【有民有社者皆在所告夫刑凶器也而謂之祥祥者刑期無刑民協於中其祥莫大焉及逮也漢世詔獄所逮有至數萬人者審度其所當逮者而後可逮之也曰何曰非問答以發其意以明三者之決不可不盡心也】纂疏【張氏曰此並同姓異姓諸侯而戒之○蘇氏曰罪非己造爲人所累曰及秦漢謂之逮獄吏以不遺支黨爲忠以多逮廣系爲利漢大獄有逮萬人者國之安危祚之短長咸寄於此○愚謂刑而曰祥以好生之徳寓焉擇人敬刑而謹所及則民安矣民安則刑可言祥矣】兩造具備師聽五辭五辭簡孚正於五刑五刑不簡正於五罰五罰不服正於五過【兩造者兩爭者皆至也周官以兩造聽民訟具備者詞證皆在也師眾也五辭麗於五刑之辭也簡核其實也孚無可疑也正質也五辭簡核而可信乃質於五刑也不簡者辭與刑參差不應刑之疑者也罰贖也疑於刑則質於罰也不服者辭與罰又不應也罰之疑者也過誤也疑於罰則質於過而宥免之也】纂疏【張氏曰兩造非偏辭師聽非偏見一人獨聽恐聰明有不及思慮有不至必眾聽之○呂氏曰獄辭所及固欲審度而兩造詞證復欲具備蓋不當逮者不可擾一人當逮者不可缺一人又曰古者因情而求法故有不可入之刑後世移情而合法故無不可加之罪】五過之疵惟官惟反惟內惟貨惟來其罪惟均其審克之【疵病也官威勢也反報徳怨也內女謁也貨賄賂也來干請也惟此五者之病以出入人罪則以人之所犯坐之也審克者察之詳而盡其能也下文屢言以見其丁寧忠厚之至疵於刑罰亦然但言於五過者舉輕以見重也】纂疏【孔氏曰或嘗同官位或詐反囚辭或舊相往來○呂氏曰刑降而爲罰罰降而爲過然以私而故縱則又非天討也故縱之病有五審者察之盡其心克者治之盡其力○陳氏曰此之審克恐故出人罪下之審克恐故入人罪也】五刑之疑有赦五罰之疑有赦其審克之簡孚有眾惟貌有稽無簡不聽具嚴天威【刑疑有赦正於五罰也罰疑有赦正於五過也簡核情實可信者眾亦惟考察其容貌周禮所謂色聽是也然聽訟以簡核爲本苟無情實在所不聽上帝臨汝不敢有毫髮之不盡也】纂疏【夏氏曰辭或可僞而貌不可掩不正則眊有愧則泚於此稽之不得遁矣苟無可簡核則疑獄明矣此在所不聽竟捨之可也○張氏曰具俱也謂上所言皆敬天威也】墨辟疑赦其罰百鍰閱實其罪劓辟疑赦其罰惟倍閱實其罪剕辟疑赦其罰倍差閱實其罪宮辟疑赦其罰六百鍰閱實其罪大辟疑赦其罰千鍰閱實其罪墨罰之屬千劓罰之屬千剕罰之屬五百宮罰之屬三百大辟之罰其屬二百五刑之屬三千上下比罪無僭亂辭勿用不行惟察惟法其審克之【墨刻顙而湼之也劓割鼻也剕刖足也宮淫刑也男子割勢婦人幽閉大辟死刑也六兩曰鍰閱視也倍二百鍰也倍差倍而又差五百鍰也屬類也三千緫計之也周禮司刑所掌五刑之屬二千五百刑𨿽增舊然輕罪比舊爲多而重罪比舊爲減也比附也罪無正律則以上下刑而比附其罪也無僭亂辭勿用不行未詳或曰亂辭辭之不可聽者不行舊有是法而今不行者戒其無差誤於僭亂之辭勿用今所不行之法惟詳明法意而審克之也○今案臯陶所謂罪疑惟輕者降一等而罪之耳今五刑疑赦而直罰之以金是大辟宮剕劓墨皆不復降等用矣蘇氏謂五刑疑各入罰不降當因古制非也舜之贖刑官府學校鞭撲之刑耳夫刑莫輕於鞭撲入於鞭撲之刑而又情法猶有可議者則是無法以治之故使之贖特不欲遽釋之也而穆王之所謂贖𨿽大辟亦贖也舜豈有是制哉詳見篇題】纂疏【陳氏曰載於法曰刑加於人曰辟犯墨辟而情罪可疑者則赦之使贖罰則罰之納贖也然必檢閱核實其罪使與罰相當不可苟也下仿此○夏氏曰每條必閱實其罪恐閱實其一而忽其他故不嫌費辭也○孔氏曰別言罰屬合言刑屬明刑罰同屬互見其義○呂氏曰輕罪多於前重罪損於舊觀其目哀矜之意固可見觀其凡文勝之獘亦可推矣○夏氏曰罪實而加以法謂之刑罪疑而贖以金謂之罰上下比罪謂於法無此條則上比重罪下比輕罪上下相比觀其所犯當與誰同然後定其輕重之法如今律無明文則許用例也然當上下比罪之時吏或因緣爲姦故又戒以不可用私意而僭差妄亂其辭僭謂辭在此乃差而之彼亂謂辭本平直乃亂而爲曲也惟內察以心外合以法內外兩盡惟詳審者能之○陳氏曰三千者已定之法載之刑書者也天下之情無窮刑書所載有限不可以有限之法求盡無窮之情又在用法者斟酌損益之古者任人不任法法所載者任法法不載者參以人上下比罪是也以其罪而比附之土刑則見其重以其罪而比附之下刑則見其輕故於輕重之間裁酌之然必以辭爲主辭若僭亂情與罪不相合是不可行者也當勿用其不可行之法惟當察其情求之法二者合而後允當乎人情法意是乃可行者也在審克之而已○陳氏大猷曰三千者法之正條載之刑書者刑如律比如例法有限情無窮三千之屬眾矣猶不能盡天下之情罪以此知人情無窮而法不可獨任也旣無正律復僭亂而無定辭將安所據依乎且又有此例昔嘗有之而今不可行者矣必無差亂其辭而妄比附勿用今不可行之法而彊比附如漢長安賈人與渾邪王市者罪當死凡五百餘人汲黯曰愚民安所知市賈長安中而文吏以爲闌出財物如邊闗乎此類乃以不可行者比附也○唐孔氏曰古者金銀銅錢緫號爲金孔以此爲黃鐵舜典金贖則以爲黃金蓋古人贖罪悉皆用銅或稱黃鐵或稱黃金】上刑適輕下服下刑適重上服輕重諸罰有權刑罰世輕世重惟齊非齊有倫有要【事在上刑而情適輕則服下刑舜之宥過無大康誥所謂大罪非終者是也事在下刑而情適重則服上刑舜之刑故無小康誥所謂小罪非眚者是也若諸罰之輕重亦皆有權焉權者進退推移以求其輕重之宜也刑罰世輕世重者周官刑新國用輕典刑亂國用重典刑平國用中典隨世而爲輕重者也輕重諸罰有權者權一人之輕重也刑罰世輕世重者權一世之輕重也惟齊非齊者法之權也有倫有要者法之經也言刑罰𨿽惟權變是適而齊之以不齊焉至其倫要所在蓋有截然而不可紊者矣此兩句緫結上意】纂疏【張氏曰殺人者死上刑也然有誤殺此適輕也則服下刑鬭毆不死下刑也然有謀殺而適不死此適重也則服上刑刑權輕重以爲上下罰權輕重以爲多少○陳氏曰罪重莫如殺人然所殺奴婢非適輕乎罪輕莫如詬罵然所罵父兄非適重乎上刑非服最上刑比之下刑爲重耳膠故以爲齊非齊也如上刑服上下刑服下前世刑輕今亦輕前世刑重今亦重此惟齊也殊不知情有輕重時有治亂安得而齊之乃所以爲不齊耳不若歸之倫理要防知倫要則知權變矣○陳氏大猷曰刑罰有權權人情而爲輕重也世輕世重權世變而爲輕重也○王氏曰欲爲一法以齊之則其齊也不齊以不齊齊之則齊矣惟齊非齊以不齊齊之之謂也先後有序謂之倫眾體所防謂之要】罰懲非死人極於病非佞折獄惟良折獄罔非在中察辭於差非從惟從哀敬折獄明啟刑書胥占咸庶中正其刑其罰其審克之獄成而孚輸而孚其刑上備有並兩刑【罰以懲過𨿽非致人於死然民重出贖亦甚病矣佞口才也非才口辯給之人可以折獄惟溫良長者視民如傷者能折獄而無不在中也此言聽獄者當擇其人也察辭於差者辭非情實中必有差聽獄之要必於其差而察之非從惟從者察辭不可偏主猶曰不然而然所以審輕重而取中也哀敬折獄者惻怛敬畏以求其情也明啟刑書胥占者言詳明法律而與眾占度也咸庶中正者皆庶幾其無過忒也於是刑之罰之又當審克之也此言聽獄者當盡其心也若是則獄成於下而民信之獄輸於上而君信之其刑上備有並兩刑者言上其斷獄之書當備情節一人而犯兩事罪𨿽從重亦並兩刑而上之也此言讞獄者當備其辭也】纂疏【蘇氏曰佞折獄服其口不服其心囹圄之中何求不獲囚辭惟吏是從者不可從也○林氏曰佞人禦人以口給如周亞夫詣廷尉責問曰君侯欲反何也答曰臣所買器乃葬器也何謂反乎吏曰君縱不反地上卽反地下矣所謂佞折獄也哀敬哀矜勿喜也哀則不忍敬則不忽○張氏曰惟良所以能折獄以其無不在中也○孔氏曰察囚辭其難在於差錯非從其僞辭惟從其本情○王氏曰以辯窮之彼非心服而從惟屈而從耳○呂氏曰理直者屢問無差理不直者十次說作十樣從其差而察之不從民口之僞辭乃所以從民心之眞情也○陳氏大猷曰從猶服也因其差而察之則眞情畢見𨿽巧辧不服從者亦服從矣○愚謂非從惟從諸說皆意之合缺○陳氏曰曰庶者見中正之爲難典獄者不當自足以爲已得中正也輸之於上備載罪法之輕重事情之本末不可缺略兩刑謂一人有兩罪一罪有二法並具上之以聽命於上不敢專也○陳氏大猷曰此章首云告爾祥刑至安百姓言制刑之本意也何擇至非及言用刑之綱領也兩造至天威言聽獄之節奏也墨辟至三千言贖法及刑書之定目也上刑至有要言用刑之權變也罰懲至克之言折獄而用法也獄成至兩刑言結獄而奏案也反覆丁寧備矣】王曰嗚呼敬之哉官伯族姓朕言多懼朕敬於刑有徳惟刑今天相民作配在下明淸於單辭民之亂罔不中聽獄之兩辭無或私家於獄之兩辭獄貨非寶惟府辜功報以庶尢永畏惟罰非天不中惟人在命天罰不極庶民罔有令政在於天下【此緫告之也官典獄之官也伯諸侯也族同族姓異姓也朕之於刑言且多懼況用之乎朕敬於刑者畏之至也有徳惟刑厚之至也今天以刑相治斯民汝實任責作配在下可也明淸以下敬刑之事也獄辭有單有兩單辭者無証之辭也聽之爲尢難明者無一毫之蔽淸者無一點之污曰明曰淸誠敬篤至表裏洞徹無少私曲然後能察其情也亂治也獄貨鬻獄而得貨也府聚也辜功猶云罪狀也報以庶尢者降之百殃也非天不中惟人在命者非天不以中道待人惟人自取其殃禍之命爾此章文有未詳者姑缺之】纂疏【張氏曰官伯官之長也前云配享在下此云作配在下見獄官之重與天配也○孔氏曰今天治民人君爲配天在下○唐孔氏曰左傳襄十二年異姓臨於外同族於禰廟故族爲同族姓爲異姓獄官致富成私家故欲無成私家於獄之兩辭○葉氏曰私家私其家也○呂氏曰不可用私意而家於獄之兩辭家云者出沒變化於兩辭之中以爲囊槖窟穴者也貨積而罪亦積乃所以聚汝辜罪之功狀○陳氏大猷曰明淸以聽單辭以中而聽兩辭鬻獄而降罰非天道不中以獄之於人乃性命生死之所在故也苟用刑不中而天罰不至則典獄者無所懲戒自此庶民無有蒙善政而在於天下者矣任刑大本在敬與中用心以敬爲主用法以中爲主前已論之此復提敬與中訓之後章復申以中焉○愚謂有徳惟刑謂有徳於民者惟此刑耳民之所以治無不在於以中而聽獄之兩辭耳兩辭之獄每可容私家於獄如君子不家於喪之家無或以私意而求成家於獄之兩辭天報之以庶尢受貨而富若可喜計貨爲罪永可畏也】王曰嗚呼嗣孫今往何監非徳於民之中尙明聽之哉哲人惟刑無疆之辭屬於五極咸中有慶受王嘉師監於玆祥刑【此詔來世也嗣孫嗣世子孫也言今往何所監視非用刑成徳而能全民所受之中者乎下文哲人卽所當監者五極五刑也明哲之人用刑而有無窮之譽蓋由五刑咸得其中所以有慶也嘉善師眾也諸侯受天子良民善眾當監視於此祥刑申言以結之也】纂疏【蘇氏曰王耄矣諸侯多其孫○孔氏曰當何監視非當立徳於民爲之中正乎○呂氏曰中者呂刑之綱領苖民罔中者也臯陶明是中者也穆王之告司政典獄勉是中者也末章訓迪中外無他說焉今爾何所監非徳於民之中乎用刑者幹譽欲以爲徳而不足以爲徳所以爲徳者必於民之中而後可也○或曰非有徳於民所受之中乎民失其受中之性我以徳導之使復其性是有徳於民所受之中也○陳氏大猷曰此句疑有缺文○夏氏曰屬於五極附著於五刑之極處也極乃緫要綱領之地末二句緫結一篇之意民受中以生未嘗不善防於罪惡非本然也故民曰嘉師刑𨿽主於刑人然刑姦宄所以扶善良𨿽曰不祥乃所以爲祥也故刑曰祥刑民犯刑無非惡也而云嘉師刑不祥器也而云祥刑能以惡爲嘉以不祥爲祥斯知用刑之道矣○愚謂極者標準之名折獄能系屬於五刑之標準所以皆合乎中理而有福慶也或訓極爲中固非徑指五極爲五刑亦非嘉師良民也祥刑良法也此申明前告爾祥刑之意而欲其監觀於所告之祥刑也○毅齋沈氏曰嘗讀冏命呂刑二書竊有感於人心之無常操存之不易蓋穆王一人之身而此心凡三變焉方其命伯冏也旣以怵惕惟勵自儆復以格其非心責臣罔有不欽之訓嗚呼欽哉之辭其憂思深且長矣此心不繼血气方盛馭八駿而略四方幾至亡國前日預知儆戒者不免躬自蹈之逮其期頤篤老之際度作刑以訓四方而敬忌敬五刑敬之哉之說三四致意焉𨿽周道自此衰然冏命之書專主乎欽呂刑之書專主乎敬心法之傳千載猶可想也吁人心操捨存亡之變如此哉○滕氏曰書之大意一中字而已允執厥中書所以始咸中有慶書所以終○董氏鼎曰穆王命君牙伯冏皆言文武成康獨呂刑無一語及先王意其以贖刑非家法所有故逺取金作贖刑以爲據孔子未定書以前舜典猶曰夏書序謂訓夏贖刑疑本諸此然不見斥於孔子則猶拳拳於哀矜畏懼𨿽非良法而尙存美意歟】

文侯之命【幽王爲犬戎所殺晉文侯與鄭武公逆太子宜臼立之是爲平王遷於東都平王以文侯爲方伯賜以秬鬯弓矢作策書命之史錄爲篇今文古文皆有】纂疏【呂氏曰此篇作於東遷之初可以上可以下由此而上爲成康爲文武由此而下爲春秋爲戰國乃世道消長升降之交防也使平王能復文武成康之遺澤則可以繼二帝三王之盛天下不復爲春秋戰國矣惟平王止於苟且因循自然降爲列國夫子編此書於二帝三王之後者深惜平王不能推文武之遺澤而流爲春秋戰國也法語舊典尙有一二未泯而陵遲頽墮之意已見於辭命間學者當審察而明辧也○夏氏曰先儒謂書自此篇以下無復王者之誥命然此乃平王初年書錫命文侯猶有天子之權苟能自是振刷周道亦未盡墜柰何至魯隱初在位且五十年竟以不振故孔子托始隱公而春秋作焉書終文侯之命孔子猶有望於平王春秋始於隱公孔子蓋絕望於平王也○愚謂此書略無立志全不以綱常讎恥爲念其戍許戍申之師歸惠公仲子之賵𨿽於詩與春秋而見其兆已於不能正始之書先見矣幽王之禍始於嬖襃姒而夫婦之綱紊繼以逐宜臼而父子之綱淪成於招申侯犬戎叛弒而君臣之綱掃地平王親罹其禍俱襲其失夏氏謂春秋始於隱公夫子始絕望於平王吾謂書終於文侯之命夫子蓋已不滿於平王矣】

王若曰父義和丕顯文武克愼明徳昭升於上敷聞在下惟時上帝集厥命於文王亦惟先正克左右昭事厥辟越小大謀猷罔不率從肆先祖懷在位【同姓故稱父文侯名仇義和其字不名者尊之也丕顯者言其徳之所成克謹者言其徳之所修昭升敷聞言其徳之所至也文武之徳如此故上帝集厥命於文王亦惟爾祖父能左右昭事其君於小大謀猷無敢背違故先王得安在位】纂疏【張氏曰天子同姓謂伯叔父單曰父親之之甚將言已無耆俊之助先言先王得先正之助也】嗚呼閔予小子嗣造天丕愆殄資澤於下民侵戎我國家純卽我禦事罔或耆壽俊在厥服予則罔克曰惟祖惟父其伊卹朕躬嗚呼有績予一人永綏在位【嘆而自痛傷也閔憐也嗣造天丕愆者嗣位之初爲天所大譴父死國敗也殄絕純大也絕其資用惠澤於下民本旣先撥故戎狄侵陵爲我國家之害甚大今我禦事之臣無有老成俊傑在厥官者而我小子又材劣無能其何以濟難又言諸侯在我祖父之列者其誰能卹我乎又嘆息言有能致功予一人則可永安厥位矣蓋悲國之無人無有如上文先正之昭事而先王得安在位也】纂疏【呂氏曰殄資澤於下民如所謂喪亂蔑資曾莫惠我師蓋推本禍亂所由邦本旣先撥矣百圍之木膏液內涸然後風得拔之未有斯民資澤未殄而戎狄能乘之者也無競維人周室所以不競又以無人之故下民之殄資澤旣爲致亂之本厥服之無耆俊又乏拯亂之助平至之失大抵求於人者重而自任者輕徒延頸以望助而不反身以自彊燕昭小國君耳慨然有復讎志士爭趨之平王豈可以無耆壽俊在厥服而但已哉○張氏曰永綏在位對先祖懷在位言平王惟自幸永安其位卑卑以位爲樂奄然無气如此無有爲之志可見矣哀哉】父義和汝克昭乃顯祖汝肇刑文武用防紹乃辟追孝於前文人汝多修扞我於艱若汝予嘉【顯祖文人皆謂唐叔卽上文先正昭事厥辟者也後罔或耆壽俊在厥服則刑文武之道絕矣今刑文武自文侯始故曰肈刑文武防者合之而使不離紹者繼之而使不絕前文人猶云前寧人汝多所修完扞衞我於艱難若汝之功我所嘉美也】纂疏【薛氏曰刑與儀刑文王同文謂文武與詩告於文人同】王曰父義和其歸視爾師寧爾邦用賚爾秬鬯一卣彤弓一彤矢百盧弓一盧矢百馬四匹父往哉柔逺能邇惠康小民無荒寧簡卹爾都用成爾顯徳【師眾也黒黍曰秬釀以鬯艸卣中尊也諸侯受錫命當告其始祖故賜鬯也彤赤盧黒也諸侯有大功賜弓矢然後得專徵伐馬供武用四匹曰乘侯伯之賜無常以功大小爲度也簡者簡閱其士卹者惠卹其民都者國之都鄙也○蘇氏曰予讀文侯篇知東都之不復興也宗周傾覆禍敗極矣平王宜若衞文公越句踐然今其書乃旋旋焉與平康之世無異春秋傳曰厲王之禍諸侯釋位以間王政宣王有志而後效官讀文侯之命知平王之無志也○愚案史記幽王娶於申而生太子宜臼後幽王嬖襃姒廢申後去太子申侯怒與繒西夷犬戎攻王而殺之諸侯卽申侯而立故太子宜臼是爲平王平王以申侯立已爲有徳而忘其弒父爲當誅方將以復讎討賊之眾而爲戍申戍許之舉其忘親背義得罪於天已甚矣何怪其委靡頽墮而不自振也哉然則是命也孔子以其猶能言文武之舊而存之歟抑亦以示戒於天下後世而存之歟】纂疏【張氏曰周之東遷於晉焉依文侯當如周公畱相王室與之圖復國讎而侯其子如伯禽可也乃使之歸視爾師寧爾邦其志可知矣○或曰平王賚文侯以秬鬯其用成王寧周公故事歟至襄王賜晉文弓矢傳曰平禮也則又援此爲故事矣○呂氏曰周終於東於此書見之大讎未報王略未復正君臣臥薪嘗膽之秋也奔亡之餘僅得苟安乃泰然以爲足曰歸視師寧邦兵已罷矣曰用賚爾云云功已報矣曰往哉云云告以平世之政軍旅不復講矣曰簡卹爾都勉以本邦之治王室無復事矣嗚呼周所以終於東乎○林氏曰書於呂刑下有文侯費誓秦誓三篇切意周太史所藏才至呂刑而止自時厥後歷幽厲之亂簡編不接其間宣王中興防諸侯復境土任賢使能南徵北伐錫命韓侯申伯用張仲仲山甫大誥命必多矣乃無一篇見於書意宣王書必亡於東遷之亂孔子於列國復得命誓三篇遂取而附益於其後案左氏鄭書有之曰安定國家必大焉先大學楚書曰楚國無以爲寶惟善以爲寶見春秋之世列國皆有書夫子於晉得文侯之命於魯得費誓於秦得秦誓故以附於帝王書之末歟】費誓【費地名淮夷徐戎並起爲寇魯侯徵之於費誓眾故以費誓名篇今文古文皆有○呂氏曰伯禽撫封於魯夷戎妄意其未更事且乘其新造之隙而伯禽應之者甚整暇有序先治戎備次之以除道路又次之以嚴部位又次之以立期防先後之序皆不可紊又案費誓秦誓皆侯國之事而系於帝王書末者猶詩之錄商頌魯頌也】纂疏【孔氏曰費魯東郊地名伯禽爲方伯監七百里諸侯帥之以徵諸侯之事而連帝王孔子序書以魯有治戎徵討之備秦有悔過自誓之戒足爲世法故錄之猶詩錄魯頌○唐孔氏曰伯禽於成王卽政元年始就封禮諸侯不得專徵伐惟州牧於當州內有不順者得專徵之明堂位曰封周公於曲阜地方七百里孔意以周大國不過百里云七百里監七百里諸侯耳下云魯人三郊三遂指言魯人明於時軍中更有諸侯之人也○蘇氏曰費在東海郡後爲季氏邑國外十里爲郊費非魯東郊當時治兵於費耳○張氏沂曰逸書成王政之序言成王東伐淮夷唐孔氏言王伐淮夷魯伐徐戎然則魯侯乃佐王徵討也○蔡氏元度曰徵者上伐下言徵徐戎魯侯蓋承王命以徵之也○張氏震曰是書詳於自治而略於治人有志於徵守而無志於戰王者之兵也○呂氏曰徐戎淮夷世爲周患武王崩三監及淮夷叛載於大誥命召公平淮夷載於江漢徐方繹騷載於常武自成王至宣王每有叛亂中外騷動非小寇也禹之家學見於甘誓周公之家學見於費誓啟伯禽之誓師曲折纎悉若老於行陣者禹周公之家學蓋本末具舉而無遺也○余氏芑舒曰曽子問篇子夏問曰三年之喪卒哭金革之事無辟也者非歟孔子曰吾聞諸老聃昔魯公伯禽有爲爲之也鄭注伯禽封魯有徐戎之難喪卒哭而徵之急王事也案此則周公已歿矣洛誥傳中謂東郊不開在周公東徵時與禮記不合】

公曰嗟人無嘩聽命䢐玆淮夷徐戎並興【漢孔氏曰徐戎淮夷並起寇魯伯禽爲方伯帥諸侯之師以徵嘆而勅之使無諠嘩欲其靜聽誓命蘇氏曰淮夷叛已久矣及伯禽就國又脇徐戎並起故曰䢐玆淮夷徐戎並興䢐玆者猶曰往者云】纂疏【孔氏曰䢐玆今往徵伐此】善糓乃甲冑敿乃幹無敢不弔備乃弓矢鍜乃戈矛礪乃鋒刃無敢不善【糓縫完也縫完其甲冑勿使斷毀敿鄭氏云猶系也王肅云敿楯當有紛系持之弔精至也鍜淬礪磨也甲冑所以衞身弓矢戈矛所以克敵先自衛而後攻人亦其序也】纂疏【唐孔氏曰世本云少康子杼作甲兜鍪首鎧也經皆言甲冑秦以來始云鎧兜鍪古用皮秦以後用鐵鎧鍪皆從金蓋用鐵也楯紛如綬而小系紛於楯以爲飾備具也每弓百矢五十矢爲束】今惟淫捨牿牛馬杜乃擭敜乃穽無敢傷牿牿之傷汝則有常刑【淫大也牿閒牧也擭機檻也敜塞也師旣出牛馬所捨之閒牧大布於野當窒塞其擭穽一或不謹而傷閒牧之牛馬則有常刑此令軍在所之居民也舉此例之凡川梁藪澤險阻屏翳有害於師屯者皆在矣此除道路之事】纂疏【唐孔氏曰牛馬在牿遂以牿名牛馬禮冥氏堂爲穽擭擭以捕虎豹穿地爲深穽又設機其上防其躍出也穽以捕小獸穿地爲深坑入必不能出上不設機也穽以穿地爲名擭以獲獸爲名擭亦設於穽中但穽不設機爲異耳杜敜皆閉塞之義】馬牛其風臣妾逋逃勿敢越逐祗復之我商賚汝乃越逐不復汝則有常刑無敢寇攘逾垣墻竊馬牛誘臣妾汝則有常刑【役人賤者男曰臣女曰妾馬牛風逸臣妾捕亡不得越軍壘而逐之失主𨿽不得逐而人得風馬牛逃臣妾者又當敬還之我商度多寡以賞汝如或越逐而失伍不復而攘取皆有常刑有故竊奪逾垣墻竊人牛馬誘人臣妾者亦有常刑此嚴部伍之事】纂疏【左傳風馬牛不相及賈逵曰牝牡相誘謂之風○呂氏曰自古喪師每因剽掠失伍爲敵所乘本部不敢離局他部不敢匿姦無可乘矣】甲戌我惟徵徐戎峙乃糗糧無敢不逮汝則有大刑魯人三郊三遂峙乃楨榦甲戌我惟築無敢不供汝則有無餘刑非殺魯人三郊三遂峙乃芻茭無敢不多汝則有大刑【甲戌用兵之期也峙儲備也糗糧食也不逮若今之乏軍興淮夷徐戎並起今所攻獨徐戎者蓋量敵之堅瑕緩急而攻之也國外曰郊郊外曰遂天子六軍則六鄕六遂大國三軍故魯三郊三遂也楨榦板築之木題曰楨墻端之木也旁曰榦墻兩邊障土者也以是日徵是日築者彼方禦我之攻勢不得擾我之築也無餘刑非殺者刑之非一但不至於殺爾芻茭供軍牛馬之用軍以期防芻糧爲急故皆服大刑楨榦芻茭獨言魯人者地近而致便也】纂疏【唐孔氏曰萬二千五百人爲軍一家出一人一鄕爲一軍天子六軍出自六鄕則諸侯大國三軍亦出自三鄕也○林氏曰國有四郊郊外爲遂夷戎爲寇東郊受敵故使東民專意攻守而調發儲峙則使西南北三郊三遂之民蓋取給於不受敵之地也○蘇氏曰無餘刑刑不遺餘力特不殺而已○李氏曰常刑刑有定名者也大刑死刑也無餘刑刑之不至死減死一等也】秦誓【左傳子自鄭使告於秦曰鄭人使我掌其北門之管若濳師以來國可得也穆公訪諸蹇叔蹇叔曰不可公辭焉使孟明西乞白乙伐鄭晉襄公帥師敗秦師於崤囚其三帥穆公悔過誓告羣臣史錄爲篇今文古文皆有】纂疏【春秋僖公三十二年晉人及姜戎敗秦於崤胡氏安國曰書序專取穆公悔過主於勸善其詞恕春秋備書秦晉用兵之失兼於懲惡其法嚴故人晉君而以狄視秦也○王氏炎曰書取其知悔春秋貶其悔而不攺過而不攺春秋不得赦其罪悔過美意書亦不能廢其言○李氏曰春秋敗崤之後復有彭衙濟河之師初亦徒悔耳徒悔不攺穆公所以僅爲穆公也夫子於書取其一念之悔而於春秋責其遂非之失一寛一嚴意各有主○愚謂此篇乃初喪師慙悔之辭未幾再用三用孟明與晉連兵易世不止殊與誓中悔過初意相反安在其能悔過也】

公曰嗟我士聽無嘩予誓告汝羣言之首【首之爲言第一義也將舉古人之言故先發此】古人有言曰民訖自若是多盤責人斯無難惟受責俾如流是惟艱哉【訖盡盤安也凡人盡自若是多安於狥己其責人無難惟受責於人俾如流水略無扞格是惟艱哉穆公悔前日安於自狥而不聽蹇叔之言深有味乎古人之語故舉爲誓言之首也】附錄【民訖自若是多盤想只是人情多要安逸之意】纂疏【孔氏曰言盡用順道則多盤樂○呂氏曰順理而行無非盤樂惟不皆然此憂患所由生也○陳氏大猷曰如言爲善最樂】我心之憂日月逾邁若弗云來【已然之過不可追未遷之善猶可及憂歲月之逝若無復有來日也】纂疏【夏氏曰若弗云來憂攺過之無日也如日月逝矣歲不我與】惟古之謀人則曰未就予忌惟今之謀人姑將以爲親𨿽則云然尙猷詢玆黃髮則罔所愆【忌疾姑且也古之謀人老成之士也今之謀人新進之士也非不知其爲老成以其不就已而忌疾之非不知其新進姑樂其順便而親信之前日之過𨿽已云然然尙謀詢玆黃髮之人則庶罔有所愆蓋悔其旣往之失而冀其將來之善也】纂疏【孔氏曰執古義之謀人謂蹇叔等以未就我所欲反忌之今之謀人謂子等】畨畨良士旅力旣愆我尙有之仡仡勇夫射禦不違我尙不欲惟截截善諞言俾君子易辭我皇多有之【畨畨老貌仡仡勇貌截截辯給貌諞巧也皇遑通旅力旣愆之良士前日所詆墓木旣拱者我猶庶幾得而有之射禦不違之勇夫前日所誇過門超乘者我庶幾不欲用之勇夫我尙不欲則辯給善巧言能使君子變易其辭說者我遑暇多有之哉良士謂蹇叔勇夫謂三帥諞言謂子先儒皆謂穆公悔用孟明詳其誓意蓋深悔用子之言也】纂疏【葉氏曰畨畨如世稱皤然○王氏十朋曰畨畨與申伯畨畨同仡仡與崇墉仡仡同○陳氏大猷曰旅膂通脊骨也不違皆中度也王氏炎曰言變亂是非君子仁而不佞往往辭爲所奪○愚謂穆公悔過不力攺過不勇已可窺其微意於辭气之間曰尙猷曰尙有之尙不欲當謀急謀當有急有當不欲急不欲何以尙爲朱子訓過勿憚攺謂有過當速攺不可畏難而苟安三味尙之一辭優遊緩慢宜其悔用孟明而卒用之悔不用蹇叔而卒不用也如魯隱欲傳桓營莬裘而曰吾將授之吾將老焉當授卽授當老卽老豈容有所謂將者乎二公之遂非速禍可於尙與將之辭覘之下文昧昧我思之諸解有以尾上章者孔氏曰以我前日昧昧思之不明故也】昧昧我思之如有一介臣斷斷猗無他技其心休休焉其如有容人之有技若己有之人之彥聖其心好之不啻如自其口出是能容之以保我子孫黎民亦職有利哉【時昧而思者深濳而靜思也介獨也大學作个斷斷誠一之貌猗語辭大學作兮休休易直好善之意容有所受也彥美士也聖通明也技才聖徳也心之所好甚於口之所言也職主也】纂疏【陳氏大猷曰惟無技能容人之技其無技而休休有容所謂不可小知而可大受也曰其如有容莫測其限量而難乎形容也心之好不啻如口之稱口之稱美有限心之好慕無窮此其好有徳之眞切又甚於視有才者之若已有矣是眞實能容非勉彊也好善之利澤流無窮亦職有利卽孟子好善優於天下況魯國乎之意】人之有技冒疾以惡之人之彥聖而違之俾不達是不能容以不能保我子孫黎民亦曰殆哉【冒大學作媢忌也違背違之也達窮達之達殆危也蘇氏曰至哉穆公之論此二人也前一人似房齡後一人似李林甫後之人主監此足矣】纂疏【愚案此章大學傳引之其形容能容不能容者之情狀利害可謂至言宜孔子定書不能廢其言也】邦之杌隉曰由一人邦之榮懷亦尙一人之慶【杌隉不安也懷安也言國之危殆系於所任一人之非國之榮安系於所任一人之是申繳上二章意】纂疏【張氏曰杌如木之動搖隉如阜之圮壊○呂氏曰誓之終謂邦之不安咎有所歸吾一人不得辭其責邦之安榮亦尙庶幾一人之慶言休戚利害切吾一身○愚謂邦之安危系所用一人之是非是如上稱有利非如次所稱殆哉本孔注卽老蘇管仲論一國以一人興以一人亡之意結上文兩節有倒斷呂氏以一人爲穆公自謂記與書言一人皆謂天子諸侯稱一人非名也魯哀以此取譏穆公必不其然○張氏九成曰孔子深意若曰平王錫文侯而言不及復讎王道不可望也天下之讎莫大於弒君父天下之惡莫大乎安於爲弒逆者所立事至於此王道絕矣夫子之意謂使平王用兵得如伯禽申侯犬戎庶可誅乎悔過得如秦穆懲創用賢周庶其中興乎今皆無之故痛憤而以伯禽穆公繼其後也○山楊氏曰或謂聖人以悔過取秦誓非也書有二誓志帝王之誥命於是絕也聖人於人不徒嘉其悔又欲其攺且殺人至於被刑未有不悔者使不必死其肯悔乎戰不敗秦自以爲功矣何以知之於焚舟之師知之也斯師何義乎○李氏謹思曰或謂周書終於文侯之命而以秦誓附馬蓋世變往來之會王伯升降之機書終文侯之命而王迹熄書附秦誓而霸圖興周遷洛邑而周日弱秦得鎬京而秦日彊讀文侯之命見平王之忘君父忘讎恥也如此讀秦誓見穆公欲攺過遷善任賢去邪也如此周欲不弱秦欲不彊得乎平王之詩下儕列國而秦車鄰附見焉平王之書續以列國而秦誓附見焉進秦於詩書之末以警周也春秋之筆於秦每人之又且狄之又以尊周也天下之勢駸駸而趨於秦夫子得不見其幾微於定書刪詩作春秋之際乎】

書集傳纂疏卷六

