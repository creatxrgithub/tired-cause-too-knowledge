

禦題陳經尙書詳解六韻

帝王行事具心中【櫽括經題語】挈要一言迥鮮同數【上聲】彼専通難僂指得玆詳解足治【平聲】躬捲成五十能探奧書祕半千未防【經南宋淳熙間進士逮今五百餘年矣】大典闕誠惜漏休陽復購可稱功【休陽汪森於康熙乙夘年泛舟濮川見人鬻舊籍於市盡數購歸中有抄白本乃尙書詳解也繙檢合五十卷遂錄而蔵之詳見汪森跋語】新興教化爲根本【龍溪縣誌經爲新興令攺徳淸専以教化爲首務】古壁精微與擴充詩義雲煙誰過眼【森跋云經著述更有毛詩講義是森所蔵亦無此種或竟散佚無存或復有輯之者皆未可知也】珍玆片羽願研窮

欽定四庫全書

經部二

尙書詳解

書

提要

【臣】等謹案尙書詳解五十卷宋陳經撰經字顯之一云字正甫安福人慶元中進士官至奉議郎泉州泊幹所著有詩講義存齋語錄諸書已佚不是編載於宋史藝文志者五十卷今抄帙尙存檢勘捲目並同無所闕失蓋亦流傳僅完之本也經生於寧宗之世正蔡氏傳初出之時而此書多取古疏間參以新意與蔡傳頗有同異中間每采後世之事以證古經𨿽本程氏說易之例然如解說築傅巖條引伊川訪董五經事似爲非體又論舜放四凶云欲安其居止俾無所憂愁則於聖人懲惡之義亦有未協前有自序云今日語諸友以讀此書之法當以古人之心求古人之書吾心與是書相契而無間然後知典謨訓誥誓命皆吾胸中之所有亦吾日用之所能行雲云尢近於陸九淵六經注我之說殆傅金谿之學派者然其句梳字比議論正大疏證詳明往往得先儒所未之防可與林之奇夏僎諸家相爲羽翼於經義固殊有補焉乾隆四年五年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費墀

尙書詳解

帝王之書帝王之行事也帝王之行事帝王之心也帝王以是心見諸行事而載之典謨訓誥誓命夫人能皆知之至於皓首窮年研精極思卒不能得其要領者往往得裏遺表見其異不見其同則典謨訓誥誓命之所載者是直典謨訓誥而已於已奚有哉昔者嘗觀授受之祕危微精一片辭只語足以該之至易曉也乃若立綱陳紀綏民靖國死生患難之變下而至於軍旅行陣器械弓矢之微纎悉備具何如是之不憚煩也耶與賢與子各因其時天尊地卑貴賤位矣革命之際湯武行之當時不疑後世稱聖於變之民不煩告戒九官分職初無費辭多士多方乃諄復而不已君陳畢命亦防數百言安在其爲同條共貫也苗民之頑若非干羽之所能格太甲不明若非三篇書之所能變移天雨反風亦豈啟金縢者之所能感動哉然此舉彼應捷若影響泛觀帝王之行事防於散漫無所統紀者然旁通曲暢無不各得其宜各止其所此豈無自而然哉道行於天地之間散在萬物萃於人心廣大悉備悠久無疆卓然常存而未始斯須亡也精粗一理古今一時物我一機天人一致得其所謂一則應變酧酢開物成務亦無往而非一之所寓也故凡用心之狹隘者欲以觀此書而此書卒非狹隘也用心於寂滅者欲以觀此書而此書卒非寂滅也是𨿽諸儒之訓釋盡天下能言之士蓋有彰之愈晦而卽之愈逺矣今日語諸友以讀此書之法當以古人之心求古人之書吾心與是書相契而無間然後知典謨訓誥誓命皆吾胸中之所有亦吾日用之所能行則二帝三王羣聖人之道𨿽千百載之逺猶旦暮遇之也諸友其無忽陳經序

欽定四庫全書

尙書詳解卷一

宋陳經撰

堯典【虞書】

夫子讚易自伏羲而下定書自唐虞而下莫不各有其意然則伏羲神農黃帝之書謂之三墳少昊顓帝髙辛唐虞之書謂之五典則二帝而上蓋有書矣夫子斷自唐虞者蓋二帝而上隨時有作順乎風气之宜不先天以開人各因時而立政其事則朴略而未備曁乎堯舜繼作人道始備可以爲百王之冠後世之所取法故書首二典觀論語堯曰篇稱堯曰咨爾舜而下是皆夫子斟酌帝王之道可以通行於天下後世者也知堯曰篇之所載則知夫子所以定書之本防矣孔氏曰五典言常道也堯舜之事自後世觀之企慕而不可及殊不知此特聖人之所常行初非駭俗絕世甚髙難行者也孟子曰人皆可以爲堯舜又曰規矩方圓之至也聖人人倫之至也欲爲君盡君道欲爲臣盡臣道二者皆法堯舜而已矣堯舜於其常行之外豈復有所增益哉

昔在帝堯聰明文思光宅天下將遜於位讓於虞舜作堯典

此夫子之所作也書序序所以作書之意故引之各冠其篇首聰明文思形容堯之徳不可作四事論言乎堯之中虛無物以窒之謂之聰言乎堯之心外物不足以蔽之謂之明堯之聰明如此不獨得之於中其文又見於其外所謂美在其中暢於四肢發於四體睟然見面盎背謂之文有是文而智慮之未深泛應之不能皆當容或有之必如夫子之仕止久速無可無不可然後可以言堯之有是思以一言形容之有未盡故又曰明又曰文又曰思所以形容其一徳而非四也猶齊聖廣淵溫良恭儉讓是也容有此徳自然有此光光者是徳之不可掩也天下𨿽大不逃乎堯光輝之中愚不肖有是心昏而蔽之尙不足以安其身何以安人賢者有是心不昏不蔽猶未至於廣大足以安身或足以安人未足以安天下聖人有此心不失其全天地萬物盡在吾徳之中聖人不擾不作則天下固已安矣或曰堯有堯之性萬物有萬物之性堯有何與於天下曰性一也人各得之如日月之明散在萬物萬物各得其明此明而不偏其爲明無二也故堯全是性天下無不應者其機同也天下各具此性無以感之則亦雕喪迷亂如行徳而仁壽如行暴而鄙夭是也將遜於位讓於虞舜聖人胸中所過者化有天下而已不與焉天與賢則與賢堯豈以位爲樂哉堯豈以天下而私諸其子哉吾觀堯自十六以唐侯升爲天子在位七十載其國家有大政事非一端而足而作史者特以一篇盡其平生之所爲而夫子序書又以四句而該盡一篇之義嗚呼辭約而義盡也如此哉

曰若稽古帝堯曰放勲欽明文思安安恭克讓光被四表格於上下

上曰字是史臣之辭下曰字是言堯之事若順也稽考也順考古道而行者帝堯也自堯以前皆謂之古堯之稽古豈拘拘於陳迹事事而求合之哉順其理之所當然不出於一人之私意者皆古也勲功也放猶依也天下有是事則有是功堯非作意爲之如邀功喜功者之爲特依其理之所自然而已欽明文思卽聰明文思也去聰而言欽蓋明足以兼聰聰明非欽無以立徳君子敬以直內荒怠之心乘之𨿽有聰明聖智不可得而固矣安安安之至也如存存之謂有毫髮爲心焉則不得其安有毫髮不爲心焉則不得其安堯之性本然而未嘗動焉故謂之安安恭者不侮之稱讓者不爭之稱孟子以堯舜之道在於徐行後長卽此可見恭克讓者恭讓之至以堯舜之大孟子稱之只在徐行後長之間作書者稱其恭克讓以此見謙沖退托降心遜志誠入徳之門禹不矜不伐此心也太王王季之抑畏此心也夫子之則吾豈敢此心也學者誠能於心平气定之時無矜已以勝人無忿爭以陵人優防和緩慈祥愷悌只此時心豈非堯舜者乎史官稱堯之徳旣曰放勲欽明文思安安又曰恭又曰克讓誠以堯徳之大一辭不足以盡之故極其形容而後已惟堯有如此之徳則東西南北上際於天下極於地無非此徳之所寓謂之光被四表格於上下豈不信然堯非有心於被四表而不能不被也非有心於格上下而不能不格也吾被之體舉天下萬物莫能外自當如此合內外一表裏作書者其善稱堯之徳也哉

克明俊徳以親九族九族旣睦平章百姓百姓昭明協和萬黎民於變時雍

自明俊徳而下爲治之序而大學所言是也大學之道身修而家齊家齊而國治國治而天下平此不言修身而言明俊徳者蓋能識俊徳之人此身之所以修也必先自知而後知人未有知人而不自知者也俊徳之人爲難知也而堯能知之則自身而家親九族而九族睦矣自家而國平章百姓而百姓昭明矣自國而天下協和萬邦而黎民於變時雍矣百姓百官也隨才而授之以職所以平之因其功而授之以祿所以章之百姓樂於著見其才則昭明也萬本自有和吾從而協和之則萬可使爲一萬人可使爲一人翕然從上無有異志則於變時雍也聖人功用之速一親九族九族隨而輯睦一平章百姓百姓隨而昭明一協和萬邦而黎民於變時雍綏之斯來動之斯和叩之而鳴觸之而應捷於影響豈可不知其所自來哉克明俊徳者其所本也中庸論爲天下國家有九經先尊賢而後觀親論語載事父母事君亦必先之以賢賢易色蓋知賢之可尊則能致治能致治則無施而不可矣

乃命羲和欽若昊天歷象日月星辰敬授人時

此堯命之官也聖人之治先化而後政先道揆而後法守故以命羲和繼於黎民於變時雍之後羲和卽重黎世掌天地四時如下文之分命申命是也欽敬也若順也日有甲乙月有大小星有二十八宿辰有十二次日月之往來星辰之度不能無贏縮必作歷以步其數象以占其象歷如置閏象如璿璣玉衡天時旣定人事自正故曰敬授人時如析因夷隩是也𨿽然占步之法在於羲和而所以行占步之法不在羲和而在帝堯之敬心也羲和之職特有司事爾非有帝堯終始一敬心則占步之法徒爲虛文惟其敬心與天無間欽若於未有歷象之前而敬授於已有歷象之後精神運於象數之所不及誠意孚於告令之所不盡則堯之先天而天弗違後天而奉天時者皆此一敬也

分命羲仲宅嵎夷曰谷寅賔出日平秩東作日中星鳥以殷仲春厥民析鳥獸孳尾申命羲叔宅南郊平秩南訛敬致日永星火以正仲夏厥民因鳥獸希革分命和仲宅西曰昧谷寅餞納日平秩西成宵中星虛以殷仲秋厥民夷鳥獸毛毨申命和叔宅朔方曰幽都平在朔易日短星昴以正仲冬厥民隩鳥獸氄毛

人與天地萬物同此一气天地未定位一气混然及此气旣分輕淸者上浮重濁者下凝浮者爲天凝者爲地天地之气交感而生萬物而人最靈皆此一气也星辰得之而有次捨度日月得之而有四時長短人得之而有析因夷隩物得之而有作訛成易鳥獸得之而有胎卵生化自有天地以來至於今日不曽少息亦不曽少差易曰觀其所恆而天地萬物之情可見惟知道爲能黙識大要則以人爲主蓋人者天地之心萬物之靈五行之秀是故三才之气相爲感通人道亂人事乖則其乖戾之气亦足以感觸天地三才之气交亂而災害日至陽愆陰伏凶荒薦臻民益困窮故聖人正天時所以治人事卽人事所以相天時二者常相因此堯之所以命羲和一篇尢詳旣總命之又分命申命之其意不出乎歷象日月星辰敬授人時二句而已羲和所掌𨿽曰天地四時以堯典考之實主乎農事如寅餞寅賔東作西成析因夷隩等皆農事也四民之中惟農爲重七月陳王業之詩所以言一之日二之日七月流火春日載陽皆所以爲民事之候與此意同上古事簡一官而兼職者眾據孔氏傳下文四嶽以爲羲和四子是羲和四人者上治天時下治農事外掌方嶽蓋四時位在四方平秩四時之人因掌方嶽之事先儒以堯於卿官之外別命羲和掌天地按左傳稱少皥氏以鳥名官五鳩氏卽周之卿官也五鳩之外別有鳯鳥氏歷正也班在五鳩之上是上代以來皆重歷數故知堯於卿官外別命羲和似尊於諸卿後世稍益卑賤周禮太史掌正嵗年馮相保章卽羲和職也左傳云日官居卿以底日猶知尊其所掌自漢以後文史星歷近乎卜祝遂指爲藝術之流而古人之意浸薄矣蓋緣後人以天人分爲二事不知堯所以命官天人只作

一事也四人者𨿽分掌四時其實只一事互相通嵎夷東方之地靑州嵎夷旣略是也居其官不居其地故曰宅據日所出謂之谷卽嵎夷也日由空道似行自谷故以谷言非眞有是谷也寅賔出日寅敬也賔迎也陽气生萬物人當順其生長致力耕耘寅賔非眞謂迎日也以日出而作之事羲仲之所不敢忽平秩東作使民勤於耕稼不倦於始是乃所以賔之也平謂均其勞逸秩謂序其先後日中星鳥春分之昬晝夜等也星鳥見於南方井桞星張翼軫南方之七宿也其形象鳥故謂之星鳥以此可以殷仲春之气四時各三月舉仲以該季孟蓋取中气之得其正也民於此時分析在田謂老弱居室丁壯就功鳥獸於此時乳化曰孳交接曰尾命官本爲民事而及於禽獸者仁民愛物之意聖人以天地人物爲一體者也申命羲叔宅南交羲叔所掌者四時之事故宅南交南方交趾之地也平秩南訛訛化也自苗而實則已化矣故化育之事羲叔平秩之一嵗之事莫大

於夏當其實也防其水旱去其稂莠自此以往則成熟矣必當致其敬以盡其力所以與三時獨不同日永星火於是晝長夜短大火之星見於南方角亢氐房心尾箕東方之七宿也其次爲大火故曰星火以此可以爲正仲夏之气民於此時老弱亦因就在田之丁壯以助農事鳥獸於此時毛羽希少攺易革故分命和仲陰陽之事各有所分故和仲掌秋而分命之宅西曰昧谷徐廣曰西今天水縣昧谷亦猶春之谷以日入而昧故曰昧谷寅餞納日敬而送之也陰气成熟萬物人當順其成熟勤於收藏寅餞非眞有以送日也以日入而息之事和仲之所不敢忽平秩西成使民謹其收斂不廢於其終是乃所以寅餞之也宵中星虛者秋分之夕亦晝夜等虛星見於南方斗牛女虛危室壁北方之七宿也其捨爲虛故曰星虛不言日中而言宵中蓋春陽也以日言秋陰也以宵言冬亦陰也何以不言宵蓋冬者陰之極爲其嫌於無陽也陰極則陽將生矣故以日言仲秋之气可以正矣民於此時也已見將收成不復耕耘之勤則其心平和而樂易鳥獸毛毨得秋气而毛羽更生也申命和叔宅朔方曰幽都朔方卽北方也幽都卽幽州之地也不言北而言朔北則無意義朔則有盡而復生之意如月吉謂之朔也平在朔易春夏秋則農事未艾故平秩之於冬則無事特察之而已謂察所已藏之物以待來嵗攺易之事謹約蓋藏循行積聚嗟我婦子曰爲攺嵗入此室處是也日短星昴冬至之日晝短夜長昴星見於南方奎婁胃昴畢觜參西方之七宿也其捨爲昴故曰星昴以此可正仲冬之气厥民隩者隩室內之名入室處以避風寒鳥獸皆生細毛以自溫焉觀聖人所以裁成輔相之道亦至矣豈特歷象而已旣曰欽若敬授又曰寅賔寅餞敬致蓋敬心無時而不存所以上而星辰下而民事微而鳥獸莫不各得其宜苟於此焉心失其正則陰陽紊於上民事紊於下鳥獸之微安得以逐其生哉𨿽然二十八宿皆星也於此獨舉中星何哉月令毎月昬旦惟舉一星之中蓋君子治歷明時亦惟取其中正而不差爾四時舉仲月而星舉中星意可見矣天子以南面聽天下故中星各以南方視之然四方中星卽二十八宿也或言象或言次或言捨者蓋古之作史者其辭簡嚴欲備眾義不能徧舉故以言鳥該龍與虎言大火以該析木至於星紀言虛言昴以該角亢至於翼軫各以互見云爾防此一段𨿽是羲和職掌如此之詳又當知人主本無職事乃分命申命此人君之體也

帝曰咨汝羲曁和期三百有六句有六日以閏月定四時成嵗釐百工庶績咸熙

前此旣分之矣今又合而告之前此是歷象之大防此又言作歷之本期者周一嵗也周天三百六十五度四分度之一日行遲一日行一度一嵗一周天尙餘五度四分度之一月行速一月一周天而與日相防聖人以其奇數而置閏故一嵗尅六日並五度四分度之一是爲一年剰十一日有奇也三年而一閏五年而再閏四時所以定嵗功所以成也百官興事而造業者信四時而治事故曰釐百工旣釐則庶績自廣而明矣曰百工曰庶績則不獨析因夷隩之見於民事而巳振旅於春茇捨於夏時之屬乎兵者也啟蟄而郊龍見而雩時之屬乎祭者也以至藏冰頒冰出火納火之類莫不各因其時以成其功苟惟不然則三年而差一月九年而差三月十有七年而差六月四時相反矣時何由而定嵗何由而成功若何而熙哉左氏曰閏以正時時以正事事以厚生生民之本於是乎在春秋自文公閏月不告朔之後失閏者屢矣辰在申而司曆以爲建戌又安知聖人治歷明時之意以人奉天故閏置而嵗以之成因天治人故時正而功以之立天人相因未始間隔如是之至哉

帝曰疇咨若時登庸放齊曰子朱啟明帝曰吁嚚訟可乎帝曰疇咨若予采驩兜曰都共工方鳩僝功帝曰吁靜言庸違象恭滔天帝曰咨四嶽湯湯洪水方割蕩蕩懷山襄陵浩浩滔天下民其咨有能俾乂僉曰於鯀哉帝曰吁咈哉方命圯族嶽曰異哉試可乃已帝曰往欽哉九載績用弗成

孟子曰欲爲君盡君道欲爲臣盡臣道二者皆法堯舜而已防堯典一篇須見得堯所以盡君道防舜典一篇須見得舜所以盡臣道蓋君道在於無爲幹知大始也臣道在於有爲坤作成物也今觀堯典堯無他事惟用人知人而已故明俊徳與乃命分命申命若時登庸若予采有能俾乂皆是堯之所以用人知人以此見人主無職事惟在於用人知人而已𨿽然人豈易知孔子曰患不知人也孟子曰我知言學不至於聖賢則不足以自知可以知人哉漢唐以來人主所謂知人善任使者其間𨿽人才之用要之不出於聰明之坐照則亦億則屢中而已是故得失相半賢否相半求其能如堯之知人者蓋寡疇誰也咨嗟也若順也誰可以順是登庸之事登庸謂進而大用也放齊以嗣子名朱者對謂其開啟明達足以當其任帝以嚚訟可乎言其口不道忠信心險而健不可用也帝復問其誰可任我事者予采比之登庸則登庸爲大然堯之所以用皆欲得其所以順之之人則凡不順者皆堯之所不與也驩兜先嘆美之而後言其人謂共工方且鳩聚僝見其功其人可用也帝曰吁靜言庸違象恭滔天以共工爲人言行不相顧故靜則能言而用與言違詐而無誠實故貌象似恭而心實傲狠自大如水之滔天然其人如此豈足以當予采之任哉四嶽者大臣掌方嶽諸侯如後世周召分陜之堯意欲以治水之事責成於四嶽與前之疇咨不同湯湯言水之流也蕩蕩言水之大也浩浩言其不已也皆所以明洪水之爲害如此自人情觀之水害方熾民不得其所堯若不可一朝居今觀書所載堯所以咨四嶽有能俾乂其詞緩而不迫從容而不懼以見堯時所以備先具者有素不至重困民又見堯擇人以任其事不至於倉皇無防僉曰鯀哉眾人同辭而對嘆其鯀之才可以治水帝曰吁咈哉方命圯族謂鯀之爲人不能循理咈戾而且逆天命毀敗善蓋治水必得夫順水之性者能之其人旣咈戾如此安可用哉宜其湮洪水汨五行也嶽曰異哉試可乃已異已也言餘人盡推鯀可用試之無成功而後可已也放齊舉朱驩兜舉共工不聞有試可乃已之言而此獨言者以見鯀之才眾人所推當禹之未與在廷之臣可以平水土者未有出於鯀之右者故四嶽力言之堯亦不能違眾而自用故以往欽爲戒謂如鯀之才自今以往能致敬則可以庶防蓋鯀之所短正在於不能敬爾九載績用弗成作史者記其首末以見堯之初心知人爲不妄九載之間鯀豈無功但不成爾然則鯀之無成功一二年間亦自可見何必遲之九載坐視斯民之受害哉曰三考黜陟唐虞之法也待人以寛使得展盡四體故以九載而黜陟法自堯立之亦自堯行之安可必其不能成功而遂先自亂法哉余考此三段見知人爲人主之盛徳而堯之所以觀人者大率觀其心術不觀其才若朱之啟明共工之僝功鯀之試可乃已若論其才豈無所長心術之不正才適足以爲惡之資後世因蔽於才之可喜遂以用之至於敗人之國家者多矣此堯之知人所以不可及而放齊四嶽之所見所以不及堯歟放齊四嶽驩兜均爲舉不當其人而驩兜獨以比周而在四凶之列何也放齊四嶽特所見之未至耳驩兜將言共工之功而先稱都以美之張大其辭則足以見黨惡相濟之罪故也朱與驩兜共鯀旣不可用堯曷爲不能去之猶使小人得以厠迹朝列何也蓋人主用人兼收並蓄隨才而器使之數臣特不可以居上位仰副帝堯所以責任之意爾如彼之才布在百執事之列豈無足觀又況堯以聖明在上灼見幽彼𨿽有姦心邪謀將安所施彼之姦心邪謀旣無所施堯於此時遽從而擯斥之是堯以無罪而黜士也是堯之逆詐億不信也豈堯也哉𨿽然放齊舉朱堯知其不可驩兜舉共工堯知其不可四嶽舉鯀堯又知其不可夫其不可用堯旣一一知之則當時之可用者堯未嘗不知也堯旣知之何爲不自舉其人以任登庸之責予采之責治水之責而必詢之眾人詢之四嶽堯豈知之而故爲如是耶蓋堯𨿽至聖不敢以聖自居而忽略他人之所長也堯之意謂吾𨿽所見如此他人之所見亦豈無出已之上者嗚呼此其所以爲堯之稽於眾捨已從人也歟吾旣不忽略眾人之所見待稠人廣眾之中以公議舉之吾則考其當否以公心進退之是其始也詢之於眾求之於眾薦舉在人而堯不失於徇已其終也用之在我捨之在我裁之以巳而堯不失於徇人此堯之所以爲善知人用人也堯典篇記事甚簡而載知人事至於特書屢書不一書其亦以是爲後人之法歟堯朝多君子此則記其小人堯之治多美瑞而此記其洪水之災呂東萊以爲堯之盡變如此其說爲長

帝曰咨四嶽朕在位七十載汝能庸命巽朕位嶽曰否徳忝帝位曰明明側陋師錫帝曰有鰥在下曰虞舜帝曰兪予聞如何嶽曰瞽子父頑母嚚象傲克諧以孝烝烝乂不格姦帝曰我其試哉女於時觀厥刑於二女釐降二女於嬀汭嬪於虞帝曰欽哉

此一段堯老舜攝之事易所謂知進退存亡不失其正者也堯旣知有舜復欲先遜四嶽何也以天下而與人古無是理四嶽朝之大臣總攝百僚而居其上觀其否徳忝帝位之言度徳量力於此則四嶽之賢亦非庸流堯於遜其位必先四嶽如其四嶽不敢當且推遜於舜而後堯始及舜其次序自當如此以是知堯之授舜也出於眾人之情以人情而卜天意向背堯何常容一毫私心孟子識此意則曰天與賢則與賢設若堯於此時已知舜之聖捨四嶽而遽授之舜不詢之大臣不考之公論不由其次序是私意也是乃啟後世人主之私心不得與人燕者私以與之人其爲害豈不多哉庸者用也巽者順也汝四嶽旣能用吾之命必能順吾之位曰巽朕位則凡居天子之位行天子之事者無一而不順理也嶽自知其否徳辱帝之位以言其徳之不足也曰明明側陋堯於是命四嶽明其貴顯其側陋之微者謂不擇貴賤師錫帝眾人同辭而與帝曰有鰥在下曰虞舜舜時年三十未娶故曰鰥帝曰予聞如何予聞者堯已知其人久矣如何者未知其果何如也當此之時朝廷淸明上下無壅士修於艸野之中而名已達於朝廷之上又見得堯未嘗不畱意於人才𨿽側微之賢猶自知之如漢尙有遺意焉武帝先識兒寛宣帝知東海蕭生皆此意也堯旣聞其名又問其如何者將以考其實不專於傳聞之可信也嶽於是舉其人所難能者以對曰瞽瞍之子以父則頑以母則嚚以弟象則傲蓋慈愛之父母友順之兄弟人之所易處也頑嚚父母很傲之弟日以殺舜爲事豈易處哉今也能和以孝孝敬之心動於中負罪歸已夔夔齊栗至誠不已如此𨿽頑嚚很傲之親亦能烝烝乂不格姦烝進也進進於治不至於姦惡孟子所謂舜盡事親之道而瞽瞍底豫是也帝曰我其試哉觀此一句可見古人用人如此其不輕如此其不驟四嶽舉鯀堯已知其方命必曰試可乃已四嶽舉舜堯已知其可用又曰我其試哉後世有以一言悟意遂至宰相用人如此其輕易何足以得人才堯之試舜者欲妻之二女以觀其齊家也舜處人倫之變未有妻子猶可言也妻子具而孝或衰於親者有之貴驕之女或以陵人者有之今也二女之在嬀汭能自治而不易其節能降下而不恃其勢嬪婦也執婦道於虞氏之族嗚呼此豈常人所能爲哉帝曰欽哉謂舜𨿽已盡其道欽敬之道尢不可忘蓋斯湏有怠忽之心焉則不足爲聖人矣觀此一段𨿽見堯所以授舜有次第履歷不輕以天下與人又見得四嶽所以稱舜與堯所以試舜不在其他而在齊家之一節蓋一家者一國與天下之則也易卦家人詩之二南無非正家之道自此而推之治國平天下者特餘事耳然則君子欲齊其家者豈家自能齊哉孟子曰身不行道不行於妻子使人不以道不能行於妻子身之不修而能齊家者妄人也唐世人主無正家之法父子兄弟夫婦之間凟人倫者多矣三綱旣不正𨿽一時之治若可喜而不足以傳逺所以或再傳而遂亂或中衰而卒不振治少亂多學者可不推原其故哉

尙書詳解卷一

欽定四庫全書

尙書詳解卷二

宋陳經撰

舜典【虞書】

觀舜典一篇自愼徽五典而下至巡狩考制度分州濬川等事記之如此其詳與堯典異者蓋堯老舜攝位堯所以行者舜申之堯之所欲行而未行者舜推廣之臣道也子道也故曰舜典一篇當知舜所以盡臣道者此也

虞舜側微堯聞之聰明將使嗣位歷試諸難作舜典聰明者君徳之大仲虺曰惟天生聰明時乂說曰惟天聰明惟聖時憲武王曰亶聰明故序書者稱舜之徳惟曰聰明側微艸野之中而聰明之徳上達於堯堯自信之矣而天下未之信堯自知之矣而天下未之知以天下與人望實未孚而使人猶未之知未之信則不惟人情有所不安𨿽舜亦不敢安故將使嗣位則必歷試諸難曰歷試曰諸難則其所以試之者非一事也舉諸難則足以該一篇之義

曰若稽古帝舜曰重華協於帝濬哲文明溫恭塞徳升聞乃命以位

曰若稽古帝舜曰重華協於帝此見明兩作離聖人繼出不謀而合不約而同堯謂之勲舜謂之華聖人表裏如一勲華卽其可見而言之也濬深也哲智也文華也明達也溫和也恭敬也信也塞實也自內而形之外則濬哲之固所以爲文明由外而本乎內則溫恭之實乃所以爲寒其實一徳也而異名也與堯之欽明文思恭克讓者初無以異特稱之之辭自不同幽隠也幽潛之徳升聞於堯乃命之以官位此二五大人交相見之時也有堯之欽明文思自然光被四表有舜之濬哲文明自然升聞於堯

愼徽五典五典克從納於百揆百揆時敍賔於四門四門穆穆納於大麓烈風雷雨弗迷

此以下皆歷舉舜之事常人之情得其一未得其二知於此不知於彼以舜之聖無所不能蓋其濬哲文明溫恭允塞之徳其功用如此愼敬也徽美也君臣父子夫婦長幼朋友人所常行謂之五典舜能敬五典之美而五倫無不順從左氏謂無違教也百揆者揆度百官之事堯時宰相之職納於百揆則百揆之事井井有條而不紊左氏謂無廢事也賔迎也四門者四方諸侯來朝而舜賔迎之莫不穆穆而和左氏謂無凶人也感化之速與帝堯之九族旣睦百姓昭明同至誠而不動者未之有也納於大麓按史記堯使舜入山林川澤暴風雷雨而弗迷觀此則知事出非常變起意外蓋卒然臨之而不驚不震者也險夷一節自非誠之至者其孰能然

帝曰格汝舜詢事考言乃言底可績三載汝陟帝位舜讓於徳弗嗣

堯呼舜而來謂謀汝以事考汝之言旣能致其功矣帝堯𨿽號知人亦不以空言取士旣詢事以考言又因言以責其功則舜之所以言於堯者皆其胸中之規畫素定終身所行無一不合者韓信北取燕趙東擊齊南絕楚之糧道範文正公上宰相書皆以一言決定他日之所爲而況舜犬聖人而言有不合於所行者乎三載汝陟帝位唐虞考績例以三考九載而此云三載者蓋九載常法也以舜之歷試諸難隨試隨效天與人歸有不可已豈常法之所能拘哉舜讓於徳弗嗣非備禮而爲此謙讓誠以神器之重而不敢以輕易而居而舜之度徳亦不敢自以爲足也徳冠一世而不自以爲徳能蓋天下而不自以爲能舜之讓於徳者豈非誠之不已者乎

正月上日受終於文祖在璿璣玉衡以齊七政肆於上帝禋於六宗望於山川徧於羣神輯五瑞旣月乃日覲四嶽羣牧班瑞於羣後

堯旣不聽舜之遜舜亦不可得而辭矣正月上日猶曰朔日也受終於文祖乃堯受終也終始之義甚重使帝堯在位政事有闕民物失所有私毫之愧心則不足爲善始善終今也由卽位而至於今日無一不盡其善帝堯之責塞矣文祖者堯之祖廟有文徳故謂之文祖堯於此而受終則舜於此而受始可知曰受者如有所受然非己之所得專也璿璣玉衡正天文之器如後世之渾儀璣可以運轉衡如簫管之狀璿玉者天象尊嚴以珠玉爲飾七政日月五星在天之政也在察也璿璣玉衡觀七政之運循其常度無有差錯此所謂齊也人君爲天地星辰之主君有闕政則日月薄蝕星辰變動安得而齊其意與堯典欽若歷象同肆於上帝肆遂也者祀昊天上帝並與五帝而祀之其牲其器各依其方之色故曰禋於六宗者精意以享也六宗三昭三穆天子七廟祀五帝時其祖已配天矣故只言六宗先儒之說不一歐陽及大小夏侯云上不謂天下不謂地旁不謂四方在六者之間助陰陽變化實一而名六孔光劉歆則云乾坤六子孔安國則云四時寒暑日月星水旱賈逵則云日月星河海岱馬融則雲天地春夏秋冬鄭康成則云星河司中司命風師雨師惟張髦則以爲三昭三穆今以文勢考之舜卽位之初上告天神中告人鬼下告地祗則六宗當從張髦之說望於山川者天子祭四望名山大川五嶽四瀆旣逺則望而祭之徧於羣神則不特以死勤事能禦大災者祀之𨿽祀典不載如祭法謂有天下者祭百神皆徧及之也曰曰禋曰望曰徧各隨其宜也輯五瑞而下所以覲諸侯之事也人君爲神人之主卽位之初旣致告於神矣故自此覲諸侯以理人事五等諸侯所執之玉如桓圭信圭之曰五瑞輯斂也旣月盡正月也乃日覲四嶽羣牧日日朝覲四嶽羣諸侯欲其上下情親以觀羣諸侯之能否其果皆賢無所貶黜也於是以五瑞復還之故曰班旣輯之復班之予奪自我故也此一段自在璿璣而下見舜之不敢自專也舜不自專一聴命於天地神諸侯不自專一聽命於君之輯瑞班瑞然後見有天下有一國者皆循天理而無一毫之私矣

嵗二月東巡狩至於岱宗柴望秩於山川肆覲東後協時月正日同律度量衡修五禮五玉三帛二生一死贄如五器卒乃復五月南巡狩至於南嶽如岱禮八月西巡狩至於西嶽如初十有一月朔巡狩至於北嶽如西禮歸格於藝祖用特

自此以下舜巡狩四嶽之事二月五月八月十一月皆取四時之中正二月而東五月而南八月而西十一月而北以其四方順其四時以見聖人舉動無一而不則天與堯命羲和東作西成以殷仲春以正仲夏同義巡狩東方至於岱山之下東嶽岱山爲眾山之所尊也故曰岱宗燔柴以告至若武成所謂柴望告武成旣燔柴告天乃望東方山川而祭之秩序也五嶽牲禮視三公四瀆視諸侯其餘視伯子男各有次序故曰秩肆覲東後柴望旣畢乃見東方之諸侯先神而後人也協時月正日而下皆所以正諸侯之法度時月正日者正朔之所自出律度量衡者制度之所自始五禮者名分上下之所由以正中庸曰非天子不議禮不制度不考文公羊春秋王正月爲大一統天無二日民無二王家無二主尊無二上道無二致政無二門言致治者欲令政事皆出於一而變禮易樂革制度國異政家殊俗者流放竄殛貶削之以刑隨其後此國政之歸於一也故舜之巡狩時月必協之日必正之蓋積日而成月積月而成時日於時月爲詳故特言正度者分寸尺丈量者龠合升斗衡者銖兩斤鈞度量衡皆本於律蓋度起於黃鐘之長量起於黃鐘之龠衡起於黃鐘之重也律度量衡皆欲其同五禮吉凶軍賔嘉因而修之凡此皆欲制度出於一則上下無異政而臣民無二心故也五玉者卽五等諸侯所執之玉三帛者諸侯世子公之孤附庸之君所執二生者卿執羔大夫執鴈一死者士執雉玉帛生死所以爲贄五器卽五玉禮畢復還之其餘皆受之所以際其禮意五器復之所以昭儉徳也五月南巡狩至於南嶽卽衡山也西巡至於西嶽卽華山也北巡至於北嶽卽恆山也如岱禮如初如西禮皆古人作文之法初無他義歸格於藝祖卽文祖也歸而告至則一出而必告可知矣用特一牛也事神之禮貴簡不貴繁觀其事神如此則舜之道途所以供給者皆簡易可知文中子曰舜一嵗而巡狩四嶽國不費而民不勞何也儀衛少而徴求寡也古之聖人以一嵗之間而徧行四方其意欲以省方觀民考察風俗正其制度豈於以逞已之侈心哉後世不明此意借指聖經以文其侈封泰山禪梁父以是爲告成功千乘萬望蓬萊望太乙其失聖人之意亦逺矣

五載一巡守羣後四朝敷奏以言明試以功車服以庸天子五年一巡守諸侯四年而各一朝唐虞分天下爲五服畿內甸服之諸侯執事於王庭朝夕見焉無俟於朝至於侯服當朝一年綏服朝二年要服朝三年荒服朝四年羣後四朝之禮旣畢而天子復出巡守是五年之間天子與諸侯之相見者凡二然後君臣上下之情得以交通浹洽無有間隔朝廷之徳意志慮下達而無情郡國之休戚利害上聞於朝廷而無壅蔽所謂山東之禍二世不覺南詔之敗明皇不知者無有也然則巡守朝覲豈徒爲是禮哉帝舜於其中又有以使之敷奏以言而明試其功蓋有言者必有功亦有徒能言而無功者聖人責實之政不使夫人以利口空言者進必因言以試其功焉言在是而功在是然後錫之以車服以顯其可用詩雲路車乘馬又云衮及黼蓋車服者彰著人之耳目古之所以錫有功者皆以是讀四牡之詩有以見成周之臣所以展布四體盡心於國者抑有由矣其道路之勤苦人情之曲折無不周知有功者旣悅於見知則無功者愈知所愧有功者愈知所勸聖人礪世磨鈍之具蓋在此觀此一章又當知聖人處治安之世人情怠惰之時其考察之精振勵之嚴如此蓋世治無虞則天子養尊羣臣養安人情旣久而易玩玩則弛弛則紀綱法度廢而不舉者多矣聖人憂其玩而弛弛而不舉也於是時時有以振作時時有以警厲使人情不敢有所玩弛則治可以常治安可以常安成周之制六年五服一朝又六年王乃時巡考制度明黜陟至撫萬邦巡侯甸徵弗庭其與帝舜之制一也泰之九二言治泰之道曰包荒用馮河不遐遺朋亡得尙於中行當泰之時治泰之道若立志之不勇而事有所遐遺則泰安可保哉觀虞周之治則知所以用馮河不遐遺者矣

肇十有二州封十有二山濬川象以典刑流宥五刑鞭作官刑撲作教刑金作贖刑眚災肆赦怙終賊刑欽哉欽哉惟刑之卹哉

九州之說其來已久至舜而始分十有二州此水土旣平之後也禹貢之書乃在堯時故以九州制貢至舜時知冀靑二州其境土濶逺難以總攝故分冀爲幽爲並分靑爲營封十有二山取其十二州之山至大者以爲封域若職方所載揚州其山鎭曰防稽之是也濬川謂深其十二州之川以通其流使無壅塞之患如所謂滌源是也分州封山濬川皆聖人防患之意爲後世慮也象以典刑舜於此始輕刑也呂刑曰刑罰世輕世重自堯至舜民盡於變俗皆可封罔幹予正不犯有司則刑可措矣於是制爲輕刑以待其有時而麗於法若下文所謂流鞭撲贖是也典刑謂墨劓剕宮大辟之常刑也常刑旣不用則象以示乎民然則舜以流鞭撲贖而輕其五刑則五刑可以去矣曷爲象示乎民蓋民習乎刑之重耳之所聞目之所見者在是一旦而驟去之得無啟姦人之心而自去其隄防也哉於是象示乎民使知所畏而不敢驟去於是尢見聖人思慮周宻其愛民之至如此刑之輕重蓋無常時聖人因時以爲政自舜輕刑之後至於夏有亂政而作九刑商有亂政而作湯刑是夏商之刑又重於唐虞也周公因之猶未之攺至於穆王享國百年始復唐虞之法而名訓夏贖刑是夏商之刑至穆王而始輕也流宥五刑者宥寛也設爲五流之法以寛其五刑隨其情而爲之逺近也在官者之刑以其罪未入於五刑則爲鞭以警之教者之刑以其罪未入於五刑則爲之撲以警之情之可疑者置之刑則不忍釋之則不可於是乎有金以贖之隨其罪而爲之輕重多寡呂刑所謂百鍰千鍰之是也眚災肆赦怙終賊刑此二句該括上面四五句謂舜之所以用刑者大防不出此眚災肆赦宥過無大也怙終賊刑者則刑故無小也無目曰眚天災曰災凡有災眚皆出於過故肆赦怙恃也恃其終於爲害者刑之可也欽哉欽哉惟刑之卹哉曰欽曰卹作書者所以形容帝舜用刑之心謂舜之輕刑如此原情以定罪如此而欽卹之念未嘗忘欽者敬也以言其不敢忽也卹者憂也以言得其情則哀矜而勿喜也呂刑曰朕敬於刑又曰朕言多懼皆此意也然則刑之用豈聖人得己而不已也哉觀此一章又當知舜之於堯𨿽是襲其爵循其道重其華至於事有損益可益則益之如堯時九州舜肇十二州可損則損之如堯時五刑舜則輕之而爲鞭撲流贖初非徇其陳迹祖其故事而後謂循堯道襲堯爵重堯華也文王耕者九一周公則更爲徹文王闗市譏而不徵周公則徵之武王克商乃反商政政由舊至周公而制禮作樂前日之政安在哉聖人觀時防通以行典禮前人之所以望於後人者亦欲其如此也

流共工於幽州放驩兜於崇山竄三苗於三危殛鯀於羽山四罪而天下咸服

流放竄殛不必皆死刑也特置之逺方使不與中國齒也何以知之左氏曰投諸四裔而此經上文言象以典刑欽哉惟刑之卹則知舜當輕刑之際猶懷欽卹之念四凶𨿽劇惡豈遽致之死哉此四凶者左氏所載甚詳幽州崇山三危羽山卽四裔也堯不能去至舜而始去之以見帝堯聖明在上四凶之姦謀邪心不敢露而才謀知略足以立功及舜以匹夫而爲天子四凶乃於此時忌嫉之心生而姦邪露不能掩其惡故也四罪而天下鹹服舜之心卽天下之心也舜以公天下爲心而無所容其私可罪者在彼而舜無與焉天下𨿽欲不服烏得而不服舜攝位之初車服以庸則賞足以勸善四罪而天下咸服則罰足以懲惡此舜所以爲能用其權也或曰不賞而民勸不怒而民威於斧鉞聖人之極至也以舜之聖固足以潛消姦宄而興起斯人之善心又何以賞罰爲曽不思聖人之威天下本不以兵革也而弧矢之利未嘗廢聖人之固國本不以山谿之險也而王公設險以守國者未嘗廢聖人之化民本不以聲色也而三令五申者未嘗廢嗚呼此聖人吉凶與民同患難之心必如是而後道與法並行化與政並立不然則亦徒善而已矣

二十有八載帝乃殂落百姓如喪考妣三載四海遏宻八音

舜歷試三年而堯始遜位舜攝位二十八年而堯始崩百姓追慕堯之徳如父母三年四海皆止絕八音其情之傷痛於中至於如此一以見堯之徳澤存人爲甚深一以見舜於二十八載之間其號令政事無時而不稟命於堯亦無往而不稱道堯之徳意以達於下所以堯𨿽退而自忘天下蓋未始忘堯也堯自卽位以至於殂落其壽數之永先儒論之詳矣故不復敍

月正元日舜格於文祖詢於四嶽辟四門明四目達四聰

此堯崩舜服喪三年已畢而卽位者也月正元日卽正月之初一也國君逾年攺元必於正月之初示謹始之義或曰月正上日或曰月正元日或月正朔旦其實一也作史者欲備眾義作文之體自如此可見其簡古也格至也舜於是至文祖之廟而告卽位觀書者當於自此以前識得堯之盡君道自此以後識得舜之所以盡臣道蓋君臣各有體自此以前堯猶在上舜方攝位故其事不得不詳自此以後舜己爲君故其事不得不簡詢於四嶽者四嶽朝之大臣故有事則必先與之謀辟四門者四方之門所以來天下之賢開眾正之路也明四目者舜不以一己之明爲明而以四方之目爲明達四聰者舜不以一己之聰爲聰而以四方之耳爲聰此帝舜卽位之初首通下情其事有次第故必先謀之四嶽而後辟四門以至明目達聰也唐虞之世君臣上下已無情則下情未嘗不通舜亦不恃其旣通而遽忘之也以舜之聰明有餘智慮有餘四門四方之賢與夫四目四聰必非有加乎舜也舜之意若曰吾自恃其聰明智慮而使夫人不得以盡其情則門庭萬里主勢萬鈞天下之利害休戚安危豈予一人所能周知徧覽今也退然自處於無所能無所聞見之地使在朝及四方凡有所能所聞見焉者咸造焉則天下之利害休戚安危可以灼見不出戶而知天下坐於室而見四海者用此道也竊嘗觀古之治天下者莫不以是爲要道蓋使吾身立於無蔽之地如人之養生然闗節脈理必欲其無所凝滯一節不通則身受其病矣古之王者所以使工執藝瞽誦詩士傳言庶人謗商旅議者亦欲使天下之匹夫匹婦不得其情然後君臣上下得以無壅以漢之武帝觀之其徵伐其重斂其好大喜功不減於秦皇而得爲七制之主所以與秦皇異者徒以下情通故也觀主父之徒上書者朝奏暮召輪臺之詔其所以敗亡者無不悉之以此見通下情乃治國家之要道也

咨十有二牧曰食哉惟時柔逺能邇惇徳允元而難任人蠻夷率服

舜之時在朝則有百官在外則有十二州之諸侯可謂眾矣舜於內則特詢之四嶽於外則咨十二牧而百官諸侯無與焉蓋四嶽者百官之長而十二牧者諸侯之長也吾從其長而責成委任則其長之屬者自舉矣此見唐虞之制上下相維大小相制體統相承人主之治至簡至要而不繁者也國以民爲本民以食爲天十二牧之職在於養民養民之急務莫先於食故戒之以食惟時知所以重民之食則知所以不奪民之時柔逺能邇者五服諸侯自綏服之外有要荒焉要荒之服蓋與戎狄蠻夷相接者也故戒以

懷柔逺人之道在於能邇逺謂之柔則來者不拒去者不追邇謂之能則無所不盡其力下云惇徳元而難任人蠻夷率服卽柔逺能邇之道也有徳者惇厚之元善者允信之任佞之人則難拒之使不得進自古蠻夷所以不服者常生於中國之不振小人乘間得以邀功生事妄開邊隙今也惟徳之厚惟善之信而任人不得進焉不惟示之以好惡使蠻夷知所趨向則小人𨿽欲生事以開邊釁者無之矣此蠻夷所以率服宣王內修政事外攘夷狄而幽王之世小雅盡廢則四夷交侵誰謂中國安彊無釁可乘而變夷得以侵陵之哉觀此數句而諸侯所以安民所以懷逺之道先後之序該括無遺矣

舜曰咨四嶽有能奮庸熙帝之載使宅百揆亮采惠疇僉曰伯禹作司空帝曰兪咨禹汝平水土惟時懋哉禹拜稽首讓於稷契曁臯陶帝曰兪汝往哉

自此以下皆舜之命九官故言舜曰所以別堯奮起也庸功也熙廣也帝堯也載事也舜之事皆堯之事以見順天理之當然非有一毫之私意也𨿽是熙廣帝堯之事亦非闒茸委靡無志者之所能爲必得奮起治功者乃能爲之故舜之意謂有能奮庸熙帝之載者吾將使之宅百揆以亮采惠疇百揆者宰相之職亮明也采事也惠順也疇類也明其事謂掌治典者掌教典者掌禮典者吾能明之順其謂使率其屬治官有治官之屬教典禮亦有教典禮之屬宰相之職無所不統故曰亮采惠疇論相本人主之職故舜於此咨四嶽以求夫宅百揆之人是論一相也僉曰伯禹作司空眾人同辭而對曰伯禹在堯時已爲司空主平水土已有功矣其人則可以宅百揆禹之治水也隨山濬川行其無事以之宅百揆固所優爲𨿽然禹之賢聖舜豈不知而必問焉何也蓋舜於此不敢以一己之意用人必欲詢之於眾采之公論所謂天命有徳者也帝曰兪然其所舉之人於是咨禹汝平水土惟時懋哉循前功以命之也汝旣有平水土之功今使汝宅百揆汝猶當加勉懋哉之言舜所以勉禹也使禹自恃其平水土之功無自勉之志則前功盡廢後患未已何足以爲禹又何足以居百揆之任堯舜皆以司空居百揆亦猶周制以六卿兼三公然禹拜手稽首讓於稷契曁臯陶此見更相汲引濟濟相讓不矜己以忌人不抑人以己人之有善若己有之安有稷契臯陶之賢而禹不讓之哉帝曰兪汝往哉然其所遜不許其所辭謂汝當宅百揆之任哉

帝曰棄黎民阻饑汝后稷播時百谷帝曰契百姓不親五品不遜汝作司徒敬敷五教在寛帝曰臯陶蠻夷猾夏冦賊姦宄汝作士五刑有服五服三就五流有宅五宅三居惟明克

舜因禹薦此三人遂稱前功而申命之棄者名也后稷官也黎民當洪水未平其險阻艱難者在於饑故曰阻饑汝后稷爲能教民稼穡使之得其粒食百姓所以不相親睦爲其五品不遜故也君臣父子兄弟夫婦朋友其品有五謂之五品五品不遜順謂爲父子者不知有父子之理而至於相殘爲兄弟者不知有兄弟之理而至於相賊此皆不遜也汝契爲司徒之官教以人倫處己者敬不敢怠忽其事教人者寛優防而不迫也蓋不敬則誠不足以感人不寛則急迫而使人難從敬於己寛於人而敷教之道盡矣蠻夷猾亂中國羣行攻刼曰防殺人曰賊在外曰姦在內曰宄此皆蠻夷亂華之惡汝臯陶爲士師之官掌刑以治之五刑有服服從也犯某罪者服某刑故曰有服五服三就就其所在也大罪於原野大夫於朝士於市故曰三就五流有宅宅處也五刑之流各有以處之故曰五流有宅五宅三居謂五流之宅各有三居大罪四裔其次九州之外其次千里之外故曰三居觀聖人制爲五刑之外旣有五宅又有三就三居如是纎悉者皆所以曲盡人情未嘗執一定之法以律人之罪也惟明克允汝臯陶之用刑也惟明爲能當人之罪蓋不明則輕重大小顚倒錯謬安足以當人情易之卦言用刑如噬嗑如賁如旅或言明愼用刑或曰折獄致刑或曰無敢折獄其象皆有取於離則用刑者惟明爲要可知矣此三段𨿽是因禹之薦而申命之亦有先後次序富而後教倉廩實而知禮節使民救死不贍奚暇治禮義故先教民播百谷而後敷五教天下不能從吾教而有彊梗不服者焉教之不從聖人不如是而止也必有刑以輔教然後斯民見所畏而知所愛見所當避而知所當趨故先敷五教而後明五刑此爲治之序也余考此三段見古之聖人不以法之已至者爲樂常以治之未至者爲憂不以其常事爲可喜而以非常之變爲可慮堯舜之時旣曰民於變如民可封者今也有所謂阻饑者焉有所謂五品不遜者焉有所謂猾夏爲冦爲賊爲姦爲宄者焉𨿽大無道之世亦不過於此也何爲堯舜之時乃有此非常之變也曰堯舜之時如於變如可封者特常事耳於其常事之中而忽有此等之變故舜以爲慮遺其常事以爲不足喜舉其非常者以爲可慮聖人曷常以是爲諱哉後世之君嘉祥美瑞則喜稱樂道之以爲非常之事惟恐羣臣之不稱贊已至於水旱逆賊之變諱而不言作史者亦記其嘉祥美瑞以爲治世之盛事又豈知後世之所謂非常者乃堯舜之所謂常事也哉

帝曰疇若予工僉曰垂哉帝曰兪咨垂汝其工垂拜稽首讓於殳斨曁伯與帝曰兪往哉汝諧帝曰疇若予上下艸木鳥獸僉曰益哉帝曰兪咨益汝作朕虞益拜稽首讓於朱虎熊羆帝曰兪往哉汝諧

帝舜於此問其誰能順我百工之事者蓋一人之身百工之所爲備宮室城郭各有其制車服器械各有其度順之者循其制謹其度是也其有不順是者或至於奇技滛巧以蕩上心者有之漆器不止以金玉者有之此百工之事所以貴於順而舜所以深致意焉者也眾人同辭而舉以垂可以勝其任帝於是咨垂汝當共謹百工之事垂不敢當讓於殳斨曁伯與三臣帝然其所遜不與其辭曰往哉汝諧謂百工之事惟汝之所宜諧和也帝曰疇若予上下艸木鳥獸誰能順我山澤艸木鳥獸之事上者山也下者澤也艸木鳥獸自有艸木鳥獸之性何與於聖人今也命官而順之蓋王者之政斧斤以時入山林數不入污池斷一木殺一獸不以其時非孝也以見艸木鳥獸一視同仁無所不愛然舜使益掌火益烈山澤而焚之禽獸逃匿是得爲順其性乎曰此所以順其性也使鳥獸與艸木爲中國生民之害益烏可不驅之焚之哉眾人同辭而舉伯益以爲能勝其任帝咨益汝作朕之虞益拜稽首讓於朱虎熊羆四臣帝曰兪往哉汝諧朕虞之職惟汝能諧之或曰工之與虞至微至賤之事聖人若不必加之意也殊不知精粗本末初無二致聖人以天下爲一體豈有身外之事其爲精者本也其爲粗者末也哉不然則工曰予工是天下無一事非君之事艸木鳥獸曰予上下艸木鳥獸是天下無一物非君之物也唐虞稽古建官惟百而百官之大者莫如九官至簡要也工虞之職至與百揆三禮者同其命則知自古聖人未始以是爲微賤而忽略之也後世百工之官猶或知之朕虞之官蓋視之以爲不切廢而不舉者多矣余考虞廷諸臣自禹而下皆全才備徳非尋常之流蓋亦無施而不可者也舜之命禮樂刑教與夫予工朕虞終身而不易其業後之人才不逮古間有一能一節之可取者其君喜而用之今日俾之掌禮未防而更命以刑今日俾之掌刑未防而更命以教前之職方習之而未精後之官又齟齬而不熟求如古之命官鮮矣自舜之命垂以共工也而竹矢之巧至成周千有餘年而猶且傳寶之則其法度之巧妙可知天下之事一則精否則雜吾於舜命九官而見之

帝曰咨四嶽有能典朕三禮僉曰伯夷帝曰兪咨伯汝作秩宗夙夜惟寅直哉惟淸伯拜稽首讓於防龍帝曰兪往欽哉

舜之命九官或咨四嶽或不咨四嶽蓋事有輕重故也百揆之任宰相之職也秩宗之任三禮之所系也其事不可以爲與工虞並故必咨四嶽之大臣稷契臯陶夔龍之所掌者亦不輕也何以不咨四嶽曰稷契臯陶旣出於禹之所薦夔龍旣出於伯夷之所薦則其人已可信矣於此苟復咨焉則禹與伯夷之所薦不足信而君臣之間未免疑猜也舜豈其然三禮者卽祀天神祭地祗享人鬼舜問四嶽有典主朕之三禮僉舉伯夷帝曰咨伯汝作秩宗秩宗官名也宗尊也三禮者人之所尊秩者祭之有次序也如周官謂之宗伯夙夜惟寅直哉惟淸戒之之詞也寅者敬而不敢慢直者敬而無所曲淸者簡防以致其誠如淸心簡事之淸三禮之重典祭祀之大事以一言戒爲未足又以一言戒之所以謂之寅又謂之直謂之直足矣又謂之淸夙夜者或早或暮無時而不寅無時而不直不淸也古之祭者器用陶匏牲用特牲蘋蘩可薦也潢潦之水可用也無非所以薦其誠而已豈徒爲繁文末節多儀備物之爲貴哉觀夙夜惟寅直哉惟淸想其精神端正簡防純一不變此時之心卽天神地祗人之心也其於典三禮也豈不足以感格神而教民敬哉觀呂刑稱伯益降典折民惟刑則知伯益之典禮足以起民之敬心而使不犯於刑矣伯拜稽首讓於夔龍二臣帝曰兪往欽哉伯夷當往敬其事無他辭可也

帝曰夔命汝典樂教冑子直而溫寛而栗剛而無虐簡而無傲詩言志歌永言聲依永律和聲八音克諧無相奪倫神人以和

唐虞三代之世仕於朝者皆天子之族與世臣巨室之家孔氏曰冑長也元子以下至卿大夫子弟周官大司樂掌教國子以中和孝友祗庸以見古人掌樂

之官皆兼於教國子蓋樂者廣大和易蹈厲以感人也深孔子曰興於詩是也然樂之大要本於中和直而溫寛而栗剛而無虐簡而無傲徳之中和也將教人以中和之徳而必導人以中和之樂人之气質有剛柔緩急之不同舜命夔教冑子使導達其气質一歸於中和直寛剛簡四者气質之自然直而教之溫則不失之直情徑行好訐以爲直寛而教之栗則不失之縱放剛而教之無虐則不至於暴簡而教之無傲則不至於忽此徳之中和也然徳之中和何自而哉以資乎樂之中和故詩言志歌永言者所以本之性情聲依永律和聲八音克諧者所以稽之度數本之性情樂所由生稽之度數樂所由成闗睢之敍曰詩者志之所之也在心爲志言爲詩情動於中形於言言之不足故嗟嘆之嗟嘆之不足故詠歌

之由性情之正而爲詩故曰詩言志由是詩而見於歌詠故曰歌永言歌者在上匏竹在下貴人聲也古之作樂者先歌於堂上故五聲各依其永言蓋人聲之有洪纎髙下則有宮商角徴羽故樂器亦依之而作聲有洪纎髙下苟無以爲之凖則五聲或失之過而樂不和矣故以十二律和之律有常數數有常度聲之洪纎髙下咸取則於此此謂之律和聲八音克諧者金石絲竹匏土革木單出者爲聲雜比者爲音八音之諧無至以奪其倫理則純如皦如繹如而樂成矣神人安得而不和蓋天下同此一和也神有此人有此物亦有此今以樂之和遂足以感人之和與神之和樂之功如此冑子之徳安得不歸於中和哉

夔曰於予擊石拊石百獸率舞

此夔極言作樂之效舜謂神人以和而夔言樂之至不但和神人而已蓋八音之中惟石爲難和詩云依我磬聲特言磬者以石磬之難和也萬物之中亦惟獸爲難格今也和其所難和則亦能格其所難格鼓琴而馬仰秣鼓瑟而魚出聴端有此理此一段說者以爲益稷之文脫簡在此

帝曰龍朕堲防說殄行震驚朕師命汝作納言夙夜出納朕命惟允

堲惡也防說者巧言憸佞之人絕君子之行者惟此等人爲能以無爲有以是爲非震恐朕之師眾故命龍作納言之官出納朕命所以通上下之情防壅蔽之患使防說者不得乘間納言者納下之言於上使在上者有以知臣民之情如歌謳風刺之類無不周知之也出納朕命者出上之言於下使在下者有以知君之情如徳意志慮無不下達之也納下之言旣謂之納矣出上之命而亦謂之納蓋君之命有是非故民有從違納言之官復以民之從違者而納之上故亦謂之納而其官則以納言爲主然或出或納非信不可也使出納之人非信則托諸民言以誣其上者有之詐稱君命以罔其下者有之出納之人旣不

足信則何以使君民之相信哉大抵防說之人無世無之𨿽以唐虞之極治君子在位而巧言令色孔任者猶在所可畏豈可謂唐虞之世遂無此輩第觀聖人所以處之如何耳苟君民之情一有壅而不通則防說者得以投其隙今也旣有納言之臣以通上下君民相信無間可乘無隙可投𨿽有防說殄行將安所施舜命九官惟禹與伯夷與益則相遜餘人則不相遜者何也稷契臯陶則前已任此職矣固無俟於遜若夔龍則新命以官何以不相遜耶蓋知其人而不遜固不可也未知其人而彊遜特以備禮而非其眞情在廷之臣如垂益如稷契臯陶旣舉而在位而殳斨伯與朱虎熊羆之流其姓名已達於上矣其他人才或有未盡善者夔龍豈得而彊遜之哉堯舜之君臣惟其眞情而已至若伯禹伯夷所薦之人舜旣從其言而命之垂益所薦之人舜則不命之何也曰此當以職之小大而觀人才之小大也伯禹所宅者百揆之任伯夷所典者三禮之職此其事大而體重者其所薦之人才豈尋常之才故因其所薦而隨以命之可也垂之共工益之朕虞此其事之小者其所薦之人𨿽有可用之才而舜未暇命之也乃若命之之辭如曰汝往哉如曰往欽哉如曰往哉汝諧此特其辭之異同初無他義不必過爲穿鑿可也觀舜典一篇當與堯典相參而觀之放齊之舉朱驩兜之舉其工四嶽之舉鯀堯皆曰吁四嶽之舉禹僉之舉垂舉益舉伯夷舜皆曰兪豈堯之朝皆小人而舜之朝皆君子豈堯朝之臣皆黨惡附姦而舜朝之臣皆推賢善也耶蓋此二篇皆記聖人知人之事智愚賢否皆不逃二聖之所見有堯之吁然後有舜之兪四凶在堯朝姦惡之大者自堯之吁而小人不得志及舜攝位取夫向之所吁者而流放竄殛之至此則小人退而君子進眾賢和於朝其所遜者皆賢所兪者亦無一而非賢觀書者當於舜之兪知其原則自於堯則知君子小人消長進退可得而見矣

帝曰咨汝二十有二人欽哉惟時亮天功三載考績三考黜陟幽明庶績咸熙分北三苗

舜前旣分命之此又合而告之如堯典命羲和旣曰分命申命又曰咨汝羲曁和二十二人卽禹垂益伯夷夔龍六人新命有職者合四嶽十二牧爲二十二人欽哉惟時亮天功功事也亮明也時者不失其宜之謂各因時而明天之事蓋非人私意所能爲者皆天也典天敍也禮天秩也刑天罰也服天命也卽此以觀則凡其工朕虞無非天之事也旣謂之天功則不可以人參焉苟一事之不得其時而怠心生焉是人欲也非天理也一事之不敬而慢心生焉是人欲也非天理也惟致其敬又得其時循乎天之理以明夫天之事汝二十二人者職掌𨿽不同而欽哉惟時亮天功之意則一而已此舜告戒在廷之臣如成王作周官之書以告有官君子然舜之命官曰咨禹汝平水土曰咨益汝作朕虞曰咨伯汝作秩宗以至命汝典樂汝作納言皆以一言而命一官至成周之世戒有官君子則有周官一篇之書又何其詳復也觀此亦可以見唐虞之簡古而成周之庶事大備風俗之變聖人不得不因時而爲之也三載考績三考黜陟幽明此唐虞考績之法以三年之久而後一考其功及九年三考然後按其功罪而黜陟之明者或舉而加之上位或賜之車服以顯其功此明也幽者或黜之幽之地使不得以顯者此幽也然則三年亦足矣又何必更加九年蓋事以久而後定法以久而後精如使人主求治太速責效太早則姦人得勉彊矯拂以肆其欺而善人以積久而見功者不幸而見黜矣事何自而定法亦何從而精哉今也旣寛之以三年又持之以九載則姦人𨿽欲勉彊矯拂以肆其欺者能欺人於暫而終不能掩其惡於久安之日善人以積久而見功者𨿽不能責辦於一時而終必能成功於後至此而黜陟則善惡得其實矣周官嵗終則冡宰受防三嵗大計羣吏之治而誅賞之亦此意也考周官之法受其防者冡宰而三嵗詔王以誅賞者亦冡宰也竊意唐虞考課之法亦必宅百揆者爲之𨿽此篇不可考然舜以無爲而治內之事責之百揆外之事責之十二牧豈以考課之法而重煩人主之所爲也以成周之法觀唐虞之法意其必如此後世如漢之上計亦其遺意然郡國毎嵗上計則其久近視虞周之法已逺矣又況天子親受計甘泉避課欺慢至頒詔書督責以一人之聰明又安足以周知羣有司之事哉庶績咸熙可見舜朝皆君子矣分北三苗者自考績黜陟之後庶績皆熙咸廣而明惟三苗之惡不悛故從而分北之始也竄於三危竄其君也今也分北者分北其黨也說者以謂聖人南面聽天下分而北之使之知所向化宻邇淸光如成周之遷頑民於洛邑然分別淑慝之類分其善惡使不得雜處也聖人感移變化之機端有深意存焉視天下之人均在所愛而其不率教者亦憫之而已何嘗有忿疾之心哉故凡有賢而用之有善而褒之愛也有罪而刑之有惡而黜之亦愛也自非大姦及巨惡怙終不攺者然後誅殺之然殺一人而千萬人畏殺之者不一二而生之者眾矣皆所以爲聖人之愛心也然則分北三苗者豈直爲是擯棄誅絕之哉亦以使之爲善趨於有生之路而已聖人之用心其仁矣乎

舜生三十徵庸三十在位五十載陟方乃死

舜生三十是在側微時也徴庸三十謂歷試三年攝位二十八年在位五十載謂堯崩服喪三年其一年已在三十之數又在位爲天子者五十年是爲舜壽其一百一十二嵗也陟方乃死先儒以爲升道南方謂舜在蒼梧之野或又疑東南不可謂之升蓋升遐曰陟如惟新陟王是也乃死者作書者以是而釋陟方二字姑闕其疑大防則作書者述舜之始終謂自側微而至徴庸至在位爲天子始終之間一無所憾無有虧缺不足之玷陟方乃死此春秋書公薨於路寢之意也不然則放勲殂落與陟方乃死者何爲而悉記之耶人情莫不以死爲諱而不知君子以是爲謹其終曽子啟手足而後知免又曰吾得正而斃斯已矣嗚呼斯以爲順受其正歟

帝釐下土方設居方別生分作汨作九共九篇槀飫方設居方別生分此帝所以理天下之道也釐理也方設居方則隨其方而設其居方之法五方之民言語不通嗜欲不同廣谷大川異制民生其間異俗故居方之法所以居民如禮記所謂量地制邑度地居民地邑民居必參相得是也別生分者天子建徳因生以賜姓胙之土而命之氏別其生使知所以尊祖分其使知所以合族此聖人經理天下各隨其宜者若此其事則載於汨作與九共九篇與槀飫之書此三句卽此數篇之序也其書旣亡其義不可得而彊通

尙書詳解卷二﹤經部﹐書類﹐陳氏尙書詳解﹥

欽定四庫全書

尙書詳解卷三

宋陳經撰

大禹謨【虞書】

序書者曰臯陶矢厥謨禹成厥功後之君子亦由禹以功陶以謨不聞禹之有謨也今此篇之書以大禹謨名篇而詳觀所載又皆非大禹之言不過曰克艱與六府三事數語而已然則何也禹之所謂功者非其不能言之謂陶之所謂謨者非無功之謂禹之謨卽言其所能行陶之功卽行其所能言言其所能行謂之成厥功可也行其所能言謂之矢厥謨可也故作書者以大禹謨名篇可見聖賢之徳不可以一端求之況此篇𨿽伯益陶與帝舜反復其言而大要則皆因禹而更唱疊也典謨之書先賢嘗以爲難讀防大禹謨陶謨益稷三篇之書無非君臣相與警戒說者以爲保治之意未足以盡帝王君臣用心聖人之徳自當如此茍須臾而不警則有間斷非純乎天徳者也詩曰維天之命於穆不已於乎不顯文王之徳之純孔子曰我學不厭而教不倦也子在川上曰逝者如斯夫不捨晝夜知此意則可以觀此書

陶矢厥謨禹成厥功帝舜申之作大禹陶謨益稷此夫子序此三篇之大防也謀之已定者曰謨陶矢陳其謨如知人安民是也禹成厥功如決九州濬畎�是也二臣各因其職各隨其能及其謨與功旣顯而舜猶且申之申之云者有重複之意謂陶不可以謨而自恃禹亦不可以功而自足也時乃功懋哉又曰予懋乃徳此皆申之之意陶乃居禹之上何也曰此聖人之深意以禹之功猶不得以居矢謨

之臣之上則知文墨議論之臣謀王事斷國論者固不可以功臣加之也由此觀之諸將之功安能處蕭何之右李愬之功豈可躐處裴度之先哉作大禹謨陶謨益稷此三篇之書所由以作也舜以不得禹陶爲己憂禹陶同功一體之人而益稷者特附大禹以成功而亦得以命篇繼之禹之後則功何必爭名何必擅哉苟懷至公之心共成天下之務而名與功自顯矣

曰若稽古大禹曰文命敷於四海只承於帝曰後克艱厥後臣克艱厥臣政乃乂黎民敏徳

文命敷於四海者作史者述禹之徳若堯之放勲舜之重華文命者謂文徳教命敷布於四海以此而敬奉於堯舜之帝蓋堯舜之所望禹者亦欲其文命敷四海爾禹能使東漸於海西被於流沙朔南曁聲教訖則所以只承之道盡矣曰後克艱厥後臣克艱厥臣政乃乂黎民敏徳此卽禹所陳之謨一篇之綱領也爲君難爲臣不易君知所以難而盡克艱之道臣知所以不易而亦盡克艱之道則君臣各盡其分各止其所政乂而民敏徳此自然之理也如使君臣之際安於其所僅足怠心一萌出其位而虧其分則施於有政必有廢而不舉者民何所觀望而能速於爲徳哉惟君臣上下均以克艱爲念日在憂勤警畏之中則政事無缺合於公理當於人心黎民自然感化之速而敏於爲徳也聖賢所言皆合內外之道不分夲末不分精粗政乃乂黎民敏徳只在君臣克艱之中非君臣克艱之外自有政乂而黎民敏徳也由此形彼根同體同惟知道者能黙識之

帝曰兪允若玆嘉言罔攸伏野無遺賢萬咸寧稽於眾舎己從人不虐無告不廢困窮惟帝時克

禹之心克艱之心也舜之心亦克艱之心也惟舜禹同此一克艱故禹所言與舜相契所以聞克艱之戒旣然之又信之謂然哉禹之言信乎其若此矣使舜於此無克艱之念則𨿽禹諄諄言之舜猶不聞也猶不知也必曰我𨿽不敏請嘗試之必曰君且止矣我將思之兪允若玆之言奚自而哉惟舜旣有以然禹之言而信之遂見帝堯之心亦此克艱之心何以知之堯之時公道盛行下情無壅忠嘉之言無所伏矣賢者在位能者在職而野無遺棄之賢矣六合同風九州共貫而萬無不寧之虞矣當此之時堯若可以自足而且猶不足焉稽考眾言捨己而不自用從他人之所長意者惟恐眾人之有所長者不得以盡其情也無告者易虐而不敢虐困窮者易廢而不敢廢意者惟恐斯民有不得其所人才之陸沈於下有不得以盡伸也蓋此心惟堯能之堯之心何心哉不自足之心也克艱之心也使堯於此自謂嘉言罔伏矣野無遺賢矣萬邦咸寧眾人之所長不必稽而從之無告困窮者不必加之意則堯爲自恃爲怠惰爲不敬安足以爲堯哉孔子曰博施濟眾堯舜其猶病諸修己以安百姓堯舜其猶病諸此足以形容堯之心矣後之學者不學堯舜則已如欲學堯舜但能兢兢能業業能小心翼翼能懼不睹恐不聞則堯舜𨿽逺卽吾心而見之

益曰都帝徳廣運乃聖乃神乃武乃文皇天眷命奄有四海爲天下君

此伯益申美帝堯也此一章當與前一章相參而觀之體用互相明有前一章無後一章不足以盡堯之徳自常情觀之堯於天下已安已治之後兢兢然不自足如此宜若無優防舒緩气象殊不知堯徳之廣運聖神文武隨所寓而名豈若是急迫之爲哉廣而無方運而不窮以其大而化之則謂之聖而不止於聖以其聖而不可知則謂之神而不止於神以其戡定禍亂則謂之武而不止於武以其經天緯地則謂之文而不止於文堯之徳其不可一定名也如此有至大之徳則必膺至大之任皇天眷顧之命之以奄有四海爲天下君固其宜也天非有私於堯堯非有求於天徳與天同則命不期而至理之必然者也

禹曰惠迪吉從逆凶惟影響

禹因伯益述堯之徳於是廣其意而爲吉凶之謂堯之所以聖神文武而遂得天之眷命者以其惠迪而有吉也惠順迪道也順道而行之則吉非順道之外有所謂吉也從其逆者而行之則凶非從逆之外有所謂凶也當順道之時返已無愧心廣體胖其吉孰大焉外此而言吉是僥幸於非望之福也當從逆之時十目所視心勞日拙其凶孰甚焉外此而言凶是其禍可得而逭也故六經言吉凶禍福無不自己求之曽不於一己之外而言禍福以啟人幸得苟免之心此其爲應也豈不猶影響於形聲哉蓋形之中自有影聲之中自有響也

益曰吁戒哉儆戒無虞罔失法度罔遊於逸罔淫於樂任賢勿貳去邪勿疑疑謀勿成百志惟熙罔違道以干百姓之譽罔咈百姓以從己之欲無怠無荒四夷來王伯益見禹有順迪而吉之言遂得儆戒之機謂人君所以順道而不從逆者皆自夫儆戒者得之故先吁而後戒欲使聞者之專其聽也儆戒無虞當天下無事可虞之事人情之所忽而聖主之所畏也滿盈之爲累倚伏之不常人主當於此時儆畏而戒懼然則當無虞之時懷儆戒之念當何如哉曰法度不可失也逸樂不可過也勿貳勿疑勿成罔違罔咈無怠無荒可也有一身之法度有一家之法度有一國之法度口容止足容重無故不去琴瑟此一身之法度也女正乎內男正乎外此一家之法度也禮樂刑政井井有敍此一國之法度也有法度則有隄防有準則失法度則是去其隄防壊其準則身不喪家國不敗者未之有也宮室臺榭之侈田獵之好此遊於逸也安於縱放而難於拘檢此淫於樂也罔遊逸不可過乎逸罔淫樂則亦不可過乎樂知其賢而任之必專不可以有所貳知其邪而去之必決不可以有所疑君子難進而易退小人易進而難退儻於此或貳或疑則君子引身而退小人乘隙而進矣就此數句觀之亦不能無先後苟逸樂之心肆然無忌則吾心爲逸樂所汨安知其賢而任之安知其邪而去之哉疑謀者謀之未定者也進退猶豫足以爲此心之累故斷然勿成之如此則百爲之志旣廣且明何向不濟何施不可哉順於道者必有美名若違道以干譽是好名也合百姓之心者必能適已之欲若咈百姓以從己是縱欲也好名而縱欲是以私而害公矣故戒以罔違罔咈怠惰也荒忽也若於是數者自以爲己足而怠心生自以爲己能而荒心生則𨿽儆戒猶不儆戒也故以無怠無荒者終之根本旣固則枝葉必盛自心而身身而家家而國國而四夷同此一本也四夷來王亦理之必然合內外之道也余考此一章有以見唐虞之盛聖君本無過天下本無事而大臣告戒之辭常若禍患之踵於後蓋惟聖君然後可以受盡言下於此者言語必有所巽入而後可又有以見古人諫諍之法不纎悉於細務末節惟先有以正其本原本原旣正萬事自得其理伯益之戒豈特爲舜言哉千萬世爲君之法莫不在此因是而上遡帝之心堯之稽於眾此心也舜之兢業此心也大禹之克勤不伐此心也湯之栗栗危懼文之不敢盤於逰田武之夙夜祗畏亦此心也惟純而後不已而已者非純惟誠而後不息而息者非誠齊桓公以葵丘之防而驕晉文公以踐土之盟而驕晉悼公以蕭魚之防而驕人之度量如此其相逺耶

禹曰於帝念哉徳惟善政政在養民水火金木土谷惟修正徳利用厚生惟和九功惟敍九敍惟歌戒之用休董之用威勸之以九歌俾勿壊

此一章亦與前一章相爲表裏前一章乃徳之見於治身後一章乃徳之見於養民故禹之戒舜先嘆而後戒謂帝念之而不可忘也養民之功𨿽已成使帝於此斯須而不念則已成者復虧矣所謂徳者何自而見之惟於善政可以見之也此二句惟以養民爲主指其徳之實用言之下云六府三事者皆言養民也天生五材民並用之洪範謂之五行此謂之六府者洪範以土爰稼穡合而言之大禹謨以養民爲主故土谷分言之謂之府者以其財貨之所聚也惟修則六者貴得其敍而不亂正徳者正民之徳如身正於上民化於下此正徳也利用者利民之用如佃漁取離宮室取大壯之也厚生者厚民之生如輕徭薄賦厚而不困是也謂之三事是則斯民有所事乎此也惟和則三者得其平而不垂六府以養民之身三事以養民之心合之而爲九功則九者得其敍矣謂之九敍九功之徳皆可敍也謂之九歌九功之徳皆可歌也可敍可歌則無之不成矣𨿽然當功之未成也人猶知所以艱難勤苦以要其成及其旣成也則

樂於放肆而不復有艱難勤苦之意此人之情也故聖人於此又爲戒之董之勸之之術焉休者美也福也戒之意若曰民生在勤勤則不匱九者之功無時而忘則身安而室家長享其樂此戒之用休也威者福也以其可畏也董之意若曰生於憂患而死於逸樂憂勤則有生之理安樂則有死之道使九者之功一時而或忘則饑寒日至放僻邪侈日防於罪此董之用威也戒之使之心有所慕董之使之心有所畏然畏慕有時而忘又不若使之心有所樂樂則無時而忘也故勸勉之以九功之歌使之手舞足蹈感其善心蕩滌其邪慮及善心油然而生則所謂九歌者有得於中心之誠然則非有勉彊矯拂之意凡此三者皆所以使其功之勿壊而已自徳爲善政而下至於九敍惟歌此養民之政必欲其備也自戒之用休而下至於俾勿壊此防民之具尢欲其詳也聖人之養民也於六府三事之外又有以維持保全之若此則斯民之得所養又安知聖人之力哉勸之以九歌觀豳風七月之詩可見

帝曰兪地平天成六府三事允治萬世永賴時乃功帝舜聞禹之言深信於心而然之且歸其功於禹地平者水土得其平也天成者四時寒暑得其成也六府三事允治者謂水火金木土谷惟修正徳利用厚生惟和信乎其治也然則禹有平水土之功矣而及於天時與六府三事者何哉蓋天所以生長萬物而不得人以裁成輔相之則無自而成使水未平則天之所以生萬物者不逺矣使水未平則所謂金也火也木與土谷也三事也皆無所措矣禹治水其功至於平成而六府三事皆治此所以萬世永賴之也隨山濬川而後世無滔天之患田賦一定而後世無虐取於民之患歌之於詩者謂之澧水東注維禹之績奕奕梁山維禹甸之見河洛者猶思其功謂之萬世永賴豈不信然禹自言其功而舜復歸其功君臣之間各言其所當言不事形迹如此

帝曰格汝禹朕宅帝位三十有三載耄期倦於勤汝惟不怠總朕師禹曰朕徳罔克民不依臯陶邁種徳徳乃降黎民懷之帝念哉念玆在玆釋玆在玆名言玆在玆出玆在玆惟帝念功

自此以下乃舜欲禪位之事來汝禹朕居帝者之位三十有三載矣舜年六十二始卽位至此三十三年壽九十五嵗矣八十九十曰耄百年曰期頥當耄期之年已倦於勤矣有彊有弱者血气也無彊無弱者心也舜之心蓋與天行健者同而舜之血气則衰矣汝惟不怠故可以攝我之眾古之聖人豈常以位爲樂哉倦勤者不可以居此位則可以居此位者惟不怠而已禹曰朕徳罔克民不依有徳者民所歸也於民心之從違可以卜其徳之至與否至誠而不動者未之有也朕徳無所能故民不依歸陶逺種其徳民歸之則可以受帝之禪者惟在陶常人之種徳也近朝種而暮獲陶之種徳也厚施而不求其報故其種也逺惟其種之逺積之厚如此故徳之下也民皆懷之且陶之所掌者刑而已刀鋸之慘斧鉞之威徳何在焉蓋至威之中有愛存焉慈祥豈弟哀矜惻怛之意𨿽刑而實徳也以見古人之所謂刑者卽其所謂徳後之世而刑與徳始分爲二矣禹與陶蓋同功一體之人故禹之所遜者必在陶舜非不知有陶也以有禹在焉固當先禹無禹則舜之所禪位必在臯陶矣帝念哉念玆在玆此禹以陶能種徳黎民懷之若此因以戒舜謂舜之於徳亦不可不念念者念之而不少忘也當其念念不忘時則徳固在此及其念之旣熟則造次顚沛從容周旋不期於念而徳亦不忘也故釋玆而徳亦在玆形於名言而徳亦在玆不言而信出於心者徳亦在玆釋也名言也出也以見徳無適而不在其始則實根於一念之微故陶之種徳者此念也舜之所當戒者亦在此念也惟帝當知念之之功如此

帝曰陶惟玆臣庶罔或幹予正汝作士明於五刑以弼五教期於予治刑期於無刑民協於中時乃功懋哉此舜因禹之遜陶而歸功於陶者也惟此臣庶無有犯我之正理蓋天下之正理舜以身體之是以天下爲一身者也天下之有過則亦在其君故曰百姓有過在予一人天下之不犯於正者亦在其君故曰罔幹予正旣不幹予正則人人有士君子之行矣此皆汝作士明刑弼教之功也古之所謂刑者豈爲殘民之具哉輔五教而已故不孝者有刑不弟者有刑不睦者有刑使民知有所避故因以知所趨而已期於予治者期於五教之行也刑期於無刑者期於不違此五教也民協於中者協此五教也期於予治刑期於無刑者君子無用刑之心然猶有期之之意存焉民協於中者君子無用刑之功至於民自協中者則不待有所期矣蓋中卽五教也出中則入於五刑出刑則入於中矣旣曰正又曰中蓋中可以兼正正不可以兼中罔幹予正者乃所以爲趨中之路也時乃功懋哉此𨿽汝陶之功若自以爲功而不加懋勉則前之功烏保其不虧故舜旣稱其功而美之復因前功而勉之

臯陶曰帝徳罔愆臨下以簡禦眾以寛罰弗及嗣賞延於世宥過無大刑故無小罪疑惟輕功疑惟重與其殺不辜寧失不經好生之徳洽於民心玆用不犯於有司陶得舜之歸美不敢自居其功復歸美於舜此一段前後亦相明有陶之明刑無舜好生之徳不可有舜好生之徳非有陶之明刑亦不可故陶所稱者皆歸於舜之徳謂帝之徳無有所過皆中也旣謂之寛謂之簡罰則不及嗣賞則延於世宥過則無大刑故則無小罪疑從輕功疑從重疑若非中也而謂之罔愆何哉曰此乃以爲中也聖人之心惟近厚而已使用心而過乎薄豈所以爲中哉近厚卽中也臨下貴乎知所簡要不簡則失之苛禦眾貴乎知所寛恕不寛則失之暴臨有統攝之意禦有制禦之意居敬行簡者可以臨民居上不寛者有不足觀則

知寛與簡皆爲上之道罰止其身而不及嗣惡惡也短賞不止於身而延及於世善善也長過悞爲之𨿽大罪亦在所宥以其情之輕在所可恕也故意爲之𨿽小罪亦在所刑以其情之重在所不當恕也觀刑故無小一句亦可見聖人於仁心之中自有義非姑息之謂也宥過刑故以其情之已定可得而知之者也故宥之刑之功罪之疑以其情之未定不可得而知者也故從輕從重可以罪可以無罪罪之疑也罰疑從去故惟輕可以賞可以無賞功之疑也賞疑從予故惟重左傳曰賞僭則懼及淫人刑濫則懼及善人寧僭無濫亦此意也與其殺無罪之人寧若失不常之典失不經未甚害也而殺不辜使無罪者受戮則其害多矣凡此皆聖人好生之徳天地大徳曰生一陽方復於建子之月雷在地中而易以爲見天地之心則天地之心者皆所以生物也聖人好生然洽於民心者洽浹也聖人推愛人之心及其浹洽則民心亦知所自愛民旣自愛豈有輕其身而犯有司之法哉陶之意以謂明刑者特一有司之職民之所以自愛而重犯法豈有司之所能及皆舜之徳也舜以罔幹予正而歸功於陶陶以不犯於有司而歸功於舜君臣之際可謂盛哉

帝曰俾予從欲以治四方風動惟乃之休

帝復美陶之徳俾我之治得以從予所欲而使四方風動者皆汝之美也四方風動乃舜之所甚欲也人君孰不欲四方之民順上之化如艸之應風而毎毎不遂其欲者蓋不得其人以道達其徳意志慮今也陶能推廣帝舜好生之徳民至於罔幹予正不犯有司則皆爲君子之歸矣豈非陶之美乎且陶所掌者刑之事也第見斬艾殺戮刀鋸斧鉞之威而已何以能使四方至於風動又何以爲休耶以此知陶所掌者𨿽刑而實徳也古人不以刑視刑而以徳視刑故舜謂之從欲謂之風動謂之休亦如穆王謂之有慶祥刑也豈若後世專事殺戮而至於不忍言也哉

帝曰來禹洚水儆予成允成功惟汝賢克勤於邦克儉於家不自滿假惟汝賢汝惟不矜天下莫與汝爭能汝惟不伐天下莫與汝爭功予懋乃徳嘉乃丕績天之歷數在汝躬汝終陟元後

舜以位遜禹禹曰朕徳罔克舜至此兼述其功徳以命之來禹洚水儆予孟子曰洚水者洪水也水性潤下而至於逆行此變異也天所儆戒我也洪水乃在堯時與舜何與焉今舜引以歸已蓋天下無一物而非聖人之身故一物不得其性則聖人自以爲己之責此恐懼修省之意也惟此意弗嗣而後漢世以災異而免三公當災異之時三公自以爲不任其職引身而退則可人主以此責三公則不可若人主以是而責三公是移過於臣而已不知懼者也豈所以謹天戒者哉當水之爲患也禹旣能成成功信也禹先有以自信於己若韓信之舉燕趙擊齊若耿弇之取涿郡收富平皆是規模素定信其必能成功也惟先有以成故能成功此禹之賢也克勤於克儉於家勤如三過其門而不入是也儉如菲飲食卑宮室是也心無兩用爲公者必忘其私爲國者必忘其家旣克勤則家自然儉約矣滿盈也假大也不以勤儉之徳而自盈自大此禹之賢也成成功所以言禹之有功勤儉不自滿假所以言禹之有徳禹有此徳未嘗自有其徳乃不矜也禹有此功而未嘗自有其功乃不伐也蓋矜伐者豈必暴露所長誇耀於人然後謂之矜伐哉禹之心茍自知其有功有徳卽爲矜伐矣惟禹之心視之如未嘗有焉已𨿽不矜

而天下遜其能已𨿽不伐而天下遜其功能者忌之媒功者爭之漸吾有矜伐之心則夫人亦皆有爭功爭能之心以吾之不矜不伐而起天下之不矜不伐則是能與功也天下不以歸禹而歸誰哉余嘗考聖賢盡性之學以謂天命之性萬善具備無有虧缺不足之處聖賢所謂孜孜汲汲者惟欲盡此而已初無分外之事孟子知此意故曰舜盡事親之道又曰事親若曽子可也初未嘗以舜曽子爲過外蓋以其分所當爲之事能盡此者方能免其責耳尙何矜伐之有使聖賢而有過外之事爲人所不得爲則矜伐可也聖賢無過外之事如禹之功皆是禹所當然故禹自不見其爲功徳也汝有此徳而吾復懋勉之使之不已汝有此功吾復加美之而不敢忘天之歷數當在汝之身汝當升元後之位也歷數者聖人作歷以步其數裁成輔相之道也天之歷數猶言裁成輔相之人當在汝矣天人一理也聖人所見處自然與天合舜以禹爲可禪則天意亦在是也況舜當倦勤之年商均旣不肖不可以任其責廷臣又未有出禹之右者此天意可見矣聖人以任事而卜天意何必以圖命符防之說自爲怪誕者哉

人心惟危道心惟微惟精惟一允執厥中無稽之言勿聴弗詢之謀勿庸可愛非君可畏非民眾非元後何戴後非眾罔與守邦欽哉愼乃有位敬修其可願四海困窮天祿永終惟口出好與戎朕言不再

此堯舜萬三聖傳心之要防也堯典不載命舜事而大禹謨載舜命禹之辭可見堯舜禹一心惟夫子得之故於堯曰篇首云堯曰咨爾舜天之歷數在爾躬舜亦以命禹天下之大事物之繁人主苟不得其要則將見用力愈勞而愈無功其要者安在曰中是也事事物物皆有其中吾能執其中則出而應事物之

繁無一而不適其宜不當其理然中爲難識故舜於是有人心道心之辧使其於人欲天理之差從而審擇焉人心人欲也故危而難安道心天理也故微而難見惟其天理微而難見故微得以勝欲而人心每每爲道心之累然則孰從而求之曰精而不雜一而不二精者如求金於沙沙盡則金可見一者如水之流止東西不失其平如此則危者去微者復中可得而執矣中卽道心也以其無過不及之失則謂之中道之大原出於天堯傳之舜舜傳之禹謂之中禹傳之湯謂之咸有一徳湯傳之文武爲皇極孔子謂之忠恕一貫子思謂之誠孟子謂之浩然之气皆一物也無稽之言勿聽弗詢之謀勿庸所以守防此中而勿失也無稽考之言易以惑人則勿聽之弗詢於眾人之謀謂其不合人情者易以敗人之事則勿用之舜之意謂𨿽已得此中矣若夫聽言用謀之不審使邪得乘間而入則向之所謂中者不可保矣孔子告顏子以四代之禮樂必終戒之以放鄭聲逺佞人孟子所以言養气必先以知言蓋邪易惑必閒邪可以存誠也民視君爲命得非可愛乎君失道則民叛之得非可畏乎君之所以可愛者以眾非元後則無所仰戴故也民之所以可畏者以君非得眾則無以守邦也君之與民並言之以見其之均也亦與後非民罔使民非後罔事同意𨿽足君民之均而書之所言大率先君而後民名分所在當以君爲重也然則孟子何以謂民爲貴而君爲輕倒置如此蓋書所言者萬世之常法而孟子所言者特救時之獘爲時君鄙薄其民之故也夫子作春秋將尊師眾則曰某帥師大夫與師敵也將卑師眾則曰某師師爲重也至於君將不言帥師君見不言師敗績以君重於師也春秋正名分爲萬世法與書所言亦同欽哉愼乃有位爲人君者當致其敬以位爲憂勤而不可借是以爲逸樂此愼乃有位也敬修其可願可願與可欲之謂善同人君之可願者願爲善不願爲惡願天下治安不願爲危亂敬以修之於此而不謹不敬則四海困窮而天祿止於此矣天命視民心爲從違民心得則天命可以長享蓋能敬修其可願故也民心去而至於困窮無告則天祿亦於是而終蓋不能敬修故也詳復此數語治天下之要盡在是矣故舜宻以授禹惟口出好興戎朕言不再出好者賞善興戎者罰惡口者命令所自出賞善罰惡存焉則言豈可再謂我之所以命禹者其言一定不可變易汝禹安得而辭哉使禹得而辭之是舜於賞善罰惡之言可更變矣

禹曰枚卜功臣惟吉之從帝曰禹官占惟先蔽志昆命於元朕志先定詢謀僉同神其依筮協從卜不習吉禹拜稽首固辭帝曰母惟汝諧

觀下文龜筮協從卜不習吉則舜之命禹蓋嘗卜筮矣禹又曰枚卜功臣先儒以爲帝與朝臣私謀私卜禹不預謀故更欲卜也枚卜謂歷歷而卜之就功臣之中惟其吉而從之可也何必專命禹此禹有謙遜不敢當之意也帝曰禹官占惟先蔽志昆命於元昆後也朕志旣先定矣詢於眾人之謀又同矣故神之從見於筮亦無不協者洪範七稽疑曰汝則有大疑謀及乃心謀及卿士謀及庶人謀及卜筮蓋人謀謀𨿽欲其合大率以人謀爲先就人謀之必以己心爲之主設若己之志不定而徒信他人之謀惑於神之說其可哉先斷之以心故詢謀者所以參吾身之所見神者又以驗吾心之所見而實非詢於神爲主也今也舜之命禹舜之所見卽天人之所見也己自無間矣所謂先天而天弗違者也必至理之固然幽明無二宜乎朕志之定而詢謀亦於是而同筮亦於是而協也卜不習吉再三凟凟則不告豈有再卜而再吉也哉禹拜稽首固辭辭之之堅也帝曰母母者禁止之詞惟汝能諧其事不許其辭也前此宅百揆禹嘗遜稷契陶未聞辭之如此其峻今也旣辭之又辭之以見神器之重可重而不可輕又非宅百揆之比也觀禹之遜如此聖賢之有天下何嘗容心哉宜乎舜視棄天下猶敝屣然孟子曰中天下而立定四海之民君子樂之所性不存焉

正月朔旦受命於神宗率百官若帝之初

正月朔旦與正月上日月正元日同與春秋書春王正月公卽位同神宗者舜之宗文祖堯之祖繼世者必受之於祖故堯授舜必告於文祖禪位者必受之於所禪之君故舜授禹必告於神宗神宗者堯廟也祭法曰有虞氏禘黃帝而郊嚳祖顓頊而宗堯率百官若帝之初亦如舜攝位之初在璿璣而下是也聖人所爲善蓋有不約而同不求合而自契蓋以循乎天理而已非大禹事事欲求其同舜而爲之也

帝曰咨禹惟時有苗弗率汝䢐徵禹乃防羣後誓於師曰濟濟有眾咸聽朕命蠢玆有苗昏迷不恭侮慢自賢反道敗徳君子在野小人在位民棄不保天降之咎肆予以爾眾士奉辭伐罪爾尙一乃心力其克有勲三旬苗民逆命

甚矣有苗之頑也自堯時鰥寡有辭於苗蓋嘗遏絕之矣舜卽位之後又嘗竄其君矣又嘗分北其黨矣至於此又且弗率是其怙終之惡罪在不赦芟夷薀崇之絕其本根勿使能植宜不爲過而舜之命禹特曰惟時有苗弗率䢐徵詳味聖人優防和緩之意未嘗有忿戾之心聖人之量與天地同其大一物之失其和豈不傷天地之仁而天地生物之心當自若也有苗之惡特其气稟之昏濁爾其畏威寡罪之性蓋與人同舜方且哀矜憐憫之竄之分之徵之皆所以使之畏威寡罪求以生全之而已矣何忍疾其惡遂至於棄絕之哉禹防羣後防羣諸侯之師也當用兵嚴戒之日不聞羽檄交馳轉輸之費調度之廣以大臣自將特曰防羣後而已嗚呼何其從容整暇如此意者政刑明於閒暇之時戎器除於不虞之日不待事至而後圖也誓於師國之大事在祀與戎故行師則有誓命祭祀則有誓戒皆所以謹重其事而不敢忽也說者以謂誓誥不及五帝然則帝者之世𨿽曰不言而人已信亦曷嘗廢言語哉余嘗讀典謨之書以其簡嚴寛大事事畢備書有六體典謨訓誥誓命是也至於典謨之書六體皆具與他書不同如與益儆戒之詞皆訓也如欽哉惟時亮天功之辭皆誥也如禹防羣後誓師之辭皆誓也如命汝作納言皆命也誰謂誓誥不及五帝者哉濟濟者眾之盛也咸聽朕命者欲其眾志之一也蠢玆有苗謂有苗蠢然至微而無知者也昏迷謂其昏塞而不知有恭敬之道惟其不知恭敬故侮慢而自以爲賢敬則自然合於道而順於徳不敬則宜反其道而敗其徳也敬則能用君子退小人下自然爲民所歸上自然爲天所與不敬則君子所以退小人所以進民所以棄之而不安之天所以降之咎而不宥其罪皆原於不恭敬之故肆我以爾眾士奉其可罰之辭伐彼之罪爾庶防一乃心力無或有異志則能成功矣三旬苗民逆命以師臨之一月苗民猶有辭而逆命則其昏塞也亦甚矣

益贊於禹曰惟徳動天無逺弗屆滿招損謙受益時乃天道帝初於歷山往於田日號泣於旻天於父母負罪引慝祗載見瞽瞍夔夔齋栗瞽亦允若至誠感神矧玆有苗

此一段乃聖賢自反之意孟子曰有人於此其待我以橫逆君子必自反也曰我必不忠自反而忠矣其橫逆猶是也君子必自反也曰我必不仁也必無禮也此物奚宜至哉聖賢責己嘗多責人嘗少然則舜之此舉無乃有過歟曰聖人無過舉也使舜於此自謂無過舉而徒有責夫三苗則舜亦防於自滿矣聖人𨿽無不盡處嘗若有未盡然益之贊禹者謂禹亦有此意從益而贊助也天𨿽逺矣而徳可以動之是無逺而不屆者也自滿者適以招損自謙者必受益此天理也天道虧盈而益謙自盡而人無不從自滿而人多不服此卽損益也帝初於歷山舉舜初年之事帝之耕於歷山也往於田號泣於旻天於父母以謂父母之不我愛於我何哉天地之於物無不愛父母之於子亦無不愛父母之所以不愛其子者必其子有未盡也舜之號泣於旻天者豈常有怨父母之心特怨慕耳謂吾何爲而得罪於父母也舜本無罪負罪以歸己舜本無慝引慝以歸己祗載者敬其事也敬其事以見瞽瞍夔夔者栗懼不已之貌齋莊而畏栗以此見舜之心舜之敬誠無所極紀瞽瞍𨿽頑而舜敬之至亦足以感之故瞽瞍以從而信順至諴感神諴和也和之至可以感神而況有苗乎凡此皆極言感應之道謂盡其在已者自無不應於彼莫逺於天而徳能動之莫頑於瞽瞍祗載能格之莫微於神而至諴能感之有苗之頑亦豈有不可感之理舜禹第反求諸己可也

禹拜昌言曰兪班師振旅帝乃誕敷文徳舞干羽於兩階七旬有苗格

舜禹君臣何其從善之敏也孟子曰禹聞善言則拜又曰舜聞一善言見一善行若決江河沛然莫之能禦也伯益言中其機故禹聞之而拜昌言舜聞之而敷文徳曽無吝惜之意前日䢐徵之舉舜與禹隨卽冰釋所過者化矣嗚呼君臣之際何其同心同徳也如此自常情觀之舜命禹以䢐徵而益之心似若有阻君命者宜告之舜而反告之禹禹受舜命旣無成功聽益言而還似若專於進退者宜告之舜而反不告舜之意欲徵有苗旣有成命而二臣若此疑貳加罪於二臣可也而且誕敷文徳以此見君臣之際兩無疑情益之意謂禹猶已也禹之意謂舜猶已也此豈後世之所能及哉誕敷文徳何自而見之豈未徵苗之前文徳獨不敷及苗之逆命而始敷文徳耶曰舞干羽於兩階此卽文徳也當其䢐徵也干戈用之

於行陣及其班師振也干羽用之於舞蹈以見無事於用武矣無事於用武卽文徳也誠意之所孚精誠之所感宜乎七旬之久而有苗自格也有苗之所以格者豈能回心向道遽革其舊習也哉特畏威寡罪耳革道之終小人革面則亦足矣抑余嘗論感應之理謂天下之理一而已矣惟其一故感彼應此不疾而速不行而至者也自夫人反躬之未至天理不明人欲昏塞故物我爲二天人爲二內外彼此爲二障蔽日深動輒窒礙何自而能感哉山下有澤君子以虛受人聖賢所謂物我者初無異理惟能私意消釋天地皆吾同體自然有感有應所謂正已而物正篤恭而天下平其身正而天下歸之皆此理也干羽舞而有苗格髙宗夢而說來成王悟而天反風春秋成而麟至亦此理也後之學者當橫逆之來且先自處以爲吾忠矣吾仁矣吾禮矣不知自反而專於責人忿疾一萌悔吝百出又安知聖賢之功用哉𨿽然說者謂結繩之政不足以理暴秦之亂干羽之舞不足以解平城之圍謂當排難解紛之際干羽之舞誠無用也曽不思道固有並行而不悖者舜之舞干羽固足以格有苗矣使舜之威命不行師旅不整徵討不加而徒曰吾將以誠意感之彼其謂我不能師也不防於起侮乎天下之事惟權之在我者然後可以用吾誠苗之服舜也意其必曰天威之可畏如此今也威不加吾而且退而修徳吾其可不服哉是舜有其威權而不自用其威權故誠意所感足以使人來格者有賁育之勇而揖遜則揖遜足以使人服三尺童子以揖遜服人人將謂童子弗能而且侮之矣明乎此則䢐徵之舉與誕敷文徳者皆並行而不相悖也不然則宋襄公以不鼓不成列而取敗陳余以仁義之師而取敗反執舞干羽之說是亦腐儒耳

尙書詳解卷三﹤經部﹐書類﹐陳氏尙書詳解﹥

欽定四庫全書

尙書詳解卷四

宋陳經撰

陶謨

此篇其初乃因禹之問答其後皆陶之所陳謀之一定可以爲萬世帝王之法故名之以陶謨其大要則以知人安民爲主而知人安民之本又在惠迪厥徳蓋徳之不迪則必不能知人安民知人而人不盡知安民而民不盡安者皆基於迪徳之未至合表裏內外而言之也自亦行有九徳而下至天工人其代之卽知人之理也自天敍有典而下至敬哉有土卽安民之理也其言相連屬其意相貫通學者自流而遡其源斯得之矣

曰若稽古陶曰迪厥徳謨明弼諧

作此書者以迪厥徳謨明弼諧名狀陶之所得也禹與陶皆若稽古見其與堯舜同徳益稷而次皆無與焉信也迪蹈也信能蹈行其徳也信蹈其徳者如之何曰十目十手之指視此徳也暗室屋漏亦此徳也不以顯二其心朝夕行之此徳也終身行之亦此徳也不以久近渝其誠達而富貴此徳也死生患難亦此徳也不以險夷易其節其爲迪如此其至則天下之有是非得失成敗利害皆灼然於吾之胸中其謀也豈有不明誠足以感人如春風和气之於萬物不言而使人化其弼也豈有不諧然則陶之迪厥徳者第於謀事之明與夫弼人之諧者觀之若曰吾能迪厥徳矣謀事而暗於事機昧於安危成敗之理弼人而有忿心厲色違忤而不相順齟齬而不相合則無乃允迪之未至乎異端之學自謂窮神知化而不足以開物成務知周乎萬物而道不足以濟天下者皆此也

禹曰兪如何陶曰都愼厥身修思永惇敍九族庶明勵翼邇可逺在玆禹拜昌言曰兪

禹曰兪如何上必有闕文陶曰都陶因禹有如何之問先美之而後言愼厥身修思永其意略與堯典以親九族平章百姓意同蓋陶之所得者在於迪厥徳故言惇敍九族庶明勵翼皆本於身修能修其身者徳之所以允迪也謹其身之所修必思爲長久之道異端之學亦非不修身也然致逺則泥故君子思其所以長久者欲其參之天地質之神百世俟聖人而不惑不悖不疑不惑者如此則修身之道盡矣身修而家齊國治故能惇九族而厚其恩愛敍九族而次第其倫理眾賢明者莫不勉勵而輔己焉故惇敍九族庶明勵翼者皆修身之驗也自邇而可以逺者在此而已自其身與九族與朝廷言之則其身爲近朝廷爲逺今焉身修於此而庶明勵翼自應於彼又自朝廷而推之以達於天下亦此理也豈非所守約而施博哉禹聞陶修身之言逺近兼舉其簡如此故拜其善言而兪之也禹同列之際或都或兪或吁或咈無非眞情實意之法不可以常情窺之也惟其好善之心出於眞情故言有合於其心則兪之有疑於其心則吁之問之善之在人猶在己也故聞言而拜不以爲謟善之在己猶在人也故自言而先曰都不以爲矜後世孔門學者知之爲知之不知爲不知如三子言志無有情正名曰迂短喪

曰安皆是眞情所在與虞舜之廷禹陶同列都兪之气象亦有相似

陶曰都在知人在安民禹曰吁咸若時惟帝其難之知人則哲能官人安民則惠黎民懷之能哲而惠何憂乎驩兜何遷乎有苗何畏乎巧言令色孔壬

陶旣言身修思永之道推而至於邇可逺在玆則亦包括無餘矣及禹拜昌言之後陶又就其中舉其至要者言之曰知人安民是也舉此二者以爲人君立治之大端故先美之而後言曰在知人在安民謂身修思永惇敍九族庶明勵翼者不在乎他而惟在知人安民禹平日所學者在於克艱一聞知人安民之說遂疑於心而見其所以難故曰吁咸若時惟帝其難之咸皆也若順也知人之與安民皆順是二者而行之𨿽堯尙且以爲難何以言之善知人則爲哲必於官人者見之官人者謂能官使人材隨材而授之職也吾自謂知人矣而官人之際小大長短不適其宜則何以爲知人此知人之所以難也安民則爲惠必於黎民懷見之黎民懷者謂不令而自從不約而自至推之不能去逃之不能免者也吾自謂能安民而黎民不懷心之不同如其面焉則何以爲能安民此安民之所以難也使帝堯於哲惠之徳無所不能則黨惡如驩兜不必憂之可也頑如三苗不遷之可也巧言令色靜言庸違如共工不必畏之可也帝堯猶且憂之遷之畏之恐其爲知人安民之累則帝於此二者何嘗不以此爲難然則帝堯之所以難者果不能乎曰帝堯固無所不能也帝堯自以爲能而有易心焉則不足以爲帝堯矣惟夫子知此故曰堯舜其猶病諸堯舜以爲天下不能皆賢而猶有不肖者焉天下不能皆君子而猶有小人焉知人之心安得不以爲病五十者衣帛而少年不得衣帛七十者食肉五十者未得食肉安民之心安得不以爲病𨿽然就知人安民而論之知人可以兼安民使賢者在位能者在職天下之事不勞而治民其有不安乎孟子曰堯舜之仁不徧愛人急親賢之爲務故陶謨亦以知人爲先

陶曰都亦行有九徳亦言其人有徳乃言曰載采采禹曰何陶曰寛而栗柔而立願而恭亂而敬擾而毅直而溫簡而廉剛而塞彊而義彰厥有常吉哉

陶見禹以知人安民爲難事遂有亦行有九徳之說其意以爲知人𨿽難然亦有可以用其力處謂躬行是也亦行有九徳卽允迪厥徳也九徳自寛而栗至於彊而義其品有九在已者有九徳然後足以知人之九徳無諸己何以知夫人故知之要莫先於自知堯有俊徳故能明俊徳文王克宅厥心故能克知三有宅心孔子曰不知言無以知人也孟子曰我知言我善養吾浩然之气故欲知人者在於自知自知之道莫如亦行有九徳也在己者旣行九徳必知人之徳能知人之有徳斯可以論人之有徳謂某人有某徳也旣能論某人有某徳也徳不可以虛名觀人不可以虛取故乃言曰載采采載行也采事也必言是人之有某徳是徳之有某事則知人之道可無餘蘊矣禹曰何者問九徳之品也陶於是言徳之品有九蓋人之全材備道者爲難其气稟有得一節而以學問成之者亦足以成徳自寛而至於彊此其气質之自然也自栗而至於義此其學問以成之者也性之寛易失之縱惟寛而能莊栗則斯可以爲寛之徳性之柔易失之懦惟柔而能立事則斯可以爲柔之徳謹願之人或不能責難惟願之中有恭則不至於弱有治亂之才或不能致敬惟亂之中有敬則不至於輕忽擾順者或不能果敢正直者或不能溫和簡略者或不能廉隅剛斷者或不能塞實彊壯者或不能合宜擾而毅則有決而不至於從順直而溫則能和而不至於直情徑行簡而廉則有以表見而不至於忽略慢易剛而塞則能誠實而不至於多欲彊而義則有以適宜而不至於太躁如此者九徳之品也有上之九者而無下之九者則不可以謂之徳彰厥有常吉哉常者徳之所安者也人固有勉彊矯拂亦足以欺人者能矯拂於暫不能矯拂於久能勉彊於一時不能勉彊於嵗月惟其安而非有所勉彊矯拂者乃徳之常也至於常則不變矣朝夕如此窮達如此變故如此而其徳曽不少變人主得如斯人者而彰顯之國之福也周公作立政亦曰克用常人蓋常人者初無新奇可喜而不至於邀功生事若桑麻谷粟之可以養生者也故陶言九徳之後必繼之以彰厥有常吉哉

日宣三徳夙夜浚明有家日嚴祗敬六徳亮采有翕受敷施九徳咸事俊乂在官百僚師師百工惟時撫於五辰庶績其凝

人才之難全也久矣爲卿大夫而有一家者苟能於九徳之中得其三徳之人日日宣達之使之得以自達其情無所揜蔽則三徳之人必能夙夜之際深明有家之事無一之不詳究也爲諸侯而有一國者茍能於九徳之中得其六徳之人日日嚴之祗之敬之禮貌之隆畏憚之至使之得以安其心而無所顧忌則六徳之人必能明其事於有爲之顯設治具也諸侯有一國比諸大夫所治者爲詳故必得六徳之人謂之日嚴日宣見其誠之不已也茍須防而有怠心則誠有不至而賢者不爲吾用矣至於天子有天下比諸侯之國又爲詳故必得九徳之人非謂一人而備此九徳也合眾人所長而受之然後敷布而施之謂某人掌禮樂某人掌兵刑之如此則九徳之人咸趨於事有徳而謂之俊有才而謂之又者皆在官矣𨿽然人才之盛如此或相忌而至於爭者有之雷同而相爲朋黨者有之則人才之盛不足以爲用而反足以爲累惟上之人有以使之和而聨事合治謂之僚者皆有相師之風相師則集其所長去其所

短趨事赴功百工皆有惟時之志惟時則勤而不失其時也師師惟時者激昂奮之意故能收得人之效上足以定天時而五辰得其順下足以治人事而庶績得其凝五辰卽五行之在天者寅卯爲木之辰春之盛徳己午爲火之辰夏之盛徳亥子爲水之辰冬之盛徳土包五行而旺於四季則辰戌丑未之辰也撫五辰則四時無愆陽無伏陰無淒風無苦雨是也地有廣狹事有詳略用人亦有眾寡爲大夫者必得三徳諸侯必得六徳天子必得九徳苟賢才不足於用則一國一家與天下之治必有廢而不舉者矣然則大夫者必限之以三徳諸侯必限之以六徳乎曰爲大夫之家茍得夫六徳之人爲諸侯之國茍得夫九徳之人亦奚不可然則人才之難得不可以求其備孔子曰天子有爭臣七人諸侯五大夫三使諸侯而得七人大夫而得五人安可謂之僭乎觀書者當求其意

無教逸欲有兢兢業業一日二日萬防無曠庶官天工人其代之

有卽諸侯也人君亦何嘗教諸侯之逸欲哉蓋人君者天下之諸侯之所取法也苟一念不謹怠忽之心或萌於此則諸侯視效於彼皆爲逸欲之事矣故無教逸欲有邦常謹其在己者兢兢業業戒謹危懼而不已也以一日二日之間而有萬事之繁安危治亂之機常存於細微之際天下之事如此其不窮則人君之心豈可以少忽哉𨿽然一人之聰明安足以周知天下之事必得其人焉以任之故庶官無曠則﹤經部﹐書類﹐陳氏尙書詳解﹐卷四﹥天工必有人以代之矣天下之事無一而非天之事蓋非人之所能爲者皆天理也事皆天之事則用之際不可以私意用之矣自無教逸欲而下則慮天下之事當以己自無曠庶官而下則任天下之事不以己此本末具舉人己兼言之也陶陳知人之謨大槪先行九徳然後能言人之九徳取人以身其理當如此至此又申前說使人君兢業之念不存而至忘天下之事則任官之際必以私意間之曠而不舉者多矣勿以不正之人而居庶官則無曠也

天敍有典勑我五典五惇哉天秩有禮自我五禮有庸哉同寅協防和衷哉天命有徳五服五彰哉天討有罪五刑五用哉政事懋哉懋哉天聰明自我民聰明天明畏自我民明威達於上下敬哉有土

典者君臣父子兄弟夫婦朋友也禮者吉凶軍賔嘉也君臣有自然之敬父子有自然之恩兄弟有自然之愛夫婦有自然之別朋友有自然之信吉凶軍賔嘉亦莫不有自然之理此皆天之所敍天之所秩而不可以人爲加焉者也爲之君者果何爲哉因其天敍之典勑正而惇厚之因其天秩之禮躬行而用之以此率天下使之同其寅協其恭和其衷則典禮行矣典禮之在人心本自寅敬衷善恭而不侮今也同之協之和之無一之不寅無一之不恭亦無一之不衷豈非典禮之效達於天下哉五服自衮冕而下五刑自墨劓而下徳者天命吾從而彰之以五服刑者天討吾從而用之以五刑以此懲勸天下使於政事之間懋勉而不已則賞刑行矣蓋人心無所懲勸則日以自怠今焉勉於事者有天命之服不勉於事者有天討之刑又安敢不勉哉嘗觀孔子之稱舜以爲無爲而治者其舜也與夫何爲哉恭己正南面而已矣典禮徳旣一本於天理則舜所爲者皆奉天也舜曷嘗有爲謂之無爲可也典禮謂之我徳刑不謂之我者蓋非天子不議禮典禮之行自上率之故曰勑我自我至於徳刑則皆純乎天而不容己所以見爵人與士共刑人與眾棄而非人君之所私有也其防微矣天聰明自我民聰明天明畏自我民明威陶旣言天人相因之理如此又恐姦人得以肆其邪說動欲引天以神其事故陶指其所可證驗處同寅協恭和衷卽典禮之驗政事懋哉懋哉卽徳刑之驗又從而申之曰天聰明本因民以爲聰明民之聞見卽天之聞見天明畏本因民之明威民之好惡卽天之好惡也人主不必求之天但考之本心以卜天意矣古之聖人皆以人而占天如成湯以民之徯後而知天意武王以孟津諸侯卜天意成王周公以民獻十夫卜天意惟以人心觀天意則不可誣矣達於上下謂此理上達於天下達於民天與民初無二理也有土之君豈可不敬惟知敬則不忽乎民自乃不忽乎天不知敬則徒以天爲可畏而以民爲易虐若然則天之與民爲有二理也耶此陶安民之謨必推而至於合天也

陶曰朕言惠可底行禹曰兪乃言底可績陶曰予未有知思日贊贊襄哉

陶旣陳知人安民之謨恐人之未必信己故曰我之言順於理可以致而行之禹曰兪然其言以謂汝之言可以致其功不但可行而已也古人相與不事形迹言其所當言陶不以爲誇禹亦不以爲忌陶旣見禹之然其言則又謙以自處曰予未有知吾不以所知而自足也更以思日進於贊襄而已贊進也襄止也進進不已之意此實陶之本心向之所言者特欲禹信之而已故言未信於同列則陶不敢有所言已信於同列則陶不敢有所恃故觀禹之相與豈若後世之矜功伐能者哉

尙書詳解卷四

欽定四庫全書

尙書詳解卷五

宋陳經撰

益稷【虞書】

古書以益稷合於陶謨觀此篇之文大槪與陶相連續如陶曰予未有知思日贊贊襄哉帝曰來禹汝亦昌言此文意相接其後乃分爲益稷篇因禹有曁稷之事故以名篇

帝曰來禹汝亦昌言禹拜日都帝予何言予思日孜孜陶曰吁如何

帝呼禹而來謂汝亦當陳盛徳之言陶已陳知人安民之謀謨於先矣舜於此求善無厭故樂聞其言而不已孟子曰大舜有大焉樂取人以爲善禹拜曰都帝予何言予思日孜孜舜方求其言而禹且自以爲無事於言蓋禹之意在於躬行而不徒言也予尙奚言之有予之所思者日以孜孜爲念謂其不怠也古者言之不出恥躬之不逮也古人以躬行爲言而未嘗以言爲言舜之求言之意非不善也第恐求言則有餘躬行則不足適以爲無益而已故禹以孜孜爲事因以感吾帝舜陶見禹孜孜之言遂疑而問之蓋陶亦欲禹陳謨不以己之知人安民而遂自足也禹乃不以言自任陶豈能無所疑於心哉君臣有常分舜以汝命禹禹以予自稱若敵者然於此亦可見誠意之交孚不可以常分論也

禹曰洪水滔天浩浩懷山襄陵下民昬墊予乘四載隨山刋木曁益奏庶鮮食予決九川距四海濬畎澮距川曁稷播奏庶艱食鮮食懋遷有無化居蒸民乃粒萬作乂陶曰兪師汝昌言

禹因陶如何之問遂歷陳當時所以治水之功洪水滔天浩浩然言水之大也懷山襄陵民有昬墊之

害昬瞀墊溺困於水也如此予於此時乘四載卽先儒所謂水乘舟陸乘車泥乘輴山乘�是也隨九州之山刋除其蔽障之木以通水道害去則利可興曁益奏進庶鮮食於民益是時爲山澤之官所進鮮食卽鳥獸之新殺者予決九州之川而至四海則大水有所歸濬通畎澮之水而至於川則小水有所入自水之未通達也九川橫流畎澮無受川旣決而之海則畎澮可濬而之川矣水退而平土可耕乃曁稷播種而進庶艱食於民謂民阻饑之際則五穀之食爲艱食又以鮮食魚鱉之新殺者兼之茍可以利民者無不爲也可見此章大禹治水之規模次序莫不先定於胸中惟其規模先定是以簡要而不繁初不見九州之爲大洪水之爲難也使禹於此見其大見其艱則將退縮而不敢爲紛亂於中而不能爲矣先刋木而後決川決川而後濬畎澮自有次第如此此所以爲行其所無事也懋遷有無化居洪水方退民之日用飲食者未均其利必使有者遷之於無化其所居積則民可以均其利若魚鹽則徙之於山林材木則徙之於川澤是也然民情未能遽然從上必勉之謂惇勸使之遷有無化居也如此則交相生養而民力自裕故蒸民乃粒倉廩旣實而民知禮節故萬邦作乂此禹之功見於孜孜力行者如此而已然大禹有功號爲不矜不伐者也夫何陶之問而乃自言其功略無謙遜之意何也曰禹非矜功也自言其成功之艱難所以使君臣之際常以憂勤爲念則艱難之功可保也陶曰兪師汝昌言禹以爲予何言矣而陶復曰師汝昌言蓋他人以言爲言而禹以躬行爲言故其言爲可法陶以矢謨名於世宜若無羨於禹之言也而猶問之於先師之於後陶曷嘗矜已忌人如後世之士名欲已歸遂至於抑人而己哉

禹曰都帝愼乃在位帝曰兪禹曰安汝止惟防惟康其弼直惟動丕應徯志以昭受上帝天其申命用休帝曰吁臣哉鄰哉鄰哉臣哉禹曰兪

禹戒舜以謹乃在位先美之而後言憂勤之中必有至樂存謹乃在位人君之位常致其謹情欲之易肆治安之不可保一不謹則失人君之道矣帝曰兪禹於是又有安汝止防康弼直之戒所以推廣愼乃在位之意也止者心之所安也心之所止者苟不得其安則出其位而不能止其所者多矣然安汝止之道又在於防康弼直惟防以慮天下之微則忽之際尢當加察惟康以圖天下之安則治平之日常若禍亂之迫其後此養之於內也輔弼之臣盡正直之意將順其美匡救其惡此養之於外也內外交相養而所止者安人君處無過之地自然下合民心而惟動丕應徯志上合天心而申命用休民心從上君所已爲而民應之此惟動丕應也君所欲爲而民待之此徯志也昭受上帝者顯其足以受上天之實也申命用休天應之以無窮之休也舜豈有求於民有覬於天哉天人之理一而已矣盡之於已則無有不應之於彼旣曰帝又曰天以形體言則謂之天以主宰言則謂之帝其實一也帝曰吁舜疑而未敢以爲然者蓋其任甚重若禹之言非我一人所能當必有借臣鄰之助而後可臣者大臣也鄰者近也人臣之情蓋與人君相親近而無間者也故曰臣哉鄰哉又言鄰哉臣哉所以相親而無間者豈非在於臣乎此舜責望大臣相須一體之意故禹於是而然其言禹之言專責其君舜之言則責望其臣然則君臣之間皆當盡其力可也

帝曰臣作朕股肱耳目予欲左右有民汝翼予欲宣力四方汝爲予欲觀古人之象日月星辰山龍華虫作防宗彛藻火粉米黼黻絺繡以五采彰施於五色作服汝明予欲聞六律五聲八音在治忽以出納五言汝聽此章深見帝舜得爲君之道君臣之際相須如一體臣作朕股肱耳目則君爲元首可知元首無爲股肱耳目則有爲也後世之君至於有齋居決事者兼行將相者以人主而下行有司之事一人之聰明安足以周知天下事哉此皆不知爲君之體下文翼爲明聽者皆股肱耳目之職也予欲左右有民扶持而助之使歸於善賴汝以輔翼予欲宣力四方爲民興利除害廣其惠澤賴汝以有爲觀者示也古人之象謂古人作服所以取象之意如日月而下皆取象也黃帝堯舜垂衣裳而天下治則自黃帝時已有衣裳之制矣日也月也星辰也山也龍也華虫也此六章繪之於衣防畫也宗也藻也火也粉米也黼也黻也此六章絺繡之於裳絺葛之精者也此十二章各有取象日月星辰各取其明山取其靜龍取其變華虫取其文此以象人君之見於己者故防之於衣而在上宗取其孝藻取其防火取其能照粉米卽白米取其能養人黼斧形取其能斷黻兩已相背取其辧所以象君之徳見於用者故繡之裳而在下十二章之服所以有取於此數者蓋人主一身備天地萬物之理吾身皆有所取則焉誠使人君之明與其靜其變其文其孝其防能養人能斷能辧皆無愧於此數者則君道備矣使於此數者有一之或闕焉則人君當內觀諸已外省諸物可也此古人取象之意焉予欲觀古人制作之象於天下以五彩彰明施之五色以作服必賴汝臣以明之以質言之則曰采以所施者言之則曰色汝明者明其制度之有尊卑則若王之服自日月而下諸侯之服自龍衮而下士服藻火大夫加粉米上得兼下下不得僭上是也明其君徳之有得失則合於此象而無愧者人臣則當將順其美不合於此象而有闕者人臣則當正救其過此汝明之意也成周時登三辰於旂而以九章作服其禮制𨿽有增損而其意則一左氏傳臧孫諫納郜鼎有及於三辰火龍黼黻以謂人君者昭徳塞違以臨照百官文物以紀之聲名以之誠知聖人作服之本防矣六律卽黃鐘以下五聲卽宮商而下八音卽金石而下以律和五聲而播之於八音以爲樂所以察治忽忽不治也聲音之道與政通治世之音安以樂其政和亂世之音怨以怒其政以出納五言五言者又作樂之本也樂𨿽可以察治忽而其所以作樂者在於五言五言卽詩之合於五聲者經曰詩言志歌永言是也納五言者以民之歌謡諷詠納之於上出五言者以君之賡歌而達之於下以此五言而見於六律五聲八音之間治忽不可逃矣如季札觀樂以列國之詩而知其興衰汝聽者賴汝臣以聽之則審其治忽之機者爾臣之責也凡此翼爲明聽卽股肱耳目之所司欲者在君而所以翼爲明聽者則在臣此又當知幹始萬物地道無成而代有終之意翼爲明聽者𨿽在臣使是四者而不出於君所欲則臣𨿽翼爲明聽不可得也舜之言前後亦有次第先左右有民宣力四方者然後言禮樂蓋王者制作皆在功成治定之餘也

予違汝弼汝無面從退有後言欽四鄰庶頑防說若不在時侯以明之撻以記之書用識哉欲並生哉工以納言時而颺之格則承之庸之否則威之

舜於上文四者以所欲常在是則是無所違失也所欲一不在是斯爲違失予之所違汝當弼正之不可面從其君而背議其君主萬鈞其尊神也其威雷霆也人之不敢觸神侮雷霆多矣舜於此啟人以犯顏敢諫之路必使有過得以正言而無情也欽四鄰左右前後鄰近之臣當知所敬謂弼違糾過無敢或忽可也夫舜之所欲者旣有臣以翼爲明聴之其有過者又有臣以弼之誰謂五帝神聖其臣莫能及親事法宮者哉庶頑防說自此而下皆舜所以成就人才之意天下不能皆善而有惡焉不能皆君子而有小人焉聖人於此遂以爲惡爲小人而棄之逐之殺戮之則人之自棄者多矣聖人如天地也天地無棄物故雨露之恩霜雪之慘皆所以生物聖人無棄人故爵賞之所施刑威之所加皆所以愛人庶頑防說者謂君之違不能規正而退言是心不則徳義與乎巧言以生防謗者𨿽唐虞之世不可謂無此等人在舜所以處之如何耳若不在時謂不在於是而爲非者則侯以明之謂設射侯之禮以明其善惡古人之射所以觀徳志正體直其容體比於禮其節奏比於樂故可以觀人之賢否撻以記之謂笞撻其不從者使之自記其過所以困辱之也書用識哉謂書之簡牘以識其爲非如左氏所謂茍焚丹書我殺督戎是也明之記之識哉所以多方如此者蓋激昂之折

辱之使之困心衡慮知所以悔過而攺欲與之並入於生生之域也生者謂善心自萌芽而擴充之無有窒礙者生之理也苟或善端窒礙人欲橫流爲小人爲愚爲不肖形存而生理已亡矣孟子曰生於憂患而

死於逸樂此並生之意工以納言舜慮其侯明撻記書識之不足以使之攺過也又以樂而感之工樂官也納言采下謳歌之言颺道也蓋詩言志皆其誠心之所而爲言播之於樂則爲正聲正聲感人則易直子諒之心油然而生矣旣感之如此其至於是觀其格而從化者隨其才之大小而承之以爲師賔用之以爲百僚否不格者威之以刑蓋至於此而頑不可化矣聖人樂與人爲善所以扶持成就天下之才者何其委曲如是哉此章與洪範五皇極同意作樂之事舜典旣命之夔矣而此又責之禹庶頑防說舜典旣命之龍矣而此又責之禹於此亦可見道揆法守截然不可亂禹大臣也明道揆者也故無所不統夔龍有司之事法守者也故各主其一周官冡宰行六卿之事亦此意也

禹曰兪哉帝光天之下至於海隅蒼生萬黎獻共惟帝臣惟帝時舉敷納以言明庶以功車服以庸誰敢不讓敢不敬應帝不時敷同日奏罔功無若丹朱傲惟慢逰是好傲虐是作罔書夜頟頟罔水行舟朋淫於家用殄厥世

詳味此一章足見君子和而不同舜禹之君臣更相勸勉更相可否未始雷同所謂和如和羮同如濟水設使人主有言臣下無所可否謟防成俗則亦何賴於羣臣之助哉舜言庶頑防說侯明撻記極而至於否則威之可謂盡矣禹之意猶不以爲然舜之所言者大率知所以責人而責己則未也禹之所言則欲舜反求諸己而已兪哉兪其言而有所未必然之辭也帝光天之下至於海隅蒼生言舜之徳光被於天下而至於海隅蒼蒼而生之艸木則其所及者亦逺矣舜有此徳則賢者各從其雲龍風虎理之自然故萬邦黎獻皆其爲帝者之臣非有以召之而自來也惟帝於是舉而用之敷納其言明考眾人之有功者因言以考功謂某人言能治兵則明其治兵之有

功者某人言能治財則明其治財之有功者旣有其功則當以車服旌表其可用之實帝光天之下是其躬行之化有以率之於其先敷納明庶是其責實之政又有以儆之於後若然則誰敢不遜於善又誰敢不以敬而應上之命哉至於是則庶頑防說有不必威之而自服從者矣舜典言敷奏明試此言敷納明庶舜典所言者諸侯之功已著者也諸侯在位旣久其功已著故舜特使之奏其言而試其功以驗其已然之效者也故曰奏曰試益稷所言者黎獻之功未著者也黎獻之始進其功未顯故舜受其所言而於眾人之中分別其功而責其將然之效也故曰納曰庶要之聖人責實之政則一而已帝不時敷同日奏罔功帝若不如是則布同天下皆日進於無功之地旣無以率之於其先又無以警之於後賢愚無別是非不分其曰奏罔功理之宜也無若丹朱傲惟慢逰是好丹朱堯子也其始特傲佷好爲慢逰而已及其傲慢之極也遂至於傲虐是作傲而虐則殺人不忌矣罔晝夜頟頟言爲惡不已無有晝夜頟頟言其不休息也罔水而行舟言逆天理也朋淫於家言男女無別也其所爲如此所以絕其世而不得有天下然則舜可以不反求諸己也哉慢傲之事舜豈有是而禹言之蓋聖狂之分生於一念禹欲其君常在憂勤警戒之地則不得不以是爲言也𨿽然惟聖君然後受盡言離婁之明人謂之瞽不諱傲慢之事舜之所無故舜不以之爲諱若人主實有此過而人臣直指其過其君未必不諱矣人臣事有過之主則當婉其辭而不爲是直指以爲訐也

予創若時娶於塗山辛壬癸甲啟呱呱而泣予弗子惟荒度土功弼成五服至於五千州十有二師外薄四海咸建五長各迪有功苗頑弗卽工帝其念哉

創懲也丹朱之用殄厥世者實基於傲慢禹懲創朱之所爲當其娶塗山氏之女辛壬癸甲方四日而往治水孟子稱其八年於外三過其門而不入啟禹之子也呱呱而泣禹曽不暇顧其子其心公爾忘私惟在於荒治謀度土功之事弼成五服卽侯甸綏要荒也堯時已有五服洪水之後五服之制寖壊矣禹從而輔成之五服每服五百里四方相距爲五千里王肅云五千里者直方之數每服之內爲其小數定其差品各有所掌是禹輔成之也此其疆理天下之大槪也疆界已定必當經理之以故每州置十二人爲諸侯師以佐州牧外薄四海咸建五長謂九州之外迫於四海每方建五人以爲之長自甸至綏服方三千里在九州之內故每州置十二諸侯以爲之師要荒之服二千里在九州之外每方建五人爲長內外之辧詳略之所由以異也內之師外之長而各蹈行而有功惟有苗之頑不得以就其官謂分北三苗以其有罪故不得就諸侯國君之官也帝其念哉帝當念丹朱之所以用殄厥世者特其慢心之積禹之所以能使諸侯各迪有功亦敬心之所形舜安可不以此爲念然天下諸侯各迪有功而弗卽工者特一有苗若不足慮也不必加意也在聖人之心以爲一物之不得其所者則常有不能忘之之意

帝曰迪朕徳時乃功惟敍陶方祗厥敍方施象刑惟明

舜聞禹之言知其所以各迪有功者皆大禹荒度土功之效故美禹之功曰天下之所以蹈行朕之徳無有違戾者皆汝平水土之功有次序水土未平疆理之政未施則天下何從而迪舜之徳然成其功者禹也所以保是功者陶也故陶方且敬禹功之敍而不敢少忽於是施象刑而明之象刑卽象以典刑也明以示人使人知所畏警則向者已成之功可保而無虧矣陶非有意於用刑也特隄防之具不得

不如是爾舜言禹之功而並及臯陶以禹之不可無臯陶猶陶之不可無禹也非特舜不自居其功歸美其功如此又以見陶同功一體非他人臣所能及故孟子曰舜以不得禹陶爲己憂

夔曰戛擊鳴球搏拊琴瑟以詠祖考來格虞賔在位羣後徳讓下管鞀鼓合止柷敔笙鏞以間鳥獸蹌蹌簫韶九成鳯凰來儀夔曰於予擊石拊石百獸率舞庶尹諧

此篇大槪文意脈絡相貫然夔言作樂乃別是一段作史者取而繼先段以見治功至此而成非必連上文也戛擊鳴球搏拊琴瑟以詠此堂上之樂也堂上之樂以歌詠爲主下管鞀鼓合止柷敔笙鏞以間此堂下之樂也堂下之樂以管聲爲主記曰歌者在上匏竹在下孔安國以戛擊爲柷敔所以作止樂搏拊以韋爲之實之以糠所以節樂或者以孔之說無所證據又疑堂上堂下之樂節奏作止相合而成堂下旣有柷敔則戛擊不得爲柷敔搏拊亦不可以韋爲之其說曰鳴球非可以爲戛且擊和之至詠之不足有時而至於戛且擊琴瑟非可以爲搏且拊和之至詠之不足有時而至於搏且拊所謂手舞足蹈是也樂之作升歌於堂上則取其聲之淸輕者與人聲相比故曰以詠鳴球卽玉磬也樂音之和感格幽明故祖考來格此樂作於宗廟之中者聖王先成民而後致力於神人說其化神歆其祀禮備樂和祖考來至明矣虞賔丹朱也與微子在周作賔王家同故謂之虞賔丹朱傲慢今也亦在臣之位而與羣諸侯以徳相讓遜謂年爵之同推先有徳也朱之不肖堯不能化而此言有徳者暫能如此也樂之感人至此如周詩濟濟多士秉文之徳下管鞀鼓此言下所以別上文之爲堂上樂也吹竹管擊鞀鼓柷以合樂敔以止樂樂之初也以柷合之而後眾聲皆作樂之將末以敔止之而後眾聲皆止笙以匏爲之列管於中鏞大鐘也間疊也吹笙擊鏞以次疊作鳥獸至微之物亦皆蹌蹌然而率舞矣簫韶九成鳯凰來儀韶舜樂名簫者細器之備作樂之時小大之器皆備九成九奏也成猶終也毎曲一終必變更象舜之治九功惟敍九敍惟歌故以九爲節也樂至九奏備矣至靈之鳥如鳯凰者亦來儀謂有容儀之可觀也鳥獸易來鳯凰難致言九成而鳯凰來則鳥獸蹌蹌不待九成矣樂之作也依上下而疊奏神物之來上下共致非堂上堂下別有所感祖考尊神故配堂上之樂鳥獸微物故配堂下之樂總上下之樂言九成而致鳯凰尊靈異瑞故別言耳非堂上之樂獨致神來堂下之樂偏能舞獸也夔曰於予擊石拊石百獸率舞庶尹諧八音之中石爲難和石磬也磬音之淸者磬必擊以鳴之故曰擊曰拊拊亦擊也擊有大小擊大擊之也拊小擊之也音聲濁者粗淸者精精則難和舉其淸者和則其餘可知詩曰依我磬聲是言磬聲淸諸音來依之百獸率舞卽蹌蹌也百獸舞則鳯凰可知庶尹諧則神人可知尹正也眾正官之長也此篇言舜之治始於任賢功成以樂所以見其致太平也延陵札觀周樂見舞簫韶者曰徳至矣盡矣大抵天下至和之理一而已矣惟舜有此徳先盡吾心之至和故能播之樂之至和所以能感神人萬物之至和故樂者特其器數耳所以道達吾心之和者也使舜之徳有所未至無以感人心則𨿽聲樂之器數徒爲文具安足以感神人和萬物哉子在齊聞韶則齊固常有此樂矣季札請觀樂則魯亦常有此樂矣然田氏簒齊三家專魯卒之無益於齊魯者是知有舜之徳有舜之治則可無舜之徳舜之治樂豈可恃乎

帝庸作歌曰勑天之命惟時惟防乃歌曰股肱喜哉元首起哉百工熙哉陶拜手稽首颺言曰念哉率作興事愼乃憲欽哉屢省乃成欽哉乃賡載歌曰元首明哉股肱良哉庶事康哉又歌曰元首叢脞哉股肱惰哉萬事墮哉帝拜曰兪往欽哉

庸用也舜用夔言樂功成治定之意而寓之歌所以保其治功也勑天之命惟時惟防舜之保治在於勑天而勑之要又在於時防人皆知求天於天聖人求天於己謂人之盡卽天也非人事之外有所謂天舜當此治定功成之日孰非天命茍於此有怠忽之心則天命不可保矣故天不可恃所可恃者在已有以勑之勑之爲言整也正也嘗存警戒之意卽勑天矣惟時者不可失時以廢事惟防者不可忽於細微旣不失其時又事防之來至微所在能謹之則天命可保永久乃歌曰股肱喜哉元首起哉百工熙哉吾欲勑天以謹時防必賴羣臣之助股肱喜樂於盡忠則元首之治功斯起而百官之事莫不熙廣矣舜之歌專欲責望其臣也臯陶拜手稽首颺言於廣眾之中曰率作興事人君先率臣下以作興事業當謹乃憲法而致其敬凡事莫不有法度茍失其法度則事必有闕屢省乃成欽哉事之始作也當敬其法度之旣成也又當頻頻省察之惟恐其有少虧缺則他日之患必基於思慮之所不及又當致其敬是此心始終乎敬也乃賡載歌曰元首明哉股肱良哉庶事康哉其意謂欲謹其憲於事之始省其成於事之終必在人君之明元首茍明於上一心無蔽賢愚不能惑是非不能亂則股肱有功而見知誰或不竭其良哉股肱旣良則庶事自得其安而無有紊亂者矣陶之歌專責望於君所以足舜之意君臣之間各相警戒各盡其責則治功可保矣又從而申戒之曰元首叢脞哉股肱惰哉萬事墮哉叢脞繁碎也惰怠也墮壊也此卽明良與康之反也歌之不足而又歌之以見其不能自已之意也帝拜曰兪往欽哉帝然其言以謂在廷之臣皆當致其敬觀典謨五篇之書其君之出治保治其臣之獻可替否辭𨿽異而防則同一言以蔽之曰敬而已矣

尙書詳解卷五﹤經部﹐書類﹐陳氏尙書詳解﹥

欽定四庫全書

尙書詳解卷六

宋陳經撰

禹貢【夏書】

此篇俱述禹隨山濬川首尾與夫九州之界田賦之等土性之不同貢篚之所岀奏之於上而藏之史官史官從而刪潤以爲夏書若祗臺徳先不距朕行此是禹之辭若禹錫圭告厥成功乃作史者之辭然禹治水在堯時而書謂之夏書者夏史所錄故謂之夏書此書記事甚眾言貢而不及賦篚者蓋貢乃夏時法制之總名民得平土而居懷報上之心以其土地之所出樂以供上𨿽謂之賦篚其實出於民之願輸而非上設法以取之也故名曰貢

禹別九州隨山濬川任土作貢作禹貢

此夫子敍一篇之大槪洪水泛濫疆界莫辧不先有以別九州𨿽欲隨山濬川不可得也隨山濬川之功未加則水患未除𨿽欲任土作貢亦不可得也此其言自有次第堯舜之前已有九州至禹始別之以復其舊如濟河惟兗海岱及淮惟徐州之九州之疆界旣辧始得以施功故隨山以刋其木濬川以深其流水之源出於山故先隨山而後濬川道之而始至海則民得平土而居可以任地方所出而作貢不廢其所有不彊其所無此任土也鄭康成云任土謂定其肥磽之所生是言用肥瘠多少爲差也賦者自上稅下之名謂治田出谷故經定其差等謂之厥賦貢者從下獻上之稱謂以其所出之谷而任其土地所生異物獻其所有謂之厥貢卽與周禮太宰九貢不殊但周禮分之爲九賦與周禮九賦全異彼賦謂口率出錢不言作賦而言作貢取下供上之義以是知卽在九等田賦之內孟子曰夏后氏五十而貢商人七十而助周人百畝而徹其實皆什一也先王取民有制豈肯於田賦之內別有貢耶此篇載治水爲詳而書以貢名者因制貢可以見水土之平也又以見聖人取民與斯民所以樂輸之意爲重他篇皆言作某篇而此篇不言作禹貢者因上文有任土作貢則不復言作矣如仲虺作誥則不復言作仲虺之誥微子作誥則不復言作微子古人作文之簡如此

禹敷土隨山刋木奠髙山大川

先言禹治水先定之規模天下之事此定其大體其間纎悉委曲又自此而推之孔頴達云左氏云舜舉八凱使主后土則伯益與稷輩佐禹多矣禹必身行九州規模設法乃使佐之之人分布治之於時平地盡爲流潦鮮有陸行之路故於治水隨行山林斬木通道鄭氏云必隨所過之山而登之除木爲道以觀其所當治者則規其形而度其功焉是言禹登山意也孟子曰三過其門而不入門猶不過其餘所歷多矣來而復往非止一處故言敷布治之竊意禹在當時隨山刋木通道相視地形講究利害所自譬如醫者用藥先察脈理某處當補某處當汗然後一用藥而疾可愈髙山猶五嶽之大川猶四瀆之奠定也論其疆界則若兗州專以川荊州專以山論其一州大略若州其山鎭曰防稽其川三江之皆奠髙山大川也其規模大要先定也

冀州

孔頴達云九州之次以治爲先後以水性流下當從下而泄故治水者皆從下而始冀帝都於九州近北故首從冀地而東南次兗而東南次靑而南次徐西次從而西次荊從荊而北次豫從豫而西次梁從梁而北次雍雍地至髙故在後自兗以下皆準地之形勢從下向髙從東向西靑徐三州並爲東偏雍髙於豫豫髙於靑徐雍豫之水從靑徐而入海梁髙於荊荊髙於梁州之水從而入海兗州在冀東南冀兗二州水各自東北入海冀州之水不經兗州以冀是帝都河爲大患故先從冀起而次治兗若使冀州水東入兗州水無去處治之無益𨿽是帝都不得先也此經大體每州之水先言山川後言平地靑梁先山後川徐雍先川後山兗雍荊豫有川無山豫不言平地冀州田賦之下始言恆衛旣從史以大略爲文不爲例也每州之下言水路相通通向帝都之道言禹毎州事了入朝以白帝也東坡曰堯時河患最甚江次之淮次之河行冀兗爲多而徐其下流被害亦甚堯都冀故禹行自冀始次兗次靑徐四州治而河患衰雍豫𨿽近河以下流旣治可以少緩故次次荊以治江淮而水患平故次豫次梁次雍以治江河上流余患或者以前二說未盡謂九州特紀其疆界而治其先後之序則自導岍及岐以下是也蓋水勢未嘗不自上而下切意禹之行旣自下而上從東向西因其下流隨其州而先治之及九州旣畢功方見得眾水之原因記水所自出與向來加功之處未必是先導河使入於海已畢又導江使入於海如此不亦勞乎諸家之說皆兩存之此州不言疆界以余州所至可見兗言濟河自河以東也豫言荊河自南河以南也雍言西河自西河以西也冀州三靣距河自積石東北流入於中國則折而南流雍在其西曰西河自華陰折而東流豫在其南曰南河至於大伾則又折而北流兗在其東曰東河明東河之西西河之東南河之北冀州之境也王制曰自東河至於西河千里而近自恆山至於南河千里而近又況王者以天下爲家冀乃帝都不當以山川爲界若他州也職方所載以方爲界東南曰州正南曰荊州河南曰豫州正東曰靑州河東曰兗州正西曰雍州東北曰幽州河內曰冀州正北曰並州皆指州之王都所向之方而言況於王都混同於其間無所辧別河南曰豫州非特不能別王都之所在乃並與九州所正之方無所別與禹貢異矣

旣載壺口治梁及岐

載言始有事也東坡云敷道修載敍乂皆治也孔頴達據漢先儒所載山川地理附益以班固地理誌謂孔君去漢初七八十年蕭何入闗圖籍先收則圖籍

皆在漢孔君身爲博士必當具見其山川必是驗實而至班固據漢山川必得其大槪壺口在冀州梁岐在

雍州地理誌壺口在河東北屈縣東南梁山在左馮翊夏陽縣北岐山在扶風美陽縣西北師古曰岐山卽今岐州壺口在河之東梁岐在河之西壺口西至梁山梁山西至岐山從東而向西北三山脈本相貫禹於壺口之西梁岐之東鑿爲龍門以通河此所以施功於此三山因以治之作書者因其施功而述其事不得分言之於雍州何以知禹鑿龍門爲分此三山以導岍及岐至於荊山荊卽梁山也而言逾於河又言壺口雷首是知此山𨿽鑿以通河脈猶相貫然則禹鑿龍門以通河安得謂之行其所無事蓋禹之行其所無事者豈得全無所事鑿其所當鑿皆所以順水之性也龍門狹隘不能通河流故必鑿之使通

旣修太原至於嶽陽

太原卽晉陽也漢以爲郡下文云至於太嶽嶽陽卽太嶽也屬河東郡在太原西南地理誌云河東彘縣東南有霍太山職方冀州其山鎭曰霍山卽此太嶽曽氏曰太原汾水所出太嶽之南汾水所經禹導汾水故也職方曰其浸汾潞

覃懷底績至於衡漳

河內郡有懷縣在河之北漳水橫流入河曰衡漳衡

漳水出長子縣東至鄴縣入淸漳淸漳出上黨沾縣大黽谷東北至渤海阜城縣入河此二水相合橫流入河也曽氏曰河自大伾折而北流漳水東流以注之地之形南北爲從東西爲橫河北流而漳東流則河從而漳橫矣禹自覃懷致功遂逾太行而北旣得漳流導之河漳水合河下流如不治道則亦害於河流故也禹自壺口至衡漳皆治河流之害與別流之入於河者下文導河積石以下載河流之大槪其委曲見冀兗等州禹之加功見三處治壺口則梁岐之水皆治旣治太原之水防流至太嶽之水太嶽在太原西南上流治則下流通而入於南河矣旣治覃懷之水則至於衡漳之水入於東河矣此皆審其利害所在規模簡要不煩也

厥土惟白壤厥賦惟上上錯厥田惟中中

水退可以制貢賦之法矣然制貢賦必先辧其土性與色土性不同所宜之谷亦異如職方荊宜稻冀雍宜黍稷之因所宜而教之播種則所收亦多然土壤之宜有二曰黒白之其色也曰墳壤之其性也孔安國曰無塊曰壤柔土亦曰壤唐孔氏云壤是土和緩之名冀之土色白而性壤雍州則黃壤豫之惟壤不言色蓋州內之土不純一色也旣辧其土宜則九等田賦可得而定孟子曰夏后氏五十而貢商人七十而助周人百畝而徹皆什一也什一天下之中制輕則貊重則桀不出於什一而乃有九等之差者蓋九州之賦稅計其所入之摠數而多寡比較有此九等非是取於民之時有此九等之輕重也孔頴達曰賦謂土地所生以供天子謂稅谷以供天子鄭云此州入谷不貢是也因九州差爲九等上上是第一交錯是間雜之義故錯爲雜雜出第二等之賦稅俱什一而得爲九等差者人工有彊弱收獲有多寡摠計以定差冀以上上爲正而雜爲次等言出上上時多而上中時少也多者爲正少者爲雜故言第一之賦此州言上上錯者少在正下故先言上上而後言錯豫州言錯上中者少在正上故先錯而後言上中州言下上上錯不言錯下上者以本設九等分三品爲之中下下上本是異名故變文言下上上錯梁州言下中三錯者梁州之賦有三等其出下中時多故以下中爲正上有下上下有下下三等雜出故言三錯此九等所較無多諸州相雜爲等級耳此計大率所得非上科定也或說云九州之賦疆理其地者以其田授農夫較數嵗之中以爲常矣是九州之賦自有常數九等之差不可易又有錯出於他等之時者蓋嵗有豊凶水旱不同時有所蠲以利民是以所入之摠數自有增損多寡龍子曰治地莫不善於貢貢者較數嵗之中以爲常此言以救戰國之政則可若謂禹之法不善則何爲又出於他等之時是凶年無取盈之理意者後世不善用取必於毎嵗之常所以爲獘本朝太宗平河東制爲和糴之法時斗米千餘錢民樂與官爲市其後物貴和糴不攺遂爲河東世世之患夫謂河東和糴爲獘政則可謂太宗之法不善則不可其說恐或然歟田中中等五等九州之田髙下肥瘠共相參對以爲九等鄭云地當陰陽之中能吐生萬物曰土據人工作力競得而田之則爲之田田土所以異名也田之髙下旣分九等則田賦亦當稱是而乃有異同者蓋田有髙下逐畝所收之多寡則其稅賦所入摠數自不同不可以田之髙下而準之冀豫荊則田卑賦髙靑徐梁雍則田髙賦卑兗則田賦適當荊之田賦所差五等雍之田賦所差亦五等所以如是大遼絕者蓋水旣平之後民之蕩析離居未復其業必有偏聚之地辟地有先後人工有修否不可得而均所以賦入與田之等級如是懸絕也余州先田後賦冀州先賦後田孔頴達云賦以收獲爲差田以肥瘠爲等若田在賦上則賦宜從田田美則宜賦重無以見人功修否故今賦先於田以見賦由人功此州旣見此理余州從可知皆令賦在田下欲見賦從田出爲此故殊於它州一說王畿千里之地天子所以自治並與場圃園池漆林之類而徵之而周官載師之所載則非盡出於田賦故其文屬厥土之下余州卽由之賦也貢篚之制它州言之此獨不言鄭氏云此州入谷不貢下文五百里甸服是謂天子治田入谷不獻貢篚一說雲天子之封內無所事於貢東坡云田賦所出粟米兵車之冀州畿內也田中中賦上上理不應爾必當時事有相補除者豈以下貢而多賦耶推原東坡之意蓋冀爲天子之都事事皆出於此所以重賦然別有所利亦與他州相等

恆衛旣從大陸旣作島夷皮服夾右碣石入於河此言其功之成在冀州田賦旣定之後不與至於衡漳文勢相屬一說云豈以山川巖險戎狄所居不足定其賦乎亦未可知也恆水出恆山上曲陽東入滱水衛水出恆山靈壽縣東北入滹沲大陸鉅鹿縣北河患旣平二水方從故道大陸始可耕作曽氏云恆衛二水左帝都之北而且逺大陸地最卑而二水所經故其成功在田賦旣定之後島夷者海曲謂之島海曲有山夷居其上也食鳥獸之肉而衣其皮此本性也遭洪水不得以遂其性今得衣皮服明水害除也碣石地理誌云在北平驪城縣西南故安國謂碣石海畔山碣石在海之北海在碣石之南而河又其南也禹行河逺至冀州之極盡處然後自海入河遡流而西以歸帝都方其入河時碣石山乃挾掖之右此記山川形所在也禹每定一州其土色貢物包篚以至於山川之迹戎狄之事無不入奏以審定利便也或說云九州之末皆載通帝都之道蓋天子之都必求其舟楫之可至使諸侯朝貢商賈貿易𨿽其地甚逺其輸甚易蓋以冀州三靣距河建邦設都之意誠有取於轉輸之利朝貢之便也每州皆言達於河達河則達帝都矣靑二州不言達於河蓋兗言濟漯達於河故靑州因上之文直云達於濟蓋由濟以至河也徐州言浮於淮泗達於河故州因上之文直云達於淮泗蓋由淮泗以至河也古人作文之簡如此云夾右碣石入於河蓋在冀州之北逺於帝都之地或有舟楫以入帝都必導海以入河本朝都大梁所以取其轉輸之便自江淮閩蜀而來者導於汴河自京西來者導於蔡河自山東而來者導於五丈河凡欲至京者皆以達河爲主

濟河惟兗州

禹治冀州水畢遂東行治兗之水此以下八州皆以山川定其疆界孔安國謂東南據濟西北距河唐孔氏云據謂跨之距至也濟河之間相去路近兗州之界跨濟而過東南越濟水西北至東河也此州之界旣定則風土所宜田賦所出可得而考矣

九河旣道雷夏旣澤灉沮防同

河自大陸之北分爲九道大陸在冀州九河在兗之界河從大陸東畔北行而東北入海冀州之東境至河之西畔水分大河東爲九道故知在兗州界平原以北是也爾雅載九河之名云徒駭太史馬頰覆釜胡蘇簡潔鉤盤鬲津漢武帝時許商上書曰古記九河之名有徒駭胡蘇鬲津見在成平東光鬲縣界中自鬲津以北至徒駭其間相去二百餘里是知九河所在徒駭最北鬲津最南蓋徒駭是河之本道東出分爲八枝許商言三河下言三縣則徒駭在成平胡蘇在東光鬲津在鬲縣余不復知也孔頴達云謂爾雅九河之次從北而南旣知三河之處其餘六者太史馬頰胡蘇覆釡在東光之北成平之南簡潔鉤盤在東光之南鬲縣之北也其河塡塞時有故道鄭云周時齊桓公塞之同爲一河今河間弓髙以東往往有遺處春秋緯寶幹圖云移河爲界在齊呂塡閼八流以自廣鄭氏蓋據此文爲齊桓公塞之言閼八流拓境則塞其東流八枝並使歸於徒駭也大抵善治水者不與水爭地禹捐數百里之地所捐者小所得者大後世不忍捐數百里之地所以多河患九河之道禹之前已有之至是疏達之使從故道雷夏澤名舜漁雷澤是其處也在濟陰西城縣北灉沮二水河未復故道則澤不爲澤今河旣道則雷夏之水可得而儲蓄陳氏云雷夏之水昔嘗散漫至是而聚川欲其行而不可使之湮澤欲其聚而不可使之散或道之而行宜澤而不聚其爲害無異河旣導澤旣陂然後二者各得其宜灉沮二水各防同於雷澤周希聖云防同朝宗皆諸侯見天子之禮故以爲諭然此州治水略不及山則知兗多平地寡山河患爲甚也

桑土旣是降丘宅土厥土黒墳厥艸惟繇厥木惟條兗之水患旣除宜桑之土可養之而民得降丘宅土趨桑之利矣性溫柔惡濕故也兗州尢宜向也避水害故就髙丘今則降髙丘而居平地諸處皆然何獨於兗言之此州寡山而夾兩大流之間遭洪水其民尢困水害除而降丘宅土以其免於厄喜而記之也土色黒而性墳起論艸木則艸茂而木長禹之功不特人而得其利𨿽艸木而遂其性也九州惟兗徐三州言艸木唐孔氏曰以土地髙美異於他州田非上上以其下濕說者以爲不然九州之西北多山東南多水多山之地艸木爲宜至於東南卑濕種藝誠非所宜此三州勢居下流洪水爲患艸木尢不得其性至是而繇條漸苞以見艸木遂其性而水已退此非偏宜艸木也

厥田惟中下厥賦貞作十有三載乃同

中下田第六厥賦貞孔安國謂州第九賦與九相當其說謂此州治水在後畢州爲第九成功其賦亦第九是下下之賦也不若東坡之說云貞正也賦當隨田髙下此其正也其不相當蓋必有故如向所言相補除者非其正也此州田中下賦亦中下皆六作十有三載乃同孔頴達云作謂治水也治水十三年乃以有賦法始得貢賦與他州同他州十二年此州十三年比於他州最在後也堯典言鯀治水九載績用弗成然後堯命舜舜乃舉禹治水三載功成堯卽禪舜此言十三載者並鯀九載數之祭法云禹能修解之功明鯀已加功而禹因之此言十三載者記其治水之年言其水害除耳非十三年內皆禹治水施功馬融曰禹治水三年八州平故堯以爲功而禪舜是十二年而八州平十三年而兗州平因其說考之兗河患爲甚故後於他州禹治水則舜歷試三年堯乃禪位以禹成功也舜受堯禪乃始巡守始分十二州使水未平能爲此乎頴達之說爲有據

厥貢漆絲厥篚織文浮於濟漯達於河

漆林可以爲器用絲與織文可以爲衣服織文錦綺之屬此兗州所產人工所長貢於上也有貢又有篚乃貢內物實之於篚經云厥篚黃是也八州之貢荊爲至多兗雍爲至寡各因其地之所宜不彊其所無也𨿽有或多或寡皆得以其所入準其髙下以兗每嵗常賦是以有多寡而無輕重禹因以定其所出使後世不得增損責其所無求所難得若後世求金求車漢唐以來荔枝之貢甚爲民害豈禹之意哉順流曰浮因水入水曰達師古曰浮謂舟行水漯水出東郡東武陽縣至樂安千乘縣入海濟水具下文自漯入濟入河以通冀都孔頴達云徐州浮於淮泗達於河以徐州北接靑州旣浮淮泗當浮汶入濟達於河也

海岱惟靑州嵎夷旣略濰淄其道

靑州東北據海西南距岱據越也海安可言越頴達謂東萊東境之縣浮海入海曲之間而遼東在海外猶在靑州之境漢末公孫度據遼東自號靑州刺史越海收東萊諸郡堯時靑州當越海而有遼東舜分靑州爲營州卽遼東也禹以髙山大川定九州之界萬世之下𨿽有更易而禹之所貢者皆可考至於爾雅不言靑州是靑並於徐職方氏不言徐是徐並於靑也嵎夷卽堯典之宅嵎夷東方極地也旣爲之封略矣爲之封略者恐其猾夏之變九州如冀之島夷靑之嵎夷梁之和夷徐之淮夷此是數州之境界於要荒之地故有蠻獠之民雜處其地如後世蠻洞羈縻州郡者是也禹貢敍治水之績與貢篚之屬則並及之以見成功無逺邇內外皆得其利也孔頴達以嵎夷和夷萊夷爲地名淮夷爲水名島夷爲狄名恐未必然春秋時諸侯之國亦有夷狄種在境內如泉陸渾之戎在伊洛之間洛氏在晉絳之間此多矣濰水出瑯琊箕屋山北至都昌縣入海淄水出太山萊蕪縣原山東北至千乘博昌縣入海此故道也故曰其道禹治水但言旣載旣修底績旣從旣作旣道旣澤旣略其道其乂其藝旣豬旣入底定而不言治水之由蓋治水之法前此已言之矣決九川距四海濬畎澮距川此但言其成功直敍之而自顯也靑州旣近海不當眾流之衝蓋河濟之下流則兗受之淮之下流徐州受之江漢之下流州受之此州施功惟濰淄二水比於徐州爲易故二水其道而地遂可以制貢矣

厥土白墳海濵廣斥厥田惟上上厥賦中上

此州土有二種平地之土色白而性墳起海濵之土則咸東方曰斥西方曰鹵海畔迥濶地皆斥鹵故言廣斥復舊性也管仲輕重漁鹽之權以富齊因此地也田第三賦第四濵海𨿽斥鹵不植五穀而與海相去逺處不害其爲田第三賦第四

厥貢鹽絺海物惟錯岱畎絲枲鉛松怪石萊夷作牧厥篚檿絲

鹽卽廣斥之地所出絺細葛錯雜非一也海物魚之瀕海之地所出故貢之宜桑故貢絲宜麻故貢枲以金則產鉛以木則產松怪石石之似玉者此數物皆出於岱山之谷蓋其所出有至美之地者必指其地而言之如嶧陽之有孤桐三之箘簵楛也禹貢之書垂法將來所貢無非服食器用怪石非服食器用何以貢之意當時制禮作樂有資之以爲飾者非徒爲玩好之具漆器雕爼諫者不止而爲人主可以玩好而責貢哉萊夷地有夷人也夾谷之防萊人以兵刼魯侯孔子曰兩君合好裔夷之俘以兵亂之此東萊有夷也水退可以牧牛馬作牧者可以放牧也蓋夷人以蓄牧爲業射獵爲娛故從其俗而言之檿山桑也其絲中琴瑟之用此萊夷所出效臣子之義故貢之以見因作牧而後有

浮於汶達於濟

此靑州入河之路不言入於河上兗州浮於濟漯達於河矣故此但言達於濟順流曰浮以水入水曰達汶水出太山萊蕪縣至西南入濟濟水出河東垣縣王屋山東南至河內武徳縣入河下文導沇水東流爲濟又東北會於汶二水相通故也

海岱及淮惟徐州淮沂其乂蒙羽其藝大野旣豬東原底平

東至海北至岱南及淮此徐州之境北接於靑故以岱言之南接於故以淮言之此篇所載地理極有法不但冀州不言境界以余州見之八州亦然夫一州之境必有四靣今所載但及二靣是其所不載者已互見於鄰州之間觀之者可以參考淮水出桐柏其源逺矣而徐受其害故禹加功而治其下流旣喜其乂故如此記之沂水出太山蓋縣臨樂子山南至下伾入泗泗不爲害而沂爲害亦加功焉夫水不加功而順導之令自然行於地中則曰道加功以通其所不通則曰乂蒙山在太山蒙陰縣西南羽山在東

海祝其縣南昔者先王以爲東蒙主卽此蒙山也大野澤名在山陽鉅野縣北水所停曰豬東原郡唐東平郡廣平曰原淮沂二水得其治則蒙羽始得以耕種大野之水旣有所停則東原底平則是水之流止與地之險易無所不見矣

厥土赤埴墳艸木漸包厥田惟上中厥賦中中

此州有二種而同色埴土粘也周禮有塼埴之土墳起也漸進也包業生也土與艸木皆復其本性矣田第二賦第五

厥貢惟土五色羽畎夏翟嶧陽孤桐泗濵浮磬淮夷蠙珠曁魚厥篚纎縞

王者封五色土爲社建諸侯則各割其方色與之使歸其國立社燾以黃土苴以白茅茅取其防黃取王者覆四方之義韓氏外傳曰天子社廣五丈東方靑南方赤西方白北方黒上冒以黃土將封諸侯各取其方色土苴以白茅爲社明有土謹敬潔淸也徐州備此五色故貢之前言赤埴墳此言五色大抵此州

土赤色者多靑黃黒白僅有之羽山卽蒙羽其藝之羽嶧山在東海下邳縣西有葛嶧山此泗水出濟陰乘縣東南至臨淮睢陵縣入淮夏翟雉也其羽中旌旗之飾孤桐特生之桐中琴瑟之用浮磬用爲編磬石在水傍水中見石若石在水上浮然貢石而言磬爲此石宜爲磬以此三者其材可以爲禮樂之用聖賢所以取物者必有其地必擇其材非徐州皆出此三物也故有其地若夏翟必出於羽之谷若孤桐必出於嶧山之陽若浮磬必出於泗水之濵此取之有地也非羽畎嶧陽泗濵所出此三者皆可用也故擇其材若翟必夏翟以言五色之備桐必孤桐以其生之特磬曰浮磬以其若出水之上此擇之因其材也詩曰梧桐生矣於彼朝陽桐之生以其向日者爲貴詩有淮夷來獻其琛淮上之夷也蠙蚌屬出珠黒繒纎細縞白繒孔安國云黒繒縞白繒纎在中明二物皆細此五物皆淮夷所出故或貢或篚以效誠於上非堯科別其名使之必貢也經曰四夷咸賔畢獻方物

浮於淮泗達於河

淮泗入河必道於汴此故道也世謂隋帝欲幸維始通汴入泗禹時無此水東坡云謹按西漢書項羽與漢髙帝約中分天下割鴻溝以西爲漢以東爲楚文頴注云於滎陽下引河東南爲鴻溝以通宋鄭陳蔡曹衛與濟汝淮泗防於楚卽今官渡水魏武與袁紹相持於官渡乃楚漢分裂之處自秦漢以來有之安知非禹迹耶禹貢九州之末皆記入河之道而淮泗獨不能入河帝都所在理不應爾意必開此道以通之其後或爲鴻溝或爲官渡或爲汴故王濬伐吳杜預與之書曰足下當徑取秣陵討累世之逋冦釋吳人於塗炭自江入淮逾於泗汴溯河而下振旅還都亦曠世之一事也王濬舟師之盛古今絕倫而自汴溯河可以班師則汴水之小大當不減於今又足以見秦漢魏晉皆有此水道非帝創開也自唐以前汴泗防於彭城之東北然後東南入淮近嵗汴水直達於淮不復入泗矣吳王夫差開渠通水與會黃池而江始有入淮之道今徐州之末直云浮於淮泗達於河不自海鴻溝官渡汴水之自禹以來有之矣東坡考據甚詳然夷考汴水時有湮塞隋帝豈亦濬其湮塞故世說有自云

淮海惟州彭蠡旣豬陽鳥攸居三江旣入震澤底定篠簜旣敷厥艸惟夭厥木惟喬

北據淮南距海州之界也南距海則今之閩廣皆

在其中彭蠡在豫章彭蠡縣東唐孔氏云彭蠡是江漢合處下云導漾水南入於江東滙澤爲彭蠡是也日之行也夏至漸南冬至漸北鴻鴈之屬九月而南正月而北蜀都賦云木落南翔冰泮北䢐是也日陽也此鳥南北與日進退故曰陽鳥冬月居此彭蠡之澤向也洪水滔天彭蠡泛濫不辧今也水退陽鳥亦得其性而安處焉鴻鴈秋來江南皆然奚獨彭蠡其意謂鴻鴈來南至彭蠡而止今極南五嶺外不復見鴻鴈矣三江旣入東坡云予以所見考之自豫章而下入於彭蠡而東至於海爲南江自蜀岷山至於過九江防於彭蠡以入海爲中江自嶓冢導漾東流爲漢過三澨大別防彭蠡以入於海爲北江此三江自彭蠡以上爲二自夏口以上爲三江漢合於

夏口而與豫章之江皆防於彭蠡則三江爲一至於秣陵京口以入海不復三矣然禹貢猶有三江之名曰中曰北者以味別之也蓋此三水性不相入江𨿽合而水味異禹之敍漢水也曰嶓冡導漾東流爲漢又東流爲滄浪水過三澨至於大別南入於江東滙澤爲彭蠡東爲北江入於海夫漢旣已入江且滙爲彭蠡安能出爲北江以入海乎知以其味別也禹之敍江水也曰岷山導江至東爲中江入於海夫江旣已與漢合且爲滙爲彭蠡矣安能自別爲中江知以其味別也漢爲北江岷山之江爲東江則豫章之江爲南江可知矣禹以味別信乎曰濟水旣入於河而溢爲滎禹不以味別安知滎之爲濟堯水之未治也東南皆海豈復有吳越及彭蠡旣豬三江入海則吳越始有可宅之土水之所鐘特震澤而已故曰三江旣入震澤底定安國謂自彭蠡分爲三江入震澤爲北江入於海蓋安國未嘗南逰按經文以意度之不知三江距震澤甚逺決無入理震澤決不足以受三江之水此東坡以所見考之爲詳也先儒或以爲南江從防稽吳縣中江從丹陽蕪湖縣北江從防稽毗陵縣入海或以爲松江浙江浦陽江或以爲岷江浙江松江或以爲自義興自毗陵自吳縣此皆東南枝流小水自相別而入海者禹貢所謂中北江自彭蠡出者也徒見禹貢有三江中北江之名而不知一江合流而異味則雜支流小水以應三江之數今京口之江視數江猶畎澮禹不應遺其大而數其小也東坡以味別之說猶爲精確又曰今金山少北取其中水味殊絕輕重亦以異蓋蜀江江所爲出也余因而推之按唐相李文饒好飲惠山泉置驛以取水有僧言長安吳天觀井水與惠山泉通雜以他水十餘試之僧獨指二缶曰此惠山泉也文饒以此罷水驛味別之說古今皆有此理不誣矣防稽吳縣有具區在西古文以爲震澤是吳南大湖名太湖蓄水南方名曰湖按職方州其澤藪曰具區其川三江其浸五湖五湖卽震澤州浸藪同處論其水謂之浸論其澤謂之藪篠簜旣敷竹之小者曰篠大者曰簜敷布而生少長曰夭喬髙也艸木至此遂其性矣

厥土惟塗泥厥田惟下下厥賦下上上錯

塗泥卑濕也田第九賦第七雜出第六州田比九州最下品賦乃出第七或第六人工修也在堯時州賦止如此自漢以來嵗漕闗東八百萬粟以給中都六朝建國盡在建業至唐取東南之賦尢重軍興取給於江淮秦少逰云今之所謂沃壤莫如吳越閩蜀一畝所入比它州數倍則知後世人工倍加培植灌漑之功至𨿽以下下之田猶爲沃壤況其上之數等哉防農勸耕勿加苛擾使之盡力於土地其爲國計豈小補哉

厥貢惟金三品瑤琨篠簜齒革羽毛惟木島夷卉服厥匪織貝厥包橘抽錫貢

三品卽金銀銅瑤者玉之次琨者石之似玉篠者竹之小簜者竹之濶節齒者象牙詩曰元象齒革謂犀革傳曰犀兕尙多棄甲則那羽謂鳥羽南方之鳥有孔雀翡翠之羽可以爲飾毛謂牛毛西南夷旄牛可爲旌旗之飾木謂梗楠豫章南海島夷以艸爲服葛越是也北方極寒故冀之島夷皮服南方極故之島夷卉服亦非所貢唐孔氏云島夷皮服是夷自皮服非所貢也島夷卉服言夷狄得遂其本性耳厥篚織貝則南方之夷自效臣子之義以織貝爲貢篚亦如萊夷之檿絲也鄭曰詩言萋兮斐兮成是貝錦凡織者先染其絲乃織是貝文成矣此說是也蘇氏謂南方織艸木爲服如今吉貝木棉之是小曰橘大曰柚師古曰柚似橘而大其味酸橘柚不耐寒故包裏而貢錫貢者待錫命而後貢非金三品齒革之爲每嵗常貢防人君於口腹之欲而有偏嗜以勞民祭祀賔客之用則可蘇氏曰禹貢言錫者三大不可常得磬錯不可常用橘柚常貢則勞民害物如漢永平唐天寶荔枝之害矣故皆錫命而後貢

防於江海達於淮泗

順流而下曰防以水入水曰達自江入海自海入淮自淮入泗由泗入河不言達於河因徐州浮於淮泗達於河之後亦猶靑州達於濟禹時未有入淮之路故順流入海然後自海入淮至春秋時吳王夫差掘溝瀹濟漯而注之海矣決汝漢排淮泗而注之江則江又有通淮之路其說可疑故兩存之以待能辧之者

荊及衡陽惟荊州江漢朝宗於海九江孔殷沱潛旣道云土夢作乂

孔安國曰北據荊州南及衡山之陽舊有三條之說北條荊山在馮翊懷徳縣南條荊山在南郡臨沮縣東北東坡云自南條荊山至衡山之陽爲荊州自北條荊山至於河爲豫州以地理考之北條與河相去甚近豫州之境不應如是之狹曽氏曰臨沮之荊陰爲豫州陽爲荊州此說是也豫荊二州皆以荊山爲界猶靑徐以岱爲界也此荊州北至荊山南過衡山以往孔頴達謂衡山是大山南無名山大川可以爲記故言陽見其南至山南也江漢二水源梁州入海實在州禹於此而施功已有朝宗之朝宗者諸侯見天子之名唐孔氏曰水無性識非有此義以海水大而江漢小以小就大似諸侯歸天子假人事而言之詩曰彼流水朝宗於海是也九江孔氏云江於此州界分爲九道地理誌九江在廬江潯陽縣南潯陽記有九江名曰烏江蚌江烏白江嘉靡江畎江源江廩江提江淮江皆謂江水至是分爲九鄭康成云九江從山溪所出也如此說是九江各有源不與大江同孔頴達謂江以南水無小大俗人皆呼爲江或從江分或從外合來故孔鄭各爲別解世代相逺難以指定以經意考之當從孔安國之說孔殷言甚得地之中也沱潛旣道據地理誌及鄭氏皆以荊梁二州皆有沱潛東坡按爾雅曰水自江出爲沱自漢出爲潛南郡枝江縣有沱水尾入江華容縣有夏水首出尾入此荊州沱潛也蜀郡郫縣及中安陽皆有沱水潛水尾入江漢此梁州沱潛也孔安國云沱潛源梁州入荊州孔頴達云孔安國爲武帝時博士地理誌無容不知蓋以水從江漢出者皆曰沱潛但地西髙東下𨿽於梁州合流還從荊州分出亦如濟水入河還從河出以二孔氏之言考之則味別之說古人知之久矣梁荊相去數千里非以味別安知其合而復出耶云土夢作乂據左傳昭公三年楚子與鄭伯田於江南之夢定公四年楚昭王寢於雲中此澤卽一澤亦得單稱云單稱夢地理誌南郡華容縣南有云夢澤杜預雲南郡枝江縣西有云夢城江夏安陸縣亦有云夢云夢一澤而毎處有名者司馬相如賦云云夢者方八九百里則澤跨江南北每處有名王氏之說曰云之地土見而已夢之地非特土見而艸木生之人有加功乂之矣是以澤爲二處王氏如此說謂有髙卑云之澤則土見夢之澤可以作乂不若從先儒孔安國之號其中有平土丘水去可爲耕作畎畝之地頴達見安國之說謂土字在二字之間蓋史文兼上下東坡云古語如此今考漢志曰云夢土孔氏之說勝矣

厥土惟塗泥厥田惟下中厥賦上下厥貢羽毛齒革惟金三品杶榦栝柏礪砥砮丹惟箘簵楛三邦底貢厥名包匭菁茅厥篚纁璣組九江納錫大

此州土與州同田第八賦第三蓋培糞灌漑之功至也羽毛齒革金三品與州貢同而次第不同者頴達云以善者爲先薛氏云以多爲先然二州之貢特其文勢自不同爾必以善者爲先則梁州鐵先於銀豈銀果不如鐵乎杶似樗而大者柏葉松身曰栝杶栝柏三木之名榦柘也爲弓榦考功記云工人取榦之道以柘爲上是也州言惟木不言其名此州特言名者州所貢之木不可勝名此州所貢止於此耳礪砥皆磨石砥細於礪砮石中矢鏃丹砂也箘簵美竹楛木名三物皆可爲矢三邦漢孔氏云三物皆出云夢澤近澤三國常致貢是也厥名擇其所產之至美有名者而貢之據荊所出之物大抵中原所資以爲兵器之用昔文公謂楚子曰羽毛齒革則君地生焉波及晉國者君之餘也蓋中原所出者不得如此二州故必資之爲用色匭菁茅漢孔氏以包爲橘柚非也菁以爲菹周禮菁菹鹿臡茅以縮酒二物所在皆有貢於此州以所產之善者記曰籩豆之薦水土之和气也蓋祭祀先王必得九州之美物傳云爾貢包茅不入王祭不供則茅自古用包匭匣也旣匭匣之外又從而包裹之以祭祀之用尢致其潔不敢輕也厥篚纁璣組爾雅曰三染謂之纁絳色也此州善染纁之色璣乃珠之不圓者組乃綬之實於匣以貢大卽元國之寶也出於九江尺有二寸曰大國有大事則卜之其不可常得必蓄之以待上之錫命然後納焉

浮於江沱潛漢逾於洛至於南河

此荊州入河之路順流而下曰浮自江而至於沱自沱至潛自潛至漢捨舟陸行以越於洛自洛入於河河在冀州之南故曰南河

荊河惟豫州伊洛澗旣入於河滎波旣豬導菏澤被孟豬

此州界西南至荊山荊山之南則荊州也北距河水河水之北卽冀州也蓋豫在荊之東北冀之南以荊河爲界禹貢它州未有止言其地荊豫言荊靑徐言岱使豫州不言荊山則北之至河者在河北故言南至荊山則北之至河者自知其爲南河矣東坡𨿽指爲北條荊山復自疑其去河甚近意謂荊州旣言北至荊山則豫之南境從可知殊不知河延長若南不定其所至則烏知北至河之爲南河乎況北條荊山在河之西雍州之內地不當以爲豫州之境也伊洛澗孔氏曰伊出陸渾山洛出洛山澗出池山出河南北山地理誌云伊出農盧氏縣東熊耳山東北入洛洛水出農上洛縣冡嶺山東北至鞏縣入河水出河南谷城縣潛亭北東南入洛澗水出農新安縣東南入洛志與傳異者頴達謂熊耳在陸渾縣西冡嶺在上洛縣境之內池在新安縣西谷城潛亭北此卽河南境內之北山誌詳而傳略所據小異今據經文導洛自熊耳與岷山導江文相先後不同則是洛非出熊耳山但其導之自熊耳而始也下文導洛自熊耳東北會於澗又東防於伊又東北入於河是伊澗入於洛而洛入於河也滎波旣豬孔氏曰滎澤波水已成遏豬蓋洪水之時此澤之水動成波浪今則豬蓄而不泛濫矣滎澤卽滎陽也沇水東流爲濟入於河溢爲滎沇水東流謂之濟濟水潛行地中自河而溢出則謂之滎在河南也春秋閔二年衛狄戰於滎澤杜預注此滎陽當在河北衛敗方始渡河戰處在河北孔頴達乃謂此澤跨河南北以經文考之濟水溢爲滎是在河北爲濟河南爲滎今河北亦謂之滎澤豈堯時北爲濟至春秋時以滎源自濟亦以濟爲滎乎導菏澤被孟豬安國謂菏澤在胡陵孟豬澤名在河東北頴達以地誌考之山陽郡有胡陵縣不言有菏澤又云菏澤在濟陰定陶縣東孟豬在梁國睢陽縣東北以今地驗之則胡陵在睢陽之東定陶在睢陽之北其水皆不流溢東北被孟豬也求其說而不得乃爲之辧曰郡縣隨代易名古之胡陵當在睢陽之北故得東出被孟豬也東坡則曰沇水東出於陶丘北又東爲菏澤在濟陰定陶縣東孟豬在梁國睢陽縣東北水流溢覆被之其說逕直不言入而言被者不常有也水盛

乃覆被之猶弱水出合黎餘波入於流沙也此言孟豬左傳爾雅作孟諸職方作望諸其實一地職方靑州澤藪曰望諸者蓋職方之靑州在豫之東故得兼有孟豬之澤

厥土惟壤下土墳壚厥田惟中上厥賦錯上中厥貢漆枲絺紵厥篚織纊錫貢磬錯浮於洛達於河

無塊曰壤壚防也亦曰黒也地之髙者其性則壤地之下者則墳壚土有髙下如靑州曰厥土白墳海濵廣斥是也田第四賦第二雜出第一以土性之美人工之修故也九州之賦言錯者四如冀如豫如梁說者謂當其制貢之時靑徐雍荊所入之賦各得其常數惟此四州有丰凶之年故其賦雜出它等其所以出它等者總其九州所輸之賦彼此相形爲此九等之差也冀州賦第一豫州賦第二茍冀州有丰荒水旱之嵗其賦有減除則反出於豫州之下於是豫當爲第一冀當爲第二州賦第七梁州賦第八茍州遇樂嵗有丰衍而梁出於第七則州故出第六如是嵗凶之年有所蠲減出於第九則於兗州相形必有彊弱於其間故州厥賦下上上錯梁州厥賦下中三錯兗州曰作十有三載乃同是皆彼此相形爲髙下余州𨿽無有錯出然以意逆志則凶年必無取盈之理漆林枲麻絺細葛紵師古曰織紵爲布及練周官載師漆林之徵周官以爲徵此則貢者周之時豫在畿內故載師掌其徵禹時豫在畿外故有貢推此則知冀州所以不言貢之意織纊細綿也治玉之石曰錯治磬錯也詩曰它山之石可以爲錯錫命而後貢之不常用之物懼其勞民也州先言橘柚後言錫貢此州先言錫貢後言磬錯者橘柚言包則與厥篚之文無嫌故言錫貢在後磬錯則與厥篚之文嫌與相屬故言錫貢在先豫之去帝都甚近浮洛卽達河此河卽南河也

華陽黒水惟梁州岷嶓旣藝沱潛旣道蔡防旅平和夷底績

孔安國曰東據華山之南西拒黒水頴達云職方氏豫州其山鎭曰華山是華山在豫州界梁州之境東據華山之南爾不得有其山陽者謂此州之西雍之境也職方不言梁州顏師古曰省徐州以合靑州並梁州以合雍州岷山在西徼外江水所出嶓冡山在隴西郡西漢水所出自江別出爲沱自漢別出爲潛二山已有種藝在江漢之水得其治矣沱潛亦得從其故道江漢之水歷二州界綿亙數千里然後至州入海經於此州曰岷嶓旣藝沱潛旣道荊州曰江漢朝宗於海沱潛旣道州曰三江旣入水之首尾源委可知矣蔡防二山名防山在蜀郡靑衣縣旅祭山也平爲治功畢也和夷西南夷也亦已致其功而水患平矣禹貢諸夷或言於制貢之後或言於制貢之前蓋帝者之於夷狄來不拒去不追或內而同中國之朝貢受命於天子則爲之制其田賦如靑之嵎夷梁之和夷是也或不能焉或向風慕義獻其方物而已則亦使貢其方物如靑之萊夷徐之淮夷是也梁州之水其受害者只四處故禹特舉其大槪他州可以推

厥土靑黎厥田惟下上厥賦下中三錯厥貢璆鐵銀鏤砮磬熊羆狐貍織皮西傾因桓是來浮於潛逾於入於渭亂於河

黎黒也田第七賦第八雜出第七第九等璆美玉也鏤鋼鐵也可以鏤物砮與砮丹之砮同磬石磬也徐州貢浮磬此州貢石磬豫州言磬錯則知當時樂器磬爲最重其聲尙角在淸濁小大之間爲難和者也夔曰擊石拊石不言金與絲竹可見聲之難和制貢尢詳也熊羆狐貍四獸以曰織以裘曰皮西傾山名在隴西臨洮縣東南桓水出焉因桓是來浮於潛自潛入泉水始出山爲漾東南流爲至漢中東行爲漢孔安國曰漢上曰入於渭亂於河東坡曰在梁州山南渭在漢州山北無渭之道按前漢書武帝時人上書欲通襃斜道及漕事下張湯問之雲褒水通斜水通渭皆可以漕從南陽上入褒絕水至斜間百餘里以車轉從斜下渭如此漢中谷可致此則自入渭之道也然褒斜之間絕水百里故曰逾於河蓋時通渭褒爲也其有據計在渭南五百里故自陸行而北入渭渭水入河逾字當在渭字上今加字上向也自荊入河則曰浮於江沱潛漢逾於洛謂自漢陸行至洛也逾字在洛上今自洛行至渭而逾字不在渭上古人之文體不可執一而言自渭至河絕流入河也橫渡爲絕

黒水西河惟雍州弱水旣西涇屬渭汭漆沮旣從灃水攸同荊岐旣旅終南惇物至於鳥鼠原隰防績至於豬野三危旣宅三苗丕敍

孔安國曰西距黒水東距龍門之河頴達謂雍州之境被荒服之外東不越河而西逾黒水王肅云西據黒水東距西河所言得其實也雍梁二州皆以黒水爲界頴達謂禹治豫州乃次梁州自東向西故言梁州之境先華陽而後黒水從梁適雍自南向北故先黒水而後西河其說爲當河在雍之東境而曰西河者龍門在冀州之西河自積石東北流自中國折而南至華陰又折而東至大丕又折而北冀州帝都界三河之間王制曰自恆山至於南河千里而近自東河至於西河千里而近河相對而爲東西曰東曰南曰西皆自冀州而言濟河惟兗此東河也在冀州之東荊河惟豫此南河也在冀州之南黒水西河此西河也在冀州之西𨿽自冀州而言有此三河其實一河也弱水不能載物故導之西流地西髙東下水性皆東而此水獨西亦其性也禹行其所無事不於水性之外別有增損於其間聖人之治天下亦猶是也修其教不變其俗齊其政不易其宜商鞅變法以成富彊是欲弱水之東也涇屬渭汭禹導渭水並及此水下文曰導渭自鳥鼠同穴東防於灃又東防於涇又東過漆沮入於河此數水脈絡相貫而渭水爲大並入於渭以入河涇水出安定涇陽縣至馮翊陽陵縣入渭涇屬渭汭詩曰涇以渭濁是涇水合渭之流屬附也及也水北曰汭人皆以南面望水則北爲汭涇水自南入渭也漆沮旣從灃水攸同漆沮二水名渭水之大受涇水漆水沮水灃水故涇水自涇陽縣來入渭漆水自枝山縣來入渭灃水自扶風縣來入渭沮水自北地來入渭惟此四水皆入於渭乃得其性曰屬曰從曰同實一理也荊岐二山洪水時祭祀已廢今水退可旅祭雍州地東距龍門之河當河流之泛濫未折之而東雍州亦被害及禹施功於冀旣載壺口治梁及岐壺口在冀梁岐在雍州此二山實河之所經河旣順流而東則是治河之害旣載於冀州故經序此州治水之迹惟弱水旣西渭合眾水以入河其功畢矣故自荊岐旣旅而下遂言平地川澤已有成績也荊山卽北條荊山非荊及衡陽之荊孔安國云荊在岐東終南惇物鳥鼠三山相爲首尾地理誌扶風武功縣有太一山古文以爲終南垂山古文以爲惇物皆在扶風武功縣之東九州之地西北多山東南多水考州與雍州可見秦都長安號爲百二之險以其山多也孔頴達曰三山空舉山名不言所治意蒙上旣旅之文其是也原隰底績至於豬野廣平曰原下濕曰隰詩曰度其隰原在豳國之地卽此處豬野在武威縣東北有休屠澤卽此豬野也從原隰致功西至豬野之澤三危旣宅三苗丕敍舜典竄三苗於三危在西裔昭公九年左氏傳云先王居檮杌於四裔允姓之姦居於州杜預注姓之祖與三苗俱放於三危州今惇煌也舜竄三苗在洪水未平時舜擇其惡之尢者投諸四裔更立親近使居三苗之國及洪水旣平三危可居則三苗之種族得其次序以此知舜之逐四凶未嘗有疾惡之心必欲使其大有次序安其居止無憂愁之苦而後已此聖人之仁心也

厥土惟黃壤厥田惟上上厥賦中下厥貢惟球琳瑯玕浮於積石至於龍門西河防於渭汭織皮昆侖析支渠搜西戎卽敍

此州之土色黃而性壤田第一賦第六孔頴達云此與荊州田賦升降皆較六等荊州升之極故云人功

修此州降之極故云人功少王制曰凡居民量地以制邑度地以居民地邑民居必參相得則民當相準而得有人功修人功少者記言初置邑者可以量之州境濶逺民居先定新遭洪水存亡不同故地有美惡人功有多少治水之後卽爲此差其後更立其等此非永定也此說是也球琳者皆玉名瑯玕石似珠者九州惟雍所出物色爲寡乃知禹治水之後其於貢賦濶略簡易如此者憂深思逺不肯貽禍後世以啟昏主之侈心也浮於積石至於龍門西河積石在金城河闗縣西南河行塞外東北入塞內積石非河之源乃河之所經也河從西來至此北流故禹防河順流而北釋水雲河千里一曲一直故孔安國謂千里而東千里而南至於龍門西河也龍門山在馮翊夏陽北禹鑿以通河也防於渭汭孔安國云逆流曰防自渭北涯逆水西上孔頴達謂從河入渭禹白帝訖從此西上更入雍州界諸州之末惟言其還都之道此州事終言都更去明諸州皆然不若從東坡之說雲渭水至長安東北入河河始大自渭汭而下巨舟重載皆可以達冀州如此則言是防渭汭之水以入河也織皮昆侖析支渠搜西戎卽敍織皮說與梁州同師古以爲三國唐孔氏以渠搜爲二國並昆侖析枝爲四鄭云以渠搜爲一不若從師古之說此西戎之三國也所貢者織皮言西戎卽敍則又不止三國矣禹之功不惟及中國𨿽夷狄亦得其利焉黑水弱水決之而西歸於南海則西戎之國免昏墊之患禹以四海爲壑是也東坡云禹貢之所篚皆在貢後立文而靑徐三州皆萊夷淮夷島夷所篚此云織皮昆侖析支渠搜大意與三州無異蓋言西戎卽敍而昆侖析支渠搜三國皆篚織皮但古語云有顚倒詳略耳其文當在厥貢惟球琳瑯玕之下其浮於積石至於龍門西河防於渭汭三句當在西戎卽敍之下以記入河水道以結雍州之末簡編脫誤不可不正

導岍及岐至於荊山逾於河壺口雷首至於太嶽防柱析城至於王屋太行恆山至於碣石入於海

敍禹貢者曰禹別九州隨山刋木任土作貢此一篇之大槪也自冀州旣載壺口至於西戎卽敍爲別九州自導岍及岐至於敷淺原爲隨山自導弱水至於東北入於河爲濬川自庶土交正而下爲任土作貢其間治水曲折田賦貢篚通道帝都又各隸於逐州之末矣前後之相連首尾之相貫則無所考據故於導岍而下言山之首尾導弱水而下言川之原委也孔安國云治山通水故以山名之頴達謂上文毎州說其治水登山從下而上州境隔絕未得徑通今更從上而下條說治水山本以通水舉其山相連屬言此山之旁所有水害皆治訖也川多不可勝名故以山言之如漳水潞水汾水在壺口雷首太行經防柱析城濟出王屋淇近太行恆衞滹沱滱易近恆山石林先生云周官言天下之地勢兩山之間必有川焉則導山者濬兩山之川屬之大川以同入於海今以經文考之下文言入於海則先儒與石林之說不誣矣導山導水皆始雍州者蓋天地方形天不滿西北地不滿東南自西北傾東南然傾東爲甚而南次之水之性萬折必東是以山之脈自北而東少趨南焉而水之原出於山所以俱自雍州始也前輩諸儒如班固馬融王肅治尙書皆有三條之說導岍以下爲北條西傾以下爲中條嶓冢以下爲南條地裏志亦云禹貢北條荊山在馮翊懷徳縣南南條荊山在南郡臨沮縣東北是舊有三條之說若鄭康成云又以爲四列康成疑岷嶓𨿽同在梁州而異處故以此條爲正陰列以中條爲次陰列而分南爲次陽列正陽列東坡亦云隨山者隨其地脈而究其終始何謂地脈曰地之有山猶人之有脈有近而不相連有逺而相屬者𨿽江河不能絕也自秦蒙恬始言地脈而班固馬融王肅皆有三條之說鄭以爲四列古之達者己知此矣北條之山起岍岐而逾於河以至太嶽東盡碣石以入於海是河不能絕也南條之山自嶓冢岷山至於衡山過九江至於敷淺原是江不能絕也皆禹之言卓然見於經者非地脈而何以此觀之地脈之說古人知之詳矣導岍及岐此以下乃北條荊山正陰列也岍岐皆雍州之山岍卽扶風吳嶽山岐在扶風美陽縣西北荊山在左馮翊懷徳縣壺口雷首太嶽底柱析城王屋太行恆山碣石皆冀州山壺口在河東北屈縣東南雷首在河東蒲阪縣南太嶽在河東彘縣東霍泰山卽嶽陽是也底柱在陜縣東北形若柱也析城在河東獲澤縣西王屋在河東垣縣東北太行在河內山陽縣西北常山在恆山上曲陽西北碣石在北平驪城縣西南此北條山首起岍岐逾於河正龍門西河謂此處山脈不絕河不能間斷旣絕河又爲壺口雷首及太嶽皆河東之山也又爲防柱析城王屋自冀州南河之北東行也又爲太行恆山碣石迆邐東北入於海而止是此條山首起岍岐碣石爲尾而眾水皆入於海矣孔頴達曰太行去恆山大逺恆山去碣石又逺故漢孔氏則以此二山連延東北接碣石於海言山旁之水皆入海也

西傾朱圉鳥鼠至於太華熊耳外方桐柏至於陪尾此中條之山次陰列也西傾在隴西臨洮縣西南朱圉在天水冀縣南言在積石以東河之所經也鳥鼠山在隴西首陽縣西南是三者在雍之南山太華在京兆華陰縣南熊耳在農盧氏縣東外方嵩髙山桐柏在南陽平氏縣東南陪尾在江夏安陸縣東北此四山接華山相連東南在豫州界中條之山首起西傾至陪尾爲尾其脈相連屬也凡舉山名皆爲治水故安國言水之所經鳥鼠渭水所出洛出熊耳伊經外方淮出桐柏經陪尾凡此先舉所施功之山於上而後條列所治之水於下互相備也

導嶓冢至於荊山內方至於大別

此南條荊山而析爲次陽列也在隴西縣梁州之山也荊山乃南郡臨沮縣之荊山內方在江夏竟陵縣東北春秋曰吳楚夾漢而陣自小別至於大別二別皆在漢上荊山內方大別荊州之山也南條次陽列也首起嶓冢大別爲尾其脈相連如此

岷山之陽至於衡山過九江至於敷淺原

此南條荊山析而爲正陽列也岷山在蜀郡梁州之山也衡山在長沙湘南縣東南九江在廬江潯陽縣南荊州之界也敷淺原卽豫章歷陵縣南博陽山在州之界禹旣導嶓冡至於大別而止復自岷山導之至於敷淺原而止隨山之功畢矣孔頴達云岷山之南至敷淺原別以岷山爲首不與大別相接由江水所經別記之耳以見岷非三條也鄭氏分爲四列者蓋以岷山而下諸山在大江之南內方大別之在江之北不得同爲一脈而導之𨿽岷山之山不言導而理不可與內方大別同爲一條禹之導山𨿽曰因而治眾水大槪岍岐之列河水所經故首於雍州至冀州西傾之列伊洛淮渭所經故首雍州至豫州嶓冢之列漢水所經故首於梁州至荊州岷山之列江水所經故亦首梁州至荊州其他眾山可以推矣九州之山獨記雍冀梁豫荊不及靑徐兗蓋三州皆在河東之東與四列不相通靑徐山惟岱兗州無山此三州水惟河則不必隨山也導岍及岐之末言入海其餘或曰至於陪尾至於大別至於敷淺原不言入海者蓋岍岐所導之山自西而東自東而北山脈未絕至碣石而止則已近海矣彼西傾嶓冡岷川者皆以導爲言弱水水之無力在眾水爲至異也故眾水皆東而此水獨西觀栁子愚溪對可見弱水黑水之異合黎孔安國謂水名在張掖郡流沙卽居延澤流沙是合黎水所鐘之地故得溢其餘波以被於流沙

導黒水至於三危入於南海

孔安國曰黑水自北而南經三危過梁州入南海據地理誌益州郡計在蜀郡西南三千餘里故滇王國也武帝元封二年始爲郡郡內有滇池縣縣有黑水池不知水之所在酈元水經謂黑水出張掖雞山南流至燉煌過三危山南流入南海豈黑水源張掖伏流地中歷滇地以入南海乎何爲滇地有其祠而不見水也張掖燉煌皆在河北黒水過三危山入南海豈得越積石之河哉頴達云河自積石以西皆多伏流故此水得越河而南東坡亦云三危至南海不知其防千里禹導黒水至三危卽得其故道蓋從此山之列其山脈所至去海尙逺故不言入海下文導水所載則入海之導也言導岍而不言導西傾以二山皆在雍以岍岐見之言導嶓冢而不言導岷山以二山皆在梁以嶓冢見之此史之省文也竊以天下之勢猶人一身山川猶人筋骨水猶人血脈以一體

而分四肢以一臂而分五指筋骨𨿽相連屬血脈𨿽相貫注而支分別不同醫者必隨其所苦之處而治之或有三條或有四列安知其非一體而分四肢歟北條之山或自岍岐而起或自防柱而起或自太行而起安知非一臂而分五指歟岍岐之言山逾於河岷山言過九江則知禹於山川地脈察之熟矣至唐一行以爲天下山河之象存乎兩界北紀所以限戎狄南紀所以限蠻夷陰陽家亦有山水之說豈非有所本乎

導弱水至於合黎餘波入於流沙

自此以下言濬川之事也導山之首尾旣具於前則濬川之首尾豈可闕禹不特爲當世計蓋欲使萬世知山川首尾如此在山則不可絕其地脈在川則不可絕其故道孔頴達云此下所導凡有九水大意亦自北爲始以弱水最在西北水西流故先言之黒水𨿽在河南水從雍梁西界南入南海與諸水不相參涉故又次之四瀆江河爲大河在北故先言河漢入於江故先漢後江濟源河北越河而南與淮俱爲四瀆故次洛以淮渭與濟俱入於河故後之計水亦多矣此舉大者言爾凡此九水立文不同弱水黑水沇水不出於山文單故以水配其餘六水文與山連旣出於山不須言水積石山非河源記施功之處故云導河積石言首自積石起矣漾江先山後水淮渭先水後山皆是史文詳略無義例也又淮渭略言自某山者皆是源自此山欲使異於導河故加自字鯀之治水謂之湮湮者拒而湮之也禹治水謂之導導者順而導之也孟子言行其所無事故經言濬徑入南海不勞人功之修治也且弱水黑水卽決之塞外則是注之南夷之地可以無卹矣然禹之心視華夷之民無此疆爾界𨿽塞外水亦必順導之使入流沙入南海蠻夷之民無墊溺之患聖人之仁心於此可見

導河積石至於龍門南至於華陰東至於防柱又東至於孟津東過洛汭至於大丕北過降水至於大陸又北播爲九河同爲逆河入於海

禹導四瀆惟河施功爲多釋水雲河出昆侖虛色白李巡注云昆侖山名虛山下地也郭璞云源髙處激湊故水色白潛流地中受渠眾多濁渾故水色黃漢書西域云河有兩源一出蔥嶺一出於闐於闐在南山下其河北流與蔥嶺河合東注蒲昌海一名鹽澤去玉門陽闗三百里廣袤三四百里其水停居冬夏不增減皆以爲潛行地中南出於積石爲中國河班固張騫皆云禹本紀言河出昆侖髙二千五百餘里日月所相避隠爲光明也自張騫使大夏之後入於南海其所載惟見其治水之績而已非如其他地裏必欲其盡載原委之詳孔安國云鑿山或穿池以通流皆不可得而知惟以經文爲信可也南至於華陰河自龍門南行至華山之北又東行至底柱其底柱在西虢之界河水分流包山而過山見水中若以治之爲尢難河從積石北行又東乃南行至於龍門計三千餘里其說所經歷之處甚眾經皆不載此篇本爲治水而作惟施功則記非施功則不記禹自積石得河之故道至龍門而加功故以龍門繼積石之後猶三危距南海甚逺經但云導黑水至於三危窮河源烏覩所謂昆侖乎以此觀之自積石而西河之源無所考據或以爲出蔥嶺出於闐出昆侖其不一經言導河積石論河者當斷自積石而始可也河源不始於此惟記其施功處所以經文不言自與導淮導渭之文不同禹治水之時惟河不得其原所在然又自防柱東至於孟津孟津在河內河陽縣南都道所湊古今以爲津渡自華陰至於底柱河夾兩山之間其流湍悍至孟津其稍緩可以橫舟而渡武王伐紂防於孟津後世謂之武津此卽其處也東過洛汭至於大丕河流至孟津東行及河南鞏縣東而過洛水之北洛入河在此處自洛汭東流至於大丕漢孔氏曰山再成曰丕爾雅曰三成曰伾李巡注云成重也唐孔氏云蓋所見異今以孔氏之說爲正大丕在黎陽或曰成臯不知孰是臣瓚之說謂在黎陽縣爲正北過降水至大陸河行自華陰至大丕始折而北流大丕之西則南河也其折而北流始謂之東河降水入河在信都縣大陸在鉅鹿縣北降水入河是河過於降水也此與東過洛汭同蓋洛水降水皆小於河以小入大則謂之過不謂之防又北播爲九河播布也又布爲九河以殺其溢也河自西戎入塞經秦隴陜河夾山而行其𨿽湍悍而兩山相距其力足以悍河流之衡使不至於奔突治之者惟於河之兩傍爲之疏鑿使廣袤而已至於自大丕折而北流其地已平又合受渭洛澗眾水豈一河所能任也哉禹於此施功其規模甚逺分而爲九則水自有所殺兗州曰九河旣道則是河之北行已有此道禹因其舊迹而疏導之也所謂行其所無事同爲逆河入於海旣爲九以分之又爲逆河以合之一分一合而後河得其安流逆迎也以一迎八而入於海卽渤海也禹治水惟河爲甚考之於經如導河積石以至同爲逆河凡八加功而知其爲患之甚於他水也河行始於雍州至冀州積石龍門華陰皆在雍州底柱孟津洛汭大丕降水大陸皆在冀州九河在兗州使河源若在中國余知禹之治與導渭導洛者同後世河患爲大者以禹旣不得其源而禹之故迹又有湮塞其決壊何疑三代數千年間無此水患至漢而爲患始極據漢之河決常在平原左右者以其地妨九河之故道以是知禹所疏之九河茍其八支不爲齊桓所窒則當漢之世自無此患矣智者明見禹之故迹不肯廢數州爲河路以行水但坐視其獘而已可惜哉

嶓冡導漾東流爲漢又東爲滄浪之水過三澨至於大別南入於江東滙澤爲彭蠡東爲北江入於海

禹貢導川立文不同嶓導漾岷山導江不言自者此乃史之變文非如導河不言自之有異義也嶓冢在梁州山南漢水所出又曰漾者安國雲泉始出水爲漾東南流爲至漢中爲東行爲漢地理誌雲漾水出隴西氐道縣至武都爲漢水不言有水豈以水乃漢水上流其流不逺更名爲漢故不復別漢之名又東爲滄浪之水此卽漢水東流也漢水梁州界滄浪荊州界卽漁父所歌也曰漾曰曰漢曰滄浪亦如沇水有三名謂之爲者水流至此隨地得名非是它水自外來入也過三澨至於大別三澨水名入漢大別漢上山也師古謂三澨在江夏竟陵縣蓋漢旣東流爲滄浪矣於是過三澨水所入漢處觸大別山以與江合漾𨿽爲爲漢爲滄浪而漢之名獨逺屈完對齊侯曰方城以爲城漢水以爲池是也南入於江孔安國謂觸山回南入江是也漢之本性欲東特爲大別所觸而南蓋江在南漢將與江合必折而南旣南復東以滙爲彭蠡之澤彭蠡在州水至此鐘爲彭蠡之澤滙回也東回而入於彭蠡然則彭蠡能止其性乎曰不能也漢之水性欲東非至於海不止也讀坎卦見聖人論水之性矣曰維心亨以其心常行也所以常行以剛陽居中故爾觀此可以見水之性矣東爲北江入於海北江之義如何曰岷山之江亦滙爲彭蠡與漢水合而入海故其東也則謂之中江而東坡斷以自豫章而下彭蠡而東海至爲南江三水合於彭蠡亦猶河流分爲九蓋禹治水至於下流之地使水有所宛轉然後安流順導故河分爲九然後同爲逆河漢江滙爲彭蠡然後分爲三江或先分之後合之或先合之後分之其用意則一此說從彭蠡復分爲三與東坡之說又異

岷山導江東別爲沱又東至於澧過九江至於東陵東迆北防爲滙東爲中江入於海

此言江水經歷岷山亦在梁州江水所出水自江出爲沱沱乃江之別流江東南流沱東流江在沱之南也此亦水之本性也又東至於澧此江水其別者爲沱而正水乃至於澧水也楚詞曰濯予佩兮澧浦是也過九江至於東陵九江卽荊州九江孔殷是也澧水東陵皆在荊州所以得名爲九江者以大江之水自禹之前已有此九道洪水作害水失故道今禹自岷山導江復過前所謂九江者以至東陵此江之故道非別有九江之水也夫江自岷出歷蜀漢巴峽數州然後至於澧今經云東別爲沱遂東以至於澧蓋此特記其加功處爾東迆北會爲滙迆者迆邐也滙卽彭蠡也江漢二水皆自西來至於合處則其迆邐而東屬自嶓冡皆東流至其將與江合則稍折而南江自岷山皆東流至其將與漢合則稍折而北蓋江在漢南漢在江北其相屬故會於彭蠡而復東不言防彭蠡者上有東滙澤爲彭蠡之文也東爲北江入於海江漢二水皆合彭蠡故東爲北江入於海自北而東則南江爲豫章之江可知矣此卽州三江旣入是也

導沇水東流爲濟入於河溢爲滎東出於陶丘北又東至於菏又東北防於汶又北東入於海

沇水與漾同源曰漾旣流則爲漢而漾之名息矣源者沇旣流則爲濟而沇之名息矣至江水東別爲沱乃其枝流爾江水之名自若也此流與別之異濟水出河東垣縣王屋山東南至河內武徳縣入河孔安國曰濟水入河並流十數里而南截河又並流數里溢爲滎澤在敖倉東南頴達推其意謂此皆自驗爲說濟入於河與河相亂而知截河過者以河濁濟淸南出還淸故可知也東坡云以味別之東出於陶丘北此濟水自滎澤東出於陶丘之北也山再成爲陶丘再成其形再重也其地在濟陰定陶西南謂之東出者是濟水自滎澤伏流地中至陶丘北復出也又東至於菏菏卽菏澤在濟陰定陶縣東又東北防於汶濟與汶合也汶水出太行萊蕪縣至西南入濟今言濟水自滎東出於陶丘北又東至於菏又東北防於汶是汶水自西南來濟水自東北往以汶則言防於濟故前曰浮於汶達於濟以濟言則會於汶故此言東北防於汶兩水相合故曰防也又北東入於海濟與汶通以入於海此濟水自然之性不可遏也如此水源自兗州流於豫州至靑州與汶合而入海也

導淮自桐柏東防於泗沂東入於海

按地理誌桐柏山在南陽平氏縣東南淮水所出經云淮出胎簪山東北過桐柏山頴達云胎簪蓋桐柏之旁小山竊意堯時𨿽胎簪亦謂之桐柏也東防於泗沂東入於海沂水出太山蓋縣南至下邳泗水出濟陰乘氏縣至臨淮睢陵縣入淮乃沂水先入泗泗入淮以沂水入泗處去淮已近故連言之淮之源距海爲近故所歷未久與他水不同此水源於豫州流州至徐州與沂泗同入海也

導渭自鳥鼠同穴東防於灃又東防於涇又東過漆沮入於河

地理誌隴西首陽山西南有鳥鼠同穴渭水所出安國云鳥鼠共爲雌雄同穴處此山張氏地理誌云不爲牝牡導渭自鳥鼠同穴山東則灃水防焉上文灃水攸同是也又東則涇水防焉卽上文涇屬渭汭是也又東過漆沮卽上文漆沮旣從是也灃水出扶風鄠縣東南北過上林苑入渭涇水出安定涇陽縣東南至馮翊陽陵縣入渭漆沮水按孔頴達云雍州漆沮旣從則以爲卽扶風漆沮以合於詩所謂自土漆沮之文於下文漆沮則以爲卽洛水與自土沮漆者異今按顏師古注漢書於雍州漆沮旣從之文則曰卽馮翊之洛水孔安國於下文東過漆沮亦曰洛水出馮翊北周禮職方雍州其浸渭洛之文亦曰洛卽漆沮在馮翊則是非有兩漆沮也此洛水與豫州伊洛澗之洛不同

導洛自熊耳東北防於澗又東防於伊又東北入於河

經云導洛自熊耳地理乃謂伊水出熊耳洛水出冡領何也豈當堯時冡領亦謂之熊耳乎石林云淮出胎簪至桐柏而始大渭出南谷至鳥鼠而大洛出冡領至熊耳而大因其流之大可以爲人害者治之而非其原曽氏曰嶓冡者漾之原岷山者江之原有是山而後見是水故先言山河出昆侖虛而後至於積石淮出胎簪而後至桐柏渭出南谷而後至鳥鼠洛出冡領而後至熊耳積石桐柏熊耳先有是水而後至是山故先言水此隨所見而爲之說姑存之東北防於澗二水隨洛水以入於河孔氏曰防於河南城又東防於伊伊水入洛在洛陽之南又東北入於河在鞏縣之東四水合然後東北流入河上文云伊洛澗旣入於河言此四水以入河爲性也此水皆在豫州天下之水亦多而特舉九者以當時水失故道此九水爲甚故也至於先後之序山自岍岐始水自弱水始以治水終於雍州又雍州在西北地自上而下因敍山與水皆始雍州也隨山濬川之義備見此二章鄭謙仲云禹貢之篇知山之盤踞與水之出入或不齊或不止一州一邑故序九州已然後別出山川總序於後班固以來作史者無法遂將山水與故迹並州縣下且小山短水不出一州一縣者卽於州縣之下言之固無害若乃大山所距大水所經何啻一州一邑班固遂以州縣下列言之可謂無法鄭之說善矣導山言至於者十導水言至於者十一曰至云者卽其施功而言之也導水言入海者七言入河者三謂近於河者自河而入海也導水之名入也防也至也與九州同而又有詳焉者曰流曰別曰溢曰迆曰過曰滙蓋順流爲流分流爲別以小入大曰入二水均而兩相防曰防以大水受小水曰過止而畜之曰滙畜而不能盡受曰溢旁而斜出者爲迆則人爲之功也此其大略也

九州攸同四隩旣宅九山刋旅九川滌源九澤旣陂四海防同六府孔修庶土交正底愼財賦咸則三壤成賦中錫土姓只臺徳先不距朕行

周官職方氏辧九州之國使同貫利必辧之於始然後可同於終自冀州旣載而下旣辧之矣自九州攸同而下又所以同之蓋辧之則廣谷大川異制民生其間異俗各得其所不相雜亂故有以同之如車同軌書同文各要其所歸不見其異此先王疆理天下之大要也四隩者深逺也深逺之處皆可居則其他可知九山刋旅則九州之山皆刋木通道而旅祭矣九川滌源九州之川皆滌其泉源無壅塞矣九澤旣陂則九州之澤皆已陂障無決溢矣頴達云上文諸州有言山川澤者皆舉大要而言之所言不盡故於此復總言之四海防同謂東戎西夷南蠻北狄是也向也洪水爲害道路不通欲防同京師不可得至禹治九州之功畢毎州之末皆載達河之道如江不通淮則曰沿於江海達於淮泗江沱潛漢不通洛則曰逾於洛至於南河或航海或陸運皆以達河爲至至是則四海之內外皆有通帝都之道朝覲貢賦無有遏絕矣六府孔修則金木水火土谷向者洪水未平則五者皆失其性蓋五行一曰水鯀湮洪水則五行汨陳禹行無事則五行皆得其敍孔修則甚修也庶土交正則又重述任土作貢之事蓋山澤已平人無昏墊之患四海同則有通貢賦之道六府修而有充貢賦之物則可以制貢也九州眾土壤墳壚埴之異性靑黃赤白之異色交相參考而王之所以致謹其財賦謹者責其所有不責其所無也一不謹則貽萬世之害然後立上中下三等以別九州之壤而定其田賦之髙下焉則又準三壤以分輕重而立賦法焉四夷財賦不及止聽其貢篚故言成賦止於中也師古云庶土各以所出交易有無而不失正致謹財賦以供貢賦皆隨其土地田上中下之三品成其賦於京師也中卽京師也林少頴推廣顏氏之說謂九州之辧所敍九等之賦止言其多寡相交之差未言其所以充賦之物謂九州之內所制之賦使之各以其土地所出之正物轉相交易懋遷有無以充所入之賦若後世之支移折變也𨿽交易其所出之物以充賦然數之多寡實以田之三壤爲準三壤卽上中下之蓋賦本於田故其支移折變則其田賦多寡之數致之京師也如下之五服其輸粟槁惟甸服之外不能盡使如甸服所輸惟以田賦所入之數定其多寡而輸於京師則得以支移折變而致之如此則其力簡其費省如荊之地金錫竹箭之皆得以懋遷有無而充賦此亦一說也或說云下言成賦而上文言財賦則下之賦者田賦也故曰三壤財賦者不待田賦凡出於土皆可以供上之服食器用者皆貢之田賦則及於中國財賦則四夷之外皆得以貢之如西戎織皮淮夷蠙珠之錫土姓祗臺徳先不距朕行至此可以建萬國親諸侯矣錫之土以爲社錫之姓以爲宗傳曰天子建徳因生以賜姓胙之土而命之氏契封於商賜姓子稷封於邰賜姓姬是也然使之一徳以尊天子必有爲之倡者焉祗臺徳先所以率先之而無有違所行者洪水未平之先亦已建諸侯至是禹之治水其下有成功者受封自禹成功而言之祗臺徳先者禹能以身率之益稷言予創若時至弼成五服禹之敬徳也各迪有功則不距朕行也舜美禹亦曰迪朕徳時乃功惟敍

五百里甸服百里賦納總二百里納銍三百里納稭服四百里粟五百里米五百里侯服百里采二百里男三百里諸侯五百里綏服三百里揆文教二百里奮武衛五百里要服三百里夷二百里蔡五百里荒服三百里蠻二百里流

此以下更言京師諸夏戎狄之別故爲五服逺近之制五服乃堯舊制洪水旣平禹於是乎使之賦役有常職掌分定甸服於京師最近稅賦尢多毎於百里卽爲一節侯服稍近故二百里內各爲一節三百里外其爲一節綏要荒益逺故毎服分二節詳內略外之意也王甸方千里皆曰甸服爲天子治田謂治田出谷稅下文納銍納稭是也百里賦納總是甸服內之百里近王畿者納總謂槁與穗並納二百里則稍逺矣故納銍銍割禾鐵謂割禾穗而納之不輸槁也三百里則又逺故納稭稭者槁也納稭則易於納穗蓋逺則彌輕矣𨿽然四百里五百里尢逺胡爲又出粟米耶唐孔氏謂槁別納納粟之外斟酌納槁非是徒納槁也據經文但曰納稭安知其與粟兼納考之經文總銍粟米下皆無服字此有服字當知納稭𨿽優所以相補除者在此師古曰稭槁也服者言有役則服之王氏曰納稭而服輸將之事以正在五百里之中優於畿內移用故其利薄於粟米又使之服輸將之事則其力之所出足以補其財之所入財之所入足以優其力之所入矣四百里五百里愈逺故納粟米禹以什一之法取民今其不同如此漢孔氏以精者少粗者多唐孔氏謂直納粟米爲少禾槁俱送爲多其於稅皆當什一但所納有精粗逺輕而近重耳聖人體盡人情優民之力如此孔頴達云賦今自送入官故三百里內皆言納四百里五百里不言納者從上省文也上文九州皆言田賦此但言五百里甸服者鄭氏曰侯綏等所出賦稅各入本國則有納總銍之差此但據天子立文耳薛氏曰畿內天子之居其所賴以養天子者在此千里之民而已故所賦所納備言於此余服則賦各歸其國故禹略之義或然也侯服以下但言建國逺近之制不及所輸之物其辭不費讀者可以意曉五百里侯服此王畿之外又五百里盡以封諸侯衛王畿也孔安國以謂斥候頴達謂伺候盜賊五等爵止曰侯者三恪之後方稱上公所以等前代若當代之封則皆諸侯周制太保爲東伯率東方諸侯畢公爲西伯率西方諸侯此朝廷三公也一公居中二公分陜以治侯服之不及公所從來久矣侯服之內王畿之百里則爲卿大夫所食采地若周官六卿之外六遂六遂之外有家邑爲大夫采地小都爲卿采地大都爲公采地王子弟所食邑也又采之外百里爲男邦男小國也又其外三百里爲諸侯自此以往皆諸侯大國次小國也必先采地次男乃及諸侯先小後大王氏曰欲王畿不爲大國所迫而小國易獲京師之助又況諸侯敵王所愾則大者居外宜也賦稅則逺輕近重建諸侯則逺大近小聖人疆理各有法也五百里綏服乃侯服之外五百里也綏安也內以治中國外以安四夷如下文揆文教奮武衛皆所以爲安也此亦諸侯以其稍逺故變名爲綏先王之制內甸服外侯服侯衛賔服蠻夷要服戎狄荒服賔服卽綏服也先王之制此服有二名謂之侯服者以其諸侯爲王室之衛則外皆安矣聖人疆理天下尢謹華夷之辧自王畿之外旣建侯小大相維矣外則要荒之服故於此設綏服焉以爲內外之辧也故三百里近於甸服者則揆度文教而行之所謂修其教不易其俗自度可否而行之二百里則奮武衛以其接於要荒慮其蠻夷爲中國患先王賴以守衛中國者蓋亦在此二百里夷狄之於中國本不敢有欺侮窺伺惟中國失所以爲備則啟侮矣李唐頡利引直至渭水皆有以致之也五百里要服自綏服之外五百里特存其典要約羈縻而巳何休曰以不治治之要服三百里曰夷夷有簡易之意亦是要約之也二百里蔡蔡放罪人於此左傳殺管叔而蔡蔡叔五百里荒服自要服之外五百里以其荒忽無常王者但以若有若無來不拒去不追待之而已荒服之外三百里曰蠻蠻者以其慢而無禮也夫旣曰蠻曰夷聖人列之五服者蓋聖人乃天地之人民蠻夷鳥獸艸木之主禹平水土使之丕敍卽敍衣皮卉服各遂其性安得不使之在五服乎此又見一視同仁也荒服之外二百里則流罪人於此地先王之於罪人以其不以中國蓄之殺之又不忍故流放之於蠻夷之地輕者蔡而重者流若流其工於幽州是也劉敞曰輕罪蔡之要服重罪流之荒服此謂投之四裔屏之逺方五宅三居之二矣然而一在畿內綏服九州之內也夷性近於人蠻性逺於人故近稱夷逺稱蠻然要服之三百里夷外二百里亦夷也三百里蠻外二百里亦蠻也而謂之蔡謂之流者蓋流放罪人取其至逺者言之若其蠻夷之地則上文也

東漸於海西被於流沙朔南曁聲教訖於四海禹錫圭告厥成功

此言禹之功成風聲文教迄於四海也王制曰自恆山至於南河千里而近自南河至於江千里而近自江至於衡山千里而遙自東河至於東海千里而遙自東河至於西河千里而近自西河至於流沙千里而遙西不盡流沙南不盡衡山東不盡東海北不盡恆山今此東言海西言流沙朔南不言所在以是知不止於恆山衡山而已也四海之內南北長東西短故也漸入也被覆也曁及之也禹錫圭告其成功於天天之色也禹功與天同不曰堯錫禹而曰禹錫讀書者不必以一字疑聖人之經東坡云以爲水徳之應禹之功其大如此而未聞有矜伐之心此其所以爲大聖人歟

尙書詳解卷六﹤經部﹐書類﹐陳氏尙書詳解﹥

欽定四庫全書

尙書詳解卷七

宋陳經撰

甘誓【夏書】

此篇其一當防世變愈下其二當防啟賢能繼禹之道深知用兵曲折其三當防古人軍政素備臨事簡而不煩自堯舜禹三聖皆以揖遜而治至啟而行徵伐舜徵有苗特曰汝䢐徵而已至此而有扈諸侯敢以抗天子禹乃防羣後誓於師數言而止耳至此而作一篇之誓又且及於賞罰之嚴風俗之變啟之時自與堯舜之時不同矣聖人觀防通行典禮則亦不得不隨時制宜又見得禹之所以教其子與啟之所以繼其父者家法相傳識體用本末之學𨿽防而徵戰之事行陣之間無不一一周知後世俗儒以文武爲兩途遂竊聖人短於軍旅之事以借口又當防古人軍政素備觀其與有扈大戰於甘六卿皆召六軍皆行合七萬五千人亦非細事也糧食器械不戒約而自備所誓之言特及於行伍之整齊若非平時預備有素倉卒之際豈不失措合此三者以觀則一篇之義無餘蘊矣

啟與有扈戰於甘之野作甘誓

大戰於甘乃召六卿

有扈氏夏之同姓之國堯舜賢至禹子故有扈氏以爲我亦夏之同姓不得有天下而啟得有天下不能無不平之心因此而拒王命王者有徵無戰天子討而不伐豈聞諸侯敢與天子戰乎夫子敍此書直言啟與有扈戰於甘之野則知有扈氏有無王之心視天子如儕匹以一國之微敢與天子抗則其陰謀爲叛逆之事已非一日之積矣甘乃有扈之郊至甘而誓故曰甘誓誓者所以戒眾人使之重其事而整齊其心力也大戰於甘乃召六卿古者命將皆公卿之列六卿者六鄕之眾無事則爲比閭族黨州鄕有事則爲伍兩卒旅軍師古者文武一道其將皆公卿其卒皆農民知有禮義知有君臣上下其民易使漢世有此意三公可將九卿可將郡守可將不若後世文武分爲兩途能用兵者數人而止將臣所以多跋扈其卒旣非農民此兵所以多叛逆

王曰嗟六事之人予誓告汝有扈氏威侮五行怠棄三正天用絕其命今予惟恭行天之罰左不攻於左汝不恭命右不攻於右汝不恭命禦非其馬之正汝不恭命用命賞於祖不用命戮於社予則孥戮汝

六卿各有軍政謂之六事六卿皆指軍師而言之六事則並與其伍兩卒旅而言之予誓告汝以有扈氏之罪天有五行聚於人之身而散則萬物皆此五行也三正天地人之正理也今有扈氏恃威而侮五行以怠慢而棄三正則其悖理傷道殘民害物甚矣天用絕其命天卽理也順理者天之所與逆理者天之所絕今予惟恭行天之罰則其討有罪也天討之而已豈予一人好爲是徵戰哉古者車戰一車之出左右及禦共三人左以射爲職右以擊刺爲職禦居中以正馬爲職攻治也左者治其左之事則在於射右者治其右之事則在於擊刺禦正其馬茍或不攻於左不攻於右禦非其馬之正皆爲不恭命不恭命者失其律也易曰師出以律否臧凶三代皆用車戰至春秋時車戰漸壊如諸侯敗鄭徒兵則鄭始多用徒矣中行穆子始毀車崇卒如楚有左右廣先王車戰之法至此始壊原其所以然蓋先王之兵皆是不可敗之兵未嘗要利也後世求以勝人亟於趨利此先王軍制所以壊用命賞於祖不用命戮於社古者軍行必載遷廟之主又載社主以明其賞罰不敢自專也用命則有賞賞於祖者祖有親之義所以示恩不用命則有罰罰則戮於社者社主陰所以示殺罰之嚴也予則孥戮汝軍事以嚴終故於是又有孥戮之言戮辱也罰汝不止於辱其身亦將爲爾妻孥辱也

尙書詳解卷七

欽定四庫全書

尙書詳解卷八

宋陳經撰

五子之歌【夏書】

讀此篇之書有以見當時之民思禹之徳然則禹視天下之溺猶己之溺胼胝手足以爲民如此及再傳太康一爲逰畋之樂而民遂咸貳至使有窮后羿得以簒國民之思禹果安在哉曰民之貳太康也乃所以思禹也先王之愛民一舉動而不敢忘乎民民於此時猶嬰兒之得慈母不知有饑寒凍餒惟慈母之是賴一旦太康嗣位遂專意逰畋不卹民事猶嬰兒之失慈母啼號而無所依此民之所以貳太康也是𨿽后羿能因民不忍奪之於一時而終不能禁民心之思禹所以少康一成之田一旅之眾而卒以祀夏不失其舊物也謂非民之思禹而何又當防此一篇書乃三百篇之體詳味其言有思無邪之意然則何以怨乎孟子曰親之過大而不怨是愈疏也五子之怨親親也關雎之哀而不傷小雅之怨而不亂皆其乎情止乎禮義也誰謂詩書果有異防哉自此心而形之詠歌因心而語不越乎常理者詩也自此心而之於政事足以經國愛民感物動人者書也此詩書所以異經而同旨也

太康失邦昆弟五人須於洛汭作五子之歌

太康尸位以逸豫滅厥徳黎民咸貳乃盤逰無度畋於有洛之表十旬弗反有窮后羿因民弗忍距於河厥弟五人禦其母以從徯於洛之汭五子咸怨述大禹之戒以作歌

太康以逸豫而滅厥徳所以致於失夫子敍書直

云太康失而其意自著昆弟五人須待太康於洛水之北此所以見五子咸怨之由故曰作五子之歌

自太康尸位以逸豫而下至於述大禹之戒以作歌史家述其所由如毛詩之有序序作歌之意也人君之位乃憂勤者所居舜命禹曰汝惟不怠總朕師此豈逸豫之具哉惟太康資稟凡下徒見人君之位至尊以爲予無樂乎爲君也故屍主其位而縱爲逸豫滅

厥徳黎民鹹貳民心無常視徳爲向背徳旣滅矣民無所依故咸貳民旣貳矣又不知悔乃盤逰無度畋於有洛之表至一百日而猶不反豈非安其危利其災而樂其所以亡者乎有窮國之君名羿者因民心之弗忍遂距太康於河使不得反其國自古姦人無世無之𨿽堯舜之世不可謂無此等人但聖明在上如太陽當天而蚊防無所厠迹及國家小有釁隙故姦人得以乘之禹之傳子也豈不知後世之極獘至此乎曰禹亦安能保其子孫無此也禹之慮天下後世蓋有甚於此者傳之子𨿽有大惡而先王之遺澤未

冺尙可以復興傳之人而不得大聖天下爭亂無日矣禹豈私其子孫而爲此哉私其子孫者乃所以公天下也厥弟五人禦其母以從太康之弟五人者侍其母而從太康以畋然則五子曷爲於未逰畋之時不能諫止其兄而且從之畋乎曰觀五子作歌之言想見其賢明必其當時諫其兄而不從兄弟天倫無有去之之理不得已而從之徯待於洛水之北及百日而不反也是故五子怨憤之气郁於中而之於外述大禹之戒以作歌其五章之歌皆五子爲之其言皆本之皇祖之訓予讀此章有以見先王之愛其子孫不獨有其綱紀可以守法度可維持而又有訓戒以遺其子孫使子孫世守者五子述大禹之戒若伊尹述成湯之訓是也惜乎遺言在耳而太康之不克遵也

其一曰皇祖有訓民可近不可下民惟邦本本固邦寧予視天下愚夫愚婦一能勝予一人三失怨豈在明不見是圖予臨兆民凜乎若朽索之馭六馬爲人上者柰何不敬

此章皆禹之訓也禹深見得爲君親切處在於得民心與失民心故五子述其訓以爲首章之歌以見太康之失邦其大要在於失民心也民之可以親近而不可卑下者以其爲本故也孟子曰民爲貴社稷次之君爲輕得民則得國故本固則邦寧天下愚夫

愚婦至賤也天子至尊至貴也愚夫愚婦豈能勝予哉殊不知一人之心卽千萬人之心失一愚夫愚婦之心卽失天下之心也失一人之心而遂至於失千萬人之心則人心去而君之勢日孤豈不勝予乎一人三失者失而至於三積之多而不知攺悔者也怨豈在明者言天下懷怨憤之心豈敢明言之特蓄忿於中爾故有天下者當於防微之際有以謀之無使蓄忿於中則可矣秦人之禍可以爲鑑予臨兆民凜凜然如朽索馭六馬然朽索以諭君六馬以諭民六馬之奔突豈朽索之所能馭人主常持不足之念以爲民之難安豈予一人所能任其責哉惟以此爲心則無時而不敬也故曰柰何不敬此章大意謂國以民爲本而欲安民者又當以敬爲本

其二曰訓有之內作色荒外作禽荒甘酒嗜音峻宇雕墻有一於此未或不亡

此章亦是大禹之戒天下之事𨿽其至纎至微者莫不有準則得其準則者天理也失其準則者人欲也人欲熾而天理滅則未有不亡者妻妾之奉逰畋之樂酒以奉祭祀樂以崇徳宇也墻也古之聖人亦豈能廢此哉第有其準則而不失之過爾若夫色荒禽荒甘而嗜峻而雕皆失其則也此滅亡之道也而況於兼是數者乎

其三曰惟彼陶唐有此冀方今失厥道亂其紀綱乃底滅亡

堯自唐侯爲天子故國號陶唐堯都平陽舜都蒲阪禹都安邑皆冀州也自陶唐以來有此冀方享國長久者豈無其道哉何道也卽紀綱是也一國一家與天下莫不有紀綱今者失其道而亂其紀綱安有不亡者

其四曰明明我祖萬之君有典有則貽厥子孫關石和鈞王府則有荒墜厥緒覆宗絕祀

此章推廣一章二章之意我祖卽禹也有明明之徳以爲萬之君有典常法則以貽其子孫如上文皇祖之訓是也豈特有典則而已至於鈞石亦無所不

有三十斤爲鈞四鈞爲石孔子曰謹權量審法度蓋權量者法度之所自出禹以聲爲律身爲度可見法度至禹而定關者通也和者平也使天下如一無有異政殊俗也此章之意只言我祖之典則法度所以貽其子孫而責望亦厚矣豈謂今日之子孫荒墜其業遂至於覆宗絕祀哉

其五曰嗚呼曷歸予懷之悲萬姓仇予予將疇依郁陶乎予心顏厚有忸怩弗愼厥徳𨿽悔可追

此見得兄弟之情事同一體萬姓非仇五子也而以爲仇予將何所歸乎予懷思而至於悲萬姓以我爲怨予將誰依郁陶言哀思也顏厚言色之愧也忸怩言心之慙也此皆具述其所以憂愁無聊之態徳之弗能謹而至於此𨿽悔何及哉觀五子之歌一章切於一章至末章爲尢切此古人賡倡之體𨿽出於五子而實若出於一人之意其言優防而不迫婉而有序觀此者可以知風雅之所自來

尙書詳解卷八

欽定四庫全書

尙書詳解卷九

宋陳經撰

徵【夏書】

此篇乃夏之始衰然古人之教化制度尙有可見東坡考案史記左傳之說以爲仲康卽位時乃羿之秉政其權皆出於羿侯卽羿之黨羲和乃夏之忠臣侯承王命以徵意者如後世挾天子令天下之事其所見甚髙明非常人所及後之君子未敢以其說爲正者蓋其書已定於夫子之手序之者第云羲和

湎淫廢時亂日侯往徵之初無異說觀此篇可見古人以天時爲重以酒爲禁羲和掌天地四時之官堯典一篇首舉命羲和之事至此日食不知而遂至於六師討之又況禹惡防酒自周以來羣飲則殺深見古人之禁酒甚嚴羲和廢時亂日之罪原於沈湎之故其犯此禁也亦重矣故王朝九伐之法不得而赦

羲和湎淫廢時亂日侯往徵之作徵

惟仲康肇位四海侯命掌六師羲和廢厥職酒荒於厥邑侯承王命䢐徵

湎淫者爲酒所困也惟其困於酒所以廢厥職時之春夏秋冬與日之甲乙皆懵然不知此國之君所以徵之正其罪也惟仲康肇位四海乃作史之辭仲康太康之弟也羿廢太康而立仲康至其子相立國遂爲后羿所篡以五子之歌觀之仲康其一也必其賢明有過於太康者但彊臣擅命欲振作而不能爾侯命掌六師者國之侯爲王朝大司馬古者王朝六卿大夫皆同列之君爲之如羲和酒荒於厥邑亦各有食邑入而爲天子卿士也羲和廢厥職酒荒於厥邑堯時羲和四人至夏朝合而爲一官官制之沿革於此亦可見矣後承王命䢐徵夏朝𨿽衰而徵伐之權猶自天子出

告於眾曰嗟予有眾聖有謨訓明徴定保先王克謹天戒臣人克有常憲百官修輔厥後惟明明

此以下乃侯舉先王之謨訓以告眾人折羲和之罪也嗟嘆辭也嗟我有眾之士聖有謨訓謂其謀之已定可以垂訓將來者也明徵以其昭然可驗定保者謂其可以定國而安民先王克謹天戒卽此謨訓也人主無所畏惟當畏天故凡有災異皆天所以譴戒人主先王能謹懼知畏爲之臣人者則當有以常憲常憲者常法也謹法守所在常有之而弗失不出其位也百官各修其職以輔其君之闕政則人君之徳明而又明矣今羲和以湎淫廢其所司之職日食不知是使君不得以警天戒也是爲臣而不克有常憲不能修輔也

毎嵗孟春遒人以木鐸徇於路官師相規工執藝事以諫其或不恭有常刑

先王之時毎嵗之首孟春之月遒人宣令之官振木鐸以徇朝路曰官師相規謂百官之眾皆當相規正其失不可爲雷同詭隨人苦不自覺爾旣不自知其過不得他人以正之則諂諛成俗陶謨所謂師師是也不特相規而已工執藝事以諫又於百工之中各以其藝而諫上如蒙瞽獻詩虞人獻箴之人人能如此則掌禮者以禮諫其君掌樂者以樂諫其君天下不過數事而人主之身可以事事無過舉矣其或不恭謂不能相規而執藝以諫者有常刑先王之意惟恐夫人怠心易生戒心易忘於嵗之初而警之如此其嚴君臣之際常在警戒之中矣天下何憂不治今羲和掌天地之官而日食之變不知在先王之常刑不容赦也余讀此章有以見從諫爲帝王之盛徳古者有三公朝夕納誨無所不諫其下至於百工之賤皆得以官言事猶以爲未足也又且使庶人謗商旅議采之芻蕘詢之衢室猶懼其怠於職而不諫也且設爲之刑以驅之諫若有常刑臣下不匡其刑墨是也夫惟如是而後君臣上下無有情而人主以一身立於無蔽之地後世去古旣逺一切反先王之政不諫者有刑而後世諫者反刑之甚者設爲監謗至有天下以言爲諱者臨川王公作諫官論且謂今之諫官乃天子之所謂士其責則天子之三公上聴之而攺故士得以制命其上嗚呼此豈先王本意哉

惟時羲和顚覆厥徳沈亂於酒畔官離次俶擾天紀遐棄厥司乃季秋月朔辰弗集於房瞽奏鼓嗇夫馳庶人走羲和屍厥官罔聞知昏迷於天象以干先王之誅上文言先王之法如彼此章言羲和之所以戾於先王之法者如此人莫不有徳而羲和顚覆之徒以沈亂於酒之故所以畔其所居之官離其所守之次始擾亂其在天之紀逺棄其所司之事酒之爲害也如此季秋月朔日月相防謂之辰辰當集於房星今也不集於房參差而不合日食可知矣日食之大變也羲和掌天地之官而不預知其倉卒之際瞽者樂官進鼓天子伐鼓於社嗇夫主幣之官馳取幣以禮天神庶人凡眾人奔走以供救日之役羲和於此時屍其官若無所聞若無所知是其昏迷於天象如此宜其犯先王之誅欲赦之而不可赦也然則羲和以沈亂於酒之故自後世視之若細事也至於六師討之周人羣飲罪至於殺是何古人之刑反重於後世乎曰古人之刑古人之教化也後所謂刑者無非與民爭利而已此古人之刑非後世之所及也

政典曰先時者殺無赦不及時者殺無赦今予以爾有眾奉將天罰爾眾士同力王室尙弼予欽承天子威命火炎昆岡玉石俱焚天吏逸徳烈於猛火殱厥渠魁脇從罔治舊染污俗咸與惟新嗚呼威克厥愛允濟愛克厥威允罔功其爾眾士懋戒哉

自此以下乃告眾士之辭也遂舉政典之書政典者如司馬法之司馬掌邦政其書言用師之事也先時後時謂師行不以紀律皆殺之無赦今我以爾有眾奉將天之罰謂討有罪也爾眾士當同力以助王家庶防輔弼我以敬奉天子之命觀此篇之書其始也舉先聖之謨訓次舉政典次言天罰又言王室與天子之威命可見徵伐之重皆考之先王質之天意承之其君非有一毫之私意也火炎昆岡玉石俱焚謂火之炎於昆山之岡不擇玉石而皆焚之況於天吏有過逸之徳尢酷烈於猛火乎天吏爲天所使行天罰者是也此言兵威所過殺傷易至於枉濫今當擇其罪之魁者治之其脇從者勿問庶防無有玉石俱焚之患舊染之俗與羲和同惡者皆與之更始此王者之兵也嗚呼威克厥愛允濟愛克厥威允罔功大抵軍事以嚴終當以威爲主威非慘酷之謂卽嚴毅也愛非仁愛之謂卽姑息也當用兵行師之際不以嚴爲主而反拘於姑息之愛則其所傷者必眾則反失其愛也如宋襄公不擒二毛不鼓不列卒敗於是也威愛各施於其所當用而已若泥於言而不明古人之意則威克厥愛豈非流於慘酷者歟其爾眾士懋戒哉當勉之而致其戒庶乎其有成功也

自契至於成湯八遷湯始居亳從先王居作帝告釐沃湯徵諸侯葛伯不祀湯始徵之作湯徵伊尹去亳適夏旣醜有夏復歸於亳入自北門乃遇汝鳩汝方作汝鳩汝方

此數篇皆逸書有其義而亡其辭自契至於成湯十四世而八遷都至湯始居亳邑從先王之居先王卽帝嚳契之父也帝嚳居亳至湯復徙居焉作帝告釐沃二篇之書所言皆湯始居亳之事也釐治沃土也

湯徵諸侯葛伯不祀湯始徵之湯是時爲夏方伯賜之弓矢然後得以專徵伐故曰湯徵諸侯葛伯以不祀之故而湯始徵之古人以祀事爲重旣不祀則是不有宗廟神只矣故湯始徵之湯之徵伐自葛而始觀孟子所載遺之牛羊使亳眾往爲之耕湯之所以待葛伯者紓遲不忍如此及葛伯殺其童子而罪不可赦於是乃徵之則湯之於諸侯豈有意乎取之哉作湯徵伊尹去亳適夏旣醜有夏復歸於亳湯之得伊尹也進之於桀其意若曰桀𨿽不道使其一旦攺過聽伊尹之言則功遂可以及天下豈非湯與伊尹之本心哉伊尹往來兩國之間就湯者五旣而去之就桀者五聖賢不夏商其心而天下其心如此曷常有意於利而取之及其丑夏歸亳伊尹決知其不可救矣故爲是相湯伐桀之謀入自北門遇鳩方二臣意其所言者必丑夏之事夏旣不可救則不得已而相湯以救生民於塗炭惜乎此二篇之書亡不得以見伊尹與鳩方所言之事也

尙書詳解卷九

欽定四庫全書

尙書詳解卷十

宋陳經撰

湯誓【商書】

讀此篇有以見聖人處君臣之變時中之義蓋不可以常理論也有天地男女父子而後有君臣名分蓋不可逾越見路馬者必式齒君之路馬者有誅其嚴如此不如是則亂臣賊子皆有覬覦窺伺之心三綱淪九法斁而人紀不立矣𨿽然天生民而立之君者正爲司牧吾民設也乃有恃富貴之權謂天下莫吾敵借是而肆其惡於民使生民塗炭無所告訴則人紀之不立抑又甚矣由前之說則君爲重若春秋之法君將不言帥師是也由後之說則民爲重若孟子謂民爲貴社稷次之君爲輕是也天下之理有常有變中智以下當安其常盡其變而能不失其常者惟聖人能之故曰可與立未可與權有伊尹之志則可無伊尹之志則簒也此篇之意大槪以順天而舉事無所利於其間桀之罪天所棄也湯之徳天所命也天棄桀而湯不有以伐其罪天命湯而湯不有以承其休則湯之罪殆與桀等惟聖人於此深見天命之去就天人本一理聖人把作一事防後世往往分天人作兩件事皆其誠意有未盡處設使天命在桀猶有眷之之意則湯當退而就臣子之位湯之本心也惟其不然所以不得已而爲稱亂之舉𨿽然天道聖人何從而卜之曰以人事卜之湯之所以卜天意者以賢者之心斯民之心天心卽賢者之心卽斯民之心也自伊尹丑夏歸亳攸䢐之民室家相慶觀之則天意可見矣不然妄爲托天以神其事則莽卓曹操司馬懿之流亦皆借天以爲辭矣何足以爲湯

伊尹相湯伐桀升自陑遂與桀戰於鳴條之野作湯誓伊尹相湯伐桀可見君臣無異謀聿求元聖與之戮力說者謂孔子序書先言伊尹以伐桀之謀出於伊尹而不出於湯果若是則伊尹教湯爲稱亂之事湯獨無所任其責乎不必如此泥升自陑遂與桀戰於鳴條之野桀都安邑鳴條在安邑之西先儒以爲出其不意恐未必然升道從陑蓋用兵行師自然取其地利故也

王曰格爾眾庶悉聽朕言非臺小子敢行稱亂有夏多罪天命殛之今爾有眾汝曰我後不卹我眾捨我穡事而割正夏予惟聞汝眾言夏氏有罪予畏上帝不敢不正今汝其曰夏罪其如臺

湯稱王則比桀於一夫湯已受命於天君臣之義已絕矣格爾眾庶卽亳邑之眾也非我小子敢行舉亂之事自堯舜揖遜禹傳之子曽未聞有徵伐之事至於湯之身而爲之湯豈無不足之意有夏多罪爲天命所殛予不可不順天也今爾有眾反以爲怨曰我後指湯也不卹我亳眾捨我稼穡之事而割伐正夏觀此可見湯之徳澤及民也深而教化之在民心也素明何以知之桀之暴虐桀之民誓不與俱生至於湯之民則恬然如在袵席之上更不知桀之爲虐成湯爲應天順人之舉亳之民尙以夏爲正以夏爲正則湯之所行非正矣此湯民所見如此予聞於眾人之言但夏桀之罪上通於天予畏上帝不敢不正茍拘於一時之名分而爲姑息則違天矣今汝其曰夏罪其如臺汝眾反以爲夏王之罪其如我何𨿽夏桀之虐不及亳眾獨不念桀之民受其害乎

夏王率遏眾力率割夏邑有眾率怠弗協曰時日曷喪予及汝偕亡夏徳若玆今朕必往爾尙輔予一人致天之罰予其大賚汝爾無不信朕不食言爾不從誓言予則孥戮汝罔有攸赦

前旣言亳眾之不欲往此乃言夏桀之罪如此我不可不往夏王與其臣同惡相率而遏絕眾人之力謂役民以爲臺榭宮室也又相率而割剝夏邑之賦稅謂橫斂以傷民財也旣竭民力又竭民財於是有眾相率而怠弗協其上怠惰而無意以與上和合也且曰時日曷喪日君也是君何不喪亡予及汝皆亡有生不如無生夏之惡徳如此今朕必往無疑爾庶防輔我一人以致天之罰功成事畢當有以賚賜汝爾無有不信我言者我不食其言謂非空言無實也爾不從誓言則有孥戮之刑罔有攸赦觀此足以知風俗之變愈薄啟之誓師也曰賞於祖戮於社誘之以賞威之以刑則旣薄於唐虞時矣至湯不徒曰賚之戮之而已且曰爾無不信朕不食言恐恐然懼夫人之不已信則又薄於夏時矣於此大道旣天下爲家小康之事也歟

湯旣勝夏欲遷其社不可作夏社疑至臣扈夏師敗績湯遂從之遂伐三朡俘厥寶玉誼伯仲伯作典寶孔安國云湯承禪代之後逆取順守猶有慙徳故攺正易服變置社稷後世無及句龍者故不可而止唐孔氏釋其意按左傳昭公十九年共工氏有子曰句龍爲后土后土爲社有烈山氏之子曰柱爲稷自夏以上祀之周棄亦爲稷自商以來祀之祭法云厲山氏之有天下也其子曰農能植百谷夏之衰也周棄繼之故祀以爲稷共工氏之霸九州也其子曰后土能平九州故祀以爲社是言變置之事也湯初時社稷俱欲攺之周棄功居多於柱卽令廢柱祀棄而上世治水土之人其功無及句龍者故不可遷而止漢世儒者說社稷有二左傳說社稷句龍者稷祭柱棄惟祭人神而巳孝經說社爲土神稷爲谷神句龍柱棄是配食者也據先儒所說第言配食之神按經文欲遷其社不可有以見成湯忠厚不忍之心不欲遽廢夏之社屋之使不受天陽喪國之社如此若天子之大社必受風雨霜露以達天地之气作夏社疑至臣扈疑至臣扈二臣名三篇之書大率言遷社不可之意夏師旣敗績湯遂從之從之者任其所往不迫之也遂伐三朡俘厥寶王者桀當敗亡之餘猶不知悔且伐三朡之國取其寶玉以行誼伯仲伯作典寶之書意其所言者必云國有常寶當以民爲貴若孟子所謂諸侯之寶三土地人民政事寶珠玉者殃必及身與此同意也其書亡矣不可得而彊通

尙書詳解卷十

欽定四庫全書

尙書詳解卷十一

宋陳經撰

仲虺之誥【商書】

此篇爲成湯有慙徳而作也仲虺之意在於正君心故其始則有以美之其終則復有以警之美之者所以釋湯之慙也成湯於勝夏之後常畱慙徳於中則必有自沮之意而無日新之徳是謂執而不化矣警之者所以防其未然也使成湯於慙徳旣釋之後矜能伐功志得意滿則前日之功復虧矣大臣之用心操縱弛張凡以扶持開導其君使歸於善而巳

湯歸自夏至於大坰仲虺作誥

成湯放桀於南巢惟有慚徳曰予恐來世以臺爲口實

湯旣勝夏而歸未至亳而至大坰是在中路也仲虺不待其反亳而遂作誥蓋急於釋湯之慚也成湯放桀於南巢惟有慚徳蓋自上世以來聞有揖遜者未聞有臣放其君者成湯始爲此舉豈有不忸怩於心乎湯之所以慚者非憂其後世之人議巳也曰予恐來世以臺爲口實恐亂臣賊子有無君父之心者必借湯以借口君子言必稽其所終行必稽其所獘不得不爲之慮𨿽然觀成湯之慚處始足以見湯之心夫豈不曰已爲天所命桀爲天所棄應天順人𨿽無可疑然揆之心不得如堯舜揖遜適防處君臣之不幸而至於此其心豈容自安孔子曰其言之不怍則爲之也難凡愧怍之發自其良心之不可掩者見於此耳此所以爲聖人也若傲然自處以爲當然不知愧怍是亦凶人而已矣

仲虺乃作誥曰嗚呼惟天生民有欲無主乃亂惟天生聰明時乂有夏昏徳民墜塗炭天乃錫王勇智表正萬邦纉禹舊服玆率厥典奉若天命夏王有罪矯誣上天以布命於下帝用不臧式商受命用爽厥師

乃者繼上文之辭也曰嗚呼惟天生民有欲無主乃亂惟天生聰明時乂此三句自其本而言之與武王誓師之言曰惟人萬物之靈亶聰明作元後元後作民父母相特其意不同武王以民之至善在所愛仲虺以民之有欲在所治生民之初有喜怒哀樂感物而動見利而嗜此有欲也旣有欲則不能無爭旣有爭則不能不就其賢有徳能斷曲直而取平焉故天於是而生聰明之君出而治之徳不足以異乎天下則不能以制服天下此聰明之所以異乎有欲也有夏昏徳乃下民多欲之資也以其昏昏安能使人昭昭哉宜乎使人陷於泥塗炭火之中而無有開明之者天乃錫王勇智豈非天生聰明以時乂乎勇足以有行智足以有知皆天下之達徳也勇智卽聰明也以其資稟過人出於自然而然非有僞而爲之者此天錫也有此徳故能表正萬邦式於九圍是也纉禹舊服足以紹禹之五服也湯去禹之世𨿽逺然帝王之心異世而同符故纉禹者不在桀而在湯也玆率厥典奉若天命蓋常行之理卽天命也循其常行而不爲越常非理之事則奉順乎天者何以過是夏王有罪旣得罪於天矣且又矯誣上天詐稱天命以欺誣下民而布行其令帝用此遂不善於桀用商家以受命使天下之師眾因湯而有所爽明向之昧昧者復覺矣然則湯之受命也天實爲之桀不得不廢湯不可不與又奚慚之有

簡賢附勢實繁有徒肇我邦於有夏若苗之有莠若粟之有秕小大戰戰罔不懼於非辜矧予之徳言足聽聞此又言桀之忌湯若湯不放桀則必爲桀所害簡賢附勢者言桀之黨與桀同惡者見賢則簡忽之見勢位之崇則趨附之實繁有徒言其黨之眾也肇我於有夏謂我商家始基於夏之朝自夏朝觀商如苗中之莠粟中之秕未嘗不亟欲去之故我商小大之臣皆戰戰恐懼恐以其非罪而受戮況予之徳與其言足以聽聞謂天下皆見聞湯之徳與其言則桀必忌湯而有害之之心桀安可不伐哉

惟王不邇聲色不殖貨利徳懋懋官功懋懋賞用人惟已攺過不吝克寛克仁彰信兆民乃葛伯仇餉初徵自葛東徵西夷怨南徵北狄怨曰奚獨後予攸䢐之民室家相慶曰徯予後後來其蘇民之戴商厥惟舊哉此言湯之盛徳足以洽於民心而得乎民者也惟王不邇聲色不殖貨利自其本源者言之聲色貨利人君安能絕之哉蓋天則所存不以欲而害性聲色不邇貨利不殖則舉天下之易動者不足以易湯之所守想見其心一物不畱純乎天理廣大明白周流變通徳之勉者吾必能勉之以官功之勉者吾必能勉之以賞用人惟已而不惑於毀譽攺過不吝而無有於飾非克寛克仁而不失於苛暴湯何以能如此哉蓋物去則理明其本正而末不治者未之有也此其所以彰信兆民不蘄人之信而人自信此言湯之得民心也乃葛伯仇餉葛伯仇餉之事孟子言之詳矣初徵自葛也東徵而西人怨南徵而北人怨者望湯之來惟恐其晚皆曰奚爲以予爲後而不先來乎攸䢐之民謂所往之民皆室家相慶賀以爲徯予後之來後來我始有所蘇息民之戴商久矣豈一朝一夕之故哉自此以上皆釋湯之慚謂天之眷湯而厭桀如此桀之眾忌湯如此湯之徳足以得民又如此則伐桀而有天下是固當耳豈可以此爲慚而不釋去哉

佑賢輔徳顯忠遂良兼弱攻昧取亂侮亡推亡固存乃其昌徳曰新萬惟懷志自滿九族乃離

此以下皆所以戒成湯恐成湯之慚旣釋則必有志得意滿無所顧忌之事故戒之之辭以謂賢之過人者徳足以長民者忠於事上而無異志者良善之在己而不忍爲非者此數者皆君子之人𨿽其材之不同在人君必當佑之輔之顯之遂之多方以成就之愛防之勿使爲小人所害可也至若彼國之弱者吾則兼而有之彼國之昧而不明者吾則攻而擊之亂國則取之亡國則侮之弱昧亂亡𨿽在彼有可兼可攻可取可侮之狀而聖人興滅繼絕之義當哀矜而撫卹之豈宜至此推亡固存卽申上意謂兼弱攻昧取亂侮亡者亡之道也則當推而去之如武王下車之後便當歸馬放牛示天下弗服豈宜復事攻取哉乃若佑賢輔徳顯忠遂良此存之道也則當固而守之弗失可也推亡固存則國自昌矣徳日新萬惟懷卽上文之意果能固存而至於昌矣則徳豈不日新一日萬邦惟懷則近可知矣不然徒事於兼攻取侮以逞其志則爲自滿九族乃離則逺可知矣然則成湯可不警哉

王懋昭大徳建中於民以義制事以禮制心垂裕後昆予聞曰能自得師者王謂人莫己若者亡好問則裕自用則小嗚呼愼厥終惟其始殖有禮覆昏暴欽崇天道永保天命

大徳者乃成湯本然之徳本然之徳本自明矣更勉而昭之不使爲情欲所昏蔽以爲民極而建中於民蓋民取法於君者也君之徳不昭則民安取中哉須當以義制事以禮制心則爲中矣事各有義以義制

事則事得其宜心自有禮以禮制心則心得其正正以直內義以方外是也聖人固不待制之矣而亦不可忘制之之心孟子所謂操則存之意禮義以垂法於後世豈不綽然有餘裕哉蓋創業之君子孫之法也其始正則爲子孫無窮之福始一不正則子孫何賴焉予聞曰能自得師者王此古人之言仲虺舉之以爲戒自得師者不由乎人如自彊如克自抑畏之意蓋尊徳樂道出於中心之誠然而非使之然也故此必可以爲王謂人莫已若則是矜已以忌人亡之道也好問則自用則小蓋自得師而所以王者以其好問於人樂取人之善而心自有綽然寛之理也謂人莫已若而亡者以其自用一巳之善訑訑拒人而所見者狹小也嗚呼愼厥終惟其始當始終一心不可勤初怠終殖有禮覆昏暴人之所以能自封殖者皆有禮而敬者也人之所以自取覆亡者皆其昏闇而暴亂者也禍福無不自己求天道如此爲人君者豈可不欽崇之能欽則知所敬崇則知所尊尊敬天命無時而忘則永保天命亦無時而失蓋其永保者卽其崇欽者也觀仲虺末章之意剖析如此其嚴成湯之聖徳豈有昏暴自滿者然人臣事君如孝子之於父母視於無形聽於無聲當其未然而防之不待其已然而後圖之齊桓以召陵之盟而驕衛獻公入境而頷逆血气易勝善心難存仲虺豈得不爲湯慮哉

尙書詳解卷十一

欽定四庫全書

尙書詳解卷十二

宋陳經撰

湯誥【商書】

此篇大略與前篇仲虺之誥相爲表裏前一篇乃仲虺釋湯之疑此一篇乃成湯推廣仲虺之意以布告天下所以釋天下諸侯之疑昔武王克商遷九鼎於洛邑義士猶或非之天下旣定商民不服者幾四十年湯之克夏也安知天下無有懷疑而未釋者天下有懷疑未釋之情湯不能以一朝居於是歷舉天命與桀之當伐以告之其末章之意又言吾之所以有天下者非假是爲樂也震懼驚惕如不自安然凡爾有罪皆予一人之故予一人有罪皆聽命於天成湯旣以有罪歸諸已則天下之情庶乎其少安矣

湯旣黜夏命復歸於亳作湯誥

王歸自克夏至於亳誕告萬方王曰嗟爾萬方有眾明聽予一人誥惟皇上帝降衷於下民若有恆性克綏厥猷惟後

湯旣退夏之命復歸於亳是自大坰而歸也湯至大坰而仲虺作誥以釋湯之疑湯之疑釋矣而天下之疑未釋也自大坰而歸亳此湯誥之所由作也王歸自克夏至於亳天下諸侯莫不來朝拱手以聽湯命故湯因而誕告及於萬方王曰嗟爾萬方有眾者勞來之之辭也明聽予一人誥謂當洗心滌慮聽予一人所以告汝之意與天下更始也惟皇上帝降衷於下民若有恆性克綏厥猷惟後此言天生民立君之意也皇天上帝所以降善於民者天命之謂性也與民以善者天也保斯民而使之各安其善者君也若順也順其有常性俾之能安其道惟君之責焉民如此其可愛君之責如此其不輕豈宜肆情縱欲以居民上者乎曰衷也性也猷也其實一理也

夏王滅徳作威以敷虐於爾萬方百姓爾萬方百姓罹其凶害弗忍荼毒並告無辜於上下神只天道福善禍淫降災於夏以彰厥罪肆臺小子將天命明威不敢赦敢用牡敢昭告於上天神後請罪有夏聿求元聖與之戮力以與爾有眾請命上天孚佑下民罪人黜服天命弗僭賁若艸木兆民殖

徳本不可滅威本不可作滅徳作威縱人欲而亡天理者也虐者威之所作也敷虐於萬方百姓其殘酷可知矣爾百姓罹被凶害如荼之毒苦然並告無辜於上下神只則其抑鬱無所告訴窮則呼天其勢然也天道福善禍淫蓋其善自有得福之理淫自有取禍之理天非屑屑然福之禍之也其所感召自然而然降災於夏以彰厥罪凡日月有薄蝕星辰有變動是皆災異以譴戒之肆臺小子將天命明威上天有命其威甚明湯則將奉之而已非湯之討桀乃天討之也其敢赦哉敢用牡敢昭告於上天神後請罪有夏牡者黒牡夏尙黒湯猶用夏之正朔足見湯非有意於伐夏也以牡昭然告於上天神後以問罪於桀觀昭告之一言湯豈陰謀圖桀利於一巳而爲是欺天罔人之事哉以公議明告於天亦以公議問桀之罪天地神臨之在上湯安有私心哉聿求元聖與之戮力謂得伊尹與之同力與爾有眾請命蓋當桀之暴虐民命皆在死所矣爲有眾請命使之得以更生也上天孚佑下民孚信也佑助也罪人退伏逺屏桀之奔於南巢也至此則天之助民也益信天命之福善禍淫無有差僭賁飾也粲然有文如艸木之光華蓋惡旣去則善者獲伸兆民信乎得其生殖矣

俾予一人輯寧爾家玆朕未知獲戾於上下栗栗危懼若將隕於深淵凡我造邦無從匪無卽慆淫各守爾典以承天休爾有善朕弗敢蔽罪當朕躬弗敢自赦惟簡在上帝之心其爾萬方有罪在予一人予一人有罪無以爾萬方嗚呼尙克時忱乃亦有終

湯奉天命伐桀矣天下之大乃使我一人爲之予何

以當之哉何以見天使湯輯寧寧家卽民心之歸可以驗之玆朕未知已得罪於上下神只乎未得罪於上下神只乎栗栗危懼栗栗者危心也如將隕墜於深淵之中此可見成湯之敬心不以天下爲樂而以天下爲憂常恐不能勝其任也凡我造之諸侯非常之事不可從慆慢淫過之事不可就所謂制節謹度滿而不溢是也各守而典以承天休典者常行之理也非於爾典之外有所謂天休凡爾心無所愧怍心廣而體胖作徳而日休者天休也爾有善則朕當懋官懋賞以旌爾善而不敢蔽朕有罪則不敢以自恕當聽命於天惟天有所簡擇焉其爾萬方有罪則皆我之過何者聖人以天下爲一體天下之過皆君之過君仁莫不仁有不善而非君之過哉予一人有罪則非爾萬方之事成湯何其責巳甚重而責人之甚輕責巳甚厚而責人甚恕也豈非與人不求備檢身若不及者乎以責人之心而責已則是向也伐夏之慚皆以身任之諸侯無與焉則自今以往尙何懷疑不安之有嗚呼尙克時忱乃亦有終爾萬方諸侯庶防以我言爲信則當保其終讀此章者當深考聖人用心與常人異天下始定豈無懷疑不安之情湯欲去其不附已者則嚴爲之刑罰兵威天下誰敢不惟湯之從方且溫言告戒惟恐其不已信其忠厚和易之心亦可想見又況常人之情功成之後志得意滿聖人處之方且栗栗危懼嗚呼此開基之本而創業垂統之大法也後世子孫視之祖甲之不敢侮鰥寡中宗之不敢荒寧豈非有得於危懼之心哉齊桓伯業方成而濤塗見執魏武始得荊州而遽忽張松𨿽以漢髙之豁達大度且曰臣之業孰與仲多其驕容徳色已形見於父子兄弟之際人心之相去如此其相逺也

咎單作明居

咎單作明居先儒以咎單爲湯司徒作明居民法一篇其書已亡

尙書詳解卷十二

欽定四庫全書

尙書詳解卷十三

宋陳經撰

伊訓【商書】

此篇乃太甲卽位之初年伊尹首陳伊訓之書可以觀古人之事君尢必謹其初也成湯以太甲屬之伊尹乃受遺托孤之臣宗廟社稷之安危輕重系焉與在朝百官事體不同若周公之於成王霍光之於昭帝諸葛孔明之於後主一也矧太甲以中材庸主伊尹知之熟矣惟其縱欲未萌非心未動之初先有以警之則他日𨿽有縱欲然其初心善端亦終不能忘也易曰以養正聖功也書曰若生子罔不在厥初生記曰禁於未之謂豫蓋養之於本然之初則易爲力防之於已然之後則難爲功此伊訓一篇之本防也故其間有抑揚開闔一予一奪一勸一懲如言夏先後之有徳則必言其子孫之弗率言成湯之所以修人紀必言湯之所以制官刑言上帝之福善必言上帝之禍不善言萬之所以慶必言所以墜厥宗之由其開之也所以誘其爲善之路其闔之也所以絕其爲惡之萌愛君之意深矣

成湯旣沒太甲元年伊尹作伊訓肆命䢐後

惟元祀十有二月乙丑伊尹祠於先王奉嗣王只見厥祖侯甸羣後咸在百官總已以聽冡宰伊尹乃明言烈祖之成徳以訓於王

孔子序書曰成湯旣沒太甲元年伊尹作伊訓肆命䢐後觀此數句卽春秋正始之法乾元萬物資始之意也太甲太丁之子也太丁未立而卒故太甲以孫而繼祖孟子曰湯崩太丁未立外丙二年仲壬四年蓋太丁未立而卒外丙方年二嵗仲壬方年四嵗防主不可立則不得不以太甲繼湯太史公反以外丙立二年仲壬立四年則是湯崩之後更六年而太甲始立與經不合也惟元祀十有二月乙丑伊尹祠於先王商人以年爲祀敍書者孔子也周人故曰年作書者商人故曰祀元祀卽逾年攺元也十有二月卽元祀之正月也商人以建丑爲正故用十二月曷爲不言正月蓋商周𨿽用子丑之正而亦不廢夏時蓋夏時得四時之正孔子語顏淵曰行夏之時漢班固知此意故書漢元年冬十月人君嗣位逾年必攺元此重事也當國大臣必以其事告於廟秉筆史官必以其事書於防錄始終之意一年不二君故不攺於柩前定位之初緣臣民之心不可曠年無君故不得於三年防畢之後此常理也先儒或謂十二月卽湯崩之逾月甚失禮典之意伊尹以當國大臣主祀事故祀先王奉嗣王以只見於祖侯甸之服近王畿者也諸侯咸在百官總於天子以聽冡宰之命伊尹於此時知太甲非心未萌恭敬誠恪之心未分於是明言烈祖之成徳以聳動太甲使知未卽位之始不可不謹而乃祖之徳不敢忘也烈祖乃成湯

曰嗚呼古有夏先後方懋厥徳罔有天災山川神亦莫不寧曁鳥獸魚鼈咸若於其子孫弗率皇天降災假手於我有命造攻自鳴條朕載自亳惟我商王布昭聖武代虐以寛兆民懷今王嗣厥徳罔不在初立愛惟親立敬惟長始於家終於四海

伊尹言烈祖之徳而上及於有夏原其所自來也有夏先後禹以下少康以上方懋其徳而應感之速上至於天下至於地幽及神微及萬物無不各得其所何者人君者爲天地萬物神之主主得其人則舉天地神萬物無不在我徳之中主不得其人則乖气感召上而天變日月薄蝕下而山崩川竭神不饗其祀鳥獸魚鼈不安其生則皆以此徳之不懋也夏之先後如此而其子孫弗率則如彼故皇天降災於夏假手於我有命是天命湯以伐桀而非湯之自伐桀也造攻自鳴條朕載自亳造與載皆始也造攻自鳴條之役卽前湯誓與桀戰於鳴條之野是也桀於此而始廢朕載自亳則湯於此而始興觀伊尹以我朕二字自稱則知伊尹任天下之眾商家無非伊尹分內之物也惟我商王布昭聖武聖武卽神武不殺之謂言其除暴止亂而非事於殺戮也布昭有顯然示人之意代虐以寛以寛而代夏之虐斯民釋有夏之虐政而見成湯之寛恩其懷歸之也信乎其出於中心悅而誠服也今王嗣厥徳罔不在初蓋徳一也有夏先後能懋之其得福如彼而子孫不能率之其得禍又如彼我商王能布昭之其得福又如此今則此徳之修在太甲之身矣太甲之嗣此徳也宜如之何令其爲有夏之子孫弗率歟則禍不旋踵矣故當自其初而謹之天下善惡無不原於其始開端爲善則終無不善矣謹初之要莫先於愛敬孩提之童知愛其親及其長也知敬其兄愛敬之心夫人所同但能立之者鮮立者謂常存之而勿棄也立愛自親始立敬自長始能愛其親敬其長推此心以不敢惡於人慢於人則愛敬之道達於天下如火之始然泉之始達其謂之始於家終於四海由近及逺由微至著之謂也

嗚呼先王肇修人紀從諫弗咈先民時若居上克明爲下克忠與人不求備檢身若不及以至於有萬玆惟艱哉敷求哲人俾輔於爾後嗣

此又再推廣先王之成徳人紀者卽君臣父子夫婦長幼朋友日用常行之道也此道蓋未嘗亡然必得聖人出而主持之則人道於是始立桀旣壊其人紀則肇修之者湯之責也成湯以肇修人紀爲一身之任茍吾身有絲毫之不盡則於人紀必有一毫之虧於是不自足其足必從諫而不敢咈求之今未已也又嘗求之古人在昔先民有言不可不順之惟其成湯不以已之善自足常欲兼天下之善如此則宜其無一之不盡也以之居上則能盡其明以之爲下則能盡其忠以之與人則盡與人之道而不求備以之檢身則盡其檢身之道而若不及然明者分別善惡

忠者有事桀之小心不求備者恕以待人𨿽寸長必錄若不及者忠以處巳𨿽小過不自恕由諸侯而爲天子以有萬其積累亦艱難矣然則湯之積累艱難也豈是利於得天下哉修人紀之道不得不然惟其得天下也甚難故其慮天下甚逺恐後世子孫未必盡如已也廣求哲智之人如伊尹之俾之輔爾後嗣則先王之望後人誠切至意矣子孫其可以不副先王之望乎

制官刑儆於有位曰敢有恆舞於宮酣歌於室時謂巫風敢有徇於貨色恆於逰畋時謂淫風敢有侮聖言逆忠直逺耆徳比頑童時謂亂風惟玆三風十愆卿士有一於身家必喪君有一於身國必亡臣下不匡其刑墨具訓於士

湯不惟敷求哲人以輔後嗣而已又制爲在官之刑以儆在位人心無常𨿽未必皆然而先王不得不預爲之慮風者風俗謂足以使人動化也舞歌者謂之巫風徇貨色恆逰畋者謂之淫風侮聖言逆忠直逺耆徳比頑童者謂之亂風前六者皆基於後之四者聖言茍有不敬之心則謂之侮矣忠直茍有不順之心則謂之逆矣耆徳者當親近而反逺之頑童者當逺去而反親比之有此四者則舞歌貨色逰畋何憚而不爲惟此三風十愆卿士有一則其家必喪邦君有一則國必亡茍有一於此則是其心有所而失其正矣有其一則數者皆具臣下謂卿士諸侯各有臣其君有一於此而臣下視之怡然不加卹者有墨刑貪以敗官曰墨臣下不能正其君而反居其位是貪墨之人也具訓於士自其童之時而先以此意訓諭之使知人臣事君之義在於諫正此可以見古人之教常在於少小之時記曰幼子常視無誑能言學惟能食尙右手酒誥亦曰文王教誥小子有正有事自其童之中而教已行矣𨿽然湯制官刑以儆有位獨曰臣下不匡其刑墨而卿大夫君獨無刑何也曰卿士有一而喪其家諸侯之有國者有一而喪其國刑孰甚焉伊尹引此以戒太甲意謂大夫諸侯且如此則天子有天下者可知矣其諫諍之法不亦婉乎

嗚呼嗣王只厥身念哉聖謨洋洋嘉言孔彰惟上帝不常作善降之百祥作不善降之百殃爾惟徳罔小萬惟慶爾惟不徳罔大墜厥宗

嗣王太甲豈可不敬其身念先王之訓乎聖謨洋洋嘉言孔彰謨卽言也洋洋卽孔彰也自其謨之於心則洋洋廣大見其憂深而思逺故也自其之於言則甚彰明而見其善惡有證也卽上文三風十愆之戒是也伊尹戒嗣王於初卽位之時不以已意彊之而以先王之訓洋洋孔彰者感之人誰獨無是尊祖愛親之心哉此又因其孝敬而發之也惟上帝不常旣戒之以祖宗又戒之以天以見人主無所畏惟畏祖宗與畏天上帝之命何常之有善者降之祥不善者降之殃皆其自取之耳爾惟徳罔小萬惟慶爾惟不徳罔大墜厥宗卽申上文之意勿以小善而不爲及其至則萬爲之胥慶勿以惡小而爲之極其至則墜其宗嗣王當謹於善

尙書詳解卷十三﹤經部﹐書類﹐陳氏尙書詳解﹥

欽定四庫全書

尙書詳觧卷十四

宋陳經撰

太甲上【商書】

讀此篇之書伊尹何其不幸哉當其處有莘之野樂堯舜之道天下之責不在伊尹及其幡然而攺以天下自任則其責在伊尹矣一出而相湯以放桀其次則放太甲賢者之爲人臣也固當如是乎吾聞之曰聖達節次守節下失節伊尹之事蓋達節者之所爲然天下不以爲非後世不以爲疑其始終之心載之於書與夫子之序事迹甚明序書以爲不明而放諸桐三年而復歸作書者以爲嗣王不恵於阿衡伊尹作書曰王惟庸罔念聞伊尹乃言曰王未克變伊尹曰玆乃不義王䢐桐宮克終允徳伊尹以冕服奉嗣王歸於亳以不明而放之旣悔而復之伊尹何容心哉蓋伊尹爲成湯腹心之臣受托孤之任義不與眾臣同其放太甲也以成湯之命而放之其復太甲也亦以成湯之心而復之天下後世尙何非且疑哉故曰有伊尹之志則可

太甲旣立不明伊尹放之於桐三年復歸於亳思庸伊尹作太甲三篇

孔子序此書以爲旣立不明則知未立之前未至於不明也凡中材庸主不見可欲易以寡過故太甲之未立也未見所可欲也及其旣立則位之隆尊貴之極豈不足以動其縱欲之心哉故太甲之所以不明者爲其旣立故也伊尹知其不明之故在於旣立縱欲之原常生於快意肆志之境故放之於桐置之

於幽深僻逺之地起其悲憂慘戚之心而不見其所謂快意肆志之境則太甲於此時善端復萌惡念已消故三年喪畢復歸於亳思前日之庸愚而痛自懲艾深自攺過復爲賢君矣然則伊尹能必太甲之悔過乎曰太甲之必能悔過伊尹蓋預知之矣使伊尹不能必知太甲之悔過則其初必不立之旣立而放之放之而其終不攺則伊尹之罪不可逃矣彼霍光之所以不得爲伊尹者爲其不知昌邑之不能攺也旣立以爲君而又廢之則霍光不得無慚矣𨿽然伊尹之於太甲書之所載特曰營於桐宮宻邇先王其訓而已特曰王䢐桐宮居憂而已使太甲於桐宮而居喪若未甚害也而書之所載又無放字夫子何以書放諸桐嗚呼此有以見聖人之公心終不敢爲伊尹回防寧直書之使伊尹以過聞於天下之人而無飾非之心則亂臣賊子庶乎其不敢借伊尹以文姦也

惟嗣王不惠於阿衡伊尹作書曰先王顧諟天之明命以承上下神只社稷宗廟罔不只肅天監厥徳用集大命撫綏萬方惟尹躬克左右厥辟宅師肆嗣王丕承基緒惟尹躬先見於西邑夏自周有終相亦惟終其後嗣王罔克有終相亦罔終嗣王戒哉只爾厥辟辟不辟忝厥祖

阿倚也衡平也官名也湯之所倚以平天下者在乎伊尹故立此官以處之嗣王太甲也不恵於阿衡則伊尹所言太甲不順之而違之者多矣此皆其不明之故也伊尹於是作書以戒之舉先王之事以爲訓曰先王成湯顧諟天之明命天之明命卽天理也在天則謂之明命在天下則謂之理在身則謂之心顧者有內省之意諟者有取正之意惟其顧諟天命而不敢違故敬心常存推之以承上天神下地只者此心也社稷宗廟罔不祗敬而嚴肅亦此心也湯之心有以合天故天心有以命湯天監觀其徳用以集大命於成湯之身俾之綏萬方爲民之主其本皆在於顧諟之心而已惟尹躬親又能左右輔助其君以安天下之眾蓋尹與湯同體一心故嗣王今日大承其基業者皆湯與伊尹勤勞之所致也嗣王豈可不知所自來哉旣舉先王之君臣又舉前代有夏之君臣惟尹躬先見於西邑夏夏都在亳西有夏之君能以周而有終周者謂能畏懼於心凡治身治國無一不備苟有一毫之缺則不可謂之周惟其周備如此故能保其終爲之相者以其君能如此則已與君同其終其後嗣王指桀也罔克有終則其虧缺而不周備多矣故不能有終旣不終其所以爲君人臣𨿽欲竭心力以終之其可得乎其本原處皆在乎君伊尹以此言責望太甲亦重矣嗣王戒哉當致其戒而無忽祗敬爾所以爲君之道君而不能盡其爲君道則不惟辱其身且將辱其祖伊尹舉此二端以告之其意亦甚切矣

王惟庸罔念聞伊尹乃言曰先王昧爽丕顯坐以待旦旁求俊彥啟迪後人無越厥命以自覆愼乃儉徳惟懷永圖若虞機張往省括於度則釋欽厥止率乃祖攸行惟朕以懌萬世有辭

太甲之不明至此極矣其始立也伊訓之書肆命之書䢐後之書所以告之詳矣猶且不恵於阿衡及伊尹作書歷舉湯之敬心與有夏之君臣亦甚切矣猶且罔念聞惟其庸愚之故是以聴伊尹之言如無所念聞然伊尹於是面命而言之曰先王昧爽丕顯坐以待旦昧爽者天欲明而未明之時湯於此時丕顯其心無一毫人欲之累坐以待旦其勤如此猶以爲未足也旁招俊彥之人求之非一方也以啟迪我後之人古之君臣所以遺其子孫者莫大於得人湯以伊尹遺太甲周武王以周召遺成王武帝以霍光遺昭宣皆此也爾太甲當念先王所以望後人之意而不可隕墜其命以自覆亡也命者卽天理也愼乃儉徳惟懷永圖此又指太甲之病從而箴救之太甲之所以欲敗度縱敗禮者以其不自儉也儉者非止節用之謂心有所節而不敢爲者皆儉也惟儉則可以爲永久之謀如虞人之張機必省察其矢括之合於度則釋言事當審諸己而不可輕爲也欲知其所以審諸己而不可輕爲其要則在於敬其止以取法於先王敬其所止則心純一而不雜率乃祖之所行則動合舊章而無過若太甲能敬其心取法先王而事無所輕舉豈有不合於伊尹之心此朕之所以懌也不惟懌在伊尹𨿽太甲亦有美名於萬世矣

王未克變伊尹曰玆乃不義習與性成予弗狎於弗順營於桐宮宻邇先王其訓無俾世迷王䢐桐宮居憂克終允徳

其始也不恵於阿衡其次也庸罔念聞則視伊尹之言如以水投石也至此王未克變則伊尹之言浸淫於太甲之耳欲變而未能也蓋其善根將而習惡尢勝伊尹於此時知其不可以口舌爭也於是謀之於羣臣之中求所以轉移太甲之心以謂玆乃不義之事其習與性成矣太甲之性本來無此特爲習所勝則性亦與習成予不可使狎近於不順之人於是營桐宮桐宮乃成湯所葬之地使之宻邇先王其訓起其哀思之念而屏逺其可欲之事困心衡慮而後有得無俾一世之人迷惑也然則太甲之不明何與

庶人蓋君仁莫不仁君茍迷惑則一世之人皆迷矣王䢐桐宮居憂果能修其誠信之徳允徳者以其誠心之發見也伊尹之放太甲也豈得已而爲之哉其不恵於阿衡也作書以告之其罔念聞也則以言而警之其未克變也而後俾之往桐宮作書者述此三節而伊尹之事判然無疑於天下後世嗚呼大臣格君心之非者當如是哉

太甲中

惟三祀十有二月朔伊尹以冕服奉嗣王歸於亳作書曰民非後罔克胥匡以生後非民罔以辟四方皇天眷佑有商俾嗣王克終厥徳實萬世無疆之休

此章深見伊尹欣幸不已之意始者其君不明而放之君臣之際防於不克終矣至此其君克終允徳而復之君臣相與之情得以如初伊尹之忠節至此而益明其欣幸之意當何如耶三祀十有二月朔卽三年之正月初一日也喪服亦闋矣伊尹以冕服奉嗣王以歸亳遂作書以告太甲所以敍其情曰民非後罔克胥匡以生謂太甲在桐宮時民曠年無君常如不能相正以有生則民不可以無君也如此後非民罔以辟四方亦謂太甲在桐宮時不得其民而有之無以爲四方之君君之不可以無民如此今也太甲復歸於亳則太甲有其民而民亦有其君矣此非天佑商家何以能使嗣王能終厥徳乎萬世無疆之休將於此乎在使太甲終於不明而伊尹終於放君則其何以垂休後代耶太甲之明也實伊尹啟迪之力何以歸之天耶蓋天下之理可必者在我而不可必者在天伊尹能盡其所以爲臣之道而不能必太甲之悔過則太甲之所以悔過者歸之天可也設若人事之不盡而一切委之於天伊訓肆命䢐後之書不作桐宮之放尹無所寘力而謂太甲不明天實爲之殆非聖賢所謂以義合命者也

王拜手稽首曰予小子不明於徳自底不欲敗度縱敗禮以速戾於厥躬天作孽猶可違自作孽不可逭旣往背師保之訓弗克於厥初尙賴匡救之徳圖惟厥終伊訓肆命䢐後之書作矣而太甲不明嗣王戒哉之訓陳矣而罔念用面命之言復陳矣而未克變及桐宮之旣放亳之旣歸則王於此始有拜手稽首始有不明於徳之責旣有以自作孽不可逭而任諸己復以尙賴正救而責諸臣雍雍然有唐虞揖遜气象則知太甲固不可以言語口舌間所能正救而伊尹亦不以言語口舌之間而爲之正救也然則何爲不知太甲之不明而必立之及其旣不明則放諸桐以宻邇先王其訓伊尹必爲是費力歟曰伊尹受湯之托以立太甲則太甲之不明伊尹𨿽知之亦不敢忘君命也尹知太甲之不明亦知太甲之能悔過故以成湯之命而立太甲無害也向使太甲終於不明則尹之心其始必不立也君而稽首於其臣可乎曰伊尹乃受遺托孤之大臣禮貌之所必加而不可拘於君臣之常禮也予小子不明於徳自底不不不善也所以致於不善者徒以不明之故所以欲敗度縱敗禮以自取其戾天作孽猶可違謂災之自天者可以已而禳之若成王悟而天反風宋景公出仁人之言而熒惑退舍是也災之自已作則已受之尙何逃耶如秦隋之奢侈天下終爲漢唐所有𨿽人力有不能振救也旣往背師保之訓弗能於其初悔之不可追矣尙賴正救以圖其終則太甲之心惟恐伊尹之言不得以繼聞也其遷善之喜爲何如耶𨿽然伊尹亦嘗明言烈祖之成徳以訓於王矣亦嘗引先王制官之說以告於王矣書之作亦未嘗不在於先王顧諟天之明命矣言之陳亦未嘗不在於先王昧爽丕顯矣凡所以爲太甲告歷歷於玆殆未始棄成湯也桐宮之放亦不過宻邇先王其訓而已柰何成湯之訓伊尹援引以爲之告則終不能變太甲不明之累放之桐宮使之宻邇先王乃可以使太甲終允徳何耶夫古者朝廷容面折廷諍之臣以補人主之闕話言以告之而正所以誘掖之也不言何以訓誨歟曰此正伊尹造化太甲也訓導之弗知教誨之弗率是其心之奢侈外物得以役之於伊尹之言無所受納營於桐宮則口傳不若意憶外物無以役其心聲色無以役其耳目自然善心油然而長謂之克終允徳固宜然成王有過周公撻伯禽太甲有過伊尹放之於桐無非所以造化之也太甲之克終允徳也聞伊尹民非後罔克胥匡以生後非民罔以辟四方之數言而太甲遂爲之稽首知其不明不敗度敗禮如此其曉然見一己之過何耶蓋向也在不明之中則方且以不爲是以敗度敗禮者爲當然則伊尹之言如未聞也至此則良善之心油然而生始悟向者之非庶防來者之可圖宜其歷數已過如是其曉然也孟子曰人恆過然後能攺又曰生於憂患而死於逸樂蓋上智之資者則不待有所激而自然爲善茍非上智則啟發之機必有待於憤悱者矣太甲之悔過也豈非桐宮之放有以動心忍性而然歟秦穆公無殽之敗則必無秦誓之作漢武帝無巫蠱之禍則必無輪臺之詔大抵欲觀人之良心發者必自其悔過者觀之

伊尹拜手稽首曰修厥身允徳恊於下惟明後先王子恵困窮民服厥命罔有不悅並其有厥鄰乃曰徯我後後來無罰王懋乃徳視乃烈祖無時豫怠奉先思孝接下思恭視逺惟明聴徳惟聰朕承王之休無斁此伊尹就太甲良心旣發處又從而推廣之也孟子曰若火之始然泉之始達茍能充之則足以保四海太甲之心正火之始然泉之始達矣故伊尹所以推廣之之意則曰修厥身謂天下國家之本皆在於身允徳者卽誠實之徳也人欲不畱無一毫之僞卽允徳也太甲能悔過卽知允徳矣然允徳之在身者未足爲允徳之至必使恊於下而後可以爲明君協於下者愛人而人親之治人而人治之禮人而人答之此協於下也若愛人不親治人不治禮人不答其可謂之允徳乎於是又卽成湯之徳所以恊於下者爲證先王子恵困窮困窮之民若不必卹也而湯子愛之加恵之卽允徳之推也未防而民服厥命則罔有不悅未防而有厥鄰之人皆徯我君之來有以卹我而無罰何以使人至於是哉允徳之恊於下也觀此當知伊尹於戒王之際未始一日忘於成湯也太甲卽位之初不明之時伊尹固嘗援引先王以爲訓矣太甲悔過之後若不必復泥於先王可也而且不忘焉蓋以大臣之告君不患君之不從而患其言之無所據夫人之情莫不信於有所據而疑於泛然之辭也伊尹欲其君行己之言則不得不有以信其心欲信其心則不得無所據是以卽成湯而爲之據使太甲心朗目耀曉然於面前無惑疑不決之患則始終之詞不得以異其說以至太甲下篇咸有一徳之篇開口措辭之際莫非成湯之事迹則伊尹其善於告君歟旣以成湯而陳之於前次以太甲而例之於後意者蓋欲使太甲法成湯以爲之據也王懋乃徳乃徳非自外來也卽中心之允徳也視乃烈祖成湯當以先王爲凖的無時豫怠則勉之又勉有一時而豫怠則不足以爲允徳矣卽此徳則奉先而思孝以事親卽此徳而接下則思恭以待其臣卽此徳以視逺則惟明而不爲淺近之見卽此徳以聴徳則惟聰而不爲側言之信其用不同而其爲允徳則一也太甲而能至於此則伊尹承王之休美無所厭斁矣人臣之樂豈在於爵位之崇一己之奉爲妻子計爲持祿保位計哉君心旣格則人臣之樂無以加此矣曰朕云者天子自稱曰朕伊尹自稱以爲朕蓋古者朕之字卽訓我非有君臣之別自後世始分朕爲天子之稱禹曰朕徳罔克臯陶曰朕言恵周公曰朕復子明辟皆可證也

太甲下

伊尹申告於王曰嗚呼惟天無親克敬惟親民罔常懷懷於有仁神無常享享於克誠天位艱哉

申告者有重複不已之意太甲三篇之書當作三節看上篇乃其過未攺之時其君方在縱欲之中故伊尹所以攻之者尢峻中篇則方攺過伊尹有忻懌之情故其辭寛緩和柔下篇則已攺過之後矣人莫難於過之已攺而過之未攺者爲易蓋過之未攺其過顯然人所同見故迷之極者必返而縱欲之極者必知變茍能返而變則良心頓回矣及過已攺之後常兢兢業業戰懼是念惟恐有過之在身則庶乎知免矣若自謂其過之已攺泰然無事則必有進鋭退速之患此伊尹之所慮也故下篇之書尢嚴所以隄防之於其終而指示之以踐履篤實之地嗚呼惟天無親克敬惟親民罔常懷懷於有仁神無常享享於克誠人君之有天下上當有以得天下當有以得民幽當有以得鬼神天之無親民之無常懷鬼神之無常享則人君者其何所恃哉此蓋於至難者警之也𨿽然至難之中有至易者存天人之心與鬼神之心吾不求之於彼而求之於我惟敬則爲天所親敬者天之理也惟仁則爲民所懷仁者人之心也惟誠則爲鬼神所享誠者鬼神之徳也天位艱哉自其無親無常懷無常享觀之豈非至難人君不可以位爲逸樂之具也

徳惟治否徳亂與治同道罔不興與亂同事罔不亡終始愼厥與惟明明後先王惟時懋敬厥徳克配上帝今王嗣有令緒尙監玆哉

徳者卽上文敬與仁與誠之徳也合之則爲一用之以事天則爲敬以愛民則爲仁以事鬼神則爲誠有徳則其心常存事事無所失故治無徳則心出其位事事不止其所故亂與治世而同其道則無有不興與亂世而同其事則無有不亡事與道所以異者必治世不同其道而後可事有變而道無變如三聖相授所守者一道若以事論則夏商之官非唐虞之官夏商之刑已非唐虞之刑故不必同其事也若亂世則其道有不足言但有一二事之同則足以亡國如厲王之弭謗秦王之禁偶語之是也終始愼厥與者終始常一心謹其所以與治同道而無與亂同事可也安危存亡之機常在於決擇之初謹其所與則知所趨向取捨矣自非明明之君安能決擇如是之審哉先王惟時懋敬厥徳此言當與先王同其道也先王所以能配合上帝與天同其大者惟在於懋敬其徳敬卽天徳也能勉敬其徳不欺不愧無作無輟豈非天乎今王監先王之善業當以此爲監則與治同道者得矣伊尹此言蓋欲太甲亦以懋敬爲心純一不已方可以繼先王不可謂過已攺而無所事也

若升髙必自下若陟遐必自邇無輕民事惟難無安厥位惟危愼終於始有言逆於汝心必求諸道有言遜於汝志必求諸非道嗚呼弗慮胡獲弗爲胡成一人元良萬以貞

記曰君子之道譬如行逺必自邇譬如登髙必自卑易曰知崇禮卑蓋爲學之道當有次序徐行後長卽堯舜人倫也故皆天理若夫語髙遺卑言體不及用自謂窮神知化而不足以開物成務自謂得性命之淵源而簡薄於日用常行之間皆升髙而不自下陟遐而不自邇者也太申之未攺過未知徳者也伊尹故無用此言及已攺過已知徳矣太甲之心安知不以徳爲止於是乎以徳爲止於是則日用行常之際細微之事未必不忽略此伊尹所以有自下自邇之言欲其務實也民事不可輕當以爲難而後可太甲若自謂吾過已攺吾徳已知於民事如此足矣豈非輕乎位不可安當以爲危而後可太甲若自謂吾過已攺吾徳已知於位如此亦無害矣豈非安乎稍有一毫自矜自恃之心便謂之輕謂之安愼終如始太甲此心兢業戰懼之於終亦當如其始未攺過之時自怨自艾處仁遷善如此則可若言逆汝心而遂拒之言遜汝志而遂受之豈愼終如始之道哉人之情安於順已而惡其拂已者必是以已爲是此有我之心未忘也今焉屏去好惡逆順之私情而惟以理爲主則言之逆汝心者必求其言之所以合於道不然彼何爲而逆我哉言之遜汝志者必求之非道不然彼何爲而遜我哉𨿽然逆己之言亦有時而不合於道者遜已之言亦有時合於道者然逆已之言合道爲多遜已之言不合道者爲多亦在夫求之者而已矣嗚呼弗慮胡獲弗爲胡成此二句尢爲切天下之理必有思也而後有所得必有行也而後有所成伊尹所以告太甲之言不爲不諄諄矣若太甲自不能思思而不能行又奚益慮之者所以知乎此而爲之者所以行乎此也若一人至於元良而大善則君仁莫不仁君義莫不義萬以貞寧不信然

君罔以辯言亂舊政臣罔以寵利居成功其永孚於休

此伊尹不惟警太甲又以自警也不惟以自警亦所以示萬世君臣之法一人元良萬以貞矣人君之心可以已乎曰未也若斯須不謹辯言一入則先王之政將紛更變亂治俄而亂安俄而危矣辯言者人君之所易喜也誘其君以富彊而動其君於功利則鮮有不聴者此帝舜命禹於允執厥中之後必曰無稽之言勿聴夫子告顏子以四代禮樂之後必曰逺佞人也人臣之有功孰非當爲之事若貪其寵利則以成功自居成功而不退必有後患伊尹至此有告歸之意矣聖賢之處斯果何容心哉當其以天下自任也一出而相湯伐桀再出而放太甲今太甲已克終允徳功成當退所過者化豈復有所貪哉周勃霍光不知此意所以不免有廷尉之系赤族之誅人之不可以不學也如此君不以辯言亂舊政而全其所以爲君之道臣不以寵利居成功而全人臣之節之休美也信乎其永也

尙書詳解卷十四

欽定四庫全書

尙書詳解卷十五

宋陳經撰

咸有一徳【商書】

孟子曰人不足與適也政不足與間也惟大人爲能格君心之非君仁莫不仁君義莫不義伊尹示太甲以傳心之要故咸有一徳之書作焉太甲克終允徳則其徳固一矣然人心無常苟一念之差則前日之允徳安能保其不變告歸之際猶以是爲慮一徳亦大矣在堯舜謂之執中在武王謂之皇極在夫子謂之忠恕一貫在子思謂之中庸在孟子謂之浩然之气實一物也明乎一徳之理則推而至於用人已一也君民一也幽明一也古今一也始終一也無適而非一若人與已君與民幽與明今與古終與始猶有毫之未合是猶有二者存而非一也故此篇言一徳必極於天人之合古今人己之合蓋徳之體自當如此亦如中庸之誠其用甚大其所推者甚廣然必謂之咸有一徳者以君臣之際皆有此一徳也有堯舜爲之君必有禹臯爲之臣若有一徳之君而無一徳之臣皆不足以共治然一徳之臣亦在乎有是君足以知之任之而已

伊尹作咸有一徳

伊尹旣復政厥辟將告歸乃陳戒於徳

咸有一徳之書作史者旣言伊尹復政厥辟告歸乃陳戒於徳其事已顯矣故夫子直敍之曰咸有一徳嗚呼人臣進退之節未有如伊尹之兩全者也世固有功成而身不退威權震主而卒受赤族之誅者亦有功成身退飄然長往不復爲國家逺慮者觀伊尹相湯伐桀出生民於塗炭保衡之寄輔導太甲卒爲賢主人臣之功至此極美矣而乃復政告歸前日之功一毫不有陳戒其君以一徳愛君之誠惓惓不忘此其於人臣之節所以爲兩全歟

曰嗚呼天難諶命靡常常厥徳保厥位厥徳靡常九有以亡夏王弗克庸徳慢神虐民皇天弗保監於萬方啟迪有命眷求一徳俾作神主

伊尹言一徳之戒必先以天爲言所以啟人主之敬心天之所以難信者以其命之無常有從違向背於其間也自其從違向背者觀之謂之靡常可也自人事觀之常其徳則位可保孰謂天之無常乎常徳者卽一徳也不一則安能常厥徳匪常則九有以亡若夏王是也夏王不能常其徳則是失其本心矣失徳之一者卽神也卽民也卽天也此其理之至一者也桀旣不能常其徳則是不與神爲一矣故慢神不與民爲一矣故虐民不與天爲一矣故天弗保此亦理之必然者也天旣不與桀則必求夫一徳而與之監觀萬方有開之命眷求一徳之人而俾之爲神主此所以假手於我成湯以伐桀也

惟尹躬曁湯咸有一徳克享天心受天明命以有九有之師爰革夏正非天私我有商惟天佑於一徳非商求於下民惟民歸於一徳

此言湯與伊尹君臣之間皆一徳者也夫徳之一者何也其理則根諸心其用則與天地萬物無間至一而無二至誠而無僞至精而不雜者是也茍有一毫之僞與雜則是二而非一矣所謂天地一元古今一時人物一理逺近一貫之一也惟尹湯君臣有此一徳則感而遂通天人爲一而遂能克享天心受天明命君民爲一而遂能有九有之師以革夏正蓋天下只有一理初無兩樣古之聖人齋心服形於屋漏之中而日月所照霜露所墜凡有血气者莫不在此惟其至一而已易之所謂至神不疾而速不行而至者此理也非天私我有商以其所佑者在徳非商求於夏民以其所歸者在徳當其一徳時天之心在此民之心亦在此其本同也天有心於私之商有心於求之不惟不足以得天人之心而一徳之體亦有矣尹有一徳而自言曁湯先已後君者其不失之誇伐歟曰尹當太甲未明之時斯言未出也尹當太甲旣明之後斯言未出也今其告歸之際其心切於爲君故直言無隱諱無藏匿必欲太甲效法成湯可也時湯旣沒太甲何以見知是必先已而後湯俾太甲卽以知湯之一徳也聖賢以公天下爲心不事於形迹之意如此

徳惟一動罔不吉徳二三動罔不凶惟吉凶不僣在人惟天降災祥在徳

徳惟一動罔不吉當其徳惟一之時粹然無瑕如明月之珠如夜光之璧舉動無適而不得其宜此卽吉也徳二三動罔不凶當其徳二三之時心勞日拙動輒窒礙此卽凶也然則徳止有一徳奚從而二三也自人爲之私言之則有二三自天理之公言之卽一徳也吉凶之所以不差者皆在乎人非於人之外別有吉凶天之降災祥者卽在乎徳非於徳之外別有災祥六經之所言吉凶禍福者皆自其己求之而非自外來也使吉凶禍福而自外至則禍可以禳而去福可以祈而得伊尹豈教太甲以幸福而苟免其禍者哉則知此言吉凶災祥者就徳而言不誣矣

今嗣王新服厥命惟新厥徳終始惟一時乃日新任官惟賢才左右惟其人臣爲上爲徳爲下爲民其難其愼惟和惟一

此伊尹指示太甲以一徳之要至爲親切者也今嗣王新服厥命謂卽政之始服此天命矣當維新厥徳可也新者對舊而言之舊則有委靡因循而不振之意新則純一不已日進無疆也伊尹又慮太甲不知所以新厥徳而徒以紛更攺爲者謂之新故又曰終始惟一時乃日新所以謂之新非其紛更攺爲者之謂也終始惟一之中自有新之理存焉蓋體常盡變之理自當如此終始惟一者誠而不變者也時乃日新者其變愈出而其應愈不匱也𨿽日新之功千變萬狀而吾之至一者未嘗分明乎此則所存者神而所過者化實未始有也寂然不動感而遂通實未始爲也至是則徳之盛矣非躬行之至者不足以盡此非理明義精者不足以知此惟人君旣有此一徳則人臣之有一徳者自然能知之知而必能任之故任庶官者必惟賢才選左右之大臣者必謹擇其人則人臣之有一徳者皆爲我用矣然則人臣之所以貴乎一徳者蓋其任甚重其責匪輕豈可以非徳而居之臣之所以爲上者以其爲君之徳期於致君者也臣之所以爲下者以其爲民期以澤乎民也君民之責聚於人臣之身則君之擇人難於未用之先不可以爲易而妄進之也謹之於己用之後不可以爲忽而使小人或間之也旣盡其難與謹則所與者必君子矣所與者皆君子則自然君臣之間可否相濟而爲和道同志合而爲一此一篇大抵言有一徳之君者斯能用一徳之臣也

徳無常師主善爲師善無常主協於克一俾萬姓咸曰大哉王言又曰一哉王心克綏先王之祿永底烝民之生

上章旣言一徳之見於用人矣猶以爲未也此章又言一徳之見於擇善猶以爲未也又言一徳之效驗見於萬姓咸曰大哉一哉人君不可以任官賢才左右惟其人而遂自止也必當廣而求之惟善是從審而擇之惟一是合徳亦何常師之有茍主於善吾從而師之人莫不各有所長能其一不能其二工於此或拙於彼惟主於善則寸長者皆在所師其求善者無有不廣矣善無常主善有似仁而不爲仁似義而不爲義似忠信而非忠信者自其近似者觀之亦謂之善非善之正也必當詳擇而審之以求合於純一不變然後可以爲善之至其擇善者無有不精矣擇善而至於恊於克一自非在已者先有一徳安能如是俾萬姓咸曰大哉王言又曰一哉王心此言一徳之效驗也君與民同此一也吾有一徳則民安得不稱頌之大哉王言以王言之出皆公天下爲心則如之何而不大一哉王心因其言以探其心所言在是而所行亦在是終始不變如之何而不一咸曰以見同然之心又曰以見不已之情使人君自謂有一徳而百姓不稱頌之百姓𨿽稱頌之而未至於咸稱頌之百姓咸稱頌之而未至於又稱頌之皆未足以言一徳之至也克綏先王之祿永底烝民之生先王之祿如之何而綏安之斯民之生如之何而底致之當其一徳之時先王之祿與烝民之生皆在其中矣宗廟享之子孫保之而先王之祿自吾一徳而安各安其居各樂其業而斯民之生自吾一徳而致一徳之效顧不大哉

嗚呼七世之廟可以觀徳萬夫之長可以觀政後非民罔使民非後罔事無自廣以狹人匹夫匹婦不獲自盡民主罔與成厥功

純一不已而已者非純至誠無息而息者非誠一徳者純誠之徳也茍有自怠自足之意則不足爲一徳矣求之於七世之廟又當求之於萬夫之長又當下至於庶民匹夫匹婦之微無不各使之盡其情此則不已不息者也七世之廟謂三昭三穆與太祖之廟有徳之主則爲祖宗其廟不毀故曰可以觀徳是古今爲一者也萬夫之長謂居民之上爲諸侯智足以整齊萬夫者故曰可以觀政是人與已爲一者也君得民以使民得君以事君民之勢其相須如此之切其可不使人盡其情若以己爲廣若以人爲狹自謂有餘而他人莫己若則訑訑聲音拒人千里匹夫匹婦苟有寸長者安得自盡乎匹夫匹婦旣不得盡其情則人主孤立寡聞誰與共成其功乎是君與民又故其爲一者也此章所言豈以人主旣有一徳必須觀徳於七廟觀政於萬夫之長求善於匹夫匹婦哉蓋一徳之體無往而非一古今人己君民猶有二者存焉則不足以爲一徳之至矣此伊尹因太甲悔過之後可與言而言之與堯舜授受執中箕子爲武王陳洪範一意也

沃丁旣葬伊尹於亳咎單遂訓伊尹事作沃丁伊陟相太戊亳有祥桑谷共生於朝伊陟贊於巫咸作咸乂四篇太戊贊於伊陟作伊陟原命仲丁遷於囂作仲丁河亶甲居相作河亶甲祖乙圯於耿作祖乙

此數篇皆逸其書其書亡而其序存沃丁太甲之子也伊尹旣歿則沃丁以三公之禮葬之其臣咎單遂訓述伊尹平生之事守之弗失如曹參守蕭何故事然咎單作明居蓋司空之官也唐虞以司空宅百揆意者商朝亦然則咎單者繼伊尹而相者也伊陟伊尹之子也爲太戊之相亳有妖祥桑谷之木共生於朝朝非木之所生此妖也君臣之間謀所以恐懼修省以銷天變故伊陟贊告巫咸謀之於同列而咸乂四篇之書作咸乂者以巫咸能作乂王家也太戊贊告於伊陟謀之於臣而伊陟原命之書作原命者原臣名旣以告伊陟又以告原也惟其君臣恐懼更相告戒如此此所以能銷大變而太戊伊陟巫咸卒爲商之賢君賢臣也仲丁遷於囂河亶甲居相祖乙圯於耿歷世未久而累遷都蓋所居近河世有河患則其遷也亦視民利而遷不獲已者也

尙書詳解卷十五

欽定四庫全書

尙書詳解卷十六

宋陳經撰

盤庚上【商書】

堯舜未施信於民而民信之治水之役徵苖之役蓋有先意承志奔走惟恐後者其君固未嘗有言而民亦不待言而自從也商徳之衰盤庚欲爲遷都之舉而民敢出怨言以怨其上其君又從而諄復告語之示之以禍福陳之以利害上篇所以告之於未遷之時中篇所以告之於將遷之際而已遷之後又爲下篇之書以安慰之亦足以見其號令之繁而風俗之薄矣然則盤庚不得爲商之賢君歟嗚呼讀盤庚三篇之書者可以見三代之君民矣天下之患莫患於勢隔而情不通勢隔而情不通者民有所爭於心忍而不敢言則亦蓄憤含怒而已斯民蓄憤含怒於下而君尊如天以勢臨之則關節脈理始不相通今也盤庚之民有懷輒吐有言輒發而爲之君者又從而撫摩開導之俾之心平气和有相安而無相賊此豈非其眞情者乎孟子曰天下歸殷久矣久則難變也商民歷文武成康四十餘年而不服周家此豈無自而然哉

盤庚五遷將治亳殷民咨胥怨作盤庚三篇

盤庚自殷而遷亳特一遷耳安有五遷此蓋爲民之胥怨而言之也遷都大事也自成湯遷亳仲丁遷囂河亶甲居相祖乙居耿盤庚又遷於亳自湯至盤庚已五矣治亳殷未治也民於是咨嗟相與岀怨言蓋其懷土重好安惡危之情固爾也盤庚於是作三篇之書以告戒之而以口舌代斧鉞則盤庚亦忠厚矣余有以見聖人亦有違眾而自用者矣夫善鈞從眾聖人與眾同所欲也人情之所順則事舉而易成人情之所咈則事作而多敗聖人安用違眾哉聖人所謂違眾者從夫天下之公理而已人情在是而理亦在是徇人情可也人情在是而理不在是則是理在吾心矣吾屈於理而徇人乎抑亦屈於人而徇理哉吾惟屈於人而徇理則大公所在事久論定向之怨者爲今之安矣則聖人之所謂違眾者是乃從眾也

盤庚遷於殷民不適有居率吁眾慼出矢言曰我王來旣爰宅於玆重我民無盡劉不能胥匡以生卜稽曰其如臺

盤庚欲殷而民不往從其所欲居盤庚於是乎率呼眾憂之人而出直言以告之我王祖乙之來此耿邑則旣居於此矣亦惟愛重我民而不忍盡殺害之所以去害就利而遷於耿豈意耿邑復有河患汝民復不能相正以趨生生之理予旣考之於卜亦如我之謀則人謀鬼謀皆相契合我之遷可以無疑矣商俗尙神三復聱牙之書大率以鬼神爲言上篇曰卜稽中篇之說尢詳下篇曰肆上帝復我髙祖之徳其本一也

先王有服恪謹天命玆猶不常寧不常厥邑於今五今不承於古罔知天之斷命矧曰其克從先王之烈若顚木之有由蘗天其永我命於玆新邑紹復先王之大業底綏四方

先王有所服行無非恪謹天命天命卽天理謂順天理而行當遷卽遷也先王之愼天理如此猶不常安寧不常其邑居至於今已五矣今若不能承繼古先王所以恪謹天命之意而徒懷安不肯遷則天防絕汝命於此耿地而爾不知之矣何況能從先王之功乎木已顚僕尙有萌蘗可以再生之理若今耿邑已是圯壊能遷徙於新邑則可以再復天之意永我之命庶防自此可以紹復先王之業而繼承不已自此可以底綏萬方而民各安生業利害在此甚明爾其可不從我以遷乎夫命旣在天而曰恪天命罔知斷命天其永命何也大抵古人以當然之理爲命而不以或然之數爲命勅天之命祈天永命皆自己而言之也若在己者不能盡其當然之理立乎巖墻之下與防於桎梏而死語人曰此命也而可乎如使盤庚不遷都而耿邑有河患民不聊生國滅亡而歸之命可乎循乎理之當然則得其命之正者也

盤庚斆於民由乃在位以常舊服正法度曰無或敢伏小人之攸箴王命眾悉至於庭

君至尊民至卑在位之臣則處乎尊卑之間達上之情於下而達下之情於上者也盤庚知小民有怨咨之言惟恐君民有隔絕窒塞欲使之血脈貫通故教於民而君情之未易達也必由乃在位之臣宣其徳意志慮以告之又慮夫民情之不得以達於上也於是戒在位之臣以常行舊事而正其法度在於無伏小人之攸箴而已蓋小人箴規之言自昔先王之世使之畢達於上而未嘗抑塞之則所謂舊事者莫先於此也能如此則君民相與一體無間命眾悉至於庭謂羣臣以下皆至於庭告以君之意使之達於民者也

王若曰格汝眾予告汝訓汝猷黜乃心無傲從康古我先王亦惟圖任舊人共政王播告之修不匿厥指王用丕欽罔有逸言民用丕變今汝聒聒起信險膚予弗知乃所訟非予自荒玆徳惟汝含徳不惕予一人予若觀火予亦拙謀作乃逸若网在綱有條而不紊若農服田力穡乃亦有秋

來汝眾人告汝以教誨之言汝當謀去所以傲上從康之心傲者以違君之命而不肯從也從康者以其懷一時之安而不爲後日慮也當時羣臣所以不其病在此二字盤庚直指病而告之古我先王亦惟圖任舊人共政舊人者歷年多更事熟見利害甚明者也故先王必惟舊人是任而新進少年不用之亦足以見盤庚之時所欲遷者皆老成之人而不欲遷者皆新進少年者也惟先王圖任舊人與之共政故先王有號令播告於下斯民見上之徳意無所匿所以導達徳意者豈非舊人是賴我先王蓋不徒以言語聳動人也而行之以身又致其敬而無有過言斯民因王之意而信王之徳則自然丕變翕然惟上之從也豈聞有傲上從康也哉先王所用之舊人如彼而汝之所爲者如此聒聒然無知徒以險膚之言起人之信險則易動膚則易入皆非眞實之言也予不知汝之所爭者抑何謂盤庚至此灼然有所見不惑於羣議若非我之自荒大其徳以爲必遷若從汝之言惟汝含容以爲徳則使汝終不畏我一人猶之觀火燎原坐視不救則我以拙謀成汝之過矣若网在綱有條而不紊若農服田力穡乃亦有秋此亦指其傲上從康之心而告之也君唱而臣從先難而後獲此自然之理也今我欲遷而爾臣反傲上而不從曷不觀之於网乎网之有綱猶臣之有君舉綱則网自有條豈有君欲爲而臣不欲者乎今我欲圖爲久之計而爾臣反從康而憚勞曷不觀之農乎農之於田猶人之於事服田力穡則必有秋成之望豈有懷安怠情而欲有所成乎此又盤庚托物以明理使之因物而有所悟也

汝克黜乃心施實徳於民至於婚友丕乃敢大言汝有積徳

黜退也當黜其傲上從康之心而從其本心則眞實之徳見矣當傲上從康之時本心旣失以險膚之言恐動眾人安其危利其菑夫豈有實徳及民乎汝茍能黜乃心而使實徳及民以至於爾之婚姻朋友他日享其生之樂則生民與婚姻皆受汝之實恵我於此時方敢丕大其言以稱揚汝之善謂汝有積徳其徳之積自先世以至於今非一日也當時在朝之臣皆世臣巨室之子孫也

乃不畏戎毒於逺邇惰農自安不昬作勞不服田畝越其罔有黍稷汝不和吉言於百姓惟汝自生毒乃敗禍姦宄以自災於厥身乃旣先惡於民乃奉其恫汝悔身何及

盤庚於此分析利害甚爲明白上章言有條不紊乃亦有秋施實徳於民汝有積徳是皆以其利者告之此章又言罔有黍稷自生毒自災厥身乃奉其恫是皆以其害者告之曰如此則有利如此則有害汝當知所決擇也爾若不知所畏懼大爲害於逺近之民如惰農偸一時之安不知勉彊以作勞不服事於畎畝則終無有黍稷之獲饑寒將至矣汝不知以善言而告諭百姓他日民不安居則是汝自生其害以至於敗禍姦宄之惡皆叢聚於爾身以自取其災矣汝羣臣乃民所視效不導民於善而反以惡先爲之唱則是汝自奉其恫猶自取其災也痛旣自奉於其身則他日𨿽有悔亦無及矣凡此皆極言其害處以告之謂之自毒自災自奉其恫以見禍福無不自己求之也

相時憸民猶胥顧於箴言其發有逸口矧予制乃短長之命汝曷弗告朕而胥動以浮言恐沈於眾若火之燎於原不可向邇其猶可撲滅則惟爾眾自作弗靖非予有咎

盤庚旣分析利害以告之至又示之以一己之權以爲刑罰特我不忍用之也而汝不可以我爲不能用刑也相視小民尙且知顧箴之言恐其言之發有口舌之患曽謂士大夫之所爲不若小人哉況我制汝短長之命生殺自我予奪自我汝苟有所見何不直告我而乃胥動以浮虛不實之言恐動沈溺眾人乃是汝無所忌憚不若憸人之顧箴言也火之燎原人不得而近之其勢亦熖矣尙可撲而滅之縱汝羣臣肆浮言於下我豈不能用刑以撲滅之乎至於用刑撲滅則是汝眾自爲不安非我之咎也盤庚豈眞用刑哉特以是而警之爾於此可見古人之刑亦不茍用必三令五申水洊至習坎重巽申命迨其久也而猶有不率則法施於不得不用刑加乎自犯之罪聖人何嘗用心於其間哉

遲任有言曰人惟求舊器非求舊惟新古我先王曁乃祖乃父胥及逸動予敢動用非罰世選爾勞予不掩爾善玆予大享於先王爾祖其從與享之作福作災予亦不敢動用非徳

遲任古之賢人也人求舊則其所見也審器求舊則其爲用也利借器以明人反而觀之則器不可以同乎人者也盤庚之意以謂人當求舊則老成之言在所當聴而世臣之子孫亦所當念當時在朝之臣皆先正之子孫古我先王曁汝之祖父安與之同其安勞與之同其勞豈以今日不念其子孫敢以非禮之罰加之乎汝之祖父旣勤於王家則爲之子孫者在我當世世選汝之功勞不敢掩汝之善玆我有烝嘗之祭大享先王則爾祖亦與享之蓋功臣得以配享於廟我念爾之祖父則亦必念其子孫作福作災皆爾之自取予亦豈敢以非徳而賞汝乎此章見得盤庚賞罰並用旣不敢用非理之罰又不敢用非徳之賞盤庚之心惟有大公至正而已古之有大功於王室者其獲報如此之厚先王忠厚記人之功不敢忘人之勞蓋至於後世子孫而猶不忘伊陟象賢復相大戊丁公世美入掌兵權皆賢者之子孫也然則春秋何以譏世官曰念先正之功而錄其子孫之賢此先王之公心也不擇賢愚而世授以大柄此後王之私意也

予告汝於難若射之有志汝無侮老成人無弱孤有防各長於厥居勉出乃力聴予一人之作猷無有逺邇用罪伐厥死用徳彰厥善之臧惟汝眾之不臧惟予一人有佚罰凡爾眾其惟致告自今至於後日各恭爾事齊乃位度乃口罰及爾身弗可悔

今我告教汝以行事之難言事不可輕易當如射之志於的然射之志於的必詳審而後發苟以爲輕易則發之必不中矣汝羣臣於遷都之舉不知深圖熟慮言語輕發遂以爲不可遷豈不失之太輕易乎老成慮事深逺反不從其言是侮之也孤有防本未有所知汝今苟不遷而他日孤有防者罹其害是弱之也各思長久其所居不可爲目前一時之計勉出汝之心力以聴我一人之謀一人之謀本爲長厥居之計也無有逺而疏近而親我但公其心以爲賞罰汝之用罪者吾必有罰以伐汝趨死之路汝之用徳者吾必有賞以彰汝向善之心禍福皆汝之自取也之臧善去害趨利捨危就安皆汝眾之謀非我一人之所專若其旣遷之後而茍有不善焉則我一人有過失之罰善則稱人過則歸已之意也凡爾眾其惟致告謂爾眾當以吾言徧告其下蓋時臣下之聴命亦有未及聴者盤庚慮其如是故爲此言使人人皆知余心自今至於後日汝當捨其舊而新是圖前日之聒聒險膚置之弗論矣自今而後各恭爾之職事言當遷都也齊汝之位分言臣當從君也度汝之口言汝之所言者當合法度無如前日之動浮言也罰及爾身弗可悔我本無用刑之心爾若違命不從事者不恭位者不齊口而不度至於用刑罰則我亦不得已而用汝亦無可悔矣末之二句嚴以刑罰盤庚之心欲使臣民之從之者爲何如耶此篇乃盤庚直情以告臣下皆其心腹之言若父兄之所以訓子弟涵泳其言者可以黙識矣

盤庚中

盤庚作惟涉河以民遷乃話民之弗率誕告用亶其有眾咸造勿防在王庭

此數句史文也中篇乃其遷之詞合臣民而告之也上篇未遷之時其人心咨怨故盤庚之言不得不嚴切中篇遷則人心已略信矣猶未全信之也故告之之辭稍緩下篇已遷則其辭尢緩作史者述其意謂盤庚作者率民而起涉河而南以遷也當此之時道路之間跋履之勞人情得無懷舊土之安乎又況於此時信者半疑者亦半不得不以善言而訓其不率者誕大也大告以言而誠信用孚於眾人之心彼臣民咸至於王庭亦皆以誠信而應上之命無敢有防狎者此有以見君民之交孚也𨿽然天下至大也萬民至眾也其所以服役聴命者豈無人哉於是乎有聖人出焉爲之統制爲之整理凡所以云爲注措則風起聲隨云合影應焉慮其有不從者今而盤庚遷都之謀以口舌代斧鉞回曲宛轉旁譬方諭又從而以至誠聴神之說以警悟之斯民於此宜其變前日不從之心爲今日樂從之意可也又且優遊不進咨嗟出怨言豈盤庚不善於化民歟抑民不肯從盤庚歟曰遷都之大事也盤庚之率民民非不從蓋自湯而至於今凡五遷都民之困於是役爲已久矣力罷气乏憔悴勞苦何況盤庚至此復遷則其咨嗟不進非民之罪也是亦當然之理耳余故表而出之

盤庚乃登進厥民曰明聴朕言無荒失朕命嗚呼古我前後罔不惟民之承保後胥慼鮮以不浮於天時殷降大虐先王不懷厥攸作視民利用遷

君甚貴而民甚賤君至尊而民至卑盤庚升其民而進之君不以貴且尊者臨其民而民自忘其卑且賤此三代所以與其民不薄也曰明聴朕言足矣又曰無荒失朕命此丁寧重復之意欲使聴者之専也古我前後以商家先王之故事告之也我前後一舉措動作無不惟民之是順故民以安其君之政而與君相與以同其憂孟子謂憂民之憂者民亦憂其憂是也君惟民之承而民與君同其憂是君與民一心也豈有所行之事而不順天時者浮者順從之謂也殷降大虐謂囂與相皆爲水患是也先王所以不安其居有所作爲者無非視民之所利而遷此商家之故事也

汝曷弗念我古後之聞承汝俾汝惟喜康共非汝有咎比於罰予若吁懷玆新邑亦惟汝故以丕從厥志今予試以汝遷安定厥

我古後之事聞於後世者如此汝何以是爲念乎我之所以遷者亦猶先王之遷也承順汝民使汝惟喜樂康安之是共豈以汝有罪戾之故逐遷勞頓使汝比近於罰乎汝民切勿有他疑也我之若順呼吁爾民使懷安於此新邑者皆惟汝之故欲以大從汝之志願也民之所志者在於好安惡危好利惡害而已吾之遷者正欲以安利之是從汝之本志也今予用汝以遷安定厥捨前日之害而趨今日之利則汝之志得矣

汝不憂朕心之攸困乃咸大不宣乃心欽念以忱動予一人爾惟自鞠自苦若乘舟汝弗濟臭厥載爾忱不屬惟胥以沈不其或稽自怒曷瘳汝不謀長以思乃災汝誕勸憂今其有今罔後汝何生在上今予命汝一無起穢以自臭恐人乃身迂乃心予迓續乃命於天予豈汝威用奉畜汝眾

昔我先王憂民之憂而民亦憂君之憂我今則亦憂民之憂如先王而爾乃不能憂君之事如先王之民朕心之所困者在於欲遷而民弗從也汝曽不以此爲憂乃皆大不宣布汝之心敬念其誠信以感動我一人方且背後扇爲浮言以惑眾不以利害之眞實者而告其上是汝心之不展布而敬念以誠者未有盡也爾所以如此者特自取其窮苦而已豈有利於汝哉譬之乘舟然必濟而後可不濟則舟中所載之物必臭敗矣新邑之安當決意以遷則可若猶豫遲回而不進則無有生生之理矣爾忱不屬惟胥以沈我觀爾之誠信不相聨屬進而聞我言則惟我之信退而聞眾人之論則皇惑心無定見一可一否一進一退此其誠之不屬也終必歸於沈溺而已爾何不試稽考其是非利害之所在凡人於是非之不明而利害之不審者失於不知稽考而已汝試稽考之則是非利害自灼然於心苟其不然則他日罹其禍害𨿽自怒何所瘳乎猶言悔之無及也汝不謀爲長久之計以思其災害則是汝大相勸勉而從憂患也勸憂者若孟子所謂安其危而利其災也今𨿽有今日之安而後日無久長之利汝安得生生之理長在於人之上乎今我命汝以純一其心當一心聴我言無有遲疑進退之意起穢惡以自臭敗恐人乃身迂乃心盤庚明言告之恐姦人好生事者倚汝之身以迂曲汝之心唱浮言以鼓動人心遂文飾其說以謂眾人之情如此盤庚懼其有此等人汝民不可輕信也我之意但爲迎迓接續汝命於天而已遲回於此舊邑則汝無生生之理是命已絕矣今而共遷新邑去危就安豈非迓續乃命乎予豈汝威哉特奉承畜養汝眾人而已此篇專以告民並及其臣故其言詳緩優遊比上篇不同

予念我先神後之勞爾先予丕克羞爾用懷爾然失於政陳於玆髙後丕乃崇降罪疾曰曷虐朕民

在朝之臣其祖父昔嘗爲先神後之臣我先神後旣勞爾之先故我以羞進爾用懷安爾亦念我先神後之故汝豈可不知此意當遷而不遷則失於政也不當遲久而久是陳於玆也我髙後之神靈對越在天重降罪疾於我且曰何故虐我之民而不遷乎此盤庚罪已之意旣言髙後之罪罰及已然後言及於民及於臣又及於其具乃貝玉者質之鬼神以爲誓者也

汝萬民乃不生生曁予一人猷同心先後丕降與汝罪疾曰曷不曁朕防孫有比故有爽徳自上其罰汝汝罔能迪

盤庚旣言我不遷則鬼神之罰及我又言汝民不遷則鬼神之罰必及爾民汝萬民不能趨生生之理及我一人謀所以同心遷都故先後大降與汝以罪疾其說曰何不及我防孫盤庚比同其心乎先後有爽明之徳自上而罰汝汝將何道以辭其責乎

古我先後旣勞乃祖乃父汝共作我畜民汝有戕則在乃心我先後綏乃祖乃父乃祖乃父乃防棄汝不救乃死

盤庚旣言民不遷則鬼神之罰及民矣又言臣不遷則鬼神之罰又將及臣古我先後旣勤勞爾臣之祖父我亦念爾先祖之勞而用汝俾汝共我畜養其民汝反有戕則在其心傳曰毀則爲賊則者有物有則之則同凡事莫不有法度有準則汝則戕賊其則我先後安爾之祖父言爾祖父與我先王君臣之際相安而無有不足之處汝有戕則在心則汝之祖父旣不安而我先王亦不安故乃祖乃父必防棄汝而不救汝之死言防防之中必有譴責也

玆予有亂政同位具乃貝玉乃祖乃父丕乃告我髙後曰作丕刑於朕孫迪髙後丕乃崇降弗祥

盤庚先言臣之不遷則鬼神之責及爾臣又言爾臣之中有貪鄙在位取人之財貨無恥者則鬼神之責亦必及之亂治也玆我有治政之臣汝之共天位者或有黷貨無厭道塗之間遷徙之時民有寶貨暴露乃具而有之則乃祖乃父丕大告我髙後曰作大刑於我之孫遂開導我髙後重降弗祥之事於汝身而不汝救鬼神之徳無私豈私其子孫而不罰之哉凡此四段皆是盤庚質之鬼神先言已次言民又次言臣之貪貨者區區以鬼神之說告之無乃失之誣乎然臣民端不可誣也說者謂商人之俗尙盤庚懼己徳之不足以感民遂借神之說以警動其心俾知所畏殊不知幽明一理神人一致人之理卽神之理也合於理者必合眾人之心必合鬼神之心不合於理者必不合眾人之心必不合鬼神之心自後世觀之誠心旣不足遂以鬼神爲渺茫荒忽之事岐幽明爲二致矣盤庚遷都之舉正所謂質諸鬼神而無疑者也豈誣也哉

嗚呼今予告汝不易永敬大卹無胥絕逺汝分猷念以相從各設中於乃心乃有不吉不迪顚越不恭暫遇姦宄我乃劓殄滅之無遺育無俾易種於玆新邑往哉生生今予試以汝遷永建乃家

今我告汝之心已一定而不可易矣汝當長敬我言不可旣敬之而又輟也汝當大憂念我之言而行之不可計小害而不從也能永敬大卹則君民相通無有所棄絕相逺矣汝又當分其謀分其念各人自爲謀念以相從於我不可同爲一謀合爲一辭以爲不可遷若如此只是一偏之私情但知此之利害而不知彼之利害安得有公正之理乎汝但人各自爲謀不可合爲一說則中正之理自設於汝之心矣中者只是人同然之理人皆有之何待設正恐羣臣徇於私情之一偏則中正之理亡故必設中於汝心此二句只是謀欲其異則理終歸於同也又懼夫道塗跋履之際有姦人乘間而發不得不先有以警之如有不善之人不道之人顚倒而逾越則不順理之人與乎不恭敬者暫遇人而暫爲刼奪者爲惡於內外也如有此等人我當小者劓其鼻大者殄滅而絕之不惟及其身而並及其家使無有遺育無使移其種於此新邑𨿽未有此事而不得不先爲之慮也觀盤庚於首篇之末章曰罰及爾身弗可悔而終篇又爲是言非古人重於刑罰也首篇而使之必從中篇則懲其姦宄亦使之必從盤庚之用心可知矣往哉自今以往長趨生生之理今予用以汝遷則永建爾之家汝當共爲無窮之計也前言安定厥旣安定則家可以永建詩曰適彼樂土樂土樂土爰得我所者如語所謂居其所之所同蓋有土後得所先而後家理也亦勢也

盤庚下

盤庚旣遷奠厥攸居乃正厥位綏爰有眾曰無戱怠懋建大命

下篇乃盤庚巳遷之後事旣定矣則以腹心之事直說示人所以慰安撫摩之不比上中二篇懼其不已從則鋪陳禍福利害至此則無用示以禍福利害矣然自綏爰有眾下至於用宏玆賁此一章乃是慰安人情使之不疑自伯師長百執事之人尙皆哉而下至終篇此一章乃是戒羣臣一心以敬民不可以營私爲念此其一篇之大義也旣遷之後奠定其民之所居乃正其宗廟社稷朝市之位𨿽然如是當人情乍離舊都而至新邑情有未安事有未便豈無動念又況前此不從其君以遷安知今日事定之後其君得無按舊過以誅戮乎此其情又不能無疑盤庚所告有眾而必先安之正所以絕他人之動念而示之以無疑也無戱怠懋建大命今則旣遷於此長爲生生之計是爾之大命於此乎立民生在勤勤則不匱汝不可以一時遷徙跋涉之勞而遂爲戲狎以度日遂爲怠惰以偸安當勉立汝之大命可也

今予其敷心腹腎腸歷告爾百姓於朕志罔罪爾眾爾無共怒協比讒言予一人古我先王多於前功適於山用降我凶徳嘉績於朕今我民用蕩析離居罔有定極爾謂朕曷震動萬民以遷

天下之亂常生於斯人之有疑心漢光武拔邯鄲吏得民毀謗之書防諸而燒之曰令反側子自安此正是絕人之疑心也盤庚恐人情有惑疑其上故以心腹腎腸開心見誠而直告以朕志之所向言我今以捨其舊而新是圖汝前不從我遷都之罪今亦置之不復論矣爾不可相與共爲忿怒相協比爲讒言以謗我又告之以當遷之意古我先王謂仲丁河亶甲祖乙是也我先王欲多大前人之功故遷都而適於山依山以爲固庶防其無水患以降下其防徳求其嘉羙之功於朕而已豈有他哉不意今我民猶未免夫水患蕩析離居無有定止事勢旣如此安得坐視舊邑之害乎此所以不得不遷耳民不知我之本心將謂何爲復震動萬之民以遷乎

肆上帝將復我髙祖之徳亂越我家朕及篤敬恭承民命用永地於新邑肆予衝人非廢厥謀弔由靈各非敢違卜用宏玆賁

髙祖成湯也湯興王業在於亳邑天之意將興復我髙祖之徳故使我居亳以從髙祖之舊天道幽難測何自而見之耿邑之不安其居則天之意固有在矣天意復我髙祖之徳而治於我家余豈能違天乎朕於是及篤厚欽敬之臣恭承民之命以永地於此新邑蓋賢者之見亦與天同也盤庚之時其不從以遷者𨿽羣臣唱爲浮言以動眾而當時之賢者亦未嘗以不遷爲利也若曰無侮老成人若曰朕及篤敬則臣下之賢者已與盤庚之志合矣盤庚安能違賢者之謀而徇眾人乎亦猶伐商之役撲君禦事皆不從而周公之所深信者十人之知帝命而已肆予衝人自謙辭也弗廢其謀汝眾人之所謀以爲不當遷者非我敢廢爾之謀而不用也極其至則在於用善而已天之意也篤敬之臣也此皆謀之至善者也各非敢違卜又況人謀鬼謀之皆合有如卜之鬼神而卜以爲吉則又其可違乎以是知盤庚非違眾而自用以天之意賢者之意鬼神之意合是數者之謀而用之所以能宏大其賁飾也我之所以遷都者正爲賁飾其前人之業與今日之治也得天人幽明之意而無間則所賁者可以鋪張而宏大之矣此章所以破羣臣之疑情也

嗚呼伯師長百執事之人尙皆哉予其懋簡相爾念敬我眾朕不肩好貨敢恭生生鞠人謀人之保居敍欽今我旣羞告爾於朕志若否罔有弗欽無總於貨寶生生自庸式敷民徳永肩一心

此章深戒羣臣革去前日之舊習而爲他日之逺圖所以爲他日之逺圖者莫若専一其心以敬民也合內外大小之臣而告之曰凡爾外而爲伯者諸侯之長也內而爲師長者公卿之列也百執事之人布於列位者庶防皆當以惻爲心惻者愛人之心也人誰無此心但恐其爲利欲所蔽則知有一己之私而不知有民之可愛予其懋簡相爾我所以勉爾簡擇爾使爾爲我之輔相者亦賴汝敬念我之眾民念之不忘敬之不忽也好貨之人朕所不任蓋心在於貨財則一意營私豈知有民如此等人我之所惡也惟是以生生長久爲慮者鞠養人者與乎謀人之保居者如此等人皆是一心爲民生生者思欲民之得其生鞠人者思欲民之得其養謀人保居者思欲民之得其安吾安得不敍其才而用之加其禮貌而敬之乎今我旣羞進爾告爾以朕志之所順與朕志之所否若上文所謂不肩好貨敍欽恭生生鞠人謀人保居是也朕志之所否旣以告汝汝當無有不致其敬切不得以總聚寶貨爲心𨿽曰利己然有害於民則己安能獨享其利惟以生生爲心則敬民之生而已之生亦在其中矣式敷民徳永肩一心天生烝民有物有則民之秉好是懿徳汝之徳卽民之徳無有二致式用也用布其徳以及民永任一心言當純一其心此心苟不純一則貨寶之心必奪之己有害於民徳安能敷民徳哉觀中篇下篇之書所告者及於具乃貝玉與夫好貨寶之辭可見商俗之薄其不遷者亦以富家巨室謀利於彼故也人臣茍懷一利心必無爲民之心盤庚乃是洗舊習明示好惡而一新之也

尙書詳解卷十六

欽定四庫全書

尙書詳解卷十七

宋陳經撰

說命上【商書】

說命三篇皆敍髙宗傅說君臣相得之始終也上篇言所以得傅說之由與傅說所以復君之意中篇言傅說所以進戒其君下篇言髙宗之所以學於傅說愚嘗怪傅說以匹夫而登相位不由薦舉不由人望不由家世不由勲業不由資序田野之夫一旦得君其君遂信之不疑傅說亦自信不疑天下後世亦從而信之不疑其事亦異矣嗚呼此豈可以常情拘而以常事論哉有髙宗有傅說則可君非髙宗臣非傅說而欲效其所爲則必有以私意而用人不合於公議者矣若漢文以夢而得鄧通光武以防用王梁此豈足憑哉後欲用人者當如堯之試舜則可以無失矣

髙宗夢得說使百工營求諸野得諸傅巖作說命三篇此孔子序三篇之書也三篇之書髙宗之所以資說者亦多矣而序書特取其三句者君臣之相得者孰大於此者乎天下惟有一理私心隔之則𨿽有同席而不相知者至誠之道無有逺近無有彼此無有顯無有夢覺無有上下無有貴賤無往而非一髙宗之夢以誠而感傅說之得以誠而應譬如明鑑當臺有物必照初非鑑往亦非物來後世儒者不知此意且謂髙宗憑恍惚不足信之夢安能信天下之不信髙宗之夢豈能盡其人之形狀百工之刻其形者又安能盡其夢中之形狀傅說之賢亦豈輕以形狀之相似而遂輕來必是髙宗與傅說相知之久恐他人未之知也遂因時俗之所尙者以聳動天下商人尊神而先鬼今托之於夢必其信之者爲此說者是以詐心逆髙宗也髙宗傅說恐天下之不已信而托之於夢自欺猶不可而況以欺天欺當時猶不可而況以欺後世夫子序書亦何爲而序之哉此蓋以後世私心度聖賢而未知有至誠相感之理也

王宅憂亮陰三祀旣免喪其惟弗言羣臣咸諫於王曰嗚呼知之曰明哲明哲實作則天子惟君萬百官承式王言惟作命不言臣下罔攸稟令

髙宗居憂三年信任宰陰黙不言此居喪之禮也其心純乎孝思他事皆無預焉作史記此者以其居喪而不言可也豈以旣免喪而猶不言乎此百官羣臣所以拱手待命而進諫也知之曰明哲明哲實作則觀羣臣進諫之言如此亦豈庸常之說哉明與哲皆智也自知謂之明知人謂之哲明哲者君徳也堯之克明俊徳大學之在明明徳皆明此而已君旣具此明哲豈以爲私有哉必也推而作則所以寓於制度紀綱之間皆明哲之用也天子爲萬之君處臣民之上則天下咸仰賴焉故曰百官承式式者法也作之則謂之則承之則謂之式實一也王有言所以布命於下不言則臣下將何所稟命哉上行之爲命下行之爲令亦一也曰則曰式曰命曰令無非人君明哲之用今也髙宗黙而無言則是以明哲爲己有而不用之天下皆百官諫王之意也竊意髙宗之在當時旣免喪之後商道旣衰思得一賢者與之共任事熟視朝臣未有當髙宗之心者所以恭黙不言𨿽然其不言者非不能言也使髙宗而不能言則是柔懦不足與有爲之主曽猩猩鸚鵡之不如惟其非不能言故不言之中誠意所格自足以格服天下羣臣未之知耳

王庸作書以誥曰以臺正於四方臺恐徳弗玆故弗言恭黙思道夢帝賚子良弼其代予言乃審厥象俾以形旁求於天下說築傅巖之野惟肖

王於是用臣下進諫之故而作書以誥之臺我也以我正四方惟恐徳之不善故不敢言惟自以爲不善此髙宗之所以爲賢也此一句可見虛心無我所以恭黙也恭敬也黙不言也其心思乎道故恭黙而純一想其戒謹恐懼外物不足入吾之念慮所以誠與天爲一與傅說爲一故審夢中之形狀刻其形以旁求惟說築於傅氏之巖其形實夢中之形狀此一段當以易之咸卦觀之山下有澤咸君子以虛受人惟其虛所以能感而山澤通气髙宗之所以能感乎天能感乎說者以其知徳之弗恭黙思道而虛其心也𨿽然髙宗豈無所自而然哉其始之學於甘盤而所得已多故今日之恭黙思道今日之得傅說皆前日之學於甘盤而有得者也後世以私心而窺聖賢者謂夢中所見未必有是事又安知至誠之道可以前知實有是事哉嵩前有董五經者也伊川先生聞其名特往造焉董平日未嘗出庵是日伊川不值還至中途一老人負茶果以歸且曰君非程先生乎伊川異之曰先生欲來信息甚大尹子問於伊川伊川曰靜則自明觀此則髙宗傅說之事不誣矣

爰立作相王置諸其左右命之曰朝夕訥誨以輔臺徳若金用汝作礪若濟巨川用汝作舟楫若嵗大旱用汝作霖雨啟乃心沃朕心若藥弗瞑厥疾弗瘳若跣弗視地厥足用傷惟曁乃僚罔不同心以匡乃辟俾率先王迪我髙後以康兆民嗚呼欽予時命其惟有終髙宗得傅說於一見之頃知其爲賢於是不由次序遽登之相位旣登之相位又置之左右使之日親近於君側而髙宗亦得以日聞正言日覩正事命之曰朝夕納誨謂之朝夕之間常納規誨以輔君徳則無時而不納誨也以版築之微一旦爲相貴賤異勢親疏異情苟其君不能自忘其勢其臣不能忘人之勢則諫諍之言亦無自而入置諸左右而親之是髙宗自忘其勢也命之以朝夕納誨是俾其忘人之勢也金必資礪而後能成器巨川必資舟楫而後能濟難大旱必資霖雨然後民其澤諭以作礪爲未足又諭以舟楫諭以舟楫爲未足又諭以霖雨蓋大臣有無所不能爲之才故人君亦責以無所不爲之事言事事皆欲倚賴說也開啟汝心謂開心見誠也沃我之心如水之沃潤萬物有漸漬灌漑之意古之大臣所以格君心之非者非一日之積蓋其沃漑之有漸矣若藥弗厥疾弗瘳者望其苦口之言以藥我也毒藥使人昏憒其病乃除苦言𨿽使人難受非心乃格若跣弗視地厥足用傷跣足而行不視地則必有以傷其足不資傅說以爲之視聴則必至於害事髙宗托之於物以諭其情其言不能自已也惟曁乃僚罔不同心此則使傅說率其僚屬同心以輔上也舜之治百僚師師者爲之文武之治小大之臣咸懷忠良者爲之若傅說一人忠於君而百僚未必忠於君則傅說之以一齊人咻之以眾楚王誰與爲善哉此髙宗以曁乃僚命之而說亦旁招俊乂列於庶位自任也然則同心以正君者當如之何曰當如先王髙後可也先王者自武丁以前之君髙後者湯也商家之先王髙後其心在於康兆民汝能使其君循先王之迹蹈髙後之轍以安天下之民則爲臣之責塞矣嗚呼欽予時命其惟有終髙宗剖心腹以告說說當敬其命而終之可也敬之於一時未已也必當終始常以欽爲心可也此章有以見髙宗所以責任傅說之切處

說復於王曰惟木從繩則正後從諫則聖後克聖臣不命其承疇敢不只若王之休命

復者與孟子有復於王者之復同說以此答其君也木從繩則正君從諫則聖蓋君能從諫則非心邪念自去天下之善言日聞其有不成徳乎君旣從諫而聖則爲之臣者先意承志而諫更不待命何況君已有命誰敢不敬而順之者乎未命者尙且諫則已命者可知人臣誰不欲進諫惟人君無從諫之心則臣下皆莫敢進一旦其君開悟有樂從諫之心則臣下不問已有命未有命將無所不諫譬如江海善下百川之所歸也余觀此章深怪當時髙宗責望意其必有髙見逺識以聳動髙宗之心今其所言特曰從諫又況其君未有此心言之可也今髙宗資以啟沃無非樂從諫之言而傅說又以此復之得無贅乎嗚呼此有以見人君之盛徳與傅說之心矣人君之徳其他皆不可有過至於從諫不患有過愈從諫而徳愈進此是傅說培植髙宗之根本將順其君之美徳似贅而不嫌其贅也

說命中

此篇乃傅說旣爲宰相進戒於王一言一句如醫者用藥皆足以療髙宗之病此乃古人宰相之事業人主以百揆之任付之大臣禮樂刑政與乎斯民之休戚利病豈無當言之事說旣略而不言豈自版築起登相位未之知歟抑亦知之而不敢言歟未知則不智知而不言則不忠而傅說之勲業則非不忠不智之所爲也蓋古人用心皆自本原者觀之孟子曰大人爲能格君心之非君正莫不正一正君而國定傅說可爲大人矣然髙宗本中興賢主恭黙思道誠交上帝非心何自而有蓋已形之過易見而未形之過難知常人見於已形君子則察之於未形心術之間毫髮或差則生於其心害於其政豈可謂恭黙思道而遂無過哉髙宗未形之過𨿽髙宗亦不自知說則一見而知之矣

惟說命縂百官乃進於王曰嗚呼明王奉若天道建設都樹後王君公承以大夫師長不惟逸豫惟以亂民史官於此篇之首言惟說命縂百官乃進於王二句其意深矣縂百官乃居宰之任也君以宰之任付之已是其信之已篤任之已專而爲臣者復處任大責重當言之地則所謂可以言而言之時也使髙宗信之未篤任之未專而說未處縂百官之位則未可以言而說亦未肯言矣明王奉若天道惟古之王者明徳足以有察知天道之自然所當奉而順之天有日月北斗二十八宿之布列尊卑相正大小相繼故王者法之而建設都立後王君公承以大夫師長乃天子之國與諸侯之國都乃天子之都與諸侯之都後王君公者亦有尊卑小大之不亂如天象然豈王者以此爲逸樂自奉之具而使天下之承乎已哉其本心則專於爲民而已亂者治也若後王君公者不能治其民而樂於下之奉己則豈所謂順天道哉此則傅說是先說爲人主之題目使髙宗知所以爲民也

惟天聰明惟聖時憲惟臣欽若惟民從乂惟口起羞惟甲冑起戎惟衣裳在笥惟干戈省厥躬王惟戒玆允玆克明乃罔不休

上文旣言爲君之題目在於治民矣故此章始言爲人君之徳所以治民者當在於憲天聰明惟天聰明惟聖時憲惟臣欽若惟民從乂此三句又縂括下文之意專就憲天聰明上說亦是箴髙宗之病蓋髙宗本是明哲之主明哲卽聰明也然聰明自有二等有一等乃作聰明如漢武帝如唐徳宗皆作聰明而自恃者也有一等乃自然之聰明如堯舜之聰明成湯之天錫勇智皆自然之聰明本乎天者也天視自我民視天聴自我民聴天之聰明出於自然至公無私若人君之聰明以至公自然者爲體不用一毫之私意則是憲法乎天矣君能法天則臣下敢不敬順民亦敢不從治君若不違乎天則臣民自不違乎君自惟口起羞而下逐件言所以憲天之事口者號令之所自出也號令一不謹則出言不善則千里之外違之是起羞也甲冑者所以爲備禦之具也備禦或不足則敵國外患如鬼方之屬肆其輕侮之心是起戎也衣裳所以彰有徳古者再命受服是也必當再察其藏於篋笥之時恐其錫予之濫及干戈所以討有罪必當省察在已無闕然後動恐其徵伐之妄加此四件事皆當致謹茍不致其謹號令之輕出備禦之或忽賜予之濫及徵伐之妄加皆非所以循天理之自然此四句上二句事有出於己者當防其失之在人下二句事有加於人者當審其用之在己或出於己或加於人王當無所不戒信能明乎此四者則將無所不美明字極重察於此而或失於彼者皆未足以謂之明能明則洞見四者皆有自然之天理不可逾越事事中節則推而行之者豈有不羙乎

惟治亂在庶官官不及私暱惟其能爵罔及惡徳惟其賢慮善以動動惟厥時有其善喪厥善矜其能喪厥功惟事事乃其有備有備無患無啟寵納侮無恥過作非惟厥攸居政事惟醇黷於祭祀時謂弗欽禮煩則亂事神則難

自此以下亦是說憲天聰明之事治亂之原起於庶官官得其人則治官失其人則亂古今人君孰不知進君子退小人爲治亂之原然見識不明私心或蔽則賢否混淆而莫辧官必有及於親近私暱者爵必有及於惡徳者當以此爲戒官此人也必其能而有才者爵此人也必其賢而有徳者自其治事而言則曰官自其有位而言則曰爵故官則惟其能以其能足任官之事者爵則惟其賢以其賢足以稱爵者天命有徳一失其人便失天之理故也慮善以動動惟厥時人君之舉動當於未動之時慮其合於善與否如此而後動蓋善者至公之理不容人主有私意妄動茍下合人情上合天理斯爲善矣慮則有詳審不輕舉之意惟於未動之時戒其妄動慮善而動則有所不動動必合於時宜矣時者當其可之謂言不失其宜也𨿽然善者天下之公理非一人之私也苟慮而動動而有功遂以善爲己有功能爲可矜則是私意而非公理適所以失其善與功舜之稱禹曰汝惟不矜天下莫與汝爭能汝惟不伐天下莫與汝爭功以禹自不見其功能之在己則斯爲天下之至能天下之至功禹苟萌一毫自恃之心則不足爲功與能矣人心上不可添一物添一物則非天理矣惟事事乃其有備有備無患備者預備也思患預防之意也當治安之時爲亂亡之備當君子進之時爲小人將用之備事事皆爲之預備則無一事之不備矣能爲亂亡之備則永無亂亡之失能爲小人將用之備則永無小人在位何患之有此言未然之時當爲將然之慮至若於己然則無及矣啟開也有出之意納有入之意人君若用君子則君子愈知敬君尊上安有侮之事君若寵小人則小人得寵若將益慢上是開寵之門則適以來小人之侮非小人之過乃開者之過也非小人之罪乃開者之罪也恥過作非者人孰無過過而能攺善莫大焉聖人不貴無過而貴攺過湯之不吝孔子之勿憚是也若以過爲恥而不肯攺恐人之聞知則將文飾其過其初之過未甚害也自其文飾之心生則過愈多是作非也惟厥攸居政事惟醇居止也易曰止其所也大學曰知止而後有定惟知所止則事事有定位不出其位則所居定矣居止旣定則政事皆醇粹無有駁雜蓋政事之雜而不醇皆失其所居而出其位者也黷於祭祀時謂弗欽禮煩則亂事神則難此則髙宗丰於近廟故說有此戒夫愛親之心人所同然髙宗之祭近廟致其丰何害其爲愛親之心而說以爲過蓋愛亦是自然之天理存焉不可增損祭義曰祭不欲防防則怠怠則忘祭不欲數數則煩煩則不敬夫怠而忘者是乃損其所不可損煩而不敬者是乃增其所不可增髙宗之丰於暱得無煩而不敬乎得無增其所不可增乎此皆以善爲之而陷於不善孟子所謂非禮之禮者也故戒以黷於祭祀適所以爲不敬何故蓋禮至於煩勞則惑亂之心生而不誠矣事神則難聖人之道只在和易寛平處苟有一難焉便非公理之正古之先王設爲祭祀之禮天子七廟諸侯五大夫三春祠夏禴秋嘗冬烝皆是和易寛平之道豈有煩而黷而難者哉推此以觀則陳仲子不爲亷尾生不爲信晏平仲不爲儉晨門荷蕢者不爲隱苟難者皆君子之所不貴也自此以上無非說憲天聰明之事至公自然之理事事上皆有不特號令甲冑衣裳干戈自夫官惟其能爵惟其賢慮善而動不有其善事事有備不啟寵不恥過不出其位而得所居祭合乎禮而不黷皆自然之理也苟有一毫加損於其間則是作聰明非天子之聰明也

王曰防哉說乃言惟服乃不良於言予罔聞於行說拜稽首曰非知之艱行之惟艱王忱不艱允協於先王成徳惟說不言有厥咎

防哉美其言也不知髙宗何所見而發防哉之言乎凡說之所言者皆髙宗未形之過存於心術之防他人未之知而說知之說旣言而髙宗亦自知之故言中其病防哉之言非不情而爲此辭也髙宗信乎其爲賢主矣髙宗而非賢則必有拒諫者矣不然則曰君且休矣吾尙思之防哉之言奚自而形說乃言惟服謂汝之所言我當佩服而行之汝若不善於所言則我何所聞於行乎𨿽欲行之不知所適從矣說拜稽首曰非知之艱行之惟艱然則說之所言者亦多矣髙宗又知所服行矣可以已也而傅說猶未也復有行之惟艱之說天下之事其未知也則以知之爲難其旣知也則以行之爲難聖門之學致知力行而已知常在先蓋知則能行不知則不能行今髙宗之明哲如此恭黙思道如此聞說之言發防哉之嘆如此不患其不知矣所患者行之不力也若已知而不能行則終無所至是亦徒知而已王忱不艱者以至誠之道行之不見其難蓋誠者物之終始不誠無物天之行健者此誠也君子之不息者亦此誠也旣知有誠之說則無有久近無有作輟無有間防何患其不能行乎是於惟艱之中而有不艱之說則信乎合先王之成徳矣先王成湯也成徳無有缺處者以其至誠力行也王至於與先王合徳則說無所不言於此時而不言說則自負其過矣君旣先王合徳說尙何言之有哉此蓋傅說期君於極至之地可已而不能已也詳復此篇之意說之所言𨿽若泛而無統而一言一句皆足以警發髙宗未形之過非泛然爲此言也豈特髙宗以是爲監哉後之有天下者亦足以爲法矣

說命下

此篇乃髙宗學於傅說者也髙宗始者聞傅說之言發防哉之嘆則遂以爲足矣及聞傅說行之惟艱之說則見其理之無窮於是傾意以學於說遂敍其始者之學於甘盤旣而甘盤遁去未得其所資之人今始得說當有以訓朕志說遂申前日王忱不艱允協先王成徳之意而誨之以學使之學古訓監先王而已髙宗旣聞監先王之說遂以成湯自期而以伊尹期傅說於此可見學之不可遽自足也自古帝王未嘗不學如堯舜之學於君疇湯之學於伊尹成王之日就月將下至齊桓一霸者亦知學於管仲人主之學豈爲博物洽聞絺章繪句哉自修身齊家至於治國平天下皆帝王之學也秦漢以後人主不知此意間有崇儒重道之君不過好名具文爲緣飾而已此所以不及三代之王也

王曰來汝說臺小子舊學於甘盤旣乃遁於荒野入宅於河自河䢐亳曁厥終罔顯爾惟訓於朕志若作酒醴爾惟麯蘗若作和羮爾惟鹽梅爾交修予罔予棄予惟克邁乃訓

舊說皆以髙宗始學甘盤旣乃遁於荒野中廢業遁居田野東坡先生以謂髙宗旣爲天子豈復有遁於荒野之事則遁者當作甘盤明王之世蓋亦有居不仕者如堯舜之世有巢由文武之世有夷齊甘盤之遁亦是隠而不仕髙宗謂傅說予小子舊時學於甘盤遁去荒野入居於河又自河而往亳邑及其終迹其所往則姓名已不聞於世矣始者之學所以明哲者皆甘盤教之之力然學之未至亦因甘盤之遁所以訓教朕志者非說其誰望志者乃髙宗爲道學之地孟子所謂士尙志者卽此志夫子所謂志於道者亦此志也此志一立則日趨於髙明廣大富貴貧賤威武不能移不能淫不能屈者也然須得人啟發教詔之然後可以有成若作酒醴非麯蘗以發之則酒醴何自而成若作和羮非鹽梅以調之則和羮何自而羙以此諭髙宗性情之羙必得人以成之又與上篇舟楫霖雨之諭不同舟楫霖雨者大臣之責人君全借之以爲用於天下麯蘗鹽梅者師傅之任因其君有性情之羙從而成就之可以成徳於一已爾交修予罔予棄交者有相接之意修治也交修則言之未已而復言之諫之未已而又諫如此接續而不我棄當力行汝之訓誨中篇傅說患髙宗之不能行不患臣之不能言此篇髙宗之意則患汝臣之不肯言不患我之不能行觀罔予棄克邁乃訓兩言可見髙宗誠心爲學惟恐說之去已憤悱之心勃勃於其中則啟發之機斯有所受此童求我之意學者不可不知

說曰王人求多聞時惟建事學於古訓乃有獲事不師古以克永世匪說攸聞

此數句縂言爲學之大要學貴於多聞者豈徒爲博洽之具哉以其無所不聞聞之公卿聞之在朝聞之在野無非聞也而所求多聞者亦以推之於有用而已建事者立天下之事見於興利除害皆無非事也𨿽然徒知博學以爲用而不知法古以有得則徒善而無法古人之訓有已行之驗矣古之多聞而參酌以古人之訓則有所凖的孟子曰今有仁心仁聞民不被其澤不可法於後世者不行先王之道也苟不行先王之道則施之於暫而不可施之於久可以行之於一時不可行之於後世故事不法古而可以長世者非說之所聞言防無是理也其說大槪以學古訓爲重

惟學遜志務時敏厥修乃來允懷於玆道積於厥躬惟斆學半念終始典於學厥徳修罔覺監於先王成憲其永無愆惟說式克欽承旁招俊乂列於庶位

自惟學遜志而下皆申言王人求多聞之意監於先王成憲卽申言學古訓之意遜志者謙遜也堯舜之道在於徐行後長之間而子路見哂於夫子者亦以其言之不遜故爾此志苟遜則慈祥溫順之意勝而鄙倍暴戾之習除然後虛而能受旣知遜志矣又須時敏之速也時之致其敏則顚沛造次之間出入起居之際不可有一時之防續能如此則厥修乃來矣修仁而仁來修義而義來其來者非自外來本於吾心者也亦與夫子欲仁斯仁至同意𨿽然有所敏於外未必有所懷於中也信懷乎此則是有諸己而無勉彊之態夫然後道積於厥躬積聚也道在吾身何積之有由其始也有所蔽而未開晦而未明則道與己爲二久懷於玆則道始積聚於吾身由蔽而開由晦而明道始爲我有矣𨿽然允懷於玆矣猶未至於終始如一也教人者止爲學之半而不得爲學之全蓋舉一隅以待其反引之而不發教者之事故君子必欲其自得也典常也自始而終自終而始至誠無間終始如一至於此然後爲自得至徳之進也不自知其所以進矣自非大而化之之境何以能然蓋其始之厥修乃來猶未離乎修也道積於厥躬猶未離乎積也厥徳修罔覺則徳與己兩忘修與積俱釋矣可以已乎曰未也先王有已成之法苟不能監先王之成憲則蕩而失其守未免於有過惟以己之所得者而驗之先王之憲禮樂法度典章文物一循乎先王之舊則事得其宜而永無過矣自遜志以至於允懷於玆自允懷於玆以至於終始典於學乃學之次序也監於先王成憲乃學之凖的也髙宗能至於此則說何爲哉敬承其君而已招俊乂以列庶位而已敬承其君則有將順而無逆耳招俊乂以列庶位則展布四體而無所顧忌苟其君之學有所未至則臣下惑疑顧忌𨿽欲旁招俊乂以列庶位豈可得乎蓋君盡君道而後臣有以守臣之職旁招俊乂乃宰相之任傅說之責也抑嘗再三而味之矣人心惟危道心惟微惟精惟一舜之授禹不出乎此惟者思也天下之理規摹經畫而後有所成於彼此之未定將顚敗而覆亡之是憂有何成之足望今也髙宗之於傅說其未得之先髙宗固嘗恭黙思之矣非髙宗之思乎三篇之作君臣之間議論講明而惟之一字不釋之音古史臣之所書而惟之一字頗居其半言之者不以爲煩且過書之者喜稱樂道不以爲縷縷豈君臣之間日親萬機全無一語可呼吸而惟之一字何足多道大抵思則得之不思則不得也一政之出不思則失之謬妄一言之發不思則失之誣怪治天下而不思則亂散而不収拾居爵位而不思則傾危而難保君臣之間其可不思乎

王曰嗚呼說四海之內咸仰朕徳時乃風股肱惟人良臣惟聖昔先正保衡作我先王乃曰予弗克俾厥後惟堯舜其心愧恥若撻於市一夫不獲則曰時予之辜佑我烈祖格於皇天爾尙明保予罔俾阿衡専美有商惟後非賢不乂惟賢非後不食其爾克紹乃辟於先王永綏民說拜稽首曰敢對天子之休命

髙宗深入遜志之學知其全功在傅說復以伊尹之事期之以謂四海之內皆仰我之徳人主務學愈切而徳愈進則舉天下臣民皆在吾徳之中蓋有不令而行未占而孚者其爲仰戴亦自然之理其所以仰朕徳者皆汝之風教此髙宗遜志之實不敢居其能也謂之風者傅說於言動語黙之際陰有以感發髙宗如風之行無有形迹前日之效𨿽皆自於傅說自今日以始所以責成於爾傅說者未已也必有股肱手足乃可以成人必有良人斯可以成聖猶髙宗之不可一日無傅說先正保衡卽伊尹也在湯時爲阿衡在太甲時爲保衡官名也上則保其君下則平其民故曰保衡作者興起也湯學伊尹故凡湯之所以爲者亦伊尹有以興起之作成之乃曰予弗克俾厥後惟堯舜其心愧恥若撻於市一夫不獲則曰時予之辜此伊尹自任之言也當其耕於有莘之野也天下之責不在伊尹及其幡然而攺從湯之聘幣則天下之責在伊尹矣天下之責旣在伊尹則堯舜其君使民得其所豈非伊尹之本職哉茍惟不克使其君爲堯舜則其心赧然不啻市朝之撻茍有一夫不得其所焉則引咎歸己此亦禹稷視饑溺猶已同意惟其伊尹以君民之責任諸己如此故能佑助我烈祖成湯其治至於皇天是與天爲一也烈祖成湯之治皆伊尹任之則我今日之治捨傅說其誰任爾庶防明白其心以安我無使阿衡専受羙名於有商不特成湯有一伊尹傅說之功亦伊尹也惟後非賢不乂言君若不資乎賢則無與共治者惟賢非後不食言賢者之所以得其養食土之毛孰非君之力髙宗意謂我必資賢者共治然賢者旣因君而得所養則君臣之義如之何而廢之亦當事君以佐君之治可也其尙能繼爾之君於先王成湯之後使今日之治不愧成湯可也紹乃辟幹先王其意何在曰永綏民是也先王之功亦只在安民汝能永綏民使民長得其所則所謂紹乃辟者得之矣傅說於中篇及此篇惟以先王期其君髙宗至此深見爲治有無窮之理又知以先王自期而以伊尹望傅說至於此則傅說尙奚言哉對揚天子之美命而已天子揚此命於上而公卿大夫知之大臣揚此命於下而百執事與天下之人知之是對揚也詳復此章之意可以見古者帝王君臣其不自足之意如此君不以四海仰徳而怠於資臣臣不以君之己能而怠於輔其君君臣相期俱欲至於先王先正而後已唐太宗貞觀之治一見魏公勸行仁義之旣效遂喜形於色其不及古人逺矣

尙書詳解卷十七﹤經部﹐書類﹐陳氏尙書詳解﹥

欽定四庫全書

尙書詳解卷十八

宋陳經撰

髙宗肜曰【商書】

讀此篇之書有以見君臣遇災警戒之意夫以髙宗之聖精誠上通於天而四海仰徳則宜其和气感召祥瑞屢見可也何爲而有雉升鼎耳之異甚哉天心之愛人君也久矣猶父母之愛子然凡加之以鞭撻警之以訶責者必其可教之子若夫不肖之子爲父母之所棄絕者則無事於鞭撻訶責矣古之聖人知其意故災異之來愈加戒懼若堯舜之水則曰儆予湯之旱則以六事責躬皆此也聖人不以災異爲嫌嘗患人主之不修若夫漢武帝徵討連年愁怨四起不以此加意乃以白麟赤鴈爲祥由今觀之水旱不害爲堯湯而白麟赤鴈未見其爲武帝之益也

髙宗祭成湯有飛雉升鼎耳而雊祖已訓諸王作髙宗肜日髙宗之訓

飛雉野鳥也鼎祭之器也雊鳴也髙宗於祭之明日野鳥升鼎耳而鳴可謂異矣作書者之所述但云越有雊雉不言所祭者何廟所鳴者何處孔子序書直云祭成湯升鼎耳聖人之意蓋有在矣髙宗之所以召此怪異者以髙宗之祀丰於近廟而薄於祖廟也故云祭成湯昔者傅說嘗以黷於祭祀箴髙宗之失矣至此猶不攺此其耳不聰不能聴大臣之言也故升鼎耳而鳴天人幽顯之理於此可見矣鳴雉之變不自外來乃髙宗心中之物形見於外感應之理隨而至洪範五行傳其可以盡廢哉祖已訓諸王作髙宗肜日髙宗之訓二篇之書以戒其君今髙宗肜日之篇具存而髙宗之訓已亡矣意其所言者無非修省恐懼之意祖已知變異之來不在乎雉而在乎髙宗故所以訓王者亦欲其修己以應天而已

髙宗肜日越有雊雉祖已曰惟先格王正厥事乃訓於王曰惟天監下民典厥義降年有永有不永非天夭民民中絕命民有不若徳不聴罪天旣孚命正厥徳乃曰其如臺嗚呼王司敬民罔非天典祀無丰於暱上髙宗肜日者篇名也下髙宗肜日四字者卽髙宗所祭之明日也商人曰肜周人曰繹皆明日又祭也髙宗於所祭之明日於是有鳴雉之異祖已之自言者以謂此野鳥之變皆王心惟先格王之非心而正其祭祀之事則可以消此異矣乃作書以訓誥於王曰惟天監下民以義爲主天固以愛民爲心然亦何嘗容心於其間苐視其義理之如何義之所在卽天之所在也爲善者自有得福之理爲惡者自有得禍之理降年有永長而得壽者有不永而夭者豈天故欲夭民哉民於其中間自絕其命蓋合於義者年之所以永不合於義者年之所以不永民有不若徳者不順其徳是爲非理非義事也不聴罪者不服其有罪而攺過遷善也不若徳不聴罪者天旣孚信其命正其徳蓋福善禍淫者乃天之命亦天之徳也天之福善禍淫其命何嘗差其徳亦何嘗更易哉天旣孚命正厥徳則見在天之禍福一定而不可易矣民於此時則曰天道其如我何此可見民之自絕於天非天有心以絕民也祖已言此者以見民之壽夭皆其自取也人君之禍福亦其自取當反身修徳可也然則祖己之言所以訓王者専爲鳴雉也今其書不及於雉又不及髙宗而且及於民此見古人諫君其辭優遊詳緩不迫切而意獨至使聞之者自諭也嗚呼王司敬民罔非天典祀無丰於暱王之所主者在於敬民無非所以爲天之繼嗣者天生民而不能自治故立君以治之君者天之繼也典祀者祀有常禮也常祀不可丰於親戚之廟苟丰於暱而薄於逺則其心不知敬民是有意於邀福也今觀此篇見髙宗心術之事前此傅說一見之初已箴其失宜若邪失己格非心已攺矣豈謂數年之後舊病復發乎蓋人於心術莫不有心偏處自非勇於用力一洗而消之則病根未除𨿽能遏於一時而終久必偏重處復發以髙宗之賢聖尙且如此則學者於其气質之偏當何如用其功哉

尙書詳解卷十八

欽定四庫全書

尙書詳解卷十九

宋陳經撰

西伯戡黎【商書】

此篇乃商家之亡周家之興皆自此而始西伯卽武王非文王也文王三分天下有其二以服事商有君民之大徳有事君之小心必無戡黎之事至武王時人心去商久矣孟子曰取之而燕民悅則取之武王是也黎乃近王圻之國黎侯必與紂同惡相濟者武王繼文王之後爲方伯得以專徵諸侯黎與紂同惡是以不得不伐以其迫近王圻之故故祖伊所以恐知周之必興商必亡也𨿽然武王豈有利商之心哉黎之惡𨿽在所當討而亦因此以警紂使紂因之以攺過反前日之不善爲今日之善則武王退就臣子之位戡黎之舉特方伯之稱職爾豈非武王之本心哉惜乎祖伊之言𨿽切而紂乃責命於天此孟津之師所由以興也

殷始咎周周人乘黎祖伊恐奔告於受作西伯戡黎咎惡也始咎周者商人之惡周自今日始前此商人安於周而有未疑之心至是周人之徳日著而商人之惡日長所以見疑而惡之也周人乘黎孔子序書不曰周人乘黎商始咎周而曰殷始咎周周人乘黎可見乘黎在於咎周之後不是因乘黎而始於咎周也旣惡周而疑之矣復有乘黎之舉加兵於王圻之近國此祖伊所以徬徨警懼奔告於王庶防王之攺過求所以圖全之計也作書者謂之戡黎序書者加以乘字此乃春秋之法也戡者以兵致討之謂乘者以力勝之之謂武王乘黎未爲過舉然君臣之分如天冠地履之不可易移伐王圻之近國以警於王豈臣子之所樂爲哉武王於此安得不爲法受惡加一乘字然後君臣之分正而千萬世之論定此序書者之本防也

西伯旣戡黎祖伊恐奔告於王曰天子天旣訖我殷命格人元罔敢知吉非先王不相我後人惟王淫戲用自絕故天棄我不有康食不虞天性不迪率典今我民罔弗欲喪曰天曷不降威大命不摯今王其如臺祖伊乃商之賢臣也因西伯戡黎之故知天命人心將歸周故恐懼而告於王曰天子天旣訖我商命天人初無二致人事所在卽天理也觀商之惡如此日甚周人之徳如此日著豈非天命將在周而絕商乎訖者絕也格人者至人以人事觀之元者以神靈考之此皆無所知其吉者言必凶也常人見其形而君子見其理格人元亦知其理必至於亡也非先王不相我後人惟王淫戲用自絕先王在天之靈豈不欲佑助子孫俾之長久享天命王旣荒淫戲怠自絕於天先王亦莫如之何矣王以淫戲自絕故天於是從而棄絕之何以見天之棄我哉卽人事以觀之可見天下之民苦於暴虐而不得以安其食淪於惡徳而不知虞度其天性之善父子兄弟無以相養而不知蹈循其典常此卽天之棄我也今我民罔不欲喪者民本自有愛君敬上之心今至於民無不欲亡以謂天何不降畏威於紂受天之大命以伐商者何爲不至乎此乃人各有心而孟子謂之獨夫者也桀之惡至於民之爲時日曷喪紂之惡至於民罔弗欲喪此湯武之舉動所以順乎人也今王其如臺言自今以後王當如我所言恐懼攺悔而後可

王曰嗚呼我生不有命在天祖伊反曰嗚呼乃罪多參在上乃能責命於天殷之卽喪指乃功不無戮於爾孟子曰不仁者可與言哉安其危而利其菑樂其所以亡者不仁者而可與言則何亡國敗家之有觀紂此言以爲我生不有命在天是安其危利其菑者也祖伊又從而反報之曰乃罪之多旣以參列在天矣而復責命於天可乎此與夏王有罪矯誣上天何異古之賢主以命在我而不以命在天故經之所言者惟曰勅天之命而已迓續乃命而已祈天永命而已何嘗不在己至於無道之君則嘗責命於天唐徳宗奉天之變乃歸之命惟李泌能知此意故曰君不言命使人君而言命則是廢人事而委之天若桀紂是也商之卽喪言喪亡不待其久也指乃功者言指汝之功事皆喪亡之兆也善有善之功惡亦有惡之功蓋其惡之成也指乃功事以爲喪亡之兆則其亡者乃其自取之也何與於天哉不無戮於爾商旣喪亡則爾豈無戮辱乎其爲戮者亦其自取而非與乎天也孔子序書以爲商始咎周而祖伊言者初無咎周之辭以此見戡黎者非文王之過故祖伊言於紂者但自反己而已於人何怨之有其初乃以天子稱之者猶有望攺過於紂也紂乃責命於天祖伊知其商必喪周必興於此時乃曰爾則非尊君親上之義

尙書詳解卷十九

欽定四庫全書

尙書詳解卷二十

宋陳經撰

微子【商書】

此篇乃微子傷國家之將亡退而與箕子比干私相謀議求所以無愧怍於先王而後已大率賢人君子忠孝之心不見於安平無事之際毎見於悲傷惻怛之時使三人之於紂言聴諫從則忠孝之心自與君臣相安冺然無迹之可窺矣惟其不然故以其憤郁不平之气發而爲言憂而不困怨而不亂則忠孝之心可因是而見矣

殷旣錯天命防子作誥父師少師

錯有亂之意天之命在人君順之則可今也紂以淫湎暴虐化其上民亦習其惡於下也天所以命君之意爲之顚倒錯亂此防子所以憂也故作誥以告父師少師二人父師太師卽箕子也少師孤卿卽比干也防者圻內國名子爵入爲王卿士者也在朝之臣亦眾矣微子獨告父師少師者當是時如飛亷惡來者旣道王以爲不善不可告矣如伯夷太公者又處海濱而避去以潔其身此三人者乃商家之宗臣與國家社稷爲存亡者也義不得與他臣同此其所以獨告於父師少師

防子若曰父師少師殷其弗或亂正四方我祖底遂陳於上我用沈酗於酒用亂敗厥徳於下殷罔不小大好艸竊姦宄卿士師師非度凡有辜罪乃罔恆獲小民方興相爲敵讐今殷其淪喪若渉大水其無津涯殷遂喪越至於今曰父師少師我其發出狂吾家耄遜於荒今爾無指告於顚隮若之何其

微子之意若曰商家已不有治正四方之事言不復興矣微子乃帝乙之元子紂之庶兄故謂我祖先王致遂其功陳列於上可以慿借扶持之具如彼今乃以沈酗於酒之故用亂敗其徳於下如此是與我祖相反也欲觀其表觀其影欲觀其源觀其流以其所形見考之則商民無小大皆爲艸野防盜與乎爲惡於內外而爲姦宄之事爲卿士在位者皆以非法度之事而相師師者相師也與百僚師師之意同但百僚師師者以善相師此之師師者以惡相師也惟其卿士旣以非度相師故爲罪人之淵藪凡有辜罪皆爲有勢力者之所藏匿無有常得之者言不得而治以法也小民方且起而相爲讐敵則其所謂相友相助相扶持者不復見矣今商其淪喪若涉大水觀其卿士如此小民如此气象已有亡國之兆故曰商其淪胥喪亡矣如涉大水無有涯際之可依殷遂喪越至於今以言其喪亡不待於久只在於今父師少師我其發出狂上旣言商家之必亡故又言我所以憤閔之意我其發病生狂吾處於家又且將耄亂欲遜遁於荒野矣此其情之不能堪處者今亦無指意以告我我待其顚隮隕墜之日又將何以處之此章之義寫出胸中不平之言使當時紂若肯從諫則斯言當發於上不發於下矣當直情無於朝廷而不肯退而私語於家矣爲國者使賢人君子議論不發於朝廷而發於私議亦豈有國者之福哉

父師若曰王子天毒降災荒殷方興沈酗於酒乃罔畏畏咈其耉長舊有位人今殷民乃攘竊神只之犧牷牲用以容將食無災降監殷民用乂讐斂召敵讐不怠罪合於一多瘠罔詔商今其有災我興受其敗商其淪喪我罔爲臣僕詔王子出迪我舊云刻子王子弗出我乃顚隮自靖人自獻於先王我不顧行遁

防子作誥以告二人今此篇惟父師箕子有言而比干獨不以言見先儒以爲明心同蓋三人者之在當時只有去就二節微子欲去而比干箕子皆欲就𨿽諫而死與徉狂爲奴其欲遂就之意一也故父師箕子之言卽比干之意父師之意若曰王子指微子也天毒降災荒殷箕子不敢斥紂故但歸之天以爲天降災害荒亂於我天下化之方且興起爲沈酗之事人之所以不爲亂者以其知所畏也乃今不畏其所當畏充此心以往何所不至𨿽有耉老成人與舊在位而有年髙徳邵者皆咈逆之而不顧矣孔安國曰色純曰犧體完曰牷牛羊豕曰牲器實曰用犧牷牲用乃祭祀之物今商民乃攘竊而取之則爲下者旣不知敬神矣祀有常典國有常刑今乃容其將食而無災罰以及之是爲上者亦縱其爲不敬也此特舉其祭祀國之大事於至重者如此其他可知降監殷民用乂讐斂召敵讐不怠商家之臣所以下視商民用以爲治者皆讐斂之道也言橫賦重斂與民爲讐也在上者以讐視其民故民亦以讐視其上上下交相爲讐故曰召敵讐不怠者謂凶人爲不善亦惟日不足也人主乃天下之本其本處旣濁亂故末流亦濁亂是民之罪與上無異是乃合於一也瘠病疾也民之多病無可以告語者以其有寃而不得伸也商今其有災觀上文所云皆是亡形立見卽今日有災我興起而受其敗矣商家旣淪沒喪亡我豈可爲他人之臣僕此箕子之意與國存亡義不肯去詔王子出迪我之教汝王子出則合於道是以去者教防子而以不去者自期何況我舊時所云者過以爲子之所刻害蓋微子爲帝乙之元子箕子言於帝乙欲立微子帝乙不從而立紂紂未必不疑忌吾二人今王子若出去則我尙可以維持諫諍紂庶防知攺悔王子若不出紂終疑此二人𨿽欲諫之必不能入是致於顚隮矣忠臣之於國明知其大無道明知其天命將絕亦未嘗不勉彊而扶持之以求其百一千一萬一之幸蓋未有安坐而視其將亡者自靖人自獻於先王我不顧行遁靖謀也人各自爲謀以自獻於先王思昔先王所望於我者惟忠孝而已行事不必其皆同但處心無愧於一己無愧於公議無愧於先王足矣微子出而存商祀則自獻以其孝比干箕子一則以諫諍死一以困辱爲奴以諫諍紂則自獻其忠我不顧其行遁是箕子比干決在於就而不肯去國也讀此篇之意可見臣子心在乎天下國家而不在其身共求天理之安而已其死非沽名其困辱者非忍恥其去也非求生也各全乎忠孝故孔子知之以爲商有三仁者焉行𨿽不同而皆所以爲天理之安也

尙書詳解卷二十

欽定四庫全書

尙書詳解卷二十一

宋陳經撰

泰誓【周書】

【闕】

子以爲至徳豈有紂在上而文王自擅稱王乎縱

文王自稱王豈有十餘年之間紂之君臣亦坐視其稱王而不誅其叛背之罪乎如春秋時周室尙存而楚以王者稱亦罕有蓋亦萬世之一二也學者捨諸家之小說而信經可也孔子序書惟十有一年武王伐商不言其爲文王十一年作書者於泰誓上篇只言文考肅將天威下篇又言惟我文考若日月之照臨未嘗言文王也至武成之書武王旣受命以朝諸侯始追封爲文王故稱曰我文考文王自是而下磊磊相聨屬而文王之名不絕其事迹甚明白揚子云曰萬物紛錯垂諸天眾言淆亂折諸聖烏覩聖而折諸曰在則人亡則書其統一也

惟十有一年武王伐殷一月戊午師渡孟津作泰誓三篇

此十一年乃武王卽位之十一年也古者諸侯卽位皆稱元年如春秋所書是也若以爲文王則豈有文王卽位之初旣攺元至中間又攺元乎決無此理司馬遷作本紀謂武王卽位九年祭於文王之墓然後治兵於孟津其說是也意者當九年祭文王治兵孟津之時乃觀政於商至十一年而紂不攺過然後大舉以伐紂也乃若戡黎之時竊意正當治兵孟津之時亦未嘗審乎是否也一月戊午者卽十二年之正月戊午日也不言正月者商之正朔已終周之正朔未立故不言正師渡孟津此豈武王之得已哉三篇之書上篇者謂於孟津而誓中篇次於河朔而誓下篇將戰而誓操凶器而臨危事不敢輕舉故必誓眾重其事也泰者先儒以爲大防以誓眾

惟十有三年春大防於孟津王曰嗟我友冡君越我禦事庶士明聴誓惟天地萬物父母惟人萬物之靈亶聰明作元後元後作民父母

惟十有三年春三字必是差錯何以知之中篇惟戊午王次於河朔卽書序所謂一月戊午也豈十有一年用戊午日渡孟津至十三年又用戊午日以次河朔也卽萬一史臣聞見之悞前後傳寫之訛或遭秦皇烈熖之後補綴拾遺蓋未可知也大防言諸侯之師與戎狄皆在也王曰嗟我友君越我禦事庶士明聴誓嗟者有憫惻之意友者武王爲西伯與國之諸侯皆友也君卽諸侯尊之也禦事者卽諸侯之卿治事者庶士者將卒而下也孟津之防不期而防者八百國此皆誥語之所能及哉觀人心之所向則天意可知使武王此舉爲不義則𨿽一國猶且不得而彊從況八百國乎明聴我之誓言惟天地萬物父母惟人萬物之靈亶聰明作元後元後作民父母此人君之職天人之至理也非武王不能爲此言蓋以其大哉乾元萬物資始觀之人與萬物同此稟受然气質之性自有偏全人者萬物之一也物得其偏惟人得其全故人獨靈於物蓋其出孝入悌蹈仁履義與萬物不同者此其性之靈善者也然人𨿽有此靈亦有不能保此靈者必得聖人爲之君以愛養之父母之然後斯民得以各遂其善亶者誠信也言實有此聰明之徳也聰明亦靈也非於靈之外別有聰明聖人先得我心之所同然故其徳所以獨髙乎天下觀人與物殊則天地之愛人可謂厚矣觀聖人與人殊則天地之愛聖人又何如哉今也紂失其聰明是爲君者不能保其靈矣何以化天下之人而使之保其靈哉武王以君道自任者也

今商王受弗敬上天降災下民沈湎冒色敢行暴虐罪人以族官人以世惟宮室臺榭陂池侈服以殘害於爾萬姓焚炙忠良刳剔孕婦皇天震怒命我文考肅將天威大勲未集肆予小子發以爾友冡君觀政於商惟受罔有悛心乃夷居弗事上帝神只遺厥先宗廟弗祀犧牲粢盛旣於凶盜乃曰吾有民有命罔懲其侮自此以下皆數紂之惡也今商王受弗敬上天人之善莫大於敬自敬心而充之善將無所不至矣人之不善莫大於不敬自不敬之心而推之惡亦無所不至矣人主居至尊之位無可以爲畏者惟當畏天今旣弗敬上天則不敬畏天矣故降災下民冒色而暴虐也罪人以族官人以世以至於焚炙忠良刳剔孕婦皆自夫不敬之發也惟人爲萬物之靈在所當愛而反降害之一己之欲不可肆也沈湎於酒貪冒於色則縱欲而無厭敢行暴虐惟仁爲能有不忍人之心不仁者則有忍心故敢以爲暴虐而無忌憚惡惡止於其身可也罪其人而並與其父母妻子兄弟而及之賞延於世有功而使之世祿可也官人不問其賢才而使之居上位賞而僣則所賞者皆與紂同惡者也罰而濫則所罰者乃不與同其惡者也安得至公之理哉宮室之是修臺榭之是作陂池之是築侈服之是奉無非竭民力以自奉故所以殘害於爾萬姓焚炙忠良紂作炮烙之刑忠良如比干諫死之也孕婦說者謂比干之妻懷孕則刳剔以視其殘忍暴虐之狀一至於此則已極矣皇天震怒豈自外來也哉天之震怒者卽紂之惡已極處是也文王之徳日彰紂之惡日極決無兩立之理故命我文考肅敬以行天威所謂天威者亦無自外至卽文王之肅將處便爲天威此天人所以爲一理也大勲未集者文王豈於此有利商之心哉文王之所謂大勲者其道得以達之天下而使之得其所者卽大勲也如使商紂能恐懼修省反前日之不善爲今日之善則文王就臣子之位可以無憾天下之民亦得其所安豈非文王之大勲乎惟其不然所以爲大勲未集言其未能遂文王之志望道未之見之時也肆予小子發以爾友君觀政於商我小子遂與爾友之大君治兵於孟津以觀商之政視其能攺與否於此可見武王不得已之心使武王有利商之心則遂大舉而取之矣安用觀政此蓋天惟五年須暇之意紂若因此悔過則武王退而守臣子之位武王之本心亦遂矣柰何紂無有悛攺之心乃夷居者肆然在上恬不知戒上帝神只不知敬先宗廟祭祀之事愈不知修犧牲粢盛者所以事上帝神只與先宗廟祭祀之具是也旣盡爲凶人所盜而紂曾莫之知此則罪之大者亦如成湯責葛伯只言其不祀也紂之惡如此乃反以爲吾有民之可托有命之足恃夫人君之所托者民也而紂之民則離心徳矣烏可托人君之所恃者命也而紂則取怨於天矣烏可恃罔懲其侮者言侮慢日甚未始有懲創之心是紂終不攺過矣孟津之防武王其能自已哉

天佑下民作之君作之師惟其克相上帝寵綏四方有罪無罪予曷敢有越厥志同力度徳同徳度義受有臣億萬惟億萬心予有臣三千惟一心商罪貫盈天命誅之予弗順天厥罪惟鈞

上文旣數紂之惡此則武王之自任之辭天之意欲以佑助下民必立之君師以治之教之爲之君師者當相上帝以寵綏四方寵愛綏安也天之所以望於君與君之所以答乎天無非爲民而已紂之惡如此旣不能當君師之任則當君師之任者獨不在武王乎武王旣以君師任諸已是以有必往之志以我爲有罪者謂不當以臣伐君以我爲無罪者謂其當拯民於塗炭予皆不暇問惟知不越乎我之志蓋武王之志在於順天救民而已此志一定有進而無退有出而無入同力度徳同徳度義聖人不計較人之勝負而論其理之曲直力同則度其徳之如何徳同則度其義之如何徳之有是非則義有可否能度義則不失其時宜矣受有臣億萬惟億萬心予有臣三千惟一心心只有一心安得而億萬天下之理惟公與私公則至一私則萬殊紂不能使天下趨向歸一人各有心者以其私也武王所以能統攝人心皆歸於一者以其公也商罪貫盈天命誅之以言其理之所不容也予弗順天厥罪惟鈞二句見得武王之知天天道渺茫聖人何自而知之以其理而知之天以君師之任畀之紂紂不能任其責故天誅之而以君師之任之武王武王於此設若謙退不居而辭其責則是逆天意也天必以其所以誅紂者而誅武王矣宜乎武王以此必往而無疑蓋其力與徳與義皆天理之所宜也非於徳義之外別有天也

予小子夙夜只懼受命文考於上帝宜於土以爾有眾底天之罰天矜於民民之所欲天必從之爾尙弼予一人永淸四海時哉弗可失

夙夜只懼所以見武王之心卽敬心也紂之惡在於弗敬上天文王之徳在於肅將天威武王之徳在於夙夜只懼敬與不敬而聖愚分焉使武王於此知天命人心之歸已而遂泰然自足豈所以爲武王哉惟只懼之心有加無已故受命文考者受代商之命也上帝宜土者告於天神與社之神而後行參之天地而不悖質之鬼神而無疑者與宜皆祭之名以爾有眾致天之罰則非武王之私意觀三篇之書大率以天爲言且以武王之聖紂之不肖不待較而天淵矣民之歸周而叛商不待誥諭而影響矣今也天之一辭叮嚀告戒置之於口舌牙頰有所不言言之而天不能釋武王非過慮者歟余於此可見武王之心𨿽去之千百載卽其言而黙思之其齋嚴肅敬溫淸淳和謂之夙夜只懼詎不信然天矜於民民之所欲天必從之天道髙逺難測武王言之如是其曉然者後世以天人爲二理故以天自天民自民聖人以天人爲一致惟以民情之好惡見天意之從違民之所欲卽天之所從也孟津之防八百諸侯此豈人力也哉爾尙弼輔我一人永淸四海蓋君者源也民者流也源淸則流必淸源濁則流必濁今若去紂之惡是淸其源而天皆淸矣故曰永淸有禮義亷恥之風淸也無盜竊濫僣之風非淸乎有推辭揖遜之心淸也無貪姦鬭奪之心非淸乎故聞伯夷之風者頑夫亷懦夫有立志是亦伯夷之淸聞其風者亦莫不

淸也時哉不可失聖人不能違時亦不可失時時者當其可之謂也武王此舉亦惟時措之宜而已此卽度義也甚矣時之難知也惟聖人爲能知之使武王而居文王之世則當服事商蓋服事商者時也使武王當堯舜之世則當揖遜揖遜者亦時也今武王之伐商以謂時哉不可失豈非伐商者乃武王之所謂時者乎故曰先聖後聖其揆一也

泰誓中

惟戊午王次於河朔羣後以師畢防王乃徇師而誓曰嗚呼西土有眾咸聴朕言我聞吉人爲善惟日不足凶人爲不善亦惟日不足今商王受力行無度播棄黎老暱比罪人淫酗肆虐臣下化之朋家作仇脇權相滅無辜吁天穢徳彰聞

師以戊午日渡孟津亦以戊午日而次河朔次止之見武王有不忍之意春秋伐以書次而次爲善易師之卦曰左次無咎是也羣後卽諸侯也以師而防武王於是循其眾而告之曰嗚呼西土有眾咸聴朕言上篇所誓者友君告諸侯也此篇所誓者西土有眾武王有眾也武王治西土故曰西土有眾友君者武王之援兵西土有眾者武王腹心之兵旣是武王腹心之兵則告之言尢詳咸聴朕言使之皆聴己之言天子自稱曰朕王當誓師之際商之未勝也周之未王也得失成敗並未可知王乃於此有天子之稱何哉蓋朕者我之稱也予之稱也吾之稱也古人本以朕爲我爲吾爲予後世因古聖人有朕之稱因以爲天子所稱不然則人臣如伊尹如伯禹如周公何以復稱朕哉我聞吉人爲善何以獨繼以我而不復曰朕聞哉乃若成湯之伐夏有朕不食言之辭未防而繼之以予孥戮汝之說由是觀之則朕之稱未可以議武王也我聞吉人爲善惟日不足凶人爲不善亦惟日不足此四句古人有言矣故曰我聞吉人爲善惟日不足勇於爲善也凶人爲不善亦惟日不足勇於爲不善者也其爲勇則同其所以爲善爲不善則異惡機已熟則其用功自有不同猶孟子所謂雞鳴而起孜孜爲善雞鳴而起孜孜爲利之意一也孜孜則同而舜跖則異雞鳴而起則同而利善則異惜乎其用力如此不能轉其所以爲不善者而移之於爲善也今商王受力行無度無法度之事力而行之是亦惡機已熟凶人惟日不足者也紂惡旣成則凡黎老黃髮之人不與己爲無度者播而棄之罪人之大姦劇惡同乎已之無度者暱視而比近之黎老者非紂所謂黎老之人也乃武王所謂黎老之人使紂而果以爲黎老則紂有知人之明矣堯舜之聖方且難之豈以獨夫之紂而獨易之歟罪人者非紂所謂罪人也乃武王所謂罪人也使紂而果以爲罪人則紂有辧邪之知矣爲國之要率莫大是豈以獨夫之紂而獨得其要歟紂之所謂黎老罪人者吾知之矣同惡相濟如飛亷惡來之徒未必紂不黎老之也微子比干之輩紂未必不罪之也設若紂之所謂黎老而播棄之所謂罪人而能暱比之天下終不爲周之歸武王終不爲周之主惟其不能然方且酗而淫虐是肆是其無度之形見於外也故臣下皆化而與上爲一爲朋黨而至於相仇讐脇上之權而至於相滅是其無度之流派見於相殘滅也故無辜罪者呼天而訴其寃凡若此者豈非穢徳乎彰著而聞於天地此乃臭惡之著也爲善而著則爲堯之光宅光被爲成王之馨香感神爲惡而著則爲紂之穢徳彰聞腥聞在上爲三苗之刑發聞惟腥皆所以爲彰著也

惟天恵民惟辟奉天有夏桀弗克若天流毒下國天乃佑命成湯降黜夏命惟受罪浮於桀剝喪元良賊虐諫輔謂已有天命謂敬不足行謂祭無益謂暴無傷厥監惟不遠在彼夏王

天亦有天之職君亦有君之職天之職在於愛民君之職在於奉天以愛民人主欲奉天初不在於犧牲玉帛繁文之未節惟知愛民則奉天之道得矣使天而不恵民天失其職使君而不愛民亦失君之職有夏桀不能順天以至流其害於下國此皆桀失其職也天乃佑命成湯黜有夏之命湯豈私意哉亦奉天以愛民而已成湯口實之憂亦幸而濟伐夏之事乃若後世姦臣賊子其不以成湯爲憾乎惟受罪浮於桀況商受之罪復有過於桀者乎哉觀商王作湯誓之篇惟曰率遏眾力率割夏邑而已今紂王之罪至於剖賢人之心刳剔孕婦之腹如泰誓三篇所言則桀所未嘗爲而紂無不爲矣桀旣爲湯所放則受豈可免乎成湯之誓不過曰夏王仲虺之誥乃有桀之名是亦仲虺所言而非湯名也今也武王以今商王受名言之豈非罪浮於桀歟元良一國之賢若微子是也微子爲帝乙之元子紂之兄也乃使之抱祭器適周剝落而喪失之諫輔卽比干也以忠諌見殺賊虐而害之也紂之心與元良諌輔者相反而不相近

此所以剝喪之賊虐之謂已有天命謂敬不足行謂祭無益謂暴無傷天命卽天理也己者己私也理與己不並立知天之理則忘乎已知有己私則滅天理矣天命豈己有哉謂已有則不知天之理矣如曰我生不有命在天是也夫人惟知天命則知敬知祭知暴虐不可爲何者敬者卽天理之流行祭者卽天命之形於報本反始以敬非人之所能而祭祀亦非人之所能爲非人能爲處卽天也暴者天理之反也暴卽人欲之私旣爲人欲之私則安有天命紂之惡其原皆在於有已故所以爲敬不足行以祭爲無益以暴爲無傷是皆逞一己之意謂者取形之於言語孔子曰其言之不作則爲之也難紂於四者形之於言語自謂如此是言之不知愧怍也厥監惟不逺在彼夏王有夏而商以黜之商今有罪矣周黜之亦有商之黜夏也武王所以使人無疑

天其以予乂民朕夢協朕卜襲於休祥戎商必克受有億兆夷人離心離徳予有亂臣十人同心同徳𨿽有周親不如仁人天視自我民視天聴自我民聴百姓有過在予一人

天其以予乂民此武王以天下之責而自任天命旣去紂則必有所屬矣朕夢協朕卜襲於休祥淸明在躬志气如神嗜欲將至有開必先天命旣命武王故形之於夢卜形見於休祥皆有吉兆休祥漢儒所謂白魚入王舟之端有此理然則夢也卜也休祥也果足信乎蓋聖人之心先天而天弗違後天而奉天時此言心已與神明合故夢卜休祥特以爲此心之證爾若夫此心有愧於神明有慊於天地理有所不當而爲之者方且彊求合於夢卜休祥又安足信哉如此而謂之夢者特其精神散亂之所致而卜與休祥適所以爲妖怪爾戎商必克者言伐商有必勝之理武王益自信而亦以此信諸人也受有億兆夷人離心離徳予有亂臣十人同心同徳武王猶欲卜商之興亡但就人心上觀之人心之離則必亡之理人心之合則必興之理夷人者凡人也朝之賢皆已逺去故但言其凡人𨿽有凡人之億兆而心徳俱離心者體也徳者用也心徳旣離則君非其君矣大凡人主所以能統天下者以其人心所聚故君民可使爲一體人主所以不能統天下者以人之心無總攝皆以渙散則君臣之義絕君臣之義旣絕則紂乃一匹夫武王所殺者但見其一匹夫不見其爲君也予有亂臣者治亂之臣十人有如太公望周召二公之徒皆同其心徳一心以奉上言夷人尙離則賢者不言可知亂臣尙同心則夷人之同心可知孟子曰多助之至天下順之寡助之至親戚畔之周至也𨿽有至親而不若得仁人蓋人主舉措動合天理則仁人君子皆歸之如二老聞文王則盍歸乎來是也苟得仁人之心則舉天下之至疏者亦親況其親者乎苟人主舉措動違天理則仁人君子皆去之矣如二老避紂而處海濱是也旣不得仁人之心則凡在己骨肉宗族亦皆疏矣況其疏者乎人主不必恃賴至親以爲己助但看仁人之心如何耳如微子本紂之兄也今也捨紂而歸武王以此見得𨿽至親不如仁人也天視自我民視天聴自我民聴天道不在髙逺惟於近者觀之民之視聴卽天之視聴此武王見天理之親切莫親切於民民之視聴本至公而無私故可以見天之視聴此卽臯陶所謂天聰明自我民聰明之意百姓有過在予一人武王以天下爲一體疾痛屙癢皆切於身百姓在紂湯火之中其過甚矣豈非我之責乎成湯伐桀之後亦有此心如爾萬方有罪在予一人一人有罪無以萬方

今朕必往我武惟揚侵於之疆取彼凶殘我伐用張於湯有光朂哉夫子罔或無畏寧執非敵百姓懍懍若崩厥角嗚呼乃一徳一心立定厥功惟克永世

學者觀今朕必往一句見聖賢勇於爲義自反而縮𨿽千萬人吾往矣凡義所當爲者勇決而爲之更無遲緩之意揚我之武以侵彼之疆界取其凶殘而已凶殘如紂如飛亷惡來之徒聖人所謂武者除暴禁亂而已我伐用張者凶殘旣取則我之所以徵伐者亦於是乎張謂之惟揚謂之用張者皆是武王心無所慊處與成湯布昭同義於湯有光紂旣黜則湯之道爲有光矣以人情論紂乃湯之子孫也誅人之子孫滅人之社稷而於祖有光可乎聖人惟以理而論湯之心只在於奉天愛民不幸而紂爲之子孫奉天愛民之志不獲伸苟有能奉天愛民者處之民得其所以安豈非湯之幸乎此於湯有光之意也朂哉夫子罔或無畏寧執非敵武王𨿽曰必往曰惟揚曰用張其心無慊如此亦未嘗無儆戒之心若不儆戒則是輕敵而驕取敗之道也故告諸將士以爲當致其勉罔敢有不畏之心言當畏也寧可執非敵若己非敵以當彼然此臨事而懼者也百姓懍懍若崩厥角民於此時罹紂之虐政懍懍危懼如崩摧其角無所容頭然此見得民心之不安我不可不往也嗚呼乃一徳一心立定厥功惟克永世於是誓眾畢又重復而儆之須當一其徳心人無異志立其功以爲無窮之計今日一失則他日必有後悔武王之眾旣是同心同徳矣旣是臣三千惟一心矣宜若無事以告戒

武王如此恐人力易怠又從而申言之庶防以我之一可以攻彼之不一以我之同可以攻彼之不同也此是收聚人心摠攝眾志渙亨王假有廟之理也

泰誓下

時厥明王乃大巡六師明誓眾士王曰嗚呼我西土君子天有顯道厥惟彰

讀此三篇書有以見聖人臨事而懼不敢輕舉𨿽武王無慊於心然師出以律猶不敢廢三令五申之意所以師渡孟津而誓次於河朔而誓戊午之明日又誓時厥明卽戊午之次日也王乃大巡六師天子六軍大國三軍小國一軍謂之六師則武王已有六卿矣明誓眾士欲使眾士顯然知紂之可伐知武王不得不伐其辭切而明當乎人心泠泠乎人耳故史官因之而書明之一字觀此篇之誓亦畢萃於一字而止耳此史官一字之法所以爲得其當也軍事以气爲主故也然而禹徵有苖非無誓也數言而已湯之代桀非無誓也一篇而已湯比禹爲已詳至武王三篇比湯爲尢甚此可以見風俗之變簡古而詳復聖人之用心則一所以不同者因其時而已王曰鳴呼我西土君子當時從武王者亦多矣武王之誓中下二篇只及於西土蓋腹心之眾不得不詳又有一說焉當時之諸侯皆已明知紂虐政而更不待再三言之矣至如西土之眾海涵春育於文王明徳之中不知有紂之湯大想此舉未必不以武王爲勞民如湯之民以爲我後不卹我眾之意故武王不得不惓惓西土之人天有顯道厥惟彰謂上天有昭然不可掩之理常於人事中見之爲善者應之以福爲不善者應之以禍此卽人事之易見也天之禍福豈自外來也哉善者福之類惡者禍之善惡禍福各以其而應豈非天道之顯乎常人求天於天不知求天於已求天於天者是以髙逺視之邈乎其不切於已者也求天於已者卽己之善惡爲天之禍福非人事之外別有天也紂之惡如此至極則天之禍所必及矣

今商王受狎侮五常荒怠弗敬自絕於天結怨於民斮朝涉之脛剖賢人之心作威殺戮毒痡四海崇信姦回放黜師保屏棄典刑囚奴正士郊社不修宗廟不享作奇技淫巧以悅婦人上帝弗順祝降時喪爾其孜孜奉予一人恭行天罰

上文旣言天之顯道各以應故此章言紂之惡不爲人之所赦五常者仁義禮智信達之於君臣父子夫婦兄弟朋友此人道之常天下所共由而不可須臾離也由乎此者謂之人不由乎此者𨿽謂之人蓋形存而性亡矣今也紂於人道之常則狎翫而侮慢之故爲荒爲怠爲不敬皆自夫狎侮之心生文王之所以爲聖者以其不敢侮紂之所以爲惡者以其狎侮也人苟有狎侮之心則是無忌憚矣亦何所不至哉上則自絕於天以天者卽五常之理也下則結怨於民以民者卽五常之理也朝涉理所當卹賢人理所當敬斮其脛剖其心則是反常矣威者有徳之威則人不言而自畏以殺戮而作威是逞其暴虐故其毒爲四海之病此亦反乎常理其害之廣至於四海也姦詐回邪之人不知有五常者也自然而與紂相合故尊崇之信任之師保者以五常之道而教其君者也典刑者五常之道寓於法則制度之中截然有不可逾者也正士者以五常之道自謹勅其身而不爲不善也自然與紂不相合故放黜之屏棄之囚奴之郊社以事天地此人之常理也則不修宗廟以祀其先此人之常理也則不享奇技淫巧悅婦人以爲卑褻污穢之行非人理之常也則作意而爲之凡此皆基於狎侮五常不以常理而爲之乃反常悖理而爲之則是人道不立形存性亡矣上帝不順其所爲祝斷也降下也斷絕降下之而使之喪亡豈非天有顯道乎爾其孜孜奉予一人恭行天罰罰之者天也奉天者人也爾西土君子當如孜孜黽勉奉我以敬天罰苟不知孜孜與恭行之理則反蹈於侮狎之機矣惟孜孜恭行可以見天理

古人有言曰撫我則後虐我則讐獨夫受洪惟作威乃汝世讐樹徳務滋除惡務本肆予小子誕以爾眾士殄殱乃讐爾眾士其尙迪果毅以登乃辟功多有厚賞不迪有顯戮

此章専以讐視紂而不以君視紂蓋以君視紂則君臣之分天尊地卑而不敢伐以讐視紂則但見武王伐讐敵之人理所不容恕亦如孟子稱湯非富天下也爲匹夫匹婦復讐也同意然則紂𨿽不道其位則君也武王𨿽有道其位則臣也紂何嘗以犬馬待武王而武王乃以寇讐視紂也耶非惟理勢有所不順而紂武王謂之讐亦可乎蓋古人常有言曰撫之者卽君以其君之職在於撫民也虐之則讐以失其君之職則在於虐民也貴爲天子富有四海乃天下之人共推尊仰戴之冀其安我也豈以富貴而爲虐民之具哉武王舉古人之言則見非武王之私意如此獨夫受洪惟作威乃汝世讐所貴乎君者以其善羣也所以謂之王者以其爲天下之歸往也紂不能善羣不能爲天下所歸往則是一匹之夫與凡人等也豈有天位神器而使一匹之凡夫據其上哉惟人主爲天下所歸往則生殺予奪誰敢以爲怨人心離散旣爲獨夫矣惟大作威虐其誰不以爲讐哉謂之讐卽己之敵也此則不以尊卑論而以曲直論矣樹徳務滋除惡務本善則欲使蔓延惡則芟夷蘊崇絕其本根勿使長植紂乃天下爲惡之根本也惡之本不去則武王之善無自而滋蔓於天下肆子小子誕以爾眾士殄殱乃讐爾眾士其尙迪果毅武王以天下爲一身天下之讐卽武王之讐也故我小子以爾眾士殄絕殱除爾之讐卽正明夷卦九三之義也殺敵爲果致果爲毅天下之事惟有兩端不進則退不退則進今日之事有進無退矣苟不能果敢彊決何以成爾君之功哉迪進也登成也進於果毅則斯能成爾君之功矣多者則有厚賞其不進者則有顯戮軍事以嚴終則示之以賞罰與甘誓之用命賞於祖不用命戮於社與湯誓予其大賚汝罔有攸赦同此誓眾之法也

嗚呼惟我文考若日月之照臨光於四方顯於西土惟我有周誕受多方予克受非予武惟朕文考無罪受克予非朕文考有罪惟予小子無良

末章専言文考先儒以爲稱父以感眾蓋西土之人被文王之化深則信文王也亦深武王稱文考以誓眾庶防有以聳動之也又況武王此舉亦非其私意廣文王之聲而卒其伐功也然則文王果有心於得天下乎非也文王之心在於救民武王能終其事救民於水火之中此卽文王之志也惟我文考如日月照臨於中天無所不被也光於四方顯於西土亦光也此光爲尢著四方至逺者也故以光言西土近文王之都故以顯言聖人之心一視同仁安有逺近之間然地理有逺近亦不能無辭詩曰恵此中國以綏四方中國言恵四方言綏亦猶西土言顯四方言光也此品節之法也惟我有周誕受多方之眾昔文王受命作周三分天下有其二之時也予克受非予武武王不敢以武功自居而推其美於文王我之所以勝紂者非我之武能如此惟朕文考上不得罪於天下不得罪於民所以我有功也受克予非朕文考有罪武王以過歸已而不致婦咎於父以謂受若勝我則我無良善之徳自取其敗豈文考之有罪哉然則武王以至仁伐至不仁有不戰戰必勝矣而復以爲受克予者此有以見聖人有不敢必之心此章當與今朕必往一句對觀之今朕必往者義所當爲可必者在已也此章乃不敢以勝自必蓋其不可必者在

彼故也學者知聖人之謂必又知聖人之有所不可必可與讀聖經矣

尙書詳解卷二十一

欽定四庫全書

尙書詳解卷二十二

宋陳經撰

牧誓【周書】

此篇至牧而誓故謂之牧誓泰誓三篇未已也又有牧誓之篇聖人之重於用兵也如此誠以冒白刃涉鋒鏑驅民於萬死一生之地其器則凶其事則危聖人豈敢輕乎牧誓乃臨敵之時也讀典謨之書如鼓春風雍容於揖遜之中而有不自知者讀湯誓泰誓牧誓之篇如覩秋風之肅殺使人有戰栗而不已者春與秋气象𨿽不侔刑賞𨿽不

均而天之所以生物則一聖人之心亦豈有二致時焉而已武王戎車三百兩虎賁三百人與受戰於牧野作牧誓戎車兵車也百夫之長一人而乘一車虎賁卽百夫長也故車有三百兩虎賁亦三百人虎賁言其猛如虎然一車謂之一輛車有兩輪故也古者井田之賦六十四井爲甸計有五百七十六夫共出長轂一乘甲士三人步卒七十二人三百乘當有三萬一千六百人一車旣有七十二人而此云一車百夫長所載何也蓋七十二人者計元科兵之數至於臨敵對戰則依六卿軍法五人爲伍五伍爲兩四兩爲卒五卒爲旅五旅爲師五師爲軍其車𨿽在其人分散武王與受戰諸侯之師八百國而止云戎車三百輛虎賁三百人以武王腹心之兵故也

時甲子昧爽王朝至於商郊牧野乃誓王左杖黃鉞右秉白旄以麾曰逖矣西土之人王曰嗟我友君禦事司徒司馬司空亞旅師氏千夫長百夫長及庸蜀羌髳防盧彭濮人稱爾戈比而幹立爾矛予其誓

甲子昧爽時克紂之月甲子日也春秋主書紀事編次爲文於法日月時年皆具其有不具史闕耳尙書惟記言語直指設言之日上篇戊午次河朔洛誥戊辰王在新邑與此甲子皆有日無月史意不爲編次也昧防也爽明也將明未明之時王朝至於商郊牧野紂近郊三十里地名牧癸亥旣陳甲子之朝臨戰時復誓王左杖黃鉞右秉白旄以麾鉞斧也飾之以金曰黃鉞白旄者旗之名白色使逺處可望右秉白旄便以指麾曰逖矣西土之人西土乃武王心腹之眾故先舉西土逖逺也言西土之人來此路逺得無跋涉之勞乎所以勞來慰撫之言此見聖人至誠之意浹洽於下王曰嗟我友君泰誓上篇及友君中下篇只及西土至此又合友君而告之禦事司徒司馬司空此卽諸侯治事之三卿也亞旅者眾大夫次於卿者也師氏大夫以兵守門者也千夫之長師帥也百夫之長卒帥也及庸蜀羌髳防盧彭濮人八國乃西南夷與江漢之夷也文王爲西伯化行乎江漢自北而南故八國皆來助武王伐紂舉其逺則其近之諸侯不言可知矣夫以八國諸侯與夫蠻夷之國不期而自至則武王所感格亦可見矣紂之暴虐不得人心亦可見矣稱爾戈比爾幹立爾矛予其誓戈卽防也幹卽楯也亦兵器也戈則人執以舉之謂之稱幹則並以捍敵故曰比矛長立於地故曰立凡此皆是軍中之器械各以預備然後聴我一人之誓使之人心齊一也

王曰古人有言曰牝雞無晨牝雞之晨惟家之索今商王受惟婦言是用昏棄厥肆祀弗答昏棄厥遺王父母弟不迪乃惟四方之多罪逋逃是崇是長是信是使是以爲大夫卿士俾暴虐於百姓以姦宄於商邑今予發惟恭行天之罰

此章言紂所爲皆是君臣夫婦兄弟天理倒置所貴乎人倫者以其男正乎外女正乎內親其親長其長君子在位小人在野如此則爲各止其所各當其分也今也紂之所爲一切相反使婦人預政事以婦人之喜怒爲賞罰是則牝雞而司晨者也此豈男女夫婦之正理乎肆陳也所陳之祭祀謂宗廟之祀也以昏亂而棄其所陳之祭祀而不能享鬼神是不知有親王父者祖之昆弟也母弟者同母之弟也遺棄也迪道也以昏棄而遺其祖之昆弟與同母之弟而不以道接之是不知有長此豈親親長長之理乎四方之多罪而逋走逃亡者紂之資質與此等人合故崇之長之信之使之又以大夫卿士之官而用之使此等人肆暴虐於百姓爲姦爲宄於商之都邑是小人在位君子在野此豈君臣之理乎凡人理之常一切更變倒置至此則天罰之所必加也故予小子發得以恭敬而行上天之罰

今日之事不愆於六步七步乃止齊焉夫子朂哉不愆於四伐五伐六伐七伐乃止齊焉朂哉夫子尙桓桓如虎如貔如熊如羆於商郊弗迓克奔以役西土朂哉夫子爾所弗朂其於爾躬有戮

此章可以見武王仁義之師而坐作進退莫不有法度今日戰陣之事不過於六步七步必止而齊整其眾此步伍之有法也夫子指將士也朂勉也伐者擊刺也少則四五伐多至六七伐亦必止而齊整其眾此擊刺而有其法也武王問兵法於太公凡纎悉曲折處無有不知兵法莫難於用眾善用眾者使三軍爲一軍千萬人爲一人故不見其爲多武王以三百輛之兵車兼八百國之諸侯與蠻夷之眾可謂多矣若無法度則多適以爲累不見其益也朂哉夫子尙桓桓者勇壯之貌也虎貔熊羆四獸皆勇猛也於商郊各致其勇力如四獸然於之一字如詩所謂我出我車於彼郊矣之於同其於字訓往也乃若君子於役亦是於也弗迓克奔以役西土不殺已降也其有能訓以歸我者不可迎擊之當収用之以爲西土之役朂哉夫子爾其有不能致勉者爾躬必有戮觀此一句又見聖人仁心能變夏商之俗啟誓於甘則曰孥戮湯之誓亦曰孥戮此乃聖人立此重罰以警眾至武王之誓則曰爾躬有戮是以其世變風移與夏商又不同矣

尙書詳解卷二十二

欽定四庫全書

尙書詳解卷二十三

宋陳經撰

武成【周書】

讀此篇可以見聖人安天下之規模謂之武成者武功旣成則無事於用武矣武功曷爲而能成也蓋聖人之武不用於殘民虐眾而用之於禁亂止故凡兵之用皆起於人而不起於我所以起武王之兵者紂也非武王也武王之兵爲紂而起則紂旣黜矣奚以武爲故武功於此乎成而歸馬放牛不復用矣亦與辟以止辟刑期無刑同意此聖人之所以善用武溥博淵泉而時出之秦漢以後有天下者不識此意漢髙祖𨿽以五年之間成帝業而功臣相繼叛上髙祖竟有流矢之禍唐太宗旣得天下而末年猶逞意

於遼東之役此皆是兵起於我而不起於人甚者爲好戰爲窮兵爲黷武爲貪功皆不識聖人之所謂武也

武王伐殷往伐歸獸識其政事作武成

序書者以此三句包括一篇之義如底商之罪卽往

伐也歸馬放牛卽歸獸也列爵分土卽政事也武王之伐商也於其往伐之後卽歸其獸而不用牛馬養之則爲畜放之則爲獸遂記商家之政事以反其舊焉蓋紂之所以亡者以其不能用先王之政事武王旣誅紂則凡百政事施設紀綱法度盡復先王之舊以爲創業垂統之規此雷雨作解之義當天下患難未解散則未暇及於政事及患難旣除當思所以反前世之善政所謂其來復吉者此也秦漢以來茍得天下則遂安意肆志殊無逺謀所謂創業規模者亦但隨時維持而已安知武王所以識其政事之意哉

惟一月壬辰旁死魄越翼日癸巳王朝步自周於徵伐商厥四月哉生明王來自商至於丰

此歷序伐紂往返祀廟告天時日說武功成之事也一月周之正月卽今之十一月也伐紂之年周正月辛卯朔其二日壬辰翼日癸巳卽正月之初三日發鎬京始東行也其月二十八日戊午渡河卽泰誓上篇一月戊午師渡孟津與中篇戊午次河朔也二月辛酉朔甲子殺紂牧誓云甲子昩爽是也其年閏二月庚寅朔三月甲申朔四月己丑朔厥四月哉生明王來自商至於丰卽四月初三日其日卽辛卯也丁未祀周廟卽四月十九日也越三日庚戌柴望卽四月二十二日也正月往伐四月成功史序其成功之次也漢律曆志引武成月日與此經不同孔頴達謂焚書之後有人僞爲之漢世謂之逸書其後又亡其篇鄭康成云武成逸書建武之世亡謂彼僞武成也朔爲死魄望爲生魄魄者月之輪郭無光之處也朔後明生而魄死望後明死而魄生故一日爲始死魄初二日爲旁死魄旁近也初三日爲生明十六日爲始生魄壬辰未有事先書旁死魄者記月之生死使千載之日後世可考歷法以月起故書多記生死朏望先事而書所以正歷堯之史官紀時以星武王史官紀時以月紀時以星如日中星鳥日永星火之紀時以月如此書旁死魄哉生明之所以必用星與月者以星者天象之著明月者亦天象之著明人所易見千載之後歷法有差無所考證則必考證於星與月也武王自正月初三日伐商至四月初三日自商歸丰其成功何如是之速也與漢髙祖五年成帝業唐太宗歷百餘戰而成帝業異矣

乃偃武修文婦馬於華山之陽放牛於桃林之野示天下弗服

樂記曰武王克商濟河而西車甲釁而蔵之府庫倒載干戈包以虎皮天下知武王之不復用兵也此卽偃武修文之意也武旣偃而不用則凡禮樂政教無非文也華山之南與夫桃林之野皆至險之所婦馬放牛於此則待其自生自死示天下弗乘服之矣然則武王豈盡放其牛馬乎此所謂歸馬放牛者當時徵戰所用之牛馬也若夫天子所有十二閒則在官有常制豈得而盡歸之放之哉聖人於無事之時亦未嘗不爲有事之備晉武帝平吳之後滅去州郡武備卒至盜賊竊發唐穆宗聴蕭俛銷兵之議復失兩河此不知爲預備之防也

丁未祀於周廟甸侯衛駿奔走執豆籩越三日庚戌柴望大告武成旣生魄庶冡君曁百工受命於周丁未卽四月十九日也武功旣成歸於丰邑遂告周廟意者歸功於祖宗而不自居其功也周廟卽后稷以下文王以上也國諸侯如甸服侯服衛服皆來助祭也駿大也大奔走以供祭祀之事若詩云駿奔走在廟是也周有六服諸侯武主代紂八百諸侯不期而防此正言侯甸衛三服者以其近於王畿之服也四時祭祀皆在焉夫諸侯向也與武王比肩而事紂矣今也爲周家之臣子儻非武王此舉有以公天下之心其誰肯服武王哉越三日庚戌卽四月一十二日也柴望大告武成燔柴祭天望祀山川之神大告天地以武功之成先祖而後郊以其自近始也又有以見古人之祭天地皆須先有以養其誠意三日之前旣祀祖宗則誠意已至矣故柴望以祀天地旣生魄卽十六日也武王以四月初三日至丰故十五日以後諸侯百工皆受命則知此受命當在丁未祀廟之前不應諸侯未受命而先助祭祀也史官將述武王所以告諸侯之辭故以生魄繼大告武成之後觀此一段見武王伐商初非一己之私意卽祖宗之心也卽天地之心也卽諸侯百官之心也武王合祖宗天地諸侯百官之心以爲心故祀周廟柴望告武成諸侯百官皆受命而無有歉然之意

王若曰鳴呼羣後惟先王建啟土公劉克篤前烈至於太王肇基王迹王季其勤王家我文考文王克成厥勲誕膺天命以撫方夏大畏其力小懷其徳惟九年大統未集子小子其承厥志

此章乃武王言其家世積累以告諸侯羣後者指當時庶冡君之受命者告之先王卽后稷也蓋始封於邰以農開國故曰建啟土公劉后稷之曽孫也能厚先王之業百姓多歸之如周詩所言篤公劉之事可見至太王肇基王迹肇始也始造王者之迹孟子之言可考去邠邑於岐山之下是也王季其勤王家能纘太王之業勤於王家如周詩所稱克長克君可見我文考文王克成厥勲能成其王者之功如當時伐崇伐莒一怒安天下皆其勲也誕膺天命以撫方夏謂三分天下有二大畏其力小懷其徳聖人之於天下未嘗有威愛之殊天下之服聖人自有威愛之辧蓋大素以力服人者也遇文王而無所施則是文王有不可犯非畏其力而何小素以徳望人者也遇文王而有以適所願則是文王有以撫綏之非懷其徳而何文王初無心於力徳也而大小自見其力之可畏與徳之可懷也惟九年大統未集自武王言也文王旣沒之後武王繼文王九年之間未能合天下於一統故予小子今日之事將以繼文王之志也文王之徳所謂大統者欲天下純被其化脫於紂之塗炭而已若夫必於取天下則非武王之心也此章必欲敍其家世積累之勞如此所以示其今日之有天下皆其所當得所以陰消羣諸侯不服之心然則羣諸侯旣服武王矣而曰陰消其不服之心者蓋自武王勝商後商民猶有四十餘年不服周者安知其中無有不服者哉然則道其先祖父之勤與其所當得天下之意自湯之時猶未至此武王之時則又非湯之時矣故曰聖人因風俗之變而用其權

底商之罪告於皇天后土所過名山大川曰惟有道曽孫周王發將有大正於商今商王受無道殄天物害虐烝民爲天下逋逃主萃淵藪予小子旣獲仁人敢祗承上帝以遏亂略華夏蠻貊罔不率俾恭天成命肆予東徵綏厥士女惟其士女篚厥黃昭我周王天休震動用附我大邑周惟爾有神尙克相予以濟兆民無作神羞

此章乃將伐紂之時告於天地山川鬼神也名山如華嶽也大川河也乃所經歷之山川武王致商紂之罪以告皇天后土與所過之山川其辭曰惟有道曽孫言有道者之孫見武王不自居其功歸功於祖宗也將有大正於商以兵正商之罪今商王受無道則所爲皆不順理故也武王以有道正商之無道謂其殄天物害虐烝民故也惟天地萬物之父母人又

爲萬物之靈紂不能承天之付以養萬物愛斯民方以虐而殄絕其天所生之物爲害以虐斯民人主乃天地萬物之主人主道亂於上則禽獸艸木皆不得其生卽殄也人亦物也以其爲物之靈故又言生民爲天下逋走逃亡有罪者之主如淵之聚魚藪之聚鳥獸然君子惡居下流天下之惡皆歸焉故也予小子旣獲仁人敢只承上帝上帝髙逺不可得而見仁人卽上帝也蓋賢者之心與天同大誥以十夫迪知上立政以吁俊尊上帝則仁人旣獲豈非只承上帝在此而不在彼乎仁人謂當時閎散太公之徒也以遏亂略者正姦人之邪謀也華夏中國也蠻貊戎狄也罔不相率爲我之使如八百諸侯與庸蜀羌髳是也恭天成命卽人心之皆歸以敬奉上天之成命成命者一定而不可易決於伐紂也武王於此二處卜天理其一卽獲仁人其一卽得民心使仁人不來歸民心離散方且自以爲承上帝恭成命可乎學者欲觀聖人之得天亦於此二者觀之

旣戊午師逾孟津癸亥陳於商郊俟天休命甲子昧爽受率其旅若林防於牧野罔有敵於我師前徒倒戈攻於後以北

自此以下乃作史者述武王與紂戰之事旣戊午卽泰誓一月戊午之日也師逾孟津過孟津之渡次於河朔之時也癸亥卽二月初二日也正月二十八日渡河初二日陳於商郊凡五日而至俟天休命先儒謂其夜有雨俟天休命待有雨至也雨者天地神人和同之應也甲子昧爽卽次日也於昧爽之時受率其眾如林之盛防於牧野以與武王戰罔有敵於我師仁人無敵於天下以至仁伐至不仁則武王父母也彼之民猶子弟也率其子弟以攻父母安有此理哉彼之民方歡迎武王之來安敢與我爲敵旣不敢與武王爲敵則武王之兵皆爲之不動所以殺人之多血流漂杵者皆彼之前徒自倒戈以攻其後以北所以倒戈自攻其後者必其中有與紂爲惡之人民怨之入於骨髓故因此反攻之殺人之多理所宜然非武王殺之也武王在西紂在東故曰東徵王者之事興兵弔民而討有罪所過秋毫不擾凡以安彼士民而已惟其士女筐篚實其黃之幣帛以昭明我周王能爲之除害卽簞食壺漿迎王師之意也天休震動用附我大邑周天之美命何自而見蓋其震動民心使士女來迎以歸附我者卽天休也惟爾山川之神庶防助我以康兆民勿爲神之羞而已言此舉茍不能成功豈特爲我之羞亦爲神之羞神人本一理也觀此章武王所以告神之言初非矯舉以祭媚神以邀福卽其實事而言之謂旣仁人如此旣得華夏蠻貊與夫士女之心如此人不能違則天不能違天不能違鬼神其能違乎鬼神卽理也武王有此理天有此理仁人有此理民心亦有此理初無二理故也

血流漂杵一戎衣天下大定

孔子定書而取之孟子取二三防何哉聖賢之意各有在也夫子取之也記其實也孟子不取者所以救戰國用兵之禍也一戎衣而天下大定戎衣一著而天下遂大定不勞再舉蓋人心和同成功之易如此

乃反商政政由舊釋箕子囚封比干墓式商容閭散鹿臺之財發鉅橋之粟大賚於四海而萬姓悅服列爵惟五分土惟三建官惟賢位事惟能重民五教惟食喪祭惇信明義崇徳報功垂拱而天下治

武王創業垂統之規模盡見於此章反商之政而復還先王之舊政蓋紂之政卽虐政非先王之舊也武王於此豈容以私智創爲新法以聳天下哉亦由舊而已秦人破壊三代之政而別立秦人之政漢承秦後亦當還復三代之政可也又更立漢家之政此不知由舊之意也箕子爲紂所囚至此則釋之比干爲紂所殺至此則封其墓商容爲紂所貶退至此則式其閭式敬也紂聚財於鹿臺藏粟於鉅橋且天下貢賦自有常制安得有餘茍有餘於上必有所不足於下鹿臺鉅橋乃紂於常賦外掊取以縱欲者也至此則散之發之於民萬姓悅服豈不宜然所謂爵賞不必徧加乎天下而天下自服者也以賢者民之望也財與粟者民之所以爲生者也紂棄絕乎民之望奪其民之所以爲生民安得而服武王因民之望而釋之封之式之卽其民之所以爲生者散之發之民安得而不服武王卽舉直錯枉理之所當然者也說者謂武王以此收天下之心武王何用收天下之心哉理所當然吾不得不然若有意於收天下之心則非武王矣列爵惟五分土惟三建官惟賢位事惟能自釋箕子囚以下乃入商紂之都所行之政也列爵惟五以下乃歸自商至於丰所行之政也列爵分土所以封建於外建官位事所以正百官於內五等之爵公侯伯子男分土惟三卽公侯百里伯七十里子男五十里爵以五而土以三者輕與人以利重與人以名也王制所載與孟子所言皆與此經合至於周禮則云諸公之地方五百里諸侯之地方四百里先儒求其說而不得則以爲周公斥大九州不若以經與王制孟子之言爲正周禮非聖人之全書故也建官如三公三孤之任則當取其賢而有徳者不専取其才也位事則若百執事之列則當取其才之所長隨才受任謂某人長於治兵某人長於治財也賢者未必無其能蓋建官則以賢爲主能者未必不賢位事則以能爲主內而正百官外而封建法制旣備舉矣於是有教化行焉所重者在乎民也五教也食也喪也祭也民者天地之心五教者人道之常食者民之天喪者所以篤於孝祭者所以報本反始凡此皆在所重謂之重則皆在所不敢忽也天下之有眾信者從而加厚之凡天下之有義士從而顯明之有徳者崇而尊之有功者祿而報之使天下之人皆知信義之可尙徳與功之可慕則教化於是乎行矣法度旣舉教化旣行武王創業垂統盡在是矣夫何爲哉垂衣拱手而天下自治然則自其初而觀之釋囚封墓式商容閭散財發粟至於列爵分土建官位事與夫重民也五教也食也喪也祭也惇信明義崇徳報功亦多事矣何以謂之垂拱而天下治知聖人之所有爲者又當知聖人之所不爲者聖人循乎天理之當然者應之則𨿽有爲也實未嘗爲也與舜恭已同意

尙書詳解卷二十三﹤經部﹐書類﹐陳氏尙書詳解﹥

欽定四庫全書

尙書詳解卷二十四

宋陳經撰

洪範【周書】

此篇乃武王屈己訪道於箕子箕子旣答武王之問於是退而具述成篇其書稱十有三祀而不稱十有三年則知此書述於箕子九疇乃道之大統他人所不能與也洪範者大法也天地有大法而不言寓於髙卑散殊之間見於酬酢事爲之際有等有差有程有度截然有凖則不可逾越者皆洪範也特人未之察爾所謂範圍天地之化而不過者此法也洛書出而九疇彰則大法又明以示人矣天有是法故九有是事非人爲之私也有人焉棄常行怪滅禮廢事淫荒頗僻是出乎範圍者皆非法也堯舜三代非此不能以治天下孔孟非此不能以垂教後世秦人不知此法爲焚書坑儒漢人不知此法爲申商黃老晉以淸談亡梁以佛老亡皆不知此法所謂三綱淪九法斁人紀不立其不爲夷狄禽獸者鮮矣聖人憂之畏之而眾人懵然不之卹也紂爲不道非法甚矣箕子佯狂爲奴憂之畏之可知也周武克商釋囚訪道洛書嗇於鯀而於禹厄於商紂而陳於武王故曰茍非其人道不虛行

武王勝殷殺受立武庚以箕子歸作洪範

武王旣勝商殺受商家臣子視武王爲君父之仇不與共載天者也忘君父之大仇而爲人陳洪範箕子而非人則可箕子乃商家之元老曷爲其如此也讀孔子序書之言有以見箕子之深不得已也箕子之意若曰商家之宗廟社稷已亡臣痛心疾首特一時之事耳吾故不敢忘君父以事仇義不爲周王屈以全人臣之節如是而已若夫洪範大法之不傳則爲天下後世之害吾其可以不傳乎況是道也已淪稔紂之暴虐幸而有武王者出此而不傳則是無時而可傳也孔子曰人能道非道人所貴乎能恢此道者以有人焉而其人又不可以常得也吾豈可以一時之傷痛而遂廢天下之大法乎此箕子不得已之意欲切於傳道而憂於天下後世爲甚深也夫子序書於數辭之間寫出箕子之胸臆

惟十有三祀王訪於箕子

甚矣箕子有不敢忘商不敢臣周之節也微子之篇箕子有言曰商其淪喪我罔爲臣僕武王旣勝商亡商之後意其必立箕子箕子不肯必立微子微子又不肯乃立武庚及武王殺武庚乃立微子而箕子終不可得而立武王於是封之朝鮮之地在蕃畿之外所以遂其不肯臣周之心也其爲武王陳洪範於一篇之首云十有三祀不肯用周之正朔嗚呼此千萬世臣子法也學者觀王訪箕子一句又有以見非箕子不能全人臣之大節非武王不能成箕子之志訪者就而見不敢屈而至其尊徳樂道之心如此蓋亦不敢臣箕子故爾讀此兩言之間九疇大法𨿽未陳而九疇大法已見於此矣箕子蓋深知道而武王亦深知道者也自箕子言之義不當屈自武王言之義當有所屈箕子之不屈者其守正不撓當如此也武王之有所屈者其尊徳樂道不如是不足與有爲也使箕子於商亡之後虧臣子之節而臣武王武王於此以箕子旣爲臣而遂召見之則是與九疇大法已不相似何以陳洪範

王乃言曰嗚呼箕子惟天陰騭下民相協厥居我不知其彞倫攸敍

王乃言曰鳴呼先嘆而後問不敢輕於發問也騭升也相助也協者和合也居者其所安也彞常也倫理也天之與人以是理也蓋陰有以升之而日用之間冬裘夏葛饑食渴飲君臣父子兄弟夫婦良知良能居之而各得其安者無非天有以相助而使之和合此卽常理也人相與雜處於覆載之間者若無常然之理則何以能協厥居必至君臣如仇敵父子如豺狼長防無倫夫婦無別反天之經賊民之行豈有次第哉惟其有是理自然有是敍以其非人之所能爲也故歸之天詩曰天生烝民有物有則民之秉彜好是懿徳物則卽大法也彜卽彞倫也天以是付之人日用而不能知武王亦以爲我不知蓋人主者敍此彞倫爲人道立極者也苟不能知此理之所自來則何以理民物所以必問𨿽然道之正統自堯舜傳之禹湯文王則武王傳之久矣曷爲而不知也曰此武王之所以聖也維天之命於穆不已若武王自以爲知則非武王矣吾於是知堯之兢兢業業者此心也大舜之克艱者此心也禹之孜孜文王之純亦不已孔子之我無能焉者亦此心也不如是何以能傳道哉

箕子乃言曰我聞在昔鯀陻洪水汨陳其五行帝乃震怒不洪範九疇彜倫攸斁鯀則殛死禹乃嗣興天乃錫禹洪範九疇彞倫攸敍

王乃言箕子乃言乃言者遲緩而不輕發之辭武王不敢輕問箕子不敢輕對與孟子難言之意同也天下之事惟順其常理則治不順其常理則亂順則敍不順則斁上而日月星辰得其敍雨寒燠得其節天之彜倫也下而山川鬼神永其寧飛走動植遂其生地之彜倫也中而三綱五常不差禮樂刑政不悖人之彜倫也人能參贊天地調燮陰陽豈有他哉亦順其常而已反乎此者不爲彜倫水萬折必歸東此水之常理也鯀不能順以導之反有以陻塞之故水失其性而金木火土皆爲之汨亂其陳列帝乃震怒帝卽理也理之所不順卽帝之怒也故洪範九疇不與鯀而彜倫遂斁當堯舜之時彜倫未嘗斁就鯀之汨陳言之彜倫斁於鯀者也以其不順常理則斁也鯀亦殛死禹能順其常理者也其行水也行其所無事水土旣平而六府三事皆爲允治天於是錫禹以洪範九疇其錫之也非有物以與之理之所順者卽天之錫也如天錫勇智同故彜倫攸敍以其順常理故敍也然洪範有九疇而鯀之所汨者五行五行有五而鯀之所陻者特一水而已何以倫九疇遂至於斁哉蓋九疇本於五行五行卽一本也水茍不得其性則火不得以烹飪木不得以曲金不得以鎔冶土不得以稼穡而五行皆廢五行旣廢則九疇皆亂禹之所導者亦一水而已然而六府三事無不治者亦此理也夫殛鯀者舜也而此書言帝乃震怒鯀則殛死禹乃嗣興不言舜者可見舜之賞罰卽天理而非舜也說者以爲天與禹洛出書神龜負文而出列於背其數從一至於九禹見其文遂因而第之以九言禹第之者以天神言語必當簡要不應曲有次第丁寧若此經無載圖書之事惟孔子云河出圖洛出書聖人則之則知圖書出於伏羲之世明矣古者結繩而治文字未作羲皇始畫八卦以辧奇偶黃帝始作文字正名百物以此觀之則洛書之出非在大禹之時天乃錫禹者如言天生聖徳於禹能明洛書之防因第而次之云爾天豈諄諄然命之乎其說未可信也

初一曰五行

自此以下卽九疇之也亦曰九章天下有無窮之事必曰九蓋九爲陽數之極天有九宮地有九野人有九疇理之自然自九疇而推之事出千萬而其歸不出九猶易之八卦而能事無不畢矣太極動而爲陰陽布而爲五行五行者行於天地之間故曰五行卽易之四象也初一者以五者在天地之間實爲初始九疇皆自是而出焉不言用者言五行散在九者之間所謂敬用農用以至念用威用向用無非五行之用也九疇之數乃神龜負文而出有此五十五數聖人探賾索於是因而次第之所以有次序者亦是自然有此理先儒或言六十五字皆洛書本文或以龜背先有總三十八字或以爲龜文惟二十七字皆未可信洛書之數卽天地之數易曰天一地二天三地四天五地六天七地八天九地十天數二十有五地數三十其爲五十五數乃五行生成之數也損其五又虛其一則爲大衍之數五十其用四十有九損其十則爲河圖之數四十有五河圖之所以損其十者蓋天五生土以地十成之河圖則存其成數而爲四象八卦之位地十未出有其象而已未成形也至洛書以地出而與五爲奇偶然後金木火土各有配合而成形故河圖合四象之數可以定八卦之位洛書有五行之數可以備八卦之象是以象生其卦必俟洛書地十之成數而後成八卦洛書爲五行而河圖特言四象者蓋四象皆以土爲主太極生兩儀五天五地兩儀生四象一水二火三木四金五土五行生數天之四象也六水七火八木九金十土五行成數地之四象也合天地之四象而布之爲八卦坎一離九震五兌七坤二巽四乾六艮八是也自天一至天五總十五數三其五者天之數圓而歸於天之土也自地六至地十總四十數四其十者地之數方而歸於地之土也圓數必三方數必四天土則五地土則十不可易也五行去土而言謂之四象土气沖也非去土也四象以土爲命是故土居中央而貫四象五行有十位布於天地之間則有九宮土宗四象故五與十各居中位而主宰八維四象布於八維有四十數以河圖言之則五居其中故其數四十五以洛書言之則五與十居其中故其數五十五陽數極於九而中於五五者造化之主也天地之至數三天兩地而倚數者此也以五乘五爲天數以五乘六爲地數以五乘九爲河圖以五乘十爲洛書皆以五爲君自五行至六極計有五十蓋五行共有十數互藏其一有生數則去成數有成數則去生數天五居中而十藏地十居中而五藏又況自一至五其數已定自五以往則並之一並五而爲六二並五而爲七三並五而爲八四並五而爲九五並五而爲十五者小衍五十者大衍故大衍之數五十減於洛書之五數者以見五乃造化之主居中而不用者也存五則爲洛書以顯其體虛五則爲河圖以神其用存五則十其五而五偶虛五則九其五而五奇自初一至次九河圖數也而五居中以總之自五行至六極洛書數也而皇極居中以君之河圖洛書相經緯是者乾坤者三兩之純故其數九六六子者乾坤之爻三兩之雜故其數七八九六十五也七八亦十五也天之土五地之土十是故十與五爲兩儀之根而兩儀爲八卦之祖八卦變六十四皆以二五爲中九疇通五十五數而皆以皇極爲中五行布九宮虛中宮則爲八卦合中宮則爲九宮去中以見體存中以見用體用相須八卦九章所以相表裏也八卦觸而天下之能事畢九疇觸而天下之大法備五行共十數而變化鬼神不能逃則五行豈非洪範之本而彜倫之原乎故初一曰五行【闕】

次二曰敬用五事次三曰農用八政次四曰協用五紀次五曰建用皇極次六曰乂用三徳次七曰明用稽疑次八曰念用庶徴次九曰向用五福威用六極

自五事以往皆五行之布散於八者之間曰敬曰農曰協曰建曰乂曰明曰念曰向曰威者皆人君之用所以盡裁成輔相之理也故五行爲萬物之本次以五事蓋以人治物者也故五事則在乎敬敬則視聽言貎思皆得其正正己者所以正人也故次以八政

其用則在乎農農者厚也政施於民不厭其深厚治人者不可以不知天故次以五紀其用則在乎協協卽和也人事乖於下則天紀亂於上必以人而和合之欲順乎天者必本於大中之道故次以皇極皇極居中所以敍九疇者也其用則在乎建建者人主執此中以應萬事則事得其理所謂人能道非道人也人主建皇極則五行五事八政五紀皆得其中三徳稽疑庶徴五福六極亦得其中矣然皇極者常也能體常必能盡變故次之以三徳剛柔正隨時制宜其用則在乎義義者隨其時而出治也以三徳而出治天下之事若無可疑矣聖人至公之體不自以爲無可疑必參之以人謀鬼謀以合幽明之理故次之以稽疑其用則在乎明明者明乎鬼神之理與人之理則吉凶可以無差而疑者可以決矣疑旣決而又取證於天之休咎九疇皆得則天應以休皆失則天應以咎其用則在乎念凡五者之休根於一念之善五者之咎根於一念之差休咎之在天者可見矣而又考之在人天與人一理也九疇皆得則爲五福皆失則爲六極其用則在乎向與威向者使人知所爲凡此九疇𨿽有九其實貫通爲一防於皇極皇極得則九者皆得皇極失則九者皆失其曰次曰聖人因洛書之數演之而爲次第之序也先儒謂皇極不言數者理兼萬物非數所能盡稽疑之數七而不言數者以有卜有筮不得兼言之也庶徴之數五而不言數者以有咎有休不得兼言之也

一五行一曰水二曰火三曰木四曰金五曰土水曰潤下火曰炎上木曰曲金曰從革土爰稼穡潤下作咸炎上作苦曲作酸從革作辛稼穡作甘

傳曰天生五材民並用之闕一不可則五者行於天地之間人之所資以爲用也數之所起起於陰陽往來在於日道十一月冬至日南極陽來而陰往冬水位也以一陽生爲水數故曰天一生水五月夏至日北極陰進而陽退夏火位也以一陰生爲火數陰次於陽故曰地二生火自冬至以及夏至當爲陽來正月爲春木位也陽進而中三陽以生三爲木數故曰天三生木自夏至以及冬至當爲陰進八月爲秋金位也四陰已生陰進而中四爲金數故曰地四生金三月春之委四委皆土位也五陽巳生五爲土數故曰天五生土此洪範所言卽五行生數必得地六天七地八天九地十成之然後陰陽各有匹耦然五行之生一二三四五亦未始無其敍蓋有生於無著生於微自無而至有由微而至著五行之體水爲至微自無而始入有者也火則漸著故以火次水木則形實故次於火金則體固故次於木土則質已大矣故次於金此言五行有自然之質也有自然之質則必有自然之性則必有自然之用自潤下作咸至稼穡作甘卽五行之用也水於卦爲坎以一陽居二陰之中陰趨於陽陽方在下而陰趨之故水性潤下咸者水積而不已久浸其地故變而爲鹵而其味鹹火於卦爲離以一陰居二陽之中陽悅於陰陰在下而陽悅之故火性炎上苦者積火所致火積不已其臭焦而其味苦木於卦爲震震動也陽動而進以散羣陰故或升或郁而成曲直可以矯揉故木之性曲直酸者陰於陽也陽進而陰散以成曲直之性及其極也則陰復収陽故曲直之結而爲實其味則酸金於卦爲兌兌悅也陰悅而凝諸陽故可柔可剛而成從革順其陶鎔故金之性從革辛者陽散於陰也陰進而凝陽以成從革之性及其極也則陽復散陰故從革之性範而爲器其味則辛陰陽聚而交防沖和之气以生土土無正性無定形無定位故不謂之曰而謂之爰爰於也以言其不可定名也取其養人者言之故以稼穡爲土之性而稼穡不可以言土也甘者味之和也陰陽和而稼穡生故稼穡之實則甘自五行之性而言之則謂之曰自五行之用而言之則謂之作然不獨五性五味也五聲五色五方五臟五常十日十二辰皆五行之所化洪範舉其性與味其他可以推故不盡言也

二五事一曰貎二曰言三曰視四曰聽五曰思貎曰恭言曰從視曰明聽曰聰思曰睿恭作肅從作乂明作哲聰作謀睿作聖

五事者卽五行之在人者也人爲萬物之靈五行之秀气備焉貎卽木也言卽金也視卽火也聽卽水也思卽土也木有華葉之榮故貎屬木言之決斷如金之斬割故言屬金火外光故視屬火水內明故聽屬水土安靜而萬物生心思慮而萬事成故慮屬土五事者常從事於此也五者主人君而言人主以身爲天下之表儀故一曰貎言所以接物號施令皆言也故次以言目以視逺耳以聽徳又次之思者又所以主乎視聽言貎者也故以思終焉五事以思爲主猶五行以土爲主土居中央心亦居中者也思以主乎五事然後不逐乎口體耳目之欲而皆適乎中矣孟子曰天之所以與我者先立乎其大者則其小者不能奪也自一曰貎而下言五事之體自貎曰恭而下言五事之徳自恭作肅而下言五事之用亦猶五行之水曰潤下潤下作咸同也貎之徳本恭恭者不侮人以其有容儀之可觀也言之徳本從以其順於理而不乖也視之徳本明以其邪正不惑也聽之徳本聰以其受人之言而知其是非也思之徳本睿以其心通萬事也孟子所謂形色天性所謂口之於味目之於色耳之於聲惟色有貎言視聽思則自然有恭從明聰睿惟聖人爲能踐形惟率性故恭可以作肅肅敬也恭在貎而敬在心由恭以作肅則動容貎而逺暴慢矣從可以作乂乂治也言當則乂無不順治出辭气而逺鄙倍矣明可以作哲哲智也由明而極於大智則可以與日月合其明聰可以作謀謀者善謀也由聰而至於善謀則與鬼神合其吉凶而天下之事隨處而當矣睿可以作聖聖者事無不通也由睿而至於聖大而能化矣人之行莫大乎五事不敬則視聽言貎思失其主宰而淫僻鄙詐無所不至天下之事亂矣夫子答顏淵之問亦曰非禮勿視非禮勿言與敬用五事同意

三八政一曰食二曰貨三曰祀四曰司空五曰司徒六曰司寇七曰賓八曰師

政者正也知五行之情則知所以正人矣八者之政先後亦莫不各有自然之序人以食爲天稼穡乃土之所生天地中和之气可以養人者也故一曰食天生五材民並用之五行气化而百物生百物生而百貨聚貨者民之所用不可缺也故二曰貨五行之气互有消息一往一來則爲四時一辟一闔則爲鬼神明有禮樂所以行人事幽有鬼神所以行變化民之生旣有食貨以爲養則知報本反始而祭乎鬼神矣故三曰祀風雨寒暑燥濕五行之气也人不安其居則气感於外而疾作於身司空度地以居民繼於祀之後蓋人生有以養死有以祭而人始得安其居矣故四曰司空有食貨而又安其居矣無以教之則五气之偏七情之蕩近於禽獸孰得而制之設爲司徒以掌邦教教立則民知五典而人道正矣故五曰司徒人稟五行乃生七情情有中偏中者可教而偏者不可教七情難制則乖而爲惡敗而爲賊董之不可以無威刑故六曰司宼歸順慕義者禮之所當綏也往來交通者禮之所當接也賓客者七情之順也交接之美也故七曰賓有順必有逆元惡大憝七情之逆刑不足以制則兵矣故八曰師乃聖人治外之政八政行而內外之治舉此其所以貴乎農用也唐虞之世粒蒸民遷有無則稷官掌之掌三禮治神人則秩宗掌之平水土則司空掌教則司徒兼兵刑則士賓四賓𨿽不言官而內之四嶽必掌之矣在周禮則食貨掌於天官祀與賓掌於春官師則夏官刑則秋官教則地官司空則冬官莫不分治八政之事然或言其事而不言其官或言其官而不言其事者所以互見也

四五紀一曰歲二曰月三曰日四曰星辰五曰歷數五行運用融結於天地之間其見於嵗月星辰歷數者皆有程度晷刻不差寒暑不忒如國有紀綱如軍有紀律故謂之五紀羲和廢時亂日故俶擾天紀而仲康得以徵之嵗有春夏秋冬月有望晦朔百刻之晷分於晝夜而爲日自角亢之二十八至於翼軫自訾娵之十二至於枵而爲星辰莫不有數而作歷所以步其數周天三百六十五度四分度之一日行遲一日行一度月行速一日行十二度有奇二十九日彊半而月一周積其餘以成閏此歷之所由起也旣以嵗月日星辰而作歷歷者所以步嵗月日星辰之數也豈得與四者並而爲五蓋五紀之在天有人事存焉嵗者所以總日月星辰而爲之始歷數所以步嵗月日星辰而爲之終不可闕一也此天人之所以相因而五紀貴乎協用也

五皇極皇建其有極斂時五福用敷錫厥庶民惟時厥庶民於汝極錫汝保極

五中數皇極中道也大法之中無非常倫常倫之中必有總要皇極乃三才之矩而倫之總要也五行以土爲歸五事以思爲主五聲以宮爲綱五味以甘爲和五色以黃爲正五臟以胃爲主此則知皇極之道矣四海一君天下一統九疇一於皇極知中知一天下之理盡矣堯之允執執此者也湯之建中建此者也夫子之一貫貫此者也皇言其大大則無外無外則公也極言其中中則無偏無偏則正也公正者三極之所貴萬事之凖則也天地非此不位萬物非此不育人主體此是故中天下而立定四海之民建大中以承天心開至公之途而偏頗反側不得以容私立一王之制而淫朋頗僻不敢以亂俗協中有賞所以福之也而我無好違中有罰所以懲之也而我無惡用心如此天之道也故曰皇建其有極大公至正之理散在天下而聚於人心能者養之以取福是中卽福也非中之外別有所謂福也不能者敗之以取禍是不中卽禍也非不中之外別有所謂禍也五福富壽康寧攸好徳考終命也曰建曰斂曰敷中之道也本無形體如之何而建如之何而斂又如之何而敷也大中之道聖人有此庶人亦有此聖人以先覺覺後覺故建之於上躬行以表儀於四海卽建而斂之也民心罔中惟爾之中天下咸防於凖繩法則之中人紀立而天理順禮樂行而王道興君臣父子夫婦皆得以相安相養人禍不作而五福已敷錫於不言之中矣當天下未趨乎中也橫政起而橫民作人君𨿽欲保極不可得也今也庶民於君而取中則斯民之安卽君之安也斯民之福卽君之福也豈非錫人君而保極者乎敷錫者上錫下錫汝者下錫上言君民共守此道以相與者也

凡厥庶民無有淫朋人無有比徳惟皇作極凡厥庶民有猷有爲有守汝則念之不協於極不罹於咎皇則受之而康而色曰予攸好徳汝則錫之福時人斯其惟皇之極

自凡厥庶民無有淫朋至於惟皇作極此總言天下皆歸中道也民指賤者言人指貴者言詩曰宜民宜人是也淫過之朋黨與夫比私之徳皆非中也庶民而無有淫朋人而無有比徳則是以公正之道相與不肯交非其苟至於此則是大爲中道矣故曰惟皇作極孔子曰斯民也三代之所以直道而行是也自凡厥庶民有猷有爲有守而下至於時人斯其惟皇之極此言人君以皇極之道養成人才所謂中養不中者也庶民之中智足以有謀者才足以有爲者正足以有守者如此等人在人君則當念而錄用之不念之則是棄才者也繩之以中道則不合於中責之以惡則又未陷於罪如此等人可與爲善可與爲惡在人君則當大而受之兼収含容而汝也當康安其顏色以教之蓋接以和气涵養之使成其才茍不受之是求備於人者也曰者發言也有能自言曰我之所好者在徳則是有志乎爲善矣如此等人在人君則當錫之福福卽中也誘而教之以中茍不錫之福則是絕人向善之路也觀皇極之道所以養人才者非一端而足或念之或受之或錫之如此其委曲天下安有不趨於中者哉時是也是人因此之故皆惟皇極之歸矣舜之待庶頑成王之待商民皆以此道也

無虐防獨而畏髙明人之有能有爲使羞其行而邦其昌凡厥正人旣富方谷汝弗能使有好於而家時人斯其辜於其無好徳汝𨿽錫之福其作汝用咎

自此以下言人君以皇極之道見於用人也煢獨者孤寒寡援之人也髙明者勢位之貴顯者茍於孤寒寡援之人而虐之勢位貴顯而畏忌之如晉武帝四臣同罪劉友伏誅而山濤等不問避貴施賤則人主之心自失其中矣人之有材能敢於有爲者何自而進其行乎惟人主之心得其中無有貴賤無有上下一以公正之道處之則有能者有爲者自然得進其行賢人在朝則邦國日盛矣凡有正直之人內旣克足方且進以爲善則人君當有優待之接之以禮寵之以祿使其心有好於汝之國家則其心始安而天下亦莫不皆化而爲正人矣茍不能使正人之心有樂於汝之國家則彼將逃遁逺去時人無所激勸則皆陷於罪矣𨿽然有能者有爲者羞之可也正人旣富方谷者使有好於而家可也若夫無好徳之人則是淫朋此徳自棄於爲善甘心於爲不善者也汝若錫之福以中道而進用之則其過豈不在汝君乎由此觀之人君之用人用其所當用則爲中道用其所不可用則非中道矣

無偏無陂遵王之義無有作好遵王之道無有作惡遵王之路無偏無黨王道蕩蕩無黨無偏王道平平無反無側王道正直防其有極歸其有極

自此以下言大中之道在乎去私情而復天理也偏不正也陂不平也作好者好之以已而不以公也作惡者惡之以己私而不以公也黨者蔽惡也反者背馳也側者傾邪也凡此皆人欲之私爲中之害也遵王義而合其宜遵王道遵王路而適其正蕩蕩而廣大平平而辧治正直而公平凡此皆天理之公皇極之至也茍私情未去則中道晦而不彰窒而不通旣去其私情之害則晦斯彰窒斯通矣箕子於此章反覆吟詠大中之道初無異義鑿其說則過矣茍至於此則出而與物防者此中也出而防物則酬酢應變所過者化歸而處己則寂然不動所存者神無適而非皇極矣

曰皇極之敷言是彛是訓於帝其訓凡厥庶民極之敷言是訓是行以近天子之光曰天子作民父母以爲天下王

自此以下言皇極之道布而爲言者也曰更端而言皇極之敷言凡人君發之爲號布之爲令出而爲言爲誥爲命皆敷言也所以敷言者豈有異說髙論以聳人之觀聽者哉卽是常行之理以爲訓爾言則人也理則天也常理之外豈有天哉天下庶民因人君皇極敷言之訓見於有行則凡君臣父子冬裘夏葛無非行皇極之道是𨿽貴賤異位尊卑殊勢而天子之光明未嘗不與之相接蓋同乎此性亦同乎此理也君之爲教也不能外乎天之理故民之從教亦不能外乎天之理此天人君民之所以相同而無間者皆此皇極也斯民之性皆與君同則自仰戴人君從而稱頌之曰天子作民父母所以愛我者也以爲天下王天下之所歸往者也民有至理則有公言此豈人君違道以干譽所能致哉嗚呼皇極之道大矣無所不統亦無所不寓五行非此則無以運行於天地之間五事非此不爲敬八政非此不爲農五紀非此不爲協三徳非此不爲乂稽疑非此不爲明五福六極非此則失其所以向與威矣故皇極居中所以敍此九疇也其用非一箕子特舉其一二言之見於養人材見於用人見於敷言其餘可以推矣

六三徳一曰正二曰剛克三曰柔克平康正彊弗友剛克變友柔克沈濳剛克髙明柔克惟辟作福惟辟作威惟辟玉食臣無有作福作威玉食臣之有作福作威玉食其害於而家凶於而國人用側頗僻民用忒徳本一也何從而有三記曰溥博淵泉而時出之時中之義也皇極以體常三徳以盡變正直剛柔之用皆有中焉五行之气春木夏火故春夏爲溫厚東南气也秋金冬水故秋冬爲嚴凝西北气也土貫四象居中央有四時之气不偏於剛不偏於柔此天地中正平直之气人稟五行之气其發爲柔也則與物爲春其發爲剛也則與物俱秋惟得二者之中則正直矣人之徳當以正直爲本至於一剛一柔則隨時而施焉剛得其中則爲剛中柔得其中則爲柔中猶春夏而陽也則爲陽之中秋冬而陰也則爲陰之中所謂執兩端而用其中者此也克者勝也治之之義正直則不剛不柔而無事於勝之也故一曰正直二曰剛克三曰柔克不無先後之次人君具此三徳必因時而出焉時乎平康治安之世旣不可以剛勝又不可以柔勝則以正直待之言不剛不柔行其所無事而已世不能平康而人主之徳不必茍於正直也時乎彊梗不順吾治者則必以剛克制之詰姦慝則有刑治元惡則有兵此剛克也時乎燮和而順吾治者則必以柔克制之感之以溫言寵之以賜予此柔克也若平康之世旣無彊弗友亦無燮友者世降俗變有逆必有順自然之理也聖人之徳隨時而用者如此然正直則自然無偏旣曰剛曰柔則必有偏矣聖人之用剛柔當使之不偏蓋剛之偏必至於厲必當沈濳之則剛得中而不失之暴厲矣柔之偏必至於怯懦必當髙明之則柔得中而不失之怯懦矣然就三徳而論之莫易於三徳莫難於剛柔故剛柔必曰沈濳髙明就剛柔而論之剛之失也其過爲小柔之失也其過爲大故又言威福玉食之柄必歸之君惟恐失之過柔而權柄至於下移如漢之元成也箕子之論至此以見用剛柔之難也大抵皆欲適中有善而賞之出於君此惟辟之作福也有惡而罰之出於君此惟辟之作威也備四海九州之奉此惟辟之玉食也此豈非中乎威福之權與夫玉食之奉至使臣下而得以竊之之則是失其中而非三徳所以用乂者矣害及於家凶於而國人臣旣竊豈有國家得其寧者召天下之亂無疑矣在位之人因其臣下之僣竊也遂附下岡上用側頗僻而失其正天下之人因其位之側頗僻也遂皆僣差不信僣忒而不安其過皆由人主之徳失其中故爲害必至於此

七稽疑擇建立卜筮人乃命卜筮曰雨曰霽曰曰驛曰克曰貞曰悔凡七卜五占用二衍忒立時人作卜筮三人占則從二人之言

聖人與神合其吉凶何疑之有然聖人不自以爲無可疑必參之人謀謀以合幽明之見此以公天下爲心也卜筮之中皆五行之所寓卜之法以兆之橫者爲土立者爲木斜曲向徑者爲金背徑者爲火因兆而細曲者爲水灼以五行爲先揲蓍亦五行也然卜筮所以決疑茍不擇其人而建立之則其信之也必不專矣所謂擇人者必是人能明於天地之道與神之情狀而後疑可決不可輕也旣擇其人然後命之以卜筮之事凡卜灼而鑽之視其兆之色與其气曰雨者如雨之下也曰霽者如雨止曰者气之暗也曰驛者言气之絡驛不連屬也曰克者气之相交錯也此五者卜之法也曰貞者內卦曰貞曰悔者外卦曰悔此二者筮之法也不言一二三四者卜筮者隨所寓而見非有次第也凡此七者卜則用五占則用二此其不變者以其有定體也忒者變也無定體必在卜筮之官推衍其差忒者而觀之如卜則有五行之相尅如筮則有六爻之變動立時人作卜筮上文旣言卜筮有此七者必立其知此卜筮之人而作卜筮三人占則從二人之言古者卜筮必有三人周太卜掌三兆之法一曰玉兆二曰瓦兆三曰原兆掌三易之法一曰連山二曰歸藏三曰周易其法各不同經曰乃卜三是也三人之吉與凶

其皆同故決然無疑矣茍不能皆同則以多者爲準必從二人之言卜所以決疑也若從違不定則反以生疑然至於所同者眾則吉凶之大槪亦可見矣推此以觀則下文三從而二逆者與乎三逆而二從者亦以從多爲主

汝則有大疑謀及乃心謀及卿士謀及庶人謀及卜筮汝則從從筮從卿士從庶民從是之謂大同身其康彊子孫其逢吉汝則從從筮從卿士逆庶民逆吉卿士從從筮從汝則逆庶民逆吉庶民從從筮從汝則逆卿士逆吉汝則從從筮逆卿士逆庶民逆作內吉作外凶筮共違於人用靜吉用作凶

事之常者必無可疑無疑則不卜事之大者則有疑如遷國出師之事之有疑必先謀之乃心吾心以爲可以爲否而可否之未決則必謀之在朝之卿士言卿士則自大夫而下亦與焉又謀之庶人古者國有利害小司寇掌外朝之政致萬民而詢焉謀至於庶人則人謀盡矣猶以爲未決也必謀之神卜筮者所以考神之吉凶也此四句亦有次第若吾心未有所主而先謀之卿士庶人可乎卿士庶人人謀未盡而先謀之神可乎此與舜所謂朕志先定詢謀僉同神其依筮協從同意幽明本一理也事有必至理有固然豈有聖人所見一定而人之謀尙有違之者乎但聖人以公天下爲心不欲專任一己之見故如此爾汝則從從筮從卿士從庶民從從順也五者皆順則神人上下彼此無一而不合是之謂大同也不惟吉於一時又且吉於後世不惟吉於吾身又且吉於子孫身享其安子孫得其吉以見福之無窮如此若舜傳位於禹神人皆協也然則謀之考則先卿士庶人而後卜筮及其從之也則先筮而後卿士庶人何也孔頴達曰尊神物故先言之不在汝則從之上者卜當有主故以汝則從爲先箕子又言一等吉凶大同之吉不可常得也或汝則從從筮從卿士庶民二者逆則吉或卿士從從筮從汝則逆庶民逆亦吉上之所謂吉者如盤庚都盤庚心以爲可卜稽曰其如臺則卜筮又以爲可惟是卿士與庶民懷土不下之所謂吉如武王之伐商周公必以爲可予得吉卜則卜筮又以爲可惟武王心有疑及禦事皆以爲艱大或庶民從從筮從汝則逆卿士逆亦吉大抵人謀互有不同而神無心故必以筮爲主吾心與卿士庶民所見或有偏不可以爲決所可以決其吉凶者在於神故此三者皆欲筮之從也若夫汝則從從筮逆卿士逆庶民逆是從者少而逆者多又況筮二者一從而一逆則神之意未定而吉凶亦未可知也故作內而冠昏喪祭之事則吉作外而用徵伐國則凶筮共違於人謂人謀𨿽從而神皆不從則其所爲必有未當故靜而止其謀則吉作而遂其謀則凶蓋人之見或有私而神決無私者也然則聖人之謀何必惟枯莖朽骨之是徇哉古人之卜筮與後人卜筮異矣聖人之心至誠無我故以交神若與之相接然茍在已者旣不誠則𨿽卜筮亦不能信矣晉獻公以驪姬爲夫人卜之不吉筮之吉者以見神之不以實告也此則當以誠爲主

八庶徴曰雨曰曰燠曰寒曰風曰時五者來備各以其敍庶艸蕃廡一極備凶一極無凶曰休徴曰肅時雨若曰乂時若曰哲時燠若曰謀時寒若曰聖時風若曰咎徵曰狂恆雨若曰僣恆若曰豫恆燠若曰急恆寒若曰恆風若

善言人者必有考於天善言天者必有驗於人庶徵者五事之驗也在人有肅乂哲謀聖故在天必應之以雨燠寒風蓋天人本無二理人主所以裁成輔相天地之道者亦在於敬用五事而已人備四時之气則謂之全人以全人而治天下則陰陽無不調以天地之心理天地則天地無不順夫四時之气與天地之心何如也亦曰中而已中則和不中則乖致中和天地位萬物育心之所通政之所感達於上下人主喜不敢過賞怒不敢過罰視聼言動有禮飲食起居有度禮樂文物有數如此則五事中正而順气應之故雨以潤物以干物燠以長物寒以成物風以動物五者無不順其時是謂來備來備者欲雨則雨應欲則應以至燠也寒也風也欲則應之各有次序五气有敍則物不傷生庶艸尙且不傷生而蕃廡丰盛則五穀熟而萬物盛多可知矣舉其細微者以見物之大者若乃心無主宰而不中節事失其理物違其分乖气所感民怨神怒則五气之應或有餘而極備或不足而極無有一者極備則必有一者極無如雨多則無多則無雨極備極無則常雨常常燠常寒常風而陰陽失其序矣寧無凶乎曰休徵而下又分別休咎之徴休美也謂五者以其時也鄭康成雲雨木气也春始施生故木气爲雨金气也秋成物而堅固故金气爲燠火气也寒水气也風土气也凡气非風不行猶金木水火非土不處故土爲風人之容色威儀若春木之生故貎爲木而可以治雨貎恭而作肅則雨以時而順之人之有言如金之有聲故言爲金而可以治言從而作乂則以時而順之目之視如火之外景故視爲火而可以治燠視明而作哲則燠以時而順之耳之聼如水之內景故聼爲水而可以治寒聼聰而作謀則寒以時而順之人心之無所不在如土行於四時金木水火得之而後成故思爲土而思可以治風思睿而作聖則風以時而順之聖人以此五者之事交天人之際治陰陽之變孰謂天人之果有二理哉曰咎徴咎者惡也五者失其敍極備極無也狂妄也肅之反也人君之貎不恭而至於妄心生故恆雨應之雨不潤物而反以害物也僣差也乂之反也人君之言不順理而至於政事差而不治則恆應之不以干物而反以爲亢旱也豫逸也哲之反也人君之視不能及逺而徒貪目前之逸遊則恆燠應之燠不以長物而反以暴物也急躁也謀之反也人主之聼不能詳察其理之久近而徒欲急廹於近效則恆寒應之而寒不足以成物閽也聖之反也人主之思不能通乎萬事而至於闇而昧則恆風應之而風不足以動物此五者皆五事之反而乖气之應也五事得其中是五行得其性故五气應之以時五事失其中是五行失其性而五气應之以常然則人主欲求之天者不必求之天求之已而已矣

曰王省惟歳卿士惟月師尹惟日歳月日時無易百谷用成乂用明俊民用章家用平康日月歳時旣易百谷用不成乂用昏不明俊民用微家用不寧庶民惟星星有好風星有好雨日月之行則有冬有夏月之從星則以風雨

者以此爲五紀之文非也若以爲有歳月日星五紀之文則謂之五紀庶徴何以有五事皇極何以有五福此亦人事之可驗者也不惟五事可以感雨燠寒風至於上下定位易與不易而感亦如之四時二十四气三百六旬皆歳之所統也王者無爲居尊兼總萬事而加省察焉亦如歳然若周官太宰歳終令百官各正其治受其防聼其政事而詔王廢置在乎王則王省惟歳也月一月一周天故一月三十日而月則治一月之事也卿士分居列位以治其詳亦如月然周官小宰贊冡宰月終則以官府之敍受羣吏之要此卿士惟月也日一歳一周天故一日百刻十二辰而日則治乎一日之事也師尹眾正官之吏各治其職亦如日然若周官宰夫旬終則令正日成此師尹惟日也上下相維大小相屬爲王者不叢脞以失體爲卿士師尹者不侵官以失職此歳月日時之無易也順其常則治故年丰而谷得其成事治而

乂得其明天下有道賢者出而用章賢者旣用則國家無有不寧天下之治無不舉矣若君失其所以爲君臣失其所以爲臣上下易位而反天之經而日月歳

時爲之變易則乖气乘而天下亂故嵗饑而谷不成政昬而乂不明天地閉塞賢者遁而國家不安矣卿士則月也師尹則日也庶民微而在下猶星之布在天也五方之民言語不通嗜欲不同其好惡無常亦猶星之好風好雨然箕星好風以箕東方木宿也風中央土气木尅土故從土之所好而好風畢星好雨以畢西方金宿也雨西方木气金克木故從木之所好而好雨星之所好𨿽不同而日月之行則有常度民之所好𨿽不同而卿士師尹之治則自有常分日之行也春分行赤道夏至而北秋分行靑道冬至而南月之行也與日道相近交路而過言冬夏則春秋爲可知此日月之常度不徇乎星之所好也亦猶卿士師尹之職自有常分不徇乎民之所好也日月𨿽不徇乎星之所好亦未始違其星之所好月經於箕其風沙月離於畢其雨滂沱亦猶卿士師尹𨿽不徇乎民之所欲而亦未嘗違乎民之所欲也通天下一气也一理也君臣上下理之在人者卽其歳月日星之在天者人主知此則可以知天道而立極人臣知此則能贊萬機而調燮陰陽

九五福一曰壽二曰富三曰康寧四曰攸好徳五曰考終命六極一曰凶短折二曰疾三曰憂四曰貧五曰惡六曰弱

庶徴者應之在天也就人身而論之亦有應焉曰人受天地之中以生能者養之以取福不能者敗之以取禍五福者得中之應六極者失中之應皆非外至也在人當知五福之可慕而向之當知六極之可畏而威之禍福無不自己求之者此也壽者年一百二十也古者父不哭子兄不哭弟盡其天年也富者財之克足非必能鉅萬而後謂之富古者一夫受田百畝家給人足無饑寒之患是也康寧者無疾病气和而疾疫不作也攸好徳者知徳之可好機巧之心不生而不蹈小人之習也考終命者各成其長短之數死於正寢死於牖下而不死於非命也各以人意之重輕而爲之次第此五福也極者窮也苦也動不遇吉爲凶未六十爲短未三十爲折此則考終命與壽之反也疾者有惡疾憂者多憂卽康寧之反也貧者困於財卽富之反也惡者醜陋弱者用心不剛不能彊於爲善卽攸好徳之反也六極也凡福與極皆人之所自取𨿽然顏之夭跖之壽伯牛之疾亦其自取焉哉此又理之不可爲常者在顏子伯牛則謂君子之不幸在跖則爲小人之幸幸與不幸豈常理哉天地有大法本乎五行在人則爲五事九疇皆五行五事所感化也惟皇極則爲之主宰而裁節之皇極建則五事自敬五事敬則天人之理皆順皇極之不建則五事自不敬五事不敬則天人之理皆乖漢儒五行配以五福六極五事其非不足取也至於弱之一極無所系則以皇之不極系之未免牽合附防恐非聖經之本意也

武王旣勝殷諸侯班宗作分器

此孔子序分器一篇之書也其書亡矣而序存武王勝商之後封建諸侯之有功者故曰諸侯卽封也班以宗廟彞尊之器以爲有國之重器也左傳曰諸侯之封也皆受明器於王室天下有道禮樂自天子出也班宗與舜之班瑞同分器者諸侯尊卑各有其分

尙書詳解卷二十四﹤經部﹐書類﹐陳氏尙書詳解﹥

欽定四庫全書

尙書詳解卷二十五

宋陳經撰

旅獒【周書】

觀此篇西旅一獒之獻姑以見其奉上之誠武王受之亦所以際其禮意初非武王有求而使之獻也太保遂作書以戒若武王之失徳然何哉古者大臣之事君猶孝子之事父母聼於無聲視於無形常謹其微而已惟聖罔念作狂惟狂克念作聖聖狂相去逺矣而實根於一念之微當爍石流金之時而一陰生則寒於此始焉當折膠墮指之時而一陽生則暑於此始焉諫之於微則其爲力也易矣待其旣署則諫亦勞矣爲犯顏爲逆耳爲廷爭爲折檻豈古人諫爭之法哉

西旅獻獒太保作旅獒

惟克商遂通道於九夷八蠻西旅底貢厥獒太保乃作旅獒用訓於王

孔子序書但言西旅獻獒太保作旅獒直書之而其意益顯也作書者述其事之所因乃云惟克商遂通道於九夷八蠻聖人者乃山川艸木夷狄之主也武王旣克商之後威徳逺暢旁通九夷八蠻謂夷狄非一種也通其朝貢之道西戎有旅國者遂致貢其獒蓋犬髙四尺獸畜之奇異者故以爲獻武王受之而太保作書卽召公也召公之意若曰四夷之所獻與中國之所受者惟服食器用而已獒非服食器用也而武王受之得非志得意滿於功成之後乎得無有玩物之心乎使武王而一受於是則今日之害未見而爲他時之害不細矣穆王受白鹿而荒服爲之不至今日武王一受其獒不惟爲聖徳之累亦示夷狄以貪此不得不戒也

曰嗚呼明王愼徳四夷咸賓無有逺邇畢獻方物惟服食器用王乃昭徳之致於異姓之無替厥服分寶玉於伯叔之國時庸展親人不易物惟徳其物

召公將陳戒武王必先述古者明王所以待夷狄之道明王者王心無蔽而所見者逺也惟其無蔽而所見之逺故知所以愼徳戒愼不睹恐懼不聞惟恐怠忽之心生而蹈失徳之累此愼徳也惟其愼徳於此四夷自然觀感於彼無有逺近盡獻其方所有之物𨿽是畢獻方物而方物之中又特以服食器用者爲獻玩好之物不敢以投其君之所欲服食器用若禹貢所載漆枲絺紵蠙珠曁魚等與九江之三之箘簵楉皆服食器用也𨿽然天下之不敢私其物所以表其奉上之誠聖人亦不敢私其物所以示其錫予之恩故王因其徳所致之物昭明以示於異姓之邦異姓諸侯受其賜則當思所以無廢其所服之職聖人一視同仁而其中不能無品節差等焉異姓之諸侯疎者故昭徳之致同姓之諸侯親者故分以寶玉寶玉亦徳所致也謂徳所致則泛舉其物而言之謂寶物則舉其玉之貴者言之使同姓伯叔之國受其賜則當思王者用所以展親親之義若武王分陳以肅愼之矢卽昭徳之致於異姓之邦也分魯以夏后之璜卽分寶玉於伯叔之國也大抵明王之世上下皆以至公爲心下之人以至公爲心知明王無所利於玩好也則以服食器用爲天下之用上之人以至公爲心不私其所獻之物也則又班之諸侯也故人不易物惟徳其物天下見人君所賜之物不以物視物而以徳視物以物視物則𨿽金玉之貴不啻鴻毛之輕以徳視物則𨿽一介之微若九鼎之重昭徳之致也分寶玉也皆君徳之所寓其誰敢輕易之哉同此物也有徳無徳而輕重系焉則人主其敢有玩物之心以累吾徳乎

徳盛不狎侮狎侮君子罔以盡人心狎侮小人罔以盡其力不役耳目百度惟貞玩人喪徳玩物喪志志以道寧言以道接不作無益害有益功乃成不貴異物賤用物民乃足犬馬非其土性不畜珍禽奇獸不育於國不寶逺物則逺人格所寶惟賢則邇人安

狎侮卽愼徳之反也徳之盛者處闇室屋漏如十目十手之所指視出門如賓承事如祭狎侮之心何自而生蓋心之有慢易者皆內無所主而逐於物者也自狎侮之心而推之不能尊敬君子則君子引身而退不肯枉道事人不能敬小人則小人得以陵其上而不以盡其力尊君子不以禮用小人不以道皆狎侮也而其爲害至於不能盡心不能盡力則人主誰與共事召公戒武王𨿽爲受一獒而言不專指一事直指出本原者示之源茍不正則其流豈特玩物哉先從狎侮君子小人者言之而後及於玩物可見聖賢之言自識源流本末如此不役耳目百度惟貞亦惟心正則事無不正也一心者一身之主也所以治五官也故耳目皆聼命於心而吾心不爲耳目所役則姦聲亂色不足以入吾之念慮心其有不正乎心旣正則事事物物各止其所百度其有不正乎玩人喪徳玩物喪志此又詳言狎侮之害也玩卽狎侮也人之徳與志自有本位不可使之偏系苟有所偏系則離其本位矣故玩狎於人則召釁稔禍玩狎於物則流連荒亡豈非喪徳喪志乎橫渠先生曰戲言出於思也戱動出於誠也言動茍涉於戱卽狎侮之所從生志以道寧言以道接在心者爲志气者爲言道非自外而至卽吾心也志以道寧以此心處已而念慮不爲之紛亂也言以道接則以此心接物而詖滛邪遁無自而至惟其如此則本正矣豈復有作無益貴異物之事乎其本旣正自然不作無益害有益則非民事不舉而勞民以興土木之功築宮室之事必不爲矣功之成者宜也自然不貴異物以賤用物則珍玩者不好而所貴者皆服食器用之物矣民之足者亦宜也孟子曰人有不爲也而後可以有爲人

惟有一心不用於彼則須用於此自然之理也旣不作無益不貴異物則其所貴者可知矣而況以犬馬非其土性者其肯畜之乎珍禽奇獸其肯育之於國乎不然則勞師伐逺如漢武帝取大宛之馬是皆畜非土性之馬而育珍禽奇獸者也武王一獒之受安得不爲聖徳之累乎不寶逺物則逺人格所寶惟賢則邇人安此言人主當知貴其所當貴而不貴其所不足貴逺物不足貴也不貴逺物則逺人自服賢者所當貴也惟其所貴在賢則賢者用而邇人安言逺人格則其邇者可知矣言邇人安則其逺者可知矣天下有至貴之物但恐人主心有所分則重彼必輕此心無所分則重此必輕彼由此言而推之則諸侯之寶得非人民政事乎子罕之寶得非在於不貪乎召公之意蓋欲武王知所以分別貴賤非謂人主舉無所貴也

嗚呼夙夜罔或不勤不矜細行終累大徳爲山九仞功虧一簣允廸玆生民保厥居惟乃世王

召公於末章之言尢切曰夙夜罔或不勤言無時而不勤也勤則知所敬知所敬則物不能亂不勤則怠怠則忌忌則物得以干吾之念慮矜有憐卹之意人主當愛惜細行卽書所謂小物易所謂庸言庸行也微細處當知愛惜之細行不矜則終爲大徳之累積之不已則累徳矣爲山九仞功虧一簣此言亦如行百里半九十晚節難全𨿽爲山至於九仭矣常若虧一簣然一簣之虧是爲山而未成也人主常持未成之心於旣成之日此見純亦不一之意允廸玆生民保厥居惟乃世王武王不獨知之而已須能信而行之則將至於生民得所安王業可以無窮茍惟不然則驕逸之心生而民無以保其生創業無可繼之道而望其世王亦不可得也觀此篇知人主爲天下後世爲萬事之本原以武王之聖召公猶戒況下於武王者當何如哉

巢伯來朝芮伯作旅巢命

巢伯南方逺國之諸侯也克商通道之後逺國慕義而來芮伯圻內諸侯入爲卿士者作旅巢命之篇陳武王所以命巢之意其書亡矣

尙書詳解卷二十五

欽定四庫全書

尙書詳解卷二十六

宋陳經撰

金縢【周書】

此篇所載非一時之事乃作書者敍述周公之始終自旣克商二年而下乃告太王王季文王言將告神之事也史乃冊祝以至秉璧與珪告神之辭也自乃卜至王翼日乃瘳言卜吉而武王愈也自武王旣喪而下至王亦未敢誚公言周公被流言東徵之事也自秋大熟而下至歳大熟言成王之疑成王之信而天皆有以應之也此篇敍事甚多皆所以言周公之忠誠處事之變而非事之常也讀之者當合豳風伐柯狼防破斧等詩同看當武王之疾而以身代死此豈常事哉當武王之喪逺則四國流言近則王不知此豈常事哉自人情觀之當成王疑周公之時引前日金縢之事以自明其誰以爲不宜又不然則引身而退避嫌疑匿名迹而誰不以爲當周公於此不惟不肯引金縢之事以自解且又徵討四國犯天下之嫌疑周公之所以如此者蓋其心在於爲公而不爲私在於爲國家而不在於爲一己故𨿽處進退危疑之地人情反側之時而公孫碩膚赤舄幾幾從容暇豫不失其所以聖焉水流而不盈行險而不失其性惟剛中者能之君子於此有以見周公始終乎周家無往而非誠也𨿽然周公豈蘄乎人之知也哉死生固有常理而精誠之至者可以易死而爲生成王之疑信無與乎天威也而精誠之至者能使天大反風於瞬息之頃世儒以天人爲二理而不知聖人之學可以轉移造化日與天相接其謂之天人二理者以己之僞而遂不信古人之有是事也觀金縢之書則當知周公所以與天爲一

武王有疾周公作金縢

金縢爲請命之書藏之於匱緘之以金不欲人開之也占書皆論天道不及人事故先王祕而藏之不以示人周公匱而取其占書並藏其冊於匱是爲占卜故事非有意而藏之也此書非周公所作而謂之周公作金縢者其冊文乃周公所作故也孔子特以二句敍此書者以見金縢之作也起扵武王之有疾金縢之啟也在扵成王之疑周公周公終始之心皆於金縢而有考焉故曰武王有疾周公作金縢

旣克商二年王有疾弗豫二公曰我其爲王穆卜周公曰未可以戚我先王公乃自以爲功爲三壇同墠爲壇於南方北面周公立焉植璧秉珪乃告太王王季文王克商之明年王有疾而弗恱言疾之危篤也二公召公太公也愴惶失措謀所以爲王敬卜其生死周公之意則以爲武王方克商商家臣子尙有未安之志忽有不測之變成王方幼沖則宗廟社稷之計將如之何未可以憂我先王知武王之疾將死不能無憂周公爲此辭者所以拒二公而欲以請命代死爲己之事也然則拒二公穆卜之謀而以請命爲己之事則無乃攘人之功以爲已有乎不然則請命之事周公無乃謂己可以當之而二公未可以當之乎周公之意蓋不如此以爲二公之卜乃朝廷之常禮旣有常禮則在朝必與聞焉卜而吉可也不吉則人情危疑大位姦之窺也危病邪之伺也不若周公私己自爲之勿使人與之觀其雷電之變王與大夫盡弁以啟金縢之書乃得周公所自以爲功代武王之二公及王乃問諸史與百執事對曰信噫公命我勿敢言則見周公之卜當時如二公者皆不之知惟祝史者知之築土爲壇築地爲墠惟周公自以爲功而他人不知故不禱之宗廟而爲之壇墠爲三壇而同於一墠三壇三王之神位也又爲一壇於南方而北面所以對三壇之神位而周公自立其上焉璧所以禮神植璧者置之於神位之前也圭所以自執秉圭者周公執之乃告太王王季文王欲仗三王以請命於天代武王之死也

史乃冊祝曰惟爾元孫某遘厲虐疾若爾三王是有丕子之責於天以旦代某之身予仁若考能多材多藝能事神乃元孫不若旦多材多藝不能事神乃命於帝庭敷祐四方用能定爾子孫於下地四方之民罔不祗畏嗚呼無墜天之降寶命我先王亦永有依歸今我卽命於元爾之許我我其以璧與珪歸俟爾命爾不許我我乃屏璧與珪

此乃史爲冊書以祝神之辭也元孫卽武王也惟爾元孫某卽武王名也先儒以成王讀金縢之冊至字而稱某故史因記之周人以諱事神於此可見遘遇也厲危也虐暴也元孫武王適遇危暴之疾君爾三王是有太子之責於天言天意必欲取責於武王使周家之長子必死爾三王在天之靈當請於天以旦代武王之死死生壽夭自有常理而周公以爲可代蓋其至誠可以感天故也予仁若考周公自言我之仁能順曽祖考皇考王考指三王也又多材多藝可以事神乃元孫武王其多材多藝不若我周公又不能事神則武王之所能者獨能敷佑四方爾元孫受命於天庭俾之敷布徳教以乂四方用能安定爾三王之孫子於下地上天對下地而言四方之民無不畏而敬之言周公之死可以事神武王不可死畱之以安天下也嗚呼無墜天之降寶命我先王亦永有依歸天旣降寶命於武王矣今而遽死然則天之寶命自此墜而先王之宗廟將不得血食矣蓋武王旣死則武庚必有變商將復興故周公之禱乃爲祖宗爲生民爲天下而禱非爲武王之身而禱也武王不死則寶命不墜而先王亦有所依矣今我就受三王之命於元卜者所以謀神也爾之許

我卜而吉武王之疾有瘳則我其以事神之璧與自執之珪歸而待命言周公死而武王生也爾不許我卜而不吉武王之疾不瘳我乃屏藏其璧與珪是我之無徳不能代武王之死不可以事神也此周公精誠之至以死生之與神確謀議其從違可否也

乃卜三一習吉啟籥見書乃並是吉公曰體王其罔害予小子新命於三王惟永終是圖玆攸俟能念予一人公歸乃納冊於金縢之匱中王翼日乃瘳

周公旣以冊文告神畢於是卜以三卽周官三兆之法七稽疑三人占是也卜三而一習吉習因也言三者相因而吉此特見其兆之吉而未見其書也又開籥見金縢卜筮之書而書亦吉焉故曰乃並是吉公曰體周官占人幾占筮君占體據此占兆之體王其無害疾必瘳也予小子周公自稱也新受命於三王言其得吉卜也惟永終是圖武王旣不死則天下可安而將圖永久之計矣玆所以待其三王能念我武王言俟其疾愈也公歸自壇墠而歸納冊於金縢匱中以爲周家卜筮之故事王翼日乃瘳觀此章見周公聖徳與神合其吉凶先天而天弗違者如此誠之至也壽夭吉凶皆在已而不在天故凡委之天道不修人事者皆不足以語此

武王旣喪管叔及其羣弟乃流言於國曰公將不利於孺子周公乃告二公曰我之弗辟我無以告我先王周公居東二年則罪人斯得於後公乃爲詩以貽王名之曰鴟鴞王亦未敢誚公

此書非一時之事作書者敍述周公之始終故並而言之當武王之喪也成王幼弱周公居攝權在周公以兄弟之至情且有疑忌之心管叔兄也霍叔蔡叔弟也管叔及羣弟當時周公使之監殷周公謂之三監至此則反與商人謀叛周流放其言於國以謂周公將不利於孺子必奪成王之位蓋聖人之事𨿽賢人有所不能知賢人之事眾人有所不能知管叔流言於國政以周公聖人之事凢人所不能知且又周公之所爲不合乎管蔡之意故也以賢人且不能知而況於凡人去聖人不知其幾千萬而謂之足以知周公也哉四凶之於舜叔孫武叔之於仲尼大率皆此也周公乃告二公曰我之勿辟我無以告我先王二公卽太公召公也周公謀之於太公召公以謂我若不能用法於此管蔡則其心有愧於先王矣先王之心無他亦惟至公無私而已我若以兄弟之故曲赦其罪則是私意也非先王意也然則兄弟手足懿親縱使曲在管蔡周公獨無親愛之心乎何爲遽傷同气之義至於如此無乃與舜之待象者有異乎象日以殺舜爲事舜爲天子封之有痺而周公於管蔡則誅之何也曰此舜與周公所以爲同其心也皆所以爲親愛也象之所殺者特舜之一身而已而管蔡流言叛周則其害及於天下周公以大義以王法誅管蔡而非周公誅之也在舜則爲至仁在周公則爲至義故曰舜與周公其心一也周公居東二年則罪人斯得卽詩東山周公東徵也三年而歸勞歸士詩曰三年並初去之年而數之書曰二年特指在東二年而言之罪人斯得二年之後始得管叔之罪卽致辟管叔於商囚蔡叔降霍叔也文王之徵伐也豈敢定居一月三捷如此其速至周公之伐管蔡則二年之久罪人始得何也蓋其徵之甚急而取之甚緩也挾武庚淮夷以叛人情爲之不安故周公東徵也義不反顧則甚急矣然而未嘗急於攻戰哀我人斯亦孔之將則恐其勞民制彼裳衣勿事行枚則不嚴於兵革所以取之如此其緩也與文王伐孔熾之虜則又異矣於後公乃爲詩以貽王名之曰鴟鴞王亦未敢誚公周公旣得罪人矣宜歸未敢歸恐成王之疑未解於是久畱東山乃爲詩以與王名曰鴟鴞言三叔不可不誅之意鴟鴞鴟鴞旣取我子無毀我室恩斯勤斯鬻子之閔斯言王室創造艱難如此愛吾民其恩其勤如此豈容管蔡遂毀壊之哉王亦未敢誚公以見成王至此猶疑周公未解但欲誚責公而未敢爾謂之未敢者以權在周公而有所畏惟其疑公是以畏公嗚呼周公所以爲忠聖如此管蔡四國流言於其下而人主疑畏於其上自人情處此其奚以堪此聖人處事之變人道之不幸也

秋大熟未獲天大雷電以風禾盡偃大木斯防人大恐王與大夫盡弁以啟金縢之書乃得周公所自以爲功代武王之二公及王乃問諸史與百執事對曰信噫公命我勿敢言王執書以泣曰其勿穆卜昔公勤勞王家惟予衝人勿及知今天動威以彰周公之徳惟朕小子其新逆我國家禮亦宜之王出郊天乃雨反風禾則盡起二公命人凡大木所偃盡起而築之歳則大熟

此章皆述天所以彰周公之徳是秋大熟而未斂也天乃雷電以風其威動可畏如此禾皆爲風所僵僕而木之大者皆爲風所折此天變之非常也故人爲之大恐王與大夫盡爲皮弁之服蓋應天以質素故也啟金縢以觀占書視其休祥如何謀所以應天變乃得周公前日所自以爲功以身代武王之死冊書具存召公太公及王偏問諸史與百執事諸史乃前日從周公冊祝者百執事乃前日從周公奔走從事者夫以周公遭變至此諸史百執事皆知周公前日代武王之死矣至此何爲不出一言以申雪周公之寃耶召公太公𨿽不知代武王之說其與周公同列久矣豈不知周公所爲盡忠於國家亦無一言以申雪周公之寃何耶諸史百執事不可言也二公而不言二公亦有負於周公矣曰不然二公之心知周公之心久矣不待啟金縢之書也所以不言者正以成王之疑方深而非口舌所能爭必待成王之自信然後可茍非成王之自信徒有以彊其必信則二公與周公同功一體之人也得無有朋黨之嫌而重成王之疑歟況事久論定成王未有久而不信者今日因金縢之啟成王之疑欲解矣不言王及二公而曰二公及王則見二公於此時知王心欲解故首倡王以偏問諸史與百執事庶幾諸史與百執事能陳周公當日之事以解成王之疑則成王至此始自信矣諸史與百執事皆對曰信實有此事也噫者恨辭也周公當時命我勿敢言矣而我今言之豈不失信以負周公乎此所以嘆恨不滿之意矣夫以周公遭謗如此諸史與百執事寧視周公之死而不敢漏當時所以丁寧之言則在朝祝史之微奔走之賤其重然諾守信義不可移奪如此王執書以泣曰其勿穆

卜昔公勤勞王家惟予衝人不及知執金縢之書而泣曰其勿敬卜矣言無可疑矣言天之威只爲周公設也周公前日勤勞王家如此而我防衝未之知故天所以動威而彰周公之徳夫天之與人其𨿽逺而感應之理未嘗不昭昭世之有忠臣孝子貞夫順婦所爲茍合理則天不旋踵應之東海枉殺孝婦天爲亢旱三年豈有周公之聖如此而爲讒言所傷若天威之不動是無天理也惟朕小子成王自稱也自今以往當攺過自新遣使以迎周公於東逆迎也此蓋始疑終信遇雨之吉羣疑已亡之時我國家褒崇有徳之禮亦宜行之所謂籩豆有踐衮衣繡裳皆以寵周公而迎之以歸也王出郊所以謝天也天乃雨下而反其前日之風向者所偃之禾皆盡起矣向者大木爲風所拔者二公又命邦人起而築之是歳大熟以風反風特在疑信之間洪範五事庶徵當不誣矣

尙書詳解卷二十六

欽定四庫全書

尙書詳解卷二十七

宋陳經撰

大誥【周書】

觀此篇乃見聖人當人情不安之時𨿽違眾以自用而亦不能不順乎眾人之心當商人之叛也兄弟至親猶且流言成王不信於其上而君禦事復以爲艱大於其下周公身處危疑之地而復專兵權以討流言之人是眾人舉無以爲可而周公獨以爲可者特以武王艱難剏造大業未易而姦人得以逞其邪謀扶顚持危不容己在周公安得不違眾而自用哉𨿽然茍無以順乎眾人之心而遂逞己意於必遂安知疑周公者止於管蔡商奄而已哉一方不安而天下皆爲之不安一人致嫌則眾人皆爲之嫌疑則商家之事去周公難與圖功功𨿽成而亦難居者矣此周公所以不得不委曲煩重披其心腹言之以先王創業之難決其今日不可不爲之志庶幾羣情畢孚反側者定而後元惡可得而防矣此書𨿽稱王若曰實周公托王命以令天下也成王方疑周公則東徵之舉決不出於成王之意在他則謂之挾天子以令諸侯在周公則謂之奉王命以討叛事有順逆其情異也

武王崩三監及淮夷叛周公相成王將黜殷作大誥讀泰誓牧誓而知武王所以取商之易讀大誥之書而知周家所以安商之難湯固嘗放桀矣而湯沒之後不聞其有叛者武王伐紂事與湯同而武王崩之後事變若此其異則其風俗之薄亦已甚矣武王勝商之後立紂子武庚祿父以存商祀又以鄘衛封三叔俾之監商所謂仁之至義之盡誰謂身沒之後兄弟至親乃與武庚忘前日之恩而爲反叛之謀乎或曰以武王周公之聖豈不能逆知三監武庚之必叛而奚爲封之殊不知聖人本無逆詐億不信之心以漢髙祖猶知吳王濞之反以張九齡猶知祿山之必叛安有武王周公而不足以料三監武庚之心哉特以商之宗祀不忍其遽絕而兄弟至親亦難以叛逆預期之也序此書者不曰武庚叛而曰三監及淮夷叛則是倡是謀者起於三監也不曰成王將黜商而曰周公相成王是伐商之謀皆周公爲之而非成王意也流言扇搖周公恐天下爲亂者眾故不可不先有以開諭之而大誥所由作也

王若曰猷大誥爾多越爾禦事弗弔天降割於我家不少延洪惟我防衝人嗣無疆大歷服弗造哲廸民康矧曰其有能格知天命

王若曰周公稱成王之命也猷謀也以黜商之謀告爾多蓋調諸侯之兵以行故告爾多越爾禦事之臣謂諸侯之三卿也弗弔成王罪已之辭引咎以歸已不爲天所憫弔乃降禍害於我家不少延畱謂武王安天下未幾而崩也洪惟我防衝人洪大也至大之責乃在我防衝小子之身俾我繼無窮之歷與服歷者天命也服者人事也此言任大責重之意弗造哲廸民康我防衝之人尙未能深造知人之哲以啟廸民於康安之地何況天命深逺其能至於天而知其命哉

已予惟小子若涉淵水予惟往求朕攸濟敷責敷前人受命玆不忘大功予不敢閉於天降威用寧王遺我大寶紹天明卽命

已者語之辭我小子處此艱難重任如涉深淵之水然不勝其危懼也𨿽然第知危懼而不知有必爲之志不幾於柔弱乎予惟進而往求所以濟險之道處習坎而行有尙知事之當爲者則決於必爲而無有退縮我之所以必往求濟險之術者蓋繼人之功業者當有以大而賁飾之於前人所受之命亦當大之如此則庶防前人之大功可以不忘予豈敢閉於天之所降之威用哉天威之用在於福善禍滛三監淮夷之叛如此是自取於天之誅戮也我於此不言

奉天討則是閉塞天之威用矣前人之業與前人之受命當有以廣大之天之威用當有以奉之則伐商之謀其可已乎寧王遺我之寶我其卜之以紹繼天之明就受其命古者有國各有寶以守其國家有疑則卜之所以謀之神而卜知天命之向背也聖人舉事本無事乎卜特假是以決其疑耳凡大誥之篇稱寧王寧考者皆指武王有安天下之功也寧人者指武王當時所與同謀安天下之臣也

曰有大艱於西土西土人亦不靜越玆蠢殷小腆誕敢紀其敍天降威知我國有疵民不康曰予復反鄙我周今蠢今翼曰民獻有十夫予翼以於敉寧武圖功我有大事休朕卜並吉

曰更端而言之也有大艱於西土謂武王崩我西土有大患也西土之人於此時皆爲之惶惑不安所以三監起而蠢動商武庚恃其國小而富厚大敢紀其王業之舊敍意圖商家復興也天降威謂三叔流言有當誅之罪此天所降之威也武庚知我國有流言之變內有疵病民不安於是大言以欺眾曰予商家當復反鄙薄我周家自古姦人乘釁而起者多因國內之變若無三叔流言彼蕞爾武庚何自而周家殺武庚之父而滅其社稷武庚於周爲仇則今日之叛乃復君父之仇於武庚何過之有曰不然父不受誅子復讎可也父受誅則是天討有罪矣其子奚復仇武王殺受旣是天討而武庚復仇是不知天討之義所以爲周家之罪人今蠢今翼日民獻有十夫予翼今天下蠢動之明日彼四國之中民之賢者有十人捨彼從我以翼助我撫安武事以謀其功賢者之見嘗先眾人而決蓋彼知夫人事天理在周而不在商於是先見事防而來助周周公成王知十夫之來卜知天意所在故知我有大事之休美矣大事卽兵戎之事也又何況卜之於而休祥並吉乎並吉者謂神之謀與人謀合吉也聖人則灼見事理當爲然亦不敢自用必考之人謀謀而後決明而十夫幽而吉卜周公之所爲合於天人之心久矣

肆予告我友君越尹氏庶士禦事曰予得吉卜予惟以爾庶於伐殷逋播臣爾庶君越庶士禦事罔不反曰艱大民不靜亦惟在王宮君室越予小子考翼不可徵王害不違卜

周公之意若曰十夫旣來矣卜又吉矣故我告友之君謂諸侯也尹氏者諸侯之正官也庶事與治事之臣皆諸侯之國眾士也曰予旣得吉卜予惟以爾庶往伐商逋亡播蕩之臣指武庚也商亡而武庚無所依歸卽逋播也我武王念其絕祀從而封之至今乃背恩忘本如此豈得不伐十夫予翼而獨舉卜者蓋乃神物至公無私者也爾庶邦之君與乎庶士禦事罔不反我之言且曰艱大以爲徵伐四國之事其難而且大是與成王周公之意相反也又且以謂民之不安皆惟在王者之宮君之室蓋化行自內始四國有難汝成王當反求諸已豈可專責他人越予小子亦是君指成王而言謂我小子當成其敬道自反已也不可徵伐王何不違其卜而爲自反之策乎且行有不得皆反求諸已豈非聖賢責己之道然用之於禹徵有苗則可用之於周公伐商則不可事有輕重緩急惟達權知變者爲能盡之舜之天下已治惟一苗民不服捨之未害也故益所以有招損得益之贊成王之三監則又異於此安危存亡之機在此一舉周公若撫機不是見義不爲也君禦事考翼之言非無足取也然當此之時而爲此言則但見君禦事懷安憚勞而已不知權變而已故周公敍述其本情而告之

肆予衝人永思艱曰嗚呼允蠢鰥寡哀哉予造天役遺大投艱於朕身越予衝人不卬自卹義爾君越爾多士尹氏禦事綏予曰無毖於卹不可不成乃寧考圖功周公述成王之意以謂故我防衝之人因汝君有艱大之亦嘗永長思其艱而爲之深謀逺慮矣曰嗚呼信乎此舉蠢動鰥寡之民往赴徵伐之事豈不可哀也哉然戡大難者不顧小勞成大利者不卹小害蠢動鰥寡之民𨿽曰可哀然功之不成害之不除則爲有國之大患以成一人之身乃爲天之役當奉天以行罰也天以重大之計而遺於我之身以艱難之事而投於我之身我衝人豈於我之身而自卹乎言我身不足卹則其所卹必有大於此者義宜也宜乎爾君與多士尹氏禦事之眾當以言安於我以爲成王不憚勞憂卹之事寧考武王所當圖之功不可不成爲此言則可豈可與己意相反爲艱大之乎周公蓋責望其以此意相勉也

已予惟小子不敢替上帝命天休於寧王興我小周寧王惟卜用克綏受玆命今天其相民矧亦惟卜用嗚呼天明畏弼我丕丕基王曰爾惟舊人爾丕克逺省爾知寧王若勤哉天閟毖我成功所予不敢不極卒寧王圖事

已予我小子不敢替上帝命示之以必往之意也天命髙逺何自而見之曰以卜而見之天休於寧王言往日天有休美之命命我武王與我小周由諸侯而爲天子我武王亦惟聼命於所以能綏定天下而受此大命如泰誓所言朕卜是也況今日天有意於誅叛人以助我民其可不惟卜之是用哉武王之心與天心合故武王用卜成王之心與武王合故亦當如武王之用卜嗚呼嘆而言之天有明徳福善禍滛深可敬畏今日之艱難禍變於不測皆天意有以輔成我莫大之業也孟子曰生於憂患而死於安樂蓋安樂者乃天之所以縱其心而稔其惡憂患者乃天之所以苦其心俾之增益其所不能王曰爾惟舊人成王恐君禦事不從又指其老成歷事之君子當時曽爲武王之臣親見武王之事者爾大能逺省言老成之人所見之逺大也爾豈不知武王所以勤勞創業造天下者乎知武王之勤則知今日之事不可已也天之意閟閉而勞我以成功之所使我艱難辛苦不敢懷安則是將欲辟之必固闔之將欲張之必固翕之予不敢不極盡其力以終寧王所圖之事豈可以武王勤勞所圖之事今日爲姦人乘釁而遽壊之乎眾人昧於天理以爲不可伐聖人深知天理則以爲不可不伐也

肆予大化誘我友邦君天棐忱辭其考我民予曷其不於前寧人圖功攸終天亦惟用勤毖我民若有疾予曷敢不於前寧人攸受休畢

觀化誘之言可以見聖人忠厚之至聖人以其生殺予奪之柄令之誰敢不從倡之誰敢不應而必諄諄爲之言以化而誘之者可見聖人之心不敢咈眾必欲上下相安然後可以舉事東徵之謀周公成王所以大化誘我友之君當其化誘之時卽至誠之言也上天知我有至誠之辭從而輔我然天道髙逺何以見天之輔誠辭卽諸民而可考矣民心之所向卽天意之所輔也天意民心若此則前寧人如武王之舊臣所與武王圖謀天下之功我曷不敢終其事乎天亦惟用勤毖我民若有疾令四國叛亂爲周家之害大意用勤勞我民使之動心忍性知患之所當除如人之有疾然去其疾則身可安除其患則民可安予曷敢不於前寧人所受之休命從而了畢其事乎此一段言予曷敢予曷其予不敢皆是反覆重復言武王之業不敢不成商人之叛不可不誅之意初非周公之私意勞民動眾也

王曰若昔朕其逝朕言艱日思若考作室旣底法厥子乃弗肯堂矧肯構厥父菑厥子乃弗肯播矧肯獲厥考翼其肯曰予有後弗棄基肆予曷敢不越卬敉寧王大命若兄考乃有友伐厥子民養其勸弗救

若順也昔古也我師古昔之道所以必往古人見義而必爲凡今日順理而動者皆順乎古也不必泥其陳迹而後謂之順古朕所言者皆出於艱難而日思之矣旣曰永思艱又曰艱日思又曰予永念可見聖賢舉事出於謀深慮逺未嘗輕易而動譬之爲人父作室家然旣已規模素定而底致其法度矣爲之子者尙不肯爲之營築堂基何況能爲之創造屋宇乎又況之爲人父治田然旣已除去惡艸而菑矣爲之子者尙不能播植五穀何況能爲有收獲乎周公此言譬諭武王前日創業規模未成所以成前日之事更在後之子孫今成王爲之子茍不能承父之志有姦不除有患不去則是隳壊前人之業尙何望其能顯設藩飾制禮作樂以文太平如厥子之構而獲乎厥考平曰恭敬其事今見厥子如此其肯謂我有後而終不棄我之基業乎爲人子而使其父至此則人子之心何安故我何敢不於我之身撫循寧王之大命乎大命天下之命也又譬如爲人之父兄者忽有朋自外來伐其子又可養其勸伐之心而不救之乎成王猶父兄也四國猶友也厥子猶民也四國作亂爲民之害成王決不可養其助伐之心而不救言必無此理也聖人以天下爲一家故托一家之事以諭天下之事

王曰嗚呼肆哉爾庶君越爾禦事爽由哲亦惟十人廸知上帝命越天棐忱爾時罔敢易法矧今天降戾於周惟大艱人誕鄰胥伐於厥室爾亦不知天命不易

肆陳也言我所以告我君禦事者其鋪陳已如此爾君禦事不可不明乎此家之理理亂者本由哲智之人今也有十夫予翼其平曰所蹈履皆足以知上帝之命周公於此以賢者之去就卜天意之從違伊尹歸亳而成湯伐夏之謀決十亂同心而武王伐商之計定十夫之來天意可卜矣天意旣棐輔我周家之誠爾君禦事其敢易我周家之法乎我周家賞善伐惡禁暴除亂自有定法爾不可易也何況天降災戻於周使大艱險之人大相鄰助以伐於室家以理言之徵討無可疑者此實天命之已定者也爾若不從是爾不知天之定命矣

予永念曰天惟喪殷若穡夫予曷敢不終朕畝天亦惟休於前寧人予曷其極卜敢弗於從率寧人有指疆土矧今卜並吉肆朕誕以爾東徵天命不僣卜陳惟若玆予永念曰言我亦嘗深思逺慮以爲天下之喪殷如穡夫然穡夫之治田畝也去惡艸則恐其害嘉谷武王之伐商也矜其絕祀復立武庚武庚作亂是惡艸之本根未除今則芟夷蘊崇之以終其田畝之事俾無遺種也方是時武王舊臣皆欲從成王徵伐使天意若欲休息此前寧人則我何敢盡用卜敢不從眾人而止乎以見當時舊臣之從周公者亦多矣今寧人指我以疆土所至不可坐受其侵略在我所當循之何況卜之於又並吉乎以見人心之與天意皆合也人事旣如此天意又如此教我誕以爾東徵天命無有差僣卜之陳列己如此矣此篇大槪以人事天意爲主以人事言之則莫如十夫之予翼以天意言之則莫如卜之吉賢者民之望也卜者人情之所素信也周公不以一己之意彊夫人之必從而以人事天意之可信者示之俾之不得不從此所以卒成東徵之謀而人無異辭也

尙書詳解卷二十七

欽定四庫全書

尙書詳解卷二十八

宋陳經撰

微子之命【周書】

觀此篇之書有以見三代聖人寛大公平之气象非後世之所能及且前代之子孫與己爲仇敵人情之所忌也處叛亂之後又人情之所易疑也微子以商王元子適在武庚爲亂之後身處疑忌之後況商之餘民未盡服周家思商之徳澤久矣以微子之賢又當餘民思商之日成王周公豈不爲後日慮而乃封微子之宋且告之以洪乃烈祖萬作式此其用心寛大公平豈後世所能及哉聖人之意惟在於崇徳象賢使前代帝王正朔服色常存而不廢豈以叛亂之故而逆詐億不信哉茍爲不然以武庚之叛遂深加懲創絕微子之封使商先王禮物不復見是私一己也是以噎而遂廢食也食不可廢則崇徳象賢之義豈可廢歟

成王旣黜殷命殺武庚命微子啟代商後作微子之命黜殷命者絕其爵也殺武庚者誅其身也微子啟紂之庶兄也當周公誅三監之時成王尙疑周公而未釋則黜商命微子代商後者是亦出於周公之謀孔子序此書不曰周公相成王而特曰成王者此乃夫子直書周公之本也大誥言周公相成王旣足見成王之疑周公之心此言成王而不言周公亦足以見周公之所行者無非奉成王之命而非敢自專也賞罰人主之柄臣無有作福作威則黜商命者以成王之命黜之而非周公黜之也命微子者以成王之命命之而非周公命之也君臣之分於是乎正矣誰謂周公攝政行天下之事乎

王若曰猷殷王元子惟稽古崇徳象賢統承先王修其禮物作賓於王家與國咸休永世無窮嗚呼乃祖成湯克齊聖廣淵皇天眷佑誕受厥命撫民以寛除其邪虐功加於時徳垂後裔

成王之意若曰猷以道告之也殷王元子者微子乃帝乙之長子也紂之母生微子尙爲妾已而爲妻後生紂帝乙欲立啟爲太子太史據法而爭曰有妻之子不可立妾之子故紂爲後此見微子乃紂之庶兄實帝乙之元子也惟稽古崇徳象賢統承先王修其禮物作賔於王家與國咸休永世無窮此數句乃一篇之綱領也考之古典有崇徳象賢之義則知二王之後自周以前皆有之不特成周封微子也崇徳者尊崇前代先王之徳徳厚者流光豈可使前代先王之徳至於子孫而遂失其傳乎象賢者𨿽然崇先王之徳又當以先王子孫之中特有其徳可以象先王之賢者庶幾有遺風余俗典型之可觀所以崇徳象賢者正欲使之繼承先王之統緒修先王之禮物正朔服色車旗制度皆如其舊成王之意不以周家之禮物爲盡善必欲存二王之後使夏商之禮爲猶存不特尊前代之帝王如此又欲使周家之子孫以前代之禮有所損益惜乎春秋之末世杞宋子孫微弱孔子能言其禮而文獻已不足徴矣作賓於王家二王之後有不能臣之義左氏傳曰宋先代之後於周爲客如書所謂虞賓在位詩所謂有客是也與我周家咸致其美永世無有窮盡相期於久逺也嗚呼乃祖成湯而下此崇徳之意也汝祖成湯能有齊聖廣淵之徳齊有純一之意聖者大而化廣是寛洪淵是深潛成湯只有一徳安得有四以其至大而不可以一端名之故曰齊聖廣淵如堯之欽明文思如孔子之溫良恭儉讓是也惟湯有此徳故皇天眷顧佑助之而俾之大受天命撫民以寛此正當時湯之所以得天下之大要也紂以虐而失民心故湯以寛而得民心如漢髙祖入闗之意大抵寛之一字乃人君之大徳不特成湯如此古之帝王臨下者莫不如此惟成湯有齊聖廣淵之徳故而爲撫民之寛不惟當時被其功而免於桀之塗炭又且徳垂於後而垂後昆功在當時徳在後世此是成湯之盛徳用之而不窮若徒有其功而徳不及後是亦霸者之勲業而已奚足觀哉

爾惟踐修厥猷舊有令聞恪愼克孝肅恭神人予嘉乃徳曰篤不忘上帝時歆下民祗協庸建爾於上公尹玆東夏

自此以下言象賢也猷道也成湯之所爲無一不合於道爾微子平日踐履能修其猷亦若湯然惟其踐履之至自有令名越不可揜舊有令聞則其名之著也久矣恪愼克孝肅恭神人皆其踐履之實也惟其恪愼是以能孝其平時暗室屋漏之中用功者多矣若此之孝豈徒養口體而已哉自其謹恪之心推之則凡事君不忠交朋友不信戰陳無勇身防於不義皆非所以爲孝惟其肅是以能恭肅者敬之在心恭者敬之見於貎肅恭神人幽明一理也以此心事神亦以此心接人也予嘉乃徳曰篤不忘曰者語之辭我成王美汝之徳謂其徳之篤厚而不能忘篤厚而不能忘者以見其心之誠無有間斷也上帝時歆下民祗協天人無異心以孝恭之徳而祭祀則神歆享之是心與天合也以孝恭之徳而治人則下民祗敬和協之是心與人合者也微子之徳如此所以用建立爾以上公之位尹玆東夏鎬京在西故以宋國爲東夏

欽哉往敷乃訓愼乃服命率由典常以蕃王室乃烈祖律乃有民永綏厥位毗予一人世世享徳萬作式俾我有周無斁嗚呼往哉惟休無替朕命

微子任諸侯之責任大責重故成王前旣稱美之此又戒之美之者所以勉其善戒之者又使之勿自恃其善也欽哉敬也自今以往當布其教以示民愼乃服命服命卽上公九命之服謂諸侯之職也率由典常典如五典常如官常循典常而行之則無亂法越理之事越典常則好異生事矣敷乃訓也謹服命也由典常也皆當致敬以藩輔我王室爾旣能如此則無施而不可推而上之可以恢乃烈祖之所爲而乃祖之徳有光矣推而下之可以使爾民皆由法律而行無一人之不向善也在汝之身則能永安其位

髙而不危滿而不溢長守富貴在汝之爲君則能毗予一人謹守侯度國無異政家無殊俗在汝之子孫可以世世享汝之徳爲萬之法我周家長無厭斁之心謂不忘在王家也凡此皆是戒微子能致其敬則其爲利如此之廣嗚呼往哉惟休無替朕命言汝今往東夏當致其休無替我之所命凡上文之言皆朕命也以微子之賢猶告戒若此況其下者乎

唐叔得禾異畝同穎獻諸天子王命唐叔歸周公於東作歸禾周公旣得命禾旅天子之命作嘉禾

唐叔於食邑之內得禾異畝同頴者禾各生其壠而合爲一穗此天地之和气所以彰成王周公君臣之際始疑終信之意也君臣之際異體而同心故天地之應嘉禾異畝同頴唐叔得之不以爲已之私有獻諸天子王命唐叔歸於周公於東成王始者疑周公及其感悟之後知此禾乃周公之徳所致成王不敢私於是命唐叔以歸美周公以此禾歸之周公周公是時東徵未還也作歸禾之書意其此書中必稱述周公之美徳焉周公旣得天子所命之禾遂陳天子之命而作嘉禾之書意其此書之中必歸美成王善則稱君爲臣不敢居其美也成王之於周公始疑而終信之觀此二篇書敍宛然有虞廷賡歌之意三代之時祥瑞者亦多矣而孔子敍此書者其意以爲周公之徳其感於天如此當成王之疑也而禾爲之偃及其啟金縢之書也禾爲之起及其君臣之心旣已相得也禾又爲之合穗一禾而三致意焉周公之誠蓋與天通有以見天人之果無二理也不然聖人豈好爲祥瑞之如後世之紛紛也哉

尙書詳解卷二十八﹤經部﹐書類﹐陳氏尙書詳解﹥

欽定四庫全書

尙書詳解卷二十九

宋陳經撰

康誥【周書】

此篇乃成王周公命康叔治衛國戒之之意大槪以法文王之明徳愼罸而已以康叔之賢豈不知所以用刑而至於作一篇之書以戒之者蓋商民之不可以周民視之也周家防化已久間有爲不善而犯於刑其輕重淺深原情而定何難之有商民則不然染商之惡責之則有不可勝責者又況不孝不友逆人倫悖天理者豈斯民之本心哉非其本心而防於大戻此其情爲可哀矜而不可以忿疾待之則明徳愼罰之理在康叔正當撫摩之待其久而自化未可以輕於用刑也

成王旣伐管叔蔡叔以殷餘民封康叔作康誥酒誥梓材

成王以商地封武庚而使其弟三人監之其意以爲腹心之親莫如兄弟故使監武庚冀其不爲變也及三監挾武庚叛成王黜商乃封微子於宋而商之故地復使其宗室之賢如康叔者主之蓋欲易斯民之視聼使之見周家之教化不復思商家之舊俗也其意深矣謂之餘民者其彊家大族旣徙之於洛邑而不遷之餘民則以屬之衛侯周公之於商民蓋如此其委曲也遷之洛邑者使之邇王室之訓而民又不可以盡也又以委之至親之康叔焉其內外表裏一皆以商民爲念故作此三篇之書無非爲康叔詳言商民之利害也

惟三月哉生魄周公初基作新大邑於東國洛四方民大和防侯甸男采衛百工播民和見士於周周公咸勤乃洪大誥治

先儒以謂周公攝政七年三月知封康叔在攝政之七年正與作洛邑同時洛邑之營復子明辟亦在七年周公三年已防三監至七年封康叔必於其間更遣人鎭守之也哉始也始生魄卽三月十六日明死魄生周公初造基址作新大都邑於東國之洛汭正居天下之土中四方之民皆和恱而集防以供力役之事侯甸男采衛六服之諸侯百工卽諸侯之百官也皆播率其民之和以卽事於周謂樂於趨事赴功也要服不預者以其逺而不及來也男言者以男居五服之中言邦則國君在焉舉其中則侯甸采衛可知且王室有興作力役之事不聞周公有誥令召之而四方之諸侯百官萬民莫不咸在其不待令者猶且至則其令之者爲何如其勤苦力役之事猶且至則示之以禮樂者又如何此見諸侯臣民之心若卜筮罔不是孚周公何以得此於民哉是必有以深服其心者久矣周公因其來也咸從而勤之謂撫摩勞來乃寛洪其心綽然有裕大誥以治洛之事如此則上下恩意交相浹洽可以想見成周之盛也夫以治洛之事與命康叔初無與焉而乃敍之於此何也此有以見二事而一心也營洛邑者所以待頑民之者命康叔者所以治商民之不者其事𨿽不同而皆所以爲商民故作書者首述作洛之由而後言命康叔之意則周公之心蓋無適而不在商民矣

王若曰孟侯朕其弟小子封惟乃丕顯考文王克明徳愼罰不敢侮鰥寡庸庸祗祗威威顯民用肇造我區夏越我一二以修我西土惟時怙冒聞於上帝帝休天乃大命文王殪戎殷誕受厥命越厥厥民惟時敍乃寡兄朂肆汝小子封在玆東土

觀此文有朕其弟寡兄之言則告康叔者周公也非成王也周公告之而謂王若曰者周公奉成王之命以成王之意告之也孟侯者爲諸侯之長蓋使康叔居方伯連帥之任以統率乎諸侯也故曰孟侯所以尊之使知孟侯之職如此之任大責重其可以輕易爲之曰朕其弟所以親之使知親愛之念油然而生則當思所以藩屏王室小子封所以教之使之不敢以老成尊大自居常如小子未有知識則不可以不順命承教數言之中自有抑之意存焉惟乃丕顯考文王克明徳愼罸此是一篇之大意近之可法者莫如子之於父故周公以顯考文王告之文王有大明於天下也故曰顯考克明徳者明其在已之徳愼罰者視民如傷不以刑妄加於人先言明徳而次言愼罰則知明徳者文王之所當急而罰者文王之所當緩也惟其有明徳愼罸之心故𨿽鰥寡之微亦不敢侮其不敢侮者卽明徳愼罸也鰥寡之微人情之所易忽也有一毫忽之之心則爲敢侮矣敢侮則驕矜之念萌於其中豈不爲明徳愼罸之累庸庸祗祗者言明徳也威威者言愼罰也惟文王自明其徳則亦能明人之徳故用其所當用敬其所當敬惟文王之能愼其罰則亦知所以用罰故威其所當威是非善惡之理各因其所自然而已無私心焉故以顯示斯民使之曉然於心目之間而知所避就者在此而已用是之故能始造區夏之大三分天下有其二也然文王所以肇造區夏之大亦自其微小者積之由一之修二之修言化行自一二而起也及其微而著也下達於民而西土之民恃文王而有所怙戴文王而有所覆冒上達於天故聞於上帝帝從而休美之天命文王受命而作周也此文王明徳愼罰之效至於如此不獨文王爲然武王亦然武王行徵誅之義以兵戎而伐商誕受天命使厥厥民皆得其敍而無有不滿之望者實汝寡兄武王勉行文王明徳愼罰之道而武王初無二心也文王作於前武王述於後肆汝小子封所以能承先王余澤而得在此東土爲諸侯豈可不知所自來哉知文王所以得天下之由在乎明徳愼罰則康叔化商民亦不可不明徳愼罰也

王曰嗚呼封汝念哉今民將在祗遹乃文考紹聞衣徳言往敷求於殷先哲王用保乂民汝丕逺惟商耉成人宅心知訓別求聞由古先哲王用康保民於天若徳乃身不廢在王命

上文旣使康叔知文武所以明徳愼罰之由此又教之以考古人以爲法不當有自足之心嘆而言曰汝封當念之不忘茍斯須而忘此念則是心之有間斷矣今治商民大槪在敬述乃文王之所爲者何爲祗遹卽紹聞衣徳言是也文王先有所聞善事汝當繼續而行之文王有徳言汝當衣而佩服曰紹曰衣自非力行之至何以能然敬述文王所爲矣可以已乎曰未也往之衛國當廣求商家先哲王賢聖六七作之君用其所以保乂民之道旣敷求商先王矣可以已乎曰未也汝大能爲長逺之思商家老成人所以宅安其心而知訓民之道者此心之不安則是非之不明何以訓民哉惟商老成人能安其心如此昭晰無疑然後知所以訓民汝當逺而思之老成人所見者深所謀者長不爲淺近之計非逺惟之則不足以得所法旣逺惟商耉成人矣可以已乎曰未也別求其所以聞由乎古先哲王如夏商如唐虞而上者用其所以康保民之道聞之於人行之於已然則旣敷求古先哲王則是無所不學無所不考善有可法從而法之無有古今之間如此是其考諸古人者不一而足故能恢宏其天理不使一毫人欲間之若文考若商先王若商耉成人若古先哲王其事迹𨿽殊而皆所以爲天理也大順之徳綽然於吾身則心逸日休左右逢原自然無所廢事而常在王命𨿽爾身在外乃心罔不在王室矣此章乃周公恢廓康叔之心使之求善不已不可止於僅足也

王曰嗚呼小子封恫瘝乃身敬哉天畏棐忱民情大可見小人難保往盡乃心無康好逸豫乃其乂民我聞曰怨不在大亦不在小惠不惠懋不懋已汝惟小子乃服惟王應保殷民亦惟助王宅天命作新民

此一段皆言明徳也小子封恫鰥乃身恫痛也瘝病也汝康叔當以商民合作一體觀之疾痛屙癢切於吾身可也若不以一體觀之商民之利害安危於已無與焉是猶醫家所謂手足不知痛癢爲不仁者也旣知疾痛切於吾身則自然知所敬而不敢忽天畏棐忱民情大可見此又合天人之理以告之天有可畏之理惟誠者是輔之然天道幽何從而見於民情而大可見矣民心之所向卽天意之所福民心之所背卽天意之所棄𨿽然天之可畏固在乎民情然民之難保當求之吾心暑雨祈寒不免怨咨此小人之難保也然民心無常但知盡吾心而已所謂盡心者有一毫之忽則不得謂之盡所謂盡心者無求自安而好爲逸豫民有一利當勤而興之民有一害當勤而去之此卽乂民之道也成王之言自天而考之民自民而求之心可謂至要康叔不必求之天可也求之民可也不必求之民可也求之心可也我聞之古人有言曰怨不在大以其起於細微也亦不在小以其由小可至大也諸侯之化民使民至於怨己則皆已之所未至也欲知寡怨之方惟順其所不順而逆民之事不敢爲勉其所不勉而在己之職不敢怠如此而後可以無怨己乎汝惟小子乃服惟王應保殷民亦惟助王宅天命作新民謂汝諸侯之事惟在於恢宏成王之心而推之以應保殷民而已應其民而安之卽觀民而設教也亦惟在於輔助成王居天命之安作新民之舊俗而已蓋商民之安危卽天命之安危而商民之舊染亦當作而新之俾之舍舊而惟新是圖也應保殷民者成王之心而之者康叔也宅天命作新民者成王之事而助之者康叔也勸助二字足以盡人臣事上之道

王曰嗚呼封敬明乃罰人有小罪非乃惟終自作不典式爾有厥罪小乃不可不殺乃有大罪非終乃惟災適爾旣道極厥辜時乃不可殺

此一段言愼罰之事也敬明乃罰惟敬則能明蓋不敬則怠忽之心蔽之而用刑必有不得其當者矣上言明徳亦曰敬哉此言愼罰亦曰敬明是敬心無時而敢忘也人有小罪不可不殺乃有大罪時乃不可殺非是罪之小者必殺之也若罪之小而教之不可不殺𨿽申商韓非之法亦未必然而謂成王周公爲之乎其曰罪小者謂均是殺人之罪但甲之罪比之乙之罪爲次爾故曰小罪人有【小】罪非乃惟終者無目謂過誤爲之也今此人之罪非過誤爲之乃惟終於爲惡而不肯攺悔者也自作不合典常之事矣且曰法固當爾是人也其罪𨿽比之他死罪爲輕而其情則實重不可不殺卽典謨所謂怙終賊刑刑故無小是也乃有大罪乙之罪比於甲之罪爲大也非終於爲惡者乃惟災者誤爲之災者出於天災適然如此非其本意旣盡也盡道以責之則信有大罪而極厥辜然以情恕之則不可殺此卽典謨所謂災肆赦宥過無大是也因其罪之大小而考其其情之輕重若是而加刑罰焉萬不失一矣

王曰嗚呼封有敍時乃大明服惟民其勅懋和若有疾惟民其畢棄咎若保赤子惟民其康乂非汝封刑人殺人無或刑人殺人非汝封又曰劓刵人無或劓刵人有敍者謂其治道當有次敍以漸行之也而不可以急廹也曰已則不明而殺人以逞不亦難乎惟自明其徳者可以服人故乃大明服則民自然相勅正勸勉以趨於至和而無有乖爭者矣有疾者不忘幹攻治之言政教足以化惡爲善者若有疾而去之則民皆去其咎惡而不蹈舊染矣保赤子者撫摩矜卹之言政教之養人如保赤子則民安治而不復有危亂者矣康叔所當先務者明徳以化民至於刑罰則有不得已而用者用之亦不可以輕易非汝封得以刑人殺人者乎殺人罪之至於死刑者未至於死也蓋刑人殺人之權實汝康叔無或刑人殺人謂無以得專刑殺之故而或至於濫刑殺人也非汝封又曰劓則人劓刵之刑非汝康叔之所得用乎無或劓刵人無以得專劓刵之故而或至於濫刑劓刵人也旣曰刑殺人又曰劓刵此重復之意此一段亦言明徳愼罰之事要使康叔知爲治之敍在於用徳而不用刑在於寛緩和柔而不在於急廹躁切乃大明服示之以所好使民勅懋和矣又從而示之所惡若有疾而使之畢棄咎焉旣使之果棄咎矣又懷之以所愛使之康乂焉其委曲多端不欲驟然使民之速化而遽至於用刑也

王曰外事汝陳時臬司師玆殷罰有倫又曰要囚服念五六日至於甸時丕蔽要囚王曰汝陳時臬事罰蔽殷用其義刑義殺勿庸以次汝封乃汝盡遜曰時敍惟曰未有遜事

自此以下又專言愼罰之事外事者外土之諸侯以獄事來上於周牧也康叔居牧伯之職故曰外事汝於是陳布其法以司牧其眾臬有防限之義故爲法也不特布陳是刑書已也商人之罰有合於倫理者又當兼采而用之蓋衛乃商之故地所治者又商之餘民周承商之後故商罰有倫者不可不用之也又曰要囚服念五六日至於旬時丕蔽要囚要者獄之要辭也察其要囚須當服念之五日六日又至於一旬十日又至於一時三月之久念之不忘如此反復重復如此果無濫矣然後丕大蔽斷其要囚王曰汝陳時臬事罰蔽殷彞此又申上文汝陳時臬司師玆殷罰有倫之意也成王之意若曰汝之所陳之法與乎所用之殷彞二者皆當用其宜於刑宜於殺者不可以就汝封之私意也次就也所陳之法與殷無非合於義也用私意以刑殺不若依法以刑殺也乃汝盡順其事自謂能得其敍無一不合義矣猶當曰未能順其事此戒康叔以不自足之意茍萌自足之心易至於輕忽輕忽則必有濫刑者矣

已汝惟小子未其有若汝封之心朕心朕徳惟乃知凡民自得罪寇攘姦宄殺越人於貨睯不畏死罔弗憝已乎汝惟小子未有如封之心者此康叔之心成王之所知也朕心朕徳惟乃亦知之此成王之心康叔之所知也將有以告之必以其深相知者語之蓋君𨿽知臣而臣或不知君者臣𨿽知君而君或不知臣者皆未能深相信惟其相知之深是以相信之篤則成王之言康叔豈有不信者哉凡民自得罪者此言民之罪有不可不殺者下文將言民之罪有未可用刑者故此言民之罪亦有合當用刑者分別而告之自得罪者非有以廹脇之而然是其出於故意爲之不可攺悔者也爲寇盜攘竊者爲姦宄於內外者殺人顚越人以助其利者睯彊而爲之爲惡之力如此𨿽死且不畏若此等人凡民罔不憝惡之刑安得而赦之哉孟子曰是不待教而誅者此也

王曰封元惡大憝矧惟不孝不友子弗祗服厥父事大傷厥考心於父不能字厥子乃疾厥子於弟弗念天顯乃弗克恭厥兄兄亦不念鞠子哀大不友於弟惟弔玆不於我政人得罪天惟與我民大冺亂曰乃其速由文王作罰刑玆無赦不率大戛

自此以下言父子兄弟人倫之大經商民至於相反

如此其患皆在上之人感化之未至而非民之罪王曰封元惡大憝如上文所謂寇攘姦宄殺越人於貨者元惡之所謂大惡也矧惟不孝不友之人此豈可與元惡之人同科哉蓋人性本善父慈子孝兄友弟恭者又皆其良知良能今也商民爲子者不能祗敬奉行其父之事以至於大傷其父之心者是爲子而不孝也爲父者不能字育其子乃疾惡其子是爲父而不慈也爲弟者不知念五教乃天之明道以至於不敬其兄是爲弟而不恭也爲足者亦不念父母之所以鞠養其子之可哀而吾與兄弟蓋同气者今也乃不友愛其弟是爲兄而不友也弔至也商民之所以不孝不慈不恭不友而至於此者豈不於爲政之人得罪乎政者正也上之人率之以正則民莫不正民至於如此則爲政者可知矣民以常之性皆天所與也天與我民以秉而今也至於大冺防而壊亂之且曰速用文王當時所作之罰刑於此亂常者無得赦之是𨿽大戛害於民而民愈不率教矣文王所由作刑罰者教之不從令之不可不得已而用也常民所以至此亂常者教之不以其道者也安可遽用文王之刑哉康叔知此意則商民之不孝不友者未可以刑治之當優遊寛緩以教之遲之以歳月之久以感悟之人情誰獨無是親愛之心哉久當自化矣

矧惟外庶子訓人惟厥正人越小臣諸節乃別播敷造民大譽弗念弗庸瘝厥君時乃引惡惟朕憝已汝乃其速由玆義率殺亦惟君惟長不能厥家人越厥小臣外正惟威惟虐大放王命乃非徳用乂

禮曰庶子之正於公族者教之以孝悌睦友之愛是庶子之在外以教化爲職者也正人者百官之長也小臣有符節以號令者成王之意以謂商民不孝不友皆惟爲政之人不能教人又何況在外爲庶子而訓人者與乎爲正人之官者與乎小臣之有符節者又不能以常理教其民方且別出私意以敷布其教令違道以要民之譽曽不念教民自有常理亦不知所以用其常理上以累其君之治而瘝厥君下以長其民之惡而爲引惡若此等人者皆朕之所惡也夫以商民之亂常如此而三監與其臣下又各出私意以教民今汝又速由用此義以私意率而殺之是罔民者也茍如此則亦爾爲之君長者不能先正其家使父子有親長幼有敍故使爲之小臣者與在外爲正人之官者更相視效亦肆爲刑威虐大廢棄其王命此豈以徳而治民者之所爲哉然則爲康叔者如之何先正其家人使孝慈恭友行之於上而化之於下凢爲衛國之臣者亦宜如此意以徳治其民不可如三監之臣更相效仿別敷播以造民則商民之性向之所謂不孝不友者將皆反而爲孝友矣此一章無非反覆極言愼罰使康叔無濫刑矣

汝亦罔不克敬典乃由裕民惟文王之敬忌乃民曰我惟有及則予一人以懌

上章旣言康叔未可用刑罰以治商民之不孝不友此章又言敬典民之意典卽常行之理父子君臣兄弟夫婦是也汝當無不能敬其典則是反身以率民至如民之未化則以寛待之則舜典敬敷五教在寛之意也詳於治已而略於責人則能敬典民矣爲治已之意略而責人者詳是典之在吾身者未知敬而刑罰急廹之政所以責望於民必深惟文王之敬忌文王當時所敬者在徳所忌者刑罰汝康叔之敬忌亦如文王之敬忌可也乃裕民曰我惟及汝能寛化民自言曰我惟有及於文王之民則我一人悅懌於心我之所望爾康叔者正在於是而爾能副我所望豈有不恱者哉引惡者朕所憝民者予所懌以已之好惡而示康叔者如此

王曰封爽惟民廸吉康我時其惟殷先哲王徳用康乂民作求矧今民罔廸不適不廸則罔政在厥

爽明也民之本性未嘗不明所以不明者有以使之而非其本然也知民之本明當廸之於吉康之地吉對凶而言康對危而言爲善則吉而安爲惡則凶而危廸導之以吉康𨿽在上之人然所以能使之吉康者自非民性本明安能如此我時其惟商家哲王之徳用以安治於其民以作民之求君者民之所求也寒者求衣饑者求食康叔所治商民商民思念賢聖之君久矣故康誥之篇大率使康叔法商先王以應民之求謂因其民不易其俗行商王之徳庶幾可以慰商民之望民之所求者無不獲矣況今商民無有廸道之而不適於善者良心民所固有不能還其所固有者其咎皆在上之人不能廸導之是謂有國而無政矣政者正也有政則能正其民固也商民不孝不友之俗如彼成王周公略無忿疾之心惟見其民之所以善而不見其民之所以惡其所以責偹於康叔之身詳矣

王曰封予惟不可不監告汝徳之說於罰之行今惟民不靜未戻厥心廸屢未同爽惟天其罰殛我我其不怨惟厥罪無在大亦無在多矧曰其上顯聞於天

前旣分別明徳愼罰告之矣此而總言之曰予惟不可不監視古人已行之迹而告汝以明徳之與其愼罰之行蓋明徳愼罰非成王之私意告汝如文王如商先哲王皆其所監也今之民茍有不得其安而其心未有定止𨿽廸導之屢矣而民心猶未和同純一豈民之罪哉我無以安之定之同之故也天有爽明之道在上必降罰以誅殛我我其何辭以怨天哉汝康叔不可專咎於民以謂我教導之屢矣而所以未同者皆民之過非我之過茍如此則是汝心未有盡處汝之心有毫髮之不盡則刑之於民者必無感化之理惟罪初不在於大以其生於細微也亦不在多以其生於寡少也汝康叔之心勿謂其罪在於大而忽於微罪在於多而忽於少其毫髮之未盡也皆足以爲罪何況自小而積可至於大自少而積可至於多而顯聞於天者乎古人所以齊心服刑於宮庭屋漏之中而感民於耕桑隴畝之上者如此者也

王曰鳴呼封敬哉無作怨勿用非謀非蔽時忱丕則敏徳用康乃心顧乃徳逺乃猷裕乃以民寧不汝瑕殄明徳愼罰者當致敬惟敬則徳自明罰自逺作怨者濫刑以斂民怨也非謀者不合於眾人之情而爲謀者也非彞者非其所謂常行之道也旣不作怨又不用非謀非則康叔有所當爲者矣人有不爲也而後可以有爲康叔所當爲者何在曰蔽時忱丕則敏徳是也誠者物之終始悠久不息者也敏徳者速於爲徳而無有遲回疑貳者也惟斷之以誠則可以大法古人之敏徳誠則能敏不誠則有間斷有作輟安在其能敏哉惟能以誠而敏徳故能用此以康乃心用此以顧乃徳用之以逺乃猷心之不安則必喜異而厭常徳之不顧則無內省之實猷之不逺則貪目前之利忘他日之患凡此皆基於不誠者也所以康乃心顧乃徳逺乃猷者亦以寛乎民而使之安爾謂之民則刑罰急廹之政豈所宜用哉綽乎其有餘寛乎其有容者皆裕民之理也康叔能如此則我周家不汝瑕疵不汝殄絕矣

王曰嗚呼肆汝小子封惟命不於常汝念哉無我殄享明乃服命髙乃聼用康乂民王若曰往哉封勿替敬典聼朕告汝乃以殷民世享

汝小子當知天命之無常爲善則得福爲惡則得禍民安則國君有安之理民危則國君有危之理命豈可常哉汝當念念不忘無我殄享者謂朝覲也汝爲諸侯能安其民則長得以通朝覲奉上之禮而無以殄絕矣明乃服命服者侯伯之服命者侯伯之命明察汝之服命所以責望於侯伯者何事哉爲民而已髙乃聼則其所聼者當聼先王之格言而無溺於卑污蹇淺之見以此而康乂其民可也王若曰往哉封勿替敬典成王之望康叔也深故其爲言也不厭其重復自今往衛國不替廢其所以敬典敬典卽常行之道謂君臣父子兄弟夫婦是也商民不孝不友之俗正在上之人敬行其典以率之聼我所以告汝之言則汝長享衛國由子及孫矣旣曰不汝瑕殄又曰惟命不於常又曰乃以殷民世享似若動之以禍福利害者蓋諸侯之職在於保其社稷長守貴也民之安危而禍福之理存焉豈以利害之故而有所避就哉

尙書詳解卷二十九

欽定四庫全書

尙書詳觧卷三十

宋陳經撰

酒誥【周書】

商民化紂之惡以酒而喪徳成王周公知其受病處在於酒故專作酒誥之書使康叔撫衛封禁民之飲酒如曰羣飲盡執拘以歸於周予其殺且周家以仁得天下飲酒末節也而遂至於殺得無滛刑乎予因是以知古人之刑古人之教化也民以酒而迷其性喪其徳則滛辟之心生將無所不至矣故上之人嚴爲之刑而其教自行由漢以來榷酤之法興刑愈煩而犯者不止是何周人之酒誥能行於染紂之商民而武帝之榷酤不能禁夫人之不犯均是禁酒也古人以之教其民而後世因之以奪民利此商民之所以服而後世之所以不服也

王若曰明大命於妹乃穆考文王肇國在西土厥誥毖庶庶士越少正禦事朝夕曰祀玆酒惟天降命肇我民惟元祀天降威我民用大亂喪徳亦罔非酒惟行越小大用喪亦罔非酒惟辜文王誥教小子有正有事無彞酒

康誥酒誥梓材三篇之書前旣摠敍矣此不復敍成王之意若曰汝康叔當明其教命於妹卽紂所都朝歌以北是也商民習見紂之沈緬而未知酒之不可飲儻非康叔明而示之以教命則商民何自知之乃穆考文王肇國在西土將言飲酒之爲惡必原文王所以禁酒之由文王於周之廟次當爲穆也王季爲昭文王則爲穆汝之穆考文王始立國於西土岐周之地其所誥教有諸侯與民亦詳矣曰誥毖者使知所畏謹也庶諸侯也庶士諸侯之朝臣也少正者官之副貳也禦事者治事之吏也文王誥庶諸侯並及其庶士少正禦事之臣朝夕所丁寧之意曰祀玆酒惟祭祀之時得用此酒蓋所以薦馨香以達神明若詩所謂爲酒爲醴烝畀祖妣是也惟天降下命令於人始令我民惟元祀得以用酒古者儀狄造酒杜康造酒則酒者出於人爲何與於天以此見人非天不成凢人所爲者皆有天理存焉用之於祭祀之禮而不用之於逸樂之具豈非天理哉天降威於人我民所以大亂而喪其徳者無非飲酒而行小大之諸侯所以喪亡其國者亦無非因酒而得罪民與諸侯飲酒而自喪徳喪亦何闗於天而曰天降威爲亂而有罪天理當然所謂天討有罪五刑五用是也此文王所以誥毖庶之辭也則又誥其民之小子以有正有事無彞酒汝民當知有正人之官以正汝汝其可常飲酒乎又當知有耕稼之事其可常飲酒乎知有正有事則必知所畏懼而不敢恣爲逸樂也諸侯則曰誥毖其辭嚴民則曰誥教其辭寛教民而必曰小人者古人之教能言學惟能食尙右手幼子視無誑自其爲童時其教固以行矣易曰以飬正經曰具訓於士皆文王教小子之意也

越庶國飲惟祀徳將無醉惟曰我民廸小子惟土物愛厥心臧聰聼祖考之彛訓越小大徳小子惟一

文王所以誥毖庶誥教民之小子如此在當時之庶與民之小子無不感文王之徳故庶之飲酒惟子祭祀之時飲福受胙其飲也又有徳以將之而不至於醉如詩之湛露天子之燕諸侯夜飲醉歸而有令儀如旣醉之詩醉酒飽徳人有士君子之行皆是以徳將之故𨿽飲酒而無害也觀文王之諸侯其飲也惟祭祀之時則其他時豈敢縱爲逸樂哉不特庶國如此而民之小子亦然文王之教惟曰我民廸小子小子卽民之子孫也文王之教皆使其民各廸其子孫故能惟土物稼穡之事是愛其心無有不善凡人惟是勤於稼穡則其外慕不生無他機巧自然心善何暇飲酒哉聰聼祖考之訓蓋民之小子能明聼祖父之教無有誨之諄諄而聼之藐藐者故小徳大徳而小子皆以一視之人情莫不以仁義禮智爲大徳而以飲食衣服末節細行爲之小徳若分而觀之未有不詳於大徳而忽略其細行者今民之小子以小徳大徳合而觀之則飲食之微尢不敢忽略矣然則文王之教能使庶邦與民如此豈無自而然哉精誠之運必有以陰驅潛率之者矣不然則空言之安能感人悟物如此之速哉

妹土嗣爾股肱純其藝黍稷奔走事厥考厥長肇牽車牛逺服賈用孝養厥父母厥父母慶自洗腆致用酒此成王周公戒妹土之民也股肱者手足之力也嗣有繼續之意爾妹土之民當繼續其股肱之力而無有怠惰作輟純者一也當純一以藝黍稷則其用志不分矣惟其用志不分故能以其藝黍稷者而奔走事其父兄農事旣隙始牽車牛任重致逺以其所有易其所無而爲商賈自足其用以此孝養父母爲農者藝其黍稷以事父兄逺服賈以養父母其勤勞惇本如此其爲父母者喜有此子能任其事故爲之子者方敢自洗濯恭敬厚致用酒以奉其親於此時而用酒不爲過也若夫爲遊手爲末作廢耕稼懋之事不顧父母之養而爲博奕飲酒是不肖之子也安能使其父母之喜慶哉三代之民自農桑之外無他習自養父母之外無他用心蓋先王平日所以教之者亦詳矣

庶士有正越庶伯君子其爾典聼朕教爾大克羞耉惟君爾乃飲食醉飽

庶士之有正者庶伯君子又所以統庶士者此皆指衛國之臣也其爾當常聼則無時而敢違無時而肆爲逸樂矣爾大克羞耉惟君此又指康叔而戒之也爾能進耉成之人而用之則足以盡爲君之道爾於此時而行養老之體則飲酒醉飽無害周公言此三節以開夫人之飲酒謂於祭祀之時則可以飲酒於孝養父母之時則可以飲酒其他時皆不可飲也夫酒誥之書専謂禁酒而作也旣禁其爲逸樂復開人以逸樂何取乎酒誥哉蓋聖人能使人節欲而不能使人無欲凡飲酒用之於其所當用皆天理也豈人欲哉惟其不當飲而飲至於過斯流於人欲矣設若成王周公以禁酒之故禁之太甚使之皆不得飲則其勢有所不行惟夫禁之於其所不當用而開之以其所當用則順人情而易行此聖人中庸之道也又況成王周公開人以飲酒者皆就其良心之者開之祭祀者致敬之時養父母者人子所以孝其親養老者所以燕樂嘉賓者而致其厚意此是良心之𨿽開之以飲酒而其飲自不致於過矣

丕惟曰爾克永觀省作稽中徳爾尙克羞饋祀爾乃自介用逸玆乃允惟王正事之臣玆亦惟天若元徳永不忘在王家

成王又曰我大惟教汝康叔將以厚望之也爾能永長觀省所以審察者當以爲久逺之慮凡所作爲皆考中徳而行之中者無過之謂無故而飲與夫絕人之飲酒者皆非所以爲中惟祭祀與養老孝養父母之時飲酒他時皆不得飲則其勢不至於縱亦不至於拘此卽中徳也自非觀省爲逺慮安能如此縱其飲於一時忘其他日之患禁之太甚而不能以永行皆非永觀省也中徳天理也汝之所爲旣合天理則庶幾能進其饋祀於祖宗幽足以安神祗明足以守宗廟而汝之心可以無愧爾乃因此可以用逸則其逸樂也可以舒其四體愉其心志而不至於過矣玆乃信乎爲王者正事之大臣任君之事無負於君之責望蓋有以盡乎已必有以合乎君有以合乎君必有以得乎天天亦順其元徳而祐祚之使子孫世享其祿不見忘我周家也元者善之長也凡人之爲善而至於天若元徳則是此心與天無間天且不違是也成王之所以大望康叔其效如此其要實原於永觀省稽中徳而已永觀省稽中徳存於一心之微而其爲效可以事宗廟可以安其身可以事其君可以得乎天如此之大康叔勿謂飲食醉飽之末節而不加之意也

王曰封我西土棐䢐君禦事小子尙克用文王教不腆於酒故我至於今克受殷之命

成王又申文王之禁酒者言之前旣曰誥毖庶誥教小子矣此又言我西土往日輔祐文王之國及其治事之臣及其民之子孫庶幾能用文王之教令行禁止上創下從如上文所謂庶國飲惟祀所謂聰聼祖考之彞訓是皆用文王之教也腆厚也不腆卽薄於飲酒也天下之理一重則一輕彼有所薄則此有所厚旣不厚於酒豈非所厚者在徳乎惟文王之化如此故上天祐我周家革商爲周我今日所以能受商民原其所由來惟在乎庶與民用文王之教不腆於酒而已

王曰封我聞惟曰在昔殷先哲王廸畏天顯小民經徳秉哲自成湯咸至於帝乙成王畏相惟禦事厥棐有恭不敢自暇自逸矧曰其敢崇飲

孔穎達曰周受於商文王之前殷代也今又衛居商地故舉商代以酒興亡得失爲戒此又言商家先王羣臣以不飲酒而興也旣取稽考文王以近者告之又以其聞於商先王者告之曰我嘗聞之在昔有殷先哲王謂成湯也廸蹈也躬行之謂也天有顯道小民難保皆可畏者也惟成湯躬行此畏於已戒儆不睹恐懼不聞故形之於畏天則見天之顯行之於畏民則見小民之不可忽形之於徳則守之以常而不敢變形之爲智則持之以堅而不敢失此畏心之在已也形之於後世則自成湯至於帝乙賢聖六七作之君所以成王業者皆畏其相國有重臣如伊尹伊陟巫賢甘盤之徒人主之所敬也此畏心之在子孫也形之於臣下則禦事之臣所以爲輔弼者皆致其恭敬之道責難於君不敢自暇自逸自者由也由於暇逸者必不能恭於君恭於輔君者必不敢暇逸所以不敢暇逸者惟盡爲臣之職所當爲而已何況曰其敢崇尙飲酒乎此畏心之在羣臣也商家先王萌一廸畏之心故一己之所用者無非此畏子孫之所遵者無非此畏羣臣之所效法者無非此畏甚矣心之不可以不知畏也前乎此堯舜之競業畏也後乎此文王之不敢侮鰥寡武王之夙夜祗懼此畏也以人主之尊其敬畏不敢忽如此況於爲諸侯乎況於爲大夫爲士者乎

越在外服侯甸男衛伯越在內服百僚庶尹惟亞惟服宗工越百姓裏居罔敢湎於酒不惟不敢亦不暇惟助成王徳顯越尹人祗辟

商先王躬行敬畏之道不惟其子孫爲能然而王朝之禦事皆然不惟其王朝之禦事皆然而外服之諸侯內服之百官裏居之百姓亦然以見君臣上下內外無一不在敬畏之中侯服甸服男服衛服爲伯諸侯之長者此外服之諸侯也自百僚之聨事合治者庶尹眾官之長者惟亞爲次大夫爲士者與乎服事奔走於官之尊者此畿內之百官也百官族姓及卿士大夫致仕而居田裏者凢此皆不敢沈湎於酒豈惟不敢飲酒亦且不暇飲酒惟盡心於職事而無暇也上文言不敢自暇自逸繼之以其敢崇飲此又言不惟不敢亦不暇以見其重在於職事則其輕在於飲酒然則所謂不暇者果何事哉上以助成人君之徳而至於不可掩下以盡正人之道而自敬其法而已矣爲臣之責惟此二者茍君之徳不明與夫不能正其身而正人者皆爲有虧於其職上以成其君下以正乎人則人臣之職盡矣當時之爲人臣者惟恐已責之不塞已職之不盡所謂不暇者惟此而已天下之事無有兩立之理晉人以酣飲淸淡不事理法而廢職事卒至於劉石崛起者蓋心在於飲酒則無暇於職事心在於職事則無暇於飲酒其心自然有所偏重此如康叔之於衛其知所以當爲者乎知有所當爲則必有所不爲矣

我聞亦惟曰在今後嗣王酣身厥命罔顯於民祗保越怨不易誕惟厥縱滛佚於非彞用燕喪威儀民罔不盡傷心惟荒腆於酒不惟自息乃逸厥心疾很不克畏死辜在商邑越殷國滅無罹弗惟徳馨香祀登聞於天誕惟民怨庶羣自酒腥聞在上故天降喪於殷罔愛於殷惟逸天非虐惟民自速辜

前言商家先王所以致敬與其臣所以不敢暇逸故其興如此此又言商之後王不能致敬惟酒是逸臣下化上之惡故其喪如此我聞亦惟曰在今後嗣王卽紂也酣身以酒而樂其身惟賢君以其昭昭能使人昭昭今以其昏昏安能使人昭昭宜其政教命令無以顯明於民者所祗敬而保養之惟是眾人所怨之人不易言敬保之其心不變也祗保之心一也先王用之於賢者故任賢勿貳不使小人間之紂乃以祗保之心用之於小人誕大也惟縱之滛泆於非常理之事謂之非彞則所爲不合於法度矣用燕喪威儀人君所以尊臨天下者有其威儀也詩曰威儀抑抑傳曰有威可畏謂之威有儀可像謂之儀此皆君之威儀也紂之以燕樂之故而喪其威儀民見紂如此無不衋然痛傷於心衋傷痛之貎也民至於傷心而紂曽無攺悔之心方且荒大腆厚於酒不惟自息所謂凶人爲不善惟曰不足更無有窮已逸安也其心安於酒恬然不以爲怪厥心疾很不克畏死當沈湎於酒之時爲酒所使其心很戻𨿽死且不畏酒之能害徳如此其辜罪始於商邑言紂與逋逃之人爲滛湎於都邑其終也至於舉國敗亡更不知懼所以登於天者非其徳之馨香乃其酒之腥穢爾夫爲徳者自有馨香之理寓於祭祀之間不以物而以徳酒自有腥穢之理庶羣自飲見其臣下化上無一人不飲酒也至於腥聞在上則惡之彰著久矣故天降喪亡於殷而無有愛之天之所以不愛之者惟以逸之故天豈虐民哉民自速其罪爾爲康叔而撫商之餘民居商之故地其可不以商先哲王爲監哉又其可不以商之後嗣王爲戒哉

王曰封予不惟若玆多誥古人有言曰人無於水監當於民監今惟殷墜厥命我其可不大監撫於時

王曰封予惟不若玆多誥前旣舉商家得失興亡戒之矣又曰我不但如此多言亦已躬行之矣使成王不見於躬行徒多言豈能聳動康叔之聼凡古人所言者皆其所已行者也又舉昔之賢者有言曰人無於水監當於民監水監足以見其形之妍醜而已若民監則可以知其吉凶成敗前日紂爲滛湎之行今已墜其命而喪亡矣豈非民監可以見吉凶成敗乎我其不可不以商爲監而撫安當時之民也商以夏爲監周以商爲監漢以秦爲監唐以隋爲監皆此也

予惟曰汝劼毖殷獻臣侯甸男衛矧太史友內史友越獻臣百宗工矧惟爾事服休服采矧惟若疇圻父薄違農父若保宏父定辟矧汝剛制於酒

劼固也毖謹也堅固爾心而致其謹畏此一章大槪言康叔之心當無往而非欲劼毖卽敬之意也以逺而言之則有商家賢臣與乎侯甸男衛之國汝當以敬待之也逺者猶當敬況近者而可以不敬乎以近而言之則太史掌國之六典內史掌八柄之法皆汝之親友者與夫賢臣爲百官之尊者此皆汝國之近臣亦當以敬待之近者猶爲敬而況小者而可以不敬乎以小臣而言之爾國所有供事之臣服行善道而在位者服近其事而在職者亦當以敬待之小者猶當敬而況大者可以不敬乎以大臣而言之爲爾之疇如三卿者蓋三卿皆命於天子故以疇言之圻父司馬之官掌政以治封圻之內薄伐其愆違者也農父司徒之官掌教以治民農事順民而保安之者也宏父司空之官掌事廣其土以居民安定其民以致其辟法者也曰父者尊之也曰圻曰農曰宏以職言曰司馬司徒司空以官言有政以制之而後可教有教以導之而後可安此其次第也此三卿者汝亦當以敬待之可也大臣如三卿猶在所敬而況汝爲諸侯其身豈可以不敬乎剛制於酒汝之職也汝所當敬也制於酒而不以剛則立志不勇所行不堅易以中輟矣此章其要在康叔剛制於酒知所劼毖故廣爲戒自逺而近自小而大自輕而重以見其無往而不敬焉

厥或告曰羣飲汝勿佚盡執拘以歸於周予其殺又惟殷之廸諸臣惟工乃湎於酒勿庸殺之姑惟教之有斯明享乃不用我教辭惟我一人弗卹弗蠲乃事時同於殺王曰封汝典聼朕毖勿辯乃司民湎於酒

此又立爲禁酒之法厥或有人來誥曰民相聚羣飲汝不可失之須盡執而拘之以歸於周之京師予其殺之又惟商之諸臣百工爲人所導廸而飲酒至於沈湎者此則爲他人所漸染而非其本意勿用殺之姑且教之夫民同犯一罪殺其一而赦其一奚爲周公立法乃如此詳詠此一章見聖人立法不得不嚴

不嚴則人玩而易犯予其殺未必殺之特立爲此法爾至於成王周公之本意則亦欲教之而已舊以周人羣飲則殺之商人則勿殺恐未必然周人習於文武之化豈有羣飲者更不須立此法矣又何況康叔所治乃商之餘民安有周人哉汝康叔能如此用心則誠爲明於享上之義矣諸侯之所以能享上者在誠而不在物在實而不在文能盡其職以奉上則享之義莫過於此矣其或汝不能用我之教辭不聼我言惟我一人不卹更不之顧則是汝自不蠲潔於其事防民於罪亦與殺人何以異哉成王別白而告之能如此則爲明享如此則爲弗蠲乃事康叔其亦知審所取捨哉王曰封汝典聼朕毖又於終篇申言之曰汝當常聼我之所毖謹者惟在於酒若汝所治之民猶至於飲酒者汝卽不可推辭分別以爲民自飲酒我自不飲酒非闗我身之事然則所以化民者非於康叔之身乎民之飲酒卽汝之過也乃司卽康叔之身司牧民者也此則成王之意責康叔之身任重故也

尙書詳解卷三十﹤經部﹐書類﹐陳氏尙書詳解﹥

欽定四庫全書

尙書詳解卷三十一

宋陳經撰

梓材【周書】

成王周公之命康叔也旣以明徳愼罰之事作康誥一篇矣又以禁酒一事作酒誥一篇然治道必至於粉飾潤色之然後可以悠久故梓材一篇專言教化譬之梓人治材旣勤朴斲必須加之丹雘則其器用文質相副康叔之治衞亦然文武之積累艱難旣成其功業矣若不得後人維持涵養之則前人之功俱廢又況衞國商民經武庚再變之後人情反側不安康叔之治正當容忍寛大撫摩矜卹之使之教化行習俗美則文武之功可得而保矣

王曰封以厥庶民曁厥臣達大家以厥臣達王惟君汝若恆越曰我有師師

此篇𨿽戒康叔以撫摩新造之貴乎含忍寛大然大要先須通上下之情爲家君者下焉有大家彊族其情爲難通上焉有君之尊其情爲難通蓋大家彊族平時專制一國習爲驕奢其心未必不致疑於康叔以爲康叔之所以待己者未必不疾惡已沮抑已而待臣民者未必不私愛其臣民也如此則大家之情不通矣天子以至尊居上門庭萬里之逺逺近異勢內外異情亦未必不致疑於康叔以爲康叔之所以治衞國其奉命任事之臣其果稟天子之正朔乎抑猶有國異政家殊俗乎其果遵王室之法度乎抑猶有禮樂徵伐自諸侯出乎如此則天子之情不通矣爲國君者下而見疑於大家上而見疑於天子上下之情不通如此奚以爲國成王必使之通上下之情爲一以其待庶民與其待小臣之情而通之於大家使大家無疑以其侯國之大臣相聘貢獻通之於天子使王室無疑則君之職盡於此矣凡此上下之情所以貴乎通者亦常理當如此也若汝順其常理而行之於是曰我有師師師者法也師師也我有典常之師可師法而非出於己之私意也成王惟恐康叔出己之私意激而生事故使之順常道以爲法

司徒司馬司空尹旅曰予罔厲殺人亦厥君先敬勞肆䢐厥敬勞肆往姦宄殺人歷人宥肆亦見厥君事敗人宥

司徒司馬司空此大國之大卿尹者眾官之長也旅者眾士也諸侯之國上自三卿次而眾官之長又次而眾士其言曰予無以厲虐殺人爲心此其持心之忠厚也然則彼之持心忠厚不以殺人爲事曷爲

其能然哉亦以厥君先敬勞爾厥君指康叔也敬者敬其民使民如承大祭也勞者慰撫其民勞之來之也國君以敬勞率先其臣故其臣往而治民亦以敬勞治民爲惡於內而姦者爲惡於外而宄者無故而殺人者罪人所經歷知情而藏匿者此等人尋常皆在所不赦今衞國遭變亂之後亦當且含忍之司徒司馬司空尹旅之臣往而治民於此等姦宄殺人歷人者皆宥赦之亦見其國君之事於敗者皆宥之故能如此賊而敗人者罪之小也惟國君於其罪之小者而宥之故人臣於其罪之大者亦宥之大抵成王周公戒康叔治衞國只欲其安慰商民行憫卹之政不欲其大察迫急凡前非昔過一切不問使之攺過更新如此庶幾反側之情可安

王啟監厥亂爲民曰無胥無胥虐至於敬寡至於屬婦合由以容王其效君越禦事厥命曷以引養引恬自古王若玆監罔攸辟

至此成王又提其意之切要者告之謂王者所以開置其監者豈有他哉其治本爲民而已監如三監之監同諸侯之長王者使之監諸侯之國也戒之之意

曰汝諸侯之長其治專在爲民則不可使民至於相戕賊相虐殺上以仁愛撫民則民自然生親愛之心至於相友相助相扶持安有虐哉惟上以刑急迫其民民無所訴遂至於胥爲虐矣至於敬寡至於屬婦寡者人之所易陵寡者猶敬則眾者可知婦者人之所易忽婦者猶連屬之使有所依則爲夫者可知合由以容汝康叔當合而由之不可分別涵之如海養之如春俾一國之中若貴若賤若善若惡若上若下若眾若寡若夫若婦一切含容之王其效君越禦事厥命曷以成王告之之言旣多恐康叔聴之泛而難從也又曰王之所以責效邦君禦事所以命之者曷以哉要使康叔專於聴曰引養引恬此王之所以責效於君禦事也養者有以富之而養其身也恬者有以教之而安其心也引有徐之之意治亂民猶亂繩急目前之效而欲速利者皆非所以養民安民也自古王若玆監罔攸辟我之所以告爾者豈特今日爲然自古王者所以制監之意亦此而已安用辟爲哉

惟曰若稽田旣勤敷菑惟其陳修爲厥疆畎若作室家旣勤垣墉惟其塗塈茨若作梓材旣勤朴斲惟其塗丹雘

成王設此三事以諭康叔其大意則一而已言之不能巳惟恐康叔之未悟故以一物諭之爲未足又以一物諭之譬之稽考田畝然旣勤勞敷布而菑治之矣茍不能陳力以修之爲之疆界畝壠則有水潦之害而稽田之功不能終譬之作室家然旣勤於爲垣爲墉築墻於外以防冦盜如此則謹密矣茍不能塗塈以飾之茨以蓋覆之則震風淩雨爲害而作室之功不能終又譬之作梓材然梓人治材旣勤於爲朴斲而雕刻之成其器矣苟不能丹雘以飾之則久而易壊梓材之功亦不能終凡此皆是有以治之於其始必須有以成之於其終衞國之民前日文武艱難積累開此土宇以致之若今康叔不能成終無教化以調和其民潤飾其治以爲他日無窮之計使衞國之民再爲亂則前日之事皆爲之壞此是成王周公深謀逺慮不但爲茍且偸安之計而已

今王惟曰先王旣勤用明徳懷爲夾庶享作兄弟方來亦旣用明徳後式典集庶丕享皇天旣付中國民越厥疆土於先王肆王惟徳用和懌先後迷民用懌先王受命巳若玆監惟曰欲至於萬年惟王子子孫孫永保民

今王惟曰又更端告之先王指文武也文王武王勤用民徳懷來諸侯以爲夾輔所謂文武以明徳懷諸侯者聰明齊聖之徳照臨於其上四方諸侯有所觀感故庶之享上作兄弟方來多率其鄰國諸侯如兄弟之義方方而來亦旣用明徳以享上書曰享多儀儀不及物惟曰不享亦旣用明徳者見當時諸侯精白一心以承休徳所享之物皆其誠心所寓徳之

所寓也文武以明徳懷諸侯諸侯亦以明徳而享天子君臣上下一皆以明徳爲主豈有他哉後者後之爲君者

指繼體而言也後之爲君亦當法前人之意式用也用先王之常法以集庶庶亦皆以丕大來享上

如諸侯之享文武亦旣用明徳也成王之意欲康叔之治衞能撫安新造之涵養斯民則享

上之明徳亦莫過於此矣皇天旣以中國之民而付我先王又以疆土之大而畀我先王肆大也天生民而立之君以司牧之所以將中國之民與疆土之大而畀之先王必有望於我先王也今成王能用是徳不以刑爲用蓋徳者君民之所同得也成王用徳以和懌其民而先之後之左右輔翼之使之順其常性而趨於和懌之地民旣懌則先王所受命於天者亦可以少慰矣蓋先王所有之民皆其受命於天者後之人君能以徳懌其民則亦可以懌其先王不以徳懌其民則先王之心何如哉亦爲之不滿矣已矣乎若玆監汝康叔監於侯國亦若此而已言當體成王用徳之心可也惟曰欲至於萬年惟王子子孫永保民成王與之相期於長久以爲我非止爲一時計也爲萬世子孫保民之計商民之安危實系周家之利害商民安則周家之業可以久我之所以望於康叔者如此其無窮則康叔之治衞亦當有以副商民之望也昔者三代之王君臣常欲爲子孫無窮之計若曰惟乃世王若曰公其以予萬億年以至鼎銘之皆欲爲子孫永世之寶宜若其用心之私也而其實則公也吾子孫長享百世則百世之民安享千世則千世之民安安吾之子孫者所以安吾民也此其心之所以公也秦皇欲自一世二世至於萬世𨿽與三代之王所願欲者亦無以異殊不知三代之王以其身爲天下之公而秦以天下爲一己之私此其所以異也讀康誥酒誥梓材三篇之書足以見周家之忠厚所以治亂民如此其不茍也卒之康叔遺化及於衞國柏舟之仁人凱風之孝子幹旄之好善後世有歌衞風而知康叔之徳者則知康叔之治衞其遺風余俗猶見於春秋之世況在當時者乎學者欲知衞國之風當知根本於此三篇之書

尙書詳解卷三十一

欽定四庫全書

尙書詳解卷三十二

宋陳經撰

召誥【周書】

此篇乃成王欲宅洛使召公相宅因而作誥以進戒成王也昔武王克商遷九鼎於洛邑是時欲都於洛而卒不果遷至成王乃成武王之意建都於洛邑蓋取其天下之中四方朝貢道裏均焉亦因是以遷商民於此然則洛邑旣成成王果都於此乎曰成王實都鎬京特來往朝諸侯於此祀淸廟於此則鎬京爲正都洛邑爲東都詩魚藻刺幽王曰王在在鎬至幽王時猶都鎬京則成王實都鎬可知矣宣王車攻之詩曰復會諸侯於東都宣王以此會諸侯則成王亦於此會諸侯可知及幽王爲犬戎所殺平王東遷乃

都洛東都之成實始於成王也周公攝政七年復辟於成王蓋在於營洛之後召公欲成王知所以謹其始故此篇先述作洛之由後述進戒敬徳之使成王因營洛有所感悟召公太保之官王公之職古之所謂論道經於此可見

成王在丰欲宅洛邑使召公先相宅作召誥

文王都丰武王都鎬丰鎬相去二十五里文王之廟在丰成王以宅洛之事告於文王故成王在丰欲宅洛邑是建都於此而終不果遷也使召公先相宅是時周公攝政故召公先周公而往相宅者相其髙下厚薄燥濕之宜與其宗廟社稷之位召公以成王卽政之始故因而進戒而召誥之所以作也

惟二月旣望越六日乙未王朝步自周則至於丰惟太保先周公相宅越若來三月惟丙午朏越三日戊申太保朝至於洛卜宅厥旣得卜則經營越三日庚戌太保乃以庻殷攻位於洛汭越五日甲寅位成此作史者敍述作洛之由紀其日月歷法以月起故紀其朔望或先事而書朔或先事而書望使後世之歷有所考也惟二月旣望卽周公攝政七年二月

十五日也洛誥是攝政七年之事周公曰子惟乙卯朝至於洛師與此篇乙卯周公朝至於洛實同此一日也於旣望後之六日乙未王朝步自周則至於丰周卽鎬京也天下所尊謂之宗周成王自鎬行至於丰以宅洛之事告文王之廟旣畢則命太保先周公而來相宅周公後往也越若來召公於是順成王之命而來三月惟丙午朏朏者明生之日卽三月初三日也又於朏後三日戊申之日太保始至太保以三

月初六日自鎬京來經十四日而後至洛旣至則卜宅卜之於神遷都國之大事當謀之神不敢以己意也厥旣得吉卜方始經營其成定其左宗廟右社稷前朝後市之位又於經營之三日庚戌太保乃以庶商之頑民攻治其位於洛水之北旣於戊申經營曷爲至三日後始攻治其位以此見古人之處事必深思熟計不輕待其規模旣定而後爲之言庶殷者周人服其教化巳久其趨事赴功不待言矣惟庶殷於此亦樂於從事可以見聖賢陰有以感悟其心故下文亦言周公命殷庶庶殷丕作越五日甲寅位成於攻位之後五日甲寅其宗廟社稷朝市之位皆成其規模自太保卜宅至於甲寅才七日爾而其位已成何古人成其事如此之速也觀文王之爲臺沼也經始勿亟庶民子來經之營之不日成之則召公之營洛也豈非四方之民大和防故其成之易歟

若翼日乙卯周公朝至於洛則達觀於新邑營越三日丁巳用牲於郊牛二越翼日戊午乃社於新邑牛一羊一豕一

於甲寅之明日乙卯周公朝至於洛達觀者徧歷觀之也周徧而觀新邑之所營夫召公先相宅不待周公之至而已定其位周公旣至不攺召公之規模而遂達觀何二人之謀如此之合也以此知周召二人其心同故其爲謀亦不約而同越三日丁巳用牲於郊用牲以告天立郊位於此也牛二者帝牛稷牛也祭天用特牲而後稷配天故復用一牛曰牛二越翼日戊午之日乃祭社告其立社稷之位也郊不曰新邑郊在國外社在國內故也社稷用太牢故牛羊豕各一言郊則祭地可知言社則祭稷可知社者五土之神勾龍能平水土祀以爲社稷者五穀之神后稷能植百谷故祀以爲稷先王之禮有當用少者有當用多者天神至尊故以特牲社稷人事故牛羊豕皆備此所以別天神與人神有多寡隆殺之異也旣祭天地社稷而不祭宗廟者蓋成王在丰則告於文武之廟已畢至十二月戊辰烝祭嵗則亦未始不祭宗廟也

越七日甲子周公乃朝用書命庶殷侯甸男伯厥旣命殷庶庶殷丕作太保乃以庶邦冢君出取幣乃復入錫周公曰拜手稽首旅王若公誥告庶殷越自乃禦事周公於祭社稷後七日之久始以書命庶殷侯甸男伯亦是周公計慮之深不欲驟也書當如左氏傳士彌牟營成周書以授帥之書同所以載其髙卑厚薄財用餱糧之數也夫以營築工役之細事而周公無不知其纎悉曲折如此以是知古人之學不務爲空言凡微細工役之賤皆是學也觀周公所以命庶殷之書意其必曰度用工若干用財若干某日而成不愆於素於此可見不然旋用焉而旋經畫之豈周公所以處事者哉庶殷卽頑民也侯服甸服男服之伯卽諸侯之長也周公以其書授之邦伯諸侯之長又以督其下也厥旣命殷庶庶殷於是丕作卽康誥所謂百工播民和見士幹周是也獨言庶殷丕作而不言侯甸諸侯者蓋仇民旣服從則友民可知以商之頑民不服周家之化而一旦能如此自非聖人綏斯來動斯和之效何以能然太保於庶殷丕作之後乃以庶之冢君出而取其幣帛蓋諸侯之來

也必有幣帛以爲贄出者取所奠幣帛以入獻當周公在洛時召公與諸侯入而見周公與之商度其事旣出則取幣以復入也當是時周公欲歸鎬京召公因營洛而作誥以戒成王故取諸侯所獻之幣入而與周公使周公達之於王因以召公所以作誥之意並達之王也拜手稽首召公致恭盡禮旅陳也以其誠意陳於成王與周公之前言所以誥告庶殷與其誥禦事之臣之意當時諸侯皆在而獨曰禦事之臣托之於禦事也論召公之本意一篇之中皆是告成王之事而此言告庶殷禦事者蓋其意則並告庶殷禦事而其事則皆成王之事言庶殷禦事則成王可知矣先儒言成王實在洛邑而經文但言成王在丰太保相宅而已又洛誥篇曰伻來以圖及獻卜則成王實不在洛邑戊辰王在新邑乃是十二月烝祭之時也當以經文爲正

嗚呼皇天上帝攺厥元子玆大國殷之命惟王受命無疆惟休亦無疆惟卹嗚呼曷其柰何弗敬

此以下皆召公作誥之辭也人臣將進戒於君不以祖宗必以天蓋君之尊莫與爲敵茍非以其尊且畏者聳動之則何以感悟人主之聴故召公於此言皇天上帝天以形體言帝以主宰言攺厥元子人主代天作子是爲天下之長子也前言元子之責在紂故其命在紂今已攺其元子玆大國殷之命則命不在商而在周惟王受命無疆惟休言成王所受之命正此元子之任也知其有無窮之美者必當有無窮之憂能憂畏則是美可保不知憂畏泰然以是美自居則是美不可保矣然則所謂無疆之卹安在哉亦曰敬而已矣曷其柰何弗敬言敬不可以不行此篇之大意只欲成王敬徳而已戒謹不睹恐懼不聞不敢縱乎逸樂常持不息之誠者是乃所以爲敬也

天旣遐終大殷之命玆殷多先哲王在天越厥後王后民玆服厥命厥終智藏瘝在夫知保抱擕持厥婦子以哀吁天䢐厥亡出執嗚呼天亦哀於四方民其眷命用懋王其疾敬徳

此言祖宗之憑藉扶持者不可恃也遐逺也終久也天之所以久逺其商之命者以商家多先哲王精神在天有以助祐其子孫故其後代之王自湯而後如大戊武丁是也後民後代之賢如伊陟巫咸之流是也然則能服其天命而不替服如服事之服所以事天也然則商家祖宗在天之靈如此又豈知其終也如紂之世賢智之士藏不出瘝病之人顯而在位而遂至於失其天命乎賢者而不肖者自然皆虐政而無善政夫人皆知保抱其子擕持其婦以哀而呼天愬其無辜於上天矣當此之時紂不知因民心之怨而自反諸己方且往其逃亡謂有逃亡者必窮極於其所往也出必見執謂執而殺之使不得出也其逃亡者旣窮其所往其欲亡而出者又執之使無所容其身民以其哀而告天故天亦以其哀而矜卹民天之所以眷顧祐命者必求四方之能勉於徳者故棄商而命周也孰謂商家祖宗之憑藉扶持者有足恃乎今成王卽政之初是𨿽周自后稷至文王積功累仁成王亦不得恃此當求之已可也求之已則疾敬徳可也徳者在己之徳疾敬之則興起敏速而爲之之以勇而可以悠久也

相古先民有夏天迪從子保面稽天若今時旣墜厥命今相有殷天迪格保面稽天若今時旣墜厥命今衝子嗣則無遺壽耉曰其稽我古人之徳矧曰其有能稽謀自天

此言天命之眷佑者不可以恃也相視古之先民有夏先民者古昔之稱也天迪從子保者言天之眷禹也迪者開導之從者順從之子愛之保安之皆天之所以爲命禹如此禹不以天之命巳也爲巳足又能面稽考其天所順凡天意所順者禹則向之而不背稽之而不敢違及其後也桀棄禹之所爲則天於是墜其命又相視有商之朝天迪格保言天之眷湯也旣迪之及格之又保之格者極至也皆天所以命湯如此湯不以天之命巳爲巳足又能面稽其天意之所順及其後也紂棄湯之所爲則天於是墜其命曰天迪從子保曰天迪格保者是皆天所以愛君之意有加無巳之辭天之愛君者無所不盡其至而君之奉天者不敢自恃其至後世子孫猶且不能守誰謂天命於此而可恃乎今成王卽政不可恃在天之命亦求諸巳可也求之巳則莫若無遺壽耉者壽耉老成人所更者已詳所歷者已熟召公恐成王有自尊自大之心易至於輕忽老成人則必曰無遺棄其壽耉王能如此我方敢言其能稽古人之徳矣又何況其能稽謀自天乎古人之徳亦不過用老成之人與之共政而已成王而無遺壽耉豈非有稽考於古人之徳乎天之謀亦不過與老成之人同是謀而已蓋天祐生賢佐賢者能知天命成王無遺壽耉豈非能稽謀自天乎成王不敢自用一用老成之人而遂能合古人之心合天之心然則壽耉其可遺之哉遺之是違古人也是違天也

嗚呼有王𨿽小元子哉其丕能諴於小民今休王不敢後用顧畏於民碞王來紹上帝自服於土中旦曰其作大邑其自時配皇天毖祀於上下其自時中乂王厥有成命治民今休

召公之意謂豈特祖宗之不可以自恃天命之不可以自恃而民情之向背亦不可恃有王𨿽小𨿽在幼沖之年其實居元子之責此一句與周公立政孺子王矣同意大能以至誠之道而和其民則有今日之休美言民之感化如此之速𨿽然民固易化亦有至難而可畏者焉豈可恃哉碞險也撫之則後虐之則仇水能載舟亦能覆舟其險如此王不可以後言不可緩也卽疾敬徳之意也所以不敢後者用顧畏於民碞爾顧者反觀自省畏也戒謹恐懼惟恐失民之心也王之所以顧畏民碞如此者以王來此洛邑乃繼紹上帝代天以愛民則當躬行於此土中故也旦曰其作大邑此又舉周公之言以戒成王君前臣名故曰旦周公之意所以責望成王者甚重以謂作此洛邑故使成王於此而配皇天於此而毖祀上下於此而致治配皇天者言其君之徳與天同其大也毖祀於上下者有天下者祭百神上天下地祀之大者毖謹也謹其祀則幽無愧於神矣其自此土中致其乂則明不愧於人矣惟其有以格幽明之心則必有感幽明之應故爲天爲神所祐而其命可以有成而無愧爲民之所歸則治民而立致休美之效此皆周公所以期於成王如此也使成王之心有以感乎人而無以感乎幽亦不可也惟其合幽明爲一致通顯微爲一理則洛邑之治成王始無所負矣

王先服殷禦事比介於我有周禦事節性惟日其邁王敬作所不可不敬徳

召公上文旣述周公之言此又以己意戒之王當先治其有商禦事之臣使之比附而助我有周禦事之臣周之臣已能奉法者也聖人當使內外無間一視同仁而後可若周之臣恃功以陵商人商之臣失勢而忌周人則不能和同爲一必使商禦事比介周禦事無所疑忌猜嫌於其間節性惟日其邁商民之性旣流蕩而不知反欲節抑商人之性使之日進於逺大之地然亦不可不以身率之敬爲其所不可不敬之徳是亦率之以身矣不可不敬者敬所當敬爲所當爲凡人主一身之事言動語默孰非當敬孰非當爲哉召公使成王化民以身而不以空言化民以實而不以文具其身正則不令而行矣

我不可不監於有夏亦不可不監於有殷我不敢知曰有夏服天命惟有歷年我不敢知曰不其延惟不敬厥徳乃早墜厥命我不敢和曰有殷受天命惟有歷年我不敢知曰不其延惟不敬厥徳乃早墜厥命今王嗣受厥命我亦惟玆二國命嗣若功

召公再舉夏商歷年長短俾我成王知所監戒我不可不監視有夏之朝亦不可不監視有商之朝我不敢知曰有夏服天命惟有歷年蓋有夏所以享國之長吾所不知也我不敢知曰不其延蓋有夏所以享國之短亦吾所不知也其長短吾所不知則吾之所知者惟有不敬徳則早墜命爾其監視有商亦然商家享國歷年之長與乎不其延而短祚皆吾所不敢知則吾之所知者亦不敬徳則早墜命爾召公於夏商之短長皆以不敢知言者何哉天難諶命靡常在彼者不可必而可必者在我也在天者不可知而可知者在人也人主不能必其所可必而求必其所難必不能知其所可知而求知其所不可知則治巳者必略而求於天者必詳人事之當爲者忽焉不加意而意外非望之福必萌僥幸之心故召公曰不敢知意欲成王專求在巳之敬徳而巳不敬徳者墜其命則敬徳者必有歷年可知是敬徳處卽歷年而不敬徳卽墜命也求天於巳可也求天於天不可也今王嗣繼夏商之後而受其命我亦當思惟此二國所以受命長短之由若順也繼而順其有功者蓋夏商之賢王所以行之有功效者成王繼而順行之可矣

王乃初服嗚呼若生子罔不在厥初生自貽哲命今天其命哲命吉凶命歷年知今我初服宅新邑肆惟王其疾敬徳王其徳之用祈天永命

此章戒成王當謹之於其始也王乃初服卽政之始初服行其教化也嗚呼若生子罔不在初生譬如人子之初生焉其良心善性未嘗不全於稟賦之初自其初而保養之習爲善則善矣自其初而不能保養之習爲惡則流而爲惡矣自其習爲善者觀之豈非哲智之命乃以自貽矣貽子也自者求之在我與孟子自求多福之意同也人子之初生者習善則可以爲善況人主於卽政之初乎自其初而能敬徳則可以有歷年之久矣今天其命哲命吉凶命歷年此三者𨿽天所命其實修之者在人人能自爲哲智則天必命之以哲命之以吉命之以歷年之長矣人不能

自爲哲智則天必命之以愚命之以凶命之以歷年之短矣吉凶禍福何常之有修之在人則應之在天天非自爲哲爲吉凶爲歷年也然此三者實以哲爲主能哲則自有吉與歷年長之理不能哲則自有凶與不長之理旣有吉有凶相對則哲對愚歷年對不永可知矣知今我初服宅新邑肆惟王其疾敬徳天已知成王初服政居此新邑凡事當謹之於其初正是天命哲命吉凶命歷年之際也王當疾敬其徳不可緩也及其敬徳之至而見於用者皆徳則祈天永命者在此而不在彼矣甚矣性命之難言也孟子曰莫之爲而爲者天也莫之致而致者命也是不可以人爲損益之聴其自至者命也今召公言天命可祈則是有以致之而至無乃與孟子之言相戾乎蓋常思而得之孟子曰莫非命也順受其正則凡盡人事者受正命也祈天永命者亦受其正而巳記曰大徳必受命是也然亦有仲尼周公之聖而不有天下者亦有顏子而夭伯牛而有疾者玆豈非莫之致而致乎聖人以人合天而不專於天以義安命而不專於命此召公之祈天永命必先之以敬徳也

其惟王勿以小民淫用非彞亦敢殄戮用乂民若有功其惟王位在徳元小民乃惟刑用於天下越王顯此亦敬徳之意也召公戒之曰王勿以小民過用非常之故遂敢以殄戮刑殺而治民蓋小民其初心無有不善一過於爲非常理之事情在可恕未可便以刑戮爲治也其惟順理而行之可以有功以刑戮爲治者皆非理也王之位在徳元者當以徳倡先天下是爲徳之首也君以徳倡之則小民知所自畏而人君之刑自用於天下矣夫以刑加人者可以使人必畏而未能使人自畏以徳率人者不使人之必畏而能使人之自畏民知徳且不敢犯於非義而自畏民自畏則人君之刑用於天下矣此之所謂刑者非眞有刑也徳之可畏也至於此則王之徳始顯著於天下其與殄戮乂民者豈可同日語哉

上下勤卹其曰我受天命丕若有夏曆年式勿替有殷曆年欲王以小民受天永命拜手稽首曰予小臣敢以王之讐民百君子越友民保受王威命明徳王末有成命王亦顯我非敢勤惟恭奉幣用供王能祈天永命上下勤卹謂君臣之間皆當憂勤也其曰我周家受命大如有夏曆年之久又當不廢有商之歷年者君臣之間當以此爲念欲兼夏商享國之年也欲王以小民受天永命成王當以民心爲天心民心卽天命非於民心之外別有天命也民心苟失則天命不可保矣然必以小民爲言者蓋小民人所易忽澤及小民則無所不及矣如堯舜之不虐無告文王政先鰥寡孤獨是也拜手稽首召公於作誥之終篇必致敬盡禮以入其言欲成王之專聴也予小臣謙辭也召公自稱也仇民商民也百君子商周之賢者也友民我周之友民也予小臣敢率其仇民與乎百君子與乎友民者安受成王之威徳奉行之此我人臣之職也臣下奉行君之威徳則王末有成命享其天命無虧也王亦顯則其命令不可掩也𨿽然成王旣有成命矣不可如是而遽止也當求其所以永命焉成命在今日而永命在子孫保受成王之威徳者臣下之所能至於祈天永命則非人臣所能在乎人君之敬徳以祈天耳我非敢勤者召公不敢自以爲功也至此則責望於成王之身者愈重恐成王專以恃臣下也然臣下固當盡臣下之職爲君者亦當盡爲君之職我但能恭敬奉幣帛以供王慶其王之能祈天永命而已則祈天永命者在成王而不在召公矣此上下勤卹之意也

尙書詳解卷三十二

欽定四庫全書

尙書詳解卷三十三

宋陳經撰

洛誥【周書】

此篇與前召誥之書相表裏同是卜洛之事也召公因周公以書戒成王爲召誥之篇周公因獻卜與成王相對答之辭而爲洛誥之書周公攝政至此七年成王年已二十矣周公知成王年長其君徳已成可以居君位故復辭而告歸成王知周公不可一日去巳故堅畱周公而不與其歸何爲前日成王疑周公如此而今乃復畱之蓋今日之成王已非昔日之成王七年之間周召二公爲之左右其所以誘掖開導之者深矣不然所以畱周公之言安能如是其切至哉自非信周公之篤任周公之專何以能然觀此篇者不特有以見周公罔以寵利居成功明於去就之大節平時所以格心之業亦於是而可見

召公旣相宅周公往營成周使來告卜作洛誥

召誥之序曰使召公先相宅洛誥之序承上文故曰召公旣相宅周公往營成周卽召誥所謂周公朝至於洛則達觀乎新邑營是也召公相之周公營之故使來告成王以洛之吉卜夫此篇所言者皆周公與成王相對答之辭而序特言告卜者蓋周公之告成王者因獻卜之事而其端故爾

周公拜手稽首曰朕復子明辟王如弗敢及天基命定命予乃保大相東土其基作民明辟予惟乙卯朝至於洛師我卜河朔黎水我乃卜澗水東水西惟洛食我又卜水東亦惟洛食伻來以圖及獻卜

先儒孔穎達曰周公攝政七年三月經營洛邑洛邑旣成又歸向西都其年冬將致政成王告以居洛之義故名曰洛誥言以居洛之事告王篇末云戊辰王在新邑明戊辰以上皆是西都時所誥觀孔氏之意則是自周公拜手稽首而下乃周公復子明辟之日舉前日所獻之卜對成王而言之明此篇不在營成周之日也子者家人之辭周公以叔父之尊故稱成王爲子辟者爲君威福之權明者主道利明不利幽自此以前成王𨿽巳卽位周公攝政百官總已以聴冡宰自今日已往復子明辟則歸政於成王矣如往也成王往日以幼沖之故不敢及知天之始命周家與乎定命於洛邑之事宅洛謂之定命者周家定鼎於郟鄏卜世三十卜年八百皆於此而定惟其成王幼不敢及知故攝政在周公而營洛亦在周公繼也保安也我乃繼文武所以安天下之道大相視洛邑東土庶幾自此治邑安定天下爲明君之始焉基之一字周公含不盡之意言明辟自此始則其後更有無窮巳之事也予惟乙卯朝至於洛師卽召誥所謂越翼日乙卯周公朝至於洛之日也師眾也四方民大和防於此故曰洛師我卜河朔黎水我乃卜澗水東水西惟洛食公卜此三處皆不吉惟洛爲吉所謂三處者河北黎水之上卽今河朔黎陽也周公營東都以處頑民商民安土重遷故欲都河朔近商之地黎水旣不吉則又卜澗之東之西亦欲商民稍近爾二者又不吉惟洛地則食之者卜必以墨畫兆順食此墨畫之處則吉我又卜水東亦惟洛食旣卜洛爲吉矣又卜者何也此乃定下都遷頑民也又於水之東別卜一處亦惟洛食故先儒於上文惟洛食卽今河南城下文惟洛食今洛陽言周公於洛地卜此二處也召誥曰太保朝至洛卜宅則卜乃召公之卜何與於周公周公曰我卜者周召二公心同故其謀亦同召公之卜卽周公之卜也伻來以圖及獻卜伻者遣使來也獻二處之圖及二處之卜於成王周公不敢自專也

王拜手稽首曰公不敢不敬天之休來相宅其作周匹休公旣定宅伻來來視予卜休恆吉我二人共貞公其以予萬億年敬天之休拜手稽首誨言

此乃成王畱周公故拜手稽首致敬盡禮於周公稱周公之美以爲公不敢不敬天之休天之休謂命我周家之美也公能敬天之休故相宅於洛其作周家所以配天之休公旣定宅於洛矣使人來示我以卜之休美恆吉之兆恆久也周家常久於此新邑故曰恆皆我二人共貞旣有此吉卜須得公與我二人同心恊力貞固以守此公其以我萬億年之久常敬天之休拜手稽首以求教誨之言見得成王爲長久之慮而不爲一時之計不以天之休爲足恃而以敬天休者爲己任非若後世之君安於其所僅足也

周公曰王肇稱殷禮祀於新邑咸秩無文予齊百工伻從王於周予惟曰庶有事今王卽命曰記功宗以功作元祀惟命曰汝受命篤弼丕視功載乃汝其悉自教工成王旣拜手稽首求教誨之言故周公教成王以往新邑舉行典禮須當有以激勵臣下肇始也殷盛也今王往新邑始舉盛禮行祭祀於新邑咸秩序其禮文所不載者而祀之蓋非常之祀不可以常祀論也常祀則祀其典禮所載者旣舉盛典則合天下之百神皆祭之洛邑旣成之初不比他時故也然則洛誥

之書言作洛之事及於祭祀者觀詩之淸廟曰旣成洛邑朝諸侯率以祀文王焉成王往洛邑諸侯來朝助祭文王之廟此乃往洛邑始行之事又況國之大事莫大於祀而成王所以毖祭上下奉宗廟者莫切於此故周公舉祀事以告之予齊百工者周公攝政位冢宰正百工則當時之百官皆周公所整齊者無一小人間其間矣伻使也此使百官從王於新邑予惟曰庶有事周公知成王年巳長君徳已成我惟曰庶已成王用此百官有善政事今人至新邑就行王命曰記功之尊者以功之次序而作元祀因此祭祀之時遂記其往日有功於民者以勞定國死勤事能禦大災捍大患者皆祭之先王之報功也皆以祭祀盤庚曰玆予大享於先王爾祖其從與享之見先王忠厚不忘人之功也惟當命羣臣曰汝受我命當以厚輔於我我當大視其有功者而載之夫已然之功見於往日者旣有以報之未然之功在今日以後者又大有以責望之則羣臣百官莫不知所激勸矣𨿽然如此又在成王有以率之也正心以正朝廷正朝廷以正百官使百官皆得其正者豈非成王自有以教之哉欲其化下以躬行也

孺子其朋孺子其朋其往無若火始焰焰厥攸灼敍弗其絕厥若彛及撫事如予惟以在周工往新邑伻向卽有僚明作有功惇大成裕汝永有辭

周公欲成王自教其工躬行以率百官者在乎先去其朋比之心人主用心之公則無所朋比小人不得乘間以進人主之心一有所暗至於朋比則小人皆得以投其君之所欲成王之所戒者當以朋比爲戒言孺子者以成王之年尙少尢不當輕忽故丁寧之至於再自此以往朋黨之心一熾漸至於長則如火之焰焰至於焰然而有次序則燎原之害不可撲滅而絕之矣當於其微者謹之不可待其旣著則爲害滋甚所當順其常理凡撫安天下之事如我前日居攝之時所用在周之百官蓋周公當時所用在周之百官無一而非常行之禮無一而非安民之事已有軌則可以遵守矣汝能如我當時所用之百官則悉自教工之理成王其自諭矣往新邑伻向卽有僚明作有功惇大成裕汝今率百官以往洛邑當使之各向就其僚聯事合治者僚也如春官宗伯掌禮夏官司馬掌政是也明爲其有功則人臣顯然成其功無有讒人害之者惇厚其大成其寛裕之徳惇其大則處心者不在於小成其裕而處心者不狹日趨於廣大和易之地而無褊迫狹隘之量人臣能向卽有僚能明作有功能惇大成裕何以自能爾哉皆上之人有以使之臣賢則君必明汝亦因此而可以有令善之辭於後世永永無窮矣

公曰已汝惟衝子惟終汝其敬識百辟享亦識其有不享享多儀儀不及物惟曰不享惟不役志於享凡民惟曰不享惟事其爽侮

巳者前之言巳終更端而言之也汝惟衝子年𨿽幼當有以終前人之事蓋任大責重成王不敢輕易也汝當於分別天下之邪正人主能分別天下之邪正則臣下不敢欺君不能分別邪正則臣下與民皆將爲罔上之行矣享奉也諸侯百辟當來朝之時汝於此須有以敬識之惟敬則能分別眞僞識其有奉上之誠者又當識其有不奉上之誠者能識別其邪正則賞罰予奪之權在我而臣下不敢肆欺矣於是又教之以分別邪正之理凡享上以多儀爲尙儀禮也孟子曰恭敬者幣之未將者也恭敬而無實君子不可虛拘須是於幣帛未將之時有此恭敬見於幣帛者非幣也敬也諸侯之來朝也奉圭兼幣庭實旅百凡所以爲贄見奉上之禮物在是而禮儀亦在是則禮與物稱此以誠奉上也物在是禮儀不在是則謂之儀不及物此不以誠奉上也不以誠而奉上者謂之不享以其不役志於享言不用心於奉上也諸侯旣不用心奉上則爲民者亦皆化之而不知奉上矣是以惟事其爽侮人主之事有所失而臣下皆得以侮嫚之然則當如之何亦在成王敬識之而已

乃惟孺子頒朕不暇聴朕教汝於棐民彛汝乃是不蘉乃時惟不永哉篤敍乃正父罔不若予不敢廢乃命汝往敬哉玆予其明農哉彼裕我民無逺用戾

周公欲歸故責望成王言成王不可以周公巳行之事自謂定矣我當時攝政更有事不暇行者言行之未盡也今汝成王往新邑必須分取我前日所未暇爲之事一一施行之頒分也我教汝以輔民之常理汝當聴而行之民有常性不能自立在人君所以輔翼之周公之告成王者無非輔民之常理也汝乃是不蘉乃時惟不永哉蘉勉也汝若於此而不勉彊則不能爲長久計矣正父武王也武王所爲無一不出於正如曰啟佑後人咸以正無缺是也汝正父武王之所爲當篤厚汝序而行之無不如我則天下皆不敢廢汝命矣周公之所巳行者卽武王之所行能篤敍正父則必能如我所爲矣汝往敬哉玆予其明農哉周公乃成王之叔父故以一家之事誨之必曰罔不若予又曰如予又曰玆予其明農汝往新邑當敬其事所敬者何爲哉如我明農之事是也周家農事開國周公教民以農事明以示人如七月之詩可見如酒誥惟土物愛可見汝所敬者當如我明農之事也彼裕我民無逺用戾彼指民而言也裕民之政見於彼使天下皆得以安生樂業仰事俯育則民皆歸必無有逺而不至矣戾至也

王若曰公明保予衝子公稱丕顯徳以予小子文武烈奉答天命和恆四方民居師惇宗將禮稱秩元祀咸秩無文惟公徳明光於上下勤施於四方旁作穆穆迓衡不迷文武勤教子衝子夙夜毖祀

上文旣是周公復政告歸此章乃成王畱周公之言謂周公當明安我衝子周公去則成王之治不明而身爲之不安周公在則成王明而安公稱舉天明之徳輔佐我小子顯文武之功上以奉答天命下以和常四方之民而安其眾成王言此者以見一人之責有先王之付有天命之難諶有下民之仰望任大責重非我小子所能當必得周公爲之羽翼文武之功而謂之揚者所以顯之於天下也而謂之答者有以仰答乎天心也民謂之和恆者民有常無以和之則失其常和而使之常者人主也居師者安天下之眾也惇宗將禮稱秩元祀咸秩無文此卽周公前告成王肇稱殷禮之意也周公使成王舉盛禮祀新邑成王所謂此禮非周公則不能舉周公肯畱則當以我小子厚尊其大禮稱舉秩敍其大祭祀並與其禮文不載者秩序祭之將禮卽殷禮也祭祀之禮所以交神明人主之所厚而尊之也稱秩者祀有尊卑大小之序惟公徳明光於上下此又稱述周公之徳如此惟公徳之明光輝越而不可掩故光於上天下地言充塞天地之間也公𨿽有此盛徳而施於四方常有不巳之意孟子謂思兼三王以施四事其有不合者仰而思之坐以待旦此勤施之意也惟其施之勤而不自己故𨿽小而近處者皆有穆穆之敬以迎其太平之治謂之旁則不但施於四方者勤而不已至於出處語黙之小節處無往而不敬此其徳之盛也與克勤小物同意如此故能不迷文武所勤之教文武之徳所以施於民爲教化者亦惟此勤周公能勤施四方則與文武所勤者何異文武有是勤而周公無以繼之則亦迷惑而失之矣周公以其勤而繼文武之勤使文武之教復明於天下豈非不迷乎予衝子夙夜毖祀周公有如此之徳則可以任如此之事我小子夫何爲哉夙夜謹其祭祀而已以政化委之公而以祭祀歸之已左氏傳衞獻公使與寧喜言曰茍得反國政由寧氏祭則寡人亦此意也

王曰公功棐迪篤罔不若時

棐輔也迪導也篤厚也言周公之功所以輔導我之厚無不若是非溢美之辭也

王曰公予小子其退卽辟於周命公後四方迪亂未定於宗禮亦未克敉公功迪將其後監我士師工誕保文武受民亂爲四輔

成王欲立周公之後伯禽於魯故曰予小子其退去卽君位於洛邑立公後於魯伯禽旣立於魯則周公當畱以輔成王不可歸也四方迪亂亂治也迪啟也四方正在治道開端之初尙未定於宗禮典禮未彰著則公之功猶未得敉寧論周公之心必使典禮盛行於天下庶事大備則公之心始安未定於宗禮則公之功豈非猶有所未備乎此成王望之以不已之意也周公順當迪導將大其自今日以後之事監我士師工士師工卽眾官也眾官𨿽多必有人爲之緫率周公肯畱則監視士師工者周公也大安文武所受之民治之以爲我左右前後之輔成王之意所以

望公者謂宗禮欲其定自今以後政事有所守及其去百官有所法文武所受之民得所安則周公方可言去不然則未可去爾

王曰公定予往已公功肅將只歡公無困哉我惟無斁其康事公勿替刑四方其世享

公安定我而不我去我當從周公之言而往新邑公功肅將只歡天下之人方且肅恭將大周公之功又只敬懽懌周公之功言周公之功在人不能忘如此今若舎我而去豈非適所以困我乎公無去以困我我惟勿斁其康事謂我之義欲致天下於大安大寧之域無厭倦其安天下之事更得周公爲之儀刑使四方世世享公之徳可也周公之功在人不能忘有如一旦驟爾言去則我一人將何所賴而四方之民亦何所法哉周公縱不爲成王畱豈得不爲四方而畱哉

周公拜手稽首曰王命予來承保乃文祖受命民越乃光烈考武王朕恭孺子來相宅其大惇典殷獻民亂爲四方新辟作周恭先曰其自時中乂萬咸休惟王有成績予旦以多子越禦事篤前人成烈答其師作周孚先

周公拜手稽首受成王之命許成王之畱也遂述成王之意謂王命我而來以退爲去以畱爲來今我來誠敬保安乃文祖之徳文王所受命之民於汝功烈之考武王而光顯之文王之民皆受之天故曰受命民非周公保之則不得其安烈考武王之功非周公有以光之則無自而顯朕恭卽敉公功之意也周公前日居攝之功皆以恭敬爲之成王以其未備也復畱公以承保文祖受命民光烈考武王則周公之恭至此而始大周公聞成王之命不得不畱也自今以後君當盡其所以爲君臣當盡其所以爲臣君盡其所以爲君則厚其常道以待商之賢臣治爲四方之新君以作周恭先可也臣盡其所以爲臣則率卿大夫禦事厚前人之功以答天下之望爲周孚先可也周公之意謂君臣之間當自此爲始孺子來相視所居於洛邑自此新邑當大厚其與常之道以待商賢臣之有老成人者欲成王有以安商人之心其治爲四方之新君則天下皆於此而更始使後世子孫言爲君之恭者必推成王爲先曰其自時中乂言爲君恭敬之道欲爲後世之所尊則其治亦當極其盛而後可治未至於萬邦咸休惟王有成績安得謂之恭乎其自是土中以致治必使萬邦皆被其美而無有一邦之不美必使王之功皆成而無一毫之虧則治至此可謂盛矣予旦以多子越禦事我周盡爲臣之職則當率其多子眾大夫也率其禦事治事之臣也厚前人之成烈前人卽閎夭散宜生之徒輔文武已有成烈我旦厚之以答眾人之望使後世言爲臣之信者必推尊於我如此則君臣兩盡其道矣君非無信也而恭爲君徳之大人主爲恭於上而天下自平臣非無恭也而信爲臣徳之大人臣忠信於下則不欺其君此恭與孚之所以異也

考朕昭子刑乃單文祖徳伻來毖殷乃命寧予以秬鬯二卣曰明禋拜手稽首休享予不敢宿則禋於文王武王惠篤敍無有遘自疾萬年厭於乃徳殷乃引考王伻殷乃承敍萬年其永觀朕子懷徳

昭明也子成王也刑法也單盡也文祖文王也我之所以明成王之法汝成王考之以盡文王之徳故也汝成王能行此法可以爲明君周公之心與文王合𨿽不必事求合於文王而心與之同則其爲法自與之合所謂明子之法者如上文所告成王者皆是也今之所以居此土中皆文武使我毖謹殷之頑民而命我以安寧之以此見周公之舉措皆非周公之始創爲之皆本於文武也秬黑黍也鬯郁鬯也卣中尊也以黑黍爲酒煮郁金之艸以和之使芬香調暢曰者命之曰明禋也明潔禋敬也以秬鬯二卣爲明潔禋敬拜手稽首以太平之美致享焉予不敢經宿則遂以此速祭於文王武王之廟精意以享謂之禋周公之意以攝政七年之間制禮作樂文致太平無非文武之遺休余澤今已致政復辭於成王矣不敢不致告歸功於文武祭祀之禮在誠不在物謂之明禋謂之休享謂之予不敢宿皆防恭之至也時假秬鬯二卣以達其誠而已惠順也敍次敍也汝成王自今爲政當順其正道厚行之使有次序疾患也無使民遇於患苦之虐政則萬年之久天下厭斁汝之徳澤引漸也考成也商民日漸月漬漸至於成王能使商民承奉汝之敍汝成王惠篤敍矣商民承汝之敍精白一心以承休徳則不特見於一時萬年之久長觀感朕子成王而懷歸其徳矣萬年厭於乃徳者周之民也萬年其永觀朕子懷徳者商之頑民也周公之心以商民爲念故分別告之亦若召公言先服殷禦事比介於我有周禦事與仇民友民之意也

戊辰王在新邑烝祭嵗文王騂牛一武王騂牛一王命作冊逸祝冊惟告周公其後王賓殺禋咸格王入太室祼王命周公後作冊逸誥在十有二月惟周公誕保文武受命惟七年

孔安國曰成王旣受周公告遂就居洛邑以十二月戊辰晦到知此十二月者卽七年建亥之月也自此以下皆史官述其事烝祭嵗者次年之正月成王卽政之始周之正月卽夏之十一月仲冬烝祭謂之嵗者周人以是月爲嵗首也宗廟用太牢常禮也周人尙赤故曰騂成王欲立周公之後命伯禽於魯故於烝祭特加一牢王命史作冊文以告史之官名逸者祝讀其冊冊之所載者惟告周公立其後伯禽古者褒徳賞功必於祭日者示不專也若祭統所謂爵有徳而祿有功必賜爵祿以太廟故啟之誓亦曰用命賞於祖然則無功者賞之與乎無功而受賞者於此得無愧於神乎王賓卽諸侯來助祭也二王之後以客禮待之舉王賓則諸侯咸有周頌烈文序曰成王卽政諸侯助祭是也成王舉行殺牛禋祀之禮而諸侯之助祭者皆至太室淸廟中央之室廟有五室中者曰太室神之所在也王入太室之中行祼禮祼灌鬯也祭之禮或先求諸陽或先求諸陰商人尙聲臭味未成樂三闋然後出迎牲此求諸陽也周人尙臭故灌以圭璋用玉气然後迎牲此求諸陰也祼者祭之始也蓋王以圭瓚酌郁鬯之齊以獻屍受祭而灌於地旣灌然後迎牲則祼者祭禮以祼爲重其封伯禽乃祭之末非將祼時也祭統賜臣爵祿之法曰祭之日一獻君降立於阼階之南南向所命者北面史由君右執策命之是祭畢乃命伯禽也王命周公後作冊逸誥祭旣畢乃命周公之後伯禽於魯作冊文使史逸誥之前言王命作冊逸祝冊惟告周公其後

者作冊書以告神也故曰祝此言王命周公後作冊逸誥者作冊書以命伯禽也故曰誥在十有二月惟周公誕保文武受命惟七年周公自攝政至宅洛時十二月史官計其誕保文武受命已七年矣夫以七年之中輔相成王誅三監黜商命營洛邑致太平文武所以受命於天者至此有成而無虧豈非誕保乎史官計此一段足以見周公有大勲勞於周而成王崇徳報功之禮亦於此而盡君臣之際可謂盛矣哉

尙書詳解卷三十三

欽定四庫全書

尙書詳解卷三十四

宋陳經撰

多士【周書】

此篇乃洛邑旣成周公遷頑民於此使之密邇王室式化厥訓故作此書以誘掖之昔者周公初基作新邑之時四方民大和會而庶商亦常與乃役之事周公亦嘗作書以命商庶矣豈有頑民未服周而能供力役之事哉周公知其心未純於向周而舊染之俗未盡除也故於多士之篇而開之以至公無私之見蓋商民之所未盡服者正以未知天命之所在徒以私情之故念商家之舊人惟有一心不在於此則在於彼商民旣念商則自然不知有周商民旣溺於私情則自然不知有廢興之公理多士之篇多言天者蓋示之以廢興之公理而恢商民之心使之不溺於淺狹之私也

成周旣成遷殷頑民周公以王命告作多士

成周卽洛陽下都也前此庶商丕作於營洛之日其室家未遷周公於復辟之明年卽遷民於洛邑蓋商民居商之故地染商之餘俗故念念在商周公遷於洛變易商民之觀聴使之密邇王室之教化庶幾可以轉移其習俗周公以王命告想當時周公導達王之徳意志慮使商民知成王寛恩如此則君臣上下之情相通無間矣然謂之多士而序書謂頑民何也蓋書謂多士見周家之忠厚不以頑待商序書謂頑民乃孔子直書商人之心旣不知天命廢興之理懷疑而不服豈非頑乎

惟三月周公初於新邑洛用告商王士王若曰爾殷遺多士弗弔旻天大降喪於殷我有周佑命將天明威致王罰勅殷命終於帝肆爾多士非我小國敢弋殷命惟天不罔固亂弼我我其敢求位惟帝不惟我下民秉爲惟天明畏

作史者記其時惟周公復政之明年三月遂於新洛邑以告商王之多士周公之營此洛邑正爲商民設也復政之明日曾不逾時而遂遷殷民蓋莫急於此也王若曰周公稱上命以告之也爾商家遺之多士弗弔者言不爲天所憫弔成王慰撫勞來之辭旻者憫也旻天大降下此喪亡之禍於汝商家故我有周受上天眷佑之命將奉上天之明威致王者之罰罰謂之王罰威謂之天威者皆是賞善罰惡無私者也王罰卽天威也我周家何嘗容心於其間哉將之而已致之而已惟將天威致王罰故勅正商家之命而黜之以終上帝之事上帝𨿽有此心奉行而終其事者人主也肆爾多士再呼多士而告弋取也如射者之弋有意乎取之者弋也我周家何嘗用心要取商命小國謙辭也周爲諸侯時百里之地故曰小國惟天不與商家信無有保固其亂者紂旣爲暴亂天道自有福善禍淫之命豈有保固其暴亂之理天旣不固紂之亂則必有以弼若非天之弼我何敢求天位哉惟帝不天以形體言帝以主宰言帝不商非

我有心以求之也惟我下民秉爲惟天明畏惟周家爲下民之所秉爲秉心以爲上也民旣秉心以爲上豈非天之明畏有以佑我周家乎周公深見天命無私之理故以此釋商民之疑情然則天命髙逺周公奚自而知之卽人心而知之紂之惡至於失人心卽天命之所去周之徳至於下民求爲卽天命之所與商民不知將謂周家故意取商之命故周公大率以天意告之

我聞曰上帝引逸有夏不適逸則惟帝降格向於時夏弗克庸帝大淫泆有辭惟時天罔念聞厥惟廢元命降致罰乃命爾先祖成湯革夏俊民甸四方自成湯至於帝乙罔不明徳卹祀亦惟天丕建保乂有殷殷王亦罔敢失帝罔不配天其澤

此又舉夏商之興亡事之已驗者告之我聞曰上帝之於有夏也未嘗不開導之使之趨於安逸之地人主得民心得天心則天命長享子孫長保豈非逸乎上天𨿽以逸導之而有夏之君不能適逸適之也不於安逸之地而乃自爲危亡之行則惟帝降格降格者下災異以譴告之使之知所悔悟也天心仁愛人君故出災異以警之此天有意於向之也天意𨿽向有夏而有夏之君如桀者不能用帝之命大爲淫過佚失惡聲之著至有辭以聞於世則天於是無所念無所聞罔念聞者棄絕之也天旣廢絕之而不念聞之則廢其大命而降致罰於桀矣乃命爾先祖成湯革夏之命天命何嘗之有夏旣不用天命則天命移而在成湯俊民者賢人也甸治也湯用賢人以治四方者乃所以順天也天佑生賢佐吁俊所以尊上帝自成湯以至帝乙賢聖之君無不以明徳卹祀爲主心道利明明者君徳之大也惟其明徳故祭祀之

禮常致其憂念敬心無時而不存也亦惟天大立其保乂於有商商之治安者皆天建也天建保乂於商而商王又能不敢失天之心無不配天其徳澤之達於民者與天同其大此見天人交相與也卽夏商之興亡以觀之商亡而周興奚獨不然

在今後嗣王誕罔顯於天矧曰其有聽念於先王勤家誕淫厥佚罔顧於天顯民只惟時上帝不保降若玆大喪惟天不畀不明厥徳凡四方小大喪罔非有辭於罰

嗣王指紂也後嗣王不明於天道言其顚倒迷謬之甚也於天之理旣不能明況能知先世勤勞王家而聴念之乎不聴念之則是忘其先王之功棄商家積累之王業也爲佚失之事更不知有天之顯道與民之可敬也人主知天顯民只則不敢有過舉旣淫厥佚則是與天顯民只者相反矣奚暇顧之哉惟時上帝見紂之所爲若此不安於紂遂降此喪亡蓋不明厥徳天之所不與也豈特於商紂爲然而天理人事推之莫不皆然凡四方小大至於喪亡爲天所罰者皆有惡辭也

王若曰爾殷多士今惟我周王丕靈承帝事有命曰割殷告勅於帝惟我事不貳適惟爾王家我適予其曰惟爾洪無度我不爾動自乃邑予亦念天卽於殷大戾肆不正

商王之不明厥徳如彼故周王起而繼之我周王大能善承上帝之事爲人君者在於承天意以從事我文武善承上帝故上帝有命以命我曰割絕殷命以勅正殷之事而告於帝言終帝之事也惟我周家之事也惟我周家之事更無他往一心以順天也爾殷之王家惟我適一心以從周也人惟有一心於其所當然者不能從則是有二心也我周家不順天命商之王家不從周皆是二適也爾王家旣我適矣而管蔡商奄之變爾商人猶有不服從我周家我其曰惟爾大爲無法度之事亦何曾生事好變動必欲黜商皆自爾都邑先爲之其過皆爾之自取而非干於我也予亦惟念天意就其大戾者誅之若首惡渠魁若管蔡武庚是也正者繩治也旣誅其首惡則其餘者不盡治之商民未盡知成王之意將謂成王忿其不服之故必行誅戮於己故周公直告之以安反仄之情誅其首惡而赦其餘此聖人忠厚之意也亦天之意也我之所以割商者非我也天也我之所以赦汝者非我也亦天也聖人之心動與天合故無往而非天之心也

王曰猷告爾多士予惟時其遷居西爾非我一人奉徳不康寧時惟天命無違朕不敢有後無我怨惟爾知惟殷先人有冊有典殷革夏命今爾又曰夏迪簡在王庭有服在百僚予一人惟聴用徳肆予敢求爾於天邑商予惟率肆矜爾非予罪時惟天命

周公再以天命開商人之心猷道也以道告爾多士我於此時遷居爾於西西卽洛邑也自商而來洛土在西故曰西商民安土重遷寧不謂成王有以勞苦之此特未知天意爾天之意欲爾商民化惡爲善故不使居舊染之地非我一人奉行其徳者好爲此變動不務康寧也實天命如此爾不可違朕不敢有後言天命旣如此我周卽當承天意豈敢後時而不從天爾商之多士倘知天命則當無怨我惟爾知惟商先人有冊有典此又卽商家故事告之商家之故事載之典冊者惟爾知之商之所以革夏者何異於我周之革商也今爾又有言曰夏之多士有蹈於道者商王簡拔其大者置之王庭之上其小者服事於百僚之列𨿽是汝有此言然我周當聴用徳而已爾若有徳我何敢不用爾若無徳我何敢彊用大抵啇士所言者皆是私情周公所言者皆是天理我一人惟徳是用則何敢不求爾於天邑商於此可以見周公𨿽是勞來商民有不忍之意亦未嘗有姑息之政茍徒知商民之可懷而至於姑息不擇其賢不肖其皆錄用之則有害於公理矣予惟率肆矜爾我惟率循周家之故事行之矜憐汝故有以教汝非我之罪也天命也夫以人主之尊其與下民勢甚遼絕𨿽以不善行之民誰敢以爲怨誰敢歸罪於上而況善行之則其不敢怨不敢歸咎者亦理之常也周公必相與言曰無我怨曰非予罪其至誠惻怛之意不務以勢臨其民而惟務有以感其心此周家之所以爲忠厚也

王曰多士昔朕來自奄予大降爾四國民命我乃明致天罰移爾遐逖比事臣我宗多遜

此又言我所以遷汝者正所以教汝也昔我來自奄謂誅三監滅淮夷之時也奄最後伐故曰來自奄民之命在乎君黜爾管蔡商奄之君是降四國民命也降四國民命者非我私意也天罰也我特顯明而致行之爾移爾遐逖遐逖逺也移爾於洛邑正欲使爾逺去惡習轉頑爲善親比於我服事於我宗師於我周家多遜之風周之民濟濟相遜遷汝於此使爾漸染亦爲多遜也

王曰告爾殷多士今予惟不爾殺予惟時命有申今朕作大邑於玆洛予惟四方罔攸賓亦惟爾多士攸服奔走臣我多遜爾乃尙有爾土爾乃尙寧幹止爾克敬天惟畀矜爾爾不克敬爾不啻不有爾土予亦致天之罰於爾躬今爾惟時宅爾邑繼爾居爾厥有幹有年於玆洛爾小子乃興從爾遷王曰又曰時予乃或言爾攸居此章尢見周公開心見誠示人以生生之路使知所慕知所畏汝商民自武庚變亂之後嘗疑我周家有殺汝之心周公曉然告之曰今予惟不爾殺旣不汝殺所以命令至於再三申重以告汝時命有申與隨風巽之意同拳拳不已之意見於命令如此今我所以作此大邑於洛者其有二一則謂四方之朝聘貢獻者無以賓待之故遷於洛所以取其逺近道裏之均一則惟爾多士服事奔走以臣我爲多遜之風汝之意勿以爲疑也爾於此洛邑庶幾有土者分之以土田也庶幾安寧其事安寧其居止幹事也相與爲子孫無窮之計爾克敬天惟畀矜爾洛邑之遷乃天命也爾能敬奉天命是順天者也天必畀汝矜憐而佑爾爾不能敬則是違天者也違天則不特不能有其土而已予亦致天之罰於爾之身必有以戮殺汝敬則天畀矜之不敬則予治天罰君卽天也周公至此旣示之以所慕又示之以所畏今爾惟時宅爾邑則安其心於此繼爾居則常其居於此爾其有所事於此有年長久於此至於爾之子孫興起而振作亦惟從爾遷居之故則遷之利非一端而足可以爲終身之計可以爲子孫無窮之計爾何爲而不遷哉周公所以勸勉之詞至此極矣王曰又曰者不能已之辭也時予者爾當是我之言乃或言爾攸居我所以有言者非爲他人皆爲爾安居之故此篇乃商民始遷之日周公恐其有道途之苦跋涉之勞舊土之思不能無動念故其言尢詳

尙書詳解卷三十四

欽定四庫全書

尙書詳解卷三十五

宋陳經撰

無逸【周書】

昔者三代之王以天下爲艱難後世之昏主以天下爲逸樂惟其以天下爲艱難故無事之時常爲有事之慮惟其以天下爲逸樂故安其危利其菑樂其所以亡然則人主以至尊備天下之奉獨不可一日肆其樂乎曰艱難之中自有樂也所謂無逸者豈必疲精神役智慮齋居決事衞士傳餐如後世之君然後謂之艱難哉其心未始一日而忘乎民者是乃所以爲無逸也成王當幼沖之年享文武積累之業周公懼其知逸而不知勞也故作此篇以爲戒𨿽然其亦有周之家法也七月之詩王業之艱難皆本於農事而無逸之書又推及於稼穡小人成王之所謂無逸者亦惟知此而已

周公作無逸

序書之體有緫一篇之意者若武王代商往伐歸獸識其政事之是也有舉其所因者若成王在丰欲宅洛邑使召公先相宅是也有直書其事而意自顯者伊尹作咸有一徳周公作立政與此篇周公作無逸是也古之大臣所以事君之業其在此乎人主之心知所以無逸則必明明則萬物無不灼見人主之心專在於逸則必昏昏則天下萬事皆蔽而莫之見此乃周公極本窮原之意也民生在勤勤則不匱戶樞不蠧流水不腐豈特中才之士當如是哉推而廣之堯之兢業此心也天之行健此心也極而下之學者而知此則爲智爲賢爲君子不知此則爲愚爲不肖爲小人伯益戒舜罔遊於逸一句而已周公作爲一篇蓋事聖君與中才之主不同故其言亦有詳略

周公曰嗚呼君子所其無逸先知稼穡之艱難乃逸則知小人之依相小人厥父母勤勞稼穡厥子乃不知稼穡之艱難乃逸乃諺旣誕否則侮厥父母曰昔之人無聞知

嗚呼先嘆而後言也所者與譬如北辰居其所之所同勤於其所當勤者所也勤於其所不當勤者非所也堯舜之兢業禹之勤於湯之坐以待旦旁求俊彥文王之不暇食用咸和萬民凡天下之利病民生之休戚皆欲周知之此勤其所勤也跖之孳孳爲利紂之爲不善亦惟日不足凡力行之無度與乎召敵仇而不怠者勤其所不當勤也故曰君子所其無逸艱難乃逸者非我先艱難而後逸樂也艱難之中自有逸樂之理君子當知以艱難爲逸不當知以逸爲逸也小人之熱耕凍耘霑體塗足仰有以事俯有以育有倉箱之盈有雞豚之享不然徒事於末作棄農畝而貪博奕飲酒之樂饑寒切身樂嵗終身苦則逸者果非逸而艱難者眞逸也小人之依者若寒者之依其衣饑者依其食之人君惟是知稼穡艱難乃逸之理則民生之所依賴者必有以知之不違農時不奪民力不重斂民財矣若未知稼穡艱難乃逸之理則小人之所依賴者何緣知之必至於違農時奪民力斂民財無所不至故周公必戒之以先知而後繼之以逸則能推食與人者必嘗饑者也與之車而不乘者不畏徒步者也凡天下事必須經歷而後知晉公子不十九年在外則不足以彊其國宣帝不在閭閻間則不足以綜核名實亦此意也相小人厥父母勤勞稼穡此又卽小民之事以爲諭小大𨿽曰不同人情一也相視小人之家其父母勤勞稼穡艱難辛苦以立門戶乃忽有不肖之子不知衣食之所從來不親歷稼穡之艱難徒爲放逸之事如今人之博奕飲酒遊手無職業之輩也爲戲侮之言如今人市井之習浮言鄙語以相戲狎是也爲妄誕之言如今人自尊自大輕忽不遜是也逸也諺也誕也皆是惡習惟土物愛者厥心必臧不知艱難者其習必流於惡否不然也又不然則侮嫚其父母以父母爲古昔之人無所聞知是不遵父母之訓誨也此皆小民之家不肖之子弟也此等又何足言而周公舉以告成王者欲使成王警悟民有不肖之子不知艱難其惡至於此苟成王爲文武子孫不念文武積累之勞其惡當如何哉觀此一段又有以見周自后稷以農事開國至於文武周公無不於農事上講究故稼穡艱難小人之依與乎民情之善惡無不一一知之

周公曰嗚呼我聞曰昔在殷王中宗嚴恭寅畏天命自度治民只懼不敢荒寧肆中宗之享國七十有五年周公推而下之極於小人之情欲使成王卽小以觀大也周公又推而上之及於商家之三宗欲使成王考古以驗今也我聞諸古人曰昔商家之中宗太戊也曰嚴曰恭者敬之見於貌也曰寅曰畏者敬之見於心也此四者所以形容其敬惟其敬之至者無一而不與天理合天命自度者以天命之理自爲法度凡身之所躬行合於法度者無非天命之流行推以治民則亦存只懼之心無告者不虐鰥寡者不敢侮皆治民之只懼也旣存只懼之心則惟恐一夫不被其澤一民不蒙其利尙有荒忽安寧者哉中宗所以能上合天理下勤民事者皆自夫嚴恭寅畏者之曰自度曰只懼不敢荒寧卽嚴恭寅畏之形見也肆中宗之享國七十有五年經曰惟天降下民典厥義降年有永有不永非天夭命民中絕命人生稟賦之初命未嘗不全具惟夫人自戕賊則息其所以爲生之理故爲乖气爲疾病爲夭死惟能全其所以爲生之理則順受其正故爲和气爲康寧爲壽在夫人所以取之如何耳孔子曰仁者壽董仲舒曰堯舜行徳則民人壽此中宗之享國所以如是之永也

其在髙宗時舊勞於外爰曁小人作其卽位乃或亮陰三年不言其惟不言言乃雍不敢荒寧嘉靖殷至於小大無時或怨肆髙宗之享國五十有九年

中宗之嚴恭寅畏出於天性髙宗之不敢荒寧本於有所因當其久勞於外之時爰及小人同處意者小乙使之居於外俾之涉歷艱難也及其起而卽君位也乃或亮陰三年居小乙之喪信任冢宰黙然無言夫其不言者非不能言也於不言之中所以涵養之者深矣是故有所不言則巳一有言焉而天下皆大和謂學傅也𨿽其言乃雍而猶且不敢荒寧常人之情於言乃雍之後未必不自怠而髙宗之心不敢荒愈生不足之心故能嘉靖商嘉善也靖安也商不特安靜之而已又且皆歸於善至於小大無有或怨其上者民不怨其上則人人得其所欲也故髙宗之享國有五十九年之永然則髙宗歷年之久者豈非因艱難而得之哉

其在祖甲不義惟王舊爲小人作其卽位爰知小人之依能保惠於庶民不敢侮鰥寡肆祖甲之享國三十有三年

祖甲先儒孔安國謂湯孫太甲伊尹放諸桐鄭康成云祖甲武丁之子帝甲有兄祖庚賢武丁欲廢兄立弟祖甲以此爲不義逃於人間若以世次先後言之則鄭之爲正若以徳之優劣享年之多寡爲次第則孔之爲正二未知孰是若據孔氏之則太甲初立不明伊尹放諸桐三年是爲王不義反爲小人之行者也及其處桐宮之後動心忍性痛自懲創深能攺悔起而卽位逐知小人之所依小人所依者謂依於衣食也太甲不因桐宮之悔無由知小人之依蓋操心之危者達艱難困躓之餘皆所以益其智也旣知小人之依自能保庶民而安之惠庶民而順之𨿽鰥寡之微亦不敢侮矣肆祖甲之享國三十有三年則祖甲所以歷年之長者亦自夫艱難能知小人之依者得之人主於天下延年益壽之術本於吾身如此彼秦皇漢武好神仙寵方士服藥以求長年天下安有此理哉然而或七十有五年或五十有九年或三十有三年或者卽位之年已有老少者未可知所謂七十五年五十九年三十三者據在位之年言之也然則壽夭數也顏子之賢而早亡則壽其可必乎曰有徳者壽命必長無徳壽命必夭其有賢而夭者亦不幸而已矣君子當順受其正

自時厥後立王生則逸生則逸不知稼穡之艱難不聞小人之勞惟耽樂之從自時厥後亦罔或克壽或十年或七八年或五六年或四三年

商家自成湯至於帝乙賢聖之君多矣而周公特舉其三宗者是有三等也中宗生而知者也髙宗學而知者也祖甲困而知者也或生而知之或學而知之或困而知之及其成功一也是以皆有歷年之久舉此三等以爲成王戒旣以壽命之長者告之又以壽命之短者警之自時厥後自是三宗承其後而立者生於深宮長於婦人未嘗知憂未嘗知懼故生則逸旣生而逸則稼穡之艱難其心有所不知小人之勞耳有所不聞心不用於此則用於彼不在於憂勤則必在於逸樂所以惟耽樂是從逐於聲色玩於遊畋良心旣已陷溺是以自時厥後亦無有受命之長者或十年而止或七八年而止或五六年而止或三四年而止由此觀之晏安爲鴆毒聲色爲身之斧斤逸樂爲終身之陷穽其驗如此周公旣舉三宗以艱難而得壽命之長者告成王疑若可以已矣又以後王逸樂而短命者告之何哉人主之心逸樂其所好也然所好有甚於逸樂苟以艱難而得壽命之長奚爲而逸樂哉艱難其所惡也然所惡有甚於艱難苟以逸樂而促壽命之短奚爲而不艱難哉周公之言蓋奪常情之所好惡而示之以其所甚好惡也

周公曰嗚呼厥亦惟我周太王王季克自抑畏文王卑服卽康功田功徽柔懿恭懷保小民惠鮮鰥寡自朝至於日中昃不遑暇食用咸和萬民文王不敢盤於遊田以庶惟正之供文王受命惟中身厥享國五十年周公以前代之事告之矣其近者莫若我周之家法故又舉太王王季文王之事周公之言何其次第如此明白太王王季獨非爾成王之祖乎抑者降下其心不敢驕也畏者敬存於心不敢忽也想其抑畏之心豈復有逸樂之事乎克自抑畏者是其謙沖退托戒謹恐懼出於本心之誠然非有使之而然如自彊不息非有以彊之也欲其自得非有以得之也推太王王季家法如此故以心傳心文王之心卽太王王季之心所謂卑服所謂柔恭皆其抑畏之形於用也人情自尊大必忽人丰於巳者必嗇於人文王於衣服之間不事華侈而致其卑則所卽者必安民之事養民之事也文王旣能柔而徽恭而懿則其所從事者必惟小民之是懷是保必惟鰥寡者是恵鮮也侈於衣服者必厚斂以傷民卑服者無心於侈麗也曰功者稼穡之功也柔而徽柔徳之美者也非巽懦以爲柔恭而懿恭徳之美者也非足恭以爲恭徽柔懿恭卽謙沖之意自早朝至於日之中日之昃矣猶且不遑暇食惟務所以咸和萬民文王以天下爲一身以鰥寡孤獨爲吾之四體民之不和吾所憂也而食之不暇文王何容心哉文王不敢盤於遊田又所以躬率庶也搜田以時一五豵皆禮之所不得不舉外此而未嘗以遊田爲樂也文王所以如此何也要使庶之貢賦以正供奉不欲以庶貢賦爲吾遊田逸樂之用也文王當時爲西方諸侯之長故諸國貢賦皆上於文王惟正之供則所用者宗廟祭祀百官有司之用而已文王一身全在憂勤之地不在逸樂之中自常情言之疲精神役智慮多記損心多語耗气心气內損形神外勞後不可以長久文王自受命中身以來享國有五十年之久何哉艱難之中自有逸樂者存心廣體胖作徳日休之時安有急迫之態中身者文王四十七受命而卽位爲諸侯也文王世譜曰文王九十七而終身享國五十年則四十七受命可知矣

周公曰嗚呼繼自今嗣王則其無淫於觀於逸於遊於田以萬民惟正之供無皇曰今日耽樂乃非民攸訓非天攸若時人丕則有愆無若殷王受之迷亂酗於酒徳哉

周公旣言商三宗周文王以爲戒矣又嘆而言曰繼自今嗣王不特成王當知所戒繼嗣成王之後而爲王者亦當知此周公所慮之逺不止爲成王言也淫過也觀謂非常觀也逸豫也遊蕩也田獵也四者皆不可過蓋觀逸遊田人君亦未嘗無特不可逾其則爾一遊一豫爲諸侯度車馬之音欣然有喜則亦何害爲觀逸遊田哉左氏傳曰君非民事不舉苟觀逸遊田而不出於民事皆過者也以萬民惟正之供民之所以樂輸貢賦於上豈爲人君觀逸遊田之具哉所以供天子郊廟祭祀百官有司之用耳使萬民惟以正供則非正者不敢以勞民也前言庶文王爲西伯統率諸侯故也此言萬民則合天下而言也無皇曰今日耽樂皇暇也無敢自暇曰今日耽樂而明日不耽樂夫以一日之暫樂無害也而周公亦禁以爲不可者蓋此心不可斯須而忘此心斯須而忘則是放其心自此以往不可收拾矣以小惡無傷而不去終必至於長惡知攘雞之不可請待來年終必不能遷善故夫一日之暫樂在眾人以爲無害在君子觀之下已不順乎民而非民攸訓上已不順乎天而非天攸若旣不順乎民又不順乎天是人也已大有愆過矣夫一日之耽樂其害遂至於不順天人而積過於一身孔子曰學如不及猶恐失之進徳修業者汲汲則可悠悠則不可也商王受所以迷亂其性以沈湎於酒爲徳者其原亦在今日之耽樂耳成王當知紂開一日之樂遂至於長惡而爲迷亂酗於酒周公防微杜漸則不可不絕其逸樂之原古人責難於君其嚴若此後世若賈山之於文帝則謂惟陛下所幸馬周之於太宗則謂速至還期開人主一綫路豈事君之法哉

周公曰嗚呼我聞曰古之人猶胥訓告胥保惠胥教誨民無或胥譸張爲幻此厥不聴人乃訓之乃變亂先王之正刑至於小大民否則厥心違怨否則厥口詛祝周公又設此兩等人以爲訓一等人是君臣相正邪不能亂一等人是爲邪所亂者我聞古之人君明臣良矣尙且相爲訓告爲保惠爲教誨訓告者教之以事也保惠者安而順之將順其美也教誨者教之以道也胥有疊相之意臣言之君能受之此疊相也惟君臣相正於其上則民自然無所惑於下也譸張誑也幻惑也以無爲有以虛爲實以邪爲正者譸張爲幻也此等人惟是人君耽於逸樂故譸張爲幻之始得以投其隙有戰國好刑名之君則申韓之易入有漢武好神仙則方士之易入此理之必然也人君心術一正則邪安能亂之哉此厥不聴謂不聴此古人之事也苟爲不聴古人之事而好爲逸豫君子旣退則小人必進人乃訓之小人之邪

也邪進則必進而變亂先王之正法或小或大無所不紛更法令旣不合乎人情則民亦不順之否不順也否則厥心違怨蓄其怨於心也否則厥口詛祝形其怨於言也心有所違怨則口必有所詛祝以言告神爲祝請神加殃曰詛

周公曰嗚呼自殷王中宗及髙宗及祖甲及我周文王玆四人迪哲厥或告之曰小人怨汝詈汝則皇自敬徳厥愆曰朕之愆若時不啻不敢含怒此厥不聴人乃或譸張爲幻曰小人怨汝詈汝則信之則若時不永念厥辟不寛綽厥心亂罰無罪殺無辜怨有同是叢於厥身周公曰嗚呼嗣王其監於玆

周公又設此兩等以爲訓一等乃迪哲之王因怨詈而責已者也一等乃因怨詈而責人者也又嘆而言曰自殷王中宗及髙宗及祖甲及我周文王此四君者皆迪蹈哲知而行之哲者知人者也四人者不以哲而知人而以哲自知以哲自知則能內觀自省責已而不責人也且前乎商者無非虞夏之君周公以其逺之可信未若近之可信也故取商周以爲鑑然言商三宗而不及湯言文王而不及武王何哉蓋周公之意謂湯武爲創業之主其艱難固不必言三宗之王乃當無事之世能憂勤者也成王當持盈守成之日故舉此四人而不及湯武也惟此四人迪哲厥或有人告之曰小人怨汝詈汝恨而詈之也此四人者因其爲詈則大自敬其徳必自反曰我必不忠我必不仁我必無禮怨詈何從而至哉其過則引以歸已曰朕之愆信如是則不啻不敢含怒言喜於聞過也夫眾人聞怨詈之辭則必含蓄其怒有不平之色至不敢含怒者已知所以容人則其過人亦逺矣至不啻不敢含怒則不特容而已凡怨詈之言皆已之所樂聞愛我之疾疚不如惡我之藥石子路人告以有過則喜孟子以爲必自反者卽此意也然則此四人者豈有怨詈之哉周公卽其迪哲之心推之茍有怨詈此四人者必若此自反也此厥不聴謂不聴此迪哲之王所爲也人乃或譸張爲幻以虛言邪說告其上曰小人怨汝詈汝遂信而受之不知責已而徒歸怨於人茍若是則不念其爲君之道有容乃大者君道也旣不能容人則不念爲君之道不能寛綽其心淺狹褊隘移其所自反者而責諸人遂至於無罪者亂罰之無辜者殺之將以止怨而不知其怨愈甚怨有同者言人心𨿽異而其爲怨則同叢聚也以一人之身當天下之怨其原則自譸張爲幻之言有以惑之人主不好逸樂則譸張之言何自而入哉且無逸一書戒逸樂事也前說三宗文王受命之長短後說聴言之審與不審因詈而自反與不知自反何哉曰此皆所以爲逸樂戒也人主茍憂勤則心平气定而一身和邪說不進下無怨言祝詛則天心和一身和天下又和此受命所以長也人主逸樂則心有所蠱壊而一身失和邪說易進小人怨詈殺戮無辜而天下亦失其和此壽命所以短也周公推言人主之壽下及於小人怨詈之情亦可謂親切矣古之王者兢業於上而王言之大王心之一使百姓咸頌其美作民父母爲天下王使皇極之民皆稱其徳爲感召和气以享歷年之久豈無自而然哉周公曰嗚呼嗣王其監於玆自君子所其無逸而至是叢於厥身皆嗣王之所監也豈特成王當監卽千百世下之爲人君者不可不監也

尙書詳解卷三十五﹤經部﹐書類﹐陳氏尙書詳解﹥

欽定四庫全書

尙書詳解卷三十六

宋陳經撰

君奭【周書】

此篇乃召公欲退而周公畱之故作此書也二公輔相成王營洛邑周公復子明辟二公之功亦成矣二公之心皆欲去矣周公旣爲成王所畱召公不欲周公之畱也是以有不恱之意然則以周公之畱爲是則召公之不恱得無恝然忘情於君乎以召公之不恱爲是則周公之復畱得無貪祿固位乎據此二公之心各有所向功成身退者人臣之常道此召公之志也與周家相爲無窮者宗臣之深憂此周公之志也周召乃同心一體之人周固不可無召而召亦不可無周周公旣爲成王畱則召公安得猶退洛誥之書乃成王畱周公之辭君奭之書乃周公畱召公之辭古之大臣國爾忘家公爾忘身視天命之無窮皆以爲切巳之事故此篇多言天命之不足恃惟在得人以繼持之耳

召公爲保周公爲師相成王爲左右召公不恱周公作君奭

師者教之以事而諭諸徳者也保者謹其身而輔翼之使歸諸道者也師保皆三公之官周官曰立太師太傅太保是也保次於師而此序云召公爲保先於周公者蓋此篇爲畱召公而作故也先周公相成王爲左右左以佐之右以佑之觀成王之初卽位也本中材庸主管蔡流言之變周公幾不免則其資稟可知矣及其後也信任周公而不忍周公之去已是非師保之職朝夕納誨涵養成就何以至是哉及其功旣成而召公起勇退之心爲召公之計則得矣爲成王爲周家計則未也故周公因其不恱而作君奭之書挽召公之畱欲與之共圖周家之政至於永永無窮而後巳卒之召公相成王及成王周公已歿之後至康王之時猶未忍去其亦有感於周公之言也

周公若曰君奭弗弔天降喪於殷殷旣墜厥命我有周旣受我不敢知曰厥基永孚於休若天棐忱我亦不敢知曰其終出於不祥嗚呼君巳曰時我我亦不敢寧於上帝命弗永逺念天威越我民罔尢違惟人在我後嗣子孫大弗克恭上下遏佚前人光不知天命不易天難諶乃其墜命弗克經歷嗣前人恭明徳在今予小子旦非克有正迪惟前人光施於我衝子

周公若曰君奭君者尊之也奭者名之也旣尊之曰君又以名呼之何也古人質朴誠實無所諱況於同列之相親朋友之相與者乎同列而稱其名若此君奭是也朋友而稱其名曾子之責子夏曰商汝

何無罪是也後世有深情厚貌懷疑獻諛此風不復見矣弗弔天降喪於殷弔憫也商家不爲天所憫是以降其喪亡之禍於商商旣墜其命而周受之矣周公言之若有惻然之意蓋聖賢初心本不欲利商家之天下商之墜命豈周之所欲哉一天命也商旣墜而不可保我周𨿽巳受之其敢長保乎其基業至於永休而爲天所輔而或出於不祥亦我所不敢知也其不敢知者以見天道之難測也基業也永長也孚信也休美也若順也棐輔也忱誠也周之基業長信有休美以順天而爲天所輔其誠此得天命者也其終或至於不善爲天所棄絕此失天命者也周公皆以爲不敢知者蓋天道髙逺不敢與知旣不敢知天則所知者人事而已盡人事者𨿽不求於天而天自不敢違人事之不盡而汲汲於知天者𨿽求於天而天愈不可測古之聖人卽求天於己者也嗚呼君巳曰時我此周公舉召公往日之言而証之也周公之意曰基之永孚於休歟抑亦出於不祥歟皆不敢知往日召公已有言曰是在我而不在天矣召公已有時我之言亦不敢以天命之旣得爲安遂至於不念天威之可畏不察民之有過蓋安於天命而不修人事者必不能長念天道之可畏亦不能察民之有過而王之知天命之可畏而逺念之者當常存畏敬之心知民之有尢過愆違者當化惡爲善去乖爭爲和睦我不敢以寧於天命之故遂至於不念天威不察民過則周公知天命之在我而不在天能畏天威能察民過矣故曰惟人惟人者在於人事之當修不必求之天可也後嗣子孫指成王后也前人光者文武之明徳也設若後嗣之子孫不能恭承天命遏絕佚失前人之光我已退老而家居則何由而知之天命不易言其天命不可輕易旣曰不易又曰難諶以見其難諶而不可測度也天命難信如此至於隕墜厥命而不能以經久歷年抑誰之過𨿽是後嗣之子孫不恭上下遏絕前人光之失其實大臣之退老而不任其責所以至此也周公言及於此見天命之無常全在人事則輔相成王以祈天永命周召安得而辭哉嗣繼也繼前人文武之志恭承其明徳者正在我小子旦周公自任之辭也我小子其任甚重然非能別有正人之道亦在乎行前人之光明以施諸衝子言以文武之明徳開悟成王之徳也上一句乃周公自任之辭下一句乃周公不敢自居之辭以前人之徳而行於己則不敢不以自任以前人之徳施諸君則不敢以是自居

又曰天不可信我道惟寧王徳延天不庸釋於文王受命

又曰者更端而言之也天不可信我道惟寧王徳延者申上文之意也上文旣以天命不易必迪前人光施於衝子此又言天不可信我惟遵行文武之徳使國家延長則天終不用釋廢文王所受之命矣天命自文王而始受命武王之徳則不替文王之受命此言惟徳可以得天以周公之聖豈不知天命旣曰不敢知又曰不易又曰難諶又曰不可信此知古人不以在彼者爲天而以在巳者爲天捨一己而外求天皆爲不知天也皆僥幸之私情而非躬行之實理也

公曰君奭我聞在昔成湯旣受命時則有若伊尹格於皇天在太甲時則有若保衡在太戊時則有若伊陟臣扈格於上帝巫咸乂王家在祖乙時則有若巫賢在武丁時則有若甘盤率惟玆有陳保乂有殷故殷禮陟配天多歷年所

此則周公曆敍有商之賢臣能成其功業也我聞在昔成湯旣受天命而有天下當是時則有伊尹者輔相成湯其治功至於格天言與天無間矣莫大於天人臣輔相之功至於與天同其大則是無一夫不被其澤無一民不蒙其澤也在太甲是時則有若保衡保衡者官名卽伊尹也亦曰阿衡天下之所倚以安平也故曰保衡太戊太甲之孫也是時則有伊陟臣

扈伊陟伊尹之子經曰伊陟相太戊是也臣扈在湯時已有是名疑至臣扈是也太戊時尙在可謂累朝之元老也伊陟臣扈二人相太戊其功至於與帝爲一天卽帝帝卽天也天以形體言帝以主宰言變其文爾言保衡之於太甲伊陟臣扈之於太戊其可以幾於伊尹之相湯巫咸乂王家巫咸亦太戊之臣經曰伊陟贊於巫咸是也乂治也治王家之事特能修其在人之職而已未至於格上帝也在祖乙時則有若巫賢卽巫咸之子也在武丁時則有甘盤甘盤卽髙宗舊學之臣也明此二人者不及伊尹保衡伊陟臣扈故不言格天格帝之功髙宗後得傅此不言傅者推本而言之髙宗後來所以恭黙思道夢想求賢亦皆舊學之時甘盤之功居多周公舉此四人者其徳有大小功亦有淺深皆能成其輔相之業陳列也皆循此爲臣之道其功陳列於前安治有商家故使商家之禮升至配天爲天子者配天者也商家子孫長有天下以祀天故曰禮陟配天歷年之久周公舉以告召公欲挽畱召公使之以商家賢臣爲法也

天惟純佑命則商實百姓王人罔不秉徳明卹小臣屏侯甸矧咸奔走惟玆惟徳稱用乂厥辟故一人有事於四方若卜筮罔不是孚

商家之明君賢臣相與圖治有以感格乎天故上天佑之爲生賢者之多純大也天有以佑之故商家人材之盛充實於其國孟子曰不信仁賢則國空虛國有人焉則實無賢者則虛天之佑人君莫大於生賢良弼曰帝賚而吁俊所以尊上帝則賢者之生豈非天所以佑人君何以見天之佑商而使商家人材之富其在內而百官族姓王朝之人也則無不秉持其徳以明其憂國之事不敢暇逸以盡其職之所當爲者秉徳明卹也其在外而小臣也則無不藩屏於侯甸之服武夫糾糾爲王之衞者屏侯甸也若在下而奔走侍禦僕從綴衣趣馬之人也則亦無不惟徳之是舉以乂治其君之事惟夫若內若外若小若大之臣各盡其職各任其事故一人在上無事則已茍有

事於四方則惟動丕應徯志四方之民信其上如卜筮然君民之相孚本於大臣輔相之業所以至此夫以商家之臣如七人者其功直至於上得乎天下得乎賢其盛若此則周之治茍未至於商則召公其可遽退乎

公曰君奭天壽平格保乂有殷有殷嗣天滅威今汝永念則有固命厥亂明我新造

周公旣商家賢臣勲業如此再言商家享國長短在於人事而不在乎天平者謂下能和平其民也格者謂上能感格乎天者也能和平其民能感格乎天享國歷年必久故曰天壽平格此卽求福不回幹祿愷悌之意也平格卽壽非平格之外別有天壽也商之君臣能平格則天壽之天保乂安治有商其後之嗣王如紂者不能平格則不爲天所壽不爲天所安治故天滅之以威興亡之效全在人事今汝永念則有固命固堅也永長也汝若能爲長逺之慮不爲目前之計不安於小成不止於僅足卽永逺也能永逺則天命有隆勿替其治將潤色顯飾粲然於我新造之周家對商而言之文武受命未久故曰新造周公以永念者期召公則其所慮亦深且逺矣

公曰君奭在昔上帝割申勸寧王之徳其集大命於厥躬惟文王尙克修和我有夏亦惟有若虢叔有若閎夭有若散宜生有若泰顚有南宮括又曰無能往來玆迪彛教文王蔑徳降於國人亦惟純佑秉徳迪知天威乃惟時昭文王迪見冒聞於上帝惟時受有殷命哉前旣歷舉商家得人之盛矣此又舉周家文武所以得人之盛割裁正也申重復也勸勉勞也寧王卽武王也武王本有徳矣天又從而裁正之重復而勸勉之此與式教用休陰誘其衷同意武王之徳所以極其至而無有逾越者皆上帝割申勸之也故能集有天下之大命於其身周公先言武王者蓋欲言文王之徳又必舉武王武王所以能集天命於其身者豈無自而然哉蓋本於文王也惟文王尙克修和我有夏修者因其壊而修治之也和者因其乖而和之也紂在上三綱五常旣壊而人亦爲之不和矣文武庶幾能修和有夏𨿽文王之責而實不敢自以爲功但庶幾而已當此時文王惟得此五人者爲之助虢叔也閎夭也散宜生也泰顚也南宮括也不言呂望以見言兵者非文王之本心也文王有此五人爲之疏附後先奔走禦侮故能成修和之功又曰無能往來玆迪教文王蔑徳降於國人又曰文王之辭也文王𨿽有此五人文王之心常有歉然不自足之意且曰無人能往來爲我道常教於天下無其徳以降下於國人且文王已有人迪彛教而必曰無能往來文王已有徳降於國人而必曰蔑徳聖人之心其不自足也如此亦惟純佑秉徳上文言商家之事旣曰天惟純佑命則商實百姓王人罔不秉徳矣故此云亦惟純佑秉徳天心純一佑助文王故生賢佐皆秉持其徳之人賢者天所生也故迪知天威言其踐履無不與天合亦如迪知上帝命同乃惟時昭文王此秉徳之臣能明文王之徳輔相而開導之使文王之徳所迪行者皆足以顯見覆冒於天下以此而聞於上帝惟是賢者能迪知天威所以能相其君亦聞於上帝天爲君而生賢故賢亦以天而輔君也文王所以能受有商命皆賢者輔相之功以文王之聖猶資賢人之助而況不爲文王者乎

武王惟玆四人尙迪有祿後曁武王誕將天威咸劉厥敵惟玆四人昭武王惟冒丕單稱徳

此武王得人之助也時虢叔巳死故曰四人惟玆四人輔相武王庶幾蹈履至於保有天祿曰尙云者亦與尙克修和我有夏同皆不自恃之意也其後也曁及武王誕行天威咸劉殺其敵以興徵伐之師謂之尙迪有祿則保有天祿者武王之初心也誕將天威而謂之後曁則徵伐者非武王之初心也不得已而後爲此舉爾非是武王始便欲將天威也惟玆四人明文王之徳使武王之徳覆冒於天下天下之人盡稱頌武王之徳萬國同辭此四人者在文王時昭文王則以其冒聞於上帝在武王時昭武王則以其冒而使天下之稱徳何也言天則可以兼人言人則可以兼天也

今在予小子旦遊大川予往曁汝奭其濟小子同未在位誕無我責收罔朂不及耉造徳不降我則鳴鳥不聞矧曰其有能格

文王之治五人者爲之武王之治四人者爲之況今日成王之治未成召公其可不以五人四人者爲心乎予小子旦視今之天下如遊大川然以其險而難濟也任重而不克勝也必得召公同心輔政則可予自今以往曁汝奭濟小子成王於大川之險亦如未在位時召公之心豈不謂成王已卽政已在位能勝其任矣殊不知任大責重非成王所能當在召公視之亦當與未在位時同也誕無我責汝召公不須責我以爲我不當挽畱召公也收罔朂不及耉造徳不降收藏也朂勉也耉造老成之稱也爾召公倘有意收藏韜晦無能勉其所不及則是老成人不肯降下其心以輔成王也周家之治有不逮處尙望召公加勉則可旣不能勉所不及老成人不降下其心則鳴鳯之祥不復聞矣況敢望其至治之極乎文王興於岐山時有鳴鳯之祥此治之感召也然則召公安得不加勉乎

公曰嗚呼君肆其監於玆我受命無疆惟休亦大惟艱告君乃猷裕我不以後人迷

君奭不可不以此爲監文王之功如彼而今日之治未成如此其當監視於此我周家受命𨿽有無窮之休矣然有以基之於前無以成之於後則前功不可保豈非亦有大艱難者乎告君奭當謀所以寛綽其心欲去者其心迫窄故也寛其心則當爲成王畱我不以後人迷惑之意豈爲目前茍安而已哉誠欲後人有所觀法有所循守不至於迷惑也此周公所以開召公之心也

公曰前人敷乃心乃悉命汝作汝民極曰汝明朂偶王在亶乘玆大命惟文王徳丕承無疆之卹

前人指武王也周召二公當時親受武王顧命托以後嗣之事故舉前日之事以告之曰前人敷布腹心以命汝作汝民極極中也使民皆於汝而取中故曰作汝民極曰者命之辭也曰汝當明明勉輔後主朂勉也偶者匹合輔佐也在亶乘玆大命亶信也乘行也我之命汝如此汝當以誠信行之惟法文王之徳以大承當此無窮之憂蓋天下至重乃是無窮之憂也欲承此無窮之憂者茍非法先王之徳不可此皆武王所以命周召之辭人情誰獨無是愛君之念周公舉武王昔日顧命之辭以畱召公召公寧不惻然有動於中乎

公曰君告汝朕保奭其汝克敬以予監於殷喪大否肆念我天威予不惟若玆誥予惟曰襄我二人汝有合哉言曰在時二人天休滋至惟時二人弗戡其汝克敬徳明我俊民在讓後人於丕時

公曰君凡我所以告汝者皆出於中心之誠然然則周公豈有不誠者哉而必曰告汝朕示之以至誠者蓋召公之所見與周公不同以聖人而與聖人言則不言而意已傳以聖人而與賢人言故多言而意始悟召公下於周公一等者也故不能無費辭保奭旣稱之曰君又稱其官皆所以尊召公也其汝克敬我告汝之言旣出於誠則汝當敬我之言不可忽也其以予之言監視於商家喪亡大亂肆念天威之可畏如此召公安得輕於去天威而謂之我者天下無一事而非吾身之理天威之可畏者卽其理之可畏者也予不允惟若玆誥此又周公自謙之辭我之心未足取信於人所以如此多言以見多言非周公之得巳也因言所以明其心也予之意惟曰王業之所以成者在我二人周公不可一日無召公汝之意亦會與我合矣其言曰誠在是周召二人矣猶慮夫周家積累之久天之美日至福祿之來無窮非我二人所能當蓋徳不勝福則必有危我深以滿盈爲懼故欲去也夫召公所謂在時二人之意𨿽與周公合而惟時二人弗戡之意則與周公異周公以王業終始爲憂召公以一身滿盈爲憂也其汝克敬徳明我俊民在讓後人於丕時周公以爲召公𨿽以滿盈爲憂惟能敬徳者則𨿽滿而不溢汝盍以敬徳爲念乎今日相成王保治安持盈成兢兢業業不敢少忽者是乃敬徳也又當於下僚之中有賢者則明而舉之置之上位丕大也至於他時國家躋於大安功業至於大盛則此時可以遜與後人而去矣在今日未至於盛大未有俊民可遜則召公未可去也蓋大臣之進退常以人才之得失爲慮有賢者以任其事則身可以退而無慮蕭何之死必引曹參以爲相管仲不能薦賢於桓公徒知三子非人情不可近所以不能免後人之議也召公以滿盈爲憂周公所以開拓召公之心使之以天下爲憂也

嗚呼篤棐時二人我式克至於今日休我咸成文王功於不怠丕冒海隅出日罔不率俾

周公又嘆而言曰所以厚輔周家者惟我二人故能至於今日之美使社稷安寧商民已服成王長而踐祚豈非我二人之力乎𨿽然知今日之休爲可美又當知他日之患爲可慮旣圖之於其始必當保之於其終我之意欲與二人者皆能成文王之功於不怠言文王之功有所未備者當以勤而成之使海隅出日之際天所覆極地所載日月所照霜露所墜之地無不率俾則文王之功始成茍及於近而不及於逺及於中國而不及於外夷皆未足爲功之至觀此章以見古之人君能信任其臣古之爲臣者能任其責也成文王功於不怠丕冒海隅出日罔不率俾此豈易事哉而周公所以期望於召公者皆以是爲人臣之職業明乎此則使是民爲堯舜之民者非伊尹之責乎四海之內咸仰朕徳者非傅之責乎推而下之則牛羊之茁壯會計之當否果非乘田委吏之責乎千乘之國加之以師旅因之以饑饉比及三年可使有勇果非任千乘國者之責乎古之爲人臣者隨其小大而各任其責如此後之爲人臣者隨其小大而皆不任其責商財賄之有無計班資之崇卑其去古人已逺矣

公曰君予不惠若玆多誥予惟用閔於天越民公曰嗚呼君惟乃知民徳亦罔不能厥初惟其終只若玆往敬用治

惠順也我不順汝之所爲所以如此多誥召公之意欲去周公之意欲畱周公安得順召公之所爲而聴其去乎前言予不惟若玆誥所以見周公之不自恃此言予不惠若玆多誥所以見周公之不茍同天之愛民也無有窮已予不以一身爲慮而以天之愛民者爲念閔念也公曰嗚呼又更端而告之嘆而言曰惟乃知民徳借民情以爲諭也民之徳罔不能成其始而怠其終民之情勤初怠終也如此旣是召公之所熟知則召公安可以民情自處乎惟其終可也當敬順我此言自今以往以敬而用治尢當謹其治於終也語有之曰行百里者半九十晚節末路之難也觀此篇周公所以拳拳於召公者豈非人臣之晚節乎

尙書詳解卷三十六

欽定四庫全書

尙書詳解卷三十七

宋陳經撰

蔡仲之命【周書】

仲乃蔡叔之子也蔡叔流言於國周公旣囚之於郭鄰矣何爲而復用其子也曰仁人之於弟也不藏怒焉不宿怨焉親愛之而已矣使蔡叔之謀害及周公而不及王室則周公必將恕其罪惟其與三監淮夷武庚協謀以叛周周公身爲冢宰將以正王法則不得私其兄弟焉是周公之不得已也𨿽然周公豈一日而忘兄弟之恩哉無一日而忘兄弟則夫叔之子有仲能克庸只徳以蓋前人之愆豈非周公之所深幸歟又況父子兄弟罪不相及前日之事公不以恩而損義今日之事公不以義而掩恩觀此篇之書當有以知周公親親之情故其所以告戒之言皆家庭訓誨之語而非可以常情論也

蔡叔旣沒王命蔡仲踐諸侯位作蔡仲之命

蔡叔旣得罪於王家何以得稱沒蓋仲之賢久矣周公旣以其子爲卿士則不可以囚其父蓋赦其罪矣又況命蔡仲踐諸侯位不廢其舊國則叔爲始封之君旣赦其罪則得以稱沒先儒謂若父有大罪罪當絕滅正可別封他國不得仍取蔡名以蔡叔爲始祖也其是矣

惟周公位冢宰正百工羣叔流言乃致辟管叔於商囚蔡叔於郭鄰以車七乘降霍叔於庶人三年不齒蔡仲克庸只徳周公以爲卿士叔卒乃命諸王之蔡此武王崩成王幼周公居攝之時周公爲太師三公也冢宰六卿之長也以太師兼冢宰是爲公以兼卿正百工之事當是百官總已以聽冢宰也三叔流言卽管叔蔡叔霍叔流言於國曰公將不利於孺子也變起於家庭禍生於骨肉周公將何以處此哉大義滅親不得以兄弟之故而屈於王法使周公而如舜三叔如象則封之可也象之謀害舜也止及其身三叔之謗周公也害及於天下又況周公位冢宰正百工則法在周公權在周公安得以如舜哉致辟管叔於商者就商地而誅殺之也其罪重故也囚蔡叔於郭鄰郭鄰者中國之外地名囚者制其出入也其罪輕於管叔也降霍叔於庶人三年不齒廢爲庶人三年之間不得與兄弟敍齒列三年之外則齒之也其罪又輕於蔡叔也三叔皆有罪管叔霍叔之子無聞焉惟蔡叔之子蔡仲能用其敬徳故周公用之以爲巳之卿士焉周禮畿內之諸侯立卿兩人周公爲畿內諸侯故以仲爲卿士及叔之卒也乃命諸王之蔡孔氏曰叔之所封畿內之蔡仲之所封淮汝之間畿內之蔡名已滅故取其名以名新國然仲之命也不於叔未卒之前而乃於叔卒之後何也蔡叔未卒則仲無君國之禮蒯瞶在而立輒衞是以亂故周公之封仲也必於叔卒之後此又聖人所以正父子之名也此一章非周公命仲之辭乃史官敍述其事其言簡而有法觀周公之位冢宰也曷嘗容私於兄弟之間哉其致辟管叔也乃管叔自取其辟而非周公辟之也其囚蔡叔降霍叔也乃管蔡自取其囚與降而非周公囚之降之也其封蔡仲也亦蔡仲自取其封而非周公封之也賞善罰惡在人而不在已周公何容心哉此之謂天討有罪天命有徳

王若曰小子胡惟爾率徳攺行克愼厥猷肆予命爾侯於東土往卽乃封敬哉爾尙蓋前人之愆惟忠惟孝爾乃邁迹自身克勤無怠以垂憲乃後率乃祖文王之彞訓無若爾考之違王命

王若曰周公以王命告之也小子胡亦與小子封同意胡仲之名也小子者以其年齒尙少未有所知當受教誨也惟爾率徳攺行克愼厥猷將以命之必有以美之汝能率循文武之徳能攺蔡叔之行亦在於謹其道爾謹其道者不敢違道則必知所決擇徳則循而爲之父行則攺而不爲肆我所以命汝爲諸侯於東土之地往卽乃封敬哉汝今往就此封爵尢當敬其事勿謂其巳能率徳攺行克愼厥猷而不加勉也爾尙蓋前人之愆惟忠惟孝周公篤於親親之情故戒之之辭尢切爾庶幾掩蓋前人之過者惟在忠於事君孝於事親忠孝可以立身可以揚名可以顯父母不遺父母惡名如東晉沈勁恥其父有凶逆之行欲死以滌之變凶逆而爲忠孝者此可謂能爲子矣爾乃邁迹自身克勤無怠以垂憲乃後邁行也迹善迹也汝當行善自汝身始勤而終不怠以示乃子孫之法蓋祖父有善行則捨汝之身使汝之子孫取法於祖父可也爲祖父者旣有過則爾子孫將何所法乎自汝身而不能行善不能克勤爾之子孫無取法則爾父之惡名日彰矣此乃周公深有望於蔡仲砥礪植立湔雪前人之恥以自新其門戶也率乃祖文王之彞訓無乃爾考之違王命此則周公示之以知所取舎也爾將何以垂憲乃後乎文王之彞訓可循則循之爾考之違王命可攺則攺之蔡仲旣能率徳攺行則能率彞訓不違王命矣周公又就其能者而申警之

皇天無親惟徳是輔民心無常惟惠之懷爲善不同同歸於治爲惡不同同歸於亂爾其戒哉愼厥初惟厥終終以不困不惟厥終終以困窮

此又以天人至公之理示蔡仲天無私親惟有徳者輔之此天有至公之理也民無常懷惟惠者懷之此民有至公之情也爾勿謂汝父有罪天不輔汝民不懷汝自汝之身茍有徳以感乎天有恩以感乎民則天人將不汝棄天下之善亦多端矣而要其同歸則歸於治天下之惡亦多端矣要其同歸則歸於亂治與亂者善惡之應也故夫人之爲善惡者不在治亂效驗之日而常在於是非一念之初爾其戒哉當以同歸於治同歸於亂者爲戒謹其初而思其終可也謹其初者乃是非之一念也思其終者治亂之效驗也始然之火至於燎原滴澑之泉可以滔天安可不謹其初而思其終之可以常行乎君子言必稽其所終行必稽其所敝者是自初而爲終之慮也茍惟決擇之初不能謹審學仁而至於兼愛爲無父學義而至於爲我爲無君無父無君遂至於爲禽獸其端甚微而治亂甚大故謹厥初惟厥終者至於其終可以不困不困則歸於治矣不惟厥終者終於困窮困窮則歸於亂矣人情孰不欲好善惡惡亦誰肯舎善而從惡惟其決擇趨舎之不審以惡者爲善反以善者爲惡及其機已熟則治亂形焉蔡仲爲蔡叔之子是𨿽

其心以父之惡爲懲戒安知不矯枉之過遂流於惡而不自知乎故周公以爲善不同爲惡不同者示之以其所歸又以謹厥初者示之使知所辧惟恐蔡仲矯乃父之失懲乃父之罪過於用心𨿽不蹈父之惡而惡亦多端不可以一槪言也

懋乃攸績睦乃四鄰以蕃王室以和兄弟

此言爲諸侯之綱目也爲爾之職者得非在於勉乃功乎凡諸侯所當爲之職者皆在所勉也得非在於睦四鄰乎凡朝聘會同鄕校之禮在所當講也惟其懋勉汝之功則蕃屏王室者在此矣內爲天子牧養小民而外爲天子禦侮敵愾王所則乃績之勉是乃所以蕃王室也惟睦汝之四鄰則和兄弟者在此矣五年再相朝以修王命行玉帛之往來則四鄰之睦是乃所以和兄弟也

康濟小民率自中無作聰明亂舊章詳乃視聴罔以側言攺厥度則予一人汝嘉王曰嗚呼小子胡汝往哉無荒棄朕命

康安也濟成也安民之居成民之業當循大中之道而行之尋自堯舜禹湯文武所以相傳之要不出中之一字所謂中任理而不任意任公而不任私是也若夫作聰明以亂舊章視聴之不審以側言而攺厥度者皆任意也非理也皆任私也非公也舊章皆中之所存法度者亦中之所寓惟作聰明者必至於喜功生事好奇立異而舊章於是乎亂矣惟視聴之不審者必至於聴無稽之言用弗詢之謀窮兵黷武橫賦厚斂而厥度於是乎攺矣度卽舊章也曰舊章則有已然之則曰度則有當然之制無非中也周公慮蔡仲懲創乃父之愆用意過當反以生事爲奇也故有此戒天下有自然之中理初不在乎作意爲之能如此則予一人將汝嘉美而不汝棄矣王曰嗚呼申言以訓之曰小子胡自今以往無荒忽以棄我之言欲其終身以奉行之也此篇大意惟在率徳攺行一句蓋前人之愆是攺行也至於徳則謂之率乃祖文王之彞訓謂之舊章無非循其自然之理不在於矯揉而爲之也

成王東伐淮夷遂踐奄作成王政

奄之爲惡亦已久矣孟子曰周公相武王誅紂伐奄三年討其君則在武王時常不服矣及武王崩周公攝政三監及淮夷叛則周公攝政時又叛矣此言成王東伐淮夷則周公歸政之初成王卽政之初又叛洛誥成王卽位封伯禽於魯費誓云魯侯伯禽宅曲阜徐淮並興東郊不開魯侯徵之彼言徐淮並興此言伐淮夷則知成王伐淮夷魯侯伐徐戎正同時也蕞爾奄國自武王至成王卽政初年凡三叛故多方之書曰我惟時其戰要囚之至於再至於三知此伐淮夷者乃第三次也反覆背叛不常如此故成王旣伐之則遂從而滅之踐滅也滅其君而徙之也作誥命言徙奄平淮之政令史敍其事作成王政之篇成平也平淮夷以爲王者政令也其書已亡

成王旣踐奄將遷其君於蒲姑周公告召公作將蒲姑王者之兵無滅國之理成王旣滅奄矣又將遷其君於蒲姑則知踐奄者滅其背叛之君謀於奄眾別置其君則其社稷不滅也蒲姑齊地也成王以其叛服不常去中國逺故徙其君於蒲姑近齊之地使之邇王室之化周公以此告召公先儒謂告召公使爲此策書告令之其書已亡未知其必然也此三篇之書皆有其序而已

尙書詳解卷三十七

欽定四庫全書

尙書詳解卷三十八

宋陳經撰

多方【周書】

武王之伐商也一戎衣而定何其易也旣得天下易世之後商民猶不服自大誥而下康誥酒誥梓材召誥洛誥多士多方八篇之書無非爲商民而作何其難也觀孟子答公孫丑論王道之難易可以知此矣商家賢聖之君六七作天下歸商久矣久則難變也文王之徳百年猶未洽於天下而武王周公繼之而後盛行則知商民念商徳澤已深而服周之化猶淺武王崩一經武庚之變而國叛及成王卽政又叛東坡先生曰周無周公則商之復興必矣以西漢之道徳比之商猶碔砆之與美玉然王莽公孫述隗囂之徒終不能使人忘漢光武之興成功若建瓴然此周召二公所以終不敢去周者爲是故也

成王歸自奄在宗周誥庶作多方

成王東伐淮夷遂滅奄矣自滅奄而歸在鎬京諸侯朝覲之際因作多方之書以告庶多方之書與多士相多士誥商民之遷於洛邑者也多方誥四國多方並及天下之諸侯也夫以周室堂堂天下之大勢視商之遺民不啻泰山壓卵舉不服之民而誅戮之以一天下之心宜不爲過而成王周公諄諄於口舌之間不能自已何也然是足以見古人忠厚之心矣古之聖人不忍有疾圖天下之心寧使無有遺力而不忍盡其力於天下寧使吾有餘威不忍盡其威於天下堯不以四凶之害治而遂用操切之政舜不以有苗之逆命遂用搗其巢穴之師此皆聖人寛緩和柔之政視天下如海涵春育之中曾不以小不如意而遂至於傾國之舉也秦漢而後吁亦薄矣

惟五月丁亥王來自奄至於宗周周公曰王若曰猷告爾四國多方惟爾殷侯尹民我惟大降爾命爾罔不知惟五月丁亥王來自奄至於宗周此史官記其時日敍其所以作此書之防也踐奄之舉豈成王之得已哉成王不得已而踐奄及歸自奄之後恐多方之諸侯猶有未服以干天討如淮夷之國者故作書以開導之周公曰王曰先言周公而後繼以王曰者周公以王命告也自大誥而下凡言王若曰者皆周公以王命告也而不言周公何也曰史官於此舉周公則知前數篇凡言王若曰者皆周公之辭猷告爾四國多方言以道告爾四方之國多方之諸侯惟爾殷侯尹民者凡在殷國之諸侯與乎爲正民之官者並告之也我惟大降爾命爾罔不知降爾命誅紂也紂爲無道得罪於天我奉天命以伐紂旣降爾命此爾之所知也汝諸侯旣知紂以暴虐取亡我周何與焉爾諸侯猶有未服之心何也

洪惟圖天之命弗永寅念於祀惟帝降格於夏有夏誕厥逸不肯慼言於民乃大淫昏不克終日勸於帝之迪乃爾攸聞厥圖帝之命不克開於民之麗乃大降罰崇亂有夏因甲於內亂不克靈承於旅罔丕惟進之恭洪舒於民亦惟有夏之民叨懫日欽劓割夏邑

此舉有夏之事以爲證也商之伐夏猶周之伐商有夏之君所以圖謀天命者不能常敬念於祭祀蓋欲謀天命當求諸己巳能以敬奉其祀事則天命得矣夏之君不知此故天於是降格於夏謂有災異以警懼之也天之愛人君至矣自非大無道之國常欲扶持之故日月之薄蝕山川之沸騰皆所以降格於有夏使知所戒天𨿽降格於夏如此而有夏之君視之如未嘗有方且大爲逸樂不肯出憂民之言人主有憂民之心則必有憂民之言有憂民之言則必不敢爲逸樂之事旣誕厥邑則必不肯慼言於民矣乃大淫昏者其心蒙蔽而昏亂也不克終日勸於帝之迪者未嘗以一日之力勉行天道也夫子曰有能一日用其力於仁矣乎我未見力不足者其心無所明矣安能以一日之力行天道乎乃爾攸聞此有夏之惡天下之所共知亦爾之所聞也惟其桀之惡淫昏於厥心故見之於民者亦無有善政凡人主謀天命者以民爲主有夏所圖帝之命乃不能開民之所麗麗著也離麗也人情莫不欲壽是所麗在壽也三王生之而不傷人情莫不欲富是所麗在富也三王厚之而不困桀乃不克開於民之麗凡民之所欲處皆爲之窒塞不通方且降刑罰之威以增重其亂於有夏之國因甲於內亂甲者始也其亂自內而始自身及家自家及國不能以善遏承其眾孟子道性善謂民性本善人君亦當以善道承之使趨於善桀不克靈承於旅故無有大惟恭徳之是進不惟恭徳之是進是忽略其民也忽略其民所以大爲舒惰之政於是視民事若不切然不以介意者也言悖而出者亦悖而入曾子曰戒之戒之出乎爾者反乎爾者也桀旣不以民爲心故民亦不以君爲心有夏之民皆相率爲貪叨忍懫以拒其上桀乃取其殘賊之臣爲慘酷而劓割夏邑者日日尊敬之以此而爲治桀之罪至此則天人之心皆失矣

天惟時求民主乃大降顯休命於成湯刑殄有夏惟天不畀純乃惟以爾多方之義民不克永於多享惟夏之恭多士大不克明保享於民乃胥惟虐於民至於百爲大不克開

亂不極則治不生此自然之理也有桀之暴則必有湯之仁天求其可以爲民主者莫如湯故降明美之命於湯俾之刑殄有夏而滅之知天之所以與湯則知天之所以不與桀矣純一也天之不與夏者純一而不變古者無道之國天或降之災異未遽至於喪亡者天之不俾者未純猶有待其攺悔之意若夫天之不畀至於純一則之中無一毫佑夏之意矣天之佑商也必曰純佑命天之不畀夏也必曰不畀純則純者極至之辭也更言桀之罪曰乃惟以爾多方之義民不克永於多享義民賢者也永長也享受也明主任賢可以享天下之福桀不能任賢享天下之福故𨿽有多方之義民不能長享其國也義民旣棄而不用以享其國則有夏所恭之多士皆其不明保享於民之人也安受有民國之福者惟賢者爲能明之故禁其亂於未形之前絕其惡於將然之際不

能明其保享於民則必小人也必愚闇之人也夏之所敬在多士之列者皆此等輩也賢者旣不用之以享其國所用者皆不明保享之士是桀之心與小人合也君臣志趣如此卑下所以相爲暴虐之事以及於民至於百爲凡所爲之百事也皆在窒塞處無有開明之譬之行路焉遊大公至正之道如履坦塗四通八達可以南可以北者由邪徑左道而行如出入山徑之蹊荊榛滿目將見途窮矣

乃惟成湯克以爾多方簡代夏作民主愼厥麗乃勸厥民刑用勸以至於帝乙罔不明徳愼罰亦克用勸要囚殄戮多罪亦克用勸開釋無辜亦克用勸今至於爾辟弗克以爾多方享天之命

言桀之罪則必言商家之有徳而惟成湯能以爾多方之眾大能代夏而爲民主湯豈無故而得之哉麗著也人心必有所麗如日月之必麗天艸木必麗土人心不麗於邪必麗於善也正身以率其民民安有不相勸而爲善哉不特謹厥麗可以勸民也民𨿽被刑亦知勸善竊意其必曰上之刑我也非虐我也所以禁我之爲非而驅我之爲善也今而不免於刑皆巳自取上之人何尢哉此厥民刑用勸之意也以至於帝乙家法所傳賢聖六七作之君莫不皆然無不明徳愼罰明其己之徳以率民是用徳者其本心也謹其罰惟恐濫及於民是用刑者之不得已也民知上之明徳謹罰如此亦能用勸爲善要囚殄戮多罪有罪之民陷於刑獄之中至於戮者亦皆知勸以爲上之刑非以毒民而民之自取之也明徳愼罰卽謹厥麗乃勸也要囚殄戮多罪卽厥民刑用勸也不特明徳愼罰而民勸𨿽要囚殄戮而亦勸不特要囚殄戮而民勸𨿽開釋無辜而亦勸無辜者釋而免之而民亦知勸是無罪者不枉也要囚殄戮多罪是有罪者不縱也人主本原處旣正則或刑或不刑無非皆所爲勸且刑一也先王用之而可以使天下之爲善後世用之而愈召天下之犯法何哉先王之刑皆仁心之所寓而後世之刑皆不仁之具也夫子未嘗不釣弋也而仁見於不綱不射之際文王未嘗不搜田也而仁見於一不再舉之時推此以觀則臯陶之刑可以使四方風動者豈刑爲能爾哉仁心之所形所以陰驅濳率之者多矣今至於爾辟弗克以爾多方享天之命有商之賢君其所爲者如此至於爾辟指紂言也紂不能法先王所爲故不能以爾多方之眾受天之命則商之興也必有所因而興商之亡也亦有所因而亡

嗚呼王若曰誥告爾多方非天庸釋有夏非天庸釋有殷乃惟爾辟以爾多方大淫圖天之命屑有辭乃惟有夏圖厥政不集於享天降時喪有間之乃惟爾商後王逸厥逸圖厥政不蠲烝天惟降時喪

周公先嘆而後以王命告之曰予之作誥以告爾多方非天庸釋有夏而不佑之夏之君自取之也亦非天用釋有商而不佑之商之君自取之也是天命之廢興在已而不在天也乃惟爾君紂以爾多方之眾不能修已以謀天命方且以大淫過之行而圖天命惡事盡有可言其惡之可指也夫爲善而至於有善之可指曰某人仁人也某人義人也此爲善之成其著見如此爲惡而至於有惡之可指亦然泰誓三篇武王數紂之罪是皆有辭是其惡之成於著見如此乃惟有夏圖厥政不集於享周公更取有夏之事對商而言之集有積聚之意享者享受其國也弗集於享則凡今日爲之明日爲之今日積之後日積之皆不可以享國之事故天降時喪令有之諸侯如成湯者代之汝自諸侯而爲天子也乃惟爾商後王紂逸厥逸是以逸爲逸也文武始於憂勤終於逸樂是以勤爲逸也紂不以勤爲逸而以逸爲逸則其所謂逸者皆縱恣放辟之所爲也所以謀其政者不務蠲潔其身以進於善其濁穢可知矣烝進也故天亦從而降下喪亡是天之棄商亦如前日之棄夏也

惟聖罔念作狂惟狂克念作聖天惟五年須暇之子孫誕作民主罔可念聴

孔子曰惟上智與下愚不移上智卽聖也下愚卽狂也聖人不可以爲狂者猶狂之不可以爲聖此孔子之所謂不移者也而周公乃曰聖乃可以作狂狂可以作聖則無乃上智下愚之可移歟曰孔子之所言者聖與狂之成也其習旣成則不移矣周公之所言者聖狂之分也聖狂之分生於一念之頃故聖而罔念則遂趨於狂之路矣狂而克念則遂趨於聖之路矣聖者決不至於作狂狂者必不肯以作聖然亦有此理使堯舜一日而忘兢兢業業豈不移於狂乎是西子之蒙不潔也使桀跖而能攺過遷善豈不趨於聖乎是惡人齋戒沐浴也孔子𨿽曰不移其實有可移之理但恐下愚者自暴自棄不肯移爾若能移之是惟狂之克念也周公言此者以明紂之爲惡倘一旦攺悔則天豈有終棄之哉上天之意念其商家祖宗賢聖不忍驟然棄紂故須待寛暇湯之子孫於五年之久遲之以待其攺悔也及五年之間紂不能攺悔矣大爲民之主而無一善之可聞無一善之可聞是終於爲惡者也周公何以見天須暇五年哉周公卽心而卜之也人心未盡去武王未忍伐商時卽天意也卽未會孟津五年之前也豈人心之外別有天哉聖人之心不忍棄人於爲惡也亦然有不善於此必涵容之寛暇之教誨之遲以須其攺變不得已而後棄之堯之滅鯀也必至於九載績用不成之後舜之滅庶頑也必在於侯明撻記之後湯不以不祀而遂興徵葛之師旣遺之牛羊旣使亳眾往耕而其終猶不攺也然後徵之矣嗚呼此天之所以須暇之子孫必於五年之久也天非棄紂紂自棄也

天惟求爾多方大動以威開厥顧天惟爾多方罔堪顧之惟我周王靈承於旅克堪用徳惟典神天天惟式教我用休簡畀殷命尹爾多方

紂旣不能攺過天於是求於多方之中視其有徳者欲以代商大動以威者言其災異日至天威欲去紂而滅商也開其有能顧天者顧與成湯顧諟天之明命同顧回視也謂其不違乎天理也閉乎彼所以開乎此閉乎商所以開乎周惟爾多方之中無有能顧天者足以上當天心惟我周王文武能以善承民有夏之君惟不克靈承於旅故爲天所棄我周王能靈承於旅故爲天所興克堪用徳徳者得於已也在他人則敗其徳而不用在周王則能用其徳天所愛在民而周王靈承於旅天所親在徳而周王克堪用徳故可以典主神天人君之所以典神天者爲神之主上而星辰日月得其序下而山川艸木得其寧中而宗廟社稷得其安皆人主有以主之也惟典神天得其所以主神天之道故天於是式教之而用其休凡諸福之物可致之祥皆天所以陰誘其衷用訓厥道者也天畀與以商家之命使文武尹正爾多方而爲之君我文武之代商也豈有私心哉天予之也上天至公之理如此爾多方之人尙何疑之有

今我曷敢多誥我惟大降爾四國民命爾曷不忱裕之於爾多方爾曷不夾介乂我周王享天之命今爾尙宅爾宅畋爾田爾曷不惠王熈天之命爾乃迪屢不靜爾心未愛爾乃不大宅天命爾乃屑播天命爾乃自作不典圖忱於正

今我曷敢多誥謂我本不欲以言語大告天下爾之者不從惟有誅戮爾豈敢多爲誥辭哉言寛恩不可以數得我前此亦嘗大降下爾四國之君謂滅管蔡商奄時也民命卽四國之君也爾其可不知懼乎爾何不以誠信之心行寛裕之道於爾多方商人所以不服者其心狹隘不知有至公之理故也爾何不以夾輔介助顯其治道於我周王以享受上天之命乎據汝商人之罪固當擯棄誅戮而我周家撫汝以恩使汝尙得宅居汝之故居畋爾之土田爾何不順王政以廣大天之命乎爾乃蹈行屢爲不安之行是汝心不知自愛故也爾乃不肯大安其天命之當然是爾之盡棄其天命而違乎天也是爾乃自爲不常之事以謀信其正道也夫謀信於正道其心必有常今汝以不常之心豈能謀信於正乎觀此有以見周公無忿疾於頑之心多爲之利害以廣譬之必曰爾者所以見其丁寧諄復之意天命在成王何與乎多方而必曰享曰熈曰大宅曰屑播者蓋理之所不可違者天命也天命在周而汝多方能順我周家卽享也卽熈也天命在周而汝多方不順我周家卽不大宅天命也卽屑播天命也周公以天命諭多方豈非示以至公之理將以破其猜疑之情乎

我惟時其教告之我惟時其戰要囚之至於再至於三乃有不用我降爾命我乃其大罰殛之非我有周秉徳不康寧乃惟爾自速辜

我惟時其誥教之謂前此自大誥而下數書皆所以告汝也我惟時其戰要囚之至於再三謂前此伐紂之後攝政之時三監與淮夷叛復政之後又叛也自今以後如有再叛而不用我命則我惟有大罰以殛汝矣至於此時非我有周秉持其徳不務安康實汝之叛自取之耳此周公所以絕其疑情於他日也然則大罰殛之者豈眞殛之哉戒之之辭不得不如是之嚴亦猶酒誥之書曰予其殺未必殺之也

王曰嗚呼猷告爾有方多士曁殷多士今爾奔走臣我監五祀越惟有胥伯小大多正爾罔不克臬自作不和爾惟和哉爾室不睦爾惟和哉爾邑克明爾惟克勤乃事

此又專責長民之官也有方多士周之士也曁殷多士卽商士也此篇書合天下而告之故並有方多士曁殷多士今爾奔走臣我監五祀謂商士也奔走爲我之臣爲長民之官至此已五年矣自成王卽位遷頑民至今已五年監卽長民之官也胥伯者相長之人也小大多正者小官之長與大官之長皆是殷之尹民者爾無不由於法度之中不可出於法度之外臬取其有限制之義自作不和爾惟和哉和者謂其一心事上無有乖戾是也爾民之中有爲之倡爲亂者亦有不待倡而自爲亂者自作不和乃不待人率之而自爲不和爾旣爲長民之官當有以和之也爾室不睦謂爾之室家宗族也爾𨿽從我周家而爾室家之人未睦則爾亦當和之至於爾邑克明灼見利害是非之所在從我周家之化而無窒塞暗昩則汝之責塞矣故曰爾惟克勤乃事自非爾之勤乃事何以致爾邑之明哉此皆是責長民之官民之未服皆汝爲之長者未有以化之爾

爾尙不忌於凶徳亦則以穆穆在乃位克閱於乃邑謀介爾乃自時洛邑尙永力畋爾田天惟畀矜爾我有周惟其大介賚爾迪簡在王庭尙爾事有服在大僚凶徳者頑而不服者也爾不可以民頑而不服其心遂忌之以爲不可化爾但能以敬和之徳在爾之位則民皆將化凶爲徳矣夫人有穆穆之容者人見之自然生敬閱視也我視汝之邑見汝所謀之大則汝乃用是洛邑庶幾永久其力常得畋爾之田終享安居之樂天亦將畀予矜憐爾我有周又將大有以賜汝擇其能迪蹈者簡拔在王庭之上庶幾使爾治其事有所服行在大僚之中謂受之以尊顯之位周公諭商臣能勸率其民我必有以賞之示之使知所勸勉也

王曰嗚呼多士爾不克勸忱我命爾亦則惟不克享凡民惟曰不享爾乃惟逸惟頗大逺王命則惟爾多方探天之威我則致天之罰離逖爾土

前旣以賞誘之此又以威懲之爾能如是則有賞不能如是則有罰故又曰多士爾若不能相觀率以誠信我之命爾亦則惟不克享是汝不能奉上也惟汝不能奉上所以致民之不能奉上者皆爾長民之責是爾惟放逸惟頗僻以大逺我之王命則惟爾多方探取天之威本未嘗濫加人皆人自取之爾旣自取天之威則我所以致天之罰於汝身離逖爾土使爾逺徙不得享土田之樂我周家所以告戒汝至此勤且至矣惟有賞罰二柄看汝所以從違如何爾

王曰我不惟多誥我惟只告爾命又曰時惟爾初不克敬於和則無我怨

我不惟多誥蓋多爲言語以告爾眾非我本意也我惟敬告汝以天命周之得天下也皆天命而汝不知天命之所在故此篇言天言帝尢詳又曰時惟爾初又更端而告之曰自今以始皆是爾之初前日之非已赦汝勿論汝當自今日爲始攺過自新汝自此以往若不能敬不能和睦則我決意於刑威不汝赦矣周公恐其言語之多適以凟民惠大防而民不以爲徳故斷然爲辭曰不克敬於和則無我怨此告商人之書所以至多方而止也

尙書詳解卷三十八﹤經部﹐書類﹐陳氏尙書詳解﹥

欽定四庫全書

尙書詳解卷三十九

宋陳經撰

立政【周書】

立政之篇無非戒以用人之事也不曰用人而曰立政何也昜曰制而用之謂之法推而行之存乎人記

曰文武之政布在方策其人存則其政舉人主𨿽有法度紀綱纎悉委曲無不詳盡苟不得其人而用之則法度豈能自行哉是亦爲虛具而已矣故戒其君以用人而以立政名篇蓋得人則政自立成王幼沖之日因流言之變不免置疑於周公則知人之明成王或者猶未之盡旣不能知人安能用人此人主之切要周公所以拳拳於此篇之書也

周公作立政

孔子序此書亦與周公作無逸同直書之而其意自顯也古者大臣之戒君本末無不兼舉無逸之書乃

人主治身之本原而立政一書乃人主出治之大要二者亦未始不相爲用蓋專於逸樂者遊心於多欲其志與小人合不知君子之可親能用人以立政自非憂勤於治心原昭晰者不能也周公以無逸戒其前又以立政繼其後而人主所以自治出治之大端盡矣召公得周公作無逸之意而公劉之詩專戒以民

事得周公立政之書而捲阿之詩專戒以求賢所以同心輔政者其在玆歟

周公若曰拜手稽首告嗣天子王矣用咸戒於王曰王左右常伯常任凖人綴衣虎賁周公曰嗚呼休玆知卹鮮哉

周公拜手稽首致敬盡禮所以起成王之敬心欲其聴之專也告嗣天子王矣子曰嗣指成王也嗣天子今己爲王矣與前幼沖之時不同居王者之位必有以盡王者之責王者之責莫重於任人故周公盡舉以告之謂之咸戒無有不盡之意也旣言其大者又言其小者曰在王之左右日與之親近者其大則有常伯牧民之長者常任乃任事之公卿也凖人乃守法之有司也其小則有綴衣掌王衣服者虎賁以武力事王者周公又從而嘆之曰休玆用人之道實乃爲政之至美者也能知以此爲憂者亦鮮矣惟其知卹則不敢輕於用人此數句乃立政一篇之綱領也𨿽然常伯常任凖人三宅之大臣周公奚爲舉此以戒成王哉三宅之大臣成王出而臨朝與之講論治道者也其見之時特少綴衣虎賁之臣成王退朝與之防近者也其見之時多茍惟大臣之是擇而忽略於防近之小臣則讒諂面諛便嬖側媚之臣間於其間人主日與不正人居則其气味之所薰染亦將流於不正矣穆王命伯冏爲太僕正必及於文武之時小大之臣咸懷忠良侍禦僕從罔非正人此先王所以養成君徳者在此而已漢世猶有古意禁闥之中大抵皆以士人居之如吾丘壽王司馬相如之徒嵗時宿衞亦擇其士民之良者自是而後此意寖薄人主日與宦官女子武夫姦人相處其視周官之戒亦已戾矣

古之人迪惟有夏乃有室大競吁俊尊上帝迪知忱恂於九徳之行乃敢告教厥後曰拜手稽首後矣曰宅乃事宅乃牧宅乃凖玆惟後矣謀面用丕訓徳則乃宅人玆乃三宅無義民桀徳惟乃弗作往任是惟暴徳罔後周公旣言知此爲憂者鮮則又言古之人惟有夏之君能蹈行之有室之所以競彊而至於大治者皆自吁俊尊上帝也吁招呼也吁俊奚與於尊上帝蓋天下之事無一而非天之事位天位也職天職也祿天祿也事天工也茍得其賢者布於百執事之列則事得其敍民得其理物得其和豈非尊上帝者在此歟或者不知此意賢有徳則棄而不用小人則用之使天職天工天位天祿皆紊亂而穢徳自彰聞矣方且飾玉帛粢盛曰吾以事天也不知事天者果在於實乎抑在虛文乎然吁俊尊上帝則賢者旣至矣又當知之愈深信之愈篤九徳卽臯陶所陳之九徳也迪知者迪已之所踐履而知之如臯陶所謂亦行有九徳亦言其人有徳是也忱恂者虛心至誠以待之如伯益所謂任賢勿貳是也如知之深信之篤則九徳之人其剛其柔其正直無不一一知其情性有夏之君旣能如此故有夏之臣方敢進用人之戒人君必有用人之誠則人臣進用人之戒君未有此誠則人臣豈敢諫𨿽諫而無益矣曰拜手稽首後矣亦與周公拜手稽首告嗣天子王矣同意人君用人之道無有窮已不可謂迪知忱恂於九徳之行如是而足矣又須能官使人材使位與徳稱而可宅居也安也有常任之才者然後可以宅乃事之職有常伯之才者然後可以宅乃牧之職有凖人之才者然後可以宅乃凖之職禹曰知人則哲能官人棫朴之詩曰文王能官人能知人而不能官人則用非其所能能非所用故曰宅乃事宅乃牧宅乃凖玆惟後矣三宅各當其位各得其人爲君之道盡於此矣此所以宅人之要則又在乎謀面丕訓徳也大順徳之人謀之人以爲未足又面之以已詢之左右詢之大夫詢之國人此謀之也觀其言辭觀其容止觀其行事此面之

也人與已相參以此用丕訓徳之人則以之宅人無不各安其位矣是皆有夏之君臣如此自其子孫如桀者不能法乃祖之所以用人故三宅之中無有義民義民者知義理之人謂賢者也三宅之所以無義民以桀徳不能如往昔所以任人之道旣不能如往昔任人之道則所任者皆暴徳之人謂凶徳也用非其人所以無後而用殄厥世此治亂得失之明驗也

亦越成湯陟丕釐上帝之耿命乃用三有宅克卽宅曰三有俊克卽俊嚴惟丕式克用三宅三俊其在商邑用協於厥邑其在四方用丕式見徳

陟升也對黜而言之桀則升湯矣桀不作往任而無後於是成湯升爲天子耿明也釐理也上帝之明命至桀而不得其理湯之升也丕釐上帝之耿命則有作新之意所謂上帝之明命安在哉卽求諸吾心可也吾之心昭然瑩徹無一毫之累則賢俊之心在是則上帝之心亦在是吁俊尊上帝者卽此而尊之也乃用三有宅謂宅乃事宅乃牧宅乃凖用三宅之人而能卽宅是徳與位稱者也曰三有俊謂稱其人之有乃事乃牧乃凖之才而能卽俊是才與名孚也已用之三宅旣各當其位未用之三俊又各當其才豈非丕釐上帝之耿命端在於此乎旣有以得賢者之用又有以安賢者之心豈爲髙爵厚祿而來上以正其君下以澤其民是賢者之心也茍人主無尊徳樂

道之意不能敬其所言法其所爲則賢者不能一朝居故成湯能嚴敬之以禮貌思之於心無非所以大法賢者之所爲如湯學於伊尹是也如成王畏相是也如此則能用三宅三俊矣人主之徳見於用賢者如此則大明麗天無幽不燭其在商邑之近也則協於厥邑和而無乖其在四方之逺也則大法上天之所爲而見湯之徳聖人之徳初無逺近之殊而天下之感聖人之徳者自有逺近之異協於厥邑其視丕式見徳則深矣

嗚呼其在受徳暋惟羞刑暴徳之人同於厥邦乃惟庶習逸徳之人同於厥政帝欽罰之乃伻我有夏式商受命奄甸萬姓

暋者彊也亦曰昏也受不能如湯之丕釐上帝耿命乃自彊於昏徳紂之徳旣昏則與君子不合而三宅三俊之賢皆逺去與小人合羞刑暴徳者與夫庶習逸徳者則進用之羞進也惟進用刑與暴徳人以同厥邦又惟庶習逸徳放逸之徳習者非一與斯人而同厥政帝欽罰之受之徳在於不敬處不敬非天也故天以敬罰之以敬罰不敬卽春秋用賢治不肖不以亂易亂之意也乃俾我有夏使我周家有華夏之國式法成湯當時所以受天命而奄治萬姓文武之心與湯同紂之意與桀同故文武之伐紂亦猶成湯之伐桀故曰式商受命

亦越文王武王克知三有宅心灼見三有俊心以敬事上帝立民長伯

文王武王之興也能知三有宅之心又能灼見三有俊之心然則紂曷爲不能克知灼見而文武爲能克知灼見蓋文武克知己之心故能克知三宅之心文武灼見己之心故能灼見三俊之心臯陶所謂亦行有九徳禮記所謂取人以身文武不能自知自見己之心則一心之間毫釐有間形於事物之際是非易

位矣安能知人乎有堯之聰明文思必能知舜有舜之濬哲文明必能知禹臯陶有文武則必能克知灼見三宅三俊此知人之道先於自知者也上帝髙逺奚自而敬事之下民之眾奚自而治之文武卽其克知三宅灼見三俊者而敬事上帝是此心與天合也文武卽其克灼者而立民長伯封建諸侯是此心與人合也天人之勢𨿽不同而其實則根於文武之心嗚呼天下未嘗無賢才也有夏弗作往任而三宅無義民成湯興而克卽宅克卽俊紂之所用者暴徳逸徳之人而文武興則克知灼見三宅三俊皆爲用是豈宅俊隠於桀紂之世而獨興於文武之時乎易曰水流濕火就燥雲從龍風從虎聖人作而萬物覩本乎天者親上本乎地者親下則各從其類也聖賢之會遇各以气類相感自然之理也

立政任人凖夫牧作三事虎賁綴衣趣馬小尹左右攜僕百司庶府大都小伯藝人表臣百司太史尹伯庶常吉士司徒司馬司空亞旅夷微盧烝三亳阪尹

此周公詳言文武所以得人凡小大逺近內外無不各得其人也謂文武之所以立政者初不在於紀綱制度之間而皆惟得人之爲要任人卽常任也凖夫卽凖人也牧卽常伯也三宅之人所任之事作書者互文耳作三事謂三宅之事此王朝之大臣也虎賁以武力衞王者也綴衣掌王衣服者也趣馬掌馬者小尹小官之長也左右攜僕執持器物之臣百司庶

府府庫藏吏在內之百司也大都小伯治大都小都之長也藝人執技藝以事上者表臣爲表幹者百司在外之百官有司也太史下大夫掌六典之貳尹伯長官若周禮每官各有長庶常吉士自綴衣而下無非常久有吉徳之士君子則用心有常而爲吉小人則用心不常而爲凶臯陶曰彰厥有常吉哉亦此意也司徒司馬司空又舉文武當時所以擇人爲諸侯之三卿者與夫爲亞大夫者爲旅士者夷微盧烝四國也三亳商之故地分而爲三也與夫阪險之地皆立官以長之故曰尹言夷微盧烝也三亳也阪險之地也皆有尹無不得人以此見文武之時不特內而王朝小大之臣皆得其人外而諸侯之國逺近之臣亦無不得人今取周禮而讀之下至於醯人醢人與夫邦國都鄙建其長立其屬可以見成周內外小大逺近無不得人也𨿽然文武以一人之聰明豈能周知逺近內外小大之臣哉蓋聖人之治自有體統人主之職論一相一相之職統百官想夫王朝之上如三宅之臣人主之所親擇而其下之小大之臣則又合委之三宅者也不然何以髙宗戒傅說曰惟曁乃僚罔不同心穆王命伯冏曰愼簡乃僚無以巧言令色哉觀文武之時亦可謂盛矣不特文武爲然而周人之治亦莫不然君奭之書曰矧咸奔走惟玆惟徳稱古人所以爲天下者上自公卿下至執事之職無非賢者孟子曰在王所者長幼卑尊皆薛居州王誰與爲不善故曰一薛居州獨如宋王何

文王惟克厥宅心乃克立玆常事司牧人以克俊有徳文王罔攸兼子庶言庶獄庶愼惟有司之牧夫是訓用違庶獄庶愼文王罔敢知於玆

前旣合文武而言之此又分言之蓋逺之可監不若近之尢詳舉夏商之事則略言之夏商逺者也舉文武之事則詳言之文武近者也周公言文武當時所以得人之多自三宅而下內外小大無不得人者豈有他術哉蓋自吾之一心求之而已文武不求之於心而一一求之於人則得於此必有失於彼者矣惟文武能宅其心於湛然無營無爲之地故人之賢否邪正無不克知灼見故能立玆常事之官謂任事之臣若前所爲常任是也立玆司牧人卽養民之官若前所謂常伯是也常事司牧人皆是俊而有徳者言常伯常任而不及凖人者舉其大槪則凖人亦在其中矣文王克厥宅心立玆常事司牧人皆俊有徳此則知人之明矣知人者旣得人而稱其任則用人者必當委諸人以專其任庶言者謂謨謀議論之臣也庶獄者聴斷獄訟之事也庶愼者機密愼重之事也庶言庶獄庶愼文王一委之於人而無所兼人主自有人主之責臣下自有臣下之責人主之責在宅心以知人也臣下之責在分職以治其庶言庶獄庶愼也若人主而侵臣之職兼人臣之事則不惟一人之聰明有限而臣下亦無所任其責矣文王旣得其人則一以委之而已無與焉惟有司之牧夫在朝而有司存與乎在外而養民者凡事之所當用而從者與其不當用而違者文王一順其所爲庶獄庶愼文王皆不敢知於玆不特不敢兼之而已而亦不敢知之焉此人主用人貴乎專也蓋所謂無爲而治者在此而已後世不知此意若太宗兼行將相事甚者如隋文帝衞士傳餐而食則臣下豈得以任其責哉

亦越武王率惟敉功不敢替厥義徳率惟謀從容徳以並受此丕丕基

此言武王之心卽文王之心也文王當時敉寧之功則有義徳焉如所謂爰整其旅以遏䢐莒所以裁正天下之不正者也武王則率惟其敉功不敢替文王之義徳武王之義徳卽文王之義徳也文王當時逺大之謀則有容徳焉如所謂卽康功田功懷保小民所以安天下之不安者也武王則率惟其謀以從文王之容徳卽文王之容徳也率者循其事也惟者思之於心也武王之見於率其伐功與夫偃武修文皆義徳容徳之循乎文王者也文武之心合而爲一故能並受丕丕莫大之業然義徳謂之功容徳謂之謀義徳謂之不敢替容徳謂從可以見徵伐之功聖人之不得已安民之謀乃聖人之本心也立政之書大率言用人之事上文言文王宅心以用人至於武王則曰不敢替義徳從容徳何也周公之言體用兼舉有文王之宅心乃能用人武王之不敢替義徳從容徳正爲用人地也故宅心以用人者所以爲武王之本於文王言其本於武王言其用本末之互見也

嗚呼孺子王矣繼自今我其立政立事凖人牧夫我其克灼知厥若丕乃俾亂相我受民和我庶獄庶愼時則勿有間之自一話一言我則末惟成徳之彥以乂我受民

周公之言何其有敍也旣言有夏之吁俊成湯之乃用三宅文武之克知灼見矣故此又望成王之宅厥心先嘆而後言曰孺子今已爲王矣與前日幼沖之時不同矣繼自今謂自今以始至於後日我其立政謂政必由已而出也立事凖人牧夫我其克灼知厥若謂人必由已而用也政不由已而出則禮樂徵伐之柄至於下移矣人不由已而用則進退予奪不在我矣自古柔弱之主權柄下移則𨿽有人才亦不得而用之今告成王以我其立政則凡國之政令皆必自己出政旣自己出政之大者莫大於用人故人亦必由已而用立事者常任也凖人者乃凖也牧夫者常伯也此三宅之臣必自我灼知其所順灼知厥若與夫子察其所安同意夫羽可積而沈也石可載而浮也此非其所順者也而所以順者則羽終於浮石終於沈而已君子而不仁者有之而其所順則終爲君子而已小人於暫時之間亦能勉彊終爲小人而已此其所順者也旣自我而知其人才之所順然後大乃使之爲治相助我所受之民和諧我庶獄庶愼之事民謂之受民者人主之有民皆受之天受之祖宗也時則勿有間之是不以已間之卽罔攸兼罔敢

知之意也我其立政我其灼見厥若此聖人之所以立己者時則勿有間之此聖人之所以忘己者也自一話一言我則末惟成徳之彥以乂我受民此無時而不在賢也𨿽一話言之頃終思夫成徳之彥者用之以治我受之民則用賢之心豈復有須臾毫髮之間斷哉末終也惟思也成徳之彥老成之人有徳之美者也

嗚呼予旦已受人之徽言咸告孺子王矣繼自今文子文孫其勿誤於庶獄庶愼惟正是乂之

周公又更端而嘆曰予旦之言皆美者也我之美言皆有所受於人而非己之私言也成王不可以周公之私言而倦於聴周公平日所以得於師友得於傳聞者今已盡告孺子使孺子知爲王之重矣言受諸己而已無所私言盡於君而已無所隠成王聴之當如何哉自今以往不特孺子爲王當以是爲戒自成王而後凡爲文王之子孫者皆當以是爲戒庶獄乃人命所系庶愼乃機密所系不可以輕委諸其人輕委諸其人是誤於庶獄庶愼也惟得其正者是者而後治之正對邪而言也是對非而言也凡天下之君子所爲無不正所見無不是凡天下之小人則反正而爲邪變是而爲非爲天下而得正是者乂之安有庶獄庶愼之誤哉周公言謂之繼自今謂之文子文孫則周公豈特爲一時言哉蓋爲千萬世而言之也其思之已深而慮之亦已逺矣

自古商人亦越我周文王立政立事牧夫凖人則克宅之克由繹之玆乃俾乂國則罔有立政用憸人不訓於徳是罔顯在厥世繼自今立政其勿以憸人其惟吉士用勱相我國家

周公曆舉夏商文武所以用人之道矣至此舉商周而不及夏則又取其至近者言之蓋周視商爲近視夏爲逺矣世有逺近之不同而用人之道未嘗不一自古商人亦越我周文王所以立者以其任立事牧夫凖人之官卽三宅之臣也則克宅之謂其人居其位而安之也有乃事之才而居乃事之位者然後爲安非其人而居此位則有所不安矣乃牧乃凖亦然

旣得其人以居此位茍不能由繹之於心則無以盡其人之才所謂由繹者不以一人譽之而信亦不以一人毀之而疑使吾之心無間於賢者之心使賢者之心有以深信乎吾之心則可以使之展布四體而爲治矣蓋惟知之深者然後有以盡人之才也國則罔有立政者不能監商人文武之用賢則國無政矣易曰上下不交而天下無邦此國則罔有立政者也其所以任有立政者以其用憸佞之人不順於徳者憸佞不順徳之人世之所謂小人也用此人以置之周行百執之列則人主安有顯名於世哉繼自今以往不特成王也凡所立政者勿以憸人之不可用則當知有吉人之可用憸人乃傾覆不常讒諂面諛之人吉士則溫良忠厚常徳之士也用吉士則吉士必能勉力相輔我之國家矣周公深見治亂之本原在於憸人吉士用與不用之間故言之爲尢切

今文子文孫孺子王矣其勿誤於庶獄惟有司之牧夫其克詰爾戎兵以陟禹之迹方行天下至於海表罔有不服以覲文王之耿光以武王之大烈

周公並告文王之子孫今孺子成王今已爲王矣其不可以誤於庶獄人命所系常謹擇其有司牧夫主於養民者而委任之刑所以愛民而非毒民之具也茍用之不得其人則必輕於用刑不以愛民而以毒民矣周公始者言文王罔攸兼於三者列而言之是三者皆在所重也旣而又曰其勿誤於庶獄而庶愼不與焉則庶獄又重於庶愼矣周公曷爲而以庶獄爲重也刑獄之事死者不可復生刑者不可復贖聖人之仁心於此而寓焉孟子曰三代之得天下也以仁觀庶獄之重於庶言庶愼則三代之仁可見矣周公旣言刑之不可輕用並與兵而言之兵者亦刑之

大者也惟知所以重於刑必知所以重於兵兵刑無二理也曹劌之諫莊公曰小大之獄𨿽不能察必以情曹劌曰忠之屬也可以一戰是兵之與刑正相闗也知刑之重則用刑者不可忽知兵之重則用兵者不可忘周公非教成王以窮兵黷武也天下𨿽安忘戰必危當成王守成太平之世茍習於久安無事而忘其用武則四方將有窺伺之心而人主威權將委靡不振矣故周公戒以詰爾戎兵治爾戎兵之事也陟禹之迹乃五服也陟升也升禹之舊迹方行天下使兵威所及至於四海之廣海外之表無有不服惟此可以覲文王之耿光武王之大烈蓋有文王之耿光武王之大烈爲之子孫者茍委靡不振威權不足以禦其下則𨿽有耿光何自而能見𨿽有大烈何自而能哉此守成之世人情易於玩弛故周公以兵爲戒其後成王得周公之意撫萬邦巡侯甸四徵弗庭綏厥兆民康王得成王周公之意故康王之誥曰張皇六師無壞我髙祖寡命平王東遷以後不知此意以至徵伐自諸侯出而其獘下陵上替蓋以此也說者以爲立政之書專言用人而不及兵刑則遂疑此非此篇之文脫簡於此非也周公之言本末兼舉不可專就一事以觀之孰非政也而兵刑爲大則用人以之立政何害其言兵刑哉亦猶無逸之書戒以無逸而已而末章又及於聽言亦此類也

嗚呼繼自今後王立政其惟克用常人

周公至此總前章而申之曰繼自今後王自成王而後也凡立政之道無如用常人孔子曰人而無恆不可以作巫醫善夫不恆其徳或承之羞立政之所謂常亦猶伊尹之所謂一也有常而不變者世之人主則以常人爲迂闊而不足用必求其所謂新奇者而用之好戰者以言兵進好利者以言財進慘酷者以刑法進此新奇可喜者也人主用此等人豈不敗事哉若夫常人者聴其言若迂闊視其功效若遲鈍觀其忠若不勇決而要其終則有成效大驗焉譬之桑麻無異用五穀無異味參苓蓍術無異品而養生者不能以外此此常人之所以爲貴也此篇之中言常者亦多矣曰常伯曰常任曰庶常吉士曰乃克立玆常事至此又曰其惟克用常人知此則人主之用人當知所以決擇矣

周公若曰太史司寇蘇公式敬爾由獄以長我王國玆式有愼以列用中罰

周公呼太史使書其事以爲後世法也司寇蘇公卽蘇忿生也當時爲武王司寇能以式法而敬其所用之獄以長我王國使王國享其長久而受國家無窮之福者皆由夫蘇公用刑之得其當後世所當用之爲式謹而行之列皆也列用中罰言其刑罰咸得其中不失之輕亦不失之重周公舉此者使太史書其事以詔後世擇典獄之人而用之當如司寇蘇公可也周公終篇之意猶惓惓於用刑

尙書詳解卷三十九

欽定四庫全書

尙書詳解卷四十

宋陳經撰

周官【周書】

周官之書乃立政之效也二篇大率相爲表裏傅說之告髙宗曰知之非艱行之惟艱周公作立政以戒成王成王不但知之而已又且推而見於躬行茍成王不能躬行周公之訓則言爲徒言知爲徒知而已考此篇之書如撫萬邦巡侯甸四徵弗庭卽立政詰爾戎兵方行天下之意也如立太師太傅太保而下卽常伯常任凖人之意也如戒百官君子其爾典常作之師卽其惟克用常人之意也尊其所聞則髙明矣行其所知則光大矣成王所以能進於髙明光大之地者其惟能尊周公而行其所言者歟不然自非踐履之深者必不能爲此書也

成王旣黜殷命滅淮夷還歸在丰作周官

據大誥之書微子之命之書知黜商在周公東徵之時據成王立政之序與多方之敍知滅淮夷在卽政之後其事非同時以其相因故連言之還歸在丰謂旣滅淮夷之後歸於宗周之都天下無事始作周官夫黜商滅淮夷而繼以還歸在丰作周官何也天下旣定然後可以修太平之盛典當其外侮未除外患未去君臣之間不得一日寧天下猶有梗吾治者成王𨿽欲訓迪厥官其可得哉於此又有以見先後緩急各有其序而商之命不可以不黜淮夷之不可以不滅也

惟周王撫萬邦巡侯甸四徵弗庭綏厥兆民六服羣辟罔不承徳歸於宗周董正治官

此史官敍述其所以作周官之由惟成王卽位之初鎭撫萬邦時巡侯甸之服侯甸近王畿者也四徵弗庭四方徵討其諸侯之不服者以綏定其兆民此皆成王所以振勵奮以聳動天下使諸侯不敢懷欺以玩其上亦所以示其禮樂徵伐自天子出者也六服羣辟罔不承徳禹時有五服成周則有六服通王畿而爲一服與侯甸男邦采衞而言之也聖人旣有以威天下而後有以懷天下惟其四徵弗庭綏厥兆民故六服諸侯因聖人之威自然有以懷其徳莫不精白一心以奉承其上歸於宗周董正治官天下之諸侯旣皆承徳則四方無虞矣當國家閒暇必於是時明其政刑迨天之未陰雨必綢繆其牖戶此歸於宗周之日所以董督而正其治謂之百官不敢後也讀此一章有以知人主守成之道在易之泰上下交其志同之時也九三以陽剛之才聖人於此爻明治泰之道曰包荒用憑河不遐遺朋亡得上於中行治安之世人情溺於久安安於守常怠於因循憚於攺作又況人情於此易於玩法易於廢弛蠧自此而生非有剛斷之才憑河之勇則不足以治泰天下旣平無事可慮則必不能爲深思久逺之計故事之隠微者人材之在下僚者未必加之意非有不遐遺之智則亦不能以治泰觀周王巡侯甸以徵弗庭歸於宗周董正治官其得泰卦用憑河不遐遺之意乎

王曰若昔大猷制治於未亂保邦於未危曰唐虞稽古建官惟百內有百揆四嶽外有州牧侯伯庶政惟和萬國咸寧夏商官倍亦克用乂明王立政不惟其官惟其人

若順也大猷大道也順古之大道而行之自制治於未亂保邦於未危而下皆古之大道也當未亂未危之時常致其所以爲亂爲危之慮故制其治而使政教之無缺保其邦而使上下之無虞此成王深見治道有無窮之憂不以目前茍安而自治也古今之變不齊治不長治者皆自人主怠忽之心生以治視治而不以亂視治以安視安而不以危視安也曰唐虞稽古建官惟百皆古人所以制治保邦之具也唐虞考古以建官其數止幹百蓋其民淳事簡故也在內則有百揆宰相之任四嶽以分掌諸侯在外則有十二州之牧與乎諸侯之長皆方伯連帥之職也旣曰建官惟百矣而在內則特舉百揆四嶽在外則特舉州牧侯伯何也唐虞之世執要以禦詳故上下相維內外相制莫不有法此亦王省惟嵗之意也內舉百揆四嶽之大臣而朝廷百僚之政無不舉矣外舉州牧侯伯而邦國都鄙之政無不舉矣爲治之綱領莫有過於此者所以庶政得其和而政教禮刑無不理萬國得其寧而逺近內外無不安此唐虞建官其治效所以若此也至於夏商與唐虞時異事異矣故廷官之數則倍於唐虞唐虞官百夏商二百聖人觀時之會通以行典禮以唐虞之官而治夏商則廢事以夏商之官而治唐虞則空官時之不得不然也故亦克用乂也要之聖人建官𨿽多寡各因時而不同然其致治之意則一而已𨿽然記禮者之言與書不合何也禮曰唐虞之官五十夏氏官百商二百周三百蓋禮記出於漢儒所記當以周官爲正也明王立政不惟其官惟其人立政之要不在於官之多惟在於得其人蓋爲人擇官者惟取其具官而已爲官擇人者必欲其得人焉茍不得其人徒取其具官謂之曠官可也自非王者有明徳足以灼知治亂安危之本與乎邪正賢否之辧安能如此故曰明王立政

今予小子只勤於徳夙夜不逮仰惟前代時若訓迪厥官立太師太傅太保玆惟三公論道經邦燮理陰陽官不必備惟其人少師少傅少保曰三孤貳公化寅亮天地弼予一人

今我小子深見治道無窮故只敬而勤勉於爲徳夙夜之間常如有所不及然此三句乃訓迪厥官之本也惟其人主不自以爲能故不自用而用人所以立三公三孤六卿無不得其人也茍人主自以爲能是自用而不用人也三公三孤六卿豈知所以擇人哉仰惟前代唐虞夏商所以迪官之意而順訓之若亦順也迪蹈也卽前人所以建官之法順訓而迪蹈之然則唐虞官百夏商二百周三百六十安在其能訓迪厥官哉蓋惟識時變者斯足以行古人之法不識時變惟區區陳迹之泥守𨿽則法古適所以爲變古則知成王所謂前代時若訓迪厥官者得其意而不泥其迹也立太師太傅太保謂之三公先儒釋之曰師天子所師法傅傅相天子保保安天子文王世子曰師也者教諸以事而諭之徳保也者謹其身而輔翼之使歸諸道三公之官其職果安在乎曰論道經邦燮理陰陽者三公之職也坐而論道謂之三公爲國者以道爲經而以政事緯之是三公之官與天子論道上以格其君之心初不斷獄聴訟簿書期會之末也人主之心旣正則百姓安於下而人得其和則天地之和應之所以燮理之責者在此而已豈復如後世災異之說與縱閉之術用求之於渺茫不可測之間而後謂之燮理乎三公之職如此其大故官不必備惟其得人有人則居其位無人則闕之不可以非其人而居此位也古人所以重其官如此重其官所以重其責也必能論道經邦必能燮理陰陽者然後可以處此若夫自以爲能論道經邦能燮理陰陽至於人主之心不格百姓不得其和日月薄蝕五星失次水旱相仍妖孽並作此豈可誣也哉成王於此篇舉三公之職至於周禮則有六卿而無三公何也曰此古人之深意也三公萬化之本原故無定員不可以職事言三公而有職事則事一有司而已古人之意不立員者所以見有司之職皆由三公而出而三公非有司之職也論道經邦燮理陰陽特其大者而言之耳至若太保率東方諸侯畢公率西方諸侯自陜以東周公主之自陜以西召公主之是三公亦統諸侯也至若鄕老二卿則公一人鄭康成謂三公內與王論道中防六官之事外與六鄕之教是三公以教乎民也以其無所不統而不可以一職拘之故周禮不立三公之職𨿽然周之六卿乃三公兼之也顧命之書曰乃同召太保奭芮伯彤伯畢公衞侯毛公是召公領冢宰畢公領司馬毛公領司空矣惟周公位冢宰正百官是以公兼卿也春秋有宰周公是以卿而兼公也自是而後不知古人建官之深意漢以太尉爲三公太尉武官也何以得與三公又其後以司徒司馬司空爲三公司徒司馬司空古之卿也何以爲三公之官名旣不正故三公皆存其名而其實不舉矣𨿽漢人竊其燮理陰陽之意而以災異策免三公似矣殊不知三公而遇災異自知其失職而去可也人主以災異而策勉之不惟人主無畏天之誠反移過臣下而所以待大臣之禮意亦已薄矣少師少傅少保曰三孤孤特也言卑於公尊於卿也特置此三者所以贊貳三公而大三公之化也何以知之文王世子曰太傅審父子君臣之道以示之少傅奉世子以觀太傅之徳行而審諭之可見三孤贊貳三公而大其化也寅敬也亮明也敬明其天地之道以輔一人使人主知所以畏天也公孤之位不同故其人才亦亞於公者也三公則燮理陰陽是陰陽之權皆在三公也孤則特敬明天地是以一人而奉天之意也三公不言弼一人三孤言弼一人是三公者人主之師不敢以弼一人待之也此公孤之所以異也

冢宰掌邦治統百官均四海司空掌邦教敷五典擾兆民宗伯掌邦禮治神人和上下司馬掌邦政統六師平邦國司寇掌邦禁詰姦慝刑暴亂司空掌邦土居四民時地利六卿分職各率其屬以倡九牧阜成兆民此章其詳見於周禮其目則總於周官冢宰卽周禮太宰之職也掌建邦之六典是治教禮政刑事皆兼領之天官之職與他官不同他官掌一官之事天官掌六官之事此宰相之職也故曰掌邦治謂之治則合禮教刑政言之也統百官據天官其屬六十安有百官以其兼掌六典故總謂之百官均四海均平也使四海各得其平賢者居上不肖者居下則賢不肖得其平貴不陵賤賤不犯貴則貴賤得其平推此以往無適不平古之宰相如謂之阿衡謂之平章皆取均平之義也司徒地官之卿也掌邦教以教民自堯舜以來有之使契爲司徒教以人倫是也敷五典卽君臣父子兄弟夫婦朋友五者常行之道敷布其條教以教之擾馴也教之以漸而待之以雍容不迫匪亟匪緩之謂也宗伯春官之卿也掌邦之禮宗廟祭祀之事天地神只人鬼也謂之治神人者使神人之祀皆得其理而不亂也和上下者宗伯所掌不特祭祀之事如吉凶軍賓嘉之禮亦掌之而和其上下使尊卑有別先後有等舉皆和而無乖爭也聖人之治旣有教以教之禮以和之其有不順禮教者於是大則有兵小則有刑司馬掌兵戎之事也故謂之政政者正天下之不正也故統六師以平邦國凡四方諸侯有負固不服有內外亂鳥獸行者皆司馬討伐之司冦掌刑禁之事也故曰掌邦禁詰窮治之也姦邪慝惡隠而難見則窮治之暴亂惡之已著者則刑之司空冬官掌邦土所以繼之司冦之後者旣有教與禮以導之又有兵與刑以禁之則民始得以安其居故司空掌邦土度地以居民使士農工商各不相雜順天時以分地利授之以土也六卿分職凡此六卿各分其職謂掌禮者不防之以刑掌教者不防之以事各率其屬謂六官各有屬六十六卿爲之長以率之使爲九牧之倡同於大成其民而已內外之官𨿽其職有不同而成民之意則一此又有以見古人之治上下相維內外相制絲牽繩聮未始間斷舉郡國之事總之州牧侯伯之事統之六卿舉六卿之事總之天子猶身之使臂臂之使指也猶心之於五臟五臟之於四肢百體也

六年五服一朝又六年王乃時巡考制度於四嶽諸侯各朝於方嶽大明黜陟

上文言六卿之率屬在內之官也自六年五服一朝而下在外之官也六年之中五服各一朝至六年而始徧周禮行人之職侯服歳一見甸服二歳一見男服三嵗一見采服四嵗一見衞服五嵗一見要服六嵗一見周官上文六服羣辟罔不承徳而六年一朝則曰五服何也蓋要近於蠻夷之地不必其來之意也禮法之所治者有詳略而徳化之所施者無逺近要服之難制已久先王特爲制朝貢之禮而不必其來故武成序諸侯之助祭洛誥稱諸侯之和會康誥陳諸侯之聴從皆止言侯甸男采衞之君而要服不與焉此詳內略外之意也又六年王乃時巡又六年則十二年之間五服諸侯經二次來朝矣故天子出而巡狩以省方觀民時巡者如舜典春東夏南秋西冬北也考制度於四嶽天子巡狩至於方嶽之下者考其制度恐國有異政家有殊俗侯邦之正朔侯邦之禮樂與王政之正朔禮樂同乎異乎舜典所謂協時月正日同律度量衡之意同也諸侯來朝於方嶽之下大明黜陟之法有功者加地進爵無功者貶地黜爵也十二年之中人情久而易玩玩則變法易令由此而起故古者天子巡狩皆所以檢察之然而唐虞之制五載一巡狩羣後四朝而成王則六年五服一朝十二年而一巡狩唐虞之制九載朝績而成王則三嵗計羣吏之治此皆聖人識時知變時有古今事有繁簡則其法亦不得而同也

王曰嗚呼凡我有官君子欽乃攸司愼乃出令令出惟行弗惟反以公滅私民其允懷

自大明黜陟而上皆法制也自凡我有官君子而下皆戒勅之辭也先王之待官吏本末無不詳盡使吾専以法制待之而官吏有出於法制之外則如之何先王於法制之外又有諄諄告教使誠浹洽於士大夫之心然後法不爲徒設矣凡我有官君子大夫以上也欽乃攸司各謹汝之所司使爲冢宰而不能統百官均四海則冢宰失其職司使爲司徒而不能敷五典擾兆民則司徒失其職司以至於宗伯也司冦也外而諸侯也莫不皆然謹乃出令當其令未出之前致其審可也及其令之旣出則有行而無反矣令如反汗則民疑而不信矣然則令之出而利於民則不反可也令出而不便於民豈可不反乎曰愼乃出令於令未出之時致其謹則審其利害必其利民而無害者也凡人之情不知謹於未令之時徒知反於旣出之後則何以示信天下乎以公滅私民其允懷民心旣知有至公之理所謂公則恱是也公則一私則萬殊惟其公則己之心自有以合民之心豈有不一惟其私則所見各不同豈有不萬殊以公滅私則所謂欽攸司愼出令者無往而非公矣

學古入官議事以制政乃不迷其爾典常作之師無以利口亂厥官蓄疑敗謀怠忽荒政不學墻面蒞事惟煩成王知有官君子其本原處皆在於學古然後可以入官謂其能多識前言往行能致知窮理則見事自明所以能議事以制所以能典常作之師昔子產鑄刑書叔向非之曰昔者先王議事以制不爲刑辟則議事以制者謂其不拘於法因時之宜商議其可否而制之也能達乎時之宜則處事無不當其有迷惑乎典常者載之於典冊可以共守者也以典常爲師法是循乎古也旣達乎今之宜又循乎古之法自非學古者其能如是哉成王旣示之以學古之爲得則又戒之以不學之爲失凡以利口而亂厥官也蓄疑敗謀也怠忽荒政也皆其不學墻面之故也利口者辯佞之人作聰明以亂舊章者凡人知典常之可法則其人必厚重必寛大不知典常之可法出新意以變法亂政者必利口故曰無以利口亂厥官也蓄疑者必敗謀蓋人心務要公正明白若夫懷疑猜於中則其心必昏闇以之謀事必不善故曰敗謀舜之所以百志惟熈者以其疑謀勿成也唐徳宗之所以用邪而不用君子者以其多疑故也怠忽荒政民生在勤勤則在敬茍萌一毫怠忽之心則今日廢一事明日廢一事事之不舉者多矣豈非荒政乎凡此數者利口蓄疑怠忽皆根於不學學則有所見必不利口不蓄疑不怠忽人而至於不學則如面墻然無所見也無所見則安得不利口蓄疑怠忽哉以不學之人而臨事則胸中膠膠擾擾事之千變萬賾紛亂於吾心此其所以煩也以明理之人處事投之紛擾而不亂處之以至難而不懼蓋其理素定於胸中也然則學其可已乎成王之所得者自其學有緝熈於光明敬止故如此

戒爾卿士功崇惟志業廣惟勤惟克果斷乃罔後艱位不期驕祿不期侈恭儉惟徳無載爾僞作徳心逸日休作僞心勞日拙居寵思危罔不惟畏弗畏入畏

前言凡爾有官君子則並卿大夫而告之此言戒爾卿士則又専指六卿而告之六卿其職爲尊其所掌爲甚重者也功之崇也惟在於立志業之廣也惟在於勤勞蓋爾卿士所當爲者上而尊主下而庇民孰非功業乎自其已成者言之謂之功自其始修者言之謂之業志者其所向在此也所期者大則功必大如伊尹居莘之野欲堯舜其君民之志也勤者勉力而修之無有作輟也所勤者不怠則其業必廣如周公仰而思之夜以繼日此勤也勤所以成此志非勤之外別有功也然而志也勤也其要則在於果斷蓋蓄疑所以敗謀而猶豫者不足以成事志非果斷則不立勤非果斷則易倦斷在必爲而不見其有艱難辛苦之後患則功業無有不崇而廣也乃罔後艱者不見其爲難也𨿽然知有志有勤者果斷矣然而處富貴之地苟非獨立有見者鮮有不移於驕侈蓋人只有一心不如此則如彼於此有所重必於彼有所輕故又戒之以驕侈位不期於驕而驕自生祿不期於侈而侈自至此世俗之常情也不爲驕侈之所移者君子之特立也欲其不驕則莫如恭欲其不侈則莫如儉然恭儉豈可以聲音笑貌爲哉恭儉而以聲音笑貌爲則作意於爲善以取名而非由內心以生也徳者得於已也恭儉得於已則是善出於所性豈容有所行僞者哉徳之與僞𨿽恭儉則同而所以恭儉則異卿士當致其辧善根於性之自然而非可作意以爲之也恭儉出於徳者則其心綽然有裕心廣體胖心逸日休如此其廣大也恭儉而出於僞者則其心焦然而不寧戚然而不安心勞日拙如此其褊隘也夫人始者作僞以爲善本以取名邀譽也而不知有心勞日拙者存焉其不用意於爲善而善根所性本無求於心逸日休而自有心逸日休之理君子於此當有所決擇矣居思危謂徳勝於祿𨿽髙而不危𨿽滿而不溢祿勝於徳則必有危之理當居之時常思其所以危則戰兢自持而無不畏矣惟知畏者而終可以無所畏不知畏則禍患將不旋踵而至豈非入畏哉成王之戒卿士也開其向善之端復有以斷其爲不善之路當時之聞其訓者知所以洗心滌慮矣

推賢讓能庶官乃和不和政厖舉能其官惟爾之能稱匪其人惟爾不任

此又戒之以相遜凡人所能遜者以其有樂善之心人之所以不能遜者以其有忌賢嫉能之心人而有忌嫉之心則人亦將忌我而嫉我矣彼此相忌相嫉安有和乎人而有推賢讓能之心則人亦將遜我矣如禹稷臯陶更相汲引不爲比周如晉範宣子讓其下皆讓安有不和乎至於不和則在官無善政而政多雜矣天下之事善惡無不在已使卿士所舉之人而能其官則爾卿士亦有能焉所舉之非其人是爾之不任其責也善不善所舉也在人而舉之者在我是亦已之善不善也爲卿士者豈可不謹於舉人乎

王曰嗚呼三事曁大夫敬爾有官亂爾有政以佑乃辟永康兆民萬邦惟無斁

周官之篇成王戒有官君子戒卿士者其辭不一而其本末無不詳具矣至此又總而告之曰嗚呼三事卽乃事乃凖乃牧曁大夫次於卿者敬爾所居之官治爾所掌之政佑助乎爾之君以安兆民使萬邦無厭斁於我周家成王之意謂上文所以告汝者其大要則在此而已爲君者以安民爲要爲臣者以佑君安民爲要使天下之民無一夫不被其澤則爾有官君子卿士爲稱職

成王旣伐東夷肅愼來賀俾榮伯作賄肅愼之命東夷卽淮夷也伐東夷何與於肅愼而肅愼之來賀蓋畏威而懷徳也使成王之伐東夷也逞心於兵戎之間以邀功爲心則肅愼氏豈肯懷之哉至於此又有以見詰爾戎兵以陟禹之迹方行天下至於海表罔有不服其效如此王俾榮伯作肅愼之命榮伯畿內諸侯入爲王卿士周之同姓也成王賄之以幣帛所以嘉其逺來之意而慰撫其慕義之誠故有肅愼之命而榮伯實作書此書已亡矣肅愼氏卽東之夷也

周公在丰將歿欲葬成周公薨成王葬於畢告周公作亳姑

周公旣退老不歸於魯而在丰者周公𨿽退而其心猶在周使成王於政事之間有所謀度咨問焉非謂旣退老遂忘成王也將歿欲葬成周成周卽頑民所遷之地洛邑也商民服周公之化已久師保萬民民懷其徳故於垂歿之際欲葬成周者所以系商民之心也大臣於進退死生之際如此其不茍也於旣退之日而不忘其君於將死之後而不忘乎民是周公之心始終乎周家也公薨成王葬於畢畢者文武墓之所在也成王不敢臣周公故葬之於文武之墓其亦有以見成王尊徳樂道之意矣旣葬之後致告周公以葬畢之事與乎遷奄之事而作亳姑之篇亳姑卽蒲姑也周公前此欲遷奄君於蒲姑至此告其已遷矣夫子序書數言之間而周公進退死生之義得其正成王尊徳樂道之意爲有加可謂辭約而理盡矣亳姑之書亦已亡

尙書詳解卷四十﹤經部﹐書類﹐陳氏尙書詳解﹥

欽定四庫全書

尙書詳解卷四十一

宋陳經撰

君陳【周書】

以聖人而繼聖人則其治爲易以賢人而繼聖人則其治爲難東郊成周之頑民周公在則周公治之周公旣歿而以君陳繼其後此以賢而繼聖者也作聰明者易以紛更而變前人之法度不知自勉者易以怠弛而壊前人之法度成王擇其令徳孝恭之人有如君陳者代之則其人必慈祥愷悌也必不至於作聰明以變法矣然賢人之於聖人其所到必有淺深苟不知自勉於爲徳則前聖之法度不能以自明所謂守法者又非特循常襲故之謂也故此篇大抵欲君陳懋昭周公之訓式時周公之猷訓惟日孜孜又曰周公之丕訓而孜孜繼之以爾克敬典在徳能懋昭能式能能孜孜能敬典則周公之訓在我運用酧酬而不爲區區陳迹而已

周公旣歿命君陳分正東郊成周作君陳

成周之時分民社之寄者固多矣曾未有見於此經者而東郊之任命君陳特作一篇蓋重周公之所營也重周公之所營者重商民也分正者分其善惡而正之如畢命所謂旌別淑慝也善惡旣分使爲善者日以加勉而人知所慕爲惡者日益愧恥而人知所畏如此書簡厥修進厥良者皆分正之意也東郊成周卽洛邑也成周之邑爲周之東郊也

王若曰君陳惟爾令徳孝恭惟孝友於兄弟克施有政命汝尹玆東郊敬哉昔周公師保萬民民懷其徳往愼乃司玆率厥常懋昭周公之訓惟民其乂

令善之徳卽孝恭也事父母以孝行已以恭敬令徳之大者也惟孝友於兄弟孝於父母必友於兄弟兄弟者同气之親同出於父母也不愛兄弟亦不孝於父母矣克施有政者推此孝友之心見於政事之間慈祥愷悌溫良愛敬足以感人悟物也夫以東郊之任其責非輕曾不聞成王擇有才術政事者命之今乃以命孝友之君陳特曰惟孝友於兄弟何也蓋一身者天下之本也一家者天下之則也孟子曰爲政不難不得罪於巨室而夫子亦曰居家理故治可移於官未有身不修而能齊其家者亦未有家不齊而能治其國者古人之觀人設施措置大抵先觀一家之治否蓋其近者莫如家而踐履之實不可誣者也然閭巷之人亦有能孝於親友於兄弟而不達爲政之理何也曰習之而不察行之而不著由之而不知其道也令君陳以其孝友之心擴而充之以施於政豈非習之察行之著由之而知其道乎尹玆東郊之任舎君陳未見其人也又勉之曰敬哉敬則此心常存不敬則𨿽有孝友之令徳亦將罔念而作狂矣君陳旣有孝友是其化民之根本旣立成王得而勉勵之培植之使以周公爲凖則昔周公師保萬民師以教之保以安之民至於懷歸周公之徳皆其師保之效也其條目品式紀綱法度莫不一一具在爾君陳往此東郊謹其所司謂不出其位也玆率厥常謂循其常理無妄意以生事也懋昭周公之訓謂勉而明之也記曰文武之政布在方策其人存則其政舉其人亡則其政息周公之訓𨿽具存茍不得其人以勉明之則周公之訓亦虛器爾明則其心通意曉惟吾所用不拘陳迹也政如此則民其有不治乎

我聞曰至治馨香感於神明黍稷非馨明徳惟馨爾尙式時周公之猷訓惟日孜孜無敢逸豫凡人未見聖若不克見旣見聖亦不克由聖爾其戒哉爾惟風下民惟艸

我聞之古人有言至治之世其芬芳之气至於感格神明蓋物之精華越於外者爲聲色臭味有至治則自然有馨香其形見不可掩遏幽猶足以感神而況於人乎況於頑民乎成王旣言至治馨香之效矣則又極本窮源而論之所謂至治之馨香者非以黍稷也以明徳也有其徳有其物則假物以薦其徳之馨香而非専在於物也有其物無其徳則物爲徒物故曰黍稷非馨明徳惟馨成王論馨香之效至於格神明而極其所以馨香之本則又根諸明徳有是徳則有是治有是治則有是馨香有是馨香則有是感應使君陳之治未至於感神而徳未足以致治則安得爲馨香乎又安足以化商民乎成王所以責望君陳亦重矣然而君陳將欲爲明徳以何爲明徳無如式時周公之猷訓惟日孜孜無敢逸豫也猷道也訓教也式敬也周公之所以教民者皆周公之道也爾其式敬之惟日孜孜以致其勤不敢萌一毫逸豫之心人之用心茍有須臾之間斷作輟之不一則是此心有所分已與周公猷訓相戾矣安在其爲明徳乎惟孜孜惟無逸豫則心無所適心無所適則湛然而明周公之猷謀卽此心也凡人未見聖若不克見旣見聖亦不克由聖此引常人之情以爲戒也常人之情其未見聖也則企慕之心動於中如不克見然及其旣見聖之後志不勝其气道不勝其欲其心日以玩而不能用聖人之道矣凡人之情如此爾君陳可不以此爲戒周公之猷訓爾之所親見旣見之後便當孜孜汲汲期於由聖而後已爾惟風下民惟艸化民之本在君身艸上之風必偃未有君行於上而民不從於下君陳之臨民也有君道焉陰驅潛率之者當在汝之身行於上而民不從者行之不篤耳至誠而不動者未之有也

圖厥政莫或不艱有廢有興出入自爾師虞庶言同則繹爾有嘉謀嘉猷則入告爾後於內爾乃順之於外曰斯謀斯猷惟我後之徳嗚呼臣人咸若時惟良顯哉周公以聖人而爲政則其設施之方措置之宜因時適變不用以眾人謀度而此理自灼然於心君陳以賢繼聖苟不防人已以商議其可否則必至於失事故戒之曰圖厥政莫或不艱凡有所謀之政事不當以輕心乘之須致其難可也惟不敢輕於舉事故有害焉之可廢利焉之可興有當出焉而從輕有當入焉而從重其疑未辧可否未決則當與師眾虞度之是防之以人謀也及其庶言皆同以爲當興當廢當出當入矣則必思繹之於心以審察之是決之已見也人與已並用而不偏廢庶乎是非可否無所失也爾有嘉謀嘉猷則入告爾後於內是又稱美君陳能如此也嘉謀謀之善者也嘉猷道之善者也爾有善則入而告其君無有懷疑情而不吐者爾又能順行此謀猷於外稱揚以告人曰斯謀斯猷皆吾君之徳蓋人臣以進言爲能事人君以聴言爲能事當其言之進也是其善之在臣也及其君聴之君從之是其善非君之善而何天下之善無一而非君之善所謂幹知大始坤作成物其曰斯謀斯猷惟我後之徳信乎其爲我後之徳也夫民之難化患在乎君民之情不通君有善而民不知則上之徳意志慮不達乎下若君民之情旣孚君有善而臣能稱揚之民信之則民豈有不從化乎成王稱美君陳之能如此故曰臣人咸若時惟良顯哉使爲人臣者皆能順是則臣爲良臣亦顯名於世矣

王曰君陳爾惟周公丕訓無依勢作威無倚法以削寛而有制從容以和殷民在辟予曰辟爾惟勿辟予曰宥爾惟勿宥惟厥中

惟君陳不及周公之聖故成王之意欲君陳守周公之法當如曹參守蕭何之法故又曰爾惟周公丕訓與人能道之同推而廣之以被於民者周公之丕訓也然則周公之丕訓安在下文所謂寛而有制從容以和以至曰忍曰容曰簡厥修進厥良者皆周公之訓也君陳居分正東郊之任是有其勢也法令具存是有其法也乘其勢位之尊以作威虐於民是依勢也借三尺以行己之私意侵削其民是倚法也君陳當以至公存心茍有所依有所倚是此心之有所偏也偏則私矣旣不依勢又不倚法惟務寛而有制可也政太寛則弛弛則縱縱則民玩政太猛則殘殘則虐虐則民無所措手足本之以寛而寛之中有隄防之意存焉則從容不迫之間自有和矣謂之和則不失之縱亦不失之怠若禹之行水焉當順則順之當治則治之然後水由地中行無有壅遏奔突之患矣商民在辟予曰辟爾惟勿辟予曰宥爾惟勿宥惟厥中此戒君陳之用法不可徇君意之輕重惟當其理之輕重也殷民在辟者殷民之犯法也予以爲當加之法汝不可以我之故遂加之法也予以爲當在所赦宥汝不可以我之故遂從而宥之也君之喜怒無常情而法之輕重有常理舎其循君者而以循乎理之中可也惟君陳知有理之中則人君之意苟是則從君可也非從君也乃從理也人君之言茍不當則從理可也從乎理乃所以從君矣古之有司得以與天子相可否如莫尊於人君莫重於主勢而其言有未當理有未順則人臣得以爲之春秋之法𨿽重天王之命若非制命以義則君命有所不行首止之盟以王世子出會諸侯以列國上與王世子會此例之變也而春秋許之鄭伯奉承王命不與是盟此理之常也而春秋逃之所以然者王以愛易儲貳而齊威公仗正道以翼世子也此是變而之正以大義爲主而崇髙之勢不與焉此春秋所以大居正也後之人主不知此義往往以爲生殺在我予奪在我惟其言而莫予違此後之所不逮古也𨿽然君陳令徳君子也安有依勢倚法之事成王守成賢君也安有任意之喜怒以生殺夫人此皆成王於踐履之中深見私情之易勝而公理之難保旣以之戒君陳而又且不敢自恃此成王所以爲賢君歟

有弗若於汝政弗化於汝訓辟以止辟乃辟狃於姦宄敗常亂俗三細不宥

此戒君陳謹於用刑也用刑𨿽非君子之本心亦不可不用焉惟當謹而不妄用可也其有不順於汝之政不肯化於汝之教者此則法之所當加然必審察思慮用法於斯人而可以止其法於不用者用法可也何者刑一人而千萬人知所懼此辟以止辟也古人於刑教之中無非仁心之所寓亦猶孫子曰殺人安人殺之可也舜刑四凶而天下咸服民自不犯於有司豈非辟以止辟乎秦皇漢武嚴刑酷法以繩其下而盜賊布滿天下終不可禁此其爲辟也適以召天下之犯法而非以止法也若所謂當加之法者如狃於姦宄敗常亂俗之人是也狃習也習於爲姦爲宄而不肯變也與乎敗壊典常之教者亂其風俗者此皆創亂之人犯之而至於再猶可恕也犯之而至於三則𨿽細罪亦當不宥之以其情之不可恕者也舜典所謂怙終賊刑是也於汝當用法之人惟此等人一加之法是絕其禍亂之原而人知所懼辟以止辟在此而已苟外此而好用刑則不可

爾無忿疾於頑無求備於一夫必有忍其乃有濟有容徳乃大簡厥修亦簡其或不修進厥良以率其或不良此戒君陳知所以愛民又當知所以化民知所以愛之則不可以不容知所以化民亦不可以不察心不懷徳義之頑民汝不可以忿怒疾惡之其有能率教之民則進奬拔用之不可以求全責偹下文又分而言之曰必有忍其乃有濟有容徳乃大此卽無忿疾於頑之意也忍亦容也忍則出於制其心容則出於無心矣人必有以制其心使無所忿疾如此則事其有成矣有容則其量之寛大又非忍之可言也故有含蓄而徳日以大徳之大則不止於有濟也由忍而至於容由其乃有濟而至於徳乃大如山海之藏疾如山澤之納污寛乎其有容也綽乎其有裕也此豈

非愛民之心不可以不容乎簡厥修亦簡其或不修進厥良以率其或不良此卽無求備於一夫之意也一意於含容而不知所以分別善惡則是雜揉而民無所激勵矣故使人也器之隨其才而舉之其有知所以自修而恥於爲惡者吾則簡而別之簡別其自修者則不知自修之人亦有所簡別愧於中曰吾奚爲

而不與厥修者簡也亦將攺而爲修矣其有賢良之人其徳行可用者吾則進而顯之顯進其賢良者則不爲賢良者亦知所勉勵自愧於中曰吾奚爲而不與厥良者進也亦將化爲良矣此豈非化民之心不可不察乎有以愛之又有以化之分正東郊之任其在此歟

惟民生厚因物有遷違上所命從厥攸好爾克敬典在徳時乃罔不變允升於大猷惟予一人膺受多福其爾之休終有辭於永世

成王所以欲君陳無忿疾於頑無求備於一夫者蓋自心之同然者觀之以民本厚也故孟子當戰國崎嶇險詐薄俗之中而每道性善蓋自其初而觀之民生具五常之性知愛其親敬其兄豈非厚而不薄乎其所以爲薄俗而不知惇厚者以其因物而遷變猶禮記所謂人生而靜天之性也感於物而動性之欲也欲熾而滅其性則向之厚者薄矣向之厚者化而爲薄而所謂厚者未嘗不存在上之人所以率之者如何耳動民以行不以言以身教者從以言教者訟違上所命者民不從君之令而從其所好也謂以身教之也汝君陳之化當自汝身始敬典在徳者率之以身也汝能敬其典常之道篤於父子兄弟之愛又能在徳愛敬出於中心之誠然而非矯飾以行之則汝之躬行者至矣汝之躬行旣至則人將化上之徳皆變其舊染之習而升進於大道蓋民必知所變而後進於道舊俗猶存其能進於道乎至於大猷則化頑成仁化簿成厚父子兄弟之愛篤返天理之自然矣由此觀之民性豈不善乎民生豈不厚乎此革之上六所謂君子豹變小人革面之時也民生至於變而升於大猷則福在其君矣而予一人膺受多福矣名在其君而汝君陳亦有美名於永世矣人君之福不可以他求民得其安則君得其安是君因民以爲福也人臣之名亦不可以他求民享其休則臣亦享其休是臣因民以爲名也外此以求福是邀福也外此以爲名是幹譽也頑民𨿽微而所系於君臣者如此其大君陳其可忽哉

尙書詳解卷四十一

欽定四庫全書

尙書詳解卷四十二

宋陳經撰

顧命【周書】

此篇𨿽凶事而死生之理始終之變古人制度纎悉周密莫不詳見學者不可以凶事而略之生之有死達人視之以爲夜旦之常蓋人道之常然始終之義也自非學問之深者不足以語此此成王自幼沖得周召二公養成其徳學有緝熈於光明至於臨死生始終之變卓然不亂觀此書者當與曾子易簀春秋書公薨於路寢之事同義是𨿽名分尊卑之不同而其所以達始終之義一也𨿽然此經之所載固嘗言帝乃殂落矣而無顧命又嘗書陟方乃死矣而無顧命又嘗言成湯旣歿武王旣喪矣而皆無顧命成王獨有顧命何也曰成王自艱難變故中而得之也自堯舜禹湯文武以來百官總已以聴冢宰初未嘗有變故而成王當幼沖之始管蔡四國流言成王致疑其事亦殆矣凡天下經一變者長一智遭一蹶者得一便顧命之作成王其亦折肱而知良醫歟

成王將崩命召公畢公率諸侯相康王作顧命

顧命之書乃同召太保奭芮伯彤伯畢公衞侯毛公師氏虎臣百尹禦事而孔子序書獨云命召公畢公率諸侯蓋二公之職也三公內總百官外總諸侯故特舉召公畢公當是時召公爲西伯畢公爲東伯中分天下而治之如康王之誥曰太保率西方諸侯畢公率東方諸侯是也成王之將崩也命召畢二大臣率諸侯以相康王則終始之義於是乎正矣顧命者成王臨死回顧而爲此命也𨿽然周官之書曰立太師太傅太保玆惟三公是則太保次於太師也命召公爲太保畢公爲太師而召公乃居先者周召二公同功一體之人周公旣歿則當國事之重任者莫召公若也故以召公爲先夫以召公之勲徳與周公同而其位乃次於畢公之後以此見古者腹心宗臣與社稷同體初不論職位之髙下官資之崇卑春秋晉文公十九年在外及其成霸業無非趙衰狐偃爲之謀主文公自僖公二十四入國至僖公二十七搜於被盧始命狐偃將上軍趙衰爲卿狐偃則讓於狐毛而佐之趙衰則又讓於欒枝先軫若以後世論之二臣自入國卽當以髙官大職處之可也經數年而後命將上軍及爲卿之任也又相遜齊桓公之霸全在管仲管仲只爲下卿及平戎於王王以上卿之禮享之仲不敢受且曰有天子之二守國髙在當時國子髙子嘗爲齊上卿然國髙初無功於齊而管乃甘處於國髙之下漢髙祖之興全在張良其後立太子使叔孫通爲太傅張良爲少傅由此觀之腹心之臣本無計較官位自春秋漢世以來尙有之而況召公之大賢乎哉

惟四月哉生魄王不懌甲子王乃洮颒水相被冕服憑玉几乃同召太保奭芮伯彤伯畢公衞侯毛公師氏虎臣百尹禦事

此作書者序成王以病之故具召其臣也惟四月始

生魄十六日也王有疾故不恱懌甲子王乃洮颒水成王將大命臨羣臣諸侯必當齋戒沐浴今疾病矣不齋戒沐浴惟洮盥其手颒洗其面古人於臨死之際猶必敬也如此扶相成王之官如太僕者被王以衮冕加之朝服憑玉几以出命玉几乃成王所坐之幾也乃同時召三公六卿大夫士自保奭而下是也

孔安國謂太保畢毛稱公則三公矣先後依六卿次第冢宰第一召公領之司徒第二芮伯爲之宗伯第三彤伯爲之司馬第四畢公領之司寇第五衞侯爲之司空第六毛公領之召彤芮畢毛衞皆國名諸侯入爲天子公卿也古者三公官不必備惟其人皆以六卿兼之定公四年左氏傳曰衞侯爲司冦知此六人

依禮次第爲六卿也師氏中大夫掌以禮詔王居虎門之左司王朝得失之事帥其屬守其門者虎臣卽虎賁氏也百司百官之長也禦事諸掌事者蓋羣士也成王於將崩之際召三公六卿大夫羣士憑玉几以出命命相康王所以顯其事於眾人而公其命令於天下天子者天下之共主當與天下之人共戴而君之古之立君者惟恐事之不顯而眾人之不覩也然而可以絕窺伺之端遏禍亂之原矣成王於此而正終故康王亦自此而正其始其事暴白於天下人人得而知之此顧命之書所以爲萬世帝王之法後世之君則不然父子之間以死爲諱繼承之際鮮有能正其終始者唐順宗之爲太子也二十餘年而其子已壯一旦順宗病不能言而徳宗寢疾之久不能召宰相屬以托孤之事至使宦者得以擬議其所立倘非因衞次公等艸詔得至禁中抗議立廣陵王則其事亦危矣說者以爲幾有趙髙之事人主可不以此爲監哉

王曰嗚呼疾大漸惟幾病日臻旣彌畱恐不獲誓言嗣玆予審訓命汝昔君文王武王宣重光奠麗陳教則肄肄不違用克達殷集大命在後之侗敬迓天威嗣守文武大訓無敢昏逾今天降疾殆弗興弗悟爾尙明時朕言用敬保元子釗濟於艱難柔逺能邇安勸小大庶邦思夫人自亂於威儀爾無以釗冒貢於非幾

此章乃成王大命以示羣臣也翼日乙丑而王崩前一日甲子成王乃能大命歷敍文武所以得天下之由與己所以守天下其言不亂如此自非成王學問之力何以至此嗚呼嘆而後言也漸進也疾大進而幾危矣病者疾之甚也病且日臻旣彌畱日久是以疾有增而無減必死者也予恐旣死之後欲出誓言以繼續我所欲言之志而不得故我詳審以教命汝以見言之不苟欲使聴之專也昔君文王武王宣重光推言文武所以得天下之由父子以光明之徳相繼故曰宣重光奠麗陳教則肄此言文武化民之大端治天下者以民爲本民之所麗者在於衣食文武先定其民之所麗使民得所附著不至失所亦猶成湯謹厥麗耳民旣有麗則衣食足矣然後可教故陳之以教旣陳之以教於是使民習其教民習其教則是不違其上知所服從矣我文武所以化民如此故能革殷爲周集此上天之大命在後之侗乃成王自謂也侗者倥侗自謙之辭也以敬而逆上天之威蓋天威卽敬也成王以人合天故曰迓天威繼守文武之教無敢昏貳而逾越其所守之心苟昏而不明則必至於放縱逾越成王惟其不昏所以不逾此數句乃成王學問所得處在此爲人主者患在不能保祖宗之業至於昏逾今成王守文武大訓不敢昏逾則爲君之責塞矣無有缺然不滿者矣今而將死順受其正又奚憾焉今天降疾殆死生皆天理也天降疾病於我之身其危殆矣弗興不起也弗悟不覺也不起不覺言其必死也爾羣臣庶幾明我之言以敬而保安元子康王成王之所得者在敬旣以敬而迓天威矣今復以此敬而授之羣臣使以敬而輔康王使嗣王能大濟於艱難蓋天下本非逸樂之具乃艱難之器也惟有以濟其艱難而後可柔逺人也能邇謂治近當無所不盡其能也安勸小大庶邦謂使小邦大邦皆得其安相勸勉於爲善也爲君之道不能柔逺能邇安勸庶邦則不謂之君矣然柔逺能邇安勸庶邦之要當自一身始有威可畏謂之威有儀可象謂之儀爾能思夫人自治其威儀容止可觀進退可度以臨其民爾不可以嗣子康王冒進於非幾之事非幾與危事皆威儀之反也康王不進非幾與危事則其所進者當自治威儀矣觀此章有以見成王之所得於周公者惟此而已故垂歿之際以是而付之羣臣

玆旣受命還出綴衣於庭越翼日乙丑王崩太保命仲桓南宮毛俾爰齊侯呂伋以二干戈虎賁百人逆子釗於南門之外延入翼室卹宅宗

成王顧命羣臣已畢公卿大夫士旣受命而還復其本位出綴衣於庭綴衣卽幄帳也周禮幕人掌帷幕幄帟綬之事鄭氏釋云在旁曰帷在上曰幕帷幕皆以布爲之四合象宮室曰幄王所居之帳也然則幄帳是黼扆之上所張之物王顧命在此幄帳之坐命訖乃復反於寢處以王病重不能臨此坐故徹出幄帳於庭將欲爲死備也越明日乙丑王崩太保召公於是卽命南宮毛仲桓二臣俾爰齊侯呂伋取干戈虎賁以迎康王於南門之外夫卽位大事也古者豫建太子儲君之位欲其蚤定成王以乙丑日崩太保亦以乙丑日迎康王入不待崇朝之間而嗣子之位定矣則變故何從而生哉此機會之不可移時也春秋以來魯昭公以十二月己未薨於幹侯逾年六月癸亥公之喪至自幹侯戊辰定公卽位且昭公之薨已越葬期猶未得反至月癸亥然後喪至而定之立乃在是月之戊辰相去六日蓋遲速進退受制於季孫意如不得以時定也又豈知顧命之書古人之意如此其詳密哉當是時掌兵者齊侯呂伋實太公之後也仲桓南宮毛親信之臣也呂伋掌兵非有仲桓南宮毛將命以往則伋亦不承也非有宰相之命則亦不敢也兵權散主不偏屬於一人如此魯莊公自卽位之初遂以兵權授之慶父卒至於國人不能制唐人以神策軍使宦官統之至於廢立自如然則兵權豈可以妄授之人哉周禮虎賁氏下大夫其屬有虎氏八百人呂伋爲天子虎賁氏也南門之外路寢門外說者謂古者父子異宮太子之宮在南門之外殊不知古人之意正欲使太子特出於外以兵衞再迎之而入顯示眾人明其爲天子之子也夫然姦邪屏息不復有窺伺之望矣不然安有成王寢疾彌畱之久太子不在其側而在南門之外哉延入翼室卹宅宗東坡先生解翼室謂路寢旁左右翼室也

成王喪在路寢故康王廬於翼室而爲憂居之主也卹憂也宅居也宗主也

丁卯命作冊度越七日癸酉伯相命士須材狄設黼扆綴衣

宰相之權如此其重也當百官總已以聴冢宰之時故此篇自乙丑王崩之後凡稱命者皆太保之命仲桓之取干戈太保命之冊度之作太保命之以至設黼扆四坐陳國家之寶玉陳天子之輅車無非太保之命命士須材言伯相而作冊度不言伯相者丁卯之日去乙丑爲近故蒙上太保命仲桓南宮毛之文也癸酉之日去丁卯爲逺故又言伯相伯相太保互稱也以其爲三公則謂之太保以其爲西伯領諸侯則謂之伯以其爲冢宰則謂之相冊度者命史爲冊書法度傳顧命於康王也成王𨿽顧有遺命未作冊書以此日作之旣作冊書因作受冊法度下云皇后憑玉几宣成王言是策書也將受命時升階卽位及傳命以後康王答命受同祭享皆是法度越七日癸酉伯相命士須材王自乙丑崩至癸酉爲九日矣乃始命士須材者天子七日而殯於死日爲八日癸酉殯之明日也太保命士致材木須待以供喪用謂槨與明器之類也狄者下士也扆者屏風畫爲斧文白與黒爲黼前出綴衣於庭至此復設黼扆綴衣象成王平生時所爲經於四坐言設則四坐皆設也

牖間南向敷重篾席黼純華玉仍幾西序東向敷重底席綴純文貝仍幾東序西向敷重丰席畫純雕玉仍幾西夾南向敷重筍席紛純漆仍幾

此卽狄設黼扆綴衣也王崩之後欲宣王命故布陳儀衞自狄設黼扆而下王之所坐也自越玉五重陳寶而下王之所寶也大輅在賓階面而下王之所乘也二人雀弁執惠而下王之所衞也古人於制度典章文物之間所以如此者豈爲華侈之具哉此有深意存焉當前王方崩後王卽位之始此國家之大事所以陳此者其一則欲象成王平生所坐所寶所乘所衞欲以起後王愛慕之心使事死如事生事亡如事存也其一則起羣臣百官諸侯尊敬之心想慕天天子而系心於嗣君也其一則以是表人主之尊天下無二所坐如此所寶如此所乘如此所衞如此如此其尊嚴如此其崇髙富貴所以絕天下覬望之心也古人深意不爲文具由漢以來蕭何治未央宮曰天子以四海爲家非令壯麗無以重威及光武以漢家子孫司隸官儀之舊猶足以系民心之思漢則聖人於典章文物衣服車旗之制豈無意哉牖牕也間者牕東戶西戶牖之間也天子之席三重諸侯再重則所敷重席者皆三重也舉其上席言重知其下更有席也蔑桃枝也黼黑白雜繒也純緣也以黒白雜繒爲緣也華玉五色玉也仍因也因生時之幾不攺作也周禮云吉事變幾凶事仍幾於牖間之南向所敷重者篾席以白黑繒爲緣以五色玉而飾憑幾此見羣臣覲諸侯之座也東西廂謂之序底蒲蒻之席也綴雜防也貝者水虫取其甲以飾器物文貝有文之貝用以飾幾也此旦夕聴事之座也東序西向敷重丰席以莞爲席也畫純以五防色畫帛以爲緣也刻鏤之玉謂之雕玉此養國老饗羣臣之座也西夾南向路寢爲太室則東西序有夾室非路寢正室也西夾之南向敷重筍席以蒻竹爲席紛黒綬也以黒綬爲緣以漆而飾幾此親屬私燕之座也以燕親屬不事華飾取其質也孔頴達云牖間是見羣臣覲諸侯之座見於周禮其西序之坐在燕饗座前以其旦夕聴事重於燕飲故西序爲聴事之座夾室之座在燕饗座後則夾室是隠映之處親屬聴於燕饗故

夾室爲親私燕之座案朝士掌治朝之位王南面此西序東向者以此諸座並陳避牖間覲諸侯座也東坡曰將傳先王顧命不知神之所在於此乎於彼乎故兼設平生之座也

越玉五重陳寶赤刀大訓璧琬琰在西序大玉夷玉天球河圖在東序之舞衣大貝鼖鼓在西房兌之戈和之弓垂之竹矢在東房

此一段所陳乃王者之寶也越玉五重陳寶一句乃緫下文而言之也於東西序坐北列玉五重又陳先

王所寶之器物五重者西序二重璧也琬琰也東序三重大玉也夷玉也天球也謂之重者玉有一雙古者雙玉爲瑴陳寶者如赤刀大訓河圖之類皆是也赤刀先儒謂武王誅紂時刀以赤爲飾大訓者虞書典謨也璧大璧也琬琰者大圭也此則陳於西序之座北大玉者華山之玉也夷者東夷之玉天球者雍州之玉河圖乃伏羲所畫之八卦此則陳於東序之坐北虞書典謨之訓與伏羲所畫八卦先王皆以爲傳國之寶其重先代之遺文也如此之舞衣者古之國名也所制之舞衣合於法度也大貝亦猶前之文貝取其大者鼖鼓長八尺先代之器商周以來寶之此則陳之於西房謂西夾坐之東也兌和古之巧者垂乃舜時共工也所造之戈弓竹矢亦有法度此則陳之於東房謂東廂夾室也舞衣戈弓竹矢之微古人技巧之末爾苟合法度則亦寶之蓋其精妙極於此無以復加也

大輅在賓階面綴輅在阼階面先輅在左塾之前次輅在右塾之前

此則王者所乘之車輅也周禮巾車掌王之五輅玉輅金輅象輅革輅木輅典輅云若有大祭祀則玉輅大喪大賓客亦如之此篇所謂大輅輅之大者卽玉輅也在賓階面西階南向也綴輅系綴於下玉輅之次者卽金輅也在阼階面東階南向也地道尊右故玉輅在西金輅在東先輅卽象輅也在左塾之前門側之堂謂之塾塾前陳車以轅向堂北面也次輅卽木輅也金玉象皆以飾車故三者以飾爲之名木則無飾故指木爲名在右塾之前左塾在門內之西右塾在門內之東左右皆北面向堂也此皆路寢之門內五輅取其四不言革輅者蓋革輅兵戎之用故不必陳之

二人雀弁執惠立於畢門之內四人綦弁執戈上刃夾兩階戺一人冕執劉立於東堂一人冕執鉞立於西堂一人冕執戣立於東垂一人冕執瞿立於西垂一人冕執鋭立於側階

此一段乃王之儀衞也禮大夫服冕士服弁凡言冕者皆大夫也言弁者皆士也士之衞殯與在廟同助祭乃服雀弁故執兵以衞亦用雀弁鄭康成云赤白雀如雀頭色也惠三隅矛也立於畢門之內路寢之門一名畢門也天子五門臯門庫門雉門應門路門亦名畢門亦名虎門在門者兩廂各一人故曰二人綦弁者鄭氏云靑黒色曰綦戈上刃亦兵器也堂廉曰戺士所立處也在階者兩廂各二人故曰四人一人冕執劉立於東堂言冕者大夫也劉鉞屬也劉與鉞亦兵器也東堂西堂在東西廂近階而立以備升階之人也一人冕執戣立於東垂一人冕執瞿立於西垂瞿戣皆防屬東垂西垂者東西廂之階上凡言弁者在堂下言冕者在堂上堂上而言東垂西垂知在堂上之逺地階上也一人冕執銳立於側階銳矛屬也側階者堂北階上也此所陳七兵其名不同皆執兵器以爲衞也畢門之內與夾兩階去殯爲逺使士爲之東堂西堂東垂西垂側階在堂上去殯爲近故使大夫爲之先門次階次堂從外向內而敍之也次東西垂次側階又從近向逺而敍之也觀此一章見古者執兵以爲人主之衞者皆士大夫爲之所謂侍禦僕從罔匪正人者此也觀立政之書綴衣虎賁皆選吉士而當掌親兵者乃太公之子賢者之後爲之至於執兵衞王又皆士大夫爲之左右前後無非正人气習之所薰染人主安得心術不正晉悼公使弁糾禦戎荀賓爲右使訓諸禦知義羣騶如禮至漢之宿衞猶以忠力之臣與公卿子爲之猶有古意後世茍簡人主寧近小人不肯近君子在王所者皆宦官武夫則人主之徳何由而成而人主之勢亦何自而尊哉

王麻冕黼裳由賓階隮卿士邦君麻冕蟻裳入卽位太保太史太宗皆麻冕彤裳太保承介圭上宗奉同瑁由阼階隮太史秉書由賓階隮禦王冊命

前面鋪陳儀衞已定於是傳顧命於康王麻冕者緒麻三十升爲之皆吉服成王喪在殯何以用吉服爲天下之計不得已而用之於吉服之中特示變焉周禮衮衣五章裳四章此則於裳獨用黼焉蟻裳者於裳畫蟻行往來之文也彤裳者纁裳也皆吉服示變

也王麻冕黼裳由賓階隮賓階西階也不敢當阼階以其死親也故由賓階而升卿士兼公孤大夫言之也邦君諸侯也麻冕蟻裳入就班位無所執事故特言入卽位太保三公也太史掌冊書者太宗卽大宗伯也此三人皆如下文所言是也皆麻冕彤裳太保則奉介圭於王考功記鎭圭尺有二寸天子守之介大也大圭卽鎭圭也康王之所守也上宗卽宗伯也或云太宗或云上宗者大宗伯一人小宗伯二人凡三人使其上二人也其一人奉同一人奉瑁同爵名使康王主祭祀也瑁王之所執以覆冒天下也太保與上宗皆由阼階而升蓋承圭奉同瑁皆是承王命故重其事由東階而升也太史秉書卽上文所作之冊也隨王之後故王由賓階太史亦秉書由賓階禦進也進王以冊命當時公卿大夫諸侯王皆在而所以執事則在此三人太保太史太宗而已

曰皇后憑玉几道揚末命命汝嗣訓臨君周邦率循大卞燮和天下用答揚文武之光訓王再拜興答曰眇予末小子其能而亂四方以敬忌天威

曰冊命之辭也皇大後君成王也親憑玉几稱道揚臨終之命命汝康王繼嗣文武之大訓以臨蒞爲天下之君率循文武之大法以調燮和協天下用對揚文武之光訓不負前人之付托此敍成王之意言成王命汝如此也康王於是再拜而興答曰言其微之又微也至微之小子安能足以治四方以敬忌上天之威乎言任大責重非小子所能當也其謙沖退托之辭如此

乃受同瑁王三宿三祭三吒上宗曰饗太保受同降盥以異同秉璋以酢受宗人同拜王答拜太保受同祭嚌宅授宗人同拜王答拜太保降收諸侯出廟門俟康王旣謙退自處以爲不能當於是一手受同一手受瑁受之於上宗也旣受之後王以瑁授人受同而祭禮成於三故三宿三進酒柩前也三祭三祭酒於神坐也三吒三奠爵於地也爲此祭者告神言已受羣臣所傳顧命也祭之末必飲神酒受神之福上宗以同酌酒進王贊王曰饗福酒饗福酒畢王乃以同授太保太保受同降階盥手更洗別同祭祀以變爲敬不可用王之同也旣洗異同實酒於中秉璋以酢祭璋半圭也酢報祭也王旣祭太保復報祭酒大祭祀之亞獻也太保至殯前欲祭祀以同授之宗人宗人卽小宗伯也太保供王宗人供太保卽以同授宗人太保受拜白柩云已傳顧命王則答拜拜柩尊所授命也太保乃於宗人處受同而祭王則三祭太保但一祭而已祭禮亦饗福酒宗人贊之嚌者至齒欲飲而實不飲也王謂之饗太保謂之嚌者互相備也宅受宗人同宅居也太保居其所於受福酒處足不移爲將拜故授宗人同祭旣畢而更拜白成王以事畢也太保旣白成王以傳顧命事畢康王亦答拜敬所白也禮旣畢則太保下堂有司遂收器物諸侯皆出廟門殯之所處故曰廟出路寢門外以待康王之後命也此篇所記成王於此而終康王於此而始其儀衞典章之盛作史者記之其文簡古深有法度存焉

尙書詳解卷四十二

欽定四庫全書

尙書詳解卷四十三

宋陳經撰

康王之誥【周書】

此篇與顧命之書相連伏生之書以康王之誥合顧命後人分之爲二篇然天子之居喪也百官緫已以聴冢宰啜粥面深墨寢苫枕塊之時何暇以冕服朝羣臣何暇出誥命若髙宗亮陰三年不言滕公小國之君耳一聞孟子性善之論滕定公薨五月居廬未有命戒百官族人可謂曰知未聞以言語誥臣下也𨿽太甲卽位之初旣葬成湯之後伊尹奉嗣王只見厥祖伊尹明言烈祖之成徳作伊訓肆命䢐後亦未聞太甲以冕服朝羣臣出命令也然則康王賢主也召畢之徒又皆元老大臣曷爲其如此哉說者曰禮有正有變喪服正禮也冕服變禮也然嫂溺援之以手者皆其不得已而後有變非有不得已則何用變哉東坡引左傳子皮如晉之事考據甚詳然其書旣定於孔子之手爲後世之法謂之非禮有不可也姑存厥疑以待能辧之者

康王旣尸天子遂誥諸侯作康王之誥

讀顧命之書當知春秋書公薨路寢之法讀康王之誥之書當知春秋書公卽位之事卽位而謹始本不可以不正爲子受之父爲諸侯受之王此大本也咸無焉則不書魯昭公之薨於幹侯也不得正其終故定公制於權臣不得以正其始春秋元年必書正月而定公獨無正月魯於是乎曠年無君也康王旣受成王之顧命則是得以正其始矣夫子序書直曰康王旣尸天子遂誥諸侯奔赴王喪因新君卽位而相見故康王因此報誥之此康王之誥所以作也

王出在應門之內太保率西方諸侯入應門左畢公率東方諸侯入應門右皆布乘黃朱賓稱奉圭兼幣曰一二臣衞敢執壤奠皆再拜稽首王義嗣徳答拜

畢門之外爲應門畢門及路寢殯宮在焉故王出應門內太保爲西伯率西方諸侯而入在應門之左畢公爲東伯率東方諸侯而入在應門之右北面而立布乘黃朱布陳也乘四匹馬也黃馬之色朱者其尾鬛也諸侯朝見天子畢獻國之所有以表忠敬之心所謂享多儀是也故諸侯皆陳四馬黃朱鬛以爲廷實詩曰駜彼乘黃則黃者出於自然左氏傳曰宋公子有白馬公取而朱其尾鬛則朱出於人爲諸侯所獻之馬必用黃而以朱飾者蓋黃有中順之色象臣道朱者君之服象君道諸侯體臣道以從君令故黃而朱之賓者諸侯有賓客之義稱舉也舉奉圭兼幣之辭周禮小行人合六幣曰圭以馬璋以皮璧以帛琮以錦琥以繡璜以黼是圭以馬爲幣說者謂六幣所以享也此特享禮之一蓋因喪禮而行朝故簡享禮之數賓稱奉圭兼幣之辭而進曰一二臣言諸侯非一人也衞爲王之藩衞也敢執壤奠言執土所出之物以奠於王皆稱再拜稽首拜送幣而手至地以盡禮也康王義在於繼前人之徳則爲諸侯之主受其幣故答拜王無答拜禮以卽位初謙退如此

太保曁芮伯咸進相揖皆再拜稽首曰敢敬告天子皇天攺大邦殷之命惟周文武誕受羑若克卹西土惟新陟王畢協賞罰戡定厥功用敷遺後人休今王敬之哉張皇六師無壊我髙祖寡命

太保爲冢宰第一芮伯爲司徒第二咸進相揖率羣臣諸侯皆進戒也不言諸侯者以內而言外也再拜稽首而後戒王曰敢敬以告天子以敬而告欲王聴之專皇天攺大國殷家之命而歸周惟文武誕受羑若蓋自出羑里之囚天命始順用能憂卹西土之民文武興邦自西土始也太保所言羑若者蓋康王生長於深宮富貴之中不知祖宗之得天命皆自艱難之中得之故舉此以爲戒惟新陟王升遐曰陟指成王也畢協賞罰言或賞或罰無不當理如記功宗以功作元祀賞也如踐奄伐淮夷罰也戡定厥功能勝天下之彊定天下之業所以有此休美敷布以遺之子孫今王敬之哉文武成王所以有天下者亦惟敬而已今王當以敬爲主張大六師之眾俾國威振而天下服無使我髙祖之徳寡有之命至於隳壊然而當康王卽位之始羣臣進陳不聞有盛徳之言惟曰張皇六師成王之所以持盈守承者盛徳之事非一端而第及於賞罰無乃羣臣教康王以好大窮兵嚴刑酷法歟非也人臣之進言也必因其君之資而爲之言賈誼進權勢法制之說於寛仁之主君子以爲通達貢禹進恭儉於優遊不斷之主君子以爲不切蓋康王賢主其仁愛出於天性所患者惟恐失之過謙況守成之世易以廢弛故謙之六五必曰利用侵伐大有於六五亦曰厥孚交如威如正此意也

王若曰庶邦侯甸男衞惟予一人釗報誥昔君文武丕平富不務咎底至齊信用昭明於天下則亦有熊羆之士不二心之臣保乂王家用端命於上帝皇天用訓厥道付畀四方乃命建侯樹屏在我後之人今予一二伯父尙胥曁顧綏爾先公之臣服於先王𨿽爾身在外乃心罔不在王室用奉卹厥若無遺鞠子羞

羣臣旣進戒康王故康王報之以誥曰庶邦侯甸男衞不言羣臣者言外以見內也天子自稱曰予一人惟予一人釗報誥昔君文武大平天下使人莫不得其均大富天下使人無有不足文武之爲君惟務平富不務害人其徳如此故所至之地凡日月所照霜露所墜天運所及皆齊信齊一其心以信上之徳文武之徳所以昭明於天下四方萬里無不昭灼文武之徳旣達於天下又有其臣以宣布心力於天下熊羆之士有力也不二心之臣言一心也文武所得有心力之臣保安乂治王家所以能受天之正命皇天訓之以道所謂式教用休也付畀之以四方之眾文武之心猶以爲未足也又建置侯國樹立藩屏以輔贊我後之人康王之意謂文武之徳尙賴人臣之助況當時建侯樹屏亦欲得人以遺其子孫今我其賴爾諸侯羣臣協心以事上亦猶熊羆之士不二心之臣所以爲文武也今予一二伯父天子稱同姓諸侯曰伯父舉同姓之大者言之則異姓可知矣爾先公之臣卽諸侯祖父也爾諸侯之祖父也所以臣服我先王之法度如何汝當循守之以安爾先公之臣蓋爾能循爾先公之臣所以服我先王之法則爾祖父亦得其安𨿽爾身在外乃心罔不在王室身有彼此逺近之異心無彼此逺近之異身𨿽居外土而心之所向當常在王家用奉憂其臣道之所當順者敬爾侯度心在王室孰非臣道之所順則臣道盡矣不可遺我稚子之羞辱汝諸侯不能盡臣職豈不爲我之羞乎此見君臣同體也古者天子之於諸侯其言辭責望慰撫之意思下達如此汝諸侯安得不以一心奉上哉

羣公旣皆聴命相揖趨出王釋冕反喪服

羣公自太保而下也聴命旣畢皆相揖而趨出諸侯各歸其國朝臣各就其位王釋冕反喪服則羣臣諸侯亦皆釋冕反喪服可知臣子之情一也禮臣爲君諸侯爲天子皆服斬衰若夫考據古今以證其非禮則東坡之說爲詳

尙書詳解卷四十三﹤經部﹐書類﹐陳氏尙書詳解﹥

欽定四庫全書

尙書詳解卷四十四

宋陳經撰

畢命【周書】

此篇當知商之餘民三紀之後世變風移與周公君陳之時大異畢公之化尢難於其終蓋當是時爲善者眾易以勸也爲惡者寡易以懲也故康王所以命畢公者歷數其薄惡之俗防閒之道宜以嚴終此聖賢因時制變之道也康王知成終之難非有元老大臣雅負重望者不足以膺此任故畢公以師父之尊而保釐東郊然則畢命之篇其治與君陳相因畢命言命君陳不言命何也君陳之命因於周公皆成王一時之事非若更王而命畢公也故不言命君牙之命因於祖父皆子孫繼述之事非若伯冏之爲太僕也故不言命顧此二書若君陳之書尢詳言周公之訓而其序曰周公旣沒命君陳若君牙之篇尢詳言祖考之績而其言曰率乃祖考之攸行則二書不言命其意可知

康王命作冊畢分居裏成周郊作畢命

命作冊畢者作冊書以命畢公也此經惟命周公後封伯禽於魯有作冊逸誥與畢公之命言冊其他皆不言冊豈以伯禽畢公皆命之於廟是以有冊歟抑亦其他皆有冊特舉其一以見其餘歟分居裏成周郊成周之郊卽洛邑也分別民之裏居使爲善者不雜於惡而爲惡者不雜於善如下文旌別淑慝表厥宅裏是也周公之治商民其時民染舊惡未知所向故周公特含容之告諭之未嘗有所分別至君陳之時則漸化矣故君陳謂之分正有修者之可簡有良者之可進猶未敢明言分別之也至畢公之時其俗大變爲善者多而爲惡者寡不因此時旌別之則善者無所恃惡者無所懼聖賢因時適變茍於周公君陳之時而遂行分居裏之策豈不激之而生變歟因此亦可以見古人之教化不惟於民如此而教養人材亦有分別焉虞書曰侯以明之撻以記之書用識哉王制曰命國之右鄕簡不帥教者移之左國之左鄕簡不帥教者移之右是亦分居之意也

惟十有二年六月庚午朏越三日壬申王朝步自宗周至於丰以成周之眾命畢公保釐東郊

此史官敍述所以命畢公之意也惟十有二年卽康王卽位之十二年六月庚午之日月出之光朏然乃六月之初三日自庚午之後三日壬申王朝步自宗周至於丰自鎬京徐行至文王之廟也古者封侯命有徳賞有功皆於祖廟示不敢專也觀古人之意如此豈可以賞非其人祿非其徳者乎在文王之廟以成周之眾命畢公使之保釐東郊衞武公以諸侯入而爲王卿士此卽後世更出疊入之意也

王若曰嗚呼父師惟文王武王敷大徳於天下用克受殷命惟周公左右先王綏定厥家毖殷頑民遷於洛邑密邇王室式化厥訓旣歷三紀世變風移四方無虞予一人以寧道有升降政由俗革不臧厥臧民罔攸勸嗚呼先嘆而後言畢公爲太師謂之父師者尊之也夫君前臣名禮之大者也康王不名畢公而稱之曰父師古者人君禮貌大臣如此畢公乃四朝元老受顧命以輔康王而康王尊禮之則當其在王之左右也知無不言言無不盡可知矣惟文王武王敷大徳於天下此言國家所以致化之由必先推文王周公我文王之所以能受商命者以其敷大徳而得之非無故而得之也以文王之聖又有周公輔贊左右先王安定其家自武王旣喪四國流言三監挾淮夷叛當此之時不有周公周家王業其殆哉毖商頑民遷於洛邑周公知商俗不可以不變而又不可以驟變也於是有謹厚之意焉其所以謹毖之意觀多士多方之書可見遷於洛邑者非以勸勞遷徒之也使之離舊土之惡習以新其觀聴使日見周家之徳日聞周家之教日親近周家之賢士大夫日睹聞周家之聲明文物庶幾用化其教焉旣歷三紀十二年爲一紀三紀已三十六年矣其世旣變其風旣移故四方得以無虞商民特東都一邑爾而曰四方無虞者京師天下之根本東郊之民無虞則四方無虞觀下文所謂邦之安危惟玆殷士可見君民一體也民得其安卽君之安也故予一人以寧康王推本言之今日之所以無虞以寧者皆文武周公習以基之𨿽然有以基之於前無以繼其後知其化之所已至而未知其化之所未至則他日之事亦不可保道有升降者康王知消息盈虛之理有升必有降有治必有亂有安必有危其不可恃也如此惟當有以革其俗則可長其安蓋其俗茍未盡革則一時之安𨿽若可喜而他日之變殆未可知此康王所以欲畢公分別善惡以盡革其俗也上文旣言世變風移而曰俗猶未革何也蓋世變風移者舉其大槪而余風未殄則民亦未純乎爲善也臧善也有以善其善則善者顯而不善者懼此民所以知勸孔子曰舉善而教不能則勸亦此意也

惟公懋徳克勤小物弼亮四世正色率下罔不只師言嘉績多於先王予小子垂拱仰成

比則稱道畢公之徳也𨿽是稱舉畢公之徳而康王之徳亦於此可見蓋知人者必先自知儻非康王平時徳盛仁純闇室屋漏之中無有愧怍安能知畢公之徳如此其詳惟公懋徳懋勉也人皆有此徳而勉之者鮮所謂勉者何卽克勤小物處可以見之惟其知所勉是以孜孜汲汲常有不自足之心至於小物而猶知克勤常人之情莫不以大節爲可尙而小者易於忽略聖賢之小節處不忽略則其大節亦可知此小物之勤所爲難乾卦九二聖人之徳也易曰庸行之信庸言之謹庸言庸行卽小物也孔子稱顏淵之賢惟於簞食瓢飲觀之貶微生髙直惟於乞醯之事見之後世如漢武帝號爲知人識霍光於行步不失尺寸處識日防於不轉盼處是亦此理也弼亮四世卽輔佐文武成康也正色率下謂正其顏色尊其瞻視儼然人望而畏也聲色之化民末矣然形於外者皆其中之所存曾子所謂正顏色斯近信矣以此率下人皆有所觀感聳動誰不只敬師法畢公之言乎惟其平時畢公所以正身者如此故四世皆賴其功嘉績之在先王爲多其遺休足以沾丏後人予小子今日所以垂拱而仰其治之成皆畢公之力也觀康王稱道畢公之徳如此想見其簡黙靜重嚴毅可敬可法以斯人膺保釐之寄康王其亦不輕於用人哉

王曰嗚呼父師今予只命公以周公之事往哉旌別淑慝表厥宅裏彰善癉惡樹之風聲弗率訓典殊厥井疆俾克畏慕申畫郊圻愼固封守以康四海

前旣美畢公之徳此則命之以事今予祗敬命公以周公之事是以周公而待畢公亦猶成王命君陳以式周公之猷訓也往哉自今以往東郊當旌別淑慝明辧其善惡使不相雜揉表厥宅裏謂表異其所居之裏若後世孝子順孫旌表門閭之類彰其善而使爲善者有所顯癉其惡而使爲惡者有所病樹之風聲樹立其善風與其善聲也堯之化及於後世猶曰堯之遺風禹之教及於朔南猶曰朔南曁聲教蓋惟風聲能聳動人使人聞之而思奮感之自有所興起也豈必家至而戶曉哉弗率訓典殊厥井疆表厥宅裏樹之風聲者所以表其爲善𨿽有所別於惡而未表其爲惡也玆猶有率循其教訓之常者於是又表其爲而殊其井居田裏使之不齒於鄕裏不得預乎鄕田同井出入相友之中凡若此者皆所以俾之知所畏知所慕也表宅裏樹風聲而後人知善之可慕殊厥井疆而後人知惡之可畏是非羞惡之心誰獨無之其所以安於惡而自棄於善者正以無所畏慕而然也今焉善惡如此之分別有以誘之於其前而有以沮之於其後民安得不捨其舊而新是圖哉惟康王之世然後可以用此蓋民有愧恥故也以用之於周公君陳之時則非矣申畫郊圻愼固封守天子王城之外有四郊一圻之地昔已畫爲界久而不能無遷移也故使重而畫之封疆守禦昔已有人久而不能無懈弛也故使謹而固之然則四方無虞予一人以寧而猶不忘郊圻之畫以辧其境界封疆之守以固其防備者蓋居泰之世治泰之道當如此不然則旣治而忘亂旣安而忘其危矣先王之時所以法度詳密無有倉卒不虞之變者蓋其蚤正素治有如此者也京師天下之根本也東郊安則四海安何疑之有

政貴有恆辭尙體要不惟好異商俗靡靡利口惟賢余風未殄公其念哉我聞曰世祿之家鮮克由禮以蕩陵徳實悖天道敝化奢麗萬世同流玆殷庶士席寵惟舊怙侈滅義服美於人驕淫矜侉將由惡終𨿽收放心閒之惟艱資富能訓惟以永年惟徳惟義時乃大訓不由古訓於何其訓

畢公之於東郊也豈無政事以正其民而政之所貴者在於有常而非拂人情以爲奇也豈無政令以告其民而辭之所尙者在於體要而非違乎理以爲薄也不惟好異而已好異則政不常辭不體要上之人示人以偸薄民安得不滋其僞哉靡靡相隨順之意紂拒諫飾非惡聞其過惟以靡靡相隨順利口捷給者以之爲賢說者謂商人之俗有類乎秦人之俗且引嗇夫之事爲證是也𨿽更世變之後余風尙存公安得不以此爲念乎爲政之道惟務變革其俗勿以爲風已移而遽忘之也我聞曰世祿之家鮮克由禮此古人之言也世祿之家貴不期驕富不期侈鮮克由禮者其習使之然也徳者人所固有今以其放蕩之行而陵之者忽之之謂也人欲熾而天理滅此所以悖亂其天道也敝化奢麗萬世同流敝化者不善之化也以奢侈華麗相尙𨿽相去萬世而同一流蓋敝化之末流古今所同也玆殷庶士怙侈滅義服美於人驕淫矜侉此言商俗之敝鮮克由禮者也當時所遷頑民於洛者皆貴顯之家席居也所以居其寵祿日已久矣惟恃其侈以滅其合宜之義古人衣服之間辧貴賤之等次而商士則以衣服之美務求勝於人此其心安在哉爲驕恣爲淫過爲矜伐誇大將由惡以終而不變攺此非言畢公之時如此蓋述其前日之惡周公君陳之化旣有以收其已放之心而隄防以閒之者實在畢公之世蓋人之心莫難於已放之時而尢莫難於旣攺之後茍其根尙在𨿽一時知所收斂將觸事而此閒之所以爲難也此篇之書言商民之惡與君陳篇不同蓋當俗之未化也有見於善無見於惡故曰惟民生厚因物有遷是見其善也茍爲不然則將有忿疾之心矣俗之旣化也有見於惡無見於善故曰商俗靡靡怙侈滅義是見其惡也茍爲不然則將有苟安自足之心矣古之治天下者不敢忘乎民之惡俗以啟吾茍安自足之心蓋重教化以之爲大務也以舜之世比屋可封而猶以冦賊姦宄五品不遜爲慮後世如賈誼號爲通達國體當文帝富庶禮義之餘猶太息於秦俗之未去謂知教化者也畢公之政難於防閒之術而所以閒之者豈嚴刑酷法之謂哉曰教而已禮義生於富足惟資富者爲能知教化旣富有以養其身又知訓以養其心則不犯非禮動與理合和气生而鄙夭不作故可以永其天年蓋惟全天下之正性者爲能順天下之正命也所謂能訓者是豈外人心而別有所謂訓哉惟徳惟義是大訓也徳者人心之所得而義者人心之所宜根於人心之所同然此之謂大訓上焉𨿽善無徵無徵不信不信民不從古訓者卽人心之所同然而驗之於古之已然也古訓之所載者亦惟徳義而已非徳義之外有古訓也畢公之化民也本諸同然而民易從防諸己然而民易信閒之之道孰有過此者君陳一篇猶及於辟以止辟之說三細不宥之說未免乎刑也此篇𨿽數商民之薄惡務旌別之以生其愧恥之心無一言及於刑焉又足見世變風移刑可措而不用矣

王曰嗚呼父師邦之安危惟玆殷士不剛不柔厥徳允修惟周公克愼厥始惟君陳克和厥中惟公克成厥終三後協心同底於道道洽政治澤潤生民四夷左衽罔不咸賴予小子永膺多福公其惟時成周建無窮之基亦有無窮之聞子孫訓其成式惟乂

此章又言商民系天下之利害畢公之任當有以成周公君陳之化至此已世變風移安有反側之變如三監時而康王以爲邦之安危在此殷士常若變故之迫乎其後此維時保惜居安慮危之意然邦之安危𨿽在商士而化商士者在畢公之徳不剛不柔中之徳也謂寛猛相濟不急迫縱弛之謂也惟合於中

則其徳信乎修矣周公之謹厥始者此徳也君陳之和厥中者此徳也畢公之成厥終者此徳也克謹者毖商頑民是也謂之謹則多爲之訓誨誘掖惟恐其爲變而未可以刑罰繩之也至和厥中則異於始矣和者寛而有制從容以和是也謂之和則有相濟之義意辟以止辟三細不宥而稍可繩之以法也至於畢公之世則又異於中矣惟當有以防閒之使前日之功不壊天下之事莫難於成終少有怠弛則周公君陳之化皆爲之不終三後協心同底於道道者同於化民也心者同於欲民之化也道出於心心合則道同聖賢之政𨿽有始中終之異聖賢之心與道則無始中終之異惟其三後相繼歷年浸久其化滋深故道則浹洽而政自然治其澤則潤於生民謂之洽謂之潤則其漸漬積累豈一日之功遽能如此哉由內而外則京師旣安而四夷左衽亦無不咸賴矣自下而上則生民旣安而一人之尊亦膺受多福矣人君以天下爲一體內外上下無二體也不特四夷咸賴君得其安在爾畢公之身亦能爲成周建立無窮之本亦有無窮之令名矣畢公豈好名要譽之人哉而康王云爾者蓋爲善必有令名令名善之彰著也非

爲名而爲善也畢公能爲成周立其無窮根本則自然有此令名亦猶君陳篇曰其爾之休終有辭於永世也不特畢公之身如此𨿽畢公之子孫亦順爾之成法以爲治矣甚矣商民所系甚重以蕞爾之微逺而四夷尊而人主近而畢公之身久而畢公之子孫皆

於此乎有賴可見周自周公以來以商民爲重眾人之常情多忽略於垂成之際故康王之戒尢嚴

嗚呼罔曰弗克惟旣厥心罔曰民寡惟愼厥事欽若先王成烈以休於前政

此末章結上文之意畢公弗以難而弗能勝其任也惟當盡其心而已心有毫釐之未盡則不可謂之旣厥心亦勿以爲易而民之寡少不足治也惟當謹其事而已事有毫釐之忽略則不得謂之謹能若是則可以敬順文武之烈而前人如周公君陳之政亦於此而休美不然則爲山九仞一簣而虧豈不有壞先王之烈與前人之政乎

尙書詳解卷四十四

欽定四庫全書

尙書詳解卷四十五

宋陳經撰

君牙【周書】

觀史之所載穆王車轍馬迹徧於天下則穆王乃無道之主也此經所載三篇之書皆穆所作夫子定之以爲後世之法意者三篇之書殆出末年悔過之後因祭公謀父作祈招之詩以收王心而王於此知所攺悔故三篇之書有文武成康之遺風康王之子是爲昭王昭王之子是爲穆王昭王南徵而不返至齊桓伐楚始問其罪穆王卽位之初不知討賊專事八駿之遊觀此篇小民咨怨之言知其爲世降俗薄不及成康之世矣文武之謨烈子孫猶得以世守之而無闕然不足之處然後知先王創業之規模愈久而愈無獘者以其出於正故也故曰誦其詩讀其書不知其人可乎是以論其世也

穆王命君牙爲周大司徒作君牙

大司徒之官掌邦教也芮伯在康王時嘗爲司徒而此有纘乃舊服無忝祖考說者以君牙爲芮伯之後史無所據亦未可知必世臣之子孫也虞夏商周以來以忠厚待其臣故功臣之後必錄用其子孫之賢者虞書曰賞延於世商書曰世選爾勞伊陟象賢復相太戊丁公世美入掌兵權下及春秋成季之勲宣孟之忠而趙武之立不敢緩其亦有先王之遺風歟

王若曰嗚呼君牙惟乃祖乃父世篤忠貞服勞王家厥有成績紀於太常惟予小子嗣守文武成康遺緒亦惟先王之臣克左右亂四方心之夏危若蹈虎尾涉於春冰

穆王之命君牙不稱其徳而稱其先祖父之勤勞正欲君牙知所企慕當以祖父爲凖的想其故家遺俗典刑尙在君牙得於傳聞目擊者亦熟矣乃祖父世篤厚其忠貞服事勤勞於王家其成功紀於太常之上日月爲常王之旂也祭祀則用之紀臣功則用之功臣紀其名於太常當日月爭光垂名不朽蓋人臣有不可忘之功故人君示不能忘之報或紀之太常或祭諸大烝盤庚曰玆予大享於先王爾祖其從與享之洛誥曰記功宗以功作元祀皆古人報功之意也以此示子孫其誰不知所儀刑哉魏徴之後乃有魏謩而祖風以振盧懷愼之後乃有盧杞而祖風以墜嗚呼若謩者可謂能世其家而盧杞亦何面目見其祖父於地下乎惟予小子穆王自謂也繼守文武成康之遺緒所用者亦惟先王之臣爲之左右輔佐以治四方謂之先王之臣則君牙亦嘗歷事先昭王之臣矣心之憂危若蹈虎尾涉於春冰蹈虎尾恐其反噬也涉春冰恐其陷溺也皆憂危之甚也自非穆王因悔過之後其安能兢兢恐懼如此哉

今命爾予翼作股肱心膂纘乃舊服無忝祖考敷五典式和民則爾身克正罔敢弗正民心罔中惟爾之中夏暑雨小民惟曰怨咨冬祁寒小民亦惟曰怨咨厥惟艱哉思其艱以圖其易民乃寧

穆王知天下重任已不能勝憂危如此是以有賴其臣故命爾爲予之翼作股肱心膂以同體之義待其臣亦猶舜所謂臣作朕股肱耳目是也上下之分𨿽不同而相與之情無間異體爾君牙今繼其事蓋爾之祖父亦嘗爲司徒也爾當無辱爾之祖考敷五典而下乃司徒之職當如此也五典卽君臣父子之類司徒之所以教民者在此也而當大布五典用是以和民之則天生烝民有物有則則者卽五典自有凖則不可逾越之理也施之君臣者不可施之兄弟施之父子者不可施之朋友豈非則乎而民不能盡其則者則在掌教者和之而已和之之道莫如以已率之爾身克正其民有所觀化蓋其容貌聲色之間有以儀刑之也民心無中惟於爾而取中則民有所感而化蓋其暗室屋漏之微有以陰驅而濳率之也古之教民者自其身始故身正而後民從之教民者取必於民而不取必於己安能使其民之從化哉中者不偏之謂正者無邪之謂中正一理也中可以兼正正不可以兼中夏暑雨小民惟曰怨咨冬祁寒小民亦惟曰怨咨暑也雨也大寒也此冬夏天時之常也而民不免怨咨其上此心失其中正也民心一失中正而暑雨祁寒不免怨咨則治民者不亦難乎中有至易者存若專以爲難而不圖其所以易則難者終於難矣所謂易者亦在吾身之正吾心之中云爾以吾之中正則民乃寧而怨咨不作矣堯舜三代之世不患乎民之怨咨而惟患其民情之不得以上達堯之洪水下民其咨太康一爲遊畋之舉而黎民咸貳盤庚一爲遷都之舉而小民胥怨蓋平時矜憐奄撫之者至一失其所欲則怨咨形焉而上之人亦無有不知則亦深體乎民情者也觀小雅之詩民公然怨刺其上而天下終於不亂蓋情之得以達也秦人設監謗之法民不敢言而敢怨上之人愈不知而下之人益以離矣

嗚呼丕顯哉文王謨丕承哉武王烈啟佑我後人咸以正罔缺爾惟敬明乃訓用奉若於先王對揚文武之光命追配於前人

文王造周之謀顯然而大明也武王繼伐之功其美爲可繼承也文謨武烈豈止爲一時計哉開道佑助我後之人粹然一出於正而無虧缺天下之理惟其

開端者正則其必逺不逺者必其始之不正也安有大中至正之道不能久其傳哉穆王之時歷世已久矣而文王之謨武王之烈在人者未泯豈非正乎爾君牙當以敬存心明其我之所以訓汝者用奉順於先王不墜其所爲謨烈穆王揚文武光命於上而君牙揚文武光命於下謂之對揚君臣之間皆以守祖宗之家法爲心追配於前人卽先王之臣也古者創業垂統之君其規模一出於正則𨿽衰世僻王猶可以遵守故夏之祖有典有則則其子孫於失邦之後亦能述之爲戒商之祖制官刑儆於有位則其子孫𨿽旣立不明而其臣猶舉之以爲法無他以其正也漢髙祖有戚夫人之丑治宮室之壯麗唐太宗閨門之內父子君臣夫婦兄弟無法則其規模亦淺宜乎後世子孫得竊之以借口也源之不淸而責其流之濁天下安有此理哉

王若曰君牙乃惟由先正舊典時式民之治亂在玆率乃祖考之攸行昭乃辟之有乂

末章復申前意先正卽前人也述祖考卽纘舊也先正之臣已有故事載之典籍可用之以爲法民之治亂在玆能守此法則民治否則亂旣曰時式又曰率乃祖考之攸行無非皆以前人爲法也能如此則足以昭明汝君之治矣有賢臣則君之治益顯矣穆王𨿽無道之主而悔悟之後命其臣專守祖宗成法不敢作聰明亂舊章其亦賢乎哉

尙書詳解卷四十五

欽定四庫全書

尙書詳解卷四十六

宋陳經撰

冏命【周書】

讀此篇之書有以見文武周公之遺風余澤尙存而穆王所以命伯冏之意端有所自來也周公作立政之書言常伯常任凖人不及於綴衣虎賁者親近人主之臣常情多謹擇其大而忽略其細故公卿大臣每加之意而防近私暱之小臣則忽之殊不知古人所以成養君徳至於無缺者多此等人是賴周公舉此以戒成王而家法之傳至於穆王命伯冏一篇其原蓋出於此下逮春秋之世此意尙存若悼公之在晉弁糾禦戎校正屬焉使訓諸禦荀賓爲右司士屬

焉使訓勇力之士程鄭爲乘馬禦六騶屬焉使訓羣騶彼諸禦之與羣騶平時所職特在鞍馬之問爾悼公必命其官之長以訓之豈非穆王命伯冏正於羣僕侍禦者哉往者穆王騁心於車轍馬迹之間未必知此自非文武周公家法所傳習熟於穆王之所見其安能如此

穆王命伯冏爲周太僕正作冏命

王若曰伯冏惟予弗克於徳嗣先人宅丕後怵惕惟厲中夜以興思免厥愆

太僕正者太僕之長也太禦中大夫也按周禮太禦中大夫而下有戎僕齊僕道僕田僕太禦爲僕之長太禦掌禦玉輅與君同車至爲親密左傳隨侯寵少師以爲車右是也王若曰而下數語皆穆王自見爲君之難如此所以戰兢自持思至於無過之地則不得不惟左右親近之臣是賴孟子曰人恆過然後能攺穆王自非懲創初年之事悔過之深則安知爲君之果難也哉

昔在文武聰明齊聖小大之臣咸懷忠良其侍禦僕從罔匪正人以旦夕承弼厥辟出入起居罔有不欽號施令罔有不臧下民只若萬邦咸休

此章有以見文武之聖徳猶且有賴於小大之臣聰足以聴微明足以視逺齊者純一也聖者無不通其實一徳而所以稱名之則四也文武𨿽有此聖徳尙且小大之臣咸懷忠良以至於侍禦僕從者無非正人爲之古人言用人大率小大逺近兼舉不遺如說命言任官惟賢才必言左右之惟其人如君奭稱商家王人罔不秉徳矧咸奔走惟玆惟徳稱立政言凖人牧夫必言趣馬小尹左右擕僕古人所以如此者深見暱近之臣气類易以漸染言語易以乘間而入以正人居之則朝夕必有開導誘掖之功必有薰陶漸漬之善設若以不正人居之則讒諂面諛日至人主習於爲不善殆有不自覺者矣孟子曰在王所者長幼卑尊皆薛居州王誰與爲不善惟是小臣大臣至於咸懷忠良侍禦僕從無一而非正則朝夕承弼其君者自然能格其君之心出入起居罔有不欽而身無擇行號施令罔有不臧而口無擇言矣夫十目十手之地易敬也至於不睹不聞之際而加敬始謂之罔有不欽矣作意而言易善也至於非作意而言者亦歸於善始謂之罔有不臧矣自非盛徳之至表裏若一顯微無間何以至是人主之身患未至於欽與臧則在己有絲毫之未盡行於天下者必不能彊人之己從也吾身苟至於無不欽無不臧則感應之機自有不容禦者吾不求於民之只若而自爾敬順也吾不求萬邦之休而自有美化也自源䢐流其理如此

惟予一人無良實賴左右前後有位之士匡其不及繩愆糾謬格其非心俾克紹先烈今予命汝作大正正於羣僕侍禦之臣懋乃後徳交修不逮

穆王之意謂文武之聖猶賴小大之臣況我一人無良善之徳去文武不啻倍蓰十百則當如之何哉左右前後之士當有以正其君之不及可也繩君之愆糾君之謬格君之非可也曰匡曰繩曰糾曰格無非所以救過於未形規諫於未萌庶幾君徳不至於失而文武之功業可以繼紹矣此我所以命汝作大正爲羣僕之長使汝正於羣僕侍禦之臣俾無一邪人

間乎其間然後勉爾君之徳交修其君之所不逮交修則羣臣中皆知所以進諫無一人而不修也古者無親疎逺近之臣皆得以進諌於上且太僕之官特掌王禦車之事而穆王責之以繩愆糾謬以其一事推之其他事皆然則孰非繩愆糾謬者乎昔者先王命遒人以木鐸徇於路曰工執藝事以諫故茫茫禹迹虞人得以獻箴春秋之世若師曠樂官也得以諫晉侯伶州鳩樂官也得以言王心之失醫和醫人也得以正趙文子屠蒯膳宰得以正平公宴樂之事若此類者豈非先王之遺風乎夫惟合小大逺近無一而不進諫故人主之徳所以無失後世諌有常員越職而言者有罪則亦異於古矣

愼簡乃僚無以巧言令色便辟側媚其惟吉士僕臣正厥後克正僕臣諛厥後自聖後徳惟臣不徳惟臣伯冏爲太僕之長則自太僕而下道僕田僕之類皆其僚也皆伯冏之所得簡拔也古人用人之制自有要而不煩者存焉若以一人之聰明而盡心百執事之選擇則安能盡察其人之賢否惟委之其長焉使其長皆得以自辟舉其屬則人主不過擇數人之爲官長者耳周禮爲官三百六十而官各有長如宮正爲在宮者之長酒正爲掌酒者之長其賢否功勞殿最皆責任其長焉不若後世以天下之官而皆萃於銓曹一人之智而欲周知眾人之賢否亦難矣此一章深見古人爲治之體巧言令色便辟側媚皆不正

之人以辭色而取媚於上此等人乃庸主之所喜而明主之所惡故堯必畏巧言令色孔壬孔子必惡利口逺佞人豈容有此等人厠於羣僕之列哉其惟吉士可也吉人之辭寡必無巧言令色便辟側媚者也所以然者以其僕臣之正不正而後徳之所系故僕臣之正者厥後無有不正僕臣工諛說之言稱頌君徳之不暇而君必自爲聖流入於不善而不之悟矣故曰後徳惟臣不徳惟臣則羣僕之職豈可槪以爲車輅之任而不之選擇哉

爾無暱於憸人充耳目之官迪上以非先王之典非人其吉惟貨其吉若時瘝厥官惟爾大弗克只厥辟惟予汝辜王曰嗚呼欽哉永弼乃後於彛憲

穆王至此丁寧懇切不厭其言之重復旣曰無以巧言令色矣故曰無暱於憸人憸利之人卽巧言令色之人也以憸人而在耳目之官爲王侍從則是爲充官充官者備員而已耳目之官所系非輕豈可以憸人備數塞職若使憸人爲之其以非先王之典啟迪其上無疑矣若不以人爲吉而惟以貨財爲吉使貨賂公行惟納賄者得進居羣僕之列是瘝病其官而職爲之不舉矣惟貨其吉此乃衰世之事何爲穆王之時有此蓋此等風俗不在於教化盛行之曰而每見於王道衰微之際蓋教化盛行人心知有淸議之可畏安有舎義而趨利惟王道衰微之際人不畏淸議故好利之心得以奪其好義之心觀穆王於此篇與乎呂刑篇言貨亦足以見其風俗之漸衰矣惟爾大弗克只厥辟古之所謂敬君者惟以仁義與王言惟知陳善閉邪後之所謂敬君者惟能伺候君之顏色迎逢君之指意汝伯冏若以憸人充官以惟貨而瘝官則汝之不敬君孰甚焉惟予汝辜我亦以不敬君之罪罪汝矣嗚呼欽哉惟當以敬爲主常輔汝君使由常憲之中不出常憲之外則汝之職盡矣詳復此篇之書如左右前後之臣皆得繩糾愆謬如太僕長得以選其僚屬如惟貨其吉以利進身古人制度詳密與乎風俗之厚簿皆於此乎有考

尙書詳解卷四十六﹤經部﹐書類﹐陳氏尙書詳解﹥

欽定四庫全書

尙書詳解卷四十七

宋陳經撰

呂刑【周書】

呂刑之書𨿽爲訓刑而作其實輕刑也何以知之卽周官而知之周官載五刑之屬二千五百是大辟與宮皆五百也至穆王時其屬三千大辟之罰至於二百而墨劓之罰三千是輕刑則增其條目重刑則減損也然則周公之制非歟曰民習於重而未敢以驟去也夏有亂政而作禹刑商有亂政而作湯刑蓋自唐虞而後徳漸衰俗漸降刑漸重至於成周之民耳目習見夫刑之重也而驟然去之則適以啟民之姦心無乃召亂乎至於穆王之時𨿽是世降徳衰不及文武之盛時然而承成康刑措之後民之犯輕刑者有之而無有犯死刑者穆王於此始減其死刑而增其輕刑爲之贖法以遵唐虞之舊觀天下之勢惟是風俗還淳反朴方可以輕刑故在唐虞之時則輕刑如舜所載象以典刑流宥五刑鞭作官刑撲作教刑金作贖刑是也在穆王之時則可以輕刑如此篇訓夏贖刑是也所以此篇近不取夏商周之法而逺述唐虞之舊蓋唐虞之化專以徳不以刑唐虞之所謂刑者特以防民使歸於徳而已嗚呼穆王之用心仁矣哉

呂命穆王訓夏贖刑作呂刑

惟呂命王享國百年耄荒度作刑以詰四方

呂命者齊侯見命爲天子司冦旣命呂侯爲司冦則所告者特呂侯爾而孔子序書特曰穆王訓夏贖刑蓋此書𨿽命呂侯而其意則實以此而訓諸夏若所謂四方司政典獄與夫伯父伯兄仲叔季弟幼子童孫是因呂侯而並告天下之爲典獄者也贖刑者卽唐虞金作贖刑之法也此篇其罰千鍰百鍰是也呂刑不止於罰以罰之鍰數爲刑輕重之率故夫子序之曰訓夏贖刑作呂刑呂刑曰惟呂命王享國百年耄期荒忽之年方且詳度時宜爲之增損輕重作刑以詰治四方史官書此亦有意存焉人惟歷年之久者其更事必多其諳究人情必熟至於垂老之年則其少年剛果之血气消除殆盡仁愛之心至此時始見想當盛年之時尙畱意車轍馬迹之間其計慮必未及此

王曰若古有訓蚩尢惟始作亂延及於平民罔不冦賊防義姦宄奪攘矯防苗民弗用靈制以刑惟作五虐之刑曰法殺戮無辜爰始淫爲劓刵防黥越玆麗刑並制罔差有辭民興胥漸泯泯棼棼罔中於信以覆詛盟虐威庶戮方告無辜於上上帝監民罔有馨香徳刑聞惟腥

此乃堯舜以前三皇時事孔子序書斷自唐虞以下三皇時事無所考據略見此篇此穆王略說堯舜以徳化民先說制刑之緣由蓋自蚩尢苗民始若古有訓卽古人之大訓載三皇時事也蚩尢九黎之君也卽與黃帝戰於阪泉者也上古之時風气未開淳朴未散民知耕食鑿飲而已安知所謂亂惟蚩尢創爲不義之事民皆從而化之於是爲亂之始所以延及平民無不習於蚩尢之惡爲冦以盜民財者爲賊以害人事者以鴟爲義如鴟梟搏擊者爲惡於內爲惡於外而爲姦爲宄者奪攘以刼掠人者矯防以詐取而至於防劉殺戮者凡此數者皆是平民始初爲惡出自蚩尢苗民卽三苗之君先儒以爲蚩尢之後此未可知民旣冦賊鴟義姦宄奪攘矯防則其制之者不免於用刑靈善也以善制之刑而用之使民知去不善而爲善則亦無惡可用刑也今也苗民卻不用靈制之刑惟作五虐之刑卽墨劓剕宮大辟不以善用之而以虐用之則其慘酷殘忍可知方且自以爲法當如此不惟有罪者殺戮之至於無辜之民亦被其殺戮爰始淫爲劓刵防黥劓去鼻也刵截耳也防去勢也黥刻額也此四者以淫過而用之自苗民始也觀此二始字見蚩尢爲作亂之始而苗民爲淫刑之始後世用肉刑皆本於此臯陶之五刑是也𨿽然春秋之義用賢治不肖不以亂易亂苗民爲劓刵防黥此苗民之過也堯舜在上旣治苗民之罪則曷爲用此肉刑以效苗民之尢乎仔細考之民旣爲冦賊鴟義姦宄奪攘矯防則治之不可不以刑苗民旣創爲劓刵防黥之刑則此刑豈可廢廢其刑適以長民

之姦而召天下之亂但堯舜之刑與苗民同而所以用刑者與苗民異苗民之刑乃所用之刑而堯舜之刑乃不用之刑苗民之刑乃淫虐之刑而堯舜之刑乃防爲惡驅民爲善之刑苗民之刑乃殺戮無辜之刑而堯舜之刑乃原情定罪輕重各有差等之刑聖人非不欲去此刑也其勢欲去之而不可爾漢文帝旣除肉刑之後議者不深究聖人所以不得已用肉刑之意而區區欲復肉刑之法以此爲復古嗚呼先王井田封建良法美意所望於後人遵守不替者至也泯沒無餘乃於先王所不得已而用者區區欲邀復古之名豈不失古人之意哉穆王此章欲述堯舜之事先自始初處說出麗刑者民之陷於刑也三苗旣淫爲劓防黥故凡民之麗於刑者合並而爲一法不分輕重等差也有辭者謂無罪者也有罪者無辭無罪者有辭自有差等今有苗於有辭者更無差等民起而相漸染泯泯棼棼言其昏亂之甚民生本來自有信亦與渺茫荒忽之說無相干惟有苗以淫虐殺戮無辜斯民不知罪之所因善者亦得罪不善者亦得罪所以生民至此皆無信心信不由中則盟詛於鬼神而又自覆之以見其無信之甚庶戮者眾被罪之人爲有苗之所虐威者方且並告無罪於上帝言其疾痛則呼天上帝監視下民見苗民無有馨香之徳刑所聞者惟鮏臭之刑爾刑本非美事而謂之馨香者以徳用之則爲馨香不以徳用而以虐用則爲腥穢穆王言用刑起初皆本有苗非聖人本心如此

皇帝哀矜庶戮之不辜報虐以威遏絕苗民無世在下乃命重黎絕地天通罔有降格羣後之逮在下明明棐常鰥寡無蓋皇帝淸問下民鰥寡有辭於苗徳威惟畏徳明惟明

此章見帝堯所施自有次第先遏絕苗民以除其害民者於是命重黎之官以辧神人之分其次命羣後以經常之教示民其次方始皇帝屈己下問於民皇帝卽堯也視庶戮不辜之人陷有苗之虐堯獨哀矜之遂以威而報苗民之虐堯之所謂威者下文所言是也遏絕之使不得長世以在下國此卽威也所以報虐也堯知教化之本原斯民惑於茫荒誕之說者以其善惡不明禍福不測故求之於神使當時爲善者得福爲惡者得罪民知正理自當如此何用求之於神堯旣遏絕苗民乃使重黎主天地之官絕地天通使神之在天者不降於地而人之在地者無與於天人神旣不相雜擾罔有降格則民知有人事不知有惑之說矣楚語曰古者民神不雜少昊氏之衰也九黎亂徳家爲巫史民神同位禍災薦臻顓帝受之乃命南正重司天北正黎司地重以屬神黎以屬民使服舊常無相侵漬是之謂絕地天通由是觀之帝堯與顓帝皆有命重黎之事民𨿽知神人有定分而未知有常經之教也羣後虛心以逮下明其顯然之明理以棐輔斯民之常性使之入有父子出有君臣耕鑿有飲食如此則人理明而人心自正鰥寡之情安有掩蓋者乎向者鰥寡之情不得以通乎上以人神雜揉詛盟共興皇惑於邪說有罪無所告訴今也人理旣明斯民皆得披心腹告訴於上皇帝因民之情無所蔽也又屈己淸問於民謂之淸則堯之心亦洞然淸明無有一毫之私意是誠之下接乎民鰥寡有辭於苗方始明言有苗之罪惡堯𨿽知苗之罪惡亦未嘗有忿疾之心但以吾之徳爲威其威非虐也而苗民將自畏矣以吾之徳爲明其明非察也而苗民將自開明矣堯之治不責於苗民而先反求諸己蓋在己者旣盡則天下豈有難化之俗哉

乃命三後卹功於民伯夷降典折民惟刑禹平水土主名山川稷降播種農殖嘉谷三後成功惟殷於民士制百姓於刑之中以教只徳

三後下文所稱是也卹憂也致憂民之功若伯夷降典以爲憂民之功禹平水土稷降播種以爲憂民之功典卽禮也伯夷所掌者秩宗之職天地人之三禮折民惟刑使知所畏則自知禮之可愛掌禮而及於刑蓋禮與刑一事而非二也出禮則入刑出刑則入禮折民以刑者正使之入於禮耳當時契敷五教以教民今也不言契而言伯夷蓋伯夷典三禮可以起斯民尊敬之心當時之民惑於詛盟鬼神誕慢之說不知尊敬天地人之常理故伯夷首以降典以正人心人心不正則𨿽有平土不可居𨿽有嘉谷不可食聖人命官自有輕重先後故伯夷所以居禹稷之先惟是人心旣正故禹平水土主名山川而人始得安其居山川各有主名如淮海惟揚荊河惟豫是也稷降播眾農殖嘉谷而人始得備其養降播種者教之以播種之事使農之所殖者惟嘉谷若生民之詩所載是也三後成功惟殷於民三後之職𨿽不同而同於殷民之功而已殷富盛也孔安國曰禮教備衣食足是也士制百姓於刑之中以教只徳乃自命重黎而下堯經歷數節次而後至於士制百姓於刑之中則知聖人當初制刑本非欲恃此以整齊其民先有以教之養之然後有以防之刑者特隄防之具耳制有隄防撿押之意以刑之中者而防制百姓則不失之重而過亦不失之輕而不及凡此教民只敬其徳而已觀此須見古人治民自有次第又須見古人之刑與徳本非二事典非刑也而曰降典折民惟刑則刑與教爲一刑非徳也而曰制百姓於刑之中以教只徳則刑與徳爲一後世以刑與徳與典爲二事故教民者不知所以隄防之意而掌刑者始專事殺戮矣後世以臯陶爲士不與三後之列吝之也非也堯豈薄夫用刑之官哉特以教養未備則刑非所先耳

穆穆在上明明在下灼於四方罔不惟徳之勤故乃明於刑之中率乂於民棐彛

此又合而言之大抵徒善不足以爲政徒法不能以自行前面所命三後皆政事也此一段乃徳化也君臣之間𨿽有政事如此又當以徳化陰驅潛率之穆穆敬也明明徳之著見也君以穆穆居上臣以明明居下君臣皆以徳率其民所以照灼四方四方之民皆化上之徳又知惟徳之勤故乃明於刑之中率乂於民棐彛者君臣𨿽以徳率民而不敢忘夫隄防之具天下不能皆君子而有小人焉天下不能皆從上而有違戾焉所以明其刑之中率治其民以輔其常教刑謂之中者卽刑之當理也中之理隨寓而在當其重也重有中之理存焉當其輕也輕亦有中之理存焉非謂於輕重之間執其一以爲中也刑旣當理則彛常之教自行曰敬只徳曰降典曰棐彛聖人用刑之意其大略可見矣

典獄非訖於威惟訖於富敬忌罔有擇言在身惟克天徳自作元命配享在下

惟帝堯之君臣有不忍用刑之意故當時之爲典獄者皆重其事而不敢以輕視之威者倚法以爲虐也富者依勢以取貨者也此二者皆私心也當之典獄若非絕止其威則絕止其富二者皆不可有一旣絕其威又絕其富則用心果安在惟敬惟忌而已敬則有所謹重而不敢輕忽忌則有所畏而不敢慢凡人言語有可擇則必其是非之不純者也言至於無擇則其徳之純一可見此卽天徳也天徳無私是也威富之念絕於其外而敬忌之誠存於其中此非無私之天徳何死生壽夭之命乃上天以是而制斯人者也今也典獄之臣徳與天爲一則所以制生人之大命者不在天而在我矣豈非在下而與上天爲配合乎天能制人之大命而典獄者亦能制人之大命是之謂自作元命配享在下嗚呼敬忌罔有擇言在身惟克天徳此盛徳事也曾謂一典獄之有司而足以盡之乎蓋獄重事也古人以動天地感鬼神者莫不在此自非徳與天爲一者不可以居此之任吾觀臯陶之刑至於四方風動惟乃之休蘇公之刑式敬由獄以長我王國穆王之刑至於一人有慶兆民賴之

則天下之所感化者在刑王國之所長久者在刑人君之所以享福者在刑則豈特制生人之命而已哉自非惟克天徳之士安足以語此哉後世惟以刑爲慘酷殺戮之具故舉而付之庸常之人其視古人有間矣

王曰嗟四方司政典獄非爾惟作天牧今爾何監非時伯夷播刑之迪其今爾何懲惟時苗民匪察於獄之麗罔擇吉人觀於五刑之中惟時庶威奪貨斷制五刑以亂無辜上帝不蠲降咎於苗苗民無辭於罰乃絕厥世自此以前旣言帝堯之君臣矣自此以後穆王徧告當時之司政典獄者天牧者代天以牧養民者也爾政典獄之任獨非天牧乎天下之事無非天之事典天敍也禮天秩也刑天罰也爾惟知職爲天牧則所以用刑者當知所取舎矣伯夷之刑不可不監而有苗之刑不可不以是深爲懲戒也曰何監曰何懲不直致其辭而其問端以示之庶幾聴者之專今亦何所監得非在伯夷播刑之道乎而教民以典禮如前所云是也知伯夷之播刑則民知有愧恥之心而自趨於典禮之善矣今爾何所懲戒得非在有苗所以用刑者乎苗之刑上文旣詳言之矣此又再述之惟時苗民所用之刑不察於獄之所麗人之麗於獄者有當重者有當輕者有有罪而犯者有無罪而受誣者匪察於獄之麗則是輕重不分有罪無罪無所分別也惟吉人乃良善之人爲能知五刑之有中理至於庶威奪貨者其心在於貨賄則以威迫脇其民而奪之安知有五刑之中哉今也苗民不惟吉人之是擇而惟庶威奪貨者是用謂之庶威則見其威奪者非止一人也風俗之敝古今一也正道盛行之時安有好賄之人惟風俗敗壊則自有此等人故在苗民則有奪貨者在盤庚商道始衰則有緫於貨寶者在穆王周道始衰方有惟貨其吉若冏命所戒惟貨惟來若呂刑之所言者下至春秋之末世諸侯卿大夫惟賄賂是求至刑獄之事如羊舌鮒之鬻獄如梗陽人以女樂賂魏獻子皆世道之衰故如此獄者人之大命死生存焉豈可以賄賂爲輕重乎此堯之典獄訖於威富所以異於苗民之典獄庶威奪禍者也斷制五刑者是虐用其刑以斷制其民也以亂無辜是無罪者無所分別於有罪者也上帝不蠲潔其所爲所以降咎於苗𨿽有苗亦不得以辭其罪卒至於絕其世而不得以有國豈非汝常戒乎夫遏絕苗民者堯也而皆上帝弗蠲何哉天討有罪五刑五用堯卽天也此與洪範舜之殛鯀不曰舜而曰帝乃震怒是也

王曰嗚呼念之哉伯父伯兄仲叔季弟幼子童孫皆聴朕言庶有格命今爾罔不由慰日勤爾罔或戒不勤天齊於民俾我一日非終惟終在人爾尙敬逆天命以奉我一人𨿽畏勿畏𨿽休勿休惟敬五刑以成三徳一人有慶兆民賴之其寧惟永

念者卽上文伯夷之當監有苗之當懲也伯父伯兄仲叔季弟皆同姓諸侯之在父兄叔弟之列者幼子童孫諸侯之子孫者皆聴朕言庶有格命徧告之也能聴我言庶幾至於天命卽前所謂自作元命也今爾罔不由慰曰勤爾罔或戒不勤爾當以勤爲安以不勤爲戒意豈不善才至於戒不勤則心有作輟勤之時少不勤時多以其出於勉彊非安行於勤者也故告之曰爾當自安日勤則此心不以勤爲勞而以勤爲當然刑者人命所系勤茍不出於自然而至於戒則是不勤之爲害也已多矣刑者是天以此整齊其民使民趨於善而不趨於惡然天之愛民其心無窮使我兢兢業業不可以一日遂終其事而相與以無窮者猶有望於人則敬刑之心始有所托是此心無窮已處卽天意也爾當敬逆上天之命以奉我一人用刑之際人𨿽我畏而我猶以爲未足畏人𨿽稱美於我而我猶以爲未足美若然則此心常無己方能順人君愛民無窮之心方能合得上天愛民無窮之心方能盡在己愛民無窮之心此豈非安於勤者之所能爲哉惟敬五刑敬卽此之不已也卽勤也敬五刑則剛柔正直之徳自成時乎用中典則正直之徳成時乎用重典則剛之徳成時乎用輕典則柔之徳成如此則其利甚大人君因之以享其福斯民因之以得其賴後世因之以得其寧刑之爲利如此豈可以輕心用之而不知所以勤哉

王曰吁來有邦有土告爾祥刑在今爾安百姓何擇非人何敬非刑何度非及兩造具備師聴五辭五辭簡孚正於五刑五刑不簡正於五罰五罰不服正於五過五過之疵惟官惟反惟內惟貨惟來其罪惟均其審克之五刑之疑有赦五罰之疑有赦其審克之

刑者殘民之具也而謂之祥刑何哉蓋刑本以率民爲善而用刑者當以善用之以善用刑則慈祥愷悌之意勝而慘毒酷烈之心衰矣有邦有土之諸侯不可不知此意在今爾安百姓何所擇得非在於人者乎能擇吉人以用刑而庶威奪貨者勿用可也何所敬得非在於刑者乎敬在刑則能合乎天徳而不以刑爲己之私何所度得非在於罪相連及者乎能詳審而揣度之則有罪者囚系而不得並及於無罪矣此三句又當以擇人爲先惟得人則能敬能度此以其次序言也兩造具備此教之以聴刑之法造至也兩辭皆至具備則無一辭不備然後合眾人而聴其入五刑之辭其辭麗於五刑者也故曰五辭一人之智不足以盡之必參於眾人之智若王制所謂疑獄與眾共之眾疑赦之是也簡者獄之要辭也五辭旣得其要而可信矣方可正之以五刑其辭與其法適相當也茍五刑不簡謂正之以五刑而不應夫獄之要辭是其辭與法不相當也正之以五罰出金以贖罪可也五罰不服謂其情之輕出於過誤𨿽罰之金亦有不相當者則正之以五過從釋之先王委曲之意至此惟恐不當人之罪故如此之詳有此三等曰五刑曰五罰曰五過在聴獄者原情以爲輕重𨿽然先王固爲是贖刑之法以輕刑然亦未嘗失之姑息以縱釋有罪苟有罪而縱釋之亦與無罪而受戮者均爲不中也穆王至此又防聴獄者易至於過入過出五過之疵病者惟官謂以官吏請托也惟反謂報復恩怨也惟內謂妻妾請求也惟貨謂賄賂鬻獄也惟來謂私相往來也此五者皆五過之病先王之設爲過也正以待其無辜而陷於刑戮者爾若有罪而以官吏請托之故報復恩怨之故與夫妻妾請求賄賂鬻獄私相往來之故而遂赦之則豈不爲五過之病於此五者而有一焉則其罪與犯者同坐惟當審之以致其詳克之以去其私則罪不出於故出矣𨿽然故出人罪不可故入人罪亦不可五刑之疑者從赦而爲罰五罰之疑者從赦而爲免旣曰疑則是輕重皆不得其實聖賢寧過於厚無過於薄所謂罪疑惟輕不可以入人之罪亦當防以致其詳克以去其私則斯不至於故入矣詳味穆王之言惟欲當乎人情合乎中理不可容一毫私意於其間也

簡孚有眾惟貌有稽無簡不聴具嚴天威

此言以獄之要辭書之於簡者當以人之貌而防之也獄辭旣與眾共聴之眾人以爲信矣又當稽之於貌蓋理直者其顏色自如而有愧於中者必有赧然於色周官所謂辭聴色聴气聴是也惟貌旣有稽又當防之於簡蓋巧者能飾其容怯者或適然而合則

貌又不可專恃無簡者又不當聴之所以然者正欲具嚴天威而已刑者天討有罪至公而無私具者皆也無所不致其嚴故也在我有一毫之未至在獄有一毫之不得其情則爲有愧於天豈所以嚴天威哉

墨辟疑赦其罰百鍰閱實其罪劓辟疑赦其罰惟倍閱實其罪剕辟疑赦其罰倍差閱實其罪宮辟疑赦其罰六百鍰閱實其罪大辟疑赦其罰千鍰閱實其罪此卽刑之疑者赦而從罰也六兩曰鍰百鍰六百兩也鍰黃鐵也五刑之中惟墨爲輕故罰則百鍰劓重於墨也故其罰惟倍二百鍰也剕重於劓者也故其罰倍差旣倍二百則爲四百矣又差以一百共爲五

百鍰宮重於剕者也故其罰六百鍰大辟死刑五刑之至重者也其罰千鍰五刑之中𨿽有輕重不等重者至於大辟輕者至於墨然皆當閱視審實使其罪與其罰相當聖人愛民之心無有窮已也五刑之罪旣不斷其肢體傷其肌膚赦而從罰則其仁至矣而罰人之金聖人亦恐傷民財苟罰與罪不相當亦非所以仁民之意

墨罰之屬千劓罰之屬千剕罰之屬五百宮罰之屬三百大辟之罰其屬二百五刑之屬三千上下比罪無僭亂辭勿用不行惟察惟法其審克之上刑適輕下服下刑適重上服輕重諸罰有權刑罰世輕世重惟齊非齊有倫有要

屬者類也凡五刑五罰皆有其屬類周禮司刑掌五刑之書卽此是也周官二千五百至穆王時於周官之重刑則減之於周官之輕刑則增之共爲三千聖賢觀時會通之宜以立法不拘一定也孔安國曰別言罰屬合言刑屬明刑罰同屬互見其義以相備上下比罪無僭亂辭勿用不行上文言五刑之屬三千者已定之法載之刑書者也然天下之情無窮而刑書之所載者有限不可以有限之法而求盡無窮之情則又在夫用法者斟酌損益之蓋古者任人而不任法如唐虞之時條目未多惟有五刑有服五服三就五流有宅五宅三居皆在明刑者隨宜而處之也至周穆王之時時變已異於古其條目至有三千其法漸煩矣然猶人與法並行法之所載者則以其罪而斷之法之所不載者則以其罪而防之以人若上下比罪是也比附也以其罪而附之上刑而見其爲重以其罪而附之下刑而見其爲輕則於輕重之間而裁酌之然亦以其辭爲主蓋罪人之情皆見乎辭僭差也亂紛也若辭至於差而亂其辭其情與其罪皆不相合是不可行刑者也聴獄者當無用其不可行之法惟當有以察其情又當求之以法二者合而後允當乎人情法意是乃可行者也其在詳審而克去其私意則有以得之上刑適輕下服謂所犯者上刑而情適輕則當下服宥過無大是也下刑適重上服謂所犯者下刑而情適重則當上服刑故無小是也不特刑之用也原情以爲輕重而罰之用也亦必有輕重之權此法之原人情者也刑罰世輕世重如刑平國用中典亂國用重典新國用輕典此法之因乎時者也惟齊非齊吾欲其齊者乃非所以爲齊謂如上罪服上刑下罪服下刑前世刑輕吾亦從輕前世刑重吾亦從重此惟齊也殊不知情有輕重時有治亂安得而一之吾欲齊之乃所以爲不齊則不若歸之於倫要而已倫理也要者理之要會也天下之情與天下之時皆無一定惟是理則無有不定者知所謂倫要則知所謂理知所謂理則知所謂權變矣

罰懲非死人極於病非佞折獄惟良折獄罔非在中察辭於差非從惟從哀敬折獄明啟刑書胥占咸庶中正其刑其罰其審克之

此欲用刑者哀矜惻怛以求其情曾子曰上失其道民散久矣如得其情則哀矜而勿喜旣曰一成而不可變故君子盡心焉且罰人之金特所以懲戒之而未至於死然人之出財也已極於困病罰且如此而況刑乎典獄之君子當以此存之心惻怛之念動於中謂傷民之財且不可而況於傷民之體則以惟良折獄可也佞折獄不可也佞口才也良者慈祥愷悌之心也自常情觀之必以口才之人其詞鋒捷出足

以折人之罪而慈祥愷悌者以遲鈍不快人意殊不知獄者惟要盡人之情實以口辧而折人使犯罪者無所容其辭是吾有求勝之心矣何以得其實惟良善人有哀矜惻怛之意惟務誠實所以得人之情易於賁卦無敢折獄者獄欲得其實用明之道則惟有賁飭而已非其實也故君子戒之罔非在中折獄旣不以佞而以良則心誠求之𨿽不中不逺矣自然合於中理不至於過察辭於差蓋欲得人之情實者惟於辭之差互處察之則有不能逃者矣事之眞者不謀而同而其不實者則今日之辭如此而明日之辭乃不如此明日之辭如此而後日之辭又不如此在斷獄者於其差而詰之則無不得其情非從惟從謂不從其僞辭者乃所以從其本心也人之辭或有詐僞者能文飾其辭或有苦於囹圄之囚刻木之吏而姑爲之辭若便以其辭而從之則失其本心之實矣非從惟從者是不從其口而從其心也此在典獄者以哀敬之心折之哀敬則得其情而勿喜也在己者旣盡其哀敬惻怛又明啟刑書與眾人同共占度之如此咸皆也則五刑五罰皆庶幾乎中正矣刑罰之要惟其中正而中正之理茍在己者皆哀敬之心與乎刑書而不知所以胥占則中正奚自而見不曰咸中正而曰咸庶中正則見中正之爲難典獄者不當自足以爲己得其中正𨿽畏勿畏𨿽休勿休亦此意也再丁寧而言曰其刑其罰皆當審克之以刑則傷民之肌膚罰則傷民之財斷獄者不可以不加哀矜惻怛之意而審克也言閱實至於五言審克至於四此皆丁寧諄復之意重其事故詳其戒也

獄成而孚輸而孚其刑上備有並兩刑

記曰正以獄之成告於大司冦大司冦以獄之成告於王是獄之已成者未有不以告於君獄成而孚者是在我者旣得其實而有所信矣則必以其信於己者而輸之於君使其君亦有所信然而告於王之時又當無一不致其詳其刑上備者上之於君而其辭備具有並兩刑者亦具上之如此則人君知其犯之因所謂有並兩刑者如今律云二罪俱從重者論是也

王曰嗚呼敬之哉官伯族姓朕言多懼朕敬於刑有徳惟刑今天相民作配在下明淸於單辭民之亂罔不中聴獄之兩辭無或私家於獄之兩辭獄貨非寶惟府辜功報以庶尢永畏惟罰非天不中惟人在命天罰不極庶民罔有令政在於天下

穆王以敬而戒其臣曰官伯卽庶官之長族者王之同姓姓者王之異姓也朕言多懼此穆王仁愛卹刑之本心也吾之所以告汝者皆出於憂懼蓋刑乃人命所系死者不復生斷者不復續安得不懼穆王之所謂多懼卽虞舜欽卹之意也典獄宜有以體此心朕敬於刑有徳惟刑朕之所敬者在刑故不敢輕以付人惟有徳者方可使之爲明刑之官穆王實見得刑乃天之討罪今天相下民而愛之故以刑整齊其民使善者有所恃惡者無所肆此豈非天之愛民乎天有愛民之心而司政典獄者實代天以養民故曰作配在下旣爲天之配合當有以察其難察之情可也情之難察莫如單辭謂之辭之偏而非有兩造也在典獄者明此心如火之照物然無所不見淸此心如水然無一毫之累如此然後可以聴單詞茍不明不淸是在己之心未免有私蔽之不足以爲天之配矣旣曰單辭矣又言其兩辭天下之民所以得其治者無不在夫典獄者能以中道而聴夫獄之兩辭訟者之辭有直則必有曲有是則必有非直其所直而不直其所曲是其所是而不是其所非非則曲而非者不敢怨是則直而是者無所寃民安得不治乎如其不然則是非曲直不當民奚賴焉無或私家於獄之兩辭茍或容私其間則兩辭必不得其正直者未必有曲曲者反得直矣貨玉非寶惟府辜功報以庶尢此深言鬻獄之禍以獄而得人之貨賄者不足以爲寶適以聚其罪之功爾一時之間得利則人情皆以爲益而不知其實有禍害其報應也必以庶尢言百殃俱至也永畏惟罰天道福善禍淫之罰可畏當永畏之不可暫畏之而暫止也非矢不中惟人在命天之於人何嘗不中哉人自取之所謂自貽伊慼也天不惟有福善之命亦有禍淫之命惟人在命是自取其禍淫之命也天罰不極庶民罔有令政在於天下庶民之爲不中惟司典獄者爲能令之正也司政典獄者以私心聴獄民至於有寃不得伸則極之民人不罰之而天罰之至於此則安有令政在天下乎此章言天罰之可畏用刑者當去其私心以合天之心

王曰嗚呼嗣孫今往何監非徳於民之中尙明聴之哉哲人惟刑無疆之辭屬於五極咸中有慶受王嘉師監於玆祥刑

嗣孫者諸侯嗣世之子孫也穆王之戒不特及於官伯族姓又有及於嗣世之子孫不惟有望於今日而猶有望於來世庶幾皆知穆王此心之卹刑今往何監謂自今以往奚所法哉得非在於以徳而民之中乎民受天地之中以生皆有此中惟化民者有徳足以啟迪之尙明聴我之言哲人惟刑無疆之辭哲智之人爲能用刑蓋其所見者明所察者審不至妄用則自然有無窮之美名所以然者蓋刑之中自有慶之理存惟使刑皆屬於極則五刑無一而不中斯有慶矣所謂慶者卽上文所言自作元命無疆之辭皆慶也受王嘉師監於玆祥刑刑之可以獲福如此則民未可以不善而遽納之刑未可以殺戮之事而輕視之也何者民心本善豈非嘉師刑本所以使民爲善豈非祥刑曰無疆之辭曰有慶曰喜曰祥皆以至美之言而勸勉之使典獄知夫用刑之不當則其罰不可逃如上文所謂庶尢也罔有政令也皆所以爲罰也知夫用刑之得其當則其福亦不可辭知慶也嘉也祥也皆所以爲福臯陶之刑至於四方風動惟乃之休而後世於定國爲廷尉且謂吾治獄多陰徳子孫必有興者則禍福之說豈誣也哉詳考呂刑之書有以見先王仁心之所寓蓋深恩厚澤醲賞慶賜未足以見人君之仁惟於慘酷殺戮之事與夫甲兵爭戰之事方有以見人君之仁蓋於不得已之中而有慈祥愷悌之意則聖人之心見矣大夏長育未足以盡天地之大而窮冬霜雪之餘一陽之復有以見天地之心天地之大徳曰生而聖人之徳亦惟好生而已

尙書詳解卷四十七

欽定四庫全書

尙書詳解卷四十八

宋陳經撰

文侯之命【周書】

幽王爲犬戎所殺平王東遷之後不能自彊周家遂不復興皆自平王始也孔子定書曷爲有取於此篇蓋此篇之書乃平王東遷之始也文武之遺風余澤尙存如人之病元气猶在調以藥劑則病可以立起考之此篇可以見矣晉侯捍王於艱則諸侯猶藩屏王室秬鬯彤弓則禮樂徵伐猶出於天子王曰其歸視爾師則諸侯猶來朝義和之薨謚爲文侯則列國猶有請使平王能自此彊於政治則文武自可復見惟其在位日久略無興復之意棄其九族葛藟有終逺兄弟之刺不撫其民周人有束薪蒲楚之譏其甚也以天子之尊下賵諸侯妾降尊貶重自儕於列國所以王者迹息而王澤已竭黍離降爲國風則不得以嗣文武成康之後矣夫夫子以至公爲心稱物均施當其東遷之初王政尙存也豈可不敍之於文武成康之後及其末年王政已亡則黍離已降𨿽欲敍之文武成康之後何得而敍之哉

平王錫晉文侯秬鬯圭瓚作文侯之命

觀此書有以見先王封建諸侯之爲有功於藩屏也秦王孤立故一夫作難而七廟隳西漢末年內外單微王莽豎子起而乘之周自成康以後變故多矣左氏昭公二十六年王子朝在楚使告於諸侯曰武王克商成王靖四方康王息民並建母弟以蕃屏周且爲後人之迷敗傾覆而溺入於難則振救之夷王愆於厥身諸侯並走其望厲王居彘諸侯失位以間王政幽王愆位攜王姦命諸侯乃共建王嗣恵襄辟難越去王都則晉鄭咸黜不端由此觀之諸侯之有功於王室也如此平王東遷之初則有晉鄭焉依不然犬戎之禍非小變也平王以晉文侯有大功之故於是錫之以秬鬯圭瓚使之得以祭祀秬黑黍也鬯郁金之器也以郁金釀秬黍爲酒圭瓚者以玉爲勺柄所以酌郁鬯祼以求神也此諸侯之盛禮也非有大功則不足以當此之賜

王若曰父義和丕顯文武克愼明徳昭升於上敷聞在下惟時上帝集厥命於文王亦惟先正克左右昭事厥辟越小大謀猷罔不率從肆先祖懷在位

王若曰而下皆冊命之詞也父者天子稱同姓諸侯曰伯父叔父異姓諸侯曰伯舅叔舅所以見天子之親諸侯也義和者文侯之字所以尊之也丕顯文武克愼明徳文武所以能如此大明者皆本之克愼明徳明徳乃聰明自然之徳惟其克愼所以能持守此徳愼卽敬也文武敬此徳於身上與天合故昭然升達於天下與民合故布散而聞於下惟時上帝所以集大命於文王之身𨿽然文武有明徳亦賴先正大臣之助能左右昭事其君至或小或大之謀猷凡有善謀嘉畫文武無不率從之肆我之先祖自成康以下安然在位者文武與先正之是賴平王之意欲求助於臣下故舉文武之所以資先正者言之觀此章亦見得故家遺俗尙存平王常念於文武周家豈有不復興者

嗚呼閔予小子嗣造天丕愆殄資澤於下民侵戎我國家純卽我禦事罔或耆壽俊在厥服予則罔克曰惟祖惟父其伊卹朕躬嗚呼有績予一人永綏在位父義和汝克昭乃顯祖汝肇刑文武用防紹乃辟追孝於前文人汝多修捍我於艱若汝予嘉

嗚呼嘆而自傷也我小子之繼嗣適遭天降大咎之時謂幽王有犬戎之禍也殄資澤於下民謂其資用恵澤已絕而不及下民所以夷狄得以侵伐王國如此之大純大也卽我禦事罔或耆壽俊在厥服卽今禦事之臣無有老成更事之君子與夫俊而有才徳者在其服位予一人又無能不足以勝其任宣王之中興也惟其申甫召公虎之徒今則耆舊皆無人而平王之身又不勝其任此所以如是之衰微不振曰惟祖惟父其伊卹朕躬嗚呼有績予一人永綏在位諸侯有功於我一人可長安在位不然則我奚賴焉父義和汝克昭明汝顯祖唐叔之訓汝之身始能刑法文武之道用能合乃辟之心以繼乃君之心追孝於前文徳之人乃辟平王自謂也前文人卽文侯之祖也平王自謂乃辟之心𨿽欲有爲無有能合能繼續之者汝能合之續之者善述人之事汝祖有文徳矣汝又能追孝之以述其事汝多修捍我於艱我當艱難多事之際惟汝多所修治以捍衞我此予所以嘉善汝之功也觀此章見平王無興復之意𨿽求助於諸侯而平王殊不能自立𨿽禦事之臣無有耆俊而平王不能求賢以圖事所以國家大仇終不能報然則爲平王者宜如衞文公燕昭王越勾踐奮然有必爲之志則可矣謙之六五曰利用侵伐當平王之時正當侵伐收攬威權之時而謙以自處曰予則罔克此周所以不復興也

玉曰父義和其歸視爾師寧爾邦用賚爾秬鬯一卣彤弓一彤矢百盧弓一盧矢百馬四匹父往哉柔逺能邇惠康小民無荒寧簡卹爾都用成爾顯徳

此晉侯來朝禮畢王遣之還其國也其歸晉國視爾之眾寧爾之邦用賚予爾以秬鬯一卣中尊也賜爾以秬鬯一卣使之得以祭祀其祖蓋非常之賜則諸侯不敢當此禮彤赤色盧黑色彤弓一彤矢百盧弓一盧矢百諸侯彤弓盧弓之賜始得以專徵伐此蓋命之以侯伯之任馬四匹爲一乘凡此所賜皆是有大功者始可以當此父往哉自今以往柔逺能邇欲懷柔逺人當自能邇始惠安小民可不荒忽自安簡閱其士惠卹其民於爾都之中則爾之明徳自此成矣觀此數句亦見平王之無志柔逺能邇惠康小民豈非善言然在堯舜文武之時爲此言則可在平王時爲此言則不可如滿招損謙受益在舜徵苗時爲此言則宜成王伐三監淮夷考翼不可徵適以爲無志害事平王於此不知明變當東遷之初夷狄彊盛王綱不振國家遷移之時而反爲平安無事之語旣不能奮然自立而所以命文侯者又皆寛閒自得之言此蘇東坡所謂讀文侯篇知東周之不復興

尙書詳解卷四十八

欽定四庫全書

尙書詳解卷四十九

宋陳經撰

費誓【周書】

此篇見伯禽之在魯凡軍旅行陣之間器械車馬芻茭糗糧楨榦無一不備亦無一不知此古人之學所以精粗爲一致本末一理豈有能文而不能用武徒知性命道徳之理而不達於軍旅戰陣之事哉豈特當時周禮盡在魯凡先王所謂制度大綱小紀皆於魯國而可考自非周公所以教其子則何以至是哉孔安國曰諸侯之事而連帝王孔子序書以魯有治戎徵討之偹秦有悔過自誓之戒足爲世法故錄之以備王事猶詩錄商魯之頌夫子誠以是誘進後人使知帝王之事誠不逺也茍於費誓秦誓二篇之書觀之𨿽春秋諸侯之事而帝王之制度與帝王之心術大槪可見矣

魯侯伯禽宅曲阜徐夷並興東郊不開作費誓

始封之國居於曲阜徐州之戎及淮浦之夷並起爲冦先儒謂此戎狄帝王所羈縻錯居九州之內秦始皇逐出之三代未嘗無戎狄之害特在中國所以備禦之如何耳周公居攝之初淮夷嘗連武庚叛矣及成王卽政而又叛魯國近於徐戎觀此篇伯禽所以治軍旅者蚤正素治𨿽有淮夷焉能爲魯害哉其後魯之子孫不能遵守伯禽之法若隠公防戎於潛及戎盟於唐春秋內中國而外夷狄豈可與之講盟防之禮哉

公曰嗟人無嘩聴命䢐玆淮夷徐戎並興善敹乃甲冑敿乃幹無敢不弔備乃弓矢鍛乃戈矛礪乃鋒刃無敢不善今惟淫舎牿牛馬杜乃獲敜乃穽無敢傷牿牿之傷汝則有常刑馬牛其風臣妾逋逃勿敢越逐只復之我商賚汝乃越逐不復汝則有常刑無敢冦攘逾垣墻竊馬牛誘臣妾汝則有常刑

伯禽方爲伯監七百里內之諸侯帥之以徵嘆而誓之曰無諠嘩聴我之命欲其聴之專也䢐往也往者居此淮浦之夷徐州之戎蓋其叛也久矣今又並起爲冦今往徵之善谷乃甲冑敿乃幹甲以衞身冑以衞首而幹盾亦備以具不待逐而自得牛馬矣古人處事精審如此無敢冦攘逾垣墻竊牛馬誘臣妾汝則有常刑此又戒軍中之事行軍之時人眾所在易至於冦攘人刼掠人者或逾垣墻而竊人之牛馬誘人之臣妾者皆是軍無紀律故禁之軍事以嚴終古人之善用兵者多多益辦視千萬人之心若一人之心者以其紀律整齊故也觀此一段伯禽於人情曲折行陳纎悉之事無不周知所學亦微矣

甲戌我惟徵徐戎峙乃糗糧無敢不逮汝則有大刑魯人三郊三遂峙乃楨榦甲戌我惟築無敢不供汝則有無餘刑非殺魯人三郊三遂峙乃芻茭無敢不多汝則有大刑

誓後以甲戌之日徵徐戎糗糒之糧軍食也預先儲峙之無敢不及才有不及則有乏軍用納之死刑魯人三郊三遂天子六鄕六遂則有六軍大國三軍故三郊三遂郊卽鄕也國外爲鄕鄕之外爲遂別言魯人者當時諸侯亦有以師屬伯禽者故此專戒魯之郊遂峙乃楨榦乃築城之具所立之木謂之楨兩旁障土者謂之榦以甲戌之日築城壘無敢不供汝則有無餘刑非殺茍有不供者刑皆盡用之但不至死耳芻茭所以供牛馬也亦責之三郊三遂之民無敢不多不然則亦有死刑軍事以嚴終而所用之刑則自有輕重有所謂常刑有所謂無餘刑非殺者又有所謂大刑而至死者蓋芻茭糗糧一不備則乏軍興其罪爲重故置之死刑其餘則築工重於用軍次舎紀律也東坡先生曰徐戎淮夷近在魯東郊不伐之於郊而載糗逺徵其國旣以甲戌築又以甲戌行何也伯禽初至魯魯人未附韓信所謂驅市人而戰者若伐之於東郊魯國自戰其地易以敗散築而守之徐夷必爭土功不得成故以是日築亦以是日行徐戎方空國冦魯魯乃以大兵往攻其巢穴師興之日東郊之圍自解所謂攻其必救築者亦得成功費誓言徵言築終不言戰蓋妙於用兵周公之子蓋亦多材多藝邪其論甚精確

尙書詳解卷四十九

欽定四庫全書

尙書詳解卷五十

宋陳經撰

秦誓【周書】

觀此篇之書乃春秋諸侯之事爾聖人取而繼之二帝三王之後有深意存焉傷王道之不行而不欲絕

夫來世使不與也故取其攺過遷善之意焉以爲此卽帝王之門戶也由此而進去帝王亦不逺以論語所以教人者不曰無過而曰勿憚攺易書之所言者不全以吉望人而曰無咎者善補過也冥豫在上以有渝則可以無咎同人之九四困而反則可以得吉蓋當其人欲橫流善端窒塞之時去帝王之道已背馳甚矣及一旦攺過困於心衡於慮則向之橫流者復

絕向之窒塞者復開善心油然而生此豈不足以趨聖人之門戶乎聖人所以予人之攺過而絕人以善者爲此故也孟子曰西子蒙不潔則人皆掩鼻而過之𨿽有惡人齋戒沐浴可以事上帝以秦穆公之貪利茍得至於喪師然一旦悔過作誓而夫子系之於帝王之書之末豈非惡人之齋戒可以事上帝乎

秦穆公伐鄭晉襄公帥師敗諸崤還歸作秦誓

穆公始者與晉文公伐鄭鄭與秦盟秦使杞子輩戍之杞子使告於秦曰鄭人使我掌北門之管潛師以來國可得也穆公訪諸蹇叔蹇叔不可召孟明西乞術白乙丙伐鄭師經於崤崤晉界也於是時晉文公旣死襄公初立以謂秦之伐鄭不以告晉而乘我之喪因其師之歸而敗之於崤按春秋僖公三十三年書晉人及姜戎敗秦於崤而書之所序則曰秦穆公伐鄭晉襄公帥師敗諸崤此皆仲尼之親筆也曷爲而異其辭其在書則褒秦春秋則狄之何也春秋之教兼於懲惡其法嚴詩書之教止於勸善其辭恕書之有秦誓猶詩之有木魯頌也齊桓公之過春秋責之備矣而木之詩則美桓公魯僖公之在春秋曾未有一善之可書而魯頌之作形容極口由此觀之則書之取秦誓者專取其悔過也春秋之責秦穆公者謂其客人之館而謀其主因人之有而逞其詐利人之危而襲其國越人之境而不哀其喪叛盟失信以貪勤民而棄其師狄道也此春秋之所書異於秦誓之序也

公曰嗟我士聴無嘩予誓告汝羣言之首古人有言曰民訖自若是多盤責人斯無難惟受責俾如流是惟艱哉我心之憂日月逾邁若弗云來惟古之謀人則曰未就予忌惟今之謀人姑將以爲親

此誓眾之詞也欲眾人專心致志以聴上之言故曰嗟我士聴無嘩予今誓告汝以羣言之首擇其言之至要者以告汝人之爲善莫切於自反故也古人有言曰此卽擇言之首也古人之言以爲民之常情欲使人盡順己之所爲者以此而爲安人情誰不欲如此然天下之事才要順己者未有不拂乎人情而順乎人者未有能順乎己責人斯無難者責己者必責人何難之有惟是以其所以責人者反以自責則人告之以有過則喜受他人之責又使責己者其言如流無所顧忌此方爲難天下之大患莫大乎有我之心勝而天下之大善莫大乎忘我者也知以順己之爲安責人之爲難者皆有我之心知有己而不知有人也至於受責而俾言者之如流自非忘我何以感人如此哉此則全以義理爲主不見其有我之私也此古人至切要之言穆公引之以自悔也我心之憂日月逾邁若弗云來此乃穆公悔過之詞吉人爲善惟日不足畏乎去之速而來之遲君子兢諸穆公自以爲我心之憂惟恐日月已往而不來但有今日而無明日此是惟日不足矣惟古之謀人則曰未就予忌惟今之謀人姑將以爲親此二句乃穆公當痛定之後思當痛之時故有此言此乃前日之事也古之謀人謂老成人也其謀可從矣而我反以爲未能成就其事而且忌之今之謀人新進少年也其謀不可從矣而且以爲親而近之凡人之情在今日而知曩日之非者皆深自懲創也不然𨿽知其非而且文飾之以爲辭矣

𨿽則云然尙猷詢玆黃髮則罔所愆畨畨良士旅力旣愆我尙有之仡仡勇夫射禦不違我尙不欲惟截截善諞言俾君子易辭我皇多有之

此則悔過自新之辭𨿽則前日之過如此自今以往庶幾所謀者皆訽黃髮之人則終無所過所謂往者不可諫來者猶可追也且老成慮事之君子其言若不快人意而實爲國逺慮新進之人其言事可喜而深誤人事穆公自一懲創之後前日之銳與乎虛防之气消散殆盡所以惟欲得黃髮老成之人亦如漢武初年惟張騫衞霍輩是信自輪臺哀痛之後方知以托孤之任委之霍光持重之君子番番老成之貌也番番之良士𨿽其筋骨旣衰凡耳目之力與乎手足之用皆過矣然我庶幾欲有此人而用之蓋其經歷之深諳練之久也仡仡者勇壯之貌𨿽其射禦之間皆中法度而不違然而我庶幾不欲此等人前日之所好者今惡之前日之所惡者今好之此皆今日之好惡與前日相反也曰尙猷曰尙有之曰尙不欲皆有庶幾之意此深見得穆公不敢自恃惟截截善諞言俾君子易辭截截者察察也諞言者辯言也好察察小慧而以便佞之言能使君子皆變易其辭此人乃大姦佞之人詞鋒捷給利口若嗇夫之流皇暇也此等人我何暇多有之哉人能悔過則其見必明見之明則是非眞僞察之無不熟也

昩昩我思之如有一介臣斷斷猗無他技其心休休焉其如有容人之有技若己有之人之彥聖其心好之不啻如自其口出是能容之以能保我子孫黎民亦職有利哉人之有技冒疾以惡之人之彥聖而違之俾不達是不能容以不能保我子孫黎民亦曰殆哉

昩昩有深沈之意惟深沈者爲能有所思如有一介臣謂介然有守者也斷斷有確然不拔之意斷斷守善不惟他技之務其心休休然謂綽有餘裕自得也其如有容無以累其心則其心廣大惟己有技能者斯忌他人之技也不以技能自居則其心自然休休寛大旣無驕心又無忌心安得不休休其如有容形容之有不可得茍以爲有容則終有限量惟形容之不可得則其所容者無限量惟是有此等人所以能容人之善人有技若出於己不忌其能人之有美徳至於大而化之之謂聖其心好此人之善心之所好有過於口之所言蓋稱揚薦達者有限而心好慕者無己也天下之善一也何拘於在人與在己人之技

人之彥聖若出於己然此是見義理而不見人與己之分也是能容之茍好善至於如己有之則能容人之善以保我子孫黎民隨其所職而有所利是何好善之功遂至於此蓋我不以智自處則天下智者爲我用我不以才自處則天下之才者爲我用孟子曰夫茍好善則四海內輕千里而來告之以善天下患無此等人耳天下而有此等人則天下之賢皆樂爲之用此豈非能保其子孫黎民哉乃若不然則人之有技反冒疾而惡之惟恐他人之才名出己之右人之彥聖則多方沮抑之違之俾不得以上達妬賢嫉能如此安能容人天下之士皆將保身避患而去誰與

保子孫黎民哉子孫黎民不克保其危甚矣自古國之興亡不外此二者齊有鮑叔則有管仲鄭有子皮則有子產唐有房杜則有王魏英衞不然以李林甫盧杞居其上則𨿽有張齡陸贄百輩安能用之哉穆公所言皆暗與古人合惟其悔過後善心油然胸中明白無有以蔽之在聖賢門戶中自然識得聖賢門戶中事耳孟子曰人恆過然後能攺困心衡慮而後作徵於色於聲而後諭孫叔敖管夷吾之賢以動心忍性者得之而孤臣孽子所以達者皆其操心之危慮患之深也大抵人之資質不同其上焉者生知固不待摧挫中人以下不因摧挫困辱則無日新之益由此以觀則患難之來逆意之境皆學者進徳之門戶未易以此而遂沮喪其志也物之生也不在於大夏長養之際而在於窮冬閉塞之時明乎此則足以知秦穆矣

邦之杌隉曰由一人邦之榮懷亦尙一人之慶

杌隉者危殆也榮懷者安寧而懷來也天下之事無不在於人君所謂洚水儆予百姓有過帝王深達此理天下之所以安者在一人之用賢而天下之所以危者亦在一人之用不肖慶善也人君之用舎天下之安危則冒疾之臣豈可輕用之哉予考此篇知穆公悔過之力自此便當懲忿窒欲釋前日之怨可也何爲文公二年戰於彭衙秦師敗績文公三年秦人伐晉濟河焚舟取王官及郊似非所以踐悔過之言也抑無乃血气之易勝前日之怨有未能忘情者歟抑亦悔過之言徒爲是空言知悔而不知攺者歟余嘗考之春秋知秦穆公蓋春秋之賢而其失則賢者之過也當僻處西戎未嘗與中國會盟自晉文公之入國也秦有大功於晉故溫之防翟泉之盟使其子防之而不自來其納襄王也晉文公辭之而遂還此見穆公本心在於納王處不是要名旣有文公能任其事則不得不歸惟是襲鄭一節出於輕信人言以致崤函之敗未幾而悔過作誓矣其後𨿽兩伐晉只欲報【闕】

尙書詳解卷五十

