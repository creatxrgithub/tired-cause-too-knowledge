古文尙書通論輯本禮記通論輯本淸姚際恆

一﹑古文尙書通論輯本

二﹑禮記通論輯本

古文尙書通論輯本

總論

某之攻僞古文也﹐直搜根柢而略於文辭﹐然其句字誠有顯然易見者﹐篇中不暇枚舉﹐特統論於此。句法則如或排對﹑或四字或四六之類是也﹐字法則如以「敬」作「欽」﹑「善」作「臧」﹑「治」作「ㄨ」﹑作「亂」﹑「順」作「若」﹑「信」作「允」﹑「用」作「庸」﹑「汝」作「乃」﹑「無」作「罔」﹑「非」作「匪」﹑「是」作「時」﹑「其」作「厥」﹑「不」作「弗」﹑「此」作「玆」﹑「所」作「攸」﹑「故」作「肆」之類是也。此等字法固多起伏氏書﹐然取伏書讀之﹐無論易解難解之句皆有﹐天然意度﹐渾淪不鑿﹐奧義古气﹐旁礡其中﹐而詰曲聱牙之處全不系此。梅氏書則全藉此以爲詰曲聱牙﹐且細咀之中﹐枵然無有也。譬之楚人學吳語﹐終不免舌本閒彊耳。觀凡於逸書「不」皆攺作「弗」﹑「無」皆攺作「罔」﹑尢可類推。﹝尙書古文疏證﹐卷八﹐頁一八—一九﹞

舜典

浚哲文明﹐溫恭允塞。

「浚哲文明﹐溫恭允塞」八字﹐襲詩與易﹐夫人知之。獨不知王延壽魯靈光殿賦云「粵若稽古﹐帝漢祖宗﹐浚哲欽明。」王粲七釋云「稽若古則﹐叡哲文明﹐允恭玄塞。」方興所上﹐較延壽賦易「欽」爲「文」﹐粲七釋易「叡」爲「浚」﹑「允」爲「溫」﹐而「玄」字乃移用於下﹐則是皆襲前人之文﹐又不得謂襲詩與易也。夫舜典出於南齊﹐延壽漢人﹐粲漢魏人﹐何由皆與舜典增加之字預相暗合耶﹖其爲方興所襲自明。又漢魏時人以詩易所稱稱後王可也﹐今以商王之「浚哲溫恭」﹑周王之「允塞」混加之於舜﹐烏乎可也﹖﹝疏證﹐卷五上﹐頁二—三﹞

大禹謨

六府三事允治。

凡左傳文皆順釋於後者﹐玆皆逆釋於前﹐又藏卻六府三事字面別出於下文帝舜口中﹐至原有「義而行之﹐謂之得禮」﹐亦系釋書辭﹐竟忘著落。且「戒之用休」三句文固聯貫而義自爲三﹐據此旣將九歌之義層層逆釋﹐下卽當接以「勸之以九歌」一句方直捷﹐不得又照逸書原辭﹐將「戒之用休」二句別自二義者夾於中閒﹐使九歌之義上下隔越﹐悉欠文理也。

使書辭果有「水火金木土谷」等句﹐左氏不當屑屑釋之矣﹗可不辧自明。﹝疏證﹐卷五下﹐頁二八﹞

五子之歌

厥弟五人﹐禦其母以從。

因五子稱子﹐憑空撰出一母﹐彷佛與凱風七子相似﹐相似者本意爲用此一怨字耳。蓋孟子有「凱風何以不怨」﹖則凱風不宜怨﹐此與小弁之詩親與兄之過大﹐皆宜怨者也。﹝疏證﹐卷七﹐頁二四﹞

胤徵

乃季秋月朔﹐辰弗集於房﹐瞽奏鼓﹐嗇夫馳﹐庶人走。

僞作古文者﹐攺夏四月爲季秋月朔﹐意謂夏與周制異﹐若然﹐則太史引證不合﹐平子亦當折之矣﹐何爲噤不一語﹖「瞽奏鼓」二句﹐逸書原謂急於救日食﹐非怠惰不救﹐塡入殊不相合。﹝疏證﹐卷一﹐頁二五﹞

仲虺之誥

成湯放桀於南巢﹐惟有﹖徳。

襄二十九年傳﹕「季札曰﹕『聖人之弘也﹐而猶有﹖徳。』」案﹐札之觀樂﹐聞聲審音卽能知帝王之徳﹑辧眾國之風﹐史遷稱其見微而知淸濁是也。自虞夏以訖春秋﹐皆札自爲論撰﹐絕無一語扳據詩書之文﹐若謂尙書先有此語﹐而札乃扳據爲說﹐安在其爲知樂耶﹖其見舞象箾﹑南鑰者曰「美哉﹗猶有憾。」與「猶有﹖徳」正是一例句法﹐若是﹐則文王亦當自爲有憾耶﹖札之此語乃是評湯之韶濩﹐卽如孔子謂武未盡善意。邢邵甘露頌「樂無﹖徳」﹐沈約謝示樂歌「啟觀樂帝所﹐遠有﹖徳」皆足證。若是﹐則武王亦當自爲未盡善耶﹖今誤以評樂之言加之成湯之身﹐而仲虺釋之﹐史臣書之﹐將聖人靑天白日心事全驅入模餬曖昧之鄕﹐豈不重可嘆耶﹗﹝疏證﹐卷八﹐頁四四﹞

聖人之道順時而巳﹐時常揖讓則爲揖讓﹐時當徵誅則爲徵誅﹐易曰「湯武革命﹐順乎天而應乎人。」是俯仰皆無﹖矣。苟有絲毫之﹖﹐聖人必不爲之﹐觀湯誓「今朕必往」之辭﹐及論語「玄矣昭告」之語﹐豈是抱﹖負恧者耶﹖﹝疏證﹐卷八﹐頁四四﹞

兼弱攻昧﹐取亂侮亡﹔推亡固存﹐邦乃其昌。

「取亂侮亡」塡左傳引仲虺語﹐「兼弱攻昧」及「推亡固存」皆襲左傳語﹐「邦乃其昌」仿左傳「國之道也」「國之利也」等語。宣十二年隨武子曰「見可而進﹐知難而退﹐軍之善政也﹐兼弱攻昧﹐武之善經也﹐子姑整軍而經武乎﹗猶有弱而昧者﹐何必楚﹖仲虺有言曰﹕『取亂侮亡。』兼弱也。汋曰﹕『於鑠王師﹐遵養時晦。』耆昧也。武「武」字下﹐誤衍「王」字﹐今刪。曰﹕『無競惟烈』﹐撫弱耆昧﹐以務烈所﹐可也。」案﹐左傳惟「取亂侮亡」一句爲仲虺語﹐「兼弱攻昧」爲古武經語﹐故引書以明「兼弱」﹐引詩以明「耆昧」﹐又引詩以明「撫弱耆昧」也。若書辭果有「兼弱攻昧﹐取亂侮亡」二句﹐左傳安得分「取亂侮亡」句爲仲虺之言﹐分「兼弱攻昧」句爲武之善經乎﹖又安得以「兼弱攻昧」句爲提綱﹐以「取亂侮亡」句爲條目乎﹖此獘竇之了然者。孫文融批點左傳云「仲虺之誥中原有兼弱二字﹐此以『作斷語﹐覺未妥。』」閱此不覺捧腹。夫左氏之文爲千古絕調﹐安得此未妥之義臯後人指摘乎﹖使左氏受冤久矣﹐今日始雪。﹝疏證﹐卷八﹐頁四二﹞

湯誥

凡我造邦﹐無從匪彜﹐無卽慆淫﹐各守爾典﹐以承天休。

作僞者誤以文武之教令爲湯之教令﹐所謂張帽李戴者是。其原文以「天道賞善而罰淫」領句﹐下用「故」字接曰「故凡我造邦﹐無從非彜﹐無卽慆淫﹐各守爾典﹐以承天休」﹐「彜」字卽應上「善」字﹑「慆淫」卽應上「淫」字﹑「天」字卽應上「天道」。今割去領句﹐別置於前﹐此處數句全失照應。剽敓古義旣已乖舛不符﹐又復隔越不貫﹐胡其至此耶﹗﹝疏證﹐卷八﹐頁四一﹞

伊訓

臣下不匡﹐其刑墨。

「臣下不匡﹐其刑墨」﹐安國傳﹕「墨刑﹐鑿其額﹐涅以墨」﹑穎達疏﹕「犯顏而諫﹐臣之所難﹐故設不諫之刑﹐以勵臣下」﹐此特據僞孔傳杜撰﹐別無所出。蔡氏引劉侍講曰「墨卽叔向所謂夏書﹕昏﹑墨﹑賊﹐殺。臯陶之刑﹐貪以敗官爲墨。」案﹐左引夏書謂昏墨賊三者皆當殺﹐非刑名也﹐此云其刑墨﹐乃五刑涅額之名也﹐且此非貪罪﹐作僞者原自不引左傳﹐其意欲以爲不諫者有刑﹐然又以不諫之刑本無所出﹐因之姑從輕典云爾。劉氏以左傳宜殺之墨解僞書涅額之墨﹐是僞書之墨本是刑名者﹐反不謂之刑名﹐左傳之墨本非刑名者﹐反謂之刑名矣﹗何兩誤也﹖﹝疏證﹐卷八﹐頁四三﹞

太甲上

先王昧爽丕顯﹐坐以待旦。

「先王昧爽丕顯」易左傳「旦」字爲「爽」字者﹐避下句襲孟子「坐以待旦」旦字也。﹝疏證﹐卷四﹐頁四八﹞

咸有一徳

詳篇義﹐疑史臣所紀﹐當是尹與湯如虞之君臣作明良喜起歌相似﹐故曰「咸有一徳」﹐但此不爲歌爲文耳。諸經傳記於伊尹並無告歸致仕之事﹐作僞者見書序茫無可據﹐遂鑿空撰出伊尹復政一節﹐以取配合周公復政之意﹐將咸有一徳篇本屬尹在湯朝贊襄於湯者﹐移入在太甲朝陳戒於太甲。夫贊襄於湯而曰「咸有一徳」﹐似乎喜君臣同徳之助﹐慶明良交泰之休﹐於義可也﹐若陳戒於太甲而曰「咸有一徳」﹐是尹以己徳告太甲﹐則爲矜功伐善﹐非人臣對君之言矣。且事其孫而追述與其祖爲一徳﹐得無鞅鞅非少主臣乎﹗此是非之至明而易曉者﹐司馬貞反據此以史遷記於成湯朝爲顚倒失序﹐某嘗謂其﹖一經而﹖及他經﹐至此又知﹖及諸史傳志者更不少﹐可慨也。﹝疏證卷二﹐頁四六—四七﹞

伊尹旣復政厥辟﹐將告歸﹐乃陳戒於徳。

篇中凡句末用「徳」字者十一﹕「乃陳戒於徳」「常厥徳」「夏王弗克庸徳」「眷求一徳」「咸有一徳」「惟天佑於一徳」「惟民歸於一徳」「惟天降災祥在徳」「惟新厥徳」「臣爲上爲徳」「可以觀徳」是也。句末用一字者四﹕「徳惟一」「終始爲一」「惟和惟一」「協於克一」是也。句末用一徳字者四﹕「眷求一徳」「咸有一徳」「惟天佑於一徳」「惟民歸於一徳」是也。其句內所用「一」字「徳」字又不在此數。通篇將題字面糾纏繳繞﹐此殆學語者所爲耳。﹝疏證﹐卷四﹐頁四八﹞

後非民罔使﹐民非後罔事。

「後非民罔使﹐民非後罔事」﹐本仿國語﹕「夏書曰﹕『眾非元後何戴﹐後非眾罔與守邦。』」﹑禮記﹕「太甲曰﹕『民非後無能胥以寧﹐後非民無以辟四方。』」但二者皆以「民非後」在上﹐興起下「後非民」﹐乃是告君語義﹐今倒置之﹐則是告民語義﹐不容出伊尹對太甲之口矣。﹝疏證﹐卷八﹐頁四三﹞

說命上

王宅憂亮陰三祀﹐旣免喪﹐其惟弗言。

無逸篇「乃或亮陰﹐三年不言。其惟不言﹐言乃雍。」說命上則「亮陰三祀﹐旣免喪﹐其惟弗言」以爲相表裏矣﹐不知無逸「其惟」二字本是承接上句「三年不言」語气﹐則上句「不言」二字不可刪也﹐又是喚起下句「言乃雍」語气﹐則下句「言乃雍」不可刪也。今上下皆刪﹐獨臯此句﹐其「惟」二字竟無著落﹐語气不完﹐何以便住﹖﹝疏證﹐卷八﹐頁四三﹞

泰誓

伏書之誓﹐甘誓﹑湯誓﹑牧誓﹑費誓﹑秦誓﹐凡五篇。誓辭之體告眾﹐皆以行軍政令及賞罰之法爲主。告以左右禦馬之攻正﹑用命弗用命之賞罰者﹐甘誓也﹔告以不宜憚此徵役﹐明其賞罰者﹐湯誓也﹔告以稱比立之法﹑步伐之數者﹐牧誓也﹔告以戎器﹑牛馬﹑芻糧﹑期會諸事者﹐費誓也。若秦誓則因敗悔過﹐別是一格。大抵古誓𨿽識當時告眾之言﹐然後人亦可藉以見一代之兵制﹐豈徒然醜詆敵國﹐如後世檄文已乎﹖中亦有略數敵罪﹐如甘誓曰「威侮五行﹐怠棄三正。」湯誓舉桀之「時日曷喪」語﹐牧誓舉「受用婦言」與「崇信多罪」者。今泰誓上中下三篇僅有賞罰二語﹐絕口不及軍政﹐惟是張目疾首﹐洗垢索瘢若恐不盡﹐嗚呼﹗誓辭至此﹐蕩然掃地矣。﹝疏證﹐卷七﹐頁三﹞

融此言本辧僞書﹐乃竟教人以作僞書法矣。按此條爲閻氏引馬融辧僞泰誓後﹐所引姚氏之按語。﹝疏證﹐卷一﹐頁二○﹞

同力度徳﹐同徳度義。

昭二十四年傳﹐劉子謂萇弘曰「甘氏又往矣。」對曰「何害﹖同徳度義。大誓曰﹕『紂有億兆夷人﹐亦有離徳。余有亂臣十人﹐同心同徳。』」是「同徳度義」本萇弘語﹐所以興起大誓「離徳」「同徳」之義也﹐今貿貿不察﹐襲左此語於引大誓之前﹐而又列諸泰誓中﹐豈有「同徳度義」爲大誓之辭﹐而下接以「太誓曰」耶﹖古人襲左其顯露敗闕多此類。但左氏之書豈能掩人不見﹐而天下萬世人日讀左氏之書﹐卒亦無釐訂及此者何也﹖杜預注﹕「度﹐謀也。言惟同心同徳﹐則能謀義。子朝不能﹐於我何害。」其義本與逸書四句聯屬﹐今將逸書四句另置於中篇﹐此下接之曰「受有臣億萬﹐惟億萬心﹔予有臣三千﹐惟一心」。彼有「徳」字兼「心」字﹐此僅有「心」字無「徳」字﹐全不照應。又增「同力度徳」一句以配合「同徳度義」﹐左氏「度」字本謀度之度﹐今作揆度之度﹐「同力度徳」猶可解﹐「同徳度義」便不可解矣。而孔傳乃彊爲之解曰「徳鈞則秉義者彊。」夫徳旣鈞矣﹐又何謂之秉義乎﹖豈義在徳之外﹐更居徳之上乎﹖豈紂與武之徳鈞﹐而武獨爲秉義者乎﹖卽如其解﹐又何以興起下引大誓離徳同徳之義乎﹖種種述謬﹐摘不勝摘。劉炫左傳注﹕「案﹐孔安國云徳鈞則秉義者彊﹐萇弘此言取彼爲說﹐必其與彼徳同﹐乃度義之勝負﹐但使徳勝不畏彼彊﹐故卽引泰誓而勸其務徳﹐杜爲不見古文﹐故致此謬。」穎達曰「彼尙書之文論兩敵對戰﹐揆度有義者彊﹐此論甘氏又往﹐旣不能同徳﹐何能度義﹖屬意有異﹐與書義不同﹐劉以爲杜違尙書之文而規其過﹐非也。」案劉炫反據僞傳以詆杜之非﹐穎達又駁劉注﹐以證杜之是﹐劉孔諸君皆不幸生古文之後﹐徒作此紛紜耳。﹝疏證﹐卷八﹐頁四二—四四﹞

旅獒

蔡氏解西旅貢獒﹐召公以爲非所宜受﹐作訓以戒王。竊以前此驅虎豹犀象而遠之﹐此反有取於一獒﹐恐無是理。武成篇旣言歸馬矣﹐此又慮其畜馬而諄戒何耶﹖「獒」當如馬鄭二家作「豪」解尙可。﹝疏證﹐卷五下﹐頁二○﹞

周官

周本紀云「成王旣絀殷命﹐襲淮夷﹐歸在丰﹐作周官。」與書序同。而魯周公世家則云「成王在丰﹐天下已安﹐周之官政未次序﹐於是周公作周官﹐官別其宜﹐作立政。」其云成王作者﹐不必成王自作﹐云周公作者﹐亦奉成王命爲之也。君臣一體﹐正可想見。序與史本不抵梧﹐作僞者僅見序合周紀﹐不參以魯世家﹐遂謂成王作周官矣。考立政所﹖官名﹐與周官之六卿﹐卿有其四﹐而爵位復迥別﹐自余則無一同者﹐作僞者蓋以立政周公作﹐周官成王作﹐庶可掩其不同之﹖。不知成王作周官時﹐周公尙在乎﹖不應成王顯與之違﹔周公旣沒乎﹖又可以周公肉未寒而盡反之乎﹖必不爾矣。況立政﹑周官實皆出周公一人手筆﹐決不自矛盾﹐祗惜秦火以後無由睹當日眞周官云何耳。

自「阜成兆民」以上﹐皆爲王言﹐下又「王曰」﹐忽於中閒入「六年」至「大明黜陟」一段﹐爲史臣紀事語﹐夾雜淩亂﹐無此體格。﹝疏證﹐卷四﹐頁四九﹞

六年五服一朝。

周家想三年一朝﹐故叔向曰「明王之制﹐使諸侯閒朝以講禮。」杜注謂十二年有四朝是也。逮春秋降﹐文襄世霸簡之﹐至五歲而朝﹐子大叔稱其不煩諸侯。果如僞書六年一朝﹐子大叔不妄語乎﹖且上云「六服」﹐此云「五服」﹐少卻一服﹐則多卻一年﹐又不知如何分年作朝法耳﹖﹝疏證﹐卷四﹐頁四八﹞

君陳

至治馨香﹐感於神明。

僖五年傳﹐曰「詳宮之奇原文﹐所謂馨香本屬黍稷而言﹐黍稷者本屬祀神言﹐意謂祀神所重在徳﹐苟有徳矣﹐其馨香非第黍稷而巳﹐乃明徳之馨香也。今其上旣無「黍稷」字﹐突然曰「至治馨香」﹐夫馨香於至治何與耶﹖此處旣不言祀神事﹐下又突然曰「黍稷非馨」﹐夫黍稷於治民何與耶﹖種種述謬﹐皆爲吞剝周書成語。故余讀三國誌張紘傳﹐紘箋曰「自古有國有家者﹐咸欲修徳政以比隆盛世﹐至於其治﹐多不馨香。」竊以此僞作者之所本。﹝疏證﹐卷八﹐頁四四﹞

畢命

越三日壬申﹐王朝步自宗周﹐於至丰。

今畢命較三統歷所引增「至於丰」者﹐案﹕宅洛系大事﹐須告文王之廟﹐故言「至於丰」﹐命畢公﹐何必爾﹖且君陳畢公等果至丰告廟﹐兩人自當一例﹐而獨畢命云然者﹐蓋因逸書畢命有「丰刑」二字﹐旣不可解﹐故就用其「丰」字傅會﹐以爲「至於丰」﹐亦猶今伊訓以逸書伊訓「方明」作「乃明」耳。﹝疏證﹐卷五上﹐頁一六﹞

冏命

周本紀﹕「王道衰微﹐穆王閔文武之道缺﹐乃命伯冏申誡太僕國之政﹐作冏命﹐復寧。」紀謂太僕國之政﹐非太僕正也﹐命伯冏申誡之﹐非命伯冏爲太僕正也﹐與書序絕不相侔。﹝疏證﹐卷七﹐頁一一﹞

附錄

姚際恆立方亦以經與傳同出一手﹐僞則俱僞﹐笑世人但知辧僞傳而不知辧僞經﹐未免觸處成礙耳﹐似暗指朱子言。余問何謂也﹖立方曰「如辧伊訓傳﹐太甲繼湯而立之非矣﹐則於僞經「王䢐桐宮居憂」不能通﹐蓋未有太甲服仲壬之喪而處祖墓旁者。辧泰誓上傳武王承襲父年之非矣﹐則於僞經「大勛未集」﹑「九年大統未集」不能通﹐蓋未有文王不受命攺元而得稱「九年」者。蔡沈徒爲曲解﹐不足據。故莫若俱僞之﹐俱僞之﹐斬卻葛藤矣。﹝疏證﹐卷八﹐頁一○﹞

癸酉冬﹐薄遊西泠﹐聞休寧姚際恆字立方﹐閉戶著書﹐攻僞古文。蕭山毛大可告余﹕「此子之廖偁也﹐日望子來﹐不可不見之。」介以交余﹐少餘十一歲。出示其書﹐凡十卷﹐亦有失有得﹐失與上梅氏﹑郝氏同﹐得則多超人意見外﹐喜而手自繕寫散各條下。其尢害義理者﹐爲錄於此。論「威克厥愛﹐允濟」四句曰「此襲左傳吳公子光曰﹕『吾聞之曰﹕作事威克其愛﹐𨿽小﹐必濟。』」任威滅愛之言﹐必是祖述桀紂之殘虐而云者﹐且又出亂臣賊子口﹐其不可爲訓明甚。光所與處者鱄諸之輩﹐所習謀者弒逆之事﹐焉知詩書者耶﹖後世申商之法厥由以興。今作僞者但以「吾聞之曰」爲書辭﹐不知旣載聖經﹐生心而害政﹐發政而害事﹐罪可勝誅乎﹗李衛公問對﹕「臣按﹐孫子曰﹕卒未親附而罰之﹐則不服﹔已親附而罰不行﹐則不可用。此言凡將先有愛結於士﹐然後可以嚴刑也﹐若愛未加而獨用峻法﹐鮮克濟焉。太宗曰﹕尙書云﹕威克厥愛﹐允濟﹔愛克厥威﹐允罔功。何謂也﹖靖曰﹕愛設於先﹐威設於後﹐不可反是也。若威加於先﹐愛救於後﹐無益於事矣。故惟孫子之法萬代不刊。」案﹐衛公問對亦系假托﹐然尙知辧正尙書之非﹐可爲有識。又東坡書傳﹕「先王之用威愛﹐稱事當理而已﹐不惟不使威勝愛﹐若曰﹕與其殺不酣﹐寧失不經。又曰﹕不幸而過﹐寧僣無濫。是堯舜以來常務使愛勝威也﹐今乃謂威勝愛則事濟﹐愛勝威則無功﹐是爲堯舜不如申商也﹐而可乎﹖此胤後之黨臨敵誓師一切之言﹐當與申商之言同棄不齒﹐而近世儒者欲行猛政﹐輒以此借口﹐某不可以不辧。」案﹐蘇氏駁辧可謂當矣﹗其所斥近世儒者﹐必王安石與﹖盤庚傳「後之君子」同。論「小大戰戰」四句曰「據說﹐我若不除桀﹐桀必除我﹐是湯之伐桀全是爲自全免禍計﹐非爲救民塗炭也。若聖人果非以救民爲亟﹐則爲其臣子自宜生死惟命﹐豈可作平等一輩觀﹐爲此先發制人之策耶﹖說得成湯全是一片小人心腸﹐絕不知有君臣之分者﹐殊可怪嘆。如此實乃增湯之﹖﹐豈惟不能釋湯之﹖已乎﹗」。論「將告歸」曰「此旣造爲復政﹐因造爲告歸﹐下又有「今嗣王新服厥命」則是太甲歸亳後﹐尹輒翩然歸矣﹐殊謬不然。君奭曰「在太甲﹐時則有若保衡。」保衡﹐伊尹也。襄二十一年左傳曰「伊尹放太甲而相之﹐卒無怨色。」是尹奉太甲歸後作相之日方長。今據其說﹐伊尹於太甲初喪時卽放之而自攝﹐奉太甲歸後旋卽復政﹐若始終竟未嘗相太甲者。太甲去而我臯﹐太甲來而我去﹐何相避之深也﹖唐孔氏曰「殷本紀云﹕太甲崩﹐子沃丁立。沃丁序云﹕沃丁旣葬伊尹於亳。則伊尹猶及沃丁之世。湯爲諸侯已得伊尹﹐比至沃丁始卒﹐伊尹壽年百有餘歲﹐此告歸之時﹐已應七十左右也。」案﹐孔疏﹐伊尹以百餘齒之人七十左右未名爲老﹐太甲後爲賢君稱﹐太宗享國綿長﹐乃竟置伊尹於不問﹐未嘗一日臯相王室﹐伊尹亦優遊私邑﹐安享以沒而終其身﹐恝然其君﹐蓋萬萬無是理也。」﹝疏證﹐卷八﹐頁三九—四○﹞

禮記通論輯本﹝上﹞

曲禮上

是篇兼記禮之經﹑曲。經者﹐君臣上下吉凶朝覲之儀﹔曲者﹐飲食居處進退步趨之節。其曰「曲禮」者﹐惟舉其細者爲名﹐蓋謙辭也。諸儒紛紛解釋﹐俱無是處。若因「曲」字便以爲有「曲」而無「經」﹐則春﹑秋止紀二時﹐無冬﹑夏矣。曲禮多精要語﹐上篇尢爲初學切用。𨿽不無未醇處﹐及間雜後世事﹐然不以累全篇也。又上篇疑有竄入處﹐詳文下。﹝卷一﹐頁一—二﹞

曲禮曰﹕毋不敬﹐儼若思﹐安定辭。安民哉﹗

夫學者如此﹐則可以安民矣﹐不必主出仕者。注疏主人君言﹐尢非。下同。陳氏集說載劉氏說。黃叔陽曰「敬﹐不專指容貌。劉氏失之。」按﹕黃說亦非也。劉以曾子「動容貌」三段﹐分配「毋不敬」三句﹐固屬紐合﹔然「敬」字﹐文不從心﹐說文「肅也」﹐儀文整肅之義。宋儒全認作心﹐謂之「主一無適」。將「敬」字說作老氏「抱一無爲之旨」﹐使學者流入虛寂上去﹐最是害事。黃說蓋本宋儒也﹐因附辧於此。﹝卷一﹐頁四﹞

敖不可長﹐欲不可從﹐志不可滿﹐樂不可極。

「敖」﹐王肅音五髙反﹐遨遊也。「長」﹐盧植﹑馬融並音直良反。「樂」﹐皇氏音嶽。皆可從。「從」﹐胡邦衡謂如字﹐左傳「魯君世從其失」﹐亦非。然則孔子不云「從心欲」乎﹖﹝卷一﹐頁六﹞

賢者狎而敬之﹐畏而愛之。愛而知其惡﹐憎而知其善。積而能散﹐安安而能遷。

「安安而能遷」從來鮮有明解。鄭氏曰「謂己今安此之安﹐圖有後害﹐則當能遷。」甚迂曲費解。呂與叔曰「安安者﹐不能遷懷於居也。」按﹕「士而懷居」﹐以貧未能安居﹐故其未免求安﹐若己自安居﹐何必欲其遷乎﹖朱仲晦曰「𨿽安安而能徙義。」增「𨿽」字﹐旣非語气﹔又增「義」字﹐以孟子云「處仁遷義」也。然則記文豈歇後耶﹖六句中﹐每二句義自爲對﹐若將「安安能遷」說入學問﹐則與上「積而能散」判然不侔。假使「積而能散」用字不若此之顯然﹐恐亦要說入學問矣﹗宋儒解經﹐務求幽深﹐最是獘處。按﹕此句與易系辭「井居其所而遷」義同。「安安」者﹐安其所安﹐常若不動﹐而自能遷流及物﹐與「積而能散」正是一例語。大抵此六字﹐皆取人所不易能者言之。故冠以賢者﹐狎者不易敬﹐故貴敬﹔畏者﹐不易愛﹐故貴愛﹔愛者﹐不易知惡﹐故貴知惡﹔憎者﹐不易知善﹐故貴知善﹔積者﹐不易散﹐故貴能散﹔安安者﹐不易遷﹐故貴能遷也。﹝卷一﹐頁八—九﹞

疑事毋質直而勿有。

「疑事毋質」二句﹐亦從來鮮有明解。凡每節數「不可」字﹐數「毋」字皆一例語。若如舊解﹐以「疑」爲心疑﹐「直」爲直道﹐將二句或合說﹐或分說﹐不知上四句言「財」﹑「難」﹑「﹖」﹑「分」之事﹐下二句必無忽說入學問者﹐從此爲解﹐所以愈不明耳。按﹕少儀「毋身質言語」卽此義。今合兩處參之﹐「疑事」爲人所疑之事﹐凡爲人所疑﹐毋亟面質於人﹐久之其事自直﹐待其直也﹐彼甚愧悔﹐仍勿自有﹐可也。漢直不疑爲人疑盜金﹐正得此意。少儀「毋身質言語」﹐亦謂人之言語及我﹐毋身質之。「毋身質」﹐猶言毋面質也。﹝卷一﹐頁一二—一三﹞

禮從宜﹐使從俗。

二「如」字一例﹐二「從」字一例。「禮」與「使」非一例﹐祗取從宜﹑從俗爲一例耳。解者疑「禮」與「使」非一例﹐多作別解。疏引皇氏謂﹕「禮從宜﹐亦屬出使。」郝仲與謂﹕「禮從宜爲統語﹐使從俗爲舉一事明之。」俱非。「使」﹐謂出使﹐或謂役使人﹐亦非。﹝卷一﹐頁一五﹞

夫禮者﹐所以定親疏﹐決嫌疑﹐別同異﹐明是非也。

徐伯魯曰「孔氏曰﹕『嫌疑﹑同異﹑是非之屬﹐在禮甚眾﹐今姑各舉一事爲證。』愚按﹕疏義如此﹐而集說引之不詳﹐遂使讀者謂此章﹐專爲喪禮而發﹐誤矣。」按﹕徐氏之說﹐是巳。然疏獨引喪禮﹐誤在疏而不在集說。咎集說不當引則可﹐柰何咎其引之不詳乎﹖疏見集說﹝卷一﹐頁一七﹞

禮﹐不妄說人﹐不辭費。

此二句﹐下三句﹐兩舉「禮」字﹐各一例。「禮」﹐不妄求說人。「辭」﹐卽辭命之辭﹔不煩費以爲佞﹐亦不妄說人之類也。胡邦衡謂「不辭煩費」﹐殊與聖人寧儉之旨反﹐且貧者不以貨財爲禮﹐不可通矣。吳幼淸之祖以「說」作「稅」﹐謂﹕「以物遺人。妄說人﹐是不當用而用﹐辭費是當用而不用。」益穿鑿。孫文融評「辭費」二字爲例字法﹐知言哉。﹝卷一﹐頁一八—一九﹞

禮聞取於人﹐不聞取人﹐禮聞來學﹐不聞往教。

朱仲晦曰「此兩段﹐其寔互明一事。取於人者﹐童蒙求我﹔取人者﹐我求童蒙﹔取於人﹐所以彼有來學﹔無取人﹐所以我無往教。」黃叔陽曰「記者﹐兩舉禮聞﹐似不專明一事。禮聞取於人﹐必待君求而後出﹔不取於人﹐必不枉道以徇人﹔禮聞來學﹐童蒙求我﹔不聞往教﹐匪我求童蒙。」按﹕朱說合四句爲一﹐黃說分四句爲二﹐皆有未安。此處二「禮」字旣各一例﹐四「聞」字又共一例﹐分而合者也。陳用之曰「禮聞取於人﹐不聞取人﹐所以勉其學者﹔禮聞來學﹐不聞往教﹐所以戒其教者。」此說得之。﹝卷一﹐頁二一﹞

道﹑徳﹑仁﹑義﹐非禮不成。

共由之謂「道」﹐存心之謂「徳」﹔「禮」之所共由處﹐卽是「道」﹐「禮」之存心處﹐卽是「徳」。「道徳」統名「禮」﹐則實有是心﹐而行之一端也。不得將「禮」與「道徳」分別比論﹐況可謂「道徳」由「禮」而成乎﹖中庸言「親親爲仁﹐尊賢爲義﹐其等殺﹐禮之所生。」

是「禮」由「仁」﹑「義」而生﹐豈可謂「仁」﹑「義」由「禮」而成乎﹖孟子謂﹕「仁﹑義﹑禮﹑智根於心﹐而分爲惻隱﹑羞惡﹑辭讓﹑是非之四端。」又豈可謂「惻隱」﹑「羞惡」之心﹐由「辭讓」之心而成乎﹖以理按之﹐無一是處。﹝卷一﹐頁二三﹞

是以君子恭敬﹐撙節﹐退讓以明禮。

自「道徳仁義」至「則志不懾」﹐凡五段﹐皆舉「禮」字極論之﹐文旣淺率﹐義亦乖舛﹐與前後文不類。曲禮本摭拾羣言﹐其不加以簡擇﹐與抑後之庸妄者﹐有所竄入與摘出﹐各詳其下。﹝卷一﹐頁二八﹞

是故聖人作﹐爲禮以教人。使人以有禮﹐知自別於禽獸。

說得聖人制禮﹐全是爲使人別於禽獸﹐免爲聚麀之行耳﹗何以麤鄙至此﹖﹝卷一﹐頁三○﹞

大上貴徳﹐其次務施報。禮尙往來。往而不來﹐非禮也﹔來而不往﹐亦非禮也。

此全是老氏之學。孔子曰「禮云禮云﹐玉帛云乎哉﹖」玉帛正是「施報」﹑「往來」之物﹐而反務之尙之乎﹖孟子曰「辭讓之心﹐禮之端也。」又曰「仁﹑義﹑禮﹑智根於心。」是禮者本心而具﹐由徳而出也。徳與禮不可分別爲說﹐今將來分別上次﹐則是太古之時﹐解者謂太上爲帝皇之世。原未嘗有是禮﹐禮特起於衰世。解者謂其次爲三王之世。其事不出於「施報」﹑「往來」﹐與徳絕無與矣﹗此與老子「失道而後徳﹐失徳而後仁﹐失仁而後義﹐失義而後禮」同義﹐又與老子「太上﹐下知有之﹐其次﹐親之譽之」﹐句法相同﹐義亦相近。或疑「施報」是玉帛﹐「徳」卽指在玉帛之先者。不知其「往來」﹐卽釋「施報」字﹐而曰「禮尙」﹐又爲「往不來」﹑「來不往」爲非禮﹐則其以無禮爲徳﹐施報爲禮﹐而分別徳禮爲說﹐明矣。且上云「道徳仁義﹐非禮不成」﹔此云「太上貴徳﹐其次務施報」﹐亦相矛盾。或又謂老子云「上徳不徳」﹔又云「民之老死不相往來」﹐何也﹖曰「上徳不徳」﹐本爲重道而言﹐今云「太上貴徳」﹐未曾根「道」字﹐故也「老死不相往來」卽「太上貴徳」之義﹐若禮則尙往來﹐故非所貴耳﹐正是一例語。吁﹗言禮若此﹐豈得爲聖人之徒與。﹝卷一﹐頁三一﹞

富貴而知好禮﹐則不驕不淫﹔貧賤而知好禮﹐則志不懾。

𨿽負販者﹐必有尊也﹐而況富貴乎﹖此二句分別「負販」與「富貴」爲說﹐有重「富貴」﹐輕「貧賤」之意﹐不可爲訓﹐且其語義亦未明了﹐一解謂「𨿽負販者﹐猶知有所尊﹐況富貴乎」﹖一解謂「𨿽負販之至賤﹐猶不敢慢﹐而必有所尊﹐況富貴者﹐人之所共敬者乎」﹖﹝卷一﹐頁三三﹞

人生十年曰幼﹐學。二十曰弱﹐冠。三十曰壯﹐有室。四十曰彊﹐而仕。五十曰艾﹐服官政。六十曰耆﹐指使。七十曰老﹐而傳。八十﹑九十曰耄﹐七年曰悼﹐悼與耄﹐𨿽有罪﹐不加刑焉。百年曰期﹐頤。

「艾」﹑「耆」﹐從魯頌「俾爾耆而艾」分出﹔「老」﹑「耄」﹐從左傳「老將至而耄及之」分出﹔「老﹐而傳」﹐鄭氏曰「傳家事﹐任子孫﹐是謂宗子之父。」按宗子在﹐又傳子爲宗子﹐是有兩宗子矣﹗可乎﹖曾子﹕問「宗子𨿽七十﹐無無主婦。」則宗子七十猶祭﹐不傳也。﹝卷一﹐頁三六﹞

越國而問焉﹐必告之以其制。

「越國而問」﹐孔氏曰「越國﹐猶他國也﹐他國問己國君之政。」按﹕「越」字而可訓「他」字。左傳云「古者越國而謀。」當謂此老臣越他國﹐他國問之也。﹝卷一﹐頁三八—三九﹞

謀於長者﹐必操幾杖以從之。長者問﹐不辭讓而對﹐非禮也。

「操幾杖以從之」﹐此寫意法。蓋以示不可與謀於敵者同耳。﹝卷二﹐頁一﹞

凡爲人子之禮﹕冬溫而夏淸﹐昏定而晨省﹐在醜夷不爭。

「在醜夷不爭」﹐解者皆以「一朝之岔﹐忘身及親」爲說﹐未免太粗。且與冬夏晨昏居家之節不類。而「醜夷」二字亦未醒。不若取棠棣詩之義言之﹐一家之中﹐妻子兄弟﹐所謂「醜夷」也﹔好合旣翕﹐所謂「不爭」也﹐而父母其順矣﹗﹝卷二﹐頁二﹞

夫爲人子者﹐三賜不及車馬。故州閭鄕黨稱其孝也﹐兄弟親戚稱其慈也﹐僚友稱其弟也﹐執友稱其仁也﹐交遊稱其信也。

「三賜不及車馬」﹐鄭氏以「不及」爲「不受」。按﹕「及」字不可訓「受」﹐又妄援僞周禮﹕「大宗伯﹐……三命受位」之文﹐以「三命」爲「三賜」﹐以「受位」爲「受車馬」﹐尢謬。且君賜安可辭﹖凡卿大夫有父在者﹐悉不得乘車馬而徒行矣﹗必不可通。郝仲輿謂﹕「三賜三命﹐𨿽有車馬﹐入裏門不乘。」以「不及」爲「不乘」﹐亦牽彊。按﹕坊記曰「父母在﹐饋獻不及車馬。」此處語意與同﹐當卽是其解﹐但「三賜」二字﹐終覺鶻突﹐更詳之。﹝卷二﹐頁四﹞

羣居五人﹐則長者必異席。

此指鄕裏中父兄之黨而言﹐然「父事」﹑「兄事」之文﹐不可油。王制云「父之齒隨行﹐兄之齒鴈行。」「父事」﹑「兄事」亦卽此意。觀「肩隨」二字﹐可見不然。卽父兄之黨而以父兄事之﹐不爲兼愛乎﹖「肩隨」卽「鴈行」﹐此分長十年﹑五年﹐以爲「兄事」與「肩隨」﹐禮言之不同也。﹝卷二﹐頁九—一○﹞

父母存﹐不許友以死。不有私財。

「不服闇」﹐謂不從事於幽暗之地﹐恐致跌僕或生嫌。「不登危」﹐卽不登髙之義。曲禮皆雜取古語﹐此兩處語故上有「孝子」字也。凡跌墮毀傷肢體皆邕親事﹐故云「懼邕親」。後儒恐復上登髙諸義﹐以「不服闇」爲不欺人所不見﹐「不登危」爲不行險以徼幸﹐說入「立身行己」上去﹐不協。「父母存﹐不許友以死」﹐父母卽不存﹐亦可許友以死乎﹖此報仇之說﹐不可訓。﹝卷二﹐頁一四﹞

爲人子者﹕父母存﹐冠衣不純素。孤子當室﹐冠衣不純采。

無父曰「孤」。「當室」﹐嫡子爲父後者。此人𨿽無喪﹐冠衣之純﹐猶不采也。若不當室則否。蓋父爲長子三年﹐故長子亦異於眾子耳﹗深衣云「孤子﹐衣純以素」與此同。不言「當室」﹐略也。郝仲輿謂「純爲如字」﹐與深衣之文不合﹐不可從。且此爲倒字文法﹐猶云「不素純﹑采純耳」。﹝卷二﹐頁一五﹞

長者與之提攜﹐則兩手奉長者之手。負劍辟咡詔之﹐則掩口而對。

「負劍」﹐鄭氏謂﹕「負﹐爲置之於背﹔劍﹐爲挾之於旁﹔辟咡詔之﹐謂傾頭與語。」按﹕古文用字﹐𨿽間有奇險﹐然未有稱「挾之於旁」爲「劍」者﹐且亦扶挾小兒於脇下而行者。胡邦衡引歐陽氏阡表「劍汝立於旁」爲證﹐不知彼正循鄭之誤解耳﹗且少儀云「有問焉﹐則辟咡而對。」是「辟咡」者﹐本教童子對問之理﹐今屬長者言﹐是反教長者以語童子之禮矣﹗不可通。孔氏曰「亦令見長者所謂﹐而復習之。」此曲說也。且以扶持之嬰兒﹐不知詔之何語﹖欲令其對何語﹐而能遽教其爲掩口之禮乎﹖孔氏又曰「童子𨿽未能掩口而對﹐長者教其爲之﹐以爲後法。」此亦曲說也。黃氏謂﹕「長者之身或負劍者﹐將詔告幼童﹐不便於屈身俯臨﹐而語之辟咡者﹐偏就近耳而詔之也。」此本說童子對問之禮﹐郤說長者負劍﹐無謂。劉孟冶謂﹕「長者或從童子背後而俯首與之語﹐則童子如負長者然﹔長者以手挾童子於﹖下﹐則如帶劍然﹔長者俯與童子語﹐有負劍之狀﹐非眞負劍也。」此以童子爲如負長者﹐以長者挾童子爲如帶劍﹐尢足發哂。徐伯魯謂﹕「長者負小兒於背﹐如負劍然。史記﹕『左右謂秦王曰﹕王負劍。』負劍﹐卽其證也」。按﹕彼負劍實是劍﹐據此負劍是負小兒﹐烏足爲證﹖愚按﹕曲禮雜取古語﹐「負劍辟咡」本古語﹐乃是二事﹐謂童子當爲長者負劍﹐猶操幾杖之意﹔對長者問﹐當辟咡也。記者恐人未解「辟咡」二字﹐故復釋之曰「詔之﹐則掩口而對」﹐與少儀「有問焉﹐則辟咡而對」同。﹝卷二﹐頁一七—一八﹞

從長者而上丘陵﹐則必鄕長者所視。

曲禮皆雜取古語﹐凡其所言「先生」﹑「長者」﹑「君子」﹐皆不必分疏。﹝卷二﹐頁二○﹞

將入戶﹐視必下。入戶奉扃﹐視瞻毋回﹔戶開亦開﹐戶闔亦闔﹔有後人者﹐闔而弗遂。

疏引熊氏曰「少儀云﹕『排闥脫屨於戶內者﹐一人而己矣﹗』一人之屨在戶內﹐其戶外有二屨﹐則三人也。下文云﹕『離坐離立﹐毋往參焉。』則知戶內二人不得參之﹔故知戶外二屨﹐當有三人。」按﹕戶外二屨﹐亦祗戶內二人耳﹐不必與少儀之文關會。此等執禮解禮最爲穿鑿。禮言本不同﹐故難執禮解禮。其間有切合者﹐引之可也﹐然甚少﹔其餘不合者﹐必彊合之。則橫生枝節﹐斷乎不可﹐後放此。下文「離坐離立」﹐謂兩人並在一處坐立﹐不得相參﹐又別一義。非從戶外來﹐本欲入戶之說也。今如其說﹐將戶內二人﹐言聞亦不可入矣﹐不與本文之義戾乎﹖「奉扃」﹐未詳。孔氏謂﹕「凡當奉扃之時﹐必兩手鄕心而奉之﹐今人戶𨿽不奉扃﹐其手若奉之者然」。甚迂曲。陸農師謂「小啟之兩手奉戶志扃處」。此說姑存之。﹝卷二﹐頁二二﹞

毋踐屨﹐毋踖席﹐摳衣趨隅。必愼惟諾。

「踖」﹐蹴也﹐卽「踐」﹔意謂不蹴他人之席﹐與不踐他人之屨。系一例語﹐而與玉藻「登席不由前﹐爲躐席」義異。「躐席」﹐乃超躐之意﹐卽學記「學不躐等」之「躐」也。﹝卷二﹐頁二四﹞

大夫士出入君門﹐由闑右﹐不踐閾。

此本論語「立不中門﹐行不履閾」爲說。「由闑右」﹐卽釋所以「不中門」之意也。下云「主人入門而右」。﹝卷二﹐頁二五﹞

主人與客讓登﹐主人先登﹐客從之﹐拾級聚足﹐連步以上。上於東階則先右足﹐上於西階則先左足。

「肅客」﹐成十六年左傳云「三肅使者。」杜云「肅﹐手至地。」蓋猶今之俯手拱也。「拾級」﹕「拾」﹐更也。主先登一級﹐然後客等一級﹐自此主客更疊皆然。射者﹐拾發﹔投壺者﹐拾投﹔踴者﹐擡踴﹐皆同此義。鄭氏謂「讀爲陟」﹐非。﹝卷二﹐頁二七—二八﹞

並坐不橫肱。授立不跪﹐授坐不立。

解禮不可執禮。如此云「堂上接武﹐堂下布武。」「接武」者﹐足相接也﹔「布武」者﹐布散其武﹐不相接也。玉藻云「君與屍行接武﹐大夫繼武﹐士中武。」則彼「接武」者﹐是每移足﹐半躡之﹔「繼武」者﹐是足相接﹐卽此處之「接武」也﹔「中武」者﹐是迹間容足﹐卽此處之「布武」也。蓋作者非一人﹐又「武」名﹐此處二﹐彼處三﹐所以不同﹐不得比合而言也。鄭氏於此處「接武」﹐解爲「每移足﹐半躡之」﹐以合於玉藻之「接武」﹔於此處「布武」﹐解爲「每移足﹐各自成迹﹐不半相躡」﹐以合於玉藻之「繼武」。不知此處但言凡人行堂上堂下之禮﹐非指君與屍﹐及大夫行之禮。凡人行堂上﹐旣非君與屍﹐若每移足﹐半躡之﹐不亦緩乎﹖堂上不趨﹐則堂下宜趨﹐可知若僅以足相接﹐尢非所宜。而於「布」字義﹐亦不協。至於玉藻之「中武」又當施之何所乎﹖所謂不可執禮解禮者﹐如此類是矣﹗﹝卷二﹐頁二九—三○﹞

奉席如橋衡。

曰「橋」﹐鄭氏謂「桔﹖」﹐未知是否﹖陳可大以「橋梁之橋」﹐成容若駁之﹐謂﹕「古稱梁﹐不稱橋」是也。﹝卷三﹐頁三﹞

請席何鄕﹐請衽何趾。席﹕南鄕北鄕﹐以西方爲上﹔東鄕西鄕﹐以南方爲上。

「請衽何趾」﹐玉藻云「寢恆東首。」此與之違。﹝卷三﹐頁四﹞

主人不問﹐客不先舉。

此一節﹐教弟子布賓主相見之席法﹐其下因詳賓主相見之儀也。「若非飲食之客」﹐則客之非飲食者﹐是但爲相見之客耳﹗蓋「飲食之客」﹐其席宜密邇﹐方足酬酢盡歡。若賓客相見﹐其席務須開廣容丈﹐方足周旋揖讓於其間﹐而不至於相褻也。此卽下「虛坐盡後﹐食坐盡前」之意。鄭氏以記云「若非飲食之客」﹐遂杜撰爲「講問之客」。蓋執文王世子「凡侍坐於大司成者﹐遠近間三席」之文﹐而附會之也。卽云「講問之客」﹐亦與「侍坐於大司成者」絕不類。國子於大司成尊卑分嚴﹐故必須間三席﹐若爲平常講問﹐自宜稍近﹐何必亦如大司成之遠乎﹖下云「侍坐於所尊敬﹐無餘席。」如其解﹐則曲禮自爲矛盾矣﹗此「席間」之「間」﹐如字。文王世子「遠近間三席」之「間」﹐去聲。二「間」字﹐亦不同。鄭於文王世子「間」字﹐亦爲如字﹐作「容」訓。尢謬。說詳本篇。夫來講問者﹐非弟子於師﹐卽卑幼於尊長﹐不當稱客。今儼然主客相敵﹐而雍容揖遜﹐至於主人跪而正席﹐在教者不應過貶若是也。鄭又曰「𨿽來講問﹐猶以客禮待之﹐異於弟子。」其辭遁可見。又客旣來問﹐何爲反待主人先問﹐其非講問之客爲尢明。後世踵鄭之誤解﹐稱師席爲函丈﹐若是﹐則師亦當跪而正弟子之席矣﹗可爲發噱。執禮解禮之誤如此。「跪」﹐卽兩膝著地之跪。「坐」﹐通名跪﹔「跪」﹐不通名坐也。﹝卷三﹐頁五—六﹞

侍坐於君子﹐君子欠伸﹐撰杖屨﹐視日蚤莫﹐侍坐者請出矣。

「撰」﹐治具之意。鄭氏謂「猶持也」﹐非。﹝卷三﹐頁一一﹞

侍坐於君子﹐若有告者曰﹕少閒﹐願有復也﹔則左右屏而待。

「間」﹐去聲﹐隙也。鄭氏以爲「空間」﹐音「閒」。非。﹝卷三﹐頁一二﹞

鄕長者而屨﹔跪而遷屨﹐俯而納屨。

鄭氏曰「就屨﹐謂獨退也﹔鄕長者而屨﹐謂長者送之也。朱仲晦曰「長者送之﹐非是﹐但謂𨿽降階出戶﹐猶鄕長者不敢背耳﹗」按﹕鄭謂「長者送之」﹐固未然﹐然鄭分爲兩時事解﹐則是。不然旣云「跪而舉之」﹐不當又云「跪而遷屨」矣﹗此疑兩處之文。﹝卷三﹐頁一五﹞

姑﹑姊﹑妹﹑女子子﹐已嫁而反﹐兄弟弗與同席而坐﹐弗與同器而食。父子不同席。

若後人行文﹐第云﹔姊妹已嫁而反﹐兄弟弗與同席云云足矣﹗必連姑與女子子言者﹐以出嫁有此三等也。此古人迂執處﹐更不補兄弟之子與父耳。﹝卷三。頁二○﹞

故日月以告君﹐齊戒以告鬼神﹐爲酒食以召鄕黨僚友﹐以厚其別也。

按﹕取妻日月告君﹐此疑春秋時制﹐亦屬有位者言﹐非庶民也。周禮「凡取判妻入子者﹐皆書之」。正襲此﹐不得引以爲證。齊戒以告鬼神﹐左傳鄭公子忽取於陳﹐陳鍼子譏其先配而後祖﹐以未告鬼神也。﹝卷三﹐頁二二﹞

取妻不取同姓﹐故買妾不知其姓則卜之。

按﹕喪服小記云「復與書銘﹐……婦人……如不知姓則書氏。」蓋姓與氏別﹐常有氏之傳遠寖微﹐而昧其姓者﹐若今人不分姓氏﹐統名爲姓﹐則豈有不知姓之人哉﹗說詳喪服小記下。﹝卷三﹐頁二三﹞

寡婦之子﹐非有見焉﹐弗與爲友。

此謂寡婦之子﹐非有先見於我﹐我則弗與爲友。蓋我若先往見﹐恐致嫌也。鄭氏曰「有謂其奇才卓然﹐眾人所知。」若是寡婦之子﹐其得齒於人者﹐鮮矣﹗幼旣無父﹐天又不授以奇才異能﹐使其不得齒於人﹐數而無與爲友﹐豈不可哀哉﹗﹝卷三﹐頁二四﹞

名子者不以國﹐不以日月﹐不以隱疾﹐不以山川。

左傳魯申繻所言﹐較此無「不以日月」﹐多「不以官」﹑「不以畜牲」﹑「不以器幣」。﹝卷四﹐頁一﹞

父前﹐子名﹔君前﹐臣名。女子許嫁﹐笄而字。

內則云「十有五年而笄﹐二十而嫁。」則十五以後﹐二十以前﹐皆笄之時﹐故不言年數﹐可與內則互相備。

曲禮諸文﹐每段皆取文義相生﹐委委屬屬﹐若斷若連﹐極爲有致。如此節﹐本言男女之字﹐因男子之字﹐遂及君父前名之義﹐以之廁於中間﹐何其絕去板腐比偶之迹。善讀書者﹐兼以此意處處檢校﹐最得古文之妙。因嘆後儒將禮記割裂分類﹐豈非夏虫之見耶﹗﹝卷四﹐頁二—三﹞

主人未辯﹐客不虛口。

儀禮﹑曲禮古人各自爲書﹐未嘗相通。鄭氏執禮解禮﹐牽彊附會﹐反使本文諸義皆誤﹐最爲害事。如「蔥﹖處末」﹐則曰「殊加也。」蓋因公食禮﹐正饌惟有「蔥酰」無「蔥﹖」﹐故云「殊加」。不知旣謂此爲士大夫與賓客燕食之禮﹐何爲反殊加於公食大夫禮乎﹖一也。於「酒漿處右」﹐則曰「此言若酒若漿耳﹗兩言之﹐則左酒右漿。」蓋因公食禮﹐設酒於豆東﹐又設漿飲於稻西﹐鄭氏注云「酒在東﹐漿在西﹐所謂左酒右漿是也。」今以但云「酒漿處右」﹐不合「左酒右漿」之說﹐乃以爲若酒若漿之一﹐記文明言二﹐鄭言一﹐何耶﹖且據彼處右者漿也﹐若酒亦處右﹐不仍不合其「左酒右漿」之說乎﹖二也。於「主人未辯﹐客不虛口」。則曰「虛口﹐謂酳也。」據「酳」是食竟飲酒蕩口之名﹐今以虛口爲「酳」也﹐蓋因公食禮﹕「賓三飯﹐……宰夫執觶漿飲﹐……賓坐祭﹐遂飲。」是彼三飯竟﹐飲漿而漱﹐故謂此三飯竟﹐飲酒而酳﹐以見其事相當﹔而彼爲漱﹐此爲「酳」﹐又以見私客異於公食之禮也。不知虛口者﹐是爲主人食殽未﹖﹐客不敢先虛其口以示食竟﹐所以俟主人也。今以虛口爲飲酒蕩口﹐迂妄無稽。三也。﹝卷四﹐頁七—八﹞

共食不飽﹐共飯不澤手。

「澤」﹐沾漬也。古之飯者﹐以手著盛器中﹐故與人飯﹐手須潔淨﹐不可用汗污沾漬其手也。玉藻「父沒而不能讀父之書﹐手澤存焉爾」。「澤」字與此同。﹝卷四﹐頁九﹞

毋●羹﹐毋絮羹﹐毋刺齒﹐毋歠醢。客絮羹﹐主人辭不能亨。客歠醢﹐主人辭以窶。濡肉齒決﹐幹肉不齒決﹐毋嘬炙。

古人取飯以手著器中﹐故有「摶飯」之說。「放飯」﹐孟子趙注曰「大飯是也。」少儀「毋放飯」﹐下曰「小飯而亟之。」則「放飯」爲「大飯」可知。「大飯」謂含餔多﹐「小飯」謂含餔少也。鄭氏曰「放飯﹐棄手余飯於器中﹐人所穢」。孔氏曰「手取飯若黏著手﹐不得弗放本器中﹐當棄於篚﹔無篚棄於會﹔會簋蓋也。」鄭注旣迂﹐孔疏尢鑿。棄於篚與會﹐已固不食之矣﹗然則終棄之乎﹖抑使僕隸賤人食乎﹖旣在篚與會﹐是不終棄﹐而與僕隸賤人食明矣﹗彼亦人子﹐其能堪耶﹗「絮羹」﹐「絮」字如澡絮之「絮」﹐謂以箸旋轉之也。此共十五「毋」字﹐一「不」字﹐「不」字指齒決幹肉。孟子曰「放飯流歠﹐而問無齒決。」可見「毋」字重﹐「不」字輕﹐古人用字﹐不苟如此。﹝卷四﹐頁一一﹞

卒食﹐客自前跪﹐徹飯齊以授相者﹐主人興辭於客﹐然後客坐。

「齊」﹐醬齊也。按﹕「齊」與「﹖」同。﹖葅之屬﹐菜肉通稱。內則所引爲曲禮之文﹐非內則。曰「獻孰食者操醬齊。」此不言「醬」﹐但言「齊」﹐略也。鄭氏以爲「醬屬」﹐混。此一節若在「口不虛客」之下爲順﹐但記者於中間雜入「侍食禮」及「零星食禮」﹐訖﹐然後以「卒食之禮」終之﹐下另言「侍飲之禮」﹐此與前「男子二十﹐冠而字」一節相似。記中此類甚多。徐氏集注載張氏說﹐謂此爲錯簡﹐當在「客不虛口原作「口不虛客」﹐今徑攺。」之下。按﹕禮記傳於漢世﹐未經壁藏火焚﹐安得有錯簡。凡集注中所載張說錯簡者﹐皆妄也。今集注之書重刻盛行﹐恐人惑其說﹐故辧之﹐後仿此。﹝卷四﹐頁一二—一三﹞

侍飲「飲」字﹐原作「食」﹐依今本攺。於長者﹐酒進則起﹐拜受於尊所。長者辭﹐少者反席而飲。長者舉﹐未釂﹐少者不敢飲。

禮言不同。此節注疏執禮解禮之謬有二﹕「拜受於尊所」﹐鄭氏執燕禮曰「燕飲之禮﹐向尊。」然遺「拜受」之義。孔爲之說曰「燕禮﹑大射設尊在東楹之西。……尊面有鼻﹐鼻向尊﹐示君有此惠也。鄕飲酒及卿大夫燕﹐則設尊於房亡戶間﹐……賓主得夾尊﹐示不敢專惠也。今云『拜受於尊所』﹐當是燕禮。燕禮不云『拜受於尊所』﹐鄕飲酒亦無此語﹐宜是文不具耳﹗」孔欲牽合此文﹐反疑彼文爲不具﹐一也。「長者舉﹐未釂﹐少者不敢飲」。鄭氏執燕禮曰「君卒爵﹐而後飲」﹐孔氏曰「此與燕禮合﹐而與士相見及玉藻違。」孔蓋以士「士」字﹐原作「是」﹐今徑攺。相見及玉藻皆云「卒爵而俟君卒爵」故也﹐於是謂此爲燕飲正禮。玉藻及士相見爲私燕之禮﹐其偶合者﹐合之﹔其不合者﹐則加以武斷﹐二也。郝仲輿曰﹕按「玉藻及士相見禮皆云﹕君賜爵卒爵而俟君卒爵。」是以先飲爲禮也。故禮不必彊同﹐敏於從尊者之命﹐先飲可也﹔讓以待尊者之命﹐後飲亦可也。解者謂公私不同飲﹐豈私燕遂無導飲之禮乎﹖此說調停二禮之異﹐亦可通﹐附載之。﹝卷四﹐頁一三—一四﹞

長者賜﹐少者﹑賤者不敢辭。

上言「侍食」﹑「侍飲」﹐下言「賜果」﹑「賜余」﹐則此「賜」﹐當亦指飲食也。苟不明此義﹐啟「少」﹑「賤」貪得之心也。﹝卷四﹐頁一七﹞

禦食於君﹐君賜余﹐器之漑者不寫﹐其餘皆寫。

鄭氏謂﹕「漑爲陶梓器﹐若萑竹器則不漑。」殊杜撰。凡器無不可漑滌﹐豈萑竹之器便不可漑滌乎﹖且卽陶梓器不漑﹐遂呼以爲漑﹐尢不可通。按﹕「漑」卽「旣」字﹐史五帝紀「漑執中而﹖天下」﹐徐廣注﹕「古旣字﹐作水旁。」說文﹕旣﹐小食也﹐「旣」與「餼」﹑「气」通。中庸「旣稟稱事」﹐又「气」與「旣」通﹐論語「肉𨿽多﹐不使勝食气」。「寫」卽「瀉」事﹐此謂惟气之小食﹐在正饌之外者﹐不瀉於他器﹐其餘皆瀉於他器﹐而後食也。釋禮者於「漑」字有邊旁﹐不知卽古「旣」字﹔於「寫」字無邊旁﹐不知卽今「瀉」字﹐其不諳字義如此。﹝卷四﹐頁一七—一八﹞

餕余不祭。父不祭子﹐夫不祭妻。

陳可大曰「此謂助祭執事﹐或爲屍而所得餕之餘肉以歸﹐則不可以之祭其先。𨿽父之尊﹐亦不以祭其子﹔夫之尊﹐亦不以祭其妻。」此說本朱仲晦。是蓋承上「餕余不祭」言﹐且合孔子﹕「君賜食﹐先嘗不祭﹐惟腥﹐則熟以薦也。」郝仲輿曰「子生則餕父之餘﹐子死則父不得以所食之餘祭之﹔妻生則餕夫之餘﹐妻死則夫不得以所食之餘祭之。」此說亦可存。孔氏曰「餕者﹐食餘之名。祭﹐謂祭先也。……凡食餘悉祭﹐……若父得子余﹐夫得妻余﹐不須祭者﹐言其卑故也。」按此謂豆間之祭者﹐古人每食必祭﹐不分卑者之食﹐況父得子余﹐夫得妻余﹐此事不當有﹐太迂曲。熊氏謂﹕「年老傳家事於子孫﹐子孫有賓客之事﹐故父得餕其子余﹔夫得餕其妻餘者﹐謂宗婦與族人婦燕飲﹐有餘﹐夫得食之。其迂曲如此。且於文義亦不甚協。陳可大又一說﹐曰「此祭是每食必祭之祭﹐食人之餘﹐及子進饌於父﹐妻進饌於夫皆不祭而食。」按﹕妻主中饋﹐凡夫之食皆妻爲之﹐及其年髙爲子所養﹐若是﹐則人一生每食終無祭之日矣﹗尢難通。﹝卷四﹐頁一九﹞

禦同於長者﹐𨿽貳不辭﹐偶坐不辭。

「偶坐不辭」﹐另爲一義﹐不連「禦同於長者」。﹝卷四﹐頁二一﹞

爲天子卻瓜者副之﹐巾以絺。爲國君者華之﹐巾以綌。爲大夫累之﹐士疐之﹐庶人齕之。

嘗疑卻瓜細事﹐當日禮記及此﹐不知何故﹖「四析」「半剖」奚與尊卑﹐「橫斷」「中裂」寧皆犯禮﹐故孔氏爲之說曰「非爲平常之日﹐當時大會公庭之時也。」此說𨿽於庶人有礙﹐庶人不當有公庭會食之事﹐然不得不作如是解耳﹗黃﹑郝二氏極駁疏義之非﹐謂﹕「禮不可欺於暗室﹐公庭有禮﹐平日豈遂無禮﹖」求之太深﹐正不必耳﹗﹝卷四﹐頁二二﹞

父母有有疾﹐冠者不櫛﹐行不翔﹐言不惰﹐琴瑟不禦﹐食肉不至變味﹐飲酒不至變貌﹐笑不至矧﹐怒不至詈。疾止復故。

「言不惰」﹐對醫及問疾者言﹐必勤懇。「變味」﹐謂兼味也﹐順對下「變貌」爲言。古人之文隨意不拘如此﹐然以「兼味」爲「變味」﹐亦殊可會。﹝卷五﹐頁一﹞

有憂者側席而坐﹐有喪者專席而坐。

此承上節﹐則「有憂」單指親疾也。「側席」﹐席不正也。「專席」﹐不與人共也。鄭氏以「側」爲「特」﹐「側」與「專」同義﹐於是訓「專」爲「單」﹐皆牽彊。﹝卷五﹐頁二﹞

水潦降﹐不獻魚﹖。

「水潦降」﹐疏引左傳﹕「水潦方降﹐以爲天降下水潦﹐魚﹖難得﹐故不獻。」又謂﹕「或謂魚﹖豊足﹐故不獻。」二說正相反﹐未知孰是也﹖徐氏集注引張氏謂﹕「水潦降時﹐魚﹖方孕﹐故不取以獻。」胡邦衡以「水潦降爲水涸﹐魚﹖易得﹐故不獻」。皆非。﹝卷五﹐頁三﹞

獻田宅者操書致。

「獻田宅者操書致」﹐知在阡陌之後﹐漢儒之言也。﹝卷五﹐頁五﹞

凡遺人弓者﹕張弓尙筋﹐弛弓尙角。右手執簫﹐左手承弣。尊卑垂帨。若主人拜﹐則客還辟﹐辟拜。主人自受﹐由客之左﹐接下承弣﹔鄕與客並﹐然後受。

「尊卑垂帨」﹐鄭氏曰「授受之儀﹐尊卑一。」諸解皆承之﹐非也。此句單承「客授」而言。凡敵者曰「予」﹐上遺下曰「賜」﹐下予上曰「獻」。此本言敵者相遺之禮﹐今特與尊卑而言﹐以該敵者﹐凡饋物必拜送﹐今左右皆有執持﹐凡於尊卑一皆磬折垂帨而已﹐不拜送也。故下節云「若主人拜﹐則客還辟﹐辟拜。」𨿽主人拜受﹐亦不答拜也。下文方言主人受之禮﹐曰「主人自受」﹐極然後受也。若上節言主人受而亦垂帨﹐失文理矣﹗﹝卷五﹐頁六—七﹞

進劍者左首。

「劍首」﹐琫也。小雅「鞞琫有珌」。少儀云「澤劍首」﹐卽澤此也。孔氏謂「拊環」﹐非。﹝卷五﹐頁八﹞

飾羔鴈者以繢。

「飾羔鴈者以繢」﹐鄭氏謂﹕「諸侯大夫布﹐天子大夫以畫。」此本士相見禮「下大夫以鴈﹐飾之以布」爲說也。不知此第論「繢」﹐非論「布帛」﹐「布」獨不可「繢」乎﹗﹝卷五﹐頁九—一○﹞

君子不盡人之歡﹐不竭人之忠﹐以全交也。

呂與叔曰「歡﹐謂好於我也﹔忠﹐謂盡心於我也。好於我者﹐望之不深﹔盡心於我者﹐不要其必致﹐則不至於難繼也。」此說是。劉執中謂﹕「人致其歡與忠於我﹐而益加恐懼謙晦﹐不敢竭盡人之歡與忠焉。」此說𨿽工﹐卻於全交之義不協。方性夫謂﹕「竭盡人之歡與忠﹐則人之所以施我者﹐厚矣﹗我或無以報之﹐則人將這我﹐而交虧矣﹗」此說逆料人施而望報﹐非也。﹝卷五﹐頁一三﹞

爲君屍者﹐大夫士見之﹐則下之。君知所以爲屍者﹐則自下之﹐屍必式。乘必以幾。

「君知所以爲屍」者﹐此句重拈有意。蓋爲屍者﹐皆君之臣﹐君知所以爲屍﹐則弗臣矣﹗鄭氏謂﹕「幼不能盡識﹐有告者乃下之。」迂甚﹗﹝卷五﹐頁一五﹞

居喪之禮﹐毀瘠不形﹐視聽不衰。升降不由阼階﹐出入不當門隧。

「升降不由阼階」﹐孔氏據士虞禮「士虞禮」﹐原誤作「士於周禮」﹐今徑攺。「祔祭稱孝子」﹐同於吉﹐得升阼階。案﹕聖人制爲三年之喪﹐以立其大防﹐其小者﹐如升階出入之類﹐皆後之推人子之心爲言﹐所以佐禮所未逮﹐亦以聽人子之自盡而已。孔氏必爲之定其不由阼階休止之日﹐其執禮解禮﹐不迂且鑿乎﹖雜記上云「孤子降自阼階」﹐與此不同。說見雜記。﹝卷五﹐頁一六—一七﹞

生與來日﹐死與往日。

凡殯﹑殮﹑葬﹑卒哭﹑虞﹑祔﹑祥﹑禫等期﹐在生者皆爲來日﹐在死者皆爲往日﹔故曰生與其爲來日﹐死與其爲往日﹐而其使孝子盡禮於來日﹐追喪於往日之意﹐自在言表﹐其義不過如此。鄭氏曰「生數來日﹐謂成服杖﹐以死明日數也﹔死數往日﹐謂殯殮﹐以死日數也。此士禮……丈夫以上﹐皆以來日數。士喪禮曰﹕『死日而襲﹐厥明而小殮﹐又厥明大殮而殯。』則死三日﹐而更言三日成服杖﹐似異日矣﹗喪大記曰﹕『士之喪﹐二日而殯﹐三日之朝﹐主人杖。』二者相推﹐其然明矣﹗」按﹕鄭謂士死殯殮﹐與生者成服杖不同日﹐故紐合成服杖﹐以死明日數﹐爲「生與來日」﹔殯殮﹐以死日數﹐爲「死與往日」。然喪大記云「士之喪﹐二日爲殯。」則是死之第三日也。仍是以死明日數﹐何得爲「死數往日」乎﹖且以「成服仗」釋「生」字﹑以「殯殮」釋「死」字﹐以「數」字釋「與」字﹐以「死明日」釋「來日」﹐以「死日」釋「往日」﹐當日記者﹐豈臯如許字義不發﹐但爲此渾淪之辭﹐以待後人釋乎﹖吾不敢信也﹗﹝卷五﹐頁一八—一九﹞

知生者弔﹐知死者傷。知生而不知死﹐弔而不傷﹔知死而不知生﹐傷而不弔。

此謂禮貴乎誠﹐不容僞也。然亦惟古禮爲然。若今世與人之子爲友﹐其父死﹐不能不傷其死矣﹗與人之父爲友﹐父死﹐而於其子不能不弔其生矣﹗又古云生者爲弔﹐死者傷﹔今人謂生者爲傷﹐死者爲弔。正相反。然於死者﹐傷弔亦得通稱。﹝卷五﹐頁一九—二○﹞

賜人者﹐不曰來取﹔與人者﹐不問其所欲。

「賜人者﹐不曰來取﹔與人者﹐不問其所欲」。王介甫謂「爲人養廉」。得之。朱仲晦分君子﹑小人說﹐乃承方性夫解玉藻「賜君子與小人﹐不同日」之誤也。﹝卷五﹐頁二一﹞

鄰有喪﹐舂不相。里有殯﹐不巷歌。

「相」﹐詩歌名﹔荀卿有成相篇﹐漢志有成相雜辭。意古舂者﹐或歌之。鄭氏以「相」爲送杵聲﹐無據。﹝卷五﹐頁二二﹞

適墓不歌。哭日不歌。送喪不由徑﹐送葬不辟塗潦。臨喪則必有哀色﹐執紼不笑。

講義謂﹕「送喪則知生者﹐送葬則知死者。」陸農師謂﹕「送喪有服者﹐送葬不必有服。」皆似鑿。按﹕「送喪」﹐言其在途﹔「送葬」﹐言其在墓。﹝卷五﹐頁二二﹞

禮不下庶人。

「禮不下庶人」﹐此語若鶻突﹐賴有注疏爲之斡旋。鄭氏曰「爲其遽於事﹐且不能備物。」孔氏曰「酬酢之禮﹐不及庶人。」皆是也。黃敏求疑庶人不可無禮﹐乃謂其文連續上文﹐爲乘車之禮﹐不爲庶人而下。鑿甚。陳氏集說引之﹐不可從。﹝卷五﹐頁二四﹞

刑不上大夫。

「刑不上大夫」﹐鄭氏執周禮之說謂﹕「在八議輕重﹐不在刑書。」夫議其輕重﹐非卽刑書乎﹖又引周禮﹕「掌囚﹕……凡有爵者﹐與王之同族﹐奉而適甸師氏﹐以待刑殺。」夫旣云刑殺﹐何云刑不上大夫乎﹖愚按﹕其解莫備於賈誼之說矣﹗曰「古者禮不及庶人﹐刑不至君子﹐所以厲櫥臣之節也。……其在大譴大訶之域者﹐聞譴訶則白冠犛纓﹐盤水加劍﹐造寢室而請其罪耳﹗上弗使執縛系引而行也。其有中罪者﹐聞命而自弛﹐上不使人頸盩而加也。其有大罪者﹐聞命則北面再拜﹐跪而自裁﹐上不使人捽抑而行之也。」今家語亦有此﹐乃撮取賈文耳﹗此正釋「刑不上大夫」之義﹐頗爲明白正大﹐何必引周禮不經之說﹐而且與本文仍無交涉者哉﹗﹝卷五﹐頁二五﹞

史載筆﹐士載言。前有水﹐則載靑旌。前有塵埃﹐則載鳴鳶。前有車騎﹐則載飛鴻。前有士師﹐則載虎皮。前有摯獸﹐則載貔貅。行﹕前朱雀而後玄武﹐左靑龍而右白虎。招搖在上﹐急繕其怒。進退有度﹐左右有局﹐各司其局。

「載筆」﹐載言春秋會盟之事。「騎」始見於春秋﹐漸行於戰國﹐皆後世之說也。以四獸爲招搖﹐星畫旗﹐尢緯稗之說﹐無與禮事﹐可刪也。﹝卷六﹐頁一﹞

父之讎﹐弗與共戴天。兄弟之讎不反兵。交遊之讎不同國。

此亦衰世之習﹐非先王之法也。聖人「以直報怨」之旨謂何﹖「交遊之讎」更入遊俠﹐尢不可訓。﹝卷六﹐頁四﹞

凡祭於公者﹐必自徹其俎。

疏言謂「士」﹐非。﹝卷六﹐頁六﹞

夫人之諱﹐𨿽質君之前﹐臣不諱也﹔婦諱不出門。大功小功不諱。

「卒哭乃諱」﹐古禮與今異﹐今生時己諱矣﹗「二名不偏諱」﹐或云「偏」當作「﹖」﹐如是文義更明。「不逮事父母﹐則不諱王父母」﹐其言亦有滲漏處﹐若不逮事父母﹐而王父母撫之者﹐亦將不諱乎﹖鄭氏以其未可通﹐謂此爲「庶人適士以上﹐廟事祖﹐𨿽不逮事父母猶諱祖。」又非。按﹕中下士祖禰共一廟﹐庶人祭寢﹐亦共事祖禰﹐豈以有廟無廟而分諱不諱乎﹖此何禮也﹗君所無私諱﹐則公諱自可知﹔大夫之所有公諱辟君諱。﹐則私諱亦可知也﹗此古人立言之妙。或因有「大夫」字﹐遂於玉藻「士於君所言﹐大夫沒矣」之文﹐謂言公諱﹐則君與大夫凡所當諱者﹐皆在其中。此不諳文義而作爲支蔓也。凡諱﹐至期而止﹐大功﹑小功不諱是也。雜記下云「王父母兄弟﹐世父﹑叔父﹐姑﹑姊妹。子與父同諱。」按﹕「王父母」於父爲祖﹐於己爲曾祖﹐服小功﹔於父爲兄弟﹐於己爲世父﹑叔父﹑服期﹔於父爲世叔﹑叔父姑﹐於己爲從祖﹑從姑﹐服小功﹔於父爲姊妹﹐於己爲姑﹐服期與大功﹐則是大小功皆諱矣﹗繁縟難行﹐禮言之不同也。馬彥醇執雜記之文爲雜記言﹐以父之諱而諱之﹐是大功小功有所謂諱也。「大功小功不諱」﹐言其不與父同諱者而已。按﹕此但言大小功不諱﹐未嘗有所分別﹐如上文「逮事父母」﹑「不逮事父母」之例﹐何必彊爲紐合乎﹖皆執禮解禮之謬。﹝卷六﹐頁八—九﹞

外事以剛日﹐內事以柔日。

「剛日」﹐謂甲丙戊庚壬。「柔日」﹐謂乙丁己辛癸。鄭氏謂「出郊爲外事」。是「郊」亦爲外事。春秋傳曰「甲午治兵」。孔氏謂﹕「外事﹐郊外之事。」俱是已。然郊特牲曰「郊之用辛」﹐又春秋凡郊皆用辛﹐何也﹖孔氏謂﹕「內事﹐郊內之事。」社稷是郊內是巳。然郊特牲曰「祀社﹐日用甲。」書召誥曰「戊午﹐社於新邑。」何也﹖孔又謂﹕「郊﹑社尊﹐不敢同外﹑內之義。」此自謂郊﹑社之外他禮﹐然則果何禮乎﹖此一說之不可通也。崔氏以其不可通﹐謂外事指用兵之事﹐內事指宗廟之祭。「用兵之事」謂詩「吉日庚午」。春秋「壬午﹐大閱」。「甲午﹐治兵」是已。然春秋「乙卯﹐戰於邲」。「己巳﹐戰於城濮「濮」字﹐原闕﹐今補。」﹑「辛巳﹐戰於殽」之類何也﹖「宗廟之事」謂﹕「少牢饋食﹐用丁巳」。春秋「己卯﹐蒸」。「乙酉﹐吉禘於莊公」。「丁丑﹐作僖公主」。「辛巳﹐有事於大廟」是已。然洛誥「戊辰﹐王在新邑﹐烝﹐祭歲」。崔氏謂﹕「告祭非常禮。」此曲說。士虞禮「始虞用柔日。……三虞作哭﹐俱用剛日」。何也﹖此又一說之不可通也。陳可大謂﹕「巡狩﹑朝聘﹑會盟﹐皆外事﹔冠﹑昏皆內事。然春秋盟會多柔日﹐何也﹖「喪」﹑「祭」鬼事或用柔日﹐「冠」﹑「昏」人事用柔日﹐何也﹖女昏或稱內﹐男冠稱內﹐何也﹖此又一說之不可通也。然則內﹑外事必當屬何等事耶﹖郝仲輿曰「其說附會﹐小雅吉日詩未足憑。」或有然。﹝卷六﹐頁一○—一一﹞

凡卜筮日﹕旬之外曰遠某日﹐旬之內近某日。喪事先遠日﹐吉事先近日。

禮文本明﹐大半爲注疏解壞﹐其尢誤世者﹐多在彊分天子﹑諸侯﹑大夫﹑士也。如旣文曰「凡」﹐則天子至士皆在其內矣﹗孔曰「以旬之外曰遠某日﹐爲大夫禮﹐旬之內曰近某日﹐爲士禮。」執儀禮少牢﹑特牲以證﹐無論少牢非專言大夫禮﹐特牲非專言士禮﹐而凡卜筮日之非專言祭日也。卽下云「喪事先遠日﹐吉事先近日。」豈大夫惟喪事﹖士惟吉事乎﹖不可通矣﹗乃又謂﹕「喪事先遠日﹐𨿽士亦應今月下旬﹐先卜來月下旬。」則亦不能堅持其「旬外遠某日」爲大夫禮之說矣﹗「喪事先遠日」﹐本宣八年左傳云「禮﹐卜葬先遠日﹐辟不懷。」﹝卷六﹐頁十二﹞

曰「爲日﹐假爾泰龜有常﹐假爾泰筮有常。」卜筮不過三﹐卜筮不相襲。

「卜筮不過三」﹐因魯四卜郊﹐春秋譏之而云。「卜筮不相襲」﹐因左傳晉獻公卜取驪姬﹐不吉。公曰「筮之」而云。注說不誤。表記亦有此文﹐鄭又曰「襲﹐因也。大事則卜﹐小事則筮。」分大事﹑小事非也。然不相襲之義﹐於洪致「謀及卜筮。……龜從﹐筮從」之說﹐未免不合。諸家以其不合﹐多曲爲之說﹐呂與叔曰「凡常事﹐卜﹐不吉﹐則不筮﹔筮﹐不吉﹐則不卜。若大事﹐則先筮而後卜。此周禮說。洪致龜﹑筮並用﹐故知不相襲者﹐非大事也。」陸農師曰「大事先筮而後卜﹐筮﹐不吉﹐𨿽卜﹐可也。非所謂襲﹐謂若卜筮不吉﹐又卜筮之。」方性夫曰「三卜之矣﹐而又卜之﹐是卜與卜相襲也﹐筮亦然。」馬彥醇曰「大事有時曰﹐而用卜﹐小事無時日而用筮﹐天子無筮而以卜爲主﹐諸侯有守筮而以筮爲主﹐以故不相襲也。」按﹕呂說分「常事」「大事」﹐記文無此義﹔陸說亦迂折﹔方說仍是「卜筮不過三」之義﹔馬說卽表記之文﹐分「大事」「小事」「天子」「諸侯」﹐記文皆無此義。大抵古人之言﹐多有不合者﹐如曲禮與洪致正不爲之隱避耳。﹝卷六﹐頁一二—一三﹞

君車將駕﹐則僕執策立於馬前。已駕﹐僕展軨效駕﹐奮衣由右上取貳綏﹐跪乘﹐執策分轡﹐驅之五步而立。君出就車﹐則僕並轡授綏。左右攘辟﹐車驅而騶。至於大門﹐君撫僕之手而顧﹐命車右就車﹔門閭溝渠﹐必步。

「效」﹐猶前文「效馬效羊」之「效」﹐謂進獻也。鄭氏謂「白巳駕」。此臆解。「奮」﹐說文「翚也﹐大飛」。「奮衣」﹐謂衣如飛鳥鼓趐﹐此古人用字之妙。鄭謂「振去塵」﹐何其迂執乎﹖「騶」﹑「驟」通。馬疾行曰「馳」﹐不馳而小疾曰「驟」﹐緩行曰「步」﹐上文「五步」﹐下「步路馬」﹐皆此義。故天子車駕出行因曰「步」。洛誥所引爲武成文﹐作洛誥﹐誤。「王朝步自周」是也。「門閭溝渠﹐必步」﹐謂君車所過﹐凡道有門閭●隘﹐則不可疾行﹐溝渠髙下﹐疾行恐致傾覆﹐僕禦者法當以步也。「門閭﹐必步」﹐卽下「國中以策彗卹勿驅」及「入國不馳」之義﹐「步」字與上「驟」字相應﹐此句不蒙上「顧﹐命車右就車」﹐另爲一義。鄭﹑孔誤連上文作解﹐謂﹕「君子不誣十室﹐過門閭必式﹐則臣下步行﹔溝渠是險阻﹐恐有傾覆﹐故勇士亦須下扶持之。」此車右勇士之禮。按﹕君式賢人之禮則有之﹐從無﹖式庶民門閭之事﹐若然﹐何獨曰「式某賢之閭」乎﹖下「君子入裏必式」﹐謂入鄕裏始式﹐則其餘不式。可知人君豈反﹖式乎﹖必不然矣﹗所謂「不誣十室」﹐此卽論語「十室之邑﹐必有忠信」之說﹐曲引無涉。「車右」﹐君車之右﹐卽所以扶持君車也﹐豈必下車步行﹖始必扶持乎﹖以詔僕禦之禮而謂之詔勇士之禮﹐皆迂拙之甚者也。﹝卷六﹐頁一○—一八﹞

客車不入大門。婦人不立乘。犬馬不上於堂。故君子式黃髮﹐下卿位﹐入國不馳﹐入裏必式。

「卿位」﹐鄭氏謂「卿之朝位」﹐則是人君下臣之虛位﹐必無此理。呂與叔謂﹕「卿立於位﹐以候君過﹐君過之則下﹐非卿之虛位也。」亦迂折﹐且如是何不避之﹐無使君勞乎﹖愚按﹕此「君子」﹐指人臣而言。故下曰「入國」﹑「入裏」﹐謂凡爲大夫﹑士者﹐必下卿之位﹐貴貴也﹐此「位」字﹐亦不必定於朝位。﹝卷六﹐頁二○﹞

君命召﹐𨿽賤人﹐大夫士必自禦之。

「禦」﹐鄭氏訓「迓」﹐自當如是解。但前後言「禦車」﹐此獨以「禦」爲「迓」﹐終可疑。﹝卷六﹐頁二一﹞

介者不拜﹐爲其拜而蓌拜。

「蓌」從﹐似謂尨茸﹐不謂順之象。唐陸氏﹑孔氏謂﹕「挫也﹐挫損其威。」恐非古人用字之義。鄭氏謂「猶詐也」。益屬臆說。字書竟以「蓌」字義爲「詐」﹐且音「詐」﹐可笑也。﹝卷六﹐頁二一﹞

國君不乘奇車。

「奇」﹐讀如奇耦之「奇」﹐猶郊特牲云「鼎俎奇」。「奇車」﹐猶後世言單車。君行必有陪乘﹐謂之副車﹐上文之「乘君乘車」是也。所以備非常﹐故國君不乘單車而出。鄭氏釋爲奇正之「奇」。非。﹝卷六﹐頁二二—二三﹞

國中以策彗卹勿驅。塵不出軌。慧音遂。徐﹐𨿽醉反。卹勿舊讀窣沒﹐今如字。

「策彗」﹐策之如彗者﹔「彗」﹐帚也。「卹」者﹐少少不加深策也﹔「勿驅」﹐所以明其卹也﹔「塵不出軌」﹐所以狀其勿驅也﹔「勿驅」﹐猶入國勿馳。鄭氏讀「卹勿」謂「搔摩」﹐杜撰。﹝卷六﹐頁二四﹞

乘路馬﹐必朝服載鞭策﹐不敢授綏﹐左必式。步路馬﹐必中道。以足蹙路馬芻﹐有誅。齒路馬﹐有誅。

「國君下齊牛﹐式宗廟」﹐熊氏謂﹕「宜云﹕下宗廟﹐式齊牛。」是也。「以足蹙路馬﹐皆有誅」﹐卽以「誅」訓「這」﹐然亦過嚴﹐非先王之典禮也。﹝卷六﹐頁二五﹞

曲禮下

執行子之器則上衡﹐國君則平衡﹐大夫則綏之﹐士則提之。

「衡」與「綏」皆準車上之器爲言。「衡」﹐髙七尺七寸﹐中人八尺﹐「衡」蓋與眉齊。「綏」﹐登車之索﹐正立執綏﹐蓋與手齊。上「衡」者﹐在眉之上。平「衡」者﹐與眉齊。「綏之」者﹐在心之下與手齊﹐當執綏處﹔曰「綏之」﹐如挽其綏也。後云「國君綏視﹐大夫衡視」與此同。但此以髙下言﹐彼以遠近言也。鄭氏以「衡」爲「心」﹐以「綏」爲「妥」﹐非。又此處以「綏」爲下﹐後「國君﹐綏視」﹐以「綏」爲髙﹐前後遊移﹐故益知不足憑也。﹝卷七﹐頁一﹞

立則磬折垂佩。主佩倚﹐則臣佩垂。主佩垂﹐則臣佩委。

「立則磬折垂佩」一句﹐汛言立容宜如此也。因「垂佩」而及主臣縢立之儀﹐君有時不垂佩者﹐則「佩倚」是也﹔臣有時不止垂佩者﹐則「佩委」是也。孔氏謂此是「授受時禮」﹐蓋附會上「尊卑垂帨」而云﹐絕不足據。何獨不得曰言語時﹐卽古者君受朝覲皆立。﹝卷七﹐頁二﹞

執玉﹐其有藉者則裼﹔無藉則襲「襲」字﹐原作「褻」﹐依今本攺。。

鄭氏曰「藉﹐藻也。……有藻爲文﹐裼見美亦文﹔無藻爲質﹐襲充美亦質。」按﹕「藻」「繅」通﹐鄭此說蓋誤。執覲禮「奠圭於繅上」及周禮「典瑞﹐……繅藉」之文也。孔氏引皇氏義謂聘禮有「垂繅」﹑「屈繅」。以「垂繅」爲「有藉」﹐「屈繅」爲「無藉」﹐不知「繅」者﹐連綴於「圭」上﹐可垂可屈﹐非此之所謂「有藉」「無藉」者也。覲禮因「圭」本「無藉」﹐故拜時謂以「繅」奠﹐非「繅」卽「藉」也﹐典瑞以「繅」「藉」連言﹐非是。而與此「有藉」﹑「無藉」亦別﹐況爲「藉」卽「繅」﹐又不應謂之「繅藉」矣﹗聘禮云「上介不襲﹐執圭屈繅授賓。」聘禮記云「凡執玉無藉者襲。」則是「屈繅」與「無藉」自分兩義﹐安得合而爲一乎﹖且聘禮「執圭皆襲﹐惟執璧無繅」﹐安得謂「垂繅」爲有藉則裼乎﹖又「垂繅」可謂之「無藉」﹐而反謂之「有藉」﹔「屈繅」可謂之「有藉」﹐而反謂之「無藉」﹐皆不可通也。鄭又曰「圭璋特而襲﹐璧琮加束帛而裼﹐亦是也。」此本聘禮爲說。蓋以「有束帛」爲「有藉」﹐「無束帛」爲「無藉」﹐正是此文之義﹐不當以爲後一說耳﹗孔氏不諳注意﹐又誤疏之曰「聘禮云﹕『賓襲執圭。』又云﹕『公襲受玉。』於時圭璧皆屈繅﹐聘禮﹕一「屈」一垂﹐介旣「屈繅」﹐則賓授﹐公受不言「垂繅」自可知。此以爲「屈繅」﹐亦誤。所謂無藉者襲。『賓裼﹐奉束帛加璧享』﹐是謂有藉者裼。」按﹕以「繅」爲「藉」者﹐鄭前一說也﹔以「束帛」爲「藉」者﹐鄭後一說也﹔今以鄭前一說釋「無藉者襲」﹐以鄭後一說釋「有藉者裼」﹐尢失禮。如其壁無繅正自宜襲﹐今乃反裼何得取爲「有藉則裼」之證乎﹖疏又有因鄭後一說而更誤者﹐引皇氏曰「鄭云亦是者﹐非但人有裼襲﹐其玉亦有裼襲﹐云圭「圭」字﹐原作「主」﹐今徑攺。璋特而襲者﹐上公享王﹐圭以馬﹔享後﹐璋以皮。皮馬旣不上堂﹐惟特有圭璋﹐不可露見﹐必以物覆襲之也。云璧琮加束帛而裼者﹐旣有束帛承玉上﹐惟用輕細之物蒙覆以裼之也。」按﹕「襲裼」從來指人﹐無指玉者﹐豈容杜撰。且所謂以物覆襲﹐與用輕細之物蒙覆以裼者﹐此二物果何物耶﹖郝仲輿踵其說﹐而又變之﹐謂「以赤手執之爲裼﹐以衣重掩其手執之爲襲。」按﹕聘禮云「公側受宰玉﹐裼降立。」如郝義﹐「裼」字不當在「受」之下矣﹗又曰「賓襲﹐迎於外﹐門外賓亦迎。」如郝義﹐「襲裼」字不當在「迎」之上矣﹗又玉藻上言「裘之裼襲」﹐下接「執玉龜襲」﹐亦可云「以衣重掩其手」乎﹖郝又曰「行禮之服無倏裼倏襲﹐升降授受﹐須臾不上堂﹐不入次﹐易服何所﹖然則執玉必冬裘而後可乎﹖按古人行禮多有如此迂重者。」郝溺今以疑古﹐故不謂然﹐其實非也。檀弓記子遊一弔之頃﹐亦先裼後襲﹐固不嫌於倏變也。裼襲不必專指裘﹐夏月﹐衣亦有裼襲也。郝又引詩「載衣之裼」﹐謂「單曰裼」。然則亦是「單」﹐非「赤手」矣﹗與己說矛盾﹐引之何爲乎﹖此本無足辧﹐恐人惑其說﹐故辧之。此與聘禮記「凡執玉無藉者襲」之說同﹐「無藉者襲」則「有藉者裼」矣﹗﹝卷七﹐頁五—七﹞

君使士射﹐不能﹐則辭以疾﹐言曰﹕某有負薪之憂。

不能而托疾﹐此恐未宜。﹝卷七﹐頁九﹞

侍於君子﹐不顧望而對﹐非禮也。

前云「辭讓而對」﹐言其出之口也﹔此云「顧望而對」﹐言其見之形也﹐更深妙可思。﹝卷七﹐頁一○﹞

君子行禮﹐不求變俗。祭祀之禮﹐居喪之服﹐器泣之位﹐皆如其國之故﹐謹修其法而審行之。

鄭氏以下文言「去國之事」﹐遂以此節亦作「去國」解﹐非也。文無「去國」字﹐其云「謹修……審行」﹐乃是有治民之這者﹐豈「去國」之曰乎﹖曲禮文固皆相因﹐此云「如其國之故」﹐故下云「人臣去國也」﹔非下云「去國」﹐此亦云「去國」也。﹝卷七﹐頁一○﹞

居喪﹐未葬﹐讀喪禮﹔旣葬﹐讀祭禮﹔喪復常﹐讀樂章。

陳用之曰「非喪而讀喪禮﹐非人子之情﹔非葬而讀祭禮﹐則非孝子之情。」此說釋記文自是﹐然畢竟喪﹑祭二禮﹐平時不一寓目﹐臨時讀之能一一自盡否﹖得無犯臨渴掘井之誚乎﹖此處似當更詳﹐不可全油也。﹝卷七﹐頁一三﹞

龜筴﹐幾杖﹐席蓋﹐重素﹐袗絺綌﹐不入公門。苞屨﹐扱﹖﹐厭冠﹐不入公門。書方﹐衰﹐凶器﹐不以告﹐不入公門。

「席蓋」﹐呂與叔謂「坐席禦日前雨之蓋」﹐此說是﹐又與「幾杖」爲一類也。鄭氏謂「載喪車」﹐引雜記「士輤葦席以爲屋﹐蒲席以爲裳帷」。然則何獨舉士之喪車爲言乎﹖此執禮解禮之謬也。孔氏曰「舉士爲例﹐卿大夫喪車亦不「不」字原敓﹐今徑補。得入。」此辭遁處。成容若主鄭說﹐駁呂說﹐謂﹕「卿大夫公門內聽事﹐豈容不敷席而坐﹖又豈容不以蓋蔽雨日﹖」按﹕若加隆大臣﹐則席蓋亦或得入﹐如「屍與七十得入幾杖」是也﹐若其常﹐恐未宜。﹝卷七﹐頁一四—一五﹞

公事不私議。

「公事不私議」﹐謂議公事者﹐當公議之﹐不可私也。鄭氏謂「嫌若姦」﹐是也。馬彥醇曰「季孫使冉有訪田賦於仲尼。仲尼不對﹐而私於冉有。季孫用田賦﹐非孔子所能止﹐其私於冉有豈得已哉﹗」按﹕孔子本無公議之這﹐又季孫使人訪﹐則是反屬於私﹐尢非公也。比擬皆失﹐安得取彼文「私」字﹐證此「私」字而爲孔子斡旋乎﹖無謂甚矣﹗集說﹑集注皆載其說﹐故辧之。﹝卷七﹐頁一五—一六﹞

凡家造﹕祭器爲先﹐犧賦爲次﹐養器爲後。

「凡家造」﹐亦統言之﹐不必以家爲大。夫下云「大夫士祭器不踰竟」﹐則士亦有祭器矣﹗「犧賦」﹐呂與叔曰「亦器也。犧牲之器如﹕牢﹑互﹑盆﹑簝之屬﹔賦﹐兵賦也﹐其器如﹕弓﹑矢﹑旗﹑物﹑弓劍之屬。」愚按﹕「犧」亦祭器﹐但其粗而易爲者耳。﹝卷七﹐頁一六—一七﹞

無田祿者﹐不設祭器﹔有田祿者﹐先爲祭服。

「先爲祭服」則得設祭器可知﹐此對仗立言之妙﹐又以祭服易成故耳﹗鄭氏謂「器可假﹐祭服宜自有」。然則祭器可不必自有矣﹗不知不然。此執則禮運「大夫祭器不假﹐爲非禮」之說也。按﹕王制以「大夫祭器不假﹐爲禮」﹐則禮運之說﹐非也。鄭旣不別是非﹐又彊添「假」字以解此文﹐皆謬。孔氏曰「緣人形參差﹐衣服有大小﹐不可假借﹐故宜先造。祭器之品﹐量同官同﹐旣可暫假﹐故營之在後。」𨿽極意挽回﹐然而費辭甚矣﹗﹝卷七﹐頁一七﹞

大夫士去國﹕踰竟﹐爲壇位﹐鄕國而哭﹐素衣﹑素裳﹑素冠﹐徹緣﹐鞮屨﹑素﹖﹐乘髦馬﹐不蚤鬋﹐不祭食﹐不說人以無罪﹔婦人不當禦﹐三月而復服。

孔氏曰「此大夫士三諫而不從。」又曰「大戴禮云『大夫俟放於郊三年﹐得環乃還﹐得玦乃去』。此國踰三月乃得不同者﹐得玦之後﹐從郊至竟﹐三月之內行此禮。」按﹕記文言大夫士去國﹐不必定是三諫不從﹐若果三諫不能﹐則當逃之矣﹗卽下文。卽不然如孟子三宿出晝是也。乃引大戴記「被放﹐俟郊三年」之說﹐有何交涉乎﹖且大戴記言「三年」﹐言「郊」﹔曲禮言「三月」﹐言「竟」﹐又無得玦之說﹐何得曰得玦之後﹐從郊至竟三月之內行此禮乎﹖孔氏好爲附會如此。﹝卷八﹐頁一—二﹞

大夫士見於國君﹐君若勞之﹐則還辟﹐再拜稽首。君若迎拜﹐則還辟﹐不敢答拜。

此言大夫士初見於君之禮也。大夫士從外來﹐故君有「勞之」之禮﹐及「迎拜」之禮。鄭以聘禮釋之﹐非是。記文但言「大夫士」﹐不言「大夫士聘」﹔言「國君」﹐不言「他國之君」也。按﹕聘禮﹕致館﹐受幾﹑受幣﹑私覿﹑君勞歸饔餼﹐賓莫不稽首﹐何獨以「勞之」之一端偶合﹐而遂謂聘禮乎﹖聘禮﹕君拜迎﹐賓不答拜﹔君拜送﹐賓不顧。不顧卽不答拜﹐使果爲聘禮﹐又安得但言答拜不言拜送乎﹖鄭於「君勞」前補曰「賓見君旣拜矣﹗」聘禮﹕「賓私覿﹐己拜主君﹐後主君始勞。」故補之。孔氏曰「聘禮無『還辟』之文﹐文不備耳﹗」皆執禮解禮﹐穿鑿附會之甚者也。注疏之以爲聘禮者﹐有故。以下云「君於士不答拜」﹐此處言「君拜士」﹐似不合﹐故以爲聘禮耳﹗不知云「君若迎拜」﹐「若」者﹐未定之辭﹐有迎拜﹐亦有不迎拜者。在內﹐君若勞之﹐亦同。釋經不可以辭害意﹐況其辭本自明白﹐何煩他說乎﹖又聘禮﹑士相見禮「君亦皆拜士」﹐說見後。﹝卷八﹐頁三—四﹞

大夫士相見﹐𨿽貴賤不敵﹐主人敬客﹐則先拜客﹔客敬主人﹐則先拜主人。

此言大夫士初相見之禮也。大夫士互爲主客﹐各以相敬而先拜﹐不論主客﹐亦不論大夫士也。鄭氏但曰「尊賢」﹐尢不分同國異國。孔氏乃以爲「使臣受勞己竟﹐次見彼國卿大夫。……異國則爾﹐同國則否。」若然﹐尊卑之禮不施於同國乎﹖按﹕士相見禮云「先生﹑異爵者﹐請見之則辭﹐辭不得命﹐先見之。」與此微不同。﹝卷八﹐頁四—五﹞

凡非弔喪﹐非見國君﹐無不答拜者。

此言答拜之禮﹐而舉不答拜者以見之也。「見國君」﹐卽前文「大夫士見於國君﹐君若迎拜﹐不敢答拜」之義﹐嫌與君亢賓之禮也。鄭氏謂﹕「國君見士﹐不答拜。」若然﹐當云「國君見士」﹐不當云「見國君」矣﹗又「弔喪」﹑「見君」皆一例﹐指往弔往見之人。若於「弔」﹐指往弔者﹔於「見」﹐又指受見者﹐亦無此文理﹐且於下文「君於士﹐不答拜」復。﹝卷八﹐頁五﹞

大夫見於國君﹐國君拜其邕。士見於大夫﹐大夫拜其辱。同國始相見﹐主人拜其邕。

此言「拜邕」之禮也。「大夫見於國君」﹑「士見於大夫」﹐言初爲大夫與士﹐見於君與大夫﹐君與大夫拜其邕。此指尊者之拜辱﹐禮賢也。「同國始相見」﹐言同在一國﹐初爲大夫﹐見大夫﹔初爲士﹐見士﹐主人拜其邕。此指敵者之拜辱﹐謝先施也。曰「同國」者﹐蓋以若云「大夫見大夫﹐大夫拜其邕。士見士﹐士拜其辱。」豈成文理﹖故曰「同國」﹐曰「主人」﹐所以包括之。此正文章善斷制處。孔氏油「同國」字﹐便以爲上四句是異國﹐亦以聘禮釋上四句﹐誤矣﹗且因此「同國」字﹐並上文數處﹐皆以爲異國﹐更誤矣﹗﹝卷八﹐頁六—七﹞

君於士﹐不答拜也﹔非其臣﹐則答拜之。大夫於其臣﹐𨿽賤﹐必答拜之。男女相答拜也。

此又言「答拜」﹑「不答拜」之禮也。按﹕「拜邕」與「答拜」均是君之拜。上言「君拜大夫邕」﹐不言「拜士辱」﹔此言「君於士﹐不答拜」﹐義正同。則上言「拜大夫辱」者﹐其指本國明矣﹗若爲異國﹐何不亦連言士乎﹖又此處始言「非其臣」﹐則上文數處皆指本國更明矣﹗按﹕聘禮云「聘使還﹐士﹑介﹑君皆答拜。」士相見禮云「士見國君﹐君答壹拜」﹐與此不同。孔氏曲解之﹐皆非已。上五節皆言大夫士見國君與大夫士相見之禮﹐鄭﹑孔不察乎此﹐惟執聘禮爲說﹐所謂執禮解禮之謬如此。諸解皆從之﹐吁﹗禮之汨沒於注疏者多矣﹗﹝卷八﹐頁七—八﹞

國君春田不圍澤﹔大夫不掩羣﹐士不取麛卵。

王制云「天子不合圍﹐諸侯不掩羣。」此云「國君春田不圍澤﹐大夫不掩羣。」不同者﹐蓋末世諸侯儗天子﹐大夫擬諸侯﹐故記者各舉所聞言之﹐其實無不同也。孔氏以與王制不同而曰「王制上文云﹕『天子諸侯﹐無事﹐則歲三田。』鄭謂﹕『夏不田﹐謂夏時也。』周禮四時田﹐而云三田者﹐下因云不合圍。則知彼亦夏禮也。」按﹕周禮田四時﹐不可信。王制三田自是周制﹐鄭因周禮四時田﹐而疑王制三田爲夏制﹐孔又因鄭以三田爲夏制﹐而並疑王制不合圍爲夏制﹐所謂以訛傳訛者是矣﹗」﹝卷八﹐頁八﹞

大夫私行出疆﹐必請。反﹐必有獻。士私行出疆﹐必請。反﹐必告。君勞之﹐則拜﹔問其行﹐拜而後對。

大夫士有獻﹐又私行出疆﹐似皆衰世之禮。﹝卷八﹐頁一○﹞

國君去其國﹐止之曰﹕柰何去社稷也﹗大夫﹐曰柰何去宗廟也﹗士﹐曰柰何去墳墓也﹗國君死社稷﹐大夫死眾﹐士死制。

此兩節自注疏以來﹐皆誤合爲一節﹐以致混亂不楚。又泛引古事分別經權﹐此皆不察文義及事理漫爲說者也。兩節各自爲義﹐因上有「社稷」字﹐遂生出下節﹐曲禮文多如此。觀大夫士言「死眾」﹑「死制」﹐不言「宗廟」﹑「墳墓」可見矣﹗卽止「國君去社稷」與「國君死社稷」似同一事而寔別。何則﹖去社稷者﹐可以不去﹐故人止之﹐如衛成﹑魯昭之類﹐宗社未亡﹐不得因內亂而輒去也。死社稷者﹐不可以去﹐故須死之﹗如宗社已亡﹐不得尙流離瑣尾於他國﹐及如後世欸降之事是也。孔氏不得此旨﹐謂「國君死社稷﹐不去國爲正禮。太王去國爲權法。」夫太王爲狄所侵﹐非自致內亂之比﹐固可以去。故盂子有請擇二者之說。又宗社未亡﹐邑於岐山以圖興復﹐亦非流離他國之比﹐豈可遂這以死﹐而謂不死爲權法乎﹖且其時﹐邠人從之如歸市﹐未聞有止其去國者﹐何得紐合兩節之文﹐而以太王作證也﹖如其說﹐去國旣爲權法﹐臣民柰何止之﹐豈止其夫國﹐乃是欲其死也。至於大夫與士﹐則謂去宗廟墳墓﹐爲三諫不從﹐及或以罪見黜﹐謂「死眾」﹑「死制」爲冠難及教令。若是﹐此兩處之文旣別﹐何爲獨於去國死社稷而紐合之耶﹗黃叔陽拾疏之餘說﹐竟以上節爲「權」﹐下節爲「經」﹔上節爲「下人爲上」之義﹐下節爲「上人守正」之義。尢鑿謬不足辧。﹝卷八﹐頁一一—一二﹞

君天下﹐曰天子。朝諸侯﹐分職授政任功﹐曰予一人。

「天子」﹐通稱。「予一人」﹐自稱。鄭氏謂「皆擯者辭」﹐非也。﹝卷八﹐頁一三﹞

崩﹐曰天王崩。復﹐曰天子復矣。告喪﹐曰天王豋假。措之廟﹐立之主﹐曰帝。

按﹕「天王」之稱﹐始見於春秋。周祔廟不稱帝﹐而此稱帝﹐秦漢之禮也。呂與叔疑爲殷世﹐未然。﹝卷八﹐頁一五﹞

天子未除喪﹐曰予小子﹔生名之﹐死亦名之。

此說考於周初則不合﹐如周頌「閔予小子」。洛誥「以予小子﹐揚文武烈」﹐非盡「未除喪」之稱﹐而顧命稱「予一人釗」﹐又非盡「予小子」也。鄭氏於前「君大夫之子﹐不敢自稱曰余小子」﹐以爲「未除喪」稱﹐正未考耳﹗鄭氏曰「生名之﹐曰﹕小子王﹔死亦名之﹐曰﹕小子王。晉有小子侯﹐是僭取於天子號也」。按﹕鄭因上有「予小子」之稱﹐遂撰一「小子王」之名﹐以實其「生名」﹑「死名」。以侯證王旣不類﹐又謂「小子侯」爲僭天子號﹐尢無據。呂與叔祖其說﹐反疑上「予小子」予字爲衍﹐益可笑。又曰「春秋書王子猛卒。不言小子者﹐臣下之稱﹐與史策之詞異也。」夫春秋非卽史策乎﹖史策非卽臣下之稱乎﹖此何說也﹐吳「吳」字﹐原誤作「呂」﹐今徑攺。幼淸曰「春秋﹕景王崩﹐悼王未踰年﹐入於王城﹐不稱天王而稱王子猛﹐所謂生名之也。死不稱天王崩而稱王子猛卒﹐所謂死亦名之也。」按﹕此說似是而亦非也。春秋稱王子猛者﹐所以別於王子朝也。又子猛以秋入﹐而十月卒﹐未成乎爲君﹐故僅稱名。設令子猛無子朝之嫌﹐而位又踰一﹑二年之久﹐𨿽「未除喪」而死﹐春秋亦必不稱其名也。使記文果如其說﹐以爲春秋辭例﹐則記文誤矣﹗﹝卷八﹐頁一五—一六﹞

天子有後﹐有夫人﹐有世婦﹐有嬪﹐有妻﹐有妾。

曲禮此文但爲列名﹐不爲定數﹐猶存古意。若周禮之錯雜侈陳﹔昏義之附會定數﹔鄭氏之謬妄定夕﹐皆一掃而空之﹐可也。按﹕此敍嬪於世婦下﹐則世婦貴於嬪也。昏義乃云「九嬪﹑二十七世婦。」周禮襲之﹐世儒但傳習彼說﹐而於曲禮之近古者﹐反不一及焉﹐何也﹖妻爲對夫人通稱﹐詩「艷妻煽方處」﹐則後亦稱妻也。或者「取妻」爲「棲息」之義。妾爲接見之禮﹐以見天子之妻﹑妾備耳﹗不必油。孔氏引鄭注內則﹕「妻之言齊也﹐與夫敵體。謂彼是判合齊體﹐此是進禦於王之時﹐暫有齊同之義。」然則世婦﹑嬪﹑妾亦暫有齊同﹐何以不名妻也﹖可笑如此。﹝卷九﹐頁一—二﹞

五官致貢﹐曰享。

此皆周制﹐鄭氏謂「殷制」﹐非也。按﹕記中﹐如﹕舊稱中庸子思作﹐緇衣公孫尼子作﹐三年問荀卿作﹐月令呂不韋作﹐王制漢博士集﹐此其可知者﹐其不可知者﹐大抵不出周﹑秦﹑漢初人也。夫以周﹑秦﹑漢初之人﹐其於載籍所遺臯﹐耳目所﹖記﹐不過周之中葉以後爲多﹐若文武之制﹐固以邈若隔代﹐況能及於文武以前﹐孔子所嘆爲不足徵者乎﹖鄭氏以誤信周禮之故﹐其注禮記﹐凡於周禮不合者﹕或曰「殷制」﹐或曰「夏﹑殷制」﹐或曰「虞﹑夏﹑殷制」﹐而目爲殷制者尢多﹐以其尙近周也。一切武斷紊亂禮文﹐莫斯爲甚﹗記中間有取周以上之制﹐與周比類而言者﹐此固載籍耳目所僅得什一於千百者也。如﹕檀弓於「棺制」﹔王制「養老禮﹐分虞﹑夏﹑殷﹑周」﹔郊特牲於「祭之所尙﹐分虞﹑殷﹑周﹔檀弓於「色之所尙」﹐禮器於「屍禮」﹐郊特牲於「冠禮」﹐分夏﹑殷﹑周。𨿽其中亦不無附會﹐然必皆標舉時代﹐疏析名目﹐末嘗蒙混紊越於其間﹐則其不加標舉疏析者﹐統屬之周﹐是可知矣﹗故此章所言﹐不能果必其爲文武之制﹐但在僞周禮未出以前﹐要爲近古而可信。無如今人耳目全受蔽於周禮﹐又加鄭氏以此等記文斷爲殷禮﹐宜乎日有眞周禮在前﹐直擯棄而不道也﹐豈不重可嘆哉﹗按「天官」乃總名﹐配「天王」而言﹐非別有「天官」﹐如周禮專屬之「大宰」也。以下「六大」﹑「五官」﹑「六府」﹑「六工」﹐皆「天官」也。「六府」﹑「六工」卑於「六大」﹑「五官」﹐又以「五官」爲主。「五官」者﹕「司空」﹑「司徒」虞廷有之﹔周初增以「司馬」﹐見於牧誓﹔詳古文尙書。又有「司寇」見於立政﹔「司士」則惟見於此﹐其名旣多近古﹐而官亦備是焉。「六大」者﹐「大宰」卽「冢宰」﹐有代君攝百官之任﹔「大宗」卽虞之「秩宗」﹐主祭祀天地﹑鬼神者﹐故皆不列「五官」之內。若「大史」以下﹐職次漸輕﹐以及「六府」﹑「六工」﹐自皆不敵「五官」。其受「大宗」以下﹐及「六府」﹑「六工」之成﹐以質於天子者﹐亦惟「五官」﹐故曰「五官致貢﹐曰享」。試觀此文﹐「六大」﹑「五官」﹑「六府」﹑「六工」之職﹐何詳而別也﹔「六典」﹑「五眾」﹑「六職」﹑「六材」之名﹐何典而該也﹐卽此已足見其大﹖﹐又何取於繁文侈義﹐貽誤人國之周禮哉﹗﹝卷九﹐頁六—八﹞

五官之長﹐曰伯﹕是職方。其擯於天子也﹐曰天子之吏。天子同姓﹐謂之伯父﹔異姓謂之伯舅。自稱於諸侯﹐曰天子之老﹔於外曰公﹔於其國曰君。

「五官」﹐卽上「司徒」等官﹐證疏是。疏別引熊氏爲「五等諸侯」﹐吳幼淸謂「五侯」﹐不可從。「五官」之中有「司徒」﹑「司馬」﹑「司空」﹐其爵爲三公﹐其出封於畿外以統諸侯﹐則號曰「伯」。「五官之長﹐曰伯﹕是職方」者﹐謂以五官之長者謂之﹐是職主四方者也。此與王制「千里之外﹐設方伯」一節之義略同。「方伯」﹐卽「州伯」。王制云「八州八伯各以其屬﹐屬於天子之老二人﹐分天下「下」字﹐原作「子」﹐今徑攺。以爲左右﹐曰二伯。」此云「五官之長﹐曰伯」﹐下文又稱「天子之老」﹐當是此「二伯」無疑﹐但未云「二」耳﹗鄭氏於上之不合周禮者﹐則屬之殷﹔於此可合公羊傳「周公主陜東﹐召公主陜西」之說﹐又屬之周﹐倏殷倏周﹐前後移奪﹐卽此可見其謬妄矣﹗孔氏爲之說曰「殷攺置二伯﹐與周同。」尢足哂也。「於外曰公﹐於其國曰君」﹐「外」﹐他國也。「曰公」﹑「曰君」﹐皆他人稱之也。鄭皆以爲自稱﹐而解「外」爲「自其私土之外﹐天子畿內」。何其費如許曲折耶﹗下「於外曰侯﹐於其國曰君」﹐亦同此解。﹝卷九﹐頁八—九﹞

九州島之長﹐入天子之國曰牧。天子同姓﹐謂之叔父﹐異姓謂之叔舅﹐於外曰侯﹐於其國曰君。

「五官之長」﹐合五官之長也。「九州島之長」﹐每一州之長也。不可油上爲解。此卽王制之「州伯」﹐蓋諸侯也。王制言「八州」﹐除「畿內」而言。此言「九州島」﹐並「畿內」而言。「伯」﹐不言「入天子之國」﹐而此云「入」者﹐「伯」自內而出﹐故不言「入」﹐「牧」自外而入﹐故言「入」也。孔氏謂「伯不出﹐故不言入」。非是。「二伯」﹐稱「伯父」﹑「伯舅」。「州牧」﹐稱「叔父」﹑「叔舅」。按﹕覲禮云「同姓大國則曰伯父﹐其異姓則曰伯舅﹔同姓小邦則曰叔父﹐其異姓則曰叔舅。」但以侯國之大小爲言﹐非復「二伯」﹑「周牧」之義﹐此屬春秋辭命所稱﹐與曲禮又別矣﹗鄭氏曰「牧尊於大國之君﹐而謂之叔父﹐辟二伯也。」亦以此爲尊。鄭意蓋見覲禮「大國之君稱伯」﹐此處「牧」亦爲大國之君﹐稱「叔」與之不合﹐故爲是迂曲之解。不知曲禮言在前之制﹐覲禮言在後之制﹐無是紐合也。觀此以儀禮爲經﹐禮記爲傳者﹐可知其妄矣﹗二伯同姓稱伯父﹐州牧同姓稱叔父﹐晉文公霸類二伯﹐而僖二十八年左傳「王曰叔父」﹐此等處有合有否﹐然義亦不甚殊﹐不必曲爲解釋也。﹝卷九﹐頁一一—一二﹞

其在東夷北狄西戎南蠻﹐𨿽大曰子。於內自稱曰不谷﹐於外自稱曰王老。

「夷﹑狄﹑戎﹑蠻﹑𨿽大曰子」﹐此本春秋傳例稱楚爲子爲言﹐惟實正其爵曰子﹐非夷之也。﹝卷九﹐頁一三﹞

庶方小侯﹐人天子之國曰某人﹐於外曰子﹐自稱曰孤。

「庶方小侯」﹐舊解皆蒙上節謂「戎狄子男君」﹐不知此是附庸小國之君﹐以其地小﹐其列於四夷之後﹐夷地亦有大者﹐所以上曰「𨿽大曰子」﹐張氏以爲錯簡﹐謂當在上節之上﹐則又謬矣﹗﹝卷九﹐頁一四﹞

天子當依而立。諸侯北面而見天子曰覲。天子當寧而立﹐諸公東面﹐諸侯西面﹐曰朝。

按﹕「朝覲」二字﹐始見於虞書「羣後四朝」及「日﹐覲四嶽羣牧﹐……肆覲東後」之文。古惟天子受羣臣朝此音招。見之朝曰「朝」﹐又諸侯自本國來亦曰「朝」。若「覲」﹐則釋詁祗屬「見」義﹐故凡「上見下」﹑「下見上」皆曰「覲」。大雅有「韓侯入覲」之文﹐於是後人乃以諸侯自本國來朝天子爲「覲」。儀禮有覲禮是也。然「朝」終屬正名。覲禮云「諸侯前朝。」又云「乘墨車﹐載龍旗﹑弧﹑韣乃朝。」以覲禮而仍云「朝」﹐意可見矣﹗又春秋僖二十八年「公朝於王所」﹐亦是也。此分「朝覲」爲二義﹐未甚確。至於周禮大宗伯﹕「春曰朝﹐夏曰宗﹐秋曰覲﹐冬曰遇。」此襲大戴記尢不足據。意欲湊合四時﹐故其言「朝覲」﹐卽取此「朝覲」﹔其言「遇」﹐則取下「諸侯未及期相見」之「遇」﹔其言「宗」﹐乃其所增﹐則又取「江漢朝宗於海」﹐然彼雲水﹐與朝君何涉哉﹖鄭注云「宗﹐尊也。」欲其尊王﹐然則餘三時皆不尊王乎﹖「會遇」自是春秋諸侯之事﹐周初盛王無此。今鄭氏妄執以解﹐謂「朝」爲「春見」﹐「覲」爲「秋見」。則記文先秋後春﹐何其倒置。又謂「夏宗依春﹐冬偶依秋」。則記文闕言「宗」﹑「遇」禮﹐待其補之矣﹗又謂「覲」禮今存﹐「朝」﹑「宗」﹑「遇」禮今亡。是曲禮旣闕言「宗」﹑「遇」禮﹐儀禮又闕「朝」﹑「宗」﹑「遇」禮﹐何二禮均有所闕﹖而周禮獨完耶﹗種種﹖謬不可殫述。愚按﹕此分「朝覲」﹐以「覲」是諸侯自本國來朝﹐故但言諸侯﹐諸侯在外者也。「朝」是天子受羣臣之朝見﹐故兼言諸公﹐諸公在內者也。天子南面﹑北面者﹐面天子也﹔東面﹑西面者﹐公侯自相面也。公侯北面天子﹐其前後則皆東西分次序立﹐若行覲禮﹐則諸侯北面之前後亦西面可知。覲禮云「諸侯皆受捨於朝﹐同姓西面北上﹐異姓東面北上。」諸侯覲﹐不言西面﹔公侯朝﹐不言北面﹐文互見也。鄭謂東面﹑西面爲生气﹐文﹔北面爲殺气﹐質。孔釋之謂「東面﹑西面則气分布﹐北面則气不分布。皆稚說也。﹝卷九﹐頁一五—一七﹞

諸侯未及期相見曰遇﹐相見於卻地曰會。諸侯使大夫問於諸侯曰聘﹐約信曰誓﹐﹖牲曰盟。

此皆本春秋例爲說。天子無過會禮﹐或援周禮「冬日遇」爲「天子」﹐此所言「遇」爲「諸侯」。周禮「時見曰會」爲「天子」﹐此所言「會」爲「諸侯」者﹐皆非。「聘」者﹐左傳云「明王之制﹐歲聘以志業。」中庸云「朝聘以時。」以聘天子言﹐此言諸侯自相聘﹐亦春秋時事也。誓盟亦春秋諸侯事﹐若尙書誓辭乃徵伐告眾之言﹐鄭舉以爲證﹐亦﹖。谷梁云「誥誓不及五帝﹐盟詛不及三王。」﹝卷九﹐頁一八﹞

諸侯見天子曰臣某侯某﹐其與民言﹐自稱曰寡人。

「諸侯見天子曰臣某侯某」﹐猶玉藻「諸侯之於天子﹐曰某地之守臣某」。鄭氏曰「其爲州牧﹐則曰天子之老臣某侯某」﹐蓋以覲禮大國之君﹐天子稱伯﹐前文「州牧」亦類大國之君﹐天子稱叔﹐不相合。說詳本文。故又於此處補其所稱﹐此鄭氏之禮也。夫二伯自稱於諸侯曰天子之老﹐今州牧見天子得稱天子之老﹐不反踰於二伯乎﹗尢謬。「自稱曰寡人」﹐猶玉藻「於敵以下﹐曰寡人。」﹝卷九﹐頁二○﹞

其在凶服﹐曰適子孤。臨祭祀﹐內事曰孝子某侯某﹐外事曰曾孫某侯某。

前文云「大夫士之子﹐不敢自稱曰嗣子某」﹐則「諸侯子未除喪﹐稱嗣子某」矣﹗此又云「適子孤」﹐是有兩稱﹐卽一篇之中其不合如此﹐況他篇他經乎﹗益可見其不可執禮以解禮矣。﹝卷九﹐頁二三﹞

死曰薨﹐復曰某甫復矣。旣葬見天子曰類見。言謚曰類。

「類」﹐鄭氏謂「猶象」﹐又以上「類」字爲「象諸侯」﹐下「類」字皆「象聘問」﹐皆鑿且謬。王子雍以下「類」字爲「請謚必以其實﹐類於生平之行」。其說近是。然於上「類見」﹐未有發明。郝仲輿謂﹕「諸侯將葬﹐類舉其生平行事﹐請於天子爲謚曰類。旣葬﹐嗣君入見天子﹐卽稱先君之謚﹐明以類見也。言謚曰類﹐擇類之義也。」其說似上下貫通﹐然必須於文前補「未葬」一層﹐終覺牽彊﹐姑且闕疑。「旣葬見天子」﹐此禮亦可疑﹐鄭氏執周禮典命「以皮帛繼子男」之說不足據。故孔氏亦謂﹕「春秋之義﹐三年除喪之後﹐乃見天子也。」然考文元年左傳「晉襄公旣祥﹐先且居勸其朝王。」則「旣祥」亦可見﹐但不必「旣葬」耳。﹝卷九﹐頁二三—二四﹞

諸侯使人使於諸侯﹐使者自稱曰寡君之老。

鄭氏謂﹕「此諸侯之卿上大夫」。以玉藻云「上大夫曰下臣﹐擯者曰寡君之老也。」然此處不分「上﹑下大夫」﹐又彼是「擯辭」﹐此是「自稱」﹐無庸彊合。﹝卷九﹐頁二四﹞

天子穆穆﹐諸侯皇皇﹐大夫濟濟﹐士蹌蹌﹐庶人僬僬。

此等是形容之辭﹐全不必油。﹝卷九﹐頁二五﹞

天子之妃曰後﹐諸侯曰夫人﹐大夫曰孺人﹐士曰婦人﹐庶人曰妻。

大夫妻稱「世婦」﹐未聞稱「孺人」﹐「孺人」之名始見於此。又「婦人」﹐對男子之稱﹐妻對夫之稱。「後」﹑「夫人」亦皆「婦人」﹐皆「妻」也。以此分別貴賤恐未允。﹝卷九﹐頁二五﹞

公侯有夫人﹐有世婦﹐有妻﹐有妾。夫人自稱於天子﹐曰老婦﹔自稱於諸侯﹐曰寡小君﹔自稱於其君﹐曰小童。自世婦以下﹐自稱曰婢子。子於父母則自名也。

「老婦」之稱﹐恐少者非所宜。「寡小君」﹐論語是「邦人稱諸異邦」。亦非夫人自稱也。﹝卷九﹐頁二六﹞

列國之大夫﹐入天子之國曰某士﹔自稱曰陪臣某。於外曰子﹐於其國曰寡君之老﹐使者自稱曰某。

「於其國曰寡君之老」﹐疏謂﹕「其國爲自國中。」若是則對本國人不當代君稱寡﹐且於前文「諸侯使人使於諸侯﹐自稱曰寡君之老」相類﹐悉不協。呂與叔謂﹕「其國蒙上於外之辭﹐亦謂異邦。」義或然也。﹝卷九﹐頁二七﹞

天子不言出﹐諸侯不生名。君子不親惡﹔諸侯失地﹐名﹔滅同姓﹐名。

「出」與「名」亦本春秋傳例而誤。其謂「天子不言出」者﹐以春秋﹕「天王出居於鄭也。」不知天子何不可出言﹖但不可言奔﹐故曰居。當云「天子不言奔」可也。謂「諸侯不生名」﹐亦非。春秋諸侯出奔亦名。又謂「失地﹐名﹔滅同姓﹐名」。非其謂「失地﹐名」者﹐以春秋荊以蔡侯獻舞歸也」﹐此被執書「名」﹐非「失地」也。其謂「滅同姓﹐名」者﹐以春秋﹕「衛侯毀滅邢也」。不知其下書「衛侯毀卒」。因下書名而誤連下也。「君子不親惡」一句﹐鄭氏承上作解謂﹕「天子﹑諸侯有大惡﹐君子所遠﹐出﹑名以絕之。」按﹕上謂「不出」﹑「不名」正論其事也。若下謂「出」﹑「名」爲惡﹐君子故不親﹐多卻一轉﹐文義不貫。且以「天子諸侯爲惡」﹐以書法「出」﹑「名」爲「不親」﹐甚牽彊。郝仲輿謂﹕「亦是春秋辭例﹐爲叛臣亡子不納。」其疑舉邾庶﹐其以漆閭邱來奔之事﹐總屬臆測。愚按﹕當是「天子不言出」二句爲一段﹐「君子不親惡」爲一段﹐「諸侯名」爲一段。曲禮之文𨿽別爲一段﹐恆復相連﹐有以意相似連言者﹐有以文相似連言者﹐如此句與下「死寇曰兵」之類﹐此以文相似連言也。﹝卷九﹐頁二九﹞

爲人臣之禮﹕不顯諫。三諫而不聽﹐則逃之。子之事親也﹕三諫而不聽﹐則號泣而隨之。

「三諫不聽﹐則逃之」﹐與公羊傳「曹羈三諫不從﹐遂去之」之說同。然其言臣子之諫﹐亦各有獘。人臣云「不顯諫」﹐與論語「勿欺﹐而犯之」之意違﹐事親直云「三諫」﹐卽蒙上「人臣」之說。然此復論語「事父母幾諫」一節﹐一段委宛曲折﹐藹然純孝之意。又「逃」者﹐以春秋時言則可﹐恐不能行於大一統之世也。﹝卷一○﹐頁二﹞

君有疾﹐飲藥﹐臣先嘗之。親有疾﹐飲藥﹐子先嘗之。醫不三世﹐不服其藥。

此等言伎術亦可商和﹐扁未聞其上世﹐若庸醫𨿽十世恐亦難服其藥也。﹝卷一○﹐頁三﹞

問天子之年﹐對曰﹕聞之﹐始服衣若干尺矣。問國君之年﹕長曰﹐能從宗廟社稷之事矣﹔幼曰﹐未能從宗廟社稷之事也。問大夫之子﹕長曰﹐能禦矣﹔幼曰﹐未能禦也。問士之子﹕長曰﹐能典謁矣﹔幼曰﹐未能典謁也。問庶人之子﹕長曰﹐能負薪矣﹔幼曰﹐未能負薪也。

曲禮之文𨿽分段落﹐義多﹖連﹐如謂「儗人必於其倫」﹕卽爲下五對發端亦可﹐今故合爲一節。若其不可合者﹐又不得因義之鉤連而誤合也。上言「國君之年」﹐下言「大夫﹑士﹑庶之子」﹐其文不同不必油﹐大抵皆問其子之年也。如曰「天子之年」﹐卽天子之子之年也﹔「大夫之子」﹐卽大夫之子之年也。少儀「國君亦言子」與此同。然此於「天子」﹑「國君」不言子也﹐不過以若言「天子﹑國君之子」嫌於「嫡」﹑「庶」無分﹐故直言「天子」﹑「國君」耳。鄭氏曰「四十彊而仕﹐五十命爲大夫。」鄭見上言「天子」﹑「國君」﹐下言「大夫﹑士﹑庶之子」﹐故分別爲解。以爲天子﹑國君繼統﹐其年不定﹐故問其年﹔士大夫四十﹑五十﹐年有定制﹐故問其子﹐如此分別﹐豈不滯甚可笑﹗彼蓋不知「天子」﹑「國君」卽天子﹑國君之子﹐與「士大夫之子」同﹐故以士大夫當生比論﹐以致不成一例語義也。「長」者亦祗出「幼」之名﹐非謂四十﹑五十。如其說﹐士大夫四十﹑五十不須問﹐則天子之年非有定制﹐四十﹑五十亦須問矣﹗何以曰「始服衣若干尺」乎﹖且庶人之年亦無定制﹐何以亦問其子乎﹖疏引熊氏曰「庶人亦問其子者﹐順上大夫士而言之。」辭遁可見。又其妄者﹐直謂「年」當作「子」﹐益可笑矣﹗「禦」是禦車﹐古人於射禦之事﹐旣長﹐則皆習之﹐不必爲大夫之子諱﹐詩曰「又良禦忌。」﹝卷一○﹐頁四—五﹞

問國君之富﹐數地以對﹐山澤之所出。問大夫之富﹐曰有宰食力﹐祭器衣服不假。問士之富﹐以車數對。問庶人之富﹐數畜以對。

葉少蘊以言不及義爲恥﹐曷爲問富﹖其言非也。先王之法﹐制祿分田﹐諸侯﹑大夫以及士﹑庶﹐凡封地﹑爵﹑祿﹑田﹑裏﹑樹﹑畜皆有品節限度﹐不可過﹐不可不及﹐故各有其富。如此設爲問富﹐各以其富答之者﹐所示先王之法也。如是則上下相安於禮制﹐而天下均平矣。苟不循此﹐則在上者﹐畜聚斂之臣﹐與夫畜牛羊﹑察雞豚以病乎下﹔庶人以封植之利﹐享王侯之奉﹐以僭乎上﹐或均失其富﹐則公卿而乘牛車﹐庶人而死道路者有之﹐此皆後人無其品節限度之所致也﹐則問富之說﹐蓋亦有深意存焉﹐奚可貶之乎﹗﹝卷一○﹐頁六—七﹞

天子祭天地﹐祭四方﹐祭山川﹐祭五祀﹐歲﹖。諸侯方祀。祭山川﹐祭五祀﹐歲﹖。大夫祭五祀﹐歲﹖。士祭其先。

「四方」﹐鄭氏謂「句芒﹑祝融﹑后土﹑蓐收﹑玄冥﹐五官之神」。此左傳之文﹐而月令有之。按﹕「五祀」卽月令所謂「戶﹖﹑中澑﹑門﹑行「行」字﹐原誤作「戶」﹐今徑攺。」﹐則「四方」或亦如月令之旨未可知﹖不然「四方」非可空向而祭﹐而虞書「望秩山川之禮」﹐又屬祭山川﹐解者亦混入祭「四方」﹐非矣﹗鄭又謂「祭於四郊」﹐此附會周禮小宗伯「兆五帝於四郊」之文﹐殊未然。記乃是「四方」﹐非「四郊」也。「天地」﹐鄭無釋﹐孔氏謂「五天帝配以五人帝」。又謂「天神有六﹐地神有二」。種種緯書非禮不經之說﹐悉不可用。然亦皆鄭說而排纂於此也。「五祀」是周制﹐故王制﹑曾子問﹑士喪禮皆有之﹐而月令疏其名爲「戶﹑﹖﹑中澑﹑門﹑行也」。祭法增「司命」﹑「泰厲」爲七﹐甚不經。鄭氏因祭法之說﹐反目此爲殷制﹐誤矣﹗此文不言「士祭五祀」﹐士喪禮云「禱於五祀」﹐與此不同。呂與叔疑「不得祭而得禱」﹐然未有禱而不祭者。﹝卷一○﹐頁八﹞

凡祭﹐有其廢之莫敢舉也﹐有其舉之莫敢廢也。非其所祭而祭之﹐名曰淫祀。淫祀無福。

「淫祀」本爲求福﹐語以無福﹐立義斬然。﹝卷一○﹐頁一○﹞

天子以犧牛﹐諸侯以肥牛﹐大夫以索牛﹐士以羊豕。

「索牛」﹐左傳襄二年﹕「以索馬牛﹐皆百匹。」杜注「索」謂﹕「簡擇好者。」此「索」字應同其解﹐謂「不及諸侯之肥﹐但簡擇好者用之耳。」鄭氏曰「肥﹐豢於滌也﹐索求得而用之。」蓋以大夫牲不養於滌也﹐甚無據。孔氏曰「楚語觀射父云﹕『大者牛羊﹐必在滌三月﹔小者犬豕﹐不過十日』。大夫索牛﹐士羊豕﹐旣不在滌三月﹐當十日以上﹐但不知其日數耳。」由疏所引觀之﹐則「索」者豈是「臨時求得而用之」之義耶﹗﹝卷一○﹐頁一一﹞

支子不祭﹐祭必告於宗子。

此謂支子欲祭其先﹐必告宗子而後行。鄭氏謂﹕「宗子有故﹐支子當攝而祭。」夫宗子若有故﹐必命支子代祭﹐支子何必又告之耶﹗﹝卷一○﹐頁一○﹞

凡祭宗廟之禮﹕牛曰一元大武﹐豕曰剛●﹐豚曰腯肥﹐羊曰柔毛﹐雞曰翰音﹐犬曰羹獻﹐雉曰疏趾﹐兔曰明視﹐脯曰尹祭﹐魚曰商祭﹐鮮魚曰脡祭﹐水曰淸滌﹐酒曰淸酌﹐黍曰薌合﹐罪曰薌萁﹐稷曰明粢﹐稻曰嘉蔬﹐韭曰豊本﹐鹽曰咸鹺﹐玉曰嘉玉﹐幣曰量幣。

此節之義有不可解者﹐不必彊解。「蔬」﹐說文云「凡艸菜可食者﹐通名爲蔬。」則稻亦蔬屬。陳可大謂「蔬與疏同」非。﹝卷一○﹐頁一二﹞

祭王父曰皇祖考﹐王母曰皇祖妣。父曰皇考﹐母曰皇妣。夫曰皇辟。

「皇」﹐說文﹕「大也」。爾雅﹕「君也。」稱君者﹐亦大之義﹐古尊死之號﹐「皇」爲通稱。注單釋爲「君」﹐謂「有君徳」﹐後世不敢用「皇」字﹐以注疏之說也。﹝卷一○﹐頁一五﹞

生曰父曰母曰妻﹐死曰考曰妣曰嬪。

易﹑尙書稱「父」曰「考」﹐不必死也。自有此文﹐後世從之矣﹗「嬪」之稱﹐後世不用。﹝卷一○﹐頁一五—一六﹞

壽考曰卒﹐短折曰不祿。

鄭氏曰「謂有徳行任爲大夫士而不爲者﹐老而死﹐從大夫之稱﹐少而死﹐從士之稱。」鄭意謂疑大夫不壽考﹐壽考不爲大夫﹐何以曰「卒」﹖士不短折﹐短折不爲士﹐何以曰「不祿」﹖兩說相妨﹐於是以爲「有徳行任爲大夫士而不爲者」﹐何其迂折之甚乎﹖曲禮本雜取諸說﹐不必紐合。陳可大曰「彼以位之尊卑言﹐此以數之修短言也」是。﹝卷一○﹐頁一六﹞

天子﹐視不上於祫﹐不下於帶﹔國君﹐綏視﹔大夫﹐衡視﹔士﹐視五步。凡視﹕上於面則敖﹐下於帶則憂﹐傾則姦。

玉藻云「凡侍於君﹐……視帶以及祫」﹐卽此「視不上於祫﹐不下於帶」之義也。陸農師曰「不敢言視天子﹐恭也。國君﹑大夫放此。綏視﹐以所視綏之遠近爲節。衡視﹐以所視衡之遠近爲節。綏視遊目遠於祫矣﹐衡視遊目又遠於綏矣﹐直言士視五步耳﹐與上相備也。然則天子﹑國君﹑大夫遊目亦不過此。」按﹕此解「綏」﹑「衡」之說是也。但士相見禮云「若父則遊目」﹐則天子﹑國君﹑大夫悉下得遊目可知﹐更詳之。﹝卷一○﹐頁一七﹞

大饗不問卜﹐不饒富。

「大饗」﹐謂郊祀天地大祫禘之類﹐日月素定﹐故不問卜。周禮大祭皆言卜﹐不可從。鄭氏謂「祭於明堂﹐莫適卜。」此亦附周禮「莫適卜」之文﹐故以五帝屬之﹐殊迂僻。陳用之謂「饗賓」。按﹕以人交人﹐本不用卜﹐何必言之﹐此亦狃於周禮「大祭祀皆卜言卜」﹐故別立一說耳。﹝卷一○﹐頁一九﹞

凡執﹐天子鬯諸侯圭﹐卿羔﹐大夫鴈﹐士雉﹐庶人之摯匹﹔童子委摯而退﹐野外軍中無摯﹐以纓﹐拾﹐矢﹐可也。婦人之摯﹐椇榣脯修棗栗。納女於天子﹐曰備百姓﹔於國君﹐曰備酒漿﹔於大夫﹐曰備埽灑。

此言問名之答詞﹐上而以「納女」該之。鄭氏狃「納女」二字﹐而云爲「不親迎﹐故自致女」﹐不亦迂乎。﹝卷一○﹐頁二一﹞

檀弓上

此篇疑義特多﹐僞言百出﹐觀其文儇便雋利﹐亦可知是賢者過之一流人﹐故不必言之﹐其皆實與義之皆正爾﹐列下帖。然其中亦有可采者﹐學者宜分別擇焉可也。篇中凡言春秋事與經傳多錯互。夫明明經傳而且異之﹐況其無可證據者乎﹖讀檀弓者當知之。此篇爲子遊門人之後人所記﹐疑義各詳文下。﹝卷一一﹐頁一﹞

公儀仲子之喪﹐檀弓免焉。仲子捨其孫而立其子﹐檀弓曰「何居﹖我未之前聞也。」趨而就子服伯子於門右﹐曰「仲子捨其孫而立其子﹐何也﹖」伯子曰「仲子亦猶行古之道也。昔者文王捨伯邑考而立武王﹔微子捨其孫腯而立衍也﹔夫仲子亦猶行古之道也。」子遊問諸孔子﹐孔子曰「否﹗立孫。」

「檀弓免焉」﹐鄭氏謂﹕「故非爲禮以非仲子。」以下章「子遊麻衰弔﹐謂子司寇知之」或有然﹐然欲正人非禮﹐已而先爲非禮﹐甚迂而不可訓也。伯子答後﹐檀弓不復再語﹐另接子遊問孔子。則記者歸重子遊﹐初未嘗以檀弓爲知禮也。故謂此篇爲子遊門人之後人所記不誤﹝卷一一﹐頁三﹞

事親有隱而無犯﹐左右就養無方﹐服勤至死﹐致喪三年。事君有犯而無隱﹐左右就養有方﹐服勤至死﹐方喪三年。事師無犯無隱﹐左右就養無方﹐服勤至死﹐心喪三年。

「隱」﹑「犯」皆指諫言。「事親有隱無犯」﹐卽論語「幾諫」之義。「事君有犯無隱」﹐卽論語「勿欺而犯」之義。鄭氏看「隱」﹑「犯」作兩義﹐故別以「隱」爲「不稱揚過失」﹐誤矣﹗此處諸儒己多駁過﹐然鄭之以「隱」﹑「犯」爲兩義者﹐以「事師曰無犯無隱」有難通也。而前儒於此則不能了﹐不知此「隱」﹑「犯」亦與上同義﹐旣爲人師﹐安有過失使弟子諫。蓋記文亦就「君﹑親之隱﹑犯」爲湊合而言耳。「養」﹐說文﹕「供養也。」非獨指飲食﹐凡供養皆是。故鄭解「有方」爲「不可侵官」﹐若「無方」是無專職﹐事事皆當爲之也。「方喪」﹐方字已爲後世以日易月開端矣﹗「心喪三年」﹐曰「心」﹐似乎無服。故鄭引「若喪父而無服」以証之。然愚謂師恩有重輕﹐任人爲之。故喪服不言﹐以其無一定之服耳﹐非竟無服也。﹝卷一一﹐頁五—六﹞

季武子成寢﹐杜氏之葬在西階之下﹐請合葬焉﹐許之。入宮而不敢哭。武子曰「合葬非古也﹐自周公以來﹐未之有攺也。吾取其大而不許其細﹐何居﹖」命之哭。

凡古事﹑古禮有與後世懸殊者﹐不可執今以疑古也。如記文明謂「武子成寢室﹐而存杜氏之葬於西階下」﹐當時容有此事﹐而鄭氏謂﹕「夷人冢墓以爲寢。」按﹕杜氏仍來請合葬﹐則未嘗夷可知也。張子厚謂「此必是殯﹐豈容城中有墓」﹐皆非也。「請合葬焉」﹐張子厚又謂﹕「掘其柩以歸合葬。」陸農師亦謂﹕「請遷於外而合葬之。」皆非也。﹝卷一一﹐頁八﹞

子上之母死而不喪。門人問諸子思曰「昔者子之先君子喪出母乎﹖」「然。」「子之不使白也喪之。何也﹖」子思曰「昔者吾先君子無所失道﹔道隆則從而隆﹐道污則從而污。伋則安能﹖爲伋也妻者﹐是爲白也母﹔不爲伋也妻者﹐是不爲白也母。」故孔氏之不喪出母﹐自子思始也。

諸儒解此事或謂「禮宜爲出母齊衰﹑杖﹑期」﹔或謂「禮不宜喪出母」﹔或謂「喪出母爲聖人處權﹐不喪出母爲子思守禮」﹔或謂「禮爲出母齊衰﹑杖﹑期﹐而爲父後者無服﹐伯魚﹑子上皆爲父後﹐伯者乃賢者之過子思正欲用禮」﹐紛紛諸辧皆可不必。孔子必無三世出妻之事也。黃叔陽曰「夫子年十九娶宋亓史記注作上﹐家語作亓﹐並字誤。官氏。明年生子適﹐魯昭公賜之二史記無「二」字。鯉魚﹐夫子榮君之賜﹐因以名其子而字之曰伯魚﹐至六十六而夫人亓官氏卒。傳記之所可考者昭然如此﹐豈可以爲世出其妻乎﹖」按﹕黃之前說乃史記注引家語﹐其「六十六夫人卒」之事史記﹑家語皆無之。彼說固難信﹐今欲辟彼說而僞撰其事以爲證﹐又烏乎可﹖﹝卷一一﹐頁一○﹞

孔子曰「拜而後稽顙﹐頹乎其順也﹔稽顙而後拜﹐頎乎其至也。三年之喪﹐吾從其至者。」

此云「稽顙後拜」﹐士喪禮皆云「拜稽顙」﹐喪大記亦云「每拜稽顙」﹐與此不同。孔氏謂﹕「士喪禮諸文拜稽顙者﹐爲拜之時先稽顙。」此執禮解禮之曲說也。又「孟子述子思「再拜稽首而受﹐稽首再拜而不受」是吉禮﹐其於受不受亦分拜於稽首之先後﹐與凶禮同。此等禮今無由考﹐不必彊爲之說也。鄭氏以「拜稽顙」﹑「稽顙拜」分周﹑殷益謬。若「拜」與「稽首」﹑「稽顙」諸義則有可考者。「拜」者﹐字從兩手從下﹐兩手爲拜也。內則云「凡男拜﹐尙左手。……凡女拜﹐尙右手。」則拜之用手之爲義甚明。尙書云「拜手」﹐少儀﹕「手拜」皆是也。先兩膝著地﹐次用兩手相交﹐但折腰俯首而巳。荀卿云「平衡曰拜」﹐謂「首與腰齊也」﹐吉凶禮皆用之。「稽首」者﹐先兩膝著地﹐次兩手到地﹐乃俯其首下至於手。荀卿云「下衡曰稽首」。謂「首下於腰也」﹐吉禮用之。「稽顙」者﹐較稽首之首至手者爲重﹐首至地其兩手開也。凡首至地惟顙貼地﹐故謂之稽顙。荀卿云「至地曰稽顙」﹐凶禮用之。此三者之大較也。惟「拜」則卽起﹐以用手不用首故也。「稽首」﹑「稽顙」則遲起﹐故曰「稽」。「稽」者﹐稽臯之義﹐以遲爲敬﹐以用首故也。惟「拜」又爲總名﹐亦兼「稽首」而言。「拜」通「稽首」﹐「稽首」不通「拜」也。如尙書「拜手﹑稽首」﹐則分別言之。其餘若論語「拜下﹐禮也」﹐孟子「使己僕僕爾亟拜」之類﹐皆兼「稽首」而言也。又少儀「婦人肅拜」﹐此立拜也﹐亦名「拜」﹐皆不可以辭害意。此外又有「頓首」者﹐不見於諸經﹐惟左傳﹕「穆嬴日抱太子﹐……頓首於宣子」﹐及「申包胥乞秦師﹐……九頓首而坐」﹐爲「陡頓」之義﹐與「稽」義正相反﹐以首叩地而速起﹐凡急遽有求﹐倉卒致情時用之﹐此禮之變﹐非列於「拜」禮中也。自周禮作﹐妄爲列於九拜之一﹐而注者不達﹐釋爲平常吉拜﹐是誤以「頓首」爲「稽首」矣﹗其後遂以「頓首」易「稽首」之稱﹐無復有「稽首」者﹐沿流及今﹐反以「稽首」爲凶拜﹐尢謬誤之可笑者也。又「立而折腰曰揖」﹐論語「揖所與立」﹔鄕飲酒禮作「﹖」﹐亦曰「肅」﹔曲禮「肅客而入」﹔左傳「三肅使者」﹐大抵與今之「拱」同﹐今則以鞠躬俯首近地爲揖﹐微鞠躬俯首舉手爲拱﹐又不同。﹝卷一一﹐頁一七—一八﹞

孔子旣得合葬於防﹐曰「吾聞之﹐古也墓而不墳﹔今丘也﹐東西南北之人也﹐不可以弗識也。」於是封之﹐崇四尺。孔子先反﹐門人後﹐雨甚﹐至﹐孔子問焉曰「爾來何遲也﹖」曰「防墓崩。」孔子不應。三﹐孔子泫然流涕曰「吾聞之﹐古不修墓。」

「古也墓而不墳」﹐今則墳矣﹗豈生今反古乎﹖「東西南北之人」﹐在後人目孔子則可﹐安有孔子預知自疑之理﹖「古不修墓」﹐不知古果有此制否﹖卽有之﹐任其崩壞而不修﹐則是失於本心﹐又不止於生今反古之愆矣﹗﹝卷一一﹐頁二○﹞

子思曰「喪三日而殯﹐凡附於身者﹐必誠必信﹐勿之有悔焉耳矣。三月而葬﹐凡附於棺者﹐必誠必信﹐勿之有悔焉耳矣。喪三年以爲極﹐亡則弗之忘矣。故君子有終身之憂﹐而無一朝之患。故忌日不樂。」

「喪三年以爲極﹐亡則弗之忘」﹐言喪𨿽三年爲極﹐但旣亡則終弗之能忘矣﹗故卽以「故君子」云云。陳可大謂﹕「旣葬曰亡。」此本中庸章句解「事亡如事存」。「亡」字以爲「旣葬」﹐則曰「反而忘焉」之說﹐此解殊牽彊。今陳直以「亡」爲「旣葬」﹐益非矣﹗「君子有終身之憂﹐無一朝之患」﹐從來解者皆貼「親喪」說﹐殊不然。「終身之憂」﹐似「忌日」矣。「一朝之患」﹐鄭氏謂「毀不滅性」﹔陳可大謂「指上必誠必信﹐所以無冢宅崩毀之事」﹐並迂﹐又與下「故忌日不樂」義不貫。按﹕此二句乃古語﹐孟子引之﹐故此用「故」字﹐孟子用「是故」字。記文取「有終身之憂」句﹐喚起「忌日不樂」義﹐「無一朝之患」是陪說。孟子則取「無一朝之患」句﹐以明上文「橫逆」之事﹐「有終身之憂」是陪說。孟子又解「有終身之憂」爲「憂其未能如舜」。觀此同一「有終身之憂」句﹕記文作「忌日」用﹐孟子作「如舜」用﹐則釋古人之書者﹐其可粘滯執著死古人句下哉﹗祭義作「君子有終身之喪」﹐此方專指「忌日」。﹝卷二二﹐頁二二—二三﹞

孔子少孤﹐不知其墓。殯於五父之衢。人之見之者﹐皆以爲葬也。其愼也﹐蓋殯也。問於聊曼父之母﹐然後得合葬於防。

此僞妄之說﹐前儒多辧之﹐不更贅。﹝卷一一﹐頁二五﹞

夏后氏尙黑﹐大事斂用昏﹐戎事乘驪﹐牲用玄。殷人尙白﹐大事斂用日中﹐戎事乘翰﹐牲用白。周人尙赤﹐大事斂用日出﹐戎事乘騵﹐牲用騂。

此文巳爲不韋月令開端﹐「尙黑﹑白﹑赤」﹐未詳其義。疏引舊說謂﹕「正色有三。」然靑﹑黃非正色乎﹖鄭氏以「物生色黑﹐及芽白﹑萌赤」解之﹐此緯書注甚鑿。陳可大謂﹕「禹治水﹐尙水色。水非黑色﹐觀禹貢別言黑水可見。湯徵伐得天下﹐尙金色。」於周無可言﹐乃取五行相﹖之義﹐以爲「火勝金」。吳幼淸祖其說﹐變相﹖爲相生﹐謂﹕「夏以金徳主﹐黑﹐水色﹔水者﹐金之所生。周以木徳王﹐赤﹐火色﹔火者﹐木之所生。」於殷無可言﹐爲「以水徳王﹐白﹐金色﹔金者﹐水之所從生」。又與上義反﹐皆鑿謬。揆此則三代尙色之義﹐恐附會也。「周戎事乘騵」﹐取大雅「駟騵彭彭」爲說﹐而因以爲夏「乘驪」﹑殷「乘翰」耳。然六月詩「比物四驪」﹐采﹖詩「乘其四騏」﹐周豈端用「騵」乎﹖「殷戎事乘翰」﹐取易「白馬翰如」爲說﹐以「翰」字代「白馬」﹐義甚﹖謬。陸徳明謂「翰又作●」﹐無據。﹝卷一一﹐頁三○—三一﹞

穆公之母卒﹐使人問於曾子曰「如之何﹖」對曰「申也聞諸申之父曰﹕哭泣之哀﹐齊斬之情﹐饘粥之食﹐自天子達。布幕﹐衛也﹔縿幕﹐魯也。」

「器泣之哀」數句﹐似從孟子來﹐以其易「齊疏」爲「齊斬」也。語﹑孟中未有「斬」字﹐「幕」分「布」﹑「縿」﹐或是當時奢儉之別。鄭氏「布爲諸侯﹐縿爲天子」﹐殊武斷。若謂曾申以魯僭用天子禮﹐諷穆公不宜用先世所習用者﹐而申欲一旦異之﹐亦迂矣。﹝卷一﹐頁三一﹞

晉獻公將殺其世子申生﹐公子重耳謂之曰「子盍言子之志於公乎﹖」世子曰「不可﹐君安驪姬﹐是我傷公之心也。」曰「然則盍行乎﹖」世子曰「不可﹐君謂我欲弒君也﹐天下豈有無父之國哉﹗吾何行如之﹖」使人辭於狐突曰「申生有罪﹐不念伯氏之言也﹐以至於死﹐申生不敢愛其死﹐𨿽然﹐吾君老矣﹐子少﹐國家多難﹐伯氏不出而圖吾君。伯氏苟出而圖吾君﹐申生受賜而死。」再拜稽首﹐乃卒。是以爲共世子也。

「以爲共世子」﹐鄭氏曰「可以共﹐孝則未之有。」若然﹐凡孝子必當謚以孝﹐而後可爲孝乎﹖迂亦甚矣。鄭氏之說蓋誤本於梁餘子養曰「死而不孝﹐不如逃之。」不知此乃當時諫阻申生伐臯落氏﹐故爲聳其言以希動聽。若羊舌大夫曰「違命不孝﹐……子其死之﹗」非又以死爲孝耶﹗孔氏援春秋曰「晉侯殺其世子申生﹐父不義也。陷親於不義﹐故曰不孝。」其說尢悖。人子以孝名者﹐多不幸處其變﹐卽以舜之大孝﹐尙不能掩其父母之頑嚚﹐亦可曰「陷親於不義﹐而非孝」乎﹖後儒因鄭﹑孔此說﹐遂羣以申生爲不孝﹐陳守之尢極詆之曰「申生之死於親﹐可言而不言﹐而且懼傷公之心﹔於義可逃而不逃﹐而且謂天下豈有無父之國﹔以至忘其躬之不閱﹐而且卹國家之多難﹔不顧生死之大節﹐而且謹再拜之末儀。」嗚呼﹗申生之孝﹐孰有加於此數言也﹗惟以傷親之心爲大﹐故不言﹔惟以不可處無父之國爲大﹐故不逃﹔忘躬而且卹國家之多難﹐死不忘忠也﹔臨死而且謹拜之末儀﹐死不忘敬也。其極詆之者﹐非所以極贊之乎﹗至謂「其可以言」﹐何以知之﹖謂「其躬之不閱」﹐何以見之﹖尢妄矣﹗吁﹗人臣﹑人子不幸而遭逢事窮勢竭﹐乃爲此死忠﹑死孝之事﹐千古豈有印板之忠孝乎哉﹗後此宋儒髙托中行﹐以千古瑰異嶄﹖之行﹐﹖加抑下不之許可﹐皆自此一種議論有以啟之耳。若是﹐則人心益無感激﹐風俗日以偸漓﹐徒取便於拘文牽義﹐旅進旅退之儔耳﹐豈不可嘆哉﹗﹝卷一一﹐頁三三—三四﹞

魯人有朝祥而暮歌者﹐子路笑之。夫子曰「由﹐爾這於人﹐終無己夫﹖三年之喪﹐亦已久矣夫。」子路出﹐夫子曰「又多乎哉﹐踰月則其善也。」

論語記孔子問者﹐出後而有言者二﹕一爲南宮適出﹐贊其「爲君子﹐尙徳」﹔一爲宰我出﹐斥其「不孝﹐不仁」。贊與斥皆不必面盡﹐故待其出爾。若「朝祥莫歌」之非﹐子路笑之旣是﹐奚爲面故斥之﹐而引其旨待其出後始發乎﹖聖人教人必不如是也。﹝卷一二﹐頁一﹞

魯莊公及宋人戰於乘丘。縣賁父禦﹐卜國爲右。馬驚﹐敗績﹐公隊﹐佐車授綏。公曰「未之卜也。」縣賁父曰「他日不敗績﹐而今敗績﹐是無勇也。」遂死之。圉人浴馬﹐有流矢在白肉。公曰「非其罪也。」遂誄之。士之有誄﹐自此始也。

「末之卜」﹐鄭氏解謂﹕「微哉﹗卜國無勇。」然古無但稱人之氏者﹐況君乎﹖或以「卜」爲「卜筮」﹐皆未詳也。鄭解此爲「這卜國」﹐意疑不及縣賁父﹐則縣賁父不當獨死﹐遂謂二人皆死﹐尢臆測。「士之有誄﹐自此始」﹐鄭引士冠禮「生無爵﹐死無謚」。按﹕「誄」與「謚」有別﹐鄭以「誄」爲「謚」﹐非。後放此。檀弓所記事實﹐多與春秋經﹑傳無似﹐而又多互異﹐當以經﹑傳爲正﹐不必爲之附會求合也。莊十年經云「公敗宋師於乘邱。」非魯敗也。陳用之以爲「莊公敗於二人未死之前﹐宋人敗於二人旣死之後」。呂東萊以爲「止是馬驚敗﹐不預軍之勝負」。此皆曲爲附會者。﹝卷一二﹐頁二—三﹞

曾子寢疾﹐病。樂正子春坐於牀下﹐曾元﹑曾申坐於足﹐童子隅坐而執燭。童子曰「華而睆﹐大夫之簀與﹖」子春曰「止﹗」曾子聞之﹐瞿然曰「呼﹗」曰「華而睆﹐大夫之簀與﹖」曾子曰「然﹐斯季孫之賜也﹐我未之能易也﹐元﹐起易簀。」曾元曰「夫子之疾革矣﹐不可以變﹐幸而至於旦﹐請敬易之。」曾子曰「爾之愛我也不如彼﹔君子之愛人也以徳﹐細人之愛人也以姑息。吾何求哉﹖吾得正而斃焉斯已矣。」舉扶而易之。反席未安而沒。

檀弓多毀曾子而譽子遊﹐此一章亦毀曾子也。曾子於大夫之簀已不當受﹐卽受之亦不當服用﹐乃於臨沒之頃﹐因人言而始易之﹐豈死不可僭踰﹐生獨可僭踰乎﹖使非執燭之童子﹐曾子不將以不正斃耶﹗且謂以執燭之童子能別服制之宜否﹐知義理之是非﹐而子春﹑曾元輩乃罔知匡正﹐且爲其隱諱不卽救止﹐是曾子之門人子弟尙不及童子之識﹐爲深可恥也。千載之下﹐動以此事嘖嘖言「曾子因於人死稱易簀」奉爲美談﹐殊不知記文之誣焉耳﹗蓋附會論語「曾子有疾」章造此一事﹐其云「舉扶而易之」﹐仿「啟予手﹗啟予足﹗」而云也﹔曰「吾得正而斃焉斯已矣」﹐放「而今而後﹐吾知勉夫」而云也。﹝卷一二﹐頁五—六﹞

始死﹐充充如有窮﹔旣殯﹐瞿瞿如有求而弗得﹔旣葬﹐皇皇如有望而弗至。練而慨然﹐祥而廓然。

鄭氏曰「皆憂悼在心之貌。」顢頇不分﹐殊謬。按﹕「廓」﹐開也﹐廓然閉塞之久﹐至此始稍開也。孔氏謂﹕「寥廓﹐情意不同而己。」亦豈可通。大抵人子有「終身之喪」固然已﹐此文則從「始死」至「大祥」﹐別形孝子爲哀之隆殺﹐酌人情事理以言之﹐另是一義﹐初不相妨﹐解者必欲據「終身之喪」爲說﹐其亦固矣﹗﹝卷一二﹐頁七﹞

邾婁復之以矢﹐蓋自戰於升陘始也。魯婦人之髽而弔也﹐自敗於臺鮐始也。

言婦人弔﹐意欲見無男子耳。然婦人夫死又弔他人﹐於情事未協。﹝卷一二﹐頁九﹞

南宮絳之妻之姑之喪﹐夫子誨之髽曰「爾毋從從爾﹐爾毋扈扈爾﹐蓋榛以爲笄﹐長尺﹐而總八寸。」

下二句是記者語﹐因言「髽」而「笄」﹑「總」之制﹐故加「蓋」字以別之。此檀弓用字法﹐篇中多有之。孔氏皆以「蓋」字從疑辭﹐豈下章「孔子蓋寢疾七日而沒」亦疑辭乎﹖孔之以此爲疑辭者﹐其說曰「惡﹖或用櫛﹐或用榣。故喪服有櫛﹖﹐故夫子稱蓋以疑之。」此執儀禮之「櫛﹖」意﹐謂不當云「榣﹖也」。然則孔子讀儀禮不熟耶﹗可笑也。按﹕「櫛」者﹐梳也﹐非木名。喪服鄭注云「以櫛之木爲之﹐或曰榣﹖。」賈疏云「玉藻云﹕『沐用樿櫛﹐發晞用象櫛。』故鄭云﹕『櫛﹖者﹐以節之木爲﹖。』則是謂樿木也。」其說詳明。據孔意云﹕亦當「惡﹖」﹐或用「樿同櫛」﹐或用「榣」。今但以「櫛」對「榣」言﹐混甚。然其誤實始於鄭也。喪服言「櫛之木」﹐檀弓言「榣」﹐禮言不同﹐何必輒爲附合﹐致妄以「蓋」字爲疑辭耶﹗﹝卷一二﹐頁九—一○﹞

孟獻子禫﹐縣而不樂﹐比禦而不入。夫子曰「獻子加於人一等矣﹗」

按﹕孔﹑孟之說﹐皆言「三年之喪」﹐未有二十幾月之說﹐亦未有大小祥﹑禫之名﹐其短折於二十幾月者﹐不知起於何時﹖自諸禮始有「祥」﹑「禫」之名﹐而「短折者」始一定﹐而不可復變矣﹗玆不具論。至於「禫月」以及「作樂」﹐禮又無明文﹐則所謂「短折者」﹐仍無一定之說﹐今從之者﹐不過東漢﹑晉儒懸揣臆斷而已﹐又可笑也。試詳之。鄭氏謂﹕「二十五月大祥﹐二十七月禫﹐二十八月作樂。」孔氏疏之曰「鄭據雜記云﹕『父「父」字下﹐原衍「母」字﹐今刪。在爲母﹑爲妻十三月大祥﹐十五月禫。』爲母﹑爲妻尙祥﹑禫異月﹐豈容三年之喪﹐乃祥﹑禫同月﹖』又據間傳「士禮」云「中月而禫。」「中月」﹐間一月也。據喪服小記云「妾附於妾祖姑。亡則中一以上而附。」又學記云「中年考校。」皆以中間。又下云「祥而縞﹐是月禫﹐徙月樂。」謂「大祥」者﹐縞冠﹔「是月禫」﹐謂「是此月而禫」﹐各自爲義。又文二年﹕「公子遂如齊納幣。」公羊譏其「喪娶」。又以「魯人朝祥而莫歌」﹐及喪服四制云「祥之日﹐鼓素琴」﹐及「孔子五日彈琴不成聲﹐十日成笙歌」﹐並此「獻子禫﹐縣之樂」皆據省樂忘哀﹐非正樂也。此鄭氏之說也。王子雍謂﹕「二十五月大祥﹐其月爲禫﹐二十六月作樂。」孔氏疏之曰「王據下云﹕『祥而縞﹐是月禫﹐徒月樂。』又與上『魯人朝祥而莫歌。孔子曰﹕踰月則善。』是皆祥之後月作樂也。」又據三年問云「三年之喪﹐二十五月而畢。」又士虞禮「中月而禫」﹐是祥月之中也。與尙書「文王中身享國」﹐謂「身之中間」同。又文二年冬﹐「公子遂如齊納幣」﹐是僖公之喪至此二十六月。左氏曰「納幣﹐禮也。」此王氏之說也。按﹕鄭氏﹑王氏二說皆謬執於一﹐故未盡然。何則﹖自聖人制三年之喪﹐其後變禮者﹐又非一人﹐後人必欲執一說以﹖而通之﹐自有所不能也。今愚於記中凡言「禫」與「作樂」之不合者﹐悉平心意其文以解﹐不稍有牽彊﹐而得其說爲三焉。三年問云「三年之喪﹐二十五月而畢。」是謂「禫」卽在「祥月」之內。又喪服四制云「祥之日﹐鼓素琴。」又下「孔子旣祥﹐五日彈琴而不成聲﹐十日而成笙歌」。此以二十五月爲「禫」﹐亦以二十五月「作樂」﹐一說也。上云「魯人朝祥而莫歌。孔子曰﹕踰月則善。」二十五月「大祥」﹐踰月是二十六月﹐「禫」可以「作樂」。此云「孟獻子禫﹐縣而不樂」﹐亦當是二十六月「禫」﹐「禫」祭後卽可「作樂」。又喪記云「禪而內無哭者﹐樂作矣故也。」以此二十六月爲「禫」﹐亦以二十六月「作樂」﹐一說也。間傳及士虞禮皆云「中月而禫。」「中月」﹐是間一月。二十五月「大祥」﹐則二十七月「禫」。又雜記云「期﹐十三月大祥﹐十五月禫。」與此亦合。又下云「祥而縞﹐是月禫﹐徙月樂。」「是月」者﹐對「徙月」而言。若二十六月「禫」﹐則二十七月「樂」。鄭若依二十七月「禫」﹐則二十八月「樂」。此以二十七月爲「禫」﹐或二十七月﹑二十八月「作樂」﹐一說也。然則曷爲其說之﹖或遲﹑或蚤﹐不同若是﹐曰變禮者非一時﹐記禮者非一人﹐故其言互異也。鄭﹑王各執一說﹐凡於諸禮文及他經事迹﹐其合可「合可」二字﹐疑應作「可合」。者合之﹐其不可合者必逞其辭以彊合﹐所以禮愈雜而多端﹐而後人究不得一是之從。予故悉取其不合者疏列如右﹐使學者覽之﹐自可了然於心目之間﹐而亦可擇而從焉矣﹗其擇而從焉﹐柰何曰「與爲其蚤者﹐寧爲其遲者」﹐何也﹖昔者聖人之制三年之喪也﹐而何以短折之也﹖旣以短折之﹐則本吾仁孝之心﹐從其短之長﹐猶愈乎其短之短也云爾。

夫曰「三年之喪」﹐則是三期也。自春秋時蔑禮成風﹐始有「短折爲一期」者﹐故宰我亦有「期可已矣」之問﹐而夫子力折之。孟子勸滕文公行三年之喪﹐而父兄百官皆不欲﹐此又可證也。於是秦漢諸儒起而斟酌於其間﹐定爲二期又加三月之禫﹐著於禮文﹐較之一期𨿽若猶愈﹐而所歉者固已多矣﹗嗚呼﹗父母之喪何事也﹖而可以調停斟酌於其間乎﹖孔子曰「子生三年﹐然後免於父母之懷。」不知此三年亦短折否﹖試以此詰之﹐應無不憮然者矣﹗昔者唐王元感曾建三年之議﹐而世迄無從之者﹐其亦滔滔之勢﹐固有所不可返者與﹗

喪大記云「禫而內無哭者﹐樂作矣故也。」又云「禫而從禦﹐吉祭而復寢。」則是禫祭後則可以樂﹐可以禦﹐而獻子獨否。夫子所以嘆其加於人一等也。此善之之辭﹐而陳晉之。陸農師之徒皆言獻子過於禮﹐夫子非以爲得禮﹐特稱其加於人一等而已。嗚呼﹗禮𨿽不可過﹐不可不及﹐然喪禮非他禮可比﹐「三年」又非「期」﹑「功」可比﹐喪過乎哀﹐不愈於不及乎﹗且可食而不食則滅性﹐可除服而不除則爲失禮﹐謂之「過」﹐可也。此第「不樂」﹑「不禦」耳﹐豈可謂之爲「過」哉﹗﹝卷一二﹐頁一二—一五﹞

孔子旣祥﹐五日彈琴而不成聲﹐十日而成笙歌。

此與上「魯人朝祥而暮歌」章之義悖違﹐則記者之妄可知矣﹗鄭氏曰「謂踰月且異旬。祥亦凶事用遠日。」孔氏曰「祥是凶事用遠日﹐故十日得踰月。若其卜遠不吉﹐𨿽祥後十日﹐亦不成笙歌﹐以其未踰月也。」按﹕本文但言十日﹐不言踰月﹐鄭孔𨿽極意斡旋﹐終是未通。﹝卷一二﹐頁一七﹞

有子蓋旣祥而絲屨組纓。

玩「蓋」字「而」字﹐鄭氏譏有子﹐近是。孔氏「孔氏」二字﹐原誤作「孔子」﹐今徑攺。亦以爲疑辭﹐不知何疑之有﹖﹝卷一二﹐頁一八﹞

子路有姊之喪﹐可以除之矣﹐而弗除也。孔子曰「何弗除也﹖」子路曰「吾寡兄弟而弗忍也。」孔子曰「先王制禮﹐行道之人皆弗忍也。」子路聞之﹐遂除之。

「行道」﹐鄭氏謂「行仁義」。以「道」爲「道理之道」﹐非。方性夫﹑胡邦衡皆謂與孟子「行道之人弗受」同義。是指道路之人﹐然未免輕道路之人而重吾黨﹐亦失禮。今按﹕先王制禮宜作一頓﹐謂先王制禮如此﹐若論弗忍﹐卽行道之人死亦不忍也﹐而任情﹐而違禮乎﹗﹝卷一二﹐頁二○﹞

伯魚之母死﹐期而猶哭。夫子聞之曰「誰與哭者﹖」門人曰「鯉也。」夫子曰「嘻﹗其甚也。」伯魚聞之﹐遂除之。

母死期年哭﹐而訝其甚以禁抑之﹐𨿽常人亦不爾。又父豈不識其子之聲者﹐而問其爲誰﹖顯見其造作也。﹝卷一二﹐頁二三﹞

舜葬於蒼梧之野﹐蓋三妃未之從也。季武子曰「周公蓋祔。」

孟子云「舜卒於鴻條。」當以孟子爲正﹐此謂「葬於蒼梧之野」不足信。堯二女﹐尙書﹑孟子皆同﹐是二妃也。此「三」字﹐或「二」字之誤。張衡思元賦﹕「哀二妃之未從」。李善注引禮記亦云「二妃。」鄭氏直據「三」字爲解﹐引昏義「天子後一﹑夫人三」云「不立正妃﹐但三妃﹐謂之三夫人。」誕妄殊甚﹗昏義豈作於唐虞之世乎﹖疏引帝王世紀之說﹐亦附會記文者﹐不足取證。﹝卷一二﹐頁二五﹞

曾子之喪﹐浴於爨室。

親死不浴於適室﹐而浴於爨室。前文毀曾子﹐此又毀曾元一輩也。﹝卷一二﹐頁二六﹞

大功廢業。或曰「大功﹐誦可也。」

詩大雅「虡業維樅」﹐周頌「設業設虡」﹐爾雅「大版謂之業」﹐乃縣鐘磬之架也﹐故謂習樂爲業。「誦」﹐謂誦其詩﹐不作樂也。﹝卷一二﹐頁二七﹞

子張病﹐召申詳而語之曰「君子曰終﹐小人曰死﹔吾今日其庶幾乎﹖」

此亦襲曾子「吾知免夫」之義﹐然其言有獘。生死者﹐人道之常﹐恆言曰生死。若死爲小人﹐則生爲君子乎﹖爲小人乎﹖書言「舜陟方乃死」﹐孔子謂顏淵「吾以女爲死矣」﹐舜與顏子亦小人乎﹖曲禮曰「庶人曰死。」此分貴賤而言也。今分品詣而言﹐便不可通。且曾子述「戰兢」之詩而曰「吾知免夫﹗」何嘗自詡爲君子﹐而詆世爲小人耶﹗﹝卷一二﹐頁二八﹞

曾子曰「始死之奠﹐其餘閣也與﹖」

「閣」﹐庋藏食物之名。「始死之奠﹐用閣之餘」﹐此注疏說﹐似是。「閣余」作「余閣」﹐亦倒裝字法也。陸農師曰「其餘幸得更生﹐若有待焉﹗如先儒說『以閣之餘奠』﹐不惟於文不安﹐亦大夫七十而有閣﹐則大夫死有無閣者矣﹗」此說新巧﹐然近牽彊。至於「大夫七十而有閣」﹐乃王制之說﹐不當駁於此。﹝卷一二﹐頁二九﹞

曾子曰「小功不爲位也者﹐是委巷之禮也。子思之哭嫂也爲位﹐婦人倡踴。申祥之哭言思也亦然。」

馬彥醇曰「記曰﹕『妻之昆弟爲父後者死﹐哭之適室﹐子爲主﹐袒免哭踴﹐夫入門右』﹐異於叔嫂之喪﹐以子爲主﹐則婦人不當倡踴也。」愚按﹕哭異姓之親﹐而使其子爲主﹐亦迂。反不若使其妻倡踴而哭之可也。然以爲「言思爲申祥妻之昆弟」者﹐出鄭注。彼謂「說者云」﹐然是在鄭亦未定之辭﹐恐未可全據作解耳。

曾子在聖門首得聞道﹐後世有顏﹑曾之目﹐子思﹑申祥皆其後進﹐曾子乃舉二人以爲行禮之法﹐亦恐未然。﹝卷一二﹐頁三○﹞

古者﹐冠縮縫﹐今也﹐衡縫。故喪冠之反吉﹐非古也。

孔氏曰「古吉﹑凶冠同直縫﹐周吉冠橫縫﹐若喪冠猶直縫﹐是喪冠與吉冠相反﹐故曰『喪冠之反吉』。恐時人因謂古亦喪冠與吉冠反﹐故釋云『非古也』。按﹕吉﹑凶之制正宜有別﹐如其說﹐反謂古之無別爲是﹐而今之有別爲非矣﹐不可通。此蓋謂古之喪冠直縫﹐吉冠橫縫﹐後世喪冠亦皆橫縫﹐是喪冠反同於吉冠﹐非古也。﹝卷一二﹐頁三二﹞

曾子謂子思曰「伋﹗吾執親之喪也﹐水漿不入於口「口」字﹐原誤作「日」﹐依今本攺。者七日。」子思曰「先王之制禮也﹐過之者俯而就之﹐不至焉者﹐跂而及之。故君子之執親之喪也﹐水漿不入於口者三日﹐杖而後能起。」

曾子寧不達禮而過情若此﹐且以是誇於示人﹐迨子思以中道折之而始沮﹐安有此事乎﹖且水漿不入於口七日﹐亦無生理。﹝卷一三﹐頁一﹞

曾子曰「小功不稅﹐則是遠兄弟終無服也﹐而可乎﹖」

喪服小記云「降而在緦小功者﹐則稅之。」是正小功不稅也﹐與此異。﹝卷一三﹐頁三﹞

伯髙之喪﹐孔氏之使者未至﹐冉子攝束帛乘馬而將之。孔子曰「異哉﹐徒使我不誠於伯髙。」

此仿論語「冉子與子華之母粟五秉」爲說﹐不足信。﹝卷一三﹐頁三﹞

伯髙死於衛﹐赴於孔子。孔子曰「吾惡乎哭諸﹖兄弟﹐吾哭諸廟﹔父之友﹐吾哭諸廟門之外﹔師﹐吾哭諸寢﹔朋友﹐吾哭諸寢門之外﹔所知﹐吾哭諸野。於野﹐則已疏﹐於寢﹐則已重。夫由賜也見我﹐吾哭諸賜氏。」遂命子貢爲之主﹐曰「爲爾哭也來者﹐拜之﹔知伯髙而來者﹐勿拜也。」

此云「兄弟﹐吾哭諸廟」﹐雜記云「有殯﹐聞遠兄弟之喪﹐哭之側室﹔若無殯﹐當哭諸正寢。」此云「師﹐吾哭諸寢」﹐奔喪云「師﹐哭諸廟門外。」與此不同。當以雜記﹑奔喪爲正。鄭﹑孔分雜記﹑奔喪爲周禮﹐此爲殷禮﹐非。此增「所知﹐哭諸野」甚迂。伯髙死﹐哭諸子貢家﹐而命子貢爲主﹐尢迂。﹝卷一三﹐頁五﹞

子夏喪其子而喪其明。曾子弔之曰「吾聞之也﹐朋友喪明則哭之。」曾子哭﹐子夏亦哭﹐曰「天乎﹗予之無罪也。」曾子怒曰「商﹐女何無罪也﹖吾與女事夫子於洙泗之間﹐退而老於西河之上﹐使西河之民﹐疑女於夫子﹐爾罪一也﹔喪爾親﹐使民未有聞焉﹐爾罪二也﹔喪爾子﹐喪爾明﹐爾罪三也。而曰爾何無罪與﹗」子夏投其杖而拜曰「吾過矣﹗吾過矣﹗吾離羣而索居﹐亦已久矣。」

子夏曰「商聞之矣﹐死生有命。」則其「喪子」﹑「喪明」之事﹐必不足信。「朋友喪明則哭之」﹐此禮明系捏造。呼友以名﹐無禮孰甚﹗師其人而使人疑其爲師﹐此眞得師傳之善者﹐乃以爲罪乎﹗下章云「子夏旣除喪﹐予之琴﹐和之而不和﹐彈之而不成聲。哀未忘也。」其於親亦孝矣﹗又何罪之有﹖﹝卷一三﹐頁七﹞

衰﹐與其不當物也﹐寧無衰。

「不當物」﹐鄭氏謂﹕「粗精廣狹﹐不應法制。」然則以制度之小失﹐而謂「並衰﹐可無服」﹐理豈可通﹗按﹕左傳曰「服以將禮﹐禮以行事﹐事有其物﹐物有其容。今君之容﹐非其物也。」卽此「物」字義﹐謂「服不稱其情實也。」然此自一說﹐夫人無哀戚之心固爲不孝﹐若並其喪服而去之﹐則與禽獸何異﹖記言未免過激而有獘耳。﹝卷一三﹐頁一○﹞

齊衰不以邊坐﹐大功不以服勤。

「齊衰不以邊坐」與「有喪者專席而坐」同義。﹝卷一三﹐頁一一﹞

孔子之衛﹐遇舊館人之喪﹐入而哭之哀。出﹐使子貢說驂而賻之。子貢曰「於門人之喪﹐未有所說驂﹐說驂於舊館﹐無乃已重乎﹖」夫子曰「予鄕者入而哭之﹐遇於一哀而出涕。予惡夫涕之無從也﹐小子行之。」

聖人安有弔而不哭﹐哭而不哀者。亦安有無涕者﹐而謂之「遇於一哀而出」可異。鄭氏知其不可通﹐解「遇哀」爲「遇主人哀」。陳可大駁以爲「上旣云入而哭之哀﹐何必迂其說以爲主人哀」﹐是也。然本文「一」字自明﹐正與「遇」字相應﹐若主人何爲稱「一哀」乎﹖﹝卷一三﹐頁一一﹞

顏淵之喪﹐饋祥肉﹐孔子出受之﹐入﹐彈琴而後食之。

程正叔謂﹕「受祥彈琴﹐殆非聖人舉動。」此疑其說之誣也。吳幼淸謂﹕「孔子此日彈琴﹐適在受祥肉之先﹐記者不悟云然。」此疑其說之訛也。然大抵誣爾﹐非訛也。﹝卷一三﹐頁一三﹞

孔子與門人立﹐拱而尙右﹐二三子亦皆尙右。孔子曰「二三子之嗜學也﹐我則有姊之喪故也。」二三字皆尙左。

孔子有姊喪﹐其立必用此﹖手尙右法﹐甚迂。二三子不知﹐羣學孔子﹖手尙右法﹐更迂。﹝卷一三﹐頁一四﹞

孔子蚤作﹐負手曳杖﹐消搖於門﹐歌曰「泰山其頹乎﹖梁木其壞乎﹖哲人其萎乎﹖」旣歌而入﹐當戶而坐。子貢聞之曰「泰山其頹﹐則吾將安仰﹖梁木其壞﹑哲人其萎﹐則吾將安放﹖夫子殆將病也。」遂趨而人。夫子曰「賜﹗爾來何遲也﹖夏后氏殯於東階之上﹐則猶在阼也﹔殷人殯於兩楹之間﹐則與賓主夾之也﹔周人殯於西階之上﹐則猶賓之也。而丘也殷人也。予疇昔之夜﹐夢坐奠於兩楹之間。夫明王不興﹐而天下其孰能宗予﹖予殆將死也。」蓋寢疾七日而沒。

聖人將死﹐負手曳杖﹐消搖門閭﹐又作歌示死﹐以莊生放達之習●點聖人﹐令人可憾﹗孔子平日不居聖人﹐安得以泰山﹑梁木﹑哲人自居﹖說夢言死﹐盡屬荒唐﹐其誣妄不辧可知。吳幼淸亦指此章爲妄﹐然又謂「聖人自應知此﹐豈待占夢」﹐以此作駁。郝仲輿亦祖其說﹐其理流入異端﹐不可不辧。聖人生死亦與常人同﹐安能預知﹖故死生之說﹐聖人所不道﹐觀答季路「未知生﹐焉知死」可見矣﹗夫預知死期﹐端坐示寂﹐此浮屠氏之所震而驚焉者也﹐而以是爲聖人重乎﹖是不必以夢而知﹐亦不必以不夢而知﹐正怪記文附會孔子預知死﹐乃駁之者反加甚焉﹗不猶抱薪而救火哉。﹝卷一三﹐頁一五﹞

孔子之喪﹐門入疑所服。子貢曰「昔者夫子之喪顏淵﹐若喪子而無服﹐喪子路亦然。請喪夫子﹐若喪父而無服。」

旣曰「若喪父」﹐又曰「無服」﹐其語終有礙﹐說見前「事親有隱」章。﹝卷一三﹐頁一六﹞

子張之喪﹐公明儀爲志焉。褚幕丹質﹐蟻結於四隅﹐殷士也。

孔子以子路使門人爲臣尙云「欺天」﹐豈有其喪兼用三代之禮乎﹖又記子張之喪云「殷士」者﹐所以別於孔子之兼用三代也﹐夫孔子﹑子張皆周人也﹐一則兼用三代﹐一則純用前代﹐誣罔聖賢﹐以生今反古﹐其可乎﹖﹝卷一三﹐頁一八—一九﹞

子夏問於孔子曰「居父母之仇如之何﹖」夫子曰「寢苫枕幹不仕﹐弗與共天下也﹐遇諸市朝﹐不反兵而﹖。」曰「請問居昆弟之仇如之何﹖」曰「仕弗與共國﹐銜君命而使﹐𨿽遇之不﹖。」曰「請問居從父昆弟之仇如之何﹖」曰「不爲魁﹐主人能﹐則執兵而陪其後。」

較曲禮又多「從父昆弟」一節。此等大抵皆戰國遊俠之風﹐故認爲正事﹐著爲常言而不之覺也。此以作聖賢答問猶可恨。﹝卷一三﹐頁一九﹞

孔子之喪﹐二三子皆絰而出。羣居則絰﹐出則否。

鄭氏謂「羣」爲七十二弟子相爲朋友服。張子厚謂﹕「羣居則絰﹐出則否﹐喪常之禮。絰而出﹐特厚於孔子。」陸農師爲「二三子」謂「七十子」﹐「羣」謂「三千之徒」﹐其不一如此。﹝卷一三﹐頁二一﹞

易墓﹐非古也。

墓苟完固﹐自不必易﹔有所損壞﹐易亦自可禮宜變通﹐何必執古以詔今耶﹗此與前孔子謂「古不修墓」之說同。﹝卷一三﹐頁二三﹞

子路曰「吾聞諸夫子﹕喪禮﹐與其哀不足而禮有餘也﹐不若禮不足而哀有餘也。祭禮﹐與其敬不足而禮有餘也﹐不若禮不足而敬有餘也。」

此「禮」字自指在外儀文及用財言﹐不可油。﹝卷一二﹐頁二三﹞

曾子弔於負夏﹐主人旣祖﹐塡池﹐推柩而反之﹐降婦人而後行禮。從者曰「禮與﹖」曾子曰「夫祖者且也。且﹐胡爲其不可以反宿也。」從者又問諸子遊曰「禮與﹖」子遊曰「飯於牖下﹐小斂於戶內﹐大斂於阼﹐殯於客位﹐祖於庭﹐葬於墓﹐所以卽遠也。故喪事有進而無退。」曾子聞之曰「多矣乎﹐予出祖者。」

「塡池」﹐鄭氏攺爲「徹奠」﹐謬。「池」﹐以竹爲之﹐衣以靑布﹐所謂「池」﹐視重澑也。「塡」﹐謂懸銅魚以實之也。陸農師以「池」爲殯坎﹐「塡」爲塡土﹐臆解也。「多矣乎﹐予出祖者」﹐此句文𨿽古而義疏脫。注疏謂﹕「言子遊所說出祖之事﹐勝於我所說出祖。」郝仲輿以「多」爲「多言」﹐謂「曾子自悔出祖之說爲多」。成容若謂﹕「自悔其於出祖之事﹐多此一弔﹐使主人至於反柩受弔而違禮。」其使解者多端如此。﹝卷一三﹐頁二四—二五﹞

曾子襲裘而弔﹐子遊裼裘而弔。曾子指子遊而示人曰「夫夫也﹐爲習於禮者﹐如之何其裼裘而弔也。」主人旣小斂﹑袒﹑括發﹔子遊趨而出﹐襲裘帶絰而入。曾子曰「我過矣﹐我過矣﹐夫夫是也。」

記者之義﹐是以未小斂前之弔﹐裼裘爲是﹐襲裘爲非﹐故以此志曾子之過。今按﹕未小斂前﹐主人尙未成服﹐則弔者原無一定服制。然主人未變服者﹐以昏迷不暇且或未備也。若弔者先變服自無不可﹐況主人已徒跣﹐亦不當服吉服矣。安見子遊之是而曾子之非乎﹖曾子於此遂遜過不遑﹐夫豈其然﹐此與上章皆譽子遊而毀曾子。﹝卷一三﹐頁二七﹞

子夏旣除喪而見﹐予之琴﹐和之而不和﹐彈之而不成聲。作而曰「哀未忘也。先王制禮﹐而弗敢過也。」子張旣除喪而見﹐予之琴﹐和之而和﹐彈之而成聲﹐作而曰「先生制禮﹐不敢不至焉。」

陸農師曰「師也過﹐商也不及。今其除喪者如此﹐蓋學之之力也。」李氏曰「此亦見師也過﹐商也不及也。由此則子夏過者也﹐子張不及者也。而子曰﹕『師也過﹐商也不及。』蓋夫子之言﹐言其學道也。惟其情之過﹐故於學爲不及﹔惟其情之不及﹐故於學爲過。」愚按﹕記者之語﹐本欲附會論語﹕「師過﹐商不及。」故爲此說。然言子夏之事﹐反屬之過﹔子張之事﹐反屬之不及﹐乃其誤也。觀下又作「子夏弗敢過﹐子張不敢不至」之言﹐則可知其意本欲以「子夏爲不及﹐子張爲過者」也﹐首尾之義頗爲衡決。陸李二說皆爲之迂回其解﹐而李說尢刻入﹐然總不得記者之意。

按﹕檜風素冠毛傳曰「子夏三年之喪畢﹐見於夫子。授琴而弦﹐衎衎而樂作﹐而曰﹕『先王制禮﹐不敢不及。』夫子曰﹕『君子也。』」與此正相反。於此可見此等之說﹐大抵附會﹐安可盡信哉﹗﹝卷一三﹐頁二八﹞

司寇惠子之喪﹐子遊爲之麻衰﹐矣麻絰。文子辭曰「子辱與彌牟之弟遊﹐又辱爲之服﹐敢辭。」子遊曰「禮也。」文子退反哭﹐子遊趨而就諸臣之位﹐文子又辭曰「子邕與彌牟之弟遊﹐又辱爲之服﹐又辱臨其喪﹐敢辭。」子遊曰「固以請。」文子退﹐扶適子南面而立曰「子邕與彌牟之弟遊﹐又邕爲之服﹐又辱臨其喪﹐虎也敢不復位。」子遊趨而就客位。

此亦譽子遊﹐與「檀弓免公儀仲子喪」同﹐說見彼章。﹝卷一三﹐頁二九﹞

將軍文子之喪﹐旣除喪﹐而後越人來弔。主人深衣練冠﹐待於廟﹐垂涕洟。子遊觀之曰「將軍文氏之子其庶幾乎﹗亡於禮者之禮也﹐其動也中。」

按﹕士喪禮「始死爲君出﹐小斂以後爲大夫出」﹐是始死且迎賓﹐況除喪乎﹖此禮可疑。﹝卷一三﹐頁三一﹞

幼名﹐冠字﹐五十以伯仲﹐死謚﹐周道也。

此云「冠字﹐五十以伯仲」﹐士冠禮云「二十稱伯某甫仲叔季。」與此不同。按﹕士冠禮之說是。「字」本無伯仲﹐曲禮云「女子許嫁﹐笄而字。」女子之「字」﹐單指「伯」﹑「仲」﹐則男子「字」時﹐亦加以「伯」﹑「仲」可知也。記文分別「字」與「伯」「仲」爲非說。孔氏曰「士冠禮『二十已有伯某甫仲叔季』者﹐二十爲字之時﹐𨿽云伯仲﹐皆配某甫而言﹐至五十直呼伯仲爾。」此執儀禮彊解曲說也。古有單以「伯」「仲」名者﹐以南仲是也。此自以「仲」爲「字」﹐非必五十始呼﹐而其前別有「字」也。又如仲山甫﹑仲尼﹑仲弓﹐豈皆二十時所稱之「字」哉﹐必不然矣﹗賈氏儀禮疏曰「殷質﹐二十爲字之時﹐兼伯仲叔季呼之。周文﹐二十爲字之時﹐未伯仲﹐至五十乃加而呼之。故檀弓云『五十以伯仲』﹐周道也。」以儀禮爲殷禮﹐尢謬。

記文謂周之學者行殷禮﹐今反古﹐豈可爲訓。﹝卷一三﹐頁三一—三二﹞

子柳之母死﹐子碩請具。子柳曰「何以哉﹖」子碩曰「請粥庶弟之母。」子柳曰「如之何其粥人之母以葬其母也﹐不可。」旣葬﹐子碩欲以賻布之餘具祭器。子柳曰「不可﹐吾聞之也﹐君子不家於喪﹐請班諸兄弟之貧者。」

粥庶弟之母﹐以葬其母﹐苟稍具人性者﹐亦必不爲此。何以見子柳之賢而記之乎﹖﹝卷一三﹐頁三三﹞

君子曰「謀人之軍師﹐敗則死之﹔謀人之邦邑﹐危則亡之。」

「危則亡之」﹐解者或謂「亡爲亡去」﹐或謂「亡亦爲死」。論事理﹐見危授命﹐無教人亡去者。然論文義﹐則上下「死」「亡」二字﹐當有別。「亡乃是亡去」﹐其義非矣。﹝卷一三﹐頁三四﹞

叔孫武叔之母死﹐旣小斂﹐舉者出戶﹐出戶袒﹐且投其冠﹐括發。子遊曰「知禮﹖」

論人自當明示得失﹐今作子遊爲反語刺譏﹐非宜。﹝卷一三﹐頁三五﹞

扶君﹐卜人師扶右﹐射人師扶左。君薨以是舉。

鄭氏援周禮「太僕」職﹐謂「卜人當爲僕人」﹐謬。﹝卷一三﹐頁三六﹞

從母之夫﹐舅之妻﹐二夫人相爲服﹐君子未之言也。或白同爨緦。

鄭氏曰「二夫人﹐猶言此二人也。時有此二人同居﹐死相爲服者﹐甥居外家而非之。」此解「相爲」二字固明﹐而「甥非之」之義系添出﹐未允。張子厚曰「此是甥自幼居從母之家或舅之家﹐孤稚恩養﹐直如父母﹐不可無服﹐所以爲之服也。非是從母之夫﹐與舅之妻相對﹐如何得此稱﹖旣言從母與舅﹐故知是甥爲二夫人者爲之服也。」此說是已﹐但「相爲」二字未明﹐「二夫人」三字亦欠自然。吳幼淸曰「有妻之姊妹子﹐依從母家同居者﹔又有夫之甥﹐依舅家同居者﹐念其鞠育之恩﹐故一爲從母之夫服﹐一爲舅之妻服。二夫人﹐謂妻之姊妹之子與從母之夫也﹐謂夫之甥與舅之妻也。」此說卽張說﹐較張爲明。郝仲輿曰「母之姊妹曰從母﹐其夫則今謂之母姨夫也。母之兄弟曰舅﹐其妻則今謂舅母也。禮爲從母小功﹐從母之夫無服﹔爲舅緦﹐舅之妻無服。二夫人﹐猶言此二人。一人則妻之姊妹子也﹐幼依母姨夫家﹔一人則夫之外甥也﹐幼依舅母家。同居恩養如父母﹐故一人爲母姨夫服﹐一人爲舅母服﹐故曰相爲服。此禮所不載﹐故曰﹕『君子未之言。』因引或人語明之。」此說卽吳說﹐較吳說爲尢明。何也﹖張以「二夫人」皆指死者﹔吳以「二夫人」一指生者﹐一指死者﹔郝則以二人皆指生者﹐「相爲」二字旣甚明﹐「二夫人」三字亦自然。愚嘗謂「解經以後出者爲勝」﹐此可見也﹐故備載之。﹝卷一三﹐頁三七—三九﹞

曾子與客立於門側﹐其徒趨而出。曾子曰「爾將何之﹖」曰「吾父死﹐將出哭於巷。」曰「反﹐哭於爾次。」曾子北面而弔焉。

聞父死﹐擇地而哭﹐夫豈人情﹖且曾子立於門側﹐赴者適從門入﹐豈有不知而問其徒者﹐事情亦不似。﹝卷一四﹐頁一﹞

孔子曰「之死而致死之﹐不仁而不可爲也﹔之死而致生之﹐不知而不可爲也。是故﹐竹不成用﹐瓦不成味﹐木不斲﹐琴瑟張而不平﹐竽笙備而不和﹐有鐘磬而無簨虡﹐其曰明器﹐神明之也。」

此一段言理甚正。﹝卷一四﹐頁二﹞

有子問於曾子曰「問喪於夫子乎﹖」曰「聞之矣﹕喪欲速貧﹐死欲速朽。」有子曰「是非君子之言也。」曾子曰「參也聞諸夫子也。」有子又曰「是非君子之言也。」曾子曰「參也與子遊聞之。」有子曰「然﹐然則夫子有爲言之也。」曾子以斯言告於子遊。子遊曰「甚哉﹐有子之言似夫子也。昔者夫子居於宋﹐見桓司馬自爲石﹖﹐三年而不成。夫子曰﹕『若是其靡也﹐死不如速朽之愈也。』死之欲速朽﹐爲桓司馬言之也。南宮敬叔反﹐必載寶而朝。夫子曰﹕『若是其貨也﹐喪不如速貧之愈也。』喪之欲速貧﹐爲敬叔言之也。」曾子以子遊之言告於有子﹐有子曰「然﹐吾固曰﹕非夫子之言也。」曾子曰「子何以知之﹖」有子曰「夫子制於中都﹐四寸之棺﹐五寸之﹖﹐以斯知不欲速朽也。昔者夫子失魯司寇﹐將之荊﹐蓋先之以子夏﹐又申之以冉有﹐以斯知不欲速貧也。」

此亦譽子遊而毀曾子。曾子旣與子遊同聞之夫子﹐何以子遊知之而己不知﹖告於有子﹐何以有子又知之也﹖且旣聞子遊之解釋矣﹐何以猶不知而又問於有子曰「子何以知之﹖」記者一則曰「曾子以斯言告於子遊」﹐再則曰「曾子以子遊之言告於有子」﹐總說得曾子如木偶人一般。嗟乎﹗以「詔吾道而卽惟」之人﹐乃於此何等事而茫昧若此。宗聖何酣﹐遭此誣罔﹐可恨也﹗觀其亦欲以有子爲先知愈於曾子﹐於曾子曰「參也與子遊聞之。」而有子卽曰「然﹐則夫子有爲言之。」正不知參與子遊共聞之言﹐何以便知「夫子有爲言之」也﹖此等處情理舛﹖﹐杜撰之﹖尢著。此不惟其事之誣﹐其理尢悖。「棺﹖之制」﹐孟子言「無使土親膚﹐盡於人心而已」﹐亦非欲不朽也。使存此心﹐勢必將仍爲向魋之石﹖而後可矣。說聖人之仕爲「不欲速貧」﹐其妄尢不待辧。又史記「孔子失魯司寇﹐在定十四年﹔之楚﹐在哀六年」﹐相隔甚遠﹐焉得有失魯司寇之荊之事﹖其子夏﹑冉有之荊﹐尢莫須有。蓋家語有此二事﹐作者借之衍成一篇文字﹐以行其毀譽之私耳。﹝卷一四﹐頁四﹞

仲憲言於曾子曰「夏后氏用明器﹐示民無知也﹔殷人用祭器﹐示民有知也﹔周人兼用之﹐示民疑也。」曾子曰「其不然乎﹗其不然乎﹗夫明器﹐鬼器也﹔祭器﹐人器也。夫古之人﹐胡爲而死其親乎﹖」

自古用明器﹐其後漸有用祭器者。下章孔子所嘆「爲死者而用生者之器﹐殆於用殉」是也。仲憲見時人有用明器者﹐有用祭器者﹐遂謂「夏用明器﹐殷用祭器﹐周人兼用之」﹐此無稽之說。故曾子重言「其不然」﹐謂「明器﹐鬼器也﹐可用﹔祭器﹐人器也﹐不可用」。謂若殷用人器﹐爲不死其親﹐則古人何爲用鬼器﹐而死其親乎﹖甚言祭器之不可用也﹗周人兼用﹐其非自見﹐故曾子不復辧。自注疏以來皆誤認仲憲三代所用之言以爲實然﹐謂此是夏殷質文異尙﹐曾子但辧其「無知」「有知」諸說之非﹐而不辧其三代所用之說之非﹐豈不誤乎﹖觀其文但舉「明器」「祭器」爲言﹐不以「無知」「有知」爲言﹐自可見。蓋辧「明器」「祭器」之說明﹐而「無知」「有知」諸說﹐可不攻而自破矣。此與上「孔子曰﹕之死而致死之」章﹐下「宋襄公葬其夫人」章﹐「孔子謂爲明器」章皆通。不然如舊解謂「曾子未嘗非祭器」﹐則與前後章皆爲不通矣。余說見下兩章。﹝卷一四﹐頁七—八﹞

公叔木有同母異父之昆弟死﹐問於子遊。子遊曰「其大功乎﹗」狄儀有同母異父之昆弟死﹐問於子夏。子夏曰「我未之前聞也﹐魯人則爲之齊衰。」狄儀行齊衰。今之齊衰﹐狄儀之問也。

按﹕婦人夫死攜其子攺嫁﹐故其子有異父﹐又謂之繼父。今世委巷間有之﹐若士大夫家自無此。據公叔木﹑狄儀皆母攺嫁所攜之子﹐故俱曰「有同母異父之昆弟死。」夫失禮之禮何足爲問﹖而聖門諸賢且與之諄諄議禮。觀子夏及記者之言﹐皆舉魯俗說﹐則是比比者皆是矣﹐亦可怪也。又按﹕「公叔木」﹐鄭氏謂﹕「木當爲朱﹐春秋作戍﹐衛公叔文子之子。」夫公叔文子﹐衛大夫也﹐文子卒﹐其妻豈容攺嫁﹖而且使其子養於異父家﹐有異父昆弟死之事乎﹖左傳「史﹖稱戍驕殆亡。文子卒﹐衛侯始惡之﹐以其富也﹐逐之奔魯」。若然﹐則必無是事也。或曰「此出母也。」夫文子卽出妻﹐何至使其子隨母而嫁﹐亦必無是事也。然曰「公叔卽非戍﹐亦自是他公族矣。」總之必無此﹐記言不足信也。﹝卷一四﹐頁九—一○﹞

子思之母死於衛。柳若謂子思曰「子﹐聖人之後也﹐四方於子乎觀禮﹐子蓋愼諸。」子思曰「吾何愼哉﹐吾聞之﹕有其禮﹐無其財﹐君子弗行也﹔有其禮﹐有其財﹐無其時﹐君子弗行也﹐吾何愼哉。」

伯魚之妻未必有他適之事﹐子思亦必不以親喪而作「吾何愼哉」之語。﹝卷一四﹐頁一三﹞

縣子瑣曰「吾聞之﹕古者不降﹐上下各以其親。滕伯文爲孟虎齊衰﹐其叔父也﹔爲孟皮齊衰﹐其叔父也。」

孔氏謂「上其字﹐指滕伯文﹔下其字﹐指孟皮」。二句文同﹐不應異說。馬彥醇謂﹕「二其字﹐皆指二孟。」郝仲輿謂﹕「皆指滕伯文。」郝說似長。﹝卷一四﹐頁一五﹞

曾子曰「屍未設飾﹐故帷堂﹐小斂而徹帷。」仲梁子曰「夫婦方亂﹐故帷堂﹐小斂而徹帷。」

曾子與仲梁子二說﹐記者兩存之﹐不置是非。解者以仲梁子之說爲非﹐恐失其意。觀下曾子﹑子遊二說﹐記者直斷曾子爲非可見矣。﹝卷一四﹐頁一七﹞

小斂之奠﹐子遊曰「於東方。」曾子曰「於西方﹐斂斯席矣。」小斂之奠在西方﹐魯禮之末失也。

此亦譽子遊而毀曾子。﹝卷一四﹐頁一八﹞

縣子曰「綌衰繐「繐」字﹐原作「緦」﹐依今本攺。裳﹐非古也。」子蒲卒﹐哭者呼滅。子臬曰「若是野哉。」哭者攺之。杜橋之母之喪﹐宮中無相﹐以爲沽也。

「沽」與士喪禮記姚氏所引爲旣夕禮文﹐作士喪禮記者﹐誤。云「弓矢之新沽功」同義。﹝卷一四﹐頁一八﹞

夫子曰「始死﹐羔裘元冠者﹐易之而已。」羔裘元冠﹐夫子不以弔。

上言「小斂前弔喪之禮」﹐下因引夫子之事以明之。孔氏解「始死」爲「親始死」。按﹕問喪云「親始死﹐雞斯徒跣﹐扱上。」則孝子當投冠扱﹖以示凶變﹐豈但云「易之而巳」乎﹖云「易之而巳」者﹐指弔者之辭也。又上下兩「羔裘元冠」﹐亦不應一指孝子﹐一指弔賓﹐此與「曾子襲裘而弔」正合﹐記者前後摭拾爲說﹐亦不自知其矛盾耳。孔因其與「子遊裼裘」相妨﹐故解爲「親始死」﹐其實非也。﹝卷一四﹐頁一九—二○﹞

子遊問喪具。夫子曰「稱家之有亡。」子遊曰「有亡惡乎齊﹖」夫子曰「有﹐毋過禮﹔苟亡矣﹐斂首足形﹐還葬﹐縣棺而封﹐人豈有非之者哉。」

記中「封」字﹐鄭氏皆攺作「窆」﹐非。﹝卷一四﹐頁二○﹞

司士賁告於子遊曰「請襲於牀。」子遊曰「諾。」縣子聞之曰「汰哉叔氏﹐專以禮許人。」

此亦譽子遊。此語𨿽似嘲諷﹐寔以見子遊之知禮也。﹝卷一四﹐頁二一﹞

宋襄公葬其夫人﹐酰醢百甕。曾子曰「旣曰明器矣﹐而又實之。」

按﹕春秋宋襄公卒在僖二十三年﹐至文十六年襄公夫人猶在﹐安得有此事﹐其誣可知。孔氏謂襄公初取夫人死在前﹐後取夫人死在後。此曲說無稽。且襄公夫人爲襄王姊﹐必不爲襄公後取夫人也。曾子此言援古之但用明器﹐以證不當實之之義也。若旣夕禮「陳明器有麥﹑稷﹑酰﹑醢﹑酒﹑醴」﹐此自春秋以來之禮。鄭﹑孔見「士禮實明器」與此說相妨﹐遂以大夫以上人鬼兼用﹐宜空鬼實人。今「明器」「祭器」皆實﹐故譏之。此臆說也。又謂夏專用明器﹐半實之﹔殷專用祭器﹐半虛之﹔周兼用明器﹑人器﹐人器實之﹐明器虛之﹐故誤認前章「仲憲之言」爲實然﹐而又據臆妄分虛寔﹐此鄭﹑孔之禮耳。﹝卷一四﹐頁二三﹞

孟獻子之喪﹐司徒旅歸四布。夫子曰「可也」。

「司徒」﹐魯之上卿。「旅歸四布」﹐獻子以賻布上之司徒﹐司徒使其旅歸之四方也。疏引熊氏曰「獻子家臣爲司徒﹐故左傳『叔孫氏之司馬﹖戾』﹐是家臣亦有司徒﹑司馬也。」此說非。孟獻子家臣安得稱「司徒」﹖傳所云者﹐叔孫爲司馬﹐其陪臣亦得稱司馬﹐故云子夏問諸夫子曰「居君之母與妻之喪。」「居處言語飲食衎爾。」此語可不出。﹝卷一四﹐頁二五﹞

賓客至﹐無所館。夫子曰「生於我乎館﹐死於我乎殯。」

此仿論語「朋友死﹐無所歸﹐於我殯」爲說。然客方至而儗其死﹐殊不通。﹝卷一四﹐頁二五﹞

國子髙曰「葬也者﹐藏也﹔藏也者﹐欲人之弗得見也。是故﹐衣足以飾身﹐棺周於衣﹐﹖周於棺﹐土周於﹖﹐反壤樹之哉。」

孟子稱墨之治喪﹐以薄爲其道。此是其一種議論。﹝卷一四﹐頁二五﹞

孔子之喪﹐有自燕來觀者﹐捨於子夏氏。子夏曰「聖人之葬人與﹖人之葬聖人也。子何觀焉﹖昔者夫子言之曰﹕『吾見封之若堂者矣﹐見若坊者矣﹐見若覆夏屋者矣﹐見若斧者矣。』從若斧者焉﹐馬鬣封之謂也。今一日而三斬板﹐而己已封﹐尙行夫子之志乎哉。」

王子雍以「聖人之葬人與」句絕﹐是也。鄭釋「與」字爲「及」字﹐以「聖人之葬人」句絕。孔氏曰「聖人之葬人與人之葬聖人皆用一禮﹐而子遠來何所爲觀乎﹖」殊非語气。鄭﹑孔所以爲此解者﹐恐謂「人之葬聖人無足觀」﹐則與前章「公西赤爲志﹐﹖用三代之禮」相矛盾耳。不知此明言「一日三板﹐以若斧封」﹐與前「翣﹑披﹑崇旐」丰儉正自矛盾﹐安能爲之掩乎﹖﹝卷一四﹐頁二七﹞

君卽位而爲椑﹐歲一漆之﹐藏焉。

按﹕下云「天子之棺四重﹐以水兕革棺親身」﹐則此「椑」非「親身」矣。諸侯無兕革親身﹐乃以椑耳。﹝卷一四﹐頁二八﹞

復﹑楔齒﹑綴足﹑飯﹑設飾﹑帷堂並作。父兄命赴者。

「父兄」﹐從父從兄也。奔喪云「凡喪﹐父在父爲主。」則父卽喪主﹐又爲何人命之﹖非親父可知。父母喪﹐兄卽喪主﹐非親兄可知。士喪禮「主人命赴者」而作云「父兄命赴者」﹐似不同。然此以孝子昏迷﹐不必定出諸己﹐故曰「父兄」。士喪禮「主人」亦大﹖言之。鄭氏遂謂上爲「大夫以上」。然則大夫以上無父兄﹐則將如何﹖﹝卷一四﹐頁二八﹞

喪不剝﹐奠也與﹖祭肉也與﹖

「剝」﹐﹖露也。「奠」﹐謂脯醢。「祭肉」﹐謂牲肉。玩語气二「也與」字平列﹐不當是否。謂喪之不﹖露用巾有此二者。鄭氏謂「脯醢之奠不巾」﹐此據士喪禮「始死﹐及殯後﹐朝夕奠﹐皆無巾」而云﹐不知禮言不同﹐不必彊合。孔氏又以「旣夕『朝廟禮奠用巾』﹐是脯醢亦巾。爲其在堂﹐恐埃塵﹐故巾之。記文據室內。」按記文未必如此分別耳。﹝卷一四﹐頁三○﹞

朝奠日出﹐夕奠逮日。

「逮日」﹐逮日未沒也。鄭氏謂﹕「陰陽交接﹐庶幾遇「遇」字﹐原作「過」﹐今徑攺之。」按﹕陰陽交接乃子午二時﹐非日出日沒也。方性夫謂﹕「象生時之食。」張氏謂﹕「不以陰幽死其親。」其說皆得之。﹝卷一四﹐頁三○﹞

父母之喪﹐哭無時﹐使必知其反也。

「父母之喪」﹐𨿽未殯前﹐哭不絕聲﹔若殯後﹐朝夕哭﹐哀至則哭﹐故有無時之哭。气絕復續曰「反」。哭𨿽無時﹐但不可使滅性﹐故曰「使必知其反也」。間傳云「斬衰之哭﹐若往而不反﹔齊衰之哭﹐若往而反。」卽此「反」字意。彼分別「斬」「齊」言之﹐此則總言「斬」「齊」之哭﹐不可滅性也。舊解皆以「使」爲「出使」﹐非。﹝卷一四﹐頁三一﹞

練﹐練衣黃裏﹑縓緣﹐葛要絰﹐繩屨無絇﹐角塡﹐鹿裘衡長袪﹐袪裼之可也。

說文云「縓﹐亦黃色。纁﹐淺絳色。」爾雅云「一染謂之縓﹐再謂之赬﹐三染謂之纁。」則「縓」是一染之色﹐微兼赤黃。「纁」﹐淺絳乃始成赤也。鄭氏曰「縓﹐纁之類。」於間傳又曰『淺絳色』﹐則直以縓爲纁矣﹐殊混。「裼」﹐裘上加衣之名﹐吉時用之﹐練以前不用﹐故曰「裼之可也」。但「裼」上多一「袪」字﹐未詳。鄭氏謂「有袪而裼之」﹐似非語气。郝仲輿謂﹕「見裘曰裼﹐裘在練衣內﹐微露其袖口。」亦非。郝凡解「裼」字﹐皆以「見裘」爲說﹐最屬杜撰。詩「載衣之裼」﹐明以𦇤褓類﹐豈但「露見」之義乎﹖﹝卷一四﹐頁三二﹞

有殯﹐聞遠兄弟之喪﹐𨿽緦必往﹔非兄弟﹐𨿽鄰不往。

此段疑有誤字﹐不必彊解。﹝卷一四﹐頁三四﹞

天子之棺四重﹔水兕革棺被之﹐其厚三寸﹐杝棺一﹐梓棺二﹐四者皆周。棺束縮二衡三﹐衽每束一。柏﹖以端長六尺。

「衽」﹐未詳其制﹐必是與「束」同類所用之物﹐物故五束有五衽也。注疏謂﹕「小要﹐其形兩頭廣﹐中央小。先鑿棺邊及兩頭合際處作坎形﹐以小要連之﹐令固棺﹐縢相對每束之處﹐以一行之衽連之。」此說未然。「小要」之名﹐據鄭謂漢時所用﹐然則豈卽是「衽」﹖士喪禮云「掘肂見衽」﹐喪大記云「士殯見衽」﹐豈有旣納坎中而又得見者乎﹖其對棺與蓋際爲坎連之者﹐乃是鉆也。說見喪大記「君﹖棺」下。﹝卷一四﹐頁三六﹞

天子之哭諸侯也﹐爵弁絰﹖衣。或曰﹕使有司哭之﹐爲之不以樂食。

鄭氏以「絰」爲衍字﹐此誤執周禮「王弔諸侯弁絰緦衰」﹐故以此爲不見屍柩不弔服﹐故不應絰也。不知弔旣弁絰﹐遙哭亦可弁絰﹐何得因周禮弔服用絰﹐遂去此處「絰」字乎﹖其欲去「絰」字﹐又爲之說曰「麻不加於采」﹐不知此言常禮﹐天子至尊﹐似未可以拘也。﹝卷一四﹐頁三八﹞

天子之殯也﹐菆塗龍輴以﹖﹐加斧於﹖上﹐畢塗屋﹐天子之禮也。

下篇云「天子龍輴爲﹖幬﹐諸侯輴而設幬。」此不言「幬」而言「﹖」﹐蓋言諸侯不得爲象﹖之制﹐故此惟言「﹖」﹐而曰「天子之禮也。」﹝卷一四﹐頁三九﹞

魯哀公誄孔丘曰「天不遺耆老﹐莫相予位焉﹐嗚呼哀哉﹗尼父﹗」

鄭氏曰「尼父﹐因其字以爲之謚。」蓋「父」乃丈夫之美稱﹐豈謚乎﹖鄭欲以誄爲謚﹐故爲此妄。﹝卷一四﹐頁四○﹞

國亡大縣邑﹐公卿大夫士皆厭冠﹐哭於大廟﹐三日﹐君不舉。或曰﹕君舉而哭於后土。

言失師喪地﹐乃春秋時事也。﹝卷一四﹐頁四○﹞

孔子惡野哭者。

此「野」自是郊野之野﹐但與前孔子云「所知﹐吾哭諸野」矛盾﹐檀弓多有如此者。今解者或謂是「子臯譏野哭」之「野」﹐或謂「哭不以禮曰野」﹐皆曲說。﹝卷一四﹐頁四一﹞

未仕者﹐不敢稅人﹐如稅人﹐則以父兄之命。

「稅」「裞」同﹐通作「襚」﹐以衣贈死也。按﹕此說亦可商﹐未仕而親沒者﹐其何以稅人乎﹖玉藻云「親在﹐行禮於人稱父。」則已仕而親在者﹐固可不必稱父也。﹝卷一四﹐頁四二﹞

祥而縞﹐是月禫﹐徒月樂。

說見前「孟獻子禫」下。按﹕禫而徙祭之後可以作樂。此云「徙月樂」者﹐或後賢以不忍而遲之﹐故爲是說與。據文義「禫」字作「祥」字爲順﹐或字誤。朱仲晦遂謂「喪禮只二十五月」。馬彥醇祖述之﹐以其不合於「魯人朝祥暮歌。孔子謂﹕踰月則善」﹔「孟獻子禫而不樂。孔子謂﹕加人一等」﹔及「孔子旣祥﹐十日成笙歌」諸章之義﹐乃極論魏王氏「二十五月服終」之是﹐鄭氏「二十七月服終」之非。嗟乎﹗卽如鄭說﹐三年之喪已短去九月﹐而若輩必欲短去其十一月者﹐是誠何心哉﹗﹝卷一四﹐頁四二﹞

檀弓下

君之適長殤﹐車三乘﹔公之庶長殤﹐車一乘﹔大夫之適長殤﹐車一乘。

郝仲輿曰「鄭以此車爲殉葬之隅車﹐載牲體藏之壙中者﹐卽所謂遣車。非也。又雜記云﹕『遣車視牢具。……置於四隅。』故鄭以四隅爲壙中﹐而以遣車爲明器。又後章『晏子遣車一乘﹐及墓而反』﹐云『及墓反』﹐則是人所乘車明矣。」愚按﹕鄭於雜記﹕「遣車視牢具」下有此說﹐然亦用「與」字爲疑詞。而雜記又云「旣遣而包其餘」﹐旣夕禮云「包牲取下體」﹐是當日實有此等禮。又左傳定三年「邾子先葬以車五乘﹐殉五人」﹐亦可證。余說見雜記上。若下云「晏子遺車一乘﹐及墓而反」﹐是謂「遣車」止一乘﹐以其儉於親禮﹐窆後臯賓拜送賓。今「窆訖卽反」「以其儉於賓」﹐乃是兩事﹐非一事也。邾子喪禮之車﹐必謂人所乘者﹐非是﹐故辧之。﹝卷一五﹐頁二﹞

君於大夫﹐將葬﹐弔於宮﹐及出﹐命引之﹐三步則止﹐如是者三﹐君退﹔朝亦如之﹐哀次亦如之。

「引」「紖」同﹐柩車索也。下云「弔於葬者必「必」字﹐原作「不」﹐今攺。執引」﹐君尊﹐故命人引之。「三命引」﹐猶耕三推之義。注疏以「引」爲「引去之引」﹐謂「奪孝子情」﹐甚迂。﹝卷一五﹐頁四﹞

季武子寢疾﹐蟜固不說齊衰而入見﹐曰「斯道也﹐將亡矣﹔士惟公門說齊衰。」武子曰「不亦善乎﹐君子表微。」及其喪也﹐曾點倚其門而歌。

記者舉蟜固著凶服問疾﹐曾點倚門而歌﹐皆以見武子爲人所惡耳。陳可大謂﹕「善蟜固之存禮﹐譏曾點之廢禮。」分別優劣﹐大失記者之意。按﹕武子𨿽當卒﹐時其勢自盛﹐其後卽悼子﹑平子。蟜固何人﹐敢以凶服入武子之門﹖而武子不得已而佯喜之乎﹖其門又安得容人倚而歌乎﹖其言曾點者﹐以其爲狂故也﹔云歌者﹐亦附會論語「言志時﹐鼓瑟也」。余友閻百詩曰「按﹕武子卒於昭七年﹐而襄二十二年孔子生。襄公三十一年薨﹐至昭七年孔子十七歲。史記仲尼弟子傳惟子路最長﹐少孔子九歲﹐卽以點同子路之歲﹐是時僅七八齡﹐其能倚門而歌乎﹖況未必同子路之歲﹐則更幼矣。」尢足證其妄。﹝卷一五﹐頁五﹞

妻之昆弟爲父後者死﹐哭之適室﹐子爲主﹐袒免哭踴﹐夫入門右﹐使人立於門外告來者﹐狎則入哭。父在﹐哭於妻之室﹔非爲父後者﹐哭諸異室。

孔氏「孔氏」﹐原誤作「孔子」﹐今徑攺。曰「此云﹕『子爲主﹐袒免哭踴﹐則夫入門右﹐亦哭踴。』知者以上文『申祥「祥」字﹐原誤作「詳」﹐今徑攺。之哭言思﹐婦人倡踴』﹐故知夫入門右亦踴﹐但文不備耳。」按﹕彼云「婦人倡踴」﹐此云「子爲主﹐袒免哭踴」﹐彼此不同﹐安得妄爲紐合乎﹖余說詳上「小功不爲位」章。﹝卷一五﹐頁九﹞

有殯﹐聞遠兄弟之喪﹐哭於側室﹐無側室﹐哭於門內之右。同國﹐則往哭之。

據此云「有殯﹐聞遠兄弟之喪﹐各哭於家﹐同國往哭」﹐上篇但云「有殯﹐聞遠兄弟之喪﹐𨿽緦必往」﹐未免欠分明。﹝卷一五﹐頁一○—一一﹞

子張死﹐曾子有母之喪﹐齊衰而往哭之。或曰「齊衰不以弔。」曾子曰「我弔也與哉﹖」

此亦似毀曾子。曾子嘗問﹕「三年之喪弔乎﹖」夫子曰「三年之喪而哭弔﹐不亦虛乎﹖」則曾子果不應弔矣。或謂此爲「傷死非弔生也」﹐然雜記云「三年之喪不弔。如有服將往哭之﹐則服其服而往。」曾子於子張無服﹐則亦不應往傷其死也。﹝卷一五﹐頁一一﹞

有若之喪﹐悼公弔焉﹐子遊擯﹐由左。

此譽子遊。禮﹐凶事尙右﹐擯由左﹐則尊者居右。﹝卷一五﹐頁一三﹞

齊谷王姬之喪﹐魯莊公爲之大功。或曰「由魯嫁﹐故爲之服姊妹之服。」或曰「外祖母也﹐故爲之服。」

記禮者但言服制之事﹐說者必謂「魯莊公不應服國之喪」﹐非記文意。「王姬」﹐齊襄公夫人。魯莊公母文姜﹐齊襄公女弟﹐王姬乃魯莊公母舅之妻﹐或何以有外祖母之說﹖此贅。﹝卷一五﹐頁一三﹞

帷殯﹐非古也﹐自敬姜之哭穆伯始也。

敬姜朝夕哭﹐垂其帷﹐是能守禮別嫌。今男子從之﹐故曰「非古也」。與雜記「朝夕哭﹐不帷」之說同。﹝卷一五﹐頁一五﹞

復﹐盡愛之道也﹐有禱祠之心焉﹔望反諸幽﹐求諸鬼神之道也﹔北面﹐求諸幽之義也。

此言「復」﹐而鄭氏「禱五祀」﹐其舛。﹝卷一五﹐頁一六﹞

拜稽顙﹐哀戚之至隱也﹔稽顙﹐隱之甚也。

「隱」﹐痛也。上言「拜稽顙」﹐大﹖論人子喪親爲此拜稽顙之禮﹐乃哀戚之至痛也。下文當言「稽顙」﹐爲痛之甚﹐所以釋「稽顙」之義也﹐不必求深。孔氏曰「就拜與稽顙二事之中﹐稽顙爲痛之甚。」按﹕凶通用拜﹐若謂以「拜」與「稽顙」二事較﹐而「稽顙」爲痛之甚﹐不成拜𨿽非痛之甚而亦爲痛也﹐不可通矣。孔氏以其不合於「稽顙而後拜」之義﹐分周禮殷禮﹐尢非。﹝卷一五﹐頁一六﹞

奠以素器﹐以生者有哀素之心也。惟祭祀之禮﹐主人自盡焉爾﹐豈知神之所饗﹐亦以主人有齊敬之心也。齊﹐側皆反。

楊慈湖曰「此章及下子遊曰﹕『旣葬而食之﹐未見其有享之者。』嗚呼﹗鬼神之道不如是也。形有生死﹐神無生死。故孔子之祭﹐如鬼神之實在。今子遊以爲未見其享之﹐是求鬼神之道於形也。」愚按﹕記文「豈知神之所饗」與「未見其有饗」﹐本說得執滯不通﹐而楊氏以「形亡神在」釋氏之說駁之﹐尢爲紕繆﹐不可不辧。惟孔子曰「祭如在」﹐一「如」字下得甚活﹐至哉言乎﹗二說皆折倒。﹝卷一五﹐頁一九﹞

弁絰葛而葬﹐與神交之道也﹐有敬心焉。周人弁而葬﹐殷人冔而葬。

注疏謂「冠素弁﹐以葛爲環絰﹐其要帶仍用麻」﹐或謂「葛爲葛帶」﹐未詳孰是。然葬時用此冠帶恐未宜﹐故鄭氏謂﹕「天子諸侯禮者﹐以大夫士三月而葬﹐則其時尢近。」故不得不作「天子諸侯禮」耳。﹝卷一六﹐頁三﹞

歠主人主婦室老﹐爲其病也﹐君命食之也。

成容若曰「親喪三日不食﹐過此恐致滅性。惟士則鄰里勸其食糜粥﹐大夫以上則君之糜粥命之食﹐故曰﹕『歠主人主婦室老。』歠﹐使之歠粥也。」疏云「爲其歠粥病困故﹐君命食疏飯。」是以「食之」與「歠」分爲二矣。此本陸氏說。愚按﹕喪大記云「大夫之喪﹐主人室老子姓皆食粥。」是三日後本應食粥﹐不必君爲之勸也。今解爲過三日不食﹐記「記」字﹐原誤作「說」﹐今徑攺。文無此義﹐未免添補﹐當以疏說爲是。﹝卷一六﹐頁四﹞

葬於北方北首﹐三代之達禮也﹐之幽之故也。

古皆葬於北方﹐後世乃有擇地之說。﹝卷一六﹐頁六﹞

其變而之吉祭也﹐比至於祔﹐必於是日也接﹐不忍一日未有所歸也。

上云「是日也﹐以虞易奠」﹐蓋未葬曰「奠」﹐虞始曰「祭」也﹔此云「是日也﹐以吉祭易喪祭」﹐蓋虞曰「喪祭」﹐卒哭始曰「吉祭」也。「明日﹐祔於祖父」者﹐卒哭祭之﹐明日﹐祔於祖廟而爲祔祭也。「其變而之吉祭也﹐比至於祔﹐必於是日也接」者﹐「變」字卽上「易」字﹐承上言﹐自喪祭易爲卒哭之吉祭也。比至於明日﹐祔祭必於卒哭祭之日接而行之﹐不忍其一日未有所歸也﹐與上「弗忍一日離」對。上言「是日葬」「是日虞」﹐故爲弗忍己之一日離其親﹔此言「今日卒哭」「明日祔廟」﹐故爲弗忍使其親每一日無有所歸﹐其義如此。鄭氏以此「變」字引士虞禮「他用剛日」﹐卽謂「他」字。孔氏引喪服小記「赴葬者赴虞者﹐三月而後卒哭」﹐謂「不及時而葬爲變」。此卽鄭注士虞禮之說。皆牽彊附會﹐不可從。﹝卷一六﹐頁一二—一三﹞

君臨臣喪﹐以祝桃茢執戈惡之也﹐所以異於生也。喪有死之道焉﹐先王之所難言也。

按﹕喪大記云「大夫之喪﹐將大斂﹐……君往﹐……巫止於門外﹐……祝先入」﹐又士喪禮云「大斂而往﹐……巫止於廟門外﹐祝代之﹐小臣二人執戈先﹐二人後」﹐當以此二說爲正。此增「桃茢」之文﹐乃附會襄二十九年左傳「使巫以桃﹑茢先袚殯」﹐此蓋爲惡臣之死非禮也﹐而孔氏以「此爲天子禮﹐彼爲諸侯禮」﹐尢臆說。﹝卷一六﹐頁一六﹞

喪之朝也﹐順死者之孝心也﹐其哀離其室也﹐故至於祖考之廟而後行。殷朝而殯於祖﹐周朝而遂葬。

「周朝而遂葬」﹐旣夕朝與之合。然僖八年「致哀姜」﹐左傳云「不殯於廟﹐……則茀致也。」則周亦殯於祖矣﹐與此不合。或春秋禮而此說非﹐周初禮而春秋變之﹐皆未可知﹐不必彊合也。乃服氏解「廟」爲「殯宮」﹐杜氏謂「不以殯朝廟」﹐皆未允。鄭氏謂﹕「春秋變周之文﹐從殷之質。」此用何休之說﹐尢謬。從來皆謂周末文勝﹐如其說﹐則是周末質勝矣。﹝卷一六﹐頁一七﹞

其曰明器﹐神明之也。塗車芻靈﹐自古有之﹐明器之道也。孔子謂爲芻靈者善﹐謂爲俑者不仁﹐不殆於用人乎哉﹖

此意蓋疑時代遞遷﹐從葬者日趨新巧﹐所以防其流獘也。意謂惟爲明器者知喪道﹐其後漸有用生者之器者﹐不殆於用象人殉葬乎哉﹖其後果有爲俑以象人者﹐不殆於用人乎哉﹖「用殉」「用人」有分別﹐凡物從葬通曰「殉」﹐故「殉」亦訓「從」﹐孟子以身殉道是也。由是用偶人從葬亦曰「殉」﹐用人從葬通曰「殉」也。鄭氏不識「殉」字義﹐徒以人從葬爲「殉」﹐因曰「殺人以衛死者曰殉」。若然﹐則「用殉」「用人」了無分別﹐記文何爲前後分言之乎﹖

上章仲憲言於曾子謂﹕「夏用明器﹐殷用祭器﹐周人兼用。」此無稽之說﹐故曾子辧之。從來解者皆誤認爲實然﹐於此章亦以明器屬夏﹐生者之器屬殷﹐爲俑屬周﹐謂孔子善夏而非殷周﹐殊繆。況此言生者之器﹐非祭器也﹔言爲俑﹐非兼周也﹐亦絕不相通。若必據三代爲說﹐則爲俑豈文武制耶﹖固執可笑如此。生者之器必不定是祭器﹐上章言「竹不成用﹐瓦不成味﹐木不成斲皆明器也」﹐反是﹐則皆生者之器。﹝卷一六﹐頁一九﹞

穆公問於子思曰「爲舊君反服﹐古與﹖」子思曰「古之君子﹐進人以禮﹐退人以禮﹐故有舊君反服之禮也。今之君子﹐進人若將加諸膝﹐退人若將隊諸淵﹐毋爲戎首﹐不亦善乎﹗又何反服之禮之有﹖」

仿孟子「禮爲舊君有服」章爲說。﹝卷一七﹐頁一﹞

衛司徒敬子死﹐子夏弔焉﹐主人未小斂﹐絰而往。子遊弔焉﹐主人旣小斂﹐子遊出絰反哭。子夏曰「聞之也與﹖」曰「聞諸夫子﹐主人未攺服則不絰。」

此言子夏事﹐與「曾子襲裘而弔」同﹐總以子遊爲知禮也。然此事頻見﹐亦可厭。﹝卷一七﹐頁二﹞

曾子曰「晏子可謂知禮也已﹐恭敬之有焉。」有若曰「晏子一狐裘三十年﹐遣車一乘﹐及墓而反。國君七﹖﹐遣車七乘﹔大夫五﹖﹐遣車五乘。晏子焉知禮﹖」曾子曰「國無道﹐君子恥盈禮焉。國奢﹐則示之以儉﹔國儉﹐則示之以禮。」

郝仲輿曰「『﹖』『介』同。禮器云﹕『諸侯七介七牢﹐大夫五介五牢。』又雜記云﹕『遣車視牢具。』『遣』﹐奠牲體包裹送死者﹐俗世用牢車載而之墓﹐故有子譏其非禮。鄭氏讀『﹖』爲『个』﹐爲『包肉之數』﹐以『遣車爲塗車﹐載其包埋之壙中』﹐附會其謬也。」按﹕郝謂「﹖」「介」同﹐駁鄭附會爲「个」﹐是也。其謂「遣車爲送葬之車﹐非載牲體之車」﹐則非﹐說詳上「君之適長殤」下。此「以遣車視介之數」﹐猶雜記云「遣車視牢具」也。有子譏其不當用「牲粻」﹐當用「脯醢」﹐非譏其用「牢車」也。郝故錯解以附會之耳。﹝卷一七﹐頁五﹞

國昭子之母死﹐問於子張曰「葬及墓﹐男子婦人安位﹖」子張曰「司徒敬子之喪﹐夫子相﹐男子西鄕﹐婦人東鄕。」曰「噫﹗毋。」曰「我喪也斯沾。爾專之﹐賓爲賓焉﹐主爲主焉﹐婦人從男子皆西鄕。」

鄭氏以「我喪也斯沾」句﹐注「注」字﹐原誤作「住」﹐今徑攺。謂﹕「沾讀曰覘。國昭子自言之大家﹐有事人盡視之。專﹐猶司也。」於語气未協。郝仲輿以「我喪也斯沾爾專之」爲一句﹐謂﹕「沾爾﹐猶言沾沾爾﹐自我貌。戒子張曰﹕爾無謂我喪﹐我遂沾然自主之。」孫文融曰「本欲自專﹐卻用『毋曰』字喚起﹐正是恣肆人气。」●此二說互相明﹐似得之。﹝卷一七﹐頁六—七﹞

穆伯之喪﹐敬姜晝哭﹔文伯之喪﹐晝夜哭。孔子曰「知禮矣。」文伯之喪﹐敬姜據其牀而不哭﹐曰「昔者吾有斯子也﹐吾以將爲賢人也﹐吾未嘗以就公室﹔今及其死也﹐朋友諸臣未有出涕者﹐而內人皆行哭失聲。斯子也﹐必多曠於禮矣夫。」

「曠於禮」﹐大約謂「好內而遠賢」﹐孔氏謂「疏薄賓客朋友之禮」﹐吳幼淸謂﹕「曠廢居室之禮﹐而溺於燕私好內之情。」俱偏。﹝卷一七﹐頁八﹞

季得子之母死﹐陳褻衣。敬姜曰「婦人不飾﹐不敢見舅姑﹐將有四方之賓來。褻衣何爲陳於斯﹖」命徹之。

鄭氏曰「言四方之賓﹐嚴於舅姑。」按﹕此義非。舅姑不當與四方之賓較量嚴否也。意謂婦人在生不飾不敢見舅姑﹐今其死也﹐有四方之人來﹐何爲不飾乎﹖蓋以生諭死﹐以舅姑諭四方之賓耳。﹝卷一七﹐頁九﹞

有子與子遊立﹐見孺子慕者﹐有子謂子遊曰「壹不知夫喪之踴也﹐予欲去之久矣。情在於斯﹐其是也夫﹖」子遊曰「禮﹐有微情者﹐有以故興物者﹐有直情而徑行者﹐戎狄之道也。禮道則不然﹐人喜則斯陶﹐陶斯﹖﹐﹖斯猶﹐猶斯舞﹐舞斯慍﹐慍斯戚﹐戚斯嘆﹐嘆斯辟﹐辟斯踴矣﹐品節斯﹐斯之謂禮。人死﹐斯惡之矣﹐無能也﹐斯倍之矣。是故﹐制絞衾﹐設簍翣﹐爲使人勿惡也。始死﹐脯醢之奠﹐將行﹐遣而行之﹐旣葬而食之﹐未有見其饗之者也。自上世以來﹐未之有捨也﹐爲使人勿倍也。故子之所刺於禮者﹐亦非禮之訾也。」

猶鄭氏謂﹕「當爲搖﹐言身動搖也。」豈有歌而搖者﹖吳幼淸祖鄭說謂﹕「當爲手動﹐舞爲足蹈。」尢杜撰。郝仲輿謂﹕「猶如字﹐與由通﹐自然向赴之意﹐人歌則抵掌頓足﹐按節而應﹐謂之猶。」若是﹐則仍與「搖」之說相似矣。按﹕說文「嗂」字﹐徐鍇引禮「﹖斯猶」謂﹕「猶卽嗂﹔嗂﹐喜也。」其說似是。「舞斯慍」一句﹐諸家之說尢不一。陸徳明謂「衍文」。孔氏謂「鄭本無此句」﹐又謂「鄭又一本云﹕舞斯蹈﹐蹈斯慍」。劉原父攺記文云「人喜則斯陶﹐陶斯﹖﹐﹖斯猶﹐猶斯舞﹐舞斯蹈矣。人惱則斯慍﹐慍斯戚﹐戚斯嘆﹐嘆斯辟﹐辟斯踴矣。」孔氏又依文爲解曰「且喜怒相對﹐哀樂相生﹐若舞而無節﹐形疲倦厭﹐事與心違﹐所以怒生。曲禮云『樂不可極』﹐卽此謂也。」按﹕以上諸說﹐憑臆增刪者﹐旣未足據﹔順文解釋者﹐又不可通﹐然則如何﹖蓋作者之意﹐本取喜之爲舞﹐慍之爲踴﹐以見其皆當品節也。其文卻於「舞」字之下﹐「慍」字上﹐順勢直下﹐卽用「斯」字爲過接﹐不得更端另起耳﹐而循環相生之義﹐亦是隱然可見。必如孔氏油定作解﹐豈不死古人句下﹔必如劉氏之屬對整齊﹐古人又安有此印板文字哉﹖﹝卷一七﹐頁一二—一三﹞

吳侵陳﹐斬祀殺厲﹐師還出竟﹐陳太宰﹖使於師。夫差謂行人儀曰「是夫也多言﹐盍嘗問焉﹖師必有名﹐人之稱斯師也者﹐則謂之何﹖」太宰﹖曰「古之侵伐者﹐不斬按﹕﹖祀﹑不殺厲﹑不獲二毛﹔今斯師也﹐殺厲與﹖其不謂之殺厲之師與﹖」曰「反爾地﹐歸爾子﹐則謂之何﹖」曰「吾王討敝邑之罪﹐又矜而赦之﹐師與﹐有無名乎﹖」

按﹖乃吳之太宰﹐儀乃陳之行人﹐恰好更換﹐豈記者有意爲戲耶﹖﹝卷一七﹐頁一五﹞

顏丁善居喪。始死﹐皇皇焉如有求而弗得﹐及殯﹐望望焉如有從而弗及﹐旣葬﹐慨焉如不及其反而息。

此與上篇「始死﹐充充如有窮」章各自爲義﹐不必彊合。﹝卷一七﹐頁一七﹞

子張問曰「書曰﹕髙宗三年不言﹐言乃讙。有諸﹖」仲尼曰「胡爲其不然也﹖古者天子崩﹐王世子聽於冢宰三年。」

仿論語﹐無謂。﹝卷一七﹐頁一七﹞

知悼子卒﹐未葬﹐平公飲酒﹐師曠﹑李調侍﹐鼓鐘。杜簣自外來﹐聞鐘聲﹐曰「安在﹖」曰「在寢。」杜蕢入寢﹐歷階而升﹐酌﹐曰「曠飲斯。」又酌﹐曰「調飲斯。」又酌﹐堂上北面坐飲之。降﹐趨而出。平公呼而進之﹐曰「蕢﹐曩者爾心或開予﹐是以不與爾言。爾飲曠何也﹖」曰「子卯不樂。知悼子在堂﹐斯其爲子卯也大矣。曠也太師也﹐不以詔﹐是以飲之也。」「爾飲調何也﹖」曰「調也君之褻臣也﹐爲一飲一食﹐妄君之疾﹐是以飲之也。」「爾飲何也﹖」曰「蕢也宰夫也﹐非刀匕是共﹐又敢與知防﹐是以飲之也。」平公曰「寡人亦有過焉﹐酌而飲寡人。」杜簣洗而揚觶。公謂侍者曰「如我死﹐則必毋廢斯爵也。」至於今﹐旣畢獻﹐斯揚觶﹐謂之「杜舉」。

知悼子﹐鄭氏謂「晉大夫荀盈是也。盈﹐荀罃之子。」陳可大謂「荀罃」﹐誤。徐伯魯謂「盈亦作罃」﹐尢欠分曉。﹝卷一七﹐頁一九﹞

公叔文子卒﹐其子戍請謚於君曰「日月有時﹐將葬矣﹐請所以易其名者。」君曰「昔者衛國凶饑﹐夫子爲粥與國之餓者﹐是不亦惠乎﹖昔者衛國有難﹐夫子以其死衛寡人﹐不亦貞乎﹖夫子聽衛國之政﹐修其班制﹐以與四鄰交﹐衛國之社稷不邕﹐不亦文乎﹖故謂夫子貞惠文子。」

文子以死衛君﹐經傳不見﹐其餘之說悉不足據可知矣。﹝卷一七﹐頁二○﹞

石駘仲卒﹐無適子﹐有庶子六人﹐卜所以爲後者。曰「沐浴佩玉則兆。」五人者皆沐浴佩玉。石祁子曰「孰有執視之喪﹐而沐浴佩玉者乎﹖」不沐浴佩玉。石祁子兆﹐衛人以龜爲有知也。

此與左傳昭十三年楚共王埋璧事相類。又昭二十六年左傳云「王后無適﹐則擇立長。年鈞以徳﹐徳鈞以卜。」故後世凡適死﹐卽立庶之長者﹐此循古制﹐必年鈞始以徳﹐徳鈞始以卜耳。今觀楚共王﹑石駘仲未聞年徳之鈞﹐而輒鬼神用卜﹐疑皆非古制矣。此石駘仲事於卜之中而見其徳﹐固甚奇﹐然石祁子不沐浴佩玉﹐而卜者何以必先謂「沐浴佩玉則兆」﹐此處恐難通﹐當是寓言耳。又後以龜有知﹐以其能知吉凶﹐非以其能知邪正也。義亦未確。﹝卷一七﹐頁二○﹞

子路曰「傷哉貧也﹐生無以爲養﹐死無以爲禮也。」孔子曰「啜菽飲水盡其歡﹐斯之謂孝﹔斂首足形﹐還葬而無﹖﹐稱其財﹐斯之謂禮。」

按﹕「啜菽飲水盡其歡﹐斯謂之孝」﹐此非聖人之言﹐孟子稱墨爲「以薄爲道」﹐斯其殆類之矣。王制云「五十異粻﹐六十宿肉﹐七十貳膳﹐八十常珍﹑九十飲食不違寢﹐膳飲從於遊可也。」又云「六十非肉不飽。」孟子曰「七十非肉不飽。」觀此則菽水之不可爲飽也﹐明矣。孝親以養志爲上﹐然而曾子養志必有酒肉﹐曾元養口體亦必有酒肉﹐則菽水非養親之餐具﹐又明矣。夫養口體者﹐此酒肉﹔養志者﹐亦此酒肉﹐可曰「吾養志也﹐而遂不需此」哉﹗苟養志而不需此﹐是反不若養口體者之爲愈也。彼將曰「我以菽水盡其歡﹐較勝於以三牲之養而不盡其歡者。」然而歡則盡矣﹐其如親之腹餒何﹖親之腹餒而猶曰「吾能盡其歡」﹐吾不信也。按﹕內則所詳旨甘柔滑諸餐具﹐皆所以詔人子養親者﹐此豈獨爲富者設﹐而貧者固無與乎﹖彼漢之茅容非貧者乎﹖後世之士有家貧無以養親﹐志气衰惰﹐輒用此語以借口﹐不知古人正不然﹐家貧親老﹐不擇官而仕﹐如三釜心樂捧檄色喜﹐此皆爲人子之恆理。蓋孟子謂「仕有時乎爲貧」﹐則父母在﹐益可知矣。大抵貧而負髙隱之志者﹐親沒爲之可也﹐親在故降志以求之。一介不取﹐立身之大節也﹐使親而饑餓﹐亦當稍貶以遇之。後漢嗇夫孫姓賦民錢﹐市衣與父。吳佑謂﹕「揰以親故﹐受污辱之名﹐所謂『觀過知仁』是也。」此足見一班。則庶乎親之志與體皆獲所養﹐斯乃謂之孝矣。記文偏而有獘﹐殊非吾儒中正之道﹐特爲拈出以破從來之惑焉。又傳稱子路自食藜藿﹐爲親負米二百里之外。然則𨿽以子路之貧﹐固未嘗以菽水養也。

王子雍曰「熬而食曰啜。孔子曰「以菽水爲粥﹐以常啜之飲水更無餘物﹐以水而已。」吳幼淸曰「澄嘗食於北方至貧者之家﹐不惟無飯亦無粥﹐但以豆煮湯﹐每人所食約豆一掌所掬﹐雜以米一二十粒﹐煮湯一盂﹐攬起啜之而以療饑﹐始悟古所謂啜菽蓋如此。無蔬菜可羹﹐但熟煮白水飲之﹐故啜菽飲水爲至貧者之家。」孔疏謂﹕「以豆爲粥﹐非也。」觀此上諸說﹐其解「菽」「水」者若此。嗚呼﹗此其以爲養親之餐具乎哉﹖仁人孝子當必有惻然於心者矣。﹝卷一七﹐頁二二—二四﹞

衛有太史曰柳莊﹐寢疾。公曰「若疾革﹐𨿽當祭必告。」公再拜稽首請於屍曰「有臣柳莊也者﹐非寡人之臣﹐社稷之臣也﹐聞之死﹐請往。」不釋服而往﹐遂以襚之。與之邑裘氏與縣潘氏﹐書而納諸棺﹐曰「世世萬子孫﹐毋變也」。

柳莊於衛爲社稷之臣﹐經傳未見。「當祭必告」﹐非﹔謂「不釋祭服而往﹐襚也」﹐皆不足據。﹝卷一七﹐頁二五﹞

仲遂卒於垂﹐壬午猶繹﹐萬入﹐去鑰。仲尼曰「非禮也﹐卿卒不繹。」

述春秋事不誤。但謂「仲尼謂非禮」則不然﹐此循漢人之說也。﹝卷十七﹐頁二十六﹞

季得子之母死﹐公輸若方小。斂﹐般請以機封﹐將從之﹐公肩假曰「不可﹗夫魯有初﹐公室視丰碑﹐三家視桓楹。般﹐爾以人之母嘗巧﹐則豈不得以﹖其毋以嘗巧者乎﹖則病者乎﹖噫﹗」弗果從。

公輸若名般﹐與於小斂之事﹐鄭氏解若﹑般爲兩人﹐斷「方小」爲句﹐謬也。「般﹐爾以人之母嘗巧」至「病者乎」﹐謂﹕「爾以他人之母試巧﹐則何不如己母試巧乎﹖不以己母試巧﹐則亦有所病之乎﹖」鄭氏又斷「則豈不得己」爲句﹐謂「以」「己」字同﹐解爲「豈不得休己」﹐亦謬也。﹝卷一七﹐頁二七—二八﹞

工尹商陽與陳﹖疾追吳師﹐及之。陳﹖疾謂工尹商陽曰「王事也﹐子手弓而可。」手弓。「子射諸。」射之﹐斃一人﹐韔弓。又及﹐謂之﹐又斃二人。每斃一人﹐揜其目。止其禦曰「朝不坐﹐燕不與﹐殺三人﹐亦足以反命矣。」孔子曰「殺人之中﹐亦有禮焉。」

按﹕昭公二年左傳「楚子使蕩侯﹑潘子﹑司馬督﹑囂尹午﹑陵尹喜帥師圍徐以懼吳」﹐未嘗有追吳師之事。又商陽臨敵不用命﹐而以私怨其君﹐何禮之有﹖﹝卷一七﹐頁三一﹞

諸侯伐秦﹐曹共公卒於會。諸侯請含﹐使之襲。襄公朝於荊﹐得王卒。荊人曰「必請襲。」魯人曰「非禮也。」荊人彊之。巫先拂柩。荊人悔之。

按﹕此亦與春秋傳互異。襄「襄」字﹐原誤作「哀」﹐不今徑攺。二十八年十二月﹐楚得王薨。是時公方及漢﹐初欲止﹐卒至楚。諸侯五日而殯﹐至時得王已在殯矣。二十九年正月﹐有楚人使公親襚之事﹐蓋致襚諸禮﹐可在殯後。雜記上云「致禮﹐委衣於殯東」是也。此易「請襚」爲「請襲」﹐易「拂殯」爲「拂柩」﹐蓋誤以得王爲猶未殯也。﹝卷一七﹐頁三一—三二﹞

滕成公之喪﹐使子叔敬叔弔﹐進書﹐子服惠伯爲介。及郊﹐爲懿伯之忌﹐不入。惠伯曰「政也﹐不可以叔父之私﹐不將公事。」遂入。

此魯昭三年事﹐鄭氏以「忌」爲「怨」﹐左傳杜注亦同﹐孔氏「孔氏」﹐原誤作「孔子」﹐今徑攺。遂謂「敬叔殺懿伯」﹐此附會之說也。劉氏以「忌」爲「忌日」﹐似非。﹝卷一七﹐頁三三﹞

孺子●之喪﹐哀公欲設撥﹐問於有若﹐有若曰「其可也﹐君之三臣猶設之。」顏柳曰「天子龍輴而﹖幬﹐諸侯輴而設幬﹐爲楡沈﹐故設撥。三臣者廢輴而設撥﹐竊禮之不中者也﹐而君何學焉﹖」

「天子龍輴而﹖幬﹐諸侯輴而設幬」﹐孔氏曰「天子之殯﹐載柩於龍輴﹐累材作﹖﹐而題湊其木幬﹐覆棺上而後塗之﹔諸侯以輴載柩﹐不畫爲龍﹐亦累木爲﹖﹐設木於上以檮之﹐不﹝「不」字原敓﹐今徑補﹞爲題湊﹐有橫木覆之﹐亦油塗。其上。」按﹕孔言諸侯之制非是。諸侯明言設幬﹐是無﹖矣﹐安得云「亦累木爲﹖」乎﹖蓋﹖幬者﹐木作四柱﹐加以題湊﹐架屋其上﹐如﹖之周棺檮則垂地﹐而後塗之。故﹖幬諸侯則但木環繚﹐不列四柱﹐象﹖亦題湊其上﹐如﹖幬之四垂而已﹐故曰「設幬亦油塗之。」幬﹐帳也﹐孔以幬爲蓋棺物﹐故有「設木於上以幬之﹐而爲題湊﹐有橫木覆之」之說﹐皆臆度也。「爲楡沈故設撥」﹐鄭氏曰「以水洗楡白皮之汁﹐以播於地﹐引輴車滑。」此說迂。陸農師曰「楡性堅忍﹐所謂『不剝不沐﹐十年成轂』是也。然以性沈難轉﹐亦所載沈也﹐故須撥。」「撥」﹐𨿽不可知﹐然謂之「撥」﹐則以「撥輴」可知。鄭氏謂「撥﹐所謂紼」﹐非是。按﹕喪大記「大夫二綍二碑」﹐廢輴用軸而設撥﹐故曰「竊禮之不中者也」﹐此說近是。然「撥」終無解﹐郝仲輿謂﹕「撥作綍﹐大繩卽紼也。棺自有引﹐別用大繩以引柩車。」此乃鄭解﹐亦臆說。﹝卷一八﹐頁二—三﹞

季子臯葬其妻﹐犯人之禾﹐申詳以告曰「請庚之。」子臯曰「孟氏不以是罪予﹐朋友不以是棄予﹐以吾爲邑長於斯也﹐買道而葬﹐後難繼也。」

鄭氏謂「季子臯恃櫥虐民」﹐是。但謂「卽髙柴或氏季」﹐恐未然。髙柴爲費宰﹐下文子臯爲成宰﹐費爲季氏邑﹐成爲孟氏邑也。又家語稱柴足不履﹐影啟蟄不殺﹐方長不折﹐此禾己成而反犯之﹐正與相反也。後儒以其爲柴也﹐多曲護之。陳可大謂「夫子嘗曰柴也愚」﹐按﹕此亦愚而過慮之一端﹐就「愚」字上作解﹐致爲可笑。郝仲輿謂「子臯知大體」﹐其說尢非理。﹝卷一八﹐頁五﹞

土而未有祿者﹐君有饋焉曰獻﹐使焉曰寡君。違而君薨﹐弗爲服也。

「仕而未有祿」﹐卽仕而不受祿也。「君有饋焉曰獻﹐使焉曰寡君」﹐謂君有饋不曰賜﹐而曰獻﹔其將命之使不曰君﹐而曰寡君﹐所以隆禮之也。注疏以「仕未有祿」引王制「位定然後祿之」之義爲解﹐所以於下文皆說不去。謂「君有饋焉曰獻」爲「有饋於君曰獻」﹐「使焉曰寡君」爲「使他國自稱己君曰寡君」﹐然則仕而得祿者﹐獨不當然耶。孔氏曲爲說曰「嫌其或異﹐故明之也」。於「違而君薨」﹐更說不去﹐則曰「此一條則異也」﹐辭遁如此。﹝卷一八﹐頁六—七﹞

虞而立屍﹐有幾筵。卒哭而諱﹐生事畢而鬼事始已。旣卒哭﹐宰夫執木鐸以命於宮曰「捨故而諱新。」自寢門至於庫門。

未葬以生事之﹐旣葬以鬼事之﹐故虞而立屍﹐有幾筵。虞以前祭無屍﹐但有奠席﹝「席」字﹐原誤作「疾」﹐今徑攺。﹞而無幾筵﹐此謂通禮皆然。孔氏曰「此虞祭而有幾﹐謂士大夫禮。故士虞禮云『祝免澡葛絰帶﹐布席於室中﹐東面右幾』是也。若天子諸侯則葬前有幾﹐故周禮司幾筵云﹝「云」字﹐原誤作「公」﹐今徑攺。﹞喪事。」案「幾」﹐按﹕周禮之說不足據﹐且此章云「虞而立屍﹐有筵。卒哭而諱」之法相同﹐下言「諱事」云「執木鐸命於宮」﹐而上言「虞事」﹐亦屬天子諸侯可知﹐豈必士大夫乎﹖「捨故諱新」﹐鄭氏謂「故爲髙祖之父當遷者」﹐此易緯﹝「緯」字﹐原誤作「諱」﹐今徑攺。﹞之說﹐不可從。曲禮云「逮事父母﹐則諱王父母」﹐豈應諱及四世乎﹖此是謂孝子之父平日諱父與祖﹐今爲孝子之祖與曾祖﹐故捨其曾祖之故諱﹐而諱父之新諱也。﹝卷一八﹐頁八—九﹞

軍有憂﹐則素服哭於庫門之外﹐赴車不載●韔。

「軍有憂﹐則素服哭於庫門之外」﹐此亦據左傳「秦穆公敗於殽﹐素服郊次﹐向師而哭」之事爲說。﹝卷一八﹐頁九﹞

有焚其先人之室﹐則三日哭。故曰「新宮火﹐亦三日哭。」

此援春秋成三年「新宮災﹐三日哭」之事爲說。「先人之室」﹐卽宗廟也﹐按﹕「新宮」﹐宣公之宮﹐以其新成﹐故曰新宮。其三日哭﹐禮也。春秋公谷傳及禮鄭注皆無異詞﹐惟胡得侯曰「新宮者﹐宣宮也﹐不曰宣公宮者﹐神主未遷也。禮有『焚其先人之室﹐則三日哭』。先人之室﹐蓋嘗寢於斯﹐食於斯﹐會族屬於斯﹐故有焚其室則哭之禮﹐神主未遷而哭﹐於人情何居﹖」按﹕胡以「新宮」爲「神主未遷」﹐以記文「先人之室」爲「居室」﹐皆謬。旣以哭焚先人之室爲禮﹐又以哭新宮爲非禮﹐則記文取證前後不符矣。釋禮之家多援其說﹐是誤解春秋而並及於禮也。﹝卷一八﹐頁一○﹞

孔子過泰山側﹐有婦人哭於墓者而哀﹐夫子式而聽之。使子路問之曰「子之哭也﹐壹似重有憂者。」而曰「然﹐昔者吾舅死於虎﹐吾夫又死焉﹐今吾子又死焉。」夫子曰「何爲不去也﹖」曰「無苛政。」夫子曰「小子識之﹐苛政猛於虎也。」

此全類諸子寓言﹐呂覽淮南之儔也。﹝卷一八﹐頁一一﹞

魯人有周丰也者﹐哀公執摯請見之﹐而曰不可。公曰「我其已夫。」使人問焉。曰「有虞氏未施信於民而民信之﹐夏后氏未施敬於民而民敬之﹐何施而得斯於民也﹖」對曰「●墓之間﹐未施哀於民而民哀﹔社稷宗廟之中﹐未施敬於民而民敬。殷人作誓而民始畔﹐周人作會而民始疑。苟無禮義忠信誠愨之心以﹖之﹐𨿽固結之﹐民其不解乎﹖」

說者多以「殷人作誓」謂「夏書已有甘誓」﹐「周人作會」謂「左傳巳有禹會塗山之說」﹐爲之斡旋其意﹐不知此二句自不可易﹐不必斡旋也。「殷人作誓」﹐指湯誓以臣伐君者而言﹐非甘誓可比﹔「周人作會」﹐指春秋五霸而言﹐周初固無此禮﹐其禹會塗山之說﹐恐荒遠未可信也。然此二句又自谷梁「告誓不及五帝﹐盟詛不及三皇」中來。﹝卷一八﹐頁一一﹞

延陵季子適齊﹐於其反也﹐其長子死﹐葬於●博之間。孔子曰「延陵季子﹐吳之習於禮者也。」往而觀其葬焉。其坎深不至於泉﹐其斂以時服。旣葬而封﹐廣輪揜坎﹐其髙可隱也。旣封﹐左袒﹐右還其封且號者三﹐曰「骨肉歸復於土﹐命也。若魂气則無不之也﹐無不之也。」而遂行。孔子曰「延陵季子之於禮也﹐其合矣乎。」

季子﹐吳人﹐不以長子之柩歸●於祖墓﹐俾得遂丘首之願﹐乃葬於齊地﹐何也﹖及葬﹐魂則曰「魂气無不之」﹐此釋氏之說﹐所謂「形滅神不滅也」。左袒爲吉事﹐凶事尙右﹐如是豈得爲合禮﹖﹝卷一八﹐頁一四﹞

邾婁考公之喪﹐徐君使容居來弔含﹐曰「寡君使容居坐含進侯玉﹐其使容居以含。」有司曰「諸侯之來邕敝邑者﹐易則易﹐於則於﹐易於雜者未之有也。」容居對曰「容居聞之﹕事君不敢幽其君﹐亦不敢遺其祖。昔我先君駒王西討濟於河﹐無所不用斯言也。容居﹐魯人也﹐不敢忘其祖。」

春秋時﹐推魯人知禮﹐故曰「魯人」﹐下章「仲叔妻喪夫」亦同﹐鄭氏以「魯鈍」解﹐非。「易於」二字甚奇﹐然終費解。﹝卷一八﹐頁一六﹞

子思之母死於衛﹐赴於子思﹐子思哭於廟。門人至曰「庶氏之母死﹐何爲哭於孔氏之廟乎﹖」子思曰「吾過矣﹗吾過矣﹗」遂哭於他室。

檀弓於「伯魚妻再嫁」事屢見﹐可厭。前以子思爲「吾何愼哉」之語﹐此又以子思自以其哭爲過﹐皆不似。﹝卷一八﹐頁一六﹞

天子崩﹐三日祝先服﹐五日官長服﹐七日國中男女服﹐三月天下服。虞人致百祀之木﹐可以爲棺槨者斬之﹐不至者﹐廢其祀﹐刎其人。

「官長」﹐士在其中。喪服四制云「七日授士杖」﹐而此云「五日」﹐禮言不同。孔氏分別「士之有地徳深﹐無地徳薄」﹐又引崔氏說分「朝廷之土﹐邑宰之士」﹐皆臆斷也。「虞人致百祀之木」以下﹐其說不經。﹝卷一八﹐頁一七—一八﹞

齊大饑﹐黔敖爲食於路﹐以待餓者而食之。有餓者蒙袂輯屨貿貿然來。黔敖左奉食﹐右執飲﹐曰「嗟來食。」揚其目而視之﹐曰「予惟不食嗟來之食﹐以至於斯也。」從而謝焉﹐終不食而死。曾子聞之曰「微與﹖其嗟也可去﹐其謝也可食。」

此似仿孟子「﹖爾而與之﹐行道之人不受」之語造出此事﹐然又增曾子之說於後﹐大失孟子之旨矣﹐千古志士爲之損气。﹝卷一八﹐頁二二﹞

邾婁定公之時﹐有弒其父者。有司以告﹐公瞿然失席曰「是寡人之罪也。」曰「寡人嘗學斷斯獄矣﹕臣弒君﹐凡在官者殺無赦﹔子弒父﹐凡在宮者殺無赦。殺其人﹐壞其室﹐●其宮而豬焉。蓋君踰月而後舉爵。」

「臣弒君」兩段﹐鄭氏曰「言諸臣子孫無尊卑﹐皆得殺之﹐其罪無赦。」孔氏駁之曰「子孫無問尊卑﹐皆得殺之﹐則似父之殺祖﹐子得殺父矣。」陸農師亦駁之曰「弒父者﹐凡在宮子孫皆得殺之﹐是父子兄弟相殺﹐終無已時也。」其說皆是已。陸又曰「凡在官者殺無赦﹐謂殺君者﹐同一官府亦坐焉耳。殺父放此。」吳幼淸駁之曰「陸謂『同一官府之人亦坐殺君之罪』﹐果是﹐逆殺之黨則自應殺之﹐若不與殺謀﹐而一府一宮之人皆連坐刑﹐不亦濫乎﹖」其說亦是已。又曰「在官﹑在宮﹐謂被者之羣臣﹑子孫﹐非謂行弒者之羣臣﹑子孫也。然則被殺者爲祖﹐行弒者爲父﹐猶之子得殺父矣。」成容若曰「諸儒議論紛紛﹐皆因『凡在宮』句﹐似子亦可以殺弒祖之父﹐於情性有礙耳。若從疏中所云『在宮﹐諸本或爲在官』﹐則於文義順矣。」此攺記文﹐亦不足信。又引汪氏曰「謂討其與弒君父之人﹐凡聞乎故者﹐皆誅之而不赦﹐非謂在官﹑在宮者盡誅之也。」如此解亦非本文義。愚按﹕諸說之中﹐似陸說爲順﹐此是邾婁定公一時忿激不暇循理亦爲此言﹐觀下「殺其人﹐壞其室﹐●其宮」等語﹐正是一例﹐在定公則爲失言﹐在記者可以無記。﹝卷一八﹐頁二二—二三﹞

晉獻文子成室﹐晉大夫發焉。張老曰「美哉輪焉﹗美哉奐焉﹗歌於斯﹐哭於斯﹐聚國族於斯。」文子曰「武也得歌於斯﹐哭於斯﹐聚國族於斯﹐是全要領以從先大夫於九京也。」北面再拜稽首。君子謂之善頌善禱。

獻文子似卽趙武﹐然武未嘗謚獻文。鄭氏以「晉」爲「晉君」﹐以「獻」爲「賀」﹐殊迂。「發」﹐似卽落成之意。「輪」﹐鄭氏謂「輪囷」﹐然是「盤曲」意﹐非「髙大」也。此指節梲之盤曲。「奐」﹐寬廣意﹐詩「伴奐爾遊」﹐此指捨宇之寬廣。「歌」「哭」取哀樂二義爲言﹐鄭氏謂「歌」爲「祭祀奏樂」﹐拘也。孔氏又謂「大夫祭無樂﹐而春秋時或有之」﹐尢拘。「要領」﹐孔氏謂「古者重罪要斬」﹐亦非也。周穆王作呂刑﹐惟舉墨﹑劓﹑剕﹑宮﹑大辟之五刑﹐未有所謂「要斬」者。大抵「要斬」「車殉」皆起於戰國申商之法﹐春秋時亦無之。此云「要領」﹐蓋作記者之語耳。又按﹕晉語「趙文子爲室﹐張老諫其礱椽」﹐無此頌禱之語。大抵皆附會增飾也。﹝卷一八﹐頁二四﹞

仲尼之畜狗死﹐使子貢埋之﹐曰「吾聞之也﹐敝帷不棄﹐爲埋馬也﹔敝蓋不棄﹐爲埋狗也。丘也貧﹐無蓋﹐於其封也﹐亦予之席﹐毋使其首陷焉。」路馬死﹐埋「埋」字﹐原誤作「理」﹐依今本攺。之以帷。

此謂「丘也貧﹐無蓋」﹐家語亦知孔子將行﹐雨而無蓋。夫「蓋」之爲物甚微﹐孔子𨿽貧未必至是﹐卽至是﹐亦奚足爲聖人重。若謂「蓋」爲「車蓋」﹐則孔子從大夫之後不可徒行矣﹐此皆附會之言。「路馬死﹐埋之以帷」﹐亦似本「魯公乘馬﹐塹而死﹐以帷裹之」爲說。﹝卷一八﹐頁二五—二六﹞

季孫之母死﹐哀公弔焉﹐曾子與子貢弔焉﹐閽人爲君在﹐弗內也。曾子與子貢入於其而修容焉。子貢先入﹐閽人曰「鄕者已告矣。」曾子後入﹐閽人辟之。涉內澑﹐卿大夫皆辟位﹐公降一等而揖之。君子言之曰「盡飾之道﹐斯其行者遠矣。」

此又毀曾子而及子貢。君在輒欲闌﹐入而爲閽人所拒﹐入馬而修容﹐因修容而卿大夫辟位﹐君降等而揖之﹐皆齊東野人之語也。﹝卷一八﹐頁二—七﹞

孔子之故人曰原壤﹐其母死﹐夫子助之沐槨。原壤登木曰「久矣予之不托於音也。」歌曰「貍首之班然﹐執女手之捲然。」夫子爲弗聞也者而過之﹐從者曰「子未可以已乎﹖」夫子曰「丘聞之﹐親者毋失其爲親也﹐故者毋失其爲故也。」

前儒謂此歌卽諸侯大射貍首之歌﹐或者是也。但其所謂「貍首之斑然」﹐𨿽不可知其義﹐然必非如孔疏所云「斲棺材文采似貍之首也」。「執女手之捲然」﹐「女」音「汝」﹐謂「兩手相執而捲然﹐以見親厚之意」﹐亦非如疏所云「孔子之手如女子之手﹐捲捲然而柔弱也」。蓋詩意言「天子致親於其臣」﹐原壤引之﹐以況「己之致親於孔子」耳。

此與論語「原壤夷俟」章有不可比合而論者。蓋檀弓率多附會﹐難以盡信也﹐宋儒必欲取而較論﹐或謂「彼爲盡朋友之義﹐此爲全故舊之恩」﹔或謂「夫子周旋中禮」﹔或謂「夫子經權得宜」﹔或謂「夷俟不可不教誨﹐歌乃大惡﹐若要理會﹐不可但已﹐只得且休」。凡此諸說爲聖人解駁﹐皆似可已。﹝卷一八﹐頁二九—三○﹞

趙文子與叔譽觀於九原。文子曰「死者如可作也﹐吾誰與歸﹖」叔譽曰「其陽處父乎﹖」文子曰「行並植於晉國﹐不沒其身﹐其知不足稱也。」「其舅犯乎﹖」文子曰「見利不顧其君﹐其仁不足稱也。我則隨武子乎﹐利其君不忘其身﹐謀其身不遺其友。」晉人謂文子知人。文子其中退然如不勝衣﹐其吶吶然如不出諸其口。所舉於晉國管庫之士七十有餘家﹐生不交利﹐死不屬其子焉。

此與晉語多同。「並植」二字乃「廉直」二字之訛。﹝卷一八﹐頁三二﹞

叔仲皮學子柳。叔仲皮死﹐其妻魯人也﹐衣衰而繆絰。叔仲衍以告﹐請繐衰而環絰﹐曰「昔者吾喪姑姊妹亦如斯﹐末吾禁也。」退﹐使其妻繐衰而環絰。

以子柳爲「皮之子」﹔以上「其妻」爲「子柳之妻」﹔以「衍」爲「皮之弟」﹔子柳之叔以告﹐爲告子柳﹔以「請」爲「子柳請」﹔以「曰」爲「衍答」﹔以「退」爲「子柳退」﹔以下「其妻」亦爲「子柳之妻」﹐此鄭孔之說也。以「子柳」爲「皮之子」﹔以上「其妻」爲「子柳之妻」﹔以「衍」爲「子柳之兄弟」﹔以「告」爲「告子柳」﹔以「請」亦爲「衍請」﹔以「曰」亦爲「衍語」﹔以「退」爲「子柳退」﹔以下「其妻」亦爲「子柳之妻」﹐此近世成容若之說也。以「子柳」爲「皮之師」﹔以上「其妻」爲「皮之妻」﹔以「衍」爲「皮之弟」﹔以「告」爲「告子柳」﹔以「請」亦爲「衍請」﹔以「曰」亦爲「衍語」﹔以「退」爲「衍退」﹔以下「其妻」爲「衍之妻爲夫之兄服」﹐此郝仲輿之說也。以「子柳」爲「皮之師」﹔以上「其妻」爲「皮之妻」﹔以「衍」爲「皮之子」﹔以「告」爲「告其母」﹔以「請」亦爲「衍請」﹔以「曰」爲「皮妻答」﹔以「退」爲「衍退」﹔以下「其妻」爲「衍之妻爲舅服」﹐此孫文融之說也。按﹕如鄭氏及成氏之說﹐皆以首句「學」字訓作「﹖」字﹐解未安。而鄭作「衍旣告子柳﹐又請衍又告」﹐更迂折。如郝氏孫氏之說﹐於首句順矣﹐但郝說無子柳之答﹐似疏﹔孫說於首句之子柳全失照應﹐更﹖。且皆以兩「其妻」爲「兩人」﹐亦不協。四說之中似成說較直捷﹐然終以「學」字未安爲難通耳。大抵檀弓系髙才人手筆﹐不肯爲旨明辭順之文﹐故時似脫略﹐其義卒難通曉﹐解者各竭所見以求之﹐而終不可盡通﹐則非解者之故﹐乃作者之故矣。然於此亦正見古文之妙。鄭氏以此章「魯人」爲「魯鈍之人」﹐尢鑿。上「邾婁考公」章猶爲「男子」﹐此則「婦人」難這以知禮﹐豈亦以魯鈍論耶﹖蓋檀弓必魯士所作﹐以魯爲知禮之國﹐故特舉此婦人亦較勝於男子﹐爲「衣衰繆絰」之重服﹐而不爲「繐衰環絰﹝「絰」字﹐原誤作「經」﹐今徑攺。﹞」之輕服也。﹝卷一八﹐頁三三—三四﹞

樂正子春之母死﹐五日而不食。曰「吾悔之﹐自吾母而不得吾情﹐吾惡乎用吾情﹖」

鄭孔以「樂正子春之悔」爲「悔其不以實情﹐勉彊而至五日」﹐似非語气﹐當以「悔其不能如曾子七日」之說爲是。﹝卷一八﹐頁三五﹞

歲旱﹐穆公召縣子而問然﹐曰「天久不雨﹐吾欲暴﹖﹐而奚若﹖」曰「天則不雨﹐而暴人之疾子﹐虐﹐毋乃不可與﹖」「然則吾欲暴巫﹐而奚若﹖」曰「天則不雨﹐而望之愚婦人﹐於以求之﹐毋乃己疏乎﹖」「徙市則奚若﹖」曰「天子崩﹐巷市七日﹔諸侯薨﹐巷市三日。爲之徒市﹐不亦可乎。」

此附會左傳僖二十一年「公欲焚巫﹑﹖」之事。﹝卷一八﹐頁三六﹞

孔子曰「衛人之祔也﹐離之﹔魯人之祔也﹐合之﹐善夫。」

鄭孔以「祔」爲「合葬」﹐以「離之」爲「有以間其﹖中」﹐以「合之」爲「合葬兩棺置﹖中」﹐皆似臆說。陳用之曰「衛之俗有存於殷﹐魯之俗一本於周。殷之所尙者尊尊﹐故凡昭穆之附於廟者﹐離之而不親﹔周之所尙者親親﹐故凡昭穆之附於廟者﹐合之而不尊。」按﹕此說𨿽辧﹐但昭穆旣附廟﹐又何以離之﹖義亦未允﹐當闕。﹝卷一八﹐頁三七—三八﹞

王制

說者多以周禮﹑王制﹑孟子三書並言﹐爲之較量異同﹐此無識之士也。乃有信周禮疑王制﹐甚至有信周禮﹑王制疑孟子者﹐尢無識之甚者也。王制非周禮可比﹐孟子又非王制可比﹔出於王莽﹑劉歆之書﹐寧足敵漢文令博士所集之書﹔漢文令博士所集之書﹐又寧足敵孟子之書耶﹖又曰「王制所言皆周制也﹐其與孟子異者﹐以其故易孟子之文故耳﹔其與周禮異者﹐則以周禮本非周制也。」鄭氏解王制﹐盡舉而歸之於夏﹑殷﹔朱仲晦解孟子﹐則又以其與周禮﹑王制異﹐而疑之而闕之﹐何哉﹖

按﹕史記封禪書云「文帝使博士諸生剌六經作王制。」唐陸氏﹑孔氏皆謂出盧植所云﹐未悉其由來也。

「王制𨿽采剌羣言而成﹐然其中之文有同有異﹐其義有得有失。」玆特詳爲明辧云。﹝卷一九﹐頁一—二﹞

王者之制祿爵﹕公侯伯子男﹐凡五等﹔諸侯之上大夫卿﹑下大夫﹑上士﹑中士﹑下士﹐凡五等。

按﹕周室爵祿之制﹐孟子有之﹐然謂﹕「諸侯去籍﹐僅聞其略。」漢博士去孟子又數百年﹐且經秦火﹐豈反得聞其詳﹖此義固夫人知之矣。故其言「爵祿」﹐大率依仿孟子﹐其與孟子異者﹐愚必以孟子爲正﹐爲之詳別其下﹐然其所以與孟子異者﹐皆是欲避雷同之﹖耳﹐非有他義也﹐知此可盡免紛紛之疑矣。

此取孟子之文而小異之也。孟子曰「天子一位﹐公一位﹐侯一位﹐伯一位﹐子男同一位﹐凡五等。」王制去「天子」分「分」「男」爲二﹐亦凡五等。孟子曰「君一位﹐卿一位﹐大夫一位﹐上士一位﹐中士一位﹐下士一位﹐凡六等。」孟子言「臣」﹐王制言「諸侯臣」﹔孟子連「君」爲六等﹐王制去「諸侯」爲五等﹐凡此皆與孟子異也。然上何以不連言「天子」合「子男」爲五等﹐而「諸侯臣」之爵﹐卽「王臣」之爵﹐下何以不言「王臣」﹐而言「諸侯臣」﹖且以不連言「諸侯」爲六等﹖其如此者﹐所以避雷同之﹖也。然而辭異則義亦異﹐而是非出焉矣﹐故必當以孟子爲正。

今按﹕後儒解此節﹐牽合王制以從孟子者﹐曲說也﹔反以王制爲正者﹐悖見也。如孟子首言「天下之爵」﹐列「天子」與「君」亦爲一位﹐以見先生制爵與羣臣共天下而不自私之心﹐今去之﹐則失其義矣。陳用之曰「此言制爵之法。孟子言班爵之法﹐制出於天子﹐故不必言天子﹐班首於天子與君﹐故兼天子與君言之。」按﹕「制爵」卽所以爲「班」﹐「班」卽出於所「制」﹐「班」「制」二字有何分別﹖此曲說也。徐伯魯曰「天子制禮﹐君與臣異﹐則王制爲長。」﹐此悖見也。又如孟子以「子男」同祿﹐故亦同爵﹐曰「同一位﹐列爲一等」﹐王制分爲二等﹐未免近混。方性夫曰「孟子以『子男』合爲一﹐此則離爲二者﹐蓋彼所言者﹐位之等﹔此所言者﹐名之等。」按﹕孟子言「一位」﹐此不言者﹐文從省耳﹐安得泥孟子「位」字﹐而於此添一「名」字乎﹖此曲說也。又如王制不言「王臣」之爵﹐言「諸侯臣」之爵﹐下又言「王臣」之祿﹐前後參差﹐亦較孟子爲疏。孔氏曰「王朝之臣本是事王﹐今王制統天下﹐故不自在其數﹐謂制統﹝「制統」﹐原誤作「統制」﹐今徑攺。﹞天下之君及天下之臣﹐取君臣自相對﹐故不取王臣也。」按﹕先有王臣而後有天下之臣﹐若不取王臣﹐何以通明爵制﹖且下言「王臣」之祿﹐何以又不取君臣相對乎﹖周希聖曰「王朝之臣入則爲公卿﹐出則爲公﹑侯﹑伯﹑子﹑男﹐而其祿又同﹐故言五等之﹐君則兼之矣。」按﹕「出」「入」本無常法﹐非可舉以爲論爵祿之制﹐內外相維安得云「言外則兼內」乎﹖此皆曲說也。﹝卷一九﹐頁七—九﹞

天子之田方千里﹐公侯田方百里﹐伯七十里﹐子男五十里。不能五十里者﹐不合於天子﹐附於諸侯曰附庸。

此取孟子之文而易「地」字爲「田」字也。孟子曰「天子之制﹐地方千里﹐公侯皆方百里﹐伯七十里﹐子男五十里﹐凡四等。不能五十里﹐不達於天子﹐附於諸侯﹐曰附庸。」今王制取其文而易「地」字爲「田」字﹐亦所以避雷同也。

陳用之謂﹕「祿以田爲主﹐以其制祿﹐故𨿽地亦謂之田。」此解近之。乃有好爲穿鑿者﹐實以「田畝」爲解﹐如﹕陳可大則與孟子全異矣﹔季明徳且以孟子之「地」而亦爲「田」矣﹔葉少蘊又牽合乎周禮矣﹐皆足惑世﹐故辧之。陳氏曰「天子以下﹐皆言田而不言地者﹐以地有山林﹑川澤﹑原隰﹑夷險之不同﹐若限以地裏﹐而不計田裏﹐則井地不均﹐谷祿不平矣。」按﹕後章言「田」之實數﹐曰「山陵林麓川澤溝瀆城郭宮室塗巷﹐三分去一」﹐不知此所云「天子之田千里者」﹐已三分去一乎﹖抑未乎﹖如未三分去一﹐則「天子之田」僅爲六百餘里﹐而不得謂之千里﹔旣謂「實田」﹐必已三分去一矣﹐則「天子之地」又爲一千三百餘里﹐而不得謂之千里。若是﹐不與孟子之文全相剌繆乎﹖且「井地不均﹐谷祿不平」﹐爲有國者禁毫彊兼並而言﹐若先王畫地分封之初﹐豈爲是乎﹖又曰「田數有二﹕分田之裏以方計﹐如方裏而井是也﹔分服之田以袤計﹐如二十五家爲裏是也。」不知此云「天子之田」者﹐以方計耶﹖以袤計耶﹖季氏曰「三分去一之說本王制﹐然考之孟子﹕『天子之制﹐地方千里﹐不千里不足以待諸侯。』則畿內天子之地當實田﹐田旣損除﹐用必不足。故王制於此亦言方千里云云﹐而不言地。」按﹕此謂孟子之「地」當爲王制之「田」者﹐屈孟子以從漢儒﹐殊爲悖妄。且千載而下﹐重代古人憂乏用﹐又可笑也。葉氏曰「周官大司徒言『諸公之地﹐封疆方五百里﹐下至諸男﹐猶方百里』﹐與此制異者。周官合山林川澤而言﹐則謂之『地』﹔王制止於可食之地﹐則謂之『田』。以其地方五百里﹐而去山林川澤﹐取其可食者半﹐則是附庸在其中﹔以其田方百里皆可食之地﹐而山林川澤不在焉﹐則是附庸在其外。由此觀之﹐周公斥大九州島之界﹐公侯之國蓋有增多附庸﹐而百里﹑七十里﹑五十里之制亦無增損﹐然百里﹑七十里之國其大足以兼附庸﹐五十里之國小不足以兼附庸。故司徒之職言『諸子之地﹐封疆方二百里﹐其食者四之一』﹐是去山林川澤而其一﹐應於實封五十里﹔『諸男之地﹐封疆方百里﹐其食者四之一』﹐乃止於二十五里﹐不應實封之數﹐何也﹖則疑諸男爲附庸之國﹐此周司徒所以列於殷以備五等﹐而其實則附庸也。」按﹕此說竊周禮司徒先鄭之注﹐最爲牽合無理據。云五百里去山林川澤可食者半﹐則爲二百五十里﹐附庸在其中﹐除應得一百里﹐附庸乃有一百五十里﹐不幾末大於本乎﹖又謂諸子地二百里﹐其食者四之一﹐固合五十里之數﹐然王制諸男亦五十里﹐周禮則一百里﹐如其四分之一﹐僅得二十五里﹐又不合於五十里之數﹐於是疑周禮爲附庸﹐然終以王制明分子男與附庸﹐則謂王制諸男爲殷禮焉。嗚呼﹗豈有王制公侯伯子皆言周﹐而男獨言殷乎﹖卽三尺之童亦知其謬矣﹗已上三說皆誤﹐以「田」字實作「田畝」解故至此。然則實王制偶易孟子之一字使然耳﹐君子立言固不可不愼哉。

若鄭氏之說﹐則又異是。其言曰「此地殷所因夏爵三等之制也。殷有鬼侯﹑梅伯﹐春秋變周之文從殷之質﹐合伯子男以爲一﹐則殷爵三等者﹐公﹑侯﹑伯也。異畿內謂之『子』。周武王初定天下﹐更立五等之爵﹐增以『子』『男』﹐而猶因殷之地﹐九州島之界尙狹也。周公攝政致太平﹐斥大九州島之界﹐制禮成武王之意﹐封王者之後爲公﹐及有功之諸侯﹐大者地方五百里﹐其次侯四百里﹐其次伯三百里﹐其次子二百里﹐其次男百里。」按﹕鄭解王制皆以與周禮不合﹐故執周禮之說而以王制爲殷禮﹐此其謬之始見者也。其謂夏殷爵三等者﹐元命苞云「周爵五等﹐法五精﹔春秋三等﹐象三光。」說者因以爲文家爵五等﹐質家爵三等。又禮緯含文嘉云「殷爵三等﹐夏亦三等。」皆緯言不經之說。疏駁緯書爲不可用﹐可爲有見。又引武成「列爵惟五﹐分土惟三」﹐以證鄭﹝「周」字﹐原誤作「鄭」﹐今徑攺。﹞﹐武王初定天下之說﹐則誤。蓋鄭不見古文也。又謂「殷爵惟公侯伯三等」﹐然以殷有箕子﹑微子﹐則曰「異畿內謂之子。」不審何以知「子屬畿內采地之爵」乎﹖卽曰「屬之畿內」﹐何以遂不得列於公侯伯乎﹖又桓十一年﹐公羊傳云「鄭忽何以名伯子男一也﹖」何休云「春秋變周之文從殷之質﹐命伯子男以爲一。」何休之說亦屬乖違。若公羊之意本謂合「伯子男」皆稱「子」﹐此自成說。鄭引証之意﹐乃是謂合「伯子男」皆稱「伯」﹐說同而義不同﹐不可通矣。鄭本欲執周禮「五等之爵」「五等之土」爲主﹐而以王制爲殷制﹐然王制「土爲三等」與周禮異﹐「爵爲五等」與周禮同﹐於是介於殷與周之間﹐而曰「武王初定天下﹐更立五等之爵﹐增以子男﹐而猶因殷之地﹐九州島之界尙狹也。」如此乃得伸其周禮之說﹐其用意可謂巧矣。豈知周公於武王相去幾何﹖而遽能斥大武王時地界﹐使百里而爲五百里﹐七十里而爲三百﹑四百里﹐五十里而爲百里﹑二百里﹐𨿽稚子亦不信之矣。王介甫曰「王制封國三等﹐古者九州島之地以及四海之內莫不各有君長﹐苟斥而大之﹐而增百里至五百里﹐則所絀廢削滅非一國也﹐此於人情似不合也。且孟子之言何可廢也﹖孟子之言乃與魯人之言不同﹐此時魯已不知其始封之大小﹐又子產一同之言與孟子合﹐則五百里之言亦不足信也。」按﹕介甫本信周禮以致誤天下﹐此亦能辧之﹐則周禮之荒誕爲何如﹐又足哂也。﹝卷一九﹐頁一二—一六﹞

天子之三公之田視公侯﹐天子之卿視伯﹐天子之大夫視子男﹐天子之元士視附庸。

此取盂子之文而與之皆差一等也。孟子「天子之卿受地視侯」﹐此言「視伯」﹔孟子「大夫受地視伯」﹐此言「視子男」﹔孟子「元士受地視子﹑男」﹐此言「視附庸」﹐然皆當以孟子爲正。孟子不言「公」者﹐巳將「公」屬於五等﹐而不屬於六等。周初「上公」皆出封﹐其在內者﹐不過畱相王室﹐故不言也。若言「公受地視公」﹐亦失言之法矣。「附庸」旣不達於天子﹐自不列天子「公侯伯子男」四等之內﹐故曰「元士受地視子男」。若曰「視附庸」﹐則天子班祿於天下者凡四等﹐而班祿於王朝者反五等﹐何其參差不倫乎﹖要之王制以「天子之卿視伯﹐大夫視子男﹐元士視附庸」﹐如此則內外齊等﹐孰不知之不知孟子以「卿之宜視伯者」而「視侯」﹐以「大夫之宜視子男者」而「視伯」﹐以「元士之宜視附庸者」而視「子男」﹐以「中﹑下士視附庸」自不言可知﹐皆升一等爲言者。蓋天下之勢﹐在外者恆易重﹐在內者恆易輕﹐惟以此制祿則內外常得其平﹐且使內者亦樂於出﹐外者不憂於入﹐而人情亦均矣﹐此內外相維之正法。若夫爲「彊榦弱枝」之說﹐以機權測聖心者﹐猶未足語此耳。自平王以後﹐外之勢日重﹐內之勢日輕﹐尾大之勢成﹐而王室寢微矣﹐然後知先王之制爲不可易也。嗚呼﹗漢之博士諸生似未諭此﹐又奚怪夫後世之儒﹖反是王制而心疑孟子哉﹗

其曲解此文以合孟子者有三家﹕陳用之曰「周官有卿而無三孤與上大夫﹐是孤與上大夫同爲六卿。故上大夫之爲卿﹐則受地不過七十里﹐此王制所謂『天子之卿視伯』也。孤之爲卿﹐則受地有至於百里﹐此孟子所謂『天子之卿受地視侯』也。孟子又曰『大夫受地視伯』者﹐言『上大夫』也。『附庸』𨿽不能五十里﹐總大率而言之﹐亦可謂之五十里﹐此所以或言『元士視子男』﹐或言『元士視附庸』。」按﹕王制本言「卿」﹐今必攺爲「大夫」﹐以湊合孟子「大夫視伯」之說﹔孟子王制本同言「附庸不能五十里」﹐今必曰「亦可謂之五十里」﹐以湊合孟子「元士視子男」之說。嗚呼﹗何其妄與﹖葉少蘊曰「入而與王論道爲三公﹐出而居六卿則爲大夫﹐是公卿大夫士固有相同者也。故三公與六卿其田同視公侯﹐卿與大夫其田同視伯﹐大夫與元士其田同視子男及附庸。」此說合「公卿大夫」而爲一﹐益混。陸農師曰「此與孟子所言各差一等﹐非不同也。孟子言『受地』爾﹐蓋天子之卿之田視伯﹐卽受地視侯﹐他放此。」按﹕謂「視伯卽視侯」﹐是以上所言「公侯田方百里者﹐三分去一﹐而爲田七十里也。」然記文均一言「田」﹐此旣以「天子之三公之田」爲「實田」﹐上何得又以「公侯田方百里者」爲「非實田」耶﹖﹝卷一九﹐頁一八—二○﹞

制﹕農田百畝。百畝之分﹕士農夫食九人﹐其次食八人﹐其次食七人﹐其次食六人﹐下農夫食五人。庶人在官者﹐其祿以是爲差。

此取孟子之文也。孟子分「上」「上次」「中」「中次」「下」爲五等﹐此但以「上」「次」「下」爲五等﹐所以避與孟子雷同也﹐然而稍混矣周禮則爲三等﹐與此又異﹐所以避與孟子﹑王制雷同也。孔氏彊執周禮以解曰「司徒上地家七人﹐中地家六人﹐下地家五人﹐凡三等。鄭注云﹕『自二人至十人爲九等。一家男女七人以上﹐則授之上地﹐所養者眾也﹔男女五人以下﹐則授之下地﹐所養者寡也﹔止以七人﹑六人﹑五人爲率者﹐舉中而言也。』如鄭言﹐上地家七人者﹐謂中地之上家﹔六人者﹐謂中地之中家﹔五人者﹐謂中地之下﹔以此推之﹐下地之上家四人﹐下地之中家三人﹐下地之下家二人﹐則上地之上家十人﹐上地之中家九人﹐上地之下家八人﹐是有九等。此經地惟有五等者﹐大司徒所云『農夫授田實有九等』﹐此經據準庶人在官者之祿最下者五人﹐故從上農夫至五人而已。」按﹕鄭注周禮三等附會爲九等者﹐欲以包孟子﹑王制之五等而陰合之也。其爲說固謬﹐孔氏又引周禮鄭注以釋王制﹐是承其謬也。陳用之又承之而爲說曰「周官『上地家七人﹐中地家六人﹐下地家五人』﹐則農夫之差三等而已。此則五等者﹐先王之於民﹐養之欲其富﹐保之欲其庶﹐故家七人者﹐必授以九人之上地﹔家六人者﹐必授以七人之中地﹔下地則以地稱人而巳。」如其說﹐下地家五人者﹐亦當授以六人之中地矣﹐然於五人之下地﹐推說不去﹐則曰「以地稱人」﹐其辭遁如此。又曰「鄭氏謂『自二人以至於十爲九等』﹐則是『二人』『三人』『四人』﹐下地之三等也﹔『五人』『六人』『七人』﹐中地之三等也﹔『八人』『九人』『十人』﹐上地之三等也。孟子﹑王制舉『上中地』而不及『下』﹐周禮舉『中地』而不及『上』『下』﹐然周禮言『上地』『中地』『下地』﹐而孟子﹑王制或言『上次』『下次』﹐孟子無下次。或言『上』『中』『下』﹐王制「上」「次」「下」。是九等之地在其中矣﹐孰謂各舉其偏哉﹗」此說旣屈孟子﹑王制以從周禮﹐又屈孟子﹑王制﹑周禮以從鄭注。噫﹗禮書之言其悖如此﹐誤世者不淺矣﹗﹝卷一九﹐頁二二—二四﹞

諸侯之下士視上農夫﹐祿足以代其耕也。中士倍下士﹐上士倍中士﹐下大夫倍上士﹔卿﹐四大夫祿﹔君﹐十卿祿。次國之卿﹐三大夫祿﹔君﹐十卿祿。小國之卿﹐倍大夫祿﹐君十卿祿。

此取孟子之文也。於孟子「大國」一段﹐從卑逆敍至尊﹐而田祿之積者愈明﹔於孟子「次國」「小國」二段﹐刪繁並歸於簡﹐而卿祿之異者特著﹐大見手法必如是之避雷同而後乃可也。程正叔曰「孟子之時去先王未遠﹐載籍未經秦火﹐然而班爵祿之制巳不聞其詳﹐令之禮書皆掇拾於灰燼之餘﹐而多出於漢儒一時之附會﹐柰何欲盡信而句爲之解乎﹖」愚謂「謂王制不必句爲之解」是已﹐然諸儒之執周禮以解王制者可不辧乎﹖屈孟子以從王制者更可不辧乎﹖必芟除其謬說﹐而後王制之眞面目見矣﹐王制之眞面見﹐而後亦可不必句爲之解矣。又曰「已上皆王制取孟子之文」﹐愚謂旣有孟子﹐則王制之言可廢。﹝卷一九﹐頁二六—二七﹞

次國之上卿﹐位當大國之中﹐中當其下﹐下當其上大夫。小國之上卿﹐位當大國之下卿﹐中當其上大夫﹐下當其下大夫。

此取左傳成三年﹐臧宣叔之言也。按﹕上云「諸侯之上大夫卿﹐下大夫﹐上士﹐中士﹐下士﹐凡五等」﹐此又有「中卿」「下卿」之名﹐與上「諸侯之臣﹐五等」抵牾。又其言「小國有上﹑中﹑下卿」﹐亦與下「小國﹕二卿」抵牾也。﹝卷一九﹐頁二八﹞

其有中士下士者﹐數各居其上之三分。

鄭氏曰「謂其爲介﹐若特行而並會也。」黃叔暘駁之曰「士皆有職﹐豈有爲介而行﹐空國而出乎﹖」是矣。鄭又曰「此據大國而言﹐大國之士爲上﹐次國之士爲中﹐小國之士爲下。士之數﹐國皆二十七人﹐各三分之﹐上九﹐中九﹐下九。」孔氏疏以爲「各居上三分之二」﹐胡邦衡駁之曰「先儒謂『居上三分之二』﹐據經只云『居其上之三分』﹐並不云『三分之二』。又前云『上士倍中士』﹐『中士倍下士』﹐豈亦是大國士爲上﹐次國士爲中﹐小國士爲下。」亦是矣。然其爲說曰「士之數﹐各二十七人﹐三分之﹐上士之數居大半﹐中士﹑下士之數各居上士之三。」亦非也。後章「三等侯國」皆云「上士二十七人」﹐如其說﹐不與後相違背乎﹖方性夫曰「言三等之國﹐止曰『上士二十七人』﹐則知中﹑下之士﹐諸侯之國或有或亡矣。故以其有言之﹐其有者﹐一有一亡之辭也。三分者﹐三分而等之也。上士二十七人﹐中﹑下之士與之爲三分焉﹐則合焉而八十一士矣。『數各居其上之三分』﹐猶言各與上爲三分也。」按﹕上云「中士倍下士﹐上士倍中士」﹐何得云「或有」「或亡」﹖且以「各居其上之三分」爲「各與上爲三分」﹐語義亦不協。陸農師曰「後言『上士二十七人』﹐未有中士﹑下士之數﹐故此言之『三分』﹐分字讀如去聲﹐謂若上士二十七人﹐則中士﹑下士各八十一人。」此說似可通﹐然天子之中﹑下士其數不知幾何﹖記文未詳「天子中﹑下士之數」﹐反詳「侯國」﹐終有未曉。﹝卷一九﹐頁二九—三○﹞

天子之縣內﹐方百里之國九﹐七十里之國二十有一﹐五十里之國六十有三﹐凡九十三國﹔名山大澤不以鸐﹐其餘以祿士﹐以爲間田。

此一章三段﹐「凡四海之內」一段爲畿外﹐「天子之縣內」一段爲畿內﹐「凡九州島」一段總結之。自注疏而下﹐諸儒所解致爲繁多﹐如牛毛繭絲不易析理。大抵鄭氏執周禮之說﹐而以畿外一段爲殷制﹐畿內一段爲夏制﹐其說固非矣。諸儒多駁鄭而或以爲皆三代地制﹐又或執周禮之說以彊通爲周制者﹐亦非也。然諸儒止知駁鄭﹐後儒又止知駁前儒﹐反不察記文之是非﹐則是循其流而忘其源也。今先取諸儒駁記文之說節錄之﹐而附以鄙見於後﹐以俟來哲之參稽云。王介甫曰「九州島之地今可以見﹐若皆以爲國﹐則山川沮澤不可以居民﹐獨立一君﹐孰爲之民乎﹖此蓋去古久遠﹐書籍散亡﹐自孟子時已不得周家班爵祿之詳﹐況於焚書之後﹐漢文之世乎﹖」楊敬仲曰「公羊說殷三千諸侯﹐周千八百諸侯﹔孝經說亦云周千八百諸侯﹐此或據古志而云。漢博士求其說而不獲﹐遂爲之說曰﹕『四海之內九州島﹐州方千里。州﹐建百里之國三十﹐七十里之國六十﹐五十里之國百有二十﹐凡二百一十國。八州﹐千百八十國。』又『天子之縣內﹐方百里之國九﹐七十里之國二十有一﹐五十里之國六十有三﹐凡九十三國。合爲千七百七十三國。』以應周千八百諸侯之數。」又曰「諸侯之建不知其所自始。人羣生天地之間﹐皆有血气﹐不能以無欲。欲則爭﹐爭則圖﹐斗則傷﹐傷則殺。其天地之美﹐稍公且正者﹐則足以服其比鄰﹐比鄰歸之凡百取平焉。則五有長﹐十有長﹐百有長﹐千有長﹐其徳愈大﹐所服愈廣﹐是故有小國之君﹐有大國之君。其爲君爲長者﹐地醜徳齊莫能相尙﹐其間有聖人出焉﹐舉天下咸歸服之﹐是爲帝爲王。夫所謂爲君爲長者﹐皆諸侯也﹐大小多寡之數﹐豈得而預定﹖旣弗克預定矣﹐則又豈能新立法更易之﹑增損之﹐以合王制所言之數耶﹖𨿽有更世易代﹐武王克商﹐滅國五十爾﹐余率因其舊﹐則周所封建亦不多矣。」朱仲晦曰「封國之制﹐漢儒之說只是立下一个算法﹐非惟施之當今不可行﹐求之昔時亦有難曉。且如九州島之地﹐冀州極闊﹐河東﹑河北皆屬焉﹔雍州亦闊﹐陜西五路皆屬焉﹔若靑徐豫則疆界有不足者矣。設如夏時封建之國至商革命之後﹐不成地多者卻其國以予少者﹐如此則彼必不服﹐或以生亂。又如周王以原田與晉文﹐其民不服至於伐之﹐蓋世守其地不肯遽從他人。」又曰「建國必因山川形勢﹐無截然可方之理。」石梁王氏曰「天子縣內以封者﹐或三分之一﹐或半之﹐又除山川城郭塗巷溝渠﹐則奉上幾何﹖」李氏曰「此以九州島千七百七十三國﹐未必皆實數也。故春秋之世見於經者九十餘國﹐而吳楚與焉﹐疑其無如是之多也。」按﹕已上諸儒之說﹐猶皆未得要領也。記文所言地理之數﹐頗爲錯雜不齊﹐周章無定﹐今欲斷其事理之是非﹐必先考求其文義﹐文義得而事理之是非自見矣﹐亦可不必辧矣。「凡四海之內」爲一段﹐「天子之縣內」爲一段﹐其篇末記者亦作兩段﹐文自釋之。今必合篇末之文並論﹐而後此兩段之文可明﹐學者合前後觀之可也。「凡四海之內」一段言畿外八州之制。天下九州島﹐王畿居中﹐其外八州﹐州各方千里﹔畫爲百區﹐區方百里﹐是爲方百里者百。此以開方之法推之﹐千里合之萬里﹐所謂百里開方者也。封公侯方百里之國三十﹐去三十區﹐尙餘七十區﹐是方百里者七十也。此下伯子男之國﹐又變言此七十區爲區方千里﹐此以再倍開方之法推之﹐千里合十萬里﹐所謂千里開方者也。伯七十里之國﹐開方四百九十里﹐一區建七十里之國二﹐尙餘二十里﹔凡六十國﹐共去二十九區四十里﹐尙餘四十區六十里。此餘數仍以百里開方者言。子男五十里之國﹐開方二百五十里﹐一區建五十里之國四﹐凡百二十國﹐共去三十區﹐尙餘十區六十里。此餘數仍以百里開方者言。以是爲附庸間田。「天子之縣內」一段﹐言畿內一州之制。百里之國亦以百里開方者言﹐七十﹑五十里之國亦以千里開方者言﹐今按﹕記者之言所以如此者何也﹖蓋其意謂以「地」言﹐則禹貢之「九州島」﹐孟子「海內之地」﹐方千里者九﹐其數固不可增減矣。以「祿」言﹐則孟子「天子千里﹐公侯百里﹐伯七十里﹐子男五十里﹐四等之地」﹐上旣取而述之﹐其數亦不可增減矣。以「國」言﹐則當時古志有周千八百國說見鄭注。又欲合之而不可少矣。於是欲以「四等之地」﹐分之於九千里之中﹐釐而爲千八百國之數﹐然誠有所甚難計數﹐推之是必畿外八州﹐每州爲二百一十國﹐畿內一州爲九十三國﹐如是乃得千七百七十三國之數。旣得千七百七十三國之數﹐而其於千八百國之數亦所差無幾﹐而可合其說矣。故其謂畿外每州千里﹐凡百里之國三十﹐七十里之國六十﹐五十里之國百有二十﹐大國少而小國多者﹐亦欲便於以一州爲有二百一十國也。然而猶有所不能合﹐何則假如開方之法﹐千里而爲萬里﹐從橫四達盡之矣﹐此恆法也。使皆以此言之﹐則百里之國三十﹐去三千里矣﹔七十里之國六十﹐去四千二百里矣﹔五十里之國百二十﹐去六千里矣﹐如是共有一萬三千二百里﹐其數且溢於萬里之外﹐更於何處得有餘地可爲附庸間田耶﹗於是不得已﹐又以七十﹑五十里之國﹐以再倍開方之法言之﹐千里而爲萬里﹐萬里而爲十萬里焉﹐以是參錯其間﹐使地不增而自多﹐裏不減而各足﹐而寔則縮小之以湊合其正余之數。至三等所餘之地﹐旣於「百里之國」下曰「其餘方百里者七十」﹐是以百里開方者言矣。七十﹑五十里之國之餘地﹐不便更以千里開方者言﹐故亦同百里之國云﹐作者之意如此。𨿽然試以實數稽之﹐公侯之國固各得百里矣﹔伯七十里之國﹐二國合於百里之內且有餘焉﹐於是三分中除去一分﹐寔得四十六里有奇﹔子男五十里之國﹐四國合於百里之內﹐是於十分中除去其半﹐寔得二十五里。若然﹐伯國尙不及子男之數﹐子男僅得其半且不及附庸之數﹐大國自多﹐小國愈少﹐名存寔亡﹐斯豈先王分封之意乎﹖且均此地也﹐何以倏而十倍之數算﹖倏而以百倍之數算﹖又倏而仍以十倍之數算﹖如是之錯雜不齊﹐周章無定﹐是其徒事巧於紐合﹐而不顧其說之荒誕也。諸儒作文爲解者﹐旣昧於此﹐其能疑而辧者﹐固不爲無見﹐然終不知其所以然﹐猶之乎弗得也。今察出記者之意昭昭如是﹐則其言之不足爲典要明矣。而自注疏以下紛紛爭主爲何代之制者﹐不亦可以羣息其喙哉﹗﹝卷一九﹐頁三四—四○﹞

天子百里之內以共官﹐千里之內以爲禦。

「百里以供官」則過約﹐「千里以爲禦」則過侈﹐皆非允當。﹝卷二○﹐頁一﹞

千里之外﹐設方伯。五國以爲屬﹐屬有長。十國以爲連﹐連有帥。三十國以爲卒﹐卒有正。二百一十國以爲州﹐州有伯。八州八伯﹐五十六正﹐百六十八帥﹐三百三十六長。八伯各以其屬﹐屬於天子之老二人﹐分天下以爲左右﹐曰二伯。

王制皆刺羣言而作﹐前後所言不必符合﹐如上言畿外「公」「侯」「伯」「子」「男」﹐此言「屬長」「連帥」「卒正」「州伯」﹐不知又本何書而云﹖故絕不相同。陳用之曰「古之官﹐有常名﹐有異名﹐外而『公』『侯』『伯』『子』『男』﹐此常名也﹔及寄以連屬之法﹐則爲『屬長』『連帥』『卒正』『州伯』﹐此異名也。」此曲說﹐不足辧。然「州伯」「二伯」則有之﹐曲禮「九州島之長﹐入於天子之國曰牧」﹐卽此「州伯」也﹔「五官之長﹐曰伯」﹐卽此「二伯」也。又詩周南召南及公羊傳「自陜而東﹐周公主之﹔自陜而西﹐召公主之」之說﹐卽此「天子之老二人﹐分天下以左右﹐曰二伯也」。鄭氏以「州伯」屬殷﹐謂「唐虞及周皆曰牧」﹐又以「二伯」屬周。其謂「周曰牧」者﹐據周禮云「八命作牧」也﹔其以「二伯」屬周者﹐據周禮云「九命作伯」也。若然﹐則以殷之州伯屬於周之二伯﹐斯可矣﹖不爲笑資乎﹖﹝卷二○﹐頁三﹞

千里之內曰甸﹐千里之外﹐曰采曰流。

按﹕禹貢「五日裏甸服﹐五百里侯服﹐五百里綏服﹐五百里要服﹐於百里荒服」﹐是謂「五服」。洛誥﹝按洛誥無「五服」之文﹐「五服」在得誥。﹞有「侯」「甸」「男邦」「采」「衛」﹐亦謂「五服」。夏周服數之可徵信者惟此。周禮職方氏以洛誥「五服」增「蠻」「夷」「鎭」「蕃」爲「九服」﹔又大行人易「蠻服」爲「要服」﹐以「夷」「鎭」「蕃」爲「九州島之外﹐世壹見」﹐其餘「六服」每歲壹見﹐故又有「六服」之名﹐悉不足據。此云「千里內曰甸﹐千里外﹐曰采曰流」﹐「甸」「采」見於禹貢﹑洛誥﹐「流」則未聞。其餘服又皆無之﹐此或出他書﹐或文有脫誤﹔皆不可知﹐可置勿論﹐而諸儒必欲附會牽合之﹐甚無謂也。其執禹貢以解者﹐鄭氏曰「流」﹕「謂九州島之外。禹貢荒服之外﹐三百里蠻﹐二百里流。」陳用之曰「『采』則禹貢所謂『侯服之百里采』也﹐『流』則禹貢所謂『荒服之二百里流』也。『侯服』近﹐故舉其內者﹐則凡服之在內者可知。『荒服』遠﹐故舉其外者﹐則凡服之在外者可知。」劉原父曰「此據『綏服居中』而言。『內千里』『外千里』﹐則五服可知。『采』亦當作『菜』﹐聲誤也。」劉孟治曰「荒服之內有流。王制自千里之『甸』直言及於二千里之『流』。」其執周禮以解者﹐孔氏曰「千里之外﹐謂規方千里之外﹐若於王城五百里之外﹐以殷制言之﹐中國方三千里耳。采取美物故曰采﹐周則王畿之外﹐面別三千里采取美物﹐則大行人六服所貢物是也。」馬彥醇曰「均是采也﹐而周官之於貢﹐有祀﹑嬪﹑器﹑幣之異者﹐有遠近之差也。」已上諸說皆於本文毫無交涉﹐可不辧自明﹐載之以見牽附之謬耳。又陳可大曰「尙書之於六服﹐或言『侯』『甸』而不及『采』『男』『衛』﹐或言『侯』『甸』『男』『衛』而不及『采』﹐與此『甸』『采』『流』同。」按﹕尙書敍事之文﹐故可略舉以爲說﹐記文摭述典故﹐安得亦爾﹖此又曲說也。﹝卷二○﹐頁六﹞

天子﹕三公﹐九卿﹐二十七大夫﹐八十一元士。

鄭氏曰「此夏制也。明堂位曰『夏后氏官百』﹐舉成數也。」按﹕鄭以周官三百六十﹐故不謂之周明堂位﹔殷官三百﹐故亦不謂之殷﹐而獨謂之夏。不知彼言「百」﹐此言「百二十」﹐而猶曰「舉成數」﹐謬矣。石梁王氏曰「唐虞稽古建古惟百﹐夏商官倍。注獨引明堂位謂『夏官百』﹐非也。」按﹕尙書周官乃僞書﹐不足據。且鄭未見﹐尢失考。

按﹕「三公」之名見於老子﹐「九卿」之名見於考工記。周禮不列「三公」正職﹐惟散見之文中。尙書周官列「三公」於「六卿」之前﹐其「九卿」則周禮﹑周官皆無之﹐而「六卿」則王制又無之﹐是「九卿」者﹐或當爲周制也。以周禮﹑周官皆僞﹐而考工記乃周時之書也。後儒皆不識「九卿」主何官﹖或謂合「三少」「六卿」爲九。「三少」「六卿」見於周禮﹑周官﹐皆不足據。又「司徒」「司馬」「司空」卽三公也﹐不可又列於「六卿」﹐說詳下節及古文尙書周官。﹝卷二○﹐頁七—八﹞

大國三卿皆命於天子﹐下大夫五人﹐上士二十七人。次國三卿﹐二卿命於天子﹐一卿命於其君﹐下大夫五人﹐上士二十七人。小國二卿皆命於其君﹐下大夫五人﹐上士二十七人。

按﹕前章云「小國之上卿﹐位當大國之下卿﹐中當其上大夫﹐下當其下大夫」﹐則是小國亦有「上」「中」「下」之卿﹐此云「小國二卿」﹐與前抵牾。後章云「小國之卿一命」﹔此云「皆命於其君」﹐與後抵牾。蓋博士泛乘禮文爲之﹐故其言不同如此。鄭氏曰「小國亦三卿﹕一卿命於天子﹐二卿命於其君。此文似脫誤耳。」鄭之意則不因與前後抵牾而云﹐蓋執周禮言之也。「太宰職﹕設其參﹐傅其伍」﹐「參」謂「三卿」﹐「伍」謂「五大夫」﹐小國亦同﹐故曰「小國亦三卿」也。「大司馬……大國三軍﹐次國二軍﹐小國﹝「國」字﹐原誤作「卿」﹐今徑攺。﹞一軍﹐皆命卿爲之」﹐故曰「一卿命於天子」也。若是﹐則據周禮以攺禮記﹐益妄矣﹗又其於上段「天子三公」旣言「夏制」﹐此處不得再言「周制」﹐故亦不言爲何代制﹐而孔氏不諭鄭意﹐反從更之以爲夏制。蓋以上段「天子三公」﹐鄭云「夏制」﹐又以下段「大國之卿﹐不過三命」﹐亦不合周禮故也。然又曰「冢宰云﹕『設其參﹐傅其伍。』鄭云﹕『參謂三卿﹐伍謂五大夫。』周禮五等國﹐悉三卿﹐五大夫﹐二十七士﹐與此同。且曾子問是明當時周法而云『國家五官』﹐則五大夫。」觀孔此說則又不能堅其爲夏制之說矣。其矛盾又如此。吁﹗鄭孔過信周禮﹐卽此以觀兩人周章回惑之狀﹐亦可想見矣。又鄭云「或者欲見畿內之國二卿與﹖」此則無聊遷就之辭耳﹐而宋儒乃以爲實然。李氏曰「畿外舉大國﹑次國以見小國﹐畿內舉上卿以見大夫。」陸農師曰「小國二卿皆命於其君﹐此非脫誤﹐著畿內之國二卿耳。上言畿外﹐下言畿內﹐亦互相挾。」此二說殆又揚鄭之波也。又曰「崔氏曰﹕『大國三卿者﹐依周制而言﹐謂立司徒兼冢宰之事﹐立司馬兼宗伯之事﹐立司空兼司寇之事。』故左傳云『季孫爲司徒﹐叔孫爲司馬﹐孟孫爲司空』﹐此是三卿也。」以此推之﹐故知諸侯不立「冢宰」「宗伯」「司寇」之官也。大夫何以五人﹖謂司徒之下置小卿二人﹕一小宰﹐一小司徒﹔司空之下置小卿二人﹕一小司寇﹐一小司空﹔司馬之下惟置一小卿﹐小司馬也。故何休注公羊云「古者諸侯有司徒﹑司空﹑上卿各一﹐下卿各二﹐司馬事省﹐上﹑下卿各一。」愚按﹕何休又注公羊年公羊傳云「天子有大司徒﹑大司馬﹑大司空﹐皆三公官名也﹔諸侯有司徒﹑司馬﹑司空﹐皆卿官也。」其說是第不能通其說於「九卿」「五大夫」之下﹐故注襄十一年﹐又有此說﹐而崔氏從而附會之﹐悉臆說也。蓋「天子三公」爲「司徒」「司馬」「司空」﹐「九卿」卽如王制所言「大宗」「大樂正」「司寇」﹐及曲禮所言「六大」「五官」之類。若冢宰則三公兼之﹐諸侯三卿亦「司徒」「司馬」「司空」﹐五大夫亦如上所言「九卿」諸官﹐但今不可明考。其「小國二卿」﹐「五大夫」以二司屬二卿﹐餘一司亦大夫爲之﹐不然三司當缺何一司乎﹖太抵「公」「卿」「大夫」是「爵」﹐「三」「九」等是「數」﹐「司徒」等是「官」﹐爵數自是爵數﹐官名自是官名﹐凡司徒以下之官﹐天子有之﹐諸侯亦有之﹐大國諸侯有之﹐小國諸侯亦有之﹐不若是﹐諸侯無以爲國矣。第其爵數則有異耳。自周禮以「冢宰」「司徒」「宗伯」「司馬」「司寇」「司空」平列爲「六官」﹐而古文尙書周官因襲其說﹐至今遂不可動搖矣。又周官以「三公」列「六官」之前﹐不知「三公」卽「司徒」「司馬」「司空」﹐安得又爲「六官」乎﹖牧誓有「司徒」「司馬」「司空」﹐卽諸侯三卿﹐後人第見侯國之官止於此﹐所以又有諸侯無「冢宰」「宗伯」「司寇」之說﹐皆是以﹖傳﹖者也。吁﹗周之官制散佚於他經傳間有可考者﹐而自僞周禮﹑周官一切浠亂之﹐古義淪亡﹐世人之耳目蔽錮久矣。其說並詳古文尙書周官。又曰「此文所言諸侯卿大夫似合周制﹐但謂『小﹝「小」字﹐原作「二」﹐今徑攺。﹞國﹕二卿』與上『小國之上卿』一段﹐謂小國有三卿者﹐原自抵牾。有謂大國三卿皆命﹔次國二命一不命﹔小國二卿皆不命。」夫諸侯之臣皆王臣﹐合則皆命﹐何獨以小國而不命﹖又何獨以次國而一命一不命﹖尢不無可疑。宋儒曲解之﹐有謂﹕「受命於天子爲隆﹐受命於其君爲殺。」不知所謂「隆」者﹐隆大夫乎﹖抑隆諸侯乎﹖自必曰「隆諸侯也﹐以其大國皆命而知之也。」然如是﹐則天子得以操其權﹐掣其肘﹐反不若小國之黜陟自由矣。命是爵命﹐固非﹐天子擇其人﹐然用其人則必請命於天子﹐黜其人亦然﹐故曰﹕二國不得黜陟自由。豈可謂之隆乎﹖因此又有謂「控制大邦﹐優假小國」者﹐然聖人立制之初﹐必不以機權待下如此也﹐皆非確義。﹝卷二○﹐頁八—一二﹞

天子使其大夫爲三監﹐監於方伯之國﹐國三人。

據「方伯」者﹐天子選於二百一十國之中而任之也。其徳隆﹐其位尊矣。乃以三大夫監之何與﹖按﹕書序大誥有「三監」之說﹐舊以爲管蔡霍監武庚﹐此得無取而附會爲說耶。﹝卷二○﹐頁一四﹞

天子之縣內諸侯﹐祿也﹔外諸侯﹐嗣也。

「縣內諸侯」世祿而不嗣位﹐「外諸侯」得嗣位。鄭氏分「縣內諸侯」爲「賢」﹐「外諸侯」爲「有功」﹐其說是。但「縣內諸侯」止屬「卿大夫」言﹐復云「大夫不世爵」卽此﹐且單言「大夫」不言「卿」矣。孔氏乃謂「畿內公卿大夫」﹐非也。公爵非有大勛勞者不得爲﹐如周召爲公﹐𨿽臯相王室﹐自有封國﹐子豈不嗣乎﹖但記文內外諸侯之稱義本不甚明﹐所以郝仲輿疑之曰「畿內諸侯不得賜爵﹐畿外諸侯享國繼世﹐是使內臣不如外臣也。如謂內諸侯不皆賢﹐外諸侯豈盡賢乎﹖」苟不得斯旨﹐鮮有不如郝氏之疑者矣﹗又如內官世祿﹐外官世爵﹐先王不過揆天下之理與勢使之﹐初不能盡計其後之流獘也。而後儒於內諸侯不得世爵﹐必舉春秋「譏尹氏﹑武氏仍叔」爲說﹐謂「卿旣世襲﹐權移於下﹐馴至三家專魯﹐六卿分晉﹐則內諸侯不世官之制﹐先王防微杜漸之意深矣」。不知此僅見得一邊﹐若春秋以後﹐外諸侯侵卻王室以底於亡﹐不又是先王之﹖耶﹗宋儒解禮全務膚辭蔓衍﹐而不歸於理﹐率此類也。﹝卷三○﹐頁一六—一七﹞

制﹕三公一命捲﹐若有加﹐則賜也﹐不過九命。次國之君﹐不過七命。小國之君﹐不過五命。「捲」音「●」﹐古本反。

鄭氏曰「虞夏之制﹐天子服有日月星辰。周禮曰﹕諸公之服﹐自衮冕而下﹐如王之服。」按﹕記文云「三公一命捲」者﹐謂公本八命﹐加一命﹐則服衮也。故周禮司服襲之曰「公之服﹐自冕而下﹐如王之服。」鄭因信以爲周制﹐其又云「虞夏之制﹐天子服有日月星辰」者﹐蓋因典命有「上公九命﹝「命」字﹐原作「章」﹐今徑攺。﹞﹐衣服﹝「服」下原衍「章」字﹐今刪。﹞皆以九爲節」﹐故以「虞十二章之制」﹐去「日月星辰」﹐杜撰爲「九章」以合之﹐其說最爲乖謬﹐世儒巳多不信而辧之﹐不更詳贅。

按﹕記文前以公侯爲大國﹐伯爲次國﹐今又以侯爲次國﹐亦參差。﹝卷二○﹐頁一九—二○﹞

大國之卿﹐不過三命﹐下卿再命﹐小國之卿與下大夫一命。

鄭孔以上「三公」「次國之君﹝「君」字﹐原作「命」﹐今徑攺。﹞」「小國君」合於典命﹐以爲周制﹐又以此「小國卿之命」不合於典命﹐以爲夏殷制。夫均此王制之文也﹐倏而言周倏而言夏殷﹐所謂𨿽童稚亦不信之矣。陸農師謂﹕「周禮『小國再命』﹐此云『一命』﹐蓋言『畿內小國之卿』如此﹐與上『小國二卿﹐皆命於其君』同。鄭氏謂『或者欲見畿內之國二卿與』是也。」李氏謂﹕「大國所謂諸侯之國﹐小國則所謂庶方小侯之國。」此二說又欲牽合周禮而彊同之﹐蓋亦巧言之儔也。﹝卷二○﹐頁二一﹞

凡官民材﹐必先論之。論辧然後使之﹐任事然後爵之﹐位定然後祿之。

「任事然後爵之﹐位定然後祿之」﹐其實自「任事」以後卽「爵之」﹐「爵之」斯「祿之」矣。「然後」欴辭以見「愼重」之義﹐不必油定爲解。孔氏疏檀弓「仕而未有祿者」﹐引此「位定然後祿之」之文爲證﹐不知彼言「仕」而「不受祿」者﹐如所謂「賓師之位」﹐若平常之仕﹐無祿何以勸士乎﹖「爵之」通卿大夫士言﹐陳可大第謂﹕「爵以一命之位。」其說淺陋拘狹﹐亦誤油其辭而云然耳。﹝卷二○﹐頁二二﹞

爵人與朝﹐與士共之。刑人於市﹐與眾棄之。是故公家不畜刑人﹐大夫弗養﹐士遇之塗弗與言也。屏之四方﹐惟其所之﹐不及以政﹐示弗故生也。

「爵人」「刑人」二義﹐卽孟子「國人皆曰賢﹐……皆曰可殺」之意﹐士亦當爲眾﹐此特變文耳﹐實作「士」字解便滯。「示弗故生也」﹐疑有脫誤字﹐似謂「不欲其生也」。鄭氏謂「不畜刑人﹐……屏四方」﹐卽「虞書五流﹐五宅。周則墨者使守門﹐劓者使守關﹐宮者使守內﹐刖者使守囿﹐﹖者使守積」。按﹕「公家不畜刑人」與公羊傳「君子不近刑人」之說同﹐自是正論﹐此謂周制無疑﹐周禮則以刑余戮邕之人﹐分屬五者之守﹐最爲乖謬。此春秋侈肆之主所爲﹐豈可爲法﹖然亦偶用之﹐不一一盡如周禮云也。至謂此以周以前之制﹐夫云「士遇之塗弗與言﹐且屏之遠方﹐不欲其生」﹐其嚴絕之如此﹐周家乃悉取而置之宮苑關津積貯要地﹐不啻心膂之任﹐何其與前代之制大相剌謬耶﹖必不然矣﹗孔氏因以爲「爵人於朝﹐刑人於市﹐亦皆殷法。周則爵人特假祖廟而拜授之」﹐舉洛誥爲說。「有爵者﹐刑於甸師氏」﹐舉周禮爲說。夫冊命周公﹐此系大事﹐自應特祭文武之廟﹐若授一卑爵﹐定不必爾﹐且「朝廟」一體﹐云「廟」亦自該「廟」也。又謂「諸侯爵人因嘗祭之日」﹐引祭統「一獻﹐君降立於阼階之南」云云。按﹕祭統此文上云「古者明君」﹐孔若主非周制之說﹐恐又以「古者」爲夏殷矣。周禮甸師氏之言必不可據﹐且「刑人於市」亦大槪言之﹐豈必定此有爵者而舉此爲證耶﹖尢可笑也。﹝卷二○﹐頁二三—二四﹞

諸侯之於天子也﹐比年一小聘﹐三年一大聘﹐五年一朝。

此取左傳之文而小異之也。按﹕昭三年左傳﹕「子大叔云﹕文﹑襄之霸也﹐其務不煩諸侯﹐令諸侯三歲而聘﹐五歲而朝。」又昭十三年左傳﹕「叔向云﹕明王之制﹐諸侯歲聘以志業﹐間朝以講禮。」云云。按﹕此周制本三年一朝﹐其後晉文﹑襄欲不煩諸侯﹐故簡爲五年一朝。但子太叔語無「比年一小聘」句﹐「三歲而聘」亦無「大」字﹐此必春秋後人據晉文﹑襄之制爲說﹐又增以「小聘」之文﹐而漢博士采之以爲周制耳。然則此是諸侯朝霸主之法﹐乃以爲諸侯朝天子乎﹖且聘者諸侯使大夫相問之名﹐起於春秋之世﹐周初亦無諸侯聘者﹐況以爲諸侯聘天子乎﹖諸侯有朝天子無聘天子也。鄭氏曰「此大聘與朝﹐晉文﹑襄霸時所制。」此說是。又曰「虞夏之制﹐諸侯歲朝﹔周之制﹐侯﹑甸﹑男﹑采﹑衛﹑要服六者各以其服數來朝。」此說非也。堯典「五載一巡狩﹐羣後四朝」﹐是謂巡狩之年﹐諸侯朝於方服之下﹔其間四年﹐四方諸侯各一朝﹐非謂四方諸侯每歲朝﹖也。若其周禮六年六服遞一朝之說﹐不足據也。﹝卷二○﹐頁二六—二七﹞

五月﹐南巡守至於南嶽﹐如東巡守之禮。八月﹐西巡守至於西嶽﹐如南巡守之禮。十有一月﹐北巡守至於北嶽﹐如西巡守之禮。歸﹐假於祖禰﹐用特。「假」音「格」。「禰」﹐乃禮反。

此取虞書之文而增益之也。「五年一巡守」恐亦是周治虞制﹐如虞書云「格於藝祖﹝「藝祖」﹐原誤作「祖藝」﹐今徑攺。﹞﹐用特」﹐此亦云「格於祖禰﹐用特」。觀洛誥「文王騂牛一﹐武王騂牛一」正合﹐則知虞﹑周有同制也。若十二年一巡守﹐此僞周禮周官之說﹐不足據。詳古文尙書周官﹝卷二○﹐頁三四—三五﹞

天子將出﹐類乎上帝﹐宜乎社﹐造乎禰。諸侯將出﹐宜乎社﹐造乎禰。

「上帝」﹐天也。鄭氏謂「五徳之帝﹐所祭於南郊者」﹐妄也。﹝卷二○﹐頁三五﹞

天子無事與諸侯相見曰朝﹐考禮正刑一徳﹐以尊於天子。

此取谷梁傳文也。隱十一年﹐滕侯﹑薛侯來朝。傳曰「天子無事與諸侯相朝﹐正也。考禮修徳﹐所以尊天子也。」﹝卷二○﹐頁三六﹞

天小賜諸侯樂﹐則以柷將之﹐賜伯子男樂﹐則以﹖將之。諸侯﹐賜弓矢然後徵﹐賜鈇鉞然後殺﹐賜圭瓚然後爲鬯未賜圭瓚﹐則資鬯於天子。

賜「弓矢」「鐵鉞」﹐然後淂「徵」「殺」﹐此衰世之事﹐非盛王之制也。史記文王囚羑里﹐紂釋之﹐賜弓矢鈇鉞使得徵伐﹐此必當時有此﹝此處原重「當時有此」四字﹐誤衍﹐今刪。﹞說﹐而史記采之以爲說耳﹐然其事非寔也。文王大聖人﹐必不以美女文馬逢君之惡﹐自求苟免。卽云其臣爲之﹐文王豈不知而聽之耳﹖且所求者釋罪耳﹐旣釋之矣﹐又賜之弓矢鈇鉞使得專徵﹐揆之情理﹐亦所必無也。駸駸乎三分有二之勢﹐紂豈不知之﹖以紂爲荒淫則可﹐以紂爲愚騃則未也。若夫文王伐崇伐密﹐見之於詩。當時以鄰國而伐之不恭﹐其或受命於天子﹔或請於天子﹔均未可知﹐然借曰「文王受賜專徵也。」自古及今如文王之得專徵﹐而終恪守臣節者﹐能有幾人﹖而可於有道之世預立其制曰「賜弓矢然後徵﹐賜鈇鉞然後殺乎﹖」今以周之賜臣者証之﹕平王賜晉文公秬鬯一卣﹐彤弓盧弓一﹐彤矢盧矢百﹐馬四匹﹔襄王賜晉文公大輅戎輅之服﹐彤弓一﹐彤矢百﹐●弓矢千﹐秬鬯一卣﹐虎賁三百人﹐漸而侈矣。其弓矢之賜﹐則皆以諸侯彊大﹐徵伐有功而賜﹐非賜而後得徵也﹐非可並論。則夫「賜鈇鉞」則從未有聞者﹐以周之季世﹐卑事諸侯尙無之﹐而謂殷紂之世已有乎﹖謂周世立其制乎﹖吁﹗自當時好事者爲「西伯得專徵」之說﹐而因之貽夫春秋桓﹑文之悖逆﹐漢世篡莽之篡弒﹐其害不可勝言矣。管仲曰「五侯九伯﹐女寔徵之。」此假召公命太公之言﹐當時止爲摟諸侯以伐諸侯張本誇大其辭耳。彼召公亦人臣﹐何以得命太公徵伐耶﹖孔子曰「天下有道﹐則禮樂徵伐自天子出」﹐此不易之常經﹐諸侯卽有徵伐﹐亦必天子命之﹐暫假事權﹐事畢則已﹐非常法也。後儒誤信記文﹐又爲之拘牽比儗﹐尢屬失禮。疏引崔氏謂晉文。「𨿽受弓矢﹐不受鈇鉞﹐不得專殺﹐故執衛侯歸之於京師。」夫衛侯無大罪惡﹐卽使晉文受鈇鉞﹐安得殺之乎﹖公谷以晉文所爲﹐春秋惡之﹐而況殺耶﹖孔氏曰「魯無弓矢之賜﹐陳恆弒君﹐孔子請討之者﹐春秋之時﹐見鄰國篡逆﹐亦得與徵伐。」按﹕孔子請討﹐自是正義﹐卽不必春秋之時亦宜然也。然則「賜弓矢然後徵」之說﹐又未爲確論矣。又曰﹕惟「賜圭瓚然後爲鬯」﹐此是周時之制。蓋本江漢詩「釐爾圭瓚﹐秬鬯一卣」爲說。又以文侯之命云「賜秬鬯一卣」﹐則圭瓚自在其中可知。禮器云「諸侯相朝﹐灌用郁鬯」﹐此後來之僣用者。﹝卷二○﹐頁三七—三九﹞

天子命之教然後爲學。小學在公宮南之左﹐大學在郊。天子曰辟雍﹐雍侯曰頖宮。

鄭氏曰「此大學﹑小學﹐殷之制。」孔氏曰「鄭知然者﹐以下文『殷人養國老於右學﹐養庶老於左學』﹐則左學小﹐右學大。此云『小學在公宮南之左』﹐故知殷制也。」其說皆鑿謬。夫以「在公宮南之左」卽爲「左學」﹐何知「在郊」者卽爲「右學」乎﹖則「右學在公宮南之左」﹐又何以知「郊在公宮南之右」乎﹖是其徒事臆測而無所稽也。且「辟廱」「頖宮」皆爲周制﹐豈有方言殷又言周而不別以時代者﹖又此所言乃「諸侯之學」﹐下文殷人「右學」「左學」乃「天子之學」也﹐以是爲證﹐尢失考矣。

「天子辟廱」取大雅「鎬京辟廱」爲說也。「諸侯頖宮」取魯頌「旣作泮宮」爲說也。昔人謂「辟廱」「頖宮」皆非學名﹐極論其妄﹐甚是。詳見詩大雅﹑魯頌。﹝卷二○﹐頁四一—四二﹞

天子將出徵﹐類乎上帝﹐宜乎社﹐造乎禰﹐禡於所徵之地。受命於祖﹐受成於學。出徵﹐執有罪﹐反﹐釋奠於學﹐以訊馘告。

「類」「禡」取詩「是類是禡」。「執以罪﹐反」以下取詩「執訊獲醜」及「在頖獻馘」爲說也。然此節疑非一處之文﹐故「受命」二句言「祖」不言「禰」。「執有罪﹐反」以下第取詩說﹐又不及「祖」「禰」與「社」﹐解者必爲之處處補襯﹐無謂。﹝卷二○﹐頁四四﹞

天子諸侯﹐無事﹐則歲三田。一爲幹豆﹐二爲賓客﹐三爲充君之庖。無事而不田﹐曰不敬﹔田不以禮﹐曰暴天物。

此取谷梁傳文也。桓四年﹐公狩於郎。傳曰「春曰田﹐夏曰苗﹐秋曰搜﹐冬曰狩。四時之田用三焉。惟其所先得﹐一爲幹豆﹐二爲賓客﹐三爲充君之庖。」故此亦云「歲三田」。鄭氏曰「三田者﹐夏不田﹐蓋夏時也。周禮﹕春曰搜﹐夏曰苗﹐秋曰甐﹐冬日狩。」鄭據周禮以周爲四時田﹐故取緯書之說﹐以三時田屬夏制﹐不知周制正用三時田也。考之公﹑谷與王制皆合﹐則周禮謂「四時田」者妄可知矣。公羊傳曰「春曰苗﹐秋曰搜﹐冬曰狩。」此列三時﹐谷梁列四時者﹐古有是說故左傳亦云﹐然而谷梁下文卽有「用三」之語﹐公羊無「用三」之語﹐而止列三時﹐一也。孔氏曰「又鄭釋『廢疾』云﹕歲三田﹐謂以三事爲田﹐卽下一曰﹝此處誤衍「卽下一曰」四字﹐今刪。﹞幹豆之等。休之言當以證爲正云。」觀此孔巳將鄭之別說不用爲正﹐而後儒反全遵鄭何耶﹖谷梁之文猶可彊解作「三事」﹐若公羊則明列「三時」而無夏﹐而王制「歲三田」﹐自謂「一歲三田」﹐果如鄭之別說以「三田」爲「以三事爲田」﹐則「歲」字不爲閒文乎。﹝卷二一﹐頁一—二﹞

天子不合圍﹐諸侯不掩羣。天子殺則下大綏﹐諸侯殺則下小綏﹐大夫殺則止佐車。佐車止﹐則百姓田獵。

疏引熊氏曰「天子四時田獵皆圍﹐但不合耳。若諸侯𨿽春田不圍﹐夏秋冬皆得圍﹐亦不合耳。故曲禮云『國君春田不圍澤』。此諸侯是畿內諸侯﹐爲天子大夫者﹐故曲禮云『大夫不掩羣』。」按﹕如其說﹐本文「天子」下當有「四時」二字﹐又「諸侯」上當有「內」字﹐且無下上言「天子」下卽言「大夫」者﹐其中又當有「諸侯」一句﹐豈一一皆漏乎﹖執禮解禮﹐其獘如此。余說詳曲禮。「下大綏」「下小綏」﹐周禮大司馬取以爲「旗獘」之說﹐「佐車」大司馬﹝「馬」字﹐原誤作「司」﹐今徑攺。﹞取以爲「乃設驅逆車」之說﹐故田僕又云「掌佐車之政﹐設驅逆之車」﹐是也。鄭執周禮解此不誤﹐但不知周禮襲此耳。然「旗獘」「獘」字用意過深﹐「驅逆」之意全失古意﹐皆足見其爲僞也。﹝卷二一﹐頁三—四﹞

獺祭魚﹐然後虞人入澤梁。豺祭獸﹐然後田獵。鳩化爲鷹﹐然後設罻羅。艸本零落﹐然後入山林。昆虫未蟄﹐不以火田。不麛﹐不卵﹐不殺胎﹐不殀夭﹐不覆巢。

前云「天子歲三田」﹐此云「豺祭獸﹐然後田獵」。曲禮云「士不取麋卵」﹐內則云「秋宜犢麛」﹐下云「韭以卵」﹐此云「不麛﹐不卵」﹐皆不合。﹝卷二一﹐頁六﹞

冢宰制國用﹐必於歲之杪﹐五穀皆入然後制國用。用地小大﹐視年之丰耗。以三十年之通制國用﹐量入以爲出。

「用地小大﹐視年之丰耗」﹐注疏皆平列說﹐非。蓋用平地小大校之﹐則所入之多寡可以觀年之丰耗也。「以三十年之通制國用」﹐說見下。﹝卷二一﹐頁六﹞

祭用數之仂。喪﹐三年不祭﹐惟祭天地社稷﹐爲越紼而行事。喪用三年之仂。喪祭﹐用不足曰暴﹐有餘曰浩。祭﹐丰年不奢﹐凶年不儉。

「喪﹐三年不祭」﹐或謂「三年宜祭」﹔「惟祭天地社稷爲越紼而行事」﹐或謂「亦不宜越紼行事」﹐致辧紛紛。郝仲輿曰「按﹕喪﹑祭皆大﹐禮皆至祭﹔禮則祭爲重﹐情則喪爲切。如以情﹐三年不祭可也﹔如以禮﹐郊社越紼未爲不可﹐而說者疑之﹖嘗觀周書顧命成王初喪﹐嗣君冕服受命﹐見諸侯於內朝﹐受圭幣乘黃﹐而後釋冕﹐反喪服。此非周公之禮與﹖則祭天地越紼於何不可﹖」此說可謂通達矣。

程正叔曰「古人居喪﹐百事皆如禮﹐𨿽廢祭祀可也。今人百事皆如常﹐特於祭祀廢之﹐則不若無廢爲愈也。」按﹕儒者論古各主一說﹐固自無妨﹐第謂今人居喪百事皆如常﹐其立說則有獘﹐不可爲訓。人子於親喪﹐其哀本出至情﹐不假彊飾﹐聖人又制爲喪禮﹐使之百事皆變易其常﹐而後情文備至﹐固不以古而隆﹐不以今而替也。今憤世俗之有不孝者﹐百事皆如常﹐遂謂不若無廢祭祀爲愈﹐是以禮分今古﹐預料喪禮惟古人能行﹐今人不能行矣。若是何不並喪禮而廢之﹖吁﹗古禮具在也﹐後世皆有君師之教也﹐固可晏然而聽世之居喪者﹐百事皆如常乎﹗今欲其不廢祭祀而目之以百事皆如常﹐則是堅其百事如常之心﹐而必不可反於百事皆如禮矣﹗且以此百事皆如常之人﹐而這之以祭祀﹐又安貴有此祭祀哉﹗

按﹕僖二十三年左傳曰「卒哭而祔﹐祔而作主﹐特祀於主﹐嘗﹑蒸﹑禘於廟。」「嘗」「蒸」「禘」﹐四時吉祭也﹐與此「三年不祭」之說異。據葬後亦可祭﹐左傳說似長。

「暴」﹐急也﹔卽下「無六年之畜曰急」之意。「凶年不儉」﹐𨿽似曰凶年用凶年之仂﹐然或引雜記「以下牲」之語﹐恐未然﹐二處語意不同﹐不必彊合也。﹝卷二一﹐頁七—九﹞

國無九年之蓄曰不足﹐無六年之畜曰急﹐無三年之蓄曰國非其國也。三年耕﹐必有一年之食﹔九年耕﹐必有三年之食。以三十年之通﹐𨿽有凶旱水溢﹐民無菜色﹐然後天子食﹐日舉以樂。

此取谷梁傳文也。莊二十八年﹐臧孫辰告糴於齊。傳曰「國無九年之蓄曰不足﹐無六年之蓄曰急﹐無三年之蓄曰國非其國。」按﹕「三年耕﹐必有一年﹝此處原作「一年年」誤衍一「年」字﹐今刪。﹞之食﹔九年耕﹐必有三年之食。」此是立个式樣﹐必須「以三十年之通」而計之﹐故曰「以三十年之通」。蓋天道𨿽不可知﹐然其間或一二年一見﹔或五六年一見﹔通計之者﹕三年內外必有一年之災﹐故三年當有一年之食﹔三倍推之﹐九年當有三年之食﹔又三倍推之﹐二十七年當有九年之食﹐三十年者﹐舉成數也。苟一二年一災﹐則三年不能有一年之食者有之﹐五六年一災則三年不止於一年之食者有之﹐惟於三十年之中﹐通計有九年之災﹐則亦通計有九年之蓄﹐於是隨時取給災多者﹐𨿽盡用之﹐不患不足。災少者﹐卽存臯之﹐不妨有餘。故曰「以三十年之通﹐有旱漧水溢﹐民無菜也。」上節所謂「以三十之通制國用」者﹐其亦如此。﹝卷二一﹐頁一一﹞

天子七日而殯﹐七月而葬。諸侯五日而殯﹐五月而葬。大夫﹑士﹑庶人﹐三日而殯﹐三月而葬。三年之喪﹐自天子達。

此取左傳之文而增益以爲說也。隱元年傳曰「天子七日而葬﹐同軌畢至﹔諸侯五月﹐同盟至﹔大夫三月﹐同位至﹔士踰月﹐外姻至。」故此以爲「天子七月而葬﹐諸侯五月而葬﹐大夫﹑士﹑庶人三月而葬」。又因以「殯日」同其「葬月」之數﹐而爲「天子七日殯﹐諸侯五日殯﹐大夫士﹑庶人﹝「士﹑庶人」﹐原誤作「三日人」﹐今徑攺。﹞三日殯也」。其不言「士踰月葬﹐踰日殯」者﹐又因士喪禮﹑虞禮本是「三日而殯﹐三月而葬」﹐故不得言之。然則大夫與士同﹐未免混矣﹔且兼庶人言﹐大夫與庶人同﹐尢混矣。孔氏曰「左傳云『大夫三月﹐士踰月』﹐此摠云『大夫士三月而葬』者﹐其實大夫三月者﹐除死月爲三月﹔士三月者﹐數死月爲三月﹐正是踰越一月﹐故言踰月耳。」此說陳氏集說巳駁之﹐不復贅。大抵左傳之說﹐第以其某某至而言﹐未必足爲葬期之成法。其言「士踰月」旣與喪禮抵牾﹐而其言「天子﹑諸侯葬期」﹐亦不無可疑。何則﹖葬後爲虞﹐虞後爲卒哭﹐人子同此哀﹐哀同此哭﹐何以天子卒哭如是之遲﹖士庶人卒哭如是之蚤﹖人有崇卑﹐豈哭有隆殺與﹖所以雜記又﹝此處原誤衍一「又」字﹐今刪。﹞有「卒哭之期」﹐亦難通﹐說見彼文。至於五日﹑七日不殯﹐不獨夏時必不可行﹐卽餘三時亦有未便者﹐此亦可疑也。﹝卷二一﹐頁一一—一三﹞

庶人縣封﹐葬不爲雨止﹐不封不樹﹐喪不貳事﹐自天子達於庶人。喪從死者﹐祭從生者。支子不祭。此節分爲四段﹐共詳於下。

陳用之曰「縣封﹐縣棺而下之封士﹝「士」字﹐原誤作「土」﹐今徑攺。﹞而痊之。」方性夫曰「封之名𨿽一﹐然有所謂『掩坎之封』﹐有所謂『積土之封』。若檀弓言『縣棺而封』﹐卽『掩坎之封』也﹔若禮器言『邱封之大』﹐卽『積土之封』也。此言『不封』亦『不積土』而巳。」按﹕此二說爲兩「封」字分解﹐是已。然云「不封」終有可疑。上古「不封不樹」﹐周世日趨天文﹐何獨庶人猶掩坎而不得積土﹖不使數世後之子孫悉不知祖宗﹖乎﹖故曰可疑也。「不爲雨止」﹐亦因春秋書「敬嬴定公之葬﹐雨﹐不克」﹐而左傳以爲「禮」﹐故以爲庶人則當不爲雨止﹐而與諸侯異也。

陳用之曰「天子崩﹐王世子聽於冢宰三年﹐則喪不貳事﹐亦不特庶人而已。」愚按﹕「喪不貳事」句本不連上「庶人」句﹐皆解者之自誤也。且自「天子」句更不連下「喪從死者」二句﹐何也﹖「喪從死者﹐祭從生者」﹐此禮如中庸所言大夫士則可﹐若繼世爲天子及創業而王者﹐喪祭皆用天子之禮﹐豈得猶云「喪從死者﹐祭從生者」乎﹖故以「喪不貳事」句連上「庶人」句旣誤﹐以「自天子」句連下「喪從死者」二句亦誤也﹐今特正之。﹝卷二一﹐頁一四﹞

天子七廟﹐三昭三穆﹐與大祖之廟而七。諸侯五廟﹐二昭二穆﹐與大祖之廟而五。大夫三廟﹐一昭一穆﹐與大祖之廟而三。士一廟﹐庶人祭於寢。

今以此節分爲三項﹕一廟制﹐一昭穆之親﹐一昭穆之位﹐逐項詳之。如左所謂「廟制」者﹐鄭氏謂「此爲周制」﹐是也。記禮者皆周末秦漢間人﹐凡其所言自屬周制﹐鮮有及於周以上者﹐有之則必冠以時代﹐故以此謂「周制」爲是。凡禮器﹑曾子問﹑谷梁﹑家語﹑荀卿所言「七廟」皆同。若夏殷「廟制」﹐經傳旣無明文﹐不可考也。鄭又謂「殷則六廟﹐夏則五﹝「五」字﹐原作「六」﹐今徑攺。﹞廟」﹐此據禮緯稽命徵﹖命決諸說﹐全不在信。所以王子雍別立爲異說以排之﹐謂「凡七廟者皆不稱周室」﹐意謂夏殷皆然﹐故僞古文尙書咸有一徳曰「七世之廟﹐可以觀徳。」則殷亦儼然七廟。此出蕭手攺易呂覽中所引商書「五世之廟」語。說詳古文尙書本篇。是其謂夏﹑殷七廟者﹐亦不可信也。所謂「昭穆之親」者﹐王子雍謂﹕「文﹑武不在常廟之數。三昭三穆﹐是髙祖之父及髙祖之祖廟爲二祧﹐並親廟四﹐是也。」鄭氏曰「七者﹐大祖及文王﹑武王之祧與親廟四」﹐此說非。朱仲晦述鄭意而闡明之﹐其言曰「謂后稷始封﹐文﹑武受命而王﹐故三廟不毀﹐與親廟四而七﹝「七」字﹐原作「四」﹐今徑攺。﹞。武王初有天下之時﹐后稷爲大祖﹐而祖紺居昭之北廟﹐太王居穆之北廟﹐王季居昭之南廟﹐文王居穆之南廟﹐猶爲五廟而已。至成王時﹐則祖紺祧﹐王季遷﹐而武王祔。至得王時﹐則大王祧﹐文王遷﹐而成王祔。至昭王時﹐則王季祧﹐武王遷﹐而得王祔。自此以上﹐亦皆且爲五廟﹐而祧﹝「祧」字﹐原作「祔」﹐今徑攺。﹞者藏於太祖之廟。至穆王時﹐則文王親盡當祧﹐而別以有功當宗﹐則別立一廟於西北﹐而謂之文世室。於是成王遷﹐昭王祔﹐而爲六廟矣。至共王時﹐武王親盡當祧﹐而亦以有功當宗﹐故別立一廟於東北﹐謂之武世室。於是得王遷﹐昭王祔﹐而爲七廟矣。自是以後﹐則穆之祧者藏於文世室﹐昭之祧者藏於武世室﹐而不復藏於大廟矣。」按﹕如此憑臆說﹐禮則亦何難﹖但謂「文﹑武在三昭三穆之中」﹐不知此制定於文武乎﹖抑定於周公乎﹖如謂定於文武﹐未有預立其制﹐詔子孫曰「勿祧吾廟也。」如謂定於周公﹐則文﹑武方在祖禰四親廟之中也。然定於共王乎﹖又未聞其有制禮之名﹐而爲此七廟之制也。且謂「文武當祧﹐而以有功不祧」﹐自此而下﹐設又有大功者崛起﹐必不可祧﹐將易其制爲八廟乎﹖抑去其四親之一﹐而仍爲七廟乎﹖則謂「文武在三昭三穆之中」者﹐不可通矣。況本文云「三昭三穆」﹐明是順下之詞﹐不當有文武在內也。至於「文世室」「武世室」乃明堂位不經之言﹐不足爲據﹐說詳本篇。又謂「藏祧主於二世室」﹐尢杜撰。所謂「昭穆之位」者﹐從來有兩說﹕一爲張氏璪。鄭氏未詳何名。何氏洵直。之說﹔一爲陸氏佃之說。今先節錄各說於前﹐其後則申以鄙論焉。張氏曰「周制王季爲昭﹐文王爲穆﹐武王爲昭﹐成王爲穆﹐則所謂父昭子穆也。然則王季親盡﹐其廟旣遷﹐武王自右而上﹐從王季之位﹐而不嫌於尊文王﹐何也﹖蓋昭穆以定位也。武王旣爲昭矣﹐則其位在左﹐自爲尊卑而無與於文王之穆也。又四時常祀﹐各於其廟﹐不偶坐而相臨﹐此其所以進居王季之位﹐而不嫌於尊文王也。及乎合食於太祖之廟﹐則王季﹑文王更爲昭穆﹐而世次𨿽遠﹐不可謂無尊卑之序矣。蓋禮有三本﹐而祖者類之本。故孫常從祖而不從父﹐武王常從王季而爲昭﹐成王常從文王而爲穆﹐所以『廟制』『世次』並行而不相害。今若以王季親盡毀廟﹐文王自右而左居昭位﹐武王自下而上居穆位﹐及合饗之祭﹝「祭」字﹐原作「際」﹐今徑攺。﹞﹐而文王復爲穆﹐武王更爲昭﹐則是一身旣爲昭矣﹐又有時而爲穆﹔旣爲穆矣﹐復有時而爲昭﹐不惟亂昭穆之名﹐又考之經傳無所據矣。且生而居處﹐沒而殯葬﹐以至祔祭入廟﹐爲屍賜爵﹐皆孫從祖而不從﹝「不從父」﹐原作「不居父」﹐今徑攺。﹞父。所以昭穆常用世次﹐奚至於廟次獨不然乎﹖」鄭氏曰「王季﹝「季」字﹐原作「祭」﹐今徑攺。﹞之時﹐以大王爲穆﹐至惠王時﹐歷十八君而謂之穆﹔文王之時﹐以王季爲昭﹐至惠王時﹐歷十八君而謂之昭。宮之奇曰﹕『大伯﹑虞仲﹑大王之昭。虢仲﹐虢叔﹐王季之穆。』大伯﹑虞仲者﹐大王之子﹔虢仲﹑虢叔者﹐王季之子。大王於『廟次』『世次』爲穆﹐故謂﹝「謂」字﹐原作「爲」﹐今徑攺。﹞其子爲昭﹔王季於『廟次』『世次』爲昭﹐故謂其子爲穆。武王時﹐廟次以文王爲穆﹐得王時﹐廟次以武王爲昭﹐至襄王之世﹐亦謂其子曰﹕『文王之昭﹐武王之穆。』周大夫富辰旣言之矣﹐曹伯之臣候儒又曰﹕『曹叔振鐸﹐文之昭也。先君唐叔﹐武之穆﹝「穆」字﹐原誤作「論」﹐今徑攺。﹞也。』襄王距文王之時﹐無慮十有八世﹐景王之子恭王距襄王又七世而遠﹐定四年﹐衛大夫﹝「夫」字﹐原敓﹐今徑補。﹞祝駝之言猶曰﹕『曹﹐文之昭﹔晉﹐武之穆。』由此論之﹐昭常爲昭﹐穆常爲穆﹐𨿽百世無易也。」何氏曰「說者謂『父昭子穆﹐何常之有』﹖其意以謂『廟次與世次不同﹐故昭穆遷徙無常位』。不知廟次﹝「次」字﹐原誤作「又」﹐今徑攺。﹞與世次一也。說者引魯語曰﹕『工史書世﹐宗祝書昭穆﹐知廟次昭穆與世次異。』臣以爲不然。工史所書者﹐帝系世本之屬﹔宗祝所書者﹐幾筵表著之位﹔自其譜牒則謂之世﹐據其班秩則謂之昭穆﹐此離而言之者也。又楚語曰『宗廟之事﹐昭穆之世』﹐此合而言之者也。旣曰『昭穆之世』﹐則廟次昭穆果與世次不同乎﹖」此一說也。陸氏曰「昭穆者﹐父子之號﹔昭以明下爲義﹐穆以恭上爲義。方其爲父則稱昭﹐方其爲子則稱穆﹐豈不膠哉﹖張璪﹑何洵直是昭常爲昭﹐穆常爲穆﹔左不可遷於右﹐右不可遷於左﹔旣爲昭矣﹐有又時而爲穆﹐是亂昭穆之名﹐此說非也。苟爲昭者不復爲穆﹐爲穆者不復爲昭﹐則是昔常事父爲之者﹔今𨿽有子不得爲父﹐苟復爲父﹐則巳爲是亂父子之名﹐可乎﹖如以王季爲昭﹐文王爲穆﹔武王爲昭﹐成王爲穆﹔得王爲昭﹐昭王爲穆。其後穆王入廟﹐王季親盡而遷﹐則王文宜自右而左居昭位﹐武王宜自下而上居穆位﹐成王﹑昭王宜居昭位﹐得王﹑穆王宜居穆位﹐所謂父昭子穆是也。說者或以左傳﹕『大伯﹑虞仲﹐太王之昭。虢仲﹑虢叔﹐王季之穆。』『管﹑蔡﹑郕﹑霍﹐文之昭也。﹖﹑晉﹑應﹑韓﹐武之穆也。』又以書稱『穆考文王』﹐乃謂『文王世次居穆﹐武王世次居昭。王季親盡而遷﹝「遷」字﹐原誤作「親」﹐今徑攺。﹞﹐則武王入王季之廟爲昭﹐文王仍爲穆﹐得王入武王之廟爲昭﹐成王仍爲穆﹐穆王入康王之廟爲昭﹐昭王仍爲穆』。卽是觀之﹐子復爲昭﹐父更爲穆﹐尊卑失序﹐亂昭穆﹐非禮意。竊以爲世次與廟制不同﹐世次無遷法﹐而廟制親盡則移。蓋周自后稷至文﹑武十有六世﹐此世次也。世次自不窋爲昭﹐鞠陶爲穆﹐推遷而下至季當昭次﹐文王當穆次。故左傳以世次推之﹐則昭生穆﹐穆生昭﹐而太伯﹑虞仲﹑管﹑蔡﹑郕﹑霍﹐於周爲昭﹔虢仲﹑虢叔﹑﹖﹑晉﹑應﹑韓﹐於周爲穆。杜預所謂以世次計﹐是也。王者世次𨿽歷無窮﹐而廟祀七世禮有疊毀﹐如王季親盡而遷﹐則昭穆移易﹔有如文王今弗與王季對而對武王﹐則父道在文王﹐武王宜居穆廟。豈可不卽七廟分定昭穆﹐而欲仿先儒遠攀世次﹐令文王廟常爲穆﹐武王廟常爲昭乎﹖至於酒誥所謂『穆考文王』﹐則如詩之『昭考』『烈考』云爾。且孫從王父之說﹐本施於祔。故禮曰「從祖●食」。●廟與遷廟異﹐遷則不得謂之從也。祭統曰「昭穆者﹐所以別父子遠近長幼親疏之序。故有事於大廟﹐則昭穆咸在而不失其倫。」若昭常爲昭﹐穆常爲穆﹐則子或壓父﹐尊卑失序﹐豈所謂「不失其倫也」﹖此一說也。今以愚按之﹐二說皆未然也。若從張﹑鄭﹑何三氏之說﹐則謂「昭常從昭﹐穆常從穆」﹐如祖紺﹑王季﹑武王三昭﹐得王入則祧祖紺﹐升王季﹑武王﹐而康王居武王之廟穆不動﹔大王﹑文王﹑成王三穆﹐昭王入則祧大王﹐升文王﹑成王﹐而昭王居成王之廟昭不動。所謂「子復爲昭﹐父更爲穆﹐尊卑失序﹐誠有然已」﹐此固必不可通。若從陸氏之說﹐從來祖考相承﹐廟次應同世次﹐不當廟次自廟次﹐世次自世次。又如左傳所稱大王之昭﹐王季之穆﹐文之昭﹐武之穆等語﹐果以昭穆一定不移﹐廟次與世次無別者﹐不然所謂文之昭者﹝「文之昭者」﹐原作「之文昭者」﹐今徑攺。﹞﹐以文爲穆而昭其子也﹔今文有時而爲昭。武之穆者﹐以武爲昭而穆其子也﹔今武有時而爲穆。然則歷久而猶稱文之昭﹐武之穆者﹐何耶﹖而謂「廟次」與「世次」果不同耶﹖借曰「廟次與世次不同也。」稱「世次」者﹐何爲必以昭穆言﹖卽此亦可了然矣﹐則其說仍有難通也。然則昭穆之位果何﹖若曰「廟次依世次﹝「次」字﹐原敓﹐今徑補。﹞而定﹐世次依廟次而稱。」「廟次」「世次」自當合一﹐必無有二之理﹐其謂不同者﹐妄也。蓋三昭三穆之制﹐定於周公﹐行於成王﹐當時祖紺爲昭﹐大王爲穆﹐王季爲昭﹐文王爲穆﹐武王爲昭﹐迨成王崩而爲穆﹐其時適當六廟整齊﹐制度已畢﹐不復更益﹐故後之稱「世次」者﹐一準乎成王時。周公初定昭穆之稱﹐與夫得王時方六廟整齊﹐所以有昭穆之稱耳。其後得王崩﹐始入成王之廟﹐祧祖維﹐而昭穆一變矣。以文﹑武言之﹐文王居穆者﹐居昭﹔武王居昭者﹐居穆。至祧大王時而昭又不變穆﹐文王仍居穆﹐武王仍居昭。凡三易而遷六廟已盡於是所藏祧主之廟若文武自別立廟。與合食太祖之如祖紺﹑太王王季文王武王成王六世﹐一依得王時之廟次﹐而世次自同。則所謂「廟次之昭穆者」﹐此也﹔所謂「世次之昭穆者」﹐亦此也。故後世昭穆之稱﹐旣本於成得時之昭穆﹐又本於「合食大廟﹐永永不變之昭穆」而云。而其六廟遞遷之﹐或變﹐或不變者﹐不與焉﹐以其爲暫而非常法也。故曰「廟次與世次合一也。」若國語云「工史書世﹐宗祝書昭穆。」紀世者﹐本史職﹔紀昭穆者﹐本祝職﹐此一事而兩用者。又云「宗廟之事﹐昭穆之世。」此則單以廟中而言﹐前儒各見一隅不能通達。主「昭常爲昭﹐穆常爲穆」者﹐油昭穆之名﹐而紊父子之序﹐豈可爲訓﹖主「昭復爲穆﹐穆復爲昭」者﹐固得之矣﹐舉以左傳諸說則不能達﹔而始以「廟次」「世次」不同爲解﹐亦混而失理也。又曰「祭法云『適士二廟』﹐而此云『士一廟』﹐取左傳『降殺以兩』爲說﹐故不云『二廟』﹐而亦但云『士』也。」此疑附會鄭氏曰「謂諸侯之中士下士名曰官師者上士二廟」﹐是則然矣。然舉上可知中下﹐未有舉中下以知上者也。郝仲與曰「大夫祭不得越禰祖﹐士庶人則並王父母不得祭。」豈人情乎﹖此說非也。大夫以下廟制𨿽遞減﹐而祧者仍祭﹐非不祭也。或奉祀於適寢羣主合享﹐與後世祠堂之制相似。祭法「墠鬼」說𨿽爲不經﹝「經」字﹐原誤作「輕」﹐今徑攺。﹞﹐然亦云「官師一廟﹐……王考無廟而祭之」可見矣。但鄭氏於「官師一廟」注云「祖禰同廟」﹐則又謬。廟無二主﹐自天子至士庶皆然。所以定其廟制之數﹐若數主可合一廟﹐則又如後世祠堂之制﹐𨿽千百主一廟足矣﹐何必爲之定其廟數哉﹖﹝卷二一﹐頁一七—二五﹞

天子諸侯宗廟之祭﹕春曰礿﹐夏曰禘﹐秋曰嘗﹐冬曰烝。

按﹕四時祭名﹐諸經傳於「秋」「冬」皆無異﹐惟「春」「夏」則不同。王制「春曰礿﹐夏曰禘」﹐祭統同此﹐一說也。郊特牲及祭義皆云「春禘」﹐此一說也。天保詩云「禴祠烝嘗」﹐桓八年公羊傳云「春曰祠﹐夏曰礿」﹐周禮同﹐皆無「禘」名﹐此一說也。禮言不同蓋如此﹐然人亦未有異說也。自周禮爲「春祠﹐夏礿」之說﹐而異說乃起矣。如鄭氏以王制爲夏﹑殷祭名﹔以郊特牲「春禘」「禘」字爲誤﹐當爲「礿」﹔又以祭義「春禘」爲夏﹑殷禮。陳用之以郊特牲﹑祭義爲夏禮。馬彥醇以王制爲虞﹑夏禮。虙氏以王制﹑祭統爲殷禮﹐郊特牲﹑祭義夏禮。陸農師謂﹕「春可以謂之礿﹐亦可以謂之禘﹔夏可以謂之禘﹐亦可以謂之礿。」吳幼淸謂﹕「春﹑夏祭名皆記者之誤﹐礿當爲祠﹐禘當爲禴。」凡此諸說﹐或以禮記諸篇所言爲前代禮﹔或以爲誤﹔或攺其字以從周禮﹐則皆溺於周禮之故也。

愚按﹕「礿」「禘」「嘗」「烝」當是周禮﹐其周禮「祠」「礿」「嘗」「烝」乃殷禮也﹐何也﹖「禴」「祠」「烝」「嘗」之詩在於文武初﹐其時或尙未行「禘禮」﹐故舉前代之禮爲言耳。若「禘」則始於周﹐祭法謂「虞﹑夏﹑殷皆用之」﹐未然。後儒因詩與周禮無「禘」﹐遂謂「禘」非時祭﹐亦未然。

諸侯不當用禘﹐此以天子諸侯連言﹐非是。說俱詳於「天子犆禘」節。﹝卷二二﹐頁二—三﹞

天子祭天地﹐諸侯祭社稷﹐大夫祭五祀。天子祭天下名山大川﹐五嶽視三公﹐四瀆視諸侯。諸侯祭名山大川之在其地者。

「五祀」之名由來已久。月令謂﹕「戶﹑﹖﹑中澑﹑門﹑行。」又曲禮「天子﹑諸侯﹑大夫﹐皆祭五祀」﹐此云「大夫祭五祀」﹐卽曲禮之「五祀」。蓋云「天子祭天地」﹐自得「兼祭社稷﹑五祀」可知云﹔「諸侯祭社稷」﹐自得「兼祭五祀」可知﹐而其名亦卽月令之名也。自祭法增「司命」「泰厲」爲七祀﹐屬之天子﹔又有「三祀」「二祀」「一祀」﹐其說皆不經。鄭氏獨信爲周禮﹐而以曲禮所言爲殷禮﹐又欲以此之所言爲周禮﹐故謂此「五祀」爲「司命﹑中澑﹑門﹑行﹑厲」﹐以合於祭法「諸侯之五祀」。又謂﹕「此祭謂大夫有地者﹐其無地祭三祀。」是其以祭法「諸侯之五祀」﹐彊合於此處「大夫」﹔以祭法「大夫之三祀」﹐撰出一「無地之大夫」而屬之﹐其譸張惑亂可勝道哉﹗又曰「天子祭天下名山大川﹐諸侯祭名山大川之在其地者」﹐此取僖公元年﹝所引見僖公三十一年﹐作「元年」者﹐誤。﹞公羊傳曰「天子有方望之事﹐無所不通。諸侯山川有不在其封內者﹐則不祭也。」﹝卷二二﹐頁四—五﹞

天子諸侯祭因國之在其地而無主後者。

「因國」本左傳「晏子曰﹕爽鳩氏始居此地﹐而後季萴因之」之「因」。﹝卷二二﹐頁八﹞

天子犆礿﹐祫禘﹐袷嘗﹐祫烝。諸侯礿則不禘﹐禘則不嘗﹐嘗則不烝﹐烝則不礿。諸侯礿犆﹔禘﹐一犆一袷﹝「袷」字﹐原作「礿」﹐今徑攺。﹞﹔嘗祫﹐烝袷。

王者之祭曰「禘」。「禘」﹐帝也﹔祭帝之稱。喪服小記云「王者禘其祖之所自出﹐以其祖配之」﹐大傳同。按﹕周之始祖所自出本帝也﹐故曰「禘」。爾雅云「禘﹐大祭也。」若「祫」之名﹐惟見於曾子問「祫祭於祖」「七廟五廟無虛主﹐虛主惟祫祭」及王制其文言「天子諸侯三時之祫」而已。又文二年經云「大事於太廟。」杜預以「大事」爲「禘」﹐是也。惟公羊傳云「大事者何﹖大祫也。毀廟之主﹐陳於太廟﹐未毀廟之主皆升﹐合食於太祖。」然小記之稱「禘」﹐謂「以其祖配之」者﹐卽是合「毀廟」「未毀廟」之主而配之也。故韓詩外傳云「禘取毀廟之主皆升﹐合食於太祖」﹐是也。則公羊之云亦卽是「禘」。第其時魯未必「禘其祖之所出」﹐故公羊特變文以起例爾。是知「袷」卽「禘」之別名也。賈逵﹑劉歆謂「一祭而二名」。孔氏曰「左傳無『祫』文﹐『祫』卽『禘』也﹔取其敍昭穆謂之『禘』﹐取其合羣祖謂之『祫』。」諸說皆是。但王者得以祭帝﹐故謂之「禘」。諸侯不得行「禘」﹐則以「袷」屬諸侯爲宜。然曾子問以「袷」兼天子言者﹐因虛主爲說﹐故以「七廟」「五廟」連言﹐不得油也。總之天子大祭惟此「禘」﹐春秋諸侯如魯與晉所行者亦此「禘」。惟文二年經有「大事」之文﹐公羊因而別名爲「祫」﹐且云「五年而再殷祭」﹐則儼若「禘」與「祫」爲二者﹐於是後之言「禘」與「祫」者﹐始皆以爲二矣。

自有公羊傳文而以「禘」與「祫」爲二者。緯書云「三年一袷﹐五年一禘。」其云「三年」者﹐卽本公羊以文二年「大事爲祫」之說也。其云「五年」者﹐卽本公羊五年「而再殷祭」之說也。於是韋玄成議禮謂「一禘一祫」﹐張純陳奏直據緯書﹐以及鄭氏作注﹐且﹖之又﹖矣。趙伯循謂「以其祖配之」﹐僅是始祖﹐不合羣祖﹐此言「禘自禘也」。如是則使子孫不得見祖宗之源遠﹐祖宗不得見子孫之流長﹐於祖宗之精神隔絕不通﹐殊非所宜。而廟堂之上﹐寥寥兩主﹐羣昭羣穆咸不在﹐又何以稱大祭乎﹖後儒信公羊之說﹐謂之「大祫」﹐此言「祫自祫也」。於是有以爲「禘」大於「祫」者﹐此馬融﹑王肅﹑孔晁據逸禮而云也。有以爲「祫」大於「禘」者﹐此鄭氏據公羊而云也。有以「禘」爲「三年喪畢之祭」者﹐此杜預據春秋而云也。「禘」「祫」本三年喪畢之所有事﹐何也﹖以喪三年不祭也。春秋閔二年﹕「吉禘於莊公。」左傳云「速也。」公羊云「吉者﹐未可吉者也。」谷梁云「喪事未畢而舉吉祭﹐故非之也。」是吉禘者﹐本非所宜行。左襄十五年﹐「晉人曰﹕以寡君之未禘祀」﹐亦同此義。諸儒不達﹐遂以「禘」爲「三年喪畢之祭」﹐此誤解春秋「吉禘」二字也。於是有「以吉禘列幹大禘之外﹐別爲一禘」者﹔又有謂「新君卽位﹐新主入廟審諦昭穆﹐爲此一禘不再禘」者﹐皆瞽說也。禘應於太廟﹐而云「莊公」者﹐此春秋沿襲之失。有以「祫」爲「三年喪畢之祭」者﹐此鄭氏據公羊而云也。若士虞禮云「哀薦祫事」﹐此言「三虞」之禮﹐分「祫事」「虞事」「成事」以爲辭耳﹐不足之爲據。卽曰「喪畢而祫﹐豈葬畢而祫耶﹖凡此諸說皆非也。

卽王制所云「天子犆礿﹐祫禘﹐祫嘗﹐祫烝」﹐亦本公羊而云也。公羊以「大事」爲「大祫」﹐故王制特舉「祫」義爲言﹐而以「祫」配入「禘」「嘗」「烝」三祭之中﹐不知可曰「祫嘗」「祫烝」﹐而不可曰「祫禘」﹐何也﹖「嘗」「蒸」惟合羣廟﹐「禘」爲大祭﹐不止於合羣廟﹐且「禘」其祖之所自出也。則「禘」自該「祫」﹐何必又云「祫禘」乎﹖若夫「礿」「禘」「嘗」「烝」自爲天子每歲四時之祭。夏者﹐大也﹔百物壯盛﹐致享得豊﹐故於此時行「禘」而以爲大祭。明堂位云「季夏六月﹐以禘禮祀周公於太廟。」今四月也。雜記云「七月日至﹐可以有事於祖。」今五月也。祭統亦云「夏禘」﹐則「禘」在夏可知。「禘」旣在夏﹐則每歲行之﹐又可知所謂「大祭」者﹐此也﹔所謂「時祭」者﹐亦此也。自王制特舉「祫」義爲言﹐而以「祫」配入「禘」﹐於是後之言「祫」者又以爲二﹐言「禘」者又以爲二矣。

自有王制此文而以「祫」爲二者﹐楊氏復。曰「祫祭有二﹕曾子問云﹕『祫祭於祖﹐則祝迎四廟之主。』王制云﹕『天子祫嘗﹑祫烝。』此時祫也。公羊傳﹕『公毀廟之主﹐陳於太廟﹐未毀廟之主皆升﹐合食於太祖。』此大祫也。」陳用之曰「有三年之祫﹐有時祭之祫。時祭之祫﹐小祫也﹔三年之祫﹐大祫也。」不知「祫」無有二。「祫」者﹐合也﹔合「毀廟」「未毀廟」之主而名也。時祭旣合之矣﹐三年而又合之何爲乎﹖三年之合有加於此時祭之合乎﹖曰「無加也」﹐無加何以分大小也﹖凡此諸說皆非也。陳又曰「小祫止於未毀廟之主﹐大祫則及於毀廟之主。禮記曰﹕『周旅酬六口。』又曰﹕『祫於太廟﹐祝迎四廟之主。』夫天子旅酬止於六屍﹐諸侯迎主止於四廟﹐非小祫而何﹖」按﹕「旅酬六屍」﹐此禮器文。孔氏曰「大祫多主而惟六屍者﹐先儒與王肅並云﹕『毀廟無屍﹐但有主也。』」又陸農師曰「周九廟而旅酬六屍﹐蓋言成﹑得之世﹐文﹑武親未盡猶在七廟之數﹐此時祭何必大祫﹖」此說是。又按﹕「祫祭於祖﹐則祝迎四廟之主」﹐此曾子問文。迎主止四廟者﹐其毀廟之主﹐藏於太廟故也。以「禘」爲二者﹐鄭氏據周禮「春祠﹑夏礿」﹐則「禘」別爲「殷祭」﹐此以「禘」爲「大祭」也。以王制「春礿﹑夏禘」爲「殷禮」﹐此以「禘」爲「時祭」也。陳用之曰「殷禮春礿﹑夏禘﹐而五年之禘爲大禘。詩頌長髮『大禘』﹐是也。周禮春祠﹑夏礿﹐而五年之禘不稱大禘。詩頌雝『禘太祖』﹐是也。」此卽祖鄭說﹐其引詩序爲證﹐又誤。詩序以長髮爲「大禘」以雝爲「禘太祖」﹐前儒多辧其非。楊氏曰「長髮詩但述玄王以下不及所自出。」何玄子曰「周人禘嚳﹐以後稷配之。」今雝詩無及於嚳稷者﹐且篇末又以文母爲言﹐於禘何與﹖馬端臨曰「大傳所謂『禘其祖之所自出﹐以其祖配之』﹐大禘也。祭義所謂『春禘秋嘗』﹐王制所謂『天子祫禘』﹐時禘也。」不知「禘」無有二。王制所言之「禘」﹐卽「大禘」也。大傳所言之「禘」﹐卽「時禘」也。中庸「禘嘗」之義﹐乃撮取四時中二祭爲言。所以取對「郊社」。曾子問亦云「嘗禘郊社。」祭統亦云「莫重於禘嘗。」僖三十三年左傳云「烝﹑嘗﹑禘於廟。」則「禘」卽在「時祭」之中﹐而非別有「大禘」明矣。夫「禘」必以「時舉」﹐若謂「時舉」者便非「大禘」﹐則「大禘」必將不以「時舉」而後可乎﹖凡此諸說皆非也。王制此一節可疑者五﹕「禘」不當加以「祫」名﹐一也。「諸侯不當有禘」﹐此云者祗緣見春秋諸侯用「禘」故耳。二也。又「礿則不禘」四句﹐謂「諸侯歲闕一時之祭」﹐亦有難通。下云「士有田則祭﹐無田則薦。庶人春薦韭﹐夏薦麥﹐秋薦黍﹐冬薦稻」云云﹐夫士無田與庶人亦皆得薦﹐豈諸侯反不得四時祭乎﹖鄭無以通之﹐則謂﹕「虞夏諸侯歲朝﹐廢一時祭。」此不惟虞書「羣後四朝」之文﹐非如此解﹐若道遠之國有須經數時者﹐又不止之廢一時矣﹐則將如何﹖此豈可通﹗又因此文通謂「諸侯歲闕一祭爲不禘」﹐不知曰「禘則不嘗」。又曰「禘﹐一犆一祫﹐則禘自可知」﹐何得云然乎﹖三也。「禘一犆一祫」﹐「禘」者﹐「禘其祖之所自出﹐以其祖配之」﹐豈有「犆」者﹖亦緣見春秋﹕「吉禘於莊公」。左傳云「禘於武公﹝「公」字﹐原誤作「宮」﹐今徑攺。﹞﹑僖公﹑襄公」﹐故云耳。不知魯之用「禘」以得祀文王之故﹐不過用天子之禮樂﹐亦如歌雍舞俏之類已耳。而「禘」之義則已失之﹐故有「不禘其祖之所自出﹐而但合毀廟未毀廟之主於太廟」者﹐又有「不於太廟﹐而於羣廟」者﹐皆不足爲據。四也。天子曰「犆礿﹐祫禘﹐祫嘗﹐祫烝」﹐諸侯曰「礿犆﹐禘祫﹐嘗祫﹐烝祫」﹐其文與天子倒﹐不知何意﹖鄭氏謂﹕「天子先祫而後時祭﹐諸侯先時祭而後祫。」若然﹐旣有「礿」「禘」「嘗」「烝」四時之祭﹐又有「大祫」在此三時祭之先後﹐不惟誤分「祫」與「時祭」﹐且祭不欲數﹐安有一歲之中如是之數者﹖必不可通。陳用之以其不可通又謂﹕「天子言『犆礿』﹐諸侯言『礿犆』﹔天子言『祫禘』『祫嘗』『祫烝』﹐諸侯言『嘗祫』『烝祫』﹐此特變文而巳﹐非有異也。」若然﹐直是稚子之以文爲戲耳﹐豈煌煌談典制之文而如此乎﹖五也。

鄭氏曰「天子諸侯之喪畢﹐合先君之主於祖廟而祭之﹐謂之祫。後因以爲常。魯禮﹕三年喪畢﹐而祫於太祖。明年春﹐禘於羣廟。自爾之後﹐五年而再殷祭﹐一祫一禘。」按﹕文二年公羊傳云「大事者何﹖大祫也。」何休云「又從僖八年數之知爲大祫。」傳又云「五年而再殷祭。」何休曰「三年祫﹐五年禘。」又禮緯亦云「三年一祫﹐五年一禘。」按﹕鄭皆本公羊何休傳注及禮緯爲說﹐前巳臚列其非矣﹐然亦不勝辧﹐惟一說可以直破其妄﹐故附於後。據公羊之意﹐謂僖八年﹐秋七月﹐禘於太廟。從此以後﹐「三年一祫」數﹐則十一年祫﹐十四年祫﹐十七年祫﹐二十年祫﹐二十三年祫﹐二十六年祫﹐二十九年祫﹐三十二年祫﹐文二年祫也。「五年一禘」數﹐則從僖八年禘﹐十三年禘﹐十八年禘﹐二十三年禘﹐二十八年禘﹐三十三年禘﹐文五年禘。則文二年正當「祫」﹐故知經「大事爲祫」矣。不知從僖八年數之﹐則十一年祫﹐十三年禘﹐隨次而下至僖二十三年﹐當並爲「禘祫」﹐何得云「五年而再殷祭」也﹖公羊之說旣非﹐而鄭之非﹐可不攻而自破矣。﹝卷二二﹐頁九—一五﹞

天子社稷皆大牢﹐諸侯社稷皆少牢。大夫士宗廟之祭﹐有田則祭﹐無田則薦。庶人春薦韭﹐夏薦麥﹐秋薦黍﹐冬薦稻。韭以卵﹐麥以魚﹐黍以豚﹐稻以鴈。

孟子曰「惟士無田﹐則亦不祭。」此多「大夫」或俱以失位言則可耳。黃叔陽謂「大夫士無功徳而未賜圭田者」。然則大夫竟不得祭乎﹖此謬解也。

前云「庶人祭於寢」﹐此云「大夫士無田則薦」﹐則大夫士且有不得祭者﹐況庶人乎﹖要之祭爲總名。王制摭拾禮文﹐故語多不一﹐不得油也。

凡庶人之薦﹐蓋以韭長適當卵育﹐稻豋適當鴈來﹐取時物之相配﹐其它意亦相似。方性夫以陰陽相配﹐甚鑿。以麥黍屬南方之谷﹐爲陽﹔稻屬西方之谷﹐爲陰。夫麥黍正屬西方之穀﹐稻正屬南方之谷。若以成熟之時﹐則秋薦黍﹐黍亦屬西也。﹝卷二二﹐頁一八﹞

諸侯無故不殺牛﹐大夫無故不殺羊﹐士無故不殺犬豕﹐庶人無故不食珍。庶羞不踰牲﹐燕衣不踰祭服﹐寢不踰廟。大夫祭器不假﹐祭器未成﹐不造燕器。

「大夫祭器不假」﹐此說是。禮運以「大夫祭器不假﹐爲非禮」﹐非也。皇氏以「有地」「無地」大夫別之﹐未確。按﹕曲禮「無田祿者不設祭器」﹐前云「大夫士有田則祭﹐無田則薦」﹐則無田祿者始無祭器﹐安得竟謂大夫不當有祭器乎﹖曲禮又云「士寓祭器於士」﹐則士亦得有祭器矣。又曰「祭器未成﹐不造燕器」﹐與曲禮「祭器爲先﹐養器爲後」義同。﹝卷二二﹐頁二○﹞

古者﹕公田﹐藉而不稅。市﹐廛而不稅。關﹐譏而不徵。林麓川澤﹐以時入而不禁。夫圭田無徵﹐用民之力﹐歲不過三日。田裏不粥﹐墓地不請。

此章皆取孟子之文而以言周制也。「古者」云者﹐乃秦漢時人稱周之辭。「公田﹐藉而不稅」﹐卽孟子「助者﹐藉也」之義。鄭氏因孟子「殷人七十而助」﹐便爲殷制。不知孟子不又曰「𨿽周亦助乎」﹖「市﹐廛而不稅。關﹐譏而不徵。林麓川澤﹐以時入而不禁」﹐卽孟子「市﹐廛而不徵。關﹐譏而不徵」﹐及述文王洽岐之政曰「關市譏而不徵﹐澤梁無禁」﹐是也。鄭氏謂「周禮國凶札則無門關之徵」﹐其意亦欲以此市關不稅﹑不徵爲殷制。果爾﹐殷家何寬﹐周家何酷耶﹗且此爲文王之政﹐焉有文王定其制﹐而周公敢攺之乎﹖「夫圭田無徵」﹐「夫」字或爲「余夫」﹐脫「余」字。「余夫」與「圭田」﹐卽孟子「卿以下圭田五十畝﹐余夫二十五畝」而云「無徵」足補孟子所未備。鄭又謂「此卽周禮載師之士田以任近郊之地﹐稅什一」﹐其意亦欲以此「無徵」爲殷制﹐不知孟子告滕文公爲國﹐皆述周家分田制祿之法﹐至以殷制而引大田之詩﹐曰「𨿽周亦助」﹐則其前後皆言周制自可知﹐豈有「圭田」「余夫」獨爲殷制乎﹖夫周之卿以下﹐圭田皆無徵﹐而鄭必謂「士田有徵」﹐何也﹖孔氏曰「殷政寬厚重賢人﹐周則稅之。」嗟乎﹗周家以忠厚立國﹐故開基八百年﹐爲前古後今之所無﹐柰何誣之至此乎﹖此固鄭執禮解禮之謬﹐而實周禮之誣周以啟之也。

孔氏以「用民力﹐歲不過三日」﹐彊合周禮均人「丰年﹐公旬用三日﹔中年﹐公旬用二日﹔無年﹐公旬用一日」之說﹐又以此爲周制。何王制所言﹐倏殷倏周若此乎﹖周禮「公旬」「旬」字本是「十日之旬」。鄭注周禮欲牽合王制以「旬」作「均」﹐亦無周禮上「均人」如是﹐而下「均」字又作「旬」字者﹐大抵鄭孔解禮記本意﹐未嘗不欲以爲周制﹐凡周禮之不合而可以彊合者﹐亦必彊合之﹔其必不可彊合者﹐乃始以爲殷制而已。又曰「用民之力﹐歲不過三日」﹐嗚呼﹗此先王不忍人之心﹐不忍人之政也。周禮重徵繁役﹐悉亂世之政﹐後儒反執之以解禮﹐其貽害後世有不可勝言者﹐可勝嘆哉﹗﹝卷二二﹐頁二一—二二﹞

司空執度度地﹐居民山川沮澤﹐時四時。量地遠近﹐興事任力。凡使民﹕任老者之事﹐食壯者之食。

周之官制﹐周禮旣僞﹐而尙書周官又僞﹐皆不足據。賴有王制略敍「冢宰」「司徒」「司馬」「司空」諸職﹐尙足見當時官制什之二三焉。後人反因周禮﹑周官而疑王制﹐非所謂顚倒見乎﹖或曰「前於祫禘之說多不謂然﹐玆獨官制而信之﹐何耶﹖」曰「祫禘之說蓋本春秋時沿者而言﹐故多疑互﹐若夫官制卽春秋﹑戰國尙多與周初未甚變更﹐漢初去古未遠﹐博士必有考據﹐而以較夫王莽時之周禮﹐東晉出之周官﹐相越萬萬矣。向來習聞習見之耳目﹐得此爲之頓易﹐則此篇之傳好古尙論者其亦曷可少哉﹗各職俱詳論其下。」按﹕「司空」之名見於虞書。堯時以平水土爲亟﹐故首命禹宅百揆而兼其職。周制多本於虞﹐是以王制亦首敍「司空」焉。自周禮以「司空」爲掌邦事﹐而以度地居民之政屬之「司徒」。蓋其意欲以「司徒」配「地官」故耳。然於「司空」更無可言﹐則不得不闕之﹐譸張爲幻紊亂巳極。致後人又以考工﹝「工」字﹐原作「功」﹐今徑攺。﹞記續補﹐不知考工記本六工之書﹐與「司空」了無干涉﹐後世之人竟不知「司空」專職爲何事矣﹐得此尙見「司空」之眞面目也。此謂「平水土﹐安居民」爲「司空」之職﹐首言取丈尺之度﹐度地方爲城邑井疆以居民也。因地之山川沮澤﹐因天之四時﹐於是量地遠近﹐制爲城邑井疆﹐使民興事任力﹐而其所使民者﹐又寬其勞﹐厚其糈有如此。﹝卷二二﹐頁二四—二五﹞

凡居民材﹐必因天地寒暖燥濕﹐廣谷大川異制。民生其間者異俗﹕剛柔輕重遲速異齊﹐五味異和﹐器械異制﹐衣服異宜。修其教﹐不易其俗﹔齊其政﹐不易其宜。

上言「度地居民」﹐謂「定其城邑井疆」﹔此言「凡居民材」﹐謂「定其民居宮室」。觀下總敍「中國﹑夷﹑蠻﹑戎﹑狄﹐皆有安居﹑和味﹑宜服﹑利用﹑備器」﹐可見「凡居民材」卽上「凡官民材」﹐「材」字不必油解。言凡所以居民材者﹐必因天地寒暖燥濕﹐廣谷大川異制。如寒者墐塞之﹐暖者疏通之﹐燥者處之以低﹐濕者處之以髙﹐又因川谷之勢而爲之﹐凡此皆異制也。而民生其間亦異俗﹐因而性情﹑五味﹑器械﹑衣服皆異齊﹑異和﹑異制﹑異宜矣。但在修其教﹐不必易其俗﹐齊其政﹐不必易其宜耳。鄭氏謂「居民材」爲「使其材藝堪地气」﹐非也。人生於寒地﹐自能堪寒﹔生於暖地﹐自能堪暖﹐豈必待上之人擇其材藝堪地之气寒暖者﹐而使之居寒居暖乎﹖陳可大因鄭釋「材」爲「材藝」有所難通﹐又謂「居爲儲積。材爲日用所須之物。如氈裘可以備冬﹐絺絡可以備暑﹐車以行陸﹐舟以行水」。若是﹐又與下「衣服﹑器械」復﹐亦非也。﹝卷二二﹐頁二八﹞

凡居民﹐量地以制邑﹐度地以居民。地﹑邑﹑民﹑居﹐必參相得也。無曠土﹝「土」字﹐原作「士」﹐依今本攺。﹞﹐無遊民﹐食節事時﹐民咸安其居﹐樂事勸功﹐尊君親上﹐然後興學。

按﹕虞書命禹作司空﹐繼以命棄播百谷﹐又繼以命契作司徒。此言「地﹑邑﹑民﹑居相參。斯無曠土﹑遊民﹐然後興學」﹐故下接「司徒」之事。蓋仿虞書爲言﹐尙存古意﹐不若周禮之顚倒黷亂也。已上言「司空」之職。﹝卷二二﹐頁三二﹞

司徒修六禮以節民性﹐明七教以興民徳﹐齊八政以防淫﹐一道徳以同俗﹐養耆老以致孝﹐卹孤獨以逮不足﹐上賢以崇徳﹐簡不肖以絀惡。

虞書云「百姓不親﹐五品不遜﹐汝作司徒﹐敬敷五教在寬。」王制本此爲言﹐易「五」數爲「七」。按﹕「司徒」本主「教」﹐周禮以「司徒」爲「地官」﹐故全雜入「司空」之事﹐甚謬。又按﹕「司徒」主「教」﹐「教」者﹐教以人倫也﹔人倫卽禮也。故此先言「禮」﹐後言「教」﹐若大宗則掌其儀文﹐大史則掌其典冊耳。故周禮謂「宗伯掌邦禮」者﹐亦謬也。﹝卷二三﹐頁二﹞

命鄕﹐簡不帥教者以告。耆老皆朝於庠﹐元日﹐習射上功﹐習鄕上齒﹐大司徒帥國之俊士與執事焉。不變﹐命國之右鄕﹐簡不帥教者移之左﹐命國之左鄕﹐簡不帥教者移之右﹐如初禮。不變﹐移之郊﹐如初禮。不變﹐移之遂﹐如初禮。不變﹐屏之遠方﹐終身不齒。

注疏執周禮解此者有二謬﹕「鄕」﹐鄕之有司也。注疏以「鄕」爲「鄕大夫」﹐又以「遂」爲「遂大夫」﹐皆合周禮﹐於「郊」則無可言﹐曰「此亦鄕大夫臨之」﹐一謬也。「習射上功﹐習鄕上齒」﹐卽「鄕射」「鄕飲酒禮」。謂自元日始皆於鄕之庠習之也。注疏﹕「周禮州長『射於州序﹐在州學』﹔黨正『酒以正齒位﹐在黨學』。謂初時耆老聚會於庠學﹐黨擇元日州學習射﹐「黨學」「習鄕」各在一處﹐不得同日。」若是﹐則有「庠學」「州學」「黨學」三學矣。支蔓殊甚﹐更不知「州」何以必習射﹖「黨」何以必習鄕耳﹖二謬也。

此文凡四不變﹐三初如禮。蓋「元日」是一年﹐「三不變」「三如初禮」是二年至四年﹐「不變乃屏之遠方」是五年﹐然不寔下年數﹐亦大﹖言之耳。鄭氏又執學記「九年大成」以解此文﹐於「每年」之下加以「中年」﹔「中年」者﹐間一年也。於「不變﹐屏之遠方」下已足「九年」之數﹐又不復云「中年」﹔孔氏爲之說曰「九日限極﹐不須云『中年』也。」鄭孔執禮解禮﹐率合無理如此。果爾﹐亦當以王制所言爲「七年﹐小不成﹔九年﹐大不成」矣﹐豈非笑資乎﹖

又云王制或言「司徒」或言「大司徒」﹐一也。「司空」「司馬」「司寇」等官同其云「大」者﹐必以後以諸侯有此等官﹐故加天子以「大」字別之耳。周禮之分大小皆非古制。方性夫曰「此言大司徒﹐則知上所言司徒者﹐兼小司徒也。蓋欲俊士執事以激羣眾﹐非大司徒躬率之不可。然則上文修六禮七教諸事﹐又可不必大司徒躬率。」卽如此解經﹐觸著成礙矣。王制「樂正」分「大」「小」﹐其「司徒」則有「大」無「小」﹐足證「司徒」等官「大」字者非「小」矣。﹝卷二三﹐頁五—六﹞

命鄕﹐論秀士﹐升之司徒﹐曰選士。司徒論選士之秀者而升之學﹐曰俊士。升於司徒者﹐不徵於鄕﹔升於學者﹐不徵於司徒﹐曰造士。

「學」﹐國學也。「升之學﹐曰俊士」﹐鄭氏曰「可使習禮者。」夫旣升於學﹐其人豈僅能習禮而已乎﹖此附會書傳「適子二十入大學」之文﹐不可從。

「升於學者﹐不徵於司徒﹐曰造士」﹐升於學者﹐本是俊士﹐但自此「不徵於司徒」﹐而爲樂正所造之士﹐故又曰「造士﹐其升於司徒者。」「不徵於鄕」二句﹐只是帶說連類以明之之義﹐與「曰造士」意不貫。已上言「司徒」之職。﹝卷二三﹐頁八—九﹞

將出學﹐小胥﹐大胥﹐小樂正﹐簡不帥教者以告於大樂正。大樂正以告於王。主命三公九卿大夫元士皆入學。不變﹐王親視學。不變﹐王三日不舉﹐屏之遠方。西方曰棘﹐東方曰寄﹐終身不齒。

此本虞書「命夔典樂﹝「樂」字﹐原作「學」﹐今徑攺。﹞﹐教冑子」爲言。說者謂「卽宗伯之大司樂」﹐固不足據﹔又有據王制謂「大司樂不當屬宗伯﹐當屬司徒」﹐亦非也。典樂在虞爲九官之一﹐故知亦不屬於司徒也。上言「賤者必四不變﹐然後屏之」﹔今貴者二不變﹐而卽屏之﹐豈貴者反嚴於賤者哉﹖不然也。王制掇拾羣書﹐其言故多不合﹐後儒猶欲執禮解禮﹐不亦惑乎﹖或謂「鄕遂爲三年大比之時﹐國子爲九年大成之後」﹐亦臆意。﹝卷二三﹐頁一三—一四﹞

大樂正論造士之秀者以告於王﹐而升諸司馬﹐曰進士。

若以大樂正爲卽周禮宗伯之大司樂﹐則大司樂爲中大夫﹐豈以司徒貴卿不得告於王﹐而反籍此中大夫乎﹖非可知矣。蓋大樂正卽虞廷典樂之官﹐所以教冑子者﹐國學人材是其專這﹐故得告於王﹐而司徒不復與與耳。已言「樂正」之職。﹝卷二三﹐頁一四—一五﹞

大夫廢其事﹐終身不仕﹐死以士禮葬之。

司徒教養之﹐司馬爵祿之﹐二者相參焉。周禮司馬有司士一條﹐正襲其意﹐後人遂得借口以釋此文耳。﹝卷二三﹐頁一七﹞

有發﹐則命大司徒教上以車甲。

此又言司徒與司相參之事也。但司馬𨿽任進退爵祿﹐然軍政乃其本職﹐王制所言正似略﹐豈示治世右文而左武之意與﹖已上言「司馬」之職。﹝卷二三﹐頁一八﹞

凡執技論力﹐適四方﹐臝股肱﹐決射禦。凡執技以事上者﹕祝史射禦醫卜及百工﹝「工」字﹐原誤作「上」﹐今徑攺。﹞。凡執技以事上者﹕不貳事﹐不移官﹐出鄕不與士齒。仕於家者﹐出鄕不與士齒。

此言技人之事﹐不知何屬﹖﹝卷二三﹐頁二○﹞

司寇正刑明辟以聽獄訟﹐必三刺﹐有旨無簡不聽。附從輕﹐赦從重。

按﹕「刺」字從刀﹐以刀卻牘書名於簡曰「刺」。「三刺」者﹐覆按獄辭凡三以求其情﹐其或但有旨意而無核實者不聽也。「刺」之爲「殺」﹐又別一義。自周禮大司寇襲此「三刺」爲說﹐曰「以三刺斷庶民獄訟之中﹕一曰訊羣臣﹐二日訊羣吏﹐三曰訊萬民。聽民之所刺宥」﹐而鄭氏引之爲證。今按王制「三刺」﹐使果如其「訊羣臣」諸說﹐寧有不自疏明之理﹖且「刺」與「訊」又絕不同﹐周禮以「刺」爲「訊」甚屬乖異﹐然終以「刺」字無著落﹐則曰「聽民之所刺宥」。旣以「刺」爲「訊」﹐又以「刺」爲「殺」﹐何周章至此耶﹖說者曰「刺而謂之訊者﹐訊之然後刺故也。」夫所謂「訊」者﹐必虛其中而聽之﹐凡「刺」與「宥」皆先無所主方可﹐豈可先以「刺」爲主乎﹖且其於司刺職則直云「壹刺曰訊羣臣」矣﹐則又豈物訊之然後刺乎﹖繆亂如此﹐而鄭注王制必以周禮實之﹐千載人羣相信﹐從無有疑而辧者﹐良可嘆也﹗

「無簡不聽」﹐本呂刑語。「附從輕﹐赦從重」﹐亦本尙書「與其殺不酣﹐寧失不輕」及「省災肆赦」之義。﹝卷二三﹐頁二一—二二﹞

凡制五刑﹐必卽天論﹐郵罰麗於事。

「卽天論」﹐卽臯陶謨「天討有罪」及呂刑「非爾惟作天牧」之意。「麗於事」﹐卽呂刑「惟時苗民匪察於獄之麗」之意。

鄭氏曰「卽或爲則﹐論或爲倫」﹐亦近是。但於下「父子君臣」義復。郝仲輿以「天」字句絕﹐亦非。﹝卷二三﹐頁二三﹞

凡聽五刑之訟﹐必原父子之親﹐立君臣之意以權之。意論輕重之序﹐愼測淺深之量以別之。悉其聰明﹐致其忠愛以盡之。疑獄﹐●與眾共之﹔眾疑﹐赦之。必察小大之比以成之。

「疑獄﹐●與眾共之﹔眾疑﹐赦之」爲一義﹐「必察小大之比以成之」爲一義﹔「比」﹐猶例也﹔所以比例成獄﹐與上義不蒙﹐然郤聯下節。此曰「以成之」﹐下曰「成獄辭」﹐是也。自孔氏誤解﹐以爲「此言𨿽疑而赦之﹐不可直爾而赦﹐當必察舊法輕重之例以成於事」。夫旣已赦之矣﹐又云「不可直爾而赦﹐當必察按」云云﹐以誤解書之故而立意殘酷﹐使人遵其言而用之﹐其不造福於斯民甚矣。諸家多仍其誤﹐惟陳可大曰「比﹐猶例也﹔小者有小罪之比﹐大者有大罪之比﹐察而成之無往非公也。」其說與上不蒙﹐得之。﹝卷二三﹐頁二四﹞

成獄辭﹐史以獄成告於正﹐正聽之。正以獄成告於大司寇﹐大司寇聽之棘木之下。大司寇以獄之成告於王﹐王命三公參聽之。三公以獄之成告於王﹐王三又﹐然後制刑。

鄭氏以執周禮謂「正」爲「鄕師之屬」﹐「棘木」爲「左右九棘之位」﹐以「一宥曰不識﹐再宥曰過失﹐三宥」曰遺忘」﹐解此三「又」﹐皆非也。「正」何以知是「鄕師之屬」﹖周禮「左右九棘」附會此「棘木」之下爲說也。「又」當作「宥」﹐是已。「三宥」卽如文王世子所言「三宥」之意﹐不必定以三事寔之﹐且其以爲「不識」「過失」「遺忘」﹐尢有可議。王制所言是「聽訟﹐察小大之比。成獄辭﹐以來史以成告於正﹐正以成告於大司寇﹐大司寇以成告於王﹐王命三公參聽。三公又告於王」﹐如此詳愼﹐豈尙有「不識」「過失」「遺忘」之淺顯易見者而不知「宥」﹐直待王始「宥」之乎﹖周禮之誣說不可用明矣。使「三刺」「三宥」果皆如周禮所言﹐王制何以隱而不以示人﹖卽不明於此﹐亦當明於後。如「六禮」「七教」之類﹐乃必待周禮一一詳釋之﹐則又是禮記爲經﹐周禮爲傳耶﹐可笑也。

究之「三宥」之說亦有可商。先王行法以誠實爲主﹐疑獄合宜詳愼再三﹔至於果有確當其罪無可疑者﹐亦豈必如是乎﹖是徒爲虛文﹐而啟人主市恩於已﹐委過於下之心矣。﹝卷二二﹐頁二六—二七﹞

凡作刑罰﹐輕無赦。刑者侀也﹐侀者成也﹐一成而不可變﹐故居子盡心焉。

「輕無赦」卽無輕赦﹐乃倒裝字法﹔謂輕易爲赦﹐則民多犯法﹐故不可也。若云「𨿽輕不赦」﹐其言則峻刻矣。﹝卷二三﹐頁二八﹞

凡執禁以齊眾﹐不赦過。有圭璧金璋﹐不粥於市。命服命車﹐不粥於市。宗廟之器﹐不粥於市。犧牲不粥於市。戎器不粥於市。用器不中度﹐不粥於市。兵車不中度﹐不粥於市。布帛精麤不中數﹐幅廣狹不中量﹐不粥於市。姦色亂正色﹐不粥於市。錦文珠玉成器﹐不粥於市。衣服飲食﹐不粥於市。五穀不時﹐果實未熟﹐不粥於市。木不中伐﹐不粥於市﹐禽獸魚﹖不中殺﹐不粥於市。關執禁以譏﹐禁異服﹐識異言。

「命服﹐不粥於市」﹐則他服可粥矣。云「五穀不時﹐果食未熟﹐鳥獸魚﹖不中殺﹐不粥於市」﹐則「時熟」「中殺」者﹐可粥矣。又云「衣服飲食﹐不粥於市」﹐不可曉。孔氏以爲與珠玉連文﹐據華美者言﹐此爲飾說耳。已上言「司市」之職。﹝卷二三﹐頁三一﹞

五十養於鄕﹐六十養於國﹐七十養於學﹐達於諸侯。八十拜君命﹐一坐再至﹐瞽亦如之。九十使人受。

鄭氏以「國」爲「國中小學」﹐「學」爲「大學」者﹐因下文「殷人養國老於右學﹐養庶老於左學」﹐遂附會上文「小學在公宮南之左﹐大學在郊」﹐而因以此「國」爲「國中小學」﹐「學」爲「大學」也。不知「右學」「左學」絕不合「小學在公宮南之左﹐大學在郊」之文﹐而「小學」「大學」又絕不合「養於國﹐養於學」之文﹐皆牽合無謂。且此文明分「國」與「學」爲言﹐豈得謂「國」亦爲「學」乎﹖按﹕「養於鄕」「養於國」猶「杖於鄕」「杖於國」之義﹐「養於學」卽下文「養於庠﹑序﹑學﹑膠」諸義耳。﹝卷二四﹐頁四﹞

五十始衰﹐六十非肉不飽﹐七十非帛不暖﹐八十非人不暖﹐九十﹐𨿽得人不暖矣。

此與孟子「五十非帛不暖﹐七十非肉不飽」之文不同。「非人不暖」之人﹐當這之人子與。﹝卷二四﹐頁六﹞

五十杖於家﹐六十杖於鄕﹐七十杖於國。八十杖於朝﹐九十者﹐天子欲有問焉﹐則就其室﹐以珍從。

「九十﹐天子有問」﹐方性夫曰「前言巡守之禮曰﹕『問百年者﹐就見之』﹐而此言『九十者』﹐何也﹖彼之所言則一國之老﹐又不必有爵者﹐故其禮爲殺﹔此之所言則天下之老﹐惟有爵者而已﹐故其禮爲備。」按﹕此說亦未悉。此所問者﹐問其道徳及政事﹔彼所問者﹐但問其年耳﹐非僅謂「有爵」與「無爵」也。﹝卷二四﹐頁七﹞

七十不俟朝﹐八十月告存﹐九十日有秩。

「告存」﹐謂每月遣人告問而撫存。孔氏謂「告問存否」﹐非也。﹝卷二四﹐頁七﹞

五十不從力政﹐六十不與服戎﹐七十不與賓客之事﹐八十齊喪之事弗及也。

「五十不從力政」﹐其義是周禮鄕大夫「國中以七尺以及六十﹐野自六尺以及六十有五﹐皆徵之」﹐此苛政﹐不可用也。又祭義云「五十不爲甸徒」﹐則未六十卽不與服戎矣。其說不同。陸農師曰「祭義『五十不爲甸徒』﹐卽此所謂『不與力政』﹐𨿽不爲『徒』﹐猶以爲『士』﹐是未免服戎之事也。」此曲說。﹝卷二四﹐頁八﹞

五十而爵﹐六十不親學﹐七十致政。惟衰麻爲喪。

「五十而爵」與曲禮「艾﹐服官政」同﹐或以爲「士」﹐或以爲「大夫」也。鄭氏必謂「命大夫」者﹐以王制爲殷法﹐殷則士無爵故也﹐不可從。「不親學」﹐或謂「不能備弟子之禮」﹔或謂「以前未學﹐至六十始親學﹐晚矣﹐故不親學」。二說未知孰是。﹝卷二四﹐頁九﹞

有虞氏養國老於上庠﹐養庶老於下庠。夏后氏養國老於東序﹐養庶老於西序。殷人養國老於右學﹐養庶老於左學。周人養國老於東膠﹐養庶老於虞庠﹔虞庠在國之西郊。

鄭氏曰「皆學名也。異者﹐四代相變耳﹐或上西﹐或上東。」按﹕鄭注惟此數語是﹐其餘之說﹐皆附會前「小學在公宮南之左﹐大學在郊」之文也。其注「小學在公宮南之左﹐大學在郊」﹐則曰「殷之制」﹐又附會此處「殷人養國老於右學﹐養庶老於左學」之文也。何以見之﹖其云「上庠﹑右學﹐大學也﹐在西郊」﹐此本「大學在郊」爲說也﹔其云「下庠﹑左學﹐小學也。在國中王宮之東」﹐此本「小學在公宮南之左」爲說也。蓋以云「虞﹑殷同制也。」其云「東序﹑東膠﹐亦大學﹐在國中王宮之東」﹐此又反「大學在郊」爲說也。其云「西序﹑虞庠﹐亦小學也﹔西序在西郊﹐周立小學於西郊」﹐此又反「小學在公宮南之左」爲說也。蓋以爲夏﹑周與虞﹑殷異制也。後世鄙儒見鄭此等之說﹐以爲得﹑成去古未遠﹐其言典制必有所據﹐而遵信之﹐卽有心疑其非者﹐然亦不得究其說之所從來﹐則亦姑置之。今爲摘抉其根柢﹐以見鄭之執禮解禮﹐其武斷欺世如此。鄭又謂「或貴在郊」﹐據本文惟謂「虞庠在國之西郊」﹐初未嘗以爲貴﹐則其妄亦可見矣。又謂「周之小學爲有虞氏之庠制」﹐其云「周之小學」固非﹐其云「有虞氏之庠制」亦非也。豈有大學爲東膠﹐而反以小學法有虞氏之庠制乎﹖此必謂周養庶老之地﹐適在昔日虞庠之地﹐其虞庠之地在國之西郊耳。

此外別有解者﹐又有二家陸農師曰「三老五更者﹐天子之大老也﹐故於大學養之。記曰『養三老五更於大學』﹐是也。國老﹑庶老則養於小學而巳。」按﹕王制無「養三老五更於大學」之文﹐何以知其皆爲小學﹖此臆解也。郝仲輿曰「上庠﹐國學﹔下庠﹐鄕學。夏以東序爲國學﹐西序爲鄕學﹐上左也。殷以右爲國學﹐左爲鄕學﹐上右也。周建東膠於國東﹐爲國學﹔建庠於西郊﹐爲鄕學﹐亦尙左也。」此說𨿽近是﹐然亦無徵﹐未敢以爲必然耳。﹝卷二四﹐頁一○—一一﹞

有虞氏皇而祭﹐深衣而養老。夏后氏收而祭﹐燕衣而養老。殷人冔而祭﹐縞衣而養老。周人冕而祭﹐玄衣而養老。

鄭氏曰「夏尙黑﹐而黑衣裳﹔殷尙白﹐而縞衣裳﹔周則兼用之﹐玄衣﹑素裳。」鄭欲彊合上「修而兼用之」之文﹐故爲此說。但據朝服或是素裳﹐而玄端則玄裳﹑黃裳﹑雜裳﹐爵弁亦纁裳﹐周人何嘗皆用素服乎﹖謂「夏黑裳﹐殷縞裳」﹐尢武斷。

按﹕記文但言「衣」﹐不必增以「裳」﹐然以「玄衣」論之﹐是「纁裳」。何也﹖記文云「冕而祭﹐玄衣而養老」﹐則此爲冕服﹐衣以象天﹐故用玄服以象地﹐故用纁。玉藻云「衣正色﹐裳間色。」纁﹐赤黃色﹐間色也。鄭注周禮司服亦云「凡冕服﹐皆玄衣﹑纁裳」﹐正此之證。彼以不合「素裳」之說﹐故隱其「冕服」﹐而用「朝服」爲說耳。﹝卷二四﹐頁一六﹞

凡三王養老皆引年。八十者一子不從政﹐九十者其家不從政﹐廢疾非人不養者一人不從政。父母之喪﹐三年不從政。齊衰大功之喪﹐三月不從政。將徙於諸侯﹐三月不從政。自諸侯來徙家﹐期不從政。

引爾雅「陳也」謂「陳其年數」﹐如八十﹑九十分別而存卹之也。

按﹕以上言「養老之政」可謂詳悉矣。然猶是枝葉耳。孟子曰「西伯善養老﹐制其田裏﹐教之樹畜﹐導其妻子﹐使養其老」﹐此養老之根本也。﹝卷二四﹐頁一七﹞

少而無父者謂之孤﹐老而無子者謂之獨﹐老而無妻者謂之矜﹐老而無夫者謂之寡。此四者﹐天民之窮而無告者也﹐皆有常餼。

此取孟子述「文王治岐之政」語。「天民」﹐猶天下之民。﹝卷二四﹐頁一九﹞

瘖﹑聾﹑跛﹑﹖﹑斷者﹑侏儒﹑百工﹐各以其器食之。

此取國語﹕「八疾」爲說。荀子「五疾」亦同。﹝卷二四﹐頁一九﹞

道路﹕男子由右﹐婦人由左﹐車從中央。父之齒隨行﹐兄之齒雁行﹐朋友不相踰。輕任並﹐重任分﹐班白者不提挈。君子耆老不徒行﹐庶人耆老不徒食。

「徒行」出論語﹐遂生出「徒食」﹐妙。﹝卷二四﹐頁二○﹞

方一里者﹐爲田九百畝。方十里者﹐爲方一里者百﹐爲田九萬畝。方百里者﹐爲方十里者百﹐爲田九十億畝。方千里者﹐爲方百里者百﹐爲田九萬億畝。

「方一里者﹐爲田九百畝」﹐取孟子「方裏而井﹐井九百畝」之文。已下以開方之法推之﹐十里爲百里﹐是十倍也。「九萬億畝」﹐當是九千億畝﹐舊說是。﹝卷二四﹐頁二一﹞

自恆山至於南河﹐千里而近。自南河至於江﹐千里而近。自江至於衡山﹐千里而遙。自東河至於東海﹐千里而遙。自東河至於西河﹐千里而近﹐自西河至於流沙﹐千里而遙。西不盡流沙﹐南不盡衡山﹐東不盡東海﹐北不盡恆山﹐凡四海之內﹐斷長補短﹐方三千里﹐爲田八十萬億一萬億畝。

「東不盡東海」「西不盡流沙」﹐取禹貢「東漸於海﹐西被於流沙」爲說﹐又變「朔南曁」之文﹐以爲「南不盡衡山」「北不盡恆山」也。其云「不盡」者﹐亦較禹貢爲說﹐彼言「聲教之所訖」﹐此言「疆理之所訖」也。﹝卷二四﹐頁二六﹞

方百里者﹐爲田九十億畝﹕山林﹑陵麓﹑州澤﹑溝瀆﹑城郭﹑宮室﹑塗巷﹐三分去一﹐其餘六十億畝。

按﹕孟子曰「海內之地方千里者九」﹐而前亦云「凡四海之內九州島﹐州方千里」。此云「方三千里」自屬誤文。孔氏以「三三而九」曲解之﹐固是不得巳之見。陳可大又以爲「方百里」爲「田九十億畝﹐則方三千里﹐當云『八萬一千億畝』﹐如疏義亦沿誤釋之也。」此說﹖「三千里」之誤﹐反以疏義爲誤﹐益足以欺後學。徐伯魯又謂﹕「若九千里則下文畝數合﹐若三千里則不合﹐必有一誤。」此又持兩端之見﹐無取也。郝仲輿曰「此明前文『千里內曰甸﹐外曰采曰流』。州制九州島之地﹐自禹貢﹝「禹貢」﹐原誤作「貢禹」﹐今徑攺。﹞『五服』稱『五千里』﹐周禮『九服』稱『六千里』﹐秦﹑漢以後開拓至萬里。今﹝「今」字﹐原誤作「金」﹐今徑攺。﹞據所記『甸』『采』『流』﹐四方不過三千里﹐蓋周衰以後之地。」此說亦非也。前文「甸」「采」「流」之說因宜脫誤﹐而此一段又不盡合﹐必云「據『甸』『采』『流』方四方三千里﹐周衰以後之地」﹐不知周衰何所指﹖若春秋﹑戰國之周﹐何有三千里﹖若通言列國﹐又奚啻三千里﹖則孟子「方千里者」之說﹐反不足憑。何且本文明曰「四海之內﹐斷長補短」﹐則亦不止言「甸」「采」「流」三千而巳﹐何必執一說以彊通耶。﹝卷二四﹐頁二七—二八﹞

古者以周尺八尺爲步﹐今以周尺六尺四寸爲步。古者百畝﹐當今東田百四十六畝三十步。古者百里﹐當今百二十一里六十步四尺二寸二分。

鄭氏曰「周尺之數未嘗聞之。按禮制周田以十寸爲尺﹐蓋六國是時多變亂法度﹐或言尺八寸。」按﹕鄭謂「周田以十寸爲尺」者﹐疏以職據玉人職云「鎭圭尺有二寸」及「桓圭九寸」之說也。但王制言「八尺爲步」﹐不言「寸數」。說文有云「尺八寸﹐周尺也。」鄭云「或言周尺八寸」者﹐必是當時之書有此說耳。其以「十寸爲尺」者﹐見周禮考工記諸文。其云「周尺十寸」﹐他經傳未有其說﹐鄭誤信周禮﹐謂「六時多變亂法度﹐或言周尺八寸尺以爲十寸﹐後世尺爲八寸」﹐謬矣。蓋王制所兩云「周尺」乃「八寸尺」也。後世變亂法度﹐以「八寸尺六尺四寸」變亂「八寸尺八尺」﹐故王制之言曰「古者以周尺八尺爲步﹐今以周尺六尺四寸爲步」﹐以見今之曰田裏增多於古如此也。若謂以「八寸尺八尺」爲變亂「十寸尺八尺」﹐此豈本文意乎﹖又「六尺四寸」者﹐短於又尺十分之二﹐不可油。六尺四寸以爲八八六十四言之。陳用之曰「周尺八尺爲步﹐今以周尺六尺四寸爲步。後世四寸乃八尺耳。」方性夫曰「古者以八尺爲步﹐後世則以六尺四寸爲步者﹐以八八六十四言之﹐則以古尺當今適八寸爾。」此二說亦謬。若是﹐「十寸尺六尺四寸」卽是「八寸尺八尺」﹐正是相合﹐何必言之﹖下文何以云「古者百畝」云云乎﹖此全不察本文﹐且卽如其說﹐以「八尺之八寸尺」曰「周尺」﹐以「六尺四寸」爲「十寸尺」亦曰「周尺」﹐不有兩周耶﹖所以陳用之﹑蔡元定之徒皆以周法「十尺八尺」爲文。嗟乎﹗使周尺果有兩﹐孔子何以曰「謹權量﹐審法度」乎﹖故知本文兩周尺﹐皆「八寸」無疑也。若其分步數之古大﹐王制乃漢儒作是也﹐以古爲周﹐今爲秦漢﹐史記言「秦以六尺爲步」﹐是也。然管子﹑司馬法亦皆言「六尺爲步」﹐則春秋以來已有。自其所謂「古者」﹐指「周初」而言﹐與陳用之以「春秋時六尺爲步」﹐遂謂「古者六尺爲步」﹐而疑王制「八尺」之不同。季明徳又襲其說﹐一以司馬爲宗﹐極論王制之附會。其以宗藩司舉所得周尺爲據﹐蓋言漫無稽矣。

「古者百畝」以下之﹝文「文」字﹐原作「下」﹐今徑攺。﹞﹐考之古皆不合﹐而不合之中解者又有不同焉。鄭氏曰「或曰周尺八寸﹐則步更爲八八六十四寸﹐以此計之﹐古者百畝當今百五十六畝二十五步﹐古者百當今百二百五里。」孔子曰「古者以八寸爲尺﹐今以周尺八尺爲步﹐則一步有六十四寸。令以周尺爲六尺四寸爲步﹐則一步有五十二寸﹐是今步比古步﹐每步剩出一尺二寸。以此計之﹐爲古者百畝﹐當今東田百五十二畝七十一步有餘﹐與此百四十六畝三十步不相應也。又今步每步剩古出十二寸﹐以此計之﹐則古之百里當今百二十三里一百一十五步一十寸﹐與此言百二十一里六十步四十二寸二分又不相應。」陳可大曰「愚按疏義所算亦誤﹐當云﹕古者八寸爲尺﹐以周尺八尺爲步﹐則一步有六尺四寸。今以周尺六尺四寸爲步﹐則一步有五尺一寸二分﹐是今步比古步每步剩出一尺二寸八分。以此計之﹐則古者百畝﹐當今東田百五十六畝二十五步一寸六分有奇﹐與此百四十六畝二十步不相應。裏亦微此推之。」愚按﹕陳說卽注說也。疏第以「六尺四寸」之「四寸」﹐寸分爲「寸」﹐則以「八分」爲「寸」﹐所以不同耳。又曰「東田」亦未詳。方性夫謂詩所爲「南東其畝」﹐然此言「東」無「南」字。郝仲輿謂﹕「古帝都西北﹐墾田偏在東南。周﹝原作「用」字﹐依文意攺。﹞﹑秦﹑漢偏居西﹐中原稱東土﹐故曰﹕東田。」按﹕古於本時各地﹐在后稷開粒食之先﹐公劉往徹田之至﹐皆在於西河﹐曾在東且南耶﹖﹝卷二四﹐頁三一—三三﹞

天子之縣內﹕方千里者爲方百里者百。封方百里者九﹐其餘方百里者九十一。又封方七十里者二十一﹐爲方百里者十﹐方十里者二十九﹐其餘方百里者八十﹐方十里者七十一。又封方五十里者六十三﹐爲方百里者十五﹐方十里者七十五﹐其餘方百里者六十四﹐方十里者九十六。

此從孟子「上農夫食九人」一句推出。﹝卷二四﹐頁三八﹞

月令

孟春之月﹐日在營室﹐昏參中﹐旦尾中。

嘗考二十八宿之名﹐三代未有﹐卽爾雅星名亦不全合﹐而月令昏旦之中其不全合亦然。蓋月令自據當時周曆而云也。堯典惟見「虛」「昴」二星﹐而「火」非「房星」﹐「鳥」又無可徵。自孔傳以「鳥」爲「南方朱鳥」﹐謂「朱鳥該南方七宿」﹐不知「朱雀」「玄武」「靑龍」「白虎」等名﹐此後世之說﹐始見於曲禮﹐而史記以列宿分屬之堯時﹐寧有此乎﹖且於彼三時不言「元武」「靑龍」「白虎」﹐何獨於春言「朱雀」﹖又「虛」「昴」以宿言﹐何獨於「房」「心」之宿言「火」﹖又「虛」「昴」各屬秋冬﹐何獨以「房」「心」二宿爲夏﹐且以「朱鳥該七宿」屬春﹖觀此則其不可以列宿彊合堯典明甚。況月令於列宿尙不全合﹐而後人乃欲以月令彊合堯典﹐尢惑之甚者也。下「仲春﹐昏弧中﹐旦建星中」﹐鄭氏曰「孤在輿鬼南﹐建星在斗上。」孔氏曰「仲夏﹐昏亢中﹐尙書云『日永﹑星火』。不同者﹐星火總爲大火﹔月令舉其月初﹐尙書總舉一月﹐故不同也。仲秋﹐昏牽牛中﹐尙書云『峨中﹑星虛』。仲冬﹐昏壁中﹐尙書云『日短﹑星昴』。不同者﹐亦是月令舉其初朔﹐尙書總舉一月之中﹐理亦不異。熊氏云「弧與建星非二十八宿﹐而昏明舉之者﹐由弧星近井﹐建星近斗﹔井有三十三度﹐斗有二十六度﹔其度旣寬﹐不知何日的至井斗之中﹐故舉孤星﹑建星也。」鄭惟云『弧在鬼南』﹐其實仍在「井」之分域。此『仲春﹐昏弧中』﹐尙書云『日中﹑星鳥』。不同者﹐如鄭意﹔南方七宿總爲鳥星﹐井星﹝「星」字﹐原作「鬼」﹐今徑攺。﹞則鳥星之分﹐故曰星鳥﹐與此同也。」愚按﹕此說無論﹐「鳥」非「朱鳥七星」。卽日「弧星」當「井」「鬼」之間﹐屬之朱鳥七宿矣﹔若謂「建星」近「斗」﹐「斗」屬「北方玄武」﹐豈屬「朱鳥」乎﹖孔明知之﹐所以但舉「井」「鬼」﹐而不言「斗」也。陳用之曰「書於仲夏舉『房』『心』﹐而月令舉『亢』﹔書於仲秋舉『虛』﹐而月令舉『牛』﹔書於仲冬舉『昴』﹐而月令舉『壁』﹔則書之『中星』常在後﹐而月令『中星』常在前﹐蓋月令舉月本﹐書舉月中也。」按﹕此卽襲孔說﹐其言夏﹑秋﹑冬而不言春﹐與孔正同。大抵義理有所不通﹐故其辭遁窮如此。孔氏曰「三統歷﹕『立春昏畢度中﹐去日八十九度﹔正月中昏井二度中﹐去日九十三度。』元嘉歷﹕『立春昏昴九度中﹐月半昏觜觿一度中﹐皆不昏參中。』計正月昏參中﹐依三統歷﹐在立春後六日﹐參星初度﹐昏得中也。蓋月令昏明中星﹐在一月之內有中者﹐皆得載之。但二十八宿﹐其星體有廣狹﹐相去遠近﹔或月節月中之日﹐昏明之時﹐前星已過於午﹐後星未至正南﹔又星有明暗﹐見有早晚﹐明者﹐則昏早見而旦晚沒﹔暗者﹐則昏晚見而旦早沒﹐所以昏明之星﹐不可正依歷法﹐但舉大略耳。」按﹕孔舉漢二歷以見日躔中星之不同﹐乃是歲差之法也。天有三百六十五度四分度之一﹐歲有三百六十五日四分日之一﹔天度四分之一有餘﹐歲日四分之一不足﹔故天漸差而西﹐歲漸差而東﹐所謂歲差者如此。自晉虞喜發其端﹐而唐一行闡而已。孔似未達斯旨﹐乃謂「星體有廣狹」﹐及「星有明暗﹐見有早晚」﹐未免鶻突耳。﹝卷二五﹐頁五—七﹞

其日甲乙

甲丙戊庚壬爲陽﹐乙丁己辛癸爲陰。陰所以佐陽。故鄭氏曰「乙不爲月名者﹐君統臣功﹝「功」字﹐原作「故」﹐今徑攺。﹞也。」孔疏未明。﹝卷二五﹐頁九﹞

其帝大皞﹐其神勾芒。

聖人不語﹕怪﹑力﹑亂﹑神。自左氏記蔡氏之言﹐有「句芒」等五官名﹐及「受氏姓﹐封爲上公﹐祀爲貴神」諸說﹐本屬荒誕﹐而月令因之﹐以爲五神﹐又增配五帝﹐後人遂以爲君臣之號﹐悉不足信也。﹝卷二五﹐頁一○﹞

其虫鱗。

尙書於「鳥獸」言「孳尾」「希革」「毛毨」「氄毛」﹐皆體察造物化生之意﹐以知時令﹐自是確當不易。此以「鱗」「羽」「﹖」「毛」「介」五虫﹐分配「四季」「五行」﹐殊鑿﹐且無意義。﹝卷二五﹐頁一一﹞

其音角律中太蔟。

以「五音」配「四季」「五行」﹐可﹔余說見「中央土」﹐下同。以「十二律」配「十二月」﹐可。﹝卷二五﹐頁一二﹞

其數八。

鄭氏曰「數者﹐五行佐天地生物成物之次也。易曰『天一地二﹐天三地四﹐天五地六﹐天七地八﹐天九地十』﹐而五行自水始﹐火次之﹐木次之﹐金次之﹐土次之。木生數三﹐成數八﹔但言八者﹐舉其成數。」孔氏曰「鄭注易系辭云﹕『天一生水於北﹐地二生火於南﹐天三生木於東﹐地四生金於西﹐天五生土於中﹔地六成水於北﹐與天一並﹔天七成火於南﹐與地二並﹔地八成木於東﹐與天三並﹔天九成金於西﹐與地四並﹔地十成土於中﹐與天五並也。』是水數一﹐成數六﹔火數二﹐成數七﹔木數三﹐成數八﹔金數四﹐成數九﹔土數五﹐成數十。故此云『木生數三﹐成數八』﹐云『舉其成數者﹐金﹑木﹑水﹑火以成數爲功也』。皇氏用先儒之義﹐以爲『金﹑木﹑水﹑火得土而成。以水數一﹐得土數五﹐故六也﹔火數二﹐得土數五﹐爲成數七﹔木數三﹐得土數五﹐爲成數八﹔金數四﹐得土數五﹐爲成數九』﹐此非鄭義﹐今所不取。」愚按﹕書之洪致自言「五行」﹐易之系辭自言「陰陽奇耦」﹐各不相通。鄭據「五行」解易辭﹐分別天地生成之數﹐今又以解易辭者解月令﹐縢謬也。月令所謂「其數八」者﹐固以「五行」言﹐然亦非天地生成之謂。孔疏引皇氏之說﹐所不取者﹐乃是也。蓋五行之始於一﹐而至於五﹐故一二三四合五而成六七八九﹐以見土無定位﹐無成名﹐無專气﹐必以水火木金四者合之﹐而水火木金成﹐土亦成矣。若如鄭分成之數﹐月令何爲但言「成數」而遺「生數」乎﹖若曰「以成數爲功﹐故舉之。」夫「生數」統於「成數」﹐「成數」本之「生數」﹐「生數」豈反無功乎﹖於是於「中央」推說不去﹐則又曰「言生數」。竊恐作月令者﹐必不舉此遺彼﹐及此同彼異之若是耳。﹝卷二五﹐頁一三—一四﹞

其味酸﹐其臭膻。

「五味」配「五行」本洪致﹐「五臭」則月令所增也。﹝卷二五﹐頁一四﹞

其祀戶﹐祭先脾。

「五祀」之說見於曲禮﹑王制及士喪禮﹐其以「戶」「﹖」「中澑」「門」「行」之名﹐分配於「四時」「中央」者﹐則見於月令也。「春祭先脾﹐夏祭先肺﹐中央祭先心﹐秋祭先肝﹐冬祭先腎」﹐皆無意義﹐所以諸家之解﹐悉不可通。鄭氏曰「祀之先祭脾者﹐春爲陽中﹐於藏值脾﹐脾爲尊。」按﹕五藏之位﹕肺在前﹐心次之﹐肝次之﹐脾次之﹐腎爲下。則肝爲中﹐可直陰中之秋矣﹔脾非中﹐何以直陽中之春﹖一合一否﹐餘可類推。此一說之不可通也。孔氏曰「所以春位當脾者﹕牲立南首﹐肺最在前而當夏﹐腎最在後而當冬﹐從冬稍前而當春﹐從腎稍前而當脾﹐故春位當脾﹔從肺稍卻而當心﹐故中央主心﹔從心稍卻而當肝﹐故秋位主肝﹔此直據牲之五藏﹐而當春夏秋冬之位。」按﹕謂腎則在後而當冬﹐則肺在前宜當春矣﹐何以當夏﹖其或云「稍前」﹐或云「稍卻」﹐可見無一定之位﹐故辭費如此。何得據牲之五藏﹐而當四時之位乎﹖此二說之不可通也。馬彥醇曰「春祭先脾﹐爲其木勝而養土﹔夏祭先肺﹐爲其火勝而養金﹔秋祭先肝﹐爲其金勝而養木﹔至其靜而辯於物﹐於道爲復﹐於時爲藏﹐各反其木﹐冬祭先腎爲是故也。土於气爲中﹐而主五行﹔心於形爲中﹐而主五官﹔中央祭先心爲是故也。」按﹕此說尢混。於「春」「夏」「秋」以「相先」言﹐於「冬」以「所屬者」言﹐於「中央」以「居中」言﹐一事而分三義﹐此三說之不可通也。吳幼淸曰「以人身五藏之次明之﹐肺最在上﹐心次於肺﹐故候心肺二脈皆在中部﹔腎最在下﹐故候腎脈在下部。四時之則﹐夏至﹐日近北極﹐去地最髙﹐肺之位象之﹐故夏祭先肺。夏至後﹐日漸南﹐夏末比夏至之日微下﹐心之位象之﹐故中央先祭心。秋分﹑春分﹐日在赤道﹐平分天地之半﹐而當其腰﹐脾肝之位象之﹐故春先祭脾﹐秋祭先肝。冬至﹐日近南極﹐最下﹐腎之位象之﹐故冬祭先腎。」按﹕如其「脈部」之說﹐肝﹑脾在中部﹐土在中央﹐正宜取脾﹑肝﹐何以反取上部之心乎﹖如其「日行」之說﹐肝﹑脾俱在中位﹐何以知脾單屬春﹐肝單屬秋乎﹖亦無確義。且脾本次於肝﹐其謂肝之於脾者﹐妄矣。此四說之不可通也。至明張氏執「五行相勝」之說﹐謂「中央先祭心﹐心當作腎﹐冬祭先腎﹐腎當作心」。攺古人之書以就己說﹐益妄不足辧。﹝卷二五﹐頁一五—一七﹞

東風解凍﹐蟄虫始振﹐魚上冰﹐獺祭魚﹐鴻雁來。

凡十二月﹐每月二气﹐爲二十四气﹔每月六侯﹐爲七十二候﹐皆後世所造﹐月令固無之。二十四气始於漢太初歷﹐七十二候後魏始入於歷﹐而僞周書始妝點之爲「五日一候」﹐故孔氏﹕「凡二十四气﹐每三分之﹐七十二气﹐气間五日有餘﹐故一年有七十二候也。」據此皆撮取月令之文爲之者也﹐而月令則不然﹐其紀候每月多寡不一﹐寡則或四﹐多則或九﹔又敍參差﹐每月取行文章法相配﹐不於一處見之也。徐伯魯習見後世曆書整排六候﹐以月令之敍次隔越﹐每指爲錯簡﹐大可嗤也。且月令紀候中多兼敍事﹐如「孟春﹐艸木萌動」﹐下言「王命布農事」﹔「仲春﹐玄鳥至」﹐下言「祀髙媒」事﹔「雷乃發聲﹐始電」﹐下言「木鐸令民」事﹐余不備述﹐未嘗止爲一句﹐如後世之紀候也。又如﹕季春﹐以「鳴鳩拂羽﹐戴勝降桑」﹐敍於「毋伐桑柘」之下﹔孟夏﹐以「靡艸死﹐麥秋至」﹐敍於「聚畜百藥」之下﹔季夏﹐以「土潤溽暑﹐大雨時行」﹐敍於「燒薙行水」之上﹐余不備述﹐此取上下文義聯屬也﹐此之不辧﹐安得溺今以疑古乎﹖上古作歷無所謂「气」﹐但有「候」耳。堯時敬授人時﹐旣審日月星辰﹐又必驗之民與禽獸之間﹐此紀候之祖也。下此多散見於春秋內﹑外傳﹐其夏小正則專述其義﹐蓋古人見候之所著﹐卽可以定時﹐以是令民事而布政爾。若夫所謂「气」﹐「分」「至」「啟」「閉」此八者﹐春﹑秋分﹐夏﹑冬至﹐立春﹑立夏爲「啟」﹐立秋﹑立冬爲「閉」。乃四遞嬗之大端﹐不可與其它縢列爲二十四﹐況其它亦卽是候﹐何必多增以名色乎﹖觀此則月令猶爲近古矣。後世二十四气固多增設﹐而七十二候尢爲附會也。謂「五日一候」於何驗之﹖謂「每三分之﹐以爲七十二候」﹐夫气之所至卽爲候﹐气與候又何以別之﹖且必欲取盈此數﹐便多牽湊之獘。今以气候二者考之﹐於月令如﹕「仲春﹐始雨水」﹔「仲夏﹐小暑至」﹔「孟秋﹐白露降」﹔「季秋﹐霜始降」皆是也。乃取以爲气﹐何耶﹖「白露降」旣取以爲「气」﹐又仍列於「候」﹐「气」「候」相重﹐猶可笑也。言「候」者必準於六﹐故於月令之多者刪之﹐而月令「孟冬」止有「四候」﹐曰「水始涸﹐地始凍。雉入大水爲蜃﹐虹藏不見」﹐於是無以足其數﹐乃取其命有司之辭曰「天气上騰﹐地气下降﹐閉塞而成冬」﹐以爲「二候」焉。不知「孟春」亦曰「天气下降﹐地气上騰」﹐正與此反正﹐何爲取此而遺彼乎﹖且命有司之辭曰「天气上騰﹐地气下降﹐天地不通﹐閉塞而成冬」﹐四句文義貫通直下﹐豈可截作「二候」乎﹖更不通也。「鴻雁來」﹐呂紀作「候雁北」﹐是不應「仲秋」言「來」﹔「孟春」亦言「來」﹐說見「季秋」下。﹝卷二五﹐頁一九—二○﹞

天子居靑陽左﹖乘鸞路﹐駕倉龍﹐載靑旗﹐衣靑衣﹐服倉玉。食麥與羊﹐其器「器」字﹐原作「气」﹐依今本攺。疏以達。

鄭氏曰「凡此車馬衣服﹐皆取於殷時而有變焉﹐非周制也。周朝祀禮﹑戎獵﹑車服﹐各以其時﹐不以四時異。」按﹕周禮亦非周制﹐月令亦非殷制﹔執周禮爲周制﹐謂月令爲殷制﹐是兩誤耳。殷禮﹐孔子無徵﹐豈呂不韋反得徵之﹖孟子曰「夫明堂者﹐王者之堂也。」則是王者聽政之所﹐南面向明而治﹐終歲有大事﹐必在於是焉可知矣。而月令曰「春﹐居靑陽」﹔「夏﹑居明堂」「秋﹐居總章」﹔「冬﹐居玄堂」。如是﹐則「春」「秋」「冬」三時﹐皆不得「居明堂」矣﹐而「冬時北面」尢非所宜。又以中央正位名爲「大室」﹐僅於每季月之十八日居之。如是﹐則四時之正皆不居中央矣。其以「靑陽」「明堂」「總章」「玄堂」之大廟﹐取配四時﹔以各分之以爲「左﹑右﹖」﹐取配十二月﹔以「大室」取配土王月﹐計天子一歲之中﹐凡遷徙其居者一十有六次﹐十二月徙十二次﹐季月徙四次﹐是十六次也。又如朱元晦「九室」之說﹕「十二月徙八次﹐余以隨室之方位開門故也﹐四季月徙四次﹐則亦十二次也。」不將日無寧處乎﹖又車馬旗衣服悉分五色﹐幾同近世梨園子弟演劇花簇好看矣。人之食性嗜好不同﹐恐不能拘某時而食某物﹐又一切器用什物熟習旣久﹐豈能屢易﹖大抵皆可言而必不可行者也。「倉龍」﹐釋者曰「馬八尺以上爲龍」﹐若然﹐則龍馬豈能必得﹐尢不可訓。「食麥與羊」亦無意義﹐鄭氏謂「麥實有孚甲﹐屬木」﹔或謂「麥爲火谷」﹔或謂「麥以金王而生﹐當屬金」﹐皆無定論。鄭氏謂﹕「羊火畜﹐時尙寒﹐食之以安性。」夫曰禦寒﹐則冬時尢宜食﹐何以不食乎﹖或謂「羊屬土」﹔或謂「兌爲羊﹐當屬金」﹔亦無定論。餘三時放此﹐不詳辧。﹝卷二五﹐頁二二—二三﹞

是月也﹐以立春。先立春三日﹐大史謁之天子曰「某日立春﹐盛徳在木﹝「木」字﹐原作「本」﹐依今本攺。﹞。」天子乃齋。立春之日﹐天子親帥三公﹑九卿﹑諸侯﹑大夫以迎春於東郊﹐還反﹐賞公﹑卿﹑諸侯﹑大夫於朝﹐命相布徳和令﹐行慶施惠﹐下及兆民。慶賜遂行﹐毋有不當。

按﹕「帝大皞」「神句芒」等名本左傳﹐其所言「迎春於東郊」﹐或如賈﹑馬﹑蔡﹑王之說﹐謂卽迎大皞﹑句芒猶可也。鄭又別據緯文謂「蒼帝靈威仰﹐炎帝亦熪怒﹐白帝白招拒﹐黑帝﹖光紀」﹐尢爲誣誕矣。孔氏曰「鄭獨以爲『蒼帝靈威仰』者﹐以禮器云﹕『饗帝於郊﹐而風雨節﹐寒暑時。』大皞是人帝﹐何能使風雨寒暑得時﹖」按﹕禮器「饗帝於郊」﹐卽郊祀上帝之禮﹐豈所謂「靈威仰」乎﹖且旣曰「人帝」﹐亦當能使風雨寒暑得時﹐不然祀之何爲乎﹖然記文亦祗言「迎春於東郊」﹐未嘗言「祭某帝」﹐總不必以某帝實之耳。﹝卷二五﹐頁二六—二七﹞

乃命大史守典奉法﹐司天日月星辰之行﹐宿離不貨﹐毋失經紀﹐以初爲常。

鄭氏多以月令爲殷禮﹐獨因此處「典」「法」二字可合於周禮「六典」「八法」﹐遂以「凡日月行度之離宿」﹐謂「離﹐讀如儷﹔宿儷﹐謂其屬馮相氏﹑保章氏﹐相與宿偶當審候伺﹐」甚矣﹐其妄也。「宿」﹐臯止也。「離」﹐經歷也。卽詩「月離於畢」之「離」﹐謂候日月星辰臯止經歷之處﹐爲祥爲災﹐無令差貨也。﹝卷二五﹐頁二八—二九﹞

是月也﹐天子乃以元日祈谷於上帝。乃擇元辰﹐天子親載耒耜﹐措之於參保介之禦間﹐帥三公﹑九卿﹑諸侯﹑大夫﹐躬耕帝籍。天子三推﹐三公五推﹐卿﹑諸侯九推。反﹐執爵於大寢﹐三公﹑九卿﹑諸候﹑大夫皆禦﹐命曰勞酒。

此言「祈谷」不言「郊」﹐然亦可謂「郊」。左傳云「郊祀后稷以祈農事」是也﹐乃祈谷之郊﹐而非郊天大祭之郊也。「上帝」卽「天」﹔鄭謂「大微之帝」。「帝籍」﹐卽「天子之田」﹔鄭謂「天神借民力所治之田」﹐皆誕妄。孔氏疏「天神之田」﹐曰「國語謂﹕『宣王不籍千畝。虢文公諫曰﹕夫民之大事在農﹐上帝粢盛於是乎出。』是籍田共上帝﹐故曰『爲天神借民力所治之田』。」按﹕虢文公又曰「民之蕃庶於是乎生」﹐則何不可謂之「民田」﹐而必謂之「天神之田」乎﹖曲說如此。「保介」﹐卽「田官之副」﹔鄭氏謂「車右」﹐亦非周頌「吁嗟保介」﹐而云「如何新畬﹖於皇來牟」。若車右之勇士﹐何必問之以「新畬」「來牟」乎﹖「禦」﹐車右也。﹝卷二五﹐頁三一﹞

王命布農事﹐命田舍東郊﹐皆修封疆﹐審端徑術﹐善相丘陵阪險原隰土地所宜﹐五穀所殖﹐以教道民﹐必躬親之。田事旣飭﹐先定準直﹐農乃不惑。

「審端徑術」﹐鄭執周禮「夫間有遂﹐遂上有徑」﹐以「術」作「遂」﹐不知「術」「遂」古字通。春秋文十二年﹐「秦伯使術來聘」﹐公羊作「遂」。﹝卷二五﹐頁三四﹞

是月也﹐命樂正入學習舞。

鄭氏曰「習舞﹐爲仲春將釋菜。」又於「仲春上丁﹐命樂習舞﹐釋菜」﹐下云「將舞﹐必釋菜於先師以禮之。」鄭謂前「習舞」爲「將釋菜」﹐是釋菜用舞也﹔後謂「將舞﹐必先釋菜」﹐是釋菜本不用舞也﹐前後矛盾。按﹕文王世子曰「擇菜﹐不舞」﹐則釋菜本不用舞﹐故孔氏無說而詳於「仲春」之下﹐余亦詳彼處。﹝卷二五﹐頁三六﹞

毋聚大眾﹐毋置城郭。

「毋卵」﹐王制云「春薦韭」「韭以卵」與此不合。「毋置城郭」﹐大抵謂「春方發陽﹐勿爲蔽固」之義。﹝卷二五﹐頁三九﹞

孟春行夏令﹐則雨水不時﹐艸木蚤落﹐國時有恐。行秋令則其民大疫﹐猋風暴雨總至﹐藜莠蓬蒿並興。行冬令則水潦爲敗﹐雪霜大摯﹐首種不入。

「摯」「至」同。尙書西伯戡黎「大命不摯」﹐蔡氏謂「傷折」﹐非。月令於每月之末皆作此一段﹐注疏各有誤解﹐向來皆踵其誤無有覺者﹐今詳之。其云「孟春」「仲春」「季春」行夏令者﹐於此則分言三月﹐於彼則統言一時﹐不定謂「孟春行孟夏令」也。鄭氏於「孟春行夏令」曰「巳之气乘之」。按﹕「孟春行夏令」曰「雨水不時」﹐「仲春行夏令」曰「國乃大旱」﹐「季春行夏令」曰「時雨不降」﹐此三句文異義同﹐不過謂「夏屬火」﹐則水少之義﹐何所別「巳气乘之」爲「雨水不時」﹐「午气乘之」爲「國乃大旱」﹐「未气乘之」爲「時雨不降」乎﹖餘仿此﹐不備論。且本文亦有不足盡據者﹐如﹕「艸木蚤落」當屬「秋」﹐何以屬「夏」﹖「孟春行秋令」曰「其民大疫」﹐「季春行夏令」曰「民多疾疫」﹐「民疫」屬「秋」﹐又屬「夏」﹐其義何居﹖余亦不備論。是其正言四時且多遊移之病﹐況可謂此之「孟」「仲」「季月」必合彼之「孟」「仲」「季月」乎﹖此注之誤解者也。若其謂「每月行某令則應某事」者﹐蓋指天道變常﹐陰陽舛錯﹐則災沴之應乃有如此﹐而人主鑑是﹐所當「預爲修省以維持調護之」之意﹐自在言外。如﹕「孟春行夏令﹐國時有恐」﹐則當防患﹔「行秋令﹐其民大疫」﹐則當救疾﹔「行冬令﹐首種不入」﹐則當備荒﹐其義如是焉爾。而孔氏曰「從上以來﹐論當月施令之事﹐施之順時則气序調適﹐施令失所則災害滋興﹔此以下﹐論政失致災之事。」此蓋拾劉向五行傳之餘說﹐初非記文意也。試卽依其以「孟春行孟夏令」言之﹐孟夏之月所施之政﹐如﹕「命樂師﹐習合禮樂。命大尉﹐贊傑俊﹐遂賢良﹐行爵出祿﹐必當其位」﹔「毋大田獵」﹔「斷薄刑﹐決小罪﹐出輕系」等事﹐豈天子於孟春時或一行之﹐卽足以招災致害乎﹖余不備論。是其說必不可通﹐所以後儒多疑之。黃叔陽曰「四時之令﹐分而言之﹐𨿽有對時育物之異﹔合而言之﹐亦有相通互法之機。此篇云反某令則有某應﹐則是四時各專其政而不可相通者﹐其限於時而廢闕者多矣。洪致論『休』『咎』﹖醜五行﹐孔子作春秋不著事應﹐欲人君無所不謹也。若必著之﹐一有不中﹐其不怠且玩乎﹖」郝仲輿曰「王者奉天時﹐行四時之令﹐𨿽有先後﹐而通融調劑﹐權時用中﹐非舉一廢余也。若謂某時反某令則召某災﹐十二月各專一事而不相通﹐政之拘於時廢閣者多矣。」

按﹕上二說固是﹐但不辧疏之誤解﹐而咎於記文﹐非也﹐此疏之誤解者也。﹝卷二五﹐頁四二—四四﹞

仲春之月﹐日在奎﹐昏弧中﹐旦建星中。

仲春昏旦﹐舉「弧」與「建星」﹐二者皆非宿名﹐注疏曲說非是﹐余詳「孟春」。﹝卷二六﹐頁一﹞

其味酸﹐其臭膻﹐其祀戶﹐祭先脾。

孫文融曰「全同孟春﹐獨『夾鍾』二字異﹐何不用簡敍法﹖下節亦只『大廟』二字異。」按﹕此駁月令之爲文誠是。﹝卷二六﹐頁二﹞

命有司省囹圄﹐去桎梏﹐毋肆掠﹐止獄訟。

「囹圄」﹐舊說皆謂「周曰圜土﹐乃秦獄名」﹐非也。「圜土」之名出周禮﹐未足據。按﹕宣四年﹐左傳曰「圄伯嬴於轑陽而殺之」﹐則「囹圄」正是周獄名也。﹝卷二六﹐頁五﹞

是月也﹐玄鳥至。至之日﹐以大牢祠於髙媒。天子親往﹐后妃率九嬪禦﹐乃禮天子所禦﹐帶以弓韣﹐授以弓矢﹐於髙媒之前。

此附會商頌玄鳥之詩爲此說也。﹝卷二六﹐頁六﹞

先雷三日﹐奮木鐸以令兆民曰「雷將發聲﹐有不戒其容止者﹐生子不備﹐必有凶災。」

「先雷三日」﹐此語未允。天官家推日月星辰行度﹐故能逆知日月之食﹔若雷之發聲﹐則無由知之。解者或以爲春分前三日﹔或以爲春分後三日﹔或以爲驚蟄前數日﹐欲爲記文彌縫﹐無非臆論。﹝卷二六﹐頁一○﹞

日夜分﹐則同度量﹐鈞衡石﹐角鬥甬﹐正權槪。

按﹕虞書﹕「歲二月﹐東巡守。同律﹑度﹑量﹑衡。」此因巡守其方而校驗之耳﹐今亦謂二月日夜分之時而始平之﹐未免附會矣。「量」者﹐龠合升斗斛之總名。「甬」﹐據舊解爲「斛」﹐「衡石」亦「權」類﹐義皆重復。又「仲秋﹝「秋」字﹐原作「夏」﹐今徑攺。﹞」曰「同度量﹐平權衡﹐正鈞石﹐角鬥甬」﹐此不過變文以示異耳。陸農師曰「仲春﹐鈞衡石﹐以角鬥甬﹐以正權槪﹐變也﹐變者陽事﹔仲秋﹐平權衡﹐以正鈞石﹐以角鬥甬﹐陰有順而已。」此求之過深﹐況記文「仲春」「鈞」字作「均平」解﹐「仲秋」「鈞」字乃「三十斤」之謂﹐字且異義﹐乃欲拘牽文法以求之乎﹖﹝卷二六﹐頁一二﹞

是月也﹐毋竭川澤﹐毋漉陂池﹐毋焚山林。

以网罟入水曰「漉」﹐陸徳明亦謂「竭」﹐非。﹝卷二六﹐頁一四﹞

天子乃鮮羔開冰﹐先薦寢廟。

「鮮」﹐呂紀作「獻」﹐是昭四年﹐左傳曰「祭寒而藏之﹐獻羔而啟之」是也。又曰「火出而畢賦」﹐「火出」﹐季春也﹐此於「仲春」言之﹐不合。鄭氏謂「後乃賦之」者﹐旣主傳文﹐兼主周禮淩人「夏頒冰」爲說﹐然豈有二月開冰﹐而四月始頒者乎﹖﹝卷二六﹐頁一六﹞

上丁﹐命樂正習舞﹐釋菜。天子乃帥三公九卿諸侯大夫親往視之。仲丁﹐又命樂正入學習樂。

祭用丁日﹐未詳。鄭氏但引夏小正「丁亥﹐萬舞入學」﹐而不詳其義﹐疏亦無論。馬彥醇曰「釋菜﹐用丁爲文明故也。」此世俗之說﹐儀禮少牢「祭祖日用丁巳」﹐豈亦爲文明耶﹖陳可大曰「必用丁者﹐以先庚三日﹐後甲三日也。」按﹕以易釋月令﹐說巳非﹐撮取易中兩處之文﹐又兩處每二句僅撮取一句﹐合夾出「丁」字﹐與猜謎相似﹐大可笑也。此本劉原父言。郝仲輿曰「丁﹐當也﹐當祭日也﹔丁﹐成也﹐樂以教成也。」亦臆說。愚前謂鄭氏於「孟春」曰「習舞﹐爲仲春將釋菜」﹐是「釋菜﹐用舞」﹔於「仲春」曰「將舞﹐必釋菜於先師」﹐是「釋菜﹐不用舞」﹐前後矛盾。今據孔疏猶足爲證﹐其言曰「鄭以經『習舞﹐釋菜』﹐恐共是一事﹐故云『將欲習舞﹐必先釋菜』。必知然者﹐按﹕文王世子云『釋菜﹐不舞』﹐是知『釋菜﹐不爲舞』也。必知先有『釋菜』者﹐以大胥云『捨菜﹐合舞』。『捨』卽『釋』也。」觀孔疏此說﹐非矛盾而何﹖鄭因月令「習舞」在前﹐「釋菜」在後﹐故云「習舞﹐爲仲春將釋菜。」有因周禮「釋菜」在前﹐「習舞」在後﹐故又云「將舞﹐必釋菜於先師。」若是﹐則何取於注經哉﹖按﹕「習舞﹐釋菜」﹐呂紀作「入舞﹐捨菜」﹐髙注曰「命樂官正率卿大夫之子﹐入學宮習舞也。捨﹐猶置也。初入學宮﹐必禮先師﹐置彩帛於前﹐以贄神也。」按﹕諸禮云「釋菜」﹐或云「奠菜」﹐解者皆以「菜」爲「芹藻」之類﹐惟呂紀髙注不同﹐今摘出亦可以廣異聞。﹝卷二六﹐頁一八﹞

是月也﹐祀不用犧牲﹐用圭璧﹐更皮幣。

記文前云「祀髙禖用大牢」﹐又云「獻羔開冰」﹐此云「祀不用犧牲」﹐是自爲矛盾也。黃叔陽曰「此𨿽云愛物之仁﹐其流之獘將至以●爲犧牲﹐非古禮也。」此說甚是。「用圭璧﹐更皮幣」﹐孔氏曰「應祀之時﹐圭璧更易此犧牲﹐非但用圭璧更易﹐又用皮幣以更之。」此解迂曲﹐非記意。蓋亦謂以主璧更其皮幣﹐以皮亦獸皮故耳。﹝卷二六﹐頁二○﹞

仲春行秋令﹐則其國大水﹐寒气總至﹐寇戎來徵。行冬令﹐則陽气不勝﹐麥乃不熟﹐民多相掠。行夏令﹐則國乃大旱﹐暖气早來﹐虫螟爲害。

「寇戎來徵」﹐鄭氏曰「金气動也。」然則非特八月矣﹐余不備論。﹝卷二六﹐頁二一﹞

是月也﹐天子乃薦鞠衣於先帝。

「鞠」「菊」通。「鞠衣」﹐未詳所用之意。鄭氏謂「鞠衣﹐黃桑之服﹐爲將蠶求福祥之服」﹐此因周禮內司服之「鞠衣」而混解及之也。夫曰「鞠衣」﹐取象鞠之黃也﹐何以又謂之「黃桑之服」﹖何不直曰「黃桑衣」﹐而曰「鞠衣」乎﹖古無祈蠶之禮﹐亦似杜撰。借曰有之﹐下文明曰「麥祈實﹝「麥祈實」三字﹐原作「祈麥實」﹐今徑攺。﹞」﹐此何以不言「祈蠶」﹖且下文別言別言「蠶事」﹐則此處必非言蠶矣。或謂卽下「祈麥」﹐然尙間「命舟牧覆舟」一節﹐安得通之﹖﹝卷二六﹐頁二四﹞

命舟牧覆舟﹐五覆五反。乃告舟備具於天子焉﹐天子始乘舟。薦鮪於寢廟﹐乃爲麥祈實。

潛詩序曰「季冬薦魚﹐春薦鮪。」月令於「季春」「季冬」言「薦鮪」「薦魚」與之合。「祈麥」﹐亦祈於上帝也。鄭氏曰「不言所祈﹐承寢廟可知。」按﹕穀麥一類﹐孟春祈谷於上帝﹐此何以祈於寢廟乎﹖不可通。﹝卷二六﹐頁二五﹞

天子布徳行惠﹐命有司發倉廩﹐賜貧窮﹐振乏絕﹐開府庫﹐出幣帛﹐周天下。勉諸侯﹐聘名士﹐禮賢者。

「名士」﹐鄭氏謂「不仕者」﹐近是。疏引皇氏謂「賢者﹐名士之次」﹐較量髙下﹐非。﹝卷二六﹐頁二七﹞

田獵罝罘羅网畢翳餧獸之藥﹐母出九門。

「九門」﹐鄭氏曰「天子九門者﹐路門﹑應門﹑雉門﹑庫門﹑臯門﹑城門﹑近郊門﹑遠郊門﹑關門。」按﹕周禮閽人鄭司農注云「王之五門﹐臯門﹑雉門﹑庫門﹑應門﹑路門。」鄭氏增以「城門」「近郊門」「遠郊門」「關門」。記所謂「九門」﹐非實有稱九﹐如「九逵」「九衢」之謂﹐卽曰實有之﹐亦是秦制﹐安得以周之門制混塡而妄湊之耶﹖又若「路門」以內天子之居﹐當曰「入」﹐不當曰「出」矣。而「九門」爲天子都城之門﹐皆可稱「城門」﹐何得以爲一門﹖其「郊門」「關門」亦取孟子「臣聞郊關之內」爲說﹐悉杜撰也。孔氏曰「自路門﹑臯門以內﹐皆宮殿所在﹐非田獵之處﹐亦禁羅网毒藥﹐不得出者。此等門內𨿽有宮殿所在﹐亦有林苑及空閒之處﹐得有羅网及毒藥所施。」按﹕文王之囿方七十里﹐別屬郊野之地﹐故芻蕘﹑雉兔皆得以往。若天子「路門」「臯門」「宮寢」「林苑」所在﹐百姓安敢以羅网毒藥入之﹐豈有空閒之處乎﹖如孔氏之說﹐可謂欲蓋彌彰矣。﹝卷二六﹐頁二八﹞

是月也﹐命野虞毋伐桑柘。鳴鳩拂其羽﹐戴勝降於桑﹐具曲植籧筐。后妃齊戒﹐親東鄕躬桑。禁婦女毋觀﹐省婦使以勸蠶事。蠶事旣登﹐分繭稱絲效功﹐以共郊廟之服﹐毋有敢惰。

「禁婦女毋觀」﹐呂紀髙注以爲「遊觀」是也。古人稱「遊」爲「觀」﹐齊景公問晏子﹕「吾何修而可以比於先王觀﹖」卽此義。鄭氏以爲「去容飾」﹐非。﹝卷二六﹐頁三一﹞

是月之末﹐擇吉日﹐大合樂﹐天子乃帥三公九卿諸侯大夫親往視之。

按﹕「樂」爲總名﹐「吹」與「舞」皆「樂」中之事。凡或言「習舞」﹐或言「大合樂」﹐或言「大合吹」﹐亦各出以見異耳﹐解者不必油。﹝卷二六﹐頁三四﹞

命國儺﹐九門磔攘﹐以畢春气。

鄭氏曰「此難﹐難陰气也。陰寒至此不止﹐害將及人﹐所以及人者﹐陰气右行。」又於「仲秋﹐天子乃難」下云「此難﹐難陽气也。陽气至此不衰﹐害將及人者﹐陽气左行。」又於「季冬﹐命有司大難」下云「此難﹐難陰气也。難陰始於此﹐陰气右行。」按﹕鄭於此三時之「難」﹐其說之謬有六﹕於「季春」「季冬」皆云「難陰气」﹐而一云「陰寒害人」﹔一不云「陰寒害人」。所以然者﹐據彼以春時貴陽气﹐故以陰气右行爲害﹔秋時貴陰气﹐故以陽气左行爲害﹔若冬時則正貴陰气﹐所以不能云「陰寒害人」﹐然則何以難耶﹖其說不一﹐一謬也。若以「季春」爲「陰寒害人」﹐亦當於「季秋」爲「陽暑害人」﹔若於「仲秋」爲「陽暑害人」﹐亦當於「仲春」爲「陰寒害人」﹔今無「仲春」「季秋」之「難」﹐何也﹖二謬也。「季冬」謂「難陰始於此者﹐陰气右行」﹐則「季夏」亦當謂「難陽始於此﹐陽气左行」﹐今無「季夏」之「難」﹐何也﹖三謬也。又於「季春」下曰「此月之中﹐日行歷昴﹐昴有大陵積尸之气﹐气佚則厲鬼隨而出」﹔又於「仲秋」下曰「此月宿直昴畢﹐昴畢亦得大陵積尸之气﹐气佚則厲鬼亦隨而出」﹔又於「季冬」下曰「此月之中﹐日曆虛危﹐虛危有墳墓四司之气﹐爲厲鬼將隨彊陰出害人」。按﹕星經﹕「司命」「司祿」「司危」「司非」各二星在虛北﹐各主天下「壽命」「爵祿」「安泰」「危敗」「是非」之事﹐本非凶星﹐第史遷云「四司﹐鬼官之長。」故鄭卽以「鬼官之長」附會爲「厲鬼將隨彊陰出害人」﹐誕妄難信﹐四謬也。據云「昴畢亦得大陵積尸之气」﹐則孟夏日在畢﹐何以不難﹖五謬也。據云「仲秋月宿直昴畢」﹐是仲冬月宿則虛危﹔季冬日曆虛危旣難﹐則仲冬月直虛危﹐何以不難﹖六謬也。孔疏之謬亦有三﹕於「仲秋」下曰「十一月陽气至於虛危而不難﹐十二月陰气至於虛危而爲難者﹐以十一月陽气初起﹐未能與陰相競﹐故無疾疫可難。六月宿直柳鬼﹐陰气至微﹐陰始動未能與陽相競﹐故無疾害可難也。季冬亦陽初起而爲難者﹐以陰气居虛危。」按﹕鄭謂「陰气」「陽气」者﹐皆是宜陰而陰﹐宜陽而陽﹐而陽過時陰陽之邪气也。其謂「季冬日曆虛危﹐虛危有墳墓四司之邪气」﹐爲陰气也。今謂「十一月陽气至虛危」﹔又曰「陽气初起」﹔又曰「六月陰气至微」﹐則是以「陽生於子」「陰生於什」之陰陽﹐爲過時之陰陽矣﹐混雜不楚﹐一謬也。又曰「季冬行大難﹐稱大則貴賤皆爲也。」「季春」云「國難」﹐熊氏云「惟天子諸侯有國爲難﹐此云『天子乃難』﹐惟天子得難陽气﹐陽是君象﹐則諸侯以下不得難陽气也。」按﹕謂「陽气害人」﹐則此陽是屬邪气﹐若「君象之陽」乃正陽之气﹐可云「天子難此君象之陽」乎﹖然則邪气之陽﹐卽庶人亦可難﹐何得謂天子得難﹐諸侯亦不得難也﹖二謬也。「季春」「季冬」皆難陰气﹐何以一則有國者始可爲﹔一則貴賤皆爲之﹖三謬也。「難」𨿽非古禮﹐然論語有之﹐鄕俗所行﹐由來久矣﹐大﹖是袪疫除沴之義。據鄭引「王居明堂禮」云「季春出疫於郊﹐以禳春气」﹐漢時三月三日﹐臨水修禊﹐袚除災釁卽其意。又曰「仲秋九門磔攘﹐以發陳气﹐禦止疾疫」﹐其義不過如此﹐特月令不言耳﹐非如鄭孔創爲誕妄不經之說﹐以致種種﹖謬如此也。其本文云「國難」「天子難」「大難」者﹐皆取行文立異﹐非有殊別﹐觀逸禮不分可見。又云「以畢春气」﹐「以達秋气」「以送寒气」。「畢春气」﹐謂「畢止春災之气」。「送寒气」﹐以「寒」字代「冬」字﹐以「送」字代「畢」字﹐亦取行文立異﹐非有殊別也。若「仲秋」未「畢」則言「達」而已。孔疏及諸解亦皆屑屑比擬﹐殊無謂。﹝卷二六﹐頁三五—三八﹞

季春行冬令﹐則寒气時發﹐艸木皆肅﹐國有大恐。行夏令﹐則民多疾疫﹐時雨不降﹐山林不收。行秋令﹐則天多沈陰﹐淫雨早降﹐兵革並起。

「民多疾疫」﹐鄭氏曰「六月宿直鬼﹐鬼爲天屍。」按﹕「孟春」亦言「行秋令﹐則其民大疫」﹐「七月宿直觜參」﹐豈亦「天屍」乎﹖旣可見其彊合月令之非﹐又可見其附會列宿之謬。﹝卷二六﹐頁三九﹞

螻蟈嗚﹐蚯蚓出﹐王瓜生﹐苦菜秀。

「螻蟈」﹐鄭氏謂「蛙」﹐非。郝仲輿謂「土狗似蟋蠐者」﹐是也。「王瓜」﹐鄭氏曰「萆挈也。今月令云﹕王萯生。夏小正云﹕王萯秀。」如鄭說﹐「王瓜」卽「王萯」無疑。「王萯」﹐本艸謂「菝﹖」﹐俗名「土茯觔」。兼明書謂「栝樓」﹐非﹔或又謂「卽今所食俗名之黃瓜」﹐益謬。﹝卷二七﹐頁四—五﹞

命大尉﹐贊桀俊﹐遂賢良﹐舉長大﹐行爵出祿﹐必當其位。

「大尉」﹐秦官﹔而上言「封諸侯」﹐又非秦事也﹐月令之龐雜可見。﹝卷二七﹐頁七﹞

農乃登麥﹐天子乃以彘嘗麥﹐先薦寢廟。

王制「庶人薦麥以魚」﹐而此云「天子以彘嘗麥」﹐不知皆何所分別取義也。﹝卷二七﹐頁一一﹞

蠶事畢﹐后妃獻繭。乃收繭稅﹐以桑爲均﹐貴賤長幼如一﹐以給郊廟之服。

祭義云「世婦奉繭以示於君﹐遂以獻夫人。」故鄭云「后妃受內命婦獻繭。」然禮言不同﹐不必彊合。﹝卷二七﹐頁一三﹞

是月也﹐天子飲酎﹐用禮樂。

鄭氏曰「酎謂重釀之酒﹐春酒至此始成﹐與羣臣以禮樂飲之於朝。」此說據左傳襄二十二年「見於嘗酎」﹐及史漢「嘗酎獻金」﹐皆是「在廟之祭」﹐非「在朝燕飲」也。﹝卷二七﹐頁一四﹞

孟夏行秋令﹐則苦雨數來﹐五穀不滋﹐四鄙入保。行冬令﹐則艸木蚤枯﹐後乃大水﹐敗其城郭。行春令﹐則蝗虫爲災﹐暴風來格﹐秀艸不實。

「四鄙入保」﹐謂鄕鄙之民﹐或避寇﹐或就食﹐以入城堡。﹝卷二七﹐頁一五﹞

毋燒灰﹐毋暴布。

「灰」﹐呂紀作「炭」﹐是。髙注謂﹕「艸木未成﹐不欲夭物﹐若灰則何以禁其燒乎﹖」﹝卷二七﹐頁二三﹞

是月也﹐日長至﹐陰陽爭﹐死生分。君子齋戒﹐處必掩身﹐毋躁。止聲色﹐毋或進。薄滋味﹐毋致和。節耆欲﹐定心气﹐百官靜事毋刑﹐以定晏陰之所成。

月令以「夏至」爲「長至」﹐「冬至」爲「短至」。郊特牲言「迎長日之至」﹐蓋以「冬日」爲「長至」。蓋月令指「冬」「夏至」而言﹐以「至」訓「極」﹔郊特牲指「冬至之後」而言﹐以「至」訓「到」﹐似郊特牲之說爲長﹐故今世以「夏至」爲「短至」﹐「冬至」爲「長至」也。「止聲色」﹐鄭氏引緯書及幹鑿度謂「人主與羣臣﹐從八能之士﹐作樂五日」﹐證月令爲非﹐人皆知其妄﹐不復辧。「晏」﹐晚也。陽乘朝气﹐陰乘暮气﹐故曰「晏陰」。鄭氏訓「晏」爲「安」﹐孔疏謂「正定身中安陰之所成」。牽彊殊甚。﹝卷二七﹐頁二六—二七﹞

溫風始至﹐蟋蟀居壁﹐鷹乃學習﹐腐艸爲螢。

「溫風」﹐呂紀作「涼風」﹐是。髙注曰「夏至後四十六日立秋節﹐故曰﹕涼風始至。」按﹕「孟秋」曰「涼風至」﹐此於「季夏」故曰「始至」。又「蟋蟀居壁﹐鷹乃學習」﹐以蟋蟀之秋吟者﹐而此時已居壁矣﹔以鷹隼之秋摯者﹐而此時已學習矣。是皆取物之感气候之先者爲言也。若溫風則四月已至﹐何待六月乎﹖陳可大不達乎此﹐以其難通﹐訓「至」爲「極」。按﹕下「涼風」「盲風之至」皆非訓「極」﹐安得此獨訓「極」乎﹖且曰「始極」﹐文義豈通﹖﹝卷二八﹐頁二—三﹞

命漁師伐蛟取鼉﹐登龜取黿。

「命漁師」﹐鄭氏曰「四者甲類﹐秋乃堅成。周禮曰『秋獻龜魚』﹔又曰『凡取龜用秋時』﹐是夏之秋也。作月令者﹐以爲此秋﹐據周之時也﹐周之八月﹐夏之六月﹐因書於此﹐似誤也。」按﹕鄭執周禮彊解月令﹐故謂周禮據夏時﹐月令誤據周時﹐如是以紐合之﹐不知月令皆據夏時﹐必無此獨據周時者﹐且問周禮宜據周時﹐何以反據夏時耶﹖可爲一笑。﹝卷二八﹐頁四﹞

是月也﹐命婦官染采﹐黼黻文章﹐必以法故﹐無或差貨。黑黃蒼赤﹐莫不質良﹐毋敢詐僞﹐以給郊廟祭祀之服﹐以爲旗章﹐以別貴賤等給之度。

「給」﹐呂紀作「級」﹐是。﹝卷二八﹐頁七﹞

不可以興土功﹐不可以合諸侯﹐不可以起兵動眾﹐毋舉大事﹐以搖養气。毋發令而待﹐以妨神農之事也。水潦盛昌﹐神農將持功﹐舉大事必有天殃。

「仲春」云「以妨農之事」﹐此言「以妨神農之事」。「神農之事」卽「農事」也﹐特變文耳。鄭氏遂謂爲「土神」。「『發令而待』﹐出慏役之令﹐以豫驚民﹐民驚則心動﹐是害土神之气」﹐皆妄。﹝卷二八﹐頁九﹞

季夏行春令﹐則谷實鮮落﹐國多風欬﹐民乃遷徙。行秋令則邱隰水潦﹐禾稼不熟﹐乃多女災。行冬令﹐則風寒不時﹐鷹隼蚤鷙﹐四鄙入保。

「鮮落」之「鮮」﹐平聲。方性夫謂﹕「卽莊子所謂『艸木不待黃而落』。」是。﹝卷二八﹐頁一一﹞

其帝黃帝﹐其神后土。

鄭氏曰「后土亦顓頊氏之子曰黎兼﹐爲土官。」孔氏曰「昭二十九年﹐左傳﹕『顓頊氏有子曰黎﹐爲祝融﹔共工氏有子曰句龍﹐爲后土。』知此經『后土』非句龍而爲黎者﹐以句龍初爲后土﹐後轉爲社﹐后土官闕﹐黎則兼之。」邱氏駁之曰「五行獨土神稱後者﹐後﹐君也﹐位居中﹐統領四行﹐故稱君也。按﹕左傳云『句龍爲后土﹐后土爲社』﹐則是句龍一人而配兩祭位﹐非轉爲社神也。月令土旣是五行之神﹐以句龍配之﹐正與左傳文合。得成失之於前﹐穎達徇之於後﹐皆非也。」愚按﹕不特鄭謂「黎兼土官」﹐孔謂「句龍轉社神」之非﹐卽以「后土」爲句龍以合左傳﹐又安足據耶﹖古以天爲上帝﹐地爲后土﹐是后土乃地之總名。今月令因中央屬土﹐遂以後土爲神﹐其實附會也。又因黃爲中色屬土﹐遂以帝爲黃帝﹐亦附會也。﹝卷二八﹐頁一四﹞

其虫﹖。

鄭氏曰「象物露不隱藏﹐虎豹之屬恆淺毛。」孔氏曰「大戴禮及樂緯云﹕鱗虫三百六十﹐龍爲之長﹔羽虫三百六十﹐鳳爲之長﹔毛虫三百六十﹐麟爲之長﹔介虫三百六十﹐龜爲之長﹔﹖虫三百六十﹐聖人爲之長。鄭所云皆據四時之物與鱗﹑羽﹑毛﹑介相似者言之﹐不取五靈之長﹐故中央不言人﹐西方狐貉之屬﹐東方兼言蛇﹐北方兼﹖也。」陳可大曰「人爲﹖虫之長﹐鄭氏以爲虎豹之屬。」吳幼淸遂祖陳說爲「人類之貴﹐猶土之尊」﹐以鄭爲非。不知此說已屬孔疏駁過不用者也。按﹕大戴禮諸子書謂「﹖虫三百六十﹐聖人爲長」﹐其說自屬不經﹐然亦第取「﹖」字爲義﹐非以聖人爲虫也。今油之以月令「其虫﹖」爲人﹐然則月令呼人爲虫乎﹖謬妄可笑如此。然鄭謂「﹖虫」爲「虎豹之屬」亦非也。﹖虫乃﹖螾之屬﹐鄭意亦以土爲尊﹐須得虫之尊大者當之﹐故曰「虎豹之屬」﹔又明知虎豹爲毛虫﹐不得爲﹖虫﹐而曰「象物露見不隱藏﹐恆淺毛」﹐斯其爲詖遁之辭也與﹖﹝卷二八﹐頁一五﹞

其音宮﹐律中黃鍾之宮。

月令以五音配五行﹐以十二律配十二月﹐皆可也。今以土爲宮音矣﹐於十二律之外無律可配﹐乃以爲律中黃鍾之宮﹐非也﹐若是則有十三律矣。鄭氏謂﹕「十二律轉相爲聲﹐具終﹝「終」字﹐原作「中」﹐今徑攺。﹞於六十。」按﹕「六十」者﹐聲也﹐非律也。今云「律中黃鍾之宮」﹐若從此推之﹐又云「黃鍾之商」云云﹐不更有六十律乎﹖且黃鍾屬子月﹐而黃鍾之宮分屬四季土王之月﹐此又何理與﹖鄭又謂「十二管﹐還相爲宮」﹐而不得謂之黃鍾之宮矣。孔疏引賀瑒曰「黃鍾是十一月管﹐何緣復應此月﹖」此說已能見其大意﹐而孔乃曲爲解曰「土無候气之法﹐取黃鍾宮聲以應土耳﹐非候气也﹐別無候土气之管故也。」按﹕謂取聲相應﹐非候气。夫气應斯聲應﹐豈聲應者气反不應乎﹖又謂「土無候气之管」﹐夫截竹曰管﹐斯名曰律﹐若旣無管﹐何得名之﹖不與本文「律中」之說相背戾乎﹖𨿽然所謂「土無候气之管」之說﹐於本文固相背戾﹐於理則爲不誣也。於理旣爲不誣﹐則本文「律中」之說﹐吾安得而信之哉﹗﹝卷二八﹐頁一七—一八﹞

涼風至﹐白露降﹐寒蟬鳴。鷹乃祭鳥﹐用始行戮。

「用始行戮」﹐下云「戮有罪﹐嚴斷刑。」故鄭氏蒙上「鷹乃祭鳥」解﹐然語義終不類。﹝卷二八﹐頁二八﹞

是月也﹐毋以封諸候﹐立大官。毋以割地﹐行大使﹐出大幣。

鄭氏執祭統之說謂﹕「古者於嘗出田邑﹐此其月也。而禁封諸侯割地﹐失其義。」按﹕月令主「夏出」「秋取」之義﹐不必執祭統之說以駁之也。孔氏曰「鄭惟云﹕『不封諸候及割地﹐失其義』。則毋立大官﹐毋行大使﹐無出大幣爲得理﹐以其收斂之月故也。」按﹕月令之辭等爾﹐何以一是一否﹖注疏執禮解禮之謬如此。﹝卷二八﹐頁三六﹞

盲風至﹐鴻鴈來﹐玄鳥歸﹐羣鳥養羞。

「鴻鴈來」﹐呂紀作「侯鴈來」﹐是。不應「仲秋」言「鴻鴈」﹐「季秋」又言「鴻鴈」也﹐說見「季秋」下。﹝卷二九﹐頁二﹞

是月也﹐養衰老﹐授幾杖﹐行糜粥飲食。

此與郊特牲「秋食﹝「食」字﹐原作「養」﹐今徑攺。﹞耆老」之說同。﹝卷二九﹐頁四﹞

乃命司服﹐具飭衣裳﹐文繡有恆﹐制有小大﹐度有長短。衣服有量﹐必循其故﹐冠帶有常。

「具飭衣裳」﹐謂秋當授衣之節﹐此時乃宜具飭﹐先統言之也。「文繡有恆」﹐指衣裳之文繡﹐必須有常﹐制有小大﹐度有長短也。「衣服有量﹐必循其故」﹐指衣裳之制度﹐必須有量﹐以循其故也﹐其義如此。鄭氏分「衣裳」爲「祭服」﹔「衣服」爲「朝燕及他服」﹐迂滯特甚。﹝卷二九﹐頁五﹞

是月也﹐日夜分﹐雷始收聲。蟄虫坯戶﹐殺气浸盛﹐陽气日衰﹐水始涸。

「水始涸」﹐鄭氏謂﹕「八月宿直畢﹐雨未止。」及引周語﹕「天根見而水涸﹐爲九月。」以月令爲非﹐亦拘也。云「始涸」者﹐非必謂「盡涸」耳。陳可大曰「水本气之所爲﹐春夏气至﹐故長﹔秋冬气返﹐故涸。」﹝卷二九﹐頁一三﹞

鴻雁來賓。爵入大水爲蛤。鞠有黃華﹐豺乃祭獸戮禽。

考月令從呂紀。「季冬」言「鴈北鄕」者﹐雁始回北鄕也。夏小正所謂「見鴈而後數其鄕」﹐是也。「孟春」言「候鴈北」者﹕「候鴈」﹐候時之鴈﹔「北」﹐自南至北也。「仲秋﹝「秋」字﹐原誤作「夏」﹐今徑攺。﹞」言「候鴈來」者﹕「來」﹐自北至南也。「季秋」又言「鴻鴈來賓」者﹕「鴻」乃鴈之大者﹔「賓」「濱」同。王莽傳﹕「率土之賓﹐以其時更寒﹐鴻鴈悉來南﹐而宅於水濱也。」鄭氏以「賓」爲「賓客之賓」﹐謂「客至未去」﹐殊迂。陳可大又以爲「仲秋先至者爲主﹐季秋後至者爲賓」﹐尢無理。﹝卷二九﹐頁二○﹞

是月也﹐申嚴號令。命百官貴賤無不務內﹐以會天地之藏﹐無有宣出。

孟子曰「秋省斂而助不給。」則此時遇有歉乏﹐必宜發藏捐賑。月令務爲此膠滯之說﹐使人主法之﹐豈不誤乎﹖﹝卷二九﹐頁二二—二三﹞

是月也﹐大饗帝﹐嘗﹐犧牲告備於天子。

「大響帝」﹐祭天也。「嘗」﹐時祭祖廟也﹐其犧牲皆告備於天子。﹝卷二九﹐頁二六﹞

合諸侯﹐制百縣﹐爲來歲受朔日﹐與諸侯所稅於民輕重之法﹐貢職之數﹐以遠近土地所宜爲度﹐以給郊廟之事﹐無有所私。

「爲來歲」者﹐爲來歲之正月也。蓋受來歲之朔日與稅貢之法﹐諸侯有地遠者﹐必於九月定其制。鄭氏曰「秦以建亥之月爲歲首﹐於是歲終使諸侯及鄕遂之國受此法焉。」然則諸侯之地遠者﹐豈能至乎﹖月令主夏時﹐非以建亥爲歲首﹐說詳「孟冬」。﹝卷二九﹐頁二九﹞

命僕及七騶咸駕﹐載旌旐﹐授車以級﹐整設於屏外。司徒搢撲﹐北面誓之。

「僕」﹐指禦車之人。鄭氏以周禮「戎僕」及「禦夫」釋之。「七騶」﹐亦當時之制。鄭氏以周禮「趨馬職」釋之。疏引皇氏以「七騶」爲「六馬」﹐亦謬。「旌」「旐」二物也。鄭氏以周禮司馬之「七旗」釋之﹐疏直以司常之「九旗」言。皆絕不合﹐大抵鄭執周禮解月令﹐尢謬。據其謂﹕「周禮﹐周之禮也。」而以釋秦禮﹐何耶﹖至於「司徒之誓」﹐鄭注司馬「仲冬﹐大閱」﹐則以月令之「季秋」爲誤。注司馬「有司表貉誓民」﹐則又謂「有司」爲「大司徒」﹐以合於月令﹐其或從或否﹔前後矛盾又如此。﹝卷二九﹐頁三二﹞

天子乃厲飾﹐執弓挾矢以獵﹐命主祠祭禽於四方。

鄭氏曰「司馬職曰﹕羅獘致禽以祀祊。」按﹕此「司馬﹕中秋﹐治兵」之文﹐其於「司馬﹕中冬﹐大閱﹐致禽饁獸於郊。」注云「月令﹕季秋﹐天子旣田命﹐主祠祭禽四方。」鄭旣以周禮「中秋」釋月令「季秋」﹐又以月令「季秋」釋周禮「中冬」﹐其展轉謬誤如此。﹝卷二九﹐頁三五﹞

蟄虫咸俯在內﹐皆墐其戶。乃趨獄刑﹐毋臯有罪。收祿秩之不當﹐供養之不宜者。

「祿秩不當﹐供養不宜」﹐終歲宜然﹐不必此時始收也。前後多放此﹐不一一悉。﹝卷二九﹐頁三七﹞

其祀行﹐祭先腎。

「行」﹐謂道路往來之處。冬時祀此﹐殊無義﹐亦可見配合之彊矣。鄭氏曰「冬陰盛﹐寒於水﹐祀之於行﹐從辟除之類也。」按﹕下云「盛徳在水」﹔又「仲冬﹐命有司祈祀四海大川名源淵澤」﹐是方祈祀之不暇﹐反辟除之乎﹖謬矣。又因檀弓有「毀宗躐行」﹐遂以爲「行在廟門外之西」﹐及「祀之於●上」﹐亦鑿矣。淮南子時則訓﹕「冬祀井。」故陳用之以「行」字爲「井」字解。然觀「仲冬﹐命有司祀井泉」﹐則此處必非「井」字也。郝仲輿曰「謂『行』卽『井』﹐古者井間有道﹐道間有溝﹐故曰『井』。按﹕『道』亦謂之『井』者﹐以井田阡陌之道得名﹐非泉井之井也。解者以『行』爲『泉井』之『井』﹐不過合冬時水之所有事耳。」如郝說﹐不仍是「行」乎﹖﹝卷三○﹐頁四﹞

水始冰﹐地始凍。雉入大水爲蜃﹐虹藏不見。

鄭氏曰「大蛤曰蜃。」晉語﹑呂紀﹑韋注﹑髙注皆無異說﹐獨陳可大以爲「蛟屬」﹐引晉張華「識蛇化爲雉」以證﹐不知「蛇化爲雉」何以證「雉化爲蛟」﹖又按﹕晉語趙簡子曰「雀入於海曰蛤﹐雉入於淮爲蜃﹐黿鼉魚﹖莫不能化。」據文義爲「蜃」「蛤」一類﹐故下推廣爲語曰「黿鼉魚﹖莫不能化」﹐若果「蛤」爲「蛟屬」﹐「蛟」卽「黿之屬」矣﹐何必推廣爲說乎﹖﹝卷三○﹐頁五—六﹞

是月也﹐命大史釁龜筴﹐芮城日句。占兆句。審卦吉凶﹐是察阿黨﹐則罪無有掩蔽。

鄭氏執周禮龜人「上春釁龜」﹐爲「上春建寅之月﹐秦以十月建亥爲正﹐欲以歲首釁龜」。按﹕月令縢非以「建亥爲歲首」﹐說見下。

呂紀作「察阿上亂法者則罪「罪」字﹐原作「逐」﹐今依呂氏春秋攺。之﹐無有掩蔽」﹐是「則罪」乃絕句也。﹝卷三○﹐頁九﹞

命有司曰「天气上騰﹐地气下降﹐天地不通﹐閉塞而成冬。」

自此下三節亦皆「命辭」﹐所以詳其事也。﹝卷三○﹐頁一一﹞

壞城郭﹐戒門閭﹐修鍵閉﹐愼管鑰﹐固封疆﹐備邊竟﹐完要塞﹐謹關梁﹐塞蹊徑。

何氏曰「鍵是門閭之後﹐樹兩木穿上端爲孔。閉者﹐謂將扃關門以內孔中。」吳幼淸曰「鍵閉二字﹐何氏說得之。管者﹐﹖之牝。鑰者﹐﹖之矣。鄭氏注誤以鍵閉爲﹖之牝牡﹐遂別釋管鑰爲搏鍵器。孔氏亦從其誤﹐是以徒費辭﹐而義愈不明。」愚按﹕「鍵」字從金﹐屬金爲之﹔楗字從木﹐屬木爲之﹐皆所以爲關門止限之具。何氏之說﹐但是木鍵耳。﹝卷三○﹐頁一三﹞

飭喪紀﹐辧衣裳﹐審棺槨之厚薄﹐塋丘壠之大小﹑髙卑﹑厚薄之度﹐貴賤之等級。

「塋」﹐呂紀作「營」﹐是。﹝卷三○﹐頁一四﹞

是月也﹐大飲烝。

此言「烝祭」也。月令於「季冬」言「嘗」﹐於此言「烝」﹐四時之祭所見者二﹐或作者錯舉爲說﹐不必備也。鄭氏執豳風「十月滌場」之詩﹐以爲「十月農功畢﹐天子以其諸侯羣臣飲酒於大學﹐以正齒位﹐謂之大飲」﹐其禮亡﹐又引周禮黨正職爲證。按﹕豳詩所言﹐止謂「農功己畢﹐小民尊君親上﹐故躋堂稱觥﹐以祝天子萬壽耳」。詩及序旣無「飲烝」之說﹐而月令又涉豳詩一字﹐何得妄援以相合耶﹖其曰「飲酒於大學」者﹐據毛傳也。

「以正齒位」﹐卽黨正職文﹐豈天子與羣臣亦正齒位耶﹖

又曰「其禮亡」﹐可見其辭遁也。﹝卷三○﹐頁一六—一七﹞

天子乃祈來年於天宗﹐大割祠於公社及門閭。臘先祖五祀﹐勞農以休息之。

鄭氏曰「此周禮所謂蠟祭也。」按﹕周禮黨正﹕「國索鬼神而祭祀﹐則以禮屬民而飲酒於序﹐以正齒位。」此卽指「蠟祭」。而鄭於上「大飲烝」己引黨正職文﹐於此「勞農休息」句又引之﹐故於「天子祈年」下不能再引﹐但曰「周禮蠟祭。」此辭遁處也。則其前後所引黨正「蠟祭」事﹐皆無一合可知。又黨正飲酒在蠟之後﹐今大飲在蠟祭前﹐孔氏乃爲之說曰「天子諸侯羣臣大飲在蠟祭之前」﹐其可笑如此。月令相傳作於不韋﹐其紀月悉用夏時﹐縢非以「建亥之月爲歲首」也。觀其於「十月」而曰「祈來年」﹐則「十月」非「歲首」矣。於「十二月」而曰「數將幾終﹐歲且更始。」且又曰「以待來歲之宜。」則十二月爲歲終矣。按﹕秦政二十六年﹐始以「十月爲歲首」﹐而不韋十二年己死﹐其作月令正爲相之時﹐故懸之國門莫﹐敢易其一字﹐則謂月令「十月爲歲首」﹐其妄可知。自鄭氏於「季秋﹐合諸侯﹐制﹝「制」字﹐原作「之」﹐今徑攺。﹞百縣」下﹐主「建亥」之說﹐諸家誤從至今﹐皆聾瞽相傳者也。宋儒目左傳爲秦人所作﹐舉宮之奇曰「虞不臘矣」爲證﹐謂秦始用「臘」。按﹕史秦惠文王十二年﹐初臘。正義曰「始效中國爲之﹐故曰『初臘』。」是「臘」乃周制﹐而秦因之也。又始皇三十一年十二月﹐攺「臘」曰「嘉平」﹐則秦正不名「臘」也。晉侯以十二月滅虢﹐遂襲虞。宮之奇有「不臘」之說。周臘在十二月﹐此敍於十月﹐是皆建亥之月﹐正本左傳﹐乃反因月令以疑左傳乎﹖宋儒坐不考如此。秋旣「祀門」﹐此又云「門閭」﹐旣以「五祀」分配「四時」「中央」﹐此又云「臘五祀」﹐錯雜不一。﹝卷三○﹐頁一九—二○﹞

天子乃命將帥講武﹐習射禦角力。

鄭氏曰「爲仲冬﹐將大閱。」按﹕月令「仲冬」無「大閱」之文﹐安得以周禮彊入之﹖﹝卷三○﹐頁二二﹞

飭死事。

此猶「孟冬」言「飭喪紀」之義。前「飭其紀」﹐此「飭其事」也。蓋冬爲收藏﹐故言死喪之事。鄭氏以爲「飭軍士﹐戰必有死志」。其意欲暗合「仲冬大閱」﹐附會可笑﹐且與下「命有司﹐毋起大眾」之義相左也。﹝卷三○﹐頁二八﹞

命有司曰﹕土事毋作﹐愼毋發蓋﹐毋發室屋﹐及起大眾﹐以固而閉。地气沮泄﹐是謂發天地之房﹐諸蟄則死﹐民必疾疫﹐又隨以喪。命之曰暢月。

「命之曰暢月」﹐根上文來﹐皆反說也。云如是之泄發﹐則以閉藏之時﹐而爲宣暢之月﹐非宜也。後人不諭﹐稱十一月爲暢月﹐誤矣。﹝卷三○﹐頁二九﹞

是月也﹐命奄尹﹐申宮令﹐審門閭﹐謹房室﹐必重閉。省婦事毋得淫﹐𨿽有貴戚近習﹐毋有不禁。

「奄尹」﹐陳可大謂「羣奄之長」是也。鄭氏欲彊合周禮內宰「掌治王之內政」﹐故以爲「領率羣奄之官」﹐可不從。﹝卷三○﹐頁三一﹞

日短至﹐則伐木﹐取竹箭。

陳可大分「大曰竹﹐小曰箭」。成容若明其爲一物以駁陳﹐故是。然又以「竹箭爲竹之可爲箭者」﹐非也。「竹箭」﹐謂「竹之細美而銳者」。故爾雅云「東南之美﹐有會稽之竹箭焉。」禮器云「如竹箭之有筠也。」皆非謂「竹之可爲箭」也。且古名「矢」﹐亦不名「箭」。自劉熙釋名始曰「矢亦謂之箭」﹐則「箭」其實俗稱耳。取「竹箭」者﹐以爲諸器物之用﹐亦不專爲作矢也。﹝卷三○﹐頁三八﹞

命有司大難﹐旁磔﹐出土牛﹐以送寒气。

陳用之曰「土勝水﹐牛善﹖。勝水﹐故可以勝寒气﹔善耕﹐故可以示農耕之早晚。」按﹕此取「月建丑」及「土勝水」之義﹐故曰「無取寒气」﹐「牛善耕」意在內。﹝卷三○﹐頁四三﹞

是月也﹐命漁師始漁﹐天子親往﹐乃嘗魚﹐先薦寢廟。

「嘗魚」﹐必先薦寢廟而後嘗也。﹝卷三○﹐頁四五﹞

命樂師大合吹而罷。

鄭氏曰「歲將終﹐與族人大飲﹐作樂於大寢﹐以綴恩也。王居明堂禮﹕季冬﹐命國爲酒﹐以合三族。君子說﹐小人樂。」今按﹕月令不言「飲酒之事」﹔王居明堂禮不言「作樂之事」﹐如何合得來﹖鄭之牽合類如此。﹝卷三○﹐頁四七﹞

是月也﹐日窮於次﹐月窮於紀﹐星回於天。數將幾終﹐歲且更始。專而農民﹐毋有所使。

此節皆協韻﹐或分「歲且更始」三句別爲一節﹔或分「專而農民」二句別爲一節者﹐皆非。﹝卷三○﹐頁四八﹞

曾子問

當時老子之徒欲絀吾儒以崇其師﹐故莊子有孔子問禮於老聃之說﹐而史遷妄述之﹐世俗遂爲口實﹐可嘆也。此篇多作「吾聞諸老聃」及「老聃云」之語﹐論語孔子之徒多曰「吾聞諸夫子」﹐此用其說﹐以見孔子爲老子之弟子也。夫老子「絕仁義﹑毀禮」﹐孔子必不問禮於彼﹐而津津述其所聞如此﹐此爲老莊之徒所作無疑。後儒無識﹐漫采入記﹐遂致以儒書而甘心崇老絀儒﹐更可恨也。至其問答多近迂僻﹐鮮可施之實用﹐而蹖駁處時見。﹝卷三一﹐頁三—四﹞

三日﹐眾主人﹑卿大夫﹑士如初位﹐北面﹐太宰﹑太祝﹑太宗皆裨冕﹐少師奉子以衰﹐祝先﹐子從﹐宰﹑宗人從﹐八門﹐哭者止﹐子升自西階。殯前北面﹐祝立於殯東南隅。祝聲三﹐曰「某之子某﹐從執事敢見。」子拜稽顙﹐哭﹐祝﹑宰﹑宗人﹑眾主人﹑卿﹑大夫﹑士哭﹐踴三者三﹐降﹐東反位﹐皆袒。子踴﹐房中亦踴三者三﹐襲﹐衰﹐杖﹐奠﹐出。太宰命祝﹑史以名﹖告於五祀山川。

子生三日﹐少師奉而稽顙哭踴﹐以盡喪禮﹐恐不協於事情。﹝卷三二﹐頁八﹞

曾子問曰「如已葬而世子生﹐則如之何﹖」孔子曰「太宰﹑太宗從太祝而告於禰。三月﹐乃名於禰﹐以名﹖告﹐及社稷﹑宗廟﹑山川。」

按﹕天子諸侯之適子皆稱「世子」。君薨無子﹐如後宮有遺腹將舉﹔或已有庶子﹐後夫人有遺腹將舉。是月宜暫命攝主行事以待﹐生男則立之猶可也。若云「已葬而世子生」﹐天子七月而葬﹐諸侯五月而葬﹐此云「攝主」﹐不知何人﹖蓋以國不可一日無君﹐故須攝主也。然豈可攝至「七月」「五月」之久﹐而又移易之乎﹖況男女未可卜﹐若非男則又如何﹖此禮恐未可通。﹝卷三二﹑頁一四﹞

孔子曰「諸侯適天子﹐必告於祖﹐奠於禰。冕而出視朝﹐命祝﹑史告於社稷﹑宗廟﹑山川。乃命國家五官而後行﹐道而出。告者﹐五日而﹖﹐過是﹐非禮也。凡告﹐用牲幣。反亦如之。」

「冕而出視朝」﹐尊天子也。鄭氏曰「爲將廟受也。」孔氏曰「諸侯視朝﹐當用元冠﹑緇衣﹑素裳。今視朝而服裨冕之服者。按﹕覲禮﹕『侯氏裨冕﹐天子受之於廟。』故鄭云﹕爲將廟受也。」愚按﹕祭義云「諸侯爲籍百畝﹐冕而靑紘。」樂記云「魏文侯曰﹕吾端冕而聽古樂。」此亦「將爲廟受」乎﹖下「諸侯相朝」亦於「廟受」﹐又何以僅服朝服乎﹖孔又曰「爲將廟受習其禮﹐故著冕服。」其說尢陋﹐皆執禮解禮之謬也。「命祝史告於社稷宗廟山川」﹐「宗廟」謂「祖禰以上之廟」。統言之﹐鄭謂﹕「臨行又﹖告宗廟。」孔謂﹕「一告再告﹐則記文爲重復矣。」「乃命國家五官而後行」﹐「五官」者﹐三卿爲司徒﹑司馬﹑司空之官﹐並中大夫二人﹐亦有專職﹐故同謂之五官。說詳古文尙書周官。鄭氏謂「五官」爲「五大夫」﹐豈有諸侯出﹐不命卿而命大夫者乎﹖孔氏曰「卿或從君行﹐或𨿽在國臯守﹐如三公。然總主羣吏﹐不專主一事﹐且尊之。旣命五大夫﹐則卿亦命之可知。」此皆枝辭遁說也。陸農師曰「言命五官﹐其一官蓋從行矣。春秋傳『六卿和公室』﹐宋也﹐二王之後六官備與。」按﹕左傳宋六卿有「右師」「司城」諸名﹐非周禮之六卿﹐安得謂宋備六官﹖且謂此言宋乎﹖又謂「一官從行」﹐曲禮「五官」﹐豈亦「一官從行」乎﹖郝仲輿曰「五官﹐卿﹑大夫﹑上﹑中﹑下士。」按﹕此是「爵之五等」﹐非「五官」也。從無合稱「卿」「大夫」「士」爲「五官」者﹐且出行亦不必﹖命及士也。巳上諸說於「五官」皆不能通﹐如此故詳之。「凡告﹐用牲幣。反﹐亦如之」﹐鄭謂「『牲』當爲『制』字之誤」。孔氏曰「必知諸侯不用牲者﹐約下文云『幣帛皮圭以告』﹐故知不用牲。」不知上言『牲』﹐下言『皮圭』者﹐互見也﹐豈必執油。﹝卷三二﹐頁一七—一八﹞

曾子問曰「並有喪﹐如之何﹖何先何後﹖」孔子曰「葬﹐先輕而後重﹔其奠也﹐先重而後輕﹔禮也。自啟及葬﹐不奠﹐行葬不哀次﹔反葬奠﹐而後辭於殯﹐遂修葬事。其虞也﹐先重而後輕﹐禮也。」

服喪小記云「父母之喪偕﹐先葬者不虞祔﹐待後事」﹐猶可也。此謂「母喪﹐自啟及葬﹐不奠﹐行不哀次」﹐何異路人乎﹖鄭氏以其未可通﹐作「不奠父」解。然本文明云「奠﹐先重而後輕」矣。﹝卷三二﹐頁二一﹞

孔子曰「宗子𨿽七十﹐無無主婦﹔非宗子﹐𨿽無主婦可也。」

郝仲輿曰「此章亦不似聖人語。七十之宗子繼娶﹐取老婦乎﹖取幼女乎﹖幼則非偶﹐老則攺節﹐烏可爲宗致﹖」其言良是。﹝卷三六﹐頁二二—二三﹞

曾子問曰「將冠子﹐冠者至﹐揖讓而入﹐聞齊衰大功之喪﹐如之何﹖」孔子曰「內喪則廢﹐外喪則冠而不醴﹐徹饌而掃﹐卽位而哭。如冠者未至﹐則廢。」

按﹕檀弓云「有殯﹐聞遠兄弟之喪﹐同國往哭﹔異國乃哭於家。」則門外之喪﹐皆當往哭﹐何爲哭於家乎﹖況冠之時﹐冠畢往哭可也﹐奚爲徹奠掃哭於冠位﹐豈不甚迂乎﹖﹝卷三二﹐頁二三﹞

如將冠子而未及期日﹐而有齊衰大功小功之喪﹐則因喪服而冠。

「因喪而冠」﹐亦迂。「期年」「數月期」皆未遠﹐何不待喪畢而冠乎﹖﹝卷三二﹐頁二四﹞

除喪不攺冠乎﹖孔子曰「天子賜諸侯大夫冕弁服於太廟﹐歸設奠﹐服賜服﹐於是乎有冠醮﹐無冠醴。」

「有冠醮﹐無冠醴」﹐鄭氏曰「醴重醮輕」。按﹕士冠禮﹕「醴質醮文。醴一酌而已﹐醮則三酌。」安得云「醴重醮輕」乎﹖鄭依違遷就如此。徐伯魯曰「二句有誤。當云﹕『有冠醴﹐無冠醮。』」則又未然。此或禮言不同﹐姑闕之。﹝卷三二﹐頁二五﹞

曾子問曰「祭如之何則不行旅酬之事矣﹖」孔子曰「聞之﹐小祥者﹐主人練祭而不旅﹐奠酬於賓﹐賓弗舉﹐禮也。昔者﹐魯昭公練而舉酬行旅﹐非禮也﹔孝公大祥﹐奠酬弗舉﹐亦非禮也。」

昭公取同姓﹐孔子尙云「知禮」﹐此以行祭之小失﹐而並上及孝公皆曰「非禮」﹐其得爲孔子之言乎﹖﹝卷三三﹐頁一﹞

曾子問曰「相識﹖有喪服可以與於祭乎﹖」孔子曰「緦不祭﹐又何助於人。」

「相識﹖有喪服可以與於祭乎﹖」據上應云「相識之喪﹐可與於祭﹖」蓋以「朋友」稱「相識」﹐以「緦服」稱「喪服」耳。故應之曰「緦尙不得祭已之宗廟﹐何得助他人之祭乎﹖」鄭氏謂﹕「已有喪﹝「喪」字下﹐原衍「祭服」二字﹐今刪。﹞﹐可以助所識者祭否﹖」如此解﹐不但不合文義﹐且與上兩問亦復。蓋「大功」「小功」卽「喪服」也。「與饋奠」「與祭」﹐卽所識者祭也。豈有不相識﹐而與其「饋奠」及「祭」者乎﹖﹝卷三三﹐頁九—一○﹞

曾子問曰「廢喪服﹐可以與於饋奠之事乎﹖」孔子曰「脫衰與奠﹐非禮也﹔以擯相可也。」

此篇大抵每章有數問者﹐皆是一事。而更端起義﹐解者必須聯貫始得。如此章曾子初問「大功可以與他人之饋奠乎﹖」孔子不答問意﹐但答以「惟有服之人可爲所服者奠」。曾子又疑「小功輕於大功﹐或可與他人之祭乎﹖」又答以「惟有服之人可爲所服者奠」。曾子又疑「緦輕於小功﹐可以與他人之祭乎﹖」始直答以「緦尙不得祭已之宗廟﹐何得助他人之祭乎﹖」曾子又疑「緦服𨿽不可祭﹐或脫緦服可以與他人之饋奠乎﹖」答以「脫衰與奠﹐非禮也﹔以擯相可也。」凡曰「饋奠」曰「祭」﹐皆指「喪祭」而言﹐不必添出「吉祭」。自方性夫於「第三問」曰「此所謂祭﹐蓋吉祭﹐故𨿽緦麻之輕亦不與。」吳幼淸郝仲輿皆仍之。如是則另生枝節﹐使前後之旨皆不聯貫矣﹐故正之。﹝卷三三﹑頁一二﹞

曾子問曰「昏禮旣納幣﹐有吉日﹐女之父母死﹐則如之何﹖」孔子曰「﹖使人弔﹐如婿之父母死﹐則女之家亦使人弔。父喪稱父﹐母喪稱母。父母不在﹐則稱伯父世母。婿已葬﹐婿之伯父致命女氏曰﹕『某之子有父母之喪﹐不得嗣爲兄弟﹐使某致命。』女氏許諾﹐而弗敢嫁﹐禮也。婿﹐免喪﹐女之父母使人請﹐婿弗取﹐而後嫁之﹐禮也。女之父母死﹐婿亦如之。」

此章之義人皆知其乖舛﹐不復贅。其曲解者皆非。﹝卷三三﹐頁二八﹞

如婿親迎﹐女未至﹐而有齊衰大功之喪﹐則如之何﹖孔子曰「男不入﹐攺服於外次﹔女入﹐攺服於內次﹔然後卽位而哭。」曾子問曰「除喪則不復昏禮乎﹖」孔子曰「祭﹐過時不祭﹐禮也﹐又何反於初﹖」

以齊衰大功之喪﹐而廢昏禮「見舅姑宗廟之禮」﹐亦乖舛。諸儒多駁﹐不復贅。﹝卷三三﹐頁三六﹞

孔子曰「嫁女之家﹐三夜不息燭﹐思相離也。取女之家﹐三日不舉樂﹐思嗣親也。三月而廟見﹐稱來婦也。擇日而祭於禰﹐成婦之義也。」

「三月而廟見」四句﹐孔氏曰「舅姑旣沒﹐昏夕同牢﹐禮畢﹐三月乃奠菜於舅姑之廟。故昏禮云﹕『舅姑旣沒﹐則婦入三月乃奠菜』是也。昏禮﹕奠菜之後﹐更無祭舅姑之事。此云『祭於禰』者﹐蓋謂『奠菜也』。則『廟見』『奠菜』『祭禰』是一事也。」按﹕孔此說本是﹐但本文四句似乎重復﹐尙有所未詳﹐故後儒多疑爲兩事。不知士昏禮「舅姑沒﹐則三月廟見」﹐是「廟見祭禰」﹐下云「女未廟見」亦同。其必云「擇日而祭禰」者﹐蓋謂「時至三月﹐又須卜日也」。如此則本文不爲之重復﹐可免紛紛之有疑議矣。﹝卷三四﹐頁六﹞

曾子問曰「女未廟見而死﹐則如之何﹖」孔子曰「不遷於祖﹐不祔於皇姑﹐婿不杖不菲不次﹐歸葬於女氏之黨﹐示未成婦也。」

此釋上義﹐然亦疑其過﹔「歸葬女氏之黨」﹐尢過。𨿽曰「成婦爲大」﹐此「未成婦」﹐但共牢合巹﹐妻道已成﹐生而迎之﹐死而歸之﹐可乎﹖﹝卷三四﹐頁八﹞

曾子問曰「取女﹐有吉日而女死﹐如何﹖」孔子曰「婿齊衰而弔﹐旣葬而除之﹐夫死亦如之。」

「夫死亦如之」﹐鄭氏補「斬衰」﹐亦是。但本文與注皆不言「除服後若何」﹖夫男除服後自應再取矣﹐女旣斬衰而弔於夫家﹐可歸而再適乎﹖後世𨿽有未嫁夫死終身不適人者﹐甚至有往殉於夫家者﹐然此等節烈至行﹐人所難爲之事﹐聖人亦祇任人自爲﹐初不以是立教也。今記文必云「夫死亦如之」﹐鄭又爲之實其事﹐曰「女服斬衰」﹐則其後若何﹖此處當酌。﹝卷三四﹐頁九—一○﹞

喪之二孤﹐則昔者衛靈公適魯﹐遭季桓子之喪﹐衛君請弔﹐哀公辭不得命﹐公爲主﹐客入弔。得子立於門右﹐北面﹔公揖讓升自東階﹐西鄕﹔客升自西階弔。公拜﹐興﹐哭﹔得子拜稽顙於位﹐有司弗辧也。今之二孤﹐自季康子之過也。

鄭氏以「得子拜稽顙爲非﹐當哭踴」﹐其說未然﹐豈有客弔而主人不拜稽顙者﹖況鄰國之君乎﹖當云「哀公不當哭﹐得子當哭踴」﹐庶可。按﹕衛靈公以魯哀公二年先季桓子卒﹐不應有此事﹐鄭氏攺爲衛出公﹐並無稽。﹝卷三四﹐頁一三﹞

當七廟五廟無虛主﹔虛主者﹐惟天子崩﹐諸侯薨與去其國﹐與祫祭於祖﹐爲無主耳。吾聞諸老聃曰「天子崩﹐諸侯薨﹐則祝取羣廟之主﹐而藏諸祖廟﹐禮也。卒哭成事而後﹐主各反其廟。君去其國﹐大宰取羣廟之主以從﹐禮也。祫祭於祖﹐則祝迎四廟之主。主﹐出廟入廟必蹕﹔老聃云。」

鄭氏曰「老聃﹐古壽考者之號。」石梁王氏曰「此老聃非作五千言者。」按﹕莊子載孔子與老聃問對之語﹐史老莊傳云「姓李名耳﹐謚聃。」然則皆非與。此皆欲爲記文蓋護﹐而爲此語耳﹐並可恨。﹝卷三五﹐頁一﹞

子遊問曰「喪慈母如母﹐禮與﹖」孔子曰「非禮也。古者﹐男子外有傅﹐內有慈母﹐君命所使教子也﹐何服之有﹖昔者﹐魯昭公少喪其母﹐有慈母良﹐及其死也﹐公弗忍也﹐欲喪之﹐有司以聞﹐曰﹕『古之禮﹐慈母無服﹐今也君爲之服﹐是逆古之禮而亂國法也﹔若將行之﹐則有司將書之以遺後世﹐無乃不可乎﹖』公曰﹕『古者天子練冠以燕居。』公弗忍也﹐遂練冠以喪慈母。喪慈母﹐自魯昭公始也。

按﹕儀禮喪服「齊衰三年」章云「慈母如母。」又「小功」章云「君之子爲庶慈己者。」鄭氏引此二條以爲彼皆言「大夫以下」﹐此子遊與夫子間答皆言「國君」﹐故無服﹐不知天子諸侯絕期於庶母緦﹐庶母慈已者小功﹐固無服矣。若慈母旣謂如母﹐則父在期﹐父卒三年﹐國君亦絕乎﹖則如父之義云何也﹖卽曰「不必如是之重服﹐而昭公之欲喪﹐亦非全不合禮者﹐有司何至謂之「逆禮亂法也」。可見此章之義與儀禮原自不同﹐鄭氏爲之牽引證合﹐反使兩處之義皆不能明﹐亦何必然也。郝仲輿以其難通﹐解「慈母」爲「外人婦」﹐則又武斷矣。鄭氏曰「昭公年三十乃喪﹐齊歸又無戚容﹐是不少﹐又安能不忍於慈母﹖此非昭公明矣﹐未知何公也﹖」按﹕鄭謂非昭公亦是﹐又不彊實以何公尢是﹐而孔氏據僞撰家語以爲孝公﹐殊無謂。此篇所言春秋之事﹐類多無稽。如﹕上章衛靈公弔季得子﹐旣非靈公﹐亦非孝公﹔此章旣非昭公﹐亦非孝公﹐何必自爲紛擾乎﹖大抵此章之說﹐因昭公娶同姓爲不知禮﹐故附會其不知禮之事如此耳。﹝卷三五﹐頁四—五﹞

曾子問曰「諸侯相見﹐揖讓入門﹐不得終禮﹐廢者幾﹖」孔子曰「六。」請問之。曰「天子崩﹐大廟火﹐日食﹐後夫人之喪﹐雨沾服失容﹐則廢。」

此等問禮之事﹐有之未嘗用﹐無之未嘗闕。﹝卷三五﹐頁一一﹞

曾子問曰「天子嘗禘郊社五祀之祭﹐傘簋旣陳﹐天子崩﹐後之喪﹐如之何﹖」孔子曰「廢。」曾子問曰「當祭而日食﹐大廟火﹐其祭也如之何﹖」孔子曰「接祭而已矣。如牲至﹐未殺﹐則廢。」

此與曲禮皆云「天子五祀」﹐鄭氏必主祭法「七祀」﹐而云「關中言之」﹐執禮解禮之謬也。鄭氏曰「接祭而已﹐疏曰「接﹐捷也。」不迎屍也。」非是。郊特牲云「旣灌﹐然後迎牲」﹐則「迎屍」本在「殺牲」前。今以「接祭」爲「不迎屍」﹐下文云「如牲至﹐未殺」﹐則是「殺牲」在「迎屍」前矣。孔氏曰「迎屍有二﹕祭初﹐迎屍於奧﹐行灌禮。灌畢而後出迎牲﹐行朝踐禮是一。然後退而合享﹐更迎屍入坐於奧﹐行饋熟禮﹐是二。」愚按﹕鄭謂「不迎屍」者﹐自謂祭初若退﹐復迎屍入奧﹐祭已將畢﹐又何必言乎﹖明是曲說。陳可大因謂「接祭」爲「槪無迎屍於奧﹐及迎屍入坐等禮」﹐尢誤矣。

日食與火不同﹐日食𨿽當救﹐然亦不必廢祭也。至於火﹐其在太廟﹐固無論矣﹔卽在羣廟﹐又豈可晏然而祭乎﹖﹝卷三五﹐頁一三—一四﹞

天子崩﹐未殯﹐五祀之祭不行﹔旣殯而祭﹐其祭也﹐屍入﹐三飯不侑﹐酳不酢而已矣。自啟至於反哭﹐五祀之祭不行﹔已葬而祭﹐祝畢獻而已。

王制云「喪三年不祭﹐惟祭天地社稷﹐爲越紼而行事。」前儒已有疑之者。今云「天子崩﹐旣殯﹐卽祭五祀。」但殺其禮﹐何耶﹖疏引鄭氏謂﹕「天地社稷去殯處遠﹐則踰越此紼而往﹔五祀去殯處近﹐暫往則還﹐故不爲越紼。」如其說則王制當云「喪三年祭﹐惟祭天地社稷﹐爲越紼而行事矣。」甚矣﹐執禮解禮之謬也。﹝卷三五﹐頁一五﹞

曾子問曰「大夫之祭﹐鼎俎旣陳﹐籩豆旣設﹐不得成禮﹐廢者幾﹖」孔子曰「九」。請問之。曰「天子崩﹐後之喪﹐君薨﹐夫人之喪﹐君之大廟火﹐日食﹐三年之喪﹐齊衰﹐大功﹐皆廢。外喪自齊衰以下﹐行也。其齊衰之祭也﹐屍入﹐三飯不侑﹐酳不酢而已矣﹔大功酢而已矣﹔小功﹑緦﹐室中之事而已矣。士之所以異者﹐緦不祭﹐所祭於死者﹐無服則祭。」

凡以上此等問答﹐皆類瑣細迂僻﹐鮮可見諸日用。苟逆料未然之事以言禮﹐天下事何可盡耶﹖﹝卷三五﹐頁一七﹞

曾子問曰「三年之喪﹐弔乎﹖」孔子曰「三年之喪﹐練﹐不羣立﹐不旅行。君子禮以飾情﹐三年之喪而弔哭﹐不亦虛乎﹖」

此說與檀弓「有殯﹐聞遠兄弟之喪﹐𨿽緦必往」不合﹐似檀弓是。﹝卷三五﹐頁一八﹞

曾子問曰「父母之喪﹐不除可乎﹖」孔子曰「先王制禮﹐過時弗舉﹐禮也﹔非勿能弗除也﹐患其過於制也﹐故君子過時不祭﹐禮也。」

鄭孔釋「殷祭」爲「大﹑小二祥」﹐釋「過時不祭」爲「時祭」。按﹕謂「過時弗舉﹐禮也」﹐統凡禮言之﹐然則二祥過時﹐何以獨舉﹖不可通矣。徐氏集注用張氏之說曰「殷祭﹐宗廟之盛祭﹐必君服除而後行宗廟﹝「廟」字原闕﹐今徑補。﹞之殷祭﹐謂不復行除喪之祭也。」徐伯魯曰「鄭注﹕『君服除而後行二祥祭。』則與下節相戾﹐然亦自知其不通﹐故以適子追祭﹐支子不追祭爲言。愚以經無明文﹐故不敢從。」曾子因孔子「殷祭」之言﹐以不復有祥禫之祭﹐故又問如此。孔子答以先王制禮﹐各以其時﹐若已過時﹐則不追舉﹐今此弗除父母之喪者﹐非弗能弗除也﹐恐其踰禮制而不敢也。再言「過時不祭﹐爲禮」﹐以明弗除之爲不可也。此說得記文之意矣﹐然愚以爲記文之義非也﹐𨿽曰「祥禫過時」﹐其祭自不可不行﹐否則父母之喪終身不除矣。曾子曰「父母之喪弗除可乎﹖」此駁良是﹐故曰記文之義非也﹐記文之義非﹐而鄭注之義則又是矣。﹝卷三五﹐頁二○—二一﹞

文王世子

按﹕此篇之首「文王之爲世子」一章﹐「文王謂武王曰」一章﹐「成王幼」一章﹐及「仲尼曰﹕昔者周公」一章﹐皆系妄夫竄入﹐自余之文﹐凡爲四義﹐教世子及士之法﹕﹝此下原有「後附世子之記。四﹑此原文也。」等字﹐爲衍文﹐今刪。﹞一﹑庶子正公族之禮。二﹑天子視學養老之禮。三﹑後附世子之記。四﹑此原文也。其所以竄入者何﹖蓋當新莽之世﹐讖緯繁興﹐波及經傳﹐諂諛之徒造爲「周公踐祚」﹐本篇。及「踐天子之位」諸說。明堂位。邪說有作﹐往聖受誣﹐此記中凡有竄入所由來也。其於是篇欲言「周公踐阼」﹐然意以爲宜先言文﹑武而後及於公﹐方爲聯貫。於是首言文王﹐次言武王。其言文王﹐則以此篇本言「世子事」﹐乃取後附世子記依仿其文﹐以文王砌入﹐復將其文增益﹐見文王之爲聖﹐不同於尋常世子﹐事事有加焉﹐其爲實避雷同之故也。以是冠於篇首﹐而命其篇名曰﹕文王世子。其言武王﹐則第從文王爲世子帶入﹐謂武王亦然﹐復謂文王有疾﹐武王不寢﹐迨愈而寢﹐寢而夢﹐遂生出「武王夢與九齡」一事﹐然後及於「周公踐阼」焉。蓋作僞之人之大旨如此也﹐不知是篇本與文王無涉﹐其首曰「凡學世子」﹐乃言「教世子之法」﹐非言「世子所自行事」﹐後附世子記始言「所自行宜如此耳」。今首言「文王之爲世子」﹐便失本篇之意﹐又與後世子記多不合﹐豈有出一人之手而前後自爲抵牾如此者﹖其竄入自灼然易明。不然﹐依其前後之文﹐直兒童而已矣﹐曾是古人而有此乎﹖或者曰「文王爲世子之孝行﹐後世流傳已久﹐今以爲僞作﹐豈文王不當若是耶﹖」不知非也。自古無不大孝之聖人﹐如舜與文王﹑周公﹑孔子應無不同﹐然其孝有傳有不傳者﹐則以所處之地異也。舜以父母之頑嚚﹐而其孝益著﹐此固人子之所不忍言﹐而亦其所不得辭者也。若文王之父王季﹐因心則友﹐其爲慈父可知﹐縱使文王盡孝﹐亦無所流傳於簡策﹐而爲後世所稱述﹐然千之下﹐無不共其孝者﹐則以其爲聖人也。聖人五倫咸盡﹐固不特孝之一端﹐而其所以爲孝者﹐又不特此區區「問視」之節﹐以是而言文王亦淺哉。其測之矣﹐𨿽然此於文王固無損﹐可不必辧。辧之者﹐以其言「周公踐阼」之謬妄也﹐而自不得不並及之以見其僞。首章旣僞﹐則下二章之僞﹐亦何俟辧之而後見哉﹗﹝卷三六﹐頁一—三﹞

武王帥而行之﹐不敢有加焉。文王有疾﹐武王不說冠帶而養。文王一飯﹐亦一飯﹔文王再飯﹐亦再飯。旬有二日乃閒。文王謂武王曰「女何夢矣﹖」武王對曰「夢帝與我九齡。」文王曰「女以爲何也﹖」武王曰「西方有九國焉﹐君王其終撫諸﹖」文王曰「非也。古者謂年齡﹐齒亦齡也。我百爾九十﹐吾與爾三焉。」文王九十七乃終﹐武王九十三而終。

按﹕作僞者欲言周公事﹐故此處先言文王﹐襲後世子記附會其事﹐又欲避忌雷同﹐每事增加之﹐以見文王爲聖人﹐不同於尋常世子﹐以此欺世人。而鄭孔不達情理﹐果受其欺﹐且爲之曲解焉。其曲解處凡三﹐今並論之﹕鄭氏於世子記「朝夕至於大寢之門外」曰「日中又朝﹐文王之爲世子﹐非禮之制。」孔氏曰「文王爲世子﹐是聖人之法﹐不可以爲常行﹐故此記尋常世子之禮。」按﹕禮一而已﹐聖人此禮﹐常人亦此禮﹐何有聖人﹑常人之分﹖且他禮皆不分聖常﹐何獨於世子禮而分之乎﹖人皆可爲堯舜﹐自當以聖人爲法﹐取法聖人﹐尙有僅得乎常人者﹖況取法常人﹐將並不得爲常人矣。凡經書之言﹐皆所以垂世立教﹐今旣謂﹕「文王所爲非禮之制。」若是﹐則常人固不能行﹐而聖人又不待教﹐不知存此章於簡策何爲乎﹖孔氏曰「凡常世子朝父母﹐每日惟二。今文王增一時﹐又三者皆稱朝﹐並是聖人之法。」按﹕朝夕見父母之禮﹐聖人不過立此法以詔人子耳。苟使無事﹐𨿽終日不離親側可也﹔使有事﹐卽偶闕一二時﹐亦無不可也。今必增一時爲聖人﹐豈屬當論﹖曲解一也。鄭氏於世子記「色憂不滿容」曰「不及文王行不能正履。」按﹕旣云「色憂不滿容」﹐則其行止自不能如常可知﹐何必又申「行不能正履」一句﹐今乃爲之彊分等級﹐曲解二也。鄭氏於世子記「嘗饌」曰「又不及文王一飯再飯。」按﹕禮﹐親死後﹐人子飲食始爲之限。若親疾之時﹐原未有限制﹐此等處亦聽人子自盡。曲禮云「父母有疾﹐食肉不至變味﹐飲酒不至變貌。」世子記云「亦不能飽。」此可以見大意矣。今必以一飯再飯便爲聖人﹐竊恐聖人無此印板法。推其說﹐親旣沒﹐將終不飯乎﹖曲解三也。觀鄭孔之曲解﹐益明文本之僞矣。

問人何夢﹖妄一。武不解字﹐妄二。預知年數﹐妄三。以年與人﹐妄四。父益子算﹐妄五。子受不辭﹐妄六。嗚呼﹗齊諧誌怪﹐不意乃見於世之所爲經者﹐而況又爲冷淡之齊諧﹑闒茸之志怪也耶﹗﹝卷三六﹐頁七—八﹞

成王幼﹐不能蒞阼。周公相﹐踐阼而治。抗世子法於伯禽﹐欲令成王之知父子君臣長幼之道也﹔成王有過﹐則撻伯禽﹐所以示成王世子之道也。文王之爲世子也。

謂「周公踐阼」﹐罔誣先聖﹐人盡知之﹐不辧。作僞者主言「周公踐阼」﹐第云「成王幼﹐示之以爲君臣之道耳﹐乃必言示成王世子之道﹐何與﹖蓋欲與本篇言世子相關會﹐又所以接上之言文武爲世子事也。不知武王旣崩﹐何必更教成王以世子之道﹖成王已爲君﹐何不教成王以爲君之道﹐而教以世子之道乎﹖迂鑿無理之甚矣。終以成王無父﹐何由教以世子之道﹖於是扯伯禽來曰「抗世子之法於伯禽」﹐而伯禽無酣﹐代人受撻﹐則又極冤枉。總之爲齊東野人之語也。﹝卷三六﹐頁一二—一三﹞

凡學世子及學士﹐必時。春夏學干戈﹐秋冬學羽鑰﹐皆於東序。小學正學幹﹐大胥贊之。鑰師學干戈﹐鑰師丞贊之。胥鼓南。春誦夏弦﹐大師詔之。瞽宗秋學禮﹐執禮者詔之﹔冬讀書﹐典書者詔之。禮在瞽宗﹐書在上庠。

此節之義﹐鄭孔執周禮以解者﹐其謬有三﹕此言「小樂正」﹐下節言「大樂正」﹐鄭執周禮有「大司樂」有「樂師」﹐因以「大樂正」當「大司樂」﹐「小樂正」當「樂師」﹐不知周禮官名悉不足據。孔又謂﹕「諸侯謂之小樂正﹐天子謂之樂師。」亦無稽。謬一。此言「鑰師」「鑰師丞」﹐孔執周禮有「鑰師」無「鑰師丞」﹐因謂﹕「鑰師丞﹐或諸侯之禮﹔或異代之法」。謬二。「南」﹐謂「象箾南鑰」﹐鄭執周禮旄人「舞夷樂」謂﹕「南爲南夷樂﹐而胥以鼓節之。」按﹕旄人止言「夷樂」﹐無「南」名﹐亦無「胥以鼓節之」之文。惟緯書有「四方夷樂」之說﹐及明堂位有「南蠻之樂」之說﹐其於周禮亦不相涉牽引﹐尢無謂。且教世子不以雅樂而以夷樂﹐可乎﹖又四夷何以惟一﹖謬三。

王制云「春秋教以學禮﹐冬夏教以學書。」此云「春夏學干戈﹐秋冬學羽鑰。」又云「春誦夏弦﹐秋學禮﹐冬讀書。」禮言不同﹐此在一節且然﹐況他篇乎﹖陳用之謂﹕「此主教世子﹝「世」字下原敓「子」字﹐今補。﹞﹐王制主教造士。」未然。﹝卷三六﹐頁一七—一八﹞

凡侍坐於大司成者﹐遠近間三席﹐可以問。終則負墻﹐列事未盡﹐不問。

「大司成」﹐總司成均之官。鄭氏謂﹕「卽周禮師氏。」新安王氏謂﹕「卽周禮大司樂。」皆執周禮解此﹐謬。「遠近間三席」﹐鄭氏曰「閒﹐猶容也。席之制廣三尺三寸三分﹐則是所謂函丈也。」按﹕鄭解曲禮﹕「若非飲食之客﹐則布席﹐席間函丈。」妄欲附會此處「大司成」爲「講問之客」﹐說見曲禮。故於此處「遠近間三席」﹐亦附會爲「函丈」也。不知曲禮自云「若非飲食之客」﹐此自云「大司成」﹐兩處所指之人絕不相類﹐安得妄合爲一﹖又「間」﹐去聲﹐隔也。謂國子於大司成尊卑分嚴﹐凡遠近間隔三席之地﹐不敢相逼﹐但可以問而止耳。鄭欲附會「函丈」﹐則以「閒」爲「如字」﹐謂「猶容也」。按﹕「函」爲「容」﹐「閒」豈爲「容」乎﹖其曰「猶容」﹐辭遁可見矣。又謂「席制廣三尺三寸三分」﹐此蓋以一丈破而爲三之數﹐尢迂鑿可笑。不知當時制度之人﹐何故欲以三席合一丈之數﹐而定其制爲三尺三寸三分乎﹖其必預知後人欲合曲禮「函丈」之說故然耶﹗噫﹗﹝卷三六﹐頁二一—二二﹞

凡始立學者﹐必釋奠於先聖先師﹐及行事﹐必以幣。

作此篇者不知何時人﹖其所云「先聖先師」亦不知何指﹖鄭氏謂﹕「先聖若周公孔子﹐魯國祀之﹔先師若禮髙堂生等。」按﹕周以前未聞有聖人﹐而在下位若孔子者﹐安得舉孔子作證﹖自漢髙祖始以大牢祀孔子﹐後世乃祀孔子於學﹐則此所言者豈漢後禮耶﹖不然也。其所謂「先聖」者﹐殆指前代有天下之聖人與。若「先師」者﹐古人凡詩﹑書﹑禮﹑樂以及百工技藝皆有之﹐所謂一家之師﹐志不忘初也。以爲若禮髙堂生等﹐義亦不備。﹝卷三七﹐頁二—三﹞

凡大合樂﹐必遂養老。

「釋奠﹐必有合」﹐爲合樂。「有國故則否」﹐爲歲凶。後儒皆如此解﹐不用鄭說﹐不復綴。「凡大合樂﹐必遂養老」﹐鄭引儀禮鄕飲酒鄕射「明日﹐息司正」之文﹐解「遂」字爲「用」﹐附合其「明日」﹐皆無理。﹝卷三七﹐頁五﹞

凡語於郊者﹐必取賢斂才焉。或以徳進﹐或以事舉﹐或以言揚。曲藝皆誓之﹐以待又語。三而一有焉﹐乃進其等﹐以其序﹐謂之郊人。遠之於成均以及取爵於上尊也。

孔氏曰「郊﹐西郊也。周以虞庠爲小學﹐在西郊。」按﹕此取王制「虞庠在國之西郊」之說﹐然王制不又云「大學在郊」乎﹖吳幼淸謂﹕「卽王制﹕不率教者﹐自鄕移之郊。」夫旣爲不率教者﹐尙有待於教矣﹔今不詳教之之方﹐而但曰「必取賢斂才」云云﹐語亦未協。大抵禮言不同﹐執禮解禮俱無是處耳。

「謂之郊人」至未﹐重申「語於郊」之義。蓋謂「成均」﹐天子之學﹐成均之士皆得取爵於上尊。今以其初在郊﹐故謂之「郊人」﹐爲其遠之於成均以及取爵於上尊也。「遠」字貫下。﹝卷三七﹐頁六—七﹞

始立學者﹐旣興器用幣﹐然後釋菜﹐不舞不受器﹐乃退。儐於東序﹐一獻﹐無介語可也。

「不舞」﹐孔氏曰「大胥云﹕『春捨菜﹐合舞。』似釋『菜』爲『舞』者﹐彼謂春欲合舞之時﹐先行釋菜之禮﹔不謂釋菜之時﹐則合舞也。」按﹕周禮本不足據﹐況今執其不合者以彊通之﹐益謬矣。「東序」﹐卽國學之東廡。鄭氏據王制﹕「虞庠在西郊﹐東序在東郊﹐此爲虞庠之西郊﹐而乃退﹐儐於東郊。」甚迂。「無介語可也」﹐孔氏謂﹕「無介無語。」非也。胡邦衡謂﹕「無介但語可也。」是。如此乃與上「合語之禮﹐詔之於東序」合。朱仲晦曰「語﹐卽前經『合語』之等﹔言『可』也﹐明釋菜時未可語﹐禮尙嚴也。」按﹕合語者﹐祭畢旅酬之時﹐言說先王禮法合相告語也。若釋菜時本無可語﹐烏得云「禮尙嚴乎﹖可也。」文法對上「一獻﹐無介」而言﹐非對「釋菜」時而言﹐此又祖胡氏說而誤者也。﹝卷三七﹐頁九—一○﹞

立大傅少傅以養之﹐欲其知父子君臣之道也。大傅審父子君臣之道以示之﹐少傅奉世子﹐以觀太傅之徳行而審諭之。太傅在前﹐少傅在後﹔入則有保﹐出則有師﹐是以教諭而徳成也。師也者﹐教之以事而諭諸徳者也﹔保也者﹐愼其身以輔翼之而歸諸道者也。記曰「虞夏商周﹐有師保﹐有疑丞﹐設四輔及三公。不必備﹐惟其人。「語使能也。

「四輔」﹐自謂「師」「保」「疑」「丞」。「三公」乃「司徒」「司馬」「司空」﹐非「太師」「太傅」「太保」也。自僞書周官襲前人之說﹐以「太師」「太傅」「太保」爲「三公」﹐說詳本篇。後人信之﹐所以於此所言「四輔」﹐皆疑而不能解。蓋以若爲「師」「保」「疑」「丞」﹐則「三公」卽缺其一﹐而下文又不當云及「三公」矣。吳幼淸謂﹕「四輔爲疑﹑丞﹑輔﹑弼。」削去「師」「保」﹐增出「輔」「弼」﹐殊妄。且以「輔」又爲「輔」﹐尢不協。觀此則「三公」非「師傅」「師保」明甚﹐而僞書之不合於古者﹐於此益可見矣。﹝卷三七﹐頁一五﹞

行一物而三善皆得者﹐惟世子而已。其齒於學之謂也。故世子齒於學﹐國人觀之曰「將君我而與我齒讓何也﹖」曰「有父在則禮然﹐然而眾知父子之道矣。」其二曰「將君我而與我齒讓何也﹖」曰「有君在則禮然﹐然而眾著於君臣之義也。」其三曰「將君我而與我齒讓何也﹖」曰「長長也﹐然而眾知長幼之節矣。」故父在斯爲子﹐君在斯謂之臣﹐居子與臣之節﹐所以尊君親親也。故學之爲父子焉﹐學之爲君臣焉﹐學之爲長幼焉﹐父子君臣長幼之道得而國治。語曰「樂正司業﹐父師司成﹐一有元良﹐萬國以貞。」世子之謂也。

說詳篇名下及「成王幼」章。此章又假仲尼之言以誣周公踐阼也。其云「爲人子然後可以爲人父」云云﹐皆一派矯飾之辭﹐所以斡旋成王無父之故也。又云「以爲世子則無爲也。」尢畢露其遁辭矣。

劉氏云「此言周公踐阼﹐遂啟明堂位『周公踐天子之位』之說。其後馴致新莽居攝篡漢之禍﹐實此語基之。」按﹕劉氏謂記文在新莽之前故爲此說﹐不知此正新莽時之言也。若非諂附新莽﹐何爲無故而罔誣先聖﹖此可斷之以理者也。禮記爲戴聖所刪﹐其人在成帝前後。卽其刪後至後漢馬融尙增入月令﹑明堂位﹑樂記諸篇。自鄭氏作注﹐禮記始爲定本﹐傳之至今矣。然則以前爲人所妄竄者﹐何可悉計耶﹖﹝卷三七﹐頁二五—二六﹞

庶子之正於公族者﹐教之以孝弟睦友子愛﹐明父子之義﹐長幼之序。

「庶子」與燕義及燕禮之「庶子」名同而實異。彼職甚卑﹐在士之後﹔此以爲正公族之官﹐故不同。鄭氏曰「庶子﹐司馬之屬﹐掌國子之倅﹐爲政於公族者。」按﹕周禮庶子職襲此。庶子而爲諸子﹐取「庶」「諸」音近。鄭引以釋此﹐謬。

「司士」﹐亦司馬之屬﹐掌羣臣之班﹐正朝儀之位也。按﹕周禮司士職卽襲此﹐鄭引以釋此亦謬。﹝卷三八﹐頁一﹞

若公與族燕﹐則異姓爲賓﹐膳宰爲主人﹐公與父兄齒。族食﹐世降一等。

「世降一等」﹐孔氏曰「假令本是齊衰一年四會食﹐大功則三會食﹐小功則再會食﹐緦麻則一會食。」郝仲輿曰「品物隆殺﹐會遇疏密﹐視世次親疏。如從兄弟比兄弟降一等之類。」以郝說爲該﹐且不鑿。﹝卷三八﹐頁六﹞

其在軍﹐則守於公禰。公若有出疆之政﹐庶子以公族之無事者守於公宮﹐正室守大廟﹐諸父守貴宮貴室﹐諸子諸孫守下宮下室。

「庶子以公族之無事者守於公宮」此句𨿽總下文﹐然但總「諸父」「諸子」二句﹐不總「正室守大廟」句也。孔氏以「正室」爲「公卿大夫之適子」﹐非也。此自指嗣君﹐以其承重爲祭主﹐故守太廟。若公卿大夫之適子則何與矣﹖下章言君臣之道﹐其爲嗣君尢可見。「貴宮貴室」「下宮下室」﹐鄭氏以「貴宮貴室」爲「路寢」﹐以「下宮」爲「親廟」﹐以「下室」爲「燕寢」﹐殊屬參差。陸農師謂﹕「貴宮貴室﹐若魯公之廟﹔下宮下室﹐若羣公之廟。」此以「宮室」皆爲「廟」也。方性夫亦主「宮室皆爲廟」﹐言曰「貴宮貴室爲昭廟﹐下宮下室爲穆廟。父爲昭﹐故諸父諸兄守昭廟﹔子爲穆﹐故諸子諸孫守穆廟。」然孫非穆﹐何以亦守穆廟﹖則說不去﹐故益無取。胡邦衡謂﹕「貴宮﹑下宮﹐皆人所居之宮﹔貴室﹑下室﹐皆親廟。」此以「宮」爲「居」﹐以「室」爲「廟」也。陳可大謂﹕「宮以廟言﹐室以居言。」此以「宮」爲「廟」﹐以「室」爲「居」也。按﹕古人言人所居與廟﹐或曰「宮」﹐或曰「室」﹐本無定論﹐故致紛紛之解。然觀下章單以「貴室」「下室」與「大廟」並言﹐則「室」或是指「廟」﹐如胡氏所云耳。﹝卷三八﹐頁八—九﹞

五廟之孫﹐祖廟未毀﹐𨿽爲庶人﹐冠﹐取妻﹐必告﹔死﹐必赴﹔練祥則告。族之相爲也﹐宜弔不弔﹐宜免不免﹐有司罰之。至於賵賻承含﹐皆有正焉。

「承」﹐襚衣也。衣承於身﹐珠玉含於口。﹝卷三八﹐頁一○﹞

公族其有死罪﹐則磬於旬人。其刑罪﹐則纖剸﹐亦告於甸人。公族無宮刑。獄成﹐有司讞於公。其死罪﹐則曰某之罪在大辟﹔其刑罪﹐則曰某之罪在小辟。公曰「宥之。」有司又曰「在辟。」公又曰「宥之。」有司又曰「在辟。」及三宥﹐不對﹐走出﹐致刑於甸人。公又使人追之曰「𨿽然﹐必赦之。」有司對曰「無及也﹗」反命於公﹐公素服不舉﹐爲之變﹐如其倫之喪。無服﹐親哭之。

「磬」「罄」同﹐盡也﹔謂「盡命於甸人」。鄭氏曰「縣縊殺之。」蓋附會「縣磬之說」﹐謂﹕「縣之如磬然。」鑿甚。「告」﹐如字。鄭氏謂﹕「讀鞠」。亦非。

張氏曰「『公曰﹕宥之』下脫『有司曰﹕在辟。公又曰﹕宥之』十字。」朱仲晦曰「『素服』下脫『居外不聽樂』五字。『親哭』之下脫『於異姓之廟』五字。」按﹕「公曰﹕宥之」一宥也﹐「公又曰﹕宥之」二宥之也﹐「及三宥」﹐三宥也。何嘗脫﹖「居外不聽樂」五字﹐「於異姓之廟」五字﹐下章固有之﹐然下章所釋與前文多不同﹐古人文正以變化見長﹐亦何嘗脫﹖

王者奉天以行賞罰﹐𨿽公族不可容以私﹐有司又不可違王命而專殺。則王三宥而追之曰「必赦。」有司對曰「無及﹗」是上下交爲欺詐矣﹐烏乎可﹖﹝卷三八﹐頁一二﹞

素服居外﹐不聽樂﹐私喪之也﹐骨肉之親無絕也。公族無宮刑﹐不翦其類也。

數節本釋前文﹐而多與前文參差﹐於此正見古文之妙解者。必欲其前後字字相符﹐恐古人無此印板文字耳。﹝卷三八﹐頁一四—一五﹞

始之養也﹕適東序﹐釋奠於先老﹐遂設三老五更羣老之席位焉。適饌省醴﹐養老之珍具﹔遂發﹖焉﹐退修之以孝養也。

「東序」﹐說見前。「三老五更」﹐始見於此。「五更」﹐解者謂「更事之更」﹔或謂﹕「更﹐當爲叟。」皆非。蓋取年之最髙者三人爲三老﹐次髙者五人爲五更。此五人將來更疊爲三老﹐故曰「五更。」﹝卷三八﹐頁一六—一七﹞

禮運

此周秦間子書﹐老莊之徒所撰﹐禮運乃其書中之篇名也。後儒寡識﹐第以篇名言禮﹐故采之。後來二氏多竊其旨﹐而號爲吾儒者亦與焉﹐詳篇內。誠恐惑世亂道之書也。﹝卷三九﹐頁二﹞

昔者仲尼與於蠟賓﹐事畢﹐出遊於觀之上﹐喟然而嘆。仲尼之嘆﹐益嘆魯也。言偃在側曰「君子何嘆﹖」孔子曰「大道之行也﹐與三代之英﹐丘未之逮也﹐而有志焉。」

一起便類南華家法。

鄭氏謂﹕「蠟亦祭宗廟。」孔氏引月令「孟冬﹐祈來年於天宗﹐大割祠於公社及門閭。臘先祖五祀」以證﹐不知月令自雜秦法﹐若郊特牲「八蠟」﹐則未嘗言「祭宗廟也」。孔氏又曰「祭百神曰『蠟』﹐祭宗廟曰『息民』。鄭注郊特牲云﹕『息民與蠟異。』今以下云『出遊於觀之上』﹐故知是祭宗廟也。定二年﹐『雉門災及兩觀』﹐魯之宗廟在雉門外左。」按﹐孔謂「宗廟在雉門外左」者﹐據祭義云「建國之神位﹔右社稷﹐左宗廟也。」然則孔子焉知非出自公社耶﹖何必以此牽合而自違鄭注郊特牲之說哉﹗﹝卷三九﹐頁三—四﹞

今大道旣隱﹐天下爲家﹐各親其親﹐各子其子﹐貨力爲己﹐大人世及以爲禮﹐城郭溝池以爲固﹐禮義以爲紀﹔以正君臣﹐以篤父子﹐以睦兄弟﹐以和夫婦﹐以設制度﹐以立田裏﹐以賢勇知﹐以功爲己。故謀用是作﹐而兵由此起。禹湯文武成王周公﹐由此其選也。此六君子者﹐未有不謹於禮者也。以著其義﹐以考其信﹐著有過﹐刑仁講讓﹐示民有常。如有不由此者﹐在埶者去﹐眾以爲殃﹐是謂小得。

以老莊解此文者。鄭氏於「兵由此起」下﹐曰「老子曰﹕法令滋章﹐盜賊多有。」於「是謂小得」下﹐曰「大道之人﹐以禮於忠信爲薄。」陳用之曰「莊子述伯成子髙對禹之辭﹕『堯治天下﹐不賞而民勸﹐不罰而民畏。今子賞罰﹝「賞」字下原敓「罰」字﹐今補。﹞而民且不仁﹐徳自此衰﹐刑自此立。』大同小得之辧也。」觀鄭陳之解﹐不煩更駁矣。又莊子呼堯﹑舜﹑禹﹑湯﹑文﹑武曰「此六子者」﹔此文呼禹﹑湯﹑文﹑武﹑成﹑周曰「此六君子者」﹐筆法亦相類。

觀分別大同小得之旨﹐全是以堯﹑舜傳賢﹐禹﹑湯傳子爲分別。戰國異端之徒本有「至於禹而徳衰﹐不傳賢而傳子」之說﹐孟子之門人述以爲問﹐非孟子力辟之﹐無以解當時之惑。不意後人猶以此等文采入禮記﹐豈目未睹孔孟之書者耶﹖孟子曰「人人親其親﹑長其長﹐而天下平。」此吾儒之道也。此文曰「人不獨親其親﹐子其子﹐是謂大同。」此墨子之道也。﹝卷三九﹐頁九—一○﹞

言偃復問曰「如此乎禮之急也﹖」孔子曰「夫禮﹐先王以承天之道﹐以治人之情。故失之者死﹐得之者生。詩曰﹕『相鼠有體﹐人而無禮﹐人而無禮﹐胡不遄死﹗』是故夫禮﹐必本於天﹐殽於地﹐列於鬼神﹐達於喪祭射禦冠昏朝聘。故聖人以禮示之﹐故天下國家可得而正也。」

前文輕禮﹐則根柢於老莊﹔此文重禮﹐又特貌似聖人言耳﹐全不計其矛盾也。此篇皆一人之作﹐不知者見其有是有否﹐以爲參﹐誤矣。後仿此。﹝卷三九﹐頁一三—一四﹞

言偃復問曰「夫子之極言禮也﹐可得而聞與﹖」孔子曰「我欲觀夏道﹐是故之杞﹐而不足徵也﹔吾得夏時焉。我欲觀殷道﹐是故之宋﹐而不足徵也﹔吾得坤乾焉。坤乾之義﹐夏時之等﹐吾以是觀之。

夏殷之禮﹐孔子旣嘆不足徵﹐若又贅此二語於下﹐則是足徵也。文義且不通﹐況其誣妄乎﹖夏時取孔子行夏之時爲說﹐坤乾取孔子乘殷之輅爲說。地﹐地載物﹐故以爲首﹐悉荒謬不足辧。後儒以大戴記之夏小正實夏時﹐以周禮之歸藏實坤乾﹐總同一無稽也。﹝卷三九﹐頁一五—一六﹞

故玄酒在室﹐醴醆在戶﹐粢醍在堂﹐澄酒在下。陳其犧牲﹐備其鼎俎﹐列其琴瑟管磬鐘鼓﹐修其祝嘏﹐以降上神與其先祖。以正君臣﹐以篤父子﹐以睦兄弟﹐以齊上下﹐夫婦有所。是謂承天之祜。

「醴醆」「粢醍」「澄酒」﹐鄭氏彊執周禮酒正「泛齊」「醴齊」「盎齊」「醍齊」「沈齊」之五齊以配合之﹐不知周禮本襲此等字義﹐以爲五齊之名﹐不得復引爲證也。且此是四﹐周禮五﹔此無「泛齊」字義﹐周禮無「元酒」﹐皆不合﹐而以周禮五之四﹐配合此四之三﹐尢謬。﹝卷三九﹐頁二三﹞

然後退而合亨﹐體其犬豕牛羊﹐實其傘簋籩豆鉶羹。祝以孝告﹐嘏以慈告﹐是謂大祥。此禮之大成也。

祭禮不過五禮之一端﹐不得謂「禮之大成」。﹝卷三九﹐頁二七﹞

孔子曰「嗚呼哀哉﹗我觀周道﹐幽厲傷之﹐吾捨魯何適矣﹗魯之郊禘﹐非禮也﹐周公其衰矣﹗杞之郊也禹也﹐宋之郊也契也﹐是天子之事守也。故天子祭天地﹐諸侯祭社稷。

「我觀周道﹐幽厲傷之﹐吾捨魯奚適矣﹗」此依左傳孫湫謂「魯秉周禮」﹐及韓宣子謂「周禮盡在魯」爲說﹐然不明言「魯秉周禮」之故﹐而第以周與魯較﹐恐當時之魯未必遂愈於周﹐其言殊有礙。「魯之郊禘﹐非禮也﹐周公其衰矣」又與上「捨魯奚適」之旨不蒙﹐且孔子必不謂「魯郊禘」爲非禮﹐此因論語「禘自旣灌而往」與「或問禘之說」兩章附會爲說也。謂﹕「周公其衰」尢謬。孔子嘆吾衰而不夢見周公﹐豈及嘆周公之衰乎﹖杞﹑宋郊禹﹑契﹐其事亦屬無稽﹐孔子旣稱杞﹑宋文獻無徵﹐安得又以郊天配祖之典鑿鑿而言之乎﹖卽以杞言﹐史稱殷時禹後封已絕﹐至武王求禹後得東樓公﹐封之於杞﹐其國甚微﹐則殷周之世﹐必無得郊之禮可知。孔氏又謂﹕「祭法﹕『夏郊鯀﹐殷郊冥。』今以鯀﹑冥之徳薄﹐故更郊禹﹑契﹐蓋時王所命。」此說尢武斷﹐不知出何典記﹖然祭法﹕「郊鯀」﹑「郊冥」本之國語﹐此云「禹」﹑「契」與之異﹐亦足見其非確矣。﹝卷四○﹐頁一—三﹞

諸侯非問疾弔喪而入諸臣之家﹐是謂君臣爲謔。

此數節文義多有可疑。「祝嘏莫敢易其常古」﹐亦非禮之要﹐何爲「大假」﹖鄭氏曰「假亦大也」。「祝嘏辭說」自是宗祝巫史職掌之事﹔「藏於宗祝巫史」﹐何得便謂「幽國」﹖孔氏於「宗祝巫史」添「之家」二字。士亦有祭器﹐安得大夫無之﹖世無以「假」爲禮之事﹐則安得可以「不假」爲非禮乎﹖不獨與王制「大夫祭器不假」抵牾己也。「三年之喪」﹐何以期卽可使﹖「新有昏者」﹐何以期不可使﹖「新有昏」之說本莊子曰「取妻者止於外﹐不得復使也。」愚謂此篇爲老﹑莊之徒所撰﹐復何疑乎﹖「與家僕雜居齊齒」﹐亦有不可盡拘者﹐公叔文子與家臣僎﹐同升諸公﹐孔子賢之矣。謂﹕「天子﹑諸侯﹑大夫有『田』『國』『采』以處子孫﹐爲制度。」尢未允。夫不以嘉謀善政遺子孫爲制度﹐而但以有田祿﹑家國卽爲制度﹐其可訓乎﹖子孫賢能守之﹐不賢其何以守也﹖天子言田﹐亦不可解。﹝卷四○﹐頁九—一○﹞

故政者君之所以藏身也。是故夫政必本於天﹐殽以降命。命降於社之謂殽地﹔降於祖廟之謂仁義﹐降於山川之謂興作﹐降於五祀之謂制度。此聖人所以藏身之固也。

謂「政爲藏身」﹐是老子﹕「其政悶悶﹐其民醇醇﹔……光而不耀。」諸說之旨。鄭氏曰「藏﹐謂光輝於外而形體不見。」蓋得之。此是老子柔退家法。﹝卷四○﹐頁一二﹞

故天生時而地生財﹐人其父生而師教之﹐四者﹐君以正用之﹐故君者立於無過之地也。

「玩其所樂﹐民之治也」﹐是老子「小國寡民﹐……甘食﹐美服﹐安居﹐樂俗」之旨。「天生時而地生財﹐人其父生而師教之」﹐是老子「我無爲而民自化﹐我無事而民自富」之旨。又易系辭曰「所居而安者﹐易之序也﹔所樂而玩者﹐爻之辭也。」此似襲其文法。上二句語義費解﹐下二句「玩」字亦不協。﹝卷四○﹐頁一六﹞

故君者所明也﹐非明人者也。君者所養也﹐非養人者也。君者所事也﹐非事人者也。故君明人則有過﹐養人則不足﹐事人則失位。故百姓則君以自治也﹐養君以自安也﹐事君以自顯也。故禮達而分定﹐故人皆愛其死而患其生。

「非明人者也」﹐是老子「非以明民﹐將以愚之」及莊子「朝三暮四」之旨。孔子曰「民可使由﹐不可使知。」以使民由爲主﹐與此義殊別。「則君」﹐「則」字﹐鄭氏謂﹕「明字。」是觀下「養君」「事君」一例應上﹐可見後儒因其說之未允。黃氏以鄭謂「則爲明」爲非。陳可大據「則」字﹐反以上三「明」字爲俱誤﹐皆失之。「明」字﹐鄭氏釋爲「尊」﹔或釋爲「視」﹔或釋爲「明辧觀法」﹔或釋爲「指人之失」﹐此又皆因其說之未允﹐而曲爲辭也。謂「君非養人﹐民當養君」﹐是啟人主汰侈之心也。孟子曰「勞心者治人。治人者食於人。」此不言「勞心」﹐義別。謂「君非事人﹐民當事君」﹐是啟人主驕蹇之心也。孟子引子思曰「古之人有言曰﹕『事之云乎﹖』豈曰友之云乎﹖」謂「禮達分定﹐人當愛死患生」﹐是啟人主殘虐之心也。愛生惡死﹐人心所同。孟子曰「所欲有甚於生者﹐所惡有甚於死者。」此言「生人羞惡之良﹐君子省察之功」﹐非是言「君上於民﹐禮達分定」之謂也。悉不可爲訓﹐此是老子忍刻家法。﹝卷四○﹐頁一八—一九﹞

故用人之知去其詐﹐用人之勇去其怒﹐用人之仁去其貪。

「用人之智去其詐」﹐此是老子權術家法﹐所謂斸張者也。仁何以近貪﹖說不去。朱仲晦竭力爲之斡旋﹐未見其可也。﹝卷四○﹐頁二○—二一﹞

故聖人耐以天下爲一家﹐以中國爲一人者﹐非意之也﹐必知其情﹐辟於其義﹐明於其利﹐達於其患﹐然後能爲之。

博施濟眾﹐堯舜猶病﹐此吾儒之旨也。以「天下爲一家﹐中國爲一人」﹐此老子之旨﹐而流爲墨子之兼愛也。宋儒裝大冒頭﹐作西銘全本此。﹝卷四○﹐頁二二﹞

何謂人情﹖喜怒哀懼愛惡欲﹐七者﹐弗學而能。何謂人義﹖父慈﹐子孝﹐兄良﹐弟弟﹐夫義﹐婦聽﹐長惠﹐幼順﹐君仁﹐臣忠﹐十者﹐謂之人義。講信修睦﹐謂之人利。爭奪相殺﹐謂之人患。故﹝「故」字原誤作「吹」﹐今攺。﹞聖人之所以治人七情﹐修十義﹐講信修睦﹐尙辭讓﹐去爭奪﹐捨禮何以治之﹖

中庸「喜﹑怒﹑哀﹑樂」四者﹐人情之大端﹐亦該之矣。今曰「七情」﹐遺中庸之「樂」而增「懼﹑愛﹑惡﹑欲」﹐似不成文理。若必如此說﹐則古人一字本有一義﹐凡「悅」「好」「忻」「憂」「悲」「傷」等字﹐亦何莫非情乎﹖故知「七情」之說非確。佛氏「愛」「欲」爲「五欲根塵」等說同此。且情之出於正者爲善﹐流於邪者爲惡。孟子曰「乃若其情﹐則可以爲善矣。」今槪謂﹕「七情非善﹐須聖人治以禮。」﹐謬也。﹝卷四○﹐頁二三﹞

飲食男女﹐人之大欲存焉。死凶貧苦﹐人之大惡存焉。故欲惡者﹐心之大端也。人藏其心﹐不可測度也﹐美惡皆在其心不見其色也﹐欲一以窮之﹐捨禮何以哉﹖

又謂﹕「飲食男女﹐人之大欲存焉。死凶貧苦﹐人之大惡存焉。」佛氏「愛」「憎」二境同此。此「欲」「惡」二端﹐蓋凡有生之所不能無﹐固非不善﹐但當勿爲其非禮者可也。今謂﹕「美惡在中不見於色﹐藏而不可測﹐欲一以窮之﹐捨禮何以﹖」謂「以禮窮人心」﹐亦難通。大抵欲合禮運篇名﹐故彊增「禮」字﹐非其本旨也。其言﹖深察隱以逆爲治﹐非聖王順人情感人心之教﹐勢必流於捐飲食﹐絕男女﹐以斷除其欲﹔學無生﹐度苦厄﹐以解脫其惡而後已。吁﹗此釋氏「虛無寂滅」之學﹐預見於此者也。其中言「十義」﹐又以儒言夾雜之而掩其迹﹐其譸張如此。

謂「美惡皆在其心不見其色」﹐於理亦未協。孟子曰「胸中正﹐則眸子瞭焉﹔胸中不正﹐則眸子眊焉。」此美惡皆可見也。又曰「其生色也晬然﹐見於面﹐盎於背﹐施於四體﹐四體不言而諭。」此美之可見者也。﹝卷四○﹐頁二五﹞

故人者﹐其天地之徳﹐陰陽之交﹐鬼神之會﹐五行之秀气也。

此本體仿易系辭曰「乾道成男﹐坤道成女」﹐及「立天之道﹐曰陰與陽﹔立地之道﹐曰柔與剛﹔立人之道﹐曰仁與義」爲說﹐展轉附益﹐更流異端。後來二氏之徒多竊其旨﹐如宋道士陳摶之太極圖﹐宋儒之圖說是也。其一圖分黑白者也﹐陰陽也。一圖土居中﹐水﹑金居右﹐火﹑木居左﹐五行也。以畫﹖連下一圖者﹐朱仲晦曰「此無極二五所以妙合而無間也。下二圖者﹐成男成女也﹐萬物化生也。」朱又曰「惟人也﹐得其秀而最靈﹐則所謂人道者﹐於是乎在矣。」太極圖竊其旨也。圖說曰「無極而太極。」卽此「天地之徳」之說也。曰「太極動而生陽﹐動極而靜﹐靜而生陰﹐靜極復動﹐一動一靜﹐互爲其根。」卽此「陰陽之交」之說也。曰「分陰分陽﹐兩儀立焉。陽變陰合而生水﹑火﹑木﹑金﹑土﹐五气順布﹐四時行焉﹐五行一陰陽也。」卽此「五行」之說也。曰「無極之眞﹐二五之生。」卽此「鬼神之會」之說也。曰「惟人也﹐得其秀而最靈﹐行旣生矣﹐神發智矣。」卽此「五行之秀气」之說也。是圖說竊其旨也。至若西銘曰「聖其合徳。」亦卽此「人者﹐天地之徳」之說也。曰「賢其秀也。」亦卽此「五行之秀气」之說也。大抵禮運爲道家的脈﹐魏伯陽﹑見後。陳摶以道家而闡發之﹐宋儒以儒家而陰托之﹐惑世滋甚。乃有無識之士謂﹕「禮運眞聖賢之遺言﹐漢儒所不能道。」蓋以其言之有合於宋儒也﹐不知宋儒正從此出耳。﹝卷四一﹐頁二—三﹞

故天秉陽﹐垂日星﹔地秉陰﹐竅於山川。播五行於四時﹐和而後月生也。是以三五而盈﹐三五而闕﹝「闕」字﹐原誤作「關」﹐今攺。﹞。

鄭氏曰「必三五者﹐播五行於四時也。一曰水﹐二曰火﹐三曰木﹐四曰金﹐五曰土﹐合爲十五之成數也。」陸農師曰「垂﹐陽也。竅﹐陰也。播﹐陰陽也。老子曰﹕『道生一﹐一生二﹐二生三。』三﹐陰陽沖气也﹐五行是矣。三﹐然後有中﹔五﹐然後有中﹔和﹐中之所生也。和而後月生也。『是以三五而盈﹐三五而闕』﹐此言陰陽中而爲五行﹐五行播而爲四時﹐四時和而十有二月生焉。月以盈闕爲節﹐故皆以三五。」按﹕陸氏於記文「三五」之說﹐推其本於老子﹐較鄭爲確矣。今更詳之。記文之「三五」﹐蓋謂「播五行於四時」﹕天三生木而播於春﹐地二生火而播於夏﹐一五也﹔地四生金而播於秋﹐天一生水而播於冬﹐一五也﹔天五生土而播於四時之間﹐一五也。三五成十五之數也﹐此四時之所以定也。所播者旣和﹐而十有二月生焉﹐以一月言之﹐月之盈闕一如其數﹐此十二月之所以定也。故曰「三五而盈﹐三五而闕。」寔則其所謂「三」者﹐本老子「道生三」之說也。所謂「五」者﹐本老子「三生萬物﹐沖气以爲和」之說也。所以曰「播五行於四時﹐和而後月生也。」易惟言「陰陽生萬物」﹐此云「三生萬物」﹐蓋以有三斯有中﹐沖气卽中﹐有中斯育五行﹐乃中和之妙用也。不言「四五」者﹐旣從省文﹐又藏五行於三之中而不露也﹐其本老子蓋如此。

又東漢魏伯陽作參同契本此「三五」爲說﹐參同契古本原有二圖﹐見道藏。今世行本爲人刪去﹐其圖卽宋儒所傳之陳摶太極圖。蓋陳摶竊之者﹐其分黑白爲陰陽者﹐乃水火匡廓圖也。「水」「火」卽「坎」「離」也。朱仲晦曰﹕參同以坎離爲藥﹐餘者爲火候。土中﹐水金右﹐火木左﹐以畫﹖連下一圖者﹐乃三五至精圖也。三五者﹐子水數一﹐午火數二﹐是爲三﹔戊己土數五﹐是爲五﹐與此又微不同。

又唐淸涼國師華嚴疏序解曰「天地未分謂之一气﹐天地始分卽有五運﹐形質已具謂之太極﹐轉變五气遂成五會。」其說亦本此。圖說「五气」與此同。唐圭峯禪師圖覺疏講易四徳曰「惟此四故是五行﹐故其以五行列四時之先」亦本此。故曰「二氏之徒多竊其旨也。」﹝卷四一﹐頁五—六﹞

五色六章十二衣﹐還相爲質也。

以「六和」「六章」取配「六律」﹐以「十二食」「十二衣」取配「十二月」「十二管」﹐悉不經之說。

月令四時中央衣食各別已屬不經﹐況謂﹕「十二月有十二衣﹐十二食」乎﹖莊子有「正味」「正色」之語﹐此云「還相爲質」﹐「質」卽「正」義﹐亦同莊子。﹝卷四一﹐頁一六﹞

故人者﹐天地之心也﹐五行之端也﹐食味別聲被色而生者也。

鄭氏曰「此言兼气性之效也。」按﹕西銘曰「天地之塞吾其體」﹐卽此「五行之端」之說也。蓋以「五行」爲「五气」﹐以又鄭謂「此爲气之效」﹐故用孟子﹕「塞乎天地之間。」「塞」字曰「天地之帥吾其性」﹐卽此「天地之心」之說也。蓋以鄭謂﹕「此爲性之效」﹐故用孟子﹕「气之帥也。」「帥」字﹐其借吾儒以飾其異說者如此。西銘如此﹐宜乎正蒙以禮運爲禮之達也與﹖

此只說得「人生成形賦性﹐甘食悅色」上半截事﹐其下半截「踐形盡性」以及「動心忍性之功」全然遺卻﹐所以爲異端之學。看他下節又說入膚廓大話去便知。﹝卷四一﹐頁一八﹞

何謂四靈﹖麟鳳龜龍﹐謂之四靈。故龍以爲畜﹐故魚鮪不淰。鳳以爲畜﹐故鳥不獝。麟以爲畜﹐故獸不狘。龜以爲畜﹐故人情不失。

此亦依仿易文言「與天地合其徳﹐與日月合其明﹐與四時合其序﹐與鬼神合其吉凶」爲說。然彼亦祇言「與」「合」﹐此言「爲本」「爲端」「爲柄」「爲紀」「爲量」「爲徒」﹐更執滯難通矣。「禮義以爲器」﹐亦是視禮義爲在外之物﹐非由內出﹐與告子「以人性爲仁義﹐猶以杞柳爲桮棬」之說同。「以天地爲本」以下復釋上文﹐又全屬空衍無義味﹐皆所謂「膚廓大話也。」「麟」「鳳」「龍」何從而畜﹖更迂誕。﹝卷四一﹐頁二五﹞

故先王患禮之不達於下也﹐故祭帝於郊﹐所以定天位也﹐祀社於國﹐所以列地利也﹐祖廟所以本仁也﹐山川所以儐鬼神也﹐五祀所以本事也。故宗祝在廟﹐三公在朝﹐三老在學。王﹐前巫而後史﹐卜筮瞽侑皆在左右﹐王中心無爲也﹐以守至正。

宗廟委之宗祝﹐朝廷委之三公﹐學校委之三老。前巫後史﹐禱祠紛若﹔卜筮瞽侑﹐尊信鬼神﹐王居於中﹐其心無爲﹐以守至正。畫出一淸淨黃老面目來。吁﹗王道豈如是乎﹖孔子言舜無爲而治﹐非言心無爲也。老莊之學只是心無爲﹐後來釋氏又將此心看成空空洞洞﹐本來無一物﹐驅入涅盤中去﹐謂之形滅神存﹐則更幽渺矣。又太極圖說曰「聖人定之以中正仁義而主靜。」「中正」卽此「中正」﹐攺爲「主靜」而增以「仁義」。﹝卷四二﹐頁三﹞

故禮行於郊﹐而百神受職焉。禮行於社﹐而百貨可極焉。禮行於祖廟﹐而孝慈服焉。禮行於五祀﹐而正法則焉。故自郊社祖廟山川五祀﹐義之修而禮之藏也。

上云「祀社於國﹐所以列地利。」此云「禮行於社﹐而百貨可極。」「郊」「社」並爲國之大典﹐如其說﹐則爲貨利而已矣﹐謬甚﹗鄭氏釋「貨」爲「金玉之屬」﹐本是。孔氏以其義之未允﹐增入「五穀」﹐不知「食」「貨」有別﹐洪致「八政」分「食」與「貨」爲二也。﹝卷四二﹐頁七﹞

是故夫禮﹐必本於大一﹐分而爲天地﹐轉而爲陰陽﹐變而爲四時﹐列而爲鬼神。其降曰命﹐其官於天也。

「大一」﹐本莊子「大一形虛」及「主之以大一」。又荀子以「歸大一」﹐呂覽彊爲之名謂之「大一」。又「太一」﹐星名﹐丹元子作「太乙」﹐又易名「太一」﹐幹鑿度有「太乙下九宮法」﹐又作數名﹐有「君基太乙」「五福太乙」諸名﹐皆道家及讖數之學也。「分而爲天地」﹐卽老子「天得一以淸﹐地得一以寧」之說。「列而爲鬼神」﹐卽老子「神得一以靈」之說。「官於天」﹐亦本莊子。﹝卷四二﹐頁九﹞

夫禮必本於天﹐動而之地﹐列而之事﹐變而從時﹐協於分藝﹐其居人也曰養﹐其行之以貨力﹑辭讓﹐飲﹑食﹑冠﹑昏﹑喪﹑祭﹑射﹑禦﹑朝﹑聘。

上云「禮必本於大一﹐分而爲天地」﹐此又云「禮必本於天﹐動而之地」﹐皆空泛不實﹐遊移無定之語﹐所謂彊納以禮者也。﹝卷四二﹐頁一一﹞

故禮義也者﹐人之大端也﹐所以講信修睦而固人肌膚之會﹑筋骸之束也﹔所以養生﹑送死﹑事鬼神之大端也﹔所以達天道﹑順人情之大竇也。故惟聖人爲知禮之不可以已也﹐故壞國﹑喪家﹑亡人﹐必先去其禮。

祇緣見禮在外﹐故以爲「固肌膚之會﹐筋骸之束」而已。﹝卷四二﹐頁一四﹞

故聖王修義之柄﹐禮之序﹐以治人情。故人情者﹐聖王之田也。修禮以耕之﹐陳義以種之﹐講學以耨之﹐本仁以聚之﹐播樂以安之。

前云「禮也者君之大柄」﹐此又云「聖王修義之柄﹐禮之序」﹐可見皆是遊移無定之言。又前云「以四時爲柄。」﹝卷四二﹐頁一六﹞

故禮也者﹐義之實也。協諸義而協﹐則禮𨿽先王未之有﹐可以義起也。

孔子曰「君子義以爲質﹐禮以行之。」此云「禮也者﹐義之實也。」則是「禮以爲質﹐義以行之矣」﹐與孔子說正相反﹐且云「禮爲義之實」﹐則「義爲禮之文」乎﹖禮器云「義理﹐禮之文也。」辧見本篇。又孟子「以禮爲義之節」文﹐而此「以禮爲義之實」﹐與孟子說亦相反﹐此皆告子義外之旨﹐故與聖賢之說乖反如此。「協諸義而協﹐則禮𨿽先王未之有﹐可以義起也」﹐此又與上所言之旨違。旣是「禮爲義之實」﹐「義爲禮之文」﹐何得又謂「禮協諸義而協﹐未有者﹐可以義起」乎﹖此正合「義以爲質﹐禮以行之」之說矣。惟「義以爲質﹐禮以行之」﹐所以「禮協諸義而協﹐未有者﹐可以義起也」。其自相乖反﹐又如此。﹝卷四二﹐頁一九﹞

故治國不以禮﹐猶無耜而耕也。爲禮不本於義﹐猶耕而弗種也。爲義而不講之以﹝「不講之以學」﹐原缺「以」字﹐據今本補。﹞學﹐猶種而弗耨也。講之以學而不合之以﹝「不合之以仁」﹐原缺「以」字﹐據今本補。﹞仁﹐猶耨而弗獲也。合之以仁而不安之以樂﹐猶獲而弗食也。安之以樂而不達於順﹐猶食而弗肥也。

「禮」「義」「學」「仁」「樂」「順」六者﹐不相交粘。「禮」「樂」一例﹐「仁」「義」一例。今曰「從禮爲義﹐從義爲學﹐從學爲仁﹐從仁爲順」﹐可通乎﹖又「學」是總名﹐可括「禮」「樂」「仁」「義」﹐不得間於其中。「順」字尢無意義﹐悉欠達。﹝卷四二﹐頁二三﹞

故聖王所以順﹐山者不使居川﹐不使渚者居中原﹐而弗敝也。用水火金木﹐飲食必時。合男女﹐頒爵位﹐必當年徳﹐用民必順。故無水旱昆虫之災﹐民無凶饑妖孽之疾。故天不愛其道﹐地不愛其寶﹐人不愛其情。故天降甘露﹐地出醴泉﹐山出器車﹐河出馬圖﹐鳳皇麒麟皆在郊棷﹐龜龍在宮沼﹐其餘鳥獸之卵胎﹐皆可俯而窺也。則是無故﹐先王能修禮以達義﹐體信以達順故﹐此順之實也。

此純乎讖緯之言。據鄭注﹕「器謂銀甕丹甑﹐出援神契。」據孔疏﹐「山出器車」﹐出禮緯斗威儀。「河出馬圖﹐鳳皇麒麟皆在郊棷」﹐出中候握河紀。堯時河圖龍銜亦文綠色。注云「龍而形象馬﹐故云馬圖。」及鳳皇巢阿閣﹐鳥獸之卵胎﹐皆可俯而窺﹐本莊子﹕「至徳之世﹐……鳥鵲之巢可攀援而窺。」﹝卷四二﹐頁二七﹞

禮器

篇名禮器。鄭氏謂﹕「其記禮使人成器。」徐伯魯謂﹕「明禮樂之不可無﹐猶器用之不可闕。」並非。陳可大謂﹕「行禮者明用器之制。」近是﹐然有未盡也。作此篇者﹐乃當時之儒而雜老氏之教者﹐故見禮爲後起﹐不過器而已。於是言多少﹑大小﹑髙下﹑文質之不同﹐而取以名篇爾。此篇固有踳駁處﹐然較禮運猶勝。又多取郊特牲之文爲說﹐尙不失典刑﹐未可全棄﹐列中帖。知其取郊特性者﹐觀篇中文辭格制自可了然。後儒第見禮器4。於郊特牲之前﹐遂謂﹕「禮器在前﹐郊特牲在後。」失之矣。﹝卷四三﹐頁一﹞

禮器是故大備。大備﹐盛徳也。禮釋回﹐增美質。措則正﹐施則行。其在人也﹐如竹箭之有筠也﹐如松柏之有心也。二者居天下之大端矣。故貫四時而不攺柯易葉。故君子有禮﹐則外諧而內無怨﹐故物無不懷仁﹐鬼神饗徳。

「筠」﹐竹節也﹐竹節均﹐故曰筠。謂竹箭無心﹐而其勁在節﹔松柏無節﹐而其堅在心。二者大端可見﹐所以能貫四時而不攺柯易葉也。在人有禮﹐亦如竹箭之有筠﹐松柏之有心也。人旣有禮﹐則外諧內無怨﹐物懷仁﹐鬼神饗徳。亦如竹箭有筠﹐松柏有心﹐則貫四時而不攺柯易葉也。鄭氏以「筠」爲「竹之靑皮」﹐又因下有「外」「內」字﹐遂以「竹箭」貼「外諧」﹐以「松柏」貼「內無怨」﹐使前後文義雜亂不明﹐諸解皆從之﹐何與﹖﹝卷四二﹐頁三﹞

先王之立禮也﹐有本有文。忠信﹐禮之本也﹔義理﹐禮之文也。無本不立﹐無文不行。

禮具於四徳﹐非吾心以外物﹐所謂「辭讓之心」是也。若忠信﹐則是此心誠實無妄之謂﹐又別一義﹐非可以忠信與禮並言也﹐況謂忠信爲禮之本乎﹖祇緣老氏崇尙虛無朴素﹐見得此禮﹐只是玉帛紛華﹐故深嫉之﹐以爲忠信之薄而亂之首。此云「忠信﹐禮之本也。」忠信旣爲之本﹐則禮爲禮忠信之薄矣﹗儒言而老義﹐似是而實非﹐學者讀之不覺也。至云「義理﹐禮之文也。」尢悖。孔子曰「君子義以爲質﹐禮以行之。」孟子曰「心之所同然者﹐何也﹖謂理也﹐義也。」是禮所以行義﹐而義理皆吾心之物﹐何得謂禮之文乎﹖且忠信亦無非義理也﹐忠信卽理﹐其所以宜忠宜信處﹐卽義﹐又不得將義理與忠信對言也。孔子曰「信以成之。」則信亦所以成義﹐而忠信又不得較義理爲文本也。老子以仁義爲後起﹐故見得義理甚粗﹐且好質惡文﹐欲盡去其文﹐而自守其率易儉嗇。故其學大抵以義理爲禮之文﹐以義理爲禮之文﹐則此外別無所謂禮之文﹐是之謂「無體之禮」。將一切揖讓﹑周旋﹑恭敬﹑交際﹐必欲盡滅而後已。噫﹗如此言禮﹐實同毀禮﹐於吾儒有毫釐千之別﹐烏可以弗辧哉﹗﹝卷四三﹐頁五—六﹞

禮也者﹐合於天時﹐設於地財﹐順於鬼神﹐合於人心﹐理萬物者也。是故天時有生也﹐地理有宜也﹐人官有能也﹐物曲有利也。故天不生﹐地不養﹐君子不以爲禮﹐鬼神弗饗也。居山以魚﹖爲禮﹐居澤以鹿豕爲禮﹐君子謂之不知禮。

「人官有能」頂上「人心」言。「官」﹐司也。如所謂「心之官」。舊解謂﹕「爵位之官。」非是。居山不以魚虌爲禮﹐居澤不以鹿豕爲禮﹐如此言禮甚粗。然第謂貧賤之民力難遠物﹐不以爲貴則可耳。卽如下士﹑庶人祭用特豚﹐及夏有魚麥之薦﹐使其居山將不用魚﹐居澤將不用豕乎﹖非通論矣。﹝卷四三﹐頁七﹞

故必舉其定國之數﹐以爲禮之大經。禮之大倫﹐以地廣狹﹔禮之厚薄﹐與年之上下。是故年𨿽大殺﹐眾不匡懼﹐則上之制禮也節矣。

此與王制「制國用﹐必於歲之杪」及「用地小大﹐視年丰凶」諸說同義。然此亦是制耳﹐而謂禮之大經﹑大倫﹐得無過與﹖﹝卷四三﹐頁八—九﹞

禮﹐時爲大﹐順次之﹐體次之﹐宜次之﹐稱次之。堯授舜﹐舜授禹﹐湯放桀﹐武王伐紂﹐時也。詩云「匪革其猶﹐聿追來孝。」天地之祭﹐宗廟之事﹐父子之道﹐君臣之義﹐倫也。社稷山川之事﹐鬼神之祭﹐體也。喪祭之用﹐賓客之交﹐義也。羔豚而祭﹐百官皆足﹔大牢而祭﹐不必有餘﹐此之謂稱也。諸侯以龜爲寶﹐以圭爲瑞。家不寶龜﹐不藏圭﹐不臺門﹐言有稱也。

「羔豚」「大牢」﹐總言天子諸侯之祭。言「羔豚」以見小﹐言「大牢」以見大耳。﹝卷四三﹐頁一○﹞

禮﹐有以多爲貴者﹕天子七廟﹐諸侯五﹐大夫三﹐士一。天子之豆二十有六﹐諸公十有六﹐諸侯十有二﹐上大夫八﹐下大夫六。諸侯七介七牢﹐大夫五介五牢。天子之席五重﹐諸侯之席三重﹐大夫再重。天子崩七月而葬﹐五重八翣﹔諸侯五月而葬﹐三重六翣﹔大夫三月而葬﹐再重四翣。此以多爲貴也。

豆數﹐鄭氏執儀禮周禮解之﹐惟聘禮「八豆﹐爲上大夫」﹐及公食大夫「六豆﹐爲下大夫」﹐與此合﹐其餘悉否。周禮掌客﹕「公之豆四十﹐侯伯之豆三十有二﹐子男之豆二十有四。」與此皆不合。周禮大抵極尙繁侈﹐如膳夫「王之食品」﹐致爲不經。此饔餼之數﹐亦自應不合也。鄭以此所言爲「堂上之數﹐如公十六﹐加東﹑西夾各十二﹐爲四十﹔侯十二﹐加東﹑西夾各十﹐爲三十二﹔子男十二﹐加東﹑西夾各六﹐爲二十四。」按﹕「東﹑西夾」者﹐聘有「西夾六豆」及「東方亦如之」之文。鄭因取而附會之﹐以禮記之少﹐湊合周禮之多。謂禮器所言者﹐「堂上也」﹔周禮所餘者﹐「夾室也」。不知禮器﹑周禮皆直言「豆數」﹐禮器未嘗獨舉「堂上」﹐周禮未嘗分別「堂上」與「夾室」﹔禮器與周禮不相謀﹐禮器﹑周禮與儀禮又不相謀也。孔氏亦謂「鄭以意量之」﹐蓋已不能爲之揜矣。且據其意﹐應以周禮「子男」合此「上大夫」﹐而周禮「子男」除「夾室各六﹐則爲十二」﹐又不合「上大夫八」矣。然何不云「子男堂上八」﹖如是旣可與「侯伯」不同﹐說見下。又可合「上大夫八」。而其不能云「子男堂上八」者﹐則以儀禮「夾室各六﹐止於二十」﹐又不合周禮「二十四」故也。然何不云「子男堂上八﹐夾室各八」﹖如是乃可合周禮「二十四」。而其不能云「子男﹐夾室各八」者﹐則又以儀禮止言「夾室六」﹐不合儀禮故也。所以於此竟不言之﹐辭窮昭然可見﹐若然徒虛舉周禮「子男」何爲可笑乎﹖又其謂周禮「侯伯十二﹐子男亦十二」﹐全無降殺﹐亦未允﹐總之滲漏百出也。「介」﹐副也﹐字與「﹖」通。檀弓下「國君七﹖﹐大夫五﹖」﹐與此同。「天子之席五重」﹐周禮司幾筵「天子席惟三重」﹐疏引熊氏謂﹕「天子祫祭席五重﹐禘則宜四重﹐時祭三重。」此亦曲說。「天子葬時五重」﹐鄭引士喪禮下篇﹕「陳器曰抗木﹐橫三縮二﹐加抗席﹐加茵﹐用疏布﹐緇剪有幅﹐亦縮二橫三﹐此士禮一重﹐天子則五重。」或謂﹕「棺四重與﹖而五。」此亦一說。﹝卷四三﹐頁一二—一三﹞

有以少爲貴者﹕天子無介﹐祭天特牲。天子適諸侯﹐諸侯膳以犢。諸侯相朝﹐灌用郁鬯﹐無籩豆之薦。大夫聘﹐禮以脯醢。天子一食﹐諸侯再﹐大夫士三﹐食力無數。大路繁纓一就﹐次路繁纓七就。圭璋特﹐琥璜爵。鬼神之祭單席。諸侯視朝﹐大夫特﹐士旅之。此以少爲貴也。

此節之文可疑者二﹕一則「食數」也。儀禮特牲「祭屍九飯」﹐少牢﹕「祭屍十一飯」﹐應以多爲貴﹐豈反貴少乎﹖論語魯有「三飯」「四飯」之樂官﹐則諸侯亦非止於再矣。陳用之謂﹕「正飯貴多﹐加飯貴少。」恐臆說。徐伯魯謂﹕「此皆公庭禮會之食﹐私食則否。」若然﹐公少而私多﹐益失理矣。一則「鬼神之祭單席」也。顧命四席皆曰「敷重」﹐卽「重席」也。今以單席爲貴﹐何與﹖至若諸侯相朝﹐灌用郁鬯﹐此後世諸侯僭用者﹐亦不得舉以爲禮。洛誥「秬鬯二卣」﹐君賜之。王制云「諸侯未賜圭瓚﹐則資鬯於天子。」是也。

「大路繁纓一就﹐次路繁纓七就」﹐郊特牲云「大路繁纓一就﹐先路三就﹐次路五就。」鄭注郊特牲謂「禮器『七』字誤」﹐於義或然。蓋此篇多取郊特牲爲說﹐如此節云「祭天特牲。天子適諸侯﹐諸侯膳以犢。」此郊特牲文﹐則此處亦取之﹐可知。但鄭執周禮巾車﹕「五路﹐如玉路﹐……繁纓十有二就」之類﹐是以多爲貴﹐與此不合﹐因謂「此爲殷祭天之車」則妄矣。按﹕顧命「四輅」﹕路同大輅﹑綴輅﹑先輅﹑次輅﹐此周之輅也。而郊特牲「大路﹑先路﹑次路」﹐有其三﹐第少「綴路」耳。豈得遂謂殷制乎﹖大抵顧命「四路」執周禮「五路」解者並誤﹐玆不詳。﹝卷四三﹐頁一六—一七﹞

有以小爲貴者﹕宗廟之祭﹐貴者獻以爵﹐賤者獻以散﹔尊者舉觶﹐卑者舉角。五獻之尊﹕門外缶﹐門內壺﹐君尊瓦甒。此以小爲貴也。

孔氏曰「特牲﹑少牢禮『屍入﹐舉奠觶』﹐是尊者舉觶。特牲『主人受屍酢﹐受角飲』﹐是卑者舉角。」按﹕特牲又云「酌屍以角﹐旅﹖以觶。」然此未可單舉一邊而言之矣。「五獻」﹐鄭氏執周禮大行人「子男享禮五獻」﹐以此爲「子男之享禮」﹐亦未然。據義例﹐爲貴者皆指天子﹑諸侯﹐諸侯以下漸不爲實矣。則此亦指諸侯可知也。﹝卷四三﹐頁一九—二○﹞

有以下爲貴者﹕至敬不壇﹐掃地而祭。天子諸侯之尊廢禁。大夫士棜禁﹐此以下爲貴也。

「廢禁」﹐無足故曰廢。「棜禁」﹐有足。鄭氏以「棜禁」爲「無足」﹐非。

此云「大夫士棜禁」﹐玉藻云「大夫用棜﹐士用禁」﹐亦相合﹐何也﹖承酒尊皆謂之禁。大夫之禁足稍低﹐形制似棜﹐故謂之棜﹐實無大分別﹐故此言大夫兼士也。鄭氏曰「大夫用斯禁﹐士用棜禁。」謬。按﹕儀禮鄕飲酒「斯禁」﹐「斯禁」卽「禁」。此言士禮﹐而鄭彊執周禮「鄕大夫職」以解「鄕飲酒禮」﹐故以「斯禁」爲大夫所用﹐特於此處明之。不知玉藻云「大夫用杅﹐士用禁」﹐今云「大夫用斯禁﹐士用杅禁」﹐則全與玉藻違矣。此云「大夫士杅禁」﹐本以大夫爲主﹐兼士而言。今云「士用杅禁」﹐則別去所主而反卑屬所兼矣。鄭武斷一經﹐而必多方以爲之地以誤及他經類如此。余見玉藻。﹝卷四三﹐頁二一﹞

禮有以文爲貴者﹕天子龍衮﹐諸侯黼﹐大夫黻﹐士元衣纁裳。天子之冕朱綠藻﹐十有二旒﹐諸侯九﹐上大夫七﹐下大夫五﹐士三。此以文爲貴也。

「天子龍衮」以下﹐孔氏執周禮﹕「上公亦衮﹐又侯伯鷩﹐子男毳﹐孤﹑卿肴絺﹐大夫玄士爵弁元衣纁裳。」而以此爲夏﹑殷禮。「天子之冕朱綠藻」﹐鄭氏執周禮「天子五采藻」﹐而以此爲似夏﹑殷禮﹐皆非也。方性夫曰「藻以五采﹐特曰朱綠﹐則舉其華者以該之也﹐亦與雜帶「君﹐朱綠」同義。注疏必以爲前代而非周﹐甚不必也。」按﹕此𨿽屬調和之說﹐然義亦自通。「諸侯九﹐上大夫七﹐下大夫五﹐士三」﹐孔氏執周禮「旒數隨命數」﹐而以此爲夏﹑殷禮﹐亦非也。嘗嘆鄭孔於王制之不合周禮者﹐皆以爲夏殷禮﹐今於禮器亦然。孔子於夏﹑殷禮已無徵﹐而周末秦漢之人﹐反能徵之。噫﹗愚亦甚矣。﹝卷四三﹐頁二二—二三﹞

有以素爲貴者﹕至敬無文﹐父黨無容﹐大圭不琢﹐大羹不和﹐大路素而越席﹐犧尊疏布鼏﹐樿杓。此以素爲貴也。

鄭氏以「琢」爲「篆」之誤﹐以「犧」爲「娑」﹐皆謬。而卽孔氏亦不從之。﹝卷四三﹐頁二四﹞

古之聖人﹐內之爲尊﹐外之爲樂﹐少之爲貴﹐多之爲美。是故先王之制禮也﹐不可多也﹐不可寡也﹐惟其稱也。

上數節大意言禮之有稱﹐因歷舉多少﹑大小﹑髙下﹑文質﹑諸器之不同﹐兩兩相對爲言。但取行文章法好看﹐其實只在器數上見禮﹐與聖人「禮云禮云」之旨正相刺謬。吁﹗此其所以爲禮器與。﹝卷四四﹐頁三﹞

管仲鏤簋朱紘﹐山節藻梲﹐君子以爲濫矣。晏平仲祀其先人﹐豚肩不揜豆﹐澣衣濯冠以朝﹐君子以爲隘矣。

按﹕「山節藻梲」﹐論語本指臧文仲﹐今指管仲﹐雜記亦同。然則臧文仲亦有所效法耶﹖抑後之記者之附會也。﹝卷四四﹐頁五﹞

孔子曰「我戰則克﹐祭則受福﹐蓋得其逆矣。」

「我戰則克」二句﹐本效特性結春田之語。蓋田以習戰﹐因取其獲以供祭祀﹐故有此二句。今列於此﹐頗不協﹐故知禮器引郊特牲也。孔氏曰「祗應云祭受福﹐連言戰者﹐以二句相連﹐故引之。」然上亦何嘗專言祭乎﹖又此二句在郊特牲結田獵之義猶可﹐今作孔子之言﹐並非矣。聖人不應如此自詡﹐且戰豈能必克﹖孔子「臨事而懼」之說謂何﹖祭先豈爲邀福﹖下文「祭祀不祈」之說又謂何﹖﹝卷四四﹐頁六﹞

君子曰「祭祀不祈﹐不麾蚤﹐不樂葆大﹐不善嘉事﹐牲不及肥大﹐薦不美多品。」

「祭祀不祈」﹐謂祭先也﹐若祈年﹑祈縠則可。「牲不及肥大﹐薦不美多品」﹐按﹕左傳云「博碩肥腯」祭統云「苟可薦者﹐莫不咸在」﹐郊特牲云「不敢用常褻味而貴多品」﹐則此二句未免義鄰儉嗇矣。﹝卷四四﹐頁六—七﹞

孔子曰「臧文仲安知禮﹗夏父弗綦逆祀﹐而弗止也。燔柴於奧﹐夫奧者﹐老婦之祭也﹐盛於盆﹐尊於瓶。

鄭氏曰「奧爲爨字之誤﹐或作﹖。按﹕論語王孫賈論「奧」「﹖」﹐則「奧」「﹖」有別﹐柰何以「奧」爲「爨」﹐或爲「﹖」乎﹖﹝卷四五﹐頁一﹞

禮也者﹐猶體也。體不備﹐君子謂之不成人。設之不當﹐猶不備也。體有大有小﹐有顯有微。大者不可損﹐小者不可益﹐顯者不可揜﹐微者不可大也。故經禮三百﹐曲禮三千﹐其致一也。未有入室而不由戶者。

中庸云「禮儀三百﹐威儀三千﹐皆言儀也。此云「經禮三百﹐曲禮三千﹐似放其語﹐然亦失之。夫經禮者﹐五品之人倫盡之矣﹐安得有三百乎﹖自有此說﹐而後之解中庸者﹐又據此以「禮儀」爲「經禮」﹐「威儀」爲「曲禮」﹐誤之誤也。然此「經禮」「曲禮」﹐亦不過謂禮之大小有如此耳﹐初未嘗指一書而言之也。鄭氏則以周禮爲經禮﹐朱仲晦則以儀禮爲經禮﹐夫作禮器者﹐大抵周﹑秦間人﹐其時周禮未出﹐安得預指之﹖至於儀禮其書﹐本名爲「儀」﹐正是曲禮之類﹐乃反以爲經禮﹐何耶﹖且必欲各憑臆見﹐求一書以實之﹐古今陋學洵有同揆矣。

「其致一也」﹐謂𨿽有三百﹑三之多﹐要其極致﹐則一而已矣。鄭氏以「一」爲「誠」﹐陳可大以「一」爲「敬」﹐皆謬。鄭﹑陳以下文有「誠」「敬」字﹐故云。然不知記文每段爲義﹐初何嘗聯合乎﹖﹝卷四五﹐頁二—三﹞

周坐屍﹐詔侑武方﹐其禮亦然﹐其道一也﹔夏立屍而卒祭﹔殷坐屍。周旅酬六屍﹐曾子曰「周禮其猶醵與﹗」

「立屍」「坐屍」﹐說見郊特牲「舉斝角」下。「武」﹐鄭氏謂「無」字﹐聲之誤。郝仲輿曰「武﹐步也。方﹐謂行禮進退之方。屍不動而詔侑行禮﹐皆祝與佐食輩行之。」三說未詳孰是。﹝卷四五﹐頁七﹞

君子曰﹕禮之近人情者﹐非其至者也。郊血﹐不大腥﹐三獻爓﹐一獻孰。

按「郊」與「大饗」「三獻」「皆有血」「腥」「爓」「孰」。鄭氏曰「遠近備古今也。尊者先遠。」此善斡旋記文處。然謂﹕「三獻爲祭社稷五祀﹐一獻爲祭羣小祀。」蓋比擬周禮司服「絺冕」「玄冕」﹐由子男五獻以下差之則無謂耳﹐郊特牲以此爲「不饗味而貴气臭」﹐此云「禮近人情﹐非其至」﹐未免過於作意﹐便成語病。禮豈有不出於人情者﹐而曰「近之﹐非其至」乎﹖﹝卷四五﹐頁九—一○﹞

郊特牲

此篇立義多醇正﹐而文气亦古﹐禮器多本此﹐詳篇內。則作者之時代亦約略可知矣。篇中述「冠」「昏」之義兩章﹐記後有冠義昏義兩篇﹐說者謂此兩章本於後兩篇﹐今誤在此﹐不知後兩篇皆掇拾此兩章而爲之﹐其所增者﹐義多蹖駁﹐絕不相類﹐明者當自知之。﹝卷四六﹐頁一﹞

郊特牲﹐而社稷大牢。天子適諸侯﹐諸侯膳以犢﹔諸侯適天子﹐天子賜之禮大牢﹐貴誠之義也。故天子牲孕弗食也﹐祭帝弗用也。

孔氏謂此以郊祭名篇。先儒說「郊」﹐其義有二﹕鄭氏以爲「天有六天﹐丘郊各異」﹐王氏難鄭以「天體無二﹐郊卽圜丘﹐圜丘卽郊」﹐此鄭王二家之大旨也。愚按﹕鄭說皆本周禮及緯書。周禮如司服「王祀昊天上帝﹐則大裘而冕﹐祀五帝﹐亦如之」﹐小宗伯「兆五帝於四郊」之類是也。緯書如「紫微宮爲天帝。太微宮有五帝座星﹕靑帝曰靈威仰﹐赤帝曰赤熪怒﹐白帝曰白招拒﹐黑帝曰汴光紀﹐黃帝曰含樞紐」之類是也。故鄭謂﹕「冬至﹐祀於圜丘者﹐天皇六帝也。夏至﹐祀於南郊者﹐感生帝也。五時迎气者﹐五天帝也。感生帝別於四帝﹐是有六天。」後儒因謂﹕「凡祭之數﹐圜丘與郊﹐二﹔五時迎气﹐五﹔通爲七﹔九月大饗﹐八﹔雩祭﹐九﹔是有九祭也。」嗚呼﹗天何如是之多﹖祭何如是之數耶﹖自古惟冬至祀天於南郊﹐下曰「郊之祭也﹐迎長日之至」是也。周禮「圜丘」之名﹐蓋不可信。此外惟孟春祈縠亦名郊﹐止此二郊而巳。說詳下「郊之用辛也」下。至於經傳或稱帝﹐或稱上帝者﹐皆天也。若周禮稱天曰「昊天上帝」﹐曰「天神」﹐曰「大神」﹔緯書稱天曰「天皇大帝」﹐曰「紫微大帝」﹐曰「北極耀」﹐曰「魄寶」﹐皆不經之說也。五帝之名﹐詩書無之﹐始見於月令﹐爲大皞﹑炎帝﹑少皞﹑顓頊﹑黃帝。後儒以周禮爲五天帝﹐因謂月令爲五人帝﹐馬﹑賈﹑王之徒則以周禮同月令﹐皆爲人帝﹐不主天帝之說。夫月令「迎四時於四郊」﹐亦止言「迎時」不言「迎帝」。自周禮有「兆五帝於四郊」之文﹐而鄭氏遂附會以爲「迎帝」焉﹔以及周禮言「祀五帝」等﹐諸「祀昊天上帝﹐服大裘而冕」﹔緯書「靈威仰」「赤熪怒」諸名﹐亦皆不經之說也。凡此皆不辧可知其妄矣。第鄭謂「六天郊丘異祭」﹐王謂「一天郊丘同祭」﹐卽無論有識者﹐亦知是王而非鄭。然而當日王之難鄭﹐終不足以盡折其非﹐而後世之儒又多持依違兩可之見者何也﹖則皆以周禮一書誤之也。鄭倚周禮爲經﹐得以陰用其緯書之邪說。當西漢之末﹐讖緯盛行﹐周禮亦顯於其際﹐安知周禮之「五帝」非卽如緯書所云乎﹖則周禮幾何而不同於緯書也。而王主月令「五人帝」之說﹐按之周禮自爲不合﹐乃不能明言周禮之僞﹐而其云「郊丘同祭」﹐仍惑於周禮爲說﹐此非王之難鄭﹐終不足以盡折其非者乎﹖歷視宋儒所說﹐如劉執中謂鄭「天有六」爲誤。又謂周禮「五帝」爲正經。唐與政謂肅謂﹕「迎气﹑明堂皆祭人帝。」若是﹐則周禮「煙祀五帝」皆非「祭天」可也。陳用之謂﹕「肅合郊﹑丘而一﹐則是以五帝爲人帝﹐則非有天地則有五方﹐有五方則有五帝﹐果以月令五人帝爲五帝﹐則前此豈無司四時者乎﹖」此皆執周禮以伸王者。陸農師謂﹕「合鄭﹑王而以理折之﹐天固有六﹐而祭寔無異。」此祖述鄭說而以示爲鄭王調停者﹐其識尢陋﹐此非後世之儒多持依違兩可之見者乎﹖故曰「皆周禮一書誤之也。」禮器郊特牲各自爲書﹐輯記者偶萃爲一處﹐又適敍禮器於郊特牲之前耳。其實作禮器者在郊特牲之後﹐何以見之﹖禮器分別「大小」「多少」等義﹐皆摭拾諸禮文爲之。其云「祭天特牲。天子適諸侯﹐諸侯膳以犢」﹐及「大路繁纓一就﹐次路繁纓七就」﹐皆取郊特牲之文而小變之者。鄭氏於此節曰「此以小爲貴也。」孔氏曰「郊特牲文承禮器之下﹐覆說以小爲貴之事。」鄭氏又於「大路繁纓」節曰「此因上說以少爲貴者。」嗟乎﹗禮記四十九篇﹐果爲一人之作乎﹖其在前者﹐果其人之前作﹔在後者﹐果其人之後作乎﹖甚可嗤也﹗此節本文明言「貴誠」﹐其無「貴小之意」﹔「大路繁纓」節是說「尊卑之制」﹐亦並無「貴少之意」。今悉外本文而遠承前篇立說﹐亦可謂﹕「固哉﹗爲禮矣。」﹝卷四六﹐頁四—七﹞

大路繁纓一就﹐先路三就﹐次路五就。郊血﹐大饗腥﹐三獻爓﹐一獻孰﹐至敬不饗味而貴气臭也。諸侯爲賓﹐灌用郁鬯﹐灌用臭也。大饗﹐尙腶修而已矣。

說見上。鄭氏以禮器「次路七就」「七」字爲誤﹐不知禮器取此也﹐而其或小變之﹐或字誤﹐均未可知﹐余詳禮器。「郊血」四句﹐及「諸侯爲賓」二句﹐皆言「不饗味而貴气臭」之義﹐其文亦錯落渾古。禮器以「郊血」四句﹐言「禮之近人情者﹐非其至」﹔以「諸侯爲賓」二句﹐言「禮之以少爲貴」﹐則禮器之取此明矣。孫文融曰「腶修非气臭﹐但不極味。言尙此﹐則此外皆饗其臭耳。」此論甚細。鄭氏釋爲「亦不享味」﹐諸家皆混承之非是。﹝卷四六﹐頁九﹞

大饗﹐君三重席而酢焉。三獻之介﹐君專席而酢焉。此降尊以就卑也。

陳用之謂﹕「周禮﹐天子之席不過三重﹐諸侯之席止於二重﹐則國君之席三重者﹐是殷之制。」如其說﹐則殷禮反文於周禮耶﹗「三獻之介」﹐大夫也。「君專席而酢」﹐則大夫亦應是專席。禮器謂﹕「大夫之席再重」﹐亦所謂小變之者。孔氏曲解以爲﹕「大夫席𨿽再重﹐今爲介﹐降一席﹐祗合專席。」孔氏之禮也。﹝卷四六﹐頁一二—一三﹞

饗褅有樂﹐而食嘗無樂﹐陰陽之義也。凡飲﹐養陽气也﹔凡食﹐養陰气也。故春褅而秋嘗﹔春享孤子﹐秋食耆老﹐其義一也。而食嘗無樂。飲﹐養陽气也﹐故有樂﹔食﹐養陰气也﹐故無聲。凡聲﹐陽也。

鄭氏曰「褅﹐當爲禴之誤。王制曰﹕春禴﹐夏褅。」按﹕鄭據周禮以王制爲夏﹑殷禮﹐而又攺此文以合王制﹐可謂紊亂禮文之甚矣﹗禮言從來不同。祭義亦曰「春褅秋嘗」﹐豈皆誤耶﹗按商頌「顧子烝嘗」﹐魯頌「秋而載嘗」﹐皆有樂。又祭統﹕「大嘗褅﹐升歌淸廟﹐下管象。」而此謂「無樂者」﹐意欲以陰陽分「有樂」「無樂」﹐因以「有樂」「無樂」分「褅」「嘗」耳。欲伸已說﹐未免有湊合之獘。凡祭未有「無樂者」﹐或以儀禮三篇言「卿大夫之祭﹐皆無樂」﹐不知儀禮不言樂耳﹐非無樂也。﹝卷四六﹐頁一四﹞

鼎狙奇而籩豆偶﹐陰陽之義也。籩豆之寔﹐水土之品也。不敢用褻味而貴多品﹐所以交於旦明之義也。

按﹕有司徹言「陳六豆」﹐鄕飲酒義言「六十者三豆﹐……八十者五豆」﹐則此奇偶之說﹐恐未盡然﹐諸家曲解之﹐非是。﹝卷四六﹐頁一七﹞

賓入大門而奏肆夏﹐示易以敬也。卒爵而樂闋﹐孔子屢嘆之。奠﹖而工升歌﹐發徳也。歌者在上﹐匏竹在下﹐貴人聲也。樂由陽來者也﹐禮由陰作者也﹐陰陽和而萬物得。

孔氏曰「饗禮已亡﹐今約大射及燕禮解之。按大射禮﹕『主人納賓﹐賓入及庭﹐公升卽席﹐乃奏肆夏。』燕禮記云﹕『若以樂納賓﹐則賓入庭﹐奏肆夏。』此云『賓入大門』﹐謂朝聘旣畢﹐受燕享之時。燕則大門是寢門﹐饗則大門是廟門。」愚按﹕謂「燕則入寢門﹐饗則入廟門」﹐又謂「朝聘旣畢﹐受燕饗之時」﹐不知此之入門﹐入寢門乎﹖入廟門乎﹖何混而不分也。陳用之曰「哀公問﹝按陳氏所引實爲仲尼燕居篇文。﹞言『入門而金作』﹐則不止肆夏﹐言『升歌』則止於淸廟﹐言『下管』則止於象。此言『入門而奏』則止於肆夏﹐言『升歌』則不止於淸廟﹐言『匏竹則不止於象」。招陳說其不同又如此。然陳又分「哀公問爲饗禮﹐此兼燕禮。」亦臆說。記文無分別「燕」「饗」之義﹐大抵本之襄四年左傳「金奏肆夏之三」﹐及「三夏﹐天子所以饗元侯也」諸說。其謂「入門而奏肆夏」與家語「入門而金作」﹐未始不同﹐卽左傳所謂「金奏肆夏」也。此等處正不必以牽綴彊解爲能事耳。﹝卷四六﹐頁一八—一九﹞

旅幣無方﹐所以刖土地之宜﹐而節遠邇之期也。龜爲前列﹐先知也﹐以鐘次之﹐以和居參之也。虎豹之皮﹐示服猛也。束帛加璧﹐往徳也。

孔氏謂﹕「往徳﹐北本爲任徳。」按﹕當以「任徳」爲是。又禮器言「尊徳」﹐義亦相近﹐則非「往徳」益可知。﹝卷四六﹐頁一九﹞

朝覲﹐大夫之私覿﹐非禮也。大夫執圭而使﹐所以申信也﹔不敢私覿﹐所以致敬也。而庭寔私覿﹐何爲乎諸侯之庭﹖爲人臣者無外交﹐不敢貳君也。

據文義﹐首言「國君朝覲於鄰國﹐大夫從君而行私覿﹐非禮也。其大夫執圭專使而聘﹐所以申信也﹔亦不敢私覿﹐所以致敬也。然而庭寔私覿﹐何爲乎諸侯之庭哉﹖爲人臣者﹐無外交﹐示不敢貳君也。」自注疏解此文因鄕黨﹕「孔子執圭﹐私覿。」故於「大夫執圭而使」二句﹐補「聘宜私覿」之義﹔於「不敢私覿」二句﹐又遙繳上「朝覲之大夫不宜私覿」之義﹐甚爲迂折﹐全失本文兩所以直下語气。按﹕古者相見必以禮﹐故「朝」「覲」「聘」「使」﹐皆有私覿之禮。記者必以「私」字爲不可訓﹐故言此。不知言「私」者﹐所以別於「公」耳﹐人臣固不可有外交﹐私覿不得遂爲外交也。記文本屬過而曲解之﹐則又非記文意矣。﹝卷四六﹐頁二一﹞

大夫而饗君﹐非禮也。大夫彊而君殺之﹐義也﹐由三桓始也。

「殺」乃「降殺之殺」。注疏作「殺戮之殺」﹐非。孔氏曰「按三桓之前﹐齊公孫無知﹑衛州吁﹑宋長萬皆以彊盛被殺。此云『由三桓始』者﹐據魯而言。」按﹕上云「由齊桓公始」「由趙文子始」皆統天下言﹐非言魯國﹐何獨此言魯國乎﹖辭遁可知。然三桓不見有饗君事﹐不知記文何據而云﹖﹝卷四六﹐頁二二﹞

諸侯之宮縣﹐而祭以白牡﹐擊玉磬﹐朱幹設鍚﹐冕而舞大武﹐乘大輅﹐諸侯之僭禮也。臺門而旅樹﹐反坫﹐繡黼﹐丹朱中衣﹐大夫之僭禮。故天子微﹐諸侯僭。大夫彊﹐諸侯脇。於此相貴以等﹐相覿以貨﹐相賂以利﹐而天下之禮亂矣。諸侯不敢祖天子﹐大夫不敢祖諸侯。而公廟之設於私家﹐非禮也﹐由三桓始也。

「白牡」「大路」﹐皆指周言。鄭氏謂﹕「殷天子禮。」蓋因明堂位「殷白牡」及「大路﹐殷路也」而云。不知魯頌﹕「白牡騂剛。」顧命﹕「大輅在賓階面。」周何嘗不用「白牡」「大路」乎﹖明堂位之言決不可信。且亦未聞殷諸侯有僭禮者﹐鄭氏之言何其不審量而出乎﹖「繡黼」﹐謂衣領上刺繡爲黼形﹐釋器所謂「黼領」是也。「繡」卽尙書「黼﹑黻﹑絺繡」之「繡」。鄭氏攺「繡」爲「綃」﹐非。孔氏曰「五色備曰繡﹐白與黑曰黼﹐不得共爲一物﹐故以繡爲綃。」按﹕「白與黑曰黼﹐五色備曰繡」﹐此考工記云。對舉則其義如是﹐分言則「繡」爲「黼形」﹐何以不可共爲一物之有﹖「諸侯」五句文亦主三桓而言﹐以其祖桓公﹐而以桓廟設於私家也。故言「大夫不敢祖諸侯」﹐而先以「諸侯不敢祖天子」作起﹐故於「大夫」下有說﹐而於「諸侯」下無說也。於諸侯無說者﹐魯有文王廟﹐自周公時已有之矣。然據正義﹕「諸侯不敢祖天子﹐大夫不敢祖諸侯。」此二語凜如冰霜烈日﹐不獨「大夫祖諸侯」之非﹐而「諸侯祖天子」其非自同。不得以魯有周廟﹐鄭祖厲王遂謂﹕「大勛懿戚所宜有也。」孔氏於「大夫不敢祖諸侯」引左傳「凡邑﹐有宗廟先君之主曰都」以爲之說。左傳乃春秋時制﹐不可援以說禮也。﹝卷四七﹐頁三﹞

天子存二代之後﹐猶尊賢也。尊賢不過二代。

此節之義向有兩說﹕一云二王之前﹐更立三代之後爲三恪。據樂記﹕「武王克商﹐未及下車封黃帝﹑堯﹑舜之後﹐及下車封夏﹑殷之後也。」一云二王之前﹐但存一代﹐通二王爲三恪﹔存三恪者﹐不過於三以通三正。此據左傳「封胡公﹐以備三恪」之語也。崔氏曰「郊特牲云﹕『存二代之後﹐尊賢不過二代。』又詩二王之後來助祭。又公羊說云﹕『存二王之後﹐所以通三正。』以上皆無謂。『二王之後爲三恪』之文﹐若更立一代通備三恪﹐則非『不過二代』之意。左傳云『封胡公﹐以備三恪』者﹐謂上同黃帝﹑堯﹑舜﹐非下同夏﹑殷爲三恪也。」此主前一說也。唐天寶議曰「按二王三恪﹐經無正文。崔靈恩據禮記陳武王之封﹐遂以爲通存五代﹐竊恐未安。今據二代之後﹐卽謂之二王﹔三代之後﹐卽謂之三恪。武王所封﹐偶契二王之後﹐非歷代通法。故記云『尊賢不過二代』﹐示政必由舊﹐因取通已爲三也。其二代之前﹐第三代者﹐𨿽遠難師法﹐豈不得錄其後﹖故亦存之。因謂之三恪。左傳云『封胡公以備三恪』是也。是知無五代也。」此主後一說也。今列之於上﹐以備參考。然此等之禮﹐亦第可行於周﹐而不能通其說於周以後何也﹖如秦亦一代﹐漢興將與周並封之乎﹖是則所謂「天子存二代之後」者﹐亦非百世通行之禮矣。又按﹕崔氏之說與記文之義相合﹐徐伯魯本之﹐故曰「存夏﹑殷二王之後﹐而封黃帝堯舜之後﹐謂之三恪。」通典之說與記文相違﹐郝仲輿本之﹐故云「凡古神明後﹐先王皆欲存之。今謂尊賢不過二代﹐何居﹖」﹝卷四七﹐頁七—八﹞

君子南向﹐答陽之義也。臣之北面﹐答君也。大夫之臣不稽首﹐非尊家臣﹐以避君也。

「君之南向﹐答陽之義」﹐所謂「南面而聽天下﹐向明而治」是也﹐非爲答臣之故。若「臣之北面」﹐則爲「答君」故也﹐又非「答陰之義」﹐語似對而義實異。大夫爲諸侯之臣﹐於其君不使稽首﹐所以尊諸侯也。諸侯之爲天子之臣﹐於其臣必用答拜﹐所以尊天子也。然則實似大夫尊家臣﹐諸侯尊大夫矣﹐恐致後如魯之政逮於大夫與三桓﹐子孫微則柰何﹖故有制禮本善﹐而積久不能無獘者﹐此類是也。記文曰「非尊家臣」﹐此一語殊有關系。﹝卷四七﹐頁一○﹞

孔子曰「三日齊﹐一日用之﹐猶恐不敬﹔二日伐鼓﹐何居﹖」

家語云「季桓子將祭﹐齊三日﹐而二日鐘鼓之音不絕。」與此文合。﹝卷四七﹐頁一一﹞

孔子曰「繹之於庫門內﹐祊之於東方﹐朝市之於西方﹐失之矣。」

鄭氏諸解多混「祊」「繹」爲一。又以「祊」爲「祭於門外」﹐且以爲「繹﹐祭於門外」皆誤。凡祭﹐從無在廟門外者。楚茨詩曰「祝祭於祊。」毛傳曰「祊﹐門內也。」釋宮曰「閍﹐卽祊。謂之門。」李巡曰「閍﹐廟門名。」孫炎曰「祊﹐謂廟門也。」其「謂之門」「謂之廟門」者﹐皆指「門內」非「門外」也。假如言「堂」言「室」﹐自謂「堂內」「室內」﹐非「堂外」「室外」可知。本篇後云「索祭﹐祝於祊。不知神之所在﹐於彼乎於此乎﹖或諸遠人乎﹖祭於祊﹐尙曰求諸遠者與﹖」蓋室與堂庭在內爲近﹐廟門在外爲遠﹐故曰「求諸遠」也。祭統曰「詔祝於室﹐而出於祊」﹐蓋本此「求諸遠」之文﹐以「遠」爲「出」﹐謂「由室出也」。禮器曰「設祭於堂﹐爲祊於外﹐故曰﹕於彼乎﹖於此乎﹖」亦本此「求諸遠」之文﹐以「遠」爲「外」﹐謂「堂之外也」。今本文謂「祊之於東方爲失」﹐則祊宜在廟門內之西方也。此經傳言「祊」義也。春秋宣八年﹕「壬午﹐猶繹。」縠梁曰「繹者﹐祭之明日之享賓也。」公羊曰「繹者何﹖祭之明日也。」祭義曰「祭之明日﹐明發不寐﹐享而致之﹐又從而思之。」爾雅曰「繹﹐又祭也。」絲衣詩序曰「繹﹐賓屍也。」今本文謂「繹之於庫門﹐爲失」﹐則繹應在廟門內﹐在庫門內是廟門外也。下云「庫門之內﹐戒百官也。太廟之命﹐戒百姓也。」則庫門在廟門外可知。又家語﹕衛莊公變宗廟﹐易市朝。髙子問孔子﹐孔子答之如此云。此經傳言「繹」之義也。總而論之﹐「祊」與「繹」名不同也。「祊」是「求索於門」之義﹐「繹」是「繹思無已」之義﹐義不同也。「祊」是「今日之祭」﹐「繹」爲「明日又祭」﹐時不同也。「繹」不可在庫門內﹐「祊」不可在東方﹐地不同也。則「祊」與「繹」其不可混也明矣。鄭氏於楚茨詩曰「祊﹐門內平生待賓客之處﹐孝子不知神之所在﹐故博求之﹐禮宜於廟門外之西室」﹐又以「祊」爲「門外」矣。於楚茨詩曰「與祭同日」﹐旣以「祊」爲「祭之日」矣。於禮器「爲祊乎外」曰「枋祭﹐明日之繹祭也。」又以「祊」爲「祭之明日」矣。於此章曰「此二者同時﹐而大名曰繹」﹐與下文「索祭祝於祊」曰「謂之祊者﹐以於繹祭名也。」則又混「祊」於「繹」矣。於此章曰「繹又於其堂﹐神位於西也。」孔氏曰「繹祭之禮﹐當於廟門外之西堂。」則並以「繹」爲「門外」矣。凡如是之錯亂無定﹐不一其說者何也﹖蓋由誤泥祭統「出於祊」與禮器「爲祊於外」之文﹐而認「祊」爲「門外」也。然又見言「祊」之文本在門內﹐於是以「門內之祊」屬之「正祭」﹐而「門外之祊」則屬之於「繹」焉﹐故不難混「祊」於「繹」﹔旣以「祊」屬之於「繹」﹐又不難以「祊」爲「祭之明日」﹔旣以「祊」爲「門外」﹐又不難並以「繹」爲「門外」﹐其相因致誤如此。孔氏曰「凡祊有二種﹐一是正祭之時﹐旣設祭於廟﹐又求神於廟門之內。詩楚茨云﹕『祝祭於祊。』注云﹕祊門內平生賓客之處﹐與祭同日也。』二是明日繹祭之時﹐設饌於廟門外之西室﹐方謂祊。卽上文云『祊之於東方』﹐注云﹕『祊之禮﹐宜於廟門外之西室是也。』此循鄭之﹖。其解禮有若兒戲。而陳氏禮書﹑嚴氏詩緝悉本之。」嗚呼﹗鄭氏釋禮不憚一人而先後異詞﹐一事而彼此異義﹐故禮文因鄭氏之注而紊亂寔甚矣。陸農師及近世朱汝礪亦皆駁鄭「紡」「繹」相混之非﹐然未嘗爲之考訂「祊」「繹」之正義﹐與鄭所以致誤之由﹐及凡祭從無在廟門外者﹐則人終未能曉然﹐故詳辧之如此。﹝卷四七﹐頁一三—一五﹞

社祭土而主陰气也。君南鄕於北墉下﹐答陰之義也。日用甲﹐用日之始也。天子大社必受霜露風雨﹐以達天地之气也。是故喪國之社屋之﹐不受天陽也。薄社北牖﹐使陰明也。

按﹕「社」是祭地名﹐與「郊」祭天爲對立。社祭地﹐因名「社」﹐猶於郊祭天﹐因名「郊」也。記文此節及下節是言「社」﹐「天子適四方」以下是言「郊」﹐其文亦兩兩相對。如「郊」曰「大報天而主日也」﹐「社」曰「社祭土而主陰气也」。「郊」曰「兆於南郊﹐就陽位也」﹐「社」曰「君南鄕於北墉下﹐答陰之義也」。「郊」曰「郊所以明天道也」﹐「社」曰「社所以神地之道也」。「郊」曰「用辛」﹐「社」曰「用甲」。「郊」曰「大報本反始也」﹐「社」曰「所以報本反始也」。則「社」爲「祭地」明矣。至所謂「社稷」者﹐稷統五穀而言﹐以其首種先成也。稷從土生﹐故稷附於社﹐土以生稷﹐故祭社亦兼祈報農事也。荀子曰「社﹐祭社﹔稷﹐祭稷。」然祭社必及稷﹐祭稷必及社﹐故有言社而該稷者。召誥﹕「戊午﹐乃社於新邑。」馬融曰「言社則稷在其中。」是也。其於祈谷農事﹐有單言社者﹕詩甫田曰「以社以方。」云漢曰「方社不莫。」是也。有兼言社稷者﹕載芟詩序﹕「春藉田而祈社稷。」良耜詩序﹕「秋報社稷。」是也。是故王者有天下﹐必立社。此「社」卽記文所謂「大社」也。此外惟「亡國之社」﹐卽記文所謂「喪國之社」及「薄社」也。立亡國之社﹐所以寓鑑戒之意。而侯國亦社之﹐侯國以本朝之社﹐謂之「周社」。見左傳。其「亳社」﹐春秋書「亳社災」﹐左傳「陽貨盟亳社」﹐此魯之「亳社」也。左傳「鳴於亳社」﹐此宋之亳社也。又左傳「閒於兩社」﹐杜注謂「周社﹑亳社」﹐是也。是王者祇有「大社」及「亡國之社」﹐別無他社明矣。自祭法﹕「王爲羣姓立社﹐曰大社。王自爲立社﹐曰王社。諸侯爲百姓立社﹐曰國社。諸侯自爲立社﹐曰侯社。」其云「大社」「國社」是已﹐云「王社」「侯社」則杜撰之名﹐他經傳無見也。因而自漢以後﹐類皆二社亡國社不立。一稷﹐議者紛然﹐或欲合二社以爲一﹔或欲異二社之所向﹐其於王社﹐或謂﹕「建於大社之西」﹔或謂﹕「建於藉田」﹔或謂「在庫門內之右」﹐皆莫能定其處。陳用之又謂「王社﹑侯社爲國中之土朮﹐無預農事﹐不置稷。大社﹑國社﹐農之祈谷在焉﹐皆有稷。」凡此者﹐皆祭法之言誤之也。至於周禮大司樂﹕「夏日至﹐祭澤中之方丘。」不言社而言地﹐非也﹐而「方丘」之名亦無稽。又昭二十九年﹐左傳﹕「句龍爲后土﹐后土爲社﹐爲五祀之一。稷﹐爲田正。烈山氏之子曰柱爲稷。周棄亦爲稷。」國語亦云「農能植百谷﹐周棄繼之﹐祀以爲稷﹐后土能平九州島﹐祀以爲社。」祭法本之。亦皆不經﹐未敢信。而鄭氏謂﹕「社﹐五土之神。稷﹐爲原隰之神﹐是謂地神。其祭配以句龍﹑后稷。」賈﹑馬﹑王之徒謂﹕「社祭句龍﹐稷祭后稷。」是謂人鬼紛紛﹐各主神鬼以相爭難﹐皆一掃而空之可也。若郊則惟天子得祭﹐而社則自天子至庶民皆得祭之。所以然者﹐尊父親母之義也。大夫不得別立社。祭法云「大夫以下﹐成羣立社曰置社。」謂大夫以下﹐成羣是也。置社﹐立社之名。亦杜撰。說者謂﹕「大夫與民族居百家以上共立一社﹐庶民則二十五家爲一社。」見杜注。後世里社卽其遺意也。下云「惟爲社事﹐單出裏。」左傳云「書社」「千」「淸邱之社」。月令云「仲春﹐命民社。」此皆言「民社」也。下云「惟社﹐邱乘供粢盛」﹐此言大夫社也。凡「郊」「社」之義﹐郊特牲爲近古﹐故予以是爲主﹐而詳注其說焉。此云「日用甲」﹐而召誥「用戊」則不同。﹝卷四七﹐頁一六—一九﹞

社所以神地之道也。地載萬物﹐天垂象﹐取財於地﹐取法於天﹐是以尊天而親地也﹐故教民美報焉。家主中澑而國主社﹐示本也。惟爲社事﹐單出裏。惟爲社田﹐國人畢作。惟社﹐邱乘供粢盛﹐所以報本反始也。

「惟爲社事﹐單出裏」﹐此言民社也。鄭氏執周禮﹕「都鄙﹐公卿大夫之采地。」謂﹕「往祭社於都鄙。」非也。「惟爲社田﹐國人畢作」﹐此言天子諸侯社也﹐爲祭社田獵也。「惟社﹐邱乘共粢盛」﹐此言大夫社也。疏引皇氏謂﹕「大夫以下無藉田﹐故以邱乘之民共之。」是也。﹝卷四七﹐頁二○—二一﹞

季春出火﹐爲焚也。然後簡其車賦﹐而歷其卒伍﹐而君親誓社﹐以習軍旅。左之右之﹐坐之起之﹐以觀其習變也﹔而流示之禽﹐而鹽諸利﹐以觀其不犯命也。求服其志﹐不貪其得﹐故以戰則克﹐以祭則受福。

此因言社而及田獵之事。蓋以凡田者﹐必誓於社﹐以習軍旅故也。下以「祭則受福」句﹐泛言田獵獲禽以祭之事﹐非單指祭社也。周禮大司馬﹕「仲春﹐搜田﹑祭社。」卽襲此文爲說﹐而易「季春」爲「仲春」。其云「祭社」﹐卽附會「以祭則受福」之文也。鄭氏執周禮解此文﹐亦以此爲「田以祭社」﹐旣已自謬﹐又見周禮「祭社」是「仲春」﹐心疑此云「季春」爲誤﹐於是又執司爟﹕「季春出火﹐而民用火。」遂謂記者誤以「季春出火」爲「親誓社」﹐如是則其「田以祭社」者﹐自在仲春﹐而非季春矣。不知司爟「季春出火」﹐亦卽襲此文也。況豳詩田事本行於季月﹐周禮之「仲春」豈可爲據﹖乃謂作記人爲誤。嗚呼﹗周禮出西漢之末曾﹐是周秦閒人而誤讀之乎﹖旣取周禮「仲春」之事﹐以此「季春」爲誤﹔又取周禮「季春」之事﹐以此「季春」爲誤﹐令作記之人直無處開口矣﹗﹝卷四七﹐頁二二—二三﹞

郊之祭也﹐迎長日之至也﹐大報天而主日也。兆於南郊﹐就陽位也。掃地而祭﹐於其質也。器用陶匏﹐以象天地之性也。於郊﹐故謂之郊。牲用騂﹐尙赤也。用犢﹐貴誠也。

「天子適四方﹐先柴。」諸本多別爲一節﹐郝氏本合之﹐皆作「郊祀之禮」﹐謂此爲「在外告天之禮」﹐以下爲「每歲祭天之禮」﹐從之。孔氏謂﹕「易說曰﹕『三王之郊﹐一用夏正﹐夏正建寅之月也。』此言迎長日者﹐建卯而晝夜分﹐分而日長也。」按﹕此文本謂王者郊祭在子月冬至之日﹐故云「迎長日之至」﹐此自爲不易之典。周禮大司樂「冬日至﹐祭天於圜丘」﹐卽襲此爲說﹐而易「郊」以爲「圜丘」﹐鄭見周禮與此不合﹐故以彼爲「子月﹐祭天於圜丘之事」﹐此爲「寅月﹐郊天之事」﹐「郊」自「郊」﹐「圜丘」自「圜丘」﹐也不知經傳從來言「郊祀」「郊社」﹐其事祗行於郊﹐所謂於郊﹐故謂之「郊」者﹐別無有「圜丘」之名。「圜丘」﹐周禮杜撰之說也。王子雍以爲「郊」卽「圜丘」﹐「圜丘」卽「郊」﹐猶不能出周禮之致圍耳。鄭旣用易緯之說﹐以此爲「建寅之月」﹐而於「迎長日之至」句無以通之﹐則曰「建卯而晝夜分﹐分而日長。」按「長日之至」﹐謂前此日已極短﹐自冬至而日長復至焉。月令以「夏至」爲「長至」。「至」作「極」解﹐此「至」作「到」解﹐又不同。此第以日之長短論也。若云「建卯晝夜分﹐而日長」﹐則以日與夜較而分長短矣。其一味欺世﹐不顧有識者勘破如此。且以寅月而卽迎卯月之日﹐抑何豫事乃爾﹖又可發哂也。「天報天而主日」﹐天體爲陽﹐日又陽气也。長日至又陽气始生也﹐故曰「主日。」猶上云「社祭土而主陰气也。」祭義云「大報天而主日﹐配以月」者﹐蓋天地𨿽分祀﹐而祭天之時﹐地亦從祀﹐則主日亦宜配以月耳。周希聖謂﹕「大報天﹐當以昊天爲主。此言主日﹐誤。」郝仲輿謂﹕「以日主天﹐則是日尊而帝反卑。」此皆油其辭而不能通者。然則「社祭土而主陰气」﹐何不亦駁之云「主陰气﹐誤。」「陰气尊而土反卑」乎﹖若鄭謂「天之神﹐日爲尊」﹐此本周禮「天神」爲說﹐殊誕。周﹑郝之說又誤於鄭耳。「兆於南郊﹐就陽位也」﹐南方爲陽﹐人君南郊行郊禮﹐答陽之義﹐猶上云「君南鄕於北墉下﹐答陰之義也。」鄭氏曰「日﹐太陽之精也。」蒙上「主日」之義解﹐又誤。﹝卷四八﹐頁一—三﹞

郊之用辛也﹐周之始郊日以至。

鄭氏曰「言日以周郊天之月而至﹐陽气新用事﹐順之而用辛日。此說非也。郊天之月而日至﹐魯禮也。三王之郊﹐一用夏正﹐魯以無冬至﹐祭天於圜丘之事﹐是以建子之月郊天﹐示有事也。用辛日者﹐凡爲人君當齊戒自新耳。周衰禮廢﹐儒者見周禮盡在魯﹐因推魯禮以言周事」。按﹕鄭謂「日以周郊天之月而至﹐此說非」者﹐此董仲舒﹑劉向之說也﹐不知其說正是。何則「日以至」卽上「長日之至」﹐同指「冬至之郊」﹖言鄭執周禮「圜丘」之說﹐以「郊」與「圜丘」異﹐故以上節爲「寅月之郊」﹐曲解「長」字﹐謂「迎卯月長日」。而此云「日以至」﹐並無「長」字﹐則其爲「日至」更無以辧矣﹐於是不得已以爲「子月之冬至」焉。然又意此爲「子月」﹐不仍混於周禮之「子月」乎﹖於是以爲非「子月之圜丘」而「子月之郊」焉。然又意王者從無子月祭圜丘﹐又子月郊者﹐於是以爲魯無子月之圜丘﹐而有子月之郊焉。然又意本文明云「周之始郊日以至」﹐安得以爲魯事乎﹖於是駁記文曰「周衰禮廢﹐儒者見周禮盡在魯﹐因推魯禮以言周事焉﹗」鳴呼﹗其作僞亦良拙﹐而其用心亦良苦矣﹐則皆誤信周禮之過也。諸儒自王子雍而下﹐亦多知鄭解上節爲「寅月之郊」之非﹐及解此節爲「魯郊」之非﹐然終不知周禮之「圜丘」不足據﹐故其言多格格不達﹐又不得鄭之隱意﹐亦不能盡發其紕繆﹐而使人信也。孟子曰「我知言」﹐蓋以此哉。董仲舒﹑劉向解「冬至」不誤﹐而解「辛」字爲「陽气辛用事」亦非也。鄭非其言冬至﹐故亦不用其解「辛」字之說﹐而別以爲「人君當齊戒自新」﹐尢非也。夫凡祭獨不當齊戒自新乎﹖王子雍用董﹑劉之說﹐又曰「始者﹐對建寅祈殼之郊爲始。」張子厚曰「自冬至之日﹐以樂降神﹐爲郊之始﹐而未祀﹔旣降神﹐乃用辛日﹐而祀。」陸農師曰「郊之用﹐絕句。言郊之用者﹐辛也。今周之始郊日以至。」已上諸解亦皆迂折且失語气。陳可大曰「問郊之用辛者何謂﹖謂周家始郊祀﹐適遇冬至之辛日﹐自後用冬至後辛日也。」此解於上下文意貫通﹐呼應了然﹐嘗謂「解經以後出而勝者」此也。第謂「自後用冬至後辛日」猶欠分明﹐冬至後三辛皆可用﹐但必卜之。故春秋書「卜郊」﹐殼梁傳有「上辛」「中辛」「下辛」之說也﹐下云「卜郊」﹐亦是也。徐氏集注旣用陳解﹐又謂記文以「用辛」爲非禮﹐記文無非之之意。王者之郊惟冬至爲最大﹐此正郊也。外此則孟春祈殼﹐亦名郊﹐此郊之小者﹐猶之「夏大雩」之類耳。「冬至之郊」以郊特牲此文爲正﹐「孟春之郊」則月令﹕「孟春﹐元日祈谷於上帝。」及左傳﹕「孟獻子曰﹕祀郊后稷﹐以祈農事。是故啟蟄而郊。」是也。然此孟獻子言「郊」﹐月令不言「郊」也。王子雍𨿽分「冬至」「建寅」爲二郊﹐以排鄭說然王者實惟一郊而已﹐其正郊與非正郊﹐王有所未達耳。﹝卷四八﹐頁六—八﹞

卜郊﹐受命於祖廟﹐作龜於禰宮﹐尊祖親考之義也。卜之日﹐王立於澤﹐親聽誓命﹐受教諫之義也。獻命庫門之內﹐戒百官也﹔大廟之內﹐戒百姓也。

「卜郊」﹐卜子月三辛也。陳可大引曲禮「大饗不問卜」之語﹐謂﹕「大饗不宜卜。」按﹕禮言不同﹐不必執此例彼﹐況大饗有數義﹐曲禮未嘗專謂﹕「郊祭之大饗也。」又謂﹕「卜旣用冬至﹐則有定日。」此油前解「用冬至後辛日」之說﹐不知春秋卜三辛﹐非定用冬至後辛日也。春秋卜﹐安知春秋以前不亦卜﹐奚必始於魯乎﹖又謂﹕「但云卜郊﹐則非卜日。」不知春秋云「卜郊」﹐卽「卜日」也。又謂﹕「下文言『帝牛不吉』﹐或爲卜牲。」不知春秋原分「卜郊」「卜牛」。此文是「卜郊」﹐下文「帝牛不吉」是「卜牛」也。「百官」「百姓」之分未詳。鄭氏以「百姓」爲「王之親」﹐方性夫以爲「諸侯」﹐陳可大以爲「族姓之臣」﹐郝仲輿以爲「勛業世家」﹐皆臆測無定說。﹝卷四八﹐頁一○﹞

祭之日﹐王皮弁以聽祭報﹐示民嚴上也。喪者不哭﹐不敢凶服﹐汜埽反道﹐鄕爲田燭﹐弗命而民聽上。祭之日﹐王被衮以象天﹐戴冕﹐璪十有三旒﹐則天數也。乘素車﹐貴其質也。旗十有二旒﹐龍章而設日月﹐以象天也。天垂象﹐聖人則之﹐郊所以明天道也。

記文前後言「郊社之禮」﹐皆指「王者」﹐非指「諸侯」甚明。鄭氏以其云「被衮」﹐不合周禮「王祀昊天上帝﹐則服大裘而冕」之文﹔以其云「象天」﹐不合其所謂「冕衣裳九章﹐無日月星辰」﹐故曰「此魯禮也。」後儒依阿其說﹐皇氏曰「魯用王禮﹐故稱王。」孔氏曰「作記者旣以魯禮而云周郊﹐遂以魯侯而稱王。」俱屬不通之論。鄭氏又以「素車」爲「殷路」﹐謂﹕「周公之郊用殷禮。」不知魯旣僭用郊﹐何爲不用本朝禮﹐而用殷禮乎﹖孔氏曰「公羊傳云﹕『周公用白矣﹐魯公用騂剛。』周公旣用殷之白牡﹐故知用殷禮也。」夫詩言「白牡騂剛」﹐不過取其色之紅白斑然﹐以爲文章爾。謂祀周公﹑魯公分殷﹑周禮﹐尢可笑。至若方性夫﹑周希聖亦皆目記文爲前代禮﹐凡此皆執周禮以誤解禮記者也。陳用之曰「王之祀天﹐內服大裘外服龍衮﹐衮所以襲大裘也。」若是﹐則周禮何以遺言衮﹖記文何以遺言裘乎﹖陸農師云「周禮﹕『祭天﹐王乘玉輅﹐建大常。』郊特牲﹕『祭天﹐王乘素車﹐建大旗。』則祭天有『兩旗』『兩車』也。『乘玉路﹐建大常』﹐卽道之車也﹐馭之以適郊。『乘素車﹐建大旗』﹐卽事之車也﹐馭之以赴壇。」尢迂鑿可笑。又曰「司常﹕『日月爲常﹐交龍爲旗。』旗有升降之龍﹐蓋無三辰﹐而郊特牲云『龍章而設日月』﹐何也﹖曰此大旗也﹐非諸侯之所常建。」若然﹐則周禮「交龍之旗」反爲小旗﹐非王者所用乎﹖凡此皆執周禮以牽合禮記者也﹐皆無是處。﹝卷四八﹐頁一二—一三﹞

萬物本乎天﹐人本乎祖﹐此所以配上帝也。郊之祭也﹐大報本反始也。

孝經云「郊祀后稷﹐以配天﹐宗祀文王於明堂﹐以配上帝。」此言「萬物本乎天﹐人本乎祖。」又言「所以配上帝也。」天卽上帝﹐記文之言爲是。﹝卷四八﹐頁一六﹞

天子大蠟八。伊耆氏始爲蠟﹐蠟也者﹐索也。歲十二月﹐合聚萬物而索饗之也。

「大蠟八」﹐鄭氏以爲「先嗇一﹐司嗇二﹐農三﹐郵表畷四﹐貓虎五﹐防六﹐水庸七﹐昆虫八」﹐方性夫去「昆虫」而分「貓」「虎」﹐張子厚去「昆虫」而增「百種」﹐說者多以張說爲是。「伊耆氏」﹐鄭氏以爲「古天子號」﹐陳用之以爲「古官名」﹐孔氏以爲「神農」﹐陳可大以爲「堯」。「十二月」﹐鄭氏以爲「建亥」﹐周希聖以爲「建丑」﹐皇氏以爲「三代各以十二月爲蠟」﹐皆未詳孰是也。﹝卷四八﹐頁一八﹞

蠟之祭也﹐主先嗇而祭司嗇也﹐祭百種以報嗇也。饗農及郵表畷﹑禽獸﹐仁之至﹐義之盡也。古之君子﹐使之必報之。迎貓﹐爲其食田鼠也﹔迎虎﹐爲其食田豕也﹐迎而祭之也。祭坊與水庸﹐事﹝「事」﹐原作「是」﹐據今本攺。﹞也。

鄭氏以「先嗇」爲「神農」﹐以「司嗇」爲「后稷」。陸農師以「先嗇」爲「田祖」﹐「司嗇」爲「田畯」。謂﹕「若稷則自於秋報之矣。」陸說似優。「水庸」﹐鄭氏以爲「溝」。陸農師謂﹕「水﹐絕句。庸﹐事也﹐爲句。」陸說似未然。﹝卷四八﹐頁二○﹞

曰「土反其宅﹐水歸其壑﹐昆虫毋作﹐艸木歸其澤。」皮弁素服而祭。素服﹐以送終也。葛帶榣杖﹐喪殺也。蠟之祭﹐仁之至﹐義之盡也。黃衣黃冠而祭﹐息田夫也。野夫黃冠﹐黃冠﹐艸服也。

徐伯魯曰「『土反』四句﹐祝辭也。方氏﹕『言其時事如此。』是也。或油『毋』字以爲『祈禱之辭』﹐不知禮有報有祈﹐本不相通﹐方報而卽祈﹐非禮也。」愚按﹕此正是油處﹐方報之時﹐亦自可祈。觀甫田之詩﹕「秋﹐田祭方社﹐報田祖﹐而云﹕祈甘雨﹐求倉﹑箱。」蓋可證矣。雜記云「大夫弁而祭」﹐今謂﹕「王皮弁素服」﹐已屬過﹐況「葛帶榣杖」儼然喪服乎﹖記文似迂。陳用之謂﹕「執事者之服。」未見其必然也。「黃衣黃冠而祭」﹐鄭氏謂﹕「旣蠟﹐臘先祖五祀。」此臆說﹐又與下「息田夫」一句﹐又不相貫。「野夫黃冠﹐艸服」﹐豈王者同於野夫乎﹖方性夫謂﹕「助祭者之服。」亦未見其必然也。記文此等處不必彊解。﹝卷四八﹐頁二二—二三﹞

大羅氏﹐天子之掌鳥獸者也﹐諸侯貢屬焉。艸笠而至﹐尊野服也。羅氏致鹿與女﹐而詔客告也。以戒諸侯曰「好田好女者亡其國。天子樹瓜華﹐不斂藏之種也。」

「大羅氏」一段﹐似不涉「蠟祭」之事﹔「天子樹瓜華」﹐又不接「詔告」之事﹐且文義多未詳﹐不必彊解。﹝卷四九﹐頁一﹞

八蠟以記四方。四方年不順成﹐八蠟不通﹐以謹民財也。順成之方﹐其蠟乃通﹐以移民也。旣蠟而收﹐民息已。故旣蠟﹐君子不興功。

「移」﹐寬縱意﹐與玉藻「疾趨則欲發而手足毋移」﹐「移」字同。鄭氏以此「移」字爲「羨」﹐以玉藻「移」字爲「靡迆」﹐皆未然。﹝卷四九﹐頁三﹞

恆豆之菹﹐水艸之和气也﹔其醢﹐陸產之物也。加豆﹐陸產也﹔其醢﹐水物也。籩豆之薦﹐水土之品也﹐不敢用常褻味而貴多品﹐所以交於神明之義也﹐非食味之道也。

此言天子之「恆豆」「加豆」也。鄭氏執周禮醢人之說﹐與此不同﹐遂以此屬諸侯﹐謬矣。﹝卷四九﹐頁四﹞

鼎俎奇而籩豆偶﹐陰陽﹝「陽」﹐原作「鼎」﹐據今本攺。﹞之義也。黃目﹐鬱气之上尊也。黃者中也﹐目者气之淸明者也。言酌於中而淸明於外也。

「鼎俎奇」二句重出。「黃目」爲「上尊」﹐明堂位云「周以黃目」﹐蓋天子禮也。鄭氏執周禮司尊彜﹐列「黃彜」於六彜之四﹐遂謂﹕「周所造於諸侯爲上。」其用意用辭可恨如此。﹝卷四九﹐頁八﹞

冠義﹕始冠之﹐緇布之冠也。大古冠布﹐齊則緇之。其緌也﹐孔子曰「吾未之聞也。」冠而敝之可也。

玉藻「緇布冠繢緌」﹐則此言「無緌」者﹐殆眞屬大古與﹖士冠禮「乃易服﹐服元冠」﹐元冠﹐帛爲之。易其緇布冠爲元冠以見君﹐其居常必仍服緇布冠。敝乃棄之﹐其此與士冠禮合。﹝卷四九﹐頁一○—一一﹞

適子冠於阼﹐以著代也。醮於客位﹐加有成也。三加彌尊﹐諭其志也。冠而字之﹐敬其名也。

孔氏曰「若夏﹑殷醮用酒﹐每一加則一醮於客位。周則用醴﹐三加畢﹐乃一醮於客位。」按﹕此乃誤解士冠禮「若不醴﹐則醮用酒」之文也。士冠禮本謂國俗不同有此兩義﹐皆可行之﹐非以醮用酒爲夏﹑殷禮也。諸解皆仍之﹐非。﹝卷四九﹐頁一一﹞

委貌﹐周道也。章甫﹐殷道也。毋追﹐夏后氏之道也。周弁﹐殷冔﹐夏收。三王共皮弁素積。

孔氏曰「委貌一條﹐謂三加始加之冠。周弁一條﹐謂第三所加之冠。皮弁一條﹐謂弟二所加之冠。」按﹕此因士冠禮﹕「始冠﹐爲緇布冠﹔再冠﹐爲皮弁﹔三冠﹐爲爵弁。」故爲此說﹐諸家皆漫不加察而仍之﹐今證其解之誤有六﹕白虎通曰「夏冠飾最大﹔毋追﹐言其追大也。商飾微大﹔章甫者﹐尙未與極其本相當也。周飾最小﹔委貌﹐委曲有貌也。」則三冠之制旣別﹐安得同謂之「緇布冠」乎﹖一也。前文云「大古冠布」﹐則二代之冠非布可知也。二也。賈公彥曰「庶人𨿽服委貌﹐而儉者服緇布。」陳用之曰「論語云﹕『羔裘元冠不以弔。』左傳﹕『劉定公謂趙孟﹕吾與子弁冕端委﹐以治民﹑臨諸侯。』『晏平仲端委立於虎門。』國語﹕『晉侯端委以入武宮。董安於曰﹕端委以隨宰人。』蓋端衣委貌﹐士以爲祭服﹐大夫士以爲朝服﹐私朝服之。天子至士亦以爲齊服。故劉定公﹑晉侯﹑董安於皆得以服之。範文子以杖擊其子﹐折委笄。士冠禮『緇布冠有纓無笄』﹐則『委貌』與『緇布』異矣。」觀上二說則二冠不同。三也。論語云「端章甫。」儒行雲﹕「孔子冠章甫之冠。」則非緇布冠可知。四也。以「周弁」爲「爵弁」﹐似可﹐然其餘則非弁也。五也。其所配第一條言「始加」﹐第二條言「三加」﹐第三條言「再加」﹐參錯不順。六也。﹝卷四九﹐頁一二—一三﹞

天子之元子﹐士也﹐天下無生而貴者也。繼世以立諸侯﹐象賢也。以官爵人﹐徳之殺也。死而謚﹐今也。古者生無爵﹐死無謚。

合上「無大夫」節爲一節﹐解此節文者﹐注疏悉誤﹐宋明諸家亦多未協。今以愚意解之曰﹕此釋有士冠禮﹐無大夫冠禮之義。謂從來無大夫冠禮﹐第有昏禮﹐「有昏禮」﹐未詳﹐或云「備再娶。」何也﹖五十始爵爲大夫﹐冠禮行在二十時﹐何大夫冠禮之有﹖微特大夫無冠禮﹐卽諸侯亦無冠禮。蓋夏以前﹐天子諸侯皆傳賢﹐故諸侯不必皆繼世。其初亦行士禮﹐無諸侯冠禮﹐諸侯之有冠禮﹐夏之末造也。以正論微特諸侯之世子﹐卽天子之元子亦士也﹐亦宜行士冠禮。蓋必有是徳乃能任是位﹐天下無生而貴者也﹐而況諸侯乎﹖而況大夫乎﹖誠以夏之末造爲諸侯者﹐因其祖父徳隆﹐子孫得以繼世而立﹐謂之象賢。遂有未冠而父沒者﹐所以有諸侯冠禮耳。言諸侯﹐則天子可知。若大夫則擇賢﹐如故﹐官爵其人不得世﹐因其徳之殺也﹐所以無大夫冠禮也。辟如謚典謚及無爵者﹐此今之失禮也。若古周初則生無爵﹐死亦無謚。言此以況今世有諸侯冠禮之失﹐古者﹐諸侯與大夫皆無冠禮也﹐以上言冠義﹐記後冠義蓋拾此之餘也。此可摘出以爲冠義一篇。﹝卷四九﹐頁一六﹞

禮之所尊﹐尊其義也。失其義﹐陳其數﹐祝史之事也。故其數可陳也﹐其義𨿽知也。知其義而敬守之﹐天子之所以治天下也。

此合論語「義以爲質﹐禮以行之」之義。﹝卷四九﹐頁一七﹞

婿親禦授綏﹐親之也。親之也者﹐親之也。敬而親之﹐先王之所以得天下也。出乎大門而先﹐男帥女﹐女從男﹐夫婦之義由此始也。婦人﹐從人者也。幼從父兄﹐嫁從夫﹐夫死從子。夫也者﹐夫也﹔夫也者﹐以知帥人者也。

「夫也者﹐夫也」﹐下「夫」字當音「扶」﹐扶持之義。扶持云者﹐能以其知帥人者也。﹝卷五○﹐頁三﹞

昏禮不用樂﹐幽陰之義也。樂﹐陽气也。昏禮不賀﹐人之序也。

「昏禮不用樂」一段與曾子問「取婦之家﹐三日不舉樂﹐思嗣親」之義同。「幽陰之義」﹐以孝子思嗣親﹐則思入於幽陰﹐所以不用樂。若用樂﹐則气象陽矣﹐故曰「幽陰之義也。」鄭氏謂﹕「欲使婦深思其義。」非也。徐伯魯謂﹕「思嗣親於幽陰而感傷。」亦非。「嗣親」豈是嗣於幽陰耶﹖「人之序」﹐卽嗣親義。「天地合」以下至此言「昏義」﹐記後昏義蓋拾此之餘也。此可摘出以爲昏義一篇。﹝卷五○﹐頁四—五﹞

有虞氏之祭也﹐尙用气。血腥爓祭﹐用气也。

記文凡分別虞﹑夏﹑殷﹑周之所尙﹐亦以意爲行文如此﹐不必深油。如謂有虞之祭﹐尙气而不尙聲。虞書﹕「戛擊鳴球﹐搏拊琴瑟﹐以詠﹐祖考來格。」非尙聲乎﹖孔氏謂﹕「記文爲四時常祭﹐虞書爲大袷祭。」此曲說也。﹝卷五○﹐頁七﹞

殷人尙聲。臭味未成﹐滌蕩其聲。樂三闋﹐然後出迎牲。聲音之號﹐所以詔告於天地之間也。

此謂「殷人尙聲」者﹐因那詩「奏鼓﹐磬﹑管」之文而云。下謂「周人尙臭」者﹐因生民詩﹕「香升﹐居歆」之文而云。﹝卷五○﹐頁七﹞

周人尙臭﹐灌用鬯臭﹐郁合鬯。臭﹐陰達於淵泉。灌以圭璋﹐用玉气也。旣灌﹐然後迎牲﹐致陰气也。蕭合黍稷﹔臭﹐陽達於墻屋。故旣奠﹐然後墻蕭合膻薌。

陳用之曰「言旣灌然後迎牲﹐旣奠然後﹖蕭﹐是『迎牲』『奠盎』皆在旣灌之後﹐而﹖蕭又在旣奠之後。祭義『設燔燎膻薌﹐見以蕭光』﹐在『朝事』之節﹐而朝事之初有『迎牲』『奠盎』之禮。祭義﹑郊特牲之文𨿽異﹐其事一也。鄭以祭義所言爲『朝事之﹖蕭』﹐以郊特牲所言爲『饋食之﹖蕭。』非矣。」愚按﹕陳說是已。然第駁鄭之非﹐尙未詳鄭之所以非也。祭止有一「朝事﹖蕭」﹐卽祭義所謂﹕「建設朝事﹐燔燎膻薌﹐見以蕭光。」是也。若「饋食」則別無「﹖蕭」之禮﹐鄭見此文「﹖蕭」在旣奠之後﹐疑非「朝事﹖蕭」﹐而祭義之「朝事﹖蕭」反無所屬﹐乃以漢禮取牲膟墻燎於鑪炭﹐制肝於郁鬯而燔之﹐謂之「朝事﹖蕭」。其注禮器「天子制祭」詳本篇。及下文「詔祝於室﹐坐屍於堂」﹐亦皆云然﹐以實祭義之說﹐則此處「饋食﹖蕭」之說自堅矣。其武斷欺世如此。故祭義孔疏曰「一祭之中﹐再度﹖蕭﹐朝踐燔膟墻之時﹐亦有蕭也。」此孔之曲﹖鄭失也。又鄭曰「染以脂﹐合黍稷燒之。詩云﹕取蕭祭脂。」據其說明是「脂」爲「膻黍稷爲薌矣」﹐乃又以「膻」爲「馨」﹐何耶﹖吳幼淸曰「郁合鬯﹐臭。蕭合黍稷﹐臭。當作『臭』字絕句。鄭以『臭』字屬下句者﹐非。」按﹕「臭」字絕句﹐乃釋文也。「臭」字屬下句﹐乃庾氏﹐非鄭氏也。吳皆失考。﹝卷五○﹐頁八—九﹞

詔祝於室﹐坐屍於堂﹐用牲於庭﹐升首於室。直祭﹐祝於主﹔索祭﹐祝於祊。不知神之所在﹐於彼乎﹖於此乎﹖或諸遠人乎﹖祭於祊﹐尙曰求諸遠者與﹖

禮器「血毛詔於室」﹐卽本此「詔祝於室」也。「羹定詔於堂」﹐卽本此「坐屍於堂」也。「納牲詔於庭」﹐卽本此「用牲於庭」也。「於彼於此」﹐禮器指「堂」與「祊」言﹐以「堂」該「室」「庭」﹔此指「堂」「室」「庭」言﹐而別以「祊祭」作「惝怳之辭」﹐其文古﹐其義贍﹐則此爲勝矣。故知禮器本此也。「詔祝於室﹐坐屍於堂」﹐鄭氏謂﹕「朝事時。」是也。但謂﹕「洗肝於郁鬯。主人親制其肝﹐所謂制祭也。」此以漢禮解禮器「制祭」之文﹐又以解「制祭」者解此文﹐欲附會「朝事」「饋食」有兩「﹖蕭」之說。詳上陸農師不知其出於漢禮﹐求其說而不得﹐乃以爲殷禮。﹝卷五○﹐頁一一—一二﹞

祊之爲言倞也﹐肵之爲言敬也。富也者﹐福也。首也者﹐直也。相﹐饗之也。嘏﹐長也﹐大也。屍﹐陳也。

「倞」﹐鄭氏謂「索」﹐方性夫謂﹐「彊」﹐俱非。郝仲輿謂「掠」﹐尢非。陳可大謂「遠近之」﹐愚謂當是「遠大」之意。「屍陳也」﹐謂「象神而陳」﹐鄭氏謂﹕「宜爲主不宜爲陳。」亦非。「祊之爲言倞也」至「饗之也」﹐此是訓﹔「嘏﹐長也」至「陳也」﹐此是詁。﹝卷五○﹐頁一二—一三﹞

毛血﹐告幽全之物也。告幽全之物者﹐貴純之道也。血祭﹐盛气也﹝原闕「也」字﹐今補。﹞。祭肺肝心﹐貴气主也。祭黍稷加肺﹐祭齊加明水﹐報陰也。取膟膋燔燎﹐升首﹐報陽也。

左傳觀射父曰「毛以示物﹐血以告殺。」又曰「祀以一純。」此似本之爲說。旣曰「告全」「貴純」﹐則一牲而「肺」「肝」「心」皆祭﹐無去此取彼可知。故曰「祭肺肝心﹐貴气主也。」月令以三者分配「夏」「秋」「季夏」﹐近鑿。鄭氏依明堂位不經之言﹐分配夏﹑殷﹑周﹐亦不可從也。按﹕祭義云「薦黍稷﹐羞肺肝首心。」又特牲饋食云「佐食取黍稷肺祭授屍。」又云「賓長以肝從。」又云「肵俎﹐心舌。」少牢饋食亦同﹐則凡祭於三者﹐皆用之自可知。又牲有五藏﹐此言「肺」「肝」「心」者﹐取其皆在上爲气主﹐「脾」「腎」在下﹐不爲气言﹐故不言也。「肺」尢在上﹐故特牲﹑少牢皆首舉之。此文下亦云「黍稷加肺」﹐惟言「肺」也。不然依分時代﹐牲藏有五﹐而代止三﹐若一並來更不知作何分配﹐豈不可笑乎﹖記文但云「齊」﹐未云「五齊」。鄭氏曰「五齊加明水。」此誤執周禮解禮記也。又曰「則三酒加元酒也。」周禮無「元酒」﹐此並誤解周禮矣。﹝卷五○﹐頁一四﹞

明水涗齊﹐貴新也。凡涗﹐新之也。其謂之明水也﹐由主人之絜著此水也。

此釋上「祭齊加明水」之義﹐「明水涗齊」卽「祭齊加明水」也。觀此云「其謂之明水也﹐由主人之絜著此水也」﹐則周禮司烜所謂「以鑑取明水於月」者﹐其妄可知矣。﹝卷五○﹐頁一五﹞

君再拜稽首﹐肉袒親割﹐敬之至也。敬之至也﹐服也。拜﹐服也﹔稽首﹐服之甚也﹔肉袒﹐服之盡也。

「肉袒﹐服之盡也」﹐孔氏曰「言心𨿽內服﹐外貌不盡﹔今肉袒﹐是服之竭盡。」孔意謂﹕「拜稽首﹐外貌猶不盡﹐以肉袒爲盡。」陳可大誤解其旨﹐謂﹕「拜稽首﹐言服順之誠在內﹐今肉袒﹐則內袒皆服矣。」分拜稽首爲內﹐肉袒爲外﹐豈可通﹖﹝卷五○﹐頁一六﹞

祭稱孝孫孝子﹝「孝孫爲孝子」﹐原誤作「孝子孝孫」﹐據今本攺。﹞﹐以其義稱也﹔稱曾孫某﹐謂國家也。祭祀之相﹐主人自致其敬﹐盡其嘉﹐而無與讓也。

「稱曾孫某﹐謂國家也」﹐鄭氏謂﹕「諸侯祀五廟也﹐於曾祖以上﹐稱曾孫而已。」皇氏又補「大夫三廟﹐亦得稱曾孫。」皆非。按﹕曲禮「諸侯臨祭祀﹐內事曰孝子某﹐外事曰曾孫某。」此言「謂國家」﹐正與「外事」之說同。又庾氏謂﹕「士賓主之禮﹐相告以揖讓之儀﹔祭祀之禮﹐則是主人自致其敬﹐盡其善。故詔侑屍者﹐不告屍以讓﹐是其無所與讓也。」此一說也。陸農師曰「相﹐主婦也。故曰﹕『盡其嘉﹐而無所與讓也。』是之謂﹕夫婦親之﹐讓賓客之事也﹐嘉夫婦之事也。」此一說也。郝仲輿曰「凡稱辭皆相禮者﹐稱之稱孝﹔稱曾﹐不謙讓者﹔主人自致子孫之敬﹐盡禮儀之善﹐相與其致盡﹐不與其讓也。」此一說也。按﹕庾說謂「不告屍以讓」﹐似牽彊。陸說謂「相﹐爲主婦」﹐尢鑿。郝說謂「相稱孝稱曾不謙讓」﹐「稱曾」豈得謂之「不謙讓」﹖愚意謂「相」是「相祭祀之禮者」﹐祭祀𨿽用相﹐然主人有時自致其敬﹐盡其嘉﹐而不復讓相之詔告也。下「腥肆」三句﹐亦皆貼「主人」說﹐其義庶上下聯貫云。﹝卷五○﹐頁一六—一七﹞

腥肆爓腍祭﹐豈知神之所饗也﹖主人自盡﹝「盡」字﹐原誤作「致」﹐據今本攺。﹞其敬而已矣。舉斝角﹐詔妥屍。古者﹐屍無事則立﹐有事而後坐也。屍﹐神像也。祝﹐將命也。

「古者﹐屍無事則立」﹐固是周人稱夏﹑殷之禮﹐然禮器遂謂﹕「夏立屍﹐殷坐屍﹐周坐屍。」必鑿分三代爲說﹐而殷﹑周又同﹐此禮器之附會也。﹝卷五○﹐頁一八﹞

縮酌用茅﹐明酌也。醆酒涗於淸﹐汁獻涗於醆酒﹔猶明淸與醆酒於舊澤之酒也。

按﹕周禮司尊彜曰「郁齊獻酌」﹐卽襲此「汁獻涗於醆酒」也。曰「醴齊縮酌」﹐卽襲此「縮酌﹝「縮酌」﹐原誤作「酌縮」﹐今徑攺。﹞用茅」也。曰「盎齊涗酌」﹐卽襲此「醆酒涗於淸」也。又酒正﹕「五齊﹕一日泛齊﹐二日醴齊﹐三日盎齊﹐四日醍祭﹐五日沈齊。」又「三酒﹕一曰事酒﹐二曰昔酒﹐三曰淸酒。」觀司尊彜之文止用二齊﹐而又增「郁齊」﹐其襲記文處﹐獘竇顯然。故其言率佛彷規模﹐初無實義也。鄭氏不悟﹐反執周禮以解﹐則惑之甚矣。見虎賁貌類中郎似亦不誤﹐乃直以虎賁爲中郎﹐且捨中郎而從虎賁﹐其可乎﹖試詳其說。記曰「縮酌」﹐並非「醴齊」也﹔鄭則以周禮「醴齊縮酌」﹐謂﹕「泲醴齊以明酌。」又謂﹕「五齊醴尢濁。」欺世不已甚乎﹖孔氏曰「不言泛齊﹐與醴齊同」﹐又曰「其實泛酒亦濁」﹐可見終不能爲之掩護矣。鄭又欲以「明酌」配「事酒」﹐但以「三酒之中﹐事酒爲﹝濁「濁」字﹐原誤作「渴」﹐今徑攺。﹞」﹐本文旣曰「明酌」﹐不便以配「事酒」﹐因而但曰「事酒之上」﹐其辭遁又可見。記曰「醆酒」﹐並非「盎齊」也﹔鄭則以周禮「盎齊」爲「醆酒」。記言「醆酒涗於淸」﹐以醆酒之濁也。今鄭以「淸」配「淸酒」﹐謂「盎齊差淸﹐和之以淸酒﹐泲之」亦謬也。然終以「淸酒」與「盎齊」不甚膠粘﹐又曰「盎齊必和之以淸酒﹐皆久味相得。」若是﹐則混「淸酒」於「昔酒」﹐並誤解周禮矣。記曰「汁獻涗於醆酒」﹐周禮本襲之﹐以爲「郁齊獻酌」﹐鄭何以獨不合之爲說﹐蓋有所不能也﹐何也﹖司尊彜分「郁齊」「醴齊」「盎齊」爲三﹐今旣以「醆酒」爲「盎齊」﹐若以「汁獻涗於醆酒」合於「郁齊獻酌」﹐不又以「郁齊」爲「盎齊」乎﹖故不能也。於是謂「獻﹐讀爲莎」﹐有意與周禮「郁齊」異爾。然旣謂「事酒泲醴齊」「淸酒泲盎齊」﹐何不並謂「昔酒泲汁獻」﹐如是﹐則使「三酒」整齊﹐亦奚不可﹖蓋又有所不能也﹐何也﹖旣謂「淸酒泲盎齊」﹐如其說﹐則「汁獻涗於醆酒」當是「盎齊泲汁獻」﹐豈復得曰「昔酒泲汁獻」乎﹖故又不能也。於是爲之說曰「不以三酒泲秬鬯者﹐秬鬯﹐尊也。」嗟乎﹗鄭爲此狡獪伎倆﹐而底裏終畢露若此﹐復何益哉﹗記謂「舊澤之酒」﹐當時自必有說﹐今不可考。周禮襲此﹐以爲「昔酒」﹐鄭反以「昔酒」解「舊澤之酒」﹐亦皆謬也。或曰「子之駁鄭﹐披膚見髓﹐得毋傷幹刻乎﹖」曰「欲明記文﹐不得復顧注矣﹗」曰「然則記文宜如何解﹖」曰「記爲注疏塵封久矣﹗今爲辧明﹐則記文之眞面目悉出﹐任人尋繹﹐皆可自得﹐何必復爲之訓詁乎﹖」﹝卷五○﹐頁一九—二○﹞

祭有祈焉﹐有報焉﹐有由辟焉。

「由」﹐用也。「辟」﹐除也。用以攘除災禍也。﹝卷五○﹐頁二二﹞

內則

此「內」字兼男女而言。篇中於「二十而冠」曰「內而不出」﹐則卽此「內」字義也。此篇足與曲禮相輔而行﹐曲禮之文精練﹐內則之文郁勃﹐皆三代之遺也。篇中多詳飲食之制﹐或者因是而少之﹐非也。此正教孝之大者也。王制云「六十非肉不飽」。孟子曰「七十非肉不飽」。蓋六十﹑七十﹐气血已衰﹐必藉此血肉之物以補虛益羸﹐是肉食誠不可離﹐而求盡其燔炙膾切調和烹飪諸法﹐以悅其口而養其體者﹐端有賴於子若婦矣。至於稻米漿飲餌粢之屬﹐其揀擇方法又不待言也。檀弓「菽水盡歡也」之說﹐此墨者以薄爲道﹐不可訓世。詳本篇。使示以內則之篇﹐能無憮然自失者乎﹖昔孟子論曾子爲養志﹐曾元爲養口體。要之養志大孝也﹐養口體亦小孝也。苟但以菽水爲養﹐曾養口體之不若矣。𨿽然養志與養口體皆曰「必有酒肉」﹐則養志亦必藉養口體以見﹐而此篇爲教孝之大﹐又何疑哉﹖首﹝「首」字﹐原誤作「昔」﹐今徑攺。﹞源子讀內則至「父母唾洟不見﹐冠帶垢﹐和灰請漱﹔衣裳垢﹐和灰請澣﹔衣裳綻裂﹐紉箴請補。五日﹐則燂湯請浴﹐三日具沐﹐其間面垢﹐燂湯請﹖﹔足垢﹐燂湯請洗」。而又曰「若飲食之﹐𨿽不耆﹐必嘗而待﹔加之衣服﹐𨿽不欲﹐必服而待﹔加之事﹐人代之﹐已𨿽弗﹝「弗」字下原有「與」字﹐衍﹐今刪。﹞欲﹐姑與之﹐而姑使之﹐而後復之。」曰「嗟乎﹗此眞孝經也。」世有爲人子者﹐能竭其力如此哉﹗能視聽於無形與聲如此哉﹗世傳孝經率膚語爾﹐世人貴耳賤目﹐循名忘實類如此。不孝壯失父母亦非幼矣﹐回念實愚無知也﹐及稍有知﹐而父母已不逮事﹐讀內則一篇﹐輒不覺其淚之淫淫也。亦願世之讀內則者﹐及父母之存﹐毋忽焉。凡內則所言事父母之事﹐皆人情之所最難而不肯爲者。夫爲人所難能﹐斯所以爲孝也。予嘗欲摘取內則﹐去其非事親之文以爲孝書﹐俾人人習讀﹐是固皆切實可行﹐非同膚詞泛說﹐𨿽不能盡法﹐然必有以感發其天良而不能自己者﹐此其爲益良非淺矣。第世無從予﹐如何如何﹖卽以是爲孝經﹐亦奚不可者﹖宋人於禮記摘取大學﹐予摘取內則﹐未知孰爲優劣也﹖﹝卷五一﹐頁一—三﹞

後王命冢宰﹐降徳於眾兆民。

首二句乃後人妄加也﹐其文義與本篇絕不相類﹐此正如後世文章家作冠冕冒子﹐自是後人見識﹐古人決不爲此也。蓋緣篇中多詳飲食之制﹐周禮冢宰皆剽竊之﹐而後之崇尙周禮者﹐妄加於首以見與內則相符合耳﹐今爲拈出﹐將來巨眼者自能辧之﹐必不以愚言爲謬也。燕義首章亦與此同﹐說詳彼處。又鄭氏因周禮司徒掌教﹐冢宰不掌教﹐故謂此「後王」爲「諸侯」﹐「冢宰」爲「司徒」兼職﹐作如是之曲解。不知周禮飲食諸官﹐正屬於冢宰﹐鄭意不及耳。後儒徒辧其釋「後王」「冢宰」之謬﹐更不知其種種之由也。﹝卷五一﹐頁三—四﹞

子事父母﹐雞初鳴﹐咸穎漱﹐櫛縰笄總﹐拂髦冠緌纓﹐端﹖紳﹐搢笏。左右佩用﹐左佩紛帨刀礪小觿金燧﹐右佩玦捍管遰大觿木燧﹐偪屨著綦。

「紛帨」﹐鄭氏謂﹕「拭物之佩巾。」固是﹐但於「紛」字不加詳。按﹕顧命「玄紛純」﹐孔注云「紛﹐卽組之小別。」則「組」亦織類﹐「紛帨」謂「組織之帨」云爾﹐後儒疑爲二物。陳用之謂﹕「自巾言之謂之紛﹐自拭物言之謂之帨。」陳可大謂﹕「紛以拭器﹐帨以拭手。」皆臆說。郝仲輿謂﹕「紛卽帨。」尢混。「觿」﹐鄭謂﹕「象骨爲之。」按﹕上古制物多用牛角﹐故字從角﹐至三代始用玉。今世傳古玉小觿多有之﹐未有象骨爲者。玦有數種﹕一爲平時所佩﹐以取決斷之義。莊子曰「佩玦﹝「玦」字﹐原誤作「決」﹐今徑攺。﹞者﹐事至而斷。」是也。一爲著於右手大指﹐以﹖弦開弓體者﹐卽詩「決拾」之「決」﹐其制又別﹐今世傳古玉名「指機決」是也。一爲大戴記曰「得玦乃去。」其所指乃今世傳古玉如環而中斷者是﹐其物俗又名「裂」也。此是以上二「玦」非「裂」也。「裂」則不當佩矣。「捍」﹐未詳。鄭謂﹕「卽決拾之拾。」恐臆說。「管」﹐未詳。鄭謂﹕「筆彄。」尢無據。按﹕「彄」﹐說文﹕「弓弩端﹐弦所居也。」非筆所用﹐且古未有筆﹐筆卽刀也﹐不知其所謂筆者﹐刀乎﹖抑毛穎乎﹖亦未詳悉也。「遰」﹐未詳。鄭謂﹕「刀﹖。」亦未可信。經傳言「刀﹖」﹐卽曰「﹖」﹐未有言「遰」者。郝仲輿謂「遰」「●」通。按﹕「遰」音「逝」﹐「●」音「位」。郝必以「●」音「彘」故云耳。尢可笑。「金燧」「木燧」﹐皆取火物﹐其金燧又可鑑容﹐但必用二燧﹐未詳。鄭執周禮司烜「夫遂取明﹝原敓「明」字﹐今徑補。﹞火於日」﹐遂以「金遂」爲「夫燧」。不知周禮「夫燧」卽襲內則「木燧」也。詳本書。且周禮亦謂﹕「夫遂取明火於日﹐鑑取明水於月﹐以其祭祀之用。」與此「取火以供日用者」不同﹐安得牽合之﹖皇氏因附會爲「晴用金燧﹐陰用木燧。」按﹕論語「鉆燧攺火」﹐但言「木燧」﹐則陰晴皆用可知。若是﹐又何必金燧耶﹖﹝卷五一﹐頁五—七﹞

婦事舅姑﹐如事父母。雞初嗚﹐咸穎漱﹐櫛縰﹐笄總﹐衣紳。左佩紛帨刀礪小觿金燧﹐右佩箴管綫纊﹐施縏﹖﹐大觿木燧衿纓﹐綦屨。

「縏」「鞶」通。按﹕下云「男鞶革﹐女鞶絲。」「鞶」本以皮爲之﹐後用絲﹐又作「縏」。「纓」有二﹕曲禮云「女子許嫁纓。」此「纓」是笄上所垂之飾﹐卽如男冠緌纓也﹐此許嫁之纓也。此云「衿纓」﹐下云「男女未冠笄者﹐衿纓」﹐此衣之纓也。女子未嫁﹑已嫁﹐及男童皆有之。鄭氏謂此爲「示系屬」﹐主許嫁之纓言﹐非矣。故陳用之駁之﹐以爲「許嫁之纓﹐旣嫁夫說之﹐無所復用」﹐是也。陳可大謂「纓爲香囊」﹐尢誤。下云「男女未冠笄者﹐衿纓﹐皆佩容臭」﹐卽今「香囊」也。使「纓」爲「香囊」﹐則「容臭」又是何物乎﹖﹝卷五一﹐頁九﹞

由命士以上﹐父子皆異宮。昧爽而朝﹐慈以旨甘﹐日出而退﹐各從其事﹐日入而夕﹐慈以旨甘。

「父子異宮」﹐鄭氏曰「崇敬。」其說未明。從來解者皆以爲「父與子異宮」﹐非也。古人聚族而居﹐凡疏者異宮﹐親兄弟皆同宮﹐無異宮者﹐況父子乎﹖此所云「由命士以上﹐父子皆異宮」者﹐以命士以上﹐其祿丰厚﹐宮室可廣﹐兄弟之子繁多﹐凡爲父子者﹐皆得異宮以處。故曰「父子皆異宮也。」謂「父子皆異宮」﹐實則爲兄弟異宮﹐父子同宮耳。彼誤認爲父與子異宮者﹐昧「皆」字之義矣。又按﹕喪服﹕「世父母﹐叔父母﹔傳曰﹕昆弟之義無分﹐然而有分者﹐則辟子之私也﹔子不私其父﹐則不成爲子。故有東宮﹐有西宮﹐有南宮﹐有北宮。異居而同財。」此正明「父子皆異宮」之義。注疏執禮解禮﹐多不合。此宜執儀禮爲解﹐而顧昧之﹐何耶﹖張子厚𨿽亦引此爲說﹐然其旨仍是前說也。命士以上﹐昧爽時有朝君之事。此云「昧爽而朝」﹐亦是立个方法如此﹐及凡非朝時﹐及家居者言耳。﹝卷五一﹐頁一三—一四﹞

在父母舅姑之所﹐有命之﹐應惟敬對。進退周旋愼齊﹐升降出入揖遊﹐不敢噦噫嚏咳欠伸跛倚睇視﹐不敢睡洟﹔寒不敢襲﹐癢不敢搔﹔不有敬事﹐不敢袒裼﹐不涉不撅﹐褻衾不見裏。父母唾洟不見﹐冠帶垢﹐和灰請漱﹔衣裳垢﹐和灰請澣﹔衣裳綻裂﹐紉箴請補綴。五日﹐則燂湯請浴﹐三日具沐﹐其間面垢﹐燂燔請﹖﹔足垢﹐燂湯請洗。少事長﹐賤事貴﹐共帥時。

「不有敬事﹐不敢袒裼」﹐玉藻曰「裘之裼也﹐見美也。」卽此「袒裼」之義。謂有敬事﹐始裼以見美﹐否則父母之前﹐不敢爲容飾也。曰「袒裼」者﹐連袒爲辭耳。朱仲晦謂﹕「父母之前不敢袒裼裸裎。敬事﹐如習射之類。」按﹕「習射」不可謂「敬事」﹐且安有人子袒裼裸裎於父母之前﹐而煩告誡者哉﹖﹝卷五一﹐頁一七—一八﹞

男不言內﹐女不言外。非祭非喪﹐不相授器。其相授﹐則女受以篚﹐其無篚﹐則皆坐奠之而後取之。外內不共井﹐不共湢浴﹐不通寢席﹐不通乞假﹐男女不通衣裳﹐內言不出﹐外言不入。男子入內﹐不嘯不指﹐夜行以燭﹐無燭則止。女子出門﹐必擁蔽其面﹐夜行以燭﹐無燭則止。道路﹐男子由右﹐女子由左。

「男子入內﹐不嘯」﹐鄭謂﹕「嘯爲叱﹐嫌有隱使也。」疏謂﹕「如有姦私﹐不以言語﹐顯使人但諷叱而已。」陳可大曰「嘯爲異聲﹐駭人之聽聞﹐故家庭之間不可。鄭讀嘯爲叱﹐不如本字爲是﹐如有非禮舉動﹐安得不叱以儆之﹖」愚按﹕「不嘯」不過謂「不可異聲﹐駭人之聽聞」﹐此義已足。鄭說固非﹐陳說亦有誤處。「嘯」爲蹙口出聲﹐不定爲髙聲也。後世云「長嘯」﹐乃始長而髙矣。鄭攺爲「叱」者﹐必誤以「嘯」爲「髙聲也」。陳駁鄭﹐謂「不可攺」﹐爲「如有非禮﹐安得不叱以儆之」﹐鄭所謂「叱」者﹐乃隱使人也。陳誤認爲「呵叱」之「叱」﹐又足笑也。﹝卷五一﹐頁一九—二○﹞

子婦有勤勞之事﹐𨿽甚愛之﹐姑縱之﹐而寧數休之。子婦未孝未敬﹐勿庸疾怨﹐姑教之﹐若不可教﹐而後怒之﹐不可怒﹐子放婦出﹐而不表禮焉。

「子婦孝者敬者」﹐此提語﹐謂「子婦孝者敬者」當如下文所云也。又對下「子婦未孝未敬」而言。鄭氏解爲「恃孝敬之愛」﹐殊迂。旣逆與怠矣﹐父母尙以爲孝敬而愛之乎﹖「表」﹐外示之意。「不表禮」﹐謂不外示以禮貌也。﹝卷五二﹐頁一﹞

父母有過﹐下气怡色柔聲以諫﹐諫若不入﹐起敬起孝﹐悅則復諫﹔不說﹐與其得罪於鄕黨州閭﹐寧孰諫。父母怒不說﹐而撻之流血﹐不敢疾怨﹐起敬起孝。

論語數言耳﹐將來寫得郁勃淋漓如許。﹝卷五二﹐頁三﹞

父母有婢子若庶子庶孫﹐甚愛之﹐𨿽父母沒﹐沒身敬之不衰。

「婢子」﹐鄭氏謂「所通賤人之子」﹐非也。「婢子」﹐卽女婢之通稱。曲禮﹕「自世婦以下﹐自稱曰婢子。」左傳﹕「秦穆姬曰﹕若晉君朝以入﹐則婢子夕以死。」檀弓﹕「陳幹昔曰﹕使吾二婢子夾我。」是也。此婢子乃是父母平日憐愛之傳婢﹐沒後無子而弗嫁者也。謂此婢子及庶子﹑庶孫此三種人﹐俱爲父母所甚愛﹐𨿽父母沒﹐必沒身敬之不衰焉。若庶子之母﹐自爲庶母敬之﹐不待言矣。卽父妾之無子而弗嫁者﹐敬之亦不待言矣。自古正室之外﹐凡所生子不論妾婢皆名庶子。經傳從未聞於庶子之下﹐別有婢子一等也。曾是旣有子﹐而尙稱其母爲婢者乎﹖母以子貴之義安在矣﹗且如其說﹐本文何爲列婢子於上﹐庶子於下乎﹖無一可通。嗟乎﹗鄭以閭閻細民﹐不知禮義之稱﹐而以解先賢之禮﹐眞足貽笑千矣﹗﹝卷五七﹐頁三—四﹞

子有二妾﹐父母愛一人焉﹐子愛一人焉﹐由衣服飲食﹐由執事﹐毋敢視父母所愛﹐𨿽父母沒不衰。

家庭瑣事寫得委曲如許﹐文心精妙﹐不獨立義之嚴正也。此等不必定有其事﹐皆寫意法。此與上「不欲食﹐必嘗而待﹔不欲衣﹐必服而待」皆人情之所最難而不肯爲者﹐能之﹐所以爲孝也。﹝卷五二﹐頁四﹞

子甚宜其妻﹐父母不說﹐出。子不宜其妻﹐父母曰「是善事我。」子行夫婦之禮焉﹐沒身不衰。

郝仲輿曰「此章之言未免少偏﹐如舜之父母未必說二女﹐則將出之乎﹖若婦犯淫﹑妒諸惡﹐縱容之﹐亦禮之不衰乎﹖」予謂此執禮以求之之過也。記文之意只是矯人情之私妻子而不顧父母者﹐讀之不覺通身汗下。此言其常﹐若其變則自別有以處此﹐豈得油乎﹖﹝卷五二﹐頁四—五﹞

父母𨿽沒﹐將爲善﹐思貽父母令名﹐必果。將爲不善﹐思貽父母羞邕﹐必不果。

此「孝弟爲仁之本」腳注也。﹝卷五二﹐頁五﹞

舅沒則姑老﹐家婦所祭祀﹑賓客﹐每事必請於姑﹐介婦請於冢婦。舅姑使冢婦﹐毋怠不友無無禮於介婦。舅姑若使介婦﹐毋敢敵耦於冢婦﹐不敢並行﹐不敢並命﹐不敢並坐。

「不友無禮於介婦」﹐承上「毋」字言﹐謂冢婦不可恃其尊﹐而不友愛以無禮於介也。「毋敢敵耦」﹐卽領下「三不敢」之義。鄭氏以「敵耦」爲「掉磬」﹐非。陳可大以「敵耦」爲「欲求分任勞逸」﹐而以下「三不敢」另講﹐亦非。﹝卷五二﹐頁六﹞

凡婦﹐不命適私室﹐不敢退。婦將有事﹐大小必請於舅姑。子婦無私貨﹐無私畜﹐無私器﹐不敢私假﹐不敢私與。婦或賜之飲食衣服布帛佩帨●蘭﹐則受而獻諸舅姑﹐舅姑受之則喜﹐如新受賜﹐若反賜之則辭﹐不得命﹐如更受賜﹐藏以待乏。婦若有私親兄弟將與之﹐則必復請其故﹐賜而後與之。

一賜而曰「如新受賜」﹐曰「如更受賜」﹐曰「請其故賜」﹐描摹工妙。「佩帨●蘭」﹐貼婦人用物亦雅。﹝卷五二﹐頁八﹞

適子庶子祇事宗子宗婦﹐𨿽貴富﹐不敢以貴富入宗子之家﹐𨿽眾車徒捨於外﹐以寡約入。子弟猶歸器衣服裘衾車馬﹐則必獻其上﹐而後敢服用其次也﹔若非所獻﹐則不敢以入於宗子之門﹐不敢以貴富加於父兄宗族。若富﹐則具二牲﹐獻其賢者於宗子﹐夫婦皆齊而宗敬焉﹐終事而後敢私祭。

「子弟猶歸」﹐疑有誤字﹐不必彊解。﹝卷五二﹐頁九﹞

飯﹕黍﹑稷﹑稻﹑罪﹑白黍﹑黃粱﹐稰﹑穛。膳﹕膷﹑臐﹑膮﹑醢﹑牛炙。醢﹑牛胾﹑醢﹑牛膾﹑羊炙﹑羊胾﹑醢﹑豕炙﹑醢﹑豕胾﹑芥醬﹑魚膾﹑雉﹑兔﹑鶉﹑鷃。

「飯」一段﹐孔氏執周禮膳夫﹕「六谷食醬。」六食有「麥」「﹖」﹐是天子禮﹔以此「黍」「稷」「稻」「罪」﹐爲諸侯禮。不知周禮乃襲後「牛宜稌」之文﹐不足據。詳後。「膳」一段﹐與儀禮公食大夫陳設次第略同﹐惟「膮」「牛炙」間﹐多一「醢」字﹐故鄭氏以爲衍。按﹕此以內則名篇﹐本訓門內法則﹐首詳「子婦事父母舅姑」之節﹐次詳「飲食之制」﹐所以養親者。𨿽其中不無天子﹑諸侯﹑大夫﹑士﹑庶之不同﹐然記者亦但舉此爲訓﹐使凡子婦之養親者﹐𨿽不必備具﹐或於其中取法焉﹐要亦聖王之所不禁也。若篇名公食大夫﹐其義自別﹐不可執以證此。內則﹑儀禮孰爲前後﹖固不可考﹐大抵後人𨿽用前人之文﹐然其立義則各有。在後人第依其義以釋其文可矣﹐何必攺此以從彼乎﹖自此下言「飲食之制」﹐鄭﹑孔執滯用周禮﹐妄釋者尢多﹐逐段詳辧於下。﹝卷五二﹐頁一二﹞

飲﹕重醴﹐稻醴淸﹑糟﹐黍醴淸﹑糟﹐罪醴淸﹑糟﹐或以酏爲醴﹐黍酏﹑漿﹑水﹑醷﹑濫。酒﹕淸﹑白。羞﹕糗餌﹑粉酏。

鄭﹑孔執周禮酒正﹑漿人以解此文﹐不知皆周禮襲此也。酒正﹑漿人二職﹐以「四飲」屬「酒正」﹐以「六飲」屬「漿人」。「四飲」﹕一曰「淸」﹐卽此「重醴淸糟」之「淸」也﹔不言「糟」者﹐意以王禮不去糟﹐後夫人各有淸糟﹐見酒正﹑漿人二職文。取其與此別也。二曰「醫」﹐卽此「醷」也﹐以音近亦取別也。三曰「漿」﹐卽此「黍酏」也。「六飲」﹕一曰「水」﹐卽此「水」也。二曰「漿」﹐卽此「漿」也。三曰「醴」﹐卽此「重醴」也。四曰「涼」﹐卽此「濫」也﹐以音近亦取別也。五曰「醫」﹐卽「醷」也﹐說見上。但「四飲」卽「六飲」中之四﹐彼意欲分爲「酒」「漿」二職﹐故變此文之六以爲十﹐但不知「漿人」何以取「六飲」中之一爲名﹖而「酒正」中何以又有「漿」﹖其中錯互重復﹐無聊塡湊之狀﹐顯然可見﹐然則執周禮以解禮記者﹐不亦可以已乎﹖

酒分淸白二種﹐淸言其質﹐白言其色也。周禮酒正襲此變爲三﹐酒以淸爲「淸酒」﹐別立「事酒」「昔酒」二名﹐杜撰迂僻。鄭氏因以「事」「昔」二酒釋此「白」字﹐不獨二不可合一﹐且「白」何以爲「事」「昔」﹖「事」「昔」何以爲「白」﹖可笑殊甚。「糗餌粉酏」﹐周禮籩人襲此爲「糗餌粉餈」﹐易「酏」爲「餈」﹐亦取音近﹔而移「酏」字於醢人「羞豆」曰「酏食糝食。」鄭乃以此文爲脫「餈」字﹔而於「酏」字則以醢人「酏食糝食」爲證﹐謂當爲「餰」﹔又轉合於內則「饘酏」及「狼臅膏﹐以與稻米爲酏」之「酏」。據鄭之見﹐於周禮之合者合之﹐其不合者便爲脫爲誤﹐則一周禮足矣﹐余不可盡廢乎﹖予謂禮因注疏而亡不誣也。陸農師曰「糗餌﹐籩人所謂糗餌。粉餈﹐醢人所謂酏食。言糗餌則餈可知﹐言粉酏則糝可知」。此又執周禮以調和禮記﹐其於鄭亦魯﹑衛之間也。然猶賴此等說﹐禮記得以不廢﹐則較鄭爲優耳。﹝卷五二﹐頁一四—一五﹞

食﹕蝸醢而﹖食﹐雉羹﹔麥食﹐脯羹﹑雞羹﹔折稌﹑犬羹﹑兔羹﹔和糝不蔞。

鄭氏曰「目人君燕食所用也。」此執周禮食醫「六食」﹐故以上「飯」一段「黍」「稷」「稻」「罪」爲諸侯﹐此有「﹖」「麥」當爲天子。然前後又多與周禮不合﹐則似諸侯。故於此處但曰「人君」﹐以爲爲天子可。於後言諸侯者﹐曰「一十六物﹐似皆人君燕所食也」﹐以爲爲諸侯可。其含糊兩端如此。﹝卷五二﹐頁一七﹞

濡豚﹐包苦實蔞﹔濡雞﹐醢醬實蓼﹔濡魚﹐卵醬實蓼﹔濡﹖﹐醢醬實蓼。腶修﹑蚳醢﹑脯羹﹑兔醢﹑麋膚﹑魚醢﹑魚膾﹑芥醬﹑麋腥﹑醢﹑醬﹑桃諸﹑梅諸﹑卵鹽。

「卵醬」﹐鄭氏謂﹕「卵﹐讀爲鯤﹔鯤﹐魚子。」蓋以鳥卵不可爲醬﹐魚子乃濕生非卵生故耳﹐其實未必然也。後儒竟釋「卵醬」爲「魚子醬」﹐不考鄭攺字之由﹐益陋矣。按﹕「卵醬」疑「卵鹽」爲之﹐故名與。古人食物多與今人殊﹐五味皆兼﹐如「苦」乃「荼」也﹐「蔞」味亦非止辛。周頌﹕「予又集於蓼。」此辛苦之菜﹐故以爲多難之諭。下云「夏多苦。」觀此則今人罕食苦﹐止食四味耳。鄭氏曰「自蝸醢至此一十六物﹐似皆人君燕所食也。其饌則亂。」孔氏曰「似皆人君燕所食也者﹐按周禮掌客云﹕『諸侯相食﹐皆鼎簋十有二』﹐其正饌與此不同。其食臣下﹐則公食大夫禮具其文﹐與此又異﹐故疑是人君燕食也。云其饌則亂者﹐按上陳庶羞﹐有『膷﹑臐﹑膮』﹐有『牛炙﹑牛胾』。始云『羊炙﹐豕炙』﹐而依牲大小先後而陳。此則先云『雉羹』﹐後云『脯羹』﹔又先云『雞羹』﹐後云『犬羹』﹐不依牲之次第。又飯食在簋﹐醢羹之屬在豆﹐是上下雜亂﹐故云﹕其饌則亂也。」按﹕此爲人子養親之禮﹐鄭﹑孔不知﹐以天子諸侯比儗﹐固己不殊說夢﹐且於其爲周禮所襲用者﹐皆得以牽合伸其論說﹐其爲周禮所遺﹐又與儀禮不合者﹐便不能通之﹐辭窮若此﹐則何爲矣﹖﹝卷五二﹐頁一八—一九﹞

凡食齊視春時﹐羹齊視夏時﹐醬齊視秋時﹐飲齊視冬時。凡和﹐春多酸﹐夏多苦﹐秋多辛﹐冬多咸﹐調以滑甘。牛宜稌﹐羊宜黍﹐豕宜稷﹐犬宜罪﹐雁宜麥﹐魚宜﹖。

孔氏曰「依經方﹕『春不食酸﹐夏不食苦﹐秋不食辛﹐冬不食鹹。四時各減其時昧。』此與經文及鄭注『多其時味以養气』不同者。經方所云﹕『謂時气壯者﹐減其時味以殺盛气。』此經所云﹕食以養人﹐恐气虛羸﹐故多其時味以養气也。」按﹕世無兩是之理﹐食以養人爲主﹐皆取其補虛助气﹐何分壯老﹖且飲食之道﹐順之則益﹐違之則損﹐若謂壯者宜殺盛气﹐不必養气﹐則壯者幾何不逆其衛生之宜﹐而致病且死哉﹗假如依其說﹐春時﹐老少共食一處﹐其於酸味﹐老者不但﹝「但」字下﹐原誤衍「不」字﹐今刪。﹞食﹐而且多之﹔壯者不但不多﹐而且不食﹐有是事理乎﹖以理揆之﹐記云「多食。」注云「多其時味以養气者。」是也。經方之言非也。孔又曰「此云﹕『牛宜稌﹐犬宜罪。』而上云『折稌﹐用犬羹』者﹐此據尊者正食﹐上據人君燕食﹐以滋味爲美故也。」按﹕記文前後之說不同﹐此疑從兩處之文采入﹐正不必爲之曲解。然觀一篇之中而異同若是﹐則執他經以求盡同者﹐亦可以已矣。周禮食醫襲此文﹐易「視」爲「﹖」。「牛宜稌」六句﹐大抵謂「谷食﹑肉食相宜之法」。自周禮襲之﹐注疏便以爲「天子之食」﹐而以黍﹑稷﹑稻﹑罪爲「諸侯之食」﹐非也。﹝卷五二﹐頁二○—二一﹞

春宜羔豚膳膏薌﹐夏宜腒鱐膳膏臊﹐禾宜犢麛膳膏腥﹐冬宜鮮羽膳膏膻。

凡肉漧者﹐皆名「腒」﹔魚漧者﹐皆名「鱐」。鄭氏謂「腒」爲「幹雉。」孔氏曰「士相見禮云﹕『冬執雉﹐夏執腒。』故知腒爲幹雉」。按﹕士相見禮「腒」字蒙上「雉」而言﹐自應屬「雉」﹐他處之「腒」﹐豈猶屬「雉」耶﹖如此釋經﹐亦爲不善變矣。「羽」者﹐凡羽族皆是﹐亦不獨雁。鄭獨以爲「雁」者﹐又豈以雉爲士所執﹐雁爲大夫所執耶﹖皆可笑也。「膏」之「薌」「臊」「腥」「膻」﹐俱未詳。鄭氏謂﹕「牛膏薌﹐犬膏臊﹐雞膏腥﹐羊膏膻。」按﹕後云「羊冷毛而毳膻﹐犬赤股而躁臊」﹐以「臊」屬「犬」﹐「膻」屬「羊」﹐似合。然後以「豕」爲「腥」﹐非雞也﹔以「牛」爲「●」﹐非薌也﹐又不合。則以爲牛犬雞羊者﹐似未確然也。鄭氏曰「八物四時肥美﹐爲其大盛﹐煎以休廢之膏﹐節其气也。」孔氏曰「八物得四時之气尢盛﹐爲人食之弗勝。」按﹕禽獸之肉皆足養人﹐故人食之﹐何爲大盛﹖何爲有食之弗勝者﹖苟食之弗勝﹐不如弗食矣。且「腒鱐」乃幹物﹐又何爲得時气﹐肥美而大盛乎﹖尢不可通。孔疏鄭「休廢之膏」以「牛」「犬」「雞」「羊」﹐本五行傳「土」「金」「木」「火」﹐謂﹕「春宜羔豚膳膏薌者﹐春爲木王﹐牛中央土﹔木克土﹐木盛則土休廢﹐故用休廢之牛膏。」下仿此。按﹕以「薌」「臊」「腥」「膻」屬「牛」「犬」「雞」「羊」尙未確然﹐見上。若以「牛」「犬」「雞」「羊」屬「土」「金」「木」「火」﹐尢不合也。「思」「言」「貌」「視」何以應「牛」「犬」「雞」「羊」﹖傳語固自無稽。今鄭孔之說﹐其謬有三﹕傳以「豕」應「聽」﹐屬木﹔此則春宜豚﹐又食土﹝「土」字﹐原誤作「水」﹐今徑攺。﹞畜以生木﹐何也﹖一謬也。且祇四物﹐於五行闕水﹐何可配屬﹖如其說﹐亦當補一條云「豕北方水﹐土克水﹐土盛則水休廢﹐宜用休廢之豕膏。」而且四時皆宜用之﹐何以不言也﹖二謬也。又其說當云﹕春木盛﹐木克土﹐土衰故食土畜之膏以助之﹐今云木盛﹐用休廢土畜之膏﹐正相反。下仿此。三謬也。方性夫曰「春木用事之時﹐脾土有所不勝﹐故以牛薌之土气助養脾也。」此反鄭說而正之﹐與愚所駁第三謬正同﹐然其說當乎﹖亦非也。於五行則闕水﹐於五臟則闕腎﹐腎獨不當養乎﹖其謬與鄭等耳。周禮庖人襲此文﹐易「宜」爲「行」﹐「鮮」字作「﹖」字﹝卷五二﹐頁二一—二三﹞

牛修﹐鹿脯﹐田豕脯﹐麋脯﹐﹖脯﹐麋鹿田豕﹖﹐皆有軒﹐雉兔皆有芼。爵﹐鷃﹐蜩﹐範﹐芝栭﹐菱﹐椇﹐棗﹐栗﹐榣﹐柿﹐瓜﹐桃﹐李﹐梅﹐杏﹐楂﹐梨﹐姜﹐桂。

按﹕「修」「脯」「軒」皆腌漬物之名﹔大槪長者爲修﹐大而重者爲脯﹐薄而輕者爲軒。鄭氏謂﹕「軒讀爲憲﹔憲﹐藿葉切也。」孔氏謂﹕「麋鹿田豕﹖﹐非但爲脯﹐又可生食。大切爲軒。」其說皆非。蓋由於誤解下「肉腥細者爲膾﹐大者爲軒」之文也。下文謂﹕「凡肉腥之物﹐細切者可以爲膾﹐大切者可以爲軒。」今鄭孔認爲「切之細者名爲膾﹐切之大者名爲軒」﹐故誤以「軒」爲「切爲大切耳」。下文又曰「野豕爲軒」﹐與此「田豕皆有軒」正同。其「野豕爲軒」承上「麋鹿魚爲菹」之文﹐鄭於此不能通其說﹐又曰「軒﹐菹類。」按﹕「腌漬菜」名「菹」﹐後因以「腌漬肉之濕者」爲「菹」。「軒」乃「腌漬之幹者」﹐則「軒」正是「菹類」﹐其解爲是。然則前謂之「爲切爲大切者」誤可知矣﹐不然一「軒」字豈有兩義乎﹖又﹕按少儀曰「牛與羊魚之腥﹐聶而切之爲膾﹔麋鹿爲菹﹐野豕爲軒。」而「聶而不切」謂「大切也」﹔「切」謂「細切也」。則「聶」乃是「大切」﹐而「軒」之「非大切」明矣。此言禽獸﹑昆虫﹑諸果﹑艸木之類﹐凡三十一物﹐皆詔子婦事親以奉飲食者所宜知也。第天子可備用﹐庶人不可備用耳。故下有「大夫燕食」一節﹐略以明大夫士庶之羞焉。鄭氏執周禮膳夫「羞用百有二十品」﹐謂此爲「人君燕食所加庶羞。疏謂「人君」爲「諸侯」。周禮『天子羞用百有二十品』﹐記者不能次錄」。以己之誤反咎記者﹐不亦冤乎﹖﹝卷五二﹐頁二四—二五﹞

大夫燕食﹐有膾無脯﹐有脯無膾。士不貳羹胾﹐庶人耆老不徒食。

「燕食」﹐燕居之常食也。鄭氏以「燕食」爲「饗禮」﹐豈有大夫燕賓而膾脯不備者乎﹖孔氏曰「士不貳羹胾﹐謂士燕食也。若朝夕常食則不二﹝「不二」﹐原誤作「下云」﹐今徑攺。﹞。羹食﹐自諸侯以下至於庶人無等。」又豈有士常食得貳羹胾﹐而燕賓反不得貳者乎﹖余說見後「羹食」下。﹝卷五三﹐頁一﹞

膾﹕春用蔥﹐秋用芥豚﹔春用韭﹐秋用蔞。脂用蔥﹐膏用薤﹐三牲用藙﹐和用醢﹐獸用梅。鶉羹﹐雞羹﹐鴽﹐釀之蔞。魴鱮烝﹐雛燒﹐雉﹐薌無蓼。

芥﹐辛菜﹐用之卽如蔥﹖之調和食物也。鄭獨以「芥」爲「芥醬」﹐蓋上云「魚膾﹐芥醬」﹐不知此總論「膾」﹐非單屬「魚」也﹐鄭之附會類此。﹝卷五三﹐頁二﹞

不食雛﹖﹐狼去腸﹐狗去腎﹐貍去正脊﹐兔去尻﹐狐去首﹐豚去腦﹐魚去乙﹐﹖去丑。

凡云「不食」﹑云「去」者﹐其「不利人」與「不堪食」兩義皆在內。鄭氏皆以爲「不利人」﹐非﹐後儒皆從此推說殊鑿。「不食雛﹖」﹐陸農師謂﹕「﹖固美矣﹐然猶不食雛﹐他物可知。」此又近戒殺之說﹐非記文意。「乙」﹐爾雅云「魚腸謂之乙。」此說甚明。鄭氏謂﹕「東海鰫魚有骨名乙﹐在目傍﹐狀如篆乙﹐食之鯁人不可出。」此頗附會﹐且本文但言魚﹐不言何魚也。﹝卷五三﹐頁二—三﹞

牛夜鳴則庮﹐羊泠毛而毳膻﹐狗赤股而躁臊﹐鳥皫色而沙鳴郁﹐豕望視而交睫腥﹐馬黑脊而般臂漏﹐雛尾不盈握﹐弗食﹐舒鴈翠﹐鵠鴞胖﹐舒鳧翠﹐雞肝﹐鴈腎﹐鴇奧﹐鹿胃。

「泠」「零」通。「泠毛而毳」﹐謂羊毛零落而細。「腥」﹐如字﹐鄭攺爲「星」﹐非。其攺之意﹐想以上「春宜羔豚」一節﹐以「腥」屬「雞」﹐此以「腥」屬「豕」﹐因其不合﹐故攺耶﹗「庮」「膻」「臊」「腥」「漏」皆古文字法。周禮易「漏」爲「螻」﹐無意義﹐鄭反據之謂﹕「漏當爲螻﹐如螻蛄臭。」尢不通。周禮內饔襲此文﹐易「郁」爲「貍」﹐「望視」爲「盲胝」﹐「漏」爲「螻」。﹝卷五三﹐頁四﹞

肉腥細者爲膾﹐大者爲軒﹐或曰麋鹿魚爲菹﹐﹖爲辟雞﹐野豕爲軒﹐兔爲宛脾﹐切蔥若薤﹐實諸醢以柔之。

「大者爲軒」與「野豕爲軒」﹐「軒」字同義﹐蓋菹類也﹐言切之大者可以爲軒﹐說見前「牛修」下。鄭氏於「大者爲軒」﹐則曰「大切」﹔於「野豕爲軒」﹐又曰「菹類」。其以「軒」爲「大切」﹐非也﹔以「軒」爲「菹類」﹐是也。鄭又於「細者爲膾」曰「膾者必先軒之﹐所謂聶而切之也。」以「聶」證「軒」﹐卽謂「軒爲大切之意」﹐非也。於「麋鹿魚爲菹」「野豕爲軒」﹐曰「菹軒聶而不切」﹐卽謂「軒爲菹類之意」﹐是也。或曰「以下乃少儀之文﹐則知少儀在內則之前。」以上言飲食之制﹐凡宜食不宜食之物﹐乃造作煎和之法﹐多有不可詳者﹐又有不合於今者。蓋古今異制﹐土地異俗﹐食性異宜﹐或有然也。然不可詳而必求詳之﹐則鑿﹔不合於今而必牽彊以爲說﹐則違心矣。﹝卷五三﹐頁五﹞

羹食﹐自諸侯以下至於庶人無等。大夫無秩膳﹐大夫七十而有閣﹐天子之閣﹐左達五﹐右達五﹐公侯伯於房中五﹐大夫於閣三﹐士於坫一。

前云「士不貳羹胾」﹐此云「羹食﹐自諸侯以下至於庶人無等」﹐畢竟兩說有礙。此疑從兩處采入﹐不必曲解。天子﹑諸侯廟制﹐皆有東西房及東西夾室。知諸侯有東西夾室者﹐公食大夫「立﹝「立」字﹐原誤作「豆」﹐今徑攺。﹞於東夾南﹐……宰東夾北」是也。大夫﹑士皆東西房﹐說見禮器「天道至教」下。但無夾室。下「妻將生子﹐居側室。」指大夫士言﹐此「側室」非「夾室」也。廟制若此﹐正寢可知。爾雅云「無東西房有室曰寢。」陳用之曰「其文對廟言之﹐則廟寢也。」此文謂「天子之閣五﹐左﹑右達各五」者﹐在於「左﹑右夾室」也。「公侯伯於房中五」者﹐公侯伯𨿽有夾室﹐但以閣之五分﹐設於東西房中﹐漸近也。「大夫於閣三﹐士於坫一」者﹐蒙上言﹐皆在東西房可知。孔氏「諸大夫於夾室」﹐誤也。豈諸侯不得於夾室﹐而大夫反得於夾室乎﹖此誤本於鄭氏曰「大夫言於閣﹐與天子同處。」又謂「士於室中爲土坫」﹐此旣不知爲房﹐又未敢直言夾室﹐而但曰室中﹐其含糊可見。「閣」﹐木爲之﹐有門。「坫」﹐土爲之﹐猶爵之坫。陸農師謂﹕「凡閣皆用坫。」非。大夫七十始有閣﹐士爲坫﹐則無閣。陸謂「士亦有閣」亦非。﹝卷五三﹐頁七﹞

凡養老﹕有虞氏以燕禮﹐夏后氏以饗禮﹐殷人以食禮﹐周人修而兼用之。凡五十養於鄕﹐六十養於國﹐七十養於學﹐達於諸侯。八十﹐拜君命﹐一坐再至﹐瞽亦如之﹐九十者使人受。五十異粻﹐六十宿肉﹐七十貳膳﹐八十常珍﹐九十飲食不違寢﹐膳飲從於遊可也。六十歲制﹐七十時制﹐八十月制﹐九十日修﹐惟絞紟衾冒﹐死而後制。五十始衰﹐六十非肉不飽﹐七十非帛不暖﹐八十非人不暖﹐九十𨿽得人不暖矣。五十丈於家﹐六十杖於鄕﹐七十杖於國﹐八十杖於朝﹐九十者﹐天子欲有問焉﹐則就其室以珍從。七十不俟朝﹐八十月告存﹐九十日有秩。五十不從力政﹐六十不與服戎﹐七十不與賓客之事﹐八十齊喪之事弗及也。五十而爵﹐六十不親學﹐七十致政﹔凡自七十以上﹐惟衰麻爲喪。凡三壬養老皆引年﹐八十者﹐一子不從政﹐九十者﹐其家不從政﹐瞽亦如之。凡父母在﹐子𨿽老不坐。有虞氏養國老於上庠﹐養庶老於下庠﹔夏后氏養國老於東序﹐養庶老於西序﹔殷人養國老於右學﹐養庶老於左學﹔周人養國老於東膠﹐養庶老於虞庠﹐虞庠在國之西郊。有虞氏皇而祭﹐深衣而養老﹔夏后氏收而祭﹐燕衣而養老﹔殷人冔而祭﹐縞衣而養老﹔周人冕而祭﹐玄衣而養老。

自「凡養老」至此六章﹐除「不坐」一章外﹐王制與此同﹐論見王制﹐以注疏皆詳於彼也。﹝卷五三﹐頁一一﹞

凡養老﹐五帝憲﹐三王有乞言。五帝憲﹐養气體而不乞言﹐有善則記之爲惇史。三王亦憲﹐旣養老而後乞言﹐亦微其禮﹐皆有惇史。

「亦微其禮」﹐鄭氏鄭謂﹕「依違言之﹐求而不切。」若然﹐是以虛僞從事矣﹐可乎﹖孔氏曲解「不切」﹐以爲「不偪切」﹐非也。陳可大直解「亦微其禮」爲「不誠切以求之」﹐忘本文而從鄭﹐尢可笑。孫文融曰「微其禮者﹐蓋以爲餘事﹐所重仍在憲。」得之。此一章言養老﹐辭義古奧﹐而王制獨無之﹐故知以上王制取內則也。﹝卷五三﹐頁一二﹞

淳熬煎醢﹐加於陸稻上﹐沃之以膏曰淳熬。淳毋本段「毋」字﹐皆誤作「母」﹐今徑攺。煎醢﹐加於黍食上﹐沃之以膏曰淳毋。

「陸稻」﹐未詳。孔氏謂﹕「陸地之稻。」郝仲輿駁之﹐謂﹕「稻烏有陸種者﹖」是也。然自解「陸」爲「漧燥」﹐歷「陸」則不通矣。「毋」﹐鄭氏謂﹕「讀爲模﹔模﹐象也﹐作此象淳熬。」甚迂。按﹕凡煎膏味厚者爲母﹐從其中所出味薄者爲子﹐故曰淳毋。﹝卷五二﹐頁一三﹞

炮﹐取豚若將﹐刲之刳之﹐實棗於其腹中﹐編萑以苴之﹐塗之以謹﹝「謹」字﹐原誤作「墐」﹐今徑攺。﹞塗﹐炮之﹐塗皆幹﹐擘之﹐濯手以摩之﹐去其皽﹐爲稻粉糔溲之以爲酏﹐以付豚煎諸膏﹐膏必滅之﹐雊鑊湯以小鼎薌脯於其中﹐使其湯毋滅鼎﹐三日三夜毋絕火﹐而後調之以酰醢。

此節但言「炮豚」一物。「將」﹐如字﹐謂若刲之刳之﹐須實棗於腹也。云「若將」者﹐以見未刲刳前﹐宜備棗以實之也。鄭氏欲彊合周禮膳夫「八珍」之數﹐以「將」爲「牂」﹐詳後。謂此節言「炮豚」「炮牂」二物﹐謬妄殊甚。觀下云「以付豚」﹐何以不言「付將」﹖且前後皆言「羊」﹐下節卽言「搗珍﹕取牛羊」﹐此何以獨爲「牂」﹖且不爲「牂」而爲「將」﹐此亦淺鮮易見其謬妄者。而世儒以其所言合於周禮「八珍」之說﹐遂漫不加察﹐至今貿貿焉從其說﹐無敢異者﹐可嘆也。「薌」﹐卽上「薌無蔞」之「薌」﹐鄭謂﹕「使之香美。」亦非。﹝卷五三﹐頁一四﹞

搗珍﹕取牛羊麋鹿﹖之肉必韌﹐每物與牛若一捶﹐反側之﹐去其餌﹐孰出之﹐去其皽﹐柔其肉。

「餌」卽上「爲稻粉糔溲之以爲酏﹐以付於肉」者﹐亦卽下「稻米二肉一﹐合以爲餌」是也。鄭氏謂﹕「筋腱。」殊杜撰。「餌」之非「筋腱」﹐不辧自明﹐且牛羊麋鹿﹖之筋腱皆可食﹐古自與今同﹐何必去之乎﹖孔氏曰「餌﹐筋腱也者。以經云『去其餌』﹐又『去其皽』﹐『皽』旣﹝「旣」字﹐原誤作「卽」﹐今徑攺。﹞爲『皮莫』﹐則『餌』非復是『皮莫』﹐故以爲筋腱。」如疏說使下無「去其皽」之文﹐則又必以「餌」爲「皮莫」矣﹐可笑哉﹗是疏之說要亦不得已而從之爾﹐其每爲注之供狀如此。郝仲與解「餌」不誤﹐然謂﹕「餌﹐幹肉﹔熟則去餌。」又非也。下云「孰出之」﹐則此承「捶﹐反側之」句﹐肉固未嘗孰也。蓋餌易熟﹐肉難熟﹐餌煎熟﹐卽去其皽也。鄭若死油「去」字解﹐所以誤耳。﹝卷五三﹐頁一五—一六﹞

爲熬﹕捶之﹐去其皽﹐編萑布牛肉焉﹐屑桂與姜﹐以酒諸上而鹽之﹐幹而食之。施羊亦如之﹐施麋施鹿施﹖﹐皆如牛羊。欲濡肉﹐則釋而煎之以醢﹐欲幹肉﹐則捶而食之。

鄭氏曰「此七者﹐周禮八珍﹐其一肝膋﹐是也。」孔氏曰「七者謂﹕一淳熬﹐二淳模﹐三﹑四炮取豚若牂﹐五搗珍﹐六漬﹐七熬。云其一肝膋﹐則糝下肝膋也。但作記之人﹐文不依次﹐故在糝下陳之。」按﹕鄭執周禮膳夫「珍用八物」之文﹐以此章妄合其數﹐最爲可笑﹐後世皆承其謬誤而罔覺也。此章亦不過列敍飲食之制﹐與前數章等並未嘗以此章爲「八」﹐亦未嘗以爲「珍」也。自周禮襲此爲「八珍」之說﹐其「珍」字卽取文中「搗珍」「珍」字也。若記文果以「八」爲「珍」﹐何以竟無其說﹖且何爲獨以「搗」云「珍」﹐而他處不云「珍」乎﹖不必辧而可明者。但周禮所取之八﹐今不可知其意﹐姑以數按之﹐亦不合。如一淳熬﹐二淳母﹐三炮豚﹐四搗﹐五漬﹐六熬﹐「熬」卽上「淳熬」之「熬」﹐卽此見記文初無分別也。七糝﹐八肝膋﹐九酏﹐則爲九﹐而非八。如鄭意﹐又以「糝」與「酏」合﹐醢人「糝食酏食」﹐謂「羞豆之食」不在其數﹐則爲七而非八﹐於是無以合之﹐乃以「將」字作「牂」字﹐增一「炮羊」以爲八焉﹐其妄誕欺世如此。說見前。郝仲輿不從鄭「炮羊」之說﹐並連「糝酏」以爲八﹐駁鄭謂﹕「若糝酏非珍﹐乃豆羞之實﹐然則珍豈不薦之豆乎﹖」其說若是﹐但自列其數仍是九而非八﹐且墮周禮及鄭氏之雲霧不淺也。孔氏又因「肝膋」在「糝」下﹐反冤作記之人﹐文不依次。嗟乎﹗自周禮有「八珍」之文﹐鄭氏牽合於內則﹐後之解內則者﹐無不逐段詳列其數﹐甚至有以爲錯爲脫者。卽此而觀禮經殘闕﹐不幸又有周禮以亂之﹐始於鄭氏誤信周禮﹐繼以諸儒誤信鄭注﹐其相沿致誤至於如此﹐禮𨿽欲不亡﹐何可得哉﹖故曰﹕禮亡自漢至今矣﹗﹝卷五三﹐頁一六—一八﹞

糝﹕取牛羊豕之肉﹐三如一小切之﹐與稻米﹐稻米二肉一﹐合以爲餌煎之。

鄭氏以此節並下取稻米節彊合周禮醢人﹕「糝食酏食。」不知周禮正襲此也。孔氏又曰「此先陳糝食者﹐亦記人不次。」冤哉﹗﹝卷五三﹐頁一八﹞

故妾𨿽老﹐年未滿五十﹐必與五日之禦。將禦者﹐齊﹐漱澣﹐愼衣服﹐櫛縰笄總﹐角拂髦﹐衿纓綦屨。𨿽婢妾﹐衣服飲食﹐必後長者。妻不在﹐妾禦莫敢當夕。

「必與五日之禦」﹐男子五日一接婦人。「與」音預。鄭氏謂﹕「此爲諸侯禮﹐五日禦九女﹖。」附會謬說也。「妻不在﹐妾禦莫敢當夕」﹐鄭謂﹕「避女君之禦日。」尢謬。蓋旣以上分別夫人以下﹐兩兩而禦﹑則是當夕矣。於此說不去﹐故又爲此謬解也。又鄭於此以「當夕」爲「女君之禦日」﹐而於小星之詩又引此文謂﹕「凡妾禦於君﹐不當夕。」尢自露破綻如此。﹝卷五四﹐頁三﹞

妻將生子﹐及月辰﹐居側室﹐夫使人日再問之﹐作而自問之﹐妻不敢見﹐使姆衣服而對至於子生﹐夫復使人日再問之﹐夫齊﹐則不入側室之門。子生﹐男子設弧於門左﹐女子設帨於門右。三日﹐始負子﹐男射女否。

孔氏曰「妻旣居側室﹐則妾亦當然。」按﹕側室﹐妻暫居也﹐妾則常居也﹐何必言乎﹖﹝卷五四﹐頁六﹞

國君世子生﹐告於君﹐接以大牢﹐宰掌具。三日﹐卜士負之﹐吉者宿齊朝服寢門外﹐詩負之﹐射人以桑弧蓬矢六﹐射天地四方﹐保受乃負之﹐宰醴負子﹐賜之束帛﹐卜士之妻﹐大夫之妾﹐使食子。

按﹕桓六年左傳﹕「子同生。接以大牢﹐卜士負之﹐士妻食之。」此與同。鄭氏謂﹕「接爲捷﹐捷﹐食其母。」甚迂。杜注謂﹕「世子生﹐以大牢之禮接見之。」亦未然。按﹕生子得以接續宗祀﹐故名接﹐其禮用大牢以饗祀。下云「接子擇日」﹐是也。「詩」﹐孔氏謂﹕「持也﹐以手維持。」其說是。儀禮少牢「詩懷之」之「詩」亦同。鄭氏訓爲「承」﹐未然。陸農師指爲斯幹之詩。方性夫謂﹕「使明詩者負子﹐期於能言。」皆鑿甚。按﹕賈誼新書論懸弧之禮曰「東方射東﹐南方射南﹐中央射髙﹐西方射西﹐北方射北。」其說猶近理。此以中央爲天地﹐夫射天則是商武乙也﹐而可訓乎﹖﹝卷五四﹐頁八﹞

凡接子﹐擇日﹐冢子則大牢﹐庶人特豚﹐士特豕﹐大夫少牢﹐國君世子大牢﹐其非冢子﹐則皆降一等。

上云「三日」﹐文在「接以大牢」之下。蓋指下「士負之」以下諸事也。解者皆以「接子」亦爲「三日」﹐則與此處「擇日」矛盾矣﹐於是爲之斡旋﹐是自誤也。﹝卷五四﹐頁九—一○﹞

三月之末﹐擇日翦發爲鬌﹐男角女羈﹐否則男左女右。是日也﹐妻以子見於父﹐貴人則爲衣服﹐由命士以下﹐皆漱澣﹐男女夙興﹐沐浴衣服﹐具視朔食﹐夫入門﹐升自阼階﹐立於阼西鄕﹐妻抱子出自房﹐當楣立東面。

「夫入門」﹐此寢門也﹐故有阼階。鄭氏因上節言「妻生子﹐居側室」﹐謂此爲「側室門」﹐非也。下文「妻遂適寢」﹐謂「復夫之燕寢」﹐與下「妾遂入禦」同。不可誤油爲以前在側室也。﹝卷五四﹐頁一一﹞

姆先﹐相曰「母某敢用時日祇見孺子。」夫對曰「欽有帥」。父執子之右手﹐咳而名之。妻對曰「記有成。」遂左還﹐授師子﹐師辯﹝「辯」字﹐原誤作「辧」﹐今徑攺。﹞告諸婦諸母名﹐妻遂適寢。

「執子之右手」者﹐卽下「子能食食﹐教以右手」之意。﹝卷五四﹐頁一二﹞

夫告宰名﹐宰辯告諸男名﹐書曰某年某月某日某生而藏之﹐宰告閭史﹐閭史書爲二﹐其一藏諸閭府﹔其一獻諸州史﹐州史獻諸州伯﹐州伯命藏諸州府。夫入食如養禮。

「諸男」對上「諸婦」言﹐猶男婦同族尊卑皆該之。下之「諸母」指「慈母」「乳母」之類也。注疏以「諸婦爲同族卑者之妻﹐諸母爲尊者之妻」﹐又以「諸男爲舉其卑者﹐卑者尙告﹐則告諸父可知」。如其說﹐上何以列「諸母」於「諸婦」下﹖此又何以舉「諸男」而遺「諸父」﹖皆是自作漏闕耳。﹝卷五四﹐頁一三﹞

適子庶子見於外寢﹐撫其首咳而名之﹐禮帥初﹐無辭。

鄭氏於上節謂「人君見世子於路寢」﹔於此節「適子庶子見於外寢」謂「外寢﹐君燕寢也」﹔於下節「妾將生子。三月之末﹐見於內寢」﹐謂「內寢﹐適妻寢也」。孔氏曰「宮至之制﹔前有路寢﹐次有君燕寢﹐次夫人正寢。卿大夫以下﹐前有適室﹐次有燕寢﹐次有適妻之寢。但夫人燕寢﹐對夫人及適妻之寢及側室﹐爲在外。故鄭前注云﹕外寢﹐君燕寢也。」注疏說是。陸農師謂﹕「內寢爲適寢﹐外寢爲路寢。」以鄭謂「外寢」爲「燕寢」爲非。然則適庶旣見於路寢﹐世子亦見於路寢可知﹐不將混而無別耶﹖故辧之。﹝卷五四﹐頁一五﹞

公庶子生﹐就側室。三月之末﹐其母沐浴朝服見於君﹐擯者以其子見﹐君所有賜﹐君名之。眾子﹐則使有司名之。

上節「適子庶子見於外寢」﹐此又言「公見庶子」者﹐旣加詳其禮﹐又以見「庶子自名」「眾子使有司名之」之不同也。「眾子」﹐孔氏謂﹕「眾妾之子。」非也。陸農師曰「經有世子﹐有適子﹐有庶子﹐有眾子。適子﹐世子之母弟﹐眾子﹐庶子之弟。」此說甚明。﹝卷五四﹐頁一八—一九﹞

由命士以上及大夫之子﹐旬而見﹐冢子未食而見﹐必執其右手﹐適子庶子已食而見﹐必循其。

鄭氏謂﹕「旬爲均。」非。朱仲晦謂﹕「旬如字。別記異聞﹐不待三月。」亦非。此承上言﹐謂由命士以上及大夫之子旣見之後﹐自此每旬而見。蓋有慈母及食母之類﹐示有期也。若下士及庶人﹐則妻自養子﹐其見無期﹐不必言矣。﹝卷五四﹐頁二二﹞

冢子未食而見﹐必執其右手﹐適子庶子已食而見﹐必循其首。

此謂天子諸侯見子之禮也。舊以上「由命士以上」三句合此爲一節﹐所以於「旬而見」之文﹐從來不得其解﹐今正之。「未食」「已食」﹐當如孔氏謂﹕「與後夫人禮食之前後。」郝仲輿以「食」爲「朝食」。按﹕上言卿大夫見子﹐具視朔食﹐豈有天子諸侯反未朝食而行見子之禮乎﹖﹝卷五四﹐頁二三﹞

六年﹐教之數與方名。七年﹐男女不同席﹐不共食。八年﹐出入門戶及卽席飲食﹐必後長者﹐始教之讓。九年﹐教之數日﹝「日」字﹐原誤作「目」﹐今徑攺。﹞。十年﹐出就外傅﹐居宿於外﹐學書計﹐衣不帛襦﹖﹐禮帥初﹐朝夕學幼儀﹐請肄簡諒。

「內而不出」﹐以尙未有室﹐未理男事﹐常宜在家之內﹐勤學而不出也。「出」﹐如負笈從師﹑經營四方之類﹐又非「出就外傳」之「出」也。﹝卷五四﹐頁二五﹞

十有五年而笄﹐二十而嫁﹐有故﹐二十三年而嫁﹐聘則爲妻﹐奔則爲妾。凡女拜﹐尙右手。

鄭氏曰「婉﹐謂言語也。娩之言媚也。媚﹐謂容貌也。」其謂「婉爲言語」﹐謬。按﹕孔氏曰「按九嬪注云﹕『婦徳貞順﹐婦言辭令﹐婦容婉娩﹐婦功絲枲。』則婉娩合爲婦容﹐此分婉爲言語﹐娩爲容貌者﹐鄭意以此上下備其四徳﹐以婉爲婦言﹐娩爲婦容﹐聽從爲婦順﹐執麻枲以下爲婦功。」如疏之說﹐鄭於「婉」字兩處作兩解。但欲遷就本文﹐不顧所解字義﹐前後矛盾﹐其不足憑如此。「奔則爲妾」﹐如從媵﹐或買之﹐未有六禮﹐聞命卽往趨焉﹐謂之奔。左傳「疲於奔命」﹐是也。非是自往而奔﹐如所謂「淫奔」者。鄭氏曰「妾之言接也﹐聞彼有禮﹐走而往焉﹐以得接見於君子。」此誤以「奔」爲「淫奔」也。聞彼有禮﹐女子何以知其然﹖且以有禮之人而與淫奔之人合﹐安在其爲有禮乎﹖又收臯逃亡之身﹐犯大律﹐其可笑如此。﹝卷五四﹐頁三一﹞

