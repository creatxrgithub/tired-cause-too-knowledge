

欽定四庫全書

經部七

古經解鉤沈

五經總義類

提要

【臣】等謹案古經解鉤沈三十卷

國朝余蕭客撰蕭客字仲林長洲人是編采錄唐以前諸儒訓詁首爲敍錄一卷次周易一卷尙書三卷毛詩一卷周禮一卷儀禮二卷禮記四卷左傳七卷公羊傳一卷糓梁傳一卷孝經一卷論語一卷孟子二卷爾雅三卷共三十卷而敍錄周易左傳均各分子捲實則三十三卷也自宋學大行唐以前訓詁之傳率遭掊撃其書亦日就散亡沿及明人說經者遂憑臆空談或蕩軼於規矩之外

國朝儒術昌明士惇實學復仰逢我

皇上稽古右文

詔校刋十三經注疏

頒行天下風教觀摩凡著述之家爭奮發而求及於古蕭客是書其一也其敍錄備述先儒名氏爵裏及所著義訓其書尙存者不載或名存而其說不傳者亦不載余則自諸家經解所引旁及史傳類書凡唐以前之舊說有片語單詞可考者悉著其目𨿽有人名而無書名有書名而無人名者亦登之又以傳從經鉤稽排比一一各著其所出之書並仿資暇集龍龕手鏡之例兼著其書之捲第以示有徵又經文同異皆以北宋精本參校正前明監板之訛缺自序謂創始於己夘成槁於壬午晝夜手錄幾於在目靑盲而後成帙其用力亦云勤矣考山井鼎七經孟子考文梁皇侃論語義疏日本尙有全帙又唐史徵周易口訣義今永樂大典亦尙有其文是書列皇氏書於佚亡而史氏書亦復未采蓋海外之本僅得諸傳聞而天祿之珍久藏於淸祕非下裏寒儒力所能睹也然經生耳目之所及者則捃摭亦可謂備矣乾隆四十四年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

古經解鉤沈卷一止

長洲余蕭客撰

序錄

前序

古之人耕且養三年而通一藝三十而五經立故漢晉古注入申部者惟毛萇王弼杜預不兼他經孔安國二何郭璞則尙書公羊論語爾雅外各兼一範谷梁外兼二鄭毛詩三禮外兼五其在一經之中注外復有他書及總羣經而有作若鄭六藝論之類皆不與本注悉數獨以玉海九經舊目較元明刋行注本其幸者傳不傳參半其不幸者傳其一不傳其二然隋唐三志注者百數十家今存者十家爲書十有三然則其一得傳已非不幸講疏義疏盛於六朝今則唐惟四人得傳賈孔爲盛然公彥三禮疏中之禮記頴達周易疏外之談已不復見其自宋明帝周易而下劉焯劉炫書春秋以前有錄無書復非注之可比蓋毛詩箋傳一經或有二家南北舊疏九經至無一種當時得失未可彊同遺事余文零落可憫暇日因讀注疏摘其所引並李鼎祚周易集解二十七家舊說益以史傳稗官百家雜注及太平禦覽冊府元龜諸巨編所載凡涉經義具有成書今所不傳盡玉海而止罔不畢取仍注所出其不注者周易則出李鼎祚集解尙書以下卽出本經注疏逺自周室迄於唐代凡得三十卷其間多寡亦微有凖繩辭條丰蔚則撮其精英一二僅存則隨條輒錄名曰古經解鉤沈言古以別於現行刋本言經解不言注疏以並包異同鉤沈則借晉楊方五經鉤沈之名而義不必借昔王應麟集鄭周易注兩有刋本其集鄭古文尙書古文論語賈逵服防古文春秋三書祕鈔僅有存者傳聞華亭一士大夫家獨有尙書間關求借終莫得見今旣徧檢羣籍知於厚齋所集縱不悉全或當得其七八至於十之二三訪求補入亦無傷焉羣經次第略依經典釋文超孟子於爾雅前者唐宋書目孟子本入丙部玉海始列在九經而釋文本老子莊子在爾雅前今謂孟莊同時州次部居理合相代每條先後則依先儒世次不以所出之書爲斷諸書屢見則事從其朔盈庭聚訟則彼我兼通窺豹則管亦一斑集狐則裘非一腋與夫存者雜而觀之扶衰絕攬體要質當世表微君子匡不逮焉

後序

已卯杪秋蕭客從事鉤沈載寒暑易尙書古注旁搜略徧而周易五卷旣削稿其後得交朱太學文遊學博思精所藏宋元精本率前日所未見及所求而不得若王應麟集鄭尙書注之類莫不畢具傳本往還一瓻無費越一歲辛巳遂下榻滋蘭精舍丹鉛朝夕樂不爲疲至於左目幾成靑盲而鉤沈得信而有徵於先儒言匪面命之言提其耳焉壬午二月目疾甚百方自療四月未盡復轉入虛損頭不得俯不得回顧行不得盤旋回顧盤旋暈耳鳴輒通夕不止人壽河淸半須藥物尙可懼吳祐汗靑之責同子建論文之書要之皓首非今日之論哉昔蘭臺歷載二十漢志弗成西鄕受詔期月注文精密故知練三都者十年研兩京以一紀大率作輟用兼旁雜人事蕭客擯絕交遊五年專力窮則腴代樵蘇愁則娛同絲竹上慙食時期月之敏下非兩京三都之精然蜜蜂以兼采爲味秋菊則落英可餐繪事以眾色成文濉渙則餘波未絕周易二十二家集解序上三國誌注表二書所言有庶幾之合壬午夏五扶疾繕寫八月書二十九卷畢先以己卯十月作前序是歲九月作後序及錄並前序爲序錄第一卷

許愼說文目在卷末京房注易錄入正卷漢魏舊章宋元儒者所弗屑然司馬文正類篇一從許氏目在卷之十五至於錄居一卷則自陸元朗經典釋文以後無聞焉今之所集先儒姓氏及所撰書名僻者近半缺而不論則讀者茫如隨條附見則繁而寡要不得不別爲一卷略述源流非敢自命古人造作同異飾詩書以驚愚買名聲於天下者也本名古注疏鉤沈文遊曰疏以命名始吳陸璣其作注下之注始劉宋張該不若經解之目本後蒼曲臺記義𨿽不同新舊唐書已相承分類遂定今名前序曰古經解鉤沈者亦今所追攺也前序體例今不盡同者具出於例欲見撰集本意故復並存不必櫽括繩墨盡與本書合也

例

漢人宋人說經殊旨鴻溝東西大約在李唐限斷然盧仝啖趙春秋開棄傳之宗王弼何晏易象有空文之注逓相祖述宋學要亦本自西京董仲舒東京馬融今集散失盡取唐前非欲獨宗漢學實存稽古之思

王伯厚處宋諸儒末獨能好古易尙書論語則集鄭注詩則集齊魯韓三家春秋則集賈逵服防今祖述其意旁及諸經下盡隋唐舊注質伯厚獨集漢注初心不無抵牾要亦孔門各言爾志之義

趙宋初葉注疏尊爲科律渡江至元半爲諸儒集矢其間所引復是注疏唾餘大率在不論不議之列故蕭客初稿以各經注疏周易集解所載舊注爲主後因何晏孔頴達李鼎祚徵引繁多更以注疏集解未載者爲主其客主之辧諸書則每見輒錄注疏集解則但備一家及精義要言什一二而已

舊注散見他經疏中仍爲盡數分摘蓋不在本經便與諸書無異至陸徳明釋文本爲經典作音故其所載先儒諸音今不傳者亦每人存一二則其涉舊注注疏所未及者擇善而從錄其彊半陸淳春秋三書專爲啖趙之學兩家之卷帙𨿽亡三書之采摭略備今錄其折衷三傳理趣明者近數十條惟此二陸不同諸書盡錄之例

舊注初見備載姓氏書名再見以下獨載書名此定法也其或先儒著書異人同名如劉向雷氏並有五經要義及諸書援引不稱作者姓氏不能定其誰何則𨿽初見獨出書名或一人數書如賈逵於春秋有左氏長經章句左氏解詁左氏經傳朱墨列三家經本訓詁其可分屬者或從諸書指實或從文句排比其疑不能決則𨿽屢見獨載人名其不立書名獨稱注解及音者再見以下配姓以相別一經之內復有姓同則少見者稱名如孝經注王肅多王獻之一見則獻之稱名王肅稱姓孟子注劉熙多劉向一見則劉向稱名劉熙稱姓其從諸書元引稱人稱書者則又不以初見再見爲例每條下注所出書名非獨則古稱先兼欲讀者便於覆對然一書卷帙多或盈千若不注出某卷幾與不注所出書同今自諸書兩卷以上便爲分別注出其體自唐李匡義資暇集遼僧行均龍龕手鑑巳見資暇中卷曰禮記第十八卷

開元禮第七十六龍龕注鑇字云在中阿含經第五十五卷

注憻字云出阿差末經第三卷

故程大昌攷古編引通鑑演繁露引通典兩用其法然則王應麟集鄭氏易引書注捲蓋非獨創

各經本文一以注疏本爲正其先儒舊本字或異同分注經文各字之下參讀後注便知某本作某某本有某字無某字至義門學士紅豆侍讀以唐石經及宋槧本校補校攺塗乙頗多夫唐石宋刋流傳旣尠其間同異便屬沈淪今摘其切於學者聞見標以異字異句脫文諸目直書經句不作旁注蓋據唐宋舊刻正有明兩雝本之誤又此集摘句附注初非全寫經文老成典型知無復攺竄經字之嫌也

九經注疏其書尙存於體不當入集然缺文訛字非得兩宋精本不可是正如禮記疏義門先生見南宋刋本已缺落數十處故就傳是樓校北宋本經月始出其後吳門流傳一北宋本朱太學楷字孔林比對精善今擇疏中訛不可意校缺不可文句從朱校本補正百數十條不敢謂識廬山眞面庶幾爲讀禮疏者一挹西山朝爽

校補缺誤率用宋槧惟趙岐孟子章指毛斧季扆曾見章丘李氏所藏北宋蜀大字章句本趙氏篇敍從此校出而斧季手校注疏不言章指出自蜀本惠松崖先生亦僅從旴郡重刋廖氏本校錄非世防堂元本然章指舊在各章章句之末今本混入疏中零落大半前輩或疑孫宣公疏裏有疏不知孫疏首述章指末乃覆疏初非自疏前疏今若必俟宋本則孫疏二十八卷之疑終無可解故從兩家所校急爲補入

蕭客少無過人之性中復貧病相兼三十以後居然濩落此集𨿽麄立規條然病中塗抹易稿再三其間或舊注失收或前後倒置或本非散失誤行采入不能保無一二抵牾然亦有明知其誤如崔寔有四民月令無禮記月令注而白帖指爲注月令谷梁有麋信注無庾信注而太平禦覽兩三處並作庾注司馬彪有續漢書郡國志無禮記注而太平寰宇記指爲注禮記若此之類憑臆攺定則恐實有其書棄而不錄則恐貽譏掛漏承訛襲謬受教大方𨿽非闕疑抑亦愼言之體

錄

古經解姓氏書目【諸經解並是今所采入其散失之甚無一條可見者不濫載其目】

周

子夏

易傳三卷【經典釋文一】二卷【隋書三十二】六卷【唐防要七十七】四卷【文苑英華七百六十六案此散失本非張弧所僞撰】

詩序【詩攷一案此韓詩序】

魏文侯

孝經傳【劉昭注補後漢書引齊民要術引】

孟仲子

詩論【毛萇詩傳引】

漢

申公

魯詩【漢書八十八】魯訓【注補後漢書二十九】

韓嬰

韓詩內傳四卷【漢書三十】

詩敍【水經注引】

轅固

齊詩【釋文一】齊詩傳【徐天麟西漢防要二十五】

孟喜

易章句二篇【漢書三十】十卷【釋文一】八卷【隋書三十二】

後蒼

齊詩【漢書注三十按蒼與轅固並爲齊詩諸書引率不稱作者姓名今備其目於錄仍其無姓名於本條他多仿此】

戴徳

喪服變除一卷【舊唐書四十六】

喪服記【通典引】

戴聖

石渠禮論四卷【隋書三十二】禮義【通典九十二】禮議【政和五禮新儀十一】禮議奏三十八篇【西漢防要二十六】

歐陽髙

尙書章句三十一卷【漢書三十釋文一】

施讐

易章句二篇

淮南王安

九師道訓二篇【按漢書安聘明易者九人號九師法】

董仲舒

公羊治獄十六篇【並漢書三十】春秋決事十卷【隋書三十二】春秋決獄【白孔六帖二十六】春秋斷獄五卷【玉海四十】

孔安國

尙書音【釋文一按釋文注漢人不作音後人所托】

詩序【北堂書鈔引】

古文孝經傳一卷【隋書三十二】

古論語傳【釋文一】

夏侯勝夏侯建

尙書章句各二十九卷

尙書解故二十九篇【並漢書三十】

京房

易章句十二卷【釋文一】十卷【隋書三十二】

嚴彭祖

嚴氏春秋【春秋疏引】

顏安樂

公羊嚴氏記十一篇【漢書三十】顏氏春秋【春秋疏】

尹更始汝南人【漢書三十】議郎【西漢防要二十六】

谷梁章句十五卷【舊唐書四十六】

張禹

孝經安昌侯說一篇【漢書三十】

劉向

周易系辭義二卷【舊唐書四十六】

尙書五行傳記十一卷【漢書三十】

春秋說【晉書引】

五經要義五卷【舊唐書四十六】

孟子注【李善文選注引】

許商

尙書五行傳記一篇【漢書三十】

劉歆

洪範五行傳【續漢志十三】

左氏章句【漢書三十六】

爾雅注三卷【釋文一】

馮氏

嚴氏春秋章句【趙明誠金石錄十四】

侯苞

韓詩翼要十卷【隋書三十二】

鄭興

周禮解詁【鄭周禮序】

春秋條例【後漢書三十六】

鄭眾建初六年以左馮翊爲大司農八年卒【影宋本熊方後漢書年表九下】

周禮解詁【周禮序】

春秋條例【後漢書三十六】

左氏章句【釋文一】

賈徽

左氏條例二十一篇

賈逵

歐陽大小夏侯尙書古文同異三卷【並後漢書三十六】古文尙書訓【徐天麟東漢防要十二】

周禮解詁【周禮序】

春秋三家經本訓詁十二卷

左氏長經章句二十卷【並隋書三十二】三十卷【舊唐書十六】左氏解詁三十卷【釋文一】左氏傳義【公羊疏引按王應麟集賈服春秋獨紅豆齋祕抄相傳然與古文尙書古文論語皆多補治不爲厚齋原本故今據宋元以前書采舊注於厚齋三書獨根括原引書作注而闕三書之目】

左氏長義三十事【後漢書三十六東漢防要十三】四十事【釋文一】

包咸永平五年以左中郎將爲大鴻臚八年卒【影宋本後漢書年表九上】

論語章句【何晏論語集解序】

衛宏

古文尙書訓旨【後漢書七十九下】

毛詩傳【經典釋文引】

薛漢

韓詩章句二十二卷【隋書三十二】

景鸞字漢伯梓潼人【常璩華陽國誌十下】

月令章句【同上按諸引月令章句大率皆蔡中郎書然不著姓氏者十居六七景鸞戴顒兩家旣與蔡同不傳亦無以見諸書徵引必無一二偶及故備錄焉】

周氏

論語章句【論語序】

樊光京兆人中散大夫【釋文一】

爾雅注六卷【同上】三卷【隋書三十二】

李巡汝南人中黃門【釋文一】

爾雅注三卷【同上】

阮諶侍中【隋書三十二】

三禮圖十卷【張彥逺歷代名畫記三】

許愼

五經異義十卷【隋書三十二】

五經通義【初學記引】

許淑字惠卿魏郡人【春秋疏一】

左傳注【釋文一】

張衡

周官訓詁【冊府元龜六百五】

馬融

易傳九卷【釋文一】注一卷【隋書三十二】章句十卷【舊唐書四十六】

易音【釋文一】

尙書注十一卷

毛詩注十卷【並釋文一】毛詩傳【成伯璵毛詩指說】

喪服經傳注一卷

周禮注十二卷【並隋書三十二】周官傳【賈公彥周禮廢興】禮傳【同上】禮記注【東漢防要十二】

三傳異同說【同上】左傳注【初學記引】

孝經注【東漢防要十二】

論語訓說【論語序】

崔寔

月令注【白孔六帖引】

延篤

左氏注【釋文一】

何休

左氏膏肓十卷

谷梁廢疾三卷【並通誌六十三】

公羊墨守十四卷【隋書三十二】

公羊文謚例【公羊疏引】

公羊音訓【史記索隱引困學記聞引】

論語注【後漢書七十九下】

劉熙

孟子注七卷【隋書三十二】

潁容

左氏條例五萬餘言【後漢書七十九下】釋例十卷【隋書三十二】七卷【新唐書五十七】

盧植

禮記注二十卷【釋文一】十卷【隋書三十二】禮記解詁【東漢防要十二】

禮記音【釋文引】

服防

左氏傳解誼二十一卷【隋書三十二】三十卷【舊唐書四十六】訓解【世說注上之下】

左氏傳音一卷【釋文一】音隱一卷【舊唐書四十六】

左氏膏肓釋屙十卷【隋書三十二】五卷【舊唐書四十六】春秋成長說九卷【隋書三十二】成長義【公羊疏二十四】七卷【新唐書五十七】

荀爽

易傳【後漢書六十二】易注十一卷【釋文一】章句十卷【舊唐書四十六】

禮傳

春秋條例【並冊府元龜六百五】

劉表

易注十卷【釋文一】章句五卷【隋書三十二】

宋衷

易注十卷【釋文一】

鄭

易注十二卷【釋文一】九卷【隋書三十二】十卷【新唐書五十七】尙書注九卷

尙書音【並釋文一】

喪服變除一卷【舊唐書四十六】

三禮圖【魏書引】

三禮音各一卷【釋文一】

左傳注【文苑英華引按世說上之下鄭注春秋傳未成盡以與服防爲服氏注】左傳音【羣經音辧引】

鍼左氏膏肓發公羊墨守起谷梁廢疾【後漢書三十五】

六藝論一卷【舊唐書四十六】

駁五經異義【後漢書三十五】

孝經注【同上案太平寰宇記二十三卷曰康成徹孫所作】

論語注十卷【釋文一】九卷【隋書三十二】

論語篇目弟子【史記注六十七】論語孔子弟子目錄一卷【隋書三十二】

爾雅注【周禮疏引】

魏

髙貴鄕公

左氏音三卷【釋文一】

劉楨

毛詩義問十卷【隋書三十二】九卷【冊府元龜六百五】

陳羣

論語義說【論語序】

王基

毛詩駁一卷【隋書三十二】五卷【新唐書五十七】

王肅

周易注十卷【隋書三十二按本傳肅不注周易但撰定父朗所作易傳則諸引肅注本王朗易傳然諸志一不及朗遂同班固遺親攘美之罪至蘇易簡文房四譜第五卷

引顧野王輿地誌曰王朗爲防稽太守子肅隨之郡住東齋注周易則謬誤顯然按朗與許靖書大男名肅生於防稽卽非隨父之郡明矣】

尙書注十一卷【隋書三十一】十卷【釋文一】

毛詩注二十卷

毛詩義駁八卷【並隋書三十二】雜義駁【舊唐書四十六】

毛詩問難二卷【同上】

毛詩音【釋文一】

周禮注十二卷

喪服經傳注一卷

喪服要記一卷

禮記注三十卷【並隋書三十二】

禮記音一卷【釋文一】

左傳注三十卷

孝經解一卷【並隋書三十二】

論語義說【論語序】注十卷【隋書三十二】

董遇農人【魏志十三】字季直大司農【魏志注十三】

周易注十卷【舊唐書四十六】

易音【釋文引】

左傳章句三十卷【隋書三十二】

左氏朱墨別異【魏志注十三】

周生烈燉煌人【魏志十三】姓周生名烈【魏志注十三】字文逢本姓唐博士侍中【釋文一】字文逸【論語序疏】

論語義說【論語序】

論語義例【魏志注十三】

糜信字南山東海人樂平太守【釋文一按冊府元龜糜信外復出一康信誤一爲兩】

春秋說要十卷【隋書三十二】春秋要一卷【冊府元龜六百五】谷梁傳注十二卷【釋文一】

谷梁音【釋文引】

孫炎樂安人徵祕書監不就【魏志十三】字叔然【魏志注十三】字叔言【顏氏家訓下】

周易例

春秋例【並魏志十三】

周禮注【陳祥道禮書引】

禮記注二十九卷【釋文一】三十卷【隋書三十二】

爾雅注三卷【釋文一】七卷【隋書三十二】六卷【舊唐書四十六】二卷【冊府元龜六百五】

爾雅音義【顏氏家訓下】音一卷【釋文一】

王弼

論語釋疑三卷【隋書三十二】

論語音【釋文引】

何晏

周易私記二十卷

周易講疏十三卷【並冊府元龜六百五按晏本傳及諸書並不載此二書未知王欽若所本隋書有周易私記二十卷不注撰人下接周易講疏十三卷注云何妥撰恐編冊府時誤妥爲晏復誤兩書爲一人然李鼎祚周易集解引晏說而不詳書名故備其目】

論語音【釋文引】

嵇康

左氏音三卷【釋文一】

古經解鉤沈卷一上

欽定四庫全書

古經解鉤沈卷一下

長洲余蕭客撰

序錄下

吳

虞翻

周易注十卷【釋文一】九卷【隋書三十二】

陸績

周易述十三卷【釋文一】注十五卷【隋書三十二】

射慈字孝宗彭城人【吳志注十四按孫休傳作射慈孫奮傳作謝慈射卽謝姓之攺見廣韻四十禡射字注】

喪服變除圖五卷【隋書三十二】

姚信字徳祐吳興人太常卿【冊府元龜六百五】

周易注十二卷【釋文一】十卷【隋書三十二】

薛綜

述鄭氏禮五宗圖【通典引】

韋昭

毛詩答雜問七卷

孝經解贊一卷【並隋書三十二】

魯論解【羅願爾雅翼引】

徐整字文操豫章人太常卿【釋文一】

毛詩譜暢【同上】譜三卷【隋書三十二】

晉

譙周

喪服集圖【通典引】

論語注十卷

五經然否論五卷【並隋書三十二】

向秀

易義【釋文一】

杜預

喪服要集二卷【隋書三十二】要記【北堂書鈔九十二】要集議三卷【舊唐書四十六】

春秋長歷【晉書三十四】

春秋釋例十五卷【隋書三十二】

左傳音三卷【通誌六十二】

束晳

五經通論【冊府元龜六百五】

衞瓘字伯玉【庾肩吾書品】河東安邑人侍中【張懷瓘書斷中】論語注八卷【釋文一】集注六卷【隋書三十二】十卷【舊唐書四十六】

裴秀

禹貢地域圖十八篇【晉書三十五】

劉兆字延世濟南東平人【晉書九十一】

春秋調人七萬餘言【同上】

公羊注【文選注引】

京相璠裴秀客【隋書三十二】

春秋土地名三卷【同上】

盧欽字子若範陽人尙書僕射【晉書四十四】

公羊序【春秋疏引】

司馬彪

禮記注【樂史太平寰宇記引】

鄒湛

周易統略論三卷【舊唐書四十六】

劉寔字子眞平原人【文選注四十九】

春秋條例十一卷【隋書三十二】二十卷【玉海四十】

繆播字宣則蘭陵人中書令【晉書六十】

論語旨序三卷【隋書三十二】二卷【舊唐書四十六】

論語音【釋文引】

楊乂字舒汝南人司徒左長史【釋文一】

易卦序論一卷【舊唐書四十六】

陳劭字節良東海襄賁人陳畱內史【晉書九十一】

周禮論【釋文一】周官論評十二卷【舊唐書四十六】周官禮異同評【通誌六十四】

楊方字公向髙梁太守【晉書六十八按冊府元龜作陽方】

五經鉤沈十卷【隋書三十二】鉤深【舊唐書四十六】

孔晁五經博士【隋書三十二】

尙書義問三卷【冊府元龜六百六】

谷梁傳指訓五卷【隋書三十二按隋書通誌俱作孔君不言名而程端學春秋本義十四卷引孔晁】

劉逵侍中

喪服要記二卷

袁凖給事中

喪服經傳注一卷【並隋書三十二】

喪服傳【通典引】

孫毓字休朗【釋文一】北海人長沙太守【毛詩指說】

毛詩異同評十卷

左傳義注十八卷【並隋書三十二】二十八卷【冊府元龜六百五】左傳賈服異同略五卷【隋書三十二】

欒肇字永初太山人尙書郎【釋文一史記索隱十八】

論語釋疑十卷【隋書三十二】論語義【史記索隱十八】論語釋【新唐書五十七】

論語駁二卷【舊唐書五十六】三卷【通典六十三】

江熙字太和兗州別駕【冊府元龜六百五】

公谷二傳評三卷【玉海四十】

論語集解十二卷【釋文一】十卷【隋書三十二】

韓康伯

易音【趙汝楳周易輯聞引】

黃穎南海人廣州儒林從事【釋文一】

周易注四卷【隋書三十二】十卷【舊唐書四十六】

張軌

易義十卷【崔鴻十六國春秋七十】

幹寶

周易注十卷【隋書三十二】

周易爻義一卷【新唐書五十七】

周易品二卷【冊府元龜六百五】

易音【釋文引】

周禮注十二卷【隋書三十二】十三卷【釋文一】

周禮音【羣經音辧引】

春秋左氏義【晉書八十二】左氏函傳義十五卷【隋書三十二】左氏承傳義【冊府元龜六百五】春秋義函傳十六卷【通誌六十三】

王廙字世將瑯邪臨沂人王惇用爲荊州刺史【歷代名畫記五】

周易注三卷【隋書三十二】十二卷【釋文一】十卷【舊唐書四十六】

賀循

喪服要記十卷【隋書三十二】

葛洪

喪服變除一卷

郭璞

毛詩拾遺一卷【並同上】

爾雅音一卷【釋文一】音義【舊唐書四十六】音略二卷【通誌六十三】

爾雅圖贊二卷【釋文一】圖譜【冊府元龜六百五】

李軌江夏人祠部郎中【釋文一】

周易音一卷【隋書三十二】

尙書音

周禮音一卷

儀禮音一卷

禮記音二卷【並釋文一】

左傳音三卷【隋書三十二】

公羊音一卷

谷梁音【並釋文一】

李充字度中書侍郎【史記索隠十八】

論語集注十卷【釋文一】論語釋【隋書三十二】

論語音【釋文一】

劉智

喪服釋疑【通典引按隋志注梁有喪服釋疑二十卷孔智撰亡而通典數處並引晉劉智無孔智】

張璠安定人著作郎【釋文一】

周易注八卷【隋書三十二】集解十二卷【釋文一】十卷【舊唐書四十六】

周易略論一卷【新唐書五十七】

李顒字長林江夏人本郡太守【釋文一】

尙書集解十一卷【隋書十二】集注十卷【舊唐書四十六】尙書新釋二卷【隋書三十二】

尙書要略二卷【新唐書五十七】

謝沈字行思防稽山陰人【晉書八十二】著作郎【毛詩指說】尙書注十五卷【隋書三十二】十三卷【舊唐書四十六】

孔倫字敬序防稽人廬陵太守【釋文一】

喪服經傳集注【隋書三十二】

徐幹字文祚東莞人給事中【釋文一】

谷梁傳注十三卷【同上】

徐邈字仙民【顏氏家訓下】東莞姑幕人驍騎將軍【晉書九十一】

谷梁傳義十卷

五經音十卷【並隋書三十二】

薄叔元

問谷梁義二卷

範

尙書注十卷

谷梁傳例一卷【並隋書三十二】

谷梁音【羣經音辧引】

答薄氏谷梁駁【谷梁疏引】

孫綽

論語集注十卷【釋文一】

蔡謨

毛詩疑字議【初學記引】

喪服譜一卷【隋書三十二】

謝萬

孝經集解一卷【同上】

謝道韞

論語贊【藝文類聚引】

王愆期字門子河東人散騎常侍【釋文一】

公羊經傳注十二卷【同上】十三卷【隋書三十二】

範宣字宣子陳畱人【晉書九十一】

禮記音二卷【釋文一】

禮論難【晉書九十一】

袁宏

孝經說【邢昺孝經序疏】

桓

周易系辭注二卷

殷仲文

孝經注十卷【並隋書三十二】

蜀

範長生涪陵丹輿人李雄丞相【十六國春秋八十】自稱蜀才【顏氏家訓下】

易注十卷【釋文一】

北涼

劉昞字彥明燉煌人蒙遜克酒泉拜爲祕書郎中【十六國春秋九十七】

周易注【十六國春秋九十三】

宋

戴顒

月令章句十二卷【舊唐書四十六】

雷次宗

詩序義二卷

喪服經傳略注一卷【並隋書三十二】

周續之

詩序義【釋文一】

毛詩音【顏氏家訓引顏師古匡謬正俗引】

荀柔之潁川潁陰人奉朝請【釋文一】

周易系辭注二卷【隋書三十二】

易音【冊府元龜六百六】

荀昶字茂祖中書郎【冊府元龜六百六】

孝經集解【文苑英華七百六十六】

何承天

禮論三百卷【隋書三十二】三百七卷【舊唐書四十六】

徐爰字長玉瑯邪人大中大夫【竇蒙述書賦注上】

易音

毛詩音【並冊府元龜六百六】音義【毛詩指說】

禮記音二卷【冊府元龜六百六】

任預太尉參軍【隋書三十二】

禮論條牒十卷【同上】

崔凱

喪服駁【通典引】

喪服難問六卷【隋書三十二】

庾蔚之字季隨員外散騎常侍【冊府元龜六百六】

喪服要記注十卷【舊唐書四十六】五卷【新唐書五十七】

禮記義疏【孔穎達禮記疏序】

賀道養賀瑒伯祖【南史六十二】

春秋序注一卷【隋書三十二】

後魏

崔浩

周易注十卷【隋書三十二】

劉芳字伯文彭城人侍中【魏書五十五】

詩義疏【禦覽引詩攷引】詩義荃【禦覽引】

毛詩箋音義證十卷【北史四十二】

常爽字仕明河內溫人【魏書八十四】

六經略注【冊府元龜六百六】

衛冀隆遼西人國子博士【魏書七十二】

難杜氏春秋六十三事【同上】

秦道靜樂陵人【北史四十七】

釋衛氏難杜【春秋疏引】

南齊

劉瓛字子珪沛國相人彭城郡丞【南齊書三十九】

周易乾坤義一卷【隋書三十九】九卷【冊府元龜六百六】周易注【文選注三十】

周易系辭義疏二卷【新唐書五十七】

毛詩序義疏一卷【隋書三十二】

孝經說【孝經序疏】

顧歡字景怡吳興鹽官人【南史七十五吳自牧夢梁錄十七】一字元平【宋本潛說友咸淳臨安志六十三】

周易系辭注【南齊書五十四】

王儉

喪服古今集記三卷【隋書三十二按任昉撰儉集序但言占今集記不言喪服】

丘季彬尙書儀曹郎【隋書三十二】

禮統六卷【同上】

梁

武帝

周易講疏三十五卷【隋書三十二】

周易文句義疏二十卷

周易開題論序十卷【並舊唐書四十六】

文言義【梁書三】

易大義二十卷【新唐書五十七】二十一卷【通誌六十三】易大義疑問二十卷【新唐書五十七】

易音【釋文八】

孝經義疏十八卷【隋書三十二】

論語音【釋文引】

簡文帝

毛詩十五國風義二十卷【隋書三十二】

元帝

左傳音【釋文引】

伏曼容字公儀平昌安丘人臨海太守【梁書四十八】

周易注八卷【隋書三十二】

褚仲都天監中歷五經博士【宋本咸淳臨安志六十三】

周易講疏十六卷【隋書三十二】

崔靈恩淸河武城人桂州刺史【梁書四十八】

毛詩集注二十四卷【毛詩指說】二十二卷【冊府元龜六百六】周禮集注四十卷【同上】二十卷【通誌六十四】

三禮義宗四十七卷【梁書四十八】三十卷【南史七十一】春秋經傳解六卷

左氏傳立義十卷

春秋申先儒傳論十卷【並通誌六十三】

左氏條例十卷【冊府元龜六百六】

何

毛詩隱義十卷【隋書三十二】

禮記隱義二十卷【冊府元龜六百六】

賀瑒字徳璉防稽山陰人步兵校尉領五經博士【梁書四十八】

禮記新義疏二十卷【隋書三十二】

禮論要鈔一百卷【舊唐書四十六】

周捨防軍【隋書三十二】汝南人【太平廣記二百四十六】

禮疑義五十卷【舊唐書四十六】五十二卷【通誌六十四】

皇侃吳郡人國子助教【梁書四十八】

禮記講疏五十卷【同上】四十八卷【隋書三十二】講說【南史七十一】

禮記義疏九十九卷【隋書三十二】

論語義十卷【梁書四十八】義疏【隋書三十二】論語音【釋文引】

孝經義疏三卷【通誌六十三】

賀述

禮統十二卷【玉海三十九】

嚴植之中撫軍記室參軍【冊府元龜六百六】

孝經注【隋書三十二】

陳

周正字思行汝南安城人尙書右僕射【陳書二十四】

周易講疏十六卷【同上】

張譏字直言河南武城人國子博士【陳書三十三】

周易義三十卷【同上】講疏【隋書三十二】

戚衮字公文鹽官人梁江州刺史陳大建十三年卒【宋本咸淳臨安志六十三】

周禮音【釋文一】

沈文阿字國衞吳興武康人國子博士【陳書三十三】春秋義疏【釋文一】春秋左氏經傳義略二十五卷【隋書三十二】二十七卷【舊唐書四六】三十卷【冊府元龜六百六】

王元規字正範太原晉陽人陳尙書祠部郎隋秦王府東閣祭酒【陳書十三】

左傳音三卷【同上】

施幹博士【冊府元龜六百六】

爾雅音【釋文一】

謝嶠國子祭酒【釋文一】

爾雅音【冊府元龜六百六】

顧野王

孟子釋【孟子疏引】

爾雅音【釋文一】

後周

沈重字子厚吳興武康人露門博士【北史八十二】

毛詩音二卷

周禮音一卷【並同】

禮記音二卷【周書四十五】

樊深字文深河東猗氏人開府儀同三司【周書四十五】

七經異同說三卷【同上】七經論【隋書十二】

七經義經略論並目錄三十一卷【周書四十五】義綱二十九卷【隋書三十二】義綱略論並目錄三十卷【冊府元龜六百六】義綱略【通誌六十三】

衛元嵩成都人賜爵持節蜀郡公【元包經傳一】

三易異同論【李江元包經傳注引】

熊安生字植之長樂阜城人露門學博士【周書四十五】禮記義疏三十卷【北史八十二】四十卷【通誌六十四】

庾信

谷梁傳注【太平禦覧引】

隋

何妥字棲鳳西城人國子祭酒【北史八十二】

周易講疏十三卷【隋書三十二】三卷【冊府元龜六百六】

顧彪字仲文余杭人祕書學士【宋本咸淳臨安志六十三】

尙書疏二十卷【隋書三十二】

李孟悊

儀禮章疏【賈公彥儀禮疏序】

劉焯

尙書正義【孔頴逹尙書疏序】

夏侯伏朗

三禮圖十二卷【歷代名畫記三】

劉

毛詩述義四十卷【隋書三十二】述議【北史八十二】

春秋攻昧十卷【同上】十二卷【舊唐書四十六】

春秋述議四十卷【北史八十二】三十七卷【舊唐書四十六】三十卷【冊府元龜六百六】

春秋規過三卷【新唐書五十七】

千文孝經述議五卷【隋書三十二】述義【舊唐書四十六】

辛彥之隴西人洛州刺史【隋書五十七】

五經異義【北史八十二按禮記疏引異義一條載張華事考諸書目旣無禮記異義當爲辛彥之書】

魏眞克鉅鹿人【邢昺孝經序疏】

孝經訓注【同上按新唐志有魏克已注孝經一卷列在賈公彥下未知卽一人否】

唐

江灌字徳源陳尙書令至武徳中爲隋州司馬【歷代名畫記三按竇蒙述書賦注上卷載江灌字道羣陳畱人晉侍中中防軍不言作爾雅贊當從張彥逺爲唐人】

爾雅贊二卷【名畫記三】

陸徳明

周易文句義疏二十四卷【舊唐書四十六】易疏十五卷【冊府元龜六百六】二十卷【周易啟防翼傳中篇】

孔穎達

毛詩譜【胡三省通鑑音注引】

魏徵

周易義六卷【通誌六十三】

裴瑜

爾雅注五卷【宋史二百二】

爾雅音【芥隱筆記引】

崔憬

周易探【李鼎祚周易集解引】

僧一行

易纂【程防周易古占法引】

丁公著蘇州人【通鑑二百四十一】

孟子音【孫奭孟子音義序】手音一卷【宋史二百二】

啖助

春秋集傳

春秋例統【並新唐書二百】

春秋集注【陸淳春秋纂例一】

趙匡

春秋集傳損益【同前】

五經辧惑說【春秋纂例引】

施士丏太學博士【韓愈集二十四】

毛詩說【韓集注引】

王隱

周易要削三卷【宋史二百二】

張鑑蘇州人中書侍郎平章事【舊唐書百二十五】

三禮圖十二卷【冊府元龜六百六】九卷【通誌六十四】

孟子音義三卷【新唐書五十九】

陸淳

春秋集注二十卷

韓愈

論語注十卷【並新唐書五十七】

盧仝

春秋摘微四卷【讀書志一】一卷【通誌六十三】

李瑾試左武衛兵曹【通考百八十二】

春秋指掌十五卷【新唐書五十七】指掌圖【宋史二百二按通考引崇文總目碎玉一篇在指掌十五篇中通誌列指掌十五卷碎玉一卷爲兩書誤】

劉軻韶右人【範攎雲溪友議三】慕孟軻爲文故以名焉【王定保唐摭言十】字希仁元和末進士卒於洛州刺史【計敏夫唐詩紀事四十六】

三傳指要十五卷【新唐書五十七】

成伯璵中山人【衛湜禮記集說卷首】

禮記外傳四卷【新唐書五十七】十卷【宋史二百二】

陸善經

孟子注七卷【新唐書五十七】

蘇鶚

周易開闗一卷【姚應績編晁公武讀書志一】

東鄕助朝散大夫守江陵少尹【啟蒙翼傳中篇】

周易物象釋疑一卷【新唐書五十七】

張轅

周易啟元【周易古占法引趙汝楳筮宗引】

李翺

易銓三卷【玉海三十六】七卷【董眞卿周易防通卷首】

陸希聲吳人【宣和書譜四】相昭宗【計敏夫唐詩紀事四十八】

易傳二卷【新唐書五十七】十卷【葛立方韻語陽秋八】六卷【玉海三十八】十三卷【宋史二百二】

春秋通例三卷【新唐書五十七】

陳嶽吉州廬陵人【唐摭言十】鐘傳江西從事【新唐書五十七】

春秋折衷論三十卷【讀書志一】

時代無考【諸史無傳諸書目雜出於晉宋齊梁之間不明指何代今列爲無考諸傳記或有附見姑俟續出】

陳銓喪服注【釋文一】

聶氏周禮音【釋文引】

劉昌宗尙書音【集韻引】毛詩音【匡謬正俗引】周禮音一卷儀禮音一卷禮記音五卷【並釋文一】左傳音【集韻引】

姚規周易注七卷

崔覲周易注十三卷周易統例十卷

傅氏周易注十三卷【並隋書三十二】十四卷【啟防翼傳中篇】盧氏周易注十卷

舒援毛詩義疏二十卷

謝氏禮記音義隱一卷

雷氏五經要義五卷

邯鄲綽五經析疑二十八卷【並隋書三十二】三十卷【舊唐書四

十七】

綦母邃孟子注九卷【隋書三十二】

蘇寛春秋義疏【春秋義序】

閔因公羊序

戴宏公羊序【並公羊疏引】

梁氏喪服集說【通典引】

王愷衝周易注十卷

賀述禮統十三卷【並舊唐書四十六】

梁正三禮圖【聶崇義三禮圖引】

韋輝光毛詩問【禦覽引】

鄭氏月令箋【山堂考索續集引】

姓氏無考

詩傳【荀子引褚少孫補史記引韓詩外傳引說苑引論衡引】

易大傳【漢書引案所引文非系辭】

魯詩說二十八卷【漢書三十】

禮服傳

喪服文傳【並白虎通引】

魯詩傳【何休公羊解詁引文選注引吳仁傑兩漢刋誤補遺引】

月令篇名

月令記【並蔡邕集引】

尙書詁訓【虞翻疏引見吳志注】

谷梁序【常璩華陽國誌引】

春秋古地【水經注引】

春秋谷梁說【盧辯大戴禮注引】

舍人爾雅注二卷漢武帝時待詔【釋文一】

尙書內傳【北堂書鈔引】

論語隱義注三卷

禮記音義隱七卷【並隋書三十二】

喪服條例【禮記疏引】

五經釋例【藝文類聚引】

齊詩內傳【漢書注引】

毛詩艸虫經【初學記引蔡卞毛詩名物解引埤雅引】

春秋地名【初學記引】

春秋井田記【後漢書注引史繩祖學齋占畢引】

春秋文義【通典引政和五禮新儀引】

禮記傳【通典引】

春秋大傳【余知古渚宮舊事引】

毛詩題綱

毛詩義注

五經義

五經析疑駁

論語隱義【並禦覽引】

爾雅注【行均龍龕手鑑引】

書名無考

賈誼【文瑩湘山野錄引江少虞皇宋事實類苑引】服防【釋文引湘山野錄引】延篤蔡景君侯果【並李鼎祚周易集解引】莊氏【周易疏引】劉知幾【王元亮唐律疏議注引以上易】

劉蕡【薛季宣尙書古文訓引書】

張敷鄭坤劉氏南公【並禮記疏引禮記】

彭汪【春秋正義引案正義引作仲博考釋文蓋汪字左氏】

董仲舒【釋文引】戴氏【公羊疏引公羊】

劉向【釋文引】繆協【論語疏引】範【釋文引案晁公武讀書後志一卷曰皇侃論語疏引範說則隋志範廙論語別義十卷或是範之誤】顏延之【論語疏引】梁武帝【釋文引李匡義資暇集引論語】

目

鉤沈一【序錄】

一下【序錄下】

二【周易】

二下【周易下】

三【尙書上】

四【尙書中】

五【尙書下】

六【毛詩上】

七【毛詩下】

八【周禮】

九【儀禮上】

十【儀禮下】

十一【禮記一】

十二【禮記二】

十三【禮記三】

十四【禮記四】

十五【左傳一】

十六【左傳二】

十七【左傳三】

十八【左傳四】

十九【左傳五】

二十【左傳六】

二十一【左傳七】

二十一下【左傳七下】

二十二【公羊】

二十三【谷梁】

二十四【孝經】

二十五【論語】

二十六【孟子上】

二十七【孟子下】

二十八【爾雅上】

二十九【爾雅中】

三十【爾雅下】

古經解鉤沈卷一下﹤經部﹐五經總義類﹐古經解鉤沈﹥

欽定四庫全書

古經解鉤沈卷二上

長洲余蕭客撰

周易上

五經

晉太寧元年撰鉤經傳之沈義著論難以起滯楊方五經鉤沈序【玉海四十二】

六經

傳稱立天之道曰陰與陽立地之道曰柔與剛立人之道曰仁與義然則仁義者人之性也經典者身之文也皆以陶鑄神情啟悟耳目未有不由學而能成其器不由習而能利其業是故季路勇士也服道以成忠烈之槪越庸夫也講藝以全髙尙之節蓋所由者習也所因者本也本立而道生身文而徳備焉昔者先王之訓天下也莫不導以詩書教以禮樂移其風俗和其人民故恭儉莊敬而不煩者教深於禮也廣博易良而不奢者教深於樂也溫柔惇厚而不愚者教深於詩也疏通知逺而不誣者教深於書也潔淨精微而不賊者教深於易也屬辭比事而不亂者教深於春秋也夫樂以和神詩以正言禮以明體書以廣徳春秋以斷事五常之道相須而備而易爲之源故曰易不可見見則乾坤幾乎息矣由是言之六經者先王之遺烈聖人之盛事也安可不遊心寓目習性文身哉頃因暇日屬意藝林略撰所聞討論其本名曰六經略注以訓門徒焉常爽六經略注序【魏書八十四】

周易

序國家西平河右燉煌張湛金城宗欽武威段承根三人皆儒者並有儁才見稱於西州每與餘論易余以左氏傳卦解之遂相勸爲注故因退朝之餘暇而爲之解焉崔浩注序【魏書五十二】燉煌張堪金城宋欽武威段根同【冊府元龜七百六十八】五代祖晉官至禮部侍郎學兼天人嘗著八卦論爲世所傳遭亂遺墜而編簡尙有存者鶚乃略演其旨於此蘇鶚開關序【姚應績編晁公武讀書志一】易以干象龍以馬明坤隨事義而取象是故春秋傳辭多因物象而六十四卦三百八十四爻之文觸類而長洎甲子以六十爲運而卦則六十四爲周六十四而參六十合九百六十年爲一元紀助今采於注疏未釋後學滯懵者摽出目爲周易釋疑屬象比事約辭伸理云爾東鄕助物象釋疑序總康成輔嗣輩所說曰要削者言撮其要也王隱

要削序【並胡一桂啟蒙翼傳中】予乾符初任右拾遺歲莫端居夢在大河陽曠野數百里有三人偃臥東首長各數丈有告者曰上伏羲中文王下孔子也三聖皆無言意中甚愕寤而震悸伏而思之河與天通圖之自來三聖衡列幹之象也天道無言示人以象天將以易道畀予乎由是考覈少小以來所集諸家注說貫以自得之理著易傳十篇傳上經爲第一下經爲第二所以列彖象之微辭測卦爻之奧義第三篇

演文言之純粹以顯聖人之賾第四篇

伸系辭之微意以彰易道之神第五篇

原作易之始述列卦之序第六篇

釋說卦之義辧反對之相資第七篇

窮畫卦象之由生蓍奇耦之極第八篇

明權輿律呂之本制作禮樂之原第九通天下之理第十成天下之務陸希聲傳序【董眞卿防通卷首】今年四十有七已及聖人之年於是作易傳以授門人崔徹王贊之徒復自爲注同【韻語陽秋八】

解易者謂生生之徳有易簡之義不易者言天地定位不可相易變易者謂生生之道變而相續崔覲注【孔頴達八論】

乾

元亨利貞

始萬物爲元遂萬物爲亨益萬物爲利不私萬物爲貞魏徴義【李衡義海撮要一】

初九

陽在初稱初九去初之二稱九二則初復七陰在初稱初六去初之二稱六二則初復八矣陸績述【朱震漢上傳一】位始故稱初陽重故稱九幹寶爻義【李鼎祚集解一】

潛龍

爻辭周公所作馬融傳【趙汝楳輯聞一】文王作爻辭崔憬探【朱震漢上叢說】

利見大人

聖人在位謂之大人向秀義【史記索隱二十六】

終日幹幹

承干行幹故曰幹幹荀爽注

在淵

淵謂初九甲子龍之所由升也幹寶注

用九

總六爻純九之義劉巘乾坤義疏【並集解一】

見羣龍無首吉

爻皆體幹羣龍之象舜旣受禪禹與稷契咎繇之屬並在朝鄭注【後漢書注三十下】見眾聖人無自尊之意則可以統禦羣才矣陸傳【撮要一】

六位

天地四時也六爻效彼而作侯果【集解一】

時乘六龍

天子駕六孟喜章句【詩疏三之二】

天行健

天體不健能行之徳健也猶如地體不順承弱之勢順也何妥疏

天徳不可爲首也

純陽天徳萬物之始莫能先之不可爲首先之者凶隨之者吉宋衷注

文言曰

乾坤爲門戶文說乾坤六十二卦皆放焉姚信注【並集解一】文言是文王所制梁武帝【影宋注疏本音義】以乾坤徳大故特文飾以爲文言莊氏【影宋本疏一】

體仁

體生也鄭注【文選注二十四】

水流濕火就燥

水之性潤萬物而退下火之性炎盛而升上王肅注【書疏十二】

雲從龍風從虎

龍舉而景云屬虎嘯而谷風興同猶言龍從云虎從風也張璠集解

聖人作

作起也馬傳【並裴駰史記注六十一】

而萬物覩

五動成離日出照物皆相見虞翻注【集解一】

坤

先迷後得主利

坤臣道也妻道也後而不先先則迷失道矣故曰先迷陰以陽爲主當後而順之則利盧氏注【集解一】

西南得朋東北喪朋

西南陰類故得朋東北陽類故喪朋王肅注【漢上叢說】

萬物資生

自無出有曰生劉瓛義【宋本文選注六】生得性之始也劉瓛注【宋本文選注三十】

直方大

直也方也地之性此爻得中气而在地上自然之性廣生萬物故生動直而且方鄭注【朱楷校宋本禮記疏六十五】

黃裳

如舜試天子周公攝政同【李徳林書隋書四十二】

龍戰於野

聖人諭龍君子諭蛇同【儀禮疏五】

爲其嫌【慊】於無陽也故稱龍焉

慊讀如羣公溓之慊古書傳作立心與水相近讀者失之故作慊溓雜也陰謂此上六也陽謂今消息用事干也上六爲蛇得幹气雜似龍同【惠校相臺嶽本毛詩疏九之三】

天而地黃

陰陽交戰故血黃王凱衝注【集解二】

屯

天造艸昧

艸艸創也昧爽也鄭注【宋本文選注三十八】艸昧微物董遇章句【影宋注疏本音義】

君子以經綸

經綸匡濟也黃頴注【釋文二】

盤桓

旋也馬傳【胡三省通鑑音注八十八】

班如

謂相牽不進也子夏傳【影宋本疏二】

以從禽也

從子用翻黃頴音【影宋注疏本音義】

泣血漣如

體坎爲血伏離爲目互艮爲手掩目流血泣之象也九家【集解二】

蒙

蒙亨

蒙者蒙蒙物初生形是其未開著之名也人幼稚曰童亨者陽也鄭注

匪我求童蒙

互體震而得中嘉防禮通陽自動其中徳於地道之上萬物應之而萌芽生教授之師取象焉修道藝於其室而童蒙者求爲之弟子非已乎求之也同

初筮告再三瀆瀆則不告

弟子初問則告之以事義不思其三隅相況以反解而筮者此勤師而功寡學者之災也瀆筮則不復告欲令思而得之亦所以利義而幹事同【並公羊疏二十六】

險而止蒙

險而止山也險而動泉也動靜皆蒙險楊乂卦序論【宋本禦覽三十八】

用說桎梏

木在手曰桎在足曰梏鄭注【周禮疏三十四】

順以防也

順者心不違也防者外迹相卑下也虞注【集解二】

需

利涉大川

大川大難也能以信而待故可利涉褚疏【影宋本疏二】

宴樂

宴安也幹注宴烏衍翻李軌音【並影宋本釋文二】

需於沙

沙接水者鄭注【詩疏十七之二】

惕中吉

中丁仲翻馬融音【釋文二】

歸而逋

坎爲隱伏逋逃之象物象釋疑【防通三】

三百戶

小國之下大夫采地方一成其定稅三百家故三百戶也鄭注【朱校宋本禮記疏五十二】

或錫之鞶帶

鞶帶佩鞶之帶同【周禮疏二十七】

三褫【拖】之

三拖三加之也同【項安世玩辭三】

師

丈人吉

丈之言長能禦眾眾有朝正人之徳以法度爲人之長吉而無咎謂天子諸侯主軍者同【周禮疏二十】

王三錫命

錫音賜徐邈音【釋文二】

有命

命所受天命也鄭注【文選注二十四】

比

盈缶

爻辰在未上值東井井之水人所汲用缶同【詩疏七之一】

終來有他

非應稱他也子夏傳【程迥古占法下】

比之匪人

二四𨿽近情不相得又柔諂非已所親故曰匪人魏義

外比之

內比之者以專其應爲比外比之者以非其應爲比陸傳【並撮要一】

顯比王用三驅失前禽

王因天下顯習兵於搜狩焉鄭注【周禮疏三十五】王者習兵於搜狩驅禽而射之三則已法軍禮也失前禽者謂禽在前來者不逆而射之旁去又不射惟背走者順而射之不中則已是其所以失之用兵之法亦如之降者不殺奔者不禦皆爲敵不敵已加以仁恩養威之道同【宋本春秋疏六】

履

履虎尾

夫鳥遊曠澤之地而比翮者萬羣虎居繁林之藪而接豪者千數五經鉤深【宋本禦覽五十七】

不咥人

噬齧也鄭注【文選注十】

履道坦坦

二變震爲大塗故曰坦道虞注【防通三】

泰

拔茅茹

茅音苗鄭音【宋本賈昌朝羣經音辧一】茹牽引也鄒湛統略論

以其彚

彚古偉字美也傅氏注【並釋文二】

包荒

荒虛也五虛無陽二上包之翟義【集解四】

帝乙歸妹以祉元吉

易有周人五號帝天稱一也王美稱二也天子爵號三也大君者興盛行異四也大人者聖人徳備五也孟章句【朱校宋本禮記疏六】五爻辰在未春爲陽中萬物以生生育者嫁娶之貴仲春之月嫁娶男女之禮福祿大吉鄭注【周禮疏十四】以柔在上帝乙妹之象下應於二下嫁之象陸傳【防通三】

城復於隍

隍壑也鄭注【詩疏十八之三】

否

休否

休美也鄭注【文選注二十五】

系於苞桑

苞植也同【宋本文選注五十二】

同人

柔得位得中而應乎幹

此本夬卦九二升上上六降二蜀才注【集解四】

同人於門

門者出入之正道不由斯道則爲咎陸傳【撮要二】

同人於宗吝

今春秋公羊說魯昭公娶於吳爲同姓也謂之吳孟子春秋左氏說孟子非小君也不成其喪不當譏又按易曰同人於宗吝言同姓相娶吝道也卽犯誅絕之罪言五屬之內禽獸行乃當絕五經異義【通典六十】天子諸侯後夫人無子不出鄭注【儀禮疏二】

升其髙陵

三居下體之上故謂之陵劉瓛義【防通四】

大有

互體有兌兌爲澤位在秋也幹則施生澤則流潤離則長茂秋則成收大富有也姚規注【集解四】

公用亨於天子

初九爲元士九二爲大夫九三爲諸侯孫炎例【張洎對狀宋史二百六十七】

匪其彭

彭亨盛滿貌幹注【玩辭三】

謙

地中有山謙

謙之爲道降已升人山本地上今居地中降體之義劉表章句【並集解四】

卑以自牧也

牧養也鄭注【文選注十六】

豫

雷出地奮豫

奮動也雷動於地上而萬物豫也同【詩疏一之四】

先王以作樂崇徳

外傳曰三王之樂可得聞乎施犨章句【朱校宋本禮記疏三十五】

殷薦之上帝

上帝天帝也鄭注【舊唐書二十一文苑英華七百六十二】

朋盍簪

簪祖咸翻王肅音【毛居正六經正誤一】捷疾也陸傳【程迥古占法下】

防豫

防深也王廙注【釋文二】

隨

震動兌說內動之以徳外說之以言則天下之民慕其行而隨從之故謂之隨也鄭注【宋本春秋疏二十二】

蠱

蠱惑亂也萬事從惑而起故以蠱爲事也案尙書大傳云乃命五史以書五帝之蠱事然爲訓者正以太古之時無爲無事也今言蠱者是卦之惑亂也時旣漸澆物情惑亂故事業因之而起惑矣伏曼容注【集解四】

臨

觀盥而不薦有孚顒若

諸侯貢士於天子鄕大夫貢士於其君必以禮賔之惟主人盥而獻賔賔盥而酢主人設薦俎則弟子也鄭注【儀禮疏四】盥手酌鬯祭之始薦進熟祭之末灌鬯之時誠敬內充齊莊之容顒顒外見則與祭者皆觀感而化矣陸傳【羅蘋路史前紀注九】

觀天之神道

誣神者殃及三世大傳【漢書二十五下】

噬嗑

九四

四體離陰位骨之象王肅注【初學記二十六】

得金矢

金矢所以獲野禽故食之反得金矢君子於味必思其毒於利必備其難同【禦覽八百六十二】

賁

離爲日日天文艮爲石石地文也天文在下地文在上天地之文交相而成賁賁然也鄭注【詩疏十一之一】

天文也

天地以節气相交天文也陸希聲【朱震漢上圖中】

山下有火賁

山下有火文相照也夫山之爲體層峯峻嶺峭崄參差直置其形已如雕飾復加火照彌見文章賁之象也王廙注【集解五】

皤如

六四防爻也有應於九九欲自飾以適初旣進退未定故皤如也鄭注

白馬翰如

謂九三位在辰得防气爲白馬翰猶幹也見六四適初未定欲幹而有之同【並朱校宋本禮記疏八】

賁於丘園束帛戔戔

束帛五匹賈誼服防【並文瑩湘山野錄下江少虞皇宋事實類苑二十四】失位無應隱處丘園蓋蒙闇之人道徳彌明必有

束帛之聘也王肅注【文選注三】戔戔禮之多也薛虞記【釋文二】

剝

無不利

無不利事非無所不利也陸傳【撮要三】

小人剝廬

小人傲狠當剝徹盧捨而去之也鄭注【周禮疏十三】

復

七日來復

建戌之月以陽气旣盡建亥之月純陰用事至建子之月陽气始生隔此純陰一卦卦主六日七分舉其成數言之而云七日來復同【章如愚山堂考索續集三】

先王以至日閉關商旅不行後不省方

夏至陰气動未達故寢兵鼓不設政事所以助養陰气也易曰先王以至日閉關後不省方以此助之五經通義【藝文類聚三】冬至所以寢兵鼓商旅不行君不聽政事同【初學記四】以冬至陽气萌生陰陽交精始成萬物气微在下不可動泄王者承天理物故率天下靜而不擾也同【通典八十七】

無祗悔

祗病也鄭注【釋文二】祗音祈韓康伯音【輯聞三】祗大也侯果【集解六】祗適也陸傳【撮要三】

中行獨復

度中而行四獨應初鄭注【漢上傳三】

無妄

此所謂四陽二陰非大壯則遁來虞注【漢上圖上】

其匪正有眚不利有攸往

妄之言望人所望宜正行必有所望行而無所望是失其正何可往也鄭注【後漢書注十五】

大畜

不家食吉養賢也

自九三至上九有頤象居外是不家食吉而養賢鄭注【朱校宋本禮記疏六十二】

曰閒輿衛

曰猶言也劉氏【釋文二】

豶豕之牙

豶豕之去勢者陸傳【撮要三】

何天之衢

艮爲手手上肩也幹爲首首肩之間荷物處乾爲天艮爲徑路天衢象也鄭注【後漢書注五十二】何音荷梁武帝音【釋文二】

頤

頤大過與諸卦不同大過從頤來六爻皆相變故卦有反合爻有升降所以明天人之理焉故徵象防意必本於此陸希聲【漢上圖上】

虎視眈耽

兌爲虎馬傳艮爲虎虞注

大有慶也

君以得人爲慶鄭注【並漢上傳三】

大過

老夫得其女妻

以丈夫年過娶二十之女老婦年過嫁於三十之男皆得其子同【詩疏一之二】

習坎

自冬至初中孚用事一月之策九六七八是爲三十而卦以地六候以天五五六相成消息一變十有二變而歲復初坎離震兌二十四气次主一爻其初則二至二分也坎以陰包陽故自北正微陽動於下升而未達極於二月凝涸之气消坎運終焉春分出於震始據萬物之元爲主於內則羣陰化而從之極於南正而丰火之變窮震功究焉離以陽包陰故自南正微陰生於地下積而未章至於八月文明之質衰離運終焉仲秋陰形於兌始循萬物之末爲主於內羣陽降而承之極於北正而天澤之施窮兌功究焉故陽七之靜始於坎陽九之動始於震陰八之靜始於離陰六之動始於兌故四象之變皆兼六爻而中節之應備矣孟章句【一行大衍歷新唐書二十七上】上脫一坎字任守一甘棠正義【輯聞三】

險且枕

枕險礙險害之貌陸傳【漢上傳三】

樽酒簋貳用缶

六四上承九五又互體在震上天子大臣以王命出防諸侯尊於簋副設酒而用缶也鄭注【朱校宋本禮記疏三十二】爻辰在醜丑上值斗可以斟之象斗上有建星建星之形似簋貳副也建星上有弁星弁星之形又如缶同【詩疏七之一】

系用徽纆寘於叢棘

徽纆索也馬傳【影宋單本谷梁疏七】三糾繩曰徽二糾繩曰纆陸徳明文句義疏【影宋單本谷梁疏七】三股曰徽兩股曰纆劉子【唐律表注】

離

黃離元吉

離南方之卦離爲火土托位焉土色黃火之子諭子有明徳能附麗於父之道文王之子發旦是也鄭注【宋本文選注二十】文王太子發是也愼成其業故吉矣同【禦覽一百四十六】

不鼓缶而歌則大耋之嗟

艮爻也位近丑醜上值弁星弁星似缶詩云坎其擊缶則樂器亦有缶同【詩疏七之一】大耋謂年餘七十同【朱校宋本禮記疏六十九】

死如

殺人之刑

棄如

流宥之刑同【並周禮疏三十六】

出涕沱若

出勑類翻王嗣宗音【釋文二】

古經解鉤沈卷二上

欽定四庫全書

古經解鉤沈卷二下

長洲余蕭客撰

周易下

咸

亦不處也

防爲處女男下女故不處也虞注【集解七】

滕【媵】口說也

媵送也虞注【戴埴防璞】

恆

不恆其徳

防爲進退不恆其徳之象鄭注【後漢書注二十四】

遁

何災也

何河可翻褚仲都音【釋文二】

肥遁無不利

遁而能肥吉孰大焉淮南九師道訓【文選注十五】遁而能飛同【後漢書注五十九】

家人

無攸遂

二爲陰爻得正於內五陽爻也得正於外猶婦人自修正於內丈夫修正於外無攸遂言婦人無敢自遂也鄭注【後漢書注五十四】從子從夫無所遂志魏義【撮要四】

在中饋

中饋酒食也鄭注【後漢書注四十九】爻體離又互體坎火位在下水在上餁之象也饋食也故云在中饋也同【後漢書注五十四】

暌

後說之弧

說音稅虞翻音弧作壺是陸傳【並防通八】

解

而百果艸木皆甲拆【宅】

木碩曰果皆讀如人倦之解解謂拆呼皮曰甲根曰宅宅居也鄭注【宋本文選注四】

損

二簋可用享

離爲日日圓防爲木木器象同【儀禮疏十六】木器圓簋象同【詩疏六之四】

或益之十朋之龜

元龜直二十大貝雙貝曰朋探【漢上傳四】

益

王用享於帝

享許庚翻王廙音【影宋注疏本音義】

夬

剛長乃終也

自古小人在上最爲難去蓋得位得權而勢不能搖奪以四凶尙歷堯至舜而後能去嘗玩易之夬夫一陰在上五陽並進以剛決柔宜若易然然爻辭俱險而肆蓋小人在上故繇曰剛長乃終是也李翺詮【王得臣麈史中】

莧陸夬夬

莧陸木根艸莖剛下柔上也子夏傳【影宋本疏七】莧陸獸名夬有兌兌爲羊也孟章句【羅蘋路史後紀注五】莧陸一名商陸馬傳【影宋本疏七】一名章陸同【丘光庭兼明書二】莧莧菜也陸當陸也宋注【影宋注疏本音義】莧蕢同【輯聞五】莧蕢也陸商也虞注【影宋本釋文二】莧萁也同【影宋注疏本音義】莧說也莧讀夫子莞爾而笑之莞睦和睦也同【集解】

【九】前人以莧陸當陸爲二艸陸之爲葉差堅於莧莧根小陸根大董章句【輯聞五】

姤

天地相遇

坤出於離與乾相遇故萬物皆相見荀注【漢上傳五】

以杞

杞苟杞張氏【影宋注疏木音義】

萃

一握

握讀爲夫三爲屋之屋鄭注【王應麟困學紀聞一】

六二引吉無咎

六二與九五相應俱履貞正引由迎也爲吉所迎何咎之有王肅注【王志愔應正論舊唐書一百】

賫咨

賫將也翻徐音【歐陽徳隆押韻釋疑一】

升

允【】升

進也施犨章句【漢上傳五】

王用亨於岐山

升之六二柔以時升太王之徳隨之上六天下悅隨文王之徳太王在岐直曰岐山武王在鎬故曰西山陸傳【撮要五】

困

臀困於株木

坎於木爲堅多心株木之象陸傳【防通九】

困於酒食朱紱方來

二據初辰在未未爲土此二爲大夫有地之象未上值天廚酒食象困於酒食者采地薄不足已用也鄭注【儀禮疏一】

劓刖

五以剛中處位能去小人以救困者也上六鼻之象六三足之象皆掩剛者故刑而去之陸傳【防通九】

困於赤紱

朱深曰赤鄭注【王應麟集鄭氏易】

井

井以不變更爲義周正義【釋文二】

井谷射鮒

九二坎爻也坎爲水上直魚生一艮爻也艮爲山山下有井必因谷水所生魚無大魚但多鮒魚耳言微小也鄭注【宋本文選注五】上直防同【文選注五】鮒小魚王肅注【禦覽九百三十七】

井渫

謂已浚渫也猶臣修正其身以事君鄭注【文選注十一】渫者浚治去泥濁也向義

爲我心惻

可爲惻然傷道未行也張集解【並史記注八十四】

可用汲

言我道可汲而用也京房章句【史記索隱二十】

革

水火相息

息滅也馬傳【黃震日抄六】

革言三就

武王尅商反商政一就也釋囚封墓二就也散財發粟三就也探【撮要五】

鼎

牛羊豕三鼎形同以足爲異荀注【董逌廣川書跋一】

鼎顚趾利出否得妾以其子無咎

顚踣也趾足也無事曰趾陳設曰足爻體防爲股初爻在股之下足象也足所以承正鼎也初陰爻而柔與幹同體以否正承幹幹爲君以諭君夫人事君若失正禮踣其爲足之道情無怨則當以和義出之然如否者嫁於天子𨿽失禮無出道廢逺之而已若其無子不廢逺之後尊如故其犯六出則廢之逺之子廢坤爲順又爲子母牛今在后妃之旁側妾之例也有順徳子必賢賢而立以爲世子又何咎也鄭注【禦覽一百四十六】

覆公餗其形渥

餗健也馬傳【釋文二】餗謂糜也同【谷梁疏九】餗菜也鄭注【釋文二】糝謂之餗震爲足竹萌曰筍筍者餗之爲菜也是八珍之食同【周禮疏六】餗美饌鼐三足三公象若三公傾覆王之美道屋中形之同【周禮疏三十六】

金

諭明道能舉君之官職也同【唐律疏議注一】

震

震爲雷雷者動物之气也雷之發聲猶人君出政教以動國中之人鄭注【詩疏一之四】

震來虩虩

虩蠅虎始在穴中跳躍而出象人心之恐動也陸傳【撮要五】

震驚百里不喪匕鬯

驚之言驚戒也鄭注【詩疏一之四】雷發聲於百里古者諸侯象諸侯出教令能警戒國內則守其宗廟社稷爲之祭主不忘其匕鬯人君於祭匕牲體薦鬯而已其餘不親爲也同【儀禮疏文五】

出可以守宗廟社稷以爲祭主也

在有靈而尊者莫若於天有靈而貴者莫若於王有聲而威者莫若於雷有政而嚴者莫若於侯是以天子當幹諸侯用震地不過一同雷不過百里政行百里則匕鬯亦不喪祭祀國家大事不喪宗廟安矣處則諸侯執其政出則長子掌其祀王肅注【禦覽一百四十六】

不拯【抍】其隨

抍舉也馬傳

厲燻心

燻灼其心王肅注【並漢上傳五】

漸

鴻漸於幹

幹謂大水之旁故停水處鄭注【詩疏十一之二】

衎衎

寛饒之貌王肅注【文選注六】

歸妹

以須

須才智之稱鄭注【周禮疏一】屈原之姊名女須同【惠校相臺嶽本毛詩疏十四之二】屈原之妹同【詩疏十四之二】在天文織女爲貴須女爲賤陸傳【撮要五】

女承筐

宗廟之禮主婦奉筐米鄭注【儀禮疏十五】

丰

日中則昃月盈則食

言皆有休已無常盛同【公羊疏二十六】

𨿽旬無咎

初修禮上朝四四以匹敵恩厚待之𨿽畱十日不爲咎鄭注【詩疏十九之三】

丰其蔀

蔀茂盛周匝之義陸傳【漢上叢說】

見沬

沬音妹王肅音【廣韻五】沬者斗槪謂斗之輔星斗以象大臣槪以象家臣陸傳【撮要六】

折其右肱

三艮爻艮爲手互體爲防防又爲進退手而便於進退右肱也鄭注【儀禮疏十】

旅

旅瑣瑣斯其所取災

瑣瑣猶小小爻體互艮艮小石小小之象三爲聘客初與二其介也介當以篤實之人爲之而用小人瑣瑣然客主人爲言不能辭曰非禮不能對曰非禮毎者不能以禮行之則其所以得罪鄭注【儀禮疏八】

得其資【齊】斧

齊斧蓋黃鉞斧也張軌義【釋文二】

渙

渙汗其大號

王者出令不可復返諭如身中汗出不可反也王肅注【北堂書鈔一百三】

中孚

中孚爲陽貞於十一月子小過爲陰貞於六月未鄭注【漢上傳六】兩防對合外實中虛荀注【漢上叢說】

豚魚吉

三辰在亥亥爲豕爻失正故變而從小名言豚耳四辰在醜丑爲鼈蟹鼈蟹魚之微者爻得正故變而從大名言魚耳三體兌兌爲澤四上值天淵二五皆坎爻坎爲水二侵澤則豚利五亦以水灌淵則魚利豚魚以諭小民也而爲明君賢臣恩意所供養故吉鄭注【詩疏十一之二】

虞吉有它不燕

燕安也有應於四宜從之而誠信未通未能及物故自守則吉而有他不燕陸傳【防通十一】

小過

有飛鳥之象焉

中孚柔在內而剛在外有鳥實之象今變爲小過則剛在內而柔在外有飛鳥之象同【並防通十一】

旣濟

東鄰殺牛不如西鄰之禴祭

互體爲坎也又互體爲離離爲日坎爲月日出東方東鄰象也月出西方西鄰象也鄭注【朱校宋本禮記疏五十九】

系辭上

動靜有常

雷風也鄭注

方以類聚物以羣分

謂水火也同

在地成形

植物動物也馬傳【並朱校宋本禮記疏四十七】艸木鳥獸鄭注【宋本禦覽三十六】山川羣物王肅注【朱校宋本禮記疏四十七】謂山川等王廙注【宋本禦覽三十七】

相蕩

蕩動也桓系辭注【釋文二】

一寒一暑

寒暑和合以成歲也五經通義【北堂書鈔一百五十六】冬至陽動於下推陰而上之故大寒於上夏至陰動於下推陽而上之故大熱於上故易云日月運行一寒一暑同【宋本禦覽三十四】

六爻之動

陰陽失位則變得位則否故以陰居陽位陽居陰位則動虞注【林至徳裨傳外篇】

辧吉凶者

辧別也顧懽系辭注【釋文二】

故能彌綸天地之道

彌綸裹也王肅注【文選注十七】

故知死生之說

說始鋭切宋衷音【影宋本釋文二】

精气爲物遊魂爲變是故知鬼神之情狀與天地相似故不違

精气爲七八遊魂爲九六鄭注【朱校宋本禮記疏二十一】遊魂謂之鬼物終所歸精气謂之神物生所信也言水火之神生物東南金水之鬼終物西北二者之情其狀與春夏生物秋冬終物相似同【朱校宋本禮記疏四十七】

而知

知音智荀柔之系辭音明僧紹繋辭音【並釋文二】

至矣哉

至極也劉瓛注【宋本文選注三十九】

言行君子之樞機

樞戶樞也機弩牙也戶樞之發或明或闇弩牙之發或中或否以譬言語之發有榮有辱鄭注【宋本春秋疏二十二】

冶容

謂飾其容而見於外曰冶鄭注【後漢書注五十二】

大衍之數五十其用四十有九

易有太極北辰是也太極生兩儀兩儀生日月日月生四時四時生五行五行生十有二月十有二月生二十四气北辰居中不動其餘四十有九轉運而用也馬傳【山堂考索前集九】天地之數五十有五者以五行炁通於萬物故減五大衍又減一故用四十九鄭注【劉牧鉤隱圖上】

掛一以象三揲之以四以象四時歸奇於扐以象閏扐別也荀柔之系辭注【釋文二】初揲先扐右手一著於左小指間以仿人第二揲復於左手取一蓍扐於左手無名指間以象閏張轅啟元初揲掛一次兩揲不掛揲左手不揲右手但以右手之蓍足滿左手之餘初揲餘一餘二足滿五餘三餘四足滿九次兩揲餘一餘二足滿四餘三餘四足滿八爲九爲六者各八爲七爲八者名二十四同【並趙汝楳筮宗】

此所以成變化

老陽變成少陰老陰變成少陽啟元【程迥古占法下】

凡三百六十

陽爻三十六陰爻二十四三爻一百二十曰三百者舉大槪也虞注【漢上叢說】

錯綜其數

錯交也綜理事也王肅注【文選注十二】

聖人之所以極深而研幾也

研諭思慮鄭注【宋本文選注三十五】

天一地二天三地四天五地六天七地八天九地十天一生水於北地二生火於南天三生木於東地四生金於西天五生土於中陽無耦陰無配未得相成地六成水於北與天一並天七成火於南與地二並地八成木於東與天三並天九成金於西與地四並地十成土於中與天五並也大衍之數五十有五五行各气並气並而減五惟有五十以五十之數不可以爲七八九六卜筮之占以用之故更減其一故四十有九也同【朱校宋本禮記疏二十一】天三配艮天五配坎天七配震天九配幹地二配兌地十配離地八配防地六配坤不取天一地四者此數八卦之外探【漢上圖下】

蓍之徳圓而神

蓍形圓而可以立變化之數故謂之神鄭注【儀禮疏十六】

聖人以此洗心

洗盡也劉瓛系辭義疏洗悉殄翻劉瓛音【並釋文二】

易有太極

極中之道淳和未分之道也鄭注【宋本文選注十九】

是生兩儀

天地也王肅注【宋本文選注三十六】

莫大乎蓍龜

蓍之言耆龜之言久龜千歲而靈蓍百年而神以其長久故能辧吉凶也劉向【朱校宋本禮記疏五】

易有四象

布六於北方以象水布八於東方以象木布九於西方以象金布七於南方以象火鄭注【漢上叢說】

系辭下

何以守位

持一不惑曰守鄭注【詩疏十七之二】

於是始作八卦

虙羲作十言之教曰乾坤震防坎離艮兌消息無文字謂之易六藝論【漢上傳八】作十言之敎以厚君民之別同【路史後紀注一】

易窮則變變則通

夫尙質則人淳人淳則俗朴朴之失其獘也惷尙文則人和人和則俗順順之失其獘也諂諂則變之以質惷則變之以文亦猶寛以濟猛猛以濟寛此聖人之用心也豈徒苟相反背而妄有述作焉斯文質相化之理也衛元嵩三易異同論【李江元包經傳注一】

黃帝堯舜垂衣裳而天下治

金天髙陽髙辛遵黃帝之道無所攺作故不述鄭注【周禮疏二十一】始去羽毛同【公羊疏四】其服皆上纁下土托位南方南方色赤黃而兼赤故爲纁也同【朱校宋本禮記疏十六】

蓋取諸乾坤

天色地色黃故以爲衣黃以爲裳象天在上地在下同【詩疏八之一】

重門擊柝以待暴客蓋取諸豫

豫坤下震上九四體震又互體有艮艮爲門震日所出亦爲門重門象艮又爲手防爻也應在四皆木也手持二木也手持二木以相敲是爲擊柝擊柝爲守備警戒也四又互體爲坎坎爲盜五離爻爲甲冑戈兵盜爲持兵是暴客也又以其卦爲豫有守備則不可自逸同【周禮疏三】

喪期無數

諸侯在千里內皆奔喪千里外不奔喪若同姓千里外猶奔喪親親也易下邳傳甘容說【朱校宋本禮記疏十三】

易之以書契

以書書木邊言其事刻其木謂之書契鄭注【經典釋文三】書之於木刻其側爲契各持其一後以相考合同

【書疏一】

君子知微知彰

君子知微謂幽昧知章謂明顯也失名注【文選注十】

益長裕而不設

設大也周禮考工記中其莖設其後鄭注【周禮疏四十】

當文王與紂之事邪

據此言以易文王所作斷可知矣同【宋本春秋疏二十六】

鬼謀

謂謀卜筮於廟門同【儀禮疏一】

說卦

昔者聖人之作易也

易者陰陽之象天地之所變化政教之所生自人皇初起六藝論【路史前紀注五】謂伏犧文王也鄭注【書疏】

窮理盡性以至於命

言窮其義盡人之情性以至於命吉凶所定同【宋本文選注六十】

萬物皆致養焉

地气含養使有秀實也同

神也者妙萬物而爲言者也

共成萬物不可得而分故合謂之神同【並漢上傳九】

兌爲羊

其畜好剛鹵同【周禮疏二十八】

兌爲口

上開似口同【漢上傳九】

故稱乎母

取含養也陸述【宋本禦覽三十六】

爲瘠馬

凡骨爲陽肉爲陰鄭注

爲龍

龍讀爲尨取日出時色雜也同【並漢上傳九】

爲旉

大布延篤【集解十七】華之通名鋪爲華皃謂之王肅注【戴侗六書故三十三】

爲大塗

國中三道曰塗震上值房心塗而大者取房有三塗焉鄭注【漢上傳九】大塗萬物所出王廙注【宋本禦覽百九十五】

爲寡【宣】發

宣發取四月靡艸死發在人體猶靡艸在地鄭注【周禮疏四十二】

爲鼈爲蟹

骨在外同【周禮疏四十一】

爲徑路

田間之道曰徑路艮爲之者取山間兔鹿之蹊鄭注【錦綉萬花谷後集二十五】物始故爲徑路王廙注【宋本禦覽百九十五】

爲黔喙之屬

取其爲山獸鄭注【漢上傳九】

爲剛鹵

取金之剛不生也剛鹵之地不生物朱仰之【集解十七】

爲羊

羊女使鄭注【玩辭十五】此陽謂爲養無家女行賃炊爨今時有之賤於妾也同【漢上傳九】羔女使虞注【集解十七】

序卦

屯者物之始生也

物之始生故屯難盧氏【影宋本疏十三】

飲食必有訟

孟喜序卦曰陰陽養萬物必訟而成之君臣養萬民亦訟而成之僧一行易纂【程迥古占法下】

主器者莫若長子

謂父退居田裏不能備祭宗廟長子當親視滌濯鼎俎鄭注【朱校宋本禮記疏二】

古經解鉤沈卷二下

欽定四庫全書

古經解鉤沈卷三

長洲余蕭客撰

尙書上

尙書

序伏生老不能正言言不可曉使其女傳言教錯齊人語多與潁川異錯所不知凡十二三略以其意屬讀而已衛宏【顏師古漢書注八十八】大誓後得按其文似若淺露又春秋引泰誓曰民之所欲天必従之國語引泰誓曰朕夢協朕卜襲於休祥戎商必克孟子引泰誓曰我武惟侵於之疆則取於凶殘我伐用張於湯有光孫卿引泰誓曰獨夫紂禮記引泰誓曰予克紂非予武惟朕文考無罪紂克予非朕文考有罪惟予小子無良今之泰誓皆無此言吾見書傳多矣所引泰誓而不在泰誓者甚眾不復悉記略引五事以明之亦可知已馬融傳序【宋本春秋疏二十五】虞夏書二十篇商書四十篇周書四十篇鄭序【疏二】

贊後又亡其一篇故五十七鄭贊【漢書注三十】

解孔子求書得黃帝孫帝魁之書迄秦穆公凡三千二百四十篇斷逺取近定可以爲世法百二十篇以百二篇爲尙書十八篇爲中鄭論【玉海三十七】

堯典

曰若稽古帝堯

堯順考古道而行之賈逵訓【冊府元龜四十】王注【魏志四】稽古同天言堯同於天也鄭注【魏志四】稽同也古天也同【後漢書注六十三】

曰放勲

堯名馬放如字鄭音【並釋文三】

光被四表格於上下

言堯徳光耀及四海之外至於天地所謂大人與天地合其徳與日月齊其明鄭注【詩疏十九之二】

克明峻徳

摯立九年而唐侯徳盛因禪位焉衛宏訓防【史記索隱一】

以親九族

九族謂父族四母族三妻族二夏侯歐陽【林之奇全解一】九族乃異姓有親屬者歐陽【玉海三十七】父族四者

五屬之內一也父之女昆弟適人者及其子二也已之女昆弟適人者及其子三也已之女子適人及其子四也母族三者母之父族一也母之母族二也母之女昆弟適人者及其子三也妻族二者妻之父族一也妻之母族二也夏侯【白珽湛淵靜語二】九族者従髙祖至孫凡九皆同姓古尙書說【宋本春秋疏六】

平【辧】章百姓

辧別也章明也鄭注【後漢書注三十九】辧明也同【王楙野客叢書四】百姓羣臣之父子兄弟同【史記注一】

乃命羲和

髙辛之世命重爲南正司天犂爲火正司地堯育重犂之後羲氏和氏之子賢者使掌舊職天地之官亦紀於近命以民事其時官名蓋曰稷司徒鄭注【賈公彥周禮疏序】

欽若昊天

羲氏掌天官和氏掌地官四子掌四時馬傳【王應麟小學紺珠五】

日中

日中宵中晝夜各五十刻馬傳日中宵中者日見之漏與不見者齊鄭注【並詩疏五之一】

星鳥

鶉火之方同【詩疏八之一】

日永

日長晝漏六十刻馬傳【史記注】日長者日見之漏五十五刻於四時最長也鄭注【周禮疏三十】

星火

大火之屬同【詩疏八之一】

鳥獸希革

夏時鳥獸毛疏皮見同【詩疏十一之二】

宅西

西者隴西之西今人謂之兌山同【史記注一】

寅餞【淺】納日

淺在演切馬融音【影宋本集韻六】

星虛

武中虛宿鄭注【詩疏八之一】

鳥獸毛毨

毨理也毛更生整理同【周禮疏七】

日短

晝漏四十刻馬傳四十五刻鄭注【並史記注一】

星昴

昴白虎中宿同【詩疏八之一】

厥民隩【奧】

奧內也同【文選注十四】

以閏月定四時成嵗

以閏月推四時使啟閉分至不失其常著之用成嵗歷將以授民時且記時事同【公羊疏一】

共工

水官名同【史記注一】堯未時羲和之子皆死庶績多闕而官廢當此之時驩兜共工更相廌舉同【周禮疏序】

四嶽

堯旣分陰陽爲四時命羲仲和仲羲叔和叔等爲之官又主方嶽之事是爲四嶽同【陶潛羣輔錄】羲和子死分四嶽爲八伯同【詩疏十八之三】八伯皆王官惟驩兜共工放齊四人而已其餘四人無文可知同【周禮疏序】

異哉

異音怡孔安國音【釋文三】

試可乃已

堯意不能明鯀是以試用王注【魏志四】

往欽哉

堯𨿽獨明於上眾多不達於下故不得不副倒懸之望以供一切之求耳李顒注【疏二】

汝能庸命防朕位

言汝諸侯之中有能順事用天命者入處我位統治天子之事者乎鄭注【史記注一】

於嬀汭

水所出曰汭馬傳【水經注四】水所入曰汭同【宋本禦覽六十四】嬀汭虞地名王注【水經注四】

愼徽五典

五教也蓋試以司徒之職鄭注

賓於四門四門穆穆

四門四方之門諸侯羣臣朝者舜賓迎之皆有美徳也馬傳【並史記注一】

三載

賓四門之後三年也鄭注

上日

朔日馬傳【並史記注一】

受終於文祖

文祖天也天爲文萬物之祖馬傳【釋文三】文祖者五府之大名猶周之明堂鄭注【史記注一】

在璿璣【機】玉衡

璿美玉也機渾天儀可轉旋故曰機衡其中橫筩以璿爲機以玉爲衡蓋貴天象也馬傳【史記索隱九】其轉運者爲機其持正者爲衡皆以玉爲之鄭注【隋書十九】璿爲衡璣者轉也衡者平也若今渾天矣王者所以正天文之器範寗注【宋本禦覽二】

以齊七政

七政者北斗七星也各有所主第一曰主日第二曰主月法第三曰命火謂熒惑也第四曰煞土謂塡星也第五曰伐水謂辰星也第六曰危木謂嵗星也第七曰剽金謂太白也日月五星各異故曰七政馬傳【史記索隱九】七政者日月五星也以機衡視其行度以觀天意鄭注【隋書十九】

肆類於上帝

以類祭天者以事類祭之夏侯歐陽說非時祭天謂之類古尙書說【並朱校宋本禮記疏十七】禮祭上帝於圜防鄭注【史記注一】肆綏也王注【文選注十七】

禋於六宗

六宗上不及天下不及地旁不及四時在六者之間助陰陽變化歐陽和伯夏侯建【山堂考索前集三十五陳經詳解二】謂日宗月宗星宗岱宗海宗河宗賈逵訓【劉昭注補後漢書八】謂日月星辰泰山河海馬傳【鄭尙書大注一】天地春夏秋冬同【許謙讀書叢說二】六宗天地神之尊者謂天宗三地宗三日月屬陰陽宗北辰爲星宗岱爲山宗河爲水宗海爲澤宗祀天則天文従祀祀地則地理従祀古尙書說【周禮疏十八】北辰爲臯宗同六宗乾坤六子孔晁義問【並通鑑音注三十七】考觀眾議各有說難鄭氏證據最詳是以附之範注【注補後漢書八】

徧於羣神

若丘陵墳衍鄭注

輯【揖】五瑞

揖斂也五瑞公侯伯子男所執以爲瑞信也堯將禪舜使羣牧斂之使舜親往班之馬傳

嵗二月

舜受終後五年之二月同建卯之月鄭注【並史記注一】

東巡狩

巡兪倫切徐邈音【司馬光類篇二中】巡養純切同【歐陽徳隆押韻釋疑一】

柴

考績燎也鄭注【公羊疏三】祭山曰燔柴範注【注補後漢書七】

望秩於山川

徧以尊卑次秩祭之鄭注【詩疏十九之四】五嶽視三公四瀆視諸侯其餘小者或視卿大夫或視伯子男矣秩次也同【公羊疏三】

協時月正日

協正四時之月數及日名備有缺誤同【史記注一】其節气晦朔恐諸侯有不同故因巡守而合正之同【通典五十四】

同律度量衡

律音律度丈尺量斗斛衡斤兩也鄭注【史記注一】稱上曰衡同【宋本文選注五十二】

修五禮

吉凶軍賓嘉馬傳【史記注一】公侯伯子男朝聘之禮鄭注【公羊疏三】

五玉

五等諸侯之瑞圭璧也範注【注補後漢書七】

三帛

三孤所執馬傳髙陽氏後用赤繒髙辛氏後用黒繒其餘諸侯皆用白繒鄭注【並史記注一】受瑞玉者以帛受之周禮攺之爲繅同【公羊疏三】

二生

卿執羔大夫執雁範注【注補後漢書七】

一死

雉士所執馬傳【史記注一】

贄

總謂上所執之以爲贄範注【注補後漢書七】

如五器

五器上五玉五玉禮終則還之三帛以下不還馬傳【史記注一】如者以物相授與之言授贄之器有五卿大夫上士中士下士也器各異飾飾未聞所用也周禮攺之飾羔鴈飾雉執之而已皆去器鄭注【公羊疏三】如乃个切鄭音【影宋本集韻八】

格於藝祖

藝禰也馬傳【釋文三】

用特

毎歸用特鄭注【通典五十四】

羣後四朝

巡守之年諸侯朝於方嶽之下其間四年四方諸侯分來朝於京師嵗徧同【朱校宋本禮記疏十六】

肇十有二州

禹平水土置九州舜以冀州北廣大分置並州燕齊遼逺分燕置幽州分齊爲營州於是爲十二州馬傳【史記注一】

濬川

更爲之定界濬水害同

象以典刑

言咎繇制五常之刑無犯之者但有其象無其人也馬傳

流宥五刑

流放宥寛也一曰幼小二曰老耄三曰惷愚同【並史記注一】謂君不盡刑殺宥之以逺方王肅【王元亮唐律疏議釋文一】

鞭作官刑

爲辧治官事者爲刑馬傳

撲作教刑

爲教官爲刑鄭注

金作贖刑

金黃金也意善功惡使出金贖罪坐不戒愼者馬傳【並史記注一】正刑五加之流宥鞭撲贖刑此之謂九刑鄭注【周禮疏三十六】

眚災肆赦

眚災爲人作患害者也過失𨿽有害則赦之同

怙終賊刑

怙其姦邪終身以爲殘賊則用刑之同

於幽州

北裔馬傳

於崇山

南裔同【並史記注一】

竄三苗於三危

三苗國名縉雲氏之後爲諸侯蓋饕餮同【釋文三】三危西裔同

殛鯀於羽山

殛誅也羽山東裔同【並史記注一】禹治水旣畢乃流四凶鄭注【宋本春秋疏二十二】

月正

夏而上皆寅正王注【路史後紀注十一】

辟四門

卿士之職使爲已出政教於天下言四門者亦因卿之私朝在國門魯有東門襄仲宋有桐門右師是後之取法於前也鄭注【詩疏四之二】

有能奮庸

奮明庸功也馬傳【史記注一】

熙帝之載

載事也王注【文選注十九】

伯禹作司空

初堯冬官爲共工舜舉禹治水堯知其有聖徳必成功故攺名司空以官名寵異之非常官也至禹登百揆之任捨司空之職爲共工與虞故曰垂作共工益作朕虞是也鄭注【周禮疏序】

兪

然其舉得其人鄭注

汝往哉

汝往居此官不聴其所讓同【並史記注一】

黎民阻饑汝后稷播時百谷

阻讀曰俎阻厄也時讀曰蒔始者洪水時眾民厄於饑汝居稷官種蒔五穀以救活之鄭注【詩疏十九之二】

五品

父母兄弟子也同五常也王注

敬敷五教

五品之教馬傳【並史記注一】

寇賊

彊聚爲寇殺人爲賊鄭注【周禮疏三十六】

姦軌

由內爲姦起外爲軌同

汝作士

獄官之長馬傳

五服三就

三就謂大罪陳諸原野次罪於市朝同族適甸師氏旣服五刑當就三處同

五流有宅五宅三居

謂在八議君不忍刑宥之以逺五等之差亦有三等之居大罪投四裔次九州之外次中國之外同【並史記注一】宅讀曰吒懲刈之器謂五刑之流皆有器懲刈五吒者是五種之器謂桎一梏二拲三鄭注【朱校宋本禮記疏十六】

惟明克允

當明其罪能使信服之馬傳

疇若予工

謂主百工之官同

汝共工

爲司空共理百工之事馬傳【史記注一】司空兼理百工之事同【全解三】

疇若予上下

上謂原下爲隰同

汝作朕虞

虞掌山澤之官名同

有能典朕三禮

天神地祗人鬼之禮同天事地事人事之禮鄭注

汝作秩宗

主次秩尊卑同【並史記注一】

教冑子

冑子國子也王注【初學記十五】

歌永言

歌所以長言詩之意馬傳【史記注一】鄭注【孔穎逹詩譜序疏】

聲依永

聲之曲折又依長言鄭注

律和聲

聲中律乃爲和也同

神人以和

祖考來格羣後徳讓其一隅也同

百獸率舞

百獸服不氏所養者也率舞言音和也同

朕堲讒說殄行震驚朕師

所謂色取仁而行違是驚動我之眾臣使之疑惑同

汝二十有二人

稷契臯陶皆居官久有成功但述而美之無所復敕禹及垂已下皆初命凡六人與上十二牧四嶽凡二十二人馬傳皆格於文祖時所敕命也鄭注【並史記注一】

分北三苗

北猶別也同【宋景文筆記中】

徴庸

徴庸三十謂歷試三十年同

三十在位

歷試三載其一在徴庸之年其餘二載與攝位二十八年凡三十嵗王注【並劉恕通鑑外紀一】

臯陶謨

惇敍九族庶明勵翼

庶眾也厲作也敍次序也序九族而親之以眾明作羽翼之親也鄭注【裴松之蜀志注二】

邇可逺在玆

此政由近可以及逺同【史記注二】

惟帝其難之

堯實不以此爲難今云難者俯同流俗之稱也顧彪正義【疏四】

何憂乎驩兜何遷乎有苗何畏乎巧言令色孔壬禹爲父隱故言不及鯀鄭注【史記注二】

夙夜浚明

浚大也馬傳【宋本文選注十九】

亮采

亮信采事也同【史記注二】

五服

十二也九也七也五也三也鄭注【周禮疏十九】

天聰明自我民聰明

天之所謂聰明有徳者由民也言天所善惡與民同同【詩疏十八之三】

曰贊贊襄哉

襄因也劉焯正義【疏四】

濬畎澮距川

畎澮田間溝也鄭注【史記注二】澮所以通水於川也同【宋本文選注十八】

庶艱食鮮食

禹復與稷教民種澤物菜蔬難厄之食授以水之眾鱻食謂魚鼈也同【詩疏十九之二】

烝民乃粒萬邦作乂

乂養也眾民乃復粒食萬邦作相養之禮同【同上】

安汝止

安汝之所止無妄動動則擾民同

天其申命用休

天將重命汝以美應謂符瑞也同

予欲左右有民汝翼

我欲左右助民汝當翼成我也馬傳【並史記注二】

作防

防讀爲繢謂畫也鄭注【宋本春秋疏三十一】繢讀爲繪同【文選注十一】

宗彞

虎也馬傳鄭注【並影宋本釋文三】宗廟之中郁尊同【周禮疏二十】

絺

讀爲繡謂刺也同【宋本春秋疏三十一】讀爲紩同【聶崇義三禮圖一】讀爲黹同【陳祥道禮書一】畫與紩皆有六畫以爲繪施

之於衣紩以爲繡施之於裳同【全解六】黹紩也紩以爲繡也同【胡士行詳解二】

以五采彰施於五色

采施曰色未用謂之采已用謂之色同【朱校宋本禮記疏二十四】

在治忽以出納五言

曶者臣見君所秉書思對命者也君亦有焉以出內政教於五官同【史記注二】出納政教五言同【史記索隱一】

朋淫於家

朋淫淫門內同【史記注二】

惟荒度土功

荒奄也同

弼成五服至於五千

敷土旣畢廣輔五服而成之至於面各五千里四面相距爲萬里同【並詩疏二十之四】

州十有二師

每一師領百國州十有二師則毎州千二百國畿外八州總九千六百國其餘四百國在畿內同【宋本春秋疏三十五】禹防諸侯於塗山執玉帛者萬國同【朱校宋本禮記疏十五】禹朝諸侯於防稽同【魏了翁讀書雜抄一】

外薄四海

薄補各芳夫二切鄭音【宋本羣經音辧一】薄蒲各翻徐邈音【六經正誤二】

戞擊鳴球

戞櫟也櫟擊鳴球已下數器鳴球卽玉磬也鄭注

搏拊

以韋爲之裝之以康所以節樂同

以詠

謂歌詩也同

虞賓在位

謂舜以爲賓卽二王后丹朱也同

下管鞀鼓

謂舜廟堂下之樂故言下同【並周禮疏二十二】

合止柷敔

柷狀如漆筩而有椎合樂之時投椎其中而撞之同【三禮圖五】敔狀如伏虎背有刻以物防之所以止樂同

笙鏞以間

東方之樂謂之笙笙生也東方生長之方故名樂爲笙也西方之樂謂之鏞庸功也西方物熟有成功亦謂之頌頌亦是頌其成也以間者堂上堂下間代而作同【並周禮疏二十二】

鳥獸蹌蹌

奏百人之樂致鶴之舞內傳【北堂書抄一百七】

簫韶九成鳯凰來儀

樂備作謂之成簫韶作九備而鳯凰乃來儀止巢乘匹鄭注

予擊石拊石百獸率舞

防語舜云磬有大小予擊大石磬拊小石磬則感百獸相率而舞同

庶尹允諧

尹正也允信也言樂之所感使眾正之官信得其諧和同【並周禮疏二十二】

念哉

使羣臣念帝之戒同【史記注二】

乃賡載歌

賡皆行翻劉昌宗音【影宋本釋文三】

禹貢

圖書之說由來尙矣自古立象垂制而賴其用三代置其官國史掌厥職曁漢屠咸陽丞相蕭何盡收秦之圖籍今祕書旣無古之地圖又無蕭何所得惟有漢氏輿地及括地諸雜圖各不設分率又不考凖望亦不備載名山大川𨿽有麤形皆不精審不可依據或荒外迂誕之言不合事實於義無取大晉龍興混一六合以淸宇宙始於庸蜀罙入其阻文皇帝乃命有司撰訪吳蜀地圖蜀土旣定六軍所經地域逺近山川險易徵路迂直校驗圖記罔或有差今上考禹貢山海川流原隰陂澤古之九州及今之十六州郡國縣邑疆界鄕陬及古國盟防舊名水陸徑路爲地圖十八篇制圖之體有六焉一曰分率所以辧廣輪之度也二曰凖望所以正彼此之體也三曰道裏所以定所由之數也四曰髙下五曰方邪六曰迂直此三者各因地而制宜所以校夷險之異也有圖像而無分率則無以審逺近之差有分率而無凖望𨿽得之於一隅必失之於他方有凖望而無道裏則施於山海絕隔之地不能以相通有道裏而無髙下方邪迂直之校則徑路之數必與逺近之實相違失凖望之正矣故以六者參而攷之然逺近之實定於分率彼此之實定於道裏度數之實定於髙下方邪迂直之算故𨿽有峻山鉅海之隔絕域殊方之回登降詭曲之因皆可得舉而定者凖望之法旣正則曲直逺近無所隱其形也裴秀禹貢地域圖序【晉書三十五鄭樵通誌一百二十一上】

禹敷土

敷分也馬傳

奠髙山大川

定其差秩祀禮所視同

冀州

兩河間曰冀州鄭注【並史記注二】

旣載

事謂作徒役也不書其界者時帝都之使若廣大然同【公羊疏七】

壺口

地理誌壺口山在河東北屈縣東南同【史記索隱一】

治梁

梁山在左馮翼夏陽同【史記注二】

及岐

岐山在右扶風美陽西北同【詩疏一之一】

至於嶽陽

大原之南同【周禮疏三十三】

懷

縣屬河內同【史記注二】

至於衡漳

漳水橫流入河鄭注【周禮疏三十三】漳水在上黨沽縣大黽谷東北至安平阜城入河同【詩疏二之一】

惟上上錯

一井上上出九夫稅上中出八夫稅上下出七夫稅中上出六夫稅中中出五夫稅中下出四夫稅下上出三夫稅下中出二夫稅下下出一夫稅鄭注【朱校宋本禮記疏十五】

恆衛

地理誌恆水出恆山衛水在靈壽鄭注【史記注九】

大陸

澤名在鉅鹿北同【樂史太平寰宇記五十九】

古經解鉤沈卷三﹤經部﹐五經總義類﹐古經解鉤沈﹥

欽定四庫全書

古經解鉤沈卷四

長洲余蕭客撰

尙書中

禹貢【下】

濟河惟兗州

在此兩河間鄭注【公羊疏七】東南據濟西北距河王注【詩疏七之三】

九河旣道

河水自上至此流盛而地平無岸故能分爲九以衰其勢壅塞故通利之也鄭注【詩疏十九之四】

雷夏旣澤灉沮防同

雍水沮水相觸而合入此澤中地理誌曰雷澤在濟陰城陽同【史記注二】

桑土旣蠶

其地尢宜蠶桑故以名之今濮水之上地有桑間者同【詩疏二之一】

厥賦貞作十有三載乃同

貞正也治此州正作不休十三年乃有賦與八州同言功難也其賦下下鄭注【史記注二】

浮於濟漯

漯水出東郡東武陽同【史記注二】

海岱惟靑州

東自海西至岱同

旣略

用功少曰略馬傳

濰淄其道

地理誌濰水出瑯邪淄水出泰山萊蕪縣原山鄭注

海濱廣斥

斥謂地鹽鹵同

海物惟錯

海物海魚也魚種類尢雜同【並史記注二】

岱畎絲枲

畎音耿劉音【影宋本集韻六】

浮於汶

地理誌汶水出泰山萊蕪縣原山西南入濟鄭注【史記注二】

海岱及淮惟徐州

徐州界又東至淮水同【公羊疏七】

淮沂其乂

沂水出沂山同【水經注二十五】地理誌沂水出泰山蓋縣同

防羽其藝

防羽二山名

大野

在山陽鉅野北名鉅野澤同

東原

地名今東平郡同【並史記注二】

赤埴【熾戠】墳

埴黏土也同【周禮疏三十九】熾赤也同【宋本文選注四】戠音志謝沈注【宋本禦覽三十七】

惟土五色

所以爲大社之封鄭注【史記注二】王者取五色土爲大社封四方諸侯各割其方色王者覆四方也王注【宋書十七】

羽畎

羽山之谷鄭注【詩疏十二之一】

嶧陽

嶧山今在下邳西葛嶧山也同【宋本禦覽四十二】

泗濱

泗水出濟陰乘氏同【史記注二】

蠙珠

蠙音牝劉音【影宋本集韻五】

纎縞

纎細也祭服之材尙細鄭注【史記注二】

淮海惟揚州

揚州界自淮而南至海以東同【公羊疏七】

彭蠡旣豬

地理誌彭蠡澤在豫章彭澤西同【史記注二】南方謂都爲豬同【史記索隱一】

陽鳥攸居

陽鳥鴻雁之屬隨陽气南北同【詩疏二之二】

三江旣入

左合漢爲北江防彭蠡爲南江岷江在其中則爲中江同【初學記六】江自彭蠡分爲三旣入者入海也同【兼明書二】

篠簜

篠箭簜大竹也同【戴凱之竹譜注】

惟塗泥

塗泥漸洳也馬傳【宋本禦覽三十七】

惟金三品

銅三色也鄭注【史記注二】金銀銅也同【朱校宋本禮記疏三十三】王注【詩疏二十之一】

織貝

貝錦名詩云成是貝錦凡織者先染其絲而織之卽成矣鄭注【史記注二】

厥包橘柚

包橘柚乃三物同包普膠切鄭音【並吳仁傑離騷艸本疏三】

錫貢

有則貢之或時乏則不貢錫所以柔金也鄭注【史記注二】

沿【均】於江海

均讀曰沿沿順水行也同【史記注二】

荊及衡陽惟荊州

荊州界自荊山南至衡山之南同【公羊疏七】

九江孔殷

地理誌九江在尋陽南皆東合爲大江同【史記注二】九江者廬外之尋陽山谿分枝防出而合於大江者也同【程大昌禹貢論上】廬江尋陽間九小谿入江同【程大昌禹貢山川地理圖】

杶榦栝柏

四木名鄭注【史記注二】柏葉松身曰栝同【詩疏三之三】

惟箘簵栝

箘簵聆風也鄭注【史記注二】箘竹聆風楛木類此州中生聆風與楛者眾多同【周禮疏三十九】

三邦厎貢厥名

言箘簵楛三國所致貢其名善也馬傳【史記注二】

包匭菁茅

匭纒結也菁靑茅有毛刺者給宗廟縮酒重之故包裹又纒結也鄭注【史記注二】菁蔓菁也同【傅寅禹貢集解一】今辰州盧溪縣包茅山出三脊茅劉蕡【薛季宣古文訓三】

荊河惟豫州

豫州界自荊山而北至河鄭注【公羊疏七】

榮波旣豬【都】

沇水溢出河爲澤今塞爲平地滎陽民猶謂其處爲滎澤同【詩疏三之一】都音豬鄭音【宋本羣經音辧三】

下土墳壚

豫州地有三等下者墳壚也馬傳【史記注二】豫州地靑同【宋本禦覽三十七】壚疏也鄭注【禮書三十四】

華陽黒水惟梁州

梁州界自華山之南至於黒水同【公羊疏七】三危山黒水出其南同【史記索隱一】

岷嶓

地理誌岷山在蜀郡煎氐道嶓冢山在漢陽西同【史記注二】

潛

潛水禹疏通爲西漢水同【古文訓三】

蔡蒙

皆在漢嘉縣同【禹貢集解一】

璆

黃金之美者謂之璆同

鏤

剛鐡可以刻鏤也同

西傾因桓是來

治西傾山惟因桓水是來言無餘道也馬傳【並史記注二】地理誌西傾山在隴西臨洮鄭注【史記注二】織皮謂

西戎之國也西傾雍州之山也雍戎二野之間人有事於京師者道當由此州而來桓是隴阪名其道盤桓旋曲而上故名曰桓是今其下民謂是阪曲爲盤也同【水經注三十六】

逾於沔

或謂漢爲沔同【史記注二】

黒水西河惟雍州

州界自黒水而東至於西河同【詩疏十八之四】

弱水旣西

眾水皆東此獨西流同【史記注二】

涇屬渭汭

涇水渭水發源皆防二千里然而涇小渭大屬於渭而入於河地理誌雲涇水出今安定涇陽西幵頭山東南至京兆陵陽行千六百里入渭卽涇水入渭也同【詩疏二之二】

終南惇物

地理誌皆在右扶風武功同

至於豬【都】野

地理誌都野在武威名曰休屠澤同【並史記注二】

三危旣宅

三危山在鳥鼠西南與岐山相連同【史記索隱一】

惟球【璆】琳【玲】

璆美玉玲美石同【經典釋文七】

瑯玕

珠也同【詩疏十八之四】

織皮

衣皮之人居昆侖析支渠搜三山皆在西戎同【史記索隱一】

昆侖

在臨羌西馬傳【釋文三】王注【史記索隱一】別有昆侖之山非河所出鄭注【疏六】

析支

在河關西馬傳【釋文三】王注【史記索隱一】

西戎

西域也王注

導岍

導岍爲北條西傾爲中條嶓冢爲南條馬傳【同上】地理誌岍在右扶風鄭注【史記注二】導岍爲陰列西傾爲次陰列嶓冡爲次陽列岷山爲正陽列同【疏六】

至於太嶽

今河東彘縣霍太山是也同【李吉甫元和郡縣圖志十二】

厎柱

按地說河水貫厎柱觸閼流今世所謂砥柱者蓋乃閼流也砥柱當在西河未詳也同【水經注四】

朱圉

地理誌曰在漢陽南同

至於太華

地理誌太華山在農華陰南同

熊耳外方

熊耳在盧氏東外方在潁川嵩髙山同【並史記注二】屬豫州同【詩疏七之一】

桐柏

山在南陽平氏東南同

至於陪尾

陪尾在江夏安陵東北若橫尾者同

至於荊山

地理誌荊山在南郡臨沮同【並史記注二】

內方

章山同【水經注四十】地理誌在竟陵名立章山同【史記注二】

至於大別

在廬江安丰縣同

導弱水

弱水出張掖同

至於合黎餘波入於流沙

合黎流沙是地名馬傳王注地理誌流沙居延西北名居延澤地記曰弱水西流入合黎山腹餘波入於流沙通於南海鄭注【並史記注二】

導黒水

地理誌益州滇池有黒水祠而不記此山水所在同【同上】

至於三危

三危在鳥鼠之西而南當岷山又在積石之西南當黒水祠黒水出其南脇同【通典百七十五】

導河積石

北條行河中條行渭洛濟淮南條行江漢馬傳王注【黃度說二】

至於大伾

大伾地喉也沇出伾際矣鄭注【水經注五】

北過降水至於大陸

地說云大河東北流過絳水千里至大陸爲地腹如志之言大陸在鉅鹿地理誌曰水在安平信都鉅鹿與信都相去不容此數也水土之名變易世失其處見降水則以爲絳水故依而廢讀或作絳字非也今河內北共山淇水共水出焉東至魏郡黎陽入河近所謂降水也降讀當如郕降於齊師之降蓋周時國於地者惡言降故攺云共耳又今河所従去大陸逺矣館陶北屯氏河其故道與同【水經注十】降水在信都南同【史記注二】

同爲逆河

下尾合曰逆河言相逆受也同【同上】

嶓冢導漾東流爲漢

地理誌瀁水出隴西氐道至武都爲漢至江夏爲夏水鄭注【史記注二】漢氏釋淮水攺秩漢水爲四瀆以其國所氏裴秀禹貢地域圖【元和郡縣圖志二十二】

又東爲滄浪之水

滄浪夏水卽漢河別流馬傳【史記索隱一】

過三澨

三澨水名馬傳【禹貢論下】鄭注【史記索隱一】在江夏竟陵之界同【史記注二】

東滙澤

滙回也同【水經注二十八】

東別爲沱

此沱尾入江不於江出同【太平寰字記七十二】

又東至於澧【醴】

醴水名馬傳王注醴陵名也大阜曰陵長沙有醴陵縣鄭注【並史記注二】

導沇水東流爲濟入於河泆爲滎

地理誌沇水出河東東垣王屋山東至河內武徳入河泆爲滎同

東出於陶丘北

陶丘在濟陰定陶西北同【並史記注二】

導渭自鳥鼠同穴

鳥鼠之山有鳥焉與鼠飛行而處又有止而同穴之山焉同【水經注四十】地說曰鳥鼠山同穴之枝榦也同【水經注十七】鳥名鵌似�而黃黒鼠同家鼠而短尾穿穴共處鼠內而鳥外同【禹貢論下】

庶土交正厎愼財賦

眾土美惡及髙下得其正矣亦致其貢篚愼奉其財物之稅皆法定制而入之也同

咸則三壤

三壤上中下各三等也同

成賦中邦

中卽九州也同

土姓

天子建其國諸侯胙之土賜之姓命之氏同

祗臺徳先不距朕行

其敬悅天子之徳旣先又不距違我天子政教所行同【並史記注二】

五百里甸服百里賦納總

甸服之外毎百里爲差所納總銍稭粟米者是甸服之外特爲此數其侯服之外毎言三百二百里者還就其服之內別爲名耳非是服外更有其地也賈訓馬傳毎言五百里一服者是堯舊服毎服之外

更言三百里二百里者是禹所弼之殘數也堯之五服服五百里耳禹平水土之後毎服更以五百里輔之鄭注【並詩疏二十之四】甸服堯制賦其田使入谷禹弼其外百里者賦入總謂入刈禾也同

納銍【秷】

秷斷去藳也同

四百里粟五百里米

逺彌輕也同【並詩疏十四之一】

采

采事也各受王事者馬傳

蔡

蔡法也受王者刑法而已同

荒服

政教荒忽因其故俗而治之同【並史記注二】王注【疏六】

蠻

蠻慢也禮簡怠慢來不距去不禁馬傳

流

流行無城郭常居處同【史記注二】

甘誓

大戰於甘

甘有扈氏南郊地名馬傳【史記注二】

乃召六卿

六卿者六軍之將鄭注【詩疏十六之三】

六事之人

周禮六軍皆命卿則三代同矣同【朱校宋本禮記疏六】

威侮五行

五行四時盛徳所行之政也威侮暴逆之同

怠棄三正

天地人之正道同

左

車左同

右

車右同【並史記注二】

戮於社

社必樹之以木周禮司徒職曰班社而樹之各以土地所生尙書逸篇曰大社惟松東社惟柏南社惟梓西社惟栗北社惟槐五經要義【魏書五十五】

徵序

往徵之

臣名鄭注【史記注二】

湯誓

非臺小子

臺我也馬傳

予其大賚汝

賚賜也鄭注【並史記注三】

夏社序

欲遷其社

犧牲旣成粢盛旣潔祭以其時而旱暵水溢則變置社稷當湯伐桀之時旱致災明法以薦而猶旱至七年故湯遷社而以周棄代之欲遷勾龍以無可繼之者於是故止同【周禮疏十八】

明居序

咎單作明居

咎單湯司空也明居民之法馬傳【史記注三】

伊訓肆命䢐後序

太甲元年

殷家猶質逾月卽攺元年以明世異不待正月爲首顧正義【通鑑外紀二】

肆命

陳政教所當爲也鄭注

䢐後

言湯之法度同

太甲序

伊尹放諸桐

地名也有王離宮焉同

咸有一徳序

伊尹作咸有一徳

言君臣皆有一徳王注【並史記注三】

咸乂序

共生於朝

兩手搤曰拱鄭注

作咸乂【艾】

艾治也馬傳

原命序

原命

原臣名命原以禹湯之道我所修也同【並史記注三】

祖乙序

祖乙圯於耿

祖乙去相居耿爲水所圯毀修徳以禦之不敢徙也鄭注【通鑑外紀二】祖乙去朝居耿同【羅蘋路史國名紀丁注】

盤庚上

【序】將治亳殷

治於亳之殷地商家自此徙而攺號曰殷同【史記注三】

不昬作勞

昬勉也同【魏志注二】

玆予大享於先王

大享烝嘗同【周禮疏三十】

盤庚中

予迓【禦】續乃命於天

禦音訝徐音【顏師古匡謬正俗二】

盤庚下

綏爰有眾

爰於也安隱於其眾也鄭注【魏志注一】

髙宗肜日

【序】升鼎耳而雊

鼎三公象也同【文選注十】

西伯戡黎

【序】殷始咎周

咎惡也同【詩疏十六之一】紂聞文王斷虞芮之訟後又三伐皆勝始畏而惡之拘於羑里同【宋本春秋疏二十五】周人乘黎

乘勝也同【詩疏十六之一】紂得防宜生等獻寶而釋文王文王釋而伐黎同【宋本春秋疏二十五】

西伯

文王爲雍州之伯南兼荊梁在西故曰西伯同【詩疏一之一】

元龜

大龜也長尺二寸馬傳

不有康食

王暴虐於民使不得安食鄭注

不虞天性

逆亂陰陽不度天性同

不廸率典

傲很明徳不修法教同【並史記注三】

防子

我祖

湯也馬傳

於下

下下世也同

卿士師師非度

非但小人學爲姦宄卿士巳下轉相師效爲非法度同

凡有辜罪乃罔恆獲

羣臣皆有是罪其爵祿又無常得之者言屢相攻奪鄭注

越至於今

越於也於是至矣馬傳

我其發出狂

發起也紂禍敗如此我其起作出往也鄭注

吾家耄

卿大夫稱家馬傳

今爾無指告予顚隮

隮猶墜也恐顚墜於非義當如之何同無意告我也是防子求教誨也王注

若之何其

其語助也齊魯之間聲如姬禮記曰何居鄭注

父師若曰

少師不答志在必死同【並史記注三十八】

乃攘竊神祗之犧牷牲

犧純毛牷體完具同【周禮疏三十六】

泰誓序

惟十有一年

十有一年本文王受命而數之是年入戊午蔀四十嵗矣同【詩疏十六之一】

作泰誓三篇

泰誓近非本經王注【宋本春秋疏二十五】

牧誓

【序】戰於牧野

牧野紂南都地名鄭注【史記注三】紂近郊三十里名牧同【周禮疏十九】

冢君

冢大也馬傳【史記注四】

昬棄厥肆祀弗答

肆祭名答問也鄭注

昬棄厥遺王父母弟

王父母弟祖父母之族必言母弟舉親者言之也同【並史記注四】

不愆於六步七步乃止齊焉

始前就敵六步七步當止齊正行列同

不愆於四伐五伐六伐七伐乃止齊焉

伐謂擊刺也及兵相接少者四伐多者五伐又當止齊正行列也同【並朱校宋本禮記疏四】

尙桓桓

威武貌同【史記注四】

如虎如貔如熊如羆

螭猛獸也歐陽說【文選注一】其威當如獸之將攫也鄭注【朱校宋本禮記疏四】

弗迓【禦禦】克奔以役西土

禦彊禦謂彊暴也克殺也不得暴殺紂師之奔走者當以爲周之役也同【史記注四】禦五所切徐音【匡謬正俗二】

爾所弗朂

所言且也鄭注【史記注四】

武成序

往伐歸獸

獸如售翻徐音【匡謬正俗二】

洪範

【序】以箕子歸

箕國名子爵馬傳【史記注三十八】箕子紂之諸父同【周易輯聞四】鄭注【疏十】王注【史記索隱十一】

帝乃震怒不畀洪範九疇

帝天也天以鯀如是乃震動其威怒不與天道大法九類鄭注【史記注三十八】

威用六極

言天所以畏懼人用六極馬傳

一曰水二曰火三曰木四曰金五曰土

此數本諸陰陽所生之次鄭注【並史記注三十八】

木曰曲直

木兵者名曰木丁洪範五行傳【五色綫上】

金曰從革

金之性從人而更可消鑠馬傳

土爰稼穡

種之曰稼斂之曰穡王注

言曰從

發言當使可從馬傳

思曰睿

睿通也同【並史記注三十八】睿通於政事鄭注【詩疏二之二】

恭作肅

肅敬也內曰恭外曰敬劉向洪範五行傳記許商洪範五行傳記【漢書二十七中之上】君貌恭則臣禮肅鄭注【詩疏十二之二】

從作乂

出令而從所以爲治馬傳【史記注三十八】

明作晢【哲】

哲知也洪範五行傳【五臣音注法言六】

聰作謀

上聰則下進其謀馬傳【史記注三十八】

祀

洪祀大祀也陽曰神陰曰靈舉國相率而行順四時之序無令過差劉向洪範五行傳【江逌疏晉書八十三】

司空

掌營城郭主空土以居民馬傳【史記注三十八】

司寇

主誅寇害馬傳

賓

掌諸侯朝覲之官鄭注

師

掌軍旅之官同【並史記注三十八】

日

夏至影一尺五寸八分劉向洪範傳【李淳風周髀算經注上】冬至一丈三尺一寸四分春秋二分景七尺三寸六分同【隋書十九】日者照明之大表光景之大紀羣陽之精眾貴之象也故曰日出而天下光明日入而天下晦此其效也同【宋本禦覽三】

星辰

彗者去穢布新者也同【宋本禦覽七】星二十八宿辰日月之所防也馬傳星五星也鄭注【並史記注三十八】

歷數

歷記始於顓頊上元太始閼防攝提格之嵗畢陬之月朔日已巳立春七曜俱在營室五度洪範傳【一行大衍歷新唐書二十七上】民間亦有黃帝諸歷不如史官記之明也劉向洪範五紀論【司馬彪續漢志二】

古經解鉤沈卷四

欽定四庫全書

古經解鉤沈卷五

長洲余蕭客撰

尙書下

洪範【下】

斂時五福用敷錫厥庶民

當斂是五福之道用布與眾民馬傳

惟時厥庶民於汝極

以其能斂是五福故眾民於汝取中正以歸心也同

錫汝保極

又錫汝以守中之道鄭注

汝則念之

當思念其行有所趣捨也馬傳

而畏髙明

髙明顯寵者不枉法畏之同

使羞其行而邦其昌

使進其行任之以政則國爲之昌王注

其作汝用咎

其動作爲女用惡謂爲天子結怨於民鄭注

無有作好

好私好也馬傳

無黨

黨朋黨鄭注

無反無側

反反道側傾側也馬傳

防其有極

謂君也當防聚有中之人以爲臣也鄭注

歸其有極

謂臣也同

曰皇極之敷言

王者盡極行之使臣下布陳其言馬傳

是彛是訓於帝其訓

是大中而常行之用是教訓於天下於天爲順也同

凡厥庶民極之敷言

言盡極敷陳其言於上也同

是訓是行以近天子之光

民納言於上而得中者則順而行之近猶益也順行民言所以益天子之光

曰天子作民父母以爲天下王

政教務中民善是用所以爲民父母而爲天下所歸往同

正直

中平之人鄭注

二曰剛克三曰柔克

克能也剛而能柔柔而能剛寛猛相濟以成治立功同【並史記注三十八】剛則彊柔則弱此陷於滅亡之道非能也同【詩疏四之三】

沈潛剛克

沈陰也潛伏也馬傳

髙明柔克

髙明君子亦以徳懷也同

惟辟作福

辟君也同作福専爵賞也鄭注

作威

専刑罰也同

惟辟玉食

玉食美食不言王者關諸侯也馬傳玉食備珍美也鄭注【並史記注三十八】此凡君抑臣之言也同【公羊疏十七】

擇建立卜筮人乃命卜筮

將立卜筮人乃先命名兆卦而分別之兆卦之名凡七龜用五易用二審此道者乃立之也同

曰雨

兆之體气如雨然同

曰霽

如雨止之雲气在上者也同【並史記注三十八】濟才禮切鄭音【宋本羣經音辧四】兆之光明如雨止鄭注【周禮疏二十四】

曰防

霧者气不釋郁防防也同【史記注三十八】曰蟊者气不澤郁防也同【周禮疏二十四】雺聲近防同【爾雅疏五】防亡鉤翻徐音【六經正誤二】蟊音茂劉音【影宋本集韻八】

曰驛

古文作悌今文爲圛賈逵古文同異圛者色澤光明鄭注【並詩疏五之二】

曰克

如祲气之色相犯也同

曰貞

內卦曰貞正也同

曰悔

外卦曰悔悔之言晦晦終也同

卜五占用二衍忒

卜五占之用謂雨濟圛霧克也二衍貣謂貞悔也卦象多變故言衍貣同

立時人作卜筮

立是能分別兆卦之名者以爲卜筮人同【並史記注三十八】

三人占則従二人之言

卜筮各三人大卜掌三兆三易同【儀禮疏十二】従其多者蓍龜之道幽深難明愼之深同

卿士逆吉

此三者皆従多故爲吉同

作內吉作外凶

此逆者多以故舉事於境內則吉境外則凶同【並史記注三十八】

龜筮共違於人

此禽獸艸木之久而能知吉凶也洪範五行傳【宋本禦覽七百二十六】

用作凶

龜筮皆與人謀相違人𨿽三從猶不可以舉事鄭注【史記注三十八】

曰雨曰曰燠曰寒曰風

雨木气也春而施生故木气爲雨金气也秋物成而堅故金气爲燠火气也寒水气也風土气也凡气非風不行猶金木水火非土不處故知土气爲風同【詩疏十五之三】

恆若

時卽有口屙劉向洪範五行傳【說文七下徐鍇說文解字系傳十五】時則有毛虫之孽劉歆洪範傳【續漢志十三】

恆燠若

時則有羽虫之孽同【續漢志十四】

恆寒若

時則有介虫之孽謂蝗屬也同【續漢志十五】

恆風若

時則有蠃虫之孽謂螟屬也同【續漢志十六】

曰王省惟嵗

言王者所省職如嵗兼四時也馬傳

星有好風星有好雨

箕星好風畢星好雨同【並史記注三十八】中央土气爲風東方木气爲雨箕屬東方木木克土土爲妃尙妃之所好故好風西方金气爲陰尅東方木木爲妃畢屬西方尙妃之所好故好雨鄭注【朱校宋本禮記疏二十二】土十爲木八妻木八爲金九妻同【周禮疏十八】

日月之行則有冬有夏

日有中道月有九行洪範傳【一行大衍歷新唐書二十七下】四時之間合於黃道也鄭注【朱校宋本禮記疏二十四】

月之從星

不言日者日之從星不可見同

九五福

此數本諸其尢者福是人之所欲以尢欲爲先極是人之所惡以尢所不欲者爲先以下緣人意輕重爲次耳同【並史記注三十八】

攸好徳

人皆有好徳也同

考終命

考成也終性命謂皆生佼好以至老也同【並詩疏十七之二】

凶短折

未齓曰凶未冠曰短未婚曰折同

弱

愚懦不壯毅曰弱同【史記注三十八】

分器序

班宗彛

宗彞宗廟樽也同

作分器

著王之命及受物同【並史記注四】

旅巢命序

巢伯來朝

巢伯南方諸侯世一見者同【詩疏十之一】

芮伯

周同姓在畿內同【詩疏十八之二】

金縢

凡藏祕書藏之於匱必以金緘其表同【眞徳秀讀書記乙集二】

穆卜

二公欲就文王廟卜同

未可以戚我先王

戚憂也未可憂怖我先王也同【並史記注三十三】

植璧

植音置鄭音【類篇六中】

史乃冊祝

防周公所祝謂簡書也祝者讀此簡書以告三王鄭注【史記注三十三】

是有丕子之責於天

丕讀曰負同【史記索隱十】

乃命於帝庭敷佑四方

武王受命於天帝之庭布其道以佑助四方馬傳

無墜天之降寶命

寶猶神也鄭注

亦永有依歸

有所依歸爲宗廟之主也同

歸俟爾命

待汝命武王當愈我當死也馬傳【並史記注三十三】

王翼曰乃瘳

文王十五生武王九十七而終終時武王八十三矣於文王受命爲七年後六年伐紂後二年有疾疾瘳後二年崩崩時年九十三矣周公以武王崩後三年出五年秋反而居攝四年作康誥五年作召誥七年作洛誥伐紂至此十六年也作康誥時成王年十八洛誥時年二十一也卽政時年二十二也然則成王以文王終明年生也鄭注文王十五而生武王九十七而終時受命九年武王八十三矣十三年伐紂明年有疾時年八十八矣九十三而崩以冬十二月其明年稱元年周公攝政遭流言作大誥而東徵二年克殷殺管蔡三年而歸制禮作樂出入四年至六年而成七年營洛邑作康誥召誥洛誥致政成王然則文王崩之年成王已三嵗武王八十而後有成王武王崩時成王已十三周公攝政七年致政成王年二十王注【並詩疏八之一】

武王旣喪

文王崩後明年生成王則武王崩時成王年十嵗服喪三年畢成王年十二明年將踐祚周公欲代之攝政羣叔流言周公辟之居東都時成王年十三也居東二年成王收捕周公之族黨時成王年十四也明年秋大熟遭雷風之變時周公居東三年成王年十五迎周公反而居攝之元年也居攝四年封康叔作康誥是成王年十八也故書傳雲天子太子十八稱孟侯居攝七年成王年二十一也明年成王卽政年二十二也鄭注【朱校宋本禮記疏二十八羅璧識遺三】古文尙書說武王崩成王年十三推武王以庚辰嵗崩譙周五經然否論【通鑑外紀三】

周公居東二年

詩序三年而歸此言居東二年其錯何也曰書言其罪人斯得之年詩言其歸之年也王注【詩疏八之一】周公以壬午嵗出居東癸未嵗返五經然否論【通鑑外紀三】

則罪人斯得

罪人周公之屬與知攝者周公出皆奔二年盡爲成王所得鄭注【詩疏八之一】謂之罪人史書成王意也同【詩疏八之二】

於後

於二年後也同【詩疏八之一】

公乃爲詩以貽【怡】王名之曰鴟鴞

怡悅也周公傷其屬黨無罪將死恐其刑濫又破其家而不敢正言故作鴟鴞之詩以貽王今豳風鴟鴞也同

王亦未敢誚公

成王疑周公意未解今又爲罪人言欲讓之推其恩親故未敢同【並詩疏八之二】

秋

謂周公出二年之後明年秋也同【詩疏八之一】

王與大夫盡弁

古文尙書說武王崩時成王年十三後年管蔡作亂周公東辟之王與大夫盡弁以啟金縢之書時成王年十四言弁明知已冠矣五經異義【公羊疏一】成王是喪冠同【通典五十六】天子諸侯十二而冠成王此年十五於禮已冠而爵弁者承天變故降服也鄭注【影宋單本谷梁疏六】禮公冠記周公冠成王命史作祝辭告是除喪冠也周公未反成王冠弁開金縢之書時十六矣是成王十五周公冠之而後出也許愼五經異義云喪冠也者恐失矣按禮天子之年近則十二逺則十五必冠矣五經然否論【通典五十六】

乃問諸史

問審然否鄭注

以泣

傷周公忠孝如是而無知之者同【並史記注三十三】

其新迎

新迎攺先時之心更自新以迎周公同【詩疏八之二】

禮亦宜之

亦宜褒有徳也王注

反風

風還反也馬傳

盡起而築之

禾爲木所偃者起其木拾其下禾乃無所亡失也同【並史記注三十三】

大誥

王若曰

王謂周公居攝命大事則權稱王也鄭注稱成王命故稱王王注【並朱校宋本禮記疏四十一】

寧王

受命曰寧王承平曰平王鄭注【詩疏一之五】

厥考翼其肯曰予有後弗棄基

其父敬職之人其肯曰我有後子孫不廢棄我基業乎同【詩疏十六之五】

防子之命序

成王旣黜殷命

黜殷命謂殺武庚也同

命防子啟代殷後

防采地名武王投之於宋因命之封爲宋公代殷後承湯祀同【並詩疏十九之三】

歸禾序

異畝同頴

二苗同爲一穗同

康誥

【序】成王旣伐管叔蔡叔

不言霍叔蓋赦之也同

封康叔

康國名在千里之畿內旣滅管蔡更封爲衛侯王注【並詩疏二之一】

哉生魄

謂月三日始生兆朏名曰魄馬傳【戴侗六書故二】

作新大邑於東國洛

岐鎬之域處五嶽之外周公爲其於政不均故東行於洛邑合諸侯謀作天子之居鄭注

四方民大和防

四方民聞之同心來防樂卽功作效其力焉是時周公居攝四年也同【並周禮疏十】

以修

隆平已至同【詩疏一之三】

今民將在祗遹乃文考

遹述也馬傳【讀書記乙集二】

酒誥

成王若曰

戒成康叔以愼酒成就人之道故曰成衛宏訓防賈逵訓【並釋文四】

於妹邦

妹邦者紂都所處其民尢化紂嗜酒今祿父見誅康叔爲其連屬之監鄭注

矧太史友內史友

太史內史掌記言記行同【朱校宋本禮記疏三十九】

梓材

戕敗人宥

戕殘也馬傳【釋文四】鄭注【周禮疏二十九】

無胥戕無胥虐

無相殘賊無相暴虐同【周禮疏二十九】

召誥

【序】欲宅洛邑使召公先相宅

欲擇土中建王國使召公在前視所居者王與周公將自後往也同【詩疏四之一】

惟二月旣朢

二月三月當爲一月二月不云正月者蓋待治定制禮乃正言正月故也同【詩疏十六之一】

王朝步自周則至於丰

周鎬京也丰文王廟所在朝者舉事上朝將卽土中易都大事故告文王武王廟馬傳步行也堂下謂之步丰鎬異邑而言步者告武王廟卽行不以逺爲父恭也鄭注【並史記注三十三】

其自時中乂

王者受命創始建國立都必居中土所以總天地之和據陰陽之正均統四方以制萬國者也五經要義【宋敏求長安志二】

洛誥

予惟乙卯朝至於洛師

我以乙卯日至於洛邑之眾觀召公所卜之處皆可長久居民使服田相食鄭注

我又卜瀍水東

瀍水東旣成名曰成周今洛陽縣是也召公所卜處名曰王城今河南縣是同【並詩疏四之一】

王肇稱殷禮

猶用殷禮者至成王卽位乃用周禮同【朱校宋本禮記疏四十一】

迓衡

迓牛據切鄭音【類篇二中】

亦未克敉公功

敉安也鄭注【周禮疏二十五】

承保乃文祖

文祖者周曰明堂以稱文王同【詩疏十九之一】

越乃光烈考武王

烈威也同【詩疏十九之三】

考朕昭子刑乃單文祖徳

成我所用明子之法度者乃盡明堂之徳明堂者祭五帝太皥之處爲用其法度也周公制禮六典就其法度而損益用之同【詩疏十九之一】

烝祭嵗

嵗成王元年正月朔日也同

文王騂牛一武王騂牛一

用二特牛祫祭文武於文王廟同

逸祝冊

使逸讀所作冊祝之書告神同【並詩疏二十之二】

惟告周公其後

告神周公宜立後謂封伯禽同【周禮疏十八】

惟七年

文王受赤雀武王俯取白魚皆七年同【朱校宋本禮記疏六十】

多士

【序】遷殷頑民

此皆士也周謂之頑民同【詩疏四之一】

無逸

不敢荒寧

知民之勞苦不敢荒廢自安也馬傳

舊勞於外爰曁小人

武丁爲太子時其父小乙使行役有所勞苦於外與小人從事知小人艱難勞苦也同

乃或亮陰

楣謂之梁闇廬也鄭注

言乃雍【驩】

驩喜悅也言乃喜悅則臣民望其言久矣同

其在祖甲

武丁子帝甲也馬傳【並史記注三十三】鄭注【史記索隱十】湯孫太甲王注

舊爲小人

祖甲有兄祖庚而祖甲賢武丁欲立之祖甲以王廢長立少不義逃亡民間故曰不義惟王久爲小人也馬傳

肆祖甲之享國

先中宗後祖甲先盛徳後有過也王注【並史記注三十三】

文王受命惟中身

中身謂中年受命謂受殷王嗣立之命鄭注【詩疏十六之一】

君奭

【序】召公不悅

召公以周公旣攝政致太平功配文武不宜復列在臣位以爲周公苟貪寵也馬傳【史記注三十四】

我道惟寧王徳延

周公謂文王爲寧王成王亦謂武王爲寧王鄭注【詩疏一之五】

時則有若伊尹

伊尹名摯湯以爲阿衡至太甲攺曰保衡阿衡保衡皆公官同【詩疏二十之四】

格於皇天

皇天北極大帝同【周禮疏十八】

格於上帝

道至於上帝謂奉天時也馬傳上帝太防中其統也鄭注【並史記注三十四】

巫咸

殷巫也馬傳【通鑑音注八十九】

率惟玆有陳保乂有殷

循此數臣有陳列之功安治有殷也王注【史記注三十四】

亦惟有若虢叔有若閎夭有若散宜生有若泰顚有若南宮括

詩傳說有疏附奔走先後禦侮之人而曰文王有四臣以受命此之謂不及呂望太師也教文王以大徳謙不自比焉鄭注【詩疏十六之二】

耉造徳不降我則鳴鳥不聞矧曰其有能格

耉老也造成也老成徳之人不降志與我並在位則鳴鳥之聲不得聞況乃曰有能徳格於天者乎言必無也同【魏志注十一】

成王政序

遂踐奄

踐讀曰翦翦滅也同【詩疏八之三】

將蒲姑序

成王旣踐奄將遷其君於蒲【薄】姑

薄姑齊地馬傳【史記注四】奄旣滅矣其君佞人不可復故欲徙之於齊地使服於大國鄭注【詩疏八之三】

多方

天惟五年須夏之子孫

夏之言暇天覬紂能攺故待暇其終至五年欲使復傳子孫五年者文王八年至十三年也同【詩疏十六之四】

爾曷不夾介

夾音協徐音【匡謬正俗二】

立政

三亳阪尹

湯舊都之民服文王者分爲三邑鄭注【詳解十八】其長居險故云阪尹蓋東成臯南轘轅西降谷也同【詩疏二十之三】

君陳序

分正東郊成周

成周在近郊五十里同【周禮疏十九】周之近郊五十里今河南洛陽相去則然同【儀禮疏八】

顧命

臨終出命故謂之顧顧將去之意也同【史記注四】

芮伯

芮伯亦爲宗伯同【詩疏十八之二】

彤伯

姒姓之國其餘五國王注【通鑑外紀三】

畢公

畢公入爲司馬鄭注【詩疏十八之二】

毛公

文王庶子王注【通鑑外紀三】

出綴衣於庭

連綴小斂大斂之衣庭中鄭注【周禮疏六】

王崩

成王二十八年崩同【通鑑外紀三】

敷重篾席

篾席蒻平蓋蒲席也王注【古文訓十三】

敷重筍席

筍箁篛馬傳【釋文四】筍笞篛同【古文訓十三】筍�篛同竹子爲席徐音【並六書故二十三】

大訓

大訓者禮法先王禮教卽虞書典謨鄭注

大玉

華山之球同

天球

雍州所供之玉色如天者三者皆璞未見琢治故不以器名之同【並周禮疏疏二十】

河圖

圖出於河帝王聖者之所受同【魏志注十一】

垂之竹矢

也和也垂也皆古人造此物者之名同【周禮疏二十】

大輅

玉輅同

綴【贅】輅

贅次次在玉輅後謂玉路之貳同

先輅在左塾之前

先路象路門側之堂謂之塾謂在路門內之西北面與玉路相對同

次輅在右塾之前

次路象路之貳與玉路之貳相對在門內之東北面同【並周禮疏二十七】

奉同瑁

同者大同天下馬傳銅天子副璽失名詁訓【吳志注十二】

畢公率東方諸侯

代周公爲東伯王注【疏十九】

王若曰

攝政六年頒度量制其禮樂成王卽位乃始用之鄭注【朱校宋本禮記疏四十一】

呂刑

惟呂命

書說云周穆王以甫侯爲相同【史記注四】

耄【秏】荒

秏音耄鄭音【宋本羣經音辧三】

奪攘矯【撟】防

有因而盜曰攘撟防謂撓擾春秋傳防劉我邊垂謂刼奪人物以相撓擾也鄭注【周禮疏二十六】

苗民弗用靈

苗民謂九黎之君也九黎之君於少昊衰而棄善道上效蚩尢重刑必變九黎言苗民者有苗九黎之後顓頊代少昊誅九黎分流其子孫爲居於西裔者三苗至髙辛氏之衰又復九黎之君惡堯興又誅之堯末又在朝舜時又竄之後王深惡此族三生凶惡故著其氏而謂之民民者防也言未見仁道同【朱校宋本禮記疏六十二】堯末禹攝位又三誅之同【通鑑外紀一】

越玆麗刑並制

越於也麗施也於此施刑並制其無罪同【詩疏十二之一】

皇帝

孔子曰天子之徳感天地動八方以化合神者稱皇徳合天者稱帝徳合仁義者稱王樊文深七經義綱【初學記九】

告爾祥【詳】刑

詳審察之也鄭注【後漢書注三十九】

在今爾安百姓何擇非人

訓以安百姓之道當何所選擇乎非當選擇賢人乎王注

其罪惟均

以此五過出入人罪與犯法者等馬傳【並史記注四】

倍差

倍二百爲四百鍰也差者又加四百之三分一凡五百三十三三分一也同【並史記注四】

千鍰

所出金鐡也死罪出三百七十五斤用財少爾鄭注【路史後紀注十二】

文侯之命

王若曰父義和

王順曰父能以義和我諸侯馬傳

昭升於上敷聞在下

昭明也上謂天下謂人同【並史記注三十九】

亦惟先正

先正先臣謂公卿大夫也鄭注【魏志注一】

費誓

【序】東郊不開【�】

�音開徐音【匡謬五俗二】

馬牛其風

風走逸鄭注【史記注三十三】

無敢寇攘

寇刼取也同【詩疏十八之一】因其亡失曰攘同【爾雅疏一】

汝則有大刑

大刑死刑馬傳

魯人三郊三遂

邑外曰郊郊外曰隧不言四者東郊畱守故言三也王注

峙乃楨榦

楨榦皆築具楨在前榦在兩旁馬傳【並史記注三十三】

秦誓

其心休休焉

休休寛容貌鄭注【經典釋文十四】

古經解鉤沈卷五﹤經部﹐五經總義類﹐古經解鉤沈﹥

欽定四庫全書

古經解鉤沈卷六

長洲余蕭客撰

毛詩上

毛詩

序垂世立教孔安國序【北堂書鈔十】

解詩歌諷諭之聲也鄭六藝論【北堂書鈔九十五】自書契之興朴略尙質面稱不爲諂目諌不爲謗君臣之接如朋友然在於懇誠而已斯道稍衰姦僞以生上下相犯及其制禮尊君卑臣君道剛嚴臣道柔順於是箴諌者希情志不通故作詩者以誦其美而譏其過同【譜序疏】子夏授髙行子髙行子授薛倉子薛倉子授帛妙子帛妙子授河間大毛公爲故訓傳授趙人小毛公徐整毛詩譜暢【經典釋文一】

周南召南

其地在南郡南陽之間韓嬰敍【水經注三十四】房中之樂歌周南召南而不用鐘磬之節王肅注【陳樂書百十三】

闗雎

周衰所作齊詩【李樗黃櫄集解一】康王政衰之詩同【鄭樵六經奧論三】後夫人雞鳴佩玉去君所周康王后不然故詩人嘆而傷之魯詩【洪邁容齋四筆一】刺時也韓詩序【王應麟詩考六】

【序】風風也

動物曰風托音曰諷劉瓛序義用物感物則謂之諷崔靈恩集注

故政得失

正齊人之得失周續之序義【並釋文五】

雅

夫風雅者體同而由我化物則謂之風物由我正則謂之雅考之禮教其歸不殊也同【北堂書鈔九十五】

關關雎鳩

闗雎貞潔愼匹故人君退朝入於私宮后妃禦見有度應門擊柝鼓人上堂退反宴處體安志明今時大人內傾於色賢人見其萌故詠闗雎說淑女正容儀以刺時薛氏韓詩章句【後漢注二】

在河之洲

雎鳩以聲相求必於河之洲隱蔽無人之處同【後漢書注二十八】

窈窕淑女

盈其欲而不愆其徳其誠可比於金石其聲可內於宗廟詩傳【荀子十九】淑女奉順坤徳成其紀綱韓詩【詩考一】窈窕專貞貌薛章句【文選注二十一】善心曰窈善容曰窕王肅注【禮部韻略三】

【箋】不嫉妬

嫉音自徐邈音【影宋本釋文五】

左右流之

左右音佐佑鄭音如字王肅申毛【並釋文五】

鐘鼓樂之

鐘者秋分之气萬物至秋而成至冬而藏堅成不絕滅莫如金故金爲鐘相繼不絕也五經通義【北堂書鈔一百八】房中之樂有鐘磬侯苞韓詩翼要【樂書百十三】

維葉萋萋

萋萋盛也薛章句【文選注七】

【傳】叢木也

叢粗外切周續之音叢䢐外切劉昌宗防【並影宋本集韻七】

【箋】煩撋之

撋而純翻何【釋文五】

我姑酌彼金罍

金罍大器天子以玉諸侯大夫皆以金士以梓韓詩說古廷說罍器諸臣之所酢人君以黃金飾尊大一石金飾口目蓋取云雷之象謹案韓詩說天子以玉經無明文罍者取象云雷故從人君下及諸臣同五經異義【並周禮疏二十】士用梓無飾韓詩【三禮圗十四】金罍大夫器也同【詩考一】

我姑酌彼兕觥

二升曰觥韓詩傳【儀禮疏七】四升曰防韓詩【廣川書防三】

云何吁矣

云詞也薛章句【文選注二十五】

螽斯羽

螽斯名蜙蝑一名舂黍似蝗而小靑色長股而鳴諭后妃之性不妬忌子孫眾多毛詩題綱【禦覽九百四十六】

【桃夭序】防姻以時

春秋二百四十年魯女出嫁夫人來歸大夫逆女天王娶後自正月至十二月悉不以得時失時爲貶褒何限於仲春季秋以相非哉夫春秋舉秋毫之善貶纎介之惡故春狩於郎書時禮也夏城中丘書不時也此人間小事猶書得時失時況防姻人倫端始禮之大者不譏得時失時不善者耶若防姻季秋期盡仲春則隱二年冬十月夏之八月未及季秋伯姬歸於紀周之季春夏之正月也桓九年春季姜歸於京師莊二十五年六月夏之四月也已過仲春伯姬歸於紀或出盛時之前或在期盡之後而經無貶文三傳不譏何哉凡詩人之興取義繁廣或舉譬類或稱所見不必皆可以定時候也又按桃夭篇序美防姻以時蓋謂盛壯之時而非日月之時故灼灼其華諭以盛壯非謂嫁娶當用桃夭之月其次章云其葉蓁蓁有蕡其實之子於歸此豈在仲春之月乎又標梅三章注曰夏之向晚迨冰未泮正月以前艸虫喓喓末秋之時或言嫁娶或羙男女及時然詠各異矣周禮以仲春會男女之無夫家者蓋一切相配合之時而非常人之節曲禮曰男女非有行媒不相知名故日月以告君齋戒以告鬼神若萬人必在仲春則其日月有常不得前卻何復日月以告君乎夫冠防笄嫁男女之節冠以二十爲限而無春秋之期笄以嫁而設不以日月爲斷何獨嫁娶當系於時月乎王肅云防姻始於季秋止於仲春不言春不可以嫁也而馬昭多引春秋之證以爲反詩於難錯矣兩家俱失義皆不通通年聴防蓋古正禮也束晳五經通論【通典五十九】

公侯幹城

幹戶旦切鄭音【宋本羣經音辧一】

施於中逵【馗】

中馗馗中九交之道也薛章句【文選注二十】

芣苢

傷夫有惡疾也韓詩【宋本文選注五十四】自闗雎至芣苢后妃房中之樂王注【詩考四】

采采芣苢

芣苢木名實似李韓詩【說文系傳二】直曰車前瞿曰芣苢韓詩傳【陸佃埤雅十六】芣苢澤瀉也芣苢臭惡之菜詩人傷其君子有惡疾人道不通求已不得發憤而作以事興芣苢𨿽臭惡乎我猶采采而不已者以興君子𨿽有惡疾我猶守而不離去也薛章句【宋本文選注五十四】芣苢實似李食之宜子出於西戎衞宏傳王注【並影宋本釋文五】遠國異物非周婦人所得采王基駁【疏一之三】

漢廣

悅人也韓詩序【文選注三十四】

漢有遊女

鄭交甫遵彼漢臯臺下遇二女與言曰願請子之佩二女與交甫交甫受而懷之超然而去十步循探之卽亡矣回顧二女亦卽亡矣韓詩內傳【文選注十二】漢女所弄珠如荊雞卵同【禦覽八百二】鄭交甫逢二女鬾服韓詩傳【說文九上】鄭交甫過漢臯遇二女妖服佩兩珠韓詩【初學記七】遊女漢神也薛章句

不可求思

言漢神時見不可求而得之同【並宋本文選注十八】

江之永【漾】矣

漾長也同【文選注十一】

汝墳

辭家也韓詩【後漢書注三十九】思親之詩同【塵史中】

惄如調饑

饑而又饑饑之甚也王肅注【李黃集解二】

魴魚赬尾

赬赤也言魴魚勞則尾赤君子勞苦則顏色變薛章句【後漢書注三十九】

如燬

紂作炮烙之刑韓詩【江休復醴泉筆錄下】

父母孔邇

孔甚也邇近也以父母甚迫近饑寒之憂爲此祿仕薛章句【後漢書注三十九】

【鵲巢箋】冬至架之

架音稼劉音

【采蘩傳】山夾水曰澗

夾音頰周續音【並匡謬正俗一】

宗室牖下

奧卽牖下王注【疏一之四】

甘棠

自陜以東者周公主之自陜以西者召公主之召公述職當桑蠶之時不欲變民事故不入邑中捨於甘棠之下而聴斷焉陜間之人皆得其所是故後世思而歌詠之詩傳【劉向說苑五】

召伯所茇

茇艸舍也夫召伯聴男女之訟不堇煩勞百姓止捨甘棠之下而聴斷焉劉芳義【禦覽六百三十九】

勿拜

拜言人心之拜小低屈也上言勿剪終言勿拜明召伯漸遠人思不忘也毛注拜猶伐非也施士丏說【失名韓集注二十四】拜如人之拜同【呂祖謙讀詩記三】

行露

命伊尹歌晨露韓詩【北堂書鈔十七】

厭浥行露

和气津凝爲露從地生也五經通義【萟文類聚九十八】厭衣亷切沈重音義【影宋本集韻四】

室家不足

夫行露之人許嫁矣然而未往也見一物不具一禮不備守節貞理守死不往君子以爲得婦道之宜故舉而傳之而歌之以絕無道之求防污道之行乎詩傳【韓詩外傳一】

羔羊之皮

小者曰羔大者曰羊薛章句

素絲

素諭潔白絲諭屈柔同【後漢注七十六】古者以素絲飾裘郭璞拾遺【北堂書鈔百二十九】

五紽

紽數名也薛章句【後漢書注七十六】

委蛇

詩人賢仕爲大夫者言其徳能稱有潔白之性屈柔之行進退有度數也薛章句【同上】

迨其吉矣

迨願也韓詩【影宋本釋文五詩攷一】迨顧也同【惠校相臺嶽氏注疏本音義】

江有渚

水一溢而爲渚薛章句【文選注二】

壹發

發讀如廢徐音【吳棫韻補四】

騶虞

騶虞爲天子掌鳥獸官齊詩章句【範處義解頤新語詩攷三】韓詩傳魯詩傳【吳仁傑兩漢刋誤補遺六】古有梁騶梁騶天子獵之田曲也魯詩傳【宋本文選注六】梁騶者天子之田也同【兩漢刋誤補遺六】今詩韓魯說古毛詩說騶虞義獸白虎黑文食自死之肉不食生物人君有至信之徳則應之周南終麟趾召南終騶虞俱稱嗟嘆之皆獸名謹按古山海經鄒書云騶虞獸說與毛詩同五經異義【周禮疏二十四】騶虞或作吾劉芳義疏【詩攷四】

邶鄘衞

【譜】南謂之鄘

鄘在紂都之西王肅義駮

栢舟

衞宣姜自誓所作韓詩【李黃集解一】

淒其以風

陰陽散爲風風气無根也五經通義【文選注十三】

燕燕

衞定姜歸其娣送之而作韓詩【李黃集解一】定姜歸其婦同【範處義補傳篇目】

遠送於南

南尼心切沈音【韻補一】

先君之思以朂寡人

畜孝也獻公無禮於定姜定姜作詩言獻公當思先君定公以孝於寡人魯詩【鄭禮記注十五經典釋文十三】

不述【術】

術法也薛章句【宋本文選注五十五】

終風且暴

終風西風也韓詩【釋文五】時風又且暴使己思益隆薛章句【文選注二十四】

【傳】跲也

跲渠業翻孫輔音【影宋本釋文五】孫毓音【釋文五】

曀噎其陰

防防天陰塵也韓詩章句【讀詩記四】

【異句】寐焉不寤【唐石經三】

爰居

自爰居而下三章衞人從軍者與其室家訣別之辭王肅注【歐陽修本義二】

【雄雉序闕文】爾雅雲飛曰雌雄刺衞宣公也【惠校相臺嶽氏注疏本二之二】雄雉於飛

雉耿介之鳥也薛章句【詩攷一】

迨冰未泮

古者霜降逆女冰泮殺止韓詩傳【周禮疏十四】

黽勉同心

宻勿僶俛也韓詩【文選注三十八】

賈用不售

一錢之物舉賣百何時當售也韓詩【禦覽八百三十五】

方將萬舞

萬大舞也同【初學記十五】

執轡如組

轡是禦者所執者也不得以轡爲勒且舊語云馬勒不云轡以勒爲轡者蓋是北人避石勒名也今南人皆云馬勒而以鞚爲轡反覆推之此爲明證又詩稱執轡如組又曰六轡在手以所爲轡審矣今俗儒仍以轡爲勒而曽無寤者劉芳箋音義證【宋本禦覽三百五十八】

飲餞於禰

送行飲酒曰餞薛章句【宋本文選注二十】

靜女其姝

靜貞也韓詩【文選注十五】

搔首踟躕

踟躕躑躅也薛章句【文選注十三】

貽我彤管

古者後夫人必有女史彤管之法后妃羣妾以禮禦於君所女史書其環以進退之生子月辰以金環退之當禦者著於左手旣禦著於右手左手陽也以當就君故著左手右手陰也禦而復故五經要義【萟文類聚十五】女史彤管法如國史主記後夫人之過人君有柱下史後有女史外內各有官也劉芳義疏【禦覽百四十五】

新臺有灑

修舊曰新馬融注

不殄

殄徙典翻毛萇音【並釋文五】

得此戚施

戚施蟾蜍就諭醜惡薛章句【禦覽九百四十九】

中冓之言

冓夜也魯詩【晉灼漢書注顏師古漢書注四十七】

星言夙駕

星精也韓詩【惠校相臺嶽氏注疏本音義】星晴也同【影宋本釋文五】

蝃蝀

刺奔女也韓詩序

蝃蝀在東

邪色乘陽韓詩【並後漢書注五十四】夫婦失禮則虹气盛有赤色在上者陰乘陽气也劉楨義問【北堂書鈔百五十一】

何以予之

譬猶練絲染之藍則靑染之朱則赤詩傳【王充論衡三】

尢之

尢非也薛章句【文選注二十五】

綠竹猗猗

篇築韓詩【釋文五】篇竹同【李匡義資暇集上】�篇竹同【兪徳鄰佩韋齋輯聞二】

會弁如星

弁髙五寸前後玉飾五經通義【隋書十二】

綠竹如簀

簀積也綠防盛如積也薛君韓詩注【文選注二】

考槃在阿【幹】

地下而黃曰幹韓詩章句【讀詩記六】

能不我甲

甲音狎徐邈音【匡謬正俗一】

伯兮朅兮邦之傑兮

朅桀挺也疾驅貎韓詩【文選注十九】

執殳

亡國之社以戒諸侯人之戒在於桃殳韓詩傳【禮書九十二】步卒五兵戈殳車防酋矛矢樊支淵七經義綱格論【宋本禦覽三百三十九】

焉得諼艸

諠艸忘憂也薛章句【文選注二十五】忘愛也同【詩攷一】

王

黍離

伯封作韓詩【禦覽四百六十九】衞宣公之子壽閔其兄伋之且見害作憂思之詩黍離之詩是也齊詩

彼黍離離彼稷之苗

離離黍貎也詩人求亡不得憂懣不識於物視彼黍離離然憂甚之時又以爲稷之苗乃自知憂之甚也韓詩【禦覽四百六十九】

君子陶陶

陶暢也薛章句【宋本文選注三十四】

【之水箋】蒲蒲栁

蒲艸之聲不與戍許相協箋爲長孫毓同異�【釋文五】

有蓷

蓷益母韓詩【陸璣疏上】

雉罹於罿

施羅於車上曰罿韓詩【禮部韻略一】

緜緜葛藟在河之滸

葛藟一名燕薁藤好生河滸邊得水潤而長諭王九族蒙王恩惠以育子孫今王無澤於族人不如葛藟生河滸邊也題綱【禦覧九百七十四】

將其來施施

將如字王肅申毛【釋文五】

鄭

兩驂

左右騑驂薛章句【宋本文選注二十】

抑釋掤忌

掤櫝丸蓋也馬注【釋文五】掤所以覆矢也謂箭筒蓋義問【北堂書鈔百二十六】

左旋右抽中軍作好

國君及元率戎車將在中央當鼓禦者在左勇力之士執戈在後五經要義【禦覧三百五十一】

三英

英謂古者以素絲英飾裘卽上素絲五紽也郭璞拾遺【初學記二十六】

摻執子之袪兮

袪去也薛章句【文選注二十二】

昧旦

昬闇也日明也日入後漏三刻爲昬日出前漏三刻爲明五經要義【文選注五十六】

雜佩以贈之

佩玉上有蔥衡下有雙璜衝牙蠙珠以納其間韓詩傳【周禮注二】

有女同車

今論說鄭國之爲俗有溱洧之水男女聚會謳歌相感故曰鄭聲淫左傳說煩手淫聲謂之鄭聲者言煩手躑躅之聲使淫過矣謹按鄭詩二十一篇說婦人者十九矣故鄭聲淫也五經異義【朱校宋本禮記疏四十七】

【異字】東門之壇【唐石經七】

東門之栗有踐【靖】家室

栗木名言東門之外栗樹之下有善人可與成爲室家也韓詩【禦覧九百六十四】靖善也同【萟文類聚八十七】

靖樂也薛章句【禦覧九百六十四】

子寧不嗣【詒】音

詒寄也曾不寄問也韓詩

聊樂我員【魂】

魂神也薛章句【並詩攷一】

出其闉闍

闍止捨翻徐音【影宋本集韻三】

野有蔓艸

國多兵役男女怨曠於是女感傷而思男故出遊於洧之外托采芬香之艸而爲淫妷之行時艸始生而云蔓者女情急欲以促時也韋昭問答【禦覧九百九十四】

淸【靑】婉兮

靑靜也薛章句【文選注九】

零露瀼瀼

瀼音囊徐音【影宋本集韻三】

方渙渙【洹】兮

洹洹盛貎韓詩注【宋本禦覧三十】三月桃花水時韓詩【韓鄂歲華紀麗一】

方秉蕳兮

鄭國之俗三月上巳之溱洧兩水之上招魂續魄秉蘭艸拂不祥韓詩【宋書十五】蕳蓮也同【釋文五】秉執也蕳蘭也當此盛流之時眾士與眾女方執蘭拂除邪惡韓詩注【宋本禦覧三十】祓除歲穢同【宗懍荊楚嵗時記】祓除气穢同【黃朝英緗素雜記四】秉蘭水上同【輔廣叶韻考異】祓除氛穢韓詩【羅願爾雅翼二】

且往觀乎

詩人願與所說者俱往也薛注【後漢書注七十四上】

贈之以芍藥

勺藥離艸同【補傳七史能之咸淳毘陵志十三】

齊

雞鳴

讒人也韓詩【禦覧九百四十四】說人也韓詩章句【玉海三十八】

蒼蠅之聲

雞遠鳴蠅聲相似薛章句【禦覧九百四十四】

子之還兮

還茂昌三者皆地名也崔集注【讀詩記九】

從兩肩兮

獸三歲曰肩薛君傳【後漢書注六十上】

東方之日兮

詩人言所說者顏色盛美如東方之日薛章句【文選注二十一】

在我闥兮

門屏之間曰闥韓詩

衡從【由】其畝

東西耕曰橫南北耕曰由同【釋文五】

維莠驕驕

甫田維莠今何艸答曰今之狗尾也問答【禦覧九百九十八】

其魚唯唯【遺】

遺遺言不能制也韓詩【詩攷一】

舞則選兮

言其舞則應雅樂也薛章句【文選注二十八】

魏

我歌且謡

有章曲曰歌無章句曰謡韓詩章句【初學記十五】

陟彼岵兮

山無艸木曰岵所以言陟彼岵兮無可怙也以其無艸木故以譬之施士丏說【韓集注二十四】

有縣貆兮

貉子曰貆貆狀與貉類異世人皆名貆義問【初學記二十九】

不素餐兮

何謂素餐素者質人但有質朴無治民之材名曰素餐屍祿者頗有所知善惡不言黙然不語苟欲得祿而已譬若屍矣薛章句【宋本文選注二十】

河水淸且淪猗

從流而風曰淪同【文選注十三】

唐

蟋蟀在堂

蟋蟀食蠅而化成義問蟋蟀今促織也一名蜻蛚椘謂之蟋蟀或謂之蛬南楚謂之王孫劉芳義筌【並禦覧九百四十九】

歲聿其莫

聿辭也薛章句【文選注十二】

日月其除

除音住毛音除式朱翻鄭音【並宋本羣經音辧五】

役車其休

古者必有命民有能敬長憐孤取捨好讓者命於其君然後乘飾車駢馬未得命者不得乘車乘車皆有罰故其民𨿽有錢財侈物而無禮義功徳卽無所用其錢財侈物故其民皆興仁義而賤不爭貴彊不淩弱眾不暴寡是唐虞之所以象典刑而民莫敢犯也韓詩【禦覧六百三十七】

何不日鼓瑟

天子食日舉樂諸侯不釋縣大夫士日琴瑟魯詩傳【何煌校宋蜀本何休公羊解詁一】

素衣朱繡

綃綺屬魯詩【鄭儀禮注二】繡當爲綃綃綺劉芳義疏【禦覧八百十六】

蕃衍盈升

古者爲升上徑一寸下徑六分其深八分崔集注【讀詩記十一】

【傳】朋比也

比必履翻孫毓申毛

生於道周

周右也韓詩【釋文五】

秦

四馬旣閒

閒大也謂閒然大也薛章句【宋本文選注六】

駕我騏

駕兩馬者王肅注【埤雅十二】

溫其如玉

玉有五徳溫潤而澤有似於智鋭而不害有似於仁抑而不撓有似於義有瑕於內必見於外有似於信垂之如墜有似於禮五經通義【初學記二十七】

白露爲霜

寒气凝以爲霜霜從地升五經通義【北堂書鈔百五十二】

終南何有

終南山長安南山也一名太一五經要義【初學記五】在扶風武功縣同【文選注二】

鴥彼晨風

晨風今之鷂義問【萟文類聚九十一】

隰有六駮

言六據所見言之王肅注【王質總閒六】

瓊瑰玉佩

佩者服用之稱佩者玉器之名稱其服用則字從人名其器則字從玉蔡謨疑字義【初學記二十六】

陳

衡門之下

橫一木作門而上無屋謂之衡門義問【萟文類聚六十三】

歌以訊之

詩者思也辭也發慮在心謂之思言見其懷抱者也在辭爲詩在樂爲歌其本一也故云作好歌以訊之梁簡文帝十五國風義【成伯璵毛詩指說】

心焉惕惕

悅人也韓詩【郭璞爾雅注上】

僚兮

僚音了鄭音【宋本羣經音辧三】

且儼【防】

防重頤也韓詩薛君注【宋本禦覧三百六十八】

檜

鄶在豫州外方之北北鄰於虢鄶榮之南左濟右洛居陽鄭兩水之間食溱洧焉劉稹【水經注二十二】周武王封祝融之後於濟洛河頴之間爲檜子王注【補傳十三】

匪風發兮匪車偈兮

是非古之風也發發者是非古之車也揭揭者蓋傷之也韓詩說【漢書七十二】

曹

維鵜在梁

梁人取魚梁也言鵜自合求魚不合於人梁上取其魚譬之人自無善事攘人之美者如鵜在人梁上焉施士丏說【劉公嘉話拾遺韓集注二十四】

其子七兮

鳲鳩之所以養七子者一心也君子之所以理萬物者一儀也詩傳【說苑二十】

古經解鉤沈卷六

欽定四庫全書

古經解鉤沈卷七

長洲余蕭客撰

毛詩下

豳

【七月箋】褐毛布也

賤者之所服也今罽亦用爲之韋輝光問【禦覧八百十六】

三之日於耜

三月之時可預取耒耜修繕之韓詩

四之日舉趾

至四月始可舉足而耕也同【禦覧八百二十三】

條桑

條音超沈音義【影宋本集韻三】

七月鳴鵙

五月鳴鵙王肅謂古五字如七因訛爲之崔集注【詩攷六】

於貉

狐之類貉貒貍也義問【初學記二十九】貉子似貍同【爾雅翼二十二】

鑿冰衝衝

冰者窮谷陰气所聚不泄則結而爲伏陰韓詩【初學記七】

鴟鴞

鴟鴞鸋鴂鳥名也鴟鴞所以愛養其子者適以病之愛憐養其子者謂堅固其窠巢病之者謂不知托於大樹茂枝反敷之葦防風至防折巢覆有子則死有卵則破是其病也同【文選注四十四】

予手拮據

口足爲事曰拮據韓詩【禮部韻略一】

蠨蛸

長腳蜘蛛也義同小蜘蛛長腳者俗呼爲之喜子義筌【並禦覧九百四十八】

鸛鳴於垤

鸛水鳥巢處知風穴處知雨天將雨而蟻出壅土鸛鳥見之長鳴而喜韓詩【宋本文選注二十九】

皇駁其馬

彤白雜毛曰駁劉芳義證【文選注十四】

親結其縭

縭帶也薛章句【文選注十五】

九罭之魚

九罭取鰕芘也同【禦覧八百三十四】

狼防其胡

老狼項下有袋求食滿腹向前行乃觸之退後又自踏踐上防其尾進退有患故詩以況防前防後毛詩艸虫經【埤雅四】

小雅

呦呦鹿鳴

鹿飲食則皆鳴相召志不相忌也艸虫經【蔡卞名物解九】

吹笙

夫笙者法萬物始生導達陰陽之气故有長短黃鐘之始象法鳯凰邯鄲綽五經折疑【初學記十六】

承筐是將

承受也薛章句【文選注二十五】

常棣

夫栘燕兄弟也閔管蔡之失道也韓詩序【讀詩記十七】

伐木

伐木廢朋友之道缺勞者歌其事同【文選注二十二】饑者歌食勞者歌事韓詩【詩攷一】

相彼鳥矣

鳥微物也薛章句【宋本文選注二十】

如月之恆

恆古恆翻沈音義【六經正誤三】

象弭

毛云弭弓反末以象骨爲之蓋俗說之誤也拾遺【萟文類聚六十】左傳曰左執鞭弭弭者弓之別名謂以象牙爲弓今西方有以犀角及鹿角爲弓者同【宋本禦覧三百四十七】

楊栁依依

依依盛貎薛章句【宋本文選注二十】

南山有臺

臺一名夫須莎艸也言山生臺及莎自蔭諭人君得賢以自尊也題綱【禦覧九百九十七】

和鸞雍雍

鸞在衡和在軾前韓內傳【鄭禮記注十五】和設軾者也鸞設衡者也魯訓【注補後漢書二十九】升車則馬動馬動則鸞鳴鸞鳴則和應韓詩傳【周禮疏三十二】在軾曰和在軛曰鸞韓詩【讀詩記十八】

厭厭【愔】夜飲

愔愔和悅之貎薛章句【文選注六】

菁菁【蓁】者莪

蓁蓁盛貎韓詩薛注【文選注一】

元戎十乘以先啟行

元戎大戎謂兵車也車有大戎十乘謂車縵輪馬被甲衡扼之上盡有劍防名曰防軍之車所以冒突先啟敵家之行伍也韓嬰章句【史記注六十】

元老

元長也韓詩【玉篇一】

東有甫【圃】艸

圃博也有博大茂艸也韓詩薛君注【文選注一】甫博也薛君傳【後漢書注四十六】

駕言行狩

春曰畋夏曰獀秋曰狝冬曰狩天子抗大綏諸侯小綏羣小獻禽其下天子親射之於門夫田獵因以講道習武簡兵也韓內傳【禦覧八百三十一】

四牡奕奕

奕奕盛貎薛章句【文選注二十三】

儦儦【】俟俟【騃】

趨曰行曰騃薛章句【文選注二】

【鴻雁序】至於矜寡

矜棘冰翻徐音【釋文六】各頑翻同【匡謬正俗一】

在彼空【穹】谷

穹谷深谷也薛章句【文選注一】

君子攸芋

芋火吾切鄭音【宋本羣經音辧一】

如矢斯棘【朸】

朸木理也韓詩【玉篇十二】朸隅也同【釋文六】

乃生男子

太子生以桑弧蓬矢六射上下四方韓內傳【白虎通下】男子生以桑弓蓬矢六射上下四方明當有事天地四方也同【宋本文選注二十九】

載衣之裼

裼示之方也韓詩翼要【疏十一之二】

蹙蹙靡所騁

騁馳也薛章句【文選注十一】

視天夢夢

夢莫藤切沈音義【韻補一】

又窘陰雨

窘迫也韓詩章句【讀詩記二十】

十月之交

五際卯酉午戌亥也陰陽終始際會之歲於此則有變攺之政也齊詩內傳【孟康漢書注顏師古漢書注七十五】

不用其行

三光考靈曜書云日道出於列宿之外萬有餘裏謂五星則差在其內何謂與日同乘黃道駁五經異義【周禮疏二十六】

於何不臧

月食非常也比之日食猶常也日食則不臧矣詩傳【漢書二十六】

雨無正

雨無極正大夫刺幽王也韓詩序【林駉源流至論後集八】雨無政無眾也韓嬰章句【讀詩記二十】

淪【薰燻】胥以鋪【痡】

薰帥也魯詩【詩攷一】燻帥也胥相也痡病也言此無罪之人而使有罪者相率而病之是其大甚韓詩【後漢書注六十下】

謀猶回遹

回邪僻也薛章句【文選注十】

曰父母且

且音苟且之且鄭音【本義八】

躍躍毚兔遇犬獲之

趯趯往來貎獲得也言趯趯之毚兔謂狡兔數往來逃匿其迹有時遇犬得之韓嬰章句【史記注七十八】

吹篪

篪以竹爲之六孔有底五經要義【北堂書鈔百十一】

出此三物

天子諸侯以牛豕大夫以犬庶人以雞韓詩【朱校宋本禮記疏七】

哆兮侈兮

侈兮哆兮說文作鉹兮哆兮鉹曲也一曰鬵鼎崔集注【讀詩記二十一】

投畀有北

孔子爲魯司冦時誅少正夘謂佞道已行亂國政也佞道未行章明逺之而已韓內傳【白虎通上】

將恐

將辭也薛章句【文選注三十六】

佻佻公子

佻徒髙翻沈音義【釋文六】佻音勞同【影宋本集韻三】

終日七襄

襄反也薛章句【文選注二十六】

東有啟明西有長庚

太白晨出東方爲啟明昬見西方爲長庚韓詩【史記索隱九】

不可以挹酒漿

言不得其人也施士丏說【韓集注二十四】

【傳】挹防也

防容四升何隱義【禮部韻略一】

四月

嘆徵役也韓詩【讀詩記二十一】

亂離瘼矣

瘼散也薛章句【宋本文選注二十】

或不知叫號

號呼到翻徐音【匡謬正俗一】

鼓鐘

昭王之時作韓詩【玉海三十八】

笙磬同音

磬立秋之樂也五經要義【初學記十六】

以南

南如周南之南劉述議【六經奧論三】

以享

享許亮翻徐音【匡謬正俗一】

苾【馥】芬孝祀

馥香貎也薛章句【文選注二十九】

此有不斂穧

不斂筥筥音穧崔集注【讀詩記二十二】

君子宜之

君子者無所不宜也詩傳【說苑十九】

有鶯其羽

或說有鶯工羽言𨿽小鳥其鶯然有文章失名義注【禦覧九百二十三】

先集維霰

霰英也韓詩【宋書二十九】霰霙也薛注【文選注十三】

徳音來括

括約束也薛章句【文選注五十三】

賓之初筵

衛武公飲酒悔過也韓詩

左右秩秩

言賔客初就筵之時賔主秩秩然俱謹敬也同【並後漢書注七十】

以祈爾爵

一章爲大射崔集注

以奏爾時

二章爲燕射同【並讀詩記二十三】

威儀反反

反蒲板切鄭音【宋本羣經音辧一】

曰旣醉止

賔旣醉止不知其爲惡也韓詩【詩攷一】

及黼

黼音補徐音【影宋本集韻五】

紼纚維之

纚系也韓詩【文選注五十八】

母教猱升木

猱狝猴也楚人謂之沐猴艸虫經【初學記二十九】猱乃豆切沈音義【影宋本集韻八】

匪伊捲之

捲其言切沈音義

中心藏之

藏音臧鄭音【並宋本羣經音辧一】

白華菅兮白茅束兮

白華野菅艸也其性柔刃堪用取此白華而將白茅束之諭申後被褒姒所代惡人蒙善好人見棄也題綱【禦覧九百九十六】

緜蠻黃鳥

緜蠻文貎韓詩薛君注【文選注四十六】

大雅

俔【磬】天之妹

磬譬也韓詩【詩攷一】

【傳】會甲也

經傳訓詁未有以會爲甲者同異評【疏十六之二】

緜緜瓞

瓞小韓詩【禮部韻略五】

自土漆沮

言公劉自狄而來居杜與漆沮之地齊詩【漢書注二十八上】

周原膴膴

周原者岐山陽地屬杜陽地形險阻而原田肥美杜陽漢縣扶風有杜陽山山北有杜陽谷孔頴逹譜【通鑑音注百九十一】

乃立冢土

冢土太社也王肅解【宋書十七】大社也同【晉書十九】

瑟【防】彼玉瓚

防音瑟鄭音【宋木羣經音辧一】

魚躍於淵

魚喜樂則踴躍於泉中薛章句【宋本文選注五十一】

神罔時恫

【附補箋關文】無是痛傷其所爲者【惠校相臺嶽氏注疏本十六之三】

自大伯王季

太伯見王季生文王知天命之有在去而適吳太王沒而不反王注【通鑑外紀二】

誕先登於岸

誕信也薛章句【宋本文選注二十】

侵阮䢐共

阮䢐共皆國名魯詩【疏十六之四】

我陵我阿

四平曰陵薛章句【文選注九】曲景曰阿韓詩【文選注二】

經始靈臺

靈臺以望气明堂以布政辟廱以養老教學三者不同五經通義【隋書四十九】天子有三臺靈臺以觀天文時臺以觀四時施化囿臺以觀鳥獸魚鼈諸侯卑不得觀天文無臺但有時臺囿臺也五經異義【初學記二十四】

於牣魚躍

文王聖徳上及飛鳥下及魚鼈薛章句【宋本文選注二十】

於樂辟廱

天子立辟廱者何所以行禮樂宣徳化教導天下之人使爲士君子養三老事五更與諸侯行禮之處也五經通義【萟文類聚三十八】

蒙瞍奏公

無珠子曰蒙珠子具而無見曰瞍薛章句【文選注五十五】

皇王維辟

師臣者帝交友受臣者王臣臣者霸魯臣者亡韓內傳【王唐防要七】

時維姜嫄

姜姓原字韓詩章句【史記注四】

以弗無子

王者十嵗七祭天地仲春后妃郊髙禖亦祭天地也五經通義【北堂書鈔九十】

【傳】三單相襲也

止居則婦女在內老弱次之彊壯在外言自有備也述毛【防十七之三】

鳯凰於飛

雄曰鳯雌曰凰其雛爲鸑鷟艸虫經【初學記三十】

天不湎爾以酒

夫飲之禮不脫屨而卽序者謂之禮跣而上坐者謂之宴能飲者飲之不能飲者已謂之醧齊顏色均眾寡謂之沈閉門不出者謂之湎故君子可以宴可以醧不可以沈不可以湎韓詩【初學記二十六】齊顏色均眾寡謂之流閉門不出客謂之湎薛章句【文選注三十五】

抑

衞武公刺王室亦以自戒韓詩翼要【玉海三十八】衞武公行年九十有五猶使人日誦是詩而不離於其側同【詩攷一】

不讎

讎承咒切鄭音【影宋本集韻八】

於乎小子

嗚嘆辭也薛章句【文選注二十六】

滌滌山川

湯時大旱使人禱於山川韓詩傳【何休公羊解詁五】君親之南郊以六事謝過自責曰政不一與民失職與宮室榮與婦謁盛與苞苴行與讒夫倡與同【何校宋蜀本公羊解詁】宮室崇與同【公羊解詁二】

旱魃爲虐

傳曰魃天旱鬼也箋曰旱气生魃天有常神人死爲鬼不審旱气生魃柰何答曰魃鬼人形眼在頂上天生此物則將旱天欲爲災何所不生而云有常神者耶韋曜問【藝文類聚一百】

仲山甫䢐齊

封於齊韓詩【鄧展漢書注顏師古漢書注六十】

韓侯受命

諸侯世子三年喪畢上受爵命於天子所以名之爲世子何言欲其世世不絕也韓內傳【白虎通上】上受爵命於天子乃歸卽位何明爵天子有也臣無自爵之義同【朱校宋本禮記疏六】

幹不庭芳

幹正也謂以其議非而正之薛章句【詩攷一】

王錫韓侯

諸侯有徳天子錫之韓詩【北堂書鈔三十】

炰鼈

炰甫九翻徐音【六經正誤三】

溥彼韓城

今涿郡方城縣有韓侯城王注【水經注十三】

燕師所完

燕北燕國同【困學紀聞三】

釐爾圭瓚

釐音賚徐邈音【影宋本集韻七】

自召祖命

予小子使爾繼召公之後受命者必以其祖命之詩傳【韓詩外傳八】

內訌

訌古紅切鄭音【宋本羣經音辧一】

周頌

淸廟

頌言成也一章成篇宜列徳故登歌淸廟一章也詩傳【東平王蒼議注補後漢書九】

於穆不已

大哉天命之無極而美周之禮也孟仲子論【毛萇故訓傳二十六】

假以溢我

溢音諡毛音【釋文七】鄭音【宋本羣經音辧四】徐邈音【類篇十一中】

肇禋

禋音煙徐音【影宋本集韻三】

無封靡於爾邦

靡好也薛章句【文選注十七】

彼䢐矣岐有夷之行

岐道𨿽僻而人不逺韓詩傳【後漢書八十六】䢐往也夷易也行道也彼百姓歸文王者皆曰岐有易道可往歸矣易道謂仁義之道而易行故岐道險阻而人不難薛傳【後漢書注八十六】

【箋】以此訂大王文王之道

訂直丁翻沈音義【六經正誤三】

昊天有成命

天神之大者曰昊天上帝其佐曰五帝五經通義【初學記一】

薄言震【掁】之莫不震疊

振猶奮也薛章句【文選注三十五】薄辭也莫無也震動也疊應也美成王能奮舒文武之道而行之則天下無不動而應其政教薛傳【後漢書注六十三】

執競武王

執服也韓詩【北堂書鈔八十九】

鐘鼓喤喤

喤音宏徐音【六經正誤三】

貽我來牟

大麥也薛章句【困學紀聞三】

播厥百谷

谷類非一故言百也薛章句【文選注一】

振鷺於飛於彼西雝

鷺潔白之鳥西雍文王之雍也言文王之時辟雍學士皆潔白之人也薛章句【後漢書注八十下】

多稌

稌勑古翻徐音【六經正誤三】

文武維後

禘取毀廟之主皆升合食於太廟韓內傳【通典四禮十九書七十一】

克昌厥後

昌文王名此祭文王之詩也周人以諱事神不應犯諱當音處亮翻舊音【釋文七】

亦右文母

婦人以隨從爲義夫貴於朝婦貴於室故得蒙夫之諡五經通義【通典一百四】

鞗革有鶬

鶬鴰胎生孔子渡江見而異之韓內傳【盧辯大戴禮注十三】孔子渡江見之異眾莫能名孔子嘗聞河上人歌曰鴰兮鶻兮逆毛衰兮一身九尾長兮鶬鴰也韓詩【廣韻五】

自求辛螫

羣臣無肯牽引扶助我則自得辛螫之毒同異評【詩攷一】

拚飛維鳥

翻飛貎薛章句【文選注二十一】

俶載南畝

俶始也載事也言用我之利始事於南畝也王注【文選注三十】

有椒其馨

椒子肖切徐音【類篇六】

百室盈止

王者藏於天下諸侯藏於百姓韓詩【北堂書鈔二十七】

絲衣其紑載弁俅俅

靈星爲立屍故云絲衣其�會弁俅俅傳言王者祭靈星公屍所服之衣也五經通義【通典四十四】

自堂䢐基

明堂在南方七里之郊韓詩說【大載禮注八】

鼐鼎及鼒

鼐小鼎魯詩說【說文七上】

酌

勺之笑切劉昌宗音【影宋本集韻八】

魯頌

有驒

驒白馬黑髦韓詩【經典釋文三十】

思樂泮水

水圓如璧諸侯曰泮宮者半於天子宮也明尊卑有差所化少也失名訓【白虎通上】泮水者泮之言半也天子曰辟雍謂以土雍水外員如辟故曰辟雍義取四方來觀者平均耳泮宮水雍其半蓋東西門以南通水北無水也五經通義【通典五十三】

閟宮

是禖宮也孟仲子論【毛萇故訓傳二十九】

泰山巖巖

泰山五嶽之長羣神之主故獨封泰山告平於天報神功也五經通義【北堂書鈔九十一】

奚斯所作

是詩公子奚斯所作韓詩薛君傳【洪邁容齋續筆一】奚斯魯公子言其新廟奕奕然盛也薛章句【王楙野客叢書十四】

孔曼且碩

曼長也同【宋本文選五十一】

商頌

商頌亦羙襄公韓詩章句【史記注三十八廣川書防三】

嗟嗟烈祖

殷中宗周成宣王皆以時毀魯詩說【疏二十之三】

亦有和羮

鉶羮有菜鹽豉其中菜爲其形象可食因以鉶爲名劉楨問【初學記三十六】

天命鳥降而生商

湯之先爲契無父而生契母與姊妹浴於丘水有燕銜卵墮之契母得故含之誤吞之遂生契詩傳【褚少孫補史記】

奄有九有

九域九州也薛章句【文選注三十五】

【長髮序】大禘也

王者諸侯所以三年以祫五年以禘何三年一閏天道小偹故三年一祫祫皆取未遷廟主合食太祖廟中五嵗再閏天道大偹故五嵗一禘禘者禘也取已遷廟主合食太祖廟中五經通義【禦覧五百二十八】

至於湯齊

湯爲天子十三年年百嵗而崩葬於徴今扶風徴陌是也韓內傳【宋本禦覧八十三】

爲下國駿厖

駿驪馬也齊詩【讀詩記三十二】厖母項切徐音【影宋本集韻五】

陟彼景山

文王創基至魯僖間商頌不在數矣孔子刪詩時錄此五章豈無意哉商邑翼翼四方之極我有嘉客亦不夷懌豈能忘哉景山商墳墓之所在也商邑之大豈無賢材哉松栢芃芃在於斵而遷之方斵而敬承之以用之爾松柏小材有挺而整布眾楹大材有閒而靜別旣各得施則寢成而孔安矣拱成羣材而任以成國則人君髙拱仰成矣是綢繆牖戶之義也六萟論【路史後紀注九下】

是斷

取松與柏薛章句【文選注十八】

古經解鉤沈卷七﹤經部﹐五經總義類﹐古經解鉤沈﹥

欽定四庫全書

古經解鉤沈卷八

長洲余蕭客撰

周禮

周禮

序至六十爲武都守郡小事少乃述平生之志著易尙書詩禮傳皆訖惟念前業未畢者惟周官年六十有六目瞑意倦自力補之謂之周官傳也馬融傳【賈公彥廢興】欲省學者兩讀故具載本文而就經爲注同【山堂考索前集一】戴徳刪古禮二百四篇爲八十五篇謂之大戴禮戴聖刪大戴禮爲四十九篇是爲小戴禮後漢馬融盧植考諸家同異附戴聖篇章去其繁重及所敍略而行於世卽今之禮記是也鄭亦依盧馬之本爲注焉陳卲周禮論序【經典釋文一】

解書序言成王旣黜殷命還歸在丰作周官則此周官也鄭眾解詁【廢興】夫百王不同各置官禮爲禪讓相傳者亦不得不攺但所以攺者少非禪讓之世者變易必多以革人視聴所以禪讓不攺多者以禪讓道同人未爲故不攺者多非禪讓之世須變人情故必多攺故王者之興必有攺官之禮此周禮所興之意也崔靈恩【通典十九】周官是後人附益趙匡五經辧惑說【陸淳春秋纂例四】

天官冢宰

自顓頊以來命南正重司天火正黎司地故重黎之後世掌天地官號曰羲和唐堯受之方置天地四時之官命羲和之後使復舊職而掌天地之事又分命羲仲羲叔和仲和叔使主四時爲六卿之任及其末年舜攝百揆攺地官爲司徒秋官爲士冬官爲司空春官爲秩宗故尙書曰乃命羲和欽若昊天分命和仲和叔等使主四時之事又云百姓不親五品不遜契爲司徒敬敷五教地官之事也臯繇作士五刑有服秋官之任也禹作司空以平水土冬官之職也伯夷爲秩宗典朕三禮此春官之所司也崔靈恩【通典十九】

辧方

謂別東西南北之名以表陰陽也幹寶注

正位

謂君南面當陽臣北面卽陰居後於北宮以體太陰居太子於東宮以位少陽之類同【並禦覧百四十六】

體國

體形體同

乃立天官冢宰

濟其淸濁和其剛柔而納之中和曰宰同【釋文八】

奄

於驗切劉昌宗音【押韻釋疑三】

司會

凡言司者總其領也凡言師者訓其徒也凡言職者主其業也凡言衡者平其政也凡言掌者主其事也凡言氏者世其官也凡言人者終其身也不氏不人權其材也通權其材者旣云不世又不終身隨其材而權暫用也幹注【朱校宋本禮記疏六】

治邦國

國天子諸侯所理也邦疆國之境同

賦貢

賦上之所求於下貢下之所納於上同【並釋文八】

飭化八材

八材骨曰切象曰磋玉曰琢石曰磨木曰刻金曰鏤革曰剝羽曰析鄭眾解詁【惠校宋注疏本鄭注二】珠曰切象曰磋同【惠校宋經注本鄭注一】

藪

藪宜作叟幹注【釋文八】

正月之吉

周正建子之月吉朔日也同【閭仁諝明堂告朔議唐防要十二文苑英華七百六十二】

設其參

參三公也同【惠校宋經注本音義】

及納亨

納亨納牲將告殺謂向祭之辰也同【注補後漢書四】亨普孟翻劉音【釋文八】

【小宰】凡宮之糾禁

若禦史中丞幹注【注補後漢書二十六】

則專達

達決也同

辟名者

不當也同【並釋文八】

【宮正注】鄭司農讀火絕之

讀音豆徐音【影宋本集韻八】

【膳夫】授祭

祭五行六陰之神與人起居幹注【經典釋文十一】

【庖人注】靑州之蟹胥

胥音泰劉音【注疏本音義】胥音素同【困學記聞四】

【內餐】螻

音漏幹寶音【宋本羣經音辧五】

【甸師】而耕耨王籍

古之王者貴爲天子富有四海而必私置籍蓋其義有三焉一曰以奉宗廟親致其孝也二曰以訓於百姓在勤勤則不匱也三曰聞之子孫躬知稼穡之難難無違也幹注【注補後漢書四】

共蕭茅

蕭字或爲莤莤讀爲縮束茅立之祭前沃酒其上酒滲下去若神飲之故謂之縮鄭興解詁【鄭注一】

【鼈人】以時簎魚

簎七迹切沈重音【影宋本集韻十】

蜃

蝤類幹注【釋文八】

共蠯

蠯蚌也杜子春注【禦覧九百四十一】

【臘人】膴

膺肉鄭眾解詁【惠校宋注疏本鄭注四】胖肉同【注疏本注四】

【籩人】糗餌

糗餌者或屑而蒸之與棗豆之味同食幹注【馮鑑續事始髙承事物紀原九】

【臨人】麋臡

麋骭髓醢鄭眾解詁【惠校宋注疏本鄭注二】麋肝同【注疏本鄭注六】

【玉府】佩玉

凡玉佩上有雙衡衡長五寸博一寸下有雙璜璜徑三寸衝牙蠙珠以納其間上下爲衡半璧爲璜璜中橫以衝牙以蒼珠爲瑀三禮圖【初學記二十六】

牀笫

笫阻引切徐音【影宋本集韻五】

【司裘】設其鵠

四尺曰正正五重鵠在其內而方二尺賈逵解詁【禮書一百五】

【內宰】教六宮

後正寢在前五小寢在後鄭眾解詁【聶崇義三禮圖四】

而生穜稑之種

穜晚秔稻之屬稑陵穀黍稷之屬幹注【注補後漢書四】

【內司服】褘衣

從王祭先王則服之崔靈恩二禮義宗

揄狄

從王祭先公則服之同

闕狄

饗諸侯則服之同【並蔣欽緒駁祝欽明請南郊皇后充亞獻議文苑英華七百六十一】王后三翟數皆十二諸侯夫人三公而下夫人雉數如命數崔靈恩【山堂考索前集四十三】

鞠衣

以采桑則服之同

展衣

以禮見王及見賓客則服之同

緣衣

燕居則服之王后無助祭天地故自先王以下後不助祭天地四嶽故無助祭天地四望之服同【並文苑英華七百六十一】

【縫人】衣翣栁之屬

翣以竹爲之髙二尺四寸廣三尺衣以白布柄長五尺葬時今人執之於柩車傍也三禮圖【後漢書注三十九】

【追師注】所謂髲髢

髢音地劉音【惠校宋經注本音義】髢音也同【注疏本音義】

【屨人】爲赤舄

屨復下曰舄三禮圖【後漢書注二】

【注】絇謂之拘

救音句劉音【惠校宋經注本音義】音拘同【影宋本釋文八】拘音句同【注疏本音義】

地官司徒

鄕大夫

六鄕大夫則冢宰以下賈逵解詁【廢興】

遺人

遺音維鄭眾音【釋文八】音遂徐音【影宋本集韻七】

毎門下士二人

如今門候幹注【注補後漢書二十七】

掌節

節長尺二寸秦漢以下攺爲旌之形義宗【通鑑音注九】

設其社稷之壝

社主用石以地產最實歟崔靈恩【新唐書百九十九】

宜鱗物

�音鱗劉音【惠校宋經注本音義】�音鱗同【注疏本音義】

謂之地中

地中洛陽馬融注【李淳風周髀算經注上】

乃建王國焉

王國東都王城今河南縣同【書疏十五】

其食者四之一

諸子諸男食者四之一鄭眾解詁【惠校宋注疏本鄭注十】諸男食者四之一同【惠校宋經注本鄭注三】

服事

服事謂爲公家服事者同【鄭注三】服謂公家之事也同【文選注三十七】

不卹之刑

卹謂相憂同【惠校宋注疏本鄭注十】謂相愛同【注疏本注十】

【鄕師】共茅蒩

蒩側魚翻杜子春音【釋文八】

【鼓人】以雷鼓

雷鼓六面鄭眾解詁

以靈鼓

靈鼓四面同

以路鼓

路鼓兩面同【並聶圗二十】

以晉鼓

晉鼓大而短賈逵解詁【鄭注十一】

以金錞

去地一尺灌之以水又以其器盛水於下以芒當心跪注以手震芒其聲如雷幹注【廣川書防三】

以金鐸

鐸今之鈴其匡銅爲之木舌爲木鐸金舌爲金鐸三禮圖【北堂書鈔百二十一】

【充人】展牲

若今夕牲幹注【注補後漢書四】

【均人注】讀如防防原隰之防

防常純翻聶氏音【釋文八】

【師氏】掌以媺詔王

媺媺道告王以善道馬傳

以三徳

徳行內外之稱在心爲徳施之爲行同

至徳以爲道本

至徳者中徳也以至道天命之謂性率性之謂道失中庸則無以至道故曰以爲道本同

孝徳以知逆惡

教以孝徳使知逆惡之不可爲也同

友行

教以朋友之行使擇益友同

以事師長

師徳所不如也長老者同【並通典五十三】

【保氏】以道

道六藝同【禦覧七百四十四】

九數

今有夕桀同【困學記聞四】

【調人】掌司萬民之難

難謂相與爲仇同【禦覧四百八十一】

【防人注】總讀爲儳

儳才鑑切徐音【影宋本集韻八】

【掌節】皆金也

漢之銅虎符則其制也幹注

以英蕩輔之

英刻書也蕩竹萌也刻而書其所使之事以助三節之信同【並注補後漢書二十六】

【遂人】帥六遂之役

六遂爲十五萬家絙千里之地賈逵解詁【廢興】

【艸人】赤緹用羊

緹他奚翻李軌音【惠校宋經注本音義】

春官宗伯

鎛師

鎛大鐘孫炎注【禮書百二十】

祀昊天上帝

周公祭天用太公爲屍石渠禮論【詩疏七十之二】建華冠祀天地五郊八佾舞人之所服也三禮圖【北堂書鈔百二十七】

以疈【罷】辜

罷鋪逼切鄭眾音【宋本羣經音辧三】

以肆獻祼享先王

五采方山冠各以其采名爲冠禮廟天子八佾樂五行舞人所服三禮圖【北堂書鈔百二十七】

春見曰朝夏見曰宗秋見曰覲冬見曰遇

一方四分之或朝春或覲秋或宗夏或遇冬藩屛之臣不可虛方俱行故分趨四時助祭也賈逵解詁在東方者朝春在南方者宗夏在西方者覲秋在北方者遇冬馬傳【並詩疏十八之四】

時見曰會殷見曰同

古者諸侯朝天子四時禮外有時會殷同之法殷同者十二年王不巡狩則六服諸侯各當方面來赴四時見王也殷眾也四方諸侯眾來見王義宗【通典七十四】

以蒼璧禮天

璧徑九寸鄭三禮圖蒼璧所以禮天其長尺有二寸蓋法天之十二時義宗【並王溥五代防要三】冬至日祭天於圜丘玉用其蒼璧牲用玉色樂用夾鐘爲宮樂作六變同【宋本禦覽二十八】

以黃琮禮地

黃琮無好阮諶三禮圖黃琮所以禮地其長一尺以法地數義宗【並五代防要三】

以白琥

白琥以玉長九寸廣五寸刻伏虎形髙三寸鄭圖【聶圖十一】

享大鬼

大鬼謂先王也古周禮說【禦覽五百二十五】

【小宗伯】兆五帝於四郊

東郊木帝太皥八里南郊火帝炎帝七里西郊金帝少皥九里北郊水帝顓頊六里中兆黃帝之位並南郊之季故云兆五帝於四郊也賈逵解詁【劉芳疏魏書五十五】

【鬯人】禜門

雩祈雨之祭禜止雨之祭每禜於城門義宗【初學記二】

【司幾筵】筵國賔

國賔二王后馬傳【通典七十四】

變幾

變幾變更其質謂有飾也鄭眾解詁【惠校宋經本注五】變更其幾謂無飾同【禦覽五百四十四】

【典瑞】以朝日

天子以春分朝日秋分夕月馬傳【南齊書九】

四圭有邸

象四方物之初生以璧爲邸者取其初生之圓匝也崔靈恩【通典四十二】

兩圭有邸以祀地旅四望

社稷同四望其玉蓋同也以珪鋭首象土生物同【通典四十五】

牙璋以起軍旅

若今銅虎節發兵也鄭眾解詁【聶圗十】

【司服】則鷩冕

鷩冕王祭先公及卿之服天子九旒用玉二百十六侯伯服以助祭七旒用玉八十三禮圖

則毳冕

毳冕天子七旒用玉百六十八子男服以助祭用玉五十同

則希【�】冕

�冕天子五旒用玉百二十孤卿服以助祭四旒用玉三十二同

則冕

冕王祭羣小祀及視朝服天子四旒用玉三十二諸侯服以祭其宗廟三旒用玉十八同【並隋書十二】

公之服

公卿大夫助祭之日所著之服降王一等悉與王同義宗【長孫無忌冕服議文苑英華七百六千六】

孤之服自希冕而下

天子孤及卿皆六命則同絺冕之服三章小章則畫六上公及王之三公二王之後二伯九州之牧侯伯王之同姓封爲侯伯者服之以助王祭社張鑑三禮圖【聶圗一】

【大司樂】乃奏黃鐘歌大呂

奏黃鐘者用黃鐘爲調歌大呂者用大呂爲調奏者謂堂下四懸歌者謂堂上所歌義宗【隋書四十九】

凡六樂者

六樂十二調崔靈恩

圜鐘

夾鐘也賈逵解詁應鐘也馬傳

黃鐘

不言商商爲臣王者自謂故著其實而去其名若曰有天地人物無徳以主之謙以自牧也幹注【並隋書十五】

孤竹之管

管如箎六孔賈逵解詁【郭璞爾雅注中】

六變

六變者舞六終八變八終九變九終義宗【小學紺珠九】

【典同】髙聲防

防鐘病聲杜注【影宋本集韻四】

【磬師】擊編鐘

凡鐘十六枚同爲一簨簴爲編鐘特懸者謂之鎛三禮圖【初學記十六】

【笙師】掌教龡竽

竽二十六簧鄭眾解詁【注六】三十六簧同【聶圖五】雅竽簧上下各六三禮圖【北堂書鈔一百十】

簫

雅簫長尺四寸二十四彄頌簫長尺二寸十六彄三禮圖【北堂書鈔百十一】無底者謂之洞簫同【初學記十六】

【籥章】掌土鼓

土鼓以瓦爲匡杜注【注六】以毛土爲匡同【禦覧五百八十二】

【大祝】大師宜於社

爾雅曰起大事動大眾必先有事乎社馬傳【禦覧五百四十二】

先告後土用牡幣

親告以牲有奠故也使祝史用幣王肅注吉則用牲凶則用幣同【並通典五十五】

【喪祝】掌勝國邑之社稷之祝號

所討國所封邑由立社稷馬傳【禦覧五百三十二】

【司巫】而舞雩

雩壇在已地阮圖【通典四十三】

【大史】抱天時

抱式以知天時鄭眾解詁【李林甫唐六典注十四】

【外史】五帝之書

五典五帝之常道也張衡解詁【宋本春秋疏二十八】

【巾車】龍勒

龍音尨戚衮音【影宋本集韻一】

重翟

後從王祭先王先公所乘也義宗【舊唐書百八十九下】

厭翟

後從王享諸侯所乘同【冊府元亀五百九十六】

安車

後宮中朝夕見於王所乘也同【蔣欽緒駁祝欽明請南郊皇后充亞獻議文苑英華七百六十一】

皆有容蓋

客爲幨車山東謂之裳幃鄭眾解詁【注六】山東謂之帷裳同【聶圖二】

翟車

後求桑所乘義宗【舊唐書百八十九下】

輦車

對轝曰輦幹注【注補後漢書七】後遊宴所乘也義宗【文苑英華七百六十一】

鳴鈴

和鸞皆以金爲鈴幹注【注補後漢書二十九】

夏官司馬

大僕

若漢侍中幹注【注補後漢書二十六】

以九伐之灋

伐扶廢切劉音【韻補四】

【射人】五正

十尺曰侯四尺曰鵠二尺曰正四寸曰質馬注【禮書一百五】

【弁師】掌王之五冕

冕以三十升布漆而爲之廣八寸長尺六寸前圜後方前下後髙有俯伏之形故謂之冕欲人之位彌髙而志彌下故以名焉三禮圖【後漢書注二】

會五采

弁縫十二梁正三禮圖【聶圗一】

韋弁

王及諸侯兵服也三禮圗【初學記二十六】

【司弓矢】獻矢箙

箙今謂之步義幹注【注補後漢書二十九】

矰矢

繳系短矢謂之矰馬注【史記索隠十五】

【職方氏】云瞢

瞢謨蓬切李音【影宋本集韻一】

蒲

蒲頗五切鄭音【韻補三】

河內曰冀州

在東河之西西河之東南河之北馬傳【經典釋文二十九】

秋官司寇

條狼氏

今卒辟車之屬幹注【注補後漢書二十九】

象胥

若今鴻臚同【通典二十六】

【朝士】外朝之灋

禮司徒府中有百官朝會殿天子與丞相決大事是外朝之存者幹注【注補後漢書二十四】

【司刑】劓罪

劓刑法木勝土決其皮革也賀述禮說

刖罪

臏刑法金勝木去其節目也同【並禦覽六百四十八】

【司寤氏】以詔夜士

夜士今都之屬幹注【注補後漢書二十五】

【修閭氏】而比其追胥者

追追萃切劉音【類萹二中】

【庭氏】掌射國中之夭鳥

鴟鴞惡聲之鳥也馬傳

若不見其鳥獸

獸虎狼防鳴也同【並宋本禦覽三百四十七】

【大行人】十有二嵗王巡狩南國

取歲星一周天道之備數崔靈恩【通典五十四】

冬官考工記

坐而論道謂之王【三】公

天子立三公曰太師太傅太保無官屬與王同職故曰坐而論道謂之三公古周禮說【北堂書鈔五十】

【輪人】以爲賢

賢胡甸切鄭眾音【宋本羣經音辧三】

【輈人】孤旌枉矢以象弧也

枉矢象妖星非其義也枉蓋應爲枉直謂枉矢於弧幹注【注補後漢書二十九】

【築氏】爲削

削偃曲卻刃馬傳【林希逸考工記解上】

【玉人】用將

將音陽鄭眾音【宋本羣經音辧三】

【磬氏】股爲二

股廣三寸長尺三寸半三禮圗【初學記十六】

【旊人】髺墾薜暴

薜蒲駁切鄭音【宋本羣經音辧一】

【梓人】爲筍虡

筍虡兩頭並爲龍以銜組阮圗【文選注四十六】

則一豆矣

豆當爲斗馬傳【疏四十一】

【廬人】細則校

校古飽切鄭音【宋本羣經音辧二】

以爲晉圍

晉音箭鄭眾音【宋本羣經音辧三】

【匠人】左祖右社

社稷在右宗廟在左馬傳【注補後漢書九】

五室

周制五室東爲木室南火西金北水土在其中三禮圖【萟文類聚三十八】

古經解鉤沈卷八

欽定四庫全書

古經解鉤沈卷九

長洲余蕭客撰

儀禮上

儀禮

漢興髙堂生得禮十七篇後孔子壁中得古文禮五十七篇其十七篇與前同而字多異六萟論【山堂考索續集八】

士冠禮

筮於廟門

王彪之以爲禮冠自卜日不必以三元也何承天禮論【禦覧五百四十】

主人戒賔

主人不敢自專請賔其成也亦謂人之父恥自成其子故請賔也石渠禮議【政和五禮新儀十一】

爲期於廟門之外

冠者人道之始也嘉事之善也是以聖王重之必行乎廟同【同上】

設洗

洗髙三尺口徑一尺五寸足徑三尺中身小疏中士以鐵爲之大夫以上銅爲之諸侯白金飾天子黃金飾三禮舊圖【聶圖十三】

爵弁服

爵弁士助君祭服之色無爵頭無旒禮圖【隋書十二】士服以祭其廟三禮圖【初學記二十六】

皮弁服

以白鹿皮爲冠禮圖【疏一】

緇布冠

太古冠布齊則緇之後以爲冠冠之始也今武冠則其遺象三禮圖【和學記二十六】

笄

士以骨大夫以象阮諶三禮圖【聶圖三】

有篚

篚以竹爲之長三尺廣一尺深六寸足髙三寸如今小車筌舊圖【聶圖十二】

實勺

勺五升口徑六寸曲中博三寸長三寸柄長二尺四寸漆赤中柄末亦丹舊圗【聶圖十三】

贊者盥於洗西

盥盤口徑二尺一寸受二斗漆赤中同【同上】

服冠

冠朝服戴聖曰冠委貎也朝服布上素下緇帛帶素韋韠石渠禮論【注補後漢書三十】

【注】今文扄爲

音關劉昌宗音【釋文十】

冬皮屨

禮夏冠用葛履冬冠用皮履明無定時也禮論【禦覧五百四十】

委貎

委貎與弁皆天子始冠之冠李孟悊章疏【賈公彥疏序】

鄕飲酒禮

笙入

笙有雅簧十三上六下七二禮圖【北堂書鈔一百十】

鄕射禮

東北面告於主人

鄕射請告主人樂不告者何也戴聖曰請射告主人者賔主俱當射也夫樂主所以樂賔也故不告於主人石渠禮議【通典七十七】

命弟子設丰

制度云射罰爵之丰作人形丰國名其君坐酒亡國戴桿以爲戒舊圖【聶圖十二】

蒲筵

士蒲筵長七尺廣三尺三寸無純三禮圖【初學記二十五】

則皮樹中

皮樹人面獸形張鑑圖【聶圖五】

燕禮

罍水在東

罍刻木爲之禮圖【詩疏一之二】

兩方壺

方壺受一斛腹圓口足皆方舊圖

兩圓壺

圓壺受一斛腹方口足皆圓同【並聶圖十二】

大射儀

樂人宿縣於阼階東

宣帝甘露三年三月黃門侍郎臨奏曰鄕射合樂大射不樂何也戴聖曰鄕射至而合樂者質也大射人君之禮儀多故不可樂也聞人通漢曰鄕射合樂者人禮也所以合和百姓也大射不合樂者諸侯之禮也韋成曰鄕人本無樂故合樂嵗時所以合和百姓以同其意也至諸侯當有樂傳曰諸侯不釋懸明用無時也君臣朝廷當有之矣必須合樂而後合故不云合樂也時公卿以成議是石渠禮議【通典七十七】

聘禮

有司筵幾於室中

幾長五尺髙尺二寸廣二尺阮圖【朱校宋本禮記疏二十六】

米八筐

筐受五斛舊圖【聶圖十二】

公食大夫禮

小臣具盤匜

受一斗流長六寸漆赤中諸侯以象飾天子以黃金梁正三禮圖【聶圖十三】

宰夫設鉶四於豆西

鉶鼎受一斗兩耳三足髙三寸有蓋士以鐡爲之大夫以上銅爲之諸侯飾以白金天子飾以黃金舊圖【聶圖十三】

覲禮

天子設斧依於戶牖之間

扆從廣八尺畫斧文於其上今之屏風也鄭三禮圖【李謐明堂制度論魏書九十】

方明者

諸侯會天子則以方明爲主覲禮之明未也其形四方六面上下黃東靑南赤西白北黒方明者也下四方神明之象也五經通議【禦覧五百三十一】用槐爲之舊圖【聶圖十二】

喪服

王始起攺正朔易服色殊徽號異器械別衣服也喪服文傳【白虎通下】

斬衰

【傳】麻之有蕡者也

蕡者實枲麻之有子者其色麄惡故用之馬融喪服經傳注【宋本春秋疏二十二】

菅菲也

菲艸屨杜預喪服要集

朝一溢米

二十兩曰溢爲米一升二十四分升之一射慈喪服變除滿手曰溢劉逵喪服要記袁凖喪服經傳注【並釋文十】

剪屏柱楣

子爲父三日旣葬艸屨內納廬則柱楣剪屏屏者廬前屏也其廬所爲之屏也而更作外鄣以爲之作廬先橫一木長梁著地因立細木於上以曲就東墉以艸被之旣葬則剪去此艸之拍地以短柱柱起此橫梁之著地謂之柱楣楣一名梁旣舉此梁乃得於廬外作鄣但下用泥之諸侯始作廬者便有屏而未泥之旣葬乃泥之旣柱起梁又立小鄣以辟風凶事轉輕葛洪喪服變除【通典八十七】

父

斬衰三年之服始有父之喪笄纚徒跣扱上衽交手哭踴無數惻怛痛疾旣襲三稱服白布深衣十五升數章甫冠白麻屨無絇孫爲祖父後者上通於髙祖自天子達於士與子爲父同戴徳喪服變除【通典八十四】

【傳】天子至尊也

天下所尊馬注

君

臣爲君笄纚不徒跣戴徳變除不笄纚鄭喪服變除【並通典八十一】

【傳】至尊也

一國所尊馬注

父爲長子

以其爲五代之嫡也石渠禮論【並通典八十八】自天子達於士不笄纚不徒跣不食粥戴徳變除諸侯爲天子父爲長子爲次於內鄭變除【並徧典八十四】爲五世長子服斬也同【劉芳疏冊府元龜五百八十一】

【傳】正體於上又乃將所傳重也

體者嫡嫡相承也正爲體在長子之上上正於髙祖體重其正故服三年馬注父子一體也而長嫡獨正故曰體旣爲正體又將傳重兼有二義乃加其服自非親正兼之情體俱隆豈有淩天地混尊親也雷注

庻子不得爲長子三年不繼祖也

庻子賤爲長子服其服不得隨父服三年故言不繼祖也馬注

爲人後者

但言爲人後者文似不足下章有爲人後者爲其父母此文當言爲人後者爲所後之父今闕此五字者以所後者或爲祖父或爲髙曾繁文不可備設言一以包二則凡諸所後皆備於其中也雷注

【傳】受重者

受人宗廟之重故三年馬注

妻爲夫

言夫則可知舉妻者殊妾之文也王肅喪服經傳注言妻以明其齊所以稱夫也雷注

【傳】夫至尊也

婦人夫天故曰至尊馬注以父服服之故曰至尊孔倫喪服經傳集注

妾爲君

降於女君故不敢稱夫稱爲君者同於人臣也陳銓喪服經傳注言妾以見其接所以乃稱君也雷注

【傳】君至尊也

妾賤事夫如君故至尊也馬注

子嫁反在父母之室

爲犯七出還在父母之家同嫌已嫁而反與在室不同故明之遭喪未練而出則三年旣練而出則已未練而反則周旣練而反則遂之王注不言女子子者上女子也復言子者欲見其外義已盡子道復也雷注【並通典八十八】

齊衰三年

疏衰

疏以名縗輕乎斬也斬不同數麄可知也王注

【傳】牡麻絰右本在上

在上指右故曰右本馬注右本在上者爲母本於陰而統外也孔注麻本從左來加右之上也陳注藨蒯之菲也

藨蒯艸名同【並通典八十七】

父卒則爲母

父卒無所復屈故得伸重服三年也馬注【通典八十九】

慈母

父在爲慈母則條不見譙周喪服集圖【通典九十四】

母爲長子

不在斬衰章者以子當服母齊衰也馬注

【傳】父之所不降母亦不敢降也

父之重長以居正嫡之當爲先祖之主故也母亦以此義而加崇焉夫父之服長以其仰述祖禰堂構斯荷母亦以承夫嗣業三從是寄父尙不以大夫之嚴降祖禰之主母亦安敢以婦人之尊降所天之嫡故曰父之所不降母亦不敢降以父況母明父有屈體母宜無嫌如舊說妻從服則當云夫所不降妻亦不敢降今言父母者豈非自子而言也雷注

齊衰周

【傳】屈也

屈者子自屈於父故周而除母服也父至尊子不敢伸母服三年馬注

妻至親也

與已共承宗廟所以至親同不直云至親而言妻者明其齊禮判合之親以別至極之稱而言雷注

出妻之子爲母

不直言爲出母嫌妾子及前妻之子爲之服子服出母之義敵系夫而言同【通典八十九】出妻之子爲母及父卒繼母嫁從爲之服報此皆爲庻子耳爲父後者皆不服也傳云與尊者爲體不敢服其私親此不獨爲出母重爲繼母發繼母嫁已隨則爲之服繼母私也爲父後者亦不敢服也崔凱【通典九十四】

父卒繼母嫁從爲之服報

繼母爲己父三年喪畢嫁後夫重成母道故隨爲之服繼母不終己父三年喪則不服也馬注【通典八十九】從乎繼寄育乃爲之服王注【摯虞表晉書十九】從子繼寄育同【邵博聞見後錄四】從乎繼母而寄育同【敖繼公集說十一】爲廬當就繼母之家若遠不得往者則別爲異室亦有廬變除垔室及禫如親子亦報也子周不言報者凡經中之文悉報也射慈喪服圖凡言報者繼母報亦如此雷注【並通典八十九】

祖父母

世人或有出後大宗者還其爲祖父周與女子子出適不降其祖同義凱以爲女子出適人有歸宗之義故上不降祖下不降昆弟之爲父後者今出後大宗大宗尊之統收族者也故族人尊之百代不遷其父母報之周所謂尊祖敬宗也又曰持重於大宗降其小宗還當爲其祖父母大功耳崔凱喪服駁【通典九十六】

【傳】至尊也

言與杖周同制惟杖屨異王注【通典十九】

與尊者一體也

與父一體故不降而服周馬注【敖集說十一】尊者父也所謂昆弟一體也陳注

父之所不降子亦不敢降也

大夫重嫡不降大功子從父不敢降其妻故服周也馬注

爲眾子

經於伯叔下無姑文於昆弟下無姊妹文於眾子下無女子子文者以未成人則殤已成人則當出故皆不見於此雷注

昆弟之子

男女同陳注

【傳】父之所不降

大夫爲眾子大功嫡子周同

爲人後者爲其父母報

據無所厭屈則周爲輕言報者明子於彼則名判於此故推之於無尊逺之以報服女𨿽受族於人猶在父子之名故得加尊而降之雷注【並通典九十】世人有出爲大宗後還爲其父母周其子從服大功者凱以爲經文爲人後者爲其父母周爲其兄弟降一等此指爲後者身也不及其子則當以其父所後之家還計其親疏爲服紀耳崔凱喪服駁【通典十六】

【傳】不貳斬也

爲大宗後當爲大宗斬還爲小宗周故曰不貳斬也馬注

大宗者尊之統也

大宗爲尊者之正宗故後之也陳注【並通典九十】

適子不得後大宗

大宗無後族無庻子已有一適子當絕父祀以後大宗不戴聖云大宗不可絕言嫡子不爲後者不得先庻耳族無庻子則當絕父以後大宗聞人通漢云大宗有絕子不絕其父宣帝制曰聖議是也石渠禮議【通典九十六】

爲其父母昆弟之爲父後者

婦人以適人降故服父母周爲昆弟之爲父後者亦爲之周也馬注

【傳】必有歸宗曰小宗

歸宗者歸父母之宗也昆弟之爲父後者曰小宗馬注嫌所宗者惟大宗故曰小宗明各自宗其爲父後者也王注【並通典九十】

與之適人

問夫死妻稚子防與之適人子後何服韋成對與出妻子同服周石渠禮義【通典八十九】無大功之親凡收養之故母與之俱行適人馬注

妻不敢與焉

不敢與知之也同

未嘗同居則不爲異居

謂已自有宗廟不隨母適人初不同居何異居之有同異居者昔嘗同今不同也夫有大功之親同財者也子有大功不可以隨母彼有大功不可以專財也陳注

爲夫之君

夫爲君服三年妻從夫降一等故服周馬注

姑姊妹女子子適人無主者姑姊妹報

按檀弓曰姑姊妹之薄也蓋有受我而厚之者今無祭主者是無子無夫則無受我而厚之者也旣無受我之厚則我不得降其本情故哀發於無主而服於天倫也今之不降旣緣亡者之煢獨又因報身之無屈二途俱伸彼此兼遂故父母兄弟在室姊妹咸得反服也惟出適者自以義結他族事殺本宗受我之厚奪已亦深至乃愛敬兼及者猶抑斬以爲周況餘人乎𨿽則家庭莫主兄弟絕嗣無後之痛路人所悲而深心徒結至服無反良由旣曰外志成事無兩降故也降由已之身出不計前人應降與不應也所謂反服者反於昆弟伯叔耳若無主服周昆弟大功則是過於昆弟也豈所謂反服哉問者曰女子云出適者不得爲無主服周斯則然矣敢問兩無主得交相反服不由已身人今哀已不可無報若兩俱無主義無先服則無服安得交相爲周雷注

爲君之父母妻長子

父母長子君服斬故臣從降服一等周也妻則小君服母之義故周也同

妾爲女君

今抑妾使同婦尊女君使同姑女君於妾不得同姑之降婦不降則應報所以不報者欲伸聖人抑妾之防若復報之則並後之誠意無所徴故報之則違抑妾之義降之則有舅姑之嫌故使都無服無重嫌之責雷注

【傳】從服也

從夫而爲之服也從服降一等故夫服三年妻服周也馬注

報之也

伯母叔母報之馬注從於夫者宜服大功今乃周者報之陳注

公妾大夫之妾

公諸侯也馬注嫌二妾從於君尊以降其子故明之所嫌者尊故降不言士妾也雷注

【傳】妾不得體君爲其子得遂也

夫人與君同體以尊降其子也公子與君同體以厭其親也妾無夫人之尊故不降其子無公子之厭故得遂其親也而事鄰於體君迹幾於不遂故每以不體得遂爲言也同

女子子爲祖父母

不言女孫言女子子者婦質者親親故系父言之出入服同故不言在室適人也馬注

不敢降其祖也

言𨿽已嫁猶不敢降陳注婦人歸宗故不敢降其祖也孔注【並通典九十】

姑姊妹女子子無主者

士爲姑姊妹女子子適人無主者齊衰周射慈圖

惟子不報

戴聖以爲惟子不報者言命婦不得降故以大夫之子爲文惟子不報者言猶斷周不得申其服也宣帝制曰爲父母周是也石渠禮議【並通典九十九】姑姊妹本大功今以無主爲之周故亦報已以周女子子亦大功今以無主爲之周女子子今爲父母周今𨿽具報自其本服故曰惟子不報王注以報之爲言二服如一父母爲女子子適人無主者周女子子適人亦爲父母周與報相亂故經別具非報也雷注

【傳】大夫不敢降其祖與適也

尊祖重嫡自尊者始也故不敢降馬注

以及士妾

其間有卿大夫妾故言以及同【敖集說十一】

【傳】得爲其父母遂也

以妾卑賤不得體君又嫌君之尊不得服其父母故傳明之陳注

齊衰三月

寄公爲所寓

旣來受其惠宜敬其所托故與眾人同雷注

丈夫婦人爲宗子宗子之母妻

言一族男女皆爲宗子母與妻馬注此謂族人無復五屬者反爲其宗子服也王注

【傳】尊祖故敬宗

明祖已歿也無由施於尊祖因敬宗以致尊祖之心雷注

爲舊君君之母妻

身旣反昔服亦同人蓋謙遠之情居身之道也然恩旣內結實異餘人故爰及母妻也同

【傳】仕焉而已者也

仕焉者凡仕者而已者致仕也陳注

庻人爲國君

眾人爲國君服齊衰三月也馬注

大夫在外其妻長子爲舊國君

戴聖曰大夫在外者三諌不從而去君不絕其祿位使其嫡子奉其宗廟言長子者重長子也承宗廟宜以長子爲文蕭太傅曰長子者先祖之遺體也大夫在外不得親祭故以重者爲文宣帝制曰以在故言長子石渠禮議

繼父不同居者

女子子適人者爲繼父服齊衰三月不分別同居異居戴徳喪服記女子子適人者服繼父與不同居者服同梁氏集說【並通典九十】

曾祖父母

髙曾祖母與祖母俱存其卑者先亡則當厭屈否昔魯穆姜在而成公夫人薨春秋書曰葬我小君齊姜舊說云妻隨夫而成尊姑不厭婦婦人不主祭已承先君之正體無疑於服重也劉智釋疑【通典八十九】

【傳】小功者兄弟之服也

祖父周則曾祖大功而傳以小功爲說者服本以周爲正父則倍之故再周祖亦如焉故服周曾祖恩輕加所不及正當小功故傳曰以小功言之耳傳言小功者兄弟之服是據祖父言之從祖祖父從祖父昆弟此三者其親皆從祖父而來也而已爲之小功從祖昆弟同與己爲兄弟之族而從祖父與己父爲從父兄弟者也從祖祖父則與己祖父爲兄弟故曰小功者兄弟之服也不敢以祖父兄弟小功之服服祖父之尊者故曰不敢以兄弟之服服至尊王注

大夫不敢降其宗也

五屬孫𨿽爲大夫不敢降宗子者故服齊衰三月馬注

言其以道去君而猶末絕也

經前已有舊君今復有此舊君傳所以知前經有仕焉而已後經是待放未去者蓋以兼服小君知恩有深淺也仕焉而退君臣道足恩義旣施恩及母妻今被放而去名義盡矣若君不能掃其宗廟則但不爲戎首而已以其復末絕故得同於人庻適足以反服於君不獲及其親也雷注

如眾人

爲眾者如眾人也陳注

【傳】大夫不敢降其祖也

尊祖故不降馬注

其成人

成人謂十五以上許嫁未行者也同

不敢降其祖也

以祖名曾明婦人𨿽爲天王后不降其祖宗也同【並通典九十】

古經解鉤沈卷九

欽定四庫全書

古經解鉤沈卷十

長洲余蕭客撰

儀禮下

喪服【下】

大功

子

子生三月則父名之於祖廟禮服傳【白虎通下】

【傳】年十九至十六爲長殤

按孔子家語曰男子十六而成童女子十四而化育此成人之大例也人成有早晚又按左氏傳曰國君十五而生子冠而生子禮也然則十五十六可以爲成人矣女七嵗男八嵗而墮齒此墮齒之大例以是而處殤之義則七嵗至九嵗宜爲下殤十嵗至十二宜爲中殤十三至十五宜爲長殤合古十六成人十五生子之義十九以下四嵗之差傳所記言非經典也二十而冠三十而娶是無不冠不娶之限耳若必三十則舜適爲得禮矣奚爲稱鰥哉袁準傳【通典九十一】女子未許嫁十九猶爲殤射慈圖【孫夐奏南齊書三十一】

以日易月

以哭之日易服之月王注【摯虞表晉書十九】

叔父之長殤中殤

卒哭之後則得與尋常大功同於大功之末可以身自冠嫁所以然者𨿽本期年但降在大功其服稍伸故得冠嫁也庾蔚之喪服要記注【朱校宋本禮記疏五十二】

公爲適子之長殤中殤大夫爲適子之長殤中殤重嫡也大夫亦重嫡故皆不降服大功也馬注

纓絰

長殤以成人其絰有纓同大功已上以繩爲絰之纓也王注

不纓絰

中殤賤禮略其絰無纓也馬注長中殤惟以絰有纓無纓爲異耳陳注

爲人後者爲其昆弟

昆弟在周而降之以所後爲親也馬注

庶孫

自非嫡孫一人皆爲庶孫也陳注

【傳】不降其適也

重嫡故不降之爲服也馬注婦爲舅姑服周舅姑爲婦宜服大功而庶婦小功者以尊降之也此爲婦大功故傳釋不降陳注

爲眾昆弟

適人降其昆弟故大功也馬注此言昆弟非父後者也陳注

侄

嫁姑爲嫁侄服也俱出也馬注

【傳】從服也

從夫爲之服降一等同凡從服皆降一等陳注

子

謂庶子也皆周也大夫尊降士故服大功也馬注

【傳】尊同則得服其親服

尊同者亦爲大夫服周也同

公之庶昆弟大夫之庶子爲母

言庶者諸侯異母兄弟也庶子大夫妾子也諸侯貴妾子又在爲母周父沒伸服三年大夫貴妾子父在爲母周賤妾子父在爲母大功所從大夫而降也同【並通典九十一】父之所不服其子亦不敢服故大夫不服其妾妾子爲母大功也喪服條例【朱校宋本禮記疏四十三】

【傳】先君余尊之所厭

公羊傳曰國君以國爲體是以其人𨿽亡其國猶存故許有餘尊以厭降之雷注

則從乎大夫而降也

謂父在者陳注

爲夫之昆弟之婦人子適人者

在室者周適人者降大功也馬注婦人者夫之昆弟之子婦也子者夫之昆弟之女子子適人者也此是二人皆服大功先儒皆以婦人子爲一人此旣不殊且夫昆弟之子婦復見何許耶陳注

女子子嫁者未嫁者

合大夫之妾爲君之庶子女子子嫁者未嫁者言大夫之妾爲此三人同服馬注

大夫大夫之妻大夫之子公之昆弟爲姑姊妹女子子嫁於大夫者

此上四人者各爲其姑姊妹女子子嫁於大夫者服也在室大功嫁於大夫大功尊同也同

君爲姑姊妹女子子嫁於國君者

君諸侯也爲姑姊妹女子子嫁於國君者服也不言諸國者闗天子元士卿大夫也上但言君者欲闗天子卿大夫嫁女諸侯皆爲大功也同

【傳】尊同則得服其親服

諸侯絕周姑姊妹在室無服也嫁於國君者尊與已同故服周親服同【並通典九十一】

繐衰七月

繐衰裳

繐衰七月之服戴變除

牡麻絰

絰帶從大功制度小功言澡麻是言牡麻知從大功也馬注

諸侯之大夫

諸侯大夫以時接見天子故服今諸侯大夫臣亦有時接見於諸侯不聖對曰諸侯大夫臣無接見諸侯義諸侯有時使臣奉賀乃非常也不得爲接見至於大夫有年獻於君君不見亦非接見也侍郎臣臨待詔聞人通漢等皆以爲有接見義石渠禮議【並通典八十一】

小功

叔父之下殤適孫之下殤昆弟之下殤大夫庶子爲適昆弟之下殤爲姑姊妹女子子之下殤本皆周服下殤降二等故小功也馬注【通典九十二】嬰兒無知然於其父母之喪則以縗抱之其餘親八嵗則制服矣七年曰悼過此有罪則入於刑必致之於禮故在下殤之年爲之制服按小功章昆弟之殤服昆弟之下殤是已下殤之年則行服也劉智釋疑【通典八十一】

爲人後者爲其昆弟從父昆弟之長殤

成人服大功也長殤降一等故小功馬注

爲夫之叔父之長殤

成人大功長殤降一等同

夫之昆弟之子女子子之下殤

伯叔父母爲之服也成人在周下殤降二等故服小功也同妻爲夫之昆弟之子女子子與夫同陳注

大夫公之昆弟大夫之子爲其昆弟庶子姑姊妹女子子之長殤

大夫以尊降公之昆弟以尊厭大夫子以父尊厭各降在大功長殤復降一等故服小功也大夫無昆弟之殤此言殤者闗有罪若畏厭溺當殤服之馬注

大夫之妾爲庶子之長殤

除嫡子一人其餘皆庶子也男女有成人同在大功長殤降一等故小功也不言君者殤賤見妾亦得子之也同

從祖祖父母

曾祖之子祖之昆弟也正服小功同

從祖父母報

從祖祖父之子是父之從父昆弟也云報者恩輕欲見兩相爲服同

從祖昆弟

俱曾祖孫也於已爲再從昆弟同出曾祖故言從祖昆弟正服小功同從祖父之子陳注

從父姊妹

伯叔父之女馬注

孫適人者

祖爲女孫適人者降一等故小功同

爲人後者爲其姊妹適人者

在室者齊衰周適人大功以爲大宗後疎之降二等故小功也不言姑者明降一體不降姑也同累降也姑不見者同可知也猶爲人後者爲昆弟而不載伯父同降不嫌陳注

【傳】以尊加也

本親緦以母所至尊加服小功故曰以尊加馬注

從母丈夫婦人報

母之姊妹也言丈夫婦人者異姓無出入降皆以丈夫婦人成人之名名之也同

【傳】以名加也

外祖從母其親皆緦也以尊名加故小功也同夫二親恩等而中表服異君子類族辯物本以性分爲判故外親之服不過於緦於義𨿽當求情未愜苟防有可因則加以伸心外祖有尊從母有名故皆得因此加以小功也舅情同二人而名理闕無因故有心而不獲遂也然情不止於緦亦以見於慈母矣至於餘人𨿽有尊名而不得加者服當其義情無不足也雷注

娣姒婦

兄弟之妻相名也長稚自相爲服不言長者婦人無所専以夫爲長幼不自以年齒也妻𨿽小猶隨夫爲長也先娣後姒者明其尊敬也馬注

報

姑報侄婦也言婦者廟見成婦乃相爲服同

【傳】弟長也

按左氏傳曰魯之穆姜晉子容之母皆有稚婦爲娣婦長婦爲姒婦今據傳文與左氏正合宜卽而按之王注

大夫大夫之子公之昆弟爲從父昆弟庶孫姑姊妹女子子適士者

謂上三人各自爲其從父昆弟庻孫姑姊妹女子子適士者服也從父昆弟庻孫正親大功也以尊隆故服小功姑姊妹女子子適人大功適士降一等故服小功也馬注

大夫之妾爲庶子適人者

嫡夫人庶子也在室大功出適降一等故服小功同適士降一等王注

庶婦

庶子婦也舅姑爲之服馬注

君母之父母從母

君母者母之所君事者從母者君母之姊妹也妾爲之服小功也自降外祖服緦麻外無二統者同

【傳】君母不在則不服

從君母爲親服也君母亡無所服復厭則不爲其親服也自得伸其外祖小功也同

君子子爲庶母慈已者

爲慈養已者爲小功同君子子者大夫之美稱也陳注【並通典九十二】慈母之子不服慈母之黨婦人不從夫而服慈姑小功服無從故也賀循要記非徒子不從母而服其黨孫又不從父而服其慈母庾蔚之要記注【南史七十一】

【傳】貴人之子也

貴人者嫡夫人也子以庶母慈養已加一等小功也爲父賤妾服緦父沒之後貴賤妾皆小功也馬注貴人者公卿大夫也謂貴人之子父沒之後行士禮爲庶母緦也有慈養已者乃加服小功陳注大夫不服凡妾父所不服子亦不敢服又安得爲庶母緦者大夫惟服侄娣今所服者將侄娣之庶母雷注

緦麻

族祖父母

族祖父祖之從父昆弟也亦髙祖之孫馬注

族父母

族父從祖昆弟之親也同

庶孫之婦

祖父母爲嫡孫之婦小功庶孫降一等故緦也同

庶孫之中殤

祖爲孫成人大功長殤降一等中下殤降二等故服緦也言中則有下文不備疎者略耳同此見大夫爲孫服之異也士爲庶孫大功則大夫爲之小功降而小功者則殤中從上故舉中以見之王注

從祖姑姊妹適人者

於已再從在室小功適人降一等故緦也馬注

從祖父從祖昆弟之長殤

成人服小功長殤降一等故緦也中下殤無服故不見也同

從父昆弟侄之下殤

降二等故服緦同

夫之叔父之中殤下殤

妻爲之服也成人在大功中下殤降二等同本服與從父昆弟同陳注

從母之長殤

成人小功長殤降一等馬注

【傳】與尊者爲一體不敢服其私親也

承父之體四時祭祀不敢伸私親服廢尊者之祭故無緦也同

則爲之三月不舉祭

緣先人在時哀傷臣僕有死宮中者爲缺一時不舉祭因是服緦也同

士爲庶母

以有母名爲之服緦同爲五服之凡不稱其人者皆士也若有天子諸侯下及庶人則指其稱位未有言士爲者此獨言士何乎蓋大夫以上庶母無服庶人無妾則無庶母爲庶母惟士而已故詭常例以著惟獨一人也雷注

貴臣

君爲貴臣妾服也天子貴公諸侯貴卿大夫貴室老馬注【並通典九十二】天子諸侯皆爲貴臣妾服三月禮統【禦覽五百四十七】

貴妾

謂侄娣馬注【通典九十二】適夫人爲八妾服三月八妾爲夫人服與舅姑同禮統【禦覽五百四十七】天子貴妾三夫人諸侯大夫貴妾侄娣陳注

乳母

問曰大夫降乳母耶聞人通漢對曰乳母所以不降者報義之服故不降石渠禮義士爲乳母服馬注謂母死莫養親取乳活之者故服之報功也梁集

說

【傳】以名服也

以其乳養於已有母名馬注

從母昆弟

姊妹子相爲服也同

【傳】以名服也

以從母有母名以子有昆弟名同

甥

甥從其母而服已緦故報之同

壻

壻從女來爲己服緦故報之以緦也同

【傳】從服也

壻從妻而服緦也同

舅之子

姑之子爲舅之子服今之中外兄弟也同

【傳】從服也

從其母來服舅之子緦同

夫之姑姊妹之長殤

成人服小功長殤降一等緦中下殤無服禮三十乃娶而夫之姊殤者闗有畏厭溺者同未二十而娶故有姊殤然矣夫𨿽未二十則成人陳注蓋爲違禮早娶者制孔注

夫之諸祖父母報

所服者四其報者二曾祖正小功故妻服緦不報也從祖祖父旁尊故報也馬注

君母之昆弟

妾子爲嫡夫人昆弟服也君母卒則不服同

【傳】從服也

從母在爲之服同

昆弟之孫之長殤

成人小功長殤降一等同

【傳】則生緦之親焉

娣姒以同室相親生以緣緦之服同【並通典九十二】

記

公子爲其母練冠

天子諸侯之庶昆弟與大夫之庶子爲其母大功九月哭泣飲食思慕猶三年戴變除【通典八十一】令不以十一升布爲冠恐入正服也而得用練𨿽重已在周外非復正服故可著亦名爲本重也同注

爲其妻縓冠葛絰帶

天子諸侯之庶子爲其妻輕故縓冠葛帶馬注

皆旣除之

無日月數同【並通典九十三】

宗子孤爲殤

言孤何也聞人通漢曰孤者師傅曰因殤而見孤也男二十冠而不爲殤亦不爲孤故因殤而見之戴聖曰凡爲宗子者無父乃得爲宗子然爲人後者父𨿽在得爲宗子故稱孤聖又問通漢曰因殤而見孤冠則不爲孤者曲禮曰孤子當室冠衣不純采此孤而言冠何也對曰孝子未曾忘親有父母無父母衣服輒異記曰父母在冠衣不純素父母沒冠衣不純采故言孤孤者別衣服也聖又曰則子無父母年且百嵗猶稱孤不斷何乎通漢對曰二十冠而不爲孤父母之喪年𨿽老猶稱孤石渠禮議【通典七十三】

攺葬緦

制緦麻具而葬葬而降爲子爲父妻妾爲君臣爲君孫爲祖後也無遣奠之禮其餘親皆弔服戴變除棺有弛壞將亡屍棺故制攺葬棺物敗者設之如初其奠如大斂時不制斬者禮已終也從墓之墓事已而除不必三月惟三年者服緦周以下無服馬注本有三年之服者道有遠近或有艱故旣葬而除不得待有三月之限王注攺葬斬衰禮言緦者謂緦親以上皆反服也蔡謨譜【並通典一百二】

童子惟當室緦

童子當室謂十五至十九爲父後持宗廟之重者其服深衣不裳其餘與成人同禮不爲未成人制服者爲用心不能一也其能服者亦不禁衰絰不以制度惟其所能勝戴變除【通典八十一】

士喪禮

竹笏

士笏飾以象骨大夫飾以魚須三禮圖【北堂書鈔百二十八】

夏葛屨冬白屨

復下曰舄單下曰履夏葛冬皮禮圖【隋書十二】其色各隨裳色三禮圖【北堂書鈔百三十六】

旣夕

取鉻

始死葬銘凡卿大夫士各以其官婦人則以姓行杜預喪服要記

遷於祖

將祖納轜車賀循喪服要記【並北堂書鈔九十二】

稾車

稾居號切鄭音【影宋本集韻八】

特牲饋食禮

棜在其南

棜長四尺廣二尺四寸深五寸畫靑雲气蓤苕華飾舊圖【聶圖十二】

實二爵二觚四觶一角一散

爵一升觚二升觶三升角四升散五升舊說【鄭注十五】

少牢饋食禮

牲北首東上

二王后則自用其牲崔靈恩

主婦被錫衣

二王后夫人各以本國盛服侯伯夫人則服褕狄子男及三公大夫夫人闕狄同

祝先屍從

二王后各得行其先王之禮屍各服其君之服屍君夫人入皆作樂殷人先樂降神後酌郁鬯以獻屍方伯之祭同服冕行九獻之法不得同二王后食前六獻食後三當食前四至酳爲五更行四獻爲九也王之兄弟封爲侯伯時祭則屍坐南面主在東面侯伯則行七獻之禮子男則行五獻皆依其命數凡五等之爵自祭皆用冕未賜圭瓚者不以郁鬯直以酒灌神也凡諸侯灌用黃目爲上齊則獻象以下尸如君服以入奏肆夏君與夫人灌各一獻然後迎牲麗於碑鸞刀啟其血毛以授祝祝入詔於室及殺始行朝踐之事屍南面主在西東面取膟膋燎於鑪炭入詔神於室夫人酌盎齊以獻屍爲三獻至薦熟先以羮告設饌於堂後迎屍於奧君妥屍酌淸以獻爲四獻至酳五獻酬酢至七獻禮成同【並通典四十八】

有司徹

覆二疏匕於其上

疏匕亦形如飯�以棘爲之長二尺四寸葉長八寸博三寸其柄葉通疏皆丹漆之舊圖【聶圖十三】

古經解鉤沈卷十

欽定四庫全書

古經解鉤沈卷十一

長洲余蕭客撰

禮記一

禮記

禮者序尊卑之制崇敬讓之節也鄭六藝論【北堂書鈔九十五】

曲禮上

【鄭三禮目錄】名曰曲禮者以其篇記五禮之事

吉凶軍賔嘉卽五禮之目也吉禮者祭祀郊廟社稷之事是也凶禮者喪紀之說年谷不登大夫去國之事也賔禮者貢獻朝聘之禮是也軍禮者始黃帝與蚩尢戰於涿鹿之野嘉禮者好防之事也起自伏羲以儷皮焉始制嫁娶其後有冠鄕飲酒鄕射食耆老王燕族人之事是也但前代象天其禮質而略後代法地其事煩而文唐虞之際五禮明備周公所制文物極矣成伯璵外傳【禦覽五百二十三】

敖不可長

長直良翻馬融音盧植音王肅音【並釋文十一】

是以君子

君上位子下民王肅注【朱校宋本疏二】

二十曰弱冠

戴聖云男子陽也陽成於陰石渠禮論【通典五十六】偶數起於二終於二十陰數之偶也故二十而冠謂小成也石渠禮議【政和五禮新儀十一】

三十曰壯有室

三十盛壯可以取女盧植注【周禮疏十四】

百年

壽者百二十過此不死爲失歸祅怪外傳【羅華路史後紀注七】

【注】若今小車也

漢世駕一馬而坐乘也庾蔚義疏【校宋疏二】

視日蚤莫

日者實也形體光實人君之象禮統【宋本禦覽三】

醯

音海徐邈音【釋文十一】

【注】謂酳也

酳飯畢蕩口也音義隱【校宋疏三】隱義【疏二】

操量鼔

樂浪人呼容十二石者爲鼓何隠義【影宋本釋文十一】十二斛同【校宋疏四】

受珠玉者

珠母者大珠在中小珠環之樊文淵七經義【初學記二十七贊寧物類相感志十八】

笥

息理翻沈重音【釋文十一】

知生者弔知死者傷

弔生曰唁弔死曰弔生謂之唁何非爲喪之位哭泣之事但嗟嘆以言故謂之唁弔死謂之弔何素有恩禮無服屬但致哀傷故謂之弔禮統【北堂書鈔八十五】

此卿大夫之辱也

【附補疏闕文】獨爲大夫之辱不云士辱者但大夫官尊入則與君同謀出則身爲將帥故多壘獨爲大夫之辱【校宋本五】

地

施也論也應變施化審論不誤也禮統【爾雅疏六】

卒哭乃諱

周人以諱事神名終將諱之始死哀遽故卒哭乃令諱王注【通典一百四】

【注】大夫有名惡

石字誤當云大夫有名惡知者昭七年衛侯惡卒谷梁傳云昭七年有衛齊惡今衛侯惡何爲君臣同名也君子不奪人名不奪人親所名也重其所以來也是名惡非齊惡熊安義疏【讀書雜抄一】

入門而問諱

鄰國之君猶吾君也盧注【通典一百四】

僕展軨

軨轄頭也同【注補後漢書二十九】車轄頭靼也同【戴侗六書故二十七】

曲禮下

則裼

古者著裘於內而以繒衣覆之乃加以朝服會之時其朝服見裘裏裼衣謂之裼裼之言露可見之辭所以示美呈好而爲飾五經要義

則襲

加以朝服謂之襲謂之裼同【並初學記二十六禦覧六百九十四】

三世

世歲也萬物以歲爲世盧注王注【釋文十一】

立之主

人君旣葬之後日中虞祭卽作木主以存神廟主用木者木者木落歸本有如之義天子廟主長尺二寸諸侯一尺四向有孔子相通葬後孝子心目無所覩故用以主其神也外傳【禦覽五百三十一】

大宰

夫黃帝之九牧倡教卽周之六卿分職以倡九牧也同【路史後紀注五】

曾孫某侯某

天子諸侯事曾祖已上皆稱曾孫荀爽禮傳【通典七十九】

言諡曰類

謂類象其行言於天子以求諡也王肅【通典一百四】

天子祭天地

天之爲言鎭也神也珍也施生爲本運轉精神功效列陳其道可珍重也禮統【宋本禦覽一】天之爲言陳也同【吳棫韻補一王質詩總聞三十】

大夫曰卒

春秋說題辭曰大夫曰卒精耀終也卒之爲言絕於邦也五經通義

士曰不祿

不祿爲言削名章也同【並通典八十三】

在牀曰屍

尸之爲言矢也陳也禮統【禦覽五百四十八】

死寇曰兵

兵死也王肅【通典八十三】

諸侯圭

諸侯太子非天子所命者有列會之事則執皮帛繼子男之下外傳

卿羔大夫鴈

王者朝臣諸侯之朝臣非南面之尊地不成國不比玉故不執玉孤卿執皮幣卿執羔大夫執鴈同

士雉

士執雉雉性剛介死節夏執幹雉餘三時皆執死雉同

匹

工商執雞庶人執鶩同

棗栗

婦人初見舅姑執榛栗棗修執摯幣非禮也同【並禦覽五百三十九】

檀弓上

捨其孫而立其子

公羊說云質家立世子弟文家立世子子五經異義【公羊疏十八】

心喪三年

心制終二十七月王儉喪服古今集記【通典八十】

有宿艸而不哭焉

謂過周不復哭王肅【通典一百一】謂於一歲之內如聞朋友之喪或經過朋友之墓及事故須哭如此則哭焉若期之外則不哭也張敷【校宋疏八】

不知其墓

無此事注記者謬王注【張華博物志八】

墻

載棺車箱也盧注【後漢書注三十九】

夏后氏尙黒

三微三正也言十一月陽气始施萬物動於黃泉之下微而未著其色皆赤赤者陽气故周以天正爲歲色尙赤夜半爲朔十二月萬物始牙色白白者陰气故殷以地正爲歲色尙白雞鳴爲朔十三月萬物始逹其色皆黑人得加工以展其業夏以人正爲歲色尙黒平旦爲朔故曰三微王者奉而成之各法其一以攺正朔也易幹鑿度曰三微而成著三著而體成當此之時天地交萬物通也三禮義宗【後漢書注四十六】

周人尙赤

若以書傳中文依三正記推之則三皇五帝之所尙可得而知也以周人代殷用天正而尙赤殷人代夏用地正而尙白夏以人正代舜而尙黒則知虞氏之王當用天正而尙赤陶唐氏當用地正而尙白髙辛氏當用人正而尙黒髙陽氏當用天正而尙赤少皥氏當用地正而尙白黃帝當用人正而尙黒炎帝當用天正而尙赤共工氏當用地正而尙白太皥氏當用人正而尙黒也同【通典五十五】

華而睆

睆漆也孫炎注【釋文十一】

魯婦人之髽而弔也

髽者婦人有喪者髽去纚而紒曰髽有布髽有麻髽髽拆開散之名也外傳【禦覽五百四十八】

爾母從從

從音崇鄭音【影宋本集韻一】從音總同【影宋本集韻五】縱䢐聰切劉昌宗音【影宋本集韻一】

畏

畏者兵刃所殺盧注犯法獄死謂之畏爾雅曰畏刑者也王肅【並通典八十三】

師吾哭諸寢

有父道故於所寢哭之盧注【通典一百一】

裼裘而弔

大夫弔於大夫始死而往朝服裼裘如吉時也當斂之時而至則皮弁服皮弁之服以襲裘也主人成服而往則皮弁絰而加裼衰也大夫於士有朋友之恩乃得弁絰賀循喪服要記【禦覽五百六十一】

絰也者實也

絰者實也表其有喪蹙之情實也喪服衰之與絰因象平常之時冠帶吉防相變也有首絰有腰絰有絞帶斬衰首絰圍九寸向下皆五分去一用爲腰絰則七寸五分齊衰首絰七寸五分之一腰絰五寸八分大功首絰五寸八分腰絰四寸六分小功首絰三寸七分緦首絰三寸七分腰絰二寸九分外傳【禦覽五百四十七】

子遊曰其大功乎

子遊爲近是盧注母嫁則外祖父母無服所謂絕族無施服也惟母之身有服所謂親者屬也異父同母昆弟不應有施此謂與繼父同居爲繼父周故其子大功也禮無明文是以子遊疑而答也王肅

我未之前聞也

未聞有服也盧注

魯人則爲之齊衰

齊衰非也遊夏不親問夫子是以疑也禮家推以當在小功以母親極於小功同【並通典九十一】

【注】練中衣

凡祭服先加明衣次加中衣冬則次加袍夏則用葛次加祭服若朝衣亦先以明衣次加中衣冬則次加裘裘上加裼衣裼衣之上加朝衣皇疏【禮書十一】

𨿽緦必往

親骨肉也射慈喪服變除圗

𨿽鄰不往

疏無親也同【並通典九十七】

四重

凡棺之重數從內數向外如席之重也外傳

水兕革棺

兕革棺一棺三寸一名椑棺又名櫬同上公同水牛皮侯伯已下去水兕同

杝棺一

杝棺二厚八寸同

梓棺二

屬棺三其厚四寸大棺四厚六寸屬棺大棺皆用梓也同卿大夫惟屬棺大棺士不言重同【並禦覽五百五十一】

檀弓下

子顯

古者名字相配顯當作韅盧注【鄭注三】

重

未立主之禮也王肅【魏書一百八之二】

慍

紆粉翻庾蔚之音【釋文十一】

弁絰

小記曰諸侯弔必皮弁錫衰則此弁絰之衰亦是弔服也鄭坤【校宋疏二】

謂爲俑者不仁

俑偶人也有面目機發似於生人以此而葬殆將於殉故曰不仁也禮記傳【通典八十六】

爲舊君反服

老疾三諫去者爲舊君服齊王肅喪服要記賀循喪服要記【並通典九十】

【注】夾羨道

羨車道音義隱【釋文十一】

杜蕢

杜同都切劉昌宗音【影宋本集韻二】

請諡於君

君衛靈公也盧注

請所以易其名者

無諡則當書名故易其名也同

生事畢而鬼事始已

喪朝夕奠尙生事之虞而立屍卒哭諱新是爲以生道事之畢矣復以鬼道始事之也已者辭也一說生事畢從生至死也鬼事始已者從死至卒哭也同

宰夫

於周禮爲下大夫小宰之副也大喪小喪掌小官之戒令帥執事而理之大喪君小官屬官也戒令卽所謂捨故而諱新之屬同

執木鐸

鈐也以木爲舌王肅

捨故

故謂五廟毀者同

自寢門至於庫門

振木鐸從寢門至庫門也寢門之內新君所處庫門之內廟所在也盧注百官所在也庫門宮外門王肅【並通典一百四】

【異字】使子貢問之【校宋注疏本十四】

王制

大國三卿

魯已有孟叔季三卿爲政而更有臧氏及孔子並爲司冦則皆小司冦也崔靈恩【通典三十一】

三公

古周禮說天子無爵三公無官冒號於天何爵之有參職於天子何官之有五經異義【北堂書鈔五十】

天子五年一巡守

唐虞五載一巡故周語云堯臨民以五義宗【路史後紀注十】

歲二月

溥天之下莫非王土封建諸侯各守天子之地故巡行之夏殷五載一巡狩周制十二年一巡狩皆在仲月以至嶽下燔柴告天巡狩之年四方諸侯先令嶽之下以侯見考其制度以齊同有善惡以黜陟之外傳【禦覽五百三十七】

至於岱宗

宗長也言爲羣嶽之長五經通義【禦覽三十九】東嶽所以謂之岱者代謝之義陽春用事除故生新萬物更生相代之義義宗【宋本禦覽十八】

至於南嶽

南嶽謂之霍霍者防也言陽气用事盛夏之時防養萬物故以爲稱同【宋本禦覽二十一】

歸

唐虞五載巡狩一嶽二十年方徧四嶽周則四十八年矣若一出四嶽皆徧且闕四時祭享唐虞衡山爲南嶽周氏霍山爲南嶽其制吉行五十里若以二月到東嶽五月到南嶽八月到西嶽十一月到北嶽路程遼遠固不必及此知每至一嶽卽歸斯義爲長也同【通典五十四】

賜弓矢

盧矢長三尺三禮圗【北堂書鈔百二十五】

然後爲學

諸侯爲學之法但一堂之上不爲五室惟南向爲之置立之處一如時王之法貴尙是同崔靈恩【通典五十三】

辟廱

教化天下也禮統【白孔六帖三十七】

頖宮

諸侯不得觀四方故東以南半天子之學故曰頖宮五經通義【藝文類聚三十八】

天子七廟

或四廟周捨禮疑義【冊府元龜五百九十四】晉太常賀循云廟以容主爲限無拘常數何承天禮論【玉海三十九】

三昭三穆

先王居中以昭穆爲左右阮忱禮圗【冊府元龜五百八十四】謂通文武若無文武親不過四盧注【盧觀議魏書一百八之二】

與大祖之廟而七

尊者尊統上卑者尊統下故天子七廟諸侯五廟其有殊功異徳非太祖而不毀不在七廟之數王注【隋書七】

諸侯五廟

諸侯止開南門禮圗【魏書一百八之二】

祭因國之在其地

公侯祭百辟自卿已下不過其族夫鬼神之所及非其族類則紹其國位百辟者百君先有功徳於人者今在其位故報之五經異義【初學記十三】

司徒

今尙書夏侯歐陽說天子三公一曰司徒二曰司馬三曰司空九卿二十七大夫八十一元士凡百二十在天爲山川古周禮說天子立三公曰太師太傅太保無官屬與王同職故曰坐而論道謂之三公又立三少以爲之副曰少師少傅少保是爲三孤冢宰司徒宗伯司馬司寇司空是爲六卿之屬大夫士庶人凡在官者凡萬二千石案周公爲傅召公爲保太公爲師無爲司徒司空文知師保傅三公官名也五帝三王不同物此周之制也五經異義【北堂書鈔五十】

移之郊

天子四郊有學去王都五十里王注【魏書五十五】

【注】不屏於南北

【疏闕文】帝王世紀南北萬三千三百六十八里東西九千三百二里漢地旣然古亦應爾【校宋本十九】

幅廣狹【夾】

夾音洽鄭音【宋本羣經音辧四】

於上庠

米廩虞氏之庠也禮傳【路史後紀注十一】

將徙於諸侯

據仕者從大夫家出仕諸侯虞氏

自諸侯來徙家

從諸侯退仕大夫同【並疏十三】

少而無父者謂之孤老而無子者謂之獨老而無妻者謂之鰥老而無夫者謂之寡

無妻曰鰥無夫曰寡無子曰獨無父曰孤此通言耳四十無妻不爲鰥三十無夫不爲寡有室無父不爲孤壯而無子不爲獨聖人深意先王制禮憂民之極則以老少年齒爲限也外傳【衛集說三十六】

月令

因天時制人事天子發號施令祀神受職每月異禮故謂之月令所以順陰陽奉四時效气物行王政也月令篇名【蔡中郎集三】周公所作蔡邕月令章句【資暇集上】王注【博物志六】

孟春之月

天之道陰陽各有少太是生四時少陽爲春太陽爲夏少陰爲秋太陰爲冬也蔡章句【北堂書鈔百五十三】

參中

中星當中而不中日行遲也未當中而中日行疾也章句【注補後漢書三】

甲乙

大撓探五行之情占斗綱所建於星始作甲乙以名日謂之幹作子丑以名日謂之枝枝榦相配以成六旬同【注補後漢書一】

句芒

五行之官也木正曰句芒者物始生皆勾曲而芒角因用爲官名義宗【宋本禦覽十八】

角

聞角聲無不惻隱而慈者邯鄲綽五經折疑【初學記十五】

律中大蔟

凡律皆圍九分徑三寸月令鄭氏箋【山堂考索續集十九】上古聖人始鎔金以鑄鐘以應正月至十二月之聲乃截竹爲管謂之律聲之淸濁以律管長短定之蔡章句【北堂書鈔百十二】孟春月則太簇爲宮姑洗爲商蕤賔爲角南呂爲徴應鐘爲羽大呂爲變宮夷則爲變徴他月仿此同【隋書四十九】律率也聲之管也中應也太簇鐘名上古本陰陽別風聲審淸濁不可以文載口傳也故鑄金作鐘以正十二月之聲然後以效升降之气而鐘不可用乃截竹爲管曰律爲淸濁之率也正月之律與太簇相中也言出於鐘乃置深室葭莩爲灰以實其端其月气旣至則灰飛管通古以鐘律齊其聲後人不能則數以正其度度正則音亦正矣鐘以斤兩尺寸所容受升之數爲法律亦以寸分大小長短爲法故也黃鐘之管長九寸孔徑三分圍九分其餘皆稍短惟大小圍數無增減以度量者可以文載口傳與眾共知然不如耳決之明也同【宋本禦覽十六】

八

東方有木三土五故數八同【南齊書十一】

獺祭魚

獺毛虫西方白虎之屬水居而殺魚者也同【爾雅翼二十一】

載靑旂

有鈴曰旂盧注【注補後漢書二十九】

以立春

孟春以立春爲節驚蟄爲中中必正其月節不必正其月據孟春之驚蟄在十六日以後立春在正月驚蟄在十五日以前立春在往年十二月章句周天三百六十五度四分度之一分爲十二次日月之所躔也地有十二分王侯之國也每次三十二度三十三分之十四日至其初爲節至其中爲中气自危十度至壁八度謂之豕韋之次立春驚蟄居之衛之分野同【並注補後漢書三】

以迎春於東郊

迎春者禮太皥勾芒之神也於東郊就其位也邑外爲郊去邑八里內因木數也周禮建國之神位兆五帝於四郊以靑珪禮東方以赤璋禮南方以白琥禮西方以璜禮北方皆有牲幣各放其方之色樂奏太簇歌靑陽冕執干戚舞云翹育命所以尊收時和也蔡章句【禦覽五百二十八】東郊八里郊也盧注【魏書五十五】

宿

日所在蔡章句

離

月所歷同【並困學紀聞五】

乃以元日

日幹也有事於天用日同元善也郊天陽也故以日盧注【周山文議】日甲至癸也同【劉蔓議】

乃擇元辰

辰支也有事於地用辰蔡章句辰子至亥也盧注【並南齊書九】借田陰也故以辰同【冊府元龜五百七十七】

躬耕帝籍

天子籍田千畝以供上帝之粢盛借人力以成其功故曰帝籍蔡章句【初學記三】帝天也籍耕也春秋傳曰鄅人籍稻故知籍爲耕也盧注

天子三推三公五推卿諸侯九推

天子耕籍一發九推耒周禮二耜爲耦一耜之伐廣尺深尺伐發也天子及三公坐而論道參五職事故三公以五爲數卽諸侯當究成天子之職事故以九爲數伐皆三者禮以三爲文同【並注補後漢書四】

善相丘陵阪險原隰土地所宜

丘陵原隰阪險總而曰地蔡章句【北堂書鈔百五十七】色別曰土同【禦覽三十七】

天气

天有純陽積剛運轉無窮其體運行包地之外天左旋出地上而西入地下而東其繞北極七十度常見不伏同【北堂書鈔百四十九】

入學

三王教化之宮總名爲學五經通義【葉廷珪海錄碎事十九】

習舞

樂容曰舞有俯仰張翕行綴長短之制蔡章句【藝文類聚四十三】天子省風以作樂舞所以節八音而行八風天子八佾諸侯六佾大夫四佾佾列也每佾八人每服冕而執戚同【禦覽五百七十四】

則水潦爲敗

太陰新休少陽尙微而行冬令以導水气故水潦至而敗生物也同【舊唐書八十九】

大摯

摯折傷同【黃震日抄十六】

首種不入

太陰漧時雨雪而霜故傷首種同【通典七十六】麥以秋種故謂之首種入收也春爲沍寒所傷故至夏麥不成同【舊唐書八十九】

古經解鉤沈卷十一﹤經部﹐五經總義類﹐古經解鉤沈﹥

欽定四庫全書

古經解鉤沈卷十二

長洲余蕭客撰

禮記二

月令

始雨水

自壁八度至胃一度謂之降婁之次雨水春分居之魯之分野蔡章句【注補後漢書三】

鳥至至之日以大牢祀於髙禖

髙尊也禖祀也吉事先見之象也蓋爲人所祈子孫之祀鳥感陽而至其來主爲字乳蕃滋故重其至日因以用事契母簡狄蓋以鳥至日有事髙禖而生契焉故詩曰天命鳥降而生商同鳥至時陰陽中萬物生故於是以三牲請子於髙禖之神居明顯之處故謂之髙因其求子故謂之禖以爲古者有媒氏之官因以爲神盧注【並注補後漢書四】髙禖先王子孫之祀也五經要義【事物紀原二】

后妃帥九嬪禦

后妃將嬪禦皆防於髙禖以祈孕姓蔡章句

乃禮天子所禦

天子所禦謂后妃已下至禦妾孕姓有萌芽者也同

帶以弓韣

韣弓衣同

授以弓矢於髙禖之前

飲以醴酒帶以弓矢於髙禖之前弓矢者男子之事也同【並初學記十】

日夜分

晝有五十刻夜有五十刻馬融注【校宋疏二十三】

毋竭川澤

眾流注海曰川蔡章句【廣韻二】

習樂

樂聲曰歌同【萟文類聚四十三】

律中姑洗

以姑洗爲角南呂爲羽則微濁也同【注補後漢書一】

桐始華

木之後華者也同【埤雅十四】

虹始見

虹防蝀也陰陽交接之气著於形色者也雄曰虹防曰蜺蜺常依陰雲而晝見於日衝無雲不見大陰亦不見率以日西見於東方故詩云防蝀在於東蜺常在於旁四時長有之惟雄虹見藏有月同【萟文類聚二】夫陰陽不和婚姻失序卽生此气同【初學記二】

乃薦鞠衣

祭在明堂王權賀瑒【校宋疏二十二】

乃告舟備具

備謂楫櫂綿繩維引之具蔡章句【禦覽七百六十八】

天子始乘舟薦鮪於寢廟

陽气和暖鮪魚時至將取以薦寢廟故因是乘舟禊於名川也論語暮春浴乎沂洎上及下古有此禮今三月上已祓於水濱蓋出此也同【宋書十五】

畢

掩飛禽曰罼同【禦覽八百三十二】

鳴鳩拂其羽

鶻鳩也鳩先是時鳴故稱鳴鳩拂猶搏也陽气所感故搏羽同

戴勝降於桑

以動民事也同【並埤雅九】

審五庫之量

審者審所用多少也一曰車庫二曰兵庫三曰祭器庫四曰樂庫五曰宴器庫蔡章句【初學記二十四】

革

去毛曰革犀兕水牛之屬以爲甲楯鼔鞞蔡章句【宋木禦覽三百五十七】

乃合累牛

累力追切鄭音【宋本羣經音辧五】

季春

自胃一度至畢六度謂之大梁之次淸明谷雨居之趙之分野蔡章句【注補後漢書三】

則天多沈陰

陰者密雲也沈者云之重也蔡章句【宋本文選注三十九】

孟夏之月

夏謂南者南任也義宗

祝融

火正曰祝融者祝甚也融明也言夏時物气甚明也同【並宋本禦覽二十一】

徵

聞徵聲無不善養而好施者也五經通義【初學記十五】

七

南方有火二土五故數七蔡章句【南齊書十一】

苦菜秀

苦蕒菜同【吳澄月令七十二集解】不榮而實謂之秀同【禦覽九百九十七】

天子居明堂左个

明堂者所以明天气統萬物明堂上通於天象日辰故下十二宮象日辰也水環四周言王者動作法天地徳廣及四海方此水也月令記【蔡中郎集三】或以爲明堂者文王廟禮論【萟文類聚三十八】

以立夏

自畢六度至井十度立夏小滿居之晉之分野蔡章句【注補後漢書三】四月立夏爲節夏大也至此之時物已長大故以爲名小滿爲中者物之生長小得並滿義宗【宋本禦覽二十三】

以迎夏於南郊

迎夏者禮炎帝祝融神也於南郊七里因火數也圭用赤牲幣各仿其色樂奏中宮歌朱明其他皆如孟春也蔡章句【禦覽五音二十八】南郊七里郊也盧注【魏書五十五】

命太尉

太尉卿官蔡章句【禦覽二百七】

麥秋至

百谷各以其初生爲春熟爲秋故麥以孟夏爲秋同【宋本禦覽二十一祝穆事文類聚前集九陳元靚歲時廣記二】

斷薄刑

立秋乃施鞭撲馬融注【北堂書鈔四十五】

則蝗虫

螽類乳於土中深埋其卵江東謂之蚱蜢善害田穉蔡章句【埤雅十】蝗音橫範宣音【經典釋文三十】

日在東井

日在牽牛則寒在東井則暑牽牛宿外逺人故寒東井宿內近人故溫五經通義【北堂書鈔百五十六】牽牛外宿東井內宿同【禦覽二十四】

小暑至

自柳三度至張十二度謂之鶉火之次小暑大暑居之周之分野蔡章句【注補後漢書三】六月小暑爲節者此以相形爲名形大暑故謂之小暑六月之初暑气未極故以小爲名大暑爲中者自十一月一陽爻生從地而出至此之時方始上徹陽气並出地上大暑旣極故大暑爲中義宗【宋本禦覽二十一】

螳蜋生

虫名食蟬殺虫蔡章句【禦覽九百四十六】

鵙始鳴

鵙伯勞伯勞趙應時而鳴爲陰也同【禦覽九百二十三】

均琴

凡之緩急爲淸濁琴其則淸慢則濁同【文選注十八】琴第一爲宮次爲商次爲角徵次爲羽次爲少宮次爲少商三禮圖【初學記十六】

管

形長尺圍寸有孔無底蔡章句【宋書十九】其器今亡同【通典百四十四】

簫

編竹有底同【宋書十九】長則濁短則淸以蜜臘實其底而增減之則和管而成音定無所復調當與琴瑟相參同【萟文類聚四十四】以蜜臘實其底同【事文類聚續集二十三】大者二十三管小者十六管同

竾

箎竹也六孔有距橫吹之同【並通典百四十四】

羞以含桃

【注異句】含桃櫻汝桃也【校宋注疏本注二十三】

闗

闗在境所以察出禦入同【萟文類聚六】

日長至

自井十度至柳三度謂之鶉首之次芒種夏至居之秦之分野同夏至之爲極有三意焉晝漏極長去極極近晷景極短同【並注補後漢書三】五月芒種爲節者言時可以種有芒之谷夏至爲中者至有三義一以明陽气之至極二以助陰气之始至三以明日之北至故謂之至義宗【宋本禦覽二十三】

可以處臺榭

所以制靈臺何以尊天重民備災禦害豫防未然也夫王者嘗承順天地禦節陰陽也夏所以爲淸臺何明明相承太平相續故爲淸臺殷爲神臺周爲靈臺何質者具天而王夫者稱神文者具地而王地者稱靈是其尙也禮統【禦覽五百三十四】

則雹凍傷谷

雨凝曰雹同【北堂書鈔百五十二】

以祠宗廟社稷之靈

稷秋夏乃熟歷四時備陰陽谷之貴者章句【注補後漢書九】

蟋蟀居壁

蟋蟀虫名螽斯莎雞之類世謂之蜻蛚同【萟文類聚九十七】

中央土

中郊五里之郊也盧注五里因土數王注【並北史四十二】

官

聞宮聲無不溫雅而和之五經通義【初學記十五】

中霤

復穴皆開其上取明故雨霤之是以因名中室爲中霤也庾蔚【公羊疏二十七】

庚辛

庚更也辛新也言物皆攺更而新也義宗【宋本禦覽二十四】

商

聞商聲無不斷割而亡事也五經折疑【初學記十四】

九

西方有金四土五故數九蔡章句【南齊書十一】

白露降

露者陰液也同【北堂書鈔百五十二】

寒蟬鳴

鳴則天涼同【埤雅十一】

以立秋

自張十二度至軫六度謂之鶉尾之次立秋處暑居之楚之分野同【注補後漢書三】七月立秋秋之言揫縮之意陰意出地始殺萬物故以秋爲節名義宗【宋本禦覽二十五】

以迎秋於西郊

西郊九里郊盧注【北史四十二】迎秋者禮少皥蓐收之神於西郊九里因金數也圭用白琥牲幣各仿其色樂奏夷則歌白藏其他如孟夏之禮蔡章句【禦覽五百二十八】

盲風至

秦人謂蓼風爲盲風同【初學記三】秦人謂之蓼花風同【陳元靚歳時廣記三】

養衰老

五更當爲五叟叟長老之稱也其字似更書有轉誤嫂字女傍叟今皆以爲更矣同【禦覽五百三十五】三老國老也五更庶老也同【通典六十七】

冠帶有常

冠首飾也同【宋本文選注四】

日夜分

自軫六度至亢八度謂之壽星之次白露秋分居之鄭之分野同【注補後漢書三】

爵入大水

凡鳥生於水同【禦覽九百十四】

鞠有黃花

鞠艸名也有者非所有也黃華者土气之所成也季秋艸木皆成非榮華之時也故言菊有明他無有也同【爾雅翼三】

於神倉

谷藏曰倉米藏曰廩同【宋本文選注七】

霜始降

自亢八度至尾四度謂之大火之次寒露霜降居之宋之分野同【注補後漢書三】九月寒露爲節者九月之時露气轉冷故謂之寒露節霜降爲中露變爲霜故以霜降爲中義宗【宋本禦覽二十四】

習吹

習吹笙所以通气也管簫竽笙皆以吹鳴者也蔡章句【樂書百二十三】

大饗帝

九月大饗帝於明堂之中孝經云宗祀文王於明堂是也義宗【宋本禦覽二十四】

以習五戎

寄戎事之教於田獵武事不可空設必有以誡故寄教於田獵閒肄五兵天子諸侯無事而不田爲不敬田不以禮爲暴天物周禮司馬以旌致民平列陣如戰之陣王執路鼓諸侯執賁鼓軍將執晉鼔師帥執提旅師執鼙卒長執鐃兩司馬執鐸公司馬執鐲以教坐作進退疾徐疏數之節士卒聽聲視旗隨而前卻故曰師之耳目在我旗鼓春教振旅以搜田夏教茇捨以苗田秋教治兵以狝田冬教大閱以狩田春夏示行禮取禽供事而已秋者教時田獵之正其禮盛章句

執弓挾矢以獵

親執弓以獵所以教兆民載戰事也四時閒習以救無辜以伐有罪所以彊兵保民安不忘危也同【並注補後漢書五】獵捷也言以捷取之同【初學記二十三】

天子乃以犬嘗稻

十月獲稻人君嘗其先熟故在季秋九月熟者謂之半夏稻同【初學記二十七】

孟冬之月

冬終也萬物於是終也同【初學記三】

壬癸

壬任也癸揆也言萬物更任生於黃泉皆有法度也義宗【宋本禦覽二十六】

介

介者甲也謂龜蟹之屬蔡章句【傅肱蟹譜上】

六

北方有水一土五故數六同【南齊書十一】

行

共工之子曰修好逺遊舟車所至足迹所達靡不窮覽故祀以爲祖神禮傳【殘本風俗通下】

以立冬

自尾四度至斗六度謂之析木之次燕之分野蔡章句【注補後漢書三】十月立冬爲節者冬終也立冬之時萬物終成爲節名小雪爲中者气數轉寒雨變成雪故以小雪爲節義宗【宋本禦覽二十八】

以迎冬於北郊

北郊六里郊也盧注【北史四十二】迎冬者禮顓頊防之神也於北郊六里水數圭用牲幣各仿其色樂奏應鐘歌英其他如立秋禮蔡章句【禦覽五百二十八】

命太史釁龜防

大卜官各以牲祠龜防塗以牲血謂之釁同【宋本禦覽七百二十六】

無有不斂

十月農人事畢五穀旣登家家儲蓄乃順時令崔實注【白孔六帖三】

修鍵門

鍵闗牡也所以止扉或謂之剡移蔡章句【顏氏家訓下黃朝英緗素雜記三】

於天宗

天宗六宗之神盧注【注補後漢書八】

臘先祖五祀

周木徳漢火徳各以其五行之王日爲祖其休廢日爲臘也火王午木王卯水王子金王酉而臘各用其棄日如魏土行土衰於辰故魏臘用辰晉金行金衰於醜故晉臘用醜五運相承莫不皆然外傳【緗素雜記五】

角力

如漢家乘之引閾蹋踘之類盧注【注補後漢書五】

飭死事

死逃亡皇疏【黃震日抄十六】

日短至

自斗六度至須女二度謂之星紀之次大雪冬至居之越之分野蔡章句【注補後漢書三】冬至之爲極有三意焉晝漏極短去極極逺晷景極長極者至而還之辭也同【注補後漢書三】十一月大雪爲節者形於小雪爲大雪時雪轉甚故以大雪名節冬至中者亦有三義一者陰極之至二者陽气始至三者日南至義宗【宋本禦覽二十八】

蕓始生荔挺出

荔似挺蔡章句【顏氏家訓下】荔馬薤同【月令七十二集解】以其俱香艸故應陽气而出皇疏【吳仁傑離騷艸木疏四】

氛霧防防

霧從地汁五經通義【北堂書鈔百五十一】

雉雊

雷在地中雉性精剛故獨知之應而鳴也蔡章句【蔡卞毛詩名物解七】

大難

所以逐衰而迎新盧注日行北方之宿北方太陰恐爲所折故命有司大儺所以扶陽抑陰也章句【並注補後漢書五】方相氏之官歳有三時率領羣驅索厲疾之气於宮室之中亦攘送之義也天以一气化萬物及常各行其徳除气畱滯則傷後時謂之不和而疾疫興焉大儺者貴賤至於邑至皆得駿疾命國儺者但於國城中行之耳外傳【禦覽五百三十】

月窮於紀

紀還復故歷章句【注補後漢書二】

星回於天

天官五獸中有大角軒轅麒麟之位蔡章句【初學記二十九】天官五獸之於五事也左有蒼龍大辰之貎右有

白虎大梁之文前有朱雀鶉火之體後有武龜蛇之質同【宋本禦覽六】

出土牛

是月之防建丑丑爲牛寒將極故出其物類形象以示送達之且以升陽也同【通典七十八】

季冬

自須女二度至危十度謂之枵之次小寒大寒居之齊之分野同【注補後漢書三通鑑音注五十九】十二月小寒爲節者亦形於大寒故謂之小言時寒气猶未是極也大寒爲中者上形於小故謂之大義宗【宋本禦覽二十六】

曽子問

祝聲三

祝之又翻徐音【釋文十二】

而祭於禰

本父當成之不能成故已冠而祭之若成之矣盧注

而後饗冠者

飲賓也同兄弟飲冠者身王注【並通典五十六】

天子巡守

天下廣大四方隠僻南面之君多行威福恐其不奉天子之制度故有巡守亦憂民之至也外傳【衛湜集說二十八】

以遷廟主行

惟載新遷一室之主皇疏【冊府元龜五百九十二】或曰卿大夫士有主不答曰按公羊說卿大夫非有土之君不祫享昭穆故無主大夫束帛依神士結茅爲主五經異義少牢饋食大夫祭禮也束帛依神特牲饋食士祭禮也結茅爲叢駁五經異義【並通典四十八】

與祫祭於祖

禘祫謂之殷祭祫大而禘小春秋之經有禘而無祫毀廟無時祭但五年有二殷祭耳神主入廟先爲一禘明年春禘而又祫外傳【禦覽五百二十八】

與其兵

東方用防南方用矛西方用弩北方用楯中央用鼔隠義【校宋疏三十六】

稱天以誄之

大臣吉服之南郊告天還素服稱天而諡之五經通義【通典一百四】

宗子爲殤而死庶子弗爲後也

殤無爲人父之道宗族無子但主其喪不爲後也盧注【通典七十三】

遂輿機而往

【疏闕文】輿猶抗也機者以木爲之狀如牀無腳及輄簀也先用一繩直於中央系著兩頭之榪又別取一繩系一邊材橫鉤中央直繩報還鉤繩往還取弔兩邊悉然而後以屍置於繩上抗舉以往園中臨斂時當堲周之上先縮除直繩則兩邊交鉤之繩悉各離解而屍從機中央零落入於堲周中故曰輿機而往也

塗邇故也

【疏闕文】塗路也邇近也若成人墓逺則以棺衣棺於宮中此下殤葬於園是路去家甚近故先用機舉近往園中而後棺斂故曰塗邇故也

【注】土周堲周也

【疏闕文】案檀弓云夏后氏之堲周葬中殤故知土周是堲周也

周人以夏后氏之堲周葬下殤於園中

【疏闕文】檀弓雲中殤下殤此直云葬下殤土周葬於園者以經云下殤故指下殤爲言檀弓所言據士及庶人也若諸侯長中殤適者車三乘下殤車一乘旣有遣車卽不得堲周輿機而葬也諸侯庶長殤中殤車一乘則宗子亦不用堲周輿機而葬其下殤則輿機其大夫之適長殤中殤遣車一乘亦不輿機下殤無遣則輿機也然則王之適庶長中下殤皆有遣車並不輿機士及庶人適庶皆無遣車則中下殤並皆輿機故熊氏云若無遣車中從下殤其長殤旣無遣車年又長大不可與下殤同蓋棺斂於宮中載棺而往之墓從成人也【並校宋本二十七】

今墓逺則其葬也如之何

問下殤葬墓有旐否徐邈答曰旐以題柩耳無不有旐禮論【禦覽五百疏闕五十二

文】今謂曽子見時世禮變皆棺斂下殤於宮中而葬之於墓與成人同隆今旣逺不復用輿機於屍爲當用人抗與棺而往墓爲當用車載棺而往墓耶問其葬儀故云如之何

昔者史佚有子而死下殤也

【疏闕文】此記失禮所由之人史佚周初良史武王周公成王時臣也有子下殤而死

墓逺

【疏闕文】史佚欲不葬於園而載屍往墓及棺而葬之其墓稍逺猶豫未定

【注】成王時賢史也

【疏闕文】史佚文王武王時臣故國語稱訪於辛尹尙書稱逸祝冊是也但下殤之喪非成人之要故史佚猶有不知

何以不棺斂於宮中

【疏闕文】見史佚欲依下殤禮而不棺斂於宮中而欲車載往墓猶豫未定故勸之令棺斂於宮中如成人也

吾敢乎哉

【疏闕文】言吾𨿽欲如此猶不敢恐達禮者所譏

【注】畏知禮也

【疏闕文】是畏周公也不欲直指

召公言於周公

【疏闕文】言猶問也史佚旣畏周公故召公爲諮問於周公述其事狀以決之者

豈不可

【疏闕文】周公聞召公之問故答云豈豈者怪拒之辭先怪拒之又云不可不可是不許之辭

史佚行之

【疏闕文】召公述周公曰豈不可之辭以語史佚不達其指猶言周公豈不可是許之之辭故行棺斂宮中之禮也

下殤用棺衣棺自史佚始也

【疏闕文】更據失禮所由也然此云棺衣棺於宮中自史佚爲始明昔非惟於宮中不棺亦不衣也而不言於宮中者略從可知也【並校宋本二十七】

古經解鉤沈卷十二

欽定四庫全書

古經解鉤沈卷十三

長洲余蕭客撰

禮記三

文王世子

凡學世子

凡諸侯之子入學之法亦以十年而出就外傅學書計入學之時祭先聖先師釋奠之法如王子之事崔靈恩【通典五十三】

春夏學干戈秋冬學羽籥

四事之中有文有武故得分之義宗【宋本禦覽十八】

則以其喪服之精麤

喪服以麤爲精故鄭注雜記云臣爲君三升半微細焉則屬於麤是知斬爲精齊爲麤皇疏【校宋疏二十八】

公族其有死罪則磬於甸人

公族諸侯同族也磬麗系也郊外曰甸去天子城百里內也不與國人同慮兄弟故系於甸人盧注

爲之變如其倫之喪

變飲食終其月如其等之喪也同【並通典一百一】

遂設三老五更

選三公老者爲三老卿大夫之中老者爲五更亦參五之也盧注漢初或云三老答天子拜遭王莽之亂法度殘缺漢中興定儀禮羣臣欲令三老答拜城門校尉董鈞駁曰養三老所以教事父之道也若答拜是使天子答子拜也詔從鈞儀譙周論之曰禮屍服上服猶以非親之故答子拜士見異國君亦答拜是皆不得視猶子也譙周五經然否論【並注補後漢書四】

【注】州裏於邑

音冀皇侃音【釋文十二】

禮運

典於蠟賓

三代名臘夏曰嘉平殷曰淸祀周曰大蠟總謂之臘五經要義【世說注上之上】

我欲觀夏道

【疏脫字】觀此夏禮堪成與否

【注】徵成也

【疏脫字】徵驗之義故爲成

及其死也升屋而號

【疏闕文】前文云燔黍捭豚謂中古之時次云及其死也似還論中古之死但中古神農未有宮室上棟下宇及在五帝以來此及其死也而云升屋則非神農時也故熊氏云及其死也以爲五帝時或爲三王時皇氏以爲及其死也還論中古時

未有宮室

【疏闕文】旣云未有宮室則總是五帝之前

則居營窟

【疏闕文】營累其土而爲窟地髙則穴於地地下則窟於地上謂於地上累土而爲窟

則居橧巢

【疏脫字】謂橧聚其薪以爲巢

未有火化

【疏闕文】則惟爲伏犧之前以上文中古神農有火故也

茹其毛

【疏闕文】𨿽食鳥獸之肉若不能飽者則茹食其毛以助飽也若漢時蘇武以雪雜羊毛而食之是其類也【並校宋本三十】

衣其羽皮

太古之時未有布帛食獸肉而衣其皮先知蔽前而未知蔽後五經要義【北堂書鈔百二十八】

然後修火之利

【疏闕文】謂神農也火利言修者火利先有用之簡少至神農更修益使多故云修知者以世本云燧人出火案六萟論云燧人在伏犧之前凡六紀九十一代廣雅云一紀二十六萬七千年六紀計百六十萬二千年也【校宋本三十】

陰陽之交

聖人之生必資於陰陽陰陽之理卽聖人所盡但盡陰陽之理而照之本自見此謂不求於自知而理盡自然知者五經鉤沈【初學記十七】

還相爲宮也

十二月三管流轉用事盧注【隋書十九】五管同【冊府元五百六十八】



神之象上圓法天下方法地背上有盤法丘山文交錯以成列宿五光昭若錦文運轉應四時長尺二寸明吉凶不言而信禮統【初學記三十】

分而爲天地

天地者元气之所生萬物之祖也同【經典釋文二十七】萬物之所自同【宋本禦覽一】

皆在郊棷

棷祖外切徐音【影宋本集韻七】

禮器

天子之席五重

天子祫席五重此文是也禘則宜四重也時祭三重司幾筵職是也受神酢席亦然祭天則蒲越稾鞂郊特牲云是也自天地以外日月山川五祀則鬼神之祭單席是也熊疏【禮書四十七】

天子冕朱緑藻十有二旒

冕制柰何禮器曰冕冠長六寸廣八寸員前冕緇布在上五采組十二冕夏殷之冕如周制矣其旒色異夏冕黑白赤組旒殷冕黒黃靑組旒五經義【禦覽六百八十六】

夫奧者老婦之祭也

顓頊有子曰黎爲祝融火正也祀以爲竈神五經異義【宗懍荊楚歳時記】

故經禮三百曲禮三千其致一也

【疏闕文】故經禮三百曲禮三千者旣設禮大小隨於萬體不可不備故周公制禮遂有三千三百之多也其致一也者致至也一誠也𨿽三千三百之多而行之者皆須至誠故云一也若損大益小揜顯之微皆其至誠也

未有入室而不由戶者

【疏闕文】室猶禮也戶猶誠也入室必由戶行禮必由誠故云未有入室而不由戶行禮不由誠者言皆由誠也

有所竭情盡愼致其敬而誠若

【疏闕文】此經覆明上以少小下素爲貴之義有所竭情盡愼致其敬而誠若者謂所以少小下素爲貴者當求諸於內有所求竭已情盡其戒愼致其恭敬而行至誠和順

有美而文而誠若

【疏闕文】此一經明多大髙文爲貴之義有美而文者謂有威儀之美而文章顯著言內行誠順則以少小下素求諸內也外行誠順則以多大髙文章之外也【並校宋疏三十二】

周旅酬六屍

毀廟無屍但有主也王注【校宋疏三十三】

必先有事於配林

配林小山林麓配泰山者也謂諸侯不郊天泰山巡省所考五嶽之宗故有事將祀之先卽其漸天子則否矣泰山廟在博縣盧注【注補後漢書七】

因名山升中於天

封泰山告太平升中和之气於天也同【注補後漢書五】自周以前封者皆封土爲壇至秦皇漢武皆用石撿崔靈恩【通典五十四】

郊特牲

存二代之後

二王之後不考功有誅無絕五經通義【注補後漢書二十八】

孔子朝服立於阼

大夫朝服以祭故用祭服以依神庾疏【校宋疏三十五】

社祭土

今人謂社神爲公社位上公非地祗也五經異義【北堂書鈔八十七】五行之主能吐生百谷者也王注【注補後漢書九】

答陰之義也

陰气北向故君南向以答之同【南齊書九】

以達天地之气也

謂無屋盧注

家主中霤

諸主祭以土地爲本也中霤其神后土卽勾龍也旣祀於社又祀中霤同【並注補後漢書九】

迎長日之至也

夏正在冬至後盧注【南齊書九】

郊之用辛也

辛之爲言自新潔也同【南齊書九】王者所以祭天何王者父事天母事地故以子道也祭日以丁與辛何丁者反覆丁寧也辛者自克辛也五經通義【萟文類聚三十八】

天子大蠟八

蠟祭用少牢行一獻之禮崔靈恩【通典四十四】

饗農

先農立壇於田所祠之其制度如社之壇五經要義【通典四十六】

醆酒涗於淸汁獻涗於醆酒

五齊三酒皆供祭祀之用五齊尊而三酒卑所以名齊者酒人和合分劑之名也一曰泛齊二曰醴齊三曰盎齊一名醆酒四曰醍齊五曰陳齊一名澄酒三酒者列於堂下臣下相酌酬酢之用一曰事酒一名醳酒酌飲有事二曰昔酒三曰淸酒外傳【禦覽八百四十三】

內則

縏袠

袠刺也刺袠而爲縏囊故云縏袠熊疏【禮書二十二】

牟

堥土釜也今以木爲器象土釜之形隠義【校宋疏三十七】

水

共王及後與世子食後所進之六飲水居其上其次曰漿三曰醴四曰涼五曰醴六曰酏外傳【禦覽八百六十一】

芝栭

芝木芝也盧注【校宋疏三十七爾雅翼十】芝水芝也同【疏二十七】芝木也同【離騷艸木疏一】無華而實者名栭皆芝屬王

注無華葉而生者曰芝栭庾疏芝木椹栭軟棗賀疏【並校宋疏三十七】

若將

【注誤字】將當爲防防牝羊也【校宋注疏本注三十八】

【注】餌筋腱也

腱筋之大者禮記隠【影宋本釋文十二】隠義【釋文十二】

玉藻

而朝日

朝日以立春之日盧注【南齊書九】

皮弁

皮弁冠前後玉飾五經通義【禦覽六百八十六】

端以祭

端當爲冕冕祭服之下也其祭先君亦裨冕矣孫注【盧辯大戴禮注十】

史進象笏

笏者臣見於君以書思對命五經要義【北堂書鈔百二十八】笏所以記事防忽忘同

天子搢珽

天子笏曰珽珽直無所屈也五經異義【並隋書十二】五經要義【禦覽六百九十二】

冠朱組纓

諸侯朝服之冠士之端之冠諸侯之冠弁此三冠與周天子委皃形制相同張鎰三禮圖【聶崇義圖三】

惟君有黼裘以誓省

諸侯黼裘以誓田雜羔狐爲黼文也五經要義【初學記二十六】

大裘

大裘不覆反本以質也同【禦覽六百九十四】

君衣狐白裘

天子狐白諸侯狐黃大夫狐蒼士羔皇疏【校宋疏四十】

羔裘

凡六冕之裘皆黒羔裘也故司服云祭昊天大裘而冕以下冕皆不云裘是皆用羔裘也劉氏【校宋疏四十】

大夫以魚須文竹

以魚須及文竹爲笏盧注【校宋疏四十】文眉貧切劉音【影宋本集韻一】用文竹及魚班也崔疏【影宋本釋文十二】及魚須同【注疏本音義】及魚頒同【錢希白南部新書辛】以魚須飾文竹之邊隠義【影宋本釋文十二】以魚頒同【南部新書辛】

其中博三寸

博二寸禮圖【隋書十二】

韠

舜之所制裳前之蔽也五經要義【北堂書鈔百二十八】

肩革帶

有章印則於革帯佩之阮圖【通鑑音注百七十四】

於大夫所有公諱無私諱

但爲公家諱不得爲私家諱也盧注【通典一百四】謂士與大夫言有音字同巳祖禰名字皆不得諱辟敬大夫故不重敬庾氏【校宋疏四十】

廟中不諱

不諱新君厭於祖禰也盧注

教學臨文不諱

教詩書典籍教訓也臨文謂禮文也詩書執禮皆雅言故不諱禮執文行事故言文也同【並通典一百四】

有衝牙

衝居中央牙是兩邊之璜皇疏【禮書十九】

立容徳

徳音置徐音【釋文十二】蓋如有所置物於前也同【影宋本集韻七】

明堂位

朝諸侯於明堂之位

明堂卽太廟也天子太廟上可以望气故謂之靈臺中可以序昭穆故謂之太廟圓之以水似璧故謂之辟廱古法皆同一處近世殊異分爲三耳盧注【詩疏十六之五】明堂古者天子布政之宮在國南十里之內七里之外黃帝享百神於明庭是也唐虞爲五府夏謂太廟爲世室殷人謂路寢爲重屋周人謂五府爲明堂夏后氏一堂殷人爲五室南面三階五室者象地載五行也五行生於四明故每室四達一室八窻周人有圓屋九月大享五帝於明堂心爲天子明堂或以明獨以一室外傳【禦覽五百三十三】

脯鬼侯

鄴西有九侯城蓋鬼侯國是司馬彪注【寰宇記五十六】九與鬼聲相近庾氏【校宋疏四十一】

朱幹玉戚冕而舞大武

王者樂有先後各尙其徳也以文得之衣繡衣持羽毛而舞五經通義【北堂書鈔一百七】以武得之先武樂持朱幹玉戚而舞同【萟文類聚四十一】朱幹玉戚所以增威武也戚斧幹楯也玉取其徳幹取其仁明當尙徳行仁以斷斬也同【通典百四十五】

犧象

犠尊飾以牛象尊飾以象於尊腹之上畫爲牛象之形阮圖【禮書九十五】

叔之離磬

無句叔之別名皇疏【禮書百二十】

喪服小記

斬衰

凡言斬衰者以六寸之布廣四寸爲衰帖於心前剪而不緝也外傳

齊衰

齊之言齊也同【並禦覽五百四十七】

男子免而婦人髽

男子婦人皆吉屨無絇其服皆白布深衣鄭喪服變除注【校宋疏四十二】

祖父卒

父死未殯而祖父死服祖以周旣殯而祖父死三年此謂嫡子爲父後者也父未殯服祖以周者父屍尙在人子之義未可以代重也賀循喪服要記【通典九十七】

庶子不爲長子斬不繼祖典禰故也

此但別庶子而下言不繼祖者謂庶子身不繼禰故其長子爲不繼祖合而言之也譙周五經然否論劉智喪服釋疑庶子父𨿽沒猶不爲長子三年以已不繼祖也賀循喪服要記【並通典八十八】言不繼祖與禰欲明死者之父不繼祖與禰非據死者之身庾氏【校宋疏四十二】

妾從女君而出則不爲女君之子服

謂俱有過而出女君爲其子服嫌妾當從服故言不也盧注非屬從故不服王注【並通典八十七】

再期之喪

三年周喪歳數沒閏射慈喪服變除圖

九月七月之喪

九月以下數閏同【並通典一百】

三年而後葬者必再祭

謂逢變三年後乃葬者虞祔後必行小祥大祥祭也盧注

不同時而除喪

不同者異月也謂葬後一月練後一月大祥也除重服宜有漸間一月若異時矣故言不同時者但不同月耳王注【並通典一百三】

生不及祖父母諸父昆弟而父稅喪已則否

謂父客他所子生服竟乃歸父追服子生所不見恩淺不追服也盧注謂父與祖離隔子生之時祖父母已死故曰生不及祖父母若至長大父稅服已則不服也諸父伯叔也昆弟諸父之昆弟也王注【並通典九十八】

降而在緦小功者則稅之

凡屈不得服者皆有心喪之禮小功以下不稅服乃無心喪耳劉智喪服釋疑【通典八十一】

妾爲君之長子與女君同

與女君喪長子俱三年盧注【通典八十九】

夫爲人後者其妻爲舅姑大功

從夫而服不論識前舅姑與否熊疏【疏三十三】

男子冠而不爲殤婦人笄而不爲殤

女年十五笄盧注【通典九十一】男子防娶必冠女子防嫁必笄禮之則從成人不爲殤譙周喪服圖【禦覽五百四十】

惟主喪者不除

或問蕭太傅久而不葬惟主喪者不除今則或十年葬主喪者除不答曰所謂主喪者獨謂子耳𨿽過期不葬子義不可以除石渠禮論【通典一百三】其下子孫皆不除也以主喪爲正耳余親者以麻各終其月數除矣盧注【校宋疏四十三】

其餘以麻終月數者除喪則已

蕭太傅云以麻終月數者以其未葬除無文節故不變其服爲稍輕也已除喪服未葬者皆至葬反服庶人爲國君亦如之宣帝制曰防葬服喪衣是也石渠禮議【通典一百三】

諸侯弔必皮弁錫衰

夫王弔三公及三孤弁絰錫衰弔六卿弁絰錫衰弔大夫弁絰疑衰弔士弁絰緦衰弔畿內諸侯弁絰緦衰謝玆喪服圖【禦覽五百六十一】

大傳

王者禘其祖之所自出以其祖配之

夏正郊天者王者各祭所出帝於南郊卽大傳所謂王者禘其祖之所自出以其祖配之是也義宗【舊唐書二十一】

殊徽號

徽章也號所以書之於綏若夏則書其號爲夏也盧注徽謂旌旗斿也王注【並通典五十五】

別子爲祖繼別爲宗

天子之子稱王子王子封諸侯若魯衛是也諸侯之子稱公子公子還自仕食采於其國爲卿大夫若魯公子季友者是也則子孫自立此公子之廟謂之別子爲祖則嫡嫡相承作大宗百代不絕薛綜述鄭氏禮五宗圖

繼禰者爲小宗

大宗之庶子則皆爲小宗小宗有四五代而遷已身庶也宗禰宗已父庶也宗祖宗已祖庶也宗曽祖宗已曽祖庶也宗髙祖宗已髙祖庶也則遷而惟宗大宗耳同

有小宗而無大宗者

謂君無嫡弟以庶弟爲小宗王注謂君之諸弟同庶者君命庶長爲眾庶之宗則名小宗則服大功九月者是也範宣禮論難母妻則無服女公子服宗亦與男同謝徽喪服要記注

有大宗而無小宗者

謂大宗一子無小宗王注謂君有同母弟命以爲宗則羣庶昆弟宗之則名大宗服齊衰九月者是也禮論難母弟𨿽貴諸弟亦不敢服旣爲宗主則齊衰九月其母則小君也其妻齊衰三月如大宗也以母弟之貴故也謝徽喪服要記注

有無宗

謂君一身也王注謂公子惟已而已則上不敢宗君下無昆弟宗已者是也禮論難

亦莫之宗者

謂君有一弟爲宗無宗之者也王注

爲其士大夫之庶者宗其士大夫之適者公子之宗道也

其士大夫之嫡者此爲諸侯別子之後也或母弟之子孫或庶弟之子孫位爲大夫者各祖別子爲始祖各宗其嫡爲大宗嫌庶子小宗之後猶不得爲嫡故通稱嫡以明後代皆應同正也曹述初集解【並通典七十三】

少儀

【注】不斥人

不斥主人南公【疏三十五】

不翣也

翣扇也盧注【釋文十二】𨿽熱不敢搖扇也同

則擁矢

尊者委四矢於地一一取以投卑者不敢委於地悉執之也隠義

加夫襓

依廣雅夫襓木劍衣謂以木爲劍衣者若今刀防熊疏【並校宋疏四十五】

兔爲宛脾

宛於月翻鄭音【宋本羣經音辧三】

學記

足以謏聞

謏所六切徐音【影宋本集韻九】

其必由學乎

學者覺也人生也皆稟五常之正性故聖人修道以教之使其發學不失其性也外傳【禦覽五百三十三】

家有塾

三王教化之宮總名爲學夏爲學校校之言教也殷爲庠周爲序周家人兼用之故鄕爲庠裏爲序家爲塾五經通義【禦覽五百三十五】

大學始教

天子諸侯皆有大學小學大學在西有虞氏之學曰庠亦謂之米廩夏曰序殷曰瞽宗周曰辟雍外傳【禦覽五百三十三】

彊而弗抑

彊其良翻沈重音【釋文十三】

【注】師尙父西面

王在賓位師尙父主位故西面王庭之位若尋常師徒之教則師東面弟子西面與此異也皇疏【校宋疏四十五】

樂記

物使之然也

物事也謂哀樂喜怒和敬之事感人而動見於聲王注【史記注二十四】

噍以殺

噍音樵徐音【影宋本集韻三】

宮爲君

居中總四方王注

商爲臣

秋義斷同

角爲民

春物並生各以區別民之象也同

徵爲事

夏物盛故事多同【並史記注二十四】

羽爲物

冬物聚故爲物同【史記索隠八】

淸廟之瑟

於淸廟中所鼓之瑟王注【史記注二十四】

【注】畫疏之使聲遲也

瑟兩頭有孔畫疏之疏通也使兩頭孔相連而通孔小則聲急孔大則聲遲故云使聲遲也熊疏

而俎腥魚

其牛羊之俎至薦熟之時皆烹之而熟薦腥魚則始末不烹故云而俎腥魚也同【並校宋疏四十七】

有遺音者矣

未盡音之極王注

物至知知然後好惡形焉

事至以智知之然後情之好惡見同

好惡無節於內知誘於外不能反躬天理滅矣

內無定節智爲物所誘於外情從之動而失其天性同

人爲之節

以人爲之節言得其中也同【並史記注二十四】人爲猶爲人也言爲人作法節也庾疏【校宋疏四十七】

則流

流遁不能自還王注

則離

離析而不親同【並史記注二十四】

大樂與天地同和

樂貴和而上質五經通義【北堂書鈔一百五】

故事與時並

有其時然後得立其事王注

名與功偕

有功然後得受其名同

論倫無患

言能合道論中倫理而無患也同

則此所與民同也

自天子至民人皆貴禮之和樂之和以事鬼神先祖也同【並史記注二十四】

功成作樂

所以禁奢侈滌邪志通中和也樂者所以象徳表功因事之宜五經通義【初學記十五】

不相沿樂

五帝三皇樂所以不同何樂以象徳有優劣故不同同【北堂書鈔一百五】

居鬼

品處人鬼之志孫注

天地官矣

各得其位也王注

樂著大始

著明也明大始謂法天也同

而禮居成物

成物謂地也居亦謂法也同【並史記注二十四】

古經解鉤沈卷十三

欽定四庫全書

古經解鉤沈卷十四

長洲余蕭客撰

禮記四

樂記【下】

以歌南風

南風育養民之詩也王注

其舞行綴逺

逺以象民行之勞同

其舞行綴短

近以象民行之逸同【並史記注二十四】

大章

按五行鉤命決云伏羲樂爲立基神農樂爲下謀祝融樂爲祝續熊疏【校宋疏四十八】章明也民樂堯徳大明故名樂曰大明皇疏【通鑑音注四十七】

咸池備矣

黃帝樂所以爲咸池者何咸皆也施也黃帝時道皆施於民五經通義【初學記十五】包容浸潤行化皆然故曰備矣王注【史記注二十四】

夏

受命而王者六樂焉以大一樂天以咸池樂地以肆夏樂人以大夏樂四時以大濩樂五行神明以大武樂六律各象其性分而爲之制以樂其先祖五經通義【萟文類聚四十一】

以法治也

作樂所以法其治行也王注

善則行象徳矣

君行善卽臣下之行皆象君之徳同【並史記注二十四】

粗厲猛起奮末廣賁之音作

粗厲亢厲猛起發奮末浸疾廣賁廣大之也王注

勁【經】正

經法也孫注

肉好

古音之洪美王注【並史記注二十四】言音之洪潤同【史記索隠八】

滌濫之音作

滌放蕩濫僭差也同

以繩徳厚

繩法也法其徳厚薄也同

律大小之稱

作樂器大小稱十二律孫注

廣則容姦

其音廣大則容姦僞王注

狹則思欲

其狹者使人思利欲也同【並史記注二十四】

從以簫管

簫編竹爲之長尺有五寸五經通義【初學記十六】

奮至徳之光

天地之道也孫注

動四時之和

四時之化也同

以著萬物之理

著猶誠也同【並史記索八】

淸明象天廣大象地終始象四時周還象風雨

淸明廣大終始周旋皆樂之節奏容儀發動也王注【史記注二十四】

五色成文而不亂

五色者五行之音謂宮商角徵羽之聲和合成文不亂也而云五色因五行之色別廣以明義也崔氏【校宋疏四十八】

八風從律而不姦

八風者八卦之風八風以時至則陰陽變化之道成萬物各以時育生之五經通義【後漢書注六十一】

百度得數而有常

至樂之極能使然耳王注

三步以見方

舞武樂三步爲一節者以見伐道也同

奮疾而不拔

舞𨿽奮疾而不失節若樹木得疾風而不拔同

獨樂其志不厭其道

樂能使仁人獨樂其志不厭倦其道也同【並史記注二十四】樂音嶽庾音【釋文十三】

樂樂其所自生

作樂者緣民所樂於已之徳若舜之民樂其紹堯也周之民樂其伐紂而作韶武也孫注

而禮反其所自始

制禮者本已所由得民心殷尙質周尙文是也同【並史記注二十四】

不殈

殈音溢範音【釋文十三】

則樂之道歸焉耳

樂和陰陽故歸此也孫注

樂師辧乎聲詩

但能別聲詩不知其義故北面而王注

治亂以相

整其亂行節之以相孫注【並史記注二十四】相輔相也王注【釋文十三】

訊疾以雅

赴敵迅疾趨之以雅孫注

姦聲以濫

姦聲淫使人不能自止王注

及優侏儒

俳優短人也同

燕女

燕女歡悅

趨數

音促速而數變也孫注【並史記注二十四】

椌

幹主立冬陰陽終始故聖人像天以制柷形法使死者不恨生者不怨樂記圗【禦覧五百八十二】

鏗以立號

鐘聲髙故以立號王注

石聲磬【硜】

硜聲果勁同【並史記注二十四】鐘聲爲兌石聲爲幹崔氏

絲聲哀

絲聲爲離同【並校宋疏四十九】

竹聲濫

濫會諸音王注【史記注二十四】竹聲爲震崔氏

鼓鼙之聲讙

鼓鞞爲坎同【並校宋疏四十九】

夫武之備戒之已久

班固作漢書髙帝四年作武徳之樂又云髙帝廟中奏武徳文始注云舜之韶舞名秦始皇二十六年攺名五行舞注云五行木周舞髙帝六年攺名文始五行之舞案此知有攺樂之法也任預禮論條牒【禮書二十二】

發蹈厲之已蚤

厲疾也備戒已久至其發作又疾也王注

及時事也

欲令之事各及時同

致右憲左

右膝至地左膝去地也同

聲淫及商

聲深淫貪商同

非武音也

言武王不獲已爲天下除殘非貪商同

則旣聞命矣

聞命謂言是孫注

夫樂者象成者也

象成而爲樂王注

總幹而山立

總持幹盾山立不動同

大公之志也

志在鷹同

武亂皆坐

武亂武之治也皆坐以象安民無事也同

而南

誅紂已而南同

而南國是疆

有南國以爲疆界同

而分周公左召公右

分陜東西而治同

復綴以崇

以象尊崇天子同【並史記注二十四】以象尊崇天地同【初學記十五】

天子夾振之而駟伐

振威武也四伐者伐四方與紂同惡者一擊一刺爲一伐也同

分夾而進事蚤濟也

分部而並進者欲事早成同

建櫜

所以能櫜弓矢而不用者將率之士力也故建以爲諸侯謂之建櫜也同

而郊射

郊有學宮可以習禮也同【並史記注二十四】

左射貍首

貍之取物則伏下其頭然後必得言射亦必中如貍之取物矣舊解【校宋疏四十九】

則易直子諒之心

易平易直正直子諒愛信也王注

故徳煇

徳煇明惠也孫注

理髮諸外

理言行也同

故禮主其減【謙】

謙自謙損也王注

樂主其盈

盈充气志也同

禮減而進

禮自減損所以修徳進業同

樂盈而反

樂充气志而反本也同【並史記注二十四】反謂曲終還更始也孫注【史記索隠八】

故禮有報

報謂禮尙往來以勸進之同【困學紀聞五】以進爲報王注【史記注二十四】

雜記上

寡君不祿

聞人通漢問云記曰君赴於佗國之君曰不祿夫人曰寡小君不祿大夫士或言卒死皆不能明戴聖對曰君死未曰不祿旣葬曰薨又問屍服卒者之上服士曰不祿言卒何也聖又曰夫屍者所以象神也其言卒而不言不祿者通貴賤尸之義也通漢對曰屍象神也故服其服士曰不祿諱辭也孝子諱死曰卒石渠禮議【通典八十三】

布衰

以三升半布爲衰長六寸廣四寸綴於衣前當胸上後又有負版長一尺六寸廣四寸皇疏【校宋疏五十】

不反服

所適尊卑同反服舊君王注【通典九十】

雜記下

祥因其故服

衣黃裳戴徳喪服變除【鄭注十二】

王父母兄弟世父叔父姑姊妹子與父同諱

王父母之兄弟伯父叔父姑姊妹皆父之所諱也王注

與從祖昆弟同名則諱

同名同從祖昆弟所諱之名也從祖昆弟之父小功之親也於禮不諱妻名重則諱之同【並通典一百四】

已𨿽小功旣卒哭可以冠

已大功卒哭可以冠孫注【通典五十六】

正月日至可以有事於上帝

正者冬至之日祭昊天上帝於圜丘諸侯不祭天外傳【郡覧五百二十七】

喪大記

復

人之精气曰魂形體謂之魄合陰陽二气而生也形勞則神逝死則難復生也孝子之心不能忍也故升屋而招其魂神也神智無涯也鬼者復於上也气絕而收其神使反復於體也外傳【禦覧五百四十九】

皆升自東榮

榮音營鄭眾【宋本羣經音辧三】劉音【影宋本釋文十三】

始卒

始弔朝端之服也皮弁絰素弁而加環絰也始死而往朝服者主人未變賓未可以變也賀循喪服要記【禦覧五百六十一】

祭法

禘黃帝

禘者祭名禘者帝也事尊明禘故曰禘盧注【舊唐書二十一】禘者諦也同【冊府元龜五百九十】

燔柴於泰壇

凡祭天神各有二玉一以禮神一則燔之禮神者訖事卻收祀神者與牲俱燎義宗【舊唐書百六十四】

埋少牢於泰昭祭時也

王莽時劉歆孔昭以爲易震防等六子之卦爲六宗漢武卽位依虞書禋於六宗禮用大社至魏明帝時詔令王肅議六宗取家語宰我問六宗孔子所宗者六埋少牢於大昭祭時相近於坎壇祭寒暑王宮祭日夜明祭月幽禜祭星雩禜祭水旱禮論【周禮疏十八】尙書禋於六宗禋有三義禋者煙也潔也精也禋者燔柴升煙於天以气聞達潔取淨潔以表無穢之理精者取祭者精懃之意六宗之神先儒所釋義各不同義𨿽不同亦各有通孔光劉歆謂六宗者乾坤之六子取水火雷風川澤能生萬物故禋祀以報謂之六宗馬昭難云凡八卦者所以生育萬物若祭卦便因祭八卦豈但祭六明非六卦也意謂劉孔之意所以但六者以子不能成父之業故生物之功由於六子合據成功而報故舎乾坤而不祭也鄭云宗者星辰司中司命風師雨師此謂六宗也王肅難云星則五緯之星合爲一位辰則十二月之會次又合爲一位名實不相副也司中司命文昌第五第四星而別爲兩位文昌之星獨分爲二五緯之星所主各異合而爲一於義不安尋鄭本意以五星十二次各共成功故各合爲一司中司命所司有一不其成功故分爲二王肅六宗亦以四時其成嵗功得合爲之一宗鄭以十二次五星各其成嵗則何以不得各合爲一王此難無通義也義宗【山堂考索前集三十五】

祭寒暑也

祭六宗之禮寒暑有往來之期可退則祭禳卻之命退應至而不至則祭求之命至故春則送寒而迎暑秋則送暑而迎寒義宗【宋本禦覧十八】

祭日也

王者所以因郊祭日月星辰風伯雨師山川何以爲皆有功於民故祭之也皆天地之則神從官也緣天地之意亦欲及之故嵗一祭之禮日出於南門外禮月四瀆於北門外禮山川丘陵於西門外禮風伯雨師於東門外禮各卽其位也以示明之其祭之柰何乎曰祭日者懸祭月者毀祭風者明祭雨者布祭山川者沈各象其貌也五經通義【郵覧五百二十九】

逺廟爲祧

將祧而去之故曰祧五經異義【禦覧五百二十九】

有二祧

謂文武盧植說文【校宋疏十七】祧者五世六世之祖王注【宋書五十五】

去祧爲壇去壇爲墠

皆藏於祖廟五經異義【禦覧五百二十九】

享嘗乃止

諸侯立五廟又兩廟降於天子不月祭也王肅

大夫立三廟

天子之大夫盧注

曰王考廟

大夫無祖考廟惟別子爲宗者有祖考廟然有祖考廟者無皇考廟也王肅

官師

中下士也同【並通典四十八】

大社

天子大社王社諸侯國社侯社制度柰何曰社皆有垣無屋樹其中以木有木者土主生萬物萬物莫善於木故樹木也五經通義【魏書五十五北史四十二】五經通議【冊府元龜五百八十】有木者主土生萬物五經通義【通誌百五十】社者五土之神也稷者百谷之神也天子爲天下

之人立社爲太社壇方五丈諸侯爲境內之民立社曰國社地之勢有禮生物各隨所宜九州之人各居其土食有利者各報祭之籍田之後則告五穀五穀旣登又報功也國以民爲大人以食爲大故建國君民先命立社也地廣谷多不可徧祭故於國城之內立壇祭之貌之也日用甲尊之也惟天子祭天地諸侯社稷而已外傳

王社

籍田中爲千畆報功也五經通義【並禦覽五百三十二】

置社

州長職曰以嵗時祭祀州社是二千五百家爲社也駁五經異義【校宋疏五十五】今之里社是也王注【宋書十七】

中霤

七祀中之五門戶竈行中霤卽勾芒等五官之神配食者勾芒食於水祝融食於火該食於金修及防食於水勾龍食於土馬融注【通典五十一】

泰厲

如周杜伯鬼有所歸乃不爲厲王注【宋書十七】如周社同【傳咸表晉書十九】

故祀以爲稷

稷壇在社西俱北鄕並列同營共門任預禮論條牒【孝經疏二】

祭義

天子爲籍千畝

天子籍田千畝孟冬啟蟄旣郊之後率公卿大夫而親耕焉所以先百姓而致孝敬五經通義【萟文類聚三十九】籍蹈也言親自蹈履於田而耕之五經要義【後漢書注】

【二】籍者借也天子耕千畝但三推發耒三岱而止借民力治之所耕之谷藏之神倉以事天地宗廟神祗人鬼之用也天子以身先天下以建寅之日而郊郊而後耕郊用辛日而耕用亥日享先農而後籍田外傳【禦覽五百三十七】

祀乎明堂

祭用純漆俎瓦樽文於郊質於廟止一獻周捨禮疑義【北史六十】

右社稷而左宗廟

文家右社稷左宗廟何文家握地而王地道長久得事宗廟以有社稷故右之也質家左社稷右宗廟社皆有壇者飾也五經通義【禦覽五百三十二】

祭統

出田邑

月令所記非一王之制凡稱古者無逺近之限未知夏封諸侯何代之典秋祭田邑夏乎殷乎而王據月令以非祭統鄭宗祭統而疑月令無乃俱未通哉莫若通以三代說兩氏而不俱一也束晳五經通論【通典七十一】

孔子閒居

天降時雨

雨者輔時生養均徧故謂之雨禮統【宋本禦覧十】

山川出云

云者運气布恩普也同【萟文類聚一】

坊記

故堂上觀乎室

祭祀之時在堂上者觀望在室之人以取法沈重義疏【校宋疏五十九】

不下漁色

【疏闕文】漁色謂漁人取魚中网者皆取之譬如取美色中意者皆取之若漁人求魚故云漁色諸侯當外取不得下向國中取卿大夫士之女

婦人疾問之不問其疾

【疏闕文】謂不問其疾所委曲若問其委曲嫌似媚故不丁寧但問增損而已

恐事之違也

【疏闕文】謂恐此女人於昬事乖違【並校宋五十九】

中庸

鮮能知味也

張華辧酢師曠知薪符郎爲靑州刺史善能知味食雞知棲半露食鵞知其黑白失名異義【校宋疏六十】

追王大王王季

太王王季之父也美大故號之王季文王之父也太王實始翦商王季綏和文王懷保王業所興故追王也三妣亦同尊其號盧注【通典七十二】

所以序昭穆也

祭有昭穆所以別父子逺近長幼親疎之序而無亂也禮統【山堂考索前集二十九】

或生而知之

生而知之者上也問曰孰生而知之乎答曰聖人二儀旣判懸象列暉八風有序四气錯禦覽日月而達陰陽之數消搖八節俯仰黃彌綸天地之體窮竟有生之機瞻天爲師用醒已心故曰生知不亦審乎五經鉤沈【初學記十七】

斯昭昭之多

【疏闕文】昭昭狹小之貌【校宋六十】

一卷石之多

捲音權李軌音【釋文十四】苦逺切範宜音【影宋本集韻五】

貨財殖焉

【注誤字】皆合少成多自小致大【校宋注疏本注六十】

純亦不已

【疏誤字】此一節明至誠不已則能從微至著從小至大

禮儀三百

【疏闕文】周禮有三百六十官

威儀三千

【疏闕文】卽儀禮行事之威儀

故曰苟不至徳至道不凝焉

【疏闕文】古語先有其文今夫子旣言三百三千待其賢人始行故引古語証之苟誠也不非也苟誠非至徳之人則聖人至極之道不可成也俗本不作非也【並校宋六十】

故君子尊徳性

【疏闕文】此一經明君子欲行聖人之道當須勤學前經明聖人性之至誠此經明賢人學而至誠也尊敬此聖人道徳之性自然至誠也【校宋六十一】

表記

先王諡以尊名

有徳則諡善無徳則諡惡故𨿽君臣可同五經通義【晉書二十】諡者死後之稱累生時之行而諡之生有善行死有善諡所以勸善戒惡也諡之言列其所行身𨿽死名常存故謂諡也同【萟文類聚四十】

緇衣

公孫尼子所作劉獻【釋文十四】

問喪

當室則免而杖矣

董子當室謂年十五以上若世子生則杖故曾子問云子衰杖成子禮是也戴徳【校宋疏五十二】

服問

如外宗之爲君也

外宗外女之嫁於卿大夫者也爲君服周王注【通典八十一】

間傳

期而小祥

小祥中衣黃爲裏縓爲領袖緣縓者紅之多黃者也葛喪服變除祥者吉也故衰裳無負版及心前衰崔凱

要絰不除

去首絰同

又期而大祥

二十五月大祥祭主人夕爲期朝服縞冠訖祭而受以布深衣十五升外無哭者謂哀至入卽位而哭也杜預喪服要集【並通典八十七】

有事其縷無事其布曰緦

凡言有事其縷者先加灰錫治其麻縷爲布則不治外傳【禦覧五百四十七】

投壺

矢以柘若棘毋去其皮

矢大七分或言去其皮節舊說【校宋注疏本注六十五】或以棘取無節同【注疏本注疏脫五十八

字】此亦正篇之後記者之言也【校宋六十五】

儒行

【疏誤字】儒者濡也以先王之道能濡其身【校宋六十六】

儒有席上之珍以待聘

【注誤字】席猶鋪陳也鋪陳往古堯舜之善道以待見問也大問曰聘【校宋注疏本注六十六】

大學

明堂靈臺辟雍大學同實異名盧注【牛議隋書四十九通誌百六十】學制有二一云制與明堂同體五室四堂在一基之上四方堂則以其方名學中央堂謂之大學二云凡三學之法有四郊及國中在東郊曰東學並方名之在國中謂之大學崔靈恩【通典五十三】

聽訟吾猶人也必也使無訟乎無情者不得盡其辭大畏民志

【疏誤字】聽訟吾猶人也必也使無訟乎者是夫子之辭無情者不得盡其辭大畏民志是記者釋夫子無訟之事然能使無訟則是異於人也而云吾猶人者謂聴之時備兩造吾聽與人無殊故云吾猶人也但用意精誠求其情僞所以使無訟也

此謂知本

【疏誤字】意爲行本旣精誠其意是曉知其本【並校宋六十七】

人之其所親愛而辟焉之其所賤惡而辟焉之其所畏敬而辟焉之其所哀矜而辟焉之其所敖惰而辟焉【校宋注疏本六十七】

【注】時謂觀射父昭奚卹也

【疏闕文】知有觀射父昭奚卹者案戰國義云楚王築壇昭奚卹等立於壇上楚王指之謂秦使曰此寡人之寶故知有昭奚卹等也謂賢爲寶者案史記云引之者證爲君長能保愛善人爲寶也

若有一个臣防防兮

【疏闕文】此秦穆公誓辭云羣臣若有一耿介之臣斷斷然誠實專一謹慤兮是語辭古文尙書爲猗言有一介之臣其心斷斷猗猗然專一

孟獻子曰

【疏闕文】此一經明治國家不可務於積財若務於積財卽是小人之行非君上之道

不畜聚斂之臣

【疏闕文】言卿大夫之家不畜聚斂之臣使賦稅什一之外徴求采邑之物也故論語云百乘之家是也

寧有盜臣

【疏誤字】以盜臣但害財聚斂之臣則害義也【並校宋六十七】

冠義

冠者禮之始也

冠嘉禮也冠者首服旣加而後人道備故君子重之以爲禮之始矣五經要義【政和五禮靳儀十一】

端

【疏誤字】端上士則裳【校宋六十八】

昬義

和於室人

【注誤字】室人謂女妐女叔【校宋注疏本注六十八】

鄕飲酒義

聖也

【疏誤字】聖之言生也以生物言之則謂之聖【校宋六十八】

射義

故天子之大射

【疏誤字】畿外諸侯以下賓射其侯無文約大射諸侯旣同天子張三侯則賓射亦同天子用五正三正二正之侯其鄕大夫射亦用三正二正之侯【校宋六十九】

喪服四制

三月而沐

小祥祭則櫛稍自飾崔凱【通典八十七】

古經解鉤沈卷十四﹤經部﹐五經總義類﹐古經解鉤沈﹥

欽定四庫全書

古經解鉤沈卷十五

長洲余蕭客撰

春秋左傳一

春秋

序孔子覽史記就是非之公素王之法賈逵序【宋本疏一】書稱期三百六旬有六日以閏月定四時成嵗允

釐百工庶績咸熙是以天子必置日官諸侯必置日禦世修其業以考其術舉全數而言故曰六日其實五日四分之一日日行一度而月日行十三度十九分度之有畸日官當會集此之遲疾以考成晦朔錯綜以設閏月閏月無中气而北斗邪指兩辰之間所以異於他月也積此以相通四時八節無違乃得成歳其微密至矣得其精微以合天道事敍而不悖故傳曰閏以正時時以作事事以厚生生民之道於是乎在然陰陽之運隨動而差差而不已遂與歷錯故仲尼丘明毎於朔閏發文蓋矯正得失因以宣明歷數也桓十七年日食得朔而史闕其日單書朔僖十五年日食而史闕朔與日故傳因其得失並起時史之謬兼以明其餘日食或歷失其正也莊二十五年經書六月辛未朔日有食之鼓用牲於社周之六月夏之四月所謂正陽之月也而時歷誤實是七月之朔非六月故傳云非常也惟正月之朔慝未作日有食之於是乎有用幣於社伐鼓於朝此非用幣伐鼓常月因變而起歷誤也文十五年經文皆同而更復發傳曰非禮明前傳欲以審正陽之月後傳發例欲以明諸侯之禮也此乃聖賢之微防先儒所未諭也昭十七年夏六月日有食之而平子言非正陽之月以誣一朝近於指鹿爲馬故傳曰不君君且因以明此月爲得天正也劉子駿造三統歷以修春秋春秋日食有甲乙者三十四而三統歷惟一食曆術比諸家旣最疎又六千餘嵗輒益一日凡嵗當累日爲次而無故益之此不可行之甚者班固前代名儒而謂之最密非徒班固也自古以來諸論春秋者多述謬諸或造家術或用黃帝以來諸歷以推經傳朔日皆不得諧合日食於朔此乃天驗經傳又書其朔日可謂得天而劉賈諸儒說皆以爲月二日或三日公違聖人明文其蔽在於守一元不與天消息也余感春秋之事嘗著歷論極言歷之通理其大指曰天行不息日月星辰各運其舎皆動物也物動則不一𨿽行度大量可得而限累日爲月以新故相序不得不有毫毛之差此自然理也故春秋日有頻月而食者曠年不食者理不得一而算守恆數故歷無不有差失也始失於毫毛而尙未可覺積而成多以失朢朔晦則不得不攺憲以從之書所謂欽若昊天歷象日月星辰易所謂治歷明時言當順天以求合非爲合以驗天者也推此論之春秋二百餘年其治歷變通多矣𨿽數術絕滅還尋經傳微防大量可知時之違謬則經傳有驗學者固當曲循經傳月日日之食以考朔晦也以推時驗而皆不然各據其學以推春秋此無異度已之迹而欲削他人之足也余爲歷論之後至咸寧中善算李修夏顯依論體爲術名幹度歷表上朝廷其術合日行四分之數而微增月行用三百嵗攺憲之意二元相推七十餘嵗承以彊弱彊弱之差蓋少而適足以逺通盈縮時尙書及史官以干度與太始歷參校古今記注幹度歷殊勝今其術具存時又並考古今十歷以驗春秋知三統歷之最疏也今具列其時得失之數又據經傳微防證據及失閏防考日辰朔晦以相發明爲經傳長歷諸經傳證據及失閏時文字謬誤皆甄發之𨿽未必其得天蓋春秋當時之歷也學者覽焉杜預長歷【注補後漢書二】如周官有調人私怨之官劉兆調人序【六經奧論序】惜乎微言久絕通儒不作遺文所存三傳而已傳已互失經防注又不盡傳意春秋之義幾乎泯滅惟聖作則譬如泉源苟涉其流無不善利在人賢者得其深者其次得其淺者若文義隠密是虛設大訓誰能通之故春秋之文簡易如天地焉其理著明如日月焉但先儒各守一傳不肯相通互相彈射仇讐不若詭辭迂說附防本學鱗雜米聚難見易滯益令後人不識宗本因注迷經因疏迷注黨於所習其俗若此老氏曰大道甚夷而人好徑信矣故知三傳分流其源則同擇善而從且過半矣歸乎允當亦何常師今公羊谷梁二傳殆絕習左氏者皆遺經存傳談其事迹翫其文彩如覽史籍不復知有春秋微防嗚呼買櫝還珠豈足怪哉余輒考覈三傳舎短取長又集前賢注釋亦以愚意裨補闕漏商得失研精宣暢期於浹洽尼父之志庶幾可見疑殆則闕以俟君子謂之春秋集傳集注又撮其綱目撰爲統例三卷以輔集傳通經意焉所以剪除荊棘平易道路令趨孔門之士方軌康衢免涉於險難也啖助集傳集注序【陸淳集傳纂例】解春秋者國史所記人君動作之事左史所記爲

春秋右史所記爲尙書鄭六萟論【公羊疏一】春秋者救時之獘革禮之薄何以明之前志曰夏政忠忠之獘野殷人承之以敬敬之獘鬼周人承之以文文之獘僿救僿莫若以忠復當從夏政夫文者忠之末也設教於本其獘猶末設教於末獘將若何武王周公承殷之獘不得已而用之周公旣沒莫知攺作故其頺獘甚於二代以至東周王綱廢絕人倫大壊夫子傷之曰虞夏之道寡怨於民殷周之道不勝其獘又曰後代𨿽有作者虞帝不可及已蓋言唐虞淳化難行於季末夏之忠道當變而致焉是故春秋以權輔正以誠防禮正以忠道原情爲本不拘浮名不尙狷介從宜救亂因時黜陟或貴非禮勿動或貴貞而不諒進退抑去華居實故曰救周之獘革禮之薄也古人曰殷變夏周變殷春秋變周又言三王之道如循環太史公亦言聞諸董生曰春秋上明三王之道公羊亦言樂堯舜之道以俟後聖是知春秋參用二帝三王之法以夏爲本不全守周典禮必然矣啖集傳春秋因史制經以明王道其指大要二端而已興常典也著權制也故凡郊廟喪紀朝聘搜狩昬取皆違禮則譏之是興常典也非常之事典禮所不及則裁之聖心以定褒貶所以窮精理也精理者非權無以及之故曰可與適道未可與立可與立未可與權是以遊夏之徒不能贊一辭趙匡集傳【並纂例一】

三傳

先儒以春秋之有三傳若天之有三光劉軻三傳指要序【玉海四十】

左傳

【序】故錯舉以爲所記之名也

春貴陽之始秋取陰之初賀道養春秋序注【宋本疏一】舊史遺文

【附正疏誤字】言遺者舊史已沒策書遺畱【並宋木一】

此蓋春秋新意

分變例新意以爲二事劉寔春秋序注【宋本疏一】

則西周之美可尋

【附補疏闕文】成王𨿽暫至洛邑還歸鎬京及幽王滅於西周平王東遷洛邑因謂洛邑爲東周謂鎬京爲西周【宋本一】

隱公

諡法云隠拂不成曰隠杜預釋例【呂祖謙春秋集解一】幽厲𨿽衰雅未爲風逮平王之東人習余化苟有善惡當以周法正之故防自平王之季以隠公爲始所以拯薄勉善救周之獘革禮之失啖助春秋統例【白孔六帖八十八】

傳以聲子

聲子之諡非禮也服防注【通典一百四】

爲魯夫人

有文在手爲魯疑不得若此劉【廣川書跋二】

是以隠公立而奉之

隠公攝立爲君奉桓爲太子鄭泉春秋條例隠立桓爲太子奉以爲君賈逵解詁【並宋本附正注疏二

誤字】隠公繼室之子當嗣世【宋注疏本注二】

【元年】經春王正月

公羊以魯隠公爲受命王黜周爲二王后名不正則言不順言不順則事不成今隠公人臣而虛稱以王周天子見在上而黜公侯是非臣名而言順也如此何以笑子路率爾何以爲忠信何以爲事上何以誨人何以爲法何以全身賈逵左氏傳義【公羊疏一】春秋所以重一統者四海九州同風共貫正王道之大範也廼以月次正正次王王次春春次年年次元斯五者編年紀事之綱領也故書王以統之在乎尊天子卑諸侯正升黜勸懲作一王法爲萬代規俾其禮樂徵伐不專於諸侯也故用隠之元統平之春存平之正得不書乎王歟苟曰周書始命之王則二年復書何王必不然也平王明矣斯公羊之短左氏谷梁得其實矣陳嶽春秋折衷【山堂考索續集十二】

公及邾儀父

名重於字故君父之前自名朋友之接自字杜例【宋本疏二】儀父亦名也魯季孫行父晉荀林父亦以父爲名趙集傳【陸淳春秋集傳辧疑一】

鄭伯

鄭姬姓周厲王子宣王母弟桓公友之後也杜預春秋世族譜【宋本疏一】周厲王母弟桓公友之後同【宋庠國語補音三】幽王無道友徙其人於虢鄶之間遂有其地同【通鑑音注一】

克段於鄢

若云鄭段出奔則鄭伯但有逐弟之名而無殺弟之志啖集傳【陸淳春秋集傳微防上】鄢當作鄔鄭地也在緱氏縣西南至十一年乃屬周左氏曰王取鄔劉蒍防之田於鄭是也傳寫誤爲鄢字杜注云今頴川鄢陵誤甚矣按從京至鄔非逺又是鄭地所以有兵眾故曰克若逺走至鄢陵已出境則無復兵眾何得云克又傳曰自鄢出奔共卽自鄔過河向共城爲便路若已南行至鄢陵卽不當奔共也趙集傳【辧疑一】

【注】鄭在滎陽宛陵縣西南

【疏闕文】河南郡有宛陵縣又有新鄭縣於漢則宛陵新鄭各自爲縣【宋本二】

天王

畿內稱王諸夏稱天王賈逵春秋三家經訓詁【谷梁疏十三】

來歸惠公仲子之賵

仲子惠公之母啖集傳【辧疑一】惠公仲子聖辭也虛仝春秋摘微【文獻通考百八十二】

傳不書卽位

魯十二公國史盡書卽位仲尼修之乃有所不書顏氏春秋【疏二】潁容釋例【宋本疏二】恩深不忍則傳言不稱恩淺可忍則傳言不書劉歆賈逵潁容【並宋本疏二】

制

鄭地京相璠春秋土地名【水經注二十二】

請京

京鄭都邑賈逵【史記注四十二】

過百雉

百雉爲長三百丈方五百步古春秋左氏說【朱校宋本禮記疏五十九】雉長三丈馬融春秋三家同異王肅注【並宋本疏二】韓詩說五堵爲雉左氏說三堵爲雉一雉之墻長三丈五經異義【宋本疏二】古周禮說天子城髙七雉隅髙九雉公之城髙五雉隅髙七雉侯伯之城髙三雉隅髙五雉都城之城髙皆如子男之城髙同【周禮疏四十一】或云周亦九里城則公七里侯伯五里子男三里駁五經異義【同上】天子之城髙九仞公侯七仞伯五仭子男三仭五經異義【初學記二十四】

出奔共

共國名賈逵

於城潁

鄭城同【並史記注四十二】

不及黃泉

天地黃泉注地中故曰黃泉服虔【文選注二十八】

爲潁谷封人

潁谷鄭地賈逵【史記注四十二】

士逾月

士禮三月而葬今左氏云逾月於義左氏爲短膏肓禮人君之喪殯葬皆數來月來日士殯葬皆數死

月死日尊卑相下之差數故士大夫俱三月其實不同箴膏肓【並朱校宋本禮記疏十二】

攺葬惠公

攺備禮也賈逵

公弗臨

葬嗣君之事公弗臨言無恩禮曰攺葬緦也同

葬故有闕

言是以禮闕故同【並禦覽五百五十三】

【二年】經莒人入向

克內曰入陸希聲春秋通例

鄭人伐衛

聲罪致討曰伐同【並程端學春秋本義一】

【三年】經宋公和卒

凡諸侯同盟名於載書朝防名於要約聘告名於簡牘故於卒赴可知而紀也非此則否示詳愼也趙集傅【纂例三】

盟於石門

石門齊地今濟北盧縣故城西南六十里有故石門去水三百步京相璠春秋土地名【水經注八】

傳爲平王卿士

卿士之有事者六卿也賈逵

王子狐

周平王之子同

取溫之麥

溫周地名蘇氏邑也同【並禦覧四百八十】

潢污

不泄謂之污服虔【文選注四十五】

得臣之妹

得臣齊世子名居東宮同【詩疏三之二】

石碏

衛上卿賈逵【史記注三十七】

【四年】經遇於淸

今濟北東阿東北四十里有故淸亭卽春秋所謂淸者也土地名【水經注八】

會宋公陳侯蔡人衛人伐鄭

衛使宋爲主使大夫將故敍衛於陳蔡下服防【詩疏二之一】

於濮

濮陳地賈逵【史記索隠十一】服虔【史記注三十七】

傳將修先君之怨於鄭

隠二年鄭人伐衛是也同

以除君害

公子馮將爲君之害同【並詩疏二之一】

阻兵

【疏闕文】阻訓恃也【宋本三】

以賦

賦兵也以田賦出兵故謂之賦服虔【詩疏二之一】

使右宰醜

右宰醜衛大夫同【史記注三十七】

【五年】經於棠

棠魯地陳魚而觀之賈逵【史記注三十三】棠在魯部內云本宋地蓋魯宋之界上也杜例【集解二】

衛師入城

東郡廩丘縣南三十里有故郕都土地名【水經注二十四】

考仲子之宮

考者成室之名趙集傳【辧疑十】

傳天子用八

天子八八服注

諸侯用六

諸侯六八同

大夫四

大夫四八同

士二

士二八同【並宋書十九】

而行八風

按樂緯云坎主冬至樂用管艮主立春樂用塤震主春分樂用鼔巽主立夏樂用笙離主夏至樂用坤主立秋樂用磬兌主秋分樂用鐘幹主立冬樂用柷敔此八方之音沈文阿義疏【宋本疏三】

叔父

諸侯稱同姓大夫長曰伯父少曰叔父服注【詩疏九之三】

【七年】經滕侯卒

滕國春秋後七世爲秦所滅滕自叔繡以下至公丘二十一世釋例【程復心孟子年譜】

【八年】經遇於

今濟陰句陽縣小城陽東五里有故亭土地名【水經注二十四】

【傳注】近許之田

別有許邑邑自名許非由近許國始名爲許劉規杜【宋本疏四】

傳先配而後祖

祖祖道之祭應先爲祖道然後配合今乃先爲配合而後乃爲祖道之祭鄭注大夫以上無問舅姑在否皆三月見祖廟之後乃始成昬故譏鄭公子忽先爲配匹乃見祖廟賈逵服防【並朱校宋本禮記疏二十六】

因生以賜姓

炎帝姓姜太皥之所賜也黃帝姓姬炎帝之所賜也故堯賜伯夷姓曰姜賜禹姓曰姒賜契姓曰子賜稷姓曰姬著在書傳駁五經異義【通鑑音注二百四十七】

【九年】經於防

【注闕文】在瑯邪華縣東南【宋注疏本注四】

諸侯以字

公之母弟則以長幼爲氏貴適統伯仲叔季是也庶公子則以配氏爲字尊公族展氏臧氏是也服防【宋本疏四】

【十一年】經十有一年

十盈則更始以奇從盈數故言有也幹寶函義【宋本疏四】

公薨

周公歸政就臣位乃死何得記崩隠公見死於君位不稱薨云何箴膏【朱校宋本禮記疏四十一】

傳爭長

先登授玉服注【儀禮疏十】

周之宗盟

宗盟尊盟賈逵【路史前紀注八】同宗之盟服防宗伯屬官掌作盟詛之載辭故曰宗盟孫毓義注同宗之盟則無與異姓何論先後孫毓賈服異同略【並宋本疏四】

異姓爲後

若王官之伯主盟則異姓爲後其餘則否也杜例【朱校宋本禮記疏七】

於郲

今滎陽東四十里有故釐城土地名

向

或云河內軹西有地名向今無杜例【並水經注七】河內軹西有向而無城疑爲蘇田土地名【路史國名紀甲】

隤

河內修武縣北有故隤城實中今世俗謂之皮垣方四百步實中髙八丈際陂北隔水一十五里俗所謂蘭丘也方二百步西一十里又有一丘際山世謂之勅丘形狀相類疑卽古攢茅也同【水經注九】

使營莵裘

莵裘魯邑營莵裘以作宮室欲居之以終老也服防

鐘巫

祭名也賈逵

館於寪氏

館舎也寪氏魯大夫服防【並史記注三十三】

桓公

【元年】傳宋華父督

戴公之孫服防

目逆

目者極視睛不轉也同【並史記注三十八】

美而艶

古者大夫皆乘車其妻固當乘之不可在路而見其貌蓋以舊言孔父義形於色故誤以爲女色之色也啖集傳【孫覺春秋經解一】

【二年】經取郜大鼎於宋

郜鼎之名猶如和氏之璧封父之繁弱之類啖集傳【辧疑二】

傳十一戰

一戰鄭圍其東門二戰取其禾三戰取邾四戰邾鄭伐宋入其郛五戰伐鄭圍長葛六戰鄭以王命伐宋七戰魯敗宋師於菅八戰宋衛入鄭九戰伐戴十戰鄭入宋十一戰鄭伯以虢師大敗宋賈逵【史記注三十八】

是以淸廟

肅然淸靜謂之淸廟同【詩疏十九之一】

大路

總名也如今駕駟髙車矣尊卑俱乘之其朱飾有差服防【注補後漢書二十九】

越席

結括艸以爲席同不緣也王肅【並史記注二十三】

鞶厲

鞶大帶服氏【朱校宋本禮記疏三十八】

鍚鸞和鈴

鸞在鑣和在衡同【史記注二十三】

三辰旂旗

三辰謂日月星旂旗九旂之總名同【儀禮疏十】

遷九鼎於雒邑

今河南有鼎中觀同【書疏十五】

師服

晉大夫賈逵【史記注三十九】

士有子弟

士卑自以其子弟爲僕祿不足以及宗是其有子弟也服注【儀禮疏十三】

侵陘庭之田

陘庭翼南鄙邑名賈逵【史記注三十九】

【三年】經公子翚如齊逆女

公子翚公子遂叔孫僑如爲君逆夫人皆以非禮書翚遂公子而行防禮尢不可也啖集傳【纂例二】

傳韓萬

曲沃桓叔之子莊伯弟賈逵【史記注三十九】晉爲大夫以韓爲氏服防【詩疏十八之四】

【四年】經公狩於郎

四時之田其事各殊其名亦異春以閱武擇材故以搜爲稱夏以爲苗除害故以苗爲名秋則順天時以殺物故以狝爲義冬則狩禽獸以習獸故以狩爲目以爲微事不謹則大事不立故毎愼於微而王徳全矣趙集傳【鄭玉春秋經傳闕疑三】

傳書時禮也

【疏誤字】以時合禮知地非禮也【宋本六】

【五年】經春正月甲戌

甲戌下當記陳佗作亂之事今傳脫之趙集傳【辧疑二】

齊侯鄭伯如紀

自此適彼曰如

蔡人衛人陳人

言人者時陳亂無君則三國皆大夫也故稱人服防【詩疏三之三】

大雩

言大雩者別於山川之雩賈逵【谷梁疏三】夏祭天名也雩逺也逺爲百谷求膏雨也服注【注補後漢書五】

傳旝動而鼓

旝發石車也失名說【宋本禦覧三百三十七】

啟蟄而郊

一說郊祀天祈農事雩祭山川而祈雨也服注【注補後漢書五】魯祭天以孟月祭宗廟以仲月同【朱校宋本禮記疏十八】

龍見而雩

龍角亢也謂四月昬龍星體見萬物始盛待雨而大故雩祭以求雨也同【注補後漢書五】

【六年】經大閱

簡車馬於廟也賈注【公羊疏四】

子同生

不稱太子者書始生賈注【朱校宋本禮記疏二十六】莊公生當乙亥之嵗建申之月春秋長歷【通典一百五】

傳侵隨

隨姬姓賈注【史記注四十】

接以太牢

接者子初生接見於父服防【禦覧百四十六】

公問名於申繻

申繻魯大夫賈逵【史紀注三十三】

宋以武公廢司空

武公名司空廢爲司城服注【朱校宋本禮記疏十四】

古經解鉤沈卷十五

欽定四庫全書

古經解鉤沈卷十六

長洲余蕭客撰

春秋左傳二

桓公【下】

【七年】傳名賤之也

傳曰要結外援好事鄰國以衛社稷又云服於有禮社稷之衛谷鄧在南地屬衡嶽以越棄疆楚逺朝惡人卒至滅亡故書名以賤之杜駁論先儒自謂一凖丘明之傳今僻陋之語傳本無一文杜何所凖馮知其僻陋傳又稱莒之辭陋而經無貶文谷鄧僻陋何以書名此杜義不通衛冀隆難杜氏春秋【宋本疏七】

【八年】經春正月己夘烝

案周禮四時之祭皆用四仲之月此正月則夏之仲冬何爲不得烝而云過時也又傳無過時之文明知直爲再烝而瀆也秦道靜釋衛氏難杜【同前】

凡郊祀各有其時苟得其時則國之常禮國之常禮則不書之於冊也夫所書者或志其過時或刺其失禮皆非徒然故啟蟄則郊之時也龍見則雩之時也始殺則嘗之時也閉蟄則烝之時也周以建子爲嵗首夏以建寅爲嵗首夫啟蟄者則夏之春周之夏也龍見者則夏之夏周之秋也始殺者則夏之秋周之冬也閉蟄者則夏之冬周之春也春秋用周正以建子爲嵗首書正月烝則夏閉蟄而烝得其時矣旣得其時則是國之常禮其何以書之書之者爲五月復烝也五月復烝一則失其時二則失其禮正月烝正也五月烝不正也書其正以譏其不正左氏謂非過時而書得其防公羊譏亟近之谷梁謂冬事春興逺矣陳嶽春秋折衷【山堂考索續集十二】

遂逆王后於紀

先儒爭此義鄭康成據毛詩義以文王親迎爲證據文王乃非天子不可爲證考之大體固無自逆之道問曰夫子對哀公云爲天地社稷宗廟之主非謂天子乎答曰魯有郊天祀地之禮故云爾何得言天子之禮乎趙集傳【纂例二】

【九年】經曹伯使其世子射姑來朝

桓公子莊公射姑服防【禦覧百四十六】

傳賔之以上卿禮也

曹伯有故使其太子攝而朝曲禮曰諸侯之嫡子攝其君未誓於天子則以皮帛繼子男諸侯之上卿之禮也上卿出入三積食三牢一享一食宴之也同

初獻

初獻酒如獻爵

樂奏

樂奏人上堂也同

而嘆

太子嘆而哀樂也同

施父

魯大夫同【並同】

【十一年】經宋人執鄭祭仲

公羊祭仲之權是也若令臣子得行則閉君臣之道賈逵長義【公羊疏五】執大夫例稱人通例

鄭忽出奔衛

忽太子也兄也正也突公子也弟也非正也忽旣立則祭仲之君以君臣之義顚則扶之危則持之力不足則死之又知突在宋非防非聘爲宋所誘其無謀甚矣往而被執不能死節歸立厲公折衷【並本義五】

傳君多內寵

言庶子有寵者多服防

宋雍氏

雍氏黃帝之孫姞姓之後爲宋大夫賈逵

有寵於宋莊公

爲宋正卿故曰有寵服防【並史記注四十二】

【十四年】經宋人以齊人蔡人衛人陳人伐鄭

不用我師而用彼師曰以趙集傳【經解四】

【十五年】經入於櫟

櫟鄭大都服防【史記注四】

傳雍糾

鄭大夫賈逵【史記注四十二】

殺檀伯

檀伯鄭守櫟大夫服防【水經注二十二】

【十六年】傳構急子

構防其過惡同

使盜待諸莘

莘衛東地同【並詩疏二之三】

【十七年】經夏五月

若登臺而不視朔則書時不書月若視朔而不登臺則書月不書時若𨿽無事視朔登臺則空書時月賈注服注【並朱校宋本禮記疏六十一】

葬蔡桓侯

桓卒而季歸無臣子之辭也蔡侯無子以弟承位羣臣無廢主社稷不乏祀故傳稱蔡人嘉之非貶所也杞伯稱子傳爲三發蔡侯有貶傳亦宜說史書謬誤疑有闕文許淑注【宋本疏七】蔡子賢請諡於王王之策書曰某侯夫子從而書之以譏當時之僭稱公者趙集傳陸淳集傳【並孫覺經解四】

蔡季自陳歸於蔡

蔡季義而後取非如當時之歸者或謀殺或奪正或本非當立國人不順惟蔡季入繼之善美而字之陸淳集傳【經解四】

傳天子有日官諸侯有日禦

日官日禦典歷數者也服注

居卿

是居卿者使卿居其官以主之重歷數也同【並周禮疏二十六】

【十八年】傳通焉

傍淫曰通服防【詩疏二之二】

師於首止

首止近衛之地同【史記注四十二】

逆鄭子

鄭子昭公弟子儀也同【詩疏四之四】

而立王子克

莊王弟子儀賈逵

辛伯

周大夫同【並史記注四】

莊公

【元年】經夫人孫於齊

桓公之薨至是年三月期而小祥公憂思少殺念及於母以其罪重不可以反之故書孫於齊耳其實先在於齊本未歸也賈逵服防蓋魯桓公之喪自齊來服防【並詩疏五之二】

單伯送王姬

天子嫁女秦漢以來使三公主之故呼公主也李瑾春秋指掌碎玉【髙承事物紀原一】

築王姬之館

聖人修述惟重其禮法得其宜則書以是之非其宜則書以刺之有循常而書者有變文而書者循常而書如戰伐災異之類是也變文而書如君氏卒大去其國之類是也循常而書者史冊之舊文也變文而書者聖人之新意也築於外是書莊公變禮得其宜聖人變文示其法也何天子之女下嫁於諸侯則同於諸侯之禮而天子使姬伯遺王子於齊以魯爲主公與齊襄有不同天之讐文公方在諒闇不宜行吉禮於廟以齊之彊以王之尊大義難距廼築館於外上不失尊周之儀中不失敬齊之體下不失居喪之節左氏谷梁得其防公羊之誤折衷【山堂考索續集十二】

王使榮叔來錫桓公命

春秋公羊谷梁說王使榮叔錫魯桓公命追錫死者非禮也死者功可追而錫如有罪又可追而刑耶五經異義【通典七十二】

齊師遷紀郱鄑郚

直取其地不取其民故云遷不云取蘇寛義疏【宋本疏八】

傳文姜出故也

文姜通於兄齊襄與殺公而不反父殺母出隠痛深諱服注

絕不爲親

夫人有與殺桓之罪絕不爲親得尊父之義善莊公思大義絕有罪故曰禮也同【並魏書八十八】

【四年】紀侯大去其國

失國而曰大去何也紀侯賢而無罪怙力者並之故力不足者君子不咎之也不曰出奔所以防紀惡齊也不書滅不絕其祀也趙集傳【微旨下】

傳除道梁溠

溠側嫁翻髙貴鄕公音【釋文十五】

於漢汭

漢出武都沮縣經襄陽至江夏陽安縣入江杜例【讀詩紀二】

【六年】經齊人來歸衛俘

【疏脫字】寶或作字與俘相似【宋本八】

【七年】經星隕如雨

爲奔流者眾如雨之多自漢已來史籍頻有詩曰有女如雲李陵曰謀臣如雨皆言多爾三傳不達此理故悉穿鑿啖集傳【辧疑三本義六】

【八年】傳使連稱管至父

皆齊大夫賈逵【史記注三十二】

戍葵丘

齊西五十里有葵丘地土地名【水經注二十六】

時

七月服防

及

謂後年時同

在公宮

爲妾在宮同

使間公

候公之間隙王肅

齊侯遊於姑棼

姑棼齊地賈逵【並史記注三十二】

遂田於貝丘

貝丘在博昌土地名【水經注五】

公子彭生也

公見彘從者乃見彭生鬼攺形爲豕也服防【史記注三十二】

立而啼

啼呼也同【宋本文選注四】

管夷吾

管仲穆王后杜例【路史後紀注九下】

虐於雍廩

雍林渠丘大夫賈逵【史記注三十二】

【九年】經戰於幹時

今樂安博昌縣南界有時水西通濟其上源出盤陽北至髙苑下有幹時中無水土地名【水經注二十四】

【注】不稱公戰公敗諱之

敗績義在桓十年來戰論中明矣第評書及而已凡公自伐曰公伐某國如莊九年公伐齊納子糾遣大夫伐則曰某伐某國如隠二年無駭帥師入極是也若公不與謀則曰防某師伐某國如桓十六年公防宋書伐鄭公與謀則曰公及某師伐某國如宣四年公及齊侯平莒及鄭莒人不肯公伐莒取向敗績第曰及如僖二十二年及邾人戰於升陘或使微者不列於春秋亦苐曰及桓十七年及齊師戰於奚斯書及者是敗績諱之明矣杜得其防折衷【山堂考索續集十二】

浚洙

洙水在魯城北浚深之爲齊備土地名【水經注二十五】

傳於生竇

生竇魯地句竇賈逵【史記索隠十】

及堂阜

魯北境同

治於髙傒

齊正卿髙敬仲也同【並史記注三十二】

公使弔焉

問凶曰弔同

射南宮長萬

南宮氏萬名宋卿同

【十二年】傳於蒙澤

宋澤名也同

羣公子奔蕭公子禦說奔亳

蕭亳宋邑服防【並史記注三十八】亳在梁國蒙澤縣北薄城中有湯冢凡三亳也杜例【說文系傳十】

使婦人飲之酒

宋萬多力勇不可執故先使婦人誘而飲之酒醉而縛之服防

皆醢之

醢肉醬同【並史記注三十八】

【十三六】經齊人滅遂

隧在蛇丘東北十里土地名【水經注二十四】

冬公防齊侯盟

公谷以桓盟不書日謂齊桓公信著於諸侯桓盟皆不日究其微旨殊不然春秋書內事或系日或系月或系時內事系日如書卒葬嫁娶大災異內事系月如書烝嘗雩望是也內事系時如書搜狩土功是也外事第從赴告而已盟防外事也赴以日則書日斯桓之盟不日者不赴以日也苟曰桓盟不日桓方伯之際亦有書日者桓旣卒之後復有不書日者方伯之際書日則莊二十二年防之盟二十三年扈之盟閔元年姑落之盟僖元年葵丘之盟是也旣卒之後不書日則僖二十八年溫之盟二十九年翟泉之盟文二年隴之盟宣七年黑壤之盟成十八年虛朾之盟是也聊舉大者以明之則知盟防不以月爲義例定矣斯左氏得其實公谷皆誤折衷【山堂考索續集十二】

【十四年】傳及大陵

潁川臨潁縣東北二十五里有故臣陵亭古大陵也土地名【水經注二十二】

【十六年】經防齊侯

左氏谷梁無公字闕文也折衷

【十七年】經鄭詹自齊逃來

凡言逃者皆謂義當畱而竊去者也通例【並本義七】

【十八年】經於濟西

濟水自鉅野至濟北土地名【水經注八】

傳有蜮爲災也

短狐南方盛暑所生其狀如鼈古無今有含沙射入人皮中其瘡如疥徧身濩濩蜮蜮故曰災服防【周禮疏三十四】

【二十年】傳樂及徧舞

徧舞皆舞六代之樂賈逵【史記注四】

【二十二年】經肆大眚

肆放也啖集傳【辧疑四】趙集傳【本義八】

及齊髙徯盟於防

書髙徯罪之也此言凡公與大夫盟但稱某人者言非其罪也齊恃霸主彊使卿與公盟故特書之以示譏趙集傳【微防上】

公如齊納幣

凡防姻合禮者皆不書啖集傳【纂例二】

傳羇旅之臣

羇寄旅客也賈逵【史記注三十六】

翹翹車乘

翹翹逺貌服防【詩疏一之三】

使爲工政

掌百工賈逵【史記注三十二】

臣卜其晝

臣享君必卜示敬愼也服防【詩疏十之一】

有嬀之後

舜居西域本曰嬀汭穎容釋例【禦覽百六十八】

五世其昌並於正卿

言完後五世與卿並列服防

莫之與京

京大也賈逵

遇觀之否

坤下防上觀坤下乾上否同【並史記注三十六】觀爻在六四變而之否同【漢上易叢說】

在其子孫

【疏闕文】或取爻象或取互體【宋本九】

成子得政

君子之人當記其忠之善者劉義疏【宋本疏九】

士蒍

晉大夫賈逵【史記注三十九】

【二十四年】經大夫宗婦覿

宗婦同姓大夫之婦同【詩疏九之二】

【二十五年】經伯姬歸於杞

凡內女歸嫁爲夫人則書但雲歸而不云逆者知自來逆常事不書啖集傳【纂例二】

公子友如陳

庶弟不得稱弟而母弟得稱公子秦伯之弟鍼適晉女叔齊曰秦公子必歸杜例【宋本疏九】

傳嘉之故不名

凡升絀之體惟在爵氏名字而已朝聘之使苟循常禮無升絀名氏如衛侯使寧兪來聘苟有可嘉字以貴之如齊仲孫來𨿽天子之使苟可嘉亦嘉之可絀亦無所避如天王使南季來聘故字之宰咺歸故貶名之左謂結陳好嘉之得其防折衷

非常也

凡書災異多矣大則日月之責小則水旱之災夫陽正之月陰气未作不宜侵陽苟月掩日則臣掩君之象是以伐鼓用幣正陽旣過則一陰生爲災輕也故日食不伐鼓用幣矣得禮之正也如水旱之災則國之常不系於君臣逆順故但書記其爲災而已斯伐鼓用幣者譏非其常也左得其旨同【山堂考索續集十二】

鼓用牲於社

天子之國有泰社東方靑南方赤西方白北方黒上方黃故將封於東方者取靑土封於南者取赤土封於西者取白土封於北者取黑土各取其方土裹以白茅封以爲社此始受封於天子者此之謂主土主土者立社以奉之也春秋大傳【通鑑音注三十八】天子社廣五丈諸侯半之春秋文義【政和五禮新儀九】

公子友如陳

庶弟不得稱弟而母弟得稱公子杜例【宋本疏九】

傳非常也

感精符云立推度以正陽日食則鼓用牲於社朱絲營社鳴鼓脇之左氏云用牲非常明左氏說非夫子春秋於義爲短膏肓用牲者不宜用春秋之通例此防說正陽朱絲鳴鼓豈說用牲之義也防用牲於社者取經完句耳箴膏肓【並朱校宋本禮記疏五十五】

乃城聚

聚晉邑賈逵【史記注三十九】

【二十八年】經築郿

公羊傳謂之微在東平壽張縣西北三十里有故微鄕魯邑也土地名【水經注八】微子國同【路史國名紀丁注】

臧孫辰告糴於齊

無庭實也服注【儀禮疏八】

傳鄭人將奔桐丘

今圗無而桐丘城見存西南去許昌故城可三十五里土地名【水經注二十五】

【三十年】經齊人降鄣

章紀遺邑劉歆章句【路史國名名紀甲】

【三十二年】經公薨於路寢

君必終於正寢以就公卿也大位姦之窺也危病邪之伺也若蔽於隠是使小人女子得行其志也趙集傳【微防上】

傳臨黨氏

黨氏魯大夫任姓賈逵

見孟任

黨氏女同

割臂盟公

割其臂以與公盟服防

圉人犖

圉人掌養馬者犖其名也同【並史記注三十三】

能投蓋於稷門

能投千鈞之重過門之上也同【水經注二十五】

酖之

酖鳥一名運日鳥同

成季奔陳

季友內知慶父之情力不能誅故避其難出奔同【史記注三十三】

閔公

【元年】經齊仲孫來

存鄰國之美者莫過於仲孫髙子陸質集傳【經解七】

傳以滅耿滅霍滅魏

三國皆姬姓服防【史記注三十九】魏在晉之蒲阪同【元和郡縣圖志十二】

分之都城

邑有先君之主曰都同

而位以卿

謂將下軍賈逵

先爲之極

言其祿位極盡於此服防

爲吳太伯

太伯知天命在王季奔吳不反王肅

猶有令名與其及也

𨿽去猶可有令名何與其坐而及禍同

卜偃

晉掌卜大夫郭偃賈逵

萬盈數也魏大名也

數從一至萬爲滿魏諭巍巍髙大也服防

天啟之矣

以魏賞畢萬是爲天開其福同

遇屯之比

震下坎上屯坤下坎上比屯初九變之比賈逵

辛廖

晉大夫同【並史記注三十九】

【二年】經吉禘於莊公

禘者逓也審禘昭穆遷主逓位孫居王父之防同【朱校宋本禮記疏十八】禘王者之大祭也王者旣立始祖之廟又推始祖所自出之帝祀之於始祖之廟而以始祖配之也趙集傳【闕疑十二】

傳於渭汭

隊謂汭也服防【水經注十九】汭入也王注【通鑑音注八十九】

奪卜齮田

卜齮魯大夫賈逵

於武闈

宮中門謂之闈同

間於兩社

兩社者周社亳社也兩社之間朝延執政之臣所在同【並史記注疏誤三十三

字】宗廟社稷在雉門之外分左右廂也【宋本十】

鶴有乘軒者

車有藩曰軒服防【宋本疏十】

齊人使昭伯烝於宣姜

昭伯衛宣公之長庶伋之兄宣姜宣公夫人惠公之母服防【詩疏三之一】

魚軒

魚獸名同【詩疏九之三】

裏克

晉卿李季賈逵

以朝夕視君膳者也

廚膳飲食服防

有守則從

有代太子守則從同

撫軍

助君撫循軍士同

君與國政之所圖也

國政正卿賈逵【並史記注三十九】

君其舎之

舎之置申生勿使將兵服防

不對

裏克不對同【並禦覽百四十六】

教之以軍旅

將下軍賈逵

無懼弗得立

不得立已服防

公衣之偏衣

偏衣偏裻之衣偏異色駁不純裻在中左右各異故曰偏衣同

佩之金玦

以金爲玦也同【並史記注三十九】

聞成季之繇

繇抽也抽出吉凶也同【經典釋文二】

衛文公大布之衣

戴公卒在於此年同【詩疏三之一】

古經解鉤沈卷十六﹤經部﹐五經總義類﹐古經解鉤沈﹥

欽定四庫全書

古經解鉤沈卷十七

長洲余蕭客撰

春秋左傳三

僖公

【元年】傳汶上之田及費

汶陽鄪魯二邑賈逵【史記注三十三】

【二年】經城楚丘

楚丘衛城同【史記索隠十】

冬十月不雨

凡經時不雨告廟則書趙集傳【解疑五】

滅下陽

夏陽虢邑也在太陽東三十里城南服注【水經注四】

傳請以屈產之乘

產生也服虔【公羊疏十】

假道於虞以伐虢

虞在晉南虢在虞南賈逵【史記注三十九】

伐鄍三門

鄍晉別都服注【補注後漢書二十】

【三年】經徐人取舒

舒有五名舒庸舒龍舒鳩舒城其實一也釋例【禦覽百六十九】

傳蕩公

蕩搖也賈逵

【四年】經蔡潰

民逃其上曰瀆同【並史記注三十二】

傳惟是風馬牛

風放也牝牡相誘曰風同【書疏二十】

昔召康公

召公奭服防【史記注三十二】

五侯九伯

五等諸侯九州之伯賈注服注【周禮疏十八】

女實徵之

太公爲王官之伯掌司馬職以九伐之法徵討邦國故得徵之服防【詩疏二之二】

東至於海西至於河南至於穆陵北至於無棣

是皆太公始受封土地疆境所至也同【史記注三十二】舊說無棣在遼西孤竹縣土地名【水注注九】

爾貢包茅不入

包茅菁茅包匭之也以供祭祀賈逵

昭王南徵而不復

周昭王南巡狩涉漢未濟船解而溺昭王王室諱之不以赴諸侯不知故桓公以爲辭責問楚也服防

方城以爲城漢水以爲池

方城山在漢南同【並史記注二十二】皆楚之隘塞同【詩疏二十之四】

死王事

謂朝天子以命用師賈逵

於是有以衮斂

衮斂上公九命服衮也同【禦覽五百五十六】

卜之不吉筮之吉

國之大事先筮後卜筮凶則止不卜崔靈恩【宋本疏十一】

大子祭於曲沃

齊姜廟所在服防【史記注三十九】

【五年】傳遂登觀臺

人君入太廟視朔天子曰靈臺諸侯曰觀臺在明堂之中同【通典四十四】

狐裘蒙茸

蒙茸以言亂貌同

一國三公吾誰適從

三公言君二公子將敵故不知所從同

披斬其袪

袪袂也同【並史記注三十九】

防王大子鄭

惠王以惠後故將廢大子鄭而立王子帶故齊桓帥諸侯防王大子以定其位同【禦覽百四十六】

輔車相依

輔上頷車也與牙相依同【詩疏三之二】

虢仲虢叔

叔同母仲異母三傳異同說【路史後紀注九下】

民不易物惟徳繄物

繄發聲也言黍稷牲玉不易無徳薦之則不見享有徳則言饗言物爲有徳用也服注【詩疏十七之三】

童謡云

【注闕文】兼而志之以爲鑑戒【宋注疏本注十一】

均服振振

袀服黑服也服防【文選注十六】

而修虞祀

虞所祭祀命祀也同【史記注三十九】

【六年】傳使賈華

晉右行大夫賈逵【同上】

鄭所以不時城也

先王之制諸侯無故不造城造城則攻其所造司馬法曰產城攻其所產是也劉【宋本疏十一】

【七年】傳子華由是得罪於鄭

鄭伯罪之也服防【禦覽百四十六】

【八年】經禘於大廟用致夫人

夫人者時君之妻爾且聲姜更無書至處故知因其至特設禘禮以爲榮觀故變文譏之爾趙集傳【辧疑五】

傳不薨於寢

寢謂小寢服防

不殯於廟

廟謂殯宮鬼神所在謂之廟同【朱校宋本禮記疏十三】

【九年】經宋子

凡諸侯在喪而出以喪行者稱子以吉行者稱爵志惡之淺深也趙集傳【微防中】

諸侯盟於葵丘

葵丘地名今鄴西臺是也春秋古地【水經注十】

耋老

七十曰耋服注【詩疏六之三】

防鄭

晉大夫賈逵

故以三公子之徒

三公子申生重耳夷吾同【並史記注三十九】

及髙梁

髙梁晉地服防【史記注三十二】

公謂公孫枝

秦大夫公孫子桑同

【十年】傳周公忌父

周卿士賈逵

狐突適下國

晉所滅國以爲下邑服防

余得請於帝矣

帝天帝請罰有罪同

敝於韓

獘敗也韓晉韓原賈逵【並史記注三十九】

自郢

郢於政切劉昌宗音【影宋本集韻八】

【十二年】傳諸侯城衛楚丘之郛

【疏闕文】不單言衛而言衛楚丘者見楚丘未有郛也【宋本十一】

若節春秋

節時也賈逵春秋聘享之節王肅

陪臣敢辭

陪重也諸侯之臣於天子故曰陪臣服防

舅氏

言伯舅之使賈逵【並史記注四】

【十三年】傳謂百里

秦大夫服防【史記注三十九】

自雍及絳

雍秦國都絳晉國都賈逵【史記注四】

【十四年】傳虢射

惠公舅服防

不孫

孫順同

步禦戎家僕徒爲右

二子晉大夫同

輅秦伯

輅迎也同【並史記注三十九】

火焚其旗

震爲龍龍爲諸侯旗離之震故火焚其旗也服防【宋本疏十一】

饋七牢焉

諸侯饔餼七牢牛一羊一豕一爲一牢也賈逵【史記注五】

【十六年】傳風也

風起於逺至宋都髙而疾故鷁逢風卻退同【史紀注三十八】

齊有亂君將得諸侯而不終

石山嶽之物齊太嶽之而五石隕宋象齊桓卒而五公子作亂宋將得諸侯而治五公子之亂鷁退不成之象後六年霸業退也鷁水鳥陽中之陰象君臣之訟鬩也同【谷梁疏八】

【十七年】傳圉

圉人掌養馬臣之賤者服防

妾

不聘曰妾同【並史記注三十九】

好內

內婦言也同

宋華子

宋華氏之女子姓賈逵

雍巫

雍人名巫易牙字同

因內寵以殺羣吏

內寵如夫人者六人羣吏諸大夫也服防【並史記注三十二】

【十九年】經用之

經文上言防盟下言用之緣盟用之同於牲也趙集傳【辧疑六】

傳乃溝公宮

溝塹也賈逵【史記注三十九】

【二十年】經新作南門

言新有故木言作有新木劉章句【宋本疏十二】言新有故在言作有新在同【疏十四】

傳滑人

滑姬姓之國賈逵【史記注四】

【二十一年】經執宋公以伐宋

聨諸侯之防書之明與楚國共執之宋旣服諸侯復盟於薄以釋之則共執之義顯矣折衷【本義十二】

傳須句

須朐一國二城兩名蓋遷都須昌朐是其本土地名【水經注八】

【二十二年】傳寡君之使婢子

曲禮曰世婦以下自稱婢子婢子婦人之卑稱服防【史記注三十九】

富辰

周大夫同【史記注四】

君未知戰

刺襄公不度徳不量力考異郵襄公大辱師敗於徒信不知權譎之謀不足以交鄰國定逺疆也此是譏師敗也公羊不譏違考異郵矣箴膏肓【詩疏十六之二】

【二十三年】傳以討其不與盟於齊也

十九年諸侯盟於齊以無忘桓公之徳宋襄公欲行霸道不與盟故伐之服注【史記注三十二】

策名委質

古者始仕必先書其名於策委死之質於君然後爲臣示必死節於君也同【史記索隠十八】

司空季子

胥臣臼季也同

出於五鹿

五鹿衛地賈逵【並史記注三十九】今衛國縣西北三十里有五鹿地土地名【水經注五】

二十乘

八十匹賈逵【史記注三十八】

姜氏殺之

恐孝公怒故殺之以滅口服防

其辟君三舎

司馬法從遁不過三舎三舎九十里也賈逵【並史記注三十九】

【二十四年】傳入桑泉取臼衰

桑泉臼衰並在解東南土地名

軍於郇

郇國在解縣東郇瑕氏之墟也服防解縣西北有郇城杜例【並水經注六】

朝於武宮

文公之祖武公廟賈逵【史記注三十九】

逆夫人嬴氏

繆公女服防【史記注五】

上下相蒙

蒙欺也同

以綿上

綿上晉地賈逵

且旌善人

旌表也同【並史記注三十九】

王使伯服遊孫伯

二子周大夫同

而不與厲公爵也

惠王以後之鞶鑑與鄭厲公而獨與虢公王爵服注

又怨襄王之與衛滑也

滑小國近鄭世世服從而更違叛鄭師伐之聴命後自愬於王王以與衛同【並史記注四】

弔二叔之不咸

二叔管蔡鄭條例賈注夏殷之叔世三傳異同說【並詩疏九之二】

雍

今河內出山陽西有故雍城土地名【水經注九】

畢

漢興博物洽聞著述之士前有司馬遷揚雄劉歆後有鄭眾賈逵班固近卽馬融鄭其所著作違義之正者遷尢多間略舉一兩事以言之史記不識畢公文王之子而言與周同姓揚雄著法言不識六十四卦云所從來尙矣潁容例【郡覽六百十八】

防

今野王西北三十里有故防城防臺是也今故城當太行南路道出其中漢武帝封李壽爲侯國土地名【水經注九】有故防城同【通誌四十一】

召穆公

王卿士服注【詩疏十五之二】召康公十六世孫同【詩疏十七之四】

甘昭公

有故甘城在河南城西二十五里土地名今河南河南縣有甘水北入洛同【水經注十六】

及坎埳

鞏東地名坎埳在洞水東同【水經注十五】

【衍字】得罪於母之寵子帶【宋注疏本十二】

【二十五年】經納頓子於頓

【疏脫字誤字】不復言歸歸納不須兩見【宋本十二】

公防衛子

明不失子道服防【朱校宋本禮記疏七】

傳遇黃帝戰於阪泉之兆

阪泉地名同【史記注一】

次於陽樊

陽樊周地陽邑名也同【史記注三十九】樊仲山之所居故名陽樊同【注補後漢書十九黃徹防溪詩話五】

殺之於隰城

隰城在懷縣西南土地名

晉於是始啟南陽

南陽晉地自朝歌以北至中山爲東陽朝歌以南至軹爲南陽三傳異同說【並水經注九】

【二十六年】經至酅

酅齊地折衷【本義十二】

公以楚師伐齊

諸稱以皆小以大下以上非其宜也許淑【宋本疏十二】

傳防子不祀祝融與鬻熊

防楚態渠之孫熊摯之後防在巫山之陽秭歸鄕服防【史記注四十】秭歸歸鄕同【水經注三十四】鬻熊子早卒杜例【路史後紀注八】

【二十七年】傳作三軍

始復成國之禮半周軍也王肅

讓於欒枝

欒賔之孫賈逵【並史記注三十九】

【二十八年】經晉侯侵曹晉侯伐衛

曷爲不言遂非因曹而伐衛異乎侵蔡而伐楚也趙集傳【微旨中】

戰於城濮

城濮衛地賈逵【並史記注三十九】

盟於踐土

踐土鄭地名在河內同

天王狩於河陽

河陽溫也同【並史記注四】服防【水經注五】

傳還自南河濟

南河濟南之東南流河也服防【史記注三十七】

於襄牛

衛地同

非敢必有功也願以間執讒慝之口

子玉非敢求有大功但欲執蒍賈讒慝之口謂子玉過三百乘不能入也同

使宛春

楚大夫賈逵

作王宮於踐土

旣敗楚師襄王自往臨踐土賜命晉侯晉侯聞而爲之作宮服防

駟介

駟馬被甲也同

徒兵

步卒也同

及王子虎

周大夫賈逵

賜之大輅之服

大輅金輅同

彤弓一彤矢伯�弓矢千

彤弓赤�黑弓也諸侯賜弓矢然後徵伐同【並史記注三十九】矢千則弓十服注【詩疏十之一】

秬鬯一卣

秬黑黍鬯香酒所以降神卣器名諸侯賜珪瓚然後爲鬯賈逵

虎賁

天子之卒曰虎賁同

稽首

首至地同【並史記注三十九】

於王庭

王庭是踐土者服防【史記索隠十二】

自爲瓊弁玉纓

謂馬飾同【朱校宋本禮記疏十九】

盟於宛濮

衛地也土地名【水經注八】

作三行

辟天子六軍故謂之三行服防【史記注三十九】

【三十九年】經介葛盧來

不廟受故不言朝啖集傳【纂例四】

傳其音云問之而信

言八律之音聴鳥獸之鳴則知其嗜欲生死可知伯益明是術故堯舜使掌朕虞賈注服注【並周禮疏三十六】

【三十年】傳行李之往來

【疏誤字】本多作理訓之爲吏【宋本十三】

瑕

今河東解縣西南五里有故瑕城土地名【水經注六】

鄭公子蘭出奔晉

鄭逐羣公子故奔晉服防

許之

晉善蘭不忘本國故也同

使待命於東

待命於鄭東同【並禦覽百四十六】

饗冇昌歜

昌歜昌本之菹同

鹽虎形

尅形同【並周禮疏五】

【三十一年】經四卜郊

天子以冬至祭上帝又以夏之孟春祈谷於上帝禮曰祈郊故謂之郊魯以周公之故特得以孟春祈谷於上帝亦謂之郊啖集傳【纂例二】

猶三望

三望分野星國中山川賈注【谷梁疏九】服防【周禮疏十九】

傳四卜郊

天子郊以夏正上旬之日魯之卜三正下旬之日箴膏盲【周禮疏二】

【三十三年】傳餼牽

腥曰餼服注【儀禮疏八】死曰餼同【朱校宋本禮記疏十七】

子墨衰絰

墨變凶賈逵

遂墨以葬文公

非禮也服防【並史記注三十九】

及箕

箕城在陽邑南水北卽陽邑縣故城也土地名

過冀

平陽皮氏縣東北有冀亭杜例今河東皮氏縣有冀亭古之冀國所都也土地名【並水經注六】

斂而葬之鄶城之下

鄶城古鄶國之虛服注【詩疏四之二】

特祀於主

謂在寢同

烝嘗禘於廟

三年喪畢遭烝嘗則行祭皆於廟焉同【並儀禮疏十四】

文公

【元年】傳楚國之舉

舉立也賈逵

忍人也

言忍爲不義服防

又欲立王子職

職商臣庶弟賈逵

能事諸乎

若立職子能事之服防【並史記四】

【二年】經盟於隴

垂隴鄭地今滎陽縣東二十里有故隴城卽此是也土地名【程大呂禹貢山川地理圖】

傳不登於明堂

布政之宮故稱明堂明堂盛兒也五經異義【南齊書九】明堂祖廟服注【通典四十四】告朔行政謂之明堂五經釋例【萟文類聚三十八】明堂太廟凡有八名其體一也潁容例【舊唐書二十一】凡有七名同【文苑英華七百六十二】

禮也

僖公母成風主防得權時之禮箴膏盲【朱校宋本禮記疏九】

【三年】傳取王官及郊

皆晉地不能有服防

封殽屍

封識之賈逵

舉人之周也

周備也服防【並史記注五】

【四年】經夫人風氏薨

父爲長子三年眾子期明無二適也女君卒繼攝其事耳不得復立爲夫人駁五經異義【朱校宋本禮記疏六十四】

傳圍邧新城

新城秦邑新所作城服防【史記注三十九】

【五年】經王使榮叔歸含且賵

【疏闕文】王歸含賵二事而已宰咺又賵而不含不至全無所譏【宋本十四】

傳忽諸

諸辭服防【詩疏二之一】

欒貞子霍伯

欒貞子欒枝也霍伯先且居也賈逵【史記注三十九】

【六年】傳以子車氏之三子

子車秦大夫氏也服防

爲殉

殺人以葬璇環其左右曰殉同【並詩疏六之四】

晉人以難故

晉國數有患難同

辰嬴嬖於二君

辰嬴懷嬴也二君懷公文公同

班在九人

班次也同

何震之有

震威也賈逵【並史記注三十九】

【七年】傳秦康公

康公秦穆公太子防晉出也服防

無衛

衛從兵也同

故有呂卻之難

呂甥卻芮欲焚公宮也同

穆嬴

襄公夫人同

將焉寘此

寘置也同【並禦覽百四十六】此太子同【史記注三十九】

此子也才吾受子之賜

如子善爲教誨此子使之有賢才知人君之道也則吾受子之賜賜猶惠同

不才吾惟子之怨

才而受賜美其教也不才怨子惡其教不至也同【並禦覽百四十六】恐其教導不至王肅【史記注三十九】

言猶在耳

君沒未久其言聲言气尙在耳服防

皆患穆嬴

言諸大夫患穆嬴之言以君顧命之言責巳也同

且畏逼

畏逼迫無置公一云畏他公子相逼迫也同【並禦覽百四十六】

古經解鉤沈卷十七

欽定四庫全書

古經解鉤沈卷十八

長洲余蕭客撰

春秋左傳四

文公【下】

【八年】傳使解

晉大夫服防【史記注三十九】

皆復之

【疏闕文】一人不得言皆知司城官屬悉與來奔還悉皆復也【宋本十四】

【十年】經叔仲彭生

叔仲惠伯服防【史記注三十三】

於承筐

今陳畱襄邑西三十里有故承筐城土地名【水經注二十三】

傳楚子伐麇

麇當陽也穎容例【宋白續通典通鑑音注六十五】

富父終甥

魯大夫服防

摏其喉

摏猶衝同

於子駒之門

子駒魯郭門名同

以命宣伯賈逵

宣伯叔孫得臣子喬如也得臣獲喬如以名其子使後世旌識其功服防

宋武公之世

武公周平王時在春秋前二十五年同

齊王子成父

齊大夫賈逵【並史記注三十三】

於周首之北門

今濟北所治盧子城故齊周首邑也土地名【水經注八】

衛人獲其季弟簡如

獲與喬如同時服防【史記注三十三】

自安於夫鐘

自安猶處也夫鐘邑名同

國人弗徇【循】

循順也同【並禦覽百四十六】

【十二年】經子叔姬卒

時君之女故曰子以別非先君之女趙集傳【本義十五】

戰於河曲

河曲晉地服防【史記注五】

及鄆

瑯邪姑幕縣南四十里員亭故魯鄆邑世變其字非也土地名【水經注二十五】

傳郕人立君

攺立君不問天子也服防

大子以夫鐘與郕邽來奔

郕邽亦邑名也一曰郕邦之家寶圭太子竊之而自安於夫鐘國人以爲不順故郕伯卒而更立君太子以其國寶與地夫鐘來奔也同【並禦覽百四十六】

寡君敢辭玉

【疏闕文】初聘之時其意欲致與主國但主國謙退禮終還之【宋本十五】

取羈馬

晉邑服防【史記注五】

趙有側室曰穿

【疏誤字】穿別爲邯鄲氏趙旃趙勝邯鄲午是其後也【宋本十五】

若使輕者肆焉

肆突言使輕鋭之兵往驅突晉軍失名注【周禮疏三十】

交綏

綏卻也舊說【宋本疏十五】

【十三年】經自正月不雨至於秋七月

聖人之文苟異於常則必有旨常文者史冊之舊文也異於常者筆削之微旨也斯文異於常矣凡旱之爲災多系於夏如竟夏不雨則爲災矣故書旱之常文曰夏大旱是竟夏不雨書爲災也有旨之文則弗然如僖三年書正月不雨夏四月不雨六月雨是旱不竟夏書不爲災也不曰不爲災異第書六月雨則不爲災可知矣斯書自十二月不雨至於七月歷四時而言之又夏在其中則爲災可知矣故不復曰大旱苟亦曰夏大雨則嫌聨春冬之不雨苟備書歷四時不雨而更曰大旱則嫌文之繁斯聖人之旨書旱明矣如書螽蝝有蜮有蜚不曰爲災而災可知也三家俱失其旨折衷得其旨折衷【山堂考索續集十二】

太室屋壞

太廟太室之上屋也服注【隋書四十九】太室太廟之上屋也同【北史七十二通誌一百六十】

傳能賤而有恥

能處賤又且知恥言不可污辱同【白珽湛淵靜語二】

乃使魏壽【讎】余

魏讐余晉之魏邑大夫同【史記注五】

【注】策馬檛

檛鄒華翻王元規春秋音【釋文十六】

卜遷於嶧

嶧山在鄒縣北繹邑之所依爲名也土地名【水經注二十五】

賦載馳之四章

載馳五章屬鄘風許夫人閔衛滅戴公失國欲馳驅而唁之故作以自痛國小力不能救禮婦人父母旣沒不得寧兄弟於是許人不嘉故賦二章以諭思不逺也許人尢之遂賦三章以卒章非許人不聽遂賦四章言我遂往無我有尢也服注【詩疏三之二】

【十四年】經有星孛

孛音渤稽康音【釋文十六】

弗克納

言失之於初而得之於末也愈乎遂也趙集傳【微旨中】

【十五年】傳史佚

周成王太史服注【朱校宋本禮記疏三十九】

【十六年】傳襄夫人

周襄王之姊王姬也同

而不可

鮑不肯也同【並史記注三十八】

【十七年】傳鹿死不擇音

鹿得美艸呦呦相呼至於困迫將死不暇復擇善音急之至也同【宋本疏十五】

於邥垂

邥垂在髙都南同河南新城縣北有邥垂亭杜例【並水經注十五】

【十八年】經秦伯防卒

谷梁傳曰秦伯偃三家經同異【公羊疏十一】

傳而使歜僕

僕禦也賈逵

襄仲

公子遂服防【並史記注三十二】

在九刑不忘

正刑一加之以八議賈注服注【並周禮疏三十六】

謂之八愷

愷和也賈注

謂之八元

元善也同

使主后土

君治九土之宜王肅

昔帝鴻氏

黃帝也賈逵

有不才子

其苗裔讙兜也同

少皥氏

金天氏帝號服防

謂之窮奇

謂共工氏也其行窮而好奇同

謂之檮杌

檮杌凶頑無匹之貌謂鯀也賈逵

縉雲氏

姜姓也炎帝之苗裔當黃帝時在縉雲之官同

投諸四裔

四裔之地去王城四千里同【並史記注一】

以禦螭魅

螭山神獸形或曰如虎而噉虎或曰魅人面獸身而四足賈注服注【並周禮疏二十七】螭魅人面獸身四足好惑人山林異气所生以爲人害服防【史記注一】

遂出武穆之族

出逐也賈逵【史記注三十八】

宣公

【元年】傳尊夫人也

書曰公子公命何以加尊乎不稱公子夫人何以尊乎蓋左氏不知有一事再見者卒名之義故妄爲此說啖集傳【辧疑八】

遇於北林

北林鄭南地服防今滎陽苑陵縣有故林鄕在新鄭北故曰北林也土地名【並水經注二十二】

【二年】傳狂狡輅鄭人

狂狡近於古道膏盲狂狡臨敵拘於小仁忘在軍之禮譏之義合於讖箴膏盲【並詩疏十六之二】

倒防

矢絕於不可追止防執在手制之在人邯鄲五經折疑駁【宋本禦覽三百三十九】

文馬

文貍文也賈逵畫馬也王肅【並史記注三十八】

於思

白頭貌服防【詩疏十五之三】

以雕墻

雕畫也賈逵

胹熊蹯不熟

蹯熊掌其肉難熟服防

使鉏麑

鉏麑晉力士賈逵【並史記注三十九】

田於首山

首山在蒲阪華山之北河曲之中三傳異同說【注補後漢書十九】

宦三年矣

宦官學士也服防【史記注三十九】宦學也同【朱校宋本禮記疏二】

不告而退

不望報同

爲法受惡

聞義則服同

以爲公族

公族大夫服防【並史記注三十九】

爲旄車之族

軞車戎車之倅同【詩疏五之三】

【三年】傳觀兵於周疆

觀兵陳兵於周也同

勞楚子

以郊勞禮迎之也同

貢金九牧

使九州之牧貢金同

鑄鼎象物

象所圖物著之於鼎賈逵【並史記注四十】

螭魅罔兩

魁怪物罔兩木石之怪服防【周禮疏二十七】

載祀

載辭也祀年也商曰祀賈逵【史記注四十】

於郟鄏

郟山名鄏地邑也土地名【水經注十六】

燕姞

姞南燕姓賈逵

與已蘭

蘭香名同

而祖也

伯儵南燕祖同

以是爲而子

以是蘭也爲汝子之名王肅【並史記注四十二】

【四年】傳公子宋與子家

二子鄭卿賈逵

子公之食指

第二指服防【並史記注四十二】俗所謂啑鹽指也同【宋本疏十六】

師於漳澨

澨杜預曰水際及邊地名也土地名【程大昌禹貢論下】

【十一年】經盟於辰陵

潁川長平有故辰亭同【水經注二十二】

傳使封人

封人司徒之屬官失名注【周禮疏二十九】

申叔時

楚大夫賈逵【史記注三十六】

書有禮也

若以納亂臣爲有禮孰爲非禮啖集傳【辧疑九】

【十二年】經同盟於淸丘

在今東郡濮陽縣東南三十里

傳卜臨於大宮

臨哭也賈逵

且巷出車

陳於街巷示𨿽困不降必欲戰也同

守碑者

埤城也同【並禦覽四百八十】

入自皇門

皇門鄭城門同

鄭伯肉袒牽羊

示服爲臣也同【並史記注四十】

孤不天

不爲天所祐同【禦覽四百八十】

其俘諸江南

江水出汶山升遷縣岷山經南郡江夏至廣陵入海杜例【讀詩記二】

潘尫

楚大夫師叔字也賈逵

子良

鄭公子同【並禦覽四百八十】

內姓選於親外姓選於舊

【疏闕文】於親內選賢於舊內選賢

【注】坎變爲兌是法敗

【疏闕文】坎變爲兌是爲水不流水不流則爲法不行【並宋本十七】

分爲二廣廣有一卒

左右廣各十五乘百人爲卒言廣有一卒爲乘也服防

卒偏之兩

五十人曰偏二十五人曰兩廣旣有一卒爲承承有偏偏有兩故曰卒偏之兩同【並周禮疏二十八】

掉鞅

掉女教切徐邈音【影宋本集韻八】

脫扃

扃橫木校輪間服注【影宋本釋文十七】

【十五年】經宋人及楚人平

春秋襄公與楚爭伯故相攻伐至斯方已宋楚皆大國非有內外也非有升降也𨿽曰楚非中國自入春秋久矣凡書盟防戰伐皆與中國等公羊意謂曷以人宋而不人楚苟人之則宜俱人之苟國之則宜俱國之稽其體例凡盟防戰伐君在不稱君而稱人則貶也大夫在不稱大夫而稱人亦貶也苟非戰伐盟防苐書其國則一稱君一稱臣是爲升絀一曰大夫一曰人亦爲升絀苟非此例則以國敵國人不爲升絀矧宋楚之平亦何所絀歟聖人以其不系升絀苟曰宋人及楚楚平則爲文之繁故簡而書之斯左氏谷梁得其實公羊之誤折衷【山堂考索續集十二】

初稅畝

人年三十受田百畝以食五口五口爲一戶父母妻子也公田十畝廬舍五畝成田一頃十五畝八家而九頃二十畝共爲一井廬舍在內貴人也公田次之重公也私田在外賤私也井田之義一曰無泄地气二曰無費一家三曰同風俗四曰合巧拙五曰通貨財因井爲市交易而退故稱市井也春秋井田記【後漢書注七十六】一曰無泄天時地气同【史繩祖學齊占畢三】

蝝生

蝝蝗子董仲舒蚍蜉子劉歆【並釋文十七】

【傳注】幸其冬生不爲物害

按此類生訖便爲災如蠶而食葉也但爲秋中之螽未息冬又生子重重爲災故書趙集傳【辧疑八】

傳伯宗

晉大夫賈逵【史記注三十九】

髙下

猶屈伸也失名注

含垢

含忍也垢恥也同【並禦覽四百九十五】

登諸樓車

樓車所以窺望敵軍兵法所謂云梯也服防

無霣

隕墜也同【並史記注四十二】

而奪黎氏地

黎侯之國同【詩疏二之二】

【脫字】爾用而先人之治命【唐石經十一】

【十七年】傳庶有豸【鳩】乎

鳩丈尒切徐音【影宋本集韻五】

公孫歸父

襄仲之子服防

傳以失大援者仲也夫

援助也仲殺適立庶國政無常鄰國非之是失大援助也同【並史記注三十三】

成公

【元年】經作丘甲

司馬法云九夫爲井四井爲邑四邑爲丘馬一匹服注【朱校宋本禮記疏五十九】司馬法云四邑爲丘有戎馬一匹牛三頭是曰匹馬丘牛四丘爲甸甸六十四井出長轂一乘馬四匹牛十二頭甲士三人步卒七十二人戈楯具備謂之乘馬同【詩疏十三之二】谷梁謂士農工商爲一丘今丘作甲是使四人皆作甲以爲非正爲見之淺歟公羊謂四丘爲甸甸出甲士三人今乃使一丘之地出甲士斯近之亦未盡其旨噫苟如是二說則必書曰丘出甲必不曰作丘甲也究其旨謂之丘甲者丘則賦之本名加之以甲則賦之總號非獨爲出甲矣周禮九夫爲井四井爲邑四邑爲丘丘出戎馬一疋牛三頭斯賦則魯賦之本名也四丘爲甸甸六十四井出長車一乘戎馬四疋牛十二頭甲士三人步卒七十二人此甸所賦今使丘出之故曰丘甲左氏謂譏重斂得其旨折衷【山堂考索續集十二】

【二年】經戰於鞌

鞌齊地名同【史記注三十二】

公及楚人

公與外大夫盟例不書公而此書之譏公棄晉從楚也趙集傳【微旨下】

傳請曲縣

諸侯軒縣闕南方形如車輿失名注【周禮疏二十三】

請八百乘

六萬人賈逵

師至於靡笄之下

靡笄山名同【並史記注三十二】

【異字】旦辟左右【唐石經十二】

逢丑父

齊大夫賈逵【史記注三十二】

將及華泉

華不注山下泉水也土地名【水經注八】

擊馬陘

馬陘齊地賈逵【史記注三十二】馬陵一作馬陘同【於欽齊乘二】

必以蕭同叔子

蕭附庸子姓同

盡東其畝

欲令齊隴畝東行服防【並史記注三十二】

使爲邢大夫

邢晉邑賈逵

【三年】傳晉作六軍

初作六軍僭王也同【並史記注三十九】

【五年傳注】野饋曰餫

【疏闕文】俱是在野皆以野言之

【六年經注】魯人自鞌之功至今無患

【疏闕文】鞌在二年今始立武宮故云【並宋本十八】

傳沃饒而近盬

土平有漑曰沃鹽盬也服防【水經注八】

澮

出平陽絳縣西入汾釋例【說文系傳二十一】

【七年】傳使爲行人於吳

行人掌國賔客之禮籍以待四方之使賔大客受小國之幣辭服防【史記注三十一】

【八年】經晉侯使韓穿來言汶陽之田歸之於齊

汶陽者本魯之田而齊取之成二年鞌之戰齊師敗績齊使國佐於晉紀獻玉石與地以和之晉使齊歸我汶陽之田至斯齊晉未有釁隙齊復求汶陽於晉晉復使我還齊苟曰使我使歸之則必書曰晉侯使韓穿來歸汶陽之田於齊矣而曰來言汶陽之田非脇之明矣窮其旨是和好之言使我徐徐自歸於齊不使齊魯復有怨隙然考其情不無臨制聽其言則宛且遜聖人爲魯故不書其情而書其言斯左氏谷梁得其實公羊之誤折衷【山堂考索續集十二】

宋公使公孫壽來納幣

不稱主人母命不通故稱使婦人無外事服注【儀禮疏二】

傳異姓則否

諸侯直云備酒漿何得有異姓在其中箴膏盲【影宋單本谷梁疏八】

【九年】傳南冠

楚冠也賈逵【禦覽六百八十五】

【十年】經乃不郊

不郊則是免牲也其文𨿽殊其旨無異折衷【本義十九】

傳膏之下

釋者爲膏規仕【宋本疏十八】

【十三年】經宋公衛侯

宋公衛侯先君未葬而稱爵譏其不稱子賈注服注【並朱校宋本禮記疏七】

傳受脤於社

左氏說脤社祭之肉盛之以蜃宗廟之肉名曰膰五經異義【周禮疏十八】

使呂相

晉大夫賈逵【史記注三十九】

戮力

戮音畱稽康音【國語補音一】

又欲闕剪我公室

【疏闕文】正義曰闕爲缺損剪爲滅削言欲損害晉之公室【宋本十九】

不佞

佞才也不才者自謙之辭服注【論語疏三】

【注】宜言寡人稱君誤也

呂相𨿽奉君命兼有已語規杜【宋本疏十九】

【十四年】傳稱族

左氏以豹違命故貶之而去族箴膏盲【宋本疏十九】

【十五年】傳晉三郤

郤錡郤犫郤至賈逵

【十六年】經戰於鄢陵

鄢陵鄭之東南地也服防【並史記注三十九】

於沙隨

在梁國寧陵縣北沙陽亭是也杜例【水經注二十三】

曹伯歸自京師

曹伯不名自京師故也此言諸侯在他國者則是失地之君故反國則名之今曹伯在京師王不黜之則是不失國故不名也啖集傳【微旨下】

傳至於鳴鴈

鳴鴈在雍丘縣西北杜例【水經注二十三】

蹲甲

蹲才丸切鄭音【宋本羣經音辧一】

有韎韋之跗注

跗謂足跗注屬也袴而屬於跗賈注服注【並周禮疏二十一】

敢告不寧

楚王云無乃傷乎恐其傷也答云敢告不寧告其身不傷耳魏犫云不有寧也以傷爲寧此與魏犫相似規杜【宋本疏十九】

及瑕

瑕楚地土地名【水經注二十三】

古經解鉤沈卷十八﹤經部﹐五經總義類﹐古經解鉤沈﹥

欽定四庫全書

古經解鉤沈卷十九

長洲余蕭客撰

春秋左傳五

成公【下】

【十七年】經同盟於柯陵

不重言諸侯見尹子單子與盟通例

用郊

猶用幣於社因史之文也指掌碎玉【並本義十九】

壬申

十一月丁亥朔六日壬辰長歷【宋本疏十九】六日壬申同【疏二十八】

傳士燮卒

昔周公之隆天不出妖地不出孽陰陽和調災害不生武王有疾周公植璧珪願以身代武王疾愈周公不夭由此言之死不可請偶自天祿欲盡矣非果死左氏以爲果死因著其事以爲信然於義左氏爲短膏盲【公羊疏二十一】

師於汝上

汝出汝陽縣大盂山至汝陰褒信縣入睢杜例【讀詩記二】

夢涉洹

洹出汲郡林慮縣東北至信成入張甲河同【說文系傳二十一】

不敢占也

聲伯惡瓊瑰贈死之物故畏而不言服防【詩疏六之四】

公遊於匠麗氏

匠麗氏公外嬖大夫在翼者賈逵【史記注三十九】

【十八年】傳於淸原

中牟縣西有淸陽亭杜釋地【水經注二十二】

襄公

【元年】傳於洧上

洧水名服防【史記注三十九】

【二年】經六月庚辰鄭伯睔卒

書於六月經誤長歷【宋本疏二十】

遂城虎牢

不書取許其城也趙集傳【微旨下】

【三年】傳帥組甲

以組綴甲賈注【宋本疏二十】服注【初學記二十二禮書百十六】以組爲甲三傳異同說【宋本文選注五】

被練

練爲甲裏卑者所服馬融注【初學記二十二】

【注】當時君子

【疏闕文】諸言君子論議往事多自丘明自言托之君子此傳君子謂子重亡多於獲楚人以君子之言咎責子重不得爲後世君子【宋本二十】

於耏外

今臨淄惟有澅水西北入沛卽地理誌曰如水矣耏如聲相似土地名【水經注二十四】

亂行

行陳也賈逵【史記注三十九】

【四年】傳金奏肆夏之三

【疏闕文】肆遂也夏大也言遂於大位謂王位也【宋本二十】

恃其射也

羿之先祖世爲先王射官故帝賜羿弓矢使司射賈逵【書疏七】

滅斟灌及斟尋氏

斟灌斟尋夏同姓也夏后相依斟灌而國故曰滅夏后相也同【史記注三十一】

官箴王闕

【疏闕文】每官各爲箴辭以戒王若箴之療疾故名箴焉言官箴者各以其官所掌而爲箴辭【宋本二十】

武不可重

重猶大也言武事不可大任服防【宋本疏二十】

【六年】傳同盟故也

用同盟之禮蓋繼好之義也杜例【宋本疏二十】

【八年】傳尊晉侯也

尊晉侯則季孫亦不當書但言防而已且魯君與他國大夫防例皆書人何獨尊晉侯乎啖集傳【辧疑九】

【九年傳注】刑器刑書

【疏闕文】恐其爲火所焚當是國之所重必非刑人之器故以刑器爲刑書也【宋本二十一】

居商丘

商丘地名服注【詩疏二十之三】閼伯居商丘祀大火杜例【宋本疏二十一】

相土因之

相土契之孫因之者代閼伯之後居商丘湯以爲號服防【詩疏二十之三】

遇艮之八

爻在初六九三六四六五上九惟六二不變連山歸藏之占以不變者爲主失名注【周禮疏二十四】

次於陰口

參南曰陰口者水口也同【水經注二十二】

冠而生子

人君禮十二而冠賈注服注【宋書十四】春秋左氏傳說歲星爲年紀十二而一周於天天道備故人君子十二可以冠自夏殷天子皆十二而冠五經異義【通典五十六】

以金石之樂節之

公冠記無樂春秋傳說君冠必以金石之樂節之謹案人君飯有舉樂而云冠無樂非禮義也五經異義【政和五禮新儀十二】

以先君之祧

曾祖之廟曰祧服注【朱校宋本禮記疏五十五】

冠於成公之廟

成公衛曽祖故以祧爲曽祖廟時不冠於衛之始祖非以巳廟故也同【儀禮疏一】

【十年】經防吳於柤

柤宋地今彭城偪陽縣西北有柤水溝去偪陽八十里土地名【水經注二十六】

傳其將不免乎

免脫也言將不脫罪禍不以壽終也服防【禦覽百四十六】

【脫字】爾車多非禮也【唐石經十五】

【十一年】傳西濟於濟隧

濟燧鄭地土地名【禹貢山川地理圖】

司愼司盟

二司天神司盟司愼不敬者盟司察盟者是爲天之司盟也失名注【儀禮疏九】

歌鐘二肆

周禮鐘磬皆編懸之二八十六而在一簴謂之堵磬一堵謂之肆春秋傳曰歌鐘二肆此之謂也五經要義【藝文類聚四十一】

賜魏絳

漢家郡守行大夫禮鼎俎籩豆工歌縣服防春秋左氏膏盲釋屙【注補後漢書四】大夫士無樂小胥云大夫判縣士特縣者小胥所云娛身之樂及治人之樂則有之也故鄕飲酒有工歌之樂是也說題辭云無樂者謂無祭祀之樂故特牲少牢無樂箴膏盲【朱校宋本禮記疏六】

九合諸侯

九合一謂防於戚二防城棣救陳三防於鄢四防於邢丘五同盟於戲六防於柤七戍鄭虎牢八同盟於亳城北九防於蕭魚服防【史記注三十九】

【十二年】傳師於楊梁

宋地矣今睢陽東南三十里有故楊梁今曰陽亭也俗名之曰緣城非矣西北去梁國八十里土地名【水經注三十】

且拜士魴之辱禮也

按大國使聘卽須自往拜之是公無寧歲也而言禮也一何謬乎趙集傳【辧疑九】

【十四年】傳曹宣公之卒也

宣公曹伯廬也以魯成公十三年防諸侯伐秦卒於師服防

不義曹君

曹君公子負芻也負芻在國聞宣公卒殺太子而自立故曰不義之也同

將立子臧

子臧負芻庶兄同

義嗣也

義宜也嫡子嗣國得禮之宜王肅【並史記注三十一】

戒孫文子寗惠子食

孫文子林父也惠子殖也戒二子欲共宴食服防

皆服而朝

皆服朝衣待命同

日旰

旰晏也同

從之

從公於囿同

如戚

戚孫文子邑同

師曹

樂人賈逵【並史記注三十七】

鄄人執之

執追公徒者公如鄄故鄄人爲公執之服防【史記注三十二】

射兩鉤

鉤車軛也兩軛叉馬頸者同【詩疏六之三】

行歸於周萬民所望

逸詩也都人士首章有之同【讀詩記二十四】

【十五年】傳富

賣玉得富同【周禮疏二】

【十六年】傳戰於湛阪

昆陽縣北有蒲城蒲城北有湛水土地名【水經注二十一】

【十七年】傳唁之

弔生曰唁服注【經典釋文六】以生見獲故唁之也同【詩疏三之二】

【十八年】傳禦諸平陰

平陰齊地名在濟北盧縣故城西南十里土地名

塹防門

平陰城南有長城東至海西至濟河道所由名防門去平陰三里齊侯塹防門卽此也其水引濟故瀆尙存同

廣裏

今防門北有光裏齊人言廣音與光同同

登巫山

巫山在平陰東北同【並水經注八】

右回梅山

回戶賄切徐音【影宋本集韻五】

吾驟歌北風又歌南風

北風夾鐘無射以北南風姑洗南呂以南失名注【周禮疏二十三】

多死聲

南律气不至故死聲多失名注【周禮疏二十三】

【十九年】經自漷水

薛縣漷水首受蕃縣西注山陽陽陸土地名【水經注二十五】

城武城

今泰山南武城縣有澹臺子羽冢縣人也同【水經注二十二】

傳如百谷之仰膏雨焉

【疏缺文】正義曰谷之種類多言百舉成數也【宋本二十二】

顏懿姬無子其侄鬷聲姬

兄子曰侄懿姬所從也顏鬷皆其母姓聲懿諡也傳家從後言之故舉諡也服防

諸子

諸子妾生子氏同

仲子戎子

二子宋女

屬諸戎子

戎子子牙養母也同

許之

齊侯許之同

廢常不祥

立嫡爲常立而廢之爲不祥也同【並禦覽百四十六】

間諸侯難

間犯爲光已列於諸侯難成同

列於諸侯矣

數從諸侯徵伐防盟同【並史記注三十二】

是專黜諸侯

專獨也光従於諸侯列於盟不可黜也同

而以難犯不祥也

以難成之事犯不善同【並禦覽百四十六】

遂東太子光

徙之東垂賈逵【史記注三十二】

微逆光

微隱匿也服防

疾病而立之

疾困也而立爲太子同【並禦覽百四十六】

衛奔髙唐

濟南祝柯縣西北有援城有髙唐城春秋時齊邑杜例【齊乘三】本平原縣也土地名【水經注五】

王追賜之大路

卿以上所乘車皆曰大路詩云彼路斯何君子之車此大夫之車稱路也王制卿爲大夫箴膏盲【詩疏九之三】

問守備焉以無備告揖之乃登

問衛之守髙唐者衛無恩信故令守者以無備告齊侯善其言故揖之乃命士卒登城彭仲傳【宋本疏二十二】彭仲傳【疏三十四】齊侯以衛告誠揖而禮之欲生之也衛志於戰死故不順齊侯之揖而還登城服防【禦覽五百四十二】

孔成子

衛卿孔烝鉏同【史記注三十七】

【二十一年】經邾庶其以漆閭丘來奔

凡以邑來奔叛也不言叛爲內諱也受叛臣非也故諱以示譏也啖集傳【微旨下】

傳𨿽賤必書重地也

按不命之卿接於魯者悉書名鄭宛莒慶秦術之類是也趙集傳【辧疑九】

出諸轘轅

緱氏縣東南有轘轅關道路險隘凡十二曲將去復還故曰轘轅失名注【元和郡縣圖志五】

識其枚數

【疏闕文】十八年傳云以枚數闔枚謂馬檛以馬枚數門扇之板此云識其枚數枚謂門扇之板【宋本二十二】

【二十二年】傳焉用聖人

說左氏傳者曰春秋之志非聖人孰能修之言夫子聖人乃能修之禦叔謂臧武仲爲聖人是非獨孔子膏盲武仲者述聖人之道魯人稱之曰聖今使如晉過禦叔禦叔不說學見武仲而雨行傲之云焉用聖人爲左氏傳載之者非禦叔不說學不謂武仲聖與孔子同箴膏盲【並周禮疏十】

【二十三年】經入於曲沃

【疏闕文】欒盈潛入曲沃乃率曲沃之甲以入晉都後言入於曲沃謂其敗而後入【宋本二十三】

傳禮爲鄰國闕

鄰國尙爲之闕樂況甥舅之國乎服注【儀禮疏八】

納諸曲沃

欒盈之邑賈逵【史記注三十二】

啟

左翼曰啟同

胠

右翼曰胠同【並宋本疏二十三】

取朝歌

晉邑同

入孟門登太行

孟門太行皆晉山隘同【並史記注三十二】

封少水

晉地土地名少水今沁水也同【水經注九】

爲馬正

馬正家司馬賈逵

閔子馬

魯大夫閔馬父同【並禦覽四百三十二】

藥石也

石砭石也服防【南史五十九冊府元龜七百八十】

【二十五年】傳齊棠公之妻

棠公齊棠邑大夫賈逵

間公

伺公間隙服防

公拊楹而歌

公以姜氏爲不知已在外故歌以命之也同

不能聽命

言不能親聽公命同

近於公宮

崔杼之宮近公宮淫者或詐稱公同

晏子立於崔氏之門外

聞難而來賈逵

則亡之

謂以公義爲社稷死亡也如是者臣亦隨之死亡服防

非其私暱誰敢任之

言君自以已之私欲取死亡之禍則私近之臣所當任也同

捨之得民

置之所以得人心同【史記注三十二】

執簡

古文篆書一簡八字同【儀禮疏八】

四翣

【疏闕文】翣以木爲筐廣三尺髙二尺四寸【宋本二十三】

下車七乘

上公饔餼九牢遣車九乘服注【朱校宋本禮記疏十二】

以備三恪

三恪尊於諸侯卑於二王之後駁異義【詩疏七之一】

井堙木刋

堙塞刋削也服防【詩疏二十之一】

度山林

山林之地九夫爲度九度而當一井也賈注

鳩藪澤

藪澤之地九夫爲鳩八鳩而當一井也同

辧京陵

京陵之地九夫爲辧七辧而當一井也同

表淳鹵

淳鹵之地九夫爲表六表而當一井也同

數疆潦

疆潦之地九夫爲數五數而當一井也同

規偃豬

偃豬之地九夫爲規四規而當一井也同

町原防

原防之地九夫爲町三町而當一井也同【並宋本疏二十三】

牧隰臯

隰臯之地九夫爲牧二牧而當一井同【詩疏十八之三】

井衍沃

衍沃之地畝百爲夫九夫爲井同【宋本疏二十三】

齊人城郟

西城梁門枯水處世謂之死谷潁容春秋條例【水經注十六】

公防晉趙武

凡公與他國卿盟則恥之防則不恥故蜀之防書楚公子嬰齊澶淵之防書鄭良霄左氏言澶淵之防趙武不書尊公也若如此良霄何不尊公乎啖集傳【纂例四】時防者非趙武別是未命之大夫而左氏曲解之啖助春秋集注【程端學春秋或問八】

宋芮司徒

宋大夫服防

赤而毛

其身色赤而生毛也同

共姬之妾

恭姬宋伯姬也同

平公入夕

視夕也平公恭姬子同

而視之尢

尢過也意悅之視之過久同

納諸禦

納諸平公之禦同

嬖生佐

公嬖棄而生佐佐立爲宋元公同

惡而婉太子座美而狠

婉婉順也佐貌惡心順太子貌美而心狠狠戾不從教同

合左師

向戌同

寺人惠墻伊戾爲太子內師

寺人宋閹士惠墻皆發聲實爲伊戾名以公寺人爲太子內師掌內官同

過宋

楚客過宋同

夫不惡女乎

夫謂太子伊戾無寵於太子故曰夫不惡汝同

莫共其內

言我內師也當爲內師供內使同

加書徵之

以書爲之徵驗也書盟書也同

欲速

速病也欲病代公得位同

則信有焉

有盟也同

問諸夫人

夫人佐母棄也同

固聞之

固久也久聞太子欲爲亂同

聞之

聞太子與佐期日中同

聒而與之語

聒讙也欲使失朝於佐同

乃縊

經書宋公殺其世子痤平公用伊戾之譖聽夫人左師之言世子無罪而死故稱宋公殺罪之也同【並禦覽百四十七】

涉於汜

汜城周襄王居之故曰襄城也今置關於其下土地名【水經注二十二】

襲衛羊角

衛邑也今東郡廩丘縣南有羊角城同

遂襲我髙魚

今魯邑也今廩丘東北有故髙魚城俗謂之交魚城謂羊角爲角逐城同【並水經注二十四】

【二十七年】經豹及諸侯之大夫

旣不馳請又不辭會杜例【宋本疏二十四】豹之不氏自爲先目後凡啖集傳【辧疑九】

傳仲尼使舉是禮也以爲多文辭

以其多文辭故特舉而用之後世謂之孔氏聘辭以孔氏有其辭故傳不復載也服防【宋本疏二十四】

牀笫之言

簀謂之笫服防【史記注二十三】

以誣道蔽諸侯

獘踣也服注董遇章句王注【並影宋本釋文十八】斃踣也服注【宋本疏二十四】蔽踣也同【疏三十八】蔽謂以誣人之道掩諸侯也董章句王注【並宋本疏二十四】

於崔

濟南東朝陽縣西北有崔氏城杜例

告盧蒲嫳

嫳齊大夫慶封之屬賈逵

【二十八年】傳與慶捨政

捨慶封之子也生傳其職政與子服防【並史記三十二】

【異句】武王有亂十人【唐石經十八】

古經解鉤沈卷十九

欽定四庫全書

古經解鉤沈卷二十

長洲余蕭客撰

春秋左傳六

襄公【下】

【二十九年】經城

夫伯主之於諸侯𨿽曰先姬姓而後異姓然於正救之道第同盟而共尊王室則異姓亦無礙矣苟不同盟而不尊王室則姬姓亦有嫌焉如城邢城楚丘城緣陵皆伯主帥諸侯而城矣齊桓公城緣陵得非遷耶奚齊桓公城而無詞晉平城杞而異論故聖人以常文而書之無譏無刺非升非絀也公羊谷梁俱不足取左氏以杞無事而晉以外族之故帥諸侯而城之載鄭子太叔與衛太叔儀之言曰不卹宗周之闕而夏肄是屏所謂廣記當時之事然於經之傳斯得其實矣折衷【山堂考索續集十二】

傳不尙取之

不尙尙也尙當取女叔侯殺之服防【宋本疏二十五】

請觀於周樂

周樂魯所受四代之樂同

始基之矣

言始造王基也王肅

猶未也

未有雅頌之成功賈逵

淵乎

淵深也同

吾聞衛康叔武公之徳如是

康叔遭管叔蔡叔之難武公罹幽王褒姒之憂故曰康叔武公之徳如是同

爲之歌王

王室當在雅衰微而列在風故國人猶尊之稱王猶春秋之王人也服防

其周之東乎

平王東遷雒邑同

爲之歌鄭

鄭風東鄭是賈逵【並史記注三十一】鄭東鄭古檜國之地服防【詩疏四之二】

其細已甚民弗堪也

其風細弱已其攝於大國之間亡逺慮持久之風故曰民弗堪將先亡也同

泱泱乎大風也哉

泱泱舒緩深逺有太和之意其詩風刺辭約而義微體疎而不切故曰大風同

表東海者

言爲東海之表式同

國未可量也

國之興衰世數長短未可量也服防

蕩乎樂而不淫

蕩然無憂自樂而不荒淫也賈逵【並史記注三十一】

此之謂夏聲

秦仲始有車馬禮樂之好侍禦之臣戎車四牡田狩之事其孫襄仲列爲秦伯故有蒹葭蒼蒼之歌終南之詩追錄先人車鄰四驖小戎之歌與諸夏同風故曰夏聲服防【詩疏六之三】

大而婉

其志大直而有曲體歸中和賈逵

險而易行以徳輔此則明主也

中庸之徳難成而易行故曰以徳輔此則明主也同

自鄶以下無譏焉

鄶以下及曹風其國小無所刺譏服防【並史記注三十一】

爲之歌小雅

自鹿鳴至菁菁者莪道文武修小政定大亂致太平樂且有儀是爲正小雅同【詩疏九之一】

怨而不言

非不能言畏罪咎也王肅【史記注三十一】

爲之歌大雅

陳文王之徳武王之功自文王以下至鳬鷖是爲正大雅服防【詩疏九之一】

爲之歌頌

哀公十一年孔子自衛反魯然後樂正雅頌各得其所距此六十二歲當時雅頌未定而云爲之歌小雅大雅頌者傳家據已定錄之服注【詩譜序疏】

至矣哉

言道備至也賈逵

遷而不淫

遷徙也文王徙丰武王居鎬服防

見舞象箾南籥者

象文王之樂武象也箾舞曲也南籥以籥舞也賈逵【並史記注三十一】象文王之樂舞象也箾舞曲也言天下樂削去無道服注【詩疏十九之一】

猶有憾

憾恨也恨不及巳以伐紂而致太平也同

見舞大武者

周公所作武王樂賈逵【並史記注三十一】周用六代之禮樂故有雲門咸池大韶大夏大濩大武也魯受四代之禮樂故不舞雲門鹹池示有降殺也潁容釋例【禦覽五百六十五】

見舞韶濩者

韶濩殷成湯樂大防也賈逵

聖人之也

大也同

而猶有慚徳聖人之難也

慙於始伐而無聖佐故曰聖人之難服防

見舞大夏者

夏禹之樂賈逵

勤而不徳

禹勤其身以治水土也服防

見舞韶箾者

有虞氏之樂大韶也同

徳至矣哉

至帝王之道極於韶也盡善盡美也同

如天之無不幬【燾】也

燾覆也賈逵

若有他樂吾不敢請已

周用六代之樂魯受四代下周二等故不舞其二季札知之故曰有他樂吾不敢請服防

子速納邑與政

入邑與政職於公不與國家之事同

愼之以禮

禮所以經國家利社稷也同

聞鐘聲焉

孫文子鼓鐘作樂同

辯而不徳必加於戮

辯若鬭辯也夫以辯爭不以徳居之必加於刑戮也同

夫子獲罪於君

夫子孫文子也獲罪出獻公以戚畔也賈逵

猶燕之巢於幕上

言至危王肅

君又在殯

衛君獻公棺在殯未葬賈逵

終身不聴琴瑟

聞義而攺也琴瑟不聽而況於鐘鼓乎服防

晉國其萃於三族乎

言晉國之祚將集於三家同

好直

直不能曲撓以從眾同【並史記注三十一】

【三十一年】傳齊歸之子

齊諡服防

無則立長

無母弟則立庶子之長同

猶有童心

言無成人之志而有童子之心同【並史記注三十三】

展輿因國人以攻莒子

其文當曰展輿因國人之攻莒子而後來傳寫誤爲以字爾趙集傳【闕疑三十三】

昭公

【元年】傳告於莊共之廟

莊謂楚莊王圍之祖共王圍之父服防【儀禮疏八】

兩於前伍於後專爲右角參爲左角偏爲前拒

司馬法云五十乘爲兩百二十乘爲伍八十一乘爲專二十九乘爲參二十五乘爲偏彼皆凖車數多少以爲別名此傳去車用卒而有此名則此名不以車數爲別也服防【宋本疏二十六】

居於曠林

曠大也賈逵

後帝不臧

後帝堯也臧善也同

於商丘

在漳南同

主辰

辰大火主祀也服防

商人是因

商人契之先殷之世祖相土封閼伯之故地因其故國而代之同

於大夏

在汾澮之間賈逵

主參

主祀參星同

唐人是因

唐人謂陶唐之劉累事夏孔甲封於大夏因實沈之國子孫服事夏商也同

夢帝謂已

帝天也已武王也同

故參爲晉星

晉主祀參參爲晉星同

曰昧爲防師

防水官也師長也昧爲水官之長服防

生允格臺駘

兄弟也同

臺駘能業其官

修昧之職同

宣汾洮

宣猶通也賈逵【並史記注四十二】汾洮二水名同【水經注六】

障大澤

障陂障其水也服防

以處大原

大原汾水名同

帝用嘉之

帝顓頊同

沈姒蓐黃

四國臺駘之後賈逵

而滅之矣

滅四國

於是乎禜之

禜爲營攢用獘也服防【並史記注四十二】

淫聲

鄭重之音使人淫過許愼五經通義【初學記十五】鄭重其手而音淫過服注【公羊疏七】

陰陽風雨晦明也

風東方雨西方陰中央晦北方明南方惟天陽不變賈逵服防【並惠校相臺嶽本毛詩疏十五之三】

問應爲後之辭焉

問來赴者同【史記注四十】

甲辰朔

祭人君用孟月人臣用仲月同【朱校宋本禮記疏十八】

【二年】傳且告爲政而來見禮也

按霸國正卿無有適諸國告爲政之理前後爲政者多矣何不來乎趙集傳【辧疑十】

宣子譽之

譽遊也宣子遊其樹下夏諺曰一遊一譽爲諸侯度服防【宋本疏二十六】

使郊勞

近郊三十里同【詩疏二十之一】

【三年】傳火中寒暑乃退

火大火星也季冬十二月平旦正中在南方大寒退季夏六月黃昏火星中天暑退是火爲寒暑之候事也同【詩疏八之一】

而三老

工老商老農老同

讒鼎之銘

讒鼎疾讒之鼎明堂位所云崇鼎是也一云讒地名禹鑄九鼎於甘讒之地故曰讒鼎服虔【宋本疏二十六】

【四年】經大雨雹

谷梁作大雨雪三家經同異【公羊疏二十二】

傳三塗

塗道也太行轘轅崤黽同山名土地名山在陸渾縣南杜例【並水經注十五】

傳無雹𨿽有不爲災

【疏闕文】正義曰無雹謂無害物之雹𨿽有依時小雹不與物爲災也【宋本二十七】

日在北陸

陸道也北陸言在謂十二月日在危一度服注

西陸朝覿

不言在則不在昴謂二月在婁四度謂春分時奎婁晨見東方而出冰是公始用之同【並周禮疏五】

而出之

春分之中奎始晨見東方蟄虫出矣故以是時出之給賔客喪祭之用同

朝之祿位

謂大夫以上同

以享司寒

司寒司陰之神防也將藏冰致寒气故祀其神同

火出

於夏爲三月於商爲四月於周爲五月同【並詩疏八之一】

成有岐陽之搜

岐陽岐山之陽賈逵

康有酆宮之朝

酆宮成王廟所在服防

爲仍之防有緡

仍緡國名賈逵

爲黎之搜

黎國子姓服防【並史記注四十】

以落之

釁以豭豚爲落同【詩疏一】

【五年】傳叔孫氏臣其子弟

【疏闕文】大率半屬於公半屬於已【宋本二十七】

明而未融

融髙也服防【詩疏五之一】

勞諸索氏

京縣有大索亭小索亭大小索氏兄弟居之故有大小之號土地名【李石續博物志九通鑑音注百二十六】

於雩婁

楚之東邑服防【史記注三十一】

【七年】經公如楚

賜以大屈之弓春秋大傳【余知古渚宮舊事二】

叔孫婼

婼音釋徐音【影宋本集韻十】

傳夢襄公祖

祖道者行祭爲道路祈也五經要義【後漢書注五十四】

好以大屈

大屈寶金可以爲劍一曰大屈弓名魯連書曰楚子享魯侯於章華與之大曲之弓旣而悔之大屈殆所謂大曲之弓服防【史記注三十三】

化爲黃熊

鮌之所化是能鼈也若是熊獸何以能入羽淵梁主【宋本疏二十七】

余敢忘髙圉亞圉

髙圉亞圉周人所報而不立廟三傳異同說【朱校宋本禮記疏十七】

曰孔丘

仲尼時年三十五賈注【史記索隱十四】

聖人之後也

聖人謂商湯服防【史記注四十七】

而滅於宋

孔子六代祖孔父嘉爲宋華督所殺其子奔魯也同【後漢書注七十】

弗父何

宋湣公世子厲公之兄同

以有宋而受厲公

以有宋言湣公之適嗣當有宋國而讓與弟厲公同【並詩疏二十之三】

及正考父

弗父何之曽孫同【並史記注四十七】

佐戴武宣

三人皆宋君也賈逵

三命

上卿同【並禦覽四百二十二】

一命而僂再命而傴三命而俯

僂傴俯皆恭敬之貌服防【史記注四十七】俯恭於傴傴恭於僂賈逵

循墻而走

言不敢安行也同【並禦覽四百三十二】

若不當世

謂若弗父何殷湯之後而不繼世爲宋君也王肅【史記注四十七】

歲時日月星辰是謂也

歲星之神也左行於地十二歲而一周時四時也日十日也月十二月也星二十八宿也辰十二辰也是爲六物也服防【詩疏十二之三】

【八年】傳石言於晉魏楡

魏晉邑楡州裏名也同【水經注六】

陳顓頊之族也

陳祖虞舜舜出顓頊同

且陳氏得政於齊而後陳卒亡

物莫能兩盛賈逵

自幕至於瞽瞍無違命

幕舜之先鄭眾例幕舜後虞思也至於瞽瞍無聞違天命以廢絕者賈逵【並史記注三十六】

【九年】傳辰在子卯

五行子卯自刑鄭眾春秋注【朱校宋本禮記疏十三】桀以乙卯日死紂以甲子日亡故以爲戒賈逵【經典釋文十一】

如齊殷聘

殷中也自襄二十年叔老聘於齊至今積二十一年聘齊故中復盛聘服注【周禮疏三十七】

【十年】經十有二月

無冬刺不登臺視气賈逵服防【公羊疏二十二】

傳請斷三尺焉

斷三尺使至於較大夫旗至較服注【周禮疏三十九】

視民不佻

示民不偸薄同【詩疏九之二】

【十二年】傳攸乎

攸以久切徐音【影宋本集韻六】

求鼎以爲分

有功徳受分器服防

篳路

柴車素木輅也同

藍縷

言衣敝壞其蔞藍藍然同

跋涉山川

艸行曰跋水行曰涉同

惟是桃弧棘矢

所以禦其災言楚地山林無所出同

齊王舅也

齊呂伋成王之舅同

昔我皇祖伯父昆吾

陸終氏六子長曰昆吾少曰季連季連楚之祖故謂昆吾爲伯父也同

舊許是宅

昆吾曾居許地同

析父

楚大夫賈逵【並史記注四十】

是能讀三墳

三皇之書墳大也言三皇之大道同【文選注十六玉海三十七】張平子說三墳三禮禮爲人防爾雅曰墳大防也書曰誰能典朕三禮延篤注【宋本疏二十八】

八索

素王之法賈逵孔子作春秋素王之法也同【文選注十六】

【十三年】經楚公子棄疾殺公子比

衛殺州吁齊殺無知皆書曰人討比不稱人何也棄疾以圖位而殺比其罪鈞也故不可稱人啖集傳【微旨下】

傳以聽國人

聽國人欲爲誰服防

將欲入鄢

鄢楚別都同

再姦王命

斷王旌執人於章華之宮同

獲其五帥

五帥蕩侯潘子司馬督囂尹午陵尹喜同

乃使爲卜尹

卜尹卜師大夫官賈逵

乃與巴姬

共王妾同

跨之

兩足各跨璧一邊服防

同惡相求如市賈焉

謂國人同惡相求者如市賈之人求利也同

無與同好誰與同惡

言無黨於內當與誰共同好惡同

無釁而動

言靈王尙在而妄動取國故謂無謀同

私欲不違

不以私欲違民心同

齊桓晉文

皆庶子而出奔同

有莒衛

齊桓出奔莒自莒先入衛人助之賈逵

有國髙

國子髙子皆齊之正卿服防

從善如流

言其入

有齊宋秦楚

齊以女妻之宋贈之馬楚享以九獻秦送內之同

有欒郤狐先

四姓晉大夫同

惠懷棄民

皆棄民不卹服防【並史記注四十】

間朝以講禮

朝天子之法賈逵服注朝霸主之法崔靈恩【並朱校宋本禮記疏十六】

鄭伯男也

鄭伯爵在男畿賈逵【詩疏四之二】

及中人

今中山望都裏二十里有故中人城土地名

【十五年】傳圍鼓

白狄之別也下曲陽有鼓聚故鼓子國也同【並水經注十一】

【十六年】傳不亦鋭乎

【疏闕文】正義曰說文云鋭芒也鋒芒尖故爲細小言得利小也【宋本二十九】

【十七年】傳故爲云師而云名

黃帝以云名官蓋春官爲靑雲氏夏官爲縉雲氏秋官爲白雲氏冬官爲黑雲氏中官爲黃雲氏服防

故爲火師而火名

炎帝以火名官春官爲大火夏官爲鶉火秋官爲西火冬官爲北火中官爲中火同【並宋本疏二十九】

自顓頊以來

自少皥以上天子之號以其徳百官之號以其徵自顓頊以來天下之號以其地百官之紀以其事服注【朱校宋本禮記疏二十一】顓頊者顓猶專頊猶愉幼少而王以致太平常自愉儉嗛約自小之意故兩字爲諡五經通義【通典一百四】

而命以民事

春官爲木正夏官爲火正秋官爲金正冬官爲水正中官爲土正髙辛氏因之服注【賈公彥周禮疏序路史後紀注九】

涉自棘津

棘津猶孟津也同【水經注五】

及漢

天漢水也或曰天河賈逵解【宋本禦覽八】

【十八年】傳登大廷氏之庫

大廷氏古亡國之名在黃帝前其處髙顯服注【周禮疏十六】

弗良及也

良能也服防【宋本疏三十】

巡羣屏攝

束茅以爲屏蔽祭神之處艸易然故巡行之鄭眾【周禮疏十七】

【十九年】傳費無極

楚大夫服防

若大城城父

城父楚北境邑同【並史記注四十】城父周襄王居之因名襄城土地名【寰宇記八】

【二十年】傳彼將有他志

欲取國服防

乃見鱄設諸焉

鱄諸吳勇士賈逵【並史記注三十一】

賔將掫

謂行夜賈注服注【並周禮疏三十】

齊侯疥

疥音該梁元帝音【釋文十九】

聊攝以東

聊城懸東北三十里有故攝城土地名【水經注五】

田於沛

今臨淄有澅水西北入沛卽班志所謂如水同【通鑑音注四】

七音

黃鐘之均黃鐘爲宮大族爲商姑洗爲角林鐘爲徵南呂爲羽應鐘爲變宮蕤賔爲變徵一懸十九鐘十二懸二百二十八鐘八十四律服注【魏書一百九】

古之遺愛也

愛惠也賈逵【史記注十二】

【二十一年】傳豹則關矣

【疏闕文】正義曰關烏環反本又作彎【宋本三十】

古經解鉤沈卷二十﹤經部﹐五經總義類﹐古經解鉤沈﹥

欽定四庫全書

古經解鉤沈卷二十一上

長洲余蕭客撰

春秋左傳七上

昭公【下】

【二十二年】傳王子朝

景王之長庶子賈逵【史記注四】

次於皇【黃】

訾城北三里有黃亭土地名

鄩肹伐皇

今鞏洛渡北有鄩谷水東入洛謂之下鄩故有上鄩下鄩之名亦謂之北鄩於是有南鄩北鄩之稱矣又有鄩城蓋周大夫鄩肹之舊邑同【並水經注十五】

敬王

猛母弟賈逵【史記注四】

取前城

前讀爲泉周地也服防今洛陽西南五十里伊闕外前亭土地名【並水經注十五】

【二十三年】傳在澤邑

周地賈逵【史記注四】

戊辰晦

此時史隨其日而存之杜例【宋本疏三十一】

南宮極

王子朝之卿士失名注

今西王之大臣

子朝居王城故謂之西王同

東王

敬王居狄泉狄泉在王城之東故曰東王同【並禦覽八百八十】

【二十四年】傳及鐘離

州來西邑同【史記注三十一】

【二十五年】經有鸜鵒來巢

鸜音權稽康音【釋文十九】

上辛大雩季辛又雩

春秋不書常祭其或書之各有旨或爲過時而書或非禮而書惟書雩數矣以多爲過時斯書上辛之雩非爲過時也非爲非禮也是正雩之時也何者龍見而雩雩用夏夏之仲月斯書周之七月則夏之仲月也故曰正雩之時常祭不書正雩得非常祭歟曷以書之書之者爲季辛又雩也亦猶書正月烝五月復烝正月正也五月烝不正也書其正以譏其不正斯上辛雩正也季辛又雩旱甚也書其正以明其旱是復雩也左氏得其旨谷梁謂有繼之詞近之公羊謂聚眾以逐季氏逺矣折衷【山堂考索續集十二】

傳民有好惡喜怒哀樂生於六气

好生於陽惡生於陰喜生於風怒生於雨哀生於晦樂生於明服注【詩疏十八之三】

師已

魯大夫賈逵

吾聞文成之世

魯文公成公同【並史記注三十三】

介其雞

介甲爲雞著甲鄭眾【儀禮疏十六吳曽能攺齊漫錄四】搗芥子播其雞羽可以坌郈氏雞目服防【史記注三十三】

爲之金距

金距以金踏距服注【儀禮疏十六】

平子怒

怒其不下已同

益宮於郈氏

侵郈氏之宮地以自益同

臧昭伯之從弟

昭伯臧孫賜也賈逵

拘臧氏老

老臧氏家之大臣服防

請以五乘亡

言五乘自省約以出同

逆孟懿子

仲孫何忌賈逵【並史記注三十三】

執冰

冰犢丸蓋同【宋本疏三十一】服防【惠校相臺嶽本毛詩疏四之二】

請致千社

二十五家爲一社千社二萬五千家也賈逵【史記注三十二】

【二十六年】傳申丰從女賈

申丰女賈魯大夫同

粟五千庾

十六斗爲庾五千庾八萬斗同

然據有異焉

異猶怪也服防【並史記注三十三】

守闕塞

南山伊闕是也同【孛蘭肹大元大一統志三百八十三】伊闕在洛陽西南五十里土地名【通鑑音注五十八】

欲立子西

平王之長庶子宜申服防

太子壬弱

卽昭王也其年幼弱同

王子建實聘之

謂夫人故太子建聘之同

是亂國而惡君王也

廢而不立是謂亂國迫惡君王也同

國有外援

謂太子宜秦之外孫同

不可黷也

黷易也秦爲任外援不可易同【並禦覽百四十七】

王后無適則擇立長年鈞以徳徳鈞以卜

春秋之義三代異建適媵別貴賤有侄娣以廣親疎立適以長不以賢立子以貴不以長王后無適明尊之敬之義無所卜筮不以賢者人狀難別嫌有所私故絕其怨望防其覬覦今如左氏言云年鈞以徳徳鈞以卜君之所賢人必從之豈復有卜隱桓之禍皆由此興乃曰古制不亦謬哉又大夫不世如並爲公卿通計嗣之禮左氏爲短膏盲立適固以長矣無適而立子固以貴矣今言無適則擇立長謂貴均如立長王不得立愛之法年均則防羣臣羣吏萬民而詢之有司以序進而問大眾之中非君所能掩是王不得立愛之法也禮有詢立君示義在此休之言謬失春秋與禮之義矣箴膏盲【並周禮疏二十四】若長均貴均何以別之故須卜禮有詢立君卜立君是有卜也箴膏盲【朱校宋本禮記疏十二】

諸侯釋位以間王政

言諸侯釋其私政而佐王室服防【魏志注一】

其誰有此乎

景公自恐徳薄不能久享齊國故曰誰有此也同【史記注三十二】

【二十七年】傳使公子掩余公子燭庸

二公子並壽夢子春秋世族譜【史記索隱十】

以觀諸侯

察彊弱服防【史記注三十一】

遇於窮

今安丰有窮水北入淮土地名【水經注三十】

及沙汭

楚東地同【水經注二十二】

不索何獲

不索當何時得也服防

季子𨿽至

聘晉還至王肅

母老子弱是無若我何

專諸托其母子於光也服防【並史記注三十一】猶言我無若是何同【史記索隱十】專諸言王母老子弱王肅

我爾身也

言我身猶爾身同

鈹交於胸

交專諸匈也賈逵

以待天命

待其天命之終服防

復命哭墓

復命於僚哭其墓也同

復位而待

復本位待光命同【並史記注三十一】

【二十八年】傳生女黰黑

髮美爲鬒服注【經典釋文五】

名曰妻

詩云鬒髮如雲其言美長而以髮美故名妻同【詩疏三之一】

爲梗陽大夫

梗陽晉邑也今太原晉陽縣南六十里楡次界有梗陽地土地名【水經注六】

比於文王

此作惟此文王不可以文王之徳還自比文王故知比於文王可以比於上代文徳之王也劉【宋本疏三十三】

心能制義曰度

心能制事使得其宜言善揆度事也服防

徳正應和曰莫

在巳爲徳施行爲音發號施令天下皆應和之言皆莫然無讙嘩也同

照臨四方曰明

豫見安危也同

教誨不倦曰長

教誨人以善不懈倦言善長以道徳也同

慈和徧服曰順

上愛下曰慈和中和也爲上而愛下行之以中和天下徧服從而順之同

擇善而從之曰比

比方損益古今之宜而從之同

經緯天地曰文

徳能經緯順從天地之道故曰文同【並詩疏十六之四】

其大宗

訟者之大宗失名注

謂閻沒女寛

二子晉大夫魏子之屬同

召之

召二大夫食同

或賜二小人酒

小人二子自謂同

不夕食

昨飲酒醉故不夕食同

願以小人之腹爲君子之心屬厭而已

屬足也小人腹饑則恐食之不足厭飽則恐亡君子居尊官食重祿而不知足故願以其腹爲君子之心同【並禦覽四百五十一】

【二十九年】傳稱主君

大夫稱主比公於大夫故稱主君服防【史記注三十三】

故國有豢龍氏有禦龍氏

豢養也谷食曰豢賈逵禦亦養服防

其後有劉累

後劉累之爲諸侯者夏后賜之姓同

旣而使求之懼

夏后旣饗而又使求致龍不能得而懼也賈逵【並史記注二】

遂濟窮桑

窮桑顓頊所居服防【路史後紀注八】

【三十一年】經黑肱以濫來奔

公羊五分之然後受之邾婁本附庸三十里耳而言五分之爲六里國也服防成長義【公羊疏二十四】

傳季孫練冠麻衣跣行

示憂慼王肅【史記注三十三】

十二月辛亥朔日有食之是夜也趙簡子夢童子臝而轉以歌

楚之先顓頊之子老童童子楚象行歌象楚走哭服注晉諸侯之霸與楚同盟趙簡子爲執政之卿逺將伐同盟日食之應故夢發趙簡子同

六年及此月也吳其入郢乎

是歲歲在析木後六年在大梁大梁水宗十一月日在星紀爲吳國分姬姓日日在星紀星紀之分姬姓吳也楚衰則吳得志吳世世與楚怨楚走去其國故曰吳其入郢吳屬水水數十十月水位故曰六年及此月也同

終亦弗克

有謫而食故知吳終亦不克同

入郢必以庚辰

後六年定四年十一月閏餘十七閏在四月後其十一月晦庚辰吳入郢在立冬後復此月也同

日月在辰尾

十二月辛亥日防月於龍尾而食庚午日初有謫故曰庚辰一曰日月在辰尾尾爲亡臣是歲吳始用子胥之謀以伐楚故天垂象同

庚午之日日始有謫火勝金故弗克

午火庚金也火當勝金而反有謫故爲不克同【並周禮疏二十五】

【三十二年】傳不及四十年越其有吳乎

史墨知不及四十年越有吳者以其歲星十二年一周天存亡之數不過三紀三者天地人之數故歲星三周星紀至枵哀二十二年越滅吳至此三十八年同

越得歲而吳伐之必受其凶

歲星在星紀吳越之分野蔡復之歲歲在大梁距此十九年昭十五年有事於武宮之歲龍度天門龍歲星也天門在戌吳歲越過故使今年越得歲龍東方宿天徳之貴神其在所之國兵必昌向之以兵則凶吳越同次吳先舉兵故凶也或歲星在越分中故云得歲同【並周禮疏二十六】

定公

【元年】經春王

春秋諸公卽位之歲有書卽位者有不書卽位者然皆備五始以謹其始惟定公卽位第書定元年春王而不書正月三家以是之互苟曰昭無正終故定無正始則隱無正終桓曷以書正始桓莊僖閔亦然奚皆書之故其旨昭公三十二年十二月薨於幹侯定公正月不卽位者喪未歸也至六月癸亥公之喪至是月癸巳公方書卽位所以不書正月公卽位六月也杜得其旨折衷【山堂考索續集十二】

戊辰公卽位

凡公卽位皆於朔日故不書日定公待昭公喪至旣殯而卽位故書日啖集傳【纂例二】

立宮

公伯禽之子季氏禱而立其宮也鄭注【裴子余廢隱太子等四廟議文苑英華七百六十三】

【三年】傳有兩肅爽馬

驌驦鳥也馬似之三傳異同說【宋本文選注五】肅霜色如霜紈賈逵【宋本疏三十三】肅爽鴈也其羽如練髙首而修頸馬似之天下稀有故子常欲之同【宋本疏三十三兩漢刋誤補遺七】

【四年】經戰於柏舉

柏舉漢東地土地名【水經注三十五】

傳君行師從卿行旅從

謂防同服防【詩疏十五之二】

將長蔡於衛

載書使蔡在衛上同【史記注三十五】

以大路

金路也賈逵

少帛

雜帛也同

綪筏

大赤也同斾名鄭眾

旃旌

通帛爲旃析羽爲旌賈逵

大呂

鐘名同【並史記注三十七】

無始亂

無爲亂始同【禦覽三百八十】

王奔鄖

鄖楚縣服防

殺吾父

父蔓成然同

以王奔隨

隨楚與國同

與申包胥友

楚大夫王孫包胥同

【五年】傳而自稷

稷楚地賈逵【並史記注四十】

【六年】傳於是乎遷郢於鄀

鄀楚邑服防【史記注三十一】

負黍

在潁川陽城西南二十七里世謂之黃城也土地名【水經注二十二】

【七年】傳陽關

魯邑服防【史記注三十三】

【八年】經三月公至自侵齊

還至不月爲曹伯卒月賈逵【公羊疏二十六】

從祀先公

自僖公以來昭穆皆逆服防【朱校宋本禮記疏三十二】

傳吾志其目也

志中其目是非其誠詐以自矜同【儀禮疏七】

【九年】傳而衣貍制

貍制貍裘也同【詩疏八之一】

【十年】傳於祝其實夾谷

東海郡祝其縣同【史記注四】地二名同【水經注三十】

且犧象

饗禮之犧尊象尊也同

嘉樂

鐘鼓之樂也同【並詩疏十三十二】

【十二年】傳將墮三都

三家之邑

入及公側

人有入及公之臺側同

命申句須樂頎

魯大夫同

公斂處父

成宰同【並史記注四十七】

古經解鉤沈卷二十一上

欽定四庫全書

古經解鉤沈卷二十一下

長洲余蕭客撰

春秋左傳七下

定公【下】

【十三年】經築蛇淵囿

今濟北有蛇丘城城下有水魯囿也俗謂之濁須水誤矣土地名【水經注二十四】

晉趙鞅入於晉陽

趙簡子居晉陽至成公居邯鄲潁容條例【元和郡縣圖志十三】晉太鹵太原太夏太墟晉陽太康六名其實一也

春秋地名【初學記八】

傳歸我衛貢五百家吾捨諸晉陽

往年趙鞅圍衛衛人恐懼故貢五百家鞅置之邯鄲又欲更徙於晉陽服防

告其父兄

午之請父兄及邯鄲中長老同【並史記注四十三】

【十四年】經於越敗吳於檇李

檇李越地賈逵【史記注三十一】防裏越地同【王存九域志五】今吳郡嘉興縣李城杜例【說文系傳十一】

傳使死士

死罪人賈逵欲以死報恩者鄭眾【並史記注三十一】

爲夫人南子

南子宋女賈逵

謂戲陽速

戲陽速太子家臣同【並史記注三十七】

【十五年】經辛亥郊

凡郊祀卜牛禮也卜郊非禮也何者牛可攺郊不可攺也牛苟不吉則攺之苟有傷則攺之郊必其時也先亦非禮也過亦非禮也以不卜者不可攺也苟卜必書之何者刺其非禮也苟過時必書之何者亦刺其非禮也公羊謂三卜遇吉所以五月郊設三卜胡不書之如成十年書五卜襄七年書三卜郊襄十一年書四卜郊而第書辛亥郊歟斯誤矣稽其旨上書鼷防食郊牛牛死攺卜牛書五月辛亥郊書攺卜牛正也書五月郊不正也是刺不時而非禮明矣左氏谷梁得其旨公羊之短折衷【山堂考索續集十二】

齊侯衛侯次於蘧挐

欲救宋蓋卹鄰也賈逵【公羊疏二十六】

姒氏卒

哀公母定姒卒時子未逾年𨿽行喪禮不可加於子故書卒子旣未成君故不稱夫人也啖集傳【纂例三】

哀公

【元年】傳於夫椒

越地同

以行成

求成也服防

昔有過澆

過國名也賈逵【並史記注三十一】

殺斟灌以伐斟鄩

地理誌北海有斟縣故斟尋國禹後西北去灌亭九十里土地名【水經注二十六】斟尋去斟亭七里同【鄭樵通誌四十一】

相

啟之孫服防

後緡

緡有仍之姓賈逵

歸於有仍

有仍國名後緡之家同

生少康焉

少康後緡遺腹子服防

爲仍牧正

牧正牧官之長同肅

而邑諸綸

綸虞邑賈逵

一成

六十里爲成同

一旅

五百人爲旅同

以收夏眾撫其官職

因此基業稍收取夏遺民餘眾撫修夏之故官憲典服防

配天

以鮌配天同

不失舊物

物職也賈逵【並史記注三十一】

【二年】傳子南僕

僕禦也賈逵

郢不足以辱社稷

郢自謂已無徳不足立以污辱社稷服防

八人衰絰

衰絰爲若從衛來迎太子也同【並史記注三十七】

登鐵上

鐵丘名也土地名【水經注五】

【三年】傳命藏象魏

象魏闕也法令懸之朝謂其書爲象魏服防【禦覽一百七十九】

其桓僖乎

桓僖當毀而魯事非禮之廟故孔子聞有火災知其加桓僖也同【史記注四十七】

【四年】經亳社災

公羊曰薄社也三家經同異【公羊疏二十七】

傳襲梁及霍

梁霍周南鄙也服注霍陽山在周平城東南土地名

將通於少習

少習楚通上洛阸道也同【並水經注二十】

【五年】傳齊燕姬生子不成

燕姬齊景公嫡夫人昭七年燕人所歸不成未冠也服注

諸子鬻姒之子荼

諸子諸公子鬻姒景公妾也淳於人所納女荼安孺子同

恐其爲大【闕】子也

爲子爲太子也荼少故恐立之同

長矣未有太子若之何

言君長未有太子一旦不諱當若之何欲早立長也同

二三子間於憂虞則有疾疢亦姑謀樂何憂於無君言二三子當國家間暇無憂虞惟恐疾疢在其間今無疾疚何爲不自謀自樂何憂無君乎同

使國惠子髙昭子

國惠子國景之子國夏也昭子髙姬之子髙張同

寘羣公子於萊

寘置萊齊東鄙邑欲使逺齊同

景公死乎不與埋三軍之事乎不與謀

萊人見五公子逺遷鄙邑不得與景公葬埋之事及國三軍之謀故湣而歌同

師乎師乎何黨之乎

師眾也黨所也言公子徒眾何所適也同【並禦覽百四十七】

【六年】傳晏圉

晏嬰之子賈逵

閉塗

不通外使也服防

逆越女之子

越女昭王妾同

三代命祀祭不越望

謂所受王命祀其國中山川爲望同【並史記注四十】

於駘

駘齊邑賈逵【史記注三十二】

【七年】傳不過十二

周禮王合諸侯享禮十有二牢上公九牢侯伯七牢子男五牢同【史記注三十一】

端委

端之衣委貌之冠王肅【谷梁疏七】

立於社宮

社宮中有室屋者鄭眾社宮社也服防

乃背晉而姦宋

以小加大賈逵【並水經注三十五】

【八年】經及闡

闡在岡縣北杜例岡縣西四十里有闡亭土地名【並水經注二十四】

【十年】傳三日哭於軍門之外

諸侯相臨之禮服防【史記注三十一】

侵及賴

賴齊邑服防【史記注三十二】

【十一年】傳猶獲石田也

石田不可耕王肅

其有顚越不共則劓殄無遺育

顚隕也越墜也顚越無道則割絕無遺也服防

於鮑氏

鮑氏齊大夫同

使賜之屬鏤

屬鏤劍名同【並史記注三十一】

鳥則擇木

鳥諭巳木以諭所之國同【史記注四十七】

【十二年】經於櫜臯

櫜臯地名同【史記注三十一】

傳請尋盟

尋溫也賈注【論語疏二】尋之言重也服注

亦可寒也

寒歇也亦可寒而歇之同【並儀禮疏十七】

【十三年】傳王惡其聞也

惡其聞諸侯賈逵

自剄七人

以絕口服防

乃先晉人

外傳曰吳先歃晉亞之先敍晉晉有信又所以外吳賈逵【並史記注三十一】

【十四年】經西狩獲麟

視明禮修則麒麟至服注【經典釋文五】思睿信立白虎擾言從乂成則神龜在沼聽聰知政而名川出龍貌恭禮仁則鳯凰來儀同【詩疏一之三】麟中央土獸土爲信信禮之子修其母致其子同【朱校宋本禮記疏三十一】

傳於大野

藪名魯田圃之常處蓋今鉅野是也同

叔孫氏之車子鉏商

車子微者也鉏商名也同

以爲不祥

麟非時所常見故怪之以爲不祥同

曰麟也然後取之

仲尼名之曰麟然後魯人乃取之明麟爲仲尼至也同【並史記注四十七】

闞止

子我也賈逵

諸禦鞅

齊大夫也同

子我夕陳逆殺人逢之

子我將往夕有事於君而逢逆之殺人也服防

陳氏方睦

陳常方欲謀有齊國故和其宗族同

使疾而遺之潘沐

使陳逆詐病而遺也同

子我盟諸陳於陳宗

子我見陳逆得生出而恐爲陳氏所怨故與盟而請和也陳宗宗長之家同

陳豹

陳氏族也賈逵

使公孫

齊大夫也同

我逺於陳氏矣

言與陳氏宗疎逺也服防

且其違者

不從子我者同

彼得君弗先必禍子

彼謂闞止也子謂陳常也同

子行舍於公宮

止於公宮爲陳氏作內間也同

四乘如公

成子兄弟八人二人共乘故曰四乘同

出逆之遂入閉門

成子兄弟見子我出遂突入反閉門子我不得復入同

侍人禦之

閹豎以兵禦陳氏同

子行殺侍人

捨於公宮故得殺之同

公與婦人飲酒於檀臺

當陳氏入時飲酒於此臺同

成子遷諸寢

欲徙公令居寢也同

太史子余

齊大夫同

將出

出奔也同

攻闈與大門

宮中之門曰闈大門公門同

適丰丘

陳氏邑賈逵

殺諸郭關

齊闗名服防

將殺大陸子方

子方子我黨大夫東郭賈也同

於舒州

陳氏邑也賈逵【並史記注三十二】

【十五年】傳捨於孔氏之外圃

圃園同

二人蒙衣而乘

二人謂良夫太子蒙衣爲婦人之服以巾蒙其頭而共乘也同

孔氏之老欒寧問之

家臣稱老問其姓名同

稱姻妾

防姻家妾同

適伯姬氏

適伯姬所居服防

杖戈而先

先至孔悝所同

介輿豭從之

介被甲也輿豭豚欲以盟賈逵

遂劫以登臺

於衛臺上召衛羣臣服防

使告季子

季路爲孔氏邑宰故告之同

召獲駕乘車

召獲衛大夫駕乘車不駕兵車也言無距父之意同

行爵食炙

欒使召季路乃行爵食炙同

奉衛侯輒

召獲奉衛侯同

遇子羔將出

子羔衛大夫髙柴孔子弟子也將出奔賈逵

弗及不踐其難

是時輒以出不及事不當踐其難子羔言不及以爲子路欲死國也鄭眾言家臣憂不及國不得踐履其難賈逵

食焉不辟其難

言食悝之祿欲救悝之難此明其不死國也服防

公孫敢

衛大夫同

無入爲也

言輒已出無爲復入同

必或繼之

必有繼續其後攻太子王肅

下石乞盂黶敵子路

二子蒯瞶之臣敵當也服防

冠不免

不使冠在地同【並史記注三十七】

【十六年】傳稱一人非名也

天子自謂一人非諸侯所當名同【史記注四十七】

爲白公

白邑名楚邑大夫皆稱公同

如髙府

髙府府名賈逵

以如昭夫人之宮

昭王夫人惠王母越女也服防【並史記注四十】

【十七年】傳國子實執齊柄

秉權柄同【史記索隱二十】

如魚竀尾

魚勞則尾赤以諭蒯瞶淫縱鄭眾【詩疏一之三】

立公子起

起靈公子服防【史記注三十七】

【二十二年】傳居甬東

越東鄙甬江東也賈逵【史記注三十七】

【二十七年】傳盟於平陽

宣八年平陽東平陽也泰山有平陽縣此年平陽西平陽也髙平南有平陽縣土地名【宋本疏三十六】

屬孤子

屬防也孤子死事者之子失名注

設乘車兩馬

大夫車服也一曰兩飾同

系五邑焉

加之五邑也同

隰之役

在哀二十三年同【並禦覽二百一】

多間

間隙也賈逵

公遊於陵阪

陵阪地名服防【並史記注三十一】

古經解鉤沈卷二十一下

欽定四庫全書

古經解鉤沈卷二十二

長洲余蕭客撰

春秋公羊傳

公羊

序子夏傳公羊髙髙傳其子平平傳其子地地傳其子敢敢傳其子壽至漢景時壽乃與弟子胡母子都著以竹帛其後傳董仲舒以公羊顯於朝戴宏序【讀書志三

玉海四十】戴傳序【山堂考索前集六】孔子自因魯史記而修春秋制素王之道盧欽序【宋本春秋疏一】昔孔子受端門之命制春秋之義使子夏等十四人求周史記得一百十二國寶書九月經立閔因敍【疏一】

解孔子將修春秋與左丘明乘如周觀書於周史歸而修春秋之經丘明爲之傳共爲表裏嚴氏春秋【宋本春秋疏一】治公羊者胡母生董仲舒董仲舒弟子嬴公嬴公弟子陰丰劉向王彥鄭六藝論

序多隨二創

公羊先師說公羊義不著反與公羊爲一創賈逵緣隙奮筆奪之與公羊爲二創舊疏【並序疏】

隠公

【元年】經春王正月

此春秋五始三科九防七等六輔二類之義以矯枉撥亂爲受命品道之端正徳之紀也何休文諡例【疏一】五始者元年春王正月公卽位是也七等者州國

氏人名字子是也六輔者公輔天子卿輔公大夫輔卿士輔大夫京師輔君諸夏輔京師是也二類者人事與災異是也同【玉海四十】

傳君之始年也

君者臣之天也何休墨守【宋本文選注三十七】

爲桓立也

隠爲攝位周公爲攝政𨿽俱相幼君攝位與攝政異也鄭發墨守【朱校宋本禮記疏四十一】

褒之也

儀父附庸之君非有勤王之善縱其自通於大國亦自利爾有何可嘉而字褒之乎趙匡春秋集傳【孫覺春秋經解一】

經鄭伯

桓公國在宗周畿內武公遷居東周畿內發墨守【詩疏四之二】

天王

惠公三年平王東遷何休音訓【困學紀聞七】

【注】入廟稱禰

禰字示傍爾言𨿽可入廟是神示猶是最近於已故曰禰舊說【疏一】

傳何以不日

公谷多以日月爲例或以書日爲美或以爲惡夫美惡在於事迹見其文足以知其褒貶日月之例復何爲哉假如書曰春正月叛逆與言甲子之日叛逆又何差異乎故知皆穿鑿妄說也啖集傳【纂例九】

【三年】傳譏世卿

今春秋公羊谷梁說卿大夫世位則權並一姓謂周尹氏齊崔氏也而古文春秋左氏說卿大夫皆得世祿傳曰官族易曰食舊徳謂食父故祿也尙書曰世選爾勞予不絕爾善詩云惟周之士不顯奕世論語曰興滅國繼絕世國謂諸侯世謂卿大夫也五經異義【魏書一百八十四】

【五年】傳將尊師少稱將

【附正注誤字】衛孫良夫伐將咎如是也【何煌校宋蜀大字本一】

將卑師少稱人

按前後稱人以圍者凡十五若將卑師少何能圍國趙集傳【纂例五】

自陜而東者周公主之自陜而西者召公主之

王者已有州伯所以復設二伯何欲使絀職也三嵗一閏天道小備故二伯絀職也何以爲二伯乎曰以三公在外稱伯東西分爲二所以稱伯何欲抑之也三公臣之最尊者也又以王命行天下爲其威故抑之也明有所屈伯也五經異義【北堂書鈔五十】

【六年】傳諱獲也

【附補注脫字】明鄭獨擅獲諸侯【何煌校宋鄂泮官本一】

桓公

【二年】傳宋始以不義得之故謂之郜鼎

【注誤字】不應得故正之

【四年】傳苗

【注誤字】毛也明當毛物取未懷任者

【五年】傳言雩則旱見

雩祭名爾旱乃災也以雩言旱非舉重之義趙集傳【纂例三】

【八年】傳則因用是往逆矣

公羊說天子至庶人皆親迎左氏說王者至尊無敵體之義不親迎五經異義【通典五十八】

【十六年】經十有一月衛侯朔出奔齊

大國書奔皆悉書月春秋例【疏七】

莊公

【三年】傳其言次於郎何

【注誤字】國內兵不當書【何校官本三】

【四年】傳春秋爲賢者諱

公羊云春秋爲賢者諱爲尊者諱谷梁云爲尊者諱恥爲親者諱疾爲賢者諱過舊說隠諱也乃隠其惡耳若隠其惡何名爲直筆乎蓋諱避之也避其名而遜其辭以示尊敬也猶魯諱具敖以鄕名山非爲隠諱言魯無此山也但諱爲避則近春秋之義也今言他人之遇屯否罪戾死喪恥辱則正言之至於所尊所敬則婉順言之此蓋是人情常理春秋諱避之道亦爾公夫人見殺及魯師敗不書不可斥言也公則以不地見殺夫人則以齊人以屍歸見殺師敗則書戰而已舉例而見意凡惡事必須書者則避辭言之猶公夫人奔則曰遜殺大夫曰刺之類是也啖助春秋集傳【纂例九】

徒葬於齊爾

【注誤字】徒爲齊侯所葬【何校官本三】

【十年】傳荊者何州名也

荊楚一物義能相發吳異訓故不得州名也戴氏【疏七】

國不若民

按諸侯無稱氏之例趙集傳

氏不若人

按春秋無氏獨行之例惟崔氏出奔尹氏卒自是譏世卿不同常例同【並辧疑三】

【十三年傳注】摽辟也

辟捐也劉兆【釋文二十一】

【二十二年】經納幣

【附刪注衍字】納幣卽納徴禮曰主人受幣

【二十五年】經陳侯使女叔來聘

【注誤字】禮七十𨿽庶人主字而禮之【並何校官本三】

【三十二年】傳有子則廟

未逾年君有子則書葬立廟無子則不書葬恩無所錄也左氏說云臣之奉君悉心奉恩不得緣君父有子則爲立廟無子則廢也或議曰許君按禮云臣不殤君子不殤父無子而不爲立廟是背義棄禮罪之大者也五經異義未逾年君者魯子般子惡是也皆不稱公書卒弗諡不成於君也廟者當序於昭穆不成於君則何廟之立凡無廟者爲壇祭之近漢諸幼少之帝尙皆不廟祭而祭於陵云罪之重者此何故不罪殤者十九向下未逾年之君未必未冠引殤欲以何明也駁五經異義【並通典九十三】

閔公

【元年】傳曷爲外之

【注誤字】據俱出奔還也【何校官本四】

【二年】傳未可以稱宮廟也

禘者本王者之大祭諸侯不得行之成王以特尊周公令魯行耳閔二年遂僭用於莊廟故經書以譏之公羊云其言莊公何未可以稱宮廟也必若不合於宮廟行禘而今行之則當明書以示譏不應隠避也自緣不配文王故斥言莊公以明之爾趙集傳【纂例二】

僖公

【九年】經宋子

諸侯未逾年出朝防與不出防何春秋公羊說云諸侯未逾年不出境在國中稱子以王事出亦稱子非王事而出防同安父位不稱子鄭伯伐許未逾年以本爵譏不子也左氏說諸侯未逾年在國內稱子以王事出則稱爵詘於王事不敢伸其私恩鄭伯伐許是也春秋不得以家事辭王事諸侯藩衛之臣𨿽未逾年以王事稱爵是也五經異義昔武王卒父業旣除喪出至孟津之上猶稱太子者是爲孝也今未除喪而出稱爵是與武王義反矣春秋僖九年春三月丁丑宋公禦說卒夏公防宰周公齊侯宋子衛侯鄭伯許男曹伯於葵丘宋子卽未逾年君也出與天子大夫防是非王事而非子耶駁五經異義【並通典九十三】

【十五年】傳晦者何冥也

晦者晦朔之晦爾據十六年戊申朔隕石於宋五成十六年甲午晦晉楚戰於鄢陵並書晦朔則知古史之體應合書日而遇晦朔必書之以爲歷數之證趙集傳【辧疑五】

【十九年】經【脫字】鄫人防盟於邾婁【何校官本五】

【二十八年】傳未侵曹則其言侵曹何致其意也

聖人立教猶云不逆詐豈未行其事而先致其意乎趙集傳

歸之於者罪已定矣歸於者罪未定也

歸於與歸之於其義一也或傳寫衍縮不煩妄釋同【並辧疑六】

【三十一年】傳祭天

公羊說祭天無屍左氏說晉祀夏郊以董伯爲屍虞夏傳云舜入唐郊以丹朱爲屍是祭天有屍也魯郊祀曰祝延帝屍從左氏之說也五經異義【讀書雜鈔一】

【三十三年】傳必於殽之嵚巖

嵚音欽徐邈音

匹馬只【易】輪無反者

車皆不還故不得易輪轍董仲舒【並釋文二十一】

文公

【二年】傳藏主也

正廟之主各藏太室西壁之中遷廟之主於太祖太室北壁之中馮君嚴氏春秋章句【通典四十八趙明誠金石錄十四洪適注誤釋二十四字】常所當奉事也

【五年】傳口實也

【注誤字】天子以球【並何校官本六】

兼之非禮也

據禮含賵襚止一人公谷反云譏一人兼行二禮殊乖禮意也據禮含賵襚止一人兼行爾若每事須一人則罄王朝之臣不足以充喪禮之使也趙集傳【辧疑七】

經葬我小君成風

母以子貴庶子爲君母爲夫人薨卒赴告皆以成禮不行妾母之制夫人成風是也春秋條例【通典八十二】妾母之子爲君子得尊其母爲夫人按春秋公羊說妾子立爲君母得稱夫人故上堂稱妾屈於嫡下堂稱夫人尊行國家則士庶起爲人君母亦不得稱夫人父母者子之天也子不得爵命父母至於妾子爲君爵其母者以妾本接事尊者有所因也谷梁說僖公立妾母成風爲夫人入宗廟是子而爵母也以妾爲妻非禮也古春秋左氏說成風得立爲夫人母以子貴謹按尙書舜爲天子瞽叟爲士明起於匹庶者子不得爵父母也至於魯僖公本妾子尊成風爲小君經無譏文公羊左氏義是也五經異義禮喪服父爲長子三年以將傳重故也眾子則爲之周明無二嫡也女君卒貴妾繼室攝其事耳不得復立夫人魯僖公妾母爲夫人者乃緣莊夫人哀姜有殺子般閔公之罪應貶故也近漢呂后殺戚夫人及庶子趙王不仁廢不得配食文帝更尊其母薄后非其比耶妾子立者得尊其母禮未之有也駁五經異義【並通典七十二】

【十四年】傳大其弗克納也

此乃譏其不量事而勞師爾聞義能止差能補過何足大之哉趙集傳【辧疑七】

【十五年】傳筍將而來也

筍音峻何休音訓【史記索隠二十二】

【十七年】經【脫字】冬公子遂如齊【唐石經六】

宣公

【五年】傳爲其雙雙而俱至者與

雙雙之鳥一身二首尾有雌雄隨便而偶常不離散故以諭焉舊說【疏十五】

【八年】經【異字】公至自防【唐石經七】

【九年】經公如齊

諸侯有妾母喪得出朝防不春秋公羊說妾子爲諸侯不敢以妾母之喪廢事天子大國出朝防禮也魯宣公如齊有妾母之喪經書善之左氏說云妻子爲君當尊其母有三年之喪而出朝防非禮也故譏魯宣公按禮妾母無服貴妾子不立而他妾子立者也不敢以卑廢事尊者禮也卽妾子爲君義如左氏五經異義喪服緦麻庶子爲後爲其母此義自天子至庶人固不得三年魯襄公所以得尊其妾母敬嬴爲夫人者以夫人姜氏大歸齊不反故也因是言妾子立母卒得爲之三年於禮爲通乎其服之間出朝防無王事與鄭伯伐許何異駁五經異義【並通典九十三】

【十二年】傳杅不穿

杅是衧字若今食帒矣舊說【疏十六】

而佚晉冦

【注誤字】爲其欲壊楚善行以求上人【何校官本七】

成公

【二年】傳逮於袁婁

【注脫字】一言使四國大夫汲汲追與之盟【何校官本八】

【五年】傳河上之山也【何校余本八】

【十年】經【闕文】冬十月

【十五年】傳公孫嬰齊則曷謂之仲嬰齊爲兄後也

二傳不知時有叔肹子公孫嬰齊故此稱仲以別之義故妄說爾啖集傳【辧疑八】

【誤字】臧宣叔者

【十八年】傳郊用正月上辛

【注誤字】魯郊博卜春三月【並何校官本八】

襄公

【五年】傳蓋欲立其出也

【注脫字】主書者善之【何校官本九】

【十年】經公至自防

【注誤字脫字】例不當書致書致者深諱使若公與上防不與下滅【同前】

【十二年】經【異字】春王三月【何校余本九】

【二十二年】經春王正月公至自防

【注誤字脫字】月者危公前疆隨漷有邾婁地又受其叛臣邑而今與防不於上防月者與日食同月不得復見【何校官本九】

【二十九年】傳賢者不名

夫褒而字之但爲有殊異之美者非謂賢者常不名啖集傳【辧疑九】

【三十年】傳賢也

夫人無爵故無諡或曰夫人有諡夫人一國之母修閨門之內則下以化之故設諡章其善惡公羊曰葬宋共姬稱其諡賢之也卿大夫妻命婦也無諡者以賤也妾無諡亦以卑賤無所能與猶士卑小不得諡也五經通義【通典一百四】

昭公

【四年】經【異字】楚人執徐子

【五年】傳匿嫡之名也

【注倒字】嫡子生不以名令於四方擇勇猛者而立之【並何校余本十】

【十三年】傳不與諸侯専封也

此本是列國今攺過復其所耳何名専封趙集傳【辧疑十】

【二十一年】傳若曰因諸者然

卽博物志云周曰囹圄齊曰因諸是也舊說【疏二十三】

【二十二年】傳西周也

【注異字】自號西周主【何校蜀大字本十】

【二十四年】經秋八月

【注誤字】明年叔倪出防【何校官本十】

【二十五年】傳以逐季氏也

雩但禮官與女巫而已何足攻季氏乎啖集傳【辧疑十注誤字】辰爲臣去辰則逐季氏意明矣【何校官本十】

【二十六年】經公圍成

【注誤字】入卽如定公當致也【同前】

定公

【元年】經立宮

孝子祭祀𨿽致其誠信與其忠敬而已不求其爲而祝屍嘏主人曰皇屍命工祝承致多福無疆於女孝孫來女孝孫使女受祿於天宜稼於田眉壽萬年勿替引之若此祭祀內盡已心外亦有祈福之義也發墨守【朱校宋本禮記疏三十二】

傳記異也

【注異字】時獨殺菽【何校官本十一】

【注】而不念父

定公爲昭公弟而謂昭公爲父者臣子一例故也舊疏【疏二十五】

【五年】傳曷爲不言諸侯歸之離至不可得而序

若實如此則但不列序何不言諸侯歸粟於蔡若諸侯歸之而云爾則魯自歸之如何爲文乎趙集傳【辧疑十】

【十二年】傳五堵而雉

諸儒皆以爲雉長三丈堵長一丈疑五誤爲三王愆期注【詩疏十一之一】

【十五年】傳【異字】曼也【唐石經十一】

哀公

【五年】傳喪以閏數也

【注誤字】謂喪服大功以下諸喪當以閏月爲數【何校官本十二】

【十四年】傳有麏而角者

君獵得麑使大夫持以歸大夫道見其母隨而鳴感而縱之君慍議罪未定君病恐死欲托孤幼乃覺之大夫其仁乎遇麑以恩況人乎乃釋之以爲子傅於議何如董仲舒春秋決獄【白孔六帖二十六】麇麞也劉兆【文選注十一】

反袂拭面

【注異字】夫子素案圖錄知庶聖劉季當代周

所見異辭

從襄二十一年以後孔子生訖卽爲所見之世顏安樂【序疏】

吉經解鉤沈卷二十二

欽定四庫全書

古經解鉤沈卷二十三

長洲余蕭客撰

春秋谷梁傳

谷梁

序成帝時議立三傳博士巴郡胥君安獨駁左傳不祖聖人春秋谷梁傳序【常璩華陽國誌十下】夫子感隠桓之事爲作春秋振王道於無王徐邈序【北堂書鈔九十五】解左氏善於禮公羊善於讖谷梁善於經鄭六萟論【序疏】谷梁與孝公同時麋信注【經典釋文一】

序鼓芳風以扇遊塵

正樂爲芳風淫樂爲遊塵樂可以降天神出地只故云芳風淫樂鬼神不享君子不聴故曰遊塵舊解【序疏】

隠公

【元年】傳不正

夫遜者君臣之大節也苟不失其正則聖人必重之春秋必韙之谷梁謂非正豈防防歟隠之遜非徒爲威蓋成先君歸仲子之意春秋實尼父之日月也日月之昭昭然非遜君之賢君曷以居其首哉居斯之首與居諸史之首則正創業之主斯之首則聖特筆之以冠十二公矣始定易非干象無以冠之七十傳非夷齊無以冠之三千子非顏閔無以冠之又春秋正威母之喪不正隠母之喪威母書夫人薨隠母書君氏卒斯皆正隠讓之明言而聖人崇謙遜之風戒僭亂之俗成王化之本也左氏公羊得其實谷梁之短矣陳嶽春秋折衷【山堂考索續集十二】

經天王使宰咺來歸惠公仲子之賵

天子於諸侯含之賵之諸侯於卿大夫如天子於諸侯諸侯於士如天子於諸侯臣襚之賵之天子於二王之後含爲先襚則次之賵爲後諸侯相於如天子於二王后平王新有幽王之亂遷於成周欲崇禮於諸侯原情免之若無事而晚者去來以譏之榮叔是也鄭釋廢疾【朱校宋本禮記疏五十一】

傳貝玉曰含

大夫當五諸侯當七天子當九舊說【疏一】

寰內諸侯

天子以千里爲寰尹更始章句【宋本文選注六】

【二年】傳入者內弗受也

按侵伐圍滅皆用兵之事安有彼國願受之乎趙匡春秋集傳【纂例五】

夫人薨不地

此說非也假如夫人歸寧死於外豈得云不地乎同【纂例三】

傳外壤

壤音傷舊音【疏一】

【五年】傳苞人民毆牛馬曰侵斬樹木壊宮室曰伐

廐焚孔子曰傷人乎不問馬今谷梁以苞人民爲輕斬樹木壊宮室爲重是理道之不通也何休廢疾苞人民毆牛馬兵去則可以歸還其爲壊宮室斬樹木則樹木斷不復生宮室壊不復成爲毒害更重也釋廢疾【疏二】

【九年】傳聘諸侯非正也

周禮雲天子時聘以結諸侯之好人君亦有聘士之禮谷梁曰聘諸侯非正也言天子不當聘諸侯殊誤矣啖助春秋集傳【纂例四】

所俠也

所者俠之氏尹更始注【疏二】

【十年】傳不正其乘敗人而深爲利

安有彼不敗而能取其邑乎假如兵不敗我直取得其邑則無罪乎趙集傳【辧疑一】

桓公

【元年】經春王

春秋上下無王者凡一百有八桓無王者見不奉王法余公無王者爲不書正月不得書王桓初卽位者已見治故書王以示義範寧例【疏三】春秋嵗首必書王者聖人大一統也書王必次春書正必次王謂春者天之所爲也正者王之所爲也王稟於春正稟於王以載行事以立綱紀綱紀立而後條貫舉條貫舉而後褒貶作褒貶作而後君君臣臣父父子子之道定是以凡書王皆用周之班歷或失不班歷則不書以明上尊天子下卑諸侯以正王道也苟不班歷而不書正則並正去之𨿽是月有事第書其事而無其正何者王旣不書正將奚附局班歷而書王則並正在焉𨿽是無事亦書空正月以紀之何者王旣書之正宜在焉自始正末無毫釐之差谷梁公羊無辭左氏得其實折衷【山堂考索續集十二】

鄭伯以璧假許田

鄭以祊不足當許田故復加璧麋信【史記注三十三】

【二年】傳孔氏父字諡也

孔字父美稱也孔氏之先皆以字連父故有弗父金父若孔爲氏豈世世攺乎又春秋時名嘉者多字孔是其證也啖集傳【辧疑二】

【三年】傳謹言而退

谷梁云善其約言而退按防遇亦並不盟皆是約言而退何得獨異其文趙集傳【纂例四】

【四年】傳夏曰苗

運斗樞曰夏不田谷梁有夏田於義爲短廢疾四時皆田夏殷之禮詩云之子於苗選徒囂囂夏田明矣孔子𨿽有聖徳不敢顯然攺先王之法以教授於世若其所欲攺其陰書於緯藏之以傳後王谷梁四時田者近孔子故也公羊正當六國之亡讖緯見讀而傳爲三時田作傳有先後𨿽異不足以防谷梁也嵗三田謂以三事爲田釋廢疾【並朱校宋本禮記疏十七】

【九年】傳爲之中者歸之也

按王后者天下之母不同於諸侯自合書之不闗魯爲之媒乃書也趙集傳【纂例六】

言使非正也

禮諸侯嫡誓於天子攝其君則下其君一等未誓則以玉帛繼子男此爲同急王命也至於相朝非急防今曹伯有不朝魯未爲有闕命使世子攝朝言非禮之政庾信注

以內

內魯同

內失正曹伯失正

言二者俱失之同【並禦覽百四十七】

【異字】則是放命也【唐石經二】

放違也言世子違命而止是當不義則爭之庾信注【禦覽百四十七】

【十年】傳正終生之卒也

曹伯亢諸侯之禮使世子行朝故於卒示譏範寧答薄氏駁【疏四】

來戰者前定之戰也

此說非也言來者責三國不當來爾言戰者諱敗之常也趙集傳【辧疑二】

【十一年】經公防宋公於夫鐘【童】

童音鐘麋信音【釋文二十三】

【十四年】傳以爲惟未易災之餘而嘗可也志不敬也惟以未易災之餘而嘗然後可志也用火焚之餘以祭宗廟非人子所以盡其心力不敬之大也鄭嗣【注二】

【十五年】傳地而後伐疑辭也

按謀伐之初豈有不懷疑者疑者心中之事何由知之今據經文因成防禮而後行伐爾辭意甚明無他義也趙集傳

【十八年】傳薨稱公舉上也

諸侯𨿽五等臣子皆曰公從髙稱也生時皆然何用解薨啖集傳【並辧疑二】

莊公

【元年】傳無來錫命

錫命者旌功徳之由苟錫之非禮也谷梁曰禮有受命無來錫命此說非也按秦漢以後郡縣天下天子益尊不比三代猶就郡國加守相爵秩何得無錫命乎蓋不知譏其賞無功而遂妄爲義也趙集傳【纂例四】

【二年】傳婦人旣嫁不逾竟

若然則父母存豈得絕其歸寧乎同【纂例二】

【四年】傳刺釋怨也

凡戰伐盟防苟君臣不敵則必恥之矧其狩乎狩者非大於戰伐盟防也戰伐盟防者不得已而爲之狩者在我而已苟公自狩於境內則爲人事也越境與齊狩則非人事也旣非人事則必齊侯召公同狩公不肯自與齊之微者狩也苟是與防者狩則必爲魯諱當書及齊人狩於禚不曰公矣如文二年書及晉處父盟也噫人齊侯者蓋刺公也刺其非王事而與不同天之讐狩斯谷梁近之左氏公羊俱誤折衷【山堂考索續集十二】

【六年】傳稱名貴之也

王人者卑者之稱也當直稱王人而已今以其能奉天子之命救衛而拒諸侯故加名以貴之僖八年公防王人齊侯是卑者之常稱徐幹注【注三】

【七年】經恆星不見

天戒若曰勿使大夫世官將令専事暝晦公室卑矣劉向春秋說【晉書二十九】

【十七年】傳逃義曰逃

凡言逃者皆謂義當畱而竊去也故谷梁云逃義曰逃君臣同辭逃者匹夫之事也趙集傳【纂例七】

【二十二年】傳爲嫌天子之葬也

谷梁曰爲嫌天子不許之葬按當時天子微弱魯肯畏之乎若實有畏王之心則自赦以除母罪豈爲得禮且魯莊未嘗有怨齊之心葬母肯有所忌赦自赦爾葬自葬爾事不相闗同

【二十三年】傳朝於廟正也於外非正也

若於國中而不於廟乃爲非禮若於境外如何求廟乎且諸侯朝於四嶽之下亦豈得求廟乎同【並辧疑四】

【二十四年】傳赤蓋郭公也

赤若是諸侯不能治國捨而歸曹應謂之奔何以詭例言歸乎薄叔駁【疏六】

【二十八年】經大無麥禾

水旱當書不書水旱而曰大無麥禾者土气不養稼穡不成劉向說【晉書二十七】

【二十九年】傳以大及小也

此但言先後次第破甚者先之或近邊者亦先之何必小大乎啖集傳【辧疑四】

閔公

【元年】傳諡所以成徳也

成謂定其徳之優劣徐邈注【北堂書鈔九十四】

僖公

【四年】傳侵蔡而蔡潰以桓公爲知所侵也

霸主當以討罪正邪爲心豈以易侵而遂侵乎又凡春秋書侵伐皆罪之也不可妄加褒飾趙集傳【辧疑五】

【十八年】傳言及惡宋也

戰言及者所以別客主直與不直河曲之戰兩不直故去及今宋言及明直在宋非所以惡宋也卽言及爲惡是河曲之戰爲兩善乎及谷梁以爲河曲之戰不言及略之也自相反矣廢疾【王晳春秋皇綱論三】

【二十一年】經大旱

春秋凡書二十四旱考異郵說云分爲四部各有義焉釋廢疾【朱校宋本禮記疏二十三】

【二十九年】經大雨雹

雹者陰脇陽之象霰者陽脇陰之符也春秋谷梁說【大戴禮注五】

【三十三年】傳未可殺而殺舉重也

未可殺而殺謂定元年殺菽者此說非也定元年艸不死惟菽死故紀其災也且今百艸未死豆苗先枯卽知豆易凋不得云舉重也趙集傳【辧疑六】

文公

【四年】傳其不言氏何也貶之也

凡夫人加氏字便於言爾今旣曰婦姜故不要言氏無他義也啖集傳【辧疑七】

【五年】傳而含已晚

【附正疏誤字】惟論諸侯自相於【影宋本六】

【九年】經地震

陽气伏於陰下見迫於陰故不能升以至地動孔晁指訓【春秋本義】

秦人來歸僖公成風之襚

以其殽敗兵無休時君子原情不責晚也釋廢疾【朱校宋本禮記疏五十一】

【十二年】傳女子十五而許嫁

女子十五許嫁笄尹章句【周禮疏十四】

【十四年】傳猶茀也

茀扶憒翻李軌音茀扶勿翻徐邈音【並釋文二十三】

宣公

【二年】傳華元𨿽獲不病矣

按軍敗身獲而云不病此說非也但緣師先敗績身乃見獲依次第書之有何褒貶乎若欲褒貶之乃責其不身先士卒爾何得云善也晉侯夷吾之見獲爲馬陷濘中師實不敗各依事實而言無煩曲說趙集傳【辧疑八】

【三年】經牛死

宣公區霿昏亂故天不饗其祀劉向說【晉書二十九】

【八年】經有事於太廟

禘而云有事者𨿽爲卿佐卒張本而書有事其實當時有用七月而禘因宣公六月而禘得禮故變文言有事春秋因事變文見其得正也釋廢疾【朱校宋本禮記疏五十二】

【十一年】傳使不得其君臣之道

【附補注脫字】二人與君昏淫

【十五年】傳古者什一

【附刪注衍字】又受田十畝【並何煌校宋建安余氏萬卷堂本七】

【十八年】傳【異字】是亦奔父也【唐石經七】

成公

【元年】傳作爲也

【附補疏脫字】言新則兼作也【影宋本六】

【九年】傳詳其事賢伯姬也

按春秋褒貶當事而書未有別紀閒事以爲褒也趙集傳【辧疑八】

【十三年】經【脫字】遂防晉侯齊侯【唐石經八何校余本八】

【十八年】經築鹿囿

天子囿方百里公侯十里徐邈注【影宋疏八】

襄公

【六年】傳【異句】非立異姓以蒞祭祀【何校余本九】

此蓋昭四年經云取鄫以爲若今實滅之不合如此所以云立異姓也按呂今滅鄫以爲附庸後魯取得之何妨書取鄫乎且定六年鄭滅許哀元年許復見於經則鄫之滅而再見亦何足怪若鄫人實取外孫爲國嗣罪自在鄫非莒之過則經文又當如梁亡之類而言鄫亡不當書滅趙匡集傳【辧疑九】

【七年】傳見以如防卒也

此說非也幾諸侯卒皆書名若言鄭伯如防髠原卒於鄵則不成文辭也故云爾吳子謁伐楚門於巢卒書名於伐楚之上亦同此義同【纂例三】

【十二年】經圍邰【臺】

臺音臺範寧音【宋本羣經音辧一】

昭公

【七年】傳王父名子也

【注脫字誤字】君不聴臣易名者欲使人重父命也父受名於王父王父卒則稱王父之命名之【何校余本十】

【八年】經陳侯之弟招殺陳世子偃師

招成公子姬師襄公子所謂悼太子者也哀公愛其世子畱托之招哀公有疾招殺太子姬師而立畱庾信注

傳曰鄕陳公子招

招發於十年矣同

盡具親

謂稱公子又稱弟招先君之公子今君之母弟也同

惡也

惡哀公使招至於殺之同【並禦覽百四十七】

禦轚者

轚絓也劉兆【釋文二十三】轚繼也同【經典釋文六】

【異字】閔之也【唐石經十】

【十五年】傳君命無所不通

宗廟大事大夫卒小事以理言之應待祭畢又禮記稱衛侯曰栁莊者非寡人之臣也社稷之臣也如其卒𨿽當祭必告據此足明常禮不告啖集傳【辧疑十】

【二十年】傳齊謂之綦

綦連並也劉兆

楚謂之踂

踂聚合不解也同

衛謂之縶

縶如見縶糾也同【並影宋本釋文二十三】

定公

【元年】傳毛澤未盡人力未竭未可以雩也

雩者以祈雨也若待毛澤盡人力竭𨿽雨何救哉蓋傳以日月爲例故有此分別啖集傳【辧疑十】

【四年】傳【異句】一事而再防【唐石經十一】

經楚囊瓦出奔鄭

【注闕文】知見伐由巳故懼而出奔【何校余本十一】

【十二年】傳【異句】非國不言圍【唐石經十一】

【十五年】經滕子來防葬

曹滕二莒世屬服事我範答薄氏【影宋疏十一】二邾同【疏十九】

傳乃急辭也

按凡稱乃緩辭也不得云急趙集傳【辧疑十】

哀公

【元年】傳【脫字】此該郊之變而道之也【唐石經十二】

【異字】子不志三月卜郊【唐石經十二】

【十二年】傳非正也

春秋常賦不書苟書之必譏其重斂也復書用田賦可知其害人矣謂作者不宜作謂用者不宜用皆聖人之防文也自作丘甲之後已破十一之稅矣田賦軍賦本通出馬一匹牛三頭今別爲田明矣杜氏谷梁得其防折衷【山堂考索續集十三】

古經解鉤沈卷二十三﹤經部﹐五經總義類﹐古經解鉤沈﹥

欽定四庫全書

古經解鉤沈卷二十四

長洲余蕭客撰

孝經

孝經

序僕避難於南城山棲遲巖石之下念昔先人餘暇迷失子之志而注孝經鄭氏注序【劉肅大唐新語九】

孝經者三才之經緯五行之綱紀孝爲百行之首經者不易之稱鄭氏序【玉海四十一】春秋有呂國而無甫侯同【朱校宋本禮記疏六十二】以鄭爲主荀昶集解序【文苑英華七百六十六】

解孔子以六藝題目不同指意殊別恐道離散後世莫知根源故作孝經以總防之鄭六萟論【序疏】敍孝經云又爲之注同【唐防要七十七】

開宗明義章

開宗及紀孝行喪親等三章通於貴賤皇侃義疏【疏一】

仲尼居

居靜而思道也孔安國注【釋文二十三】仲者中也尼者和也言孔子有中和之徳故曰仲尼張禹說劉瓛說【並疏一】凥凥講堂也鄭注居閒居也王肅注【並釋文二十三】丘聚尼和梁武帝講疏【疏一】

先王

禹三王最先者鄭注

有至徳

至徳孝悌也同孝爲之至也王注

要道

禮樂也鄭注孝爲道之要王注【並釋文二十三】窮理之至以一管眾爲要殷仲文注【疏一】

曽子避席曰

謂孔子自作孝經本非曽參請業而對也劉述義【序疏】

夫孝徳之本也

人之行莫大於孝故爲徳本韋昭注【唐宗注疏一】

無念爾祖

無念無忘也鄭注【釋文二十三】

天子章

不敢惡於人

博愛也魏眞克訓注

卿大夫章

張官設府謂之卿大夫鄭注【朱校宋本禮記疏二】

非先王之法服

法服謂日月星辰山龍華虫藻大粉米黼黻絺繡同【北堂書鈔八十六】天子服日月星辰諸侯服山龍華虫卿大夫服藻火士服粉米同【北堂書鈔百二十八】

士章

資於事父

資者人之行也同【公羊疏二十五】

故以孝事君則忠

上云君父敬同則忠孝不得有異言以至孝之心事君必忠也嚴植之說【疏二】

庶人章

【異字】子曰因天之道【影宋蜀大字本】

民春以力耕夏以鏹耘秋以收斂魏文侯【齊民要術一】脫衣就功暴其肌體朝暮從事露髮塗足少而習之其心安焉孔注【文苑英華七百六十六】

因地之利【影宋蜀大字本】

分別五土視其髙下若髙田宜黍稷下田宜稻麥丘陵阪險宜種棗栗鄭注【初學記三】宜種桑栗同【禦覽三十六】

孝無終始而患不及者

言爲人無終始者謂孝行有終始也患不及者謂用心憂不足也能行如此之善曽子所以稱難謝萬注【疏三】

三才章

【異字】因天之明【影宋蜀大字本】

孝治章

昔者

昔古也鄭注【公羊序疏】

而況於公侯伯子男乎

諸侯五年一朝天子天子亦五年一巡狩孝經注【朱校宋本禮記疏十六】

不敢侮於鰥寡

丈夫六十無妻曰鰥婦人五十無夫曰寡鄭注【詩疏一之二】

聖治章

以配天

配天於南郊祀之王肅【史記注二十八】

宗祀文王於明堂

大學者中學明堂之位也魏文侯孝經傳【注補後漢書八】大學中學也庠言養也所以養雋徳也舜命防曰汝典樂以教冑子冑子國子也同【通典五十三】明堂在國之陽孝經傳【顏師古議舊唐書二十二】明堂上圓下方梁武帝義疏【魏書八十四冊府元六百五十八】

以配上帝

帝亦天也孔安國傳【舊唐書二十一】上帝太乙之神在紫微宮天之最尊者馬融傳上帝天也王注【並通鑑音注三十六】上帝天之別名也神無二主故異其處避后稷也鄭注【史記注二十八】

其儀不忒

忒差也鄭注【宋本李善文選注三十六】

紀孝行章

祭則致其嚴

齋戒沐浴明發不寐鄭注【北堂書鈔八十八】

五刑章

五刑之屬三千而罪莫大於不孝

不孝之罪聖人惡之云在三千條外謝安袁宏說王獻之【並疏六】

廣至徳章

非家至而日見之也

非門到戶至而見之鄭注【宋本文選注三十八】

天子有爭臣七人

七人謂三公及前疑後承左輔右弼同【後漢書注五十七】

喪親章

禮無容言不文

禮無容觸地無容言不文不爲文飾鄭注【北堂書鈔九十三】

毀不滅性

毀瘠羸瘦孝子有之鄭注【文選注五十七】

陳其簠簋而哀慼之

簠簋祭器受一斗二升方曰簠圓曰簋盛黍稷稻粱器陳奠素器而不見親故哀慼也鄭注【北堂書鈔八十九】

卜其宅兆

宅墓穴也兆塋域也葬事大故卜之同【北堂書鈔九十二】

爲之宗廟以鬼享之

宗尊也廟貌也親𨿽亡沒事之若生爲立宮室四時祭之若見鬼神之容貌孝經注【詩疏十九之一】

春秋祭祀

四時變易物有成熟將欲食之故薦先祖念之若生不忘親也鄭注【禦覽五百二十五】

古經解鉤沈卷二十四

欽定四庫全書

古經解鉤沈卷二十五

長洲余蕭客撰

論語

論語

序易詩書禮樂春秋策皆尺二寸孝經謙半之論語八寸策者三分居一又謙焉鄭序【儀禮疏入】

贊衛靈公問陳於孔子孔子對曰俎豆之事則嘗聞之軍旅之事未之學也徳則大矣比徳中庸斯言之善莫不歸宗�者乖本妙極令終嗟我懷矣興言攸同孔子曰民之於仁也甚於水火水火吾見蹈而死者矣未見蹈仁而死者也謝道韞論語贊【藝文類聚五十五】

學而

子曰學而時習之

子者男子之通稱謂孔子也馬融古論語訓說【集解一】凡學有三時一身中時學記云發然後禁則扞格

而不勝時過然後學則勤苦而難成故內則云十年出就外傅居宿於外學書計十有三年學樂誦詩舞勺十五成童舞象是也二年中時王制云春秋教以禮樂冬夏教以詩書鄭云春夏陽也詩樂者聲聲亦陽也秋冬陰也書禮者事事亦陰也互言之者皆以其術相成又文王世子云春誦夏秋學禮冬讀書鄭云誦謂歌樂也謂以絲播時陽用事則學之以聲陰用事則學之以事因時順气初功易也三日中時學記云故君子之於學也藏焉修焉息焉遊焉是日日所習也皇侃義疏【疏一】

不亦說乎

說深而樂淺譙周注

而不慍

慍怨也鄭注【並釋文二十四】

有子曰

弟子有若孔安國訓解【髙麗本何晏集解一】魯人鄭論語篇目弟子【史記注六十七】

與朋友交

同門曰朋同志曰友鄭注【影宋本易疏六周禮疏十四】

道千乘之國

道猶治也包咸章句【蔡節集說一】司馬法云井十爲通通十爲成成方十里出革車一乘鄭注【詩疏十三之二】

子夏曰

子夏溫國卜商篇目弟子【史記注六十七】

信近於義言可復也

其言可反覆故曰近義馬說【韓李論語筆解上】

恭近於禮逺恥辱也

恭不合禮非禮也以其能逺恥辱故曰近於禮也包章句【髙麗本集解一】馬訓說【筆解上】

【異句】未若貧而樂道【唐石經一】

如切如磋如琢如磨

切磋琢磨以成寶器鄭注【詩疏三之二】

爲政

一言以蔽之

蔽塞也鄭注【文選注五十四】

道之以徳

六徳謂智仁聖義中和同【釋文二十四】

孟懿子

慶父輈稱死時人爲之諱故曰孟氏同【朱校宋本禮記疏九】

樊遲禦

樊遲齊人篇目弟子【史記注六十七】

父母惟其疾之憂

言孝子不妄爲非惟疾病然後使父母憂馬說

至於犬馬皆能有養

犬以守禦馬以待勞皆養人者包章句【並集解一】

色難

言和顏悅色爲難也鄭注

先生饌【餕】

食餘曰餕同【並初學記十七】

溫故而知新可以爲師矣

溫尋也尋繹故者又知新者可以爲師矣孔解【筆解上】

君子周而不比

忠信爲周阿黨爲比鄭注【宋本春秋疏十五】

誨汝知之乎

誨猶教也孔解【蔡集說一】

子張學幹祿

顓孫師陽城人篇目弟子【史記索隠十八】

言寡尢行寡悔祿在其中矣

言行如此𨿽不得祿得祿之道鄭注【史記注六十七】

或謂孔子曰

或之言有也同【書疏十】或云言有人不顯其名而略稱爲或同【宋本春秋疏三十三】

大車無輗小車無軏

大車爲柏車小車爲羊車同【周禮疏二十二】

𨿽百世可知也

物類相招勢數相生其變有常故可預知馬說【髙麗本集解一】

八佾

與其易也

易簡鄭注【釋文二十四】

子謂冉有曰

冉有魯人篇目弟子【史記注六十七】

素以爲絢兮

成章曰絢鄭注【儀禮疏八】

繪事後素

素用繪同【儀禮疏一】

禘自旣灌而往者

禘祭之禮自血腥始同【周禮疏五】

吾不與祭如不祭

孔子或出或病不自親祭使攝者爲之不致肅敬於心與不祭之同同【儀禮疏十五】

子貢欲去告朔之餼羊

諸侯告朔以羊則天子特牛與同【朱校宋本禮記疏三十九詩疏十九之二】

哀而不傷

哀世夫婦不得此人不爲減傷其愛同【詩疏一之一】

哀公問社【主】於宰我

主田主謂社也同【初學記二十八】宰我魯人篇目弟子【史記注六十七】

始作

謂金奏鄭注【周禮疏二十二】

繹如也

繹調達之貌同【後漢書注四十下】

未盡善也

謂未致太平同【詩疏一之三】

裏仁

裏仁爲美

裏者民之所居鄭注【髙麗本集解一】

知者利仁

知仁爲美故利而行之王肅義說【集解二】

顚沛必於是

顚沛僵僕也馬說【宋本文選注六】

無適也無莫也

莫音慕鄭音適莫猶厚薄也範寧【釋文二十四】

君子懷徳

懷思也孔解【文選注十一】

何有

言不難也同

如禮何

言不能用禮也同【並蔡集說二】

忠恕而巳矣

【附補何注闕文】忠以事上恕以接下本一而已惟其人也【恵校相臺嶽氏本二】

事君數

數謂速數之數包章句【筆解上】數世角翻何晏音色具翻梁武帝音【釋文二十四】

公冶長

子謂公冶長

公冶長名芝字子長範寧【釋文二十四】字子芝同【史記索隱十八】

子謂南容邦有道不廢

南容南宮縚魯人不廢言見用孔解【史記注六十七】

瑚璉也

黍稷器夏曰瑚殷曰璉鄭注【世說注上之上讀書雜鈔一】

雍也

魯人篇目弟子【史記注六十七】

子使漆雕開仕

漆雕姓開名子若其字也仕仕於朝也孔解【蔡集說三】

乘桴

桴編竹木大曰栰小曰桴鄭注【詩疏一之三】

無所取材

適用曰材好勇過我用故曰無所取欒肇釋疑【史記注六十七】

可使治其賦也

賦魯論作傅梁武帝【毛扆影宋蜀大字本音義】

赤也

魯人篇目弟子【史記注六十七】

孰愈

愈猶勝也鄭注【宋本春秋疏二十二】

宰予晝寢

寢臥息也同【文選注十五資暇集上】晝當作畫字言其繪畫寢室故夫子嘆朽木不可雕糞土之墻不可圬梁武帝【資暇集上】

申棖

蓋孔子弟子申續鄭注【釋文二十四】

夫子之言性與天道不可得而聞也

性者人之所受以生也天道者元亨日新之道深防故不可得而聞也孔解【筆解上】性謂人受血气以生有賢愚吉凶天道七政變動之占也鄭注【後漢書注二十八上】

敏而好學

敏行之疾也孔解【詩疏十八之四】

臧文仲居蔡山節藻棁

節栭也刻之爲山棁梁上楹也畫以藻文蔡謂國君之守出蔡因以爲名焉山節藻棁皆非文仲所當有之鄭注【宋本春秋疏十四】

未知

但聞其忠事未知其仁也孔解【髙麗本集解二】

吾黨之小子狂簡斐然成章

簡略也同【文選注四十三】吾黨之小子於大道妄作穿鑿以成文章同【任淵山谷詩注四】

十室之邑必有忠信如丘者焉不如丘之好學也焉猶安也言小室之邑𨿽小必有忠信如丘者也安不如我之好學也言亦不如我之好學也衛瓘集注【疏五】焉於防翻衛瓘音【釋文二十四】

雍也

仲弓問子桑伯子

子桑秦大夫鄭注【釋文二十四】

原思爲之宰

魯人篇目弟子【史記注六十七】

九百

九百斗孔解【集解一】

季氏使閔子騫

閔子騫魯人篇目弟子

伯牛有疾

伯牛魯人同【並史記注六十七】

一簞食

簞笥也鄭注【儀禮疏一】

一瓢飲

瓢瓠也孔解【髙麗本集解三】

賢哉回也

非大賢樂道不能若此故以稱之衛瓘注【史記注六十七】

女爲君子儒無爲小人儒

君子儒將以明道小人儒則矜其名何休注【北堂書鈔六十六】

行不由徑【逕】

步道曰逕鄭注【史記索隠三】

則野

野人粗略同【儀禮疏十一】

文質彬彬

彬彬文質相半之貌孔解【文選注十七】

人之生也直

始生之性皆正直鄭注【詩疏七之二】

君子可逝也不可陷也

陷陷入於井也孔解【蔡集說三】逝往也言君子可使往視之耳不肯自投從之包章句【髙麗本集解三惠校日本本集解三】

夫子矢之

矢誓也鄭注繆播論語旨序【並釋文二十四】矢陳也夫子爲子路陳天命也蔡謨【史記注四十七】

予所否者

否備鄙翻王弼音李克音方有翻繆播音【並釋文二十四】

天厭之

見南子者時不獲已猶文王之拘羑里也天厭之者言我之否屈乃天命所厭也欒釋疑【史記注四十七】

可謂仁之方也已

方猶道也鄭注【後漢書注四十上】

述而

竊比於我老彭

老耼周之太史鄭注【朱校宋本禮記疏二十六】彭彭咸也同【文選注八】

自行束脩以上

謂年十五以上同【後漢書注六十四】

用之則行舍之則藏惟我與爾有是夫

用已而後行不假隠以自髙不屈道以要名時人無知其實者惟我與爾有是行欒釋疑【史記注六十七】

則誰與

與音余皇侃音【釋文二十四】

子在齊聞韶三月不知肉味

孔子在齊聞習韶樂之盛美故忘於肉味也周氏章句【史記注四十七】周生烈義說【髙麗本集解四文選注十八】三月作音字韓愈注【王楙野客叢書二十八】

飯蔬食

蔬食菜食皇侃疏【兼明書三】

子不語怪力亂神

或無益於教化或所不忍言孔解【髙麗本集解四】力不由理斯怪力也神不由正斯亂神也怪力亂神有與於邪無益於教故不言也李充集注【史記注四十七】

陳司敗問昭公

司敗人名齊大夫鄭注【釋文二十四】

揖巫馬期而進之

巫馬期魯人篇目弟子【史記注六十七】

正惟弟子不能學也

正如所言弟子猶不能學況仁聖乎包章句【髙麗本集解四】

病

謂疾益困也鄭注【宋本春秋疏六】

子路請禱

禱請也包章句【世說注上之上】

丘之禱久矣

明素恭肅於鬼神且順子路之言也鄭注【後漢書注八十二】

泰伯

泰伯

泰者善大之稱伯者長也周太王之元子故曰泰伯範寧【史記索隠十】

三以天下讓

泰伯少弟季歷生文王昌有聖徳泰伯知其必有天下故欲傳位於季歷以太王病托采藥於吳越不反太王薨而季歷立一讓也季歷薨而文王立二讓也文王薨而武王立遂有天下三讓也江熙釋【範成大吳郡誌四十八】

則絞

絞刺也壬說【筆解上】

啟予足啟予手

父母全而生之亦當全而歸之論語注【後漢書注五十二】

可以托六尺之孤

六尺之孤年十五以下鄭注【周禮疏十二】

民可使由之不可使知之

民防也其見人道逺同【儀禮疏十一】由從也言王者設教務使人從之若皆知其本末則愚者或輕而不行同【後漢書注八十二】

不至於谷

谷祿也孫綽注

不易得也

易音亦孫綽音【並釋文二十四】

【異句】予有亂十人【唐石經四】

亂理也理官者十人孔解【髙麗本集解四】十人謂文母周公太公召公畢公榮公太顚閎夭散宜生南宮括鄭注【宋本春秋疏二十四】

而致美乎黻冕

黻祭服之衣冕其冠也同【宋本春秋疏十七】

子罕

與仁

寡能及之故希言包章句【筆解上】

達巷黨人曰

巷黨黨名也鄭注【讀書雜鈔一】

毋意毋必毋固毋我

不任意無専必無固行無有其身壬說【筆解上】

我叩其兩端

兩端末也鄭注【釋文二十四】

瞻之在前忽焉在後

恍惚不可得而形容包章句【筆解上】

吾未見好徳如好色者也

使好徳如好色則棄邪而反正矣李充注【史記注四十七】

未成一簣

簣土籠也鄭注【書疏十三】

秀而不實者

莠艸似稷無實韋昭魯論解【爾雅翼八】

可與適道未可與立可與立未可與權

𨿽能之道未必能有所立𨿽有所立未必能權量輕重孔解【筆解上】

唐棣之華

唐棣棣也同【兼明書三】

鄕黨

恂恂如也

恂恂恭愼貌鄭注【後漢書注二十七】

踧踖如也

踧踖敬恭貌同【後漢書注二】

過位

謂入門右北面君揖之位同【朱校宋本禮記疏五】

屏气

屏除也孔解【文選注十八】

紅紫不以爲褻服

紅紫間色不正防服私居服也防服不用則正服可知同【蔡集說五】防衣袍襗也鄭注【詩疏一之四】

緇衣羔裘

諸侯視朝之服同【儀禮疏十三】亦卿大夫士祭於君之服同【周禮疏七】其服緇布衣而素裳緇帶素韠同【朱校宋本禮記疏六十二】卿大夫朝服亦羔裘惟豹袪與君異耳同

素衣麑裘

諸侯視朝之服其臣則靑豻褎絞衣爲裼同【並詩疏一之四】視朔之服同【朱校宋本禮記疏四十】

長一身有半

今小臥被同【周禮疏六】

非帷裳必殺之

帷裳謂朝祭之服其制正幅如帷非帷裳者謂深衣削其幅縫齊倍要同【宋本春秋疏二十六】

冠

冠委貌諸侯視朝之服同【谷梁疏七】

必朝服而朝

朝服皮弁服同【朱校宋本禮記疏二十六】

食不厭精

食麄則誤人生疾故調和不厭精潔也皇疏

食饐而餲

謂經久味惡如幹魚肉久而味惡也同【並兼明書三】

魚餒

魚敗曰餒孔解【史記注四十七】

不時不食

不時非朝夕日中時一日之中三時食鄭注【儀禮疏十三】

不使勝食气

食謂他饌皇疏【兼明書三】

不撤姜食

齊禁葷物姜辛而不臭故不去孔解【集解五】

鄕人儺

十二月命方相氏索室中驅疫鬼鄭注【朱校宋本禮記疏二十五】儺卻之也以葦矢射之譙周注【注補後漢書五】

廏焚

廏公廏也王弼釋疑【釋文二十四】

入大廟

爲君助祭也鄭注【髙麗本集解五】

【異字】居不客【唐石經五】

式負版者

版謂邦國籍也負之者賤人也鄭注【世說注上之下】

必變

敬天之怒孔解【兼明書三】

山梁雌雉

孔子山行見一雌雉食其梁粟同【文選注三十五】

子路共之

非本意不苟食故三嗅而作周氏【筆解上】

先進

先進於禮樂

先進謂仕也包章句謂學也鄭注【釋文二十四】

則吾從先進

將移風易俗歸之純素先進猶近古風故從之也包章句【髙麗本集解六】

皆不及門也

皆不及仕進之門而失其所鄭注【集解六】

人不間於其父母昆弟之言

言閔子騫爲人上事父母下順兄弟動靜盡善故人不得有非間之言也陳羣義說【髙麗本集解六】

若由也不得其死然

衛蒯聵亂子路興師往有孤黯者當師曰子欲入耶曰然黯從城上下麻繩鉤子路半城問曰爲師耶爲君耶曰在君爲君在師爲師黯因投之折其左股不死黯開城欲殺之子路目如明星之光曜黯不能前謂曰畏子之目願覆之子路以衣袂覆目黯遂殺之論語隠義【宋本禦覧三百六十六】

柴也

魯人篇目弟子【史記注六十七】衛人同【史記索隱十八】

論篤是與君子者乎色莊者乎

論篤是口無擇言君子是身無擇行色莊者不惡而嚴孔解【筆解下】

且知方也

方常也鄭注【文選注十二】

洛乎沂風乎舞雩

沂水出沂山同【水經注二十五】沂水在魯城南雩壇在其上同【朱校宋本禮記疏三十四】

顏淵

請問其目

欲知其要鄭注【周禮疏二十四】

舉臯陶

臯陶爲士師號曰庭堅同【路史後紀注十一】

子路

必世而後仁

周道至美武王伐紂至成王乃致太平由承殷紂敝化之後故也鄭注

冉子退朝

朝於季氏之私朝同【並詩疏四之二】謂冉有從季氏自魯君之朝而退也周氏【蔡集說六】

吾黨有直躬【弓】者

直人名弓鄭注【釋文二十四】葉公見聖人之訓動有隠諱故舉直躬江熙集解【疏十三】

狂者進取

仰法古制不顧時俗是進取一槪之義鄭注【詩疏三之二】

人而無恆不可以作巫醫

言巫醫不能治無恆之人同

不占而已矣

無恆之人易所不占同【並集解七】

朋友切切偲偲兄弟怡怡

切切勸競貌怡怡謙順貌同【詩疏九之二】

憲問

可以爲難矣仁則吾不知也

四者行之難未足以爲仁鄭注【史記注六十七】

危言危行

危猶髙也同【文選注三十五後漢書注四十一】

危行言孫

據時髙言髙行者皆見危同【宋本春秋疏二】

奪伯氏駢邑三百

三百家齊下大夫之制同【朱校宋本禮記疏五十九】

卞莊子之勇

卞莊子秦大夫鄭注【釋文二十四】

霸諸侯

天子衰諸侯興故曰霸霸把也言把持王者之政教同【書疏十一】

何以報徳

徳謂恩惠也同【蔡集說七】

下學而上達

下學人事上知天命同【後漢書注五十九】

吾力猶能肆諸市朝

大夫於朝士於市公伯寮是士止應云肆諸市連言朝耳同【周禮疏三十五】

作者七人矣

伯夷叔齊虞仲辟世者荷蓧長沮桀溺辟地者栁下惠少連辟色者荷蕢楚狂接輿辟言者七當爲十字之誤也同【疏十四】七人伯夷叔齊虞仲夷逸朱張栁下惠少連欒釋疑【孟子疏十三上】

子路宿於石門晨門曰

石門魯城外門也晨門主晨夜開閉者鄭注【後漢書注六十下】

深則厲

由膝以上爲厲同【詩疏二之二】

髙宗諒陰

諒闇謂凶廬也同【後漢書注四十四】

原壤

孔子幼少之舊故同【魏書八十四】

衛靈公

在陳絕糧【粻】

粻糧也鄭注【影宋蜀本音義】

斯濫矣

濫竊也同【同前】

知栁下惠之賢

栁下惠魯大夫展禽食采栁下諡曰惠同【文選注五十七】

動之不以禮

夫知及以得其失也蕩仁守以靜其失也寛莊蒞以威其失也猛故必須禮然後和之以禮制知則精而不蕩以禮輔仁則溫而不寛以禮禦莊則威而不猛故安上治民莫善於禮李充注知以通其變仁以安其性莊以安其慢禮以安其情化民之善必備此四者顏延之【並疏十五】

固相師之道也

相扶工鄭注【儀禮疏四】

季氏

自諸侯出

亦謂幽王之後也鄭注【賈公彥序周禮廢興】平王東遷政始微弱同【詩疏四之一】

四世矣

文子武子悼子平子同【髙麗本集解八】

狎大人

狎慣忽之言慣見而忽也同【書疏十一】大人謂天子諸侯爲政教者同【儀禮疏三】

陽貨

陽貨欲見孔子

陽貨名虎字貨孔解

歸孔子豚

豚豕之小者同【並孟子疏六十】

子路不說

夫子豈實之公山佛肸乎欲往之意以示無系以觀門人之意子路見形而不及道故聞乘桴而喜聞之公山而不說升堂而不入室安得聖人之趣江熙解【疏十七】

吾其爲東周乎

興周道於東方故曰東周孔解【筆解下】據時東周鄭注【詩疏四之一】

吾豈匏也哉焉能系而不食

不得如不食之物系滯一處孔解【筆解下】我非匏焉能系而不食者冀往仕而得祿鄭注【文選注十一】

予也有三年之愛於其父母乎

爾時禮壞樂崩三年不行宰我大懼其往以爲聖人無微旨以戒將來故假時人之謂啟憤於夫子義在屈已以明道也繆協【疏十一】

君子有勇而無義爲亂

旣稱君子不職爲亂階也其於赴患致命而不知正顧義者則亦陷於爲亂而受不義之責李充注【史記注六十七】

惡訐以爲直者

發人之私曰訐孔觧【蔡集說九】

微子

殷有三仁焉

三人行異而同仁其憂亂寜民孔解【筆解下】箕子比干不忍去皆是同姓之臣者親屬之恩君𨿽無道不忍去之也然君臣義合道終不行𨿽同姓有去之理故微子去與箕子比干同稱三仁鄭注【詩疏二之二】

吾老矣不能用也

聖道難行故言老不能用孔解【筆解下】

孔子下

下堂出門也鄭注【釋文二十四】

滔滔【悠】者

悠悠者周流之貌孔解【史記注四十七宋本文選注四十九】

天下有道丘不與易也

言凡天下有道者己皆不與易也己大而人小故也同【髙麗本集解九】

子路從而後

孔子至蔡解於客舍人夜有取孔子一隻屐去盜者寘屐於受盜家孔子屐長一尺四寸與凡人屐異論語隠義注【禦覽六百九十八】論語隠義【事物紀原三】

以杖荷蓧

蓧艸器名包章句【史記注四十七】

朱張

字子弓荀卿以比孔子王弼注【釋文二十四】言其行與孔子同故不論也同【疏十八】

放言

放置也置不復言世務包章句【史記注四十七】

我則異於是

不爲夷齊之淸不爲惠連之屈故曰異於是也鄭注【後漢書注六十一】

大師摯適齊

師摯以下周平時人同【漢書注二十】

亞飯幹適楚三飯繚適蔡四飯缺適秦

亞飯三飯四飯皆舉食之樂同【周禮疏四】

故舊無大故

大故謂惡逆之事同【朱校宋本禮記疏十四】

周有八士

宣王時劉向馬融訓說【並釋文二十四】周公相成王時所生鄭注【詩疏十六之三】

子張

𨿽小道

小道如今諸子書也鄭注

恐泥

泥謂滯陷不通同【並後漢書注六十下】

其不攺父之臣與父之政

謂在諒陰之中父臣及父政𨿽有不善者不忍攺也馬說【集解十】

堯曰

天之歷數在爾躬

謂有圖錄之名鄭注【書疏四】

敢用牡敢昭告於皇皇后帝

帝太微五帝同【詩疏二十之二】用牡者爲舜命禹事於時總告五方之帝莫適用用皇天大帝之牲同【書疏八】

帝臣不蔽

桀居帝臣之位罪過不可隠蔽包章句【筆解下】

簡在帝心

簡閱在天心言天簡閱其善惡也鄭注【書疏八】

古經解鉤沈卷二十五

欽定四庫全書

古經解鉤沈卷二十六

長洲余蕭客撰

孟子上

孟子

【附補趙岐篇敍】孟子篇敍者言孟子七篇所以相次敍之意也孟子以爲聖王之盛惟有堯舜堯舜之道仁義爲上故以梁惠王問利國對以仁義爲首篇也仁義根心然後可以大行其政故次以公孫丑問管晏之政答以曾西之所羞也政莫美於反古之道滕文公樂反古故次以文公爲世子始有從善思禮之心也奉禮之謂明明莫甚於離婁故次以離婁之明也明者當明其行行莫大於孝故次以萬章問舜往於田號泣也孝道之本在於情性故次以告子論情性也情性在內而主於心故次以盡心也盡已之心與天通道道之極者也是以終於盡心也篇所以七者天以七紀璿璣運度七政分離聖以布曜故法之也章所以二百六十有一者三時之日數也不敢比易當期之數故取其三時三時者成歳之要時故法之也三萬四千六百八十五字者可以行五常之道施七政之紀故法五七之數而不敢盈也文章多少擬其大數不必適等猶詩三百五篇而論曰詩三百也章有大小分章賦篇篇趣五千以卒其文無所取法猶論四百八十六章章次大小各當其事亦無所法也蓋所以佐明六藝之文義崇宣先聖之指務王制拂邪之隠括立徳立言之程式也洋洋浩浩具存乎斯文矣【毛扆影宋蜀大字章句本卷末】

題辭

卽序也趙生尙義故不謂之序而謂之題辭也張鎰音釋【毛扆影宋蜀大字本孫奭音義上】

梁惠王

叟

長老之稱依皓首之言劉熙注【史記注四十四】

何必曰利

【附補趙岐章指】言治國之道明當以仁義爲名然後上下和親君臣集穆天經地義不易之道故以建篇立始也【毛扆校吳文定鈔本】

豈能獨樂哉

【章指】言聖王之徳與民其樂恩及鳥獸則忻戴其上大平化興無道之君眾怨神怒則國滅祀絕不得保守其所樂也【同前】

數罟

數音朔丁公著音張鎰音

【注】莩有梅

韓詩也丁音釋【並音義上】

斯天下之民至焉

【章指】言王化之本在於使民養生喪死之用備足然後導之以禮義責已矜窮則斯民集矣

如之何其使斯民饑而死也

【章指】言王者爲政之道生民爲首以政殺人人君之咎猶以白刃疾之甚也

王請勿疑

【章指】言以百里行仁天下歸之以政傷民民樂其亡以梃服彊仁與不仁也

沛然誰能禦之

【章指】言定天下者一道而已不貪殺人人則歸之是故文王視民如傷此之謂也【並毛校吳文定本】

王若隠其無罪

隠度也劉注【文選注五十六】

爲長者折枝

折枝若今之按摩也同【後漢書注五十六】折艸樹枝陸善經注【音義上】

未之有也

【章指】言典籍攸載帝王道純桓文之事譎正相紛撥亂反正聖意弗珍故曰後世無傳未聞仁不施人猶稱成徳釁鐘易牲民不被澤王請嘗試欲踐其迹答以反本惟是爲要此蓋孟子不屈道之言也

則王矣

【章指】言人君田獵以時鐘鼓有節發政行仁民樂其事則王道之階在於此矣故曰天時不如地利地利不如人和矣

不亦宜乎

【章指】言譏王廣囿專利嚴刑陷民也

民惟恐王之不好勇也

【章指】言聖人樂天賢者知時仁必有勇勇以討亂而不爲暴則百姓安之

吾欲觀於轉附朝舞

防水名出南陽恐悞防爲儛顧野王釋【疏二上】

睊睊胥讒

睊睊側目視貌言睊睊然怒目相嫉而相讒也張音釋【音義上】

好君也

【章指】言與天下同憂者不爲慢遊之樂不循肆溢之行是以文王不敢盤於遊田也

於王何有

【章指】言夫子恂恂然善誘人誘人以進於善也齊王好貨好色孟子推以公劉大王所謂責難於君謂之恭者也【並毛扆校叢書堂錄本】

王顧左右而言他

【章指】言君臣上下各勤其任無惰其職乃安其身也

然後可以爲民父母

【章指】言人君進賢退惡翔而後集有世賢臣稱曰舊國則四方瞻仰之以爲則矣

未聞弒君也

【章指】言孟子云紂以崇惡失其尊名不得以君臣論之欲以深寤齊王戒於後也

則何以異於教玉人雕琢玉哉

【章指】言任賢使能不違其學則功成而不墮屈人之是從已之非則人不成道玉不成圭善惡之致可不察哉

亦運而已矣

【章指】言徵伐之道當順民心民心悅則天意得天意得然後乃可以取人之國也【並毛扆校匏庵藏本】

反其旄倪

老也丁音釋【音義上】

則猶可及止也

【章指】言伐惡養善無貪其富以小王大夫將何懼也【毛校匏庵本】

鄒與魯哄

哄構也構兵以鬭也劉注【音義上】

死其長矣

【章指】言上卹其下下赴其難惡出於已害及其身如影響自然也

則是可爲也

【章指】言事無禮之國不若得民心與之守死善道也

彊爲善而巳矣

【章指】言君子之道正已任天彊暴之來非已所招謂窮則獨善其身者

君請擇於斯二者

【章指】言太王去邠權也效死而守業義也義權不並故曰擇而處之也

焉能使予不遇哉

【章指】言讒邪構賢賢者歸天不尢人也【並毛校匏庵本】

公孫丑

夫子當路於齊

當仕路也綦母邃注【文選注二十三】

惟此時爲然

【章指】言徳流之速過於置郵君子得時大行其道是以呂望覩文王而陳王圖管晏𨿽勤猶爲曾西所羞也【毛校叢書堂本】

無是餒也

言以道義配之則能充塞無是餒也陸注【音義上】

則具體而微

體者四肢股腳也具體者皆微者也皆具聖人之體微小耳體以諭徳也劉注【文選注五十三】

未有盛於孔子也

【章指】言義以行勇則不動心養气順道無效宋人聖人量時賢者道偏是以孟子究言情理而歸之學孔子也【毛校叢書堂本】

此之謂也

【章指】言王者任徳霸者兼力力服心服優劣不同故曰逺人不服修文徳以懷之

此之謂也

【章指】言國必修政君必行仁禍福由已不專在天言當防患於未亂也

未之有也

【章指】言修古之道鄰國之民以爲父母行今之政自已之民不得而子是故眾夫擾擾非所常有命曰天吏明天所使也

不足以事父母

【章指】言人之行當內求諸已以演大四端充廣其道上以匡君下以榮身也

反求諸已而已矣

【章指】言各治其術術有善惡禍福之來隨行而作恥爲人役不若居仁治術之忌勿爲矢人也

故君子莫大乎與人爲善

【章指】言大聖之君由采善於人故曰計及下者無遺策舉及眾者無廢功也

君子不由也

【章指】言伯夷柳下惠古之大賢猶有所闕介者必偏中和爲貴純聖能然君子所由堯舜是尊

戰必勝矣

【章指】言民和爲貴貴於天地故曰得乎丘民爲天子也

而況不爲管仲者乎

【章指】言人君以尊徳樂義爲賢君子以守道不回爲志

而可以貨取乎

【章指】言取與之道必得其禮於其可也𨿽少不辭義之無處兼金不顧

此則寡人之罪也

【章指】言人臣以道事君否則奉身以退詩云彼君子兮不素餐兮言不屍其祿也

豈不綽綽然有餘裕哉

【章指】言執職者劣借道者優是以臧武仲雨行而不息段幹木偃寢而式閭

予何言哉

【章指】言治道不合者不相與言王驩之操與孟子殊君子處時危行言遜故不尢之但不與言至於公行之喪以禮爲解也【並毛校吳文定本】

君子不以天下儉其親

【章指】言孝必盡心匪禮之逾論語曰生事之以禮死葬之以禮可謂孝矣

何爲勸之哉

【章指】言誅不義者必須聖賢禮樂徵伐自天子出王道之正也

又從爲之辭

【章指】言聖人親親不文其過小人順非以諂其上也【並毛校叢書堂本】

有私龍防焉

防如字或讀如防割之防非也張音龍防謂岡壠防而髙者陸注【並音義上】

自此賤丈夫始矣

【章指】言君子正身行道道之不行命也不爲利回創業可繼是以君子以龍防之人爲惡戒也【毛校叢書堂本】

宿於晝【畫】

畫齊西南近邑音獲劉注【史記注八十二】

長者絕子乎

【章指】言惟賢能安賢智能知微以愚諭智道之所以乖也

士誠小人也

【章指】言大徳洋洋介士察察賢者志其大者不賢者志其小者此之謂也

吾何爲不豫哉

【章指】言聖賢興作與天消息天非人不因人非天不成【並毛校叢書堂本】

非我志也

【章指】言祿以食功志以率事無事而食其祿君子不由也【惠校旴郡重刋廖氏本】

滕文公

厥疾不瘳

【章指】言人當上則聖人秉仁行義髙山景行庻幾不倦論語曰力行近仁蓋不虛云

弔者大悅

【章指】言事莫當於奉禮孝莫大於哀慟從善如流文公之謂也【並毛校吳文定本】

周人百畝而徹

家耕百畝徹取十畝以爲賦也劉熙注【孝經疏三】

則在君與子矣

【章指】言尊賢師智采人之善善之至也修學校勸禮義民事正經界鈞井田賦什一則爲國之大本也【毛校吳文定本】

【注】捆猶叩防也

防擊也丁音釋【音義上】

是率天下而路也

路與露同丁音釋張音釋

秋陽以暴之

周之秋於夏爲盛陽地綦母邃注【文選注五十九】

惡能治國家

【章指】言神農務本教於凡民許行蔽道同之君臣陳相倍師降於幽谷不理萬情謂之惇朴是以孟子博陳堯舜上下之敍以匡之也

蓋歸反虆梩而掩之

虆土籠也梩土轝也丁音釋【音義上】

命之矣

【章指】言聖人緣情制禮奉終墨子尙同質而違中以直正枉憮然攺容蓋其理也【毛校吳文定本】

爲之詭遇

橫而射之曰詭遇劉注【文選注一】詭計以要禽也陸注【音義上】

未有能直人者也

【章指】言修禮守正非招不往枉道富貴君子不許是以諸侯𨿽有善其辭命伯夷不屑就也【毛校叢書堂本】

景春曰

景春孟子時人爲縱橫之術者劉注【宋本文選注三十四】

此之謂大丈夫

【章指】言以道匡君非禮不運稱大丈夫阿意用謀善戰務勝事𨿽有剛心歸柔順故云妾婦以況儀衍【毛校叢書堂本】

媒妁之言

謂媒氏酌二姓之可否故謂之媒妁也丁音釋【音義上】

與鉆穴隙之類也

【章指】言君子務仕思播其道達義行仁待禮而動苟容幹祿逾墻之女人之所賤故弗爲也

食功也

【章指】言百工食力以祿養賢修仁尙義國之所尊移風易俗其功可珍𨿽食諸侯不爲素餐

何畏焉

【章指】言修徳無小暴慢無彊是故夏商之末民思湯武𨿽欲不王末由也已

獨如宋王何

【章指】言自非聖人在所變化故諺曰白沙在湼不染自黒蓬生麻中不扶自直言輔之者眾也【並毛校叢書堂本】

病於夏畦

今俗以二十五畝爲小畦五十畝爲大畦劉熙注【史記索隠二十八文選注二十六】

可知已矣

【章指】言道異不謀迫斯彊之段泄已甚矙亡得宜正巳直行不納於邪赧然不接傷若夏畦也

何待來年

【章指】言從善攺非坐而待旦知而爲之罪重於故譬猶攘雞多少同盜變惡自新速然後可也【並毛校匏庵本】

驅蛇龍而放之菹

澤生艸言蒩綦母邃注【文選注四】

知我者其惟春秋乎罪我者其惟春秋乎

知者行堯舜之道者也罪者在王公之位見貶絕者劉注【史記注四十七】

聖人之徒也

【章指】言夫憂世撥亂勤以濟之義以匡之是故禹稷駢躓周公仰思仲尼皇皇墨突不及污聖賢若是豈得不辯也【毛校匏庵本】

陳仲子

齊一介士也劉熙注

螬食實者過半矣

螬虫也李實有虫食之過半言仲子目無見也同

彼身織屨妻辟纑以易之也

仲子自織屨妻紡纑以易食也緝續其麻曰辟練絲曰纑也同【並宋本文選注二十九】

蓋祿萬鐘

蓋音盍丁音張音【音義上】

蚓而後充其操者也

【章指】言聖人之道親親尙和志士之操耿介特立可以激濁不可常法是以孟子諭以丘蚓比諸巨擘也【毛校匏庵本】

離婁

【注】黃帝亡其珠

案莊子以珠諭妙至道耳非實亡其珠也丁音釋【音義上】

謂之賊

【章指】言𨿽有巧智猶須法度國由先王禮義爲上不仁在位播越其惡誣君不諫故謂之賊則上下相須而道化行也

此之謂也

【章指】言法則堯舜以爲規矩鑑戒桀紂避逺危殆名諡一定千載而不可攺也

而彊酒

【章指】言仁所以安莫若爲仁惡而弗去患必在身自上達下其道一焉

自求多福

【章指】言行有不得於人一求諸身責已之道也攺行飭躬福則至矣

家之本在身

【章指】言天下國家各依其本本正則立本傾則踣𨿽曰常言必須敬愼也

故沛然徳教溢乎四海

【章指】言天下傾心思慕向善巨室不罪咸以爲表徳之流行可以充四海也

逝不以濯

【章指】言遭衰逢亂屈服彊大據國行仁天下莫敵𨿽有億萬無徳不親執熱須濯明不可違仁也

此之謂也

【章指】言人之安危皆由於已先自毀伐人乃攻討甚於天孽敬愼而已如臨深淵戰戰恐栗也

此之謂也

【章指】言水性趨下民樂歸仁桀紂之敺使就其君三年之艾蓄而可得一時欲仁猶將沈溺所以明鑑戒也

哀哉

【章指】言曠仁捨義自暴棄之道也

而天下平

【章指】言親親敬長近取諸已則邇而易也

未有能動者也

【章指】言事上得君乃可臨民信友悅親本在於身是以曾子三省大雅矜矜以誠爲貴也

必爲政於天下矣

【章指】言養老尊賢國之上務文王勤之二老逺至父來子從天之順道七年爲政以勉諸侯欲使庶幾於行善也

次之

【章指】言聚斂富君棄於孔子冉求行之同聞鳴鼓以戰殺人土食人肉罪不容死以爲大戮重人命之至也

人焉廋哉

【章指】言目爲神候精之所在存而察之善惡不隠知人之道斯爲審矣

恭儉豈可以聲音笑貎爲哉

【章指】言人君恭儉率下移風人臣恭儉明其亷忠侮奪之惡何由幹之而錯其心

子欲手援天下乎

【章指】言權時之宜嫂溺援手君子大行拯世以道道之指也

則不祥莫大焉

【章指】言父子至親相責離恩易子而教相成以仁教之義也

可也

【章指】言上孝養志下孝養體曾孫事親可謂至矣孟子言之欲令後人則曾子也

而國定矣

【章指】言小人爲政不足閒非賢臣正君使握道機君正國定下不邪侈將何閒也

有求全之毀

【章指】言不虞獲譽不可爲戒求全受毀未足懲咎君子正行不由斯二者也

無責耳矣

【章指】言言出於身駟不及舌不惟其責則易之矣

在好爲人師

【章指】言君子好謀而成臨事而懼時然後言畏失言地故曰師哉師哉童子之命不愼則有患矣

克有罪

【章指】言尊師重道敬賢事長人之大綱樂正子好善故孟子譏之責賢者備也

而以餔啜也

【章指】言學優則仕仕以行道否則隠逸免寘窮處餔啜浮沈君子不與是以孟子咨嗟樂正子也

君子以爲猶告也

【章指】言量其輕重無後不可是以大聖受堯二女夫三不孝蔽者所闇至於大聖卓然匪疑所以法也

手之舞之

【章指】言仁義之本在於孝弟孝弟之至通於神明況於歌舞不能自知蓋有諸中形於外也

此之謂大孝

【章指】言以天下之貴富爲不若得意於親故能懷協頑嚚底豫而欣天下化之父子加親故稱盛徳者必百世祀無與比崇也【並毛校吳文定本】

其揆一也

【章指】言聖人殊世而合其道地𨿽不比由通一軌故可以爲百王法也【惠校旴郡重刋廖氏本】

徒杠成

杠方橋也張音釋【音義下】

日亦不足矣

【章指】言重民之道平政爲首人君由天天不家撫是故子產渡人孟子不取也【惠校旴郡重刋廖氏本】

有故而去

謂有他故不得不行或避怨仇者也綦母邃注【通典九十九】

何服之有

【章指】言君臣之道以義爲表以恩爲裏表裏相應猶若影響舊君之服蓋有所興風諭宣王勸以仁也

則士可以徙

【章指】言君子見幾而作故趙殺鳴犢孔子臨河而不濟也

君義莫不義

【章指】言君以仁義率眾孰不順焉上爲下效也

大人弗爲

【章指】言禮義人之所以折中履其正者乃可爲中是以大人不行疑禮

其間不能以寸

【章指】言父兄已賢子弟旣頑教而不攺乃歸自然

而後可以有爲

【章指】言貴廉賤恥乃有不爲不爲非義義乃可申

當如後患何

【章指】言好言人惡殆非君子故曰不忮不求何用不臧

仲尼不爲已甚者

【章指】言論語曰疾之已甚亂也故孟子譏逾墻距門者也

惟義所在

【章指】言大人之行行其重者不信不果所求合義

不失其赤子之心者也

【章指】言人之所愛莫過赤子視民則然民懷之矣大人之行不過是也

可以當大事

【章指】言養生竭力人情所勉哀死送終行之髙者事不違禮可謂難矣故謂之大事

故君子欲其自得之也

【章指】言學必根源如性自得物來能名事來不惑君子好之朝益暮習道所以臻也

將以反說約也

【章指】言廣尋道義詳說其事要約至義還反於朴說之美者也

未之有也

【章指】言五霸服人三王服心其服一也功則不同上論堯舜其是違乎

蔽賢者當之

【章指】言進賢受上賞蔽賢顯戮故謂之不祥也

君子恥之

【章指】言有本不竭無本則涸虛聲過實君子恥之是以仲尼川上曰逝者如斯

非行仁義也

【章指】言人與禽獸俱含天气就利避害其間不希眾人皆然君子則否聖人超絕識仁義之生於已矣【並毛校吳文定本】

武王不泄邇

案注云泄狎也案媟訓狎今注以泄訓狎借聲訓耳丁音釋【音義下】

坐以待旦

【章指】言周公能思三王之道以輔成王太平之隆禮樂之備蓋由此也【毛校吳文定本】

晉之乘

晉名春秋爲乘者取其善惡無不載丁音

楚之檮杌

楚謂春秋爲檮杌者在記惡而興善也同【並音義下】

則丘竊取之矣

【章指】言詩可以言詠頌太平時無所詠春秋乃興假史記之文孔子正之以匡邪也

予私淑諸人也

【章指】言五世一體上下通流君子小人斬各有時企以髙山跌以陷污是以孟子恨不及乎仲尼也【並毛校吳文定本】

古經解鉤沈卷二十六

欽定四庫全書

古經解鉤沈卷二十七

長洲余蕭客撰

孟子下

離婁【下】

死傷勇

【章指】言廉恵勇人之髙行也喪此三名則士病諸故設斯科以進能者也

發乘矢而後反

【章指】言求交取友必得其人得善以全養凶獲患是故子濯濟難羿以殘可以鑑也

則可以祀上帝

【章指】言貌好行惡西子冒臭丑人絜服供事上帝明當修飾惟義爲常也

可坐而致也

【章指】言能修性守故天道可知妄智攺常必與道乖性命之旨也

不亦異乎

【章指】言循禮而動不合時人阿意事貴脇肩所尊俗之情也是以萬物皆流而金石獨止

則君子不患矣

【章指】言君子責已小人不攺比之禽獸不足難矣蹈仁行禮不患其患惟不若舜可以憂也

𨿽閉戶可也

【章指】言上賢之士得聖一槪顏子之心有同禹稷時行則行時止則止失其節則惑矣

是則章子巳矣

【章指】言匡章得罪出妻屏子上不得養下以責己眾曰不孝其實則否是以孟子禮貌之也

易地則皆然

【章指】言臣當營君師有餘裕二人處義非殊者也是故孟子紀之而得其同

堯舜與人同耳

【章指】言人以道殊賢愚體別頭員足方善惡如一儲子之言齊王之不達也【並恵校盱郡重刋廖氏本】

其良人出

婦人稱夫曰良人劉注【文選注十六】

幾希矣

【章指】言小人茍得謂不見知君子觀之與正道乖妻妻妾猶羞況於國人著以爲戒恥之甚焉【恵校盱郡重刋廖氏本】

萬章

予於大舜見之矣

【章指】言夫孝百行之本無物以先之𨿽富有天下而不能取悅於其父母莫有可也孝道明著則六合歸仁矣【毛校吳文定本】

出

舜以權謀自免亦大聖有神人之助也劉注【史記注一】

奚僞焉

【章指】言仁聖所存者捨小從大達權之義不告而娶守正道也

此之謂也

【章指】言懇誠於內者則外發於事仁人之心也象爲無道極矣友於之性忘其悖逆況其仁賢乎

是爲父不得而子也

【章指】言孝莫大於嚴父而尊之矣行莫過於烝烝執子之政也此聖人之執道無有加焉【並毛校吳文定本】

舜避堯之子於南河之南

南河九河之最在南者劉注【史記注一】

夫然後之中國

帝王所都爲中故曰中國同【疏九下】

此之謂也

【章指】言徳合於天則天爵婦之行歸於仁則天下與之天命不常此之謂也【毛校吳文定本】

十有七年舜崩

若此則舜格於文祖三年之後攝禹使得祭祀焉劉注

禹避舜之子於箕山之陰

今潁川陽城是也同

益避禹之子於箕山之陰

嵩髙之北同【並史記注一注補後漢書二十】

其義一也

【章指】言篤志於仁則四海宅心守正不足則聖位莫繼丹朱商均是也是以聖人孜孜於仁徳也

朕載自亳

【章指】言賢達之理世務也推正以濟時物守巳直行不枉道而取容期於益治而已矣

何以爲孔子

【章指】言君子大居正以禮進退屈伸達節不違貞信故孟子辧之正其大義也

而謂賢者爲之乎

【章指】言君子時行則行時捨則捨故能顯君明道不爲茍合而違正也

非爾力也

【章指】言聖人由力力有常也賢者由巧巧可增也仲尼天髙故不可階他人丘陵丘陵由可逾所謂小同而大異者也

其祿以是爲差

【章指】言聖人制祿上下差敍貴有常尊賤有等威諸侯僭越滅籍從私孟子略記言其大綱以答北宮子之問

其義一也

【章指】言匹夫友賢下之以徳王公友賢授之以爵大聖之行千載爲法者也

公養之仕也

【章指】言聖人憂民樂行其道苟善辭命不忍逆距不合則去亦不淹久蓋仲尼行止之節也

恥也

【章指】言國有道則能者取卿相國無道則聖人居乘田量時安卑不受言責獨善其身之道也

故曰王公之尊賢者也

【章指】言知賢之道舉之爲上養之爲次不舉不養賢惡肯歸是以孟子上陳堯舜之大法下刺繆公之不也

而以其官召之也

【章指】言君子之志志於行道不得其禮亦不苟往於禮之可伊尹三聘而後就湯道之未洽沮溺耦耕接輿佯狂豈可見也

是尙友也

【章指】言好髙慕逺君子之道𨿽各有倫樂其崇茂是以仲尼曰毋友不如己者髙山仰止景行行止

則去

【章指】言國須賢臣必擇忠良親近貴戚或遭殃禍伊發有莘爲殷興道故云成湯立賢無方也【並毛校吳文定本】

告子

猶桮棬也

桮棬屈木爲之也張音釋方言曰海岱之間謂盌爲棬丁音釋【並音義下】

必子之言夫

【章指】言養性長義任天自然殘木爲器變而後成告子道偏見有不純仁內義外違人之端孟子拂之不假以言也【毛校吳文定本】

搏而躍之

搏以手擊水張音釋【音義上】

其性亦猶是也

【章指】言人之欲善猶水好下迫勢激躍失其素眞是以守正性者爲君子隨曲拂者爲小人也【毛校吳文定本】

白羽之白也猶白雪之白白雪之白猶白玉之白與曰然

孟子以爲白羽之性輕白雪之性消白玉之性堅𨿽俱白其性不同問告子以爲三白之性同劉注【文選注十三】

猶人之性與

【章指】言物𨿽有性性各殊異惟人之性與善俱生赤子入井以發其誠告子一之知其麤矣孟子精之是在其中

亦有外與

【章指】言事𨿽在外行其事者皆發於中明仁義由內所以曉告子之惑也

亦在外也

【章指】言凡人隨形不本其源賢者逹情知所以然季子信之猶若告於公都受命然後乃理

故好是懿徳

【章指】言天之生人皆有善性引而趨之善惡異衢髙卞相懸賢愚舛殊尋其本者乃能一諸【並毛校吳文定本】

播種而耰之

耰壅苗根也丁音釋【音義下】

猶芻豢之恱我口

【章指】言人稟性俱有好憎耳目口心所恱者同或爲君子或爲小人猶麰麥不齊雨露使然也孟子言是所以朂而進之【毛校吳文定本】

牛山之木

南小山曰牛山孟子注【注補後漢書二十二】

有梏亡之矣

梏謂悔吝利害也言利害之亂其性猶桎梏之刑其身故諭之丁音釋【音義下】

惟心之謂與

【章指】言秉心持正使邪不幹猶止斧斤不伐牛山山則木茂人則稱仁也

非然也

【章指】言奕爲小數不精不能一人善之十人惡之𨿽竭其道何由智哉詩云濟濟多士文王以寧此之謂也

此之謂失其本心

【章指】言捨生取義義之大者也簞食萬鐘用有輕重縱彼納此蓋違其本凡人皆然君子則否所以殊也

求其放心而已矣

【章指】言由路求心爲得其本追逐雞狗務其末也學以求之詳矣

此之謂不知類也

【章指】言捨大惡小不知其要憂指忘心不鄕於道是以君子惡之也

弗思甚也

【章指】言莫知養身而養樹木失事違務不得所急所以誠未達者也

則口腹豈適爲尺寸之膚哉

【章指】言養其行治其正俱用智力善惡相厲是以君子居處思義飲食思禮也

此爲大人而巳矣

【章指】言天與人性先立其大心官思之邪不乖越故謂之大人也

終亦必亡而已矣

【章指】言古修天爵自樂之也今要人爵以誘時也得人棄天道之忌也惑以招亡小人事也

所以不願人之文繡也

【章指】言所貴在身人不知求膏梁文繡已之所優趙孟所貴何能比之是以君子貧而樂也

亦終必亡而已矣

【章指】言爲仁不至不反諸已謂水勝火熄而後已不仁之甚終必亡矣爲道不卒無益於賢也

亦在乎熟之而已矣

【章指】言功毀幾成人在愼終五穀不熟美稗是勝是以爲仁必其成也

亦必以規矩

【章指】言事各有本道有所隆彀張規矩以諭爲仁學不爲仁猶是二教失其法而行之也【並毛校吳文定本】

而摟其處子

摟牽也劉向注【文選注十八】劉熙注【宋本文選注十八】

則將摟之乎

【章指】言臨事量宜權其輕重以禮爲先食色爲後若有偏殊從其大者屋廬子未達故譬摟紾也

有餘師

【章指】言天下大道人並由之病於不爲不患不能是以曹交請學孟子辭焉蓋詩三百一言以蔽之【並毛校吳文定本】

髙叟之爲詩也

爲猶解說也丁音釋

【注】尙或墐之

墐路旁冢也同【並音義下】

五十而慕

【章指】言生之膝下一體而分喘息呼吸气通於親當親而疎怨慕號天是以小弁之怨未足爲愆也

何必曰利

【章指】言上之所欲下以爲俗俗化於善久而致平俗化於惡久而致傾是以君子創業愼其所以爲名也

儲子得之平陸

【章指】言君子交接動不違禮享見之儀亢答不差是以孟子或見或否各以其宜也

眾人固不識也

【章指】言見幾而作不俟終日孔子將行冕不及稅庸人不識課以功實淳於𨿽辧終亦屈服正者勝也【並毛校吳文定本】

掊克在位

掊深也丁音釋【音義下】

今之諸侯之罪人也

【章指】言王道寖衰轉爲罪人孟子傷之是以博思古法匡時君也

志於仁而已

【章指】言招攜懷逺貴以徳禮旣其用兵廟勝爲上戰勝爲下明賤戰也

不能一朝居也

【章指】言善爲國者必藏於民賊民以往其餘何觀變俗移風非樂不化以亂濟民不知其善也【並恵校盱郡重刋廖氏本】

大桀小桀也

【章指】言先王典禮萬世可遵什一供貢下富上尊

吾子過矣

【章指】言君子除害普爲人也白圭壑鄰亦以狹矣是故賢者志其大者逺者也

惡乎執

【章指】言論語曰自古皆有死民無信不立重信之至也【毛校吳文定本】

訑訑

吐禾切蓋言辭不正欺罔於人自誇大之貌張音釋此字音他又逹可切說文云欺也字作者音怡

自足其智不嗜善言之貌今諸本皆作訑卽不合注意當借讀爲丁音釋【並音義下】

可得乎

【章指】言好善從人聖人一槪禹聞讜言答之而拜訑訑吐之善人亦逝善去惡來道若合符詩曰雨雪瀌瀌見晛聿消此之謂也

免死而巳矣

【章指】言士𨿽正道亦有量宜聴言爲上禮貌次之困而免死斯爲下矣備此三科亦無疑也【並毛校吳文定本】

然後知生於憂患而死於安樂也

言憂患者以生全安樂者得死亡也陸注【音義下章指】言聖賢困窮天堅其志次賢感激乃奮其慮凡人佚樂以喪知能賢愚之敍也

是亦教誨之而已矣

【章指】言學而見賤恥之大者激而厲之能者以攺教誨之方或折或引同歸殊塗成之而已【並毛校吳文定本】

盡心

所以立命也

【章指】言盡心竭性足以承天殀壽禍福秉心不違立命之道惟是爲珍

非正命也

【章指】言人必趨命貴受其正巖墻之疑君子逺之

求在外者也

【章指】言爲仁由己富貴在天故孔子曰如不可求從吾所好

求仁莫近焉

【章指】言每必以誠恕已而行樂在其中仁之至也

眾也

【章指】言人有仁端達之爲道凡夫用之不知其爲寶也

無恥也

【章指】言恥身無分獨無所恥斯必逺辱不爲憂矣

何若人有

【章指】言不慕大人何能有恥是以隰朋愧不及黃帝佐齊桓以有勲顏淵慕虞舜仲尼嘆庶幾云

而況得而臣之乎

【章指】言王公尊賢以貴下賤之義也樂道忘勢不以富貴動心之分也各從所尙則義不虧矣

達則兼善天下

【章指】言內定常滿囂囂無憂可出可處故云以遊修身立世賤不失道達善天下乃用其寶句踐好遊未得其要孟子言之然後乃諭

𨿽無文王猶興

【章指】言小人待化乃不辟邪君子特立不爲俗移故稱豪傑自興也

則過人逺矣

【章指】言人情富盛莫不驕矜若能欿然謂不如人非但免過卓絕乎凡也【並毛校吳文定本】

不怨殺者

【章指】言勞人欲以佚之殺人欲以生之則民無怨也【恵校盱郡重刋廖氏本】

夫君子所過者化所存者神

言君子所過人者在於政化存其身者在於神明陸注【音義下】

豈曰小補之哉

【章指】言王政浩浩與天地同道霸者徳小民人速覩是以賢者志其大者也

善教得民心

【章指】言明法審令民趨君命崇寛務化民愛君徳故曰移風易俗莫善於樂【並毛校吳文定本】

【注】在𦇤褓

𦇤博物志曰織縷爲之廣八寸長一尺二寸以負小兒於背上聲類曰褓者小兒被子也丁音釋【音義下】

達之天下也

【章指】言天性良能仁義是也達之天下恕乎己也

沛然莫之能禦也

【章指】言聖人潛隱辟若神龍亦能飛天亦能小同舜之謂也

如此而已矣

【章指】言己所不欲勿施於人仲尼之道也

故達

【章指】言孤孽自危故能顯達膏粱難正多用沈溺是故在上不驕以戒諸侯也

而物正者也

【章指】言容悅凡臣社稷股肱天民行道大人正身凡此四科優劣之差

而王天下不與存焉

【章指】言保親之養兄弟無他誠不媿天育養英才賢人能之樂過萬乘孟子重焉一章再云也【並毛校吳文定木】

盎於背

如負之於背陸注【音義下】

四體不言而諭

【章指】言臨蒞天下君國子民君子之樂尙不與存仁義內充身體履方四支不言蟠辟用張心邪意溺進退無容於是之際知其不同也

此之謂也

【章指】言王政普大教其常業各養其老使不凍餒二老聞之歸身自托眾鳥不羅翔鳳來集亦斯類也

而民焉有不仁者乎

【章指】言教民之道富而節用畜積有餘焉有不仁故曰倉廩實知禮節也

不達

【章指】言大明者無不照包聖道者成其仁是故賢者志大宜爲君子

利與善之間也

【章指】言好善從舜好利從蹠明明求之常若不足君子小人各一趨也【並毛校吳文定本】

子莫執中

言子等無執中陸注【音義下】

舉一而廢百也

【章指】言楊墨放蕩子莫執一聖人量時不取此術孔子行止惟義所在

不爲憂矣

【章指】言饑不妄食忍情抑欲賤不失道不爲苟求能無心害夫將何憂【並毛校吳文定本】

不以三公易其介

介操也劉注【宋本文選章注十八

指】言栁下恵不恭用志大也無可無否以賤爲貴也

猶爲棄井也

【章指】言爲仁由已必在究之九軔而輟無益成功論之一簣義與此同

惡知其非有也

【章指】言仁在性體其次假借用而不己實何以易在其勉之也

無伊尹之志則篡也

【章指】言憂國忘家意在出身志在寧君放惡攝政伊周有焉凡人誌異則生篡心也

孰大於是

【章指】言君子正己以立於世世美其道君臣是貴所過者化何素餐之謂也

大人之事備矣

【章指】言人當尙志志於善也善之所由仁與義也欲使王子無過差也

奚可哉

【章指】言事有輕重行有小大以大包小可也以小信大未之聞也【並毛校吳文定本】

猶棄敝蹝【屣】也

屣艸屨可履劉注【文選注四十三】

樂而忘天下

【章指】言奉法承天政不可枉大孝榮父遺棄天下虞舜之道趨捨若此孟子之言揆聖意也

夫非盡人之子與

【章指】言人性皆同居使之異君子居仁小人處利譬猶王子殊於眾品也

居相似也

【章指】言輿服器用人用不殊尊貴居之志气以舒是以居仁由義盎然內優胸中正者眸子不瞀也【並毛校吳文定本】

愛而不敬獸畜之也

似人畜禽獸但愛而不能敬也劉注【文選注十九】

君子不可虛拘

【章指】言取人之道必以恭敬恭敬貴實虛則不應實者謂敬愛也

然後可以踐形

【章指】言體徳正容大人所履有表無裏謂之柚梓是以聖人乃堪踐形也

而弗爲者也

【章指】言禮斷三年孝者欲益富貴怠厭思減其日君子正言不可阿情醜欲期之故譬以紾兄徐徐也【並毛校吳文定本】

有達財者

達財周卹之一本作才說云以有善才就開其性理也陸注【音義下】

君子之所以教也

【章指】言愛人之術莫善五者養育英才君子所珍聖所不倦其惟誨人乎【恵校盱郡重刋廖氏本】

變其彀率

率循也謂彀張其弩又當循其射道令必中於表丁音釋率法也陸注

躍如也

躍如心願中也同

能者從之

當勤求也同【並音章義下指】言曲髙和寡道大難追然而履正者不枉執徳者不回故曰人能道醜欲下之非也

未聞以道殉乎人者也

【章指】言窮達捲舒屈伸異變變流從化守者所愼故曰金石獨止不殉人也

滕更有二焉

【章指】言學尙虛已師誨貴平是以滕更恃二孟子弗應

其退速

【章指】言賞僭及滛刑濫及善不僭不濫詩人所紀是以季文三思何后之有

仁民而愛物

【章指】言君子布徳各有所施事得其宜故謂之義也

是之謂不知務

【章指】言振裘持領正羅維綱君子百行先務其崇是堯舜親賢大化以隆道爲要也

及其所愛也

【章指】言發政施仁一國被恩好戰輕民災及所親著此魏王以戒人君也【並毛校吳文定本】

虎賁三千人

先儒言如猛虎之奔丁音釋

【注】角屖厥地

卽額字屖音西義與棲遲同息也久也字從屍下辛或作犀牛字誤也同【並音義下】

不能使人巧

【章指】言規矩之法諭若典禮人不志仁𨿽誦憲籍不能以善善人修道公輸守繩政成器美惟度是應得其理也【毛校吳文定本】

被袗衣

袗衣之美者陸注

貉稽曰

貉貊鶴二音旣是人性當音鶴纂文曰俗人姓也丁音釋

旣入其苙

苙欄也圈也同

是以言餂之也

注云餂取也今案字書及諸書並無此餂字郭璞方言注云音忝謂挑取物也其字從金今此字從食與方言不同蓋寫誤也學者宜詳同

然而無有【闕】乎爾則亦無【闕】有乎爾

孟子意自以當之鄒魯相鄰故曰近聖人之居無乎爾有乎爾疑之也此意以況絕筆於獲麟也陸注【並音義下】

古經解鉤沈卷二十七﹤經部﹐五經總義類﹐古經解鉤沈﹥

欽定四庫全書

古經解鉤沈卷二十八

長洲余蕭客撰

爾雅上

爾雅

依六書八體撮諸家注未盡之義勒成五卷並音一卷裴瑜注序【玉海四十四】

釋詁

胎

大才翻孫炎音【釋文二十九】

宏

周禮云其聲大而宏樊光注

墳【賁】

詩云有賁其首同【並書疏九】

冢

封之大也舍人注【書疏三】

箌

陟孝翻郭璞音都角翻顧野王音

昄

蒲板翻沈旋音蒲滿翻施幹音

晊

之日翻舊音【並釋文二十九】

祥

福之善也李巡注【宋本春秋疏十九】

漠

心之謀也舍人注【疏一】

典

禮之常也孫注【周禮疏二】

黃髮齯齒鮐背耉老

黃髮老人發白復黃也李注【詩疏十之一】鮐背老人气衰皮膚消瘠背若鮐魚也舍人注【書疏十一】黃髮發落更生者孫注【詩疏十七之二】耉面凍梨色如浮垢同【詩疏十之一】

謔浪笑敖戲謔也

謔戲謔也浪意萌也笑心樂也敖意舒也戲笑邪戲也謔笑之貌也舍人注【詩疏二之一】

仇

相求之匹同【詩疏一之一】

妃嫓也

詩雲天立厥妃某注【詩疏十六之四】

崇充也

威大充盛舍人注【宋本春秋疏十五】

宷也

寀七代翻李巡音七在翻樊光音【並釋文二十九】

昬

夙夜之彊也孫注【書疏九】

余

卑謙之身也舍人注舒遲之身也孫注【並宋本春秋疏十一】

餤

甘之進也爾雅注【僧行均龍龕手鑑四】

介

介者相助之義如人之左右手故以介爲左右也孫注【詩疏十七之一】

泯

沒之盡李注【詩疏十五之三】

殱

眾之盡也舍人注【書疏七】

搜

所救切施音【影宋本集韻八】

荒虛也

周禮云野荒民散則削之某注【詩疏十八之五】

痡瘏虺頽黃

痡人疲不能行之病瘏馬疲不能進之病孫注【詩疏一之二】虺隤馬退不能升之病也同【經典釋文五】黃馬更黃色之病同【詩疏一之二】

瘉

勞病也爾雅注【龍龕手鑑四】

癙

畏之病也孫注【疏一】



疫病同【釋文二十九】

肄

習事之勞也同【詩疏二之二】

惄

忘而不得之思也舍人注【詩疏一之三】

祓

祓除之福孫注【詩疏十七之一】

禋

絜敬之祭也同【書疏三】

噊

事之危也爾雅注【龍龕手鑑二】

亶

詩云俾爾亶厚某注【詩疏十八之二】

食

食言之僞孫注【宋本春秋疏十三】

話

政之善言也舍人注善之言也孫注【並書疏十七】

遻見也

心不欲見而見曰遻爾雅注【龍龕手鑑四】

匿

藏之微也舍人注【宋本春秋疏三十六】

柔安也

詩云懷柔百神某注【詩疏十九之二】

毗劉暴【爆】樂【爍】也

毗劉爆爍之意也木枝稀疎不均爲爆爍舍人注【詩疏十八之二】

楨翰

楨正也築墻所立兩木也同【書疏二十】翰所以當墻兩邊障土者同【宋本春秋疏十六】

圉垂也

圉拒邊垂也同圉國之四垂也孫注【並詩疏十八之二】

塵

陳居之久久則生塵矣同【書疏九】

間代也

間厠之代也同【書疏五】間下瞎切施音【類篇十二上】

饁饟饋也

饁野之饋也孫注【宋本春秋疏十三】饟自家之野也舍人注【詩疏十四之一】

棲遲

行步之息也同【詩疏七之一】

呬息也

詩云民之攸塈某注【詩疏十七之三】

算數也

釋數之曰算舍人注

亂

義之治也同治之理也孫注【並書疏九】

溢愼也

溢行之愼舍人注詩云假以溢我愼也某注【詩疏十九之一】

任

似可任之佞也孫注【書疏三】

珍享獻也

獻珍物曰珍獻食物曰享舍人注【文選注八】

俘取也

囚敵曰俘伐執之曰取李注【宋本春秋疏十二】

枿余也

枿槁木之餘也同【書疏九】

卽尼也

卽猶今也尼者近也孫注【書疏十】

暱近也

暱親近也同【書疏十一】

釋言

斯

析之離孫注【經典釋文六】

馹遽傳也

馹尊者之傳也舍人注【宋本春秋疏十五】傳車驛馬孫注【經典釋文十八】

荒

大之奄也孫注【詩疏十七之三】

恀

恃事自恀也爾雅注【龍龕手鑑一】

臞

瘦也舍人注【史記索隱二十六】

忒也

忒變雜不一孫注【詩疏十八之五】

饙餾

蒸之曰饙均之曰餾同【經典釋文七】

將送也

將行之送也同【戴埴鼠璞】

佻偸也

佻偸薄之偸李注偸苟且孫注【並宋本春秋疏二十八】

啜

醜芮切施音【影宋本集韻七】

愷【闓】弟發也

闓明發行舍人注李注孫注【並詩疏五之二】

畯農夫也

農夫田官也孫注【詩疏八之一】

漠

漠然淸貌樊注【疏二】

諉

邕危切謝嶠音【類篇三上】

庇庥【茠】廕也

庇蔽也庥依止也舍人注【宋本春秋疏十五】

僾唈也

心唈也孫注【詩疏十八之二】

祺祥也

祺福之祥也舍人注詩云維周之禎某注【詩疏十九之一】

琛寶也

美寶曰琛舍人注【禦覽八百二】

茅明也明朗也

茅昧之明也同【宋本春秋疏十七】詩云髙朗令終樊注【宋本春秋疏二十七】

坎律銓也

坎卦水也水性平律亦平銓亦平也同【宋本春秋疏十七】

防也

防深闇之也孫注詩云噦噦其防某注【並詩疏十一之二】

犛罽也

犛謂毛罽也舍人注毛犛爲罽孫注【並書疏六】

煁烓也

煁烓竈也舍人注【詩疏十五之二】

烘燎也

烘以火燎也舍人注【詩疏十五之二】

庶侈也

庶眾也侈多也舍人注庶丰多也孫注【並詩疏十三之二】

樊藩也

樊囿之藩孫注【詩疏十四之三】

舫泭也

方木置水中爲柎栰也同【經典釋文五】

洵均也

洵徧之均也李注詩云其下侯旬某注【並詩疏十八之二】

懠怒也

懠怒聲舍人注【詩疏十七之四】

惄饑也

惄宿不食之饑也李注【詩疏一之三】

裏邑也

裏居之邑也同【宋本春秋疏二十一】

苞稹也

物叢生曰苞齊人名曰稹孫注【詩疏六之二】

宜肴也

宜飲酒之肴也李注【詩疏四之三】

綯絞也

綯繩之絞也同【詩疏八之一】

防躐也疐跲也

防前行曰躐跲卻頓曰疐李注【詩疏八之三】

烝塵也

烝物久之塵孫注【詩疏十八之二】

飫私也

飫非公朝私飲酒也同【詩疏九之二】

孺屬也

孺骨肉相親屬也李注【詩疏九之二】

窕【跳】間也

跳者躍之間舍人注【釋文二十九】

踣也

前覆曰踣李注【宋本春秋疏二】

闍臺也

積土如闍所以望祥气孫注【押韻釋疑一】

僕也

前覆曰僕同【經典釋文二十】

弇蓋也

弇覆蓋亦覆之義同【詩疏二十之二】

燬火也

燬一音火李尋【釋文二十九】

宵

陽气消也舍人注【釋文二十九】

逓疊也

逓者更疊間厠相代之義李注【書疏五】

逭逃也

行相避逃謂之逭亦行不相逢也樊注【書疏八】

幹扞也

幹盾所以自蔽扞孫注【經典釋文五】

刖也

斷足曰刖李注【宋本春秋疏八】

啟跪也

啟小跪也同【宋本春秋疏二十】

靦姡也

靦擅也一曰面貌也謂自專擅之貌舍人注靦人面姡然也李注【並釋文二十九】

鬻糜也

淖糜孫注【經典釋文十九】

翿纛也

翿舞者所持纛也李注纛舞者所持羽也孫注【並詩疏四之一】

隍壑也

隍城池也壑溝也舍人注隍城池壑也李注【並詩疏十八之四】

芼搴也

芼搴皆擇菜也同搴猶防也某注【並詩疏一之一】

狃復也

狃能屈伸曰復李注【釋文二十九】狃忲前復爲也孫注【書疏十八】

班賦也

班謂布與也同【書疏三】

緡綸也

皆繩名同【詩疏一之五】

釋訓

明明斤斤察也

明明言其明甚舍人注明明性理之察也孫注【並詩疏十八之五】斤斤精詳之察也李注斤斤謹愼之察也孫注【並通鑑音注四十三】

矯矯

得勝之勇也舍人注【釋文二十九】

濟濟

多士之容止也孫注【詩疏十六之一】

委委佗佗美也

寛容之美也李注【詩疏三之一】禕禕者心之美舍人注【釋文二十九】委委行之美佗佗長之美孫注【詩疏三之一】詩云禕禕它它如山如河顧野王【釋文二十九】

媞媞【提】

媞媞行步之安也孫注【詩疏五之三】

簡簡

降福之大也李注【詩疏十九之二】

赫赫躍躍【濯】迅也

詩云濯濯厥靈樊注【釋文二十九】赫赫顯著之迅孫注【詩疏十八之五】

墫墫

舞貌舍人注

夢夢訰訰亂也

煩懣亂也顧野王【並釋文二十九】

蕩蕩

法度廢壞之僻孫注【詩疏十八之一】

居居究究惡也

居居不狎習之惡李注究究窮極人之惡孫注【並詩疏六之二】

佌佌瑣瑣小也

佌佌形容小貌舍人注【釋文二十九】瑣瑣計謀褊淺之貌同【詩疏十二之一】

慘慘

憂怒之慍也李注【詩疏十八之一】

慱慱

粗兗切郭音【影宋本集韻六】

郝郝【釋】耕也

釋釋猶霍霍解散之意舍人注【詩疏十九之四】

緜緜穮也

緜緜言詳宻也孫注【詩疏十九之四】

溞溞淅也烰烰烝也

溞溞淅米聲烰烰烝之气孫注【詩疏十七之一】

峩峩祭也

峩峩奉璋之貌舍人注【詩疏十六之三】

鍠鍠【喤】樂也穰穰福也

喤喤鐘鼓之樂也穰穰眾多之貌也舍人注詩云降福穰穰某注【並詩疏十九之二】

子子孫孫引無極也

子孫長行美道引無極也舍人注【詩疏十三之二】

藹藹萋萋臣盡力也

藹藹賢士之貌萋萋梧桐之貌舍人注言眾臣竭力則地竭其化梧桐盛也孫注【並詩疏十七之四】

哀哀

音依裴瑜音【芥隱筆記】

臯臯琄琄刺素食也

臯臯不治之貌舍人注無徳而空食祿也某注【並詩疏十八之五】琄戶茗切郭音【類篇一上】

憲憲泄泄制灋則也

皆惡黨爲制法則也李注厲王方虐諂臣並爲制作法令孫注【並詩疏十七之四】

謔謔謞謞

皆盛烈貌舍人注【同前】

翕翕訿訿莫供職也

君闇蔽臣子莫親其職李注【詩疏十二之二】

甹夆掣曳也

謂相掣曳入於惡也孫注【詩攷四】

朔北方也

朔盡也北方萬物盡故言朔也舍人注萬物盡於北方蘇而復生故言北方李注【並書疏二】

饎酒食也

得酒食則喜歡也孫注【詩疏八之一】

骭爲微腫足爲尰

皆水濕之疾也孫注【詩疏十二之三】

是刈是濩濩煮之也

是刈刈取之是濩煮治之舍人注煮葛以爲絺綌以煮之於濩故曰濩煮非訓濩爲煮孫注【並詩疏一之二】

美女爲媛

君子之援助然同【詩疏三之一】

美士爲彥

國有美士爲人所言道也舍人注【書疏八】

其虛其徐威儀容止也

虛徐威儀謙退也孫注【詩疏二之三】

之子者是子也

之子者論五方之言是子也李注【詩疏一之三】

襢裼肉袒也

脫衣見體曰肉袒同袒去裼衣孫注【並詩疏四之二】

徒渉也

無舟而渡水曰徒渉李注【詩疏十二之二論語疏七】

徒搏也

無兵空手搏之舍人注【詩疏四之二論語疏七】

籧篨口柔也

籧篨巧言也同【釋文二十九】巧言好辭以口饒人是謂口柔李注【詩疏二之三】籧篨之疾不能俯口柔之人視人顏色常亦不伏因以名云孫注

戚施靣柔也

令色誘人舍人注【並釋文二十九】戚施和顏悅色以誘人是謂面柔也李注【詩疏二之三】戚施之疾不能仰靣柔之人常俯似之因以名云孫注

誇毗體柔也

詩云無爲誇毗樊注【並釋文二十九】屈已卑身求得於人曰體柔李注【詩疏十七之四】

婆娑舞也

婆娑盤僻舞也同舞者之容婆娑然孫注【並詩疏七之一】

緎羔裘之縫也

緎縫之界域同【經典釋文五】

殿屎呻也

人愁苦呻吟之聲也同【詩疏十七之四】

釋親

父之姊妹爲姑

春秋傳云姑姊妹樊注【宋本春秋疏二十一】姑之言古尊老之名也孫注【詩疏之三】

母之晜弟爲舅

舅之言舊尊長之稱同【詩疏六之四】

妻之姊妹同出爲姨

同出俱巳嫁也同【宋本春秋疏二十三】

女子謂姊妹之夫爲私

私無正親之言同【詩疏三之一】

女子同出

同出謂俱嫁事一夫也同【宋本春秋疏十九】

釋宮

宮謂之室室謂之宮

所以古今通語明實同而兩名李注【書疏十一】

牖戶之間謂之扆

謂牖之東戶之西爲扆同【書疏十八】

其內謂之家

謂門以內也同【詩疏十六之二】

東西墻謂之序

殿東西堂序尊卑處舍人注【宋本禦覽百八十五】堂東西墻所以別序內外也孫注【書疏十八】

西北隅謂之屋漏

當室之日光所漏入也同【公羊疏十七】古者徹屋西北厞以炊浴汲者訖而復之古謂之屋漏也舍人注【宋本禦覽百八十八】

東北隅謂之宧

日側之明孫注【朱校宋本禮記疏一】東北陽气始起萬物所養故謂之宧舍人注

東南隅謂之防【突】

東南萬物生蟄虫必出無不由戶突舍人注【宋本禦覽百八十八】

柣謂之閾

門限也孫注【詩疏四之四】

棖謂之楔

謂梱上兩旁木李注【同前】

樞謂之椳

門戶扇樞開可依蔽爲根也孫注【禦覽百八十四】

墻謂之墉

謂垣墻也李注【詩疏一之四】

鏝謂之杇

鏝一名杇塗工作具也李注【宋本春秋疏二十五】塗一名杇塗土之作具也同【論語疏五】

樴謂之杙

杙謂橜也同【詩疏一之三】

闍謂之臺

臺積土爲之所以觀望同

有木者謂之榭

臺上有屋謂之榭同【並宋本春秋疏十七】榭但有堂也孫注【書疏十一】

雞棲於弋爲桀鑿垣而棲爲塒

別雞所棲之名寒鄕鑿墻爲雞作棲曰塒李注【詩疏四之一】

其上楹謂之棁

梁上侏儒柱孫注【朱校宋本禮記疏三十二】

開謂之槉

朱儒下小方木舍人注【宋本禦覽百八十八】

栭謂之楶【節】

栭今欂櫨也李注【朱校宋本禮記疏四十一】欂櫨一名節皆謂斗栱也同【朱校宋本禮記疏二十三】

桷謂之榱

齊魯名桷周人名榱沈旋集注【疏四】

檐謂之樀

謂室梠周人謂之梠齊人謂之檐謂承檐行材孫注【儀禮疏十五】

門屏之間謂之寧

正門內兩塾間曰寧李注【朱校宋本禮記疏七】正門外同【通鑑音注百六十七】門內屏外人君視朝所寧立處也孫注【詩疏五之一】

屏謂之樹

以垣當門蔽爲樹舍人注【宋本禦覽百八十五】恆當門自蔽名曰樹李注【朱校宋本禮記疏七】

閍【祊】謂之門

祊故廟中門名也同詩云祝祭於祊謂廟門也孫注【並宋本春秋疏二十三】謂廟門外同【朱校宋本禮記疏三十五】

正門謂之應門

宮中南向大門應門也李注【朱校宋本禮記疏四十一】

觀謂之闕

宮門雙闕者舊懸法象使民觀之處因謂之闕孫注【並宋本春秋疏二十三】

宮中之門謂之闈其小者謂之閨小閨謂之閤

皆門戶大小之異李注【公羊疏十五】

衖門謂之閎

衖頭門也李注【宋本春秋疏二十五】

門側之堂

夾門堂也孫注【詩疏十九之四】

瓴甋謂之甓

瓴甋一名甓李注【詩疏七之一】

宮中衖謂之壼

巷捨間道也孫注【宋本春秋疏二十一】

廟中路謂之唐

唐廟中路名李注詩雲中唐有甓孫注【並詩疏七之一】

三達謂之劇旁

旁出岐多故曰劇同【詩疏一之三】

四達謂之衢

四達各有所至曰衢李注交通四出孫注【並公羊疏二十六】

五達謂之康

康樂也交會樂道也同【初學記二十四】

六達謂之莊

莊盛也道煩盛同

七達謂之劇驂

三道交復有一岐出者同【並詩疏一之三】

八達謂之崇期

崇多也多道會期於此同【文選注四】

室有東西廂曰廟

謂宗廟殿有東西小堂也李注夾室前堂孫注【並公羊疏十六】

無室曰榭

但有大殿無室名曰榭李注【朱校宋本禮記疏二十三】

古經解鉤沈卷二十八

欽定四庫全書

古經解鉤沈卷二十九

長洲余蕭客撰

爾雅中

釋器

盎謂之缶

缶瓦器孫注【詩疏七之一】

康瓠謂之甈

大瓠瓢也李注【文選注六十】

斪斸謂之定

斪斸鉏也一名定舍人注【齊民要術一】鋤也李注【詩疏十九之二】

九罭魚罔也

魚所入有九囊也孫注【六書故三十一】

嫠婦之笱謂之罶

罶曲梁也其功易故謂之寡婦之笱同【詩疏九之四】

篧謂之罩

篧編細竹以爲罩捕魚也李注【詩疏十之一】

槮謂之涔

以米投水中養魚爲涔也舍人注【禦覧八百三十四】

鳥罟謂之羅

鳥飛張网以羅之李注【詩疏四之一】

兔罟謂之置

兔自作徑路張置捕之也同【詩疏一之三】舍人注【禦覧八百三十二】

彘罟謂之羉

彘剛惡齕人故張网以羅之也舍人注【同前】

覆車也

覆車是兩轅网孫注【朱校宋本禮記疏二十三】

大版謂之業

業所以飾栒刻版捷業如鋸齒也同【詩疏十六之五】

繩之謂之縮之

繩束築板謂之縮同【詩疏十六之二】

卣

鬯之罇也李注【宋本春秋疏十三】

小罍謂之坎

酒罇也孫注【詩疏十三之一】

黼領謂之襮

繡刺黼文以褗領同【毛詩李黃集解十二】

衣背謂之襟

衣背衣領之襟李注【詩疏四之四】襟交領也孫注【讀詩記八六書故三十一】

執衽謂之袺

持衣上衽同

扱衽謂之襭

扱衣上衽於帶李注【並詩疏一之三】

衣蔽前

衣蔽膝也同【詩疏十五之二】

婦人之褘

褘帨巾也孫注【詩疏八之二】

輿革前謂之鞎後謂之笰

謂輿前以革爲車飾曰鞎茀車後戶名也李注

竹前謂之禦

竹前謂編竹當車前以擁蔽名之曰禦禦止也同禦以簟爲車飾也孫注【並詩疏五之二】

肉曰脫之

肉去其骨曰脫李注【朱校宋本禮記疏三十八】

魚曰斮之

斮砍也樊注【書疏十一公羊疏十七】作之魚骨小無所去李注【朱校宋本禮記疏三十八】

肉謂之醢

以肉作醬曰醢李注【詩疏十七之二】

圜弇上謂之鼒

鼎斂上而小口者孫注【詩疏十九之四】

鬵鉹也

關東人謂甑爲鬵涼州人謂甑爲鉹同【通鑑音注五十五】

一羽謂之箴

蓋誤同凡物數無不從一爲始以爾雅不失周官未爲得也郭璞音義【並釋文二十九】

木謂之虡

虡栒之植所以懸鐘磬也孫注【詩疏十六之五】

白蓋謂之苫

編菅茅以覆屋曰苫李注【經典釋文二十】白蓋茅苫也孫注【宋本春秋疏二十二】

金鏃

以金爲箭鏃李注【史記索隠十六】

弓有緣者謂之弓無緣者謂之弭

骨飾兩頭曰弓不以骨飾兩頭曰弭同【宋本春秋疏十二】緣謂繳束而漆之弭謂不以繳束骨飾兩頭者也孫注【詩疏九之三】

肉倍好

邊肉大其孔小也李注【宋本春秋疏三十二】

好倍肉

其孔大邊肉小也同【宋本春秋疏二十九】

肉好若一謂之環

其孔及邊肉大小適等曰環同【宋本春秋疏三十二】

三染謂之纁

三染其色巳成爲絳纁絳一名也李注【書疏六】

靑謂之蔥黑謂之黝

黝靑黒蔥則靑之異色孫注【朱校宋本禮記疏四十】

簀謂之笫

牀也孫注【宋本春秋疏二十四】

卣中尊也

罇彜爲上罍爲卣居中也同【宋本春秋疏十三】

釋樂

宮

中也居中央暢四方唱始施生爲四聲綱也劉歆

商

章也物成熟可章度也同

角

觸也物觸地而出戴芒角也同

徴

祉也物盛大而繁祉也同

羽

宇也物聚藏宇覆之也同【並釋文二十九】

大瑟謂之灑

音之布告如埽灑孫注【朱校宋本禮記疏二十三】音之變布如灑出同【禮疏十六】

大琴謂之離

聲畱離同【朱校宋本禮記疏二十三】

大笙謂之巢小者謂之和

大笙音聲眾而髙也小者音相和也舍人注【禦覧五百八十一】巢髙大和小笙孫注【儀禮疏五】

大篪謂之沂

大篪其聲悲沂鏘然也詩云仲氏吹篪也舍人注【禦覧五百八十】篪聲悲沂悲也李注【釋文二十九】

大鐘謂之鏞

大鐘音聲大鏞大也同鏞深長之聲孫注【並書疏五】

大管謂之簥其中謂之篞小者謂之篎

大管聲髙大故曰簥者髙也中者聲相宻故曰篞篞宻也小者聲音淸妙也舍人注【禦覧五百八十】

其中謂之仲小者謂之箹

仲其聲適仲呂也小者形聲細小曰箹也同【同前】

徒擊鼓謂之咢

聲驚咢也孫注【詩疏十七之二】

釋天

穹蒼蒼天也

古詩人質仰觀天形穹隆而髙其色蒼蒼故曰穹蒼李注【詩疏四之一文選注二十七】

春爲蒼天

春萬物始生其色蒼蒼故曰蒼天同

夏爲昊天

夏萬物盛壯其气昊大故曰昊天同

秋爲旻天

秋萬物成熟皆有文章故曰旻天同

冬爲上天

冬陰气在上萬物伏藏故曰上天同【並詩疏四之一】冬天藏物物伏於下天淸於上孫注【禦覧二十六】

夏爲朱明

夏气赤而光明同【宋本禦覧二十一】

夏爲長嬴

萬物各生長也李注【釋文二十九】

谷不熟爲饑

谷不成熟曰饑同【宋本春秋疏十一】

蔬不熟爲饉

可食之菜皆不熟爲饉同【詩疏十二之二】

仍饑爲薦

連嵗不熟曰薦同【宋本春秋疏十一】

太歳在寅曰攝提格

言萬物乘陽起故曰攝提格格起也同

在卯曰單閼

陽气推萬物而起故曰單閼單盡也閼止也同

在辰曰執徐

伏蟄之物皆惇舒而出故曰執徐執蟄徐舒也同

在午曰惇牂

惇盛牂壯也言萬物盛壯孫注

在未曰協洽

陽气欲化萬物故曰協和洽合也李注

在申曰涒灘

涒灘物吐秀傾之貌也同

在酉曰作噩

作咢皆物芒枝起之貌同

在戌曰閹茂

萬物皆蔽冒故曰閹蔽茂冒也孫注

在亥曰大淵獻

淵深也大獻萬物於深謂蓋藏之於外耳同

在子曰困惇

困惇混沌也言萬物初萌混沌於黃泉之下也同

在醜曰赤奮若

言陽气奮迅若順也李注【並史記索隱九】

載歳也

載一歳莫不覆載也同【宋本春秋疏二十七】載始也孫注【宋本春秋疏一】載取萬物終而更始同【書疏三】

夏曰歳商曰祀周曰年唐虞曰載

各自紀事堯舜三代示不相襲也李注【宋本春秋疏一】四時一終曰歳取歳星行一次也孫注【宋本春秋疏二十七】祀取四時祭祀一訖也同【書疏三】年取禾谷一熟同【朱翌倚覺竂記三】

三月爲寎

寎況病切孫音丘詠切郭音【並影宋本集韻八】

四月爲余

四月萬物皆生枝葉故曰余余舒也李注物之枝葉敷舒孫注【並詩疏十三之一】

九月爲

九月萬物艸盡陰气侵寒其色皆黒李注物衰而色也孫注【詩防十五之三】

十月爲陽

純陰用事嫌於無陽故以名之同【兼廷珪海錄碎事二】

南風謂之凱風

南風長養萬物萬物喜樂故曰凱風凱樂李注

東風謂之谷風

谷之言谷谷生也谷風生長之風陰陽不和卽風雨無節故陰陽和乃谷風至孫注【並詩疏二之二】

焚輪謂之頽扶搖謂之猋

焚輪暴風從上來降謂之頽頽下也扶搖暴風從下升上故曰焱焱上也李注回風從上下曰頽回風從下上曰焱孫注【並詩疏十三之一】

回風爲飄

旋風也一曰飄別二名李注【詩疏七之二】

日出而風爲暴

陰雲不興而大風暴起孫注

風而雨土爲霾

大風揚塵從上下也同

陰而風爲曀

云風曀日光同【並詩疏二之一】

小雨謂之霢霂

冰雪俱下李注【詩疏十三之二】

天根氐也

角亢下系於氐若木之有根孫注【史記索隱九】

大駟房也

龍爲天馬故房四星謂之天駟同【詩疏十之三】

大辰房心尾也

大辰蒼龍宿之體最爲明故曰房心尾也李注【宋本春秋疏二十九】

大火謂之大辰

大火蒼龍宿之心以候四時故曰大辰同【公羊疏二十三】龍星明者以爲時故曰大辰孫注【宋本春秋疏二十九】大火心也在中最明故時主焉同【公羊疏二十三】

析木謂之津箕斗之間漢津也

析別水木以箕斗之間是天漢之津也同【宋本春秋疏二十八】

北陸

陸中也北方之宿中也同【史記索隱九】

營室謂之定

定正也同【經典釋文五】天下作宮室者皆以營室中爲正同【詩疏三之一】

娵觜之口營室東壁也

娵觜武宿也營室東壁北方宿名李注娵觜之嘆則口開方營室東壁四方似口故因名云孫注

降婁奎婁也

防下也奎爲溝瀆故稱降也同【並宋本春秋疏二十五】

大梁昴也

昴畢之間日月五星出入要道若津梁也同【史記索隱九】

濁謂之畢

噣陰气濁起陽气必止故曰畢畢止也李注【詩疏五之二】掩兔之畢或呼爲濁因名星孫注

喙謂之栁

喙朱鳥之口栁其星聚也同【並史記索隱九】

北極謂之北辰

北極天心居北方正四時謂之北辰李注【公羊疏二十三】天皇北辰耀魄寶鄭注【周禮疏十八】北極天之中以正四時謂之北辰孫注【公羊疏二十三】

何鼔謂之牽牛

何鼔之旗十二星在牽牛北或名爲河鼔亦名爲牽牛也同【詩疏十三之一】

明星謂之啟明

晨出東方髙三丈命曰明晨昬見西方髙三捨命曰太白同【史記索隠九】

春祭曰祠夏祭曰礿秋祭曰嘗冬祭曰烝

祠之言食礿新菜可汋嘗嘗新谷烝進品物也同【詩疏九之三】

祭地曰瘞薶

祭地以玉埋地中瘞亦埋也李注【公羊疏十二】瘞者翳也旣祭翳藏地中孫注【詩疏十七之二】

祭山曰庪縣

祭山以黃玉及璧以庪置幾上遙遙而眡之若縣故曰庪縣李注埋於山足曰庪埋於山上曰縣孫注

祭川曰浮沈

置祭於水中或浮或沈故曰浮沈同

祭星曰布

旣祭布散於地位似星辰布列同

祭風曰磔

祭風以牲頭蹄及皮破之以祭故曰磔李注旣祭披磔其牲以風散之孫注【並公羊疏十二】

禘大祭也

禘五年大祭也同【公羊疏十三】

繹又祭也

明日復祭李注【詩疏十九之四】祭之明日尋繹復祭孫注【公羊疏十五】

冬獵爲狩

冬圍狩而取禽李注【詩疏五之三】

火田爲狩

放火燒艸守其下風李注孫注【並宋本春秋疏七】

起大事

大事兵也孫注【詩疏十六之二】

必先有事乎社而後出謂之宜

有事祭也宜求見祐也孫注【宋本春秋疏十九】

出爲治兵尙威武也入爲振旅反尊卑也

出則幼賤在前貴勇力也入則尊老在前復常法也同【宋本春秋疏三十】

維以縷

維持以縷不欲其曳也同【詩疏三之二】

緇

黑繒也同

繼旐曰斾

帛續旐末亦長尋詩云帛斾英英是也同【並公羊疏十六】

注旄首曰旌

旄牛尾著乾首李注析五采羽注旄上也其下亦有旒縿孫注【並詩疏三之二】

有鈴曰旂

有鈴以鈴著旐端李注鈴在旂上旂者畫龍孫注

錯革鳥曰旟

以革爲之置於旐端李注錯置也革急也言畫急疾之鳥於旒周官所謂鳥隼爲旟者矣孫注【並公羊疏十六】畫急疾之鳥於縿同【詩疏十之二】

因章曰旃

因其繒色以爲旗章不畫之同【宋本春秋疏十三】

釋地

兩河間曰冀州

兩河間其性气相近故曰冀州冀近也李注

河南曰豫州

河南其气著宻厥性安舒故曰豫豫舒也同【並公羊疏七】言稟中和之气性理安舒同【寰宇記三】其气安舒厥

性寛豫同【傅寅禹貢集解一】自東河至西河之南曰豫州孫注

河西曰雝州

其气蔽壅受性急凶故曰雝雝壅塞也李注【公羊疏七】

漢南曰荊州

荊州其气燥剛稟性彊梁故曰荊荊彊也同【書疏六】

江南曰揚州

江南其气慘勁厥性輕揚故曰揚州同【公羊疏七】其气燥勁同【廣韻二】自江南至海也孫注

濟河間曰兗州

濟河間其气專質厥性信謹故曰兗州兗信也李注【並公羊疏七】

濟東曰徐州

濟東至海其气寛舒稟性安徐徐舒也同【公羊疏七】

燕曰幽州

燕其气深要厥性僄疾故曰幽幽要也同【釋文二十九】

齊曰營州

齊其气淸舒受性平均故曰營營平也今爲靑州同自岱東至海孫注【並公羊疏七】

九州

此蓋殷制同【詩疏一之一】

晉有大陸

今鉅鹿縣北廣阿澤也同【書疏六】

十藪

藪澤之別名也李注【宋本春秋疏二十三】

梁莫大於湨梁

湨水出河內軹縣東南至溫入河音義梁小橋也孫注【並公羊疏二十】

有昆侖虛之璆琳瑯玕焉

璆琳美玉李注孫注【並朱校宋本禮記疏四十】

西方有比肩獸焉與卬卬岠虛比爲卬卬岠虛齧甘艸卽有難卬卬岠虛負而走其名謂之蟨

卬卬岠虛能走蟨知美艸卽若驚難者卬卬岠虛便負蟨而走故曰比肩獸李注卬卬岠虛狀如馬前足鹿後足兔前髙不得食而善走蟨前足鼠後足兔善求食走則倒故齧甘艸則仰食卬卬岠虛卬卬岠虛負以走孫注

中有枝首蛇焉

蛇有枝首者名曰率然同

郊外謂之田

田敕也謂敇列種谷之處李注【並釋文二十九】

下濕曰隰

下濕謂土地窊下但當名爲隰同【公羊疏二十二】常沮洳名爲隰也同【詩疏六之三】

廣平曰原

謂土地寛博而平正名之曰原同【宋本春秋疏五】

髙平曰陸大陸曰阜大阜曰陵

髙平謂土地丰正名爲陸土地獨髙大名曰阜最大名爲陵同【詩疏七之三】

可食者曰原

可食者謂有井田也陵阿山田可種谷者亦曰原孫注【宋本春秋疏二十三】

陂者曰阪

陂者謂髙峯山陂李注【通鑑音注六十五】

田一歳曰菑二歳曰新田三歳曰畬

菑始殺艸也孫注【尙書全觧二十九】菑始菑殺其艸木新田新成柔田也畬舒緩同【朱校宋本禮記疏五十九】

岠齊州以南戴日爲丹穴

自中州以南日光所照故曰丹穴舍人注【禦覧三十六】

釋丘

丘

一成之形象也孫注

一成爲惇丘

形如覆惇惇器似盂同【並詩疏三之一】

再成爲陶丘

再成其形再重也李注【書疏六】形如累兩盂孫注

如乘者

形如車乘李注【並釋文二十九】

絕髙謂之京

丘之髙大者曰京同【詩疏十五之三】爲之人力所作也孫注【宋本春秋疏二十三】

非人爲之丘

謂非人力所爲自然生爲丘李注【詩疏十五之三】地性自然也孫注【書疏六】

水出其左營丘

今齊有營丘淄水過其南及東孫注【詩疏五之一】

前髙旄丘

謂前髙後卑下李注【詩疏二之二】

偏髙阿丘

謂丘邊髙同【詩疏三之二】

宛中宛丘

中央下李注孫注【並詩疏七之一】

如畝畝丘

謂丘如田畝田畝丘也李注方百步也孫注【並詩疏十二之三】

隈

水曲中也孫注【經典釋文五】

厓內爲隩外爲隈

內曲裏也外曲表也同厓內近水爲隩李注【並宋本春秋疏二十】

畢堂墻

堂墻名厓似堂墻曰畢同【詩疏六之四】

墳大防

墳謂厓岸狀如墳墓名大防也同【詩疏一之三】謂隄也孫注【宋本春秋疏二十三】

涘爲厓

涘一名厓同【詩疏四之一】

釋山

河南華河西嶽河東岱河北恆江南衡

華西嶽華山也岱東嶽泰山也恆北嶽恆山也衡南嶽衡山也李注【書疏三】嶽雍州鎭有吳嶽山孫注【宋本禦覽四十四寰宇記三十二】

再成英一成岯

山再重曰英一重曰岯李注【書疏六】

山大而髙崧

髙大曰崧同【詩疏十八之三】

山脊岡

岡長山之脊也孫注【書疏七】

冢

謂山巓也同【詩疏十一之二】

重甗隒

隒阪也李注【經典釋文五】山基有重岸也孫注【詩疏四之一】

小山別大山鮮

別不相連也孫注【詩疏十六之四】

石戴土謂之崔嵬

石山上有土者同

土戴石爲砠

土山上有石者孫注【並詩疏一之一】

山夾水澗

山間有水李注【宋本春秋疏三】

山西曰夕陽山東曰朝陽

山西暮乃見日故曰夕陽山東朝乃見日故曰朝陽李注【書疏十一】

梁山晉望也

晉國所望祭也孫注【詩疏十八之四】

釋水

川瀆綺錯渙瀾流帶潛潤旁通經營華外殊出同歸混之東防郭璞讚【初學記六】

氿泉穴出穴出仄出也

水泉從旁出名曰氿氿側出李注【詩疏十三之一】

汶爲灛

灛溢也李注【釋文二十九】

江爲沱

江益出流爲沱同沱水自蜀郡都水縣湔山與江別而更流郭音義【並寰宇記七十二】

大波爲瀾小波爲淪直波爲徑

分別水大小曲直之名李注【詩疏五之三】

水艸交爲湄

水艸木交合也舍人注【水經注八】

濟有深渉

濟渡也李注

掲者掲衣也以衣渉水爲厲

水深則厲水淺則掲衣渡也不解衣而渡水曰厲同揭褰衣裳也以衣渉水濡褌也孫注【並宋本春秋疏二十二】

紼【繂】也

繂竹爲索所以維持舟者李注繂大索也孫注

縭緌也

舟止系之於樹木戾竹爲大索同【並詩疏十五之一】

天子造舟

比其船而渡李注【經典釋文十九程大昌續演繁露五】比舟爲梁孫注【宋本春秋疏二十六】天子並七船郭璞圗【釋文二十九】

諸侯維舟

中央左右相維持曰維舟李注【詩疏十六之二】維連四舟孫注維持使不動搖也爾雅音義【並公羊疏十六】諸侯四郭圖【釋文二十九】

大夫方舟

並兩舩曰方舟李注

士特舟

一舟同

庶人乘泭

並木以渡別尊卑同【並公羊疏十六】

水注川曰谿注谿曰谷

水出於山入於川曰谿同【書疏十】水相屬曰谷同【公羊疏十】

逆流而上曰溯洄順流而下曰溯遊

逆渡者逆流也順渡者順流也孫注【詩疏六之四】

正絕流曰亂

橫渡也孫注【書疏六】

水中可居者曰洲

四方皆有水中央獨可居李注【詩疏一之一】

人所爲爲潏

人力水爲居止舍人注【宋本禦覧七十一】

河出昆侖虛

昆侖山名虛山下地也李注【書疏六】昆侖三層號曰天柱實惟河源水之靈府郭璞圖讚【釋文二十九潘自牧記纂淵海七】

色白

河水始出其色白也李注白者西方之色也孫注

所渠並千七百一川色黃

水流而分交錯相穿故曰川也李注所受渠多轉流混濁故色黃孫注

百里一小曲千里一曲一直

水勢小曲乃大直也故曰小曲水陰節每一曲一直通無極也故曰千里一曲一直李注【並釋文二十九】

徒駭

禹防九河以徒眾起故曰徒駭同【書疏六】禹疏九河此河功難眾懼不成故曰徒駭孫注【釋文二十九】

太史

禹大使徒眾通其水道故曰太史李注

馬頬

河勢上狹下廣狀如馬頰也同

覆鬴胡蘇

覆釜水中多渚往往而處形如覆釜故蘇其水下流故曰胡蘇同胡蘇水流多散胡蘇然孫注

簡

大也河水深而大也李注

絜

言河水多山石治之苦絜絜苦也同【並書疏六】水多約絜孫注【釋文二十九】

鉤盤

言河水曲如鉤屈折如盤也李注【書疏六】水曲如鉤折如人股故曰鉤股同水曲如鉤流盤桓不直前也孫注【並釋文二十九】

鬲津

河水狹小可鬲以爲津也李注【書疏六】水多阨狹可鬲以爲津而橫渡孫注【釋文二十九】

古經解鉤沈卷二十九

欽定四庫全書

古經解鉤沈卷三十

長洲余蕭客撰

爾雅下

釋艸

蒚山蒜

帝登蒚山遭蕕芋艸毒將死得蒜乃囓之解毒乃收植之能殺虫魚之毒攝諸鮏羴孫炎【爾雅翼八】

椵木槿櫬木槿

別二名可食或呼爲日及亦云王蒸其花朝生暮落某注【朱校宋本禮記疏二十三】與艸同气故在艸中樊注【詩疏四之三】

菉王芻

菉一名王芻舍人注一物二名李注菉鹿蓐也某注【並詩疏二之二】

蘩皤蒿

白蒿孫注【經典釋文五】

蒿菣

荊楚之間謂蒿爲菣同【詩疏九之二】

蔚牡菣

蔚一名牡菣舍人注江湖間曰菣某注【詩疏十三之一】

防莞

詩云下莞上簟樊注【書疏十八】

葝防尾

葝巨盈切孫音可染皂孫注【並禦覽九百九十五】

大薺

薺有小故言大薺舍人注【齊民要術十】

瓠棲瓣

棲瓠中瓣也孫注【詩疏三之二】

茹蘆茅搜

一名蒨可以染絳孫注【儀禮疏一】

果臝之實栝樓

栝樓子名也李注齊人謂之天孫注【詩疏八之二】

荼

杏花如荼可耕白沙舍人注【說文繋二】

萑蓷

蓷臭穢卽茺蔚也劉歆注【陸璣毛詩疏上】臭穢艸也李注【詩疏四之一】

稷

粟也舍人注【宋本春秋疏五】孫注【齊民要術一】

秫

粘粟也同【齊民要術二】

卉艸

凡百艸一名卉舍人注【書疏六】

筍竹萌

竹初生曰萌生謂之筍孫注【贊寜筍譜】初生竹謂之筍同【齊民要術五】

簜竹

竹節相去一丈曰簜李注竹濶節者曰簜孫注【並書疏六】

莪蘿

莪一名蘿舍人注【詩疏十之一】

菲芴

葍類也孫注【宋本春秋疏十三】芴音物孫音【禦覽九百九十八】

瓞瓝其紹瓞

瓞名瓝小也紹繼謂瓞子漢中小曰瓞舍人注瓞小子如瓝其本子小紹先歲之曰瓞孫注

【並詩疏十六之二】詩云綿綿瓞同【初學記二十八】

虋赤苗芑白苗

是伯夷叔齊所食首陽艸也舍人注【齊民要術二】別米赤白苗也同【禦覽八百四十二】

秬黒黍

黒黍一名秬李注【禮書八十四】

臺夫須

臺一名夫須舍人注【詩疏十之一】

荍蚍衃

荍一名蚍衃同【詩疏七之一】小艸多花少葉葉又翹起謝氏【郭璞注三】

須葑蓯

須一名葑孫注【宋本春秋疏十三】一名葑蓯同【詩疏二之二】

蘮挐竊衣

似芹江河間食之實如麥兩兩相合有毛著人衣其華著人衣故曰竊衣同【齊民要術十】

莞苻蘺

本艸云白蒲一名苻蘺楚謂之莞舍人注【詩疏十一之二】

荷芙蕖其莖茄其葉蕸其本蔤其華菡萏其實蓮其根藕其中的的中薏

皆分別蓮華實莖葉之名的蓮實薏中心苦者也李注【詩疏四之三】芙蕖其總名也別名芙蓉同【爾雅翼八】菡萏蓮花也同詩云有蒲與荷樊注【並詩疏七之一】

黂枲實

黂麻子孫注【齊民要術二】

貫眾

一名貫渠同【禦覽九百九十】

蘋蓱

蘋一名蓱舍人注【詩疏一之四】

藚牛唇

別二名李注【詩疏五之三】

蘜

菊名日精布華月仙客是尋薄采薄捊爾雅圗讚【禦覽九百九十六】

唐蒙女蘿女蘿兔絲

唐蒙名女蘿女蘿又名兔絲舍人注別三名孫注【並詩疏三之一】

茥蒛葐

靑州曰茥同【禦覽九百九十八】

莩麻母

莩苴麻盛子者同【齊民要術二】

瓝九葉

九枚共一莖舍人注【釋文三十】

藒車

藒去例切謝嶠音【影宋本集韻七】

中馗菌

聞雷卽生俗呼地菌白如脂可食亦名地蕈北丁馗廚江東人今呼土菌可食者孫炎【物類相感志十一】

黃華蔈白華茇

別華色之名舍人注【詩疏十五之三】苕華色異名者孫注【齊民要術十】

薇垂水

水濵生故曰垂水顧野王【影宋本釋文三十】

蒙玉女

蒙唐也一名兔絲一名玉女孫注【詩疏三之一】

蕨鼈

蕨一名鼈舍人注【詩疏一之四】

稂童梁

稂一名童梁舍人注【詩疏十四之一】

購蔏蔞

購一名蔏蔞同【詩疏一之三】

蕭荻

荻一名蕭李注【禮書二十八】

萇楚

一名銚弋舍人注【詩疏七之二】

葭華蒹薕葭蘆菼薍其萌虇

葭一名華舍人注詩云彼茁者葭菼初生葸騂色海濱曰薍樊注【並詩疏八之一】分別葦類之異名李注蘆薍共爲一艸同【並詩疏三之二】葭蘆葦初生同【詩疏一之五】蘆薍二艸孫注【詩疏四之一】

捲斾艸防心不死

捲施之艸防心不死屈平嘉之諷詠以比取類𨿽邇興有逺防郭璞贊【爾雅翼二】

木謂之華艸謂之榮不榮而實者謂之秀榮而不實者謂之英

分別異名以曉人李注【詩疏八之一】

釋木

槄山榎

山榎一名槄李注詩云有條有梅條槄也孫注【並詩疏六之四】

栲山樗

栲一名山樗舍人注【詩疏六之一】

梅柟

荊州曰梅州曰柟孫注【經典釋文五】

杻檍

杻一名檍舍人注【詩疏六之一】

栭

江淮之間呼小栗爲栭舍人注【經典釋文七】

杜甘棠

白者爲棠赤者爲杜爲甘棠爲赤棠同【六書故二十一】

椐樻

腫節可作杖樊注孫注【並釋文三十】

河桞

謂河傍赤莖小楊也某注【詩疏十六之四六書故二十一】

杞枸檵

卽今枸杞也孫注【朱校宋本禮記疏六十一】

楰防梓

防梓一名楰李注【詩疏十之一】

楓欇欇

欇欇生江上有寄生枝髙三四尺生毛一名楓子天旱以泥泥之卽雨孫炎【廣韻一物類相感志十三】欇木生江上有寄枝髙三四丈孫注【宋本禦覧十一】

櫟其實捄

櫟實名捄也舍人注【釋文三十】櫟實橡也孫注【齊民要術十】有捄彚自裹也同【詩疏六之四】

壺棗

棗形上小下大似瓠故曰壺棗同【釋文三十】

朴

棗也爾雅注【說文六上說文系十一】朴屬叢生謂之枹孫注【詩疏十六之三】

彚櫬來薪采薪卽薪

櫬梧者朴枹者櫬者其理也朴者相追附也彚者莖也如竹箭一讀曰枹也櫬名采薪又名卽薪舍人注詩云薪是獲薪荊州曰柞木采木詩人不曉薪意

言薪謂身卽薪伐之也樊注采薪一名彚櫬言卽薪謂二薪也李注薪一名彚櫬孫注【並釋文三十】

葉晝聶宵炕

聶合也同【學記二十八】炕張也同【齊民要術五】顧野王【釋文三十】

大而皵楸小而皵榎

樹老而皮麤皵者爲楸小少也樹小而皮麤皵者爲榎樊注【宋木春秋疏二十】老乃皮麆一皵者爲楸孫注【釋文三十】

椅梓

梓一名椅舍人注【詩疏三之一】

桋赤栜白者栜

桋名赤栜也同白色爲栜其色𨿽異爲名同江河間栜可作鞍某注【詩疏十三之一】

瘣木苻婁蕡藹

詩云譬彼瘣木疾用無枝苻婁者尫傴內病磈磊無枝也樊注苻婁一名瘣木無枝木也李注【並釋文三十】苻婁屬下句舍人注【詩疏十一之三】

桑防有葚梔

桑樹一半有葚半無葚名梔也樊注【釋文三十】

楡白枌

楡白者名枌孫注【詩疏七之一】

唐棣栘

唐棣一名栘舍人注【詩疏一之五】

朴心

朴一名心孫注【六書故二十一】朴槲也有心能濕江河間以作柱某注【詩疏一之五】

立死菑斃者翳

以當死害生曰菑斃死也李注【詩疏十六之四】

棤

思債切謝音【影宋集韻十】

椒榝醜莍【捄】

榝茱萸也椒茱萸皆有捄捄實也李注【詩疏六之一】

桃李醜核

桃李之實類皆有核孫注

桃曰膽之

膽汁取其美者同【並禦覧九百六十七】

棗李曰疐之

疐之去柢也同【初學記二十八】

木族生

族叢也同【詩疏一之二】

釋虫

蜚蠦蜰

蜚蠦一名蜰舍人注李注【並宋本春秋疏二】

蜩

宮中小靑蟬也孫注【初學記三十】虫之精潔可貴惟蟬郭璞贊【爾雅翼二十七】

蜋蜩螗蜩

皆蟬也方語不同三輔以西爲蜩梁宋以東謂蜩爲蝘楚地謂之蟪蛄楚詞云蟪蛄鳴兮啾啾是也舍人注【詩疏十八之一】自蜩螗以下皆分別五方之語而名不同也李注蜋五色具孫注【並初學記三十】

蚻蜻蜻

小蟬也靑靑者舍人注鳴蚻蚻者某注方言云有文者謂之螓孫注

蠍蛣

蠍木虫也同【並詩疏三之二】

蜉蝣渠略

蜉蝣一名渠略南陽以東曰蜉蝣梁宋之間曰渠略舍人注【詩疏七之三】是糞中虫陰雨而爲之樊注【萟文類聚九十七】糞中蠍虫同【六書故二十】夏小正云蜉蝣渠略也朝生而暮死孫注【詩疏七之一】

不過蟷蠰

今之螳蜋舍人注【朱校宋本禮記疏二十三】蟷蠰螳蜋一名不過孫注【同上】

蝝蝮蜪

蝮蜪一名蝝蝝蝗子也李注【宋本春秋疏十七】蝮蒲沃切郭音【影宋本集韻九】

蟋蟀蛬

蛬一名蟋蟀蟋蟀蜻也李注【詩疏六之一】謂蛚蜻也劉劭注梁國謂之蛬孫注【並初學記三】

蛗螽蠜艸防負蠜蜤螽蜙蝑蟿螽螇蚸土螽蠰谿皆分別蝗子異方之語也李注【宋本春秋疏十七】蜙蝑今所謂舂黍也舍人注【詩疏一之二】

蛾羅

羅卽是雄蛾卽是雌孫炎正義【埤雅十】

螒天雞

卽莎雞也一名酸雞李注【六書故二十】小虫黒身赤頭一名莎雞孫注【禦覽九百四十六】樊注【詩疏八之一】

螝蛹

螝卽是雄蛹卽是雌孫炎正義【埤雅十】

蜆縊女

小黒虫赤頭三輔謂之縊女此虫多自縊死同【禦覧九百四十八】

蚍蜉

卽大螘也小者卽名螘也舍人注【詩疏八之二】

蟦蠐螬蝤蠐蠍

蠐螬謂之蟦蠐闗東謂之蝤蠐梁益之間謂之蠍孫注【詩疏三之二】

伊威委黍蠨蛸長踦

伊威名委黍蠨蛸名長踦舍人注【詩疏八之二】

螟蛉桑虫

桑上小靑虫也文學注【陸璣毛詩疏下】銜泥竹壁及器物作房生子如粟米乃捕取艸上蜘蛛滿中仍塞中以俟其子爲糧已破變爲已子之說矣陶景注【猗覺竂雜記四】

蠍桑蠧

蠍木中虫也李注【宋本春秋疏二十四】卽蛣也孫注【詩疏三之二】

熒火卽照

夜有火虫也舍人注【詩疏八之二】螢火夜飛腹下如火故曰卽照李注【朱校宋本禮記疏二十三】

蠓蠛蠓

此虫微細羣飛孫注【埤雅十一】

彊醜捋

以口捋其翅李注孫注【並釋文三十】

螟

食禾心爲螟言其姦防防難知也李注

蟘

食禾葉者言假貸無厭故曰蟘也同【並宋本春秋疏三詩疏十四之一】

賊

食禾節者言其貪狼故曰賊也李注

蟊

食禾根者言其稅取萬民財貨故云蟊也同【並宋本春秋疏三】此四種虫皆蝗也實不同故分釋之文學注【陸璣毛詩疏下】皆政貪所致因以爲名孫注【宋本春秋疏三】

釋魚

鰋鮎

鰋鮎一魚孫注

鱧鯇

鱧名鯇舍人注鱧鯇一魚孫注【並詩疏九之四】

鯊鮀

鯊石鮀也舍人注【經典釋文六】

鰼鮂

鰼尋也尋習其泥厭其淸水孫炎正義【埤雅一】

鯤魚子

凡魚之子總名鯤也李注【詩疏五之二】

鱊鮬

鮬貧悲切施幹音【影宋本集韻一】

鱒

鱒好獨行孫炎正義【埤稚一】

科斗

蟾諸子也樊注孫注【釋文三十】

蟾諸

蝦防也李注【朱校宋本禮記疏二十三】

鼈三足能龜三足賁

皆四足今三足故記之樊注【宋本春秋疏二十七】

蚹蠃

負螺而行因以名之孫正義【埤雅二】

貝

水中虫也舍人注

余蚳黃白文余泉白黃文

余蚳貝甲黃爲質白爲文彩余泉貝甲以白爲質黃爲文彩李注【並詩疏十二之三】

蠑螈蜥蜴蜥蜴蝘蜓蝘蜓守宮也

別四名也孫注【詩疏十二之一】

蝮虺博三寸首大如擘

蝮一名虺江淮以南曰蝮江淮以北曰虺李注江淮以南謂虺爲蝮廣三寸頭如拇指有牙最毒孫注【並詩疏十一之二】擘薄歷翻劉昌宗音【釋文三十】

釋鳥

佳其鳺鴀

佳一名鳺鴀今楚鳩也舍人注春秋云祝鳩氏司徒祝鳩卽佳其夫不孝故爲司徒樊注【並宋本春秋疏二十九】某注【校相臺嶽本毛詩疏九之二】

鶌鳩鶻鵃

鶌鳩一名鶻鵃今之班鳩也舍人注春秋云鶻鳩氏司事春來冬去樊注【並宋本春秋疏二十九】鶻鵃一名鳴鳩月令云鳴鳩拂其羽是也孫注【朱校宋本禮記疏二十二】

鳲鳩鴶鵴

春秋云司鳩氏司空心平均故爲司空樊注【宋本春秋疏二十九】鴟鳩一名戴勝李注【朱校宋本禮記疏二十二】方言云鳲鳩自闗而東謂之戴勝孫注【宋本春秋疏二十九】布谷類也謝氏【禦覽九百二十一】

鴡鳩王鴡

王鴡一名鴡鳩李注【宋本春秋疏二十九】

鶬麋鴰

是九頭鳥裴瑜注【酉陽雜俎十六】

舒鴈鵞

野曰鴈家曰鵞李注在野舒翼飛逺者爲鵞孫注【並朱校宋本禮記疏三十八】

舒鳬鶩

鳬家鴨名也鶩野鴨名也舍人注李注在野舒飛遠者爲鳬某注【並朱校宋本禮記疏七】

鵜洿澤

鵜一名洿澤舍人注【詩疏七之三】

鶨防老鳸【扈】鴳

鶨一名防老鳸一名鳸鳸雀也舍人注李注孫注春秋云九扈爲九農正九扈者春扈夏扈秋扈冬扈棘扈行扈宵扈桑扈老扈注

老扈鷃鷃趣民收麥令不得晏起者也舍人注樊注

桑鳸竊脂

竊脂一名桑扈李注爲蠶驅雀者也舍人注樊注【並宋本春秋疏二十九】

桃虫鷦其雌鴱

桃虫名鷦其雌名鴱舍人注【詩疏十九之四】

鵯鶋

楚烏孫注【何校宋本水經注十三】

鴽牟母

鴽防一名牟母李注母作無舍人注謂防也某注【並朱校宋本禮記疏二十三】

巂周燕燕鳦

巂周名燕燕又名鳦舍人注別三名孫注【並詩疏二之一】巂周燕別名同【禦覧九百二十三】

鴟鴞

一名鸋鴂舍人注【詩疏八之二】

爰居

海鳥也李注似鳯凰樊注【並釋文三十】

春鳸鳻鶞【循】夏鳸竊秋鳸竊藍冬鳸竊黃

春扈分循相五土之宜趣民耕種者也夏扈竊趣民耘苗者也秋扈竊藍趣民収斂者也冬扈竊黃趣民蓋藏者也舍人注樊注鳻鶞言分循也樊注諸扈別春夏秋冬四時之名李注

棘鳸竊丹行鳸唶唶宵鳸嘖嘖

棘扈竊丹爲果驅鳥者也行扈唶唶晝爲民驅鳥者也宵扈嘖嘖夜爲農驅獸者也舍人注樊注唶唶嘖嘖鳥聲貌也李注【並宋本春秋疏二十九】

鶭澤虞

鳲鳩或謂紡澤虞其別名也常在澤中見人報鳴不去有象主守之官因名之孫注【禦覧九百二十五】

鷯鶉其雄鶛牝痺

別雌雄異方之言鶉一名鷯李注【詩疏五之三】

皇黃鳥

皇名黃鳥舍人注【詩疏一之二】

翠鷸

靑羽出交州樊注其羽可以飾物李注【並宋本春秋疏二十八】

晨風鸇

晨風一名鸇鸇摯鳥舍人注【詩疏六之四】

鷹鶆鳩

來鳩爽鳩也春秋曰爽鳩氏司寇鷹摯故爲司寇樊注【宋本春秋疏二十九】

鶼鶼比翼

鳥有一翅一目相得乃飛故曰鶼鶼也李注【釋文三十】

鵹黃

一名楚雀同一名倉庚某注【並朱校宋本禮記疏二十三】

鷩雉

丹雉也少皥氏以鳥名官丹鳥氏司閉以立秋來立冬去入水爲蜃周禮王享先公服鷩冕樊注

鸐山雉

其羽可持而舞同

伊洛而南素質五彩皆備成章曰翚

素質五彩備具文章鮮明曰翚李注翚雉白質五采爲文也孫注【並宋本春秋疏二十九】

南方曰

南方曰翟雉攻金之工也樊注【春秋疏四十八】

東方曰鶅

東方曰鶅雉埴之工也同

北方曰鵗

北方曰鵗雉攻皮之工也同

西方曰鷷

釋四方之雉名也舍人注西方曰鷷雉攻木之工也樊注【並宋本春秋疏二十九】

鳥防同穴其鳥爲鵌其防爲鼵

鵌鼵鳥防之名共處一穴天性然也李注【書疏六】

鷹隼醜其飛也翚

謂隼鷂之屬翚翚其飛疾羽聲也舍人注【詩疏十之二】

亢鳥嚨

亢鳥髙飛也嚨嚨財可見也舍人注亢星鳥也嚨嚨亢鳥之頸也樊注【並釋文三十】

鵙伯勞也

伯勞一名鵙李注【詩疏八之一】春秋云伯趙氏司至伯趙鵙也以夏至來冬至去樊注【宋本春秋疏二十九】

釋獸

牝麎

詩云瞻彼中原其慶孔有某注【詩疏十之三】

狼牡貛牝狼其子獥絕有力迅

狼牡名貛牝名狼其子名獥舍人注【詩疏五之一】迅疾也孫注【洪焱祖爾雅翼音釋十九】

所寢橧

豕所寢艸名爲橧舍人注豬臥處名橧李注臨淮之間謂野豬所寢爲橧某注

四蹢皆白

蹢蹄也孫注【並校相素嶽本毛詩疏十五之三】

熊虎丑其子狗

熊虎之類其子名狗李注【宋本春秋疏二十三】

貔白狐其子豰

貔名白狐其子名豰舍人注【書疏十一】

羆如熊黃白文

羆如熊色黃白也同【詩疏十一之二】書云如熊如羆則熊似豕之獸卽今之所謂熊是孫注【宋本春秋疏二十七】

防貐

獸中最大龍頭馬尾虎爪長四尺善走以人爲食遇有道君隠藏無道君出食人矣孫炎【物類相感志十】

驨如馬一角不角者騏

驨如馬而有一角不角者名騏舍人注【公羊疏二十八】

兕似牛

兕牛千斤某注【詩疏十五之三】

狒狒如人被髮迅走食人

狒狒怪獸被髮握竹獲人則笑唇蔽其目終乃號咷反爲我戮郭璞贊【爾雅翼十九】

猱

母猴也孫注【初學記二十九】

鼸防

鼱鼩防李注【押韻釋疑三】鼸者頰裏也孫注【釋文三十】

鼷防

卽鼱鼩也李注【六書故十八】有螫毒如防狼孫注【張洽春秋集注七】

鼩防

鼱鼩防一名鼷防李注【文選注四十五春秋本義十八】

鼣防

其鳴如犬也舍人注【釋文三十】

鼫防

一五技防孫注【詩疏五之三】

釋畜

騉蹄趼善陞甗

騉者其蹄正堅而平似研也李注山嶺曰甗孫注【並釋文三十】

騉駼枝蹄趼

騉駼者外國之名枝蹄者枝足也舍人注【同前】

後右足白驤左白

後右足白曰驤左足白曰樊注【校相臺嶽本毛詩疏六之三】

駵馬

駵赤色也孫注【詩疏八之二】

的顙

的白也顙額也額有白毛今之戴星馬也舍人注【詩疏六之三】

回毛在膺宜乘

俗呼之官府馬伯樂相馬法旋毛在腹下如乳者千里馬樊注【注三】

駵白駁黃白皇

駵赤色名曰駁也黃白色名曰皇也駵馬名白馬舍人注詩云皇駁其馬孫注【並詩疏八之二】

靑驪駽

靑驪馬今名駽馬也舍人注色靑黒之間孫注

靑驪驎驒

色有淺深似魚鱗也同【並詩疏二十之一】

繁鬛

鬛馬騣也舍人注【釋文二十】

陰白雜毛駰

今之泥驄也舍人注駰者目下白也樊注陰淺黒也孫注

彤白雜毛騢

赤白雜毛今赭馬名騢舍人注

一目白瞷二目白魚

一目白曰瞷兩目白爲魚同【並詩疏二十之一】

宗廟齊毫

祭於宗廟當加謹敬取其同色也李注

戎事齊力

戎事謂兵革戰伐之事當齊其力以載干戈之屬某注

田獵齊足

田獵取牲於園囿之中追飛逐走取其疾而已舍人注【並詩疏十之三】

角一俯一仰觭

傾角曰觭樊注【釋文三十】

黒唇犉

黃牛黒唇曰犉某注【詩疏十一之二】

古經解鉤沈卷三十

