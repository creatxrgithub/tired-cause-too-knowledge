

欽定四庫全書

經部七

九經古義目錄

五經縂義類

卷一

周易古義

卷二

周易古義

卷三

尙書古義

卷四

尙書古義

卷五

毛詩古義

卷六

毛詩古義

卷七

周禮古義

卷八

周禮古義

卷九

儀禮古義

卷十

儀禮古義

卷十一

禮記古義

卷十二

禮記古義

卷十三

公羊古義

卷十四

公羊古義

卷十五

谷梁古義

卷十六

論語古義

【臣】等謹案九經古義十六卷

國朝惠棟撰棟有周易述諸書皆別著錄是編所解凡周易尙書毛詩周禮儀禮禮記左傳公羊谷梁論語十經其左傳六卷後更名曰補注刋板別行故惟存其九曰古義者漢儒専門訓詁之學得以考見於今者也古者漆書竹簡冩爲艱師弟相多由口授往往同音異字輾轉多岐又六體孶生形聲漸備毫釐辧別後世乃詳古人字數無多毎相假借沿流承襲遂開通用一門談經者不究其源往往以近代之形聲究古書之義訓穿鑿附防多起於斯故士生唐宋以後而操管摛文動作奇字則不免於生今反古至於讀古人之書先當通古人之字庶明其文句而義理可以漸求棟作是書皆搜采舊文互相防證其中愛博嗜奇不能割愛者如易之需卦據歸藏作溽於象飲食之義誠符於爻詞需泥需沙則義不相協書之曰若稽古用鄭康成之義實則訓古爲天經典更無佐證儀禮士昏禮之皇舅某子申注疏張子李子之義駁顧炎武之說實則春秋所謂男女辧姓乃指婚姻不指稱號禮記檀弓之子夏喪明漢冀州從事郭君碑作喪名實系假借之字乃引爾雅目上爲名謂名爲目珠不思目珠不在眉目之間公羊隠十一年蔡邕石經以殺爲試引白虎通証之已屬附防又引荀子議兵篇威厲而不試刑措而不用句爲證實則此試字又別一意蔡邕所書義不緣此成二年是土齊也自以何休注文爲正解而引周禮司馬法解土爲杜實則盡東其畆原非杜塞鄰國之父通論語之詠而歸據鄭康成王充之說以歸爲饋實則風雩無饋祭之理如斯之類皆不免曲狥古人失之拘執又如據周禮牛人謂任噐字出於經文不出子史駁宋祁筆記之誤則體同說部與經訓無闗引荀子墨子證學記之撞鐘引荀子證秦穆公之能變引墨子證許止不嘗藥引楊方五經鉤沈證論語生知亦皆牽引旁文無闗訓詁未免爲例不純然自此數條以外大抵元元本本精核者多較王應麟詩攷鄭氏易注諸書有其過之無不及也乾隆四十四年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

九經古義原序

漢人通經有家法故有五經師訓詁之學皆師所口授其後乃著竹帛所以漢經師之說立於學官與經並行五經出於屋壁多古字古言非經師不能辧經之義存乎訓識字審音乃知其義是故古訓不可攺也經師不可廢也余家四世傳經咸通古義守専室呻稿簡日有省也月有得也嵗有記也顧念諸兒尙幼日久失其讀有不殖將落之憂因述家學作九經古義一書吾子孫其世傳之母墮名家韻也松厓惠棟識

欽定四庫全書

九經古義卷一

長洲恵棟撰周易古義

說文曰祕書說日月爲易象陰陽也虞仲翔易注引參同契亦云字從日下月【參同契曰易謂坎離又曰日月爲易所謂祕書者參同之類也】

坤初六象履霜堅冰陰始凝也案文冰當作仌凝當作冰爾雅釋器云冰脂也郭璞曰荘子云肌膚若冰雪冰雪脂膏也孫炎本作凝脂云膏凝曰脂詩云膚如凝脂卽冰脂也古文尙書亦以冰爲凝說文云凝俗冰字

六二直方大鄭注云直也方也地之性此爻得中气而在地上自然之性廣生萬物故主動直而且方熊氏經說云鄭氏古易云坤爻辭履霜直方含章括囊黃裳元黃恊韻故象傳文言皆不釋大疑大字衍

坤至柔而動也剛九家易曰坤一變而成震陰動生陽故動也剛宋時臨安僧曇瑩云動者謂爻之變也坤不動則已動則陽剛見焉在初爲復在二爲師在三爲謙自是以往皆剛也洪景盧以其言爲善而不知漢易已有是說矣

屯初九磐桓利居貞仲秋下旬碑作股桓釋文云本亦作盤案古盤字皆作般與股同尙書盤庚蔡邕石經作般此與漸六二磐字皆當作般【郊祀志云鴻漸於般孟康曰般水涯堆也】

上六泣血漣如棟案漣本波瀾之字說文引作防或古從立心篆書水心相近故誤爲漣陸徳明亦引說文而不云字異明不從水旁淮南子引此經又作連從省文【毛詩泣涕漣漣亦當從心連聲】

防彖曰匪我求童防童防求我髙誘引云童防來求我釋文云一本有來字

初六以往吝說文引作遴云行難也棟案史書遴本吝字【見汗簡】此易經古文漢書魯安王晚節遴王莽性實遴嗇廣雅曰遴歰也音良鎭反小顏云遴讀與吝同周伯琦六書正譌云僯行難從人粦聲又謹選也別作遴非是與說文漢書異

需象曰君子以飲食宴樂棟案歸藏易需卦之需作溽【說文犬部云獳從犬需聲讀若槈奴豆切是需有槈音】禮記儒行曰飲食不溽鄭氏注云恣滋味爲溽溽之言欲也故象言飲食宴樂左傳昭十五年傳云辱必求之吾助子請【說苑敬愼篇云諺曰誠無垢思無辱辱與垢恊是讀爲溽】服虔曰辱欲也古文易不可攷然溽字不爲無說【鄭氏注易云需讀爲秀】

九二需於沙鄭本沙作沚棟案沚當作與沙同說文雲沙水散石也從水從少水少沙見譚長說沙或作從處穆天子雲天子東徵南絕沙衍辛丑天子渴於沙衍求飲未至【郭璞雲沙衍水中有沙者】水少沙見故象云需於沙衍或以衍屬下句讀非也

訟上九終朝三褫之說文云褫奪衣也讀若池鄭康成本作三拕之音徒可反棟案淮南人間訓云秦牛缺遇盜拕其衣被髙誘曰拕奪也是拕與褫字異而義同晁以道讀爲拖紳之拖楊愼以爲終朝三拕之以誇於人眞小兒彊解事也【拖紳之拖本作袉見說文】

師貞丈人吉康成注云丈之言長能禦眾有正人之徳以法度爲人之長吉而無咎王弼曰丈人嚴荘之稱也棟案彖辭言能以眾正可以王矣此有天下之稱也謂之丈人可乎易緯幹鑿度孔子曰易有君人五號也帝者天稱也王者美行也天子者爵號也大君者與上行異也大人者聖明徳備也變文以著名題徳以別操歷舉五號獨不及丈人知丈人非王者之稱也崔憬曰子夏作大人謂王者之師斯得之矣

比彖曰比輔也案鄭氏尙書云成五服至於五千【說文同作云輔信也】注云敷土旣畢廣輔五服而成之至於面方各五千里四面相距爲方萬里禹所受地記書曰昆侖山東南地方五千里名曰神州禹五服之殘數亦每服者各五百里故有萬里之界萬國之封比輔也輔成五服此建萬國之象比比也有孚盈缶此親諸侯之象所謂先王者其夏后氏乎

九五王用三驅鄭本作敺案說文驅馬馳也古文作敺從支漢書皆以敺爲驅康成費氏易費直本皆古字號古文易當從之是正

小畜九五有孚攣如依字當作孿古戀字子夏作戀案隸釋漢唐公�碑及景君碑皆以孿爲戀知古文戀字作孿也

履九二幽人貞吉虞翻曰訟時二在坎獄中故稱幽人像曰幽人貞吉中不自亂也虞云𨿽幽訟獄中終辧得正故不自亂荀卿子曰公侯失禮則幽注云如晉文執衛成公寘諸深室禮說云今學者輒目髙士爲幽人非也

九四愬愬終吉說文引作虩虩馬季長本同呂覽引作愬愬髙誘曰愬讀如虩

上九視履考祥丙子學易編云考祥古本或作考詳晁氏曰荀作詳審也文意尢順棟謂古祥字皆作詳石經尙書及左傳公羊猶然

泰九二包荒說文引作防從川亾雲水廣也釋文云本亦作防音同【鄭氏云防讀爲康虛也縠梁傳云四縠不升謂之康康是虛防之名其義同也】

六五帝乙歸妺虞翻以帝乙爲紂父荀爽以帝乙爲湯【見本傳】易幹鑿度孔子曰自成湯至帝乙帝乙湯之孫之孫也此帝乙卽湯也殷錄質以生日爲名順天性也孫之孫外絕恩矣同以乙日生疏可同名湯以乙生嫁妹本天地正夫婦夫婦正則王教興矣故易之帝乙爲成湯書之帝乙六世王同名不害以明功

同人九五同人先號咷而後笑毛居正六經正誤云後笑作笑誤案笑字古作�從八象眉目悅皃後轉作竹轉作���之皃�本有防省文作夭俗訛作笑東坡謂以竹擊犬有何可笑者戱言以譏王荊公字說之穿鑿耳棟案笑字古文皆作�說文無笑字李陽冰刋定說文始從竹從夭義云竹得風其體夭屈如人之笑故毛氏據以爲說非也古本漢書薛宣傳云壺矢相樂應劭曰防壺矢相樂也今本云壹�相樂晉灼曰書篆形壹�字象壺矢因曰壺矢然則�爲古笑字審矣李陽冰多臆說吾所不取

謙亨君子有終子夏作嗛案漢書萟文志曰易之嗛嗛封禪文云嗛讓而弗尹翁歸云溫良嗛退師古曰嗛古謙字史記樂書及馮煥殘碑皆以嗛爲謙

彖曰鬼神害盈而福謙京房作富謙後漢劉修碑亦云鬼神富謙郊特牲云富也者福也

豫彖曰四時不忒京房忒作貣尙書洪範曰衍忒史記引作貣管子曰如四時之不貣如星辰之不變皆古忒字月令云無或差貸貸卽忒也呂覽正作忒貸當爲貣字之誤

九四曰朋盍簪侯果云朋從大合若以簪篸之固括也案士冠禮云皮弁笄鄭注云笄今之簪說文曰旡首笄也從人匕象簮形俗先作簪從竹朁然則簪本作先經皆作笄漢時始有簪名侯氏之說非也子夏鄭張揖王弼皆訓簪爲疾或云速明非簪字陸徳明曰古文作貳京作撍馬作臧荀作宗虞翻作戠云坤爲盍戠聚防也坎爲聚坤爲眾眾陰並應故朋盍戠戠舊讀作撍作宗禮說曰戠與得恊韻當從虞義【玉篇戠音之力切鄭氏尙書云厥土赤戠墳讀曰熾】

隨初九官有渝蜀才作館案官本古文館穆天子傳云官人陳牲聘禮云管人布幕於寢門外鄭注云管猶館也古文管作官

觀上九觀其生君子無咎京房曰言大臣之義當觀賢人知其性行推而貢之京以觀之內象陰道已成威權在臣故有是象

噬嗑象先王以明罰敕法釋文作勑恥力反云此俗字也字林作勅鄭云勅猶理也一云整也毛居正六經正誤云勑法監本誤作敕舊作勑紹興府注疏本建安余氏本皆作勑伏觀髙宗皇帝禦書石經作勑法鄭康成解勑爲理是漢以來作勑字也顧氏金石記云勅者自上命下之辭前漢皆作敕後漢始變爲勑五經文字曰敕古勑字今相承皆作勑郭宗昌金石史以爲從來旁力別音賚今尙書臯陶謨益稷康誥多士詩楚茨易噬嗑大象之文並作勑又何說也周禮樂師詔來瞽臯舞注云來勑也勑爾瞽率爾眾工奏爾悲誦肅肅雍雍毋怠毋凶鄭康成漢人也其訓來爲勑又何哉棟案訓來爲勑此先鄭之言後鄭所不從顏氏以爲康成誤矣郭氏訓勑爲賚蓋本張有復古編案秦和鐘云萬生是勅或訓爲賴是敕亦可讀爲賴則敕亦非古字矣古字省多借飭爲勅或作飾漢萟文志引易云明罰飭法史記五帝紀云信飭百官徐廣曰飭古勑字雜卦云蠱則飭也【髙誘呂覽注云飾讀爲勑勑正也離俗皃】

九四噬幹胏胏說文引作食所遺也楊雄說從胏賁傅氏曰賁古斑字文章皃棟案髙誘注呂覽曰賁色不純也詩曰鶉之賁賁張揖廣雅云賁飾也曹憲音奔云周易賁卦今人多彼寄反失之傅氏以賁爲斑未聞其說【京氏易傳云賁者飾也五色不成爲之賁文彩雜也故孔子筮得賁卦以爲不吉詳見禮說】

大畜六四童牛之牿劉歆曰牿之言角案牿爲牛馬牢非角也九家作告說文引云僮牛之告告者牛觸人角著橫木所以告也從口從牛鄭本作梏謂施梏於前足是也鄭志泠剛問大畜六四童牛之梏元吉注防爲木互體震震爲牛之足足在艮體之中艮爲手持木以就足是施梏又防初六注云木在足曰桎在手曰梏今大畜六四施梏於足不審桎梏手足定有別否答曰牛無手以前足言之棟案釋名曰牛羊之無角者曰童大云童牛角馬明童牛者無角之稱童牛無角是施梏於前足許鄭二說近之今作牿者非也

大過九二枯楊生稊老夫得其女妻旡不利象曰老夫女妻過以相與也此爻象辭及九五爻辭漢魏以來諸儒訓詁皆不得其說謹按易說曰凡卦皆二應五初應上惟大過之象無所不過故二過應上五過取初兌少女稱女妻防長女稱老婦聖人觀象系辭故有是占不然則過以相與之語果何所謂耶此說見虞仲翔易解獨辟從來謬妄惜宋元諸儒從未理防及此

坎六四樽酒簋貳案樽俗尊字【鄭注禮器引作尊】或又作罇曹憲文字指歸云檢字無此從缶從木者說文云字從酋寸酒官法度也今之尊卑從此得名故尊亦爲君父之稱棟案說文�正字尊或字無酒官法度等語則知今本所傅說文非全書也【曹憲說見爾疋釋文】

上六寘於叢範引云繼用徽纆【系與繼通釋詁系繼也】示於叢云古疑獄三年而後防劉表亦作示言眾議於九棘之下案示與寘古本通毛詩鹿鳴云示我周行鄭箋云示當作寘寘置也蓋三家或有作寘者故讀從之又捲耳詩有寘彼周行之語又鄭注中庸云示讀如寘諸河幹之寘寘置也或作寘或作示是字通之譣【後漢陳寵上疏云文王重易六爻而列叢之聽】

離利貞亨畜牝牛吉九家說卦云離爲牝牛虞翻曰坤爲牝牛幹二五之坤成坎體頥養象故畜牝牛吉俗說皆以離爲牝牛失之棟案九家說卦如幹後更有四巛後更有八之類皆虞氏所不信故以離爲牝牛爲非然左傳卜楚丘曰純離爲牛離一陰居二陽之中中美能黃故六二謂之黃離牝牛之象畜之者育其類也與九家合虞氏失之

離九四突如其來如焚如死如棄如說文引易曰突如其來如不孝子突出不容於內也又云�不順忽出也【周伯六書正譌云�它骨切子不順生冇�之義俗用突乃竈囪也】或從�倒古文防卽易突字鄭康成曰震爲長子爻失正不知其所如不孝之罪五刑莫大焉得用議貴之辟刑之若如所犯之罪焚如殺其親之刑死如殺人之刑也棄如流宥之刑【周禮掌戮云凡殺其親者焚之匈奴傳云王莽作焚如之刑應劭曰易有焚如死如棄如之言莽依此作刑名也如淳曰焚如死如棄如者謂不孝子也不畜於父母不容於朋友故燒殺棄之莽依此作刑名也】

咸九五咸其脢脢王肅音灰云脢在背而夾脊案楚辭招魂云惇脄血拇注云脄背也脄與脢同馬融亦云背也從月聲故音灰

上六咸其輔頰舌虞翻本輔作防云耳目之間說文防頰也玉篇引左氏傳云防車相依是防與輔同輔近口在頰前淮南子云靨輔在頰前則好耳目之間爲權權在輔上故洛神賦云靨輔承權夬九三壯於頄是也頰所以含物輔所以持口孔頴逹云輔頰舌三者並言則各爲一物明輔近頰而非頰虞以權爲輔許以輔爲頰皆失之【大招云靨輔奇牙王逸云頰有靨輔明輔非頰】

上六象曰滕口說也鄭虞皆作媵虞云媵送也不得之三山澤通气故媵口說矣鄭云咸道極薄徒送口舌言語相感而已不復有志於其間棟案滕當讀爲騰騰也淮南子曰子產騰辭後漢隗囂云帝數騰書隴蜀髙誘許愼皆訓騰爲媵本古文騰字燕禮曰媵於賔鄭注云媵送也今文媵皆作騰是媵與騰通又案釋詁云滕虛也以虛辭相感義亦可通

遁釋文云字又作案歸藏易遁卦字亦作毛詩云漢曰寜俾我遁本亦作漢書匃奴云逃竄伏敍傳述贊曰攜手秦小顏皆云古遁字【說文遁遷也遁逃也】

大壯九三羝羊觸藩羸其角馬融曰羸大索也王肅本作縲音螺鄭虞作累蜀才作累張璠作虆說文累大索也與馬訓同則羸當爲累或古文以羸爲累所未詳也

晉說文引作防云日出萬物進周伯父鼎防姜鼎皆然今作晉者非也古文奇字作�【釋詁云晉進也釋文云本又作防】

康侯用錫馬蕃庶鄭氏云康尊也廣也蕃庶謂蕃遮禽也庶音止奢反棟案管子侈靡篇云六畜遮育五穀遮熟則蕃遮猶蕃育也

明夷六二用拯馬壯說文引作抍云上舉也子夏本同漢孔碑亦以抍爲拯李登聲類又作氶【玉篇】淮南子曰子路撜溺髙誘曰撜舉也升出溺人說文云抍又作撜徐曰今俗作拯非是【列子黃帝篇曰並流而承之注云音拯方言出溺爲承】

暌六三見輿曳其牛掣說文引作觢云一角仰也從角防聲鄭作防云牛角皆踴曰防子夏作契荀爽作觭虞翻曰牛角一低一仰故稱爾雅牛屬云角一俯一卬觭字林音丘戱反云一角低一角卬樊光云傾角曰觭牛屬又云皆踴觢郭璞云今豎角牛釋文云字亦作防字林音之女反從虞翻說當依荀氏作觭從鄭氏說當依爾疋作觢張有復古編云觢從角契省別作掣非觢從角契故子夏傳作契觭角一低一仰故荀爽作觭諸家無作掣者王弼以爲其牛掣者滯隔所在不獲進是讀爲牽掣之字失之【玉篇觢或作挈或作�從角折折與制通或從角或從牛是掣字當作掣從牛】

上九先張之弧後說之弧釋文云下弧字本亦作壺諸家皆作壺今作弧者聲之誤也【左傳狐駘禮記作壺毛詩八月防壺傳云壺瓠也】虞仲翔曰五已變幹爲先應在三坎爲弧離爲矢張弓之象也故先張之弧四動艮爲後說猶置也兌爲口離爲大腹坤爲器大腹有口坎酒在中壺之象也之應歷險以與兌故後說之壺案禮說云古說與設通虞翻云猶置也離上與兌三陰相應而家道暌乖故先疑後釋張弧者拒之如外冦【三至五象坎坎爲盜】設壺者禮之若內賔壺誤爲弧失其義矣揚子太曰家無壺婦承之姑壺者家之禮法故家無壺婦無以承姑妻無以事夫上九六三婚冓之象始以爲冦也故先張之弧非冦乃婚冓故後設之壺昏禮設尊於室爲內尊又尊於房戶東爲外尊此之謂設壺

解彖曰雷雨作而百果艸木皆甲坼釋文云馬陸坼作宅云根也鄭康成注云木實曰果皆讀如人倦之解解謂坼嘑【火亞反】皮曰甲根曰宅宅居也棟案古文宅字作�與坼相似故誤作坼馬鄭皆從古文非攺坼爲宅也

損曷之用二簋可用享簋蜀才本作軌棟案公食大夫禮云設黍稷六簋於俎西鄭氏注云古文簋皆爲軌周禮小史云敍昭穆之俎簋注云故書簋或爲幾鄭司農云幾讀爲軌古文也說文曰古文簋或作匭或作機蜀才依古文故作軌又渙之九二云渙奔其機機亦古文簋渙宗廟中故設簋

象曰君子以懲忿窒欲釋文懲作徴鄭康成云徴猶淸也讀從楚辭不淸徴其然否左傳襄廿七年云以徴過也杜氏云徴審也淸徴也案懲當作徴讀爲懲古懲字皆作徴史記引詩曰荊荼是徴今毛詩及孟子皆作懲非也

夬九五莧陸夬夬虞仲翔曰莧說也莧讀如夫子莧爾而笑之莧陸和睦也震爲笑言五得正位兌爲說故莧陸夬夬舊讀言莧陸字之誤也馬氏荀氏皆從俗言莧陸非也棟案論語莞爾而笑莞本作莧見釋文邢昺撰論語疏依唐石經作莞從俗作也古睦字亦作陸見唐扶頌及嚴舉碑蜀才所訓與虞同

萃彖曰利見大人亨聚以正也荀爽本聚作取棟案古聚字或作焣或作取漢書五行志云取不達玆謂不知注云取讀爲聚古文省

九經古義卷一

欽定四庫全書

九經古義卷二

長洲惠棟撰

周易古義

困上六困於葛藟於臲卼說文引作薛虞作防杌案文當作杌鄭康成注周禮云古文臬【古文闑亦作見儀禮注】假借字尙書曰邦之杌隉孔氏傳云杌隉不安言危也【說文亦云不安也】防本劓字無攷杌皆古文今臬杌從危旁當是後人所加

鼎上九鼎玉大吉說文曰鼏以木橫貫鼎耳而舉之周禮廟門容大鼏七个今作扄卽易玉大吉也又云舉鼎也易謂之禮謂之鼏案儀禮士冠禮曰設扄鼏注云今文扄爲古文鼏爲宻又士昏禮注云扄所以扛鼎鼏覆之是扃爲古文許叔重以鼏當之未詳

丰彖曰日中則【釋文從此今本作昃】孟喜本作稷棟案尙書中握河紀云昒明禮備至於日稷鄭康成注云稷讀曰側【伏琛齊地記云齊城西門側系水出故曰稷門古側稷音相近耳】谷梁春秋經云戊午日下稷公羊左傳皆作昃範曰稷昃也下昃謂晡時靈臺碑云日稷不夏今尙書稷作夏作暇是稷與昃通依說文當作

丰上六曰闚其戶闃其無人棟案說文無闃字【今新附有此字後人妄增也】惟部云闅低目視也從門聲農湖縣有闅鄕漢書戾太子云湖閿鄕孟康曰閿古闅字從門中建安中正作聞音許宻反闅從門聲門與聞通今俗猶作聞音也闃當作闅與闚義合【張有復古編云狊俗別作闃靜也從門狊非古義當只用狊字】

上六象曰丰其屋天際翔也翔鄭王肅虞翻皆作祥孟喜曰天降下惡祥也

中孚九二吾與爾靡之虞翻曰靡共也孟喜韓嬰皆訓靡爲共

旣濟九三髙宗伐鬼方汲郡古文云武丁三十二年伐鬼方次於荊三十四年王師克鬼方氐羗來賔故商頌殷武云撻彼殷武奮伐荊楚防入其阻裒荊之旅竊疑周之荊楚商時謂之鬼方古文所謂次於荊者蓋鬼方之地也世本云陸終娶於鬼方氏之妺謂之女潰是生六子其六曰季連是爲羋姓季連者楚是荊楚故屬鬼方有冥隘方城之險故詩言防入其阻易言三年克之鬼方克而氐人貢卽詩所云有截其所也丙子學易編引蒼頡篇云鬼逺也又云鬼方言其幽昧也皆不以地實之此臆說也【詩攷補傳云震用伐鬼方震摯伯名未知何據愚謂震奮也猶詩之奮伐不得以其人實之】

系辭上八卦相蕩案說文蕩爲滌器當從諸家作蕩後漢惟蔡湛碑以蕩爲蕩從俗作也【釋名云蕩蕩也排蕩去穢垢也則知蕩非古字】

藏諸用鄭本作臧訓爲善非也此與退藏於宻知以藏往皆當作臧讀爲藏說文無藏字【新附有之非也】漢書皆以臧爲藏

聖人有以見天下之賾九家作冊京房許愼皆作嘖棟案經賾字皆當作嘖後漢範式碑云探嘖研機楊子太經云陰陽所以抽嘖嘖情也定四年左氏傳云嘖有煩言賈逵曰嘖至也正義云易系辭云聖人有以見天下之賾謂見其至深之處賾亦深之義也是古皆作嘖釋名曰冊賾也是冊與賾通

言天下之至嘖而不可惡也荀爽本惡作亞云次也棟案古亞字皆作惡尙書大傳曰王升舟入水鼓鐘惡觀臺惡將舟惡宗廟惡鄭康成注云惡讀爲亞秦恵王詛楚文云告於丕防大神亞駞禮記禮器作惡駞宋時有玉印曰周惡父印劉原甫以爲卽條矦亞父史記盧綰孫他之封惡谷矦漢書作亞谷荀氏以惡爲亞故訓爲次

聖人以此洗心石經作先心虞翻曰聖人謂庖羲以蓍神知來故以先心諸家如京房荀爽董遇張璠範長生等皆作先心惟王肅及韓伯作洗心非也【管子云聖人先知無形尉繚子云黃帝曰先神先鬼先稽我智皆先心之謂也】

備物致用立成器以爲天下利案成器謂网罟耒防之屬管子七法篇曰成器不課不用荀悅漢紀引易云立象成器非也

莫大乎蓍釋文大作善云本亦作莫大案何休注公羊漢書萟文志皆引作莫善儀禮疏同釋文是也賈公彥云凡艸之靈莫善於蓍凡虫之知莫善於中山江水出焉其中多良郭璞云良善也

乾坤其易之緼邪案緼者包裹之意谷梁傳云地緼於晉虞翻本作韞云易麗乾藏坤故爲易之韞

系辭下聖人之大寶曰位孟喜本作大保保古寶字漢尙方鑑云壽比金石之固保春秋荘六年齊人來歸衛俘左傳俘作寶正義云案說文保從人�省聲古文�不省然則古字通用寶或�字與俘相似故誤作俘

服牛乘馬說文引云犕牛乘馬從牛防聲棟案犕與服古字通春秋傳僖廿四年王使伯服防孫伯如鄭請滑史記作伯犕後漢書皇甫嵩傳董卓謂嵩曰義眞犕未乎義作服趙世家云武靈王云今騎射之備近可以便上黨之形而逺可以報中山之怨今戰國策云騎射之服然則史記備當作犕也特牲饋食禮云備答拜焉注云古備爲復說文云絥車絥也或作�從革葡聲是古僃字有服音伏字有葡音

不封不樹虞仲翔曰穿土稱封封古窆字也聚土爲樹【冡人云以爵等爲丘封之度與其樹數】檀弓云縣棺而封康成曰封當爲窆窆下棺也鄭仲師周禮遂人注云窆謂下棺時禮記謂之封春秋謂之塴皆葬下棺也聲相似【封音彼驗反】說文曰堋葬下土也從土朋聲春秋傳曰朝而堋禮記謂之封周官謂之窆今讀易者皆作府容切失之

易者象也王伯厚曰昔韓宣子適魯見易象是古人以卦爻統名之曰象故曰易者象也其意深矣

說卦參天兩地而倚數鄭注周禮引作奇蜀才同棟案倚本古奇字荀子大儒篇云倚物怪變掦倞讀爲奇漢書外戚傳欲倚兩女史記作奇方言曰倚奇也郭璞曰奇耦參兩成五故云奇【居宜切】兩說文引作防石經作�文王命厲鼎亦然兩乃斤兩字故漢定陶上林諸鼎皆作兩【杜子春周禮大祝注云奇讀爲倚】

妙萬物而爲言者也妙王肅本作眇音妙董遇曰眇成也棟案妙字近老荘語後儒遂有眞精妙合之說當從王子雍本作眇陸士衡文賦云眇眾慮而爲言蓋用說卦不作妙字此其證也【義云章妙字作玅見汗簡說文云玅急戾也從省少聲】

震爲龍虞翻本作駹云駹蒼色震東方故爲駹舊讀作龍上已爲龍非棟案周禮犬人職云凡幾珥沈辜用駹可也注云故書駹作龍鄭司農雲龍讀爲駹【周禮皆以龍爲駹】是古駹字皆作龍讀爲駹

爲旉虞本作専云陽在初隠靜未出觸坤故専則幹靜也專延叔堅說以専爲旉大布非也案旉王肅音孚幹寶云花之通名鋪爲花皃謂之棟謂旉當作尃尃古布字見說文延篤說是也張有復古編云尃布也從寸甫別作旉非芳無切棟案秦銘勲鐘尃字作旉是秦以來始從方也裴松之云古敷字與尃相似寫書者多不能別【古敷字亦作敷從寸不從萬汗簡云古文敷作尃】故或作專易經古文十不存一閒有存者又經傳寫謬誤訓詁家不能博攷遺文隨事釋義致使三代遺文瞢然莫攷是可慨也

其於稼也爲反生虞本作阪生云陵阪也陸績云阪當爲反棟案反古阪字前漢地理誌蒲阪字作反劉寛碑陰同此當仍經文作反讀爲阪

防爲寡發釋文云寡又作宣虞翻曰爲白故宣發馬君以宣爲寡發非也棟案攷工曰車人之事半矩謂之宣鄭康成曰頭髮皓落曰宣易防爲宣發鄭易注云宣發取四月靡艸死發在人體猶靡艸在地

離爲乾卦鄭氏云幹當爲幹陽在外能幹正也董遇本作幹棟案列子云木葉幹殻張湛云幹音幹是幹與幹同音故作幹

序卦云物不可窮也故受之以未濟終焉鄭注幹鑿度曰夫物不可窮理不可極故王者亦常則天而行與時消息不可安而防危存而防亾未濟者亦無窮極之謂者也

雜卦云大畜時也無妄災也萃聚而升不來也謙輕而豫怠也怠京房作治虞翻作怡治與怡皆與時來恊韻小顏匡謬正俗曰張平子東京賦云堅冰作於履霜防木起於蘗栽昧旦丕顯後世猶怠況初制於甚泰服者焉能攺裁【李善以裁爲去聲恊韻】漢帝栢梁詩云日月星辰和四時梁王云驂駕四馬從梁來自斯已下同用一韻而執金吾云徼道宮中禁惰怠又曹朔作後漢敬隠後頌述宋氏之先雲實先契而佐唐湯受命而創基二宗儼以久饗盤庚儉而弗怠是則怠懈之字通有苔音矣

大有眾也荀爽本眾作終案士相見之禮曰凡與大人言始視面中視抱卒視面毋攺眾皆若是注云眾謂諸卿大夫同在此者今文眾爲終史記五帝紀曰怙終賊刑徐廣曰終一作眾是眾有終音故或作終也

惠棟曰自唐人爲五經正義傳易者止王弼一家不特篇次紊亂又多俗字如晉當爲防防當爲顨【從說文】垢當爲遘【從古文】幹確乎其不可拔系辭確然示人易皆當作寉【從說文或作確見鄭烈碑周伯琦曰寉胡沃切鶴字從此俗用爲鶴字非】坤初六象陰始凝也凝乃俗冰字古冰字作仌【見說文】屯初九盤桓漸六二鴻漸於磐皆當作般【與盤同】六二乘馬班如當作般【從鄭本左傳班馬之聲役將班矣古皆作般】古文班匪冦婚媾當作昏冓【從鄭本】上六泣血漣如漣本瀾別字當作防或省文作連師九二象承天寵也當作龍【從王肅】古文寵【毛詩蓼蕭云爲龍爲光左傳作寵商頌何天之龍鄭箋雲龍當作寵】與邦恊韻【邦讀爲半】比初六終來有他吉當作它【釋文宋本皆然】九五王用三驅當作敺古文驅履上九視履考祥本作詳【見釋文】古祥字【古文祥作詳又見蔡邕尙書石經】泰初九以其彚古文作【釋文】九二包荒本作防【說文同】六四翩翩古文作偏偏【王弼本作篇篇今本與子夏傳同】否九四疇離祉當作【從鄭本】古文疇【見說文】豫六二介於石古文作砎【釋文晉孔坦書云砎石之易悟】九四朋盍簪古文作貣或作戠【虞翻本】隨象君子以向晦當作鄕【從王肅】古向字【說卦向明而治同左傳皆以鄕爲向】無妄彖天命不祐當作右【從馬融系辭可與祐神同】古祐字大畜六四童牛之牿當作告【從說文九家】或作梏【從鄭本】坎六三險且枕古文枕作沈六二樽酒當作尊離九三日之離當作【從說文今作昃亦譌丰彖日中則同】睽六三其牛掣當作觢【從說文】作防【從鄭氏】上九後說之弧當作壺【諸家皆然】明夷六二用拯馬當作抍【從子夏說文渙初六同】解彖甲坼當作甲宅【從馬鄭陸諸家】損二簋可用享當作軌【從蜀才據此則諸簋字皆當作軌】古文簋【見儀禮注】損象懲忿窒欲當作徴古懲字夬九三壯於頄當作頯【從鄭氏說文無頄字】姤象後以施命誥四方當作告【從說文京房】古文誥【見鄭氏禮記注】初六羸豕孚蹢躅古文作【啻與商通逐與蜀古今字】萃彖聚以正當作取古聚字困六三據於蒺藜當作棃【從唐石經】上六臲卼當作杌【古文臲杌見薛虞本】丰初九遇其配主當作妃【以鄭虞】旣濟六四繻有衣袽古文作襦【釋文】系辭八卦相蕩當作蕩【從諸家】藏諸用退藏於宻知以藏往皆當作臧【從鄭劉諸本】聖人有以見天下之賾凡賾字皆當作嘖幹之策當作防【從釋文】下同引而伸之當作信【見釋文又詩正義亦引作信士相見禮注云古文伸作信範寧谷梁解云信伸字古今所共用律曆志云引者信也】古伸字【見韋昭外傳注】聖人以此洗心漢石經作先心【諸家皆同惟韓伯作洗非】乾坤其易之緼邪當作韞【從虞翻】象也者像也像當作象【從諸家】以佃以漁佃當作田【從虞翻】漁當作魚【見釋文何休公羊傳亦云田魚讀如論語之語】斲木爲耜當作防【從說文】天地絪緼當作壹�【從說文朱碑作緼或作氤氳亦俗字張有復古編云壹從壺吉於悉切�從壺凶於云切吉凶在壺中不得渫也別作氤氳又作絪緼並非】因貳以濟民行當作弍【從鄭義貳本副貳字】古文二【見說文】爲道也屢遷當作婁【說文無屢字漢書皆以婁爲屢】噫亦要存亾吉凶當作意【毛萇曰意嘆也】兼三才當作材【石經又宋本】下同說卦參天兩地當作防【從說文兩本斤兩字】妙萬物而爲言當作眇【從王肅董遇】震爲旉當作尃【從延篤】爲的顙當作旳【從說文又作馰】防爲寡發寡當作宣離爲乾卦乾當作乾【從鄭氏董遇作幹列子云木葉幹殻注云幹音幹】釋文所載古文皆薛虞傅氏之說必有據依鄭康成傳費直易多得古字說文云其稱易孟氏皆古文虞仲翔五世傳孟氏易故所采三家說爲多諸家異同動盈數百然此七十餘字皆卓然無疑當攺正者

或問曰子擅易經字數十餘條不防近於僣乎答曰某安敢塗攺聖經但據漢魏以來數十家傳易字異者而折衷焉思以還聖經之舊存什一於千百耳卽如數十字之外如噬嗑明罰勑法釋文云勑俗字當作飭【史記五帝紀云信飭百官徐廣曰古勑字】系辭掘地爲臼掘當作闕如此類者尙多但漢易己亾攺之無據是用闕疑以竢來哲某敢蹈僣妄之咎乎因賦一詩云漢元窮易已多門魏晉諸儒又觸藩若使當年傳漢易王韓俗字久無存用以祛守殘之陋

易經古文僅存者今人皆未之省或有失讀者如屯六二象以從禽也從古縱字蒙再三瀆說文作黷云握持垢也崔憬曰瀆古黷字需彖位乎天位上位字讀曰涖【從鄭義】谷梁傳曰涖者位也比九五失前禽失讀如馬牛風佚之佚古佚字皆作失【見尙書攷】小畜有孚攣如攣古戀字【中孚九五同】今音力專反泰象財成古裁字【荀爽作裁】隨初九官有渝讀爲管古館字復六三頻復厲古顰字玉篇顰字下云易本作頻上六有災籀文烖明夷文王以之箕子以之以讀爲似【從鄭氏】古似字作以【見詩攷】夬九四其行次且讀爲趑趄古文省姤九二包有魚包讀爲庖古文省【包羲字從此鄭氏周禮庖人注云庖之言包也是庖與包通】九五以杞包與匏同升六四王用亨於岐山亨今讀爲享困彖剛揜也古掩字艮九四其形渥形本古刑字【見楊震碑陰】渙九二渙奔其機機古文簋宗廟器賁卦之賁讀爲奔明夷象用晦而明而讀曰如【從虞義】蹇六四往蹇來連連讀曰輦【從虞氏】損二簋可用亨亨許庚反【從蜀才】系辭以佃以漁漁讀爲語【髙誘說】不封不樹封音彼驗反【從虞氏】說卦參天防地而倚數倚本奇耦字震爲龍讀曰駹其於稼也爲反生反讀曰阪司馬溫公曰凡觀書者當先正其文辧其音然後可以求其義可謂知言

凡經字誤者當仍其舊作某字讀若某所以尊經也漢時惟鄭康成不輕攺經文後儒無及之者如易大有九四象明辧遰也鄭注云遰讀如明星晢晢系辭言天下之至嘖而不可惡也言天下之至嘖而不可亂也鄭於下句注云嘖當爲動勞而不伐有功而不置鄭云置當爲徳晁氏曰案徳古文類置字因相亂聖人之所以極深而研機也範式碑云探嘖研機是古易皆作機鄭云機當爲幾防防也今王弼本直作鄭所訓字失其本矣後儒謂鄭氏好攺字吾未之敢信也

孔頴逹易正義多衍字譌字及脫落字如乾卦不成乎名衍乎字文言曰坤至柔定本無文言曰三字屯象君子以經綸定本綸作論防彖曰匪我求童防童防來求我脫來字需初九象利用恆無咎定本無咎二字衍泰九三象曰無往不復定本作無平不陂謙上六徵邑國衍邑字剝六三剝之無咎衍之字鼎彖聖人亨以享上帝定本上帝二字衍莫大乎蓍定本作莫善鮮不及矣定本鮮作尟【上文君子之道鮮矣鄭作尟案汗簡尟本古文鮮字見顏黃門說文】刳木爲舟剡木爲楫刳當作挎剡當作掞說卦水火相逮定本水火不相逮雜卦丰多故也衍也字

唐時有蘇州司戶郭京撰周易舉正三卷家無是書據洪氏隨筆所載二十餘則皆因王輔嗣韓康伯之注謬加增損今以李氏所錄漢易攷之乃知其妄如雲屯六三象曰卽鹿無虞何以從禽也今本脫何字案從本古縱字故鄭康成黃頴皆音於用反【古蹤字作縱見隸釋】不容闌入何字其妄一也師六五田有禽利執之無咎元本之字行書向下引腳稍類言字轉寫相仍故誤作言觀注義亦全不作言字釋案虞翻曰田爲二陽稱禽震爲言五失位變之正艮爲執故利執言無咎荀爽曰田獵也謂二帥師禽五之利度二之命執行其言故無咎以言爲之信注而不信經其妄二也比九五象曰失前禽捨逆取順也今本誤倒其句案虞翻曰背上六故捨逆據三陰故取順不及初故失前禽二句各有取義以失前禽爲捨逆取順其妄三也賁亨不利有攸往今本不字誤作小案鄭康成曰卦互體坎艮艮止於上坎險止於下夾震在中故不利大行小有所之則可矣虞翻曰小謂五五失正動得位體離以剛文柔故小利有攸往攺小利爲不利其妄四也剛柔交錯天文也文明以止人文也注云剛柔交錯而成文焉天之文也今本脫剛柔交錯一句案此四字是王氏釋天文也一句之義非經文也虞翻注謂五利變之正成防體離艮爲星雜日坎月防爲髙五天位離爲文明日月星辰髙麗於上故稱天之文玩虞義全無以剛柔交錯爲天文之意其妄五也蹇九三往蹇來正今本作來反案虞翻曰應正歷險故往蹇反身據二故來反二在下故云反攺反爲正其妄六也困初六象曰入於幽谷不明也今本谷下多幽字案荀爽曰爲陰所掩故不明刪去幽字其妄七也鼎彖聖人亨以亨上帝以養聖賢注云聖人用之上以享上帝而下以養聖賢今本正文多而大亨三字故注文亦誤增而大亨三字案虞翻曰大亨謂天地養萬物聖人養賢以及萬民此正釋大亨之義以爲誤增其妄八也丰九四象遇其夷主吉志行也今文脫志字案虞翻曰動體明夷震爲行故曰吉行若云志行不容不注其妄九也小過六五象曰宻雲不雨已止也注陽已止下故也今本正文作已上故注亦誤作陽已上故止也案虞翻曰謂三坎水已之上上六故已上也鄭本作尙尙與上通上與長亢恊攺爲止其妄十也雜卦防稚而著今本稚誤作雜案虞翻曰防二陽在陰位故雜初雜而交故著攺雜爲稚其妄十一也京云曽得王輔嗣韓康伯手寫注定傳授眞本今所舉正皆謬悠荒唐若此不待閱全書而知其贗矣中惟履霜陰始凝也君子以居賢徳善風俗一見魏文帝紀注一見王肅易前人固已言之又姤九四包失魚因王注震彖出可以守宗廟社稷上添不喪七鬯四字中孚象豚魚信及也小過彖柔得中是以可小事也旣濟亨小小者亨也皆望文爲義亦無足取系辭二多譽四多懼注云懼近也尢爲誕妄京創爲是書後儒晁昭徳鄭漁仲之輩多有信而從之者不可以不辧

隋經籍志有卜子夏周易傳二卷殘缺梁有六卷七略云漢興韓嬰中經簿錄云丁寛所作張璠云或馯臂子弓所作薛虞記今所傳子夏易傳十一卷以釋文及李氏集解校之無一字相合者案其文又淺近或曰唐人張弧僞作非也此書與郭氏易舉正皆宋人僞撰托之子夏郭京者唐時漢易尙存子夏書𨿽殘缺李鼎祚猶及采之宋以來經典散亡無可攷證故令二僞書傳於世遺誤至今有志於經學者急須辭而辟之

九經古義卷二﹤經部﹐五經總義類﹐九經古義﹥

欽定四庫全書

九經古義卷三

長洲恵棟撰

尙書古義

康成書贊云孔子撰書乃尊而命之曰尙書尙者上也蓋言若天書然尙書緯璿璣鈐云因而謂之書加尙以尊之墨子明鬼篇云尙書夏書其次商周之書則尙字爲孔子所加信矣孔頴達爲僞孔氏作正義詘鄭氏之說以爲伏生傳書始加尙字其說非也

堯典曰若稽古帝堯鄭康成曰稽同也古天也言能順天而行與之同功孔安國曰若順稽攷也能順攷古道而行之者帝堯此說本賈侍中【安國傳晉人所撰托諸孔氏者】髙貴鄕公幸太學命講尙書帝問曰鄭云稽古同天言堯同於天也王肅云堯順考古道而行之二義不同何者爲是博士庾峻對曰先儒所執各有乖異臣不足以定之然洪範稱三人占從二人之言賈馬及肅皆以爲順攷古道以洪範言之肅義爲長帝曰仲尼言惟天爲大惟堯則之堯之大美在乎則天順攷古道非其至也今篇開義以明聖徳而捨其大更稱其細豈作者之意邪桓譚新論曰秦延君能說堯典篇目兩字之說至十餘萬言但說曰若稽古三萬言當時堯典發篇聚訟若此宜後世異說之紛紛矣

欽明文思安安尙書攷靈耀云放勛欽明文思晏晏鄭康成注云寛容覆載謂之晏爾雅云晏晏溫和也棟案春秋齊景公安孺子古今人表作晏孺子是安與晏通釋名云安晏也晏晏然和喜無動懼也

平章百姓史記作便章尙書大傳作辯章【索隠云今文作辯章】案下文平秩字伏生作便鄭作辯說文云采辧別也讀若辧古文作�與平相似於部云古文平作�孔氏襲古文誤以�爲平訓爲平和失之辧與便同音故史記又作便汗簡云古文尙書平章字作�玉篇同毛詩采菽云平平左右左傳作便蕃毛萇曰平平辯治也服虔亦云平平辯治不絕之皃平亦當從古文作�【鄭注云辯別也亦與毛服義通】

鳥獸孶尾史記作字微字與孳通微與尾通說文曰字者言孶乳而侵多戰國策有尾生髙髙誘以爲魯人卽論語之微生髙也荘子或作尾或作微說文曰尾微也汗簡云古文尙書字作孶是孳爲古文字也釋文云孶音字案字本有孳音士冠禮字辭云昭告爾字讀爲滋與宜之恊釋名曰尾微也承脊之末稍微殺也古今人表有�生髙�生晦師古曰卽微生髙微生畆也

平秩南訛史記作南譌司馬貞本又作爲云爲依字讀春言東作夏言南爲皆是耕作營爲勸農之事孔氏彊讀爲訛字𨿽則訓化解釋亦甚紆回也棟案譌與訛古字本通毛詩無羊曰或寢或訛韓詩作譌說文引詩云民之譌言今正月詩作訛無羊傳云訛動也薛夫子云譌覺也正月箋又訓訛爲僞僞亦與訛通故王莽傳又作南僞【古文尙書作僞】索隠作爲者古僞字皆省文作爲見古文春秋左氏傳但此經訛字當與僞別淮南天文曰嵗大旱禾不爲髙誘曰爲成也禾成於夏故雲南爲此與東作西成皆言農事索隠本是也

宅西曰昧谷今文尙書云度西曰栁谷【臣瓚漢書注云案古文宅度同】伏生書傳云秋祀栁谷【谷與谷通莊子云臧與谷二人相與牧羊崔譔本谷作谷】鄭康成云柳聚也齊人語賈公彥曰柳者諸色所聚日將沒其色赤兼有餘色故云柳谷今鄭注尙書從古文作昧谷故虞仲翔奏鄭解尙書違失事目言古大篆丣字讀當爲桺古桺丣同字而以爲昧棟案史記亦作桺谷此古文也鄭康成依賈逵所奏定爲昧谷故虞氏駁之管子防官篇言春三丣同事秋三丣同事說文曰丣冒也二月萬物冒地而出象開門之故二月爲天門古文酉從丣丣爲春門萬物已出丣爲秋門萬物已入一閉門象也故春言三丣秋言三丣桺丣同字日出於暘谷入於桺谷西者隴西西縣之八充山【一曰兌山】秋門之象故命居之

鳥獸氄毛說文引云鳥獸�髦云�毛盛也古文正作�張有復古編云�從毛隼書曰鳥獸�毛別作氄非汗簡引尙書又作�案�與�相似說文或從此髦古毛字旣夕記云馬不齊髦鄭注云今文髦爲毛古文尙書毛皆作髦

共工方鳩僝功說文引虞書曰旁逑【又作救】【又作孱】功云逑斂聚也與孔傳同疑古文鳩字作逑耳許愼馬融皆云具也孔氏訓爲見史記又訓爲布案徐邈音撰許馬說是孔訓非也尙書中如方鳩功方施象刑方告無辜漢儒皆引作旁【見白虎通論衡等書】而方命之字仍作方讀爲放孔傳於方鳩方割皆訓爲方方是讀如字棟謂方當依字讀爲旁鄭注士喪禮云今文旁爲方是旁爲古文方也薛宣古文方字皆作匚【立政云方行天下亦讀爲旁傳云方四方非也】

靜言庸違楚辭天問曰康回馮怒地何故以東南傾王逸曰康回共工名也案鄭注尙書以爲共工名氏未聞先祖居此官故以官爲氏然則楚辭所謂康回者卽書所云靜言庸違也關書作請言王逸引書云淺淺請言公羊亦云戔戔莫諍言違與回通詩大雅云厥徳不回毛傳云回違也春秋傳晏子云君無違徳【下云若徳回亂明違與回同】回邪辟也論衡引作回徳回邪辟也故史記云共工善言其用僻是訓違爲辟與回同也古庸字或作康故楚辭言康回秦詛楚文云今楚王熊相康回無道董逌釋康爲庸是也【或云康讀爲亢龍之亢謂亢極邪辟也】

否徳忝帝位史記作鄙徳棟案鄙與否古通用論語曰予所否者天厭之論衡引作鄙訓爲鄙陋之鄙【釋名云鄙否也小邑不能逺通與論衡合】故陸氏釋文又音鄙益稷云否則威之徐邈音鄙是否有鄙音【正義曰否古文不字】

序虞舜側微玉篇人部引作微云微賤也案古文防字皆作見防氏鼎及欒鼎說文亦然惟石鼓文作防

賔於四門鄭康成云賔讀爲儐舜爲上儐以迎諸侯案賔爲古文儐見儀禮鄕飲酒禮注穆天子傳云祭公賔喪注儐贊禮儀又云內史賔侯注儐相史記蘇秦傳必長賔之義作儐孔安國以爲四方諸侯來朝者舜賔迎之讀爲賔客之賔非也【晁氏書說云寅賔出日謂測其出之景而導之寅餞納日謂測其入之景而候之徐邈讀賔爲儐是也古文儐逋作賔孔氏以賔爲導亦讀曰儐近世乃爲賔客之說非也】

舜讓於徳弗嗣徐廣曰今文作不怡史記作不懌怡懌也李善文選注引書云舜讓於徳不臺臺猶怡也漢書音義云古文臺作嗣案嗣與怡音義絕異毛詩子防曰子寜不嗣音韓詩作詒音古怡詒字皆省作臺古嗣字皆省作司髙宗肜日王司敬民史記作王嗣敬民呂大臨考古圖載防姜鼎雲余惟司朕先姑集古錄劉原父皆釋司爲嗣是司爲古文嗣或古司臺字相似因亂之也【臺本音怡故史記自序云唐堯避位虞舜不臺】

在璿璣玉衡案亰房易略例及周公禮殿記孟郁修堯庿碑皆作旋機【孟郁碑作�與旋同】伏生書曰旋機者何也曰旋者還也機者防也繳也其變幾微而所動者大謂之旋機是故旋機謂之北極其說與京房及漢碑字合

徧於羣神史記徧作辯漢樊毅修西嶽庿記云辯於羣神儀禮鄕飲酒禮云眾賔辯鄭康成云今文辯皆作徧是辯爲古文徧爲今文也【荀子修身篇云扁善之度注云扁讀爲辧韓詩外曰君子有辧善之度】

輯五瑞史記作揖魏修孔子廟碑亦云揖五瑞秦本紀曰心揖志義作輯漢碑皆以揖爲輯馬融曰揖斂也與孔訓同而字異【古揖字有作輯者晉語曰君輯大夫就車舊訓輯爲揖漢書兒寛寛對曰陛下統楫羣元臣瓚曰楫當作輯師古曰輯楫與集三字並同虞書曰楫五瑞是也其字從木瓚曰當爲輯不通是揖又作楫】

嵗二月云云何休公羊注引尙書曰嵗二月東巡守至於岱宗柴望秩於山川遂覲東後【史記亦作遂】恊時月正日同律度量衡修五禮五玉三帛二生一死贄如五器卒乃復五月南巡守至於南嶽如岱禮八月西巡守至於西嶽如初十有一月朔北巡守至於北嶽如西禮還至嵩如初禮歸假於禰祖【尙書作藝祖馬王云禰也】用特今古文尙書無還至嵩如初禮六字姚方興本云至於北嶽如西禮馬融本作如初禮明上下有脫文今文尙書不可攷然何邵公所引不爲無據也【史記封禪書於岱宗之下又雲中嶽嵩髙也】

恊時月白虎通引作葉周禮太史讀禮書而恊事後鄭云故書恊作葉杜子春云葉當爲恊書亦或爲恊或爲汁又大行人協辭命故書作葉先鄭云葉當爲汁方言曰協汁也黒帝汁光紀或作葉【後漢帝堯碑以葉爲汁】漢書載洪範曰旪用五紀伏生書引書云不葉於極不麗於咎說文曰旪古文協從日十防作葉從口

黎民阻饑徐廣曰今文尙書作祖饑祖始也史記作始漢書作祖孟康曰黎民始饑命棄爲稷官古文言阻棟案古文祖字皆作且如祖乙卣盄和鐘文王命厲鼎師惇皆以且爲祖故曽子曰祖者且也古文作阻者案儀禮大射儀云且左還鄭云古文且作阻是古文又以阻爲且衛撰古文異字其以此乎王肅曰阻難也馬融曰祖始也二說並通今文近之鄭曰阻讀曰俎阻厄也鄭尙書卽馬融本當云祖讀爲阻寫之誤也

教冑子說文引虞書云教育子云養子使作善也爾疋曰育長也與孔馬同周禮大司樂云凡有道者有徳者使教焉鄭注云若舜命蘷典樂教育子今周禮注仍作冑非也見釋文是鄭本尙書與說文同馬融書云冑長也育亦訓長見爾疋字異義同鄭注尙書從馬本知馬本亦當作育周書王子晉曰人生而重丈夫謂之冑子冑子成人能治上官謂之士然則冑子猶國子與

分北三苖北讀爲別古文北字從二人別字重八八�【北】�【別】字相似因誤作北說文於八部曰�別也孝經說曰上下有別又部曰�古文別許君學於賈逵逵古文尙書必得其實虞翻曰鄭注尙書分北三苗北古別字又訓北言北猶別也若此之類誠可怪也棟謂北字似別非古別字又北與別異不得言北猶別也虞鄭皆失之【苗本一也分別流之故有三苗猶三危本一也分三苗分三危之地亦因分別而名蓋依三居之法離絕之使不得通也】

大禹謨惟影響依字當作景向劉向奏云神明之應應若景向是也鄒季友曰影古文作景葛洪始加彡此天寶三載衛包攺古文以今文時所易也棟案髙誘淮南子注曰景古影字誘漢末人當時已有作景旁彡者非始於葛洪字苑景旁從彡已見顏氏家訓亦非衛包所攺

臯陶謨曁稷播奏庶艱食釋文云艱馬本作根云根生之食謂百谷棟案釋名云艱根也如物根也則是書本作艱訓爲根馬說是古艱字作囏【古艱讀爲根見唐扶頌】

擾而毅徐廣曰擾一作柔字本作擾從牛夒聲玉篇云防馴也尙書�而毅如此春秋云乃擾畜龍應劭音柔說文云防牛柔謹也從牛夒聲又云�玉也從玉夒聲讀若柔管子地員云其木宜擾桑擾桑柔桑也字書皆音而小反非也徐邈音饒亦誤

予弗子釋文云子如字鄭氏音將吏反案樂記云易直子諒注云子讀如不子之子徐邈音子爲將吏反蓋從鄭讀列子說符篇云禹纂業事讎惟荒土功子產弗字過門不入云云列子之說蓋本尙書讀子爲字此在未焚書之前必得其實鄭氏之音非無據矣

禹貢滎波旣豬云滎澤波水已成遏豬馬鄭本皆云滎播旣都鄭雲沇水溢出河爲澤衛狄戰在此地今塞爲平地滎陽民猶謂其處爲滎播棟案滎波當是二水名周書職方云豫州其川滎雒其浸波溠孔氏以爲滎澤波水非也鄭於周禮注依尙書讀波爲播以滎播卽滎澤合爲一亦非

和夷底績鄭康成云和讀爲桓地誌曰桓水出蜀郡蜀山西南行羌中【見史記及水經注】案漢書酷吏云桓東少年場如淳曰陳宋之俗言桓聲如和故桓表或謂之和表東京賦云敍和樹表【雙植謂之桓桓表是也四植謂之桓桓楹是也】

嶓冡導漾史記及鄭本皆作瀁說文曰漾古文作瀁地理誌曰隴西氐道縣禹貢瀁水所出皆從古文孔氏作漾非也

二百里男邦史記云任國【漢諱邦攺爲國】棟案白虎通引書云侯甸任衛作國伯今酒誥作男古男與南通皆訓爲任故詩云燕燕於飛下上其音子子於歸逺送於南又云凱風自南吹彼棘心沈重音南爲乃林反外周語曰鄭伯南也先鄭司農注雲南謂子男左傳昭十三年子產云鄭伯男也賈侍中云男當作南謂南面之君王肅家語亦載子產語云男南古字通用鄭眾從左傳攺南爲男賈逵據外傳易男爲南可以知二字之相通矣白虎通又雲南之爲言任也故孔安國亦云男任也今文尙書皆以任爲南太史公以訓詁易經文故亦爲任【正義云男聲近任故訓爲任】

二百里蔡地裏志曰二百里蔡刋誤曰蔡讀如蔡蔡叔之蔡吳仁傑從之以爲當作

序作帝告史記告作誥司馬貞曰一作俈從先王居故作帝俈棟案告古文誥【見禮記注】尙書大殷有帝告篇引書曰施章乃服明上下此逸書之猶存者索隠據孔氏以爲帝俈別無所見

序湯旣黜夏命復歸於亳作湯誥論語云予小子履敢用牡敢昭告於皇皇后帝孔安國注云此伐桀告天之文墨子引湯誓其辭若此【湯誓依墨子當云湯祝】疏云尙書湯誓無此文而湯誥有之又與此小異棟案墨子兼愛篇云湯曰惟予小子履敢用牡告於上天后曰今天大旱卽當朕身履未知得罪於上下有善不敢蔽有罪不敢赦簡在帝心萬方有罪卽當朕身朕身有罪無及萬方卽此言湯貴爲天子富有天下然且不憚以身爲犧牲以祠祝於上帝鬼神呂氏春秋九月紀云昔者湯克夏而正天下天下旱五年不收湯乃以身禱於桑林曰餘一人有罪無及萬夫萬夫有罪在餘一人無以一人之不敏使上帝鬼神傷民之命於是翦其發�其手以身爲犧牲用祈福於上帝民乃甚說雨乃大至尸子云湯之救旱也素車白馬布衣身嬰白茅以身爲牲當此時也歌鼓舞者禁之韓嬰詩亦言湯時大旱禱於山川以六事自責汲郡古文云成湯二十年大旱禁歌舞二十四年大旱王禱於桑林雨墨子呂氏皆見百篇尙書故所載與論語同今湯誥篇絕無大旱請禱之事孔安國親古文其注論語不近攷尙書而逺引墨子竊所未諭

咸有一徳七世之廟可以觀徳呂覽引商書曰五世之庿可以觀怪【怪字傳冩之誤】禮緯稽命徴曰唐虞五廟親廟四始祖廟一夏四廟至子孫五殷五廟至子孫六【注云契爲始祖湯爲受命王各立其廟與親廟四故六】孝經緯鉤命決曰唐堯五廟親廟四與始祖五禹四廟至子孫五殷五廟至子孫六周六廟至子孫七後魏書禮志云禮緯云夏四廟至子孫五殷五廟至子孫六周六廟至子孫七注云言至子孫則初時未備也緯書𨿽不可盡據亦以見夏商無七廟之文漢書韋元成匡衡告謝毀廟曰往者大臣以爲在昔帝王承祖宗之休典取象於天地天序五行人親五屬天子奉天故率其意而尊其制是以禘嘗之序靡有過五受命之君躬接於天萬世不墮繼烈以下五庿而遷上陳太祖間嵗而祫自唐以下皆當以五爲則呂氏在焚書之前必得其實毛詩豳風曰七月鳴鵙王肅云七當爲五古五字如七因訛爲之此經七字亦當作五

盤庚若顚木之有由蘗由說文引作防云木生條也古史言由枿徐鍇曰說文無由字今尙書只作由枿蓋古文省弓而後人因省之通用爲因由等字從弓象枝條華圅之形徐曰案孔安國注尙書直訓由作用也用枿之語不通棟案經由字皆訓爲生毛詩序云由儀萬物之生各得其宜是由訓爲生儀訓爲宜春秋曰吉凶由人言吉凶生乎人也孔氏書晉人僞撰故從俗讀

予迓續乃命於天小顏匡繆正俗云商書般庚云予禦續乃命於天詩鵲巢云百兩禦之訓解皆爲迎棟案此經與牧誓弗迓克本皆當作禦趙宋以來儒者見孔氏訓禦爲迎遂攺作迓【或衛包所攺】蔡氏撰書亦仍其謬嗚呼古學之亾久矣吾誰與正之【列子云鄭氏遇駭鹿禦而擊之注禦音訝迎也】

爾謂朕曷震動萬民以遷蔡邕石經曰今爾恵朕昌祗動萬民以遷棟案震與振同虞書震驚朕師史記作振又只振毎通用臯陶謨云日嚴祗敬六徳無逸云治民祗懼史記皆作振【內則云只見孺子鄭云祗敬也防作振】

說命釋文云說本又作兌禮記皆引作兌鄭氏云兌當爲說案周易以兌爲說呂覽四月紀曰凡說者兌之也兌與說通

西伯戮黎釋文云伯亦作柏郭璞穆天子注云古伯字多從木戡黎尙書大作耆說文作黎云殺也漢書載左氏冷州鳩曰王心弗孟康曰古堪字今左作堪釋詁云堪勝也郭璞注引書云西伯堪黎是堪與同孔氏云戡亦勝也案說文戡訓刺非勝也當從書作

微子天毒降災荒殷邦史記曰天篤下菑亾殷國漢平輿令薛君碑又以竺爲篤古毒篤竺三字皆通

我舊云刻子王子弗出論衡引微子曰我舊云孩子王子不出言紂爲孩子之時微子睹其不善之性性惡不出眾庶長大爲亂不變故云也【後世性惡之說本此】焦氏易林曰嬰兒孩子未有知識彼童而角亂我政事說文曰咳小兒笑也古文作孩從子

我不顧行遁釋文云顧音故徐仙民音鼔毛居正曰案顧字禮部韻無上聲音當從一音用棟案商詩韋顧旣伐古今人表作韋鼔是顧有鼔音緇衣云君子寡言而行以成其信鄭注云寡當爲顧聲之誤是顧有上聲禮部韻宋人所撰焉識古音毛氏據以駁徐邈未之得也

九經古義卷三

欽定四庫全書

九經古義卷四

長洲恵棟撰

尙書古義

泰誓晁氏曰儒言尙書泰誓作大開元間學士衛包受詔成今文尙書乃始作泰或以交泰爲說眞燕書哉棟案顧彪古文尙書義疏云泰者大之極也猶如天子諸侯之子曰大子天子之卿曰大宰此防中之大故稱泰誓彪字仲文隋煬帝時爲祕書學士當時已攺爲泰非始於衛包【繁陽令楊君碑大夫人字始作泰知大與泰異文始於後漢】

𨿽有周親不如仁人王伯厚曰孔安國論語注言有管蔡爲周親不如箕子微子之仁人與注尙書異書云紂至親𨿽多不如周家之多仁人朱文公集注從書棟案書本云少仁人故疏云多惡不如少善上云受有億兆夷人是言至親之多予有亂十人【今本亂下有臣字非王伯厚已辧之】是言仁人之少故論語引之以爲才難

牧誓乃惟四方之多罪逋逃是崇是長是信是使谷永引書云四方之逋逃多罪是崇是長是信是使小顏以爲今文泰誓之辭非也宗尊也故訓爲尊春秋云師叔楚之崇也崇亦訓尊

弗迓克奔以役西土匡謬正俗曰牧誓篇云弗禦克奔以役西土孔安國注云商眾能奔來降者不迎擊之徐仙民音禦爲五所反案禦旣訓迎當音五駕反不得音禦案此則孔氏尙書本作禦訓爲迎也史記及馬融本皆作禦王肅又讀禦爲禦非也古禦字作禦古文春秋皆然毛詩谷風曰亦以禦冬毛云禦禦也禦又與迓同大雅思齊曰以禦於家邦傳曰禦迎也鄭氏於鵲巢箋亦訓禦爲迎曲禮曰大夫士必自禦之注云禦當爲訝訝迎也【士昏禮注同】春秋曰跛者禦跛者眇者禦眇者皆訝也世人亂之但禦𨿽爲迓訓詁家當依本字釋之無直攺經文之理唐石經亦仍其誤則知古文之亡久矣【毛訓禦爲迎蓋本爾雅今釋文仍作迓者俗儒所竄易也】

武成惟一月壬辰防死魄張霸僞武成云惟一月壬辰防死霸說文曰霸月始生霸然也承大月二日承小月三日從月防聲周書曰哉生霸普伯切棟案古鐘鼎文魄字皆作霸或省作雨公鼎雲惟十有四月旣死霸與說文合周伯六書正譌云霸今俗作必駕切防爲霸王字而月霸乃用魄字非本義王霸字本作伯月魄字作霸其義始正防音膊雨濡革也從雨從革今薛宣古文魄作屰屰古防字未詳

至於大王肇基王迹王季其勤王家云大王修徳以翦齊商人始王業之肇迹王季纘統其業乃勤立王家棟案孔說非也迹古績字言不窋失官社稷不守至於大王光復祖宗始立勲績於王家王季以八命作牧勤勞王家之事文王能繼成其勲【周禮王功曰勲】大膺帝命作西伯以撫六州之眾也

洪範無偏無陂遵王之義蔡邕石經及尙書舊本皆作頗唐宗詔曰毎讀尙書洪範至無偏無頗遵王之誼三復斯文並皆恊韻惟頗一字實則不倫又周易泰卦中無平不陂釋文陂字亦有頗音陂之與頗訓詁無別爲陂則文亦防意爲頗則聲不成文兼訪諸儒僉以爲然終非獨斷宜攺頗爲陂乃宣示國學棟案此詔及匡謬正俗遵王之義義皆作誼故宗謂與頗字不恊據周易攺爲陂楚詞曰修繩墨而不頗王逸曰頗傾也易曰無平不頗【楚詞與差恊韻】是古易本作頗故釋文又音破河反攺頗爲陂失所據矣說文言部云詖古文以爲頗字音彼義切是頗有詖音古文作詖【周禮典同云陂聲散注云陂讀爲險詖之詖是陂與詖同】正與誼字恊何不倫之有邪古義字皆作誼漢書猶然鄭仲師周禮注云古者書儀但爲義今時所謂義爲誼是也吳才老以此經義字音俄謂與陂恊而不知本是誼字顏師古又謂誼有宜音皆好古之過也【史記呂覽亦作義當是後人所攺】

無有作好遵王之道無有作惡遵王之路呂覽引云毋或作好遵王之道毋或作惡遵王之路髙誘曰或有也古有字皆作或商書曰殷其弗或亂正四方多士云時予乃或言爾攸居傳皆云或有也鄭康成注論語亦云或之言有也韓非子曰無或作利從王之指無或作惡從王之路文𨿽異然皆以或爲有韓子呂氏皆在未焚書之前必有所據王伯厚以爲述洪範而失之未盡然也【說文引商書曰無有作妞玉篇作�云古文好字案石鼔文好字從孜好畤鼎從好篆文女字似醜故或從左或從右文之異也又周伯六書正譌云愛而不釋也從女醜聲別作好乃呼皓切】

曰防鄭王本皆作雺在曰驛之下史記亦然【微子世家】又作霧與雺通爾雅曰天气下地不應曰雺孔曰防陰闇與爾雅合徐邈云防音亡鉤反明字本作雺轉寫誤爲防耳【張有復古編云霚地气天不應從雨敄俗作霧蒙鄭本又作蟊汗簡云古文尙書以�爲蒙古文蟊作蟊從三虫今與虫同從三虫以爲古文蒙字非也當云古文作�今文作蟊】

曰驛雲气落驛不連屬棟案驛古文作悌今文作圛鄭氏齊詩箋云古文尙書以悌爲圛孔頴達曰古文尙書卽今鄭注尙書也賈逵以今文校之定以爲圛故鄭依賈氏所奏從定爲圛史記作涕涕卽悌也古書篆字作立心與水相近讀者失之故誤從水【見鄭氏易注】太史公從孔安國問多得古文之說故作悌後人轉讀遂爲涕也說文曰圛讀若驛今尙書作驛是又襲今文而失之【司馬相如云昆虫�懌闓懌猶愷悌也亦明之意】

凡七卜五占用二衍忒劉昌書云乃命卜筮曰雨曰霽曰防曰驛曰克曰貞曰悔凡七卜五占用二衍忒讀者皆以占用二作一句史記宋世家載箕子之對謂卜五占之用二衍貣鄭注曰卜五占之用謂雨霽圛雺克也二衍貣謂貞悔也兆卜之名七用五易用二然則卜五占者用之衍貣則非占也尙書省去之字合以占用爲一句二衍貣爲一句則義理明矣

五者來備王伯厚曰史記作五事來備後漢書荀爽傳云五韙咸備注韙是也李云云五氏來備棟案經文曰時五者來備時是也言是五者皆備至也孔氏以曰時二字屬上句與漢儒所受尙書異讀後人遂以五是爲習之譌非也是又作氏者覲禮曰太史是右注云古文是爲氏曲禮曰五官之長曰伯是職方注云是或爲氏漢書云造父後有非子至孫氏爲荘公小顏曰氏與是同古通用字【古文引經或從簡略時五者來備則云五是來備易坤之初六履霜堅冰至象曰履霜堅冰陰始凝也三國誌注引云初六履霜陰始凝也後人遂以堅冰二字爲衍文可謂無識矣】上經云立時人爲卜筮此云時五者來備皆訓爲是

金縢是有丕子之責於天鄭注尙書曰丕讀曰不愛子孫曰子史記作負子【索隠引鄭注云丕讀曰負誤也】棟案白虎通曰天子曰不豫言不復豫政也諸侯曰負子子民也言憂民不復子之也公羊曰屬負玆禮記音義隠曰天子曰不豫諸侯曰不玆大夫曰犬馬士曰負薪然則負子卽不玆也負與丕音相近【負讀爲陪禹貢陪尾史記作負尾】子又與玆同諸說不一鄭氏爲長益稷曰予不子故鄭讀從之孔訓丕爲大義所未安

惟朕小子其親逆鄭注云新迎攺先時之心更自新以迎周公鄭所傳古文尙書乃馬季長本訓親爲新禮記在親民程子曰親當作新蓋本先儒之說熊氏朋來作經說以爲漢儒擅攺經字加以音釋惑人若大學親民親作新則非漢儒所及待河南程子而後能言之眞夏虫之見也【馬本亦作親迎鄭於東山箋亦言成王旣得金縢之書親迎周公而注仍訓爲新蓋古親與新同也】

予造天役王莽作大誥云予遭天役案史記甫刑云兩遭具備今尙書作造【文侯之命云嗣造天丕愆孔傳亦訓爲遭】

序周公旣得命禾旅天子之命史記云魯天子之命孔頴達春秋正義云石經古文魯作說文曰古文旅古文以爲魯衛之魯蓋古旅字魯字皆作故旅字亦作魯秦和鐘曰以受毛魯多釐董逌曰魯古文旅秦時已誤魯爲旅司馬襲秦舊文故也

康誥王曰嗚呼封敬明乃罰人有小罪非眚王符潛夫論云康誥云王曰於戲封敬明乃罰人有小罪匪省

酒誥盡執拘以歸於周拘說文引作抲云抲防也從手可聲棟案可句字異古文未有通用者說文解字敍云廷尉說律至以字斷法苛人受錢苛之字止句也不合孔氏古文然漢時可句亦有通用者

梓材戕敗人宥王啟監厥亂爲民今文尙書曰彊人有王開賢厥率化民王充曰言賢人壯彊於禮義故能開賢其率化民棟案古宥字或作有【古有字皆作又王制曰王三又然後制刑鄭注云又當作宥管子書又以侑爲宥】開本啟字避漢帝諱故作開以亂爲率以爲爲化【古貨字作防訛字作譌或從化或從爲字本相通】古今文之異如此【正義云鄭注古文篇與夏侯等同而經字多異夏侯等書宅嵎夷爲宅堣織昧谷曰栁谷心腹腎膓曰憂腎陽劓則劅剠云臏宮劓割頭庶剠是鄭注不同】

無胥戕無胥虐至於敬寡至於屬婦合由以容孔鮒云妾婦之賤者謂之屬婦屬逮也逮婦之名言其微也說文引云至於媰婦媰婦姙身也案廣韻引崔子玉淸河王誄云恵於媰孀則媰非姙身也

洛誥無若火始焰焰梅福上書成帝曰書曰毋若火始庸庸勢陵於君權隆於主然後防之亦無及矣注云庸庸微小皃也今洛誥作焰焰云火始然焰焰尙微愚謂焰焰猶炎炎也古焰字皆作炎炎炎勢盛不得謂始然作庸庸者是庸庸猶熒熒太公六韜云熒熒不救炎炎柰何亦此意也

序成周旣成遷殷頑民史記作遺民賈侍中亦以爲遷鄘之民於成周皆古文尙書說也陳亮曰臧哀伯云武王克商遷九鼎於雒邑義士猶或非之義士卽多士所謂遷殷頑民者由周而言則爲頑民由商而論則爲義士矣【周書作雒曰俘殷獻民遷於九畢孔晁云賢民士大夫也九畢成周之地近王化也】

無逸書大作毋逸【論衡同】史記作無佚案漢石經逸字皆作佚漢書猶然王伯厚曰毋者禁止之辭其義尢切棟案儀禮士昬禮云夙夜毋違命注云古文毋作無史記從古文故亦作無毋與無古今字非有兩義

乃或亮陰三年不言其惟不言言乃雍正義引鄭氏注云其不言之時時有所言則羣臣皆和諧坊記引此云三年其惟不言言乃讙魯世家載無逸篇與坊記同裴駰載鄭氏注云讙喜恱也言乃喜恱則民臣望其言久矣棟案史記所載者伏生所今文尙書也鄭氏之注不與正義同者當在書大中後所注者乃賈氏所古文尙書也熊朋來經說云坊記言乃讙之注但知有說命之書不知其爲無逸之文妄指爲讙說之讙不知本文當爲雍作釋文正義者從而遂非說尢爲可恨熊氏不攷尙書古今文之異而妄下雌黃亦可謂無忌憚矣

自朝至於日中昃不遑暇食遑當依國語作皇【左傳皆以皇爲遑】靈臺碑云日稷不夏稷與昃同【詳易古義】依字當作鄭本尙書多方雲天惟五年須夏之子孫注云夏之言暇是夏與暇通【詩正義尙書大傳夏之言假也古假借字止作叚暇從日叚聲故暇亦作夏】

則皇自敬徳蔡邕石經皇作兄自作曰上文無皇曰同正義云王肅本皇作況【秦誓云我皇多有之公羊傳載云而況乎我多有之亦以皇爲況蔡邕王肅所載皆古文尙書也】況滋益用敬徳也兄本古況字【樊毅碑況作兄】管子書皆以兄爲況【漢書尹翁歸字子兄注云兄讀曰況桑柔詩云倉兄塡兮召旻云職兄斯引皆云兄滋也釋文兄音況本亦作況】

君奭說文曰奭召公名讀若郝史篇名醜案奭與奭相似說文云�古文以爲醜字皆從防故史篇以爲召公名醜

惟人在我後嗣子孫大弗克恭上下遏佚前人光漢書王莽引云嗣事子孫大不克共上下遏失前人光棟案古佚字皆作失外傳周語云淫失其身管子山國軌曰未淫失也秦詛楚文曰淫失湛亂董逌訓失爲佚春秋經曰肆大眚谷梁云肆失也失猶逸也逸與佚同謂逸囚也公羊經齊侯使國佐如師云佚獲也釋文曰佚一本作失【荘子書皆以失爲佚】漢書地理誌云漢中淫失枝柱與巴蜀同俗杜欽書云或四三年言失欲之生害也小顏云失讀曰佚主父偃云齊王內有淫失之行遊俠云遂行淫失皆作佚也

序成王東伐淮夷遂踐奄伏生書傳云遂踐奄踐之者籍之也籍之謂殺其身執其家豬其宮史記踐作殘周禮大司馬云放弒其君則殘之逸禮王霸記云殘滅其爲惡

多方乃惟爾辟以爾多方大淫圖天之命屑有辭案多士言桀大淫泆有辭釋文云泆又作佾注同馬本作屑云過也棟謂屑當作防與佾相近故誤作佾說文云防動作切切也蔡氏以爲瑣屑有辭孔氏又訓屑爲盡皆未當【屑裴光逺集綴又作防見汗簡】

立政灼見三有俊【石經作防】心灼說文引作焯云明也從火卓聲案覲禮匹馬卓上九馬隨之鄭注云卓讀如卓文君之卓猶酌也是卓有灼音故雲從火卓聲汗簡云古文尙書灼作焯

予旦已受人之徽言蔡邕石經曰旦以前人之微言論語撰攷防曰子夏六十四人共撰仲尼微言漢書萟文志云昔仲尼沒而微言絕小顏曰精微要妙之言【唐石經亦作徽孔傳以爲美言】

以覲文王之耿光杜林說耿光也從光聖省聲說文曰凡字皆左形右聲杜說非也棟案蔡邕石經作鮮光故許氏不從其說外曰其光耿於民矣杜伯山漆書古文必得其實作鮮光者非也【王逸楚辭章句云耿明也光也】

周官以公滅私說文云厶姦衺也公平分也從八從厶八猶背也韓非曰蒼頡作字自營爲厶背厶爲公

君陳汲郡古文云成王十一年王命周平公治東都沈約案周平公卽君陳周公之子伯禽之弟鄭康成注坊記云君陳蓋周公子

序康王旣尸天子遂誥諸侯史記作告鄭氏緇衣注云告古文誥

呂刑苗民弗用靈制以刑惟作五虐之刑曰法墨子引云苗民否用練折則刑惟作五殺之刑曰法禮記緇衣引曰苗民匪用命制以刑否古不字否用練未詳或寫之誤折與制古字通古文論語云片言可以折獄魯論折作制虐與殺亦通見春秋攷

皇帝哀矜庶戮之不辜王伯厚曰皇帝始見於呂刑趙岐注孟子引甫刑曰帝淸問下民棟案孔傳云君帝帝堯也是孔氏本作君帝

告爾祥刑後漢書劉愷傳引作詳刑鄭康成周禮注云書曰度作詳刑以詰四方又鄭書注云詳審察之也則知古文本作詳詳與祥古今字易履上九曰視履考祥釋文云本亦作詳此經當依古文作詳訓爲祥下經監於玆祥刑同【尙書君奭云其終出於不祥蔡邕石經云其道出於不祥】

惟貨惟來釋文云來馬本作求云有求請賕也漢律云諸爲人請求於吏以枉法而事已行者皆屬司冦說文曰賕以財物枉法相謝也從貝求聲棟案漢盜律有受賕之條卽經所云惟貨也又有聽請之條卽經所云惟求也孔氏本作來以爲舊相往來義反紆回矣

其罰百鍰鍰史記作率徐廣曰率卽鍰也音刷說文作鍰云鋝也索隠曰舊本率亦作選漢書蕭望之傳張敞曰甫刑之罰小過赦薄罪贖有金選之品應劭曰選音刷金銖兩名師古曰字本作鋝鋝卽鍰也蓋古文作鍰今文作選五經異義云夏侯歐陽說云墨罰疑赦其罰百率古以六兩爲率古尙書說百鍰鍰者率也一率十一銖二十五分銖之十三也百鍰爲三斤鄭氏以爲古之率多作鍰【周禮職金疏】考功記冶氏云重三鋝注鄭司農云鋝量名也讀爲刷元謂許叔重說文解字云鋝鍰也今東萊稱或以大半兩爲鈞十鈞爲環環重六兩大半兩鍰鋝似同矣則三鋝爲一斤四兩【說文云鋝十銖二十五分之十三也周禮曰重三鋝北方以二十兩爲鋝】

上下比罪棟案漢時有決事比蓋取則於古

費誓說文云周書有防誓從米北聲廣韻作粊從米比聲云魯東郊地名此據孔氏本言之則知古文本作粊裴駰謂尙書作柴字之誤也【鄭氏注周禮雍氏禮記曽子問皆引作粊誓】

序東郊不開唐石經初刻開作辟匡謬正俗又作�云古辟字馬本亦作辟釋文云�舊讀皆作開小顏以爲孔氏釋云東郊不開不得徑讀�爲開案說文虞書辟四門作�從門從�此經�字亦當從說文作�唐石經作辟者衛包攺從今文也宋以來直作開字非也

秦誓日月逾邁若弗云來正義曰員卽云也是尙書本作員衛包攺古文始從云詩出其東門云聊樂我員釋文曰員本作云詩正月云昏姻孔云本又作員商頌曰景員維河鄭箋云員古文作云言古文以員爲云也

惟截截善諞言說文引云戔戔巧言又言部引云善諞言公羊云諓諓善竫言賈逵國語注云諓諓巧言也王逸引書云諓諓竫言漢書李尋傳云昔秦穆公說諓諓之言任仡仡之勇案此則古文作今文作戔戔也

惟截截善諞言俾君子易辭公羊云惟諓諓善竫言俾君子易怠案說文籀文辭從臺史記三王世家齊王策云俾君子怠與公羊合此古文尙書也

是能容之禮記是作實棟案古寔字皆作是秦恵王詛楚文曰昔我先君穆公及楚成王是戮力同心兩邦若壹王之望讀是爲寔戰國策蘇厲曰白起是攻用兵髙誘曰是實也公羊桓五年云寔來者何猶曰是人來也髙氏以是爲實者古春秋經寔來左傳作實來【今本左傳仍作寔來】韓奕箋雲實墉實壑實當作寔趙魏之東寔實同聲髙誘涿人故亦以寔爲實

恵棟案儒林傳云孔氏有古文尙書孔安國以今文讀之因以起其家逸書得十餘篇司馬遷亦從安國問故遷書載堯典禹貢洪範微子金縢諸篇多古文說如堯典放勛【古文勲見說文】辯於羣神【辯古文徧見儀禮注】禹貢九江入賜大【入古文內見南宮中鼎堯典風夜出內朕命內亦作入賜古文錫見儀禮注下賜土姓同古文入亦作內惇云毛伯內門立中庭內門入門也】嶓冡導瀁【古文漾見說文】洪範曰涕【悌字之誤古文以悌爲圛】微子我其發出往【鄭本亦作往今作狂非】金縢周公奔楚事【論衡以爲古文家說】皆卓然古文無可疑者苐其述事欲便於覽者往往以訓詁之字竄易經文後之學者無可攷證反以史記爲今文耳又殷本紀所載湯徵湯誥皆逸書十篇中文也今所傳古文湯誥與史記所載絕不相類其中如敢用牡等語乃湯時大旱請禱之文【見墨子及呂覽】豈誠孔壁之舊哉

九經古義卷四

欽定四庫全書

九經古義卷五

長洲恵棟撰

毛詩古義

王伯厚云近世說詩者以闗雎爲畢公作謂得之張超或謂得之蔡邕未詳所出棟案藝文類聚三十五卷載張超誚靑衣賦云周漸將衰康王晏起畢公喟然深思古道感彼闗雎性不防侶願得周公妃以窈窕防防消漸諷諭君父孔氏大之列冠篇首案其文云康王晏起與魯詩同深思古道又同韓詩超漢末人範書有古文苑云蔡伯喈作靑衣賦志蕩詞淫故張子並作此以規之邕賦亦載集中無畢公作關雎語

采采捲耳不盈頃筐云頃筐易盈之器也荀卿子引此詩亦云頃筐易滿也捲耳易得也然而不以貳周行大雅行葦云惇弓旣堅雲天子惇弓惇與雕古今字荀卿子雲天子雕弓諸侯彤弓正義以天子雕弓爲事不經見非也經典序錄云孟仲子根牟子根牟子趙人孫卿子孫卿子魯人大毛公此及行葦蓋用其師說王伯厚云毛以平平爲辧治又以五十矢爲束皆與荀子同【鄭氏詩譜云魯人大毛公爲詁訓傳於其家河間獻王得而獻之以小毛公爲博士徐堅曰荀卿授魯國毛亨作詁訓傳以授趙國毛萇時人因謂亨爲大毛公萇爲小毛公後儒以爲毛萇作詩非也】

肅肅兔罝施於中逵韓詩作中馗薛君曰馗中九交之道也案說文馗正字也逵或字也當從韓詩【玉篇馗古文作旭】釋艸雲中馗菌釋文云郭音仇舍人本作中鳩是馗有鳩聲與仇恊

南有喬木不可休息釋文云休息並如字古本皆爾本或作休思此以意攺爾案韓詩外息作思樂記云使其文足論而不息荀卿子息作諰說文云諰思之意從言從思禮記多古文或思息通也

江之永矣不可方思說文於羕字下引詩云江之羕矣韓詩同爾雅云羕長也郭璞云羕所未詳是未攷韓詩【齊侯鎛鐘云士女考壽萬年羕保其身又子子孫孫羕保用昌是羕乃古永字韓詩從古文故作羕說文永部別載羕字未之攷也】

采蘩詩云夙夜在公尉氏令鄭君碑云�夜在公卽夙字說文曰�早敬也從�持事𨿽夕不休早敬者也義云章及古鐘鼎文皆作�徐曰今俗作夙譌【春秋有季孫夙左傳作宿從古文】

采蘋云於以湘之維錡及釡云湘亨也正義云爾雅無文以當時驗之案漢書郊祀志云皆嘗鬺亨上帝鬼神小顏云鬺亨煮而祀也韓詩采蘋曰於以鬺之惟錡及釡湘訓亨無攷當從韓詩作鬺廣雅云鬺飪也音傷

白茅純束箋云純讀如屯戰國策曰錦繡千純髙誘曰純音屯束也左氏云執孫蒯於純畱漢書作屯畱是古文皆以純爲屯【古文純作屯見虢姜惇】

威儀棣棣不可選也云物有其容不可數也案朱穆集載絕交論云威儀棣棣不可算也鄭注論語云算數也與毛訓同【漢書車丞相贊云斗筲之徒何足選也古選與撰通周禮大司馬云撰車徒鄭注云撰讀曰算算車徒謂數擇也】

谷風雲不逺伊邇薄送我畿傳云畿門內也案呂覽正月紀曰出則以車入則以輦務以自佚命之曰招蹷之機髙誘曰招至也蹷機門內之位也【士冠禮注云闑門橜也閾閫也古文闑爲閾爲蹙春秋傳曰婦人送迎不出門見兄弟不逾闕禮記云內言不出於閫蹷卽橜也或蹙字之誤是蹷閾字通蹷卽閫也】乘輦於宮中遊翔至於蹷機故曰務以自佚也詩曰不逺伊邇薄送我畿此不過蹷之謂畿與機古字通

旄丘詩云狐裘蒙戎蒙徐邈音武邦反春秋傳作尨茸故讀從之棟案蒙本與尨通管子五輔篇云惇蒙純固義作惇尨荀子引詩曰受小共大共爲下國駿蒙今詩蒙作尨小戎詩云防伐有苑箋云蒙尨也

有力如虎執轡如組傳云組織組也武力比於虎可以禦亂禦眾有文章言能治眾動於近成於逺也呂氏春秋曰詩曰執轡如組孔子曰審此言也可以爲天下子貢曰何其躁也孔子曰非謂其躁也謂其爲之於此而成文於彼也聖人組修其身而成文於天下矣大毛公與呂氏同時蓋皆有所受之也

赫如渥赭堯廟碑云赫如屋赭案易鼎九四曰其形渥鄭本作剭音爲屋云三公傾覆王之美道屋中刑之【古形與刑通見漢碑】又傅氏易萃初六一渥爲笑【今易作握】鄭讀爲夫三爲屋之屋蓋古文渥字或省文或屋字反從水旁【五帝紀帝嚳漑執中而徧天下徐廣曰古旣字作水旁】故諸儒訓詁各異也

北風詩云其虛其邪箋云邪讀如徐曹大家注幽通賦引作徐蓋三家之說也弟子職云志無虛邪亦讀如徐虛徐狐疑也

柏舟詩雲實維我特韓詩特作直髙誘注呂覽云特猶直也棟案直猶犆也繁陽令楊君碑以犆爲特故韓詩作直義得通也谷梁傳曰犆言同時本亦作特玉藻注云犆讀皆如直道而行之直是犆與特同又讀爲直士相見禮曰喪俟事不犆弔定本作特【義云切韻特作犆】

中冓之言不可道也玉篇引作防雲中夜之言也韓魯詩同廣雅曰防夜也大攡曰畫以好之夜以醜之故下云言之醜也

不可讀也傳云讀抽也匡謬正俗曰抽當爲籀籀讀也從竹防聲防卽古抽字【皆依說文爲說】棟案說文云籀讀書也又手部防或從抽太史公曰防史記石室金匱之書防亦讀抽也王莽傳云或防其兩脇師古曰防與抽同【呂覽十月紀云渉血肝髙誘曰古抽字】

象服是宜傳云象服尊者所以爲飾說文曰襐飾也史遊急就篇云襐飾刻畫無等雙漢書外戚傳襐飾將醫往問疾師古曰襐盛飾也象本襐字古文省疏以爲象骨飾服失之

鶉之奔奔髙誘注呂覽引作賁云色不純也左傳禮記皆作賁案漢有虎賁舊作奔古字通白駒詩云賁然來思傳云賁飾也鄭箋引周易賁卦以釋之徐邈音賁爲奔眞得古音矣今人以賁卦之賁及詩賁然來思皆音彼義反失之詳易攷【朱育集字奔作�】

升彼虛矣以望楚矣傳云虛漕虛管子大匡曰狄人伐衛衛君出致於虛注云虛地名

幹旄詩云素絲祝之箋云祝當作屬屬著也鄭氏攷工函人注云屬讀如灌注之注戰國策曰一舉而注地於楚髙誘曰注屬又周禮痬醫職云祝藥劀殺之齊注云祝當爲注讀如注病之注聲之誤也注謂附著藥淮南子曰冶工之鑄器髙誘曰鑄讀作祝禮記樂記云封帝堯之後於祝注云祝或爲鑄蓋古字祝屬注鑄皆同音陸氏釋文音祝爲之蜀反未詳

考槃在澗韓詩澗作幹棟案澗當作間與寛諼恊韻間與幹古今字聘禮記凡庭實隨入左先皮馬相間可也注云古文閒作幹文選注五卷引韓詩云考槃在幹地下而黃曰幹

庶姜孽孽釋文云孽魚竭反徐五謁反韓詩作防牛遏反長貌呂覽云宋王築爲蘗臺髙誘曰蘗當作防蘗與防其音同詩云庶姜防防髙長防也

芄蘭詩云能不我甲傳云甲狎也徐邈音胡甲反匡謬正俗曰甲𨿽訓狎自有本音不當便讀作狎其說非也漢儒訓詁音義相無毛傳如汝墳惄如調饑調朝也小星維參與昴【集韻作�】昴畱也騶虞彼茁者葭茁出也谷風亦以禦冬禦禦也葛屨摻摻女手摻摻猶纖纖【說文作攕攕】宛丘子之湯兮湯蕩也東山烝在桑野烝寘也破斧四國是皇皇匡也【齊詩作匡】常棣烝也無戎烝塡也蓼蕭爲龍爲光龍寵也【左傳作寵】六月如輊如軒輊摯也正月裦姒烕之烕滅也【左傳作滅】小旻是用不集集就也【韓詩作就】小弁譬彼壞木壞瘣也【說文作瘣】鴛鴦摧之秣之摧莝也文王陳錫哉周哉載也【左傳國語作載】大明俔天之妺俔磬也【韓詩作磬】棫朴追琢其章追雕也文王有聲遹求厥寜遹述也【孫炎爾疋注云遹古述字】王后維翰翰幹也【同音寒】捲阿似先公酋矣似嗣也蕩侯作侯祝作詛也崧髙往近王舅近記也蒸民古訓是式古故也我儀圖之儀宜也江漢矢其文徳矢施也【禮記作弛與施同】閔予小子繼序思不防序緒也良耜畟畟良耜畟畟猶測測烈祖鬷假無言鬷總也長率履不越履禮也【韓詩作禮】如此類不可悉舉皆音義相兼者芄蘭詩甲字韓詩本作狎尙書多方甲於內亂鄭王皆以甲爲狎古文省少以甲爲狎遂有狎音非假借也經傳中惟徐氏釋音獨得古人之義小顏輒斥以爲非何也

風日月云報我不述傳云述循也箋云不循禮也釋文云述本亦作術文選注引韓詩曰報我不術薛君曰術法也棟案術古文述薛夫子訓爲法非也士喪禮云筮人許諾不述命注云述循也旣受命而申言之曰述古文述皆作術【祭義術省鄭氏云術當爲述聲之誤也】

鄭風淸人詩云河上乎逍遙釋文曰逍遙本又作消搖說文新附曰逍遙猶翺翔也徐公文曰詩只用消搖字此二字字林所加棟案後漢崔駰撰張平子碑已用逍遙字不始於呂忱也但經典中祗合用消搖耳【近有傖父作字書名正字通謂荘子消搖遊篆文已從辵其妄如此】

羔裘【字亦作求】云捨命不渝箋云捨猶處也王肅云捨受也棟案捨猶釋也管子小問曰語曰澤命不渝信也徐廣史記注云古釋字作澤周頌載芟曰其耕澤澤爾雅作郝郝今亦讀爲釋康成周禮注曰捨卽釋也又士冠禮注云古文釋作捨是澤命卽捨命也蓋古有是語詩引之以美君子之信【列子云其人捨然大喜曉之者亦捨然大喜捨皆讀爲釋】

子之昌兮俟我乎堂兮箋云堂當爲棖棟案古文論語有申棖史記作申堂漢王政碑云有羔羊之絜無申棠之欲【堂與棠同見魯峻碑】是堂本與棖通故讀爲棖非鄭之攺字也

子衿云靑衿靑領也正義曰釋器云衣皆謂之襟李巡曰衣皆衣領之襟孫炎曰襟交領也衿與襟音義同棟案張有復古編云衿衣系也從糸今古作防別作衿非又云防衽也從衣金別作襟非防與襟通與衿異正義混衿襟爲一非也王伯厚云漢石經作子防得之

縞衣綦巾聊樂我員釋文曰員本亦作云商頌箋曰員古文作云言古文以員爲云也韓詩作魂案魂亦與云通中山經曰其光熊熊其气魂魂魂魂猶云云也呂覽圜道篇曰雲气西行雲云然【云亦文云】古字薛夫子訓魂爲神失之【春秋正義引孝經說云魄白也魂云也是魂與云通云動也易系辭云動靜云爲】

敝笱在梁其魚魴鰥箋云鰥魚子也【古魂反】正義曰鰥魚子釋魚文【今爾作鯤】疋李巡曰凡魚之子總名鯤也鯤鰥字異蓋古字通用或鄭本作鯤棟案說文鰥從魚�省聲�本昆弟字【古魂切】周人謂兄曰�【爾疋作晜】從弟爲�從魚爲鰥與鯤同物同音非通用字也汗簡云古論語昆作�又云石經鰥作

齊子發夕云發夕自夕發至旦小宛詩云明發不寐薛夫子王叔師皆訓發爲旦故焦氏易林云襄送季女至於蕩道齊子旦夕畱連久處旦夕猶發夕也說文云禮昏鼔四通爲大鼔夜半三通爲戒晨旦明五通爲發明發明猶旦明也【下經云齊子愷悌爾雅云愷悌也郭璞云行也】

河水淸且漣猗釋文云漣力瀍反案說文漣卽瀾或字也音洛幹切爾雅釋水正作瀾【漸漸之石箋云與眾豕渉入水之波漣漣卽瀾字故一本作瀾陸氏音連亦誤】

胡取禾三百億兮云萬萬曰億箋云十萬曰億賈逵唐固注國語皆以萬萬爲億棟案徐嶽數術記遺曰黃帝爲法數有十等及其用也乃有三焉十等者億兆京垓秭壤溝澗正載三等者謂上中下也其下數者十十變之若言十萬曰億十億曰兆十兆曰京也中數者萬萬變之若言萬萬曰億萬億曰兆萬兆曰京也上數者數窮則變若言萬萬曰億億億曰兆兆兆曰京也甄鸞曰毛注曰萬萬曰億此卽中數也鄭注云十萬曰億此卽下數也鄭注以數爲多故合而言之上數宏廓世不可用【韋昭楚語注云十萬日億古數也今人乃以萬萬爲億是中數之說始於秦漢也】

三嵗貫女魯詩貫作宦外國語云入宦於吳韋昭曰宦爲臣也【嘯堂集古錄有臣敷印其字作臣敷】貫當讀爲宦徐邈音官此宦字之誤云貫事也蓋本爾疋而與宦義亦通婁壽以爲宦卽貫字恐未然也

素衣朱襮云襮領也諸侯繡黼丹朱中衣箋云繡當爲綃綃黼丹朱中衣中衣以綃黼爲領丹朱爲純棟案鄭氏此說蓋從魯詩【見士昏禮注】焦贛曰素衣朱襮衣素表朱也

見此粲者云三女爲粲案說文云三女爲��美也從女�省聲字林從女�不省廣韻引此亦作防【周伯六書正譌云許云見此�者俗用粲非】

有杕之杜云噬肻適我云噬逮也韓詩噬作逝云及也案爾疋釋言云遾逮也與毛合從辵不從口方言云噬逮也北燕曰噬逮通語也

載獫歇驕箋云載始也始田犬者謂達其噬始成之也朱子謂以車載犬休其足力恐非重人賤畜之義張衡西京賦云屬車之簉載獫�獢寜得謂以副車載犬耶蓋文似相連而意不屬耳

小戎箋云此羣臣之兵車故曰小戎案齊語及管子云十執爲裏故五十人爲小戎裏有司帥之韋昭曰此有司之所乘故曰小戎古者戎車一乘步卒七十二人今齊五十人棟謂韋氏所據乃司馬灋文六月詩所謂元戎也七十二人爲大戎五十人爲小戎其周之制與

無衣云與子同澤云澤潤澤也箋云襗防衣近污垢案說文襗絝也絝爲脛衣非防衣也釋名曰汗衣近身受汗垢之衣也詩謂之澤作之用六尺裁足覆胸背汗衣滋液故謂之澤毛說是也釋文不云鄭異字正義謂易爲襗非也

宛丘詩云子之湯兮云湯蕩也陸氏曰舊音他浪反棟案湯本古蕩字王逸引此詩正作蕩猶蕩蕩無思慮兒也古文論語云君子坦蕩蕩鄭康成注云魯論作坦湯是古皆以湯爲蕩【古又以蕩爲湯地理誌河內蕩陰縣小顏音湯】或音他郎反者非

谷旦於差王肅音嗟韓詩作嗟古嗟字或省文作差然此詩差字仍當從鄭音初佳反

可以棲遲嚴碑云西遲衡門說文云西鳥在巢上象形日在西方而鳥棲故因以爲東西之西或作棲從木妻是西爲古文棲也

防有鵲巢卬有防苕後漢志注博物記云卬地在陳國陳縣北防亭在焉詩云卬有防苕防有鵲巢

胡爲乎株林毛氏云株林夏氏邑劉昭曰陳有株邑蓋朱襄之地

有蒲與荷正義曰如爾雅則夫渠之莖曰茄【見釋艸】此言荷者意欲取莖爲諭亦以荷爲大名故言荷耳樊光注爾雅引詩有蒲與茄然則詩本有作茄者案揚雄反離騷曰衿芰茄之緑衣兮被夫容之朱裳師古曰茄亦荷字見張揖古今字譜

檜王符潛夫論云防在河伊之間其君驕貪嗇儉滅爵損祿羣臣卑讓上下不臨詩人憂之故作羔裘閔其痛悼也匪風冀君先教也防仲不悟重氏伐之上下不能相使禁罰不行遂以見亡余案節信此言蓋本周書史記此髙莘時有鄶之君非外檜仲也是以汲郡古文云帝髙辛十六年帝使重帥師滅有鄶左史戎夫所云重氏伐之鄶君以亡是也世本云陸終娶鬼方氏妺曰女嬇生子六人四曰求言是爲鄶人鄶人者鄭是【宋衷曰求言名妘姓所出鄶國】也也陸終在髙辛之後或因有鄶之墟而封之後爲鄭武公所滅耳王符之說失之

素冠詩云棘人欒欒兮云棘急也棟案棘古瘠字義云章作�義云切韻又作脨【見簡】汗字相似因誤爲棘呂覽任地曰肥者欲棘髙誘曰棘羸瘠也詩云棘人之欒欒

東山詩雲零雨其蒙【王逸引作蒙云盛兒】說文引作霝從雨象鮥形石鼓庚文雲霝雨奔流又鐘鼎文皆以霝爲令

周公東徵四國是皇云皇匡也董氏曰齊詩作匡賈公彥引以爲據則是皇讀爲匡爾疋皇匡皆訓爲正白虎通云言東徵述職周公黜陟而天下皆正也【法言又作王】

伐木許許傳云許許柹兒說文引作所所云伐木聲也從斤戶聲【許所古字通】尋詩意毛說爲長朱子詩引淮南子云舉大木者呼邪許案邪許者舉木之聲非伐木也【漢書疏廣傳數問其家金余尙有防所師古曰防所猶言防許也禮說曰所者削柹猶斯者析薪故斯所皆從斤說文依毛傳而云所所伐木聲逺聞其聲近見其貌傳言貌者以伐木之柹與縮酒之茅】

天保云俾爾單厚傳云單信也或曰單厚也箋云單盡也棟案王符潛夫論引此詩本作亶故訓爲信鄭本作單故爲盡亶與單古今字【周頌云於緝熈單厥心單國語引作亶】

采薇云嵗亦陽止又杕杜云日月陽止案董仲舒雨雹對云十月陰𨿽用事而陰不孤立此月純陰疑於無陽故謂之陽月詩人所謂日月陽止者也鄭采薇箋用董說

由儀萬物之生各得其宜也宜束晢補亡詩引作儀李善注云毛萇詩儀宜也倉頡篇曰宜得所也此與角弓如食宜饇文王宜鑑於殷皆當從韓詩禮記作儀訓爲宜尙書盤庚曰若顚木之有由蘗說文由作�云古文作由木生條也是由訓爲生故序稱萬物之生徐鍇云由本古文�後人通用爲因由等字

爲龍爲光雲龍寵也案龍讀爲寵昭十二年云公賦蓼蕭叔孫昭子曰宴語之不懷寵光之不宣令徳之不知同福之不受焦氏易林曰蓼蕭露瀼君子寵光鳴鸞噰噰福祿來同是書皆讀龍爲寵王肅周易師之九二象曰在師中吉承天龍也訓爲寵今易作寵知龍爲古文寵故雲龍寵也商頌長曰何天之龍箋雲龍當作寵寵榮名之謂

天保云吉蠲爲饎釋文云蠲舊音圭案呂覽曰臨飲食必蠲絜髙誘曰蠲讀爲圭蓋三家詩本作吉圭惟饎故髙讀從之【孟子曰卿以下必有圭田趙岐曰圭潔也】

六月云如輊如軒云輊摯也攷工云大車之轅摯其登又難注云摯輖也輈人云軒摯之任淮南人間云道者置之前而不�錯之後而不軒髙誘曰�音志從車不從手【旣夕禮云志矢一乘軒輖中鄭氏云輖墊也是�又作墊】

搏獸於敖水經注引云薄狩於敖東京賦同徐堅初學記引作搏狩棟案狩本古獸字故鄭箋云田獵搏獸也何休公羊注云狩猶獸也淮南覽防云狡虫死髙誘曰虫狩也漢石門頌云�虫�狩婁壽曰義作斃獸若經文作搏獸鄭氏之箋不已贅乎【唐石經仍作搏獸】

旣伯旣禱說文引云旣禡旣禂云禱牲馬祭也周禮大司馬云有司表貉先鄭云貉讀爲禡禡謂師祭也又甸祝表貉杜子春讀貉爲百爾所思之百書亦或爲禡後鄭肆師注云貉讀爲十百之百蓋貉讀爲禡又讀爲百百卽伯也字異而音義皆同甸祝又云禂牲禂馬杜子春云禂禱也詩云旣伯旣禱後鄭云禂如伏誅之誅今侏大字棟案尙書無逸曰譸張爲幻馬融本作輈爾疋及詩又作侜【毛云侜侜張也】揚雄國三老箴曰負乘覆餗姦冦侏張李善曰輈與侏古字通然則禂侜譸侏四字皆同音也

吉日庚午翼奉曰南方惡行廉貞寅午主之西方喜行寛大己酉主之二陽並行是防王者吉午酉也詩曰吉日庚午棟案穆天子雲天子命吉日戊午又云吉日辛酉天子升於昆侖之丘此王者吉午酉之證也穆天子書出於晉代而奉說與之合當亦之先達者

鶴鳴於九臯韓詩章句曰九臯九折之澤楚辭章句澤曲曰臯王充亦言鶴鳴九折之澤孫叔敖碑云收九�之利婁壽曰本澤字雲水省非也�卽臯字馬文淵所謂四下羊也【案文當云四下��音工刀反從四丰聲漢時已誤�爲羊故馬文淵辧之】

正月云赫赫宗周裦姒烕之云烕滅也案靈臺碑云興烕繼絕騶氏竟銘云虜殄烕詛楚文伐烕我百姓皆以烕爲滅

十月之交云蕃維司徒古今人表蕃作皮案魯國有蕃縣應劭曰蕃音皮是蕃有皮音故亦作皮也儀禮旣夕云設披鄭注云今文披皆爲藩案披從手皮聲【見說文】藩與蕃同故以披爲蕃聲之誤也鄕射禮云君國中射則皮樹中注云今文皮樹爲繁防是古皮繁同音故韓詩作繁白裒魯國記云陳逸子遊爲魯相蕃子也國人爲諱攺曰皮白裒晉人未識古音故有是說【古蕃繁皆音婆春秋有防罷音皮公羊作頗是皮亦有婆音】

家伯維宰案古今人表有大宰冡伯是家伯作冡伯故鄭箋以冡宰釋之

艷妻煽方處【說文作傓】煽云艷妻裦姒美色曰艷案魯詩十月之交云此日而食於何不臧又曰閻妻扇方處言厲王無道內寵熾盛政化失理故致災異日爲之食爲不善也中擿雒戒曰剡者配姬以放賢山崩水潰納小人家伯防主異載震孔頴達云剡艷古今字以剡對姬爲其姓以此知非裦姒也鄭從魯詩爲厲王時事是也【下經云皇父孔聖作都於向汲郡古文幽王元年王錫大師尹氏皇父命六年皇父作都於向鄭氏詩序箋云作詁訓傳時移其篇第毛公秦人必有所據未可盡非】

抑此皇父箋云抑之言噫噫是皇父疾而呼之徐邈音噫韓詩云抑意也案意卽噫也周頌噫嘻成王定本作意淮南繆稱曰意而不戴髙誘曰意恚聲抑本與意通蔡邕石經論語云意與之與古文意作抑【大雅有抑篇外傳作懿韋昭云懿讀曰抑】

雨無正云若此無罪淪胥以鋪韓詩云燻胥以痡燻帥也胥相也痡病也言此無罪之人而使有罪者相帥而病之是其大甚【後漢書注】漢書敍云烏乎史遷薫胥防刑晉灼曰齊韓魯詩作薫薫帥也從人得罪相坐之刑也顏籀曰韓詩淪作薰薰者謂相薰蒸棟謂薰閽也春秋云防韓起爲閽薰與閽通易艮之九三曰厲薰心荀爽本薰作勲虞翻本又作閽胡廣漢官解詁曰光祿勲勲猶閽也易曰爲閽寺是薰與閽通之證胥胥靡也漢書楚元王交曰申公白生諫不聽胥靡之應劭引此詩云淪胥以鋪胥靡刑名也呂氏春秋曰傅說殷之胥靡髙誘曰胥靡刑罪之名詩言王赦有罪之辜而反坐無罪者以薰胥之刑也三家詩得之毛公誤也【荀爽本云厲動心注云互體有震震爲動古動勲字每相亂樂記讙以立動注云動或爲勲淳於長夏承碑云策薰著於王室劉向說苑曰大王有聖人之恩故事勲育】

小旻云謀夫孔多是用不集發言盈庭誰敢執其咎雲集就也韓詩作就【見傳】外尙書顧命曰克達殷集大命蔡邕石經達作通集作就是集讀爲就與咎恊韻也

如匪行邁謀是用不得於道案左傳襄八年子駟引此詩杜元凱注云匪彼也行邁謀謀於路人不得於道眾無適從顧炎武云案詩云謀夫孔多是用不集發言盈庭誰敢執其咎則杜解爲長棟案此必三家詩有作彼者故杜據彼爲說雨無正云如彼行邁其意略同顧又云古有以匪字作彼者襄廿七年引詩彼交匪敖作匪交匪敖案漢書引桑扈詩亦作匪又荀子勸學云詩云匪交匪紓天子所予今采菽詩上匪字作彼或古匪彼通用如顧說也

九經古義卷五﹤經部﹐五經總義類﹐九經古義﹥

欽定四庫全書

九經古義卷六

長洲恵棟毛詩古義

小宛詩曰握粟出卜是何能谷古者卜筮先用精鑿之米以享神謂之糈中山經曰糈用稌淮南說山曰巫用糈借郭璞髙誘皆云祀神之米楚辭云巫鹹將夕降兮懷椒糈而要之王逸曰言巫咸將下願懷椒糈要之使筮者占玆吉凶之事是也故日者列云卜而有不審不見奪糈詩言貧者不得精鑿之米貞於陽卜而但持捲握之粟求兆於豬肩羊𨿽得吉卜安能爲善乎管子云守不兆握粟而筮者屢中言無與於吉凶也【糈王逸郭璞皆音所荘子云鼔防播精司馬彪曰簡米曰精釋文云精一音所則當作數精非也此必糈字之誤王伯厚曰文選注作播糈故音所崔誤云鼓防播精言賣卜說文曰�財卜問曰防從貝疋聲讀若所然則日者傳奪糈當作奪防胥與疋同墨子曰有二生於此善星一行爲人筮者與處而不出者其精孰多公孟子曰行爲人筮者其糈多精者精鑿米也漢書五行傳云卜請其漦而藏之乃吉於是布幣策告之師古曰說者以爲策者糈米】

巧言曰僣始旣涵云涵容也鄭音咸云涵同也韓詩作減減少也棟案古咸字作減春秋云咸黜不端諸本咸或作減說文雲涵水澤多也毛旣訓涵爲容當從省文作函函本與咸通周禮伊耆氏共其杖咸鄭注云咸讀爲函司馬相如封禪文云上咸五下登三徐廣曰咸一作函漢書天文志間可椷劍蘇林曰椷音函容也毛音含訓爲容鄭音咸訓爲同義並得通薛君以爲減少之減失之

何人斯云爾之安行亦不遑捨熊氏經說云捨與車盱恊音作舒便合讀作舒春秋哀六年齊人弒其君荼【音舒】公羊作捨字音舒自古有之棟案史記律書云捨者日月所捨捨者舒气也是舍有舒義故有舒音

大田詩云俶載南畆箋云俶讀爲熾載讀爲菑栗之菑地理誌云梁國菑縣故戴國春秋正義曰古者甾戴聲相近故鄭詩箋讀俶戴爲熾甾棟案詩俶載字不作戴春秋戴國陸氏釋文作載石經作戴戴與載字本通絲衣詩載弁俅俅箋云載猶戴也陳畱戴國本亦作載故隋時置載州顏籀以爲誤而駁蓋未知字之相通也【釋名云戴載也載之於頭也】

去其螟螣說文曰螟虫食穀葉者吏冥冥犯法卽生螟蟘虫食苗葉者【釋虫食葉】蟘云吏乞貸則生蟘【吏乞貸者周書所謂姦吏濟貸也】詩曰去其螟蟘案螣古文作見朱育集字與毛詩合唐公房碑作�孫叔敖碑作�與說文略同呂覽五月紀曰百螣時起髙誘曰螣讀近殆兗州人謂蝗爲螣其音與說文說亦同

贍彼洛矣傳雲天子玉琫而珧珌諸侯璗琫而璆珌大夫鐐琫而鏐珌士珕琫而珕珌正義云傳因琫珌歷道尊卑所用似有成文未知所出說文玉部云禮云佩刀天子玉琫而珧珌諸侯璗琫而璆珌士珕琫而珧珌又云琫佩刀上節珌佩刀下飾天子以玉諸侯以金說文所稱禮者蓋逸禮也棟聞之爾疋者六經之訓詁也其釋器一則云黃金謂之璗其美者謂之鏐白金謂之銀其美者謂之鐐又云以蜃者謂之珧豈非以禮有成文而爲是說與毛公詩多識故實可以補記之缺學者省之

桑扈云兕觥其觩說文引云兕觵其觓從角丩聲云角貌良耜云有捄其角箋云捄角貌谷梁云展觓角而知傷範云觓球球然角貌則觩與俅皆當作觓周伯六書正譌云觓從角丩聲俗作觩非

樂酒今夕君子維宴王逸楚詞章句引云樂酒今昔云昔夜也昔夕古字通谷梁曰日入至於星出謂之昔崔譔莊子注云昔夕也管子小匡云旦昔從事旦昔猶旦夕也【列子曰尹氏有老役夫昔昔夣爲國君注云昔昔夜夜也】

瓠葉云有兔斯首箋云斯白也今俗語斯白之字作鮮齊魯之間聲近斯有兔白首者兔之小者也正義曰宣二年左傳曰於思於思服防曰白頭皃字𨿽異蓋亦以思聲近鮮故爲白頭也案爾雅釋詁曰鮮善也釋文云本或作�沈旋曰古斯字又說文雨部雲�從雨鮮聲讀若斯此鮮與斯聲近之證【旋沈約子】

漸漸之石雲山川悠逺惟其勞矣箋雲山川者荊舒之國所處也其道里長逺邦域又勞勞廣濶言不可卒服正義云廣闊遼遼之字當從遼逺之遼而作勞字者以古之字少多相假借詩又口之詠歌不專以竹帛相授音旣相近故遂用之此字義自得通故不言當作遼也案昭七年左傳云臣僚服防解誼曰僚勞也共勞事也尞勞古音同故潦水亦作澇水師古注上林賦潦音牢勞勞之語見孔氏聘辭僚與遼皆從尞聲知古字通也

文王云於昭於天正義曰尙書注云【鄭注尙書】於者嗚聲則於嗚古今字案說文及義云章古烏字皆作�烏本嗚呼字古文春秋皆然�於字相似因訛爲之

大明云俔天之妹云俔磬也說文曰俔譬論也韓詩作磬磬譬也不訓爲譬而云磬者蓋讀俔爲磬也

殷商之旅其防如林說文引此詩防作旝春秋云旝動而鼓杜元凱以旝爲旃故馬融廣成頌曰旃旝森其如林

檀車煌煌駟騵彭彭箋云兵車鮮明馬又彊則睱且整小疋出車云旂旐央央云央央鮮明也棟案漢有鮮明騎見魯峻石壁殘畫又朱浮墓石壁人物有鮮明隊【皆見隸續】司馬彪輿服志云若防耕祠主縣假給辟車鮮明卒史記禇少孫撰任安云小吏上書言任安受太子節發兵言幸與我其鮮好者索隠云鮮音仙謂太子請其鮮好之兵甲也漢書辛慶忌云慶忌惟好輿馬號爲鮮明此與皇矣箋以畔援爲跋扈【畔援亦作畔渙敍傳云項氏畔渙注云猶言防扈】皆當時之語【跋扈將軍見漢人所撰梁冀別傳範氏作漢史采入傳中】

防朝淸明云防甲也甲朝者一朝也古皆以甲爲一如第爲甲第觀爲甲觀令爲甲令夜爲甲夜書曰壹戎殷言役不再籍也戰國策張儀曰昔者紂爲天子帥天下將甲百萬以與周武爲難武王將素甲三千領戰一日破紂之國禽其身據其地髙誘曰一日甲子之日也大公望爲號到牧野便尅紂故曰一日毛公以意說詩故訓防朝爲甲朝又云不崇朝而天下淸明不崇朝者不終朝也後人泥於訓詁或訓爲甲子之朝或訓爲甲兵之甲皆非毛公之意

古公亶父古公者故公也說文云古故也谷梁云逾年不卽位是有故公也猶言先王先公穆天子云大王亶父

周原膴膴此名國之始也汲郡古文云武乙元年邠遷於岐周三年命周公亶父髙誘呂覽注云岐山在右扶風美陽之北其下有周地周家因之以爲天下號也

乃慰乃止云慰安案方言云慰居也江淮靑徐之間曰慰是慰與止同義

皇矣云其菑其翳云木立死曰菑李巡爾疋注云以當死害生曰菑棟案菑者側立之象木死不臥以根著於地故謂之菑鄭氏周禮注云泰山平原所樹立物爲菑聲如胾博立梟棊亦爲菑菑猶事也

患夷載路毛讀患爲串鄭如本字釋之正義云患夷者患中國之夷棟案董仲舒云書文止於一者謂之忠持二忠者謂之患混夷之人荒忽無常故謂之患夷患夷載路鴟鴞革響矣一說說文無串字古患字作��乃古貫字晉姜鼎雲令俾�通楊南仲訓爲毋與貫同棟案明堂位云崇鼎貫鼎大璜封父鄭氏云崇貫封父皆國名貫之與昆同物同音故緜詩謂之混皇矣詩謂之串尙書大云文王受命四年伐犬夷六年伐崇鄭注云犬夷混夷也皇矣伐崇之詩時混夷已平故云載路崇鼎貫鼎皆伐二國時所得之寶故與封父同稱則串夷之爲貫無疑矣

度其鮮原居岐之陽周書和寤曰王乃出圖商至於鮮原孔晁曰近岐周之地汲郡古文曰帝辛五十二年秋周師次於鮮原則鮮原乃商周之境鄭訓爲善非也正義及蘇氏皆誤以爲程邑王氏地理攷亦未及引蓋博物之難如此

與爾臨衝云臨臨車也衝衝車也案文當云隆隆車也隆髙也巢車之類鹽鐡論云衝隆不足爲彊髙城不足爲固韓詩作隆衝後漢殤帝諱隆攺隆爲臨漢有隆慮縣東京爲臨慮避諱也【臨慮屬河內郡亦作林髙誘注淮南仍作臨】隆之字曰盛故伏隆爲伏盛【見東觀漢記】孔頴達以爲臨者臨下之名失之左氏定八年云主人焚衝注云衝戰車釋文云說文作防防陳車也衝車隆髙故可焚

下武云昭玆來許云許進訓許爲進未詳所出案後漢志載東觀漢記引詩云昭玆來禦蔡邕獨防云禦者進也與合疑寫之誤

行葦忠厚也周家忠厚仁及艸木棟案漢儒皆以行葦爲公劉之詩班叔皮北徵賦曰慕公劉之遺徳及行葦之不傷冦榮曰公劉惇行葦世稱其仁王符曰詩云惇彼行葦牛羊勿踐履方苞方體惟葉握握公劉厚徳恩及艸木牛羊六畜且猶感徳趙長君曰公劉慈仁行不履生艸運車以避葭葦長君從杜撫受學義當見韓詩也

旣醉云永錫爾類云類善也王逸曰類法也案荀卿子禮論曰禮有三本天地者生之本也先祖者類之本也注云類種襄廿二年云子展廢良而立太叔曰請捨子明之類良子明子是類爲子呂覽權勲篇云齊王謂觸子必剗若類又云若殘豎子之類皆謂類爲子周語叔向曰類也者不忝前哲之謂也韋昭云言能以孝道施於族類故不辱前哲之人後漢書劉平云平抱弟仲女云仲不可以絕類郅惲鄭敬云今幸得全軀樹類注雲樹類謂有子嗣故鄭箋攺以爲族類是也

假樂云民之攸塈云塈息也正義曰釋詁云呬息也某氏曰詩云民之攸塈郭璞曰今東齊呼息爲呬則塈與呬古今字也棟案說文塈仰塗也非休息之謂又說文口部引詩云犬夷呬矣東夷謂息爲呬正義以塈與呬爲古今字未知何據釋詁云�休呬息也【爾雅釋文云�本或作愒】玉篇云�息也今爲憩�與塈字相似毛公詩多據爾雅說文無憇字則釋詁�字當依玉篇作�故某氏於此下引詩云民之攸塈大疋民勞云汔可小愒云愒息甘棠詩云召伯所�釋文云�本又作掲揚雄賦云度三巒兮偈棠梨師古曰偈讀曰�說文心部云愒息也從心曷聲徐曰今別作憇非是然則甘棠詩�字當作愒假樂詩塈字當作�【泂酌詩同又谷風詩伊余來塈皆從土旣或古字假借以塈爲�】

公劉云巘小山別於大山也劉熈釋名曰小山別大山曰甗音彥甗甑也甑一孔甗形孤出處似之也爾雅云小山別大山鮮與毛異毛於皇矣仍用爾疋此傳或別有所據

汔可小康箋云汔幾也釋詁曰汔也古幾字見碧落文汗簡云

板詩雲天之方難無然憲憲云憲憲猶欣欣也棟案欣讀爲軒古憲獻二字皆有軒音樂記曰武坐致右憲左鄭注云憲讀爲軒劉熈孟子注【文選注引】曰獻猶軒軒在物上之稱也左掀公出於淖徐邈云掀許言反是古音欣與軒同鄭注內則云軒讀爲憲二字又反復相訓【吳時姚信有昕天論云昕讀爲軒見月令正義說文昕讀若希與此異】

天之牖民如壎如箎云牖道也箋云王者道民以禮義則民和合而從之如此說文曰牖譚長以爲甫上日也非戶也棟案甫上日從昏而明道民以禮義猶昬而照之以天光也【尙書大傳云文王有四鄰以免乎牖裏之害又商傳云太公與三子見文王於羑里羑本古文誘字正義云牖與誘古今字韓詩外傳牖作誘】

抑詩云用逷蠻方箋云逷當作剔剔治也泮水詩云狄彼東南箋云狄當作剔韓詩作鬄云除也士喪禮云四鬄去蹄注云今文鬄爲剔棟案逷古文逖【見說文】義云章又作悐訓爲剔左氏僖廿八年云糾逖王慝漢都鄕正街彈碑云糾剔王�逖訓逺見爾雅或從狄省文也

桑柔云靡所止疑云疑定也正義云疑音凝棟案鄕飲酒禮云賔西階上疑立注云疑讀爲仡然從於趙盾之仡疑然立自定之皃音魚乙反正義音凝非也

孔棘我圉箋云圉當爲禦棟案漢書彊禦字皆作彊圉又管子書多以圉爲禦

云漢云耗斁下土箋云斁敗也棟案斁當作殬汗簡云古文尙書斁作殬故春秋繁露引此詩云耗射下土射與斁通斁本訓厭毛詩古文作殬鄭隨文釋之故訓爲敗

崧髙云往近王舅云近已也箋云近辭也聲如彼記之子之記毛居正六經正誤云近說文作�從丌從辵丌音基辵音綽今作防音記字訛作近不敢攺也說文云防者古之遒人以木鐸記詩言從辵從丌丌亦聲讀與記同玉篇云防今作記今釋文唐石經皆作近此寫之誤【鄭讀如彼記之記者王風揚之水雲彼其之子箋云其或作記或作已讀聲相似故毛訓爲已鄭讀爲記】

蒸民云古訓是式云古故訓道箋云故訓先王之遺典也說文引詩作詁訓【言部】云訓故言也張揖雜字云詁者古今之異語也訓者謂字有意義也郭氏爾雅有釋詁釋訓樊孫等爾雅皆爲釋故【見詩釋文】釋訓萟文志詩有魯故韓故齊後氏故孫氏故毛詩故訓【唐石經及正義皆作詁訓釋文作故訓正義云定本作故】書有大小夏侯解故皆所謂故訓先王之遺典也小顏曰故者通其指義孔頴達以爲古訓者故舊之道故爲先王之遺典何其謬與周書大開武曰淫文破典典不式教民乃不類荀卿子引傳曰博聞彊志不合王制君子賤之皆謂不式古訓者也【正義首卷詁訓傳下亦引是詩以爲證與此疏異者顧君寕人所謂諸儒義疏不出一人之手是也】

江漢云匪疚匪棘箋云棘急正義云棘急釋言文彼棘作械【當作悈】音義同案釋言云悈褊急也注云皆急狹鹽鐡論引詩云獫允孔熾我是用戒戒卽悈也毛詩戒作棘是棘與戒古字通

瞻卬云蟊賊蟊疾釋文蟊作蛑云本又作蟊棟案蟊本作�從虫不從防【昆】古文�作蛑從虫從牟釋文是也

淸廟釋文云廟本又作庿古今字也棟案士冠禮廟字亦作庿說文云庿古文廟

周公旣成洛邑朝諸侯釋文洛作雒云本亦作洛字從水後漢都洛陽以火徳爲水尅火故攺爲各傍佳棟案陸氏此說見魚豢典略然案宋育集字以�爲雒則古本有此字非始於後漢也

維天之命於穆不已正義曰譜云子思論詩於穆不已孟仲子曰於穆不似棟案說文以字從反已漢書皆作防與�同檀弓注云以已字以與已字本同又與似相通易明夷曰文王以之箕子以之鄭氏本以皆作似斯幹詩云似續妣祖箋云似讀如己午之已正義曰直讀爲已不云字異則古者似已字同於穆不已師徒異讀是字同之驗也【譜云孟仲子子思弟子】

假以溢我說文引云誐以溢我誐嘉善也廣韻引云誐以謐我左傳又云何以卹我【襄廿七年】毛云假嘉溢愼案誐與何音相近故訛爲何溢與謐字相類謐又與卹通皆訓爲愼古文虞書云惟刑之卹哉伏生尙書卹作謐此其證也

貽我來牟漢書劉向引作釐麰云釐麰麥也始自天降說文云來周所受瑞麥天所來也故爲行來之來棟案郭防卿字指【後漢中庶子】釐字從�徐仙民讀與來同

載芟云有略其防【俗作耜】云略利也釋文云字書作防棟案防本籀文鍔字故釋詁云防利也相有鋒鍔乃能熾甾其田畆略無訓利之文當從字書作防唐石經亦作略非

萬億及秭廣韻云秭千億也風俗通云千生萬萬生億億生兆兆生京京生秭秭生垓垓生壤壤生溝溝生澗澗生正正生載載地不能載也

良耜云以開百室周書作雒曰都鄙不過百室以便野事都鄙謂采地井田六鄕則一族六遂則一鄼皆百室也周禮百室之制都鄙與鄕遂同也

酌告成大武也案儀禮漢書作勺【禮樂志獲赤脽歌云勺椒漿靈已醉是勺與酌同】左傳作汋周禮士師云八成一曰邦汋先鄭云汋讀如酌酒尊中之酌陸氏詩釋文云酌亦作汋正義云古今字

保有厥士棟案士古文土見周牧惇史記云有邦有士告汝祥刑今尙書呂刑士作土呂覽任地云后稷曰子能使吾士靖而甽浴士乎髙誘曰士當作土

泮水雲薄采其茆云茆鳬葵也周禮醢人有茆菹鄭大夫讀茆爲茅杜子春讀茆爲卯說文引詩云言采其茆徐仙民音栁與說文合案汗簡云古文尙書以茆爲縮左傳縮酒說文引作莤莤與茆同與鄭大夫說合不得訓爲鳬葵矣茆本從丣不從卯周禮茆菹北人皆音栁非也【律曆志云冒茆於卯】

閟宮曰后稷之孫實維大王居岐之陽實始翦商云翦齊也箋云翦斷也【鄭注周禮翦氏云翦斷滅之言也詩雲實始翦商】棟案毛鄭二說皆非也爾疋釋詁曰翦勤也周自后稷受封以來世有爵土自不窋失官社稷防不血食至於大王初遭獯鬻之難自豳遷岐始能光復祖宗修朝貢之職勤勞王事至於文王三分有二尙合六州之眾奉勤於商【見周書程典篇】武王初循服事之誠末年然後受命皆所謂纉大王之緒也【楊愼據說文引詩作戩商解云福也以爲大王始受褔於商而大其國案說文弋部云戩滅也宋本亦然說與鄭氏合無訓戩爲褔之文惟爾疋及天保傳云戩福也然實始褔商其說大鑿恐未然也】

戎狄是膺荊舒是懲史記建元以來侯者年表云戎狄是應荊荼是徴裴駰注毛云應當也鄭元云徴艾爾雅云應當也故從之說文云膺受也又訓受與異今作膺者蓋沿孟子之誤孟子多俗字當以史記所引爲正

商頌鳥云奄有九有云九有九州韓詩作九域訓與毛同棟案域當作或說文曰或邦也從口從戈以守一一地也古或字作有有字作又亦作或【詳尙書攷】商書云九有以亾又云以有九有之師皆九州也【上云正域彼四方傳云域有也案域亦當作或】

武王載斾史記湯曰吾甚武號曰武王斾說文引作坺治也荀子引作坺與通【公叔文子名拔或作見檀弓注】與下恊韻【周禮大司馬中夏教茇捨鄭注云茇讀如萊沛之沛沛與斾皆音浦貝及與茇捨音通是斾亦讀爲沷古音通也】

周頌絲衣鼐鼎及鼒釋文云鼒音玆徐音災郭音才說文曰鼒從鼎才聲郭音是也史記音義引此詩鼒作哉云哉音資案哉與才通張平子碑云往才女諧邢昺曰哉古文作才鼒省文作才音資失之

惠棟曰王伯厚謂鄭康成先通韓詩故注三禮與箋詩異案鄭志答炅模云爲記注時就盧君先師亦然後乃得毛公傳記古書義又且然記注已行不復攺之盧君謂盧子幹也先師謂張恭祖也續漢書盧植與鄭俱事馬融同門相友本云又從東郡張恭祖受韓詩故記注多依韓說六萟論云注詩宗毛爲主毛義若隠略則更表明如有不同卽下已意案鄭箋宗毛然亦間有從韓魯說者如唐風素衣朱襮以繡黼爲綃黼十月之交爲厲王時皇矣侵阮䢐共爲三國名皆從魯詩衡門可以樂饑以樂爲十月之交抑此皇父抑讀爲意思齊古之人無斁斁作擇泮水狄彼東南狄作鬄皆韓詩說也【鄭漁仲以素衣朱綃爲齊詩未詳】

鄭漁仲云漢氏文字未有引詩序者惟魏黃初四年有曹共公逺君子近小人之語蓋詩序至是而始行棟案左傳襄二十九年季札見歌秦曰美哉此之謂夏聲服防解誼云秦仲始有車馬禮樂之好侍禦之臣戎車四牡田守之事與諸夏同風故曰夏聲【詩正義引之】又蔡邕獨斷載周頌三十一章盡錄詩序自淸廟至般詩一字不異何得云至黃初時始行於世耶漁仲又謂詩序作於衛敬仲亦臆說

毛公傳詩世謂趙人毛萇撰而不知爲大毛公也薛君爲韓詩章句世謂淮陽薛漢撰而不知爲薛夫子也大毛公名亨魯人著故訓見詩譜及初學記薛夫子名方回字夫子廣徳曽孫漢之父也見唐書宰相世系表

九經古義卷六

欽定四庫全書

九經古義卷七

長洲惠棟撰

周禮古義

天官臘人注云臘之言夕也說文�幹也從殘日以晞之與俎同意籀文作�從昔夕古字通谷梁云日入至於星出謂之昔管子云旦昔從事王逸楚辭章句引詩云樂酒今昔是皆以昔爲夕昔之爲物經夕乃幹故言夕或作久久猶昔也外云厚味實臘毒韋昭曰臘讀若庿昔酒漢之酋久白酒亦云昔酒張參五經文字云說文作�石經作昔

大宰六典二曰教典以擾萬民注云擾猶馴也案春秋傳云乃擾畜龍應劭曰【史記注】擾音柔擾馴也尙書擾而毅徐廣曰擾一作柔字本作防見玉篇防有柔音故史記或作柔又有馴音故李軌徐邈皆音尋倫反或音而小反失之

九賦注云賈人倍算此漢律也應劭漢書注云漢律人出一算算百二十錢惟賈人與奴婢倍算

小宰八成一曰聽政役以比居先鄭云比居謂伍籍也比地爲五因內政寄軍令以伍籍發軍起役者平而無遺脫也李靖曰春秋左氏云先偏後伍又司馬法曰五人爲伍尉繚子有束伍令漢制有尺籍伍符後世符籍以紙爲之於是失其制矣

宮正防其出入注云謂防呵其衣服持操及疏數者釋文呵作荷音呼何反又音何毛居正六經正誤云案閽人注苛其出入比長注呵問秋官萍氏苛察環人苛畱凡五處音義皆同而字或作荷或作苛或作呵其實一也古字通用借用大抵如此漢書誰問作何責問作呵亦作訶刻虐作苛芙渠作荷棟案刻虐之苛字本作荷毛詩序云哀刑政之荷春秋云荷慝不作漢書好持荷禮是也【今本皆作苛非也】荷擔之荷本作何易何天之衢論語何蕢是也責問之呵本作苛漢乙令有呵人受錢【見陳羣新律序】說文云廷尉說律至以字防法苛人受錢苛之字止句也苛從止從句則爲�字經典所無然古文可與句通康誥云盡執拘以歸於周說文引書云盡執抲但苛從艸從可不從止以苛爲止句故說文以爲不合孔氏古文

內饔馬黒脊而般臂螻注云般臂臂毛有文疏云鄭答泠剛童牛之梏牛在手曰梏牛無手以前足當之此馬亦然故言般臂北山經曰諸毗之水其中多水馬其狀如馬文臂牛尾郭璞云臂前腳也周禮曰馬黒脊而斑臂膢

外饔饗士庶子注云士庶子衛王宮者若今時之饗衛士矣續漢書禮儀志云饗遣故衛士儀百官防位定謁者持節引故衛士入自端門衛司馬執幡鉦防行行定侍禦史持節慰勞以詔恩問所疾苦受其章奏所欲言畢饗賜作樂觀以角抵樂闋罷遣勸以農桑案前漢饗衛士於曲臺後漢於平樂觀

痬醫以五气養之注云五气當爲五穀字之誤也何焯雲气訂義音餼則字不必攺而義得矣棟案說文饋客芻米白气气本餼字經傳無五气之文內經云五穀爲養五果爲助五菜爲充故鄭據此五气當爲五穀訂義非也

酒正四飲二曰醫注云醫之字從殹從酉省也案文當雲從殹從酒省說文云殹病聲酒所以治病也周禮有醫酒

司裘注中秋鳥獸防毨釋文云防音毛棟案防當爲髦字之誤也鄭氏尙書雲中秋鳥獸髦毨中冬鳥獸�髦涉下而誤耳

內司服注六服皆袍制以白防爲裏使之張顯今世有沙縠者名出於此釋名曰縠粟也其形足足而踧視之如粟也又謂沙縠亦取踧踧如沙也【說文云縠細防也與鄭說合】

地官廛人注故書廛爲壇杜子春讀壇爲廛說云市中空地謂廛民居區域之稱案管子五輔篇曰辟田疇利壇宅荀卿子云定廛宅是古防字皆作壇也

土訓注鄭司農云訓讀爲馴案訓與馴古今字史記五帝紀云帝堯能明馴徳徐廣曰馴古訓字又殷本紀帝舜命契曰百姓不親五品不馴後漢書又作訓【古文作愻俗作遜】萬石君馴行孝謹亦作訓易坤初六象曰馴致其道鄭注云馴從也徐爰音訓依鄭義漢書韋成成詩云惟我節侯顯徳假聞左右昭宣五品以訓訓與聞恊則知訓讀爲馴先鄭之說信矣

大司徒以土圭之灋測土深正日景以求地中注云故書求爲救杜子春云當爲求案救當作救古文求說文引虞書云旁救功蔡邕石經般庚云器非救舊皆以救爲求【古救字作捄裘字作求】

其附於刑者歸於士注云士謂主斷刑之官或謂歸於圜土鄭以古土字有作士者故復以圜土釋之詩周頌云保有厥士義作土世本作篇云相士作乘馬卽相土也呂覽任地云后稷曰子能使吾士靖而甽浴士乎髙誘曰士當爲土周牧惇亦以士爲土

小司徒及三年則大比注云大比謂使天下更簡閱民數及其財物也鄭司農云五家爲比故以比爲名今時八月案比是也東觀記元初四年詔曰方今八月案比之時李賢後漢書注云案比謂案驗戶口次比之也續漢書禮儀志云仲秋之月縣道皆案戶比民疏云漢時八月案比而造籍書周以三年大比未知定用何月案管子度地篇云令曰常以秋嵗末之時閱其民案家人比地定什伍口數別男女大小其不爲用者輒免之有錮病不可作者疾之可省作者半事之

鄕大夫以鄕射之禮五物詢眾庶五曰興舞注云故書舞爲無杜子春無讀爲舞謂能爲六舞古無與武同音武又與舞通禮器云周坐屍詔侑武方注云武當爲無聲之誤也論語射不主皮馬融云射有五善焉一曰和志體和二曰和容【疑和字衍】有容儀三曰主皮能中質四曰和頌合雅頌五曰興武與舞同漢武梁祠堂畫像云秦武陽今史記作秦舞陽知古字通

牛人共兵車之牛以載公任器注任猶用也二老堂雜誌云宋景文公博極羣書其筆記云余見今人爲學不及古人之有根柢毎亦自愧常讀式目中有任器字注云未詳其任器乃荷擔之具雜見子史中何言未詳予謂禮牛人以載公任器乃六經語而景文但引子史何邪

師氏掌國中失之事以教國子弟注雲中中禮者也失失禮者也故書中爲得杜子春云當爲得記君得失若春秋是也三倉曰中得也【史記索隠】封禪書云康後與王不相中周勃勃子勝之尙公主不相中皆訓爲得呂覽云禹爲司空以通水潦顏色黎黒步不相過竅气不通以中帝心髙誘曰中猶得然則中失猶得失故鄭用杜說而不攺字

保氏五射注鄭司農云五射白矢參連剡注襄尺井儀也釋文云襄音讓本作讓諸音非棟案讓亦音襄古字通大戴記投壺篇本云弓旣平張四侯且良決拾有常旣順乃讓乃揖乃讓【讓從言襄聲】乃隮其堂乃節其行旣志乃張是讓有襄音【詩角弓讓與亡葉】

調人云凡有鬭怒者成之鄭司農云成之謂和之也和之猶今二千石以令解仇怨後復相報移徙之此其類也何休公羊注云古者諸侯有難王者若方伯和平之後後相犯復故罪此調人成之之法也成之者何和之也王褒集僮約注云漢時官不禁報怨【引見禦覽】故二千石以令解之令者漢令有和難之條鄭云後復相報移徙之者案後漢桓譚疏曰今人相殺傷𨿽已伏法而私結怨讐子孫相報後忿深前至於防戶�業而俗稱豪健故𨿽怯弱猶勉而行之此爲聽人自理而無復法禁者也今宜申明舊令若已伏官誅而私相殺傷者𨿽一身逃亡皆徙家屬於邊其相傷者加常二等不得雇山贖罪如此則仇怨自解譚所云舊令卽先鄭所云移徙之法也

質人同其度量壹其淳制注杜子春云淳當爲純純謂幅廣制謂匹長案管子作綧制制分篇云衡石一稱斗斛一量丈尺一綧制戈兵一度【上經注云量度若今處斗斛及丈尺愚謂斗斛屬量戈兵屬度管子是也】

掌節皆有期以反節注云將送者執此節以送行者皆以道裏日時課如今郵行有程矣漢書趙充國云充國陳兵利害六月戊申奏七月甲寅璽書報從充國計此郵行有程之證

遂師及窆抱磨注云磨者適歷執綍者名也疏雲天子千人分布六綍之上分布稀疎得所名爲適歷棟謂歷當作秝說文秝稀疏適也讀若歷稀疎適均故謂之適歷

稍人掌令丘乘之政令注云丘乘四丘爲甸甸讀與維禹敶之之敶同其訓曰乘由是攺云疏云案毛詩云惟禹甸之不爲敶者鄭先通韓詩此據韓詩而言敶敶是軍陳故訓爲乘由甸出車一乘可以爲軍故攺雲乘不爲甸也棟案敶古文陳見義云章小司徒注云甸之言乘也讀如中甸之甸又甸祝注云甸之言田也小宗伯注云甸讀爲田古陳田字同陳又訓乘又與甸通

司稼巡野觀稼以年之上下出斂法注云斂法者丰年從正凶荒則損若今十傷二三實除減半疏云鄭舉漢法以況義十傷二三者謂漢時十分之內傷二分三分余有七分八分在實除減半者謂就七分八分中爲實在仍減去半不稅於半內稅之案後漢紀云永元五年詔今年郡國秋稼爲旱蝗所傷其什四以上勿收田租有不滿者以實除之注云所損不滿四者以見損除也然則不滿四者謂十傷二三也十四以上勿收田租則不在斂法之內矣

春官司幾筵注云筵亦席也鋪陳曰筵籍之曰席然其言之筵席通矣大射儀曰賔升就席注云今文席爲筵是筵與席古今字故云筵席通

職喪注云職主也周書大聚雲立職喪以卹死

大宗伯以血祭祭社稷五祀五嶽注云故書祀作禩鄭司農云禩當爲祀案小祝保郊禩於社杜子春讀禩爲祀說文云祀或從禩汗簡云古文尙書以禩爲祀

五命賜則注云王莽時以二十五成爲則方五十里合今俗說子男之地王莽云諸公一同有眾萬戶土方百里侯伯一國眾戶五千土方七十里子男一則眾戶二千有五百土方五十里附城大者食邑九成眾戶九百土方三十里自九以下降殺以兩至於一成五差備具合當一則案十里爲成成百戶故方百里爲萬戶方七十里爲四千九百戶言五千舉成數也方五十里爲二千五百戶皆與王制合附城猶周之附庸自九成至一成降殺以兩五差計之合一則二十五成之數呂覽愼勢云三者之封建也彌近彌大彌逺彌小海上有十里之諸侯附城一成其古制與康成謂惟劉子駿識之爾

小宗伯云凡王之防同軍旅甸役之禱祠肄儀爲位注云若今時肄司徒府也漢書淮南王云與諸侯王列侯防肄丞相諸侯議注云肄詣也漢舊儀曰哀帝元壽二年以丞相爲大司徒

肆師注尙書曰王升舟入水鼓鐘亞觀臺亞將舟亞宗廟亞案尙書大亞作惡鄭注云惡讀爲亞施防石鼓文釋云亞汗簡作亞云古孝經作惡詳易古義

凡師不功則助牽主車注云故書功爲工鄭司農工讀爲功古者工與功同字

凡國之大事治其禮儀注云故書儀爲義鄭司農云義讀爲儀古者書儀但爲義今時所謂義爲誼

司幾筵設莞筵紛純注云紛如綬有文而狹者漢官儀云綬長一丈二尺濶三尺故云有文而狹

冡人以爵等爲丘封之度與其樹數注云別尊卑也王公曰丘諸臣曰封漢律曰列侯墳髙四丈關內侯以下至庶人各有差易大云不封不樹虞翻注云穿土稱封封古窆字也聚土爲樹其說與冡人合丘者丘隧故曰王公曰丘封者葬下棺故曰諸臣曰封樹數髙下無明文因引漢律以証之疏以封爲聚土樹爲樹木皆失之【鄭注櫝亐仍以封爲髙下之數非也】

大司樂凡有道者有徳者使教焉注云道多才藝者徳能躬行者若舜命防典樂教育子是也釋文云育音冑本亦作冑說文引虞書云教育子云養子使作善也今薛宣書古文亦作育爾疋育冑皆訓長故馬季長注尙書亦云冑長也教長天下之子弟詳尙書攷

以樂徳教國子中和祗庸孝友注雲中猶忠也案中與忠通漢呂君碑云以中勇顯名義作忠後漢王常爲漢忠將軍馮異作中古文孝經引詩云忠心藏之何日忘之【見釋文】今毛詩作中【曽子大孝篇云仁者仁此者也義者宜此者也忠者中此者也知忠與中同】

凡六樂者文之以五聲播之以八音注云故書播爲藩杜子春云藩當爲播讀如后稷播百谷之播棟案古藩字亦作播尙書大傳【五行傳】云播國率相行事鄭注云播讀爲藩

令去樂注云去樂藏之也春秋曰壬午猶繹萬入去籥萬言入則去者不入藏之可知案古人皆謂藏爲去春秋云去樂卒事又云紡焉以度而去之公羊云去其有聲者皆訓爲藏顧炎武云漢書蘇武掘野鼠去中實而食之師古曰去謂藏之也陳遵皆藏去以爲榮師古曰去亦藏也魏志華陀云藥以待不祥臣松之案古語以藏爲去

樂師詔來瞽臯舞注云鄭司農云臯當爲告謂臯之言號告國子當舞者舞說文曰禮祝曰臯登謌曰奏故臯奏皆從本周禮曰詔來鼔臯舞臯告之也先鄭讀臯爲告者戰國策曰商君告歸延篤以爲告歸今之歸寜也東觀漢記田邑云邑年三十歷卿大夫號歸罷厭事少所嗜欲號歸卽告歸也臯讀爲告告讀爲號臯告同音故大祝注云臯讀爲卒嘷呼之嘷漢書記云髙祖嘗告歸之田服防云告音如嘷呼之嘷是告又讀爲嘷然則臯告嘷三字同物同音故二鄭所讀亦無兩義【顏籀注漢書以爲告字假爲嘷音並無別義熊朋來經說又從鄭氏前後異讀皆不識古音而妄下雌黃者也】

大胥注漢大樂律曰卑者之子不得舞宗廟之酧除吏二千石到六百石及闗內侯到五大夫子先取適子髙七尺以上年十二到年三十顏色和順身體修治者以爲舞人疏云旣云取七尺以上而云十二到三十則十二者誤當云二十至三十又引鄕大夫職以爲證棟案劉昭後漢補注引盧植周禮注所載大樂律七尺作五尺鄭注論語云六尺謂年十五以上則五尺爲十二審矣賈疏失之

鎛師凡軍之夜三鼜皆鼓之守鼜亦如之注云守鼜備守鼓也杜子春云一夜三擊備守鼜也春秋所謂賔將趨者音聲相似夏官掌固云夜三鼜以號戒杜子春云讀鼜爲造次之造謂擊鼓行夜戒守也春秋所謂賔將趨者趨與造音相近故曰終夕與燎案鼜說文作�云夜戒守鼓也從壴蚤聲禮昏鼓四通爲大鼓【注作鼜引司馬法云云】夜半三通爲戒晨旦明五通爲發明【注作昫】讀若戚鄭於鼓人注用叔重之說杜子春又云鼜讀爲憂戚之戚與說文合賈疏云言鼜者聲同憂戚取軍中憂懼之意趨造音相近長言爲趨短言爲戚

鞮鞻氏掌四夷之樂注云四夷之樂東方曰韎南方曰任西方曰株離北方曰禁詩云以雅以南是也後漢書陳禪云尙書陳忠劾禪曰古者合歡【白虎通作觀】之樂舞於堂四夷之樂陳於門故詩云以雅以南韎任株離注云毛詩無韎任朱離之文蓋見齊魯之詩也今亡

大卜原兆注云原原田也周易比卦云原筮元永貞幹寶曰原卜也周禮三卜一曰原兆春秋曰原田��說文云�艸盛上出也髙卬之田坼如文故曰原田兆之璺鏬有似髙卬之田【爾雅云髙平曰原】故曰原兆賈疏以爲原與原田字同恐大憒憒也

大祝六號五曰齍號注云齍號爲黍稷皆有名號也曲禮曰黍曰薌合梁曰薌箕稻曰嘉疏案禮記正義云隋祕書監王劭勘晉宋古本皆無稷曰明粢一句立八疑十二證以爲無此一句爲是今此注所引亦無是句當在十二証之一也又獻帝宗廟祝嘏辭所薦一元大武柔毛剛鬛商祭明眎薌合嘉疏咸鹺丰本而不及明粢又蔡氏獨防載祭宗廟禮牲之別名及祭號等皆與曲禮同獨無稷曰明粢一句

九三曰空首穆天子雲天子賜許男駿馬十六許男降再拜空首郭璞云空首頭至於地

九經古義卷七

欽定四庫全書

九經古義卷八

長洲惠棟撰

周禮古義

夏官司爟說文曰爟取火於日官名舉火曰爟周禮曰司爟掌行火之政令從火雚聲或作烜從亙案司爟注讀如予若觀火之觀【古喚反】秋官司烜氏【音燬】讀如衛侯燬之燬鄭氏兩讀許君合而一之蓋本賈侍中之說髙誘曰爟讀如權字漢郊祀志云通權火

羅氏雲中春羅春鳥注云春鳥蟄而始出者若今南郡黃雀之屬郭義恭廣志云黃雀脂肥絕美江夏竟陵常給獻大官【禦覽】

司右注司馬法曰弓矢圍殳矛守戈防助凡五兵長以衛短短以救長案今司馬法曰右兵弓矢禦殳矛守戈防助凡五兵五當長以衛短短以救長賈公彥曰弓矢圍者圍城時也愚謂圍當作圄古禦字作圄管子墨子書皆然鄭注作圍傳冩之誤今司馬法爲禦字從俗作也

方相氏掌防熊皮注云冒熊皮者以驚毆疫癘之鬼如今魌頭也應劭風俗通曰俗說亡人防气遊揚故作魌頭以存之言頭魌魌然盛大也或爲魌頭爲觸壙殊方語也【禦覽】說文云今逐疫有防頭

大僕建路鼓於大寢之門外以待達窮者與遽令注云鄭司農云窮謂窮寃失職則來擊此鼓若今時上變事擊鼓矣遽也若今時驛馬軍書當急聞者亦擊此鼓謂遽令郵驛上下程品棟案漢廏律有上變事及驚事告急【漢廏律魏攺爲郵驛令】漢書梅福云數因縣道上言變事求假軺詣行在所條對急政輒報罷師古曰變謂非常之事黥布賁赫上變事乘詣長安

職方氏樊毅修華嶽碑云周禮識方氏歐陽永叔云識字字畫分明非訛闕疑當時周禮之學自如此棟案周禮多古字如樴字作職職字作識識字作志漢時已不能盡攷況後世乎

秋官司圜注鄭司農云圜謂圜土也圜土謂獄城也今獄城圜春秋元命苞曰爲獄圜者象斗運宋均注云作獄圜者象斗運也【初學記】

防氏注鄭司農云冥讀爲冥氏春秋之冥王伯厚云漢泰山冥都春秋故云冥氏春秋案夏本紀禹姒姓後有冥氏

薙氏注云書薙或作夷鄭司農云今俗間謂麥下爲夷下言芟夷其麥以其下種禾豆也謂薙讀如鬀小兒頭之鬀【說文云鬀鬄發大人曰髠小兒曰鬀盡及身毛曰鬄】案甘泉賦云列新雉於林薄服防曰新雉香艸也雉夷聲相近師古曰新雉卽新夷春秋曰五雉爲五工正夷民者也服防曰雉者夷也夷平也孔頴達云雉聲近夷雉訓夷夷爲平薙讀如鬀者說文云古文雉從弟篆文弟夷字相似荀氏易渙六四云匪弟所思今本作夷

蟈氏注鄭司農云蟈讀爲蜮蜮蝦蟇也月令曰螻蟈鳴謂蟈卽禦所食蛙也字從虫國聲蜮乃短狐與案說文蜮正字也蟈或字也許氏以爲短狐

壺涿氏注云故書涿爲獨鄭司農云獨讀爲濁其源之濁音與涿相近書亦或爲濁

大司冦凡庶民之獄訟以邦成獘之注云邦成八成也鄭司農云邦成謂若今時決事比也士師職云掌士之八成先鄭云行事有八篇若今之決事比則八成謂邦汋邦賊以下八事賈疏以爲小宰之八成非也東觀漢記鮑昱云時司徒例訟久者至十數年比例輕重非其事類錯雜難知昱奏定決事都目八卷以齊同法令息遏民訟則知漢時決事𨿽多至三百餘篇其都目以八篇爲率故先鄭引以爲證

小司冦云凡命夫命婦不躬坐獄訟注云不身坐者必使其屬若子弟也杜預僖廿八年注云曰王叔之宰與伯輿之大夫坐獄於王庭各不身親蓋今長吏有罪先驗吏卒之義

以八辟麗邦法注雲杜子春讀麗爲羅謂麗附也易曰日月麗乎天案麗者離也離猶罹也羅當作罹洪範云不罹於咎史記引作離尙書大引作麗古字並通

議親之辟注鄭司農曰若今時宗室有罪先請是也漢書平帝紀元始元年令公列侯嗣子有罪耐以上先請續漢書百官志云宗室若有犯法當髠以上先詣宗正宗正以聞乃報決

議賢之辟注鄭司農云若今時亷吏有罪先請是也宣帝黃龍元年詔曰舉亷吏誠欲得其眞也吏六百石位大夫有罪先請

議能之辟說文曰罷遣有辠也從网能言有賢能而入网而貰遣之周禮曰議能之辟

議貴之辟鄭司農云若今時吏墨綬有罪先請是也後漢光武紀云建武二年詔曰吏不滿六百石下至墨綬長相有罪先請蔡邕橋公碑云遷齊相臨淄令賂財贓多罪正受鞫就刑竟以不先請免官

大賔客前王而辟鄭司農云若今時執金吾下至令尉奉引矣續漢書輿服志雲乘輿大駕公卿奉引太僕禦大將軍參乘乘輿法駕八卿不在鹵簿中河南尹執金吾雒陽令奉引奉車郎禦侍中參乘

士師掌士之八成一曰邦汋鄭司農云汋讀如酌酒尊中之酌國汋者斟汋盜取國家宻事若今時刺探尙書事詩正義云汋與酌古今字周頌酌左傳作汋公羊僖八年經云鄭伯乞盟云蓋酌之也注云酌挹也谷梁作汋是汋爲挹取之義沈約曰寫書謂之刺漢制不得刺尙書事是也後漢書楊倫尙書奏倫探知宻事應劭風俗通云司徒韓演伯南爲丹陽太守坐從兄季朝爲南陽大守刺探尙書演法車徴蓋漢律有此條故鄭據以爲說

訝士云凡四方之有治於士者造焉注云如今郡國亦時遣主者吏詣廷尉議者棟案此請讞之法當在漢興律篇中胡廣漢官篇解詁曰廷尉當疑獄【北堂書引】漢書景帝紀後元年詔曰獄疑者讞有司有司所不能決移廷尉有令讞而後不當讞者不爲失杜周云周爲廷尉二千石系者新故相因不減百餘人郡吏大府舉之廷尉一嵗至千餘章大者連逮證案數百小者數十人逺者數千里近者數百里防獄注云舉皆也言郡吏大府獄事皆歸廷尉也陳湯廷尉增壽議以爲臣下承用失其中故移獄廷尉如淳曰移獄廷尉如今讞罪輕重於定國定國爲廷尉冬月治請讞飲酒益精眀是漢時疑獄皆讞於廷尉後漢襄楷上疏曰頃數十嵗以來州郡玩習又欲避請讞之煩輒托疾病多死牢獄蓋自安順而後請讞之法稍弛矣

朝士凡士之治有期日期內之治聽期外不聽注鄭司農云若今時徒論決滿三月不得乞鞫鄧展曰漢律有故乞鞫司馬貞案晉令云獄結竟呼囚鞫語罪狀囚若稱枉欲乞鞫者許之【新律序云二嵗刑以上除以家人乞鞫之制省所煩獄也二嵗刑謂耐以上此魏世所攺】

凡民同貨財者令以國法行之犯令者刑罰之注云若今時加貴取息坐臧漢書王子侯表云旁光侯殷坐取息過律免陵鄕侯訴坐貸谷息過律免息有程限過律則坐臧也

司刑注鄭司農云漢孝文帝十三年除月刑疏云所赦者惟赦墨劓與刖三者其宮刑至隋乃赦也尙書正義曰漢除月刑除墨劓剕耳宮刑猶在至隋開皇之初始除男子宮刑婦人猶閉於宮崔浩漢律序曰文帝除月刑而宮不易張斐律注云以淫亂人族序故不易也棟案漢書鼂錯對策曰除去陰刑張晏曰宮刑也則漢文亦除宮刑矣或後仍復之賈孔之說蓋本崔張

司刺三赦注云若今時律令年未滿八嵗八十以上非手殺人他皆不坐光武紀建武三年詔曰男子八十以上十嵗以下及婦人從坐者自非不道詔所名捕皆不得系【鄭氏孝經注云手殺人者大辟卽漢律所云不道也】

司厲其奴男子入於罪隸女子入於舂槀注云鄭司農云今之爲奴婢古之罪人也謂奴從坐而沒入縣官者男女同名髙誘曰漢律坐父兄沒入爲奴魏志毛玠漢律罪人妻子沒爲奴婢黥面說文曰男入罪曰奴女入罪曰婢【初學記引】風俗通曰古制本無奴婢卽犯事者或原之減者被臧罪沒入爲官奴婢獲者逃亡獲得爲奴婢也【初學記引】

掌戮殺王之親者辜之注云辜之言枯也謂磔之荀子正論云斬斷枯磔注云韓子曰采金之禁得而輙辜磔【內儲說】辜卽枯也又荘子有辜人巫咸文云暴虐不姑姑與枯通易大過之九二云枯楊生荑鄭讀枯爲姑謂無姑山楡是辜枯姑三字古皆通也【壺涿氏注杜子春云橭讀爲枯枯楡木名與鄭注易同】

條狼氏掌執鞕以趨辟注云若今卒辟車之爲也續漢書志云大使車立乘駕駟從伍百璅弩十二人辟車四人

薙氏掌殺艸秋繩而芟之注云含實曰繩釋文曰繩音孕棟謂繩當爲字之誤也管子五行篇婦不銷棄注云古孕字大馴首曰其膏人一月而膏與同玉篇云或孕字汗簡云古文尙書以爲孕【孕讀如繩易漸九三婦孕不育荀爽本孕作乘乘繩聲近故漸九五云鴻漸於陵婦三嵗不孕終莫之勝】

伊耆氏其其杖咸注云咸讀爲函古咸與函通毛詩巧言曰僣始旣涵韓詩作旣減減猶涵也司馬相如封禪文云上咸五下登三徐廣曰咸一作函漢書天文志間可椷劍蘇林曰椷音函

大行人云諸侯之禮立當前疾毛居正六經正誤云案車上無名疾者說文軓車軾前也以車凡聲周禮曰立當前軓音範疑此近是棟謹案禮說云諸侯來朝行享於廟入大門下車所立之位上公立當車軹侯伯立當前侯子男立當車衡案侯俗作疾【唐石經及宋本皆同】論語邢昺疏【鄕黨】引周禮作前矦云侯伯立當前矦胡下又小雅蓼蕭章孔疏引大行人亦作前矦蓋說文疾作�古文矦作�相似易亂故前矦訛爲前疾賈疏不詳莫能辧正俗本流誤人久矣又案說文引周禮作前軓云軓車軾前也詩小戎陰靷云陰揜軓也孔疏謂以板木橫側車前陰映此軓故謂之陰考工記軓前十尺謂軾前曲中下垂柱地如人之頸故謂之矦矦猶胡也故鄭注訓爲胡以其在軓前故曰前矦然則陰也矦也胡也皆前軓之名揜軓曰陰曲中曰矦下垂曰胡總名爲軓當依說文定作軓則前衡後軹而軓在其間讀者一見而心目了然矣

凡諸矦之王事注云孟子曰諸矦有王毛氏正誤曰諸本皆云孟子曰諸矦有王案孟子無此句小行人注引春秋曰宋公不王又曰諸矦有王王有巡守此注是也棟案萟文志孟子十一篇趙臺卿題辭云著書七篇又有外書四篇性善辯文說孝經爲正其文不能宏深不與內篇相似外篇今亡秦漢諸人引孟子者今孟子皆無之【見王伯厚攷證】鄭氏所引安知不在外篇乎毛說未是【劉昌詩云新諭謝氏多藏古書有性善辯一帙則知與文說孝經爲正是謂四篇然則孟子逸書宋時猶有存者唐時尙未亡也】

小行人云令諸侯春入貢秋獻功注云秋獻功若今計文書防於九月其舊法盧植曰計斷九月因秦以十月爲正故【劉昭注補】

司儀問君客再拜對君問大夫客對君勞客客再拜稽首注云問君曰君不恙乎對曰使臣之來寡君命臣於庭問大夫曰二三子不恙乎對曰寡君命使臣於庭二三子皆在勞客曰道路悠逺客甚勞勞介則曰二三子甚勞王伯厚曰此亦見說苑鄭氏所述蓋古禮也賈疏云未知所出何文或云是孔子聘問之辭棟案襄廿七年春秋曰仲尼使舉是禮也以爲多文辭服防云以其多文辭故特舉而用之後世謂之孔氏聘辭此書漢時猶存故鄭引之或說非無據也

行夫居於其國則掌行人之勞辱事焉使則介之注云使謂大小行人也故書曰夷使鄭司農云夷使使於四夷謂夷聲案此則夷使猶焉使也晉語云焉作爰田焉作州兵淮南子雲天子焉始乘舟禮記云故先王焉爲之立制又云焉使倍之公羊云比托始焉爾又云吾將焉致乎魯國皆訓爲於篆文焉於相似故於亦作焉焉使者言於行人之使則爲之介劉氏音焉爲夷非也或以焉屬上句尢誤

考工記作舟以行水注云故書舟作周鄭司農云周當爲舟隸法周作�又作�舟作�或作�字本相類謹案詩說云大東舟人之子鄭曰舟當作周案集古錄庚父惇銘有伯庶父作王姑舟尊惇或謂舟爲丹又以爲井董廣川以爲朱鮪集字舟爲古文周字【汗簡云朱育集字】顧埜王釋亦引詩爲證又史伯碩父鼎銘亦有王母舟母四十二字則舟卽爲周舟人之子卽上文西人之子也詩以舟爲周考工以周爲舟義並通

輪人以其圍之阞捎其藪鄭司農云藪讀爲蜂藪之藪謂轂空壺中也案說文曰橾車轂中空也從木喿聲讀若藪然則藪本作橾讀爲藪也

參分其輻之長而殺其一注云殺衰小之也案殺猶衰也【見儀禮注】衰亦訓小春秋云其周徳之衰乎注云衰小也小猶殺也

輈人大車之轅摯注云摯輖也案摯本軒輊字或作�見淮南子或作墊見儀禮注旣夕云志矢一乘軒輖中廬人注云反覆猶軒輖也軒輖猶軒摯毛詩如輊如軒云輊摯也【張有復古編云�抵也從車執別作輊非】

輈欲頎典注云頎典堅刃貌鄭司農云頎讀爲懇典讀爲殄駟車之轅率尺所一防懇典似謂此棟案殄古文腆字腆善也尺許一束一輈五束故爲善也毛詩籧篨不殄箋殄當爲腆燕禮不腆之酒注云古文腆作殄

終日馳騁左不楗注云書楗或作劵謂劵今倦字也說文劵勞也漢涼州刺史魏君碑云施捨不劵是劵與倦同毛居正六經正誤云券契字皆從刀古者刻木爲之故從刀從力者古倦字考工記輈人左不劵是也

冶氏案周有函冶氏爲齊大公置良劍見戰國策髙誘注曰函姓冶官名也因以爲氏知鑄劍曉鐡理能相劍

鮑人云察其綫欲其藏也注云故書綫或作綜杜子春云綜當爲系防泉讀爲絤謂縫革之縷說文綫縷也古文作綫【�】與綜相似漢書功臣表云不絕如綫晉灼曰綫今綫縷字以綫爲今文未之攷也

韗人爲臯陶穹者三之一鄭司農云穹讀爲志無空邪之空案弟子職云志無虛邪或古本虛作空故讀從之古穹與空同韓詩白駒云在彼穹谷【文選注】今詩穹作空【薛君曰穹谷深谷也】

玉人天子用全上公用龍侯用瓉伯用將注云玉多則重石多則輕公侯四玉一石伯子男三玉二石說文曰全純玉也龍四玉一石也瓉三玉二石也將說文作埓埓玉石半相埓棟案鄭氏之說本逸禮王度記【引見白虎通】許氏之說蓋本賈逵逵作周官解故許從之受學故說文多依其說

矢人凡相笴欲生而搏生謂材生也古謂初取之材爲生管子曰棟生橈韓非子曰塗濡而椽生皆謂初取之材也生而者燥則直是良材也

梓人爲飲器勺一升爵一升觚三升趙明誠曰大觀中濰之昌樂丹水防得爵及觚二器以觚量之適容三爵與攷工記合鄭氏據韓詩以爲觚當作觶【七經小傳云一獻而三酬者獻以一升酬以三升也並而計之爲四升四升爲豆豆𨿽非飲器其計數則然此劉氏欲辟鄭氏攺豆爲斗之說案文云爵一升觚三升一獻而三酬適合一斗之數故鄭云豆當爲斗如劉氏之說當云一獻而一酬乃合一豆之數】

廬人炙諸墻注云炙謂柱也釋文云炙音救尌也音樹炙說文引作久雲從後炙之象人兩脛後有距也案旣夕云木桁久之注云久當爲炙士喪禮云冪用疏久之注云久讀爲炙謂之蓋塞其口下注云以柱兩墻之間挽而內之與儀禮久之同義是久爲古文炙爲今文也【炙從火久聲古文省火】

車人爲耒庛長尺有一寸鄭司農云庛讀爲其顙有疵之疵謂耒下岐疏云俗人謂顙額之上有疵病故讀從之棟謂其顙有疵當在孟子今書疵作泚或先鄭所據本與趙氏異耳賈疏失之

弓人菑栗不迆注云栗讀爲裂繻之裂毛詩東山曰烝在栗薪箋云栗析也古者聲栗裂同也

九經古義卷八﹤經部﹐五經總義類﹐九經古義﹥

欽定四庫全書

九經古義卷九

長洲惠棟撰

儀禮古義

士冠禮旅占注云古文旅作臚案周禮司儀旅擯先鄭曰旅讀爲旅於泰山之旅後鄭云旅讀爲鴻臚之臚陳之也班固述贊曰大夫臚岱侯伯僭畤鄭徳云臚岱季氏旅於大山是也顏監曰旅陳也臚亦陳也臚旅聲相近其義一耳禹貢曰蔡防旅平云祭山曰旅韋昭音盧盧籀文臚周書諡法曰惟三月旣生魄周公旦大師望相嗣王旣賦憲受臚於牧之野臚卽旅也

兄弟畢袗注云袗同也者衣裳也古文袗爲均棟案袗卽漢之袀袨司馬彪輿服志云郊祀之服皆以袀淮南子云屍祝袀袨髙誘曰袀純服袨墨齋衣也篆書袗與袀相似古文作均故左氏僖五年云均服振振祭服上下皆故謂之袀戎事上下同服故謂之均服【服防注左傳以均服爲黑服月令曰乘路鄭注云今月令曰乘軫路似當爲袗字之誤是鄭意亦以袗爲】

將冠者采衣紒汪云紒結髮古文紒爲結廣雅曰發結也曹憲曰案說文卽籀文髻字也古髻字皆作結漢有假結安簂結大手結周禮注結作紒俗作髻

主人酬賔束帛儷皮注云儷皮兩鹿皮也古文儷爲離說文云麗旅行也鹿之性見食急則必旅行從鹿麗聲禮麗皮納聘蓋鹿皮也譙周古史考云伏犧制嫁娶以麗皮爲禮古文作離者易離彖云離者麗也禮月令云宿離不貸注云離讀如儷偶之儷兩鹿皮者士昏禮注云儷兩也春秋云鳥獸猶不失儷是儷爲兩也

再醮攝酒注云攝猶整也整酒謂撓之漢書匈奴云單於以徑路刀金畱犂撓酒應劭曰撓和也鄭以攝酒有攪撓之事故舉漢法以明之

眉壽萬年注云古文眉作麋大戴禮王言云孔子愀然揚麋盧辧注云麋一作眉荀卿子非相云伊尹之狀面無須麋楊倞云麋與眉同漢書皆以麋爲眉【歐陽公集古錄云漢故北海相景君碑有云不永麋壽全家集錄三代古器銘有云眉壽者皆爲麋壽蓋古字簡少通用至漢猶然也】

永受胡福注云胡猶遐也逺也案詩隰桑云心乎愛矣遐不謂矣禮記引此詩遐作瑕鄭注云瑕之言胡也遐胡互訓古音通【詩言胡考周禮諡法彌年壽考曰胡】

令月吉日昭告爾字爰字孔嘉髦士攸宜釋文云字葉音滋案虞書鳥獸孳尾史記作字微郭忠恕汗簡云古文尙書字作孳是字本有滋音毋容協也

記母追夏后氏之道也注雲母發聲也追猶堆也案追古堆字枚乘七發曰逾岸出追李善曰追亦堆字今爲追古字假借之也說文云小阜也徐曰今俗作堆河東風陵堆戴延之謂之風塠

以官爵人徳之殺也注云殺猶衰也系上曰古之聰明睿知神武而不殺者夫虞翻注云乾坤坎離反復不衰亦讀殺爲衰淮南說山云上有三衰下有九殺衰音近殺故云殺猶衰也棟案衰猶差也荀卿子云相地而衰政注衰差也九章算術謂差分爲衰分說林云大小之衰然注云衰差也春秋云遲速衰序又云其周徳之衰乎注云衰小也小猶殺也彼此互訓【文王世子云親親之殺也注云殺差也是差與衰同】

士昏禮鄭目錄云曰入三商爲昏賈疏云商謂商量是漏刻之名故三光靈曜亦曰入三刻爲昏不盡爲明孔氏詩正義云尙書緯謂刻爲商然則三光靈曜當作考靈曜漢三神鑑銘曰吾作明鏡幽鏈三商蓋本書緯

皇舅某子曰知錄云士昏禮皇舅某子此或諡或字之稱與聘禮皇考某子同疏以爲若張子李子婦人內夫家豈有稱其舅爲張子李子者哉案經云婦執笲菜祝帥婦以入祝告稱婦之姓曰某氏來婦敢奠嘉菜於皇舅某子張稷若儀禮節解云疏之意或以婦新入門稱姓以告故亦以姓稱其舅春秋云男女辧姓其此之謂

記父醮子命之辭曰荀子云禮父南鄕而立子北鄕而跪醮而命之

勗帥以敬先妣之嗣荀子云隆帥以敬先妣之嗣案文隆訓盛義亦通鄭注儀禮作勗者當由避殤帝諱攺隆爲勗如毛詩隆衝爲臨衝郡國志隆慮爲臨慮之類【荀子亦以隆慮爲臨慮】漢時經學皆受之師時君之諱隨時攺易隨文釋之非復故書之義許叔重說文解字每載上諱不更箋釋亦此例也上文贊啟防注云今文啟爲開旣夕請啟期同賈公彥云髙堂生所者爲今文案生爲漢初人不應爲景帝諱明經師相遂爲故實非盡髙堂之舊也

視諸衿鞶注云視乃正字今文作示俗誤行之曲禮曰幼子常視無誑注云視今之示字詩鹿鳴曰視民不恌箋云視古示字也古文春秋皆以視爲示賈公彥曰古文字少眼目視瞻與以物示人皆作視字棟案示本神隻字古視瞻之視皆作眂周禮說文皆同【啟母廟石闕銘云昭眠後昆以眂爲示】鄭所據古文儀禮知視爲古示字郭忠恕撰佩觿以鄭氏此說大與說文石經相乖竊所未諭

士相見禮眾皆若是注云今文眾爲終易雜卦云大有眾也荀爽本眾作終史記五帝紀云怙終賊刑徐廣曰終一作眾春秋有魯大夫眾仲明堂月令雲眾雨蚤降釋艸云樂貫眾皆讀爲終仙人韓終亦作韓眾古眾字皆作終音

鄕飲酒禮眾賔辯有脯醢注云今文辯皆作徧古辯徧通用史記曰辯於羣神今尙書作徧春秋云子言辯舎爵於季氏之廟杜氏云辧徧也荀子修身篇云扁善之度注云扁讀爲辧韓詩外云君子有辧善之度古徧字皆作辯司馬遷從孔安國問故遷書多古文春秋多古字古言故皆以辯爲徧【鄕射禮云司射乃比眾耦辯注云眾賓射者降比之耦乃徧是鄭亦以辯爲徧】

遵者降席東南面注云遵者謂此鄕之人仕至大夫者也今文遵爲僎或爲全【論語云異乎三子者之撰鄭注云撰讀爲詮詮之言善也】禮記冠儀曰介僎象陰陽也注云古文禮僎皆作遵又少儀僎爵注云僎或作騶【本亦作馴】古文禮僎作遵【鄕射禮注云謂之遵者方以禮樂化民欲其遵法之也】

公如大夫入注云如讀若今之若周禮旅師職云而用之以質劑致民注云而讀爲若聲之誤也棟案古而與如通如猶若也故如而或讀爲若鄭以爲聲之誤則古讀而如若也

主人釋服注云古文釋作舎大射儀云獲而未釋獲注曰古文釋爲舎周禮大胥職云春入學舎菜注云舎卽釋也占夢職云乃舎萌於四方注云舎讀爲釋舎萌猶釋菜也古書釋菜釋奠多作舎字

鄕射禮不貫不釋注云古文貫作關棟案呂氏春秋雲中關而止謂關弓正半而止卽儀禮所謂不貫也貫與關古今通史記伍子胥傳云伍胥貫弓執矢向使者注云貫烏還反後漢祭彤傳能貫三百斤弓司馬貞曰滿張弓一云貫謂上也【古串與患通又讀爲貫故古文患作悶從心關省聲】

箭籌八十長尺有握握素注云握本所持處也素謂刋之也握本以作膚張稷若節解曰握本以作膚以字疑誤別本刋本一作膚亦費解或刋本一讀義屬上向一作膚指握字有作膚者四指曰膚與握義同握四指卽四寸籌長尺四寸其四寸則刋之使白也愚謂案文當云握本或作膚張氏以爲刋本一讀屬上句非也

惟君有射於國中注云古文有作又汗簡云古文尙書有作又石鼓戊文【一作甲文】云澫澫又魚董逌曰又通作有秦惠王詛楚文云又秦嗣王義作有古文又又作有周易繋辭曰履信思乎順又以尙賢也鄭氏易又作有詩長髮云有防秉鉞箋云有之言又也內則云凡養老五帝憲三王有乞言注云有讀爲又戰國防公子他謂趙王曰今又案兵劉錢本又作有說文云有者不宜有也從月又聲春秋傳曰日有食之

燕禮云更爵注云古文更爲受【大射儀同】周禮巾車云嵗時受讀杜子春云受當爲更春秋昭廿九年傳云以更豕韋之後史記更作受知古文更字皆爲受

升媵觚於賓注云媵送也讀或爲揚揚舉也今文媵皆作騰檀弓下篇雲杜蕢洗而揚觶注云禮揚作媵【宋本作騰非】揚舉也媵送也揚近得之

升媵觚於公注云此當言媵觶酬之禮皆用觶言觚者字之誤也古者觶字或作角旁氏由此誤爾上經云主人坐奠觚與篚注云古文觚皆爲觶又云主人拜受【受字當作送】觶注云今文觶作觚說文曰觗禮經觶漢書髙帝紀云上奉玉巵應劭曰飲酒禮器也古以角作受四升【韓詩說云三升曰觶四升曰角大射儀云侍射者降洗角觶疏云角觶以兕角爲之非謂四升曰角者也】古巵字作觗鄭氏駁五經異義曰觶角旁氏汝潁之間師讀所作今禮角旁單古書或作角旁著氏則是與觚相涉學者多聞觚寡聞觗寫此書亂之而作觚耳

對曰寡君君之私也注云私謂獨受恩厚也棟謂私猶屬也若邾滕之於齊宋故叔孫豹云邾滕人之私也上介致辭謙言屬國

大射儀云西階之西頌磬東面注云言成功曰頌西爲陰中萬物之所成古文頌爲庸鄭氏尙書云笙庸以間注云西方之樂謂之庸庸功也西方物孰有成功亦謂之頌頌亦是頌其成也

綴諸箭注云箭篠也古文箭作晉周禮大行人云揚州其利金錫竹箭注云故書箭爲晉杜子春曰晉當爲箭書亦或爲箭【古讀晉如箭故搢紳亦作薦紳】

且左還注云古文且爲阻棟案古鐘鼎文祖字皆作且如祖乙卣盄和鐘文王命癘鼎師惇皆然尙書黎民阻饑今文作祖饑徐廣曰祖始也孟康曰古文言阻古文祖作且且阻同字故儀禮尙書皆作阻

奏貍首注云貍首逸詩曽孫也貍之言不來也漢書郊祀志云周靈王卽位時諸侯莫朝周萇乃明鬼神事設射不來不來者諸侯之不來朝者也封禪書云設射貍首徐廣曰貍一名不來棟謹案禮說云不來反爲貍猶並夾爲籋終葵爲推邾婁爲鄒勃鞮爲披【周伯云鄒古邾婁國外傳勃鞮內傳作披】壽夢爲乘不可爲叵【羊舌職說苑作羊殖舌職爲殖也顓孫師之子爲申祥顓孫爲申也】後世反切之學出之此貍首之詩與祭侯之辭皆言諸侯來朝之禮不來者不寧侯故抗而射之然則萇行古禮說者謂依物怪以致諸侯妄矣【康成詩譜云射禮天子以騶虞諸侯以貍首大夫以采蘋士以采蘩爲節今無貍首周衰諸侯並僭而去孔子錄詩不得熊氏經說云貍首之詩古人以爲射節小戴射儀所記詩曰曽孫侯氏四正具舉大夫君子凡以庶士小大莫處禦於君所以燕以射則燕則譽此貍首之詩也大戴投壺篇所記上章本同而前一句曽孫侯氏爲數句隔斷恐泰射張侯等語本以解說侯氏因亂入正文爾下文又換韻曰弓旣平張四侯且良決拾有常旣順乃讓乃揖乃讓乃隮其堂乃節其行旣志乃張此亦貍首之詩也劉原父七經小傳云或曰貍首鵲巢也篆文貍似鵲首似巢鵲巢之詩禦之將之成之此亦附防之過】

九經古義卷九

欽定四庫全書

九經古義卷十

長洲惠棟撰

儀禮古義

聘禮云管人布幕於寢門外注云管猶館也古文管作官今文布作敷易隨初九云官有渝蜀才本官作館穆天子傳云官人陳牲義作館

及廟門公揖入立於中庭棟案立讀爲位周禮小宗伯之職掌建國之神位注云故書位作立鄭司農云立讀爲位古者立位同字古文春秋經公卽位爲公卽立史記周本紀云武王旣入立於社南今周書克殷解文也案其文云王入卽位於社是立字當作位也古鐘鼎文如周毛父惇銘及盄和鐘立字釋者皆訓爲位又周惇銘云毛伯內門立中庭周戠惇銘云蘇公入右戠立中庭北鄕韋嗣許叔重皆云列中庭之左右曰位明立字亦當作位釋者仍訓爲本字非也

賓進訝注云今文訝爲梧公食大夫禮云上介受賓幣從者訝受皮注云今文曰梧受旣夕若無器則梧受之注云謂對相授疏云梧卽逆也對面相逢受案梧本作啎訓爲逆訝亦逆也旣夕注不疊古文明古文訝亦有作梧也【漢書司馬遷傳贊云或有抵梧如淳曰梧讀曰迕戰國防樓梧亦作樓啎】

歸饔餼五牢注云今文歸或爲饋案古文論語如詠而饋饋孔子豚魯論皆作歸士虞禮注云饋猶歸也

車秉有五防注云防讀若不數之數今文防或爲逾下記曰十六斗曰防注云今江淮之間量名有爲防者今文防爲逾包咸論語注云十六斗曰庾庾卽逾也古文作防

醙黍淸皆兩壺注云醙白酒也凡酒稻爲上黍次之粱次之皆有淸白以黍間淸白者互相備明三酒六壺也漢律曰稻米一鬥得酒一斗爲上尊稷米一鬥得酒一斗爲中尊粟米一鬥得酒一斗爲下尊顏師古曰稷卽粟也中尊者宜爲黍米不當言稷蓋據此注而言邢昺曰稷粟一物而本艸稷米在下品別有粟米在中品又似二物故先儒甚疑焉

侑幣注云古文侑皆作宥案春秋傳侑皆作宥又周禮三宥管子作三侑古字通用

記云百名以上書於防不及百名書於方注云名書文也今謂之字防簡也方板也疏云鄭作論語序云易詩書禮樂春秋防皆尺二寸孝經謙半之論語八寸防者三分居一又謙焉是其防之長短鄭注尙書三十字一簡之文服防注左氏云古文篆書一簡八字是一簡容字多少者【防當作防板當作版】

問幾月之資注云資行用也古文資作賫周禮外府云財用之幣賫先鄭云賫或爲資今禮家定賫作資後鄭云謂賫資同耳其字以齊次爲聲從貝變易古字亦多或作資

公食大夫禮云宰夫設黍稷六簋於俎西注云古文簋皆作防周禮小史云敍昭穆之俎簋注云故書簋或爲幾鄭司農云幾讀爲防古文也易損卦云二簋可用享蜀才本簋作防從古文

覲禮云侯氏降階東北面再拜稽首擯者延之曰升注雲從後詔禮曰延延進也案漢舊儀云丞相禦史大夫初拜皇帝延登親詔登猶升也【書逸嘉禾篇曰周公奉鬯立於阼階延登贊曰假王蒞政勤和天下此關中古文與覲禮儐者延升合假讀爲格正也】

四享皆束帛加璧注云四當爲三古書作三四或皆積畫此篇又多四字字相似由此誤也鄭志答趙商曰古三四積畫說文曰亖籀文四賈公彥云古書作三四之字或皆積畫者堯典云帝曰咨亖嶽臯陶云外薄亖海泰誓序云作泰誓三篇是古書三四皆積畫也春秋傳子革云是四國者專足畏也劉光伯規過云楚語云今吾城三國無四國也謂古四字積畫四當爲三

大史是右注云古文是爲氏曲禮曰五官之長曰伯是職方注云是或爲氏漢書云造父後有非子孫氏爲莊公顏監雲氏與是同韓勅修孔廟後碑以於氏爲於是漢末有是儀亦作氏陳承祚撰魏志以爲孔文舉攺氏爲是殊不知營陵是姓順帝前已見於碑【見洪適隸續】何至漢季始攺氏爲是乎當時以是氏兩字本通故或稱氏或稱是非有異義王裦不識蕃皮陳壽不辧是氏古字古音皆亡於晉惜哉

士喪禮云陳襲事於房中西領南上不綪注云綪讀爲防防屈也江沔之間謂縈收繩索爲防古文綪皆爲精說文云防防未縈繩讀若旌案孟郁修堯庿碑精字作旌與古音合釋文音防爲側庚反非也

布巾環幅不鑿注云古文環作還案古環字皆作還春秋傳云諸侯之師還鄭而南又哀三年傳云道還公宮公羊傳云以地還之也又云師還齊侯漢書食貨志云還廬樹桑皆讀爲環

決用正王棘注云世俗謂王棘矺鼠言王棘可以矺鼠也矺古磔字史記李斯列傳云十公主矺死於杜張守節云矺音貯格反司馬貞曰矺音宅與磔同古今字異耳司馬公類篇云王棘一名矺鼠劉昌宗音矺爲托皆失之【磔鼠見張湯傳】

竹笏注云今文笏作忽案說文無笏字注今文當作古文傳寫之誤古笏字本作曶鄭氏尙書曰予欲聞六律五聲八音在治曶注云曶者臣見君所秉書思對命者也穆天子傳曰帗帶搢曶郭璞曰曶長三尺杼上推頭一名珽亦謂之大圭從曰勿聲六書正譌云�呼骨切俗作笏非說文曰曶出气詞也從曰象气出形春秋傳有鄭大子曶說文又云曶籀文作一曰佩也象形曶又與忽通故儀禮一作忽是也今治忽字古皆作曶論語仲忽古今人表作仲曶揚雄甘泉賦云翕赫曶霍河東賦云蠁曶如神師古曰曶讀與忽同

設決麗於掔注云古文掔作捥案掔依字當作�傳寫之誤說文曰掔手掔從手取聲漢書郊祀志雲海上燕齊之間莫不搤�遊俠傳云搤�而遊談髙誘呂覽注云�讀如棬椀之椀古文作捥春秋傳云捘衛侯之手及捥史記樊於期偏袒搤捥左傳史記多古文故皆作捥俗作腕非也

冪用疏布久之注云久讀爲炙謂以蓋塞鬲口也旣夕曰木桁久之注云久當爲炙說文云久從後炙之象人兩脛復有距也周禮曰久諸墻以觀其撓今考工記作炙諸墻當是後鄭所易

冪奠用功布注云古文奠爲尊案古尊字作與奠相似故譌從之奠從丌讀若箕從�讀若拱

四鬄去蹄注云鬄解也今文鬄爲剔案剔與鬄同大雅抑詩云用逷蠻方魯頌泮水雲狄彼東南箋云逷狄皆當作剔韓詩云鬄彼東南蓋從古文

筮人許諾不述命注云古文述皆作術術與述古今字毛詩日月云報我不述韓詩作術祭義術省注云術當爲述聲之誤也

旣夕云設披注云披輅栁棺上貫結於戴人君旁牽之以備傾今文披皆爲藩案披從手皮聲古音皮與蕃同蕃又藩通故今文披作藩聲之誤也辧見詩攷

記云禦以蒲菆注云蒲菆牡蒲莖也古文菆作騶疏云案宣十二年楚熊負羈囚知防知莊子以其族反之廚武子禦每射抽矢菆納諸廚武子之房杜注云菆好箭又云廚子怒曰非子之求而蒲之愛注云蒲楊栁可以爲箭古文菆作騶者漢書鼂錯傳云錯上兵事云材官騶發矢道同的如淳曰騶矢也顏監曰騶謂矢之善者也春秋左氏傳作菆字其音同耳騶發騶矢以射也手工矢善故中則同的是菆與騶同也

士虞禮記云明日以其班祔注云班次也古文班或爲辧辧氏姓或然今文爲胖棟案古辧字或讀爲班故古文班亦作辧史記五帝紀云辯於羣神徐廣曰辧音班漢書王莽傳云辧社諸侯師古曰辧讀爲班春秋傳襄廿五年云男女以班賂晉侯此今文也哀元年云蔡人男女以班此古文也說見劉光伯規過今文爲胖者鄭注王制云頖之爲言班也頖與胖字𨿽異而義同是胖猶班也

期而小祥注云古文期皆作基案堯母碑期字亦作基中月而禫注云自喪至中凡二十七月古文禫或爲導說文曰�古文防讀若三年導服之導又木部棪字下所讀同棟案導服卽禫服從古文故曰導則是�與棪皆讀爲禫近有妄人作字書名正字通斥許君說爲妄是未讀儀禮【喪服記云禫而內無哭者注云禫或皆作道】

特牲饋食禮云主婦視饎爨於西堂下注云炊黍稷曰饎古文饎作糦周禮作說文曰饎酒食也或作從熙或作糦從米

主人左執角再拜稽首受復位詩懷之注云詩猶承也謂奉納之懷中詩正義云內則說負子之禮云詩負之注云詩之言承也春秋說題辭云詩之爲言志也詩緯含神霧云詩者持也然則詩有三訓

有司云二手執挑匕枋以挹湆注云挑謂之歃讀如或舂或抭之抭字或作挑者秦人語也今文挑作抭疏云讀從詩或舂或抭彼注抭抒臼也案今毛詩生民云或舂或揄毛傳云揄抒臼也不作抭者周禮地官女舂抭二人注云女奴能舂與抭者抭抒臼也詩云或舂或抭董氏引韓詩揄作抭鄭先通韓詩故讀從之說文云舀抒臼也從爪臼詩云或簸【當作舂】或舀或作抭從手從宂或作�從臼宂案詩釋文云揄說文作舀舀訓又與揄同明簸當作舂姚令威謂後人攺舀爲蹂則是宋時說文已誤舂爲簸矣

九經古義卷十

欽定四庫全書

九經古義卷十一

長洲惠棟撰禮記古義

曲禮云若不得謝注云謝猶聽也棟案謝猶去位也說文謝辭去也楚辭大招云靑春受王逸云去也一作謝史記蔡澤謂範睢云夫四時之序成功者去今時有代謝之語蓋本於楚辭顧炎武訓謝爲序案招魂云若必筮予之恐後之謝不能復用巫陽焉注亦云謝去也謝去也若訓爲序不合事理【戰國防云靖郭君七日謝病彊辭不得三日而聽】

拾級聚足注云拾當爲涉聲之誤也案周書嘗麥云王涉階故讀從之【涉階猶歷階也】

毋說注云由擥也【今本由作猶】曹憲曰說之當從刀左傳焉用築城以勦民乃從力訓爲勞

跪而遷屨注云遷或爲還公羊春秋云宋人遷宿云遷者何以地還之也遷與還義得通故或爲還

離坐離立毋往參焉注云離兩也離與麗【俗作儷】同故訓爲兩【說見儀禮】周書武順曰人有中曰參無中曰兩【戰國防犀首與張儀參坐於衛君之側】

笑不至矧注云齒本曰矧大笑則見倉頡篇云齗齒根也與鄭異釋文云矧本又作哂說文云笑不壊顏曰弞從欠引省聲張有復古編曰弞古哂字

禮不諱嫌名注云嫌名謂聲相近若禹與雨丘與區也釋文云丘與區並去求反非也古丘字皆讀爲區故鄭云聲相近毛詩丘與詩協左傳丘與旗協戰國防齊嬰兒謡曰大冠若箕修劍拄頤攻狄不能下壘枯丘荀卿子曰言之信者在乎區蓋之間漢儒林傳作丘蓋顏籀匡謬正俗曰今江淮田野之人猶謂區爲丘亦古之遺音也

左右攘辟注云攘郤也或者攘古讓字漢書禮樂志云隆雅頌之聲盛揖攘之容師古曰攘古讓字【廣韻云攘文字指歸云揖攘】

入裏必式注云不誣十室正義云論語云十室之邑必有忠信如丘者焉是不誣十室棟案荀子大略篇云禹見耕者耦立而式過十室之邑必下大戴禮亦云禹過十室之邑則下爲秉徳之士存焉故云不誣十室

畛於鬼神注云畛致也畛或爲只張揖埤倉曰眂告也禮記曰眂於鬼神【玉篇引】是只當作眂爾疋云畛告也

天子之五官云云注云此亦殷時制也史記周本紀云古公乃貶戎狄之俗作五官有司故鄭據以爲說

問大夫之富曰有宰食力力當爲加壊字也晉語曰庶人食力官宰食加加加田也周禮司勲加田無國徵劉敞以爲無國徵者不徵於國

四足曰漬注云漬謂相瀸汗而死也公羊春秋雲莊十七年齊人瀸於遂傳云瀸者何瀸漬也鄭注本此

納女於天子曰備百姓注雲姓之言生也天子皇后以下百二十人廣子姓也吳語曰越行成於吳曰一介嫡女執箕箒以晐姓於王宮韋昭曰晐備也姓庶姓也時越以王禮尊吳故云晐姓說文曰姓人所生也古之神聖母感天而生子故稱天子從女從生生亦聲春秋傳雲天子因生以賜姓又昭四年傳云問其姓對曰餘子長矣漢書田蚡傳跪起如子姓注姓生也

檀弓曰何居我未之前聞也注云居讀爲姬姓之姬齊魯之間語助也列子黃帝篇云關尹謂列子曰姬魚語女張湛曰姬音居魚當作吾棟案左傳誰居之居亦音基孝經及論語皆云居吾語女古人讀居爲姬讀吾爲魚外傳晉語云暇豫之吾吾不如鳥烏韋昭曰吾讀爲魚列子因之遂以居爲姬吾爲魚皆聲之誤也【易繋辭云則居可知矣鄭云居讀爲姬】

孔氏之不喪出母自子思始也注云記禮所由廢非之淮南子曰孔氏不喪出母此禮之失者

細人之愛也以姑息注云息猶安也言苟容取安也案呂覽先識篇云周武王告諸侯曰商王大亂沈於酒徳辟逺箕子爰近姑與息

子夏喪其子而喪其明注云明目精冀州從事郭君碑云卜商號咷喪子失名或疑借名爲明愚案爾疋釋訓云猗嗟名兮目上爲名名在眉睫之間失名者失其珠子也

池視重霤注云如屋之有承霤也承霤以木爲之用行水亦宮之飾也今宮中有承霤云以銅爲之漢書宣紀神爵元年詔曰金芝九莖產於函徳殿銅池中如淳曰銅池承霤也

我喪也斯沾注云斯盡也沾讀曰覘覘視也國昭子自謂齊之大家有事人盡視之此解非是斯此也沾薄也國子蓋言我母之喪而使婦人從賓位斯爲薄矣沾訓薄見張揖廣雅俗作添非是曹憲云沾他縑反世人水旁著忝失之又以此占字爲霑亦失之鄭氏攺沾爲覘恐未安

人喜則斯陶陶斯詠詠斯猶猶斯舞舞斯慍慍斯戚戚斯嘆嘆斯辟辟斯踴七經小傳云案人舞宜樂不宜更慍又不當漸至辟踴此中間有遺文矣蓋本曰人喜則斯陶陶斯詠詠斯猶猶斯舞舞斯蹈矣人悲則斯慍慍斯戚戚斯嘆嘆斯辟辟斯踴矣自喜而下五變而至蹈自悲而下亦五變而至踴所謂孺子慕者也棟謂劉氏之說是矣而以爲中間有遺文者非蓋衍文也案古本禮記無舞斯慍及注慍猶怒也七字故陸氏釋文云此喜怒哀樂相對本或於此句上有舞斯慍一句並注皆衍文喜則陶以下敍樂之節也慍斯戚以下敍哀之節也文自相配不須增入人悲則斯慍五字古文文簡而意備非若後世之繁重也釋文具在何不以取正之而爲是臆說耶【何嗣曰樂終則慍起則其悞已始於六朝陸氏所據當是晉宋古本】

詠斯猶注云猶當爲搖聲之誤也搖謂身動搖也秦人猶搖聲相近爾疋云繇喜也郭璞曰詠斯猶猶繇也古今字耳

設蔞翣注云蔞翣棺之墻飾周禮蔞作栁縫人職云衣翣栁之材注云栁之言聚諸飾之所聚故書翣栁作接橮鄭司農云接讀爲歰橮讀爲栁皆棺飾蔞與樓通爾疋雲樓聚也又與僂通莊子達生云死得於腞楯之上聚僂之中釋文云謂殯於菆塗蔞翣之中【荀子禮論云無帾絲歶縷翣其防以象菲帷幬尉注云縷讀爲栁】

衛有大史曰栁莊案古今人表作栁壯師古曰壯讀曰莊棟案晉語曰趙簡子問於壯馳玆義作莊嚴防碑云兆自楚壯卽楚莊王也漢諱莊攺曰嚴【漢時莊作壯盈作盁疑皆爲避諱而作非正字】

洿其宮而豬焉注云豬都也南方謂都爲豬尙書大傳曰遂踐奄踐之者籍之也籍之謂殺其身執其家豬其宮豬本與都通禹貢大野旣豬史記作旣都又孟豬亦爲明都

趙文子與叔譽觀乎九原注云叔譽叔向也知叔譽是叔向者晉語云趙文子與叔向遊於九京故知叔譽是叔向周書大子晉云晉平公使叔譽於周見大子晉而與之言五稱而五窮孔晁云叔譽者大夫叔向也春秋時大夫有兩字者如子產一字子美是也

文子其中追【一作退】然如不勝衣注雲中身也鄕射記曰弓二寸以爲侯中楚語左執鬼中韋昭曰中身也禮曰其中退然

王制西方曰棘注云棘當爲僰僰之言偪髙誘呂覽注云僰讀如匍匐之匐

王三又注云又當作宥古侑字作宥見儀禮注古宥字作有見今文尙書【論衡引】古有字作又宥字作防見周伯映【嘯堂集古錄】又當爲宥壊字也

執左道以亂政殺盧植曰左道謂邪道案古左與邪通子虛賦云邪與肅愼爲鄰師古曰邪讀爲左漢書引周書云以左道事君者誅

有圭璧金璋不粥於市皇侃以爲用金爲印璋案此則璋字古本作章今従玉旁者非也

月令其器疏以達注云器疏者刻鏤之象物當貫土而出也玉篇引云其器�以達說文云�通也從爻從疋疋亦聲大經有�首

還反賞公卿諸侯大夫於朝呂覽反作乃下同或云反當依呂氏作乃案穆天子傳雲天子還返還返連文月令是也

命相布徳和令後漢禮儀志云立春之日下寛大書曰制詔三公方春東作敬始愼微動作從之罪非殊死且勿案驗皆須麥秋退貪殘進柔良下當用者如故事劉昭曰月令命相布徳和令蔡邕曰卽此詔之謂也

孟春天子乃以元日祈谷於上帝乃擇元辰躬耕帝籍注云元辰蓋郊後吉亥也【俗本作吉辰】正義曰知用亥者以陰陽式法正月亥爲天倉以其耕事故用天倉也盧植蔡邕並云郊天是陽故用日耕籍是陰故用辰元者善也皇氏云正月建寅日月防辰在亥故耕用亥也南齊志大學博士劉蔓議禮孟春之日立春迎春又於是月以元日祈谷又擇元辰躬耕帝籍盧植說禮通辰日日甲至癸也辰子至亥也郊天陽也故以日籍田陰也故以辰陰禮卑後必居其末亥者辰之末故記稱元辰注曰吉亥又據五行之說木生於亥以亥日祭先農又其義也大常丞何諲之議鄭注云元辰蓋郊後吉亥也亥水辰也凡在懇稼咸存灑潤五行說十二辰爲六合寅與亥合建寅月東耕取月建與日辰合也國子助教桑惠度議尋鄭以亥爲吉辰者陽生於子元起於亥取陽之元以爲生物亥又爲水十月所建百谷賴玆沾潤畢熟也

天子乃鮮羔注云鮮當爲獻聲之誤也今呂覽鮮作獻故鄭讀從之獻有軒音故云聲之誤

是月也祀不用犧牲用圭璧更皮幣蔡氏章句云此祀不用犧牲者祈不用犧牲案春秋傳云祈以幣更故蔡據爲說月令問答曰問者曰仲春令不用犧牲以圭璧更皮幣不用犧牲何也曰是月獻羔以大牢祀髙禖宗廟之祭以中月安得用犧牲祈者求之祭也著令者豫設水旱疫癘當禱祈用犧牲者是用之助生養傳祈以幣代牲章因於髙禖之事乃造說曰更者刻木代牲如廟有祧更此說自欺極矣經典傳記無刻木代牲之說蓋書有轉誤三豕渡河之類也

是月也乃合累牛騰馬遊牝於牧髙誘曰累牛父牛也騰馬父馬也皆將羣逰從牝於牧之野風合之服防左氏解誼云牝牡相誘謂之風

淫雨蚤降注云今月令曰眾雨案呂覽亦作淫雨說文雨部雲小雨也從雨眾聲明堂月令曰雨職戎切鄭所云今月令皆明堂月令也

腐艸爲螢明堂月令曰腐艸爲蠲說文云馬蠲也時則訓作腐艸化爲蚈髙誘注曰蚈馬蚿一曰螢火

無或差貸案貸依字當作貣古忒字呂覽正作忒易豫彖云四時不忒京房本作貣尙書洪範衍忒史記作衍貣又管子書皆以貣爲忒今皆讀爲二者非【張參五經文字云貸相承或借爲貣字是貸與貣通又漢張表碑苛忒字作荷�此其證也】

季夏行春令則谷實鮮落案呂覽淮南鮮皆作解順彼逺方呂覽云巡彼逺方案巡當作循聲之誤也儀禮注云古文循作順故月令作順髙誘淮南注云順循也鄭氏云順猶服也是讀爲馴

養衰老授幾杖行糜粥飲食髙誘曰陰气老年衰故共養之授其幾杖賦行飲食糜粥之惺今之八月比戶賜髙年鳩杖粉粢是也周禮大羅氏掌獻鳩杖以養老又伊耆氏掌共老人之杖王制云凡三王養老皆引年注云引戶校年當行復除也續漢書禮儀志云仲秋之月縣道皆案戶比民年始七十者授之以王杖餔之糜粥八十九十禮有加賜後漢書江革傳云每至嵗時縣當案比革以母老不欲搖動自在轅中挽車此鄭氏所云引戶校年當行復除是也

無不務內呂覽內作入內古文入

固封疆注云今月令疆或謂璽案呂覽亦作璽髙誘讀爲移徙之徙

天子乃命將帥講武習射禦角力盧植曰角力如漢家乘之引閾蹋踘之屬也

水泉咸竭呂覽咸作減春秋傳云咸黜不端正義云諸本咸或作減是咸與減通

水澤腹堅釋文云腹本又作復又方服反案呂覽作復髙誘曰復亦盛也復或作復凍重累也

文王世子問內豎之禦者注云禦如今小史直日矣外傳史黯謂趙簡子曰臣敢煩當日韋昭曰當日直日也戰國防云郢之登徒直使髙誘曰直當日直使也

夢帝與我九齡釋文作聆云本或作齡案說文無齡字樊毅修華嶽碑云垂曜萬軨婁壽曰漢碑齡皆作軨軨亦借用字下文云古者謂年齡齒亦齡也故字以齒未詳當攷【廣雅曰齡年也九經攷異云九齡石經作秢案漢石經禮記無攷未詳何據】

況於其身以善其君乎注云於讀爲迂迂猶廣也大也案鄭氏論語云子之於也何晏本於作迂蓋古字通

纖剸注云纖讀爲殲釋文云纖依注音鍼之林反徐子亷反注本或作纖讀爲殲者是依徐音而攺也案此則當云纖讀爲鍼故下注訓爲刺今文皆從徐音誤爲殲

告於甸人注云告讀爲鞠讀書用法曰鞠【依字當作鞠】正義云讀書讀囚人之所犯罪狀之書用法謂以法律平斷其罪案秋官小司冦讀書用法先鄭云如今讀鞫已乃論之賈公彥曰鞫謂劾囚之要辭讀已乃行刑漢書功臣表云新畤侯趙弟坐鞠獄不實如淳曰鞠者以其辭決罪也張湯傳云訊鞫論報張晏曰鞫一吏爲讀狀論其報行也刑法志云遣廷史與郡鞠獄如淳曰以囚辭決獄事爲鞠謂疑獄也

三老五更注云三老五更各一人皆年老更事致仕者也名以三五者取象三辰五星天所因以照明天下者又樂記注云三老五更互言之耳皆老人更知三徳五事者也案三老五更諸儒之說各異宋均援神契注云三老老人知天地人事者五更老人知五行更代之事者應劭漢官儀曰三老五更三代所尊也三者道成於天地人老者久也舊也五者訓於五品更者五世長子更更相代言其能以善道攺更已也盧植禮記注云選三公老者爲三老卿大夫中之老者爲五更蔡邕以更字爲叟云三老國老也五叟庶老也叟長老之稱又以三老爲三人五叟爲五人案蔡集問答云三老五更子獨曰五叟何也曰字誤也叟長老之稱其字與更相似書者轉誤遂以爲更嫂字女旁瘦字從叟今皆以爲更矣立字法者不以形聲何得以爲字以嫂瘦推之知是更爲叟也棟案列子黃帝篇云禾生子伯宿於田更商丘開之舎注云更當作叟然則蔡說不爲無據

禮運孔子曰大道之行也與三代之英丘未之逮也而有志焉注云志謂識古文

諸侯非問疾弔喪而入諸臣之家是謂君臣相謔荀子大略曰君於大夫三問其疾三臨其喪於士一問一臨諸侯非問疾弔喪不之臣之家

故聖人耐以天下爲一家注云耐古能字傳書世異古字時有存者則亦有今誤矣樂記注云耐古書能字也後世變之此獨存焉古以能爲三臺字【王莽傳云三能文馬是也】棟案古三臺字作能古能字作耐又作而古耐字作耏說文云耏罪不至髠也從而從彡或作耐從寸諸法度字從寸應劭漢書注雲輕罪不至於髠完其耏【說文曰而頬毛也象毛形周禮曰作其鱗之而】故曰耏古耐字從彡發膚之意也杜林以爲法度之字皆従寸後攺如耐音若能【孔頴達曰不虧形體猶堪其事故謂之耐】鄭云則亦有今誤者正義云今書𨿽存古字爲耐亦有誤不安寸直作而字則易屯彖云利建侯而不寧及劉向說苑能字皆爲而也呂覽正月紀云晉平公問於祁黃羊曰南陽無令其誰可而爲之髙誘注云而能爲治又士容論云柔而堅虛而實注而能也淮南子曰轉化推移得之道而以少勝多髙誘曰而能也能以寡統眾是秦漢之書皆以而爲能

九經古義卷十一﹤經部﹐五經總義類﹐九經古義﹥

欽定四庫全書

九經古義卷十二

長洲惠棟撰

禮記古義

禮器次路繁纓七就七當爲五古五字如七【見王肅詩傳】因誤爲之郊特牲云次路五就注云禮器言次路七就與此乖字之誤也

大圭不琢注云琢當爲篆字之誤也漢書董仲舒傳云良玉不瑑注云瑑謂雕刻爲文也

晉人將有事於河必先有事於惡池注云惡當爲呼聲之誤也呼池嘔夷並州川秦惠王詛楚文云告於不防大神亞駞亞駞卽惡池也亞與惡通詳易古義

配林注云配林林名盧植云配林小山林麓配泰山者也風俗通云配林林樹木之所聚生也今配林在泰山西南五六里【何休注公羊引作蜚林蜚聲近妃古配字作妃聲之誤也】

郊特牲鄕人禓注云禓或爲獻或爲儺鄭氏論語曰鄕人儺注云十二月命方相氏索室中驅疫鬼魯讀儺爲獻今從古案此則古文論語作鄕人儺魯論語作鄕人獻故此注云或爲獻或爲儺禮家所傳亦有異同也【獻讀爲莎又讀爲義義音莪聲近儺】

而流示之禽而鹽諸利注云鹽讀爲艷行田示之以禽使歆艷之觀其用命不也棟案古樂府有昔昔鹽三婦鹽亦作艷古字通

內則柔色以溫之注云溫借也承尊者必和顏色匡謬正俗曰案文當云柔和顏色以溫悅尊者之心不當攺讀爲蘊此說非也古薀借字皆作溫其薀藻薀蓄之字則從艸溫聲正義云言子事父母當和柔顏色承借父母若藻借承玉然斯說得之詩云飲酒溫克易云借用白茅皆取和柔之義【詩小宛溫克箋云飲酒𨿽醉猶能溫借自持以勝正義云定本及箋作溫字舒瑗云包裹曰蘊謂蘊借自持含容之義經中作溫者蓋古字通用經籍志舒瑗撰毛詩義疏】

三牲用藙注云藙煎茱萸也漢律防稽獻焉說文云漢律防稽獻一斗從艸顡聲

接以大牢注云接讀爲捷捷勝也謂食其母使補虛彊气也棟案接與捷通故訓爲捷鄭氏周易晉卦云晝日三接注云接勝也【音捷】是讀爲捷春秋經云宋萬弒其君捷賈逵云公羊谷梁曰接【大戴禮官人云九用八曰取接給而廣中者接給猶捷給也】

只見孺子注云只敬也或作振古只振字通史記夏本紀臯陶述其謀曰日嚴振敬六徳今尙書振作只振又與震通魯世家周公作無逸云治民震懼今無逸作只懼蔡邕石經般庚云今爾惠朕曷只動萬民以遷今盤庚云爾謂朕曷震動萬民以遷只與振義同而音異【枈誓云只復之魯世家肸誓云敬復之徐廣云敬一作振】

玉藻諸侯荼前詘後直注云荼讀爲舒遲之舒舒懦者所畏在前也考工弓人云寛緩以荼注云荼古文舒假借字鄭司農云荼讀爲舒舒徐也

趨以采齊注云齊當爲楚薺之薺案詩作楚茨王逸楚辭章句引詩云楚楚者薋其字皆以齊次爲聲同物同音故大戴禮保傳篇云行以采茨趨以肆夏又云揚中采茨趨中肆夏鄭從周禮作薺又引楚茨以証之明同物也

大夫佩水蒼玉而純組綬注云純當爲緇古文緇字或作絲旁才【絲當作系】周禮媒氏曰入幣純帛無過五兩注云純實緇字也古緇以才爲聲賈公彥曰古之緇有二種其緇布之緇系旁甾後不誤故禮有緇布冠緇布衣存古字若以絲帛之緇則絲旁才案毛公行露傳曰昏禮防帛不過五兩故鄭據爲說

學記善待問者如撞鐘墨子曰君子如鐘扣則鳴不扣則不鳴荀子曰不問而告者謂之傲問一而告二謂之囋【朱新仲曰今人謂屢說曰暫蓋囋字也】傲非也囋非也君子如向矣如向者卽系辭所云問焉而以言其受命也如向是也二說可與善待問者如撞鐘相發明

樂記竹聲濫濫以立防防以聚眾注云濫之意猶擥聚也防猶聚也聚或爲最古最聚通用管子禁蔵篇曰冬收五蔵最萬物注最聚也史記殷本紀云大最樂戲於沙丘徐廣曰最一作聚又周本紀有周聚徐廣曰一作最最亦古之聚字【公羊隠元年傳云防猶最也何休云最之爲言聚若今聚民爲投最】

武坐致右憲左注云憲讀爲軒聲之誤古憲軒二字音相通詩雲天之方難無然憲憲毛傳云憲憲猶欣欣也欣讀爲軒與難合韻鄭注內則云軒讀爲憲揚雄河東賦云麾城搟邑李奇曰搟音車幰之幰幰從巾憲聲反復相訓蓋古音通也【內則亦讀憲爲軒】

封帝堯之後於祝注云祝或爲鑄周本紀云封黃帝之後於祝張守節以爲東海祝其縣非也汲郡古文云平王三年齊人滅祝此東海縣也古祝鑄同音淮南子俶眞曰冶工之鑄器髙誘曰鑄讀作祝續漢志云濟北蛇丘有鑄鄕城劉昭曰周武王未及下車封堯後於鑄春秋傳云臧宣叔娶於鑄杜注鑄國濟北蛇丘縣所治呂氏春秋愼大覽云武王勝殷入殷未下轝命封黃帝之後於鑄封帝堯之後於黎封帝舜之後於陳髙誘曰鑄國名

曲直繁瘠亷肉節奏荀子瘠作省棟案省與通猶瘠也故字亦作瘠尋文義繁省爲長

雜記訃於適者【依說文訃當作赴】注云適讀爲匹敵之敵謂爵同者也鄭氏論語云無敵也無莫也古文論語敵作適荀卿子君子篇雲天子四海之內無客禮告無適也注云適讀爲敵史記範睢傳攻適伐國田單傳適人開戶李斯傳羣臣百官皆畔不適徐廣皆音徵敵之敵是適爲古文敵也

注六服皆袍制不襌以素沙裏之如今袿袍襈重繒矣正義云漢時有袿袍其袍下之襈以裏繒爲之釋名云婦人以綘作衣裳上下連四起施緣亦曰袍賈公彥曰男子袍旣有衣裳今婦人衣裳連則非袍而云袍制者正取衣復不單與袍制同袿袍猶圭衣也鄭注內司服云今世有圭衣者蓋三翟之遺俗釋名曰婦人上服曰袿其下垂者上廣下狹如刀圭也江充傳云曲裾後垂交輸如淳曰交輸割正幅使一頭狹若燕尾垂之兩旁見於後是禮深衣續袵鉤邊賈逵謂之衣圭亦舉漢法以明之蘇林曰交輸如今新婦袍上袿全幅繒角割續漢志云諸古麗圭襂閨緣加上之服建武永平禁絕之麗圭襂閨緣卽圭衣之類袍所以苞內衣故云加上之服皆重繒厚練永平初惟中宮皇太子得服之蓋以儉化俗也釋名曰襈撰也靑絳爲之緣玉篇曰襈緣防緣防防施緣也

諸侯出夫人有司官陳器皿注云器皿其本所賫物也律棄妻畀所賫韓非子說林曰衛人嫁其子而教之曰必私積聚爲人婦而出常也其成居幸也其子因私積聚其姑以爲多私而出之其子所以反者倍其所以嫁妻有三不去一曰有所取無所歸

喪大記君大夫鬊爪實於緣中注云緑當爲角聲之誤也角中謂棺內四隅也

坊記髙宗云三年其惟不言言乃讙注云讙當爲歡聲之誤也其旣言天下皆歡喜樂其政教也熊朋來經說云坊記言乃讙之注但知有說命之書不知其爲無逸之文妄指爲讙說之讙不知本文當爲雍作釋文正義者從而遂非傳說尢爲可恨棟案鄭未嘗以此書爲兌命之篇此正義之誤鄭氏尙書無逸篇云乃或梁闇三年不言其惟不言言乃雍注云楣謂之梁闇讀如防防謂廬也其不言之時時有所言則羣臣皆和諧是鄭非不知無逸之篇讙作雍以記稱髙宗書序又有髙宗之訓此篇已亡何知不在商書而猥舉無逸之篇攺讙爲雍也且馬遷從孔安國問多得古文之說其所作魯世家稱無逸云乃有亮闇三年不言言乃讙正與坊記所載同古今異文師徒異讀必欲執一說以繩之此井鼃夏虫之見也【吳興張謙中復古編云闇治喪廬也從門音髙宗梁闇三年不言何謂梁闇伏生書大傳楣謂之梁闇讀如防禮喪服四制卒哭後翦屏柱楣謂之梁闇晉賈後取妹丈韓壽子養之托梁闇所生別作庵非烏含切又烏紺切】

中庸壹戎衣注云戎兵也衣讀如殷聲之誤也齊人言殷聲如衣虞夏商周氏者多矣今姓有衣者殷之冑與案康誥云壹戎殷故鄭讀從之古依字作防從反身殷字從此故讀殷爲防聲如依也呂覽愼大篇云親郼如夏髙誘曰郼讀如衣今兗州人謂殷氏皆曰衣

治國其如示諸掌乎注云示讀如寘諸河幹之寘寘置也物而在掌中易爲知力者也古寘字多作示易坎之上六云寘於叢棘劉表寘作示範寧注谷梁引易云繼用徽纆示於叢棘毛詩鹿鳴云示我周行箋云示當作寘

仁者人也注云人也讀如相人偶之人以人意相存問之言案公食大夫禮云賓入三揖注云每曲揖及當碑揖相人偶蓋賓主揖讓互相親偶親親之意亦如之也【老子道經曰如嬰兒之未孩河上公注云如小兒未能答偶人時也】

好學近乎知說苑建本篇雲中庸曰好問近乎知力行近乎仁知恥近乎勇漢書公孫上書引禮記亦云好問近乎知師古曰疑則問之故成其智

表記仁者人也注云人也謂施以人恩也春秋傳曰執未有言舎之者此其言舎之何人也正義云施人以恩謂意相愛偶人也引春秋傳者成十六年公羊傳文傳稱欲人愛此行父故特言舎之引之者證人是人偶相存愛之義也

義而順文而靜注云靜或爲情古靜與情每相通周書官人云情忠而寛貌莊而安大戴禮官人情作靜周書又云飾貌者不靜大戴禮作不情

緇衣信以結之則民不倍恭以涖之則民有孫心【原缺】禮記孫心作愻棟謂緇衣孫必當作愻猶祭義見間當爲覸史記刺齒當爲齧孟子正心當爲忘皆一字誤爲二字也說文愻順也書曰五品不愻今文尙書作訓【史記魯世家云宣王伐魯殺其君伯禦而問魯公子能道順諸侯者以爲魯後徐廣曰順一作訓張守節云順音訓】古文尙書作愻今孔氏本作孫【衛包又攺作遜】古文亡矣【薛宣尙書作遜】緇衣猶存古字毛居正作正誤又從而攺之益嘆識字之難【訓讀爲馴愻解爲順順猶馴也義本不殊】

葉公之顧命注云楚縣公葉公子髙也臨死遺書曰顧命棟案其辭有莊後大夫卿士非葉公之言也此周書祭公謀父之辭穆王時祭公疾不瘳王曰公其告予懿徳祭公拜手稽首曰嗚呼天子女無以嬖禦固莊後女無以小謀敗大作女無以嬖禦士疾大夫卿士祭公將歿而作此篇故謂之顧命其事亦見汲郡古文王伯厚已有是說余特表而出之【此傳寫之誤非傳禮之誤二禮如明堂位文王官人皆采自周書王氏以爲傳禮之誤非也】

故君子寡言而行以成其信注云寡當爲顧聲之誤也釋文云寡音顧出注棟案寡當音鼔尙書防子云我不顧行遁徐仙民云顧音鼓商詩韋顧旣伐古今人表作韋鼔顧有鼔音與寡聲近故鄭氏云聲之誤

三年問故先王焉爲之立中制節棟案焉於也呂氏月令曰天子焉始乘舟髙誘曰焉猶於此【髙注淮南云焉於也】外傳晉語曰焉作轅田焉作州兵皆訓爲於言於是始作轅田州兵也荀子焉作安揚倞曰安語助猶言抑也或作安或作案荀子多用此字禮記三年問作焉戰國防謂趙王曰秦與韓爲上交禍案移於梁矣【今戰國防案作安】秦與梁爲上交秦禍案攘於趙矣呂氏春秋吳起謂商文曰今置質爲臣其主安重釋璽辭官其主安輕蓋當時人通以安爲語助或方言耳

投壺籌室中五扶堂上七扶庭中九扶注云籌矢也輔四指曰扶【韓非子云上失扶寸下得尋常注云四指爲扶】一指按寸春秋傳曰膚寸而合鄭知扶與膚同者尙書大傳云五嶽皆觸石出云扶寸而合不崇【毛萇詩傳云崇終也】朝而雨天下彼注云四指爲扶音膚書傳所載與公羊同而其字作扶故扶爲膚何休云側手爲膚按指爲寸【玉篇引公羊傳云扶寸而合廣韻同又引注云側手曰扶案指曰寸是古本公羊膚皆作扶】

儒行其飲食不溽注云恣滋味爲溽溽之言欲也案歸蔵易需卦之需作溽見胡氏啟防周易象云君子以飲食宴樂溽音辱春秋傳云辱必求之吾助子請服防解誼云辱欲也

大學致知在格物文選注倉頡篇云格量度之也量度事物致知之道也

此之謂自謙注云謙讀爲慊慊之言厭也詩湛露云厭厭夜飲傳云厭厭安也安靜之意故書本作謙鄭讀爲慊今集注本直作慊字非也【鄭下注命也之命讀爲慢朱子從之仍依本字訓爲慢此謙字亦當依本字訓爲謙】

射義古者天子之制諸侯嵗獻貢士於天子注云嵗獻獻國事之書及計偕物也【漢書元光五年徴吏民有明當世之務習先聖之術者縣次續食令與計偕蓋取法三代因嵗獻而貢士之意】三嵗而貢士舊說云大國三人次國二人小國一人何休注公羊云禮諸侯三年一貢士於天子天子命與諸侯輔助爲政所以通賢共治示不獨專重民之至大國舉三人次國舉二人小國舉一人

九經古義卷十二

欽定四庫全書

九經古義卷十三

長洲惠棟撰

公羊古義

公羊有嚴顏二家蔡邕石經所定者嚴氏春秋也何邵公所注者顏氏春秋也何以知之以石經知之石經載公羊云桓公二年顏氏有所見異辭所聞異辭云云是嚴氏春秋已見於隠元年於此不復發傳也今何本有之又云卅年顏氏言君出則已入此僖三十年傳也又云顏氏無伐而不言圍者非取邑之辭也今何氏本亦無以此知何所注者蓋顏氏春秋也鄭康成注三禮引隠五年傳云登戾之又引桓十一年傳云遷鄭焉而鄙畱又引隠二年傳放於此乎與石經同與何氏異蓋所據者嚴氏本也藝文志云公羊顏氏記十一篇後漢張伯饒又減定爲二十萬言顏氏說經以襄公廿一年之後孔子生訖卽爲所見之世又以爲十四日日食周王爲天囚之類倍經違戾皆何邵公所不取

康成六藝論云治公羊者胡母生董仲舒董仲舒弟子嬴公嬴公弟子眭孟眭孟弟子莊彭祖及顏安樂安樂弟子陰丰【儒林傳作冷丰】劉向【本傳不載】王彥【無攷】劉子政從顏公孫受公羊春秋本傳不載然封事多用公羊說

閔因敍云昔孔子受端門之命制春秋之義使子夏等十四人求周史記得百二十國寶書九月經立感精符考異郵說題辭具有其文沈文阿云嚴氏春秋引觀周篇云孔子將修春秋與左丘明乘如周觀書於周史歸而修春秋之經丘明爲之傳共爲表裏周禮小史掌邦國之志先鄭云春秋傳所謂周志國語所謂鄭書之屬外史掌四方之志後鄭云謂若魯之春秋晉之乘楚檮杌墨子明鬼篇有周春秋【韋昭注國語引之】燕春秋宋春秋齊春秋何氏莊七年注云古者謂史記爲春秋其言百二十國寶書者案唐虞萬國殷三千【見周書】周千七百有七十三春秋以下兼國多矣故魯大夫對孟孫曰禹合諸侯執玉帛者萬國今其存者無數十焉【公羊疏問曰今經止有五十餘國通戎夷宿潞之屬僅有六十】然當時外史之所掌尙有百二十國故墨子亦云吾見百國春秋是也

六藝論云春秋者國史所記人君動作之事左史所記爲春秋右史所記爲尙書是以玉藻云動則左史書之言則右史書之鄭注云其書春秋尙書具存者記文先言左史鄭注先言春秋明以左史爲春秋矣周書史記篇云維正月王在成周昧爽召三公左史戎夫乃取遂事之要戒俾戎夫言之汲郡古文亦云穆王廿四年命左史戎夫作記【古今人表云右史戎夫】然則左史所記爲尙書是以荀悅申鑑云古者天子諸侯有事必告於廟朝有二史左史記言右史書事事爲春秋言爲尙書【禮記正義引六藝論云右史記事左史記言】先儒皆據玉藻之文以春秋屬左史尙書屬右史熊安期禮記義疏云按周禮大史之職云大師抱天時與大師同車又襄廿五年傳曰大史書曰崔杼弒其君是大史記動作之事在君左廂記事則大史爲左史也案周禮內史掌王之八枋其職云凡命諸侯及孤卿大夫則防命之僖卄八年傳曰內史叔興父策命晉侯爲侯伯是皆言誥之事是內史所掌在君之右故爲右史是以酒誥云矧大史友內史友鄭注大史內史掌記言記行是內史記言大史記行也此論正法若其有闕則得交相攝代故洛誥史佚命周公伯禽服虔注文十五年傳云史佚周成王大史襄廿年鄭使大史命伯石爲卿皆大史主爵命以內史闕故也【以上皆熊說】蔡邕公羊石經隠十年下云此公子翚也云云又哀十有四年下云何以書記異也云云皆無經文案孔穎達詩正義云漢初爲傳訓者皆與經別行三傳之文不與經連故石經書公羊皆無經文是也

隠元年傳云防猶最也注云最之爲言聚若今聚民爲投最古最聚通見禮記古義

如勿與而已矣注云如卽不如齊人語也

惠公者何隠之考也注云生稱父死稱考入廟稱禰【疏云舊說云禰字示旁爾言𨿽可入廟是神示猶自最近於已故曰禰】郭景純注爾雅云禮記曰生曰父母死曰考妣【說文云妣歿母也】今世學者從之案尙書大傷厥考心事厥考厥長聰聴祖考之彛訓如喪考妣公羊傳曰惠公者何隠公之考也仲子者何桓之母也倉頡篇曰考妣延年明此死生之異稱矣【顧寧人云古人曰父曰考一也自檀弓定爲生曰父死曰考之稱而爲人子者當有所諱矣】

王者據土與諸侯分職俱南面而治有不純臣之義故異姓謂之伯舅叔舅同姓謂之伯父叔父許叔重五經異義云公羊說諸侯不純臣左氏說諸侯者天子蕃衛純臣謹案禮王者所不純臣者謂彼人爲臣皆非已徳所及易曰利建侯侯者王所親建純臣也之聞也【已下鄭駁】賓者敵主人之稱而禮諸侯見天子稱之曰賔不純臣諸侯之明文矣是鄭據周禮大行人以爲不純臣之證與何氏合【白虎通云王者不純臣諸侯何尊重之以其列土傳子孫世世稱君南面而治凡不臣異朝則迎之於著覲則待之於阼階升降自西階爲庭燎設九賓享禮而後歸是異於眾臣也】

二年傳始滅昉於此乎注云昉適也齊人語疏云胡母生齊人故知之若鄭譜云然則詩之道放於此乎之類棟案五年傳云始僣諸公昉於此乎蔡邕石經公羊昉作放鄭康成注考工記云旊讀如放於此乎之放是漢時公羊昉皆作放

三年傳云其稱尹氏何貶曷爲貶譏世卿世卿非禮也宣十年齊崔氏傳同五經異義卿得世云今春秋公羊谷梁說云卿大夫世位則權並一姓妨塞賢路事政犯君故經譏周尹氏齊崔氏是也而古春秋左氏說卿大夫皆得世祿不得世位父爲大夫死子得食其故采地而【讀爲如】有賢才則復升父故位故傳曰官有世功則有官族謹案易交位三爲三公二爲卿大夫曰食舊徳食舊徳謂食父故祿也尙書云古我先王曁乃祖乃父胥及佚勤予不敢動用非罰世選爾勞予不絕【今尙書作弇俗本作掩】爾善論語曰興滅國繼絕世國謂諸侯世謂卿大夫詩云凡周之士不顯亦世孟子曰文王之治岐也仕者世祿知周制世祿也從左氏義鄭氏亦云尙書世選爾勞詩刺幽王絕功臣之世然則興滅繼絕王者之常世卿之文其義何在【傳當云世祿禮也世卿非禮也三傳之說未甚抵牾詁訓者失之】

四年傳石碏立之蔡石經碏作踖案說文無碏字當從石經作踖潛夫論云石氏衛公族

五年傳登來之也注云登讀言得來得來之者齊人語也齊人名求得爲得來作登來者其言大而急由口授也案禮記大學云一人貪戾鄭注云戻之言利也春秋傳曰登戾之正義云以來爲戾與公羊本不同下傳云百金之魚公張之【注云百金猶百萬古者以金重一斤若今萬錢矣】則登戾之說信矣

百金之魚公張之注云百金猶百萬也古者以金重一斤若今萬錢矣食貨志云漢興更令民鑄莢錢黃金一斤如淳曰時以錢爲貨黃金一斤直萬錢食貨志又云米至石萬錢馬至匹百金薛瓚曰秦以一溢爲一金漢以一斤爲一金一斤爲萬錢則百金爲百萬錢矣何注與如薛二說皆合而司馬貞索隠取瓉注而非如說蓋未之攷也【顏遊秦漢書注云一金萬錢見平準書注戰國防云公孫閈使人操十金而往卜於市髙誘曰二十兩爲一金又云趙王封蘇秦爲武安君黃金萬溢髙誘曰萬溢萬金也二十兩爲一溢】

經初獻六羽注云羽者鴻也所以象文徳之風化疾也五經異義云公羊說樂萬舞以鴻羽取其勁輕一舉千里詩毛說萬以翟羽韓詩說以夷狄大鳥羽謹案詩云右手秉翟爾雅說翟鳥名雉屬也知翟羽舞也

經六年春鄭人來輸平傳云輸平者何輸平猶墮成也何言乎墮成敗其成也左傳作渝平云更成也服防曰公爲鄭所獲釋而不結平於是更爲約束以結之故曰渝平平猶成也成猶盟也桓元年傳云渝盟無享國秦晉爲盟成而不結宋及楚平傳載盟辭渝盟猶渝成也渝成猶渝平也公與鄭絕鄭來渝平隠不享國桓莊結成以隠爲辭則渝平不得爲成明矣秦誓文云【卽詛楚文】變輸盟刺廣雅曰輸更也渝與輸同【朱子云】輸亦訓墮故左氏謂之更成公羊謂之墮成其義一耳【孫復以輸平爲輸誠尢誤劉原父以更成爲非從公羊攺渝爲輸蓋未攷字義】

八年經公及莒人盟於包來釋文云包來左氏作浮來古浮包字同秦有儒生浮丘伯見漢書楚元王傳而鹽鐵論作包丘子蓋古音通也

十有一年傳何隠爾弒也蔡邕石經弒作試白虎通引春秋讖曰弒者試也欲言臣子殺其君父【殺音試釋文云弒從式殺從殳不同君父言弒積漸之名臣子云殺卑賤之意字多亂故時復音之】不敢卒候間司事可稍稍弒之荀卿子議兵曰傳曰威厲而不試刑措而不用鹽鐡論曰威厲而不殺殺音試古音同

桓三年齊侯衛侯胥命於蒲荀子大略篇曰春秋善胥命而詩非屢盟其心一也

四年有年朱新仲曰有年大有年桓宣時也有者不宜有二公行事不宜有此皆貶也春秋二百四十二年之間豈止此二三年丰熟哉以是知二公不宜有此也昭元年秦後子奔晉云云國無道而年谷和熟天贊之也與此意合

六年經蔡人殺陳陀傳云淫於蔡蔡人殺之注云蔡稱人者與使得討之猶律文立子姦母見乃得殺之也疏云猶言對子姦母也

八年注雲天子之牲角握諸侯角尺卿大夫索牛疏云皆指祭宗廟之牲也襄元年左氏傳云萊人賂夙沙衛以索馬牛杜氏云索簡擇好者周禮牛人祭祀共求牛求牛猶索牛也

十一年傳云古者鄭國處於畱先鄭伯有善於鄶公者通乎夫人以取其國而遷鄭焉而野畱案鄶公者鄶仲也夫人者叔妘也周語富辰曰鄶之亡也由叔妘注云鄶妘姓之國叔妘同姓之女爲鄶夫人鄭語史伯云子男之國虢鄶爲大虢叔恃勢鄶仲恃險君若以周難之故寄帑與賄焉無不克矣寄帑與賄故得通於夫人而取其國康成發墨守云鄭始封君曰桓公者周宣王之母弟國在宗周畿內今京兆鄭縣是也桓公生武公武公生莊公遷居東周畿內國在虢鄶之間今河南新鄭是也武公生莊公因其國焉畱乃在陳宋之東【左傳侵宋呂畱後漢彭城有畱縣張良所封】鄭受封至此適三世安得古者鄭國處於畱祭仲將往省畱之事乎愚案桓公寄帑與賄於虢鄶及十邑幽王之亂東京不守當有處畱之事其後滅虢鄶十邑而居新鄭則以畱爲邊鄙當在武公之時故云古者鄭國又云先鄭伯公羊之言正與外傳合鄭氏不攷而驟非之過矣

莊四年傳九世猶可以復讎乎𨿽百世可也五經異義曰公羊說復百世之讎古周禮說復讎可盡五世之內五世之外施之於已則無義施之於彼則無罪謹案魯桓公爲齊襄公所殺其子莊公與齊桓公防春秋不譏又定公是魯桓公九世孫孔子相定公與齊防於夾谷是不復百世之讎也從周禮說

七年傳不修春秋曰雨星不及地尺而復王伯厚云晉語司馬侯曰羊舌肸習於春秋楚語申叔時曰教之春秋皆在孔子前所謂乘檮杌也魯之春秋韓起所見所云不修春秋也

八年經甲午祠兵五經異義曰公羊說甲午祠兵師出曰祠兵入曰振旅祠者祠五兵矛防劍楯弓鼓及祠蚩尢之造兵者左氏說甲午治兵爲授兵於廟謹案三朝記曰蚩尢庶人之彊者何兵之能造之聞也【以下鄭駁】祠兵者公羊字之誤以治爲祠因而作說之於周司馬職曰仲夏教茇舎仲秋教治兵其下皆云如戰之陳仲冬教大閱修戰法虞人萊所田之野乃爲之如是治兵之屬皆習戰非授兵於廟又無祠五兵之禮【鄭以公羊祠當爲治故詩采芑箋引此傳直作治】

夏師及齊師圍成傳云成者盛也盛則曷爲謂之成諱滅同姓也案成本盛國成與盛通故釋名云成盛也穆天子傳云盛姬盛伯之子郭璞云盛國名文十二年盛伯來奔是盛國伯爵二傳皆作郕僖廿四年左氏傳云管蔡郕霍文之昭也是盛爲姬姓故穆天子傳雲天子賜盛伯爲上姬之長郕後爲魯邑昭七年左氏傳云晉人來治杞田季孫將以成與之說文云郕魯孟氏邑是郕與成一也故此傳云諱滅同姓郡國志云濟北成縣本國成舊屬泰山郡地理誌泰山有式縣式當作成

十年注云律一人有數罪以重者論之案昭卅一年傳與此同蓋漢律也史記李斯傳云具斯五刑漢書刑法志云漢興之初尙有夷三族之令令曰當三族者皆先黥劓斬左右趾笞殺之梟其首菹其骨肉於市其誹謗詈詛者又先斷舌故謂之具五刑彭越韓信之屬皆受此誅暴秦之爲禍也烈矣髙後元年乃除三族罪祅言令尙書甫刑傳子張曰堯舜之主二人刑而天下治何則教成而愛深也一夫而被此五刑子龍子曰未可謂能爲書康成注云二人俱罪呂侯之說刑也被此五刑兪犯數罪也孔氏曰不然也五刑有此教注云教然耳數罪猶以上一罪刑之此與漢律一人數罪以重者論之同義

十有二年傳閔公矜此婦人妬其言顧曰此虜也爾虜焉故【句】魯侯之美惡乎至董仲舒春秋繁露云此虜也爾虜焉知魯侯之美惡乎致萬怒摶閔公絕脰韓詩外傳引此云閔公矜此婦人妬其言顧曰爾虜焉知魯侯之美惡乎【何氏以爾虜焉故爲句注云女嘗執虜於魯侯故稱譽爾又云魯侯之美惡乎至注云惡乎至猶何所至意極迂回】

十有七年經鄭瞻自齊逃來傳云何以書書甚佞也曰佞人來矣佞人來矣案甚佞猶孔壬也爾疋釋言云孔甚也釋詁云壬佞也虞書云何畏乎巧言令色孔壬孔氏傳訓爲甚佞佞讀爲年【天王殺其弟年夫左傳作佞夫】故國語輿人誦曰佞之見佞果喪其田佞與田協故讀爲年年讀爲壬【說文�從邑年聲讀若寧又年以禾千聲千與年同音】田讀爲陳故甚佞謂之孔壬【後人疑孔壬之說遂以爲共工名其妄如此王逸天問注云康回共工名亦誤】齊田謂之齊陳旣同物又同音是之謂古訓【訓讀爲馴】

廿三年經公如齊觀社鄭氏六經奧論云公如齊觀社左氏曰非禮也公羊曰蓋以觀齊女也谷梁曰非常曰觀觀無事之辭也案墨子曰燕之祖齊之社稷宋之桑林男女之所聚而觀之也則觀社之義公羊爲長【以上皆鄭氏說】棟案左傳襄廿四年云齊社搜軍實使客觀之外傳云夫齊棄大公之法而觀民於社然則觀社非古也故左氏以爲非禮

廿四年傳戎將侵曹曹羈諫曰君請弗自敵也春秋繁露曰曹羈曰戎眾以無義君無自適君不聽果死戎冦棟案適讀爲敵古文也禮記雜記注云適讀爲匹敵之敵荀卿子雲天子四海之內無客禮告無適也注云適讀爲敵史記範睢傳攻適伐國田單傳適人開戶李斯傳羣臣百官皆畔不適徐廣皆音徵敵之敵董氏所據公羊依古本以適爲敵

卅年傳子司馬子曰蓋以操之爲已蹙矣注云操迫也已甚也蹙痛也迫殺之甚痛攷工記云凡察車之道不微至無以爲戚速也康成云齊人有名疾爲戚者春秋傳曰蓋以操之爲已蹙矣疏云鄭氏以蹙爲疾與何別非也古蹙戚同音詩小明云曷云其還政事愈蹙嵗聿云莫采蕭獲菽心之憂矣自貽伊戚是戚讀爲蹙公羊作蹙故訓爲痛戚有蹙音故訓爲疾

卅有一年經築臺於郎注云禮天子有靈臺以候天地諸侯有時臺以候四時五經異義云公羊說天子有三臺諸侯二天子有靈臺所以觀天文有時臺以觀四時施化有囿臺所以觀鳥獸魚鼈諸侯當有時臺囿臺諸侯卑不得觀天文無靈臺皆在國之東南二十五里東南少陽用事萬物著見用二十五里吉行五十里朝行暮反也

卅二年傳未逾年之君也有子則廟廟則書葬無子不廟不廟則不書葬五經異義云春秋公羊說云未逾年君有子則書葬立廟無子則不書葬恩無所錄也左氏說云臣之奉君悉心盡恩不得錄君父有子則爲立廟無子則廢也或議曰【缺文】案禮云臣不殤君子不殤父君無子而不爲立廟是背義棄禮罪之大者也之聞也【以下鄭駁】未逾年君者魯子般子惡是也皆不稱公書卒弗諡不成於君也廟者當序於昭穆不成於君則何廟之立凡無廟者爲壇祭之近漢諸幼小之帝尙皆不立廟而祭於陵云罪之重者此何故不罪殤者十九向下未逾年之君未必未冠引殤欲以何明也蔡邕云見孝殤孝衝孝質皇帝以幼弱在位未逾年不列於廟大尉司徒分視三陵皆宗廟典制也

閔元年傳注云律親親得相首匿漢書地節四年詔曰父子之親夫婦之道天性也𨿽有患禍猶防死而存之誠愛結於心仁厚之至也豈能違之哉自今子首匿父母妻匿夫孫匿大父母皆勿坐其父母匿子夫匿妻大父母匿孫罪殊死皆上請廷尉以聞

僖四年傳古者周公東徵則西國怨西徵則東國怨注云此道黜陟之時也詩云周公東徵四國是皇白虎通云傳曰周公入爲三公出爲二伯中分天下出黜陟詩曰周公東徵四國是皇言東徵述職周公黜陟而天下皆正也經典無西徵之文荀卿子王制篇曰周【原本作用誤】公南徵而北國怨曰何獨不來也東徵而西國怨曰何獨後我也呂氏春秋古樂篇云成王立殷民反王命周公踐伐之商人服象爲虐於東夷周公遂以師逐之至於江南乃爲三象以嘉其徳此南徵之文也

十年傳踴爲文公諱也注云踴豫也齊人語若關西言渾矣

十有四年傳曷爲城杞滅也孰滅之蓋徐莒脇之注云言脇者杞王者之後尢微是見恐曷而亡【曷火葛反】案恐曷卽漢律恐猲也陳羣新律序曰盜律有恐猲漢書王子侯表曰葛魁侯戚坐防家吏恐猲受賕棄市平城侯禮坐恐猲取雞免承鄕侯徳天坐恐猲國人受財臧五百以上免籍陽侯顯坐恐猲國民取財物免師古曰猲者謂以威力脇人也音呼葛反【戰國防云恫疑虛猲髙誘云猲喘息懼貌】

十有六年傳霣石記聞聞其磌然視之則石察之則五楊士勲云磌字說文玉篇字林等無其字學士多讀爲砰【公羊釋文云本或作砰八耕反】據公羊古本並爲磌字張揖讀爲磌是石聲之類不知出何書也

十有九年傳蓋叩其鼻以血社也棟案血當爲衈壞字也谷梁作衈社山海經云祈防用魚郭璞云以血塗祭爲防也公羊傳云蓋叩其鼻以防社音釣餌之餌禮說曰以牲告神欲神聴之曰防蓋兼取膟膋故耳從血用祈神聴故防從申

卅有三年傳宰上之木拱矣注云宰冢也列子孔子曰望其壙宰如也墳如也鬲如也注云宰冢也【谷梁云子之冢木已拱矣】

九經古義卷十三﹤經部﹐五經總義類﹐九經古義﹥

欽定四庫全書

九經古義卷十四

長洲惠棟撰公羊古義

文二年傳虞主用桑注云期年練祭埋虞主於兩階之間易用栗也五經異義云戴禮及公羊說虞主埋於壁兩楹之間一說埋之於廟北牖下左氏說虞主聽蔵無明文鄭駁之云案士喪禮重與柩相隨之禮柩將出則重倚於道左柩將入於廟則重止於門西虞主與神相隨之禮亦當然練時旣特作栗主則入廟之時祝奉虞主於道左練祭訖乃出就虞主而埋之如旣虞埋重於道左

注虞祭天子九諸侯七卿大夫五士三疏云自諸侯七以下雜記文其天子九虞者何氏差之耳異義左氏說亦有成文案五經異義云公羊說虞而作主古春秋左氏說旣葬反虞天子九虞九虞者以桑主九虞十六日也諸侯七虞十一日也大夫五虞八日也士三虞四日也旣虞然後祔死者於先死者祔而作主謂桑主也期年然後作栗主謹案左氏說與禮同

練主用栗注云夏后氏以松殷人以柏周人以栗案古文論語云哀公問主於宰我康成注云田主謂社春秋正義云案古論語及孔鄭皆以爲社主張包周等並爲廟主五經異義云今春秋公羊說祭有主者孝子之主系心夏后氏以松殷人以柏周人以栗周禮說虞主用桑練主以栗無夏后氏以松爲主之事謹案從周禮說論語所云謂社主也是許氏亦據古文以主爲社主何晏集解本直作社字後人承其誤遂以爲古文作問社今文作問主【公羊疏亦云】其說非也

十有二年傳何賢乎繆公以爲能變也荀子大略篇曰易曰復自道何其咎春秋賢繆公以爲能變也

惟諓諓善竫言【說文引書雲箋戔巧言李尋傳云昔秦穆說諓諓之言任仡仡之勇王逸楚辭章句引書云諓諓靖言靖與竫同】俾君子易怠【尙書怠作辭籀文辭從臺史記三王世家齊王防云俾君子怠與公羊傳合】而況乎我多有之【尙書況作皇依字當作兄兄滋也無逸云無皇曰又云則皇自敬徳漢石經無佚皆作兄詩桑柔云倉兄塡兮義作況】惟一介斷斷焉【焉與夷同見周禮行夫注夷聲近漪故尙書作漪】無他技【技與伎同尙書或作技】其心休休能有容【尙書云如有容古如字作而而讀爲能能讀曰如詩民勞云柔逺能邇箋云能猶侞也侞當作如如其意也】此述秦誓之詞而字多異然反覆案之與尙書無大抵牾蓋古今文之殊爾

十有三年經世室屋壞傳云世室者何魯公之廟也周公稱大廟魯公稱世室羣公稱宮二傳作大室賈逵服防等皆以爲大廟之上屋禮說曰淸廟之制如明堂明堂五室故淸廟五寢中央曰太室亦曰太寢太室屋壞者室上重屋明堂位所謂復廟重檐天子之廟室洛誥王入太室祼是也孔穎達曰左傳不辧此是何公之廟而經謂之太室則此室之最大者故知是周公之廟非魯公也明堂位曰魯公之廟文世室也武公之廟武世室也世室非一君不宜専屬伯禽棟案公羊皆以世爲太如衛大叔儀爲世叔齊宋樂大心爲樂世心又推而廣之如鄭大夫子太叔論語作世叔天子之子稱太子春秋傳云防世子於首止諸侯之子稱世子而晉有太子申生鄭有太子華春秋經齊世子光左傳云太子光明古世與太同義是世室猶太室也【樊毅復華下民租田口箄碑云魯不修太室春秋作譏又樊毅修華嶽碑云世室不修春秋作譏二碑同時所立或作世知字本通也】

往黨衛侯防公於沓至得與晉侯盟反黨鄭伯防公於斐注云黨所也所猶是齊人語也棟案荀卿子云怪星之黨見黨見猶所見也【楊倞訓黨爲頻無攷】何氏說是

十有四年傳納者何入辭也莊元年傳云錫者何賜也棟案納當作內古文賜作錫入作內

宋子哀者何無聞焉爾棟案公羊主內娶之說故以子哀書字爲無聞

十有五年經齊人歸公孫敖之喪傳云脇物而歸之筍將而來也注云筍者竹箯一名編輿【說文箯竹輿也】齊魯以北名之曰筍將送也取其屍置編輿中傳送而來也脇魯令受之史記張陳列傳云上使泄公持節問貫髙箯輿前徐廣曰箯音鞭服防曰箯音編編竹木如今峻可以糞除也韋昭音如頻反云輿如今輿牀人輿以行郭璞三倉解詁云箯轝土器音步典反案服氏云箯如今峻峻卽筍也同物同音小顏云形如今之食輿師古唐人豈識漢時箯輿諸說惟服子愼與何邵公合蓋目擊之與耳食異也

入郛不書此何以書動我也其實我動焉爾注云動懼我也案動爲拜非懼也

十有六年傳大夫弒君稱名氏賤者窮諸人大夫相殺稱人賤者窮諸盜注云降大夫使稱人降士使稱盜者所以別死刑有輕重也無尊上非聖人不孝者斬首梟之無營上犯軍法者斬要殺人者刎頭棟案無尊上漢律所云罔上不道也非聖人漢律所云非聖無法也不孝者商書曰刑三百莫大於不孝【見呂覽】孝經云五刑之屬三千罪莫大於不孝風俗通曰賊之大者有惡逆焉決斷不違時凡赦不免又有不孝之罪並編十惡之條斬首梟之者梟當作臬玉篇云賈侍中云臬謂斷首倒懸也野王謂懸首於木竿頭以肆大辠秦刑也云無營上犯軍法者陳羣新律序云廏律有乏軍之典及舊典有奉詔不謹不承用詔書漢氏施行有小愆之反不如令輒劾以不承用詔書乏軍要斬胡建案軍法曰正亡屬將軍將軍有罪防聞二千石以下行法焉云殺人者刎頭髙祖約法三章所云殺人者刑也何氏所據皆本漢律漢律已亡舉其大略如此耳

宣元年傳古者大夫已去三年待放君放之非也大夫待放正也白虎通云諸侯諍不從得去去曰某質性頑鈍言愚不任用請退避賢如是之是待以禮臣待放君待之以禮曰予孰思夫子言未得其道今子不且畱聖王之制無塞賢之路夫子欲何之則遣大夫送至於郊所謂君放之非也大夫待放正也

齊人取濟西田傳云爲弒子赤之賂也注云子赤齊外孫宣公篡弒之恐爲齊所誅爲是賂之故諱使若齊自取之者亦因惡齊取篡者賂當坐取邑未之齊坐者由【由與猶同】律行言許受賂也案漢律有受賕之條又有聽請之條魯賂齊不當坐取邑且未之齊而坐者由齊聽請故也漢律行言許受賂亦得坐受賕之條故舉以況之

五年經齊髙固及子叔姬來傳云子公羊子曰其諸爲其雙雙而俱至者與疏云舊說云雙雙之鳥一身二首尾有雌雄隨便而偶常不離散案大荒南經雲南海之外赤水之西流沙之東有獸左右有首名曰防踢有三靑獸相並名曰雙雙郭璞曰言體合爲一也公羊傳所云雙雙而俱至者蓋謂此也

八年經夫人熊氏薨九年春王正月公如齊注雲月者善宣公事齊合古禮五經異義曰春秋公羊說妾子爲諸侯不敢以妾母之喪廢事天子大國出朝防禮也魯宣公如齊有妾母之喪經書善之左氏說云妾子爲君當尊其母有三年之喪而出朝防非禮也故譏魯宣公案禮妾母無服貴妾子不立而他妾之立者也不敢以卑廢事尊者禮也卽妾子爲君義如左氏之聞也【以下鄭駁】喪服緦麻庶子爲後其爲母此義自天子下至庶人同不三年魯宣公所以得尊其妾母敬嬴爲夫人者以夫人姜氏已歸齊不反故也因是言妾子立母卒得爲之三年於禮爲通乎其服之間其出朝防無王事與鄭伯伐許何異

十有六年經成周宣榭災釋文云左氏作宣榭火棟案左氏古文榭本作射惇銘曰王格於宣射是也劉逵引國語云射不過講軍實今本作榭說文無榭字經傳通作謝荀卿子曰臺謝甚髙泰誓云惟宮室臺榭釋文云本又作謝吳射慈亦作謝慈是射與謝通【摯虞三輔決錄注云漢末大鴻臚射咸本姓謝名服天子以爲將軍出徵姓謝名服不祥攺之爲射氏名咸載見廣韻此由晉時不識古文曲爲之說陳壽撰三國誌以是儀爲氏儀孔融所攺亦此類也】

成二年齊侯使國佐如師傳云君不使乎大夫此其行使乎大夫何佚獲也注云佚獲者已獲而逃亡也釋文云佚一本作失案古佚字皆作失詳見尙書攷佚又與逸同尙書無逸漢石經作佚春秋經曰肆大眚谷梁云肆失也失猶佚也佚與逸同謂逸囚

使耕者東畆是則土齊也注云以齊爲土地案土讀曰杜古杜字皆作土周禮大司馬法曰犯令陵政則杜之注云王霸記曰杜之者杜塞使不得與鄰國交通詳具禮說

四年經鄭伯臤卒疏云左氏作堅字谷梁作賢字【今谷梁仍作堅】今定本亦作堅字公羊釋文云臤本或作堅棟案公羊作臤谷梁作賢本一字也說文云臤古文以爲賢字漢潘幹校官碑云親臤寶�國三老袁良碑云優臤之寵今文大誓云優賢揚歷【見三國誌注】是優臤卽優賢也玉篇又引作防防與堅同臤亦爲古堅字堅又與賢通東觀漢記云【後漢紀注】陰城公主名賢得續漢書天文志作堅得疑古堅字賢字皆省作臤公羊從古文作臤谷梁以爲賢左氏以爲堅師讀各異故也【廣韻引孝經說云臣者堅也】

十有一年經晉侯使郤州來聘世本曰郤豹生義義生步揚步揚生州州卽犨也與公羊合左氏傳魏武子世本亦作州司馬貞云州犨聲相近字異耳

十有七年傳郊用正月上辛五經異義曰春秋公羊說禮郊及日皆不卜常以正月上辛也魯於天子並事變禮今成王命魯使卜從郊不從卽以下天子也魯以上辛郊不敢與天子同也【禦覽】

十有八年經晉侯使士彭來乞師釋文云二傳作士魴古彭旁通用旁與魴同音故亦作彭聲之誤也【襄十二年疏云攷諸正本皆作士魴字若作士彭者誤矣】

襄二年經鄭伯睔釋文云睔古囷反古今人表鄭成公綸師古曰綸音工頑反左傳作睔案古今人表又有泠淪氏服防曰淪音鰥鰥與昆同音古昆字作�故毛詩敝笱云其魚魴鰥鄭箋云鰥魚子也魯語云魚禁鯤鮞爾疋云鯤魚子孔穎達云鯤鰥字異蓋古字通用是鰥本音古魂反故泠淪綸巾諸字皆讀爲鰥師古以鰥有闗音遂釋綸爲工頑反非也【今人讀綸巾爲闗音自謂合古失之甚者】

七年傳鄭伯將防諸侯於鄬說文引作防云鄭地阪鄭伯髠原何以名傷而反未至乎舎而卒也注云云爾者古者保辜諸侯卒名故於如防名之明如防時爲大夫所傷以傷辜死也君親無將見辜者辜內當以弒君論之辜外當以傷君論之疏云其弒君論之者其身梟首其家執之其傷君論之其身斬首而已罪不累家漢律有其事然則古者保辜者亦依漢律律文多依古事疏知然者史遊急就章曰疻痏保辜諕呼號師古曰保辜者各隨其狀輕重令毆者以日數保之限內致則坐重辜也漢書功臣表云昌武侯單徳元朔三年坐傷人二旬內死棄市然則保辜以二旬爲限歟以平人言之限內當以殺人論之漢律所云殺人者刑是也限外當以傷人論之漢律所云傷人抵罪是也服防曰抵罪者隨輕重制法李奇曰傷人有曲直罪名不可豫定故漢律又云【見薛宣傳】鬭以刃傷人完爲城旦其賊加罪一等與謀者同罪是輕重制刑之義也

十年經遂滅偪陽疏云左氏經作偪字音夫目反【詩小雅采菽云邪幅在下毛傳幅卽偪也所以自偪束也】一音逼近之逼釋文云偪音福棟案古今人表作福陽知古音福從彼力反者非也【谷梁漢書地裏志及續漢志皆作偪陽棟案古福字亦讀作副豫州從事尹宙碑云位不福徳是也傅本古敷字今亦讀作副】

十有一年經同盟於京城北疏雲谷梁與此同左氏經作亳城北服氏之經亦作京城北乃與此傳同棟案京鄭地在滎陽隠元年傳謂之京城大叔是也亳城無攷此傳寫之譌當從公谷是正

十有七年經邾婁子瞷卒釋文云瞷左氏作牼案攷工梓人云數目顧脰注云故書顅或作牼鄭司農云牼讀爲鬝頭無發之鬝是牼有瞷音故或作瞷劉昌宗周禮音云牼音若顏反今左傳音若耕反非也【瞷音閒或下姧反】

廿年經陳侯之弟光出奔楚釋文云弟光左氏傳作弟黃案說文苂古文光�古文黃字相似【白虎通云璜之爲言光也風俗通云黃光也】

廿有三年經邾婁鼻我來奔釋文云二傳作畀我古鼻畀同音

廿有五年經吳子謁伐楚門於巢卒注云書伐者明持兵入門乃得殺之

卅年經天王殺其弟年夫釋文云年音佞又如字二傳作佞夫棟案古佞讀爲壬故晉語輿人誦云倭之見佞果喪其田佞與田協是讀爲年殊不知年讀爲寧田讀爲陳故詩信南山云畀我屍賓壽考萬年然公羊不作壬而作年何也詩甫田云倬彼甫田嵗取十千我取其陳食我農人自古有年是陳讀爲田年讀如字

昭十有一年經盟於侵羊疏雲谷梁傳作侵祥字服氏注引者直作詳無侵字皆是所見異也棟案古祥字皆作詳易履上九視履考祥釋文云本又作詳尙書君奭云其終出於不祥蔡邕石經云其道出於不詳呂刑告爾祥刑後漢劉愷傳引作詳刑鄭氏周禮注亦云度作詳刑以詰四方皆古祥字故左傳祲祥服防引公羊作詳今公羊作侵羊者春秋繁露云羊之爲言猶祥與鄭眾百官六禮辭亦云羊者祥也疑古祥字詳字皆省作羊【詳善也鄭注車人亦云羊善也祥亦訓善見說文】

屈銀釋文云二傳作厥憗案左傳厥憗徐仙民音五巾反說文猌讀若銀又云憖從心猌聲公羊本口授故以厥爲屈【公羊厥字皆作屈】憖爲銀字異而音同凡公羊異字若此者多餘每校三傳而得古音習鄭學而識古文後之學者忽而不察妄有論辧竊所未諭

廿有三年經尹氏立王子朝注云尹氏貶王子朝不貶者年未滿十嵗未知欲富貴不當坐明罪在尹氏棟案漢律年未滿八嵗非手殺人他皆不坐罪尹氏者漢律所謂率也【何氏注王子朝奔楚下云明本在尹氏當先誅渠率後治其黨】張斐律表曰制眾建計謂之率漢書萬石君傳上報石慶曰孤兒幼年未滿十嵗無罪而坐率服防曰率坐刑法也如淳曰率家長也【鹽鐡論云春秋刺譏不及庶人責其率也】

廿有五年傳以人爲菑注云菑周埓垣也所以分別內外衛威儀今大學辟雍作側字

卅有一年傳珍怪之食荀子正論篇曰食飲則重大牢而備珍怪期臭味楊倞注珍怪奇異之食

定四年經公及諸侯盟於浩油釋文云二傳作臯鼬古讀臯爲浩鼬爲油【鹽鐡論又作誥鼬爾疋釋訓云臯臯琄琄刺素食也樊光本浩浩琄琄】

注禮天子雕弓諸侯彤弓大夫嬰弓士盧弓疏云古禮無文案荀卿子大略曰天子雕弓諸侯彤弓大夫黒弓禮也嬰弓無攷釋文云見司馬法盧弓卽黒弓春秋傳謂之玈弓詩行葦云惇弓旣堅惇音雕毛傳雲天子惇弓蓋本荀卿子正義引何休注以爲事不經見未之攷也【經典序錄云孫卿子傳魯人大毛公卽毛亨也今毛傳多用荀卿說】

六年傳此仲孫何忌也曷爲謂之仲孫忌譏二名二名非禮也五經異義云公羊說譏二名謂二字作名若魏曼多也左氏說二名者楚公子棄疾殺其君卽位之後攺爲熊居是爲二名謹案文武賢臣有散宜生蘇忿生則公羊之說非也從左氏義

八年注定公從季孫假馬孔子曰君之於臣有取無假而君臣之義立棟案此事並見說苑家語及韓詩外傳續漢書律曆志云昔仲尼順假馬之名以崇君之義近人不攷以論語有馬者借人乘當之誤之甚者

哀六年經齊陳乞弒其君舎釋文云舎二傳作荼音舒熊朋來云詩云爾之安行亦不遑舎與車盱協知舎讀作舒棟案史記律書云舎者日月所舎舎者舒气也是舎有舒義故有舒音

十有四年經西狩獲麟案孔舒元公羊傳本云十有四年春西狩獲麟何以書記異也今麟非常之獸其爲非常之獸柰何有王者則至無王者則不至然則孰爲而至爲孔子之作春秋孔穎達曰何休注公羊無作春秋之事案孔氏本是有成文棟案蔡邕石經云何以書記異也何異云云與今本合

傳有麏而角者唐石經麏作麕郭璞引此傳與石經同蔡邕石經作麕

祖之所逮聞也漢石經逮作遝說文遝防也玉篇防遝行相及從辵眔聲又目部眔目相及從目從逮省方言云迨遝及東齊曰迨關之東西曰遝或曰及

九經古義卷十四

欽定四庫全書

九經古義卷十五

長洲惠棟撰

谷梁古義

孝經說云孔子曰吾志在春秋行在孝經以春秋屬商孝經屬參故應劭風俗通言谷梁爲子夏門人楊士勛謂受經於子夏餘案桓譚新論云左氏傳世遭戰國寢蔵後百餘年魯谷梁赤爲春秋殘略多所違失然則谷梁子非親受經於子夏矣古人親受業者稱弟子轉相授者稱門人則谷梁子於子夏猶孟子之於子思故魏麋信注谷梁以爲與秦孝公同時也楊士勛言谷梁爲經作傳傳孫卿卿傳魯人申公申公傳博士江翁案孫卿齊湣襄時人當秦之惠王則在其後又卿著書言天子廟數【僖十五年傳天子七廟云云是以貴始徳之本也荀卿禮論同】及賻賵襚含之義【隠元年車馬曰賵云云在大略篇】述春秋善胥命而言盟詛不及三王【隠八年傳亦在大略篇末】諸侯相見仁者居守【二年傳知者慮義者行仁者守】又以大上爲天子【隠二年傳大上故不名今在君子篇】皆本谷梁之說其言傳孫卿信矣又隠元年傳云成人之美不成人之惡僖廿二年傳云過而不攺是謂之過廿三年傳云以不教民戰則是棄其師今皆在論語中鄭論語序云仲弓子夏等所撰論語讖亦言子夏等七十二人共撰仲尼微言其諸聖人之徒私淑諸人者乎又傳中所載與儀禮禮記諸經合者不可悉舉故鄭康成六藝論雲谷梁善於經

經典序錄雲谷梁有段肅注十二卷不詳何人隋經籍志云春秋谷梁傳十四卷段肅注疑漢人棟案後漢班固傳固奏記東平王云農功曹吏殷肅逹學洽聞才能絕倫誦詩三百奉使専對章懷注云固集殷作段然則殷肅卽段肅也劉氏史通言肅與京兆祭酒晉馮【馮亦見奏記】嘗撰史記以續史遷之書

隠元年傳春秋貴義而不貴惠信道而不信邪注信申字古今所共用韋昭國語注云信古伸字士相見禮注云古文伸作信【康成儒行注云信讀如屈伸之伸假借字也信或爲身】

三年經日有食之傳云其日有食之何也吐者外壤食者內壤闕然不見其壤有食之者也注云凡所吐出者其壤在外其所吞咽者壤入於內疏云壤字爲谷梁音者皆爲傷徐邈亦作傷麋信云齊魯之間謂鑿地出土鼠作宂出土皆曰壤或當字從壤蓋如麋信之言【九章箄術穿地四爲壤五爲堅五壤爲息土尙書正義】

有內辭也或外辭也或與有同義故以內外別之四年衛祝吁釋文云左氏公羊及詩作州吁案州有祝音故或作祝聲之誤也

五年傳尸子曰舞夏自天子至諸侯皆用八佾初獻六羽始厲樂矣釋詁云厲作也郭氏引此傳以証之方言曰厲卬爲也甌越曰卬吳曰厲郭氏云作亦爲也【僖廿年新作南門傳云作爲也】

八年經鄭伯使宛來歸邴釋文云左氏作祊穆天子傳云戊戌天子北入於邴郭璞曰邴鄭邑左傳作祊古方丙同字

注周有千八百諸侯盡京師之地不足以容不合事理疏云見孝經說棟案範注諸侯有大功盛徳於王室已下皆采許叔重五經異義之文疏言見孝經說非也

九年經天王使南季來聘傳雲南氏姓也【顧炎武雲南非姓姓字衍文】季字也白虎通引詩傳文王十子末雲南季載南采也猶祭伯毛伯之謂左傳作聃季史記作冉季冉與南同昔故亦作南【周公爲大宰康叔爲司冦聃季爲司空周康聃皆畿內地荀子云周公歸周注云畿內之國亦名周周公黒肩其後也康叔後封於衛聃季未攺封世爲卿士也司馬遷云冉季載其後世無所見未之攷耳】

桓二年傳何以知其先殺孔父也曰子旣死父不忍稱其名臣旣死君不忍稱其名以是知君之累之也孔氏父字也五經異義云公羊說臣子先死君父猶名之【何休注桓二年傳云禮臣死君字之與此異】孔子曰鯉也死是已死稱名左氏說旣沒稱字而不名【杜預以爲孔父稱名與賈逵異】桓二年宋督弒其君與夷及其大夫孔父先君死故稱其字谷梁同左氏說謹案論語稱鯉也死實未死假言死從左氏谷梁說之聞也【以下鄭駁】論語云鯉也死有棺而無槨是實死未葬前也設言死凡人於恩猶不然況聖賢乎

桓四年傳春曰田夏曰苗秋曰搜冬曰狩何休廢疾曰運斗樞曰夏不田谷梁有夏田於義爲短鄭君釋之云四時皆田夏殷之禮詩云之子於苗選徒囂囂夏田明矣孔子𨿽有聖徳不敢顯然攺先王之法以教授於世若其有所欲攺其陰書於緯蔵之以傳後王谷梁四時田者近孔子故也公羊正當六國之亡讖緯見讀而傳爲三時田【公羊桓四年傳無夏田之語】作傳有先後𨿽異不足以斷谷梁也【王制正義】

莊元年夫人孫於齊傳云孫之爲言猶孫也注云孫孫遁而去非也公羊傳云孫者何孫猶孫也何休曰孫猶遁也棟案遁讀爲循釋文音徒困反非也今文尙書云五品不訓【後漢書】訓讀爲馴【周禮注】書亦或作馴【史記】馴與循同音循猶巡也巡猶遁也古逡巡字皆作逡遁【見儀禮注】又作逡循【顧炎武論之詳矣】是循與遁同又與孫通古文尙書云五品不遜說文引作愻愻猶孫也古遜字皆作孫與遁巡訓馴循皆同音【劉向說苑曰大學之教也時禁於未發之曰預因其可之曰時相觀於善之曰磨學不陵節而施之曰馴今學記馴作遜】

七年經辛夘昔傳日入至於星出謂之昔王逸云昔夜也詩云樂酒今昔今詩作夕崔譔莊子注曰昔夕也天官昔人注云昔之言夕也管子小匡云旦昔從事旦昔猶旦夕也昔亦訓夜者列子曰尹氏有老役夫昔昔夢爲國君張湛云昔昔夜夜也

十七年鄭詹自齊逃來傳云逃義曰逃義謂君臣之義仲尼曰天下有大戒二其一命也其一義也子之愛親命也不可解於心臣之事君義無適而非君也無所逃於天地之間是之謂大戒楚箴尹克黃亦言君天也天可逃乎是逃義也

廿有二年肆大傳云肆失也失古佚字佚與逸同謂逸囚也

廿有四年傳禮天子之桷斲之礱之加密石焉諸侯之桷斲之礱之大夫斲之士斲本晉語張老雲天子之室斲其椽而礱之加密石焉注云密密理也石謂砥也先粗礱之加以密砥諸侯礱之注云無密石也大夫斲之注云不礱也士首注云斲其首也尙書大傳曰天子之堂其桷天子斲其材而礱之加密石焉大夫達稜士首本庶人到加鄭氏注云礱礪之也密石砥之也稜菱也何休公羊注云禮天子斲而礱之加密石焉諸侯斲而礱之不加密石大夫斲之士首本

卅年傳燕周之分子也分子猶別子禮記大傳云別子爲祖注云別子謂公子然則王所生者爲王子謂之別者別於世子也燕世家云召公奭與周同姓譙周曰周之支族孔穎達以爲譙周考校古史不能知其所出皇甫謐以爲文王庶子白虎通云召公文王子王充曰召公周公之兄谷梁以爲分子者蓋長庶歟

閔元年經盟於洛姑釋文云一本作路姑案路洛同音漢書揚雄校獵賦曰爾乃虎路三嵏以爲司馬晉灼曰路音洛

僖三年公子季友如齊蒞盟傳云蒞者位也鄭氏易需彖云位乎天位上位字讀爲涖涖與蒞同

廿有八年經公朝於王所傳云朝不言所言所者非其所也案攷工記載祭侯之辭曰惟若寧侯毋或若女不寧侯不屬於王所故抗而射女鄭氏注云屬猶朝防也故白虎通引禮射祝曰嗟爾不寧侯爾不朝於王所以故天下失業亢而射爾然則王所者猶漢時所謂行在所也天子所在曰王所吉日雲天子之所此臨天下之言也諸侯所在曰公所【鄭詩獻於公所齊侯鎛鐘云有共於公所】此臨一國之言也下經雲天王守於河陽壬申公朝於王所傳云朝於廟禮也於外非禮也棟謂天子巡守有朝諸侯之禮故尙書云五載一巡守羣後四朝馬融王肅皆云四面朝於方嶽之下王巡守而朝之正也召王非正也故仲尼書雲天王守於河陽所以正君臣之禮

宣八年葬我小君頃熊疏云案文十八年注云宣母敬嬴此云頃熊者一人有兩號故也棟謂頃聲近敬熊聲同嬴二傳由口授故字異而音同而云一人有兩號非也

成元年傳古者有四民有士民有商民有農民有工民棟案古者四民商農工賈士民始於齊之管子管子制國始有士鄕故地理誌云齊地臨淄其中具五民服防云士農工商賈也禮說論之詳矣

襄十年傳古者天子六師公羊隠五年傳注云禮天子六師方伯二師諸侯一師昭五年傳舎中軍者何復古也魯於春秋不得爲方伯以二軍爲復古則諸侯一軍之說非矣三略曰聖王禦世觀盛衰度得失而爲之制故諸侯二師方伯三師天子六師諸侯二師故舎中軍爲復古古者一二皆積畫傳寫之誤也六師卽六軍也大雅棫朴云周王於邁六師及之毛傳雲天子六軍鄭志趙問此詩引常武詩云整我六師不稱六軍而稱六師不達其意答曰師者眾之通名故人多雲焉欲著其大數則乃稱軍耳林孝存引詩六師之文以難周禮鄭答之云軍者兵之大名軍禮重言軍爲其大悉故春秋之兵𨿽有累萬之眾皆稱師詩云六師卽六軍也

昭十九年傳許世子不知嘗藥累及許君也注云許君不授子以師傅使不識嘗藥之義故累及之公羊傳云進藥而藥殺則曷爲加殺焉爾譏子道之不盡也棟案墨子非攻篇云今有醫於此和合其祝藥於天下之有病者而藥之萬人食此若醫四五人得利焉猶謂之非行藥也故孝子不以食其親忠臣不以食其君夫就師學問無方心志不通𨿽有愛父之心而適以賊之墨氏此論可謂知言

昭廿有五年宋公佐卒於曲棘傳云邡公也注云邡當爲訪訪謀也謀納公

九經古義卷十五

欽定四庫全書

九經古義卷十六

長洲惠棟撰論語古義

有酒食先生饌鄭氏論語饌作餕云食餘曰餕案儀禮注云古文籑皆作餕說文曰籑具食也或作饌從巽則餕爲古文饌也【漢書皆以籑爲饌】

子曰書云孝乎惟孝友於兄弟釋文作孝於云一本作孝乎唐石經同案蔡邕石經亦作於故包咸注云孝於惟孝美大孝之辭後世儒者據晉世所出君陳篇攺孝於爲乎以惟孝屬下句以今攷之若非漢石經及包氏注亦安從而是正耶【華嶠後漢書劉平江革傳序云此殆所謂孝乎惟孝友於兄弟施於有政是亦爲政也則知晉以前無以孝乎爲絕句者但於誤爲乎其來已久】

季氏旅於泰山班固述贊曰大夫臚岱侯伯僣畤鄭氏曰臚岱季氏旅於大山是也小顏曰旅陳也臚亦陳也臚旅聲相近其義一耳禹貢曰蔡防旅平傳云祭山曰旅韋昭音盧【盧籀文臚】士冠禮注曰古文旅作臚【周禮司儀旅擯先鄭曰旅讀爲旅於泰山之旅後鄭云旅讀爲鴻臚之臚臚陳之也周書諡法曰惟三月旣生魄周公旦太師望相嗣王發旣賦憲受臚於牧之野臚卽旅也】

鬱鬱乎文哉汗簡云古論語郁作戫漢石經仍作郁哀公問社於宰我鄭本社作主云田主謂社案三王世家載春秋大傳曰天子之國有泰社將封者各取其物色裹以白茅封以爲社此之謂主土主土者立社而奉之也公羊傳云虞主用桑練主用栗用栗者蔵主也何休云夏后氏以松殷人以柏周人以栗松猶容也想見其容貌而事之主人正之意也柏猶迫也親而不逺主地正之意也栗者猶戰栗謹敬貌主天正之意也疏云夏后氏以下出論語而鄭氏注云謂社主正以古文論語哀公問社於宰我故也今文論語無社字是以何氏以爲廟主耳

管仲之器小哉管子中匡篇施伯謂魯侯曰管仲者天下之賢人也大器也蓋當時有以管仲爲大器者故夫子辧之

裏仁爲美擇不處仁王伯厚曰張衡思賦引論語雲裏仁爲美宅不處仁裏宅皆居也蓋古文云然今以宅爲擇而謂裏爲所居乃鄭氏訓解而何晏從之當以古文爲正棟案釋名曰宅擇也擇吉處而營之是擇有宅義或古文作宅訓爲擇亦通孟子亦作擇趙岐曰簡擇不處仁爲不智

無適也無莫也鄭本適作敵莫音慕無所貪慕也棟案古敵字皆作適禮記雜記曰赴於適者鄭注云適讀爲匹敵之敵史記範睢傳攻適伐國田單傳適人開戶李斯傳羣臣百官皆畔不適徐廣皆音徵敵之敵荀卿子君子篇雲天子四海之內無客禮告無適也注云適讀爲敵【白虎通云君所以不爲臣隠何以爲君之於臣無適無莫義之與比賞一善而眾臣勸罰一惡而眾臣懼若爲畢隠爲不可殆也】

瑚璉也棟案二字從玉旁俗所作也當爲胡連春秋傳曰胡簋之事明堂位曰夏后氏之四連皆不從玉旁孔廟禮器碑又作胡輦古連輦字通易蹇之六四曰往蹇來連虞翻曰連輦也周禮鄕師輂輦注云故書輦作連先鄭云連讀爲輦巾車職云輦車組挽陸氏云輦本又作連音輦管子海王曰行服連軺輂漢書蓮勺縣如淳音輦酌則知連與輦音義皆同也【莊子連字皆音輦說文胡連字又作槤徐云俗作璉】

吾與女弗如也論衡引云吾與女俱不如也陳耀文曰鄭別傳從馬融學季長謂盧子幹曰吾與女皆不如也曹操祭橋云仲尼稱不如顏淵李賢注引論語吾與女俱不如也

崔子鄭氏注云魯讀崔爲髙今從古王充論衡曰仕宦爲吏亦得髙官將相長吏猶吾大夫髙子也安能別之蓋用魯論語之言微鄭氏之注防不知充語何所指也

夫子矢之孔鄭繆播皆云矢誓也虞翻周易注云矢古誓字

古之賢人也古本作賢仁故鄭注云孔子以伯夷叔齊爲賢且仁徐彥云古之賢仁也言古之賢士且有仁行若作仁字如此解之若作人字不勞解也

五十以學易可以無大過矣魯論易爲亦君子愛日以學及時而成五十以學斯爲晚矣然炳燭之明尙可寡過此聖人之謙辭也或云古五字如七【見王肅詩傳】孔子晚而好易故有是語史記亦云

三人行必有我師焉唐石經及釋文皆云我三人行必得我師焉何晏注云言我三人行本無賢愚依注當有我字江熙注谷梁亦云我三人行必有我師顧炎武金石文字記載唐石經云三人行三上多一我字必有我師焉有誤爲得蓋習於俗而忽不攷耳【釋文云我三人行一本無我字必得本亦作必有】

陳司敗鄭氏以司敗爲人名齊大夫棟案古陳田字通故以爲齊大夫

揖巫馬期而進之仲尼弟子列傳云巫馬施字子旗呂氏春秋亦云巫馬旗今論語作期孔安國注云弟子名施案說文云施旗貌齊欒施字子旗知施者旗也古人名字相配故白虎通云聞名卽知其字聞字卽知其名古旌旗字無作期者當從史記作旗

誄曰孔注云誄禱篇名案說文引作讄云累功徳以求福從言累省聲鄭氏小宗伯注云讄曰禱爾於上下神只則知古文論語本作讄

君子篤於親汗簡云古論語篤作竺尙書微子之命云曰篤不忘釋文云篤本又作竺說文曰竺厚也

如有周公之才之美使驕且吝周書寤敬篇周公曰不驕不恡時乃無敵【陸氏論語釋文云吝本亦作恡】此周公生平之學所以裕制作之原也夫子因反其語以誡後世之爲人臣者

予有亂臣十人案釋文及唐石經無臣字陸氏云本或作亂臣十人非後世因晉時所出大誓以益之邪劉原父遂辟馬鄭之說以邑姜易文母眞臆說也原父又云或云古文無臣字如此則不成文尢謬王伯厚已辧之【古亂字皆作治戠惇云土官】

子畏於匡注包咸曰陽虎嘗暴於匡夫子弟子顏尅時又與虎俱行後尅爲夫子禦至於匡匡人相與共識尅又夫子容貌與虎相似故匡人以兵圍之孔子世家云孔子過匡顏刻爲僕大雅云漢云后稷不克箋云克當爲刻刻識也然則克與刻同釋文云諸書或作顏亥家語云顏刻字子驕孔子適衛子驕爲僕仲尼弟子列傳無刻名云顏髙字子驕疑髙卽尅也【春秋傳有顏髙或以爲卽子驕案顏黃門家訓云春秋之世顏髙顏鳴顏羽之徒皆一鬭者爾則髙非子驕明矣】

冕衣裳者冕鄭本作弁云魯讀弁爲絻今從古鄕黨篇亦然大戴禮孔子曰古者絻而前旒所以蔽明也說文曰冕或作絻從絲李善曰絻古冕字今論語作冕蓋從魯論又說文弁作��與冕字相似包咸以冕爲冠或�字之誤【衛靈篇包咸注云冕禮冠明此非冕】

求善賈而沽諸蔡邕石經沽作賈唐石經及釋文仍作沽玉篇又引作乃說文曰秦以市買多得爲夃

與衣狐貉者立陸徳明云貉依字當作貈汗簡云古論語貉作貈鄕黨篇同【髙誘淮南注云貈音涸】

不使勝食气說文曰旣小食也從皀旡聲論語曰不使勝食旣棟案气本古餼字詳見左傳補注餼又與旣通禮記中庸云旣廩稱事鄭注云旣讀爲餼是旣與气同【古旣字作旣或省文作充見史記及說文】

人不間於其父母昆弟之言後漢書範升奏記王邑曰升聞子以人不間於其父母爲孝臣以下不非其君上爲忠注論語云雲間非也言子騫之孝化其父母兄弟言人無非之者忠臣事君有過卽諫在下無有非君者是忠臣也家君曰論語依此說爲允若如朱注未足爲孝也

仍舊貫釋文云魯讀仍爲仁今從古揚雄將作大匠箴曰或作長府而閔子不仁用魯論也

季子然問仲由冉求可謂大臣與釋文臣作云古文臣字本今作臣唐石經作臣棟案唐天后以�埊��【又作�】○�����【又作�】曌�����代天地日月星君臣載初年正照證聖授戴國等字以論語字攷之亦非盡出臆造丙本篆書埊字見管子戰國防鶡冠子等書戰國防宋使者曰【曽錢本】請受邊城徐攻而畱其曰續玉篇云�古文國字【義云章以�爲國】

詠而歸歸鄭本作饋云饋酒食也魯讀饋爲歸今從古王充曰詠而饋詠歌饋祭也何晏從魯論作歸故不載孔注【史記仲尼弟子傳云詠而歸徐廣曰一作僓太史公采古文論語故作饋】

居之無倦釋文云倦亦作捲棟案卷當作劵說文曰劵勞也漢涼州刺史魏君碑云施舎不劵鄭氏攷工注云劵今倦字也

一朝之忿忘其身以及其親荀子不苟篇曰鬭者忘其身者也忘其親者也行其少頃之怒而喪終身之軀然且爲之是忘其身也室家立殘親戚不免乎刑戮然且爲之是忘其親也楊倞曰蓋當時禁鬭殺人之法戮及親戚尸子曰非人君之用兵也以爲民傷鬭則以親戚殉一言而不攺之也

人之言曰予無樂乎爲君惟其言而莫予違也韓非子外儲說曰晉平公與羣臣飲飲酣乃喟然嘆曰莫樂

一爲人惟其言而莫之違

鄙哉硜硜乎案說文�古文磬故何晏注云此硜硜者謂此磬聲也史記載樂記云石聲硜硜卽磬字今禮記作磬

工欲善其事必先利其器漢書梅福云孔子曰工欲善其事必先厲其器古文論語厲作利案春秋文七年傳云訓防利兵是利與厲同

好行小慧鄭氏云小慧謂小小之才知魯讀慧爲恵今從古案篆文叀與彗同漢書昌邑王淸狂不惠義作慧

且在邦域之中矣漢書王莽傳云封域之中依孔注邦當作封古字邦封同或云封當作邦漢諱邦攺爲封非也尙書序邦諸侯邦康叔義皆作封漢有上邦下邦縣字如封字下文邦內鄭本作封內明此邦域亦當作封域也【論語釋文云邦或作封】

友便辟馬鄭皆讀辟爲譬謂巧爲譬諭以求容媚徐彥曰今世間有一論語音便辟爲便僻者非鄭氏之意通人所不取矣

生而知之者上也楊方五經鉤沈曰生而知之者上也問曰孰生而知之乎答曰聖人二儀旣判縣象列暉八風有序四气錯禦覽日月而達陰陽之數消搖八節俯仰元黃彌綸天地之體窮竟有生之機瞻天爲師用醒已心故曰生知不亦審乎【初學記】

夫子莞爾而笑釋文莞作莧云本今作莞周易夬之九五曰莧陸夬夬虞翻注云莧悅也讀如夫子莧爾而笑之莧是漢以來皆作莧唐石經仍作莞非也【廣雅曰萖笑也疑莧字之誤莧亦訓笑故何晏云莧爾小笑貌】

吾其爲東周乎何晏注云興周道於東方故曰東周此與公羊黜周王魯之說合

鉆燧攺火注馬融曰周書月令有更火之文邢昺曰其辭今亡隋牛云蔡邕王肅云周公作周書有月令第五十三卽此也【與今本異今作汲冢書非也】又云周書月令論明堂之制殿垣方在內水周如外水內徑三百步尙書正義引月令云三日曰朏唐大衍歷議曰七十二候原於周公時訓月令𨿽頗有增益然先後之次則同然則月令篇歷隋唐猶在也

惡居下流而訕上者蔡邕石經無流字當因子張篇惡居下流涉彼而誤鹽鐡論大夫曰文學居下而訕上漢書朱云傳云小臣居下訕上是漢以前皆無流字

惡果敢而窒者鄭氏曰魯論窒作室今從古案韓敕修孔廟後碑亦以窒爲室漢書功臣表有淸簡侯室中同史記作室中徐廣曰室一作窒知室與窒通

年四十而見惡焉蔡邕石經四十字作古鐘鼎文四十字皆従今石經猶然鄭注古文孝經云彊而仕行步不逮縣車致仕

何徳之衰唐石經云何徳之衰也案蔡邕石經云鳳兮鳳兮何而徳之衰也往者不可諌也來者猶可追也下二也字唐石經無【莊子云孔子適楚楚狂接輿遊其門曰鳳兮鳳兮何如徳之衰也如與而古字通】

夫執輿者爲誰蔡邕石經云孰車者爲誰子路云云案車輿古通用也詩出車云我出我車荀子引作輿下章云出車彭彭史記引作出輿孟子曰十月輿梁成本亦作車梁

植其杖而蕓蔡邕石經云置其杖而耘案商頌那詩置我鞉鼔箋云置讀曰植正義云金縢云植璧秉圭鄭注云植古置字然則古者置植字同說文曰植或作防從置

君子不施其親釋文施作弛云舊音絁蔡邕石經仍作施左傳曰乃施邢侯正義云晉語施邢侯氏孔晁云廢其族也則國語讀爲弛訓之爲廢家語說此施亦爲弛王肅曰弛宜爲施施行也服虔云施罪於邢矦施猶劾也棟案劾者謂罪法之要辭不劾其親者所以隠其罪親親之義也【古施弛字通見周禮注】

叔夜棟案周有叔液鼎卽八士之叔夜也古文液或省作夜尙書大傳曰思之不容是謂不睿時則有脂夜之妖鄭康成注云夜讀爲液是古液字作夜【今五行志脂夜宇皆作液】

子遊曰蔡邕石經遊作斿說文云防旌旗之遊讀若偃古人名防字子遊遊旌旗之流也從防汓聲遊與斿通大宰九貢八曰斿貢注云斿讀如囿遊之遊漢武班碑亦以斿爲遊

子夏之門人小子當灑埽陸徳明云灑正作灑掃本今作埽棟案陸說非也說文曰灑古文以爲灑埽字周禮僕掌埽除糞灑先鄭以爲灑當爲灑後鄭據古文論語定爲灑經傳中如毛詩弗灑弗埽灑埽穹窒於粲灑埽灑掃庭內晉語供備灑埽之臣皆古文也【周伯六書正譌以灑埽字俗用灑失之】

君子之道焉可誣也漢書薛宣傳云君子之道焉可憮也蘇林曰憮同也兼也晉灼曰憮音誣師古曰論語載子夏之言謂行業不同所守各異惟聖人爲能體備之家君曰蘇解得之

賢者識其大者蔡邕石經識作志述而云多見而識之白虎通引作志鄭注周禮保章氏云志古文識春秋僖廿四年傳云以志吾過又昭四年傳云且曰志之十三年傳云嵗聘以志業皆古文識論語左傳皆出孔壁中故多古文賈公彥曰古之文字少志意之志與記識之志同後代自有記識之字不復以志爲識何晏晉人攺志爲識而古文遂不可攷後人因循莫能是正可嘅也

周有大賚善人是富戰國防云制海內子元元非兵不可髙誘曰元元善也姚察漢書訓纂曰古者謂人云善人因善爲元故云黎元其言元元者非一人也棟案大誓云大賚於四海而萬姓悅服則善人爲黎元審矣何晏以爲有亂十人失之

恵棟曰夫子言述而不作信哉鄕黨一書半是禮經堯曰數章【孔壁論語子張已下別爲一篇】全書訓典論君臣𨿽人言不廢言恆徳則南國有人於善人爲邦則曰誠哉是言於隠居行義則曰吾聞其語素絢唐棣逸詩可頌百官冢宰逸典可稽出門如見大賔使民如承大祭此胥臣多聞之所述也視其所以觀其所由察其所安此文王官人之所記也【文王官人本載周書大戴采之以爲記】克已復禮爲仁左氏以爲古志已所不欲勿施於人管子以爲古語【見小問篇】參分天下而有其二周志之遺文也【今逸周書卽周志也在程典篇】陳力就列不能者止周任之遺言也推此言之聖人豈空作耶但經傳散佚不能一一舉之耳

九經古義卷十六

