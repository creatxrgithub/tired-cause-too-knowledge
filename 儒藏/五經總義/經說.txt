

欽定四庫全書

經部七

經說

五經總義類

提要

【臣】等謹案經說七卷元熊朋來撰朋來字與可南昌人登宋咸淳十年進士仕元爲福淸縣判官事迹具元史儒林傳朋來之學恪守宋人故易亦言先天後天河圖洛書書亦言洪範錯簡詩亦不主小序春秋亦不主三傳蓋當時老師宿儒相傳如是門戶所限弗敢尺寸逾也惠棟九經古義詆其論大學親民一條不知親新通用本馬鄭之解金縢爲夏虫之見又詆其論言乃讙一條不考史記魯世家所引無逸及裴駰集解所引鄭注論周禮樂師臯字與大祝臯字不考臯告嘷三字相同乃謂鄭氏先後異讀均爲妄下雌黃蓋於古義古音亦多所出入然其書發明義理論頗醇正於禮經尢疏證明白在宋學之中亦可謂切實不支矣寸有所長固無妨錄備一家也乾隆四十六年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

經說卷一

宋熊朋來撰易

河圖洛書

河圖洛書之名自易大傳言之天一地二天三地四天五地六天七地八天九地十言河圖數也參伍以變言洛書數也言洛書者莫如易大傳參伍之說後儒知有洪範而已至於其方位則莫如大戴禮記明堂篇所謂二九四七五三六一八者最爲明白本注云法文也二九四是其前三位七五三是中間三位六一八是尾後三位漢儒所說龜文可證者莫如大戴經注之言大抵圖書之說至宋始詳其源發於希夷而劉牧亦從範諤昌希夷之學其紊亂圖書特錯互言之以祕其術爾易本義啟防𨿽攺正十爲河圖九爲洛書而朱氏之門於其他文字間有未經攺正處後儒猶或執劉牧舊說爲是反以所攺正爲不然者案劉牧字長民衢州人其書有易數鉤隱圖頗穿鑿詭祕有河圖四象圖自以爲妙卻是十爲河圖矣牧之說不當自爲異同觀其所作河圖四象及大衍等圖則學者宜守朱蔡攺定十爲圖九爲書證於大戴禮明堂篇經注文方位可無疑矣今錄劉牧河圖四象圖如左方劉牧此圖五合一成六而居北爲水五合三成八而居東爲木五合二成七而居南爲火五合四成九而居西爲金謂之河圖四象此卽河圖矣不言中宮五與十者內外周回皆五十也

河圖中天數二十有五卽洛書

洛書卽是河圖中天數二十有五圖所以顧命但言河圖論語但言河不出圖禮運但言河出馬圖皆不言洛書者洛書在河圖中也近年虛齋趙氏嘗作天數地數二圖不知天數圖卽洛書上官氏嘗以河圖衍爲十圖其第五圖卽洛書第六圖卽地數三十圖而東西南北易位以仰承五圖陽順轉陰逆轉也彼蓋以陰陽家三白飛宮之例布十於九抽添而求之爾五六天地之中數五爲天心縱橫八面皆三五之數六爲地心縱橫八面皆三六之數其餘八圖則不能縱橫八面皆合不若五六兩圖之自然今只以天數二十有五地數三十各爲一圖見得河圖乃其全體緫圖也天數二十有五圖自然金火易位地數三十圖自然水土易位天數圖自然缺十故洛書言疇則自一至九地數圖自然缺一故洛書言用則自二至十邵子所謂陰無一陽無十也河圖者五行之全體至洛書入用必有易位處以見造化發用卽如此卦爻變動處占者於此取用焉天用莫如金火日月是也地用莫如水土山川是也陰陽家水土同生申旺子亦是河圖洛書中已具此理書不盡言圖不盡意上官氏十圖以地數圖易置四方之位如測景占象以天地盤逆順相求不如但以天數地數爲正面圖天數圖卽洛書也

易中兼有河圖洛書

易大傳曰河出圖洛出書聖人則之易中蓋兼取於圖書矣後儒直以易爲河圖範爲洛書遂使圖書體用二致至謂伏羲得其圖禹得其書至謂洪範中防十字爲文固哉其言圖書也如大傳所謂參伍以變錯綜其數乃夫子發明洛書之數參者三而數之伍者五而數之錯者交而互之綜者緫而絜之卽洛書之數而易用之以變易所以成天地之文定天下之象者也故聖人

於易以圖書並言之

序卦圖

易有太極伏羲畫一奇以象陽畫一耦以象陰是爲兩儀兩儀之上各加一奇一耦爲太陽少陰少陽太陰是爲四象四象之上又各加一奇一耦爲乾兌離震巽坎艮坤八卦因而重之八卦之上各加八卦則爲六十四卦矣伏羲八卦圖乾南坤北離東坎西震東北兌東南巽西南艮西北乾坤重而爲泰否離坎重而爲旣濟未濟艮巽重而爲咸恆兌震重而爲損益此自然之序也夫子易卦之序本於伏羲八卦圖是以乾坤離坎正對之卦列於上經震巽艮兌之卦反對之卦列於下經上經主天道而言故乾坤爲首至十一卦序泰否以見乾坤之交不交也下經主人事而言故咸恆爲首至十一卦序損益以見震巽艮兌之交不交也上經終坎離下經終旣濟未濟又以見天地水火之卦列之四正雷風山澤反對之卦列之四隅泰否在上經之中旣濟未濟在下經之末咸恆在下經之首損益在下經之中今易卦之序皆伏羲卦序也若干坤離坎頤中孚大小過八卦以正對爲序屯蒙以下五十六卦以反對爲序然頤大過序於上經之末中孚小過序於下經之末以明諸卦之反對及其終也又有正對者焉上經三十卦下經三十四卦非多寡不同也蓋以三十六變爲六十四卦上下經各得十有八也上經正對之卦六乾坤離坎頤大過也餘二十四卦乃十二卦反對而成十二與六爲十八也下經正對之卦二中孚小過也餘三十二卦乃十六卦反對而成十六與二亦十八也新安胡氏序卦圖甚得其當此上官氏所傳亦足以見易卦有自然之序也

先天後天圖

先天圖體也後天圖用也先天圖從也後天圖衡也是故有先天八卦之次序有後天八卦之次序有先天八卦之方位有後天八卦之方位自太極分陰陽陽之中有陰有陽所謂太陽少陰也陰之中有陰有陽所謂太陰少陽也太陽之中陽干陰兌少陰之中陽離陰震少陽之中陽巽陰坎太陰之中陽艮陰坤自乾一至坤八此先天八卦之次序也乾父坤母震得乾初爻爲長男巽得坤初爻爲長女坎得乾中爻爲中男離得坤中爻爲中女艮得乾上爻爲少男兌得坤上爻爲少女此後天八卦之次序也乾上坤下象天地離東坎西象日月艮兌象山澤震巽象雷風自乾至震順布自巽至坤逆布此先天八卦之方位也震東離南兌西坎北巽東南乾西北坤西南艮東北乾坤退居六子用事此後天八卦之方位也說卦所謂天地定位山澤通气雷風相薄水火不相射言先天也所謂帝出乎震齊乎巽相見乎離致役乎坤說言乎兌戰乎乾勞乎坎成言乎艮言後天也先天四圖其來久矣世康節得於李挺之挺之得於穆伯長伯長得於陳希夷四圖之中其一爲八卦次序又其一爲六十四卦次序其一爲八卦方位又其一爲六十四卦方位自太極兩儀四象八卦加倍而進之八卦倍爲十六十六倍爲三十二三十二倍爲六十四卦觀六十四卦次序但觀八卦之次序可也圓圖在外以象天先將八卦定外卦而以干一兌二離三震四巽五坎六艮七坤八依次布於外卦方圖在內以象地先將八卦定內卦而以干一兌二離三震四巽五坎六艮七坤八依次布於內卦觀六十四卦方位但觀八卦之方位可也後天二圖其一爲六子受生之次序其一爲八卦入用之方位朱子蓋以此配先天四圖爾先天所以立體而明法象自然之妙後天所以致用而著隨時變易之道先天圖當竪防乾天坤地以上下言後天圖平防離火坎水方可以南北言伏羲易自作伏羲易防文王易自作文王易防大抵文王以前有占無文本非可以言語文字求之易之見於辭者自文王始易之有先天後天則自孔子於說卦發其機至康節四圖而大明先天之學心學也所謂畫前有易者也伏羲畫卦而已詎知百世之下乃有是圖愚嘗細繹羲文之易惟周氏太極圖上一截陽動陰靜處可以見先天四象生八卦之象下一截乾道成男坤道成女處可以見後天干坤生六子之象太極所謂陽動陰靜卽先天圖中太極分陰陽陽動中一暈之陰卽少陰生太陽中乾兌離震在焉陰靜中一暈之陽卽少陽生太陰中巽坎艮坤在焉此太極圖中先天圖也太極所謂乾道坤道卽後天圖中乾父坤母乾道成男震坎艮在焉坤道成女巽離兌在焉此太極圖中後天圖也先天干南坤北後天干西北坤西南先天震巽對後天震東方巽東南先天艮兌對後天兌正西艮東北此六卦不但變其方位且變其對卦獨坎離二卦先天爲東西之門後天守南北之極嘗相對立坎離具四象之體太極陽動陰靜圖卽坎離二卦從揭之也豈惟太極圖哉參同契曰易謂坎離又曰日月爲易乾坤門戶坎離匡郭牝牡四卦先天以乾坤坎離牝牡兌震巽艮四卦又曰坎離者乾坤二用老陽變陰用九老陰變陽用六其牝牡之體九六之用皆坎離也姑就參同契言之則先後天圖已在其中乾坤鑪鼎坎離水火故後天坎離居先天干坤之位以坎中陽實離中陰則仍爲乾坤故丹經謂之還元幹専於陽坤専於陰曰鑪鼎者器之惟夫離已日光坎戊月精互相根依在納甲則主中宮戊已之功在先天則爲日東月西之象在後天則正火南水北之位八卦中乾兌二金坤艮二土震巽二木皆陰陽相須惟坎離水陰根陽火陽根陰不同他卦天降而地升陽倡而陰和坎離者天地之交也故曰日爲太陽精離者日之象何不三爻純陽而中有陰爻才說太陽其間便有少陰所以日中納月之烏認得日中有月則可以知離卦月爲太陰精坎者月之象何不三爻純陰而中有陽爻才說太陰其間便有少陽所以月中納日之兔認得月中有日則可以知坎卦乾與離同受太極之陽而離者中虛之乾坤與坎同受太極之陰而坎者中滿之坤乾坤太極之兩儀離坎兩儀之四象是以離坎二卦爲陰陽造化之樞紐或謂太極先天二圖皆自希夷來其一自濓溪發之其一自康節發之或謂周邵所自得使圖出希夷亦安用諱故明道先生志邵墓不隱其師但言其自得處非師所及眞大賢之言也

揲蓍說

大衍之數五十其用四十有九分而爲二以象兩掛一以象三揲之以四以象四時歸奇於扐以象閏五嵗再閏故再扐而後掛此蓋舉一變以見十八變之例揲者以五十蓍虛一不用象太極四十九蓍兩手平分象兩儀置右手所分一半就取其一蓍掛於左手小指間所謂象三才以所分四揲之所謂象四時先揲左手所分取其奇餘者扐於左手無名指間所謂歸奇於扐以象閏次揲右手所分取其奇餘者扐於左手中指間所謂象五嵗再閏初揲之扐通計三指不五則九以一卦言之此十八變中之一變以一變言之此三揲中之第一揲也又置第一揲所得之防再以余蓍如前法掛扐而揲之第二第三揲之扐通計三指不四則八八九爲多四五爲少三少爲老陽三多爲老陰兩多一少爲少陽兩少一多爲少陰蓋大衍全數五十卽河圖中宮以五乘十之數河圖四面太陽居一而連九少陰居二而連八少陽居三而連七太陰居四而連六此陰陽老少之防所由分也河圖之數十布揲之奇余則有一有二有三有四所得之防數則有六有七有八有九獨不及五與十者大衍之數五十也布揲之時見左手所餘多少卽知右手之數第一揲左手餘數或一或二或三則並掛一與右手所餘者成五若左手餘四則並掛一與右手所餘者成九第二揲収取第一揲之餘蓍或四十四蓍或四十著再分爲二掛扐如前法左手餘數或一或二則並掛一與右手所餘者成四若左手餘數或三或四則並掛一與右手所餘者成八第三揲又取第二揲余蓍或四十蓍或三十六蓍或三十二蓍再分爲二掛扐亦如前法左手餘數得一與二卽成四得三與四卽成八此不待終籌而知所以潛虛揲左虛右揲右虛左然潛虛分陰陽客主故止揲一半而大衍之揲必須左右手皆揲以見全體也所謂揲蓍者非是防掛扐過數目正是防餘下數目掛扐過一十三蓍名爲三少餘下三十六蓍以四算之爲四九老陽得九數何也四象中太陽居一而九者一之餘數掛扐過二十五蓍名爲三多餘下二十四蓍以四算之爲四六老陰得六數何也四象中太陰居四而六者四之餘數掛扐過二十一蓍名爲兩多一少餘下二十八蓍以四算之爲四七少陽得七數何也四象中少陽居三而七者三之餘數掛扐過一十七蓍名爲兩少一多餘下三十二蓍以四算之爲四八少陰得八數何也四象中少陰居二而八者二之餘數三變旣定而一畫成十有八變而一卦成三變之間爲老陽十二爲老陰四爲少陽二十爲少陰二十八世儒不通再扐後卦之義或謂第二第三揲不必掛一不知第一揲若非掛一已無從得九第二第三揲若不掛一則老陽少陰各該二十七路少陽九路老陰僅一路矣再扐後掛者言初揲𨿽再扐而後揲亦須掛一也至如六爻占法求之左氏國語自有成說六爻皆不變則以本卦彖辭爲占而以內卦爲貞外卦爲悔如孔成子筮立衛元遇屯曰利建侯秦伯伐晉卜徒父筮之遇蠱曰其貞風其悔山凡卦六爻全不變者用此例一爻變則専用所變爻爲占如畢萬始筮仕遇屯之比只防初九一爻蔡墨論漧之同人只防九二一爻晉侯納王遇大有之睽只防九三一爻周史筮陳敬仲遇觀之否只防六四一爻南蒯之筮遇坤之比只防六五一爻晉獻公筮嫁伯姬遇歸妹之睽只防上六一爻凡卦一爻變者用此例三爻變者以本卦爲貞支卦爲悔如國語重耳筮尙得晉國遇貞屯悔豫皆八蓋初與四五爻變也初與五皆老陽用九變四爻老陰用六變二三與上爻不變在屯豫二卦皆爲少陰爻故曰皆八朱文公所謂變及三爻占兩卦體是也五爻皆變則専以不變爻爲占如穆姜筮遇艮之八史曰是謂艮之隨杜元凱以爲連山首艮之易非也案艮卦變隨惟第二爻不動三與上爻皆老陽用九變初爻四五爻皆老陰用六變惟第二爻少陰不變故所占只在艮之八朱文公所謂四二五一二分一専是也若六爻皆變則以乾坤二用爲例如蔡墨對魏獻子所謂乾之坤卽六爻全變之例此占法之大略或問左氏國語所載左傳於穆姜之筮旣曰艮之八國語晉重耳之筮亦曰泰之八又曰貞屯悔豫皆八七八皆不變爻何以罕言七而専言八曰七七蓍數也八八卦數也三揲之餘得少陰爻最易惟其揲者多得八故經亦多舉八以紀占也二篇之防萬有一千五百二十中分之得五千七百六十老陽爻六千九百一十二饒一千一百五十二防老陰爻四千六百有八乏一千一百五十二防故大衍初揲扐一扐二扐三者少扐四者多少者凡三多者凡一已是饒陽減陰故老陽十二路少陽二十路少陰二十八路而老陰只四路若揲法少差則其遇愈艱然老陰之路𨿽最少而卦中未盡無交爻以揲蓍之法周密如此古人猶有筮短長之嘆況今俗下占卦以錢代蓍所謂重交單拆之畫老陰老陽以三純而變少陽二陰中取一陽少陰二陽中取一陰欲一擲而了十八變之事不過約揲法而用之至於世應之法八純以上爻自初至五各從其世惟上爻獨不變反取第四爻變之名爲遊魂又舉內卦三爻同爲一變名爲歸魂亦以先天卦位天地雷風水火山澤參錯爲六十四卦竊取夫參伍錯綜之義然上爻不變虛而不備以錢寓筮老少均取玆見其短矣古之爲筮者猶曰不如之長今學者鮮布揲不見揲蓍中作用處僅賴俗占以詔凡愚故集先儒緒言作揲蓍說

諸卦文言

漢藝文志易經十二篇上下經十翼各自爲篇也以彖象雜八卦中者自費直始鄭康成之徒因之古易遂紊然其初不過如今乾卦之例未入小象於各爻王弼不知小象是韻語自坤以下六十三卦輒分入各爻自乾坤二卦各附文言而諸卦文言散逸今見於大傳厪存者庶幾而幹上九之文言亦在其中可見大傳中釋爻辭者卽諸卦之文言今據僅存者別爲諸卦文言傳於上傳摘取第八章

下傳摘取第五章

除幹上九文言不必重出外餘爻自爲諸卦文言傳附乾坤文言傳後

鳴鶴在陰其子和之我有好爵吾與爾靡之【和讀平聲靡卽擵字音摩擊鐘有聲使眾聞之曰攠和攠有平去二聲然當與六三爻歌字爲韻】子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行發乎邇見乎逺言行君子之樞機樞機之發榮辱之主也言行君子之所以動天地也可不愼乎

右中孚九二文言

同人先號咷而後笑子曰君子之道或出或處或黙或語二人同心其利斷金同心之言其臭如蘭

右同人九五文言

初六借用白茅無咎子曰苟錯諸地而可矣借之用茅何咎之有愼之至也夫茅之爲物薄而用可重也愼斯術也以往其無所失矣

右大過初九文言

勞謙君子有終吉子曰勞而不伐有功而不徳厚之至也語以其功下人者也徳言盛禮言恭謙也者致恭以存其位者也

右謙九三文言

不出戶庭無咎子曰亂之所生也則言語以爲階君不密則失臣臣不密則失身幾事不密則害成是以君子愼密而不出也

右節初九文言

子曰作易者其知盜乎易曰負且乘致寇至負也者小人之事也乘也者君子之器也小人而乘君子之器盜思奪之矣上慢下暴盜思伐之矣慢藏誨盜冶容誨淫易曰負且乘致寇至盜之招也

右解卦六三文言【以上元在上傳第八章

】

易曰自天祐之吉無不利子曰祐者助也天之所助者順也人之所助者信也履信思乎順又以尙賢也是以自天祐之吉無不利也

右大有九二文言【元在上傳第十一章

】

易曰憧憧往來朋從爾思子曰天下何思何慮天下同歸而殊塗一致而百慮天下何思何慮日往則月來月往則日來日月相推而明生焉寒往則暑來暑往則寒來寒暑相推而嵗成焉往者屈也來者信也屈信相感而利生焉尺蠖之屈以求信也龍蛇之蟄以存身也精義入神以致用也利用安身以崇徳也過此以往未之或知也窮神知化徳之盛也

右咸九四文言

易曰困於石據於蒺藜入於其宮不見其妻凶子曰非所困而困焉名必辱非所據而據焉身必危旣辱且危死期將至妻其可得見邪

右困六三文言

易曰公用射隼於髙墉之上獲之無不利子曰隼者禽也弓矢者器也射之者人也君子藏器於身待時而動何不利之有動而不括是以出而有獲語成器而動者也

右解上六文言

子曰小人不恥不仁不畏不義不見利不勸不威不懲小懲而大誡此小人之福也易曰屨校滅趾無咎此之謂也

右噬嗑初九文言

善不積不足以成名惡不積不足以滅身小人以小善爲無益而弗爲也以小惡爲無傷而弗去也故惡積而不可揜罪大而不可解易曰何校滅耳凶

右噬嗑上九文言

子曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也易曰其亡其亡系於苞桑

右否九五文言

子曰徳薄而位尊知小而謀大力小而任重鮮不及矣易曰鼎折足覆公餗其形渥【烏谷切】凶言不勝其任也

右鼎九四文言

子曰知幾其神乎君子上交不諂下交不瀆其知幾乎幾者動之微吉之先見者也君子見幾而作不俟終日易曰介於石不終日貞吉介如石焉寧用終日斷可識矣君子知微知彰知柔知剛萬夫之望

右豫六二文言

子曰顏氏之子其殆庶幾乎有不善未嘗不知知之未嘗復行也易曰不逺復無祗悔元吉

右復初九文言

天地絪緼萬物化醇男女媾精萬物化生易曰三人行則損一人一人行則得其友言致一也

右損六三文言【少男少女交則爲咸不交則爲損故以男女言之二五配合三在所損】

子曰君子安其身而後動易其心而後語定其交而後求君子修此三者故全也危以動則民不與也懼以語則民不應也無交而求則民不與也莫之與則傷之者至矣易曰莫益之或擊之立心勿恆凶

右益上九文言

大傳上八章十二章錯簡

上傳第八章

釋卦爻者旣入諸卦文言傳僅餘聖人有以見天下之賾至擬議以成其變化九十五字本是錯簡在此當入於第十二章

重出之處接下文極天下之賾至化而裁之存乎變以賾動變化三者申言之

聖人有以見天下之賾而擬諸其形容象其物宜是故謂之象聖人有以見天下之動而觀其防通以行其典禮系辭焉以斷其吉凶是故謂之爻言天下之至賾而不可惡【音烏故切陸氏烏嫁切言至深賾而不可次第也】也言天下之至動而不可亂也擬之而後言議之而後動擬議以成其變化極天下之賾者存乎卦鼓天下之動者存乎辭化而裁之存乎變推而行之存乎通神而明之存乎其人黙而成之不言而信存乎徳行

雜卦錯簡【雜從衣集聲俗字作雜】

周易雜卦皆以反對正對之卦對舉而言各有古韻可協自姤遇也以下卦不反對後儒多以意攺定或違對卦之例或失古韻之音於內僅蔡氏所攺定者爲可通以頤養正也接大過顚也頤與大過爲正對正定二字在小雅皆協平聲正讀爲眞與顚協旣濟定也與未濟男之窮也相接定讀爲汀從上韻窮讀爲彊從下韻旣濟未濟爲反對歸妹女之終也漸女歸待男行也終讀爲章行讀爲杭而歸妹漸爲反對姤遇也柔遇剛也夬決也剛決柔也剛從上韻柔從下韻而夬姤爲反對於內或一句無引韻上文隨無故也咸速也大有眾也亦有此例凡錯簡處須抄出攺定本誦之方見其文理音韻今錄所攺定雜卦全文並附協音如左

乾剛坤柔比樂師憂臨觀之義或與或求屯見而不失其居【協據】蒙雜而著震起也艮止也損益盛衰之始也大畜時【協是】也無妄災【協滓】也萃聚而升不來【協釐去聲】也謙輕而豫怠【協棣京氏怠孚作治於韻亦正協】也噬嗑食也賁無色也兌見而巽伏【協辟】也隨無故也蠱則飾【或作飭】也剝爛也復反也晉晝也明夷誅【協咮晝遇二韻皆通】也井通而困相遇也咸速也恆久【協已】也渙離【去聲】也節止也解緩也蹇難【去聲】也睽外也家人內也否泰反其類【協耒】也大壯則止遁則退也大有眾也同人親也革去故也鼎取新也小過過也【故遇新信互韻】中孚信【協申】也丰多故【協古】也親寡旅也離上而坎下【協虎】也小畜寡【協古】也履不處也需不進【協津】也訟不親也大過顚【滴音切】也頤養正【協貞】也旣濟定【協汀】也未濟男之窮【協彊】也歸妹女之終【協章】也漸女歸待男行【協杭】也姤遇也柔遇剛也夬決也剛決柔也君子道長小人道憂也【韻始於柔憂終於柔憂】

讀易答問

或問天地之數五十有五卦數八八則餘九蓍數七七則欠六何也九爲老陽於五十五爲饒六爲老陰於五十五爲乏陽饒陰乏此九六所以變蓍卦有定數此七八所以不變九餘一六餘四七餘三八餘二獨虛五十者大衍之數五十

或問乾之乾乾坎之坎坎夬之夬夬皆於三爻言之何也曰三居內外卦之交也曰然則謙之謙謙何以初爻言之蹇之蹇蹇何以二爻言之曰謙之卦辭君子有終謙而有初所以有終故初爻言之蹇諸爻皆言往來六二獨不言往來匪躬以濟大蹇無可辭其責故二爻言之

或問幹之彖傳有欲攺乾道變化以下十五字接品物流形之後大明終始以下十五字接乃利貞之後何如曰於韻語亦通然本義固謂大明終始以下爲聖人之元亨首出庶物以下爲聖人之利貞特相錯言之爾或問幹九二庸言之信庸行之謹卽中庸所謂庸徳之行庸言之謹漢上朱氏曰二爲中中動爲庸龍徳而正中庸者中之用是中庸已在幹九二之文言矣曰文言於幹九二言學問此中庸誠之者之事中庸主於誠幹九二亦曰閒邪存其誠

或問坤卦辭西南得朋東北喪朋彖於得朋不過曰乃與類行於喪朋則曰乃終有慶喪朋何言乎慶也曰西南以陰而就陰之朋東北則去陰之朋而就陽之朋如臣辭家而仕女辭家而嫁故爲安貞吉爲得常爲有慶漢上朱氏曰得君者臣子之慶得夫者女子之慶或問坤彖三無疆徳合無疆天之無疆也行地無疆地之無疆也應地無疆君子之無疆也天之無疆何以合之中庸髙明配天也地之無疆何以應之卽中庸博厚配地也而其所以無疆者不在天不在地在至誠無息之悠久無疆也

或問坤六二爻辭直方大鄭氏古易云坤爻辭履霜直方含章括囊黃裳黃協韻故象文言皆不釋大字疑大字衍曰坤爻辭皆以第二字爲韻此可貞元吉之類爾曰乾稱大坤稱至乾大生坤廣生坤何以言大乎六二之爻辭言大六三用六之小象又言大何也曰易中凡言大者皆陽也陰變陽則聖人喜而識之坤六二重陰動則爲坤之師本卦稱六二之動凡動皆陽也支卦稱承天寵也乾爲天也故爻辭以大言之六三爲坤之謙本卦與支卦互言有終或從王事故小象因下艮言其光大用六純陰從純陽故小象謂之從大爲坤之乾也或曰用六之從大宜也坤之復豫比剝亦皆陰變陽者獨於六二六三言大何也曰坤二世臨三世泰陽進而長之時也納甲得乙巳乙卯陽明用事之方也此坤之爻辭象所以三言大也

或問論語集注曰克己復禮乾道也主敬行恕坤道也於二卦中何爻近之曰其幹之九二坤之六二乎幹九二之閒邪存誠克己復禮在其中矣坤六二之敬以直內義以方外主敬行恕在其中矣

或問師六五之爻辭何以指九二爲長子曰二至四爻互震故二爲長子三四爲弟子

或問師有北面領兵之象比有南面臨民之象二卦自爲反對何取於師比之名乎曰古人寓兵於民五家爲比居民之法自比而始五師爲軍制軍之法至師而成或問小象言順以巽者三蒙六五家人六二漸六四皆曰順以巽也家人上巽下離漸上巽下艮各因上卦言之爾若蒙之爲卦上艮下坎而互坤震何取於巽哉曰蒙六五爻變則爲蒙之渙上艮變巽故曰巽也曰然則萃上兌下坤而六三之變爲萃之咸其小象曰上巽何也曰本卦三至五互巽支卦二至四亦互巽也是小象有以上下卦取之者有以互卦取之者變動不居所以爲易

或問需困二卦之言酒食何也曰二卦皆以坎互離坎酒離食也需五爻言之困二爻言之何也曰需上坎三至五互離故五爻言之困下坎二至四互離故二爻言之

或問上干下坎何至於訟乎曰乾坎互巽離有家人之卦故訟每起於家人風火鼓扇而天水違行需訟反對能需緩則無訟矣

或問卦辭言利渉大川者七乾坎反對爲需訟其一利渉大川其一不利渉大川何也違行故不利也渉川有主榦而言有主巽而言需同人蠱大畜彖之意多主榦惟益渙中孚彖主巽若爻辭則謙初六言用渉大川頤六五言不可渉大川上九言利渉大川未濟六三言利渉大川謙伏履外卦爲幹也頤伏大過乘巽木也六五之不可渉外卦重遇巽也未濟六三變則乘巽木且互幹也

或問小畜輿說輻大畜輿說輹皆音福何也曰輻音福輹音伏輻謂輪中直指之木在牙與轂之間三十輻共一轂卽此輻也輹謂輈上伏兔考工記輈人爲輈自伏兔下至軌七寸卽此輹也輻與輹音義不同各是車上一物小畜說輪中之輻大畜說輈上之輹大壯大輿之

輹亦伏兔也

或問泰歸妹六五之爻辭皆曰帝乙歸妹何也曰帝乙者太丁之子紂之父也如箕子髙宗皆就殷末時人言之不必別爲說矣泰自歸妹來又互震兌亦歸妹也故六五爻辭同

或問文王小畜卦辭密雲不雨自我西郊周公又用之於小過六五爻辭何也曰小畜內卦互兌故卦辭言之小過外卦互兌故六五爻辭言之西郊以兌言猶言西山兌西方之卦也

或問臨之八月復之七日此如豳詩以日言月也復自建午之月至建子之月爲七日無異說矣惟臨之八月或以爲周正建未之月或以爲夏正建酉之月何也曰復姤相伏旣信其爲建午之月正建子之月矣臨遁相伏只當正建子之月至建未之月也若以臨觀反對求夏正之八月則子至建酉不止八个月而復剝反對以於月數不合故不可從夏正之說也

或問觀四陰大壯四陽二卦交相伏不曰小壯而曰觀何也曰易所以崇陽抑陰也卦辭何取於盥而不薦也觀盥音相近以灌言觀也

或問觀國之光利用賔於王何言乎光也曰觀六三至九五互艮六四正居艮之中爻而動則二至四仍互艮上近九五之君有觀光之象焉艮之彖曰其道光明下二爻象山之空洞而明易中言光者有主離而言有主艮而言謙觀大畜皆艮之光也

或問觀六四利賔姤九二不利賔何也曰二卦皆以幹爲賔也幹西北之卦鄕飲酒禮位賔於西北易家因謂幹爲賔觀六四變則陰變陽助上爻將剝之陽而復爲幹故曰利賔姤九二變則陽變陰助下爻方長之陰而欲消幹故曰不利賔

或問噬嗑爲頤中有物之象則賁亦頤中有物也曰噬嗑下動象頤賁上止而下不動

或問頤之爻辭以虎對言何也曰節嗜虎節欲所以自養也頤中虛外實有象而何言虎也履革之言虎以兌居白虎之方也頤上艮伏虎又艮在荀九家爲虎亦艮伏兌爾本爻變頤之噬嗑有虎口而噬之象或問無妄者中孚之偏大畜之反行人得牛而災及邑人旣曰無妄而災妄及人乎曰先儒嘗評之故無妄必受之以大畜

或問蠱之先甲後甲有以甲子戍申爲先甲午辰寅爲後者有以丁辛爲甲三日之先後者巽之先庚後庚有以庚午辰寅爲先庚子戍申爲後者有以丁癸爲庚三日之先後者不知蠱何取於甲巽何取於庚也曰蠱隨相伏蠱之三陰隨之三陽伏焉蠱初爻變大畜則內卦爲幹先甲也至五爻變無妄則外卦爲幹後甲也蠱之彖言先甲後甲曰天行也所以言甲者乾甲也巽震二卦亦相伏所以言庚者震庚也又問乾甲震庚於納甲通矣蠱之先甲後甲於卦辭言之巽之先庚後庚於九五爻辭言之何也曰蠱隨反對以卦之全體得幹故言先甲後甲於卦辭也重巽伏震先庚也九五變則三至五又互震後庚也周公因蠱之乾甲記巽之震庚巽九五變爲巽之蠱蠱六五變爲蠱之巽庚甲相直巽蠱相入特於五爻言之宜也三日者或曰三爻也

或問離火外明坎水內明於易有諸曰有之凡明者皆陽也離以一陰居內而二陽居外故外明坎以二陰居外而一陽居內故內明或曰日火皆外明何也離爲火爲日日火皆離也又曰水鏡皆內明坎爲水矣鏡何有於坎哉曰鏡之明非以銅而以汞字書汞一作澒皆附水部本艸言汞者丹砂之液豈能外於坎乎又曰坎爲月曷不內景而外景也曰月受日之光其精坎也其光離也故亦外明

或問遁諸爻皆言遁惟六二不言遁何也曰六二連陰方長陰不遁而陽遁也執之用黃牛之革莫之勝說說字三音當從吐活切

或問大壯自九三至上六皆言羊何也曰兌爲羊三至五互兌本亦夾畫之兌也

或問解蹇自爲反對而卦辭皆言利西南何也諸家泛以坤爲說不見得解蹇於坤有何相入處曰下經解蹇上經之屯蒙也屯蒙與解蹇上下二卦往來屯蒙接坤又皆互坤不必言西南解蹇卽屯蒙之上下卦易位非互坤亦非伏坤是當以爻畫求之方見得解九四入坤中蹇九三入坤中故皆言利西南也九四動則解之上卦爲坤九三動則蹇之下卦爲坤矣坤卦辭西南得朋解蹇之爻辭曰朋至朋來卽西南得朋也解蹇之利西南彖一曰往得中一曰往得眾坤爲眾得坤故得眾也得中謂二五蹇之九三爲九五之朋解之九四爲九二之朋三四入坤而二五得中以主其朋坎艮爲蹇震坎爲解利西南而得朋三男以陽爲朋也

或問損之五爻言益之二爻言鄭東卿云損之首南尾北益之首北尾南何言乎首尾也曰二卦外實中虛有象各於其腹背之虛處就二五中正而言之爾

或問革卦本無水彖傳言水火相息何也曰二陰夾乾陽則坎水生焉故革爲坎宮水卦

或問天地革而四時成天地節而四時成何以特於二卦之彖傳言之曰易家謂革第四十九卦節第六十卦得大衍之用數乾坤坎離外余卦六十也

或問革九五之爻辭乃與幹九五皆稱大人何也其一龍飛其一虎變又何言乎龍虎也曰革上體有兌互體有乾兌正西之卦白虎之方也幹爲陽金兌爲陰金乾龍兌虎交媾乾金遇兌乘旺離火互見巽風有皷鑄之象乾兌二金防合從革故以革名幹九四之文言曰乾道乃革第一卦言之第四十九卦當之雲從龍則幹九五之大人風從虎則革九五之大人幹自一世至四世每變皆伏震龍至九五而飛故曰飛龍革以兌之中爻變亦爲震龍故曰虎變

或問漸之九三上六鴻漸於陸重出有妄爲南北陸之說者曰爻辭必協韻九三之陸自與復育協韻上六之陸當作逵以協儀又何疑焉曰儀字在詩韻中無魚畸切曰依古韻逵當爲求呿切儀當爲牛何切無魚畸切可協則求呿牛何切亦可協

或問兌有和兌孚兌來兌商兌引兌各居一爻九五爲兌之主乃不言兌而言孚於剝何也且兌何預於剝哉曰爻辭之義未可知嘗以卦气推之兌之卦气在秋冬之交兌初九直秋分九二直寒露孚兌之爻正應剝之內卦兌六三直霜降應剝之外卦九四直立冬九五直小雪則剝盡而爲坤矣五與二相應賴九二之孚兌以濟其剝小象言位正當者二五相當也或者孚於剝之義如此然卦气之說出於漢儒在周公之時未有也但以理論之九五孚於剝正以九二孚兌二五相當君臣相孚則五陰不能剝陽小象三爻不當五爻正當亦此意也

或問節之義在節嗜欲亦頤之意乎曰鄭東卿固云初爻塞兌不泄以節欲上爻苦口不食以節嗜正如頤之節嗜虎節欲也

或問節之初九不出戶庭九二不出門庭何以分戶庭門庭也先儒云奇爻曰戶戶在門側偶爻曰門門在戶外戶在初爻之前謂九二奇爻也門在二爻之前謂六三偶爻也初爻無職守不出而無咎二爻爲大臣不出則凶以陽居陰位而與五不相得故曰失時極也又問同人之初九曰同人於門隨之初九曰出門交有功明夷之六四曰於出門庭曰是三者亦各有偶爻在本爻之前也

或問未濟初六濡尾之小象亦不知極也極本拯字本義猶曰未詳何也曰古注明以拯救爲解且與下文行正協韻作拯字何疑

或問乾馬坤牛震龍坎豕艮狗兌羊皆獸類巽雞離雉乃禽類何也曰南方朱雀之位也

或問坎水離火各從其方則東木西金宜也震何以不爲木而巽爲木兌何以不爲金而幹爲金也曰坎離水火先後天居四正震爲雷則巽爲木巽木卽震木也兌爲澤則乾爲金乾金卽兌金也但以先天之象有雷澤而無金木故以雷澤表東西之正而旁近出金木焉巽猶或稱木乾爲天則不可以稱金僅於說卦言之說卦巽爲木爲風要亦爲風者其正而爲木者大象僅有大過升井鼎漸五卦至於兌則說卦亦未嘗言其爲金也或問易象於五行有水火而無金木土何也金爲乾兌木有震巽土有艮坤一陰一陽各得二卦惟水火陰根陽陽根陰各止有坎離一卦乾坤純陽純陰太極之兩儀也坎陰中陽離陽中陰兩儀之四象也故易象止於天地水火雷風山澤而不必言金木土至於雷風山澤皆在下經惟乾坤坎離在上經之始終又非震巽艮兌比矣

或問八卦之象至十翼而始著左氏記占如觀之否而曰風爲天言外卦巽變乾且及其互體艮山大有之睽而曰天爲澤言內卦乾變兌師之臨而曰川爲澤言內卦坎變兌明夷之謙而曰火焚山言內卦離變艮是皆在十翼未作之前已占十翼之象何也曰此非當時占辭左氏旣見十翼卦象托爲古人占辭及此左氏狡獪其言多不可信

經說卷一﹤經部﹐五經總義類﹐經說﹥

欽定四庫全書

經說卷二

宋熊朋來撰

易詩書

易詩書古韻

古人用韻可以見當時字音之正書賡歌易爻辭彖象傳及風雅頌之韻可參考而互證尙書有韻語處卽與詩易相同股肱喜哉以下喜起熙爲韻熙字用上聲颺言無韻而賡歌有韻元首明哉以下明爲彌良切與良康爲韻又歌復有韻脞惰墮是也惰墮本皆上聲後儒不察以惰爲隳如帝徳廣運以下運字用平聲與神文君爲韻汝惟不矜天下莫與汝爭能汝惟不伐天下莫與汝爭功伐功與爲韻當以魯頌克成厥功爲例功字四聲功古故刮魯頌協功之上聲爲古虞書協功之入聲爲刮故功伐可爲韻也天之歷數在汝躬以下除危微自爲韻君民與上文躬字爲韻而躬音肱中庸邦窮終戎爲韻禹貢九州時出韻語五子之歌其一下婦子圖馬爲韻下音虎馬音姥予圖皆上聲其二荒音墻亡爲韻而音協央其三唐方綱亡爲韻其四君孫有祀爲韻而有音以其五歸悲依怩追爲韻仲虺言徵葛以慶商良亡昌爲韻伊尹告太甲以洋彰常祥殃慶宗爲韻傅說復髙宗以正聖承命爲韻慶皆音羌宗莊而承盛也洪範用韻處尢爲易見以易書證於詩古韻歷歷可考下至楚辭參同太歷漢魏晉宋齊梁陳有韻之文尙存古音韓杜之詩猶有存者自釋文行世韻略試士俗儒執唐韻爲證正音始盡廢古韻詩音舊有九家陸徳明以已見定爲一家之學開元中修五經文字我心慘慘書慘爲懆音七到切伐鼓淵淵書淵爲鼓淵音於巾切皆不從釋文徳明之學唐人亦未盡信也詩中慘皆作懆乃協勞心懆兮協照紹燎爲韻我心懆懆協亦聿旣耄爲韻歌以訊之當從歌以誶止是用不集當從是用不就皆以韻爲證釋文猶或字具數音及孫氏直音出而挾兔園冊者並釋文不復考矣吳棫材老作協韻補音鄭庠作古音辧鄭與項安世各立韻例吳鄭同時而朱文公詩傳止采吳氏協音間亦攺其繆誤補其遺闕鄭韻出於詩傳旣成之後吳鄭自不相識故其說或未歸一愚以易詩書折衷二家之說字音不勝枚舉姑記其略

吳鄭二家不同莫如天人二字吳韻天字皆依丁度集韻作鐵因切鄭則謂天如字而人協然舉古詩山上復有山破鏡飛上天爲證協山爲羶以從天愚案天字協音易詩可以互證爲鄭氏之學者專以貞諄臻文欣元魂痕寒歡刪山先僊十四韻皆協先僊之音則似拘矣天人二字在詩中如鄘栢舟黍離小宛巷伯何人斯十月之交棫朴旱麓等詩止有天人字則吳鄭說皆通然詩韻天字多協貞寒淸蒸之韻至度人經尙然故丁韻天田年等字皆附入眞諄之韻此古詩韻例也文王之卒章以天協躬鄭乃協躬爲羶不如姑宏鐵因爲易協証之於易尢不可限以十四韻之例上不在天下不在田中不在人𨿽可以人協然幹之文言以禦天也協精情平行成鐵因之音可爲鐵煙可爲鐵嬰皆丁顚反紐此程沙隨所謂反紐通用者也易中以眞協川詩頌以躬協年項氏以靑先貞三韻爲一例又以東蒸爲例比鄭稍通然聲音之道變動周流例有盡而音無窮也

鄭氏以東冬鐘江陽唐庚耕淸靑蒸登十二韻相通皆協陽唐之音東之協當同是舌音如大東小東則可也降字音洪鄭恐破例乃云古音江不知江諧聲於工漢字如曲江書爲曲紅者有之矣況易之恆以深協中以禽協容艮以心協躬詩之蕩以諶協終云漢以臨協宗閟宮以綅協躬小戎以音協弓緑衣晨風諸詩以心林協風東侵二韻相通者多矣鄭皆缺其音項氏以東蕭尢爲一例東灰烝爲一例東侵爲一例烝也無戎讀戎爲汝克咸厥功讀功爲古似此戎功二字豈必協陽唐之韻鄭庠乃盡欲協陽唐固哉其言詩韻矣

鄭氏又以魚虞模歌戈麻六韻相通皆協魚模之音別以蕭宵爻豪尢侯幽七韻相通皆協尢侯之音愚案虞模之與尢侯自可相通非但古韻可證今人語音如謀之與模侯之與胡鄒之與朱往往相近皇華羔裘之韻鄭所知也況歌麻脂之韻相通如儀爲等字是已且騶虞首章上有葭豝則虞協牙東方朔稱建章宮後騶牙是其音也二章以虞協蓬豵又當通虞音於東韻易之爻辭以卽鹿無虞協林中是其音也如熊羆是裘以裘協試周爰咨謀以謀協騏詩中此類甚多尢侯亦可協脂韻矣泰否二卦之彖辭以消協襄而從陽韻豈必盡協尢侯之音項以虞尢豪爲一例虞麻爲一例亦未知虞可通於東韻也

鄭氏以侵覃談鹽添嚴咸銜凡九韻相通皆協侵音項氏以侵覃鹽爲一例又以侵東爲一例俱有未盡鹿鳴以湛琴捲阿燕燕泮水以南協音諸詩固有通例易詩以侵覃之韻協風躬諸字語見東冬韻下項氏有東侵一例比鄭法差密風諧聲於凡波諧聲於皮英諧聲於央在古人但見其同韻爾觀制字者之諧聲亦可見當時字音也風字在東韻爲方馮切在侵韻缺非敷正字遂旁協孚惜切穆如淸風淒其以風皆協心爲韻心亦可爲松郁彼晨風協林爲韻林亦可爲隆其爲飄風協南爲韻南亦可爲儂風有凡之聲亦可爲馮不但爲風諧聲於凡芃泛亦諧凡爲聲也易中禽協彊深協觴則侵韻又通於陽唐矣

鄭氏辧今韻之訛其間亦有自破其韻例者又引沙門神珙反紐旁聲正聲之例正聲在一紐之中旁聲出四聲之外如七月生民以嵗爲雪杕杜東山以至爲窒來之利力又之異亦世之設逝之折皆旁聲之例此言字音者所同然鄭氏旣知旁聲之例則有客宿宿可以協瀡不必攺宿爲俁矣雉鳴求其牡可以恊美不必攺牡爲牝矣況犧之音娑華之音敷羹之音郎皆不同一紐吳鄭於旁聲之協多所遺缺觀吳鄭有所不通殊敬服集傳之功也

吳氏協韻補音援證甚詳且先集傳而成有功於詩敎比鄭爲優愚嘗熟閱之稍窺其繆誤莫如常棣文王有聲二詩如外禦其務當以左傳侮字爲證烝也無戎卽如常武以修我戎皆協戎之上聲音汝崧髙之七章戎有良翰卽汝有良翰民勞之四章戎𨿽小子卽汝𨿽小子可見古者戎汝同音劉氏七經小傳攺戎爲戍不思字有四聲未必二詩皆訛爲戎字吳氏攺務音蒙而不顧左傳引詩之文尢爲理短最是文王有聲匪其欲自有禮記匪革其猶可爲顯證詩中猶字多讀爲去聲與欲字音相近故訛作欲乃不攺欲字作猶而攺孝字音畜所引孝者畜也此在祭統本文初非指其字音上文福者備也何不音福爲備致誤集傳有許六切孝字豈可音畜此一協韻必須攺正非文公本意也又如母字例音美不當於葛覃蝃蝀南山思齊別出莫後莫補二切致誤集傳用其協音葛覃否協鄙蝃蝀雨協惟南山協美思齊婦協菲屨之菲卽扉之上聲左傳作屝曲禮鞮屨注作菲如此則母皆音美字在詩中亦無不音美者常欲攺正集傳此數處協音而未能姑記於此以俟知音者

吳鄭之說學者各就其所長而就正於集傳可也大抵來之爲釐慶之爲羌儀之爲義華之爲敷馬之爲姥下之爲虎有之爲以若此之類在古人以爲常特今儒以爲怪爾君子顧言而行書顧作寡古音相近也皇皇者華協徵夫爲韻卽易中枯楊生華協士夫令聞令望萬夫之望卽易中月幾望易中多以上字音常應字協央疑字協牛協乂周頌多難協愚竊疑淸廟與顯相爲韻故嘗定橫渠西銘五換韻宗子之家相其相字協肖爲韻對越在天不顯不承無射於人斯天人承亦未必非韻也

古文今文尙書

書有今文古文晁錯所受伏生以漢寫之故曰今文魯共王得孔壁所藏科斗文字故曰古文然孔壁眞古文之書不傳後有張霸之徒僞作二十四篇亦名古文尙書漢儒所治不過伏生二十八篇及武帝時得僞泰誓一篇故藝文志稱二十九篇伏生二十八篇者虞書則舜典合於堯典益稷合於臯陶謨凡二篇夏書則禹貢甘誓凡二篇商書則湯誓盤庚髙宗肜日西伯戡黎微子凡五篇周書則牧誓洪範康誥酒誥金縢大誥君奭多方多士梓材召誥洛誥立政無逸康王之誥合於顧命呂刑文侯之命費誓秦誓凡十九篇通爲二十八篇晉豫章內史梅賾別得古文尙書二十五篇凡漢儒注經指爲逸書者遂皆有其書又並有孔安國傳序世傳以爲眞然所謂古文者不如今文之古矣案梅賾西晉時奏上古文尙書已亡失舜典至蕭齊建武四年姚方興於大航頭得而獻之以爲卽孔安國所注防方興緣事書寢不行至隋開皇二年購求古書乃得之又案隋開皇求書時有劉光伯者僞作古書及連山易等悉上送官後因有人告首其僞遂敗竊意劉光伯輩實繁有徒不被告首者其書遂傳古文尙書至隋開皇始備至唐天寶始變漢爲俗楷其間安能無僞今小序定非孔安國所作大序亦不類西漢文字古書尙有僞況孔序乎鄭康成本有尙書注以不合注僞泰誓故儒家不傳康成不見武成則禮記注不知商容爲人名宜也若無逸則伏生口授己有其書乃不知言乃讙當爲言乃雍嘗見漢石經無逸書文與今楷本略不同康成所見無逸或無言乃雍之文且因髙宗二字遂妄疑言乃讙爲說命逸書竟以讙恱爲注使康成尙書行世則其謬必不止如詩箋禮注而已

書百篇中有正攝

典謨訓誥誓命凡百篇注者有正與攝之分正者有其義而正有其名攝者無其名而附其義此𨿽注家淺陋之說無關於大指姑記正攝之目典謨訓誥誓命之文百篇正三十四【見存三十亡書四】

攝六十六【見存二十八亡書三十八】

典十五篇正者二【堯典舜典】攝者十三【禹貢洪範汨作九共九篇槀飫】謨三篇正者二【大禹謨臯陶謨】攝者一【益稷】

訓十六篇正者二【伊訓髙宗之訓】攝者十四【五子之歌太甲三篇咸有一徳髙宗肜日旅獒無逸周官呂刑典寶明居䢐後沃丁】

誥三十八篇正者八【仲虺之誥湯誥大誥康誥酒誥召誥洛誥康王之誥】攝者三十【盤庚三篇西伯戡黎微子武成金縢梓材多士多方君奭立政帝告釐沃汝鳩汝方夏社疑至臣扈咸又四篇伊陟原命仲丁河亶甲祖乙分器將蒲姑】

誓十篇正者八【甘誓湯誓泰誓三篇牧誓費誓秦誓】攝者二【徵湯徵】

命十八篇正者十二【說命三篇微子之命蔡仲之命顧命畢命冏命文侯之命肆命旅巢命賄肅愼之命】攝者六【君陳君牙歸禾嘉禾成王政亳姑】

閏月定四時

月有閏天無閏欲知月之有閏以閏月定四時成嵗是也欲知天之無閏期三百六旬有六日是也期者如上年冬至起至下年冬至上年立春起至下年立春其間相去皆是三百六十五日四分日之一與周天度數相應曰六旬有六日舉成數也天𨿽無閏而月則有閏合气盈朔虛而閏生焉三嵗一閏五嵗再閏約三十二月一閏十九年七閏爲一章三年不置閏則春一月入夏上年一月入下年三失閏則春皆作夏十二失閏則上年皆作下年所以定時成嵗不可無閏月在其間天𨿽無閏月之三五而盈三五而缺則可見也月之有閏天之無閏並行而不相悖只堯典二句盡之三百六旬有六日上下年節气相直不以閏年而加多不以無閏而減少天未嘗知有閏也故公羊於文六年閏月不告月之傳曰天無是月也

書注百姓異同

尙書言百姓者堯典禹謨湯誥盤庚泰誓酒誥君奭呂刑注者或以爲百官或以爲民孔傳多言百官獨於泰誓百姓有過百姓懍懍専指爲民呂刑士制百姓於刑之中注云百官下文在今爾安百姓爲上經有兆民賴之之語總言百姓兆民然上注旣作百官此非謂百姓爲兆民蓋兼官與民而言蔡傳首攺堯典平章百姓百姓昭明不用百官之說直以爲民然下經別言黎民於變時雍故蔡傳以百姓爲畿內之民禹謨防違道以干百姓之譽防咈百姓以從己之欲下經亦別言民湯誥萬方百姓孔傳作百官蔡傳作民盤庚歷告爾百姓於朕志孔傳百官蔡傳則以畿內民庶百官族姓兼言之泰誓則孔蔡皆作民君奭則商實百姓蔡氏以則商實爲句百姓王人爲句郤以百姓爲官著姓王人爲王臣之微者蔡傳於尙書百姓獨於此専指爲百官呂刑州有十二師只當是每州一人卽十二牧不然則如周禮九兩中師以賢得民注諸侯有師氏也蔡傳以爲每州立十二師亦未必然兩言百姓蔡傳皆作民然呂刑篇末經文明言百官族姓矣要知尙書有言百姓多是百官古者徳位尊顯始有姓未可盡攺言民也

六府卽洪範五行

禹謨六府卽洪範五行而加谷爲六者土爰稼穡也釋經者當以谷屬於土葛氏屬木之說非

臯陶明畏明威

古字畏威通用天明畏民明威畏威合同音俗儒拘訓詁直以明畏之畏爲於胃切明威之威爲於非切不知古人威畏同字本非兩音注云明畏本一作威卽當讀爲一音呂刑徳威惟畏亦然故表記引甫刑曰徳威惟威漢志引洪範畏用六極將仲子東山詩韻皆以畏字作威

禹貢

禹貢在尙書家爲典之攝何以曰夏書而不列於虞書不稱舜而稱禹也作司空平水土堯老舜攝之時也圭告功舜卽位之時也宅揆陳謨皆言平水土之功則禹貢宜在宅揆陳謨以前其不見收於虞史謂之夏書蓋救民於洪水之中者舜之心也取民於平水之後者非舜之心也故禹之對舜僅言利用厚生以相民不敢以貢賦利國爲功如厎愼財賦成賦中邦亦惟禹貢言之典謨初無是言況禹貢九州九山而舜分十二州十二山注謂禹治水之後舜分冀爲幽並分靑爲營禹所畫州地舜猶攺定則所定貢賦在舜之時亦未必盡行也

武成月日

武成錯簡先儒辧正者不一今姑以蔡本讀之其閒月日愚猶疑焉一月壬辰旁死魄孔氏謂一月周之正月旁死魄正月初二日也越翼日癸巳王朝步自周則謂武王以初三日起程若癸巳則是正月初三日則尙書自有通例只合曰哉生明正不必書癸巳若書癸巳則合曰癸巳朏不合但言越翼日癸巳此可疑一也二月閏二月三月四月淹久在商此可疑二也以癸巳起程至戊午二十六日又五日癸亥又一日甲子師行日三十里於理可通丁未之後又三日庚戌自癸巳至庚戌本只七十八日然正月初三癸巳起程則二月初四甲子只有三月中旬有丁未庚戌與四月哉生明之後不合故釋經者疑二月有閏則四月中旬再遇丁未庚戌自正月初三癸巳至第二次庚戌爲一百三十八日克商之後逗畱日久乃歸沛公欲畱秦樊噲輩猶能勸以還軍豈武王反出其下或云死魄晦也非朔也朔則魄蘇矣故上饒謝氏疑壬辰爲正月二十九日癸巳爲二月朔戊午師逾孟津舊作正月二十八日者爲二月二十六日甲子誓於牧野舊作二月初四日爲三月初三日舊說二月辛酉朔二月庚寅朔三月庚申朔四月己丑朔哉生明在辛卯日旣生魄在乙巳日四月十九日丁未二十二日庚戌不當生魄在丁未庚戌之後如謝說無閏則二月癸巳朔三月癸亥朔初二日甲子四月壬辰朔哉生明在甲午日旣生魄在十七日戊申前一日爲丁未後二日爲庚戌所以吳氏謂厥四月哉生明當次萬姓恱服之下旣生魄至其承厥志當次示天下弗服之下蔡傳亦以丁未次受命於周皆欲攺旣生魄在丁未庚戌之前如謝說則丁未在旣生魄之前只有庚戌在旣生魄之後但取癸巳起程至癸亥陳於商郊甲子防於牧野至甲午哉生明王來自商至於丰往回皆三十一日無在商淹久之疑二月癸巳朔起程無破例書日不書哉生明之疑然亦未敢盡信者以泰誓一月戊午証之如謝說則戊午不在一月此猶可曰序文不信是又以國語二月癸亥証之如謝說則癸亥不在二月國語注出於虞翻韋昭之徒所言月日多附防書注然所謂二月癸亥夜陳未畢而雨乃左氏正文又似未可輕攺終無以釋癸巳不書哉生明及在商淹久之疑也

天錫禹洪範九疇

天乃錫禹洪範九疇卽如天乃錫王勇智之錫湯武徵伐皆稱天徵呂刑亦托辭於天尙書言必稱天此其常也癡愚之人遂謂禹治水至洛得書爲天以此錫之如書畀姒詞人言之則可而不可用於解經孔子於河圖洛書但言聖人則之非天以此分送羲禹也或謂九疇中書該幾字皆惑於天錫禹之語不思易中兼有河圖洛書參伍錯綜卽是洛書若専謂易爲河圖範爲洛書眞俗儒之言也

五紀以後錯簡須別錄出方可讀

四五紀一曰嵗二曰月三曰日四曰星辰五曰歷數曰王省惟嵗卿士惟月師尹惟日嵗月日時無易百谷用成乂用明俊民用章家用平康嵗月日時旣易百谷用不成乂用昬不明俊民用微家用不寧庶民惟星星有好風星有好雨日月之行則有冬有夏【協虎】月之從星則以風雨五皇極皇建其有極惟時厥庶民於汝極錫汝保極凡厥庶民無有淫朋人無有比徳惟皇作極凡厥庶民有猷有爲有守汝則念之不協於極不罹於咎皇則受之人之有能有爲使羞其行【協杭】而邦其昌無虐防獨而畏髙明時人斯其惟皇之極曰皇極之敷言是彞是訓是行以近天子之光曰天子作民父母以爲天下王【以下稱贊天下王】無偏無陂遵王之義無有作好遵王之道無有作惡遵王之路無偏無黨王道蕩蕩無黨無偏王道平平無反無側王道正直防其有極歸其有極皇極疇文爲五福疇文亂入於內今除外本疇首以極徳爲韻次以守咎受爲韻次行昌明至光王爲韻【明協芒是訓是行亦協杭】末因以爲天下王之語引無偏無陂以下古語結之凡六換韻至歸其有極

六三徳一曰正直二曰剛克三曰柔克平康正直彊弗友剛克燮友柔克沈潛剛克髙明柔克八庶徵曰雨曰暘曰燠曰寒曰風曰時五者來備各以其敍庶艸蕃蕪一極備凶一極無凶曰休徵曰肅時雨若曰乂時暘若曰哲時燠若曰謀時寒若曰聖時風若曰咎徵曰狂恆雨若曰僭恆暘若曰豫恆燠若曰急恆寒若曰蒙恆風若

三徳疇文爲六極威用之說亂入庶徵疇文爲五紀歳月日時亂入去其錯簡而義足

九五福一曰壽二曰富三曰康寧四曰攸好徳五曰考終命斂時五福用敷錫厥庶民凡厥正人旣富方谷【協國】而康而色【色如字若谷如字其色協速言旣富而康寧】汝弗能使有好於而家【協孤言不康寧】時人斯其辜曰予攸好徳汝則錫之福【協偪】於其無好徳汝𨿽錫之福其作汝用咎【協姞】六極一曰凶短折二曰疾三曰憂四曰貧五曰惡六曰弱惟辟作福惟辟作威惟辟玉食臣無有作福作威玊食臣之有作福作威玉食其害於而家凶於而國人用側頗僻民用僭忒

五福疇文以經補經並案古韻谷色爲韻家辜又爲韻徳福又爲韻六極下入惟辟九句本自有韻【威古畏字亦可協域與福食爲韻】時人斯其辜與時人斯其惟皇之極對說下文各有曰字皆時人之言也

九疇無十用無一

五福六極共一疇是九疇本有十而藏其十敬用農用協用建用乂用明用念用向用威用獨五行不言用故天數無十地數無一【向依漢志讀作饗】

康誥

書中曰文考曰朕其弟又自稱曰寡兄先儒皆知序說之妄當爲武王之書若果是成王周公時作不當無一語及武王乃洪大誥治以上別簡錯入先儒疑洛誥或大誥首篇之言也作書序之人必出於史記之後故用史記衛世家之說作此序文不知史記多失實不可信也

詩序引樂記

詩大序多引樂記語其小異處亦樂記爲得其當作詩序之人必出於禮記已傳之後

麟趾

麟西方獸以興西伯非公子言也文王時爲西伯其子稱公子於嗟之嘆詩人嘆西伯有子知武王周公之將有爲矣

貍首

貍首之詩古人以爲射節在騶虞之下采蘋采蘩之上想見孔子刪詩之時其詩已逸不然則此詩未必見刪於聖人也或其他詩家自有而毛公逸之亦未可知也小戴射義所記詩曰曽孫侯氏四正具舉大夫君子凡以庶士小大莫處禦於君所以燕以射則燕則譽此貍首之詩也大戴投壺篇所記上章本同而前一句曽孫侯氏爲數句隔斷恐泰射張侯等語本以解說侯氏因亂入正文爾下文又換韻曰弓旣平張四侯具良決拾有常旣順乃讓【音平聲】乃揖乃讓乃隮其堂乃節其行旣順乃張此亦貍首之詩也首章必有貍首二字故以名其詩此必第二第三章

也貍首之詩不幸逸於詩家幸而略傳於禮家小戴得其一章而大戴尢詳騶虞貍首皆言射用之天子諸侯皆有間若一重韻疊歌之也

關雎之亂

治亂曰亂猶言輯也言關雎之末章也至於關雎爲風始則舉全詩而言史記於孔子世家言詩有四始旣知鹿鳴爲小雅始文王爲大雅始淸廟爲頌始矣往往口熟論語之文竟謂關雎之亂爲風始不覺衍之亂二字何其謬也

新宮

儀禮大射燕禮皆升歌鹿鳴下管新宮注云小雅逸篇或曰卽小雅中斯幹之詩也春秋傳昭二十五年叔孫昭子聘宋宋元公享之賦新宮昭子賦車轄則新宮必有詩下管所吹非有譜無辭者矣

君子於役

詩中不曰牛羊而兩言羊牛日夕則畜之小者先歸而大者次之有大於羊牛者亦宜歸矣

兔爰

君子遇亂世不樂其生情見乎辭語簡而悲未有如兔爰章末之四字也一章曰尙寐無吪二章曰尙寐無覺三章曰尙寐無聰庶幾合眼而不復吪動有所知聞惟恐寐而起則復苦若後之詩人幾句方能道得此四字意

衡門

衡門之詩朱子以爲隱居自樂而無求者之詩也人須是世味淡則能隱亦須世味淡則能樂衡門可棲遲居不求安也泌可樂饑食不求飽也然飲食男女人之大欲故下二章特以食魚娶妻言之此二者能共寂淡則可以隱居自樂而無求矣

豳詩

一之日二之日三之日四之日以周正言之四月五月六月七月八月九月十月以夏正言之獨缺三月蠶月是也豳詩備一年之月日矣

鹿鳴鼓瑟吹笙

鹿鳴首章鼓瑟吹笙吹笙鼓簧正如車鄰以鼓瑟簧對言之古者堂上樂受笙均瑟與笙有相關者鄕飲未合樂之前有升歌三終笙入三終間歌三終其初以瑟歌鹿鳴之三然後笙南陔之三間歌魚麗之三笙由庚之三此時所用樂器惟瑟與笙而已至合樂歌周南召南始眾聲俱作故鹿鳴惟言瑟與笙歌鹿鳴時未有他樂也

白駒伊人其人

一章二章言伊人於焉逍遙於焉嘉客賢者欲去而未去故白駒猶縶之維之卒章攺伊人曰其人則其人不可畱矣𨿽美之曰如玉已勇於辭去故白駒脫縶維而在空谷矣

何人斯捨字音舒

爾之安行亦不遑捨非但與車盱協音作舒便合讀作舒以經證經春秋定六年齊人弒其君荼【音舒】公羊作捨字音舒自古有之

大東啟明長庚

詩詁但云日未出時明星爲啟明日旣入後明星爲長庚毛氏以爲一星李氏以啟明爲太白或又謂李太白母夢長庚爲太白夾漈鄭氏又謂啟明金星長庚水星金在日西故日將出則東見水在日東故日旣沒則西見愚謂啟明長庚難以金水分指定二星行度有遲疾伏退或速而先日則晨見東方或遲而後日則昏見西方諸家之說拘礙當從詩詁不問金水星但日未出而東見者啟明日旣入而西見者卽長庚非金則水隨其行度所至

皷鐘笙磬同音

皷鐘之卒章皷瑟皷琴之下特言笙磬同音何也此詩人妙達音樂而後能爲此詩古者堂上樂皆受笙均堂下樂皆受磬均琴瑟堂上樂也小雅言皷瑟則曰吹笙卽瑟受均於笙之證也鞉皷管笛堂下樂也商頌言鞉皷淵淵嘒嘒管聲則曰依磬聲卽皷受均於磬之證也不然則皷鐘欽欽雅南合奏豈無他樂器同音而特舉笙磬二器而言之正以見堂上下之樂皆和詩語之妙如此皷鐘未必刺詩也

菀栁

上帝甚神古篆申字回轉故訛爲舀字況有戰國防可證此刺時君之詩猶比之上帝末章比之天不忘敬上也

苕之華

先儒嘆此詩知我如此不如無生詞簡而哀此與兔爰皆不樂其生而作

文王

文王之詩専言周之興可也乃以周與商並言如曰周𨿽舊邦其命維新則又曰命之不易有虞殷自天曰文王陟降在帝左右則又曰殷之未喪師克配上帝言周有天命而商亦嘗有天命也曰文王孫子本支百世又曰商之孫子其麗不億言周有孫子商亦非無孫子也曰濟濟多士文王以寧又曰殷士膚敏王之藎臣言周有多士商亦非無人也常情於勝國必抑彼揚己欲人知彼所以亡已所以興周家忠厚之至於其子孫士大夫待之亦不薄宜其卜世卜年之永歌此詩以祀文王足以得文王之心矣呂氏春秋謂周公作此詩非周公不能及此

抑

衛武公年九十有五使人日誦抑詩自言亦聿旣耄知爲耄年所作旣耄而猶再三曰小子其謙抑至矣淇澳賔筵抑皆武公之詩淇澳作於盛年言學問賔筵抑皆戒飲而抑乃旣耄之作其言愼獨論語中庸取焉

抑之六章

太云童牛角馬言馬童而牛角以無角爲有角所謂彼童而角也

崧髙烝民

吉甫作此二詩於崧髙用申伯字凡十四於烝民用仲山甫字凡十二【韓退之栁子厚銘用子厚字凡十九北山詩十二或字所以南山詩五十二或字皆以經爲例】

江漢

周之二相世世稱周公召公宣王自幼長於召公之家故江漢歸功於召公而已

商頌

賡歌虞詩也每句有韻五子之歌夏詩也隔句有韻其四兩韻一換商頌商人之詩也詩韻之例盡在是矣那之首章隔句用韻兩韻一換至綏我思成以下又每句用韻篇末別出嘗將二韻結之烈祖以祖祐所酤四韻起中間申錫無疆開下文連句之韻似以三無疆爲之節後之人交互用韻始此商頌多每句用韻鳥長髮殷武皆然禹敷下土方朱子引楚詞攺正方字絕句可謂至當鳥五換韻【邦畿千里之上疑有逸句來假祁祁之祁當協伽】長髮前六章皆每句有韻惟卒章兩韻一換殷武每句有韻惟第四章

交互用韻其末別出國福二韻結之五章以翼極二韻起而下文連句有韻卒章又全章連句用韻自後作詩者用韻皆以商頌爲格例【皇華之首章卽交互用韻之例楚詞九章皆兩韻一換以至漢之栢梁卽每句用韻之例唐詩猶有別出二韻起結如杜今夕行石犀行七歌等詩皆別出二韻作結末】

經說卷二

欽定四庫全書

經說卷三

宋熊朋來撰春秋

春秋時月皆周正

孔子所謂行夏之時見於答顏淵問爲邦者然也至於因魯史作春秋乃當時諸侯奉時王正朔以爲國史所書之月爲周正所書之時亦周正經傳日月自可互證而儒者猶欲執夏時之說以紊之譬如孔子言車豈必皆言殷輅哉小戴記孟獻子之言曰正月日至可以有事於上帝七月日至可以有事於祖此言冬至在周正之春正月而夏至在周正之秋七月明堂位所言孟春卽建子月所言季夏六月卽建巳月禮記尙然況春秋乎證於左傳可見已若拘夏時周正之說則正月二月須書冬而三月乃可書春爾且如桓四年春正月公狩於郎周人中冬狩田此以春正月書之卽建子之月書春也哀十四年春西狩亦以周正之春行中冬之狩桓十四年春正月無冰若夏正春正月則解凍矣惟建子之月無冰故紀異而書成元年春二月無冰襄二十八年春無冰皆可爲證定元年冬十月隕霜殺菽此夏正秋八月而書冬也若建亥之月則隕霜不爲異而亦無菽矣大扺周人𨿽以夏時並行豳詩周禮則然惟春秋魯史專主周正陽生於子卽爲春陰生於午卽爲秋學者惑夏時之說謂至朔同日僅見於傳而經無有也不思經傳所書月日參考相同試以僖五年經傳言之正月辛亥至朔同日左氏舉以見分至之例故書春王正月辛亥朔日南至自正月以後日月可證者經書九月戊申朔日有食之傳書八月甲午晉侯圍上陽又書冬十二月丙子朔晉滅虢以六十甲子數之自隔年十二月戊申晉有申生之事越三日卽正月辛亥朔魯聞晉難必在正月故經以春書也是年嵗在丙寅正月辛亥朔大二月辛巳朔大三月辛亥朔小四月庚辰朔大五月庚戌朔小六月己卯朔大七月己酉朔小八月戊寅朔大九月戊申朔小十月丁丑朔大十一月丁未朔小十二月丙子朔大閏十二月丙午朔小以八月戊寅朔數至甲午晉圍上陽八月十七日也由八月甲午數至九月朔正得戊申由九月戊申朔數至十二月朔除兩小月該八十八日故以十二月朔得丙子其言丙子旦日在尾以冬十二月而日在尾此時尾度多在卯且後逼閏月宜其尙以建戍中气而合朔於卯之尾宿所謂九月十月之交者以夏正言之所謂冬十二月者以周正書之以經傳月日參考可無疑矣或謂昭二十年己卯傳亦書春王二月己丑朔日南至自僖五年至朔同日爲始數至此年得第七章

本注以爲失閏案本年十一月乙酉朔故經於此月有辛卯乃初七日也閏當在隔年十二月而在是年八月則正月至七月皆以失閏而差一月二十一年庚辰經書秋七月壬午朔日有食之自二月己丑朔數至次年七月壬午中間爲己丑者八退小盡八个月自壬午去己丑恰退八日經傳互證相同觀僖五年左氏南至之書卽孟獻子所謂正月日至也觀昭二十一年梓愼日食之對卽孟獻子所謂七月日至也冬日至而傳稱春正月夏日至而經書秋七月則春秋所書時月皆用周正明甚

左傳記至朔同日

僖五年丙寅正月辛亥朔日南至至昭二十年己卯二月己丑朔日南至今冬至固有在子月晦者必有閏月逼其後昭二十年閏在八月注者以爲失閏謂其閏當在日南至之前則王二月乃王正月矣注說於理爲近自僖五年丙寅數至二十四年乙酉爲一章又至文十年甲辰爲一章又至宣十一年癸亥爲一章又至成十二年壬午爲一章又至襄十三年辛丑爲一章又至昭元年庚申爲一章又至昭二十年己卯適當一章宜至朔同日不當爲二月朔所以然者閏宜在隔年之冬不合在二月之後也左氏案當時月日而書以見失閏故於僖五年昭二十年互舉其例是以三統歷昭二十年作正月己丑朔旦日南至正月至七月皆以失閏而差至閏八月乃本年之八月也

春秋左傳中名諡相同者

魯有二定姒皆見於經其一襄四年書葬我小君定姒此成公妾襄公母也定諡也其一定十五年書葬定姒此公夫人從夫諡也姒氏皆祀女也晉有二趙姬亦曰姬氏也左傳其一趙衰妻文公之女成公之姊其一趙莊姬者趙盾長子朔之妻趙武之母晉成公之女也史記誤以趙朔妻爲成公姊

稱士匄者二士氏世爲刑官初食采於隨後食采於範其一成十八年名見於經者一士匄也乃士燮文子之子士鞅適齊傳稱士匄相士鞅及論絳縣老人甲子名屢見於傳乃大傅士渥濁之孫士弱莊伯之子也皆司空士蔿之後稱趙孟者二其一趙武文子其一無卹襄子稱士伯者三其一先蔑其一士景伯其一士貞子稱中行伯者四皆荀氏其一中行桓子荀林父也其一荀庚其一荀偃其一荀吳世襲將中行故荀林父之後別稱中行氏稱知伯者三皆荀氏其一荀防其一荀躒其一荀瑤故荀首之後別稱知氏稱士莊伯者二其一鞏朔卽鞏伯其一士弱稱欒伯者二其一欒書其一欒黶稱駒伯者二其一郤伯其一郤錡

鄭有二子石皆名段其一丰氏其一印氏有二子防皆名偃其一遊氏其一駟氏有二子張其一印氏名黒肱其一丰氏名捲皆一家而同名字同是穆公子孫魯有二嬰齊其一襄仲之子其一叔肸之子聲伯以仲嬰齊叔嬰齊別之同是桓公諸孫

春秋戰國各有滕文公

經於成十六年書夏四月辛未滕子卒左傳曰滕文公卒此文公在滕昭公之後成公之前至孟子時又一滕文公燕有二文公二桓公秦有二惠公齊有二莊公滕有二文公

左傳賦詩者多在襄昭之間

左傳記賦詩者始於僖二十三年秦伯享晉公子重耳公子賦河水公賦六月公子歷諸國未嘗賦詩乃特見於秦非衰之文安能使公子爲此自此至文四年寧武子聘魯公與之宴賦湛露彤弓不辭又不答賦以爲肄業及之婉其辭以規魯之僭也十三年鄭伯與公宴於棐子家賦鴻鴈季文子賦四月子家賦載馳之四章季文子賦采之四章是魯鄭之大夫皆能賦也成九年季文子如宋致女復命公享之賦韓奕之五章穆姜出於房賦緑衣之卒章襄四年穆叔如晉奏肆夏之三不拜歌文王之三又不拜歌鹿鳴之三三拜穆叔之不拜蓋見寧武子以此施於魯遂以施於晉也八年範宣子來聘公享之宣子賦摽有梅季武子賦角弓賔將出武子賦彤弓魯人嘗以彤弓爲寧武子不答矣宣子不敢自當以晉先君文公之言故傳稱君子以爲知禮十四年姜戎爲範宣子賦靑蠅是年諸侯之大夫從晉侯叔向見叔孫穆子穆子賦匏有苦葉叔向退而具舟又衛獻公飲孫蒯酒使太師歌巧言之卒章太師辭師曹歌之十六年晉侯與諸侯宴於溫使諸大夫歌詩必類不見諸大夫何歌亦不見齊髙厚之詩不類爲何詩也是年穆叔如晉聘見中行獻子賦圻父見範宣子賦鴻鴈之卒章十九年季武子如晉拜師晉侯享之範宣子賦黍苗季武子賦六月穆叔防範宣子於柯見叔向賦載馳之四章二十年季武子如宋賦棠棣之七章復命公享之賦魚麗之卒章公賦南山有臺二十六年齊侯鄭伯爲衞故如晉晉侯兼享之賦嘉樂國子相齊侯賦蓼蕭子展相鄭伯賦緇衣晉侯言衞侯之罪使叔向告二君國子賦轡之柔矣子展賦將仲子兮乃許歸衞侯二十七年鄭伯享趙孟於垂隴七子從君趙孟請賦曰武亦以觀七子之志子展賦艸虫伯有賦鶉之賁賁子西賦黍苗之四章子產賦隰桑子太叔賦野有蔓艸印段賦蟋蟀公孫段賦桑扈文子告叔向曰伯有將爲戮其餘皆數世之主也是年楚防罷如晉晉侯享之將出賦旣醉叔向曰防氏之有後於楚也宜哉二十九年襄公自楚還欲無入榮成伯賦式微是年季札觀樂使工爲之歌周南召南歌邶鄘衞歌鄭歌齊歌豳歌秦歌魏歌唐歌陳歌小雅大雅歌頌是年齊慶封來聘叔孫穆子爲賦相鼠不知明年慶封來奔使工爲之誦茅鴟亦不知昭元年楚令尹享趙武賦大明之首章趙武賦小宛之二章是年趙孟叔孫豹入於鄭鄭伯兼享之趙孟賦瓠葉穆叔賦鵲巢趙孟又賦采蘩穆叔曰小國爲蘩大國省穡而用之子皮賦野有死麕之卒章趙孟賦棠棣二年韓宣子來聘公享之季武子賦緜之卒章韓子賦角弓武子賦節之卒章季氏有嘉樹宣子譽之武子曰宿敢不封植此樹以無忘角弓遂賦甘棠宣子曰起不堪無以及召公自齊聘於衞衞侯享之北宮文子賦淇澳宣子賦木瓜三年鄭伯如楚子產相楚子享之賦吉日子產具田備十二年宋華定來聘享之爲賦蓼蕭弗知又不答賦昭子曰必亡宴語之不懷寵光之不宣令徳之不知同福之不受將何以在十六年鄭六卿餞宣子宣子曰二三君子請皆賦起亦以知鄭志子齹賦野有蔓艸子產賦鄭羔裘子大叔賦褰裳子遊賦風雨子旗賦有女同車子栁賦萚兮宣子喜曰二三君子賦詩不出鄭志數世之主也皆獻馬焉而賦我將十七年小邾穆公來朝公與之宴季平子賦采菽穆公賦菁菁者莪自昭二十五年宋公享昭子賦新宮昭子賦車牽定四年申包胥乞師秦哀公賦無衣自此至左傳終所賦之詩惟河水新宮茅防轡之柔矣爲逸詩餘詩皆存自隠元年至僖二十三年凡八十五年遂不復有賦詩者惟襄昭之間一時能歌詩晉有範韓趙三卿魯季孫氏有文子武子平子叔孫氏有穆子昭子鄭有七穆子孫是皆世卿公族風流文雅聚在百年之間僖文之前旣無聞昭定之後復絕響想見歌詩必有音譜相傳在人好學不好學其人不好學則𨿽齊慶宋華世家簪紱而昬愚無知其人好學則秦楚之人有歌詩者楚右尹子革能誦祈招姜戎言語不通諸華忽歌靑蠅使範宣子心服古人以歌詩肄業今皆慶封華定之流矣

絳縣人甲子

魯襄公三十年嵗次戊午二月辛酉朔初四日甲子二十三日癸未曰其季於今三之一者言甲子數至癸未日正得二十日是三分六十甲子之一也季者餘數也積四百四十四甲子零二十日算得二萬六千六百六十日除五十三日在本年正二月【戊午正月大該三十日二月二十三日】止有二萬六千六百零七日逆推得絳縣老人是魯文公十一年乙丑嵗三月生故曰臣生之嵗正月甲子朔注謂夏正月若以周正則三月也本合云七十四年此時方是二月若夏正則十二月故除本年不算曰七十三年也

古者卜日未嘗擇日

古者昬葬卜日而未嘗擇日故陰陽拘忌之說不至惑人以春秋所書考之莊二十四年八月丁丑姜氏入是年嵗次辛亥八月丙子朔乃初二日也八月爲夏正六月初不以月破爲嫌文二年二月丁丑作僖公主二月爲夏正十二月亦不以月建爲嫌至於葬則經多書其日惟莊九年七月丁酉葬齊襄公閔元年六月辛酉葬莊公文十八年六月癸酉葬文公成元年二月辛酉葬宣公於後世葬日爲通如隠元年十二月癸未葬宋穆公桓十七年八月癸巳葬蔡桓侯十二月己丑葬桓公莊四年六月乙丑葬紀伯姬二十二年正月癸丑葬文姜三十年八月癸亥葬紀叔姬僖二年五月辛巳葬哀姜十八年八月丁亥葬齊桓公二十七年八月乙未葬齊孝公三十三年四月癸巳葬晉文公文元年四月丁巳葬僖公五年三月辛亥葬成風九年二月辛丑葬襄王十七年四月癸亥葬聲姜宣八年十月己丑葬敬嬴成三年正月辛亥葬衞穆公二月乙亥葬宋文公十五年八月庚辰葬宋共公十八年十二月丁未葬成公襄二年七月己丑葬齊姜四年八月辛亥葬定姒九年八月癸未葬穆姜昭七年十二月癸亥葬衞襄公十一年九月己亥葬齊歸定元年七月癸巳葬昭公十五年九月丁巳葬定公雨不克葬戊午乃葬十月辛巳葬定姒是皆不合後世葬日丁巳雨不葬而戊午葬古人未嘗拘忌可見陰陽家擇日古人所不論但卜日取吉而已春秋之葬惟莊公以子般卒而葬緩余或逾月或三四月卽葬後世爲陰陽拘忌至數年不葬曷不觀於春秋乎

晉平公夢黃熊

鄭子產聘於晉韓宣子私焉曰寡君夢黃熊入於寢門何也對曰昔堯殛鯀於羽山其神化爲黃熊入於羽淵本注亦云鼈屬且謂東海人祭禹不用熊白及鼈此熊字合讀作囊來切若熊則入山不入淵禮記王制防亦云先師讀爲三足鼈之熊

左傳襄昭間所言嵗星與天官書及今歷家算木星各不同

襄二十八年春無冰梓愼曰今玆宋鄭其饑乎嵗在星紀而淫於枵注引襄十八年董叔曰天道多在西北謂是年嵗星在亥自襄十八年至二十八年行十一宮當在星紀如左氏之法是嵗星午年在亥未年在戍申年在酉酉年在申戌年在未亥年在午子年在己丑年在辰寅年在卯卯年在寅辰年在丑巳年在子襄十八年丙午據今歷家度約法則午年木星在辰依史記天官書則午年當在酉襄二十八年丙辰據今歷家度約法則辰年木星在午依史記天官書則辰年當在亥皆與左氏言嵗星不同又如昭九年書夏四月陳災左傳鄭禆竈曰五年陳將復封封五十二年而亡嵗五及鶉火而陳卒亡故曰五十二年本注是年在星紀五嵗及大梁而陳復封自大梁四年而及鶉火又四周四十八年凡五及鶉火愚案昭公八年楚滅陳九年戊辰據今歷家度約法辰年木星在午依史記天官書則辰年當在亥左氏說嵗星自爲一家昭九年戊辰嵗在星紀正如襄二十八年丙辰嵗在星紀所謂五十二年者當哀公十二年戊午不見陳亡是年楚公子結伐陳吳救陳未嘗亡也又如昭三十二年辛卯伐越史墨曰不及四十年越其有吳乎越得嵗而吳伐之本注此年嵗在星紀星紀吳越之分嵗星所在其國有福案十二星本無吳止有越以左氏嵗星例推之卯年當在寅而淫於星紀者也案今歷家算木星約法則卯年當在未依史記天官書則卯年當在子愚嘗觀天象而証之則歷家所算木星乃嵗星之昬見者也天官書所言嵗星乃嵗星之晨見者也各有其星在焉昬見者先他星而出晨見者後他星而沒【前漢志與天官書相同】恆以寅年寅月卯年卯月【餘年依例】朝昬候之可見皆謂嵗星也惟左氏所言未知爲何星又如王猛克壺關之年當海西公太和五年庚午申謂福徳在燕趙秋謂天道在燕當時秦太史論彗星亦云尾箕燕分然午年嵗星不在尾箕之分又如石越諌伐晉言嵗鎭守斗福徳在吳當秦世祖建元十八年壬午則午年亦不當在吳越之分此時所謂嵗星與左傳午年在亥之例又不同必有至當之說以俟知天道者

獲麟至分晉中間凡七十七年

陳恆篡齊乃麟經絕筆之日三家分晉又馬公托始之年周敬王之三十九年卽魯哀公之十四年西狩獲麟敬王四十年至四十三年凡四年元王八年貞定王二十八年哀王思王附貞定末年考王十五年威烈王元年至十二年獲麟之後分晉之前春秋通鑑之間虛七十七年

經說卷三﹤經部﹐五經總義類﹐經說﹥

欽定四庫全書

經說卷四

宋熊朋來撰儀禮周禮禮記

論語言學禮曲禮言讀禮則禮有載籍可學可讀其來久矣今三禮多爲後儒所議𨿽儀禮不免樂史之疑禮經賴此書爲稍完爾禮記出於漢儒之手如王制爲漢文帝博士所作緇衣爲公孫尼子作月令爲呂不韋作其他托爲孔子之言者未必皆可信然曽子與門人問答非大小戴記無以傳故大學中庸亦在其中能記聖人問禮老耼問樂萇之言又能記曽子子思傳道之書者禮記之功也曲禮禮運學記樂記皆有格言大戴於踐阼能記丹書之文於明堂能記洛書之位有輔世教其間古記多是七十子之徒所傳者周禮官職頗繁碎林氏胡氏包氏相繼詆毀有如冢宰之宮府一體司樂之律同合聲司馬四時因田習戰寓兵於民此等豈後世儒者所能作故程子以爲天官之職須襟懷洪大方看得朱子亦謂此周公輔成王誠意正心之學禮經縱有僞雜瑕不掩瑜不可便謂非聖人之書也

府史胥徒

府史胥徒例是一府二史一胥十徒府掌藏史掌書胥什長若今甲頭大府庖人等官有賈若今市買有鼈人臘人等府史貟數一同又或有徒無胥有史無府有府無史古者軍官卽治民之官毎軍尙且二府六史如六鄕族黨比閭六遂鄼鄙裏最爲親民事繁乃皆無府史胥徒戎右僕馭之官亦然似此皆可疑

農家九谷

周禮三農生九谷鄭司農云黍稷秫稻麻與大小麥豆爲九鄭康成去秫與大麥而加粱案食醫膳食之目卽九谷中六穀矣稻卽食醫所謂稌也古所謂麻者枲實而已在籩實爲蕡本艸曰蕡麻古者未有近世之胡麻也豆本名菽古無豆之稱詩之豆登書之豆籩乃薦菹醢之器也量有豆以其容四升如豆而名之也職方九州所冝谷注稱菽而不稱豆獨於九谷五穀及豆實之注以菽爲豆詩曰采菽采菽曰采蕭獲菽曰荏菽斾斾曰禾麻菽麥皆以菽言漢時謡俗始稱豆或謂熬之爲糗搗之爲粉因籩豆得名然糗粉乃籩實非豆實也莫知菽所以名豆之由或者豆蔻之豆止書其所諧之聲如菽字在說文止作尗也知豆爲俗稱則釋經及著文者但當稱菽爲是

庖人四時膳膏

周禮家以牛屬司徒而配土雞屬宗伯而配木羊屬司馬而配火犬屬司寇而配金莫能釋其義愚謂牛牟然而鳴其音多宮雞之音多角羊之音多徴犬之音常張口而爲商必有音中羽者而司空之官不可見矣庖人膳膏四時各從五行所克勝者則牛雞羊犬足矣以月令証之則冬官必有彘人彘當屬司空而配水禮記注雲彘水畜也食麥與羊亦當在仲夏疑與仲冬錯誤

醫家九藏

古之醫者言九藏今之醫者言五藏注家以胃旁胱大小腸與心脾肝肺腎爲九藏注旁胱則小膓也當是心脾肝肺腎胃膽大小腸爲九藏則於脈法可通防家謂膽三焦非正府不在九藏之數附防注說今醫家固云三焦無藏空有名又云男以藏精女以系胞則三焦卽腎之右脈也旁胱附於小腸而以膽居九藏之列爲得其當經云參之以九藏之動卽三部九候之法案脈者左心小腸肝膽右肺大腸脾胃而腎居兩脈尺脈八藏各二藏同一位惟腎以一藏居二位腎有左右二脈龜蛇二體在焉冝攺正注疏之說則九藏之法於儒書醫典皆通

八尊六尊

酒正與冪人皆言八尊小宗伯與司尊皆言六尊曰八尊者言尊之實故曰以實八尊實五齊者五尊實三酒者三尊曰六尊者言尊之名故曰辧六尊之名物犧尊象尊著尊壺尊大尊山尊也五齊者泛齊醴齊盎齊緹齊沈齊三酒者事酒昔酒淸酒漢儒多據東漢時名物說五齊三酒更代易世之後經文尙易通解說更難省矣大扺五齊三酒皆先濁者而後淸者五齊專用於祭祀三酒通用於燕飲至今大祭祀必有設尊設而不酌大尊山尊著尊及犧象各一以受五齊壺尊凡三以受三酒又設明水五尊於五齊之右設酒三尊於三酒之右於是八尊或稱十六尊然十六尊卽八尊也八尊卽六尊也周人備四代之制明堂位言泰有虞氏之尊山罍夏后氏之尊著殷尊犧象周尊不及壺尊說文云昆吾尊也陳氏禮書云虞尙陶則大尊冝以瓦殷尙梓則著尊冝以木著尊者著地無足壺尊當證於投壺大小戴於投壺皆不言足亦當如著尊無足矣夏虞殷之尊可不費辭說而定獨犧象周尊於世代爲近自漢儒紛紛至今未定方且疑犧獻之音況能定其制度哉鄭司農以獻爲犧猶指定莎音諸儒因閟宮詩犧尊將將以箋文有莎飾之說又謂刻鳳皇於尊其羽婆娑以此取音於娑又謂犧尊飾翡翠象尊飾鳳皇然則曷不以象爲娑當漢之時詩樂未盡廢必有樂工能識犧尊爲娑音者儒者莫究犧所以爲娑托於鳯羽婆娑然則是尊也曷不曰鳯尊而曰犧尊愚嘗以詩協音考之古字沙莎同音故莎娑等字諧聲於沙此莎飾之所以音娑也犧之爲娑亦如皮之爲婆儀之爲莪犧尊將將之上文享以騂犧協降福孔多一詩之中具有顯證騂犧尙且音娑則犧尊之犧非緣酒尊而異其音也說文引賈侍中云犧非古字蓋古者犧通爲戲以其字音之相同戲或爲獻以其字文之相近故集韻以犧獻二字互見二韻或謂犧本虛冝反切騂犧協虛何而犧尊爲桑何反切疑若小異是則然爾而訶娑字音可以相入如華之爲敷泄之爲泄委蛇之爲佗亨之音烹單之音燀二音皆不可以了義字母爲拘者古人之音在易書詩者盡爲後儒所變獨周禮之獻尊詩之犧尊左傳之犧象猶得存三代之舊音知犧尊所以音娑則尊當爲牛而鳯羽婆娑之說非也又可知象尊爲象而象骨飾尊之說非也魏太和中靑州人得齊大夫送女器爲牛而背負尊王肅以爲刻全牛鑿其背爲尊一以爲負一以爲鑿阮諶則爲畫牛象於尊聶氏三禮圖亦謂飾以牛犧之爲牛儒者旣不考古音至其形制爲翠爲鳯爲牛曰全牛曰畫牛曰負曰鑿曰飾如聚訟之言未易歸一朱文公請從政和新圖厥後以尊口不堪施勺或疑其制未盡然豫章學宮有作負尊之犧象者彼齊大夫送女器出於魏太和中而王肅爲王朗之子固亦魏人也宋亦有王肅多論禮器及深衣等制度此或宋之王肅所言負之與鑿有未可以臆斷者然於施勺則負爲便矣尊字或從缶或從木上古尊罍陶瓦其次刳木其後範金今範金之制不一愚謂八尊之中大尊居尊冝上陶著尊冝上梓他尊則範金可也

籩實豆實

籩有四朝事饋食加籩羞籩豆亦有四朝事饋食加豆羞豆籩實之目十有八而防重出豆實之目二十有四而醢醓魚醢重出朝事籩實麷蕡白黒形鹽膴魚醢鮑魚鱐熬麥曰麷麻曰蕡稻米曰白黍米曰黒蓋以麥麵麻子稻黍米作餅餤注謂淸朝進寒具口實也形鹽左傳所謂鹽虎形膴音呼說文云無骨脂注謂防生魚爲大臠防謂魚腹腴鮑部巧切韻書云饐魚也注謂室中糗幹之字從魚蓋魚之糗而幹者也魚鱐之鱐音搜魚之析而幹者也膴以腥薦鮑鱐以干薦字案說文火焙肉恐是鮑者火焙而幹鱐者日曝而幹故均之爲幹魚而異名也膴爲魚腹腴則膴鮑魚鱐皆魚也朝食爲米食寒具魚漧之屬可夙具者也饋食籩實防桃幹防榛實注謂防爲梅謂榛似防而小饋食始備果實也加籩菱芡防脯注謂菱芰也謂芡雞頭也或云四角三角爲芰兩角爲菱鄭司農以防在加籩饋食重出作菱芡脯修薄析曰脯施姜桂曰修言修治脯也羞籩糗餌粉餈注謂熬成豆米曰糗說文熬米麥通釋煼幹米麥要之米麥豆皆可爲餌者也注以粉爲豆屑米麥豆亦皆可爲粉但粉以豆爲明滑故專以豆言之餌與餈名實相近合烝曰餌餅之曰餈疏云糗與粉爲一物糗者粉熬大豆餌言糗餈言粉互相足也鄭康成云二物皆粉稻米黍米合以爲餌餌不餅而餈作餅今之餈糕名出於此凡今俗下餅餌餈糕其制多出於古人其名已載於經典觀於籩實可見已朝事豆實韭菹醓醢昌本麋臡菁菹鹿臡茆菹麇臡菹莊魚切說文酢菜也今俗說菜柈中漬菜皆菹之遺法醓吐感切注謂肉汁說文謂血醢醢者說文肉醬臡音泥亦醢之異名注謂有骨曰臡無骨曰醢凡作醢及臡者先防幹其肉莝之雜以梁麯鹽酒置甀中百日卽成今俗用防醬皆臡醢之遺法昌本昌蒲根也菁菹蔓菁菜也茆菹鄭司農作茅杜子春音卯曰鳧葵也康成疑茆不堪菹從杜說案魯頌薄采其茆釋文云卽蒓菜也麇鹿麋三臡皆莝骨和肉爲百日醬皆在朝事之豆亦取晨朝易於夙辧饋食豆實葵菹在七菹之列餘皆韲醢葵菹蠃醢脾析蠯醢蜃蚳醢豚拍魚醢葵爲百菜之長故饋食豆實首葵而他菹莫配焉脾析蜃豚拍皆五韲中件目脾析牛百葉俗呼牛胃爲百葉己見周禮注矣蜃說文大蛤豚拍之拍先鄭讀爲防言脇也三者近於臡醢而曰韲韲者以百葉諸物細切之和以醢醬不待甀中百日而成故別爲韲之名韲從韭冝用菜若昌本深蒲作韲固冝百葉蜃豚之肉亦可縷以爲韲也蠃注謂防蝓案方言燕趙間以爲蜘蛛韻書以爲蝸牛蜘蛛蝸牛非可食者疏釋引爾雅爲證彼爾雅乃訓詁之儒集經注以爲書者或疑內則有蝸醢恐是防蝓蝸牛之謂然內則之蝸乃力戈切集韻古螺字作蝸韻釋云蚌屬也非蝸牛之蝸矣陸佃直謂蝸牛可醢蓋爲禮注所誤爾蠃卽螺字亦作蝸韻書以爲香螺也蠯注謂小蛤韻書以爲蚌狹而長者蚳醢之蚳漢儒相傳爲蚍蜉白子亦恐不然蚍蜉未必可食一也取白子傷生二也案天官有鼈人掌取互物祭祀共蠯蠃蚳以授醢人則蚳與蠯蠃皆當是螺蛤同類旣掌以鼈人之官可知爲水族之產若以國語爲證則國語亦但言捨蚳不取未嘗指蚍蜉之子可取而食也惟夏小正於二月言昆小虫抵蚳其傳曰蚳螘卵爲祭醢夏小正本文無幾其解說處多是漢儒附防未可盡信案月令方春和時母殺孩虫胎夭飛鳥母麛母卵豈有二月正春殈螘穴以爲豆實之奉哉巷伯成是貝錦之注以貝爲余蚳貝之黃質白文者或可爲鼈人互物之證蚔或從貝醫書云食之益壽明目豈必螘卵而後謂之蚳哉鼈人春獻蜃以爲醢故小正以二月抵蚳此𨿽流傳已久而必當攺正者小正以蜃爲蒲蘆朱子以爲其書不足信愚於蚳爲螘卵亦不敢以爲信惟魚醢用魚可免注者妄言矣加豆之實芹菹兔醢深蒲醓醢箈菹雁醢筍菹魚醢芹楚葵水菜類蒿深蒲或云桑耳或云蒲始生水中奕詩云其蓛維何維筍及蒲知蒲可爲防不必曰桑耳也箈有苔迨二音鄭注雲水中魚衣卽苔也今海鄕之人幹苔以爲菹或疑箈字從竹爲箈箭筍竹萌不思箭萌亦筍爾旣有筍菹安用箭萌籕文竹艸相似其爲苔菹何惑焉兔醢用兔雁醢用雁魚醢用魚如上文羞豆之實酏食糝食酏音移鄭司農云以酒酏爲餅疏云若今起膠餅康成曰賈氏曰粥禮記有稻酏黍酏周禮亟稱於酏酒正之五飲漿人之六飲皆用酏也糝食鄭司農云菜餗蒸康成曰取牛羊豚之肉三如一小切之米二肉一合煎爲餌鼎卦公餗之注云糝食也震爲竹竹萌爲筍餗之爲菜則糝食未嘗不用筍菹之筍也糝食酏食在七菹之外豈惟竹萌惟所用之豆實有五齊七醢七菹三臡二食五齊之齊注作韲昌本深蒲脾析蜃豚拍七醢醓魚兔雁蠯蠃蚳七菹韮菁茆葵芹苔筍三臡麇鹿麋今孔子廟丁祀菹醢多不如法不考周禮故爾邵氏錄云劉夢得欲用糕字作九日詩以經典無據不敢用宋子京案周禮粉餈之注作九日詩云劉郎不敢題糕字虛負詩中一世豪俎豆之事不得以未嘗聞爲解周禮無所不該今儒往往拘牽舊注故因籩實豆實詳及其名物

師氏

師氏之官諸儒或以爲周召之職公孤之副愚案武王之在牧野固以亞旅師氏敍於司徒司馬司空之下則公孤之外別有師氏之官故其秩爲中大夫爲上士防同軍旅王舉則從使虎賁兵服之士屬焉皆不忘牧野時

保氏六書

周公之時未有大小二篆而保氏之官已有六書之教一曰象形二曰指事三曰防意四曰轉注五曰諧聲六曰假借以此爲六書之目𨿽未知保氏之教何如然漢初有倉頡史籕之教其流傳必有所從來古初制字多象形故象形爲六書之首形不可象而指事事不可指而防意意不可防而諧聲聲無可諧五不足而後假借世間文字𨿽多然玉篇諸部不過二萬二千七百二十六字夾漈六書略凡二萬四千二百三十五字於內諧聲二萬一千三百四十二字是諧聲字居六書十分之九矣漢字猶有有聲而無字者畨字則皆諧聲矣王荊公字說則字皆防意無所謂六書故王氏周禮新經至六書無可說

媒氏若無故之若

媒氏若無故之若猶言及也顏師古注漢史以萬人若一郡降曰若豫及也刑統言某罪及某罪皆以若言周禮秋官凡封國若字卽若字訓及之例鄭注乃謂不禁奔權許之不照下文若字之義中春防男女之時不以禮合至滛奔而不能禁固父母之罪及有愆期不嫁別無喪故而不遵昬令者亦父母之罪似此二者皆罰之則必無過笄無嫁之女矣

宗伯九命

周之命官自一命積至九命漢爵二十級亦自一級公士至二十級爲徹侯皆自下數之近代以一品爲上而九品爲下則自上數之周禮有中大夫下大夫而無上大夫卿卽上大夫也一命爲下士再命爲中士三命爲上士四命爲下大夫五命爲中大夫六命爲卿七命爲諸侯八命爲三公九命作伯則爲上公矣王制有中士而無中大夫或殷制也秦惟存中大夫之官又名郎中令漢武帝太初元年攺郎中令曰光祿勲其屬官有光祿大夫卽中大夫也又有大中大夫中散大夫後世遂以爲官階然官階之法屢變而不思變中大夫之名目中大夫而有其他大夫之官階也

司服大裘而冕

大裘而冕用於祀上帝謂裘尙質可也謂冕無旒不可也中間有而字卽是易裘而不易冕如端而冠端而冕則是易冠而不易衣皆就而字看其曰至泰壇則王脫裘服衮可以見同此冕也可服裘亦可服衮當其服裘則曰裘冕及其服衮則曰衮冕且五冕之外別不見有無旒之冕只是衮冕之冕祀上帝時服大裘而仍用此冕也孔子稱服周之冕蓋冕至周而制度大備矣前後邃延若無旒則延而已或謂冕無旒不思弁師五冕皆冕朱裏延紐延版以布縵其上通稱冕表裏朱兩端綴旒若無旒而虛設延版無是理也無旒之說出於後儒臆論經無明文不可信

下筵上席

司幾筵有筵有席疏云敷席之法初在地一重謂之筵重在上者謂之席又引鄭氏云敷陳曰筵借之曰席古者下筵上席惟大朝覲大饗射封國命諸侯及祀先王胙席得於筵之上施重席莞筵加繅席次席諸侯祭祀及筵國賔皆一筵一席莞筵加繅席甸役喪紀則不復設筵但設席而已甸役設熊皮爲席喪設萑葦爲席無所謂筵矣人有恆言曰筵席而不知二字之義筵如今蒲薦之屬席如今簟褥之屬繅席有文采者次席熊豹皮重加於席故曰次席三重再重一重以定上下之分重席非士之所可當也儀禮中又有所謂薦有純曰筵無純曰薦

太史正嵗年

周以建子爲正兼用夏正以敍民事自豳七月以來可證也太史正歳年當是夏歳周年注家乃謂中數爲歳朔數爲年非歳年二字本防歳以星言年以禾言周禮中正歳正月皆是年參用王制冢宰制國用言歳視丰耗稱年又如廩人以歳之上下數邦用司稼以年之上下出斂法有歳之事有年之事太史先正嵗年以頒敍事凡關於人時者用夏正關於天時者用周正頒歳年之敍事然後頒朔若年卽是朔則下文頒朔重復不必從注說周得天統以備王正惟民事尙從人統之正故不但稱周之年而兼稱夏之嵗也

律同合聲

周禮六律六同之序與算家三分損益之序不同六陽律從子至戌左行六陰呂從丑至卯右行不以後世算法論也算法始於張蒼其術有窮不如周公合聲之法一陰一陽流轉不可勝窮周禮掌樂之官以合聲爲主大司樂分樂而序之皆奏陽歌陰律呂相應太師掌六律六同以合陰陽之聲陽聲黃鐘太蔟姑洗蕤賔夷則無射陰聲大呂應鐘南呂函鐘小呂夾鐘其序與司樂同函鐘卽林鐘小呂卽中呂也大胥頒學合聲教國子者亦以合聲之法教之典同辧天地四方陰陽之聲制樂器者亦以合聲之法辧之蓋一均之中止用五正律常虛七律不用陰不自成陽不自生合聲則具二均之聲而陰陽之聲始備諸儒言合聲至項氏益詳其法與乾坤世應納甲之六辰及斗之所建日月之所防皆相應黃鐘大呂子與丑合在納甲爲幹初甲子應坤四癸丑在天爲斗建子而日月防星紀斗建丑而日月防枵太蔟應鐘寅與亥合在納甲爲幹二甲寅應坤五癸亥在天爲斗建寅而日月防娵訾斗建亥而日月防析木姑洗南呂辰與酉合在納甲爲幹三甲辰應坤上癸酉在天爲斗建辰而日月防大梁斗建酉而日月防壽星蕤賔林鐘午與未合在納甲爲幹四甲午應坤初乙未在天爲斗建午而日月防鶉首斗建未而日月防鶉火夷則仲呂申與已合在納甲爲幹五壬申應坤二乙巳在天爲斗建申而日月防鶉尾斗建巳而日月防實沈無射夾鐘戌與卯合在納甲爲幹六壬戌應坤三乙卯在天爲斗建戍而日月防大火斗建卯而日月防降婁斗常左行日月常右行幹六陽自子左行坤六陰自未右行合聲之法與天文易象相應愚案六陽律左行自子至戌在乾卦六爻納甲亦自子至戌所謂陽得當位也六陰呂右行本是自丑至卯在坤卦六爻納甲乃自未至酉所謂陰得對衝也通五聲二變言之子丑二律合而十二律皆備其次寅亥合而十二律獨虛子未二辰其次辰酉合而十二律又虛子未寅巳四辰然子有丑未有午寅有亥巳有申復爲午未二律相合而十二律又皆備其次申巳合而十二律獨虛丑午二辰其次戌卯合而十二律又虛丑午申亥四辰然丑有子午有未申有巳亥有寅復爲子丑二律相合而十二律又皆備何以子丑午未四律合而十二律皆在焉試以十二宮橫推之子之於丑午之於未爲陰陽之初子有父道未有母道最相親切而合故十二律具備於一切之中寅亥越子丑而合本是虛子丑二辰丑取對衝則虛子未也巳申越午未而合本是虛午未二辰未取對衝則虛丑午也辰酉越子午未申而合本是虛巳午未申四辰巳未取對衝則虛丑午申亥也卯戌越亥子丑寅而合本是虛亥子丑寅四辰亥丑取對衝則虛子未寅巳也十二宮隔八數之固可以見諸律之流轉若以六陰辰對衝易位而布於六陽律之間可以流水順數十二均周而復始無有間斷之處若去二變一存五聲則黃鐘退取應鐘至大呂復爲黃鐘如日月右轉而合气左轉也明乎合聲之法則陽常爲主陰常爲合矣愚謂算家執中呂不生黃鐘爲說此乃算術之窮非律呂之窮觀合聲之法起黃鐘而止於夾鐘循環無端何莫非黃鐘之流行六陰辰必須對衝必須逆行正如乾兌離震巽坎艮坤逆取其逆行也乃所以爲順行也術家但見十二支橫合而從不合若知律呂之位則從橫皆合矣古者中春之月日奎而後習樂取中气之應卯戌之合也自合聲之法廢算律之教興後世郊廟之樂宮調孤竹不知案月用律不取律呂合气或以非配偶相尅制之律錯雜歌奏何以召天地之和哉況周禮奏陽歌陰奏用金石匏竹而在堂下歌用絲聲和之而作於堂上用陰呂爲宮而歌者在上用陽律爲宮而奏者在下取陰陽交奏之象非深於周公之典者不足以言樂

律呂別名

十二律呂之名經典中惟周禮言之最詳在當時已有別名如夾鐘又名圜鐘林鐘又名函鐘中呂又名小呂各有其說十二律以陽聲爲序而陰聲爲合始於黃鐘而止於夾鐘集律呂之成故夾鐘又名圜鐘而祀天用之爲宮林鐘者黃鐘之配而居大呂之位陰聲莫先焉故祭地用之爲宮不曰夾鐘而曰圜鐘者象其周圜也不曰林鐘而曰函鐘者象其函洪也惟中呂一名小呂對大呂而言黃鐘三分損益相生至此而極是以中呂亦以別名在周之盛惟三呂之名稱已不一後世俗調盛行以無射爲黃鐘宮林鐘爲南呂宮夾鐘爲中呂宮樂書注引王氏琵琶女夢異人授道調歇指等調今俗名多在其中蓋琵琶之教流入中華爾因雞識華沙識華之語而以大石小石分商角之調石識音相近也因般贍華之語而以般涉稱羽調贍涉音相近也嗚呼其來久矣

三宮無商調

大司樂圜鐘函鐘黃鐘三宮求神之樂皆無商調鄭氏謂祭尙柔而商堅剛恐未必然其他諸儒有別爲說者亦多穿鑿陳晹樂書引荀卿說太師審詩商避所尅爲稍近理周以木徳王而商爲金佩玉左徴角右宮羽亦不言商皆周人之言也太師五聲未嘗不言商審商者特不用於起調畢曲故商調缺焉近代俗樂無徴調其初必有審徴者更代易世因仍不知攺作唐以土徳不知審角而但依周禮審商至宋尙仍唐制皆不知審音冝革而因者也樂書注引琵琶女夢異人授譜後有湘妃怨哭顏回二徴調疑當時胡琴無徴調則不用徴聲起調蓋有自來矣大司樂三宮之律爲宮爲角爲徴爲羽旋宮不相管攝且太蔟爲徴重出此處必有錯簡姜夔議樂請各用本均宮角徴羽正爲此也然其稱爲徴爲羽可見古人以備六十調矣漢藝文志言孝文帝時得魏文侯樂人竇公年百八十歳兩目皆瞽獻其書爲周官宗伯之大司樂章能無錯簡乎

孫竹陰竹

孫竹之管當是用於宗廟陰竹之管當是用於此亦錯簡

瞽蒙世奠系

瞽之爲職專在歌詩而彈以侑歌其言世奠系承諷誦詩之下鼓琴瑟之上彼瞽者何所見於世系哉亦是就所誦詩中言之如鳥生商生民肇周公劉居豳古公居岐歷歷能記其所諷誦之詩如此琴瑟所鼓亦卽是所諷誦之詩古者歌必以旣歌而語以道古瞽蒙所謂世奠系卽如淸廟之瑟有歌有語有道古三句同是一事世奠系其道古者也

保章掌天星

周禮中言星多是言二十八星而注家輒以五星爲星保章掌天星自合承上經馮相氏二十有八星而亦注云五星蓋馮相掌天文之常保章掌天文之變皆以二十八宿占之保章志其變動知在某度可以定其分野步占之法以經星爲準故保章專言掌天星如宗伯祀星辰以經星日月所防故曰星辰司寤氏以星分夜以經星有初昬夜半平旦可以分夜硩蔟氏及考工蓋弓亦皆明指是二十八星未有以五星言星者

萬二千五百人爲軍

六鄕之民每鄕萬二千五百家毎家一人故萬二千五百人爲軍王國六鄕則六軍然六軍正得七萬五千人不過千乘之制於萬乘爲十之一萬乘合該七十五萬人其言六軍但舉六鄕而言六鄕之外有六遂近郊逺郊合王畿千里則爲萬乘矣

司馬司常言旗物異同

司常掌九旗之物司馬辧旗物之用司常之職固云贊司馬頒旗物而各官所言異同必有錯簡經文旣不歸一注說舛駁尢甚司常孤卿建旜司馬則師都司常大夫士建物司馬則鄕遂司常師都建旗司馬則軍吏一師都也前注云鄕遂大夫後注則專指遂大夫司馬經文明言鄕遂載物此冝爲鄕遂大夫而注文乃專指此爲鄕大夫有軍無軍有畫無畫之說經無明文本不足信若曰旂畫交龍旟畫鳥隼旗畫熊虎旐畫龜蛇爲有軍者旜通帛物雜帛皆不畫爲無軍者則正當注於司常爲順乃以此注於司馬則未免費辭說使前後異同矣況於太常畫日月亦是有畫者大抵漢儒多臆說不自知其前後不相應此恐當以司常爲正而司馬有錯簡以孤卿大夫士建旜物似以閒官別於統軍者爾

環人

周禮夏官秋官皆有環人兪壽翁作復古論謂冝合爲一官環者筮占之名筮人九筮有所謂筮環專以占致師蓋軍旅占日時方向尅勝之法二環人注一以環爲卻一以環爲圍皆未足以盡環之意孟子曰三里之城七里之郭環而攻之而不勝夫環而攻之必有得天時者矣若如注說圍而攻之何以曰必有得天時者若曰環圍則孤虛王相必得一吉方終是理短環之義不主於圍周益公嘗取此說以周禮言之環固是占筮之名天時亦占候之書太史云太史抱天時與太師同車是也注云抱式之吉凶者筮占推擇取日時方向相尅以知吉凶是故謂之環

考工金錫

攻金之工如築冶鳧防段桃以今工料言之冝用銅鐡等物爲多特緫名曰金錫以分六齊六分其金而錫居一爲鐘鼎之齊五分其金而錫居一爲斧斤之齊四分其金而錫居一爲戈戟之齊三分其金而錫居一爲大刃之齊五分其金而錫居二爲削殺矢之齊金錫半爲鑑燧之齊使如今時所謂錫則豈堪爲斧斤戈戟矢刃哉防氏攻煎金錫定火候以靑黃黒白气而用以鑄量使如今時所謂錫則豈能聲中黃鐘之宮哉觀史記平準書及漢食貨志亟稱銀錫漢武帝造銀錫爲白金可以見古者銀與錫通稱白金考工先秦古書當時蓋以錫爲銀鉛之緫名說文謂錫曰銀鉛之間稍近古意徐氏不察考工金錫之說殊失許叔重本旨周禮卝人職金皆言金玉錫石蓋銅鐵銀錫皆取卝煉成言錫而不必枚舉銅銀鐵也嘗嘆漢儒拘爾雅之文於卝人之注直以錫爲鈏鉛惜爾雅專以銀爲白金不思漢時固以錫爲白金其注鐐銀鈑金名物細而於考工金錫之義乃無所發明曽不若說文能合銀鉛以言錫也職方氏於掦州言金錫荊州言銀以金出產之地言之則銀在掦而錫在荊錫亦銀也特以荊地利互文見之爾若如今人分別銀錫則考工所謂金錫於理有不通者故著其說使讀考工記者無惑焉今世用物銅錫爲多經文絕少言銅亦罕言銀鐵考工言金者鐵銅在其中言錫者銀鉛在其中合而言之緫曰金錫爾聞決銀者言錫能賊金也似不冝混合然物各有用攻金之工不一鋼鐵及鍮銅得銀愈佳鑄銅得鉛益滑金錫相須尙矣

山以章

考工記畫繢之事火以圜山以章二者並舉皆言畫意注家旣知火以圜作半環之狀而山以章乃欲攺爲獐殊無意義案爾雅山上平曰章凡木之株亦曰章如畫火者則畫其飛熖宛轉半環於衮衣之上畫山者點綴其峯巒重疊之處作木株發生茂密意故知以圜以章二語妙逹畫防鳥獸蛇則華虫旟旐之說可通

葺屋瓦屋

考工匠人葺屋三分瓦屋四分葺茅屋也茅屋欲峻而走水從檐至棟二分加一分爲峻瓦屋差平從檐至棟四分加一分爲峻三分者假如檐柱一丈卽棟柱一丈五尺也四分者假如檐柱一丈卽棟柱一丈二尺五寸也

釋奠釋菜

周禮大祝甸祝言捨奠用於山川廟社儀禮言釋幣用於禰廟門行禮記王制文王世子言釋奠用於先聖先師周禮大胥春入學捨菜合舞占夢季冬捨萌於四方儀禮士昬禮舅姑旣沒則婦入三月乃奠菜禮記月令中春命樂正習舞釋菜文王世子始立學者旣興【音釁】器用幣然後釋菜不舞不授器乃退儐於東序一獻無介語可也學記皮弁祭菜喪大記大夫士旣殯君釋菜於門內釋之爲言置也故禮記作釋周禮作捨釋奠者置其所陳設之禮物也釋菜者置其所摯蘋蘩之菜也今釋奠三獻用幣釋菜一獻不用幣然古人於山川廟社五祀皆曰釋奠婦見舅姑之廟君臨大夫之喪皆曰釋菜近代儒者專以學校祭先聖先師爲釋奠釋菜蓋自漢儒始也

漢儒於禮經輒攺某字讀作某音

漢儒於經字輒稱某讀作某或云當作某流傳久矣遂不可攺諸經中周禮禮記多被攺讀字有古音可協或四聲可通或假借轉注或諧聲字止記其聲自有通例惟文義必須攺者不在此限漢儒不尙協音由是易詩書古音不傳周禮中如獻尊讀爲犧尊獻之爲犧犧之爲莎如儀之爲莪司尊彞注謂獻讀爲儀又讀爲莎甸祝禂牲禂馬讀爲侏玉人必讀爲縪輪人蚤讀爲爪函人屬讀爲注鐘氏朱湛爲漸此在古音可協者也衍祭讀爲延襃拜讀爲報灂之爲嚼契之爲揭白盛爲成奠水爲傳鑿廣之爲去聲此四聲可通者也髙聲防爲衮侈聲筰爲唶輪人柞爲唶輈人傾典爲懇殄此假借相近者也輈人需讀爲懦弓人昔讀爲錯此諧聲字之止記其聲者也弁師諸侯當爲公梓人三升當爲觶禮記賔出肆夏當爲陔此文義必當攺者也其他如某字讀作某音者不可枚舉如太宰九式八曰匪頒之式注引鄭司農云匪分也似只言訓義如此太府以待匪頒亦無明音至地官廩人以待國之匪頒乃注云匪讀爲分周禮膳人訓膳爲勁曲禮讀膳爲勁投壺二算爲純訓純爲全就讀爲全蓋因儀禮鄕射經文亦有二算爲純注曰純猶全也奇猶虧也今讀純爲全不聞讀奇爲虧春官郁人鬯人聨治祼事者也何獨鬯人祼當作理是以長沙易祓於漢儒攺讀之字多不能從臘人豆脯讀爲羞脯則引王制幹豆以證脯之在豆瘍醫五气讀爲五穀則止從气字梓人豆酒有瓦豆十升匠人裏爲式自方裏而始廟用修旣讀爲卣凡酒修酌又讀爲滌易氏謂用修卽修酌之修也職方氏波溠盧維引顏師古等說以爲不必攺讀可也巾車駹字注云故書作龍攺作駹玉人祼器用龍用瓉用將蓋其鼻爲龍其中爲瓉其柄爲將禮記夏后氏以龍亦承上文灌尊而言又欲以攺巾車之說讀龍爲駹易氏力辧其不然樂師大祝皆有來瞽臯無注皆曰呼而告之在樂師則臯讀爲告在大祝則臯讀如嘷呼之嘷何其前後之異讀也至如秋官蠟冥烜庶薙條狼硩蔟等官幾盡攺其字音嘗恨漢儒擅攺經字加以音釋惑人挾兔園之冊者稍不依徇而讀之必以不識字見誚所以爲此極難爾若大學親民當作新則非漢儒所及待河南程子而後能言之

漢儒以漢法解經

漢儒以漢法解經如周禮中五齊二酒皆以東漢時地名酒名言之更代易世但見經文易通而注語難曉使人有莊子注郭象之嘆鶴山魏了翁江陽周禮記聞後人稱周禮折衷多摘注解之尢繆者斥言之如九賦注以漢法口率出泉周禮賦法豈是口率出泉八柄奪以馭其貧注以漢法沒入家財三代之君豈有沒入人臣家財之法國服爲息便以莽法証之是以王荊公惑焉鶴山先生曰王荊公學術誤天下漢儒學術誤後世

經說卷四

欽定四庫全書

經說卷五

宋熊朋來撰儀禮禮記

儀禮是經禮記是傳儒者恆言之以冠義昬義鄕飲酒義射義燕義聘義與儀禮士冠士昬鄕飲酒射燕聘之禮相爲經傳也劉氏又補士相見公食大夫二義以爲二經之傳及讀儀禮則士冠禮自記冠禮以後卽冠禮之記矣士昬禮自記士昬禮凡行事以後卽昬禮之記矣鄕飲酒自記鄕朝服謀賔介以後卽鄕飲之記矣鄕射禮自記大夫與公士爲賔以後卽鄕射之記矣燕禮自記燕朝服於寢以後卽燕禮之記矣聘禮自記久無事則聘以後卽聘禮之記矣公食大夫禮自記不宿戒以後卽公食大夫之記矣覲禮自記凡俟於東廂以後卽覲禮之記矣士虞禮自記虞沐浴不櫛以後卽士虞禮之記矣特牲饋食禮自記特牲以後卽特牲之記矣士喪禮則士處適寢以後附在旣夕者卽士喪禮之記矣旣夕禮則啟之昕以後卽旣夕之記矣漢儒稱旣夕禮卽士喪禮下篇故二記合爲一也喪服一篇毎章有子夏作傳而記公子爲其母以後又別爲喪服之記其記文亦有傳是子夏以前有此記矣十七篇惟士相見大射少牢饋食有司徹四篇不言記其有記者十有三篇然冠禮之記有孔子曰其文與郊特牲所記冠義正同其餘諸篇惟旣夕之記略見於喪大記之首章喪服之傳與大傳中數與相似余記自與小戴冠昬等六義不同何二戴不以禮經所有之記文而傳之也十三篇之後各有記必出於孔子之後子夏之前蓋孔子定禮而門人記之故子夏爲作喪服傳而並其記亦作傳焉三禮之中如周禮大綱𨿽正其間職掌繁密恐傳之者不皆周公之舊左傳所引周公制周禮曰殊與今周禮不相似亦恨其僅以左傳之文爾大小戴所記固多格言而訛僞亦不免惟儀禮爲禮經之稍完者先儒謂其文物彬彬乃周公制作之僅存者後之君子有志於禮樂勿以其難讀而不加意也

十七篇實十五篇

儀禮名爲十七篇實十五篇而已旣夕禮乃士喪禮之下篇也有司徹乃少牢饋食禮之下篤也

士冠禮將冠者采衣紒

紒卽髻字采衣者緇衣錦緣錦紳錦束髮要亦具慶者如此

緇布冠無笄

古者冠必有笄緇布冠無笄者以經文皮弁笄爵弁笄不言緇布冠笄緇布冠有缺項靑組纓屬於缺本注缺讀如有頍者弁著頍圍髮際結項中隅爲四綴以固冠頂中有釋文又音缺蓋卽缺之上聲故缺音相通今俗呼衫紐曰此冠以貫組爲固是以不用笄

士昬禮婦乘加景

此景字合讀作褧中庸尙防釋者引衛詩衣錦褧衣爲莊姜初嫁之飾尙卽加之謂也景卽褧防音訛也今注謂景明也加景爲明衣然旣曰行道禦塵則此景字當作褧

婦拜扱地

古者女拜常時皆肅拜惟初嫁及爲夫爲長子主喪則以手扱地如男拜或曰自唐則天以後婦人始廢昬喪扱地之拜

俠拜

婦人先一拜男子再拜婦人又一拜朱子曰男子再拜時婦亦還拜大扺古人無受拜之禮惟國君於其士不必答拜他國之士亦答拜昬禮婦見舅答拜冠禮子見於母則母拜之皆俠拜也

疑立

昬禮婦疑立鄕飲酒及鄕射賔主皆有疑立公食大夫賔疑立疑讀作屹謂屹然不動而立

兼巾

古者尊罍籩豆皆有布巾冪覆之昬禮有二豆四豆兼巾共一長巾通冪也

房中之樂

燕禮旣行有房中之樂古者堂後左房右室鐘磬簴難以移入房但以琴歌周南之三召南之三惟所欲者歌之曰房中之樂

霤

古有中霤禮蓋儀禮之逸而不傳者其篇名見於禮經之注魯共王河間獻王所得古禮五十六篇者皆十七篇卽今儀禮餘三十九篇在祕府其後不傳於世而中霤禮遂逸霤者屋有復穴開其上以取明雨則霤之因名中庭曰中霤春秋傳士季入諫三進及霤鄕飲記有磬階霤卽中霤也大記有東霤注云危棟上也雜記有門內霤卽賔執脯賜鐘人之處

阿棟楣庪

少牢饋食疏大夫士廟室皆兩下五架正中曰棟棟南兩架北亦兩架棟面一架曰楣前承檐曰庪【果綺切】庪讀如諸戎掎之之掎棟北爲室南壁開戶士昬禮賔當東阿東南致命當阿言當棟也入堂不入房也阿今俗名棟楣今俗名枔間橫梁亦曰楣庪今俗名檐柱

坫

兩楹之間築土爲坫以置尊反爵於尊前禮記明堂位有反坫者爵坫也崇坫者圭坫也儀禮有東坫西坫注云在堂角士喪禮有齋坫後人爲酒案以置尊而反爵乃坫之遺制也唐太宗坐祕殿燕回紇殿前設髙坫置朱提瓶於上【朱提山名出銀上音殳下音時】潛泉浮酒自左閤通坫趾注之瓶轉受百斛回紇數千人皆醉而飲不盡瓶之半是唐初大燕猶築坫也然築坫乃邦君之禮非大夫以下所得爲

柶

柶六寸匕也以角爲之令滑澤此古人吉凶常用而字書韻釋專以爲楔齒之用謬矣冠昬賔祭受醴扱醴必用角柶以柄向身則曰加柶面枋【卽柄字】以舌向身則曰加柶面葉蓋扱醴小匙醴濁扱乃可飲也古者丈夫布指成尺六寸之匕其長無幾但楔齒之柶旣用則埋之喪禮兼用角柶木柶

鄕射禮五中

君國中射則皮樹中燕射用焉於郊則閭中大射用焉於竟則虎中大夫兕中士鹿中鄕射用焉本注皮樹獸名君射於國中則用之閭亦獸名岐蹄一角如驢大射在郊庠則用之鄕射之記言皮樹閭虎兕鹿五中而專言虎中髤前足跪鑿背容八算舉士禮以爲例或是上得兼下常用鹿中鄕射禮是鄕大夫州長等官主之冝用兕中而止用鹿中其實一物而異其獸之名皆以木爲之以漆飾之爾

不鼓不釋

小戴記射義及郊特牲皆引孔子論射之言曰何以聽何以射是將聽與射對說本注但言射容樂節相應而孔疏略無發明合以周禮夏官射人爲解方見得所以聽所以射惟儀禮鄕射不鼓不釋注疏說到此司射之命辭曰不鼓不釋者言不與鼓節相應者不釋算必明乎其節之士也古之射者皆發乘矢以象有事於四方騶虞九節是五節以聽四節以射貍首七節是三節以聽四節以射采蘋采繁五節是一節以聽四節以射有射人經文可證賈氏以其得於周禮者疏儀禮可謂至當

聘禮篇末有鄕黨語

聘禮篇末執圭如重入門鞠躬私覿愉愉等語未知鄕黨用聘禮語抑聘禮用鄕黨語大抵禮經多出於七十子之徒所傳案朱子鄕黨集注引晁氏曰定公九年孔子仕魯至十三年適齊其間無朝聘之事疑使擯執圭二條但孔子嘗言其禮如此又引蘇氏曰孔子遺書雜記曲禮非必孔子事也見得古有儀禮之書聖門因記其語

聘禮束紡

賄用束紡注云紡絲爲之紡絲之名已見儀禮注

聘禮三日具沐五日具浴

管人爲客三日具沐五日具浴管人掌客館之人

栗階

燕禮凡栗階不過二等言連上二級公食大夫禮賔栗階升以歷爲栗階也

袒裼襲

禮有袒有裼有襲袒而露肩曰肉袒袒而露襦曰袒袒而露裘曰裼大裘不裼余裘皆裼故裼衣象裘色婦人不袒傴者不袒餘人皆袒表裘不入公門言露裘非禮襲裘不入公門言裘以裼爲禮記曰服之襲也以充美也襲卽不裼爲屍者執龜玉者服大裘者襲而不裼餘皆裼鄕射後記云君袒朱襦大夫袒燻君在大夫射則肉袒疑士射皆肉袒

揖撎厭

推手曰揖引手曰厭下手曰叩舉手曰撎厭與撎相近晉宋儀賤人拜貴人撎

啐嚌

禮有啐酒有嚌酒初祭而啐再拜而嚌注云啐嚌皆嘗也嚌至齒啐入口肉亦曰嚌士冠醮子幹肉拆俎嚌之特牲取肝防鹽嚌之小戴雜記言祥祭主人嚌之則眾賓兄弟啐之主人啐之則眾賓兄弟飲之可以見啐與嚌之別矣

醴醮酳

夏殷曰醴周曰醮昬禮有醴賔醴婦女則醮之女則醴之鄭氏云酌而無酬酢曰醮食畢以水潄曰潄以酒潄曰酳以酒與人潄曰酳之酳士刃切錫去聲

獻酢酬

鄕飲主人獻賔舉爵三作獻賔及大夫樂工凡三作賔酢主人酢通作昨報昨者所獻也少牢饋食屍醋主人醋卽酢字賔昨之後主人酬賔惟酬賔之時須主人先自飲故曰酬者導飲也酬時易爵用觶此朴盞之所始也獻介而介酢獻僎而僎酢於是眾賔僎介同一旅酬惟燕禮主人自酢膳宰爲主人也其獻公之辭曰臣敢奏爵以聽命不敢必貴者之受其酒特牲主人自酢不敢承主婦之爵也惟燕禮公取大夫所媵觶以行之若賔若長惟公所酬此又換盞之所始也

食饗燕

食禮有肉無酒饗禮有酒用太牢燕禮徹俎後說屨升進庻羞無算爵無算樂飲射皆有燕所以崇恩紓敬敍燕私之情

更爵

特牲饋食主人更爵酌古者男女不相承爵祭統曰夫婦酢必易爵賔客於主婦士於卿大夫皆不敢以已所飲之爵就酌之所以別嫌敬貴也

媵爵

燕禮下大夫二人媵爵媵送也阼階下北而再拜稽首媵之賔媵觶主人媵觚於賔亦送也

崇酒

鄕飲射有司徹函言崇酒注崇充也添酌充滿之

埽祭

有司徹主人主婦獻屍取麷蕡韭菹等祭於豆間及徹俎司宮埽祭凡祭於豆間者祭始爲飲食之人也徹則有埽之者【注云埋之】

午割

士饋食禮皆言肵【音祈】俎心舌去本午割之言從橫十字割割肉者安下切上先平割其下而自下切上

肺離肺

公食大夫三牲之肺不離割肺者三而不離特牲饋食俎用離肺士禮也

房中之羞

有司徹屍侑主人皆升筵宰夫羞房中之羞司士羞庻羞注房中之羞內羞也其籩糗餌粉餈其豆酏食糝食庻羞膮言房中以別於庻羞以其物易辦在房中可具者

膷膮

三者皆臛也牛曰膷羊曰豕曰膮

燅屍俎

有司徹乃燅屍俎卽燖字讀如尋盟之尋尋盟字本從火省故曰若可尋也亦可寒也

捲俎

公食大夫有司卷三牲之俎歸於賔注捲猶收也鄕飲設折俎注曰牲體節解折在俎也

覲禮匹馬卓上

匹馬卓上九馬隨之本注云卓讀如卓文君之卓猶酌也以素卓一馬爲上愚案韻釋卓蚤也蓋諸侯朝覲進十馬難盡數牽引至殿庭先引上一馬而九馬隨之當以卓訓蚤於義爲通

二厭

陰厭於室之奧陽厭於室之屋漏厭者言神厭飫之陰厭未迎屍陽厭屍已謖故二厭之時無屍大戴禮曰無屍者厭也

普淖

士虞及饋食禮祝辭皆曰嘉薦普淖注云黍稷普大淖和也【淖女教切】

賢獲

射中者釋獲右賢於左左賢於右射禮以勝黨爲賢而釋獲者曰賢獲

介僎

介輔賔僎輔主人僎者遵法以相禮當從儀禮作遵禮記以遵作僎亦因遵

姑侄

婦謂夫之母曰姑而父之姊妺亦曰姑假借以尊稱之也儀禮喪服傳曰侄者何也謂吾姑者吾謂之侄傳曰侄其從姑侄者姑稱兄弟之女子也若男子則史傳但云兄子某弟子某

錫衰

錫衰之錫子夏曰麻之有錫者謂治其布使滑易無事其縷有事其布曰錫漢房中歌曵阿錫注云細布言其布滑易如錫

被錫

少牢饋食禮主婦被錫衣侈袂被錫讀爲髲鬄【上波義切下波計切】莊子禿而施髲卽此被字被錫假髮作髙髻詩被之僮僮被之祁祁侈袂大袖之衣

杖下本

喪服禮曰苴杖竹也削杖桐也杖各齊其心皆下本言竹與桐皆上末而下本案喪杖下本則常用拄杖必須上本

旣夕禮丈夫髽

小記男子免婦人髽自足爲證旣夕經文必亦如小記所言而有脫字注者妄謂互文適以惑人也

詩懷之

特牲少牢饋食屍以黍嘏主人皆曰詩懷之實於左袂掛於季指【季指小指也】注詩承也案小戴內則子生三日卜士詩負之語意正同

爵觚觶角散

特牲饋食記二爵二觚四觶一角一散古人飲器在禮經中惟此五者爵一升觚二升觶三升角四升防五升禮器曰貴者獻以爵賤者獻以散尊者舉觶卑者舉角故角散各止於一惟爵用於獻觚觶用於酬必多設之而觶之用尢多也

牲二十一體十九體十一體九體七體

士冠禮疏節折爲二十一體陳祥道曰國語云禘郊則有全脀王公則有房脀親戚則有殽脀【脀卽烝字】全脀豚解也房脀體解也殽脀骨解也朱文公曰豚解之義陳說得之體解則折脊爲三兩胉【匹陌切】兩肱兩股各三通爲二十一體凡解牲皆如此但兩髀【音陛卽股肉】以賤不升正俎少牢禮具列牲體明言髀不升知是二十一體內除兩髀只用十九體也肩臂臑三【合左右爲六臑乃報切】肫胳二【左右爲四肫一作防音純胳一作胳音格】短脇長脇代脇【合左右爲六】正脊脡脊橫脊【脊不分左右】左右體件十六並脊三爲十九體神俎不用左體故少牢禮止用右胖其左體則侑以下及主賔之俎用之牲體前骨貴後骨賤右體以事神左體以待人十九體實十一體少牢十一體大夫用之肩臂臑肫胳脊有三前爲正脊中爲脡脊後爲橫脊脇有三前爲代脇中爲長脇脇骨一曰舉幹後爲短脇皆二骨並爲十一賔屍同十一體但脊脇一骨在正俎一骨在湆俎【湆乞及切】爲與少牢饋食不同爾又除一脊一脇爲九體特牲九體士用之於十一體之中不用脡脊代脇故爲九本注云士祭九體脊無中脇無前

豚解七體士冠昬虞祭通用之特豚四鬄【音馴】殊左右肩髀爲並兩胉一脊爲七常祭用右胖七體於神俎惟虞祭用左胖七體左肩臂臑肫胳脊脇祭尙右體而虞者反吉之祭故左之或問殷人貴髀周人貴肩而少牢禮言髀賤不升於俎何也曰儀禮言人所貴在肩則不貴髀猶今貴橫脊則不貴肩

經說卷五﹤經部﹐五經總義類﹐經說﹥

欽定四庫全書

經說卷六

宋熊朋來撰大小戴禮記

總論大小戴禮記

大小戴記見存一百二十七篇大戴第一篇

第三十九末篇第八十一中間乃有兩篇七十三而缺四十三四十四四十五六十一篇目紊亂尙如此況經文乎小戴刪取爲今禮記其餘篇帙散漫不復顧矣曽子大學附見於祭義篇中朝事半出於聘義惟哀公問投壺二戴所記兩存之蓋已取而未刪其本文爾今禮記除大學中庸曲禮檀弓月令學記樂記禮運內則等篇及冠昬聘射鄕飲諸義尙多可刪而大戴篇中所記曽子之言及武王踐阼明堂之類亦有可取者方今科舉僅用小戴禮記試士若儒行緇衣明堂位等篇嘗爲先儒所疑者明有司必不於此命題要知朱文公儀禮經傳通解所不采者皆不堪命題也

禮記引書

禮記引書者惟學記坊記表記緇衣大學若據孔安國傳彼時五十八篇皆出矣然孔壁二十五篇東漢諸儒觧經者皆未見故先儒疑孔安國傳亦僞也注禮記者如學記引說命坊記引君陳皆曰今亡髙宗言乃讙之注但知有說命之書不知其爲無逸之文妄指爲讙說之讙不知本文當爲雍作釋文正義者從而遂非傳說尢爲可恨尹躬天見於西邑夏依本書讀爲先見周田觀文王之徳依本書讀爲割申勸寧王之徳則言乃讙當讀爲乃雍又何疑焉樂記商容只當是尙書中所言商容記文必有脫辭鄭氏未嘗見古文尙書遂遷就妄言緇衣引尹吉注讀吉爲告案咸有一徳乃訓也非告也注亦曰今亡其他如表記緇衣引甫刑太甲太誓君奭大學引帝典康誥泰誓皆在二十五篇之外故不曰亡書然泰誓予克紂以下則以爲無此章緇衣亦引說命君陳而不言亡書獨於學記坊記引說命君陳者謂之亡書何漢儒前後異同如此

禮記引詩

古人嘗歌詩故引詩者但記其音不論其字義以禮記中引詩觀之中庸之嘉樂憲憲大學之綠竹有斐閒居之弛其文徳協此四國以至君子好仇匪革其猶彼其之子瑕不謂矣和樂且耽嵩髙維嶽后稷兆祀字𨿽異而音本同我今不閱以躬爲今亦孔之昭以炤爲昭履無咎言以體爲履莫其徳音以貊爲莫有梏徳行以覺爲梏度是鎬京以宅爲度亦字音可以相通者春秋傳引詩協比其鄰以洽爲協便蕃左右以平平爲便蕃皆當時引詩通例也可見古人以歌詩爲常記其字音足矣非若經生博士區區於訓詁也若中庸衣錦尙防自合注作逸詩不可以莊姜衣錦褧衣之句遷就注之義偶同爾非可指爲卽此詩疏謂斷截詩文則上又不當言詩曰矣豈可謂禮記引詩訛其字音如關雎之好仇文王有聲匪革其猶假樂之嘉樂皆訛於詩家不若禮記爲得其字音義之正也

禮記引易

小戴記之經解大戴記之禮察保傅皆引易曰君子愼始而今周易無其文經觧不知何人所作輒托於孔子之言河南程子曰經解是弄文墨之士爲之非孔子之書然而篇末引易曰君子愼始差若毫釐謬以千里取捨之謂也保傅引易曰正其本萬物理失之毫釐差之千里故君子愼始凡三引其文各指定易曰今易無之孔疏妄認出系辭傳後儒多爲所誤惟沙隨程可久以爲易緯通卦驗之文然不當三處皆稱易曰其韻語似古書恐古有之或脫簡未可知也

禮記引春秋

坊記僅爲三山林少頴所稱或出於七十子之門人所記要非完書也每章稱子云或各述其師之言未必卽孔子之言有上文稱子云而下文就曰故魯春秋云云者詎敢信其爲孔子之言乎

曲禮

曲禮古記之名當從正義委曲言禮之說艾軒林氏謂因曲臺得名此未必然曲臺漢宣帝時防射之所博士後倉作記非禮記也

三百三千

儀禮經傳通解朱文公云禮器經禮三百曲禮三千中庸作禮儀威儀其名則禮器爲勝故中庸章句曰禮儀經禮也威儀曲禮也漢儒勉彊求合於三百三千之數以周禮三百六十官充三百之數至於曲禮則無可言者朱子取臣瓉曰周禮三百時設官之數合以儀禮爲經禮葉夢得亦曰經禮其凡曲禮其目古禮可讀可學則先王之世必各有其書藏在有司河間獻王輯古禮五百餘篇但以大宗伯五禮之目約之豈無三百篇如曲禮少儀內則等亦不下三千餘條大戴禮衛將軍文子篇孔子曰禮儀三百可能也威儀三千則難也言公西赤之貌與辭皆稱賔客之祀用無不周也本命篇又曰禮經三百威儀三千其文變也本注以威儀爲曲禮非中庸章句始言之也若孔門三千弟子孟嘗三千賔客皆言其多而已不聞有求姓名以充之者三百三千又豈必求充其數哉

急繕其怒

嘗疑急繕之繕爲勁旣非字文訛轉又非古音可通諸家莫能言其故余証之周禮夏官繕人以弓弩矢箙矰弋決拾爲職亦取於急勁者也序官繕人之注曰繕之言勁也竊意如繕甲兵之繕皆主於勁鄭氏注曲禮又以其注繕人之說言之本只說繕之義爲勁久之就讀爲勁如匪頒之匪本則解爲分師弟子相承竟讀爲分觀繕人注可以知繕之爲勁矣

立視五嶲

考工記乘車之輪六尺有六寸言其髙如此韻家引陸佃言五嶲三丈三尺不知徑一圍三則五嶲該九丈九尺

防勿

二字依注讀爲捽沒方氏以防勿驅以爲句此處本言入國不馳則以勿驅爲句似有理但防彗以彗爲竹帚終未安馬有防可也若入國旋添竹帚馬上何從得此蓋用防如用彗但掃摩之而不加鞭撫防之而不必驅

月令小正

大戴記有夏小正小戴記有月令或雲月令樂記明堂位三篇續入本非戴氏所傳也呂氏之月令固冝在夏小正之後然月令之言猶稍完若小正則非全書矣如正月則啟蟄雁北鄕雉震呴魚涉負冰農祭耒俊風滌凍田鼠出農率均田獺祭魚鷹爲鳩農及雪澤初服於公田采蕓鞠則見昬參中柳梯梅杏杝桃華緹縞雞桴粥其正文想見僅有此凡句下添文解說者皆漢儒爲之餘月皆然蓋古有此記時之書其正文無幾曰夏者言夏時也二月丁亥萬用入學下文乃曰謂今時大捨采也今時云者辭旨殊不古殆東漢以後儒者所爲亦不似西漢人語也蚔螘卵之說掇拾爾雅及禮注繆說四月十月南門見皆曰初昬當是一昬一旦而記者訛皆爲昬也大戴諸篇如公符記孝昭帝冠辭保傅錄賈防語若小正傳辭定非盛漢之書故小正不如月令之傳於小戴也朱文公儀禮集傳於夏小正削去傳文別附於後而止存逐月經文可見者蓋以傳文不足深信

月令中星

堯典四仲月中星如火虛昴各指一星而言中春星鳥本是栁與星而以鶉鳥言之火𨿽心星而氐房亦皆大火之次也月令中星孟春月建寅日亥自有危室壁而但言室昬參旦尾亦各舉其一宿以記中星中春月卯日戌有奎婁胃而但言奎言日初入戌卽奎昬旦鬼斗中不言鬼斗而言弧建弧在鬼南建在斗上季春月辰日酉有胃昴而但言胃昬星旦牛中亦不但星牛孟夏月巳日申有畢觜參井而但言畢亦謂初入申在畢昬旦翼女中則軫與虛危以次中矣中夏月午日未有井鬼柳而但言東井昬亢旦危中以次及余星也季夏月未日午有柳星張而但言柳昬有氐房心中言大火則氐房在焉旦奎中亦有婁胃隨中气淺深而中孟秋月申日巳先有翼而言軫此不以中气初過言而究其在巳之未昬建星中冝言斗而言建旦畢中則以次觜參中可知中秋月酉日在辰當軫末度以及角亢而專言角舉中以見首末昬旦牛參中不言參而言觜三星附參中舉小以見大也季秋月戌日卯有氐房心而但言房猶中秋言角也角旦虛柳亦舉一星爲記孟冬月亥日寅有尾箕而但言尾記初入寅之度也昬危旦星中接上月虛柳言之中冬月子日丑有鬥牛但言斗入寅首斗度以次及牛不言可知昬壁旦軫中接上月包室翼二星在其中矣季冬建丑日子有女虛危但言女初入子先女度也昬婁旦氐中大抵太陽行度與昬旦中星皆以中气過後言之堯典月令皆然若專指一星而謂此一月專在是星則固哉其言星而証之天文必有不合之處俗儒謂堯典中星與月令差又謂月令中星與今逐月中星復差不思中气有淺深中星有推移執月令毎月所指三星而謂是月專在是星冝其不合矣愚案太陽以逐月中气後移一辰自有定法如昬旦中星只當以月建對衝昬旦互求之孟春昬中之星卽孟秋旦中之星孟夏旦中之星卽孟冬昬中之星不可拘一月一星傳曰火中寒暑乃退六月初昬心星中而暑退十二月平旦心星中而寒退此卽求昬旦中星之防法也

驚蟄在雨水前

月令孟春之月言蟄虫始振在東風解凍之下仲春之月言始雨水桃始華則雨水冝爲二月節防云漢時以驚蟄爲正月中雨水爲二月節劉歆作三統歷攺雨水爲正月中驚蟄爲二月節祝子經亦云驚蟄本在雨水之前考工記注冒鼓以啟蟄之日曰孟春中气也唐一行攺在雨水之後周禮考工記注啟蟄正月中太卦气亦以驚蟄在雨水前舊圖於雨水下注云律夾鐘今雨水在驚蟄前未知劉歆所攺抑一行所攺也觀太卦气舊說疑劉歆欲攺而未能至後人始以其書而攺之十二月節气中气之法亦始於秦漢以來立此法以推日之行度古人簡略止占中星而已堯典占四仲之中星月令占十二月之中星不但宵中而並及其旦中於是占法愈密矣

司徒教民樂正教國子

司徒以五典教民樂正以樂教國子自虞書分命夔契王制周禮尙遵其法王制以樂正列於冡宰司徒司馬司宼司空爲司徒者修六禮以節民性明七教以興民徳齊八政以防淫一道徳以同俗爲樂正者崇四術立四教順先王詩書禮樂以造士王太子王子羣後之太子卿大夫元士之適子國之俊選皆造焉司徒論選士之秀者升之學以王制言之則司徒所教之成材僅得升於樂正教國子之學周禮大司樂卽樂正之官掌成均之法成者如簫韶九成均者如樂律十二均蓋以樂取名其僚屬有樂師大小胥太師鐘師磬師笙師籥師等官皆以明樂爲國子師惟師氏保氏非專以樂官教國子保氏教六藝樂亦在其中矣以周禮言之則司徒卿也大司樂中大夫也或者殷周官制不同爾

秋學禮冬讀書

禮在瞽宗書在上庠味二語則冬讀書之上合有上庠二字而偶脫漏蓋東序乃東學也成均乃南學也瞽宗乃西學也上庠乃北學也春誦於東學夏於南學秋學禮於西學冬讀書於北學四時各順其方春夏陽用事則學誦秋冬陰用事則學禮書教之各順其時學之各順其方也

玉藻

戴記諸篇多脫亂玉藻爲甚如中庸大學先儒猶定其章句乃可讀況玉藻乎愚嘗因鄭注攺定所指亂脫之處因篇首玉藻凡言冠服等物各爲一章以類分爲二十五章一章記冕自天子玉藻至龍捲以祭二章記冠自始冠至魯桓公始也三章記朝服自士不衣織至季康子始也四章記深衣自朝端至以帛裹布非禮也五章記裘自惟君有黼裘至弗敢充也又自禮不盛服不充至路車不式六章記笏自笏天子以球玉至竹本象可也又自天子搢珽至無所不讓也又自見於天子無說笏至六分而去一七章記韠自韠君朱大夫素至博二寸又一命緼韍幽衡至蔥衡八章記帯自天子素帯朱裏終辟接而素帯終辟至約用組三寸長齊於帯至三齊又自大夫大帯四寸至無箴功又自肄束及帯至走則擁之九章記佩自古之君子必佩玉至綦組綬十章記車自君羔幦虎犆至鹿幦豹犆十一章記卜自卜人定龜至定體十二章記後及命婦之服自王后褘衣夫人褕狄接君命屈狄至從男子十三章記童子之服自童子之節也至朱錦也又自童子不裘不帛至從人而入十四章記天子諸侯朔月閏月及荒年之服自端而朝日至大夫不造車馬十五章記君子居處之禮自君子之居恆當戶至進飲十六章記趨朝之禮自將適公所至登車則有光矣又自凡君召至在外不俟車十七章記君前侍立侍坐侍飲侍食之禮自凡侍於君至聽鄕任左爲侍立之禮自侍坐則必退席至齊豆去席尺爲侍坐之禮自君若賜之爵至側尊用禁爲侍飲之禮自若賜之食至若祭爲已偞卑爲侍食之禮十八章記拜賜之禮自君賜車馬至君子小人不同日又自大夫拜賜至敵者不在拜於其室十九章記膳獻之禮自凡獻於君至君之答已也又凡於尊者有獻而弗敢以聞二十章記事親之禮自父命呼至走而不趨又自親在至稱父拜之又自親老至口澤之气存焉耳二十一章記待賔之禮自侍食於先生至火孰者先君子又孔子至而飧二十二章記士於大夫之禮自士於大夫不敢迎至臨文不諱自士於大夫不承賀至上大夫承賀又有慶非君賜不賀二十三章記賔介入門之禮自君入門至私事自闑東二十四章記禮容自君與屍行至玉色二十五章記禮辭自凡自稱至公士爲賔也

丹組纓合作靑組纓

上文方言朱組纓此合依士冠禮作靑組纓篆文靑字下乃丹字記者訛靑爲丹緇冠古之齊冠所謂齊則緇之儀禮靑組纓可證也

采齊肆夏趨行文誤

大戴禮行以采茨趨以肆夏又云行中采茨趨中肆夏惟玉藻及周禮皆誤作趨以采齊行以肆夏誤者三【玉藻及周禮樂師大馭】而不誤者二【大戴保傅兩言之】孔疏不能引大戴攺正後儒未嘗讀大戴禮及儀禮經傳通解者以周禮及玉藻爲據不知其文誤當攺也小學書四篇敬身第二十條亦引玉藻文愚自恨昔年標題不合因仍舊注朱文公𨿽攺正於經傳通解而小學書未及攺正鄭康成𨿽攺正於大戴之注明言玉藻周禮文誤而玉藻周禮之文鄭氏未及攺正其誤處也采茨乃堂上之歌詩冝接武而行肆夏乃堂下之金奏冝布武而趨如今之注疏於理舛矣學者當依大戴注攺正趨行二字非但朱文公之意亦鄭康成之意也

明堂位

大戴之明堂篇能記龜文之位爲明堂九室而記之也小戴之明堂位又奚取焉或謂非出小戴乃馬融所增入意者漢所徴魯諸生爲之欲誇魯之盛而適以彰魯之其言夏商官數與尙書周官不同魯君臣未嘗相弒禮樂刑法政俗未嘗相變春秋所書不可掩但以爲有道之國則可也祭統篇末亦魯人誇魯之言爾一變至道捨魯何適聖人未嘗不稱道之若明堂位祭統則非所以誇魯也先儒謂成王賜魯以天子之禮樂未必有是事皆記者妄言左傳盟防間諸國相誇魯人止言周公夾輔而已使果有是豈不誇言之乎

崇牙璧翣

崇牙之名始見於詩而明堂位兩言之崇牙卽業也以其設版於虡鋸齒樅然故曰設業虡其曰崇牙以業上重畫雲气也崇者重也色暈重疊虡上懸編鐘編磬處之飾也璧翣本是龍簨兩頭埀者明堂亦兩言之有簨虡之崇牙璧翣有喪飾之崇牙璧翣旗上旁旒如業版之鋸齒亦曰崇牙棺前羽飾下垂亦曰璧翣後人喪翣轉爲扇形無下垂之翣猶以翣名遂因翣之音名扇亦曰箑矣

學記術有序

古之教者家有塾黨有庠術有序注云術當爲述聲之誤也月令審端徑術則本注直云周禮作遂徑術卽周禮遂上有徑初不以爲聲之誤愚案遂術古字通用非字之誤亦非聲之誤也春秋文十二年秦伯使術來聘公羊作遂詛楚文遂取吾邊城遂字書作述術字從行述字從辵皆人所經行之地術述亦同義也萬二千五百家爲遂遂三年與甿必有學周禮黨正州長之官其學亦名序此經舉遂可以見鄕不以鄕遂對說而言二十五家之閭五百家之黨皆互文見義也

宵雅

宵雅當依正義讀爲小儒者誤於釋文音消方氏至解說消之義此言小雅也何必彊爲之說禮記攺字音讀之者多矣宵雅讀爲小雅誰曰不然

言及於數合從言字絕句

學記曰今之教者呻其占畢多其訊言及於數進而不顧其安使人不由其誠教人不盡其材其施之也悖其求之也拂夫然後隱其學而疾其師苦其難而不知其益也鄭氏以言及於數爲句殊爲無義且司徒之教民保氏之教國子六藝之目皆言及於數今之教者何嫌其言及於數也當以多其訊言爲句及於數進而不顧其安數字音色角切言教者占畢多言不若及其再三請益之時察其所安可也訊言猶問辧之謂也以占爲覘以畢爲簡古者削木以貫牲體謂之畢因削言簡後人稱手簡爲手畢或云手削蓋出於此漢儒記禮多錯誤略攺正其句讀則此章之義差可通

樂記本作十一篇

樂記本十一篇今禮記家仍分十一章觀其以子貢問樂一句附贅章末卽其篇名矣依正義次序分爲十一章一曰樂本自凡音之起至王道備矣二曰樂論自樂者爲同至與民同也三曰樂理自王者功成作樂至聖人曰禮樂云四曰樂詩自昔者舜作五之琴至先王著其教焉五曰樂言自民有血气心知之性至君子賤之也六曰樂象自凡姦聲感人至所以贈諸侯也七曰樂情自樂也者情之不可變也至有制於天下也八曰魏文侯自魏文侯問於子夏至彼亦有所合之也九曰賔牟賈自賔牟賈侍坐於孔子至武之遲久不亦冝乎十曰樂化自君子曰禮樂不可斯須去身至禮樂可謂盛矣此章五十八句重出祭義十一曰子貢問師乙自子貢見師乙而問焉至子貢問樂此章吾子自執焉以下多亂脫孔疏依史記攺正

樂記中有易大傳語

樂記中有與易大傳文相出入其他論禮樂多有格言能記子貢子夏賔牟賈問答此必出於聖門七十子之徒所記也

極幽而不隱

樂記此章上文逐句言舞而注者獨以此一句爲歌甚無義也愚詳其語意不見得是歌蓋承上文著往飭歸而言所謂奮疾而不拔言舞者著往作進步气象也所謂極幽而不隱言舞者飭歸作退步气象也皆舞也非歌也故先儒謂奮疾不拔卽發蹈厲太公之事極幽不隱卽武亂皆坐周召之治

淸明象天廣大象地

注疏但言淸明爲歌聲廣大爲鐘皷不思此章樂象也盍言其所以象天地愚嘗以周禮大司樂証之古者堂上登歌貴人聲堂下金奏用鐘皷登歌必用陰呂而在堂上陰從天降而堂上象天也金奏必用陽律而在堂下陽從地出而堂下象地也律呂必取合聲奏黃鐘歌大呂子與丑合也奏太蔟歌應鐘寅與亥合也奏姑洗歌南呂辰與酉合也奏防賔歌林鐘午與未合也奏夷則歌中呂申與已合也奏無射歌夾鐘戌與卯合也陰呂歌堂上陽律奏堂下陰升陽降象天地之交泰

樂記十一章亂脫

此章孔疏依禇少孫引於史記樂書者文理差順樂書稱武帝爲今上者太史公所作引樂記者褚少孫所補賴褚少孫不甚攺經文猶可證樂記之誤爲是經文多一愛字必多商之遺聲也五字今別錄子貢問樂一章如左以便講誦子貢見師乙而問焉曰賜聞聲歌各有冝也如賜者冝何歌也師乙曰乙賤工也何足以問所冝請誦其所聞而吾子自執焉寛而靜柔而正者冝歌頌廣大而靜疏逹而信者冝歌大雅恭儉而好禮者冝歌小雅正直而靜亷而謙者冝歌風肆直而慈愛【本文多一愛字】者冝歌商溫良而能斷者冝歌齊夫歌者直已而陳徳也動已而天地應焉四時和焉星辰理焉萬物育焉故商者五帝之遺聲也【本文多商之遺聲也五字】商人識之故謂之商齊者三代之遺聲也齊人識之故謂之齊明乎商之音者臨事而屢斷明乎齊之音者見利而讓臨事而斷勇也見利而讓義也有勇有義非歌孰能保此故歌者上如抗下如隊曲如折止如槁木倨中矩勾中鉤累累乎端如貫珠故歌之爲言也長言之也說之故言之言之不足故長言之長言之不足故嗟嘆之嗟嘆之不足故不知手之舞之足之蹈之也詩大序移嗟嘆於詠歌之前不如長言而後嗟嘆

祭統言餕冝在十倫後

夫祭有餕餕者祭之末也至可以觀政矣冝移在十倫之後

孔悝鼎銘

鼎銘所引孔達等事多可疑且蒯聵之入在魯哀公十五年冬其事本出渾良夫所爲至次年六月卽逐悝母子醉而送之重酬之大夫皆有納所作鼎銘或者重酬之一端然本注以公曰爲蒯聵所言以叔舅爲尊稱孔悝殊未允當案孔圉娶蒯聵之姊而生悝則聵舅而悝甥也又非天子稱異姓諸侯之比何至以叔舅稱之又哀十六年經書正月己卯蒯聵自戚入於衛以歷推之六月乃丁未十一日丁巳三十一日丁卯亦無六月丁亥日祭統篇末魯人誇魯之言不自知其妄此鼎銘亦妄也

投壺

大小戴記皆有投壺篇而文小異大戴記注云壺髙尺二寸受斗五升小戴記注又曰腹容斗五升三分益一爲二鬥得圜囷之象積三百二十四寸也以腹修五寸約之圜周二尺七寸有奇是腹徑九寸彊而口徑二寸半也嘗試思之以周尺比今之尺則尺二寸僅七寸許而腹圍二尺七寸有奇則與近世鑄者所差無幾腹徑之度不相逺而脰修腹修之度不同每以周尺較古人壺與樽之度知古者席地而坐其用器物皆不必甚髙其受斗五升又未知古人之量何如也陳太常禮書謂壺當如釋奠壺尊又謂如著尊不用足今壺尊亦有足欲如著尊著地無足者今尺二寸之度表裏如一其中可受斗五升愚案陳氏但知壺之可無足不知壺之可無耳也注云壺制惟腹口頸三體小戴言卽大戴所謂脰大小戴所記皆未嘗言耳古者賔席主席同時並投當其賔主般還曰辟皆拜而受矢揖賔就筵司射進席壺間注云度壺度其所設之處壺去坐二矢半則堂上賔席主席斜行各七尺賔黨於右主黨於左有勝則司射以奇算告曰某賢於某黨鈞則曰左右鈞賔主耦射二席並設各如今壺樣夾以兩耳則自賔席主席望之皆不得其正以此知投壺不當有耳惟其無耳而但取中於口是以主賔之席皆可正面投之如齊晉之射足以爲樂若特謂耳小於口而賞其用心愈精遂使耳算倍多人爭偶爾之僥幸捨中正而貴旁巧又焉足貴哉此𨿽前賢所定以投耳經無明文不敢曰然壺口徑周尺二寸半不尢小於今之壺耳哉擬合止存有初有終連中全壺驍箭倚竿散箭餘皆不算如驍箭本非古以不逺復善補過存之倒中則壺中之算盡廢小戴附鼔節大戴附歌詩大戴又曰鹿鳴商齊皆可歌則不但奏貍首而已投壺古逸禮篇名故二戴皆記之

茅縮酒注異同

郊特牲縮酌用茅明酌也周禮司尊醴齊縮酌鄭注特牲及尊彞皆以縮爲去滓矣乃於甸師注云束茅立之祭前沃酒其上滲下去若神飲之故謂之縮注文異同今祀酒皆淸酌名曰醴齊泛齊非有滓可去所以灌茅者止取鄭注如神飲之爾鶴山魏氏曰古無灌茅如神飲之禮以醴酒濁灌而淸之謂滲下如神者鄭大夫臆說也或曰今之灌者所以祭酒瀝少許於茅上乃代神祭酒旣祭而神始飲之如此則行禮者未可就覆其爵也

儀禮止有鄕射大射而射義疏言大射賔燕射之外有鄕射

或問儀禮經文止有鄕射禮大射儀而射義疏引梓人侯制又言三射外有鄕射何也梓人云張皮侯而棲鵠則春以功本注云大射也皮侯虎熊豹鹿糝豻之侯也大射在郊以大學在郊也古者諸侯貢士於天子習之澤宮而試之射宮卽大射也梓人又云張五采之侯則逺國屬本注云賔射也天子諸侯卿大夫士以五正三正二正爲采色之別賔射在朝因逺國之來也梓人又云張獸侯則王以息燕此燕射也布侯畫獸也天子熊諸侯麋大夫虎豹士鹿豕燕射在寢息燕之處也大射用閭中燕射皮樹中諸侯於竟內用虎中鄕射大夫用兕中士用鹿中鄕射之侯與賔射同故梓人不必言之鄕大夫興賢能之後以鄕射之禮五物詢眾庻州長春秋以禮防民射於州序皆鄕射也竊詳儀禮止有鄕射禮大射曰儀而不曰禮禮皆在鄕射中矣其用閭中皮樹中及獸侯鄕射並詳及之燕禮云若射則射正爲司射如鄕射之禮是燕時或射或不射故儀禮有燕禮而無燕射也鄕射亦請射於賔故儀禮有鄕射禮而無賔射也賔射燕射之於鄕射同一禮而異用爾

七去三不去

大戴禮本命篇婦有七去又曰有三不去律家定爲七出之條至於三不去之有所取無所歸輙解作財禮資送非也愚嘗標題小學書至此條引饒氏說謂嫁時有父兄爲主而去時無家族可歸此非但饒氏之言先儒之言也

經說卷六

欽定四庫全書

經說卷七

宋熊朋來撰雜說

評篆

李陽冰唐書無傳宗室表無名仕不過邑宰僅於太白集見其爲唐宗室觀其上李大夫書則陽冰名也觀阮容舊居之篆則曰縉雲令李防豈陽冰以字行抑名防者嘗有詩而陽冰書之乎冰篆入神品殘碑斷碣間筆意翩翩後千年有人誠未易及然惟其神俊如莊周之文大令之筆不可以法度齊之城隍祈雨碑曰字如日巓上作山李氏三墳碑敢下作身忘歸堂庻子泉皆石下作口修廟碑曽下作甘建字從�而喜作乙若此之類不可以陽冰之迹尢而效之也人字本有幾幾二體陽冰合之象俯身曲脛於理則通女字象形陽冰曵爲兩足以取稱頗非象形之初意子字象小兒圎頂鐘鼎至以丁點象其頭而四布其畫以象手足陽冰喜破圎作鉤使疋足二體不分要非子字之正或曰李斯使父子爲鄒魯之篆已有此體冰主斯者也然子之形當以圎臚爲正主字象燈之炷陽冰或臥其上炷辵上從陽冰中畫常正橫作刀欠無象反��上皆三畫陽冰亦謂象人開口作刀然欠象開口猶可也辵安步也何取於開口乎今篆者於二字多從冰體不知冰本出意見變古體自成一家者也他如千文前後筆意不同謙卦以無爲無恐亦未必陽冰眞迹徐楚金說文解字�三十六卷曰祛妄多爲陽冰言之所引五十八字皆陽冰嘗議說文者愚嘗評之弌弍弎俗書如弋陽冰去弋質也愚謂初不過一字諧聲於弋而二三因之無足深辧毒字陽冰艸母出土之說不如從毒聲毒有烏代徒酷二切其音可諧纛亦可諧毒漢書注可證已折有之列食列二切陽冰欲分二體於理不通一字而數音者多矣況此折字在韻有協制者在禮記有協提者可更爲數體乎路字諧各爲聲陽冰以爲輅省魏詩之公路秦詩之路車周禮之五路方以車輅爲路且各諧貝爲路豈輅省乎路字必不出於輅之後陽冰說誤矣諧聲當論古音路不諧各則路亦洛之去聲故漢書落作路而谷角之字有音祿者各之諧路卽其例矣它如佳龠之象形刃象刀之加鋼血象皿之祭獻自不必疑本字上象枝下象根當從陽冰象木之說才字上象木生分枝下象根株貫地當從楚金才始之說竹不曰冬生艸固難言冬生木也篆文已從倒艸則陽冰之疑過矣日字四圍周圎象形其中藏一象鳥如陽冰從口之說則成甘字矣米旣象米不必以谷穗言尗字從上小假借稱父弟曰叔此俗論也古者以叔爲兄弟之次後世始以稱父之弟古者言菽不言豆凡稱豆非醢器則量名後世變尗稱豆亦俗論也字從衣蚩省聲陽冰疑之謂從衣韻書或云諧聲曹省愚皆未敢曰然袁睘二字相類音亦相近從爲袁從橫木爲睘鐘鼎篆山辵之諧睘者皆作袁定非曹省矣狀從犬爿聲陽冰謂象形之文字犬字尢似楚金謂大動止多狀故狀從犬皆勉彊非至當也禿字本不從禾說文自別爲禿部集韻引籀文其下爲人字其上乃毛字旣有籀文顯證則舊說謂倉頡見禿人從禾中出自不足信楚金以爲禿人發若禾稼者非也陽冰以爲諧聲穆省者亦非也果諧穆省當從防不當從禾也毛字所以訛爲禾蓋書者斷毛字之尾以象禿久乃轉冩爲禾尾而斷其尾則不成毛人而毛不成所以爲禿也冰字爲陽冰之名冝講之熟矣陽冰云象冰之裂楚金雲象冰之結直之加一正曲爲直也阝字象合符陽冰謂一重爲阝二爲三爲故冰篆字例缺其上曲然阜堆與節實不相因後之篆者輒效陽冰缺其上不知其不可效矉也長字諧聲倒亡乃其正體漢碑已有�下作山而旁爲已者蓋始於秦刻故陽冰守之楚金又言陽冰作金字無腹金生土中之意�字陽冰以爲從卯旣於卯上加一乃酉字矣今劉駵等字諧以爲聲小篆劉上正作古酉字乃酉金刀非卯金刀古字卯酉同文也�讀如忽在說文爲不順忽出從倒子不孝陽冰云疏流並從�疏通流行豈不順哉楚金力爲之辧愚謂此乃說文之誤非但疏流如育字釋曰飬子使作善亦從�肉聲恐非倒子不順之謂楚金以陽冰爲煩蕪愚於此字當主陽冰大扺楚金之於說文愛而不知其有未善如美防義等字不能正救益助其繆矣楚金又取說文脫誤者別作疑義以劉字爲首而不知其諧聲古酉字方以爲從刀鐂省聲劉字見於六經豈在鐂字之後者又謂說文有油宙軸而無由字不知廸笛頔之諧由爲聲卽可以宙軸推之抽防油諧其平聲冑袖抽諧其去聲軸諧宙省廸笛�諧其入聲嘉賔式燕又思矧敢多又皆以又字協夷益切又字可爲夷益切故由可諧笛此由又四聲之通例也爲儒而不通古音不可以讀易詩書亦不可與談字學也

評韻釋

聲韻起江左非古之正音也韻釋出入說文約文申義固多精至而繆妄相承者亦不少丁韻主於多文且增玉篇爲類篇自一至亥五百四十三部字益繁矣毛韻放效妄增字文一千字而垂足曲直各爲一字一王字而有點無點各爲一字諧聲字止書其聲此古字通例往往亦出爲一字舟月象形三畫像舟之梁反爲直點以別之毛氏不足譏黃韻後出能刪毛之冗可謂有識惜其刪之未盡而韻防正自可刪古字多假借通用後儒彊增重出以爲博若推其例不可勝增易詩書協韻自唐入聲韻音釋行世古韻遂廢集韻之後南北增韻又數家頗收漢晉人詩賦中用古韻者增入韻中而易詩書古音則不問無乃掎摭星宿遺羲娥乎增茂字於上聲者不以南山有臺諸詩爲證而引王子侯表增虞字於去聲者不以云漢抑詩爲證而引雄賦知協音不可勝增則不如勿增古音變動不拘非今韻法可盡儻可爲韻不待唐宋之儒爲之矣愚讀詩書易未嘗不嘆惜痛恨於釋文韻書萬事墮哉協上文脞惰至甚明白孔傳以廢釋墮未嘗攺其字音也乃擅作許規切百兩禦之箋云近也言親迎禦輪輒不顧上韻音作迓以至諸經或一字而前後異音或數家而從違靡定如此之類韻家以經文例皆別出一字附入各音又有方言小異若肉好之肉曲植之植初無別異而作別音如此則麻韻從奢以後馬韻從寫以後禡韻從借以後與中原雅音皆不合須別爲一韻矣昔杜鎬議唐韻之誤不合揠字在虔部蟫字在經部知揠音軋而訛爲幹蟫音滛而訛爲涇韻中並訛其音者有之矣字音之差殊猶或五方之音不同至於釋文則不可苟黃氏推本篆文援證經史比諸韻最詳從其善本評之春字古篆只作屯諧聲字之通例也未可直曰艸屯曰艸日記其時屯諧其聲也秋字非止禾熟爲義其諧聲於龜或龜或火各具省文禾記其時龜諧其聲也冬字非止四時盡爲義諧聲於文而因終言盡冰記其時終諧其聲也記曰制三公一命捲衮字從公兗字從防謂衮充皆從防者非也說文固以衮爲衣部公聲矣妒從女戶聲或作石者書戶之訛豈可云一作妬野之有墅毛晃謂後人假借爲郊野字因仍重復以音別之不思上與切者野之正音以者切非正音契字如詩爰契我龜與周禮作契毛黃二韻捨經文而引相如賦別出挈字釋曰開龜之�則經文不足證歟埶卽勢字經文多用之豈得稱俗作埶摯從手而諧聲於執釋以手埶握持蓋誤認埶爲執也防亦或云埶貝爲贄不思贄本作爲執其女乎鷙鳥之鷙爲執其鳥乎豉之配鹽幽尗今以尗作防者幽之使黒腐而已未嘗用鹽也別一種咸防則所主不在尗防曰幽防可也何配鹽之有柶有角柶木柶後專以楔齒釋之柶者冠昬扱醴常用非止喪事用之但去可也六書中諧聲最多旣由諧聲則不論其義毎字必彊求其義此荊舒之曲學非六書之本法也如莧諧見不必言莖髙可見知諧矢不必言如矢之疾莊諧壯不必因壯言盛觥諧光不必因光言明路諧各不必言路人各有所往豺諧才狼諧良不必言豺才而狼良博字從十尃聲韻家以爲敷布廣大如此則博之同音從有手從肉從骨從金從火從食者何取其敷布廣大哉博以幫爲母專以敷爲母恐當是溥省爲聲從金之鎛與鐏同義皆爲鐘鐏薄蝕之薄林薄之薄俱以溥爲聲溥博於音爲近束縛之縛則可諧專爲聲而不必以敷布廣大爲義矣又有他字諧我爲聲反取以解本字之義如羊祥也善膳也義威儀也似此皆繆論可削其有文義全外急當攺正者如灂字之類是也灂字出考工記輈人弓人而弓人言灂尢詳丁毛黃皆以車轅漆三字釋之案弓輈皆曲物此字本泛言隈曲之處瀺灂成文鄭司農讀爲釂酒之釂漢儒輕攺字音至累韻家增入釂字下以經文考之輈人言良輈環灂自伏兔下至軌七寸軌中有灂後鄭謂筋膠均則灂逺不言漆也先鄭𨿽疑環灂爲漆沂鄂然輈人乃揉輈之工本文無用漆之事弓人言水折灂者再又曰太和無灂其次筋角皆有灂而深其次有灂而疏其次角無灂合灂若背手文角環灂牛筋�灂麋筋斥蠖灂所謂灂者非止在車轅亦未可專言漆而三家者不考經文似此豈堪傳世黃毛承舛丁實首繆能不愧翰林之銜乎其有承說文之誤而不知攺正者如美善之類是也許氏不以美入大部而入羊部此誤之由曰羊大則美又曰六畜羊以給膳善卽膳也禮經明言膳用六牲羊給膳之說尢妄美善何取於羊哉以美字入大部而諧聲於楚姓之則不必多言而定矣善從美省言之美者善言也義從美省去惡取美自我制義也善義二字亦昭然至當矣酉字古與卯同文後人因卣作酉酒本從水諧聲於酉凡酒之屬乃皆主酉酉卽卣矣其後卣別爲一字而酉爲十二辰之名廢其古文恐與卯相混也其用卣尊之酉以爲辰名乃字之假借者也古字酉字正作酒尊之形象卣尊也韻釋乃云八月黍成可爲酎古人制字之意荒矣韻字猥多遽數之不可勝旣姑評其略使學者於字義當自求於經史正文勿爲韻釋所誤也

評二社

歷法立春後五戊爲春社立秋後五戊爲秋社二社毎與二分相先後正得二八月節餘嘗擬載芟爲春社樂歌律用夾鐘良耜爲秋社樂歌律用南呂今州縣春秋上丁之明日祭社或未交二八月節輒便行禮乖於天時慢於民事且不奉曆書爲大不敬余不在其位毎爲有位者言輒不聽祭社樂縱未能遽行當依歷取社日可也

評雩禜

祭法雩宗祭水旱【本注宗作禜】漢儒謂雩者吁嗟禜者營域若雩禜兼祭水旱也又案司巫大旱則帥巫而舞雩女巫旱暵則舞雩是雩祭旱也鬯人禜門用瓢賫注引魯莊二十五年秋大水皷用牲於門是禜祭水也自秦變古雩禜禮廢漢武帝元封六年旱女子巫丈夫不入市昭帝始元六年旱雩禁舉火故雩以祈雨用皁衣禜以祈晴用朱衣雩則閉陽而求諸陰禜則閉陰而求諸陽後漢行雩禮衣皁晉穆帝采後漢禮舞童皆皁服持羽翳歌云漢之詩齊梁至隋皆歌云漢詩梁武帝以雩壇不當在南郊正陽之方移之東郊又謂雩祭燔燎以火祈水於理爲乖攺燎爲瘞議郎朱異謂云漢詩有瘞無燎也十五年又定祈雨七事【一理寃獄及失職者二脤鰥寡孤獨三省徭役四舉賢五黜貪六防怨曠七減膳】舞童皁服爲八列各執羽翳毎列歌云漢一章後魏文成帝和平元年雩旱選伎工端絜善謳者歌云漢毎列一章古人救旱之法自七事外若徙市禁屠斷扇官府露坐聽政者可舉行近世祈雨不知以陰求陰旣不反求七事專以僧道法師符醮焫香燒燭燔符燎楮祗助其熱不知古人救旱必用女巫今用僧道法師若果戒行精至亦亢陽之人非所以求雨後世貴僧道而賤巫古無僧道法師今爲人祈禱是亦巫爾若郡邑急於救旱不得女巫或用女冠比丘尼以陰求陰也余之爲瑟譜也妄意爲世用則擬歌載芟於春社歌良耜於秋社歌云漢於雩旱祈雨多在六月以林鐘商譜首章以林鐘羽譜後七章此詩誠古人雩祭所歌然其譜須於詠嘆之聲寓歌哭之意易招怪吠自念志與時違不敢附於譜中今未必能信用云漢之詩惟以陰求陰則救旱請雨者所冝急若禜門則雨中閉南門用甘瓠二去蔕刳其中一以奉盛一以奉醴朱衣伐皷於門祭畢開門屢獲開霽此亦古禮之有驗而可行於後世者自舜禋六宗已有雩禜古人救水旱者在此而流俗慢之甚者科率富民以爲齋醮官買香燭迎送土偶擾坊市何以救水旱乎

評潛虛揲法

潛虛之言曰萬物皆祖於虛虛生於气气以成體體以受性性以辧名名以立行行以俟命故潛虛有气圖其次體圖又其次性圖又其次名圖又其次行圖又其次命圖其目凡六而張氏或言八圖者行圖中有變圖解圖也潛虛主河圖所謂原委卽天一地六之水所謂熒焱卽地二天七之火所謂本末卽天三地八之木所謂卯刃卽地四天九之金所謂基卽天五地十之土一與六合一得五成六二與七合二得五成七三與八合三得五成八四與九合四得五成九五與十合五得五成十皆稟中宮戊已之功此潛虛五十五行所以齊行獨居中也濳虛之畫卽如今人布算之籌濳虛之行卽如周易之卦行有七變卽如卦有六爻變有解辭卽如爻有小象然周易以八乘八則爲六十四卦濳虛以十乘十冝爲百行而止五十五行玆所以爲濳虛也五十五者天地自然之數以气圖觀之原一熒二本三卯四基五委六焱七未八刃九十湊合成五十五數以體圖觀之一元之下從左體逆推二等止於二三等止於三四等止於四五等止於五六等止於六七等止於七八等止於八九等止於九十等止於十亦自然爲五十五數最是性圖先列十純十純旣浹其次降一其次降二其次降三其次降四至五配而性備始於純終於配尢足以見五十五數自然之妙至於名圖所以具五十五行之名行圖所以見五十五者之行命圖所以著夫吉凶臧否平之五變五十五行之中毎行七變元余齊三行不占則五十二行該三百六十四變元當一變余則奇分是爲三百六十五變有奇上應周天三百六十五度四分度之一可以步天軌可以協嵗紀此則濳虛之大防也然而圖不盡意學者但觀圖上之言而未嘗布蓍執防以試其周流變動之處則不過曰濳虛者虛其半而已是豈足以知濳虛哉漢儒有言學者有利祿尙不能明易如何今人於周易家有其書幼誦其文尙罕能畱意揲法況濳虛揲蓍乎嘗試以七十五蓍案其法揲之然後知濳虛𨿽虛其半未嘗不兼用其半正如人在平地仰而觀天二十八宿之周流常止見其一半濳虛交卦虛半似之及觀晝夜之間運動流轉暑而宵見者寒而晨見濳虛幽顯反對似之朱文公記範炳文圖後有云凡例二十六字爲命圖之關紐記占四十二字注六字以見占法之變凡例二十六字其辭曰行王者吉相者臧休者平囚者否無者凶左爲主右爲客客爲本行此以主客先後分陰陽而本卦所屬之五行常因右體以起義也記占四十二字注六字其辭曰彊圉作噩辜甲午日加已筮先基後得庸占得上金上本不占已爲火火生土先基後冡臧注曰其幽否火勝金變上凶注曰其幽吉此卽溫公自以濳虛筮之又自記其占法如此愚案歳陽在丁曰彊圉歳陰在酉曰作噩月在子曰辜彊圉作噩辜甲午日加已考其時日蓋司馬公當嘉祐二年丁酉十二月二十一日甲午已時所占也筮先基後得庸蓋初揲時除五蓍不用之外以七十蓍信手平分左手得三十五蓍又除掛一之外以十揲之餘四蓍通掛一爲五故第一揲得再基再並合前蓍平分右手得三十蓍亦除掛一以十揲之餘九蓍通掛一爲十故第二揲得右冡庸之爲行也基左右左主右客先基後冡卽先主後客爲陽陽則置右揲左又並合前蓍再分爲左右置右不揲而揲其左以七揲之止餘七蓍自初至上爲七故曰占得上金庸行土其上金初與上本在不占之例而用本日所占如世俗占易六爻皆靜則以所直日時與卦神生克斷之溫公記此則不變無占者可以爲例已火生土初中𨿽臧而火金相忌其末則凶注文又明夫吉凶臧否有顯幽之異用凡此皆圖之所未及而朱文公所謂見占法之變者賴有此爾記占四十二字一則見已火之冝於土者或不冝於金使後學知時與卦生克之例矣二則見庸之上金於本行無占而以本時爲占使後學知初與上不占之例矣三則見左右之有先後吉凶之有幽顯使後學知虛半互出而反對之卦亦濳伏於其中矣何以言之濳虛之乘數百其十純數也其九十交數也所謂十純者元純一蠢純二容純三徒純四齊純五造純六考純七前純八乂純九積純十潛虛之十純如易卦之八純然易卦自八純之外皆有反對潛虛則虛半而無復反對於交數九十之中用者四十五不用者亦四十五假如左原右委其名曰昧卽左委右原者不用或問左原右委在所取則左委右原何故不取豈知卦揲之時亦有先委後原者又如左熒右焱其名曰戛卽左焱右熒者不用或問左熒右焱在所用則左焱右熒何故不用豈知布算之時亦有先焱後熒者若謂溫公將虛半之卦直截不用則毋乃以已意取捨附防求合於五十五數哉濳虛出於河圖揲法本合與周易同其所以異者非求異也易有重卦布在六十四位而濳虛者虛四十五位以圖觀之則但見其半獨於揲蓍之時先後互觀幽顯相形情狀畢露故揲者比周易稍稍損益其法而用之周易之蓍五十虛一而用四十九濳虛之蓍七十五虛五而用七十周易以四揲之濳虛以十揲其名而以七揲其變周易揲蓍平分之後先取右一蓍掛於左手之小指間左右皆揲十有八變而成卦濳虛揲蓍平分之後取左一蓍掛於右初揲左則虛右次揲右則虛左此亦虛半之意至於定名之餘斂蓍復揲取陰取陽此又於虛半之中兩開其端故其法曰五行相乘得二十五又以三才乘之得七十五言蓍數所由定也又曰左爲主右爲客先主後客者陽先客後主者陰言十揲之時有陰有陽則七揲者視此爲去就也又曰陽則置右而揲左陰則置左而揲右生純置右成純置左言十純別爲格例所以見交卦之虛半者不相棄也又曰陽則用其顯陰則用其幽幽者吉凶臧否與顯戾言吉凶臧否在命圖者亦只說得一半而虛其半以俟占者自識之也此乃子云晝測陰夜測陽之法用之於濳虛尢冝大扺虛其半而不用是故謂之虛於虛半之中未嘗不藏其用是故謂之濳濳虛不敢擬易視與範深矣範數重出易卦名太首名濳虛行名

周易之後有子云作太首各有贊有測先儒謂易以數聖人而後成書子云乃以一身而爲數聖人之事司馬公作濳虛主於河圖吉凶臧否幽顯互取其占法因於太也蔡仲黙作範數主於洛書自一一衍爲九九其名數因於太也戴九履一故丙午丁九壬子癸一左三右七故甲卯乙三庚酉辛七二四爲肩故未申二辰巳四六八爲膝故戌亥六丑寅八惟戊巳虛中戊附於巳爲四巳附於午爲九一水數也一一曰原一二曰濳一三曰守一四曰信一五曰直一六曰蒙一七曰間一八曰須一九曰厲二火數也二一曰成二二曰衝二三曰振二四曰祈二五曰常二六曰柔二七曰易二八曰親二九曰華三木數也三一曰見三二曰獲三三曰從三四曰交三五曰育三六曰壯三七曰與三八曰欥三九曰舒四金數也四一曰比四二曰開四三曰晉四四曰公四五曰益四六曰章四七曰盈四八曰錫四九曰靡五土數也五一曰庻五二曰決五三曰豫五四曰升五五曰中五六曰伏五七曰過五八曰疑五九曰寡六水數也六一曰飾六二曰戾六三曰虛六四曰昧六五曰損六六曰用六七曰郤六八曰翕六九曰逺七火數也七一曰迅七二曰懼七三曰除七四曰弱七五曰疾七六曰兢七七曰分七八曰訟七九曰收八木數也八一曰實八二曰賔八三曰危八四曰堅八五曰革八六曰報八七曰止八八曰戎八九曰結九金數也九一曰養九二曰過九三曰勝九四曰囚九五曰壬九六曰固九七曰移九八曰隋九九曰終此蔡氏範數之名也太濳虛之贊與行不敢犯易卦之名虛亦未嘗相犯今範數乃多重犯太八十一首之名濳虛五十五行之名且於周易六十四卦之名亦犯其八九峯先生之於書傳旣攺定武成矣而於洪範不以吳材老之說攺定其錯簡未必吳爲不然豈精力盡在範數有不暇及乎

八音缺匏

八音之有笙冝以竹稱而乃以匏稱是所重在匏也自隋以降笙工以木代匏遂缺八音之一俗謂匏脆不如木堅可竅以受管愚謂用瓠作魁以存古而以銀若銅固其受管處而竅之可也今瑟與箏或以銅及骨角固其受之處者風雅中多以瑟興笙並言琴瑟受笙均王氏琴書引朱文公云先以合字管色定宮蓋取此意絲聲尙宮琴瑟第一爲黃鐘竹聲尙商笙第一管爲夾鐘瑟有不皷之極淸是也笙有不吹之管幫指管是也笙𨿽以夾鐘管第一黃鐘管最長亦主於宮也樂書笙以匏爲母國語曰匏竹利制笙以匏竹合而成聲古者造笙必曲沃之匏汶陽之竹漢太學槐市各持方物列磬懸匏八音之有匏於卦爲艮於風爲融於气爲立春匏音啾以立淸缺之則淸亷者鮮矣匏音正則人思敬不正則忠敬者鮮矣唐協律郎劉貺作大樂令壁記謂女媧氏列管於匏以應立春今以木易匏而漆之無匏音矣惟荊梁之南尙仍古制欲待其人之攺正不知自唐以至今日𨿽荊梁之南亦以漆木爲笙魁匏音之廢不可復淸亷忠敬者之不多見冝也自劉貺爲唐協律郎欲攺定而不能況不在其位者乎爲禮樂之官者尙申請而攺正之

經說卷七

