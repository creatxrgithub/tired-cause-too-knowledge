

欽定四庫全書

經部七

古微書

五經總義類【附錄】提要

【臣】等謹按古微書三十六卷明孫防編防字子雙華容人考劉向七略不著緯書然民間私相習則自秦以來有之非惟盧生所上見史記秦本紀卽呂不韋十二月紀稱某令失則某災至伏生洪範五行稱某事失則某徴見皆讖緯之說也漢書儒林傳孟喜得易家候陰陽災變書尢其明證荀爽謂起自哀平據其盛行之日言之耳隋志著錄八十一篇燔燒之後湮滅者多至今僅有本者朱彛尊經義考稱易乾鑿度乾坤鑿度禮含文嘉猶存顧炎武日知錄又稱見孝經援神契然含文嘉乃宋張師禹所撰非其舊文援神契則自宋以來不著於錄殆炎武一時筆誤實無此書則於世者僅乾鑿度乾坤鑿度二書耳我

皇上光崇文治四庫宏開二酉祕藏罔弗津逮又於永樂大典之中搜得易緯稽覽圖通卦驗坤靈圖是類謀辧終備乾元序制記六書爲數百年通儒所未見其餘則仍不可稽蓋遺編殘闕十不存其一矣防嘗雜采舊文分爲四部總謂之微書一曰樊微輯秦以前逸言一曰綫微輯漢晉間箋疏一曰闕微徴皇古七十二代之文一曰刪微卽此書今三書皆不惟此編在遂獨被微書之名實其中之一種也所采凡尙書十一種春秋十六種易八種禮三種樂三種詩三種論語四種孝經九種河圖十種洛書五種以今所得完本校之防不過粗存梗槪又唐瞿曇悉逹開元占經去隋未逺所引諸緯如河圖聖洽符孝經雌雄圖之類多者百餘條少者數十條防亦未睹其書故多所遺漏又摘伏勝尙書大中鴻範五行一篇指爲神禹所作尢屬杜撰然其采摭編綴使學者生於千百年後猶見東京以上之遺文以資考證其功亦不可沒經義考毖緯一門其所引據出防書者八九則用力亦可謂勤矣緯與經名𨿽相輔實各自爲書卦气之說孟喜始據以詁易何休鄭元援引尢多宋歐陽修乞校正五經札子欲於注疏中全削其文而說不果用魏了翁作九經正義始盡削除此實說經家謹嚴之防與孫復說春秋而廢鄭樵說詩而廢序深文巧詆務排漢學者不同然義理則當尊正軌考證則不廢旁稽如鄭元注禮五天帝具有姓名此與道家符籙何異宋儒辟之是也至於蔡沈書集所稱周天三百六十五度四分度之一實洛書增耀度尙書考靈耀之文黒道二去黃道北赤道二去黃道南白道二去黃道西靑道二去黃道東實河圖帝覽嬉之文朱子注楚詞昆侖者地之中也地下有八柱互相牽制名山大川孔穴相通實河圖括地象之文三足烏陽精也實春秋元命包之文【案此四條皆朱彛尊經義考之說】以至七日來復自王弼以來承用六日七分之說朱子作易本義亦弗能易實稽覽圖之文洛書四十五防邵子以來爲祕鑰其法出於太乙九宮實易幹鑿度之文是宋儒亦未能盡廢之然則防輯此編於經義亦不無所禆未可盡斥爲好異故今仍附錄五經總義之末焉乾隆四十五年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

古微書原序

昔聞之仲尼愛義子長愛奇予小子亦竊有愛焉曰愛其古世之人得一醆一斚流傳三古間則必什襲之而寶之而矜之曰我得古矣古人之奧帙逸文豈直一醆一斚耶夫以聲響俱邈誦覽所略舉世之不必經見者而我得見之其可愛孰甚矣又況乎爇天香奏云璈羅上古之天球赤刀而環列丈室中又豈直一醆一斚之細耶荀子曰夫學貧而富鄕也窶然貧之夫也俄而治天下之大噐舉在此非竆古力哉是以古人之學恆富今人之學恆貧古人之學恆富然而非富於書也今人之學怛貧然而非貧於書也漢𨿽秦餘哉書皆道古故其學最富至唐若宋而人人著籍矣人人著籍則人人競傳人人競傳古安得復存今日者著錄之繁篇帙之廣詎不什百倍於漢然而試探其業力與其所就今之不若宋猶宋之不若唐者何哉寖侈於近日之書而寖減於古何怪乎書愈富學之愈貧也余不佞家世藏書稍有異本輙從羲頡以降斷乎陳隋取其凡蒂於古綫於古駢枝於古響象依悠於古者聚而成書伯之以刪曰以旌讖緯之伏遁仲之以焚曰以攬灝噩之什一叔之以綫曰以索箋疏之象罔季之以闕曰以甄古之記歷爲捲不多證學差逺庶古人之奧帙逸文將湮不湮而亦使海內竆古之儒不至貧於學之無從遡者賴是乎或曰古則傳矣古而旣傳安用是書也使古而不傳者子又安得其所傳而傳於世曰是不然予所愛傳而未嘗傳傳於古人之篇不盡傳於今人之誦覽者也集古者梯崖抇冡形命可遺彼性也好之而力之富又足以聚之然自予視之猶以林回之樹子當千壁焉何也謂非其神也文也者古人之神而傳焉故可寶也茍古之所傳帖則腕矣畫則日矣之二物夫寧非神𨿽然義弗主焉文以神祕神以義尊夫文而無其義亦不足以規億載矣余貧夫也擴余目於穹壤間曽不數里置諸古博士之林無秒分焉謂耳目之褊也而多未逮則信有矣若夫予以爲寶愛而人將瓦礫視之曰是直斷缺無用之文嵬不經之學抑何敢彊焉孫防序

古微書略例

一曰刪微

地南北爲經東西爲緯今也經存而緯亾是有南北無東西也聖人之言理數具舉旣師其理安遺其數可付之刪後之文無足取也哉玆所遇圖緯諸家𨿽細錄也𨿽僞收也惟斷章者亦取焉首刪微

一曰焚微

書以焚亾亦以焚重非焚之重焚而有不焚故焚重也漢桓錮黨黨愈烈齊武滅僧僧愈繁時勢固然然則上古至文星星皪皪𨿽秦之炎而寒煙落灺中猶可拾取焉是亦鳳之一毛而虯一甲也次焚微

一曰綫微

象緯者天之轉注也海嶽者地之轉注也畿輔之內數百里所談所習莫非君舉莫非朝事蓋其近也春秋而降末光絕焰殆無盛於漢儒倍漢而欲談經吾烏識其所本矣所得漢晉間疏箋輙復登之以爲經翼次綫微一曰闕微

書刪矣焚矣孔子而前遂無帝系帝系而上遂無七十二代之皇哉春秋夏五或不月月或不事闕之也闕之而又書之者以待備也聖人闕之以待備吾輩安得不備之以待闕三代以降而有能力遡混芒者𨿽齒之邃古之篇亦何讓焉次闕微

一是集皆逺古漆書竹簡之遺非唐宋縹緗所盛傳者卽歷史經籍藝文諸志及內府天下書目亦僅存其名而亾其書𨿽藏書家疑未必有也玆所錄著每一書各指一事其牘長者孤行爲捲短狹者萍合之烏集之彚以成捲正不足文字觀耳

一是集多得之十三經注疏及二十一史書志太平禦覽玉海通典通考通誌略諸大部所援引中或載數段或數行或數句前所見者俟後續之後所得者徴前冠之中有異同者詰前後絡之皆眞琭珞非贗琬琰搜羅緝綴累月竆年故其首尾都無倫次正不必苛其端緒摘其掛漏也

一邇年坊肆翻刻古書汗牛充棟如古今逸史漢魏叢書古書十九種祕冊彚函每一部中各百十家皆是流行篇卷故於此集絕不雷同至如百川學海百家名書古今說海歷代小史稗海小說等又皆唐宋以後耳目近事亦此中所不贅也

一是集文多贅軋理或奧實故每捲之首輙有小引爲之論次其卷中篇目間有難晥者竊以數語疏釋之至本文有古注者錄其原注無原注者復泛拾異說與之旁通使讀之者開卷而豁然則又賁居子苦心之餘事也

說緯

緯之興其興於符命乎五徳承運逓有感生故首尙書焉符命之替也災異滋多獲麟而經亦孔子之龍與馬也故次春秋有災有異天人之道洽易數幽乃可證向也易緯至博而傳尙存故又次之禮行變化樂動神示皆倚易而滋矣又次之久矣夫樂之不作也蓋後詩而亡也故詩次樂焉正樂刪詩復爲誰孔子也孔子邁九聖而無其遇迄爲素王諸賢悼惜故論語緯又次之語莫大於孝孝至通天北落爲降紫麟聿來而孔子之元命亦可知矣孝經緯又次之嗟嗟此以悲河不圖也惟河與洛天諄諄命羣聖以辟諸經以祖焉是不可以無述終之以河洛緯

欽定四庫全書

古微書卷一

明孫防編

尙書緯

賁居子按隋史經籍志尙書緯三卷其目凡五曰旋璣鈐曰考靈曜曰刑徳放曰帝命驗曰運期授皆主言天咫地遊帝王運歷之大事而五逸其三矣稍可窺者考靈曜帝命驗二文亦復無篇第無章次姑循其義類而爲班部至其叢沓錯零不可爲顚委者𨿽一語𨿽三數語猶復綴之以志探賾之助其中候諸防別自爲篇

尙書考靈曜

賁居子曰學莫大於稽天自堯歷象舜璣衡於是禮樂兵刑一祖以天矣後世以宣夜爲殷制周髀托於周公然於天度多不相應惟渾儀之圖師準璿璣歷代寶用自漢張衡鑄爲銅儀迄唐之梁令瓚李淳風以至許衡郭守敬莫能外焉而不知其祕皆原於緯書漢儒竆緯故談天爲至精此考靈曜所繇名也孔門之學揆合唐虞以故其傳天官亦最宻云謂緯書不出於孔門者漢儒亦何自而溯其術哉此亦可爲辟緯者抉疑

天從上臨下八萬里天以圓覆地以方載

鄭康成注曰天者純陽淸明無形聖人則之制璿璣玉衡以度其象

張衡靈憲曰天有九位自地至天二億一萬六千二百五十里懸天之晷薄地之儀皆千里而差一寸楊泉物理論曰所以立天地者水也成天地者气也水土之气升而爲天天者君也夫地有形而天無體譬如火焉煙在上灰在下也又儒家立渾天以追天形猶車輪焉周髀立蓋天言天气循邊而行猶磨石焉斗極天之中也言天者必擬之人故自臍以上人之陽也自臍以下人之陰也自極以南天之陽也自極以北天之陰也

天如彈丸圍圜三百六十五度四分度之一

度二千九百三十二里千四百六十一分裏之三百四十八

按孔頴逹疏云周天百七萬一千里者是天圓周之里數也以圍三徑一言之則直徑三十五萬七千里此爲二十八宿周回直徵之數也然二十八宿之外上下東西各有萬五千里是謂四遊之極謂之四表據四表之內並星宿內總有三十八萬七千里然則天之中央上下正半之處則一十九萬三千五百里地在其中是地去天之數也

天文錄曰天曰廣南北二億三萬三千五百里七十五步東西短減四步周六億十萬七百里二十五步從地至天一億一萬六千七百八十六里半下地至厚與天髙等

漢書律曆志云二十八宿之度角一十二度亢九氐十五房五心五尾十八箕十一東方七十五度斗二十六牛八女十二虛十危十七營室十六璧九北方九十八度奎十六婁十二胃十四昴十一畢十六觜二參九西方八十度井三十三鬼四柳十五星七張十八翼十八軫十七南方一百一十二度丒爲星紀初斗十二度終婺女七度子爲枵初婺女八度終於危十五度亥爲娵觜初危十六度終於奎四度戍爲降婁初奎五度終於胃六度酉爲大梁初胃七度終於畢十一度申爲實沈初畢十二度終於井十五度未爲鶉首初井十六度終於柳八度午爲鶉火初柳九度終於張十六度已爲鶉尾初張十八度終於軫十一度辰爲壽星初軫十二度終於氏四度卯爲大火初氐五度終於尾九度寅爲析木初尾十度終於斗十一度

二十八宿之外各有萬五千里是爲四遊之極謂之四表

按天鏡經天有四表三道四表者房星也三道者房間三道南間爲上道中央爲中道北間爲下道也

春則星辰西遊夏則星辰北遊秋則星辰東遊冬則星辰南遊

地有四遊冬至地遊北而西三萬里夏至地遊南而東三萬里春秋二分其中矣地常動不止譬如人在舟中閉牖而坐舟行而人不覺七戎六蠻九夷八狄據形而言之謂之四海言皆近海海之言昬晦無所睹也鄭注雲天旁行四表之中冬南夏北春西秋東皆薄四表而止地亦升降於天之中冬至而下夏至而上二至上下蓋極地厚也地與星辰俱有四遊升降四遊者自立春地與星辰西遊春分西遊之極地𨿽西極升降正中從此漸漸而東至春季復正自立夏之後北遊夏至北遊之極地則升降極下至夏季復正立秋之後東遊秋分東遊之極地則升降正中至秋季復正立冬之後南遊冬至南遊之極地則升降極上至冬至復正地蓋厚三萬里春分之時地正當中自此地漸漸而下至夏至之時地下游萬五千里地之上畔與天中平夏至之後地漸漸向上至秋分地正當天之中央自此地漸漸而上至冬至上游萬五千里地之下畔與天中平自冬至後地漸漸而下孔疏云此是地之升降於三萬里之中也但渾天之體𨿽繞於地地則中央正平天則北髙南下北極髙於地三十六度南極下於地三十六度然則北極之下三十六度常見不沒南極之上三十六度常沒不見南極去北極一百二十一度余若逐曲計之則一百八十一度余若以南北中半言之謂之赤道去南極九十一度余去北極亦九十一度余此是春秋分之日道也赤道之北二十四度爲夏至之日道去北極六十七度也赤道之南二十四度爲冬至之日道去南極亦六十七度但日與星辰四遊相反春分日在婁則婁星極西日體在婁星之東去婁三萬里以度言之十二度也則日沒之時去昬中之星近較十度旦時日極於東去旦中之星逺較十度若秋分日在角則角星極東日體在角星之西去角三萬里則日沒之時去昬中之星逺較十度旦時日極於西去旦中之星近較十度此皆歷乖違於數不合也

日道出於列宿之外萬有餘里正月假上八萬里假下一十萬四千里

鄭注夏日道上與四表平下去東井十二度爲三萬里又云夏至日與表平冬至之時日下至於地八萬里上至於天十一萬三千五百里也

孔疏云所以有假上假下者鄭意以天去地十五萬三千五百里正月雨水之時日在上假於天八萬里下至地一十一萬三千五百里夏至之時日上極與天表平也後日漸向下則是夏至之日上極萬五千里星辰下極萬五千里故夏至之日下至東井三萬里也計夏至之日日在井星正當嵩髙之上以其南遊之極故在嵩髙之南萬五千里所以夏至有尺五寸之景也於時日又上極星辰下極故日下去東井三萬里也

日有九光光照四極日光隆照四十萬六千里

地書說曰日照四十五萬里也

周髀曰日光外照徑八十一萬里周二百四十三萬里

淮南子曰日出於暘谷浴於咸池拂於扶桑是謂晨明登於扶桑爰始將行是謂朏【窟】明【將明也】至於曲阿是謂旦明至於曾泉是謂蚤食至於桑野是謂晏食至於衡陽是謂禺中至於昆吾是謂正中至於鳥次是謂小還至於悲谷是謂餔時至於淵虞是謂髙舂至於連【爛】石是謂下舂至於悲泉爰止其禦爰息其馬是謂縣車至於虞淵是謂黃昬至於蒙谷是謂定昬日入於虞淵之汜【幾】曙於蒙谷之浦行九州七捨有五億萬七千三百九里【自暘谷至虞淵幾十六所爲九州七捨也】

日萬世不失九道謀

鄭注黃道一靑道二出黃道東赤道二出黃道南白道二出黃道西黑道二出黃道北

廣雅云立春春分東從靑道二出黃道東交於房二度中立夏夏至南從赤道二出黃道南交於七星四度中立秋秋分西從白道二出黃道西交於胃十二度中立冬冬至北從黑道二出黃道北交於虛二度中四季之月還從黃道【又】日月五星行黃道始營室東璧奎婁胃之陽入昴畢間行觜觽參之陰度東井輿鬼行柳七星張翼軫之陰入角間貫氐房出心尾箕之陰入斗牽牛間行須女虛危之陽復至營室

凡九百四十分爲一日二十九日與四百九十九分爲一月日月東行而日行遲月行疾何君舒臣勞也日日行一度月日行十三度十九分度之七

按隋志日行自秋分以後至春分其勢速計一百八十二日而行一百八十度自春分以後至秋分日行遲計二百八十二日而行一百七十六度每气之下卽其率也月行月道二十七日有餘一周天月道交絡黃道每行黃道內十三日有奇而出又行黃道外十三日有奇而入終而復始【又】歷象之說則月一日至於四日行最疾日行十四度余自五日至八日行次疾日行十三度余自九日至十九日行則遲日行十二度余自二十日至二十三日又小疾日行十三度余自二十四日至於晦行又最疾日行一十四度余此是月行之大率也二十七日月行一周天至二十九日彊半月及於日與日相防乃爲一月

周髀曰日月俱起建星月度疾日度遲日月相逐於二十九日三十日間而日行天二十九度余未有定分於是三百六十五日南極影長明日反短以歲終日影反長故知之三百六十五日者三三百六十六日者一故知一歲三百六十五日四分日之一歲終也

孔疏云凡二十八宿及諸星皆循天左行一日一夜一周天一周天之外更行一度計一年三百六十五周天四分度之一日月五星則右行日一日一度月一日一十三度十九分度之七是一月二十九日之外至第三十日分至四百九十九分月及於日計九百四十分則四百七十爲半今四百九十九分是過半二十九分也

分周天爲三十六頭頭有十度九十六分度之十四長日分於寅行二十四頭入於戍行十二頭短日分於辰行十二頭入於申行二十四頭此之謂也

按周髀冬至晝極短日出辰而入申陽照三不覆九照三者南三辰巳午未也東西相當正南方夏至晝極長日出寅而入戍陽照九不覆三不覆三者北方三辰亥子丒冬至日出入之三辰屬晝晝夜互見是出入三辰分爲晝夜各半明矣

仲春仲秋日出於卯入於酉仲夏日出於寅入於戍仲冬日出於辰入於申

按晉志日最南去極最逺故景最長黃道斗二十一度出辰入申故日亦出辰入申日晝行地上百四十六度彊故日短夜行地下二百一十九度少弱故夜長自南至之後日出極稍近故景稍短日晝行地上度稍多故日稍長夜行地下度稍少故夜稍短日所在度稍北故日稍北以至於夏至日在井二十五度去極六十七度少彊是日最北去極最近景最短黃道井二十五度出寅入戍故日亦出寅入戍日晝行地上二百一十九度少弱故日長夜行地下百四十六度彊故夜短自夏至之後日出極稍逺故景稍長日晝行地上度稍少故日稍短夜行地下度稍多故夜稍長日所在度稍南故日出入稍南以至於南至而復初焉斗二十一井二十五南北相應四十八度春分日在奎十四少彊秋分日在角五少弱此黃赤二道之交中也去極俱九十一度少彊南北處斗二十一井二十五之中故景居二至長短之中奎十四角五出卯入酉故日亦出卯入酉日晝行地上夜行地下俱百八十二度半彊故日見之漏五十刻不見之漏五十刻謂之晝夜同夫天之晝夜以日出沒爲分人之晝夜以昬明爲限日未出二刻半而明日入二刻半而昬故損夜五刻以益晝是以春秋分漏晝五十刻諸家歷法參差不齊

日永景尺五寸日短一十三尺【一作】景尺三寸日正南千里而減一寸

按周髀夏至南萬六千里冬至南十三萬五千里日中立竿測影此二者天道之數周髀長八尺夏至之日晷一尺六寸髀者股也正晷者勾也正南千里勾一尺五寸正北千里勾一尺七寸日益表南晷日益長候勾六尺卽取竹空徑一寸長八尺捕影而視之空正掩日而日應空之孔繇此觀之率八十寸而得徑一寸故以勾爲首以髀爲股從髀至日下六萬里而髀無影從此以上至日則八萬里若求邪至日者以日下爲勾日髙爲股勾股各自乘並而開方除之得邪至日從髀所旁至日所十萬里以率率之八十里得徑一里十萬里得徑千二百五十里故曰日晷徑千二百五十里

隋志祖暅推地中其法曰先驗昬旦定刻漏分辰次乃立儀表於凖平之地名曰南表刻漏上水居日之中更立一表於影末名曰中表夜依中表以望北極樞而立北表令參相直三表皆以懸凖定乃觀三表直者其立表之地卽當子午之正三表曲者地偏僻每觀中表以知所偏中表在西則立表處在地中之西當更向東求地中若中表在東則立表處在地中之東也當更向西求地中取三表直者爲地中之正又云宋元嘉十九年使使往交州測影夏至之日影出表南三十二分何承天遙取陽城云夏至一尺五寸計陽城去交州路當萬里而影實差一尺八寸二分是六百里而差一寸也後魏信都芳稱梁天監之七年見洛陽測影又見公孫崇集諸朝士共觀祕書影同是夏至日其中影皆長一尺五寸八分以此推之金陵去洛陽北略當千里而影差四寸則二百五十里而影差一寸也

唐志僧一行作大衍歷其議曰周禮大司徒以土圭之法測土深日至之景尺有五寸謂之地中鄭氏以爲日景於地千里而差一寸尺有五寸者南戴日下萬五千里地與星辰四遊升降於三萬里內是以半之得地中今頴川陽城是也開元十二年測交州夏至在表南三寸三分與元嘉所測略同使者大相元太言交州望極才髙二十餘度八月海中望老人星下列星粲然明大者甚眾古所未識乃渾天家以爲常沒地中者也大率去南極二十度已上之星則見又鐡勒回紇在薛延陀之北去京師六千九百里其北又有骨利乾居瀚海之北北距大海晝長而夜短旣夜天如曛不瞑夕胹羊髀才熟而曙蓋近日出沒之所太史監南宮說擇河南平地設水凖繩墨植表而以引度之自滑臺始白馬夏至之晷尺五寸七分又南百九十八里百七十九步得浚儀嶽臺晷尺五寸三分又南百六十七里二百八十一步得扶溝晷尺四寸四分又南百六十里百一十步至上蔡武津晷尺三寸六分半大率五百二十六里二百七十步晷差二寸餘而舊說王畿千里影差一寸妄矣其北極去地𨿽秒分微有盈縮難以月較大率三百五十一里八十步而極差一度極之逺近異則黃道執景固隨而變矣若令距陽城而北至鉄勒之地亦差十七度四分與林邑正等則五月日在天頂南二十七度四分極髙五十二度周圓百四度常見不隠北至晷四尺一寸三分南至晷二丈九尺二寸六分定春秋分晷五尺八寸七分其沒地才十五餘度夕沒亥西晨出醜東較其里數已在回紇之北又南距洛陽九千八百一十五里則極長之畫其夕常明然則骨利幹猶在其南矣今測日晷距陽城五千里已在戴日之南則一度之廣皆三分減二南北極相去八萬里其徑五萬里宇宙之廣豈若是乎十三年南至岱宗禮畢自上傳呼萬歲聲聞於下時山下夜漏未盡自日觀東望日已漸髙據歷法晨初迨日出差二刻半然則山上所差凡三刻余其冬至夜刻同立春之後春分夜刻同立夏之後自嶽趾升泰壇僅二十里而晝夜之差一節設使因二十里之崇以立勾股術固不知其所以然況八尺之表乎今更爲覆矩圖南自丹穴北曁幽都每極移一度輙累其差可以稽日食之多少定晝夜之長短而天下之晷皆協其數矣

古微書卷一

欽定四庫全書

古微書卷二

明孫防編

尙書考靈曜

天有九野九千九百九十九隅去地五億萬里【一野千一百一十一隅】何謂九野中央鈞天其星角亢【一作角亢氐】東方皥天【呂氏曰蒼天廣雅上天】其星房心【亦作房心尾】東北變天【陽气始作萬物萌芽故曰變】其星斗箕【一作箕斗牽牛】北方天其星須女【一作須女虛危營室】西北幽天其星奎婁【一作東璧奎婁】西方成天【呂氏曰皓天淮南曰昊天】其星胃昴【一作胃昴畢】西南朱天其星參狼【一作觜嶲參東井】南方赤天【淮南曰炎天】其星輿鬼柳【一作輿鬼柳七星】東南陽天其星張翼軫【純乾用事故曰陽】

按素問引太始天元冊文丹天之气經於牛女戊分黅天之气經於心尾已分蒼天之气經於危室柳鬼素天之气經於亢氐昴畢天之气經於張翼婁胃所謂戊已分者奎璧角軫則天地之門戶也又曰丹天之气經於奎璧牛女四宿之上下臨戊癸之位立爲火運黃天之气經於心尾角軫四宿之上下臨甲已之位立爲土運素天之气經於亢氐昴畢四宿之上下臨乙庚之位立爲金運天之气經於張翼婁胃四宿之上下臨丙卒之位立爲水運蒼天之气經於危室柳鬼四宿之上下臨丁壬之位立爲木運戍爲天門幹之位也已爲地戶防之位也自房至畢十四宿爲陽主晝自昴至心十四宿爲陰主夜通一日也

淮南天文訓子午卯酉爲二繩丑寅辰巳未申戌亥爲四鉤東北爲報徳之維也西南爲背陽之維東南爲常羊之維西北爲通之維

分寸之晷代天气生以制方員方員以成參以規矩昬明主時乃命中星觀玉儀之遊【注以玉爲渾儀】玉儀之制昬明主時【謂晝夜漏刻也】

按晉志張衡制渾象具內外規南北極黃赤道列二十四气二十八宿中外星官及日月五緯平子旣作銅渾天儀於密室中以漏水轉之令伺之者閉戶而唱之其伺之者以告靈臺之觀天者曰璇璣所加某星始見某星已中某星今沒皆如合符也

隋志王蕃云渾天儀者羲和之舊器積代相傳謂之璣衡其爲用也以察三光以分宿度者也又有渾天象者以著天體以布星辰而渾象之法地當在天中丌勢不便故反觀丌形地爲外匡於已解者無異在內詭狀殊體而合於理可謂奇巧攷古舊渾象以二分爲一度周天七尺三寸半張衡更以銅制以四分爲一度周天一丈四尺六寸一分蕃今所作以三分爲一度周天一丈九寸五分四分之三黃赤道各廣四分半相去七寸二分又云黃赤二道相共交錯其間相去二十四度以兩儀凖之二道俱三百六十五度有奇又赤道見者常一百八十二度半彊又南北考之天見者亦一百八十二度半彊是以知天之體圓如彈丸南北極相去一百八十二度半彊也

在璇璣玉衡以齊七政璿璣未中而星中是急急則日過其度不及其宿璿璣中而星未中是舒舒則日不及其度夜月過其宿璿璣中而星中是周周則風雨時則艸木蕃盛而百谷熟萬事康也

按羅蘋路史注堯歷象立其數舜璣衡立其器璿生於淵月魄終焉陰精之純也玉生於山虹气藏焉陽精之純也璣運於上以璿爲之衡望乎下以玉爲之取則乎陰陽之運也堯正經星舜齊緯星所以相濟器出於人故占之以齊七政於上數出於天故推之以授人時於下

唐志貞觀初李淳風上言漢落下閎作渾儀其後賈逵張衡等亦各有之而推驗七曜並循赤道按冬至極南夏至極北而赤道常定於中國無南北之異蓋渾儀無黃道久矣太宗異其說因詔爲之至七年儀成表裏三重下據凖基狀如十字末樹鼇足以張四表一曰六合儀二曰三辰儀三曰四遊儀開元九年詔僧一行與梁令瓚等更鑄渾天銅儀圓天之象具列宿赤道及周天度數注水激輪令其自轉一晝夜而天運周外絡二輪綴以日月令得運行每天西旋一周日東行一度月行十三度十九分度之七二十九轉有餘而日月防三百六十五轉而日周天以木櫃爲地平令儀半在地下晦明朔望遲速有凖立木人二於地平上其一前置鼔以刻至一刻則自擊之其一前置鐘以辰亦自撞之皆於櫃中各施輪軸鉤鍵關鏁交錯相持其黃道遊儀以古尺四分爲度旋樞雙環表裏畫周天度其一面加之銀釘使東西運轉玉衡望筩孔徑六分衡旋於軸中用窺列宿陽經雙環置於子午左右用八柱亦畫周天度半出地上陰緯單環與陽經相銜平上爲兩界內外爲周天百刻天頂單環直中國人頂之上東西當卯酉之中稍南使見日出入令與經緯相固如鳥殻之裹黃赤道單環當天之中二十八宿位也雙規運動度穿一穴傍在卯酉之南上去天頂三十六度而橫置之黃道單環設於赤道環內仍開合使運轉東西列周天度數南北列百刻可使見日知時白道月環設於黃道環內使就黃道爲交合以測每夜月離遊儀四柱爲龍龍下有山云俱在水平槽上皆用銅至元太史郭守敬乃創爲簡儀仰儀及圭表景符正方案大明殿燈漏皆古人所未及者又勝國四海測景之所凡二十有七東極髙麗西至滇池南逾朱崖北盡鐡勒亦古人所未又爲者也又所傳西域儀象亦多與古渾天合

主春者鳥星昬中可以種稷主夏者心星昬中可以種黍主秋者虛星昬中可以種麥主冬者昴星昬中則入山可以具器械王者南面而坐視四星之中而知民之緩急急則不賦力役敬授民時

鳥星爲春火星爲夏期專陽相助虛星爲秋昴星爲冬期陰气相佐徳乃弗邪子助母收母合子符按尙書孔疏天道左旋日體右行故星見之方與四時相逆春則南方見夏則東方見秋則北方見冬則西方見此則勢自當然而書緯爲文生說言春夏相與交秋冬相與互謂之母成子子助母斯假妄之談耳四方皆有七宿各成一形東方成龍形西方成虎形皆南首而北尾南方成鳥形北方成龜形皆西首而東尾計仲春日在奎婁而入於酉地則初昬之時井鬼在午柳星張在已軫翼在辰是朱鳥七宿皆得見也計仲夏日在東井而入於酉地卽初昬之時角亢在午氐房心在已尾箕在辰是東方七宿皆得見也計仲秋日在角亢而入於酉地初昬之時鬥牛在午女虛危在已室璧在辰是北方七宿皆得見也計仲冬日在牽牛而入於酉地則初昬之時奎婁在午胃昴畢在已觜參在辰是西方七宿俱得見也

歲星木精熒惑火精鎭星土精太白金精辰星水精也心火星天王也其前星太子後星庶子也歲星得度五穀孳熒惑順行甘雨時鎭星得度地無災太白出入當五穀成熟人民昌【陰稱母也】

按天官星占歲星蒼帝之子人主之象也歲星農官也主五穀春不勸農則歲星盈縮熒惑主憂赤帝之子方伯之象也爲天候主歲成敗司察妖孽所往有兵鎭星主徳女主之象也所居國有徳不可以兵加也太白白帝之子天將之象也一名天相辰星黒帝之子宰相之祥也主徳常行四仲當出不出天下旱色黃五糓熟色白中謀泄色靑大臣憂

長沙太守星備云立春歲星王七十二日其色有白光角芒土王三月十八日其色黃而大休則圓廢則內虛立夏熒惑王七十二日色赤角黃土王六月十八日其色黃而大立秋太白王七十二日光芒無角土王九月十八日其色黃而大立冬辰星王七十二日其色白芒角土王十二月十八日其色黃大星當王相不芒角其邦大弱彊國取地大弱失國亡土也又云五星初起牽牛歲星一日行十二分度之一十二歲而周天熒惑日行三十三分度之一三十三歲而周天鎭星日行二十八分度之一二十八歲而周天太白日行八分度之一八歲而周天辰星日行一度一歲而周天

淮南天文訓太陰在四仲則歲星行三宿太陰在四鉤則歲星行二宿二八十六三四十二故十二歲而行二十八宿日行十二分度之一歲行三十度十六分度之七十二歲而周熒惑常以十月入太微受制而出行列宿司無道之國爲亂爲賊爲疾爲喪爲饑爲兵出入無常辦變其色時見時匿鎭星以甲寅元始建斗歲鎭行一宿當居而弗居其國亡土未當居而居之其國益地歲熟日行二十八分度之一嵗行十三度百一十二分度之五一十八歲而周太白元始以正月甲寅與熒惑晨出東方二百四十日而入入三十五日而復出東方出以辰戍入以丑未當出而不出未當入而入天下偃兵當入而不入當出而不出天下興兵辰星正四時常以二月春分效奎婁以五月夏至效東井輿鬼以八月秋分效角亢以十一月冬至效斗牽牛出以辰戍入以丑未出二旬而入晨之東方夕之西方一時不出其時不和四時不出天下大饑

春政不失五穀蘗初夏政不失甘雨時季夏政不失地無笛【笛謂土不稼穡】秋政不失人民昌冬政不失少疾喪五政不失百谷稚熟日月光明【晚熟曰稚討曰伯稚叔麥】春夏民欲早作故令民先日出而作是謂寅賓出日秋冬民欲早息故令民日入而息是謂寅餞納日春迎其來秋送其去無不順

春佩蒼璧乘蒼馬以出遊發令於外春行仁政順天之常以安國也

季夏可以居正殿季夏無出兵秋絕太白是謂太武用時治兵有功

按周禮疏一年有二十四气皆節气在前中气在後節气一名朔气朔气在晦則後月閠中气在朔則前月閠節气有入前月法中气無入前月法中气匝則爲歲朔气匝則爲年

淮南子先王之政四海之云至而修封疆蝦蟆鳴燕降而逵路除道陰降百泉則修橋梁昬張中則務種谷大火中則種黍菽虛中則種宿麥昴中則收斂畜聚積伐薪木【又】正月失政七月涼風不至二月失政八月雷不藏三月失政九月不下霜四月失政十月不凍五月失政十一月蟄虫冬出其鄕六月失政十二月艸木不脫七月失政正月大寒不解八月失政二月雷不發九月失政三月春風不濟十月失政四月艸木不實十一月失政五月下雹霜十二月失政六月五穀疾狂說文卯爲春門萬物已出酉爲秋門萬物已入

抱朴子春向東食歲星靑气使入肝夏服熒惑赤气使入心四季之月食鎭星黃气使入脾秋食太白白气使入肺冬服辰星黑气使入腎

五百載聖紀符【五百法天地之數也】四千五百六十歲精反初握命乙起河出圖聖受思【鄭注曰聖謂堯也天掘命人當起者河乃出圖堯受而思之以受歷數也】

按乾坤鑿度孔子曰立徳之數先立木金水火土徳合三百四歲五徳備凡一千五百二十歲大終復初其求金木水火土徳日名之法道一紀七十六歲因而四之爲三百四歲以一歲三百六十五日四分乘之凡爲十一萬一千三十六以甲爲法除之餘三十六以三十六甲子始數立立算皆爲甲旁算亦爲甲以日次次之母算者乃木金火水土徳之日也徳益三十六五徳而止六日名甲子木徳主春春生三百四歲庚子金徳主秋成收三百四歲丙子火徳主夏長三百四歲壬子水徳主冬藏三百四歲戊子土徳主季夏致養三百四歲六子徳四正四正子午卯酉也而期四時凡一千五百二十歲終一紀五徳者所以立尊號論天律志長久

張說握符頌序昔在唐虞之際以斗精受命者七神得四均間气而生者又二十八人所謂三十五際者也禹以金徳王故夏后之有天下也生數四百年契以水徳王故殷人之有天下也成數六百年稷以木徳王故周人之有天下也成數八百年伯益之命中天而堯族以火徳乘之故漢室之有天下也生數再及二百年其間距王而興不能復大禹九州之迹及勝殘百年之命者皆五神之餘气也臯陶降徳皇唐復興土精應王厚徳載物生數五百成數千年命歷有歸此其大較轉算之徒莫能究也緯以入元三百四歲爲徳運七百六十歲爲代軌千五百二十歲爲天地出符四千五百六十歲爲七精返初天人相應合若符節

沈約宋書五徳更王惟有二家之說鄒衍以相勝立體劉向以相生爲義然相勝之說於事爲長若同張蒼黜秦則漢水魏土晉木宋金若同賈誼取秦則漢土魏木晉金宋火也

天地開辟元歷紀名月首甲子冬至日月五緯俱起牽牛初仰觀天形如車蓋日月若懸璧五星若編珠眾星累累如連貝靑龍甲子攝提格孳

按漢歷志伏羲有甲子元曆是太昊已有甲子顓帝曆術雲天元正月乙巳朔旦立春俱以日月起於天廟營室五度與月令合

路史顓帝注新曆十三月以爲元歲紀甲寅土日乙已日月直艮維之初而五星防於天歷冰始離蟄始動時雉三號而立春至天曰作時地曰作昌人曰作樂是以萬物應和而百事理是爲歷宗

淮南子天一元始正月建寅日月俱入營室五度天一以始建七十六歲日月復以正月入營室五度無餘分名曰一紀凡二十紀一千五百二十歲大終日月星辰復始甲寅元日行一度而歲有奇四分度之一故四歲而積千四百六十一日而復合故捨八十歲而復

乾坤鑿度歷以三百六十五日四分度之一爲一歲易以三百六十防當期之日此律曆數也五歲再閏故再扐而後掛以應律曆之數故乾坤气合戍亥音受二子之節陽生秀白之恨載鐘名大一之精也其帝一世紀錄事明期推移不奪而消焉元歷無名推先紀曰甲寅

宋志云晉劉智推三百年斗曆攺憲以爲四分法三百年而減一日以百五十爲度法三十七爲斗分飾以浮說以扶其理瑯邪王朔之以其上元歲在甲子善其術欲以九萬七千歲之甲子爲開辟之始何承天云悼於立意者也

冬至日月在牽牛一度求昬中者取六項加三旁蠡順余之斗二十二度無餘分冬至在牽牛所起

鄭注曰盡行十二項中正而分之左右各六項也蠡猶羅也昬中在日前故言順數也明中在日後故言卻也據此則旁羅乃測天度之器如今之日晷地羅也十二項者十二時分爲十二方也此可補史記注之遺

晝夜漏之數三十六頃

按隋志昔黃帝創觀漏水制器取則以分晝夜冬至互起其首凡有四十一箭晝有朝有禺有中有晡有夕夜有甲乙丙丁戊昬旦有星中每箭各有其數梁天監六年武帝以晝夜百刻分配十二辰辰得八刻仍有餘分乃以晝夜爲九十六刻一辰有全刻八焉至大同十年又攺用一百八十刻依尙書考靈曜晝夜三十六頃之數因而三之冬至晝漏四十八刻夜漏六十刻夏至晝漏七十刻夜漏三十八刻春秋二分晝漏六十刻夜漏四十八刻昬旦之數各三刻先令祖暅爲漏經皆依渾天黃道日行去極逺近爲用箭日率

通天文者明審地理者昌明者天之時也昌者地之財也明王之治鳳凰下之

按皇極經世書以元統十萬年爲一元一萬八百年爲一防初間一萬八百年而天始開又一萬八百年而地始成又一萬八百年而人始生有一元十二會三十運十二世十二萬九千六百年爲一元歲月日辰元防運世皆自十二而三十自三十而十二堯之時在日甲月已星癸辰甲當十二萬九千六百年之半以止爲六萬四千八百年之已往以下爲六萬四千八百年之方來是以謂中數也禹卽位後八年得甲子初入午防前至元元年甲子初入午會第十一運從天開甲子至泰定甲子得六萬八千八百二十一年

古微書卷二﹤經部﹐五經總義類﹐古微書﹥

欽定四庫全書

古微書卷三

明孫防編

尙書帝命驗

賁居曰帝王之興自有運命五徳終始錄圖更承皆先革之於天象錯之以地文是故皇帝王伯春夏秋冬望气前知占瑞逆見未有運世無本而得崛起在位矣河不圖鳳不至孔子以不王而命驗鐘漢此圖緯之書所以著於刪後與不然緯耳緯耳亦何重之云

天有五號尊而君之則曰皇天元气廣大則曰昊天仁覆閔下則稱旻天自上監下則稱上天據逺視之蒼蒼然則稱蒼天

按說文雲天顚也

劉熈釋名雲天顯也又云坦也

白虎通天之爲言鎭也居髙理下爲人鎭也

楊泉物理論天者旋也均也積陽純剛其體回旋羣生之所大仰

太經九天一中天二羨天三從天四更天五晬天六廓天七咸天八沈天九成天

天宗日月北辰地宗岱河海也日月爲陰陽宗北辰爲星宗河爲水宗海爲澤宗岱爲山宗

按尙書疏歐陽及大小夏侯說尙書皆云所祭者六上不謂天下不謂地旁不謂四方在六者之間助陰陽變化實一而名六宗矣孔光劉歆以六宗謂乾坤六子水火雷風山澤也賈逵以爲六宗者天宗三日月星辰地宗三河海岱也馬融云萬物非天不覆非地不載非春不生非夏不長非秋不收非冬不藏此其謂六也劉歆孔光以爲乾坤之子六爲六宗王肅用家語之文以此四時也寒暑也日也月也星也水旱也爲六宗許君謹按與古尙書同鄭駮之云旣六宗云禮山川言望則六宗無山川明矣大宗伯云以禋祀祀昊天上帝以實祡祀日月星辰以槱燎祀司中司命風師雨師又祭義曰郊之祭大報天而主日配以月則郊天並祭日月可知其餘星也辰也司中也司命也風師也雨師也此之謂六宗亦明矣星謂五緯也辰謂日月所會十二次也司中司命文昌第五第四星也風師箕也雨師畢也晉張髦云臣謂禋於六宗祀祖考所尊者六三昭三穆是也又劉昭作六宗辧繁故不錄

帝者天號也王者人稱也天有五帝以立名人有三王以正度天子稱爵也皇者煌煌也

按乾坤鑿度曰孔子曰易有君人五號也帝者天稱也王者美行也天子者爵號也大君者與上行異也大人者聖明徳備也變文以著名題徳以別操

帝者承天立府以尊天重象也五府五帝之廟蒼曰靈府赤曰文祖黃曰神斗白曰顯紀黑曰矩唐虞謂之五府夏謂世室殷謂重屋周謂明堂皆祀五帝之所也宋均注雲天有五帝集居太微降精以生聖人故帝者承天立帝之府是謂天府文祖者赤帝熛怒之府火精光明文章之祖故謂之文祖周曰明堂神斗者黃帝含樞紐之府斗主也土精澄靜四行之主故謂之神斗周曰太室顯紀者白帝招拒之府紀法也金精斷割萬物故謂之顯紀周曰總章矩者黑帝光紀之府矩法也水精脈能權輕重故謂之矩周曰堂五府者蒼帝靈威仰之府周曰靑陽

按禮大傳王者禘其祖之所自出

鄭注曰王者之先祖皆感太微五帝之精以生蒼則靈威仰赤則赤熛怒黃則含樞紐白則白招拒黑則汁光紀皆用正歲之正月郊祭之蓋特尊焉

祭法有虞氏禘黃帝而郊嚳祖顓頊而宗堯夏后氏亦禘黃帝而郊鯀祖顓頊而宗禹殷人禘嚳而郊冥祖契而宗湯周人禘嚳而郊稷祖文王而宗武王鄭注祭上帝於南郊曰郊祭五帝五神於明堂曰祖宗

明堂月令春曰其帝太昊其神勾芒夏曰其帝炎帝其神祝融中央曰其帝黃帝其神后土秋曰其帝少昊其神蓐收冬曰其帝顓頊其神冥有虞氏以上尙徳禘郊祖宗配用有徳者而已自夏已下稍用其姓氏之先後之次有虞氏夏后氏宜郊顓頊殷人宜郊契郊祭二帝而明堂祭五帝小徳配寡大徳配眾亦禮之殺也

堯夢長人見而論治舉舜於服澤之陽

虞舜聖在側陋光曜顯都握石椎懷神珠【椎讀曰錘錘平輕重也握謂知玉衡之道懷神珠諭有聖性也】順堯攷徳題期立象【注曰堯巡省河洛得龜文圖書舜禪習禮題五徳之期立將起之象也】

姚氏縱華感樞【注云縱生也舜母姚氏感樞星之精而生舜重華】

舜受終赤鳳來儀

按路史帝堯碑其先出於塊隗翼火之精有神龍首出於常羊慶都交之生伊堯不與凡等龍顏日角眉八彩謖自侯伯遊於河龍龜負銜投鈐授與然後授命

堯母碑云三土爲堯壤也惟土能壤卽爲優饒後下加乃人字象引乞之

按尸子云舜兩童子是謂重明作事成法出言成章夫舜葍也蔓地蓮華之名有睒矅意故目好動而曰舜或作瞬

公孫尼子云舜牧羊於潢陽堯舉之以爲天子幹寶云舜耕歷山獲玉曆於河際之巖知天命之在已體道不倦

墨子云堯教化及雕題蜀越撫交趾身涉流沙地封獨山西見王母訓及大夏渠叟北中幽都及狗國與人身而鳥面及焦僥

尸子云虞舜灰於常羊什器於壽丘就時負夏未嘗暫息丘買貴於是販於頓丘傳虛賣賤於是債於傳虛以均救之

類林雲叟塡井後兩目方瞽又云舜耕歷山歲不熟舜糶其母語糴每還錢與叟問之子也因相抱泣拭其父目尋自明堯聞而妻之貞源亦云糶於平陽市父認之乃防其目目以光明

呂氏春秋曰堯以天下讓舜鯀爲諸侯怒於堯曰得天之道者爲帝得地之道者爲三公今我得地之道而不以我爲三公以堯爲失論欲得三公乃使猛獸欲以爲亂比獸之角能以爲城舉其尾能以爲旌召之不來仿佯於野以患帝舜於是殛之於羽山副之以吳刀禹不敢怨而反事之官爲司空

白帝精以星感修紀山行見流星貫昴感生姒戎文命禹【注星金精姒禹氏感生戎地名文命也】

禹身長九尺有咫虎鼻河目�齒鳥喙耳三漏戴成鈐襄玉斗【靈凖聽云有人出石夷掘地代戴成鈐懷玉斗注姚氏云禹胸有墨如北斗鄭云懷璇璣玉衡之道戴鈐謂有骨表如鉤鈐星也】玉骭履已【世紀云首戴鈐虎鼻大口足文履已】

按吳越春秋鯀娶於有莘氏之女名曰女嬉年壯未孳嬉於砥山得薏苡而吞之意若爲人所感因而姙孕剖脇而產髙宻家於西羌地曰石紐石紐在蜀西川也

水經注禹生於蜀之廣柔縣石紐村今之石泉縣也路史初鯀納有莘氏曰志是爲修已年壯不字獲若石於石紐服媚之而遂孕歲有二月以六月六日屠疈而生禹於僰道之石紐鄕所謂刳兒坪者蜀本記作痢兒畔夷人共營其地方百里不敢處及畜牧有罪者逃之捕者不逼三年則原之畏禹之神亦猶竆山不敢西畏軒轅之兵也

眞仙通鑑夏禹治水隨山濬川老君遣雲華夫人往陰相之時禹駐巫山之下大風卒至崖谷振隕力不可制忽遇雲華夫人禹拜而求助夫人卽勅侍女授禹防召鬼神之書因命其神狂章虞余黃麾大翳庚辰童律巨靈神等助其斬石疏波決塞導阨禹甞謁雲華於崇巘之巓顧盼之際化而爲石或倐然飛騰散爲輕雲油然而止聚爲夕雨或爲遊龍或爲翔鶴千態萬狀不可親也

十洲記昔禹治洪水旣畢乃乘蹻車渡弱水而到鐘山祠上帝於北阿歸大功於九天

又吳越春秋禹三十未娶行到塗山恐時之暮失其度制乃辭云吾娶也必有應矣乃有白狐九尾造於禹禹曰白者吾之服也其九尾者王之證也塗山之歌曰綏綏白狐九尾庬庬我家嘉夷來賔爲王成家成室我造彼昌天人之際於玆則行明矣哉禹因娶塗山謂之女嬌取辛壬癸甲禹行十月女嬌生子啟啟生不見父晝夕啼泣禹崩之後眾瑞並去天美禹徳而勞其功使百鳥還爲民田大小有差進退有行一盛一衰往來有常

桀無道殺關龍逢絕滅皇圖壞亂歷紀殘賊天下賢人逃遁淫色慢易不事祖宗桀失金鏡用其噬虎【注金鏡謂淸明之道噬虎謂其暴虐也】

按太公金匱桀怒湯以防臣趙梁計召而囚之均臺寘之種泉嫌於死湯乃行賂桀遂釋之而賞之贊茅夏桀之時有芩山之水桀常以十月發民鑿山穿陵通於河民諌曰孟冬鑿山穿陵是泄天气發地之藏天子失道後必敗桀殺之期年芩山崩爲大澤湯率諸侯伐之

太任生子昌時季秋之月甲子有赤雀銜丹書入於酆止於昌戶其書云敬勝怠者吉怠勝敬者滅義勝欲者從欲勝義者凶凡事不彊則不枉不敬則不正枉者廢滅敬者萬世以仁得之以仁守之其量百世以不仁得之以仁守之其量十世以不仁得之不仁守之不及其世

按宋書志初黃帝之世防言曰西北爲王期在甲子昌制命發行誅旦行道及公劉之後十三世而生季歷季歷之十年飛龍盈於殷之牧野此蓋聖人在下位將起之符也季歷之妃曰太任夢長人感已於豕牢而生昌是爲周文王龍顏虎肩身長十尺胸有四乳太王曰吾世當有興者其在昌乎

季秋之月甲子赤雀啣丹書入卽止昌戶昌拜稽首至於磻谿之水呂尙釣涯王下趨拜曰公望七年乃今見光景於斯答曰望釣得玉璜刻曰姬受命呂佐旌遂置車左王躬執驅號曰師尙父

按宋書志文王之妃曰太姒夢商庭生棘太子發植梓樹於闕間化爲松栢棫柞以告文王文王幣率羣臣與發並拜並夢季秋之甲子赤爵啣書及丰置於昌戶昌拜稽首受其文要曰姬昌蒼帝子亾殷者紂王將畋史徧卜之曰將大獲非熊非羆天遺汝師以佐昌臣太祖史疇爲禹卜畋得臯陶其兆如此王至於磻溪之水呂尙釣於涯王下趨拜曰望公七年乃今見光景於斯尙立變名答曰望釣得玉璜其文要曰姬受命昌來提撰爾雒鈐報在齊尙出遊見赤人自雒出授尙書有命曰佐昌者子

潛夫論曰太姒有吉夢文王不敢康吉祀於羣神然後占於明堂並拜吉慶修發戒懼聞喜若憂故能成吉以有天下虢公夢見蓐收賜之土田自以爲有吉因史嚚令國賀夢聞憂而喜故能成凶以滅其封

赤爵啣丹書止於昌戶民逾山穿穴老防相扶歸者八十萬戶

按嫏嬛記南方有比翼鳳飛止飲啄不相分離雄曰野君雌曰觀諦總名曰長離言常相離著也此鳥能通宿命死而復生必在一處紂時集於長桐之上人以爲雙頭鳥不祥及文武興始悟曰此並興之瑞也賁居子曰河不圖鳳不至孔子以爲悲信帝王運數之不偶也顧河洛𨿽著有圖無文今周室丹書則灼灼七十八字夫倉頡初作書鬼且夜哭是天帝惡人之作書也天旣惡人之書此七十八字必將如雲龍之篆幻不可識又誰爲束晢而識奇字耶使在後世則以爲魚腹書狐鳴書甚則爲天書之誚而已矣古之世帝何其神而民何其愚易惑也然以雁帛書燕足書推之則此丹書毋亦當時有幻術畸人繋書赤雀偶其奇而此雀偶集於昌之戶遂以爲神聖之符未可知也又不然便佞臣皆能爲之爾

有人雄起戴玉英【玉英寶物之名戴之功骨表】履赤矛【鄭注赤矛瑞星名】祈昌失防亾其金虎【祈讀曰哲白也謂之秦也且天防戶將開金白獸之長諭於秦君】東南紛紛注精起【紛紛動擾之貌注星之精起謂劉氏也】昌光出軫已圖之【謂大星當起翌野之軫】

天鼓動玉弩發驚天下【注曰秦野有枉矢星形似弩其行如流天下見之而驚呼其柄曰臂似人臂也】成類出髙將下【成類謂秦始皇也呂不韋之妻任身而秦襄王納之生始皇髙謂丞相趙髙始皇出趙髙下言天生之也】賊起蜚卯生虎【注賊始皇虎髙祖】卯金出軫握命孔符【卯金劉字之別軫楚分野之星符圖劉所握天命孔子制圖書】

秦失金鏡魚目入珠【鄭曰金鏡諭明道也始皇呂不韋子言亂眞也】

河圖子提期地畱赤用藏龍吐珠【鄭注曰河圖子劉氏而提起也珠寶物諭道也赤漢當用天之祕道故河龍吐之】

按王命論初劉媼妊髙祖而夢與神通震電晦冥有龍虵之怪及長而多靈有異於眾是以王武感物而折契呂公覩形而進女秦皇東遊以厭其气呂后望云而知所處始受命則白虵分西入關則五星聚故淮陰畱侯謂之天授非人力也

又按乾坤鑿度孔子曰推卽位之術乾坤三上中下坤變初六復曰正陽在下爲聖人故一聖二庸三君四庸五聖六庸七小人八君子九小人十君子十一小人十二君子十三聖人十四庸人十五君子十六庸人十七聖人十八庸人十九小人二十君子二十一小人二十二君子二十三小人二十四君子二十五聖人二十六庸人二十七君子二十八庸人二十九聖人三十庸人三十一小人三十二君子三十三小人三十四君子三十五小人三十六君子三十七聖人三十八庸人三十九君子四十小人四十一聖人四十二庸人孔子曰極至徳之世不過此幹三十二世消坤三十六世消代聖人者仁繼之者庸人仁世淫庸世狠又曰日者提不者殆易物之愼命不在【𨿽有錄圖所當土必待日旁有气提之五乃復可起也無此气者且當止𨿽有錄圖第且勿順】仵者覇橫者距命歷握執並投者上契輔摘推失排絀者咸名紀所錯中與用材毀苴【仵與橫與錯者三皆旁气名投摘亡排絀益爲叐气投天投力之屬摘亾微也排絀納也伯者齊桓晉文也距之若秦始皇者契輔推契而輔之也若夏太康之昆弟苴始毀者當任用英才之臣毀者八風之時所行之見異皆有云爲下行則上毀】五行旋代出輔接相拒與更用事終始相討期有從至有餘運有托除要有知衙合三八以視璇璣審矣【接拒相錯之言也記除衙言其長短在攺之也】

古微書卷三

欽定四庫全書

古微書卷四

明孫防編

尙書中候

謹按隋志河洛七經緯合八十一篇又有尙書中候洛罪級五行傳雜讖等書則中候屬讖不屬緯矣其說云孔子求尙書以其十八篇爲中候以故漢世之學緯候並稱考梁志八卷隋惟五卷今所見寥寥數則耳握河摘洛倘皆其篇目之遺用繁厥族

天地開辟甲子冬至日月若懸璧五星若編珠

黃帝時天气休通五行期化鳳凰巢阿閣讙於樹黃帝巡洛書赤文成字象軒

黃帝軒提象配永循機【軒轅黃帝名永長也循順也黃帝軒轅觀攝提之象配而行之以長爲順升機爲政焉】天地休通五行期化【休美也天地美气應四時之變】河出龍圖洛出書曰威赤文像字以授軒轅【一本河龍圖出洛書感無曰威二字】

黃帝時麒麟在囿鸞鳥來儀

賁居子按黃帝有土徳之瑞黃龍地螾見也螾土精大五六圍長十餘丈螾卽蚓也河圖說徵篇黃帝起大螾見帝王世紀黃帝時螾大如虹使在後世豈不爲災怪之尢而聖世輙以爲瑞要之天亦何心也然則石虎時之芝艸數萬蒼麟十五吾未知其不爲祥也

帝堯卽政之十載景星出翼鳳凰止庭朱艸生郊嘉禾孳連甘露潤液醴泉出山【朱艸可以染服者嘉美也書序曰唐叔得禾異畆同穎】修壇河洛仲月辛日昧明禮備榮光起河休气四塞【休美也榮光五色從河出美气四塞熠熠耀也】白雲起回風揺龍馬禦甲赤文綠地【龍形像馬也赤熛怒之使也甲所以藏圖赤文色而綠地也】臨壇止霽吐甲圖而帶定【霽齊亦止也帯音帝帶定安也】

堯時龍馬銜甲赤文綠色臨壇上甲似廣袤九尺圓理平上五色文有列星之分斗政之度帝王錄紀之數堯率羣臣東沈璧於洛退候至於下稷赤光起負書出赤文成字【稷讀曰側】

堯卽政七十載稷爲大司馬舜爲大尉徳政淸平比隆伏羲鳳凰巢於阿閣驩林【下文同月】

堯卽政七十載鳳凰止於庭伯禹拜曰黃帝軒提象鳳凰巢阿閣

堯祗徳匪懈醴泉出文命盛徳俊乂在官醴泉出山【醴甘也取名醴酒】

文命咸得俊乂在官則朱艸在郊

堯沈璧於河洛赤色起有負書出於背甲赤文朱字止壇堯沈璧於河黒出赤文題

按述異記堯爲仁君一日十瑞宮中芻化爲禾鳳凰止於庭神龍見於宮沼歷艸生堦宮禽五色烏化白神木生蓮萐莆生廚景星耀於天甘露降於地是爲十瑞兔園策注堯時三年耕餘一年之食謂之升平九年耕餘三年食謂之登平二十年耕餘七年食謂之太平

舜沈璧於河榮光休至黃龍負圖舒捲出入壇畔按淮南子堯之時十日並出焦禾稼殺艸木而民無所食猰貐鑿齒九嬰大風封豨修蛇皆爲民害堯乃使羿誅鑿齒於疇華之野殺九嬰於凶水之上繳大風於靑邱之澤上射十日而下殺猰貐防修蛇於洞庭擒封豨於桑林萬民皆喜置堯以爲天子於是天下廣陜險易逺近始有道裏舜之時共工振滔洪水以薄空桑龍門未開呂梁未發江淮通流四海溟涬民皆上丘陵赴樹木舜乃使禹疏三江五湖辟伊闕導瀍澗平通溝陸流注東海鴻水漏九州幹萬民皆寧其性是以稱堯舜以爲聖

賁居曰堯之業多不傳者而羿之有功至等於大禹亦所未聞且雲洪水爲共工所播上古何多怪也不有絕怪之孽亦不足以徵絕聖之功

初堯在位七十載矣見丹朱之不肖不足以嗣天下乃求賢以防於位至夢長人見而論治舜之潛徳堯實知之於是疇咨於眾詢四嶽明明側陋得諸服澤之陽堯之長子監明蚤死不得立監明之嗣封於劉朱又不肖而弗獲嗣

按此堯之後所謂劉累者也夏后世之豢龍而漢世之所祖也呂覽曰堯有子十人不與其子而授舜舜有子九人不與其子而授禹

伯禹撫庶【伯官旣號曰禹因爲徳諡庶庶人也】四嶽師舉薦之帝堯【四嶽摠四方諸侯師眾也薦進也】握括命不試爵授司空【禹握括地象天已命之故不復試以眾官司空於周爲冬卿掌制國之田溝行道水三事】伯禹稽首讓於益歸【稽首拜頭至手益歸二人堯臣歸讀曰防】帝曰何斯若眞【何不聽讓之辭斯此也若汝也此汝眞其人】出爾命圖示乃天【爾女也禹方讓隠之故曰出汝所天命也圖括地象示讀曰祗祗是也乃天使汝治水非我也】伯禹曰臣觀河伯面長人首魚身出曰吾河精也【觀河觀於河水也】授臣河圖帯定入淵【河圖謂括地象帶定安也音帝】伯禹拜辭

禹理洪水觀於河見白面長人魚身出曰吾河精也授禹河圖而還於淵

按吳越春秋禹傷父功不成循江溯河盡濟甄淮乃勞身焦思以行七年聞樂不聴過門不入冠掛不顧履遺不躡功未及成愁然沈思乃案黃帝中經歷蓋聖人所記曰在於九山東南天柱號曰宛委赤帝左闕其巖之顚承以文玉覆以盤石其書金簡靑玉爲字編以白銀皆琢其文禹乃東巡登衡嶽血白馬以祭不幸所求禹乃登山仰天而嘯因夢見赤繡衣男子自稱彜蒼水使者聞帝使文命於斯故來候之非厥嵗月將告以期無爲戲吟故倚歌覆釜之山東顧謂禹曰欲得我山神書者齋於黃帝巖嶽之下三月庚子登山發石金簡之書存矣禹退又齋三月庚子登宛委山發金簡之書案金簡玉字得通水之理復返歸嶽乘四載以行川始於霍山徊集五嶽詩云信彼南山惟禹甸之遂巡行四瀆與益防共謀行到名山大澤召其神而問之山川脈理金玉所有鳥獸昆虫之類及八方之民俗殊國異域土地里數使益疏而記之故名之曰山海經

女占法禹問於風後曰吾聞黃帝有勝負之圖六甲陰陽之道今安在乎風後曰黃帝藏防稽之山下其坎深十丈廣十丈鎭以盤石致難得也禹北見六子問海口所出禹乃決江口鳴角防稽龍神爲見匱玉浮出禹乃開而視之中有太一經十二卷禹未及持之其四卷飛上天禹不能得也其四卷復下陂池禹不能及也禹得中四卷開而視之自古之功莫奇於禹矣則呼召神鬼鞭撻風霆理應有之不得爲誤

夏桀無道枉矢射山亡土崩

桀爲無道地吐黃霧

按世紀湯禽桀於焦門放之歷山乃與妺嬉及嬖妾同舟浮海奔南巢之山

述異記曰夏桀宮中有女子化爲龍不可近俄而復爲婦人甚麗而食人桀命爲蛟妾告桀吉凶又曰桀時泰山山走石泣先儒說桀之將亡泰山三日泣今泰山山石逺望之若人泣蓋是也

鳥翔水遺卵娥簡易拾吞生契封商後崩水昜【注云易疑浴娥簡在水中浴而吞卵生契後人當天應嘉乃以水昜爲湯】又曰鳥翔水遺卵下流娥簡拾吞生契封商

契後十三世生主癸主癸之妃曰扶都見白气貫月意感以乙日生湯號天乙

按易幹鑿度孔子曰自成湯至帝乙帝乙湯之孫之孫也此帝乙卽湯也殷錄質以生日爲名順天性也孫之孫外絕恩矣同以乙日生疏可同名湯以乙生嫁妹本天地正夫婦夫婦正則王教興矣故曰易之帝乙爲成湯書之帝乙六世王同名不害以明功

賁居曰昔者桀名履癸而湯之稱亦云予小子履足以知古人之質矣

湯牽白狼握禹籙

天乙在亳諸鄰國𦇤負歸徳東觀於洛習禮堯壇降三分沈璧【降下也以厚三分之璧玉沈雒水】退立榮光丕起黃魚雙躍出濟於壇【魚者無足翼言桀特無黨可代也黃者土色土所以遏水今土歸湯𨿽祭猶爲位告神故有壇】黒烏以雄【黒烏葉光紀之使以用也】隨魚亦止化爲黒赤玉勒曰精天乙受神福代桀克三年天下悉合

按呂覽曰桀爲無道天下顫恐無辜任威國人大崩湯欲令伊尹往視曠夏恐其不信湯乃自射伊尹伊尹奔夏三年反報於亳曰桀迷於妹嬉好彼琬琰不卹其眾民心積怨皆曰上天不卹夏命其卒湯與伊尹盟以示必滅夏伊尹又往視曠夏聽於妹嬉之言以告湯湯良車七十乘必死六千人以戊子戰於郕遂禽移大犧登自鳴條乃入巢門遂有夏民大悅親禦如夏

按管子曰女華者桀之所愛也湯事之以千金曲逆者桀之所善也湯事之以千金內則有女華之陰外則有曲逆之陽陰陽之議合而得成其天子此湯之陰謀也

賁居曰信斯言則伊尹與妹嬉比而亡夏固不謬矣陰謀之端乃開於聖人乎𨿽然非聖人亦不可以用陰謀

殷紂時十日雨土於亳紂卒國滅

紂末年雨石皆大如甕

按劉向別錄辛甲事紂七十五諫不聽而去召公與語賢之告文王親自迎之以爲公卿封於長子淮南子曰紂爲無道左彊在側太公並世故武王之功立

太公釣於磻溪夜夢北斗神告以伐紂之意

文王遊磻溪之水呂望釣其涯王下拜曰乃今見光景於斯尙曰望釣得玉璜刻曰姬受命呂佐旌

按竹書紀言王將畋史編卜之曰將大非熊非羆天遣太師以佐昌臣太祖史疇爲禹卜畋得臯陶其兆類此至於磻溪之水呂尙釣於涯王下趨拜曰望公七年乃今見光景於斯尙立變名答曰望釣得玉璜其文要曰姬受命昌來提撰爾洛鈐報在齊尙出遊見赤人自洛出授尙書命曰召佐昌者子

又說苑云呂望年七十釣於渭渚三日三夜魚無食者望卽忿脫其衣冠上有農人者古之異人謂望曰子姑復釣必細其綸芳其餌徐徐而投無令魚駭望如其言初下得鮒次得鯉刺魚腹得書書文曰呂望封於齊望知其異

周文王爲西伯季秋之月甲子赤雀銜丹書入鄷鄗止於昌戶乃拜稽首受最【最要言也】曰姬昌蒼帝子

按竹書文王夢日月著其身又鷟鸑鳴於岐山孟春六旬五緯聚房後有鳳凰銜書遊文王之都書文曰殷帝無道虐亂天下星命已移不得復久靈祗逺離百神吹去五星聚房昭理四海

文王廢伯邑考立發爲太子王曰修我度導徳紀後恆稱太子發文王廢考立發爲太子

維王旣誅崇侯虎諸侯貢萬民郁喜【鄭曰王文王也貢貢國異物色也】文王曰我終之後恆稱太子太子發以紂存三仁附卽父位不稱王【文王得赤雀銜書故號以應天道未成而崩武王以誅未行謙不自玉故稱太子明統諸侯未成王】予稱太子發明愼父以名卒考【文王命武王我終之後恆稱太子者明愼文王之命也】

太子發以紂存三仁附卽位稱王渡於盟津中流受文命待天謀白魚躍入王舟王俯取魚長三尺赤文有字題目下名授右有火自天出於王屋流爲赤烏五至以谷俱來赤鳥成文雀書之福【一作祥】有火自上復於王屋流爲烏其色赤其聲魄

發行誅紂且道也是七百年之基驗也

武王觀於河沈璧禮畢至於日昧榮光塞河靑雲浮洛靑龍臨壇銜元甲之圖吐而去之

按克殷解周車三百五十乘陳於牧野帝辛從武王使尙父與伯夫致師王旣以虎賁戎車馳商師商師大敗商辛奔內登於廩臺之上屏遮而自燔於火武王乃手太白以麾諸侯諸侯畢拜遂揖之商庶百姓咸俟於郊羣賔僉進曰上天降休再拜稽首武王答拜先入適王所乃尅射之三發而後下車而擊之以輕呂斬之以黃鉞折懸諸太白適二女之所乃旣縊王又射之三發乃右擊之以輕呂斬之以鉞懸諸小白乃出於厥軍

又世俘解時甲子夕商王紂取天智玉琰防身厚以自焚凡厥有庶告焚玉四千五百武王乃俾於千人求之四千庶則銷天智玉五在火中不銷凡天智玉武王則寶與同凡武王俘商舊玉億有百萬

賁居曰武王入殷三日五災不之忌而白魚赤鳥顧獨爲瑞然則災與瑞亦何定論

周成王舉堯舜之禮沈璧於河白雲起而靑雲浮乃有蒼龍負圖臨河

成王觀於洛河洗璧禮畢王退俟至於日旰榮光並出幕河靑雲浮洛【一云】榮光出河休气四塞【榮光卽五色也】嘉禾莖長五尺三十五穗

周公旦卽攝七年鸞鳳見蓂莢生靑龍銜甲元背書周公歸政於成王太平制禮鸞鳳見有負圖出周公援筆以時文寫之周公攝政七年制禮作樂成王觀於洛沈璧禮畢王退有靑純蒼光背甲刻書上躋於壇赤文成字周公寫之

按書所言自周公訖於秦漢盛衰之符麒麟遊苑鳳凰翔庭成王援琴而歌曰鳳凰翺兮於紫庭余何徳兮以感靈賴先王兮恩澤臻於胥樂兮民以寧

維嵗二月侯在東館嘆曰於戲仲父寡人聞古霸王封太山刻石紀號立顯象今寡人名爲何君管子曰衛困於狄案兵須滅乃存之仁不純爲霸君昔古聖王功成道洽符出乃封太山今比目之魚不至鳳凰不臻麒麟遁未可以封齊桓公封禪謂管仲曰寡人日暮仲父年艾

按封與禪非一處管子曰昔無懷氏封泰山禪云云虙羲封泰山禪云云神農封泰山禪云云炎帝封泰山禪云云黃帝封泰山禪云云顓頊封泰山禪云云帝嚳封泰山禪云云堯封泰山禪云云舜封泰山禪云云禹封泰山禪防稽湯封泰山禪云云周成王封泰山禪社首皆受命然後得封禪及至漢武帝登封泰山至於梁父而後禪肅然亦封與禪二處

維天降紀秦伯出狩至於咸陽天振大雷有火光下化爲白雀銜籙集公車

自號之王霸姓有工【工項字之側】

金刀帝出復禹之常

古微書卷四

欽定四庫全書

古微書卷五

明孫防編

尙書五行傳

此篇伏生大傳引以傳洪範班固五行志因祖之以徵五行遡其來自緯書則大禹之文也緯書獨此爲完簡耳

維王后元祀帝令大禹步於上帝【步推也】維時洪祀六沴用咎於下是用知不畏而神之怒若六沴作見若是共禦帝用不差神則不怒五神乃降用章於下若六沴作見若不共禦六伐旣浸六極其下禹乃共辟厥徳受命休令羞用五事建用皇極五事一曰貌貌之不恭是爲不肅厥咎狂厥罸常雨厥極惡時則有服妖有孽有雞禍有下體生於上之屙靑靑祥維金沴木次二事曰言言之不從是謂不乂厥咎僣厥罰常陽厥極憂時則有詩妖有介虫之孽有犬禍有口舌之屙白白祥維木沴金次三事曰視視之不明是謂不悊厥咎荼【緩也】厥罸常燠厥極疾時則有艸妖有倮虫之孽有羊禍有目屙赤赤祥維水沴火次四事曰聽聽之不聰是謂不謀厥咎急厥罰常寒厥極貧時則有鼓妖有魚孽有豕禍有耳屙黒黒祥維火沴水次五事曰思心思心之不睿是謂不聖厥咎雺厥罰常風厥極凶短折時則有脂夜之妖有華孽有牛禍有心腹之屙黃黃祥金木水火沴土皇之不極是謂不建厥咎雺厥罰常陰厥極弱時則有射妖有虵龍之孽有馬禍有下人伐上之屙日月亂度星辰逆行維五位復建辟厥沴曰二月三月維貎是司四五月視六七月言八九月聽十十一月思心十二月與正月皇極凡六沴之作嵗月日之朝則後王受之嵗月日之中則正卿受之嵗月日之夕則庶民受之其三辰以次相將其受之星辰莫同是離逢非沴維解之功禦貎於喬忿言於訖眾視於忽似聽於攸怵思心於有尢王極於宗始以其月從其禮祭之參乃從其事禮曰格祀【格祀篇名也】曰某也方祀曰播【讀曰藩】國率相行祀其祀也曰若爾神靈洪祀六沴是合無差無傾無有不正若民有不敬事則防批之六沴六事之機以垂示我民人無敢不敬事上下王祀

田獵不反宿飲食不享出入不節奪民農時及有姦謀則木不曲直棄法律逐功臣易太子以妾爲妻則火不炎上治宮室飾臺榭內淫亂犯親戚侮父兄則稼穡不成好戰攻輕百姓飾城郭侵邊城則金不從革簡宗廟不禱祠廢祭祀逆天時則水不潤下

按管子防官圖若因夜虛守靜人物則皇五和時節君服黃色味甘味聽宮聲治和气用五數飲於黃後之井以倮獸之火爨藏溫濡行養坦气修通春行冬政肅行秋政雷行夏政則閹十二地气發戒春事十二小出耕十二天气下賜與十二義气至修門閭十二淸明發禁十二始合男女十二中十二下三同事八舉時節君服靑色味酸味聽角聲治燥气用八數飲於靑後之井以羽獸之火爨藏不忍行養坦气修通夏行春政風行冬政落重則雨雹行秋政水十二小郢至徳十二絕气下下爵賞十二中郢賜與十二中絕收聚十二大暑至盡善十二中暑十二小暑終三暑同事七舉時節君服赤色味苦味聽羽聲治陽气用七數飲於赤後之井以毛獸之火爨藏薄純行篤厚坦气修通秋行夏政葉行春政華行冬政耗十二期風至戒秋事十二小薄百爵十二白露下收聚十二復理賜予十二始節賦事十二始夘合男女十二中夘十二下夘三夘同事九和時節君服白色味辛味聽商聲治濕气用九數飲於白後之井以介虫之火爨藏恭敬行搏銳坦气修通冬行秋政霧行夏政雷行春政烝泄十二始寒盡刑十二小楡賜予十二中寒收聚十二中楡大收十二寒至靜十二大寒之陰十二大寒終三寒同事六行時節君服黒色味鹹味聽徵聲治陰气用六數飲於黒後之井以鱗獸之火爨藏慈厚行薄純坦气修通

五行篇睹甲子木行禦天子不賦不賜賞而大斬伐傷君危不殺太子危家人夫人死不然則長子死睹丙子火行禦天子敬行急政旱札苗死民厲七十二日而畢睹戊子土行禦天子修宮室築臺榭君危外築城郭臣死七十二日而畢睹庚子金行禦天子攻山擊石有兵作戰而敗士死喪執政七十二日而畢睹壬子水禦天子決塞動大水王后夫人薨不然則羽卵者毛胎者婦銷棄艸木根本不美七十二日而畢也

又淮南天文訓甲子气燥濁丙子气燥陽戊子气濕濁庚子气燥寒壬子气淸寒丙子幹甲子蟄虫早出故雷早行戊子幹甲子胎夭卵鳥虫多傷庚子幹甲子有兵壬子幹甲子春有霜戊子幹丙子霆庚子幹丙子夷壬子幹丙子雹甲子幹丙子地動庚子幹戊子五穀有殃壬子幹戊子夏寒雨霜甲子幹戊子介虫不爲丙子幹戊子大旱苽封漢壬子幹庚子大剛魚不爲甲子幹庚子艸木再死再生丙子幹庚子艸木復榮戊子幹庚子嵗或存或亡甲子幹壬子冬乃不藏丙子幹壬子星墜戊子幹壬子蟄虫冬出其鄕庚子幹壬子冬雷其鄕

又素問五常篇岐伯曰木曰敷和火曰升明土曰備化金曰審平水曰靜順帝曰其不及柰何岐伯曰木曰委和火曰伏明土曰卑監金曰從革水曰涸流帝曰太過何謂岐伯曰木曰發生火曰赫曦土曰惇阜金曰堅成水曰流衍

搜神記曰天有五气萬物化成木淸則仁火淸則禮金淸則義水淸則智土淸則思五气盡純聖徳備也木濁則淫金濁則暴水濁則貪土濁則頑五气盡濁民之下也中土多聖人和气所交也絕域多怪物異气所產也

尙書璇璣鈐

或亦載歷象之奧祕而術已亡傳矣

禹導江水決岷山流九貢【注曰九州之貢】

禹開龍門導積石出珪刻曰延喜玉王受徳天錫佩湯受金符帝籙白狼銜鉤入殷朝【注云鉤縛束之要明得天下之要也】述堯世放唐文

日傍气白者爲虹日傍赤靑者爲霓

太白經天水決江

流星色靑赤名地雁其所墜處兵起天雁軍甲之精華也

其說皆見春秋緯

孔子求書得黃帝孫帝魁之書迄於秦穆公凡三千二百四十篇斷逺取近定可以爲世法者百二十篇以百二篇爲尙書十八篇爲中候

尙者上也書者如也上天垂文象布節度書也如天行【一作】上天垂文以布節度如天行也書務以天言之因而謂之書加尙以尊之是爲尙書篇題號

按尙書疏鄭云尙書上也尊而重之若天書然蓋依書緯以尙字是孔子所加故書贊曰孔子乃尊而命之曰尙書璿璣鈐云因而謂之書加尙以尊之洞冥記云李充馮翊人自言三百嵗從始皇發防稽望江海少好學爲博士門徒萬人伏生時年十嵗乃就充石壁中受尙書以口傳授伏子四代之事略無遺脫伏子因而誦之嘗以繩十餘尋縛腰誦一徧一結十尋之繩皆繩結矣誦記之數萬徧且云食穀損人精慧故有遺失伏子今所傳百卷得其一矣堯舜二典所闕殊多帝聞神異乃聘徵充衣荷艸畚負五嶽眞形圖而至帝禮待之亦號負圖先生

尙書刑徳放

益爲司馬卨爲司徒禹爲司空聖帝卽位三公象三能矣【能古臺字】禹長於地理水泉九州得括象圖故堯以爲司空

火者陽也烏有孝名武王卒大業故烏瑞臻

東方春龍房位其規仁好生不賊其帝靑表聖明行趍徳

涿鹿者竿人顙也黃帝殺之涿鹿之野身首異處故別塟豈竿其首於涿鹿地乎涿鹿者竿人顙也黥者馬黥竿人面也臏者脫去人之臏也臏法之屬五百象七精宮者女子淫亂執宮中不得出也割者丈夫淫割其也

劓象七政日月五星應政變易臏象七精宿變易卽气色生也墨象斗華

尙書運期授【缺】

白帝之治六十四世其亡也枉矢參射

黒帝亡二日並出

桀失玉鏡用其噬虎【注玉鏡謂淸明之道噬虎諭暴虐也】

房四表之道【宋均云四星閒有三道日月五星所從出入也】

按古今占日月行房三道其政太平行上道升平行中道霸世行下道可視瞻之短於歷舊影爲行上道與歷合爲行中道長於舊影爲行下道

尙書帝驗期【缺】

西王母於太荒之國得益地圖慕舜徳逺來獻之王母之國在西荒凡得道授書者皆朝王母於昆侖之闕中候握河紀

世紀堯與羣臣沈璧於河乃爲握河紀今中候也告禪後二年刻璧爲書沈洛今中候運衡篇也所授之圖書今握河紀也

堯卽政十七年仲月甲日至於稷沈璧於河靑雲起回風揺落龍馬禦甲赤文緑色自河而出臨壇而止吐甲遰甲似廣九尺有文言虞夏商周秦漢之事帝乃寫其文藏之東序

堯卽政七十年受河圖帝立壇磬折西向禹進迎舜契陪位稷辧防【辧防者供時用相禮儀也】堯曰嗟朕無徳歟奉丕圖賜爾二三子斯封稷契臯陶皆賜信號又沈璧於洛赤光啟有靈負書出背甲赤文成字止壇堯曰皇道帝徳非朕所事

中候考河命

若稽古帝舜曰重華欽翼皇象【注翼奉象歷也言欽奉皇天之歷數也】舜曰朕惟不艾蓂莢孚著百獸率鳳司晨【注如雞司晨】舜至於下稷榮光休至【稷讀曰側下之側日西之時休美也榮光滿也】黃龍負捲於館圖出水壇畔赤文緑錯【錯分也赤文以緑色分其間】

按易幹鑿度孔子曰天之將降嘉瑞應河水淸三日靑四日靑變爲赤赤變爲黒黒變爲黃各各三日河中水安井天乃淸明圖乃見見必南向仰天言見三日以三日見六日以六日見九日以九日見十二日以十二日見十五日以十五日見皆言其餘日中候摘洛戒

若稽古周公旦欽惟皇天順踐祚卽攝七年鸞鳳見蓂莢生靑龍銜甲龍背書以上

周公踐祚理政與天合志萬序咸得休气充塞藩侯陪位羣公皆就立如舜周公差應【差應邪錯在後聖人受神位故近之】至於日昃榮光汨河【日覆也】靑雲浮至靑雲仰甲臨壇上濟止圖滯【靑龍臨仰之使甲所以裹圖】周公視三公視【聖人故先精明視】其文言周世之事五百之戒與秦漢事

中候雜篇

中候書佚而類書所引中候篇目猥多然章句已不倫矣遇一語二語輙爲羅之

中候運行【行作衡】

帝堯刻璧率羣臣東沈於雒書天子臣故勛徳薄施行不元【元善也】

中候洛予命

湯觀於洛沈璧而黒與之書黃魚雙躍

中候擿雒貳

剡者配姬以放賢山崩水潰納小人家伯罔主異載賔【剡指艶妻也】

中候義明

祠五九禮閼郵

宋注閼止也郵過也言五帝後祠三王之世其治各九百嵗當以禮止遏也

中候勅省圖

徳合五帝坐星者稱帝

中候稷起

蒼耀稷生感迹

【附】洪範緯

日中行道移節應期徳厚受福重華畱之

中候準纎哲

仲父年艾誰將逮政【一作年耆旣艾】

古微書卷五﹤經部﹐五經總義類﹐古微書﹥

欽定四庫全書

古微書卷六

明孫防編

春秋緯

賁居子曰漢末有郎中郤萌集圖緯纎雜占爲五十篇於是七經緯各自爲篇部至宋均始合而集之得三十卷總名曰春秋災異而言緯者始主春秋諸書徵引殊不別疏皆曰春秋緯以故緯之篇春秋爲多至其詮次先後茫無辧也梁文思博要春秋緯猶三十卷今惟隋志緯目十有三篇曰演孔圖曰元命包曰文耀鉤曰運斗樞曰感精符曰合誠圖曰考異郵曰保幹圖曰漢含孳曰佐助期曰握誠圖曰潛潭巴曰說題辭是其本序中惟元命包流衍最贍相傳應最古它文碌碌硌硌膏之不續也玆各拾其部綴以成篇

春秋元命包

元者大也命者理之隱深也包言乎其羅絡也萬象千名靡不括也然主以春秋立元之意爲之履端故其名則然

黃帝受圖立五始元者气之始春者四時之始王者受命之始正月者政教之始公卽位者一國之始

元年者何元宜爲一謂之元何曰君之始元也【杜預傳注曰凡人君卽位欲其體元以居正】

元者端也气泉【注云元爲气之始如水之有泉泉流之原無形以起有形以分窺之不見聽之不聞】春秋以元之深正天之端以天之端正王者之政也王不上奉天文以立號則道術無原故先陳春後言

王天不深正其元則不能成其化故先起元然後陳春矣

按春秋繁露說惟聖人能屬萬物於一而系之元也是以春秋變一謂之元元猶原也其義以隨天地終始也故元者爲萬物之本而人之元在焉安在之乃存乎天地之前故人𨿽生天气及奉天气者不得與天元本天元命而共違其所爲也故春正月者承天地之所爲也繼天之所爲而終之也此義足相發明

律之爲言率也所以率气令達也【率猶導也】嵗之爲言遂也三年一閏以起紀也【遂出也出行事於所直辰也】冬至百八十日春夏成夏至百八十日秋冬成合三百六十日嵗數舉陽气數極於三故時三月陽數極於九故三月一時九十日【宋衷曰四時皆象此類不惟春也】

春者神明推移精華結紐【神明猶陰陽也相推相移使物精華結成紐結要也】春含名蠢位東方動春气明達六合俱生萬物受節五行並起各以名利其精靑龍

正朔三而攺文質再而復三王有失故立三教以相變夏人之立教以忠其失野故救野莫若敬殷人之立教以敬其失故救莫若文周人之立教以文其失蕩故救蕩莫若忠如此循環周則復始窮則相承

按何休公羊說夏以斗建寅之月爲正平旦爲朔法物見色尙黒殷以斗建丒之月爲正雞鳴爲朔法物牙色尙白周以斗建子之月爲正夜半爲朔法物萌色尙赤

天道煌煌非一帝之功王者赫赫非一家之常順命者存逆命者亾

皇者煌煌也道爛然顯明帝者諦也王者往也神之所輸向人所樂歸也

後漢白馬令李云所說帝者諦也以此觸罪

文王造之而未遂武王遂之而未成周公旦總少主而成之故曰成王

聖人一其徳智者循其轍長生久視【一其徳言盡得其帝之精气也循其轍言不違其帝所尙也如是則皆得長生久視言所行當天也】不以命制則愚者悖慢智者無所施其術殘物逆道天不殺故立三命以垂策所以尊天一節三者法三道之術【不以命制愚慢之人則賢人道術不得施行勢相反】命者天之命也所受於帝行正不過得壽命壽命正命也起九九八十一【帝天帝也八十一陽气相乘之極】有隨命隨命者隨行爲命也【援神契曰隨者逆天道常善之行則隨其暴虐行以教之】有遭命遭命者行正不誤逢世殘賊君上逆亂棄咎下流災譴並發陰陽散迕暴气雷至滅日動地絕人命沙鹿襲邑是【迕錯也襲猶淪也河水淪沙鹿之邑溺殺人也】

按春秋繁露說人始生有大命是其體也有變命存其間者其政也政不齊則有忿怒之志若將施危難之中而時有隨遭者神明之所接絕屬之符也亦有變其間使之不齊如此不可不省之

神農生三辰而能言五日而能行七朝而齒具三嵗而知稼穡般戲之事

黃帝龍顏得天庭陽上法中宿取象文昌戴天履陰秉數制剛顓頊駢幹上法月參集威成紀以理陰陽【並猶重也水精主月參伐主斬刈成功兼此月職重助貴以爲表】帝嚳戴幹是謂淸明發節移度蓋象招揺【幹楯也招揺爲天戈楯相副戴之像見天下以爲表】堯眉八彩是謂通明歷象日月璇璣玉衡舜重瞳子是謂承原【承原一作慈原慈原又作慈涼宋注云有滋液之潤且淸涼光耀而多見也】上應攝提下應三元后稷岐頥自求是謂好農蓋象角亢載土食穀【宋注曰頥有土象也頥面爲下部下部爲地乃地利也】湯臂四肘是謂神剛象月推移以綏四方文王四乳是謂含良蓋法酒旗布恩舒惠【惠一作明酒者乳也能乳天下布恩之意也】文王龍顏柔肩望羊【柔肩言象龍膺曲起】武王駢齒是謂剛彊逐命誅害以順天討一曰取象參房誅害以從天心【注曰房爲明堂主布政參爲大辰主斬殺兼此二者故重齒爲表】

賁居子曰帝王之相亦有不必奇而奇者如周靈王生而有髭是謂髭王劉聰虜耳亦生而眉白左耳毫長至二尺其父淵當心有赤毫三根長三尺六寸此何解也漢髙帝左股七十二黒子而宇文泰亦背有黒子宛轉若龍盤梁武帝有文在右手曰武隋文帝有文在左手曰王苻堅何人背有赤文隱起成字曰艸付臣又土然則天之篤生亦安問時地哉瑞气之所偶值因而謂之英雄其實徐偃王之有筋無骨李克用之獨眼宋太祖之正黒色未始非英雄也

少典妃安登遊於華陽有神龍首感之於常羊生神子人面龍顏好耕是爲神農【又】女登生神農人面龍顏始爲天子

黃帝時大星如虹下流華渚女節夢接意感生白帝朱宣【朱宣少昊氏】

神農世怪義生白阜圖地形脈道【怪義帝妃名生子白阜爲神農圖畫地形通水之脈】

按神農有子曰柱七嵗而佐神農以名百藥種百谷豈卽白阜耶

堯爲天子季秋下旬夢白帝遺吾馬喙子其母曰扶始升髙丘睹白帝上有云虎【有云狀如虎也】感巳生臯陶堯聘索扶始問之如堯言徴與語明於刑法罪次終始故立陶爲大理

姜嫄遊閟宮其地扶桑履大人迹而生稷【一本】周先姜原履大人迹於扶桑生后稷推種生故稷好農【又云】蒼神積感姜嫄而生卦之得震故周蒼代商【蒼神謂俈木王者也】代殷者爲姬昌【姬昌之言甚始也昌兩日重見言明象】生於岐立於丰精翼日【爲日精所羽翼故遂以爲名也】衣靑光【木神以其方色表衣】遷造【遷造西】刻消【遷造西蓋文王爲西伯時西方造意東入討紂十刻之間卽消滅之言聖人所向無前也】姬昌蒼帝之精位在房心殷紂之時五星聚於房房者蒼神之精周據而興【一本】文王之時五星以聚房也

堯遊河渚赤龍負圖以出圖赤如綈狀龍沒圖在有鳳銜書遊文王之都故武王受鳳書之紀

成王時西方獻孔雀

按此篇言瑞應事視諸緯爲略惟堯之子有一陶而不以爲嗣比於神農之生白阜惜其不傳也故爲存之

王者不空作樂【內鄕人外國咸歌之】樂者和盈於內動發於外應其發時制禮作樂以成之是故作樂者必反天下之始樂於已爲本舜之時民樂其紹堯業故樂名韶韶者紹也【舜報繼堯之業】禹之時民大樂其駢三聖相繼故樂名夏夏者大也【駢讀曰頻頻猶並也】湯之時民大樂其救於患害故樂名大防防者救也武王之時民樂其興師徵伐故樂名武武者伐也四者天下所同樂一也其所同樂之端不可一也【各樂其君所爲故不可合四家以爲一也】

周爵五等法五精春秋三等象三光公之爲言平也公平正直侯者候也候王順逆者也伯之爲言白也明白於徳也子者奉恩宣徳男者任功立業王者封國上應列宿之位【若角亢爲鄭房心爲宋之比】其髮小國不中星辰者以爲附庸【象星辰大小也】公之言公公正無私侯之言候候逆順兼伺候王命矣伯之言白明白於徳子者孳恩宣徳男者任功立業皆上奉王者之政教禮法統理一國修身絜行矣陽成於三列於七三七二十一故每州二百一十國也

王者置廷尉讞疑刑者官之平下之信也尉者尉民心撫其實也按立字士埀一人詰屈折者爲廷示戴屍首以寸者爲言寸度治法數之分示帷屍稽於寸舎則法有分故爲尉示與屍寸【宋均注曰士事也垂系也屍人死也人死不可無乃戴之者示天下不可無死也】

斧鑕主亂行斬狂詐斧之爲言補也

人君樹棘槐聽訟於下棘赤心有刺言治人情者原其心不失赤實棘所以刺人令其情各歸實槐之言歸也情見歸實也

墨劓辟之屬各千臏辟之屬五百宮辟之屬三百大辟之屬二列爲五刑罪次三千

五气之精交聚相加以迎陽气道人致和

陰陽之性以一起人副天道故生一

仁者情志好生愛人故其爲人以仁其立字二人爲仁頭者神所居上員象天气之府也嵗必十二故人頭長一尺二寸在天爲文昌在人爲顏顙太一之謂也顏之言气畔也陽立於五故顏博五寸天有攝提人有兩眉爲人表候陽立於二故眉長二寸【注云攝提兩星頰曲人眉似之】口之爲言達也陽立於三故舌在口中者長三寸象斗玉衡陰合有四故舌淪入嗌內者長四寸【宋注曰玉衡三星也魁四气也】唇者齒之垣所以扶神設端若有列星與外有限故曰唇亾齒寒

目者肝之使肝者目之精蒼龍之位也鼻者肺之使肺者金之精制割立斷耳者心之候心者火之精上爲張星火成於五故人心長五寸陰者腎之寫腎者水之精上爲虛危口者脾之門戶脾者土之精上爲北斗主變化者也脾之爲言附著也如龍蟠虎伏合附著也脾者胃之主故府稟气胃者糓之委故脾稟气也膀胱者肺之府也肺者斷決膀胱亦常張有勢故膀胱決難也

發精散爲須髯腦之爲言在也人精在腦膏者神之液也

掌圓法天以運動指五者法五行陽立於三故人脊三寸而結陰極於八故人旁八幹長八寸齊者下流並防合爲齊腹【齊中上下並湊者也】腰上者爲天尊髙陽之狀腰而下者爲陰丰厚地之象數合於四故腰周四尺髀之爲言跂也陰二故人兩髀

按道藏五符經天生萬物人爲貴也人身包含天地無所不法立天子置三公九卿二十七大夫八十一元士九州百二十郡千二百縣也膽爲天子大道君脾爲皇后心爲太尉左腎爲司徒右腎爲司空封八神及臍爲九卿珠樓神十二胃神十二三焦神三合爲二十七大夫四肢神爲八十一元士合之百二十以法郡數也又肺爲尙書府肝爲蘭臺府

又素問靈蘭篇心者君主之官也神明出焉肺者相傳之官治節出焉肝者一軍之官謀慮出焉膽者中正之官決斷出焉膻中者臣使之官喜樂出焉脾胃者倉廩之官五味出焉大腸者傳道之官變化出焉小腸者受盛之官化物出焉腎者作彊之官伎巧出焉三焦者決瀆之官水道出焉膀胱者州都之官津液藏焉气化則能出矣凡此十二官者不得相失也夫等之爲形體耳緯書則以律天象而道藏醫經則以擬之朝廷列之官爵詎不貴哉其莫知惜也

自開辟至麟二百七十六萬嵗

古微書卷六

欽定四庫全書

古微書卷七

明孫防編

春秋元命包

天人同度正法相受垂文象人行其事謂之教教之爲言效也上爲下效道之始也

天不足西北陽極於九故周天九九八十一萬里按闗令內傳天地南午北子相去九千萬里東西酉亦九千萬里四隅空相去九千萬里而鄒衍云九州之外如赤縣神州者九又淮南子亦雲天之九野凡九千九百九十九隅則九九之說不爲無稽惜大章豎亥足迹猶淺略耳

地不足東南故陰右動終而入靈門【右動動而東也靈門巳也陰藏於巳也】地所以右轉者气濁精少含陰而起遲故右轉迎天佐其道【地生於離旣不敢當陽動退居少陰則亦宜右行而迎陽者受其施育而成陽故曰佐其道也】地者易也言養物懷任交易變化含吐應節故其立字土力於一者爲地【地加土以力又加一者言奉天也】土無位而道在故太一不興化人主不任部地出雲起雨以合縱天下勤勞出於地功歸於天【土以謙自止以卑自斂終不自伐生養之苦乃興雲下雨以爲功一歸於天也】

陽數起於一成於二故日中有三足烏日有三足烏者陽精其僂呼也僂呼濕潤生長之言

月之爲言闕也兩設以蟾蜍兔者陰陽相居明陽之制陰陰之倚陽

七政度日月明

一嵗三百六十五日四分度之一言陽布散立數合一故立字四合其一

日左行周天二十三萬里

日圓望之廣尺以應千里日尊故滿滿故明明故精在外日滿者常盛無虧也【鄭注云凡日景於地千里而差一寸異千里同一寸也】太陰水精爲月日行十三度常朏任而受明受陽精也陽精在內故金水內景

按黃气陽精經日陽之精徳之長也縱廣二千三十里金物水精暈於內琉光照於外其中有城郭人民月暉之圍縱橫二千九百里白銀琉璃水精映其內城郭人民與日宮同

大戴記曾子曰參聞之夫子天道曰圓地道曰方方曰幽而圓曰明明者吐气者也是故外景幽者含气者也是故內景故火日外景而金水內景吐气者施而含气者化是以陽施而陰化也

陰陽聚而爲云陰陽和而爲雨陰陽爲雪陰陽合爲雷陰陽激爲電陰陽交爲虹蜺離爲背僪分爲抱珥怒而爲風亂而爲霧霧陰陽之气也霜以殺木露以潤艸又大戴天圓篇陰陽之气各靜其所則靜矣偏則風俱則靁交則電亂則霧和則雨陽气勝則散爲雨露陰气勝則凝爲霜雪陽之專气爲雹陰之專气爲霰霰雹者一气之化也

土之爲言吐也子成父道吐也气精以輔也陽立於三故成生其立字十夾一爲土

水之爲言演也陰化淖濡流施潛行也故其立字兩人交一以中出者爲水一者數之始兩人譬男女言陰陽交物以一起也

火之爲言委隨也故其字人散二者爲火也

木者陽精生於陰故水者木之母也木之爲言觸也气動躍也其字八推十爲木八者陰合十者陽數

山者气之苞所以含精藏雲故觸石而出

水者天地之包幕五行之始焉萬物之所繇生元气之津液也【水又作河】

牛女爲江潮江潮者所以開神潤化故其气遄急太微爲天庭五帝以合時紫微宮爲大帝中有五帝座五帝合明天生大列爲中宮太極星星其一明者太一帝居傍兩星巨辰子位故爲北辰以起節度亦爲紫微宮【宋均以爲十二宮中外位名定總謂之紫宮】紫之言此也宮之言中也天神圖法陰陽開閉皆在此中也【又】宮之爲言宣也宣气立精爲神垣也

按淮南子太微者太一之庭也紫宮者太一之居也軒轅者帝妃之也咸池者水魚之囿也天阿者羣神之闕也四宮者所以爲司賞罰太微者主朱雀紫宮執斗而左旋日行一度以周於天

昴畢間爲天街散爲冀州分爲趙國立爲常山其下有祠有安天王牽牛流爲揚州分爲越國立爲山軫星散爲荊州分爲楚國荊之爲言彊也陽盛物堅其气急悍也虛危之精流爲靑州分爲齊國立爲菜山天弓星主司弓弩流爲徐州別爲魯國徐之爲言舒也言陰牧內安詳也五星流爲兗州兗之爲言端也言隄精端故其气纎殺分爲鄭國鉤鈐星別爲豫州豫之爲言序也言陰陽分布各得處也東井鬼星散爲雍州分爲秦國東距殽阪西有漢中南含髙山北阻居庸得東井動深之萌其气險也觜參流爲益州益之爲言隘也謂物類並決其气急切決列矣箕星散爲幽州分爲燕國幽之爲言窈也言風出入窈防敏勁易曉故其气躁急營室流爲並州分爲衛國之鎭立爲明山並之爲言誠也精含交並其气勇抗誠信也【又云】五星流爲兗鉤鈐星別爲豫昴畢散爲冀箕星散爲幽營室流爲並觜參流爲益虛危流爲靑天氐流爲徐軫星散爲荊牽牛流爲按淮南子星部地名角亢鄭氐房心宋尾箕燕斗牽牛越須女吳虛危齊營室東壁魏奎婁魯胃昴畢韓觜嶲參趙東井輿鬼秦栁七星張周翼軫楚

及讀史記天官書又與小異其文曰角亢氐兗州房心豫州尾箕幽州斗江湖牽牛婺女揚州虛危靑州營室至東壁並州奎婁胃徐州昴畢冀州觜觹參益州東井輿鬼雍州栁七星張三河翼軫荊州此或古天家所傳之異也

前漢志所載占法則又云秦之疆候太白占狼弧吳楚之疆候熒惑占鳥衡燕齊之疆候辰星占虛危宋鄭之疆候嵗星占房心晉之疆亦候辰星占參伐自河山以南者中國爲陽陽則日嵗星熒惑塡星占於街南畢主之其西北則胡貉月氐旃裘引弓之民爲陰陰則月太白辰星占於街北昴主之然太白主中國而辰星出入躁疾常主夷狄其大經也並錄於此以備參互

紫宮之垣上將建威武次將正左右貴相理文緒司祿賞功進士司命主災咎司中主佐理也

北者極也極者藏也言太一之星髙居深藏故名北極立三臺以爲三公北斗九星爲九卿二十七大夫內宿部衛之列八十一紀以爲元士凡百二十官焉下應十二子

玉衡北兩星爲玉繩玉之爲言鏤刻也瑕而不掩折而不傷【宋均曰繩能直物故名玉繩鏤謂作器】

魁下六星兩兩而比曰三臺主闓徳宣符徳立題【宋均曰皆升文昌三臺也立題題五帝之徳行主其職也】能之爲言耐也天官器人各以其材因而任之則分職治其象以見符【能今之臺字也耐今之能字也】三臺星色齊君臣和不齊大乖天一上星爲大將天尉主甲卒設武備【今時尉官準此義】爲獄圜者象斗還合【注曰作獄圜者象斗運也】

以上皆紫宮星

左角理物以起右角將率而動故曰左角理右角將攝提之爲言提擕也言能提斗攜角以接於下也

亢四星爲廟庭

房有鉤鈐兩星以閉防神主闓舒爲主鉤距以備非常也

心三星五度有天子明堂布政之宮兩口銜士爲喜喜得明心喜者爲憙憙天心【宋均曰心爲天王布政之宮萬物須之乃盛所以爲喜也今於口間士移一畫直者於字體安也是爲兩口士也喜得明明得所喜也】

尾九星箕四星爲後宮之塲列爲南宮其庭太微織女之爲言神女也成衣立紀故齊能成文繡應天道【女工之事齊能神天下故懸以衣人得此气】織女主果

按織女三星近牛宿

須女四星十二度主布帛

危東六星兩兩而比曰司空主水金木守之天下憂水營室十星埏陶精類始立紀綱包物爲室

奎十二星十六度主武庫之兵

漢中四星曰【一曰】天駟

帝位明卽畢星光大也昴畢間爲天街日月五星以出入熒惑守之而不通天下危捲舌主口語熒惑臨之下多亂謀國君以口舌之害寇起

咸池主五穀其星五者各爲其職以精委爲國也【宋均曰谷有五故五星主之】咸池之爲言皆水也言谷生於子水含秀懷實至秋精故一名五車以載歸之爲言扶而化之潢主河渠所以度天神通八方【宋注天潢天津也津湊也主計度也】按捲舌咸池天潢皆近畢宿

古司怪主卜【司怪星名近觜星】

離位有九星勾曲一處一爲天旗司五星之處日月之過熒惑守之日食星墜天下亂【注曰天旗參旗也參旗色明於常則日月五星亦變爲色應之若熒惑守之不窹則將有日食星墜爲篡弒之先徵】

天弓矢之張候敵禦難用戒不虞矢附於天星四射【注四方射之也】直弧北有一大星爲老人星治平則見見則主壽亡則君危主亡常以秋分候之南郊

按弧矢星近井宿

東井八星主水衡

天狗主守財【近宿】

酒旗星主上尊酒所以侑神也酒者乳也王者法酒旗以布政施天乳以哺人

按酒旗星近栁宿

熒惑守軒轅貴妾爭熒惑守營室羣妃鬭

按軒轅近星宿

翼星主南宮之羽儀文物聲明之所丰茂爲樂庫爲天倡先王以賔於四門而列天庭之衛王俳倡近太微而爲尊

蟾蜍陰精流星織女立地候【宋均注曰地候鎭星別名也】

北方辰星水生物布其紀故辰星理四時【宋均曰辰星正四時之法得與北辰同名也】

古巫鹹甘石三家星經所傳猶存而緯候談星殊各異說至如二十八宿夷夏所同仰也道釋二部則各載其姓字衣佩宮室觀雲笈七籖所疏織女能致神芝傳星旦爲馬書爲鹿暮爲獐天市星能致明月珠旦爲木晝爲兔暮爲狢平門星能致神女倡樂旦爲生木晝爲豕暮爲蛦蝓谷土星能致飛鳥來朱雀旦爲雞晝爲烏暮爲鳶積水星能致四方萬物恣其所欲坐在立亡狼星能致天帝君百二十神文昌星能致山內菓實旦爲猨晝爲猴暮爲死石五車星能致甘露麒麟三臺星旦爲龍晝爲蛇暮爲魚軒轅星天之後妃其神旦爲羊晝爲蟹暮爲鱉殆又卽二十八禽而衍其說者精气幻化倘有是乎要不可執一而準

日月出內道璇璣得常天帝崇靈聖王相功

三年閏不告朔非禮也夫閏正時以作事厚民生之道樞機是在

麟龍鬭日月薄食猛虎嘯谷風起類相動也

龍之言萌也陰中之陽也故言龍舉而云興

火流爲烏烏孝鳥陽精天意烏在日中從天以昭孝也火離爲鸞鳳爲孔雀

君失徳則地吐泉魚銜兔【兔陰精魚是陽見制也】

槐木者靈星之精人君槐聽訟其下

古微書卷七

欽定四庫全書

古防書卷八

明孫防編

春秋演孔圖

此耑爲血書鳥圖而述也故以演孔立名而旁及帝王

正气爲帝間气爲臣宮商爲姓秀气爲人

天子皆五帝之精寶各有題序以次運相據起必有神靈符紀諸神扶助使開階立遂是以王者常置圖籙坐旁以自正【遂當作隧隧道也】

倉頡四目是謂並明顓帝戴幹是謂崇仁帝俈戴幹是謂淸明堯眉八采是謂通明舜目重童是謂無景禹耳三漏是謂大通湯臂二肘是謂栁翌文王四乳是謂含良武王�齒是謂剛彊

按荀子帝堯長帝舜短文王長周公短仲尼長子短【又】仲尼面如蒙倛周公身如斷菑臯陶色如削閎夭面無見膚傅說身如植鰭伊尹面無須麋禹跳湯偏堯舜參牟子然桀紂長巨姣美而爲天下大僇是非容貌之患也

莊子亦云闉跂支離無脤說衛靈公靈公恱之而視全人其脰肩肩甕防大癭說齊桓公桓公恱之而視全人其脰肩肩故徳有所長而形有所忘後人慕古而過神其說則以爲聖人之有奇表耳其實形貎安足異於人烏知千嵗之下而有傳楊虎其狀者不以爲眞夫子也

黃帝之將興黃雲升於堂文命之龍禦雲天命於湯白雲入房【注白雲金精】一曰天命之見期門靈穴庭龍禦云【注靈虛虎也穴庭者星入太防門龍水精也禦云者蓋召气也】一曰天命湯白虎戱朝其終白虎在野【一本】湯地七十內懷聖明白虎戱朝【又曰】夏民不康天果命湯白虎戱朝白雲入房

黑精用事百木共根【百枝木共一根天下共一主之徴也】黑帝治生五角之禽以觸民【注曰陽數五也】

聖人在後曰望羊苞懷至徳據少陽【文王子也故曰在後嗣曰在後】有人叩金丰擊玉鼓駕六龍【鼓諭所行靑年人服其威勢也】其人日角龍顏姓卯金刀含仁義【卯金刀名爲劉中國東南去荊州故爲漢分也】戴玉英【玉英文帝之首表象玉英而秀出】光中再【光日光也再再中也稷含孽曰夜景移位復中支庶起也】仁雄出日月角【爲仁人之雄保旣戴玉英且日角也謂明於天下】

按光中再者卽本方士新垣平日郤復中之誑而附以其說故知緯書多雜於漢儒不盡孔門

孔子母顏氏徴在遊太冡之陂睡夢黑帝使請與已交語曰女乳必於空桑之中覺則若感生丘於空桑首類尼丘山故以爲名

孔胸文曰制作定世符

孔子長十尺大九圍坐如蹲龍立如牽牛就之如昴望之如斗

按古家語云叔梁紇年餘七十無妻顏父有三女顏父謂其三女曰鄒大夫身長七尺武力絕倫年餘七十誰能與之爲妻二女莫對徴在進曰從父所制將何問焉父曰卽爾能矣遂以妻之爲妻而生孔子三歲而叔梁紇卒近本家語本姓解叔梁紇其妾生孟皮字伯尼求婚顏氏禱尼丘山而生孔子十九娶於宋之開官氏生伯魚是叔梁紇故有妻而孔子故有兄也神孔子之生者則又過奇伏侯古今注云孔子生之夜有二蒼龍自天而下有二神女擎香霧於空中以沐徴在先是有五老列於庭則五星之精有麟吐玉書於闕里人家雲水精之子繼商周而素王出故蒼龍繞室五星降庭徴在知其爲異拾遺記所志亦同惟云蒼龍附徴在之旁因夢而生夫子天帝下奏鈞天之樂列於顏氏之房空中有聲言天感生聖子故降以和樂笙鏞之音異於俗世也恐或出好奇之口未敢爲信

得麟之後天下血書魯端門曰趨作法孔聖沒周姬亡彗東出秦起政胡破術書記散孔不絕子夏明日往視之血書飛爲赤鳥化爲帛鳥消書出署曰演孔圖中有作圖制法之狀又曰鳥化爲書孔子奉以告天赤爵集書上化爲黃玉曰孔提命仰應法爲赤制

何休注麟亦同又曰孔子仰推天命俯察時變卻觀未來豫解無窮知漢當繼大亂之後故作撥亂之法以授之則幾於誣聖矣

孔子曰丘作春秋天授演孔圖中有大玉刻一版曰璇璣一低一昂是七期驗敗毀滅之徴也

孔子曰丘援律吹命陰得羽之宮

孔子作法五經運之天地稽之圖像質於三王施之四海詩含五際六情卽六義也一曰風二曰賦三曰比四曰興五曰雅六曰頌

仁義之道日月循環

駈除名政顚倒吾衣裳坐吾曲牀濫長九州滅六王至於沙丘亡

按秦世有謡曰秦始皇何彊梁開吾戶據吾牀飲吾酒唾吾漿飱吾飰以爲糧張吾射東墻前至沙丘當滅亡始皇旣坑儒焚典乃發孔子墓欲取諸經傳壙旣啟於是悉如謡者之言又言謡文刋在塜壁政甚惡之乃逺沙丘而循別路見一羣小兒輦沙爲阜問雲沙丘從此得病

孟子生時其母夢神人乘雲自泰山來將止於嶧母疑視久之忽片雲墜而寤時閭巷皆見有五色云覆孟子之居焉

按玉鈐經人始受生值賢宿則賢值貴宿則貴故知聖賢之生皆不偶也相傳云防子感牽牛星顏淵感中臺老子感火星張良感弧星樊噲感狼星子路感雷精而生又如傅說之死箕尾而上爲列星張華旣死而中臺一星爲之閉則孟子泰山气象降神而下固有由然

紫極宮內諸侯爲外蕃三公爲中輔

王者徳政海內富昌則鎭星入闕【華闕也門當帝坐】

天子舉賢則景星放於天

天子官守以賢舉則鸞在野

鳳火之精也

麟木之精也蒼之滅也麟不榮也

麒麟鬭日無光【宋均曰麒麟少陽之精鬭作於地則日月亦將爭於上】

海精死彗星出【海精鯨魚】彗星出則國樞橛

八政不中則天雨刀【又曰】則人無唇【人恃唇乃語命無陰不制】則鉄飛

霓者斗之亂精也斗失度則投霓見態主惑於毀譽天子外苦兵威內奪臣無忠則天投霓

春秋合誠圖

此主赤龍一圖因而立名明夫天人之合皆有誠通而其象已先著於圖則馬之書皆不悞也故其述赤帝爲多

伏羲龍身牛首渠肩達掖山準日角奯目珠腨駿毫翁防龍唇齒長九尺有一寸望之廣視之専

赤帝之爲人視之丰長八尺七寸丰下兌上龍顏日角八采三眸鳥庭荷勝表射出握嘉履翌竅息洞通

蒼帝之爲人望之廣視之専而長九尺一寸

黃帝冠黃文白帝冠白文黑帝冠黑文

據宋均感精符注則赤帝爲堯黃帝爲舜白帝爲禹黑帝爲湯蒼帝爲文王此下備錄者防圗之失傳也所云冠黃文等皆圗所預載故諗其奇昔漢祖斬蛇時有嫗旁哭曰吾兒白帝子爲赤帝所殺此五帝感生之所起乎譔此圖者附而益熾

黃帝徳冠帝位赤帝之精生於翼

黃帝坐扈閣上與大司馬容光等臨觀鳳皇圗置前帝再拜而受【一作】黃帝遊扈上洛與大司馬容光左右輔周昌等百二十人臨之有鳳圖以置帝前堯坐中舟與太尉舜臨觀鳳皇負圗授堯圗以赤玉爲匣長三尺廣八寸黃金檢白玉繩封兩端其章曰天赤帝符璽五字【又】赤龍負圗以出河見堯與太尉舜等百二十臣集發藏之大麓

上古之圗籙亦何數數也不直有畫且有字有語如述異志所載陶唐之世越常國獻千歳神方三尺餘背上有文科斗書記開辟已來帝命錄之謂之歷此科斗書迹皆從何來倘亦理之不可詰也

大帝之精起三河之州中土之腴

堯母慶都有名於世蓋大帝之女生於斗維之野常在三河之南天偶大雷電有血流潤大石之中生慶都長大形像大帝常有黃雲覆蓋之夢食不饑【夢一作蔑注雲天地以气食】及年二十寄迹伊長孺家無夫出觀三河之首常若有神隨之者有赤龍負圗出慶都督讀之云赤受天運下有圗人衣赤光面八彩須髮長七尺二寸銳上丰下足履翌宿署曰赤帝起成天下寶奄然陰風四合赤龍與慶都婚有娠龍消不見旣乳視堯如圗表及堯有知慶都以圖予堯

賁居子曰履帝武敏歆如有人道說已怪矣至謂赤龍與慶都婚而有娠又徴在夢黑帝請與已交不太誕乎然小說家有云唐肅宗爲太子時吳皇后之初侍寢厭久不寤呻吟气不屬手掩其左脇曰夢中有神人長丈餘介甲操劍曰帝命吾與汝爲子自左脇劍決而入痛不可忍肅宗撿之於燭下則若有綖而赤者存焉遽以狀聞果生代宗據是則赤龍來婚之說亦或不悞也又釋家說中有投胎若男子於母起愛想當亦如是但其說圗人衣冠須眉皆見則似屬矞難以臆占

大帝冠五彩衣靑衣黑下裳抱日月日在上月在下黃色正方居日間名曰五光五光垂彩天下大嘉

天皇大帝北辰星也含元秉陽舒精吐光其星有五居紫宮中制馭四方冠有五采

中宮天極星其一明者太一常居旁三星三公或曰子屬後勾四星末大星正妃餘三星後宮之屬也

紫宮太帝室太乙之精也太防主法式陳星十二以備非常也

天文地理各有所主北斗有七星天子有七政也按馬融注尙書云七政者北斗七星各有所主第一曰主日法天第二曰主月法地第三曰命火謂熒惑也第四曰煞土謂塡星也第五曰伐水謂辰星也第六曰危木謂歳星也第七曰罰金謂太白也日月五星各異故名曰七政也

天理在斗中司三公也如人喉在咽以理舌語【宋均曰鬥爲天之口舌主出政教三公主遵道君命諭於人則宜如人喉在咽以理口舌使言有條理】軒轅主雷雨之神旁有一星戈名曰貴人旁側郎位主宿衛尙書

少防處士位王良主天馬也大陵星主死喪東井主水衡獄漢主逐王【獄漢塡星介】五殘主國亡旬始主爭兵

按天官書獄漢星出正北方之野星去地可六丈大而赤數動察之中靑此四野星所出出非其方其下有兵衝不利五殘星出正東方之野其星狀類辰星去地可六丈旬始出於北斗旁狀如雄鷄其怒靑黑象伏鼈

天子精懼心憤務徳則景星見

赤彗火精如火曜長七尺

霹靂擊於宮殿者妃後爭政

明堂在辰巳者言在木火之際辰木也巳火也木生數三火成數七故在三里之外七里之內

黃帝請問太乙長生之道太乙曰齊戒六丁道乃可成

古防書卷八﹤經部﹐五經總義類﹐古微書﹥

欽定四庫全書

古防書卷九

明孫防編

春秋文耀鉤

大率闡星燿而幽曲言之故曰鉤

東宮蒼帝其精爲蒼龍南宮赤帝其精爲朱鳥西宮白帝其精爲白虎北宮黑帝其精爲武

春起靑受制【一作蒼帝春受制】其名靈威仰夏起赤受制【赤帝夏受制】其名赤熛怒秋起白受制【白帝秋受制】其名白招拒冬起黑受制【黑帝受制】其名葉光紀季夏六月土受制【一作黃帝受制王四季】其名含樞紐

鎭星黃帝含樞紐之精其體琁璣中宿之分也

中宮大帝其精北極星含元出气流精生物也一曰中宮大帝其北極星下一明者爲太一之先含元气以斗布常是天皇太帝之號也咸池天潢五星五帝居捨也【宋注曰捨庫也五帝居府】

按大象列星圖北極五星其第一星爲太子第二星最明者爲帝第三爲庶子餘二後宮屬

文獻通考曰其第四星爲後宮第五星爲天樞卽紐星所爲北辰居其所也又太乙一星在紫宮門右天帝之神也主戰鬭知人吉防天乙一星相近亦天帝神也主使十六神知風雨水旱兵革饑饉疫疾災害所生之國其勾陳六星在紫防宮華蓋之下隋志云大帝之正妃張衡云大帝所居之宮也亦將軍之象也勾陳口一星曰天皇亦曰大帝其神曰曜魄寶主禦羣靈束萬機神圖也其星而不見見則爲災而此緯文以極星明者稱爲太乙又卽爲天皇大帝與合誠圖所稱大帝皆指北辰何所傳之殊異至於五帝之座亦不系五星張衡云帝坐有五一座在紫防宮一坐在大角一坐在心中一坐在天市垣一坐在太防宮咸云帝坐一曰神農所居不見則大人當其咎此文以鎭星爲含樞紐恐別有傳

斗者天之喉舌玉衡屬杓魁爲琁璣

布度定記分州系象華岐以北龍門積石至三危之野雍州屬魁星大行以東至碣石王屋砥柱冀州屬樞星三河雷澤東至海岱以北兗州靑州屬璣星蒙山以東至江南會稽震澤徐之州屬權星大別以東至雷澤【一作大別以東至富春九江衡山皆云夢】九江荊州屬衡星荊山西南至岷山北鳥防梁州屬開星外方熊耳以至泗水陪尾豫州屬揺星此九州屬北斗星有七州有九但兗靑徐並屬二州故七星主九州也

按徐整長歷云北斗七星星間相去九千里其二陰星不見者相去八千里也

闗令內傳曰北斗一星面百里相去九萬里亦何寥濶之過矣石氏云一主秦二主楚三主梁四主吳五主燕六主趙七主齊毋乃近是

天官書曰杓攜龍角衡殷南斗魁枕參首用昏建者杓杓自華以西南夜半建者衡衡殷中州河濟之間平旦建者魁魁海岱以東北也此其布度分州所自祖與

斗魁戴匡六星曰文昌宮爲天府

按天官書一曰上將二曰次將三曰貴相四曰司命五曰司中六曰司祿

亢爲疏廟【宋均云疏外也廟或爲朝】

房心天帝之明堂布政之所出也

老人星見則主安不見則兵起王者安靜則老人星見人主偏黨不決則熒惑久畱守於樞

水土合則成鑪冶鑪冶成則火興火興則土之子焠金成銷鑠則土無子無子輔父則益妖孽故子憂也【星經曰火與水合爲焠與全火守兩河間兵起合爲爍水土合爲憂主孽卿】

春致其時華實乃滋商絕蠶珥絲

女媧以下至神農七十二姓

按譙周古史以爲伏羲以次有三姓始至女媧女媧之後五十姓至神農神農至炎帝一百三十三姓是不當身相接譙周以神農炎帝爲別人非古義也鄭六藝論云燧人至伏羲一百八十七代未知孰是

伏羲氏作易名官髙辛受命重黎說天文帝堯卽位羲和立渾儀蓋名渾耳夏后制徳昆吾列神成周攺號萇分官

楚立唐氏以爲史官有蒼云如蜺圍軫七蟠中有荷斧之人向軫而蹲【蟠猶周也】楚驚唐史曰君慢命又簡宗廟【命天命也軫於天文楚之分也向之而居是慢命踞簡宗廟】於是晝遺炎煙耀於蒼云精消無文【軫火精雲水气圍軫水也晝日陽也炎火亦陽也遺之者蒙蟠所也火難勝水三陽並气日火炎上宜消滅也文則蜺也】又楚有蒼云如蜺唐史曰君慢令簡宗廟以無禮見患七國俱謀皆懷屠君於是立禮正推禱醮於廟堂之前曰唐史之策上滅靑雲謂之神史也不以知道之原哉【又云】太史唐勒以葭遺於地乃更拂滅之其蒼云爲之半滅又遺如前乃盡去之【一云】楚有蒼云如蜺圍軫七蟠中有荷斧之人向軫而蹲於是楚唐史畫遺而云滅故曰唐史之策上滅蒼云白虹貫牛山管仲諫曰無近妃宮恐失權齊侯大懼去色黨更立賢輔使後出望上牛山四面聽之以厭神【宋均曰山君位也虹蜺陰气也陰气貫之君惑於妻黨之象也望謂祭以謝過也】

王者往也神所向往人所歸落

庶人爭權赤帝之精【庶人謂劉項也】

賁居子曰按天星之貴亦有遊戲人間如長乳星爲女子浴於渭河而張寛知之又太乙星不見東方朔令迎於海中會稽太守果見一人丫角坐臥一紅蓮長丈餘而手持一黃書至於太白竊織女侍兒爲天帝所捕抑愈怪矣唐開元中北斗爲羣豕入渾天寺僧一行伺而掩之甕中尢可大噱要之神物變化亦復何常窮理未至其眇者未可以輕訶古人也唐史之術直其一端耳

春秋運斗樞

此耑述璿璣不及眾星也故以斗命篇

伏羲女媧神農是謂三皇皇者天天不言四時行焉百物生焉三皇垂拱無爲設言而民不違道徳泊有似皇天故稱曰皇皇者中也光也也含履中開陰布綱上合皇極其施光明指天畫地神化潛通煌煌盛美不可勝量

按鄭六藝論以伏羲女媧神農爲三皇引運斗樞之說也宋均引甄耀度數燧人伏羲神農爲三皇禮含文嘉尙書大傳譙周古史考並同惟白虎通取伏羲神農祝融爲三皇而孔安國則以伏羲神農黃帝爲三皇皆與鄭異

黃帝得龍圗中有璽章文曰天皇符璽【又】黃帝坐滬與大司馬容光觀鳳皇圗置黃帝前

舜以太尉之號卽天子五年二月東巡狩至於中州與三公諸侯臨觀於河黃龍五采負圗出置舜前防【防去也】入水而前去黃玉爲匣長三尺廣八寸有戶白玉爲檢黃金爲繩紫芝爲泥封兩端章曰天皇帝符璽鳥文舜與大司空禹臨侯博望等三十人集發圗色綈長三十二尺中有七十二帝地形之制天文位度之差藏之大麓黃龍從雒水出諧虞舜鱗甲成字舜令寫之寫竟去赤龍負圗以出河見堯與太尉舜等百二十人集發藏之大麓

賁居曰地形天文固可圗而戴矣七十二帝篇冊不已侈乎天上鳥文伊誰握管若不可辧則必非書若其可辧豈仍同人間篆迹也至以太尉臨侯爲疑則譔書者不陋至此安知秦漢官號不襲自上古乎

北斗七星第一天樞第二璿第三璣第四權第五玉衡第六開陽弟七揺光第一至第四爲魁第五至第七爲杓合而爲斗居陰布陽故稱北斗

按石氏星經第一曰正星主陽徳天子之象也二曰法星主陰刑女主之位也三曰令星主中禍四曰伐星主天理伐無道五曰殺星主中央助四旁殺有罪六曰危星主天倉五穀七曰部星主兵又一主天二主地三主火四主水五主土六主木七主金又樞爲天璿爲地璣爲人權爲時玉衡爲音開爲律揺光爲星兼此數義故謂之七政

太防宮有五帝星座五帝所行同道異位皆循斗樞機衡之人遵七政之紀九星之法故天樞得則景星見甘露零鳳皇翔朱艸生璿星得則嘉禾液璣星得則狐九尾衡星得則百獸率舞麒麟至靈躍萬人壽維星得則日月光烏三足禮義循物類合揺光得則陵醴出芝生江吐【闕】

樞星散爲麞爲虎爲象爲橘爲姜又爲雲母

璣星散爲雉爲鷃爲鶉爲菝葜

玉衡星散爲雞爲鴟爲兔爲防又散爲李爲桃爲椒爲荊爲楡又爲菖蒲

維星散爲蘪蕪

瑤光散爲象爲麋爲鳥爲雀爲燕爲鵲爲鷹爲又爲人參爲鹿

行失樞星失徳逆時卽姜有翼辛而不臭

逺雅頌著倡優則玉衡不明菖蒲冠環雄鷄五足李生

廢江淮山瀆之祠斬伐無度則揺光不明人參不生服翼九足【服翼飛防也】彘生鹿【又】揺光攜則服翼兩頭並翔【又】行失瑤光則矛生角矛生角則有赤風【又】行失瑤光則兔出月

按五星之降而爲人爲物爲石爲玉此多有也至於果禽鳥皆系七星而一失舉動卽應於璣衡惟此緯爲悉

靈臺祕苑曰王者失道下將畔去則星畔天而隕以見其象將有兵凶則星墜爲鳥獸天下將亡則星墜爲飛虫將大兵則星墜爲金鐵將水星墜爲土主亡有兵則星墜爲艸木兵起主亡則星墜爲沙有大喪則星墜爲龍又爲人星墜爲人而言者善惡如其言

王政和平則老人星臨國萬民以歌

日行失則𨿽當暖而寒日血濁霧天下小寃

政紀乖則蟾蜍月積四頭咸翔【咸翔爲妖也】

後族擅權月生足芒主勢奪於後族羣妃之黨橫僣則月盈並出小月承大月羣姦在宮主若贅旒大月承小月近臣起讒人橫陪臣執命三公望風又勢集於後族羣妃之黨僣黃雲四合女訛驚【又】赤人刺房

黃帝行天樞則枉矢出射所謀

房爲龍角月蝕則見於大辰星孛賊起守大辰於五堂亂兵塡門三王爭周以分

牽牛神名略【石氏云名天闗】

地動則見於天象四角主災月蝕則見邑之淪陰吞陽下相屠焉土躍沙城後族黨也

山者地基也

徳義少殘百家則鷃無頭四方煩擾小民失恩虎啣魚

飛翔羽翮爲陽陽气仁故烏反哺

椒桂合剛陽【椒桂陽星之精所生也合猶連體而生也】椒桂連名士起粟五變而以陽化生爲苗秀爲禾三變而祭謂之粟四變入臼米出甲五變而蒸飯可食

四時王者休王所勝者死相所勝者囚假令春之三月木王水生木水休木勝土土死木王火相王所生者相相所勝者囚火勝金春三月金囚

黃金千歳生黃龍靑金千歳生靑龍赤金十歳生赤龍白金千歳生白龍金千歳生龍

按淮南子曰正土之气也禦乎埃天埃天五百歳生缺缺五百歳生黃埃黃埃五百歳生黃澒黃澒五百歳生黃金黃金千歳生黃龍黃龍入藏生黃泉黃泉之埃上爲黃雲陰陽相薄爲雷激爲電上者就下流水就通而合於黃海偏土之气禦乎淸天淸天八百歳生靑曾靑曾八百歳生靑澒靑澒八百歳生靑金靑金八百歳生靑龍靑龍入藏生淸泉淸泉之埃上爲靑雲陰陽相薄爲雷激爲電上者就下流水就通而合於靑海壯土之气禦於赤天赤天七百歳生赤丹赤丹七百歳生赤澒赤澒七百歳生赤金赤金千歳生赤龍赤龍入藏生赤泉赤泉之埃上爲赤云陰陽相薄爲雷激爲電上者就下流水就通而合於赤海弱土之气禦於白天白天九百歳生白礜白礜九百歳生白澒白澒九百歳生白金白金千歳生白龍白龍入藏生白泉白泉之埃上爲白雲陰陽相薄爲雷激爲電上者就下流水就通而合於白海化土之气禦於天天六百歳生砥砥六百歳生澒澒六百歳生金金千歳生龍龍入藏生泉泉之埃上爲云陰陽相薄爲雷激爲電上者就下流水就通而合於海

常占有經世史所明

夏不田

按禮記疏鄭釋之云四時皆田夏殷之禮孔子𨿽有聖徳不敢顯然攺先王之法以教授於世若其所欲攺其陰書於緯藏之以傳後王糓梁四時田者近孔子故也

月八日刺是謂害地有分民九日刺其饑民以食弱以兵行十日刺女子執政十一日刺其下有陰死者十二日刺其下昏亂十三日刺是謂始彊得地十四日刺是謂不和其下女傷十五日刺是謂盛彊其下多兵十六日刺是謂內弱臣叛其主十七日刺是謂滅法有兵十八日刺是謂溫犯十九日刺是謂陽衰陰治女執事二十日刺其地有土功二十一日刺是謂千里外有聚兵二十二日刺是謂始衰貴人多死二十三日刺是謂陰盛女子有主二十四日刺中有大謀二十五日刺是謂陰國有殃二十六日刺是謂多憂二十七日刺是謂大饑二十八日刺是謂自伐有內亂

星孛東方將軍謀王星孛西方羌胡叛中國星孛南方天下兵起星孛北方夷狄內侵

彗星見委曲象旗王者徵伐四方長竟天人主失天下

古防書卷九

欽定四庫全書

古防書卷十

明孫防編

春秋感精符

此言一切災祥皆精神之感召而天物來符故多述人事

天統十一月建子天始施之端也謂之天統者周以爲政地統十二月建丑地助生之端謂之地統商以爲政人統十二月建寅物大生之端謂之人統夏以爲政蒼帝之始二十八世滅蒼者翼也滅翼者斗防斗者參滅參者虛滅虛者房

宋均注云堯翼星之精在南方其色赤舜斗星之精在中央其色黃禹參星之精在西方其色白湯虛星之精在北方其色黑文王房星之精在東方其色靑

孔子按錄書含觀五常英人知姬昌爲蒼帝精

按王勃作大唐千歲歷其大防云以土王者五十代而一千年金王者四十九代而九百年水王者二十代而六百年木王者三十代而八百年火王者二十代而七百年此天地之長期符歷之大數也此豈於五運之祕有窺及耶不然何論之鑿也

人主含天光據璣衡齊七政操八極故君明聖人道得正則日月光明五星有度

人君日月同明四時合信故父天母地兄日姊月宋均注父天與圓丘之禮也母地與方澤之祭也兄日於東郊也姊月於西郊也

三綱之義日爲君月爲臣也

月者陰之精地之理

地爲山川山川之精上爲星辰各應其州城分野爲國作精符驗也

王者上感皇天則鸞鳳至則景星見徳下淪於地則嘉禾興則醴泉出王者徳洽於地則朱艸生食之令人不老王者徳澤旁流四表則白雉見

麟一角明海內兵一主也王者不刳胎不剖卵則出於郊【又】王者徳及幽不肖斥退賢人在位則至明於興衰武而仁仁而有慮禽獸有塪穽非時張獵則至【又】明王動則有義靜則有容麒麟乃見

按徴祥記麟一角爲天祿兩角爲辟邪無角爲符拔麟之鳴牡曰遊聖牝曰歸和夏曰扶幼秋曰養緩

日無光主勢奪羣臣以讒誅色赤如炭以急見伐【又】兵馬發日暈黑則水淫溢日朝珥則有喪孽日巳出若其入而云皆赤黃名曰日空不出三年必有移民而去者也羣臣恣則日黃無光羣臣爭則日裂人主排斥則日夜出虹貫日天下悉極文法大擾百官殘賊酷法橫殺下多相告則刑用及族世多深刻獄多怨宿吏皆慘毒【又曰】國多死孽天子命絕大臣爲禍主將見殺

君行非是則言不見從言不見從則下不治下不治則僣荖過制度奢侈驕泰天子僣天大夫僣人主諸侯僣上陽無以制從心之喜上憂下常陽從之推設其迹考之天意則大旱不雨而民庶大災傷

國大旱寃獄結旱者陽气移精不施君上失制奢淫僣荖气亂感天則旱徴見

陰厭陽移君淫民惡陰精不舒陽偏不施【陽偏下怨徴也】在所以感之者上奢則求多求多則下竭下竭則潰君不仁火者陽之精也人合天气五行陰陽極陰反陽極陽生陰故應人行以災不祥在所以感之萌應轉旋從逆殊心也

陰盛臣逆民悲情發則水出河決也

陰气之專精凝合生雹雹之爲言合也以妾爲妻大尊重九女之妃闕而不禦坐不離前無舊相去之心同與參駟房衽之內歡欣之樂事政失人施而不博陰精凝而見滅九月十月日色靑則寒有雪雹大臣擅法雨雹

霜者殺伐之表秋季霜始降鷹隼擊王者順天行誅以成肅殺之威若政令苛則夏下霜誅伐不行則冬霜不殺艸

九女並譌則九虹並見后妃恣則澤烏海

妻黨翔則黃雲入國候今冬至日見黑雲有水雲黃白如人頭懸鏡之狀禍流

失陽事則無雲而雨【四月純陽事失陽故無雲而雨】

賁居曰爲此書皆憂世之士也春秋之世亟僣亂故爲之尊王抑臣以示筆削西漢之季憂女謁矣故於女黨之戒三致意焉此必京房翼奉之流而托於緯書以重其說

齊晉並爭吳楚更謀不守諸侯之節競行天子之事作衡車厲武將輪有兩衡著劍以相振懼【宋均曰衡一敵之車也輪有鑿輪者兩衡馬輕也】彊傑並侵兵雷合龍門溺驂【宋均曰龍門魯門也時與宋齊戰敗相投血溺驂馬者也】

魯昭公時雉銜環入雉之爲言弟也諭昭公弟爲季氏入之言君也

魯哀公時政彌亂絕不日食政亂之當致日食之變而不應者譴之何益告之不悟故哀公之篇絕無日食之異

冬至日人主與羣臣左右縱樂五日天下人眾亦家縱樂五日以迎日冬至人主致八能之士偹人主乃使八士撞黃鐘之鐘擊黃鐘之皷用馬革皷員徑八尺一寸皷黃鐘之瑟瑟用槐木瑟長八尺二寸吹黃鐘之律間音以竽補竽長四尺二寸天地以和應黃鐘之音得賓之律應則公卿大夫列士以徳賀於人主因請政所行請五官之符管各受其質聲之調者諸气和則人主以禮賜公卿列士五日儀定天地之气和人主公卿大夫列士章之徳則陰陽之晷如度數夏日至之禮如冬至日之禮舞八樂皆以龎敬爲戒【八音者雲門五英太壁大捲大韶大夏護大武也】黃鐘之肯調諸气和人主之音順則賓之律應磬聲和公卿大夫列士誠信【以下缺文】

【當與易通卦驗參之】

冬至陰雲祁寒有云迎日者來歲大美

按京房律術曰夫五音生於本姓分爲十二律轉生三十六律皆所以紀升气效物也天效以影地效以響卽律也陰陽和則影至以律气應則除是故天子常以冬至禦前殿合八能之士陳八音聽樂韻度晷影鐘律權土灰校陰陽冬至陽气應則韻淸影長極黃鐘通土灰輕而衡仰夏至陰气應則韻濁影短極防賓通土灰重而衡低進退於先後五日之中八音之能各以候狀聞太史合封上效則和否則占

西秦東窺謀襲鄭伯晉戎同心遮之殽谷反呼老人百里子哭語之不知泣血何益

春秋考異郵

此篇則耑談物應耳郵與尢通

周天一百七萬一千里一度爲二千九百三十二里七十一步二尺七寸四分四百八十七分分之三百六十二

按晉志陸績雲天東西南北徑三十五萬七千里此言周三徑一也周禮日至之景尺有五寸謂之地中鄭云凡日景於地千里而差一寸景尺有五寸者南戴日下萬五千里也以此推之日當去其下地八萬里矣日邪射陽城則天徑之半也以勾股求法入之得八萬一千三百九十四里三十步五尺三寸六分天徑之半而地上去天之數也倍之得十六萬二千七百八十八里六十一步四尺七寸二分天徑之數也以周率乘之徑率約之得五十一萬三千六百八十七里六十八步一尺八寸二分周天之數也

冬至十一月陽之气也陽立於五極於九五九四十五日一變風以陰合陽故八卦主八風距同各四十五日艮爲條風震爲明庶風巽爲淸明風離爲景風坤爲涼風兌爲闇闔風漧爲不周風坎爲廣莫風

八風殺生以節翺翺距冬至四十五日條風至條者達生也【距猶起也自冬至後四十五日而立春此風應其方而來生萬物】四十五日明庶風至明庶者迎惠也【春分之後言庶眾也陽以施惠之恩徳迎眾物而生之】四十五日淸明風至淸明者精芒挫也【立夏之後也挫猶止也時齊麥之屬秀出已備故挫止其鋒芒收之使成矣】四十五日景風至景者彊也彊以成之【夏至之也彊言萬物彊盛也】四十五日涼風至涼風者寒以閉也【立秋之也閉收也言陰寒收成萬物也】四十五日閶闔風至閶闔者當寒天也【秋分之也閶闔盛也時盛收物蓋藏之閶或爲當】四十五日不周風至不周者不交也陰陽未合化也【立冬也未合化言消息純乾無陽也月令曰天地不通而閉塞成冬也】四十五日廣莫風至廣莫者精太滿也【冬至之也言冬物無見者風精太滿無偏】風之爲言萌也其立字防動於幾中者爲風

按爾雅南謂之凱風東謂之谷風北謂之涼風西謂之泰風【又】呂氏春秋東北曰焱風東風曰淊風東南曰薰風南方曰巨風西南曰淒風西方曰颼風西北方曰厲風載名各異故並志之

條風至王者赦小過出稽畱

日冬至辰星升夏至井水躍

孟夏戴絍降陽禦表以期達蠶珥絲在四月故孟夏戴絍出以任气成天津也故戴絍出蠶期起【注曰維而戴之明趨時急也銜天表以期至惟急是務珥吐也】

立秋促織鳴女工急故促之

陰气之精凝合生雹雹之爲言合也以妾爲妻陰精凝而見戒也彊臣擅命夷狄內侮后妃専恣刑殺無辜則天雨雹

霜者陰精冬令也四時代謝以霜收殺霜之爲言亡也物以終身也天雨木冰貴臣將死也旱之言悍也陽驕蹇所致也火者陽之精也人火爲火天火爲災河者水之气四瀆之精所以流化故曰河潤千里

黃星騁海水躍【宋均曰黃星土精土主安靜躍則失常】鯨魚死彗星合【鯨魚陰陰生於水今出而死是特有兵相殺之祥也故天應之以妖彗】熒惑不明雉生兔焉五殘類辰星有角見則政在伯國皇大而赤類南極見則兵起天下急旬始照其下必有滅主枉矢精狀如流星蛇行有尾

按晉志五殘出正東方星表有气如暈有毛大而赤察之而靑主乖亡爲五方亦爲備急兵國皇去地三丈如炬火主內冦內難旬始出北斗旁如雄鷄其怒有靑黑象伏鼈見則臣亂兵作期十年聖人起伐羣猾橫恣枉矢流星色蒼黑蛇行望之如有毛目長數匹著天見則謀反之兵合以亂伐亂

下有謀則星入月諸侯謀叛則月生爪牙後族専政則日月並照又後族専則土踴臣恣盛地裂坼臣謀反偏刺日

虹蜺出亂惑棄和【荀爽書曰不謂夷之初旦明而未融虹蜺揚輝棄和取同】

按晉志妖气曰虹蜺日旁气也斗之亂精主惑心主內淫主臣謀君天子詘后妃顓妻不一

黃帝將起有黃雀赤頭立日旁帝占曰黃者土精赤者火精雀者賞也明余當立大功乎黃赤者桑也

按黃黃祥俱不聖之咎而此於黃帝時爲瑞殆不可解

僖公卽位隕霜不殺艸臣威彊也又李梅實梅李大比艸爲貴是君不能伐也定公卽位隕霜殺菽菽者稼最彊季氏之萌

僖公三年春夏不雨於是僖公憂閔服避舍率羣臣禱山川以六過自讓絀女謁放下讒佞郭都等十三人誅領人之吏受貨賂趙祝等九人釋更徭之逋罷軍冦之誅去苛刻峻文慘毒之教所蠲浮令四十五事曰方今天旱野無生稼寡人當死百姓何罪不敢煩人請命願撫萬人害以身塞無狀禱已捨齊南郊雨大防也昭公九年秋三年冬並大雨雹時昭公專樂齊女綺繡珠璣之好掩月光陰精凝爲災異昭公事晉陰精用密故災

襄公朝於荊士卒度歳愁悲失時泥雨暑濕多霍亂之病

繆公卽位仲夏大寒冰錯亂甚也

劉子單子折猛入城天王奔走尹氏立朝獻金鈐大防五十張

龍門之下血如江【宋均注龍門戰在魯桓十三年】

黃池之防滕薛扶轂魯衛驂乘

長狄兄弟三人各長百尺狄者陰气時中國衰有夷狄萌北狄之气主生幽都西夷之气如幡旗狀

按繁露云春秋之法上變古易常應是而有天災者謂幸國孔子曰天之所幸有爲不善而屢極楚莊王曰天不見災地不見孽則禱之於山川曰天其將亡予耶不說吾過極吾罪也以此觀之天災之應過而至也春秋之所獨幸也聖王賢君尙樂受忠臣之諫而況受天譴也

輿重救之地地傷不相動而踴故物淖者易變動鴝鵒者飛行居於陽夷狄之鳥穴居於陰

陰陽气貪故題肩多【題肩鷂也】金伐木故鷹擊雉水滅火故防螫鷃【鷃柔良之鳥防爲水也】土勝水故守宮食蠆【守宮生於土蠆藏屬坎水色】蝍蛆蛇【蝍蛆生於土蛇之物屬坎】承石取鐵玳吸喏【自目至也喏養也音若】

貪擾生蝗

蠶陽者火火惡水故食不飲桑者土之液木生火故蠶以三月葉類會精合相食陽立於三春故蠶三變而後消死於三七二十日故二十一日而繭

二九十八主風精爲虫八日而化風烈波激故其命從虫虫之爲言屈申也

三九二十七七者陽气成故虎七月而生陽立於七故虎首尾長七尺般般文者陽雜也

七九六十三陽气通故斗運狗三月而生也【狗斗之精所生也】狗三月而生陽生於三故狗各髙三尺

按淮南子天一地二人三三三而九九九八十一一主日日數十二主偶偶以承奇奇主辰辰主月月主馬馬故十二月而生七九六十三三主斗斗主犬犬故三月而生六九五十四四主時時主彘彘故四月而生五九四十五五主音音主猨猨故五月而生四九三十六六主律律主麋鹿麋鹿故六月而生三九二十七七主星星主虎虎故七月生二九十八八主風風主虫虫故八月而化

此語較備蓋卽緯書本文故錄之以相證

古防書卷十

欽定四庫全書

古防書卷十一

明孫防編

春秋潛潭巴

潛潭者水之沈深也巴又木之曲屈也蜀江學巴字而流蓋其逺也撰名若此弔詭之甚

天子有三寶謂璿璣玉衡律度也璿璣者轉舒天心玉衡者平气立常也

異之爲言怪也謂先發感動

君徳應陽君臣得道度則日含王字【含王字者日中有王字也王者徳日光所照無不及也】君臣和得道葉度則日月大光明天下和平上下俱昌延年益壽

按漢文帝時日中有王字

日之將蝕則斗第二星變色防赤不明七日而蝕日蝕旣君行無常公輔不修徳夷狄彊侵萬事錯

按南齊書日有五蝕謂起上下左右中央是也漢尙書令黃香曰日蝕皆從西月蝕皆從東無上下中央者春秋魯桓三年日蝕貫中上下竟黑疑者以爲日月正等月何得小而見日中鄭雲月正掩日日光從四邊出故言從中起也

日食以甲子夷狄兵起【一云】有兵敵彊乙丑食大旱丙寅食久旱多有徴【一云】旱蝗丁夘旱有兵戊辰地震陰盛已已火災庚午憂火兵【一云】庚午食後火燒宮有兵辛未大水【一雲】水潦壬申水滅陽潰陰欲翔諸侯相攻癸酉淫雨數降【一云】連陰不解淫雨毀山有兵甲戌艸木不滋王命不行乙亥陽不明冬無水東國發兵丙子夏霜爲災丁丑三公有慶戊寅天下大風己夘多盜庚辰有兵旱辛巳后妃有謀壬午久雨旬望癸未仁義不明甲申四月雨霜乙酉賢臣消退君弱臣彊司馬將兵反徵其王丙戌多寃訟丁亥有謀爲逆君臣無別【一云】匿謀滿玉堂戊子宮中有憂【一云】宮室內淫雌必成雄己丑天下唱之【一云】下民憂庚寅將相憂骨肉相賊移有水【一云】將來誅大水多死傷辛夘臣伐其王壬辰江河決久霧連陰癸巳權不一甲午虫螟爲害乙未天下多邪气鬱鬱蒼蒼丙申諸侯叛夷狄內侵歲旱丁酉侯王侵戊戌有土殃主後死天下諒陰己亥小人用事庚子君有疑辛丑王疑臣三公免壬寅大臣驕恣天下苦兵癸卯外國伐王甲辰四脇大水乙巳東國起兵丙午民多流亡丁未王者崩戊申地動諸侯爭彊己酉有相疑者庚戌臣下相侵辛亥有臣憂子爲雄壬子妃後專恣女謀王癸丑水潦爲敗甲寅雷電擊殺骨肉相攻乙夘雷不行霜不殺艸不長姦人入宮丙辰山水大出夷狄內攘丁巳其下有聚兵【一云】敗兵戊午久旱傷谷己未王失其土庚申夷狄相侵辛酉姦邪欲謀妃主【一云】女謀王壬戌羣小用事君子縶癸亥王者憂疑【一云】大人崩

按史記天官書甲乙四海之外日月不占丙丁江淮海岱也戊巳中州河濟也庚辛華山以西壬癸恆山以北日食國君月食將相當之漢志則云甲齊乙東夷丙楚丁南夷戊魏巳韓庚秦辛西夷壬衛癸越子周丑翟寅楚卯鄭辰晉已衛午秦未宋申齊酉魯戍趙亥燕淮南子又云甲戌燕也乙酉齊也丙午越也丁巳楚也庚申秦也辛夘戎也壬子趙也癸亥胡也戊戌巳亥韓也己酉己夘魏也戊午戊子八合天下也

武宻占曰日食以子日兵起丑寅夘皆旱辰兵已火災午兵未水申酉皆爲兵戍艸木傷亥小人用事【又】曰日食自日出至食時宋鄭當之食時至禺中楚當之禺中至日缺秦當之日缺至晡時魏當之晡時至日入燕當之日入至人定代當之皆爲不出三年其下有大喪云

賁居子曰此皆古窮理達數者之言也其源皆出於緯書故可互參

君徳應陽則醴泉出焉旅星得則醴泉出

君臣和得道度葉中則脯生於庖廚

里社鳴此裏有聖人出其呴百姓歸天辟亡【宋均曰呴鳴之怒者聖人怒則天辟亡矣】

火從井出有賢士從人起

鳳行鳴曰歸嬉止鳴曰提扶夜鳴曰善哉晨鳴曰賀世飛鳴曰郎都

按宋書瑞應志鳳晝鳴曰滿昌昬鳴曰固常夜鳴曰保長【又】何法盛徴祥記鳳晨鳴曰發明晝鳴曰保長舉鳴曰上翔集鳴曰歸昌昏鳴曰固常雄鳴曰卽卽雌鳴曰足足一鳳也而鳴聲各異豈皆從伶倫悉其音耶抑有介葛盧者從旁而析其語耶

天赤有大風發屋折木兵大起行千里

大霧三十日羣猾起上下承上少下多故羣猾也疾風拔木讒臣恣忠臣辱

云色沐沐不濁賢人去位小人得祿

大雪甚厚必有女王天雪連月陰將作威【宋注雪爲陰臣道也】陽制於陰故水爲雨

虹出后妃陰脇王者虹五色疊至照於宮殿有兵革之事

霹擊宮君精泄下有謀起【泄失也】

枉矢出臣不忠枉失或南或北無聚眾伐戰國枉矢黑軍士勇疾流腫【矢當揚光明今黑有見喪之气明腫死也】

天子文繡布地地必動絕無嗣

河水逆流怨气盛也水逆流陰气盛不及上令其沙下不爭天子失道聖人受命

宮桂鳴下土諸侯號有聲【桂好木植於宮中猶天子封有聲譽者爲諸侯今乃鳴是成其聲名於下土之祥】宮亙自墮諸侯彊淩主【又】宮瓦自墜至地不祥

宮有牛鳴政教衰諸侯相並牛兵之符也

白狐至國民利不至下驕恣

下不廉蜚廉之艸爲不生

蟋蟀集天子無逺兵

朝有大蜂武士中蜂赤彊黑不梁【蜂有刺毒以扞難武士象也梁或爲良】女子化爲丈夫賢人去位君獨居丈夫化爲女子陰气淖小人聚

爲國家者亂五行之度失五常之性則塡星爲動而地震矣地震則陰應之人心恐懼當爲寇至臣專女橫其災大喪而社稷憂也

春秋說題辭

此譔書者統諸緯之義而繹其文也

河以通幹出天苞洛以流坤吐地符河龍圗發洛書感王者沈禮焉故圗有九篇書有六篇

六經所以明君父之尊天地之開辟皆有教也

尙書者二帝之迹三王之義所以推其期運明授命之際書之言信而明天地之情帝王之功凡百二篇第賜委曲尙者上也上世帝王之遺書也

易者气之節含五精宣律曆上經象天下經計歷文言立符彖出期節象言變化系設迹

詩者天地之精星辰之度人心之操也在事爲詩未發爲謀恬淡爲心思慮爲志故詩之爲言志也

禮者所以設容明天地之體也

禮得則天下鹹得厥宜陰陽滋液萬物調四時和動靜常用不可須臾惰也

春秋經文備三聖之度

孔子曰伏羲作八卦丘合而演其文瀆而出其神作春秋以攺亂制孔子作春秋一萬八千字九月而書成以授遊夏之徒遊夏之徒不能攺一字

孝經者所以明君父之尊人道太素天地開辟皆在孝人非父不生非母不長天地開辟而生人承天地是故觀生膝下以養父母

孔子謂子夏曰得麟之月天當有血書魯端門孔聖沒周室亡子夏往觀逢一郎雲門有血飛爲赤鳥化而爲書

按拾遺記浮提之國獻神通善書二人乍老乍少出肘間金壺四寸壺中有黑汁如淳漆灑地及石皆成篆隸科斗之字記造化人倫之始佐老子撰道徳經及金壺汁盡二人刳心瀝血以代墨焉遞鑽腦骨取髓代爲膏燭及至經成工畢二人亦不知所往顧孔子之書何以莫贊一辭也安知顏淵冉牛軰不卽浮提善書之神而人持不知測耶

天之爲言鎭也居髙理下爲人鎭也羣陽精也合爲太一分爲殊名故立字一大爲天【一云】天之言顯也居髙理下爲人經紀故其字一大以鎭之地之爲言婉也承天行其義也居以下山爲位道之經也山陵之大非地不制含功以牧生也

星之爲言精也陽之榮也陽精爲日日分爲星故其字日生爲星

云之爲言運也動陰路觸石而起謂之云含陽而起以精運也

山之爲言宣也含澤布气調五行也【又】陰含陽故石凝爲山周易艮爲山爲小石石陰中之陽陽中之陰陰精補陽故山合石石之爲言托也托立法也

山有水石精流以生木木含火故山有魄火生土故地有載石

陵之爲言臨也輔山成其廣層秣扶推益厥長也丘者基也丘谷輔气元士扶化也原者端也平而有度也下濕者隰也下澤也髙平曰大原廣延曰大鹵

河之爲言荷也荷精分布懷陰引度也濟之爲言齊也齊者度也度者圓也渭之爲言布也渭渭流行貎洛之爲言繹也繹其燿也言水繹繹光燿也淮出桐栢淮者均也均其務汝出猛山汝之爲言女也【女取其生孕也】

按此詮釋文義似佐元命包而拾其遺者

盛陽之气溫暖爲雨陰气薄而脇之則合而爲雹盛陰之气凝滯爲雪陽气薄而脇之則散而爲霰一歳三十六雨天地之气宣十日小雨應天文也十五日大雨以斗運也大節二十四小節十二功徳分也故一歳三十六雨

按梁元帝篡要疾雨曰驟雨徐雨曰零雨久雨曰苦雨亦曰愁霖雨晴曰�雨水曰潦雨

天文以七列精以五故嘉禾之滋莖長五尺五七三十五神盛故連莖三十五穗以成盛徳禾之極也禾者銜滋液也稻之爲言借也稻冬蒼水盛其徳也故稻太陰精含水漸洳乃能化也江旁多稻固其宜也【稻包裏也稻非水不生故曰陰精也】麥之爲言殖也寢生觸凍而不息精射刺直故麥含芒事且立也菽者屬也春生秋熟理通體屬也菽赤黑陰生陽大體應節小變象陽色也精移火轉生黍夏出秋攺黍者緒也故其立字禾入米爲黍酒之言乳也所以防身扶老也

孔子言曰七變入臼米出甲謂磑之爲糲采也舂之則粺米也【甲恐作臼】�之則鑿米也�【音普各切齊謂舂爲�】之則毇米也又防擇之防防【音蕩遳】之則爲晶米

按九章法云粟五十爲糲三十粺二十七糳二十四禦二十一皆三之一也米之細者乃窮於禦通於糳楊桓六書統曰糳米五升舂爲四升曰毇爲五減而四也古篆作象四以以見意小篆作�毇米減而三曰晶古篆作象三以以見意糲而糳糳而毇毇而晶細之極也窮於禦言其可禦於君也

麻之爲言防也陰精寢密女作織防也麻生於夏夏衣物成禮儀故麻可以爲衣陽成於三物以化故三變縷布如也【宋均曰麻須陰以成夏枝葉成謂之衣亦夏生可作衣也三變謂麻生成形一變也漚取皮二變也續成爲縷三變也】

地精爲馬十二月而生應陰紀陽以合功故人駕馬任重致逺利天下月度疾故馬善走斗星散時精爲彘四月生應天理羊者祥也合三而生以養生也故羊髙三尺

雞爲積陽南方之象火陽精物炎上故陽出雞鳴以類感也雞之爲言隹也隹而起爲人期莫寶也

促織爲言趣織也織興事遽故趣織鳴女作兼

雁之言雁雁起聖以招期知晚蚤故南北以陽動也【雁雁音聲也聖王閒其音聲知爲時節雁爲隨日南北以常動也】

鶴所以壽者無死气於其中也鶴知夜半【鶴水鳥也夜半水位感其生气則益喜而鳴】

猩猩者矜精者也故能言可使陽烈之以撿下【矜謂使人自矜莊精審也猩猩言說人善惡是陽气之烈好善而惡惡佐王者所以檢下也】

孔子曰徳合元者稱皇皇象元逍遙術無文字徳明謚合天者稱帝河洛受瑞可放仁義合者稱王符瑞應天下歸往

朝者不占而到諸侯秉政尊卑有序各來朝講文徳明禮讓天下法制四方受度會者所以興徳明義考遺廢於天下

號者功之表諡者行之迹所以追勸成徳使尙務節伐人者國內行威有所斬壞伐之爲言敗之也

屍下藏也人生於陰含陽充死入地歸於陰也知生則賻知死則賻之爲言助也賵之爲言覆也輿馬曰貨財曰賻玩好曰贈決其意也衣被曰襚養死具也贈稱也襚遺也口實曰唅緣生象食孝子不忍虛其欲【不忍虛故欲其食口】天子以珠諸侯以玉大夫以璧士以貝唅之爲言實具口含也【生常食故死食所含】

孔子卒以所受黃玉魯城北

古防書卷十一﹤經部﹐五經總義類﹐古微書﹥

欽定四庫全書

古防書卷十二

明孫防編

春秋漢含孳

賁居子曰昔翁難雉乙卜於白若之猶知夏之後有商商之後有周謂孔子之後不應知有漢亦誤也顧可以言漢亦可以言晉魏可以言晉魏亦可以言唐若宋若今日若無窮際矣謂書出漢儒又不應如是之膚固知是商瞿馯臂軰偶然而推故訖於漢

天子所以昭察以從斗樞禁令天下繼體守文宿思以合神保久長

天子受符以辛日立號宰奉圖宗人共觀九日悉見後日之過方來之害以告天【受位謂應期之人當起者之符代行其錄運者也】曰請封禪到岱宗畫期過數告請命

經十有四年春西狩獲麟赤受命倉失權周滅火起薪采得麟孔子曰丘覽史記援引古圖推集天變爲漢帝制法陳敍圖錄【又】丘水精治法爲赤刺功【又】黑龍生爲赤必告示使知命有人握夘金刀在軫北字季天下服夘在東方陽所立仁且明金在西方陰所立義成功刀居右字成章刀擊秦枉矢東流水神哭祖龍死

諸如此說皆疑於夫子之不王也不知自商瞿一卦曰子有聖智而無位夫子巳嘆訖而息志矣賁居子曰昔夫子適周見老意欲相招以力挽气運更始太平也老氏一見夫子目營四海心竊鄙之遂望望焉西去而不顧於是聖人之气不王於中夏而集於逺夷矣故夫子亦欲遊九夷從風嬉焉及聞太子晉之上賓也睠然嗟曰明王不作天下其莫能宗予此以感於鳳不至也使子晉無死將法堯禪舜與曰聖人亦不能爲時子晉之語師曠已云一姓不再興矣然則夫子亦安能爲東周哉惟有作春秋已耳

房心爲明堂天王布政之宮少防之北大夫位爲帝者佐也

三公在天爲三臺九卿爲北斗三公象五嶽九卿法河海二十七大夫法山陵八十一元士法谷阜合爲帝佐以匡綱紀

彊幹弱流天之道也

水火交感陰陽以設夫婦象也妻太陰臣法金位【金陰中之職故諭臣位水能純柔純柔妻象也】

臣子謀日乃食陽弱辰逆太白經天【陽弱君柔不堪也】

女主盛臣制命則地動坼畔震起山崩淪

九卿阿黨擠排正直驕奢僣害則江河潰決

專一精並气凝爲雹【宋均曰謂若魯僖公脇於齊以妾爲妻尊重齊媵無回曲之心感陰水气乃使結而不解散】

穴藏之蟻先知雨陰曀未集魚巳噞喁巢居之鳥先知風樹木未揺禽巳羽翰

蝗起於貪螽者飛而甲爲害故天雨螽則刑法丑螟應苛尅

斷木寒水泥土當根【注泥上穿土出泥也】

雩祭禱辭曰萬國今大旱野無生稼寡人當死百姓何謗不敢煩民請命願撫百姓以身塞無狀

請雨祝曰昊天生五穀以養人今五穀病旱恐不成敬進淸酒脯再拜請雨雨幸大防

春秋佐助期

此主爲炎漢佐命豫幟其籙故蕭何之狀現於圖文當時必並及諸傑後不傳耳

天子法斗諸侯應宿

諸侯上象四七三公寅亮參兩四七二十八宿也參兩天地也

古語曰月麗於畢雨滂沱月麗於箕風沙

武露布文露沈【注云甘露降其國布散者人尙武沈重者人尙文】

角爲天門左角神名其名芳右角神名其光率

亢爲廟廷房爲四表布三公道尾箕爲後宮之長奎主武庫婁主苑牧昴主獄事天女主布帛虛主禮堂營室主軍糧主神明栁主教令咸池主五糓昴畢爲天街

織女神名收陰廐星傳令伸名詩時太尉主甲卒神名辦防天弓主司弓弩之張神名推亡粟神名許給姓庸天麥神名福習黍神名侜佞蘭郝荳神名靈殖姓樂

按星辰之位號已難諗矣復從而注其姓字其形狀其衣服其居處靡密巳甚顧道釋二藏所稱引名狀各殊則必皆襲自緯書而後稍泛濫也今防雲笈七籖有云角星神姓賓名逺生衣緑單衣亢星神姓扶名司馬馬頭赤身衣赤緹單衣帶劍氐星神姓王名師子衣靑紗單衣房星神姓洪名寄生衣絳緋單衣心星神姓女名凃祖牛頭人身衣黃單衣帶劍尾星神姓凃名徐澤兔頭人身衣靑單衣箕星神桑木之精姓元闕名仲衣飄颻玉紗單衣南斗星神姓陽名多衣靑單衣持矛牛星神姓栁名將生衣絳單衣女星神姓刁名徐字鬰子犬頭人身虛星神槐之精也姓木名徐他防頭人身衣艮黑單衣帶劍危星神姓劉名歸生衣瓊紋單衣帶劍營室之內五色雜神營室天子受命之司姓呂名升衣黃錦單衣東璧星神姓石名蘓和豕頭人身衣黑單衣帶劍奎星神姓黑名石勝衣丹紗單衣帶劍婁星神姓竺名逺來衣流熒單衣胃星神姓馮名謝君衣流黃單衣帶劍星神姓張名弩小衣緑靑單衣畢星神姓柔名公孫帶劍衣白毛單衣觜星神姓王名平衣龍靑單衣參星神姓銅名徐舒衣黃緋單衣帶劍井星神名搏陽衣黃水單衣帶劍能致鳳凰武星神主震姓作名凃於蛇頭黑身帶劍衣赤野單衣柳星神主坎姓角名石襄羊頭人身衣黃韋單衣七星神主艮名勝子衣飛霞單衣張星神主巽姓李名神子衣赤血單衣翼星神主離姓張名奴子衣赭黑單衣軫星神主兌姓【闕】名蘓子衣流黃單衣

又法苑珠林初置星宿爲先首形似剃刀次置畢形如立義觜形如鹿頭參性多嗔怒一星如婦人黶井兩星形如腳迹鬼嵗星之子其性溫和如佛胸滿相栁亦如婦人黶復置南方七星形如河岸張形如人腳迹翼亦如腳迹軫形如人手角屬喜樂天亦如婦人黶亢形同氐屬於火天形闕復次西方房宿形如瓔珞心屬帝釋天形如大麥尾形如蠋尾箕屬形如牛角鬥形如人拓地牛形如牛頭女如大麥粒復置北方虛形如鳥危屬多羅挐天室壁皆如腳迹奎如婦人黶婁形如鳥頭胃形如鼎足參此二藏於星宿名狀若有實諦要之緯書所由來非一世也其稱姓字亦必上古十巫之家有爲此說者

太白入軫兵大起【又】五星有入軫者皆爲兵大起庫兵動鼓自鳴諸侯得眾也【一云】得諸侯象也

螽之爲虫赤頭黑身兩翼而行陰中陽也螽之爲言眾暴眾也

八月雨夜菜生於洿下地中作羮甚美吳中以鱠魚作膾菜爲羮魚白如玉菜黃若金稱爲金羮玉膾一時珍食

天門山上有防所種畦瓏悉成行人拔取者悉絕若精誠而求卽不拔自出奇異辛香

凡黍爲酒陽據陰乃能動故以麥釀黍爲酒【麥陰也是先潰麯黍後入故曰陽相感皆據陰也相得而沸是其動也凡物陰陽相感非爲作酒】

不當華而華易大夫不當實而實易相室

漢相蕭何長七尺八寸精生也耳三漏月角火形春秋保幹圗

天皇地皇人皇皆九人分爲九州長天下

天皇於是斟元陳極以立易威【言酙酌元化該皇極以建易道宋均云咸則也言斟酌元气陳列樞機之行以攺立先法也】

女蝸氏命娥陵氏制都梁管以一天下之音命聖氏爲班管以合日月星辰名曰充樂【又令】隨作笙簧

按續博物志女蝸之功烈上際九天下契黃壚名聲被後世光輝垂萬物乘雷車服應龍驂靑虯席蘿圗震黃璐援絕瑞前白螭後奔虵而後世不知其有娥陵三臣亦未讀緯書耳

黃帝坐於扈閣鳳凰銜書至帝前其中得五始之文焉移河爲界在齊呂塡閼八流以自廣【言齊桓拓境塞其八枝並使歸徒駭一河也】

吐珠於澤誰能不含【珠出於野澤之中誰能不含取以爲寶也】

天子之尊也神精與天地通血气含五帝精天愛之子之也

三百年斗曆攺憲

春秋握成圗

孔子作春秋陳天人之際記異考符

執家要含始遊雒池赤珠上刻曰玉英吞此爲王客以其年劉季爲漢皇【爲王客者爲王者所賓客】

漢賊臣名孫登大形小口長七尺九寸巧用法多技方詩書不用賢人杜口也

江充之害其萌反舌鳥入殿【一作保乾曜篇】

春秋內事

春秋孝經各有內事𨿽不系緯防篇目而其文詞殊甚龎噩又俱有宋均之注故以爲錞

天有十二分以日月之所躔也地有三十分王侯之所居也

自開辟後五緯各居其方至伏羲乃消息禍福以制吉凶始合之以爲元

伏羲氏以木徳王天下之人未有宅室未有水火之和於是乃仰觀天文俯察地理始畫八卦定天地之位分陰陽之數推列三光建分八節以文應瑞凡二十四消息禍福以制吉凶

神農地過日月之表

軒轅氏以土徳王天下始有堂室髙棟深宇以避風雨風後善於伏羲之道故使推衍陰陽之事當天天宮也陰宅以日奇陽宅以月耦陰宅先內男子當令奇陽宅先內女子當令耦乃吉陰宅內男子三人陽宅內女子二人

夏后氏金行初作葦茭言气交也殷人水徳以螺首愼其閉塞使如螺也周人木徳以桃爲梗言气相更也今人元日以葦插戶螺則今之門鐶也桃梗今之桃符也太黃負山能動天地气者孔甲遇之是爲天�

日者陽徳之母

古防書卷十二

欽定四庫全書

古微書卷十三

明孫防編

春秋命歷序

春秋緯十有三篇無所謂命歷序者諸書徵引防莖歳代帝皇籙運顧多主於命歷則欲推邃古之聞不得不列是書矣

自開辟至麟二百二十七萬六千歳分爲十紀每紀爲二十六萬七千秊凡世七萬六百年一曰九頭紀二曰五龍紀三曰攝提紀四曰合雒紀五曰連通紀六曰敍命紀七曰循蜚紀八曰因提紀九曰禪通紀十曰疏仡紀

按廣雅天地辟設人皇以來至魯哀公十有四年積二百七十六萬歳分爲十紀注云帝王世記自人皇以來迄魏咸熈二年凡二百七十二代積二百七十六萬七百四十五年分爲十紀

天地初立有天皇氏十二頭澹泊無所施爲而俗自化木徳王歳起攝提兄弟十二人立各一萬八千歳地皇十一頭火徳王姓十一人興於熊耳龍門等山亦各萬八千歳人皇九頭乘雲車駕六羽出谷口兄弟九人分長九州各立城邑凡一百五十世合四萬五千六百年又曰天皇氏以木王地皇氏以火紀人皇出晹谷分九河人皇氏依山川土地之財度爲九州謂之九囿囿各居其一而爲之長人皇居中州以制八輔

按路史考之正閏五徳終始之傳乃謂天地之初有渾惇氏者出之爲治卽代所謂盤古氏也繼之以天皇氏地皇氏人皇氏在洞神部又有所謂初三皇君而以此爲中皇蓋難得而稽矣

皇伯皇仲皇叔皇季皇少五姓同期俱駕龍號曰五龍【闕】

﹤經部﹐五經總義類﹐古微書﹐卷十三﹥﹤經部﹐五經總義類﹐古微書﹐卷十三﹥

大腹出天齊號曰皇次屈駕六飛麋上下天地與神合謀神皇氏駕六蜚鹿政三百歳

按路史循蜚紀鉅靈氏之後爲句彊氏譙明氏涿光氏鉤陣氏乃至黃神在神氏之前

次民氏是爲次是氏次是氏沒元皇出天地易命以地紀穴處之世終矣

按循蜚紀神氏之後有犂靈氏大騩氏鬼騩氏弇玆氏泰逢氏冉相氏蓋盈氏大惇氏云陽氏巫常氏泰壹氏空桑氏神民氏帝氏乃至次民而穴處之世終矣

辰放氏是爲皇次屈渠頭四乳駕六蜚麐出地郣而從日月上下天地與神合謀古初之人卉服蔽體次民氏沒辰放氏作時多陰風乃教民木茹皮以禦風霜綯鬢闊首以去靈雨而人從之命之曰衣皮之人

此因提紀之首也

賁居子曰大古之事有不可以理詰者有不可以迹拘者較於目今其怪奇更什伯矣

路史氏曰無物不有而後爲天地無事不具而後成世道由是而究之則非常之故不慮之變皆適然而已矣是以太公有雲天之爲逺矣地之爲廣矣人生其間各自利也何莫之有乎夫使世俗而能常有其有是乃溟涬鴻蒙世以爲主莫之有七十六聖矣嗚呼天地之間信何莫之有乎奚物而爲常奚物而爲怪通之則物我一也不然吾值我非怪邪天下之物固不以自怪也必値我而後怪始未常識遇之皆可爲駭惑怪固在我不在物也四海之下四臂九首六足兩口獨目三身二體旁口反舌交脛反踵馬首狗三瞳四舌四耳三角結匈岐踵半體聶耳毛身髕貫匈離耳無腸蜚頭羽民尾濮豕啄狗頭厭火流鬼野父落剎充衂其間北方有不釋之冰南方有不死之艸東方有君子之域西方有殘刑之屍寢居直夢人死爲豈得謂之無邪

帝辰放在位二百五十年離光次之號曰皇談銳頭日角駕六鳳凰出地衡治二百五十歳

按因提紀辰放氏之後爲蜀山氏蜀之爲國肇自人皇其始蠶叢拍濩魚鳬各數百歳最後乃得望帝杜宇寔爲滿桿蓋蜀之先也次有豗傀氏渾沌氏東戶氏當是之時禽獸成羣竹木遂長道上顏行而不拾遺耕者余餼宿之隴首其歌樂而無謡其哭哀而不聲皆至徳之世也其次乃至皇覃氏卽離光氏也

栢皇氏是爲皇伯登出摶桑日之陽駕六龍而上下以木紀徳

按因提紀皇覃氏之後爲啟綂氏吉夷氏幾蘧氏天下之人惟知其母不知其父鶉居殻飲而不求不譽晝則旅行夜乃處及其死也槀舁風化而已令之曰知生之民天下蓋不足治也有聖者作樓木而巢教之巢居以避之號大巢氏有聖人者遊於日月之都至於南垂有木焉鳥啄其枝則防然火出聖人感之於是仰察辰心取以出火作鉆燧別五木乃教民取火以灼以焫以熟臊勝以燔黍捭豚然後人無腥�之疾號遂人氏後有庸成氏庸成者垣墉城郭也羣玉之山平阿無隘四徹中繩庸成氏之所守先王之冊府也其民僮蒙莫知西東摩蜃蓐食而莫知其止息托嬰巢中樓糧隴首寔有季子其性喜淫晝淫於市帝怒放之於西南季子儀馬而產子身人也而尾馬是爲三身之國因提訖矣禪通紀起於史皇氏乃至栢皇栢皇以後命歷敍缺焉今按栢皇氏後有中央氏大庭氏栗陸氏昆連氏軒轅氏赫胥氏葛天氏尊盧氏祝誦氏昊英氏有巢氏朱襄氏陰康氏無懷氏乃至大昊氏云

路史曰軒轅氏古封禪之帝在黃帝之前昔蒙莊氏論至徳之世軒轅氏後乃有赫胥而尊盧祝融次之又後乃有伏羲神農黃帝其明著若是訊昔幣欵有黃帝金而又有軒轅金封禪文識有軒轅氏而又有黃帝氏則軒轅自爲古帝信矣後世惟見史遷紀黃帝名軒轅更弗復攷於古失之又曰昔在上世有聖人者教之巢居冬則爲營窟夏則居曾巢而王天下號曰有巢氏木處顚風生燥顚傷燥夭於是有聖人者教之編槿而廬緝藋而扉塓塗茨翳以違其髙卑之患而避風雨以其革有巢之化故亦號有巢氏禮運所言有巢氏在遂人氏之前六韜所敍乃昊英氏之後有巢也而汲書所說有巢氏爲在夏商間誤矣

伏羲遂人始名物虫鳥獸

按古三墳云伏羲遂人之子也因風而生爲風姓通卦驗云遂皇始出握機矩表計寘而其刻曰蒼牙通靈昌之成謂伏羲也故云遂人有傳教之臺伏羲立十二言之教而魏淳於俊亦以爲伏羲因遂皇之圖以制八卦則羅泌置遂人於因提紀中未知何據黃囊經云伏羲父葬震山下作丙放巽或代王世言伏羲無父其母感迹而生者妄也則三墳以爲遂人之子亦誣依命歷序反在伏羲後矣古學之難稽如是

有神人名石年蒼色大眉戴玉理【注玉理猶玉英也】

按禪通紀母安登感神於常羊生神農於列山之石室生而九井出焉荊州記云井在山北重塹周之廣一頃二十內有地云神農宅神農生處神農旣育九井育穿舊言汲一井則八井震動又荊州圖言永陽縣西北二百三十里厲鄕山東有石穴髙三十丈長二百尺謂之神農穴神農生此老子亦生於此

又云有神人駕六龍出地輔號皇神農始立地形甄度四海遠近山川林藪所至東西九十萬里南北八十一萬里

按因提紀命白阜度地紀脈水道窬木方竹杭潢洋而有亡達遂甄四海紀地形遠近山川林藪所至而正其制近國地廣而遠國彌小負海之邦率三在地呂氏春秋云神農分國近國地廣遠國地愈小海上有十里之國與二十里也諸子言神農王天下地東西九十萬里南北八十五萬里所謂地過日月之表也

炎帝號曰大庭氏傳八世合五百二十歳

按因提紀古之有天下最長世者無神農若也故尸子曰神農七十世有天下豈每世賢哉牧民易也呂覽亦以神農七十世有天下而書傳止存八葉何哉

黃帝一曰帝軒轅傳十世二千五百二十歳次曰帝宣曰少昊一曰金天氏則窮桑氏傳八世五百歳次曰顓頊則髙陽氏傳二十世三百五十歳次是帝嚳卽髙辛氏傳十世四百歳

入元三百四歳爲徳運七百六十歳爲代軌千五百二十歳爲天地出符四千五百六十歳爲七精反初以文命者七九而衰以武興者六八而謀天人相應若合符節

按禪通紀自伏羲以來以斗精受命者七神得間气而生者又二十有八所謂三十五際者也

博物志曰昔西夏仁而去兵城郭不修武士無位唐伐之西夏以亡昔都賢神道廢人事之謀臣不用防是從忠臣無祿神巫用國楡烱氏之君而無使曲沃進伐以亡昔有巢氏有臣而貴任之專國主斷已而奪之臣怒而生變有巢以亡昔者淸陽彊力貴美女不治國商伐之有洛以亡此蓋史記解之略也

河圖帝王之階圖載江河山川州界之分野後堯壇於河作握河紀逮虞舜夏商咸亦受焉

五徳之運同徵合符膺籙次相代

賁居曰上世之寶河圖猶三代之重神鼎漢以下之爭傳國璽也璽能存而不能亡有道者得之無道者亦可以力挾而奪之神鼎則不然能存亦能亡有道之主得之無道之國則不入矣若夫河圖或世見或世不見𨿽有興王非絕盛之徳猶夫不見耳𨿽然謂與馬果上帝之傳命耶上帝有命而傳之則何不生一窮靈亶慧四目兩口之人下教於羲軒而語其詳乎夫天所生窮靈亶慧則孰有逾於羲軒者羲軒未嘗不傳天之言然而愚俗未必信固不若托諸不世見之神物以爲天也然則當其世有仙矣有神矣羲軒者何不召其仙若神而倩之言曰仙與神固非羲軒所能檄也寢降於世其言有聞有不聞而愚俗猶將訝之曰人耳人耳惟惟馬欻忽出河赩然圖見里巷老稚爭趨謁之曰此烏乎來哉是復何書惟聖人能通其解耳安得不畏之寶之其實於天無與也在聖人者亦猶夫師螘師蛛之故智而已矣

桀無道地吐黃霧夏隕霜冬下露

成康之隆醴泉湧出

孔子治春秋退修殷之故歷使其數可傳於後春秋宜以殷曆正之今攷之交會不與殷曆相應

魯僖公五年正月壬子朔旦冬至積獲麟至漢起庚子蔀之三十三歳竟己酉戊子及丁蔀六十九歳合爲二百七十五歳

古微書卷十三

欽定四庫全書

古微書卷十四

明孫防編

易緯

賁居子曰諸緯文俱佚矣惟乾坤鑿度二冊猶存故不贅錄秦燬經而易完隋錮緯而易緯完故知易之神力遠也通卦驗𨿽無繕本而散見尙多他如是類謀辧終備稽覽坤靈二圖千百之十一焉亦曰鼎一臠羅一目於是道古

易通卦驗

陰陽律曆皆祖於易气也者物之先者也故物無以驗則驗之气气無以驗則驗之風而其朕其集幾動於卦此王者所以體天元而聖人所以法天行必謹於卦气也

夫八卦气驗常不在望以八月八日不盡八日諸卦气

三月六月九月十二月皆不見風惟有八風以當八卦八節云十一月者則幹之風漸九月坤之風漸六月艮之風漸十二月巽之風漸三月

震東方也主春春分日靑气出直震此正气也气出右物半死气出左蛟龍出震气不出則歳中少雷萬物華而不實人民疾熱應在其衝

離南方也夏至日中赤气出直離此正气也气出右萬物半死气出左赤地千里離气不至日無光五穀不榮人民病目

立秋晡時黃气出直坤此正气也秋分日入酉白气出直兌此正气也離气見秋分則大巽气不至則城中多大風發屋揚沙禾稼盡臥

乾律坎之蹇則當夏雨雷

按八卦之配八節其說肇此而今無全文錄其所見如在

八節之風謂之八風立春條風至【東北風】春分明庶風至【東方風】立夏淸明風至【東南方風】夏至景風至【南方風】立秋涼風至【西南方風】秋分閶闔風至【西方風】立冬不周風至【西北方風】冬至廣莫風至【北方風】

冬至廣莫風至誅有罪斷大刑立春條風至赦小罪出稽畱春分明庶風至正封疆修田疇立夏淸明風至出幣帛禮諸侯夏至景風至辯大將封有功立秋涼風至報土功祀四鄕秋分閶闔風至解懸垂琴瑟不張立冬不周風至修宮室完邊城八風以時則陰陽合王道成萬物得以育生王當順八風行八政當八卦也

按淮南子諸稽攝提條風之所生也通視明庶風之所生也赤奮若淸明風之所生也共土景風之所生也諸比涼風之所生也皇稽閶闔風之所生也隅彊不周風之所生也窮奇廣莫風之所生也諸稽等皆天神而震巽離坤兌乾坎乃其序其風名與呂覽小異

又按漢志以臘明正月旦決八風風從南大旱西南小旱西方有兵西北戎叔爲小雨趣兵北方爲中歳東北爲上歳東方大水東南民有疾疫歳惡故八風各與其衝對課多者爲勝多勝少久勝亟疾勝徐天官書以正月朝占四方之風風從南方來者旱從北方來者湛東方來者爲疫西方來者爲兵正月上甲風從東方來宜蠶從西方來若旦有黃雲惡抱朴子曰用兵之要雄風爲急扶揺獨鹿之風大起軍中軍中必有反者風髙者道遠風下者道近風不鳴葉者十里鳴條揺枝百里折大枝五百里僕大木千里折大木五千里三日三夕天下盡風二日二夕天下半風一日一夕萬里風

春分明庶風至雷雨行桃始華立夏淸明風至暑鵲鳴播谷飛電見龍升天夏至景風至蟬始鳴螳蜋生鹿角解木槿榮夏至小暑蝦蟆無聲立秋涼風至白露下秋分摯鳥擊鳥歸立秋日腐艸化爲螢立冬不周風至水始冰薺麥生雀入水爲蛤十一月廣莫風至則蘭射幹生鹿角解

按此上準風气以定節也風母如豬名曰孟婆打殺遇風卽活風穴之山往往有見之者按開山圖霍山南獄有雲師雨虎雲師如蠶長六寸似兔雨虎如蛹長七八寸似蛭雲雨之時出在石上古人以蜥蜴求雨當是其類

冬至陽云出箕如樹木之狀小寒合凍蒼陽云出氐大寒降雪黒陽云出心立春靑陽云出房如積水雨水黃陽云出亢驚蟄赤陽云出翼春分正陽云出張如積白鵠淸明白陽云出奎谷雨大陽云出張如車蓋立夏當陽云出觜赤如硃小滿上陽云出七星芒種長陽云出斗維夏至少陰雲如水波萃萃小暑云五色出大暑陰雲出南赤北蒼立秋濁陰雲出如赤繒處暑赤陰雲出南黃北蒼白露黃陰雲出觜秋分白陰雲出參寒露正陰雲出如冠纓霜降大陰雲出上如羊下如磻石立冬陰雲出而黑大雪降陰雲出而分冬至日謹見云送迎從其鄕來歳美民和

冬至之日見云送迎從其下向來歳大美人民和不疾疫無雲送迎徳薄歳惡故其云赤者旱黑者水白者兵黃者有土功諸從日气送迎其徵也

按古者以靈臺候云物凡分至啟閉必書云色其占審矣而云狀不齊名气紛異呂覽曰至亂之化其云狀有若犬若馬若白鵠若眾車有其狀若人蒼衣赤首不動其名曰天衡有其狀若懸釡而赤其名曰云旍有其狀若眾馬以鬭其名曰滑馬有其狀若眾植華以長黃上白下其名蚩尢之旍故漢志天文僃言雲气其說蓋本於墨子陳平範增皆有其書名望气經而唐邵鄂衍之爲賦玆不具錄惟晉志數語與望气經小異今刺取之其略曰凡海旁蜄气象樓臺廣野气成宮闕北夷之气如牛羊羣畜穹廬南夷之气類舟舡幡旗自華以南气下黑上赤嵩髙三河之郊气正赤恆山之北气靑勃碣海岱之間气皆正黒江淮之間气皆白東海气如員簦附漢河水气如引布江漢气勁如杼濟水气如黑防渭水气如狼白尾淮南气如白羊少室气如白兔靑尾恆山气如黑牛靑尾東夷气如樹西夷气如室屋南夷气如闍臺或舟舡陣云如立垣杼軸云類軸摶兩端兌杓云如繩居前車竟天其半半天其蛪者類闕旗故鉤云句曲諸此云見以五色占而澤摶宻其見動人及有兵必起合鬭其直雲气如三疋帛廣前銳後大軍行气也韓云如布趙雲如牛楚云如日宋云如車魯云如馬衞云如犬周云如車輪秦云如行人魏云如防鄭云如絳衣越云如龍蜀云如囷車气乍髙乍下往往而聚騎气卑而布卒气摶前卑後髙者疾前方而髙後銳而卑者卻其气平者其行徐前髙後卑者不立而返校騎之气正蒼黑長數百丈遊兵之气如彗掃一雲長數百丈無根本喜气上黃下赤怒气上下赤憂气上下黑土功气黃白徒气白讀此可以槪窺古人气之學矣

冬至之前五日商賈不行兵甲伏匿人主與羣臣左右從東爾五日以五日一也

冬至之始人主與羣臣左右縱樂五日天下之眾亦家家縱樂五日爲迎日至之禮

冬至人主不出宮寢兵從樂五日擊黃鐘之磬公卿大夫列士之意得則陰陽之晷如度數夏至之日如冬至之禮

冬至之日立八神樹八尺之表日中視其晷晷如度者其歳美人民和順晷不如度者則歳惡人民多譌言政令爲之不平晷進則水晷退則旱進一尺則日食退一尺則月食月食則正臣下之行日食則正人主之道日冬至人主致八能之士或調黃鐘或調六律或調五聲或調五行或調律曆或調陰陽政徳所行八能以僃人主乃縱八能之士擊黃鐘之鐘人敬稱善言以相之【所謂金奏也】乃權水輕重稱黃鐘之重擊黃鐘之磬公卿大夫列士以徳賀於人主乃使八能之士擊黃鐘之皷皷用馬革員徑八尺一寸皷黃鐘之瑟瑟用槐木長八尺吹黃鐘之律間音以笙長四尺一寸一分黃鐘之音得賔之律應夏日至如冬日至之禮舞八樂【雲門五英六莖大捲韶夏護武也】黃鐘之音調則賔之律應磬聲和則林鐘之律應此謂冬日至成天文夏日至成地理【鄭注云三光之謂天文運行照天下冬至而數訖於是時也祭而成之所以報也】皷用黃牛皮員徑五尺七寸琴用桑木長五尺七寸間音以簫長尺四寸【注此律必以九與十者天地數終焉又云簫管形象鳥翌鳥爲火火成數七生數二二七一十四簫之長由此】

夏至人主從八能之士【謂選於天下人眾之中取其習曉者而使之】先使作樂五日【謂日至之前豫前五日令八能之士習作其樂】或調黃鐘【縣黃鐘於子以大小之差展其聲】或調六律【六律管陽也又有六呂爲之合管有長短吹之以調樂器之聲】或調五音【金爲鐘革爲皷石爲磬竹爲管絲爲皆有聲變舒疾也匏也木也土也不言調者聲少變故不調】或調五聲【宮商角徵羽聲殺緩急與神靈之气通人君聽之可以察己之得失而知羣臣賢否】或調五行【謂五英】或調律曆【謂六莖】或調陰陽【謂雲門咸池】或調正徳所行【謂之大韶大夏大護大武】

人主冬至日縱八能之士擊黃鐘之宮則人主敬善公卿大夫誠信

冬至陰气去陽气來【又】大陰奮於上靑陽萌於下按後漢禮儀志日冬至夏至陰陽晷景長短之極微气之所生也故使八能之士八人或吹黃鐘之律間以竽或撞黃鐘之鐘或度晷景權水輕重水一升冬重十三兩或擊黃鐘之磬或皷黃鐘之瑟軫閒九尺二十五宮處於中左右爲商徵角羽或擊黃鐘之皷先之三日太史謁之至日夏時四孟冬則四仲其气至焉先气至五刻太史令與八能之士卽坐於端門左塾大予具樂器夏赤冬黑列前殿之前西上鐘爲端守宮設席於器南北面東上正徳席皷南西面令晷儀東北三刻中黃門持兵引太史令八能之士入自端門就位二刻侍中尙書禦史謁者皆陛一刻乘輿親禦臨軒安體靜居以聽之太史令前當軒澑北面跪舉手曰八能之士以僃請行事制曰可太史令稽首曰諾起立少退顧令正徳曰可行事正徳曰諾皆旋復位正徳立命八能士曰以次行事閒音以竿八能曰諾五音各三十爲闋正徳曰合五音律先唱五音並作二十五闋皆音以竿訖正徳曰八能士各言事八能士各書板言事文曰臣某言今月若干日甲乙日冬至黃鐘之音調君道得孝道褒商臣角民徵事羽物各一板否則召太史令各板書封以皂囊送西陛跪授尙書施當軒北面稽首拜上封事尙書授侍中常侍迎受報聞以小黃門幡麾節度太史令前曰禮畢制曰可太史令前稽首曰諾太史命八能士詣太官受賜陛者以次罷日夏至禮亦如之又按律曆志天子常以日冬夏至禦前殿合八能之士陳八音聽樂均度晷景鐘律權土灰攷陰陽冬至陽气應則樂均淸景長極黃鐘通土灰輕而衡仰夏至陰气應則樂均濁景短極賔通土灰重而衡低進退於先後五日之中八能各以狀聞太史封上效則和否則占候气之法爲室三重戶閉塗釁必周密布緹縵室中以木爲案每律各一內庫外髙從其方位加律其上以葭莩灰抑其內端案歷而之气至者灰去其爲气所動者其灰散人及風所動者其灰聚殿中用玉律十二惟二至乃靈臺用竹律六十日如其歷

賁居曰讀此可以知先王體幹法天致謹於陽事矣一陽之後夜半子時天心無攺萬物終而復始死而復生蓋其愼哉故曰復其見天地之心

正旦五更人整衣冠於家庭中爆竹貼畫雞子或鏤五色土於戶上祥不壓也

立春元日萬民鬭雞鳴皆翹首結帶正衣裳

驚蟄大壯初九桃始華不華倉庫多火荔挺不出則其國多火災

虹不時見女謁亂公虹者陰陽交接之气陽唱陰和之象今卽不見似君心在房內不修外事廢亂失義夫人淫恣而不敢制故曰女謁亂公

鹿者陰中獸也貴臣之象應陰解角夏至大陽始屈陰气始升陰陽相向君臣之象也失節不解臣不承君貴臣作姦

立夏景風至而龍升天

鵲者陽鳥先物而動先事而應見於未風之象大寒之日鵲始巢今失節不巢癸气不通故言春不東風也大雪魚負冰魚上近冰也

立春雨水降條風至雉雊雞乳冰解正月中猛風至立春雨水鶬鷃鳴立夏淸風至而鶴鳴立秋虎始嘯冬至鶡鴠不鳴

夏至小暑百勞鳴反舌鳥也能反覆其舌隨百鳥之音垢上九候蟬始鳴不鳴國多妖言蟬應期鳴舌語之聚今失節不鳴鳴則失時多妖言螳螂摶蟬之虫乘寒而殺物自蔽而有所前捕摶之象也蟋蟀之虫隨陰迎陽居壁向外趣婦女織績女工之眾今失節不居壁象女工不成有淫佚之行因夜爲姦故爲門屍夜開門戶人之所由出入今夜不閉明非也

又曰條風至而楊柳津景風至而摶勞鳴蝦蟆無聲涼風至而鶴鳴閶闔風至而蜻蛚吟日至而泉躍

按呂不韋月令自東風解凍至水澤腹堅後魏始入歷爲七十二其所載與夏小正淮南時則訓管子與汲冢書互有出入及閱楊升庵所引王冰注素問亦引呂氏月令七十二與今歷中所載不同如桃始華爲小桃華雷乃發聲下有芍藥榮田防化爲鴽下有牡丹華王生作赤箭生苦菜秀作吳葵華麥秋至作小暑至半夏生下有木槿榮蟄虫坯戶下有景天華可考古今節之異

古微書卷十四﹤經部﹐五經總義類﹐古微書﹥

欽定四庫全書

古微書卷十五

明孫防編

易通卦驗

古今歷法載載晷影之數交有參差考之通卦驗更爲悉僃此其完間也

冬至晷長一丈三尺當至不至則旱多溫病未當至而至則多病逆心痛應在夏至

小寒晷長一丈一尺四分當至不至先小旱後小水丈夫多病喉痺未當至而至多病身熱來年麻不爲大寒晷長一丈一尺八分當至不至則先大旱後大水麥不成病厥逆未當至而至多病上气嗌腫

立春晷長一丈一寸六分當至不至兵起麥不成民疲瘵未當至而至多病熛疾疫

雨水晷長九尺一寸六分當至不至早麥不成多病心痛未當至而至多病�

驚蟄晷長八尺二寸當至不至則霧稚禾不成老人多病嚏未當至而至多病癰疽脛腫

春分晷長七尺二寸四分當至不至先旱後水歳惡米不成多病耳癢

淸明晷長六尺二寸八分當至不至菽豆不熟多病嚏振寒洞泄未當至而至多溫病死

谷雨晷長五尺三寸六分當至不至水物雜稻等不熟多病疾瘧振寒霍亂未當至而至老人多病气腫立夏晷長四尺三寸六分當至不至旱五穀傷牛畜疾未當至而至多病頭痛腫嗌喉痺

小滿晷長三尺四寸當至不至凶言有大防先水後旱多病筋急痺痛未當至而至多病熛嗌腫

芒種晷長二尺四寸四分當至不至凶言國有狂令未當至而至多病厥頭痛

夏至晷長一尺四寸八分當至不至國有大殃旱陰陽並傷艸木下落有大寒未當至而至病睂腫

小暑晷長二尺四寸四分當至不至前小水後小旱有兵多病泄注腹痛未當至而至多病腫

大暑晷長三尺四寸當至不至外兵作來年饑多病筋痺胸痛未當至而至多病脛痛惡气

立秋晷長四尺三寸六分當至不至風爲災來年黍不熟未當至而至多病咳上气咽腫

處暑晷長五尺二寸三分當至不至國多浮令兵起來年麥不熟未當至而至多病脹耳熱不出行

白露晷長六尺二寸八分當至不至多病痤疽泄未當至而至多病水腹閉疝瘕

秋分晷長七尺二寸四分當至不至艸木復榮多病溫悲心痛未當至而至多病胸鬲痛

寒露晷長八尺二寸當至不至來年谷不成六畜鳥獸被殃多病疝瘕腰痛未當至而至多病痰熱中

霜降晷長九尺一寸六分當至不至萬物大耗來年多大風人病痛未當至而至多病胸脇支滿

立冬晷長一丈一寸二分當至不至地气不藏來年立夏反寒早旱晚水萬物不成未當至而至多病臂掌痛小雪晷長一丈一尺八分當至不至來年蠶麥不成多病腳腕痛未當至而至亦爲肘腋痛應在小暑

大雪晷長一丈二尺四分當至不至溫气泄夏蝗虫生大水多病少气五疽水腫未當至而至多病癰疽痛應在芒種

按此緯以晷影病厄通於內經五運六气矣謹刺其要

素問天元紀夫變化之爲用也在天爲在人爲道在地爲化化生五味道生智生神神在天爲風在地爲木在天爲在地爲火在天爲濕在地爲土在天爲燥在地爲金在天爲寒在地爲水

應天爲天符者六微防大論曰木運之歳上見厥陰【丁巳丁亥】火運之歳上見少陽【戊寅戊申】少陰【戊子戊午】土運之歳上見太陰【己丑己未】金運之歳上見陽明【乙卯乙酉】水運之歳上見太陽【丙辰丙戌】蓋司天與運气相符故爲天符也又六元正紀大論曰戊子戊午太徵上臨少陰戊寅戊申太徵上臨少陽丙辰丙戌太羽上臨太陽如是者三丁巳丁亥少角上臨厥陰乙卯乙酉少商上臨陽明己丑己未少宮上臨太陰如是者三甲辰甲戌太宮下加太陰壬寅壬申太角下加厥陰庚子庚午太商下加陽明如是者三癸巳癸亥少徵下加少陽辛丑辛未少羽下加大陽癸卯癸酉少徵下加少陰如是者三爲天符也承歳爲歳直者當年十干建運與年辰十二律五行相會如木運臨卯火運臨午金運臨酉水運臨子所謂歳會气之平也三合爲治者火運之歳上見少陰年辰臨午卽戊午歳也土運之歳上見太陰年辰臨丑未卽己丑己未歳也金運之歳上見陽明年辰臨酉卽乙酉歳也此三者天气運气與年辰俱會故爲三合也帝問三陰三陽合之柰何鬼臾區曰子午之歳上見少陰丑未之歳上見太陰寅申之歳上見少陽卯酉之歳上見陽明辰戌之歳上見太陽己亥之歳上見厥陰少陰所謂標也厥陰所謂終也厥陰之上風气主之少陰之上气主之太陰之上濕气主之少陽之上相火主之陽明之上燥气主之太陽之上寒气主之所謂本也是爲六元

六微防篇又曰天气始於甲地气始於子子甲相合命曰歳立甲子之歳初之气天數始於水下一刻終於八十七刻半二之气始於八十七刻六分終於七十五刻三之气始於七十六刻終於六十二刻半四之气始於六十二刻六分終於五十刻五之气始於五十一刻終於三十七刻半六之气始於三十七刻六分終於二十五刻所謂初六天之數也乙丑歳初之气天數始於二十六刻終於一十二刻半二之气始於一十二刻六分終於水下百刻三之气始於一刻終於八十七刻半四之气始於八十七刻六分終於七十五刻五之气始於七十六刻終於六十二刻半六之气始於六十二刻六分終於五十刻所謂六二天之數也丙寅歳初之气天數始於五十一刻終於三十七刻半二之气始於三十七刻六分終於二十五刻三之气始於二十六刻終於一十二刻半四之气始於一十二刻六分終於水下百刻五之气始於一刻終於八十七刻半六之气始於八十七刻六分終於七十五刻所謂六三天之數也丁卯歳初之气天數始於七十六刻終於六十二刻半二之气始於六十二刻六分終於五十刻三之气始於五十一刻終於三十七刻半四之气始於三十七刻六分終於二十五刻五之气始於二十六刻終於一十二刻半六之气始於一十二刻六分終於水下百刻所謂六四天之數也次戊辰歳初之气復始於一刻常如是無已周而復始帝曰願聞其歳岐伯曰日行一周天气始於一刻日行再周天气始於二十六刻日行三周天气始於五十一刻日行四周天气始於七十六刻日行五周天气復始於一刻所謂一紀也是故寅午戌歳气會同未亥歳气會同辰申子歳气會同己酉丑歳气會同終而復始

气交變論帝曰歳有胎孕不育何气使然岐伯曰六气五類相勝制也厥陰司天毛虫靜羽虫育介虫不成在泉毛虫育倮虫耗羽虫不育少陰司天羽毛靜介虫育毛虫不成在泉羽虫育介虫耗不育太陰司天倮虫靜鱗虫育羽虫不成在泉倮虫育鱗虫不成少陽司天羽虫靜毛虫育倮虫不成在泉羽虫育介虫耗毛虫不育陽明司天介虫靜羽虫育介虫不成在泉介虫育毛虫耗羽虫不成太陽司天鱗虫靜倮虫育在泉鱗虫耗倮虫不育

易坤靈圖

此或配幹鑿度而名篇

天地成位君臣道生粵有天皇天皇氏之先與乾曜合元君有五期輔有三名【宋均注君之用事五行更王者亦有五期三輔公卿大夫也】地皇出於熊耳龍門之嶽人皇出於刑馬山提地之國

遂皇始出握機矩是法北斗而成七政表計防圖其刻曰蒼渠通靈【矩法也言遂皇持斗機運轉之法指天以施政教】蒼牙通靈昌之成運孔演命明道經【防時無書刻石而謂之其文曰蒼牙渠肩之人能通神靈之意蒼牙則伏羲也昌則文王也孔則孔子也】

伏羲方牙精作易無書以畫事此畫之始

伏羲立九部而民易理蓋九州之始也

堯母崩去【一作其母萌也】云入戶蛟龍守門【慶都爲天皇之女天帝以云覆禦之】故曰時乘六龍以禦天也

堯之精陽萬物莫不從者帝必有洪水之災天生聖人使救之故言乃綂天也挕天之業使之理也至徳之萌日月若連璧五星若編珠堯以甲子天元爲推術甲子爲蔀首起十月之朔

按曆術甲子篇天元之始於十一月甲子夜半朔旦冬至日月若連珠俱起牽牛之初歳雄在閼逢雌在挕提格月雄在畢雌在訾訾則娵訾之宿日雄在甲雌在子在子是陽气支幹之首也今太乙家算數起天開甲子大率祖於堯之歷云

徳合天地在正不在私曰帝帝者天號也徳配天地不私公位稱之曰帝天子者繼天治物攺正一綂各得其宜父天母地以養生人至尊之號也大君者君人之盛也

易之帝乙爲成湯書之帝乙六世王天之錫命疏可同名

其說出幹鑿度已錄於中篇

聖人受命瑞應先於河瑞應之至聖人殺龍龍不可殺皆感气君子得眾之助瑞應先見於陸瑞應之至君子發虵蛇不如龍陸不如河

賁居曰按聖人龍見君子蛇見龍見必於河蛇見必於洛其說已備於幹鑿度矣陰符經曰天發殺機龍蛇走陸吾安知龍蛟之不爲孽也漢髙帝斬蛇不害爲聖人宋文帝見龍未必爲君子後世亦孰從而審之

三王之郊一用夏正各郊所感帝

賁居曰感生帝之說起於鄭殆祖此緯也而後代用之六季南北朝遂妄引圖防五徳之運各祀太微感生帝可發盧胡

正其本萬事理差之毫謬以千里故君子必謹其始孔子曰雷之始發大壯始君弱臣彊從解起

古語曰一夫兩心拔刺不深又曰躓馬破車惡婦破家鸝必匹飛鵙必單棲

五帝東方木色蒼七十二日南方火色赤七十二日中央土色黃七十二日西方金色白七十二日北方水色黒七十二日

按運气全書太古占天望气定位之始見黅天之气橫於甲已方爲土運素天之气橫於乙庚方爲金運天之气橫於丙辛方爲水運蒼天之气橫於丁壬方爲木運丹天之气橫於戊癸方爲火運又地之六位則分主於四時天之五運亦相生而終歳度每十歳一周天每運各主七十二日零五刻總三百六十五日二十五刻共成一歳其起五音者蓋將一歳中大運爲主上下因之而名太少五音也若當年是木合自大角而下生之故曰初正大角木生少徴火少徴火生太宮土太宮土生少商金少商金生太羽水則爲終亦以太過不及隨之也

易稽覽圖

此亦主節徴應倚卦立言

太平時陰陽和風雨咸同海內不偏地有險易故風有遲疾𨿽太平之政猶有不能均同也惟平均乃不鳴條降陰爲雨降陰之雨潤而破塊

陰陽和合爲電輝輝也其光長

桐枝濡毳而又空中難成易傷須成器而後華

夏至後三十日極溫夏至景風至蟬始鳴螳蜋生冬至後三十日極寒

易通綂圖

春行東方靑道曰東陸夏月日行東南赤道曰南陸日行西方白道曰西陸日行東北方黑道曰北陸

古微書卷十五

欽定四庫全書

古微書卷十六

明孫防編

易河圖數

易大衍之數原起河圖故河圖𨿽自有緯而未嘗言數此傳易者窮其數之原也

取生數一三五七九筮取成數二四六八十

一與六同宗二與七爲朋

東方南方生長之方故七爲少陽八爲少陰西方北方成熟之方故九爲老陽六爲老陰

五運皆起於月初天气之先至幹知大始也六气皆起於月中地气之後應坤作成物也

按乾坤鑿度夫有形者生於無形則乾坤安從生故曰有太易有太初有太始有太素太易者未見气太初者气之始太始者形之始太素者質之始气形質具而未相離故曰渾淪言萬物相渾淪而未相離視之不見聽之不聞循之不得故曰易也易無形埒也易變而爲一一變而爲七七變而爲九九者气變之究也乃復變而爲一一者形變之始淸輕上爲天濁重下爲地物有始有壯有究故三畫而成乾乾坤相並俱生物有陰陽因而重之故六畫而成卦卦者卦也掛萬物視而見之故三畫已下爲地四畫以上爲天物感以動相應也陽气從下生故動於地之下則應於天之下動於地之中則應於天之中動於地之上則應於天之上故初以四二以五三以上此謂之應陽動而進陰動而退故陽以七陰以八爲彖易一陰一陽合而爲十五之謂道陽變七之九陰變八之六亦合於十五則彖變之數若一陽動而進變七之九象其气之息也陰動而退變八之六象其气之消也故太一取其數以行九宮四正四維皆合於十五五音六律七宿由此作焉八卦之生物也畫六爻之移气周而從卦八卦數二十四以生陰陽行之皆合之於度量陽坼九陰坼六陰陽之坼各百九十二以四時乘之八而周三十二而大周三百八十四爻萬一千五百二十坼也故卦當歳爻當月坼當日太衍之數必五十以成變化而行鬼神也故曰日十者五音也辰十二者六律也星二十八者七宿也凡五十所以大閡物而出之者故六十四三百八十四爻戒各有所擊焉故陽唱而陰和男行而女隨天道左旋地道右遷二卦十二爻而期一歳乾陽也坤陰也並治而交錯行幹貞於十一子左行陽時六坤貞於六月未右行陰時六以奉順成其歳歳終次從於屯蒙屯蒙主歳屯爲陽貞於十二月丑其爻左行以間時而治六辰蒙爲陰貞於正月寅其爻右行亦間時而治六辰歳終則從其次卦陽卦以其辰爲貞五與左行間辰而治六辰陰卦與陽卦同位者退一辰以爲貞其爻右行間辰而治六辰防否之卦獨各貞其辰共北辰左行相隨也中孚爲陽眞於十一月子小過爲陰貞於六月未法於乾坤三十二歳期而周六十四卦三百八十四爻萬一千五百二十坼復從於貞

易筮謀類

一作是謀類賁居曰書有致其譎以導其庸者此篇是也易不可見則乾坤或幾乎毀矣天网地維陽九百六窮則必變變則必通元防運世於玆可測

斗機絕网玉衡撥挕提亡【鄭注曰鬥機雞斗者天中之精天失其平故斗機絕网玉衡撥也挕提者斗前之星爲斗施政教布之八野今斗失其正故挕提亦爲之不見】施五星合狼狐張晝視無日虹蜺煌煌夜視無月彗孛蔣蔣【此皆屬幹幹多爲天失其主者故著天者皆失其政】當藏者出當出者消危處易期【當藏者出解晝視無日虹蜺煌煌也當出者消解夜視無月也是爲危處易期】太山失金雞西嶽亡玉羊【太山失金雞者箕星亡也箕者爲風風動雞鳴今期者亡故雞亦亡西嶽亡玉羊者狼星亡狼在於未爲羊也】雞失羊亡臣縱恣萬人愁不祥天卑地髙雷讙公行【天下雷同讙嘩公行無所畏也】星晝奔蜺夜光上無干下無常天昧昧履踐冰【上元幹幹气不正故下無常天地昧昧不亡也晝視無日夜無月何明之有乎履踐冰者峻急之法行被其刑也】民衣霧主吸霜【民衣霧政行被其毒也主吸霜被陰毒將害躬也】間可倚杵於何藏【解上天卑地髙天地相去其間不可倚一杵耳】不知夏不知冬不見父不見兄【所以然者以天卑地髙髙卑失列故卑爲父兄尊爲子弟】望之漠漠視之茫茫�當威出坐玉牀【玉牀天子之位也】一作假威出座玉牀

按皇極經世書日經天之元月經天之會星經天之運辰經天之世以日經日則元之元可知之矣【重幹爲幹】以日經月則元之防可知之矣【乾兌爲履】以日經星則元之運可知之矣【乾離爲同人】以日經辰則元之世可知之矣【乾震爲無妄】以月經日則防之元可知之矣【兌乾爲夬】以月經月則防之防可知之矣【重兌爲兌】以月經星則防之運可知之矣【兌離爲革】以月經辰則防之世可知之矣【兌震爲隨】以星經日則運之元可知之矣【離乾爲大有】以星經月則運之防可知之矣【離兌爲睽】以星經星則運之運可知之矣【重離爲離】以星經辰則運之世可知之矣【離震爲噬嗑】以辰經日則世之元可知之矣【震乾爲大壯】以辰經月則世之防可知之矣【震兌爲歸妹】以辰經星則世之運可知之矣【震離爲丰】以辰經辰則世之世可知之矣【重震爲震】元之元一【此其數起於一耳】元之防十二【此則一乘十二之防】元之運三百六十【此則再乘三十之謂】元之世四千三百二十【此則三乘十二之謂也】防之元十二【此起數於十二】防之防一百四十四【此則一乘十二之謂】防之運四千三百二十【此則再乘三十之謂】防之世五萬一千八百四十【此則三乘十二之謂】運之元三百六十【此其數起於三百六十】運之防四千三百二十【此則一乘十二之謂】運之運十二萬九千六百【此則再乘三十之謂】運之世一百五十五萬五千二百【此則三乘十二之謂】世之元四千三百三十【此其數起於匹千三百二十】世之防五萬一千八百四十【此則一乘十二之謂】世之運一百五十五萬五千二百【此則再乘三十之謂】世之世一千八百六十六萬二千四百【此則三乘十二之謂也】此與陰蝕陰勃陽九百六之說可以互參已錄於河圖緯

聖人興起不知姓名當吹律聴聲以別其姓黃帝吹律定姓是也

其觸耀而出師曠歷推音算以度知旦

按論衡孔子生不知其父其母匿之吹律自知殷宋大夫子氏之世也

漢書京房本姓李吹律自定爲京氏

濳夫論凡姓之有音也必隨其本生祖所出也太皥木精承歳星而王夫其子孫咸當爲角神農火精承熒惑而王夫其子孫咸當爲徴黃帝土精承鎭而王夫其子孫咸當爲宮少昊金精承太白而玉夫其子孫咸當爲商顓頊水精承辰而王夫其子孫咸當爲羽𨿽號百變音形不易至於音算之說未有前聞惟太公六韜示其一二太公曰其法以天淸淨夜半往至敵壘去九百步外徧持律管當耳大呼警之有聲應管其來甚微角聲應管當以白虎徴聲應筦當以武商聲應管當以朱雀羽聲應管當以勾陳五筦聲盡不應者宮也當以靑龍此五行之符佐勝之徴成敗之機微妙之音皆有外敵人驚動則聴之聞抱皷之音者角也見火光者徴也聞金鐵矛防之音者商也聞人嘯呼之音者羽也寂寞無聞者宮也此五者音之符也師曠之歷推音算殆近此與而云以度知旦或又謂作歷事耳

精气謂七八遊魂謂九六

本注遊魂謂之鬼物終所歸精气謂之神物生所信也言木火之神生物東方金水之鬼終歸西北其情狀與春夏生物秋冬終物相似鄭云聖人之精气謂之神賢智之精气謂之

易九厄讖

凡言防者皆依於數數積九六而必窮故天地有刼災世運有屯厄古之智人於是衍防

聰明蔽塞政在臣下婚戚幹朝君不覺寤虹蜺貫日君舒怠臣下有倦白黑不別賢不肖並不能憂民急气爲之舒緩艸不揺

主失禮煩苛則旱之魚螺子變爲蝗虫

三綂是爲元歳元歳之閏陰陽災初入元百六陽九次三百七十四陰九【初入元百六歳有戹者則前元之餘气也若余分爲閏也易文有九六七八百六與三百七十四六乘八之數也六八四十八合爲四百八十歳也】次四百八十陽九【亦六乘八之數也四百八十歳有九年旱】次七百二十陰七【亦九乘八之數也八九七十二爲七百二十】次七百二十陽七【八十歳紀一甲子冬至以八乘九故七百二十歳乃有災也】次六百陰五次六百陽五【七八爻乘八之數也七乘八得五百六十歳八乘八得六百四十歳爻有七八八八六十四七八五十六二爻之數合千二百滿純陰七八不變故通其气使各六百歳乃有災】次四百八十陰三次四百八十陽三【此六乘八之數也陽奇陰偶故九再數而六四數七八不變九無偶各一數一九之中有五陽四陰陽旱陰水七九五三皆陽數也故曰陽九之厄正以九七五三爲災者從天奇數也易立天之道曰陰與陽系天故取其奇爲災歳】凡四千六百一十七歳與一元終經歳四千五百六十災歳五十七【經歳從百六終陽三也得災歳五十七合爲一元四千六百一十七歳】

易辧終備

日再中烏連嬉仁聖出握知時

煌煌之耀幹爲之岡合凝之坤握其方雌雄呿近六節揺通萬物孚甲日營始東

易萌气樞

人君不好士走馬被文繡犬狼食人食則有六畜談言易中孚傳

陽感天子不旋日諸侯不旋時大夫不過期

易運期

言居東西有午兩日並光居下其爲主人及爲輔五八四十黃气受貞人出【並言魏以許昌也】在山禾女運王天下

古微書卷十六

欽定四庫全書

古微書卷十七

明孫防編

禮緯

賁居子曰禮經之遺佚甚矣古儀禮天子諸侯大夫禮俱亾周禮竟缺冬官曲臺大戴率漢儒緝補非孔初也況於緯支離益甚殊乖厥素梁崇文目禮緯三卷一含文嘉一稽命徵一斗威儀當隋之世鄭注已佚矣玆所得或濫取禎瑞旁記典文而詞實膚靡略拾爲篇云

禮含文嘉

禮質法天文法地周季之文濫矣安得有嘉所珍者含文而依之乎質則天地交焉如言黃裳元吉文之美在中也

虙戲燧人神農謂之三皇伏者別也變也戲者獻也法也伏羲始別八卦以變化天下天下法則咸伏貢獻故曰伏羲也燧人始鉆木取火炮生爲熟令人無復腹疾有異於禽獸遂天之意故曰遂人也神農神者信也農者濃也始作耒耜教民耕種美其食衣徳濃厚若神故爲神農也

禮有三起禮理起於太一禮事起於遂皇禮名起於黃帝

按鄭引運斗樞伏羲女媧神農爲三皇宋均引甄耀度數燧人伏羲神農爲三皇白虎通伏羲神農祝融爲三皇其說云祝者屬也融者續也言能屬續三皇之道而行之故謂祝融也太史公依世本大戴禮以黃帝顓頊帝嚳唐堯虞舜爲五帝孔安國尙書序皇甫謐帝王世紀並以伏羲神農黃帝爲三皇少昊顓頊髙辛唐虞爲五帝

賁居曰三墳以伏羲爲燧人之子矣鄭六藝論又云遂皇之後歷六紀九十一代至伏羲皇甫世紀云女媧氏亦風姓伏羲之妹也譙周古史考則云遂人次有三姓乃至伏羲伏羲次有三姓始至女媧鄭以大庭氏是神農之別號而譙周以神農炎帝非一人自神農至炎帝一百三十三姓羅泌路史至以爲軒轅之前別有軒轅而有巢之上更一有巢何上古之多冥也夫帝皇至貴而隠冺防汩猶若此況於後世一介里巷修名者其孰爲表而傳之使聲施不朽哉噫難矣難矣

伏羲徳洽上下天應以鳥獸文章地應以河圖洛書乃則象而作易

神農修徳作耒耜地應之以醴泉神農就田作耨天應以嘉禾

作易植谷乃制作之大者因思及於一器一象皆古人心力矣考之

世本曰庖羲作瑟勾芒作网羅庖羲臣也女媧作笙簧隨作竽女媧臣也神農作琴炎帝伯陵作鐘無勾作磬黃帝作旃作冕揮於作弓夷牟作矢雍父作舂倉頡作字俱黃帝臣也堯作圍棋繇服牛相士乘馬臘作駕俱堯臣也禹作宮室倕作銚

古史考曰伏羲作网神農作市作耒耜黃帝作弩作釡甑舜作瓦棺土堲夏少康作箕帚昆吾作瓦山海經曰少昊生股是始爲弓矢帝俊八子作歌舞稷之孫叔均始作牛耕鑿齒作楯

呂覽曰陰康氏作舞帝嚳令抃卜作皷鞞倕作皷及鞞伶倫作權度量胡曹作衣裳尢作戈防

中華古今注曰軒轅臣胡曹作衣伯余作裳荀始爲冠於則作防履容成作歷大撓作甲子車區占星气伶倫作律呂首作算夷羿作弓祝融作市儀狄作酒髙元作室虞姁作舟伯益作井赤冀作杵臼乘稚作駕寒哀作禦玉冰作服牛巫彭作醫巫咸作筮物原曰有巢始衣皮軒轅妃嫘祖始育蠶伏羲作裘燧人始束髮爲髻伏羲始作皮冠軒轅加以冕周公作縰軒轅始作帶顓頊制絳堯爲玉佩殷湯作笏及鞶囊此可以得正名百物之大槪矣

禹卑宮室垂意於溝洫百谷用成神龍至靈龜服玉女敬養天賜【一作】神農女降

按宋書祥瑞志玉女者天賜妾也禹時有之

禹耳三漏是謂大通興利除害決河疎江臯陶烏喙是謂至誠決獄明白察於人情湯臂三肘是謂柳翣攘去不義萬民蕃息文王四乳是謂至仁天下所歸百姓所親武王望羊挕楊盱目陳兵天下富昌周公背僂是謂彊俊成就周道輔於防王孔子反宇是謂甫邱徳澤所興藏元通流

按素問五音五味篇五形之人二十五變木形之人其屬角有左角之人釱角之人上角之人大角之人判角之人火形之人其屬徵有右徵之人少徵之人質徵之人上徵之人判徵之人土形之人其屬宮有少宮之人上宮之人大宮之人加宮之人左宮之人金形之人其屬商有右商之人少商之人�商之人上商之人左商之人水形之人其屬羽有眾羽之人桎羽之人上羽之人大羽之人少羽之人木形則佗佗然遺遺然隨隨然推推然括括然火形則核核然肌肌然慆慆然鮫鮫然頥頥然土形則惇惇然婉婉然坎坎然樞樞然兀兀然金形則錞錞然廉亷然脫脫然監監然嚴嚴然水形則延延然頰頰然紆紆然絜絜然安安然𨿽不能通其詳其大指可知矣【又】通天篇少師對黃帝有少態之人太陰之人其狀黮黮然黑色念然下意臨臨然長大腘然末僂少陰之人其狀淸然竊然固以陰賊立而躁險行而似太陰之人其狀軒軒儲儲反身折國少陰之人立則好仰揺其兩背兩肘則長於背陰陽和平之人其狀委委然隨隨然顒顒然愉愉然��然豆豆然眾人皆曰君子此陰陽和平之人也

禮天子靈臺所以觀天人之際陰陽之會也揆星度之驗徵六气之瑞應原神明之變化覩日气之所驗爲萬物獲福於無方之原招太極之淸泉以興稼穡之根倉廩實知禮節衣食足知榮辱

按六韜文王旣出羑里周公旦築爲靈臺【又】淮南子文王爲玉門築靈臺以待紂之失東漢世明堂靈臺各有令一人掌日月星辰皆屬太史世祖中元元年初營明堂辟雍靈臺章帝建初三年宗祀明堂禮畢登靈臺望云物則其禮惟漢爲盛也後世直以爲觀星之臺云

天子得靈臺之禮則五車三柱明制可行不失其常水泉川流無滯寒暴暑之災陸澤山林禾盡丰穰

按天官書西宮咸池曰天五潢五潢五帝車捨火火旱金兵水水中有三柱柱不具兵起

正義曰五車五星三柱九星在畢東北占五車均明柱皆見則倉廩實不見其國絕食兵見起

晉志三柱一曰三泉天子得靈臺之禮則五車三柱均明有常其中五星曰天潢南三星曰咸池魚囿也

明堂所以通神靈感天地正四時出教令崇有徳章有道褒有行

明堂者八窓四達窓通八卦之气布政之宮在國之陽面三十西面十二法十六月也天子孟春上幸於南郊懸十二月之正正還藏於祖廟月取一政班於明堂也諸侯以孟春之月朝於天子受十二月之政藏於祖廟月取一政行之閏月無常數則闔門而居之

按考工記周人明堂度九尺之筵東西九筵南北七筵堂崇一筵五室凡室二筵室中度以幾堂上度以筵【又】月令曰孟春之月天子居靑陽左个仲春之月天子居靑陽太廟季春之月天子居靑陽右个孟夏之月天子居明堂左个仲夏之月天子居明堂右个中央土天子居太廟右室孟秋之月天子居總章左个仲秋之月天子居總章太廟季秋之月天子居總章右个孟冬之月天子居堂左个仲冬之月天子居堂太廟季冬之月天子居堂右个

五祀南郊北郊西郊東郊中兆正謀五者天子公侯伯子男卿大夫士所以承天也

按月令章句東郊去邑八里因木數也南郊七里因火數也中兆五里因土數也西郊九里因金數也北郊六里因水數也

又按孔頴達禮記疏天神有六祭之一歳有九昊天上帝冬至祭之一也蒼帝靈威仰立春之日祭之於東郊二也赤帝赤熛怒立夏之日祭之於南郊三也黃帝含樞紐季夏六月土王之日亦祭之於南郊四也白帝白招櫃立秋之日祭之於西郊五也黑帝汁光紀立冬之日祭之於北郊六也王者各稟五帝之精气而王天下於夏正之月祭於南郊七也四月龍星見而雩摠祭五帝於南郊八也季秋大饗五帝於明堂九也地神有二歳有二祭夏至之日祭昆侖之神於方澤一也夏正之月祭神州地祗於北郊二也或云建申之月祭之與郊天相對冬至祭昊天上帝者是也

刑法格藏世作頌聲封於太山考績柴燎禪於梁甫尅石紀號英炳巍巍功平世教

按白虎通封禪必於其上何因髙告髙順其類也故升封者增髙也下禪梁甫之山基廣厚也天以髙爲尊地以厚爲徳故增泰山之髙以仿天附梁甫之基以報地三皇禪於繹繹之山明已成功而去有徳者居之繹繹者無窮之意也五帝禪於亭亭者制度審諟徳著明也三王禪於梁甫之山者梁信也甫輔也輔天地之道而行之也

殷爵三等殷正尙白白者兼正中故三等夏尙黑亦從三等周爵五等各有宜也

周爵五等凡南面之君五者法五行之剛日凡北面之臣五者法五行之柔日【鄭注是其總法五行也分之則法五剛甲丙戊庚壬其諸侯之臣法五柔乙丁己辛癸是也】

禮有九錫一曰車馬二曰衣服三曰樂則四曰朱戶五曰納陛六曰虎賁七曰弓矢八曰鉄鉞九曰秬鬯皆所以勸善扶不能

宋均注云諸侯有徳當益其地不過百里後有功加以九賜進退有節行步有度賜以車馬以代其步其言成文章行成法則賜以衣服以表其徳其長於教誨內懷至仁賜以樂則以化其民其居處修理房內不泄賜以朱戶以明其別其動作有理賜以納陛以安其體其勇猛勁疾執義堅彊賜以虎賁以備非常其內懷至仁執義不傾賜以弓矢使得專徵其亢陽威武志在宿衛賜以斧鉞使得專殺其孝慈父母賜以秬鬯使之祭祀皆如有徳則陰陽和風雨時四方所瞻臣子所望則有秬鬯之艸景星之應是也按周禮九儀一命受職再命受服三命受位四命受器五命賜則六命賜官七命賜國八命作牧九命作伯

又公羊說九賜之次與含文嘉不同一曰加服二曰朱戶三曰納陛四曰輿馬五曰樂則六曰虎賁七曰斧鉞八曰弓矢九曰秬鬯

天子射熊諸侯射麋大夫射虎豹士射鹿豕

按白虎通天子所以射熊何示當服天下巧佞之臣也諸侯射麋者示遠迷惑人也麋之言迷也大夫射虎豹者示服猛也士射鹿豕者示除害也大夫士射兩者人臣示爲君親視事身勞苦也或曰臣陰故數偶也

牙旗者將軍所建也旗有九名日月爲常交龍爲旂通帛爲旃雜帛爲物熊虎爲旗鳥隼爲旟龜蛇爲旐全羽爲旞析羽爲旌

按爾雅充幅曰旐繼旐曰斾注旄首曰旌有於曰旂錯鳥革曰旟因章曰旃【又】墨子云守城之法水爲蒼旗火爲赤旗薪樵爲黃旗石爲白旗水爲黑旗食爲菌旗死士爲蒼鸞之旗競士爲虎旗多卒爲雙兔旗吾人男女爲童旗弩爲狗旗盾爲羽旗車防爲莋旗

山澤者三皇五帝之感應也

人君政尊則日月貢明

天子崇有徳彰有道顯有功褒有行則太微七星明少微處士有徳星應

玉石得宜則太白常明

內外之制各得其宜則山澤出白龜寶石

緩五車明五禮則五禾應以大丰

按天官書南宮朱鳥權衡【孟康曰軒轅爲權太微爲衡】衡太微三光之廷其內五星五帝坐晉志曰天子動得天度止得地意從容中道則太微五帝坐明以光又天官書廷藩西有隋星五曰少微士大夫晉志云少微四星在太微西正義曰在太微南北列南第一星處士第二星議士第三星博士第四星大夫明大而黃則賢士舉也太白爲玉石未詳

按瑞應圖玉龜者師曠時出河東之涯爲聖圖出河負錄防書宋志元嘉中白龜見吳興則亦與靈龜同瑞矣宋志玉英者五常並修則見碧石者玩好之物棄則至嘉禾者五穀之長王者徳盛則二苗共秀於周徳三苗共穗於商徳同本異穟於夏徳異本同秀

制度因料勿以逆應其明勿以感其方也

推之以上元爲始起十一月甲子朔旦夜半冬至日月五星俱起宰牛之初計日月右行也【鄭注上元大素以來至所求年】按易鑿度曰堯以甲子天元爲推術【注云甲子爲蔀首起十一月朔】又歷原名握先紀曰甲子【握先爲歷始之名始言無前者】七十六歳爲一紀而一蔀首

古微書卷十七﹤經部﹐五經總義類﹐古微書﹥

欽定四庫全書

古微書卷十八

明孫防編

禮稽命徵

運有興衰教有因革皆稽之乎禮禮也者命之元也故惟禮文質可以徵命

禮之動淆也與天地同气四時合信陰陽爲符日月爲明上下和洽則物獸如其性命

天子祭天地宗廟六宗五嶽得其宜則五穀丰雷雨時至四夷貢物靑曰黃馬黃龍翔黃雀集

唐虞五廟親廟四始祖廟一夏四廟至子孫五殷五廟至子孫六

夏無大祖宗禹而已則五廟殷人祖契而宗湯則六廟周尊后稷宗文王武王則七廟自夏及周少不減五多不過七

三年一祫五年一禘以衣服想見其容色三日齊思親志意相見所好意喜然後入廟

按王制天子七廟三昭三穆與太祖之廟而七一壇一墠曰考廟曰王考廟曰皇考廟曰顯考廟曰祖考廟皆月祭之遠廟爲祧有二祧享嘗乃止去祧爲壇去壇爲墠壇墠有禱焉祭之無禱乃止去墠曰杜佑通典引鄭云周制七廟太祖及文王武王之祧與親廟四並而七王肅云尊者尊統於上故天子七廟其有殊功異徳非太祖而不毀不在七廟之數其禮與太祖同則文武之廟是也

及考韋元成廟制圖云王者始受命諸侯始卦之君皆爲太祖以下五世而疊毀毀廟之主蔵於太祖五年而再殷祭周之所以七廟者以後稷始封文王武王受命而王是以三廟不毀與親廟四而七

又劉歆宗無數圖曰七者其正法數者宗不在此數中宗變也茍有功徳則宗之不可預爲設數故殷有三宗朱子以歆說爲是此後世因而爲九廟也其曰祫禘者王制鄭注雲天子諸侯之喪畢合先君之主於祖廟而祭之謂之祫後因以爲常天子先祫而後時祭諸侯先時祭而後祫故公羊傳曰大祫者何合祭也毀廟之主陳於太祖未毀廟之主皆升合食於太祖通考云馬融謂嵗祫及壇墠禘及郊宗石室鄭謂祫則毀主未毀主合祭於太祖禘則推大王王季以上遷主祭於后稷之廟文武以下若穆之遷主則祭於文王之廟昭之遷主則祭於武王之廟何休謂祫祭不及功臣禘則功臣皆祭及論禘祫之嵗月則皆援公羊五年再殷祭之說爲據謂三年一祫五年再祫猶天道三嵗一閏五嵗再閏也

禮記正義云祫卽禘也取其序昭穆謂之禘取其合集羣祖謂之祫近謂得之矣然禘之義又與蒸嘗異者

通考云有虞氏四時之祭名春曰礿夏曰禘秋曰嘗冬曰烝礿禘陽義也嘗烝陰義也禘者陽之盛也嘗者陰之盛也古者於禘也發爵賜服順陽義也於嘗也出田色發秋政順陰義也故王制曰天子犆礿祫禘祫嘗祫烝諸侯礿則不禘禘則不嘗嘗則不烝烝則不礿

天命以黒故夏有珪天命以白故殷有白狼銜鉤天命以赤故周有赤雀銜書

三皇三正伏羲建寅神農建丑黃帝建子至禹建寅宗伏羲商建丑宗神農周建子宗黃帝所謂正朔三而攺也

天有三統物有三變故正色有三天有三生三死故土有三王王特一生死周以至動殷以萌夏以牙按禮記疏云建子之月爲正者謂之天統以天之陽气始生於下物得陽气微稍動變故爲天統建丑之月爲地統者以其物已吐牙不爲天气始動物又未出不得爲人所施功惟在地中含養萌芽故爲地統建寅之月爲人統者以其物出於地人功當須修理故謂之人統統者本也謂天地人之本也

天子三公諸侯皆以三帛以薦玉【宋注其殷禮三帛謂朱白蒼象三正也其五帝之禮薦玉用一色之帛】三帛者髙陽氏之後用赤繒髙卒氏之後用黒繒其餘用白繒【其餘謂堯舜之後也】舜以十一月爲正尙赤堯以十二月爲正尙白髙辛氏以十二月爲正尙黒髙陽氏以十一月爲正尙赤少昊以十二月爲正尙白黃帝以十三月爲正尙黒神農以十一月爲正尙赤女媧以十二月爲正尙白伏羲以上未有聞焉按禮記疏易說卦云帝出乎震則伏羲也建寅之月又木之始其三正當從伏羲以下又文質再而復者文質法天地質法天文法地周文法地而爲天正殷質法天而爲地正者正朔文質不相須各自爲義也

天子之旗九仞十二旒曳地【旗者旌旗也所以別尊卑序貴賤也】諸侯七仞九旒齊軫【軫車後橫木也諸侯之旗齊於軫】卿大夫五仞五旒齊較士三仞三旒齊首【首頭也】

天子飯以珠含以玉諸侯飯以珠含以璧卿大夫飯以珠含以貝

天子墳髙三仞樹以松諸侯半之樹以栢大夫八尺樹以欒士四尺樹以槐庶人無墳樹以楊栁

祭天犢角繭栗社稷牛角握六宗五嶽四瀆之牛角尺執圭天子純玉尺二寸公侯九寸四玉一石伯子男三玉二石

按白虎通引禮記王度曰玉者有象君之徳燥不輕濕不重薄不澆亷不傷疵不掩是以人君寶之五玉者各何施蓋以爲璜以徵召璧以聘問璋以發兵珪以信質琮以起土功之事也

周禮典瑞掌玉瑞玉器之蔵瑑圭璋璧琮繅皆二采一就以頫聘四圭有邸以祀天旅上帝兩圭有邸以祀地旅四望祼圭有瓉以肆先王以祼賔客圭璧以祀日月星辰璋邸射以祀山川以造贈賔客土圭以致四時日月封國則以土地珍圭以徵守以卹凶荒牙璋以起軍旅以治兵守璧羨以起度駔圭璋璧琮琥璜之渠眉疏璧琮以斂屍谷圭以和難以聘女琬圭以治徳以結好琰圭以易行以除慝大祭祀大旅凡賔客之事共其玉器而奉之大喪共飯玉含玉凡玉器出則共奉之【又】大宗伯之職以玉作六器以禮天地四方以蒼璧禮天以黃琮禮地以靑圭禮東方以赤璋禮南方以白虎禮西方以璜禮北方皆有牲幣各放其器之色

春取楡栁之火夏取棗杏之火季夏取桑柘之火秋取柞楢之火冬取槐檀之火【注云楡栁靑故春用之棗杏赤故夏用之桑柘黃故季夏用之柞楢白故秋用之槐檀黒故冬用之】

古者以五靈配五方龍木也鳳火也麟土也白虎金也神水也其五行之序則木爇生火火灺生土土卝生金金漻生水水液生木五者修其毋則致其子水官修龍至木官修鳳至火官修麟至土官修白虎至金官修神至故曰視明禮修麒麟來遊思睿信立白虎馴擾言從文成而神在沼聴聰正知而名川出龍貌恭體仁鳳凰鳴桐

王者刑殺當罪賞賜當功得禮之儀則醴泉出

按瑞應圖王者理訟得所醴泉出於京師有仙人以爵酌之又曰泉色白自出山澤得禮制則澤之白泉出飲之長壽

王者得禮之宜則宗廟生祥木

按祥木亦無定名然瑞應圖有木數種王者徳化洽八方合爲一家則木連理王者嫡庶有序男女有別則賔連濶達生於房室平露者如蓋生於庭似四方之政王者不私人以官則四方之政平其國不平則隨方而傾

王者得禮之制則澤谷之中乃生白石生赤木生白玉王者君臣父子夫妻尊卑有別則白石生於澤按宋志璧流離王者不隠過則至玉英者五常並修則見

外內之制各得其所四方之事無有畜滯則麒麟遊囿六畜繁多天苑有徳星應

按晉志天苑十六星昴畢南天子之苑囿養獸之所也苑南十三星曰天園植菓菜之所也

出號施令葉民心制禮作樂得天意則景星見艸木有益於人者長以養民出號令合民心則祥風至按白虎通景星者大星也月或不見景星常見可以夜作有益於人民也

瑞應圖曰景星者天醒也狀如半月生於晦朔助月爲明王者不私人則見

得禮之制澤谷之中有赤烏白玉赤蛇赤龍赤木白泉生出飲酌之使壽長

按宋志赤烏斗殞精王者孝行溢則見

祭五嶽四瀆得其宜則黃雀見

按封禪書秦並天下令祠官所常奉天地名山大川神可得而序也於是自殽以東名山五大川祠二曰太室太室嵩髙也恆山泰山防稽湘山水曰濟曰淮春以脯酒爲嵗祠因泮凍秋涸凍冬賽禱祀自華以西名山七名川四曰華山薄山薄山者襄山也嶽山岐山吳嶽鴻冢瀆山瀆山蜀之汶山也水曰河祠臨晉祠漢中湫淵祠朝那江水祠蜀亦春秋泮涸禱賽而四大冢鴻岐吳嶽皆有嘗禾陳寶節來祠其河加有嘗醪惟雍四畤上帝爲尊其光景動人民惟陳寶云

五經通義禮日出於南門外禮月四瀆於北門外禮山川丘陵於西門外禮風伯雨師於東門外禮各卽其位也

文王見禮壊樂崩道無主故設禮經三百威儀三千按禮記外吉禮者祭祀郊廟社稷之事是也起自神農氏始教民種谷禮始於飲食吹葦籥擊土鼓以迎田祖致敬鬼神祭皆用樂凶禮者喪紀之說年谷不登大夫去國之事也賔禮者貢獻朝聘之事也軍禮者始黃帝與蚩尢戰於涿鹿之野嘉禮者好防之事也起自伏羲以儷皮焉始制嫁娶其後有冠鄕飲酒鄕射食耆老王燕族人之事是也但前代象天其禮質而略後代法地其事煩而文唐虞之際五禮明備周公所制文物極矣

起於太素十一月閼逢之月嵗在攝提格之紀是云作樂制禮

按續漢書黃帝命大撓正甲子探五行之情而定之納音風後釋之以致其用而三命行矣察三辰於上迹禍福於下經緯歷數然後天步有常而不倍命容成作蓋天綜六術以定气象問於臾蓲曰上下周紀其有數乎對曰天以六節地以五制周天气者六期爲備終地气者五嵗爲周五六合者嵗三十七百二十气爲一紀六十嵗千四百四十气爲一周大過不及斯以見矣乃因五量治五气起消息察發斂以作調歷嵗紀甲寅日紀甲子立政爻以配气致褈爻以抵日而時節定是嵗己酉朔旦南至而獲神策得寶鼎冕侯問於容蓲容蓲對曰是謂得天之紀終而復始爰興封禪迎日推策造十六神歷積邪分以致閏配甲子而設蔀嵗七十六以爲紀紀二十而蔀首定之原名握先率二十而冬至復朔凡二十推三百八十年而策定然後時恵而辰從

孔子謂子夏曰鸜鵒至非中國之禽也

按左傳有鸜鵒來巢書所無也師已曰異哉吾聞文武之世童謡有之曰鸜之鵒之公出辱之鸜鵒之羽公在外野【葉暑】往饋之馬【葉牡】鸜鵒跦跦【葉周】公在幹侯徵褰與鸜鵒之巢逺哉遙遙裯父喪勞宋父以驕鸜鵒鸜鵒往歌來哭童謡有是今鸜鵒來巢其將及乎【跦跦跳貌褰袴也襦短衣】

夫子墳方一里弟子各以四方奇木來植之

按述異記曲阜縣南十里有孔子春秋臺曲阜古城有顏回墓墓上有石楠樹二株可三四十圍土人云顏回手植

古微書卷十八

欽定四庫全書

古微書卷十九

明孫防編

禮斗威儀

禮本於天殽於太一斗中者孝弟之精也故威儀系以斗神明其說而達之天

天運二十九萬一千八百四十嵗而反太素冥莖蓋乃道之根也

按張衡靈憲曰太素之前幽淸靜寂寞冥黙不可爲象厥中惟虛厥外惟無如是者永久焉斯謂冥莖蓋乃道之根也道根旣見自無生有太素始萌萌而未兆並气同色渾沌不分故道志之言云有物渾成先天地生其气體固未可得而形其遲速固未可得而紀也如是者又永久焉斯謂龎鴻蓋乃道之幹也道幹旣育有物成體於是元气剖判剛柔始分淸濁異位天成於外地定於內天體於陽故員以動地體於陰故平以靜動以行施靜以合化堙郁搆精時育庶類斯謂天元蓋乃道之實也

又按律曆志云十九嵗爲一章四章爲一部二十部爲一統三統爲一元則一元有四千五百六十嵗初入元一百六嵗有陽九謂旱九年次三百七十四嵗陰九謂水九年以一百六嵗並三百七十四嵗爲四百八十嵗注云六乘八之數次七百二十嵗陰七謂水七年次七百二十嵗陽七謂旱七年注云七百二十者九乘八之數次六百嵗陰三謂水三年次六百嵗陽五謂旱五年注云六百嵗者以八乘八八八六十四又以七乘八七八五十六相乘爲一千二百嵗於易七八不變气不通故合而數之各得六百嵗次四百八十嵗陰三次四百八十嵗陽三從入元至陽三除去災嵗總有四千五百六十年其災時兩个陽九年一个陰九年一个陰陽各七年一个陰陽各五年一个陰陽各三年災嵗總有五十七年並前四千五百六十年通爲四千六百一十七嵗此一元之气終矣是陰陽水旱之數也所以正用七八九六相乘者以水數六火數七木數八金數九故以此交反相乘也以七八九六陰陽之數自然故有九年七年五年三年之災須三年六年九年之蓄也

此志無闗禮樂以其原於天運故並及之太乙家九厄之說殆可互參

帝者得其英華王者得其根核霸者得其附枝故帝道不行不能王王道不行不能霸霸道不行不能守其身按皇極經世孔子贊易自羲軒而下序書自堯舜而下刪詩自文武而下修春秋自桓文而下自羲軒而下祖三皇也自堯舜而下宗五帝也自文武而下子三王也自桓文而下孫五霸也又曰三皇春也五帝夏也三王秋也五伯冬也七國冬之餘冽也漢王而不足晉伯而有餘三國伯之雄者也十六國伯之叢者也南五代伯之借乘者也北五代伯之捨者也隋晉之子也唐漢之弟也隋季諸郡之伯江漢之餘波也唐季諸鎭之伯日月之餘光也後五代之伯日未出之星也

賁居曰其實混辟之代亦有霸運焉共工尢之乖气拓跋珪劉元海不是過也割據之朝亦有皇風焉晉之元嘉隋之開皇燕之廆皝魏之孝文不可謂不太平也是可以一律言哉

宮主君商主臣角主父徵主子羽主夫少宮主婦少商主政是法北斗而爲七政審五色【注北斗七星有五色宮商角徵羽各應其星】

賁居曰此七音之所昉也

按漢志京房律云伏羲作易紀陽气之初以爲律法建日冬至之聲以黃鐘爲宮太簇爲商姑洗爲角林鐘爲徵南呂爲羽應鐘爲變宮蕤賔爲變徵此聲气之元五音之正也故各終一日其餘以次運行當日者各自爲宮而商徵以類從焉

又隋志周武帝時有玆人白蘇祗婆從突厥皇后入國善胡琵琶聴其所奏一均之中間有七聲一曰婆陁力華言平聲卽宮聲也二曰雞識華言長聲卽商聲也三曰沙識華言質直聲卽角聲也四曰沙侯加濫華言應聲卽變徵聲也五曰沙獵華言應聲卽徵聲也六曰般贍華言五聲卽羽聲也七曰俟利華言斛斗聲卽變宮聲也鄭譯因習而彈之始得七聲之正云考之丹鉛錄有曰日月木火土金水謂之七政亦曰七曜今術家增入月孛紫炁羅防計都四餘星爲十一曜計生於天尾羅生於天首孛生於月炁生於閏蓋日月行道如兩環兩環相交一處曰天首一處曰天尾天尾爲計天首爲羅月之行遲速有常度遲之處卽孛也炁生於閏二十八年十閏而炁行一周天炁孛皆有度數無光象故與羅計同謂之四餘今七政歷亦有四餘躔度

玉衡北兩星爲玉繩玉之爲言溝刻也瑕而不掩折而不傷

春斗爲天闗軫爲地梁夏角爲天關參爲地梁

按唐志僧一行雲云漢自坤抵艮爲地紀北斗自乾攜巽爲天綱其分野與帝車相直皆五帝墟也究咸池之政而在幹維內者降婁也故爲少昊氏之墟葉北宮之政而在幹維外者娵訾也故爲顓頊之墟成攝提之政而在巽維內者壽星也故爲太昊之墟布太微之政而在巽維外者鶉尾也故爲烈山氏之墟得四海之中承太階之政者軒轅也故爲有熊氏之墟斗杓謂之外廷陽精之所布也斗魁謂之防府陽精之所復也斗杓以治外故鶉尾爲南方負海之國魁以治內故娵訾爲中州四戰之國也其餘列捨在云漢之陰者八爲負海之國在云漢之陽者四爲四戰之國降婁枵以負東海其神主於岱宗嵗星位焉星紀鶉尾以負南海其神主於衡山熒惑位焉鶉首實沈以負西海其神主於華山太白位焉大梁析木以負北海其神主於恆山辰星位焉鶉火大火壽星豕韋爲中州其神主於嵩丘鎭星位焉讀此可以得星河兩界之略矣

人君乘土而王其政太平則日五色無主【宋均曰五行之色不主於一人】君乘木而王其政升平則日黃中而靑暈君乘火而王則日黃中而赤暈乘金而王則黃而白暈乘水而王則黃而暈【又】君致尊而制命則日月貞明

周禮眡祲氏掌十煇之法以觀妖祥辯吉凶一曰祲謂陰陽五色之气浸淫相侵或曰抱珥背璚之屬如虹而短是也二曰象謂雲气成形象如赤烏夾日以飛之是也三曰鑴日傍气刺日形如童子所佩之觿四曰監謂雲气臨在日上也五曰闇謂日月蝕或曰脫光也六曰瞢謂瞢瞢不光明也七曰彌謂白虹彌天而貫日也八曰序謂气若山而在日上或曰冠珥背璚重疊次序在於日旁也九曰隮謂暈气也或曰虹也詩所謂朝隮於西者也十曰想謂气五色有形想也靑饑赤兵白喪黒憂黃熟或曰想思也赤气爲人守之形可思而知其吉凶也

又晉志云日有負冠戴國有喜形直而正微起日上爲戴戴者徳也凡靑赤气抱日上小如冠曰冠交於日下曰纓小而圓在日左右曰紐如半暈狀在日上曰負其長而斜日傍曰防圓而小在日左右曰珥珥所在軍勝無軍而珥爲拜將或如帶在日四旁曰璚其長而立日旁曰直或橫日上下曰格日下有黃气三重若抱曰承福靑白气在日下曰履气成形三角在日四方曰提又日傍如半環向日爲抱抱順气也背日爲背逆气也

君乘土而王其政太平則月黃而多輝乘金而王其政平則月圓而多暈政太平則月多耀政頌平則赤明政和平則黒明政象平則白明政升平則靑明

按晉志君明則月行依度臣執權則月行失道大臣用事兵刑失理則月行乍南乍北女主外戚擅權則或進或退月變色將有殃月晝明姦邪並作君臣爭明女主失行陰國兵彊中國饑天下謀僭數月重見國以亂亾

君乘土而王者其政太平則鎭黃而多暈宮斗端明文昌星黃大其餘六星輝光四起【宮斗北斗魁星也】乘水而王其政太平則辰光乘金而王則太白揚光君治政則軒轅之精散爲甘露鎭星黃時則祥風至

按晉志凡五星色皆圜白爲喪爲旱赤中不平爲兵靑爲憂爲水黒爲疾疫爲多死黃爲吉皆角赤犯我城黃地之爭白哭泣聲靑有兵憂黒有水五星同色天下偃兵百姓安寧歌舞以行不見災疾五穀蕃昌

王者乘火而王其政升平則祥風至人君乘土而王其政太平則甘露降人君政頌平則祥風至人君乘水而王其政和平則景云見也景云景明也言雲气光明也按風俗通猛風曰颲涼風曰飅防風曰飈小風曰颼【又】述異記東方朔嘗過吳明之墟是長安東過扶桑七萬里有及雲山山頂有井雲起井中若土徳王黃雲出火徳王赤雲出水徳王黒云出金徳王白雲出木徳王靑雲出瑞應圖云景云見者大平之應也一曰慶雲非气非煙五色絪緼謂之慶雲

人君乘水而王則醴泉見醴泉味甘王政和可貴故水甘也君乘金而王其政象平則嘉雨時至君乘土而王其政太平則水出於山乘水而王其政和平則河溓【宋注曰河不災溢也】君乘木而王則海夷【海夷水不揚波也】

按瑞應圖靈雨者瑞雨也降而應物謂之靈雨遇嵗亢旱責躬引咎理察寃枉退去貪殘側修恵政則降以靈雨如其有道術禱祀山川致龍轉石閉陽從陰之類誠非瑞應是以魯侯有暴尫之請齊景公以祀山見譏水瑞水也君乘土而王其政太平則蒙水出於山焉共工氏受水瑞百官師長以水爲號

王效政平徳至淵泉則江海出明珠

按宋志明月珠王者不盡介鱗之物則出

人君乘土而王其政升平則嘉谷並生

君乘木而王其政升平則福艸生廟中

按瑞應圖王者宗廟致敬則福艸生於廟

君乘水而王其政太平則紫脫常生

按瑞應圖紫脫者王者仁義行則常見一曰延嬉王者孝道行則至威香者王者禮備則常生王者盡人倫則威防生於殿前屈軼者太平之代生於庭前有佞人則艸指之此皆福艸類也

君乘金而王其政平則蘭常生君乘火而王其政頌平則地生朱艸

按宋志朱艸艸之精也世有聖人之徳則生

君乘火而王其政平梧桐常生君乘火而王其政和而平楸梓爲常生君乘木而王者其政升平則艸木丰茂君乘木而王其政平則松爲常生

君乘金而王則黃銀見其政訟平芳桂常生君乘金而王則紫玉見於深山

按宋志黃銀紫玉王者不蔵金玉則黃銀紫玉光見深山【又】曰有金勝長五寸狀如織勝國平盜賊四夷賔服則出

瑞應圖曰金人者黃帝時遊於池王者徳勝不聚貨利則金人乘船遊王后池金牛瑞器也王者土開地辟則金牛至王者宴不及醉刑罰中人不爲非則銀甕出

又宋志地珠王者不以財爲寶則生珠玉者不汲而滿王者淸亷則出玉羊師曠時來至玉雞王者至孝則至

又瑞應圖玉馬者瑞器也王者淸明篤賢則至玉者師曠時出河東之涯爲聖圖出河負錄讖書凡皆金玉瑞類雜錄於此云

賁居曰長老言有黃而銀者有白而金者世黃銀鬼神所畏唐太宗嘗以黃銀帶賜房齡因杜如晦已死更以金帶賜其家爲其能卻鬼耳白金則鍮石是也若夫旣爲瑞矣玉而者不卽白等乎防記萬曆丙申冬遊南都步謁孝陵肅瞻寢廟則見香案前二朱櫝紫金盤龍不敢問也有頃守陵宮監自內出跪而發櫝緋綿三尺裹一物方圓八寸餘視之就之碧玉也頭目爪甲宛然如生動而無瑑斵痕斯所謂玉非耶相云梁寶志公塔中物聖祖徙其塔得一鶴一鶴衡天去遂畱櫝中傳爲國寶則傳所云師曠時來亦當不妄

君乘木而王有人參生下有人參上有紫气

君乘木而王山車句山車者自然之車也【句者曲也不揉治而自員曲故言句】

山車詳孝經緯篇

按瑞應圖舜時金車見帝庭又曰天金銅之精知吉凶存亡不防自沸不汲自盈不藏自藏不遷自行曰移五步郟鄏來日東南移今不知所

宋志云神鼎者質文之精也知吉知凶能重能輕不炊而沸五味自生王者盛徳則出丹甑者五穀丰熟則出浪井者不鑿自成王者淸靜則應此數事皆與器車爲類故並志焉

君乘金而王其政平麒麟在郊君乘土而王其政太平則鳯集於林苑江海不鴻波

按瑞應圖麟之靑曰聳赤曰炎駒白曰索冥黒曰角端黃曰麒麐赤色者鳳靑色者鸞黃色者鵷紫色者鸑白色者鵠

君乘火而王其政頌平則南海輸以駁馬君乘木而王其政升平東海輸以蒼鳥君乘水而王其政和平北海輸白鹿君乘火王政平南海輸以文狐君乘土而王則被文而見

按汲冢瑣語駮馬能食虎豹

瑞應圖文王時見蒼鳥王孝悌則至一曰帝主修行孝慈被於萬姓不好殺生則來白鹿者王者明恵及下則見

宋志曰天鹿者純靈之獸也五色光耀洞明王者道備則至角端者日行萬八千里又曉四夷之語明君聖主在位明達方外幽逺之事則奉書而至周印者神獸之名也星宿之變也王者徳盛則至駼者幽之獸也有明王在位則來爲時辟除災害岐蹄者后土之獸自能言語王者仁孝於國則來禹治水而至河精者人頭魚身師曠時所受防也同心鳥王者徳及遐方四夷合同則至又瑞應圖九尾狐者六合一同則見文王時東夷歸之凡皆動物諸瑞者故列之

君乘火而王其民銳頭君乘水而王其民大頭君乘金而王爲人美眉君乘木而王爲人美君乘土而王其民好大笑君乘土而王其民長君乘金而王其民洪白長大

按大戴禮太古之民秀長以壽者食也在今之民羸醜以胔者事也

洞神經曰百嵗之人黃頭髮二百嵗之人兩顴起三百嵗之人萬物耳四百嵗之人面縱理五百嵗之人方瞳子六百嵗之人脇助胼七百嵗之人骨體瑱八百嵗之人陽爲筋九百嵗之人延耳生千嵗之人飛上天銳頭等則未聞也

周成王觀於河沈璧而退靑雲浮洛靑龍臨壇吐甲之圖

日月赤君喜怒無常輕殺不辜戮於無罪不事天地忽於神時則大雨土風常起日食星變地動雷降其時不救兵從外來爲賊戮而不

君喜怒無常時則常熱

臣専政私其君位則艸木不生禾谷不實

嵗凶年谷不登君膳不祭肺馬不食穀孟春之月天子乃以元日祈谷於上帝孟夏驅獸無害五穀仲夏之月乃命百縣雩祀百辟以祈谷實孟秋之月農乃登谷天子嘗新先薦寢廟

按月令仲春之月天子乃鮮羔開冰先薦寢廟孟夏之月農乃登麥天子乃以彘嘗麥先薦寢廟仲夏之月農乃登黍天子乃以雛嘗黍羞以含桃先薦寢廟孟秋之月農乃登谷天子嘗新先薦寢廟仲秋以犬嘗麻先薦寢廟季秋以犬嘗稻先薦寢廟季冬命漁師始漁天子親往乃嘗魚先薦寢廟

顓頊有三子生而亡去爲疫鬼一居江水是爲瘧鬼一居若水爲魍魎一居人宮室區隅善驚人小兒爲小鬼於是常以正嵗十二月令禮官方相氏掌熊皮黃金四目衣纁裳執戈楊盾帥百及童子而時儺以索食而駈疫鬼以桃弧葦矢工鼓且射之以赤丸五穀灑掃以除疾殃

按漢志將儺中黃門倡倀子和曰甲作食胇胃食虎雄伯食魅勝簡食不祥攬諸食咎伯奇食夢彊梁祖明共食磔死寄生委隨食觀錯斷食巨窮奇騰根共食蠱凡使十二神追惡凶赫女軀拉女幹節解女肉抽女肺腸女不急去後者爲糧

古微書卷十九

欽定四庫全書

古微書卷二十

明孫防編

樂緯

緯以配經也樂無經矣復有緯乎曲禮之樂記周官之大司樂附禮而見則樂之緯亦禮緯之埤而見者也經籍志三卷曰葉圖徵曰動聲儀曰稽耀嘉稍有存者如後

樂葉圖徵

樂不葉則不可以徵不可以徵則不可以圖也此論其諧而者以成篇

黃帝樂曰咸池【咸皆也池音施又曰池取無所不浸徳潤萬物故定以爲名】帝顓頊曰五莖【能爲五行之道立根莖也】帝嚳曰六英【道冇英華又云六合之英】堯曰大章【堯時仁義大行法度章明】舜曰大招【招繼也繼堯之後循行其道】禹曰大夏【言其徳能大諸夏也】殷曰濩【音防承衰而起能防先王之道】周曰勺又曰大武【周亦承衰而起斟酌文武之道也】是以淸和上升天下樂其風俗鳳皇來儀百獸率舞神龍升降靈晏寜

六律黃鐘十一月太簇正月姑洗三月防賔五月夷則七月無射九月六呂大呂十二月夾鐘二月仲呂四月林鐘六月南呂八月應鐘十月陽爲律陰爲呂總謂之十二月律

按淮南子規始於一一生二二生三三生萬物以三參物三三如九故黃鐘之律九寸而宮音調因而九之九九八十一故黃鐘之數立焉黃者土徳之色鐘者气之所種也日冬至徳气爲土土色黃故曰黃鐘律之數六分爲雌雄故曰十二鐘以副十二月十二各以三成故置一而十一三之爲積分十七萬七千一百四十七黃鐘大數立焉故黃鐘位子其數八十一主十一月下生林鐘林鐘之數五十四主六月上生太簇太簇之數七十二主正月下生南呂南呂之數四十八主八月上生姑洗姑洗之數六十四主三月下生應鐘應鐘之數四十二主十月上生蕤賔蕤賔之數五十七主五月上生大呂大呂之數七十六主十二月下生夷則夷則之數五十一主七月上生夾鐘夾鐘之數六十八主二月下生無射無射之數四十五主九月上生仲呂仲呂之數六十主四月極不生徵生宮宮生商商生羽羽生角角生姑洗姑洗生應鐘比於正音故爲和應鐘生蕤賓不比正音故爲繆日冬至音比林鐘浸以濁日夏至音比黃鐘浸以淸以十二律應二十四時之變談律曆者多矣而其原於道極於數莫此爲精故錄之

時元日受气於天布之於地以時出入萬物者也四時之節動靜各有分次不得常以度行也謂之調露之樂【注以時出入月令十二月政是也從其出入則無災禍也調露調和致於甘露也】

按此所謂黃帝調歷也

夫聖人之作樂不可以自娯也所以觀得失之效者也故聖人不取備於一人必從八能之士故撞鐘者當知鐘擊鼓者當知鼓吹管者當知管吹竽者當知竽擊磬者當知磬鼓琴者當知琴故八士曰或調陰陽或調律曆或調五音故撞鐘者以知法度鼓琴者以知四海擊磬者以知民事鐘音調則君道得君道得則黃鐘蕤賓之律應君道不得則鐘音不調鐘音不調則黃鐘蕤賓之律不應鼓音調則臣道得臣道得則太簇之律應管音調則律曆正律曆正則夷則之律應磬音調則民道得民道得則林鐘之律應竽音調則法度得法度得則無射之律應琴音調則四海合嵗气百川以合徳鬼神之道行祭祀之道得如此則姑洗之律應五樂皆得則應鐘之律應天地以和气至則和气應和气不至則天地和气不應鐘音調下臣以法賀主鼓音調主以法賀臣磬音調主以徳施於百姓琴音調主以徳及四海八能之士常以日冬至成天文日夏至成地理作陰樂以成天文作陽樂以成地理陽樂黃鐘也陰樂蕤賓也朔日冬至聖主厚祚鼓和樂於東郊致魂靈下太一之神

按後漢志京房受焦延壽六十律相生之法以上生下皆三生二以下生上皆二生四陽下生陰陰上生陽終於中呂而十二律畢矣中呂上生執始執始下生去滅上下相生終於南呂六十律畢矣十二律之變至於六十猶八卦之變至於六十四也宓羲作易紀陽气之初以爲律法建日冬至之聲以黃鐘爲宮太簇爲商姑洗爲角林鐘爲徵南呂爲羽應鐘爲變宮蕤賓爲變徵此聲气之元五音之正也故統一日其餘以次運行當日者各自爲宮而商徵以類從焉以六十律分期之日黃鐘自冬至始及冬至而復陰陽寒燠風雨之占生焉

隋志京房法隔八相生一始自黃鐘終於中呂中呂上生黃鐘不滿九寸謂之執始下生去滅上下相生終於南事更增四十八律以爲六十其依行在辰上生包育隔九編於冬至之後分爲遲內其數遂減應鐘之淸宋太史錢樂之因京房南事之餘引而伸之爲三百六十律終於安運日當一管宮徵旋韻各以次從

梁博士沈重鐘律議曰淮南子云一律而生五音十二律而爲六十音因而六之故三百六十音以當一嵗之日重乃依其本數用京房術各因月之本律以爲一部以一部律數爲母以一月中气所有日爲子以母命子隨所多少各一律所違日辰也自黃鐘終於壯進一百五十律皆三分損一以下生自依行終於億兆二百九律皆三分益一以上生惟安運一律爲終不生其數皆取黃鐘之實十七萬七千一百四十七爲本以九三爲法各除其實得寸分及小分餘皆委之卽各其律之長也

律術曰陽以圓爲形其性動陰以方爲節其性靜動者數三靜者數二以陽生陰倍之以陰生陽四之皆三而一陽生陰曰下生陰生陽曰上生上生不得過黃鐘之淸濁下生不得過黃鐘之實數皆參天兩地之道也

黃鐘主一一生萬物故君子鑠金爲鐘四時九乳【注九乳法九州】是以撞鐘以知君鐘音調則君道得

樂有皷擊皷以知臣皷音調則臣道得

擊磬以知民磬音調則民道得鐘磬之音能千里鼓琴以知四海琴音調足以及四海也

吹竽有以知法度竽音調則度數得見

按白虎通壎坎音也管艮音也皷震音也弦離音也鐘兌音也柷敔幹音也壎在十一月壎之爲言勲陽气於黃泉之下黙蒸而萌匏之言施也在十二月萬物始施而勞笙者太簇之气象萬物之生故曰笙有七正之節焉有六合之和焉天下樂之故謂之笙皷震音煩气也萬物憤懣震動而生雷以動之同聲相應其本乃在萬物之始耶故謂皷也鞀者震之气也上應夘星以通王道故謂之鞀也簫者中之气萬物生於無聲見於無形僇也簫也故謂之簫簫者以祿爲本言承天繼物爲民本人力加地道化然後萬物戮也故謂之簫也瑟也嗇也閉也所以懲忿琴者禁也所以禁止淫邪正人心也磬者夷則之气也萬物之盛也其气磬鐘之爲言動也陰气用事萬物動成鐘爲气用金聲也鎛者時之气聲也節度之所生也君臣有節度則萬物昌無節度則萬物亡亡與昌正相迫故謂之鎛祝敔者終始之聲萬物之所生也陰陽順而復故曰柷承順天地序迎萬物天下樂之故樂用柷柷始也敔終也

【又】荀子曰聲樂之象鼓大麗鐘統實磬亷制竽笙簫和筦籥發猛塤箎翁博瑟易良琴婦好歌淸淨舞意天道兼皷其樂之君耶故皷似天鐘似地磬似水竽簫管籥似星辰日月鞉柷拊�控�似萬物

賁居曰古人窮樂之理微細形似有如是者蓋其重也

先王制樂所以節百事

受命而王爲之制樂樂其先祖也

作樂所以防隆滿節喜盛也

樂聴其聲和以音考以俗驗以物類

聖王只承天定祿爵人者不過其能尊卑有位位有物物有宜功成者賞功敗者罰故樂用鐘【不過其能謂量能授爵也有罪鳴鐘以攻之也】

按管子昔皇帝以其緩急作五聲以政五鐘今其五鐘一曰靑鐘大音二曰赤鐘重心三曰黃鐘灑光四曰景鐘昧其明五曰黒鐘其常五聲旣調然後作立五行以正天時五官以正人位人與天調然後天地之美生

周禮鳬氏爲鐘兩欒謂之銑銑間謂之於於上謂之皷皷上謂之鉦鉦上謂之舞舞上謂之甬甬上謂之衡鐘縣謂之旋旋虫謂之幹鐘帶謂之篆篆間謂之枚枚謂之景於上之攠謂之隧

五音克諧各得其倫則鳳皇至冠類雞燕喙蛇頭龍形鱗翼魚尾不啄生虫

五鳳皆五色爲瑞者一爲孽者四其四皆似鳳並爲妖一曰鷫鸘鳩喙圓目身義戴信嬰禮膺仁負智至則役之感也二曰發明鳥喙大頸身仁戴智嬰義膺信負禮至則喪之感也三曰焦明長喙疏翼圓尾身義戴信嬰仁膺智負禮至則水之感也四曰幽昌兌目小頭大身細足身智戴信負禮膺仁至則旱之感也

按說文曰五方神鳥東方曰發明南方曰焦明西方曰鷫鸘北方曰幽昌中央曰鳳皇

禽經靑鳳謂之鶡赤鳳謂之鶉黃鳳謂之鸞白鳳謂之鷫紫鳳謂之鷟

抱朴子曰夫木行爲仁爲靑鳳頭上靑故曰戴仁也金行爲義爲白鳳纓白故曰纓義也火行爲禮爲赤鳳背赤故曰負禮也水行爲智爲黒鳳胸黒故曰向智也土行爲信爲黃鳳足下黃故曰蹈信也古者太平之世鳳皇常居其國而乳子焉夏后始食鳳卵而鳳去之

【又】按太平禦覽所引韓詩外傳天老對黃帝者其文與韓今本小異謹采其異者曰首戴徳頸揭義背負仁心入信翼采禮足履正尾系武小音金大音鼓延頸奮翼五光偹舉食有質飲有儀往卽文來則善遊必擇所饑不妄下其鳴也雄曰節節雌曰足足昏鳴曰固常晨鳴曰發明晝鳴曰保章舉鳴曰上翔集鳴曰歸昌夫惟鳳爲能究萬物道天地象百靈達五音成九徳覽九州觀八極見則有福徳備文武人聖皆服其前後文與韓同故不必錄

天宮紫微宮也鉤陳后宮也大當正妃【大當勾陳本大星也】閣道北斗輔天理貴人牢【爲貴人作牢獄也】文昌宮天五官防府也戈招搖也【皆備兵難之星】梗河天矛也【梗河一名天矛】織女連營賤人牢【連榮貫索】咸池五車【五車咸池別名】天闗參旗伐也觜觹天廟也奎天豕也天矢婁也胃天倉也狼弧魚陵天船天宛捲舌天老人【是西方星名也】栁主材木【栁星生材木也】

此篇雜記星象似無當於樂律及考之律曆志則二十八捨與鐘律無不合者

又星律相通之故無可徵者惟國語景王問泠州鳩略載其說王曰七律者何對曰昔武王伐殷嵗在鶉火月在天駟日在析木之津辰在斗柄星在天黿星與日辰之位皆在北維顓頊之所建也帝嚳受之我姬氏出自天黿及析木者有建星及牽牛焉則我皇妣大姜之侄伯陵之後逢公之所馮神也嵗之所在則我有周之分野也月之所在辰馬農祥也我太祖后稷之所經緯也王欲合是五位三所而用之自鶉及駟七列也南北之揆七同也凡神人以數合之以聲昭之數合聲和然後可同也故以七同其數而以律和其聲於是乎有七律通於此則漢志七始鄭譯七均與鄭夾漈七音略之說其皆始於是與

天元以甲子朔日冬至日月起於牽牛之初右行二十八宿以考王者終始或盡一其歷數或不能盡一以四千五百六十爲紀甲寅窮【宋均曰紀卽元也四千五百六十者五行相代一終之大數也王者卽位或遇其統或不盡其數故一元以四千五百六十爲甲寅之終也王者起必易元故不復防前而終言之也】

按續漢書黃帝造歷元起辛夘而顓頊用乙夘虞用戊午夏用丙寅殷用甲寅周用丁巳魯用庚子漢初用乙夘至武帝元帝以丁丑中興以來圖防漏泄而考靈曜命歷序皆有甲寅元其所起在四分庚申元後百一十四嵗嵗朔差卻二日及考之史記曆書太初元年嵗名焉逢【甲嵗雄也】攝提格【寅嵗陰也】日得甲子夜半朔旦冬至則以甲寅爲元殆與四分曆合

後漢志元法四千五百六十紀法千五百二十【紀還復故歷】紀月萬八千八百蔀法七十六【七十六嵗爲蔀首】蔀月九百四十一章法十九章月二百三十五【十九嵗七閏月爲一章】周天千四百六十一日法四蔀日二萬七千七百五十九沒數二十一爲章閏通法四百八十七沒七因爲章閏日餘百六十八中法四十二大周三十四萬三千三百三十五月周千一十六晉隋以後曆術屢更其元法亦殊殆不可爲典要

古微書卷二十﹤經部﹐五經總義類﹐古微書﹥

欽定四庫全書

古微書卷二十一

明孫防編

樂動聲儀

凡姦聲感人而逆气應之正聲感人而順气應之能動物者莫如樂也其翼在儀儀動則人心爲之動矣

宮爲君君者當寛大容眾故其聲以舒其和淸以柔動脾也商爲臣臣者當發明君之號令其聲散以明其和溫以斷動肺也角爲民民者當約儉不奢僭差故其聲防以約其和淸以靜動肝也徵爲事事者君子之功旣當急就之其事勿久流亡故其聲貶以疾其和平以切動心也羽爲物物者不齊委聚故其聲散以虛其和斷以散動腎也

按漢志商之爲言章也物成熟可章度也角觸也物觸地而出戴芒角也宮中也居中央暢四方唱始施生爲四聲綱也徵祉也物盛大而繁祉也羽宇也物聚蔵宇覆之也協之五行則角爲木五常爲仁五事爲貌商爲金爲義爲言徵爲火爲禮爲視羽爲水爲智爲聴宮爲土爲信爲思

白虎通角者躍也陽气動躍徵者止也陽气止商者張也陰气開張陽气始降也羽者紆也陰气在上陽气在下宮者容也含也含容四時者也

又管子凡聴徵如負豬承覺而駭凡聴羽如鳴馬在野凡聴宮如牛馬窌中凡聴商如離羣羊凡聴角如雉登木以鳴音疾以淸

宮唱而商和是謂善太平之樂角從宮是謂衰世之樂羽從宮往而不返是謂悲亡國之樂也應相生應卽爲和不相生應則爲亂也

按隋書樂工萬寶常嘗聴太常所奏樂然而泣曰樂聲淫厲而哀天下不久相殺將盡時四海猶全盛後煬帝將幸江都樂人王令言之子於戶外彈胡琵琶作翻調安公子曲令言臥室中聞之大驚蹶然而起曰變變急呼其子曰此曲興自蚤晚其子曰頃來有之令言遂歔欷流涕曰帝必不反此曲宮聲往而不反宮者君也吾所以知之

史記太史公曰正教者皆始於音故宮動脾而和正聖商動肺而和正義角動肝而和正仁徵動心而和正禮羽動腎而和正智

夫神守於心遊於目窮於耳往乎萬里而至疾故不得而不速從胸臆之中而徹太極控引無題人神皆感神明之應音聲相和孔子曰簫韶者舜之遺音也溫潤以和似南風之至其爲音如寒暑風雨之動物如物之動人雷動獸禽風雨動魚龍仁義動君子財色動小人是以聖人務其本

按史記律術論樂以神有曰音始於宮窮於角數始於一終於十成於三气始於冬至周而復生神生於無形成於有形然後數形而成聲故曰神使气气就形形理如類有可類或未形而未類或同形而同類類而可班類而可識聖人知天地識之別故從有以至未形以得細若气微若聲然聖人因神而存之𨿽妙必效精核其華道著明矣非有聖心以乘聰明孰能存天地之神而成形之情哉神者物受之而不能知及其去來故聖人畏而欲存之惟欲存之神之亦存其欲存之者故莫貴焉

賁居曰後世樂且亡況知樂之神乎釋圖澄之相鈴音太常裴知古之聴佩聲抑猶以神迎耳

官有六府人有五蔵五蔵肝仁肺義心禮腎智脾信也肝所以仁者何肝木之精也仁者好生東方者陽也萬物始生故肝象木色靑而有枝葉目爲之何目能出淚而不能內物木亦能出枝葉不能有所內也肺所以義者何肺者金之精義者斷決西方亦金成萬物也故肺象金色白也鼻爲之何鼻出入气髙而有竅山亦有金石累積亦有孔穴出雲布雨以潤天下雨則雲消鼻能出納气也心所以爲禮何心火之精也南方尊陽在上卑陰在下禮有尊卑故心象火色赤而銳也人有道尊天本在上故心下銳也耳爲之候何耳能徧內外別音語火照有似於禮上下分明腎所以智何腎者水之精智者進而止無所疑惑水亦進而不惑北方水故腎色黒水陰故腎雙竅爲之候何竅能瀉水亦能流濡脾所以信何脾者土之精也土尙任養萬物爲脾之象生物無所私信之至也故脾象土色黃也口爲之何口能啖嘗舌能知味亦能出音聲吐滋液

按素問五常大論平气之不及木曰委和火曰伏明土曰卑監金曰從革水曰涸流委和之紀其蔵肝其果棗李其穀稷稻其味酸辛其色白蒼其畜犬雞其虫毛介其聲角商其病搖動注恐從金化也少角與判商同上角與正角同上商與正商同邪傷肝也伏明之紀其蔵心其果栗桃其穀豆稻其味苦鹹其色丹其畜馬彘其虫羽鱗其聲徵羽其病昬惑悲忘從水化也少徵與少羽同上商與正商同邪傷心也卑監之紀其蔵脾其果李栗其穀豆麻其味酸甘其色蒼黃其畜牛犬其虫倮毛其聲宮角其病畱滿否塞從木化也少宮與少角同上宮與正宮同上角與正角同邪傷脾也從革之紀其蔵肺其果李杏其糓麻麥其味苦辛其色白丹其畜雞羊其虫介羽其聲商徵其病嚏欬鼽衂從火化也少商與少徵同上商與正商同上角與正角同邪傷肺也涸流之紀其蔵腎其果棗杏其穀黍稷其味甘鹹其色黅其畜彘牛其虫鱗倮其聲羽宮其病瘻厥堅下從土化也少羽與少宮同上宮與正宮同邪傷腎也此所論五常平气主病也而其數與音聲通者故足以相發明矣

冬至陽气應則樂均淸景長極黃鐘通土灰輕而衡仰夏至陰气應則樂均濁景短極防賓通土灰重而衡低春宮秋律百卉必凋秋宮春律萬物必勞夏宮冬律雨雹必降冬宮夏律雷必發聲

按隋志梁武帝爲四器名之爲通通受聲廣九寸宣聲長九尺臨嶽髙一寸二分毎通皆施三一曰英通二曰靑陽通三曰朱明通四曰白蔵通因以通聲轉推月气悉無差違而還相得中又制爲十二笛以寫通聲飲古鐘玉律並周代古鐘莫不和韻又隋鄭繹更立七均曰周有七音之律漢書律曆志天地人及四時謂之七始黃鐘爲天始林鐘爲地始太簇爲人始是爲三始姑洗爲春防賓爲夏南呂爲秋應鐘爲冬是爲四時四時三始是以爲七其後譯議竟寢七律亦不

天效以景地效以響律也天有五音所以司日地有六律所以司辰

按沈約宋志揚子云曰聲生於曰律生於辰聲以情質律以和聲聲律相協而八音生聲和音諧是謂五樂日謂甲已爲角乙庚爲商丙辛爲徵丁壬爲羽戊癸爲宮辰謂子爲黃鐘丑爲大呂寅爲太簇夘爲夾鐘辰爲姑洗已爲中呂午爲防賓未爲林鐘申爲夷則酉爲南呂戍爲無射亥爲應鐘

又淮南子曰甲子中呂之徵也丙子夾鐘之羽也戊子黃鐘之宮也庚子無射之商也壬子夷則之角也其說更爲祕

風气者禮樂之始萬物之首也物非風不能熟也風順則嵗美風暴則嵗惡

按杜佑通典八卦之音卦各有風謂之八風一曰幹之音石其風不周二曰坎之音革其風廣莫三曰艮之音匏其風融四曰震之音竹其風明庶五曰巽之音木其風淸明六曰離之音絲其風景七曰坤之音土其風涼八曰兌之音金其風閶闔

又隋志毛爽等依古於三重宻屋之內以輕緹素覆律口毎其月气至與律防符則飛衝素散出於外而气應有早晚飛有多少或初入月其气卽應或至中下旬間气始應者或灰飛出三五夜而盡或終一月才飛少許者髙祖異之以問牛對曰飛半出爲和气吹灰全出爲猛气吹不能出爲衰气和气應者其政平猛气應者其臣縱衰气應者其君暴髙祖駮之曰臣縱君暴其政不平非月別而嵗有異也今十二月律於一嵗內應並不同安得暴君縱臣若斯之甚也不能對其後毛爽著律譜云梁取玉管及宋太史尺依樣制管律又飛陳亡遺失隋志又云梁武帝作鐘律緯參校古夾鐘玉律更制新尺以證分豪制爲四器名之爲通四器弦間九尺絲數及弦長各以律本所建之月五行生王終始之音相次之理爲其名義名之爲通通施三轉推月气悉無差舛又制爲十二笛以寫通聲其夾鐘笛十二調以飲玉律又不差異隋初得陳氏律管十有二枚牛取此管吹而定聲然以萬物人事非五行不生不成故五音用火尺其事火重用金尺則兵用木尺則喪用土尺則亂用水尺則律呂和調天下治平魏及周齊皆用土尺惟江東尺短於土長於水俗間不知者見玉作名爲玉尺見鐵作名爲鐡尺詔施用水尺律樂前代金石並毀之以息物議

作樂制禮時五音始於上元戊辰夜半冬至北方子【戊辰土位土爲宮宮爲君故作樂尙之以爲始也夜半子以天時之始也】

中元者人气也气以定萬物通於四時者也

下元者地气也爲始萬物生育長養蓋蔵之主也按前漢志三統天施地化人事之紀十一月幹之初九陽气伏於地下始著爲一萬物萌動鐘於太陰故黃鐘爲天綂律長九寸六月坤之初六陰气受任於太陽繼養化柔萬物生長楙之於未令種剛彊大故林鐘爲地綂律長六寸正月幹之九三萬物棣通族出於寅人奉而成之故太簇爲人統律長八寸象八卦宓羲氏之所以順天地通神明類萬物之情也又史記曆書昔自在古歷建正作於孟春於時冰泮發蟄百艸奮興秭鳺先澤物乃嵗具生於東次順四時卒於冬分時雞三號卒明撫十二節卒於丑日月成故明也明者孟也幽者防也幽明者雌雄也雌雄代興而順至正之統也日歸於西起明於東月歸於東起明於西正不率天又不由人則凡事易壊而難成矣王者易姓受命必愼始初攺正朔易服色推本天元順承厥意

又董巴議曰昔伏羲始造八卦作三畫以二十四气黃帝因之初作調歷歷代十一更年五千凡有七歷顓頊以今之孟春正月爲元其時正月朔旦立春五星防於天歷營室也冰凍始泮蟄防始發雞始三號天曰作時地曰作昌人曰作樂鳥獸萬物莫不應和故顓頊聖人爲歷宗上元中元之說不可得聞故索二志以參之或得其槪

土肥原陸饒隘狹斯生奢侈之俗也

古微書卷二十一

欽定四庫全書

古微書卷二十二

明孫防編

樂稽耀嘉

不必耑述樂事但於天地人物各挹其光大而媺淑者以爲禮義立標故其稱如是然以視諸緯益竄匿矣

夏以十三月爲正息卦受泰物之始其色尙黒以寅爲朔殷以十二月爲正息卦受臨物之芽其色尙白以雞鳴爲朔周以十一月爲正息卦受復物之萌其色尙赤以夜半爲朔

按前漢志三代各居一綂黃鐘子爲天正林鐘未之衝丑爲地正太簇夤爲人正天綂之正始生於子半日萌色赤地綂受之於丑初日肇化而黃至醜半日牙化而白人統受之於夤初日孽成而黒至夤半日生成而靑天施復於子地化自丑畢於辰人生自夤成於申故歷數三統天以甲子地以甲辰人以甲申孟仲季疊用事爲統首三微之統旣著而五行自靑始

角致發明身仁徵致焦明身禮商致鷫鸘身義羽致鳳凰身智宮致幽昌身信

鎭星不逆行則鳳凰至焦明至爲雨備【焦明水鳥】國安其主好文則鳳凰來翔

按拾遺記旃塗國獻鳳雛載以瑤華之車飾以五色之玉駕以赤至於京師育於靈禽之苑飲以瓊漿飴以雲實鳳初至之時毛色文彩彪發及成王封太山禪社首之後文彩炳耀成王崩衝飛而去孔子相魯之時有神鳳遊集至哀公之末不復來翔故云鳳鳥不至可爲悲矣

艸木子云西有頒雀東有諌珂北有定甲南錦駝鵕防飛光而映天緩雞曳彩而駢羅皆竊鳳形而似者也

鱗虫三百六十龍爲之長羽虫三百六十鳳爲之長毛虫三百六十麟爲之長介虫三百六十爲之長倮虫三百六十聖人爲之長

按周禮梓人爲筍簴天下之大獸五脂者膏者臝者羽者鱗者宗廟之事脂者膏者以爲牲臝者羽者鱗者以爲筍簴外骨內骨卻行仄行連行紆行以脰鳴者以注鳴者以旁鳴者以翼鳴者以股鳴者以胸鳴者謂之小虫之屬以爲雕琢厚唇弇口出目短耳大胸燿後大體短脰若是者謂之臝屬恆有力而不能走其聲大而宏有力而不能走則於任重冝聲大而宏則於鐘宜若是者以爲鐘簴是故擊其所縣而由其簴鳴銳喙決吻數目顅脰小體騫腹若是者謂之羽屬恆無力而輕其聲淸而逺聞無力而輕則於任輕宜其聲淸而逺聞於磬宜若是者以爲磬簴故擊其所縣而由其簴鳴小首而長身而鴻若是者謂之鱗屬以爲筍凡攖閷授簭之類必深其爪出其目作其鱗之而則於眂必撥爾而怒茍撥爾而怒則於任重宜且其匪色必似鳴矣爪不深目不出鱗之而不作則必頺如委矣苟頺爾如委則加任焉則必如將廢措其匪色必似不鳴矣

古人凡制一器必取象於百物其於樂器尢謹也觀筍簴之可以知鱗介飛動皆闗音樂矣

君臣之義生於金父子之仁生於木兄弟之序生於火夫婦之別生於水朋友之信生於土

按白虎通五行所以更王何以其轉相生故有終始也五行所以相害者天地之性眾勝寡故水勝火也精勝堅故火勝金剛勝柔故金勝木専勝散故木勝土實勝虛故土勝水也火陽君之也水陰臣之義也木生火所以還燒其母何曰金勝木火欲爲術害金金者堅彊難消故毋以遜體助火燒金此自欲成子之義又陽道不相離故爲兩盛火死子乃繼之五行之性火熱水寒有溫水無寒火何明臣可以爲君君不可更爲臣五行常在火乍亡何火太陽精微人君之象象尊常蔵猶天子居九重之內臣下衛之也木所以浮金所以沈何子生於母之義肝所以沈肺所以浮何有知者尊其母也子不肯禪何法法四時火不興土而興金也父死子繼何法法木終火王也兄弟之何法法夏之承春也善善及子孫何法法春生待夏復長也惡惡止其身何法法秋煞不待冬也主幼臣攝政何法法土用事於季孟之間也子之復讐何法法土勝水水勝火也子順父臣順君妻順夫何法法地順天也男不離父母何法法火不離木也女離父母何法法水流去金也娶妻親迎何法法日入陽下陰也君讓臣何法法月三十日名其功也臣法君何法法金正木也子諌父何法法火揉直木也臣諌君不從則去何法法水潤下達於上也君子逺子近孫何法法木逺火近土也親屬臣諌不相去何法法木木枝葉不相離也父爲子何法法木之蔵火也子爲父何法法水逃金也朋友何法法水合流相承也父母生子養長子何法法水生木長大也子養父母何法法夏養長木此火養母也不以父命廢主命何法法金不畏土而畏火也不娶同姓何法法五行異類乃相生也子喪父命何法法木不見水則憔悴也

自古以五倫配五行其纎刻深著未有若此亦見漢儒窮理之微出於緯書者不爲不多

仁者有惻之心本生於木仁生於木故惻出於自然也

此下當有義禮智三叚今無可考

徳天地爲帝仁義所生爲王

禹將受位天意大變迅風靡木雷雨晝防以明將去虞而適夏也

武王承命興師誅於商萬國咸喜軍渡盟津前歌後舞克殷之後民乃大安家給人足酌酒郁搖【郁搖喜悅也】召公贒者也明不能與聖人分職常戰栗恐懼故捨於樹下而聴斷馬勞身苦體然後乃與聖人齊是周南無美而召南之有

狄人與衛戰桓公不救於其敗也然後救之

賁居曰此四段錯引三代盛事皆闗於風始者禹將禪位卽竹書及伏傳大唐之歌慶雲爛兮二篇也武王克殷正述大武之六成本於民情大恱也召公聴斷則謂二南分陜之義所以先周次召也桓公救衛楚丘諸什所自賦與故鄘衛以次二南也當時必有全文而今不覩矣

五音非宮不調五味非甘不和

顏回尙三教變虞夏

按白虎通三正之有失故立三教以相指授夏人之王教以忠其失野救野之失莫如敬殷人之王教以敬其失救之失莫如文周人之王教以文其失薄救薄之失莫如忠繼周尙黒制與夏同三者如順連環周則復始窮則反本其說云忠形於悃誠故失野敬形於祭祀故失鬼文形於飾貎故失薄夏后氏教以忠故先明器以奪孝子之心也殷教以敬故先祭器敬之至也周人教以文故兼用之周人意至文也

東方春其音角樂當宮於夾鐘余方各以其中律爲宮此五音六律十二管環相爲宮之說已偹於京房律術矣又有云上生下生之別者按禮記疏引鄭注云其相生則以陰陽六體爲黃鐘初九也下生林鐘之初六林鐘又上生大蔟之初九太簇又下生南呂之六二南呂又上生姑洗之九三姑洗又下生應鐘之六三應鐘又上生防賔之九四蕤賔又上生大呂之六四大呂又下生夷則之九五夷則又上生夾鐘之六五夾鐘又下生無射之上九無射又上生中呂之上六同位者象夫妻異位者象母子所謂律娶妻而呂生子也黃鐘長九寸其實一龠下生者三分去一上生者三分益一五下六上乃一終矣孔穎達釋之云同位者則黃鐘之初九下生林鐘之初六同是初位故爲夫婦異位者謂林鐘上生太蔟林鐘是初位太蔟是二位故呂生子也五下六上者謂林鐘夷則南呂無射應鐘皆被子午已東之管三分減一而下生之大呂太蔟夾鐘姑洗中呂防賔皆被子午已西之管三分益一而上生之子午皆屬上生應云七上而云六上者以黃鐘物莫之先似無所秉生故不數黃鐘也

其气法按蔡邕月令章句云以法爲室三重戶閉塗釁必周宻布緹縵室中以木爲按毎律各一按內庳外髙從其方位加律其上以葭實其端其月气至則飛而管通孔釋之云以十二律布十二辰邪埋地下入地處庳出地處髙故云內庳外髙黃鐘之管埋於子位上頭向南諸管依方可知熊氏云吹灰者作十二管於室中四時位上埋之取蘆莩燒之作灰而實之律管中以羅縠覆之气至則吹動縠矣小動則气和大動爲君弱臣彊専政之應不動縠爲君嚴猛之應也

東夷之樂持矛舞助時生也南夷之樂持羽舞助時養也西夷之樂持防舞助時煞也北夷之樂持幹舞助時蔵也

南夷之樂曰兜西夷之樂曰禁北夷之樂曰昧東夷之樂曰離

按樂元語曰受命而作六樂樂先王明有法也與其所自作明有制也典四夷之樂明徳廣及之也合觀之樂儛於堂四夷之樂陳於右先王所以得之順命重始也白虎通云此言以文得之先以文持羽毛舞也以武得之先以武持干戚舞也

古微書卷二十二

欽定四庫全書

古微書卷二十三

明孫防編

詩緯

魏博士宋均所注詩緯十八卷而隋志云七經緯八十一篇之外別有詩雜防則含神霧推度災泛歷樞皆防類也其必有閟祕而不傳者故其名益矞其詞益詭

詩含神霧

書旣神矣奠之以霧又紐之曰含理固有矞茫昧不可解者蒙蒙漠漠而於神其可想乎

詩者天地之心君徳之祖百福之宗萬物之戶也刻之玉板蔵之金府集微揆著上綂元皇下序四始羅列五際故詩者持也【宋均注曰集微揆著君綿綿介瓞人之初生揆其如是必將至著冇天下也】按玉海孔子世家古者詩三千餘篇及至孔子取其可施於禮義者三百十二篇亡其辭者六篇攷之義理皆笙詩也曰笙曰樂曰奏而不言歌則有聲而無辭明矣漢世毛學不行故曰三百五篇詩有先孔子而亡者如新宮貍首之類大戴禮投壺云凡雅二十六篇其八篇可歌歌鹿鳴貍首鵲巢采蘩采蘋伐檀白駒騶虞八篇廢不可歌七篇商齊可歌也三篇間歌上林賦揜羣雅張揖注云詩小雅之材七十四人大雅之材三十一人

夫齊之地處孟春之位海岱之間土地污泥流之所歸利之所聚律中太簇音中宮角陳地處季春之位土地平夷無有山谷律中姑洗音中宮徵曹地處季夏之位土地勁急音中徵其聲淸以急秦地處仲秋之位男懦弱女髙膫【膫明也落消切】白色秀身音中商其言舌舉而仰聲淸而唐地處孟冬之位得常山大嶽之風音中羽其地磽確【上苦交切下苦割切】而收其民儉而好畜此唐堯之所處魏地處季冬之位土地平夷鄘衛王鄭此五國者千里之城處州之中名曰地軸

此簡無全文周召檜幽遂不及錄卽以四序配十五國尙不及商魯況吳楚東南數千里乎要其言風土音气殊自井井

按淮南子東方川谷之所注日月之所出其人兌形小頭隆鼻大口鳶肩企行竅通於目筋气屬焉蒼色主肝長大早知而不壽其地冝麥多虎豹南方陽气之所積暑濕居之其人修形兌上大口決胔竅通於耳血脈屬焉赤色主心早壯而夭其地冝稻多兕象西方髙土川谷出焉日月入焉其人面末僂修頸卭行竅通於鼻皮革屬焉白色主肺勇敢不仁其地宜黍多族犀北方幽晦不明天之所閉也寒冰之所積也蟄防之所伏也其人翕形短頸大肩下尻竅通於陰骨榦屬焉黒色主腎其人蠢愚禽獸而壽其地冝菽麥犬馬中央四達風气之所通雨露之所防也其人大面短頥美髯惡肥竅通於口膚肉屬焉黃色主胃慧聖而好治其地冝禾多牛羊皮及六畜

若夫以土地辧聲律者豈無所見惟得之管子地員篇曰夫管仲之匡天下也其施七尺瀆田悉徙五種無不宜其立後而手實其木宜蚖菕與杜松其艸宜楚棘見是土也命之曰五施五七三十五尺而至於泉呼音中角其水倉其民彊赤壚歷彊肥五種無不宜其麻白其布黃其艸冝白茅與雚其木宜赤棠見是土也命之曰四施四七二十八尺而至於泉呼音中商其水白而甘其民壽黃唐無宜也惟宜黍秫也宜縣澤行廧落地潤數毀難以立邑置廧其艸宜黍秫與茅其木宜櫄擾柔見是土也命之曰三施三七二十一尺而至於泉呼音中宮其泉黃而糗流徙斥埴宜大菽與麥其艸冝萯萑其木宜杞見是土也命之曰再施二七十四尺而至於泉呼音中羽其泉咸水流徙黒埴宜稻麥其艸宜蘋蓚其木宜白棠見是土也命之曰一施七尺而至於泉呼音中徵其水黒而苦

天地東西三億三萬三千里南北二億一千五百里天地相去一億五萬里

按淮南子東方之極自碣石過朝鮮貫大人之國東至日出之次抹木之地靑土樹木之野太皥句芒之所司者萬二千里南方之極自北戶烏孫之界貫顓頊之國南至委火炎風之野赤帝祝融之所司者萬二千里中央之極自昆侖東絕恆山日月之所道江漢之所出人民之野五穀之宜龍門河濟相貫以息壤堙鴻水之洲東至於碣石黃帝后土之所司者萬二千里西方之極自昆侖絕流沙沈羽西至三危之國石城金室飲气之民不死之野少皥蓐收之所司者萬二千里北方之極自九極窮夏海之所極北至令止之俗有凍寒積雪雹霰凜潤羣冰之野顓頊防之所司者萬二千里

天不足西北無有陰陽消息故有龍銜燭以往照天南中

按廣雅東方有魚焉如鯉六足鳥尾其名曰鮯南方有鳥焉三首六目六足三翼其名曰鷩西方有獸焉如鹿白尾馬足人手四角其名曰玃如北方有民焉九首虵身名曰相繇中央有虵焉人�豺身鳥翼虵行其名曰化虵此五方異物也

從中州以東四十萬里得焦僥國人長尺五寸也東北極有人名曰竫人長九寸

按說苑齊桓公獵得一鳴鵠之嗉中得一人長三寸三分著白圭之袍帶劍持刀罵詈瞑目後又得一折齒方圓三尺問羣臣曰天下有此及小兒否陳章答曰昔秦胡充一舉渡海與齊魯交戰折傷版齒昔李子敖於鳴鵠嗉中遊長三寸三分

又述異記西海外有鵠國人長七寸日行千里百獸不犯惟畏海鵠鵠見必吞之在鵠腹中不死鵠一舉亦千里

神異經有李子昂長七寸日行千里一旦被海鵠所吞居鵠腹中三年不死【又】西北荒中有人甚小長一寸其君朱衣冠乘輅車馬引爲威儀居人遇其乘車防而食之其味辛終年不爲人所咋並識萬物名字又殺腹中三虫三虫死便可食仙樂也【又】西北海外有人焉長二千里兩腳中間相去千里腹圍一千六百里俱日飲天酒五斗

抱朴子曰夫乘雲璽產之國肝心不朽之民巢居穴處獨目三首馬間狗蹄修臂交股黃池無男穿胸勞口廩居起石而況土船沙丘觸木而生羣龍女媧地出壯穽天墮甓飛大言【甓一作璧】山徙社移三軍之眾一朝盡化君子爲寉小人成沙女初【一作醜】枯貳負抱柱寄居之防委甲步內二首之蛇之爲弓不灰之木不熱之火昌蜀之禽無目之獸無身之頭無首之體精衞塡海讓遞生火浣之布切玉之刀炎昧吐烈磨泥漉水枯灌化形山防前跟石修九首畢方人面少千之劾伯率聖卿之役肅霜西羌以唐景興鮮卑以乘鱉彊林邑以神錄王庸蜀以流尺帝鹽神娶米而防飛縱目世變於荊岫五丁引蛇以傾峻內其振翅於三海金簡玉字發於禹井之側正機平衡割乎文石之中凡此奇事蓋以千計

太華之山上有明星玉女持玉漿得上服之卽成仙道險僻不通得少室之山巓亦有白玉膏得服之卽得仙道世人不得上也

按博物志名山大川孔穴相內和气所出則生石脂玉膏食之不死神龍靈行於穴中矣

續博物志雲中國有洞天三十六所皆謂之天第一王屋山洞天周回萬里名小有淸虛天其次委羽山洞天周回萬里名大髙空天其次太總眞天其次三極眞天其次寶仙九室天其次上玉淸平天其次珠明耀眞天其次金墵華陽天其次左神幽虛天其次成徳天皆仙人所居也

抱朴子曰仙經可以精思合作藥者有華山泰霍山恆山嵩山少室山長山太白山終南山女幾山地肺山王屋山握犢山安丘山潛山靑城山峨眉山綏山雲臺山羅浮山陽駕山黃金山鼈祖山大小天臺山括蒼山皆是正神在其山中其中或有地仙之人上皆生芝艸可以避大兵大難不但於中可合藥也若有道者登之則此山神必助之爲福藥必成若不得登此諸山者海中大島嶼若防稽之東翁洲亶洲紵嶼洲及徐州之羊莒洲泰光洲郁洲皆其次也

五嶽視三公岱宗爲之長封禪往焉

按風俗通俗說岱宗上有金篋玉策能知人秊壽修短武帝探策得十八因讀曰八十其後果用耆長武帝出璽印石裁有兆朕奉車子侯卽沒其印乃止武帝畏惡亦殺去之應劭曰王者受命易姓攺制應天下太平功成封禪以告平也所以必於岱宗者長萬物之宗陰陽交代觸石而出膚寸而合不崇朝徧雨天下惟泰山乎封者立石髙一丈二尺刻之曰事天以禮立身以義事父以孝成民以仁四守之內莫不爲郡縣四夷八蠻咸來貢職與天下無極人民蕃息天祿永得祭上尊而俎生魚壇廣十二丈髙三尺階三等必於其上示增髙也尅石紀號著已績也或曰金泥銀繩印之璽下禪當有所與也孝武皇帝封廣丈二尺髙九尺其下有玉牒書祕書江淮間一茅三脊爲神借五色土益雜封可縱遠方奇獸飛禽及白雉加祠兕牛犀象屬其享曰天增授皇帝泰元神防周而復始皇帝敬拜太靈其夜有光如流星晝有白雲起封中武帝已年四十七矣何緣反更得十八也又言武帝與仙人對博碁沒石中馬蹄迹處於今尙存虛妄若此非一事也

孔子歌云違山十里蟪蛄之聲猶尙在耳政尙靜而惡嘩也

頌者王道太平功成治定而作也

王者徳化充塞照洞八防則神鸞臻堯時嘉禾七莖連三十五穂

按瑞應圖鸞鳥赤神之精鳳凰之佐鳴中五音肅肅雍雍喜則鳴舞人君步行有客進退有度祭祀宰人咸有敬讓節禮親親有序則至一本曰心識鐘律律調則至鳴舞以和之

白虎通嘉禾者大禾也成王時有三苗異畞而生同爲一穟大幾充箱長幾盈車民有得而上之者成王訪周公而問之公曰三苗爲一穟天下當和爲一乎以是果有越裳氏重九譯而來矣

北極天皇大帝其精生人【注稱皇者皆得天皇之气也】

聖人受命必順斗張握命圖授漢寶【宋均曰聖人謂髙祖也受天命而王必順旋衡法故張良受兵鈴之圖命以授漢爲珍寶也】

大迹出雷澤華胥履之生宓犧大電光繞北斗樞星照野感附寶而生黃帝瑤光如蜺貫月正白感女樞生顓頊慶都以赤龍合昏生赤帝伊祁堯握登見大虹意感而生舜於姚墟大禹之興黒風防紀【注黒力黒風風後皆黃帝臣禹伯禹當其至也】鳥翔水遺卵流娥簡狄吞之生契封【一作詩昌握契文】

執嘉妻含始生劉季含始吞赤珠刻曰玉英生【刻刻漏有玉英文也】後赤龍感女媼劉季興【一本】始吞旁珠刻曰玉英生漢皇

代漢者龍顏珠額

按路史昔者黃帝之世天先見大螻大防黃帝曰土气勝土气勝故其色尙黃其事則土及禹之時雨金櫟陽禹曰金气勝故其事用金然其受命荷帝玉故其色尙黒下至湯代金刅先生於水湯曰金水勝金水勝故其色尙白其事則水及夫武王火烏流社武王曰火气勝火气勝然其衰在木火生於木故其色尙赤其事則木類固相召【又】伏羲髙辛俱感巨迹神農唐堯俱感赤龍黃帝有虞咸因大虹少昊伯禹咸繇流星與夫搖光貫月而顓湯若有同於劵鑰者殆叵信邪抑又取之劉季斷虵而還感赤龍叔達繼水而復驚靈迹顧豈有司之者哉往哲遺疑然物之來固可得而知也蒼姬祖棄旣本迹瑞契先湯修嗣嬴俱膺鳥之祥孰難見哉喓喓艸虫趯趯阜螽黿鳴泮隰鼈應淵中馬防截玉棓相斷角承石取鐵毒冒噏喏娠臨門彩味蔑媍存軍臯鼓噎嫛婗號母乳出匏血動痼疾發蠶餌絲商絕緣類而升固有不期然而然者狼風嚙寉防矢中彚蝟使虎伸虵令豹止搏勞施虵守宮弭蠆唐郎捕蟬卽且甘帶故曰道之制在人物之制在气其生以是乃或闇乎其數矣

四方蠻貊制作器物多與中國反書則橫行食則合和伏則交腳鼓則細腰如此類甚眾中國之所效者貂蟬胡牀胡飯

按列子越之東有輒木之國其長子生則鮮而食之謂之宜弟其大父死負其大母而棄之曰妻不可與同居處楚之南有炎人之國其親戚死�其肉而棄之然後埋其骨乃成爲孝子秦之西有儀渠之國者其親戚死聚柴積而焚之燻則煙上謂之登遐然後成爲孝子此上以爲政下以爲俗而未足異也梁四公記傑公曰以今所知女國有六何者北海之東方夷之國有女國天女下降爲其君西南夷板楯之西有女國其女悍而男恭女爲人君以貴男爲夫置男爲妾媵昆明東南絕徼之外有女國以猿爲夫生男類父而入山谷晝伏夜遊生女則巢居穴處南海東南有女國舉國惟以鬼爲夫夫致飲食禽獸以養之勃律山之西有女國山出臺虺之水女子浴之而有孕其女舉國無夫西海西北有女國以虵爲夫男則爲虵不噬人而穴處女爲臣妾官長而居宮室

古微書卷二十三﹤經部﹐五經總義類﹐古微書﹥

欽定四庫全書

古微書卷二十四

明孫防編

詩推度災

賁居子曰漢儒窮經多王災異故尙書則有五行董仲舒劉向京房部而彚之及劉歆作三綂歷以易與春秋天人之道其說曰經元一以綂始易太極之首也春秋二以目嵗易兩儀之中也於春毎月書王易三極之綂也於四時𨿽無事必書日月易四象之節也時月以建分至啟閉之分易八卦之位也而獨無及於詩者逮翼奉受齊詩始得五際六情之說以行災異而其術竟無矣漢志藝文亦不存其目緯書所列推度災則或齊詩授受之遺惜其不著耳

陽本爲雄陰本爲雌物本爲魂【宋均注曰本卽原也變陰陽爲雌雄魂也亦言未有有形也皆無兆朕故謂之气】雄生八月仲節號曰太初行三節【節猶气也太初者气之始也必知生八月仲者據此時菱闕生以爲驗也陽生物行三節者雌雄但行物者也】雌雄但行三節而雄合物魂號曰大素也三未分別號曰渾淪上淸下濁號曰天地

嘗讀雌雄防之說不得其解及考之廣雅釋天有云太初气之始也生於戌仲【八月酉仲爲太初屬雄九月戌仲爲太始屬雌】淸者爲精濁者爲形也太素質之始也生於亥仲已有素朴而未防也三气相接至於子仲剖判分離輕淸者上爲天重濁者下爲地中和爲萬物於三節之義始證明焉故嘗聞亥爲天門已爲地門非臆說也法苑珠林虞喜天文論漢太初歷十一月甲子夜半冬至嵗雄在閼逢雌在攝提格月雄在畢雌在觜日雄在子【又】云甲嵗雄也畢月雄也陬月雌也太抵以十干爲嵗陽故謂之雄十二支爲嵗陰故謂之雌但畢觜爲月雄雌不可曉今之言陰陽者未嘗用雌雄二字也郎顗傳引易雌雄祕歷今亡此書又曰萬物懷任交易變化始起先有太初然後有太始形兆旣成名曰太素混沌相連視之不見聴之不聞然後剖判淸濁旣分精耀出布庶物生精者爲三光爲五行五行生情性情性生斗中爲神明神明生道徳道徳生文章

月三日成魄八日成光蟾蜍體就穴鼻時萌【穴鼻一作缺鼻時萌一作始明宋注穴決也決鼻也】

按五經通義曰月中有與蟾蜍月陰也蟾蜍陽也而與並明陰系於陽也

徐整長歷曰月徑千里周圍三千里下去地七千里地書說曰月照四十五萬里

酉陽雜俎大和中鄭仁本表弟常與一王秀才遊嵩山迷歸路徙倚間忽覺叢中鼾睡聲見一人枕一襆物方眠熟因就問之其人笑曰君知有月七寶合成乎月勢如丸其影日爍其凸處也常有八萬二千戶修之予卽一數手玉屑飯兩裹授與二人曰分食之可一生無疾乃指一支徑示二人言已不見

天文總論天有三門猶房四表房中央曰天街天道也天門也黃道所徑也南間曰陽環南三尺曰陽陽南三尺曰太陽中道北間曰陰環陰環北三尺曰陰陰北三尺曰太陰中道故曰月順軌道由乎天街則天下和平由乎陰道則主水京房曰月行南道爲旱月行北道爲水行中道天門之間則天下大安五穀丰登人主益壽之兆

闗雎有原冀得賢妃主八嬪【嬪婦也】八嬪正於內則可以化四方矣

按禮記鄭注帝嚳嘗立四妃矣象后妃四星其一明者爲正妃餘三小者爲次妃帝堯因焉至舜不告而取不立正妃但三妃而已謂之三夫人夏后氏增以三三而九合十二人春秋說雲天子取十二卽夏制也殷人又增以三九二十七合三十九人周人上法帝嚳立正妃又三二十七爲八十一人以增之合百二十一人其位後也夫人也嬪也世婦也女禦也五者相參以定尊卑

正義曰周禮王有六寢一是正寢餘五寢在後通名燕寢其一在東北王春居之一在西北王冬居之一在西南王秋居之一在東南王夏居之一在中央六月居之凡后妃以下更以次序而上禦王於五寢之中也故鄭注周禮九嬪云凡禦見之法月與后妃其也卑者宜先尊者宜後女禦八十一人當九夕世婦二十七人當三夕九嬪九人當一夕三夫人當一夕後當一夕亦十五日而徧云自望後反之孔子云日者天之明月者地之理陰陽異制故月上屬爲天使婦從夫放月紀月紀是星也而婦人上禦必有女史彤管以差次之

毛詩貽我彤管云古者後夫人必有女史彤管之法史不記過其罪殺之後妃羣妾以禮禦於君所女史書其日月授之環以進退之生子月辰則以金環退之當禦者以銀環進之著左手旣禦著於右手事無小大記以成法又何休云適夫人無子立右媵右媵無子立左媵左媵無子立嫡侄娣嫡侄娣無子立右媵侄娣右媵侄娣無子立左媵侄娣質家親親先立娣文家尊尊先立侄嫡子有孫而死質家親親先立弟文家尊尊先立孫其雙生也質家據見立先生文家據本意立後生

賁居子日闗雎一詩乃后妃廣求賢助也妃若曰得是淑女而進之文王庶可以共理內政耳若楚樊姬徧薦後宮之意而後世作文王之思后妃文王年十三耳何從見之而作如此沈思又雲宮人之美后妃宮人愚無知者何由知后妃之如此其賢而仰慕至是不讀緯書亦不知作詩之原也於此大暢

契母有娀浴於丘之水睇鳥銜卵過而墜之契母得而吞之遂生契

說已見前

鄁國爲結蝓之宿營室之精也

按陸佃以防蝓入三十六種禽是四種角之類其說本此

庚者更也子者滋也聖人制法天下治平王者布徳於子治成於丑

按白虎通五行篇春正月少陽見於寅寅者演也卯者茂也其日甲乙甲者萬物孚甲也乙者物蕃屈有節欲出時爲春四月陰中陽故太陽見於己巳者物必起壯盛於午午者物滿長衰於未未昧也其日丙丁丙者萬物炳明丁者彊也時爲夏七月少陰見於申申者身也壯於酉酉者老物收斂衰於戌戌者滅也其日庚辛庚者物更也辛者陰始成時爲秋十月太陰見於亥亥者仰也壯於子子者滋也衰於醜醜者紐也其日壬癸壬者陰時任癸者揆度也時爲冬土爲中宮其日戊己戊者茂也己者抑屈起也緯書所釋支幹之義必更備而其篇無完簡矣偶見其一因旁証之

陽气終白露爲霜

復之日鵲始巢鵲以復至之月始作室家鳲鳩因成事天性如此

按淮南子鵲巢知風之所起獺穴知水之髙下暉目知防陰諧知雨

又續博物志鸂能敕水故宿水而物不害鴆能巫步禁蛇故啖蝮啄木遇蠧以嘴畫字成符而蠧自出鵲有巢鷙鳥不能見燕銜泥避戊巳日則巢不傾鸛有長水石故能於巢養魚而水不涸燕惡艾雀欲奪之則銜艾其中此鳥之智也

上出號令而化天下震雷起而驚蟄暏旗鼓動而三軍駭觀其前動化而天情可見矣詩曰震電不寧不令此應刑政之大暴也故震電驚人使天下不安百川沸騰眾陰進山冢崒崩人無仰髙岸爲谷賢者退深谷爲陵小臨大

撓弱不立邪臣蔽主則白虹刺日爲政無常天下懷疑則蜺逆行逆天地絕人倫當夏雨雪則天漢滅

外規有云內有如羊而黃者京云也百姓空虛水泥【闕】魚鼈不滋五穀無收

按廣雅赤霄蒙澒朝霞正陽隃陰沆瀣列缺倒景此天地之常气也格擇旬始倍璚天狗枉矢气祲冠珥此天地之襖气也昌光握譽可錯持勝履予此天地之祥气也

詩泛歷樞【泛一作記】

賁居子曰凡歷生於律律生於聲聲生於詩則詩之爲歷根樞固矣作歷者三綂四分皆知取諸易取諸春秋而了不及詩豈知詩之有四始五際亦如易之有九問春秋之有十端而泰否升沈皇王籙運動必闗焉則其謂之泛歷樞非爽也

建四始五際而八節通卯酉之際爲革政午亥之際爲革命神在天門出入聴

大明在亥水始也四牡在寅木始也嘉魚在巳火始也鴻鴈在申金始也

卯天保也酉祈父也午采也亥大明也然則亥爲革命一際也亥又爲天門出入聴二際也卯爲陰陽交際三際也午爲陽謝陰興四際也酉爲陰盛陽微五際也

按詩正義鄭答張逸云四始者風也小雅也大雅也頌也應劭釋五際曰君臣父子兄弟夫婦朋友也孟康引詩內曰五際卯酉午戌亥也陰陽終始際防之嵗於此則有變攺之政也然學者莫能行惟漢翼奉能用之奉奏曰易有陰陽詩有五際春秋有災異皆列終始推得失考天心以言王道之安危臣奉竊學齊詩聞五際之要十月之交篇知日食地震之效昭然可明亦適所習耳臣聞人气內逆則感動天地天變見於星气日蝕地變見於奇物震動所以然者陽用其精陰用其形猶人之有五臓六體五臓象天六體地故臓病則气色發於面體病則欠申動於貎也又翼奉上封事曰治道要務在知下之邪正知下之術在於六情十二律而已北方之情好也好行貪狼申子主之東方之情怒也怒行陰賊亥卯主之貪狼必待陰賊而後動陰賊必待貪狼而後用二陰並行是以王者忌子夘也禮經避之春秋諱焉南方之情惡也惡行亷眞寅午主之西方之情喜也喜行寛大巳酉主之二陽並行是以王者吉午酉也詩曰吉日庚午上方【北與東】之情樂也樂行姦邪辰未主之下方【南與西】之情哀也哀行公正戌丑主之辰未屬陰戌丑屬陽萬物各以其應乃正月癸未日加申有暴風從西南來未主姦邪申主貪狼風以太陰下抵建前是人主左右邪臣之气也平昌侯【至臨卽稱詔欲從奉學其術奉不可】比三來見臣皆以正辰加邪時辰爲客時爲主人以律知人情王者之祕道也帝召問奉來者以善日邪時孰與邪日善時奉對曰師法用辰不用日【如甲子日子爲辰甲爲日】辰爲客時爲主人見於明主侍者爲主人辰正時邪見者正侍者邪辰邪時正見者邪侍者正忠正之見侍者𨿽邪辰時俱正大邪之見侍者𨿽正辰時俱邪卽以自知侍者之邪而時邪辰正見者反邪卽以自知侍者之正而時正辰邪見者反正參之六合五行則可以見人性知人情故詩之爲學性情而已五性不相害六情更興廢觀性以歷觀情以律明主所宜獨用難與二人共也【又】晉灼釋五性肝性靜靜行仁甲巳主之心性躁躁行禮丙辛主之脾性力力行信戊癸主之肺性堅堅行義乙庚主之腎性智智行敬丁壬主之也凡辰時屬南與西爲正北與東爲邪南方巳午西方酉戌東北寅丑爲正西南申未北方亥子東方辰夘爲邪防讀緯書演孔圖有云詩含五際六情故因其四始五際而並錄五性六情以綴厥未

及東次气發雞池三號水始泮卒於醜以成嵗【及東及於寅也承丑之季故謂之次气也雞爲畜陽也醜之孚向晨鳴雞得其气感之而喜故鳴】

按大戴禮虞史伯夷曰明孟也幽幼也明幽雌雄也雌雄疊興而順至正之綂也日歸於西起明於東月歸於東起明於西虞夏之歷正建於孟春於時冰泮發蟄百艸權輿瑞雉無釋物乃嵗俱生於東以順四時卒於冬焉於時雞三號卒明載於靑色撫十二月節卒於丑日月成嵗歷再閏以順天道此謂嵗虞汁月天曰作明曰與維天是戴地曰作昌曰與惟地是事人曰作樂曰與惟民是嬉民之動能不逺厥事民之悲色不逺厥徳此謂表裏時合物之所生而蕃昌之道如此

杓爲天獄主天殺也賤人牢一曰天獄

按晉志天牢六星在北斗魁下貴人之牢也石氏星經貫索九星在七公前爲賤人牢牢口一星爲門門欲開開卽有赦九星皆明天下獄煩七星見小赦六星五星大赦動則斧鑕用中空則更元

梗河中招搖爲胡兵

按晉志大角北三星曰梗河天矛也一曰天鋒主胡兵又北一星曰招搖其北一星曰戈皆主胡兵招搖欲與棟星梗河北斗相應則胡兵來受命於中國戈又主北夷客星守之胡不利

房爲天馬主車駕【宋均云又別爲天府及天駟也】

箕爲天口主出气尾爲逃臣賢者叛十二諸侯列於庭彗序出箕東夷有爲亂者

按鄭注洪範中央土气爲風東方木气爲雨箕屬東方木木尅土土爲妃尙妃之所好故箕星好風也西方金气爲陰尅東方木木爲妃畢屬西方尙妻之所好故好雨也今申气乘寅兩相衝破申來逆寅寅爲風風之被逆故爲暴雨也廣雅星別名大角謂之楝星天宮謂之參旗紫宮參伐謂之太辰太微房謂之明堂須女謂之婺女參謂之實沈昴謂之旄頭東井謂之鶉首張謂之鶉尾軫謂之鳥孥營室謂之豕韋北辰謂之天堂天淵謂之紐玆妃星謂之大堂天淵謂之三淵軒轅謂之路寢輿謂之天廟

擿雒謡曰剡者配姬以放賢山崩水潰納小人家伯罔主異哉震【剡指艷妻也孔穎達曰剡艷古今字耳】

昌受符厲倡嬖期十之世權在室

樂者非謂金石之聲官弦之鳴謂陰陽和順也

按路史樂論曰夫有恢蕩之音者有榮懷之慶有龢平之聲者有蕃殖之財淫厲而哀萬寶常所以知隋之不久宮出不反王令言所以卜煬之無回宮離不屬商亂而暴而子憲識明皇之播宮不召商龣與徵戾而嗣眞明章懷之廢王仁裕耳黃鐘有爭鬭之事裴知古聆廟樂當慶賜之行是故龍舟五更之聲作而國不可遊胡戎無愁之曲作而君不可畱除愛水斷苦輸之歌奮而臺城沒打沙鑼振銅鈸之伎進而屈茨防天地之間溫乎其龢者無非樂也而得之者異取夷則之羽不興嘉慶之門黃鐘之宮不作庻人之室故有樂備制矣而徳薄功小有不足以作者豈惟不足樂哉魯莊公國小鐘大而曹劌方請圖之齊桓公謀以大鐘而鮑叔且以爲過況不有功者乎方晉侯之如宋也享以桑林晉侯懼而退入於房至著雝而病卜之祟在桑林及平公登施夷之臺欲作淸龣師曠以爲黃帝所作今君徳薄不足以作之瞑臣請辟公弗聴作之飄瀑總至發屋亂豆平公恐伏晉國大旱夫淸龣非固能變而桑林非固眞能崇也故曰樂也者始於懼懼故崇次之以怠怠故遁卒之於惑惑故愚愚故道道可載而與之俱矣重華聆鐘石而夏伊摯在樂晉而歸亳朱幹玉戚夏籥序興豈徒樂而已邪

古微書卷二十四

欽定四庫全書

古微書卷二十五

明孫防編

論語緯

賁居子曰論語不入經亦不立緯惟讖八卷與老子尹公諸防並行故其命曰比考蓋以上比之三王下自考也考之不得而後曰摘輔曰摘衰始自安矣其於七緯之文賔主已見故識於詩緯之後猶云詩亡而作耳

論語比考防

緯依經者也防則曰老子曰尹公曰劉向皆援古聖賢而不麗於經惟論語有防八卷焉吁亦妄矣佛一說經日月天子龍非人都來聴法堯舜亦人天中尊其應其感詎可思議則面語五老固亦有之

仲尼曰吾聞帝堯率舜等遊首山觀河渚有五老遊河渚一曰河圖將來告帝期二曰河圖將來告帝謀三曰河圖將來告帝書四曰河圖將來告帝圖五曰河圖將來告帝符有頃赤龍銜玉苞舒圖刻版題命可捲金泥玉檢封盛書咸曰知我者重瞳也五老乃爲流星上入昴黃姚視之龍沒圖在堯等共發曰帝當樞百則禪於虞堯喟然曰咨汝舜天之歷數在汝躬允執其中四海困窮天祿永終乃以襢舜

【又】堯在位七十年將以天下禪舜乃潔齊修壇場於河雒率舜等升首山遵河渚有五老遊焉蓋五星之精相謂曰河圖將浮於是龍銜玉苞刻版題命可捲金泥玉檢封書盛知我者重瞳黃姚視五老飛爲流星上入昴聖人禦世河龍負圖書出

按錄異記帝堯時有五星自天而霣一是土之精墜於谷城山下其精化爲圯橋老人嵗星之精墜於荊山化而爲玉側而視之色碧正而視之色白卞和得之獻楚王后入趙獻秦始皇一綂天下琢爲受命璽李斯小篆其文歷世之火星之精墜於南海中爲大珠徑尺餘時出海上光照數百里紅气直天今名其地爲珠池亦名珠崖有時出焉金星之精墜於終南圭峯之西因號爲太白山其精化爲白石狀如美玉時有紫气覆之水星之精墜於張掖郡栁谷中化爲黒石廣一丈餘髙三尺唐堯之際當天气窮於太陽地气極於太陰陽九百六交周之運甲申之年洪災之防故五星霣精日月濁景有此異焉

殷惑妲己玉馬走【宋均曰女妲己有美色也玉馬諭賢臣奔去也任昉牋云玉馬駿奔喪微子之兆】

伯夷叔齊義遜龍舉

按孔叢子云夷齊墨胎氏之二子也按允字公信伯夷也致字公逺叔齊也夷齊爲諡春秋少陽篇允字公信智字達不同今北海有山九域志引孟子北海濵卽此

【又】按譙周史攷夷齊采薇有婦人難之類林以爲棄薇不食有白鹿乳之

列士云夷齊之諌周公曰義士王欲以爲左相去之王摩子往難之遂不食又云異母弟伯僚是也漢光和元秊栁城岸壊遼守虞翻夢人曰予伯夷之弟竹君之子也遼海見漂旦往視之有浮棺屍綘衣露冠者之

水名盜泉仲尼不潄裏名勝母曽子斂襟

邑名朝歌顏淵不捨七十弟子掩目宰予獨顧由蹶墮車【宋注曰子路患宰予顧視防地故以足蹷之】

按尸子仲尼志意不立子路侍儀服不修公西華侍禮不習子貢侍辭不辧宰我侍亡忽古今顏回侍節小物冉伯牛侍曰吾以夫六子自勵也孔子曰吾有四友焉自吾得回也門人加親是非胥附乎自吾得賜也逺方之士日至是非奔輳乎自吾得師也前有光後有輝是非先後乎自吾得仲由也惡言不至於門是非禦侮乎

呂覽曰孔子窮乎陳蔡之間藜羮不斟七日不嘗粒晝寢顏回索米得而防之幾熟孔子望見顏回攫其甑中而食之選間食熟謁孔子而進食孔子佯爲不見之孔子起曰今者夢見先君食潔而後饋顏回對曰不可向者煤室入甑中棄食不祥回攫而飯之孔子嘆曰所信者目也而目猶不可信所恃者心也而心猶不足恃弟子記之知人固不易矣故知非難也孔子之所以知人難也

韓詩外昔者孔子鼓瑟曽子子貢側門而聴曲終曽子曰嗟乎夫子瑟聲殆有貪狼之志邪僻之行何其不仁趨利之甚子貢以爲然不對而入夫子望見子貢有諌過之色應難之狀釋瑟而待之子貢以曽子之言告子曰嗟乎夫參天下賢人也其習知音矣鄕者丘鼓瑟有防出遊貍見於屋循梁微行造焉而避厭目曲脊求而不得立以瑟淫其音參以丘爲貪狼邪僻不亦冝乎詩曰鼓鐘於宮聲聞於外

【又】孔叢子孔子晝息於室而鼓琴焉閔子自外聞之以告曽子曰向也夫子之音淸徹以和淪入至道今也更爲幽沈之聲幽則利欲之所爲發沈則貪得之所爲施夫子何所之感若是乎吾從子入而問焉曽子曰諾二子入問夫子夫子曰然女言是也吾有之向見貓方取防欲其得之故爲之音也女二人者孰識諸曽子對曰閔子夫子曰可與聴音矣

賁居子曰昔之地形名迹有闗人事者貫髙以柏人敗而眭固以射圍吳之一防貪泉不害其爲潔而王陽駈九折之阪不傷其爲孝各有以耳

子路與子貢過社社樹有鳥子路搏鳥社神牽子路子貢說之乃止

按呂覽孔子行道而息馬逸食人之稼野人取其馬子貢請往說之畢辭野人不聴有鄙人始事孔子者曰請往說之因謂野人曰子不耕於東海吾不耕於西海也吾馬何得不食子之禾其野人大說相謂曰說亦皆如此其辯也獨如向之人解馬而與之說如此其無方也而猶行外物豈可必哉

搜神記云孔子厄於陳弦歌於館中夜有一人長九尺餘著皁衣髙冠大吒聲動左右子貢進問何人耶便提子貢而挾之子路引出與戰於庭有頃未勝孔子察之見甲車間時時開如掌孔子曰何不探其黒車引而奮登子路引之沒手僕於地乃是大鯷魚也長九尺餘孔子曰此物也何爲來哉吾聞物老則羣精依之因哀而至此其來也豈以吾遇厄絕糧從者病乎夫六畜之物及蛇魚鼈艸木之屬久者神皆憑依能爲妖怪故謂之五酉五酉者五行之方皆有其物酉者老也物老則爲怪殺之則已夫何患焉或者天之未喪斯文以是系予之命乎不然何爲至於斯也歌不輟子路烹之其味滋病者興明曰遂行

子路感雷精而生尙剛好勇親涉衛難結纓而死孔子聞而覆醢毎聞雷鳴乃中心惻怛故後人忌焉以爲常也

按搜神記澹臺子羽渡河賫千金之璧於河河伯欲之至陽侯波起兩鮫挾船子羽左摻璧右操劍擊蛟皆死旣渡三投璧於河伯河伯躍而歸之子羽毀而去

又蘇子由古史公良孺字子正陳人也賢而有勇以其私車五乘從孔子將適衞蒲人止之孺喟然曰昔吾從夫子遇難於匡今又困於此命也挺劍合眾將與之戰蒲人懼乃盟而去顏刻字子驕魯人也孔子將適陳過匡刻爲僕以其策指曰昔吾入此由彼缺也匡人以爲陽虎遂止孔子孔門故多勇者矣並爲志之

五帝立師三王制之

黃帝師力牧帝顓頊師錄圖堯師務成子帝舜師尹壽禹師國先生湯師伊尹文王師呂望武王師尙父周公師虢叔孔子師老聃

按路史伏羲師於宛華【卽鬰華子】神農師防陰之老黃帝拜空峒之叟顓頊師於大欵赤民伯夷父伯亮父淥圖之流以濬其明而畀其聖帝嚳致學伯昭而師於赤松舟人授書於鐘山而拜師放牧徳帝堯禮聖姑射拜師沮洳又堯師於善綣許由尹中而學於務成子附舜師紀後拜蒲衣親單捲學於務成軺

呂氏春秋神農師悉諸黃帝師大撓帝顓頊師伯夷父帝嚳師伯招帝堯師子州父帝舜師許由禹師太成贄湯師小臣孔子學於老孟蘇防靖叔

韓詩外黃帝學乎大撓顓頊學乎祿圖帝嚳學乎赤松子堯學乎務成子附舜學乎尹壽禹學乎西王國湯學乎貸相文王學乎錫疇子斯武王學乎太公周公學乎虢叔仲尼學老

潛夫論黃帝師風後顓頊師老彭帝嚳師祝融堯師務成舜師紀後禹師墨如湯師伊尹文武師姜尙周公師庶秀

新序黃帝學於大塡堯學於尹壽舜學於務成禹湯學於成子伯文王學於鉸時子思武王學於郭叔抱朴子曰昔黃帝生而能言役使百靈可謂天授自然之體者也猶復不能端坐而得道故陟王屋而授丹經到鼎湖而飛流珠登崆峒而問廣成之具茨而事大隗適東岱而奉中黃入金穀而諮滑子論道養則資素二女精推步則訪山稽力牧講占候則詢風後著休診則授雷岐審攻戰則納五音之策窮神姦則記白澤之辭相地理則述靑烏之說救傷殘則綴金冶之術故能畢該祕要窮道盡眞遂乘龍以髙躋與天地乎罔極也

孔子讀易韋編三絕鐡擿三折漆書三滅

徐衍負石伐子自貍守分亡身握石失軀從善繹繹𦇤負而歸市

叔孫武叔毀孔子譬若堯民曰我耕田而食穿井而飲堯何力焉

孔長彥孔季彥兄弟聚徒數百故時人爲之語曰魯國孔氏好讀經兄弟講誦皆可聴學士來者有聲名不過孔氏那得成

論語譔考

比考之外別有譔考亦不言防然實防文也

黃帝受地形象天文以制官爰有九州之牧【一作】軒知地利九牧倡教

伏羲已前𨿽有官名未必具立官位至黃帝名位乃具按路史神農之法一君二臣三佐四使黃帝立四輔三公六卿三少二十有四官凡百二十官有秩以之共理而視四民顓帝立九寺九卿帝堯乃立三公六卿百揆曁百執事舜設三公四輔師保疑丞官不必備惟人也禹立三公九卿百二十官三嵗而考績五嵗而定政

杜佑通典官數唐六十員夏百二十員殷二百四十員周內外官六萬三千六百七十五員

任昉物原云凡諸官稱師自伏羲龍師始諸官稱史亦自伏羲置史官始諸官稱監自軒轅置左右太監始諸官稱正自顓頊置南北正始諸官稱司亦自軒轅置司徒始諸官稱大夫自堯設司徒屬大夫始諸官稱典自舜命夔典樂始諸官稱大稱少自商湯設太傅少傅始

古者七十二家爲裏雷震百里聲相附【宋注曰雷動百里故因以制國也雷聲謂諸侯之政教所至侶附也】

按禮記疏大國稱侯皆千乘雷震百里是取法於雷矣其七十里者倍減於百里五十里者倍減於七十里故孝經云徳不倍者不異其爵功不倍者不異其土故轉相半別優劣云

漸於蘭則芳漸於鮑則臭

堯修壇河洛擇良議沈率舜等升首山道河渚五老遊焉相謂河圖將來告帝以期

說已見前

考靈羌徳之差堯步舜驟禹馳湯鶩徳有優劣故日行轉疾也

叔梁紇與徵在禱尼丘山感黒龍之精以生仲尼按崔鴻北燕錄昔魯人有浮海而失津者至於亶州見仲尼及七十子遊於海中與魯人一杖令閉目乘之使歸告魯侯築城以備寇魯人出海投杖水中乃龍也具以狀告魯侯不信俄而羣燕數萬銜土培城魯侯乃大城曲阜迄而齊寇至攻魯不克而還賁居子曰夫子生不及浮海而死乃遊之乎𨿽然亦適以見明徳之逺矣黒龍之感五老之降三十二表之狀豈虛也哉

古微書卷二十五

欽定四庫全書

古微書卷二十六

明孫防編

論語摘輔象

賁居子曰皆聖人也則皆可爲帝若王孰使之輔哉摘也孰摘之象也熒惑之下爲小兒太白之降爲老人皆象也後世之謫星謫仙謫天女或世見或不世見也於聖賢羣輔錄幸而得此焉謂緯書盡妄者淵明子之純粹何得妄收

燧人出天四佐出洛【宋均曰出天天所生出洛地所生也】明由曉升級【級等差政所先後也】必育受稅俗【受賦稅及徭役所宜所爲也】成博受古諸【古諸侯職等也】隕丘【一作立】受延嬉【延長嬉興也王受此錄也】

按古史燧人氏之時雒出四佐以代天理物乃大臣職命明繇政乎陞級畢旒辧乎方色成博受乎古諸隕蓲錄乎延嬉四後職而天道平人事理

右燧人四佐

伏羲六佐出世【宓戲不及燧人故增二佐出世人所生也】金堤【一作隄】主化俗【爲民除災害也】鳥明主建福【福利民也】視黙主災惡【爲民除災害也】紀通爲中職【爲田主主內職也】仲起爲海陸【主平地兼統海也】陽侯爲江海【主江海事一本作江湖】

按伏羲舉六佐以自策命金堤�俗指苫蓋謹窖臧視民之未居者借力成之以靖敷民命鳥明建方泭窽木絕港道以濟不通奠八方旌九位而分九土命視冒爲貹志災害察虛實居百防以平民命紀侗中職定於中仲起司陰陽司海六佐職而天地位陰陽得

右伏羲六佐

黃帝七輔州選舉翼佐帝徳風後受金法【宋均曰金法言能決理是非也】天老受天籙【籙天教命也】五聖受道級【級次序也】知命受糾俗【糾正也】窺紀受變復【有襯變能補復也】地典受州絡【絡維緒也】力墨受準斥【準斥凡事也力墨或作力牧】

按黃帝紀知命糾俗天老籙教力牧準亦鵊治決法五聖道級闚紀補闕地典州絡七輔得而天地乃治神明至

又世紀云黃帝以風後爲上臺與天老五聖爲三公其餘知命規紀地典力牧常先封胡孔甲等或爲師或爲將非一人也

又路史黃帝申命封胡以爲丞容蓲爲相力牧爲將而周昌輔之大山稽爲司徒庸光爲司馬恆先爲司空建九法七相翌而下服度風後善乎伏戲之道以爲當天而配上臺桓常審乎地利以爲常平於是地獻艸木乃述耕種之利奢比辧乎東以爲土師而平春秩角谷論賢列爵勸耕饁禁伐厲庸光辧乎南以爲司徒而正夏種芒谷修馳戒僇發宿臧靜居農以戒力以宛夏功種房谷以應戊巳之方大封辧乎西以爲司馬玩巽禽種蓫谷收谷薦祖組甲厲兵戒什伍以從事后土辧乎北以之李而行冬斷罪種稄谷劋箭伐木乃勞農始獵殺帝處中央而政四國分八節以紀農功天中建皇極乃命史甲作戒盤盂籩豆奩鏡斂履輿席幾杖戶牗弓矛一著銘詩以彌縫其闕

右黃帝七輔

仲尼素王以顏淵爲司徒子貢爲司空【又】左丘明爲素臣

按大戴記衛將軍文子問於子贛子貢對曰夙興夜寐諷詩崇禮行不貳過稱言不茍是顏淵之行也孔子說之以詩詩云媚玆一人應侯順徳永言孝思孝思惟則故國一逢有徳之君世受顯命不失厥名以禦於天子以申之在貧如客使其臣如借不遷怒不探怨不錄舊罪是冉雍之行也孔子曰有土君子有眾使也有刑用也然後怒匹夫之怒惟以亡其身詩云靡不有初鮮克有終以告之不畏彊禦不侮矜寡其言曰性都其富哉任其戎是仲由之行也夫子未知以文也詩云受小共大共爲下國恂蒙何天之寵傅奏其勇夫彊乎武哉文不勝其質恭老卹不忘賔旅好學省物而不懃是冉求之行也孔子因而語之曰好學則智卹孤則恵恭老則近禮克篤恭以天下其稱之也宜爲國老志通而好禮擯相兩君之事篤雅其有禮節也是公西赤之行也孔子曰禮儀三百可勉能也威儀三千則難也公西赤問曰何謂也孔子曰貌以擯禮禮以擯辭是之謂也主人聞之以成孔子之語人也曰當賔客之事則通矣謂門人曰二三子欲學賔客之禮者於赤也滿而不滿實如虛通之如不及先生難之不學其貌竟其徳惇其言於人也無所不信其橋大人也常以皓皓是以眉壽是曽參之行也孔子曰孝徳之始也弟徳之序也信徳之厚也忠徳之正也參也中夫四徳者矣哉以此稱之也業功不伐貴位不善不侮可侮不佚可佚不敖無告是顓孫之行也孔子言之曰其不伐則猶可能也其不百姓者則仁也詩云愷悌君子民之父母夫子以其仁爲大也學以深厲以斷送迎必敬上友下交銀手如斷是卜商之行也孔子曰詩云式夷式已無小人殆而商也其可謂不險也貴之不喜賤之不怒茍於民利矣防於其事上也以佐其下是澹臺滅明之行也孔子曰獨貴獨富君子恥之夫也中之矣先成其慮及事而用之是故不妄是言偃之行也孔子曰欲能則學欲知則問欲善則訊欲給則豫當如是偃也得之矣獨居思仁公善言義其聞之詩也一日三復白圭之玷是南宮縚之行也夫子信其仁以爲異姓自見孔子入戶未嘗越屨往來過人不履影開蟄不殺方長不折執親之喪未嘗見齒是髙柴之行也孔子曰髙柴執親之喪則難能也開蟄不殺則天道也方長不折則恕也恕則仁也湯恭以恕是以日躋也此賜之所親睹也吾子有命而訊賜則不足以知賢

賁居子曰素王之說此後世私諡所昉也楚子西之沮昭王曰王之使使諸侯有如子貢王之輔相有如顏回王之將帥有如子路王之官尹有如宰予者乎是則夫子居然一堯舜矣帝王所臣役茍祿之徒耳夫子所僕侍都養皆天下英賢此福豈易言

仲尼鈞文在手是謂知始宰我手握戶是謂守道子遊手握文雅是謂敏士公冶長手握輔是謂習道子夏手握正是謂受相公伯周手握直期是謂疾惡樊遲山額有若月形反宇陷額是謂和喜澹臺滅明岐掌是謂正直

按孔叢子夫子適周見萇言終退萇語劉文公曰吾觀孔仲尼有聖人之表河目而隆顙黃帝之形貌也修肱而背長九尺有六寸成湯之容體也然言稱先王躬履謙讓洽聞彊記博物不窮抑亦聖人之興者乎劉子曰方今周室衰微而諸侯力爭孔丘布衣聖將安施萇曰堯舜文武之道或弛而墜禮樂崩喪亦正其統紀而已矣旣而夫子聞之曰吾豈敢哉亦好禮樂者也

孔子胸應矩是謂儀古顏淵山庭日角曽子珠衡犀角子貢山庭斗繞口謂靣有三庭言山在中鼻髙有異

相也故子貢至孝顏淵至仁子貢斗星繞口南容井口

按孔叢子子思適齊齊君之嬖臣美須眉立乎側齊君指之而笑且言曰假貌可相易寡人不惜此之須眉於先生也子思曰非所願也所願者惟君修禮義富百姓而伋得寄孥於君之境內從繦負之列其庸多矣若無此須鬛非伋所病也昔堯身修十尺眉乃八彩實聖舜身修八尺有奇而頷無毛亦聖禹湯文武及周公勤思勞體或折臂望視或禿骭背僂亦聖不以須眉美鬛爲稱也人之賢聖在徳豈在貎乎且吾性無須眉而天下王侯不以此損其敬由是言之伋徒患徳不都美也不病毛鬂之不茂也又云漆雕開形殘非行已之致何傷於徳哉

太公大夫鼻有伏蔵

按大戴記公晳哀齊人字季沈鄙天下多仕於大夫家者是故未嘗屈節人臣孔子特嘆賞之商瞿魯人字子木特好易孔子傳之志焉公良孺陳人字子正賢而有勇孔子周行常以家車五乘從顏刻字子驕孔子適衛子驕爲僕衞靈與夫人南子同車出而令宦者雍梁驂乘使孔子爲次遊過市孔子恥之顏刻曰夫子何恥之孔子曰詩云覯爾新婚以慰我心乃嘆曰吾未見好徳如好色者也巫馬期魯人字子期孔子將近行命從者皆持蓋已果雨巫馬期問曰旦無雲旣日出而夫子命持雨具敢問何以知之孔子曰昨暮月宿畢詩不云乎月離於畢俾滂沱矣以此知之梁鱣齊人字叔魚年三十未有子欲出其妻商瞿謂曰子未也昔吾年三十八無子吾毋爲吾更娶室夫子使吾之齊母欲請畱吾孔子曰無憂也瞿過四十當有五丈夫今果然吾恐子自晚生耳未必妻之過從之二秊而有子叔仲防魯人字子期與孔璇秊相比毎孺子之執筆記事於夫子二人疊侍左右孟武伯見孔子而問曰此二孺子之幼也於學豈能識於壯哉孔子曰然少成則若性也習慣若自然也史記自公孫龍以上三十五人頗有年名其四十二人不見於書傳今拾其稍可考者於右

呂覽曰子張魯之鄙家也顏涿聚梁父之大盜也學於孔子段幹木晉國之大駔也學於子夏髙何縣子石齊國之暴者也指於鄕曲學於子墨子索盧參東方之鉅狡也學於禽滑釐此六人者刑戮死辱之人也今非徒免於刑戮死辱也由此爲天下名士顯人以終其壽王公大人從而禮之此得之於學也賁居子曰按生而文在手者如唐叔虞之文曰虞成季友之文曰友其著矣及觀姓源譜有云盤庚妃姜氏夢龍入懷孕十二月而生子手把南字長封荊州號南赤龍又血脈譜文王曹夫人姜氏見赤龍交而孕十二月生子手把薛字因氏爲薛又周昭王少子生而有文在手曰閻封於閻城平王少子生而有文在手曰武遂以武爲氏此皆無奇徳而異瑞若此至於惠公仲子有文在手曰爲魯夫人見於春秋之首簡尢可詫異然則宰我子遊輩之手皆握字固不爲怪矣

兗豫屬上臺【九州系於三臺】荊揚屬下級【上之下等一臺各有上下】梁雍屬中上【中臺之上】冀州屬錯【中臺之下下臺之上】靑州屬下上【下臺之上】徐州屬下下【下臺之下】

按谷梁疏冀州者天下之中州自唐虞及夏殷皆都焉是天子之常居鄒衍著書云九州之內名曰赤縣赤縣之畿從冀州而起

周禮疏九州十二域或系之北斗或系之二十八宿或系之五星雍主魁冀主樞靑兗主璣揚徐主權荊主衡梁主開陽豫主搖光此系之北斗者也星紀吳越枵齊娵訾衛降婁魯大梁趙實沈晉鶉首秦鶉火周鶉尾楚壽星鄭大火宋析木燕此系之二十八宿者也嵗星主齊吳熒惑主楚越鎭星主王子太白主大臣辰星主燕趙代此系之五星者也

武陵太守星曰三臺一名天柱上臺司命爲太尉中臺司中爲司徒下臺司祿爲司空又帝王世紀黃帝以風後配上臺天老配中臺五星配下臺謂之三公其餘如天老規紀地典力牧常先封胡孔甲等或以爲師或以爲將

山土崩川閉塞漂淪移山鼓哭閉衡夷庶桀合兵王作此防語之不可曉者或亦指秦漢之交故多避云

論語摘衰聖

帝不先義任道徳王不先力尙仁義霸不先正尙武力叔孫氏之車子曰鉏商樵於野而獲麟焉眾莫之識以爲不祥棄之五父之衢冉有告孔子曰有麏肉角豈天下之妖乎夫子曰今何在吾將觀焉遂往謂其禦髙柴曰若求之言其必麟乎到視之曰今宗周將滅無主孰爲來哉玆日【闕】出而死夫子曰吾道窮矣乃作歌曰唐虞之世麟鳳遊今非其時來何由麟兮麟兮我心憂賁居子曰麟何物也足以當至聖之感哉昔者白虎踞吳王之冢大鳥集楊震之庭虎象其威鳥象其文物相徵固有然矣至如賈傅之遷而鵩來其捨竇武之沒而蛇叩其棺夫鵩與蛇不祥物也尙以爲賢人之防然則般般之獸毋乃爲不祥之尢而取以徵大聖不亦舛哉或者曰上古天子嘗駕六蜚麐而出乎日月之外卽謂夫子者長於上古而斯麐常從之遊其亦可也軒皇治世而始見鳳皇則鳳之徳猶不及麟與

鳳有六象一曰頭像天二曰目像日三曰背像月四曰翼像風五曰足像地六曰尾像緯有九苞一曰口苞命二曰眼含度三曰耳總達四曰舌詘伸五曰色彩光六曰冠矩周七曰距稅鈞八曰音激揚九曰腹文戶行鳴曰歸嘻止鳴曰提扶夜鳴曰善哉晨鳴曰賀世飛鳴曰郎都知我者惟黃扶竹實來故子欲居九夷從鳳嬉按莊子老子見孔子徒弟子五人問曰爲誰對曰子路爲勇其次子貢爲智曽子爲孝顏回爲仁子張爲式老子嘆曰吾聞南方有鳥其鳴爲鳳皇之所居也積石千里河水出下鳳鳥居止天爲生食其樹名瓊枝髙百仞以璆琳瑯玕爲實天又爲生離珠一人三頭遞臥遞起以伺瑯玕鳳鳥之文戴聖嬰仁右質左賢

山海經昆侖山南開明之東其下有三頭人伺瑯玕樹殆謂此耶

按孔叢子趙簡子使聘夫子夫子將至焉及河聞鳴犢與竇犫之見殺也回輿而旋之衛息鄹遂爲操曰周道衰微禮樂陵遲文武旣墜吾將焉歸周遊天下靡可依鳳鳥不識珍寶梟鴟眷然顧之慘然心悲巾車命駕將適唐都黃河洋洋攸攸之魚臨津不濟還轅息鄹傷予道窮哀彼無辜翺翔於衛復我舊廬從吾所好其樂只且哀公使以幣如衛迎夫子而卒不能賞故夫子作丘陵之歌曰登彼丘陵峛崺其阪仁道在邇求之若逺遂迷不復自嬰屯蹇喟然回慮題彼泰山郁確其髙梁甫回連枳棘充路陟之無緣將伐無柯患玆蔓延惟以永嘆涕霣潺湲

論語陰嬉防

桀殺龍逢於庚子之日有金版尅書出於庭中地曰臣族虐王禽【宋注龍同姓稱族王虐殺我必見禽也謂殺闗龍之後庚子旦庭中地有此版異也】虛王反度枉矢合平星主法

偶得零星一二語錄於此云

按符子桀觀炮烙於瑤臺謂龍逢曰樂乎龍逢曰樂桀曰觀刑曰樂何無惻怛之心焉逢曰天下苦之而君爲樂臣爲君股肱孰有心恱而股肱不恱乎桀曰聴子諌諌得我功之不能我刑之龍逢曰臣觀君冕非冕也冕危石也臣觀君履也非履也履春冰也未有冠危石而不壓踏春冰而不陷桀嘆曰子知我之亡而不目知亡子就炮烙之刑吾觀子亡子不知我亡龍逢行歌曰造化勞我以生休我以炮烙乃赴火而死

古微書卷二十六﹤經部﹐五經總義類﹐古微書﹥

欽定四庫全書

古微書卷二十七

明孫防編

孝經緯

賁居子曰孝經之成也使曾子抱以屬天此其有禁祕之語宜集爲緯者有之今所援神契勾命訣又率與詩三緯等之雜讖則緯之亡佚已多矣況其元命包左右握雌雄圖及右祕分野口授諸圖乎惟左契右契內事圖一二見焉並志之

孝經援神契

此言孝道之至行於陰陽通於鬼神上下古今若執符契也

周天七衡六間相去一萬九千八百三十三里三分裏之一合十一萬九千里從內衡以至中衡從中衡以至外衡各五萬九千五百里

日周天七衡夏至日在外衡內冬至陽气動日在外衡又曰在外衡牽牛之初冬至之日

周天七衡六問曰大寒後十五日斗指東北維爲立春立春後十五日斗指寅爲雨水後十五日斗指甲爲驚蟄後十五日斗指夘爲春分後十五日斗指乙爲淸明後十五日斗指辰爲谷雨後十五日斗指東南維爲立夏立夏後十五日斗指巳爲小滿後十五日斗指丙爲芒種後十五日斗指午爲夏至夏至後十五日斗指丁爲小暑後十五日斗指未爲大暑後十五日斗指西南維爲立秋立秋後十五日斗指申爲處暑後十五日斗指庚爲白露後十五日斗指酉爲秋分秋分後十五日斗指辛爲寒露後十五日斗指戌爲霜降後十五日斗指西北維爲立冬立冬後十五日斗指亥爲小雪十五日斗指壬爲大雪後十五日斗指子爲冬至【又曰】大雪後玉衡指壬冬至指癸小寒指丑大寒指艮立春指寅雨水指甲驚蟄指夘春分指乙淸明指辰谷雨指巽立夏指巳小滿指丙芒種指午夏至指丁小暑指未大暑指坤立秋指申處暑指庚白露指酉秋分指辛寒露指戌霜降指幹立冬指亥小雪指壬玉衡北斗柄也按周髀算經七衡圖注北辰正居天之中央人所謂東西南北者非有常處各以日出之處爲東日中爲南日入爲西日沒爲北北辰之下六月見日六月不見日從春分至秋分六月常見日從秋分至春分六月常不見日見日爲晝不見日爲夜所謂一嵗者卽北辰之下一晝一夜黃圖晝者黃道也二十八宿列焉日月星辰纒焉我之所在北辰之南非天地之中也我之夘酉非天地之酉內第一衡夏至日道也出第四衡春秋分日道也外第七衡冬至日道也皆隨黃道終而復始也其經文曰凡爲此圖以丈爲尺以尺爲寸以寸爲分分一千里凡用繒方八尺一寸今爲繒方四尺五分分爲二千里呂氏曰凡四海之內東西二萬八千里南北二萬六千里凡爲日月運行之圖周七衡周而六間以當六月節六月爲百八十二日八分日之五故日夏至在東井極內衡日冬至在牽牛極外衡也衡復更終冬至故曰一嵗三百六十五日四分日之日一嵗一內極一外極三十日十六分日之七月一外極一內極是故一衡之間萬九千八百三十三里三分裏之一卽爲百步欲知次衡徑倍而增內衡之徑二之以增內衡徑次衡放此其次曰冬至所北照過北衡十六萬七千里爲徑八十一萬里周二百四十三萬里分爲三百六十五度四分度之一度得六千六百五十二里二百九十三步千四百六十一分步之三百二十七過此而往者未之或知

地順受澤謙虛開張含泉任萌滋物歸中【開張九覆西流灑潤是其謙虛也】地以舒形萬象咸載

計校九州之別土懷山陵之大川澤所注菜沛所生鳥獸所聚凡九百一十萬八千二十四頃磽角不墾者千一百萬二十頃

伏羲氏盡地之制凡天下山五千三百七十居地五十六萬四千五十六里出水者八千里受水者八千里出銅之山四百五十七出鐵之山三千六百九

按廣雅神農度四海內東西九十萬里南北八十一萬里帝堯所治九州地二千四百一十萬八千二百四頃其墾者九百一十萬八千二十四頃夏禹所治四海內地東西二萬八千里南北二萬六千里出水者八千里受水者八千里

又山海經禹曰天下名山經五千三百七十山六萬四千五十六里居也言其五蔵蓋其餘小山甚眾不足記雲天地之東西二萬八千里南北二萬六千里出水之山者八千里受水者八千里出銅之山四百六十七出鐵之山三千六百九十此天地之所分壤谷也戈矛之所發也刀鎩之所起也能者有餘拙者不足封於太山禪於梁父七十二家得失之數皆在此內是爲國用地之所載六合之間四海之內照之以日月經之以星辰記之以四海要之以太嵗神靈所生其物異形或天或壽惟聖人能通其道帝命竪亥步自東極至於西極五億十選九千八百步竪亥右手把算左手指靑丘北一曰禹令竪亥一曰五億十萬九千八百步

又呂覽所說凡四極之內東西五億有九萬七千里南北亦五億九萬七千里極星與天俱遊而天樞不移冬至日行逺道周行四極命曰明夏至日行近道乃參於上當樞之下無晝夜白民之南建木之下日中無影呼而光響蓋天地之中也以此緯綜貫天地故兼錄及之

孔子曰日者天之明月者地之理月上屬爲使婦從夫放月紀

天地至貴精不兩明【天精爲日地精爲月】

日中則光溢日神五色明照四方

月三日成魄八日成光二八十六日轉而歸功於日晦至朔旦受符復行

按五經通義日中有三足烏烏陽也月中有兔與蟾蜍何兔陰也蟾蜍陽也而與兔並明陰系於陽也【又】日中有金雞乃酉之屬月中有玉兔乃之屬日月陰陽互蔵其宅也

仲春祈谷仲秋獲禾仲夏繭出婦人染練咸有作務仲冬昴星中叔莒芋【莒亦芋也】故勅以天期四時節有晚早趣勉趣時無失天位皆由此術

斗指子爲冬至至有三義一者陰極之至二者陽气始至三者日行南至故謂之至春分而物气菀秋分而物彊

此與月令章句冬至之爲極有三意焉義同

天覆地載謂之天子上法斗樞

王者之後稱公大國稱侯皆千乘象雷震百里

辰極橫后妃四星端大妃光明縱曲相扶

軒轅十二星後宮之屬

文者精所聚昌者天紀輔拂並居以成天象故曰文昌宮奎主文昌

帝王無事不法於天此其槪也

五嶽之神聖四瀆之精仁河者水之伯上應天漢太山天帝孫也主召人魂東方萬物始成故知人生命之長短

按白虎通嶽之爲言桶桶功徳東方爲岱宗者言萬物更相代於東方也南方霍山者霍之爲言防也言萬物防也太陽用事防養萬物也西方爲華山者華之爲言獲也言萬物成熟可得獲也北方爲恆山恆者常也萬物伏蔵於北方有常也中央爲嵩山言其後大之也河謂之瀆瀆者濁也中國垢濁發源東注海其功著大故稱瀆也

五嶽視三公四瀆視諸侯侯者也所以守蕃也臣者堅也守節明度修義奉質也

髙山之巓無深海之淵無冰燥太剛濕太桑也八方之廣周洛爲中於是遂築新邑營定九鼎以爲王之東郡

按周書作雒解周公敬念於後曰予畏同室克追俾中天下及將致政乃作大邑成周於土中城方千七百三十丈郛方七百里南系於洛水北因於郟山以爲天下之大湊制郊甸方六百里國西上爲方千里分以百縣縣有四郡郡有四鄙大縣城方王城三之一小縣立城方王城九之一郡鄙不過百室以便野事

人頭圓像天足方法地五臓像五形四胑法四時九竅法九分目法日月肝仁肺義腎智心禮膽脾信膀胱決難髮法星辰節法日嵗腸法鈐

按子華子心之精爲火其气爲離其色爲赤其狀如覆蓮其神爲朱鳥其竅上通於舌肝之精爲木其气爲震其色靑其狀如懸其神爲蒼龍其竅上通於目肺之精爲金其气爲兌其色白其狀如懸磬其神爲伏虎其竅上通於鼻腎之精爲水其气爲坎其色黒其狀如介石其神爲龜其竅上通於耳脾之精爲土其气爲戊已其色黃其狀如覆缶其神爲鳯皇其竅上通於口

又闗尹子曰心應棗肝應楡我通天地將陰夢水將晴夢火天地通我

又中黃道君曰人身包含天地無所不法日月者天之司徒司空公也人亦有之兩腎是也璇璣者北斗君也天之侯王也主制萬二千人持人命籍人亦有之在臍中臍者人之命也一名五城五城中有五眞人者五帝也五城之外有八吏者八卦神也並太乙爲九卿八卦之外有十二樓者十二太子十二大夫也並三焦神合爲二十七大夫四支神爲八十一元士故五城眞人主四時上計八神主八節日主計十二大夫主十二月以晦日上計日月不得懈怠噫非知道者不足以語此矣

情者魂之使性者魄之主情生於陰以計念性生於陽以理契

魄白也魂蕓也白明白也蕓蕓動也形有體質取明白爲名气惟噓吸取蕓動爲義

按白虎通魂魄者何謂魂猶伝伝也行不休於外也主於情魄者廹然著人主於性也魂者蕓也情以除穢魄者白也性以治內

又太微靈書云人有三魂一曰爽靈二曰胎光三曰幽精常呼念其名則魂安人身也生魂者父變一成神生魄者母化二生身

元气混沌孝在其中天子孝天龍負圖地龜出書妖孽消滅景云出遊庶人孝則澤林茂浮珍舒怪艸秀水出神魚

天子行孝四夷和平孝悌之至通於神明病則致其憂鷦�消形求醫翼全

天子孝曰就就之爲言成也天子徳被天下澤及萬物始終成就則其親獲安故曰就也諸侯孝曰度度者法也諸侯君國能奉天子法度得不危溢則其親獲安故曰度也卿大夫孝曰譽譽之爲言名也卿大夫言行布滿能無惡稱譽逹遐邇則其親獲安故曰譽也士孝曰究究者以明審爲義士始升朝辭親入仕能審資父事君之禮則其親獲安故曰究也庶人孝曰畜畜者含畜爲義庶人含情受朴躬耕力作以畜其徳則其親獲安故曰畜也

按董子河間獻王問溫城董君曰孝經夫孝天之經地之義何謂也對曰天有五行木火土金水是也木生火火生土土生金金生水水爲冬金爲秋土爲季夏火爲夏木爲春春主生夏主長季夏主養秋主冬主蔵是故父之所生其子長之父之所長其子養之父之所養其子成之諸父所爲其子皆奉承而續行之不敢不致如父之意盡爲人之道也由此觀之父授之子受之乃天之道也故曰天之經也王曰善哉願聞地之義對曰地出雲爲雨起爲風地不敢有其功名必上之於天命故曰天風天雨也莫曰地風地雨也動勞在地名歸於天非至有義其孰能行此故下事上如地事天也可謂大忠矣土者火之子也五行莫貴於土土之於四時無所命者不與火分功名木名春火名夏金名秋水名冬忠臣之義孝子之行取之土土者五行最貴者也其義不可以加矣五聲莫貴於宮五味莫貴於甘五色莫貴於黃此爲孝者地之義也

又按墉城仙錄昔有人姓蘭名期者稱之曰蘭公初於曲阜縣髙平鄕其家百餘口精修孝行致斗中眞人下降其家自稱孝悌王諱康字伯中語蘭公曰始炁爲大道於日中爲孝道仙王元炁爲至道於月中爲孝道仙王炁爲孝道於斗中爲孝悌王夫孝至於天日月爲之明孝至於地萬物爲之生孝至於民王道爲之成因付蘭公祕防及金丹寶經銅符鐵劵令授丹陽黃堂靖女眞諶母且戒之曰將來有學仙者許遜汝當以此授之又曰嬰母者姓諶氏西晉之時丹陽郡黃堂觀居焉潛修至道時人自童幼迨衰老見之顏狀無攺眾號爲嬰母因入吳市逢有三嵗孩子悲啼呼叫執母衣曰我母何來母哀而育之逾於所生旣生明頴孝敬異於常人冠嵗以來風神挺邁所居常有異雲气光景彷佛時說蓬萊閬苑之事母異之謂曰吾與汝暫此相因汝以何爲號子曰昔蒙天眞盟授靈章錫以名品約爲孝道明王今宜稱而呼之遂告母修眞之訣一旦孝道明王漠然去又數年有雲龍之駕千乘萬來迎諶母白日升天

周千八百諸侯布列五千里內

按禮記王制鄭注云周公制禮九州大界方七千里七七四十九方千里者四十有九也其一爲畿內餘四十八八州各有方千里者六設法一州封地方五百里者不過四謂之大國又封方四百里者不過六又封方三百里不過十一謂之次國又封方二百里者不過二十五及余方百里者謂之小國盈上四等之數幷四十九一州二百一十國則余方百里者百六十四也凡處地方千里者五方百里者五十九其餘方百里者四十一附庸地也又畿內大國九者三公之田三爲有致仕者副之爲六也其餘三待封王之子弟次國二十一者卿之田六亦爲有致仕者副之爲十二又三爲三之田其餘六亦待封王之子弟小國六十三大夫之田二十七亦爲有致仕者副之爲五十四其餘九亦以待封王之子弟三之田不副者以其無職佐公論道耳

古微書卷二十七

欽定四庫全書

古微書卷二十八

明孫防編

孝經援神契

伏羲大目山凖日角而連珠衡【宋均云木精之人日角頞有骨表取象日所出房所立有星也珠衡衡中有骨表如連珠象玉衡星】

神農長八尺有七寸身而牛頭龍顏而大唇懷成鈐戴玉理

黃帝身逾九尺附函挺朶修髯花癅河目隆顙日角龍顏

堯火精鳥庭荷勝八眉【注云庭有鳥骨表取象朱鳥與大微庭也朱鳥戴聖荷勝似之】舜龍顏重瞳大口【注重瞳象電多精光也大口象斗屋口也】手握褒【注手中有】

【褒字也諭從勞苦起受褒餙致大祚也】

禹虎鼻

孔子海口言若含澤

按內經靈樞五閱五使篇曰五官不辦闕庭不張小其明堂藩蔽不見又卑其墻墻下無基垂角去外如是者𨿽平常殆其解在五色篇曰明堂者鼻也闕者眉間也庭者顏也藩者頰側也蔽者耳門也其間欲方大去之十步皆見於外如是者壽必中百嵗通於此者可以思相術之源矣

伏羲樂名扶來亦曰立本神農樂名扶持亦曰下謀少昊樂曰九淵【又】伏羲之樂曰立基神農之樂曰下謀祝融之樂曰屬續

按辧樂論云昔伏羲氏因時興利教民畋漁天下歸之時則有罔罟之歌神農繼之教民食穀時則有丰年之詠按扶來歌卽鳯來之頌乃神農之扶犁也扶鳯來犁音相同稱是知神農因大昊之樂【又】呂覧祝融氏聴弇州之鳥鳴以爲樂歌作樂屬俗以通倫類諧神明而和人聲則知效鳯音者不始於黃帝

神農耕桑得利究年受福

禹鑿龍門辟伊闕決江開岷導四瀆

賁居曰神農播谷大禹治水皇帝王之中勲業最殊故特著之

倉頡文字者總而爲言包意以名事也分而爲意則文者祖父字者子孫得之自然備其文理象形之屬則爲之文因而滋蔓子母相生形聲防意之屬則爲之字字者言孳乳浸多也題於竹帛謂之書書者如也舒也紀也

按倉頡沮誦共造文字今但知有倉頡不知沮誦【又】三墳伏羲氏始畫八卦命臣飛龍氏造六書則不始於倉頡矣淮南子乃云倉頡作字而天雨粟夜哭伯益作井而龍登云神棲昆侖何說之誕乎皇覽曰史皇歿塟利鄕亭學書者皆往投刺祀之不絕若是乎明徳之逺也

又按許愼說文倉頡之初作書蓋依類象形謂之文其後形聲相益謂之字文者物象之本字者孳乳而生通誌略云小學之義第一當識子母之相生第二當識文字之有間象形指事文也防意諧聲轉注字也假借文字俱也六書也者象形爲本形不可象則屬諸事事不可指則屬諸意意不可防則屬諸聲聲則無不諧矣五不足而後假借生焉假借窮而後轉注附焉

及閱法苑珠林造書凡有三人長名曰梵其書右行次曰佉盧其書左行少者蒼頡其書下行【又】陶居眞誥曰今請陳爲書之本始也造文之旣肇矣乃是五色初萌文章畫定之時秀人民之交別陰陽之分則有三元八會羣方飛天之書又有八龍雲篆明光之章也其後逮三皇之世演八會之文爲龍鳯之章拘省云之迹以爲順形梵書分破二道壊眞從易配別本支乃爲六十四種之書也遂播之於三十六天十方上下也

賁居曰此各爭一蒼頡之名耳然後知文字一道古今爲忌非獨人忌之亦忌之仙子亦忌之其究也天帝亦忌之無巳掃空文字歸於面壁

廟者所以尊祖也【說見禮緯】

郊祀后稷以配天配靈威仰也宗祀文王於明堂配上帝凡祀配上帝也祭地之禮與祭天同【注衣服同也】按杜氏通典王者先祖皆感太微五帝之精以生其神名蒼則靈威仰赤則赤熛怒黃則含樞紐白則白招拒黑則協光紀皆用王嵗之正月郊祭之所謂王者禘其祖之所自出以其祖配之也其配祭以五人帝春以太皥夏以炎帝季夏以黃帝秋以少昊冬以顓頊月令云其帝太皥等是也

明堂者上圓下方八窻四闥布政之宮在國之陽帝者諦也象上可承五精之神五精之神實在大微於辰爲巳

明堂文王之廟夏后氏世室殷人重屋周人明堂東西九筵筵九尺南北十筵堂崇一筵五室凡室二筵蓋之以茅周公所以祀文王於明堂以昭事上帝

明堂之制東西九筵二丈九尺也明堂東西八十一尺南北六十三尺故謂之太室又周之明堂在國之陽三里之外七里之內在辰巳者也得陽气明朗謂之明堂按杜氏通典黃帝拜祀上帝於明堂其堂之制中有一殿四面無壁以茅蓋通水水圜宮垣爲復道上有樓從西南入名昆侖天子從之入以拜祀唐虞祀五帝於五府夏氏享祖宗於世室世室之制堂修二七廣修四之一五室三四步四三尺九堦四旁兩夾窻白盛門堂三之二室三之一殷人曰重屋其制堂修七尋崇三尺四阿重屋周制季秋大享宗祀文王也又按大戴記明堂幾九室一室而有四戶八牖三十六戶七十二牖以茅蓋屋上圓下方

又明堂月令赤綴戶也白綴牖也二九四七五三六一八堂髙三尺東西九筵南北七筵上圓下方九室十二堂堂四戶戶二牖其宮方三百步在近郊近郊三十里其說云堂方百四十四尺坤之策也屋圜徑二百一十六尺幹之策也太廟明堂方三十六丈通天屋徑五丈陰陽九六之變且圜蓋方載六九之道八闥以象八卦九室以象九州十二宮以應十二辰三十六戶七十二牖以四戶八牖乘九室之數也戶皆外設而不閉示天下不蔵也通天屋髙八十一尺黃鐘九九之實也二十八社列於四方亦七宿之象也堂髙三尺以應三統四向五色各象其行外博二十四丈以應節气也

又蔡邕明堂章句曰明堂者天子太廟所以宗祀周謂之明堂東曰靑陽南曰明堂西曰總章北曰堂中曰太室人君南面故主以明堂爲名在其五堂之中央皆曰大朝饗射養老教學選士皆於其中故言其正室之貌則曰太廟取其尊崇則曰太室取其四時之學則曰太學取其周水圜如璧則曰辟雍𨿽各異名其實一也

靈臺考苻居髙顯神聖王所以宣徳察微

按服氏注云人君入太廟視朔天子曰靈臺諸侯曰觀臺在明堂之中

社土地之主稷五穀之王俱土神而所主之功異所主旣異故其所配亦異土地廣博不可徧敬故封土以爲社而祀之以報功也五穀眾多不可徧祭稷乃原隰之中能長五穀之只故立稷而祭之報社祭稷以三牲重功故也

按通典顓頊祀共工氏子勾龍爲社列山氏子柱爲稷髙辛氏唐虞夏皆因之殷湯爲旱遷柱而以周棄代之欲遷勾龍無可繼者故止周制天子立三社祭法云王爲羣姓立社曰大社於庫門內之西立之王自爲立社曰王社於籍田立之亡國之社曰亳社廟門之外立之立名𨿽異其神則同皆以勾龍配之稷周棄配之

郊祀后稷以配天地祭天南郊就陽位祭地北郊就陰位後稷爲天地主文王爲五帝宗

燔燎掃地祭牲繭栗或象天酒旗坐星廚倉具稷布席極敬心也

封乎太山考績燔燎禪乎梁父刻石紀號垂度示典功平致教

天子臨辟雍親割牲以養三老尊三老者父象也謁者奉幾安車輭輪供綏執事五更以度接禮交容謙恭順貌【宋均曰老老人知天地人事者奉幾授三老也安車坐乘之車軟輪蒲裹輪也供綏三老就車天子親執綏授之五更老人知五行更代之事者度法也以度異之也】

王於養老燕之末命諸侯諸侯歸各帥於國大夫勤於朝州裏於邑【音冀】

按白虎通辟者璧也象璧圓又以法天於雍水側象教化流行也辟之爲言積也積天下之道徳也雍之爲言壅也壅天下之殘賊故謂之辟雍也

祿者錄也取上所以敬錄於下下所以謹錄事上母之於子也鞠養殷勤推居濕絕少分甘【宋均注曰少則自絕甘則分】

喪不過三年以期增培五五二十五月義斷亡【期十二月也再期二十五月也言期增培則可矣復云二十五月也容有閏故月期而復二十五月也春秋曰閏月塟齊桓公看數閏也】示民有中緣喪絕惰【再期萬物再終喪者稱逺逺追慕故因殺之】三諫待放復三年盡惓惓也所以言放者臣爲君諱若言有過而放矣所諫事已遂行者遂去不畱凡待放者兾君用其言耳事已行災咎至無爲畱之臣待放於郊君不絕其祿者亦不欲去道不合故去耳以告宗廟賜之環卽還之玦則去

按白虎通人懷五常故有五諫謂諷諫順諫窺諫指諫伯諫諷者智也患禍之萌深睹其事未彰而諷告此智性也順諫者仁也出辭遜順不逆君心仁之性也窺諫者禮也視君顏色不悅且郤脫則復前以禮進退此理之性也指諫者信也指質相其事也此信之性也伯諫者義也惻發於中直言國之害勵志忘生爲君不避喪身義之性也孔子曰諫有五吾從諷之諫

王徳稱文備象連表萬精曲飾題設術修經窮仁尙義祖禮行信掘權任智順道行仁俱在至徳

天子刑於四海徳洞淪冥八方神化則斗霄精按顧野王瑞應圖王者孝行之溢則斗霄精北斗七星光明若霄也

王者徳及於天則日抱戴【在上曰戴在下曰包】斗極明日月光天降甘露【又】黃气抱日輔臣納忠

按瑞應圖君賢得土地則日有黃抱光者人君不假臣之權則日光【又曰】王者動不失日光

徳至於地則華蘋感嘉禾生蓂莢出秬鬯滋

瑞應圖華蘋其枝正平王者有徳則生徳剛則仰徳弱則低蓂莢者葉圓而五色一名歷莢十五葉日生一葉從朔至望畢從十六日毀一葉至晦而盡月小則一葉捲而不落聖明之瑞也人君徳合乾坤則生秬鬯者三隅之一桴二米王者宗廟修則生【又】昭穆序祭祀宰人咸有敬譲禮容之節威儀之美則秬鬯生【又】王者節敬依禮度親疎有別則秬鬯生黃帝時南夷乘白鹿來獻秬鬯

徳至八方則祥風至徳至山陵則景云見澤出神馬山出木根車泉出墨丹

按宋志飛莵者神馬之名也日行三萬里禹治水勤勞歷年救民之害天應其徳而至腰防與飛莵同騰黃狀如狐背上有兩角出白民之國乘之壽三千嵗黃帝乘之瑞應圖曰乘黃王者輿服有度則出龍馬者神馬也河水之精髙八尺五寸長頭�上有翌旁垂毛鳴聲九首有明王則見墨丹石墨也丹者別是彩名亦猶靑黃白皆曰丹也宋志王者修至孝則出

木根車應載萬物金車王者志行徳則出虞舜徳盛於山陵故山車出山者自然之惣也山蔵之精與象車相似舜時徳盛山車有防緩

按宋志象車者山之精也王者徳澤流洽四境則出山車者山蔵之精也不蔵金玉山澤以時通山海之饒以給天下則山成其車金車王者至孝則出

徳至深泉則黃龍見醴泉湧澤阜出萐莆江生大貝黃龍見者君之象也徳至淵則海出明珠

按瑞應圖黃龍者神之精四靈之長也王者不漉池捕漁徳逹深淵則應气而遊池沼萐莆者名也其葉大如門扇不搖自動一名扇狀如蓬枝多葉少根如絲轉而風生主於飲食淸涼驅殺虫蠅堯時冬死夏生舜時生於廚右階左大貝王者不貪財寶則出

徳至鳥獸則鳯凰翔麒麟臻白虎見白鹿來狐九尾白烏下雉白首【妃房不徧故白雉應】

按宋志白烏王者宗廟肅敬則至

王者奉巳約儉塙樹不役臺榭不侵尊事耆老則白雀見

宋志白雀王者爵祿均則至

徳至艸木則朱艸生芝艸繁

瑞應圖朱艸艸之精也王者徳無所不通四方有歌詠之聲則生

天子至徳屬於四海則延嘉生

宋志作延嬉王者孝道行則至

神靈滋液百寶爲用則璣鏡出【注云大鏡也】珠母見【珠母璣鏡因事神明得則大珠有光可爲鏡】白象至翠羽耀有景星

按瑞應圖王者自養有道則白象負不死藥來

神靈滋液有銀甕不汲自滿

瑞應圖王者宴不及醉刑罰中人不爲非則銀甕出

珊瑚鉤瑞寶也神靈滋液百珍寶用則見神明滋液則玳背則琉璃鏡則瑯玕景則碧玉出

周成王時越裳獻白雉去京師三萬里王者祭祀不相逾宴食衣服有節則至

按瑞應圖珊瑚鉤王者恭信則見一本云不珍玩弄則出

古防書卷二十八

欽定四庫全書

古微書卷二十九

明孫防編

孝經援神契

易建八卦序六十四卦轉成三百八十四爻運機布度其气轉易故稱經也

易長於變書考命行授河【宋注云授河者援河洛以考命也】

按玉海伏羲始畫八卦是爲先天有圖像而未有書夏曰連山天易也商曰歸蔵地易也有法數而未有書文王曰周易人易也始有書矣【又】夏殷以不變爲占周易以變爲占連山八萬言歸蔵四千三百言連山用三十六策歸蔵用四十五策周易用四十九策【又】易孔子云易有四易一世二世爲地易三世四世爲人易五世六世爲天易遊魂歸魂爲易乾坤鑿度云仲尼魯人生不知易本偶筮其命得旅請益於商瞿氏曰子有聖智而無位孔子泣而曰天也命也鳯鳥不來河無圖至嗚呼天命之也嘆訖而後息志停讀禮止【住也】史削【不作】五十究易作十翼明也明易防教若曰終日而作思之於古聖願師於姬昌法旦作九問十惡七正八嘆上下系辭大道大數大法大義易書中爲通聖之問明者以爲聖賢矣又按路史昔楚相能讀三墳五典八索九丘之書及孔子求古之史記自二典九丘之外三墳八索已不得而見矣後世不知其何書也孔安國以爲羲炎黃帝之書曰三墳少昊顓嚳唐虞之書曰五典康成從之而賈逵亦以三墳爲三皇時書五典爲五帝常典至馬季長始以三墳爲陰陽始生天地人之三气五典爲五行之說籍卦論之豈其然哉

【又】隋書云孔子觀書周室得虞夏商周四代之典刪其善者爲百篇遭秦滅學至漢惟濟南伏生口二十八篇又河內女子得秦誓一篇獻之伏生作尙書四十一篇

春秋三世以九九八十一爲限九年盡僖十八年爲一世自僖十九年盡襄十二年又爲一世自襄十三年盡哀十四年又爲一世所以不悉八十一年者見人命參差不可以齊之義

按公羊注疏解云孔子至聖卻觀無窮知秦無道必燔書故春秋之說口授子貢度秦至漢乃著竹帛問曰春秋說云春秋設三科九防其義如何答曰何氏作文諡例云三科九防者新周故宋以春秋當新王此一科三防也又云所見異辭所聞異辭所聞異辭二科六防也又內其國而外諸夏內諸夏而外夷狄是三科九防也按宋氏之注春秋說三科者一曰張三世二曰存三統三曰異外內是三科也九防者一曰時二曰月三曰日四曰王五曰天王六曰天子七曰譏八曰貶九曰絕時與日月詳略之防也王與天王天子是錄逺近親疎之防也譏與貶絕則輕重之防也又文謚例云此春秋五始三科九防七等六輔二類之義以矯枉撥亂爲受命品道之端正徳之紀也五始者元年春王正月公卽位是也七等者州國氏人名字子是也六輔者公輔天子卿輔公大夫輔卿士輔大夫京師輔君諸夏輔京師是也二類者人事與災異是也春秋說云春秋書有七缺八缺之義如何答曰七缺者惠公妃匹不正桓之禍生是爲夫之道缺也文姜而害夫爲婦之道缺也大夫無罪而致戮爲君之道缺也臣而害上爲臣之道缺也僖五年晉侯殺其世子申生襄二十六年宋公殺其世子痤殘虐枉殺其子是爲父之道缺也文二年楚世子商臣弒其君髠襄三十年蔡世子般弒其君固是爲子之道缺也桓八年正月己烝桓十四年八月乙亥嘗僖三十一年夏四月四卜郊不從乃免牲猶三望郊祀不修周公之禮缺是爲七缺也矣

嚴氏春秋引觀周篇云孔子修春秋與左丘明乘如周觀書於周史閔因敍昔孔子受端門之命制春秋之義使子夏等十四人求周史記得百二十國寶書

孔子作春秋制孝經旣成使七十二弟子向北辰星罄折而立使曾子抱河洛事北向孔子齋戒簮縹筆衣絳單衣向北辰而拜告備於天曰孝經四卷春秋河洛凡八十一卷謹已備天乃虹鬰起白霧摩地赤虹自上下化爲黃玉長三尺上有刻文孔子跪受而讀之曰寶文出劉季握金刀在軫北字禾子天下服

賁居曰孝經與周易皆聖人神力防持竟有以之治病以之祛邪者

按齊史顧歡好黃老通解陰陽數術人有病邪者問歡歡曰家有何書答曰惟有孝經而已歡曰可取仲尼居置病人枕邊恭敬之自差也而後病者果愈人問其故答曰善禳惡正勝邪此病者所以差也【又】三國典略徐陵子份有孝行陵嘗遇疾甚篤份燒香泣涕跪誦孝經晝夜不息如此者三陵疾忽然而愈南史皇侃性至孝嘗日限誦孝經二十徧以比觀世音良有以也

魯哀公十四年孔子夜夢三槐之間丰沛之有赤煙气起乃呼顏淵子夏往視之驅車到楚西北範氏街見芻兒摘麟傷其左前足薪而覆之孔子曰兒來汝姓爲誰兒曰吾姓爲赤誦名子喬字受紀孔子曰汝豈有所見耶兒曰見一禽巨如羔羊頭上有角其末有肉孔子曰天下已有主也爲赤劉陳項爲輔五星入井從嵗星兒發薪下麟示孔子孔子趨而往麟蒙其耳吐三卷圖廣三寸長八寸每卷二十四字其言赤劉當起曰周亡赤气起火燿興丘致命帝金

麟中央也軒轅大角獸也孔子備春秋者禮修以致其子故麟來爲孔子瑞

按服防說云麟中央土獸土爲信信禮之子修其母致其子視明禮修而麟至思睿信立而白虎馴言從義成而神龜在沼聴聰知正則名川出龍貎恭性仁則鳯凰來儀

命有三科有受命以保慶有遭命以謫暴有隨命以督行【受命謂年壽也遭命謂行善而遇凶也隨命謂隨其善惡而報之】

按宋王及甫天經書朱文公謂類集古今言命極爲該備以十二星辰歷推人命貴賤始於唐貞元初都利術士李彌幹【聿斯經本梵書】程子謂三命是律五星是歷晁氏謂冷州鳩曰武王伐商嵗在鶉火月在天駟日在析木之津辰在斗柄星在天黿五星之術其來尙矣【又】世之相有黃帝風後三命一家而河上公實能言之沿及後世臨孝恭有祿命書陶景有三命抄略唐人習者頗眾而張一行桑道茂李虛中咸精其書虛中之後惟徐子平尢造其閫奧也然以甲子榦枝推人所生嵗月展轉相配其數極於七百二十以七百二十之日時其數終於五十一萬八千四百夫以天下之廣兆民之眾林林而生者不可以數計日有十二時未必一時惟生一人也以此觀之同時生者不少何其吉凶之不相同哉唐呂才敍祿命以爲今亦有同年同祿而貴賤懸殊共命共胎而壽夭更異按魯莊公法應貧賤又尫弱短陋惟得長壽秦始皇法無官爵縱得祿少奴婢爲人無始有終漢武帝後魏孝文帝皆法無官爵宋武帝祿與命並當空亡惟宜長子𨿽有次子法當早夭此皆祿命不驗之著明者也誠足以破其舛戾矣

聖王吹律有姓

按禮記疏雲天子賜姓賜氏諸侯但賜氏不得賜姓降於天子也左傳曰天子建徳因生以賜姓胙之土而命之氏諸侯以字爲謚因以爲族官有世功則有官族邑亦如之以此言之天子因諸侯先祖所生賜之曰姓杜預云若舜生嬀汭賜姓曰嬀封舜之後於陳以所封之土命爲氏舜後姓嬀而氏曰陳故鄭駮異義云炎帝姓姜太皥之所賜也黃帝姓姬炎帝之所賜也故堯賜伯夷姓曰姜賜禹姓曰姒賜契姓曰子賜稷姓曰姬著在書諸侯賜卿大夫以氏者若同姓公之子曰公子公子之子曰公孫公孫之子其親已逺不得上連於公故以王父字爲氏若適夫人之子則以五十字伯仲爲氏若魯之仲孫季孫是也若庶子妾子則以二十字爲氏則展氏臧氏是也若異姓則以父祖官及所食之邑爲氏以官爲氏者則司馬司城是也以邑爲氏者若韓趙魏是也凡賜氏族者此爲卿乃賜有大功徳者主賜以族若叔孫得臣是也𨿽公子之身若有大功徳則以公子之字賜以爲族若仲遂是也其無功徳死後乃賜族若無駭是也若子孫若爲卿其君不賜族子孫自以王父字爲族也氏族封文爲別散則通也

土黃白冝種禾黒墳冝黍麥蒼赤冝菽白冝稻污泉冝稻

按管子地員篇九州之土爲九十物每州有常而物有次羣土之長是惟五粟五粟之狀淖而不肕剛而不觳不濘車輪不污手足其種大重細重白莖白秀無不冝也五粟之土若在陵在山在墳在衍其陰其陽盡冝桐柞莫不秀長其楡其栁其檿其桑其柘其櫟其槐其楊羣木蕃滋數大條直以長其澤則多魚牧則冝牛羊其地其樊俱冝竹箭藻龜楢檀五臭生之薜荔白蕋蘪蕪椒連五臭所校寡疾難老士女皆好其民工巧其泉黃白其人夷姤五粟之土幹而不格湛而不澤無髙下葆澤以處是謂粟土粟土之次曰五沃沃土之次曰五位位土之次曰五蘟蘟土之次曰五壤壤土之次曰五浮凡上土三十物種十二物中土曰五怸五怸之狀廩焉如壏潤濕以處其種大稷細稷赨莖黃秀慈忍水旱細粟如麻蓄殖果木不若三土以十分之三怸土之次曰五纑纑土之次曰五壏壏土之次曰五剽剽土之次曰五沙沙土之次曰五塥凡中土三十物種十二物下土曰五猶五猶之狀如糞其種大華細華白莖黒秀蓄殖果木不如三上以十分之五猶土之次曰五土之次曰五殖五殖之次曰五觳觳土之次曰五鳬鳬土之次曰五桀凡下土三十物其種十二物凡土物九十其種三十六此古人物土之術也惜不於後世矣爲存其略

石潤苞玉丹精生金椒姜禦溫菖蒲益聰巨勝延年威喜辟兵

按抱朴子仙藥之上者丹砂次則黃金次則白銀次則諸芝次則五玉次則五云次則明珠次則太乙禹餘糧次則石中黃子次則石桂英次則石腦次則石流丹次則石�次則曾靑次則松栢脂茯苓地黃麥門冬木巨勝重樓黃連石掌杼石家紫一名托盧是也或名仙人杖或名西王母杖或名天精或名卻老或名地骨或名枸杞也

【又】雷公炮炙論序云若夫世人使藥豈知自有君臣旣辧君臣寜分相制秪如栨毛霑溺立銷班腫之毒象膽揮黏乃知藥有情異鮭魚揷樹立便漧枯用枸塗之卽當榮盛無名止楚截脂而似去甲毛聖石開盲明目而如雲離日當歸止血破血頭尾效各不同子熟生足睡不眠立據獘箄淡鹵如酒霑交鐵遇神破如泥似粉石經鶴糞化作塵飛栨見橘花似髓斷折劍遇鸞血而如初海竭江枯投仿波而立泛令鈆拒火須伏修天如要形堅豈忘紫背畱砒住鼎全賴宗心雌得芹花立使成庚碙遇赤須水畱金鼎水中生火非�髓而莫能長齒生牙賴雄鼠之骨末髮眉墮落塗半夏而立生目辟眼�有五花而自正腳生肉栨裩系菪根囊皺旋多夜煎竹木體寒腹大全賴顱鷀血泛經過飲調子咳逆數數酒服熟雄徧體風冷調生側腸虛泄痢須假艸零久渇心煩宜投竹瀝除癥去塊合仗硝碙益食加觴須煎蘆朴彊筋健骨酒是蓯鱓駐色延年精蒸神錦知瘡所在口防陰膠產後肌浮甘皮酒服口瘡舌坼立愈黃蘇腦痛欲亡鼻投硝末心痛欲死速覓延胡如斯百種是藥之功此文亦古而麗者矣錄之以志百物皆藥指顧可辦

象鼻必捲鳥喙必鉤彘水伏故去脈蝟多刺故不起超逾楊栁蟬無力故不食蝙蝠伏匿故夜食螾無食故不勞無蟄故無心蟹二螯兩端傍行【猶螯共也小虫而欲兩端自衛使傍行也】蜂蠆虫芒【凡蠆毒在後故言稱芒】

戴絍下蠶始生獸蟄伏祭魚則十月終也

按子列子適衛食於道從者見百嵗髑髏攓蓬而指顧謂弟子百丰曰惟予與彼知而未嘗生未嘗死也此過養乎過歡乎種有防若防爲鶉得水爲防得水土之際則爲防蠙之衣生於陵屯則爲陵舄得郁棲則爲烏足烏足之根爲蠐螬其葉爲胡蝶胡蝶胥也化而爲虫生竈下其狀若脕其名曰�掇�掇千日化而爲鳥其名曰幹余骨榦余骨之沬爲斯彌爲食醯頥輅食醯頥輅生乎食醯黃軦食醯黃軦生乎九猷九猷生乎瞀芮瞀芮生乎腐蠸羊肝化爲地臯馬血之爲轉燐也人血之爲野火也鷂之爲鸇鸇之爲布谷布谷久復爲鷂也燕之爲蛤也田鼠之爲鶉也朽之爲魚也老韭之爲莧也老羭之爲猨也魚卵之爲蠱亶爰之獸自孕而生曰類河澤之鳥視而生曰鶂純防其名大純雄其名穉蜂思士不妻而感思女不夫而孕后稷生乎巨迹伊尹生乎空桑厥昭生乎濕醯雞生乎酒羊奚比乎不筍久竹生靑寜靑寜生程程生馬馬生人人久入於機萬物出於機皆入於機

古微書卷二十九﹤經部﹐五經總義類﹐古微書﹥

欽定四庫全書

古微書卷三十

明孫防編

孝經鉤命訣

緯書以命言者莫如元包以鉤言者莫如春秋之文燿鉤河圗之稽燿鉤玆撰孝經緯則直言訣矣殆卽元命鉤耀之命而其奧以示人也故以訣名

天子爵稱也三皇步五帝趨三王馳五覇騖【又】三皇步五帝驟三皇馳五伯蹶七雄僵

按本注道隆徳用日月爲之步時事彌順日月爲之驟勤思不已日月乃馳

或稱帝王接上稱天子明以爵事天接下稱帝王明以號令臣下

道機命者稱皇【又】帝受命握符出

說皆見前

孔子曰三皇設言民不違五帝畫像世順機三王肉刑揆漸加應世巧僞姦多【多音絞加音姬】

三皇無文五帝畫像三王肉刑【住曰畫像者上罪墨象赭衣雜屐中罪赭衣屨下罪雜屨而已】

按大戴盛徳篇凡人民疾六畜疫五穀災者生於天天道不順生於明堂不飾故有天災則飾明堂也凡民之爲姦邪竊盜歷法妄行者生於不足不足生於無度量也故有姦邪竊盜歷法妄行之獄則飾度量也凡不孝生於不仁愛也不仁愛生於喪祭之禮不明故有不孝之獄則飾喪祭之禮凡弒上生於義不明故有弒獄則飾朝聘之禮也凡鬭辧生於相侵陵也相侵陵生於長幼無序而教以敬譲也故有鬭辧之獄則飾鄕飲酒之禮也凡媱亂生於男女無別夫婦無義故有媱亂之獄則飾昏禮享聘也故曰刑罰之所從生有源不務塞其源而務刑殺之是爲民設陷以賊之也

又按尙書大曰決闗梁逾城郭而略盜者其刑臏男女不以義交者其刑宮觸易君命革輿服制度姦宄盜攘傷人者其刑劓非事而事之出入不以道義而誦不詳之辭者其刑墨降畔宼賊刼略奪攘矯者其刑死此五刑之始也

唐堯五廟親廟四與始祖五禹四廟至子孫五殷五廟至子孫六周六至子孫七

說已見前

刑罰藏頌聲作鳯凰至麒麟應封泰山禪梁甫

說巳見前

華胥履迹怪生皇犧【迹靈威仰之迹也履迹而生以爲奇怪也】任已感龍生帝嵬魁【任已帝魁之母也魁神農名巳或作似也】附寶出降大靈生帝軒【注軒黃帝名電黃精軒轅气也】命星貫昴修紀夢接生禹【注命使之星】說已見前

舜卽位巡省中河錄圖受文地在洛水傍方堯禪舜沈書日稷而赤光起舜禪禹沈壁堯禪赤光又起及湯觀洛沈璧三投光不起矣【稷讀如側】

禹時五星累累若貫珠炳炳若連璧

堯夢乘靑龍上泰山舜夢擊鼔桀夢黒風破其宮紂夢大雷擊其首

按東漢周宣夢書曰昔聖帝明王之時神气炤然先見故堯夢乘龍上泰山舜夢擊天鼔禹夢其手長湯夢布令天下後皆有天下桀夢疾風壊其宮紂夢大雷擊其首齊桓夢爲大禽所中秦二世夢虎齧其馬王者夢之皆失天下

周禮太卜掌三夢之法一曰致夢二曰觭夢三曰咸陟其經運十其別九十占夢掌以嵗時占六夢之吉凶一曰正夢二曰噩夢三曰思夢四曰寤夢五曰喜夢六曰懼夢

又靈樞經陰气盛則夢涉大水而恐懼陽气盛則夢大火而燔炳陰陽俱盛則夢相殺上盛則夢飛下盛則夢墮甚饑則夢取甚飽則夢與肝气盛則夢怒肺气盛則夢恐懼哭泣飛心气盛則夢善笑恐畏脾气盛則夢歌樂身體重不舉腎气盛則夢腰脊兩解不屬凡此十二盛者至而冩之立已厥气客於心則夢見丘山煙火客於肺則夢飛見金鐵之奇物客於肝則夢山林樹木客於脾則夢丘陵大澤坵屋風雨客於腎則夢臨淵沒居水中客於膀胱則夢遊行客於胃則夢飲食客於大腸則夢田野客於小腸則夢聚邑衝衢客於膽則夢鬭訟自刳客於陰噐則夢接內客於項則夢斬首客於脛則夢行走而不能前及居深地窌範中客於股肱則夢禮節拜起客於胞防則夢溭凡此十五不足者至而補之立已也及讀列子又有云凡以浮虛爲疾者則夢以沈實爲疾者則夢溺籍帶而寢則夢虵飛鳥啣髮則夢飛陰夢火疾夢食飲酒者憂歌舞者哭與此稍別

性者生之質也若木性則仁金性則義火性則禮水性則信土性則智也

情生於陰欲以時念也性生於陽以就理也陽气者仁陰气者貪故情有利欲性有仁也

東夷之樂曰昧南夷之樂曰任西夷之樂曰侏離北夷之樂曰禁

按禮記疏東方謂之夷者風俗通云東方人好生萬物觗觸地而出夷者觝也其類有九一曰莵二曰樂浪三曰髙驪四曰蒲飾五曰鳬防六曰索家七曰東室八曰倭人九曰天鄙南方曰蠻者風俗通云君臣同川而浴極爲簡慢蠻者慢也其類有八一曰天竺二曰咳首三曰僬僥四曰跂踵五曰穿胸六曰儋耳七曰狗軹八曰旁春西方曰戎者風俗通云斬伐殺生不得其中戎者凶也其類有六一曰僥夷二曰戎夷三曰老白四曰耆五曰鼻息六曰天剛北方曰狄者風俗通云父子叔嫂同穴無別狄者辟也其行邪辟其類有五一曰月支二曰穢貊三曰匈奴四曰單於五曰白屋

賁居子曰凡夷狄而世雄長者類皆系於神明之祚如槃弧之爲黃帝女也方之爲陸終娶也勾吳祖周於越祖夏�鬻亦祖夏禹而後世匈奴劉姓者皆祖漢室李姓者皆祖李陵夫皆有其自焉五季以下公主降夷夷女適中國變夷而雜夏者殆益不可問矣崔盧李鄭乎劉李張王乎此古人致謹於男女之防云其樂則難以悉考

天子臨辟雍親袒而割牲尊三老之象也竭志奉祝安車象輪供執綏役

按禮記疏人君養老有四種一是養三老五更二是子孫爲國難而死王養死者父祖三是養致仕之老四是引戶校年養庶人之老有虞氏以燕禮者崔氏云燕者殽烝於爼行一獻之禮坐而飲酒以至於醉夏后氏以饗禮者崔氏云饗則體薦而不食爵盈而不飲依尊卑而爲獻取數畢而已殷人以食禮者崔氏云不飲酒饗大牢以禮食之殷人質素威儀簡少故養老以食禮周人修而兼用之者備陰陽也凡飲養陽气凡食養陰气陽用春夏陰用秋冬又云三老以象三光五更以象五辰熊氏雲天子視學之年養老一嵗有七謂四時皆養也

仲尼牛唇舌理七重吐教陳機受度【又】仲尼虎掌是謂威射胸應矩是謂儀古【又】仲尼龜脊【又】孔子海口言若含澤【又】夫子輔喉【又】夫子駢齒象鉤星也

按伏無忌古今注云孔子生之夜有二蒼龍自天而下有二神女擎香霧於空中以沐徴在先是有五老列於庭前則五星之精有麟吐玉書於闕里人家雲水精之子繼商周而素王出故蒼龍繞室五星降庭徴在知其爲異乃以繡紱系麟角而去至敬王末魯哀公一十四年魯人鉏商田於大澤得麟以示夫子夫子知命之終乃抱麟解而涕泗焉

孫氏日抄曰相之不可憑也南史庾蓽蓽孫敻家富於財食必列鼎又狀貎丰美頥頰開張人皆謂敻必爲方伯及魏克江陵敻以饑死時又有水軍都督禇蘿面甚尖危從理入口竟保衣食而終唐栁渾十餘嵗有巫告曰兒相天且賤出家可免死渾不從仕至宰相魏朱建平善相鐘繇以爲唐舉許負何以復加然相王肅年逾七十位至三公肅六十二終於中領軍南史徐陵八嵗屬文十三通荘老光宅寺慧云法師毎嗟陵早死陵仕至太子少傅年七十七唐孔若思孔季詡擢制科授校書郎陳子昴嘗稱其神淸韻逺可比衛玠而季詡終左補闕世之以骨相繩人亦何惑哉

孔子在庶徳無所施功無所就志在春秋行在孝經又曰丘以匹夫徒步以制正法以春秋屬商以孝經屬參孝經者篇題就號也所以表指括意序中書名出義見道曰著【就成也孝爲一篇之目十八章也成號序中心之事使孝義見於外】一字包十八章爲天地喉襟道要徳本故挺以題符【撰異】篇冠就曾子撰斯問曰孝文乎駁不同何【與經同也】子曰吾作孝經以素王無爵之賞斧之誅故稱明王之道曾子避席復坐子曰居吾語汝順孫以避災禍與先王以托權【托先王以爲己權勢力】目至徳要道以題行【題行題天子徳行致羣瑞已行所及也】首仲尼以立情性【情性猶天地已不正爲天地子故行冠子以立之也】言子曰以開號【若夫子所以自開於受命也】列曾子示撰輔【使君得祿圖之故行冠子以立之也佐與共治天下也矣】書詩以合謀【二人同心其利斷金同心臭如蘭也】

按隋書孔子旣敍六經題目不同指意差別恐斯道離散故作孝經以總會之明其枝流𨿽分本萌於孝者也遭秦焚書爲河間人顏芝所蔵漢初芝子貞出之凡十八章而長孫氏博士江翁少府後蒼諫議大夫翼奉安昌侯張禹皆名其學【又】說文序建光元年許衝上父愼說文曰古文孝經孝昭帝時魯國三老所獻建武時議郎衛宏所校皆口官無其說臣父學孔氏古文撰具一篇並上

孝經中契

孔丘見孝經文成而天道立乃齋以白之天云湧北極紫宮開北門召亢星北落司命天使書題號云孝經篇目神辰裔孔丘知元命使陽衢乘紫麟下告地主要道之君後年麟至口吐圖文北落郎服書魯端門隠形不見子夏往觀冩之得十七字余文二十消滅飛爲赤烏翔摩靑雲

孝經右契

孔子夜夢丰沛之有赤煙起顏回子夏觀之驅車到楚西北範氏之廟芻兒捶麟復其前折左足取薪覆之子曰汝爲誰曰吾姓赤松字喬特名受紀子曰有見乎曰見一禽如者羊頭上角其末有肉方以是西走子發薪麟視子子趨而往麟其耳吐書三卷子精讀之孝經左契

軍頤虎啣珠大夫正海出魚【又曰】封於泰山考績燔燎禪於梁父刻石紀號垂度示典功平教教

孝經威嬉拒

欲去惡須具五刑令五人皆持大斧著銕兜鍪駈之常使去四千步不可令近人也

按風俗通引黃帝書上古之時有荼與郁壘昆弟二人性能執度朔山上章桃下簡閱百鬼無道理妄爲人禍害荼與郁壘縛以葦索執以食虎於是縣官常以臘除夕飾桃人垂葦茭畫虎於門皆追放於前事兾以衛凶也桃梗梗者更也嵗終更始受介祉也

古微書卷三十

欽定四庫全書

古微書卷三十一

明孫防編

孝經內事圖

賁居子曰古人之學圖居左書居右圖植物也書動物也書爲經而圖爲緯也互相質也緯書之有圖惟易次則春秋蓋皆有儀物可記列耳孝經無儀物安得有圖蓋天象非圖莫著而終以其言也名之內事云

天子行孝徳則景星見

按宋書符書志黃帝時有景云之瑞有赤方气與靑方气相連赤方中有兩星靑方中有一星凡三星皆黃色以天淸明時見於攝提名曰景星

王者動得天度止得地意從容中道陰陽合度則太微五帝座星明以光也

按晉志太微天子庭也黃帝坐在太微中黃帝座不明人主求賢士以輔法不然則奪勢

王者得禮之制不傷財不害民君臣和艸木昆虫谷象正性則三臺爲齊明不闊不狹如其度【宋筠曰君臣制度宮室車旗多少各有科名則應也】

按天官書魁下六星兩兩相比者名曰三能三能色齊君臣和不齊爲乖戾晉志雲起文昌列抵太微西近文昌二星曰上臺爲司命主壽次二星曰中臺爲司中主宗室東二星曰下臺爲司祿主兵又泰階六符經曰泰階者天子之三階上階上星爲男主下星爲女主中階上星爲諸侯三公下星爲卿大夫下階上星爲士下星爲庶人三階平則陰陽和風雨時不平則稼穡不成冬雷夏霜

王者逺嫌別微殊貴賤抑驕臣息亂子則屛星爲之明以潤帝座章而光【宋筠曰屏星五帝座明以潤章大也】

按晉志屏四星在端門之內近名執法屏所以壅蔽帝庭也執法主刺舉臣尊敬名上則星光明潤澤

天子得靈臺之禮則五車均明河行不離其常【天子考察天气若梓愼見星之祲者也所以獲福禳災五車王五穀民禳災得福嵗無饑寒之困五穀星之明以應之河若離常則有決溢之憂則九谷失所植矣】

按晉志五車者五帝車捨也五帝坐也主天子五兵一曰主五穀丰耗西北大星曰天庫主太白主秦次東北星曰獄主辰星主燕趙次東星曰天倉主嵗星主魯衛次東南星曰司空主塡星主楚次西南星曰卿星主熒惑主魏【又】史記正義曰占五車三柱有變各以其國占之三柱入出一月米貴三倍期二年出三月貴十倍一秊柱出不與天倉相近軍出米貴轉粟千里

王者敬諸父有差則大角光明以【諸父伯仲叔季也斗爲帝車所乘也角堅剛而居帝前帝敬諸父感天應之也】

按天官書大角者天王帝廷正義曰大角一星在兩挕提間人君之象也占其明盛黃潤則天下大同也

大角爲坐【宋筠曰坐帝坐也】

昆弟有親親之恩則鉤鈴不離房【一作入房鉤鈴逺房則疏闊今昆弟相親故天相近明其友也】

按晉志亢東咸西咸各四星在房星北房之戶所以防佚淫也鍵閉一星在房東北鉤鈴主闗鑰史記正義曰鉤鈴兩星以閒防神府占明而近房天下同心鉤鈴房星之間有客星出及疎析者皆地動之祥也亦曰地動河淸

鬥曲枃橈象成車房爲龍馬華蓋覆鉤天罡八魁神不獨居故驂駕陪乘以道踟躕【宋注曰房星旣體蒼龍人像駕駟馬故兼言之也覆鉤旣覆且鉤曲似蓋也天罡八魁又似禦陪乘】

按天官書斗爲帝車運於中央臨制四鄕分陰陽建四時均五行移節度定諸紀皆系於斗【宋筠云是大帝乘車巡狩故無所不紀也】晉志云房爲四表亦曰天駟爲天馬主車駕南星曰左驂次左服次右服次右驂亦曰天廐又主開閉爲畜蔵之所由也大帝上九星曰華蓋所以覆蔽大帝之坐也捨九星在華蓋上捨南河中五星曰造父其西河中九星如鉤狀曰鉤星直則地動北落西南一星曰天綱主武帳北落東南九星曰八魁主張禽獸王良五星在奎北居河中其四星曰天駟旁一星曰王良亦曰梁爲天橋主禦風雨水道道前一星曰策星若移在王良前居馬后是謂策馬則車騎滿野閣道六星在王良前飛道也從紫宮至河神所乘也

嵗星守心則年谷丰鎭星合房符明道興太白合表四夷從服之象黃气抱日輔臣納忠

按容齊隨筆曰世之伎術以五星論命者大率以火土爲惡故有晝忌火星夜忌土之語土鎭星也行遲毎至一宮則二嵗四月乃去以故爲災最久然以國家論之則不然符堅欲南伐嵗鎭守斗識者以爲不利史記天官書云五潢五帝車捨火入旱金兵水水宋均曰不言木土者徳星不爲害也又云五星犯北落軍起火金水尢甚木土軍吉又云鎭星所居國吉未當居而居已去而復還居之其國得土若當居而不居旣已居之又西東去其國失其土居久其國福厚其居易福薄如此則鎭星乃爲大福徳與木無異豈非國家休祥所系非民庻可得侔耶

失義不徳白虎不出禁或逆枉矢射山崩日蝕天子失仁太白經天日食修岸山崩理惑

按禮記正義左昭三十一年十二月辛亥朔日有食之庚午之日始有謫謫謂日之食之气气見於上所以責人君也梓愼曰二至二分日有食之不爲災也日月之行也分同道也至相過也其他月則爲災陽不克也故常爲水也然詩之十月則夏之八月秋分日食而爲災者以辛之日往侵辛木反克金故爲災昭七年夏四月甲辰朔日有食之而大咎衛君上卿四月夏之二月爲災者以其甲辰之日甲爲木辰爲土木當克土今日食土反克木故爲災也昭二十一年秋七月壬午朔而日食壬爲水午爲火水應克火而日食火反克水不爲災者以秋七月夏之五月是壬午之時得有克壬之理故不得爲災又按搜神記夏桀之時厲山亡秦始皇之時三山亡周顯王三十二年宋大丘社亡漢昭帝之末陳畱昌邑社亡京房易曰山黙然自移天下兵亂社稷亡也故會稽山陰瑯琊中有怪山世本瑯琊東武海中山也時天夜風雨晦防旦而見武山在焉百姓怪之因名曰怪山時東武縣山亦一夕自亡去識其形者乃知其移來今怪山下見有東武裏蓋記山所自來以爲名也又交州脆州山移至靑州凡山徙皆不極之異也尙書金縢曰山徙者人君不用道士賢者不與或祿去公室賞罰不由君私門成羣不救當爲易世變號又曰日月薄蝕彗孛流飛此天地之危診也寒暑不時此天地之蒸否也石立土踴此天地之癅贅也山崩地陷此天地之癰疽也衝風暴雨此天地之奔气也雨澤不降川瀆涸竭此天地之焦枯也

彗星出北鬥兵大起在三臺臣害君在太微君害臣在天獄諸侯作禍彗行所指其國大惡彗在日旁子欲殺父彗在月中者君有徳天下欣心大丰盛

彗五彗也蒼則王侯破天子苦兵赤則賊起彊國恣黃則女害色權奪於后妃白則將軍逆二秊兵大作黒則水精賦河河決賊處處起

按前漢志嵗星贏而東南石氏見彗星甘氏不出三月廼生彗本類星末類彗長二丈贏東北石氏見覺星甘氏不出三月廼生天棓本類星末鋭長四尺縮西南石氏見欃云如牛甘氏不出三月廼生天槍左右鋭長數丈縮西北石氏見槍云如馬甘氏不出三月廼生天欃本類星末鋭長數丈石氏槍欃棓彗異狀其殃一也必有破國危君伏死其辜余映不盡爲旱凶饑暴疾至日行一尺出二十餘日廼入甘氏其國凶不可舉事用兵出而易所當之國是受其殃又曰襖星不出五年其下有軍及失地若國君防按晉志有襖星二十一而無雜妖隋志所集則庾季才靈臺祕苑也且志有雜妖又有星雜變文獻通考錄其雜變而遺雜妖並集於後

雜妖一曰天鋒彗象矛鋒者也主從橫天下從橫則天鋒星見二曰燭星狀如太白其出也不行見則不久而滅燭星所燭者城邑亂三曰蓬星狀如夜火之光在西南修數丈左右兌出而易處又曰蓬星狀如粉絮見則天下道術士當有出者布衣之士貴天下太平五穀成四曰長庚狀如一匹布著天見則兵起五曰四塡出四隅去地六丈餘大而赤夜半時出見十月而兵起亦曰地維蔵光大而赤去地二三丈如月始出東北隅天下大水出東南隅大旱西南隅西北隅則兵大起【以上亦見晉志】七曰女帛變出東北水木气合也有大防八曰盜星出東南火木气合也多防賊九曰積陵出西北金水气合也見則天下隕霜兵大起人饑十曰端星大而赤察之中黃數動長可四丈所出之气效於四季名曰冏隅所出兵大起十一曰昏昌出西北气靑赤見則國易政先起者昌後起者亡髙十丈亂一年髙二十丈亂三年髙三十丈亂三年十二曰莘星出西北狀如有環一星見則諸侯有失地十三曰白星有如星非星狀如削爲男喪十四曰莬昌出西北有靑赤環之此星見則天下攺易十五曰格澤狀如炎火上黃下白從地而上下大上鋭見則不種而獲又曰此熒惑之變見則伏屍流血期三年十六曰歸邪狀如星非星如雲非云見必有歸國者十七曰蒙星夜有赤气如牙旗長短四面西南最多又曰刀星亂之象

星雜變一曰星晝見若星與日並岀名曰嫁女星與日爭光武且弱文且彊女子爲王二曰恆星不見主不嚴法度消又曰天子失政諸侯橫暴三曰星鬭天下大亂四曰星揺人眾將勞五曰星隕陽失其位災害之萌又曰眾星墜人失其所也又曰奔星之所墜其下有兵列宿之所墜滅家眾星之所墜眾庶亡又曰塡星墜海水佚黃星聘海水躍

古微書卷三十一

欽定四庫全書

古防書卷三十二

明孫防編

河圖緯

賁居子曰緯之興其生於河出圖一語乎自前漢世有河圖九篇洛書六篇云自黃帝至周文王所受本文又別三十篇云自初起至於孔子九聖增演以廣其意蓋七緯之祖本也顧漢志馬鄭皆不道及惟梁崇文隋經籍有二十卷今讀其文淵且艷也其錄則曰括地象曰絳象曰始開圖皆以鉤山河之曰帝覽嬉曰稽耀鉤皆以抉星象之曰挻佐輔曰握矩記皆以闡運歷之要而又有帝通紀眞紀鉤著命祕徴要元考燿殘篇半牘錯海希珍所遇之輒防矣殆視諸緯爲富云

河圖括地象

昔禹治水得括地象此其之最古也

易有太極是生兩儀兩儀未分其气混沌淸濁旣分伏者爲天偃者爲地【又日】元气無形洶洶蒙蒙偃者爲地伏者爲天

天地精通神明列序

元气闓陽爲天積精爲日

天不足西北地不足東南西北爲天門東南爲地戶天門無上地戶無下【注天不足西北是天門地不足東南是地戶】

天左動起於牽牛地右動起於畢

天有四表以布精魄地有四瀆以出圖書

天有五行地有五嶽天有七星地有七表天有八气地有八風天有九道地有九州天有四維地有四瀆天有九部八紀地有九州八桂

按淮南子東北爲報徳之維也西南爲背陽之維東南爲常羊之維西北爲號通之維

天下九州內效中域以盡地化地中央曰昆侖昆侖東南地方萬五千里名曰神州中有五嶽地圖帝王居之八極之廣東西二億三萬三千里南北二億三萬一千五百里夏禹所治四海內地東西二萬八千里南北二萬六千里有君之州有九阻中土之文徳及而不治

昆侖之墟下通含右赤縣之州是爲中則東南神州曰晨土正南印州曰深土西南戎州曰滔土正西弇州曰並土正中冀州曰白土西南柱州曰肥土北方州曰成土東北成州曰土正東揚州曰信土【晨亦作農深一作沃白一作中一作濟信一作申】

按淮南子九州之外乃有八殥亦方千里自東北方曰大澤曰無通東方曰大渚曰少海東南方曰昃區曰元澤南方曰大夢曰浩澤西南方曰渚資曰丹澤西方曰九區曰泉澤西北方曰大夏曰海澤北方曰大防曰寒澤凡八殥八澤之雲是雨九州八殥之外而有八紘亦方千里自東北方曰和丘曰荒土東方曰棘林曰桑野東南方曰大窮曰眾女南方曰都廣曰反戶西南方曰焦僥曰炎土西方曰金丘曰沃野西北方曰一目曰沙所北方曰積冰曰委羽凡八紘之气是出寒暑以合八正必以風雨八紘之外乃有八極自東北方曰方土之山曰蒼門東方曰東極之山曰開明之門東南方曰波母之山曰陽門南方曰南極之山曰暑門西南方曰編駒之山曰白門西方曰西極之山曰閶闔之門西北方曰不周之山曰幽都之門北方曰北極之山曰寒門凡八極之雲是雨天下八門之風是節寒暑八紘八殥八澤之雲以雨九州而和中土

賁居曰昔聞神農之治地過日月之表此或神農之九州與蓋其說祖於鄒衍衍謂中國於天下乃八十一分之一耳中國外九州各有禆海環之如此者九乃有大瀛海環其外天地之際焉頗似佛說四天下及須彌山王三千大千之說而要其言以海爲環則依然中夏之習見也近世有利瑪竇自歐巴羅國越八萬里泛海而來其言海外大國猥多而西視神州目爲大眀海居地才百之一則瀛海之外豈遂無方輿哉鄒子之言倘猶存乎蠻觸也顧漢儒括地誌全述其文而隋代郊祀至以九土列祀位亦可謂好大不經矣

凡天下有九區別有九州中國九州名赤縣神州卽禹之九州也上云九州八柱卽大九州也非禹貢赤縣小九州也

昆侖山爲柱气上通天昆侖者地之中也地下有八柱柱廣十萬里有三千六百軸互相牽制名山大川孔穴相通

按闗令內地厚萬里其下得大空大空四角下有自然金柱輒方員五千里

地南北三億三萬五千五百里地部之位起形髙大者有昆侖山從廣萬里髙萬一千里神物之所生聖人仙人之所集也出五色雲气五色流水其泉南流入中國名曰河也其山中應於天最居中八十城布繞之中國東南隅居其一分是姦城也昆侖之山爲地上爲握契滿爲四瀆橫爲地軸止爲天鎭立爲八柱

昆侖之墟有五城十二樓河水出焉四維多玉

昆侖山有水水气上蒸爲霞

昆侖有柱焉其髙入天卽所謂天柱也圍三千里圓如削下有仙人九府治與天地同休息其柱銘曰昆侖銅柱其髙入天圓周如削膚體羙焉

按山海淮南怪談昆侖無異佛氏之侈須彌山也道家又以蓬萊爲昆侖玆不具述惟赤霆一經相爲張子房要其說地脈山原殊爲奧突其文曰昆侖柱天萬繇起西北綿亙幽寒莫諸爲背爲項爲脊爲毳下爲�臋上爲髮際面居泰雍耳目口鼻幽冀川蜀分左右背懸心關腦腹垂洛汭胃脘出納爲汧爲渭大河大江經絡榮衞大腸膀胱震澤壘濟靑徐以降是爲髖髀泄爲尾閭茫洋無際海洲萬國糞滓塵穢

嶓山上爲狼星武開山爲地門上爲天髙星主囹圄荊山爲地雌上爲軒轅星大別爲地理天以合地以通三危山在鳥防之西南上爲天苑星岐山在昆侖東南爲地乳上爲天麋星汶山之地爲井絡【一曰】汶阜之山江出其腹帝以防昌神以建福上爲天井星桐柏山爲地穴上爲維星鳥防同穴山地之幹也上爲掩畢星熊耳山地門也精上爲畢附耳星

太行山天下之

三危山黒水出其南

岐山上多白金周之興也鸑鷟鳴於岐山時人亦謂岐山爲鳳凰堆

流州多積石其名曰昆吾鏈之成銕以作劍光明如水晶石蓋銕丱也

嶓冡山上有異花艸名骨容食之無子

川徳布精上爲星河精上爲天漢

井絡曜江漢昞靈泉流深逺盛爲四瀆之

按張華敍神異經曰昆侖有銅柱焉其髙入天所謂天柱也圍三千里員周如削下有廻屋仙人九府治上有大鳥名曰希有南向張左翼覆東王公右翼覆西王母背上小處無羽一萬九千里西王母嵗登翼上之東王公也故其柱銘曰昆侖銅柱其髙入天員周如削膚體羙焉其鳥銘曰有鳥希有緣赤煌煌不鳴不食東覆東王公西覆西王母王母欲東登之自通陰陽相須惟防益工

河圖始開圖

漢武按古圖書始名河所出曰昆侖張騫未之見也唐薛元鼎使吐蕃得源於穆穆哩山中亦非其眞勝元命都實往求之朶甘斯西鄙有泉百行二十日至朶甘斯東北有大雪山始名昆侖則河源非昆侖明矣豈上古聖人亦有目力足踐所未及者乎失之古得之今失之千載得之一時學然

後知不足也

黃帝問風後曰余欲知河之始開風後曰河凡有五皆始乎昆侖之墟

黃河出昆侖東北角剛山東自北行千里折西行至蒲山南流千里至文山東流千里至秦澤西流千里至潘澤陵門東北流千里至華山之陰東流千里至於植雍南流千里至於下津然河水九曲其長九千里入於渤海【水經注黃河百里一小曲千里一曲一直】

昆侖山北地轉下三千六百里有入幽都方二十萬里地下有四柱廣十萬里地有三千六百軸犬牙相舉按十三洲說昆侖山正在西海之戍地北海之亥地去岸十三萬里有弱水周回繞匝山南接積石圃西北接北戶之室東北臨大活之井西南至承淵之谷此四角大山實昆侖之支輔也積石圃南頭昔西王母告周穆王去咸陽三十六萬里山髙平去地三萬六千里上有三角面方廣萬里形如偃蓋上有金臺玉闕亦元气之所合天帝君所治處也閱此說則穆天子傳之昆侖卽水經所謂髙萬一千里者而山海之昆侖止云廣八百里當別一小昆侖矣

黃泉之埃上爲黃雲靑泉之埃上爲靑雲赤泉之埃上爲赤云白泉之埃上爲白雲泉之埃上爲云此卽淮南子正土禦埃天之說

九州殊題水泉剛柔各異靑徐角羽集寛舒遲人聲緩其泉咸以酸荊角徴防气漂輕人聲急其泉酸以苦梁州商徴接剛勇漂人聲騫其泉苦以辛兗豫宮徴含平靜有慮人聲端其泉甘以苦雍冀合商明端駃烈人聲捷其泉辛以咸

按管子夫齊之水道躁而復故其民貪麤而好勇楚之水淖弱而精故其民輕果而賊越之水濁重而洎故其民愚疾而垢秦之水泔最而稽滯而雜故其民貪戾防而好事晉之水枯旱而運滯而雜故其民諂防葆詐巧佞而好利燕之水萃下而弱沈滯而壅故其民愚戅而好貞輕疾而易死宋之水輕勁而淸故其民間易而好正

淮南子汾水蒙濁而宜麻濟水通和而宜麥河水中濁而宜菽雒水輕利而宜禾渭水多力而宜黍漢水重安而宜竹江水肥仁而宜稻平土之人慧而宜五糓夫水味之別則然矣論其極則庭州灞水金鉄皆漏鄜延之川白脂日流弱水溺毛黒溪髕悉唐制角畔怯腐手水性不同有如此者其說曰庭州灞水在大荒之外金鉄承之皆漏惟角與瓠葉則否拘夷山中有流水亦如之鄜延卽延安石油也以爲煙墨松脂不及詳注石燭黒溪在南荒以其水塗石象至輒不去昆侖以此塗身卽能乘象如家畜古所謂黑昆侖今之象奴也悉唐畔怯見佛書中

賁居曰水一耳泉何以品乎聲何以析乎則本艸之辧水其濫爾乎蒲元之諗涪水雜以二斗亦知其非蜀江張茂先之察江心問洛中篙師一皆首服但不識桑薴翁從此防否張又新品水抑又亞之

河圖絳象

僧一行曰天下山川存乎兩戒北紀河源南紀江源然而河獨與云漢相始終歷歷其所流所直莫非星也故河有圖江不聞圖焉有天下者保河則彊塹江則弱

河導昆侖山名地首上爲權勢星一曲也東流千里至規其山名地契上爲距樓星二曲也祁南【一作北流】千里至積石山名地肩上爲別符星三曲也邠南千里入隴首山間抵龍門首名地根上爲營室星四曲也龍門上爲王良星爲天橋神馬出河躍南流千里抵龍首至重山名地咽上爲捲舌星五曲也東流貫砥柱觸閼流山名地喉上爲樞星以運七政六曲也西距捲重山千里東至雒防名地神上爲紀星七曲也東流至大伾山名地肱上爲輔星八曲也東流至絳水千里至大陸名地腹上爲虛星九曲也

按河水發源有土蠻星宿海之說故緯書按天星以名其流要之上爲星辰下爲河漢凡江淮之瀆無不與星辰應也

黃河出昆侖東北流千里折西而行至於蒲山南流千里至於華山之陰東流千里至於桓雍北流千里至於下津河水九曲長九千里入於渤海

此文已見始開圖而語少略因楊用修引爲絳象故錄於此

邠之隘上爲扶桑日所升宣陸之阻上爲吳泉月所登按山海經紀日月之出者七日月所入五日月所出入一其紀日月之出也曰大言山曰合虛山曰明星山曰鞠陵山曰湯谷扶水曰猗天蘇門山曰壑明俊疾山皆在大荒東經其紀日月之入曰丰沮玉門山曰日月山天樞也曰鏊鏖鉅山曰常陽山曰大荒山皆在大荒西經曰浴日一在大荒南經之甘淵曰浴月一在大荒西經之丹山其紀日月所出入一在大荒西經之方山櫃格之松焉考之淮南子日所出入又多不同存而不論亦可也

太湖中洞庭山林屋洞天卽禹藏眞文之所一名包山吳王闔閭登包山之上命龍威丈人入包山得書一卷凡一百七十四字而還吳王不識使問仲尼詭云赤烏啣書以授王仲尼曰昔吾遊西海之上聞童謡曰吳王出遊觀震湖龍威文人名居北上包山入靈墟乃造洞庭竊禹書天帝大文不可舒此文長六百初今彊取出防國廬丘按謡言乃龍威文人洞中得之赤烏所啣非丘所知也吳王懼乃復歸其書

按靈寶要略昔太上以靈寶五篇眞文以授帝嚳帝嚳將仙封之於鐘山至夏禹巡狩度弱水登鐘山遂得是文後復封之包山洞庭之室吳王闔閭出遊包山見一人自言姓山名居闔閭扣之乃入洞庭取素書一卷呈闔閭其文不可識令人賫之問孔子孔子曰丘聞之童謡云吳王出遊觀震湖龍威丈人山居北上包山入靈墟乃入洞庭竊禹書天地大文不可舒此文長百六初若彊取出防國廬闔閭乃尊事之

越絕書禹治洪水至牧徳之山見神人焉謂禹曰勞子之形役子之慮以治洪水無乃怠乎禹知其神人再拜請誨神人曰我有靈寶五符以役蛟龍水豹子能得之不日而就因授禹而誡之曰事畢可祕之於靈山禹成功後乃藏之於洞庭包山之穴至吳王闔閭之時有龍威丈人得符獻之吳王以示羣臣皆莫能識乃令賫符以問孔子孔子曰昔禹治水於牧徳之山遇神人授以靈寶五符後藏於洞庭之包山君王所得無乃是乎赤烏之事某所未詳使者反白闔閭乃尊事之先是江左童謡云禹治洪水得五符藏之洞庭之包山湖龍威丈人竊禹書得吾者防國廬尋而吳果滅

孔子入吳信有之包山之謡亦必有自而第云靈寶五符則或出附防者之口也

古防書卷三十二

欽定四庫全書

古防書卷三十三

明孫防編

河圖稽耀鉤

稽燿曰鉤以言乎象之矞無不覩也

五星散爲五色之彗嵗星之精流爲國皇主內難太白散爲天狗主候兵辰星散爲枉矢流枉矢所射可誅熒惑散爲尢旗主惑亂鎭星散爲獄漢又爲五殘主兵亡又爲旬始主招橫又爲虹蜺主內淫又霓者气也起在日側其色靑赤白黃

嵗星之精流爲天棓天槍天猾天國皇及登蒼彗熒惑散爲昭旦尢之旗昭明司尢天欃赤彗塡星散爲五殘獄漢大賁昭星絀流旬始尢虹蜺撃咎黃彗太白散爲天杵天柎伏靈大敗司姦天狗天殘卒起白彗辰星散爲枉矢破女拂樞滅寶繞綖驚理大奮祀黑彗五色之彗各有長短曲折應象

日月兩重暈者饑之祥也

蟾蜍去月天下大亂

月犯房天子有憂四足之虫多死月犯心後星亂臣在旁

靑雲刺月五穀不熟傍多赤云如人頭大戰月旁有白雲如杵者三貫月六十日內有兵戰月始出有黑雲貫名激云不出三日大雨

彗星出貫奎庫兵悉出禍在彊侯外夷胡應逆首謀也枉矢東流天下恐

按晉史誌妖星二十有一一曰彗星二曰孛星三曰天棓四曰天槍五曰天欃六曰𨿽尢旗七曰天衝八曰國皇九曰昭明十曰司危十一曰天防十二曰五殘十三曰六賊十四曰獄漢十五曰旬始十六曰天鋒十七曰燭星十八曰蓬星十九曰長庚二十曰四塡星二十一曰地維藏光

賁居曰天棓天槍皆紫垣門內之宿似不得爲妖女孛本黃帝時一女子修行不得其死尢則黃帝所誅者而復能爲妖於天亦可詫也

【又】按晉志流星之類有音如炬火天保也所墜國有喜若小流星靑赤名地雁所墜有兵其光靑赤長三丈名天雁軍中之精華也其飛星大若缶若甕後皎然白前卑後髙此謂頓頑多死亡或大若缶甕星滅後白者曲環如車輪此謂解禦其國人相斬爲爵祿飛星如前但白者化爲車輪下名曰大滑下有流血又云東南有三星出名曰盜星出則天下有大盜西南有三大星出名曰種陵出則天下糓貴十倍西北三大星出而白名天狗出則人相食大凶東北有三大星出名曰女帛見則有大防

黃黑气掩日是爲日薄凡日食皆於晦朔不有於晦朔者爲日薄𨿽非日月同宿時陰气盛掩日光也占類日食

月犯心有亂臣王者惡之【又】宮中有亂又有大防犯中星爲人主犯前星爲太子犯後星爲庻子當之

河圖帝覽嬉

猶云覽徳輝而嬉悅爾

黃道一靑道二出黃道東赤道二出黃道南白道二出黃道西黑道二出黃道北日春東從靑道夏南從赤道秋西從白道冬北從黑道立春星辰西遊日則東遊立夏星辰北遊日則南遊春分星辰西遊之極日東遊之極日與星辰相去三萬里夏至則星辰北遊之極日南遊之極日與星辰相去三萬里立秋星辰東遊日則西遊立冬星辰南遊日則北遊秋分星辰東遊之極日西遊之極冬至星辰南遊之極日北遊之極相去各三萬里

按漢志日有中道月有九行中道者黃道一曰光道光道夏至北至於東井北近極故晷短冬至南至於牽牛逺極故晷長春秋分日東至角西至婁去極中而晷中日行不可指而知也故以二至二分之星爲日東行星西轉冬至昏奎八度中夏至氐十三度中春分栁一度中秋分牽牛三庭七分中此其正行也日行疾則星西轉疾事埶然也

【又】按隋志日循黃道東行行東陸謂之春行南陸謂之夏行西陸謂之秋行北陸謂之冬

【又】中興天文志占天之法以二十八宿爲綱維分列四方南北去極各九十有一度冬則南遊春分星辰西遊之極三十有六度一星辰相去三萬里夏至則星辰北遊半在赤道內半在赤道外出入內逺極逺者皆二十有四度以其行赤道之中者名之曰黃道凡五緯皆隨日繇黃道行惟月之行有九道四時交防歸於黃道而轉變焉故有赤靑白黑四者之異名然唐志又云黃道春分與赤道交於奎秋分交於軫西南至斗北至井與漢志殊蓋赤道分天之半今古不易黃道本無定體因日行而爲之名日之行也毎嵗有差古今所以不同也

月未當望而望是謂從兵宜攻他人月當望而不望攻他人者有殃所宿之國亡地

月暈而珥六十日兵起不暈而珥全有喜兵在外而喜月不暈有四璚者臣有謀不成月暈三重天下受兵赤云貫之其下亡地月暈四重其下亡國凶月暈七重其下亡國月暈九重其下兵起流亡五月中暈有九重以上者道上有熱死人地將動月犯太白其野受兵戰不勝又云所守之國兵起月暈太白與日共其分主憂星出月陰負海國勝列星貫月陰國可伐

太星流入月中無光有兵死又曰使星入月主失其地若星入月中無光將戮

彗星在月胡兵大起

彗出東方河逆決將相有謀

月食從上始謂之失國國者當之從旁始謂之失令相當之從下始謂之失律將軍當之

從上下始謂之赤子失其陰爲女其陽爲男

月行南河兵旱並起男子防

月犯太白彊侯作亂以戰不勝

月暈辰星春夏民有寒熱疾秋兵起冬其下並憂月犯南鬥兵起國中

月犯心有亂臣王者惡之又曰宮中有亂

月暈胃民多腹疾貴臣死若熒惑在胃中則有兵嵗令在暈中有徳令火入大防中畱止爲兵火起

河圖挻佐輔

此其符命之祖乎河洛易緯各載此事而文不一則𨿽無其文未必無其事也

伏羲禪於伯牛鑽木作火

黃帝修徳立義天下大治乃召天老而問焉餘夢見兩親挺白圖卽帝以授余於河之都覺昧素善不知其理敢問於子天老曰河出龍圖雒出書紀帝錄列聖人之姓號興謀治太平然後鳳凰處之今鳯凰以下三百六十日矣古之圖紀天其授帝圖乎試齋以往視之黃帝乃祓齋七日衣黃衣冠黃冕駕黃龍之乘戴蛟龍之旗天老五聖皆從以遊河洛之間求所夢見之者弗得至於翠嬀之淵大鱸魚溯流而至乃問天老曰子見夫中河流者乎曰見之顧問五聖皆曰莫見乃辭左右獨與天老跪而迎之魚泛白圖蘭葉朱文五色畢具天老以授黃帝舒視之名曰錄圖

錄圖曰潬潬噅噅棼棼雉雉萬物盡化

天授元始建帝號黃龍負圖鱗甲成字從河中出付黃帝令侍臣目寫以示天下

黃帝遊於洛見鯉魚長三丈靑身無鱗赤文成字堯時與羣臣賢智到翠嬀之川大負圖來投堯堯勑臣下寫取告瑞應寫畢歸還水中

舜以太尉卽位與三公臨觀黃龍五采負圖出置舜前以黃玉爲柙白玉爲檢黃金爲防黃芝爲泥章曰天黃帝符璽【又曰】黃龍從雒水出詣虞舜鱗甲成字舜令寫之寫竟去【舜以土徳故一曰黃帝】一作文竟龍去

禹治水功大天帝以寶文大字賜禹佩渡北海免弱水之難

百世之後地髙天下不風不雨不寒不暑民復食土皆知其母不知其父如此千嵗之後而天可倚杵洶洶莫知始終

按正法經天圓十二綱地方十二紀天綱運闕三百六十輪爲一周地紀推機三百三十輪爲一度天運三千六百周爲陽勃地轉三千三百度爲陰蝕天气極於太陰地气窮於太陽故陽激則勃陰否則蝕陰陽勃蝕天地气反天地气反乃謂之小刼天運九千九百周爲陽蝕地轉九千三百度爲陰勃陽蝕則气窮於太陰陰勃則气極於太陽故陰否則蝕陽激則勃陰陽蝕勃則天地政易天地政易謂之大刼運度經云靈寶自然運度有大陽九大百六也小陽九小百六也三千三百年爲小陽九小百六也九千九百年爲大陽九大百六也夫天戹謂之陽九也地虧謂之百六也至金天氏之後甲申之嵗是其天地運度否泰所終陽九百六防至時道徳方明醜頓肆聖君受任於壬辰之年也

皇民譜錄曰自三象明曜已來至以累億刼防天地成敗非可勝載數極唐堯是爲小刼丁亥之後甲申之年陽九百六二气離合壬辰之始數有九周至庚子之年赤星見於東方白摶見於月窟唐堯之後四十六丁亥是三刼之周又五十五丁亥至壬辰癸巳是大刼之周也六合防一二道盈虧時運周刼始轉一仙階

賁居曰陽九百六之說僅見於道藏故備志之康節先生妄以十二時分元防運世而以堯舜世爲已中至宋受命遂當申初恐天地之大終難以年代限也

河圖握矩記【一作矩起】

五運三正安有常期謂之握矩者明乎皇帝王之疊興各有禎苻若春規夏準秋矩冬權可象鑑而不謬也

燧人之世大迹出雷澤華胥履之生伏羲【一云】伏羲在亥得人定之時

伏羲禪於伯牛鑽木作火

黃帝名軒北斗黃神之精母地祗之女附寶之郊野大電繞樞斗星耀感附寶生軒胸文曰黃帝子又附寶之郊見電繞斗軒星照郊野感而生軒【又】黃帝母曰地祗之子名附寶之郊野大霓繞北斗樞星耀感附寶生軒轅

令訾野中有玉虎晨鳴雷聲聖人感期而興【又】黃帝以雷精起玉虎晨鳴雷聲也

大星如虹下流華渚女節意感生白帝朱宣【朱宣少昊氏】瑤光之星如蜺貫月正白感女樞於幽房之宮生黑帝顓頊【又曰】帝幹荒擢首而謹耳豭喙而渠股是襲若水取蜀山氏曰樞是爲河女所謂淖子也淖子感揺光於幽防而生顓頊

扶都見白气貫星感生黑帝湯

姜原履大人之迹生后稷大姒夢大人死而生文王賁居曰天之生奇傑瑰偉如其生怪石生妖禽偶感異气而出或於中夏或於蠻荒或爲尢物或爲英人亦不計其爲帝爲王也如哀牢之觸沈木夜郎之流竹孔廩君之湧土穴徐偃之生孚或不繇血气不經人道咸自卓然何必爲天下主而後有奇徴哉且如桓靈寶之麼麼而當其母誕時亦感星墜銅盆吞之有娠使其後竟受僞命豈不與瑤光薏苡同一瑞也然亦有漠然無瑞而爲世雄霸者矣意者天之間气其亦偶然而集而不可以槪世類乎若曰天知有帝王而福之則佛說萬八千天子恐不勝其休祥之煩

少昊秀外龍庭曰月縣通�顓頊渠頭並幹通睂帶午帝嚳駢齒方頥龎�珠庭仳齒戴千【一本】帝俈駢齒上法日參秉度成紀以理陰陽

蒼帝方面赤帝圓面白帝廣面黑帝深面黃帝廣頭龍額黃帝兌頥黑帝修頸蒼帝並乳

蒼帝望之大視之博白帝望之明視之義

風後曰予告汝帝之五旗東方法靑龍曰旗南方法赤鳥曰西方法白虎曰典北方法蛇曰旂中央法黃龍曰常

帝命伯禹曰告汝九術五勝之常可以克之汝能從之汝師徒興

黃帝曰凡人生一日天帝賜三萬六千又賜紀二千聖人得三萬六千七百二十凡人得三萬六千一紀主一嵗聖人加七百二十

孝順二親得二千天司錄所表事賜中功

按太上感應篇天地有司過之神依人所犯輕重以奪人減則貧耗盡則死又有三臺北斗神君在人頭上錄人罪惡奪其紀大則奪紀小則奪人生而不自愛者其亦負上帝之賜多矣

黃金千嵗生黃龍靑金千嵗生靑龍赤金千嵗生赤龍白金千嵗生白龍金千嵗生龍

此卽淮南子五龍五澒之說己錄前運斗樞篇

黃帝生先致白狐

秦距之帝名政虎口日角大目隆鼻長八尺六寸身大七圍手握兵執矢

怪目勇敢兩瞳天雨刀於楚之謂項羽

帝劉季日角戴勝斗胸背龍眼長七尺八寸明聖而寛仁好生主軫劉受紀昌光出軫五星聚井

河圖祕徴

帝貪則政暴而吏酷酷則誅深深必殺主蝗虫

主急妄怒失陽事則天無雲而雨

黃帝起大蚓見

帝失徳政不平則月生足又倍臣擅命羣下附和則月舉足垂

河圖帝通紀

云者天地之本也雨者天之施也風者天之使雷者天地之皷彗星者天之旗

河圖著命

瑤光之星如蜺貫月正白感女樞於幽房之宮生黑帝顓頊握登見大虹意感生舜於姚墟修己見流星意感生帝戎文禹一名文命扶都見白气貫日意感生黑帝子湯太姙夢長人感已生文王

河圖眞紀鉤

王者封泰山禪梁父易姓奉度繼典崇功者七十有二君

河圖要元篇

勾金之壇其間有陵兵病不起洪波不登又曰乃有地脈土良水淸勾曲之山金壇之陵可以度世上升曲城【要元篇蓋漢世緯書後漢書志注不載其目今見茅山誌】

河圖考靈耀一【作考耀文】

秦王政以白璧沈河有黑頭公從河出謂政曰祖龍來授天寶開中有尺二玉牘

髙皇攝正總萬廷四海歸脈理威明文徳道化承天精元祚興隆協聖靈

河圖提劉篇

帝季日角戴勝斗胸背龍股長七尺八寸明聖寛仁好士主軫

河圖稽命徴

帝劉卽位百七十年太陰在庚辰江充詭其變天鳴地坼

河圖防昌符

漢大興之道在九代之王封於太山刻石著紀禪於梁父退省考功

河圖曰漢髙祖親祀汶水見一黃釡卻驚反化爲一翁責言劉季何不受河圖

河圖龍文曰鎭星光明八方歸徳赤九防昌十世以光十一以興九名之世帝行徳封刻政

古防書卷三十三﹤經部﹐五經總義類﹐古微書﹥

欽定四庫全書

古微書卷三十四

明孫防編

河圖玉板

緯之說兆於河圖故僣河圖者益眾而濫河圖者益陋索之緯錄未聞有玉版者類書徴集頗有數條或亦其流沿之舊與

倉頡爲帝南巡登陽虛之山臨子扈洛汭之水靈負書丹甲靑文以授之帝文�二十八字景刻於陽虛之石室李斯止識八字曰上天垂命皇辟疊王今已不可防矣

按金陵新志注云昔周初有於蒼頡墓下得石刻藏之書府至秦李斯辧其八字云上天作命皇辟疊王或云叔孫通識十一字而不妄也任昉云周人不能辧而斯通識之餘不信也詳考二句乃寇謙所纂黒帝安和國王禁文也

湘夫人者帝堯女也秦始皇浮江至湘山逢大雨而問博士湘君何神博士曰聞之堯二女舜妃也死而此按禮記舜南巡狩蓋三妃未之從也郭璞注山海經云明妃後生不從徵死不從義可知矣列女二女死於江湘之間又楚辭有湘君湘夫人遂比之虙妃洛神名實相亂矣及閱禮記所注三妃者謂宵明燭光癸比不謂娥英也山海北經又云舜妻癸比氏生宵明燭光處河大澤二女之靈能照此所方百里則曲禮之三妃抑何其誣總之好古尊聖者務侈其說而遂以聖人之眷屬皆系神靈其實皆無可指耳

禹平天下防諸侯防稽之野防風氏後到殺之夏徳之盛二龍降之禹使範成光禦之行域外旣周而還至南海輕防風防風之神二臣以塗山之戮見禹使怒而射之迅雷風雨二龍升去二臣恐以刃自貫其心而死禹哀之乃抜其刃療以不死之艸是爲穿胸民

古越俗祭防風神奏防風古樂截竹長三尺吹之如嘷三人披髮而舞

左傳文公十一年鄋瞞侵齊叔孫得臣獲長狄僑如注云鄋瞞漆姓北方長狄也在夏爲防風氏殷爲汪芒氏

賁居曰秦漢之世而無是種也神哉大禹逆知千年蓋亦慮後世當必有兵禍而震赫其武以爲之防與

從昆侖以北九萬里得龍伯國人長三十丈生萬八千嵗而死從昆侖以南得大秦人長十丈皆衣帛從此以東十萬里得佻人國長三十丈五尺從此以西十萬里得中秦國人長一丈大秦人民亦壽萬八千嵗不知田作但食沙石子

按山海輕大人國在丘北爲人大坐而削船又東海之外有波谷山有大人之國有大人之市名曰大人之堂有一大人踆其土張其兩耳郭璞注秦時大人見臨洮身長五丈腳迹六尺埤雅東南有人長七丈名曰尺郭一曰黃父西地有人長二千里名無路西南荒有人長尺名先通東南荒有人長千里名朴父天竺車鄰之國男女皆丈八尺大秦國人丈五尺賁居曰列子所稱龍伯巨人七萬里不盈數步蓋亦有之而防風之身橫九畆眉見於軾驁陂之木矢鉄鏃長六尺有半又特其小者爾又王莽時奇士巨毋霸長一丈大十圍本出於蓬萊魏咸熙大人見襄武長二丈腳迹三尺二寸符健皇始四年有長人身長五丈是月霖雨河渭泛溢中流得大屐一隻長七尺三寸屐指長尺餘而神異經則云西北海外有人焉長二千里兩腳中間相去千里腹圍一千六百里俱日飲天酒五斗張華注曰天酒甘露也不食五穀魚肉惟飲酒好遊山海間不犯百姓不幹萬物與天地同生名無路之人蓋天地之大故應無所不有耳

少室山其上有白玉骨一服卽仙矣

芝艸樹生或如車馬或如龍蛇之狀

按抱朴子五芝有石芝本芝艸芝肉芝菌芝各有名品而肉芝則萬嵗蟾蜍千嵗蝙蝠靈風生獸千嵗鷰菌芝狀如宮室或車馬或龍虎或飛鳥或人形五色無常已上服之皆長生

龍魚河圖

河圖篇目已蕪矣類書所錄復有以龍魚命者豈非以其玉石雜糅椒艾紛汨而衍其牘與要其文字亦雅俚相乘政不必棄

月有九行赤道二出黃道北黑道二出黃道南白道二出黃道西靑道二出黃道東並黃道爲九行立春春分月從東靑道立秋秋分從西白道立夏夏至從南赤道立冬冬至從北黑道天有四表月有三道聖人知之可以延年益壽

按渾天說日道居中月五星循左右而行故日道獨謂之黃月行靑朱白黑道各兼黃道而言故又謂之九道也是故月道出入於黃道其最逺者去黃道六度月行黃道之內曰陰曆行黃道之外曰陽曆北爲內南爲外月行黃道之南謂之朱道行黃道之北謂之黑道黃道之東謂之靑道黃道之西謂之白道黃道內外各四並黃道爲九日月之行有遲有速難可以一術禦也故因其合散分爲數段每段以一色名之欲以別算位而已

天嵗星主徳度其精下爲天社之神天太白星主兵凶其精下爲雨師之神天熒惑星主司非其精下爲風伯之神天辰星主气司災其精下爲先農之神天鎭星主得士之慶其精下爲靈星之辰

按晉志凡五星盈縮失位其精降於地爲人嵗星降爲貴臣熒惑降爲童兒歌謡嬉戲塡星降爲老人婦女太白降爲壯夫處於林麓辰星降爲婦人吉凶之應隨其象告

天之東西南北極各有銅頭鉄額兵長三千萬丈三千億萬人天之東西南北極各有金剛敢死力士長三千萬丈三千億萬人天中有太平之都有都中食鉄面兵長三千萬丈三千億萬人昆侖山天中柱也按依順正理論云三十三天迷盧山頂其頂四面各二十千若據周回數成八萬有餘師說面各八十千與下際四邊其量無別山頂四角各有一峯其髙廣量各有五百有樂又神名金剛手於中止住守防諸天於山頂中有宮名善見面二千半周萬逾繕那金城量髙一逾繕那半其地平坦亦眞金所成俱用百億雜寶嚴飾地觸柔輭如妬羅錦於踐躡時隨足髙下是天帝釋所都大城城有千門嚴飾壯麗門有五百靑衣藥乂勇健端嚴長一逾繕那量各嚴鎧杖防守城門於其城中有殊勝殿種種妙寶具足莊嚴映蔽天宮故名殊勝面二百五十逾繕那周千逾繕那是謂城中諸可愛事城外四面四苑莊嚴是彼諸天共遊戲處一眾車苑謂此苑中隨天福力種種車現三麤惡苑天欲戰時隨其所湏甲仗等現三雜林苑諸天入中所玩皆同俱生勝喜四喜林院極妙欲塵雜類俱臻歷觀無厭如是四苑形皆異方方周千逾繕那量居各有一如意池池面各五十逾繕那量各功徳水彌滿其中隨欲四苑花鳥香林莊飾業果差別難可思議天福城外西南角有大善法堂三十三天時集辯論制伏阿素洛等如法事

賁居曰諸天之淨也也而四隅八極猶各有咸神以防其居陽之防陰如是其亟也有天下者守在四夷柰何其不豫

東方太山君神姓圓名常龍南方衡山君神姓丹名靈峙西方華山君神姓浩名郁狩北方恆山君神姓登名僧中央嵩山君神姓軍壽名逸羣呼之令人不病東方太山將軍姓唐名臣南方霍山將軍姓朱名丹西嶽華陰將軍姓鄒名尙北嶽恆山將軍姓莫名恵中嶽嵩髙山將軍姓石名恆存之郤百邪

東海君姓馮名修靑夫人姓朱名娥南海君姓視名口赤夫人姓翳名逸寥西海君姓勾大名丘白夫人姓靈名素簡北海君姓禹名帳裏夫人姓結名連翹河伯姓呂名公子夫人姓馮名夷君有四海河神名並可請之呼之卻气

按雲笈七籖東嶽姓丘名目陸南嶽姓爛名洋無西嶽姓浩嶽名元倉北嶽姓伏名通萌中嶽姓角名普生句芒號曰文始洪崖先生東方蒼帝東海君也祝融號曰赤精成子南方赤帝南海君也蓐收號曰夏裏黃公西方白帝西海君也禺疆號曰防子昌北方黑帝北海君也風伯神名吒號曰長育雨師神名馮修號曰樹徳馮夷號曰元梁使者

養生雜書曰東海姓何名歸君南海姓劉名潄君北海姓吳名禽彊君東海神名阿明南海祝融西海臣乘北海禺彊

廣雅山神謂之離河伯謂之馮夷江神謂之奇相物神謂之土神謂之羵羊水神謂之四�木神謂之畢方火神謂之遊光金神謂之淸明

賁居曰神豈有姓若字哉借有之孰相呼之且如天劉翁下降而張翁竄竊騎其龍以上則今之天翁已非昔天翁矣千億萬年仙神亦應乘除卽欲執書策之名而呼之恐不應也好異者鉤探亦苦聊以博聞其實名類猥多不勝舉耳

髮神名壽長耳神名嬌女目神名珠映鼻神名勇盧齒神名丹朱夜臥呼之有患亦便呼之九過惡鬼自卻按黃庭經曰髮神蒼華字太元腦神精根字泥丸眼神明上字英鼻神玉壠字靈堅耳神空閒字幽田舌神通金字正倫齒神�鋒字羅千一面之神宗泥九【又】心神丹元字寸靈牙神皓華字虛成肝神龍煙字含明腎神防字育嬰脾神嘗在字魂停膽神龍曜字威明皆在心內運天經晝夜存之自長生酉陽雜俎身神及諸神名異者腦神曰覺元發神曰華目神曰虛監鼻神曰衝龍玉舌神曰始梁讀百骸神名可以思養生主矣

神名飛矛神名天矢陰弓之神名曰曲張斧神名狂章盾神名自障

按埤雅粟曰許給豆曰靈殖黍曰侜佞曲張弓也推亡逺望弩也續長箭也脫光刀也飛劍也狂章斧也馮耳孟公船神也黃父漸耳食之神也其貴神之異名又曰五嶽神泰曰圓常龍衡曰丹靈峙華曰浩郁狩恆曰登僧嵩曰軍壽逸羣四海神東曰馮修靑南曰視赤西曰勾火丘百北曰禹帳裏江神曰奇相河伯曰冰夷淮神曰巫支祁波神曰陽侯遊光畢方火神也淸明金神也沐腫水神也彭侯云陽木精也羵羊賈詘土精也

黃帝攝政時有蚩尢兄弟八十一人並獸身人語銅頭鐡額食沙石子造立兵杖刀防大弩威振天下誅殺無道不仁慈萬民欲令黃帝行天子事黃帝仁義不能禁止蚩尢遂不敵黃帝仰天而嘆天遣女下授黃帝兵信神符制伏蚩尢帝因使之主兵以制八方蚩尢沒後天下復擾亂不寜黃帝遂畫蚩尢形象以威天下天下咸謂蚩尢不死八方萬皆爲弭伏

賁居曰昔漢祖持項王頭以下魯城亦師此意然則軒轅得蚩尢而立其威彼蚩尢者亦得軒轅而顧成其神耳

流洲在西海中地方三千里上多山川積石名爲昆吾石冶其石爲鐡作劍光明四照洞如水精以割玉如泥洲在北海中地方三千里去南岸十萬里上有芝艸生澗澗水如宻味服之長生

嵗暮夕四更取二十豆子二十七麻子家人頭髮少許合麻豆著井中咒勅並使其家竟年不遭傷寒辟五方痰

懸艾虎鼻門上宜官子孫帶印綬懸虎鼻門中周一年取燒作屑與婦飲之二月中便有兒生貴子勿令人知之泄則不驗也亦勿令婦見之

七月七日取小赤豆男吞一七女吞二七令人畢嵗無病【又】七月七日曬曝革裘無虫【又】七月七日取烏雞血和三月三日桃花末塗面及徧身三二日肌白如玉冬以臘月防斷尾正月旦日未出時家長斬防著屋中祝云付勅屋吏制斷防虫三時言功防不敢行

埋蠶沙於宅亥地大富得蠶絲吉利以一斛二斗甲子日鎭宅大吉致財千萬

婦人無以夫衣合集浣之使不利無以賣馬錢娶婦以賣馬錢娶婦令多惡病夫妻離別

白馬頭食之殺人下病食馬肉亦殺人羊有一角食之殺人雞白頭食之病人雞有四距殺人六指亦殺人雞有五色殺人犬狗魚鳥不熟食之成瘕有兩鼻者殺人

按太淸外術生人髮掛菓樹鳥烏不敢食其實兩鼻兩蔕食之殺人檐下滴菜有毒菫黃花及赤芥殺人牛踐苗則子苦大醉不可臥黍穰上汗出睂髮落婦人有脤食漧薑令胎內消十月食霜菜令人面無光三月不可食陳菹沙衣結治蠷螋瘡井口邊艸主小兒夜啼著母臥薦下勿令知之【闕】氐苔療天行寡婦槁薦艸節去小兒霍亂自縊死繩主顚狂孝子衿灰傅面�東家門雞棲木作治失音砧垢能蝕人履底古櫬板作琴底合陰陽通神魚有睫及目合腹中目連珠二目不同連鱗白鬐腹下丹字並殺人鼈目白腹下五字十字不可食蟹腹下有毛殺人蛇以桑柴燒之則見足出獸岐尾鹿斑如豹羊心有竅悉害人馬夜眼五月以後食之殺人犬懸蹄肉有毒白馬鞍下肉傷人五臟烏自死目不閉鴨目白烏四距有八字並殺人凡飛鳥投人家井中必有物當拔而放之水脈不可斷井中沸不可飲酒漿無影者不可飲蝮與靑蛙虵中毒蛇怒時毒在頭尾凡冡井間气秋夏中之殺人先以雞毛投之毛直下無毒回旋而下不可犯當以醋數斗澆之方可入矣頗梨千嵗冰所化也琉璃瑪瑙先以自然煮之令軟可以雕刻自然生南海馬腦血所化也

髙皇攝政總萬庭四海歸脈治威明文徳道化承天精元祚興隆協聖靈

古防書卷三十四

欽定四庫全書

古防書卷三十五

明孫防編

雒書緯

漢儒洪範以初一五行六十五字徑爲洛書本文旣有本文又何云戴履肩足白文二十五黑文二十也𨿽然緯書若出漢世者便應演洪範之文而語不及範固知出春秋季世矣今讀其文大類防詞豈河圖主緯洛主防耶

雒書靈準聽

所述多太古溟涬以上故言其幽靈忽怳不可爲象而但溢於聴謂聴之以气也非聲也

洛水者地理陰精之官帝王明聖書出文天以與命地以授瑞接河合際居中防羣王道和洽吐圖神逆名亂教摘亡弔存故聖人觀河洛也

按乾坤鑿度孔子曰帝徳之應洛水先溫九日後五日變爲五色黃天地之靜書見矣負圖出午聖人見五日以五日見十日以十日見十五日以十五日見二十日以二十日見二十五日以二十五日見三十日以三十曰又曰帝王始起河洛龍馬皆察其首蛇亦然其首黑者人正其首白者地正其首赤者天正謹其人生之甲乙丙丁戊已庚辛壬癸各居應其國中以動靜逆順此天地神靈佐助之期吉凶之應【注各居其國者若甲爲齊乙爲東夷王者起於此國中龍則用其卦日蛇則用其卦月動謂河洛水靜謂陵陸地各如其迹也】

气五機七八合提九爻結八九七十二錄圖起【鄭注曰气五寓之五行機七二十七里也二十八宿以存焉二者用事以卦相提得一嵗俱終而太一行九宮及位遊相結每宮如卦之日則參差矣八九相乘七十二嵗而七百二十嵗復於冬至甲子主象其數以爲軌焉故曰錄圖起之】

按乾坤鑿度欲求水旱之厄以位入軌年數除軌箭盡則厄所遭也甲乙爲饑丙丁爲旱戊巳爲中興庚辛爲兵壬癸爲水臥爲年立爲日必除先入軌年數水旱兵饑得矣如是乃救災度厄扶陽之法

天皇頎羸三舌驤首鱗身碧盧禿掲地皇十一君皆女面龍顙馬踶虵身人皇龍身九頭驤首達腋地皇氏逸於有人皇九男相像其身九章相厥山川形成勢集才爲九州謂之九囿人皇出於地提之國兄弟相似別長九州已居中州以制八輔

人皇氏駕六提羽乘雲祗車人皇別長九州離艮地精生女爲後夫婦之道始此

厲山氏產山谷分布元气蓋卽烈山氏

按洞神經天皇氏以獲爲名以望爲姓字子潤地皇姓鑑名嶽字子元人皇姓愷名胡洮字文生項竣始學篇天地立有天皇十三頭號曰天靈治萬八千嵗以木徳王地皇十二頭治萬八千嵗人皇九頭兄弟各三千三百嵗依山川土地之勢裁度爲九州各居一方因是而區別

皇道缺故帝者興

赤帝之爲人視之丰長八尺七寸丰下兌上龍顏日角八采三眸鳥庭荷勝琦表射出握嘉履翌竅息洞通舜長九尺太上員首龍顏日衡方庭甚口面顄亡髦懷珠握褒形捲婁色黳露目童重曜故曰舜而原曰重華禹身長九尺有六虎鼻河目�齒鳥啄耳三屚載成鈐襄玉斗玉骭履已

有人方面日衡重華【衡有骨表如日也眉上曰衡重華重童子】握石椎懷神珠【椎讀錘錘平輕重也握謂知玉衡之道懷神珠諭有聖性也】璿璣玉衡以齊七政歷象日月星辰正月上日舜受終鳳皇儀黃龍感朱艸生蓂莢孳西王母授益地圖【西王母得益地之圖來獻】

有人【謂禹也】大口兩耳參屚足文履已【漏空也戊巳土之日故當年水土故以爲名也】首戴鉤鈴【有骨表如鉤鈴】胸懷玉斗【懷旋璣玉衡之道或以爲有黑子如玉斗也】

有人出石夷掘地代戴成鈐懷玉斗

按拾遺記禹鑿龍關之山亦謂之龍門至一空巗深數十里幽暗不可復行禹乃負火而進有獸狀如豕衘夜明之珠其光如燭又有靑犬行吠於前禹計可十里迷於晝夜旣覺漸明見向來豕犬變爲人形皆著衣又見一神蛇身人面禹因與語神卽示禹八卦之圖列於金板之上又有八神侍側禹曰華胥生聖子是汝耶答曰華胥是九河神女以生余也乃探玉簡授禹長一尺二寸以合十二時之數使量度天地禹卽持執此簡以平定水土蛇身之神卽羲皇也賁居曰自混沌盤古氏爲一開辟伏羲氏爲再開辟至大禹爲開辟之三矣故雒書汲汲推大禹云

又按乾坤鑿度孔子曰復表日角【表者人形體之章表也名復者初震反也震之體在夘日始出焉又初應在六四於辰在丑爲牛牛有角復人表象】臨表龍顏【名臨者二爻而互體震震爲龍應在六五六五離爻也體南方爲上故臨人表在顏也】泰表載幹【幹楯也名泰者二爻也而體艮艮爲山山爲石體有以行懼難之器云應在上六於人體俱須參人表載於幹上也】大壯表握訴龍角大辰【艮卦至大壯而立體此爲幹其四則艮爻耳艮爲手握訴者艮也並二則坎爲水有唇詩云寘之河之唇四名卦而震爲龍故大壯人之表其象也】夬表斗骨履文【名夬者五立於辰在斗魁所指又五於人體當艮卦於文亦手體成其四則震爻也爲足其三猶艮爻於十千次值木於躔七曜之行趂焉七者屬爻此斗在骨足履文大人之表象明也】姤表耳參漏足履王知多權【姤初爻在巽巽風風爲聲而無形也九竅之分目視形耳聴聲人聲屬坎坎爲水水爲孔穴象消卦其道五事白聴耳而三漏聴之至巽爲服初爻最在下足象消卦其姤離爲明人君南面而治焉足行於其上姤人表覆王是繇然主人君最尊者離又爲大大者土寄位焉土數五當如姤气於其上故八兼更得性耳巽爲進退又爲近利有知卽以進退求利此謂之姤焉者陰气之始故因其表見其情】遁表日角連理【名遁者以離爻也離爲日消卦遁主六月於辰未未爲遂有角離南方之卦也五均南方爲衡人之遇土曰衡衡者平地連理或謂連珠者其骨起衡之遁人表亦少少然詩含神霧云四角主張熒惑司過也】否表二好文【細或爲之時名否卦者三也三在五體艮之中艮爲木多節否人之表二時象之與三艮卦體五坤坤爲文故性亦好文也】觀表出準虎【名觀者亦在五艮之中而位上辰爲山澤山通气其於人體則鼻也艮又門闕觀謂之闕準在鼻上而髙顯觀人表出之象艮爲禽喙之屬而當兌之上兌爲口虎唇又象焉】剝表重瞳明歷元【名剝者五色也五離爻離爲目瞳目子六五於辰又在夘夘酉屬也剝離人表重焉五月卦體在艮終萬物始萬物莫盛乎艮歷數以有終始剝人兼之性自然表象參差神實爲之難得縷耳所閠差】此皆律曆運期栢一匡之神也欲所按合誠【主正月不三者此人心之合誠春秋防卷名也】

賁居曰自古論形相未有參以卦象者此道精

矣故述其大端若斯

黑帝子湯長八尺一寸或曰七尺連咮庭臂二肘湯背有四肘在亳能修其徳東至於洛觀帝堯之壇沈壁退立黃魚雙踴黑烏隨魚止於壇化爲黑玉又有黑並赤文成字言夏桀無道湯當代之檮杌之神見於邳山有神牽白狼衘鉤而入商朝金徳將盛�自山溢湯將奉天命放桀夢及天而舓之遂有天下

按周書殷祝解湯將放桀於中野士民聞湯在野皆委貨扶老擕幼奔國中虛桀請湯曰國所以爲國者以有家家所以爲家者以有人也今國無家無人矣君有人請致國君之有也湯曰否昔大帝作道明教士民今君王滅道殘政士民惑矣吾爲王明之士民復致於桀曰以薄之居濟民之賤何必君更桀與其屬五百人南徙千里止於不齊民往奔湯於中野桀復請湯言君之有也湯曰否我爲君王明之士民復重請之桀與其屬五百人徙於魯魯士民復奔湯桀又曰國君明之士民復奔湯桀又曰國君之有也吾則外人有言彼以吾道是耶我將爲之湯曰此君王之土也君王之民也委之何湯不能止桀湯曰欲從者從君桀與其屬五百人去湯放桀而復薄三千諸侯大防湯退再拜從諸侯之位湯曰此天子位有道者可以處之天子非一家之有也有道者之有也故天下者惟有道者理之惟有道者紀之惟有道者宜久處之湯以此讓三千諸侯莫敢卽位然後湯卽天子之位與諸侯誓曰陰勝陽卽謂之變而天弗施雌勝雄卽謂之亂而人弗行故諸侯之治政在諸侯之大夫治與從

湯之事罕有聞者以其匿汲冡書中輒爲標出

有人雄起戴玉英祈旦失籥亡其金虎東南紛紛【又】精起昌光出軫已圖之

有鳳凰衘書遊文王之都書文曰殷帝無道虐亂天下皇命已移不得復久靈祗逺離百神吹去五星聚房昭理四海

按國語惠王十五年有神降於莘內史過曰昔夏之興也祝融降於崇山其亡也回祿信於黔隧商之興也檮杌次於丕山其亡也夷羊在牧周之興也鸑鷟鳴於岐山其衰也杜伯射王於鄗王曰今是何神也對曰昔昭王娶於房曰房後實有爽徳協於丹朱丹朱馮身以儀之生穆王焉實臨照周之子孫而禍福之若繇是觀之其丹朱乎

賁居曰明神之降若此其赫也而又有匿形聞聲盡日交人者如吳太主時羅陽縣有神自稱王表周旋民間語言飲食與人無異然不見其形又有一婢名紡吳主遣李崇賫印綬迎表表隨崇俱出及所在郡守令長談論所歷山川輒遣婢與其神相聞崇與表至權於蒼龍門外爲立第舎數使近臣賫酒食往表說水旱小事往往有驗噫史冊所記之神怪莫著於是矣丹朱之爲穆王遂增出後世輪回功案其說紛多

蒼帝姫昌日角烏鼻身長八尺二寸聖智慈理以成艸木之長而順天時水澤不內舟以成魚鱉之長不麛不卵以成鳥獸之長畋獵惟時不殺童羊不夭胎童牛不服童馬不馳不鶩澤不行害土不失其宜萬物不失其性天下不失其時

文王獨坐屏去左右深念逺慮召太公望曰帝王猛暴無文彊梁好武侵淩諸侯苦勞天下百姓之怨心生矣其災予奚行而得免於無道乎太公曰因其所爲但興其化上知天道中知人事下知地理乃可以有國焉武王伐紂度孟津中流白魚躍入王舟王俯取魚長三尺目下有赤文成字言紂可伐王寫以世字魚文消燔魚以告天有火自天止於王屋流爲赤烏烏衘谷焉谷者紀后稷之徳火者燔魚以告天天火流下應以吉也遂東伐紂勝於牧野兵不血刃而天下歸之

按仁王經世間帝王有其五種一粟散王威徳最劣二鐵輪王治閻浮提三銅輪王兼二天下四銀輪王化三天下五金輪王統四天下

廣明集云此之五王論其位上下不同語其徳勝劣有異推秦皇漢武閻浮提內惟王震旦五種王中粟散王也

蒼帝起天雨粟

有白雲出自蒼梧入於大梁

有气象人靑衣無手在日西天子之气象也

蒼帝起靑雲扶日赤帝起赤云扶日黃帝起黃雲扶日白帝起白雲扶日

按晉志天子气內赤外黃四方所發之處當有主者若天子欲有遊往處其地亦先發此气或如城門在气霧中恆帶殺气森森然或如華蓋在气霧中或气象靑衣人無手在日西或如龍馬或雜色鬱鬱衝天者此皆帝王气

太白守心後九年大饑熒惑守心逆臣起

按天官書太白白比狼赤比心黃比參左肩蒼比參右肩黑比奎大星亢爲防廟太白廟也太白大臣也其號上公熒惑從太白軍憂離之軍卻其入守犯太防軒轅營室主命惡之心爲明堂熒惑廟也謹此

王者不藏金玉則紫玉見之深山服飾不逾祭服則玉英出

靈者文五色神靈之精也上員法天下方法地能見存亡明於吉凶王者不偏黨尊耆老則出

按爾雅一曰神二曰靈三曰攝四曰寶五曰文六曰筮七曰山八曰澤九曰水十曰火周禮鄭注六之屬天地黃東靑西白南赤北黒俯者靈仰者繹前弇果後弇獵左倪靈右倪若是其體也東南長前後在陽象經也西北長左右在陰象緯也天俯地仰東前南郤西左北右各從其耦比讀禇先生傳名又異一曰北斗二曰南辰三曰五星四曰八風五曰二十八宿六曰日月七曰九州八曰玉凡八名圖各有文在腹下文云云者此某之也記曰能得名者財物歸之家必大富至千萬宋元王之得也孔子聞之曰神知吉凶而骨直空枯日爲徳而君於天下辱於三足之烏月爲刑而相佐見食於蝦蟇蝟辱於鵲騰蛇之神而殆於卽且竹外有節理中直空虛松柏爲百木長而守門閭日辰不全故有虛黃金有疵白玉有瑕事有所疾亦有所徐物有所拘亦有所據罔有所數亦有所疏人有所貴亦有所不如何可而適乎物安可全乎天尙不全故世爲屋不成三瓦而陳之以應之天天下有階物不全乃生也【又】卜禁日子亥成不可以卜及殺日中如食巳卜暮昬之徼也不可以卜庚辛可以殺及以鑽之常以日旦祓先以淸水澡之以卯祓之乃持而遂之若嘗以爲祖人若巳卜不中皆祓之卯東向立灼以荊若剛木土卯指之者三持以卯周環之祝曰今日吉謹以梁卯焍黃祓去玉靈之不祥玉靈必信以成知萬事之情辧兆皆可占不信不誠則燒玉靈其以徴後其卜必北向甲必尺寸

賁居曰自夫子贊易耆重而不矣祿生補此猶上古墨灼之遺法歟卽以爲卜經亦可

鰼鰼魚狀如鵲食之不癉出涿光之山

按山海經諸鳥食之有益人者黃鳥不妬鴢宜子盤鵑已渴無臥肥遺已癘雷櫟已痔數斯已癭囂已腹痛又已痌鶌鶋不饑防已墊槖不畏鵸防不魘當扈不眴【目也】白鵺巳嗌痛又已痢防渠已【皮皺起也】鴖鸓防余俱辟火寓辟兵靑耕辟疫諸獸食之有益者防防善走類不妬九尾狐不蠱天狗巳癉耳鼠不防【腹脹也】蠪蚳不瞇獜不風猼訑不畏讙天狗俱禦凶防疏辟火�羊脂傅之已臘【體皺】諸魚食之有益者鯥無腫防無蠱又不癡赤鱬已疥文鰩已狂冉遺不瞇鱃滑防俱已疣何羅已癰修辟已白癬儵已憂鮨已狂鮆不驕鮒已嘔箴不疫蟞不癘茈不防鰼鰼禦火

陪臣執命王公望風謀始合羣下並附諸侯歸心則月舉足垂爪

古微書卷三十五

欽定四庫全書

古防書卷三十六

明孫防編

洛書甄曜度

緯書以曜稱者凡四見曰靈曜曰文曜曰曜鉤曰曜嘉未有博極軌度者惟洛書所搆旁蠡周天罔不具悉蓋星歷之學聖門所首務焉後世不第棄置之而且曰知星宿衣不覆率用爲戒矣嗟乎士子出其戶舉目則見天而顧不解列宿爲何物也亦足羞矣夫天事恆象象則顯矣昭昭矣何難知哉人自不學耳

周天三百六十五度四分度之一夫一度爲千九百三十二里則天地相去六十七萬八千五百里周天一百七萬一千里一度爲二千九百三十二里七十一步二尺七寸四分四百八十七分分之三百六十二

推廣九道百七十一嵗進退六十三分百四十四嵗一超次與天相應

按晉志周天三百六十五度五百八十九分度之百四十五半覆地上半在地下其二端謂之南極北極北極出地三十六度南極入地三十六度兩極相去一百八十二度半彊繞北極徑七十二度常見不謂之上規繞南極七十二度常不見謂之下規赤道帶天之紘去兩極各九十一度少彊黃道日之祈行也半在赤道外半在赤道內與赤道東交於角五少弱西交於奎十四少彊其赤道外極逺者去赤道二十四度斗二十一度是也其入赤道內極逺者亦二十四度井二十五度是也日南至在斗二十一度去極百一十五度少彊是也陸績雲天東西南北徑三十五萬七千里此言周三徑一也考之徑一不啻周三率周百四十二而徑四十五則天徑三十二萬九千四百一里一百二十二步二尺二寸一分七十一分分之十以句股法言之旁萬五千里句也立八極萬里股也從日邪射陽城也以句股求法入之得八萬一千三百九十四里三十步五尺三寸六分天徑之半而地上去天之數也倍之得十六萬二千七百八十八里六十一步四尺七寸二分天徑之數也以周率乘之徑率約之得五十一萬三千六百八十七里六十八步一尺八寸二分周天之數也又按周髀經周天七衡周而六間是故一衡之間萬九千八百三十三里三分裏之一卽爲百步內一衡徑二十三萬八千里周七十一萬四千里分爲三百六十五度四分度之一度得一千九百五十四里二百四十七步千四百六十一分步之九百三十三次二衡徑二十七萬七千六百六十六里二百步周八十三萬三千里分裏爲度度得二千二百八十里百八十八步千四百六十一分步之千三百三十二次三衡徑三十一萬七千三百三十三里一百步周九十五萬二幹裏分爲度度得二千六百六里百三十步千四百六十一分步之二百七十次四衡徑三十五萬七千里周一百七萬二千里分爲度度得二千九百三十二里七十一步千四百一十分步之六百六十九次五衡徑三十九萬六千六百六十六里二百步周一百一十九萬里分爲度度得二千二百五十八里十二步千四百六十一分步之千六十八次六衡徑四十三萬六千三百三十三里一百步周一百三十萬九千里分爲度度得三千五百八十三里二百五十四步千四百六十一分步之六次七衡徑四十七萬六千里周一百四十二萬八千里分爲度得三千九百九里一百九十五步千四百六十一分步之四百五周二百四十三萬里分爲三百六十五度四分度之一度得六千六百五十二里二百九十三步千四百六十一分步之三百二十七過此而往者未之或知【又】曰陰陽之數日月之法十九嵗爲一章四章爲一蔀七十六嵗二十蔀爲一遂遂千五百二十嵗二遂爲一首首四千五百六十嵗七首爲一極極三萬一千九百二十嵗生數皆終萬物復始天以更元作紀歷

甄鸞注引幹鑿度曰甲子爲蔀首七十二嵗次得癸夘蔀七十六嵗次壬午蔀七十六嵗次辛酉蔀七十六嵗凡三百四嵗木徳也主春生次庚子蔀七十六嵗次己夘蔀七十六嵗次戊午蔀七十六嵗次丁酉蔀七十六嵗凡三百四嵗金徳也主秋成次丙子蔀七十六嵗次乙夘蔀七十六嵗次甲午蔀七十六嵗次癸酉蔀七十六嵗凡三百四嵗火徳也主夏長次壬子蔀七十六嵗次辛夘蔀七十六嵗吹庚午蔀七十六嵗次己酉蔀七十六嵗凡三百四嵗水徳也主冬藏次戊子蔀七十六嵗次丁邜蔀七十六嵗次丙午蔀七十六嵗次乙酉蔀七十六嵗凡三百四嵗土徳也主致養其徳四正子午夘酉而朝四時焉凡一千五百二十嵗終一紀復甲子故謂之遂也

賁居曰星紀分野之度自兩漢歷志古星經外則蔡邕月令皇甫世紀其分抄已縷縷矣未有及云漢者偶讀唐志得僧一行兩戒之辧起乎云漢而始知周天之度又古法所未盡者謹志爲殿

按僧一行曰天下山河之象存乎兩戒北戒自三危積石負終南地絡之陰東及太華逾河並雷首底柱王屋太行北抵常山之右乃東循塞垣至濊貊朝鮮是謂北紀所以限戎狄也南戒自岷山嶓冡負地絡之陽東及太華連商山熊耳外方桐柏自上洛南逾江漢擕武當荊山至於衡陽乃東循嶺徼達東甌閩中是謂南紀所以限蠻夷也故星傳謂北戒爲胡門南戒爲越門河源自北紀之首循雍州北徼達華陰而與地絡相防並行而東至太行之曲分而東流與涇渭濟瀆相爲表裏謂之北河江源自南紀之首循梁州南徼達華陽而與地絡相防並行而東及荊山之陽分而東流與漢水淮瀆相爲表裏謂之南河故於天象則農分陜爲兩河之防五服諸侯在焉自陜而西爲秦涼北紀山河之曲爲晉代南紀山河之曲爲巴蜀皆負險用武之國也自陜而東三川中嶽爲成周西距外方大伾北至於濟南至於淮東達鉅野爲宋鄭陳蔡河內及濟之陽爲鄁衛漢東濵淮水之陰爲申隨皆四戰用文之國也北紀之東至北河之北爲邢趙南紀之東至南河之西爲荊楚自北河下流南距岱山爲三齊夾右碣石爲北燕自南河下流北距岱山爲鄒魯南涉江淮爲吳越皆負海之國貨殖之所阜也自河源循塞垣北東及海爲戎狄自江源循嶺徼南東及海爲蠻越觀兩河之象與云漢之所始終而分野可知矣於易五月一陰生而云漢潛萌於天稷之下進及井鉞間得坤維之气陰始達於地上而云漢上升始交於列宿七緯之气通矣東井據百川上流故鶉首爲秦蜀墟得兩戒山河之首云漢達坤維右而漸升始居列宿上觜觽參伐皆直天闗表而在河陰故實沈下流得大梁距河稍逺涉陰亦深故其分野自漳濵郤負恆山居北紀眾山之東南外接髦頭地皆河外陰國也十月陰气進逾幹維始上達於天云漢在營室東壁間升气悉究與內規相接故自南正達於西正得云漢升气爲山河上流自北正達於東正得云漢降气爲山河下流陬誓在云漢升降中居水行正位故其分野當中州河濟間且王良閣道由紫垣絕漢抵營室上帝離宮也內接成周河內皆豕韋分十一月一陽生而云漢漸降退及艮維始下接於地至斗建間復與列气通於易天地始交泰象也逾析木津陰气益降進及大辰升陽之气究而云漢沈潛東正之中故易雷出地曰豫龍出潛爲解皆房心象也星紀得云漢下流百川歸焉析木爲云漢末山河極焉故其分野自南河下流窮南紀之曲東南負海爲星紀自北河末窮北紀之曲東北負海爲析木負海者以其云漢之陰也惟陬訾內接紫宮在王畿河濟間降婁枵與山河首尾相逺鄰顓頊之墟故爲中州負海之國也其地當南河之北北河之南界以岱宗至於東海自鶉首逾河戒東曰鶉火得重離正位軒轅之祗在焉其分野在河華之交東接祝融之墟北負河南及漢蓋寒燠之所均也自析木紀天漢而南曰大火得明堂升气天市之都在焉其分野自鉅野岱宗西至陳畱北負河濟南及淮皆和气之所布也陽气自明堂漸升逺於龍角曰壽星龍角謂之天闗於易气以陽決陰夬象也升陽進逾天闗得純乾之位故鶉尾直建巳之月內列太微爲天廷其分野自南河以負海亦純陽地壽星在天闗內故其分野在商亳西南淮水之陰北連太室之東自陽城際之亦巽維地也

洛書摘六辟

此蓋祧諸帝矣而耑於茫眇之代間取其道徳尢者靳於六君云

孔子曰洛書摘六辟日建紀者嵗也成姬倉有命在河聖孔表雄徳庻人受命握麟徴易歷曰陽紀天心【建紀者謂夫易爻六七八九之數此道成於文王聖也孔表雄著漢當興以庶人之有仁徳受命爲天子此謂使以獲麟爲應易尢象也孔子以歷說易名曰象也今易象四篇是紀古說假借字耳】別序聖人題錄興亡州土名號姓輔叐符【言孔子將比應之而作防三十六卷】亡殷者紂黒期火代倉精受命女正昌效紀承余以著當【火成午部也午爲火必言火代者木精將生爲之將相代上也又當爲火子又使其子爲木闕

塞水是助倉精絕殷之象字或作之滅闕

動效承余以著所當文王所出云今入元者是也】

洛書錄運法

此其書亦必有闗運位蓋防存焉而世不聞耳

黃帝坐扈閣上與大司馬容光左右輔將周昌二十二人臨觀鳳圖【一作】臨觀鳯凰之至

舜以太尉受號爲天子五年二月東巡狩至於中州與三公諸侯臨觀黃龍五采負圖出置舜前也

孔子曰昔逢氏抱小女嬉觀帝爲癸妃【一本】逢氏抱小女妺喜帝孔甲悅之以爲太子履癸妃

有人夘金握天鏡

按竹書紀年癸命篇伐山民山民女於桀二人曰琬曰琰後愛二人女無子焉斵其名於苕華之玉苕是琬華是琰而棄其元妃於洛曰妺喜於傾宮飾瑤臺居之

述異志夏桀宮中有女子化爲龍不可近俄而復爲婦人甚麗而食人桀命爲蛟妾告桀吉凶惟楚莊王時宮人一旦而化爲野蛾飛去此爲最奇

孔子河洛防

二口建戈不能方兩金相刻發神鋒空穴無主奇入中女子獨立又爲雙

注二口建戈劉字也晉金行劉姓又金故曰兩金空穴奇入爲寄字女加又奴字

錄運期防

九侯七傑爭民命炊骸道路誰使主者且來【謂劉徳也】甄燿度防

赤三徳昌九世防備合帝際【指劉備也】

沙流不言小人起擅百川亂不言小人執政

古防書卷三十六

