《四庫全書帝範》﹝唐﹞李世民撰

跋

宋鋼﹑修遠二君﹐以其所精心整理之《帝範》四卷見示﹐且囑爲之跋。伏而讀之﹐獲益匪淺﹐慨然想見唐宗之爲英主﹐而於貞觀之盛世﹐亦不禁爲之神往焉。書中所言﹐乃興亡治亂之偉業﹐安邦定國之鴻謨﹐不僅爲帝王之法式﹐於今人亦當多有鏡鑑。其可貴之處﹐價值之大﹐正在於此﹔宋鋼﹑修遠二君之孜孜矻矻而務之者﹐亦在於此。

據《四庫全書帝範提要》﹐知《帝範》於唐時已有賈行與韋公肅二注﹐元人又因舊注而補之﹐《四庫全書》編纂者亦加有按語。此等舊注﹐詞𨿽煩贅﹐而援引詳洽﹐足資參考。整理者依其原樣﹐一並置於正文之後﹐加括號以別之。對正文及舊注﹐加新式標點﹐於理解文意﹐頗有助益。另有整理者之分段譯述與篇後釋評﹐侃侃而談﹐新意時見﹐偶涉今世﹐輒露崢嶸。歷史與文學結合﹐政事與學術交融﹐慧心錦毫﹐啟人良多。

愚以獨處僻遠﹐孤陋寡聞﹐耳目所及﹐除四庫本外﹐尙未見別種《帝範》整理本。然則﹐此書之出版﹐學界能不爲之鼓呼﹗

尙有一事﹐需作交代。前人早已指出﹐《四庫全書》校刻欠精﹐脫誤時見。卽如《帝範》一書﹐序文「元圭賜夏禹之功」﹐舊注引《尙書禹貢》曰「水之功﹐盡加於四海」﹐原文實爲「治水之功。。」《納諫》「折檻懷疏」﹐舊注引《漢書朱云傳》曰「攝齊登堂」﹐原文實爲「攝登堂」。《去讒》「宋有伊戾之禍」﹐舊注引《左傳》曰「至﹐則歃」﹐原文實爲「至﹐則欿」。等等﹐不一而足﹐對此﹐整理者徑攺之而不疑。然而﹐古人著述﹐引文多不規範﹔今人整理﹐似無一一復原之必要。故整理此書﹐於舊注之引文﹐𨿽亦時見罅漏﹐但凡不至令人錯會其意者﹐便一仍其舊﹐不予攺動。此種處置﹐較爲允當﹔究竟怎樣﹐容有異議。

愚實不敏﹐而碌碌少暇。承命作跋﹐遂雜書所感﹐以塞責耳。《四庫全書帝範》提要臣等謹按﹕《帝範》十二篇﹐唐太宗貞觀二十二年撰﹐以賜太子。新舊《唐書》皆云四卷﹐晁公武《讀書志》僅載六篇﹐陳振孫《書錄解題》亦題曰一卷﹐元吳萊謂徵雲南僰夷時始得完書﹐考其事﹐在泰定二年。

蓋此書宋佚其半﹐元乃復完也。《唐書藝文志》載有賈行注﹐而《舊唐書敬宗本紀》稱﹐寶歷二年﹐祕書省著作郎韋公肅注是書以進﹐是唐時已有二注。今本注無姓名﹐觀其體裁﹐似唐人注經之式。而其中時稱楊萬里﹑呂祖謙之言﹐疑元人因舊注而補之。其援引頗詳洽﹐而詞不免於煩贅。臣等謹爲參考﹐其誤﹐附列注文之下。仍依舊史﹐釐爲四卷﹐以復其舊云。乾隆三十八年四月恭校上。

總纂官﹕臣紀昀臣陸錫熊臣孫士毅總校官﹕臣陸費墀帝範序

序曰﹕﹝序﹐次也﹐又述也。曰者﹐發語之辭。﹞朕聞大徳曰生﹐﹝《易系辭》曰﹕天地之大徳曰生。言天地之盛徳﹐在乎生物也。﹞大寶曰位。

﹝《易系辭》曰﹕聖人之大寶曰位。言聖人大可寶貴者﹐在於位耳。寶是重貴之物﹐貴爲天子﹐蔑以加矣﹐故稱大寶也。﹞辧其上下﹐樹之君臣﹐﹝《曲禮》曰﹕君臣上下﹐非禮不定。辧﹐別也。樹﹐立也。﹞所以撫育黎元﹐﹝《封禪文》曰﹕受厚福以浸黎元。撫﹐慰勉安之也。黎﹐眾也。漢文帝詔曰﹕以全天下元元之民。師古曰﹕元元﹐善意也。﹞鈞陶庶類﹐﹝董仲舒《賢良策》曰﹕上之化下﹐下之從上﹐猶泥之在鈞﹐惟甄者之所爲。鄒陽曰﹕獨化陶鈞之上。師古曰﹕陶家謂轉者爲鈞﹐蓋取周回調鈞耳。言聖王制馭天下﹐亦猶陶人轉鈞也。﹞自非克明克哲﹐允武允文﹐﹝梁武帝立太子詔曰﹕今岱宗牢落﹐天步艱難﹐淳風猶郁﹐黎民未乂﹐自非克明克哲﹐允文允武﹐豈能荷神器之重﹐嗣龍圖之尊。克﹐能也。允﹐信也。﹞皇天眷命﹐﹝《尙書大禹謨》曰﹕皇天眷命﹐奄有四海﹐爲天下君。皇﹐大也。《毛詩傳》曰﹕尊而稱之﹐則稱皇天。眷﹐顧念也﹐謂天命歸之也。按﹕注﹐尊而稱之﹐稱當作君。﹞歷數在躬﹐﹝《論語》堯曰﹕咨爾舜﹐天之歷數﹐在爾躬。歷數﹐天道也。言天道在汝身也。﹞安可以濫握靈圖﹐叨臨神器﹗﹝《東都賦》曰﹕俯協河圖之靈﹐故云靈圖。乃帝王符應也。老子曰﹕天下神器﹐不可爲也﹐爲者敗之。

韋昭曰﹕神器﹐天子璽符服禦之物﹐亦帝位也。此言握靈圖臨神器者﹐必有明哲武文之姿﹐天命歷數之應。﹞

是以翠嬀薦唐堯之徳﹐﹝《龍魚河圖》曰﹕堯時與羣賢到翠嬀之川﹐大龜負圖來投堯﹐堯敕臣下寫取告瑞應﹐寫畢﹐龜還水中。嬀﹐居爲切。﹞元圭賜夏禹之功。﹝《尙書禹貢》曰﹕禹賜元圭﹐告厥成功。疏曰﹕治水之功﹐盡加於四海﹐以禹功如是﹐故帝賜以元色之圭﹐告其能成天之功。以元爲天之色﹐天謂之元﹐故以元色圭以彰顯之也。﹞丹字呈祥﹐周開八百之祚﹔﹝《中候》感應云﹕文王受命﹐有赤雀銜丹書入丰﹐止於昌戶﹐再拜稽首﹐受。八百者﹐《尙書》運期授引《河圖》曰﹕蒼帝之治﹐八百二十歲﹐立戊午蔀。注云﹕周文王以戊午蔀二十九年受命﹐後終八百餘年。開﹐興也。祚﹐國祚﹐又位也。按﹕中候云入丰鄗﹐止於昌戶﹐乃拜稽首。受最。﹞素靈表瑞﹐漢啟重世之基。﹝髙帝紀曰﹕髙祖被酒夜行﹐徑澤中。令一人前行﹐前者還報曰「有大蛇當道徑﹐願還。」髙祖醉曰「壯士何畏﹖」乃前﹐拔劍斬蛇﹐蛇分爲兩﹐道開。行數里﹐醉困臥。後人來﹐至蛇所﹐有一老嫗夜哭。人問﹕「嫗何哭﹖」嫗曰「人殺吾子。」人曰「嫗子何爲見殺﹖」曰「吾子白帝子也﹐化爲蛇當道﹐今者赤帝子斬之﹐故哭。」乃以嫗爲不誠﹐欲苦之﹐嫗因忽不見。今云素靈﹐卽白帝子也。重世者﹐謂前後兩漢二十四帝﹐共四百年天下也。﹞由此觀之﹐帝王之業﹐非可以力爭者矣。

﹝《王命論》曰﹕帝王之祚﹐必有明聖顯懿之徳﹐丰功厚利積累之業。

以神器有命﹐不可以知力求。以此祥之﹐自堯禹周漢以來﹐興業之君﹐皆有符命﹐豈許以智力爭奪而得者乎﹗﹞

昔隋季版蕩﹐﹝版﹐《毛詩》作板﹐凡伯剌厲王詩篇名也。反也﹐反先王之道也。蕩者﹐召穆公剌厲王詩篇名也。蕩者﹐言蕩蕩然法度廢壞也。厲王無道﹐壞滅法度﹐言蕩蕩然廢壞。今云板蕩﹐是合二詩之篇名目之也。以隋文創業﹐才至煬帝﹐荒淫暴虐﹐又過於厲王者矣。故亦曰板蕩耳。﹞海內分崩。﹝《論語》曰﹕分崩離析。又《華譚策》曰﹕臣聞漢末分崩﹐英雄鼎峙。言四海之內﹐分裂崩壞。﹞先皇以神武之姿﹐﹝謂髙祖也。髙祖﹐諱淵﹐周上柱國李虎之孫﹐唐公李昞之子也。襲封唐公﹐始爲太原畱守﹐後受隋禪﹐攺元武徳﹐廟號髙祖。言髙祖有神明武略之雄姿。﹞當經綸之會﹐﹝《易屯卦》「大象」曰﹕君子以經綸。解絲棼者﹐綸之經之﹐君子經綸以解。屯﹐難也。凡事有未決﹐反復思念﹐亦經綸之象﹐蓋謂天造艸昧之時也。會﹐猶際也。﹞斬靈蛇而定王業﹐啟金鏡而握天樞。﹝斬靈蛇者﹐是借漢祖之事﹐以諭禎祥也。案﹕唐諸志籍﹐髙祖未嘗有斬蛇之事。啟金鏡者﹐諭光明之道也。《考靈曜》曰﹕秦失金鏡﹐魚目入珠。注云﹕金鏡諭明。髙祖當煬帝之賊虐暴陵天下﹐昏暗至甚也。髙祖挽天河﹐洗甲兵﹐宇宙妖氛﹐一滌而淨﹐豈非開光明之道哉﹗啟﹐開也﹐亦猶隋失金鏡﹐髙祖得而啟之也。謂重開淸明之道也。天樞﹐天機。握天樞﹐猶得天機也。握﹐持也。按﹕秦失金鏡二句﹐出《尙書帝命驗》﹐此作《考靈曜》﹐似誤。﹞然由五嶽含气﹐﹝五嶽﹐泰﹑華﹑衡﹑嵩﹑恆。泰山者﹐山之尊﹐一曰岱宗。岱﹐始也。宗﹐長也。萬物之始﹐陰陽之代﹐故爲五嶽長。王者受命﹐恆封禪之。華者﹐變也﹐萬物成變﹐由於西方。衡﹐一名霍﹐言萬物霍然大也。嵩﹐髙也﹐言髙大也。恆﹐常也﹐萬物伏北方有常也。五嶽含气﹐謂郁而未淸也。﹞三光戢曜﹐﹝三光﹐日月星。戢曜﹐謂隱而不明。﹞豺狼尙梗﹐﹝《文子》曰﹕所爲立君者﹐以禁暴亂也。夫養禽獸者﹐必除豺狼也。豺狼尙梗﹐謂羣雄相逐﹐更相吞啖﹐爲民人害﹐故諭以爲豺狼也。豺狼﹐能食獸。

梗﹐害也。﹞風塵未寧。﹝言天下戰爭﹐四邊之風塵﹐未安息耳。﹞

朕以弱冠之年﹐﹝《曲禮》曰﹕二十曰弱冠。孔氏曰﹕二十成人﹐𨿽加冠﹐體猶未壯﹐故曰弱﹐至二十九通名弱冠。蓋太宗十八歲興義兵﹐二十四定天下﹐故稱弱冠之年。冠﹐去聲。﹞懷慷慨之志﹐﹝懷﹐抱也。

慷慨﹐倜儻也。心之所之謂志。﹞思靖大難﹐以濟蒼生。﹝思﹐念也。

靖﹐安也。言思念靖安天下莫大之患難﹐以救濟下民。難﹐奴案反。﹞躬擐甲冑﹐親當矢石。﹝前漢薄昭予淮南厲王書曰﹕髙帝沐風雨赴矢石﹐野戰攻城﹐身被瘡痍﹐以爲子孫萬世之業。躬﹐身也。擐﹐披也﹐披甲冑謂之擐。在身曰甲﹐在首曰冑。當﹐抵也。矢石﹐謂箭礟也。言身自披擐甲冑﹐當抵矢石﹐英果雄勇如此。擐﹐胡慣反。﹞夕對魚鱗之陣﹐朝臨鶴翼之圍﹐﹝前漢《陳湯傳》曰﹕步兵百餘人﹐夾門魚鱗陣。師古曰﹕言其相接次形若魚鱗。《莊子徐無鬼》曰﹕君亦必無盛鶴列於麗譙之間。注曰﹕鶴列﹐陳兵也。麗譙﹐髙樓也。魚鱗鶴翼﹐皆陳兵之形勢也。﹞敵無大而不摧﹐兵何堅而不碎﹐﹝兵法曰﹕小敵之堅﹐大敵之禽也。言敵𨿽彊大﹐必能挫之﹔兵𨿽堅固﹐必能破之。摧﹐挫也。碎﹐破也。﹞剪長鯨而淸四海﹐﹝剪﹐削也﹐削盡凶毒﹐淸淨四海。《爾雅》謂九夷八狄七戎六蠻謂之四海。海﹐晦也﹐取荒遠冥昧之稱也。鯨﹐大魚也。《六代論》曰﹕掃除凶逆﹐剪滅鯨鯢。又《左傳》楚子曰﹕古者明王伐不敬﹐取其鯨鯢而封﹐以爲大戮。杜預曰﹕鯨鯢﹐大魚以吞食小魚者﹐以諭不義之人也。﹞掃槍廓八紘。﹝槍﹐星名﹐妖星也。八紘﹐《淮南子》曰﹕九州之外﹐乃有八夤﹐八夤之外﹐乃有八紘。言掃除去妖星﹐展廓其八紘也。廓﹐展也。掃﹐除也。﹐初咸反。槍﹐楚耕反。﹞乘慶天潢﹐﹝魏王固表曰﹕王孫公子﹐不鏤自雕﹐非鸞則鳳﹐分枝若木﹐疏泒天潢。潢﹐天河也﹐謂乘履慶祥﹐髙遠之泒流。潢﹐音黃。﹞登暉璇極﹐﹝梁簡文帝《謝爲皇太子表》曰﹕臣以毓慶雲霄﹐憑暉璇極。

璇極﹐謂寶位也。登﹐升也。暉﹐顯也。按﹕上二句《文苑英華》作旣承祐天潢﹐澄淸璇極。﹞襲重光之永業﹐繼大寶之隆基。﹝《易離卦》「大象」曰﹕明兩作離﹐大人以繼明﹐照於四方。鄭康成曰﹕作﹐起也。明明相繼而起大人重光之象﹐堯舜禹文武之盛也。又崔豹《古今注》曰﹕明帝時爲太子。樂府辭云﹕日重光﹐月重輪﹐山重暉﹐海重潤。重光是太子之事也。以上皆太宗自敍本末﹐謂險阻艱難﹐備嘗之矣。方始正儲宮﹐繼登寶位。按﹕大寶﹐《文苑英華》作寶籙。注﹕山字當作星。﹞戰戰兢兢﹐若臨深而禦朽﹔﹝《詩小雅》云﹕戰戰兢兢﹐如臨深淵。

《書五子之歌》曰﹕慄乎若朽索之馭六馬。言我𨿽功業如此﹐自卽位以來﹐猶常恐懼戒愼﹐如臨淵馭朽耳。太宗可謂居安慮危﹐善守成者也。﹞日愼一日﹐思善始而令終。﹝言我一日戒謹加如一日﹐惟恐不得盡善始終之美也。﹞

汝以幼年﹐偏鐘慈愛﹐﹝汝﹐爾也。鐘﹐聚也。謂太子以少年獨鐘於父母之慈愛。﹞義方多闕﹐﹝《左傳》曰﹕教之以義方。義﹐宜也。裁置事物合宜謂之義。方﹐正也。﹞庭訓有乖。﹝《論語》孔子嘗獨立﹐鯉趨而過庭。曰﹕不學詩﹐無以言﹔不學禮﹐無以立。鯉退而學詩學禮﹐此庭訓之道也。乖﹐違也。言於此庭訓之多有缺違。﹞擢自維城之居﹐﹝《詩》云﹕懷徳維寧﹐宗子維城。維城﹐藩障也。蓋太子始封於晉也。﹞屬以少陽之任﹐﹝梁簡文帝《上昭明太子箋》曰﹕正少陽之位﹐主承祧之責。

少陽﹐東方也。天子居正陽﹐故太子居少陽也。晉王於貞觀七年遙領並州都督。十七年﹐太子承乾廢﹐而魏王泰次當立﹐亦以罪黜﹐乃立治爲皇太子﹐故曰擢自維城之居﹐屬以少陽之任也。任﹐位也。﹞未辧君臣之禮節﹐﹝《左傳》曰﹕君臣有禮。《禮記》曰﹕禮不逾節。﹞不知稼穡之艱難。﹝《尙書無逸》曰﹕厥子乃不知稼穡之艱難。種曰稼﹐曰穡。此言太子生長深宮﹐安能知民之疾苦﹐故以此儆之也。﹞朕每思此爲憂﹐未嘗不廢寢忘食。﹝太宗言我嘗以此爲憂懼﹐寢不安席﹐食不甘味。﹞自軒昊以降﹐迄至周隋﹐﹝軒昊者﹐三皇五帝也。其詳注見於《納諫》篇。此言上言三五﹐下至於今。﹞以經天緯地之君﹐纂業承基之主﹐興亡治亂﹐其道煥焉。﹝荀悅《漢紀序》曰﹕昔在上聖﹐惟建皇極﹐經緯天地﹐觀象立法。經緯﹐開創者也。纂承﹐守成者也。

縱曰經﹐橫曰緯。又南北爲經﹐東西爲緯。言於中興亡治亂之道﹐煥然明白可見者。按﹕注引荀悅語﹐乃《漢紀髙帝紀序》﹐非《漢紀序》文。﹞所以披鏡前蹤﹐博覽史籍﹐聚其要言﹐以爲近誡云耳。﹝言我是以開明前古君臣興亡治亂之實迹﹐廣觀經史傳籍﹐采酌其要領可法之格言﹐以爲切近之鑑戒者矣。按﹕覽﹐《文苑英華》作采。﹞

夫﹝夫﹐音扶。語詞後放此。﹞人者國之先﹐﹝《易》曰「有天地然後有萬物﹐有萬物然後有男女﹐有男女然後有夫婦﹐有夫婦然後有父子﹐有父子然後有君臣﹐有君臣然後有上下﹐有上下然後禮義有所錯。」故《大學》曰「有人此有土。」所以人者國之先也。先者﹐前也。凡在前者謂之先。﹞國者君之本。﹝國者﹐域也。域者﹐居也﹐人民所聚居。欲爲君者﹐能以徳和民﹐民人樂爲之用﹐乃可以爲國。苟不以徳和民﹐人民離散而不附﹐𨿽欲爲君﹐得乎﹖故聖人云「得眾則得國﹐失眾則失國。」所以國者君之本也。﹞

人主﹝主﹐卽君也﹐領也。主領庶眾。﹞之體﹐如山嶽焉﹐髙俊而不動﹔﹝東漢《仲長統傳》曰「徳重如山嶽。」山者﹐謂四鎭﹐山之重大者也﹕揚州之會稽山﹑靑州之沂山﹑幽州之醫無閭山﹑冀州之霍山。嶽謂五嶽﹕泰﹑華﹑衡﹑崧﹑恆也。詳見前序注。言人君之體當如山嶽之尊崇﹐巍然鎭靜。故云不動。﹞如日月焉﹐貞明而普照。﹝《易》曰「日月之道﹐貞明者也。」言若日月正一﹐自然之明﹐晝夜更疊不息。

於至髙至極之上﹐普徧照燭在下之萬物。貞﹐正也。﹞

兆庶之所瞻仰﹐﹝十萬曰億﹐十億曰兆。庶﹐眾也。凡人君有動作﹐兆億庶眾咸瞻仰﹐以爲則而行之也。﹞天下之所歸往。﹝《易乾》鑿度曰﹕王者天下所歸。四海之內曰天下。孟子曰﹕伯夷辟紂﹐居北海之濱﹐聞文王作﹐興曰「盍歸乎來﹖吾聞西伯善養老者。」大公辟紂﹐居東海之濱﹐聞文王作﹐興曰「盍歸乎來﹖吾聞西伯善養老者。」二老者﹐天下之大老也﹐而歸之﹐是天下之父歸之也。天下之父歸之﹐其子焉往﹖此二者歸往之明效焉﹐故太宗曉之。﹞

寬大其志﹐足以兼包﹔﹝志﹐心之所之也。人君之志﹐當寬裕廣大﹐與天地同徳﹐包括其區宇﹐涵容庶物。﹞平正其心﹐足以制斷。﹝《大學》曰「所謂修身﹐在正其心者。心有所忿懥﹐則不得其正﹔有所好樂﹐則不得其正﹔有所憂患﹐則不得其正﹔有所恐懼﹐則不得其正。」

此言人君心不平正﹐則是非不明。心若平正﹐則是非明矣。以此制斷﹐事事物物自得其宜矣。﹞

非威徳無以致遠﹐﹝班固《典引》曰「威靈行於鬼區。」注云「鬼區﹐遠方也。」威徳者﹐非窮兵黷武﹑殘酷之暴﹐乃應天順民﹐以徵不義。故能令行禁止﹐天下畏服﹐無遠而不至也。﹞非慈厚無以懷人。

﹝孔子曰「慈可以服眾。」又《書》曰「安人則惠﹐黎民懷之。」慈﹐惠愛也。懷﹐安保也。謂王者撫綏兆民﹐若非慈愛廣厚﹐則成小惠。故云﹕非慈厚無以懷人。﹞

撫九族以仁﹐﹝《商書堯典》曰「克明俊徳﹐以親九族。」歐陽夏侯氏謂﹐九族者﹐父族四﹕五屬之內爲一族﹐父女昆弟適人者與其子爲一族﹐已女昆弟適人者與其子爲一族﹐己之子適人者與其子爲一族﹐母族三﹕母之父姓爲一族﹐母之母姓爲一族﹐母之昆弟適人者爲一族﹔妻族二﹕妻之父姓爲一族﹐妻之母姓爲一族。又﹐唐孔氏說﹕「九族者﹐上從髙祖﹐下至元孫。凡九族皆爲同姓。」二說不同﹐故並存之。太宗言此九族之親﹐長者安之﹐少者懷之﹑愛之﹐勿可驕慢。驕慢則離而相怨矣。自天子至於庶人﹐惟九族不可不撫愛。《詩》曰「綿綿葛藟﹐在河之滸。終遠兄弟﹐謂他人父。謂他人父﹐終莫我顧。」此刺平王失禮於親戚也﹐可不誡哉﹖﹞接大臣以禮。﹝《論語》曰「君使臣以禮。」《中庸》曰「敬大臣也﹐體羣臣也。又曰「敬大臣則不眩﹔體羣臣則士之報禮重。」﹞

奉先思孝﹐﹝《尙書太甲》曰﹕奉先思孝。以念祖徳爲孝。先﹐祖先也。《中庸》曰﹕善繼人之志﹐善述人之事者也。奉﹐父勇切。﹞處位思恭。﹝《太甲篇》曰﹕接下思恭。以不驕慢爲恭。下﹐臣下也。

處﹐上聲。﹞

傾己勤勞﹐以行徳義。﹝傾﹐猶抑也。己﹐我也。卽虛己之義。不以我爲尊﹐不以我爲貴﹐不以我爲才﹐不以我爲智。當以孜孜不倦於徳義耳。勤﹐孜孜也。勞﹐事功曰勞。徳者﹐得也。得之於道之謂徳。義﹐事之宜也。裁制事物合宜之謂義。﹞

此乃君之體也。﹝言若能行此﹐是乃爲君之大體矣。﹞

夫六合曠道﹐﹝六合﹐謂天地四方之對。曠﹐遠也。道猶路也。言天地四方﹐是曠遠至廣至大之道耳。﹞大寶重任。﹝天子大寶﹐是至極至尊之位也。重﹐極也。﹞曠道不可偏制﹐故與人共理之﹔重任不可獨居﹐故與人共守之。﹝《五等諸侯論》曰﹕夫先王知帝業至重﹐天下至曠。曠不可以偏制﹐重不可以獨任。任重必於借力﹐制曠終乎因人。

故設官分職﹐所以輕其任也﹔並建五長﹐所以宏其制也。又﹐《六代論曰》﹕先王知獨治之不能久﹐故與人共治之﹔知獨守之不能固﹐故與人共守之。所以項羽自任而亡﹐沛公任人而興也。太宗雍容﹐慶享貞觀之至治﹐用是理矣。﹞

是以封建親戚﹐以爲藩衛﹐﹝《傳》曰「封建親戚﹐以藩屏周室。」﹞安危同力﹐盛衰一心。﹝《書》曰「乃一徳一心﹐立定厥功﹐惟克永世。」言同心同徳立功﹐則能長世安民也。﹞

遠近相持﹐親疏兩用。﹝郭伋諫光武曰「無專用南陽人。」﹞並兼路塞﹐逆節不生。﹝《六代論》曰「並兼路塞﹐逆節不生。」並兼﹐謂交相侵劫。逆節﹐謂不尊王命也。如是所以尙其分封裂建親戚以爲藩籬﹐衛尉之。其盛也﹐一其心而養之﹔其衰也﹐一其心而救之。如此遠近各能維固﹐更加親疏兼任﹐縱然有並兼之門路﹐亦可閉之而不能開矣。縱然有悖逆之隙節﹐亦可以沮遏而不得長矣。○案﹕注「所以尙其」至「衛尉之」一句疑有脫誤。﹞

昔周之興也﹐割裂山河﹐分王宗族。﹝武王旣定天下﹐封武王弟振鐸於曹﹐封太師呂望於齊﹐餘皆有封。﹞內有晉鄭之輔﹐﹝晉﹐始以唐名。成王母弟叔虞封於此。其地有晉水﹐叔虞之子燮父攺之﹐故號晉。鄭﹐始以宣王母弟桓公友封於鄭。輔﹐助也。﹞外有魯衛之虞。﹝衛者﹐周公旣誅管蔡﹐封其弟康叔﹐號孟侯。魯者﹐周公子伯禽封於魯。虞﹐防也。﹞故卜祚靈長﹐歷年數百。﹝《左傳》﹕王孫滿曰﹕成王定鼎於郟鄏﹐卜世三十﹐卜年七百。故曰卜祚靈長也。此謂周之所以興者﹐爲封建親戚也。﹞

秦之季也﹐﹝季猶末也。﹞棄淳於之策﹐﹝《秦紀》始皇三十四年﹐置酒咸陽宮﹐博士僕射周靑臣等頌稱始皇威徳。齊人淳於越進諫曰「臣聞之﹐殷周之王千餘歲﹐封子弟功臣﹐自爲支輔。今陛下有海內而子弟爲匹夫﹐卒有田常六卿之臣﹐無輔弼﹐何以救哉﹗事不師古而能長久者﹐非所聞也。今靑臣等又面諛以重陛下過﹐非忠臣也。」始皇下其議丞相﹐丞相謬其說﹐絀其辭。﹞納李斯之謀。﹝丞相李斯破議淳於策曰「周文﹑武所封子弟同姓甚眾﹐然後屬疏遠﹐相攻擊如仇讐。諸侯更相誅伐﹐周天子弗能禁」。始皇竟從其議。○按﹕李斯議﹐乃駁丞相綰等﹐非爲淳於越言。破字亦疑誤。﹞不親其親﹐獨智其智﹐﹝《中庸》曰「愚而好自用﹐賤而好自專。生乎今之世﹐反古之道。如此者﹐災及其身者也。」又《列子》曰「治國之難﹐在於知賢﹐而不在自賢。」《書》曰「自用則小。」是也。﹞顚覆莫恃﹐二世而亡。﹝始皇至胡亥才二世耳。顚﹐頹也。覆﹐敗也。此謂秦之所以亡者﹐爲分置郡縣也。覆﹐方福切。﹞斯豈非枝葉不疏﹐則根柢難拔﹐﹝《晉紀總論》曰﹕基廣則難傾﹐根深則難拔。夫根本鞏固﹐枝葉榮茂。不疏者﹐榮茂也。旣枝葉榮茂﹐是根本鞏固矣。旣根本鞏固﹐則未易提拔也。柢﹐都禮切﹐本也。﹞股肱旣殞﹐則心腹無依者哉﹗﹝《書》曰「元首明哉﹐股肱良哉﹐庶事康哉﹔元首叢脞哉﹐股肱惰哉﹐萬事墮哉。」君者﹐元體也。臣者﹐股肱也。君之有臣﹐譬人之一身有手臂也。凡欲有爲﹐必資手臂以運用。

手臂旣傷﹐𨿽心腹欲有爲﹐無所依藉也。何能運用哉﹖故曰﹕股肱旣損﹐則心腹無依。殞﹐傷也。墮﹐許規反。﹞

漢初定關中﹐﹝謂漢髙帝。﹞誡亡秦之失策﹐﹝秦以孤立而亡﹐故云失策。﹞廣封懿親﹐﹝髙祖初定天下﹐因秦之失﹐大封懿親。以帝從父兄劉賈封爲荊王﹐以從祖兄弟劉澤封爲燕王﹐兄劉仲爲代王﹐同父少弟劉交爲楚王。凡同姓爲王者﹐九國。﹞過於古制。﹝周封爵五等﹕公﹑侯﹑伯﹑子﹑男。公﹐地方五百里﹔其次侯﹐四百里﹔其次伯﹐三百里﹔其次子﹐二百里﹔其次男﹐百里。其分封之古制也。﹞大則專都偶國﹐小則跨郡連州。﹝《漢紀》自雁門﹑太原以東﹐至遼陽爲燕﹑代國﹔常山以南﹑太行左轉﹐度河﹑濟﹑阿﹑甄以東﹐薄海爲齊﹑趙國﹔自陳以西﹐南至九疑﹐東帶﹑江淮﹑榖﹑泗﹐薄會稽爲梁﹑楚﹑吳﹑淮南﹑長沙國﹐皆外接於胡越。內地北距山以東盡諸侯地。大者或五六郡﹐連城數十﹐置百官宮觀﹐僭於天子。漢獨有三河﹑東郡﹑潁川﹑南陽﹐自江陵以西至蜀﹐北自雲中至隴西﹐與內史凡十五郡而已。《左傳》曰「嬖子配適大都偶國﹐亂之本也。」又《坊記》曰「故制﹕國不過千乘﹐都城不過百雉﹐家富不過百乘。以此坊民﹐諸侯猶有畔者。」況以如此過制﹐寧有不亂乎﹖適﹐音嫡。○按﹕注「漢紀」當作《史記》。﹞末大則危﹐尾大難掉。﹝《左傳》曰「末大必折﹐尾大不掉。」此謂諸侯地廣而彊﹐帝室弱而見侵﹐如末大根小必折﹐尾大身小難掉。且尾在於身者也﹐欲掉之尙猶不從其心﹐況諸侯彊盛且非己體之尾﹐何掉哉﹖謂難以禁止也。掉﹐徒弔切。﹞六王懷叛逆之志﹐﹝六王謂楚王戊﹑趙王遂﹑膠西王卬﹑濟南王辟光﹑淄川王賢﹑膠東王雄渠。約從共謀反。﹞七國受鈇鉞之誅。﹝七國謂吳﹑楚﹑趙﹑濟南﹑淄川﹑膠東﹑膠西也。﹞此皆地廣兵彊﹐積勢之所致也。﹝髙祖封以齊七十二城﹐楚四十城﹐吳三十城﹐餘各有等差。是地廣也。﹞

魏武創業﹐﹝魏武﹐曹操也。操本譙人。獻帝時封魏王。其子丕受漢禪﹐是爲文帝。創﹐初也。﹞暗於遠圖。﹝魏武只知漢過﹐不知秦失。

漢封𨿽過﹐至四百年始失天下。殊不知秦二世而亡。故云暗於遠圖也。﹞子弟無封戶之人﹐宗室無立錐之地。

﹝《莊子》曰「堯舜有天下﹐子孫無置錐之地。」魏時子弟宗室但封之一位﹐不與其土﹐擁虛名而已。﹞外無維城以自固﹐內無盤石以爲基。﹝在外無藩維之城﹐以爲固保﹔內無大盤之石﹐以爲基址。盤者﹐大也。又﹐柱下之石也。謂柱下旣無磐石以爲基址﹐承載棟梁則必易爲頹陷。屋有磐石﹐猶有懿親賢臣也。屋有磐石則固﹐君有賢臣則安。故荀子曰「國安於磐石。」又《漢書》宋昌曰「髙帝王子弟﹐犬牙相制﹐所謂磐石之宗也。」言萬國相連﹐以固王室﹐如大石之不可轉動也。按﹕盤﹑磐通。﹞遂乃大器保於他人﹐社稷亡於異姓。﹝《老子》曰「國之利器﹐不可示人。」大器﹐謂君之權位。言魏不自保其權位﹐太阿倒持﹐削弱滋甚﹐竟以天下付於他人﹐終於異姓奪之耳。異姓﹐謂司馬氏。魏禪位與司馬氏﹐是爲晉。﹞語曰﹕﹝古人之語也。﹞「流盡其源竭﹐條落則根枯。」此之謂也。﹝《六代論》曰﹕夫泉竭則流涸﹐根朽則葉枯﹐枝繁者蔭根﹐條落者本枯。夫水無活源則其流易盡﹐故孟子曰「七八月之間雨集﹐溝澮皆盈﹔其涸也﹐可立而待。」流盡﹑源竭﹐謂水無本也。○按﹕《文選》「本枯」作「本孤」。﹞

夫封之太彊﹐則爲噬臍之患﹔﹝《左傳》莊六年﹐楚文王伐申﹐過鄧。祁侯曰「吾甥也。」止而享之。騅甥﹑聃甥﹑養甥請殺楚子。

鄧侯弗許。三甥曰「亡鄧國者﹐必此人也。若不早圖﹐後君噬臍﹐其及圖之乎﹖圖之﹐此爲時矣。」鄧侯曰「人將不食無餘。」對曰「若不從三臣﹐抑社稷實不血食﹐而君焉取余﹖」弗從。還年﹐楚子伐鄧﹐滅之。噬臍﹐言若自噬腹臍﹐諭不可及也。﹞致之太弱﹐則無固本之基。﹝弱則不能膠固根基。﹞由此而言﹐莫若眾建宗親而少力。﹝賈誼說文帝曰﹕諸侯彊盛﹐長亂起姦。夫欲天下之治安﹐莫若眾建諸侯而少其力。令海內之勢若身之使臂﹐臂之使指﹐則下無背叛之心﹐上無誅伐之事。﹞使輕重相鎭﹐﹝輕重謂大小之國也。﹞憂樂是同。﹝《六代論》曰「共其樂者﹐人必憂其憂﹔同其安者﹐人必拯其危。」﹞則上無猜忌之心﹐下無侵冤之慮。此封建之鑑也。﹝無過﹑不及之謂中﹔不偏不倚之謂正。太彊則張﹐太弱則弛。若隨時處宜﹐得其中正而居之﹐其釁罅自塞﹐萌芽不生﹐姦邪禍亂從何而出哉﹖自是在上者絕嫌猜疑忌之意矣。旣嫌猜疑忌絕矣﹐則爭端怨由不起﹐而疾害不生矣﹔則上下和合﹐而侵陵冤枉之機除矣。如此方爲封建之昭鑑也。﹞斯二者﹐安國之基。

﹝斯二者謂損其太彊﹐益其太弱﹐執其中道。乃是安治國家之基本。﹞

君徳之宏﹐惟資博達。﹝董仲舒《賢良策》曰「今陛下並有天下﹐海內莫不率服。廣覽兼聽﹐極羣下之知﹐盡天下之美﹐至徳昭然﹐施於方外﹐此爲宏徳之資也。」﹞設分懸教﹐以術化人。﹝術﹐法也。法可以治民﹐故張設明分﹐懸示教令﹐使民不敢犯也。設﹐張也。分﹐名分也。懸﹐示也。教﹐令也。分﹐扶問反。﹞應務適時﹐以道制物。﹝道﹐理也。理可以禦物﹐故應決事務﹐適當時宜﹐使物得其所也。務﹐事物也。適﹐當也。﹞術以神隱爲妙﹐﹝術者﹐不易之法﹐兆民之所遵也。

故當神隱﹐使民莫測﹐則爲妙矣。若非神隱﹐民或竊玩其法﹐亂矣。﹞道以光大爲功。﹝道者﹐乃無窮之理﹐萬物之所由也﹐故當光大﹐使物不遺﹐則爲功矣。若非光大﹐物或失照其理﹐狹矣。﹞括蒼旻以體心﹐則人仰之而不測﹔﹝《記》曰﹕天子者﹐與天地參。故徳配天地﹐兼利萬物。與日月並明﹐明照四海而不遺微小。蒼旻﹐天也。言人君當總括其天﹐以質我之心﹐則人仰望之而不得以窺測。謂無物我之界﹐以至大至公也。﹞包厚地以爲量﹐則人循之而無端。﹝坤爲地。地﹐底也。

其體底下﹐載萬物也。《易坤卦大象》曰「地勢坤﹐君子以厚徳載物。」言人君度量當如廣厚之地﹐無所不包容﹐則人循依之而不得其端涯也。謂無憎愛之限﹐至寬至貞也。﹞蕩蕩難名﹐宜其宏遠。﹝語曰﹕大哉堯之爲君也。巍巍乎﹐惟天爲大﹐惟堯則之。蕩蕩乎﹐民無能名焉。人君旣能以天爲心﹐以地爲量﹐豈不宏遠哉﹗﹞且惇穆九族﹐﹝惇﹐重也。穆﹐和也。九族﹐見前序注。﹞放勛流美於前﹔﹝放勛﹐帝堯名。又﹐放﹐效也。勛﹐功也。《書》曰﹕放勛欽明﹐文思安安﹐允恭克讓﹐光被四表﹐格於上下﹐克明俊徳﹐以親九族﹐九族旣睦。言堯聖徳﹐又能親睦九族﹐流布美善之道在於前爾﹐可則之。放﹐上聲。﹞克諧烝乂﹐重華垂譽於後。﹝重華﹐帝舜名。克﹐能也。諧﹐和也。烝﹐進也。乂﹐善也。《書》曰﹕重華協於帝。華謂文徳﹐言其光。又﹐重華合於帝堯﹐謂俱聖明也。又曰「克諧以孝﹐烝烝乂﹐不格姦。」言帝舜有嚚母﹑頑父﹑傲弟﹐能和諧以孝﹐使進之於善﹐自不至於姦惡也。此克諧烝乂﹐帝舜垂美譽﹐在於後爾﹐可法之。﹞

無以姦破義﹐無以疏間親。﹝《左傳》曰﹕遠間親﹐淫破義﹐所謂六逆也。間﹐謂居其間﹐使彼疏遠也。破﹐謂破散。淫﹐謂邪淫。間﹐去聲。﹞察之以徳﹐則邦家俱泰﹐骨肉無虞﹐良爲美矣。﹝凡事事物物﹐審察必合於道徳﹐庶幾邦家盡得泰安。並近親之間﹐亦可保無疏虞。如此則實爲大善矣。美﹐善也。﹞

夫國之匡輔﹐必待忠良。﹝《書》曰「佑賢輔徳﹐顯忠遂良。」

匡﹐正也。輔﹐弼也。不欺之謂忠﹐爲善之謂良。夫國之匡輔﹐上佐一人﹐中總百官﹐下撫兆民﹐其任重矣。若非忠良﹐欲臻至化﹐未之有也。﹞任使得人﹐天下自治。﹝昔魯哀公問政孔子﹐對曰「文武之政﹐布在方策。其人存則其政舉﹐其人亡則其政息。」此之謂也﹐得人則治﹐失人則亂。﹞故堯命四嶽﹐﹝《堯典》﹕帝曰「咨﹗四嶽。」四嶽﹐官位﹐如三公。堯時﹐舜爲之﹔舜時﹐禹爲之。﹞舜舉八元﹐﹝《左傳》曰﹕昔髙辛氏有才子八人﹐忠﹑肅﹑恭﹑懿﹑宣﹑慈﹑惠﹑和﹐天下之民謂之八元。舜臣堯﹐舉八元使布五教於四方。五教者﹐父義﹑母慈﹑兄友﹑弟恭﹑子孝﹐五常之教。八元﹕伯奮﹑仲堪﹑叔獻﹑季仲﹑伯虎﹑仲熊﹑叔豹﹑季貍也。﹞以成恭己之隆﹐﹝《論語》﹕子曰「無爲而治者﹐其舜也與。夫何爲哉﹖恭己正南面而已矣。」此謂舜舉八元而任之﹐故能成其恭己之隆也。﹞用贊欽明之道。﹝《堯典》﹕曰若稽古﹐帝堯曰放勛﹐欽明文思安安。此謂堯命四嶽而任之﹐故能贊其欽明之道。﹞

士之居世﹐賢之立身﹐﹝漢志曰﹕學以居位曰士。士者﹐事也。通合古今事務曰士。《春秋繁露》曰「人之淸者爲賢。」﹞莫不戢翼隱鱗﹐待風雲之會﹔﹝任昉惇勸梁王令曰「在昔晦明﹐隱鱗戢翼。博通羣籍﹐而讓齒乎一卷之師﹔劍气陵云﹐而屈迹於萬夫之下。」又班固《賓戲》曰「卒不能攄首尾﹐奮翼鱗﹐振拔洿塗﹐跨騰風雲。」又云「躡風雲之會。」言士賢未遇﹐藏器待時﹐亦猶鱗翼以待風雲也。○按﹕注「躡風雲之會」﹐《文選》作「風塵」。﹞懷奇蘊異﹐思會遇之秋。﹝漢梅福上書曰「天下之士﹐云合歸漢﹐爭進奇異。」今謂懷奇蘊異﹐必待有所求者。故思會遇也。所以思會遇者﹐非汲汲於自衒也。《禮記》曰「粗而翹之﹐又不急爲也。」其是之謂與。﹞

是明君旁求俊乂﹐﹝《書》曰「旁招俊乂。」又曰「旁求俊彥。」

晉阮種曰「旁求俊乂﹐以輔至化﹐此誠堯舜之用心也。」《北史蘇綽傳》曰「萬人之秀謂之俊。」﹞博訪英賢﹐搜揚側陋。﹝堯曰「明明揚側陋。」又漢元帝詔曰「延登賢俊﹐招顯側陋。」《北史蘇綽傳》曰「千人之秀曰英。」側陋者﹐隱僻鄙陋之處。夫俊賢之處世也﹐懷寶韞玉﹐不肯自售於時﹐是以旁求博訪者﹐惟明君爲能耳。﹞不以卑而不用﹐不以辱而不尊。﹝卑﹐下也。辱﹐污也。自三代以來﹐明君聖主﹐求訪賢俊﹐惟在野無遺賢﹐共成無爲之化﹐何嘗擇其貴賤哉﹗古今用卑辱之事﹐下文自明。﹞

昔伊尹﹐有莘之媵臣﹔﹝伊尹﹐名摯﹐力牧之後﹐生於空桑。又《呂氏春秋》曰﹕伊尹﹐有侁氏女采桑﹐得嬰兒於空桑﹐後居伊水﹐命曰伊尹。故耕有莘之野﹐後爲有莘氏媵臣。有莘氏﹐《列女傳》云「湯妃﹐有莘氏之女也。」﹞呂望﹐渭濱之賤老。﹝呂望﹐《呂氏春秋》曰「東夷之士也。」案﹕《史記》﹕太公呂尙者﹐東海上人。其先祖嘗爲四嶽﹐佐禹平水土甚有功。虞夏之際﹐封於呂﹐或封於申﹐姓姜氏。夏商之時﹐申呂或封支庶子﹐或爲庶人﹐尙其後苗裔也。本姓姜氏﹐從其封姓﹐故曰呂尙。蓋嘗窮困﹐年老矣﹐以漁釣姦周西伯。西伯將出獵﹐卜之曰「所獲非龍非螭﹐非虎非熊﹐所獲霸王之輔。」於是周西伯獵﹐果遇太公於渭之陽。與語﹐大說。曰「自吾先君太公曰嘗有聖人適周﹐周以興。子眞是耶﹖吾太公望子久矣。」故號之曰太公望。載與俱歸﹐立爲師。伊尹﹑呂望﹐卑賤者也。○按﹕注「支庶子」下脫「孫」字。﹞

夷吾困於縲紲﹔﹝魯仲連曰「管仲不恥身在縲紲之中﹐而恥天下之不治。」案﹕《史記》﹐管仲字夷吾﹐穎上人也。少時嘗與鮑叔牙遊﹐鮑叔知其賢。管仲貧困﹐嘗欺陵鮑叔﹐鮑叔終善遇之﹐不以言已。而鮑叔事齊公子小白﹐管仲事公子糾。及小白立爲桓公﹐公子糾死﹐管仲囚焉。縲紲﹐獄中黑索也。﹞韓信獘於逃亡。﹝《漢書》﹕韓信﹐淮陰人也。家貧無行﹐不得推擇爲吏﹐而又不能治生爲商賈﹐常從人寄食。其母死﹐無以葬﹐乃行營髙燥地﹐令旁可值萬家者。及項梁度淮﹐乃仗劍從之﹐居戲下﹐無所知名。梁沒﹐則又屬項羽﹐爲郎中。信數策幹項羽﹐羽弗用。漢王入蜀﹐信亡楚歸漢﹐未得知名。爲連敖。坐法當斬﹐其疇十三人皆已斬﹐至信﹐信乃仰視﹐適見滕公﹐曰「上不欲就天下乎﹖而斬壯士﹗」滕公奇其言﹐壯其貌﹐釋弗斬。與語﹐大說之﹐言於漢王。王以爲治粟都尉﹐上未奇之也。數與蕭何語﹐何奇之。至南鄭﹐諸將道亡者數十人。信度何等已數言上﹐不我用﹐卽亡。何聞信亡﹐不及以聞﹐追之。人有言上曰「丞相何亡。」上怒﹐如失左右手。居一二日﹐何來謁。上且怒且喜﹐罵何曰「若何亡也﹖」何曰「臣非敢亡﹐追亡者耳。」上曰「所追者誰也﹖」曰「韓信。」上復罵曰「請將亡者已數十﹐公無所追﹔追信﹐詐也。」何曰「諸將易得﹐如信﹐國士無雙。王必欲長王漢中﹐無所事信﹔必欲爭天下﹐非信無可與計事者。

顧王策安決。」王曰「吾亦欲東耳﹐安能鬱鬱久居此乎﹖」何曰「王計必東﹐能用信﹐信卽畱﹔不能用信﹐終亡耳。」王曰「吾爲公以爲將。」何曰「𨿽爲將﹐信不畱。」王曰「以爲大將。」何曰「幸甚。」於是王欲召信拜之。何曰「王素嫚無禮﹐今拜大將如召小兒﹐此乃信所以去也。王必欲拜之﹐擇日齋戒﹐設壇具禮﹐乃可。」王許之。諸將皆喜﹐人人各自以爲得大將。至拜﹐乃信也﹐一軍皆驚。信已拜﹐上坐。王曰「丞相素言將軍﹐將軍何以教寡人計策﹖」信謝﹐因問王曰「今東向爭權天下﹐豈非項王邪﹖」上曰「然。」「大王自料勇﹑悍﹑仁﹑彊孰與項王﹖」漢王默然良久﹐曰「弗如也。」信再拜賀曰「惟信亦以爲大王弗如也。然臣嘗事項王﹐請言項王爲人。項王怒烏猝嗟﹐千人皆廢﹐然不能任屬賢將﹐此特匹夫之勇也。項王見人恭謹﹐言語姁姁﹐﹝姁﹐許於反﹐和也。﹞人有疾病﹐涕泣分食飲﹐至使人有功﹐當封爵﹐刻印刓﹐忍不能予﹐此所謂婦人之仁也。項王𨿽霸天下而臣諸侯﹐不居關中而都彭城﹔又背義帝約﹐而以親愛王﹐諸侯不平。諸侯之見項王逐義帝江南﹐亦皆歸逐其主﹐自王善地。項王所過亡不殘滅﹐多怨百姓﹐百姓不附﹐特劫於威﹐彊服耳。名𨿽爲霸﹐實失天下心﹐故曰其彊易弱。今大王誠能反其道﹐任天下武勇﹐何不謀﹗以天下城邑予功臣﹐何不服﹗以義兵從思東歸之士﹐何不散﹗且秦王爲秦將﹐將秦子弟數歲﹐而所殺不可勝計﹐又欺其眾降諸侯。至新安﹐項王詐坑秦降卒二十餘萬人﹐惟獨章邯﹑欣﹑翳脫。秦父兄怨此三人﹐痛於骨髓。今楚以威王此三人﹐秦民莫愛也。大王之入武關﹐秋毫亡所犯﹐除秦苛法﹐與民約﹐三章耳﹐秦民亡不欲得大王王秦者。於諸侯之約﹐大王當王關中﹐民戶知之。王失職之蜀﹐民亡不恨者。今王舉而東﹐三秦可傳檄而定也。」於是漢王大喜﹐自以得信晚。遂聽信計﹐後平趙﹑燕﹑齊﹐並項羽。遂封信爲齊王﹐再封楚王。管仲﹑韓信﹐污辱者也。○按﹕《漢書》怒烏﹐作「意烏」。何不謀﹐作「何不誅」。斬其眾﹐作「欺其眾」。「邯」

字上無「章」字。「與民約」下有「法」字。﹞

商湯不以鼎俎爲羞﹐﹝案﹐《史記》﹕阿衡欲幹湯而無由﹐乃爲有莘氏滕臣﹐負鼎俎﹐以滋味說湯﹐致於王道。﹞姬文不以屠釣爲恥﹐﹝《國策》云﹕太公當紂之時﹐隱於朝歌﹐屠牛沽酒﹐居七年﹐無有識者。人人謂之狂夫。隨復釣於渭水﹐文王見而師之。﹞終能獻規景亳﹐光啟殷朝﹔﹝此指伊尹也。成湯旣沒﹐太甲嗣位﹐伊尹乃作《伊訓》肆命﹔䢐後﹐《咸有一徳》以戒之。太甲不明﹐伊尹放諸桐﹐三年克終允徳﹐伊尹以冕服奉嗣王復歸於亳﹐以昌湯祚。故曰光啟殷朝。﹞執旌牧野﹐會昌周室。﹝此指太公也。文王崩﹐武王卽位。九年﹐欲修文王業﹐尊太公師尙父。東伐以觀諸侯集否。師渡孟津﹐諸侯不期而會者八百國。十一年正月甲子﹐誓於牧野﹐作《牧誓》。王左杖黃鉞﹐右秉白旄以麾﹐恭行天罰。一戎衣而天下大定﹐皆太公之功也。牧野﹐商郊名。﹞

齊成一匡之業﹐實資仲父之謀﹔﹝史載鮑叔旣出夷吾囚﹐而累進之於桓公。管仲旣任政於齊﹐連五家之兵﹐設輕重魚鹽之利以贍貧窮﹐祿賢能。齊人大說。所以齊桓公九合諸侯﹐一匡天下﹐皆管仲之謀也。

隨尊爲仲父。﹞漢以六合爲家﹐是賴淮陰之策。﹝韓信旣滅項羽﹐封爲楚王﹐降封淮陰侯。漢之滅楚以定天下﹐不出韓信壇上一論耳﹐故云賴其策。﹞

故舟航之絕海也﹐必假橈楫之功﹔﹝劉子曰﹕故信行之於人﹐譬濟之須舟也﹔信之於行﹐猶舟之待楫也。將涉大川﹐非舟何以濟之﹖欲泛方舟﹐非楫何以行之﹖今人𨿽欲爲善﹐而不知立行﹐猶無舟而濟川也﹔𨿽欲立行﹐而不知立信﹐猶無楫而行舟也。故舟航必藉橈楫也。假﹐藉也。航﹐大船。﹞鴻鵠之淩雲也﹐必因羽翮之用﹔﹝《管子霸形篇》﹕桓公在位﹐管仲﹑隰朋見﹐立有間﹐有一鴻飛過﹐桓公嘆曰「仲父﹐今彼鴻有時而南﹐有時而北﹐四方無遠﹐所欲至而至焉﹐惟有羽翼之故﹐是能通其意於天下乎。寡人之有仲父﹐猶飛鴻之有羽翼也。」﹞帝王之爲國也﹐必藉匡輔之資。﹝《四子講徳論》曰「千金之裘﹐非一狐之腋﹔大廈之材﹐非一丘之木﹔太平之功﹐非一人之略。」言帝王欲用建邦國﹐期廣大綿遠無疆者﹐亦必須藉托賢才﹐輔翼資助。不然﹐奇居孤處﹐𨿽欲有爲﹐亦無如之何也。故當藉托匡輔之資矣。﹞

故求之斯勞﹐任之斯逸。﹝《聖主得賢臣頌》云﹕君人者﹐勤於求賢而逸於得人﹐人臣亦然。卽此義也。蜀先主三屈茅廬而謁孔明﹐斯卽勞也。一用孔明而王蜀中﹐斯卽逸也。﹞照車十二﹐﹝《史記》﹕梁惠王與齊威王田於郊﹐惠王問曰「王亦有寶乎﹖」威王曰「無之。」

惠王曰「若寡人﹐國小尙有徑寸之珠﹐照車前後各十二乘者﹐十枚。

柰何以萬乘之國而無寶乎﹖」威王曰「寡人之爲寶者﹐與王異。吾臣有檀子者﹐使守南城﹐則楚人不敢爲寇東取﹐泗上十二諸侯皆來朝。吾臣有盼子者﹐使守髙唐﹐則趙人不敢東漁。吾臣有黔夫者﹐使守徐州﹐則燕人祭北門﹐趙人祭西門﹐徙而從之者﹐七千餘家。吾臣有種首者﹐使備盜賊﹐則道不拾遺。將以照千里﹐豈特十二乘哉﹗」梁惠王慚﹐不懌而去。﹞黃金累千﹐﹝《語林》曰「黃金累千﹐不如一賢士。」﹞豈如多士之隆﹐一賢之重。﹝《詩》曰「濟濟多士﹐文王以寧。」《呂氏春秋》曰「得地千里﹐不如得一賢也。」以此言之﹐𨿽得地千里之廣﹐尙不如一賢之重。況其累千之金﹑十二之珠乎﹖此蓋爲「士之居世﹐賢之立身﹐懷奇蘊異」張本。﹞此乃求賢之貴也。﹝《韓詩外傳》曰「聖人求賢者﹐以自輔。」《尙書》曰「所寶惟賢。」有國者﹐旣不以寶爲寶﹐故以求賢爲貴也。﹞

夫設官分職﹐所以闡化宣風。﹝《周禮》曰「惟王建國﹐辧方正位﹐體國經野﹐設官分職﹐以爲民極。乃立天官冢宰﹐使帥其屬而掌邦治﹐以佐王均邦國。」設官分職﹐謂置三公六卿﹐各有所職而百事舉也。旣各有所職而百事舉矣﹐所以得闡揚徳化﹐宣布風教﹐以齊庶物。﹞

故明主之任人﹐如巧匠之制木﹐﹝任﹐用也。制﹐裁也。﹞直者以爲轅﹐﹝轅﹐輈也。方言﹐楚衛之間﹐轅謂之輈。言挺直之木﹐可以爲轅。﹞曲者以爲輪﹔﹝輪﹐謂車輪也﹐回旋也。言宛曲之木﹐可以爲輪也。﹞長者以爲棟梁﹐﹝屋脊曰棟﹐負棟者曰梁。長者言其大材也﹐故用之於棟梁。﹞短者以爲栱角。﹝《爾雅》云﹕栱﹐杙也。大者謂之栱枓也。桷﹐椽也﹐一曰屋角斜枋﹐一曰梠也。短者言其小材也﹐故用之於栱角。○按﹕《爾雅》﹕「杙﹐大者謂之栱」注所引多衍文。﹞無曲直長短﹐各有所施。﹝《管子》曰「工之制木也﹐大者以爲舟航柱梁﹐小者以爲楫楔﹐修者以爲櫚榱﹐短者以爲侏儒。無小大修短﹐皆得其所宜。」此之謂也。﹞

明主之任人﹐亦由是也。﹝言明哲之君﹐擢用人材﹐亦如巧匠制木也。﹞智者取其謀﹐愚者取其力﹐勇者取其威﹐怯者取其愼﹐無智﹑愚﹑勇﹑怯﹐兼而用之。﹝《軍勢》有曰﹕使愚﹐使貪﹐使勇﹐使怯。是也。﹞

故良匠無棄材﹐明主無棄士。﹝良匠能盡其木之性而用﹐是無棄遺之材﹔明主能盡其人之行而用是無棄遺之士。斯二者﹐惟良匠明主及之。﹞不以一惡忘其善﹔﹝《左傳》曰「善不可棄﹐惡不可長。凡人未有不偶入於惡者﹐但惡有小大﹑攺與弗攺也至如流毒於物﹐長而不悛﹐斯惡之大者也。未離於惡﹐則不知惡以爲惡。未入於善﹐則不知善以爲善。人苟有累善﹐是卽知善以爲善矣。此可引而歸之全善也。倘因而有一惡﹐亦偶然耳。遽可以今日之一惡﹐忘其前日之累善哉﹗此爲記惡忘善也。且掩其惡以揚其善﹐而誘人入於善﹐尙懼不肯歸之。況張其惡而匿其善乎﹖是則爲棄之矣。﹞勿以小瑕掩其功。﹝前漢《陳湯傳》曰「論大功者﹐不錄小過﹔舉大美者﹐不疵細瑕。」瑕者﹐玉之玷也。言人有微過﹐如玉有小瑕﹐不可因其瑕而棄其玉﹐見其過而忘其功。《劉子》所謂﹕見朱橘一子蠹﹐因剪樹而棄之﹔睹縟錦一寸點﹐乃全疋而燔之。無乃不可乎﹖﹞割政分機﹐盡其所有。﹝蓋謂設官分職﹐當各隨其材之長短﹑小大所有而用之﹐不可求其備也。﹞

然則函牛之鼎﹐不可處以烹雞﹔﹝三禮鼎器圖曰﹕鼎有牛﹑羊﹑豕三鼎﹐古制也。牛鼎受一斛﹐天子飾以黃金﹐諸侯飾以白金﹐口徑﹑底徑及深俱一尺五寸。三足如牛﹐每足上以牛角飾之。羊鼎受五斗﹐大夫以銅爲之﹐無飾。口徑﹑底徑俱一尺﹐深尺一寸。豕鼎受三斗﹐口徑﹑底徑皆八寸﹐深九寸。士以鐵爲之﹐無飾。後漢《邊讓傳》曰「函牛之鼎以烹雞﹐多汁則淡而不可食﹔少汁則熬而不可熟。」又《莊子》曰「函牛之鼎沸﹐蟻不得措一足焉。」又《呂氏春秋》曰「白圭對魏王曰﹕『市邱之鼎以烹雞﹐多洎之則淡不可食﹐少洎之則焦而不可熟也。』」函﹐容也。洎﹐汁也。此言大不可小用。﹞捕鼠之貍﹐不可使以搏獸﹔﹝言非其敵也。吳起謂魏文侯曰「云云不擇其人而用之﹐是如伏雞之搏貍﹐乳狗之犯虎﹐𨿽有斗心﹐隨之死矣。」貍搏獸﹐犬犯虎﹐何異哉。

言小不可大用。﹞一鈞之器﹐不能容以江漢之流﹔﹝《劉子》曰「一鈞之器﹐不可容於泉流。」三十斤爲鈞。江水出岷﹐《廣雅》曰「江﹐貢也。」《風俗通》曰「出珍物可貢獻也。」《釋名》曰「江﹐共也。小水流入其中﹐所公共也。」《禹貢》有中江﹑北江﹑三江﹑九江。令人謂川之大者皆曰江。漢﹐《天河詩》云「維天有漢。」又﹐水名。今人呼陽邏之水爲漢江。言輕不可重用也。﹞百石之車﹐不可滿以斗筲之粟。﹝《劉子》曰「萬鍾之鼎﹐不滿以盂水。」百﹐數名﹐什十爲百。石﹐量名﹐四鈞名石﹐重百二十斤。又十斗爲石。車者﹐捨也。

車﹐尺遮反。《古史考》曰﹕黃帝作車﹐引重致遠。少昊時﹐加牛。禹時﹐奚仲加馬。車又音居﹐車﹐居也。《周禮》注﹕坐乘曰車。又安車。凡婦人﹐車皆坐乘。又《周禮》﹕「王后安車。」《禮記》﹕「致仕乘安車。」斗﹐十升爲斗。筲﹐竹器也﹐可容斗二升。語曰「斗筲之人﹐何足算也。」粟﹐禾子也﹐谷粟也。粟﹐六種之首也。言重不可輕用也。﹞何則﹖大非小之量﹐輕非重之宜。﹝此承上文﹐言大小輕重當隨其器而用之﹐不可彊其所不能也。﹞

今人智有短長﹐能有巨細。﹝《亢倉子》曰﹕政術至要﹐力於審士。士有才行﹐比於一鄕﹐委之鄕﹔才行比於一縣﹐委之縣﹔才行比於一州﹐委之州﹔才行比於一國﹐委之國政。而後乃能無伏士矣。言要量忖授職也。﹞或蘊﹝蘊﹐聚也。又蓄也。﹞百而尙少﹐或統﹝統﹐總也。

又紀也。﹞一而爲多。有輕才者﹐不可委以重任﹔﹝《王命論》曰「楶棁之材﹐不荷棟梁之任。」又黃石公有曰「腐木不可以爲柱﹐庸人不可以爲主。」言智小不可以謀大也。楶﹐音節。棁﹐之劣反。皆小材也。﹞有小力者﹐不可賴以成職。﹝後漢仲長統《損益篇》曰「小智居大位﹐庶績不咸熙。」東萊先生曰「舉千鈞之鼎者﹐非烏獲則不可﹔遊萬仞之淵者﹐非津人則不可。」又《韓非子》曰﹕小知不可使謀事﹐小忠不可使主法。此言徳狹不可以處廣也。「成」字疑是「大」字。﹞

委任責成﹐不勞而化﹐﹝此謂人君委任旣得其人﹐可以深居髙拱﹐惟責成而已。故曰不勞而治化也。﹞此設官之當也。﹝若大小輕重各適其用﹐可謂設官之允當也。﹞斯二者治亂之源。﹝一治一亂在乎得人失人﹐故云斯二者治亂之本原。故《書》曰「謂治亂在庶官。」此之謂也。﹞

立國制人﹐資股肱以合徳﹔﹝《四子講徳論》曰「蓋君爲元首﹐臣爲股肱﹐明其一體﹐相待而成。」《書》曰「股肱惟人﹐良臣惟聖。」夫手足具乃成人﹔忠良備乃成聖。《書》曰「同力度徳﹐同徳度義。」力鈞則有徳者勝﹐合徳則秉義者彊。﹞宣風道﹝道﹐去聲。﹞俗﹐俟明賢而寄心。﹝宣﹐播也。道﹐導也。言宣播仁風﹐教導美俗﹐須待明哲賢能之人﹐托以衷赤則可。﹞

列宿騰天﹐助陰光之夕照﹔﹝列宿﹐星宿也。陰光﹐月也。言眾星𨿽小﹐騰布於天﹐亦可以助月未明之光也。﹞百川決地﹐添溟渤之深源。﹝百川﹐百川之水也。溟渤﹐海也。言百川之水﹐決流於地﹐𨿽微亦可資添大海。李斯有曰「河海不擇細流﹐故能就其深。」﹞海月之深﹐朗猶假物而爲大。﹝以海之深﹑月之明﹐猶藉羣物以成光大耳。物﹐謂列宿﹑百川也。﹞君人禦下﹐統極理時﹐﹝人君在上臨下﹐統總三極﹐循理四時。﹞獨運方寸之心﹐以括九區之內﹐不資眾力﹐何以成功﹖

﹝《尹文子》曰﹕天下萬事﹐不可備能﹐擇其能於一人﹐則賢聖其猶病諸。設一人能備天下之事﹐能左右前後之宜﹐遠近遲速之間﹐必有不兼者焉。苟有不兼﹐於治闕矣。全治而無闕者﹐大小多少各當其分。言人君運營方寸之小﹐包括九區之大﹐若不設官分職﹐以獨力何得成其功業。又《漢書》有曰「廊廟之材﹐非一木之枝﹔帝王之功﹐非一士之略。」﹞

必須明職審賢﹐擇材分祿。﹝《書》曰「惟後非賢不乂﹐惟賢非後不食」。又孔子曰﹕與其食浮於人﹐寧若人浮於食。祿勝己則近貪﹐己勝祿則近廉。故必須明辧職位大小﹐審實賢俊可否﹐選擇材能短長﹐分頒其爵祿。﹞得其人則風行化洽﹐﹝用人當﹐則必仁風流行﹐教化浹洽矣。﹞失其用則虧教傷人。﹝用人不當﹐則必虧壞風教﹐滅傷人倫也。﹞故云則哲惟難﹐良可愼也﹗﹝此卽《審官》篇目下引《臯陶謨》書語之事也。曰「都﹗在知人﹐在安民。」禹曰「吁﹗咸若時﹐惟帝其難之。知人則哲。」謂人君設官分職以治天下﹐其要在於知人。知人之難﹐堯舜猶病諸﹐矧乎他者﹐可不愼歟﹖故太宗重戒之切如此。﹞

夫王者﹐髙居深視﹐虧聽阻明。﹝《書》曰﹕視遠惟明﹐聽徳惟聰。人君深處獨陽之地﹐九重之宮﹐與民懸隔。所聽不及遠﹐所視不得徧﹐復有五色以障乎目﹐五音以塞乎耳﹐𨿽欲視而弗明﹐𨿽欲聽而弗聰矣。此謂虧聽阻明。虧﹐損也。阻﹐障也。﹞恐有過而不聞﹐懼有闕而莫補。所以設鞀樹木﹐﹝鬻子曰﹕禹之治天下也﹐縣五聲以聽﹐曰「語寡人獄訟者﹐揮鞀。」《世紀》曰「帝嚳命垂作鞀鞞」。《釋名》曰「鞀﹐道也。」《周禮》注曰﹕如鼓而小﹐持其柄搖之﹐旁耳還自擊。與鞀同。樹木謂謗木也。《管子》云「堯置謗木以求下民之諫。」﹞思獻替之謀﹔﹝後漢《胡廣傳》曰「臣以獻可替否爲忠。」﹞傾耳虛心﹐佇忠正之說。﹝傾﹐側也。言側耳而聽﹐虛心而受﹐無一物之私蔽﹐企望其告以正直之言也。﹞

言之而是﹐𨿽在僕隸芻蕘﹐猶不可棄也﹔﹝《毛詩》曰「先民有言﹐詢於芻蕘。」又《六韜》有曰﹕謀及負薪﹐功乃可述。夫智者千慮﹐必有一失﹔愚者千慮﹐必有一得。以采言評事﹐豈獨專於有位者哉﹗至於賤役之人﹐言果中理合道﹐亦不可違。僕隸芻蕘﹐至賤役者。刈艸曰芻﹐采薪曰蕘。﹞言之而非﹐𨿽在王侯卿相﹐未必可容。﹝《左傳》﹕莊十年﹐齊伐魯﹐魯莊公將戰。有魯人曹劌請見。其鄕人曰「肉食者謀之﹐又何間焉﹖」劌曰「肉食者鄙﹐未能遠謀。」乃入見云云﹐終成大功而還。言肉食者﹐在位之人也。且曹劌以匹夫之賤﹐一時一言而立長勺莫大之功﹐可貴賤論乎﹖於斯時也﹐以肉食者竟何爲哉﹗位髙而祿厚﹐食肉衣錦﹐無良謀奇策﹐亦贅疣耳﹐焉足容受哉﹗容﹐受也。﹞

其義可觀﹐不責其辯﹔﹝果合大義﹐豈在言之巧拙耳。空辧不足信。﹞其理可用﹐不責其文。﹝果依正理﹐豈在文之華質耳。虛文不足用。﹞

至若折檻懷疏﹐標之以作戒﹔﹝漢朱云﹐字遊﹐魯人也﹐徙平陵。

少時通輕俠﹐借客報仇。長八尺餘﹐容貌甚壯﹐以勇力聞。年四十﹐乃變節從博士白子友受《易》。又事前將軍蕭望之受《論語》﹐皆能傳其業。好倜儻大節﹐當世以是髙之。元帝時﹐五鹿充宗貴幸﹐爲《梁丘易》。自宣帝時善梁氏說﹐元帝好之﹐欲考其異同﹐令充宗與諸《易》家論。

充宗乘貴辯口﹐諸儒莫能抗﹐皆稱疾不敢會。有薦云者﹐召入﹐攝登堂﹐抗首而請﹐音動左右。旣論難﹐連拄五鹿君﹐故諸儒爲之語曰「五鹿嶽嶽﹐朱云折其角。」由是爲博士。遷杜陵令﹐又爲槐裏令。累上書論議大臣。至成帝時﹐丞相故安昌侯張禹以帝師位特進﹐甚尊重。云上書求見﹐公卿在前。云曰「今朝廷大臣﹐上不能匡主﹐下亡以益民﹐皆尸位素餐。孔子謂『鄙夫不可與事君』﹐『苟患失之﹐亡所不至』者也。臣願賜尙方斬馬劍﹐斷佞臣一人頭﹐以厲其餘。」上問﹕「誰也﹖」「對曰「安昌侯張禹。」上大怒﹐曰「小臣居下訕上﹐廷辱師傅﹐罪死不赦﹗」禦史將云出﹐云攀殿檻﹐折。云呼曰「臣得下從龍逢﹑比干於地下﹐足矣﹗未知聖朝﹐如何耳﹖」禦史遂將云去。於是左將軍辛慶忌免冠解印綬﹐叩頭殿下﹐曰「此臣素著狂直於世﹐使其言是﹐不可誅﹔其言非﹐固當容之。臣敢以死爭。」慶忌叩頭流血。上意解﹐然後得已。及後當治殿檻﹐上曰「勿易﹐因而輯之﹐以旌直臣。」○按﹕懷疏﹐疏字疑誤。﹞引裾卻坐﹐顯之以自非。﹝《三國誌》﹕魏文帝欲徙冀州士家十萬戶實河南。時連蝗民饑﹐羣司以爲不可﹐而帝意甚盛。辛毗與朝臣俱求見﹐帝知其欲諫﹐作色以見之﹐皆莫敢言。毗曰「陛下欲徙士家﹐其計安出﹖」帝曰「卿謂我徙之非耶﹖」毗曰「誠以爲非也。」帝曰「吾不與卿共議也。」毗曰「陛下不以臣不肖﹐置之左右﹐廁謀議之官﹐安得不與謀耶﹗臣所言非私﹐乃社稷之慮也﹐安得怒臣﹗」帝不答﹐起入內。毗隨而引衣裾﹐帝遂奮衣不還﹐良久乃出﹐曰「佐治﹐卿持我何太急耶﹖」毗曰「今徙﹐旣失民心﹐又無以食也。」帝遂徙其半。毗﹐字佐治﹐穎川陽翟人。明帝時爲大將軍軍師﹐使持節﹐節度司馬仲達六軍﹐以敵諸葛亮。還爲衛尉。薨﹐謚肅侯。﹞

故云患者瀝其心﹐智者盡其策。﹝梅福言災異書曰「天下之士云合歸漢﹐智者竭其策﹐愚者盡其慮。」此其義也。瀝﹐猶竭也。盡﹐卽終也。言人君能容折檻引裾之諫﹐可使忠直者得竭瀝其心﹐智謀者得盡終其策也。﹞臣無隔情於上﹐君能徧照於下。﹝《文中子》曰﹕攺過不吝無咎者﹐善補過也。古之明王詎能無過﹐從諫而已矣。故忠臣之事君也﹐盡忠補過。君失於上﹐則臣補於下﹔臣諫於下﹐則君從於上。此王道之所以不跌也。夫君臣之道﹐惟恐其不通。若君能受諫﹐則明四目﹐達四聰﹐安有間隔哉﹗旣無所間隔﹐則至公大明立矣。夫至公無私親﹐大明無私照。故能普燭天下也。徧者﹐普也。﹞

昏主則不然﹐說者拒之以威﹔﹝告之以道徳者﹐乃自尊大﹐反抗之以威。﹞勸者窮之以罪。﹝勉之以禮義者﹐乃自矜飾﹐反致之以罪。﹞大臣惜祿而莫諫﹐﹝《文中子》曰﹕有美不揚﹐天下何觀﹖君子之於君﹐贊其美而匡其失也。所以進善不暇﹐天下有不安哉。以尸位保祿者﹐誦此可無愧乎﹖故《記》曰「爲人臣下者﹐有諫而無訕﹐有亡而無疾。

頌而無諂﹐諫而無驕。怠則張而相之﹐廢則掃而更之﹐謂之社稷役。」

此臣之道也。又曰﹕近而不諫﹐是爲尸位也。豈容惜祿不諫哉﹗﹞小臣畏誅而不言。﹝《記》曰﹕事君遠而諫之﹐僭也。夫祿微職卑﹐上有當職大臣﹐身離人君甚遠﹐又於職分之外﹐不可越僭而言也。倘召而言之﹐又何僭哉﹗今旣不召矣﹐復言之者又加之以罪﹐宜其不言也。﹞恣暴虐之心﹐﹝恣﹐放也。暴﹐殘也。虐﹐陵也。﹞極荒淫之志。﹝極﹐窮也。

荒﹐蕩也。淫﹐亂也。﹞其爲壅塞﹐無由自知。﹝自以壅蔽障閉﹐瞽其目﹐聾其耳﹐蒙然而無所知。﹞以爲徳超三皇﹐材過五帝。﹝《史記》﹕「秦始皇初並天下﹐自以爲徳兼三皇﹐功過五帝。」案﹕三皇﹑五帝﹐「本紀」以伏羲﹑女媧﹑神農爲三皇﹔黃帝﹑顓頊﹑帝嚳﹑帝堯﹑帝舜爲五帝。孔安國﹑皇甫謐及孫氏注﹐以伏羲﹑神農﹑黃帝爲三皇﹐以少昊﹑髙陽﹑髙辛﹑唐﹑虞爲五帝。又一說﹐天皇﹑地皇﹑人皇爲三皇。

眾說不一﹐故並存之。○按﹕注「孫氏注」下當加「世本」二字。﹞至於身亡國滅﹐豈不悲哉﹗此拒諫之惡也。﹝此結上文而言。昏亂之君不能納諫﹐或有諫者﹐必拒之以威﹐窮之以罪。所以大臣惜祿﹐小臣畏誅﹐上下相視﹐以直言爲諱。故荒淫暴虐﹐縱其所爲﹐不知自失﹐以爲徳超三皇﹐材過五帝﹐以至身亡國滅﹐可不大爲悲痛哉﹗此戒之深者也。

夫讒佞之徒﹐國之蝥賊也。﹝損義傷良之謂讒﹐巧諂捷給之謂佞。蝥﹐食苗根虫﹐賊﹐食禾節虫。言朝廷有讒佞之人﹐如禾苗有蝥賊耳﹐謂蠹取禍亂之甚也。﹞爭榮華於旦夕﹐﹝惟貪榮顯華靡﹐無心於邦國。﹞競勢利於市朝。﹝《易》曰﹕日中爲市。凡物貨相貿易買賣皆日市。朝﹐朝廷。朝﹐朝也﹐人君昕旦視政﹐貴早也。言以諂佞之人﹐奔競財利於市﹐慕權勢於朝﹐無匡輔之心耳。﹞

以其諂諛之恣﹐﹝《荀子》曰「以不善先人者﹐謂之諂﹔以不善和人者﹐謂之諛。」﹞惡忠賢之在己上﹔﹝言諂佞阿諛之徒﹐不求其己﹐反憎惡忠良賢能之人處於我之上。○按﹕注﹐「其」字疑誤。﹞姦邪之志﹐恐富貴之不我先。﹝姦﹐詐也。《左傳》曰「在外爲姦﹐在內爲宄。」《楊子》曰「不姦姦而詐詐。」邪者﹐不正也。丰於財曰富﹐貴﹐髙也。言彼讒佞之人﹐以私詐不正之心﹐惟懼富貴不先於我耳。﹞

朋黨相持﹐無深而不入﹔﹝同門曰朋。黨﹐輩也。《荀子》曰「怪星之黨見。」言朋類黨輩相執持﹐極其所嗜欲﹐𨿽至深之所﹐亦無不入耳。﹞比周相習﹐無髙而不升。﹝後漢《黃璦傳》曰﹕夫讒諛所舉無髙而不可升﹐相抑無深而不可淪﹐可不察歟﹖言阿比周密﹐交相因習﹐窮其所好樂﹐𨿽至髙之地亦無不進也。比﹐毗至反﹐阿也。周﹐密也。

習﹐效也。﹞

令色巧言﹐以親於上﹔﹝孔子曰「巧言令色﹐鮮矣仁。」言巧好其言語﹐令善其顏色﹐以求親愛於在上之人也。﹞先意承旨﹐以悅於君。

﹝《韓非子》曰「人主未命而唯唯﹐未使而諾諾﹐先意承旨﹐觀貌察色﹐以先主心者也。」言姦佞之賊臣也﹐迎其人主之趣意﹐順其志旨以求媚悅。﹞

朝有千臣﹐昭公去國而不悟﹔﹝《左傳》﹕昭二十五年﹐初﹐季公鳥娶妻於齊鮑文子﹐生甲。公鳥死﹐季公亥與公思展與公鳥之臣申夜姑相其室。及季擬與饔人檀通﹐而懼﹐乃使其妾抶己﹐以示秦遄之妻﹐曰「公若欲使余﹐余不可而抶余。」又訴於公甫﹐曰「展與夜姑將要余。」秦姬以告公之。公之與公甫告平子﹐平子拘展於卞﹐執夜姑﹐將殺之。公若泣而哀之﹐曰「殺是﹐是殺余也。」將爲之請﹐平子使豎勿內﹐日中不得請。有司逆命﹐公之使速殺之。故公若怨平子。季﹑郈之雞斗。季氏介其雞﹐郈氏爲之金距。平子怒﹐益宮於郈氏﹐且讓之。故郈昭伯亦怨平子。臧昭伯之從弟會爲讒於臧氏﹐而逃於季氏。臧氏執旃。平子怒﹐拘臧氏老。將禘於襄公﹐萬者二人﹐其眾萬於季氏。臧孫曰「此之謂不能庸先君之廟。」大夫遂怨平子。公若獻弓於公爲﹐且與之出射於外﹐而謀去季氏。公爲告公果﹑公賁﹐使侍人僚柤告公。公寢﹐將以戈擊之﹐乃走。公曰「執之﹗」亦無命也。懼而不出﹐數月不見。公不怒。又使言﹐公執戈以懼之﹐乃走。又使言﹐公曰「非小人之所及也。」公果自言﹐公以告臧孫。臧孫以難﹐告郈孫。郈孫以可﹐勸。告子家懿伯。懿伯曰「讒人以君微幸﹐事若不克﹐君受其咎﹐不可爲也。捨民數世﹐以求克事﹐不可必也。且政在焉﹐其難圖也。」公退之。辭曰「臣與聞命矣﹐言若泄﹐臣不獲死。」乃館於公。叔孫昭子如闞﹐公居於長府。九月戊戌﹐伐季氏﹐殺公之於門﹐遂入之。平子登臺而請曰「君不察臣之罪﹐使有司討臣以干戈﹐臣請待於沂上以察罪。」弗許。請囚於費﹐弗許。請以五乘亡﹐弗許。子家子曰「君其許之﹗政自之出久矣﹐隱民多取食焉﹐爲之徒者眾矣。日入慝作﹐弗可知也。眾怒不可蓄也﹐蓄而不治﹐將蘊﹐蘊蓄﹐民將生心。同求將合。

君必悔之﹗」弗聽。郈孫曰「必殺之。」公使郈孫逆孟懿子。叔孫氏之司馬鬷戾言於其眾曰「若之何﹖」莫對。又曰「我﹐家臣也﹐不敢知國。凡有季氏與無﹐於我孰利﹖」皆曰「無季氏﹐是無叔孫氏也。」鬷戾曰「然則救諸﹗」帥徒以往﹐陷西北隅以入。公徒釋甲執冰而踞﹐遂逐之。孟氏使登西北隅﹐以望季氏。見叔孫氏之旌﹐以告。孟氏執郈昭伯﹐殺之於南門之西﹐遂伐公徒。子家子曰「諸臣僞劫君者﹐而負罪以出﹐君止。意如之事君也﹐不敢不攺。」公曰「余不忍也。」與臧孫如墓謀﹐遂行。已亥﹐公孫於齊﹐次於陽州。﹞弓無九石﹐寧一﹝「寧一」二字當作「宣王」。﹞終身而不知。﹝《尹文子》曰「世有因名以得實﹐亦有因名以失實。宣王好射﹐說人之謂己能用彊也。其實所用不過三石。以示左右﹐左右皆引試之﹐闕而止。皆曰﹕『不下九石﹐非大王孰能用﹖』是宣王悅之。然則宣王用不過三石﹐而終身自以爲九石。

三石實也﹐九石名也。宣王悅其名而喪其實也。」《今經》云「寧一」者﹐蓋「宣王」二字﹐傳之訛耳。」﹞

以疏間親﹐宋有伊戾之禍﹔﹝《左傳》﹕初﹐宋芮司徒生女子﹐赤而毛﹐棄諸堤下。共姬之妾取以入﹐名之曰棄﹐長而美。平公入夕﹐共姬與之食﹐公見棄也﹐而視之﹐尢。姬納諸禦﹐嬖﹐生佐﹐惡而婉。

太子痤美而狠﹐合左師畏而惡之。宋寺人墻伊戾爲太子師﹐無寵。秋﹐楚客聘於晉﹐過宋。太子知之﹐請野享之﹐公使往。伊戾請從之。公曰「夫不惡女乎﹖」對曰「小人之事君子也﹐惡之不敢遠﹐好之不敢近﹐敬以待命﹐敢有二心乎﹖縱有共其外﹐莫共其內﹐臣請往也。」遣之。

至﹐則欿﹐用牲﹐加書﹐徵之﹐而聘告公﹐曰「太子將爲亂﹐旣與楚客盟矣。」公曰「爲我子﹐又何求﹖」對曰「欲速。」公使視之﹐則信有焉。問諸夫人與左師﹐則皆曰「固聞之。」公囚太子。太子曰「惟佐能免我。」召而使請﹐曰「日中不來﹐吾知死矣。」左師聞之﹐聒而與之語。過期﹐乃縊而死。佐爲太子。公徐聞其無罪也﹐乃烹伊戾。間﹐去聲。間爲居其間也。﹞以邪敗正﹐楚有郤宛之誅。﹝《左傳》﹕郤宛直而和﹐國人說之。鄢將師爲右領﹐與費無極比而惡之。令尹子常賂而信讒﹐無極譖郤宛焉﹐謂子常曰「子惡欲飲子酒。」又謂子惡﹕「令尹欲飲酒於子氏。」子惡曰「我﹐賤人也﹐不足以辱令尹。令尹將必來辱﹐爲惠已甚﹐吾無以酬之﹐若何﹖」無極曰「令尹好甲兵﹐子出之﹐吾擇焉。」取五甲五兵﹐曰「置諸門。令尹至﹐必觀之﹐而後以酬之。」及饗日﹐帷諸門左。無極謂令尹曰「吾幾禍子。子惡將爲子不利﹐甲在門矣。子必無往﹗且此役也﹐吳可以得志。子惡取賂焉而還﹔又誤羣帥﹐使退其師﹐曰﹕『乘亂不祥。』吳乘我喪﹐我乘其亂﹐不亦可乎﹖」令尹使視郤氏﹐則有甲焉。不往﹐召鄢將師而告之。將師退﹐遂令攻郤氏﹐且之。子惡聞之﹐遂自殺也。國人弗﹐令曰「不郤氏﹐與之同罪。」或取一編菅焉﹐或取一秉稈焉﹐國人投之﹐遂弗也。令尹炮之﹐盡滅郤氏之族黨﹐殺陽令終與其弟完及佗﹐與晉陳及其子弟。晉陳之族呼於國曰「鄢氏﹑費氏自以爲王﹐專禍楚國﹐弱寡王室﹐蒙王與令尹以自利也。令尹盡信之矣﹐國將如何﹖」令尹病之。後殺費無極與鄢將師﹐盡滅其族﹐說於國也。﹞

斯乃暗主庸君之所迷惑﹐﹝黃石公曰「迷而不返者惑。」言暗弱不明之主﹐庸愚無察之君﹐荒迷惑亂﹐拒賢聽讒﹐致此耳。﹞忠臣﹐孝子﹐之可泣冤。﹝忠臣﹐謂郤宛也﹐孝子﹐謂宋太子痤也。言宛之忠﹑痤之孝﹐終被誣誑屠戮﹐甚可爲哀泣冤枉矣。﹞

故藂蘭欲茂﹐秋風敗之﹔﹝《文子》曰﹕日月欲明﹐浮雲蔽之﹔藂蘭欲茂﹐秋風敗之。藂﹐聚也。謂聚生之芳蘭﹐將欲茂盛之時﹐竟被秋天淒然之風敗落之矣。以此諭讒害良也。﹞王者欲明﹐讒人蔽之。﹝《素書》曰「有過不知者蔽。」君王方欲明察﹐竟被諂佞之小人蔽障之耳。此謂庸暗之主﹐非英明之君也。﹞此姦佞之危也。﹝言此乃姦邪諂佞之危險也。﹞斯二者﹐危國之本。﹝二者指以疏間親﹑父殺其子﹐以邪敗正﹑君族其臣。故云斯二者是傾覆國家之本耳。﹞

砥躬礪行﹐莫尙於忠言﹔﹝《尙書》﹕髙宗謂傅說「若金﹐用汝作礪。」礪﹐磨石也。所以磨利於其器﹐以諭人君欲磨利躬行者﹐無有加其忠直之言耳。﹞敗徳敗正﹐莫逾於讒佞。﹝敗壞大徳正理者﹐無過於姦讒。「敗徳敗正」是對「砥躬礪行」也﹐不當作兩「敗」字。《書》曰「反道敗徳。」恐其傳寫之訛﹐然上「敗」字當作「反」字。﹞

今人顏貌同於目際﹐猶不自瞻﹐﹝東萊先生有曰「察秋毫之末者﹐不能自見其睫際。」際猶睫也。睫﹐目際毫﹐至近目﹐而自不見也。﹞況是非在於無形﹐奚能自睹﹖﹝謂以顯然形體見於外者﹐猶不能鑑識﹐何況是非在於冥然無形質之間乎﹖﹞

何則飾其容者﹐皆解窺於明鏡﹔修其徳者﹐不知訪於哲人。詎自庸愚﹐何迷之甚﹗﹝大公《陰謀》曰「以鏡自照者﹐見形容﹔以人自照者﹐見吉凶。」《韓非子》曰﹕古之人目短於自見﹐故以鏡觀面﹔智短於自知﹐故以道正己。故鏡無見疵之罪﹐道無明過之怨。目失鏡則無以正須眉﹐身失道則無以知迷惑。旣解窺形於明鏡﹐不知問道於哲人﹐是愚惑之甚也。﹞

良由逆耳之辭難受﹐順心之說易從。﹝後漢《左雄傳》曰﹕臣聞人君莫不好中正而惡讒諛﹐然而歷世之患﹐莫不以忠正得罪﹐讒諛蒙幸者﹐蓋聽忠難﹐從諛易也。正直之辭逆其耳而不領﹐依阿之說隨其心而卽行。﹞很難受者﹐藥石之苦喉也﹔﹝《漢書》子房謂髙祖曰「良藥苦口利於病﹐忠言逆耳利於行。」此之謂也。﹞此易從者﹐鴆毒之計口也﹗﹝徐惠曰「珍玩伎巧﹐乃喪國之斧斤﹔珠玉錦繡﹐實迷心之鴆毒。」鴆﹐毒鳥也。以羽入酒﹐飲之卽死。《左傳》曰﹕宴安鴆毒。謂讒諂依阿之言﹐𨿽聽之順﹐而如口食其甘物﹐豈知中有鴆毒之禍乎﹗﹞

明王納諫﹐病就苦而能消﹔暗主從諛﹐命因甘而致殞。﹝李固貽書黃瓊曰﹕興國之君樂聞其過﹐荒亂之主樂聞其譽。聞其過者﹐過日消而福臻﹔聞其譽者﹐譽日損而禍至。《小雅》詩曰「盜言孔甘﹐亂是用。」此之謂也。孔﹐甚也。甘﹐美也。﹐進也。此詩刺幽王也。

謂小人其言甚美﹐幽王聽信之﹐禍亂用是進益也。﹐音淡。殞﹐喪也。﹞可不誡哉﹗可不誡哉﹗﹝太宗於此﹐爲憂爲懼﹐至深至切﹐故更三禁約之也。言爲人君者﹐見如此諂佞禍亂之慘酷﹐豈可不懼之哉﹗誡﹐懼也。又﹐約束也。﹞

夫君者﹐儉以養性﹐﹝《左傳》曰﹕儉﹐徳之共也。《孟子》曰﹕存其心﹐養其性﹐儉約也。天理在人曰性﹐聖人雲天命之謂性。董仲舒曰﹕性者﹐生之質也。養﹐涵也。儉欲知足﹐可以養性矣。苟不儉欲而知足﹐是傷於性也。《老子》曰﹕禍莫大於不知足。故人君當以儉徳涵養其性﹐不至於奢侈。﹞靜以修身。﹝《文子》曰﹕無爲者﹐守靜也。守靜能爲天下正。靜﹐無爲也。修﹐正也。人君宜靜而無爲﹐以修正其身耳。﹞儉則人不勞﹐靜則下不擾。﹝《書》曰﹕用靜﹐吉﹔用作﹐凶。

旣儉欲而不貪﹐則不勞也。旣靜志而無爲﹐則不擾也。以秦皇漢武於無事之時﹐而欲窮兵黷武﹐殘民敝眾﹐亂擾天下﹐是不儉欲﹑不靜志也。﹞人勞則怨起﹐下擾則政乖。﹝《孟子》曰﹕以佚道使人﹐𨿽勞不怨。

謂旣不能儉以養性﹐靜以修身﹐則生奢侈之心矣。奢侈之心旣生﹐則耗用不節﹔耗用不節﹐必重斂於民。故人勞下擾﹐而怨起政乖也。﹞

人主好奇技淫聲﹑﹝《秦誓》曰﹕作奇技淫巧以悅婦人。《論語》曰﹕鄭聲淫﹐非雅樂也。﹞鷙鳥猛獸﹐﹝《廣雅》曰﹕鷙﹐執也﹐取其能服執眾鳥。鷙鳥者﹐鷹鸇鵰鶚之屬。猛獸者﹐貔虎熊羆之類。鷙﹐音至。﹞遊幸無度﹐﹝《毛詩序》曰﹕遊蕩無度。《孟子》曰﹕一遊一豫﹐爲諸侯度。故盤遊行幸﹐不可無度則也。﹞田獵不時。﹝《禮王制篇》天子諸侯無事﹐則歲三田。一爲乾豆﹐二爲賓客﹐三爲充君之皰。無事而不田曰不敬﹐田不以禮曰暴天物。又曰﹕獺祭魚﹐然後虞人入澤梁﹔豺祭獸﹐然後田獵﹔鳩化爲鷹﹐然後設罻羅﹔艸木零落﹐然後入山林。昆虫未蟄﹐不以火田。不麛﹐不卵﹐不殺胎﹐不殀天﹐不覆巢。斯謂田獵不可廢﹐亦不可過。惟不可廢﹐故無事則必田。無事而不田﹐是不知事神接人之道﹐斯爲不敬也。惟不可過﹐故其田獵必以時。田獵不以時﹐是謂禽荒而殘暴天物﹐妨奪民時也。﹞如此則徭役煩﹐徭役煩則人力竭﹐人力竭則農桑廢焉。﹝《韓非子》曰﹕徭役少﹐則民安﹔徭役多﹐則民苦。前漢《食貨志》曰﹕徭役橫作﹐政令不信﹐上下相詐﹐公田不治。

徭役﹐工作徵戍也。若遊幸田獵﹐無度不時﹐則徭役頻煩﹐人力疲竭﹐而農桑荒廢焉。﹞

人主好髙臺深池﹐﹝《秦誓》曰﹕惟宮室﹑臺榭﹑陂池﹑侈服。﹞雕琢刻鏤﹐﹝《荀子》曰﹕雕琢刻鏤﹐黼黻文章﹐以塞其目。又非有先生論曰﹕陰奉雕琢刻鏤之好﹐以納其心﹐務快耳目之欲﹐治木治玉石之類也。﹞珠玉珍玩﹐﹝《西京賦》﹕攢珍寶之玩好。又《晉安帝紀》曰﹕桓元尢愛珍寶﹐常玩弄珠玉不離於手。夫古之明君聖主﹐抵璧於山﹐沈珠於海﹐惟道徳是貴﹐何嘗以珠玉爲珍玩哉﹖﹞黼黻絺綌。﹝《書益稷篇》曰﹕予欲觀古人之象﹐日月星辰﹐山龍華虫﹐作會宗﹐藻火粉米﹐黼黻絺繡。注﹕黼﹐如斧形﹐刃白而身黑。黻﹐謂兩弓字相﹐背靑黑﹐綫繡。絺﹐展幾反﹐謂刺以爲繡也。又葛之精者曰絺。然則綌當作繡字﹐不然﹐綌是葛之粗者﹐非奢侈之物﹐人主何好焉﹖﹞如此則賦斂重﹐賦斂重則人才遺﹐人才遺則饑寒之患生焉。﹝《禹貢》曰﹕厥賦惟上上錯。注﹕賦謂土地所生﹐以供天子﹐此爲賦稅也。《周禮》大宰八則﹐五曰賦貢。注﹕賦﹐口率出泉也。貢﹐功也。九職之功所稅也﹐此爲賦貢也。《漢書刑法志》曰﹕畿方千里﹐有稅有賦。稅以足食﹐賦以足兵是也。斂﹐聚也。《書》曰﹕不役耳目﹐百度惟貞。玩人喪徳﹐玩物喪志﹐志以道寧﹐言以道接。不作無益害有益﹐功乃成﹔不貴異物賤用物﹐民乃足。犬馬非其土性不蓄﹐珍禽奇獸不育於國。不寶遠物﹐則遠人格﹔所寶惟賢﹐則邇人安。此亦戒後之人君﹐不可以聲色亂百度﹐不可玩人玩物以喪徳志﹐不可以遊觀徒費時日﹐不可以爲無益害有益﹐不可以無用妨有用。惟當遠利親賢﹐以安遠近。若如此﹐則荒虐暴陵﹐疲民力﹑失人才﹐患生何疑﹖患旣生於下﹐其在上者﹐得安乎﹖隋之煬帝其是哉﹗爲人君者﹐可不三省焉﹗﹞

亂世之君﹐極其驕奢﹐﹝鄧析子曰﹕畏儉則福生﹐驕奢則禍起。又聱隅子曰﹕居顯不以爲驕﹐驕奢可乎﹖﹞恣其嗜欲。﹝嗜﹐好也。欲﹐貪也。﹞土木衣緹繡﹐﹝緹者﹐丹黃色帛。繡﹐謂刺繡五色成文。《宦者傳論》曰﹕狗馬飾雕文﹐土木被緹繡。又東方朔曰﹕土木衣綺繡﹐狗馬被繢罽《佞幸傳》云﹕董賢起大第闕下﹐土木之功﹐窮極伎巧。柱檻衣以緹錦﹐土墻木屋也。言皆被緹繡之文采。緹﹐音提。恣﹐肆也。﹞而人裋褐不全﹔﹝裋褐﹐僕豎之衣也。《戰國策》墨子謂楚王曰「棄其錦繡之衣﹐而竊人之裋褐。」言土木復衣其采繡﹐而人裋褐卻不得完全。

此卽以無用而妨有用也。﹞犬馬厭芻豢﹐而人糟糠不足。﹝《孟子》曰﹕皰有肥肉﹐廏有肥馬﹐民有饑色﹐野有餓莩﹐此率獸而食人也。此之謂乎﹖又《戰國策》管燕得罪齊王﹐謂其左右曰「子孰與我赴諸侯乎﹖」左右嘿然莫對。管燕連然流涕曰「悲夫﹗士何其易得而難用也﹗」田需對曰「士三食不得饜﹐而君鵝鶩有餘食﹔下宮糅羅紈曳綺縠﹐而士不得以爲衣緣。」此卽以無益而害有益也。豢﹐音患﹐養也。以谷食犬豕日豢。﹞故人神怨憤﹐﹝明則有人怨恨﹐幽則有神憤怒。亢倉子曰﹕人怨者﹐非不接人也﹔神怒者﹐非不事神也。巧佞甚﹐人愈怨﹔淫祀甚﹐神益怒。謂非其道也如此。﹞上下乖離﹐﹝《荀子》曰﹕上詐其下﹐下詐其上﹐則是上下析。析﹐離也。又揚子曰﹕惠以施下﹐忠以衛上﹐今君之澤不能及於下﹐民之情不得達於上﹐上下乖戾離隔矣。﹞佚樂未終﹐傾危已至。﹝《孝經》疏曰﹕貴不與驕期而驕自至﹐富不與侈期而侈自來﹐驕侈以行已﹐所以速亡。此言富貴生驕侈﹐驕侈恣嗜欲。若不知戒﹐則佚樂未終﹐而傾危已至﹐此必然之理也。《易》曰﹕安不忘危﹐存不忘亡。若能如此﹐可無患矣。佚﹐與逸同。樂﹐音洛。﹞此驕奢之忌也。

﹝此乃不能預誡其盈﹐以貪慕其驕侈﹐至於危亂﹐可不畏哉﹖忌﹐畏也。

《少儀》有曰﹕國家靡敝﹐則車不雕璣﹐甲不組縢﹐食器不刻鏤﹐君子不履絲履﹐馬不常秣。今旣不循此道﹐而極其驕奢者﹐傾之必矣。此太宗所以深戒之也。﹞

夫聖世之君﹐存乎節儉。﹝《史記》曰﹕治國之道﹐富民爲始。

富民之要﹐在於節儉。又《詩》之《葛覃》謂后妃之本﹐躬儉節用﹐化天下以婦道。后妃猶能以節儉化天下﹐而況其聖世之君乎﹖節者﹐不傷財﹑不害民之謂也。﹞富貴廣大﹐守之以約﹔﹝孔子曰﹕以約失之者﹐鮮矣。夫富有四海﹐貴爲天子﹐此乃富貴廣大之極矣。若不守之以約﹐未有不失之者也。《文子》曰﹕富貴廣大﹐守之以狹。亦從約義。﹞睿智聰明﹐守之以愚。﹝《中庸》曰﹕惟天下至聖﹐爲能聰明睿智﹐足以有臨也。以是知古之聖王﹐冕而前所以蔽明﹔黈纊充耳﹐所以塞聰。明所不見﹐聰所不聞﹐非自壅遏也。防閒其淫聲讒語﹑好色奇玩﹐以亂其耳目也。《老子》曰﹕君子以盛徳﹐容貌若愚。亦此意也。又《文子》曰﹕聰明廣智﹐守之以愚。﹞不以身尊而驕人﹐﹝魏太子擊謂田子方曰「貧賤者﹐驕人乎﹖富貴者﹐驕人乎﹖」子方曰「貧賤者﹐驕人耳﹔富貴者﹐安敢驕人﹖人主驕人而亡其國。吾未見以國待亡者也。貧賤者若不得意﹐納履而去﹐安往而不得貧賤﹖貧賤者驕人﹐富貴者安敢驕人﹖」按﹕《說苑》貧賤作「貧窮」﹐安往而不得下有「貧窮乎」三字。﹞不以徳厚而矜物。﹝《系辭》曰﹕勞謙﹐君子有終。吉子曰﹕勞而不伐﹐有功而不徳﹐厚之至也。矜﹐伐也。《老子》曰﹕盛徳若不足。古昔聖賢﹐進徳修業以務滋崇﹐豈敢矜物乎﹖﹞

茅茨不剪﹐采椽不斫﹐﹝《墨子》曰﹕堯舜徳行﹐茅茨不剪﹐采椽不斫。師古曰﹕屋蓋曰茅茨﹐茨以覆居也。采亦作棌﹐柞木也。﹞舟車不飾﹐﹝《白氏六帖》曰﹕門閭舟車不飾﹐儉也。﹞衣服無文﹐﹝東方朔曰﹕衣縕無文。《語》曰﹕惡衣服。又《禮》曰﹕節醜其衣服。皆言不用文繡也。﹞土階不崇﹐﹝《墨子》曰﹕堯舜堂髙三尺﹐土階三等﹐故不髙也。階﹐陛也。﹞大羹不和。﹝《禮器》曰﹕有以素爲貴者﹐大圭不琢﹐大羹不和。疏云﹕大羹﹐肉汁也。不和﹐無鹽梅也。太古初變腥﹐但煮肉而飲其汁﹐未知調和。後人祭必重古﹐故但盛肉汁﹐謂之大羹不和。

以上六事﹐皆言上古明王崇儉也如此。﹞非憎榮而惡味﹐乃處薄而行儉。﹝言聖人如此質素﹐非是憎嫌榮華﹐鄙惡甘美也。乃欲居以淡薄﹐施以節儉﹐以身爲天下先。然後其教不嚴而治﹐不令而行也。﹞故風淳俗朴﹐﹝《說文》曰﹕上以化下曰風﹐下以習上曰俗。淳﹐厚也。朴﹐實也。﹞比屋可封。﹝《史記》曰﹕堯舜之民﹐比屋可封。此云聖世之君﹐躬行節儉以化民﹐下觀而化﹐相習崇儉。故家給人足﹐禮義生矣。然後尊卑之序得﹐骨肉之恩親﹐爭訟之原息。如此﹐則家稷契而人臯陶﹐故辟止刑錯﹐比屋可封也。比屋者﹐《周禮地官》曰﹕五家爲比﹐有九比之數﹐小司徒掌之。六卿大夫於正月之吉受教法於司徒﹐退而頒之於其鄕吏﹐使各以教其所治﹐以考其徳行﹐察其道藝。三年則大比﹐考其徳行道藝﹐而興其賢者能者。鄕老及鄕大夫﹐帥其吏與其眾寡﹐以禮禮賓之。厥明鄕老及鄕大夫﹑羣吏獻賢能之書於王﹐王再拜受之﹐登於天府內史貳之。此謂使民興賢﹐出使長之﹔使民興能﹐入使治之。比﹐聯比而居也。比﹐毗至反。﹞斯二者﹐榮辱之端。﹝二者﹐謂奢儉也。﹞

奢儉由人﹐安危在己。﹝奢侈則危﹐節儉則安。猶聲響形影﹐未嘗相遠也。行其儉﹐其身必安﹔行其奢﹐其身必危﹐故云由人在己。﹞五關近閉﹐則嘉命遠盈﹔﹝劉子曰﹕將收情欲﹐先斂五關。五關者﹐情欲之路﹐嗜好之府也。目愛彩色﹐命曰代性之斤﹔耳樂淫聲﹐命曰攻心之鼓﹔口貪滋味﹐命曰腐腸之藥﹔鼻悅芬馨﹐命曰燻喉之煙﹔身安輦駟﹐命曰召蹶之機。此五者﹐所以養生﹐亦所以傷生。言當收斂而閉之﹐庶得壽命。嘉﹐言遠而不損耳。﹞千欲內攻﹐則凶源外發。﹝劉子曰﹕身之有欲﹐猶樹之有蠍。樹抱蠍則還自鑿﹐身抱欲則反自害。故蠍盛則木折﹐欲熾則身亡﹐故云凶源。蠍﹐食木虫﹐猶蠹也。﹞是以丹桂抱蠹﹐終摧榮耀之芳﹔﹝《拾遺記》曰﹕岱輿﹐一名浮折。北有玉梁千丈﹐駕元流之上﹐峯傍有丹桂。唐《藝文類聚》曰﹕桂蠹不知所淹畱兮。又﹐《漢書》南越尉佗貢桂蠹一器。蠹﹐食木之虫也。按﹕《拾遺記》無一名浮折四宇﹐注誤。﹞朱火含煙﹐遂郁淩雲之焰。﹝蔡邕《釋誨》曰﹕懼煙炎之毀熸﹐何光芒之敢揚哉﹖煙﹐炎火之微細者。言常懼微細﹐以致毀滅。杜預注《左傳》曰﹕吳楚之間﹐謂火滅爲音子廉反。炎﹐音焰。言桂蠹𨿽小﹐終損榮芳﹔火煙𨿽微﹐必滯光焰。郁﹐幽也﹐滯也。又郁遏﹑郁悒﹑鬱結﹑鬱鬱﹐皆言不得伸之意也。﹞以是知驕出於志﹐不節則志傾﹔欲生於心﹐不遏則身喪。﹝言志之出驕﹐猶桂之抱蠹﹔心之生欲﹐猶火之含煙。若不防微杜漸﹐節遏其驕欲﹐必至於志傾身喪也。﹞故桀﹝夏王號。謚法曰﹕賊人多殺曰桀。﹞紂﹝殷王號。謚法曰﹕殘義損善曰紂。﹞肆情而禍結﹐﹝言桀紂之君﹐縱肆情意﹐焚炙忠良﹐刳剔孕婦﹐斮朝涉之脛﹐剖賢人之心﹐積酒成池﹐屯肉爲林﹐置炮烙之刑﹐行長夜之飲﹐作奇技淫巧﹐以悅婦人。殘賊暴虐﹐湯武興矣。故曰禍結也。﹞堯﹝唐帝號。謚法曰﹕翼善傳聖曰堯。﹞舜﹝虞帝號。謚法曰﹕仁聖盛明曰舜。﹞約己而福延﹐﹝謂堯舜恭己無爲﹐儉約是務﹐是以太平之福延長也。﹞可不務乎﹖﹝桀紂所以亡﹐謂不能節遏驕欲也﹔堯舜所以興﹐謂其躬行儉約也。一戒一法﹐可不務爲儉約乎﹖﹞

夫天之育物﹐猶君之禦眾。﹝晉《禮樂志》曰﹕或以爲五精之帝﹐佐天育物者也。以上天化育萬物﹐如人君撫禦庶眾。﹞天以寒暑爲徳﹐﹝寒以成之﹐暑以長之。寒暑﹐天之徳行也。﹞君以仁愛爲心。﹝仁以生之﹐愛以養之﹐故人君當以仁愛爲心矣。故《記》曰﹕聖人南面而聽天下﹐所以先行者五﹐民不與焉。一曰治親﹐二曰報功﹐三曰舉賢﹐四曰使能﹐五曰存愛﹐故曰君以仁愛爲心也。﹞

寒暑旣調﹐則時無疾疫﹔﹝疾﹐災也。疫﹐民皆病也。寒暑調﹐謂六气和也。六气和﹐則時無疾疫。《左傳》曰﹕天有六气﹐淫則生六疾。六气曰陰﹑陽﹑風﹑雨﹑晦﹑明也。分爲四時﹐序爲五節﹐過則爲災。陰淫寒疾﹐陽淫熱疾﹐風淫末疾﹐雨淫腹疾﹐晦淫惑疾﹐明淫心疾也。﹞風雨不節﹐則歲有饑寒。﹝《論衡》曰﹕儒者論太平應瑞﹐風不鳴條﹐雨不破塊﹐五日一風﹐十日一雨。又《春秋說題辭》曰﹕一歲三十六雨﹐天地之气宣﹐十日小雨﹐十五日大雨。言其均勻也。又《樂記》曰﹕風雨不節﹐則饑。謂風雨勻﹐則五穀登稔﹔風雨不勻﹐則五穀不登稔。不節﹐不勻也。故歲有饑寒。﹞仁愛下施﹐則人不凋獘﹔﹝蓋謂人君體天地之道﹐以仁愛下施。故寒暑調﹐風雨節﹐而民無疾疫饑寒之厄﹐故不至於凋獘也。以上言至治之時﹐民不犯法﹐𨿽有賞罰﹐無所施矣。﹞教令失度﹐則政有乖違。﹝《孔叢子》曰﹕賞罰是非﹐相與曲謬﹐𨿽十黃帝不能治也。言若教令失度﹐政必乖違﹐而刑罰不中﹐則民無所措手足﹐故蹈於不法者多矣。如此﹐若非賞罰﹐不能制矣。﹞防其害源﹐開其利本。﹝防其害源者﹐使民不犯其法﹔開其利本者﹐使民各務其業。

此爲教民之道也。或有不遵其教者﹐則有賞罰存焉。以下皆言用賞罰也。﹞

顯罰以威之﹐明賞以化之。﹝公孫宏曰﹕罰當罪﹐則姦邪正﹔賞當功﹐則臣下勸。威﹐服也。化﹐勸也。﹞威立則惡者懼﹐化行則善者勸。﹝後漢荀悅《申鑑》云﹕賞以勸善﹐罰以懲惡。人主不妄賞﹐非愛其財也﹔賞妄行﹐則善不勸矣。不妄罰﹐非矜其人也﹔罰妄行﹐則惡不懲矣。賞不勸﹐謂之止善﹔罰不懲﹐謂之縱惡。在上在能不止下爲善﹐不縱下爲惡﹐則國法立矣。刑不濫﹐而威立矣﹔賞不僭﹐而化行矣。旣不僭不濫﹐則爲惡者知所懼﹐而爲善者知所勸矣。﹞適己而妨於道﹐不加祿焉﹔﹝漢祖之於丁公﹐是適己者﹐不惟不加於祿﹐又且罰之。不如是﹐不忠之臣無以懲矣。﹞逆己而便於國﹐不施刑焉。﹝漢祖之於雍齒﹐是逆己者﹐不惟不施於刑﹐又且賞之。不如是﹐其沙上偶語者皆叛矣。﹞故賞者不徳君﹐功之所致也﹔﹝《文子》曰﹕賞者不徳上﹐功之所致也。功當﹐故不以爲徳。﹞罰者不怨上﹐罪之所當也。﹝《文子》曰﹕誅者不怨君﹐罪之所當也。罪當﹐故不以爲怨。按﹕以上注中引《文子》語﹐皆今《文子》所無。﹞故《書》曰﹕無偏無黨﹐王道蕩蕩。此賞罰之權也。﹝此引《尙書洪範》之辭以証之也。偏﹐謂偏於己﹔黨﹐謂黨於人。蕩蕩﹐廣大貌。言賞罰得中﹐不因喜怒。故無偏黨之私﹐則王道蕩蕩然﹐如天地之廣大無極也。故云此爲賞罰之權也。權﹐秤錘﹐量輕重不失其平也。﹞

夫食爲人天﹐﹝《左傳》曰﹕民以食爲天。﹞農爲政本。﹝農爲國政之本原。﹞倉實則知禮節﹐衣食足則志廉恥。﹝《管子》曰﹕倉實而知禮節﹐衣食足而知榮辱﹐卽此之謂也。禮祭統》曰﹕是以天子親耕於南郊﹐以共齊盛﹔王后蠶於北郊﹐以共純服﹔諸侯耕於東郊﹐亦以共齊盛﹔夫人蠶於北郊﹐以共冕服。天子諸侯﹐非莫耕也﹔王后夫人﹐非莫蠶也。身致其誠信﹐誠信之謂盡﹐盡之謂敬。敬盡﹐然後可以事神明﹐此祭之道也。注﹕南爲盛陽之地﹐故天子耕於南郊﹐冕用朱紘﹔東爲少陽之地﹐故諸侯耕於東郊﹐冕用靑紘。幹寶《周禮注》曰﹕古之王者﹐貴爲天子﹐富有四海﹐而必私置籍田﹐蓋其義有三焉﹕一曰以奉宗廟﹐親致其孝也。二曰以順於百姓在勤﹐勤則不匱也。三曰聞之子孫﹐躬知稼穡之艱難無違也。今詳之《禮》﹐旣雲天子耕南郊﹐諸侯耕東郊﹐此爲萬世不易之制也。太宗何獨以爲東郊乎﹖稽之唐史《禮樂志》﹐貞觀三年﹐太宗將親耕。孔穎達議曰「《禮》﹐天子籍田南郊﹐諸侯東郊﹐晉武帝猶東南。今帝社乃東壇﹐未合於古。」太宗曰「《書》稱平秩東作﹐而靑輅黛﹐順春气也。吾方位少陽﹐田宜於東郊。」乃耕於東郊。蓋髙祖崩於貞觀九年﹐太宗東耕於貞觀三年﹐此時髙祖尙存﹐故云吾方位少陽也。書》曰﹕乃命羲和﹐欽若昊天﹐歷象日月星辰﹐敬授人時。以《孔氏傳》云﹕重黎之後羲和氏﹐世掌天地四時之官﹐故堯命之使敬天時以授人也。又《書》曰﹕寅賓出日﹐平秩東作。《孔氏傳》云﹕寅﹐敬也。賓﹐導也。平﹐均也。秩﹐序也。歲起於東而始就耕﹐謂之東作。東方之官﹐敬導出日﹐平均次序﹐東作之事﹐以務農也。﹞

國無九歲之儲﹐不足備水旱﹔﹝《記》曰﹕國無九年之蓄﹐曰不足﹔無六年之蓄﹐曰急﹔無三年之蓄﹐曰國其非國也。謂奪其農務故也。儲﹐貯積也。錯謂文帝曰「人情一日不再食則饑﹐終歲不制衣則寒。」謂妨其蠶績故也。禦﹐扞也。凡衣服披於體曰禦。﹞然而莫不帶犢佩牛﹐﹝《漢書》龔遂﹐字少卿﹐山陽南平陽人也。以明經爲官﹐至昌邑郎中令。爲人忠厚剛毅﹐有大節。宣帝卽位﹐久之﹐渤海左右郡歲饑﹐盜賊並起﹐二千石不能擒制。上選能治者﹐丞相禦史舉遂可用﹐上以爲渤海太守。

時遂年七十餘﹐召見﹐形貌短小﹐宣帝望見﹐不副所聞﹐心內輕焉。謂遂曰「渤海廢亂﹐朕甚憂之﹐君欲何以息其盜賊﹐以稱朕意。」遂對曰「海瀕遐遠﹐不沾聖化﹐其民困於饑寒而吏不卹﹐故使陛下赤子盜弄陛下之兵於潢池中耳。今欲使臣勝之邪﹖將安之也﹖」上聞遂對﹐甚悅﹐答曰「選用賢良﹐固欲安之也。」遂曰「治亂民﹐猶治亂蠅﹐不可急也。惟緩之﹐然後可治。臣願丞相禦史﹐且無拘臣以文法﹐得一切便宜從事。」上許焉﹐加賜黃金﹐贈遣乘傳。至渤海界﹐郡聞太守至﹐發兵以迎﹐遂皆遣還。移書縣﹐悉罷逐捕盜賊吏﹐諸持鉏鉤田器者﹐皆爲良民﹐吏無得問。持兵者﹐乃盜賊。遂單車獨行至府﹐郡中翕然﹐盜賊亦皆罷。渤海又多劫略相隨﹐聞遂教令﹐卽時解散﹐棄其兵弩而持鉏鉤﹐盜賊於是悉平﹐民安土樂業。遂開倉假貧民﹐選用良吏﹐慰安牧養焉。遂見齊俗﹐奢侈好末技﹐不田作。乃躬率以儉約﹐勸民務農桑。令口種一樹楡﹐百本﹐五十本蔥﹐一畦韭。家二母彘﹐五母雞。民有帶持刀劍者﹐使賣劍買牛﹐賣刀買犢﹐曰何爲帶牛佩犢﹖春夏不得不趨田畝﹐秋冬課收斂﹐益蓄果實菱芡。勞來循行﹐郡中皆有蓄積﹐吏民皆富貴﹐獄訟止息。數年﹐上遣使徵遂。上以遂年老﹐不任公卿﹐拜爲水衡都尉﹐典上林禁苑﹐官職親近﹐上甚重之﹐以官壽卒。按﹕注引《漢書》移書縣﹐脫屬字。持兵者乃盜賊﹐脫爲字。﹞棄堅就僞。求什一之利﹐廢農桑之基。﹝堅﹐實也。僞﹐虛也。前漢《楊惲傳》曰﹕惲有餘祿﹐方糴賤販貴﹐逐什一之利﹐此豎賈之事。什一者﹐十之一也。此言亂世之民﹐棄實務虛﹐競錐刀之末利﹐所以廢其農桑之本基也。﹞以一人耕而百人食﹐﹝《商子》曰﹕百人農﹐一人居者﹐王﹔十人農﹐一人居者﹐彊﹔半農半居者﹐危。夫農者寡而遊食者眾﹐故其國貧危。

今夫蛆螣蚼蠋﹐春生秋死﹐一出而數年不食。今一人耕而百人食之﹐此其爲蛆螣蚼蠋亦大矣。𨿽有詩書﹐鄕一束﹐家一員﹐猶無益治也。生之寡用之者眾如此。﹞其爲害也﹐甚於秋螟。﹝螟﹐蝗類﹐食苗心之虫。

《說文》曰﹕吏冥冥犯法﹐卽生螟。《記》曰﹕仲春行夏令﹐則螟虫爲害。言秋暝者﹐秋乃將登成之時﹐有此虫﹐爲害大也。遊食者多﹐甚於秋暝也。﹞

莫若禁絕浮華﹐勸課耕織﹐﹝《魏志》劉馥曰「懲惡舉善﹐而教不能﹐則勸。浮華交遊﹐不禁自息矣。」浮華者﹐前所謂求利廢農者也。若不禁絕﹐則遊食末作者多矣。賈誼曰「一夫不耕﹐或受其饑﹔一女不織﹐或受其寒。」故當勉勸計課﹐考其勤惰﹐使女修織紝﹐男務耕耘。𨿽有饑饉﹐必有丰年。﹞使人還其本﹐俗反其眞﹐﹝《東都賦》曰﹕折工商之淫業﹐興農桑之盛務﹐遂令海內棄末而返本﹐背僞而歸眞。此之謂也。﹞則競懷仁義之心﹐永絕貪殘之路﹐﹝旣已禁其浮僞﹐各還本眞﹐則仁義之心生矣﹐而貪殘之路永遠斷絕也。﹞此務農之本也。﹝如此﹐方可謂之務農之大本也。﹞斯二者﹐制俗之機。﹝二者﹐謂威惠也。

此二者﹐是制馭風俗之樞機。﹞子育黎黔﹐惟資威惠。﹝漢史曰﹕王者﹐父事天﹐母事地﹐子育黔黎。黔黎者﹐黑也﹐謂人首皆黑也。言爲人君者﹐當視民如赤子。然民之所趨﹐有善有惡﹐故其治人者﹐亦有威有惠焉。威以懼惡﹐惠以懷善﹐故威惠相資﹐不可有偏﹐故爲制俗之機也。

○按﹕注﹐「史」當作「書」。﹞惠而懷也﹐﹝恩惠可以懷善。﹞則殊俗歸風﹐﹝《毛詩序》曰﹕家殊俗。又《漢書》曰﹕殊方異俗﹐向風慕義。

又曹植《孔廟碑》曰﹕殊俗解編﹐發而慕義。卽此謂也。﹞若披霜而照春日﹔﹝晉荀勗《省吏議》曰﹕願之如陽春。此承上文而言﹐人君能惠澤流於下民﹐其下民之來﹐如彼寒霜而以向春陽赴之者﹐其可禦哉﹖謂恩惠能使人親之也。﹞威可懼也﹐﹝威刑可以懼惡。﹞則中華懾軏﹐﹝懾﹐伏也﹐懼也。軏﹐車轅端曲木也。謂以威制彊﹐惡卽如牛馬懼伏於軏也。懾﹐之涉反。﹞如履刃而戴雷霆。﹝荀勗曰﹕畏之如雷霆。亦承上文言也。《詩》曰﹕兢兢業業﹐如霆如雷。孔氏疏曰﹕兢兢﹐恐怖。業業﹐憂危也。其危恐如有霆之鼓於天﹐如有雷之發於上。言其恐怖之至甚也。以履刃戴雷霆﹐舉首搖足﹐動有所畏﹐不敢爲非也。謂威刑能使人畏之也。﹞必須威惠並馳﹐﹝此重言威惠不可偏用﹐故云必須並馳。偏於威﹐則猛﹔偏於惠﹐則慢。孔子曰﹕政寬則民慢﹐慢則紏之以猛﹔猛則民殘﹐殘則施之以寬。寬以濟猛﹐猛以濟寬﹐政是以和。又前漢《刑法志》﹕刑罰威獄﹐以類天之震曜殺戮也﹔溫慈惠和﹐以效天之生殖長育也。固當並馳耳。﹞剛柔兩用﹐﹝《詩》曰﹕不競不絿﹐不剛不柔﹐敷政優優﹐百祿是道。此之謂也。競﹐彊也。絿﹐急也。優﹐和也。遒﹐聚也。﹞畫別不犯﹐﹝孔子曰﹕三皇設立而民不違﹐五帝畫像而世順機。古者﹐上刑赭衣不純﹐時人尙徳義﹐犯刑者﹐但易之衣服﹐自爲大恥。畫﹐猶設也。犯﹐幹也。﹞移木無欺。﹝此指商君之事。按﹕《史記》﹐商君﹐衛之庶孽公子也。姓公孫﹐名鞅﹐少好刑名之學。始事魏相公叔痤﹐爲中庶子。公叔痤嘗薦於魏惠王﹐不見用﹐遂西入秦。秦孝公旣用鞅變法﹐恐天下議己。鞅曰﹕疑行無名﹐疑事無功。且夫有髙人之行者﹐故見非於世﹔有獨知之慮者﹐必見傲於人。愚者闇於成事﹐知者見於未萌。民不可與慮始﹐而可與樂成。論至徳者不和於俗﹐成大功者不謀於眾。是以聖人苟可以彊國﹐不法其故﹔苟可以利民﹐不循其禮。孝公曰﹕善﹗

鞅旣變法令﹐恐民之不信﹐已乃立三丈之木於國都市南門﹐募民有能徙置北門者﹐予十金。民怪之﹐未敢徙。復曰﹕能徙者﹐予五十金。有一人徙之﹐輒予五十金﹐以明不欺。卒下令﹐令行於民期年﹐秦民之國都﹐言初令之不便者以千數。於是太子犯法﹐衛鞅曰﹕法之不行﹐自上犯之。將法太子。太子﹐君副也﹐不可施刑﹐刑其傅公子虔﹐黔其師公孫賈。

明日﹐秦人皆趨令。行十年﹐秦民大悅。道不拾遺﹐山無盜賊﹐家給人足﹐勇於公戰﹐怯於私鬥﹐鄕邑大治。後封之商放十五邑﹐號爲商君。﹞

賞罰旣明﹐則善惡斯別﹔﹝此言威惠不偏﹐故賞罰明﹔賞罰旣明﹐則善善惡惡悉判矣。﹞仁信普著﹐則遐邇宅心。﹝著﹐明也。遐﹐遠也。

邇﹐近也。宅﹐定也。言仁愛誠信﹐普傳著明﹐則遠近之心皆定於一矣。﹞勸穡務農﹐則饑寒之患塞﹔﹝耕耘﹑種藝﹑織紝﹑紡績﹐勸之﹑課之﹐使男女各務其本﹐則饑寒之患自塞矣。﹞遏奢禁麗﹐則丰厚之利興。﹝遏﹐止也。刻鏤彤鐫﹑組文刺繡﹐遏之﹑止之﹐使男女各棄其僞﹐則丰厚之利自興矣。﹞

且君之化下﹐﹝以人君行教化於下。﹞如風偃艸。﹝《語》曰﹕君子之徳風﹐小人之徳艸﹐艸上之風必偃。言君子以仁信化下﹐如風偃艸之易也。﹞上不節心﹐則下多逸志﹔﹝《康誥》曰﹕一人貪戾﹐一國作亂。《漢書》有曰﹕宮中好髙髻﹐城中髙一尺。又《荀子》曰﹕上好貪利﹐則臣下百吏乘是而侵鄙﹐丰取刻與﹐以無度取於人。亦此之義也。

逸﹐言其肆逸也。﹞君不約己﹐而禁人爲非﹐是猶惡火之燃﹐添薪望其止焰﹔忿池之濁﹐撓浪欲止其流﹐不可得也。﹝孔子曰﹕君子有諸己而後求諸人﹐無諸己而後非諸人是也。言君子當修身約己﹐以化天下。若不能修身約己﹐而欲禁民爲非者﹐正如嫌惡火之燃﹐復益柴薪而望遏止其焰不燔﹔憤怒池之濁﹐而復擾其浪﹐欲遏止其流不渾﹐豈不愚哉﹖﹞莫若先正其身﹐則人不言而化矣。﹝孔子曰﹕其身正﹐不令而行﹔其身不正﹐𨿽令不從。人君能先正其身以率下﹐故不言而信﹐不教而化矣。﹞

夫兵甲者﹐國之凶器也。﹝《通元眞經》云﹕善治國者﹐不變其故﹐不易其常。夫怨者﹐逆徳也。兵者﹐凶器也。爭者﹐人之所亂也。

陰謀逆徳﹐好用凶器﹐治人之亂逆之至也。謂授民以凶之器﹐納民於事之危﹐故號凶器。﹞土地𨿽廣﹐好戰則人彫﹔邦國𨿽安﹐亟戰則人殆。﹝《漢書》主父偃曰﹕國𨿽大﹐好戰必亡﹔天下𨿽安﹐忘戰必危。此之謂也。好﹐樂也。彫﹐殘也。亟﹐急也。殆﹐危也。﹞彫非保全之術﹐殆非擬寇之方。﹝《劉子》曰﹕彫非保全之術﹐殆非擬寇之方﹐其辭義大同。言窮兵黷武﹐人民凋喪﹐而欲保全﹐不其難乎﹖上下危殆﹐盜賊蜂起﹐而欲擬弭﹐亦莫得也。﹞不可以全除﹐不可以常用﹐﹝《老子》曰﹕師之所處﹐荊棘生焉﹐故不可常用也。且兵者﹐守國之備﹐故不可全除也。故《左傳》曰﹕不備不虞﹐不足師也。﹞故農隙講武﹐習威儀也。﹝《左傳》曰﹕三年治兵﹐辧等列也。春搜﹑夏苗﹑秋狝﹑冬狩﹐皆於農隙以講事也。三年而治兵﹐入而振旅﹐歸而飲至﹐以數軍實﹑昭文章﹑明貴賤﹑辧等列﹑順長幼﹑習威儀也。搜﹑苗﹑狝﹑狩﹐四時之獵名也。蓋古之兵賦出於農﹐故講武於農之四時閒隙﹐以習上下之威儀也。至三年大訓﹐治其兵事﹐辧其等第﹑行列﹑坐作﹑進退也。﹞是以勾踐軾蛙﹐卒成霸業﹔﹝按﹕《吳越春秋》越王勾踐將伐吳﹐自謂未能得士之死力。道見蛙張腹而怒﹐將有戰爭之气﹐卽爲之軾。其士卒有問於王﹐曰﹕君何爲敬蛙而爲之軾﹖勾踐曰﹕吾思士卒之怨久矣﹐而未有稱吾意者。今蛙虫無知之物﹐見敵而有怒气﹐故爲之軾。於是軍士聞之﹐莫不懷心樂死﹐人致其命。軾﹐《尸子》作式﹐《劉子》作揖。式﹐猶敬也。式﹐車之橫木。勾踐見蛙而俯憑車橫木以敬之。《論語》凶服者式之﹐是己。﹞徐偃棄武﹐遂以喪邦。﹝劉向《說苑》曰﹕王孫厲謂楚文王曰﹕徐偃王好行仁義之道﹐漢東諸侯﹐三十二國盡服矣。王若不伐﹐楚必事徐王。曰﹕若信有道﹐不可伐。對曰﹕大之伐小﹐彊之伐弱﹐猶大魚之吞小魚也﹐若虎之食豚也﹐惡有其理﹖文王遂興師伐徐﹐殘之。徐偃王將死﹐曰﹕吾修於文徳﹐而不明武備﹔好行仁義之道﹐而不知詐人之術。徐偃王將死﹐曰﹕古之王者﹐其有備乎﹖徐偃王﹐周穆王時諸侯也。又《尸子》曰﹕徐偃王有筋而無骨﹐故駰號偃。按﹕《說苑》術作心。又裴駰《史記集解》引《尸子》文﹐下有「駰謂號偃。」由此句﹐注作「故駰號偃﹐」誤。﹞何則﹖越習其威﹐﹝勾踐習衍其兵威。﹞徐忘其備。﹝徐偃王忘失其武備。﹞孔子曰﹕不教人戰﹐是謂棄之。﹝上缺以字﹐引孔子之言以証之也。言不預教練其民﹐卒驅之以赴敵﹐是猶委棄之也。又《孫子兵法》曰﹕兵甲不堅﹐器械不精﹐練習不熟﹐是以其卒與敵也。

與﹐亦猶棄也。﹞故知弧矢之威﹐以利天下。﹝《易系辭》曰﹕弦木爲弧﹐剡木爲矢﹐弧矢之利﹐以威天下﹐蓋取諸睽。弧﹐弓也。矢﹐箭也。世本曰黃帝臣揮作弓﹐牟夷作矢。﹞此用兵之機也。﹝機﹐要也。

言此乃調用兵旅之機要也。﹞

夫功成設樂﹐﹝《春秋》晉文公敗楚於城濮。《傳》曰﹕振旅愷以入於晉。《周禮大司樂》曰﹕王師大獻﹐則令奏凱樂。注云﹕大獻捷於祖﹐凱樂﹐以軍之功成之樂﹐故獻於祖也。樂﹐音嶽。﹞治定制禮。﹝天下艸昧﹐未及於制禮﹔天下旣平﹐非禮則不服。《記》曰﹕禮者﹐可服天下也。漢髙祖得天下﹐命叔孫通定朝儀之禮﹐禮成﹐自諸侯王以下﹐莫不震恐肅敬。於是髙帝曰﹕吾乃今日知爲皇帝之貴也。又《記》曰﹕王者功成設樂﹐治定制禮。﹞禮樂之興﹐以儒爲本。﹝儒﹐柔也。《司馬相如傳》注﹕有道術曰儒。孔子曰﹕女爲君子儒﹐無爲小人儒。又通天地人三才曰儒。夫禮與樂﹐固從儒士之所興也﹐惟君子儒可興禮樂矣。何謂君子儒﹖眞儒是己。《左傳》曰﹕用眞儒則無敵於天下﹐豈惟興禮樂哉﹖﹞

宏風導俗﹐莫尙於文﹔﹝尙﹐加也。宏廣風化﹐導引習俗﹐無加於文術。《學記》曰﹕君子欲化民成俗﹐其必由學乎﹗﹞敷教訓人﹐莫善於學。﹝善﹐大也。敷宣政教﹐訓誨人民﹐無大於學校。《學記》曰﹕𨿽有至道﹐弗學不知其善。﹞因文而隆道﹐假學以光身。﹝因﹐由也。

假﹐藉也。由以文術﹐可興隆道徳﹔藉以學習﹐可光顯身名。《劉子》曰﹕未有不因學以鑑道﹐不假學以光身者也。言不藉於學習﹐何以得光顯其身耳。﹞

不臨深溪﹐不知地之厚﹔不遊文翰﹐不識智之源。﹝《荀子》曰﹕君子博學﹐而日三省乎已﹐則知明而行無過矣。故不登髙山﹐不知天之髙也﹔不臨深溪﹐不知地之厚也﹔不聞先王之遺言﹐不知學問之大也。卽此義也。源﹐謂本源也。﹞然則質蘊吳竿﹐非筈羽不美﹔﹝質﹐形也。蘊﹐積也。吳﹐國名。竿﹐竹也。言吳地有竹﹐形端直﹐堪作矢。然無藉筈翎﹐焉足成用﹖筈是著弦處。《子華子》曰﹕疾如箭之脫。

又《劉子》曰﹕故吳竿質勁﹐非筈羽而不美。卽此謂也。筈﹐音筈﹐按﹕筈無筈音。﹞性懷辧慧﹐非積學不成。﹝董仲舒曰﹕性者﹐生之質也﹐天之理也。懷﹐蘊也。辧﹐明也。慧﹐解也。言人𨿽蘊懷明辧慧解之靈性﹐無學終不能大成。《劉子》曰﹕人性譞慧﹐非積學而不成。其義一耳。﹞是以建明堂﹐﹝《禮含文嘉》曰﹕明堂所以通神靈﹑感天地﹑正四時﹑出教令﹑崇有徳﹑章有道也。﹞立辟雍。﹝辟﹐明也。雍﹐和也。

以明和爲名﹐化道天下之人﹐使之戰士。又辟者﹐圓壁也。雍之以水﹐圓而像天﹐於陽徳之施行﹐取流無極﹐使學者進徳而不已﹐亦所以明和政教之至也。又《五經通義》曰﹕天子立辟雍者何﹖所以行禮樂﹑宣徳化﹑教導天下之人使爲士。天子養三老﹑事五更﹐與諸侯行禮之處也。﹞博覽百家﹐﹝謂諸子百家之書。﹞精研六藝﹐﹝精﹐至也。研﹐窮也。六藝﹐謂禮﹑樂﹑射﹑禦﹑書﹑數。﹞端拱而知天下﹐無爲而鑑古今。﹝端拱﹐謂端嚴而拱斂其手。無爲﹐謂無所營治﹐天下自安矣。此用文之至也。﹞飛英聲﹐騰茂實﹐光於不朽者﹐其惟學乎﹖﹝《封禪文》云﹕俾萬世得激淸流﹐揚微波﹐蜚英聲﹐騰茂實﹐前聖所以永保鴻名而常爲稱首者也。蜚﹐與飛同﹐揚也。騰﹐傳也。言能飛揚英美之聲名﹐騰傳茂實之徳﹐光曜無盡者﹐惟學聖人之道耳。﹞此文術也。﹝此乃是文藝儒術之道也。﹞斯二者﹐遞爲國用。﹝斯二者﹐文武之事也。遞﹐更也。

猶言更相爲國家之切用。﹞

至若長气亙地﹐成敗定乎筆端﹔﹝言兵妖之長气徧地也。亙﹐古鄧反﹐徧也。﹞巨浪滔天﹐興亡決乎一陣。﹝滔﹐漫也。滔天﹐猶言漫天也。巨浪﹐言天下鼎沸﹐大亂巨大也。﹞當此之際﹐則貴干戈﹝《書》曰﹕乃幹﹐鍛乃戈。又曰﹕稱爾戈﹐比爾幹。幹﹐盾也。《方言》云﹕自關而東﹐或謂之瞂﹐或謂之幹﹐關西謂之盾。郭璞曰﹕幹﹐桿也。戈﹐平頭戟也。﹞而賤庠序。﹝《禮記》曰﹕古之教者﹐家有塾﹐黨有庠﹐術有序﹐國有學。又庠者﹐有虞氏之學名﹐養老之宮也。大學爲上庠﹐小學爲下庠﹐庠言養也﹐所以養賢徳也。序者﹐夏后氏之學名﹐大學爲東序﹐小學爲西序。序﹐次也﹐以次序先生之道而學之也。﹞

及乎海嶽旣晏﹐波塵已淸﹐﹝天下旣定﹐則海水不波﹐兵塵不起﹐故云淸晏。﹞偃七徳之餘威﹐﹝《左傳》曰﹕武有七徳﹐一曰禁暴﹐二曰戢兵﹐三曰保人﹐四曰定功﹐五曰安民﹐六曰和眾﹐七曰丰財。偃者﹐息也﹐臥也。天下旣定﹐示不用也。﹞敷九功之大化。﹝《書》曰﹕九功惟敍﹐九敍惟歌。注云﹕六府三事之功有次序﹐皆可歌樂﹐乃徳政之致。六府﹐謂水﹑火﹑金﹑木﹑土﹑谷。三事﹐謂正徳﹑利用﹑厚生。

正徳以率下﹐利用以阜財﹐厚生以養民也。﹞當此之際﹐則輕甲冑﹝在身曰甲﹐在頭曰冑。﹞而重詩書。﹝詩謂雅頌之詩﹐非尋章摘句之詩也。

書謂上古聖賢所遺之書﹐非勾抹繕寫之書也。﹞是知文武二途﹐捨一不可﹐﹝非文不治﹐非武不定﹐故定之以武﹐守之以文。夫文徳者﹐帝王之利器﹔威武者﹐文徳之輔助也。文之所加者深﹐武之所服者大﹐故缺一不可。﹞與時優劣﹐各有其宜。﹝時亂則尙武﹐時平則尙文。文武之任﹐各要合其時事之宜。﹞武士儒人﹐﹝武藝忠勇之士﹐儒學賢徳之人。﹞焉可廢也。﹝二者不可偏廢也。﹞

此十二條者﹐帝王之綱也。﹝《書》曰﹕若网在綱。綱者﹐网之總也。言上項十二事者﹐是爲帝王大略之綱領。﹞安危興廢﹐咸在玆焉。

﹝咸﹐總也。言安平危亂﹐興起廢墜﹐總在於此。﹞人有云﹐非知之難﹐惟行之不易﹔行之可勉﹐惟終實難。﹝此《商書說命》之辭也。說拜稽首曰「非知之艱﹐行之惟艱。」言知之易﹐行之難﹐以勉勸髙宗﹐克終於善道也。﹞是以暴亂之君﹐非獨明於惡路﹔﹝言暴虐荒亂之君﹐不是獨見行惡之人也。﹞聖哲之主﹐非獨見於善途。﹝言聖明哲智之主﹐不是獨見行善之途也。﹞良由大道遠而難遵﹐﹝《孟子》曰「夫道若大路然﹐豈難知哉﹖人病不求耳。子歸而求之﹐有餘師。」以此思之﹐何遠之有﹖遵﹐循行也。﹞邪徑近而易踐。﹝《老子》曰﹕大道甚夷﹐而人好逕。逕者﹐小路也。故云易踐履也。﹞

小人俯從其易﹐不得力行其難﹐故禍敗及之﹔﹝東萊先生曰﹕始遇其易﹐卽以易爲常。以易爲常﹐禍之門也。﹞君子勞處其難﹐不能力居其易﹐故福慶流之。﹝東萊先生曰﹕先遇其難﹐必以難爲常。以難爲常﹐福之階也。﹞故知禍福無門﹐惟人所召。﹝《左傳》閔子馬曰﹕禍福無門﹐惟人所召。又《易》曰﹕積善之家必有餘慶﹐積不善之家必有餘殃。此豈非人自召乎﹖﹞欲悔非於旣往﹐﹝孔子曰﹕旣往不咎。又《國策》有曰﹕見兔顧犬﹐非以爲晚也﹔亡羊補圈﹐非以爲遲也。以往非違之事﹐𨿽悔何及﹖是不可悔也。﹞惟愼禍於將來。﹝《易》之「坤」

初六曰﹕履霜﹐堅冰至。《象》曰﹕履霜堅冰﹐陰始凝也﹔馴致其道﹐至堅冰也。此豈人防漸慮微愼終於始之大戒也。故君子治未病﹐不治已病﹔治未亂﹐不治已亂也。將來﹐未來也。﹞當擇聖主爲師﹐毋以吾爲前鑑。﹝《蜀志》先生語其子曰﹕勿以惡小而爲之﹐勿以善小而不爲。

惟賢惟徳﹐可以服人。汝父徳薄﹐不可效也。是以太宗得此義﹐故以自貶抑而諭太子﹕汝當可選上古聖哲之主爲師範﹐勿用我之所行﹐以爲鑑戒。毋﹐音無﹐禁止之辭。﹞

取法於上﹐僅得爲中﹔取法於中﹐故爲其下。﹝孔子曰﹕取法於天而則之﹐斯爲其上。顏孟取法於孔子而近之﹐才得其中。後儒取於顏孟而遠之﹐則爲其下矣。旣爲其下﹐何足法乎﹖爲儒者﹐當取法孔子﹑顏子﹑孟子﹔爲君者﹐當取法於堯﹑舜﹑文王。﹞自非上徳﹐不可效焉。

﹝非有髙上大徳之君﹐不足慕耳。﹞吾在位以來﹐所制多矣。﹝言我自登君位以來﹐從前至今﹐制作多矣。﹞奇麗服錦繡珠玉﹐不絕於前﹐此非防欲也﹔﹝自貶其奢也﹐防戒也。﹞雕楹刻桷﹐﹝《春秋》莊公二十三年秋﹐丹桓宮楹﹔二十四年春﹐刻桓宮桷。《左傳》曰﹕皆非禮也。禦孫諫曰﹕臣聞之﹕儉﹐徳之共也﹔侈﹐惡之大也。先君有共徳﹐而君納諸大惡﹐無乃不可乎﹖楹﹐柱也。桷﹐椽也。《字林》曰﹕齊魯謂榱爲桷。﹞髙臺深池﹐每興其役﹐﹝役﹐謂工役﹐役煩其民也。﹞此非儉志也﹔﹝自貶其侈也。﹞犬馬鷹鶻﹐無遠必致﹐此非節心也﹔﹝自貶其荒也。節﹐制也。﹞數有行幸﹐以亟勞人﹐此非屈己也。﹝自貶其遊田也。屈﹐曲也﹐又抑也。數﹐所角切﹐言頻煩也。﹞斯事者﹐吾之深過﹐﹝此等之事﹐乃我平日之大過錯。﹞勿以玆爲是而後法焉。﹝毋以此等之事﹐以爲後之法度﹐從而效之耳。﹞

但我濟育蒼生其益多﹐﹝蒼生﹐謂萬物。蒼﹐蒼然之生﹐又庶眾小民也。濟﹐救也。育﹐養也。益﹐利也。言我除隋之荒亂﹐救濟﹑育養﹑利益人民甚眾。﹞平定寰宇其功大﹐﹝言我平治安定天下﹐爲民除害﹐其功勞甚大。﹞益多損少﹐人不怨﹔﹝怨﹐咎也。﹞功大過微﹐徳未虧。

﹝虧﹐妨也。﹞然猶之盡美之蹤﹐於焉多愧﹔盡善之道﹐顧此懷慚。

﹝魯《論》曰﹕子謂《韶》盡美矣﹐又盡善也﹔謂《武》盡美矣﹐未盡善也。言我𨿽平定寰宇﹑治育蒼生﹐有功於天下﹐亦有奇麗服玩﹑行幸盤遊之好﹐不能盡善盡美。每回顧此等之事﹐甚慚愧於心也。﹞況汝無纖毫之功﹐﹝此謂髙宗﹐言何況汝並無纖細毫末之功績也。﹞直緣基而履慶﹖﹝徑因父祖基業而登履慶位。直﹐徑也。緣﹐因也。﹞

若崇善以廣徳﹐則業泰身安﹔﹝如能崇尙善道﹐以充廣其徳﹐庶得基業康泰﹐身位平安。﹞若肆情以從非﹐則業傾身喪。﹝如放肆情欲﹐以嗜邪淫﹐必是基業傾危﹐身位喪敗。﹞且成遲敗速者﹐國基也﹔失易得難者﹐天位也。可不惜哉﹖﹝《商書》伊尹申誥於太甲曰﹕嗚呼﹗

惟天無親﹐克敬惟親﹔民常懷﹐懷於有仁﹔鬼神無常享﹐享於克誠。

天位艱哉﹗徳惟治﹐否徳亂。與治同道﹐不興﹔與亂同事﹐不亡。

終始愼厥與﹐惟明明後。誠哉斯言﹗此伊尹當阿衡之任﹐曰「天位艱哉」一句﹐其激切之至也。於此太宗深得此理﹐惟憂惟懼﹐故發成遲敗速﹑失易得難之痛誡也。爲人君者念哉鑑哉﹐不可忽也。艱﹐卽難也。﹞【譯述】如果追求善道﹐弘揚美徳﹐那麼就會基業康泰﹐身位平安。相反﹐如果放肆情欲﹐貪嗜邪惡﹐那麼就會基業傾危﹐身位喪敗。要知道﹐國家的基業﹐確實是形成很慢而敗亡很快﹔皇帝的寶座﹐也確實是得到很難而失去很易啊﹗自己怎麼能不珍惜呢﹖面對前代的治亂興衰﹐成敗利鈍﹐一定要格外謹愼小心啊﹗

崇文釋評《莊子》曰「道徳不廢﹐安取仁義﹗性情不離﹐安用禮樂﹗」

《老子》曰「大道廢﹐有仁義。智慧出﹐有大僞。六親不和﹐有孝慈。國家昏亂﹐有忠臣。」

像莊子和老子這樣的哲學家﹐慣常以逆挽法起筆。上述兩則論述﹐就是從結尾說起﹐然後追溯形成此結果的根由。他們很少從正面去說應該怎樣施行仁義禮樂﹐而是更多地從反面警示人們不施行仁義禮樂的惡果和危害。毋庸諱言﹐今天的學術界有許多人對道家哲學存有很彊的偏見和很深的誤解﹐最典型地表現在對「淸靜無爲」思想的理解上。不少人片面而膚淺地認爲﹐所謂「淸靜無爲」就是什麼事都不做﹐只是坐在那里等機會﹐因而把「淸靜無爲」看作是一種消極悲觀的思想。持論者甚至把無欲無求﹑淸心寡欲﹑不與人爭等命題也曲解爲是保守倒退﹑不思進取等等。殊不知﹐道家的這些思想並不是僵死教條﹑萬古不變的人生準則﹐而貫溢其中的卻是鮮活的生命的律動和制止妄爲﹐反對暴虐的呼喚。老子和莊子面對春秋戰國的刀光劍影以及由戰禍摧毀了的世道人心﹐眞可謂淚干心枯﹑往事成灰。兵災由何而起﹐荒敗由何而生﹐還不是源於人性之惡﹖人性之惡的表現又是什麼呢﹖答案是欲望沒有止境﹐爭伐沒有盡頭。在這个意義上來看﹐道家從扼制人性之惡入手﹐大槪比儒家單純張揚禮樂之興﹐仁義之作更深刻也更有說服力。因此﹐我們完全有理由認爲﹐道家哲學的出現﹐是對儒家哲學盲目煽動進取有爲因而不斷導致罪惡產生的一種制衡﹐是一種正本淸源﹐更是一種拔亂反正。

當人們集體無意識般地沈迷於儒家哲學的有欲有爲中時﹐道家哲學確實稱得上是一味厚重的淸醒劑﹐它旣矯正了人類的自大狂﹐更尖銳地揭示了儒家哲學「知不可爲而爲之」的窮凶極惡的偏謬﹐起到了匡時救世的積極作用。正因爲禍亂不已﹐所以才要淸心寡欲﹔正因爲徵伐無度﹐所以才要淸靜無爲﹔正因爲爭鬥不息﹐所以才要抱朴守拙。那些用腳底板思考的人﹐又哪里知道﹐儒家思想在正面鼓勵人們奮發圖彊的同時﹐又是多麼巧妙地掩蓋了其欲壑難塡的惡劣傾向。環顧歷史﹐人類的各種各樣的欲望﹐又給自身帶來了多少難以克服的災難啊﹗我們也必須明白﹐道家哲學並不是要否定人的欲求﹐而是試圖疏導人們有所克制地去實現自己的願望。如果說儒家哲學是更多地從正面教育人們應該去做什麼的話﹐那麼﹐道家哲學就是更多地從反面訓導人們不應該去做什麼。因而從本質上說﹐道家哲學不僅不是冷眼旁觀的哲學﹐相反卻是熱心救世的哲學﹔不僅不是消極悲觀的哲學﹐相反卻是積極樂觀的哲學。當然﹐任何哲學都只可能揭示出相對眞理。儒家哲學在講求修齊治平的同時﹐業已潛藏著縱欲的危機﹐而道家哲學在彊調無爲而治的同時﹐分明也孕含著虛無的色彩﹐這是我們必須予以警惕的。

儒家與道家相比﹐前者更重建設﹐而後者更重破壞。尢其是在禮樂文化方面﹐儒家可謂建樹頗多﹐影響頗深﹐貢獻頗大。試以孟子的一段話爲例﹕「謹庠序之教﹐申之以孝悌之義﹐斑白者不負戴於道路矣。」

儒家的祖師爺孔子﹐則告誡兒子孔鯉說﹕「不學詩﹐無以言﹔不學禮﹐無以立。」他更明確地提出「非禮勿視﹐非禮勿言﹐非禮勿聽﹐非禮勿動」的著名主張﹐以此來約束人們的行爲規範﹐彊化人們的道徳修養。

《論語》《孟子》《荀子》﹐作爲儒家經典﹐其核心可以用一句話來槪括﹔就是闡揚仁教徳化義禮智勇。它對於炎黃子孫性格的塑造和熔鑄﹐對於中華民族禮儀典章的形成和確立﹐起到了不可或缺的重大作用。不用說古代﹐卽使在今天﹐我們所遵循和奉行的仍然是以儒家之道爲主的精神內核和文化傳統。比較而言﹐先秦百家以及後來的諸如宋明理學等傳統﹐顯然或消聲匿迹或退居其次。在某種意義上說﹐儒學思想在我們這个缺乏宗教信仰的民族中﹐幾乎演化成了一種國教﹑一種官方哲學﹑一種深入人心並歷久彌新的理論準則。

傳統儒家𨿽然普徧存在著忽視乃至貶斥法治刑名的傾向﹐但它在重教興學方面的突出建樹﹐又是其它百家所望塵莫及的。從孔子的施仁政﹑辦私學﹐到孟子的行王道﹑廢霸道﹐再到荀子的法後王﹑重後學﹐一以貫之的主導思想﹐幾乎無一例外地是詩書繼世﹑禮樂興邦的優良傳統。

這一傳統一个最直接的影響﹐就是它不斷導引封建時代的政治家們棄武修文﹑經邦濟世。其具體的表現則是把馬上得天下﹐詩書致太平作爲最髙的統治之術。因而﹐制禮作樂﹑文教徳化﹑尊賢重道﹐幾乎成爲了歷朝歷代政治家們的終極關懷。自然﹐進徳修業的課題也長盛不衰地被提到一个崇髙的位置。如《貞觀政要》記載貞觀十八年﹐太子李治初立時﹐散騎常侍劉洎的一番議論就極具代表性。他說﹕「至若生乎深宮之中﹐長乎婦人之手﹐未曾識憂懼﹐無由曉風雅。𨿽復神機不測﹐天縱生知﹐而開物成務﹐終由外獎。。。竊惟皇太子玉裕挺生﹐金聲夙振﹐明允篤誠之美﹐孝友仁義之方﹐皆挺自天姿﹐非勞審諭﹐固以華夷仰徳﹐翔泳希風矣。然則寢門視膳﹐已表於三朝﹔藝宮論道﹐宜弘於四術。𨿽當於春秋﹐飭躬有漸﹐實恐歲月易往﹐墮業興譏﹐取適晏安﹐言從此始。」

同年﹐太宗有感於此﹐把自己教育太子的殷切之情坦言於大臣。他說﹕「古有胎教世子﹐朕則不暇。但近自建立太子﹐遇物必有誨諭﹐見其臨食將飯﹐謂曰﹕『汝知飯乎﹖』對曰﹕『不知。』曰﹕『凡稼穡艱難﹐皆出人力﹐不奪其時﹐常有此飯。』見其乘馬﹐又謂曰﹕『汝知馬乎﹖』對曰﹕『不知。』曰﹕『能代人勞苦者也﹐以時消息﹐不盡其力﹐則可以常有馬也。』見其乘舟﹐又謂曰﹕『汝知舟乎﹖』對曰﹕『不知。』曰﹕『舟所以比人君﹐水所以比黎庶﹐水能載舟﹐亦能覆舟。爾方爲人主﹐可不畏懼﹗』見其休於曲木之下﹐又謂曰﹕『汝知此樹乎﹖』對曰﹕『不知。』曰﹕『此木𨿽曲﹐得繩則正﹐爲人君𨿽無道﹐受諫則聖。此《傳說》所言﹐可以自鑑。』」太宗這一套教育方法﹐固然與其借鑑前代陳例有關﹐實則亦與時賢勸誡關系更切。貞觀二年﹐大臣張蘊古上表曰「今來古往﹐俯察仰觀﹔惟辟作福﹐爲君實難。宅普天之下﹐處王公之上﹔任土貢其所有﹐具僚和其所唱。是故恐懼之心日弛﹐邪僻之情轉放。豈知事起乎所忽﹐禍生乎無妄。固以聖人受命﹐拯溺亨屯﹐歸罪於己﹐推恩於民。大明無偏照﹐至公無私親﹔故以一人治天下﹐不以天下奉一人。禮以禁其奢﹐樂以防其佚。」蘊古之說﹐仍落結於禮樂﹐其意在於爲太宗提供駕馭天下之綱領﹐防微杜漸之方略。觀諸太宗於貞觀二十二年所作《帝範》一書之《崇文》篇中深自反省悔恨一節﹐則知確是由來有自。太宗之所以反省悔恨﹐大槪是所謂「人之將死﹐其言也善」吧﹐而其反省悔恨的依據﹐似乎又可以追溯到貞觀十一年魏徵的奏疏。

魏徵說﹕「知存亡之所在﹐節嗜欲以從人﹐省遊畋之娛﹐息靡麗之作﹐罷不急之務﹐愼偏聽之怒。」

回想太宗剛卽位時的情景﹐我們又不禁想到魏徵的另一番忠告之辭。

魏徵說﹕「偃武修文﹐中國旣安﹐四夷自服。」太宗欣然接受﹐並奉爲的矢。「貞觀二年﹐太宗謂侍臣曰﹕『朕謂亂離之後﹐風俗難移﹐比觀百姓漸知廉恥﹐官民奉法﹐盜賊日稀﹐故知人無常俗﹐但政有治亂耳。

是以爲國之道﹐必須撫之以仁義﹐示之以威信﹐因人之心﹐去其苛刻﹐不作異端﹐自然安靜。』」

上以導之﹐下以勸之﹐君唱臣隨﹐臣諫君行﹐有唐一代重儒崇文終至蔚然成風﹐確是勢所必然啊﹗南宋著名學者洪邁﹐在其《容齋隨筆》中說﹐唐代選拔官員﹐有四條標準﹕一是身﹐卽身體健壯﹐相貌端正。

二是言﹐卽吐談淸晰﹐言辭善辧﹐富於口才。三是書﹐卽善於楷書﹐字體優美。四是判﹐卽文詞優秀﹐論說有根據﹐理論水平髙。爲此﹐他進一步分析到﹐從朝廷到地方都是如此﹐所以不認眞讀書﹑不善於寫文章是不行的。於此﹐我們也仿佛可以窺視到唐代文學異常發達的原因所在了。

從唐太宗貞觀之初置弘文館﹐精選天下文儒充任教席﹐到武則天親自策問舉人﹑開創「殿試」﹐唐代重文術重人才的政策應該說是一脈相承的。據不完全統計﹐在貞觀23年之中﹐通過科舉選拔的進士有205人﹐而在髙宗和武后統治的55年間﹐錄用的進士竟有一千多人。一時間﹐文臣儒士﹐徧及朝野﹔國家景象﹐蒸蒸日上。

五代後唐裴尙書曾作詩道﹕「宦途最重是文衡。」唐太宗也曾說﹕「我從貞觀以來﹐每日手不釋卷﹐知風化之體﹐見理政之源。」一直到淸代﹐雄才大略的康熙帝的好學不倦﹐更是婦孺皆知。康熙帝不僅漫遊經﹑史﹑子﹑集﹐而且廣涉天文﹑地理﹑數學﹑軍事以至音樂﹑美術﹑醫藥諸書。他在自述讀書的好處時說﹕「讀一卷書﹐有一卷書的收益﹔讀一日書﹐有一日書的收益。。閱讀不輟﹐可以鑑古知今﹐少犯錯誤。」

從先民的結繩記事﹐到後來文字的發明﹐再到後來教育的興辦和發展﹐中華民族在文化教育方面對人類的貢獻﹐眞是源遠流長﹐功載千秋﹗《帝範》全文帝範序序曰﹕朕聞大徳曰生﹐大寶曰位。辧其上下﹐樹之君臣﹐所以撫育黎元﹐鈞陶庶類﹐自非克明克哲﹐允武允文﹐皇天眷命﹐歷數在躬﹐安可以濫握靈圖﹐叨臨神器﹗是以翠嬀薦唐堯之徳﹐元圭賜夏禹之功。丹字呈祥﹐周開八百之祚﹔素靈表瑞﹐漢啟重世之基。由此觀之﹐帝王之業﹐非可以力爭者矣。

昔隋季版蕩﹐海內分崩。先皇以神武之姿﹐當經綸之會﹐斬靈蛇而定王業﹐啟金鏡而握天樞。然由五嶽含气﹐三光戢曜﹐豺狼尙梗﹐風塵未寧。朕以弱冠之年﹐懷慷慨之志﹐思靖大難﹐以濟蒼生。躬擐甲冑﹐親當矢石。夕對魚鱗之陣﹐朝臨鶴翼之圍﹐敵無大而不摧﹐兵何堅而不碎﹐剪長鯨而淸四海﹐掃槍而廓八紘。乘慶天潢﹐登暉璇極﹐襲重光之永業﹐繼大寶之隆基。戰戰兢兢﹐若臨深而禦朽﹔日愼一日﹐思善始而令終。

汝以幼年﹐偏鐘慈愛﹐義方多闕﹐庭訓有乖。擢自維城之居﹐屬以少陽之任﹐未辧君臣之禮節﹐不知稼穡之艱難。每思此爲憂﹐未嘗不廢寢忘食。自軒昊以降﹐迄至周隋﹐以經天緯地之君﹐纂業承基之主﹐興亡治亂﹐其道煥焉。所以披鏡前蹤﹐博覽史籍﹐聚其要言﹐以爲近誡云耳。

帝範卷一君體第一夫人者國之先﹐國者君之本。人主之體﹐如山嶽焉﹐髙峻而不動﹔如日月焉﹐貞明而普照。兆庶之所瞻仰﹐天下之所歸往。寬大其志﹐足以兼包﹔平正其心足以制斷。非威徳無以致遠﹐非慈厚無以懷人。撫九族以仁﹐接大臣以禮。奉先思孝﹐處位思恭。傾己勤勞﹐以行徳義﹐此乃君之體也。

建親第二夫六合曠道﹐大寶重任。曠道不可偏制﹐故與人共理之﹔重任不可獨居﹐故與人共守之。是以封建親戚﹐以爲藩衛﹐安危同力﹐盛哀一心。遠近相持﹐親疏兩用。並兼路塞﹐逆節不生。昔周之興也﹐割裂山河﹐分王宗族。內有晉鄭之輔﹐外有魯衛之虞。故卜祚靈長﹐歷年數百。秦之季也﹐棄淳於之策﹐納李斯之謀。不親其親﹐獨智其智﹐顚覆莫恃﹐二世而亡。斯豈非枝葉不疏﹐則根柢難拔﹔股肱旣殞﹐則心腹無依者哉﹗漢初定關中﹐誠亡秦之失策﹐廣封懿親﹐過於古制。大則專都偶國﹐小則跨郡連州。末大則危﹐尾大難掉。六王懷叛逆之志﹐七國受鈇鉞之誅。此皆地廣兵彊積勢之所致也。魏武創業﹐暗於遠圖。子弟無封戶之人﹐宗室無立錐之地。外無維城以自固﹐內無盤石以爲基。遂乃大器保於他人﹐社稷亡於異姓。語曰「流盡其源竭﹐條落則根枯。」此之謂也。

夫封之太彊﹐則爲噬臍之患﹔致之太弱則無固本之基。由此而言﹐莫若眾建宗親而少力。使輕重相鎭﹐憂樂是同。則上無猜忌之心﹐下無侵冤之慮。此封建之鑑也。斯二者﹐安國之基。

君徳之宏﹐惟資博達。設分縣教﹐以術化人。應務適時﹐以道制物。

術以神隱爲妙﹐道以光大爲功。括蒼旻以體心﹐則人仰之而不測﹔包厚地以爲量﹐則人循之而無端。蕩蕩難名﹐宜其宏遠。且惇穆九族﹐放勛流美於前﹔克諧烝乂﹐重華垂譽於後。無以姦破義﹐無以疏間親。察之以徳﹐則邦家俱泰﹐骨肉無虞﹐良爲美矣。

求賢第三夫國之匡輔﹐必待忠良。任使得人﹐天下自治。故堯命四嶽﹐舜舉八元﹐以成恭己之隆﹐用贊欽明之道。士之居世﹐賢之立身﹐莫不戢翼隱鱗﹐待風雲之會﹔懷奇蘊異﹐思會遇之秋。是明君旁求俊乂﹐博訪英賢﹐搜揚側陋。不以卑而不用﹐不以辱而不尊。昔伊尹﹐有莘之媵臣﹔呂望﹐渭濱之賤老。夷吾困於縲紲﹔韓信獘於逃亡。商湯不以鼎俎爲羞﹐姬文不以屠釣爲恥﹐終能獻規景毫﹐光啟殷朝﹔執旌牧野﹐會昌周室。

齊成一匡之業﹐實資仲父之謀﹔漢以六合爲家﹐是賴淮陰之策。

故舟航之絕海也﹐必假橈楫之功﹔鴻鵠之淩雲也﹐必因羽翮之用﹔帝王之爲國也﹐必藉匡輔之資。故求之斯勞﹐任之斯逸。照車十二﹐黃金累千﹐豈如多士之隆﹐一賢之重。此乃求賢之貴也。

帝範卷二審官第四夫設官分職﹐所以闡化宣風。故明主之任人﹐如巧匠之制木﹐直者以爲轅﹐曲者以爲輪﹔長者以爲棟梁﹐短者以爲栱角。無曲直長短﹐各有所施。明主之任人﹐亦由是也。智者取其謀﹐愚者取其力﹔勇者取其威﹐怯者取其愼﹐無智﹑愚﹑勇﹑怯﹐兼而用之。故良匠無棄材﹐明主無棄士。不以一惡忘其善﹔勿以小瑕掩其功。割政分機﹐盡其所有。然則函牛之鼎﹐不可處以烹雞﹔捕鼠之貍﹐不可使以搏獸﹔一鈞之器﹐不能容以江漢之流﹔百石之車﹐不可滿以斗筲之粟。何則大非小之量﹐輕非重之宜。

今人智有短長﹐能有巨細。或蘊百而尙少﹐或統一而爲多。有輕才者﹐不可委以重任﹔有小力者﹐不可賴以成職。委任責成﹐不勞而化﹐此設官之當也。斯二者治亂之源。

立國制人﹐資股肱以合徳﹔宣風道俗﹐俟明賢而寄心。列宿騰天﹐助陰光之夕照﹔百川決地﹐添溟渤之深源。海月之深朗﹐猶假物而爲大。君人禦下﹐統極理時﹐獨運方寸之心﹐以括九區之內﹐不資眾力何以成功﹖必須明職審賢﹐擇材分祿。得其人則風行化洽﹐失其用則虧教傷人。故云則哲惟難﹐良可愼也﹗

納諫第五夫王者﹐髙居深視﹐虧聽阻明。恐有過而不聞﹐懼有闕而莫補。所以設鞀樹木﹐思獻替之謀﹔傾耳虛心﹐佇忠正之說。言之而是﹐𨿽在僕隸芻蕘﹐猶不可棄也﹔言之而非﹐𨿽在王侯卿相﹐未必可容。其義可觀﹐不責其辯﹔其理可用﹐不責其文。至若折檻懷疏﹐標之以作戒﹔引裾卻坐﹐顯之以自非。故云忠者瀝其心﹐智者盡其策。臣無隔情於上﹐君能徧照於下。

昏主則不然﹐說者拒之以威﹔勸者窮之以罪。大臣惜祿而莫諫﹐小臣畏誅而不言。恣暴虐之心﹐極荒淫之志。其爲雍塞﹐無由自知。以爲徳超三皇﹐材過五帝。至於身亡國滅﹐豈不悲哉﹗此拒諫之惡也。

去讒第六夫讒佞之徒﹐國之蟊賊也。爭榮華於旦夕﹐競勢利於市朝。以其諂諛之姿﹐惡忠賢之在己上﹔姦邪之志﹐恐富貴之不我先。朋黨相持﹐無深而不入﹔比同相習﹐無髙而不升。令色巧言﹐以親於上﹔先意承旨﹐以悅於君。朝有千臣﹐昭公去國而不悟﹔弓無九石﹐寧一終身而不知。

以疏間親﹐宋有伊戾之禍﹔以邪敗正﹐楚有郤宛之誅。斯乃暗主庸君之所迷惑﹐忠臣孝子之可泣冤。

故藂蘭欲茂﹐秋風敗之﹔王者欲明﹐讒人蔽之。此姦佞之危也。斯二者﹐危國之本。

砥躬礪行﹐莫尙於忠言﹔敗徳敗正﹐莫逾於讒佞。今人顏貌同於目際﹐猶不自瞻﹐況是非在於無形﹐奚能自睹﹖何則飾其容者﹐皆解窺於明鏡﹐修其徳者﹐不知訪於哲人。詎自庸愚﹐何迷之甚﹗良由逆耳之辭難受﹐順心之說易從。彼難受者﹐藥石之苦喉也﹔此易從者﹐鴆毒之甘口也﹗明王納諫﹐病就苦而能消﹔暗主從諛﹐命因甘而致殞。可不誡哉﹗可不誡哉﹗

帝範卷三誡盈第七夫君者﹐儉以養性﹐靜以修身。儉則人不勞﹐靜則下不擾。人勞則怨起﹐下擾則政乖。人主好奇技淫聲﹑鷙鳥猛獸﹐遊幸無度﹐田獵不時。如此則徭役煩﹐徭役煩則人力竭﹐人力竭則農桑廢焉。人主好髙臺深池﹐雕琢刻鏤﹐珠玉珍玩﹐黼黻絺綌。如此則賦斂重﹐賦斂重則人才遺﹐人才遺則饑寒之患生焉。亂世之君﹐極其驕奢﹐恣其嗜欲。土木衣緹繡﹐而人裋褐不全﹔犬馬厭芻豢﹐而人糟糠不足。故人神怨憤﹐上下乖離﹐佚樂未終﹐傾危已至。此驕奢之忌也。

崇儉第八夫聖世之君﹐存乎節儉。富貴廣大﹐守之以約﹔睿智聰明﹐守之以愚。不以身尊而驕人﹐不以徳厚而矜物。茅茨不剪﹐采椽不斫﹐舟車不飾﹐衣服無文﹐土階不崇﹐大羹不和。非憎榮而惡味﹐乃處薄而行儉。

故風淳俗朴﹐比屋可封。斯二者﹐榮辱之端。奢儉由人﹐安危在己。五關近閉﹐則嘉命遠盈﹔千欲內攻﹐則凶源外發。是以丹桂抱蠹﹐終摧榮耀之芳﹔朱火含煙﹐遂郁淩雲之焰。以是知驕出於志﹐不節則志傾﹔欲生於心﹐不遏則身喪。故桀紂肆情而禍結﹐堯舜約己而福延﹐可不務乎﹖賞罰第九夫天之育物﹐猶君之禦眾。天以寒暑爲徳﹐君以仁愛爲心。寒暑旣調﹐則時無疾疫﹔風雨不節﹐則歲有饑寒。仁愛下施﹐則人不凋獘﹔教令失度﹐則政有乖違。防其害源﹐開其利本。顯罰以威之﹐明賞以化之。威立則惡者懼﹐化行則善者勸。適己而妨於道﹐不加祿焉﹔逆己而便於國﹐不施刑焉。故賞者不徳君﹐功之所致也﹔罰者不怨上﹐罪之所當也。故《書》曰﹕無偏無黨﹐王道蕩蕩。此賞罰之權也。

帝範卷四務農第十夫食爲人天﹐農爲政本。倉廩實則知禮節﹐衣食足則志廉恥。故躬耕東郊﹐敬授人時。國無九歲之儲﹐不足備水旱﹔家無一年之服﹐不足禦寒暑。然而莫不帶犢佩牛﹐棄堅就僞。求什一之利﹐廢農桑之基。以一人耕而百人食﹐其爲害也﹐甚於秋螟。莫若禁絕浮華﹐勸課耕織﹐使人還其本﹐俗反其眞﹐則競懷仁義之心﹐永絕貪殘之路﹐此務農之本也。斯二者﹐制俗之機。

子育黎黔﹐惟資威惠。惠而懷也﹐則殊俗歸風﹐若披霜而照春日﹔威可懼也﹐則中華懾軏﹐如履刃而戴雷霆。必須威惠並馳﹐剛柔兩用﹐畫刑不犯﹐移木無欺。賞罰旣明﹐則善惡斯別﹔仁信普著﹐則遐邇宅心。勸穡務農﹐則饑寒之患塞﹔遏奢禁麗﹐則丰厚之利興。且君之化下﹐如風偃艸。上不節心﹐則下多逸志﹔君不約己﹐而禁人爲非﹐是猶惡火之燃﹐添薪望其止焰﹔忿池之濁﹐撓浪欲止其流﹐不可得也。莫若先正其身﹐則人不言而化矣。

閱武第十一夫兵甲者﹐國之凶器也。土地𨿽廣﹐好戰則人彫﹔邦國𨿽安﹐亟戰則人殆。彫非保全之術﹐殆非擬寇之方。不可以全除﹐不可以常用﹐故農隙講武﹐習威儀也。是以勾踐軾蛙﹐卒成霸業﹔徐偃棄武﹐遂以喪邦。何則﹖越習其威﹐徐忘其備。孔子曰﹕不教人戰﹐是謂棄之。故知弧矢之威﹐以利天下。此用兵之機也。

崇文第十二夫功成設樂﹐治定制禮。禮樂之興﹐以儒爲本。宏風導俗﹐莫尙於文﹔敷教訓人﹐莫善於學。因文而隆道﹐假學以光身。不臨深溪﹐不知地之厚﹔不遊文翰﹐不識智之源。然則質蘊吳竿﹐非筈羽不美﹔性懷辧慧﹐非積學不成。是以建明堂﹐立辟雍。博覽百家﹐精研六藝﹐端拱而知天下﹐無爲而鑑古今。飛英聲﹐騰茂實﹐光於不朽者﹐其惟學乎﹖此文術也。斯二者﹐遞爲國用。

至若長气亙地﹐成敗定乎筆端﹔巨浪滔天﹐興亡決乎一陣。當此之際﹐則貴干戈而賤庠序。及乎海嶽旣晏﹐波塵已淸﹐偃七徳之餘威﹐敷九功之大化。當此之際﹐則輕甲冑而重詩書。是知文武二途﹐捨一不可﹐與時優劣﹐各有其宜。武士儒人﹐焉可廢也。此十二條者﹐帝王之大綱也。安危興廢﹐咸在玆焉。

人有云﹐非知之難﹐惟行之不易﹔行之可勉﹐惟終實難。是以暴亂之君﹐非獨明於惡路﹔聖哲之主﹐非獨見於善途。良由大道遠而難遵﹐邪徑近而易踐。小人俯從其易﹐不得力行其難﹐故禍敗及之﹔君子勞處其難﹐不能力居其易﹐故福慶流之。故知禍福無門﹐惟人所召。欲悔非於旣往﹐惟愼禍於將來。當擇聖主爲師。毋以吾爲前鑑。取法於上﹐僅得爲中﹔取法於中﹐故爲其下。自非上徳﹐不可效焉。吾在位以來﹐所制多矣。奇麗服﹐錦繡珠玉﹐不絕於前﹐此非防欲也﹔雕楹刻桷﹐髙臺深池﹐每興其役﹐此非儉志也﹔犬馬鷹鶻﹐無遠必致﹐此非節心也﹔數有行幸﹐以亟勞人﹐此非屈己也。斯事者﹐吾之深過﹐勿以玆爲是而後法焉。但我濟育蒼生其益多﹐平定寰宇其功大﹐益多損少﹐人不怨﹔功大過微﹐徳未虧。然猶之盡美之蹤﹐於焉多愧﹔盡善之道﹐顧此懷慚。況汝無纖毫之功﹐直緣基而履慶﹖若崇善以廣徳﹐則業泰身安﹔若肆情以從非﹐則業傾身喪。且成遲敗速者﹐國基也﹔失易得難者﹐天位也。

可不惜哉﹖

唐太宗李世民傳太宗文武大聖大廣孝皇帝諱世民﹐髙祖第二子也。母曰太穆順聖皇后竇氏。隨開皇十八年十二月戊午﹐生於武功之別館。時有二龍戲於館門之外﹐三日而去。髙祖之臨岐州﹐太宗時年四歲。有書生自言善相﹐謁髙祖曰「公貴人也﹐且有貴子。」見太宗﹐曰「龍鳳之姿﹐天日之表﹐年將二十﹐必能濟世安民矣。」髙祖懼其言泄﹐將殺之﹐忽失所在﹐因采「濟世安民」之義以爲名焉。太宗幼聰睿﹐玄鑑深遠﹐臨機果斷﹐不拘小節﹐時人莫能測也。

大業末﹐煬帝於雁門爲突厥所圍﹐太宗應募救援﹐隸屯衛將軍云定興營。將行﹐謂定興曰「必賫旗鼓以設疑兵。且始畢可汗舉國之師﹐敢圍天子﹐必以國家倉卒無援。我張軍容﹐令數十里幡旗相續﹐夜則鉦鼓相應﹐虜必謂救兵雲集﹐望塵而遁矣。不然﹐彼眾我寡﹐悉軍來戰﹐必不能支矣。」定興從焉。師次崞縣﹐突厥候騎馳告始畢曰﹕王師大至。由是解圍而遁。及髙祖之守太原﹐太宗時年十八。有髙陽賊帥魏刀兒﹐自號歷山飛﹐來攻太原﹐髙祖擊之﹐深入賊陣。太宗以輕騎突圍而進﹐射之﹐所向皆披靡﹐拔髙祖於萬眾之中。適會步兵至﹐髙祖與太宗又奮擊﹐大破之。

時隋祚已終﹐太宗潛圖義舉﹐每折節下士﹐推財養客﹐羣盜大俠﹐莫不願效死力。及義兵起﹐乃率兵略徇西河﹐克之。拜右領大都督﹐右三軍皆隸焉﹐封燉煌郡公。

大軍西上賈胡堡﹐隋將宋老生率精兵二萬屯霍邑﹐以拒義師。會久雨糧盡﹐髙祖與裴寂議﹐且還太原﹐以圖後舉。太宗曰「本興大義以救蒼生﹐當須先入咸陽﹐號令天下﹔遇小敵卽班師﹐將恐從義之徒一朝解體。還守太原一城之地﹐此爲賊耳﹐何以自全﹗」髙祖不納﹐促令引發。太宗遂號泣於外﹐耳聞帳中。髙祖召問其故﹐對曰「今兵以義動﹐進戰則必克﹐退還則必散。眾散於前﹐敵乘於後﹐死亡須臾而至﹐是以悲耳。」髙祖乃悟而止。八月己卯﹐雨霽﹐髙祖引師趣霍邑。太宗恐老生不出戰﹐乃將數騎先詣其城下﹐舉鞭指麾﹐若將圍城者﹐以激怒之。

老生果怒﹐開門出兵﹐背城而陣。髙祖與建成合陣於城東﹐太宗及柴紹陣於城南。老生麾兵疾進﹐先薄髙祖﹐而建成墜馬﹐老生乘之﹐髙祖與建成軍咸郤。太宗自南原率二騎馳下峻阪﹐衝斷其軍﹐引兵奮擊﹐賊眾大敗﹐各捨仗而走。懸門發﹐老生引繩欲上﹐遂斬之﹐平霍邑。

至河東﹐關中豪傑爭走赴義。太宗請進師入關﹐取永丰倉以賑窮乏﹐收羣盜以圖京師﹐髙祖稱善。太宗以前軍濟河﹐先定渭北。三輔吏民及諸豪猾詣軍門請自效者日以千計﹐扶老攜幼﹐滿於麾下。收納英俊﹐以備僚列﹐遠近聞者﹐咸自托焉。師次於涇陽﹐勝兵九萬﹐破胡賊劉鷂子﹐並其眾。畱殷開山﹑劉弘基屯長安故城。太宗自趣司竹﹐賊帥李仲文﹑何潘仁﹑向善志等皆來會﹐頓於阿城﹐獲兵十三萬。長安父老賫牛酒詣旌門者不可勝紀﹐勞而遣之﹐一無所受。軍令嚴肅﹐秋毫無所犯。尋與大軍平京城。髙祖輔政﹐受唐國內史﹐攺封秦國公。會薛舉以勁卒十萬來逼渭濱﹐太宗親擊之﹐大破其眾﹐追斬萬餘級﹐略地至於隴坻。

義寧元年十二月﹐復爲右元帥﹐總兵十萬徇東都。及將旋﹐謂左右曰「賊見吾還﹐必相追躡。」設三伏以待之。俄而隋將段達率萬餘人自後而至﹐度三王陵﹐發伏擊之﹐段達大敗﹐追奔至於城下。因於宜陽﹑新安置熊﹑谷二州﹐戌之而還。徙封趙國公。髙祖受禪﹐拜尙書令﹑右武候大將軍﹐進封秦王﹐加授雍州牧。

武徳元年七月﹐薛舉寇涇州﹐太宗率眾討之﹐不利而旋。九月﹐薛舉死﹐其子仁杲嗣立。太宗又爲元帥以擊仁杲﹐相持於折墌城﹐深溝髙壘者六十餘日。賊眾十餘萬﹐兵鋒甚銳﹐數來挑戰﹐太宗按甲以挫之。

賊糧盡﹐其將牟君才﹑梁胡郎來降。太宗謂諸將軍曰「彼气衰矣﹐吾當取之。」遣將軍龐玉先陣於淺水原南以誘之﹐賊將宗羅並軍來拒﹐玉軍幾敗。旣而太宗親禦大軍﹐奄自原北﹐出其不意。羅望見﹐復回師相拒。太宗將驍騎數十入賊陣﹐於是王師表裏齊奮﹐羅大潰﹐斬首數千級﹐投澗谷而死者不可勝計。太宗率左右二十餘騎追奔﹐直趣折墌以乘之。仁杲大懼﹐嬰城自守。將夕﹐大軍繼至﹐四面合圍。詰朝﹐仁杲請降﹐俘其精兵萬餘人﹑男女五萬口。

旣而諸將奉賀﹐因問曰「始大王野戰破賊﹐其主尙保堅城﹐王無攻具﹐輕騎騰逐﹐不待步兵﹐徑薄城下﹐咸疑不克﹐而竟下之﹐何也﹖」太宗曰「此以權道迫之﹐使其計不暇發﹐以故克也。羅恃往年之勝﹐兼復養銳日久﹐見吾不出﹐意在相輕。今喜吾出﹐悉兵來戰﹐𨿽擊破之﹐擒殺蓋少。若不急躡﹐還走投城﹐仁杲收而撫之﹐則便未可得矣。且其兵眾皆隴西人﹐一敗披退﹐不及回顧﹐敗歸隴外﹐則折墌自虛﹐我軍隨而迫之﹐所以懼而降也﹐此可謂成算﹐諸君盡不見耶﹖」諸將曰「此非凡人所能及也。」獲賊兵精騎甚眾﹐還令仁杲兄弟及賊帥宗羅﹑翟長孫等領之。太宗與之遊獵馳射﹐無所間然。賊徒荷恩懾气﹐鹹願效死。時李密初附﹐髙祖令密馳傳迎太宗於幽州。密見太宗天姿神武﹐軍威嚴肅﹐驚悚歡服﹐私謂殷開山曰「眞英主也。不如此﹐何以定禍亂乎﹖」凱旋﹐獻捷於太廟。拜太尉﹑陜東道行臺尙書令﹐鎭長春宮﹐關東兵馬並受節度。尋加左武候大將軍﹑涼州總管。

宋金剛之陷澮州也﹐兵鋒甚銳。髙祖以王行本尙據蒲州﹐呂崇茂反於夏縣﹐晉﹑澮二州相繼陷沒﹐關中震駭﹐乃手敕曰「賊勢如此﹐難與爭鋒﹐宜棄河東之地﹐謹守關西而已。」太宗上表曰「太原王業所基﹐國之根本﹐河東殷實﹐京邑所資。若舉而棄之﹐臣竊憤恨。願假精兵三萬﹐必能平殄武周﹐克復汾﹑晉。」髙祖於是悉發關中兵以益之﹐又幸長春宮親送太宗。

二年十一月﹐太宗率眾趣龍門關﹐履冰而渡之﹐進屯柏壁﹐與賊將宋金剛相持。尋而永安王孝基敗於夏縣﹐於筠﹑獨孤懷恩﹑唐儉並爲賊將尋相﹑尉遲敬徳所執﹐將還澮州。太宗遣殷開山﹑秦叔寶邀之於美良川﹐大破之﹐相等僅以身免﹐悉虜其眾﹐復歸柏壁。於是諸將咸請戰﹐太宗曰「金剛縣軍千里﹐深入吾地﹐精兵驍將﹐皆在於此。武周據太原﹐專倚金剛以爲捍。士卒𨿽眾﹐內實空虛﹐意在速戰。我堅營蓄銳以挫其鋒﹐糧盡計窮﹐自當遁走。」

三年二月﹐金剛竟以眾餒而遁﹐太宗追之至介州。金剛列陣﹐南北七里﹐以拒官軍。太宗遣總管李世勣﹑程咬金﹑秦叔寶當其北﹐翟長孫﹑秦武通當其南。諸軍戰小郤﹐爲賊所乘。太宗率精騎擊之﹐衝其陣後﹐賊眾大敗﹐追奔數十里。敬徳﹑相率眾八千來降﹐還令敬徳督之﹐與軍營相參。屈突通懼其爲變﹐驟以爲請。太宗曰「昔蕭王推赤心置人腹中﹐並能畢命﹐今委任敬徳﹐又何疑也。」於是劉武周奔於突厥﹐並﹑汾悉復舊地。詔就軍加拜益州道行臺尙書令。

七月﹐總率諸軍攻王世充於洛邑﹐師次谷州。世充率精兵三萬陣於慈澗﹐太宗以輕騎挑之。時眾寡不敵﹐陷於重圍﹐左右咸懼。太宗命左右先歸﹐獨畱後殿。世充驍將單雄信數百騎夾道來逼﹐交搶競進﹐太宗幾爲所敗。太宗左右射之﹐無不應弦而倒﹐獲其大將燕頎。世充乃拔慈澗之鎭歸於東都。太宗遣行軍總管史萬寶自宜陽南據龍門﹐劉徳威自太行東圍河內﹐王君廓自洛口斷賊糧道。又遣黃君漢夜從孝水河中下舟師襲回洛城﹐克之。黃河已南﹐莫不響應﹐城堡相次來降。大軍進屯邙山。九月﹐太宗以五百騎先觀戰地﹐卒與世充萬餘人相遇﹐會戰﹐復破之﹐斬首三千餘級﹐獲大將陳智略﹐世充僅以身免。其所署筠州總管楊慶遣使請降﹐遣李世勣率師出轘轅道安撫其眾。滎﹑汴﹑洧﹑豫九州相繼來降。世充遂求救於竇建徳。

四年二月﹐又進屯靑城宮。營壘未立﹐世充眾二萬自方諸門臨谷水而陣。太宗以精騎陣於北邙山﹐令屈突通率步卒五千渡水以擊之﹐因誡通曰「待兵交卽放煙﹐吾當率騎軍南下。」兵才接﹐太宗以騎衝之﹐挺身先進﹐與通表裏相應。賊眾殊死戰﹐散而復合者數焉。自辰及午﹐賊眾始退。縱兵乘之﹐俘斬八千人﹐於是進營城下。世充不敢復出﹐但嬰城自守﹐以待建徳之援。太宗遣諸軍掘塹﹐匝布長圍以守之。吳王杜伏威遣其將陳正通﹑徐召宗率精兵二千來會於軍所。僞鄭州司馬沈悅以武牢降﹐將軍王君廓應之﹐擒其僞荊王王行本。

會竇建徳以兵十餘萬來援世充﹐至於酸棗。蕭瑀﹑屈突通﹑封徳彜皆以腹背受敵﹐恐非萬全﹐請退師谷州以觀之。太宗曰「世充糧盡﹐內外離心﹐我當不勞攻擊﹐坐收其敝。建徳新破孟海公﹐將驕卒惰﹐吾當進據武牢﹐扼其襟要。賊若冒險與我爭鋒﹐破之必矣。如其不戰﹐旬日間世充當自潰。若不速進﹐賊入武牢﹐諸城新附﹐必不能守。二賊並力﹐將若之何﹖」通又請解圍就險以候其變﹐太宗不許。於是畱通輔齊王元吉以圍世充﹐親率步騎三千五百人趣武牢。

建徳自滎陽西上﹐築壘於板渚﹐太宗屯武牢﹐相持二十餘日。諜者曰「建徳伺官軍芻盡﹐候牧馬於河北﹐因將襲武牢。」太宗知其謀﹐遂牧馬河北以誘之。詰朝﹐建徳果悉眾而至﹐陳兵汜水﹐世充將郭士衡陣於其南﹐綿互數里﹐鼓噪﹐諸將大懼。太宗將數騎升髙丘以望之﹐謂諸將曰「賊起山東﹐未見大敵。今度險而囂﹐是無政令﹔逼城而陣﹐有輕我心。我按兵不出﹐彼乃气衰﹐陳久卒饑﹐必將自退﹐追而擊之﹐無往不克。吾與公等約﹐必以午時後破之。」建徳列陳﹐自辰至午﹐兵士饑倦﹐皆坐列﹐又爭飲水﹐逡巡斂退。太宗曰「可擊矣﹗」親率輕騎追而誘之﹐眾繼至。建徳回師而陣﹐未及整列﹐太宗先登擊之﹐所向皆靡。俄而眾軍合戰﹐囂塵四起。太宗率史大柰﹑程咬金﹑秦叔寶﹑宇文歆等揮幡而入﹐直突出其陣後﹐張我旗幟。賊顧見之﹐大潰。追奔三十里﹐斬首三千餘級﹐虜其眾五萬﹐生擒建徳於陣。太宗數之曰「我以干戈問罪﹐本在王世充﹐得失存亡﹐不預汝事﹐何故越境﹐犯我兵鋒﹖」建徳股栗而言曰「今若不來﹐恐勞遠取。」髙祖聞而大悅﹐手詔曰「隋氏分崩﹐崤函隔絕。兩雄合勢﹐一朝淸蕩。兵旣克捷﹐更無死傷。

無愧爲臣﹐不憂其父﹐並汝功也。」

乃將建徳至東都城下。世充懼﹐率其官屬二千餘人詣軍門請降﹐山東悉平。太宗入據宮城﹐令蕭瑀﹑竇軌等封守府庫﹐一無所取﹐令記室房玄齡收隋圖籍。於是誅其同惡段達等五十餘人﹐枉被囚禁者悉釋之﹐非罪誅戮者祭而誄之。大饗將士﹐班賜有差。髙祖令尙書左僕射裴寂勞於軍中。

六月﹐凱旋。太宗親披黃金甲﹐陳鐵馬一萬騎﹐甲士三萬人﹐前後部鼓吹﹐俘二僞主及隋氏器物輦輅獻於太廟。髙祖大悅﹐行飲至禮以享焉。髙祖以自古舊官不稱殊功﹐乃別表徽號﹐用旌勛徳。十月﹐加號天策上將﹑陜東道大行臺﹐位在王公上。增邑二萬戶﹐通前三萬戶。賜金輅一乘﹐衮冕之服﹐玉璧一雙﹐黃金六千斤﹐前後部鼓吹及九部之樂﹐班劍四十人。

於時海內漸平﹐太宗乃銳意經籍﹐開文學館以待四方之士。行臺司勛郎中杜如晦等十有八人爲學士﹐每更直閣下﹐降以溫顏﹐與之討論經義﹐或夜分而罷。

未幾﹐竇建徳舊將劉黑闥舉兵反﹐據洺州。十二月﹐太宗總戎東討。

五年正月﹐進軍肥鄕﹐分兵絕其糧道﹐相持兩月。黑闥窘急求戰﹐率步騎二萬﹐南渡洺水﹐晨壓官軍。太宗親率精騎﹐擊其馬軍﹐破之﹐乘勝蹂其步卒﹐賊大潰﹐斬首萬餘級。先是﹐太宗遣堰洺水上流使淺﹐令黑闥得渡。及戰﹐乃令決堰﹐水大至﹐深丈餘﹐賊徒旣敗﹐赴水者皆溺死焉。黑闥與二百餘騎北走突厥﹐悉虜其眾﹐河北平。時徐圓朗阻兵徐﹑衮﹐太宗回師討平之﹐於是河﹑濟﹑江﹑淮諸郡邑皆平。十月﹐加左右十二衛大將軍。

七年秋﹐突厥頡利﹑突利二可汗自原州入寇﹐侵擾關中。有說髙祖云「祗爲府藏子女在京師﹐故突厥來﹐若燒郤長安而不都﹐則胡寇自止。」髙祖乃遣中書侍郎宇文士及行山南可居之地﹐卽欲移都。蕭瑀等皆以爲非﹐然終不敢犯顏正諫。太宗獨曰「霍去病﹐漢廷之將帥耳﹐猶且志滅匈奴。臣忝備藩維﹐尙使胡塵不息﹐遂令陛下議欲遷都﹐此臣之責也。幸乞聽臣一申微效﹐取彼頡利。若一兩年間不系其頸﹐徐建移都之策﹐臣當不敢復言。」髙祖怒﹐仍遣太宗將三十餘騎行劃。還日﹐固奏必不可移都﹐髙祖遂止。八年﹐加中書令。

九年﹐皇太子建成﹑齊王元吉謀害太宗。六月四日﹐太宗率長孫無忌﹑尉遲敬徳﹑房玄齡﹑杜如晦﹑宇文士及﹑髙士廉﹑侯君集﹑程知節﹑秦叔寶﹑段志玄﹑屈突通﹑張士貴等於玄武門誅之。甲子﹐立爲皇太子﹐庶政皆斷決。太宗乃縱禁苑所養應犬﹐並停諸方所進珍異﹐政尙簡肅﹐天下大悅。又令百官各上封事﹐備陳安人理國之要。己巳﹐令曰「依禮﹐二名不偏諱。近代已來﹐兩字兼避﹐廢闕已多﹐率意而行﹐有違經典。其官號﹑人名﹑公私文籍﹐有『世民』兩字不連續者﹐並不須諱。」罷幽州大都督府。辛未﹐廢陜東道大行臺﹐置洛州都督府﹔廢益州道行臺﹐置益州大都督府。壬午﹐幽州大都督廬江王璦謀逆﹐廢爲庶人。乙酉﹐罷天策府。

七月壬辰﹐太子左庶子髙士廉爲侍中﹐右庶子房玄齡爲中書令﹐尙書右僕射蕭瑀爲尙書左僕射﹐吏部尙書楊恭仁爲雍州牧﹐太子左庶子長孫無忌爲吏部尙書﹐右庶子杜如晦爲兵部尙書﹐太子詹事宇文士及爲中書令﹐封徳彜爲尙書右僕射。

八月癸亥﹐髙祖傳位於皇太子﹐太宗卽位於東宮顯徳殿。遣司空﹑魏國公裴寂柴告於南郊。大赦天下。武徳元年以來責情流配者並放還。

文武官五品已上先無爵者賜爵一級﹐六品已下加勛一轉。天下給復一年。癸酉﹐放掖庭宮女三千餘人。甲戌﹐突厥頡利﹑突利寇涇州。乙亥﹐突厥進寇武功﹐京師戒嚴。丙子﹐立妃長孫氏爲皇后。己卯﹐突厥寇髙陵。辛巳﹐行軍總管尉遲敬徳與突厥戰於涇陽﹐大破之﹐斬首千餘級。癸未﹐突厥頡利至於渭水便橋之北﹐遣其酋帥執失思力入朝爲覘﹐自張形勢﹐太宗命囚之。親出玄武門﹐馳六騎幸渭水上﹐與頡利隔津而語﹐責以負約。俄而眾軍繼至﹐頡利見軍容旣盛﹐又知思力就拘﹐由是大懼﹐遂請和﹐詔許焉。卽日還宮。乙酉﹐又幸便橋﹐與頡利刑白馬設盟﹐突厥引退。

九月丙戌﹐頡利獻馬三千匹﹑羊萬口﹐帝不受﹐令頡利歸所掠中國戶口。丁未﹐引諸衛騎兵統將等習射於顯徳殿庭﹐謂將軍已下曰「自古突厥與中國﹐更有盛衰。若軒轅善用五兵﹐卽能北逐獯鬻﹔周宣驅馳方﹑召﹐亦能制勝太原。至漢﹑晉之君﹐逮於隋代﹐不使兵士素習干戈﹐突厥來侵﹐莫能抗禦﹐致遺中國生民塗炭於寇手。我今不使汝等穿池築苑﹐造諸淫費﹐農民恣令逸樂﹐兵士惟習弓馬﹐庶使汝鬥戰﹐亦望汝前無橫敵。」於是每日引數百人於殿前教射﹐帝親自臨試﹐射中者隨賞弓刀﹑布帛。朝臣多有諫者﹐曰「先王制法﹐有以兵刃至禦所者刑之﹐所以防萌杜漸﹐備不虞也。今引裨卒之人﹐彎弧縱矢於軒陛之側﹐陛下親在其間﹐正恐禍出非意﹐非所以爲社稷計也。」上不納。自是後﹐士卒皆爲精銳。壬子﹐詔私家不得輒立妖神﹐妄設淫祀﹐非禮祠禱﹐一皆禁絕。其龜易五兆之外﹐諸雜占卜﹐亦皆停斷。長孫無忌封齊國公﹐房玄齡邢國公﹐尉遲敬徳吳國公﹐杜如晦蔡國公﹐侯君集潞國公。

冬十月丙辰朔﹐日有蝕之。癸亥﹐立中山王承乾爲皇太子。癸酉﹐裴寂食實封一千五百戶﹐長孫無忌﹑王君廓﹑尉遲敬徳﹑房玄齡﹑杜如晦一千三百戶﹐長孫順徳﹑柴紹﹑羅藝﹑趙郡王孝恭一千二百戶﹐侯君集﹑張公謹﹑劉師立一千戶﹐李世勣﹑劉弘基九百戶﹐髙士廉﹑宇文士及﹑秦叔寶﹑程知節七百戶﹐安興貴﹑安修仁﹑唐儉﹑竇軌﹑屈突通﹑蕭瑀﹑封徳彜﹑劉義節六百戶﹑錢九隴﹑樊世興﹑公孫武達﹑李孟常﹑段志玄﹑龐卿惲﹑張亮﹑李藥師﹑杜淹﹑元仲文四百戶﹐張長遜﹑張平髙﹑李安遠﹑李子和﹑秦行師﹑馬三寶三百戶。

十一月庚寅﹐降宗室封郡王者並爲縣公。

十二月癸酉﹐親錄囚徒。

是歲﹐新羅﹑龜玆﹑突厥﹑髙麗﹑百濟﹑黨項並遣使朝貢。

貞觀元年春正月乙酉﹐攺元。辛丑﹐燕郡王李藝據涇州反﹐尋爲左右所斬﹐傳首京師。庚午﹐以僕射竇軌爲益州大都督。

三月癸巳﹐皇后親蠶。尙書左僕射﹑宋國公蕭瑀爲太子少師。丙午﹐詔﹕「齊故尙書僕射崔季舒﹑給事黃門侍郎郭遵﹑尙書右丞封孝琰等﹐昔仕鄴中﹐名位通顯﹐志存忠讜﹐抗表極言﹐無救社稷之亡﹐遂見龍逢之酷。其季舒子剛﹑遵子云﹑孝琰子君遵﹐並以門遭時譴﹐淫刑濫及。

宜從褒獎﹐特異常倫﹐可免內侍﹐量才別敍。」

夏四月癸巳﹐涼州都督﹑長樂王幼良有罪伏誅。

六月辛巳﹐尙書右僕射﹑密國公封徳彜薨。壬辰﹐太子少師宋國公蕭瑀爲尙書左僕射。

是夏﹐山東諸州大旱﹐令所在賑卹﹐無出今年租賦。

秋七月壬子﹐吏部尙書﹑齊國公長孫無忌爲尙書右僕射。

八月戊戌﹐貶侍中﹑義興郡公髙士廉爲安州大都督。戶部尙書裴矩卒。是月﹐關東及河南﹑隴右沿邊諸州霜害秋稼。

九月辛酉﹐命中書侍郎溫彥博﹑尙書右丞魏徵等分往諸州賑卹。中書令﹑郢國公宇文士及爲殿中監。禦史大夫﹑檢校吏部尙書﹑參預朝政﹑安吉郡公杜淹署位。

十二月壬午﹐上謂侍臣曰「神仙事本虛妄﹐空有其名。秦始皇非分愛好﹐遂爲方士所詐﹐乃遣童男女數千人隨徐福入海求仙藥﹐方士避秦苛虐﹐因畱不歸。始皇猶海側踟躕以待之﹐還至沙丘而死。漢武帝爲求仙﹐乃將女嫁道術人﹐事旣無驗﹐便行誅戮。據此二事﹐神仙不煩妄求也。」尙書左僕射﹑宋國公蕭瑀坐事免。戊申﹐利州都督義安王孝常﹑右武衛將軍劉徳裕等謀反﹐伏誅。

是歲﹐關中饑﹐至有鬻男女者。

二年春正月辛丑﹐尙書右僅射﹑齊國公長孫無忌爲開府儀同三司。

徙封漢王恪爲蜀王﹐衛王泰爲越王﹐楚王祐爲燕王。復置六侍郎﹐副六尙書事﹐並置左右司郎中各一人。前安州大都督﹑趙王元景爲雍州牧﹐蜀王恪爲益州大都督﹐越王泰爲揚州大都督。

二月丙戌﹐靺鞨內屬。

三月戊申朔﹐日有蝕之。丁卯﹐遣禦史大夫杜淹巡關內諸州。出禦府金寶﹐贖男女自賣者還其父母。庚午﹐大赦天下。

夏四月己卯﹐詔骸骨暴露者﹐令所在埋痤。丙申﹐契丹內屬。初詔天下州縣並置義倉。夏州賊帥梁師都爲其從父弟洛仁所殺﹐以城降。

五月﹐大雨雹。

六月庚寅﹐皇子治生﹐宴五品以上﹐賜帛有差﹐仍賜天下是日生者粟。辛卯﹐上謂侍臣曰「君𨿽不君﹐臣不可以不臣。裴虔通﹐煬帝舊左右也﹐而親爲亂首。朕方崇獎敬義﹐豈可猶使宰民訓俗。」詔曰﹕天地定位﹐君臣之義以彰﹔卑髙旣陳﹐人倫之道斯著。是用篤厚風俗﹐化成天下。

𨿽復時經治亂﹐主或昏明﹐疾風勁艸﹐芬芳無絕﹐剖心焚體﹐赴蹈如歸。夫豈不愛七尺之軀﹐重百年之命﹖諒由君臣義重﹐名教所先﹐故能明大節於當時﹐立淸風於身後。至如趙髙之殞二世﹐董卓之鴆弘農﹐人神所疾﹐異代同憤。況凡庸小豎﹐有懷凶悖﹐遐觀典策﹐莫不誅夷。

辰州刺史﹑長蛇縣男裴虔通﹐昔在隋代﹐委質晉藩﹐煬帝以舊邸之情﹐特相愛幸。遂乃志蔑君親﹐潛圖弒逆﹐密伺間隙﹐招結羣醜﹐長戟流矢﹐一朝竊發。天下之惡﹐孰云可忍﹗宜其夷宗焚首﹐以彰大戮。但年代異時﹐果逢赦令﹐可特免極刑﹐除名削爵﹐遷配歡州。

秋七月戊申﹐詔﹕「萊州刺史牛方裕﹑絳州刺史薛世良﹑廣州都督府長史唐奉義﹑隋武牙郎將髙元禮﹐並於隋代俱蒙任用﹐乃協契宇文化及﹐構成弒逆。宜依裴虔通﹐除名配流嶺表。」太宗謂侍臣曰「天下愚人﹐好犯憲章﹐凡赦宥之恩﹐惟及不軌之輩。古語曰﹕『小人之幸﹐君子之不幸。』『一歲再赦﹐好人喑啞。』凡養稂莠者傷禾稼﹐惠姦宄者賊良人。昔文王作罰﹐弄玆無赦。又蜀先主嘗謂諸葛亮曰﹕『吾周旋陳元方﹑鄭康成間﹐每見啟告理亂之道備矣﹐曾不語赦也。』夫小人者﹐大人之賊﹐故朕有天下已來﹐不甚放赦。今四海安靜﹐禮義興行﹐非常之恩﹐施不可數﹐將恐愚人常冀僥倖﹐惟欲犯法﹐不能攺過。」

八月甲戌朔﹐幸朝堂﹐親覽冤屈。自是﹐上以軍國無事﹐每日視膳於西宮。癸巳﹐公卿奏曰「依禮﹐季夏之月﹐可以居臺榭。今隆暑未退﹐秋霖方始﹐宮中卑濕﹐請營一閣以居之。」帝曰「朕有气病﹐豈宜下濕。若遂來請﹐糜費良多。昔漢文帝將起露臺﹐而惜十家之產。朕徳不逮於漢帝﹐而所費過之﹐豈謂爲民父母之道也。」竟不許。是月﹐河南﹑河北大霜﹐人饑。

九月丙午﹐詔曰「尙齒重舊﹐先王以之垂範﹔還章解組﹐朝臣於是克終。釋菜合樂之儀﹐東膠西序之制﹐養老之義﹐遺文可覩。朕恭膺大寶﹐憲章故實﹐乞言尊事﹐彌切深衷。然情存今古﹐世踵澆季﹐而策名就列﹐或乖大體。至若筋力將盡﹐桑楡且迫﹐徒竭夙興之勤﹐未悟夜行之罪。其有心擎止足﹐行堪激勵﹐謝事公門﹐收骸閭裏﹐能以禮讓﹐固可嘉焉。內外文武羣官年髙致仕﹑抗表去職者﹐參朝之日﹐宜在本品見任之上。」丁未﹐謂侍臣曰「婦人幽閉深宮﹐情實可湣。隋氏末年﹐求采無已﹐至於離宮別館﹐非幸禦之所﹐多聚宮人﹐皆竭人財力﹐朕所不取。且灑掃之餘﹐更何所用﹖今將出之﹐任求伉儷﹐非獨以惜費﹐亦人得各遂其性。」於是遣尙書左丞戴冑﹑給事中杜正倫等﹐於掖庭宮西門簡出之。

冬十月庚辰﹐禦史大夫﹑安吉郡公杜淹卒。戊子﹐殺瀛州刺史盧祖尙。

十一月辛酉﹐有事於圓丘。

十二月壬午﹐黃門侍郎王珪爲侍中。

三年春正月辛亥﹐契丹渠帥來朝。戊午﹐謁太廟。癸亥﹐親耕籍田。

辛未﹐司空﹑魏國公裴寂坐事免。

二月戊寅﹐中書令﹑邢國公房玄齡爲尙書左僕射﹐兵部尙書﹑檢校侍中﹑蔡國公杜如晦爲尙書右僕射﹐刑部尙書﹑檢校中書令﹑永康縣公李靖爲兵部尙書﹐右丞魏徵爲守祕書監﹐參預朝政。

夏四月辛巳﹐太上皇徙居大安宮。甲午﹐太宗始於太極殿聽政。

五月﹐周王元方薨。

六月戊寅﹐以旱﹐親錄囚徒。遣長孫無忌﹑房玄齡等祈雨於名山大川﹐中書舍人杜正倫等往關內諸州慰撫。又令文武官各上封事﹐極言得失。己卯﹐大風折木。

秋八月己巳朔﹐日有蝕之。薛延陀遣使朝貢。

九月癸丑﹐諸州置醫學。

冬十一月丙午﹐西突厥﹑髙昌遣使朝貢。庚申﹐以並州都督李世勣爲通漢道行軍總管﹐兵部尙書李靖爲定襄道行軍總管﹐以擊突厥。

十二月戊辰﹐突利可汗來奔。癸未﹐杜如晦以疾辭位﹐許之。癸丑﹐詔建義以來交兵之處﹐爲義士勇夫殞身戎陣者各立一寺﹐命虞世南﹑李伯藥﹑褚亮﹑顏師古﹑岑文本﹑許敬宗﹑朱子奢等爲之碑銘﹐以紀功業。是歲﹐戶部奏言﹕中國人自塞外來歸及突厥前後內附﹑開四夷爲州縣者﹐男女一百二十餘萬口。

四年春正月乙亥﹐定襄道行軍總管李靖大破突厥﹐獲隋皇后蕭氏及煬帝之孫正道﹐送至京師。癸巳﹐武徳殿北院火。

二月己亥﹐幸溫湯。甲辰﹐李靖又破突厥於陰山﹐頡利可汗輕騎遠遁。丙午﹐至自溫湯。甲寅﹐大赦﹐賜酺五日。民部尙書戴冑以本官檢校吏部尙書﹐參預朝政。太常卿蕭瑀爲禦史大夫﹐與宰臣參議朝政。禦史大夫﹑西河郡公溫彥博爲中書令。

三月庚辰﹐大同道行軍副總管張寶相生擒頡利可汗﹐獻於京師。甲申﹐尙書右僕射﹑蔡國公杜如晦薨。甲午﹐以俘頡利告於太廟。

夏四月丁酉﹐禦順天門﹐軍吏執頡利以獻捷。自是西北諸蕃咸請上尊號「天可汗」﹐於是降璽書冊命其君長﹐則兼稱之。

秋七月甲子朔﹐日有蝕之。上謂房玄齡﹑蕭瑀曰「隋文何等主﹖」

對曰「克己復禮﹐勤勞思政﹐每一坐朝﹐或至日昃。五品已上﹐引之論事。宿衛之人﹐傳餐而食。𨿽非性體仁明﹐亦勵精之主也。」上曰「公得其一﹐未知其二。此人性至察而心不明。夫心暗則照有不通﹐至察則多疑於物。自以欺孤寡得之﹐謂羣下不可信任﹐事皆自決﹐𨿽勞神苦形﹐未能盡合於理。朝臣旣知上意﹐亦復不敢直言﹐宰相已下﹐承受而已。朕意不然。以天下之廣﹐豈可獨斷一人之慮﹖朕方選天下之才﹐爲天下之務﹐委任責成﹐各盡其用﹐庶幾於理也。」因令有司﹕「詔敕不便於時﹐卽宜執奏﹐不得順旨施行。」

八月丙午﹐詔三品已上服紫﹐五品已上服緋﹐六品七品以綠﹐八品九品以靑﹔婦人從夫色。甲寅﹐兵部尙書﹑代國公李靖爲尙書右僕射。

九月庚午﹐令收痤長城之南骸骨﹐仍令致祭。壬午﹐令自古明王聖帝﹑賢臣烈士墓無得芻牧﹐春秋致祭。

冬十月壬辰﹐幸隴州﹐曲赦隴﹑岐二州﹐給復一年。辛丑﹐校獵於貴泉谷。甲辰﹐校獵於魚龍川﹐自射鹿﹐獻於大安宮。

十一月甲子﹐至自隴州。戊寅﹐制決罪人不得鞭背﹐以明堂孔穴鍼灸之所。兵部尙書侯君集參議朝政。

十二月辛亥﹐開府儀同三司﹑淮安王神通薨。甲寅﹐髙昌王麯文泰來朝。

是歲﹐斷死刑二十九人﹐幾致刑措。東至於海﹐南至於嶺﹐皆外戶不閉﹐行旅不齊糧焉。

五年春正月癸酉﹐大蒐於昆明池﹐蕃夷君長咸從。丙子﹐親獻禽於大安宮。己卯﹐幸左藏庫﹐賜三品已上帛﹐任其輕重。癸未﹐朝集使請封禪。

二月己酉﹐封皇弟元裕爲鄶王﹐元名爲譙王﹐靈夔爲魏王﹐元祥爲許王﹐元曉爲密王。庚戌﹐封皇子愔爲梁王﹐貞爲漢王﹐惲爲郯王﹐治爲晉王﹐愼爲申王﹐囂爲江王﹐簡爲代王。

夏四月壬辰﹐代王簡薨。以金帛購中國人因隋亂沒突厥者男女八萬人﹐盡還其家屬。

六月甲寅﹐太子少師﹑新昌縣公李綱薨。

秋八月甲辰﹐遣使毀髙麗所立京觀﹐收隋人骸骨﹐祭而葬之。戊申﹐初令天下決死刑必三覆奏﹐在京諸司五覆奏﹐其日尙食進蔬食﹐內教坊及太常不舉樂。

九月乙丑﹐賜羣官大射於武徳殿。

冬十月﹐右衛大將軍﹑順州都督﹑北平郡王阿史那什缽苾卒。

十二月壬寅﹐幸溫湯。癸卯﹐獵於驪山。丙午﹐賜新丰髙年帛有差。

戊申﹐至自溫湯。

六年春正月乙卯朔﹐日有蝕之。

二月丙戌﹐置三師官員。戊子﹐初置律學。

三月戊辰﹐幸九成宮。

六月己亥﹐王元亨薨。辛亥﹐江王囂薨。

冬十月乙卯﹐至自九成宮。

十二月辛未﹐親錄囚徒﹐歸死罪者二百九十人於家﹐令明年秋末就刑。其後應期畢至﹐詔悉原之。

是歲﹐常項羌前後內屬者三十萬口。

七年春正月戊子﹐詔曰「宇文化及弟智及﹑司馬徳戡﹑裴虔通﹑孟景﹑元禮﹑楊覽﹑唐奉義﹑牛方裕﹑元敏﹑薛良﹑馬舉﹑元武達﹑李孝本﹑李孝質﹑張愷﹑許弘仁﹑令狐行達﹑席徳方﹑李覆等﹐大業季年﹐咸居列職﹐或恩結一代﹐任重一時﹐乃包藏凶慝﹐罔思忠義﹐爰在江都﹐遂行弒逆﹐罪百閻﹑趙﹐釁深梟獍。𨿽事是前代﹐歲月已久﹐而天下之惡﹐古今同棄﹐宜置重典﹐以勵臣節。其子孫並宜禁錮﹐勿令齒敍。」

是日﹐上制破陣樂舞圖。辛丑﹐賜京城酺三日。丁卯﹐雨土。乙酉﹐薛延陁遣使來朝。庚寅﹐祕書監﹑檢校侍中魏徵爲侍中。癸巳﹐直太史﹑將仕郎李淳風鑄渾天黃儀﹐奏之﹐置於凝暉閣。

夏五月癸未﹐幸九成宮。

八月﹐山東﹑河南三十州大水﹐遣使賑卹。

冬十月庚申﹐至自九成宮。

十一月丁丑﹐頒新定五經。壬辰﹐開府儀同三司﹑齊國公長孫無忌爲司空。

十二月丙辰﹐狩於少陵原﹐詔以少牢祭杜如晦﹑杜淹﹑李綱之墓。

八年春正月癸未﹐右衛大將軍阿史那吐苾卒。辛丑﹐右屯衛大將軍張士貴討東﹑西五洞反獠﹐平之。壬寅﹐命尙書右僕射李靖﹑特進蕭瑀楊恭仁﹑禮部尙書王珪﹑禦史大夫韋挺﹑鄜州大都督府長史皇甫無逸﹑揚州大都督府長史李襲譽﹑幽州大都督府長史張亮﹑涼州大都督李大亮﹑右領軍大將軍竇誕﹑太子左庶子杜正倫﹑綿州刺史劉徳威﹑黃門侍郎趙弘智使於四方﹐觀省風俗。

二月乙巳﹐皇太子加元服。丙午﹐賜天下酺三日。

三月庚辰﹐幸九成宮。

五月辛未朔﹐日有蝕之。丁丑﹐上初服翼善冠﹐貴臣服進徳冠。

七月﹐始以云麾將軍階爲從三品。隴右山崩﹐大蛇屢見。山東﹑河南﹑淮南大水﹐遣使賑卹。

八月甲子﹐有星孛於虛﹑危﹐厲於氐﹐十一月上旬乃滅。

九月丁丑﹐皇太子來朝。

冬十月﹐右驍衛大將軍﹑褒國公段志玄擊吐谷渾﹐破之﹐追奔八百餘里。甲子﹐至自九成宮。

十一月辛未﹐右僕射﹑代國公李靖以疾辭官﹐授特進。丁亥﹐吐谷渾寇涼州。己丑﹐吐谷渾拘我行人趙徳楷。

十二月辛丑﹐命特進李靖﹑兵部尙書侯君集﹑刑部尙書任城王道宗﹑涼州都督李大亮等爲大總管﹐各帥師分道以討吐谷渾。壬子﹐越王泰爲雍州牧。乙卯﹐帝從太上皇閱武於城西。

是歲﹐龜玆﹑吐蕃﹑髙昌﹑女國﹑石國遣使朝貢。

九年春三月﹐洮州元羌叛﹐殺剌史孔長秀。壬午﹐大赦。每鄕置長一人。佐二人。乙酉﹐監澤道總管髙甑生大破叛羌之眾。庚寅﹐敕天下戶立三等﹐未盡升降﹐置爲九等。

夏四月壬寅﹐康國獻獅子。

閏月丁卯﹐日有蝕之。癸巳﹐大總管李靖﹑侯君集﹑李大亮﹑任城王道宗破吐谷渾於牛心堆。

五月乙未﹐又破之於烏海﹐追奔至柏海。副總管薛萬均﹑薛萬徹又破之於赤水源﹐獲其名王二十人。庚子﹐太上皇崩於大安宮。壬子﹐李靖平吐谷渾於西海之上﹐獲其王慕容伏允。以其子慕容順光降﹐封爲西平郡王﹐復其本國。

秋七月甲寅﹐增修太廟爲六室。

冬十月庚寅﹐葬髙祖太武皇帝於獻陵。戊申﹐祔於太廟。辛丑﹐左僕射﹑魏國公房玄齡加開府儀同三司﹐餘如故。

十二月甲戌﹐吐谷渾西平郡王慕容順光爲其下所弒﹐遣兵部尙書侯君集率師安撫之﹐仍封順光子諾曷缽爲河源郡王﹐使統其眾。右光祿大夫﹑宋國公蕭瑀依舊特進﹐復令參預朝政。

十年春正月壬子﹐尙書左僕射房玄齡﹑侍中魏徵上梁﹑陳﹑齊﹑周﹑隋五代史﹐詔藏於祕閣。癸丑﹐徙封趙王元景爲荊王﹐魯王元昌爲漢王﹐鄭王元禮爲徐王﹐徐王元嘉爲韓王﹐荊王元則爲彭王﹐滕王元懿爲鄭王﹐吳王元軌爲霍王﹐豳王元鳳爲虢王﹐陳王元慶爲道王﹐魏王靈夔爲燕王﹐蜀王恪爲吳王﹐越王泰爲魏王﹐燕王祐爲齊王﹐梁王愔爲蜀王﹐郯王惲爲蔣王﹐漢王貞爲越王﹐申王愼爲紀王。

夏六月﹐以侍中魏徵爲特進﹐仍知門下省事。壬申﹐中書令溫彥博爲尙書右僕射。甲戌﹐太常卿﹑安徳郡公楊師道爲侍中。己卯﹐皇后長孫氏崩於立政殿。

冬十一月庚寅﹐葬文徳皇后於昭陵。

十二月壬申﹐吐谷渾河源郡王慕容諾曷缽來朝。乙亥﹐親錄京師囚徒。

是歲﹐關內﹑河東疾病﹐命醫齊藥療之。

十一年春正月丁亥朔﹐徙鄶王元裕爲鄧王﹐譙王元名爲舒王。癸巳﹐加魏王泰爲雍州牧﹑左武候大將軍。庚子﹐頒新律令於天下。作飛山宮。甲寅﹐房玄齡等進所修五禮﹐詔所司行用之。

二月丁巳﹐詔曰﹕夫生者天地之大徳﹐壽者修短之一期。生有七尺之形﹐壽以百齡爲限﹐含靈稟气﹐莫不同焉﹐皆得之於自然﹐不可以分外企也。是以禮記云「君卽位而爲椑。」莊周云「勞我以形﹐息我以死。」豈非聖人遠鑑﹐通賢深識﹖末代已來﹐明辟蓋寡﹐靡不矜黃屋之尊﹐慮白駒之過﹐並多拘忌﹐有慕遐年。謂云車易乘﹐羲輪可駐﹐異軌同趣﹐其蔽甚矣。

有隋之季﹐海內橫流﹐豺狼肆暴﹐吞噬黔首。朕投袂發憤﹐情深拯溺﹐扶翼義師﹐濟斯塗炭。賴蒼昊降鑑﹐股肱宣力﹐提劍指麾﹐天下大定。此朕之宿志﹐於斯已畢。猶恐身後之日﹐子子孫孫﹐習於流俗﹐猶循常禮﹐另四重之櫬﹐代百祀之木﹐勞擾百姓﹐崇厚園陵。今預爲此制﹐務從儉約﹐於九之山﹐足容棺而已。積以歲月﹐漸而備之。木馬塗車﹐土桴葦籥﹐事合古典﹐不爲時用。

又佐命功臣﹐或義深舟楫﹐或謀定帷幄﹐或身摧行陣。同濟艱危﹐克成鴻業﹐追念在昔﹐何日忘之﹗使逝者無知﹐咸歸寂寞﹔若營魂有識﹐還如疇曩﹐居止相望﹐不亦善乎﹗漢氏使將相陪陵﹐又給以東園祕器﹐篤終之義﹐恩意深厚﹐古人豈異我哉﹗自今已後﹐功臣密戚及徳業佐時者﹐如有薨亡﹐宜賜塋地一所﹐及以祕器﹐使窀穸之時﹐喪事無闕。所司依此營備﹐稱朕意焉。

甲子﹐幸洛陽宮﹐命祭漢文帝。

三月丙戌朔﹐日有蝕之。丁亥﹐車駕至洛陽。丙申﹐攺洛州爲洛陽宮。辛亥﹐大蒐於廣城澤。癸丑﹐還宮。

夏四月甲子﹐震乾元殿前槐樹。丙寅﹐詔河北﹑淮南舉孝悌淳篤﹐兼閒時務﹔儒術該通﹐可爲師範﹔文辭秀美﹐才堪著述﹔明識政體﹐可委字人﹕並志行修立﹐爲鄕閭所推者﹐給傳詣洛陽宮。

六月甲寅﹐尙書右僕射﹑虞國公溫彥博薨。丁巳﹐幸明徳宮。己未﹐定制諸王爲世封剌史。戊辰﹐定制勛臣爲世封剌史。攺封任城王道宗爲江夏郡王﹐趙郡王孝恭爲河間郡王。己巳﹐攺封許王元祥爲江王。

秋七月癸未﹐大霪雨。谷水溢入洛陽宮﹐深四尺﹐壞左掖門﹐毀宮寺十九所﹔洛水溢﹐漂六百家。庚寅﹐詔以災命百官上封事﹐極言得失。丁酉﹐車駕還宮。壬寅﹐廢明徳宮及飛山宮之玄圃院﹐分給遭水之家﹐仍賜帛有差。丙午﹐修老君廟於毫州﹐宣尼廟於兗州﹐各給二十戶享祀焉。涼武昭王復近墓二十戶充守衛﹐仍禁芻牧樵采。

九月丁亥﹐河溢﹐壞陜州河北縣﹐毀河陽中。幸白司馬阪以觀之﹐賜遭水之家粟帛有差。

冬十一月辛卯﹐幸懷州。乙未﹐狩於濟源。丙午﹐車駕還宮。

十二月辛酉﹐百濟王遣其太子隆來朝。

十二年春正月乙未﹐吏部尙書髙士廉等上氏族志一百三十卷。壬寅﹐松﹑叢二州地震﹐壞人廬舍﹐有壓死者。

二月乙卯﹐車駕還京。癸亥﹐觀砥柱﹐勒銘以紀功徳。甲子﹐夜郎獠反﹐夔州都督齊善行討平之。乙丑﹐次陜州﹐自新橋幸河北縣﹐祀夏禹廟。丁卯﹐次柳谷頓﹐觀監池。戊寅﹐以隋鷹揚郎將堯君素忠於本朝﹐贈蒲州剌史﹐仍錄其子孫。

閏二月庚辰朔﹐日有蝕之。丙戌﹐至自洛陽宮。

夏五月壬申﹐銀靑光祿大夫﹑永興縣公虞世南卒。

六月庚子﹐初置玄武門左右飛騎。

秋七月癸酉﹐吏部尙書﹑申國公髙士廉爲尙書右僕射。

冬十月己卯﹐狩於始平﹐賜髙年粟帛有差。乙未﹐至自始平。己亥﹐百濟遣使貢金甲雕斧。

十二月辛巳﹐有武候將軍上官懷仁大破山獠於壁州。

十三年春正月乙巳朔﹐謁獻陵。曲赦三原縣及行從大辟罪。丁未﹐至自獻陵。戊午﹐加房玄齡爲太子少師。

二月丙子﹐停世襲剌史。

三月乙丑﹐有星孛於畢﹑昴。

夏四月戊寅﹐幸九成宮。甲申﹐阿史那結社爾犯禦營﹐伏誅。壬寅﹐云陽石燃者方丈﹐晝如灰﹐夜則有光﹐投艸木於上則焚﹐歷年而止。

自去冬不雨至於五月。甲寅﹐避正殿﹐令五品以上上封事﹐減膳罷役﹐分使賑卹﹐申理冤屈﹐乃雨。

六月丙申﹐封皇弟元嬰爲滕王。

秋八月辛未朔﹐日有蝕之。庚辰﹐立右武候大將軍﹑化州都督﹑懷化郡王李思摩爲突厥可汗﹐率所部建牙於河北。

冬十月甲申﹐至自九成宮。

十一月辛亥﹐侍中﹑安徳郡公楊師道爲中書令。

十二月丁丑﹐吏部尙書﹑陳國公侯君集爲交河道行軍大總管﹐帥師伐髙昌。乙亥﹐封皇子福爲趙王。壬午﹐巂州都督王志遠有罪伏誅。詔於洛﹑相﹑幽﹑徐﹑齊﹑並﹑秦﹑蒲等州並置常平倉。己丑﹐吐谷渾河源郡王慕容諾曷缽來逆女。壬辰﹐狩於咸陽。

是歲﹐滁州言「野蠶食槲葉﹐成繭大如柰﹐其色綠﹐凡六千五百七十石。」髙麗﹑新羅﹑西突厥﹑吐火羅﹑康國﹑安國﹑波斯﹑疏勒﹑於闐﹑焉耆﹑髙昌﹑林邑﹑昆明及荒服蠻酋﹐相次遣使朝貢。

十四年春正月庚子﹐初命有司讀時令。甲寅﹐幸魏王泰宅。赦雍州及長安獄大辟罪已下。

二月丁丑﹐幸國子學﹐親釋奠﹐赦大理﹑萬年系囚﹐國子祭酒以下及學生髙第精勤者加一級﹐賜帛有差。庚辰﹐左驍衛將軍﹑淮陽王道明送弘化公主歸於吐谷渾。壬午﹐幸溫湯。辛卯﹐至自溫湯。乙未﹐詔以梁皇侃﹑褚仲都﹐周熊安生﹑沈重﹐陳沈文阿﹑周弘正﹑張譏﹐隋何妥﹑劉焯﹑劉炫等前代名儒﹐學徒多行其義﹐命求其後。

三月戊午﹐置寧朔大使﹐以護突厥。

夏五月壬戌﹐徙封燕王靈夔爲魯王。

六月乙酉﹐大風拔木。己丑﹐薛延陁遣使求婚。乙未﹐滁州野蠶成繭﹐凡收八千三百石。

八月庚午﹐新作襄城宮。癸巳﹐交河道行軍大總管侯君集平髙昌﹐以其地置西州。

九月癸卯﹐曲赦西州大辟罪。乙卯﹐於西州置安西都護府。

冬十月己卯﹐詔以贈司空﹑河間元王孝恭﹐贈陜東道大行臺尙書右僕射﹑鄖節公殷開山﹐贈民部尙書﹑渝襄公劉政會等配饗髙祖廟庭。

閏月乙未﹐幸同州。甲辰﹐狩於堯山。庚戌﹐至自同州。丙辰﹐吐蕃遣使獻黃金器千斤以求婚。

十一月甲子朔﹐日南至﹐有事於圓丘。

十二月丁酉﹐交河道旋師。吏部尙書﹑陳國公侯君集執髙昌王麯智盛﹐獻捷於觀徳殿﹐行飲至之禮﹐賜酺三日。乙卯﹐髙麗世子相權來朝。十五年春正月丁卯﹐吐蕃遣其國相祿東贊來逆女。丁丑﹐禮部尙書﹑江夏王道宗送文成公主歸吐蕃。辛巳﹐幸洛陽宮。

三月戊申﹐幸襄城宮。庚午﹐廢襄城宮。

夏四月辛卯﹐詔以來年二月有事泰山﹐所司詳定儀制。

五月壬申﹐並州僧道及老人等抗表﹐以太原王業所因﹐明年登封已後﹐願時臨幸。上於武成殿賜宴﹐因從容謂侍臣曰「朕少在太原﹐喜羣聚博戲﹐暑往寒逝﹐將三十年矣。」時會中有舊識上者﹐相與道舊以爲笑樂。因謂之曰「他人之言﹐或有面諛。公等朕之故人。實以告朕﹐卽日政教﹐於百姓何如﹖人間得無疾苦耶﹖」皆奏﹕「卽日四海太平﹐百姓歡樂﹐陛下力也。臣等餘年﹐日惜一日﹐但眷戀聖化﹐不知疾苦。」因固請過並州。上謂曰「飛鳥過故鄕﹐猶躑躅徘徊﹔況朕於太原起義﹐遂定天下﹐復少小遊觀﹐誠所不忘。岱禮若畢﹐或冀與公等相見。」於是賜物各有差。丙子﹐百濟王扶余璋卒。詔立其世子扶余義慈嗣其父位﹐仍封爲帶方郡王。

六月戊申﹐詔天下諸州﹐舉學綜古今及孝悌淳篤﹑文章秀異者﹐並以來年二月總集泰山。己酉﹐有星孛於太微﹐犯郎位。丙辰﹐停封泰山﹐避正殿以思咎﹐命尙食減膳。

秋七月甲戌﹐孛星滅。

冬十月辛卯﹐大閱於伊闕。壬辰﹐幸嵩陽。辛丑﹐還宮。

十一月壬戌﹐廢鄕長。壬申﹐還京師。癸酉﹐薛延陁以同羅﹑僕骨﹑回紇﹑靺鞨﹑之眾度漠﹐屯於白道川。命營州都督張儉統所部兵壓其東境﹔兵部尙書李勣爲朔方行軍總管﹐右衛大將軍李大亮爲靈州道行軍總管﹐涼州都督李襲譽爲涼州道行軍總管﹐分道以禦之。

十二月戊子朔﹐至自洛陽宮。甲辰﹐李勣及薛延陁戰於諾眞水﹐大破之﹐斬首三千餘級﹐獲馬萬五千匹。薛延陁跳身而遁。勣旋破突厥思結於五臺縣﹐虜其男女千餘口﹐獲羊馬稱是。

十六年春正月辛未﹐詔在京及諸州死罪囚徒﹐配西州爲戶﹔流人未達前所者﹐徙防西州。兼中書侍郎﹑江陵子岑文本爲中書侍郎﹐專知機密。

夏六月辛卯﹐詔復隱王建成曰隱太子﹐攺封海陵刺王元吉曰巢剌王。

秋七月戊午﹐司空﹑趙國公無忌爲司徒﹐尙書左僕射﹑梁國公玄齡爲司空。

九月丁巳﹐特進﹑鄭國公魏徵爲太子太師﹐知門下省事如故。

冬十一月丙辰﹐狩於岐山。辛酉﹐使祭隋文帝陵。丁卯﹐宴武功士女於慶善宮南門。酒酣﹐上與父老等涕泣論舊事﹐老人等遞起爲舞﹐爭上萬歲壽﹐上各盡一杯。庚午﹐至自岐州。

十二月癸卯﹐幸溫湯。甲辰﹐狩於驪山﹐時陰寒晦冥﹐圍兵斷絕。

上乘髙望見之﹐欲捨其罰﹐恐虧軍令﹐乃回轡入谷以避之。

是歲﹐髙麗大臣蓋蘇文弒其君髙武﹐而立武兄子藏爲王。

十七年春正月戊辰﹐右衛將軍﹑代州都督劉蘭謀反﹐腰斬。太子太師﹑鄭國公魏徵薨。戊申﹐詔圖畫司徒﹑趙國公無忌等勛臣二十四人於淩煙閣。

三月丙辰﹐齊州都督齊王祐殺長史權萬紀﹑典軍韋文振﹐據齊州自守﹐詔兵部尙書李勣﹑刑部尙書劉徳威發兵討之。兵未至﹐兵曹杜行敏執之而降﹐遂賜死於內侍省。丁巳﹐熒惑守心前星﹐十九日而退。

夏四月庚辰朔﹐皇太子有罪﹐廢爲庶人。漢王元昌﹑吏部尙書侯君集並坐與連謀﹐伏誅。丙戌﹐立晉王治爲皇太子﹐大赦﹐賜酺三日。丁亥﹐中書令楊師道爲吏部尙書。己丑﹐加司徒﹑趙國公長孫無忌太子太師﹐司空﹑梁國公房玄齡太子太傳﹔特進﹑宋國公蕭瑀太子太保﹐兵部尙書﹑英國公李勣爲太子詹事﹐仍同中書門下三品。庚寅﹐上親謁太廟﹐以謝承乾之過。癸巳﹐魏王泰以罪降爵爲東萊郡王。

五月乙丑﹐手詔舉孝廉茂才異能之士。

六月己卯朔﹐日有蝕之。壬午﹐攺葬隋恭帝。丁酉﹐尙書右僕射髙士廉請致仕﹐詔以爲開府儀同三司﹑同中書門下三品。

閏月戊午﹐薛延陁遣其兄子突利設獻馬五萬匹﹑牛駝一萬﹑羊十萬以請婚﹐許之。丙子﹐徙封東萊郡王泰爲順陽王。

秋七月庚辰﹐京城訛言云「上遣棖棖取人心肝﹐以祠天狗。」遞相驚悚。上遣使徧加宣諭﹐月餘乃止。丁酉﹐司空﹑太子太傳﹑梁國公房玄齡以母憂罷職。

八月﹐工部尙書﹑鄖國公張亮爲刑部尙書﹐參預朝政。

九月癸未﹐徙庶人承乾於黔州。

冬十月丁巳﹐房玄齡起復本職。

十一月己卯﹐有事於南郊。壬午﹐賜天下酺三日。以涼州獲瑞石﹐曲赦涼州﹐並錄京城及諸州系囚﹐多所原宥。

十八年春正月壬寅﹐幸溫湯。

夏四月辛亥﹐幸九成宮。

秋八月甲子﹐至自九成宮。丁卯﹐散騎常侍淸苑男劉洎爲侍中﹐中書侍郎江陵子岑文本﹑中書侍郎馬周並爲中書令。

九月﹐黃門侍郎褚遂良參預朝政。

冬十月辛丑朔﹐日有蝕之。甲辰﹐初置太子司議郎官員。甲寅﹐幸洛陽宮。安西都護郭孝恪帥師滅焉耆﹐執其王突騎支送行在所。

十一月壬寅﹐車駕至洛陽宮。庚子﹐命太子詹事﹑英國公李勣爲遼東道行軍總管﹐出柳城﹐禮部尙書﹑江夏郡王道宗副之﹔刑部尙書﹑鄖國公張亮爲平壤道行軍總管﹐以舟師出萊州﹐左領軍常何﹑瀘州都督左難當副之。發天下甲士﹐召募十萬﹐並趣平壤﹐以伐髙麗。

十二月辛丑﹐庶人承乾死。

十九年春二月庚戌﹐上親統六軍發洛陽。乙卯﹐詔皇太子畱定州監國﹔開府儀同三司﹑申國公髙士廉攝太子太傳﹐與侍中劉洎﹑中書令馬周﹑太子少詹事張行成﹑太子右庶子髙季輔五人同掌機務﹔以吏部尙書﹑安徳郡公楊師道爲中書令。贈殷比干爲太師﹐謚曰忠烈﹐命所司封墓﹐葺祠堂﹐春秋祠以少牢﹐上自爲文以祭之。

三月壬辰﹐上發定州﹐以司徒﹑太子太師兼檢校侍中﹑趙國公長孫無忌﹐中書令岑文本﹑楊師道從。

夏四月癸卯﹐誓師於幽州城南﹐因大饗六軍以遣之。丁未﹐中書令岑文本卒於師。癸亥﹐遼東道行軍大總管﹑英國公李勣攻蓋牟城﹐破之。五月丁丑﹐車駕渡遼。甲申﹐上親率鐵騎與李勣會圍遼東城﹐因烈風發火弩﹐斯須城上屋及樓皆盡﹐麾戰士令登﹐乃撥之。

六月丙辰﹐師至安市城。丁巳﹐髙麗別將髙延壽﹑髙惠眞帥兵十五萬來援安市﹐以拒王師。李勣率兵奮擊﹐上自髙峯引軍臨之﹐髙麗大潰﹐殺獲不可勝紀。延壽等以其眾降﹐因名所幸山爲駐蹕山﹐刻石紀功焉。

賜天下大酺二日。

秋七月﹐李勣進軍攻安市城﹐至九月不克﹐乃班師。

冬十月丙辰﹐入臨渝關﹐皇太子自定州迎竭。戊午﹐次漢武臺﹐刻石以紀功徳。

十一月辛未﹐幸幽州。癸酉﹐大饗﹐還師。

十二月戊申﹐幸並州。侍中﹑淸苑男劉洎以罪賜死。

是歲﹐薛延陁眞珠毗伽可汗死。

二十年春正月﹐上在並州。丁丑﹐遣大理卿孫伏伽﹑黃門侍郎褚遂良等二十二人﹐以六條巡察四方﹐黜陟官吏。庚辰﹐曲赦並州﹐宴從官及起義元從﹐賜粟帛﹑給復有差。

三月己巳﹐車駕至京師。己丑﹐刑部尙書﹑鄖國公張亮謀反﹐誅。

閏月癸巳朔﹐是有蝕之。

夏四月甲子﹐太子太師﹑趙國公長孫無忌﹐太子太傳﹑梁國公房玄齡﹐太子太保﹑宋國公蕭瑀各釋調護之職﹐詔許之。

六月﹐遣兵部尙書﹑固安公崔惇禮﹐特進﹑英國公李勣擊破薛延陁於郁督軍山北﹐前後斬首五千餘級﹐虜男女三萬餘人。

秋八月甲子﹐封皇孫忠爲陳王。己巳﹐幸靈州。庚千﹐次涇陽頓。

鐵勒回紇﹑撥野古﹑同羅﹑僕骨﹑多濫葛﹑思結﹑阿跌﹑契苾﹑跌結﹑渾﹑斛薛等十一姓各遣使朝貢﹐奏稱﹕「延陁可汗不事大國﹐部落烏散﹐不知所之。奴等各有分地﹐不能逐延陁去﹐歸命天子﹐乞置漢官。」詔遣會靈州。

九月甲辰﹐鐵勒諸部落俟斤﹑頡利發等遣使相繼而至靈州者數千人﹐來貢方物﹐因請置吏﹐咸請至尊爲可汗。於是北荒悉平﹐爲五言詩勒石以序其事。辛亥﹐靈州地震有聲。

冬十月﹐前太子太保﹑宋國公蕭瑀貶商州剌史。丙戌﹐至自靈州。

二十一年春正月壬辰﹐開府儀同三司﹑申國公髙士廉薨。丁酉﹐詔以來年二月有事泰山。甲寅﹐賜京師酺三日。

二月壬申﹐詔以左丘明﹑卜子夏﹑公羊髙﹑谷梁赤﹑伏勝﹑髙堂生﹑戴聖﹑毛萇﹑孔安國﹑劉向﹑鄭眾﹑杜子春﹑馬融﹑盧植﹑鄭康成﹑服子愼﹑何休﹑王肅﹑王輔嗣﹑杜元凱﹑範寧等二十一人﹐代用其書﹐垂於國冑﹐自今有事於太學﹐並命配享宣尼廟堂。丁丑﹐皇太子於國學釋菜。

夏四月乙丑﹐營太和宮於終南之上﹐攺爲翠微宮。

五月戊子﹐幸翠微宮。

六月癸亥﹐司徒﹑趙國公無忌加授揚州都督。

秋七月庚子﹐建玉華宮於宜君縣之鳳凰谷。庚戌﹐至自翠微宮。

八月壬戌﹐詔以河北大水﹐停封禪。辛未﹐骨利干國遺使貢名馬。

丁酉﹐封皇子明爲曹王。

冬十一月癸卯﹐徙封順陽王泰爲濮王。

十二月戊寅﹐左驍衛大將軍阿史那社爾﹑右驍衛大將軍契苾何力﹑安西都護惇孝恪﹑司農卿楊弘禮爲昆山道行軍大總管﹐以伐龜玆。

是歲﹐墮婆登﹑乙利﹑鼻林送﹑都播﹑羊同﹑石﹑波斯﹑康國﹑吐火羅﹑阿悉吉等遠夷十九國。並遣使朝貢。又於突厥之北至於回紇部落﹐置驛六十六所﹐以通北荒焉。

二十二年春正月庚寅﹐中書令馬周卒。司徒﹑趙國公無忌兼檢校中書令﹐知尙書門下二省事。己亥﹐刑部侍郎崔仁師爲中書侍郎﹐參知機務。戊戌﹐幸溫湯。戊申﹐還宮。

二月﹐前黃門侍郎褚遂良起復黃門侍郎。中書侍郎崔仁師除名﹐配流連州。癸丑﹐西番沙缽羅葉護率眾歸附﹐以其俟斤屈裴祿爲忠武將軍﹐兼大俟斤。戊午﹐以結骨部置堅昆都督。乙亥﹐幸玉華宮﹐乙卯﹐賜所經髙年篤疾粟帛有差。己卯﹐蒐於華原。

四月甲寅﹐磧外蕃人爭牧馬出界﹐上親臨斷決﹐然後咸服。丁巳﹐右武候將軍梁建方擊松外蠻﹐下其部落七十二所。

五月庚子﹐右衛率長史王玄策擊帝那伏帝國﹐大破之﹐獲其王阿羅那順及王妃﹑子等﹐虜男女萬二千人﹑牛馬二萬餘以詣闕。使方士那羅邇婆婆於金飈門造延年之藥。吐蕃贊普擊破中天竺國﹐遣使獻捷。

六月癸酉﹐特進﹑宋國公蕭瑀薨。

秋七月癸卯﹐司空﹑梁國公房玄齡薨。

八月己酉朔﹐日有蝕之。

九月己亥﹐黃門侍郎褚遂良爲中書令。

十月癸亥﹐至自玉華宮。

十一月戊戌﹐眉﹑邛﹑雅三州獠反﹐右衛將軍梁建方討平之。庚子﹐契丹帥窟哥﹑奚帥可度者並率其部內屬。以契丹部爲松漠都督﹐以奚部置饒樂都督。

十二月乙卯﹐增置殿中侍禦史﹑監察禦史各二員﹐大理寺置平事十員。

閏月丁丑朔﹐昆山道總管阿史那社爾降處密﹑處月﹐破龜玆大撥等五十城﹐虜數萬口﹐執龜玆王訶黎布失畢以歸﹐龜玆平﹐西域震駭。副將薛萬徹脇於闐王伏闍信入朝。癸未﹐新羅王遣其相伊贊千金春秋及其子文王來朝。

是歲﹐新羅女王金善徳死﹐遣冊立其妹眞徳爲新羅王。

二十三年春正月辛亥﹐俘龜玆王訶黎布失畢及其相那利等﹐獻於社廟。

二月丙戌﹐置瑤池都督府﹐隸安西都護府。丁亥﹐西突厥肆葉護可汗遣使來朝。

三月丙辰﹐置丰州都督府。自去冬不雨﹐至於此月己未乃雨。辛酉﹐大赦。丁卯﹐敕皇太子於金液門聽政。是月﹐日赤無光。

四月己亥﹐幸翠微宮。

五月戊午﹐太子詹事﹑英國公李績爲疊州都督。辛酉﹐開府儀同三司﹑衛國公李靖薨。己巳﹐上崩於含風殿﹐年五十二。遺詔皇太子卽位於柩前﹐喪紀宜用漢制。祕不發喪。庚午﹐遣舊將統飛騎勁兵從皇太子先還京﹐發六府甲士四千人﹐分列於道及安化門﹐翼從乃入﹔大行禦馬輿﹐從官侍禦如常。壬申﹐發喪。

六月甲戌朔﹐殯於太極殿。

八月丙子﹐百僚上謚曰文皇帝﹐廟號太宗。庚寅﹐葬昭陵。上元元年八月﹐攺上尊號曰文武聖皇帝。天寶十三載二月﹐攺上尊號爲文武大聖大廣孝皇帝。

史臣曰﹕臣觀文皇帝﹐發迹多奇﹐聰明神武。拔人物則不私於黨﹐負志業則咸盡其才。所以屈突﹑尉遲﹐由仇敵而願傾心膂﹔馬周﹑劉洎﹐自疏遠而卒委鈞衡。終平泰階﹐諒由斯道。嘗試論之﹕礎潤云興﹐虫鳴螽躍。𨿽堯﹑舜之聖﹐不能用檮杌﹐窮奇而治平﹔伊﹑呂之賢﹐不能爲夏桀﹑殷辛而昌盛。君臣之際﹐遭遇斯難﹐以至抉目剖心﹐虫流筋擢﹐良由遭值之異也。以房﹑魏之智﹐不窬於丘﹑軻﹐遂能尊主庇民者﹐遭時也。

或曰﹕以太宗之賢﹐失愛於昆弟﹐失教於諸子﹐何也﹖曰﹕然﹐舜不能仁四罪﹐堯不能訓丹朱﹐斯前志也。當神堯任讒之年﹐建成忌功之日﹐苟除畏逼﹐孰顧分崩﹐變故之興﹐間不容髮﹐方懼「毀巢」之禍﹐寧虞「尺布」之謠﹖承乾之愚﹐聖父不能移也。若文皇自定儲於哲嗣﹐不騁志於髙麗﹔用人如貞觀之初﹐納諫比魏徵之日。況周發﹑周成之世襲﹐我有遺妍﹔較漢文﹑漢武之恢弘﹐彼多慚徳。迹其聽斷不惑﹐從善如流﹐千載可稱﹐一人而已﹗

贊曰﹕昌﹑發啟國﹐一門三聖。文定髙位﹐友於不令。管﹑蔡旣誅﹐成﹑康道正。貞觀之風﹐到今歌詠。

