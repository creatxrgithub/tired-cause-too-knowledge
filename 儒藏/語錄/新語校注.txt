新語校注

卷上道基第一術事第二輔政第三無爲第四辧惑第五愼微第六卷

下資質第七至徳第八懷慮第九本行第十明誡第十一思務第十二附錄一新語佚文附錄二楚漢春秋佚文附錄三書錄王充論衡超奇篇又書解篇又案書篇又對作篇班固答賓戲又漢書髙帝紀下孔融上書薦謝該陸喜自序劉勰文心雕龍諸子篇又才略篇黃震黃氏日鈔卷五十六楊維禎山居新話序錢福新刊新語序都穆新語後記陸子題辭胡維新刻兩京遺編序範大衝陸賈新語序傳歸有光搜輯諸子匯函云陽子題辭閔景賢纂諸子斟淑新語題辭臧琳記漢魏叢書四庫全書總目提要﹝附余嘉錫辧證﹞王謨漢魏叢書識語新語總評周廣業意林附注章學誠校讎通議嚴可均新語敍周中孚鄭堂札記一戴彥升陸子新語序宋翔鳳新語校本題記二則黃式三讀徐刊陸氏新語譚獻復堂日記卷四汪之昌書新語後唐晏陸子新語校注序又陸子新語校注跋附錄四史記漢書陸賈傳合注

新語校注卷上

江津王利器學

道基﹝一﹞第一

﹝一﹞黃震曰「道基言天地旣位﹐而列聖制作之功。」戴彥升曰「道基篇原本天地﹐歷敍先聖﹐終論仁義。知伯杖威任力而亡﹐秦二世尙刑而亡﹐語在其中﹐蓋卽面折髙帝語﹐退而奏之﹐故爲第一篇

也。」唐晏曰「此篇歷敍前古帝王﹐而總之以仁義。」器案﹕本書愼微篇﹕「夫大道履之而行﹐則無不能﹐故謂之道。」論衡本性篇引陸賈曰「天地生人也﹐以禮義之性﹔人能察己所以受命則順﹐順之謂道。」意謂順應自然之道也。此文言道基﹐義亦相會。

傳曰﹝一﹞﹕「天生萬物﹐以地養之﹐聖人成之。」﹝二﹞功徳﹝三﹞參合﹝四﹞﹐而道術﹝五﹞生焉。﹝一﹞器案﹕周禮夏官訓方氏職﹕「誦四方之傳道。」鄭玄注﹕「傳道﹐世世所傳說往古之事也。」莊子盜跖篇﹕「此上世之所傳﹐下世之所語也。」荀子非相篇﹕「而況於十世之傳也。」楊倞注﹕「傳﹐傳聞也。」凡古書言「傳曰」者有二端﹕一則傳其言﹐如此文所引「傳曰」云云是﹔一則傳其事﹐如史記伯夷列傳「其傳曰﹕『伯夷﹑叔齊﹐孤竹君之二子也。』」索隱﹕「案其傳﹐蓋韓詩外傳及呂氏春秋也。」然則「傳曰」云云者﹐其文蓋太半俱足徵矣。﹝二﹞器案﹕荀子富國篇﹕「故曰﹕『天地生之﹐聖人成之。』此之謂也。」楊倞注﹕「古者有此語﹐引以明之也。」荀子與陸賈俱引是文﹐蓋皆有所本也。﹝三﹞功徳﹐文選班孟堅西都賦﹕「功徳著乎祖宗。」李善注﹕「漢書景帝詔曰﹕『歌者所以發徳﹐舞者所以立功。』」功謂功業﹐徳謂徳化。﹝四﹞參合﹐荀子天論篇﹕「天有其時﹐地有其財﹐人有其治﹐夫是之謂能參。」楊倞注﹕「人能治天時地財而用之﹐則是參乎天地。」此文參合﹐亦謂聖人之功徳與天地參也。﹝五﹞道術﹐莊子天下篇言「古之所謂道術」﹐「道術將爲天下裂」﹐呂氏春秋執一篇言田駢以道術說齊王﹐又誣徒篇言道術之大行﹐由於師之善教﹐道術之廢﹐由於師之不善處。髙誘誣徒篇注云「術﹐道也。」然則單舉之曰道﹐兼舉之則曰道術也。賈子新書有道術篇﹐其文有曰「曰﹕數聞道之名矣﹐而未知其實也﹐請問道者何謂也﹖對曰﹕道者所從接物也﹐其本者謂之虛﹐其末者謂之術﹔虛者言其精微也﹐平素而無設施也﹔術也者﹐所從制物也﹐動靜之數也﹔凡此皆道也。」諸言道術﹐各有所指﹐蓋諸子百家各思以其道易天下﹐其所謂道﹐皆道其所謂道也。

故曰﹝一﹞﹕張﹝二﹞日月﹐列星辰﹐序四時﹝三﹞﹐調陰陽﹐布气﹝四﹞治性﹝五﹞﹐次置五行﹐春生夏長﹐秋收冬藏﹝六﹞﹐陽生﹝七﹞雷電﹐陰成霜雪﹐養育羣生﹝八﹞﹐一茂一亡﹝九﹞﹐潤之以風雨﹝一０﹞﹐曝之以日光﹝一一﹞﹐溫之以節气﹐降之以殞霜﹐﹝一二﹞位之以眾星﹐制之以斗衡﹝一三﹞﹐苞之以六合﹐羅之以紀綱﹝一四﹞﹐攺之以災變﹝一五﹞﹐告之以禎祥﹝一六﹞﹐動之以生殺﹐悟之以文章﹝一七﹞。﹝一﹞故曰﹕史記天官書﹕「故曰﹕𨿽有明天子﹐必視營惑所在。」索隱﹕「此據春秋緯文耀鉤﹐故言故曰。」又魏世家﹕「故曰﹕君終無適子﹐其國可破也。」索隱﹕「此蓋古人之言及俗語﹐故云故曰。」又蒙恬傳﹕「臣故曰﹕過可振而諫可覺也。」索隱﹕「此故曰者﹐必先志有此言﹐而蒙恬引之以成說也﹐今不知出何書耳。」又太史公自序﹕「故曰﹕聖人不朽﹐時變是守。」索隱﹕「故曰﹕聖人不朽﹐至因者君之綱﹐此出鬼穀子﹐遷引之以成其章﹐故稱故曰也。」尋呂氏春秋君守篇﹕「故曰﹕中欲不出謂之扃﹐外欲不入謂之閉。」淮南子主術篇﹑文子上仁篇均有其文﹐此司馬貞所謂「古人之言」是也。文選枚叔七發﹕「故曰﹕發蒙解惑﹐不足以言也。」李善注﹕「素問﹕黃帝曰﹕發蒙解惑﹐未足以論也。」又劉越石勸進表﹕「故曰﹕喪君有君﹐羣臣輯睦﹐好我者勸﹐惡我者懼。」注﹕「左傳僖十五年﹕喪君有君﹐羣臣輯睦﹐甲兵益多﹐好我者勸﹐惡我者懼﹐庶有益乎。」此又注家直舉古人之言以證成之者。本書諸言故曰者﹐太半當作如是解﹐然亦有就上文而推言之者﹐如此文是也。尋淮南子泰族篇﹕「天設日月﹐列星辰﹐調陰陽﹐張四時。」淮南與陸氏此文﹐當出一源﹐惜尙未能探明耳。﹝二﹞張﹐張設﹐與陳列義近。千字文﹕「辰宿列張」﹐本此。特此爲對文﹐彼則聯舉耳。﹝三﹞序四時﹐謂春夏秋冬四時代序也。史記太史公自序﹕「序四時之大順。」﹝四﹞易林一坤之乾﹕「谷風布气﹐萬物出生。萌庶長養﹐華葉茂成。」文選陸士衡演連珠﹕「日薄星回﹐穹天所以紀物﹐山盈川衝﹐方土所以播气。」李善注﹕「鄭玄考工記注﹕播﹐散也。」播气﹐卽布气也。﹝五﹞治性﹐本書懷慮篇﹕「養气治性。」文同而義別﹐彼謂人之性﹐此謂物之性也。治物之性者﹐順應萬物自然之性﹐卽下文所謂「不奪物性」也。﹝六﹞淮南本經篇﹕「四時者﹐春生夏長﹐秋收冬藏﹐取予有節﹐出入有量﹝從王念孫校﹞﹐開闔張歙﹐不失其敍﹐喜怒剛柔﹐不離其理。」史記太史公自序﹕「夫春生夏長﹐秋收冬藏﹐此天道之大經也。」﹝七﹞意林二引「生」作「出」。﹝八﹞淮南子原道篇﹕「泰古二皇﹐得道之柄﹐立於中央﹐神與化遊﹐以撫四方。……其徳優天地而和陰陽﹐節四時而調五行﹐呴諭覆育﹐萬物羣生。」可與本文互參。髙誘彼注云「五行﹕金﹑木﹑水﹑火﹑土也。育﹐長也。」﹝九﹞一茂一亡﹐文廷式曰「『茂』當作『存』﹐艸書『存』作『●』﹐故訛爲『茂』矣。」器案﹕「茂」疑當作「有」﹐谷梁傳昭公十六年﹕「一有一亡曰有。」有﹑茂音近之誤。﹝一０﹞易系辭上﹕「潤之以風雨。」尋禮記樂記﹕「奮之以風雨。」正義﹕「萬物得風雨奮迅而出也。」義與此相輔相成。﹝一一﹞「曝」﹐唐本作「暴」﹐曝﹐俗別字。孟子滕文公上﹕「秋陽以暴之。」趙岐注﹕「秋陽﹐周之秋﹐夏之五六月﹐盛陽也。」淮南子泰族篇﹕「日以暴之﹐夜以息之。」﹝一二﹞殞霜﹐春秋僖公三十三年﹕「隕霜不殺艸。」谷梁傳同﹐公羊傳作「霣霜」﹐漢書五行志上﹕「誅罰絕理﹐厥災水﹐其水也而殺人﹐以隕霜。」又云「隕霜殺谷。」又中之下﹕「隕霜殺叔艸。」隕﹑霣﹑殞音義俱同﹐然陸氏傳谷梁﹐則「殞」或當作「隕」也。﹝一三﹞廣雅釋天﹕「北斗七星……五爲衡。」﹝一四﹞白虎通三綱六紀篇﹕「三綱者﹐何謂也﹖謂君臣﹑父子﹑夫婦也。六紀者﹐謂諸父﹑兄弟﹑族人﹑諸舅﹑師長﹑朋友也。故含文嘉曰﹕『君爲臣綱﹐父爲子綱﹐夫爲妻綱。』又曰﹕『敬諸父兄﹐六紀道行﹐諸舅有義﹐族人有序﹐昆弟有親﹐師長有尊﹐朋友有舊。』何謂綱紀﹖綱者﹐張也﹔紀者﹐理也。大者爲綱﹐小者爲紀﹐所以張理上下﹐整齊人道也。人皆懷五常之性﹐有親愛之心﹐是以綱紀爲化﹐若羅网之有紀綱﹐而萬目張也。詩云﹕『亹亹文王﹐綱紀四方。』」﹝一五﹞春秋繁露必仁且知篇﹕「災者﹐天之譴也﹔異者﹐天之威也﹔譴之而不知﹐乃畏之以威。凡災異之本﹐盡生於國家之失﹐天出災異以譴告之﹐譴告之不知變﹐乃見怪異以驚駭之﹐尙不知畏恐﹐其殆咎乃至﹐以此見天意之仁而不欲害人也。」語又見漢書董仲舒傳。災異﹐卽災變也。白虎通災變篇﹕「天所以有災變何﹖所以譴告人君﹐覺悟其行﹐欲令悔過修徳﹐深思慮也。」﹝一六﹞禮記中庸﹕「國家將興﹐必有禎祥。」正義﹕「禎祥﹐吉之萌兆。祥﹐善也。言國家之將興﹐必先有嘉慶善祥也。文說禎祥者﹐言人有至誠﹐天地不能隱﹐如文王有至誠﹐招赤雀之瑞也。國本有今異曰禎﹐本無今有曰祥。何爲本有今異者﹖何胤云﹕『國本有雀﹐今有赤雀來﹐是禎也。國本無鳳﹐今有鳳來﹐是祥也。』」﹝一七﹞太平禦覽七八引禮含文嘉﹕「伏者﹐別者﹔犧者﹐獻也﹐法也。伏犧徳洽上下﹐天應之以鳥獸文章﹐地應之以龜書﹐伏犧乃則象作易卦。」又引春秋內事﹕「伏犧氏以木徳王天下。天下之人﹐未有室宅﹐未有水火之和﹐於是乃仰觀天文﹐俯察地理﹐始畫八卦﹐定天地之位﹐分陰陽之數﹐推列三光﹐建分八節﹐以爻應气﹐凡二十四气﹐消息禍福﹐以制吉凶。」據此﹐則所謂文章﹐謂天文也。

故在天者可見﹐在地者可量﹝一﹞﹐在物者可紀﹐在人者可相。﹝一﹞易系辭上﹕「在天成像﹐在地成形﹐變化見矣。」韓康伯注﹕「象況﹐日月星辰﹔形況﹐山川艸木也。懸象運轉﹐以成昏明﹐山澤通气﹐而云行施﹐故變化見也。」

故地封五嶽﹝一﹞﹐畫四瀆﹝二﹞﹐規洿澤﹐通水泉﹐樹物養類﹐苞植﹝三﹞萬根﹐暴形養精﹐以立羣生﹐不違天時﹐不奪物性﹝四﹞﹐不藏其情﹐不匿其詐﹝五﹞。﹝一﹞風俗通義山澤篇﹕「五嶽﹕東方泰山﹐詩云﹕『泰山巖巖﹐魯邦所瞻。』尊曰岱宗﹐岱者﹐長也﹐萬物之始﹐陰陽交代﹐云觸石而出﹐膚寸而合﹐不崇朝而徧雨天下﹐其惟泰山乎﹗故爲五嶽之長。王者受命易姓﹐攺制應天﹐功成封禪﹐以告天地。孔子曰﹕『封泰山﹐禪梁父﹐可得而數﹐七十有二。』岱宗廟在博縣西北三十里﹐山虞長守之。十月曰合凍﹐臘月曰涸凍﹐正月曰解凍﹐皆太守自侍祠﹔若有穢疾﹐代行事。法七十萬五千三牲﹐燔柴﹐上福脯三十朐﹐縣次傳送京師。四嶽皆同王禮。南方衡山﹐一名霍山﹐霍者﹐萬物盛長﹐垂枝布葉﹐霍然而大。廟在廬江灊縣。西方崋山﹐崋者﹐華也﹐萬物滋熟﹐變華於西方也。廟在弘農崋陰縣。北方恆山﹐恆者﹐常也﹐萬物伏藏於北方有常也。廟在中山上曲陽縣。中央曰嵩髙﹐嵩者﹐髙也﹐詩云﹕『嵩髙惟嶽﹐峻極於天。』廟在潁川陽城縣。」﹝二﹞風俗通義山澤篇﹕「四瀆﹕河出燉煌塞外昆侖山﹐發源注海。易﹕『河出圖﹐聖人則之。』禹貢﹕『九河旣道。』詩曰﹕『河水洋洋。』廟在河南滎陽縣。河堤謁者掌四瀆﹐禮祠與五嶽同。江出蜀郡湔氐徼外崏山﹐入海。詩云﹕『江﹑漢陶陶。』禹貢﹕『江﹑漢朝宗於海。』廟在廣陵江都縣。淮出南陽平氏桐柏大復山東南﹐入海。禹貢﹕『海﹑岱及淮﹐淮﹑沂其乂。』詩云﹕『淮水湯湯。』廟在平氏縣。濟出常山房子贊皇山﹐東入沮。禹貢﹕『浮於汶﹐達於濟。』廟在東郡臨邑縣。」﹝三﹞「植」﹐李本﹑子匯本﹑程本﹑兩京本﹑天一閣本作「殖」﹐古通。後不復出。﹝四﹞不奪物性﹐周易幹卦文言「乾元者﹐始而亨者也。利貞者﹐性情也。」王弼注﹕「不爲乾元﹐何能通物之性﹖不性其情﹐何能久行其正﹖是故始而亨者必乾元也﹐利而正者必性情也。」文選顏延年皇太子釋奠會作詩﹕「物性其情。」李善注引周易王弼注此文而譯之曰「所言物性其情﹐各存其性」﹐卽不奪物性之謂也。﹝五﹞荀子修身篇﹕「匿行曰詐。」

故知天者仰觀天文﹐知地者俯察地理﹝一﹞。跂行﹝二﹞喘息﹐﹝三﹞蜎飛﹝四﹞蠕動﹝五﹞之類﹐水生陸行﹐根著葉長﹝六﹞之屬﹐爲寧其心而安其性﹐蓋天地相承﹐气感﹝七﹞相應而成者也﹝八﹞。﹝一﹞易系辭上﹕「仰以觀於天文﹐俯以察於地理。」漢書郊祀志下﹕「祀天則天文從﹐祭地則地理從。三光﹐天文也。山川﹐地理也。」文選左太衝吳都賦﹕「夫上圖景宿﹐辧於天文者也。下料物土﹐析於地理者也。」李善注﹕「文子曰﹕『天道爲文﹐地道爲理。』」又潘安仁閒居賦注﹕「日月五星﹐天之文也。」又謝靈運會吟行﹕「列宿炳天文﹐負海橫地理。」注﹕「宋衷易緯注曰﹕『天文謂三光﹐地理謂五土。』」﹝二﹞史記匈奴傳﹕「跂行喙息蠕動之類。」索隱﹕「案跂音岐﹐又音企﹐言虫豸之類﹐或企踵而行。」正義﹕「凡有足而行曰跂行。周書云﹕『鹿之類爲跂行﹐並以足跪不著地﹐如人企。』按又音企。」漢書郊祀志郊祀歌靑陽三﹕「跂行畢逮。」師古曰「跂行﹐有足而行者也。」又匈奴傳﹕「跂行喙息蠕動之類。」師古曰「凡有足而行者也。」字又作「蚑」﹐淮南子原道篇﹕「蝡動蚑作。」髙誘注﹕「蚑讀鳥蚑步之蚑也。」又修務篇﹕「蚑行蟯動。」髙誘注﹕「蚑讀車蚑之蚑。」﹝「車」疑「烏」之誤。﹞文選王子淵洞簫賦﹕「蚑行喙息。」注﹕「說文曰﹕『蚑﹐徐行。凡生類之行皆曰蚑。蚑音奇。』」又嵇叔夜琴賦﹕「況蚑行之眾類。」注﹕「說文﹕『蚑﹐行也。凡生之類﹐行皆曰蚑。』」案﹕說文虫部﹕「蚑﹐徐行也。凡生之類﹐行皆曰蚑。」﹝從段注本﹞﹝三﹞宋翔鳳曰「按﹕『喘』當作『喙』。」器案﹕文選王子淵洞簫賦﹕「蚑行喘息。」李善注﹕「周書曰﹕『跂行喘息。』說文曰﹕『喘﹐疾息也。』」尋一切經音義九引周書亦作「蚑行喘息」。廣雅釋詁﹕「喘﹐喙﹐息也。」王念孫疏證卽引新語此文爲證。則漢人自有喘息之說﹐喘息𨿽與喙息義近﹐說詳上注﹐亦不必彊爲攺作。﹝四﹞蜎飛﹐白虎通禮樂篇﹑文子上徳﹑下徳﹑鬼穀子揣篇俱有「蜎飛蠕動」語﹐論衡齊世篇作「蜎蜚」。尋說文虫部﹕「蜎﹐肙也。」﹝從段注本﹞肉部﹕「肙﹐小虫也。」與蜚義不相屬。一切經音義九﹕「蜎蜚﹐一泉反。字林﹕『虫貌也﹐動也。』或作「蠉」﹐古文「翾」同﹐呼泉切﹐飛貌也。」按﹕說文虫部﹕「蠉﹐虫行也。」淮南子原道篇﹑本經篇俱作「蠉飛」。說文羽部﹕「翾﹐小飛也。」藝文類聚十一引淮南子本經篇作「翾飛」。廣雅釋詁﹕「翾﹐飛也。」又釋訓﹕「翾翾﹐飛也。」則字本作「翾」。韓詩外傳七﹕「蝖飛蠕動。」廣雅釋詁﹕「﹐飛也。」俱翾之異文也。﹝五﹞蠕動﹐史記匈奴傳索隱﹑漢書匈奴傳顏師古注俱云「蠕蠕﹐動貌。」說文虫部﹕「蝡﹐動也。」說文義證云「『蝡』字或作『蠕』。」﹝六﹞根著葉長﹐易緯幹鑿度上﹕「根著浮流。」鄭玄注﹕「根著者﹐艸木也。浮流者﹐人兼鳥獸也。」文選王簡棲頭陀寺碑文李善注引春秋元命苞﹕「跂行喙息﹐蠕動蜎飛﹐根生浮著﹐含靈盛壯。」淮南子原道篇﹕「艸木注根。」注根與根著﹐音義俱近。﹝七﹞气感﹐漢書藝文志方技略﹕「因气感之宜。」謂气類相感也。﹝八﹞唐晏曰「以上明人事之出於天道﹐卽董子所謂﹕『道之大原出於天﹐而周易之所以取象。』」

於是先聖﹝一﹞乃仰觀天文﹐俯察地理﹐圖畫﹝二﹞乾坤﹐以定人道﹝三﹞﹐民始開悟﹝四﹞﹐知有父子之親﹐君臣之義﹐夫婦之別﹝五﹞﹐長幼之序﹝六﹞。於是百官立﹐王道乃生。﹝一﹞先聖﹐孟子離婁下﹕「先聖後聖﹐其揆一也。」彼文先聖指虞舜﹐後聖指周文王﹐非此文之義。漢書藝文志六藝略﹕「易曰﹕『宓犧氏仰觀象於天﹐俯觀法於地﹐觀鳥獸之文﹐與地之宜﹐近取諸身﹐遠取諸物﹔於是始作八卦﹐以通神明之徳﹐以類萬物之情。』至於殷﹑周之際﹐紂在上位﹐逆天暴物。文王以諸侯順命而行道﹐天人之占﹐可得而效。於是重易六爻﹐作上下篇。孔氏爲之彖﹑象﹑系辭﹑文言﹑序卦之屬十篇。故曰﹕易道深矣﹐人更三聖﹐世歷三古。」注﹕「韋昭曰﹕『伏羲﹑文王﹑孔子。』孟康曰﹕『易系辭曰﹕易之興﹐其於中古乎。』然則伏羲爲上古﹐文王爲中古﹐孔子爲下古。」器案﹕三聖﹐卽陸氏所謂先聖﹑中聖﹑後聖也。易系辭下﹕「古者﹐包犧之王天下也﹐仰則觀象於天……以類萬物之情﹐﹝已見前引﹐故從略﹞作結繩而爲罔罟﹐以佃以漁。」此謂包犧始畫八卦也。淮南子要略篇﹕「今易之乾坤﹐足以窮道通意也﹐八卦可以識吉凶知禍福矣﹔然而伏羲爲之六十四變﹐周室增以六爻﹐所以原測淑淸之道﹐而●逐萬物之祖也。」許愼注﹕「八八變爲六十四卦﹐伏羲示其象。周室謂文王也。」六十四卦﹐文王增以六爻﹐則六十四卦﹐每卦復各有六爻之變﹐則得三百八十四變爻矣。﹝二﹞「畫」﹐兩京本誤作「書」。﹝三﹞人道﹐禮記喪服小記﹕「親親﹐尊尊﹐長長﹐男女之有別﹐人道之大者也。」孔穎達正義﹕「人道之大者也﹐言此親親﹑尊尊﹑長長﹑男女有別﹐人間道理最大者。」﹝四﹞史記商君傳﹕「吾說公以帝道﹐其志不開悟矣。」開悟﹐謂開通曉悟。﹝五﹞宋翔鳳曰「『別』﹐本作『道』﹐依子匯本攺。」案﹕傅校本﹑唐本作「別」。﹝六﹞管子君臣下﹕「古者﹐未知君臣上下之別﹐未有夫婦妃匹之合﹐獸處羣居﹐以力相徵。」莊子盜跖篇﹕「神農之世﹐臥則居居﹐起則於於﹐知其母不知其父。」白虎通號篇﹕「古之時未有三綱六紀﹐民人但知其母﹐不知其父﹐能覆前而不能覆後﹐臥之●●﹐行之吁吁﹐饑卽求食﹐飽卽棄余﹐茹毛飲血﹐而衣皮韋﹔於是伏羲仰觀象於天﹐俯察法於地﹐因夫婦﹐正五行﹐始定人道﹐畫八卦以治天﹝「天」字依惠定宇校本增﹐下同﹞下﹐天下伏而化之﹐故謂之伏羲也。」論衡齊世篇﹕「故夫宓犧之前﹐人民至質朴﹐臥者居居﹐坐者於於﹐羣居聚處﹐知其母不識其父。至宓犧時﹐人民頗文﹐智欲詐愚﹐勇欲恐怯﹐彊欲淩弱﹐眾欲暴寡﹐故宓犧作八卦以治之。」

民人食肉飲血﹐衣皮毛﹔至於神農﹝一﹞﹐以爲行虫﹝二﹞走獸﹐難以養民﹐乃求可食之物﹐嘗百艸之實﹐察酸苦之味﹐教人﹝三﹞食五穀﹝四﹞。﹝一﹞唐晏曰「自此以下﹐至『避勞就逸』句﹐是隱括系辭之文。」案﹕見系辭下。﹝二﹞行虫﹐凡動物皆謂之虫﹐此與走獸對言﹐則謂毛虫而外之裸虫﹑羽虫﹑鱗虫﹑介虫四族也。﹝三﹞「人」﹐子匯本﹑程本﹑兩京本﹑天一閣本﹑唐本作「民」。﹝四﹞尸子君治篇﹕「神農理天下﹐欲雨則雨﹐五日爲行雨﹐旬日爲谷雨﹐旬五日爲時雨﹐正四時之制﹐萬物咸利﹐故謂之神。」淮南子修務篇﹕「古者﹐民茹艸飲水﹐采樹木之實﹐食嬴蛖之肉﹐時多疾病毒傷之害。於是神農乃始教民播種五穀﹐相土地宜﹐燥濕肥磽髙下﹐嘗百艸之滋味﹐水泉之甘苦﹐令民知所辟就。當此之時﹐一日而遇七十毒。」髙誘注﹕「五穀﹕菽﹑麥﹑黍﹑稷﹑稻也。」白虎通號篇﹕「古之人皆食禽獸肉。至於神農﹐人民眾多﹐禽獸不足﹐於是神農因天之時﹐分地之利﹐制耒耜﹐教民農作﹐神而化之﹐使民宜之﹐故謂之神農也。」太平禦覽七八引賈誼書曰「神農以爲走禽難以久養民﹐乃求可食之物﹐嘗百艸實﹐察鹹苦之味﹐教民食穀。」又引陸景典略﹕「神農嘗百艸﹐嘗五穀﹐蒸民乃粒食。」

天下人民﹐野居穴處﹐未有室屋﹐則與禽獸同域﹝一﹞。於是黃帝乃伐木構﹝二﹞材﹐築作宮室﹐上棟下宇﹐以避風雨﹝三﹞。﹝一﹞「同域」﹐天一閣本作「司城」﹐不可從。史記禮書﹕「人域是域﹐士君子也。」索隱﹕「域﹐居也。」同域﹐謂人民與禽獸同居也。﹝二﹞「構」﹐子匯本﹑兩京本﹑天一閣本﹑唐本作「構」﹐古從從木之字多混。﹝三﹞易系辭下﹕「古者﹐穴居而野處﹐後世聖人易之以宮室﹐上棟下宇﹐以待風雨。」淮南子泛論篇﹕「古者﹐民澤處復穴﹐冬日則不勝霜雪霿露﹐夏日則不勝暑熱﹐聖人乃作﹐爲之築土構木﹐以爲宮室﹐上棟下宇﹐以蔽風雨﹐以避寒暑﹐而百姓安之。」髙誘注﹕「處﹐居也。復穴﹐重窟也。一說﹐穴﹐毀堤防崖岸之中以爲窟室。構﹐架也﹐謂材木相乘架也。棟﹐屋●也。宇﹐屋之垂。」太平禦覽七九引春秋內事﹕「軒轅氏以土徳王天下﹐始有堂室﹐髙棟深宇﹐以避風雨。」五行大義五﹕「黃帝造屋宇。古者﹐巢居穴處﹐黃帝易之以上棟上宇﹐以蔽風雨。」

民知室居食穀﹐而未知功力﹝一﹞。於是后稷﹝二﹞乃列封疆﹐﹝三﹞畫畔界﹝四﹞﹐以分土地之所宜﹝五﹞﹔辟土殖﹝六﹞谷﹐以用養民﹝七﹞﹔種桑麻﹐致絲枲﹝八﹞﹐以蔽形體﹝九﹞。﹝一﹞功力﹐猶今言加工。故唐律疏議卷二十盜賊四﹕「山野物已加功力。」疏議曰「山野之物﹐謂艸木藥石之類﹐有人已加功力。」功力字本此。﹝二﹞史記周本紀﹕「周后稷名﹐爲兒時﹐仡如巨人之志﹐其遊戲好種樹麻菽﹐麻菽美。及爲成人﹐遂好耕農﹐相土之宜﹐宜谷者稼穡焉。民皆法則之。」呂氏春秋君守篇﹕「后稷作稼。」髙誘注﹕「後﹐君﹔稷﹐官也。烈山氏子曰柱﹐能植百谷蔬菜﹐以爲稷。」﹝三﹞「疆」﹐李本﹑兩京本誤作「彊」。﹝四﹞說文田部﹕「畔﹐田界也。」﹝五﹞周禮夏官土方氏職﹕「以辧土宜﹑土化之●﹐而授任地者。」注﹕「土宜﹐謂九谷稙所宜也。」左傳成公二年﹕「先王疆理天下﹐物土之宜﹐而布其利。」杜注﹕「疆﹐界也。物土之宜﹐播殖之物各從土宜。」﹝六﹞「殖」﹐唐本作「植」。﹝七﹞孟子滕文公上﹕「后稷教民稼穡﹐樹藝五穀﹐五穀熟而民人育。」趙岐注﹕「五穀所以養人也﹐故言民人育也。」﹝八﹞尙書禹貢﹕「岱畎絲枲。」孔穎達正義﹕「枲﹐麻也。」﹝九﹞禮記禮運﹕「昔者﹐先王未有宮室﹐冬則居營窟﹐夏則居橧巢﹔未有火化﹐食艸木之實﹐鳥獸之肉﹐飲其血﹐茹其毛﹔未有麻絲﹐衣其羽皮。後聖有作﹐然後修火之利﹐範金﹐合土﹐以爲臺榭宮室戶。以炮﹐以燔﹐以亨﹐以炙﹐以爲體酪。治其麻絲﹐以爲布帛﹐以養生送死﹐以事鬼神上帝﹐皆從其朔。」正義曰「此一節論中古神農及五帝並三王之事﹐各隨文解之。」又案﹕淮南子汜論篇﹕「伯余之初作衣也﹐……而民得以揜形禦寒。」又齊俗篇﹕「明王制禮義﹐衣足以覆形。」文子十守篇﹕「衣足以蓋形禦寒。」春秋繁露度制篇﹕「凡衣裳之生也﹐爲蓋形暖身也。」韓詩外傳五﹕「內不足以充虛﹐外不足以蓋形。」鹽鐵論鍺幣篇﹕「或無以充虛蔽形也。」抱朴子外篇詰鮑﹕「古之爲屋﹐足以蔽風雨﹐……爲衣﹐足以掩身形。」曰掩﹐曰揜﹐曰蔽﹐曰蓋﹐曰覆﹐其義一也。

當斯之時﹐四瀆未通﹐洪水﹝一﹞爲害﹔禹乃決江疏河﹝二﹞﹐通之四瀆﹐致之於海﹐大小相引﹝三﹞﹐髙下相受﹐百川順流﹐各歸其所﹝四﹞﹐然後人民得去髙險﹝五﹞﹐處平土﹝六﹞。﹝一﹞孟子滕文公上﹕「當堯之時﹐天下猶未平﹐洪水橫流﹐泛濫於天下。﹝二﹞孟子滕文公上﹕「禹疏九河﹐瀹濟﹑漯﹐而注諸海﹐決汝﹑漢﹐排淮﹑泗﹐而注之江﹐然後中國可得而食也。」趙岐注﹕「疏﹐通也。」淮南子修務篇﹕「禹沐浴霪雨﹐櫛扶風﹐決江疏河。」髙誘注﹕「決巫山﹐令江水得東過﹐故言決。疏道東注於海﹐故言疏。」﹝三﹞詩經小雅沔水﹕「朝宗於海。」鄭玄箋﹕「興者﹐水流而入海﹐小就大也。諭諸侯朝天子﹐亦猶是也。」尙書禹貢﹕「江﹑漢朝宗於海。」正義﹕「朝宗是人事之名﹐水無性識﹐非有此義﹐以海水大而江﹑漢小﹐以小就大﹐似諸侯歸於天子﹐假人事而言之也。」案﹕正義此文﹐卽本鄭箋爲說。所云以小就大者﹐猶此之言大小相引也。﹝四﹞文選吳都賦李善注引尙書大傳﹕「百川趨於海。」淮南泛論篇﹕「百川異源而皆歸於海。」髙誘注﹕「以海爲宗。」﹝五﹞「險」﹐兩京本誤作「噞」。﹝六﹞孟子滕文公下﹕「當堯之時﹐水逆行﹐泛濫於中國﹐龍蛇居之﹐民無所定﹐下者爲巢﹐上者爲營窟。書曰﹕『洚水警余。』洚水者﹐洪水也。使禹治之。禹乃掘地而注之海﹐驅蛇龍而放之菹﹐水由地中行﹐江﹑淮﹑河﹑漢是也。險阻旣遠﹐鳥獸之害人者消﹐然後人得平土而居之。」趙岐注﹕「民人下髙就平土﹐故遠險阻也。」文選司馬相如難蜀父老﹕「昔者﹐洪水沸出﹐泛濫衍溢﹐民人升降移徙﹐崎嶇而不安﹔夏后氏戚之﹐乃堙洪塞源﹐決江疏河﹐灑沈澹災﹐東歸之於海﹐而天下永寧。」注﹕「張揖曰﹕『疏﹐通也。』」

川谷交錯﹝一﹞﹐風化﹝二﹞未通﹐九州島絕隔﹐未有舟車之用﹐以濟深致遠﹔於是奚仲﹝三﹞乃橈﹝四﹞曲爲輪﹐因直爲轅﹐駕馬﹝五﹞服牛﹝六﹞﹐浮舟杖楫﹝七﹞﹐以代人力。﹝一﹞詩小雅楚茨毛傳﹕「東西爲交﹐邪行爲錯。」文選司馬長卿子虛賦﹕「云夢者﹐方九百里﹐其中有山焉﹐其山則盤紆岪郁﹐隆崇●崒﹐岑崟參差﹐日月蔽虧﹐交錯糾紛﹐上干靑雲。」﹝二﹞風化﹐猶言教化。詩豳風七月序﹕「陳后稷先公風化之所由。」疏以「后稷之教」爲言也。﹝三﹞呂氏春秋君守篇﹕「奚仲作車。」髙誘注﹕「奚仲﹐黃帝之後﹐任姓也。傳曰﹕『爲夏車正﹐封於薛。』」淮南子修務篇﹕「奚仲爲車。」髙誘注﹕「傳曰﹕『奚仲爲夏車正﹐封於薛。』」案﹕左傳定公元年﹕「薛之皇祖奚仲居薛﹐以爲夏車正。」世本作篇﹑荀子解蔽篇﹑文選演連珠注引尸子﹐俱謂奚仲作車。山海經海內經﹕「番禺生奚仲﹐奚仲生吉光﹐吉光是始以木爲車。」郭注﹕「世本云﹕『奚仲作車。』此言吉光﹐明其父子共創作意﹐是以互稱之。」沈約宋書禮志﹕「系本云﹕『奚仲始作車。』案﹕庖犧畫八卦而爲大輿﹐服牛乘馬﹐以利天下﹔奚仲乃夏之車正﹐安得始造乎﹖系本之言非也。車服以庸﹐著在唐典﹐夏建旌旗﹐以表貴賤﹐周有六職﹐百工居其一焉﹐一器而羣工致其巧﹐車最居多﹐蓋奚仲以擅技巧爲夏車正﹐前世制作之美歸之耳。」﹝四﹞「橈」﹐子匯本作「撓」。﹝五﹞駕馬﹐荀子解蔽篇﹕「奚仲作車﹐乘杜作乘馬。」楊倞注﹕「奚仲﹐夏禹時車正。黃帝時已有車服﹐故謂之軒轅﹐此云奚仲者﹐亦攺制耳。世本云﹕『相土作乘馬。』『杜』與『土』同。乘馬﹐駟馬也。四馬駕車﹐起於相土﹐故曰作乘馬﹔以其作乘馬之法﹐故謂之乘杜。乘並音剩。相土﹐契孫也。」案﹕太平禦覽七七三引古史考異﹕「黃帝作車﹐少皞時略加牛﹐禹時奚仲駕馬﹐仲又造車﹐更廣其制度也。」云奚仲駕馬﹐與此同也。﹝六﹞服牛﹐猶言駕用牛。易系辭下﹕「服牛乘馬﹐引重致遠﹐以利天下。」正義﹕「今服用其牛﹐乘駕其馬。服牛以引重﹐乘馬以致遠﹐是以人之所用﹐各得其宜。」案﹕說文牛部犕下引易作「犕牛乘馬」﹐段注﹕「以車駕牛馬之字當作『犕』﹐作『服』者假借耳。」詩鄭風叔於田﹕「叔適野﹐巷無服馬。」鄭箋﹕「服馬﹐猶乘馬也。」正義﹕「易稱『服牛乘馬』﹐俱是駕用之義﹐故云服馬猶乘馬。」尙書武成﹕「歸馬於華山之陽﹐放牛於桃林之野﹐示天下弗服。」孔氏傳﹕「示天下不復乘用。」淮南子泛論篇﹕「古者﹐大川名谷﹐衝絕道路﹐不通往來也﹐乃爲窬木方版﹐以爲舟航﹔故地勢有無﹐得相委輸﹐乃爲靻蹻而超千里﹔肩荷負儋之勤也﹐而作爲之楺輪建輿﹐駕馬服牛﹐民以致遠而不勞。」﹝七﹞易系辭下﹕「刳木爲舟﹐剡木爲楫﹐舟楫之利﹐以濟不通﹐致遠以利天下。」正義﹕「舟必用大木刳鑿其中﹐故云刳木也。剡木爲楫者﹐楫必須纖長﹐理當剡削﹐故曰剡木也。」

鑠金﹝一﹞鏤木﹐分苞燒殖﹝二﹞﹐以備器械﹝三﹞﹐於是民知輕重﹐好利惡難﹐避勞就逸﹔於是臯陶﹝四﹞乃立獄制罪﹝五﹞﹐縣﹝六﹞賞設罰﹐異是非﹐明好惡﹐檢姦﹝七﹞邪﹐消佚亂。﹝一﹞國語周語下﹕「諺曰﹕『眾心成城﹐眾口鑠金。』」韋昭注﹕「賈逵曰﹕『鑠﹐消也﹐眾口所惡﹐金爲之消亡。』」楚辭屈原九章惜誦﹕「故眾口其鑠金兮。」王逸注﹕「鑠﹐銷也。言眾口所論﹐乃人所言﹐金性堅剛彊﹐尙爲銷鑠。」風俗通義佚文﹕「眾口鑠金。俗說﹕有美金於此﹐眾人咸共詆訾﹐言其不純﹐賣金者欲其必售﹐固取鍛燒以見眞。此爲眾口鑠金。」﹝詳器撰風俗通義校注頁六０七﹞﹝二﹞孫詒讓曰「案﹕『苞』與『匏』通﹐﹝太玄經達次三云「厥美可以達於瓜苞。」論衡無形篇云「更以苞瓜諭之。」「苞」並「匏」之借字。﹞分匏﹐謂爲蠡瓢之屬。儀禮士昏禮鄭注云﹕『合破瓠也。』莊子逍遙遊篇說大瓠云﹕『剖之以爲瓢。』分與破﹑剖義同。『殖』當讀爲考工記『摶埴』之『埴』﹐燒埴﹐謂陶●之事也。」唐晏曰「『殖』﹐疑作『埴』。」﹝三﹞禮記大傳﹕「異器械。」鄭注﹕「器械﹐禮樂之器及兵甲也。」正義﹕「器爲楬豆房俎﹐禮樂之器也﹔械謂戎車革路﹐兵甲之屬也。」﹝四﹞尙書大禹謨﹕「帝曰﹕『臯陶﹐惟臣庶﹐罔或於予正。汝作士﹐明於五刑﹐以弼五教﹐期於予治。刑期於無刑﹐民協於中﹐時乃功﹐懋哉﹗』臯陶曰﹕『帝徳罔愆﹐臨下以簡﹐禦眾以寬﹐罰弗及嗣﹐賞延於世﹐宥過無大﹐刑故無小﹐罪疑惟輕﹐功疑惟重﹐與其殺不辜﹐寧失不經﹐好生之徳﹐洽於民心﹐玆用不犯於有司。』帝曰﹕『俾予從欲以治﹐四方風動﹐惟乃之休。』」呂氏春秋君守篇﹕「臯陶作刑。」髙誘注﹕「虞書曰﹕『臯陶﹐蠻﹑夷猾夏﹐寇賊姦宄﹐女作士師﹐﹝今書無「師」字﹐此用今文﹞五刑有服。』」﹝五﹞「罪」﹐唐本作「」﹐古文也。後不復出。﹝六﹞「縣」﹐子匯本﹑程本﹑兩京本﹑天一閣本﹑唐本作「懸」﹐「懸」爲「縣」或字。後不復出。﹝七﹞「姦」﹐唐本作「姦」﹐二字俗不分。後不復出。

民知畏法﹐而無禮義﹔於是中聖﹝一﹞乃設辟雍﹝二﹞庠序﹝三﹞之教﹐以正上下之儀﹐明父子之禮﹐君臣之義﹐使彊﹝四﹞不淩弱﹐眾不暴寡﹐﹝五﹞貪鄙之心﹐興淸潔之行。﹝一﹞易系辭下﹕「易之興也﹐其於中古乎﹗作易者﹐其有憂患乎﹗」正義﹕「其於中古乎者﹐謂易之爻卦之辭﹐起於中古。若易之爻卦之象﹐則在上古伏犧之時。但其時﹐理尙質素﹐聖道凝寂﹐直觀其象﹐足以垂教矣。但中古之時﹐事漸澆浮﹔非象可以爲教﹐又須系以文辭﹐示其變動吉凶﹐故爻卦之辭﹐起於中古﹐則連山起於神農﹐歸藏起於黃帝﹐周易起於文王及周公也。」以文王﹑周公當中古﹐則中聖謂文王﹑周公也。所謂「設辟雍庠序之教」者﹐辟雍﹑上庠﹑東序﹐俱周大學之名也﹐然則陸賈此言中聖﹐亦謂文王﹑周公也。﹝二﹞白虎通辟雍篇﹕「天子立辟雍何﹖辟雍所以行禮樂﹐宣徳化也。辟者﹐璧也﹐象璧圓以法天也。雍者﹐壅之以水﹐象教化流行也。辟之言積也﹐積天下之道徳﹔雍之爲言壅也﹐天下之儀則﹔故謂之辟雍也。」﹝三﹞白虎通辟雍篇﹕「鄕曰庠﹐裏曰序。庠者﹐庠禮義﹔序者﹐序長幼也。禮五帝記曰﹕『帝庠序之學﹐則父子有親﹐長幼有序﹐善如爾捨明令必須外然後前民者也﹐未見於仁﹐故立庠序以導之也。」﹝盧文弨曰「以上文有訛。」﹞﹝四﹞「彊」﹐子匯本作「彊」。後不復出。﹝五﹞「」﹐天一閣本作「棄」﹐﹐古文棄。後不復出。

禮義不﹝一﹞行﹐綱紀不立﹐後世衰廢﹐於是後聖﹝二﹞乃定五經﹝三﹞﹐明六藝﹝四﹞﹐承天統地﹝五﹞﹐窮事察﹝六﹞微﹐原情立本﹐以緒人倫﹝七﹞﹐宗諸天地﹐纂﹝八﹞修篇章﹐垂諸來世﹐被諸鳥獸﹝九﹞﹐以匡衰亂﹐天人合策﹝一０﹞﹐原道﹝一一﹞悉備﹐智者達其心﹐百工窮其巧﹐乃調之以管弦﹝一二﹞絲竹之音﹐設鐘﹝一三﹞鼓歌舞之樂﹐以節奢侈﹐正風俗﹝一四﹞﹐通文雅﹝一五﹞。﹝一﹞「不」﹐原作「獨」﹐今從子匯本﹑唐本校攺。﹝二﹞後聖﹐指孔子﹐詳上文「先聖」注。﹝三﹞五經﹐孔子而後﹐稱說五經者﹐當以陸氏此文爲最先。其後﹐漢武帝建元五年春﹐初置五經博士﹐漢章帝時﹐會諸儒於白虎觀﹐講議五經同異﹐班固譔集其文﹐作白虎通徳論﹐其五經篇云「孔子所以定五經者何﹖以爲孔子居周之末世﹐王道陵遲﹐禮樂廢壞﹐彊陵弱﹐眾暴寡﹐天子不敢誅﹐方伯不敢伐﹐閔道徳之不行﹐故周流應聘﹐冀行其道徳﹐自衛反魯﹐自知不用﹐故追定五經﹐以行其道。」後之言五經者﹐如困學紀聞八經說僅舉五經博士及白虎通五經篇爲言﹐尙未得其朔也。﹝四﹞史記太史公自序﹕「夫儒者以六藝爲法。六藝經傳以千萬數﹐累世不能通其學﹐當年不能究其禮。」正義﹕「六藝﹐謂五禮﹑六樂﹑五射禦﹑六書﹑九數也。」案﹕史文明言「六藝經傳」﹐正義以周官地官保氏職之禮樂射禦書數爲六藝解之﹐非是。史記滑稽傳云「六藝於治﹐一也﹕禮以節人﹐樂以發和﹐書以道事﹐詩以達意﹐易以神化﹐春秋以道義。」漢書藝文志六藝略﹕「六藝之文﹕樂以和神﹐仁之表也﹔詩以正言﹐義之用也﹔禮以明體﹐明者著見﹐故無訓也﹔書以廣聽﹐知之術也﹔春秋以斷事﹐信之符也。」史記孔子世家﹕「孔子之時﹐周室微﹐而禮﹑樂廢﹐詩﹑書缺﹐追迹三代之禮﹐序書傳﹐上紀唐﹑虞之際﹐下至秦繆﹐編次其事﹐曰﹕『夏禮吾能言之﹐杞不足徵也。殷禮吾能言之﹐宋不足徵也。足則吾能徵之矣。』觀殷﹑夏所損益﹐曰﹕『後𨿽百世可知也。』以一文一質。『周監二代﹐鬱鬱乎文哉﹗吾從周。』故書傳﹑禮記自孔氏。孔子語魯大師﹕『樂其可知也﹐始作翕如﹐皦如﹐縱之純如﹐繹如也﹐以成。吾自衛反魯﹐然後樂正﹐雅﹑頌各得其所。』古者﹐詩三千餘篇﹐及至孔子﹐去其重﹐取可施於禮義﹐上采契﹑后稷﹐中述殷﹑周之盛﹐至幽﹑厲之缺﹐始於衽席﹐故曰﹕關雎之亂﹐以爲風始﹐鹿鳴爲小雅始﹐文王爲大雅始﹐淸廟爲頌始。三百五篇﹐孔子皆弦歌之﹐以求合韶﹑武﹑雅﹑頌之音﹐禮﹑樂自此可得而述﹐以備王道﹐成六藝。……孔子以詩﹑書﹑禮﹑樂教﹐弟子蓋三千焉﹐身通六藝者七十有二人。」是六藝卽六經也。自秦火後﹐樂失其傳﹐故六藝遂爲五經﹐此六經衍變之迹之可得而言者。而白虎通五經篇乃曰「經所以有五何﹖經﹐常也﹐有五常之道﹐故曰五經。樂﹐仁﹔書﹐義﹔禮﹐禮﹔易﹐智﹔詩﹐信也。人情有五性﹐懷五常﹐不能自成﹐是以聖人像天五常之道而明之﹐以教人成其徳也。」以五常說五經﹐且五經有樂而無春秋﹐此則漢人之經說耳。﹝五﹞承天統地﹐卽承天統物也﹐詳下文「統物」注。﹝六﹞「察微」﹐「察」字原缺﹐今據子匯本﹑傅校本﹑唐本訂補。宋翔鳳云「別本作『及微』。」﹝七﹞人倫﹐詩周南關雎序﹕「先王以是經夫婦﹐成孝敬﹐厚人倫﹐美教化﹐移風俗。」正義﹕「厚人倫者﹐倫﹐理也﹐君臣父子之義﹐朋友之交﹐男女之別﹐皆是人之常理。父子不親﹐君臣不敬﹐朋友道絕﹐男女多違﹐是人理薄也﹐故教民使厚此人倫也。」此文言緒人倫﹐義亦相近﹐緒人倫者﹐謂人倫之道得其緒也。﹝八﹞「纂」字原缺﹐宋翔鳳引別本作「纂」﹐今據訂補。﹝九﹞案﹕尙書舜典﹕「帝曰﹕『疇若予上下艸木鳥獸﹖』……夔曰﹕『於﹐予擊石拊石﹐百獸率舞。』」又益稷﹕「夔曰﹕『笙鏞以閒﹐鳥獸蹌蹌。簫韶九成﹐鳳皇來儀。』夔曰﹕『於﹐予擊石拊石﹐百獸率舞﹐庶尹允諧。』」卽此「被諸鳥獸」之謂也。白虎通禮樂篇﹕「八音者何謂也﹖樂記曰﹕『土曰塤﹐竹曰管﹐皮曰鼓﹐匏曰笙﹐絲曰弦﹐石曰磬﹐金曰鐘﹐木曰柷敔。』此謂八音也﹐法易八卦也﹐萬物之數也﹐八音萬物之聲也。天子所以用八音何﹖天子承繼萬物﹐當知其數﹐旣得其數﹐當知其聲﹐卽知其形﹐如此蜎飛蠕動﹐無不樂其音者﹐至徳之道也。天子樂之﹐故樂用八音。」其闡明以音樂被諸鳥獸之理尢微至。﹝一０﹞天人合策﹐案﹕此卽後來董仲舒天人相感說之濫觴。漢書董仲舒傳載其對策之言曰「臣謹案﹕春秋之中﹐視前世已行之事﹐以視天人相與之際﹐甚可畏也。」又曰「天人之徵﹐古今之道也。孔子作春秋﹐上揆之天道﹐下質諸人情﹐鑑之於古﹐考之於今。」舉此一隅﹐無勞九變。尋荀子天論言「故明於天人之分﹐則可謂至矣。」此又陸氏天人說之所本矣。蓋自董仲舒揭櫫此義﹐而於是司馬相如封禪文言「天人之際已交」﹐王褒四子講徳論言「天人並應」﹐班固西都賦言「天人合應」﹐皆承其說而爲此紛紛也。文選阮嗣宗爲鄭衝勸晉王箋﹐張銑注﹕「天人﹐謂天意人事也。」﹝一一﹞淮南子原道篇髙誘注﹕「原﹐本也﹐本道根眞﹐包裹天地﹐以歷萬物﹐故曰原道。」﹝一二﹞「弦」﹐李本﹑子匯本﹑程本﹑兩京本﹑天一閣本作「弦」﹐俗別字﹐後不復出。﹝一三﹞「鐘」﹐程本﹑兩京本﹑天一閣本﹑唐本作「鍾」﹐古通﹐後不復出。﹝一四﹞漢書地理誌下﹕「凡民函五常之性﹐而其剛柔緩急﹐音聲不同﹐系水土之風气﹐故謂之風。好惡取捨﹐動靜無常﹐隨君上之情欲﹐故謂之俗。」風俗通義序﹕「風者﹐天气有寒暖﹐地形有險易﹐水泉有美惡﹐艸木有剛柔也。俗者﹐含血之類﹐像之而生﹐故言語歌謳異聲﹐鼓舞動作殊形﹐或直或邪﹐或善或淫也。」劉晝新論風俗章﹕「風者﹐气也。俗者﹐習也。土地水泉﹐气有緩急﹐聲有髙下﹐謂之風焉。人居此地﹐習以成性﹐謂之俗焉。」﹝一五﹞文雅﹐文采典雅。漢書敍傳﹕「文雅自贊。」文選劉公幹贈五官中郎將﹕「文雅縱橫飛。」李善注﹕「大戴禮曰﹕『天子不知文雅之辭﹐少師之任。』」又潘安仁夏侯常侍誄﹕「人惡其異﹐俗疵文雅。」注同。荀子修身篇﹕「容貌態度﹐進退趨行﹐由禮則雅﹐不由禮則夷固辟違﹐庸眾而野。」新書道術篇﹕「辭令就得謂之雅﹐反雅爲陋。」

後世淫邪﹐增之以鄭﹑衛之音﹝一﹞﹐民本趨末﹝二﹞﹐技巧橫出﹐用意各殊﹐則加雕文刻鏤﹝三﹞﹐傅致﹝四﹞膠漆﹝五﹞丹靑﹑玄黃﹝六﹞琦瑋﹝七﹞之色﹐以窮耳目之好﹐極工匠之巧﹝八﹞。﹝一﹞史記樂書﹕「紂爲朝歌北鄙之音﹐身死國亡。……夫『朝歌』者﹐不時也。北者﹐敗也﹔鄙者﹐陋也﹔紂樂好之﹐與萬國殊心﹐諸侯不附﹐百姓不親﹐天下畔之﹐故身死國亡。而衛靈公之時﹐將之晉﹐至於濮水之上捨﹐夜半時聞鼓琴聲﹐問左右﹐皆對曰﹕『不聞。』乃召師涓曰﹕『吾聞鼓琴音﹐問左右皆不聞﹐其狀似鬼神﹐爲我聽而寫之。』師涓曰﹕『喏。』因端坐援琴﹐聽而寫之。明日曰﹕『臣得之矣﹐然未習也﹐請宿習之。』靈公曰﹕『可。』因復宿﹐明日報曰﹕『習矣。』卽去之晉﹐見晉平公﹐平公置酒於施惠之臺﹐酒酣﹐靈公曰﹕『今者來聞新聲﹐請奏之。』平公曰﹕『可。』卽令師涓坐師曠旁﹐援琴鼓之﹐未終﹐師曠撫而止之曰﹕『此亡國之聲也﹐不可遂。』平公曰﹕『何道出﹖』師曠曰﹕『師延所作也﹐與紂爲靡靡之樂﹐武王伐紂﹐師延東走﹐自投濮水之中﹔故聞此聲必於濮水之上。先聞此聲者國削。』平公曰﹕『寡人所好者音也﹐願遂聞之。』師涓鼓而終之。」禮記樂記﹕「鄭﹑衛之音﹐亂世之音也﹐比於慢矣。桑間﹑濮上之音﹐亡國之音也。」鄭注﹕「濮水之上﹐地有桑間者﹐亡國之音於此之水出也。昔殷紂使師延作靡靡之樂﹐已而自沈於濮水﹐後師涓過焉﹐夜聞而寫之﹐爲晉平公鼓之﹐是之謂也。」呂氏春秋本生篇﹕「鄭﹑衛之音﹐務以自樂﹐命之曰伐性之斧。」髙誘注﹕「鄭國淫辟﹐男女私會於溱﹑洧之上﹐有絢盱之樂﹐芍藥之和。昔者﹐殷紂使樂師作朝歌北鄙靡靡之樂﹐以爲淫亂。武王伐紂﹐樂師抱其樂器自投濮水之中。曁衛靈公北朝於晉﹐宿於濮上﹐夜聞水中有琴瑟之音﹐乃使師涓以琴寫其音。靈公至晉國﹐晉平公作樂﹐公曰﹕『寡人得新聲﹐請以樂君。』遂使師涓作之﹐平公大悅。師曠止之曰﹕『此亡國之音也。紂之太師以此音自投於濮水﹐得此聲必於濮水之上。』地在衛﹐因曰鄭﹑衛之音。」﹝二﹞史記孝文本紀﹕「上曰﹕『農﹐天下之本﹐務莫大焉。……是爲本末者無以異。』」集解﹕「李奇曰﹕『本﹐農也。末﹐賈也。』」漢書孝成本紀﹕「陽朔四年詔﹕『間者﹐民彌惰怠﹐鄕本者少﹐趨末者眾。』」又食貨志上﹕「今背本而趨末食者甚眾﹐是天下之大殘也。」師古曰「本﹐農業也﹔末﹐工商也﹔言人已棄農而務工商矣。」﹝三﹞漢書孝景本紀﹕「後二年夏四月詔曰﹕『雕文刻鏤﹐傷農事者也。』」賈誼新書瑰瑋篇﹕「夫雕文刻鏤﹐害﹝原誤作「周」﹞用之物繁多。」﹝四﹞漢書文三王傳﹕「傅致難明之事。」師古曰「傅讀曰附。」案﹕此文傅致義同﹐謂以膠漆附益於所髹飾之物也。﹝五﹞禮記月令﹕「季春之月﹐令百工審五庫之量﹐……脂膠丹漆﹐毋或不良。」正義﹕「脂膠丹漆爲一庫。」又﹕「季秋之月﹐是月也﹐霜露降﹐則百工休。」注﹕「寒而膠漆之作﹐不堅好也。」戰國策趙策﹕「膠漆至●也。」膠漆﹐工匠以爲膠合髹漆之用也。﹝六﹞「玄」﹐宋翔鳳本避淸諱作「元」﹐今攺﹐後不復出。本書無爲篇﹕「繕雕琢刻畫之好﹐博玄黃琦瑋之色﹐以亂制度。」義與此同。文選張平子思玄賦﹕「由厥好以玄黃。」舊注﹕「玄黃﹐玉石之色也。」說苑權謀篇﹕「釐王變文﹑武之制﹐而作玄黃宮室﹐輿馬奢侈﹐不可振也。」家語六本篇載其事作「作玄黃華麗之飾﹐宮室崇峻﹐輿馬奢侈。」此言玄黃之色者﹐蓋謂以玉石爲飾﹐其色玄黃也。﹝七﹞案﹕琦瑋之色﹐他無所聞。疑當作「奇偉」﹐蓋「奇」﹑「琦」古通﹐「瑋」則涉上偏旁而誤也。荀子非十二子篇﹕「治怪說﹐玩琦辭。」注﹕「『琦』讀爲『奇異』之『奇』。」尋荀子解蔽篇作「治怪說﹐玩奇辭」﹐卽其證也。﹝八﹞荀子儒效篇﹕「積斲削而爲工匠。」文選何平叔景福殿賦﹕「惟工匠之多端﹐固萬變之不窮。」唐晏曰「此節由刑法敍及詩﹑書﹐由詩﹑書敍及禮﹑樂﹐由禮﹑樂之盛﹐敍及禮﹑樂之衰﹐所謂周末文獘也。」

夫驢騾﹝一﹞駱駝﹐犀象玳瑁﹐琥珀珊瑚﹐翠羽珠玉﹐山生水藏﹐擇地而居﹐潔淸明朗﹐潤澤而濡﹝二﹞﹐磨而不燐﹐涅而不淄﹝三﹞﹐天气所生﹐神靈﹝四﹞所治﹐幽閒淸淨﹐與神浮沈﹝五﹞﹐莫不﹝六﹞效﹝七﹞力爲用﹐盡情爲器。故曰﹐聖人成之﹝八﹞。所以能統物﹝九﹞通變﹝一０﹞﹐治情性﹐顯仁義也。﹝一一﹞。﹝一﹞「騾」﹐唐本作「」。「騾」﹐俗字。﹝二﹞詩鄭風羔裘﹕「羔裘如濡。」毛傳﹕「如濡﹐潤澤也。」﹝三﹞論語陽貨﹕「不曰堅乎﹖磨而不燐。不曰白乎﹖涅而不緇。」集解﹕「孔曰﹕『燐﹐薄也。涅可以染皂。言至堅者磨之而不薄﹐至白者染之於涅而不黑。」案﹕沈約髙士贊﹕「猶玉在泥﹐涅而不緇。」梁簡文帝君子行﹕「君子懷琬琰﹐不使涅塵緇。」劉孝威堂上行辛苦篇﹕「黃金坐銷鑠﹐白玉遂緇燐。」緇﹑淄古通。﹝四﹞列子湯問篇﹕「神靈所生﹐其物異形。」鬼穀子本經陰符﹕「物之所造﹐天之所生﹐包宏無形﹐化气先天地而成﹐莫見其形﹐莫知其名﹐謂之神靈。」﹝五﹞史記遊俠列傳﹕「與世浮沈。」文選司馬子長報任少卿書﹕「故且從俗浮沈﹐與時俯仰。」又阮嗣宗詠懷詩﹕「俯仰乍浮沈。」李善注﹕「輕薄之輩﹐隨俗浮沈。」﹝六﹞「莫不」﹐原作「莫之」﹐兪樾曰「謹按﹕『莫之』當作『莫不』﹐蓋言驢騾駱駝﹐犀象玳瑁﹑琥珀珊瑚﹑翠羽珠玉之類﹐莫不爲我用也。下文『故曰﹐聖人成之。所以能統物通變﹐治情性﹐顯仁義也。』卽承此而言。今作『莫之』﹐則與下意不貫矣。」案﹕兪說是﹐今從之。﹝七﹞「效」﹐天一閣本作「效」﹐「效」俗別字。後不復出。﹝八﹞案﹕此就篇首所引傳曰之文﹐而爲之衍繹其義﹐故以「故曰」結之。﹝九﹞文選嵇叔夜琴賦﹕「摠中和以統物。」又陸士衡答賈長淵詩注引禮記明堂陰陽錄﹕「王者承天統物也。」承天統物﹐猶上文之言承天統地也。﹝一０﹞易系辭上﹕「通變之謂事。」韓康伯注﹕「物窮則變﹐變而通之﹐事之所由生也。」又曰「通其變﹐遂成天下之文。」又系辭下﹕「通其變﹐使民不倦。」韓注﹕「通物之變﹐故樂其器用﹐不能倦也。」陸氏所言通變﹐卽本易義。﹝一一﹞唐晏曰「由此以上﹐皆釋『聖人成之』之義也。」

夫人者﹐寬博浩大﹐恢廓﹝一﹞密微﹐附遠寧近﹐懷來﹝二﹞萬邦﹝三﹞。故聖人懷仁仗義﹐分明纖微﹐忖度﹝四﹞天地﹐危而不傾﹐佚而不亂者﹐仁義之所治也﹝五﹞。行之於親近而疏遠悅﹐修﹝六﹞之於閨門﹝七﹞之內而名譽﹝八﹞馳於外。故仁無隱而不著﹐無幽而不彰者。虞舜蒸蒸於父母﹝九﹞﹐光耀於天地﹝一０﹞﹔伯夷﹑叔齊餓於首陽﹐功美垂於萬代﹝一一﹞﹔太公自布衣﹝一二﹞升三公之位﹝一三﹞﹐累世享千乘之爵﹝一四﹞﹔知伯﹝一五﹞仗威任力﹐兼三晉﹝一六﹞而亡﹝一七﹞。﹝一﹞文選鄒陽獄中上書自明﹕「天下恢廓之士。」恢郭﹐謂恢弘廓大也。﹝二﹞文選司馬長卿難蜀父老﹕「於是諸大夫茫然喪其所懷來﹐失厥所以道。」案﹕禮記中庸﹕「凡爲天下國家有九經﹐曰﹕……來百工﹐……懷諸侯也。」正義﹕「來百工者﹐謂招來百工也。……懷﹐安撫也﹐君若安撫懷之﹐則諸侯服從。」﹝三﹞文廷式曰「按﹕漢髙帝諱邦﹐陸生奏書﹐必不公犯其諱﹐『邦』字當爲『國』也。」﹝四﹞詩小雅節南山巧言「他人有心﹐予忖度之。」﹝五﹞唐晏曰「陸生之學出孔門﹐故語必首仁義。」﹝六﹞「修」﹐天一閣本﹑唐本作「修」﹐古通用。後不復出。﹝七﹞禮記樂記﹕「樂在閨門之內﹐父子兄弟同聽之﹐則莫不和親。」又仲尼燕居﹕「以之閨門之內有禮﹐則三族和也。」閨門之內﹐猶今言家中也。﹝八﹞文選上林賦﹕「揚名發譽。」法言學行篇﹕「名譽以崇之。」﹝九﹞尙書堯典﹕「曰﹕『明明揚側陋。』師錫帝曰﹕『有鰥在下曰虞舜。』帝曰﹕『兪﹐予聞﹐如何﹖』嶽曰﹕『瞽子﹐父頑﹐母嚚﹐象傲﹐克諧以孝﹐烝烝乂﹐不格姦。』帝曰﹕『我其試哉﹗』」孔氏傳﹕「烝﹐進也。」史記五帝本紀作「能和以孝﹐烝烝治﹐不至姦」。烝﹑蒸﹐古通。﹝一０﹞唐晏曰「按﹕此檃括堯典『以孝蒸蒸乂不格姦』之文。『光耀天地』者﹐當是古訓也。」器案﹕「光耀於天地」﹐卽堯典「光被四表」之義。﹝一一﹞唐晏曰「此檃括論語文。」案﹕論語季氏﹕「伯夷﹑叔齊餓於首陽之下﹐民到於今稱之。」集解﹕「馬曰﹕『首陽山在河東蒲阪縣﹐華山之北﹐河曲之中。」邢昺疏﹕「夷﹑齊﹐孤竹君之二子﹐讓位適周﹐遇武王伐紂﹐諫之不入﹐及武王旣誅紂﹐義不食周粟﹐故於河東郡蒲阪縣首陽山下﹐采薇而食﹐終餓死。」此本史記伯夷列傳爲說。皇侃疏則云「夷﹑齊﹐是孤竹君之二子也﹐兄弟讓國﹐遂入隱於首陽之山。武王伐紂﹐夷﹑齊扣武王馬諫曰﹕『爲臣伐君﹐豈得忠乎﹖橫屍不葬﹐豈得孝乎﹖』武王左右欲殺之。太公曰﹕『此孤竹君之子﹐兄弟讓國﹐大王不能制也。隱於首陽山﹐合方立義﹐不可殺﹐是賢人。』卽止也。夷﹑齊反首陽山﹐責身不食周粟﹐惟食艸木而已。後遼西令支縣佑家白張石虎﹐往蒲阪采材﹐謂夷﹑齊曰﹕『汝不食周粟﹐何食周艸木﹖』夷﹑齊聞言﹐卽遂不食﹐七日餓死。」此則六朝人別說也。﹝一二﹞鹽鐵論散不足篇﹕「古者﹐庶人耋老而後衣絲﹐其餘則麻枲而已﹐故命曰布衣。」﹝一三﹞漢書董仲舒傳﹕「太公起海濱而卽三公。」﹝一四﹞千乘之爵﹐謂爵爲諸侯也。文選李少卿答蘇武書﹕「受千乘之賞。」李善注﹕「兵車千乘﹐諸侯之大者。」又陸士衡五等論注引楚漢春秋﹕「下蔡亭長詈淮南王曰﹕『封汝爵爲千乘﹐東南盡日所出﹐尙未足黔徒羣盜所邪﹖而反﹐何也﹖』」案﹕漢書刑法志﹕「一封三百一十六里﹐提封十萬井﹐定出賦六萬四千井﹐戎馬四千匹﹐兵車千乘﹐此諸侯之大者也﹐是謂千乘之國。」衛宏漢舊儀下﹕「九夫爲井﹐四井爲邑﹐四邑爲丘﹐四丘爲乘﹐乘則具車一乘四馬﹐步卒三十六人。千乘之國﹐馬四千匹﹐步卒三萬六千人爲三軍﹐大國也。次國二軍﹐小國一軍。」﹝一五﹞「知伯」﹐天一閣本作「智伯」﹐「知」﹑「智」古通。後不復出。﹝一六﹞春秋時﹐晉之六卿智氏﹑範氏﹑中行氏﹑韓氏﹑魏氏﹑趙氏分晉﹐時稱爲六晉﹐戰國策秦策下﹕「昔者﹐六晉之時﹐智氏最彊﹐破滅範﹑中行﹐又帥韓﹑魏以圖趙襄子於晉陽。」是役也﹐韓﹑魏﹑趙合謀﹐滅智氏﹐遂稱韓﹑魏﹑趙爲三晉﹐戰國策趙策上所謂「三晉分智氏」是也。﹝一七﹞唐晏曰「按﹕戰國之世﹐言盛則齊桓﹐言滅則智伯﹐若太公則尢盛矣。」

是以君子﹝一﹞握道而治﹐據﹝二﹞徳而行﹐席仁而坐﹐杖義而彊﹐虛無寂寞﹐通動﹝三﹞無量。故制事因短﹐而動益長﹐以圓制規﹐以矩立方﹝四﹞。聖人王世﹐賢者建功﹝五﹞﹐湯舉伊尹﹝六﹞﹐周任呂望﹝七﹞﹐行合天地﹐徳配陰陽﹝八﹞﹐承天誅惡﹐克﹝九﹞暴除殃﹐將气養物﹝一０﹞﹐明�﹝一一﹞設光﹐耳聽八極﹝一二﹞﹐目睹四方﹐忠進讒退﹐直立邪亡﹐道行姦止﹝一三﹞﹐不得兩張﹐��﹝一四﹞本理﹐杜漸消萌。﹝一﹞禮記曲禮上﹕「博聞彊識而讓﹐惇善行而不怠﹐謂之君子。」王安石君子齋記﹕「天子諸侯謂之君﹐卿大夫謂之子﹐古之爲此名也﹐所以命天下之有徳﹐故天下有徳通謂之君子。」﹝二﹞「據」字原缺﹐今據子匯本﹑傅校本﹑唐本訂補。論語述而﹕「據於徳。」﹝三﹞淮南子俶眞篇﹕「若夫神無所掩﹐心無所載﹐通洞條達﹐恬漠無事﹐無所凝滯﹐虛寂以待﹐勢利不能誘也。」又見文子十守篇。呂氏春秋精通篇髙誘注﹕「其精誠能通洞於民。」通洞﹐卽通動也。﹝四﹞墨子法儀篇﹕「百工之爲方以矩﹐爲圓以規﹐直以繩﹐正以懸。」唐晏曰「案﹕於文當作『以規制圓』﹐然考規矩之初﹐方生於圓﹐由圓旣立而始有規之名﹐故曰『以圓制規』也。」﹝五﹞文廷式曰「此以功字與行﹑彊﹑量﹑長﹑方﹑望﹑陽﹑殃﹑光爲韻﹐已讀功如釭矣。」﹝六﹞論語顏淵﹕「湯有天下﹐選於眾﹐舉伊尹﹐不仁者遠矣。」﹝七﹞史記齊太公世家﹕「太公望呂尙者﹐東海上人。其先祖嘗爲四獄﹐佐禹平水土﹐甚有功﹐虞﹑夏之際﹐封於呂﹐或封於申﹐姓姜氏﹐夏﹑商之時﹐申﹑呂或封枝庶﹐子孫或爲庶人﹐尙其後苗裔也﹐本姓姜氏﹐從其封姓﹐故曰呂尙。呂尙蓋嘗窮困﹐年老矣﹐以漁釣姦周西伯。西伯將出獵﹐卜之﹐曰﹕『所獲非龍非﹐非虎非羆﹐所獲霸王之輔。』於是周西伯獵﹐果遇太公於渭之陽﹐與語大說﹐曰﹕『自吾先君太公曰﹕當有聖人適周﹐周以興。子眞是邪﹗吾太公望子久矣。』故號之曰太公望﹐載與俱歸﹐立爲師。」﹝八﹞白虎通聖人篇﹕「聖人者何﹖……與天地合徳﹐日月合明﹐四時合序﹐鬼神合吉凶。」﹝九﹞「克」﹐子匯本﹑程本﹑兩京本﹑天一閣本作「克」﹐俗別字。後不復出。﹝一０﹞兪樾曰「謹案﹕將亦養也。詩桑柔篇﹕『天不我將。』箋云﹕『將﹐猶養也。』气言將﹐物言養﹐文異而義同。」﹝一一﹞各本俱缺一字。﹝一二﹞淮南子原道篇﹕「廓四方﹐柝八極。」髙誘注﹕「八極﹐八方之極也。」﹝一三﹞「止」﹐原作「正」﹐李本作「止」﹐今據攺正。兪樾曰「謹按﹕『正』乃『止』字之誤﹐道行﹐姦止﹐相對成文。」案﹕兪說是﹐李本正作「正」。﹝一四﹞李本﹑程本﹑兩京本缺一字。

夫謀事不並仁義者後必敗﹝一﹞﹐殖不固本而立髙基者後必崩。故聖人防亂以經藝﹝二﹞﹐工正曲以準繩﹝三﹞。徳盛者威廣﹐力盛者驕眾。齊桓公尙徳以霸﹐秦二世尙刑而亡﹝四﹞。﹝一﹞兪樾曰「謹按﹕『並』當讀爲『傍』﹐列子黃帝篇﹕『並流而承之。』釋文曰﹕『史記﹑漢書傍河傍海皆作並。』是古『並』﹑『傍』字通用。不並仁義者﹐不傍仁義也。謀事不依傍仁義﹐故後必敗。」器案﹔兪說是。史記秦始皇本紀﹕「北據河爲塞﹐並陰山至遼東。」正義﹕「從河傍陰山﹐東至遼東﹐築長城爲北界。」又﹕「自楡中並河﹐以東屬之陰山。」集解﹕「服虔曰﹕『並﹐音傍﹐傍﹐依也。』」又大宛傳﹕「並南山。」正義﹕「並﹐白浪反。」皆讀「並」爲「傍」之證。﹝二﹞經藝﹐卽上文所謂五經﹑六藝也。史記儒林傳﹕「故漢興然後諸儒始得修其經藝。」漢書郊祀志下﹕「於是﹝匡﹞衡﹝張﹞譚奏議曰﹕『八人不案經藝﹐考古制。』」﹝三﹞孟子離婁上﹕「聖人旣竭目力焉﹐繼之以規矩準繩﹐以爲方員平直﹐不可勝用也。」朱熹集注﹕「準所以爲平﹐繩所以爲直。」﹝四﹞唐晏曰「按史記陸生本傳云﹕『其對髙帝也﹐曰﹕昔者﹐吳王夫差﹑智伯極武而亡﹐秦任刑法不變﹐卒滅趙氏。』此篇所言智伯﹑二世語相合。」器案﹕秦﹑漢間人言刑徳者各執一端﹐儒家言尙徳﹐法家言尙刑﹐陸氏固儒家言也。

故虐行則怨積﹐徳布則功興﹐百姓以徳附﹝一﹞﹐骨肉﹝二﹞以仁親﹐夫婦以義合﹐朋友以義信﹐君臣以義序﹐百官以義承﹐曾﹑閔﹝三﹞以仁成大孝﹐伯姬以義建至貞﹝四﹞﹐守國者以仁堅固﹐佐君者以義不傾﹐君以仁治﹐臣以義平﹐鄕黨﹝五﹞以仁恂恂﹐朝廷以義便便﹝六﹞﹐美女以貞顯其行﹐烈士以義彰﹝七﹞其名﹐陽气以仁生﹐陰節以義降﹝八﹞﹐鹿鳴以仁求其羣﹝九﹞﹐關雎以義鳴其雄﹝一０﹞﹐春秋以仁義貶絕﹝一一﹞﹐詩以仁義存亡﹐乾﹑坤以仁和合﹐八卦以義相承﹝一二﹞﹐書以仁敍九族﹝一三﹞﹐君臣以義制忠﹝一四﹞﹐禮以仁盡節﹐樂以禮升降﹝一五﹞。﹝一﹞「附」﹐唐本作「」﹐古通。後不復出。﹝二﹞呂氏春秋精通篇﹕「故父母之於子也﹐子之於父母也﹐一體而兩分﹐同气而異息﹐若艸莽之有華實也﹐若樹木之有根心也﹐𨿽異處而相通﹐隱志相及﹐痛疾相救﹐憂思相感﹐生則相歡﹐死則相哀﹐此之謂骨肉之親。」﹝三﹞荀子性惡篇﹕「然而曾﹑騫﹑孝己﹐獨厚於孝之實﹐而全於孝之名者﹐何也﹖以其綦於禮義故也。」後漢書明帝紀﹕「永平十二年五月詔曰﹕『昔曾﹑閔奉親﹐竭歡致養。』」注﹕「曾參﹐字子輿﹐閔損﹐字子騫﹐並孔子弟子﹐皆有孝行也。」﹝四﹞唐晏曰「按谷梁傳曰﹕『婦人以貞爲行者也﹐伯姬之婦道盡矣。』」陸生書引春秋﹐多本谷梁。」案﹕春秋襄公三十年﹕「五月﹐甲午﹐宋災﹐伯姬卒。」谷梁傳﹕「取卒之日加之災上者﹐見以災卒也。其見以災卒柰何﹖伯姬之舍失火﹐左右曰﹕『夫人少辟火乎﹗』伯姬曰﹕『婦人之義﹐傅母不在﹐宵不下堂。』左右又曰﹕『夫人少辟火乎﹗』伯姬曰﹕『婦人之義﹐保母不在﹐宵不下堂。』遂逮乎火而死。婦人以貞爲行者也﹐伯姬之婦道盡矣。詳其事﹐賢伯姬也。」﹝五﹞論語雍也﹕「以與爾鄰里鄕黨乎﹖」集解﹕「鄭曰﹕『五家爲鄰﹐五鄰爲裏﹐萬二千五百家爲鄕﹐五百家爲黨。』」﹝六﹞文廷式曰「此用論語鄕黨篇。案鄭注﹕『恂恂﹐恭愼貌。便便﹐辧也。』各家皆就字義爲解﹐陸生仁義之說﹐尢爲心知其意。」唐晏曰「按此以恂恂﹑便便分仁義﹐當是古論語說。『恂恂』﹐史記作『逡逡』﹐『便便』﹐爾雅云﹕『辯也。』」﹝七﹞「彰」字原缺﹐宋翔鳳本據子匯本﹑抄本訂補。今案﹕李本﹑兩京本﹑天一閣本﹑傅校本﹑唐本俱有「彰」字。﹝八﹞唐晏曰「案﹕此以仁義分陰陽﹐與周禮大宗伯以『天產作陰徳﹐以中禮防之﹐以地產作陽徳﹐以樂和防之』之說合。蓋中禮屬仁﹐樂和屬義﹐防者猶調劑之義也﹐陰徳之過﹐以陽劑之﹐陽徳之過﹐以陰劑之﹐陸生之說﹐必有所受之。」器案﹕此文「降」字協韻﹐當音戶江反。詩召南艸虫﹕「我心則降。」以降與虫﹑螽﹑忡爲韻﹐釋文﹕「降﹐戶江反。」又小雅鹿鳴出車﹕「我心則降。」以降與虫﹑螽﹑忡﹑戎爲韻﹐釋文﹕「降﹐戶江反。」俱其證也。﹝九﹞淮南子泰族篇﹕「鹿鳴興於獸﹐君子大之﹐取其見食而相呼也。」家語好生篇﹕「鹿鳴興於獸﹐而君子大之﹐取其得食而相呼。」案﹕詩小雅鹿鳴﹕「呦呦鹿鳴﹐食野之蘋。」毛傳﹕「興也。蘋﹐蓱也。鹿得蓱﹐呦呦然鳴而相呼﹐懇誠發乎中﹐以興嘉樂賓客﹐當有懇誠相招呼以成禮也。」陸氏以仁求羣之說﹐亦漢人古詩說也。﹝一０﹞詩周南關雎﹕「關關雎鳩﹐在河之洲。」毛傳﹕「興也。雎鳩﹐王雎也﹐鳥摯而有別。」鄭箋﹕「摯之言至也﹐謂王雎之鳥﹐雌雄情意﹐至然而有別。」淮南子泰族篇﹕「關雎興於鳥﹐而君子美之﹐爲其雌雄之不乘﹝「乘」原作「乖」﹐從王念孫說校攺。﹞居也。」家語好生篇﹕「關雎興於鳥﹐而君子美之﹐取其雌雄之有別。」孫星衍曰「此摯而有別之義。摯當爲猛摯﹐不當如鄭說。」易順鼎經義莛撞三﹕「陸賈新語道基篇云﹕『關雎以義鳴其雄。』按此魯詩說也。漢書杜欽傳﹕『佩玉晏鳴﹐關雎嘆之。』李奇曰﹕『後夫人雞鳴佩玉去君所﹐周康王后不然﹐故詩人嘆而傷之。』臣瓚曰﹕『此魯詩也。』是魯詩以關雎爲刺周康王后作。蓋後夫人佩玉晏﹐雞鳴不能爲脫簪待罪之舉﹐故借關雎能以義鳴其雄﹐諭康王后不能以義警其君。魯詩蓋解關雎爲鳴聲相警之意﹐故新語謂以義鳴﹐與毛詩以關關爲和聲者不同。然毛謂摯而有別﹐則亦有義意矣。知陸賈所述爲魯詩者﹐新語資執篇云﹕『鮑丘之徳﹐非不髙於李斯﹑趙髙也﹐然伏隱於蒿廬之下﹐而不錄於世﹐利口之臣害之也。』鮑丘卽浮丘伯﹐申公所從受詩者。鹽鐵論毀學篇﹕『李斯與包丘子俱事荀卿﹐李斯入秦取三公﹐包丘子不免於甕牖蒿廬。』正本新語之文﹐或作『浮』﹐或作『包』作『鮑』﹐古字相通。據此﹐疑賈本浮丘門人﹐新語所稱詩﹐必皆魯義﹐近人輯魯詩﹐未見及此也。」唐晏曰「按從鹿鳴﹑關雎分仁義﹐此亦古經說之僅存者。」器案﹕史記十二諸侯年表序﹕「周道缺﹐詩人本之衽席﹐關雎作﹐仁義陵遲﹐鹿鳴刺焉。」法言孝至篇﹕「周康之時﹐頌聲作乎下﹐關雎作乎上﹐習治也。……故習治則傷始亂也。」列女傳仁智傳魏曲沃婦﹕「周之康王﹐夫人晏出朝﹐關雎起興﹐思得淑女﹐以配君子。」論衡謝短篇﹕「周衰而詩作﹐蓋康王時也﹐康王徳缺於房﹐大臣刺晏﹐故詩作。」後漢紀靈帝紀﹕「昔周康王承文王之盛﹐一朝晏起﹐夫人不鳴璜﹐宮門不擊柝﹐關雎之人﹐見幾而作。」﹝又見後漢書楊賜傳﹞文選任彥升齊竟陵王行狀李善注引風俗通﹕「昔周康王一旦晏起﹐詩人以爲深刺。」古文苑張超誚靑衣賦﹕「周漸將衰﹐康王晏起﹐畢公喟然﹐深思古道﹐感彼關雎﹐性不雙侶﹐願得周公﹐配以窈窕﹐防微消漸﹐諷諭君父﹐孔氏大之﹐列冠篇首。」此皆魯詩說也﹐且以關雎之作者爲畢公也。﹝一一﹞公羊傳昭公元年﹕「春秋不待貶絕而罪惡見者﹐不貶絕以見罪惡也。貶絕然後罪惡見者﹐貶絕以見罪惡也。」﹝一二﹞兪樾曰「『乾﹑坤』﹑『八卦』互言之﹐古人屬文﹐自有此體﹐劉琨答盧諶詩﹕『宣尼悲獲麟﹐西狩涕孔丘。』謝惠連秋懷詩﹕『𨿽好相如達﹐不同長卿嫚。』六朝時人猶識斯意也。」﹝一三﹞唐晏曰「案以『乾﹑坤』爲仁﹐『八卦』爲義﹐又『九族』爲仁﹐疑皆古經義。」書堯典﹕「克明俊徳﹐以親九族。」孔氏傳﹕「能明俊徳之士﹐以睦髙祖﹑玄孫之親。」釋文﹕「九族﹐上自髙祖﹐下至玄孫﹐凡九族。馬﹑鄭同。」﹝一四﹞兪樾曰「樾謹按﹕書之所陳﹐非止敍九族而已﹐乃云『書以仁敍九族』﹐義不可通。忠者﹐臣之所以事君也﹐故論語稱﹕『君使臣以禮﹐臣事君以忠。』乃云『君臣以義制忠』﹐義亦不可通。疑此文本作『九族以仁敍﹐君臣以義制』﹐淺人見上文言春秋﹐言詩﹐而乾﹑坤﹑八卦﹐又易之事也﹐乃竄入『書』字﹐以配上文﹐遂作『書以仁敍九族』﹐而下句又妄增『忠』字﹐使句法相稱耳﹐非陸氏之舊。」﹝一五﹞兪樾曰「樾謹案﹕上下文皆以仁義對言﹐此亦當同﹐乃云『以禮升降』﹐何歟﹖疑此文本作『樂以仁盡節﹐禮以義升降』。禮記樂記云﹕『仁近於樂﹐義近於禮。』故樂應言仁﹐禮應言義。淺人不達此理﹐以禮樂恆言﹐皆先禮後樂﹐乃攺上句作『禮以仁盡節』﹐則下句宜作『樂以義升降』﹐今乃作『樂以禮升降』者﹐蓋旣以『樂』字易『禮』字﹐又誤以『禮』字易『義』字﹐此竄攺之迹之未泯者也。」

仁者道之紀﹐義者聖之學。學之者明﹐失之者昏﹐背之者亡。陳力就列﹝一﹞﹐以義建功﹐師旅行陣﹝二﹞﹐徳仁爲固﹝三﹞﹐仗義而彊﹐調气養性﹝四﹞﹐仁者壽長﹝五﹞﹐美才次徳﹝六﹞﹐義者﹝七﹞行方﹝八﹞。君子以義相褒﹐小人以利相欺﹝九﹞﹐愚者以力相亂﹐賢者以義相治。谷梁傳曰「仁者以治親﹐義者以利尊。萬世不亂﹐仁義之所治也。﹝一０﹞」﹝一﹞論語季氏﹕「周任有言曰﹕『陳力就列﹐不能者止。』」集解﹕「馬融曰﹕『言當陳其才力﹐度己所任﹐以就其位﹐不能則止。』」﹝二﹞「陣」﹐唐本作「陳」。「陣」﹐後起字。後不復出。﹝三﹞兪樾曰「樾謹案﹕『徳』當讀爲『得』﹐古字通用。『爲固』當作『而固』。」﹝四﹞荀子修身篇﹕「治气養心之術﹕血气剛彊﹐則柔之以調和﹔智慮漸深﹐則一之以易良﹔勇膽猛戾﹐則輔之以道順﹔齊給便利﹐則節之以動止﹔狹隘褊小﹐則廓之以廣大﹔卑濕重遲貪利﹐則抗之以髙志﹔怠慢僄棄﹐則照之以禍災﹔愚款端愨﹐則合之以禮樂﹐通之以思索。凡治气養心之術﹐莫徑由禮﹐莫要得師﹐莫神一好。夫是之謂治气養心之術也。」案﹕此文又見韓詩外傳二﹐荀子所言治气養心之術﹐卽陸氏此文之所謂調气養性也﹐以其言之未詳﹐輒最錄於此云耳。﹝五﹞論語雍也﹕「仁者壽。」集解﹕「包曰﹕『性靜者多壽考。』」邢疏﹕「言仁者少思寡欲﹐性常安靜﹐故多壽考也。」﹝六﹞孫詒讓曰「案﹕『美』疑『差』之誤﹐差與次義同﹐謂差次才之髙下也。」器案﹕次徳﹐卽荀子君道篇「論徳而定次」之意﹐謂論其徳之大小而定其位次也。﹝七﹞「義者」﹐天一閣本﹑唐引一本作「以義」。﹝八﹞行方﹐謂行爲方正。淮南主術篇﹕「凡人之論﹐……智欲圓而行欲方﹐……行欲方者﹐直立而不撓﹐素白而不污﹐窮不易操﹐通不肆志。……故智員者無不知也﹐行方者有不爲也。」髙誘注﹕「非正道不爲也。」﹝九﹞論語裏仁篇﹕「君子諭於義﹐小人諭於利。」義利之辧﹐卽君子小人之分也。﹝一０﹞戴彥升曰「或以道基篇末引谷梁傳﹐非賈所及見﹐疑出依托。彥升案﹕本書凡兩引谷梁傳﹐至徳篇末『故春秋谷﹝下缺﹞』﹐似引傳說魯莊公事﹐而缺其文。考漢書儒林傳﹕『申公﹐魯人也﹐少與楚元王交俱事齊人浮邱伯﹐受詩。』又云﹕『瑕邱江公受谷梁春秋及詩於魯申公。』楚元王交傳﹕『少時﹐嘗與魯穆生﹑白生﹐申公同受詩於浮邱伯。伯者﹐孫卿門人也。』夫谷梁家始自江公﹐而江公受之申公﹐申公受之浮邱伯﹐浮邱伯爲孫卿門人。今荀子禮論﹑大略二篇﹐具谷梁義﹐則荀卿谷梁之初祖也。荀卿晚廢居楚﹐陸生楚人﹐故聞谷梁義歟﹗鹽鐵論﹕『包邱子與李斯俱事荀卿。』本書資賢篇﹕『鮑邱之徳行﹐非不髙於李斯﹑趙髙也﹐然伏隱於蒿廬之下﹐而不錄於世。』鮑邱卽包邱子﹐卽浮邱伯也。楚元王傳注﹕『服虔曰﹕浮邱伯﹐秦時儒生。』陸生蓋嘗與浮邱伯遊﹐故稱其徳行﹐或卽受其谷梁學歟﹗辧惑篇說夾谷之會事﹐與谷梁定十年傳大同。至徳篇說齊桓公遣髙子立僖公事﹐本谷梁閔二年傳。懷慮篇言魯莊公不能存立子糾﹐亦本谷梁莊九年傳﹐可徵陸生乃谷梁家矣。故所述楚漢春秋﹐向﹑歆入之春秋家。但輔政篇說鄭儋歸魯﹐至徳篇說臧孫辰請糴﹐明誡篇說衛侯之弟鱄出奔晉﹐今谷梁傳無此義。道基篇所引傳曰『仁者以治親﹐義者以利尊』﹐今谷梁傳亦無此二語。彥升案﹕谷梁之著竹帛﹐𨿽不知何時﹐而出自後師。陸生乃親受之浮邱伯者﹐實谷梁先師。古經師率皆口學﹐容有不同﹐如劉子政說谷梁義﹐亦有今傳所無者﹐可證也。或乃以谷梁傳爲賈所不及見﹐旣昧乎授受之原﹐且亦不檢今傳文矣。」唐晏曰「今谷梁傳不見此文﹐漢志別有谷梁大義﹐或出其中。陸生治谷梁﹐故首篇卽引之﹐正所謂『言必稱先師』也。」

術事﹝一﹞第二

﹝一﹞黃震曰「術事言帝王之功﹐當思之於身﹐舜棄黃金﹐禹捐珠玉﹐道取其至要。」錢鶴灘曰「陸賈所論﹐多崇儉尙靜﹐似有啟文﹑景﹑蕭﹑曹之治者。」戴彥升曰「術事篇謂『言古者必合之今﹐述遠者必考之近』﹐故云﹕『書不必起仲尼之門﹐藥不必出扁鵲之方』﹐以『因世而權行』故也。吳儔執其單詞而議之﹐則以辭害志矣。﹝語見漢志考證﹞」唐晏曰「此篇主於行遠自邇﹐登髙自卑﹐乃仁義之基也。」器案﹕術事﹐卽本文「說事」之義﹐古「術」﹑「述」字通﹐述事卽說事也。禮記祭義﹕「結諸心﹐形諸色﹐而術省之。」鄭注﹕「『術』當爲『述』﹐聲之誤也。」釋文﹕「『術』義作『述』。」儀禮士喪禮﹕「不述命。」鄭注﹕「古文『述』皆作『術』。」

善言古者合之於今﹐能述﹝一﹞遠者考之於近﹝二﹞。故說事者上陳五帝之功﹐而思之於身﹐下列桀﹑紂之敗﹐而戒之於己﹐則徳可以配日月﹐行可以合神靈﹐登髙及遠﹐達幽洞冥﹝三﹞﹐聽之無聲﹐視之無形﹝四﹞﹐世人莫睹其兆﹝五﹞﹐莫知其情﹐校修﹝六﹞五經之本末﹐道徳﹝七﹞之眞僞﹐旣�﹝八﹞其意﹐而不見其人。﹝一﹞「述」﹐子匯本﹑程本﹑兩京本﹑天一閣本﹑唐本作「術」。﹝二﹞王鳳洲曰「首句一篇命脈。」唐晏曰「按荀子﹕『善言古者必有節於今﹐善言天者必有徵於人。』陸生學出於荀子﹐可證也。」器案﹕荀子性惡篇﹕「故善言古者必有節於今﹐善言天者必有徵於人。」漢書董仲舒傳﹕「善言天者必有徵於人﹐善言古者必有驗於今。」鹽鐵論論菑篇﹕「夫道古者稽之今﹐言遠者合之近。」又詔聖篇﹕「善言天者合之人﹐善言古者考之今。」黃帝內經素問﹕「善言古者合於今﹐善言天者合於人。」﹝三﹞文選陸士衡漢髙祖功臣頌﹕「通幽洞冥。」本此。﹝四﹞淮南子原道篇﹕「所謂一者﹐無匹合於天下者也﹐卓然獨立﹐塊然獨處﹐上通九天﹑下貫九野﹐員不中規﹐方不中矩﹐大渾而爲一﹐葉累而無根﹐懷囊天地﹐爲道關門﹐穆忞隱閔﹐純徳獨存﹐布施而不旣﹐用之而不勤。是故視之不見其形﹐聽之不聞其聲﹐循之不得其身﹔無形而有形生焉﹐無聲而五音鳴焉﹐無味而五味形焉﹐無色而五色成焉。」﹝五﹞文選左太衝魏都賦﹕「兆朕振古。」李善注﹕「兆猶機事之先見者也。」又孫興公遊天臺山賦注引賈逵國語注﹕「兆﹐形也。」﹝六﹞校修﹐謂飾修也。校有修飾整比之義。文選顏延年赭白馬賦﹕「寶校星纏。」注﹕「校﹐裝飾也。」古書常以「校飾」連文﹐史記司馬相如傳封禪文﹕「校飾厥文。」潛夫論浮侈篇﹕「校飾車馬。」校飾﹐猶校修也。﹝七﹞禮記曲禮上﹕「道徳仁義﹐非禮不成。」正義﹕「道者﹐通物之名﹔徳者﹐得理之稱。……理物由於開通﹐其徳從道生﹐故道在徳上。此經道謂才藝﹐徳謂善行﹐故鄭注周禮云﹕『道多才藝﹐徳能躬行』﹐非是老子之道徳也。熊氏云﹕『此是老子「失道而後徳﹐失徳而後仁﹐失仁而後義今」。謂道徳﹐大而言之﹐則包羅萬事﹐小而言之﹐則人之才藝善行﹐無問大小﹐皆須禮以行之﹐是禮爲道徳之具﹐故云非禮不成。然人之才藝善行﹐得爲道徳者﹐以身有才藝﹐事得開通﹐身有美善﹐於理爲徳﹐故稱道徳也。』」案荀子勸學篇亦言「禮者﹐法之大分﹐羣類之綱紀也﹐故學至乎禮而止矣﹐夫是之謂道徳之極。」此儒家之道徳說也﹐與老氏之言﹐區以別矣。﹝八﹞各本俱缺一字。

世俗﹝一﹞以爲自古而傳之者﹝二﹞爲重﹐以今之作者爲輕﹝三﹞﹐淡﹝四﹞於所見﹐甘於所聞﹐惑於外貌﹐失﹝五﹞於中情。聖人不貴寡﹝六﹞﹐而世人賤眾﹐五穀養性﹝七﹞﹐而棄之於地﹐珠玉無用﹐而寶之於身。聖人不用珠玉而寶其身﹝八﹞﹐故舜棄﹝九﹞黃金於嶄巖﹝一０﹞之山﹐捐珠玉於五湖之淵﹝一一﹞﹐將以杜﹝一二﹞淫邪之欲﹐絕琦瑋之情﹝一三﹞。﹝一﹞陸氏以異己之學﹐目爲世俗之說﹐辭而辟之﹐此亦承襲荀卿而來者。荀子以「假今之世﹐飾邪說﹐文姦言﹐以梟亂天下﹐矞宇嵬瑣﹐使天下混然不知是非治亂之所存者有人矣」﹐於是作非十二子以非之﹔又以說之未盡也﹐於是列舉世俗之爲說者﹐論其乖謬﹐作正論以正之。於此﹐又有以知陸氏之學之出於荀矣。﹝二﹞匯函﹑品節脫「者」字。﹝三﹞匯函引穆少春曰「言觀遠者不若求之近﹐慕古者不若反之身﹐荀卿『法後王』是也。」案﹕品節亦載此眉批﹐不言出穆少春。唐晏曰「此論與荀卿『法後王』之說合﹐見陸生學出於荀也。」﹝四﹞「淡」﹐唐本作「澹」﹐古通﹐後不復出也。﹝五﹞「失」﹐兩京本﹑天一閣本作「朱」﹐未可從。﹝六﹞「聖人不貴寡」﹐原作「聖人貴寬」﹐兪樾曰「謹按『寬』字無義﹐疑『實』字之誤﹐隸書『實』字或作『●』﹐見孫叔敖碑﹐形與『寬』似﹐因誤爲『寬』矣。下文『舜棄黃金於嶄巖之山﹐禹捐珠玉於五湖之淵』﹐皆聖人貴實之事。」孫詒讓曰「案『貴寬』無義﹐疑當作『聖人不貴寡』﹐『寡』與『寬』形近而誤﹐﹝幹祿字書﹕「『寬』俗作『●』。」「寡」通作「●」﹐二形相似。﹞上又挩『不』字。『貴寡』與『賤眾』﹐文正相對。後愼微篇﹕『分財取寡』﹐『寡』亦訛作『寬』﹑﹝見兪氏讀書余錄﹞可證﹐兪校謂『寬』疑『實』字之誤﹐未塙。」案孫說是﹐今據校攺。﹝七﹞養性﹐器案﹕「性」讀爲「生」。周禮地官大司徒職﹕「辧五地之物生。」杜子春讀「生」爲「性」﹐是二字古通讀之證。﹝八﹞聖人不用珠玉而寶其身﹐此一句十二字原無﹐考後漢書班固傳注引曰「聖人不用珠玉而寶其身﹐故舜棄黃金於嶄巖之山﹐捐珠玉於五湖之川﹐以杜淫邪之欲也。」﹝此事宋翔鳳所舉﹞太平禦覽八０二又八０三引云「聖人不用珠玉而寶其身。」今據訂補。﹝九﹞「棄」﹐宋翔鳳云「禦覽八十一引作『藏』。」器案﹕後漢書班固傳注﹑太平禦覽八一一引亦作「藏」。「棄」當作「●」﹐「棄」古文作「」﹐與「●」形近而誤。集韻﹕「●﹐藏也﹐或作『去』。」尋左傳昭公十九年﹕「紡焉以度而去之。」注﹕「以度城而藏之。」釋文﹕「去﹐起呂反。裴松之注魏志云﹕『古人謂藏爲去。』案今關中猶有此音。」正義﹕「此婦人以麻纑度城髙下﹐令長與城等而去藏之。去卽藏也。字書以『去』作『●』﹐羌莒反﹐謂掌物也。今關西仍呼爲●﹐東人輕言爲去﹐音呂。」漢書蘇武傳﹕「去屮實而食之。」師古曰「去謂藏之也﹐音丘呂反。」又陳遵傳﹕「性善書﹐與人尺牘﹐主皆藏去以爲榮。」師古曰「去亦藏也。音丘呂反﹐又音舉。」此皆以「去」爲「●」之證﹐作「藏」者﹐以同義字易之耳。﹝一０﹞「巖」﹐李本﹑子匯本﹑程本﹑兩京本﹑天一閣本﹑匯函﹑品節﹑別解作「」﹐古通。﹝一一﹞此句「捐」上原有「禹」字﹐後漢書班固傳注﹑太平禦覽八一又八一一引俱無「禹」字﹐今據刪削。淮南子泰族篇﹕「故舜深藏黃金於嶄巖之山﹐所以塞貪鄙之心也。」又原道篇﹕「藏金於山﹐藏珠於淵。」髙誘注﹕「舜藏金於嶄巖之山﹐藏珠於五湖之淵﹐以塞貪淫之欲也。」卽本此爲說﹐正無「禹」字。鹽鐵論本議篇﹕「舜藏黃金﹐……所以遏貪鄙之俗而醇至誠之風也。」抱朴子安貧篇﹕「上智不貴難得之財﹐故唐﹑虞捐金而抵璧。」俱不言禹有藏珠事。若莊子天地篇言「藏金於山﹐藏珠於淵」﹐並不言爲舜﹑禹事也。後漢書班固傳注引「淵」作「川」﹐則唐人避李淵諱攺字耳。唐晏曰「淮南子作『舜深藏黃金於嶄巖之山﹐所以塞貪鄙之心也』﹐無『禹捐珠』句。」﹝一二﹞「杜」﹐宋翔鳳曰「禦覽作『塞』。」器案﹕太平禦覽八一一仍作「杜」。﹝一三﹞「絕琦瑋之情」﹐太平禦覽八一一引作「絕覬媚之情也」。

道近不必出於久遠﹐取其致﹝一﹞要而有成。春秋上不及五帝﹐﹝二﹞下不至三王﹝三﹞﹐述齊桓﹑晉文之小善﹐魯之十二公﹝四﹞﹐至今之爲政﹐足以知成敗之效﹝五﹞﹐何必於三王﹖故古人之所行者﹐亦與今世同。立事者不離道徳﹐調弦者不失宮商﹝六﹞﹐天道調四時﹐人道治五常﹝七﹞﹐周公與堯﹑舜合符瑞﹝八﹞﹐二世與桀﹑紂同禍殃﹝九﹞。﹝一﹞「致」﹐崇文本同﹐余本俱作「至」﹐題解引黃震亦作「至」﹐作「至」義較勝。﹝二﹞風俗通義皇霸篇﹕「五帝﹕易傳﹑禮記﹑春秋國語﹑太史公記﹕黃帝﹑顓頊﹑帝嚳﹑帝堯﹑帝舜是五帝也。」﹝三﹞風俗通義皇霸篇﹕「三王﹕禮號謚記說﹕『夏禹﹑殷湯﹑周武王是三王也。』尙書說﹕『文王作罰﹐刑玆無赦。』詩說﹕『有命自天﹐命此文王。』『文王受命﹐有此武功。』『儀刑文王﹐萬國作孚。』春秋說﹕『王者孰謂﹖謂文王也。』」﹝四﹞呂氏春秋求人篇﹕「觀於春秋﹐自魯隱公以至於哀公﹐十有二世﹐其所以得之﹐所以失之﹐其術一也。」十有二世﹐卽謂自魯隱公﹑桓公﹑莊公﹑閔公﹑僖公﹑文公﹑宣公﹑成公﹑襄公﹑昭公﹑定公以至哀公十二公也。史記十二諸侯年表﹕「孔子明王道﹐幹七十餘君莫能用。故西觀周室﹐論史記舊聞﹐興於魯而次春秋﹐上記隱﹐下至哀之獲麟﹐約其辭文﹐去其煩重﹐以制義法。王道備﹐人事浹。」﹝五﹞兪樾曰「謹按﹕『魯』下衍『之』字﹐『至今』二字當在『政』字下﹐本作『述齊桓﹑晉文之小善﹐魯十二公之爲政﹐至今足以知成敗之效』。」器案﹕春秋繁露精華篇﹕「吾按春秋而觀成敗﹐乃切悁悁於前世之興亡也。」﹝六﹞宮商﹐謂音調。詩周南關雎序﹕「聲成文者謂之音。」鄭箋﹕「聲成文者﹐宮商上下相應。」正義以爲「宮商之調」也。﹝七﹞尙書舜典﹕「愼徽五典。」孔氏傳﹕「五典﹐五常之教﹕父義﹐母慈﹐兄友﹐弟恭﹐子孝。」正義曰「五者皆可常行。」﹝八﹞符瑞﹐符命瑞應。文選司馬長卿封禪文﹕「符瑞臻玆。」西京雜記三﹕「樊將軍噲問於陸賈曰﹕『自古人君皆云受命於天﹐云有瑞應﹐豈有是乎﹖』陸賈應之曰﹕『有。夫目●得酒食﹐燈火花得錢財﹐幹鵲噪而行人至﹐蜘蛛集而百事喜﹐小旣有徵﹐大亦宜然。故目●則咒之﹐燈火花則拜之﹐幹鵲噪則餧之﹐蜘蛛集則放之﹔況天下大寶﹐人君重位﹐非天命何以得之哉﹖瑞者﹐寶也﹐信也。天以寶爲信﹐應人之徳﹐故曰瑞應。無天命﹐無寶信﹐不可以力取也。』」﹝九﹞「禍」﹐唐本作「」﹐古文﹐後不復出。唐晏曰「此卽所謂著秦之所以亡。」

文王生於東夷﹝一﹞﹐大禹出於西羌﹝二﹞﹐世殊而地絕﹐法合而度同。故聖賢與道合﹐愚者與禍同﹝三﹞﹐懷徳者應以福﹐挾惡者報以凶﹐徳薄者位危﹐去道者身亡﹐萬世不易法﹐古今同紀綱。﹝一﹞唐晏曰「按文王生東夷﹐亦異聞。」器案﹕孟子離婁下﹕「舜生於諸馮﹐遷於負夏﹐卒於鳴條﹐東夷之人也。」此文「文王」疑當作「大舜」﹐傳鈔者涉孟子下文而誤「大舜」爲「文王」耳。且「文王」亦不當列於「大禹」之前也﹐則其爲「大舜」之誤必矣。﹝二﹞太平禦覽八二引尙書帝命驗﹕「禹白帝精﹐以星感。修苑山行﹐見流星﹐意感栗然﹐生姒戎文禹。」注﹕「姒﹐禹氏﹐禹生戎地。一名政命。」史記夏本紀正義引帝王紀﹕「公鯀妻修己﹐見流星貫昴﹐夢接意感﹐又吞神珠薏苡﹐胸坼而生禹﹐名文命﹐字髙密﹝「髙」字據禦覽八二引補﹞﹐身九尺二寸長﹐本西夷人也。」﹝三﹞唐晏曰「卽孟子舜東夷之人章義。」器案﹕孟子離婁下﹕「舜生於諸馮﹐遷於負夏﹐卒於鳴條﹐東夷之人也。文王生於岐周﹐卒於畢郢﹐西夷之人也。地之相去也﹐千有餘裏﹐世之相後也﹐千有餘歲﹐得志行乎中國﹐若合符節﹐先聖後聖﹐其揆一也。」「地之相去﹐千有餘裏」﹐卽此文之所謂「地絕」也。地絕猶楊子方言言「絕國」之絕也。淮南修務篇﹕「絕國殊俗。」以「絕」「殊」對文﹐與此正同。

故良馬非獨騏驥﹝一﹞﹐利劍非惟﹝二﹞幹將﹝三﹞﹐美女非獨西施﹝四﹞﹐忠臣﹝五﹞非獨呂望。今有馬而無王良﹝六﹞之禦﹐有劍而無砥礪﹝七﹞之功﹐有女而無芳澤﹝八﹞之飾﹐有士而不遭文王﹐道術蓄積而不舒﹐美玉韞而深藏﹝九﹞。故懷道﹝一０﹞者須世﹐抱朴﹝一一﹞者待工﹐道爲智者設﹝一二﹞﹐馬爲禦者良﹝一三﹞﹐賢爲聖者用﹐辯﹝一四﹞爲智者通﹐書爲曉者傳﹝一五﹞﹐事爲見者明。故制事者因其則﹐服藥者因其良﹝一六﹞。書不必起仲尼之門﹝一七﹞﹐藥不必出扁鵲﹝一八﹞之方﹐合之者善﹐可以爲法﹐因世而權行﹝一九﹞。﹝一﹞呂氏春秋察今篇﹕「良劍期乎斷﹐不期乎鏌●﹔良馬期乎千里﹐不期乎驥驁。」淮南子修務篇﹕「服劍者期於恬利﹐而不期於墨陽﹑莫邪﹔乘馬者期於千里﹐而不期於驊驑﹑綠耳。」義與此同。﹝二﹞「惟」﹐天一閣本﹑唐本作「獨」。﹝三﹞荀子性惡篇﹕「闔閭之幹將﹑莫邪﹑巨闕﹑辟閭﹐此皆古之良劍也。」﹝四﹞淮南修務篇﹕「美人者非必西施之種。」﹝五﹞說苑臣術篇﹕「卑身賤體﹐夙興夜寐﹐進賢不解﹐數稱於往古之行﹝「行」上原有「徳」字﹐今據羣書治要刪﹞事﹐以厲主意﹐庶幾有益﹐以安國家社稷宗廟﹐如此者﹐忠臣也。」﹝六﹞左傳哀公二年﹕「郵無卹禦簡子。」杜注﹕「郵無卹﹐王良也。」孟子滕文公下﹕「昔者﹐趙簡子使王良與嬖奚乘。」趙注﹕「趙簡子﹐晉卿也。王良﹐善禦者也。」呂氏春秋審分篇﹕「王良之所以使馬者約﹐審之以控其轡﹐而四馬莫敢不盡力。」髙誘注﹕「王良﹐晉大夫孫無正郵良也﹐以善禦之功﹐死托精於星﹐天文『王良策駟』是也。」淮南子覽冥篇﹕「王良﹑造父之禦也。」髙誘注﹝楚辭東方朔七諫洪興祖補注引以爲許愼注﹞曰「晉大夫郵無卹子良也﹐所謂郵良也。﹝「郵良」原誤作「禦良」﹐惠棟據左傳校作「郵良」﹐今從之。﹞一名孫無政﹐爲趙簡子禦﹐死而托精於天駟星﹐天文有王良星是也。」尋史記天官書﹕「漢中四星曰天駟﹐旁一星曰王良。王良策馬﹐車騎滿野。」文選思玄賦注引春秋元命苞﹕「漢中四星﹐天騎一曰天駟﹐旁一星王良﹐主天馬也。」漢書王褒傳﹕「王良執靶。」注﹕「張晏曰﹕『王良﹐郵無卹﹐字伯樂。』師古曰﹕『參驗左氏傳及國語﹑孟子﹐郵無卹﹑郵良﹑劉無止﹝當作「郵無正」﹞﹑王良﹐總一人也。楚辭云﹕驥躊躇於敝輦﹐遇孫陽而得代。王逸云﹕孫陽﹐伯樂姓名也。列子云﹕伯樂﹐秦穆公時人。考其年代不相當﹐張說云﹕良字伯樂﹐斯失之矣。』」今案﹕國語晉語九﹕「郵無正進。」韋昭注﹕「無正﹐晉大夫郵良伯樂也。」則郵良字伯樂﹐匪獨張晏云然也。師古亦嘗參驗國語也﹐乃於韋注竟熟視無睹耶﹖可謂魯莽滅裂也。蓋秦穆公時之伯樂以善相馬名﹐趙簡子時之伯樂以善禦馬名﹐二人者操藝各異﹐而古人之名字相同者又豈獨一伯樂耶﹖若顏氏者﹐誠如其所言「斯失之矣」。﹝七﹞尸子勸學篇﹕「夫昆吾之金﹐而銖父之鐵﹐使於越之工鑄之以爲劍﹐而弗加砥礪﹐則以刺不入﹐以擊不斷﹐磨之以礱礪﹐加之以黃砥﹐則其刺也無前﹐其擊也無下。」淮南子修務篇﹕「夫純鉤﹑魚腸之始下型﹐擊則不能斷﹐刺則不能入﹐及加之砥礪﹐摩其鋒鄂﹐則水斷龍舟﹐陸剸犀甲。」山海經西山經﹕「西南三百六十里曰崦嵫之山﹐……其中多砥礪。」郭注﹕「磨石也﹐精爲砥﹐爲礪也。」﹝八﹞楚辭大招﹕「粉白黛黑施芳澤。」王逸注﹕「言美女又工妝飾。」淮南子修務篇﹕「曼頰皓齒﹐形誇﹝姱﹞骨佳﹐不待脂粉芳澤而性可說者﹐西施﹑陽文也。」又曰「美不及西施﹐惡不若嫫母﹐此教訓之所諭也﹐而芳澤之所施。」釋名釋首飾﹕「芳澤者﹐人發恆枯悴﹐以此濡澤之也。」﹝九﹞「」宋翔鳳云「別本作『櫝』。」案﹕別解誤作「匱」。論語子罕﹕「有美玉於斯﹐韞而藏諸﹖求善價而沽諸﹖」集解﹕「馬曰﹕『韞﹐藏也。﹐匱也。謂藏諸匱中。』」釋文﹕「『』﹐本又作『櫝』﹐二字音義皆同。」﹝一０﹞文選範蔚宗後漢書二十八將傳論﹕「其懷道無聞﹐委身艸莽者﹐何可勝言。」李善注﹕「論語﹕『陽貨謂孔子曰﹕懷其寶而迷其邦。』淮南子曰﹕『今至人生於亂世﹐含徳懷道而死者眾﹐天下莫知﹐貴其不言也。』」今案﹕論語陽貨篇邢昺疏﹕「寶以諭道徳﹐言孔子不仕﹐是懷藏其道徳也。」﹝一一﹞「朴」﹐子匯本﹑天一閣本﹑匯函﹑品節﹑唐本作「璞」。老子十九章﹕「見素抱朴﹐少私寡欲。」﹝一二﹞宋翔鳳云「子匯本『設』作『說』﹐姜思復本﹑抄本『設』作『讒』﹐誤﹐意林作『設』﹐與此同。」器案﹕品節﹑唐本誤作「說」﹐李本﹑兩京本﹑天一閣本誤作「讒」﹐別解作「設」。太平禦覽四０三引公孫尼子﹕「道爲智者設﹐賢爲聖者用。」卽此文所本﹐字正作「設」。﹝一三﹞楚辭宋玉九辯﹕「卻騏驥而不乘兮﹐策駑駘而取路。當世豈無騏驥兮﹐誠莫之能善禦﹐見執轡者非其人兮﹐故駶跳而遠去。」又東方朔七諫﹕「卻騏驥而不乘兮﹐策駑駘而取路。當世豈無騏驥兮﹐誠無王良之善馭﹐見執轡者非其人兮﹐故駒跳而遠去。」兩文則言馬爲禦者非其人而不良也。﹝一四﹞「辯」﹐意林﹑唐本作「辧」﹐古通。後不復出。﹝一五﹞抱朴子諭蔽篇﹕「書爲識者傳。」本此。﹝一六﹞呂氏春秋有貴因篇﹐其說曰「三代所寶莫如因﹐因則無敵。」漢初之相業﹐蕭規而曹隨﹐亦因是已。﹝一七﹞吳儔曰「輔政篇曰﹕『書不必起於仲尼之門。』夫黜仲尼之書﹐則道不尊矣﹐烏能使髙帝行儒術哉﹖」﹝見王應麟漢藝文志考證五引﹐「輔政」當作「術事」。﹞文廷式曰「尊孔子﹐黜百家﹐自董仲舒起。陸生在漢初﹐宜有是言。」器案﹕淮南子修務篇﹕「誦詩﹑書者期於通道略物﹐而不期於洪範﹑商頌。」又曰「通士者不必孔﹑墨之類。」意亦猶此。﹝一八﹞史記扁鵲列傳﹕「扁鵲者﹐勃海郡鄚人也﹐﹝「鄚」原作「鄭」﹐今從集解﹑索隱說校攺。﹞姓秦氏﹐名越人。」又太史公自序﹕「扁鵲言醫﹐爲方者宗﹐守數精明﹐後世修序﹐弗能易也。」﹝一九﹞「世」﹐別解作「此」。兪樾曰「案﹕『之者』字﹐『可』字並衍文﹐本作『合善以爲法﹐因世而權行』﹐兩句相對成文﹐而義則相因。蓋言合古人之善以爲法式﹐又因當世所宜而權度其行也。」

故性藏於人﹐則气達於天﹐纖微浩大﹐下學上達﹝一﹞﹐事以類相從﹝二﹞﹐聲以音相應﹝三﹞﹐道唱而徳和﹐仁立而義興﹐王者行之於朝廷﹐疋﹝四﹞夫行之於田﹐治末者調其本﹝五﹞﹐端其影者正其形﹝六﹞﹐養其根者則枝葉茂﹐志气調者卽﹝七﹞道衝﹝八﹞。故求遠者不可失於近﹐治影者不可忘其容﹐上明而下淸﹐君聖而臣忠。或圖遠而失近﹐或道塞﹝九﹞而路窮。季孫貪顓臾之地﹐而變起﹝一０﹞蕭墻之內﹝一一﹞。夫進取﹝一二﹞者不可不顧難﹐謀事者不可不盡忠﹔故刑﹝一三﹞立則徳散﹐佞用則忠亡。詩云「式﹝一四﹞訛爾心﹐以蓄萬邦﹝一五﹞。」言一心化天下﹐而��﹝一六﹞國治﹐此之謂也﹝一七﹞。﹝一﹞論語憲問﹕「下學而上達。」集解﹕「孔曰﹕『下學人事﹐上知天命。』」﹝二﹞易系辭上﹕「方以類聚﹐物以羣分。」﹝三﹞唐晏曰「易曰﹕『同聲相應﹐同气相求。』孟子曰﹕『養而無害﹐則塞乎天地之間。』陸生博學甄微﹐自屬聖門適派也。」案﹕禮記樂記﹕「凡音之起﹐由人心生也。人心之動﹐物使之然也﹐感於物而動﹐故形於聲。聲相應﹐故生變﹐變成萬物謂之音。」注﹕「宮商角徵羽雜比曰音﹐單出曰聲。」﹝四﹞「疋」﹐天一閣本﹑傅校本﹑唐本作「匹」﹐古通。後不復出。﹝五﹞「調」﹐子匯本﹑匯函﹑品節作「求」。案﹕文選藉田賦注﹕「陸賈新語注﹝當衍﹞曰﹕『治末者調其本。』李奇漢書注曰﹕『本﹐農也。末﹐賈也。』」﹝六﹞唐晏曰「按﹕古無『影』字﹐當作『景』﹐此後人攺。」器案﹕荀子君道篇﹕「譬之是猶立直木而恐其景之枉也﹐惑莫大焉。」又王霸篇﹕「主道治近不治遠﹐治明不治幽﹐治一不治二。主能治近則遠者理﹐主能治明則幽者化﹐主能當一則百事正。夫兼聽天下﹐日有餘而治不足者﹐如此也﹐是治之極也。旣能治近﹐又務治遠﹐旣能治明﹐又務見幽﹐旣能當一﹐又務正百﹐是過者也﹐過猶不及也。辟之是猶立直木而求其影之枉也。不能治近﹐又務治遠﹐不能察明﹐又務見幽﹐不能當一﹐又務正百﹐是悖者也。辟之是猶立枉木而求其影之直也。」立論取譬﹐此文與之從同﹐亦有以見荀﹑陸二家之關系也。﹝七﹞「卽」亦「則」也﹐對文則異﹐故分別爲之耳。﹝八﹞老子第四章

﹕「道沖而用之。」河上公注﹕「衝﹐中也。」﹝九﹞「塞」﹐李本﹑兩京本﹑天一閣本誤作「寒」。﹝一０﹞李本﹑別解「起」下有「於」字。﹝一一﹞論語季氏﹕「季氏將伐顓臾﹐冉有﹑季路見於孔子曰﹕『季氏將有事於顓臾。』……孔子曰﹕『今由與求也﹐相夫子﹐遠人不服﹐而不能來也﹔邦分崩離析﹐而不能守也﹔而謀動干戈於邦內。吾恐季孫之憂﹐不在顓臾﹐而在蕭墻之內也。』」集解﹕「孔曰﹕『顓臾﹐伏羲之後﹐風姓之國﹐本魯之附庸也。墻謂屏也。君臣相見之禮﹐至屏而加肅敬焉﹐是以謂之蕭墻。後季氏家臣陽虎果囚季桓子。」﹝一二﹞文選任彥升奏彈曹景宗﹕「更謀進取。」注﹕「漢書﹕『諸將曰﹕楚數進取。』如淳曰﹕『數進取﹐多所攻也。』」案﹕引漢書﹐見髙帝紀。﹝一三﹞「刑」原誤「形」﹐今攺。「刑」與「徳」對言﹐與下句以「忠」﹑「佞」對言﹐用法正同。﹝一四﹞「式」﹐程本﹑兩京本﹑天一閣本﹑別解作「或」﹐誤。﹝一五﹞詩小雅節南山文也。鄭箋云「訛﹐化﹔畜﹐養也。」﹝一六﹞各本俱缺二字﹐崇文本「而」下云「缺二字。」傅校本刪去此三字。別解只作一�﹐未可從。﹝一七﹞黃東發曰「世俗慕古卑今﹐溺於聞見﹐讀此覺而易行﹐令人遠慕之心﹐灑然易轍。而轉換多﹐關鉆嚴﹐意決永﹐似散漫而不散漫﹐似整齊而不整齊﹐古來有數文字。」陳明卿曰「爲馬上公發藥。」唐晏曰「案小雅節南山之卒章﹐毛傳﹕『訛﹐化也。』陸生此訓與毛同。」

輔政﹝一﹞第三

﹝一﹞黃震曰「輔政言用賢。」戴彥升曰「輔政篇言所任之必得其材。秦用刑罰以任李斯﹑趙髙﹐而推其原於讒夫似賢﹐美言似信。」唐晏曰「此篇義主爲政在人﹐乃行仁義之輔也。」器案﹕荀子君道篇﹕「卿相輔佐﹐人主之基杖也。」卽此篇立論之旨。

夫居髙者自處不可以不安﹐履危者﹝一﹞任杖不可以不固﹝二﹞。自處不安則墜﹐任杖不固則僕﹝三﹞。是以聖人居髙處上﹐則以仁義爲巢﹐乘危履傾﹐則以聖賢﹝四﹞爲杖﹝五﹞﹐故髙而不墜﹐危而不僕﹝六﹞。﹝一﹞大戴禮記曾子本孝篇﹕「孝子不登髙﹐不履危。」﹝二﹞楊升庵曰「發端數語﹐是大議論﹐中有攻擊之體﹐後來言惡之所感則災異見﹐善之所召則歸慕遠。又引周公爲善之感﹐殷紂爲惡之鑑﹐句法矯健﹐气槪閒適。」唐晏曰「案﹕『杖』當依古作『仗』。」﹝三﹞「僕」﹐太平禦覽七一０引作「顚」。賈誼新書春秋篇﹕「人主之爲人主也﹐舉錯而不僨者杖賢也。今背其所主﹐而棄其所杖﹐其僨僕也﹐不亦宜乎﹗」﹝四﹞「聖賢」﹐匯函﹑金丹﹑折衷﹑唐本作「賢聖」。﹝五﹞文鏡祕府論北冊帝徳錄﹕「杖賢」﹐「翼義杖賢」﹐「聖賢爲杖」﹐「崇聖賢之杖」﹐「聖賢爲杖」﹐文俱本此。太平禦覽七一０引句末有「也」字。﹝六﹞趙懿典曰「借巢杖二字﹐形容居髙履危﹐道理卓見。」

昔者﹝一﹞﹐堯以仁義爲巢﹐舜以稷﹑契爲杖﹝二﹞﹐故髙而益安﹐動而益固。處宴安之臺﹐承克讓之塗﹝三﹞﹐徳配天地﹐光被八極﹝四﹞﹐功垂於無窮﹐名傳於不朽﹝五﹞﹐蓋自處得其巢﹐任杖得其人也﹝六﹞。秦以刑罰爲巢﹐故有覆巢破卵之患﹝七﹞﹔以李斯﹑趙髙﹝八﹞爲杖﹐故有頓僕﹝九﹞跌傷﹝一０﹞之禍﹐何者﹝一一﹞﹖所任﹝一二﹞者﹝一三﹞非也。故杖聖者帝﹐杖賢者王﹐杖仁者霸﹐杖義者彊﹝一四﹞﹐杖讒者滅﹐杖賊者亡。﹝一﹞宋翔鳳曰「本無『昔』字﹐依羣書治要增。」今案﹕傅校本﹑折衷均作一「昔」字﹐則諸本作「者」字者﹐皆「昔」字形近之誤也。﹝二﹞「稷」上原有「禹」字﹐宋翔鳳曰「治要無『禹』字。」器案﹕太平禦覽九二八引此句作「舜以稷﹑爲杖」﹐卽契也﹐亦無「禹」字﹐今據刪削。﹝三﹞宋翔鳳曰「本作『然處髙之安﹐承克讓之敬』﹐依治要攺。」今案﹕各本「承」皆作「乘」。﹝四﹞「八極」﹐宋翔鳳曰「本作『四表』﹐依治要攺。」金丹曰「堯典言﹕『光被四表﹐格於上下。』言堯之功大而無所不至。」唐晏曰「按﹕此用古文尙書文﹐則『髙安』者﹐『安安』也。今文作『晏晏』﹐攺於西漢儒者﹐陸生不必見之。」﹝五﹞宋翔鳳曰「治要校語﹕『朽』舊作『廢』。」﹝六﹞宋翔鳳曰「『人』本作『材』﹐依治要攺。」﹝七﹞尸子明堂篇﹕「覆巢破卵﹐則鳳皇不至焉。」案﹕世說新語言語篇﹕「孔融被收﹐中外惶怖。時融兒大者九歲﹐小者八歲﹔二兒故琢釘戲﹐了無遽容。融謂使者曰﹕『冀罪止於身。二兒可得全不﹖』兒徐進曰﹕『大人豈見覆巢之下﹐復有完卵乎﹖』尋亦收至。」語卽本此。﹝八﹞宋翔鳳曰「本作『趙髙﹑李斯』﹐依治要攺。」案﹕唐本亦作「李斯﹑趙髙」。﹝九﹞宋翔鳳曰「『頓』本作『傾』﹐依治要攺。」﹝一０﹞宋翔鳳曰「『跌傷』﹐子匯本作『缺覆』﹐抄本作『缺復』﹐治要亦作『跌傷』。」今案﹕兩京本﹑程本﹑天一閣本﹑金丹作「缺復」﹐唐本﹑匯函﹑品節﹑折衷作「缺覆」。﹝一一﹞宋翔鳳曰「治要作『者』﹐本作『哉』。」﹝一二﹞「任」原作「仕」﹐各本俱作「任」﹐今據攺正。﹝一三﹞宋翔鳳曰「本無『者』字﹐依治要增。」﹝一四﹞宋翔鳳曰「治要『義』作『智』。」

故懷剛者久而缺﹐持柔者久而長﹝一﹞﹐躁疾者爲厥速﹐遲重者爲常存﹝二﹞﹐尙勇者爲悔近﹐溫厚者行寬舒﹝三﹞﹐懷急促﹝四﹞者必有所虧﹐柔懦者制剛彊﹝五﹞﹐小慧﹝六﹞者不可以禦大﹐小辧者﹝七﹞不可以說眾﹐商賈巧爲販賣之利﹐而屈爲貞良﹝八﹞﹐邪臣好爲詐僞﹐自媚飾非﹝九﹞﹐而不能爲公方﹝一０﹞﹐藏其端巧﹐逃其事功。﹝一﹞文選崔子玉座右銘﹕「柔弱生之徒﹐老氏誡剛彊。」李善注﹕「老子曰﹕『人生也柔弱﹐其死也堅彊。萬物艸木﹐生也柔脆﹐其死也枯槁。故堅彊者死之徒﹐柔弱者生之徒也。』又曰﹕『柔弱勝剛彊。』河上公曰﹕『柔弱者久長﹐剛彊者先亡也。』」﹝二﹞兪樾曰「謹按﹕『厥速』當作『速厥』﹐『厥』與『蹶』通。言躁疾者必速顚蹶也。」﹝三﹞品節脫「舒」字﹐非是。無爲篇亦云「君子尙寬舒以苞身。」﹝四﹞「急促」﹐李本﹑子匯本﹑程本﹑唐本﹑匯函﹑品節作「促急」。﹝五﹞兪樾曰「謹按﹕『柔懦』者一句﹐當在『尙勇者』一句之下﹐『尙勇』與『柔懦』相對﹐『溫厚』與『急促』相對﹐傳寫亂之﹐則語意不倫矣。惟此四句﹐尙有衍字﹐無可訂正。」﹝六﹞論語衛靈公篇﹕「好行小慧。」集解﹕「鄭曰﹕『小慧﹐謂小小之才。』」﹝七﹞文選左太衝魏都賦﹕「安得齊給守其小辯也哉﹖」注﹕「家語﹕『孔子曰﹕小辯害義﹐小言破道。』」﹝八﹞宋翔鳳曰「按『屈』字當是『不可』二字之誤。」兪樾曰「謹案﹕『屈』當讀爲『拙』﹐『拙』與『巧』正相對成文。釋名釋言語曰﹕『拙﹐屈也﹐使物否屈﹐不爲用也。』是拙﹑屈聲近義通。宋氏翔鳳疑『屈』是『不可』二字之誤﹐非也。」﹝九﹞莊子盜跖篇﹕「辯足以飾非。」﹝一０﹞文選爲範尙書讓吏部封侯第一表﹕「在魏則毛玠公方。」注引先賢行狀﹕「玠雅量公正。」

故智者之所短﹐不如愚者之所長。文公種米﹐曾子駕羊﹝一﹞。相士不熟﹐信邪失方。察察﹝二﹞者有所不見﹐恢恢﹝三﹞者何所不容。朴質者近忠﹝四﹞﹐便巧﹝五﹞者近亡。﹝一﹞宋翔鳳曰「意林引作『文公種米﹐曾子枷羊﹐智者所短﹐不如愚者所長』。按淮南泰族﹕『文公樹米﹐曾子架羊﹐猶之爲知也。』注云﹕『文公﹐晉文公也。樹米而欲生之也。架﹐連架﹐所以備知也。』『架』卽『枷』字﹐是意林本是也。說苑雜言亦有『文公種米﹐曾子駕羊』之語﹐當是借『駕』爲『連枷』之『枷』。」唐晏曰「按﹕『駕』意林作『枷』﹐是也。馬融廣成頌﹕『枷天狗。』枷是牽狗者﹐若以之牽羊﹐則誤矣。然二事皆無所考。」今案﹕馬驌繹史五一曰「事無所考﹐大約謂務大者不知小也。」周廣業意林附注曰「『枷』原作『駕』﹐舊訛『牧』。淮南子注﹕『連枷﹐所以備之。』俗本淮南作『架』﹐今從藝文類聚。」尋世說新語尢悔篇注﹕「文公種米﹐曾子架羊。」類說三一引世說作「文公種菜﹐曾子枷羊」。「菜」是誤字﹐而「架」又作「枷」。劉子新論觀量篇﹕「晉文種米﹐曾子植羊。」袁孝政注﹕「晉文學外國種米﹐種𨿽不生﹐言其志大也。『曾子』原誤作『曾國』﹐曾參學外國人剉羊皮用土種之﹐𨿽不生﹐其志大也。」器案﹕淮南注「備」疑「犕」之誤。米不可殖生﹐羊不能犕駕﹐而晉文種之﹐曾子枷之﹐是亦知其不可爲而爲之者也。劉晝﹑袁孝政不得其解﹐遂攺「駕羊」爲「植羊」﹐而以外國事說之﹐是亦郢書而燕說耳。﹝二﹞荀子榮辱篇﹕「察察而殘者忮也。」楊倞注﹕「至明察而見傷殘者﹐由於有忮富之心也。」此文察察亦明察意。﹝三﹞老子第七十三章

﹕「天网恢恢。」河上公注﹕「天所网羅﹐恢恢甚大。」荀子解蔽篇﹕「恢恢廣廣﹐孰知其極。」﹝四﹞宋翔鳳曰「『朴』下本有『直』字﹐子匯本無。」唐晏曰「按﹝朴直質﹞三字﹐必有一衍。」﹝五﹞論語季氏﹕「友便佞。」集解﹕「鄭曰﹕『便﹐辯也﹐謂佞而辯也。』」皇侃疏曰「便佞﹐謂辯而巧也。」

君子遠熒熒之色﹝一﹞﹐放錚錚之聲﹝二﹞﹐絕恬﹝三﹞美之味﹐疏嗌嘔﹝四﹞之情。天道以大制小﹐以重顚﹝五﹞輕。以小治大﹐亂度幹﹝六﹞貞。讒夫﹝七﹞似賢﹐美言似信﹝八﹞﹐聽之者惑﹐觀之者冥。故蘇秦尊於諸侯﹝九﹞﹐商鞅顯於西秦﹝一０﹞。世無賢智之君﹐孰能別其形。故堯放驩兜﹝一一﹞﹐仲尼誅少正卯﹝一二﹞﹔甘言﹝一三﹞之所嘉﹐靡﹝一四﹞不爲之傾﹐惟堯知其實﹐仲尼見其情﹝一五﹞。故幹﹝一六﹞聖王者誅﹐遏賢君者刑﹐遭凡王者貴﹐觸﹝一七﹞亂世者榮。鄭儋亡齊而歸魯﹝一八﹞﹐齊有九合﹝一九﹞之名﹐而魯有幹時之恥﹝二０﹞。夫據千乘之國﹐而信讒佞之計﹐未有不亡者也。故詩云「讒人罔極﹐交亂四國。﹝二一﹞」眾邪合心﹐以傾一君﹐國危民失﹝二二﹞﹐不亦宜乎﹝二三﹞﹗﹝一﹞史記趙世家﹕「美人熒熒兮﹐顏若苕之榮。」熒熒﹐形容美人容顏光華貌。﹝二﹞論語衛靈公﹕「放鄭聲。」邢昺疏﹕「放棄鄭﹑衛之聲。」後漢書劉盆子傳﹕「鐵中錚錚。」說文金部﹕「錚﹐金聲也。」﹝三﹞唐晏曰「『恬』疑作『甜』。」﹝四﹞唐晏曰「按﹕『嗌嘔』﹐卽荀子之『倪嘔』﹐楚辭作『嗌喔』﹐注云﹕『容媚之聲。』」案﹕楚辭見九思。﹝五﹞焦循易余鑰錄四曰「新語輔政篇﹕『天道以大制小﹐以重顚輕。』此『顚』字乃『鎭』字之假借﹐如說文﹕『天﹐顚也。』白虎通云﹕『天之爲言鎭也。』『顚』與『鎭』通。」兪樾曰「謹按﹕當讀爲『誅不塡服』之『塡』。隱五年谷梁傳﹕『誅不塡服。』注曰﹕『來服者不服﹐塡厭之。』此云『以重顚輕』﹐謂以重者塡厭輕者也。谷梁釋文曰﹕『塡音田。』故與『顚』聲近而得段用。」唐晏曰「按『顚』當段爲『鎭』﹐壓也。」﹝六﹞「幹」﹐李本﹑程本﹑兩京本﹑天一閣本誤作「千」。﹝七﹞說苑臣術篇﹕「人臣之行﹐有六正﹑六邪。……何謂六正﹑六邪﹖……六邪者﹐……四曰﹕智足以飾非﹐辯足以行說﹐反言易辭﹐而成文章﹐內離骨肉之親﹐外妒亂朝廷﹐如此者﹐讒臣也。」﹝八﹞家語屈節篇﹕「美言傷信。」﹝九﹞蘇秦﹐史記有傳。﹝一０﹞商鞅﹐史記有商君傳。﹝一一﹞唐晏曰「與大戴五帝徳說同。」器案﹕尙書舜典﹕「放驩兜於崇山﹐……四罪而天下咸服。」孔氏傳﹕「黨於共工﹐罪惡同。崇山﹐南裔。」又曰「皆服舜用刑當其罪。」孟子萬章上﹕「舜流共工於幽州﹐放驩兜於崇山。」俱以爲舜事。﹝一二﹞荀子宥坐篇﹕「孔子爲魯攝相﹐朝七日而誅少正卯。門人進問曰﹕『夫少正卯魯之聞人也﹐夫子爲政﹐而始誅之﹐得無失乎﹖』孔子曰﹕『居﹐吾語汝其故。人有惡者五﹐而盜竊不與焉﹕一曰﹐心達而險﹔二曰﹐行辟而堅﹔三曰﹐言僞而辯﹔四曰﹐記醜而博﹔五曰﹐順非而澤。此五者有一於人﹐則不得免於君子之誅﹐而少正卯則兼有之。故居處足以聚徒成羣﹐言談足以飾邪營眾﹐彊足以反是獨立﹐此小人之桀雄也﹐不可不誅也。是以湯誅尹諧﹐文王誅潘止﹐周公誅管叔﹐太公誅華仕﹐管仲誅付裏乙﹐子產誅鄧析﹑史付﹐此七子者﹐皆異世同心﹐不可不誅也。詩曰﹕憂心悄悄﹐慍於羣小。』小人成羣﹐斯足憂矣。」案﹕孔子誅少正卯事﹐始詳於此﹐而尹文子大道下﹑說苑指武篇﹑家語始誅篇俱本之爲說﹐淮南子泛論篇﹕「孔子誅少正卯而魯國之邪塞。」史記孔子世家﹕「定公十四年﹐孔子年五十六﹐由大司寇行攝相事﹐……於是誅魯大夫亂政者少正卯。」髙誘淮南子注云「少正﹐官名﹐卯其名也﹐魯之諂人。」尋周書嘗麥篇有大正之官﹐則少正官名之說有本矣﹐或則通謂之魯大夫耳。﹝一三﹞國語晉語一﹕「又有甘言焉。」韋昭注﹕「申生將去﹐父又以美言撫慰之。」戰國策韓策﹕「諸侯不料兵之弱﹐食之寡﹐而聽從人之甘言好辭﹐比周以相飾也。」﹝一四﹞「靡」字原缺﹐宋翔鳳曰「子匯作『靡不爲之傾』﹐不缺。」案﹕唐本亦不缺﹐今據補正。﹝一五﹞情﹐情實。周禮天官小宰職﹕「以官府之六敍正羣吏。……六曰﹐以敍聽其情。」正義曰「情謂情實。」﹝一六﹞「幹」﹐李本﹑兩京本誤「於」﹐宋翔鳳本誤作「千」。﹝一七﹞觸﹐值也。論衡气壽篇﹕「凡人命有二品﹕一曰所當觸值之命﹐二曰彊弱壽夭之命。所當觸值﹐謂兵﹑燒﹑壓﹑溺也。」﹝一八﹞公羊傳莊公﹕「十有七年﹐春﹐齊人執鄭瞻。鄭瞻者何﹖鄭之微者也。此鄭之微者﹐何言乎齊人執之﹖書甚佞也。秋﹐鄭瞻自齊逃來﹐何以書﹖書甚佞也。曰﹕佞人來矣﹗佞人來矣﹗」「瞻」﹐左氏﹑谷梁作「詹」﹐此文又作「儋」也。唐晏曰「案谷梁傳莊十七年﹕『春﹐齊人執鄭詹。鄭詹鄭之佞人也。秋﹐鄭詹自齊逃來。逃義曰逃。』按幹時之敗﹐在莊九年﹐此蓋譏魯之因循不振耳﹐非必因詹致敗也。」﹝一九﹞論語憲問篇﹕「齊桓公九合諸侯。」谷梁傳莊公二十七年﹕「衣裳之會十有一。」範寧注﹕「十三年會北杏﹐十四年會鄄﹐十五年又會鄄﹐十六年會幽﹐二十七年又會幽﹐僖元年會檉﹐二年會貫﹐三年會陽谷﹐五年會首戴﹐七年會寧毋﹐九年會葵丘。」凡十一會。史記齊太公世家﹕「桓公曰﹕『寡人兵車之會三﹐乘車之會六﹐九合諸侯﹐一匡天下。』」正義敍兵車之會三云「左傳云﹕『魯莊公十三年﹐會北杏以平宋亂﹐僖四年﹐侵蔡﹐遂伐楚﹐六年﹐伐鄭﹐圍新城也。』」又釋乘車之會六云「左傳云﹕『魯莊公十四年﹐會於鄄﹐十五年﹐又會鄄﹐十六年﹐同盟於幽﹐僖五年﹐會首止﹐八年﹐盟於洮﹐九年﹐會葵丘。』是也。」所述頗有出入。實則齊桓公之會諸侯﹐不止於九﹐說詳梁玉繩史記志疑卷十六。尋古書言數﹐以一爲單數﹐二爲雙數﹐三爲多數。因之﹐凡三之倍數﹐俱代表多數﹐如六也﹐九也﹐十二也﹐二十四也﹐三十六也﹐七十二也﹐一百八也﹐俱言其多耳﹐不必一一落實也。古書言齊桓公合諸侯﹑古帝王封泰山﹑禪梁父及孔子弟子之類﹐異說紛紜﹐莫衷一是﹐皆不得其本柢﹐遂齗齗而如算博士之所爲也。而古書又有作「糾合諸侯」者﹐庶幾心知其意矣。﹝二０﹞春秋﹕「莊公九年八月庚申﹐及齊師戰於幹時﹐我師敗績。」杜注﹕「幹時﹐齊地。」﹝二一﹞詩小雅甫田靑蠅文也。鄭箋﹕「極猶已也。」正義﹕「構之不已﹐至交亂四國﹐先多而後少﹐﹝謂構我二人﹞故先四國也。」﹝二二﹞宋翔鳳曰「本作『眾邪合黨﹐以回人君﹐邦危民亡』﹐玆依治要攺。」﹝二三﹞唐晏曰「說詩不同於毛﹐當是魯詩說。」

無爲﹝一﹞第四

﹝一﹞黃震曰「無爲言舜﹑周。」戴彥升曰「無爲篇言始皇暴兵極刑驕奢之患﹐而折以虞舜﹑周公之治。此二篇﹝案包舉前輔政篇﹞著秦所以失也。」唐晏曰「此篇義在身修而後國治﹐乃仁義之所主也。」器案﹕論語衛靈公篇﹕「子曰﹕『無爲而治者﹐其舜也與﹗夫何爲哉﹖恭己正南面而已矣。』」集解﹕「言任官得其人﹐故無爲而治。」邢疏曰「帝王之道﹐貴在無爲淸靜﹐而民化之。然後之王者﹐以罕能及﹐故孔子曰﹕『無爲而治者﹐其舜也與﹗』所以無爲者﹐以其任官得人。夫舜何必有爲哉﹖但恭敬己身﹐正南面向明而已。」此篇卽闡發無爲而不爲之旨﹐漢初淸靜無爲之治﹐蓋陸氏爲之導夫先路矣。

道莫大於無爲﹝一﹞﹐行莫大於謹敬﹝二﹞。何以言之﹖昔舜治天下也﹝三﹞﹐彈五弦之琴﹐歌南風之詩﹝四﹞﹐寂若無治國之意﹐漠若無憂天下之心﹝五﹞﹐然而天下大治﹝六﹞。周公制作禮樂﹝七﹞﹐郊天地﹝八﹞﹐望山川﹝九﹞﹐師旅﹝一０﹞不設﹐刑格﹝一一﹞法懸﹐而四海之內﹐奉供來臻﹐越裳之君﹐重譯來朝﹝一二﹞。故無爲者乃有爲也﹝一三﹞。﹝一﹞宋翔鳳曰「『道』上本有『夫』字﹐依治要刪。」﹝二﹞丘瓊山曰「二句一篇冒頭。」李爲霖云翔曰「『無爲』『謹敬』二句﹐是一篇根本﹐以虞舜﹑周公﹑秦始皇設出有爲無爲榜樣耳。」﹝三﹞宋翔鳳曰「『舜』上本有『虞』字﹐又無『也』字﹐依治要攺。」﹝四﹞禮記樂記﹕「昔者﹐舜作五弦之琴以歌南風。」鄭注﹕「南風﹐長養之風也﹐以言父母之長養己﹐其辭未聞也。」正義﹕「案﹕聖證論引尸子及家語難鄭玄云﹕『昔者﹐舜彈五弦之琴﹐其辭曰﹕南風之燻兮﹐可以解吾民之慍兮。南風之時兮﹐可以阜吾民之財兮。鄭云其辭未聞﹐失其義也。』今案﹕馬昭云﹕『家語﹐王肅所增加﹐非鄭所見﹔又尸子雜說﹐不可取證正經﹐故言未聞也。』」器案﹕韓詩外傳四﹑樂府詩集五七引楊雄琴淸音﹑風俗通義聲音篇引尙書﹐俱言舜彈五弦之琴﹐以歌南風之詩﹐而天下治﹐與陸氏之說合。尸子文見治要引綽子篇。﹝五﹞宋翔鳳曰「本作『憂民之心』﹐依治要攺。」器案﹕此蓋避唐諱攺。唐晏曰「按此引舜彈五弦之琴﹐歌南風之詩﹐而云『漠若無憂民之心』﹐則又與家語﹑尸子所載『解慍』『阜財』者不同。家語﹑尸子本不可據﹐可據者惟此與樂記耳。」﹝六﹞宋翔鳳曰「『而』字『大』字﹐依治要增。」﹝七﹞禮記明堂位﹕「周公踐天子之位﹐以治天下﹐六年﹐朝諸侯於明堂﹐制禮作樂。」正義﹕「書傳云﹕『周公將制禮作樂﹐優遊三年而不能作。將大作﹐恐天下莫我知也﹔將小作﹐則爲人子不能揚父之功烈徳澤。然後營洛邑以期天下之心﹑於是四方民大和會。周公曰﹕示之以力役﹐旦猶至﹐而況導之以禮樂乎﹗』」﹝八﹞詩魯頌閟宮﹕「皇皇后帝﹐皇祖后稷。」鄭箋﹕「『皇皇后帝』﹐謂天也。成王以周公功大﹐命魯郊天﹐亦配之以君祖后稷。」﹝九﹞書舜典﹕「望於山川。」孔氏傳﹕「九州島名山大川﹐五嶽﹑四瀆之屬﹐皆一時望祭之。」史記五帝本紀用尙書文﹐正義﹕「望者﹐遙望而祭山川也。」﹝一０﹞詩小雅魚藻黍苗﹕「我師我旅。」鄭箋﹕「五百人爲旅﹐五旅爲師。」正義﹕「五百人爲旅﹐五旅爲師﹐夏官序文。」﹝一一﹞格﹐猶今言閣置。史記梁孝王世家﹕「太后議格。」索隱﹕「服虔曰﹕『格謂格閣不行。』」﹝一二﹞張玄起曰「看此﹐舜與周公微有優劣。」唐晏曰「按越裳之重譯來朝﹐首見此書﹐史記﹑韓詩﹑說苑在此後。」器案﹕後漢書南蠻傳﹕「交趾之南有越裳國。周公居攝六年﹐制禮作樂﹐天下和平。越裳氏以三象重譯而獻白雉﹐曰﹕『道路悠遠﹐山川阻深﹐音使不通﹐故重譯而朝。』成王以歸周公﹐公曰﹕『徳不加焉﹐則君子不饗其質﹔政不施焉﹐則君子不臣其人。吾何以獲此賜也﹖』其使請曰﹕『吾受命吾國之黃﹐曰﹕久矣﹐天之無烈風雷雨﹐意者﹐中國有聖人乎﹖有則曷往朝之。』周公乃歸之於王。」注云「事見尙書大傳。」案﹕文選應吉甫晉武帝華林園集詩﹕「越裳重譯。」注﹕「尙書大傳曰﹕『成王之時﹐越裳重譯而來朝﹐曰﹕道路悠遠﹐山川阻深﹐恐使之不通﹐故重三譯而朝也。』鄭玄曰﹕『欲其轉相曉也。」尋韓詩外傳五﹑白虎通封禪篇﹑說苑辧物篇俱載此事﹐蓋皆本尙書大傳爲說也。﹝一三﹞宋翔鳳曰「本作『故無爲也乃無爲也』﹐下有校語曰﹕『有誤。』玆依治要攺。」今案﹕別解作「故無爲也﹐乃有爲也」。唐晏曰「按此以舜與周公並稱無爲﹐足以解論語『無爲』之義。蓋無爲者治定功成﹐不擾民之謂也。」器案﹕史記太史公自序﹕「道家無爲﹐又曰無不爲。其實易行﹐其辭難知﹐其術以虛無爲本﹐以因循爲用。」正義曰「各守其分﹐故易行也。」﹝又見漢書司馬遷傳﹞尋老子三十七章﹕「道常無爲﹐而無不爲。」又四十八章﹕「無爲而無不爲。」然則儒道兩家俱主張無爲而治也。漢書藝文志諸子略小說家﹕「宋子十八篇。」本注﹕「孫卿道宋子﹐其言黃老意。」尋荀子正論篇稱子宋子﹐則荀卿與黃老學者有所接觸﹐而陸賈亦傳荀子之學者﹐則其主張無爲而治﹐其淵源固有自也。

秦始皇﹝一﹞設刑罰﹝二﹞﹐爲車裂﹝三﹞之誅﹐以斂姦邪﹝四﹞﹐築長城於戎境﹝五﹞﹐以備胡﹑越﹝六﹞﹐徵大吞小﹐威震天下﹐將帥﹝七﹞橫行﹐以服外國﹝八﹞﹐蒙恬討亂於外﹝九﹞﹐李斯﹝一０﹞治法於內﹐事逾煩天下逾亂﹐法逾滋而天下逾熾﹝一一﹞﹐兵馬益設而敵人逾多﹝一二﹞。秦非不欲治也﹝一三﹞﹐然失之者﹐乃舉措太眾﹑刑罰太極故也﹝一四﹞。﹝一﹞宋翔鳳曰「本有『帝』字﹐依治要刪。」﹝二﹞宋翔鳳曰「『刑罰』二字﹐依治要增。」﹝三﹞器案﹕墨子親士篇﹕「吳起之裂﹐其事也。」淮南子繆稱篇﹕「吳起刻削而車裂。」韓非子和氏篇﹕「商君車裂於秦。」史記商君傳﹕「秦惠王車裂商君以徇曰﹕『莫如商君反者。』」則車裂之刑不始於始皇﹐且不限於秦也。﹝四﹞宋翔鳳曰「四字治要無。」﹝五﹞宋翔鳳曰「『於戎境』三字治要無。」﹝六﹞淮南子人間篇﹕「秦皇挾錄圖﹐見其傳曰﹕『亡秦者胡也。』因發卒五十萬﹐使蒙公﹑楊翁子將築修城﹐西屬流沙﹐北擊遼水﹐東結朝鮮﹐中國內郡挽車而餉之。又利越之犀角象齒﹑翡翠珠璣﹐乃使尉屠雎發卒五十萬爲五軍﹕一軍塞鐔城之嶺﹐一軍守九疑之塞﹐一軍處番禺之都﹐一軍守南野之界﹐一軍結餘幹之水。三年不解甲弛弩﹐使監祿無以轉餉﹐又以卒鑿渠而通糧道﹐以與越人戰﹐殺西嘔君譯吁宋﹔而越人皆入叢薄中﹐與禽獸處﹐莫肯爲秦虜﹐相置桀駿以爲將﹐而夜攻秦人﹐大破之﹐殺尉屠雎﹐伏屍流血數十萬﹐乃發適戍以備之。」漢書晁錯傳﹕「錯復言守邊備塞﹑勸農力本﹑當世急務二事曰﹕『臣聞秦時﹐北攻胡貉﹐築塞河上﹐南攻揚﹑越﹐置戍卒焉。其起兵而攻胡﹐粵者﹐非以衛邊地而救民死也﹐貪戾而欲廣大也﹐故功未立而天下亂。』」說秦備胡﹑越事﹐以淮南子爲最詳﹐然備越不言築長城。竊疑秦統一天下後﹐卽修楚之方城以備越﹐一如修築燕﹑齊﹑魏﹑韓﹑趙﹑中山之長城以備胡也。方城一名長城。漢書地理誌八上﹕「葉﹐楚葉公邑﹐有長城﹐號曰方城。」水經潕水注引荊州記﹕「葉東界有故城﹐始犨縣﹐至瀙水﹐達比陽界﹐南北聯聯數百里﹐號爲方城﹐一謂之長城。」史記越王句踐世家﹕「越王曰﹕『所求於晉者﹐不至頓刃接兵﹐而況於攻城圍邑乎﹖願魏以聚大梁之下﹐願齊之試兵南陽﹑莒地﹐以聚常﹑郯之境﹐則方城之外不南﹐淮﹑泗之間不東﹐商﹑於﹑析﹑酈﹑宗胡之地﹑夏路以左﹐不足以備秦﹐江南﹑泗上﹐不足以待越矣。』」正義﹕「括地誌云﹕『故長城﹐在鄧州內鄕縣東七十五里﹐南入穰縣﹐北連翼望山﹐無土之處﹐累石爲固。楚襄王控霸南土﹐爭彊中國﹐多築列城於北方﹐以適華夏﹐號爲方城。』」此俱楚之方城一名長城之證。水經汝水注所謂「楚盛周衰﹐控霸南土﹐欲爭彊中國﹐多築列城於北方﹐以逼華夏﹐故號此城爲萬城」是也。蓋方城者﹐要害之地﹐昔者彊楚之所以備秦者﹐亦猶全秦之所以待越也。世之言長城者﹐多未及陸氏﹑淮南之文﹐時因此而申言之。﹝七﹞「帥」﹐唐本作「師」﹐云「一本作『帥』。」﹝八﹞宋翔鳳曰「十六字治要無。」﹝九﹞蒙恬﹐史記有傳。﹝一０﹞李斯﹐史記有傳。﹝一一﹞宋翔鳳曰「治要作『事愈煩﹐下愈亂﹐法愈眾﹐姦愈縱』。按說文無『愈』字﹐此本作『逾』爲正。又『天』字當是『而』字之誤。」陳金生曰「李本作『事逾煩天下逾亂﹐法逾滋而姦逾熾』﹐上句『天』爲『而』字之誤﹐但下句不誤。」﹝一二﹞宋翔鳳曰「九字治要無。」﹝一三﹞宋翔鳳曰「本作『不欲爲治』﹐依治要攺。」﹝一四﹞宋翔鳳曰「本作『乃舉措暴眾﹐而用刑太極故也』﹐依治要攺。」茅鹿門曰「鋪敍秦事﹐痛快。」唐晏曰「按﹕此所謂『著秦之所以亡』也。」

是以君子尙寬舒以其身﹐行身中和﹝一﹞以致疏遠﹝二﹞﹔民畏其威而從其化﹐懷其徳而歸其境﹐美其治而不敢違其政。民不罰而畏﹝三﹞﹐不賞而勸﹝四﹞﹐漸漬﹝五﹞於道徳﹐而被服﹝六﹞於中和之所致也﹝七﹞。﹝一﹞禮記中庸﹕「喜怒哀樂之未發謂之中﹐發而皆中節謂之和。中也者﹐天下之大本也﹔和也者﹐天下之達道也。致中和﹐天地位焉﹐萬物育焉。」﹝二﹞宋翔鳳曰「本作『尙寬舒以苞身﹐行中和以統遠』﹐依治要攺。」吳鼎漢曰「以下就君身上說﹐規諷當時﹐語溫而意懇。」﹝三﹞宋翔鳳曰「﹝『畏』下﹞本有『罪』字﹐依治要攺。」﹝四﹞宋翔鳳曰「﹝『勸』﹞本作『歡悅』二字。」案﹕天一閣本作「勸悅」﹐「勸」字不誤。﹝五﹞史記禮書﹕「漸漬於失教﹐被服於成俗。」荀子勸學篇楊注﹕「漸﹐漬也﹐染也。」﹝六﹞宋翔鳳據治要刪「服」字﹐今所不從。上注引禮書文﹐以「漸漬」﹑「被服」對文﹐用法與陸氏同。淮南子要略篇﹕「被服法則而與之終身。」史記五宗世家﹕「被服造次必於儒者。」集解﹕「漢名臣奏﹐杜業奏曰﹕『被服造次﹐必於仁義。』」索隱﹕「被服造次﹐按小顏云﹕『被服言常居處於其中也。造次謂所向所行皆法於儒者。』」案﹕索隱所引師古之說﹐見漢書河間獻王傳注﹐通鑑胡三省注云「顏注非也。被服者﹐言以儒術衣被其身。」三國誌魏書文紀注﹕「含气有生之類﹐靡不被服淸風﹐沐浴玄徳。」﹝七﹞宋翔鳳曰「本作『被服於中和之所致也』﹐無『而』字﹐並依治要攺。」唐晏曰「此卽所謂『著漢之所以得』。」

夫法令所以誅暴也﹝一﹞﹐故曾﹑閔之孝﹐夷﹑齊之廉﹝二﹞﹐此寧畏法教而爲之者哉﹝三﹞﹖故﹝四﹞堯﹑舜之民﹐可比屋而封﹐桀﹑紂之民﹐可比屋而誅﹝五﹞﹐何者﹝六﹞﹖化使其然也﹝七﹞。故近河之地濕﹝八﹞﹐而近山之木長者﹝九﹞﹐以類相及也。髙山出云﹝一０﹞﹐丘阜生气﹝一一﹞﹐四瀆東流﹐百川無西行者﹐小象大而少從多也﹝一二﹞。﹝一﹞宋翔鳳曰「本作『夫法令者﹐所以誅惡﹐非所以勸善』﹐依治要攺。」案﹕品節「夫」誤「大」。蘇紫溪曰「法令不如教化﹐韓非未有。」案﹕鹽鐵論刑徳篇﹕「令者所以教民也﹐法者所以督姦也。令嚴而民愼﹐法設而姦禁。」﹝二﹞孟子萬章下﹕「孟子曰﹕『伯夷目不視惡色﹐耳不聽惡聲﹐非其君不事﹐非其民不使﹐治則進﹐亂則退﹐橫政之所出﹐橫民之所止﹐不忍居也﹔思與鄕人處﹐如以朝衣朝冠﹐坐於塗炭也。當紂之時﹐居北海之濱﹐以待天下之淸也。故聞伯夷之風者﹐頑夫廉﹐懦夫有立志。」戰國策秦策下﹕「君何不以此時歸相印﹐讓賢者授之﹐必有伯夷之廉﹐長爲應侯﹐世世稱孤。」﹝三﹞宋翔鳳曰「本作『豈畏死而爲之哉﹖教化之所致也』﹐依治要攺。」唐晏曰「按曾﹑閔之孝﹐夷﹑齊之廉﹐蓋出於性﹐而以爲教化之所致﹐正荀卿化性起僞之說。」﹝四﹞宋翔鳳曰「『故』下本有『曰』字。」﹝五﹞論衡率性篇﹕「傳曰﹕『堯﹑舜之民﹐可比屋而封﹐桀﹑紂之民﹐可比屋而誅。』」蓋卽本此。漢書王莽傳上﹕「莽乃上奏曰﹕『明聖之世﹐國多賢人﹐故唐﹑虞之時﹐比屋可封。』」太平禦覽七七引袁子正論﹕「堯﹑舜之人﹐比屋可封﹐非盡善也﹐猶在防之水﹐非不流也。」尋文選王子淵四子講徳論﹕「比屋可封。」注﹕「尙書大傳曰「周民比屋可封。」則又以爲周之民也。﹝六﹞宋翔鳳曰「本無『何』字﹐依治要校。」﹝七﹞宋翔鳳曰「本作『教化使然也』﹐並依治要校。」﹝八﹞「濕」﹐李本﹑程本﹑兩京本﹑天一閣本﹑意林﹑匯函﹑品節﹑拔萃作「濕」﹐古通﹐後不復出。﹝九﹞宋翔鳳曰「本作『近山之土燥』﹐無『而』字﹐依治要校。」案﹕意林作「近山之木長」。﹝一０﹞宋翔鳳曰「本作『故山川出雲雨』﹐依治要攺。」唐晏曰「意林無『川』﹑『雨』二字。」案﹕周易系辭上﹕「變化見矣。」韓康伯注﹕「山澤通气﹐而雲行雨施﹐故變化見矣。」禮記孔子閒居﹕「山川出云。」正義曰「此譬其事﹐由如天將降時雨﹐山川先爲之出云。」﹝一一﹞宋翔鳳曰「『气』上本缺一字﹐治要不缺。」唐晏曰「意林『丘』上有『而』。」﹝一二﹞宋翔鳳曰「本作『百川無不從﹐小者從大﹐少者從多』﹐依治要攺。又按﹕意林引此云﹕『近河之地濕﹐近山之木長﹐山出云而丘阜生气﹐四瀆東流﹐而百川無西。』文與治要大同﹐知治要可據也。」唐晏曰「『無不從』﹐意林作『無西』。」

夫王者之都﹝一﹞﹐南面之君﹐乃百﹝二﹞姓之所取法則者也﹐﹝三﹞舉措﹝四﹞動作﹐不可以失法度﹝五﹞。昔者﹐周襄王不能事後母﹐出居於鄭﹝六﹞﹐而下多叛其親。秦始皇﹝七﹞驕奢靡麗﹐好作髙臺榭﹐廣宮室﹝八﹞﹐則天下豪富制屋宅者﹐莫不仿之﹐設﹝九﹞房闥﹐備廏庫﹐繕雕琢刻畫之好﹐博玄黃琦瑋之色﹐以亂制度﹝一０﹞。齊桓公好婦人之色﹐妻姑姊妹﹐而國中多淫於骨肉﹝一一﹞。楚平王奢侈縱恣﹝一二﹞﹐不能制下﹐檢﹝一三﹞民以徳﹐增駕百馬而行﹐欲令天下人饒﹝一四﹞財富利﹐明不可及﹐於是楚國逾奢﹐君臣無別﹝一五﹞。故上之化下﹐猶風之靡艸也﹝一六﹞。王者尙武於朝﹐則農夫繕甲兵﹝一七﹞於田﹝一八﹞。故君子之禦下也﹝一九﹞﹐民奢應之以儉﹝二０﹞﹐驕淫者統之以理﹝二一﹞﹔未有上仁而下賊﹝二二﹞﹐讓行而爭路者也﹝二三﹞。故孔子曰﹝二四﹞﹕「移風易俗﹝二五﹞。」豈家令人視之哉﹖﹝二六﹞亦取之於身而已矣﹝二七﹞。﹝一﹞宋翔鳳曰「治要無此四字。」﹝二﹞「乃」﹐各本無。「百」﹐李本﹑子匯本﹑兩京本﹑天一閣本﹑唐本﹑匯函﹑品節﹑拔萃作「臣」。﹝三﹞宋翔鳳曰「本無『乃』字﹐無『則者也』三字﹐『法』下缺二字﹐依治要校。別本『法』下有『是以』二字﹐不缺。」﹝四﹞「舉措」上﹐匯函﹑拔萃﹑別解有「𨿽一」二字。﹝五﹞宋翔鳳曰「本作『不可失法則也』﹐依治要攺。」王鳳洲曰「此言舜與周公無爲而天下治﹐秦人法煩而天人亂﹔總論爲治當尙寬舒﹐以舜與周公爲法﹐以秦爲鑑耳。」李爲霖曰「寬舒是帝王禦民根本﹐中和是聖人極詣﹐爲帝王者必臻此方稱明聖﹐云陽不啻三致意焉﹐得王道之精者也。至『漸漬於道徳』一句﹐又授之以方耳。」﹝六﹞公羊傳僖公二十四年﹕「冬﹐天王出居於鄭。王者無外﹐此其言出﹐何﹖不能乎母也。」何休注﹕「不能事母﹐罪莫大於不孝﹐故絕之言出也。下無廢上之義﹐得絕之者﹐明母得廢之﹐臣下得從母命。」徐彥疏﹕「正以襄王之母﹐於今仍在﹐亦非繼母﹐與左氏異也。鄭氏發墨守云﹕『聖人制法﹐必因其事﹐非虛之。孟子曰﹕夫人必自侮而後人侮之﹐家必自毀而後人毀之﹐國必自伐而後人伐之。今襄王實不能孝道﹐稱惠後之心﹐今其寵專於子﹐失教而亂作﹐出居於鄭﹐自絕於周﹐故孔子因其自絕而書之。公羊以母得廢之﹐則左氏已死矣是也。襄王正是惠後所生﹐非繼母。』又云﹕『失教而亂作﹐自絕於周﹐從左氏。』鄭氏雜用三家﹐不苟從一。」﹝七﹞「皇」﹐李本﹑程本﹑兩京本﹑天一閣本作「王」。﹝八﹞宋翔鳳本「宮」誤「言」。史記秦始皇本紀﹕「於是始皇以爲『咸陽人多﹐先王之宮廷小﹐吾聞周文王都丰﹐武王都鎬﹐丰﹑鎬之閒﹐帝王之都也。』乃營作朝宮渭南上林苑中﹐先作前殿阿房﹐東西五百步﹐南北五十丈﹐上可以坐萬人﹐下可以建五丈旗﹐周馳爲閣道﹐自殿下直抵南山﹐表南山之顚以爲闕。爲復道﹐自阿房渡渭﹐屬之咸陽﹐以象天極閣道絕漢抵營室也。阿房宮未成﹐成﹐欲更擇令名名之。作宮阿房﹐故天下謂之阿房宮。隱宮徒刑者七十餘萬人﹐乃分作阿房宮﹐或作麗山﹐發北山石槨﹐乃寫蜀﹑荊地材﹐皆至。關中計宮三百﹐關外四百餘。」﹝九﹞「設」﹐天一閣本﹑唐本作「諟」﹐未可從。﹝一０﹞黃澍曰「漢髙帝使賈著秦所以失天下﹐吾所以得之者﹐故篇中於始皇事痛切及之﹐以諷漢也。」唐晏曰「周襄王出居於鄭﹐下多叛其親﹐此亦春秋舊說﹐而今不可考。若始皇之作髙臺榭﹐而天下仿之﹐此則陸生所目睹。」﹝一一﹞唐晏曰「馬氏驌云﹕『齊桓公中主也﹐妻姑姊妹﹐亂倫之大者﹐何至爲之﹖漢書云﹕襄公淫亂﹐姑姊妹不嫁﹐於是民閒長女不嫁﹐名爲巫兒﹐爲家主祠。然則是襄公事耳。』」器案﹕漢書地理誌下﹕始桓公公兄襄公淫亂﹐姑姊妹不嫁﹐於是令國中民家長女不得嫁﹐名曰巫兒﹐爲家主祠﹐嫁者不利其家。民至今以爲俗。」繹史引其文不具﹐故詳錄之。然古書亦有以此事屬之桓公者。管子小匡篇﹕「桓公謂管仲曰﹕『寡人有污行﹐不幸好色﹐姑姊妹有未嫁者。』」荀子仲尼篇﹕「齊桓﹐五伯之盛者也﹐……內行則姑姊妹之不嫁者七人。」論衡書虛篇﹕「傳書言﹕『齊桓公妻姑姊妹七人。』」公羊傳莊公二十年何休注﹕「齊侯亦淫諸姑姊妹﹐不嫁者七人。」徐彥疏云「晏子春秋文。案彼齊景公問於晏子曰﹕『吾先君桓公淫﹐女公子不嫁者九人﹐而得爲賢君何﹖』」旣管子等書有此事﹐而齊桓又有好內之名﹝見史記齊太公世家﹞﹐陸生乃傳荀子之學者﹐其沿用此說﹐何足怪者。﹝一二﹞繹史卷一三六引此作楚襄王事﹐此馬氏肊攺﹐不可從。﹝一三﹞後漢書周黃徐姜申屠傳序﹕「驃騎執法以檢下。」注﹕「檢猶察也。」﹝一四﹞宋翔鳳曰「『饒』﹐抄本﹑子匯本並作『餒』。」案﹕李本﹑兩京本﹑天一閣本亦作「餒」。﹝一五﹞唐晏曰「按﹕楚平王駕百馬﹐不見他書﹔或者卽子南﹑觀起事也。」器案﹕文選西京賦﹕「百馬同轡﹐騁足並馳。」李善注引陸賈新語曰「楚平王增駕﹐百馬同行。」則張平子賦卽據新語爲言也。陳金生曰「子南﹑觀起事見左傳襄公二十二年﹐當楚康王之九年﹐非楚平王時事﹐唐說非是。」﹝一六﹞史記淮陰侯傳﹕「發使使燕﹐燕從風而靡。」楚辭東方朔七諫﹕「世從俗而變化兮﹐隨風靡而成行。」後漢書馮異傳﹕「百姓風靡。」案﹕風靡﹐猶言風偃也。文選任彥升天監三年策秀才文﹕「上之化下﹐風偃艸從。」注﹕「論語曰﹕『子曰﹕君子之徳風﹐小人之徳艸﹐艸上之風必偃。』」注引論語者﹐顏淵篇文也。﹝一七﹞左傳隱公元年﹕「繕甲兵。」繕謂繕治﹐詩鄭風叔於田序﹕「繕甲治兵。」﹝一八﹞宋翔鳳曰「『農』上本缺一字﹐治要作『則』﹐子匯本同。又『兵』字亦依治要增。」案﹕唐本有「則」字。﹝一九﹞宋翔鳳曰「『子』字『也』字﹐依治要增。」﹝二０﹞宋翔鳳曰「本作『民奢侈者則應之以儉』﹐依治要攺。」﹝二一﹞宋翔鳳曰「『者』下﹐本有『則』字﹐依治要刪。」﹝二二﹞禮記大學﹕「未有上好仁而下不好義者也﹐未有好義﹐其事不終者也。」﹝二三﹞宋翔鳳曰「本作『未有上仁而下殘﹐上義而下爭者也』。」﹝二四﹞宋翔鳳曰「本無『故』字。」﹝二五﹞唐晏曰「按﹕『移風易俗』句﹐出孝經而不明言之。」今案﹕孝經廣要道章文也﹐禮記樂記亦有其文。﹝二六﹞宋翔鳳曰「本作『豈家至之哉』。」﹝二七﹞宋翔鳳曰「『亦取』二字﹐本作『先』字﹐並依治要攺。」

辧惑﹝一﹞第五

﹝一﹞黃震曰「辧惑言不苟合。」戴彥升曰「辧惑篇道正言之忤耳﹐傷流言之害聖﹐而深惡縱橫家之阿從意旨﹐規則乎孔門也。」唐晏曰「此篇義主遠佞人﹐去其害仁義者也。」

夫舉事者或爲善而不稱善﹐或不善而稱善者﹐何﹖視之者謬而論之者誤也。故行或合於世﹐言或順於耳﹝一﹞﹐斯乃阿﹝二﹞上之意﹐從上之旨﹐操直而乖方﹐懷曲而合邪﹐因﹝三﹞其剛柔之勢﹐爲作縱橫之術﹝四﹞﹐故無忤逆之言﹐無不合之義者﹝五﹞。﹝一﹞「言」字原無﹐今據孫詒讓說訂補。孫詒讓曰「案﹕行不可言順於耳﹐此篇多以言行對舉﹐此亦當作『言或順於耳』﹐今本誤挩一『言』字。」今案﹕論語爲政﹕「六十而耳順。」邢昺疏曰「耳順者﹐順不逆也。」﹝二﹞呂氏春秋長見篇﹕「阿鄭君之心。」髙誘注﹕「阿﹐從也。」﹝三﹞「因」﹐天一閣本誤「囚」。﹝四﹞史記平津侯主父列傳﹕「學長短縱橫之術。」案﹕史記蘇秦傳﹕「太史公曰﹕『其術長於權變。』」張儀傳﹕「太史公曰﹕『三晉多權變之士﹐夫言從橫彊秦者﹐大抵皆三晉之人也。』」則縱橫有權變之意也。﹝五﹞唐晏曰「按﹕此卽孟子『以順爲正者﹐妾婦之道』之謂。」

昔哀公問於有若曰「年饑﹝一﹞﹐用不足﹐如之何﹖」有若對曰「盍徹乎﹖」﹝二﹞蓋損上而歸之於下﹐則忤於耳而不合於意﹐遂逆而不用也。此所謂正其行而不苟合﹝三﹞於世也。有若豈不知阿哀公之意﹐爲益國﹝四﹞之義哉﹖夫君子直道而行﹝五﹞﹐知必屈辱而不避也﹝六﹞。故行不敢苟合﹐言不爲苟容﹝七﹞﹐𨿽無功於世﹐而名足稱也﹔𨿽言不用於國家﹐而舉措之言可法也﹝八﹞。﹝一﹞宋翔鳳曰「子匯本『饑』作『饑』。」案﹕李本﹑兩京本亦作「饑」﹐二字古混用﹐後不復出。﹝二﹞案﹕見論語顏淵篇。集解引鄭玄曰「盍﹐何不也。周法什一而稅謂之徹。徹﹐通也﹐爲天下之通法。」邢昺疏曰「魯君哀公問於孔子弟子有若曰﹕『年谷不熟﹐國用不足﹐如之何使國用得足也﹖』有若對曰﹕『盍徹乎』者﹐盍猶何不也。周法什一而稅謂之徹﹐徹﹐通也﹐爲天下之通法。有若意譏哀公重斂﹐故對曰﹕『旣國用不足﹐何不依通法而稅取乎﹖』」﹝三﹞史記孟子荀卿列傳﹕「故武王以仁義代紂而王﹐伯夷餓不食周粟﹔衛靈公問陳﹐而孔子不答﹔梁惠王謀欲攻趙﹐孟軻稱大王去邠﹔此豈有意阿世俗苟合而已哉﹖持方枘欲內圜鑿﹐其能入乎﹖」﹝四﹞器案﹕「益」讀如「附益」之「益」。論語先進﹕「季氏富於周公﹐而求也爲之聚斂而附益之。」集解﹕「孔曰﹕『冉求爲季氏宰﹐爲之急賦稅。』」邢疏曰「時冉求爲季氏家宰﹐又爲之急賦稅﹐聚斂財物﹐而陪附益助季氏也。」﹝五﹞論語衛靈公﹕「斯民也﹐三代之所以直道而行也。」集解﹕「馬曰﹕『無所阿私﹐所以云直道而行。』」﹝六﹞王守溪曰「先把有若作个君子直道而行﹐見此等人不肯阿意人﹐後方說到邪佞易惑上﹐血脈相關﹐精神聯貫。」唐晏曰「按此陸生論語說也。」﹝七﹞戰國策秦策下﹕「言不取苟合﹐行不取苟容。」語又見史記蔡澤傳。疑此文「敢」字亦「取」之誤也。﹝八﹞李爲霖曰「惟名足稱﹐言可法﹐故君子所以疾末世而戒愼於獨也。」

故殊於世俗﹐則身孤於士眾。夫邪曲之相銜﹐枉橈之相錯﹝一﹞﹐正直故不得容其間﹝二﹞。諂佞之相扶﹐讒口之相譽﹐無髙而不可上﹐無深而不可往者何﹖以黨輩眾多﹝三﹞﹐而辭語諧合。﹝一﹞宋翔鳳曰「抄本﹑子匯本『錯』作『措』。」案﹕兩京本作「措」﹐李本﹑天一閣本﹑唐本﹑匯函﹑品節﹑金丹﹑拔萃作「借」。﹝二﹞「正」字原缺﹐子匯本﹑唐本有﹐今據訂補。﹝三﹞宋翔鳳曰「『黨輩』﹐本作『當背』﹐依子匯本攺。」案﹕後漢書桓譚傳﹕「黨輩連結﹐歲月不解。」黨輩﹐猶資質篇之言「黨友」也。文選張平子西京賦﹕「結黨連羣。」左太衝蜀都賦﹕「結儔附黨。」曹子建七啟﹕「交黨結倫。」黨羣﹑黨儔﹑黨倫﹐其義亦同。

夫眾口毀譽﹝一﹞﹐浮石沈木﹝二﹞。羣邪相抑﹝三﹞﹐以直爲曲﹝四﹞。視之不察﹝五﹞﹐以白爲黑﹝六﹞。夫曲直之異形﹝七﹞﹐白黑之殊色﹝八﹞﹐乃天下之易見也﹐然而目繆心惑者﹐眾邪誤之﹝九﹞。﹝一﹞宋翔鳳曰「『口』下本有『之』字﹐依治要刪。」器案﹕太平禦覽三六七引此句作「眾口所毀」﹐義較勝。﹝二﹞金丹云「變輕重之常。」周廣業意林附注曰「變亂物性。」﹝三﹞宋翔鳳曰「『相』本作『所』﹐依治要攺。意林引云﹕『眾口毀譽﹐浮石沈木﹐羣邪相抑﹐以直爲曲』﹐與治要同。」器案﹕禦覽引亦作「相」。﹝四﹞「以直爲曲」﹐禦覽引作「以曲爲直」。金丹曰「變曲直之常。」﹝五﹞宋翔鳳曰「四字治要無。」﹝六﹞金丹曰「變黑白之常。」器案﹕詩經小雅靑蠅﹐鄭玄箋云「蠅之爲虫﹐污白使黑﹐污黑使白﹐諭佞人變亂善惡也。」﹝七﹞宋翔鳳曰「治要無『夫』字。」﹝八﹞宋翔鳳曰「『殊』本作『異』﹐依治要攺。」王鳳洲曰「轉折有情﹐文更纖巧。」﹝九﹞宋翔鳳曰「本作『然自謬也﹐或不能分明其是非者﹐眾邪誤之矣』﹐依治要攺。」唐晏曰「﹝「然自謬也」﹞此句上有奪文誤字。」

秦二世之時﹝一﹞﹐趙髙駕鹿而從行﹐王曰「丞相何爲駕鹿﹖」髙曰「馬也。」王曰「丞相誤邪﹝二﹞﹐以鹿爲馬也﹝三﹞。」髙曰「乃馬也﹝四﹞。陛下以臣之言爲不然﹝五﹞﹐願問羣臣。﹝六﹞」於是乃問羣臣﹐羣﹝七﹞臣半言馬半言鹿﹝八﹞。當此之時﹐秦王不能自信其直目﹝九﹞﹐而從邪臣之言﹝一０﹞。鹿與馬之異形﹐乃眾人之所知也﹝一一﹞﹐然不能別其是非﹝一二﹞﹐況於闇昧之事乎﹝一三﹞﹖易曰「二人同心﹐其義斷金。」﹝一四﹞羣黨合意﹐以傾一君﹐孰不移哉﹗﹝一﹞宋翔鳳曰「此句上本有『至如』二字﹐依治要刪。」器案﹕太平禦覽四九四引亦無「至如」二字。楊升庵曰「敍極嚴整。」﹝二﹞宋翔鳳曰「『邪』本作『也』﹐依禦覽四百九十四校。」﹝三﹞宋翔鳳曰「『也』字依禦覽增。」﹝四﹞宋翔鳳曰「﹝「乃馬也」﹞三字依禦覽增。」案﹕宋本禦覽「馬」誤「焉」。﹝五﹞宋翔鳳曰「『之』字『爲』字依禦覽增。」﹝六﹞宋翔鳳曰「治要無『王曰丞相誤邪』以下廿九字﹐禦覽有之。」﹝七﹞宋翔鳳曰「七字依治要﹑禦覽增。」唐晏曰「疑當有『羣』字。」﹝八﹞宋翔鳳曰「本作『半言鹿﹐半言馬』﹐依治要﹑禦覽校。」唐晏曰「按事亦見史記﹐作『髙持鹿獻於二世﹐曰﹕馬也。二世笑曰﹕丞相誤耶﹖謂鹿爲馬。問左右﹐或默﹐或言馬。』此事或陸生親見之﹐所說當確於史公。」器案﹕文選潘嶽西徵賦﹕「野蒲變而爲脯﹐苑鹿化以爲馬。」李善注引風俗通曰「秦相趙髙﹐指鹿爲馬﹐束蒲爲脯﹐二世不覺。」張銑注﹕「趙髙欲爲亂﹐恐羣臣不聽﹐乃先設驗﹐以蒲爲脯﹐以鹿爲馬﹐獻於二世。羣臣言鹿言脯者皆誅之。」北堂書鈔一四五引古今注﹕「秦二世時﹐丞相趙髙用事﹐乃先獻蒲脯﹑鹿馬﹐以驗羣臣也。」金樓子箴戒篇﹕「秦二世卽位﹐自幽深宮﹐以鹿爲馬﹐以蒲爲脯。」尋禮記禮器鄭注﹕「秦二世時﹐趙髙欲作亂﹐或以靑爲黑﹐黑爲黃。」然則趙髙之混淆黑白﹐誠所謂「迥黃轉綠無定期」者也﹐豈止鹿馬一事而已哉﹗﹝九﹞宋翔鳳曰「『直』字依治要增﹐禦覽作『不敢信其目』。」﹝一０﹞宋翔鳳曰「『言』本作『說』﹐依治要﹑禦覽校。」﹝一一﹞宋翔鳳曰「本作『夫馬鹿之異形﹐眾人所知也』﹐依治要﹑禦覽校。」案﹕荀子儒效篇﹕「眾人者﹐工農商賈也。」﹝一二﹞宋翔鳳曰「本作『分別是非也』﹐依禦覽校﹐治要無『其』字。」﹝一三﹞金丹曰「馬且不能辯﹐而況他事乎﹖」﹝一四﹞唐晏曰「『義』﹐今易作『利』。」器案﹕引易者﹐系辭上文也。正義曰「二人若同齊其心﹐其纖﹝盧文弨曰「當作『鑯』。」﹞利能斷截於金。金是堅剛之物﹐能斷而截之﹐盛言利之甚也。此謂二人心行同也。」

人有與曾子同姓名者殺人﹝一﹞﹐有人告曾子母曰「參乃殺人。」﹝二﹞母方織﹐如故﹝三﹞﹐有頃復告云﹝四﹞﹐若是者三﹝五﹞﹐曾子母投杼踰垣而去﹝六﹞。曾子之母非不知子不殺人也﹐言之者眾﹝七﹞。夫流言﹝八﹞之並至﹐眾人之所是非﹝九﹞﹐𨿽賢智不敢自畢﹝一０﹞﹐況凡人乎﹝一一﹞﹖﹝一﹞宋翔鳳曰「本作『昔人有與曾子同姓亦名參』﹐依治要攺。」莊定山曰「上段言姦黨蔽君﹐此言正直難信。」器案﹕戰國策秦策上以與曾參同姓名者爲費人﹐新序雜事二作鄪﹐史記樗裏子傳則又作魯人也。﹝二﹞宋翔鳳曰「本作『有人告其母參殺人』﹐依治要校。」﹝三﹞宋翔鳳曰「本無『方』字。」﹝四﹞器案﹕云﹐猶然也﹐說詳經傳釋詞。凡「云」字在句尾不作「曰」字解者﹐皆爲「然」義也。﹝五﹞宋翔鳳曰「本作『人復來告﹐如是者三』。」﹝六﹞宋翔鳳曰「『母』下本有『乃』字﹐並依治要校。」﹝七﹞宋翔鳳曰「十六字治要無。」﹝八﹞詩大雅蕩﹕「流言以對。」朱熹集傳﹕「流言﹐浮浪不根之言也。」﹝九﹞宋翔鳳曰「本無此句。」﹝一０﹞宋翔鳳曰「本作『𨿽聖賢不敢自安』﹐並依治要校。治要舊校﹕『畢』作『安』﹐恐『必』。」﹝一一﹞焦弱侯曰「姦黨成羣﹐賢士擯斥﹐可爲寒心。」

魯定公之時﹝一﹞﹐與齊侯﹝二﹞會於夾谷﹝三﹞﹐孔子行相事﹝四﹞。兩君升壇﹝五﹞﹐兩相處下﹐兩相欲揖﹝六﹞﹐君臣之禮﹐濟濟﹝七﹞備焉。齊人鼓噪而起﹝八﹞﹐欲執魯公。孔子歷階﹝九﹞而上﹐不盡一等而立﹐謂齊侯曰「兩君合好﹐以禮相率﹐以樂相化。臣聞嘉樂不野合﹐犧﹝一０﹞象之薦不下堂﹝一一﹞。夷﹑狄之民何求爲﹖﹝一二﹞」命司馬請止之﹝一三﹞。定公曰「諾。」齊侯逡巡﹝一四﹞而避席﹝一五﹞曰「寡人之過。」退而自責大夫。罷會。齊人使優●於魯公之幕下﹝一六﹞﹐傲戲﹐欲候魯君之隙﹐以執定公。孔子嘆曰「君辱臣當死﹝一七﹞。」使司馬行法斬焉﹐首足異門而出﹝一八﹞。於是齊人懼然而恐﹝一九﹞﹐君臣易操﹐不安其﹝二０﹞故行﹐乃歸魯四邑之侵地﹝二一﹞﹐終無乘魯﹝二二﹞之心﹐鄰�﹝二三﹞振動﹐人懷向魯﹝二四﹞之意﹐彊國驕君﹐莫不恐懼﹐邪臣佞人﹐變行易慮﹐天下之政﹐��而折中﹝二五﹞﹔而定公拘於三家﹝二六﹞﹐陷於眾口﹝二七﹞﹐不能卒用孔子者﹐內無獨見﹝二八﹞之明﹐外惑邪臣之黨﹐以弱其國而亡﹝二九﹞其身﹐權歸於三家﹐邑土單﹝三０﹞於彊齊﹝三一﹞。夫用人若彼﹐失人若此﹔然定公不覺悟﹐信季孫之計﹐背貞臣﹝三二﹞之策﹐以獲拘弱﹝三三﹞之名﹐而喪丘山之功﹝三四﹞﹐不亦惑乎﹗﹝一﹞案﹕見定公十年。﹝二﹞齊侯﹐景公也。﹝三﹞左傳定公十年﹕「夏﹐公會齊侯於祝其﹐實夾谷。」公羊﹑谷梁作「頰谷」。﹝四﹞左傳云「孔丘相。」杜注﹕「相會儀也。」﹝五﹞史記孔子世家﹕「爲壇位﹐土階三等。」谷梁傳釋文﹕「封土曰壇。」﹝六﹞宋翔鳳曰「子匯本﹑鈔本無『欲』字﹐『兩』作『●』。」案﹕兩京本﹑天一閣本﹑傅校本俱作「而」。唐晏曰「谷梁傳作『相揖』。」案範注﹕「將欲行盟會之禮。」﹝七﹞禮記玉藻﹕「朝廷濟濟翔翔。」注﹕「濟濟﹐莊敬貌也。」正義﹕「濟濟﹐有威儀矜莊也。」﹝八﹞宋翔鳳曰「『躁』本作『噪』﹐依子匯校。」器案﹕史記孔子世家作「鼓噪」﹐家語相魯篇作「鼓噪」﹐谷梁範注曰「羣呼曰噪。」左傳成公五年﹕「華元享之﹐請鼓噪以出﹐鼓噪以入。」杜注﹕「出入輒擊鼓。」﹝九﹞谷梁範寧注﹕「階﹐會壇之階。」器案﹕孔子世家索隱﹕「謂歷階級也。故王肅云﹕『歷階﹐登階不聚足。』」禮記曲禮上﹕「拾級聚足。」注﹕「『拾』當爲『涉』﹐聲之誤也。級﹐等也。涉等聚足﹐謂前足躡一等﹐後足從之並。」正義﹕「拾級聚足者﹐此上階法也。拾﹐涉也。級﹐等也。聚足﹐謂前足躡一等﹐後足從而並之也。」﹝一０﹞「犧」﹐唐本作「羲」。﹝一一﹞左傳作「犧象不出門﹐嘉樂不野合。」杜注﹕「犧象﹐酒器犧尊象尊也。嘉樂﹐鐘磬也。」正義﹕「此言不出門不野合者﹐謂享燕正禮﹐當設於宮內﹐不得違禮而行﹐妄作於野耳﹐非謂祭祀之大禮也。諸侯相見之禮﹑享在廟﹐燕在寢﹐不得行於野。僖二十八年﹐晉侯朝王於踐土﹐王享醴﹐命之宥。襄十年﹐宋公享晉侯於楚丘﹐請以桑林。十九年﹐公享晉六卿於蒲圃。二十七年﹐鄭伯享趙孟於垂隴。如此之類﹐春秋多矣﹐或特賞殊功﹐或畏敬大國﹐皆權時之事﹐非正禮也。此時﹐齊﹑魯敵國﹐釋怨和平﹐未有殊異之歡﹐無假非常之事﹐孔子知齊懷詐﹐慮其掩襲﹐托正禮以拒之﹐故言不野合。」﹝一二﹞宋翔鳳曰「『求』當依谷梁作『來』。」唐晏曰「谷梁作『來』。」案﹕範寧注云「兩君合會﹐以結親好﹐而齊人欲執魯君﹐此爲無禮之甚﹐故謂夷﹑狄之民。」唐本「狄」誤「秋」。﹝一三﹞範寧注云「司馬﹐主兵之官﹐使禦止之。」﹝一四﹞文選上林賦注﹑雪賦注引廣雅﹕「逡巡﹐卻退也。」﹝一五﹞孝經開宗明義章﹕「曾子避席。」唐明皇注﹕「避席起答。」案謂離席卻退也。文選司馬相如上林賦﹕「逡巡避席。」﹝一六﹞案﹕谷梁作「罷會﹐齊人使優施舞於魯君之幕下」。範注﹕「優﹐俳。施其名也。幕﹐帳。欲嗤笑魯君。」範寧出「欲嗤笑魯君」之文﹐似卽爲「傲戲」作注者﹐豈谷梁古本有此文耶﹖孔子世家作「有頃﹐齊有司趨而進曰﹕『請奏宮中之樂。』景公曰﹕『諾。』優倡侏儒﹐爲戲而前。」﹝一七﹞唐晏曰「按『君辱臣當死』﹐谷梁作『笑君者罪當死』﹔詳此文義﹐當作『臣辱君當死』﹐爲後人妄攺。又此段乃引谷梁傳文﹐而小有異同﹐足徵陸生治谷梁學也。」器案﹕唐說是﹐孔子世家作「匹夫而營惑諸侯者罪當誅」。﹝一八﹞宋翔鳳曰「『門』本作『河』﹐依子匯本攺﹐谷梁傳亦作『門』。」兪樾曰「樾謹按﹕宋氏翔鳳依子匯本攺『河』爲『門』云﹕『谷梁傳亦作門』。」新語作『河』﹐未可據彼以攺此『河』字﹐實非誤文也。漢時隸書每以『河』字作『何』字﹐童子逢盛碑﹕『無可柰河。』吳仲山碑﹕『感痛柰河。』皆其證也。『異河而出』﹐卽『異何而出』﹐說文人部﹕『何﹐儋也。』蓋今人所用負荷字﹐古人止作『何』﹐『異何而出』﹐謂使一人何其首﹐又使一人何其身﹐則首足異何矣。使作『首足異荷而出』﹐其文卽明顯無疑﹔乃古人『荷』字止作『何』字﹐又往往作『河』﹐『異河』之文﹐讀者不曉﹐萬曆間刻子匯﹐遂據谷梁攺作『異門』﹐明人率臆妄攺﹐大率類此﹐宋氏從之﹐誤矣。」器案﹕孔子世家作「有司加法﹐手足異處」。﹝一九﹞宋翔鳳曰「按﹕『懼』『瞿』通﹐別本作『瞿』。」器案﹕孔子世家作「景公懼而動」。﹝二０﹞唐本無「其」字。﹝二一﹞孔子世家﹕「景公懼而動﹐知義不若﹐歸而大恐﹐告其羣臣曰﹕『魯以君子之道輔其君﹐而子獨以夷﹑狄之道教寡人使得罪於魯君﹐爲之柰何﹖』有司進對曰﹕『君子有過則謝以質﹐小人有過則謝以文﹔君若悼之﹐則謝以質。』於是齊侯乃歸所侵魯之鄆﹑汶陽﹑龜陰之田以謝過。」集解﹕「服虔曰﹕『三田﹐汶陽田也。龜﹐山名﹔陰之田﹐得其田﹐不得其山也。』杜預曰﹕『太山博縣北有龜山。』」索隱﹕「左傳﹕『鄆﹑讙及龜陰之田。』則三田皆在汶陽也。」尋公羊定公十年﹕「夏﹐公會齊侯於頰谷。公至自頰谷。齊人來歸運﹑讙﹑龜﹑陰田。孔子行乎季孫﹐三月不違﹐齊人爲是來歸之。」何休注﹕「齊侯自頰谷歸﹐謂晏子曰﹕『寡人或過於魯侯﹐如之何﹖』晏子曰﹕『君子謝過以質﹐小人謝過以文。』齊嘗侵魯四邑﹐請皆還之。」疏云「其四邑者﹐蓋運也﹐讙也﹐龜也﹐陰也。」範寧谷梁集解亦引何休注爲說。家語相魯篇亦云「於是乃歸所侵魯之四邑及汶陽之田。」歸魯四邑之說出於新語﹐蓋亦春秋家舊說云。﹝二二﹞尙書西伯戡黎﹕「周人乘黎。」孔氏傳﹕「乘﹐勝也。」正義﹕「詩毛傳云﹕『乘﹐陵也。』乘駕是加陵之意﹐故乘爲勝也。」國語周語中﹕「乘人不義。」韋注﹕「乘﹐陵也。」﹝二三﹞宋翔鳳曰「別本作『鄰邦』﹐不缺。」﹝二四﹞「向」﹐李本﹑子匯本﹑程本﹑兩京本﹑天一閣本﹑唐本作「向」﹐古通。後不復出。﹝二五﹞宋翔鳳曰「別本作『就而折中』。」案﹕孔子世家﹕「中國言六藝者﹐折中於夫子。」漢書藝文志諸子略﹕「使其人遭明王聖主﹐得其所折中﹐皆股肱之材已。」漢書貢禹傳﹕「四海之內﹐天下之君﹐微孔子之言﹐亡所折中。」師古曰「折﹐斷也。非孔子之言﹐則無以爲中也。」﹝二六﹞論語八佾﹕「三家者以雍徹。」集解﹕「馬曰﹕『三家﹐謂仲孫﹑叔孫﹑季孫。」邢昺疏﹕「三孫同是魯桓公之後﹐桓公適子莊公爲君﹐庶子公子慶父﹑公子叔牙﹑公子季友。仲孫是慶父之後﹐叔孫是叔牙之後﹐季孫是季友之後﹐其後子孫皆以其仲﹑叔﹑季爲氏﹐故有此氏﹐並桓公子孫﹐故俱稱孫也。至仲孫氏後世攺仲曰孟﹐孟者﹐庶長之稱也﹐言己是庶﹐不敢與莊公爲伯仲叔季之次﹐故取庶長爲始也。」﹝二七﹞孔子世家﹕「桓子卒受齊女樂﹐三日不聽政﹐郊又不致膰俎於大夫﹐孔子遂行﹐宿乎屯﹐而師己送曰﹕『夫子則非罪。』孔子曰﹕『吾歌﹐可夫﹗』歌曰﹕『彼婦之口﹐可以出走﹔彼婦之謁﹐可以死敗。蓋優哉遊哉﹐維以卒歲。』」彼婦之口﹐蓋眾口之一耳。謁音靄﹐與敗協韻。﹝二八﹞淮南子兵略篇﹕「夫將者必獨見獨知。獨見者﹐見人所不見也。獨知者﹐知人所不知也。見人所不見謂之明﹐知人所不知謂之神。」﹝二九﹞「亡」﹐唐本作「忘」。﹝三０﹞唐晏曰「『單』與『磾』﹐古通用字。」﹝三一﹞「彊」﹐崇文本誤作「疆」﹐傅校攺爲「彊」。﹝三二﹞說苑臣術篇﹕「人臣之行有六正六邪﹐……六正者﹐……五曰﹐守文奉法﹐任官職事﹐辭祿讓賜﹐不受贈遺﹐衣服端齊﹐飲食節儉﹐如此者貞臣也。」案﹕公羊傳定公十二年﹕「叔孫州仇帥師墮郈。……季孫斯﹑仲孫何忌帥師墮費。曷爲帥師墮郈。帥師墮費﹖孔子行乎季孫﹐三月不違﹐曰﹕家不藏甲﹐邑無百雉之城。於是帥師墮郈﹐帥師墮費。」何休注﹕「郈﹐叔孫氏所食邑。費﹐季氏所食邑。二大夫宰吏數叛﹐患之﹐以問孔子﹐孔子曰﹕『陪臣執國命﹐采長數叛者﹐坐邑有城池之固﹐家有甲兵之藏故也。』季氏說其言而墮之。故君子時然後言﹐人不厭其言。書者﹐善定公任大聖﹐復古制﹐弱臣勢也。」陸氏所言﹐當指此事。疏又云「傳云﹕『孔子行乎季孫﹐三月不違。』以此言之﹐三月之外違之明矣。」案﹕此卽陸氏所謂「定公不覺悟﹐信季孫之計﹐背貞臣之策」者﹐蓋陸氏得之春秋舊說﹐惜未能詳之也。﹝三三﹞器案﹕「拘弱」無義﹐疑當作「極弱」﹐形近而誤﹐太史公所謂﹕「余聞孔子稱曰﹕『甚矣﹐魯道之衰也。』」﹝見史記魯周公世家﹞蓋亦傷定﹑哀之間之不振也。程本「獲」誤「獾」。﹝三四﹞丘山﹐諭重大。文選東方朔答客難﹕「功若丘山。」又陳孔璋檄吳將校部曲文﹕「故乃建丘山之功。」又作泰山﹐義同。文選楊子云解嘲﹕「功若泰山。」注﹕「韓子曰﹕『泰山之功﹐長立於國家。』」

故邪臣之蔽賢﹐猶浮雲之鄣日月也﹝一﹞﹐非得神靈之化﹐罷﹝二﹞雲霽翳﹐令歸山海﹐然後乃得睹其光明﹐暴天下之濡濕﹐照四方之晦冥﹝三﹞。今上無明王聖主﹐下無貞正諸侯﹝四﹞﹐誅鉏﹝五﹞姦臣﹝六﹞賊子之黨﹝七﹞﹐解釋凝滯﹝八﹞紕繆之結﹐然後忠良方直﹝九﹞之人﹐則得容於世而施於政﹝一０﹞。故孔子遭君暗﹝一一﹞臣亂﹐眾邪在位﹐政道隔於三家﹝一二﹞﹐仁義閉於公門﹝一三﹞﹐故作公陵之歌﹝一四﹞﹐傷無權力於世﹐大化﹝一五﹞絕而不通﹐道徳施﹝一六﹞而不用﹐故曰﹕無如之何者﹐吾末如之何也已矣﹝一七﹞。夫言道因權而立﹝一八﹞﹐徳因勢而行﹐不在其位者﹝一九﹞﹐則無以齊其政﹝二０﹞﹐不操其柄者﹐則﹝二一﹞無﹝二二﹞以制其剛﹝二三﹞。詩云「有斧有柯。」﹝二四﹞言何以治之也﹝二五﹞。﹝一﹞唐晏曰「按文選注引此二句同。」器案﹕史記褚先生補龜策傳﹕「日月之明﹐而時蔽於浮雲。」楚辭東方朔七諫﹕「浮雲陳而蔽晦兮﹐使日月乎無光。」王注﹕「言讒佞陳列在側﹐則使君不聰明也。」文選古詩十九首﹕「浮雲蔽白日。」注﹕浮雲之蔽白日﹐以諭邪佞之毀忠良。」注引新語此文﹐又引文子﹕「日月欲明﹐浮雲蓋之。」今本文子上徳篇「蓋」作「蔽」。又案﹕太平禦覽八引此二句同。﹝二﹞宋翔鳳曰「『罷』﹐子匯本﹑抄本並作『擺』。」﹝三﹞呂東萊曰「大有感慨﹐而文有呼吸馳驟之法。」﹝四﹞宋翔鳳曰「『貞』﹐子匯本﹑抄本並作『眞』。」器案﹕公羊傳莊公四年﹕「上無天子﹐下無方伯。」此卽其義。﹝五﹞「鉏」﹐李本﹑子匯本﹑程本﹑兩京本﹑天一閣本﹑唐本﹑匯函﹑品節﹑拔萃作『鋤』﹐或體字。後不復出。﹝六﹞說苑臣術篇﹕「人臣之行有六正六邪﹐……六邪者﹐……三曰﹐中實頗險﹐外貌﹝「貌」上本有「容」字﹐據治要刪﹞小謹﹐巧言令色﹐又心嫉賢﹐所欲進則明其美而隱其惡﹐所欲退則明其過而匿其美﹐使主妄行過任﹐賞罰不當﹐號令不行﹐如此者姦臣也。」﹝七﹞黃震曰「第五篇

云﹕『今上無明正﹝當作「王」﹞聖主﹐下無貞正諸侯﹐鉏姦臣賊子之黨。』考其上文﹐𨿽爲魯定公而發﹐豈所宜言於大漢方隆之日乎﹖」﹝八﹞唐晏曰「今漢魏本作『滯』﹐此從範本﹐然實當作『蹛』。」器案﹕李本﹑程本﹑兩京本﹑傅校本﹑唐本作「」。尋史記平準書﹕「畱蹛無所食。」索隱﹕「韋昭音滯﹐謂積也。又案古今字詁﹕『墆﹐今滯字。』則墆與滯同。」滯﹑﹑蹛﹑墆﹐音義並同。﹐俗別字。﹝九﹞說苑臣術篇﹕「人臣之行有六正六邪﹐……六正者﹐……二曰﹐虛心白意﹐進善通道﹐勉主以禮誼﹐諭主以長策﹐將順其美﹐匡救其惡﹐功成事立﹐歸善於君﹐不敢獨伐其勞﹐如此者良臣也。三曰﹐卑身賤體﹐夙興夜寐﹐進賢不解﹐數稱於往古之徳行事﹐以厲主意﹐庶幾有益﹐以安國家社稷宗廟﹐如此者忠臣也。……六曰﹐國家昏亂﹐所爲不道﹐然而敢犯主之顏﹐面言主之過失﹐不辭其誅﹐身死國安﹐不悔所行﹐如此者直臣也。」﹝一０﹞論語爲政﹕「施於有政。」集解﹕「施﹐行也。」﹝一一﹞「暗」﹐匯函﹑品節﹑拔萃作「闇」﹐古通。後不復出。﹝一二﹞「三家」﹐李本﹑程本﹑兩京本﹑天一閣本﹑匯函﹑品節﹑拔萃作「王家」﹐未可從。﹝一三﹞禮記曲禮下﹕「不入公門。」論語鄕黨﹕「入公門。」孔疏﹑邢疏俱以君門釋之。﹝一四﹞「公陵之歌」﹐唐本﹑匯函作「丘陵之歌」﹐品節﹑拔萃作「公丘之歌」。唐晏曰「按﹕邱陵之歌﹐今本家語有之﹐然未必可信。此引論語以證邱陵之歌﹐與孔注所云﹕『禍亂已成﹐吾亦無如之何」者義合﹐然則此亦古論語也。」文廷式曰「案『無如之何』四字﹐當是公陵歌中之詞。辧惑篇言魯不能用孔子﹐而引斧柯之詩﹐此文言孔子政道隔於王家﹐仁義閉於公門﹐故作公陵之歌﹑則『無如之何』卽公陵歌之詞﹐猶龜山操言『手無斧柯﹐柰龜山何』也。僞孔安國論語注曰﹕『言禍難已成﹐吾亦無如之何。』本此意。」器案﹕家語無丘陵之歌﹐而孔叢子記問篇有之﹐其文曰「哀公使人以幣如衛迎夫子﹐而卒不能當﹐故夫子作丘陵之歌曰﹕『登彼丘陵﹐峛崺其阪﹐仁道在邇﹐求之若遠﹐遂迷不復﹐自嬰屯蹇。喟然回慮﹐題彼泰山﹐郁確其髙﹐梁甫回連﹐枳棘充路﹐陟之無緣﹐將伐無柯﹐患玆蔓延﹐惟以永嘆﹐涕霣潺湲。』」﹝一五﹞尙書大誥﹕「肆予大誥﹐誘我友邦君。」文選王子淵四子講徳論﹕「觀大化之淳流。」大化﹐謂廣大之徳化。﹝一六﹞「施」疑當作「弛」﹐謂弛廢也。此涉上文「施於政」義形近而誤耳。﹝一七﹞論語衛靈公﹕「子曰﹕『不曰如之何如之何者﹐吾末如之何也已矣。』」兪樾曰「按此引論語﹐與今本不同﹐句末有『夫』字﹐則『已矣夫』三字爲句﹐翟氏灝作論語考異引此文不連『夫』字﹐疏矣。按下文云﹕『言道因權而立﹐徳因勢而行﹐不在其位者﹐則無以齊其政﹐不操其柄者﹐則無以制其剛。』此自說論語『吾末如之何』之義﹐句首不當用『夫』字﹐此『夫』字自屬上讀爲論語之文。蓋漢初論語與今本不同﹐猶上文引周易『二人同心﹐其義斷金』﹐今本周易皆作『其利斷金』﹐此亦可見漢初古本之異也。」﹝一八﹞王鳳洲曰「更轉折。」﹝一九﹞論語泰伯﹕「子曰﹕『不在其位﹐不謀其政。』」語又見憲問篇。彼文戒人之僭越﹐此則言無位者﹐無以齊其政也。﹝二０﹞禮記王制﹕「修其教不易其俗﹐齊其政不易其宜。」注﹕「教謂禮義﹐政謂刑禁。」正義﹕「齊其政者﹐謂齊其政令之事﹐當逐物之所宜﹐故云不易其宜。教主教化﹐故注云教謂禮義﹔政主政令﹐故注云政謂刑禁也。」﹝二一﹞宋翔鳳曰「明姜思復本﹑鍾惺本﹑抄本從『齊夫用人』以下﹐至此二百廿八字﹐並錯入愼微篇『人不堪其憂』句下﹐惟此及子匯本不誤。」唐晏曰「按此上文自『齊夫』至此二百二十八字﹐訛在第六篇

『人不堪其憂』下﹐惟明人刻子匯本不誤﹐此外﹐範氏天一閣本﹑何氏刻漢魏叢書本皆誤﹐而何本妄攺尢謬﹐不可復正﹐今依子匯本攺正。」﹝二二﹞「無」﹐拔萃誤作「吾」。﹝二三﹞「剛」﹐唐晏曰「疑當作『綱』。」器案﹕疑當作「罰」。韓非子二柄篇﹕「明主之所導制其臣者﹐二柄而已矣。」又曰「人主將欲禁姦﹐則審合刑名者﹐言不異事也。爲人臣者陳事而言﹐君以其言授之事﹐專以其事責其功。功當其事﹐事當其言則賞﹔功不當其事﹐事不當其言則罰。故羣臣其言大而功小者則罰﹐非罰小功也﹐罰功不當名也﹔羣臣其言小而功大者亦罰﹐非不說於大功也﹐以爲不當名也害甚於有大功﹐故罰。」陸氏此言﹐蓋卽本之韓子﹐「剛」者﹐「罰」字形近之誤也。愼微篇云「若湯﹑武之君﹐伊﹑呂之臣﹐因天時而行罰。」「行罰」﹐「制罰」﹐其義一也。﹝二四﹞唐晏曰「今詩無此句。」文廷式曰「此逸詩也。」﹝二五﹞宋翔鳳曰「文選檄吳將校部曲注引此云﹕『有斧無柯﹐何以治之﹖』」丘瓊山曰﹕此篇說忠佞難分﹐讒邪易惑﹐在人主辧之﹔而若此世道﹐令人擊築燕市﹐酣歌易水﹐涕泗交流。」

愼微﹝一﹞第六

﹝一﹞黃震曰「愼微言謹內行。」戴彥升曰「愼微篇言『修於閨門之內﹐行於纖微之事』﹐故道易見曉﹐而求神仙者﹐乃避世﹐非懷道﹐此亦取鑑秦皇﹐而早有見於新垣平等之事也。」唐晏曰「此篇義主革君心之非﹐乃祛仁義之蔽也。」器案﹕淮南子人閒篇﹕「聖人敬小愼微﹐動不失時。」王符潛夫論亦有愼微篇。

夫建大功於天下者必先修於閨門之內﹐垂大名﹝一﹞於萬世者必先行之於纖微之事﹝二﹞。是以伊尹負鼎﹐居於有莘之野﹐修道徳於艸廬之下﹝三﹞﹐躬執農夫之作﹐意懷帝王之道﹐身在衡門﹝四﹞之裏﹐志圖八極之表﹐故釋負鼎之志﹐爲天子之佐﹐克夏立商﹐誅逆徵暴﹐除天下之患﹐辟殘賊之類﹐然後海內治﹐百姓寧﹝五﹞。曾子孝於父母﹐昏定晨省﹝六﹞﹐調寒溫﹐適輕重﹝七﹞﹐勉之於糜粥﹝八﹞之間﹐行之於衽席﹝九﹞之上﹐而徳美重於後世﹝一０﹞。此二者﹐修之於內﹐著之於外﹔行之於小﹐顯之於大。﹝一﹞「名」﹐兩京本誤「夕」﹐蓋壞字也。﹝二﹞唐晏曰「按﹕文選注引作『建大功於天下者﹐必垂名於當世也』。」器案﹕文選張景陽雜詩注引作「建大功於天下者﹐必垂名於萬世也」。﹝三﹞「居」原作「屈」﹐「道」原作「達」﹐太平禦覽九九六引此文作「伊尹居負薪之野﹐修道徳於茅廬之下」﹐今據攺正﹔「有莘」作「負薪」﹐則不可從。孟子萬章下﹕「萬章問曰﹕『人有言﹕伊尹以割烹要湯。有諸﹖』孟子曰﹕『否﹐不然。伊尹耕於有莘之野﹐而樂堯﹑舜之道焉﹐非其義也﹐非其道也﹐祿之以天下﹐弗顧也﹐系馬千駟﹐弗視也﹔非其義也﹐非其道也﹐一介不以與人﹐一介不以取諸人。湯使人以幣聘之﹐囂囂然曰﹕我何以湯之聘幣爲哉﹖我豈若處畎畝之中﹐由是以樂堯﹑舜之道哉﹖湯三使往聘之﹐旣而幡然攺曰﹕與我處畎畝之中﹐由是以樂堯﹑舜之道﹐吾豈若使是君爲堯﹑舜之君哉﹖吾豈若使是民爲堯﹑舜之民哉﹖吾豈若於吾身親見之哉﹖天之生此民也﹐使先知覺後知﹐使先覺覺後覺也﹐予天民之先覺者也﹐予將以斯道覺斯民也﹐非予覺之而誰也﹖思天下之民﹐匹夫匹婦有不被堯﹑舜之澤者﹐若己推而內之溝中。其自任以天下之重如此﹐故就湯而說之以伐夏救民。吾未聞枉己而正人者也﹐況辱己以正天下者乎﹖聖人之行不同也﹐或遠或近﹐或去或不去﹐歸潔其身而已矣。吾聞其以堯﹑舜之道要湯﹐未聞以割烹也。伊訓曰﹕天誅造攻自牧宮﹐朕載自亳。』」淮南子汜論篇﹕「伊尹之負鼎。」髙誘注﹕「伊尹負鼎俎﹐調五味以干湯﹐卒爲賢相。」戰國策趙策下﹕「伊尹負鼎俎而幹湯﹐姓名未著而受三公。」文選東方曼倩非有先生論﹕「伊尹蒙恥辱﹐負鼎俎﹐和五味以干湯。」注﹕「魯連子曰﹕『伊尹負鼎佩刀以干湯﹐得意故尊宰捨。』」﹝又見漢書東方朔傳。﹞﹝四﹞詩陳風衡門﹕「衡門之下。」毛傳﹕「衡門﹐橫木爲門﹐言淺陋也。」釋文引沈云「此古文『橫』字。」﹝五﹞唐晏曰「按呂覽﹑韓非皆以伊尹負鼎幹湯﹐而孟子以爲伊尹耕於有莘之野﹐墨子則云湯往見伊尹﹐諸說不同﹐此則兼取之。」﹝六﹞禮記曲禮上﹕「凡爲人子之禮﹐冬溫而夏凊﹐昏定而晨省。」注﹕「定安其牀衽也﹐省問其安否何如。」正義﹕「定﹐安也。晨﹐旦也。應臥當整齊牀衽﹐使親體安定之後退﹐至明旦﹐旣隔夜早來﹐視親之安否何如。先昏後晨﹐兼示經宿之禮。」﹝七﹞太平禦覽四一三又七０七引尸子言孝子之事親﹕「一夕五起﹐視親衣之厚薄﹐枕之髙低。」卽此調寒溫﹑適輕重之謂也。﹝八﹞禮記月令﹕「孟秋之月﹐是月也﹐養衰老﹐授幾杖﹐行糜粥飲食。」注﹕「助老气也。」釋名釋飲食﹕「糜﹐煮米使糜爛也。」﹝九﹞禮記曲禮上﹕「請席何鄕﹐請衽何趾。」注﹕「順尊者所安也。衽﹐臥席也。坐問鄕﹐臥問趾﹐因於陰陽。」﹝一０﹞唐晏曰「按﹕呂覽曾子曰﹕『養有五道﹐修宮室﹐按牀笫﹐節飲食﹐養體之道也。』」按呂覽見孝行覽。

顏回一簞食﹐一瓢飲﹐在陋巷之中﹐人不堪其憂﹐回也不攺其樂﹝一﹞。禮以行之﹐遜以出之。蓋﹝二﹞力學而誦詩﹑書﹐凡人所能爲也﹔若欲移江﹑河﹝三﹞﹐動太山﹝四﹞﹐故人力所不能也。如調心在己﹐背惡向善﹐不貪於財﹐不苟於利﹐分財取寡﹝五﹞﹐服事﹝六﹞取勞﹐此天下易知之道﹐易行之事也﹐豈有難哉﹖若造父之禦馬﹝七﹞﹐羿之用弩﹝八﹞﹐則所謂難也。君子﹝九﹞不以其難﹝一０﹞爲之也﹐故不知﹝一一﹞以爲善也﹐絕﹝一二﹞气力﹐尙徳也。﹝一﹞唐晏曰「此下一段﹐移於第五篇

末也。」傅校本刪去「是已」至「無以正其時夫」一大段。按﹕論語雍也﹕「子曰﹕『賢哉回也﹗一簞食﹐一瓢飲﹐在陋巷﹐人不堪其憂﹐回也不攺其樂。賢哉回也﹗』」集解﹕「孔曰﹕『簞﹐笥也。』」正義﹕「按鄭注曲禮云﹕『圓曰簞﹐方曰笥。』然則簞與笥方圓異﹐而此云『簞笥』者﹐以其俱用竹爲之﹐舉類以曉人也。」案﹕孟子離婁下亦云「顏子當亂世﹐居於陋巷﹐一簞食﹐一瓢飲﹐人不堪其憂﹐顏子不攺其樂﹐孔子賢之。」﹝二﹞「蓋」﹐傅校本作「夫」﹐唐晏曰「一本作『夫』。」案﹕李本作「夫」。﹝三﹞說文水部﹕「江﹐江水出蜀湔氐徼外山﹐入海。從水工聲。」又﹕「河﹐河水出惇煌塞外昆侖山﹐發原注海。從水可聲。」﹝四﹞後漢書馮衍傳﹕「報書曰﹕『欲搖泰山而蕩北海。』」注﹕「言不可也。孟子曰﹕『挾泰山而超北海也。』」引孟子文見梁惠王上。﹝五﹞「寡」原作「寬」﹐兪樾曰「樾謹案﹕『寬』字無義﹐疑『寡』字之誤。」唐本攺「寡」云「舊誤作『寬』。」今從之。下文「以寡服眾」﹐天一閣本誤作「寬」﹐亦「寡」誤作「寬」之證。﹝六﹞服事﹐猶言服務公家之事。左傳僖公二十一年﹕「以服事諸夏。」杜預注﹕「與諸夏同服王事。」﹝七﹞呂氏春秋分職﹕「夫馬者﹐伯樂相之﹐造父禦之﹐賢主乘之﹐一日千里。」髙誘注﹕「造父﹐嬴姓﹐飛廉之子﹐善禦﹐周穆王臣也。」﹝八﹞論語憲問﹕「羿善射。」集解﹕「孔曰﹕『羿﹐有窮國之君。」呂氏春秋具備篇注﹕「羿﹐夏之諸侯﹐有窮之君也﹐善射﹐百發百中。」今案﹕說文邑部﹕「●﹐夏后時諸侯夷羿國名也。」則有窮之字本作「●」也。唐晏曰「按﹕『弩』當作『砮』﹐矢鏃也。禹貢之砮丹﹑砮磬﹐皆此物也。」器案﹕說文弓部﹕「弩﹐弓有臂者。」作「弩」自通﹐不必攺作。﹝九﹞「君子」﹐原作「君以」﹐別解「君」下有「子」字。傅校本「君以」作「君子」。今從之。﹝一０﹞唐晏曰「此處當有『而』字。」﹝一一﹞唐晏曰「『知』當作『如』﹐然仍有誤。」﹝一二﹞器案﹕絕讀如論語子罕「子絕四」之絕﹐邢昺疏云「絕去四事。」絕气力者﹐卽論語述而「不語怪力亂神」之謂也。下文「絕纖惡」之絕﹐義同。

夫目不能別黑白﹐耳不能別淸濁﹐口不能言善惡﹐則所謂不能也。故設道者易見曉﹐所以通凡人之心﹐而達不能之行。道者﹐人之所行也。夫大道履之而行﹐則無不能﹐故謂之道。故孔子曰「道之不行也。」﹝一﹞言人不能行之﹝二﹞。故謂顏淵曰「用之則行﹐捨之則藏﹐惟﹝三﹞我與爾有是夫。」﹝四﹞言﹝五﹞顏淵道施於世而莫之用。由﹝六﹞人不能懷仁行義﹐分別纖微﹐忖度﹝七﹞天地﹐乃苦身勞形﹝八﹞﹐入深山﹐求神仙﹝九﹞﹐棄二親﹐捐骨肉﹐絕五穀﹝一０﹞﹐廢詩﹑書﹐背天地之寶﹐求不死之道﹐非所以通﹝一一﹞世防非者也。﹝一﹞禮記中庸﹕「子曰﹕『道之不行也﹐我知之矣。』」﹝二﹞唐晏曰「此說中庸。」﹝三﹞「惟」﹐李本﹑子匯本﹑程本﹑兩京本﹑天一閣本﹑匯函﹑品節作「惟」﹑論語述而作「惟」﹐古通。後不復出。﹝四﹞論語述而文。集解﹕「孔曰﹕『言可行則行﹐可止則止﹐惟我與顏淵同。』」﹝五﹞「言」﹐匯函﹑品節無。品節曰「此篇專言神仙之不可求﹐不如建功立業。」唐晏曰「此古論語說。』﹝六﹞「由」﹐李本﹑子匯本﹑程本﹑天一閣本﹑唐本﹑匯函﹑品節﹑別解作「猶」﹐古通。後不復出。﹝七﹞詩小雅巧言「他人有心﹐予忖度之。」﹝八﹞文選司馬長卿上林賦﹕「勞神苦形。」王子淵聖主得賢臣頌﹕「勞筋苦骨。」韋弘嗣博奕論﹕「勞神苦體。」俱以勞苦對文爲義﹐用法與此同也。﹝九﹞楊子法言君子篇﹕「或問﹕人言仙者有諸乎﹖吁﹗吾聞虙羲﹑神農歿﹐黃帝﹑堯﹑舜殂落而死﹐文王畢﹐孔子魯城之北﹐獨子愛其死乎﹖非人之所及也。仙亦無益子之匯矣。或曰﹕聖人不師仙﹐厥術異也。聖人之於天下﹐恥一日之不生。曰﹕生乎﹗生乎﹗名生而實死也。或曰﹕世無仙﹐則焉得斯語﹖曰﹕語乎者﹐非囂囂也與﹖惟囂囂爲能使無爲有。或問仙之實。曰﹕無以爲也﹐有與無﹐非問也。」楊子言當世爲神仙說者之囂囂﹐卽有以見求神仙者之非寥寥矣。漢書藝文志方技略列神仙凡十家﹐曰「神僊者﹐所以保性命之眞﹐而遊求於其外者也﹐聊以蕩意平心﹐同死生之域﹐而無怵惕於胸中﹔然而或者專以爲務﹐則誕欺怪迂之文﹐彌以益多﹐非聖王之所以教也。孔子曰﹕『索隱行怪﹐後世有述焉﹐吾不爲之矣。』」﹝一０﹞「谷」﹐李本﹑子匯本﹑程本作「谷」﹐俗別字﹐後不復出。﹝一一﹞「通」﹐唐晏曰「疑誤。」

若湯﹑武之君﹝一﹞﹐伊﹑呂之臣﹐因天時而行罰﹐順陰陽而運動﹝二﹞﹐上瞻天文﹐下察人心﹐以寡﹝三﹞服眾﹐以弱制彊﹐革車三百﹝四﹞甲卒三千﹐徵敵破眾﹐以報大﹝五﹞讎﹐討逆亂之君﹐絕煩濁之原﹐天下和平﹐家給人足﹝六﹞﹐疋夫行仁﹐商賈行信﹐齊天地﹐致鬼神﹐河出圖﹐洛出書﹝七﹞﹐因是之道﹐寄之天地之間﹐豈非古之所謂得道者哉。﹝一﹞楊升庵曰「秦以韓終﹑徐福入海﹐往蓬萊﹐求不死之藥﹐不還。時漢尙踵其獘﹐故以湯﹑武之君諷之。」品節曰「卽湯﹑武以美髙祖﹐又諷以神仙之不可求。」唐晏曰「按陸生生當秦時﹐睹始皇之求神仙﹐故有此言。」﹝二﹞後漢書梁統列傳論﹕「夫宰相運動樞極﹐感會天人﹐中於道則易興政﹐乖於務則難乎禦物。」﹝三﹞「寡」﹐天一閣本誤「寬」。﹝四﹞太平禦覽八二引尸子﹕「桀爲琁室瑤臺﹐象廊玉牀﹐權天下﹐虐百姓﹔於是湯以革車三百乘﹐伐於南巢﹐收之夏宮﹐天下寧定﹐百姓和輯。」淮南子主術篇﹕「桀之力制觡伸鉤﹐索鐵歙金﹐椎移大犧﹐水殺黿鼉﹐陸捕熊羆﹔然湯革車三百乘﹐困之鳴條﹐擒之焦門。」孟子盡心下﹕「武王之伐殷也﹐革車三百兩﹐虎賁三千人。」趙岐注﹕「革車﹐兵車也。虎賁﹐武士爲小臣者也。」案﹕言武王伐紂﹐戎車三百﹐甲卒三千者﹐韓非子初見秦﹑戰國策趙策﹑呂氏春秋簡選及貴因﹑淮南子本經及主術﹑兵略﹑史記周本紀及蘇秦傳﹑風俗通義正失篇也﹔尙書牧誓作「武王戎車三百兩﹐虎賁三百人」。或謂「三千人」﹐當從尙書作「三百人」。﹝五﹞「大」﹐唐晏曰「一本作『夫』。」﹝六﹞家﹑人同義﹐詳遼海引年拙撰「家」「人」對文解。﹝七﹞易系辭上﹕「河出圖﹐洛出書﹐聖人則之。」正義﹕「春秋緯云﹕『河以通幹出天苞﹐洛以流坤吐地符。河龍圖發﹐洛龜書感。』河圖有九篇﹐洛書有六篇。孔安國以爲河圖則八卦是也﹐洛書則九疇是也。」

夫播﹝一﹞布革﹝二﹞﹐亂毛髮﹐登髙山﹐食木實﹝三﹞﹐視之無優遊之容﹝四﹞﹐聽之無仁義之辭﹐忽忽﹝五﹞若狂癡﹐推之不往﹐引之不來﹝六﹞﹐當世不蒙其功﹐後代不見其才﹐君傾而不扶﹐國危而不持﹝七﹞﹐寂寞而無鄰﹐寥廓而獨寐﹝八﹞﹐可謂避世﹝九﹞﹐而非懷道者也﹝一０﹞。故殺身以避難則非計也﹝一一﹞﹐懷道而避世則不忠也﹝一二﹞。﹝一﹞唐晏曰「按﹕書『播棄黎老。』播訓同。」﹝二﹞唐晏曰「革﹐按衣裘也。」器案﹕「布革」疑當作「布泉」﹐本書本行篇﹕「夫釋農桑之事﹐入山海﹐采珠璣﹐捕豹翠﹐消●力﹐散布泉﹐以極耳目之好﹐快淫侈之心﹐豈不謬哉﹖」文義與此相近﹐彼文作「散布泉」﹐可參訂也。﹝三﹞列子周穆王篇﹕「阜落之國﹐其民食艸根木實。」木實﹐卽果實﹐匯函本作「食木食」﹐未可從。﹝四﹞文選班孟堅東都賦﹕「於是百姓滌瑕蕩穢﹐而鏡至淸﹐形神寂漠﹐耳目弗營﹐嗜欲之源滅﹐廉恥之心生﹐莫不優遊而自得﹐玉潤而金聲。」班孟堅所謂「百姓莫不優遊而自得」﹐卽陸氏所謂優遊之容之具體內容也。﹝五﹞漢書蘇武傳﹕「陵始降時﹐忽忽如狂。」文選司馬子長報任少卿書﹕「居則忽忽若有所亡﹐出則不知其所往。」忽忽﹐猶今言神經失常。程本﹑天一閣本作「」﹐未可從。﹝六﹞淮南子修務篇﹕「或曰﹕無爲者﹐寂然無聲﹐漠然不動﹐引之不來﹐推之不往﹐如此者乃得道之像。」﹝七﹞論語季氏篇﹕「危而不持﹐顚而不扶﹐則將焉用彼相矣。」邢昺疏﹕「言輔相人者﹐當持其主之傾危﹐扶其主之顚躓。」﹝八﹞「寥廓」﹐匯函作「寤言」﹐當出肊攺。文選潘安仁西徵賦﹕「古往今來﹐邈矣悠哉﹐寥廓惚恍﹐化一气而甄三才。」注﹕「寥廓惚恍﹐未分之貌也。鵩鳥賦曰﹕『寥廓忽荒。』」案﹕文選鵩鳥賦注﹕「寥廓忽荒﹐元气未分之貌。廣雅曰﹕『寥﹐深也。廓﹐空也。』」﹝九﹞論語憲問﹕「賢者辟世。」皇侃義疏本作「避世」。邢昺疏曰「謂天地閉則賢人隱﹐髙蹈塵外﹐枕流漱石﹐天子諸侯﹐莫得而臣也。」﹝一０﹞文選範蔚宗後漢書二十八將傳論﹕「其懷道無聞﹐委身艸莽者﹐亦何可勝言。」注﹕「論語﹕『陽貨謂孔子曰﹕懷其寶而迷其邦。』淮南子曰﹕『今至人生於亂世﹐含徳懷道而死者眾﹐天下莫知﹐貴其不言也。』」﹝一一﹞唐晏曰「此正顏之推所謂『華山之下﹐白骨如邱』者也。」﹝一二﹞唐晏曰「此孔聖所謂﹕『吾非斯人之徒與而誰與也。』」

是以君子居亂世﹐則合道﹝一﹞徳﹐采﹝二﹞微善﹐絕纖惡﹐修父子之禮﹐以及君臣之序﹐乃天地之通道﹐聖人之所不失也。故隱之則爲道﹐布之則爲文﹝三﹞﹐詩在心爲志﹐出口爲辭﹝四﹞﹐矯以雅僻﹝五﹞﹐砥礪鈍才﹐雕琢文彩﹝六﹞﹐抑定﹝七﹞狐疑﹐通塞﹝八﹞理順﹐分別然否﹐而情得以利﹐而性得以治﹐綿綿漠漠﹝九﹞﹐以道制之﹐察之無兆﹝一０﹞﹐遁之恢恢﹝一一﹞﹐不見其行﹐不睹﹝一二﹞其仁﹐湛然未悟﹐久之乃殊﹐論思﹝一三﹞天地﹐動應樞機﹐﹝一四﹞俯仰進退﹐與道爲依﹝一五﹞﹐藏之於身﹐優遊待時。故道無廢而不興﹐器﹝一六﹞無毀而不治。孔子曰「有至徳要道以順天下。」﹝一七﹞言徳行而其下順之矣﹝一八﹞。﹝一﹞「道」﹐唐本作「聖」。﹝二﹞「采」﹐李本﹑程本﹑唐本﹑匯函﹑別解作「采」﹐古通。後不復出。﹝三﹞唐晏曰「按古之居亂世者﹐所以自修如此﹐夫豈如七賢﹑八達之倫﹐托迹塵冥﹐然後爲道耶﹗」﹝四﹞兪樾曰「謹按『文』衍字。『隱之則爲道﹐布之則爲詩』﹐兩句相對。『在心爲志﹐出口爲辭』﹐則承詩而言。」唐晏曰「按毛詩序﹕『在心爲志﹐發言爲辭。』此必古說有然者。又按此與上文不接﹐疑其間必有誤。」﹝五﹞唐晏曰「按原誤﹐當作『正邪僻』。」﹝六﹞宋翔鳳曰「本作『邪』﹐依子匯攺『彩』。」案﹕別解作「彩」。唐晏曰「當作『雅』。」﹝七﹞唐晏曰「『定』疑當作『止』。」﹝八﹞「通」原作「道」﹐李本﹑子匯本﹑唐本作「通」﹐今據攺正。﹝九﹞「綿綿」﹐李本﹑子匯本﹑程本﹑匯函﹑別解作「綿綿」﹐古通。後不復出。老子第六章

﹕「綿綿若存。」荀子解蔽﹕「聽漠漠而以爲哅哅。」楊注﹕「漠漠﹐無聲也。」﹝一０﹞文選魏都賦﹕「兆朕古今。」注﹕「兆猶機事之先見者也。」﹝一一﹞荀子解蔽﹕「恢恢廣廣﹐孰知其極。」文選陸士衡漢髙祖功臣頌﹕「恢恢廣野。」﹝一二﹞「睹」﹐唐晏曰「疑當作『施』。」﹝一三﹞文選班孟堅兩都賦序﹕「朝夕論思。」謂討論思考也。﹝一四﹞易系辭上﹕「言行君子之樞機。」韓康伯注﹕「樞機﹐制動之主。」孔穎達疏﹕「樞謂戶樞﹐機謂弩牙。言戶樞之轉﹐或明或暗﹔弩牙之發﹐或中或否﹔猶言行之動﹐從身而發﹐以及於物﹐或是或非也。」﹝一五﹞宋翔鳳曰「『道』下本缺二字﹐別本作『爲依』﹐子匯本作『爲俱』﹐『依』與韻協。」案﹕傅校本﹑唐本﹑別解作「爲俱」。﹝一六﹞易系辭上﹕「形而上者謂之道﹐形而下者謂之器。」此文以「道」「器」對言本之。﹝一七﹞文廷式曰「此引孝經。」案﹕此開宗明義章文也。﹝一八﹞王鳳洲曰「昔漢武好神仙﹐有上元夫人三天上元之官謂武帝曰﹕『汝好道乎﹗數招方士﹐登山祀神﹐亦爲勤矣。然汝胎性暴﹐胎性淫﹐胎性奢﹐胎性酷﹐胎性賊﹐五者截身之刀鋸﹐刳命之斧斤﹐𨿽志長生﹐不能遣玆五難﹐亦何爲損性而自勞乎﹖』誦此﹐乃知求神仙﹐不如建功立業。彼有金丹玉液﹐控鶴飡霞﹐雞鳴天上﹐犬吠雲中者不必論﹐而沙丘﹑五柞﹐祗爲天下笑耳。世之甘心焉者﹐可不省乎﹗」又曰「抱朴子云﹕『求仙者當以忠孝和順仁信爲本﹐若但務方術﹐終不得長生也。』乃知求神仙而不思建功立業﹐謬矣。」唐晏曰「按此似引孝經而不言孝經﹐與無爲篇引孔子曰『移風易俗』同﹐所當闕疑者也。此篇訛脫最甚﹐上下文往往不貫﹐無從取正﹐後之讀者詳之矣。」

新語校注卷下

江津王利器學

資質﹝一﹞第七

﹝一﹞黃震曰「資質言質美者在遇合。」戴彥升曰「資賢﹝「賢」﹐今本誤作「執」﹐依玉海及漢志考攺﹞篇慮賢才之不見知﹐而歸責於觀聽之臣不明﹐謂公卿子弟﹑貴戚黨友無過人之才﹐在尊重之位﹐此終漢世之獘也。」唐晏曰「此篇義主求賢以自輔。按玉海作『資賢』﹐漢魏叢書﹝按所據爲何本﹞作『資執』﹐皆誤﹐今從範本。」案﹕李本﹑程本﹑兩京本﹑傅校本亦作「資質」。

質美者以通爲貴﹐才良者以顯爲能﹝一﹞。何以言之﹖夫﹝二﹞楩柟﹝三﹞豫章﹐天下之名木也﹝四﹞﹐生於深山之中﹝五﹞﹐產於﹝六﹞溪谷之傍﹝七﹞﹐立則爲大山﹝八﹞眾木之宗﹝九﹞﹐僕則爲萬世之用﹝一０﹞﹐浮於山水之流﹐出於冥冥之野﹝一一﹞﹐因江﹑河之道﹐而達於京師﹝一二﹞之下﹝一三﹞﹐因斧斤之功﹐得舒其文色﹝一四﹞﹐精捍﹝一五﹞直理﹐密致博通﹐虫蠍不能穿﹐水濕不能傷﹐在髙柔﹝一六﹞﹐入地堅彊﹐無膏澤而光潤生﹐不刻畫﹝一七﹞而文章成﹐上爲帝王之禦物﹝一八﹞﹐下則賜公卿﹐庶賤而﹝一九﹞得以備器械﹝二０﹞﹔閉絕以關梁﹝二一﹞﹐及隘於山阪之阻﹐隔於九●﹝二二﹞之堤﹐僕於嵬崔之山﹐頓於窅冥之溪﹝二三﹞﹐樹蒙蘢﹝二四﹞蔓延而無間﹐石崔嵬嶄巖﹝二五﹞而不開﹝二六﹞﹐廣者無舟車之通﹝二七﹞﹐狹者無步擔﹝二八﹞之蹊﹐商賈所不至﹐工匠所不窺﹝二九﹞﹐知者所不見﹐見者所不知﹐功棄而徳亡﹐腐朽而枯傷﹐轉於百仞之壑﹐惕然而獨僵﹝三０﹞﹐當斯之時﹝三一﹞﹐不如道傍之枯楊。●●﹝三二﹞結屈﹝三三﹞﹐委曲不同﹐然﹝三四﹞生於大都﹝三五﹞之廣地﹐近於大匠﹝三六﹞之名工﹝三七﹞﹐材器制斷﹝三八﹞﹐規矩度量﹐堅﹝三九﹞者補朽﹐短者續﹝四０﹞長﹐大者治樽﹐小者治觴﹝四一﹞﹐飾以丹漆﹝四二﹞﹐斁﹝四三﹞以明光﹐上備大﹝四四﹞牢﹐春秋禮庠﹐褒以文采﹝四五﹞﹐立禮矜莊﹐冠帶正容﹐對酒行觴﹝四六﹞﹐卿士列位﹐布陳宮堂﹐望之者目眩﹐近之者鼻芳。故事閉﹝四七﹞之則絕﹐次﹝四八﹞之則通﹐抑之則沈﹐興之則揚﹐處地﹝四九﹞楩梓﹐賤於枯楊﹝五０﹞﹐徳美非不相絕也﹝五一﹞﹐才力﹝五二﹞非不相懸也﹝五三﹞﹐彼則槁枯﹝五四﹞而遠棄﹐此則爲宗廟之瑚璉者﹝五五﹞﹐通與不通也。

人亦猶此。﹝五六﹞﹝一﹞宋翔鳳曰「治要『能』作『大』。」吳康齋曰「首二句一篇冒頭。」器案﹕文以「通」「顯」對言﹐與達同義。禮記聘義﹕「孚尹旁達。」正義﹕「達者﹐通顯之名也。」﹝二﹞宋翔鳳曰「『何以言之夫』五字﹐治要無。」﹝三﹞宋翔鳳曰「『柟』﹐治要作『梓』。」器案﹕文選劉公幹公燕詩注﹑又司馬紹統贈山濤詩注兩引俱作「楩梓」。尸子佚文﹕「荊有長松文梓﹐楩楠豫章。」﹝據藝文類聚八八引﹞淮南子修務篇﹕「楩柟豫章之生也﹐七年而後知﹐故可以爲棺舟。」漢書司馬相如傳﹕「楩柟豫章。」師古曰「楩﹐卽今黃楩木也。」﹝四﹞宋翔鳳曰「『也』字依治要增。」陳懿典曰「托諭用木說出士之通塞﹐信哉﹐用捨有數也。」張東沙曰「材木以大而成大用﹐如賢才之通顯﹐立諭親切有味。」﹝五﹞宋翔鳳曰「治要無『於』字。」﹝六﹞宋翔鳳曰「『產於』二字治要無。」﹝七﹞「傍」﹐唐本作「旁」﹐古通﹐後不復出。﹝八﹞「大山」﹐李本﹑子匯本﹑程本﹑兩京本﹑天一閣本﹑唐本﹑品節﹑折中﹑別解作「太山」﹐宋翔鳳曰「二字治要無。」﹝九﹞「宗」﹐宋翔鳳曰「治要作『珍』。」器案﹕文選劉公幹公燕詩注引作「珍」。﹝一０﹞宋翔鳳曰「治要無『萬』字『之』字。」唐晏曰「案文選注引作『楩梓僕則爲世用』。」案見贈山濤詩注。﹝一一﹞宋翔鳳曰「治要無此二句。」﹝一二﹞公羊傳桓公九年﹕「京師者何﹖天子之居也。京者何﹖大也﹔師者何﹖眾也﹔天子之居﹐必以眾大之辭言之。」白虎通京師﹕「京師者何謂也﹖千里之邑號也。京﹐大也﹔師﹐眾也﹔天子所居﹐故以大眾言之。明什倍諸侯﹐法日月之經千里。春秋傳曰﹕『京師﹐天子之居也。』」王制曰「天子之田方千里。』」獨斷上﹕「天子所都曰京師。京﹐水也﹐地下之眾者﹐莫過於水﹐地上之眾者﹐莫過於人。京﹐大﹔師﹐眾也。故曰京師也。」﹝一三﹞宋翔鳳曰「『之下』二字治要無。」﹝一四﹞宋翔鳳曰「此二句本作『因於斧斤之功﹐舒其文彩之好』﹐依治要攺。」說文斤部﹕「斤﹐斫木斧也﹐象形。斧﹐所以斫也。」王筠句讀曰「斤之刃橫﹐斧之刃縱﹐其用與鋤鐝相似﹐玄應引賈逵國語注﹕『斤﹐鐝也。』」﹝一五﹞「捍」﹐傅校本作「悍」﹐天一閣本誤「揚」。案﹕史記遊俠郭解傳﹕「解爲人短小精悍。」則「捍」亦「悍」之誤也。﹝一六﹞「」﹐子匯本﹑程本﹑天一閣本﹑品節﹑折中﹑拔萃﹑別解作「軟」﹐俗別字﹐後不復出。﹝一七﹞「畫」﹐兩京本誤作「晝」。﹝一八﹞「禦物」﹐原作「●物」﹐各本俱作「禦物」﹐今攺正。﹝一九﹞「而」﹐宋翔鳳曰「本作『不』﹐依治要攺。」﹝二０﹞兪樾曰「樾謹案﹕宋氏翔鳳據羣書治要攺『不』字爲『而』字﹐『不』字是『而』字非也。此當於『卿』字絕句﹐上者爲帝王禦物﹐下者猶以賜公卿﹐則庶賤固不得而用之矣。此正見楩柟豫章之爲天下名木也。治要不達此意﹐攺『不』字爲『而』﹐殊非其旨﹐宋氏從之﹐誤矣。」唐晏曰「與下文不接﹐疑有奪文爾。」﹝二一﹞宋翔鳳曰「『閉絕以關梁』﹐五字治要無。」案﹕折中奪「閉」字﹐折中﹑拔萃無「以」字﹐匯函﹑拔萃「關」誤「開」。楚辭宋玉九辯﹕「關梁閉而不通。」﹝二二﹞器案﹕此文以●與堤連言爲義﹐治要又作「九派」﹐則●亦水澤之類。文選楊子云甘泉賦﹕「陳眾車於東坑兮。」如淳曰「東坑﹐東海也。苦庚切。」說文水部﹕「沆﹐大水也。從水亢聲。一曰﹐大澤貌。」系傳引博物志﹕「停水﹐東方曰都﹐一名沆。」太平禦覽七○引述徵記﹕「齊人謂湖曰沆。」後漢書馬融傳廣成頌﹕「彌綸坑澤。」皆謂坑或沆爲水澤之類也。文選班孟堅西京賦﹕「絕坑踰斥。」李善注﹕「坑音剛。」楚辭九歌大司命﹕「導帝之兮九坑。」坑與翔﹑陽爲韻﹐舊校﹕「『坑』一作「坑』。」「九坑」當卽「九●」﹐以陸氏爲楚人而楚言也。其字從水﹐從土﹐或從阜亢聲﹐其義與斥澤同類﹐傳寫誤從山﹐而於是王逸注大司命以「九州島之山」爲說﹐古文苑又徑攺作「岡」﹐顏師古注漢書楊雄傳上云「坑﹐大阜也﹐讀與岡同。」俱非也。﹝二三﹞宋翔鳳曰「治要作『及其戾於山陵之阻﹐隔於九派之間﹐僕於塊磥之津﹐頓於窈窕之溪』。」案﹕論衡超奇篇﹕「極窅冥之深。」謂深窅而幽冥也。﹝二四﹞「蒙蘢」﹐李本﹑兩京本﹑子匯本﹑程本﹑天一閣本﹑唐本﹑折中﹑別解作「蒙籠」﹐同。漢書晁錯傳﹕「艸木蒙蘢。」師古曰「蒙蘢﹐覆蔽之貌也。」﹝二五﹞「嶄巖」﹐唐本作「嶄巖」﹐匯函﹑品節﹑拔萃作「嶄」﹐並通。文選班孟堅西都賦﹕「蹶●巖。」李善注﹕「毛萇詩傳曰﹕『●巖﹐髙峻之貌也。』」﹝二六﹞宋翔鳳曰「十六字治要無。」﹝二七﹞「通」﹐宋翔鳳曰「治要作『道』。」﹝二八﹞「步擔」﹐宋翔鳳曰「治要作『徒步』。」案﹕李本﹑子匯本﹑程本﹑兩京本﹑天一閣本﹑唐本「擔」作「檐」﹐集韻以爲「擔」之或體字。﹝二九﹞宋翔鳳曰「十字治要無。」﹝三０﹞宋翔鳳曰「廿一字治要無。」案﹕匯函﹑品節﹑拔萃「僵」誤「彊」。李爲霖曰「此諭賢者不遇﹐老於溝壑﹐不如卑賤見收﹐令人三復興嘆。」﹝三一﹞宋翔鳳曰「治要『時』下有『尙』字。」﹝三二﹞文選宋玉髙唐賦﹕「礫磥磥而相摩兮。」文與此相類﹐彼以磥磥形容礫石之眾多﹐此則以●●形容枯楊根株之盤互臃腫也。﹝三三﹞「結屈」﹐李本﹑子匯本﹑天一閣本﹑折中作「詰屈」﹐匯函﹑品節﹑拔萃作「佶屈」﹐並同音通借﹐詰屈﹐謂根株之屈曲也。﹝三四﹞宋翔鳳曰「九字治要無。」﹝三五﹞左傳隱公元年﹕「大都不過參國之一。」又閔公二年﹕「大都耦國。」史記貨殖傳﹕「通邑大都。」大都﹐猶今言大城市。﹝三六﹞孟子告子上﹕「大匠能誨人以規矩。」又盡心上﹕「大匠不爲拙工攺廢繩墨。」大匠﹐木工之長。﹝三七﹞宋翔鳳曰「『工』下本有『則』字﹐依治要刪。」﹝三八﹞宋翔鳳曰「『斷』﹐子匯作『斲』。」案﹕折中亦作「斲」。﹝三九﹞宋翔鳳曰「『堅』﹐治要作『賢』。」﹝四０﹞宋翔鳳曰「『續』﹐治要作『接』。」﹝四一﹞唐晏曰「按莊子﹕『何不慮以爲大尊﹖』韓詩說﹕『總名曰爵﹐其實曰觴。』是尊大而觴小。」﹝四二﹞文選張茂先勵志詩﹕「如彼梓材﹐弗勤丹漆。」﹝四三﹞宋翔鳳曰「按『斁』與『剫』通。」唐晏曰「案毛傳﹕『斁﹐盛也。』又疑『澤』之假借也。」器案﹕尙書梓材﹕「惟其塗丹●。」孔穎達正義﹕「二文皆言斁﹐卽古塗字。」阮元校勘記曰「盧文弨云﹕『斁乃之訛。』趙佑云﹕『說文●字下引周書曰﹕惟其丹●。孔疏蓋本此﹐卽古塗字四字﹐當爲疏中之注。』案斁當作﹐固爲有據﹐但孔疏自據梅氏所上之本﹐非本說文也。」今案﹕說文丹部●下段玉裁注云「杍材文。﹐孔穎達正義本作斁﹐衛﹑包攺作塗﹐俗字也。」宋人集韻徑攺周書之爲斁﹐云「斁﹐塗也。周書﹕『斁丹●。』」據此﹐則斁乃塗字﹐此爲古文之見於疏者。羣經音辧二部﹕「斁﹐塗也。音徒。書﹕『惟其斁塈茨。』又同路切。」此亦據疏攺經文也。唐晏以盛釋之﹐非是。明光﹐謂丹漆之光輝。文選謝靈運入彭蠡湖口詩﹕「金膏滅明光。」﹝四四﹞「大牢」﹐李本﹑唐本﹑匯函作「太牢」。﹝四五﹞「采」﹐李本﹑子匯本﹑兩京本﹑天一閣本﹑匯函﹑品節﹑折中﹑拔萃作「彩」﹐古通。後不復出。﹝四六﹞說文酉部﹕「酌﹐盛酒行觴也。」段玉裁注﹕「盛酒於觶中以飲人曰行觴。」﹝四七﹞「閉」﹐原作「閒」﹐唐本﹑匯函﹑折中﹑拔萃作「閉」﹐今從之。李本作「●」﹐卽「閒」之俗別字。上文云「閉絕以關梁。」漢書李尋傳﹕「閉絕私路。」﹝四八﹞「次」﹐子匯本﹑唐本﹑折中作「吹」﹐不可據。次謂次序也。﹝四九﹞「處地」﹐折中作「劇地」﹐不可據。處地﹐謂出產之地也。﹝五０﹞陳懿典曰「音韻協律。」翟昆湖曰「譏刺卑賤小人之見錄﹐快心。」文廷式曰「此節文似賦頌﹐楚人固漸染屈﹑宋之流風也。」唐晏曰「按此篇用韻﹐同﹑通﹑工與楊﹑堂並用﹐異於三百篇﹐西漢以下之音也。」器案﹕漢書藝文志詩賦略於屈賦之屬之下卽列陸賦之屬﹐著錄陸賈賦三篇﹐亡。文心雕龍才略篇曰「漢室陸賈﹐首發奇采﹐賦孟春而選典﹑誥﹐其辧之富矣。」陸賦今不可得見矣﹐讀新語之文﹐不翅嘗鼎一臠矣。﹝五一﹞丘瓊山曰「轉得有情。」器案﹕「相絕」與下文「相懸」互文見義﹐或以「懸絕」並言者﹐如文選李少卿答蘇武書﹕「步馬之勢﹐又甚懸絕」是也。懸絕﹐猶今言差距甚大。文選左太衝吳都賦﹕「西蜀之於東吳﹐小大之相絕也。」卽謂小大相距甚遠。荀子榮辱篇﹕「以夫桀﹑跖之道﹐是其爲相縣也﹐豈直夫芻豢之縣糟糠爾哉﹖」縣同懸。白虎通禮樂篇﹕「貧富不相懸也。」文選嵇叔夜養生論﹕「至於樹養不同﹐則功收相懸。」義俱與此相同。﹝五二﹞「才力」﹐唐本作「才美」﹐肊攺。﹝五三﹞宋翔鳳曰「自『飾以丹漆』以下九十字﹐治要無。」﹝五四﹞「槁枯」﹐宋翔鳳曰「治要作『枯槁』。」﹝五五﹞「之瑚璉者」﹐宋翔鳳曰「本作『之器者』﹐依治要攺。」今案﹕論語公冶長﹕「子曰﹕『女器也。』曰﹕『何器也﹖』曰﹕『瑚璉也。』」集解﹕「包曰﹕『瑚璉﹐黍稷之器﹐夏曰瑚﹐殷曰璉﹐周曰簠簋﹐宗廟之器貴者。』」﹝五六﹞宋翔鳳曰「本作『通與不通﹐亦如是也』﹐依治要攺。」楊廉夫曰「下言髙賢大良不爲用﹐文機得心應手。」唐晏曰「以上以木之材﹐諭人之才﹔以下專言人才之用與否。」

夫窮澤之民﹐據冰接耜﹝一﹞之士﹐或懷不羈之能﹝二﹞﹐有禹﹑臯陶之美﹝三﹞﹐綱紀存乎身﹐萬世之術藏於心﹝四﹞﹔然身不容於世﹐無紹介通之者也﹝五﹞。公卿之子弟﹐貴戚之黨友﹝六﹞﹐𨿽無過人之能﹝七﹞﹐然身在尊重之處﹐輔之者彊而飾之眾也﹝八﹞﹐靡不達也。﹝一﹞「接耜」﹐宋翔鳳曰「本作『嗝報』﹐依治要攺。」傅校「嗝」作「嗃」。析中曰「嗝音革﹐鳴也。」唐晏曰「按﹕『嗝』疑是『●』之假借字﹐說文﹕『裘裏也﹐以繒附﹝原誤「傅」﹞於革也。』『報』當作『服』。」案﹕嗝報不見他書﹐從宋校依治要攺正。﹝二﹞「能」﹐宋翔鳳曰「本作『才』﹐依治要攺。」今案﹕文選鄒陽獄中上書自明﹕「使不羈之士﹐與牛驥同皁。」李善注﹕「不羈﹐謂才行髙遠﹐不可羈系也。」﹝三﹞宋翔鳳曰「本作『身有堯﹑舜﹑臯陶之美』﹐依治要攺。」今案﹕匯函﹑金丹﹑折中﹑拔萃「身」作「具」。品節﹑金丹﹑折中﹑拔萃「臯陶」作「禹﹑臯」。﹝四﹞宋翔鳳曰「治要無此十二字。」器案﹕韓非子難一﹕「萬世之利也。」史記晉世家作「萬世之功」﹐說苑權謀作「百世之謀」﹐術也﹐謀也﹐功也﹐利也﹐其義一也﹐猶今言長遠利益也。﹝五﹞宋翔鳳曰「本作『然身不用於世者��之通故也』﹐依治要攺﹔別本作『不用於世者﹐無使之通故也』。」器案﹕匯函﹑別解作「身不用於世者﹐才之不通故也」﹐金丹作「身不用於世者﹐不通故也」﹐折中作「身不用於世者﹐莫爲之通也」﹐皆出肊攺。文選鄒陽獄中上書自明注引作「窮澤之民﹐身不容於世﹐無紹介通之」﹐與治要合。﹝六﹞漢書孔光傳﹕「不結黨友。」又杜周傳﹕「方進復奏立黨友。」此東漢朋黨之濫觴也。﹝七﹞「能」﹐宋翔鳳曰「本作『才』﹐依治要攺。」﹝八﹞宋翔鳳曰「本作『然在尊重之位者﹐輔助者彊﹐飾之者巧』﹐依治要攺。」今案﹕匯函﹑金丹本又作「然在尊位之重者」﹐亦以肊爲之耳。

昔扁鵲居宋﹝一﹞﹐得罪於宋君﹐出﹝二﹞亡之衛﹐衛人有病將死者﹐扁鵲至其家﹐欲爲治之。病者之父謂扁鵲曰「言子病甚﹝三﹞篤﹐將爲﹝四﹞迎良醫治﹝五﹞﹐非子所能治也。」退而不用﹐乃使靈巫﹝六﹞求福請命﹐對扁鵲而咒﹐病者卒死﹐靈巫不能治也﹝七﹞。夫扁鵲天下之良醫﹐而不能與靈巫爭用者﹐知與不知也﹝八﹞。故事求遠而失近﹝九﹞﹐廣藏而狹棄﹐斯之謂也。﹝一﹞折中無「居宋」二字。姚大章曰「扁鵲﹑宮之奇﹑鮑丘三人﹐事𨿽不同﹐其不遇一也。」器案﹕史記扁鵲傳﹕「扁鵲者﹐勃海郡鄭人也﹐姓秦氏﹐名越人。」集解﹑索隱俱謂「鄭」當作「鄚」。正義﹕「家於盧國﹐因命之曰盧醫也。」揚子法言重黎篇﹕「扁鵲﹐盧人也﹐而醫多盧。」注﹕「太山盧人。」淮南子齊俗篇髙誘注﹕「扁鵲﹐盧人﹐姓秦﹐名越人﹐趙簡子時人。」史記正義又云「黃帝八十一難序云﹕『秦越人與軒轅時扁鵲相類﹐仍號之爲扁鵲。』」案漢書藝文志方技略經方﹕「泰始黃帝扁鵲兪拊方二十三卷。」注﹕「應劭曰﹕『黃帝時醫也。』」尋軒轅本紀﹕「帝乃著內外經﹐……又有扁鵲﹑兪跗二臣定脈方。」蓋秦越人以醫名﹐時人以古之名醫謚之﹐扁鵲傳所謂「在趙者名扁鵲」是也。史記載扁鵲與趙簡子事﹐謂當晉昭公時﹐索隱正之﹐云「案左氏﹐簡子專國﹐在定﹑頃二公之時﹐非當昭公之世﹐且趙系家敍此事﹐亦在定公之初。」則當周景王﹑敬王之世也。戰國策秦策上載醫扁鵲見秦武王﹐秦武王元年﹐當周赧王五年﹐相去二百餘年。扁鵲傳又言「秦太醫令李酰自知伎不如扁鵲也﹐使人刺殺之。」則鵲之死久矣。蓋善醫之人﹐古皆稱爲扁鵲﹐猶善射之人﹐古皆稱爲羿矣。淮南子俶眞篇﹕「是故𨿽有羿之知﹐而無所用之。」髙誘注﹕「是說上古之時也﹐但甘臥治化自行﹐故曰『𨿽有羿之知﹐其無所用之』。是堯時羿善射﹐能一日落九烏﹐繳大風﹐殺窫窳﹐斬九嬰﹐射河伯之知巧也﹐非有窮后羿也。」蓋髙氏已知羿非一人也。論語憲問﹕「羿善射。」孔注曰「羿﹐有窮國之君﹐篡夏后相之位﹐其臣寒浞殺之。」左傳襄公四年載其事云「昔夏后氏之方衰也﹐后羿自鉏遷於窮石﹐因夏氏以代夏政﹐恃其射也﹐不修民事。」則有窮之君亦以善射名羿也。孟子告子﹕「羿之教人射﹐必志於彀。」趙注﹕「羿﹐古之善射者。」又盡心篇﹕「大匠不爲拙工攺廢繩墨﹐羿不爲拙射變其彀率。」以羿興大匠對言﹐明古之善射之人皆稱爲羿矣。與古之善醫之人皆稱爲扁鵲﹐其事正相比也。﹝二﹞折中無「出」字。﹝三﹞折中無「甚」字。﹝四﹞「爲」﹐天一閣本﹑品節作「謂」﹐古通。折中無「爲」字。﹝五﹞折中無「治」字。唐晏曰「﹝「治」﹞疑衍﹐否則下有『之』字。」﹝六﹞靈巫﹐猶言神巫﹐墨子迎敵祠﹕「徙外宅諸名大祠﹐靈巫或禱焉。」﹝七﹞唐晏曰「案此事別無所考見。」器案﹕史記扁鵲傳云「信巫不信醫﹐亦不治也。」﹝八﹞陳懿典曰「又以扁鵲結出知不知意﹐甚有關鍵﹐有照應。」﹝九﹞孟子離婁上﹕「道在邇而求之遠。」

昔宮﹝一﹞之奇爲虞公畫計﹐欲辭晉獻公璧馬之賂﹐而不假之夏陽之道﹝二﹞﹐豈非金石之計哉﹝三﹞﹗然虞公不聽者﹐惑於珍怪之寶也﹝四﹞。﹝一﹞「宮」﹐宋翔鳳本誤作「公」。﹝二﹞左傳僖公二年﹕「晉荀息請以屈產之乘﹐與垂棘之璧﹐假道於虞以伐虢。公曰﹕『是吾寶也。』對曰﹕『若得道於虞﹐猶外府也。』公曰﹕『宮之奇存焉。』對曰﹕『宮之奇之爲人也﹐懦而不能彊諫﹐且少長於君﹐君暱之﹐𨿽諫﹐將不聽。』乃使荀息假道於虞﹐曰﹕『冀爲不道﹐入自顚軨﹐伐鄍三門﹔冀之旣病﹐則亦惟君故。今虢爲不道﹐保於逆旅﹐以侵敝邑之南鄙﹔敢請假道以請罪於虢。』虞公許之﹐且請先伐虢﹐宮之奇諫﹐不聽﹐遂起師。夏﹐晉裏克﹑荀息帥師會虞師伐虢﹐滅下陽。」又五年﹕「晉侯復假道於虞以伐虢。宮之奇諫曰﹕『虢﹐虞之表也﹐虢亡﹐虞必從之。晉不可啟﹐寇不可翫﹐一之謂甚﹐其可再乎﹗諺所謂輔車相依﹐唇亡齒寒者﹐其虞﹑虢之謂也。』公曰﹕『晉﹐吾宗也﹐豈害我哉﹖』對曰﹕『大伯﹑虞仲﹐大王之昭也﹐大伯不從﹐是以不嗣。虢仲﹑虢叔﹐王季之穆也﹐爲文王卿士﹐勛在王室﹐藏於盟府﹐將虢是滅﹐何愛於虞﹗且虞能親於桓﹑莊乎﹖其愛之也﹖桓﹑莊之族何罪﹖而以爲戮﹐不惟偪乎﹖親以寵偪﹐猶尙害之﹐況以國乎﹖……』弗聽﹐許晉使。宮之奇以其族行﹐曰﹕『虞不臘矣。在此行也﹐晉不更舉矣。』八月﹐晉侯圍上陽。……冬十二月丙子朔﹐晉滅虢﹐虢公醜奔京師。師還﹐館於虞﹐遂襲虞﹐滅之。」下陽﹐公羊﹑谷梁俱作夏陽。﹝三﹞後漢書馮衍傳﹕「故信庸庸之論﹐破金石之策。」注﹕「金石以諭堅。」金石之計﹐猶言金石之策也。﹝四﹞唐晏曰「按谷梁傳﹐晉以璧馬假道﹐宮之奇諫曰﹕『晉國之使者﹐其辭卑而幣重﹐必不便於虞。』虞公弗聽。」

鮑丘﹝一﹞之徳行﹐非不髙於李斯﹑趙髙也﹐然伏隱於蒿廬﹝二﹞之下﹐而不錄於世﹝三﹞﹐利口﹝四﹞之臣害之也﹝五﹞。﹝一﹞戴彥升曰「考漢書儒林傳﹕『申公﹐魯人也﹐少與楚元王交俱事齊人浮邱伯﹐受詩。』又云﹕『申公以詩﹑春秋授﹐而瑕邱江公盡能傳之。』又云﹕『瑕邱江公受谷梁春秋及詩於魯申公。』楚元王交傳﹕『少時﹐嘗與魯穆生﹑白生﹑申公同受詩於浮邱伯。伯者﹐孫卿門人也。』夫谷梁家始自江公﹐而江公受之申公﹐申公受之浮邱伯﹐浮邱伯爲孫卿門人﹔今荀子禮論﹑大略二篇具谷梁義﹐則荀卿谷梁之初祖也。荀卿晚廢居楚﹐陸生楚人﹐故聞谷梁義歟﹖鹽鐵論﹕『包邱子與李斯俱事荀卿。』本書資賢﹝當作「質」﹞篇﹕『鮑邱之徳行﹐非不髙於李斯﹑趙髙也﹐然伏於蒿廬之下﹐而不錄於世。』鮑邱卽包邱子﹐卽浮邱伯也。楚元王傳注﹕『服虔曰﹕浮邱伯﹐秦時儒生。』陸生蓋嘗與浮邱伯遊﹐故稱其徳行﹐或卽受其谷梁學歟﹖」文廷式曰「鮑丘俟考。」唐晏曰「鹽鐵論﹕『李斯與包邱子俱事荀卿﹐包邱子不免甕牖蒿廬。』按卽浮邱伯。」器案﹕鹽鐵論毀學篇﹕「昔李斯與包丘子俱事荀卿﹐旣而李斯入秦﹐遂取三公﹐據萬乘之權﹐以制海內﹐功侔伊﹑望﹐名巨太山﹔而包丘子不免於甕牖蒿廬﹐如潦歲之蛙﹐口非不眾也﹐卒死於溝壑而已。」案太平禦覽八四一引鹽鐵論作「鮑邱子」﹐漢書楚元王交傳﹕「俱受詩於浮邱伯﹐伯者﹐孫卿門人也。」注﹕「服虔曰﹕『浮邱伯﹐秦時儒生。』」劉向孫卿書錄﹕「春申君死﹐而孫卿廢﹐因家蘭陵﹐李斯嘗爲弟子﹐已而相秦﹐及韓非號韓子﹐又浮丘伯皆受業爲名儒。」鮑﹑包﹑浮﹐一音之轉。﹝二﹞「蒿廬」﹐原作「嵩廬」﹐今攺正。唐晏曰「疑當作『蒿』。」器案﹕鹽鐵論毀學篇﹕「包丘子不免於甕牖蒿廬。」卽本陸氏此文﹐今據攺正。史記褚先生東方朔傳﹕「宮殿中可以避世全身﹐何必深山之中﹐蒿廬之下﹖」尋周禮地官載師職﹕「以宅田土田賈田任近郊之地﹐以官田牛田賞田牧田任遠郊之地。」注﹕「故書『郊』或爲『蒿』。」然則蒿廬蓋謂郊外之廬﹐「伏處於蒿廬之下﹐而不錄於世」﹐卽下文所謂「棄於野」﹑「或隱於田裏」也。﹝三﹞錄﹐錄用﹐齒錄。後漢書袁紹傳﹕「廣羅英雄﹐棄瑕錄用。」﹝四﹞論語陽貨﹕「惡利口之覆邦家者。」集解﹕「孔曰﹕『利口之人﹐多言少實﹐苟能悅媚時君﹐傾覆國家。』」孟子盡心下﹕「惡利口。」﹝五﹞胡雅齋曰「三段或借類相形﹐或援引作證﹐意愈眞愈妙。」

凡人莫不知善之爲善﹐惡之爲惡﹔莫不知學問之有益於己﹐怠戲之無益於事也﹝一﹞。然而爲之者情欲放溢﹐而人不能勝其志也。人君莫不知求賢以自助﹐近賢以自輔﹔然賢聖或隱於田裏﹐而不預國家之事者﹐乃觀聽之臣﹝二﹞不明於下﹐則閉塞之譏歸於君﹝三﹞﹔閉塞之譏歸於君﹐則忠賢之士棄於野﹔忠賢之士棄於野﹐則佞臣之黨存於朝﹔佞臣之黨存於朝﹐則下不忠於君﹔下不忠於君﹐則上不明於下﹔上不明於下﹐是故天下所以傾覆也﹝四﹞。﹝一﹞李爲霖曰「又一轉﹐更有遐思。」﹝二﹞觀聽之臣﹐卽耳目之臣。尙書益稷﹕「臣作朕股肱耳目。」孔穎達正義﹕「言己動作視聽﹐皆由臣也。」又冏命﹕「充耳目之官。」孔氏傳﹕「充備侍從﹐在視聽之官。」﹝三﹞呂東萊曰「連環結鎖﹐神妙。」﹝四﹞王鳳洲曰「此篇言人才之通塞有數﹐惟人主不明﹐故賢者棄逐﹐不才者通顯﹐其借諭俱照出正意﹐所謂『諭而非諭﹐眞而非眞』者。至敍事空闊﹐總說關鎖尢髙。」李爲霖曰「君子抱道自處﹐故以道爲屈伸﹐非湯﹑武爲之君﹐終不遇也。小人以容悅逢君﹐𨿽庸君世主無不合﹐所以常遇。篇中以大木枯楊立諭至切﹐何也﹖獲大木難﹐枯楊便也。且敍事嫻美﹐關鎖尢髙。」

至徳﹝一﹞第八

﹝一﹞黃震曰「至徳言善治者不尙刑。」戴彥升曰「至徳﹑懷慮二篇﹐稱晉厲﹑齊莊﹑楚靈﹑宋襄﹑魯莊﹐蓋著古成敗之國﹐而警乎馬上得天下之言也。」唐晏曰「此篇主修徳。」器案﹕孝經開宗明義章﹕「先王有至徳要道﹐以順天下﹐民用和睦﹐上下無怨。」後有廣至徳章﹐卽以「順民」爲言。陸氏此文﹐言至徳在得民﹐亦儒家之旨也。

夫欲富﹝一﹞國彊﹝二﹞威﹐辟﹝三﹞地服遠者﹐必得之於民﹔﹝四﹞欲建﹝五﹞功興譽﹐垂名烈﹐流榮華者﹝六﹞﹐必取之於身。故﹝七﹞據萬乘之國﹝八﹞﹐持百姓之命﹐苞山澤之饒﹐主﹝九﹞士眾之力﹐而功不存乎﹝一０﹞身﹐名不顯於世者﹐乃﹝一一﹞統理之非也。﹝一﹞「富」﹐宋翔鳳曰「本作『建』﹐據治要攺。」﹝二﹞「彊」﹐李本﹑程本﹑兩京本﹑品節﹑拔萃誤作「疆」。﹝三﹞「辟」﹐宋翔鳳曰「本作『辟』﹐據治要攺。」案﹕天一閣本作「辟」。匯函曰「與『辟』同。」﹝四﹞品節曰「此言立功成名在得民﹐在治身﹐不在威武。」李爲霖曰「得民則國彊﹐治身則功立﹐故下以君子爲治之道立言﹐又以四君之失証之﹐開合有法。」﹝五﹞「建」﹐宋翔鳳曰「本作『立』﹐據治要攺。」﹝六﹞宋翔鳳曰「本作『垂名流光顯榮華者』﹐依治要攺。」﹝七﹞「故」﹐別解作「夫」。﹝八﹞宋翔鳳曰「治要作『千乘之眾』。」﹝九﹞「主」﹐別解作「王」﹐天一閣本﹑唐本作「至」﹐俱誤。本行篇﹕「主九州島之眾。」用法與此同。﹝一０﹞「存乎」﹐宋翔鳳曰「本作『在於』﹐依治要攺。」﹝一一﹞宋翔鳳曰「治要無『乃』字。」

天地之性﹐萬物之類﹐懷徳﹝一﹞者眾歸之﹐恃刑﹝二﹞者民畏之﹐歸之則充﹝三﹞其側﹐畏之則去其域﹝四﹞。故設刑者不厭輕﹐爲徳者不厭重﹐行罰者不患薄﹐布賞者不患厚﹝五﹞﹐所以親近而致遠也﹝六﹞。﹝一﹞宋翔鳳曰「『懷徳』本作『儴道』﹐子匯本﹑抄本作『穰道』﹐依治要攺。」唐晏曰「按爾雅釋詁﹕『儴﹐因也。』按亦所謂『著秦之所以失天下﹐吾所以得之者』是。」﹝二﹞「刑」﹐匯函﹑品節﹑拔萃誤作「形」。﹝三﹞「充」﹐宋翔鳳曰「本作『附』﹐依治要攺。」﹝四﹞宋翔鳳曰「『域』﹐治要作『城』。」金丹曰「此卽得道者多助之意。」﹝五﹞鹽鐵論周秦篇﹕「故髙皇帝約秦苛法﹐慰怨毒之民﹐而長和睦之心﹐惟恐刑之重而徳之薄也。」讀此文﹐知漢髙之省刑﹐蓋亦受陸生之影響矣。﹝六﹞宋翔鳳曰「『遠』上本有『疏』字﹐依治要刪。」唐晏曰「卽悅近來遠意。」

夫形﹝一﹞重者則心煩﹝二﹞﹐事眾者則身勞﹝三﹞﹔心煩者則刑罰縱橫而無所立﹐身勞者則百端回邪﹝四﹞而無所就。是以君子之爲治也﹝五﹞﹐塊﹝六﹞然若無事﹐寂然若無聲﹝七﹞﹐官﹝八﹞府若無吏﹝九﹞﹐亭落﹝一０﹞若無民﹐閭裏不訟於巷﹝一一﹞﹐老幼不愁於庭﹝一二﹞﹐近者無所議﹐遠者無所聽﹝一三﹞﹐郵﹝一四﹞無夜行之卒﹝一五﹞﹐鄕﹝一六﹞無夜召之徵﹝一七﹞﹐犬不夜吠﹐雞﹝一八﹞不夜鳴﹐耆老甘味﹝一九﹞於堂﹐丁男﹝二０﹞耕耘於野﹝二一﹞﹐在朝者﹝二二﹞忠於君﹐在家者孝於親﹔於是賞善罰惡而潤色﹝二三﹞之﹐興辟雍庠序而教誨之﹝二四﹞﹐然後賢愚異議﹐廉鄙異科﹐長幼異節﹐上下有差﹝二五﹞﹐彊弱相扶﹐大小相懷﹐尊卑相承﹐雁行﹝二六﹞相隨﹐不言而信﹝二七﹞﹐不怒而威﹝二八﹞﹐豈待﹝二九﹞堅甲利兵﹝三０﹞﹑深牢刻令﹝三一﹞﹑朝夕切切﹝三二﹞而後行哉﹝三三﹞﹖﹝一﹞「形」﹐宋翔鳳曰「治要作『刑』。」案﹕子匯本﹑金丹亦作「刑」。﹝二﹞「心煩」﹐宋翔鳳曰「本作『身勞』﹐依治要攺。」今案﹕楚辭屈原卜居﹕「心煩慮﹝一作「意」﹞亂﹐不知所從。」注﹕「迷所著也。一云﹐迷瞀眩也。」﹝三﹞「身勞」﹐宋翔鳳曰「本作『心煩』﹐依治要攺。」眞西山曰「精言可誦。」﹝四﹞禮記樂記﹕「回邪曲直﹐各歸其分。」正義﹕「回謂乖違﹐邪謂邪辟。」回邪﹑回邪同。﹝五﹞莊九微曰「得天下者得其民﹐民不可以刑罰威﹐而可以道徳聚﹐其知本之論乎﹗」﹝六﹞「塊」﹐宋翔鳳曰「治要作『混』。」案﹕谷梁傳僖公五年﹕「塊然受諸侯之尊。」注﹕「塊然﹐安然也。」﹝七﹞宋翔鳳曰「治要無兩『若』字。文選注廿六引新語曰﹕『君子之治也﹐混然無事﹐寂然無聲。』」案﹕文選注見潘安仁在懷縣作詩。茅鹿門曰「韻語鏗鏗。」﹝八﹞「官」﹐李本誤「宮」。﹝九﹞宋翔鳳曰「治要『吏』作『人』。」唐晏曰「意林作『事』。」黃東發曰「盛治气象。」金丹曰「言政尙易簡﹐不事煩苛也。」﹝一０﹞周廣業曰「漢書﹕『秦制﹐十里一亭。』廣雅﹕『落﹐居也。』李賢曰﹕『今人謂院爲落。』」器案﹕北方鄕村率以某格莊﹑某各莊爲名﹐各﹑格亦落之音轉也。﹝一一﹞器案﹕訟於巷﹐卽所謂「庶人議」也。史記始皇本紀﹕「三十四年﹐李斯議燒詩﹑書﹑百家語云﹕『入則心非﹐出則巷議。』」鹽鐵論相刺篇﹕「鄙人不能巷言面違。」漢書藝文志諸子略﹕「小說家者流﹐蓋出於稗官﹐街談巷語﹐道聽塗說者之所造也。」如淳注曰「王者欲知閭巷風俗﹐故立稗官﹐使稱說之。」曰巷訟﹐曰巷議﹐曰巷言﹐曰巷語﹐其義一也。﹝一二﹞宋翔鳳曰「意林引云﹕『犬不夜吠﹐雞不夜鳴﹐家若無聲﹐官府若無事﹐亭落若無人﹐閭裏不訟﹐老者不愁﹐君子之治也。』按﹕『家』當作『寂』﹐古文作『●』。」今案﹕意林本作「耆老」﹐不作「老者」。﹝一三﹞宋翔鳳曰「治要無『閭裏』以下廿二字。」﹝一四﹞宋翔鳳曰「『郵』下本有『驛』字﹐依治要刪。」器案﹕天一閣本﹑唐本「郵」下有「亭」字﹐亭已見上文﹐不應復重。後漢書郭太傳注﹑續漢書輿服志上注引風俗通﹕「漢攺郵爲置﹐置者﹐度其遠近之間置之也。今吏郵書傳府督郵職掌此。」﹝一五﹞「卒」﹐宋翔鳳曰「本作『吏』﹐依治要攺。」﹝一六﹞宋翔鳳曰「『鄕』下本有『閭』字﹐依治要刪。」﹝一七﹞「召」﹐宋翔鳳曰「本作『名』﹐依治要攺。」案﹕子匯本﹑品節﹑金丹作「召」。﹝一八﹞「雞」﹐宋翔鳳曰「本作『烏』﹐抄本作『鳥』﹐依治要﹑意林攺。」唐本作「鳥」﹐云「意林作『雞』。」﹝一九﹞甘味﹐卽老子四十三章「甘其食」之意。史記蘇秦傳﹕「食不甘味。」﹝二０﹞史記主父偃傳﹕「發天下丁男以守河北。」漢書嚴安傳﹕「丁男被甲。」案史記項羽本紀﹕「楚﹑漢久相持未決﹐丁壯苦軍旅﹐老弱罷轉漕。」尋上文云「蕭何亦發關中老弱未傅﹐悉詣滎陽。」集解﹕「孟康曰﹕『古者﹐二十而傅﹐三年耕有一年儲﹐故二十三年而後役之。』如淳曰﹕『律﹕年二十三傅之疇官﹐各從其父疇內學之。髙不滿六尺二寸以下爲罷癃。漢儀注﹕民年二十三爲正﹐一歲爲材官騎士﹐習射禦﹐馳戰陣。又曰﹕年五十六衰老﹐乃得免爲庶民﹐就田裏。』」然則丁壯蓋謂年滿二十三之人﹐亦卽所謂正也。﹝二一﹞宋翔鳳曰「本作『老者息於堂﹐丁壯者耕耘於田』﹐依治要攺。」金丹曰「此段言養民之政。」﹝二二﹞宋翔鳳曰「治要無『者』字﹐下同。」﹝二三﹞論語憲問﹕「行人子羽修飾之﹐東裏子產潤色之。」邢昺疏﹕「修飾潤色﹐皆謂增修使華美也。」﹝二四﹞金丹曰「此段言教民之政。」﹝二五﹞「有差」﹐金丹作「異差」。﹝二六﹞詩鄭風大叔於田﹕「兩驂雁行。」正義﹕「如雁之行相次序也。」文選丘希範與陳伯之書﹕「雁行有序。」注﹕「應劭漢官儀﹕『典職楊喬糾羊柔曰﹕柔知丞郎﹐雁行有序。』」﹝二七﹞宋翔鳳曰「治要作『𨿽不言而信誠』。」﹝二八﹞宋翔鳳曰「『威』下治要有『行』字。」唐晏曰「按古韻﹐科﹑差﹑隨固協﹐懷與威亦協﹐而從無二音並用者﹐此亦漢初音變也。」﹝二九﹞「待」﹐宋翔鳳曰「本作『恃』﹐依治要攺。」﹝三０﹞孟子梁惠王上﹕「可使制挺以撻秦﹑楚之堅甲利兵矣。」﹝三一﹞「深牢刻令」﹐宋翔鳳曰「本作『深刑刻法』﹐依治要攺。」﹝三二﹞論語子路﹕「朋友切切偲偲。」集解﹕「馬曰﹕『切切偲偲﹐相切責之貌。』」﹝三三﹞王浚川曰「一反綰上有力。」廖安止曰「應前穰道﹝今攺「懷徳」﹞眾歸之。」

昔者﹝一﹞﹐晉厲﹝二﹞﹑齊莊﹝三﹞﹑楚靈﹝四﹞﹑宋襄﹝五﹞﹐乘﹝六﹞大國之權﹐杖﹝七﹞眾民之威﹐軍師橫出﹐陵轢﹝八﹞諸侯﹐外驕敵國﹐內刻﹝九﹞百姓﹐鄰國之讎結於外﹐羣臣﹝一０﹞之怨積於內﹐而欲建金石之統﹝一一﹞﹐繼﹝一二﹞不絕之世﹐豈不難哉﹖故宋襄死於泓﹝一三﹞之戰﹝一四﹞﹐三君弒於臣﹝一五﹞之手﹝一六﹞﹐皆輕師尙威﹝一七﹞﹐以致﹝一八﹞於斯﹐故春秋重而書之﹐嗟﹝一九﹞嘆而傷之。三君彊其威而失其國﹝二０﹞﹐急其刑而自賊﹐斯乃去事之戒﹐來事之師也﹝二一﹞。﹝一﹞宋翔鳳曰「本無『者』字﹐治要有。」﹝二﹞晉厲公﹐景公之子﹐名壽曼﹐一作州滿﹐其作州蒲者﹐誤也﹐見史記晉世家。﹝三﹞齊莊公名光﹐見史記齊太公世家。﹝四﹞楚靈王名圍﹐見史記楚世家。﹝五﹞宋襄公名玆甫﹐見史記宋微子世家。﹝六﹞「乘」﹐宋翔鳳曰「本作『秉』﹐依治要攺。」﹝七﹞「杖」﹐匯函作「仗」。﹝八﹞史記楚世家﹕「陵轢中國。」字亦作「轔轢」﹐史記司馬相如傳﹕「觀徒車之所轔轢。」正義﹕「轔﹐踐也。轢﹐輾也。」﹝九﹞「刻」﹐宋翔鳳曰「本作『克』﹐子匯本﹑抄本並作『克』﹐從治要攺。」﹝一０﹞「羣臣」﹐宋翔鳳曰「本作『臣下』﹐依治要攺。」﹝一一﹞宋翔鳳曰「『統』本作『功』﹐依治要攺。」器案﹕金石﹐謂所建統緒﹐可銘之金石。呂氏春秋求人篇﹕「功績銘乎金石。」髙誘注﹕「金﹐鐘鼎也。石﹐丰碑也。」文選曹子建與楊徳祖書﹕「畱金石之功。」注﹕「吳越春秋﹕『樂師謂越王曰﹕君王徳可刻金石。』」﹝一二﹞「繼」﹐宋翔鳳曰「本作『終傳』﹐依治要攺。」案﹕禮記中庸﹕「繼絕世。」語又見論語堯曰篇。﹝一三﹞「泓」﹐宋翔鳳曰「本作『泓水』﹐依治要刪。」﹝一四﹞左傳僖公二十二年﹕「冬十一月己巳朔﹐宋公及楚人戰於泓。宋人旣成列﹐楚人未旣濟。司馬曰﹕『彼眾我寡﹐及其未旣濟也﹐請擊之。』公曰﹕『不可。』旣濟而未成列﹐又以告。公曰﹕『未可。』旣陳而後擊之﹐宋師敗績﹐公傷股。門官殲焉。」又二十三年﹕「夏五月﹐宋襄公卒﹐傷於泓故也。」案﹕韓非子外儲說左上以爲「公傷股﹐三日而死」﹐未可據。唐晏曰「按谷梁僖二十三傳﹕『玆父之不葬﹐何也﹖失民也。失民何也﹖以其不教民戰﹐則是棄其師也。爲人君而棄其師﹐其民孰以爲君哉﹖』」﹝一五﹞「臣」下﹐宋翔鳳曰「本有『子』字﹐依治要刪。」﹝一六﹞唐晏曰「谷梁傳成二十八年﹕『晉弒其君州蒲。稱國以弒君﹐惡甚也。』又襄二十五年﹕『齊弒其君光。』傳﹕『莊公失言﹐淫於崔氏。』又昭公十有三年﹕『楚公子比自晉歸於楚﹐弒其君虔於幹溪。』傳﹕『弒君者日﹐不日﹐比不弒也。』」﹝一七﹞「皆輕師尙威」﹐宋翔鳳曰「本作『皆輕用師而尙威力』﹐今依治要攺。」﹝一八﹞「致」﹐宋翔鳳曰「本作『至』﹐依治要。」﹝一九﹞「嗟」﹐兩京本誤「差」。﹝二０﹞宋翔鳳曰「本作『是三君皆彊其盛而失國』﹐依治要刪攺﹐子匯本『盛』亦作『威』。」案﹕拔萃「君」誤「軍」。﹝二一﹞本書行事篇﹕「追治去事﹐以正來世。」去事﹐謂往事﹑前事也。戰國策趙策上﹕「前事之不忘﹐後事之師也。」文選過秦論引諺曰「前事之不忘﹐後事之師也。」王鳳洲曰「此篇言立功成名﹐在得民治身﹐不在威武。首反起﹐方轉正說﹐文機流動﹐而敍事得體﹐大方手筆。」汪南溟曰「正意結在言外。」李爲霖曰「此篇議論國政﹐深得爲治體要﹐而鋪敍嚴正﹐語多流麗﹐不落纖媚﹐古韻鏗然。」

魯莊公一年之中﹐以三時興築作﹝一﹞之役﹐規虞﹝二﹞山林艸澤之利﹐與民爭田漁薪菜之饒﹝三﹞﹐刻桷丹楹﹝四﹞﹐眩曜靡麗﹐收民﹝五﹞十二之稅﹝六﹞﹐不足以供邪曲﹝七﹞之欲﹐繕不用之好﹐以快婦人之目﹝八﹞﹐財盡於驕淫﹐力疲於不急﹝九﹞﹐上困於用﹐下饑於食﹐乃遣臧孫辰請滯積於齊﹝一０﹞﹐倉﹝一一﹞空匱﹐外人知之﹝一二﹞﹐於是爲齊﹑衛﹑陳﹑宋﹝一三﹞所伐﹝一四﹞﹐賢臣出﹐邪臣亂﹝一五﹞﹐子般殺﹐魯國危也﹝一六﹞。公子牙﹑慶父之屬﹐敗上下之序﹐亂男女之別﹐繼位者無所定﹐逆亂者無所懼。於是﹝一七﹞齊桓公遣大夫髙子立僖公而誅夫人﹐逐慶父而還﹝一八﹞季子﹐然後社稷復存﹐子孫反業﹝一九﹞﹐豈不謂微弱者哉﹖故爲威不彊還自亡﹐立法不明還自傷﹐魯莊公之謂也。故春秋谷﹝缺﹞﹝二０﹞﹝一﹞左傳桓公六年﹕「謂其三時不害﹐而民和年丰也。」杜注﹕「三時﹐春夏秋。」正義﹕「春夏秋三時﹐農之要節﹐爲政不害於民﹐得使盡力耕耘﹐自事生產﹐故百姓和而年歲丰也。」興築作﹐卽大興土木。﹝二﹞「虞」﹐宋翔鳳曰「本作『固』﹐依治要攺。」案﹕治要是。尙書舜典﹕「帝曰﹕『兪﹐咨益﹐汝作朕虞。』」孔氏傳﹕「虞﹐掌山澤之官。」此文卽謂「掌山林艸澤之利」也。﹝三﹞唐晏曰「谷梁傳莊公三十一年﹕『春﹐築臺於郎﹔夏﹐築臺於薛﹔秋﹐築臺於秦。』傳﹕『不正﹐罷民三時﹐虞山林藪澤之利﹔且財盡則怨﹐力盡則懟﹐君子危之。』」器案﹕谷梁傳莊公二十八年﹕「冬﹐築微。山林藪澤之利﹐所以與民共也﹐虞之﹐非正也。」範寧集解﹕「虞﹐典禽獸之官﹐言規固而築之﹐又置官司以守之﹐是不與民共同利也。」漢書食貨志上﹕「諸儒多言鹽鐵官及北假田官﹑常平倉可罷﹐毋與民爭利。上﹝元帝﹞從其議﹐皆罷之。」此文與民爭田漁薪菜之饒﹐亦與民爭利之一端也。﹝四﹞杜預春秋序﹕「故發傳之體有三﹐而爲例之情有五。……四曰﹕盡而不污。直書其事﹐具文見義﹐丹楹刻桷﹑天王求車﹑齊侯獻捷之類是也。」孔穎達疏﹕「曲禮﹕『制宮廟之飾﹐楹不丹﹐桷不刻。』莊二十三年﹕『秋﹐丹桓宮楹。』二十四年﹕『春﹐刻桓宮桷。』……皆非禮而動﹐直書其事﹐不爲之隱﹐具爲其文﹐以見譏意﹐是其事實盡而不有污曲也。」﹝五﹞宋翔鳳曰「本無『民』字﹐依治要增。」﹝六﹞論語顏淵﹕「二﹐吾猶不足。」集解﹕「孔曰﹕『二謂什二而稅。』」公羊傳宣公十五年﹕「什一者﹐天下之中正也。多乎十一﹐大桀小桀。」此十二之稅﹐卽謂其奢泰﹐多取於民﹐比之於桀也。﹝七﹞「邪曲」﹐宋翔鳳曰「本作『回邪』﹐依治要攺。」﹝八﹞「快」﹐李本﹑程本﹑兩京本﹑天一閣本原缺﹐子匯本﹑唐本作「悅」﹐宋翔鳳本依治要攺爲「膳不足好﹐以快婦人之目」。孫詒讓曰「案此當作『繕不用之好』﹐謂修繕無用之玩好也。前無爲篇云﹕『繕雕琢刻畫之好。』文例與此正同。治要所引﹐亦有挩誤。」按孫說是﹐今從之攺正。唐晏曰「谷梁莊二十四年﹕『刻桷﹐非正也。夫人﹐所以崇宗廟也﹐取非禮﹐與非正﹐而加之於宗廟﹐以飾夫人﹐非正也。』」﹝九﹞宋翔鳳曰「本作『人力罷於不急』﹐依治要攺。」案﹕荀子天論﹕「不急之察。」戰國策秦策﹕「捐不急之官。」﹝一０﹞「滯積」原缺﹐子匯本作「糴」。國語魯語上﹕「文仲以鬯圭與玉磬如齊告糴曰﹕『……不腆先君之敝器﹐敢告滯積﹐以紓執事。』」今據補「滯積」二字。谷梁傳莊公二十八年﹕「臧孫辰告糴於齊。國無三年之畜﹐曰國非其國也。一年不升﹐告糴諸侯。告﹐請也﹐糴也﹐糴也﹐不正﹐故舉臧孫辰以爲私行也。國無九年之畜曰不足﹐無六年之畜曰急﹐無三年之畜曰國非其國也。諸侯無粟﹐諸侯相歸粟﹐正也。臧孫辰告糴於齊﹐告﹐然後與之﹐言內之無外交也。古者稅什一﹐丰年補敗﹐不外求而上下皆足也。𨿽累凶年﹐民弗病也。一年不艾﹐而百姓饑﹐君子非之。不言如﹐爲內諱也。」範寧集解曰「臧孫辰﹐魯大夫臧文仲。」﹝一一﹞「倉」﹐天一閣本誤「食」。﹝一二﹞宋翔鳳曰「治要無『乃遣』以下十六字。」﹝一三﹞「齊衛陳宋」﹐宋翔鳳曰「本作『宋衛陳』﹐無『齊』字﹐依治要增。」﹝一四﹞唐晏曰「按﹕谷梁莊二十八年傳﹕『臧孫辰告糴於齊﹐告﹐然後與之﹐言內之無外交也。古者﹐稅什一﹐丰年補敗﹐不外求而上下皆足也﹐𨿽累凶年﹐而民弗病也。』至宋﹑陳﹑衛伐魯﹐事不見春秋﹐疑是谷梁舊說。」﹝一五﹞宋翔鳳曰「『邪』本作『叛』﹐依治要攺。」說苑臣術篇﹕「故人臣之行﹐有六正六邪。……六邪者﹐一曰﹐安官貪祿﹐營於私家﹐不務公事﹐懷其智﹐藏其能﹐主饑於論﹐渴於策﹐猶不肯盡節﹐容容乎與世浮沈上下﹐左右觀望﹐如此者具臣也。二曰﹐主所言皆曰善﹐主所爲皆曰可﹐隱而求主之所好﹐卽進之以快主耳目﹐偸合苟容﹐與主爲樂﹐不顧其後害﹐如此者諛臣也。三曰﹐中實頗險﹐外貌小謹﹐巧言令色﹐又心嫉賢﹐所欲進則明其美而隱其惡﹐所欲退則明其過而匿其美﹐使主妄行過任﹐賞罰不當﹐號令不行﹐如此者姦臣也。四曰﹐智足以飾非﹐辯足以行說﹐反言易辭﹐而成文章﹐內離骨肉之親﹐外妒亂朝廷﹐如此者讒臣也。五曰﹐專權擅勢﹐持招國事﹐以爲輕重﹐私門成黨﹐以富其家﹐又復增加威勢﹐擅矯主命﹐以自貴顯﹐如此者賊臣也。六曰﹐諂言以邪﹐墜主不義﹐朋黨比周﹐以蔽主明﹐入則辯言好辭﹐出則更復異其言語﹐使白黑無別﹐是非無閒﹐伺候可推﹐因而附然﹐使主惡布於境內﹐聞於四鄰﹐如此者亡國之臣也。」﹝一六﹞宋翔鳳曰「『殺』下本有『而』字﹐『魯』下本缺二字﹐依治要攺。」﹝一七﹞「是」字原挩﹐各本俱有﹐今補。﹝一八﹞「還」﹐唐本作「返」。﹝一九﹞史記魯世家﹕「初﹐莊公築臺臨黨氏﹐見孟女﹐說而愛之﹐許立爲夫人﹐割臂以盟。孟女生子斑﹐斑長﹐說梁氏女﹐往觀﹔圉人犖自墻外與梁氏女戲﹐斑怒鞭犖。莊公聞之曰﹕『犖有力焉﹐遂殺之﹐是未可鞭而置也。』斑未得殺﹐會莊公有疾。莊公有三弟﹐長曰慶父﹐次曰叔牙﹐次曰季友。莊公取齊女爲夫人﹐曰哀姜。哀姜無子﹐哀姜娣曰叔姜﹐生子開。莊公無適嗣﹐愛孟女欲立其子斑。莊公病﹐而問嗣於弟叔牙﹐叔牙曰﹕『一繼一及﹐魯之常也。慶父在﹐可爲嗣﹐君何憂﹖』莊公患叔牙欲立慶父﹐退而問季友﹐季友曰﹕『請以死立斑也。』莊公曰﹕『曩者﹐叔牙欲立慶父﹐柰何﹖』季友以莊公命﹐命牙待於鍼巫氏﹐使鍼季劫飲叔牙以鴆曰﹕『飲此則有後奉祀﹐不然﹐死且無後。』牙遂飲鴆而死﹐魯立其子爲叔孫氏。八月癸亥﹐莊公卒﹐季友竟立子斑爲君﹐如莊公命﹐待喪捨於黨氏。先時﹐慶父與哀姜私通﹐欲立哀姜娣子開﹐及莊公卒﹐而季友立斑。十月己未﹐慶父使圉人犖殺魯公子斑於黨氏﹐季友奔陳﹐慶父竟立莊公子開﹐是爲湣公。湣公二年﹐慶父與哀姜通益甚﹐哀姜與慶父謀﹐殺湣公而立慶父。慶父使卜齮襲殺湣公於武闈。季友聞之﹐自陳與湣公弟申如邾﹐請魯求內之。魯人欲誅慶父﹐慶父恐﹐奔莒﹐於是季友奉子申入﹐立之﹐是爲釐公。釐公亦莊公少子﹐哀姜恐﹐奔邾。季友以賂如莒﹐求慶父﹐慶父歸﹐使人殺慶父﹐慶父請奔﹐弗聽﹐乃使大夫奚斯行哭而往﹐慶父聞奚斯音﹐乃自殺。齊桓公聞哀姜與慶父亂以危魯﹐乃召之邾而殺之﹐以其屍歸﹐戮之魯﹐魯釐公請而葬之。」湣公卽春秋之閔公﹐釐公卽僖公。文選陳孔璋檄吳將校部曲文﹕「百姓安堵﹐四民反業。」﹝二０﹞戴彥升曰「至徳篇末『故春秋谷』﹝下缺﹞﹐似引傳說魯莊公事而缺其文。」唐晏曰「闕文下﹐當是引谷梁說也。」

懷慮﹝一﹞第九

﹝一﹞黃震曰「懷慮言立功當專一。」品節曰「此言忠誠專一者成名﹐二三詭隨者辱殆。」唐晏曰「此篇義主窒欲。」

懷異﹝一﹞慮者不可以立計﹝二﹞﹐持兩端﹝三﹞者不可以定威。故治外者必調內﹐平遠者必正近。綱維﹝四﹞天下﹐勞神八極者﹐則憂不存於家。養气治性﹝五﹞﹐思通精神﹐延壽命者﹐則志不流於外﹝六﹞。據土﹝七﹞子民﹝八﹞﹐治國治眾者﹐不可以圖利﹐治產業﹐則教化不行﹐而政令不從﹝九﹞。蘇秦﹑張儀﹝一０﹞﹐身尊﹝一一﹞於位﹐名顯於世﹐相六國﹐事六君﹐威振﹝一二﹞山東﹝一三﹞﹐橫說諸侯﹐國異辭﹐人異意﹐欲合弱而制彊﹐持衡﹝一四﹞而禦縱﹐內無堅計﹐身無定名﹝一五﹞﹐功業不平﹝一六﹞﹐中道﹝一七﹞而廢﹐身死於凡人之手﹐爲天下所笑者﹝一八﹞﹐乃由辭語不一﹐而情欲放佚故也﹝一九﹞。﹝一﹞宋翔鳳曰「本缺二字﹐依子匯本增。」案﹕傅校本﹑唐本﹑匯函﹑品節﹑金丹有此二字。﹝二﹞金丹曰「懷異慮﹐謂心術不一也。」﹝三﹞淮南子修務篇﹕「所謂言者﹐齊於眾而同於俗﹐今不稱九天之頂﹐則言黃泉之底﹐是兩末之端議﹐何可以公論乎﹖」史記晉世家﹕「晉聞楚之伐鄭﹐發兵救鄭﹐其來持兩端﹐故遲。」太平禦覽四０六引阮子政論﹕「朝有兩端之議﹐家有不協之論﹐至令父子不同好﹐兄弟異交友﹐破和穆之道﹐長諍訟之端。」此皆言持兩端者之不可以成事也。﹝四﹞宋翔鳳曰「本缺一字﹐依別本補。子匯本作『紀』。」案﹕金丹﹑唐本作「紀」。﹝五﹞說苑建本篇﹕「學者所以反情治性。」義與此同。天一閣本「養气」作「養親」﹐非是。﹝六﹞宋翔鳳曰「『流』字本缺﹐依別本補﹐子匯本作『役』。」案﹕金丹﹑唐本亦作「役」。﹝七﹞「土」﹐宋翔鳳本作「上」﹐不可據。據土子民﹐卽有土有民之義。史記孔子世家﹕「楚令尹子西曰﹕『今孔丘得據土壤﹐賢弟子爲佐﹐非楚之福也。』」﹝八﹞禮記表記﹕「子民如父母。」正義﹕「子謂子愛於民﹐如父母愛子也。」漢書景十三王傳﹕「多欲不宜君國子民。」﹝九﹞唐晏曰「公儀所以拔葵去婦。」﹝一０﹞蘇秦﹑張儀﹐史記俱有傳。漢書藝文志諸子略縱橫家﹕「蘇子三十一篇。」本注﹕「名秦﹐有列傳。」又張子十篇。」本注﹕「名儀﹐有列傳。」﹝一一﹞「尊」﹐金丹作「榮」。﹝一二﹞「振」﹐金丹作「震」。﹝一三﹞器案﹕山東謂二崤及函谷以東之地﹐賈誼過秦論稱「秦孝公據殽﹑函之固」﹐卽謂殽﹑函以西爲秦﹐殽﹑函以外﹐卽山東之地﹐泛指六國﹐故常以山東與秦對言。戰國策秦策上﹕「王襟以山東之險﹐帶以河曲之利﹐韓必爲關中之侯。」又範睢說秦王曰「今反閉關﹐而不敢窺兵於山東者﹐是穰侯爲國謀不忠﹐而大王之計有所失也。」又曰「臣居山東﹐聞齊之有田單﹐不聞其有王﹔聞秦之有太后﹑穰侯﹑涇陽﹑華陽﹑髙陵﹐不聞其有王。」秦策下﹕「應侯言於秦昭王曰﹕『客新有從山東來者蔡澤﹐其人辧士。』」又頓弱曰「山東戰國有六﹐威不掩於山東﹐而掩於母。」又趙策上﹕「蘇秦始合從說趙王曰﹕『……秦欲已得行於山東﹐……當今之時﹐山東之建國莫如趙彊。……六國從親以擯秦﹐秦必不敢出兵於函谷關以害山東矣。』」又機赫謂趙王曰「然山東不能易其路﹐兵弱也。弱而不能相壹﹐是何秦之智﹐山東之愚也。是臣之所爲山東之憂也。」又曰「今山東之主﹐不知秦之卽己也。」又趙策下司空馬說趙王﹕「秦銜賂以自彊﹐山東必恐亡趙自危。」又曰「則是大王名亡趙之半﹐實得山東以敵秦﹐秦不足亡。」過秦論﹕「山東豪俊並起而亡秦族矣。」又云「試使山東之國﹐與陳涉度長絜大﹐比權量力﹐則不可同年而語矣。」﹝一四﹞宋翔鳳曰「本作『橫』﹐子匯作『衡』﹐通。」﹝一五﹞管子九守﹕「按實而定名。」定名卽正名﹐謂有一定不變之名也。﹝一六﹞「平」﹐宋翔鳳曰「按疑作『卒』。」案﹕唐本作「成」。﹝一七﹞禮記表記﹕「中道而廢。」語又見論語雍也篇。案﹕猶今言半途而廢也。﹝一八﹞器案﹕古書常稱身死國亡之人爲爲天下笑﹐蓋亦取鑑之義也。呂氏春秋疑似篇﹕「至於後﹐戎寇眞至﹐幽王之身﹐乃死於麗山之下﹐爲天下笑。」淮南泛論篇﹕「夏桀﹐殷紂之盛也﹐人迹所至﹐舟車所通﹐莫不爲郡縣﹔然而身死人手﹐爲天下笑者﹐有亡形也。」戰國策秦策上﹕「智伯瑤殘範﹑中行﹐圍逼晉陽﹐卒爲三家笑。」文選賈誼過秦論﹕「一夫作難而七廟隳﹐身死人手﹐爲天下笑。」史記淮陰侯列傳﹕「始常山王﹑成安君爲布衣時﹐相與爲刎頸之交﹐後爭張黶﹑陳澤之事﹐二人相怨﹐常山王背項王﹐奉項嬰頭而竄逃﹐歸於漢王﹐漢王借兵而東下﹐殺成安君泜水之南﹐頭足異處﹐卒爲天下笑。」﹝一九﹞楊廉夫曰「蘇﹑張以二三敗﹐可爲斷案。」金丹曰「此大段言政不出於一﹐則天下不治也。」

故管仲相桓公﹐詘節﹝一﹞事君﹐專心一意﹝二﹞﹐身無境外之交﹝三﹞﹐心無欹斜之慮﹝四﹞﹐正其國如﹝五﹞制天下﹐尊其君而屈﹝六﹞諸侯﹐權行﹝七﹞於海內﹐化流於諸夏﹝八﹞﹐失道者誅﹐秉義者顯﹐舉一事而天下從﹐出一政﹝九﹞而諸侯靡﹝一０﹞。故聖人執一政以繩百姓﹐持一槪﹝一一﹞以等萬民﹐所以同一治而明一統也﹝一二﹞。﹝一﹞器案﹕詘節猶言屈節﹐漢書王吉傳﹕「休則俛仰詘信以利形。」「詘信」卽「屈伸」也。此謂管仲不死子糾之難﹐而屈身以事齊桓也。論語憲問﹕「子路曰﹕『桓公殺公子糾﹐召忽死之﹐管仲不死﹐曰﹐未仁乎﹖』子曰﹕『桓公九合諸侯﹐不以兵車﹐管仲之力也。如其仁﹗如其仁﹗』」戰國策齊策下﹕「且吾聞效小節者﹐不能行大威﹔惡小恥者﹐不能立榮名。昔管仲射桓公﹐中鉤﹐篡也﹔遺公子糾而不能死﹐怯也﹔束縛桎梏﹐辱身也﹔此三行者﹐鄕裏不通也﹐世主不臣也﹐使管仲終窮抑幽﹐囚而不出﹐慚恥而不見﹐窮年沒壽﹐不免爲辱人賤行矣。然而管子並三行之過﹐據齊國之政﹐一匡天下﹐九合諸侯﹐爲五霸首﹐名髙天下﹐光照鄰國。」﹝二﹞品節曰「管仲以專一成。」﹝三﹞禮記郊特牲﹕「爲人臣無外交﹐不敢貳君也。」卽所謂大夫無境外之交也。漢書循吏朱邑傳﹕「無疆外之交﹐束脩之饋。」此用谷梁義﹐谷梁隱公元年傳﹕「寰內諸侯﹐非有天子之命﹐不得出會諸侯﹐不正其外交﹐故弗與朝也。聘弓鏃矢﹐不出竟場﹐束脩之肉﹐不行竟中﹐有至尊者﹐不貳之也。」楊疏卽以「臣無竟外之交」說之。金丹「境外」作「意外」﹐非是。﹝四﹞文廷式曰「『欹斜』卽『奇邪』之異文。」唐晏曰「按當作『奇邪』﹐周禮注﹕『非常也。』」器案﹕周禮天官宮正職﹕「去其淫怠與其奇邪之民。」注﹕「奇邪﹐譎觚非常。」正義﹕「兵書有譎觚之人﹐謂譎詐桀出﹐觚角非常也。」金丹作「歌斜」﹐非是。﹝五﹞「如」﹐宋翔鳳曰「子匯作『而』。」案﹕傅校本﹑匯函﹑品節﹑金丹作「而」。﹝六﹞「屈」﹐宋翔鳳本作「出」﹐各本俱作「屈」﹐今攺。﹝七﹞「行」﹐金丹作「衡」﹐不可據。﹝八﹞論語八佾﹕「不如諸夏之亡也。」集解﹕「包曰﹕『諸夏﹐中國。』」邢疏﹕「此及閔元年左氏傳皆言諸夏﹐襄四年左傳﹐魏絳雲「諸夷必叛華夏。」皆謂中國﹐而謂之華夏者﹐夏﹐大也﹐言有禮儀之大﹐有文章之華也。」﹝九﹞「政」﹐子匯本﹑兩京本﹑天一閣本﹑匯函﹑品節作「故」。﹝一０﹞王守溪曰「管仲以專一成相業﹐親切詳明。」許子春曰「把一字收拾詳盡。」繆當時曰「政事不統於一﹐則民之耳目無所從矣。如蘇秦事六君﹐政出多門﹐世所以亂也﹔管仲事一君﹐政出於一﹐所以霸也。況聖人治天下﹐而可以不統於一乎﹖」金丹曰「此一段明政出於一。」唐晏曰「按陸生貶蘇秦而褒管仲﹐所以不及孟﹑荀﹐而爲秦﹑楚之儒也。」﹝一一﹞文選謝宣遠於安城答靈運詩﹕「肇允𨿽同規﹐翻飛各異槪。」注﹕「異槪﹐謂異量也。凡槪以平量﹐故言槪而顯量焉。楚辭曰﹕『一槪而相量也。』」案﹕所舉楚辭﹐見屈原九章懷沙﹕「同糅玉石兮﹐一槪而相量。」洪興祖補注曰「槪﹐平斗斛木。」此文以槪等爲言﹐亦謂等量也。﹝一二﹞公羊傳隱公元年﹕「何言乎王正月﹖大一統也。」注﹕「統者﹐始也﹐摠系之辭。天王始受命攺制﹐布政施教於天下﹐自公侯至於庶人﹐自山川至於艸木昆虫﹐莫不一一系於正月﹐故云政教之始。」疏﹕「所以書正月者﹐王者受命﹐制正月以統天下﹐令萬物無不一一皆奉之以爲始﹐故言大一統也。」漢書董仲舒傳﹕「春秋大一統者﹐天地之常經﹐古今之通誼也。今師異道﹐人異論﹐百家殊方﹐指意不同﹐是以上亡以持一統﹐法制數變﹐下不知所守。」又王吉傳﹕「春秋所以大一統者﹐六合同風﹐九州島共貫也。」文選曹子建求自試表﹕「方今天下一統。」注﹕「尙書大傳曰﹕『周公一統天下﹐合和四海。』然一統﹐謂其統緒也。」

故天一﹝一﹞以大成數﹐人一以�成倫。楚靈王居千里之地﹐享百邑之國﹐不先仁義而尙道徳﹐懷奇伎﹐���﹐�陰陽﹐合物怪﹐﹝二﹞作幹溪之臺﹝三﹞﹐立百仞之髙﹐欲登浮雲﹐窺天文﹝四﹞﹐然身死於棄疾之手﹝五﹞。魯莊公據中土﹝六﹞之地﹐承聖人﹝七﹞之後﹐不修周公之業﹐繼先人之體﹝八﹞﹐尙令牌威﹐有萬人之力﹐﹝九﹞懷兼人﹝一０﹞之彊﹐不能存立子糾﹝一一﹞﹐國侵地奪﹐以洙﹑泗爲境﹝一二﹞。﹝一﹞老子三十九章﹕「昔之得一者﹐天得一以淸﹐地得一以寧﹐神得一以靈﹐谷得一以盈﹐萬物得一以生﹐侯王得一以爲天下貞。」文選陸佐公新刻漏銘﹕「則於地四﹐參以天一。」注﹕「天以得一生水﹐地以得四生金也。」﹝二﹞「怪」﹐原作「」﹐孫詒讓曰「案﹕『』當作『怪』﹐形近而誤。史記封禪書云﹕『萇弘依物怪﹐欲以致諸侯。』公羊莊三十一年何休注云﹕『禮﹐天子有靈臺以候天地﹐諸侯有靈臺以候四時。』故陸子以陰陽物怪言之。」案﹕孫說是﹐今從之攺正。﹝三﹞唐晏曰「按﹕左傳﹑國語皆作章華臺﹐此作幹溪臺﹐幹溪在下蔡﹐章華臺故址在華容﹐相去甚遠﹐此誤合之﹐由谷梁無章華臺故。」器案﹕國語楚語上﹕「楚子爲章華之臺﹐數年乃成。」水經沔水注﹕「臺髙十丈﹐基廣十五丈。」﹝四﹞「天文」﹐太平禦覽一七七作「天下」﹐非是。詩大雅靈臺正義﹕「公羊說﹕『天子三﹐諸侯二。』天子有靈臺以觀天文﹐有時臺以觀四時施化﹐有囿臺觀鳥獸魚鱉。諸侯當有時臺﹑囿臺﹐諸侯卑﹐不得觀天文﹐無靈臺。」初學記引五經異義﹕「天子有三臺﹐靈臺以觀天文﹐時臺以觀四時﹐囿臺以觀鳥獸魚鱉。諸侯無靈臺﹐但有時臺﹑囿臺也。」太平禦覽五三四引禮含文嘉曰「禮﹐天子靈臺﹐以考觀天人之際﹐陰陽之會也﹐揆星度之驗﹐徵气朔之瑞應﹐原神明之變化﹐爲萬姓獲福於天。」然則靈臺王者之制﹐楚子僭天子而爲之﹐楚語載其「願得諸侯與始升焉﹐諸侯皆距﹐無有至者」﹐亦以其僭天子之禮﹐而抗距之耳。文選潘安仁閒居賦注引作「窺天文」﹐不誤。﹝五﹞宋翔鳳曰「本缺『疾之手』三字﹐依別本補。」唐晏曰「按『棄』下當是『疾』字﹐謂平王也。」按﹕史記楚世家﹕「十二年春﹐楚靈王樂幹溪不能去也﹐國人苦役。初﹐靈王會兵於申﹐僇越大夫常壽過﹐殺蔡大夫觀起﹐起子從亡在吳﹐乃勸吳王伐楚﹐爲閒越大夫常壽過而作亂﹐爲吳閒﹐使矯公子棄疾命召公子比於晉﹐至蔡﹐與吳﹑越兵欲襲蔡﹐令公子比見棄疾﹐與盟於鄧﹐遂入殺靈王太子祿﹐立公子比爲王﹐公子子爲令尹﹐棄疾爲司馬。先除王宮。觀從從師於幹溪﹐令楚眾曰﹕『國有王矣。先歸﹐復爵邑田室﹔後者遷之。』楚眾皆潰﹐去靈王而歸。靈王聞太子祿之死也﹐自投車下而曰﹕『人之愛子﹐亦如是乎﹖』侍者曰﹕『甚是。』王曰﹕『余殺人之子多矣﹐能無及此乎﹗』右尹曰﹕『請待於郊以聽國人。』王曰﹕『眾怒不可犯。』曰﹕『且入大縣﹐而乞師於諸侯。』王曰﹕『皆叛矣。』又曰「且奔諸侯﹐以聽大國之慮。』王曰﹕『大福不再﹐祗取辱耳。』於是王乘舟將欲入鄢。右尹度王不用其計﹐懼俱死﹐亦去王亡。靈王於是獨彷徨山中﹐野人莫敢入王。王行遇其故鋗人﹐謂曰﹕『爲我求食﹐我已不食三日矣。』鋗人曰﹕『新王下法﹐有敢饟王從王者﹐罪及三族﹐且又無所得食。』王因枕其股而臥﹐鋗人又以土自代逃去﹐王覺而弗見﹐遂饑弗能起。芋尹申無宇之子申亥曰﹕『吾父再犯王命﹐王弗誅﹐恩孰大焉﹗』乃求王﹐遇王饑於釐澤﹐奉之以歸。夏五月癸丑﹐王死申亥家。」按﹕左傳作「王縊於芋尹申亥」。﹝六﹞淮南墬形篇﹕「正中冀州曰中土。」髙誘注﹕「冀﹐大也。四方之主﹐故曰中土也。」案﹕冀州﹐古以爲中州﹐中土與中州同義。谷梁傳桓公五年﹕「鄭﹐同姓之國也﹐在乎冀州。」楊士勛疏﹕「冀州者﹐天下之中州﹐自唐﹑虞及夏﹑殷皆都焉。則冀州是天子之常居。以鄭近王畿﹐故舉冀州以爲說。故鄒衍著書云﹕『九州島之內﹐名曰赤縣。』赤縣之畿﹐從冀州起。故後王𨿽不都冀州﹐亦得以冀州言之。」﹝七﹞聖人﹐謂周公也。﹝八﹞公羊傳文公九年﹕「繼文王之體﹐守文王之法度。」史記外戚世家﹕「繼體守文之君。」索隱﹕「按繼體﹐謂非創業之主﹐而是嫡子繼先帝之正體而立者也。」正義﹕「繼體﹐謂嫡子繼先祖者也。」按﹕文又見漢書外戚傳﹐師古曰「繼體﹐謂嗣位也。」﹝九﹞唐晏曰「按﹕莊公以善射聞﹐不聞其多力﹐此亦可備異聞。」﹝一０﹞論語先進﹕「由也兼人﹐故退之。」集解﹕「鄭曰﹕『子路務在勝尙人。』」漢書韓信傳﹕「受辱於跨下﹐無兼人之勇。」﹝一一﹞公羊傳莊公九年﹕「九月﹐齊人取子糾殺之。其取之何﹖內辭也﹐脇我﹐使我殺之也。其稱子糾何﹖貴也。其貴柰何﹖宜爲君者也。」又谷梁傳﹕「九月﹐齊人取子糾殺之。外不言取﹐言取﹐病內也。取﹐易辭也﹐猶曰取其子糾而殺之云爾。十室之邑﹐可以逃難﹐百室之邑﹐可以隱死﹐以千乘之魯﹐而不能存子糾﹐以公爲病矣。」楊士勛疏﹕「是其貴﹐故以子某稱之﹐如子般﹑子野之類也。」﹝一二﹞唐晏曰「按國侵地奪﹐以洙﹑泗爲境﹐當指幹時之敗﹐及冬浚洙也。谷梁傳曰﹕『浚洙者﹐著力不足也。』」

夫世人不學詩﹑書﹝一﹞﹐存仁義﹐尊﹝二﹞聖人之道﹐極經藝﹝三﹞之深﹐乃論不驗﹝四﹞之語﹐學不然﹝五﹞之事﹐圖天地之形﹐說災變之異﹝六﹞﹐乖先﹝七﹞王之法﹐異聖人之意﹐惑學者之心﹐移眾人之志﹐指天畫地﹝八﹞﹐是非世事﹐動人以邪變﹐驚人以奇怪﹐聽之者若神﹐視﹝九﹞之者如異﹝一０﹞﹔然猶不可以濟於厄而度其身﹝一一﹞﹐或觸罪��﹝一二﹞法﹐不免於辜戮﹝一三﹞。故事不生於法度﹐道不本於天地﹐可言而不可行也﹐可聽而不可傳也﹐可�﹝一四﹞翫而不可大用也。﹝一﹞淮南子修務篇﹕「誦詩﹑書者﹐期於通道略物。」髙誘注﹕「略﹐達﹔物﹐事也。」﹝二﹞「尊」﹐宋翔鳳曰「本缺一字﹐依別本補。」﹝三﹞「經藝」﹐宋翔鳳本作「經義」﹐肊攺。本書道基篇﹕「聖人防亂以經藝。」﹝四﹞淮南子泛論篇﹕「不用之法﹐聖王弗行。不驗之語﹐聖王弗聽。」鹽鐵論相刺篇﹕「今儒者釋耒耜而學不驗之語。」﹝五﹞漢書司馬相如傳下﹕「衛使者不然。」張揖注曰「不然之變也。」文選司馬長卿諭巴蜀檄同。又五行志中﹕「如有不然﹐老母安得處所。」不然﹐謂非常之變。墨子辭過﹕「府庫實滿﹐足以待不然。」﹝六﹞「災變之異」﹐天一閣本作「災異之變」。唐晏曰「一本作『災變之異』。」﹝七﹞「乖先」﹐宋翔鳳曰「本缺二字﹐依子匯補﹐別本『乖』作『』。」案﹕唐本有此二字﹐匯函作「紊先」。﹝八﹞史記魏其武安侯列傳﹕「武安曰﹕『天下幸而安樂無事﹐蚡得爲肺腑﹐所好音樂狗馬田宅﹐蚡所愛倡優巧匠之屬﹔不如魏其﹑灌夫﹐日夜招聚天下豪桀壯士與議論﹐腹誹而心謗﹐不仰視天而俯畫地﹐辟倪兩宮間﹐幸天下有變﹐而欲有大功。』」集解﹕「張晏曰「視天﹐占三光也。畫地﹐知分野所在也。畫地﹐諭欲作反事。」後漢書侯霸傳﹕「歆又證歲將饑凶﹐指天畫地﹐言甚剛切。」然則指天畫地亦就災異之變爲言也。太平禦覽七六引春秋運斗樞﹕「宓犧﹑女媧﹑神農﹐是謂三皇也。皇者﹐合元履中﹐開陰布綱﹐指天畫地﹐神化潛通。」蓋指天畫地爲皇王之事﹐非其人而爲之﹐斯爲僭越耳。﹝九﹞「視」﹐唐本作「觀」﹐云「一本作『視』。」﹝一０﹞唐晏曰「按世謂讖緯之說﹐起自哀﹑平﹔今據陸生所言﹐則戰國以來有之矣。故『亡秦者胡』及孔子閉房記﹑沙丘之說﹐皆讖也。」﹝一一﹞器案﹕度謂度世。漢書景紀﹕「中元六年十二月﹐定鑄錢僞黃金棄市律。」注引孟康曰「語曰﹕『金可鑄﹐世可度。』」風俗通義正失篇﹕「語曰﹕『金不可作﹐世不可度。』」抱朴子內篇黃白﹕「故經曰﹕『金可作也﹐世可度也。』」三國誌魏書董昭傳﹕「上書陳末流之獘曰﹕『至乃相謂﹐今世何憂不度耶﹖但求人道不勤﹐羅之不博耳。』」楚辭遠遊集注﹕「度世﹐謂超越塵世而仙去也。」度身卽度世也。﹝一二﹞「��」﹐宋翔鳳曰「抄本作缺一字。」案﹕李本﹑唐本缺一字。﹝一三﹞唐晏曰「此京房﹑翼奉之倫所以不免。」﹝一四﹞「�」﹐宋翔鳳曰「別本作『小』。」

故物之所可﹐非道之所宜﹔道之所宜﹐非物之所可。是以制事者不可�﹐設道者不可通。目以精明﹐耳以主聽﹐口以別味﹐鼻以聞芳﹐手以之持﹐足以之行﹐各受一性﹐不得兩兼﹐兩﹝一﹞兼則心惑﹐二路者行窮﹐正心一堅﹐久而不忘﹐在上不逸﹐爲下不傷﹐執一﹝二﹞統物﹐𨿽寡必眾﹐心佚情散﹐𨿽髙必崩﹐气泄生疾﹐壽命不長﹐顚倒無端﹝三﹞﹐失﹝四﹞道不行。故气感之符﹐淸潔明光﹝五﹞﹐情素﹝六﹞之表﹐恬暢和良﹐調密者固﹐安靜者詳﹝七﹞﹐志定心平﹐血脈乃彊﹝八﹞﹐秉政圖兩﹝九﹞﹐失其中央﹝一０﹞﹐戰士不耕﹐朝士不商﹐邪不姦直﹐圓不亂方﹐違戾相錯﹐撥剌﹝一一﹞難匡。故欲理﹝一二﹞之君﹐閉利門﹐積徳之家﹐必無災殃﹝一三﹞﹐利絕而道著﹐武讓﹝一四﹞而徳興﹐斯乃持久之道﹐常行之法也﹝一五﹞。﹝一﹞「兩」字原缺﹐今據兪樾說訂補。兪樾曰「樾謹按﹕『兼則心惑』﹐本作『兩兼則心惑』﹐與『二路者行窮』﹐相對成文。」﹝二﹞尸子分篇﹕「執一以靜﹐令名自正﹐令事自定。」又曰「執一之道﹐去智與巧。」韓非子揚搉篇﹕「聖人執一以靜﹐使名自靜﹐令事自定。」呂氏春秋執一篇﹕「王者執一而爲萬物正。……天子必執一﹐所以摶之也。一則治﹐兩則亂。」又有度篇﹕「先王不能盡知﹐執一而萬物治。使人不能執一者﹐物感之也。」髙誘注﹕「感﹐惑也。」﹝三﹞「端」﹐兩京本誤「喘」。淮南子主術篇﹕「運轉而無端。」髙誘注﹕「端﹐也。」﹝四﹞「失」﹐子匯本﹑唐本作「大」。兩京本﹑天一閣本誤「夫」。﹝五﹞「明光」﹐唐本作「光明」﹐云「一作『明光』。」﹝六﹞史記蔡澤傳﹕「披心腹﹐示情素。」文選謝靈運還舊園作見顏範二中書詩﹕「夫子照情素。」李善注引蔡澤傳而釋之曰「素猶實也。」楚辭劉向九嘆﹕「屈情素以從事。」王注﹕「屈我素志﹐以從眾人﹐而承事之也。」﹝七﹞「詳」﹐李本﹑子匯本﹑程本﹑兩京本﹑天一閣本﹑匯函作「祥」。﹝八﹞唐晏曰「自『制事者』至『久而不忘』﹐荀卿勸學之旨也。自『在上不逸』至『血脈乃彊』﹐莊子養生主之說也。漢初諸儒其學出於周﹑秦﹐亦時代爲之。」﹝九﹞「圖兩」﹐二字中間﹐原缺一字﹐嚴可均曰「『圖兩』中間無缺。」按﹕嚴說是﹐今從之。﹝一０﹞「央」﹐原作「方」﹐唐晏曰「按詩箋﹕『方﹐且也。』此『方』字之義。」今案﹕唐說迂曲﹐義不可通﹐且「中方」與下文「亂方」韻復﹐今輒定爲「中央」。﹝一一﹞「撥刺」﹐原作「撥剌」﹐李本﹑子匯本﹑程本﹑兩京本﹑天一閣本﹑唐本作「撥●」﹐「●」卽「刺」俗別字﹐今從孫詒讓﹑唐晏說校攺。孫詒讓曰「案「撥」﹐「●」之借字﹐「刺」當作「剌」﹐說文●部云﹕『●﹐足剌●也﹐讀若撥。』刀部云﹕『剌﹐戾也。』淮南子修務篇云﹕『琴或撥剌枉撓。』髙注云﹕『撥剌﹐不正也。』程榮本『剌』作『●』﹐尢訛。」唐晏曰「按淮南修務訓﹕『撥剌枉撓。』注﹕『不正也。』當從剌。」﹝一二﹞「理」﹐當是避唐諱「治」字攺。﹝一三﹞易坤卦文言「積善之家必有餘慶﹐積不善之家必有餘殃。」﹝一四﹞「讓」﹐唐晏曰「當作『攘』。」不可從。﹝一五﹞蘇紫溪曰「此篇言忠誠專一者成名﹐二三詭隨者殆辱﹐筆勢縱橫開合﹐抑揚婉轉﹐如大鵬鼓翼﹐天風迅發﹐一息萬里﹐筆力到矣。」唐晏曰「結語乃孟子『何必曰利』之旨也。」

本行﹝一﹞第十

﹝一﹞黃震曰「本行言立行本仁義。」戴彥升曰「本行篇大旨在貴徳賤財。」唐晏曰「此篇義主本諸身以加乎民。」

治以道﹝一﹞徳爲上﹐行以仁義爲本。故尊於位而無徳者絀﹝二﹞﹐富於財而無義者刑﹐賤而好徳者尊﹐貧而有義者榮。段幹木徒步﹝三﹞之士﹐修道行徳﹐魏文侯過其閭而軾之﹝四﹞。夫子陳﹑蔡之厄﹝五﹞﹐豆飯菜羹﹐不足以接餒﹝六﹞﹐二三子﹝七﹞布獘﹝八﹞褞袍﹐不足以禦寒﹝九﹞﹐倥傯﹝一０﹞屈厄﹐自處甚矣﹔然而夫子當於道﹝一一﹞﹐二三子近於義﹐自布衣之士﹐上�天子﹐下齊庶民﹐而﹝一二﹞累其身而匡上也。及閔﹝一三﹞周室之衰微﹐禮義之不行也﹐厄挫頓僕﹐歷說﹝一四﹞諸侯﹐欲匡帝王之道﹝一五﹞﹐反天下之政﹐身無其立﹝一六﹞﹐而世無其主﹐周流﹝一七﹞天下﹐無所合意﹐大道隱而不舒﹐羽翼摧而不申﹐自���深授其化﹐以序終始﹝一八﹞﹐追治去事﹐以正來世﹝一九﹞﹐按紀圖錄﹝二０﹞﹐以知性命﹝二一﹞﹐表定六藝﹐以重儒術﹝二二﹞﹐善惡不相干﹝二三﹞﹐貴賤不相侮﹐彊弱不相淩﹐賢與不肖不得相踰﹐科第﹝二四﹞相序﹐爲萬���﹝二五﹞而不絕﹐功傳而不衰﹐詩﹑書﹑禮﹑樂﹐爲得其所﹝二六﹞﹐乃天道之所立﹐大義之所行也﹐豈以���威耶﹖﹝一﹞宋翔鳳曰「本缺二字﹐依治要增﹐又多一字。」﹝二﹞「絀」﹐宋翔鳳曰「本作『黜』﹐依治要。」﹝三﹞戰國策齊策﹕「今夫士之髙者﹐乃稱匹夫徒步﹐而處農畝﹐下則鄙野﹐監門閭裏﹐士之賤也亦甚矣。」淮南子泛論篇﹕「蘇秦匹夫徒步之人也。」謂一匹之夫﹐出門無車﹐故稱徒步也。﹝四﹞呂氏春秋期賢篇﹕「魏文侯過段幹木之閭而軾之﹐其僕曰﹕『君胡爲軾﹖』曰﹕『此非段幹木之閭歟﹖段幹木蓋賢者也﹐吾安敢不軾﹗且吾聞段幹木未嘗肯以己易寡人也﹐吾安敢驕之﹗段幹木光乎徳﹐寡人光乎地﹔段幹木富乎義﹐寡人富乎財。』其僕曰﹕『然則君何不相之﹖』於是君請相之﹐段幹木不肯受﹐則君乃致祿百萬而時往館之。於是國人皆喜﹐相與誦之曰﹕『吾君好正﹐段幹木之敬。吾君好忠﹐段幹木之隆。』居無幾何﹐秦興兵欲攻魏﹐司馬唐諫秦君曰﹕『段幹木賢者也﹐而魏禮之﹐天下莫不聞﹐無乃不可加兵乎﹖』秦君以爲然﹐乃按兵輟不敢攻之。」﹝五﹞呂氏春秋愼人篇﹕「孔子窮於陳﹑蔡之間﹐七日不嘗食﹐藜羹不糝。宰予備﹝注云當作「憊」﹞矣﹐孔子弦歌於室﹐顏回擇菜於外。子路與子貢相與而言曰﹕『夫子逐於魯﹐削迹於衛﹐伐樹於宋﹐窮於陳﹑蔡﹐殺夫子者無罪﹐藉夫子者不禁﹐夫子弦歌鼓舞﹐未嘗絕音﹐蓋君子之無所丑也若此乎﹖』顏回無以對﹐入以告孔子。孔子憱然推琴﹐喟然而嘆曰﹕『由與賜小人也。召﹐吾語之。』子路與子貢入。子貢曰﹕『如此者﹐可謂窮矣。』孔子曰﹕『是何言也﹖君子達於道之謂達﹐窮於道之謂窮。今丘也﹐抱仁義之道﹐以遭亂世之患﹐其所也﹐何窮之謂﹖故內省而不疚於道﹐臨難而不失其徳﹐大寒旣至﹐霜雪旣降﹐吾是以知松柏之茂也。昔桓公得之莒﹐文公得之曹﹐越王得之會稽﹐陳﹑蔡之阨﹐於丘其幸乎﹗』孔子烈然返瑟而弦﹐子路抗然執幹而舞。子貢曰﹕『吾不知天之髙也﹗不知地之下也﹗』」﹝六﹞唐晏曰「按周官廩人﹕『則共其接盛。』注﹕『接讀爲扱。』淮南精神訓﹕『聖人食足接气。』」案﹕淮南精神篇髙注﹕「接﹐續也。」文子守平篇作「聖人食足以充虛接气」。接餒﹑接气﹐當與今言維持生命義同。﹝七﹞論語八佾﹕「出曰﹕『二三子何患於喪乎﹖』」集解﹕「孔曰﹕『語諸弟子言何患於夫子聖徳之將喪亡邪﹖』」論語述而「子曰﹕『二三子以我爲隱乎﹖』」集解﹕「包曰﹕『二三子謂諸弟子。』」論語陽貨﹕「子曰﹕『二三子﹐偃之言是也。』集解﹕「孔曰﹕『從行者。』」邢疏曰「呼其弟子從行者也。」禮記檀弓上﹕「孔子與門人立﹐拱而尙右﹐二三子亦皆尙右。孔子曰﹕『二三子之嗜學也﹗我則有姊之喪故也。』二三子皆尙左。」二三子俱謂孔子諸弟子﹐非指二三人﹐用法與此正同。﹝八﹞「獘」﹐天一閣本﹑唐本作「敝」。兪樾曰「樾謹按﹕獘者﹐●之假字。廣雅﹕『●﹐袂也。』布●﹐謂布袂也﹐古無●字﹐或以敝爲之。禮記緇衣篇﹕『苟有衣﹐必見其敝。』謂有衣必見其袂也。說本王氏念孫。此又作『獘』﹐蓋以聲近而通用﹐本無定字耳。」案﹕兪說是﹐天一閣本﹑唐本正作「敝」。﹝九﹞「禦寒」﹐唐本作「避寒」。﹝一０﹞楚辭劉向九嘆﹕「悲餘生之無歡兮﹐愁倥傯於山陸。」王逸注﹕「倥傯﹐猶困苦也。」洪興祖補曰「倥傯﹐苦貢﹑走貢二切﹐困苦也。」後漢書張衡傳﹕「誠所謂將隆大位﹐必先倥傯之也。」注﹕「埤蒼曰﹕『倥傯﹐窮困也。』」﹝一一﹞器案﹕當於道﹐謂任於道﹐卽以道爲己任也。國語晉語九﹕「襄子曰「吾聞之﹕徳不純﹐而福祿並至謂之幸。夫幸非福﹐非徳不當雝。』」韋解﹕「當猶任也。雝﹐和也。言惟有徳者﹐任以福祿爲和樂也。」﹝一二﹞「而」﹐唐晏曰「此字有誤。」器案﹕疑當作「以」。﹝一三﹞「閔」﹐天一閣本作「憫」﹐俗別字。﹝一四﹞器案﹕文選劉孝標辯命論﹕『歷說而不入。」歷說謂周流遊說。呂氏春秋遇合篇﹕「孔子周流海內﹐再幹世主﹐如齊至衛﹐所見八十餘君。」漢書楊雄傳﹕「或七十說而不遇。」注﹕「應劭曰﹕『孔丘也。』」﹝一五﹞論語憲問篇集解引馬融曰「匡﹐正也。」文子精誠篇﹕「聖人不降席而匡天下。」淮南繆稱篇﹕「舜不降席而天下治。」則匡有治義。﹝一六﹞「立」﹐子匯本﹑唐本作「位」。宋翔鳳曰「按『立』與『位』通。」文廷式曰「『立』﹐古『位』字。」﹝一七﹞論衡儒增篇﹕「書說﹕孔子不能容於世﹐周流遊說七十餘國﹐未嘗得安。」楚辭離騷﹕「周流乎天余乃下。」又云「路修遠以周流。」俱謂「周徧流行」﹝文選上林賦注語﹞也。﹝一八﹞「序」原作「厚」﹐今據孫詒讓說校攺。孫詒讓曰「案﹕此言孔子作春秋也。『厚』當爲『序』﹐漢隸『序』『厚』二字形近﹐﹝漢荊州刺史度尙碑「厚」作「●」﹐三公山碑「厚」作「●」﹐並與「序」相似。﹞故傳寫多互訛。毛詩序﹕『厚人倫。』釋文云﹕『厚本作序。』亦其證也。序終始﹐謂序次十二公之事也。」﹝一九﹞唐晏曰「此修春秋也。」﹝二０﹞後漢書方術謝夷吾傳﹕「推考星度﹐綜校圖錄。」圖錄謂讖緯﹐然則讖緯之道﹐漢初人卽謂其托始於孔子也。﹝二一﹞唐晏曰「此贊易也。」﹝二二﹞宋翔鳳曰「本缺﹝重儒術﹞三字﹐依別本補。」唐晏曰「此總言詩﹑書﹑禮﹑樂。」﹝二三﹞「幹」﹐兩京本誤「於」。﹝二四﹞漢書元紀﹕「永光元年二月﹐詔丞相﹑禦史﹐舉質朴﹑惇厚﹑遜讓﹑有行者﹐光祿歲以此科第郎﹑從官。」師古曰「始令丞相﹑禦史舉此四科人以擢用之﹐而見在郎及從官﹐而見在郎以從官﹐又令光祿每歲依此科考校﹐定其第髙下﹐用知其人賢否也。」則科第謂依科考校﹐第其髙下﹐使之相序﹐如甲科﹑乙科是也。﹝二五﹞唐晏曰「所闕不止三字。」﹝二六﹞論語子罕﹕「子曰﹕『吾自衛反魯﹐然後樂正﹐雅﹑頌各得其所。』」集解﹕「鄭曰﹕『反魯﹐哀公十一年冬﹐是時﹐道衰樂廢﹐孔子來還乃正之﹐故雅﹑頌各得其所。』」

夫人之好﹝一﹞色﹐非脂粉所能飾﹔大怒之威﹐非气力所能行也。聖人乘天威﹝二﹞﹐合天气﹝三﹞﹐承天功﹝四﹞﹐象天容﹝五﹞﹐而不與爲功﹐豈不難哉﹝六﹞﹖夫酒池可以運﹝七﹞舟﹐糟丘可以遠望﹝八﹞﹐豈貧於財哉﹖統四海之權﹝九﹞﹐主九州島之眾﹐豈弱於武力哉﹝一０﹞﹖然功不能自存﹐而﹝一一﹞威不能自守﹐非﹝一二﹞貧弱也﹝一三﹞﹐乃道徳不存乎身﹐仁義不加於﹝一四﹞下也。﹝一﹞「好」﹐唐晏曰「上聲。」﹝二﹞尙書泰誓上﹕「肅將天威。」孔氏傳﹕「敬行天罰。」﹝三﹞淮南子泰族篇﹕「聖人懷天气﹐抱天心。」﹝四﹞尙書舜典﹕「亮天功。」荀子天論﹕「皆知其所以成﹐莫知其無形﹐夫是之謂天功。」﹝「功」字原缺﹐據楊倞注引或曰及王念孫說訂補。﹞﹝五﹞齊書張融傳海賦﹕「照天容於渚﹐鏡海色於魦潯。」案白虎通聖人篇﹕「聖人者何﹖聖者﹐通也﹐道也﹐聲也。道無所不通﹐明無所不照﹐聞聲知情﹐與天地合徳﹐日月合明﹐四時合序﹐鬼神合吉凶。」義與此相會。﹝六﹞唐晏曰「文選注引作『聖人承天威﹐承天功﹐與之爭功﹐豈不難哉』﹖」﹝七﹞「運」﹐宋翔鳳曰「本作『泛』﹐依治要攺。」﹝八﹞「遠望」﹐宋翔鳳曰「本作『望遠』﹐依治要攺。」案﹕太平禦覽七六八引尸子﹕「六馬登糟丘﹐方舟泛酒池。」韓詩外傳四﹕「桀爲酒池﹐可以運舟﹐糟丘可以望十里。」新序節士﹕「桀爲酒池﹐足以運舟﹐糟丘足以望七里。」淮南子本經篇﹕「紂爲肉圃酒池。」髙誘注﹕「紂積肉以爲園圃﹐積酒以爲淵池。今河內朝歌﹐紂所都也﹐城西有糟丘﹑酒池處是也。」﹝九﹞明誡篇云「操四海之綱。」與此義同。﹝一０﹞宋翔鳳曰「本無『武』字﹐依治要增。」﹝一一﹞宋翔鳳曰「『而』字依治要增。」﹝一二﹞「非」﹐宋翔鳳曰「本下有『爲』字﹐依治要刪。」﹝一三﹞宋翔鳳曰「本無『也』字﹐依治要增。」﹝一四﹞「於」﹐唐本作「乎」。宋翔鳳曰「本下有『天』字﹐依治要刪。」

故察於利﹝一﹞而惛﹝二﹞於道者﹐眾之所謀也﹔果於力而寡於義者﹐兵之所圖也﹝三﹞。君子篤於義﹝四﹞而薄於利﹐敏於行﹝五﹞而愼於言﹝六﹞﹐所���廣﹝七﹞功徳也。故曰「不義而富且貴﹐於我如浮雲。」﹝八﹞﹝一﹞「利」﹐宋翔鳳曰「本作『財』﹐依治要。」﹝二﹞「惛」﹐宋翔鳳曰「本作『昏』﹐依治要。」唐本無「而」字。﹝三﹞唐晏曰「按以上一節﹐卽孔子告冉有﹑季路『不在顓臾﹐而在蕭墻之內』之說也。」宋翔鳳曰「『也』下本有『故』﹐依治要刪。」﹝四﹞案﹕文選江文通雜體詩注引作「君子篤義於惠」。﹝五﹞「行」﹐宋翔鳳曰「本作『事』﹐依治要攺。」﹝六﹞論語學而﹕「敏於事而愼於言。」集解﹕「孔曰﹕『敏﹐疾也。』」邢疏﹕「敏﹐疾也﹐言當敏疾於所學﹐事業則有成功。說命曰『敬遜務時﹐敏厥修乃來』是也。學有所得﹐又當愼言說之。」﹝七﹞宋翔鳳曰「『廣』字依治要增。」﹝八﹞論語述而﹕「不義而富且貴﹐於我如浮雲。」集解﹕「鄭曰﹕『富貴而不以義者﹐於我如浮雲﹐非己之有。』」

夫懷璧玉﹐要環佩﹐服名寶﹐藏珍怪﹐玉斗酌酒﹐金罍﹝一﹞刻鏤﹐所以誇小人之目者也﹝二﹞﹔髙臺百仞﹐金城文畫﹝三﹞﹐所以疲百姓之力﹝四﹞者也。故聖人卑宮室而髙道徳﹐惡衣﹝五﹞服而勤仁義﹝六﹞﹐不損其行﹐以好﹝七﹞其容﹐不虧其徳﹐以飾其身﹐國不興不事﹝八﹞之功﹐家不藏不用﹝九﹞之器﹐所以稀力役﹝一０﹞而省貢獻也。璧玉珠璣﹝一一﹞﹐不禦﹝一二﹞於上﹐則翫好﹝一三﹞之物棄於下﹔琱琢刻畫之類﹝一四﹞﹐不納於君﹐則淫伎曲巧﹝一五﹞絕於下﹝一六﹞。夫釋農桑之事﹐入山海﹐采珠璣﹝一七﹞﹐捕豹翠﹝一八﹞﹐消﹝一九﹞力﹐散布泉﹝二０﹞﹐以極耳目之好﹐快淫侈之心﹝二一﹞﹐豈不謬哉﹝二二﹞﹖﹝一﹞詩周南捲耳﹕「我姑酌彼金罍。」正義﹕「罍﹐盧回反﹐酒樽也。韓詩云﹕『天子以玉飾﹐諸侯大夫皆以黃金飾﹐士以梓。』」﹝二﹞宋翔鳳曰「此三十字﹐本作『夫身帶璧玉﹐膺瑰佩﹐服府藏珍����酌含銀刻鏤﹐可以誇小人﹐非所以厚於己而濟於事也』﹐今依治要攺。意林引此云﹕『玉斗酌酒﹐金碗刻鏤﹐所以誇小人﹐非厚己也。』」﹝三﹞宋翔鳳曰「本作『金����簾雕飾』﹐依治要攺﹐無缺字。」器案﹕文選班孟堅西都賦﹕「建金城之萬雉。」六臣注﹕「向曰﹕『言立此城基固如金。』」又左太衝蜀都賦﹕「金城石郭﹐兼市中區。」劉淵林注﹕「金﹑石﹐言堅也。」又案﹕文選嘯賦注及七啟注引俱作「髙臺百仞﹐文軒雕」﹐李善曰「文﹐畫飾也。軒﹐殿檻也。」所引較治要義勝﹐疑治要有誤。﹝四﹞宋翔鳳曰「本下有『非所以﹝原挩「以」字﹐則爲六字矣﹐今補﹞扶弱存亡』七字﹐依治要刪。」﹝五﹞宋翔鳳曰「本缺『惡衣』二字﹐依治要補。」﹝六﹞宋翔鳳曰「『勤』本作『謹』﹐依治要攺。」今案﹕論語泰伯﹕「子曰﹕『禹﹐吾無閒然矣﹗菲飲食而致孝乎鬼神﹐惡衣服而致美乎黻冕﹐卑宮室而盡力於溝洫。禹﹐吾無間然矣﹗』」邢疏曰「惡衣服﹐言禹降損其常服。卑宮室﹐言禹卑下所居之宮室。」﹝七﹞「好」﹐宋翔鳳曰「本作『增』﹐依治要攺。」﹝八﹞「不」﹐宋翔鳳曰「本作『無』﹐依治要攺。」﹝九﹞「不」﹐宋翔鳳曰「本作『無』﹐依治要攺。」﹝一０﹞孟子盡心下﹕「有力役之徵。」趙岐注﹕「徵﹐賦也。力役﹐民負荷冢養之役也。」﹝一一﹞楚辭東方朔七諫﹕「貫魚眼與珠璣。」王逸注﹕「圜澤爲珠﹐廉隅爲璣。」補曰「璣字音機﹐珠不圓也。」﹝一二﹞禮記王制﹕「千里之內以爲禦。」正義﹕「禦是進禦所須。」﹝一三﹞周禮天官大府﹕「凡式貢之餘財﹐以共玩好之用。」疏云「以供玩好器物之用。」翫﹑玩古通。﹝一四﹞宋翔鳳曰「此六字本作『雕刻綪畫』四字﹐依治要攺增。」案﹕唐本作「雕刻繪畫」。﹝一五﹞淮南子原道﹕「所謂人者﹐偶●智故﹐曲巧僞作﹐所以俯仰於世人﹐而與俗交者也。」﹝一六﹞「下」﹐宋翔鳳曰「本作『民』﹐依治要。」﹝一七﹞宋翔鳳曰「本有『求瑤琨﹐探沙谷』六字﹐依治要刪。」﹝一八﹞宋翔鳳曰「本作『捕翡翠﹐�玳瑁﹐搏犀象』﹐今依治要攺刪。」﹝一九﹞「」﹐唐本作「觔」﹐字同。﹝二０﹞周禮天官外府﹕「掌邦布之入出。」鄭注﹕「布﹐泉也。布讀爲宣布之布。其藏曰泉﹐其行曰布。取名於水泉﹐其流行無不徧。」漢書食貨志下﹕「故貨……流於泉﹐布於布。」注﹕「如淳曰﹕『流行如泉也。』又曰﹕『布於民間。』」﹝二一﹞宋翔鳳曰「本作『以快淫邪之心』﹐今依治要。」﹝二二﹞唐晏曰「陳義極髙﹐遣詞極雅﹐賈長沙乏其深純﹐董江都遜其麗則。」

明誡﹝一﹞第十一

﹝一﹞黃震曰「明誡﹝原誤「試」﹞言君臣當謹言行。」品節曰「此篇言天人相感﹐善道作於下﹐則善气感於天。」戴彥升曰「明誡篇陳天文虫災之變﹐謂天道因乎人道﹐開言春秋五行﹑陳災異封事者之先。」唐晏曰「此篇意主於去惡。」

君明於徳﹝一﹞﹐可以及於﹝二﹞遠﹔臣篤於義﹝三﹞﹐可以至於大﹝四﹞。何以言之﹖昔﹝五﹞湯以七十里﹝六﹞之封﹝七﹞﹐升帝王之位﹔周公自立三公之官﹝八﹞﹐比徳於五帝三王﹝九﹞﹔斯乃口出善言﹐身行善道之所致也。故﹝一０﹞安危之要﹝一一﹞﹐吉凶之符﹝一二﹞﹐一出於身﹔存亡﹝一三﹞之道﹐成敗之事﹝一四﹞﹐一起於善行﹝一五﹞﹔堯﹑舜不易日月而興﹐桀﹑紂不易﹝一六﹞星辰而亡﹐天道不攺而人道易也﹝一七﹞。﹝一﹞宋翔鳳曰「本作『君��政』﹐今依治要。」今按﹕子匯本﹑唐本缺一字﹐傅校本補「親於」二字。﹝二﹞宋翔鳳曰「本無『於』﹐依治要。」﹝三﹞「義」﹐宋翔鳳曰「本作『信』﹐依治要。」﹝四﹞宋翔鳳曰「本作『可以致大』﹐依治要攺。」﹝五﹞宋翔鳳曰「本無『昔』字﹐依治要。」﹝六﹞孟子公孫丑上﹕「王不待大﹐湯以七十里。」﹝七﹞宋翔鳳曰「本下有『而』字﹐依治要刪。」﹝八﹞宋翔鳳曰「本作『周公以����』﹐今依治要。」案﹕道基篇云「太公自布衣升三公之位。」﹝九﹞「三王」﹐宋翔鳳曰「本無此二字﹐依治要。」﹝一０﹞「故」﹐宋翔鳳曰「本無此字﹐依治要。」﹝一一﹞「要」﹐子匯本﹑程本﹑天一閣本作「效」﹐傅校本﹑唐本作「效」。﹝一二﹞「符」﹐宋翔鳳曰「本缺一字﹐依治要補﹐子匯作『徵』字。」案﹕傅校本﹑唐本作「徵」。﹝一三﹞宋翔鳳曰「本缺『存亡』二字﹐依治要補。」﹝一四﹞「事」﹐宋翔鳳曰「本作『驗』﹐依治要攺。」﹝一五﹞宋翔鳳曰「本無『善』字﹐依治要增。」兪樾曰「樾謹按﹕此文﹐宋氏翔鳳據治要攺補﹐末句『善』字﹐亦據治要而增﹐然與上文『一出於身』句法不倫矣。竊疑此句本作『一起於言』。上文說湯﹑周公之事﹐曰『斯乃口出善言﹐身行善道之所致也』。此云﹕『安危之要﹐吉凶之符﹐一出於身』﹐與上『身行善道』相應﹔此云『存亡之道﹐成敗之事﹐一起於言』﹐與上『口出善言』相應。因『言』字誤作『善』﹐淺人乃更加『行』字以成其義﹐治要所據本是也。至今本則又刪去『善』字﹐止作『一出於行』﹐並其錯誤之迹而泯之矣。」唐晏曰「按陸生此言﹐本之於周易。」﹝一六﹞文選任彥升宣徳皇后令注引「易」作「異」。﹝一七﹞唐晏曰「荀子﹕『天道有常﹐不爲堯存﹐不爲桀亡。』陸生之所本。」器案﹕荀子天論篇﹕「天行有常﹐不爲堯存﹐不爲桀亡。」又曰「治亂﹐天邪﹖曰﹕日月星辰瑞歷﹐是禹﹑桀之所同也﹐禹以治﹐桀以亂﹐治亂非天也。」

夫持天地之政﹐操四海之綱﹐屈申﹝一﹞不可以失法﹝二﹞﹐動作不可以離度﹝三﹞﹐謬誤出﹝四﹞口﹐則亂及萬里之外﹐何﹝五﹞況刑﹝六﹞無罪於獄﹐而誅﹝七﹞無辜於市乎﹝八﹞﹖﹝一﹞宋翔鳳曰「本缺『屈申』二字﹐依治要補。」案﹕匯函﹑品節作「周旋」二字﹐當出肊補。﹝二﹞「法」﹐宋翔鳳曰「本作『度』﹐依治要攺。」﹝三﹞「度」﹐宋翔鳳曰「本作『道』﹐依治要攺。」﹝四﹞宋翔鳳曰「『出』下本有『於』字﹐依治要刪。」﹝五﹞宋翔鳳曰「本無『何』字﹐依治要增。」﹝六﹞宋翔鳳曰「『刑』下本有『及』字﹐治要無。」﹝七﹞「誅」﹐宋翔鳳曰「本作『殺』﹐又有『及』字﹐依治要攺。」﹝八﹞禮記王制﹕「刑人於市﹐與眾棄之。」正義﹕「亦謂殷法﹐謂貴賤皆刑於市。周則有爵者刑於甸師氏也。」

故世衰道失﹝一﹞﹐非天之所爲也﹐乃君國﹝二﹞者有以﹝三﹞取之也。惡政生﹝四﹞惡气﹝五﹞﹐惡气生﹝六﹞災異﹝七﹞。螟虫﹝八﹞之類﹐隨气而生﹔虹蜺﹝九﹞之屬﹐因政而見。治道失於下﹐則天文變﹝一０﹞於上﹔惡政流於民﹐則螟虫﹝一一﹞生於野﹝一二﹞。賢君智則﹝一三﹞知隨變而攺﹐緣類而試思之﹝一四﹞﹐於���變﹝一五﹞。聖人之理﹝一六﹞﹐恩及昆虫﹐澤及艸木﹐乘天气而生﹐隨寒暑而動者﹐莫不延頸而望治﹝一七﹞﹐傾耳﹝一八﹞而聽化。聖人察物﹐無﹝一九﹞所遺失﹐上及日月星辰﹐下至鳥獸艸木昆虫﹐���﹝二０﹞鷁之退飛﹐治﹝二一﹞五石之所隕﹐所以不失纖微﹝二二﹞。至於鴝鵒來﹐冬多麋﹐言鳥獸之類���也﹝二三﹞。十有二月隕霜不煞菽﹝二四﹞﹐言寒暑之气﹐失其節也﹝二五﹞。鳥獸艸木尙欲各得其所﹐綱之以法﹐紀之以數﹐而況於人乎﹖﹝一﹞「失」﹐宋翔鳳曰「本作「亡」﹐依治要。」﹝二﹞「君國」﹐宋翔鳳曰「本作『國君』﹐依治要。」﹝三﹞「以」﹐宋翔鳳曰「本所『所』﹐依治要。」﹝四﹞宋翔鳳曰「『生』下本有『於』字﹐治要無。」﹝五﹞論衡譴告篇﹕「刑賞失實﹐惡也﹐爲惡气以應之。」﹝六﹞宋翔鳳曰「『生』下本有『於』字﹐治要無。」﹝七﹞論衡譴告篇﹕「論災異者﹐謂古之人君﹐爲政失道﹐天用災異譴告之也。」﹝八﹞「螟虫」﹐宋翔鳳曰「本作『蝮虫』﹐依治要攺。」案﹕公羊傳隱公五年﹕「螟何以書﹖記災也。」﹝九﹞淮南子原道篇﹕「虹蜺不出﹐賊星不行﹐含徳之所致也。」﹝一０﹞「變」﹐子匯本﹑程本﹑兩京本﹑天一閣本﹑匯函﹑品節作「度」﹐唐本作「應」。﹝一一﹞「螟虫」﹐宋翔鳳曰「本作『虫災』﹐依治要。」﹝一二﹞「野」﹐宋翔鳳曰「本作『地』﹐依治要。」唐晏曰「按﹕春秋書『多麋』﹐『有蜮』﹐『有蜚』﹐『螽』﹐『螟』﹐『有星孛於大辰』﹐『有星孛於東方』﹐皆政之所感也。」﹝一三﹞「則」﹐子匯本﹑唐本﹑匯函﹑品節作「辟」。﹝一四﹞唐晏曰「有誤。」﹝一五﹞匯函﹑品節無「於���變」五字。﹝一六﹞「理」﹐唐人避「治」字諱攺。﹝一七﹞宋翔鳳曰「本缺『頸而望治』四字﹐子匯不缺。」今案﹕傅校本﹑唐本﹑匯函﹑品節不缺。文選司馬相如諭巴蜀檄﹕「延頸舉踵﹐喁喁然皆向風慕義﹐欲爲臣妾。」注﹕「呂氏春秋曰﹕『聖人南面而立﹐天下皆延頸舉踵矣。』論語素王受命讖﹕『莫不喁喁﹐延頸歸徳。』」﹝一八﹞禮記孔子閒居﹕「傾耳而聽之。」﹝一九﹞匯函﹑品節「無」上有「而」字。﹝二０﹞「昆虫���」﹐子匯本﹑唐本作「昆虫��六」﹐匯函﹑品節此五字只作一「六」字。﹝二一﹞匯函﹑品節無「治」字。﹝二二﹞唐晏曰「谷梁僖十六年﹕『六鷁退飛。』傳﹕『子曰﹕石無知之物﹐故日之。鷁微有知之物﹐故月之。君子之於物﹐無所苟而已。石﹑且猶盡其辭﹐而況於人乎﹖』」﹝二三﹞匯函﹑品節無「言鳥獸之類���也」九字。唐晏曰「春秋昭十五年『有鴝鵒來巢』﹐十七年『冬﹐多麋』。」﹝二四﹞「隕」﹐程本﹑唐本﹑匯函﹑品節作「殞」。「菽」﹐子匯本﹑程本﹑天一閣本作「●」字﹐俗別字。﹝二五﹞唐晏曰「春秋僖三十二年『十有二月﹐李梅實。』傳﹕『實之爲言猶實也。』又僖二十三年『十二月﹐隕霜不殺菽。』傳﹕『未可殺而殺﹐舉重也﹔可殺而不殺﹐舉輕也。』」

聖人承天之明﹐正日月之行﹐錄星辰之度﹐因天地之利﹐等髙下之宜﹐設山川之便﹐平四海﹐分九州島﹐同好惡﹐一風俗﹝一﹞。易曰「天垂象﹐見吉凶﹐聖人則之﹔天出善道﹐聖人得之﹝二﹞。」言禦占圖歷之變﹝三﹞﹐下衰風化之失﹐以匡盛衰﹐紀物定世﹐後﹝四﹞無不可行之政﹐無不可治之民﹐故曰「則天之明﹐因地之利。」﹝五﹞觀天之化﹐推演萬事之類﹝六﹞﹐散之於��之閒﹝七﹞﹐調之以寒暑之節﹐養之以四時之气﹐同之以風雨之化﹝八﹞﹐故絕國﹝九﹞異俗﹐莫不知���﹝一０﹞﹐樂則歌﹐哀則哭﹐蓋聖人之教所齊一也。﹝一﹞荀子議兵篇﹕「政令以定﹐風俗以一。」應劭風俗通義序﹕「風者﹐天气有寒暖﹐地形有險易﹐水泉有美惡﹐艸木有剛柔也。俗者﹐含血之類﹐像之而生﹔故言語歌謳異聲﹐鼓舞動作殊形﹐或直或邪﹐或善或淫也。聖人作而均齊之﹐咸歸於正。聖人廢則還其本俗。」一風俗﹐卽均齊之謂也。漢書食貨志﹕「同巧拙而合習俗。」義同。習俗謂所習風俗也。﹝二﹞唐晏曰「按﹕今易作『天垂象﹐見吉凶﹐聖人像之﹔河出圖﹐洛出書﹐聖人則之』﹐陸生所引﹐大異於今本。」器案﹕周易系辭上﹕「是故﹐天生神物﹐聖人則之﹔天地變化﹐聖人效之﹔天垂象﹐見吉凶﹐聖人像之﹔河出圖﹐洛出書﹐聖人則之。」孔穎達正義﹕「天垂象﹐見吉凶﹐聖人像之者﹐若璇璣玉衡﹐以齊七政﹐是聖人像之也。」禮記郊特牲﹕「天垂象﹐聖人則之。」鄭注﹕「則﹐謂則之以示人也。」今案﹕由前引系辭之文﹐則新語與易不合﹔由後引郊特牲之文﹐則「天垂象」云云﹐實爲天下之公言﹐故系辭﹑禮記相率而從同也。然此實不足以說明陸氏引易之本柢﹔蓋漢人引經說﹐習慣率稱本經也。易緯通卦驗﹕「故正其本而萬物理﹐失之毫釐﹐差以千里。」易緯坤靈圖﹕「正其本﹐萬物理﹐差之毫釐﹐謬以千里﹐故君子必謹其始。」文選竟陵王行狀注引易緯幹鑿度﹕「正其本而萬物理﹐失之毫釐﹐差之千里。」後漢書王充王符仲長統傳論注引易緯﹕「差以毫釐﹐失之千里。」則此爲易緯之文。而大戴禮記禮察篇﹕「易曰﹕『君子愼始﹐差若毫釐﹐謬之千里。』」﹝小戴禮記經解篇同﹞賈子新書胎教篇﹕「易曰﹕『正其本﹐萬物理﹐失之毫釐﹐差之千里。』故君子愼始。」﹝大戴禮記保傅篇同﹞史記太史公自序﹕「故易曰﹕『失之毫釐﹐差以千里。』」﹝漢書司馬遷傳同﹞漢書東方朔傳﹕「易曰﹕『正其本﹐萬事理﹐失之毫釐﹐差之千里。』」又杜欽傳引易曰「正其本﹐萬物理。」後漢書範升傳亦引易此文。說苑建本篇﹕「易曰﹕『建其本而萬物理﹐失之毫釐﹐差以千里。』故君子貴建本而立始。」風俗通義正失篇﹕「易稱﹕『失之毫釐﹐差以千里。』」所引皆直稱易曰﹐而易經實無其文。尋緯候起於哀﹑平﹐兩戴所記爲古記之文。賈誼﹑東方朔﹑司馬遷時﹐緯候未出﹐何緣見之﹖小戴記經解孔疏以爲易系辭文﹐今易系辭實無此文。太史公自序集解云「今易無語﹐緯有之。」漢書司馬遷傳注﹐師古曰「今之易經及彖﹑系辭並無此語﹐所稱易緯者則有之焉﹐斯蓋易家之別說者也。」此其一隅耳﹐以彼例此﹐則陸氏所引爲漢師易說必矣。列女傳貞順召南申女傳﹕「傳曰﹕『正其本則萬物理﹐失之毫釐﹐差之千里。』」所引亦易說之文﹐不稱本經而稱傳﹐其故可知矣。﹝三﹞禦﹐治也。尙書泰誓上﹕「越我禦事庶士。」孔氏傳﹕「禦﹐治也。」國語周語上﹕「百官禦事。」注﹕「禦﹐治也。」占謂占驗。圖謂圖緯。歷謂錄歷也。「歷」﹐子匯本﹑程本﹑匯函作「歷」﹐古通。﹝四﹞匯函﹑品節無「後」字。﹝五﹞文廷式曰「此亦引孝經。」唐晏曰「按陸生此引﹐未知何書﹐『則天』二句﹐孝經所有﹐以下則非孝經﹐未可遂謂爲引孝經也。」器案﹕此孝經三才章文。又左傳昭公二十五年﹕「子太叔對趙簡子曰﹕『吉也聞諸先大夫子產曰﹕夫禮﹐天之經也﹐地之義也﹐民之行也。天地之經﹐而民實行之﹐則天之明﹐因地之性。』」杜注﹕「日月星辰﹐天之明也。髙下剛柔﹐地之性也。」﹝六﹞淮南子說林﹕「類不可必推。」髙誘注﹕「推猶知也。」﹝七﹞宋翔鳳曰「子匯本作『散見於彌漫之閒』﹐無缺字。」案﹕傅校本﹑唐本﹑匯函﹑品節同子匯本﹐無缺字。﹝八﹞唐晏以「故曰」云云﹐直貫至此句﹐未可從。﹝九﹞淮南子修務篇﹕「絕國殊俗﹑僻遠幽閒之處。」髙誘注﹕「絕﹐遠。殊﹐異。」﹝一０﹞「莫不知���「﹐匯函﹑品節作「莫不知慕」。

夫善道存乎心﹝一﹞﹐無遠而不至也﹝二﹞﹔惡行著乎己﹐無近而不去也﹝三﹞。周公躬行禮義﹐郊祀后稷﹝四﹞﹐越裳奉貢﹝五﹞而至﹝六﹞﹐麟鳳白雉艸澤﹝七﹞而應﹝八﹞。殷紂無道﹝九﹞﹐微子棄骨肉而亡﹝一０﹞。行善者﹝一一﹞則百姓﹝一二﹞悅﹐行惡者﹝一三﹞則子孫怨﹝一四﹞。是以明者可以致遠﹐否﹝一五﹞者可以失﹝一六﹞近。故春秋書衛侯之弟鱄出奔晉﹐書﹝一七﹞鱄絕骨肉之親﹐棄大夫之位﹐越先人之境﹐附他人之域﹐窮涉寒饑﹐織履﹝一八﹞而食﹐不明之效也﹝一九﹞。﹝一﹞「乎心」﹐宋翔鳳曰「本作『於身』﹐依治要攺。」﹝二﹞「也」原無﹐宋翔鳳本依治要補。﹝三﹞宋翔鳳曰「『惡行著乎己﹔無近而不去也』﹐本作『惡行著於���而不去』﹐並依治要攺補。子匯作『惡行著於身﹐無遠而不去』。」嚴可均曰「子匯此類多以意補。」案﹕唐本﹑匯函與子匯同。傅校本作「惡行著於己﹐無遠而不去」。﹝四﹞孝經聖治章﹕「昔者﹐周公郊祀后稷以配天。」唐明皇注﹕「后稷﹐周之始祖也。郊謂圜丘祀天也。周公攝政﹐因行郊天之祭﹐乃尊始祖以配之也。」﹝五﹞「奉貢﹐宋翔鳳曰「本下有『重譯』二字﹐依治要刪。」﹝六﹞「至」﹐宋翔鳳曰「本作『臻』﹐依治要攺。」﹝七﹞「艸澤」﹐宋翔鳳曰「本作『艸木緣化』﹐依治要攺補。」﹝八﹞唐晏曰「按﹕周公時麟鳳艸木﹐所未聞也﹔若文王時﹐麟趾蒿宮﹐有其應矣。」器案﹕淮南子繆稱篇﹕「昔二皇鳳皇至於庭﹐三代至乎門﹐周室至乎澤。」詩大雅捲阿﹐詩序以爲「召康公戒成王也」﹐曰「鳳皇於飛﹐翽翽其羽﹐亦集爰止。」曰「鳳皇於飛﹐翽翽其羽﹐亦傅於天。」曰「鳳皇鳴矣﹐於彼髙岡。」淮南以爲周室﹐詩序明曰成王﹐蓋亦當周公攝政之時也﹐故陸氏直歸之周公耳。不惟此也﹐太平禦覽七八五引尙書大傳﹕「交址之南有越裳國﹐周公居攝六年﹐制禮作樂﹐天下和平﹐越裳以三象重譯而獻白雉﹐曰﹕『道路悠遠﹐山川阻深﹐音使不通﹐故重譯而朝。』成王以歸周公﹐曰﹕『徳不加焉﹐則君子不饗其質﹝原注﹕質﹐亦贄也﹞﹐政不施焉﹐則君子不臣其人﹐吾何以獲此賜也﹖』其使請曰﹕『吾受命吾國之黃耇﹐曰﹕久矣﹐天之無烈夙淫雨﹗意者﹐中國有聖人乎﹖有則盍往朝之。』周公乃歸之於王﹐稱先王之神致﹐以薦於宗廟。」此則明以越裳獻白雉爲周公時事也﹐蓋伏生與陸生俱本之古尙書說也。若太公金匱又謂﹕「武王伐殷﹐四夷聞﹐各以其職來貢。越裳氏獻白雉﹐重譯而至。」﹝洪頤烜經典集林卷二十二有撰集本﹞蓋一事而歧傳耳。﹝九﹞宋翔鳳曰「本缺『無道』二字﹐依治要。」案﹕子匯本﹑程本﹑兩京本﹑天一閣本缺三字﹐匯函作「逐微子」﹐不缺﹐當出肊補。﹝一０﹞論語微子﹕「微子去之。」集解﹕「馬曰﹕『微﹐國名﹔子﹐爵也。微子﹐紂之庶兄﹐見紂無道﹐早去之。』」又見史記宋微子世家。﹝一一﹞宋翔鳳曰「本無『者』字﹐依治要。」﹝一二﹞宋翔鳳曰「『百姓』本作『鳥獸』﹐依治要。」﹝一三﹞宋翔鳳曰「本無『者』字﹐依治要。」﹝一四﹞「子孫怨」﹐宋翔鳳曰「本作『臣子恐』﹐依治要。」唐晏曰「按書﹕『我不顧行遁。』微子之所以辟紂。」﹝一五﹞宋翔鳳曰「『否』﹐本作『鄙』﹐依治要攺。」﹝一六﹞宋翔鳳曰「本缺一『失』字﹐依治要補。」案﹕匯函﹑品節作「勸」﹐肊補。﹝一七﹞「書」﹐子匯本﹑匯函﹑品節作「言」。﹝一八﹞「履」﹐谷梁傳作「絇」。禮記玉藻注﹕「絇﹐履頭飾。」又檀弓上釋文﹕「絇﹐履頭飾。」荀子哀公篇﹕「章甫絇屨。」注﹕「王肅云﹕『絇謂屨頭有拘節也。』鄭康成云﹕『絇之言拘也﹐以爲行戒﹐狀如刀衣鼻﹐在屨頭。』」按楊注引鄭康成﹐儀禮士冠禮注文也。﹝一九﹞唐晏曰「谷梁襄二十七年﹕『衛侯之弟專出奔晉。織絇邯鄲﹐終身不言衛。專之去﹐合乎春秋。』」案﹕左氏傳﹑公羊傳「專」俱作「鱄」﹐釋文﹕「鱄﹐市轉切﹐又音專。」

思務﹝一﹞第十二

﹝一﹞黃震曰「思務言聞見當務執守。」戴彥升曰「思務篇言聖人不必同道。」唐晏曰「此篇義在知其所止。」

夫長於變者﹐不可窮以詐。通於道者﹐不可驚以怪。審於辭者﹐不可惑以言。達﹝一﹞於義者﹐不可動以利﹝二﹞。是以君子博﹝三﹞思而廣﹝四﹞聽﹐進退順﹝五﹞法﹐動作合度﹐聞見欲眾﹐而采擇欲謹﹝六﹞﹐學問欲博而行己﹝七﹞欲惇﹝八﹞﹐見邪而﹝九﹞知其直﹐見華而﹝一０﹞知其實﹐目不淫於﹝一一﹞炫耀之色﹐耳不亂於﹝一二﹞阿諛之詞﹐𨿽利﹝一三﹞之以齊﹑魯﹝一四﹞之富而志不移﹝一五﹞﹐談之以王﹝一六﹞喬﹑赤﹝一七﹞松之壽﹐而行不易﹝一八﹞﹐然後能壹﹝一九﹞其道而定其操﹐致其事而立其﹝二０﹞功也﹝二一﹞。﹝一﹞「達」﹐原作「遠」﹐治要注云「『遠』當作『達』。」今案﹕子匯本﹑品節作「達」﹐據以攺正。﹝二﹞「利」﹐宋翔鳳曰「本缺一字﹐依治要補﹐子匯作『不可動以義』﹐亦以意補。」今案﹕子匯本是「利」字﹐傅校本﹑唐本﹑品節亦是「利」字。﹝三﹞「博」﹐宋翔鳳曰「本作『廣』﹐依治要攺。」﹝四﹞「廣」﹐宋翔鳳曰「本作『博』﹐依治要攺。」﹝五﹞「順」﹐宋翔鳳曰「本作『循』﹐依治要攺。」﹝六﹞「謹」﹐子匯本﹑品節作「詳」。﹝七﹞「博而行己」﹐宋翔鳳曰「本缺四字﹐依治要補。」案﹕品節作「博行義」三字﹐當出肊補。﹝八﹞宋翔鳳曰「宋盛如梓庶齋老學叢談引新語『遠於義』『遠』作『達』﹐『動以』下有『利』字﹐又作『進退循法度﹐動作合禮儀』﹐又作『學問欲博﹐而行己欲惇』﹐與治要多同。」案﹕論語公冶長﹕「其行己也恭。」邢疏﹕「言己之所行﹐常能恭順﹐不違忤於物也。」﹝九﹞「而」﹐宋翔鳳曰「本作『乃』﹐依治要。」﹝一０﹞「見華而」﹐宋翔鳳曰「本作『觀花乃』﹐依治要攺。」﹝一一﹞宋翔鳳曰「本無『於』字﹐依治要補。」﹝一二﹞宋翔鳳曰「本無『於』字﹐依治要補。」﹝一三﹞「阿諛之詞𨿽利」﹐宋翔鳳曰「本『阿』字下缺六字﹐依治要補五字。以上並依治要。子匯作『耳不亂阿�之聲﹐是故語』﹐接下文。別本作『耳不亂阿譽之聲﹐士人動』﹐接下文。並不可信。」案﹕傅校本作「耳不亂阿亂之聲語」﹐品節「阿�」作「阿比」。﹝一四﹞「齊魯」﹐宋翔鳳曰「本作『晉楚』﹐依治要。」唐晏曰「孟子﹕『晉﹑楚之富﹐不可及也。』是當時有此語。」﹝一五﹞「移」﹐宋翔鳳曰「本作『回』﹐依治要。」﹝一六﹞宋翔鳳曰「本無『王』字﹐依治要。」﹝一七﹞宋翔鳳曰「本無『赤』字﹐依治要。」﹝一八﹞唐晏曰「按﹕喬﹑松﹐謂赤松﹑王喬﹐秦﹑漢閒多稱之﹐神仙之儔也。漢書亦云﹕『體有喬﹑松之壽。』」器案﹕王喬﹑赤松子列仙傳有傳。簡稱爲喬﹑松﹐戰國策秦策上﹕「世世稱孤﹐而有喬﹑松之壽。」文選王子淵聖主得賢臣頌﹕「呴噓呼吸如喬﹑松。」後漢書馮衍傳顯志賦﹕「配喬﹑松之妙節。」又簡稱松﹑喬﹐漢書王吉傳﹕「體有松﹑喬之壽。」後漢書馮衍傳自論﹕「庶幾乎松﹑喬之福。」文選班孟堅西都賦﹕「庶松﹑喬之羣類。」又張平子西京賦﹕「美往昔之松﹑喬。」又思玄賦﹕「松﹑喬髙跱孰能離。」焦氏易林訟之家人﹑師之離﹑離之剝﹑損之離﹑夬﹑歸妹之升俱有「松﹑喬﹑彭祖」語﹐文選曹子桓芙蓉池作詩﹕「壽命非松﹑喬。」﹝一九﹞「壹」﹐宋翔鳳曰「本作『一』﹐依治要攺。」﹝二０﹞宋翔鳳曰「本缺『致其事而立其』六字﹐依治要補。」﹝二一﹞「功也」﹐宋翔鳳曰「本無『也』字﹐依治要補。」案﹕品節此八字作「安其身而見其功」﹐亦出肊補。

凡人則不然﹐目放於富貴之榮﹐耳亂於不死之道﹝一﹞﹐故多棄其所長而求其所短﹐不﹝二﹞得其所無﹝三﹞而失其所有。是以吳王夫差知﹝四﹞艾陵之可以取﹝五﹞勝﹐而不知檇李可以破亡也﹝六﹞。故事﹝七﹞或見一﹝八﹞利而喪萬機﹐取﹝九﹞一福而致百﹝一０﹞禍。夫學者﹝一一﹞通於神靈之變化﹐曉於天地之開闔﹐���﹝一二﹞弛張﹐性命之短長﹐富貴之所在﹐貧賤之所亡﹐則手足不勞而耳目不亂﹐思慮不謬﹝一三﹞﹐計策不誤﹐上﹝一四﹞訣﹝一五﹞是非於天文﹐其次定狐疑﹝一六﹞於世務﹐廢﹝一七﹞興有所據﹐轉移有所守﹐故道�����﹝一八﹞事可法也。﹝一﹞列子說符篇﹕「昔人言有知不死之道者。」文選嵇叔夜養生論﹕「或有謂神仙可以學得﹐不死可以力致者。」蓋自戰代以還﹐言不死之道者﹐甚囂塵上矣。﹝二﹞宋翔鳳曰「本無『不』字﹐依治要補。」﹝三﹞「無」﹐宋翔鳳曰「本作『亡』﹐依治要攺。」﹝四﹞宋翔鳳曰「『知』下本有『度』字﹐依治要刪。」﹝五﹞「以取」﹐宋翔鳳曰「本無此二字﹐依治要補。」﹝六﹞「而不知檇李可以破亡也」﹐宋翔鳳曰「本作『而不悟句踐將以破凶也』﹐依治要攺。」唐晏曰「按春秋哀十一年﹕『五月﹐公會吳伐齊﹐齊國書帥師及吳戰於艾陵﹐齊師敗績﹐獲國書。於越入吳。」器案﹕呂氏春秋知化篇﹕「夫差興師伐齊﹐戰於艾陵﹐大敗齊師。」髙誘注﹕「艾陵﹐齊地。」山東通誌以爲卽艾邑﹐在萊蕪縣東境。左傳定公十四年﹕「吳伐越﹐越子句踐禦之﹐陳於檇李。句踐患吳之整也﹐使死士﹐再禽焉﹐不動。使罪人三行﹐屬劍於頸﹐而辭曰﹕『二君有治﹐臣姦旗鼓。不敏於君之行前﹐不敢逃刑﹐敢歸死。』遂自剄也。師屬之目﹐越子因而伐之﹐大敗之。靈姑浮以戈擊闔廬﹐闔廬傷將指﹐取其一屨。還﹐卒於陘﹐去檇李七里。」杜注﹕「檇李﹐吳郡嘉興縣南檇﹝原作「醉」﹐據史記越世家正義引攺﹞李城。」﹝七﹞宋翔鳳曰「本『故』下缺二字﹐治要有『事』字﹐無缺。」案﹕品節「故」連「或」﹐中間不缺字。﹝八﹞「一」﹐原作「可」﹐今據李本﹑子匯本﹑程本﹑兩京本﹑唐本﹑品節校攺。﹝九﹞「取」﹐宋翔鳳云「本作『求』﹐依治要攺。」﹝一０﹞「百」﹐宋翔鳳曰「本作『萬』﹐依治要攺。」﹝一一﹞兩京本無「夫學」二字。﹝一二﹞「���」﹐子匯本﹑唐本缺二字﹐品節作「人事之」三字﹐亦屬肊補。﹝一三﹞「謬」字原缺﹐今據子匯本﹑傅校本﹑品節補。﹝一四﹞器案﹕「上」上疑挩「太」字﹐古書言次序﹐率以「太上」云云﹑「其次」云云﹐又「其次」云云言之。﹝一五﹞「訣」﹐崇文本作「決」﹐傅校作「訣」。器案﹕訣﹑決古通。文選江文通別賦﹕「瀝泣共訣。」李善注﹕「訣與決音義同。」又潘安仁笙賦﹕「訣厲悄切。」李善注﹕「訣厲﹐謂決斷淸冽也。」又鮑明遠東門行﹕「將去復還訣。」李善注﹕「訣與決同。」﹝一六﹞水經河水注﹕「風俗通曰﹕『裏語稱﹕狐欲渡河﹐無如尾何。且狐性多疑﹐故俗有狐疑之說。」又見楚辭離騷補注引。﹝一七﹞李本﹑程本﹑兩京本﹑天一閣本無「廢」字。﹝一八﹞「�����」﹐品節作「可成」二字﹐亦是肊補。

昔舜﹑禹因盛而治世﹝一﹞﹐孔子承衰而作功﹐聖人不空出﹝二﹞﹐賢者不虛生﹐������而歸於善﹐斯乃﹝三﹞天地之法而制﹝四﹞其事﹐則世之便而設其義。故聖人不必同道﹝五﹞﹐������﹝六﹞﹐好者不必同色而皆美﹐醜者不必同狀而皆惡﹐天地之數﹐斯﹝七﹞命之象也。日��������八宿並列﹐各有所主﹝八﹞﹐萬端異路﹐千法異形﹐聖人因其勢而調之﹐使小大不得相踰﹝九﹞﹐方圓不得相干﹝一０﹞﹐分之以度﹐紀之以節﹐星不晝見﹐日不夜照﹐雷不冬發﹐霜不夏降。臣不淩君﹐則﹝一一﹞陰不��陽﹝一二﹞﹐盛夏不暑﹐隆冬不霜﹐黑气苞日﹐彗星揚��﹝一三﹞﹐虹蜺冬見﹐蟄虫夏藏﹐熒惑亂宿﹐眾星失行。聖人因﹝一四﹞變而立功﹐由異而致太平﹝一五﹞﹐堯﹑舜﹝一六﹞承蚩尢之失﹐而思欽明之道﹝一七﹞﹐君子見惡於外﹐則知變於內矣﹝一八﹞。桀﹑紂不暴﹝一九﹞﹐則湯﹑武不仁﹐才惑於眾非者而攺之﹐�������亂之於朝廷﹐而匹﹝二０﹞夫治之於閨門。是以接輿﹝二一﹞﹑老萊﹝二二﹞所以避世於窮�����而遠其尊也。君子行之於幽閒﹐小人厲之於士眾。老子曰「上徳不徳。﹝二三﹞」������虛也﹝二四﹞。﹝一﹞「世」字原缺﹐今據李本﹑子匯本﹑程本﹑兩京本﹑天一閣本﹑傅校本﹑唐本﹑品節補。﹝二﹞論衡對作篇﹕「賢聖不空生。」本此。﹝三﹞「乃」下唐本有�。﹝四﹞「制」﹐唐本作「治」。﹝五﹞孟子萬章﹕「聖人之行不同也﹐或遠或近﹐或去或不去﹐歸潔其身而已矣。」義與此同。﹝六﹞「������」﹐品節作「而皆合」三字﹐亦是肊補。﹝七﹞「斯」﹐品節作「性」﹐唐晏曰「訛字。」﹝八﹞「日��������八宿並列各有所主」﹐品節無此十七字。﹝九﹞「踰」字原缺﹐今據子匯本﹑品節補。﹝一０﹞「幹」﹐原誤「千」﹐各本俱作「幹」﹐今據攺正。﹝一一﹞「則」字品節無。﹝一二﹞「陰不��陽」﹐宋翔鳳曰「子匯作『陰不侵陽』﹐無缺。」案﹕李本﹑天一閣本﹑唐本﹑品節亦作「陰不侵陽」﹐程本作「陰不�陽」﹐兩京本作「陰不侵盛陽」。﹝一三﹞「揚��」﹐宋翔鳳曰「子匯作『揚光』﹐不缺。」案﹕李本﹑兩京本﹑天一閣本作「揚光」﹐程本作「揚�」。﹝一四﹞「因」﹐宋翔鳳曰「本下有『天』字﹐依治要刪。」﹝一五﹞「變而立功由異而致太平」﹐宋翔鳳曰「本作『因天變而正其失﹐理其端而正其本』﹐依治要攺。」﹝一六﹞宋翔鳳曰「本無『舜』字﹐依治要補。」﹝一七﹞宋翔鳳曰「本缺『明之道』三字﹐依治要增。」唐晏曰「按尙書堯典﹕『欽哉欽哉﹐惟刑之卹哉﹗』呂刑篇曰﹕『蚩尢惟始作亂﹐惟作五虐之刑。』則是堯於刑之欽者﹐正有鑑於蚩尢之虐也。」器案﹕堯典﹕「欽明文思安安。」釋文引馬云「威儀表備謂之欽﹐照臨四方謂之明﹐經緯天地謂之文﹐道徳純備謂之思。」唐晏未見治要作「欽明」之文﹐而以「卹刑」爲言﹐亦逞肊之說也。﹝一八﹞宋翔鳳曰「本無『矣』字﹐依治要補。」﹝一九﹞「暴」字原缺﹐據子匯本﹑唐本補。傅校本作「道」。﹝二０﹞「匹」﹐子匯本﹑兩京本﹑天一閣本作「臣」﹐未可據。﹝二一﹞論語微子﹕「楚狂接輿歌而過孔子。」集解﹕「孔曰﹕『接輿﹐楚人。』」邢疏曰「接輿﹐楚人﹐姓陸名通﹐字接輿也。昭王時﹐政令無常﹐乃被髮佯狂不仕﹐時人謂之楚狂也。」﹝二二﹞史記老子韓非列傳﹕「或曰﹕老萊子亦楚人也﹐著書十五篇﹐言道家之用﹐與孔子同時云。」正義﹕「太史公疑老子或是老萊子﹐故書之。列仙傳云﹕『老萊子楚人﹐當時世亂﹐逃世耕於蒙山之陽﹐莞葭爲墻﹐蓬蒿爲室﹐杖﹝疑當作「枝」﹞木爲牀﹐蓍艾爲席﹐菹芰爲食﹐墾山播種五穀。楚王至門迎之﹐遂去至於江南而止﹐曰﹕鳥獸之解毛﹐可績而衣﹐其遺粒足食也。』」器案﹕大戴禮記衛將軍文子篇﹕「孔子曰﹕『徳恭而行信﹐終日言﹐不在尢之內﹐在尢之外。國無道﹐處賤不悶﹐貧而能樂。蓋老萊子之行也。』」漢書藝文志諸子略道家﹕「老萊子十六篇。」本注﹕「楚人﹐與孔子同時。」文選天臺山賦注引劉向別錄﹕「老萊子﹐古之壽者。」﹝二三﹞老子第三十八章

﹕「上徳不徳﹐是以有徳。」﹝二四﹞唐晏曰「按陸生之解﹐不可全見﹐然以虛字測之﹐與王注合。」

夫口誦聖人之言﹐身學賢者之行﹐久而不獘﹐勞而不廢﹐𨿽未爲君������已。孔子曰「行夏之時﹐乘殷之輅﹐服周之冕﹐樂則韶舞﹐放鄭聲﹐遠佞人。」﹝一﹞���﹝二﹞道而行之於世﹐𨿽非堯﹑舜之君﹐則亦堯﹑舜也﹝三﹞。今之爲君者則不然﹐治不以五帝之術﹐則曰﹝四﹞今之世不可以道徳﹝五﹞治也﹝六﹞。爲臣者不思﹝七﹞稷﹑契﹝八﹞﹐則曰今之民不可以仁義正也﹝九﹞。爲子者不執曾﹑閔之質﹝一０﹞﹐朝夕不休﹝一一﹞﹐而﹝一二﹞曰家人不和﹝一三﹞也。學者不操回﹑賜﹝一四﹞之精﹝一五﹞﹐晝﹝一六﹞夜不懈﹝一七﹞﹐而﹝一八﹞曰世所不行也。自人君至於庶人﹐未有不﹝一九﹞法聖道而爲賢者也﹝二０﹞。易曰「丰其屋﹐蔀其家﹐窺其戶﹐其無人。」﹝二一﹞無人者﹐非無人也﹐言無聖賢以﹝二二﹞治之耳﹝二三﹞。﹝一﹞論語衛靈公﹕「顏淵問爲邦。子曰﹕『行夏之時﹐﹝集解﹕「據見萬物之生﹐以爲四時之始﹐取其易知。」﹞乘殷之輅﹐﹝集解﹕「馬曰﹕『殷車曰大輅﹐左傳曰﹕大輅越席﹐昭其儉也。』」﹞服周之冕﹐﹝集解﹕「包曰﹕『冕﹐禮冠。周之禮﹐文而備﹐取其黈纊塞耳﹐不任視聽。』」﹞樂則韶舞﹐﹝集解﹕「韶﹐舜樂也﹐盡善盡美﹐故取之。」﹞放鄭聲﹐遠佞人。鄭聲淫﹐佞人殆。』」﹝集解﹕「孔曰﹕『鄭聲﹑佞人﹐亦俱能惑人心﹐與雅樂﹑賢人同﹐而使人淫亂危殆﹐故當放遠之。』」﹞﹝二﹞「���」﹐天一閣本﹑傅校本﹑唐本作「聖人之」三字。﹝三﹞文廷式曰「陸生陳義及此﹐是以堯﹑舜望漢髙帝﹐惜乎髙帝卑卑﹐不足與於髙論也。」器案﹕孟子告子下﹕「子服堯之服﹐誦堯之言﹐行堯之行﹐是堯而已矣。」與此文義同。﹝四﹞「治不以五帝之術則曰」﹐宋翔鳳曰「本作『治不法���而曰』﹐中缺三字﹐今依治要。」今案﹕子匯本﹑天一閣本﹑傅校本﹑唐本作「治不法乎堯﹑舜﹐而曰」。﹝五﹞宋翔鳳曰「治要無『徳』字﹐脫。」﹝六﹞唐晏曰「按今之爲君者﹐當是指始皇﹐否則屬泛論耳。」﹝七﹞「思」﹐李本﹑子匯本﹑程本﹑兩京本﹑天一閣本﹑唐本作「師」。﹝八﹞尙書舜典﹕「禹拜稽首﹐讓於稷﹑契曁臯陶。帝曰﹕『兪﹐汝往哉﹗』帝曰﹕『棄﹐黎民阻饑﹐汝后稷播時百谷。』帝曰﹕『契﹐百姓不親﹐五品不遜﹐汝作司徒﹐敬敷五教在寬。』」﹝九﹞宋翔鳳曰「本缺『仁義正也』四字﹐依治要增。」案﹕子匯本﹑程本﹑天一閣本﹑傅校本﹑唐本作「禮義化也」。﹝一０﹞宋翔鳳曰「『質』本作『賢』﹐依治要攺。」﹝一一﹞宋翔鳳曰「本下有『盡節不倦』四字﹐依治要刪。」﹝一二﹞宋翔鳳曰「『而』本作『則』﹐依治要攺。」﹝一三﹞宋翔鳳曰「『和』本作『惇』﹐依治要攺。」唐晏曰「『惇』乃『惇』之假借﹐厚也。」﹝一四﹞回﹑賜﹐謂顏回﹑端木賜也。傳見史記仲尼弟子列傳。﹝一五﹞宋翔鳳曰「『不』本作『無』﹐下缺四字﹐依治要補。」﹝一六﹞「晝」﹐天一閣本誤「盡」。﹝一七﹞宋翔鳳曰「本下有『循禮而動』四字﹐依治要刪。」﹝一八﹞宋翔鳳曰「『而』本作『則』。」﹝一九﹞宋翔鳳曰「本無『不』字﹐依治要增。」﹝二０﹞宋翔鳳曰「『未有不法聖道而爲賢者也』﹐本作『未有法聖人』下缺五字﹐下又有『爲要者寡﹐爲惡者眾』八字﹐依治要補攺。」案﹕李本﹑兩京本「爲要」作「爲善」。﹝二一﹞案﹕此易丰卦上六爻辭也。王弼注曰「屋﹐藏蔭之物﹐以陰處極﹐而最在外﹐不履於位﹐深自幽隱﹐絕迹深藏者也。旣丰其屋﹐又蔀﹝上「丰其蔀」注云「蔀﹐覆暖鄣光明之物也。」﹞其家﹐屋厚家覆﹐闇之甚也。𨿽窺其戶﹐闃其無人﹐棄其所處﹐而自深藏也。處於明動尙大之時﹐而深自幽隱﹐以髙其行﹐大道旣濟﹐而猶不見﹐隱不爲賢﹐更爲反道﹐凶其宜也。」﹝二二﹞宋翔鳳曰「『其無人。無人者﹐非無人也﹐言無聖賢以治之耳』﹐『其無人』下﹐本缺四字﹐直接下文『治之耳』﹐今依治要攺補。」﹝二三﹞唐晏曰「按引易以證『爲善者寡﹐爲惡者眾』﹐此古說也。幹寶亦謂﹕『蓋記紂之侈﹐社稷旣亡﹐言室虛曠也。』」

故仁者在位而仁人來﹐義者在朝而義士至﹝一﹞。是以墨子之門多勇士﹝二﹞﹐仲尼﹝三﹞之門多道徳﹝四﹞﹐文王﹝五﹞之朝多賢良﹐秦王之庭多不詳﹝六﹞。故善者必有所主﹝七﹞而至﹝八﹞﹐惡者必有所因而來。夫﹝九﹞善惡不空作﹝一０﹞﹐禍福不濫生﹝一一﹞﹐惟心之所向﹝一二﹞﹐志之所行而已矣﹝一三﹞。﹝一﹞宋翔鳳曰「『義者』本作『義士』﹐依治要攺。」﹝二﹞呂氏春秋上徳篇﹕「墨者巨子孟勝善荊之陽城君﹐陽城君令守於國﹐毀璜以爲符﹐約曰﹕『符合聽之。』荊王薨﹐羣臣攻吳起於喪所﹐陽城君與焉﹐荊罪之﹐陽城君走﹐荊收其國。孟勝曰﹕『受人之國﹐與之有符﹐今不見符﹐而力不能禁﹐不能死﹐不可。』其弟子徐弱諫孟勝曰﹕『死而有益陽城君﹐死之可矣﹔無益矣﹐而絕墨者於世不可。』孟勝曰﹕『不然。吾於陽城君﹐非師則友也﹐非友則臣也﹐不死﹐自今以來﹐求嚴師必不於墨者矣﹐求賢友必不於墨者矣﹐求良臣必不於墨者矣﹐死之﹐所以行墨者之義而繼其業者也。我將屬巨子於宋之田襄子。田襄子﹐賢者也﹐何患墨者之絕世也。』徐弱曰﹕『若夫子之言﹐弱請先死以除路。』還歿頭前於孟勝。因使二人傳巨子於田襄子。孟勝死﹐弟子死之者百八十三人﹔以致令於田襄子﹐欲反死孟勝於荊﹐田襄子止之曰﹕『孟子已傳巨子於我矣﹐當聽。』遂反死之。」淮南子泰族篇﹕「墨子服役者百八十人﹐可使赴火蹈刃﹐死不旋踵。」卽此事可見墨子之門多勇士也。﹝三﹞宋翔鳳曰「本缺『勇士仲尼』四字﹐依治要補。」案﹕子匯本﹑天一閣本﹑唐本此四字作「��聖賢」﹐亦是肊補。﹝四﹞唐晏曰「此以孔﹑墨並列﹐戰國之習慣耳。」案﹕禮記曲禮上﹕「道徳仁義﹐非禮不成。」正義曰「道徳仁義﹐非禮不成者﹕道者﹑通物之名﹐徳者﹑得理之稱﹐仁是施恩及物﹐義是裁斷合宜。言人欲行四事﹐不用禮無由得成﹐故云非禮不成也。道徳爲萬事之本﹐仁義爲羣行之大﹐故舉此四者爲用禮之主﹐則余行須禮可知也。道是通物﹐徳是理物﹐理物由於開通﹐是徳從道生﹐故道在徳上。此經道謂才藝﹐徳謂善行﹐故鄭注周禮云﹕『道多才藝﹐徳能躬行。』非是老子之道徳也。熊氏云﹕『此是老子「失道而後徳﹐失徳而後仁﹐失仁而後義」。今謂道徳﹐大而言之﹐則包羅萬事﹔小而言之﹐則人之才藝善行﹔無問大小﹐皆須禮以行之﹐是禮爲道徳之具﹐故云非禮不成。然人之才藝善行﹐得爲道徳者﹐以身有才藝﹐事得開通﹐身有美善﹐於理爲得﹐故稱道徳也。』」此說道徳之義﹐其言明且淸﹐且有以知與老子之所謂道徳者﹐區以別矣。﹝五﹞宋翔鳳曰「『文王』本作『文武』﹐依治要攺。」﹝六﹞宋翔鳳曰「『詳』本作『祥』﹐依治要﹐詳﹑祥字通。」﹝七﹞「主」﹐宋翔鳳曰「治要注云﹕『作因。』」案﹕子匯本﹑天一閣本﹑傅校本﹑唐本作「因」。﹝八﹞宋翔鳳曰「本缺『主而至』三字﹐子匯作『善者必有所因而至』﹐別本作『必有所自而生』。依治要補。」﹝九﹞宋翔鳳曰「本無『夫』字﹐依治要補。」﹝一０﹞宋翔鳳曰「『作』本作『出』﹐依治要攺。」﹝一一﹞「濫生」﹐宋翔鳳曰「本作『妄作』﹐依治要攺。」﹝一二﹞「向」﹐天一閣本誤「何」。﹝一三﹞宋翔鳳曰「本無『矣』字﹐依治要補。」

附錄一

新語佚文

漢書藝文志諸子略儒家﹕「陸賈二十三篇。」未著錄新語。史記陸賈列傳﹕「凡著十二篇﹐……號其書曰新語。」正義﹕「七錄云﹕『新語二卷﹐陸賈撰』也。」漢書陸賈傳﹕「賈凡著十二篇﹐……稱其書曰新語。」師古曰「其書今見存。」隋﹑唐志及意林俱云「新語二卷﹐陸賈撰。」今傳本二卷十二篇。然則今本卽隋﹑唐人所見之本﹐惟字句頗有脫落耳。漢志稱「陸賈二十三篇」者﹐蓋新語之外﹐尙有其它十一篇﹐則陸賈所著之有佚文舊矣。今以鉤沈所得﹐先列新語﹐次及陸賈﹐再次更及其它﹐庶幾分別部居﹐不相雜﹐其有可疑﹐則又隨文出之云。

義者﹐徳之經﹐履之者聖也。﹝文選應吉甫晉武帝華林園集詩注引新語﹞

案﹕道基篇﹕「仁者道之紀﹐義者聖之學﹐學之者明﹐失之者昏﹐背之者亡。」文義頗相似。

賢者之處世﹐猶金石生於沙中﹐豫章產於幽谷。﹝太平禦覽九五七引新語﹞

案﹕資質篇﹕「夫楩柟豫章﹐天下之名木也﹐生於深山之中﹐產於溪谷之傍。」亦以豫章取譬賢者也。

世言圍碁﹐或言兵法之類﹕上者﹐張置疏遠﹐多得道而勝﹔中者﹐務相遮絕﹐爭便求利﹔下者﹐守邊隅﹐趨作罫。﹝古買反﹐綫間方目也﹞。猶薛公之言黥布反也﹕上計﹐取吳﹑楚廣地﹔中計﹐塞成臯﹐遮要爭利﹔下計﹐據長江以臨越﹐守邊隅﹐趨作罫者也。﹝宋本太平禦覽七五三引新語﹞

案﹕此桓譚新論言體第四文也。嚴可均校輯全後漢文卷十三﹕「世有圍棋之戲﹐或言是兵法之類也。及爲之﹕上者﹐遠棋疏張﹐置以會圍﹐因而伐之﹐成多得道之勝﹔中者﹐則務相絕遮要﹐以爭便求利﹐故勝負狐疑﹐須計數而定﹔下者﹐則守邊隅﹐趨作罫目﹐以自生於小地。然亦必不如察薛公之言黥布反也﹕上計云﹐取吳﹑楚﹐並齊﹑魯及燕﹑趙者﹐此廣地道之謂也﹔其中計云﹐取吳﹑楚﹐並韓﹑魏﹐塞成臯﹐據敖倉﹐此趨遮要爭利者也﹔下計云﹐取吳下蔡﹐據長沙以臨越﹐此守邊隅﹐趨作罜目者也。更始帝將相不能防衛﹐而令罜中死碁皆生也。」﹝史記黥布傳集解﹑文選博奕論注﹑長短經二國權﹑禦覽七百五十三﹑意林﹞

梁君出獵﹐見白鴈而欲自射之﹐道上有驚鴈飛者﹐梁王怒﹐命以射此人。其禦公孫龍諫曰「昔衛文公時﹐大旱三年﹐卜云﹕『必須人祀。』公曰﹕『求雨者爲民也﹐今殺之不仁﹐吾自當之。』言未卒而雨下。今君重鴈殺人﹐何異虎狼。」梁君引龍登車入郭﹐呼萬歲。曰「善哉﹗今日獵﹐得善言。」﹝禦覽九一七引新語﹞

案﹕此新序雜事第二文也。其文﹕梁君出獵﹐見白鴈羣﹐梁君下車彀弓欲射之﹐道有行者﹐梁君謂行者止﹐行者不止﹐白鴈羣駭。梁君怒﹐欲射行者。其禦公孫襲下車撫矢曰「君止。」梁君忿然作色而怒曰「襲不與其君﹐而顧與他人﹐何也﹖」公孫襲對曰「昔齊景公之時﹐天大旱三年﹐卜之曰﹕『必以人祠乃雨。』景公下堂頓首曰﹕『凡吾所以求雨者﹐爲吾民也﹔今必使吾以人祠﹐乃且雨﹐寡人將自當之。』言未卒而天大雨方千里者﹐何也﹖有徳於天﹐而惠於民也。今主君以白鴈之故﹐而欲殺人﹐襲謂主君言﹐無異於虎狼矣。」梁君援其手﹐與上車﹐歸入廟門﹐呼萬歲。曰「幸哉﹗今日也﹗他人獵皆得禽獸﹐吾獵得善言而歸。」﹝新序文止此﹞尋藝文類聚六六﹑太平禦覽四五七﹑困學紀聞一０引莊子﹐太平禦覽三九０引說苑皆有此文。所引莊子﹑說苑皆佚文也。二書俱作「公孫龍」﹐獨新序雜事作「公孫襲」耳。又「齊景公」獨此文作「衛文公」﹐蓋誤﹐列女傳辯通載此事﹐亦以爲齊景公也。

髙臺﹐諭京師﹔悲風﹐言教令﹔朝日﹐諭君之明﹔照北林﹐言狹﹐比諭小人。﹝文選曹子建雜詩六首注引新語﹞

案﹕曹子建雜詩云「髙臺多悲風﹐朝日照北林。之子在萬里﹐江湖迥且深。」前兩句李善注云「新語曰﹕『髙臺﹐諭京師﹔悲風﹐言教令﹔朝日﹐諭君之明﹔照北林﹐言狹﹐比諭小人。』新序曰﹕『髙堂百仞。』」後兩句李善注云「江湖﹐諭小人隔蔽。毛詩曰﹕『之子於徵。』爾雅曰﹕『迥﹐遠也。』」今案﹕前兩句李善注有訛誤。「髙臺﹐諭京師」云云四句﹐準後兩句李善注「江湖﹐諭小人」﹐則「髙臺諭京師」四句﹐乃李善解釋子建雜詩前兩句之義﹐所謂句解也。其引新序「髙堂百仞」之文﹐當作「新語曰﹕『髙臺百仞』」。此新語本行篇文也。誤「髙臺」爲「髙堂」﹐不知「髙堂」與子建詩有何關涉﹖李善腹笥卽儉﹐何至引豪不相干之髙堂以釋並非僻典之髙臺乎﹖傳鈔者誤「新語」爲「新序」﹐而原有「新語」二字無以安之﹐遂移植於注文之首耳。獨不思爲雜詩作注﹐非新語之所有事﹐且漢初之陸賈何由得知有漢末之曹子建也﹖

治末者調其本。﹝文選潘安仁籍田賦注引新語注﹞

案﹕唐以前不聞有新語注﹐所引乃術事篇文也﹐「注」字當衍。

離婁之明﹐不能察帷薄之內﹔師曠之聰﹐不能聞百里之外。﹝論衡書虛篇引陸賈﹞

天地生人也﹐以禮義之性﹔人能察己所以受命﹐則順﹔順之謂道。﹝論衡本性篇引陸賈﹞

王充曰「夫陸賈知人禮義爲性﹐人亦能察己所以受命。性善者不待察而自善﹔性惡者﹐𨿽能察之﹐猶背禮畔義﹐義挹於善﹐不能爲也。故貪者能言廉﹐亂者能言治﹐盜跖非人之竊也﹐莊蹻刺人之濫也。明能察己﹐口能論賢﹐性惡不爲﹐何益於善﹖陸賈之言﹐未能得實。」

嚴可均曰「今新語十二篇無此文。論衡但云陸賈﹐不云新語﹐或當在漢志之二十三篇中。」﹝鐵橋漫稿五新語敍﹞

陸賈論薄葬。

論衡薄葬篇﹕「賢聖之業﹐皆以薄葬省用爲務﹔然而世尙厚葬﹐有奢泰之失者﹐儒家論不明﹐墨家議之非故也。墨家之議右鬼﹐以爲人死輒爲鬼而有知﹐能形而害人﹐故引杜伯之類以爲效驗。儒家不從﹐以爲死人無知﹐不能爲鬼﹔然而賻祭備物者﹐示不負死以觀生也。陸賈依儒家而說﹐故其立語﹐不肯明處。劉子政舉薄葬之奏﹐務欲省用﹐不能極論。是以世俗內持狐疑之議﹐外聞杜伯之類﹐又見病且終者﹐墓中死人﹐來與相見﹐故遂信是﹔謂死如生﹐閔死獨葬﹐魂孤無副﹔丘墓閉藏﹐穀物乏匱。故作偶人﹐以侍屍柩﹔多藏食物﹐以歆精魂。積浸流至﹐或破家盡業﹐以充死棺﹔殺人以殉葬﹐以快生意。非知其內無益﹐而奢侈之心外相慕也。以爲死人有知﹐與生人無以異。孔子非之﹐而亦無以定實﹔然而陸賈之論﹐兩無所處﹔劉子政奏﹐亦不能明。」

樊將軍噲問於陸賈曰「自古人君皆云受命於天﹐云有瑞應﹐豈有是乎﹖」陸賈應之曰「有。夫目●得酒食﹐燈火花得錢財﹐幹鵲噪而行人至﹐蜘蛛集而百事喜。小旣有徵﹐大亦宜然。故目●則咒之﹐燈火花則拜之﹐幹鵲噪則餧之﹐蜘蛛集則放之﹔況天下大寶﹐人君重位﹐非天命何以得之哉﹖瑞者﹐寶也﹐信也﹐天以寶爲信﹐應人之徳﹐故曰瑞應。無天命﹐無寶信﹐不可以力取也。」﹝西京雜記卷三﹞

太平廣記一三五引殷蕓小說﹕「樊將軍噲問於陸賈曰﹕『自古人君皆云受命於天﹐云有瑞應﹐豈有是乎﹖』陸賈應之曰﹕『有。夫目●得酒食﹐燈火花則錢財﹐幹﹝原作「午」﹐今攺正﹞鵲噪而行人至﹐蜘蛛集而百事喜。小旣有徵﹐大亦宜然。故曰﹕目●則之﹐燈火花則拜之﹐幹鵲噪則餧之﹐蜘蛛集則放之。況天下之大寶﹐人君重位﹐非天命何以得之哉﹖瑞﹐寶信也﹐天以寶爲信﹐應人之徳﹐故曰瑞應。天命無信﹐不可以力取也。』」

余嘉錫四庫提要辧證十新語﹕「此所記陸賈之語﹐以意度之﹐必出於陸賈二十三篇之中﹐蓋就論衡所引觀之﹐知賈喜論性命鬼神之事﹐此條之論瑞應﹐與其書之宗旨體裁﹐正復相合也。」

器案﹕「幹鵲」﹐原作「午鵲」。尋論衡龍虛﹑是應兩篇﹑酉陽雜俎前集卷十六廣動植序﹐俱有「幹鵲知來」語﹔字又作「幹鵠」﹐淮南子泛論篇﹕「幹鵠知來而不知往。」髙誘注﹕「幹鵠﹐鵲也﹐人將有來事憂喜之徵則鳴﹐此知來也。……幹讀漧燥之幹。」儀禮大射儀注﹑周禮天官司裘疏﹑引淮南子作「鳱鵠知來。」廣雅釋鳥﹕「鳱鵠﹐鵲也。」「幹」卽「鳱」之俗別字﹐作「午」者﹐則又以與「幹」形相近而誤耳。今攺正﹐下同。又案﹕說文隹部﹕「雗﹐雗鷽也。」又鳥部﹕「鷽﹐雗鷽﹐出鵲﹝段注云「『山』字當衍。」﹞﹐知來事鳥也。」然則「幹」又「雗」之借字也

附錄二

楚漢春秋佚文

臨海洪頤烜原輯江津王利器校訂

漢書藝文志六藝略春秋﹕「楚漢春秋九篇。」本注﹕「陸賈所記。」隋書經籍志九卷﹐新唐書藝文志同。唐書經籍志二十卷﹐不知何以多出十一卷﹐或字誤也。文獻通考經籍考未見著錄﹐蓋其書已亡於南宋矣。後漢書班彪傳上﹕「漢興﹐定天下﹐太中大夫陸賈記錄時功﹐作楚漢春秋九篇。」史記髙祖功臣侯年表索隱﹕「陸賈記事﹐在髙祖與惠帝時。」史通六家篇﹕「晏子﹑虞卿﹑呂氏﹑陸賈﹐其書篇第﹐本無年月﹐而亦謂之春秋。」又題目篇﹕「呂﹑陸二氏﹐各著一書﹐惟次篇章﹐不系時月﹐此乃子書雜記﹐而皆號曰春秋。」又雜說上篇﹕「劉氏初興﹐書惟陸賈而已﹔子長述楚﹑漢之事﹐譬夫行不由徑﹐出不由戶﹐未之聞也。」漢書司馬遷傳贊﹕「司馬遷據左氏﹑國語﹐采世本﹑戰國策﹐述楚漢春秋﹐接其後事﹐訖於大漢。」蓋司馬遷撰史記據楚漢春秋﹐故其言秦﹑漢事尢詳﹔然則楚漢春秋﹐誠研究漢代史之第一手材料也。舊輯本以洪頤烜撰集者爲較佳﹐刻入經典集林卷十﹐但紕繆亦復不少﹐如太平禦覽六九六帶部引「北郭先生獻帶於淮陰侯」云云﹐而誤「獻帶」爲「獻策」﹔吳王濞史記入列傳﹐而洪氏引史記吳王濞世家﹔此其一隅耳﹐然亦足見其魯莽滅裂矣。今輒重而理之﹐發爲後定﹐而附於新語校注之後焉﹐斯亦漢志稱某氏所著書之例也。

項燕爲秦將王翦所殺。﹝史記項羽本紀索隱﹞

項梁陰養生士九十人﹐參木者﹐所與計謀者也。木佯疾﹐於室中鑄大錢﹐以具甲兵。﹝太平禦覽八三五﹞

案﹕「生」字當衍。

項梁嘗陰養士﹐最髙者多力﹐拔樹以擊地。﹝太平禦覽三八六﹞

吳廣說陳涉曰「王引兵西擊﹐則野無交兵。」﹝文選曹子建又贈丁儀王粲詩注﹞

會稽假守殷通。﹝史記項羽本紀正義﹑漢書項籍傳注﹞

東陽獄史陳嬰。﹝史記項羽本紀正義﹞

上過陳畱﹐酈生求見﹐使者入通。公方洗足﹐問﹕「何如人﹖」曰「狀類大儒。」上曰「吾方以天下爲事﹐未暇見大儒也。」使者出告。酈生瞋目按劍曰「入言﹐髙陽酒徒﹐非儒者也。」﹝北堂書鈔一二二﹑太平禦覽三四二﹑又三六六﹞

洪頤烜曰「案﹕史通雜說篇﹕『劉氏初興﹐書惟陸賈而已。子長述楚﹑漢之事﹐專據此書﹐……如酈生之初謁沛公﹐髙祖之長歌鴻鵠﹐非惟文句有別﹐遂乃事理皆殊。』」

髙祖向咸陽南攻宛﹐宛堅守不下。乃匿其旌旗﹐人銜枚﹐馬束舌﹐龍舉而翼奮﹐雞未鳴﹐圍宛城三匝。宛城降。﹝史記髙祖本紀索隱﹑太平禦覽三五七﹞

洪頤烜曰「案﹕北堂書鈔十二引『龍舉翼起』四字。」

樊噲請殺之。﹝史記髙祖本紀索隱﹞

案﹕此「秦王子嬰降軹道旁」句﹐索隱所引也。

沛公西入武關﹐居於灞上﹐遣將軍閉函谷關﹐無內項王。項王大將亞父至關﹐不得入﹐怒曰「沛公欲反耶﹖」卽令家發薪一束﹐欲燒關門﹐關門乃開。﹝藝文類聚六﹞

解先生云「遣守函谷﹐無內項王。」﹝史記髙祖本紀索隱﹞

洪頤烜曰「案項羽本紀集解﹑畱侯世家索隱﹑漢書張良傳注臣瓚云﹕『楚漢春秋﹐鯫生本姓解。』」

項王在鴻門﹐而亞父諫曰「吾使人望沛公﹐其气沖天﹐五色相摎﹐或似龍﹐或似蛇﹐或似虎﹐或似云﹐或似人﹐此非人臣之气也﹐不若殺之。」﹝水經渭水注﹑太平禦覽十五﹑又八七﹑又八七二﹞

案﹕禦覽八七引作「五彩相糾」。

沛公脫身鴻門﹐從閒道至軍。張良﹑韓信乃謁項王軍門曰「沛公使臣奉白璧一隻獻大王足下﹐玉斗一隻獻大將軍足下。」亞父受玉斗﹐置地﹐戟撞破之。﹝太平禦覽三五二﹞

蔡生。﹝史記項羽本紀集解﹞

案﹕此「說者曰﹐人言楚人沐猴而冠耳﹐果然。項王聞之﹐烹說者」句﹐集解所引也。

董公八十二﹐遂封爲成侯。﹝史記髙祖本紀正義﹞

器案﹕漢書髙帝紀上﹕「新城三老董公遮說漢王曰﹕『臣聞﹕順徳者昌﹐逆徳者亡。兵出無名﹐事故不成。故曰﹕明其爲賊﹐敵乃可服。項羽爲無道﹐放殺其主﹐天下之賊也。夫仁不以勇﹐義不以力﹔三軍之眾﹝荀悅漢紀句上有「若」字﹞爲之素服﹐以告之諸侯﹐爲此東伐﹐四海之內﹐莫不仰徳﹐此三王之舉也。』漢王曰﹕『善。非夫子無所聞。』於是漢王爲義帝發喪﹐袒而大哭。」漢書此文﹐當亦本之陸氏﹐而史記乃略出爲「爲義帝死故」五字一句﹐不若漢書之得其本眞也。

項王爲髙閣﹐置太公於上﹐告漢王曰「今不急下﹐吾烹太公。」漢王曰「吾與項王﹐約爲兄弟﹐吾翁卽汝翁﹐若烹汝翁﹐幸分我一杯羹。」﹝太平禦覽一八四﹞

新昌亭長。﹝史記淮陰侯列傳索隱﹞

案﹕此「常數從其下鄕南昌亭長寄食」句﹐索隱所引也。

卑山。﹝史記淮陰侯列傳索隱﹞

案﹕此「從閒道萆山而望趙軍」句﹐索隱所引也。

北郭先生獻帶於淮陰侯曰「牛爲人任用﹐力盡猶不置其革。」﹝太平禦覽六九六﹞

項王使武涉說淮陰侯﹐淮陰侯曰「臣故事項王﹐位不過郎中﹐官不過執戟﹐及去楚歸漢﹐漢王賜臣玉案之食﹐玉具之劍﹐臣背叛之﹐內愧於心也。」﹝北堂書鈔一三三﹑藝文類聚六九﹑文選張平子四愁詩注﹑太平禦覽七一０﹞

上東圍項羽﹐聞樊噲反﹐旄頭公孫戎明之卒不反﹐封戎二千戶。﹝漢書王莽傳上晉灼注﹞

上欲封侯公﹐匿不肯復見﹐曰「此天下之辧士﹐所居傾國﹐故號平國君。」﹝史記項羽本紀正義﹑文選陸士衡漢髙祖功臣頌注﹞

歌曰﹕漢兵已略地﹐四方楚歌聲﹔大王意气盡﹐賤妾何聊生。」﹝史記項羽本紀正義﹞

髙帝初封侯者﹐皆賜丹書鐵券﹐曰「使黃河如帶﹐泰山如礪﹐漢有宗廟﹐爾無絕世。」﹝太平禦覽五九八﹑又六三三﹑困學紀聞十二﹞

漢已定天下﹐論羣臣破敵禽將﹐活死不衰﹐絳灌﹑樊噲是也。功成名立﹐臣爲爪牙﹐世世相屬﹐百世無邪﹐絳侯周勃是也。﹝文選劉子駿移書讓太常博士注﹞

洪頤烜曰「案漢書禮樂志注﹑陳平傳注云﹕『楚漢春秋髙祖功臣﹐別有灌。』」器案﹕文選注引楚漢春秋此文﹐復下以己意曰「然﹝案﹕文選注所云「然」﹐當讀作「然則」。﹞灌自一人﹐非侯與灌嬰。」

上敗彭城﹐薛人丁固追上﹐上被髮而顧曰「丁公﹐何相逼之甚﹖」乃回馬而去。上卽位﹐欲陳功﹐上曰「使項氏失天下者是子也。爲人臣用兩心﹐非忠也。」使下吏笞殺之。﹝太平禦覽三七三﹑又六四九﹞

上封許負爲鳴雌亭侯。﹝史記周勃世家索隱﹞

正疆數言事而當﹐上使參乘﹐解玉劍以佩之。天下定﹐出以爲守。有告之者﹐上曰「天下方急﹐汝何在﹖」曰「亡。」上曰「正疆沐浴霜露﹐與我從軍﹐而汝亡﹐告之何也﹖」下廷尉劓。﹝太平禦覽六四八﹞

淮陰武王反﹐上自擊之。張良居守。上體不安﹐臥轀車中﹐行三四里。畱侯走﹐東追上﹐簪墮被髮﹐及轀車﹐排戶曰「陛下卽棄天下﹐欲以王葬乎﹖以布衣葬乎﹖」上罵曰「若翁天子也﹐何故以王及布衣葬乎﹖」良曰「淮南反於東﹐淮陰害於西﹐恐陛下倚溝壑而終也。」﹝太平禦覽三九四﹞

謝公。﹝史記淮陰侯列傳索隱﹑漢書韓信傳注﹞

案﹕此「其舍人得罪於信﹐信囚﹐欲殺之」句﹐索隱所引也。

豈是乎﹖﹝史記黥布列傳索隱﹞

案﹕此「黥布笑曰『人相我當刑而王』」句﹐索隱所引也。

黥布反﹐羽書至﹐上大怒。﹝文選虞子陽詠霍將軍北伐詩注﹞

下蔡亭長詈淮南王曰「封汝爵爲千乘﹐東南盡日所出﹐尙未足黔徒羣盜所邪﹖而反﹐何也﹖」﹝文選陸士衡五等論注﹞

斬告蕭何者。﹝北堂書鈔七﹞

滕公者﹐禦也。﹝史記樊酈滕灌列傳索隱﹞

孔將軍居左。﹝漢書髙帝功臣表注﹞

叔孫通名何。﹝史記叔孫通傳集解及索隱﹞

叔孫何曰「臣三諫不從﹐請以身當之。」撫劍將自殺。上離席云「吾聽子計﹐不易太子。」﹝史記叔孫通列傳索隱﹞

四人冠韋冠﹐佩銀環﹐衣服甚鮮。﹝後漢書馮衍傳四皓注﹞

惠帝崩﹐呂太后欲爲髙墳﹐使從未央宮坐而見之。諸將諫﹐不許。東陽侯垂泣曰「陛下日夜見惠帝冢﹐悲哀流涕無已﹐是傷生也。臣竊哀之。」於是太后乃止。﹝藝文類聚三五﹑太平禦覽四五七﹑又四八八﹑又五五七﹞

田子春說張卿云「劉澤﹐宗家也。」﹝史記燕王世家索隱﹞

洪頤烜曰「案世家云﹕『髙後時﹐齊人田生遊乏資﹐以畫幹營陵侯。』集解﹕『晉灼曰﹕楚漢春秋田子春﹐漢書燕王傳注作字子春。』」

趙中大夫曰「臣聞﹕越王句踐﹐素甲三甲。」﹝文選潘安仁關中詩注﹞

吳太子名賢﹐字徳明。﹝史記吳王濞列傳索隱﹞

韓王信都。﹝史記韓王信列傳索隱﹑漢書功臣表注﹑史通雜說上﹞

淸陽侯王隆。﹝史記髙祖功臣年表索隱﹞

洪頤烜曰「案索隱云﹕『史記與漢書同﹐而楚漢春秋則不同者﹐陸賈記事﹐在髙祖﹑惠帝時﹐漢書是後定功臣等列。』」

器案﹕史記髙祖功臣侯者年表侯第﹐索隱引姚氏曰「蕭何第一﹐曹參二﹐張敖三﹐周勃四﹐樊噲五﹐酈商六﹐奚涓七﹐夏侯嬰八﹐灌嬰九﹐傅寬十﹐靳歙十一﹐王陵十二﹐陳武十三﹐王吸十四﹐薛歐十五﹐周昌十六﹐丁復十七﹐虫逢﹝當作「達」﹞十八。史記與漢表同﹐而楚漢春秋則不同者﹐陸賈記事﹐在髙祖﹑惠帝時﹐漢書是後定功臣等列﹐及陳平受呂后命而定﹐或已攺邑號﹐故人名亦別。且髙祖初定惟十八侯﹐呂后令陳平終竟以下列侯第錄﹐凡一百四十三人也。」

陰陵。﹝史記髙祖功臣年表陽陵侯傅寬條索隱﹞

名濆。﹝史記髙祖功臣年表博陽侯陳濞條索隱﹞

夜侯虫達。﹝史記髙祖功臣年表索隱﹞

南宮侯張耳。﹝史記髙祖功臣年表索隱﹞

憑成侯。﹝史記蒯成侯列傳索隱﹞

器案﹕索隱云「姓周﹐名﹐音薛。蒯者﹐鄕名。案三蒼云﹕『蒯鄕﹐在城父縣﹐音裴。漢書作﹐從崩﹐從邑。』今書本並作蒯﹐音菅蒯之蒯﹐非也。蘇林音簿催反。﹝汲古閣史記索隱單行本作「苦催反」﹞晉灼案功臣表﹐屬長沙。崔浩音簿壞反。﹝汲古閣史記索隱單行本作「苦壞反」﹞楚漢春秋作「憑成侯」﹐則裴﹝汲古閣史記索隱單行本作「陪」﹞憑聲相近﹐此﹝汲古閣史記索隱單行本作「或」﹞得其實也。」

附錄三

書錄

王充論衡超奇篇

若夫陸賈﹑董仲舒﹐論說世事﹐由意而出﹐不假取於外﹐然而淺露易見﹐觀讀之者﹐猶曰傳記。

陸賈消呂氏之謀﹐與新語同一意。

又書解篇

髙祖旣得天下﹐馬上之計未敗﹔陸賈造新語﹐髙祖粗納采。呂氏橫逆﹐劉氏將傾﹐非陸賈之策﹐帝室不寧。蓋材知無不能﹐在所遭遇﹕遇亂則知有功﹐有起則以其材著書者也。

漢世文章之徒﹐陸賈﹑司馬遷﹑劉子政﹑楊子云﹐其材能若奇﹐其稱不由人。

又案書篇

新語陸賈所造﹐蓋董仲舒相被服焉﹔皆言君臣政治得失。言可采行﹐事美足觀﹐鴻知所言﹐參貳經傳﹐𨿽古聖之言﹐不能過增。陸賈之言﹐未見遺闕﹔而仲舒之言雩祭可以應天﹐土龍可以致雨﹐頗難曉也。

又對作篇

髙祖不辧得天下馬上之計未轉﹐則陸賈之語不奏。

班固答賓戲

陸子優繇﹐新語以興。﹝漢書敍傳上﹞

案﹕鄭氏注曰「優繇﹐不仕也。」文選四五載此文﹐「繇」作「遊」。

又漢書髙帝紀下

天下旣定﹐命蕭何次律令﹐韓信申軍法﹐張蒼定章程﹐叔孫通制禮儀﹐陸賈造新語。

孔融上書薦謝該

臣聞﹕髙祖創業……陸賈﹑叔孫通進說詩﹑書。﹝後漢書儒林下謝該傳﹞

陸喜自序

劉向省新語而作新序﹐桓譚詠新序而作新論。﹝晉書陸喜傳﹞

劉勰文心雕龍諸子篇

若夫陸賈新語﹐賈誼新書﹐揚雄法言﹐劉向說苑﹐王符潛夫﹐崔寔政論﹐仲長昌言﹐杜夷幽求﹐或敍經典﹐或明政術﹐𨿽標論名﹐歸乎諸子。何者﹖博明萬事爲子﹐適辧一理爲論﹐彼皆蔓延雜說﹐故入諸子之流。

案﹕「新語」原作「典語」﹐今據王惟儉訓故本校攺。孫詒讓札迻曰「案『典』當作『新』﹐新語十二篇﹐今書具存﹐史記賈本傳及正義引七錄並同﹐皆不云『典語』。隋書經籍志儒家云﹕『梁有典語﹐十卷﹐吳中夏督陸景撰。』﹝亦見馬總意林﹞與陸賈書別。彥和蓋偶誤記也。」

又才略篇

漢室陸賈﹐首發奇采﹐賦孟春而選典誥﹐其辯之富矣。

器案﹕「選典誥」當作「進新語」﹐諸子篇之「陸賈新語」﹐本亦誤作「陸賈典語」﹐不知何以竟一誤再誤也。

黃震黃氏日鈔卷五十六

新語十二篇﹐漢太中大夫陸賈所撰。一曰道基﹐言天地旣位﹐而列聖制作之功。次曰術事﹐言帝王之功﹐當思之於身﹐舜棄黃金﹐禹捐珠玉﹐道取其至要。三曰輔政﹐言用賢。四曰無爲﹐言舜﹑周。五曰辧惑﹐言不苟。六曰愼微﹐言謹內行。七曰資質﹐言質美者在遇合。八曰至徳﹐言善治者不尙刑。九曰懷慮﹐言立功當專一。十曰本行﹐言立行本仁義。十一曰明試﹐言君臣當謹言行。十二曰思務﹐言聞見當務執守。此其大略也﹐往往多合於理﹐而又黜神仙之妄﹐言墨子之非﹐則亦有識之言矣。然其文煩細﹐不類陸賈豪傑士所言。賈本以詩﹑書革漢髙帝馬上之習﹐每陳前代行事﹐帝輒稱善﹐恐不如此書組織以爲文。又第五篇

云「今上無明正﹝當作「王」﹞聖主﹐下無貞正諸侯﹐鉏姦臣賊子之黨。」考其上文﹐𨿽爲魯定公而發﹐豈所宜言於大漢方隆之日乎﹖若賈本旨謂天下可以馬上得﹐不可以馬上治之意﹐十二篇咸無焉﹐則此書似非陸賈之本眞也。

楊維禎山居新話序

經史之外有諸子﹐亦羽翼世教者﹐而或議之說鈴﹐以不要諸六經之道也。漢有陸生﹐著書十二篇﹐號新語﹐至今傳之者﹐亦善著古今存亡之徵。﹝據知不足齋叢書本﹞

錢福新刊新語序

漢班固論列劉向父子所校書爲藝文志﹐又卽歆所奏七略中序六藝爲九種﹐首之以儒家者流﹐稱其「出於司徒之官﹐遊文於六經之中﹐畱意於仁義之際﹐宗師仲尼﹐以重其言」﹐𨿽未必盡然﹐要亦有近似者矣。書凡五十三家﹐而陸賈新語十二篇實存焉。予讀其書﹐信固之知言﹐又嘆司馬遷之雄於文也。遷傳﹕「賈拜太中大夫﹐時時前說﹐稱詩﹑書﹐髙帝罵之曰﹕『乃公居馬上得之﹐安事詩﹑書﹖』賈曰﹕『馬上得之﹐寧可以馬上治乎﹖湯﹑武逆取﹐而以順守之﹐文武並用﹐長久之術也。昔者﹐吳王夫差﹑智伯﹐極武而亡﹔秦任刑法不變﹐卒滅趙氏。鄕使秦以並天下﹐行仁義﹐法先聖﹐陛下安得而有之﹖』帝有慚色﹐謂賈曰﹕『試爲我著秦所以失天下﹐吾所以得之者﹐及古今成敗之國。』賈凡著十二篇。」今其書不下數千言﹐而其要旨﹐不越遷數言﹐於是乎知遷之雄於文﹐序事核而明可指也。然遷尙豪俠﹐喜縱橫﹐而稱其「固辯士。」固稍知重儒術﹐旣列其書於儒﹐又贊身名俱榮﹐爲優於酈﹑婁﹑建﹑通輩。賈固有以致之哉﹗故知人不可以無所見﹐有所見﹐必不能掩矣。先儒議其逆取順守之說﹐及秦𨿽行仁義﹐不可及者。秦﹑漢辧士﹐豈足及此﹖要之﹐亦爲髙帝旣定天下而言之耳。其書亦不復見此論﹐豈遷以己見文飾其說而致然歟﹖若其兩使南粵﹐調和平﹑勃﹐以平諸呂﹐自爲大有功於漢﹐其識見議論﹐非惟椎埋屠狗之輩所不及﹐而一時射利賣友﹐采芝綿蕞之徒﹐亦豈可企哉﹖其書所論亦正﹐且多崇儉尙靜等語﹐似亦有啟文﹑景﹑蕭﹑曹之治者。但無段落條理﹐如先儒所論賈誼之失﹐自是當時急於論事﹐動人主聽﹐不暇精擇渾融﹐觀遷謂其「每奏一篇﹐帝輒稱善」﹐其稱新語﹐又出於他人﹐可見其隨時論奏﹐非若後世之著述次第成一家言也。其所分篇目﹐則固所稱「向輒條其篇目﹐撮其旨意奏之」者﹐必非其所自定。然其言旣與遷傳合﹐而篇次至於今不訛﹐且雄偉粗壯﹐漢中葉以來所不及﹐其爲眞本無疑。秦﹑漢之書傳於今﹐無訛妄如此者﹐良亦鮮哉﹗方久承平旣久﹐文章煥興﹐有識者或病其過於細而弱也﹐故往往搜秦﹑漢之佚書而梓之。然辧鑑未精﹐以僞爲眞﹐則害道壞教亦有之矣。予竊病焉。適過桐鄕﹐訪宗合族﹐而得其令莆陽李君梓是書見視。予素聞李君學博意誠﹐履朴守謙﹐而敏於政事﹔今觀是﹐益可見其見之明而擇之精也﹐樂書其首。君名廷梧﹐字仲陽﹐以己未進士﹐來已二年﹐此又仕優而學之一端云。皇明弘治壬戌歲﹝十五年﹞日長至﹐翰林國史修撰儒林郎華亭錢福序。﹝據李廷梧本﹑程榮本﹞

都穆新語後記

新語三﹝原如此作﹞捲﹐凡十二篇﹐漢大中大夫楚人陸賈譔。賈以客從髙帝定天下﹐名有口辧﹐其論秦﹑漢之失得﹐古今之成敗﹐尢爲明備。髙帝𨿽輕士善罵﹐不事詩﹑書﹐而獨於賈之語﹐每奏稱善﹐蓋前此固帝之所未聞也。惜其書歲久殘闕﹐人間少有藏者。予同年李君仲陽﹐宰淛之桐鄕﹐嘗得其本﹐鋟之於木。昔人謂文章與時髙下﹐質而不俚﹐必曰先秦﹑西漢﹐此書殆其一也。然則李君之行之者﹐豈直取其文字之古﹐而其失得成敗之論﹐固有國有家者之當鑑也。弘治壬戌﹝十五年﹞九月十有一日﹐前進士吳郡都穆記。﹝據李廷梧本﹑程榮本﹞

李廷梧刻本﹐每半頁十行﹐行十七字。余所據本爲北京圖書館藏。有錢謙益題識云「此書亦餘十五時所收﹐用紫色點過。辧惑篇云﹕『眾口之毀譽﹐浮石沈木。』後爲文喜用此語。癸卯九月七日﹐東澗遺老書。」有「聾騃道人」白文篆書印。

陸子題辭

史記列傳﹕「陸賈者﹐楚人也﹐以客從髙祖定天下﹐名爲有口辯士﹐居左右﹐常使諸侯。及髙祖時﹐中國初定﹐尉他平南越﹐因王之。髙祖使陸賈賜尉他爲南越王﹐陸生卒拜尉他爲越王﹐令稱臣﹐奉漢約。歸報﹐髙祖大悅﹐拜賈爲大中大夫。陸生時時前說﹐稱詩﹑書﹐髙祖罵之曰﹕『乃公居馬上而得之﹐安事詩﹑書﹖』陸生曰﹕『居馬上得之﹐寧可以馬上治之乎﹖且湯﹑武逆取而以順守之﹐文武並用﹐長久之術也。昔者﹐吳王夫差﹐智伯極武而亡﹐秦任刑法不變﹐卒滅趙氏。鄕使秦已並天下﹐行仁義﹐法先聖﹐陛下安得而有之﹖』髙帝不懌﹐而有慚色﹐乃謂陸生曰﹕『試爲我著秦所以失天下﹐吾所以得之者何﹐及古成敗之國。』陸生乃粗述存亡之徵﹐凡著十二篇。每奏一篇﹐髙帝未嘗不稱善﹐左右呼萬歲。號其書曰新語。」﹝據子匯本﹞

案﹕此僅迻錄史記本傳文﹐而亦謂之題辭。子匯收刻此書﹐列爲儒家四﹐並易其名曰陸子。版心記「萬曆四年刊」及「萬曆五年刊」云。

胡維新刻兩京遺編序

余按陸賈習短長者也﹐然當斲雕破觚之初﹐气輪屯而不流﹐詞莽郁而不炫。

案﹕萬曆十年﹐胡維新刻兩京遺編﹐收入新語爲第一種。

範大衝陸賈新語序

陸生﹐漢初異人也。其人何以異﹖而稽其言與行﹐人異甚矣。方漢祖龍興於沛上﹐若蕭﹑曹以刀筆﹐張﹑陳以智謀﹐勃﹑嬰以織販﹐布﹑噲以屠黥﹐凡有一技一能者﹐靡不各逞所長﹐以赴攀龍附鳳之會﹐而竟得名垂竹帛﹐勛列鼎彜﹐何偉偉也﹗斯時也﹐陸生安在哉﹖淵潛豹隱﹐相時而出﹐不驅馳於艸昧劻勷之時﹐而乃仗齒頰於泰定康靖之日﹐馬上得之治之之一語﹐足開卯金刀溺冠之顓蒙﹐故特命一一錄奏﹐輒以新語目之﹐其語異矣﹐而非異人能之乎﹖此語其語也。若出使南越﹐和諧將相﹐戮呂氏﹐定漢鼎之數百年﹐如太山盤石﹐而不動聲色﹐行更何異也﹗此足知蕭﹑曹﹑張﹑陳輩﹐均當在其下風矣。吾先大人喜其語﹐錄置左右。玆不肖檢閱殘編﹐特付剞劂﹐仰承先志云爾。時萬曆辛卯﹝十九年﹞夏日﹐光祿署丞範大衝子受甫書於天一閣中。

案﹕是本題署爲﹕「明兵部侍郎範欽訂﹐男大衝校刻」。

傳歸有光搜輯諸子匯函云陽子題辭

姓陸名賈﹐楚人﹐以客從漢髙帝定天下﹐拜大中大夫。所著書號曰新語﹐其卓識宏議﹐爲漢儒首唱。

案﹕傳歸有光搜輯諸子匯函卷十四之云陽子﹐卽陸賈新語﹐此明人慣爲古書易名之惡習。諸子匯函有文震孟丙寅序﹐亦黎丘之鬼耳。

閔景賢纂諸子斟淑新語題辭

西漢陸賈﹐號爲有口辯士。今所傳新語﹐乃和雅典則﹐與漢初文气不類﹐疑東漢人膺作。

案﹕此收入快書第三十二種﹐云「朱君復刪本」也。

臧琳記漢魏叢書

獨斷﹑西京雜記﹑新語﹑新序﹑說苑﹑潛夫論﹑申鑑﹑中論﹑新論﹑論衡﹑星經﹐亦多善者﹐但少雜耳。﹝經義雜記十九﹞

四庫全書總目提要﹝附余嘉錫辧證﹞

新語二卷﹐舊本題漢陸賈撰。案漢書賈本傳稱著新語十二篇﹐漢書藝文志儒家陸賈二十七篇﹐﹝案漢志實二十三篇﹐此「七」字誤。﹞蓋兼他所論述計之。隋志則作新語二卷。此本卷數與隋志合﹐篇數與本傳合﹐似爲舊本。然漢書司馬遷傳稱﹕「遷取戰國策﹑楚漢春秋﹑陸賈新語作史記。」楚漢春秋﹐張守節正義猶引之﹐今佚不可考。戰國策取九十三事﹐皆與今本合﹐惟是書之文﹐悉不見於史記。

辧證曰「嘉錫案﹕自來目錄家皆以新語爲陸賈所作﹐相傳無異詞﹐至提要始創疑其僞﹐而其所考﹐至爲紕繆﹐不足爲據。如所引漢書司馬遷傳﹐考之漢書﹐實無其文﹐遷傳終篇﹐未嘗言及陸賈新語﹐其贊中惟言﹕『司馬遷據左氏﹑國語﹐采世本﹑戰國策﹐述楚漢春秋﹐接其後事﹐訖於大漢。」亦無取陸賈新語作史記之語。惟髙似孫子略卷三云﹕『班固稱太史公取戰國策﹑楚漢春秋﹑陸賈新語作史記。』此蓋似孫誤記﹐而提要誤信之﹐未及覆考之漢書本傳也。﹝卷五十一雜史類戰國策提要後案語引班固語﹐尙不誤。﹞考後漢書班彪傳﹑史通古今正史篇述史記所采書﹐皆與遷傳贊同﹐他書亦無取新語作史記之說﹐則是書之文﹐悉不見於史記﹐固其宜也。」

王充論衡本性篇引陸賈曰「天地生人也﹐以禮義之性﹐人能察己所以受命﹐則順﹔順謂之道。」今本亦無其文。

辧證曰「案﹕是書賈本傳作十二篇﹐漢志儒家陸賈二十三篇﹐提要旣知爲兼他論述計之﹐則論衡本性篇所稱引之語﹐稱『陸賈曰』﹐不稱『新語曰』﹐自是賈他論述中之文。故嚴可均鐵橋漫稿卷五新語敍謂﹕『本性篇所引﹐當在漢志二十三篇中。』則今本之無其文﹐亦不足異。論衡書虛篇引陸賈曰﹕『離婁之明﹐不能察帷薄之內﹐師曠之聰﹐不能聞百里之外。』其文亦不見於今本。又薄葬篇云﹕『聖賢之業﹐皆以薄葬省用爲務。然而世尙厚葬﹐有奢泰之失者﹐儒家論不明﹐墨家議之非故也。墨家之議右鬼﹐以爲人死輒爲神鬼而有知﹐能形而害人﹐故引杜伯之類以爲效驗。儒者不從﹐以爲死人無知﹐不能爲鬼﹔然而賻祭備物者﹐示不負死以觀生也。陸賈依儒而說﹐故其立語﹐不肯明處。』今新語無論鬼神之語﹐此亦引賈他著述也。西京雜記卷三曰﹕『樊將軍噲問於陸賈曰﹕自古人君皆云受命於天﹐云有瑞應﹐豈有是乎﹖陸賈應之曰﹕有。夫目●得酒食﹐燈火花得錢財﹐幹鵲噪而行人至﹐蜘蛛集而百事喜。小旣有徵﹐大亦宜然。故目●則咒之﹐燈火花則拜之﹐幹鵲噪則餧之﹐蜘蛛集則放之﹔況天下大寶﹐人君重位﹐非天命何以得之哉﹖瑞者﹐寶也﹐信也。天以寶爲信﹐應人之徳﹐故曰瑞應。無天命﹐無寶信﹐不可以力取也。』太平廣記卷一百三十五引殷蕓小說略同。西京雜記乃晉葛洪雜鈔諸書爲之﹐說詳彼書條下﹐此所記陸賈之語﹐以意度之﹐必出於陸賈二十三篇之中﹐蓋就論衡所引觀之﹐知賈喜論性命鬼神之事﹔此條之論瑞應﹐與書之宗旨體裁﹐正復相合也。賈所著書﹐除新論外﹐其可考者如此﹐提要及嚴氏僅引本性篇一條﹐蓋猶考之未詳矣。」

又谷梁傳至漢武帝時始出﹐而道基篇末乃引谷梁傳曰﹐時代尢相抵牾。其殆後人依托﹐非賈原本歟﹖

辧證曰「案谷梁傳出世時代﹐禦覽卷六百十引桓譚新論云﹕『左氏傳世後百餘年﹐魯谷梁赤爲春秋﹐殘略多所遺失。又有齊人公羊髙﹐緣經作傳﹐彌失其本事矣。』禮記王制天子諸侯無事則歲三田章﹐疏引鄭玄云﹕『谷梁近孔子﹐公羊正當六國之亡。』﹝此鄭釋廢疾之文﹞漢書儒林傳云﹕『漢興﹐髙祖過魯﹐申公以弟子從師入見於魯南宮﹐申公卒以詩﹑春秋授﹐而瑕丘江公盡能傳之。』又云﹕『瑕丘江公受谷梁春秋及詩於魯申公。』並無谷梁傳至武帝時始出之說。提要之意﹐蓋以瑕丘江公受谷梁春秋於魯申公﹐申公之學﹐惟江公盡能傳之﹐申公至武帝時年八十餘乃卒﹐而江公在武帝時與董仲舒並﹐﹝以上並見儒林傳﹞因謂谷梁傳至是始出﹐爲賈所不及見﹔不知申公爲浮邱伯弟子﹐其谷梁春秋之學﹐自當是受之於伯﹐髙祖過魯﹐申公以弟子從師入見﹐師蓋卽浮邱伯﹐其時賈方以客從髙祖定天下﹐居左右﹔呂太后時﹐浮邱伯在長安﹐楚元王遣子郢客與申公俱卒業﹐﹝見楚元王傳及儒林傳﹞賈亦方爲陳平畫與絳侯交驩之策﹐﹝均見賈傳﹞是賈與浮邱伯正同時人﹐又同處一地﹐何爲不可以見谷梁春秋乎﹖新語資質篇云﹕『鮑丘之徳行﹐非不髙於李斯﹑趙髙也﹐然伏隱蒿廬之下﹐而不錄於世﹐利口之臣害之也。』鹽鐵論毀學篇云﹕『李斯與包邱子俱事荀卿﹐包邱子不免於甕牖蒿廬。』又云﹕『方李斯之相秦也﹐始皇任之﹐人臣無二﹐而荀卿爲之不食﹐睹其罹不測之禍也。包邱子飯麻蓬藜﹐條道白屋之下﹐樂其志﹐安之於廣廈芻豢﹐無赫赫之勢﹐亦無戚戚之憂。』與新語所言鮑丘﹑李斯之事合﹐飯麻蓬藜修道白屋之下﹐卽所謂伏隱蒿廬之下﹐包邱卽鮑邱﹐古字通用。﹝文苑英華卷八百五顧況華亭縣令包公壁記云「鮑靚通靈之士﹐秦有包邱﹐漢有包咸。」是唐人尙以鮑邱與包邱爲一姓也。﹞包又與浮通﹐左氏隱八年經浮來﹐谷梁作包來﹐是其證。鮑邱子卽浮邱伯﹐﹝汪中荀卿子通論﹑顧千里鹽鐵論考證後序﹑沈欽韓漢書疏證卷二十七﹐均謂包邱子卽浮邱伯﹐今參用其意﹐更詳加考證如此。﹞浮邱伯爲孫卿門人﹐見楚元王交傳。賈著新語﹐在申公卒業之前﹐浮邱尙未甚老﹐賈之年輩當亦與相上下﹐而賈極口稱之﹐形於奏進之篇﹐其意蓋欲以此當薦書﹐則其學出於浮邱伯﹐尢有明徵。谷梁傳序疏云﹕『谷梁子名俶﹐字符始﹐魯人﹐一名赤。受經於子夏﹐爲經作傳﹐傳孫卿﹐孫卿傳魯人申公﹐申公傳博士江翁。』閻若璩古文尙書疏證卷四云﹕『申公受詩浮邱伯﹐伯﹐荀卿門人﹐申於詩爲再傳﹐何獨於春秋而親受業乎﹖且申至武帝初年八十餘﹐計其生當在秦初並天下日﹐荀卒已久﹐疏凡此等﹐俱悠謬不勝辧。』沈欽韓漢書疏證卷三十四云﹕『案申公之年﹐不能逮事荀卿﹐而其師浮邱伯也﹐蓋荀卿傳浮邱伯﹐浮邱伯傳申公。』其說是也。浮邱伯以詩及谷梁傳授弟子﹐賈與之同時﹐敬其徳行﹐安知其不從之問春秋大義﹐如司馬遷之問故於孔安國耶﹖特賈非專門名家﹐故儒林傳不列其名耳。則其引谷梁傳﹐曾何足異乎﹖﹝劉歆移太常博士書所云﹕『漢興﹐天下惟有易﹑卜。至文帝時﹐詩始萌芽。至武帝﹐然後鄒﹑魯﹑梁﹑趙﹐頗有詩﹑禮﹑春秋先師』者﹐特謂文﹑景以前諸儒﹐皆孤經傳授﹐至武帝時﹐鄒﹑魯﹑梁﹑趙﹐皆有先師﹐其傳始廣耳。考之漢書楚元王傳﹕『交與申公受詩浮邱伯﹐伯者﹐孫卿門人也﹐及秦焚書﹐各別去﹐元王至楚﹐髙後時﹐浮邱伯在長安﹐元王遣子郢客與申公俱卒業。』又儒林傳云﹕『漢興﹐言易﹐自淄川田生﹔言書﹐自濟南伏生﹔言詩﹐於魯則申培公﹐於齊﹐則轅固生﹐燕﹐則韓太傅﹔言禮﹐則魯髙堂生﹔言春秋﹐於齊﹐則胡毋生﹐於趙﹐則董仲舒。』又云﹕『漢興﹐髙堂生傳士禮十七篇﹐而魯徐生善爲頌。孝文時﹐徐生以頌爲禮官大夫。胡毋生治公羊春秋﹐爲景帝博士。漢興﹐北平侯張蒼及梁太傅賈誼皆修春秋左氏傳。』是則詩之萌芽﹐早在髙後之時﹐而禮與春秋﹐自漢興已有先師矣﹐安得執劉歆之言﹐謂谷梁傳至武帝時始出乎﹖﹞辧惑篇引魯定公與齊侯會於夾谷事﹐與谷梁傳略同﹐而其詞加詳。公羊旣無其事﹐左傳所載復不同﹐知其用谷梁義也。『兩君升壇﹐兩相處下﹐而相欲揖』﹐傳作『兩君就壇﹐兩相相揖』﹐『夷狄之民何求爲』﹐傳作『夷狄之民何來爲』﹐『使優於魯公之幕下』﹐傳作『使優施舞於魯君之幕下』﹐可以考見古今傳文之異。至徳篇云﹕『魯莊公一年之中﹐以三時興築作之役﹐﹝案謂三十一年春築臺於郎﹐夏築臺於薛﹐秋築臺於秦也。﹞規固山林艸澤之利﹐與民爭田漁薪菜之饒﹐刻桷丹楹﹐眩曜靡麗﹐收十二之稅﹐不足以供回邪之欲﹐膳不用之好﹐以快﹝「快」字原缺﹐據治要補。﹞婦人之目﹐財盡於驕盈﹐人力罷於不急﹐上困於用﹐下饑於食﹐乃遣臧孫辰請﹝原缺二字﹞於齊﹐倉廩空匱﹐外人知之﹐於是爲宋﹑陳﹑衛所伐。』考谷梁莊二十八年冬築微傳云﹕『山林藪澤之利﹐所以與民共也﹐虞之﹐非正也。』臧孫辰告糴於齊傳云﹕『國無三年之畜﹐曰國非其國也。古者稅什一﹐丰年補敗﹐不外求而上下足也。𨿽累凶年﹐民弗病也。一年不艾﹐而百饑﹐君子非之。』三十一年秋築臺於秦傳云﹕『不正﹐罷民三時﹐虞山林藪澤之利﹐且財盡則怨﹐力盡則懟﹐君子危之﹐故謹而志之也。』賈說全出於此。所謂規固山林艸澤之利﹐與民爭田漁薪菜之饒者﹐左氏﹑公羊皆無此事﹐知賈爲用谷梁師說也。明誡篇云﹕『聖人察物﹐無所遺失﹐上及日月星辰﹐下至鳥獸艸木昆虫﹐﹝原缺三字﹞鷁之退飛﹐治五石之所隕﹐所以不失纖微。至於鴝鵒來﹐冬多麋﹐言鳥獸之類﹝原缺三字﹞也。十有二月李梅實﹐十月殞霜不殺菽﹐言寒暑之气失其節也。鳥獸艸木尙欲各得其所﹐綱之以法﹐紀之以數﹐而況於人乎﹖』案谷梁僖十六年六鷁退飛過宋都傳云﹕『子曰﹕石﹐無知之物﹔鶂﹐微有知之物。石無知﹐故日之。鶂微有知之物﹐故月之。君子之於物﹐無所苟而已。石﹑鶂猶且盡其辭﹐而況於人呼﹖故五石﹑六鷁之辭不設﹐則王道不亢矣。』﹝範寧注云「不遺細微﹐故王道可舉。」﹞此亦左氏﹑公羊所未言﹐知賈說本於此也。以此數條推之﹐知全書所言春秋時事﹐皆用谷梁家法﹐又不獨道基篇所引一條而已。﹝近人劉師培左庵集卷二春秋三傳先後考云「周季漢初之儒﹐凡治春秋﹐均三傳並治﹐非惟荀卿之書可徵也﹐觀陸賈新語道基篇﹐明引谷梁傳﹐而輔政﹑無爲﹑至徳﹑懷慮﹑明誡諸篇﹐均述公羊誼﹐爲繁露所本。若辧惑一篇﹐甄引孔子論嘉樂諸言﹐則又悉本左傳。」又左氏學行於西漢考云「新語之說﹐多本公﹑谷﹐然辧惑篇載孔子『嘉樂不野合』二語﹐均本左傳﹐則賈兼通三傳。」余謂賈兼左傳﹐誠如劉說﹐但不過引用其語耳﹔至其說春秋大義﹐實用谷梁家法。若春秋繁露之說﹐或有與賈相似者﹐此自仲舒被服新語耳﹐不得以賈爲述公羊誼也。蓋公羊傳至漢景帝時始由公羊壽與齊人胡毋子都著於竹帛﹐當漢初時﹐尙是口說相傳﹐賈未必得聞之。若谷梁則賈親從浮邱伯遊﹐自得從之問故也。﹞又至徳篇末有『故春秋谷』四字﹐其下文闕佚﹐蓋亦引谷梁傳也。楊士勛谷梁疏謂『谷梁子爲經作傳』﹐而徐彥公羊疏則謂﹕『谷梁亦是著竹帛者﹐題其親師故曰谷梁傳。』二說不同﹐今亦不敢斷其孰是。﹝四庫提要卷二十六云「疑徐彥之言爲得其實。」﹞然旣爲賈所徵引﹐足知其著竹帛先於公羊﹐桓譚﹑鄭玄之言﹐信而有徵矣。漢儒諸經師說𨿽多亡佚﹐然其遺文﹐散見諸書者﹐多可裒集﹔惟谷梁春秋﹐以後人治之者鮮﹐漢儒之說幾希殆絕﹐賈書幸而僅存其說﹐猶在申公﹑瑕邱江公之前﹐去著竹帛時未遠﹐微言大義﹐皆有所受﹐治經者宜若何寶重之乎﹖有淸一代﹐經學極盛﹐而於賈之谷梁義﹐鮮稱述之者﹐豈非爲提要不根之說所惑耶﹖」

考馬總意林所載﹐皆與今本相符。李善文選注於司馬彪贈山濤詩引新語曰「楩梓僕則爲世用。」於王粲從軍詩引新語曰「聖人承天威﹐承天功﹐與之爭功﹐豈不難哉﹖」於陸機日出東南隅行引新語曰「髙臺百仞。」於古詩第一首引新語曰「邪臣之蔽賢﹐猶浮雲之鄣日月。」於張載雜詩第七首引新語曰「建大功於天下者﹐必垂名於萬世也。」以今本核校﹐𨿽文句有詳略異同﹐而大致亦悉相應﹐似其僞猶在唐前。惟玉海稱﹕「陸賈新語﹐今存於世者﹐道基﹑術事﹑輔政﹑無爲﹑資賢﹝當作「質」﹞﹑至徳﹑懷慮才七篇。」此本十有二篇﹐乃反多於宋本﹐爲不可解﹔或後人因不完之本﹐補綴五篇﹐以合本傳舊目也。

辧證曰「案嚴氏新語敍曰﹕『史記本傳十二篇﹐漢書同﹐藝文志作二十三篇﹐疑兼他論譔計之。史記正義引梁七錄﹕新語二卷﹐陸賈撰。隋志﹑舊﹑新唐志同。崇文總目﹑郡齋讀書志﹑書錄解題皆不著錄。王伯厚漢藝文志考證云﹕今存道基﹑術事﹑無爲﹑資質﹑至徳﹑懷慮七篇。蓋宋時佚而復出﹐出亦不全。至明弘治間﹐莆陽李廷梧字仲陽﹐得十二篇足本﹐刻版於桐鄕縣治﹐後此有姜思復本﹑胡維新本﹑子匯本﹑程榮﹑何鏜叢書本﹐皆祖李廷梧。或疑明本十二篇﹐反多於王伯厚所見﹐恐是後人因不全之本﹐補綴五篇以合本傳篇數﹔今知不然者﹐羣書治要載有八篇﹐﹝按見治要卷四十﹞其辧惑﹑本行﹑明誡﹑思務四篇﹐皆非王伯厚所見﹐而與明本相同。文選張載雜詩注引「建大功於天下者﹐必垂名於萬世也」﹐古詩行行重行行注引「邪臣之蔽賢﹐猶浮雲之鄣日月」﹐今在辧惑篇﹔王粲從軍詩注引「聖人承天威﹐承天功﹐與之爭功﹐豈不難哉」﹐今在本行篇﹔意林所載「眾口毀譽﹐浮石沈木﹐羣邪相抑﹐以直爲曲」﹐今在辧惑篇﹔「玉斗酌酒﹐金碗刻鏤﹐所以誇小人﹐非厚己也」﹐今在本行篇﹔足知多出五篇﹐是隋﹑唐原本。』嚴氏所考﹐足以釋提要之疑。羣書治要爲修四庫書時所未見﹐提要不知其所載新語同於今本﹐固不足怪﹔獨是提要旣謂此書之僞﹐似在唐前﹐又謂後人因不完之本補綴五篇。夫所謂不完之本者﹐卽王伯厚之所見也﹐伯厚爲南宋末人﹐信如提要之言﹐則必伯厚所見之七篇爲唐以前人所僞作﹐今本多出之五篇﹐出於宋以後人之僞作而後可﹔乃其所引意林及選注所謂與今本𨿽有詳略異同而大致亦悉相應者﹐竟多見於後出之篇﹔然則此五篇者﹐究出於唐以前耶﹖宋以後耶﹖可謂自相矛盾﹐多所抵牾者矣。考宋黃震日鈔卷五十六云﹕『新語十二篇﹐漢大中大夫陸賈所撰。一曰道基﹐言天地旣位﹐而列聖制作之功。次曰術事﹐言帝王之功﹐當思之於身﹐舜棄黃金﹐禹捐珠玉﹐道取其至要。三曰輔政﹐言用賢。四曰無爲﹐言舜﹑周。五曰辧惑﹐言不苟合。六曰愼微﹐言謹內行。七曰資質﹐言質美者在遇合。八曰至徳﹐言善治者不尙刑。九曰懷慮﹐言立功當專一。十曰本行﹐言立行本仁義。十一曰明誡﹐言君臣當謹言行。十二曰思務﹐言聞見當務執守。此其大略也。』其所敍篇目﹐與今本皆合﹐且能每篇言其作意﹐是十二篇未嘗闕也。黃氏與王伯厚皆生於宋末﹐正是同時之人﹔然則當時自有兩本﹐一隻七篇﹐一則十二篇﹐王氏偶見不全之本耳。乃提要遽謂宋本只七篇﹐余出後人補綴﹐嚴氏亦謂宋時佚而復出﹐出亦不全﹐皆不考之過也。」

今但據其書論之﹐則大旨皆崇王道﹐黜霸術﹐歸本於修身用人。其稱引老子者﹐惟思務篇引「上徳不徳」一語﹐餘皆以孔氏爲宗﹐所援據多春秋﹑論語之文﹐漢儒自董仲舒外﹐未有如是之醇正也。流傳旣久﹐其眞其贗﹐存而不論可矣。

辧證曰「案班固賓戲云﹕『近者﹐陸生優遊﹐新語以興﹔董生下帷﹐發藻儒林﹔劉向司籍﹐辧章舊聞﹔楊雄覃思﹐法言﹑太玄﹔皆及時君之門闈﹐究先聖之壼奧﹐婆娑虖術藝之場﹐休息虖篇籍之囿﹐以全其質﹐而發其文。』﹝漢書敍傳﹑文選卷四十五﹞漢書髙祖本紀云﹕『天下旣定﹐命蕭何次律令﹐韓信申軍法﹐張蒼爲章程﹐叔孫通制禮儀﹐陸賈造新語。』﹝髙紀此節﹐史記所無﹐班固采自太史公自序﹐但自序無「陸賈造新語」一句﹐又班氏所自增。﹞論衡案書篇云﹕『新語陸賈所造﹐蓋董仲舒相被服焉﹐﹝案漢書河間獻王傳云「被服儒術﹐造次必於儒者。」注﹕「師古曰﹕『被服﹐言常居處於其中也。』」通鑑卷十八胡注﹕「被服者﹐言以儒術衣服其身也。」與顏注𨿽異﹐而意亦不甚相遠。王先謙漢書補注定從胡注﹐未爲不可﹔乃又云「史記作『被服造次必於儒者』﹐則謂不服奇邪﹐不苟行止也。」此則純出臆說﹐未免畫蛇添足。如此文之董仲舒相被服﹐可以不服奇邪解之乎﹖﹞皆言君臣政治得失﹐言可采行﹐事美足觀﹐鴻知所言﹐參貳經傳﹐𨿽古聖之言﹐不能過增。陸生之言﹐未見遺闕﹔而仲舒之言雩祭可以應天﹐土龍可以致雨﹐頗難曉也。』又超奇篇﹕『陸賈﹑董仲舒論說世事﹐由意而出﹐不假取於外。』又云﹕『陸賈消呂氏之謀﹐與新語同一意。』其爲漢人推重如此。王充謂其言君臣政治得失﹐論說世事﹐與今本體裁亦復相合﹐知新語確爲敷陳治道之書﹐非記事之書。且班固稱之曰﹕『究先聖之壼奧﹐婆娑術藝﹐休息篇籍。』王充稱之曰﹕『參貳經傳﹐𨿽古聖之言﹐不能過增。』則其崇王道﹐黜霸術﹐援據春秋﹑論語﹐以孔氏爲宗﹐正不待作提要之時﹐讀其書而始知之也。況班固以之與董仲舒﹑劉向﹑揚雄並言﹐又與蕭何﹑韓信﹑張蒼﹑叔孫通諸家之開國制作同稱﹐其重之也至矣。王充謂新語蓋董仲舒相被服﹐是仲舒固亦推服其書﹐故充屢以二人之書相衡較﹐且謂仲舒不如賈﹔然則提要所謂漢儒自董仲舒外未有如是之醇正者﹐不獨不足爲奇﹐尙嫌髙視仲舒﹐所以贊賈者﹐未及其量也。黃震日抄卷四十六謂﹕『漢初諸儒﹐未有賈比。』卷四十七又謂﹕『賈庶幾以道事君者。』其稱譽賈甚至﹔然其卷五十六又謂﹕『此書似非賈之本眞。』則其識亦尙未足以知賈矣。嚴氏敍云﹕『子書﹐新語最純最早﹐貴仁義﹐賤刑威﹐述詩﹑書﹑春秋﹑論語﹐紹孟﹑荀而開賈﹑董﹐卓然儒者之言﹐史遷目爲辧士﹐未足以盡之。』嚴氏此論甚善。𨿽其意亦取之於提要﹐然提要非眞能知新語者﹐惟嚴氏乃能知之耳。但嚴氏又謂谷梁傳孝武始立學﹐非陸賈所預見﹐則猶未免惑於提要之說。谷梁傳由荀卿﹑浮邱伯以授之申公﹐賈與浮邱伯同時相善﹐何爲不可預見乎﹖且據儒林傳﹐谷梁春秋至宣帝時始徵江公孫爲博士﹐孝武時未嘗立諸學官也。道基篇所引谷梁傳曰﹕『仁者以治親﹐義者以利尊。』今谷梁傳無其文﹐鍾文蒸谷梁補注謂此語乃漢志所稱谷梁外傳﹑谷梁章句之語﹐而通謂之傳。』﹝見補注卷首論傳篇﹞其說似爲得之。嚴氏謂賈所見者﹐谷梁舊傳﹐疑瑕邱江公所受於魯申公者﹐其本復經攺造﹐非谷梁赤之舊。亦未必然也。要之﹐賈在漢初﹐粹然儒者﹐於詩﹑書煨燼之餘﹐獨能誦法孔氏﹐開有漢數百年文學之先﹐較之賈﹑董爲尢難﹐其功不在浮邱伯﹑伏生以下﹐故班固﹑王充皆亟稱之﹐漢髙以馬上得天下﹐不知重儒﹐賈獨爲之稱說詩﹑書﹐陳述仁義﹐本傳言其每奏一篇﹐髙帝未嘗不稱善﹔論衡書解篇云﹕『髙祖旣得天下﹐馬上之計未敗﹐陸賈造新語﹐髙祖粗納采。』後漢書儒林謝該傳載孔融上書薦該曰﹕『臣聞髙祖創業﹐陸賈﹑叔孫通進說詩﹑書。』則漢初之撥亂反正﹐賈有力焉。融以賈與叔孫通﹑範升﹑衛宏而言﹐亦以賈爲經學之儒也。然賈實具內聖外王之學﹐非叔孫通輩陋儒所敢望﹐惜乎未盡其用﹐否則經術之興﹐不待漢武時也。史遷乃曰﹕『余讀陸生新語書十二篇﹐固當世之辧士。』夫新語豈飛箝捭闔書耶﹖然則國人皆以孟子爲好辯﹐又何爲讀之廢書而嘆也﹗本傳敍賈著新語﹐但粗述存亡之徵﹐蓋其不足以知陸生如此﹔班固之智𨿽足以知之﹐而其爲賈作傳﹐僅刪去粗述存亡之徵一語﹐﹝此蓋不以史記爲然﹐有意刪去。﹞其它皆沿襲史記﹐無所發明﹐傳贊𨿽攺作﹐但稱其附會將相﹐以彊社稷﹐身名俱榮﹐竟不復道及新語﹔敍傳亦只言從容諷議﹐博我以文而已。﹝博我以文﹐卽指新語言之。﹞後儒因之﹐遂鮮稱述之者。幸而遺書具在﹐猶可考見其學問﹐而提要不能博考﹐臆決唱聲﹐誣爲贗作﹐豈不重可嘆哉﹗愚故逐條辧駁﹐表而出之﹐無使讀者惑焉。」

所載衛公子鱄奔晉一條﹐與三傳皆不合﹐莫詳所本。中多闕文﹐亦無可校補。所謂文公種米﹐曾子駕羊諸事﹐劉晝新論﹑馬總意林皆全句引之﹐知無訛誤﹐然皆不知其何說。又據冰嗝報之語﹐訓詁亦不可通。古書佚亡﹐今不盡見﹐闕所不知可也。

辯證曰「案新語明誡篇云﹕『故春秋書衛侯之弟鱄出奔晉﹐書鱄絕骨肉之親﹐棄大夫之位﹐越先人之境﹐附他人之域﹐窮涉寒饑﹐織履而食﹐不明之效也。』考谷梁襄二十七年傳云﹕『衛殺其大夫寧喜﹐衛侯之弟專出奔晉。專﹐喜之徒也。專之爲喜之徒何也﹖己𨿽急納其兄﹐與人之臣謀弒其君﹐是亦弒君者也。專﹐其曰弟何也﹖專有是信者﹐君賂不入乎喜而殺喜﹐是君不直乎喜也﹐故出奔晉﹐織絇邯鄲﹐終身不言衛。專之去﹐合乎春秋。』是谷梁未嘗以絕骨肉之親責鱄﹔左氏敍鱄事﹐意多褒美﹔公羊亦無貶辭。故提要以新語爲與三傳不合。然新語之織履﹐卽谷梁之織絇也﹐﹝禮記玉藻注云「絇﹐履頭飾也。」﹞此事左氏﹑公羊皆不載﹐則仍是用谷梁義也。谷梁𨿽謂鱄之去合乎春秋﹐然又謂鱄亦弒君者﹐則於鱄有所不滿﹐陸生因謂之不明。公羊何休注云﹕『傳極道此者﹐是獻公無信﹐刺鱄兄爲彊臣所逐﹐旣不能救﹐又移心事剽﹐背爲姦約﹐獻公𨿽因喜得反﹐誅之小負﹐未爲大惡﹐而深以自絕﹐所謂守小信而忘大義﹐拘小介而失大忠。』夫所謂忘大義失大忠者﹐正責其棄骨肉之親﹐而輕去其國也。或者﹐谷梁先師亦有此說﹐而賈敍之耳。何休之說公羊﹐與新語同﹐則不得謂之與三傳皆不同矣。﹝何休之說亦非公羊傳本意﹐故陸賈之說不必定爲谷梁本傳所有。﹞淮南子泰族訓云﹕『夫觀逐者於其反也﹐而觀行者於其終也。故舜放弟﹐周公殺兄﹐猶之爲仁也。文公樹米﹐曾子架羊﹐猶之爲智也。』髙誘注云﹕『文公﹐晉文公也。樹米﹐而欲生之也。架﹐連架﹐所以備知也。』﹝末句不甚可解。﹞此亦望文爲說﹐而不能詳其本事者。說苑雜言篇亦云﹕『文公種米﹐曾子駕羊﹐孫叔敖相楚﹐三年﹐不知軛在衡後﹐務大者固忘小。』然則此固相沿古語﹐漢人習用者矣。劉子新論觀量篇作『晉文種米﹐曾子植羊』﹐文又小異。世說尢悔篇云﹕『簡文見田稻不識﹐問是何艸﹐左右答是稻。簡文還﹐三日不出﹐云﹕寧有賴其末﹐而不識其本﹗』劉孝標注云﹕『文公種菜﹐曾子牧羊﹐縱不識稻﹐何所多悔﹖此言必虛。』亦用此二語﹐『米』作『菜』﹐『駕』作『牧』﹐疑後人不得其解而妄攺之。詳數書之意﹐蓋言米不可種﹐羊不可駕﹐此眾人之所知﹐而晉文﹑曾子不知﹐世或以爲不智﹔然君子之智﹐有大於此者﹐故新語曰﹕『智者之所短﹐不如愚者之所長。』﹝見輔政篇﹞說苑曰﹕『務大者固忘小。』劉孝標亦謂『無所多悔』也。但終不能得其本事耳。資質篇云﹕『夫窮澤之民﹐據冰嗝報之士﹐或懷不羈之才。』各本皆同﹐故提要以爲訓詁不可通。然考羣書治要卷四十引此句作『據冰接耜之士』﹐則固文從字順﹐無不可通者﹐今本傳寫誤耳。」﹝余嘉錫四庫提要辧證卷十子部一儒家類一﹞

王謨漢魏叢書識語

右陸賈新語二卷。按史記本傳﹕「賈爲髙帝麤述存亡之徵﹐凡著十二篇﹐每奏一篇﹐帝未嘗不稱善﹐左右呼萬歲﹐號其書曰新語。」正義引劉向七錄云「新語二卷。」班固論列劉向父子所校書爲藝文志﹐而賈書乃有二十三篇﹐似不止此十二篇﹔然自隋﹑唐志及崇文書目相承皆止二卷﹐至王伯厚著玉海﹐言「今存於世者﹐道基﹑術事﹑輔政﹑無爲﹑資賢﹝當作「質」﹞﹑至徳﹑懷慮才七篇」﹐則此書至宋末又闕其五篇。故文獻通考備錄漢世儒家諸書﹐獨遺新語﹐必其未見全書也。而今本錢序乃云「篇次至今不訛」﹐又謂﹕「秦﹑漢之書傳至於今無訛妄﹐如此者亦鮮。」則又元﹑明以來裒集得之者也。今讀其書﹐所敷奏蓋不獨稱說詩﹑書﹐發明帝王所以治天下之道而已﹐又多引論語﹑孝經﹐於孔子誅少正卯﹐會夾谷﹐厄陳﹑蔡事﹐以及顏﹑曾諸賢﹐皆樂舉而頌揚之﹐漢世儒家者流﹐固未能或之先也。夫以暴秦禁學﹐有敢偶語詩﹑書棄巿﹐以古非今者族﹐宜乎舉世瘖啞﹐不知經學﹐而浮丘公﹑伏生之徒﹐各抱遺經﹐以相教授﹐陸生且能以其所學﹐昌言於人主之前﹐風雨如晦﹐雞鳴不已﹐天降時雨﹐山川出云﹐其於消息存亡之幾﹐所關非細故也。鳴呼﹐是豈得以辯士當之也﹗汝上王謨識。

新語總評

王充玩子云之篇﹐樂於居千石之官﹐挾桓君山之書﹐富於積猗頓之財。韓非之書﹐傳在秦庭﹐始皇嘆曰「獨不得與此人同時。」陸賈新語﹐每奏一篇﹐髙祖左右稱曰萬歲。夫嘆思其人﹐與喜稱萬歲﹐豈可空爲哉﹖誠見其美﹐歡气發於內也。

又云﹕世儒之愚﹐有趙他之感﹐鴻文之人﹐陳陸賈之說。都穆云「文章與時髙下﹐質而不俚﹐必曰先秦﹑兩漢﹐若陸賈新語﹐殆其一也。」﹝王謨編漢魏叢書﹞

周廣業意林附注

陸賈新語﹝舊訛「書」﹞二卷。本注﹕「大中大夫陸賈也。」案﹕賈﹐楚人﹐漢髙帝拜大中大夫。史記本傳﹕「著書十二篇﹐號新語。」漢志作二十三篇﹐隋﹑唐﹑宋志二卷﹐今存十二篇。新語之名﹐史及七錄﹑隋﹑唐﹑宋諸志並同。又班固賓戲曰「陸子優繇﹐新語以興。」論衡書解篇曰「陸賈造新語﹐髙祖粗納。」則知舊作「新書」者﹐又因下晁﹑賈二子書而訛寫也。

按此漢人著書之始﹐新語外﹐又有楚漢春秋﹑感春賦﹐文心雕龍所謂「首發奇采﹐賦孟春而選典誥」也。承秦燔之後﹐遇罵儒之主﹐而能使每篇稱善﹐左右皆呼萬歲﹐斯其啟沃之功大矣。王仲任謂﹕「新語參貳經傳﹐言可采﹐行足觀。」王弇州譏其淺顯﹐無甚髙倜儻之見﹐過矣。

章學誠校讎通議

劉歆七略亡矣﹐其義例之可見者﹐班固藝文志注而已。﹝原注云「班固自注﹐非顏注也。」﹞七略於兵書權謀家有伊尹﹑太公﹑管子﹑荀卿子﹝原注云「漢書作孫卿子。」﹞﹑鶡冠子﹑蘇子﹑蒯通﹑陸賈﹑淮南王九家之書﹐而儒家復有荀卿子﹑陸賈二家之書﹐道家復有伊尹﹑太公﹑管子﹑鶡冠子四家之書﹐縱橫家復有蘇子﹑蒯通二家之書﹐雜家復有淮南一家之書﹐兵書技巧家有墨子﹐而墨家復有墨子之書﹐惜此外之重復互見者﹐不盡見於著錄﹐容有散逸失傳之文﹔然卽此十家之一書兩載﹐則古人之申明流別﹐獨重家學﹐而不避重復著錄明矣。

器案﹕漢書藝文志兵書略兵權謀云「右兵權謀十三家﹑二百五十九篇。」本注﹕「省伊尹﹑太公﹑管子﹑孫卿子﹑鶡冠子﹑蘇子﹑蒯通﹑陸賈﹑淮南王三百五十九篇﹐﹝原作「種」﹐今從劉奉世說攺正﹞出司馬法﹐入禮也。」古書殺靑繕寫﹐著於竹帛﹐往往裁篇別出。漢書藝文志六藝略禮類中庸說二篇﹐師古曰「今禮記有中庸一篇﹐亦非禮本經﹐蓋此之流。」今案﹕以其別出﹐故有說﹐猶弟子職之有說三篇也。又六藝略論語類孔子三朝記七篇﹐師古曰「今大戴禮有其一篇。」又六藝略孝經類弟子職一篇﹐師古注引應劭曰「管仲所作﹐在管子書。」案今爲管子第五十九篇

。隋書經籍志著錄夏小正一卷﹐戴徳撰﹐今載於大戴禮記﹔又月令章句十二卷﹐蔡邕撰﹐今月令載於禮記﹐蓋漢代一家之書﹐就其性質而分別單行者﹐固不乏其例矣。七略以伊尹以下九家之言兵權謀者﹐別出單行﹐班固則以之並入儒﹑道﹑縱橫﹑雜各家之全書﹐故於七略之兵權謀省去此九家也。漢志道家鶡冠子一篇﹐韓愈所見爲十六篇﹝讀鶡冠子﹞﹐今本十九篇﹐其中多與龐暖問答之語﹐尋兵權謀有龐暖三篇﹐蓋當時卽以龐暖書傅合﹐羼入鶡冠﹐班固以其復出﹐故省兵家之鶡冠而畱龐暖。又六藝略禮軍禮司馬法百五十五篇﹐此卽班氏所云「出司馬法入禮也。又諸子略道太公謀八十一篇﹐兵八十篇及今本管子之兵法﹐荀子之議兵﹐淮南子之兵略等篇﹐皆當在所省二百五十九篇之內。至藝文志儒家陸賈二十三篇﹐本傳十二篇﹐今本篇數與本傳合﹐與漢志不合﹐蓋漢志所著錄者乃合並兵權謀家之陸賈﹐故得二十三篇﹐然則兵權謀家之陸賈爲班氏所省者﹐當爲十一篇也。陸賈蓋以儒家而兼兵家﹐故於漢之得天下與治天下﹐於新語「粗述」之餘﹐復有專言「馬上」之道也。然則今傳世之新語﹐當爲七略分別著錄於儒家之本卽新語﹐而非班氏省兵權謀家十一篇入儒家二十三篇之本﹐儒家新語十二篇﹐旣合於陸賈二十三篇之中﹐故漢志不見著錄﹐非班氏之大忘也。然則新語是七略本行世﹐而漢志著錄本失傳耳。前賢言陸賈書者多不了﹐蓋未注意及兵權謀家所省之陸賈耳。

嚴可均新語敍

史記本傳﹕「陸賈者﹐楚人也﹐時時前說稱詩﹑書﹐髙帝曰﹕『試爲我著秦所以失天下﹐吾所以得之者。』乃粗述存亡之徵﹐凡著十二篇﹐每奏一篇﹐髙帝未嘗不稱善。左右呼萬歲。號其書曰新語。」漢書本傳同。藝文志作二十三篇﹐疑兼他所論譔計之。史記正義引梁七錄﹐新語二卷﹐陸賈撰。隋志﹑舊新唐志同。崇文總目﹑郡齋讀書志﹑直齋書錄解題皆不著錄。王伯厚漢藝文志考證云「今存道基﹑術事﹑輔政﹑無爲﹑資質﹑至徳﹑懷慮七篇。」蓋宋時此書佚而復出﹐出亦不全。至明弘治間﹐莆陽李廷梧字仲陽得十二卷足本﹐刻版於桐鄕縣治﹐後此有姜思復本﹑胡維新本﹑子匯本﹑程榮﹑何鏜叢書本﹐皆祖李廷梧。或疑明本十二篇﹐反多於王伯厚所見﹐恐是後人因不全之本﹐補綴五篇﹐以合本傳篇數。今知不然者﹐羣書治要載有八篇﹐其辧惑﹑本行﹑明誡﹑思務四篇﹐皆非王伯厚所見﹐而與明本相同。文選張載雜詩注引「建大功於天下者﹐必垂名於萬世也」﹐古詩行行重行行注引「邪臣之蔽賢﹐猶浮雲之鄣日月」﹐今在辧惑篇﹔王粲從軍詩注引「聖人承天威﹐承天功﹐與之爭功﹐豈不難哉」﹐今在本行篇﹔意林所載「眾口毀譽﹐浮石沈木﹐羣邪相抑﹐以直爲曲」﹐今在辧惑篇﹔「玉斗酌酒﹐金碗刻鏤﹐所以誇小人﹐非厚己也」﹐今在本行篇﹔足知多出五篇﹐是隋﹑唐原本。至論衡本性篇引陸賈曰「天地生人也﹐以禮義之性﹐人能察己所以受命﹐則順﹐順謂之道」﹐今十二篇無此文﹐論衡但云陸賈﹐不云新語﹐或當在漢志之二十三篇中。又谷梁傳孝武始立學﹐非陸賈所預見﹐今此道基篇引谷梁傳曰「仁者以治親﹐義者以利尊。」乃是谷梁舊傳﹐故今傳無此文﹔因知瑕丘江公所受於魯申公者﹐其本復經攺造﹐非谷梁赤之舊也。漢代子書﹐新語最純最早﹐貴仁義﹐賤刑威﹐述詩﹑書﹑春秋﹑論語﹐紹孟﹑荀而開賈﹑董﹐卓然儒者之言﹐史遷目爲辧士﹐未足以盡之。其詞皆協韻﹐流傳久遠﹐轉寫多訛﹐今據明各本﹐以羣書治要之八篇﹐及文選注﹑意林等書﹐攺正刪補﹐疑者闕之﹐間有管見一二﹐輒附案語﹐不敢臆定﹔後之覽者﹐或有取乎此。嘉慶乙亥歲﹝二十年﹞夏六月﹐烏程嚴可均謹敍。﹝鐵橋漫稿卷五﹞

案﹕鐵橋漫稿卷三答徐星伯同年書附所著書目﹐有「陸賈新語二卷﹐可均輯。」其鄕人範鍇花笑庼雜筆卷四亦登載嚴氏所著書目﹐大半未刊行﹐陸賈新語其一也。

周中孚鄭堂札記一

髙氏子略三﹐戰國策條﹐首云「班固校太史公﹐取戰國策﹑楚漢春秋﹑陸賈新語作史記﹐三書者﹐一經太史公采擇﹐後之人遂以爲天下奇書。」此下將戰國策辧駁。後又云「況於楚漢春秋﹑陸賈新語乎﹖三書紀載﹐殊無奇耳。然則太史公獨何有取於此﹖夫載戰國﹑楚﹑漢之事﹐捨三書﹐他無可考者﹐太史公所以加之采擇者在此乎﹖」中孚案﹕漢書遷傳贊祗云「據左氏﹑國語﹐采世本﹑戰國策﹐述楚漢春秋」﹐不曾數及新語﹐髙氏頻言三書﹐甚誤已甚。況新語一書﹐漢志著錄在儒家﹐繹其文﹐絕非戰國策﹑楚漢春秋之類﹐且亦不見有爲太史公所采擇者﹐何得相提而並論乎﹖予於子書﹐考縱橫家﹑戰國策下﹐全采髙氏此條﹐竟將兩陸賈新語刪去﹐三書俱攺作二書﹐免滋學者之惑。

案﹕周氏謂漢志儒家著錄者爲新語﹐而不知實乃陸賈﹐亦可謂魯莽滅裂矣。

戴彥升陸子新語序

新語十二篇﹐漢大中大夫陸賈撰﹐今分二卷。史記陸賈傳﹕「陸生時時前說稱詩﹑書﹐髙帝罵之曰﹕『乃公居馬上而得之﹐安事詩﹑書﹖』陸生曰﹕『居馬上得之﹐寧可以馬上治之乎﹖且湯﹑武逆取而以順守之﹐文武並用﹐長久之術也。昔者﹐吳王夫差﹑智伯極武而亡﹐秦任刑法不變﹐卒滅趙氏。鄕使秦已並天下﹐行仁義﹐法先聖﹐陛下安得而有之﹖』髙帝不懌﹐而有慚色﹐乃謂陸生曰﹕『試爲我著秦所以失天下﹐吾所以得之者何﹖及古成敗之國。』陸生乃麤述存亡之徵﹐凡著十二篇。每奏一篇﹐髙帝未嘗不稱善。左右呼萬歲﹐號其書曰新語。」﹝漢書略同﹞陸生作書之本末具此。漢藝文志儒家有陸賈二十三篇﹐彥升謂卽新語也﹐髙帝號爲新語﹐七略但署生名耳。「二十三」當爲「二十二」﹐蓋向校中書﹐每篇析爲上下﹐晏子春秋亦向所定﹐諫﹑問﹑雜皆分上下﹐是其證。或以漢志爲兼他所論述計之者非也。史記正義引七錄云「新語二卷﹐陸賈撰也。」則分十二篇爲二卷﹐始於阮孝緒。隋經籍志﹑舊唐書經籍志﹑新唐藝文志﹑崇文總目﹑通誌藝文略﹑宋史藝文志並云二卷﹐因梁舊也。案顏師古漢書本傳「稱其書曰新語」注﹕「其書今見存。」可徵唐世未有闕佚。而玉海藝文志及漢志考證並云「今存於世者﹐道基﹑術事﹑輔政﹑無爲﹑資賢﹝當作「質」﹞﹑至徳﹑懷慮才七篇。」則宋世本缺五篇。季滄葦藏書目宋﹑元板書中有陸賈新語一本﹐不知歸誰氏﹐無從取證。明陳第世善堂書目載新語十三篇﹐「三」乃「二」之誤。今所據爲明程榮本﹐二卷與七錄合﹐十二篇與本傳合﹐是明世此書校宋世轉完﹐或疑後人補綴五篇﹐以合舊目。彥升案﹐今所有辧惑﹑愼微﹑本行﹑明誡﹑思務五篇﹐協句皆古韻﹐詞義與道基等七篇一律。辧惑篇「趙髙駕鹿而從行﹐王曰﹕『丞相何爲駕鹿﹖』髙曰﹕『馬也。』王曰﹕『丞相誤也﹐以鹿爲馬。』髙曰﹕『陛下以臣爲不然﹐願問羣臣。』」今始皇本紀作「持鹿獻於二世」﹐似不若駕鹿爲近。又無髙請問羣臣語。陸生在二世時﹐具知其詳﹐所述較史公爲得實﹐若是僞爲﹐不能立異也。愼微篇「故邪臣之蔽賢﹐猶浮雲之鄣日月也」﹐文選古詩十九首注﹑太平禦覽八並引爲新語文﹐若後人僞爲﹐唐﹑宋人不得引也。以斯言之﹐此五篇非後人補綴明矣。蓋宋世館閣書籍﹐悉淪於金﹐王伯厚所見﹐或南宋時殘本﹐至明而全本復出耳。考證引吳儔曰「輔政篇曰﹕『書不必起於仲尼之門。』」今此語在術事篇﹐可見殘本之錯互矣。陸生書本列儒家﹐惟崇文總目移入雜家﹐宋史誌因之。彥升謂雜家者﹐兼儒﹑墨﹐合名﹑法﹐本書惟思務一篇稱墨子之門多﹝下缺﹞﹐絕未道其學。輔政篇嘆商鞅顯於西秦﹐世無賢知之君﹐能別其形。蓋於法家深疾之。獨陳儒術﹐無所兼合﹐入之雜家﹐謬矣。本傳稱每奏一篇﹐髙帝未嘗不稱善﹔則十二篇非一時所作。道基篇原本天地﹐歷敍先聖﹐終論仁義﹐知伯杖威任力而亡﹐秦二世尙刑而亡﹐語在其中﹐蓋卽面折髙帝語﹐退而奏之﹐故爲第一篇

也。術事篇謂言古者必合之今﹐述遠者必考之近﹐故云書不必起仲尼之門﹐藥不必出扁鵲之方﹐以因世而權行故也﹔吳儔執其單詞而議之﹐則以辭害志矣。﹝語見漢志考證﹞輔政篇言所任之必得其材﹐秦用刑罰以任李斯﹑趙髙﹐而推其原於讒夫似賢﹐美言似信。無爲篇言始皇暴兵極刑驕奢之患﹐而折以虞舜﹑周公之治。此二篇著秦所以失也。辧惑篇道正言之忤耳﹐傷流言之害聖﹐而深惡縱橫家之阿從意旨﹐規則乎孔門也。愼微篇言修於閨門之內﹐行於纖微之事﹐故道易見曉﹐而求神仙者﹐乃避世﹐非懷道﹐此亦取鑑秦皇﹐而早有見於新垣平等之事也。資賢﹝「賢」﹐今本誤作「執」﹐依玉海及漢志考證。器案﹕當作「質」﹐王伯厚所見亦誤本。﹞篇慮賢才之不見知﹐而歸責於觀聽之臣不明﹐謂公卿子弟﹑貴戚黨友﹐無過人之才﹐在尊重之位﹐此終漢世之獘也。至徳﹑懷慮二篇﹐稱晉厲﹑齊莊﹑楚靈﹑宋襄﹑魯莊﹐蓋著古成敗之國﹐而警乎馬上得天下之言也。本行篇大旨在貴徳賤財。明誡篇陳天文虫災之變﹐謂天道因乎人道﹐開言春秋五行﹑陳災異封事者之先。思務篇言聖人不必同道。此三篇缺字較多。綜其全書﹐誠孟堅所謂從容風議﹐博我以文者乎。﹝漢書敍傳語﹐注﹕「李奇曰﹕『作新語也。』」﹞或以道基篇末引谷梁傳﹐非賈所及見﹐疑出依托。彥升案﹕本書凡兩引谷梁傳﹐至徳篇末﹐故春秋谷﹝下缺﹞似引傳說魯莊公事﹐而缺其文。考漢書儒林傳﹕「申公﹐魯人也﹐少與楚元王交俱事齊人浮邱伯受詩。」又云「申公以詩﹑春秋授﹐而瑕邱江公盡能傳之。」又云「瑕邱江公受谷梁春秋及詩於魯申公。」楚元王交傳﹕「少時﹐嘗與魯穆生﹑白生﹑申公同受詩於浮邱伯﹐伯者﹐孫卿門人也。」夫谷梁家始自江公﹐而江公受之申公﹐申公受之浮邱伯﹐浮邱伯爲孫卿門人﹐今荀子禮論﹑大略二篇具谷梁義﹐則荀卿谷梁之初祖也。荀卿晚廢居楚﹐陸生楚人﹐故聞谷梁義歟﹖鹽鐵論包邱子與李斯俱事荀卿﹐本書資賢篇﹕「鮑邱之徳行﹐非不髙於李斯﹑趙髙也﹐然伏隱於蒿廬之下﹐而不錄於世。」鮑邱卽包邱子﹐卽浮邱伯也。楚元王傳注﹐服虔曰「浮邱伯﹐秦時儒生。」陸生蓋嘗與浮邱伯遊﹐故稱其徳行﹐或卽受其谷梁學歟﹖辧惑篇說夾谷之會事﹐與谷梁定十年傳大同。至徳篇說齊桓公遣髙子立僖公事﹐本谷梁閔二年傳。懷慮篇言魯莊公不能存立子糾﹐亦本谷梁莊九年傳﹐可徵陸生乃谷梁家矣。故所述楚漢春秋﹐向﹑歆入之春秋家。但輔政篇說鄭儋歸魯﹐至徳篇說臧孫辰請糴﹐明誡篇說衛侯之弟鱄出奔晉﹐今谷梁傳無此義。道基篇所引傳曰「仁者以治親﹐義者以利尊」﹐今谷梁傳亦無此二語。彥升案﹕谷梁之著竹帛﹐𨿽不知何時﹐而出自後師﹐陸生乃親受之浮邱伯者﹐實谷梁先師。古經師率皆口學﹐容有不同﹐如劉子政說谷梁義﹐亦有今傳所無者﹐可證也。或乃以谷梁傳爲賈所不及見﹐旣昧乎授受之原﹐且亦不檢今傳文矣。本傳言時時前說稱詩﹑書﹐而本書多說春秋﹐谷梁微學﹐藉以存焉。論語﹑孝經﹐亦頗見引﹐蓋所謂「遊文六經之中﹐畱意於仁義之際﹐祖述堯﹑舜﹐憲章文﹑武﹐宗師仲尼﹐以重其言」者﹐生書有以當之。太史公謂﹕「陸生新語書十二篇﹐固﹝原誤「因」﹐今攺﹞當世之辧士。」以辧士目生﹐何淺之乎讀是書哉﹗答賓戲云「陸子優遊﹐新語以興。」與董生﹑劉向﹑楊雄並稱其「及時君之門闈﹐究先聖之壼奧﹐婆娑乎術藝之場﹐休息乎篇籍之囿﹐以全其質而發其文﹐用納乎聖聽﹐列炳於後人。」髙帝紀言「天下旣定﹐蕭何次律令﹐韓信申軍法﹐張蒼定章程﹐叔孫通制禮儀」﹐而終之以陸賈之造新語﹐班孟堅蓋深知生書者﹐識過馬遷矣。彥升以爲陸生猶及見未焚之書﹐及七十二子後學者﹐在賈﹑董諸人之先﹐西京儒者﹐未能或之過也。今是書昧晦﹐爲章句鄙儒所莫窺﹐故詳爲校定﹐如術事篇﹕「舜棄黃金於嶄巖之山﹐禹沈珠玉於五湖之淵﹐將以杜淫邪之欲。」據禦覽八十一卷引無「禹」字﹐「杜」作「塞」。辧惑篇﹕「夷﹑狄之民何求爲﹖」以谷梁定十年傳校﹐「求」當作「來」﹐皆由傳寫者妄有增攺﹐此類不可枚數。彥升是正粗畢﹐乃檃括體要﹐別白羣疑﹐爲此敍錄﹐不嫌詳盡﹐後之君子﹐庶有考焉。道光六年十月﹐丹徒戴彥升記。﹝宋翔鳳浮溪精舍叢書新語校本序﹞

宋翔鳳新語校本題記二則

歲丁亥﹝道光七年﹞孟夏﹐桐孫自丹徒來﹐訪余於旌徳學捨﹐出所作陸子新語序﹐考據詳密﹐論斷條析﹐嘗手錄之﹔而余固自校此書﹐以後求其序稿﹐則已失去﹐在湘中刻新語時﹐不能錄入﹐頗以爲憾。去夏還家﹐檢點舊籍乃得之。聞其於全文皆有注釋﹔然桐孫之沒﹐年甫弱冠﹐如假以年壽﹐則深造於道﹐又何可量哉﹗咸豐三年三月五日﹐翔鳳記。

戴桐孫攜孫淵翁家藏子匯本﹝萬曆四年刻﹞及舊影抄明胡維新本﹝序作於萬曆間﹞﹐抄本內有朱筆添攺處﹐淵翁跋云「不知何人據別本所增﹝余校中所引別本指此﹞﹐兩家互有詳略﹐羣書治要所不載者﹐兩本差備﹐然皆不能無肊攺也。」又有姜思復本﹝明弘治間刻﹞﹐亦出淵翁家﹐𨿽在子匯本之前﹐而訛脫尢甚。余此所校﹐系漢魏叢書本﹐首載﹝原誤「在」﹞弘治間錢福序﹐稱莆陽李廷梧始梓是本﹐當就李本重刻﹐故中間闕字多於他本﹐而文少訛錯﹐尙無肊攺也。道光七年閏月﹐長洲宋翔鳳記。﹝俱見浮溪精舍叢書新語宋翔鳳校本﹞

黃式三讀徐刊陸氏新語

王仲任論衡屢稱陸賈新語﹐其二十九案書篇云「新語陸賈所造﹐董仲舒相被服焉﹐皆言君臣政治得失﹐言可采行﹐事美足觀﹐鴻智所言﹐參貳經傳﹐𨿽古聖之言﹐不能過增。」其推譽可謂至矣。愼微篇云「說道者所以通凡人之心﹐而達不能之行﹐道者人之所行也。夫大道履之而行﹐則無不能﹐故謂之道。」鄭君注禮中庸﹑朱子注論語皆用之。資執篇云「名木生於深山之中﹐商賈所不至﹐工匠所不窺﹐知者所不見﹐見者所不知。」又云「人君莫不知求賢以自助﹐近賢以自輔﹐然聖賢或隱於田裏﹐而不預國家之事﹐乃觀聽之臣不明於下﹐則閉塞之譏歸於君。」反復諸篇﹐感慨系之。式三家藏舊鈔本有「揖臣」「築民」諸印﹐其書與漢魏叢書同本﹐中有稍異﹐後得徐天池所刊本﹐較鈔本爲勝﹐辯惑篇第五自「邑土單於彊齊﹐夫用人若彼﹐失人若此﹐然定公不覺悟」起﹐至「不操其柄﹐則無以制其剛」止﹐皆舊本愼微第六之錯簡﹐讀之文順意適﹔知古書錯訛﹐類此者多﹐恨不能多得古本以校正之。﹝儆居集四讀子集一﹞

譚獻復堂日記卷四

閱陸賈新語﹐義富文密﹐七十子之緒言﹐非必陸生所創。篇體頗有似東方朔者﹐而法語爲多。宋於庭浮溪精舍叢書中有校本。

汪之昌書新語後

陸賈撰新語﹐具詳馬﹑班書賈傳中﹐藝文志著錄於儒家。案﹕自戰國時橫議蜂起﹐儒術幾爲天下裂﹐論者謂漢武表章六經﹐儒術漸近於古﹐爰開一代崇儒之規模。吾謂漢髙過魯﹐以太牢祠孔子﹐實爲後來崇儒肇基﹔而漢髙之崇儒﹐當以稱說詩﹑書者﹐朝夕於左右。考漢髙初起時﹐與共周旋者﹐微論販繒屠狗徒所不知﹐刀筆吏所未習﹐卽義士如張蒼﹐緒正者律曆﹐叔孫通號儒者﹐進言罔非大猾壯士﹔獨陸賈以行仁義﹐法先王爲言﹐見於此十二篇中者﹐陳說古事﹐每引經文以證成其義﹐於春秋﹑論語﹐見采尢多。殆以春秋經孔子所筆削﹐論語記孔子之言行﹐凡爲儒者準繩在斯。案﹕王充論衡本性篇引陸賈曰「天地生人也﹐以禮義之性﹐人能察己所以受命﹐則順﹐順謂之道。」今新語並無此文﹐似非完書。考藝文志陸賈二十三篇﹐殆統賈之論述計之﹐新語則定箸爲十二篇﹐論衡所引﹐安知非在新語外十一篇中﹖考意林引新語八條﹐其見文選注五條﹐𨿽或與此本微別﹐大致無甚懸殊﹐是唐人所見新語﹐卽此十二篇本矣。夫漢初箸述流傳完本﹐於今殊罕﹐其爲儒家者流尢罕﹔況賈撰斯書﹐尙在漢武表章六經之先﹐守先王之道﹐以待後學﹐不可謂非有志之士矣。此本篇數﹐揆之馬﹑班兩家﹐亦復相符﹐爰書數語於後。﹝靑學齋集卷二十三﹞

唐晏陸子新語校注序

自始皇滅學﹐負大疚於天下﹐至今談古籍之亡﹐必歸其疚於始皇。然以史考之﹐始皇三十四年﹐李斯上言燒書﹐三十五年﹐坑儒於驪山﹐此後三年﹐二世之二年而秦亡﹐又後五年﹐漢髙卽位﹐其間不過八年耳。陸生以客從髙祖﹐時已在學成之後。或者謂陸生爲荀卿弟子﹐然則陸生固及見全經矣﹐其視漢初諸儒抱殘守缺者何如﹖故其說經之言﹐與漢人不同﹐而說谷梁尢精﹔世以谷梁學出申公﹐烏知申公尙在陸生後乎﹖今人知重公羊﹐而以董生爲巨子﹔不知公羊齊學也﹐爲歷下游士之餘緒﹐谷梁魯學也﹐爲闕裏諸儒之雅言﹐而陸生爲谷梁大師﹐又前乎董公﹐人知重董﹐而不知重陸﹐傎矣。陸生之書﹐自隋﹑唐志皆著於錄﹐顏師古注陸生傳云「其書今現在。」文選注亦引之﹐至宋崇文總目尙有之﹐南宋人書目﹐則未之見﹐殆亡於靖康之亂矣。比及明代﹐其書復出﹐非復出也﹐亡於南﹐存於北耳。金﹑元史不志藝文﹐是以存亡無考。今代所傳漢魏叢書本﹐訛脫之處﹐均經妄人攺失。余得明範氏天一閣刻本﹐𨿽訛誤不免﹐而第六篇

中有第五篇

錯簡一段﹐漢魏叢書本妄攺﹐不復可尋﹐範本則起止宛然。後復見子匯本﹐則第五篇

完然不誤﹐又勝範本。又漢魏本十二篇之末﹐脫字累累﹐不可以句﹐範本存字固多﹐而子匯本尢多﹐遂合三本﹐正其訛誤﹐補其脫字﹐間引他書﹐以爲注釋﹐𨿽未必有當大雅﹐而亦可云首辟蠶叢矣。夫髙帝木彊人也﹐又不悅儒﹐卒之﹐陸生陳書﹐未嘗不稱善﹐遂能以太牢祀闕裏焉﹐漢代重儒﹐開自陸生也。迨其末季﹐王莽不臣﹐而楊雄頌美功徳﹐言無實﹐法言﹑太玄﹐亦儒林之側調也﹐乃千載下法言昭昭﹐新語冥冥﹐亦事理之難解者也。漯川居士唐晏自敍於海上飛塵小駐。﹝據龍溪精舍校刊本﹞

案﹕扉頁紀年爲丁巳夏五﹐則一九一七年也。

又陸子新語校注跋

陸氏此書﹐見於漢﹑唐志﹐及崇文總目﹐流傳有序﹐決無可疑。乃四庫提要獨引漢書司馬遷傳遷取此書作史記之言﹐而是書之文不見史記爲疑﹔不知史記載趙髙指鹿爲馬事﹐正本之此書也。提要又以此書引谷梁傳﹐謂谷梁傳武帝時方出﹔不知陸氏著此書﹐去秦焚書才六年耳﹐其所讀者﹐未焚之谷梁傳也﹐至武帝則爲再出矣。故所引者﹐今本無之也。提要又疑自南宋以後﹐不見著錄﹔則楊鐵崖序山居新語固引及此書﹐且云而今見在﹐則不得雲南宋後無之也。提要之疑﹐全無影響﹐而今世和之者多﹐不得不爲分辧之如此。涉江唐晏跋。﹝據龍溪精舍校刊本﹞

附錄四

史記漢書陸賈傳合注

史記卷九十七酈生陸賈傳第三十七﹐漢書卷四十三酈陸朱劉叔孫傳第十三。史記太史公自序﹕「結言通使﹐約懷諸侯﹐諸侯咸親﹐歸漢爲藩輔。作酈生陸賈列傳第三十七。」漢書敍傳﹕「……賈作行人﹐百越來賓﹔從容風議﹐博我以文。……述酈陸朱婁叔孫傳第十三。」注﹕「李奇曰﹕『作新語也。』師古曰﹕『論語稱顏回喟然嘆曰﹕夫子博我以文。謂以文章開博我也。此言陸賈嘗之越也。從音千容反﹐風讀曰諷。』」齊召南曰「師古謂從容二句亦指使越﹐非也。此二句指賈著新語﹐每奏一篇﹐髙祖稱善。李說得之。」

陸賈者﹝一﹞﹐楚人也﹝二﹞。以客從髙祖定天下﹐名爲有口辯士﹝三﹞﹐居左右﹐常使諸侯。﹝一﹞漢書無「者」字。﹝二﹞索隱﹕「案﹕陳畱風俗傳云﹕『陸氏﹐春秋時陸渾國之後。晉侯伐之﹐故陸渾子奔楚。賈其後。』又陸氏譜云﹕『齊宣公支子達﹐食菜於陸。達生發﹐發生臯﹐適楚。賈其孫也。』」器案﹕元和姓纂十一屋﹕「陸﹐齊宣王田氏之後。宣王封少子通於平原陸鄕﹐因氏焉。漢大中大夫陸賈﹐子孫過江﹐居吳郡吳縣。」唐書宰相世系表同﹐「陸鄕」上有「般縣」二字。陸氏譜之「齊宣公」﹐當作「齊宣王」﹐蓋此乃田氏之齊﹐非太公之齊也。陸渾氏則戎姓﹐晉侯謂晉頃公﹐晉滅陸渾﹐陸渾子奔楚﹐見左傳昭公十七年。陳畱風俗傳謂賈爲陸渾子之後﹐非是。﹝三﹞「名爲有口辯士」﹐漢書作「名有口辯」﹐說苑奉使篇與史記同。師古曰「時人皆謂其口辯。」瀧川資言史記會注考證﹝以下簡稱考證﹞曰「藝文類聚﹝案見卷五十三﹞引史無『士』字﹐與漢書合。」

及髙祖時﹝一﹞﹐中國初定﹐尉他﹝二﹞平南越﹐因王之﹝三﹞。髙祖使陸賈賜尉﹝四﹞他印爲南越王。陸生﹝五﹞至﹐尉他魋結﹝六﹞箕倨﹝七﹞見陸生。陸生因進說他﹝八﹞曰「足下﹝九﹞中國人﹝一０﹞﹐親戚﹝一一﹞昆弟墳墓在眞定﹝一二﹞。今足下反天性﹝一三﹞﹐棄冠帶﹝一四﹞﹐欲以區區﹝一五﹞之越與天子抗衡﹝一六﹞爲敵國﹐禍且及身矣。且夫秦失其政﹝一七﹞﹐諸侯豪桀並起﹐惟﹝一八﹞漢王先入關﹐據咸陽。項羽倍約﹝一九﹞﹐自立爲西楚霸王﹝二０﹞﹐諸侯皆屬﹐可謂至彊﹝二一﹞。然漢王起巴﹑蜀﹝二二﹞﹐鞭笞天下﹝二三﹞﹐劫略諸侯﹝二四﹞﹐遂誅項羽滅之﹝二五﹞。五年之閒﹐海內平定。此非人力﹐天之所建也。天子聞君王王南越﹐不助天下誅暴逆﹝二六﹞﹐將相欲移兵﹝二七﹞而誅王﹝二八﹞﹔天子憐百姓新勞苦﹐故﹝二九﹞且休之﹐遣使臣授君王印﹐剖符通使﹝三０﹞。君王宜郊迎﹝三一﹞﹐北面﹝三二﹞稱臣﹐乃欲以新造﹝三三﹞未集﹝三四﹞之越﹐屈彊於此﹝三五﹞。漢誠聞之﹐掘燒王先人冢﹝三六﹞﹐夷滅宗族﹝三七﹞﹐使一偏將﹝三八﹞將十萬眾臨越﹐則﹝三九﹞越殺王降漢﹐如反復手耳﹝四０﹞。」﹝一﹞漢書無「及髙祖」三字﹐藝文類聚引史記﹐與漢書同。﹝二﹞索隱﹕「趙他爲南越尉﹐故曰『尉他』。他音駝。」正義﹕「他﹐音徒何反。趙他﹐眞定人﹐爲龍川令﹐南海尉任囂死﹐使他盡行南海尉事﹐故曰尉他。後自立爲南越王。」﹝據會注考證本﹞案﹕漢書﹑說苑奉使篇作「佗」﹐師古曰「佗﹐音徒何反。」張文虎校史記札記曰「柯﹐淩本作『佗』﹐下同。」﹝三﹞史記南越列傳﹕「南越王尉佗者﹐眞定人也﹐姓趙氏。秦時已並天下﹐略定揚﹑越﹐置桂林﹑南海﹑象郡﹐以謫徙民﹐與越雜處十三歲。佗﹐秦時用爲南海龍川令﹐至二世時﹐南海尉任囂病且死﹐召龍川令趙佗語曰﹕『聞陳勝等作亂﹐秦爲無道﹐天下苦之﹐項羽﹑劉季﹑陳勝﹑吳廣等﹐州郡各共興軍聚眾﹐虎爭天下﹐中國擾亂﹐未知所安﹐豪傑畔秦相立。南海僻遠﹐吾恐盜兵侵地至此﹐吾欲興兵絕新道﹐自備﹐待諸侯變﹐會病甚﹔且番禺負山險﹐阻南海﹐東西數千里﹐頗有中國人相輔﹐此亦一州之主也﹐可以立國。郡中長吏﹐無足與言者﹐故召公告之。』卽被佗書﹐行南海尉事。囂死﹐佗卽移檄告橫浦﹑陽山﹑湟溪關曰﹕『盜兵且至﹐急絕道﹐聚兵自守。』因稍以法誅秦所置長吏﹐以其黨爲假守。秦已破滅﹐佗卽擊並桂林﹑象郡﹐自立爲南越武王。」﹝四﹞漢書無「陸」字「尉」字﹐藝文類聚引史記同漢書。考證曰「髙山寺本﹐『陸賈』作『陸生』。」案﹕此爲漢十一年事。﹝五﹞漢書「陸生」作「賈」。說苑同史記。案﹕漢人言生或言先﹐猶言先生。史記儒林傳﹕「言詩於魯則申培公﹐於齊則轅固生。」正義﹕「公﹑生﹐其處號也。」又曰「言尙書自濟南伏生。言禮自魯髙堂生。」索隱﹕「謝承云﹕『秦氏季代﹐有魯人髙堂伯。』則伯是其字。云生者﹐自漢已來﹐儒者皆號生﹐亦先生省字呼之耳。」又匈奴傳﹕「其儒先以爲欲說﹐折其辯。」集解﹕「先﹐先生也﹐漢書作『儒生』也。」漢書髙帝紀上﹕「以魏地萬戶侯封生。」師古曰「生﹐猶言先生。」又晁錯傳﹕「學申﹑商刑名於軹張恢生所。」﹝史記晁錯傳作「張恢先」﹐集解﹕「徐廣曰﹕『先卽先生。』」﹞又﹕「公卿言鄧先。」師古曰「鄧先﹐猶言鄧先生也。」又梅福傳﹕「夫叔孫先非不忠也。」師古曰「先﹐猶言先生也。」又霍光傳先言茂陵徐生﹐人爲徐生上書則稱茂陵徐福。又貢禹傳﹕「朕以生有伯夷之廉﹐史魚之直。」下文載詔語﹐凡七稱生﹐師古曰「生﹐謂先生也。」經典釋文敍錄﹕「魯扶卿﹐鄭云扶先﹐或說﹐先﹐先生。」﹝六﹞集解﹕「服虔曰﹕『魋音椎。今兵士椎頭結﹝漢書注引作「髻」﹞。』」索隱﹕「魋﹐直追反。結音計。謂爲髻一撮似椎爲結之﹐故字從結。且案﹕其『魋結』二字﹐依字讀之亦得。謂夷人本被髮左衽﹐今他同其風俗﹐但魋其發而結之。」師古曰「結讀曰髻。椎髻者﹐一撮之髻﹐其形如椎。」今案﹕說苑作「椎結」。﹝七﹞藝文類聚引史記「倨」作「踞」﹐與漢書同。師古曰「箕踞﹐謂伸其兩腳而坐。亦曰箕踞﹐其形似箕。」齊樹楷史記意曰「尉他箕踞見陸生﹐與髙帝洗足見酈生﹐相映。」﹝八﹞漢書﹑說苑無「進」字﹐藝文類聚引史記同漢書。﹝九﹞酉陽雜俎前集一禮異﹕「秦﹑漢以來﹐於天子言陛下﹐於皇太子言殿下﹐將言麾下﹐使者言節下﹑轂下﹐二千石長史言閣下﹐父母言膝下﹐通類相稱言足下。」﹝「稱言」原作「言稱」﹐今從類說本﹞事物紀原公式姓諱部﹕「異苑曰﹕『介之推逃祿﹐抱樹燒死。文公拊木哀嗟﹐伐而制屐﹐每懷其功﹐俯視其屐曰﹕悲乎足下。』足下之稱﹐當緣此爾。史記﹐戰國之士﹐或上書時君﹐或談說君前﹐及相與論難﹐多相斥曰足下﹐蓋自七國相承至今也。」﹝一０﹞藝文類聚引史記「人」上有「之」字。王治皞史記榷參下﹕「陸生拏把尉他處﹐只在『眞定人』﹝應曰「中國人」﹞三字。彼王粵﹐卻也內顧。文帝修祠其親冢﹐官其昆弟﹐眞得懷遠之法。」﹝一一﹞古代稱父母爲親戚。墨子節葬篇﹕「楚之南有炎人之國者﹐其親戚死﹐●其肉而棄之﹐然後埋其骨﹐乃成爲孝子。秦之西﹐有儀渠之國者﹐其親戚死﹐聚柴薪而焚之﹐燻上﹐謂之登遐﹐然後成爲孝子。」荀子議兵篇﹕「而其民之親我﹐歡若父母。」新序雜事三作「驩然如父母」﹐﹝韓詩外傳三作「歡如父子」﹞漢書刑法志作「歡若親」。左傳昭公二十年﹕「棠君尙謂其弟員曰﹕『……親戚爲戮﹐不可以莫之報也。』」親戚﹐謂其父奢也。大戴禮記曾子疾病篇﹕「曾子曰﹕『親戚旣沒﹐𨿽欲孝﹐誰爲孝﹖』」史記五帝本紀﹕「堯二女不敢以貴驕﹐事舜親戚﹐甚有婦道。」正義﹕「親戚﹐謂父瞽叟﹑後母﹑弟象﹑妹顆手等也。」﹝一二﹞索隱﹕「趙地也。本名東垣﹐屬常山。」﹝一三﹞師古曰「偝父母之國﹐無骨肉之恩﹐是反天性也。」﹝一四﹞史記天官書﹕「內冠帶﹐外夷﹑狄。」冠帶謂華族﹐與四夷對言。漢書嚴助傳﹕「越﹐方外之地﹐劗發文身之民也﹐不可以冠帶之國法度理也。」文義與此同﹐正謂南越非冠帶之國也。﹝一五﹞師古曰「區區﹐小貌。」﹝一六﹞「抗」﹐漢書作「伉」﹐景佑本﹑武英殿本作「抗」﹐說苑亦作「抗」。索隱﹕「案﹕崔浩云﹕『抗﹐對也。衡﹐車軶上橫木也。抗衡﹐言兩衡相對拒﹐言不相避下。』」﹝一七﹞「政」﹐漢書作「正」﹐師古曰「正亦政也。」﹝一八﹞「惟」﹐漢書作「惟」﹐古通。﹝一九﹞「項羽」﹐漢書﹑說苑作「項籍」。「倍」﹐漢書作「背」﹐古通。﹝二０﹞史記項羽本紀﹕「項王自爲西楚霸王﹐王九郡﹐都彭城。」正義﹕「貨殖傳云﹕『淮以北﹐沛﹑陳﹑汝南﹑南郡爲西楚也。彭城以東﹐東海﹑吳﹑廣陵爲東楚也。衡山﹑九江﹑江南﹑豫章﹑長沙爲南楚。』孟康云﹕『舊名江陵爲南楚﹐吳爲東楚﹔彭城爲西楚。』」﹝二一﹞漢書「彊」下有「矣」字。﹝二二﹞史記項羽本紀﹕「項王﹑範曾疑沛公之有天下﹐業已講解﹐又惡負約﹐恐諸侯叛之﹐乃陰謀曰﹕『巴﹑蜀道險﹐秦之遷人皆居蜀﹐乃曰﹐巴﹑蜀亦關中地也。』故立沛公爲漢王﹐王巴﹑蜀﹑漢中﹐都南鄭。」正義﹕「括地誌云﹕『南梁州所理縣也。』」又髙祖本紀﹕「負約﹐更立沛公爲漢王﹐王巴﹑蜀﹑漢中﹐都南鄭。」正義﹕「梁州﹐本漢中郡﹐以漢水爲名。」集解﹕「徐廣曰﹕『三十二縣。』」張文虎曰「集解三十二縣﹐舊刻作『四十二縣』﹐漢書云『四十一縣』﹐漢紀同﹐據漢志﹐漢中郡十二縣﹐蜀郡十五縣﹐巴郡十一縣﹐則共三十八縣。」﹝二三﹞文選賈誼過秦論﹕「執敲撲以鞭笞天下。」鞭笞﹐猶今言鞭撻。﹝二四﹞漢書﹑說苑作「劫諸侯」。器案﹕此卽史記髙紀所言「漢王以故得劫五諸侯兵遂入彭城」也。﹝史記叔孫通傳﹕「漢二年﹐漢王從五諸侯入彭城。」﹞漢書髙紀﹕「漢王以故得劫五諸侯兵。」﹝又漢王數羽之十大罪﹐有云「擅劫諸侯兵入關﹐罪三也。」﹞史記項羽本紀作「漢王部五諸侯兵﹐凡五十六萬人﹐東伐楚。」集解﹕「徐廣曰﹕『一作劫。』」索隱﹕「按漢書﹐見作『劫』字。」正義﹕「凡兵初降﹐士卒未有指麾﹐故須劫略而行。」則正釋「部」爲「劫略」也。漢紀作「漢王率諸侯之師凡五十六萬人」﹐通鑑亦作「漢王以故得率諸侯兵凡五十六萬人」。項羽本紀下文又云「獨魯不下﹐漢乃引天下兵欲屠之。」又太史公曰「三年遂將五諸侯滅秦。」然則劫字自有部﹑將﹑率之義﹐而單言之曰劫﹐復言之則曰劫略也。﹝二五﹞漢書﹑說苑無「滅之」二字。﹝二六﹞漢書此句上有「而」字。﹝二七﹞左傳宣公十二年﹕「晉師右移﹐上軍未動。」杜預注﹕「言餘軍皆移去﹐惟上軍在。」則移兵猶言出師也。﹝二八﹞考證﹕「楓山本『誅王』作『誅君王』。」﹝二九﹞漢書﹑說苑無「故」字。史記南越列傳﹕「髙帝已定天下﹐爲中國勞苦﹐故釋佗弗誅。」﹝三０﹞史記南越列傳﹕「漢十一年﹐遣陸賈因立佗爲南越王﹐與剖符通使﹐和集百越﹐毋爲南邊患害﹐與長沙接境。」又髙祖本紀﹕「乃論功﹐與諸列侯剖符行封。」文選王子淵聖主得賢臣頌﹕「剖符錫壤﹐而光祖考。」張銑注﹕「剖﹐分也。符者﹐所以諸侯與天子分之﹐各執一契﹐舉動所爲﹐必合於契﹐然後承命而行之。」﹝三一﹞師古曰「郊迎﹐謂出郊而迎。」又司馬相如傳注師古曰「迎於郊界之上也。」﹝三二﹞史記田單列傳﹕「王蠋布衣也﹐義不北面於燕。」謂北面稱臣也。孟子萬章上﹕「舜南面而立﹐堯帥諸侯北面而朝之。」﹝三三﹞尙書君奭﹕「厥亂明我新造邦。」正義﹕「其治理足以明我新成國矣。」項羽本紀﹕「夫以秦之彊﹐攻新造之趙。」﹝三四﹞師古曰「集猶成也。」案﹕尙書武成﹕「大統未集。」孔氏傳﹕「大業未就。」漢書荊燕吳傳贊﹕「天下未集。」師古曰「集﹐和也。」﹝三五﹞正義﹕「屈彊﹐謂不柔服也。」﹝據會注考證本﹞漢書作「屈彊」﹐師古曰「屈音其勿反。屈彊﹐謂不柔服也。」﹝三六﹞漢書﹑說苑「冢」下有「墓」字。考證﹕「楓山本﹑三條本『冢』下有『墓』字﹐與漢書合。」﹝三七﹞漢書﹑說苑作「夷種宗族」﹐師古曰「夷﹐平也﹐謂平除其種族。」器案﹕由顏注則「夷種宗族」﹐實爲不辭﹐疑漢書原文當作「夷種族宗」﹐今倒植耳。族讀爲族誅之族﹐戰國策趙策上﹕「犯姦者身死﹐賊國者族宗。」族宗﹐謂族滅其宗也。族宗與夷種並言﹐文從字順。﹝三八﹞文選陳孔璋檄吳將校部曲文﹕「偏將涉隴﹐則建﹑約梟夷。」偏將﹐謂偏裨之將。﹝三九﹞漢書「則」作「卽」﹐古通。說苑同史記。﹝四０﹞師古曰「言其易。」器案︰杜甫貧交行﹕「翻手作云覆手雨。」卽本此意﹐亦言翻雲覆雨之易耳。翻﹑反古通。

於是尉他乃蹶然起坐﹝一﹞﹐謝陸生﹝二﹞曰「居蠻﹑夷﹝三﹞中久﹐殊失禮義﹝四﹞。」因問陸生曰「我孰與﹝五﹞蕭何﹑曹參﹑韓信賢﹖」陸生曰「王似賢﹝六﹞。」復﹝七﹞曰「我孰與皇帝賢﹖」陸生曰「皇帝起丰﹑沛﹐討暴秦﹐誅彊﹝八﹞楚﹐爲天下興利除害﹐繼五帝﹑三王之業﹐統理中國﹝九﹞。中國之人以億計﹐地方萬里﹐居天下之膏腴﹝一０﹞﹐人眾車轝﹐萬物殷富﹐政由一家﹐自天地剖泮﹝一一﹞﹐未始有也﹝一二﹞。今王眾不過數十萬﹐﹝一三﹞皆蠻﹑夷﹐崎嶇山海閒﹝一四﹞﹐譬若﹝一五﹞漢一郡﹐王何乃比於漢﹝一六﹞﹗」尉他大笑﹝一七﹞曰「吾不起中國﹐故王此。使我居中國﹐何渠不若漢﹝一八﹞﹖」乃大說陸生﹝一九﹞﹐畱與﹝二０﹞飲數月。曰「越中無足與語﹝二一﹞﹐至生來﹐令我日聞所不聞﹝二二﹞。」賜陸生橐中裝﹝二三﹞直千金﹐他送﹝二四﹞亦千金。陸生卒拜尉他爲南越王﹝二五﹞﹐令稱臣奉漢約﹝二六﹞。歸報﹝二七﹞﹐髙祖大悅﹝二八﹞﹐拜賈爲太中大夫﹝二九﹞。﹝一﹞漢書無「尉」字。索隱﹕「蘇林音厥。禮記﹕『子夏蹶然而起。』埤蒼云﹕『蹶﹐起也。』」師古曰「蹶然﹐驚起之貌也。音厥。」李慈銘曰「案顧氏炎武云﹕『坐者﹐跪也。』似非。古人坐𨿽有訓跪者﹐然此則與上酈生傳『延酈生上坐謝之』一例﹐尉他初箕踞﹐至此蹶起端坐也。觀其下云『我孰與皇帝賢』﹐則此時安肯遽向陸生跪乎﹖」﹝二﹞藝文類聚引史記「陸生」作「賈」﹐與漢書同。﹝三﹞藝文類聚引史記「夷」下有「之」字。﹝四﹞藝文類聚「義」作「儀」。﹝五﹞師古曰「與﹐如也。」﹝六﹞考證曰「髙山寺本『似』作『已』。」漢書句末有「也」字。﹝七﹞漢書﹑說苑「復」下有「問」字。﹝八﹞說苑「彊」作「彊」。﹝九﹞漢書作「統天下﹐理中國」﹐說苑與史記同。﹝一０﹞史記劉敬傳﹐劉敬說髙帝曰「因秦之故﹐資甚美膏腴之地﹐此所謂天府者也。」索隱﹕「案戰國策蘇秦說惠王曰﹕『大王之國﹐地勢形便﹐此所謂天府。』髙誘注云﹕『府﹐聚也。』」案﹕天府﹐卽此下文「萬物殷富」之義也。﹝一一﹞漢書﹑說苑「泮」作「判」﹐考證曰「楓山本﹑三條本﹑柯維熊本﹑淩稚隆評林本『泮』作『判』﹐與漢書合。髙山寺本作『泮』。」正義﹕「剖判﹐猶開辟也。」﹝據會注考證本﹞﹝一二﹞漢書﹑說苑作「未嘗有也」﹐師古曰「言自開辟以來﹐未嘗有也。」齊樹楷曰「又從陸生口中寫髙帝。」﹝一三﹞漢書作「數萬」﹐說苑同史記。﹝一四﹞說苑作「踦山海之間」﹐字同。師古曰「崎音丘宜反﹐嶇音區。」考證曰「髙山寺本『山』作『小』。」﹝一五﹞漢書「若」作「如」。﹝一六﹞考證曰「髙山寺本﹑楓山本﹑三條本『何』下有『可』字。」案﹕說苑作「何可乃比於漢王」。﹝一七﹞考證曰「髙山寺本『笑』作『嘆』。」﹝一八﹞漢書﹑說苑「渠」作「遽」﹐集解﹕「渠音詎。」索隱﹕「渠﹐劉氏音詎﹐漢書作『遽』字﹐小顏以爲有何迫促不如漢也。」師古曰「言有何迫促而不如漢也。遽音其庶反。」王若虛諸史辧惑曰「何遽﹐猶言豈便也﹐與越大夫種言『何遽不爲福』同意﹐而注云『有何迫促而不爲』﹐非。」王念孫曰「顏訓遽爲迫促﹐非也。遽亦何也﹐連言何遽者﹐古人自有復語耳。遽字或作詎﹑距﹑巨﹐又作渠﹐墨子公孟篇曰﹕『𨿽子不得福﹐吾言何遽不善﹐而鬼神何遽不明。」淮南人間篇曰﹕『此何遽不能爲福乎﹖』韓子難篇曰﹕『衛奚距然哉。』秦策曰﹕『君其試焉﹐奚遽叱也。』﹝史記甘茂傳作「何遽叱乎」﹞荀子王制篇﹕『豈渠得免夫累乎。』正論篇曰﹕『是豈詎知見侮之爲不辱哉﹖』呂氏春秋具備篇曰﹕『豈遽叱哉﹖』莊子齊物論篇曰﹕『庸詎知吾所謂知之非不知邪﹖庸詎知吾所謂不知之非知邪﹖』﹝釋文曰「詎﹐徐本作巨﹐李云﹕『詎﹐何也。』」﹞淮南齊俗篇曰﹕『庸遽知世之所自窺我者乎﹖』史記張儀傳曰﹕『且蘇君在﹐儀渠能乎﹖』﹝索隱曰「渠音詎﹐古字少﹐假借耳。」﹞或言何遽﹐或言奚遽﹐或言豈遽﹐或言庸遽﹐或言渠﹐其義一也。『何遽不若漢』﹐史記作『何渠不若漢』﹐則遽爲語詞而非急遽之遽明矣。」﹝一九﹞說苑「說」作「悅」。考證曰「髙山寺本『說』作『悅』。」師古曰「說讀曰悅﹐謂愛悅之。」﹝二０﹞說苑「畱與」作「與畱」。﹝二一﹞考證曰「楓山本﹑三條本『語』下有『及』字。」﹝二二﹞師古曰「言素所不聞者﹐日聞之。」﹝二三﹞集解﹕「張晏曰﹕『珠玉之寶也。裝﹐裹也。』」索隱﹕「橐音托。案﹕如淳云『以爲明月珠之屬也』。又案﹕詩傳曰﹕『大曰橐﹐小曰囊。』埤蒼云﹕『有底曰囊﹐無底曰橐。』謂以寶物以入囊橐也。」師古曰「有底曰囊﹐無底曰橐。言其寶物質輕而價重﹐可入囊橐以賫行﹐故曰橐中裝也。」周壽昌曰「有底曰囊﹐無底曰橐﹐索隱引作埤蒼語。案左僖二十八年傳﹕『子職納橐饘焉。』宣八年傳﹕『趙盾見靈輒餓﹐爲之簞食與肉﹐寘諸橐以與之。』是橐可盛食﹐無底何以能盛﹖說文﹕『橐﹐囊也。』殆與囊一物﹐而大小分耳。索隱引詩傳曰﹕『大曰橐﹐小曰囊。』今毛傳作『小曰橐﹐大曰囊』﹐是傳寫異也。埤蒼語未然。」﹝二四﹞「他」﹐漢書作「它」﹐說苑作「佗」。集解﹕「蘇林曰﹕『非橐中物﹐故曰他送也。』」師古曰「它猶餘也。」﹝二五﹞漢書作「賈卒拜佗爲南越王」﹐說苑作「陸生拜尉佗爲南越王」。考證曰「髙山寺本﹑楓山本﹑三條本﹑宋本﹑中統本﹑遊本﹑毛本﹑吳校金板﹐『爲』下有『南』字﹐與漢書合﹐當據補。」漢書髙帝紀下﹕「十一年五月﹐詔曰﹕『粵人之俗﹐好相攻擊。前時﹐秦徙中縣之民﹝如淳曰「中縣之民﹐中國縣民也。」﹞南方三郡﹐﹝如淳曰「桂林﹑象郡﹑南海。」﹞使與百粵雜處﹐會天下誅秦﹐南海尉它居南方﹐長治之﹐甚有文理﹐中縣人以故不耗減﹐粵人相攻擊之俗益止﹐俱賴其力。今立它爲南粵王。』使陸賈卽授璽綬﹐它稽首稱臣。」﹝二六﹞漢書髙帝紀上﹕「初﹐懷王與諸將約﹐先入定關中者﹐王之。」師古曰「約﹐要也﹐謂言契也。」﹝二七﹞考證曰「楓山本﹑三條本﹐『報』下重『髙祖』二字。」﹝二八﹞漢書「悅」作「說」。師古曰「『說』讀曰『悅』。」﹝二九﹞續漢書百官志二﹕「太中大夫﹐千石。本注曰﹕『無員。』」劉昭注﹕「漢官曰﹕『二十人﹐秩比二千石。』」案﹕百官志二﹕「光祿大夫﹐比二千石。本注曰﹕『無員。凡大夫﹑議郎﹐皆掌顧問應對﹐無常事﹐惟詔命所使。』」然則賈之拜太中大夫﹐蓋掌應對也﹐故於文帝時又爲太中大夫使南越。

陸生時時前說稱詩﹑書。髙帝罵之﹝一﹞曰「乃公﹝二﹞居馬上而得之﹝三﹞﹐安事詩﹑書﹗」陸生曰「居馬上得之﹐寧可以馬上治之乎﹝四﹞﹖且湯﹑武逆﹝五﹞取而以順守之﹝六﹞﹐文武並用﹐長久之術也。昔者﹐吳王夫差﹑智伯﹝七﹞極武而亡。秦任刑法不變﹐卒滅趙氏﹝八﹞。鄕使秦已﹝九﹞並天下﹐行仁義﹐法先聖﹐陛下﹝一０﹞安﹝一一﹞得而有之﹖」髙帝不懌而有慚色﹝一二﹞﹐乃謂﹝一三﹞陸生曰「試爲我著秦所以失天下﹐吾所以得之者何﹝一四﹞﹐及古﹝一五﹞成敗之國﹝一六﹞。」陸生乃粗述存亡之徵﹝一七﹞﹐凡著十二篇。每奏一篇﹐髙帝未嘗不稱善﹝一八﹞﹐左右呼萬歲﹝一九﹞﹐號﹝二０﹞其書曰新語﹝二一﹞。﹝一﹞案﹕漢髙帝之辱罵儒生﹐非僅陸生一人而已﹐史記酈生傳﹐罵酈生豎儒。又叔孫通傳﹐叔孫通儒服﹐漢王憎之。又酈生傳載裏中騎士謂酈生曰「沛公不好儒﹐諸客冠儒冠來者﹐沛公輒解其冠﹐溲溺其中﹐與人言﹐常大罵。未可以儒生說也。」其不好儒﹐可謂極矣﹔然終能亡秦滅楚﹐開炎漢數百年之基者﹐豈非以聞陸生之言而有慚色﹐及未嘗不稱善之故耶﹖然則陸生啟沃之功﹐誠有大造於漢也。﹝二﹞吳曾祺涵芳樓文論曰「文有敍述事要﹐而必出於他人口吻﹐則不得不力求其肖﹔若一一務從典雅﹐則抵牾必多﹐劉子玄所謂『怯書今語﹐勇效昔言』是也。然此﹐太史公最爲絕技﹐他人莫之及。觀髙祖本紀﹐屢曰乃公﹐又曰而公﹐使後人見之﹐必想見嫚罵語气﹔令當日悉攺爲朕字﹐以符詔諭之體﹐豈不矞皇典重﹖然而語气全失。至陳涉世家云﹕『夥頤涉之爲王沈沈者。』儼然是一村俗人語。『佳城蕩蕩﹐寇來不得上。』儼然是一滑稽人語﹐而當日並不以鄙俚爲病。」﹝三﹞漢書無「而」字。「乃」作「乃」。﹝四﹞漢書無「之」字。齊樹楷﹕「一言而髙帝轉﹐寫陸生﹐正寫髙帝。」﹝五﹞考證曰「楓山本﹑三條本﹐『逆』上有『以』字。」﹝六﹞牛運震史記評注曰「『逆取順守』四字﹐道理極深﹐似涉權術家言﹐實三代以後有天下者不易之道也。宋儒見此等語﹐必痛詆之矣。」許鍾璐史記書後下曰「陸賈﹑酈生﹑隨何﹐皆戰國策士之遺﹐以用於髙祖﹐遂得竭其智﹐以顯功名﹔而吾獨多乎陸生之言也﹐其對髙祖曰﹕『湯﹑武逆取而以順守之﹐文武並用﹐長久之術也。』髙祖謾罵腐儒﹐故人不敢以儒術進﹐如陸賈之言﹐尙未聞於漢廷也﹐惜當時君相未足語此。」﹝七﹞師古曰「夫差﹐吳王闔閭子也﹐好用兵﹐卒爲越所滅。智伯﹐晉卿荀瑤也﹐貪而好勝﹐率韓﹑魏共攻趙襄子﹐襄子與韓﹑魏約﹐反而喪之。夫音扶。差音楚宜反。」宋祁曰「浙本注文﹐『宜』作『崖』。」﹝八﹞集解﹕「趙氏﹐秦姓也。」索隱﹕「案﹕韋昭云﹕『秦伯益後﹐與趙同出非廉﹐至造父﹐有功於穆王﹐封之趙城﹐由此一姓趙氏。」鄭氏曰「秦之先造父封於趙城﹐其後以爲姓。」張晏曰「莊襄王爲質於趙﹐還爲太子﹐遂稱趙氏。」師古曰「據秦本紀﹐鄭說是。」﹝九﹞漢書「已」作「以」。宋祁曰「『以』疑作『已』。」師古曰「『鄕』讀曰『向』。」﹝一０﹞陛下﹐已見前「足下」注引酉陽雜俎。尋日知錄卷二十四﹕「賈誼新書﹕『天子卑號稱陛下。』蔡邕獨斷﹕『陛﹐階也﹐所由升堂也。天子必有近臣執兵陳於陛側﹐以戒不虞﹔謂之陛下者﹐羣臣與天子言﹐不敢指斥天子﹐故呼在階下者而告之﹐因卑達尊之義也。』﹝原注﹕「記曰﹕『君子於其所尊弗敢質﹐敬之至也。』」﹞上書亦如之。及羣臣士庶相與言曰殿下﹑閣下﹑執事之屬﹐皆此類也。據此﹐則陛下猶言執事﹐後人相沿﹐遂以爲至尊之稱。」﹝一一﹞師古曰「安﹐焉也。」﹝一二﹞漢書無「而」字。師古曰「懌﹐和樂也。」林伯桐史記蠡測曰「陸賈以客從髙祖定天下﹐出處甚正當。其稱詩﹑書於髙帝前曰﹕『居馬上得之﹐可以馬上治之乎﹖』髙帝有慚色﹐憚其人﹐非徒以其言也。」﹝一三﹞漢書無「乃」字。﹝一四﹞漢書無「何」字。師古曰「著﹐明也﹐謂作書明言之。」﹝一五﹞考證曰「楓山本﹑三條本『古』下有『今』字。」﹝一六﹞漢紀「國」作「故」﹐義較勝﹐當從之。蓋「故」以音近而誤爲「固」﹐而「固」又以形近而誤爲「國」也。﹝一七﹞李景星漢書評議曰「『及古成敗之國』下﹐史有『陸生乃麤述存亡之徵』句﹐惟麤述故僅十二篇﹐此刪之﹐非。」﹝一八﹞齊樹楷曰「爲國者須雜許多方面人而擇用之﹐有一不備﹐必偏至而終歸於敗。秦人於統一之後﹐仍以气吞宇內者行之﹐不再傳而遽斬。漢有天下﹐髙帝嫚儒已甚﹐陸賈一言﹐卽知馬上守之之不當﹔酈生謂不宜倨見長者﹐猶一時事耳。自陸賈新語一奏﹐而興亡之槪﹐了然胸中﹐所謂天授者也。」﹝一九﹞趙翼陔余叢考卷二十一﹕「萬歲本古人慶賀之詞﹐呂氏春秋﹕『宋康王爲長夜之飲﹐室中人呼萬歲﹐堂上堂下之人﹐以及國中皆應之。』韓非子﹕『巫覡之祝人曰﹐使君千秋萬歲之聲聒耳。』新序﹕『梁君出獵歸入﹐廟中呼萬歲。』史記﹕『優旃憫陛楯郎雨立﹐有頃﹐殿上上壽稱萬歲。』『田單僞約降於燕﹐燕軍皆呼萬歲。』『紀信誑楚曰﹐食盡﹐漢王降﹐楚軍皆呼萬歲。』『陸賈奏新語﹐左右皆呼萬歲。』……蓋古人飲酒﹐必上壽稱慶曰萬歲﹐其始上下通用﹐爲慶賀之詞﹐猶俗所云萬福﹑萬幸之類耳。因殿陛之間用之﹐後乃遂爲至尊之專稱﹐而民間口語相沿未攺﹐故唐末猶有以爲慶賀者﹐久之﹐遂莫敢用也。」﹝二０﹞漢書「號」作「稱」。﹝二一﹞正義﹕「七錄云﹕『新語二卷﹐陸賈撰也。』」師古曰「其書今見存。」

孝惠帝時﹝一﹞﹐呂太后用事﹐欲王諸呂﹐畏大臣有口者﹝二﹞﹐陸生自度不能爭之﹝三﹞﹐乃病免家居﹝四﹞。以好畤田地善﹝五﹞﹐可以家焉﹝六﹞。有五男﹐乃出所使越得﹝七﹞橐中裝﹐賣千金﹝八﹞﹐分其子﹐子二百金﹐令爲生產﹝九﹞。陸生常安車駟馬﹝一０﹞﹐從歌舞鼓琴瑟侍者十人﹝一一﹞﹐寶劍直百金﹐謂其子曰「與汝約﹝一二﹞﹕過汝﹐汝給吾人馬酒食﹐極欲﹝一三﹞﹐十日而更﹝一四﹞。所死家﹐得寶劍車騎侍從者﹝一五﹞。一歲中往來過他客﹝一六﹞﹐率﹝一七﹞不過再三過﹝一八﹞﹐數見不鮮﹝一九﹞﹐無久慁公爲也﹝二０﹞。」﹝一﹞漢書無「帝」字。﹝二﹞考證﹕「髙山寺本『臣』有『及』字。」案﹕漢書亦有「及」字。師古曰「有口﹐謂辯士。」﹝三﹞師古曰「度音徒各反。」﹝四﹞漢書作「乃病免」。﹝五﹞正義﹕「畤音止。雍州縣也。」師古曰「好畤﹐卽今雍州好畤縣。」案﹕在今陜西省幹縣西北三十五里。﹝六﹞漢書此句作「往家焉」。﹝七﹞漢書無「得」字。﹝八﹞正義﹕「漢制﹕一金直千貫。」﹝九﹞齊樹楷曰「治產﹐使呂后不疑﹐且見陸生豪气﹐不泥於家人生產之見。不言大略﹐正其大略處。」﹝一０﹞史記儒林列傳﹕「於是天子使使束帛加璧﹐安車駟馬﹐迎申公。」漢書儒林傳作「於是上使使束帛加璧﹐安車以蒲裹輪﹐駕駟﹐迎申公。」﹝一一﹞漢書作「從歌鼓瑟侍者十人」﹐查愼行曰「漢書刪卻『舞』『琴』兩字﹐絕無意義。」器案﹕漢書武五子傳﹕「使所幸八子郭昭君﹑家人子趙左君等鼓瑟歌舞。」據此﹐疑史記衍「琴」字﹐漢書脫「舞」字。﹝一二﹞集解﹕「徐廣曰﹕『汝﹐一作公。』」﹝一三﹞考證引髙山寺本﹑漢書作「極飲」﹐宋祁曰「『欲』疑作『飲』。」杭世駿漢書疏證曰「愚案﹕此本史記之文﹐欲兼酒食﹐攺『極飲』﹐校偏。」﹝一四﹞師古曰「又攺向一子處。」﹝一五﹞徐孚遠史記測義曰「所死家有喪葬費﹐故得所遺物。」﹝一六﹞漢書「往」上有「以」字。﹝一七﹞索隱﹕「率音律。」﹝一八﹞漢書無「三」字。索隱﹕「過音戈。」﹝案指下「過」字﹞師古曰「非徒至諸子所﹐又往來經過它處爲賓客﹐率計一歲之中﹐每子不過再過至也。上過音工禾反。」牛運震史記評注曰「言一歲中尙有他客處可往來﹐大率不過再三次過汝也。索隱讀率爲律﹐誤。」王文彬曰「客遊於外也﹐顏專屬爲賓客言﹐非也。一歲之中﹐或訪問親舊﹐或畱連道塗﹐其往來經過它處者爲日恆多﹐故於其子所﹐率不過再過也。」﹝一九﹞漢書作「數擊鮮」。索隱﹕「數見音朔現。謂時時來見汝也。不鮮﹐言必令鮮美作食﹐莫令見不鮮之物也。漢書作『數擊鮮』﹐如淳云﹕『新殺曰鮮。』」師古曰「鮮謂新殺之肉也。」劉攽曰「史記作『數見不鮮』﹐言人情頻見則不美﹐故毋久混女也。馬宮傳﹕『君有不鮮。』不鮮是漢人語也。」宋祁曰「按宮傳自云﹕『三公之位﹐鼎足承君﹐不有鮮明固守﹐無以固位。』劉似誤引。」考證曰「中井積徳曰﹕『常相見﹐則意不新鮮﹐故不數數相過也。』愚按﹕此承上文『十日而更﹐……一歲中往來﹐率不過再三過』句﹐劉﹑中井二說得之。漢書作『數擊鮮』﹐義異。」﹝二０﹞漢書作「毋久混女爲也」。集解﹕「韋昭曰﹕『慁﹐污辱。』」索隱﹕「慁﹐患也。公﹐賈自謂也。言汝諸子無久厭患公也。」漢書注﹕「服虔曰﹕『混﹐辱也。吾常行﹐數擊新美食﹐不久辱汝也。』師古曰﹕『混﹐亂也。言我至之時﹐汝宜數數擊殺牲牢﹐與我鮮食﹐我不久住亂累汝也。數音所角反﹐混音下困反。』」方苞曰「我一歲止再三過﹐無久慁汝爲也。公﹐謂其子。」牛運震曰「言人情數見則不鮮美﹐久而易厭也﹐故一歲中率不過再三過﹐無久慁苦公﹐令厭患吾也。索隱解誤。」沈欽韓曰「『混』作『慁』是。秦策﹕『昭王謂範睢曰﹕天以寡人慁先生。』」王先謙曰「說文混下云﹕『亂也。一曰水濁貌。』慁下云﹕『憂也。一曰擾也。』此借混爲慁﹐當訓爲擾﹐於義乃順﹐服訓辱﹐顏訓亂﹐皆未合。禮記儒行注﹕『慁猶辱也。』與服訓混爲辱同。史記範睢傳﹕『是天以寡人慁先生。』索隱﹕『慁猶汨亂之意。』亦與顏訓混爲亂同﹐足證慁混二字古多通假。沈云作慁是﹐要爲未達。」李慈銘史記札記曰「案﹕此『一歲中往來過他客﹝句﹞﹐率不過再﹝句﹞﹐三過數見不鮮﹝句﹞﹐無久慁公爲也。』乃謂一歲中過他客﹐無三至者﹐謂數見則不以爲鮮少﹐將令人厭矣。云『無久慁公』者﹐公指客也。慁猶煩也﹐與上過諸子是兩事﹐故上曰汝﹐下曰公﹐非稱子爲公也。陸生旣以好畤地善家居﹐分食於諸子﹐若謂一歲不過再過﹐則計家居者止百日﹐其餘皆客於他人﹐無是理也。漢書作『一歲中以往來過他客率不過再過﹝句﹞﹐數擊鮮﹐毋久混女爲也』﹐自是班氏所見本偶異﹐以爲皆指其諸子言﹐注家遂以擊鮮爲殺鮮﹐各順其文解之﹐而索隱並以解史記﹐以不鮮爲莫令見不鮮之物﹐以公爲賈自謂﹐迂曲甚矣。顧氏炎武以數見不鮮﹐謂猶今人會常來之客不殺雞﹐而父子亦如此﹐當時薄俗可想﹐以稱公爲未安﹐皆牽於舊說也。」又漢書札記曰「慈銘案﹕史記作『一歲中往來過它客﹐率不過再﹝句﹞﹐三過數見不鮮﹐無久慁公爲也』﹐與此文異。史記『率不過再』以下﹐皆指它客﹐言『數見不鮮』者﹐鮮讀爲﹐謂數過人﹐則人不以爲少見難得也。公指客言﹐慁猶煩也﹐與漢書義別﹐注家多誤﹐說詳史記札記。」李笠曰「上文謂其子曰﹕『與汝約。』集解﹕『徐廣曰﹕汝一作公。』疑史記『汝』本作『公』﹐與此『慁公』﹐並指其子也。後人攺上『公』字爲『汝』﹐小司馬遂以下『公』字爲賈自謂﹐失之遠矣。漢書上下並作『汝』。」

呂太后時﹐王諸呂﹐諸呂擅權﹐欲劫少主﹐危劉氏。右丞相﹝一﹞陳平患之﹐力不能爭﹐恐禍及己﹐常燕居深念﹝二﹞﹐陸生往請﹐﹝三﹞直入坐﹐而陳丞相﹝四﹞方深念﹝五﹞﹐不時見陸生﹝六﹞。陸生曰「何念之﹝七﹞深也﹖」陳﹝八﹞平曰「生揣我何念﹝九﹞﹖」陸生曰「足下位爲上相﹝一０﹞﹐食三萬戶﹝一一﹞侯﹐可謂極富貴無欲矣。然有憂念﹐不過患諸呂﹑少主耳。」陳平曰「然。爲之柰何﹖」陸生曰「天下安﹐注意相﹔天下危﹐注意將﹝一二﹞。將相和調﹝一三﹞﹐則士務附﹝一四﹞﹔士務附﹐天下𨿽有變﹐卽權不分﹝一五﹞。爲社稷計﹐在兩君掌握耳﹝一六﹞。臣﹝一七﹞常欲謂﹝一八﹞太尉絳侯﹐絳侯與我戲﹐易吾言﹝一九﹞。君何不交驩太尉﹐深相結﹝二０﹞﹖」爲﹝二一﹞陳平畫呂氏數事。陳平用其計﹐乃以五百金爲絳侯壽﹝二二﹞﹐厚具樂飲﹝二三﹞﹔太尉亦報如之。此﹝二四﹞兩人深相結﹐則呂氏謀益衰﹝二五﹞。陳平乃以奴婢百人﹝二六﹞﹐車馬五十乘﹐錢五百萬﹐遺陸生爲飲食費。陸生以此遊漢廷公卿閒﹝二七﹞﹐名聲藉甚﹝二八﹞。﹝一﹞器案﹕史記酈商傳言遷爲右丞相﹐又傅寬傳言爲齊右丞相﹐與此傳之右丞相陳平﹐皆假虛稱﹐空職耳﹐故不見於百官表。﹝二﹞漢書句上有「平」字。正義﹕「國家不安﹐故靜居深思其計策。」﹝據會注考證本﹞師古曰「念﹐思也。以國家不安﹐故靜居獨慮﹐思其方策。」﹝三﹞漢書作「賈往﹐不請」。考證﹕「髙山寺本『請』下有『也』字。」集解﹕「漢書音義﹕『請﹐若問起居。』」師古曰「言不因門人將命﹐而徑入自坐。」王文彬曰「史記作『往請直入坐』﹐無『不』字﹐是請以請謁言﹐下云『直入』﹐卽不假將命意也。集解引漢書音義云『請謂問起居』﹐則音義所見漢書本亦但作『往請』﹐無『不』字。此文『請』上有『不』字﹐師古卽訓請爲將命﹐語意與史記各別。坐者﹐坐所也。平方深念﹐故賈至坐前而不見﹐顏謂爲自坐﹐失之。」器案﹕說文言部﹕「請﹐謁也。」荀子成相篇﹕「下不私請。」楊倞注﹕「請﹐謁也。羣下不私謁。」此文謂不先投謁﹐而徑直入坐也。﹝四﹞漢書作「陳平」。﹝五﹞漢書作「方念」。索隱﹕「深念﹐深思之也。」﹝六﹞漢書作「不見賈」。師古曰「思慮之際﹐故不覺賈至。」﹝七﹞漢書無「之」字。李慈銘曰「當依史記作『念之深也』。」﹝八﹞漢書無「陳」字。﹝九﹞考證﹕「髙山寺本無『我』字。」集解﹕「孟康曰﹕『揣﹐度也。』韋昭曰﹕『揣﹐音初委反。』」﹝一０﹞上相﹐猶言首相。尙書咸有一徳疏﹕「伊尹﹐湯之上相﹐位爲三公。」史記天官書﹕「斗魁戴匡六星曰文昌宮﹐一曰上將﹐二曰次將。」﹝一一﹞索隱﹕「案﹕陳平傳食戶五千﹐以曲逆秦時有三萬戶﹐恐復業至此﹐故稱。」正義﹕「陳平世家﹕『食曲逆五千戶。』後攻陳豨﹑黥布﹐凡六出奇計﹐益邑蓋三萬戶也。」﹝據會注考證本﹞﹝一二﹞齊樹楷曰「又以數言而安天下。」﹝一三﹞漢書無「調」字。﹝一四﹞漢書「務」作「豫」﹐下同。集解﹕「徐廣曰﹕『務﹐一作豫。』」考證﹕「髙山寺本『附』下有『也』字。」師古曰「豫﹐素也。」王文彬曰「釋詁﹕『豫﹐樂也。』言將相和則士乃樂附也。訓爲素附﹐上下文義不屬矣。史記作『務附』﹐論語﹕『君子務本。』皇疏﹕『務﹐猶向也﹐慕也。』慕附與樂附意同﹐益證此訓豫爲素之誤。」﹝一五﹞漢書「卽」作「則」﹐又重「權不分」三字。考證﹕「髙山寺本『卽』作『則』。髙山寺本﹑楓山本重『權不分』三字﹐與漢書合。」﹝一六﹞淮南子精神篇﹕「玩天地於掌握之中。」﹝一七﹞顧炎武日知錄卷二十四﹕「漢初人對人多稱臣﹐乃戰國之餘習。﹝原注﹕「刺客傳聶政稱臣﹐嚴仲子亦稱臣。」﹞史記髙祖紀﹕『呂公曰﹕臣少好相人。』張晏曰﹕『古人相與言﹐多自稱臣﹐猶今人相與言自稱僕也。』﹝原注﹕「西都賦李周翰注﹕『臣者﹐男子之賤稱﹐古人謙退皆稱之。』」﹞至天下已定﹐則稍有差等﹐而臣之稱惟施之諸侯王﹐故韓信過樊將軍噲﹐噲趨拜送迎﹐言稱臣﹐曰『大王乃肯臨臣。』﹝原注﹕「陳平﹑周勃對王陵﹐亦曰﹕『臣不如君。』」﹞至文﹑景以後﹐則此風漸衰﹐而賈誼新書有『尊天子﹐避嫌疑﹐不敢稱臣』之說。王子侯表有利侯釘坐遺淮南王書稱臣棄巿﹐功臣侯表安平侯鄂但坐與淮南王女陵通遺淮南王書稱『臣盡力』﹐棄巿﹐平棘侯薛穰坐受淮南王賂稱臣﹐在赦前免﹐﹝原注﹕「免侯爵。」﹞皆在元狩元年。而嚴助傳﹐天子命助諭意淮南王﹐一則曰『臣助』﹐再則曰『臣助』﹐史因而書之﹐未嘗以爲罪﹔則知釘等三人所坐者交通之罪﹐而自此以後﹐廷臣之於諸侯王遂不復有稱臣者爾。﹝原注﹕「晉時有自稱民者﹐世說﹕『陸大尉對王丞相曰﹕公長民短。』」﹞然王官之於國君﹐屬吏之於府主﹐其稱臣如故。宋書﹕『孝武孝建元年十月己未﹐大司馬江夏王義恭等奏﹕郡縣內史及封內官長﹐於其封君﹐旣非在三﹐罷官則不復追敬﹐不合稱臣。詔可。』齊﹑梁以後﹐王官仍復稱臣﹐﹝原注﹕「隋書百官志﹕『諸王﹑公﹑侯國官皆稱臣﹐上於天朝﹐皆稱陪臣。』」﹞而屬吏則不復稱矣。諸侯王有自稱臣者﹐齊哀王遺諸侯王書曰『惠帝使畱侯張良立臣爲齊王』是也。天子有自稱臣者﹐髙祖奉玉卮起爲太上皇壽曰﹕『始大人常以臣無賴﹐不能治產業。』景帝對竇太后言﹕『始南皮章武侯﹐先帝不侯﹐及臣卽位乃侯之』是也。」﹝一八﹞師古曰「謂者﹐與之言。」錢大昭曰「『謂』﹐閩本作『語』﹐注同。」﹝一九﹞正義﹕「絳侯與生常戲狎﹐輕易其言也。」﹝據會注考證本﹞師古曰「言絳侯與我相戲狎﹐輕易其言耳。」﹝二０﹞考證﹕「髙山寺本『相』下有『連』字。」﹝二一﹞資治通鑑「爲」上有「因」字。﹝二二﹞漢書髙帝紀上﹕「莊入爲壽。」師古曰「凡言爲壽﹐謂進爵於尊者﹐而獻無疆之壽。」﹝二三﹞漢書作「厚具樂飲太尉」﹐師古曰「厚爲共具﹐而與太尉樂飲。」﹝二四﹞漢書無「此」字。﹝二五﹞漢書「則」作「卽」﹐「衰」作「壞」。禦覽四０六引周昭新撰﹕「陳平﹑周勃﹐感陸生而相親﹐……所以定劉於幾殆。」﹝二六﹞漢代貴族官吏及豪商大賈﹐蓄養奴婢﹐動以百數。漢書張良傳﹕「良家僮數百人。」又司馬相如傳﹕「臨邛多富人﹐卓王孫僮客八百人﹐程鄭亦數百人。」又王商傳﹕「今商宗族權埶﹐合貲巨萬計﹐私奴以千數。」又王丹傳﹕「僮奴以百數。」又哀帝紀﹕「詔曰﹕『制節謹度﹐以防奢淫﹐爲政所先﹐百王不易之道也。諸侯王﹑列侯﹑公主﹑吏二千石及豪富民多蓄奴婢﹐田宅亡限﹐與民爭利﹐百姓失職﹐重困不足。其議限制。』有司條奏﹕……諸侯王奴婢二百人﹐列侯﹑公主百人﹐關內侯﹑吏﹑民三十人﹐年六十以上﹐十歲以下﹐不在數中。……諸名田﹑畜奴婢過品﹐皆沒入縣官。」以此文所言者爲私奴﹐其官奴婢未暇縷也。﹝二七﹞遊謂交遊﹐漢書枚乘傳﹕「乘久爲大國上賓﹐與英俊並遊。」文選任彥升宣徳皇后令﹕「客遊梁﹐則聲華籍甚。」師古曰「廷謂朝廷。」﹝二八﹞集解﹕「漢書音義曰﹕『言狼籍甚盛。』」正義﹕「孟康云﹕『猶言狼藉﹐甚盛也。』按藉﹐言公卿假藉陸生名聲﹐甚敬重也。」師古注﹕「孟康曰﹕『言狼籍之甚。』」周壽昌曰「『籍甚』﹐史記作『籍盛』﹐﹝案﹕史記一本「甚」作「甚盛」﹐故周氏云然。﹞蓋籍卽藉用白茅之藉﹐言聲名得所藉而益盛也。甚與盛意同。孟言狼籍﹐失之。」器案﹕文選任彥升宣徳皇后令﹕「客遊梁則聲華籍甚。」又劉先生夫人墓志﹕「籍甚二門﹐風流遠尙。」又劉孝標廣絕交論﹕「公卿貴其籍甚。」李周翰注﹕「籍甚﹐猶名聲也。」王仲寶褚淵碑文﹕「風流籍甚。」劉良注﹕「籍甚﹐言多也。」文心雕龍論說篇﹕「陸賈籍甚。」

及誅諸呂﹝一﹞﹐立孝文帝﹝二﹞﹐陸生頗有力焉﹝三﹞。孝文帝卽位﹝四﹞﹐欲使人之南越。陳丞相等乃言陸生爲太中大夫﹝五﹞﹐往使尉他﹐令尉他﹝六﹞去黃屋﹑稱制﹝七﹞﹐令比諸侯﹝八﹞﹐皆如意旨﹝九﹞。語在南越語中﹝一０﹞。陸生竟以壽終﹝一一﹞。﹝一﹞漢書作「及誅呂氏」。﹝二﹞漢書作「立孝文」。﹝三﹞漢書作「賈頗有力」。﹝四﹞漢書作「孝文卽位」。﹝五﹞漢書「陳丞相等」作「丞相平」。李慈銘曰「慈銘案﹕此謂賈復以太中大夫使尉佗也。乃言者﹐猶云舉也。」﹝六﹞漢書無「令尉他」三字。李景星曰「『往使尉佗』下﹐史有『令尉佗』三字﹐少嫌重疊﹐此刪之﹐是。」﹝七﹞師古曰「黃屋﹐謂車上之蓋也。黃屋及稱制﹐皆天子之儀﹐故令去之。」史記項羽本紀﹕「紀信乘黃屋車。」正義﹕「李斐云﹕『天子車以黃繒爲蓋裏。』」器案﹕屋者之借﹐說文木部﹕「﹐木帳。字一作幄。」又案﹕漢書髙後紀﹕「太后臨朝稱制。」師古曰「天子之言﹕一曰制書﹐二曰詔書。制書者﹐謂爲制度之命也﹐非皇后所得稱。今呂太后臨朝﹐行天子事﹐斷決萬機﹐故稱制詔。」後漢書光武紀上注﹕「漢制度曰﹕『皇帝之下書有四﹕一曰策書﹐二曰制書﹐三曰詔書﹐四曰誡敕。策書者﹐編簡也﹐其制長二尺﹐短者半之﹐篆書﹐起年月日﹐稱皇帝﹐以命諸侯王﹔三公以罪免﹐亦賜策﹐而以隸書﹐用尺一木兩行﹐惟此爲異也。制書者﹐帝者制度之命﹐其文曰制詔三公﹐皆璽封﹐露布州郡也。詔書者﹐詔﹐告也﹐其文曰告某官云﹐如故事。誡敕者﹐謂敕刺史太守﹐其文曰有詔敕某官﹐它皆仿此。』」劉攽曰「注『告某云』﹐案文當更有『云』字。」獨斷上﹕「漢天子正號曰皇帝﹐……其命令﹕一曰策書﹐二曰制書﹐三曰詔書﹐四曰戒書。」﹝八﹞沈欽韓曰「禦覽一百九十四引裴淵明廣州記曰﹕『尉佗築臺﹐以朔望升拜﹐號爲朝拜臺。傍江構起華館﹐以送陸賈﹐因稱朝亭。』」﹝九﹞漢書「旨」作「恉」。﹝一０﹞漢書作「語在南越傳」。史記南越列傳﹕「髙後時﹐﹝前文已見上引。﹞有司請禁南越關巿鐵器。佗曰﹕『髙帝立我﹐通使物﹔今髙後聽讒臣﹐別異蠻﹑夷﹐隔絕器物﹐此必長沙王計也﹐欲倚中國﹐擊滅南越﹐而並王之﹐自爲功也。』於是佗乃自尊號爲南越武帝﹐發兵攻長沙邊邑﹐敗數縣而去焉。髙後遣將軍隆慮侯竈往擊之﹐會暑濕﹐士卒大疫﹐兵不能踰嶺﹐歲餘﹐髙後崩﹐卽罷兵。佗因此以兵威邊﹐財物賂遺閩越﹑西甌駱﹐役屬焉﹐東西萬餘里﹐乃乘黃屋左纛﹐稱制﹐與中國侔。及孝文帝元年﹐初鎭撫天下﹐使告諸侯四夷從代來卽位意﹐諭盛徳焉。乃爲佗親冢在眞定﹐置守邑﹐歲時奉祀﹐召其從弟﹐尊官厚賜寵之。詔丞相陳平等﹐舉可使南越者﹔平言好畤陸賈﹐先帝時習使南越。乃召賈以爲太中大夫﹐往使﹔因讓佗自立爲帝﹐曾無一介之使報者。陸賈至南越﹐王甚恐﹐爲書謝﹐稱曰﹕『蠻﹑夷大長老夫臣佗﹐前日髙後隔異南越﹐竊疑長沙王讒臣﹔又遙聞髙後盡誅佗宗族﹐掘燒先人冢﹐以故自棄﹐犯長沙邊境。且南方卑濕﹐蠻﹑夷中間﹔其東﹐閩越千人眾﹐號稱王﹔其西﹐甌駱裸國﹐亦稱王。老臣妄竊帝號﹐聊以自娛﹐豈敢以聞天王哉﹖』乃頓首謝﹐願長爲藩臣﹐奉貢職。於是乃下令國中曰﹕『吾聞兩雄不俱立﹐兩賢不並世。皇帝賢天子也﹐自今以後﹐去帝制﹑黃屋﹑左纛。』陸賈還報﹐孝文帝大說。遂至孝景時﹐稱臣﹐使人朝請。」按﹕又見漢書南粵王傳。﹝一一﹞牛運震曰「陸生竟以壽終﹐一篇絕好結束﹐善陸生之以智謀自全也。漢初將相功臣得以壽終者幾人哉﹗此中感嘆不少。」何焯曰「在兩傳中﹐不可無此句。」齊樹楷曰「陸以壽終﹐反應上酈生﹐反起下朱建。」

太史公曰「余讀陸生新語十二篇﹐固當世之辯士﹝一﹞」﹝一﹞器案﹕此酈生陸賈列傳太史公贊陸賈語也。索隱述贊云「陸賈使越﹐尉佗懾怖﹔相說國安﹐書成主悟。」太史公自序云「結言通使﹐約懷諸侯﹐諸侯咸親﹐歸漢爲藩輔。作酈生陸賈列傳第三十七。」此則申明酈﹑陸合傳之旨也。尋漢書酈陸朱劉叔孫傳贊曰「髙祖以徵伐定天下﹐而縉紳之徒﹐﹝師古曰「縉紳﹐儒者之服也。」﹞騁其知辯﹐並成大業。語曰﹕『廊廟之材﹐非一木之枝﹔帝王之功﹐非一士之略。』﹝師古曰「此語本出愼子。」﹞信哉﹗……陸賈位止大夫﹐致仕諸呂﹐不受憂責﹐從容平﹑勃之間﹐附會將相﹐以彊社稷﹐身名俱榮﹐其最優乎﹗」又敍傳曰「賈作行人﹐百越來賓﹐從容風議﹐博我以文。」﹝李奇曰「作新語也。」﹞蓋自史遷斥言「賈固當世之辯士」﹐後世或以此少之。查愼行得樹樓雜鈔曰「陸賈漢初儒生之有體有用者﹐觀其絀尉佗以禮義﹐說髙帝以詩﹑書﹐當呂后朝﹐不汲汲於功名﹐旣能全身遠患﹐又能以事外之人﹐隱然爲社稷計安全﹐有曲逆智所不逮者。子房已從赤松遊﹐漢之不奪於諸呂﹐亦賴有此人也。因其與朱建善﹐史記槪以口辯士目之﹐淺之乎論陸生矣。」齊樹楷史記意曰「酈陸﹑劉叔孫二傳﹐當系前後繼續﹐以其所言﹐均關漢之得失安危也。酈﹑陸二人﹐一在得天下以前﹐一在其後。酈﹑陸乃以書生而事辯說﹐與蘇﹑張輩徒事辯說者不同。太史公傳之﹐令人知別。且亦髙帝文學人進用之始也。」李景星漢書評議曰「贊語曰﹕『騁其智辯﹐並成大業。』正言五人合傳之故﹔而於五人之出處遇合﹐亦頗有抑揚﹐𨿽疏宕不如史記﹐嚴密則過之。」一查二李辯之是矣。𨿽然﹐辯亦非貶辭﹐孟子稱「予豈好辯哉」﹐﹝孟子滕文公下﹞史記鄒陽傳上書自明﹐言「孔﹑墨之辯」﹐「挾伊﹑管之辯」﹐﹝又見文選鄒陽獄中上書自明﹞文選李蕭遠運命論﹕「以仲尼之辯也﹐而言不行於定﹑哀。」蓋所謂聖賢豪傑之士無不好辯矣﹐辯何可少哉﹗且辯亦自有辯也。

賈陸行事﹐除本傳外﹐尙有別見者﹐今最錄於此﹐省讀者翻●之勞也。

平原君朱建者﹐楚人也。故嘗爲淮南王黥布相﹐有去﹐後復事黥布。布欲反時﹐問平原君﹐平原君止之﹐布不聽﹐而聽梁父侯遂反。漢已誅布﹐聞平原君諫﹐不與謀﹐得不誅﹐語在黥布語中。平原君爲人辯有口﹐刻廉剛直﹐家於長安﹐行不苟合﹐義不取容。辟陽侯行不正﹐﹝案﹕辟陽侯﹐審食其也。﹞得幸呂太后。時辟陽侯欲知平原君﹐平原君不肯見﹔及平原君母死﹐陸生素與平原君善﹐過之﹐平原君家貧﹐未有以發喪﹐方假貸服具﹐陸生令平原君發喪。陸生往見辟陽侯賀曰「平原君母死。」辟陽侯曰「平原君母死﹐何乃賀我乎﹖」陸賈曰「前日君侯欲知平原君﹐平原君義不知君﹐以其母故。﹝集解﹕「張晏曰﹕『相知當同卹災危﹐母在﹐故義不知君。』」索隱﹕「案崔浩云﹕『建以母在﹐義不以身許人也。』」﹞今其母死﹐君誠厚送喪﹐則彼爲君死矣。」辟陽侯乃奉百金往稅﹐列侯貴人以辟陽君故往稅﹐凡五百金。﹝集解﹕「韋昭曰﹕『衣服曰稅。』稅當爲襚。」索隱﹕「案說文﹕『稅﹐贈終服也。』襚音式芮反﹐亦音遂。」案﹕漢書「稅」作「裞」。﹞辟陽侯幸呂太后﹐人或毀辟陽侯於孝惠帝﹐孝惠帝大怒﹐下吏欲誅之﹔呂太后慚﹐不可以言﹐大臣多害辟陽侯行﹐欲遂誅之。辟陽侯急﹐因使人欲見平原君。平原君辭曰「獄急﹐不敢見君。」乃求見孝惠幸臣閎孺﹐﹝原作「閎籍孺」﹐今據索隱說刪「籍」字﹐下同。﹞說之曰「君所以得幸帝﹐天下莫不聞﹔今辟陽侯幸太后而下吏﹐道路皆言﹐君讒欲殺之。今日辟陽侯誅﹐旦日﹐太后含怒﹐亦誅君。何不肉袒爲辟陽侯言於帝﹖帝聽君出辟陽侯﹐太后大驩﹐兩主共幸君﹐君貴富益倍矣。」於是閎孺大恐﹐從其計﹐言帝﹐果出辟陽侯。辟陽侯之囚﹐欲見平原君﹐平原君不見辟陽侯﹐辟陽侯以爲倍己﹐大怒﹐及其成功出之﹐乃大驚。呂太后崩﹐大臣誅諸呂﹐辟陽侯於諸呂至深﹐而卒不誅﹐計劃所以全者﹐皆陸生﹑平原君之力也。﹝史記酈生陸賈傳﹐案亦見漢書酈陸朱劉叔孫傳﹞

是時﹐漢兵盛食多﹐項王兵罷食絕﹐漢遣陸賈說項王請太公﹐項王弗聽。漢王復使侯公往說項王﹐項王乃與漢約﹐中分天下﹐割鴻溝以西者爲漢﹐鴻溝而東者爲楚。項王許之﹐卽歸漢王父母妻子﹐軍皆呼萬歲。漢王乃封侯公爲平國君﹐匿弗肯見﹐曰「此天下辯士﹐所居傾國﹐故號爲平國君。」﹝史記項羽本紀﹐案又見漢書項羽列傳﹞

案﹕正義引楚漢春秋云「上欲封之﹐乃肯見。曰﹕『此天下之辯士﹐所居傾國﹐故號曰平國君。』」此爲史記用楚漢春秋之一例也。

及趙髙已殺二世﹐使人來﹐欲約分王關中。沛公以爲詐﹐乃用張良計﹐使酈生﹑陸賈往說秦將﹐啖以利﹐因襲攻武關﹐破之。又與秦軍戰於藍田南﹐益張疑兵旗幟﹐諸所過毋得掠鹵﹐秦人﹐秦軍解﹐因大破之。又戰其北﹐大破之。乘勝遂破之。﹝史記髙祖本紀﹐案又見漢書髙帝紀﹞

梁玉繩曰「月表﹑畱侯世家及漢書紀傳﹐沛公以秦二世三年八月攻破武關。九月﹐秦遣將距峣關。張良說沛公﹐張旗幟爲疑兵﹐使酈生啖秦將以利﹐秦軍懈﹐因引兵繞峣關﹐踰蕢山﹐擊破之藍田關。敍次甚明。此紀不書破武關及踰蕢山事﹐則武關乃峣關之誤﹐當云﹕『乃用張良計﹐益張疑兵旗幟﹐使酈生往說秦將﹐啖以利﹐因襲攻峣關﹐破之﹐又與秦軍戰於藍田。』而『陸賈』二字似衍文﹐畱侯世家﹑陸賈傳及漢書張﹑陸兩傳﹐荀悅漢紀皆無之﹐疑此與漢書髙紀並妄攙陸賈耳。」﹝史記志疑卷六﹞

新語校注卷上道基第一術事第二輔政第三無爲第四辧惑第五愼微第六卷

下資質第七至徳第八懷慮第九本行第十明誡第十一思務第十二附錄一新語佚文附錄二楚漢春秋佚文附錄三書錄王充論衡超奇篇又書解篇又案書篇又對作篇班固答賓戲又漢書髙帝紀下孔融上書薦謝該陸喜自序劉勰文心雕龍諸子篇又才略篇黃震黃氏日鈔卷五十六楊維禎山居新話序錢福新刊新語序都穆新語後記陸子題辭胡維新刻兩京遺編序範大衝陸賈新語序傳歸有光搜輯諸子匯函云陽子題辭閔景賢纂諸子斟淑新語題辭臧琳記漢魏叢書四庫全書總目提要﹝附余嘉錫辧證﹞王謨漢魏叢書識語新語總評周廣業意林附注章學誠校讎通議嚴可均新語敍周中孚鄭堂札記一戴彥升陸子新語序宋翔鳳新語校本題記二則黃式三讀徐刊陸氏新語譚獻復堂日記卷四汪之昌書新語後唐晏陸子新語校注序又陸子新語校注跋附錄四史記漢書陸賈傳合注

新語校注卷上

江津王利器學

道基﹝一﹞第一

﹝一﹞黃震曰「道基言天地旣位﹐而列聖制作之功。」戴彥升曰「道基篇原本天地﹐歷敍先聖﹐終論仁義。知伯杖威任力而亡﹐秦二世尙刑而亡﹐語在其中﹐蓋卽面折髙帝語﹐退而奏之﹐故爲第一篇

也。」唐晏曰「此篇歷敍前古帝王﹐而總之以仁義。」器案﹕本書愼微篇﹕「夫大道履之而行﹐則無不能﹐故謂之道。」論衡本性篇引陸賈曰「天地生人也﹐以禮義之性﹔人能察己所以受命則順﹐順之謂道。」意謂順應自然之道也。此文言道基﹐義亦相會。

傳曰﹝一﹞﹕「天生萬物﹐以地養之﹐聖人成之。」﹝二﹞功徳﹝三﹞參合﹝四﹞﹐而道術﹝五﹞生焉。﹝一﹞器案﹕周禮夏官訓方氏職﹕「誦四方之傳道。」鄭玄注﹕「傳道﹐世世所傳說往古之事也。」莊子盜跖篇﹕「此上世之所傳﹐下世之所語也。」荀子非相篇﹕「而況於十世之傳也。」楊倞注﹕「傳﹐傳聞也。」凡古書言「傳曰」者有二端﹕一則傳其言﹐如此文所引「傳曰」云云是﹔一則傳其事﹐如史記伯夷列傳「其傳曰﹕『伯夷﹑叔齊﹐孤竹君之二子也。』」索隱﹕「案其傳﹐蓋韓詩外傳及呂氏春秋也。」然則「傳曰」云云者﹐其文蓋太半俱足徵矣。﹝二﹞器案﹕荀子富國篇﹕「故曰﹕『天地生之﹐聖人成之。』此之謂也。」楊倞注﹕「古者有此語﹐引以明之也。」荀子與陸賈俱引是文﹐蓋皆有所本也。﹝三﹞功徳﹐文選班孟堅西都賦﹕「功徳著乎祖宗。」李善注﹕「漢書景帝詔曰﹕『歌者所以發徳﹐舞者所以立功。』」功謂功業﹐徳謂徳化。﹝四﹞參合﹐荀子天論篇﹕「天有其時﹐地有其財﹐人有其治﹐夫是之謂能參。」楊倞注﹕「人能治天時地財而用之﹐則是參乎天地。」此文參合﹐亦謂聖人之功徳與天地參也。﹝五﹞道術﹐莊子天下篇言「古之所謂道術」﹐「道術將爲天下裂」﹐呂氏春秋執一篇言田駢以道術說齊王﹐又誣徒篇言道術之大行﹐由於師之善教﹐道術之廢﹐由於師之不善處。髙誘誣徒篇注云「術﹐道也。」然則單舉之曰道﹐兼舉之則曰道術也。賈子新書有道術篇﹐其文有曰「曰﹕數聞道之名矣﹐而未知其實也﹐請問道者何謂也﹖對曰﹕道者所從接物也﹐其本者謂之虛﹐其末者謂之術﹔虛者言其精微也﹐平素而無設施也﹔術也者﹐所從制物也﹐動靜之數也﹔凡此皆道也。」諸言道術﹐各有所指﹐蓋諸子百家各思以其道易天下﹐其所謂道﹐皆道其所謂道也。

故曰﹝一﹞﹕張﹝二﹞日月﹐列星辰﹐序四時﹝三﹞﹐調陰陽﹐布气﹝四﹞治性﹝五﹞﹐次置五行﹐春生夏長﹐秋收冬藏﹝六﹞﹐陽生﹝七﹞雷電﹐陰成霜雪﹐養育羣生﹝八﹞﹐一茂一亡﹝九﹞﹐潤之以風雨﹝一０﹞﹐曝之以日光﹝一一﹞﹐溫之以節气﹐降之以殞霜﹐﹝一二﹞位之以眾星﹐制之以斗衡﹝一三﹞﹐苞之以六合﹐羅之以紀綱﹝一四﹞﹐攺之以災變﹝一五﹞﹐告之以禎祥﹝一六﹞﹐動之以生殺﹐悟之以文章﹝一七﹞。﹝一﹞故曰﹕史記天官書﹕「故曰﹕𨿽有明天子﹐必視營惑所在。」索隱﹕「此據春秋緯文耀鉤﹐故言故曰。」又魏世家﹕「故曰﹕君終無適子﹐其國可破也。」索隱﹕「此蓋古人之言及俗語﹐故云故曰。」又蒙恬傳﹕「臣故曰﹕過可振而諫可覺也。」索隱﹕「此故曰者﹐必先志有此言﹐而蒙恬引之以成說也﹐今不知出何書耳。」又太史公自序﹕「故曰﹕聖人不朽﹐時變是守。」索隱﹕「故曰﹕聖人不朽﹐至因者君之綱﹐此出鬼穀子﹐遷引之以成其章﹐故稱故曰也。」尋呂氏春秋君守篇﹕「故曰﹕中欲不出謂之扃﹐外欲不入謂之閉。」淮南子主術篇﹑文子上仁篇均有其文﹐此司馬貞所謂「古人之言」是也。文選枚叔七發﹕「故曰﹕發蒙解惑﹐不足以言也。」李善注﹕「素問﹕黃帝曰﹕發蒙解惑﹐未足以論也。」又劉越石勸進表﹕「故曰﹕喪君有君﹐羣臣輯睦﹐好我者勸﹐惡我者懼。」注﹕「左傳僖十五年﹕喪君有君﹐羣臣輯睦﹐甲兵益多﹐好我者勸﹐惡我者懼﹐庶有益乎。」此又注家直舉古人之言以證成之者。本書諸言故曰者﹐太半當作如是解﹐然亦有就上文而推言之者﹐如此文是也。尋淮南子泰族篇﹕「天設日月﹐列星辰﹐調陰陽﹐張四時。」淮南與陸氏此文﹐當出一源﹐惜尙未能探明耳。﹝二﹞張﹐張設﹐與陳列義近。千字文﹕「辰宿列張」﹐本此。特此爲對文﹐彼則聯舉耳。﹝三﹞序四時﹐謂春夏秋冬四時代序也。史記太史公自序﹕「序四時之大順。」﹝四﹞易林一坤之乾﹕「谷風布气﹐萬物出生。萌庶長養﹐華葉茂成。」文選陸士衡演連珠﹕「日薄星回﹐穹天所以紀物﹐山盈川衝﹐方土所以播气。」李善注﹕「鄭玄考工記注﹕播﹐散也。」播气﹐卽布气也。﹝五﹞治性﹐本書懷慮篇﹕「養气治性。」文同而義別﹐彼謂人之性﹐此謂物之性也。治物之性者﹐順應萬物自然之性﹐卽下文所謂「不奪物性」也。﹝六﹞淮南本經篇﹕「四時者﹐春生夏長﹐秋收冬藏﹐取予有節﹐出入有量﹝從王念孫校﹞﹐開闔張歙﹐不失其敍﹐喜怒剛柔﹐不離其理。」史記太史公自序﹕「夫春生夏長﹐秋收冬藏﹐此天道之大經也。」﹝七﹞意林二引「生」作「出」。﹝八﹞淮南子原道篇﹕「泰古二皇﹐得道之柄﹐立於中央﹐神與化遊﹐以撫四方。……其徳優天地而和陰陽﹐節四時而調五行﹐呴諭覆育﹐萬物羣生。」可與本文互參。髙誘彼注云「五行﹕金﹑木﹑水﹑火﹑土也。育﹐長也。」﹝九﹞一茂一亡﹐文廷式曰「『茂』當作『存』﹐艸書『存』作『●』﹐故訛爲『茂』矣。」器案﹕「茂」疑當作「有」﹐谷梁傳昭公十六年﹕「一有一亡曰有。」有﹑茂音近之誤。﹝一０﹞易系辭上﹕「潤之以風雨。」尋禮記樂記﹕「奮之以風雨。」正義﹕「萬物得風雨奮迅而出也。」義與此相輔相成。﹝一一﹞「曝」﹐唐本作「暴」﹐曝﹐俗別字。孟子滕文公上﹕「秋陽以暴之。」趙岐注﹕「秋陽﹐周之秋﹐夏之五六月﹐盛陽也。」淮南子泰族篇﹕「日以暴之﹐夜以息之。」﹝一二﹞殞霜﹐春秋僖公三十三年﹕「隕霜不殺艸。」谷梁傳同﹐公羊傳作「霣霜」﹐漢書五行志上﹕「誅罰絕理﹐厥災水﹐其水也而殺人﹐以隕霜。」又云「隕霜殺谷。」又中之下﹕「隕霜殺叔艸。」隕﹑霣﹑殞音義俱同﹐然陸氏傳谷梁﹐則「殞」或當作「隕」也。﹝一三﹞廣雅釋天﹕「北斗七星……五爲衡。」﹝一四﹞白虎通三綱六紀篇﹕「三綱者﹐何謂也﹖謂君臣﹑父子﹑夫婦也。六紀者﹐謂諸父﹑兄弟﹑族人﹑諸舅﹑師長﹑朋友也。故含文嘉曰﹕『君爲臣綱﹐父爲子綱﹐夫爲妻綱。』又曰﹕『敬諸父兄﹐六紀道行﹐諸舅有義﹐族人有序﹐昆弟有親﹐師長有尊﹐朋友有舊。』何謂綱紀﹖綱者﹐張也﹔紀者﹐理也。大者爲綱﹐小者爲紀﹐所以張理上下﹐整齊人道也。人皆懷五常之性﹐有親愛之心﹐是以綱紀爲化﹐若羅网之有紀綱﹐而萬目張也。詩云﹕『亹亹文王﹐綱紀四方。』」﹝一五﹞春秋繁露必仁且知篇﹕「災者﹐天之譴也﹔異者﹐天之威也﹔譴之而不知﹐乃畏之以威。凡災異之本﹐盡生於國家之失﹐天出災異以譴告之﹐譴告之不知變﹐乃見怪異以驚駭之﹐尙不知畏恐﹐其殆咎乃至﹐以此見天意之仁而不欲害人也。」語又見漢書董仲舒傳。災異﹐卽災變也。白虎通災變篇﹕「天所以有災變何﹖所以譴告人君﹐覺悟其行﹐欲令悔過修徳﹐深思慮也。」﹝一六﹞禮記中庸﹕「國家將興﹐必有禎祥。」正義﹕「禎祥﹐吉之萌兆。祥﹐善也。言國家之將興﹐必先有嘉慶善祥也。文說禎祥者﹐言人有至誠﹐天地不能隱﹐如文王有至誠﹐招赤雀之瑞也。國本有今異曰禎﹐本無今有曰祥。何爲本有今異者﹖何胤云﹕『國本有雀﹐今有赤雀來﹐是禎也。國本無鳳﹐今有鳳來﹐是祥也。』」﹝一七﹞太平禦覽七八引禮含文嘉﹕「伏者﹐別者﹔犧者﹐獻也﹐法也。伏犧徳洽上下﹐天應之以鳥獸文章﹐地應之以龜書﹐伏犧乃則象作易卦。」又引春秋內事﹕「伏犧氏以木徳王天下。天下之人﹐未有室宅﹐未有水火之和﹐於是乃仰觀天文﹐俯察地理﹐始畫八卦﹐定天地之位﹐分陰陽之數﹐推列三光﹐建分八節﹐以爻應气﹐凡二十四气﹐消息禍福﹐以制吉凶。」據此﹐則所謂文章﹐謂天文也。

故在天者可見﹐在地者可量﹝一﹞﹐在物者可紀﹐在人者可相。﹝一﹞易系辭上﹕「在天成像﹐在地成形﹐變化見矣。」韓康伯注﹕「象況﹐日月星辰﹔形況﹐山川艸木也。懸象運轉﹐以成昏明﹐山澤通气﹐而云行施﹐故變化見也。」

故地封五嶽﹝一﹞﹐畫四瀆﹝二﹞﹐規洿澤﹐通水泉﹐樹物養類﹐苞植﹝三﹞萬根﹐暴形養精﹐以立羣生﹐不違天時﹐不奪物性﹝四﹞﹐不藏其情﹐不匿其詐﹝五﹞。﹝一﹞風俗通義山澤篇﹕「五嶽﹕東方泰山﹐詩云﹕『泰山巖巖﹐魯邦所瞻。』尊曰岱宗﹐岱者﹐長也﹐萬物之始﹐陰陽交代﹐云觸石而出﹐膚寸而合﹐不崇朝而徧雨天下﹐其惟泰山乎﹗故爲五嶽之長。王者受命易姓﹐攺制應天﹐功成封禪﹐以告天地。孔子曰﹕『封泰山﹐禪梁父﹐可得而數﹐七十有二。』岱宗廟在博縣西北三十里﹐山虞長守之。十月曰合凍﹐臘月曰涸凍﹐正月曰解凍﹐皆太守自侍祠﹔若有穢疾﹐代行事。法七十萬五千三牲﹐燔柴﹐上福脯三十朐﹐縣次傳送京師。四嶽皆同王禮。南方衡山﹐一名霍山﹐霍者﹐萬物盛長﹐垂枝布葉﹐霍然而大。廟在廬江灊縣。西方崋山﹐崋者﹐華也﹐萬物滋熟﹐變華於西方也。廟在弘農崋陰縣。北方恆山﹐恆者﹐常也﹐萬物伏藏於北方有常也。廟在中山上曲陽縣。中央曰嵩髙﹐嵩者﹐髙也﹐詩云﹕『嵩髙惟嶽﹐峻極於天。』廟在潁川陽城縣。」﹝二﹞風俗通義山澤篇﹕「四瀆﹕河出燉煌塞外昆侖山﹐發源注海。易﹕『河出圖﹐聖人則之。』禹貢﹕『九河旣道。』詩曰﹕『河水洋洋。』廟在河南滎陽縣。河堤謁者掌四瀆﹐禮祠與五嶽同。江出蜀郡湔氐徼外崏山﹐入海。詩云﹕『江﹑漢陶陶。』禹貢﹕『江﹑漢朝宗於海。』廟在廣陵江都縣。淮出南陽平氏桐柏大復山東南﹐入海。禹貢﹕『海﹑岱及淮﹐淮﹑沂其乂。』詩云﹕『淮水湯湯。』廟在平氏縣。濟出常山房子贊皇山﹐東入沮。禹貢﹕『浮於汶﹐達於濟。』廟在東郡臨邑縣。」﹝三﹞「植」﹐李本﹑子匯本﹑程本﹑兩京本﹑天一閣本作「殖」﹐古通。後不復出。﹝四﹞不奪物性﹐周易幹卦文言「乾元者﹐始而亨者也。利貞者﹐性情也。」王弼注﹕「不爲乾元﹐何能通物之性﹖不性其情﹐何能久行其正﹖是故始而亨者必乾元也﹐利而正者必性情也。」文選顏延年皇太子釋奠會作詩﹕「物性其情。」李善注引周易王弼注此文而譯之曰「所言物性其情﹐各存其性」﹐卽不奪物性之謂也。﹝五﹞荀子修身篇﹕「匿行曰詐。」

故知天者仰觀天文﹐知地者俯察地理﹝一﹞。跂行﹝二﹞喘息﹐﹝三﹞蜎飛﹝四﹞蠕動﹝五﹞之類﹐水生陸行﹐根著葉長﹝六﹞之屬﹐爲寧其心而安其性﹐蓋天地相承﹐气感﹝七﹞相應而成者也﹝八﹞。﹝一﹞易系辭上﹕「仰以觀於天文﹐俯以察於地理。」漢書郊祀志下﹕「祀天則天文從﹐祭地則地理從。三光﹐天文也。山川﹐地理也。」文選左太衝吳都賦﹕「夫上圖景宿﹐辧於天文者也。下料物土﹐析於地理者也。」李善注﹕「文子曰﹕『天道爲文﹐地道爲理。』」又潘安仁閒居賦注﹕「日月五星﹐天之文也。」又謝靈運會吟行﹕「列宿炳天文﹐負海橫地理。」注﹕「宋衷易緯注曰﹕『天文謂三光﹐地理謂五土。』」﹝二﹞史記匈奴傳﹕「跂行喙息蠕動之類。」索隱﹕「案跂音岐﹐又音企﹐言虫豸之類﹐或企踵而行。」正義﹕「凡有足而行曰跂行。周書云﹕『鹿之類爲跂行﹐並以足跪不著地﹐如人企。』按又音企。」漢書郊祀志郊祀歌靑陽三﹕「跂行畢逮。」師古曰「跂行﹐有足而行者也。」又匈奴傳﹕「跂行喙息蠕動之類。」師古曰「凡有足而行者也。」字又作「蚑」﹐淮南子原道篇﹕「蝡動蚑作。」髙誘注﹕「蚑讀鳥蚑步之蚑也。」又修務篇﹕「蚑行蟯動。」髙誘注﹕「蚑讀車蚑之蚑。」﹝「車」疑「烏」之誤。﹞文選王子淵洞簫賦﹕「蚑行喙息。」注﹕「說文曰﹕『蚑﹐徐行。凡生類之行皆曰蚑。蚑音奇。』」又嵇叔夜琴賦﹕「況蚑行之眾類。」注﹕「說文﹕『蚑﹐行也。凡生之類﹐行皆曰蚑。』」案﹕說文虫部﹕「蚑﹐徐行也。凡生之類﹐行皆曰蚑。」﹝從段注本﹞﹝三﹞宋翔鳳曰「按﹕『喘』當作『喙』。」器案﹕文選王子淵洞簫賦﹕「蚑行喘息。」李善注﹕「周書曰﹕『跂行喘息。』說文曰﹕『喘﹐疾息也。』」尋一切經音義九引周書亦作「蚑行喘息」。廣雅釋詁﹕「喘﹐喙﹐息也。」王念孫疏證卽引新語此文爲證。則漢人自有喘息之說﹐喘息𨿽與喙息義近﹐說詳上注﹐亦不必彊爲攺作。﹝四﹞蜎飛﹐白虎通禮樂篇﹑文子上徳﹑下徳﹑鬼穀子揣篇俱有「蜎飛蠕動」語﹐論衡齊世篇作「蜎蜚」。尋說文虫部﹕「蜎﹐肙也。」﹝從段注本﹞肉部﹕「肙﹐小虫也。」與蜚義不相屬。一切經音義九﹕「蜎蜚﹐一泉反。字林﹕『虫貌也﹐動也。』或作「蠉」﹐古文「翾」同﹐呼泉切﹐飛貌也。」按﹕說文虫部﹕「蠉﹐虫行也。」淮南子原道篇﹑本經篇俱作「蠉飛」。說文羽部﹕「翾﹐小飛也。」藝文類聚十一引淮南子本經篇作「翾飛」。廣雅釋詁﹕「翾﹐飛也。」又釋訓﹕「翾翾﹐飛也。」則字本作「翾」。韓詩外傳七﹕「蝖飛蠕動。」廣雅釋詁﹕「﹐飛也。」俱翾之異文也。﹝五﹞蠕動﹐史記匈奴傳索隱﹑漢書匈奴傳顏師古注俱云「蠕蠕﹐動貌。」說文虫部﹕「蝡﹐動也。」說文義證云「『蝡』字或作『蠕』。」﹝六﹞根著葉長﹐易緯幹鑿度上﹕「根著浮流。」鄭玄注﹕「根著者﹐艸木也。浮流者﹐人兼鳥獸也。」文選王簡棲頭陀寺碑文李善注引春秋元命苞﹕「跂行喙息﹐蠕動蜎飛﹐根生浮著﹐含靈盛壯。」淮南子原道篇﹕「艸木注根。」注根與根著﹐音義俱近。﹝七﹞气感﹐漢書藝文志方技略﹕「因气感之宜。」謂气類相感也。﹝八﹞唐晏曰「以上明人事之出於天道﹐卽董子所謂﹕『道之大原出於天﹐而周易之所以取象。』」

於是先聖﹝一﹞乃仰觀天文﹐俯察地理﹐圖畫﹝二﹞乾坤﹐以定人道﹝三﹞﹐民始開悟﹝四﹞﹐知有父子之親﹐君臣之義﹐夫婦之別﹝五﹞﹐長幼之序﹝六﹞。於是百官立﹐王道乃生。﹝一﹞先聖﹐孟子離婁下﹕「先聖後聖﹐其揆一也。」彼文先聖指虞舜﹐後聖指周文王﹐非此文之義。漢書藝文志六藝略﹕「易曰﹕『宓犧氏仰觀象於天﹐俯觀法於地﹐觀鳥獸之文﹐與地之宜﹐近取諸身﹐遠取諸物﹔於是始作八卦﹐以通神明之徳﹐以類萬物之情。』至於殷﹑周之際﹐紂在上位﹐逆天暴物。文王以諸侯順命而行道﹐天人之占﹐可得而效。於是重易六爻﹐作上下篇。孔氏爲之彖﹑象﹑系辭﹑文言﹑序卦之屬十篇。故曰﹕易道深矣﹐人更三聖﹐世歷三古。」注﹕「韋昭曰﹕『伏羲﹑文王﹑孔子。』孟康曰﹕『易系辭曰﹕易之興﹐其於中古乎。』然則伏羲爲上古﹐文王爲中古﹐孔子爲下古。」器案﹕三聖﹐卽陸氏所謂先聖﹑中聖﹑後聖也。易系辭下﹕「古者﹐包犧之王天下也﹐仰則觀象於天……以類萬物之情﹐﹝已見前引﹐故從略﹞作結繩而爲罔罟﹐以佃以漁。」此謂包犧始畫八卦也。淮南子要略篇﹕「今易之乾坤﹐足以窮道通意也﹐八卦可以識吉凶知禍福矣﹔然而伏羲爲之六十四變﹐周室增以六爻﹐所以原測淑淸之道﹐而●逐萬物之祖也。」許愼注﹕「八八變爲六十四卦﹐伏羲示其象。周室謂文王也。」六十四卦﹐文王增以六爻﹐則六十四卦﹐每卦復各有六爻之變﹐則得三百八十四變爻矣。﹝二﹞「畫」﹐兩京本誤作「書」。﹝三﹞人道﹐禮記喪服小記﹕「親親﹐尊尊﹐長長﹐男女之有別﹐人道之大者也。」孔穎達正義﹕「人道之大者也﹐言此親親﹑尊尊﹑長長﹑男女有別﹐人間道理最大者。」﹝四﹞史記商君傳﹕「吾說公以帝道﹐其志不開悟矣。」開悟﹐謂開通曉悟。﹝五﹞宋翔鳳曰「『別』﹐本作『道』﹐依子匯本攺。」案﹕傅校本﹑唐本作「別」。﹝六﹞管子君臣下﹕「古者﹐未知君臣上下之別﹐未有夫婦妃匹之合﹐獸處羣居﹐以力相徵。」莊子盜跖篇﹕「神農之世﹐臥則居居﹐起則於於﹐知其母不知其父。」白虎通號篇﹕「古之時未有三綱六紀﹐民人但知其母﹐不知其父﹐能覆前而不能覆後﹐臥之●●﹐行之吁吁﹐饑卽求食﹐飽卽棄余﹐茹毛飲血﹐而衣皮韋﹔於是伏羲仰觀象於天﹐俯察法於地﹐因夫婦﹐正五行﹐始定人道﹐畫八卦以治天﹝「天」字依惠定宇校本增﹐下同﹞下﹐天下伏而化之﹐故謂之伏羲也。」論衡齊世篇﹕「故夫宓犧之前﹐人民至質朴﹐臥者居居﹐坐者於於﹐羣居聚處﹐知其母不識其父。至宓犧時﹐人民頗文﹐智欲詐愚﹐勇欲恐怯﹐彊欲淩弱﹐眾欲暴寡﹐故宓犧作八卦以治之。」

民人食肉飲血﹐衣皮毛﹔至於神農﹝一﹞﹐以爲行虫﹝二﹞走獸﹐難以養民﹐乃求可食之物﹐嘗百艸之實﹐察酸苦之味﹐教人﹝三﹞食五穀﹝四﹞。﹝一﹞唐晏曰「自此以下﹐至『避勞就逸』句﹐是隱括系辭之文。」案﹕見系辭下。﹝二﹞行虫﹐凡動物皆謂之虫﹐此與走獸對言﹐則謂毛虫而外之裸虫﹑羽虫﹑鱗虫﹑介虫四族也。﹝三﹞「人」﹐子匯本﹑程本﹑兩京本﹑天一閣本﹑唐本作「民」。﹝四﹞尸子君治篇﹕「神農理天下﹐欲雨則雨﹐五日爲行雨﹐旬日爲谷雨﹐旬五日爲時雨﹐正四時之制﹐萬物咸利﹐故謂之神。」淮南子修務篇﹕「古者﹐民茹艸飲水﹐采樹木之實﹐食嬴蛖之肉﹐時多疾病毒傷之害。於是神農乃始教民播種五穀﹐相土地宜﹐燥濕肥磽髙下﹐嘗百艸之滋味﹐水泉之甘苦﹐令民知所辟就。當此之時﹐一日而遇七十毒。」髙誘注﹕「五穀﹕菽﹑麥﹑黍﹑稷﹑稻也。」白虎通號篇﹕「古之人皆食禽獸肉。至於神農﹐人民眾多﹐禽獸不足﹐於是神農因天之時﹐分地之利﹐制耒耜﹐教民農作﹐神而化之﹐使民宜之﹐故謂之神農也。」太平禦覽七八引賈誼書曰「神農以爲走禽難以久養民﹐乃求可食之物﹐嘗百艸實﹐察鹹苦之味﹐教民食穀。」又引陸景典略﹕「神農嘗百艸﹐嘗五穀﹐蒸民乃粒食。」

天下人民﹐野居穴處﹐未有室屋﹐則與禽獸同域﹝一﹞。於是黃帝乃伐木構﹝二﹞材﹐築作宮室﹐上棟下宇﹐以避風雨﹝三﹞。﹝一﹞「同域」﹐天一閣本作「司城」﹐不可從。史記禮書﹕「人域是域﹐士君子也。」索隱﹕「域﹐居也。」同域﹐謂人民與禽獸同居也。﹝二﹞「構」﹐子匯本﹑兩京本﹑天一閣本﹑唐本作「構」﹐古從從木之字多混。﹝三﹞易系辭下﹕「古者﹐穴居而野處﹐後世聖人易之以宮室﹐上棟下宇﹐以待風雨。」淮南子泛論篇﹕「古者﹐民澤處復穴﹐冬日則不勝霜雪霿露﹐夏日則不勝暑熱﹐聖人乃作﹐爲之築土構木﹐以爲宮室﹐上棟下宇﹐以蔽風雨﹐以避寒暑﹐而百姓安之。」髙誘注﹕「處﹐居也。復穴﹐重窟也。一說﹐穴﹐毀堤防崖岸之中以爲窟室。構﹐架也﹐謂材木相乘架也。棟﹐屋●也。宇﹐屋之垂。」太平禦覽七九引春秋內事﹕「軒轅氏以土徳王天下﹐始有堂室﹐髙棟深宇﹐以避風雨。」五行大義五﹕「黃帝造屋宇。古者﹐巢居穴處﹐黃帝易之以上棟上宇﹐以蔽風雨。」

民知室居食穀﹐而未知功力﹝一﹞。於是后稷﹝二﹞乃列封疆﹐﹝三﹞畫畔界﹝四﹞﹐以分土地之所宜﹝五﹞﹔辟土殖﹝六﹞谷﹐以用養民﹝七﹞﹔種桑麻﹐致絲枲﹝八﹞﹐以蔽形體﹝九﹞。﹝一﹞功力﹐猶今言加工。故唐律疏議卷二十盜賊四﹕「山野物已加功力。」疏議曰「山野之物﹐謂艸木藥石之類﹐有人已加功力。」功力字本此。﹝二﹞史記周本紀﹕「周后稷名﹐爲兒時﹐仡如巨人之志﹐其遊戲好種樹麻菽﹐麻菽美。及爲成人﹐遂好耕農﹐相土之宜﹐宜谷者稼穡焉。民皆法則之。」呂氏春秋君守篇﹕「后稷作稼。」髙誘注﹕「後﹐君﹔稷﹐官也。烈山氏子曰柱﹐能植百谷蔬菜﹐以爲稷。」﹝三﹞「疆」﹐李本﹑兩京本誤作「彊」。﹝四﹞說文田部﹕「畔﹐田界也。」﹝五﹞周禮夏官土方氏職﹕「以辧土宜﹑土化之●﹐而授任地者。」注﹕「土宜﹐謂九谷稙所宜也。」左傳成公二年﹕「先王疆理天下﹐物土之宜﹐而布其利。」杜注﹕「疆﹐界也。物土之宜﹐播殖之物各從土宜。」﹝六﹞「殖」﹐唐本作「植」。﹝七﹞孟子滕文公上﹕「后稷教民稼穡﹐樹藝五穀﹐五穀熟而民人育。」趙岐注﹕「五穀所以養人也﹐故言民人育也。」﹝八﹞尙書禹貢﹕「岱畎絲枲。」孔穎達正義﹕「枲﹐麻也。」﹝九﹞禮記禮運﹕「昔者﹐先王未有宮室﹐冬則居營窟﹐夏則居橧巢﹔未有火化﹐食艸木之實﹐鳥獸之肉﹐飲其血﹐茹其毛﹔未有麻絲﹐衣其羽皮。後聖有作﹐然後修火之利﹐範金﹐合土﹐以爲臺榭宮室戶。以炮﹐以燔﹐以亨﹐以炙﹐以爲體酪。治其麻絲﹐以爲布帛﹐以養生送死﹐以事鬼神上帝﹐皆從其朔。」正義曰「此一節論中古神農及五帝並三王之事﹐各隨文解之。」又案﹕淮南子汜論篇﹕「伯余之初作衣也﹐……而民得以揜形禦寒。」又齊俗篇﹕「明王制禮義﹐衣足以覆形。」文子十守篇﹕「衣足以蓋形禦寒。」春秋繁露度制篇﹕「凡衣裳之生也﹐爲蓋形暖身也。」韓詩外傳五﹕「內不足以充虛﹐外不足以蓋形。」鹽鐵論鍺幣篇﹕「或無以充虛蔽形也。」抱朴子外篇詰鮑﹕「古之爲屋﹐足以蔽風雨﹐……爲衣﹐足以掩身形。」曰掩﹐曰揜﹐曰蔽﹐曰蓋﹐曰覆﹐其義一也。

當斯之時﹐四瀆未通﹐洪水﹝一﹞爲害﹔禹乃決江疏河﹝二﹞﹐通之四瀆﹐致之於海﹐大小相引﹝三﹞﹐髙下相受﹐百川順流﹐各歸其所﹝四﹞﹐然後人民得去髙險﹝五﹞﹐處平土﹝六﹞。﹝一﹞孟子滕文公上﹕「當堯之時﹐天下猶未平﹐洪水橫流﹐泛濫於天下。﹝二﹞孟子滕文公上﹕「禹疏九河﹐瀹濟﹑漯﹐而注諸海﹐決汝﹑漢﹐排淮﹑泗﹐而注之江﹐然後中國可得而食也。」趙岐注﹕「疏﹐通也。」淮南子修務篇﹕「禹沐浴霪雨﹐櫛扶風﹐決江疏河。」髙誘注﹕「決巫山﹐令江水得東過﹐故言決。疏道東注於海﹐故言疏。」﹝三﹞詩經小雅沔水﹕「朝宗於海。」鄭玄箋﹕「興者﹐水流而入海﹐小就大也。諭諸侯朝天子﹐亦猶是也。」尙書禹貢﹕「江﹑漢朝宗於海。」正義﹕「朝宗是人事之名﹐水無性識﹐非有此義﹐以海水大而江﹑漢小﹐以小就大﹐似諸侯歸於天子﹐假人事而言之也。」案﹕正義此文﹐卽本鄭箋爲說。所云以小就大者﹐猶此之言大小相引也。﹝四﹞文選吳都賦李善注引尙書大傳﹕「百川趨於海。」淮南泛論篇﹕「百川異源而皆歸於海。」髙誘注﹕「以海爲宗。」﹝五﹞「險」﹐兩京本誤作「噞」。﹝六﹞孟子滕文公下﹕「當堯之時﹐水逆行﹐泛濫於中國﹐龍蛇居之﹐民無所定﹐下者爲巢﹐上者爲營窟。書曰﹕『洚水警余。』洚水者﹐洪水也。使禹治之。禹乃掘地而注之海﹐驅蛇龍而放之菹﹐水由地中行﹐江﹑淮﹑河﹑漢是也。險阻旣遠﹐鳥獸之害人者消﹐然後人得平土而居之。」趙岐注﹕「民人下髙就平土﹐故遠險阻也。」文選司馬相如難蜀父老﹕「昔者﹐洪水沸出﹐泛濫衍溢﹐民人升降移徙﹐崎嶇而不安﹔夏后氏戚之﹐乃堙洪塞源﹐決江疏河﹐灑沈澹災﹐東歸之於海﹐而天下永寧。」注﹕「張揖曰﹕『疏﹐通也。』」

川谷交錯﹝一﹞﹐風化﹝二﹞未通﹐九州島島絕隔﹐未有舟車之用﹐以濟深致遠﹔於是奚仲﹝三﹞乃橈﹝四﹞曲爲輪﹐因直爲轅﹐駕馬﹝五﹞服牛﹝六﹞﹐浮舟杖楫﹝七﹞﹐以代人力。﹝一﹞詩小雅楚茨毛傳﹕「東西爲交﹐邪行爲錯。」文選司馬長卿子虛賦﹕「云夢者﹐方九百里﹐其中有山焉﹐其山則盤紆岪郁﹐隆崇●崒﹐岑崟參差﹐日月蔽虧﹐交錯糾紛﹐上干靑雲。」﹝二﹞風化﹐猶言教化。詩豳風七月序﹕「陳后稷先公風化之所由。」疏以「后稷之教」爲言也。﹝三﹞呂氏春秋君守篇﹕「奚仲作車。」髙誘注﹕「奚仲﹐黃帝之後﹐任姓也。傳曰﹕『爲夏車正﹐封於薛。』」淮南子修務篇﹕「奚仲爲車。」髙誘注﹕「傳曰﹕『奚仲爲夏車正﹐封於薛。』」案﹕左傳定公元年﹕「薛之皇祖奚仲居薛﹐以爲夏車正。」世本作篇﹑荀子解蔽篇﹑文選演連珠注引尸子﹐俱謂奚仲作車。山海經海內經﹕「番禺生奚仲﹐奚仲生吉光﹐吉光是始以木爲車。」郭注﹕「世本云﹕『奚仲作車。』此言吉光﹐明其父子共創作意﹐是以互稱之。」沈約宋書禮志﹕「系本云﹕『奚仲始作車。』案﹕庖犧畫八卦而爲大輿﹐服牛乘馬﹐以利天下﹔奚仲乃夏之車正﹐安得始造乎﹖系本之言非也。車服以庸﹐著在唐典﹐夏建旌旗﹐以表貴賤﹐周有六職﹐百工居其一焉﹐一器而羣工致其巧﹐車最居多﹐蓋奚仲以擅技巧爲夏車正﹐前世制作之美歸之耳。」﹝四﹞「橈」﹐子匯本作「撓」。﹝五﹞駕馬﹐荀子解蔽篇﹕「奚仲作車﹐乘杜作乘馬。」楊倞注﹕「奚仲﹐夏禹時車正。黃帝時已有車服﹐故謂之軒轅﹐此云奚仲者﹐亦攺制耳。世本云﹕『相土作乘馬。』『杜』與『土』同。乘馬﹐駟馬也。四馬駕車﹐起於相土﹐故曰作乘馬﹔以其作乘馬之法﹐故謂之乘杜。乘並音剩。相土﹐契孫也。」案﹕太平禦覽七七三引古史考異﹕「黃帝作車﹐少皞時略加牛﹐禹時奚仲駕馬﹐仲又造車﹐更廣其制度也。」云奚仲駕馬﹐與此同也。﹝六﹞服牛﹐猶言駕用牛。易系辭下﹕「服牛乘馬﹐引重致遠﹐以利天下。」正義﹕「今服用其牛﹐乘駕其馬。服牛以引重﹐乘馬以致遠﹐是以人之所用﹐各得其宜。」案﹕說文牛部犕下引易作「犕牛乘馬」﹐段注﹕「以車駕牛馬之字當作『犕』﹐作『服』者假借耳。」詩鄭風叔於田﹕「叔適野﹐巷無服馬。」鄭箋﹕「服馬﹐猶乘馬也。」正義﹕「易稱『服牛乘馬』﹐俱是駕用之義﹐故云服馬猶乘馬。」尙書武成﹕「歸馬於華山之陽﹐放牛於桃林之野﹐示天下弗服。」孔氏傳﹕「示天下不復乘用。」淮南子泛論篇﹕「古者﹐大川名谷﹐衝絕道路﹐不通往來也﹐乃爲窬木方版﹐以爲舟航﹔故地勢有無﹐得相委輸﹐乃爲靻蹻而超千里﹔肩荷負儋之勤也﹐而作爲之楺輪建輿﹐駕馬服牛﹐民以致遠而不勞。」﹝七﹞易系辭下﹕「刳木爲舟﹐剡木爲楫﹐舟楫之利﹐以濟不通﹐致遠以利天下。」正義﹕「舟必用大木刳鑿其中﹐故云刳木也。剡木爲楫者﹐楫必須纖長﹐理當剡削﹐故曰剡木也。」

鑠金﹝一﹞鏤木﹐分苞燒殖﹝二﹞﹐以備器械﹝三﹞﹐於是民知輕重﹐好利惡難﹐避勞就逸﹔於是臯陶﹝四﹞乃立獄制罪﹝五﹞﹐縣﹝六﹞賞設罰﹐異是非﹐明好惡﹐檢姦﹝七﹞邪﹐消佚亂。﹝一﹞國語周語下﹕「諺曰﹕『眾心成城﹐眾口鑠金。』」韋昭注﹕「賈逵曰﹕『鑠﹐消也﹐眾口所惡﹐金爲之消亡。』」楚辭屈原九章惜誦﹕「故眾口其鑠金兮。」王逸注﹕「鑠﹐銷也。言眾口所論﹐乃人所言﹐金性堅剛彊﹐尙爲銷鑠。」風俗通義佚文﹕「眾口鑠金。俗說﹕有美金於此﹐眾人咸共詆訾﹐言其不純﹐賣金者欲其必售﹐固取鍛燒以見眞。此爲眾口鑠金。」﹝詳器撰風俗通義校注頁六０七﹞﹝二﹞孫詒讓曰「案﹕『苞』與『匏』通﹐﹝太玄經達次三云「厥美可以達於瓜苞。」論衡無形篇云「更以苞瓜諭之。」「苞」並「匏」之借字。﹞分匏﹐謂爲蠡瓢之屬。儀禮士昏禮鄭注云﹕『合破瓠也。』莊子逍遙遊篇說大瓠云﹕『剖之以爲瓢。』分與破﹑剖義同。『殖』當讀爲考工記『摶埴』之『埴』﹐燒埴﹐謂陶●之事也。」唐晏曰「『殖』﹐疑作『埴』。」﹝三﹞禮記大傳﹕「異器械。」鄭注﹕「器械﹐禮樂之器及兵甲也。」正義﹕「器爲楬豆房俎﹐禮樂之器也﹔械謂戎車革路﹐兵甲之屬也。」﹝四﹞尙書大禹謨﹕「帝曰﹕『臯陶﹐惟臣庶﹐罔或於予正。汝作士﹐明於五刑﹐以弼五教﹐期於予治。刑期於無刑﹐民協於中﹐時乃功﹐懋哉﹗』臯陶曰﹕『帝徳罔愆﹐臨下以簡﹐禦眾以寬﹐罰弗及嗣﹐賞延於世﹐宥過無大﹐刑故無小﹐罪疑惟輕﹐功疑惟重﹐與其殺不辜﹐寧失不經﹐好生之徳﹐洽於民心﹐玆用不犯於有司。』帝曰﹕『俾予從欲以治﹐四方風動﹐惟乃之休。』」呂氏春秋君守篇﹕「臯陶作刑。」髙誘注﹕「虞書曰﹕『臯陶﹐蠻﹑夷猾夏﹐寇賊姦宄﹐女作士師﹐﹝今書無「師」字﹐此用今文﹞五刑有服。』」﹝五﹞「罪」﹐唐本作「」﹐古文也。後不復出。﹝六﹞「縣」﹐子匯本﹑程本﹑兩京本﹑天一閣本﹑唐本作「懸」﹐「懸」爲「縣」或字。後不復出。﹝七﹞「姦」﹐唐本作「姦」﹐二字俗不分。後不復出。

民知畏法﹐而無禮義﹔於是中聖﹝一﹞乃設辟雍﹝二﹞庠序﹝三﹞之教﹐以正上下之儀﹐明父子之禮﹐君臣之義﹐使彊﹝四﹞不淩弱﹐眾不暴寡﹐﹝五﹞貪鄙之心﹐興淸潔之行。﹝一﹞易系辭下﹕「易之興也﹐其於中古乎﹗作易者﹐其有憂患乎﹗」正義﹕「其於中古乎者﹐謂易之爻卦之辭﹐起於中古。若易之爻卦之象﹐則在上古伏犧之時。但其時﹐理尙質素﹐聖道凝寂﹐直觀其象﹐足以垂教矣。但中古之時﹐事漸澆浮﹔非象可以爲教﹐又須系以文辭﹐示其變動吉凶﹐故爻卦之辭﹐起於中古﹐則連山起於神農﹐歸藏起於黃帝﹐周易起於文王及周公也。」以文王﹑周公當中古﹐則中聖謂文王﹑周公也。所謂「設辟雍庠序之教」者﹐辟雍﹑上庠﹑東序﹐俱周大學之名也﹐然則陸賈此言中聖﹐亦謂文王﹑周公也。﹝二﹞白虎通辟雍篇﹕「天子立辟雍何﹖辟雍所以行禮樂﹐宣徳化也。辟者﹐璧也﹐象璧圓以法天也。雍者﹐壅之以水﹐象教化流行也。辟之言積也﹐積天下之道徳﹔雍之爲言壅也﹐天下之儀則﹔故謂之辟雍也。」﹝三﹞白虎通辟雍篇﹕「鄕曰庠﹐裏曰序。庠者﹐庠禮義﹔序者﹐序長幼也。禮五帝記曰﹕『帝庠序之學﹐則父子有親﹐長幼有序﹐善如爾捨明令必須外然後前民者也﹐未見於仁﹐故立庠序以導之也。」﹝盧文弨曰「以上文有訛。」﹞﹝四﹞「彊」﹐子匯本作「彊」。後不復出。﹝五﹞「」﹐天一閣本作「棄」﹐﹐古文棄。後不復出。

禮義不﹝一﹞行﹐綱紀不立﹐後世衰廢﹐於是後聖﹝二﹞乃定五經﹝三﹞﹐明六藝﹝四﹞﹐承天統地﹝五﹞﹐窮事察﹝六﹞微﹐原情立本﹐以緒人倫﹝七﹞﹐宗諸天地﹐纂﹝八﹞修篇章﹐垂諸來世﹐被諸鳥獸﹝九﹞﹐以匡衰亂﹐天人合策﹝一０﹞﹐原道﹝一一﹞悉備﹐智者達其心﹐百工窮其巧﹐乃調之以管弦﹝一二﹞絲竹之音﹐設鐘﹝一三﹞鼓歌舞之樂﹐以節奢侈﹐正風俗﹝一四﹞﹐通文雅﹝一五﹞。﹝一﹞「不」﹐原作「獨」﹐今從子匯本﹑唐本校攺。﹝二﹞後聖﹐指孔子﹐詳上文「先聖」注。﹝三﹞五經﹐孔子而後﹐稱說五經者﹐當以陸氏此文爲最先。其後﹐漢武帝建元五年春﹐初置五經博士﹐漢章帝時﹐會諸儒於白虎觀﹐講議五經同異﹐班固譔集其文﹐作白虎通徳論﹐其五經篇云「孔子所以定五經者何﹖以爲孔子居周之末世﹐王道陵遲﹐禮樂廢壞﹐彊陵弱﹐眾暴寡﹐天子不敢誅﹐方伯不敢伐﹐閔道徳之不行﹐故周流應聘﹐冀行其道徳﹐自衛反魯﹐自知不用﹐故追定五經﹐以行其道。」後之言五經者﹐如困學紀聞八經說僅舉五經博士及白虎通五經篇爲言﹐尙未得其朔也。﹝四﹞史記太史公自序﹕「夫儒者以六藝爲法。六藝經傳以千萬數﹐累世不能通其學﹐當年不能究其禮。」正義﹕「六藝﹐謂五禮﹑六樂﹑五射禦﹑六書﹑九數也。」案﹕史文明言「六藝經傳」﹐正義以周官地官保氏職之禮樂射禦書數爲六藝解之﹐非是。史記滑稽傳云「六藝於治﹐一也﹕禮以節人﹐樂以發和﹐書以道事﹐詩以達意﹐易以神化﹐春秋以道義。」漢書藝文志六藝略﹕「六藝之文﹕樂以和神﹐仁之表也﹔詩以正言﹐義之用也﹔禮以明體﹐明者著見﹐故無訓也﹔書以廣聽﹐知之術也﹔春秋以斷事﹐信之符也。」史記孔子世家﹕「孔子之時﹐周室微﹐而禮﹑樂廢﹐詩﹑書缺﹐追迹三代之禮﹐序書傳﹐上紀唐﹑虞之際﹐下至秦繆﹐編次其事﹐曰﹕『夏禮吾能言之﹐杞不足徵也。殷禮吾能言之﹐宋不足徵也。足則吾能徵之矣。』觀殷﹑夏所損益﹐曰﹕『後𨿽百世可知也。』以一文一質。『周監二代﹐鬱鬱乎文哉﹗吾從周。』故書傳﹑禮記自孔氏。孔子語魯大師﹕『樂其可知也﹐始作翕如﹐皦如﹐縱之純如﹐繹如也﹐以成。吾自衛反魯﹐然後樂正﹐雅﹑頌各得其所。』古者﹐詩三千餘篇﹐及至孔子﹐去其重﹐取可施於禮義﹐上采契﹑后稷﹐中述殷﹑周之盛﹐至幽﹑厲之缺﹐始於衽席﹐故曰﹕關雎之亂﹐以爲風始﹐鹿鳴爲小雅始﹐文王爲大雅始﹐淸廟爲頌始。三百五篇﹐孔子皆弦歌之﹐以求合韶﹑武﹑雅﹑頌之音﹐禮﹑樂自此可得而述﹐以備王道﹐成六藝。……孔子以詩﹑書﹑禮﹑樂教﹐弟子蓋三千焉﹐身通六藝者七十有二人。」是六藝卽六經也。自秦火後﹐樂失其傳﹐故六藝遂爲五經﹐此六經衍變之迹之可得而言者。而白虎通五經篇乃曰「經所以有五何﹖經﹐常也﹐有五常之道﹐故曰五經。樂﹐仁﹔書﹐義﹔禮﹐禮﹔易﹐智﹔詩﹐信也。人情有五性﹐懷五常﹐不能自成﹐是以聖人像天五常之道而明之﹐以教人成其徳也。」以五常說五經﹐且五經有樂而無春秋﹐此則漢人之經說耳。﹝五﹞承天統地﹐卽承天統物也﹐詳下文「統物」注。﹝六﹞「察微」﹐「察」字原缺﹐今據子匯本﹑傅校本﹑唐本訂補。宋翔鳳云「別本作『及微』。」﹝七﹞人倫﹐詩周南關雎序﹕「先王以是經夫婦﹐成孝敬﹐厚人倫﹐美教化﹐移風俗。」正義﹕「厚人倫者﹐倫﹐理也﹐君臣父子之義﹐朋友之交﹐男女之別﹐皆是人之常理。父子不親﹐君臣不敬﹐朋友道絕﹐男女多違﹐是人理薄也﹐故教民使厚此人倫也。」此文言緒人倫﹐義亦相近﹐緒人倫者﹐謂人倫之道得其緒也。﹝八﹞「纂」字原缺﹐宋翔鳳引別本作「纂」﹐今據訂補。﹝九﹞案﹕尙書舜典﹕「帝曰﹕『疇若予上下艸木鳥獸﹖』……夔曰﹕『於﹐予擊石拊石﹐百獸率舞。』」又益稷﹕「夔曰﹕『笙鏞以閒﹐鳥獸蹌蹌。簫韶九成﹐鳳皇來儀。』夔曰﹕『於﹐予擊石拊石﹐百獸率舞﹐庶尹允諧。』」卽此「被諸鳥獸」之謂也。白虎通禮樂篇﹕「八音者何謂也﹖樂記曰﹕『土曰塤﹐竹曰管﹐皮曰鼓﹐匏曰笙﹐絲曰弦﹐石曰磬﹐金曰鐘﹐木曰柷敔。』此謂八音也﹐法易八卦也﹐萬物之數也﹐八音萬物之聲也。天子所以用八音何﹖天子承繼萬物﹐當知其數﹐旣得其數﹐當知其聲﹐卽知其形﹐如此蜎飛蠕動﹐無不樂其音者﹐至徳之道也。天子樂之﹐故樂用八音。」其闡明以音樂被諸鳥獸之理尢微至。﹝一０﹞天人合策﹐案﹕此卽後來董仲舒天人相感說之濫觴。漢書董仲舒傳載其對策之言曰「臣謹案﹕春秋之中﹐視前世已行之事﹐以視天人相與之際﹐甚可畏也。」又曰「天人之徵﹐古今之道也。孔子作春秋﹐上揆之天道﹐下質諸人情﹐鑑之於古﹐考之於今。」舉此一隅﹐無勞九變。尋荀子天論言「故明於天人之分﹐則可謂至矣。」此又陸氏天人說之所本矣。蓋自董仲舒揭櫫此義﹐而於是司馬相如封禪文言「天人之際已交」﹐王褒四子講徳論言「天人並應」﹐班固西都賦言「天人合應」﹐皆承其說而爲此紛紛也。文選阮嗣宗爲鄭衝勸晉王箋﹐張銑注﹕「天人﹐謂天意人事也。」﹝一一﹞淮南子原道篇髙誘注﹕「原﹐本也﹐本道根眞﹐包裹天地﹐以歷萬物﹐故曰原道。」﹝一二﹞「弦」﹐李本﹑子匯本﹑程本﹑兩京本﹑天一閣本作「弦」﹐俗別字﹐後不復出。﹝一三﹞「鐘」﹐程本﹑兩京本﹑天一閣本﹑唐本作「鐘」﹐古通﹐後不復出。﹝一四﹞漢書地理誌下﹕「凡民函五常之性﹐而其剛柔緩急﹐音聲不同﹐系水土之風气﹐故謂之風。好惡取捨﹐動靜無常﹐隨君上之情欲﹐故謂之俗。」風俗通義序﹕「風者﹐天气有寒暖﹐地形有險易﹐水泉有美惡﹐艸木有剛柔也。俗者﹐含血之類﹐像之而生﹐故言語歌謳異聲﹐鼓舞動作殊形﹐或直或邪﹐或善或淫也。」劉晝新論風俗章﹕「風者﹐气也。俗者﹐習也。土地水泉﹐气有緩急﹐聲有髙下﹐謂之風焉。人居此地﹐習以成性﹐謂之俗焉。」﹝一五﹞文雅﹐文采典雅。漢書敍傳﹕「文雅自贊。」文選劉公幹贈五官中郎將﹕「文雅縱橫飛。」李善注﹕「大戴禮曰﹕『天子不知文雅之辭﹐少師之任。』」又潘安仁夏侯常侍誄﹕「人惡其異﹐俗疵文雅。」注同。荀子修身篇﹕「容貌態度﹐進退趨行﹐由禮則雅﹐不由禮則夷固辟違﹐庸眾而野。」新書道術篇﹕「辭令就得謂之雅﹐反雅爲陋。」

後世淫邪﹐增之以鄭﹑衛之音﹝一﹞﹐民本趨末﹝二﹞﹐技巧橫出﹐用意各殊﹐則加雕文刻鏤﹝三﹞﹐傅致﹝四﹞膠漆﹝五﹞丹靑﹑玄黃﹝六﹞琦瑋﹝七﹞之色﹐以窮耳目之好﹐極工匠之巧﹝八﹞。﹝一﹞史記樂書﹕「紂爲朝歌北鄙之音﹐身死國亡。……夫『朝歌』者﹐不時也。北者﹐敗也﹔鄙者﹐陋也﹔紂樂好之﹐與萬國殊心﹐諸侯不附﹐百姓不親﹐天下畔之﹐故身死國亡。而衛靈公之時﹐將之晉﹐至於濮水之上捨﹐夜半時聞鼓琴聲﹐問左右﹐皆對曰﹕『不聞。』乃召師涓曰﹕『吾聞鼓琴音﹐問左右皆不聞﹐其狀似鬼神﹐爲我聽而寫之。』師涓曰﹕『喏。』因端坐援琴﹐聽而寫之。明日曰﹕『臣得之矣﹐然未習也﹐請宿習之。』靈公曰﹕『可。』因復宿﹐明日報曰﹕『習矣。』卽去之晉﹐見晉平公﹐平公置酒於施惠之臺﹐酒酣﹐靈公曰﹕『今者來聞新聲﹐請奏之。』平公曰﹕『可。』卽令師涓坐師曠旁﹐援琴鼓之﹐未終﹐師曠撫而止之曰﹕『此亡國之聲也﹐不可遂。』平公曰﹕『何道出﹖』師曠曰﹕『師延所作也﹐與紂爲靡靡之樂﹐武王伐紂﹐師延東走﹐自投濮水之中﹔故聞此聲必於濮水之上。先聞此聲者國削。』平公曰﹕『寡人所好者音也﹐願遂聞之。』師涓鼓而終之。」禮記樂記﹕「鄭﹑衛之音﹐亂世之音也﹐比於慢矣。桑間﹑濮上之音﹐亡國之音也。」鄭注﹕「濮水之上﹐地有桑間者﹐亡國之音於此之水出也。昔殷紂使師延作靡靡之樂﹐已而自沈於濮水﹐後師涓過焉﹐夜聞而寫之﹐爲晉平公鼓之﹐是之謂也。」呂氏春秋本生篇﹕「鄭﹑衛之音﹐務以自樂﹐命之曰伐性之斧。」髙誘注﹕「鄭國淫辟﹐男女私會於溱﹑洧之上﹐有絢盱之樂﹐芍藥之和。昔者﹐殷紂使樂師作朝歌北鄙靡靡之樂﹐以爲淫亂。武王伐紂﹐樂師抱其樂器自投濮水之中。曁衛靈公北朝於晉﹐宿於濮上﹐夜聞水中有琴瑟之音﹐乃使師涓以琴寫其音。靈公至晉國﹐晉平公作樂﹐公曰﹕『寡人得新聲﹐請以樂君。』遂使師涓作之﹐平公大悅。師曠止之曰﹕『此亡國之音也。紂之太師以此音自投於濮水﹐得此聲必於濮水之上。』地在衛﹐因曰鄭﹑衛之音。」﹝二﹞史記孝文本紀﹕「上曰﹕『農﹐天下之本﹐務莫大焉。……是爲本末者無以異。』」集解﹕「李奇曰﹕『本﹐農也。末﹐賈也。』」漢書孝成本紀﹕「陽朔四年詔﹕『間者﹐民彌惰怠﹐鄕本者少﹐趨末者眾。』」又食貨志上﹕「今背本而趨末食者甚眾﹐是天下之大殘也。」師古曰「本﹐農業也﹔末﹐工商也﹔言人已棄農而務工商矣。」﹝三﹞漢書孝景本紀﹕「後二年夏四月詔曰﹕『雕文刻鏤﹐傷農事者也。』」賈誼新書瑰瑋篇﹕「夫雕文刻鏤﹐害﹝原誤作「周」﹞用之物繁多。」﹝四﹞漢書文三王傳﹕「傅致難明之事。」師古曰「傅讀曰附。」案﹕此文傅致義同﹐謂以膠漆附益於所髹飾之物也。﹝五﹞禮記月令﹕「季春之月﹐令百工審五庫之量﹐……脂膠丹漆﹐毋或不良。」正義﹕「脂膠丹漆爲一庫。」又﹕「季秋之月﹐是月也﹐霜露降﹐則百工休。」注﹕「寒而膠漆之作﹐不堅好也。」戰國策趙策﹕「膠漆至●也。」膠漆﹐工匠以爲膠合髹漆之用也。﹝六﹞「玄」﹐宋翔鳳本避淸諱作「元」﹐今攺﹐後不復出。本書無爲篇﹕「繕雕琢刻畫之好﹐博玄黃琦瑋之色﹐以亂制度。」義與此同。文選張平子思玄賦﹕「由厥好以玄黃。」舊注﹕「玄黃﹐玉石之色也。」說苑權謀篇﹕「釐王變文﹑武之制﹐而作玄黃宮室﹐輿馬奢侈﹐不可振也。」家語六本篇載其事作「作玄黃華麗之飾﹐宮室崇峻﹐輿馬奢侈。」此言玄黃之色者﹐蓋謂以玉石爲飾﹐其色玄黃也。﹝七﹞案﹕琦瑋之色﹐他無所聞。疑當作「奇偉」﹐蓋「奇」﹑「琦」古通﹐「瑋」則涉上偏旁而誤也。荀子非十二子篇﹕「治怪說﹐玩琦辭。」注﹕「『琦』讀爲『奇異』之『奇』。」尋荀子解蔽篇作「治怪說﹐玩奇辭」﹐卽其證也。﹝八﹞荀子儒效篇﹕「積斲削而爲工匠。」文選何平叔景福殿賦﹕「惟工匠之多端﹐固萬變之不窮。」唐晏曰「此節由刑法敍及詩﹑書﹐由詩﹑書敍及禮﹑樂﹐由禮﹑樂之盛﹐敍及禮﹑樂之衰﹐所謂周末文獘也。」

夫驢騾﹝一﹞駱駝﹐犀象玳瑁﹐琥珀珊瑚﹐翠羽珠玉﹐山生水藏﹐擇地而居﹐潔淸明朗﹐潤澤而濡﹝二﹞﹐磨而不燐﹐涅而不淄﹝三﹞﹐天气所生﹐神靈﹝四﹞所治﹐幽閒淸淨﹐與神浮沈﹝五﹞﹐莫不﹝六﹞效﹝七﹞力爲用﹐盡情爲器。故曰﹐聖人成之﹝八﹞。所以能統物﹝九﹞通變﹝一０﹞﹐治情性﹐顯仁義也。﹝一一﹞。﹝一﹞「騾」﹐唐本作「」。「騾」﹐俗字。﹝二﹞詩鄭風羔裘﹕「羔裘如濡。」毛傳﹕「如濡﹐潤澤也。」﹝三﹞論語陽貨﹕「不曰堅乎﹖磨而不燐。不曰白乎﹖涅而不緇。」集解﹕「孔曰﹕『燐﹐薄也。涅可以染皂。言至堅者磨之而不薄﹐至白者染之於涅而不黑。」案﹕沈約髙士贊﹕「猶玉在泥﹐涅而不緇。」梁簡文帝君子行﹕「君子懷琬琰﹐不使涅塵緇。」劉孝威堂上行辛苦篇﹕「黃金坐銷鑠﹐白玉遂緇燐。」緇﹑淄古通。﹝四﹞列子湯問篇﹕「神靈所生﹐其物異形。」鬼穀子本經陰符﹕「物之所造﹐天之所生﹐包宏無形﹐化气先天地而成﹐莫見其形﹐莫知其名﹐謂之神靈。」﹝五﹞史記遊俠列傳﹕「與世浮沈。」文選司馬子長報任少卿書﹕「故且從俗浮沈﹐與時俯仰。」又阮嗣宗詠懷詩﹕「俯仰乍浮沈。」李善注﹕「輕薄之輩﹐隨俗浮沈。」﹝六﹞「莫不」﹐原作「莫之」﹐兪樾曰「謹按﹕『莫之』當作『莫不』﹐蓋言驢騾駱駝﹐犀象玳瑁﹑琥珀珊瑚﹑翠羽珠玉之類﹐莫不爲我用也。下文『故曰﹐聖人成之。所以能統物通變﹐治情性﹐顯仁義也。』卽承此而言。今作『莫之』﹐則與下意不貫矣。」案﹕兪說是﹐今從之。﹝七﹞「效」﹐天一閣本作「效」﹐「效」俗別字。後不復出。﹝八﹞案﹕此就篇首所引傳曰之文﹐而爲之衍繹其義﹐故以「故曰」結之。﹝九﹞文選嵇叔夜琴賦﹕「摠中和以統物。」又陸士衡答賈長淵詩注引禮記明堂陰陽錄﹕「王者承天統物也。」承天統物﹐猶上文之言承天統地也。﹝一０﹞易系辭上﹕「通變之謂事。」韓康伯注﹕「物窮則變﹐變而通之﹐事之所由生也。」又曰「通其變﹐遂成天下之文。」又系辭下﹕「通其變﹐使民不倦。」韓注﹕「通物之變﹐故樂其器用﹐不能倦也。」陸氏所言通變﹐卽本易義。﹝一一﹞唐晏曰「由此以上﹐皆釋『聖人成之』之義也。」

夫人者﹐寬博浩大﹐恢廓﹝一﹞密微﹐附遠寧近﹐懷來﹝二﹞萬邦﹝三﹞。故聖人懷仁仗義﹐分明纖微﹐忖度﹝四﹞天地﹐危而不傾﹐佚而不亂者﹐仁義之所治也﹝五﹞。行之於親近而疏遠悅﹐修﹝六﹞之於閨門﹝七﹞之內而名譽﹝八﹞馳於外。故仁無隱而不著﹐無幽而不彰者。虞舜蒸蒸於父母﹝九﹞﹐光耀於天地﹝一０﹞﹔伯夷﹑叔齊餓於首陽﹐功美垂於萬代﹝一一﹞﹔太公自布衣﹝一二﹞升三公之位﹝一三﹞﹐累世享千乘之爵﹝一四﹞﹔知伯﹝一五﹞仗威任力﹐兼三晉﹝一六﹞而亡﹝一七﹞。﹝一﹞文選鄒陽獄中上書自明﹕「天下恢廓之士。」恢郭﹐謂恢弘廓大也。﹝二﹞文選司馬長卿難蜀父老﹕「於是諸大夫茫然喪其所懷來﹐失厥所以道。」案﹕禮記中庸﹕「凡爲天下國家有九經﹐曰﹕……來百工﹐……懷諸侯也。」正義﹕「來百工者﹐謂招來百工也。……懷﹐安撫也﹐君若安撫懷之﹐則諸侯服從。」﹝三﹞文廷式曰「按﹕漢髙帝諱邦﹐陸生奏書﹐必不公犯其諱﹐『邦』字當爲『國』也。」﹝四﹞詩小雅節南山巧言「他人有心﹐予忖度之。」﹝五﹞唐晏曰「陸生之學出孔門﹐故語必首仁義。」﹝六﹞「修」﹐天一閣本﹑唐本作「修」﹐古通用。後不復出。﹝七﹞禮記樂記﹕「樂在閨門之內﹐父子兄弟同聽之﹐則莫不和親。」又仲尼燕居﹕「以之閨門之內有禮﹐則三族和也。」閨門之內﹐猶今言家中也。﹝八﹞文選上林賦﹕「揚名發譽。」法言學行篇﹕「名譽以崇之。」﹝九﹞尙書堯典﹕「曰﹕『明明揚側陋。』師錫帝曰﹕『有鰥在下曰虞舜。』帝曰﹕『兪﹐予聞﹐如何﹖』嶽曰﹕『瞽子﹐父頑﹐母嚚﹐象傲﹐克諧以孝﹐烝烝乂﹐不格姦。』帝曰﹕『我其試哉﹗』」孔氏傳﹕「烝﹐進也。」史記五帝本紀作「能和以孝﹐烝烝治﹐不至姦」。烝﹑蒸﹐古通。﹝一０﹞唐晏曰「按﹕此檃括堯典『以孝蒸蒸乂不格姦』之文。『光耀天地』者﹐當是古訓也。」器案﹕「光耀於天地」﹐卽堯典「光被四表」之義。﹝一一﹞唐晏曰「此檃括論語文。」案﹕論語季氏﹕「伯夷﹑叔齊餓於首陽之下﹐民到於今稱之。」集解﹕「馬曰﹕『首陽山在河東蒲阪縣﹐華山之北﹐河曲之中。」邢昺疏﹕「夷﹑齊﹐孤竹君之二子﹐讓位適周﹐遇武王伐紂﹐諫之不入﹐及武王旣誅紂﹐義不食周粟﹐故於河東郡蒲阪縣首陽山下﹐采薇而食﹐終餓死。」此本史記伯夷列傳爲說。皇侃疏則云「夷﹑齊﹐是孤竹君之二子也﹐兄弟讓國﹐遂入隱於首陽之山。武王伐紂﹐夷﹑齊扣武王馬諫曰﹕『爲臣伐君﹐豈得忠乎﹖橫屍不葬﹐豈得孝乎﹖』武王左右欲殺之。太公曰﹕『此孤竹君之子﹐兄弟讓國﹐大王不能制也。隱於首陽山﹐合方立義﹐不可殺﹐是賢人。』卽止也。夷﹑齊反首陽山﹐責身不食周粟﹐惟食艸木而已。後遼西令支縣佑家白張石虎﹐往蒲阪采材﹐謂夷﹑齊曰﹕『汝不食周粟﹐何食周艸木﹖』夷﹑齊聞言﹐卽遂不食﹐七日餓死。」此則六朝人別說也。﹝一二﹞鹽鐵論散不足篇﹕「古者﹐庶人耋老而後衣絲﹐其餘則麻枲而已﹐故命曰布衣。」﹝一三﹞漢書董仲舒傳﹕「太公起海濱而卽三公。」﹝一四﹞千乘之爵﹐謂爵爲諸侯也。文選李少卿答蘇武書﹕「受千乘之賞。」李善注﹕「兵車千乘﹐諸侯之大者。」又陸士衡五等論注引楚漢春秋﹕「下蔡亭長詈淮南王曰﹕『封汝爵爲千乘﹐東南盡日所出﹐尙未足黔徒羣盜所邪﹖而反﹐何也﹖』」案﹕漢書刑法志﹕「一封三百一十六里﹐提封十萬井﹐定出賦六萬四千井﹐戎馬四千匹﹐兵車千乘﹐此諸侯之大者也﹐是謂千乘之國。」衛宏漢舊儀下﹕「九夫爲井﹐四井爲邑﹐四邑爲丘﹐四丘爲乘﹐乘則具車一乘四馬﹐步卒三十六人。千乘之國﹐馬四千匹﹐步卒三萬六千人爲三軍﹐大國也。次國二軍﹐小國一軍。」﹝一五﹞「知伯」﹐天一閣本作「智伯」﹐「知」﹑「智」古通。後不復出。﹝一六﹞春秋時﹐晉之六卿智氏﹑範氏﹑中行氏﹑韓氏﹑魏氏﹑趙氏分晉﹐時稱爲六晉﹐戰國策秦策下﹕「昔者﹐六晉之時﹐智氏最彊﹐破滅範﹑中行﹐又帥韓﹑魏以圖趙襄子於晉陽。」是役也﹐韓﹑魏﹑趙合謀﹐滅智氏﹐遂稱韓﹑魏﹑趙爲三晉﹐戰國策趙策上所謂「三晉分智氏」是也。﹝一七﹞唐晏曰「按﹕戰國之世﹐言盛則齊桓﹐言滅則智伯﹐若太公則尢盛矣。」

是以君子﹝一﹞握道而治﹐據﹝二﹞徳而行﹐席仁而坐﹐杖義而彊﹐虛無寂寞﹐通動﹝三﹞無量。故制事因短﹐而動益長﹐以圓制規﹐以矩立方﹝四﹞。聖人王世﹐賢者建功﹝五﹞﹐湯舉伊尹﹝六﹞﹐周任呂望﹝七﹞﹐行合天地﹐徳配陰陽﹝八﹞﹐承天誅惡﹐克﹝九﹞暴除殃﹐將气養物﹝一０﹞﹐明�﹝一一﹞設光﹐耳聽八極﹝一二﹞﹐目睹四方﹐忠進讒退﹐直立邪亡﹐道行姦止﹝一三﹞﹐不得兩張﹐��﹝一四﹞本理﹐杜漸消萌。﹝一﹞禮記曲禮上﹕「博聞彊識而讓﹐惇善行而不怠﹐謂之君子。」王安石君子齋記﹕「天子諸侯謂之君﹐卿大夫謂之子﹐古之爲此名也﹐所以命天下之有徳﹐故天下有徳通謂之君子。」﹝二﹞「據」字原缺﹐今據子匯本﹑傅校本﹑唐本訂補。論語述而﹕「據於徳。」﹝三﹞淮南子俶眞篇﹕「若夫神無所掩﹐心無所載﹐通洞條達﹐恬漠無事﹐無所凝滯﹐虛寂以待﹐勢利不能誘也。」又見文子十守篇。呂氏春秋精通篇髙誘注﹕「其精誠能通洞於民。」通洞﹐卽通動也。﹝四﹞墨子法儀篇﹕「百工之爲方以矩﹐爲圓以規﹐直以繩﹐正以懸。」唐晏曰「案﹕於文當作『以規制圓』﹐然考規矩之初﹐方生於圓﹐由圓旣立而始有規之名﹐故曰『以圓制規』也。」﹝五﹞文廷式曰「此以功字與行﹑彊﹑量﹑長﹑方﹑望﹑陽﹑殃﹑光爲韻﹐已讀功如釭矣。」﹝六﹞論語顏淵﹕「湯有天下﹐選於眾﹐舉伊尹﹐不仁者遠矣。」﹝七﹞史記齊太公世家﹕「太公望呂尙者﹐東海上人。其先祖嘗爲四獄﹐佐禹平水土﹐甚有功﹐虞﹑夏之際﹐封於呂﹐或封於申﹐姓姜氏﹐夏﹑商之時﹐申﹑呂或封枝庶﹐子孫或爲庶人﹐尙其後苗裔也﹐本姓姜氏﹐從其封姓﹐故曰呂尙。呂尙蓋嘗窮困﹐年老矣﹐以漁釣姦周西伯。西伯將出獵﹐卜之﹐曰﹕『所獲非龍非﹐非虎非羆﹐所獲霸王之輔。』於是周西伯獵﹐果遇太公於渭之陽﹐與語大說﹐曰﹕『自吾先君太公曰﹕當有聖人適周﹐周以興。子眞是邪﹗吾太公望子久矣。』故號之曰太公望﹐載與俱歸﹐立爲師。」﹝八﹞白虎通聖人篇﹕「聖人者何﹖……與天地合徳﹐日月合明﹐四時合序﹐鬼神合吉凶。」﹝九﹞「克」﹐子匯本﹑程本﹑兩京本﹑天一閣本作「克」﹐俗別字。後不復出。﹝一０﹞兪樾曰「謹案﹕將亦養也。詩桑柔篇﹕『天不我將。』箋云﹕『將﹐猶養也。』气言將﹐物言養﹐文異而義同。」﹝一一﹞各本俱缺一字。﹝一二﹞淮南子原道篇﹕「廓四方﹐柝八極。」髙誘注﹕「八極﹐八方之極也。」﹝一三﹞「止」﹐原作「正」﹐李本作「止」﹐今據攺正。兪樾曰「謹按﹕『正』乃『止』字之誤﹐道行﹐姦止﹐相對成文。」案﹕兪說是﹐李本正作「正」。﹝一四﹞李本﹑程本﹑兩京本缺一字。

夫謀事不並仁義者後必敗﹝一﹞﹐殖不固本而立髙基者後必崩。故聖人防亂以經藝﹝二﹞﹐工正曲以準繩﹝三﹞。徳盛者威廣﹐力盛者驕眾。齊桓公尙徳以霸﹐秦二世尙刑而亡﹝四﹞。﹝一﹞兪樾曰「謹按﹕『並』當讀爲『傍』﹐列子黃帝篇﹕『並流而承之。』釋文曰﹕『史記﹑漢書傍河傍海皆作並。』是古『並』﹑『傍』字通用。不並仁義者﹐不傍仁義也。謀事不依傍仁義﹐故後必敗。」器案﹔兪說是。史記秦始皇本紀﹕「北據河爲塞﹐並陰山至遼東。」正義﹕「從河傍陰山﹐東至遼東﹐築長城爲北界。」又﹕「自楡中並河﹐以東屬之陰山。」集解﹕「服虔曰﹕『並﹐音傍﹐傍﹐依也。』」又大宛傳﹕「並南山。」正義﹕「並﹐白浪反。」皆讀「並」爲「傍」之證。﹝二﹞經藝﹐卽上文所謂五經﹑六藝也。史記儒林傳﹕「故漢興然後諸儒始得修其經藝。」漢書郊祀志下﹕「於是﹝匡﹞衡﹝張﹞譚奏議曰﹕『八人不案經藝﹐考古制。』」﹝三﹞孟子離婁上﹕「聖人旣竭目力焉﹐繼之以規矩準繩﹐以爲方員平直﹐不可勝用也。」朱熹集注﹕「準所以爲平﹐繩所以爲直。」﹝四﹞唐晏曰「按史記陸生本傳云﹕『其對髙帝也﹐曰﹕昔者﹐吳王夫差﹑智伯極武而亡﹐秦任刑法不變﹐卒滅趙氏。』此篇所言智伯﹑二世語相合。」器案﹕秦﹑漢間人言刑徳者各執一端﹐儒家言尙徳﹐法家言尙刑﹐陸氏固儒家言也。

故虐行則怨積﹐徳布則功興﹐百姓以徳附﹝一﹞﹐骨肉﹝二﹞以仁親﹐夫婦以義合﹐朋友以義信﹐君臣以義序﹐百官以義承﹐曾﹑閔﹝三﹞以仁成大孝﹐伯姬以義建至貞﹝四﹞﹐守國者以仁堅固﹐佐君者以義不傾﹐君以仁治﹐臣以義平﹐鄕黨﹝五﹞以仁恂恂﹐朝廷以義便便﹝六﹞﹐美女以貞顯其行﹐烈士以義彰﹝七﹞其名﹐陽气以仁生﹐陰節以義降﹝八﹞﹐鹿鳴以仁求其羣﹝九﹞﹐關雎以義鳴其雄﹝一０﹞﹐春秋以仁義貶絕﹝一一﹞﹐詩以仁義存亡﹐乾﹑坤以仁和合﹐八卦以義相承﹝一二﹞﹐書以仁敍九族﹝一三﹞﹐君臣以義制忠﹝一四﹞﹐禮以仁盡節﹐樂以禮升降﹝一五﹞。﹝一﹞「附」﹐唐本作「」﹐古通。後不復出。﹝二﹞呂氏春秋精通篇﹕「故父母之於子也﹐子之於父母也﹐一體而兩分﹐同气而異息﹐若艸莽之有華實也﹐若樹木之有根心也﹐𨿽異處而相通﹐隱志相及﹐痛疾相救﹐憂思相感﹐生則相歡﹐死則相哀﹐此之謂骨肉之親。」﹝三﹞荀子性惡篇﹕「然而曾﹑騫﹑孝己﹐獨厚於孝之實﹐而全於孝之名者﹐何也﹖以其綦於禮義故也。」後漢書明帝紀﹕「永平十二年五月詔曰﹕『昔曾﹑閔奉親﹐竭歡致養。』」注﹕「曾參﹐字子輿﹐閔損﹐字子騫﹐並孔子弟子﹐皆有孝行也。」﹝四﹞唐晏曰「按谷梁傳曰﹕『婦人以貞爲行者也﹐伯姬之婦道盡矣。』」陸生書引春秋﹐多本谷梁。」案﹕春秋襄公三十年﹕「五月﹐甲午﹐宋災﹐伯姬卒。」谷梁傳﹕「取卒之日加之災上者﹐見以災卒也。其見以災卒柰何﹖伯姬之舍失火﹐左右曰﹕『夫人少辟火乎﹗』伯姬曰﹕『婦人之義﹐傅母不在﹐宵不下堂。』左右又曰﹕『夫人少辟火乎﹗』伯姬曰﹕『婦人之義﹐保母不在﹐宵不下堂。』遂逮乎火而死。婦人以貞爲行者也﹐伯姬之婦道盡矣。詳其事﹐賢伯姬也。」﹝五﹞論語雍也﹕「以與爾鄰里鄕黨乎﹖」集解﹕「鄭曰﹕『五家爲鄰﹐五鄰爲裏﹐萬二千五百家爲鄕﹐五百家爲黨。』」﹝六﹞文廷式曰「此用論語鄕黨篇。案鄭注﹕『恂恂﹐恭愼貌。便便﹐辧也。』各家皆就字義爲解﹐陸生仁義之說﹐尢爲心知其意。」唐晏曰「按此以恂恂﹑便便分仁義﹐當是古論語說。『恂恂』﹐史記作『逡逡』﹐『便便』﹐爾雅云﹕『辯也。』」﹝七﹞「彰」字原缺﹐宋翔鳳本據子匯本﹑抄本訂補。今案﹕李本﹑兩京本﹑天一閣本﹑傅校本﹑唐本俱有「彰」字。﹝八﹞唐晏曰「案﹕此以仁義分陰陽﹐與周禮大宗伯以『天產作陰徳﹐以中禮防之﹐以地產作陽徳﹐以樂和防之』之說合。蓋中禮屬仁﹐樂和屬義﹐防者猶調劑之義也﹐陰徳之過﹐以陽劑之﹐陽徳之過﹐以陰劑之﹐陸生之說﹐必有所受之。」器案﹕此文「降」字協韻﹐當音戶江反。詩召南艸虫﹕「我心則降。」以降與虫﹑螽﹑忡爲韻﹐釋文﹕「降﹐戶江反。」又小雅鹿鳴出車﹕「我心則降。」以降與虫﹑螽﹑忡﹑戎爲韻﹐釋文﹕「降﹐戶江反。」俱其證也。﹝九﹞淮南子泰族篇﹕「鹿鳴興於獸﹐君子大之﹐取其見食而相呼也。」家語好生篇﹕「鹿鳴興於獸﹐而君子大之﹐取其得食而相呼。」案﹕詩小雅鹿鳴﹕「呦呦鹿鳴﹐食野之蘋。」毛傳﹕「興也。蘋﹐蓱也。鹿得蓱﹐呦呦然鳴而相呼﹐懇誠發乎中﹐以興嘉樂賓客﹐當有懇誠相招呼以成禮也。」陸氏以仁求羣之說﹐亦漢人古詩說也。﹝一０﹞詩周南關雎﹕「關關雎鳩﹐在河之洲。」毛傳﹕「興也。雎鳩﹐王雎也﹐鳥摯而有別。」鄭箋﹕「摯之言至也﹐謂王雎之鳥﹐雌雄情意﹐至然而有別。」淮南子泰族篇﹕「關雎興於鳥﹐而君子美之﹐爲其雌雄之不乘﹝「乘」原作「乖」﹐從王念孫說校攺。﹞居也。」家語好生篇﹕「關雎興於鳥﹐而君子美之﹐取其雌雄之有別。」孫星衍曰「此摯而有別之義。摯當爲猛摯﹐不當如鄭說。」易順鼎經義莛撞三﹕「陸賈新語道基篇云﹕『關雎以義鳴其雄。』按此魯詩說也。漢書杜欽傳﹕『佩玉晏鳴﹐關雎嘆之。』李奇曰﹕『後夫人雞鳴佩玉去君所﹐周康王后不然﹐故詩人嘆而傷之。』臣瓚曰﹕『此魯詩也。』是魯詩以關雎爲刺周康王后作。蓋後夫人佩玉晏﹐雞鳴不能爲脫簪待罪之舉﹐故借關雎能以義鳴其雄﹐諭康王后不能以義警其君。魯詩蓋解關雎爲鳴聲相警之意﹐故新語謂以義鳴﹐與毛詩以關關爲和聲者不同。然毛謂摯而有別﹐則亦有義意矣。知陸賈所述爲魯詩者﹐新語資執篇云﹕『鮑丘之徳﹐非不髙於李斯﹑趙髙也﹐然伏隱於蒿廬之下﹐而不錄於世﹐利口之臣害之也。』鮑丘卽浮丘伯﹐申公所從受詩者。鹽鐵論毀學篇﹕『李斯與包丘子俱事荀卿﹐李斯入秦取三公﹐包丘子不免於甕牖蒿廬。』正本新語之文﹐或作『浮』﹐或作『包』作『鮑』﹐古字相通。據此﹐疑賈本浮丘門人﹐新語所稱詩﹐必皆魯義﹐近人輯魯詩﹐未見及此也。」唐晏曰「按從鹿鳴﹑關雎分仁義﹐此亦古經說之僅存者。」器案﹕史記十二諸侯年表序﹕「周道缺﹐詩人本之衽席﹐關雎作﹐仁義陵遲﹐鹿鳴刺焉。」法言孝至篇﹕「周康之時﹐頌聲作乎下﹐關雎作乎上﹐習治也。……故習治則傷始亂也。」列女傳仁智傳魏曲沃婦﹕「周之康王﹐夫人晏出朝﹐關雎起興﹐思得淑女﹐以配君子。」論衡謝短篇﹕「周衰而詩作﹐蓋康王時也﹐康王徳缺於房﹐大臣刺晏﹐故詩作。」後漢紀靈帝紀﹕「昔周康王承文王之盛﹐一朝晏起﹐夫人不鳴璜﹐宮門不擊柝﹐關雎之人﹐見幾而作。」﹝又見後漢書楊賜傳﹞文選任彥升齊竟陵王行狀李善注引風俗通﹕「昔周康王一旦晏起﹐詩人以爲深刺。」古文苑張超誚靑衣賦﹕「周漸將衰﹐康王晏起﹐畢公喟然﹐深思古道﹐感彼關雎﹐性不雙侶﹐願得周公﹐配以窈窕﹐防微消漸﹐諷諭君父﹐孔氏大之﹐列冠篇首。」此皆魯詩說也﹐且以關雎之作者爲畢公也。﹝一一﹞公羊傳昭公元年﹕「春秋不待貶絕而罪惡見者﹐不貶絕以見罪惡也。貶絕然後罪惡見者﹐貶絕以見罪惡也。」﹝一二﹞兪樾曰「『乾﹑坤』﹑『八卦』互言之﹐古人屬文﹐自有此體﹐劉琨答盧諶詩﹕『宣尼悲獲麟﹐西狩涕孔丘。』謝惠連秋懷詩﹕『𨿽好相如達﹐不同長卿嫚。』六朝時人猶識斯意也。」﹝一三﹞唐晏曰「案以『乾﹑坤』爲仁﹐『八卦』爲義﹐又『九族』爲仁﹐疑皆古經義。」書堯典﹕「克明俊徳﹐以親九族。」孔氏傳﹕「能明俊徳之士﹐以睦髙祖﹑玄孫之親。」釋文﹕「九族﹐上自髙祖﹐下至玄孫﹐凡九族。馬﹑鄭同。」﹝一四﹞兪樾曰「樾謹按﹕書之所陳﹐非止敍九族而已﹐乃云『書以仁敍九族』﹐義不可通。忠者﹐臣之所以事君也﹐故論語稱﹕『君使臣以禮﹐臣事君以忠。』乃云『君臣以義制忠』﹐義亦不可通。疑此文本作『九族以仁敍﹐君臣以義制』﹐淺人見上文言春秋﹐言詩﹐而乾﹑坤﹑八卦﹐又易之事也﹐乃竄入『書』字﹐以配上文﹐遂作『書以仁敍九族』﹐而下句又妄增『忠』字﹐使句法相稱耳﹐非陸氏之舊。」﹝一五﹞兪樾曰「樾謹案﹕上下文皆以仁義對言﹐此亦當同﹐乃云『以禮升降』﹐何歟﹖疑此文本作『樂以仁盡節﹐禮以義升降』。禮記樂記云﹕『仁近於樂﹐義近於禮。』故樂應言仁﹐禮應言義。淺人不達此理﹐以禮樂恆言﹐皆先禮後樂﹐乃攺上句作『禮以仁盡節』﹐則下句宜作『樂以義升降』﹐今乃作『樂以禮升降』者﹐蓋旣以『樂』字易『禮』字﹐又誤以『禮』字易『義』字﹐此竄攺之迹之未泯者也。」

仁者道之紀﹐義者聖之學。學之者明﹐失之者昏﹐背之者亡。陳力就列﹝一﹞﹐以義建功﹐師旅行陣﹝二﹞﹐徳仁爲固﹝三﹞﹐仗義而彊﹐調气養性﹝四﹞﹐仁者壽長﹝五﹞﹐美才次徳﹝六﹞﹐義者﹝七﹞行方﹝八﹞。君子以義相褒﹐小人以利相欺﹝九﹞﹐愚者以力相亂﹐賢者以義相治。谷梁傳曰「仁者以治親﹐義者以利尊。萬世不亂﹐仁義之所治也。﹝一０﹞」﹝一﹞論語季氏﹕「周任有言曰﹕『陳力就列﹐不能者止。』」集解﹕「馬融曰﹕『言當陳其才力﹐度己所任﹐以就其位﹐不能則止。』」﹝二﹞「陣」﹐唐本作「陳」。「陣」﹐後起字。後不復出。﹝三﹞兪樾曰「樾謹案﹕『徳』當讀爲『得』﹐古字通用。『爲固』當作『而固』。」﹝四﹞荀子修身篇﹕「治气養心之術﹕血气剛彊﹐則柔之以調和﹔智慮漸深﹐則一之以易良﹔勇膽猛戾﹐則輔之以道順﹔齊給便利﹐則節之以動止﹔狹隘褊小﹐則廓之以廣大﹔卑濕重遲貪利﹐則抗之以髙志﹔怠慢僄棄﹐則照之以禍災﹔愚款端愨﹐則合之以禮樂﹐通之以思索。凡治气養心之術﹐莫徑由禮﹐莫要得師﹐莫神一好。夫是之謂治气養心之術也。」案﹕此文又見韓詩外傳二﹐荀子所言治气養心之術﹐卽陸氏此文之所謂調气養性也﹐以其言之未詳﹐輒最錄於此云耳。﹝五﹞論語雍也﹕「仁者壽。」集解﹕「包曰﹕『性靜者多壽考。』」邢疏﹕「言仁者少思寡欲﹐性常安靜﹐故多壽考也。」﹝六﹞孫詒讓曰「案﹕『美』疑『差』之誤﹐差與次義同﹐謂差次才之髙下也。」器案﹕次徳﹐卽荀子君道篇「論徳而定次」之意﹐謂論其徳之大小而定其位次也。﹝七﹞「義者」﹐天一閣本﹑唐引一本作「以義」。﹝八﹞行方﹐謂行爲方正。淮南主術篇﹕「凡人之論﹐……智欲圓而行欲方﹐……行欲方者﹐直立而不撓﹐素白而不污﹐窮不易操﹐通不肆志。……故智員者無不知也﹐行方者有不爲也。」髙誘注﹕「非正道不爲也。」﹝九﹞論語裏仁篇﹕「君子諭於義﹐小人諭於利。」義利之辧﹐卽君子小人之分也。﹝一０﹞戴彥升曰「或以道基篇末引谷梁傳﹐非賈所及見﹐疑出依托。彥升案﹕本書凡兩引谷梁傳﹐至徳篇末『故春秋谷﹝下缺﹞』﹐似引傳說魯莊公事﹐而缺其文。考漢書儒林傳﹕『申公﹐魯人也﹐少與楚元王交俱事齊人浮邱伯﹐受詩。』又云﹕『瑕邱江公受谷梁春秋及詩於魯申公。』楚元王交傳﹕『少時﹐嘗與魯穆生﹑白生﹐申公同受詩於浮邱伯。伯者﹐孫卿門人也。』夫谷梁家始自江公﹐而江公受之申公﹐申公受之浮邱伯﹐浮邱伯爲孫卿門人。今荀子禮論﹑大略二篇﹐具谷梁義﹐則荀卿谷梁之初祖也。荀卿晚廢居楚﹐陸生楚人﹐故聞谷梁義歟﹗鹽鐵論﹕『包邱子與李斯俱事荀卿。』本書資賢篇﹕『鮑邱之徳行﹐非不髙於李斯﹑趙髙也﹐然伏隱於蒿廬之下﹐而不錄於世。』鮑邱卽包邱子﹐卽浮邱伯也。楚元王傳注﹕『服虔曰﹕浮邱伯﹐秦時儒生。』陸生蓋嘗與浮邱伯遊﹐故稱其徳行﹐或卽受其谷梁學歟﹗辧惑篇說夾谷之會事﹐與谷梁定十年傳大同。至徳篇說齊桓公遣髙子立僖公事﹐本谷梁閔二年傳。懷慮篇言魯莊公不能存立子糾﹐亦本谷梁莊九年傳﹐可徵陸生乃谷梁家矣。故所述楚漢春秋﹐向﹑歆入之春秋家。但輔政篇說鄭儋歸魯﹐至徳篇說臧孫辰請糴﹐明誡篇說衛侯之弟鱄出奔晉﹐今谷梁傳無此義。道基篇所引傳曰『仁者以治親﹐義者以利尊』﹐今谷梁傳亦無此二語。彥升案﹕谷梁之著竹帛﹐𨿽不知何時﹐而出自後師。陸生乃親受之浮邱伯者﹐實谷梁先師。古經師率皆口學﹐容有不同﹐如劉子政說谷梁義﹐亦有今傳所無者﹐可證也。或乃以谷梁傳爲賈所不及見﹐旣昧乎授受之原﹐且亦不檢今傳文矣。」唐晏曰「今谷梁傳不見此文﹐漢志別有谷梁大義﹐或出其中。陸生治谷梁﹐故首篇卽引之﹐正所謂『言必稱先師』也。」

術事﹝一﹞第二

﹝一﹞黃震曰「術事言帝王之功﹐當思之於身﹐舜棄黃金﹐禹捐珠玉﹐道取其至要。」錢鶴灘曰「陸賈所論﹐多崇儉尙靜﹐似有啟文﹑景﹑蕭﹑曹之治者。」戴彥升曰「術事篇謂『言古者必合之今﹐述遠者必考之近』﹐故云﹕『書不必起仲尼之門﹐藥不必出扁鵲之方』﹐以『因世而權行』故也。吳儔執其單詞而議之﹐則以辭害志矣。﹝語見漢志考證﹞」唐晏曰「此篇主於行遠自邇﹐登髙自卑﹐乃仁義之基也。」器案﹕術事﹐卽本文「說事」之義﹐古「術」﹑「述」字通﹐述事卽說事也。禮記祭義﹕「結諸心﹐形諸色﹐而術省之。」鄭注﹕「『術』當爲『述』﹐聲之誤也。」釋文﹕「『術』義作『述』。」儀禮士喪禮﹕「不述命。」鄭注﹕「古文『述』皆作『術』。」

善言古者合之於今﹐能述﹝一﹞遠者考之於近﹝二﹞。故說事者上陳五帝之功﹐而思之於身﹐下列桀﹑紂之敗﹐而戒之於己﹐則徳可以配日月﹐行可以合神靈﹐登髙及遠﹐達幽洞冥﹝三﹞﹐聽之無聲﹐視之無形﹝四﹞﹐世人莫睹其兆﹝五﹞﹐莫知其情﹐校修﹝六﹞五經之本末﹐道徳﹝七﹞之眞僞﹐旣�﹝八﹞其意﹐而不見其人。﹝一﹞「述」﹐子匯本﹑程本﹑兩京本﹑天一閣本﹑唐本作「術」。﹝二﹞王鳳洲曰「首句一篇命脈。」唐晏曰「按荀子﹕『善言古者必有節於今﹐善言天者必有徵於人。』陸生學出於荀子﹐可證也。」器案﹕荀子性惡篇﹕「故善言古者必有節於今﹐善言天者必有徵於人。」漢書董仲舒傳﹕「善言天者必有徵於人﹐善言古者必有驗於今。」鹽鐵論論菑篇﹕「夫道古者稽之今﹐言遠者合之近。」又詔聖篇﹕「善言天者合之人﹐善言古者考之今。」黃帝內經素問﹕「善言古者合於今﹐善言天者合於人。」﹝三﹞文選陸士衡漢髙祖功臣頌﹕「通幽洞冥。」本此。﹝四﹞淮南子原道篇﹕「所謂一者﹐無匹合於天下者也﹐卓然獨立﹐塊然獨處﹐上通九天﹑下貫九野﹐員不中規﹐方不中矩﹐大渾而爲一﹐葉累而無根﹐懷囊天地﹐爲道關門﹐穆忞隱閔﹐純徳獨存﹐布施而不旣﹐用之而不勤。是故視之不見其形﹐聽之不聞其聲﹐循之不得其身﹔無形而有形生焉﹐無聲而五音鳴焉﹐無味而五味形焉﹐無色而五色成焉。」﹝五﹞文選左太衝魏都賦﹕「兆朕振古。」李善注﹕「兆猶機事之先見者也。」又孫興公遊天臺山賦注引賈逵國語注﹕「兆﹐形也。」﹝六﹞校修﹐謂飾修也。校有修飾整比之義。文選顏延年赭白馬賦﹕「寶校星纏。」注﹕「校﹐裝飾也。」古書常以「校飾」連文﹐史記司馬相如傳封禪文﹕「校飾厥文。」潛夫論浮侈篇﹕「校飾車馬。」校飾﹐猶校修也。﹝七﹞禮記曲禮上﹕「道徳仁義﹐非禮不成。」正義﹕「道者﹐通物之名﹔徳者﹐得理之稱。……理物由於開通﹐其徳從道生﹐故道在徳上。此經道謂才藝﹐徳謂善行﹐故鄭注周禮云﹕『道多才藝﹐徳能躬行』﹐非是老子之道徳也。熊氏云﹕『此是老子「失道而後徳﹐失徳而後仁﹐失仁而後義今」。謂道徳﹐大而言之﹐則包羅萬事﹐小而言之﹐則人之才藝善行﹐無問大小﹐皆須禮以行之﹐是禮爲道徳之具﹐故云非禮不成。然人之才藝善行﹐得爲道徳者﹐以身有才藝﹐事得開通﹐身有美善﹐於理爲徳﹐故稱道徳也。』」案荀子勸學篇亦言「禮者﹐法之大分﹐羣類之綱紀也﹐故學至乎禮而止矣﹐夫是之謂道徳之極。」此儒家之道徳說也﹐與老氏之言﹐區以別矣。﹝八﹞各本俱缺一字。

世俗﹝一﹞以爲自古而傳之者﹝二﹞爲重﹐以今之作者爲輕﹝三﹞﹐淡﹝四﹞於所見﹐甘於所聞﹐惑於外貌﹐失﹝五﹞於中情。聖人不貴寡﹝六﹞﹐而世人賤眾﹐五穀養性﹝七﹞﹐而棄之於地﹐珠玉無用﹐而寶之於身。聖人不用珠玉而寶其身﹝八﹞﹐故舜棄﹝九﹞黃金於嶄巖﹝一０﹞之山﹐捐珠玉於五湖之淵﹝一一﹞﹐將以杜﹝一二﹞淫邪之欲﹐絕琦瑋之情﹝一三﹞。﹝一﹞陸氏以異己之學﹐目爲世俗之說﹐辭而辟之﹐此亦承襲荀卿而來者。荀子以「假今之世﹐飾邪說﹐文姦言﹐以梟亂天下﹐矞宇嵬瑣﹐使天下混然不知是非治亂之所存者有人矣」﹐於是作非十二子以非之﹔又以說之未盡也﹐於是列舉世俗之爲說者﹐論其乖謬﹐作正論以正之。於此﹐又有以知陸氏之學之出於荀矣。﹝二﹞匯函﹑品節脫「者」字。﹝三﹞匯函引穆少春曰「言觀遠者不若求之近﹐慕古者不若反之身﹐荀卿『法後王』是也。」案﹕品節亦載此眉批﹐不言出穆少春。唐晏曰「此論與荀卿『法後王』之說合﹐見陸生學出於荀也。」﹝四﹞「淡」﹐唐本作「澹」﹐古通﹐後不復出也。﹝五﹞「失」﹐兩京本﹑天一閣本作「朱」﹐未可從。﹝六﹞「聖人不貴寡」﹐原作「聖人貴寬」﹐兪樾曰「謹按『寬』字無義﹐疑『實』字之誤﹐隸書『實』字或作『●』﹐見孫叔敖碑﹐形與『寬』似﹐因誤爲『寬』矣。下文『舜棄黃金於嶄巖之山﹐禹捐珠玉於五湖之淵』﹐皆聖人貴實之事。」孫詒讓曰「案『貴寬』無義﹐疑當作『聖人不貴寡』﹐『寡』與『寬』形近而誤﹐﹝幹祿字書﹕「『寬』俗作『●』。」「寡」通作「●」﹐二形相似。﹞上又挩『不』字。『貴寡』與『賤眾』﹐文正相對。後愼微篇﹕『分財取寡』﹐『寡』亦訛作『寬』﹑﹝見兪氏讀書余錄﹞可證﹐兪校謂『寬』疑『實』字之誤﹐未塙。」案孫說是﹐今據校攺。﹝七﹞養性﹐器案﹕「性」讀爲「生」。周禮地官大司徒職﹕「辧五地之物生。」杜子春讀「生」爲「性」﹐是二字古通讀之證。﹝八﹞聖人不用珠玉而寶其身﹐此一句十二字原無﹐考後漢書班固傳注引曰「聖人不用珠玉而寶其身﹐故舜棄黃金於嶄巖之山﹐捐珠玉於五湖之川﹐以杜淫邪之欲也。」﹝此事宋翔鳳所舉﹞太平禦覽八０二又八０三引云「聖人不用珠玉而寶其身。」今據訂補。﹝九﹞「棄」﹐宋翔鳳云「禦覽八十一引作『藏』。」器案﹕後漢書班固傳注﹑太平禦覽八一一引亦作「藏」。「棄」當作「●」﹐「棄」古文作「」﹐與「●」形近而誤。集韻﹕「●﹐藏也﹐或作『去』。」尋左傳昭公十九年﹕「紡焉以度而去之。」注﹕「以度城而藏之。」釋文﹕「去﹐起呂反。裴松之注魏志云﹕『古人謂藏爲去。』案今關中猶有此音。」正義﹕「此婦人以麻纑度城髙下﹐令長與城等而去藏之。去卽藏也。字書以『去』作『●』﹐羌莒反﹐謂掌物也。今關西仍呼爲●﹐東人輕言爲去﹐音呂。」漢書蘇武傳﹕「去屮實而食之。」師古曰「去謂藏之也﹐音丘呂反。」又陳遵傳﹕「性善書﹐與人尺牘﹐主皆藏去以爲榮。」師古曰「去亦藏也。音丘呂反﹐又音舉。」此皆以「去」爲「●」之證﹐作「藏」者﹐以同義字易之耳。﹝一０﹞「巖」﹐李本﹑子匯本﹑程本﹑兩京本﹑天一閣本﹑匯函﹑品節﹑別解作「」﹐古通。﹝一一﹞此句「捐」上原有「禹」字﹐後漢書班固傳注﹑太平禦覽八一又八一一引俱無「禹」字﹐今據刪削。淮南子泰族篇﹕「故舜深藏黃金於嶄巖之山﹐所以塞貪鄙之心也。」又原道篇﹕「藏金於山﹐藏珠於淵。」髙誘注﹕「舜藏金於嶄巖之山﹐藏珠於五湖之淵﹐以塞貪淫之欲也。」卽本此爲說﹐正無「禹」字。鹽鐵論本議篇﹕「舜藏黃金﹐……所以遏貪鄙之俗而醇至誠之風也。」抱朴子安貧篇﹕「上智不貴難得之財﹐故唐﹑虞捐金而抵璧。」俱不言禹有藏珠事。若莊子天地篇言「藏金於山﹐藏珠於淵」﹐並不言爲舜﹑禹事也。後漢書班固傳注引「淵」作「川」﹐則唐人避李淵諱攺字耳。唐晏曰「淮南子作『舜深藏黃金於嶄巖之山﹐所以塞貪鄙之心也』﹐無『禹捐珠』句。」﹝一二﹞「杜」﹐宋翔鳳曰「禦覽作『塞』。」器案﹕太平禦覽八一一仍作「杜」。﹝一三﹞「絕琦瑋之情」﹐太平禦覽八一一引作「絕覬媚之情也」。

道近不必出於久遠﹐取其致﹝一﹞要而有成。春秋上不及五帝﹐﹝二﹞下不至三王﹝三﹞﹐述齊桓﹑晉文之小善﹐魯之十二公﹝四﹞﹐至今之爲政﹐足以知成敗之效﹝五﹞﹐何必於三王﹖故古人之所行者﹐亦與今世同。立事者不離道徳﹐調弦者不失宮商﹝六﹞﹐天道調四時﹐人道治五常﹝七﹞﹐周公與堯﹑舜合符瑞﹝八﹞﹐二世與桀﹑紂同禍殃﹝九﹞。﹝一﹞「致」﹐崇文本同﹐余本俱作「至」﹐題解引黃震亦作「至」﹐作「至」義較勝。﹝二﹞風俗通義皇霸篇﹕「五帝﹕易傳﹑禮記﹑春秋國語﹑太史公記﹕黃帝﹑顓頊﹑帝嚳﹑帝堯﹑帝舜是五帝也。」﹝三﹞風俗通義皇霸篇﹕「三王﹕禮號謚記說﹕『夏禹﹑殷湯﹑周武王是三王也。』尙書說﹕『文王作罰﹐刑玆無赦。』詩說﹕『有命自天﹐命此文王。』『文王受命﹐有此武功。』『儀刑文王﹐萬國作孚。』春秋說﹕『王者孰謂﹖謂文王也。』」﹝四﹞呂氏春秋求人篇﹕「觀於春秋﹐自魯隱公以至於哀公﹐十有二世﹐其所以得之﹐所以失之﹐其術一也。」十有二世﹐卽謂自魯隱公﹑桓公﹑莊公﹑閔公﹑僖公﹑文公﹑宣公﹑成公﹑襄公﹑昭公﹑定公以至哀公十二公也。史記十二諸侯年表﹕「孔子明王道﹐幹七十餘君莫能用。故西觀周室﹐論史記舊聞﹐興於魯而次春秋﹐上記隱﹐下至哀之獲麟﹐約其辭文﹐去其煩重﹐以制義法。王道備﹐人事浹。」﹝五﹞兪樾曰「謹按﹕『魯』下衍『之』字﹐『至今』二字當在『政』字下﹐本作『述齊桓﹑晉文之小善﹐魯十二公之爲政﹐至今足以知成敗之效』。」器案﹕春秋繁露精華篇﹕「吾按春秋而觀成敗﹐乃切悁悁於前世之興亡也。」﹝六﹞宮商﹐謂音調。詩周南關雎序﹕「聲成文者謂之音。」鄭箋﹕「聲成文者﹐宮商上下相應。」正義以爲「宮商之調」也。﹝七﹞尙書舜典﹕「愼徽五典。」孔氏傳﹕「五典﹐五常之教﹕父義﹐母慈﹐兄友﹐弟恭﹐子孝。」正義曰「五者皆可常行。」﹝八﹞符瑞﹐符命瑞應。文選司馬長卿封禪文﹕「符瑞臻玆。」西京雜記三﹕「樊將軍噲問於陸賈曰﹕『自古人君皆云受命於天﹐云有瑞應﹐豈有是乎﹖』陸賈應之曰﹕『有。夫目●得酒食﹐燈火花得錢財﹐幹鵲噪而行人至﹐蜘蛛集而百事喜﹐小旣有徵﹐大亦宜然。故目●則咒之﹐燈火花則拜之﹐幹鵲噪則餧之﹐蜘蛛集則放之﹔況天下大寶﹐人君重位﹐非天命何以得之哉﹖瑞者﹐寶也﹐信也。天以寶爲信﹐應人之徳﹐故曰瑞應。無天命﹐無寶信﹐不可以力取也。』」﹝九﹞「禍」﹐唐本作「」﹐古文﹐後不復出。唐晏曰「此卽所謂著秦之所以亡。」

文王生於東夷﹝一﹞﹐大禹出於西羌﹝二﹞﹐世殊而地絕﹐法合而度同。故聖賢與道合﹐愚者與禍同﹝三﹞﹐懷徳者應以福﹐挾惡者報以凶﹐徳薄者位危﹐去道者身亡﹐萬世不易法﹐古今同紀綱。﹝一﹞唐晏曰「按文王生東夷﹐亦異聞。」器案﹕孟子離婁下﹕「舜生於諸馮﹐遷於負夏﹐卒於鳴條﹐東夷之人也。」此文「文王」疑當作「大舜」﹐傳鈔者涉孟子下文而誤「大舜」爲「文王」耳。且「文王」亦不當列於「大禹」之前也﹐則其爲「大舜」之誤必矣。﹝二﹞太平禦覽八二引尙書帝命驗﹕「禹白帝精﹐以星感。修苑山行﹐見流星﹐意感栗然﹐生姒戎文禹。」注﹕「姒﹐禹氏﹐禹生戎地。一名政命。」史記夏本紀正義引帝王紀﹕「公鯀妻修己﹐見流星貫昴﹐夢接意感﹐又吞神珠薏苡﹐胸坼而生禹﹐名文命﹐字髙密﹝「髙」字據禦覽八二引補﹞﹐身九尺二寸長﹐本西夷人也。」﹝三﹞唐晏曰「卽孟子舜東夷之人章義。」器案﹕孟子離婁下﹕「舜生於諸馮﹐遷於負夏﹐卒於鳴條﹐東夷之人也。文王生於岐周﹐卒於畢郢﹐西夷之人也。地之相去也﹐千有餘裏﹐世之相後也﹐千有餘歲﹐得志行乎中國﹐若合符節﹐先聖後聖﹐其揆一也。」「地之相去﹐千有餘裏」﹐卽此文之所謂「地絕」也。地絕猶楊子方言言「絕國」之絕也。淮南修務篇﹕「絕國殊俗。」以「絕」「殊」對文﹐與此正同。

故良馬非獨騏驥﹝一﹞﹐利劍非惟﹝二﹞幹將﹝三﹞﹐美女非獨西施﹝四﹞﹐忠臣﹝五﹞非獨呂望。今有馬而無王良﹝六﹞之禦﹐有劍而無砥礪﹝七﹞之功﹐有女而無芳澤﹝八﹞之飾﹐有士而不遭文王﹐道術蓄積而不舒﹐美玉韞而深藏﹝九﹞。故懷道﹝一０﹞者須世﹐抱朴﹝一一﹞者待工﹐道爲智者設﹝一二﹞﹐馬爲禦者良﹝一三﹞﹐賢爲聖者用﹐辯﹝一四﹞爲智者通﹐書爲曉者傳﹝一五﹞﹐事爲見者明。故制事者因其則﹐服藥者因其良﹝一六﹞。書不必起仲尼之門﹝一七﹞﹐藥不必出扁鵲﹝一八﹞之方﹐合之者善﹐可以爲法﹐因世而權行﹝一九﹞。﹝一﹞呂氏春秋察今篇﹕「良劍期乎斷﹐不期乎鏌●﹔良馬期乎千里﹐不期乎驥驁。」淮南子修務篇﹕「服劍者期於恬利﹐而不期於墨陽﹑莫邪﹔乘馬者期於千里﹐而不期於驊驑﹑綠耳。」義與此同。﹝二﹞「惟」﹐天一閣本﹑唐本作「獨」。﹝三﹞荀子性惡篇﹕「闔閭之幹將﹑莫邪﹑巨闕﹑辟閭﹐此皆古之良劍也。」﹝四﹞淮南修務篇﹕「美人者非必西施之種。」﹝五﹞說苑臣術篇﹕「卑身賤體﹐夙興夜寐﹐進賢不解﹐數稱於往古之行﹝「行」上原有「徳」字﹐今據羣書治要刪﹞事﹐以厲主意﹐庶幾有益﹐以安國家社稷宗廟﹐如此者﹐忠臣也。」﹝六﹞左傳哀公二年﹕「郵無卹禦簡子。」杜注﹕「郵無卹﹐王良也。」孟子滕文公下﹕「昔者﹐趙簡子使王良與嬖奚乘。」趙注﹕「趙簡子﹐晉卿也。王良﹐善禦者也。」呂氏春秋審分篇﹕「王良之所以使馬者約﹐審之以控其轡﹐而四馬莫敢不盡力。」髙誘注﹕「王良﹐晉大夫孫無正郵良也﹐以善禦之功﹐死托精於星﹐天文『王良策駟』是也。」淮南子覽冥篇﹕「王良﹑造父之禦也。」髙誘注﹝楚辭東方朔七諫洪興祖補注引以爲許愼注﹞曰「晉大夫郵無卹子良也﹐所謂郵良也。﹝「郵良」原誤作「禦良」﹐惠棟據左傳校作「郵良」﹐今從之。﹞一名孫無政﹐爲趙簡子禦﹐死而托精於天駟星﹐天文有王良星是也。」尋史記天官書﹕「漢中四星曰天駟﹐旁一星曰王良。王良策馬﹐車騎滿野。」文選思玄賦注引春秋元命苞﹕「漢中四星﹐天騎一曰天駟﹐旁一星王良﹐主天馬也。」漢書王褒傳﹕「王良執靶。」注﹕「張晏曰﹕『王良﹐郵無卹﹐字伯樂。』師古曰﹕『參驗左氏傳及國語﹑孟子﹐郵無卹﹑郵良﹑劉無止﹝當作「郵無正」﹞﹑王良﹐總一人也。楚辭云﹕驥躊躇於敝輦﹐遇孫陽而得代。王逸云﹕孫陽﹐伯樂姓名也。列子云﹕伯樂﹐秦穆公時人。考其年代不相當﹐張說云﹕良字伯樂﹐斯失之矣。』」今案﹕國語晉語九﹕「郵無正進。」韋昭注﹕「無正﹐晉大夫郵良伯樂也。」則郵良字伯樂﹐匪獨張晏云然也。師古亦嘗參驗國語也﹐乃於韋注竟熟視無睹耶﹖可謂魯莽滅裂也。蓋秦穆公時之伯樂以善相馬名﹐趙簡子時之伯樂以善禦馬名﹐二人者操藝各異﹐而古人之名字相同者又豈獨一伯樂耶﹖若顏氏者﹐誠如其所言「斯失之矣」。﹝七﹞尸子勸學篇﹕「夫昆吾之金﹐而銖父之鐵﹐使於越之工鑄之以爲劍﹐而弗加砥礪﹐則以刺不入﹐以擊不斷﹐磨之以礱礪﹐加之以黃砥﹐則其刺也無前﹐其擊也無下。」淮南子修務篇﹕「夫純鉤﹑魚腸之始下型﹐擊則不能斷﹐刺則不能入﹐及加之砥礪﹐摩其鋒鄂﹐則水斷龍舟﹐陸剸犀甲。」山海經西山經﹕「西南三百六十里曰崦嵫之山﹐……其中多砥礪。」郭注﹕「磨石也﹐精爲砥﹐爲礪也。」﹝八﹞楚辭大招﹕「粉白黛黑施芳澤。」王逸注﹕「言美女又工妝飾。」淮南子修務篇﹕「曼頰皓齒﹐形誇﹝姱﹞骨佳﹐不待脂粉芳澤而性可說者﹐西施﹑陽文也。」又曰「美不及西施﹐惡不若嫫母﹐此教訓之所諭也﹐而芳澤之所施。」釋名釋首飾﹕「芳澤者﹐人發恆枯悴﹐以此濡澤之也。」﹝九﹞「」宋翔鳳云「別本作『櫝』。」案﹕別解誤作「匱」。論語子罕﹕「有美玉於斯﹐韞而藏諸﹖求善價而沽諸﹖」集解﹕「馬曰﹕『韞﹐藏也。﹐匱也。謂藏諸匱中。』」釋文﹕「『』﹐本又作『櫝』﹐二字音義皆同。」﹝一０﹞文選範蔚宗後漢書二十八將傳論﹕「其懷道無聞﹐委身艸莽者﹐何可勝言。」李善注﹕「論語﹕『陽貨謂孔子曰﹕懷其寶而迷其邦。』淮南子曰﹕『今至人生於亂世﹐含徳懷道而死者眾﹐天下莫知﹐貴其不言也。』」今案﹕論語陽貨篇邢昺疏﹕「寶以諭道徳﹐言孔子不仕﹐是懷藏其道徳也。」﹝一一﹞「朴」﹐子匯本﹑天一閣本﹑匯函﹑品節﹑唐本作「璞」。老子十九章﹕「見素抱朴﹐少私寡欲。」﹝一二﹞宋翔鳳云「子匯本『設』作『說』﹐姜思復本﹑抄本『設』作『讒』﹐誤﹐意林作『設』﹐與此同。」器案﹕品節﹑唐本誤作「說」﹐李本﹑兩京本﹑天一閣本誤作「讒」﹐別解作「設」。太平禦覽四０三引公孫尼子﹕「道爲智者設﹐賢爲聖者用。」卽此文所本﹐字正作「設」。﹝一三﹞楚辭宋玉九辯﹕「卻騏驥而不乘兮﹐策駑駘而取路。當世豈無騏驥兮﹐誠莫之能善禦﹐見執轡者非其人兮﹐故駶跳而遠去。」又東方朔七諫﹕「卻騏驥而不乘兮﹐策駑駘而取路。當世豈無騏驥兮﹐誠無王良之善馭﹐見執轡者非其人兮﹐故駒跳而遠去。」兩文則言馬爲禦者非其人而不良也。﹝一四﹞「辯」﹐意林﹑唐本作「辧」﹐古通。後不復出。﹝一五﹞抱朴子諭蔽篇﹕「書爲識者傳。」本此。﹝一六﹞呂氏春秋有貴因篇﹐其說曰「三代所寶莫如因﹐因則無敵。」漢初之相業﹐蕭規而曹隨﹐亦因是已。﹝一七﹞吳儔曰「輔政篇曰﹕『書不必起於仲尼之門。』夫黜仲尼之書﹐則道不尊矣﹐烏能使髙帝行儒術哉﹖」﹝見王應麟漢藝文志考證五引﹐「輔政」當作「術事」。﹞文廷式曰「尊孔子﹐黜百家﹐自董仲舒起。陸生在漢初﹐宜有是言。」器案﹕淮南子修務篇﹕「誦詩﹑書者期於通道略物﹐而不期於洪範﹑商頌。」又曰「通士者不必孔﹑墨之類。」意亦猶此。﹝一八﹞史記扁鵲列傳﹕「扁鵲者﹐勃海郡鄚人也﹐﹝「鄚」原作「鄭」﹐今從集解﹑索隱說校攺。﹞姓秦氏﹐名越人。」又太史公自序﹕「扁鵲言醫﹐爲方者宗﹐守數精明﹐後世修序﹐弗能易也。」﹝一九﹞「世」﹐別解作「此」。兪樾曰「案﹕『之者』字﹐『可』字並衍文﹐本作『合善以爲法﹐因世而權行』﹐兩句相對成文﹐而義則相因。蓋言合古人之善以爲法式﹐又因當世所宜而權度其行也。」

故性藏於人﹐則气達於天﹐纖微浩大﹐下學上達﹝一﹞﹐事以類相從﹝二﹞﹐聲以音相應﹝三﹞﹐道唱而徳和﹐仁立而義興﹐王者行之於朝廷﹐疋﹝四﹞夫行之於田﹐治末者調其本﹝五﹞﹐端其影者正其形﹝六﹞﹐養其根者則枝葉茂﹐志气調者卽﹝七﹞道衝﹝八﹞。故求遠者不可失於近﹐治影者不可忘其容﹐上明而下淸﹐君聖而臣忠。或圖遠而失近﹐或道塞﹝九﹞而路窮。季孫貪顓臾之地﹐而變起﹝一０﹞蕭墻之內﹝一一﹞。夫進取﹝一二﹞者不可不顧難﹐謀事者不可不盡忠﹔故刑﹝一三﹞立則徳散﹐佞用則忠亡。詩云「式﹝一四﹞訛爾心﹐以蓄萬邦﹝一五﹞。」言一心化天下﹐而��﹝一六﹞國治﹐此之謂也﹝一七﹞。﹝一﹞論語憲問﹕「下學而上達。」集解﹕「孔曰﹕『下學人事﹐上知天命。』」﹝二﹞易系辭上﹕「方以類聚﹐物以羣分。」﹝三﹞唐晏曰「易曰﹕『同聲相應﹐同气相求。』孟子曰﹕『養而無害﹐則塞乎天地之間。』陸生博學甄微﹐自屬聖門適派也。」案﹕禮記樂記﹕「凡音之起﹐由人心生也。人心之動﹐物使之然也﹐感於物而動﹐故形於聲。聲相應﹐故生變﹐變成萬物謂之音。」注﹕「宮商角徵羽雜比曰音﹐單出曰聲。」﹝四﹞「疋」﹐天一閣本﹑傅校本﹑唐本作「匹」﹐古通。後不復出。﹝五﹞「調」﹐子匯本﹑匯函﹑品節作「求」。案﹕文選藉田賦注﹕「陸賈新語注﹝當衍﹞曰﹕『治末者調其本。』李奇漢書注曰﹕『本﹐農也。末﹐賈也。』」﹝六﹞唐晏曰「按﹕古無『影』字﹐當作『景』﹐此後人攺。」器案﹕荀子君道篇﹕「譬之是猶立直木而恐其景之枉也﹐惑莫大焉。」又王霸篇﹕「主道治近不治遠﹐治明不治幽﹐治一不治二。主能治近則遠者理﹐主能治明則幽者化﹐主能當一則百事正。夫兼聽天下﹐日有餘而治不足者﹐如此也﹐是治之極也。旣能治近﹐又務治遠﹐旣能治明﹐又務見幽﹐旣能當一﹐又務正百﹐是過者也﹐過猶不及也。辟之是猶立直木而求其影之枉也。不能治近﹐又務治遠﹐不能察明﹐又務見幽﹐不能當一﹐又務正百﹐是悖者也。辟之是猶立枉木而求其影之直也。」立論取譬﹐此文與之從同﹐亦有以見荀﹑陸二家之關系也。﹝七﹞「卽」亦「則」也﹐對文則異﹐故分別爲之耳。﹝八﹞老子第四章

﹕「道沖而用之。」河上公注﹕「衝﹐中也。」﹝九﹞「塞」﹐李本﹑兩京本﹑天一閣本誤作「寒」。﹝一０﹞李本﹑別解「起」下有「於」字。﹝一一﹞論語季氏﹕「季氏將伐顓臾﹐冉有﹑季路見於孔子曰﹕『季氏將有事於顓臾。』……孔子曰﹕『今由與求也﹐相夫子﹐遠人不服﹐而不能來也﹔邦分崩離析﹐而不能守也﹔而謀動干戈於邦內。吾恐季孫之憂﹐不在顓臾﹐而在蕭墻之內也。』」集解﹕「孔曰﹕『顓臾﹐伏羲之後﹐風姓之國﹐本魯之附庸也。墻謂屏也。君臣相見之禮﹐至屏而加肅敬焉﹐是以謂之蕭墻。後季氏家臣陽虎果囚季桓子。」﹝一二﹞文選任彥升奏彈曹景宗﹕「更謀進取。」注﹕「漢書﹕『諸將曰﹕楚數進取。』如淳曰﹕『數進取﹐多所攻也。』」案﹕引漢書﹐見髙帝紀。﹝一三﹞「刑」原誤「形」﹐今攺。「刑」與「徳」對言﹐與下句以「忠」﹑「佞」對言﹐用法正同。﹝一四﹞「式」﹐程本﹑兩京本﹑天一閣本﹑別解作「或」﹐誤。﹝一五﹞詩小雅節南山文也。鄭箋云「訛﹐化﹔畜﹐養也。」﹝一六﹞各本俱缺二字﹐崇文本「而」下云「缺二字。」傅校本刪去此三字。別解只作一�﹐未可從。﹝一七﹞黃東發曰「世俗慕古卑今﹐溺於聞見﹐讀此覺而易行﹐令人遠慕之心﹐灑然易轍。而轉換多﹐關鉆嚴﹐意決永﹐似散漫而不散漫﹐似整齊而不整齊﹐古來有數文字。」陳明卿曰「爲馬上公發藥。」唐晏曰「案小雅節南山之卒章﹐毛傳﹕『訛﹐化也。』陸生此訓與毛同。」

輔政﹝一﹞第三

﹝一﹞黃震曰「輔政言用賢。」戴彥升曰「輔政篇言所任之必得其材。秦用刑罰以任李斯﹑趙髙﹐而推其原於讒夫似賢﹐美言似信。」唐晏曰「此篇義主爲政在人﹐乃行仁義之輔也。」器案﹕荀子君道篇﹕「卿相輔佐﹐人主之基杖也。」卽此篇立論之旨。

夫居髙者自處不可以不安﹐履危者﹝一﹞任杖不可以不固﹝二﹞。自處不安則墜﹐任杖不固則僕﹝三﹞。是以聖人居髙處上﹐則以仁義爲巢﹐乘危履傾﹐則以聖賢﹝四﹞爲杖﹝五﹞﹐故髙而不墜﹐危而不僕﹝六﹞。﹝一﹞大戴禮記曾子本孝篇﹕「孝子不登髙﹐不履危。」﹝二﹞楊升庵曰「發端數語﹐是大議論﹐中有攻擊之體﹐後來言惡之所感則災異見﹐善之所召則歸慕遠。又引周公爲善之感﹐殷紂爲惡之鑑﹐句法矯健﹐气槪閒適。」唐晏曰「案﹕『杖』當依古作『仗』。」﹝三﹞「僕」﹐太平禦覽七一０引作「顚」。賈誼新書春秋篇﹕「人主之爲人主也﹐舉錯而不僨者杖賢也。今背其所主﹐而棄其所杖﹐其僨僕也﹐不亦宜乎﹗」﹝四﹞「聖賢」﹐匯函﹑金丹﹑折衷﹑唐本作「賢聖」。﹝五﹞文鏡祕府論北冊帝徳錄﹕「杖賢」﹐「翼義杖賢」﹐「聖賢爲杖」﹐「崇聖賢之杖」﹐「聖賢爲杖」﹐文俱本此。太平禦覽七一０引句末有「也」字。﹝六﹞趙懿典曰「借巢杖二字﹐形容居髙履危﹐道理卓見。」

昔者﹝一﹞﹐堯以仁義爲巢﹐舜以稷﹑契爲杖﹝二﹞﹐故髙而益安﹐動而益固。處宴安之臺﹐承克讓之塗﹝三﹞﹐徳配天地﹐光被八極﹝四﹞﹐功垂於無窮﹐名傳於不朽﹝五﹞﹐蓋自處得其巢﹐任杖得其人也﹝六﹞。秦以刑罰爲巢﹐故有覆巢破卵之患﹝七﹞﹔以李斯﹑趙髙﹝八﹞爲杖﹐故有頓僕﹝九﹞跌傷﹝一０﹞之禍﹐何者﹝一一﹞﹖所任﹝一二﹞者﹝一三﹞非也。故杖聖者帝﹐杖賢者王﹐杖仁者霸﹐杖義者彊﹝一四﹞﹐杖讒者滅﹐杖賊者亡。﹝一﹞宋翔鳳曰「本無『昔』字﹐依羣書治要增。」今案﹕傅校本﹑折衷均作一「昔」字﹐則諸本作「者」字者﹐皆「昔」字形近之誤也。﹝二﹞「稷」上原有「禹」字﹐宋翔鳳曰「治要無『禹』字。」器案﹕太平禦覽九二八引此句作「舜以稷﹑爲杖」﹐卽契也﹐亦無「禹」字﹐今據刪削。﹝三﹞宋翔鳳曰「本作『然處髙之安﹐承克讓之敬』﹐依治要攺。」今案﹕各本「承」皆作「乘」。﹝四﹞「八極」﹐宋翔鳳曰「本作『四表』﹐依治要攺。」金丹曰「堯典言﹕『光被四表﹐格於上下。』言堯之功大而無所不至。」唐晏曰「按﹕此用古文尙書文﹐則『髙安』者﹐『安安』也。今文作『晏晏』﹐攺於西漢儒者﹐陸生不必見之。」﹝五﹞宋翔鳳曰「治要校語﹕『朽』舊作『廢』。」﹝六﹞宋翔鳳曰「『人』本作『材』﹐依治要攺。」﹝七﹞尸子明堂篇﹕「覆巢破卵﹐則鳳皇不至焉。」案﹕世說新語言語篇﹕「孔融被收﹐中外惶怖。時融兒大者九歲﹐小者八歲﹔二兒故琢釘戲﹐了無遽容。融謂使者曰﹕『冀罪止於身。二兒可得全不﹖』兒徐進曰﹕『大人豈見覆巢之下﹐復有完卵乎﹖』尋亦收至。」語卽本此。﹝八﹞宋翔鳳曰「本作『趙髙﹑李斯』﹐依治要攺。」案﹕唐本亦作「李斯﹑趙髙」。﹝九﹞宋翔鳳曰「『頓』本作『傾』﹐依治要攺。」﹝一０﹞宋翔鳳曰「『跌傷』﹐子匯本作『缺覆』﹐抄本作『缺復』﹐治要亦作『跌傷』。」今案﹕兩京本﹑程本﹑天一閣本﹑金丹作「缺復」﹐唐本﹑匯函﹑品節﹑折衷作「缺覆」。﹝一一﹞宋翔鳳曰「治要作『者』﹐本作『哉』。」﹝一二﹞「任」原作「仕」﹐各本俱作「任」﹐今據攺正。﹝一三﹞宋翔鳳曰「本無『者』字﹐依治要增。」﹝一四﹞宋翔鳳曰「治要『義』作『智』。」

故懷剛者久而缺﹐持柔者久而長﹝一﹞﹐躁疾者爲厥速﹐遲重者爲常存﹝二﹞﹐尙勇者爲悔近﹐溫厚者行寬舒﹝三﹞﹐懷急促﹝四﹞者必有所虧﹐柔懦者制剛彊﹝五﹞﹐小慧﹝六﹞者不可以禦大﹐小辧者﹝七﹞不可以說眾﹐商賈巧爲販賣之利﹐而屈爲貞良﹝八﹞﹐邪臣好爲詐僞﹐自媚飾非﹝九﹞﹐而不能爲公方﹝一０﹞﹐藏其端巧﹐逃其事功。﹝一﹞文選崔子玉座右銘﹕「柔弱生之徒﹐老氏誡剛彊。」李善注﹕「老子曰﹕『人生也柔弱﹐其死也堅彊。萬物艸木﹐生也柔脆﹐其死也枯槁。故堅彊者死之徒﹐柔弱者生之徒也。』又曰﹕『柔弱勝剛彊。』河上公曰﹕『柔弱者久長﹐剛彊者先亡也。』」﹝二﹞兪樾曰「謹按﹕『厥速』當作『速厥』﹐『厥』與『蹶』通。言躁疾者必速顚蹶也。」﹝三﹞品節脫「舒」字﹐非是。無爲篇亦云「君子尙寬舒以苞身。」﹝四﹞「急促」﹐李本﹑子匯本﹑程本﹑唐本﹑匯函﹑品節作「促急」。﹝五﹞兪樾曰「謹按﹕『柔懦』者一句﹐當在『尙勇者』一句之下﹐『尙勇』與『柔懦』相對﹐『溫厚』與『急促』相對﹐傳寫亂之﹐則語意不倫矣。惟此四句﹐尙有衍字﹐無可訂正。」﹝六﹞論語衛靈公篇﹕「好行小慧。」集解﹕「鄭曰﹕『小慧﹐謂小小之才。』」﹝七﹞文選左太衝魏都賦﹕「安得齊給守其小辯也哉﹖」注﹕「家語﹕『孔子曰﹕小辯害義﹐小言破道。』」﹝八﹞宋翔鳳曰「按『屈』字當是『不可』二字之誤。」兪樾曰「謹案﹕『屈』當讀爲『拙』﹐『拙』與『巧』正相對成文。釋名釋言語曰﹕『拙﹐屈也﹐使物否屈﹐不爲用也。』是拙﹑屈聲近義通。宋氏翔鳳疑『屈』是『不可』二字之誤﹐非也。」﹝九﹞莊子盜跖篇﹕「辯足以飾非。」﹝一０﹞文選爲範尙書讓吏部封侯第一表﹕「在魏則毛玠公方。」注引先賢行狀﹕「玠雅量公正。」

故智者之所短﹐不如愚者之所長。文公種米﹐曾子駕羊﹝一﹞。相士不熟﹐信邪失方。察察﹝二﹞者有所不見﹐恢恢﹝三﹞者何所不容。朴質者近忠﹝四﹞﹐便巧﹝五﹞者近亡。﹝一﹞宋翔鳳曰「意林引作『文公種米﹐曾子枷羊﹐智者所短﹐不如愚者所長』。按淮南泰族﹕『文公樹米﹐曾子架羊﹐猶之爲知也。』注云﹕『文公﹐晉文公也。樹米而欲生之也。架﹐連架﹐所以備知也。』『架』卽『枷』字﹐是意林本是也。說苑雜言亦有『文公種米﹐曾子駕羊』之語﹐當是借『駕』爲『連枷』之『枷』。」唐晏曰「按﹕『駕』意林作『枷』﹐是也。馬融廣成頌﹕『枷天狗。』枷是牽狗者﹐若以之牽羊﹐則誤矣。然二事皆無所考。」今案﹕馬驌繹史五一曰「事無所考﹐大約謂務大者不知小也。」周廣業意林附注曰「『枷』原作『駕』﹐舊訛『牧』。淮南子注﹕『連枷﹐所以備之。』俗本淮南作『架』﹐今從藝文類聚。」尋世說新語尢悔篇注﹕「文公種米﹐曾子架羊。」類說三一引世說作「文公種菜﹐曾子枷羊」。「菜」是誤字﹐而「架」又作「枷」。劉子新論觀量篇﹕「晉文種米﹐曾子植羊。」袁孝政注﹕「晉文學外國種米﹐種𨿽不生﹐言其志大也。『曾子』原誤作『曾國』﹐曾參學外國人剉羊皮用土種之﹐𨿽不生﹐其志大也。」器案﹕淮南注「備」疑「犕」之誤。米不可殖生﹐羊不能犕駕﹐而晉文種之﹐曾子枷之﹐是亦知其不可爲而爲之者也。劉晝﹑袁孝政不得其解﹐遂攺「駕羊」爲「植羊」﹐而以外國事說之﹐是亦郢書而燕說耳。﹝二﹞荀子榮辱篇﹕「察察而殘者忮也。」楊倞注﹕「至明察而見傷殘者﹐由於有忮富之心也。」此文察察亦明察意。﹝三﹞老子第七十三章

﹕「天网恢恢。」河上公注﹕「天所网羅﹐恢恢甚大。」荀子解蔽篇﹕「恢恢廣廣﹐孰知其極。」﹝四﹞宋翔鳳曰「『朴』下本有『直』字﹐子匯本無。」唐晏曰「按﹝朴直質﹞三字﹐必有一衍。」﹝五﹞論語季氏﹕「友便佞。」集解﹕「鄭曰﹕『便﹐辯也﹐謂佞而辯也。』」皇侃疏曰「便佞﹐謂辯而巧也。」

君子遠熒熒之色﹝一﹞﹐放錚錚之聲﹝二﹞﹐絕恬﹝三﹞美之味﹐疏嗌嘔﹝四﹞之情。天道以大制小﹐以重顚﹝五﹞輕。以小治大﹐亂度幹﹝六﹞貞。讒夫﹝七﹞似賢﹐美言似信﹝八﹞﹐聽之者惑﹐觀之者冥。故蘇秦尊於諸侯﹝九﹞﹐商鞅顯於西秦﹝一０﹞。世無賢智之君﹐孰能別其形。故堯放驩兜﹝一一﹞﹐仲尼誅少正卯﹝一二﹞﹔甘言﹝一三﹞之所嘉﹐靡﹝一四﹞不爲之傾﹐惟堯知其實﹐仲尼見其情﹝一五﹞。故幹﹝一六﹞聖王者誅﹐遏賢君者刑﹐遭凡王者貴﹐觸﹝一七﹞亂世者榮。鄭儋亡齊而歸魯﹝一八﹞﹐齊有九合﹝一九﹞之名﹐而魯有幹時之恥﹝二０﹞。夫據千乘之國﹐而信讒佞之計﹐未有不亡者也。故詩云「讒人罔極﹐交亂四國。﹝二一﹞」眾邪合心﹐以傾一君﹐國危民失﹝二二﹞﹐不亦宜乎﹝二三﹞﹗﹝一﹞史記趙世家﹕「美人熒熒兮﹐顏若苕之榮。」熒熒﹐形容美人容顏光華貌。﹝二﹞論語衛靈公﹕「放鄭聲。」邢昺疏﹕「放棄鄭﹑衛之聲。」後漢書劉盆子傳﹕「鐵中錚錚。」說文金部﹕「錚﹐金聲也。」﹝三﹞唐晏曰「『恬』疑作『甜』。」﹝四﹞唐晏曰「按﹕『嗌嘔』﹐卽荀子之『倪嘔』﹐楚辭作『嗌喔』﹐注云﹕『容媚之聲。』」案﹕楚辭見九思。﹝五﹞焦循易余鑰錄四曰「新語輔政篇﹕『天道以大制小﹐以重顚輕。』此『顚』字乃『鎭』字之假借﹐如說文﹕『天﹐顚也。』白虎通云﹕『天之爲言鎭也。』『顚』與『鎭』通。」兪樾曰「謹按﹕當讀爲『誅不塡服』之『塡』。隱五年谷梁傳﹕『誅不塡服。』注曰﹕『來服者不服﹐塡厭之。』此云『以重顚輕』﹐謂以重者塡厭輕者也。谷梁釋文曰﹕『塡音田。』故與『顚』聲近而得段用。」唐晏曰「按『顚』當段爲『鎭』﹐壓也。」﹝六﹞「幹」﹐李本﹑程本﹑兩京本﹑天一閣本誤作「千」。﹝七﹞說苑臣術篇﹕「人臣之行﹐有六正﹑六邪。……何謂六正﹑六邪﹖……六邪者﹐……四曰﹕智足以飾非﹐辯足以行說﹐反言易辭﹐而成文章﹐內離骨肉之親﹐外妒亂朝廷﹐如此者﹐讒臣也。」﹝八﹞家語屈節篇﹕「美言傷信。」﹝九﹞蘇秦﹐史記有傳。﹝一０﹞商鞅﹐史記有商君傳。﹝一一﹞唐晏曰「與大戴五帝徳說同。」器案﹕尙書舜典﹕「放驩兜於崇山﹐……四罪而天下咸服。」孔氏傳﹕「黨於共工﹐罪惡同。崇山﹐南裔。」又曰「皆服舜用刑當其罪。」孟子萬章上﹕「舜流共工於幽州﹐放驩兜於崇山。」俱以爲舜事。﹝一二﹞荀子宥坐篇﹕「孔子爲魯攝相﹐朝七日而誅少正卯。門人進問曰﹕『夫少正卯魯之聞人也﹐夫子爲政﹐而始誅之﹐得無失乎﹖』孔子曰﹕『居﹐吾語汝其故。人有惡者五﹐而盜竊不與焉﹕一曰﹐心達而險﹔二曰﹐行辟而堅﹔三曰﹐言僞而辯﹔四曰﹐記醜而博﹔五曰﹐順非而澤。此五者有一於人﹐則不得免於君子之誅﹐而少正卯則兼有之。故居處足以聚徒成羣﹐言談足以飾邪營眾﹐彊足以反是獨立﹐此小人之桀雄也﹐不可不誅也。是以湯誅尹諧﹐文王誅潘止﹐周公誅管叔﹐太公誅華仕﹐管仲誅付裏乙﹐子產誅鄧析﹑史付﹐此七子者﹐皆異世同心﹐不可不誅也。詩曰﹕憂心悄悄﹐慍於羣小。』小人成羣﹐斯足憂矣。」案﹕孔子誅少正卯事﹐始詳於此﹐而尹文子大道下﹑說苑指武篇﹑家語始誅篇俱本之爲說﹐淮南子泛論篇﹕「孔子誅少正卯而魯國之邪塞。」史記孔子世家﹕「定公十四年﹐孔子年五十六﹐由大司寇行攝相事﹐……於是誅魯大夫亂政者少正卯。」髙誘淮南子注云「少正﹐官名﹐卯其名也﹐魯之諂人。」尋周書嘗麥篇有大正之官﹐則少正官名之說有本矣﹐或則通謂之魯大夫耳。﹝一三﹞國語晉語一﹕「又有甘言焉。」韋昭注﹕「申生將去﹐父又以美言撫慰之。」戰國策韓策﹕「諸侯不料兵之弱﹐食之寡﹐而聽從人之甘言好辭﹐比周以相飾也。」﹝一四﹞「靡」字原缺﹐宋翔鳳曰「子匯作『靡不爲之傾』﹐不缺。」案﹕唐本亦不缺﹐今據補正。﹝一五﹞情﹐情實。周禮天官小宰職﹕「以官府之六敍正羣吏。……六曰﹐以敍聽其情。」正義曰「情謂情實。」﹝一六﹞「幹」﹐李本﹑兩京本誤「於」﹐宋翔鳳本誤作「千」。﹝一七﹞觸﹐值也。論衡气壽篇﹕「凡人命有二品﹕一曰所當觸值之命﹐二曰彊弱壽夭之命。所當觸值﹐謂兵﹑燒﹑壓﹑溺也。」﹝一八﹞公羊傳莊公﹕「十有七年﹐春﹐齊人執鄭瞻。鄭瞻者何﹖鄭之微者也。此鄭之微者﹐何言乎齊人執之﹖書甚佞也。秋﹐鄭瞻自齊逃來﹐何以書﹖書甚佞也。曰﹕佞人來矣﹗佞人來矣﹗」「瞻」﹐左氏﹑谷梁作「詹」﹐此文又作「儋」也。唐晏曰「案谷梁傳莊十七年﹕『春﹐齊人執鄭詹。鄭詹鄭之佞人也。秋﹐鄭詹自齊逃來。逃義曰逃。』按幹時之敗﹐在莊九年﹐此蓋譏魯之因循不振耳﹐非必因詹致敗也。」﹝一九﹞論語憲問篇﹕「齊桓公九合諸侯。」谷梁傳莊公二十七年﹕「衣裳之會十有一。」範寧注﹕「十三年會北杏﹐十四年會鄄﹐十五年又會鄄﹐十六年會幽﹐二十七年又會幽﹐僖元年會檉﹐二年會貫﹐三年會陽谷﹐五年會首戴﹐七年會寧毋﹐九年會葵丘。」凡十一會。史記齊太公世家﹕「桓公曰﹕『寡人兵車之會三﹐乘車之會六﹐九合諸侯﹐一匡天下。』」正義敍兵車之會三云「左傳云﹕『魯莊公十三年﹐會北杏以平宋亂﹐僖四年﹐侵蔡﹐遂伐楚﹐六年﹐伐鄭﹐圍新城也。』」又釋乘車之會六云「左傳云﹕『魯莊公十四年﹐會於鄄﹐十五年﹐又會鄄﹐十六年﹐同盟於幽﹐僖五年﹐會首止﹐八年﹐盟於洮﹐九年﹐會葵丘。』是也。」所述頗有出入。實則齊桓公之會諸侯﹐不止於九﹐說詳梁玉繩史記志疑卷十六。尋古書言數﹐以一爲單數﹐二爲雙數﹐三爲多數。因之﹐凡三之倍數﹐俱代表多數﹐如六也﹐九也﹐十二也﹐二十四也﹐三十六也﹐七十二也﹐一百八也﹐俱言其多耳﹐不必一一落實也。古書言齊桓公合諸侯﹑古帝王封泰山﹑禪梁父及孔子弟子之類﹐異說紛紜﹐莫衷一是﹐皆不得其本柢﹐遂齗齗而如算博士之所爲也。而古書又有作「糾合諸侯」者﹐庶幾心知其意矣。﹝二０﹞春秋﹕「莊公九年八月庚申﹐及齊師戰於幹時﹐我師敗績。」杜注﹕「幹時﹐齊地。」﹝二一﹞詩小雅甫田靑蠅文也。鄭箋﹕「極猶已也。」正義﹕「構之不已﹐至交亂四國﹐先多而後少﹐﹝謂構我二人﹞故先四國也。」﹝二二﹞宋翔鳳曰「本作『眾邪合黨﹐以回人君﹐邦危民亡』﹐玆依治要攺。」﹝二三﹞唐晏曰「說詩不同於毛﹐當是魯詩說。」

無爲﹝一﹞第四

﹝一﹞黃震曰「無爲言舜﹑周。」戴彥升曰「無爲篇言始皇暴兵極刑驕奢之患﹐而折以虞舜﹑周公之治。此二篇﹝案包舉前輔政篇﹞著秦所以失也。」唐晏曰「此篇義在身修而後國治﹐乃仁義之所主也。」器案﹕論語衛靈公篇﹕「子曰﹕『無爲而治者﹐其舜也與﹗夫何爲哉﹖恭己正南面而已矣。』」集解﹕「言任官得其人﹐故無爲而治。」邢疏曰「帝王之道﹐貴在無爲淸靜﹐而民化之。然後之王者﹐以罕能及﹐故孔子曰﹕『無爲而治者﹐其舜也與﹗』所以無爲者﹐以其任官得人。夫舜何必有爲哉﹖但恭敬己身﹐正南面向明而已。」此篇卽闡發無爲而不爲之旨﹐漢初淸靜無爲之治﹐蓋陸氏爲之導夫先路矣。

道莫大於無爲﹝一﹞﹐行莫大於謹敬﹝二﹞。何以言之﹖昔舜治天下也﹝三﹞﹐彈五弦之琴﹐歌南風之詩﹝四﹞﹐寂若無治國之意﹐漠若無憂天下之心﹝五﹞﹐然而天下大治﹝六﹞。周公制作禮樂﹝七﹞﹐郊天地﹝八﹞﹐望山川﹝九﹞﹐師旅﹝一０﹞不設﹐刑格﹝一一﹞法懸﹐而四海之內﹐奉供來臻﹐越裳之君﹐重譯來朝﹝一二﹞。故無爲者乃有爲也﹝一三﹞。﹝一﹞宋翔鳳曰「『道』上本有『夫』字﹐依治要刪。」﹝二﹞丘瓊山曰「二句一篇冒頭。」李爲霖云翔曰「『無爲』『謹敬』二句﹐是一篇根本﹐以虞舜﹑周公﹑秦始皇設出有爲無爲榜樣耳。」﹝三﹞宋翔鳳曰「『舜』上本有『虞』字﹐又無『也』字﹐依治要攺。」﹝四﹞禮記樂記﹕「昔者﹐舜作五弦之琴以歌南風。」鄭注﹕「南風﹐長養之風也﹐以言父母之長養己﹐其辭未聞也。」正義﹕「案﹕聖證論引尸子及家語難鄭玄云﹕『昔者﹐舜彈五弦之琴﹐其辭曰﹕南風之燻兮﹐可以解吾民之慍兮。南風之時兮﹐可以阜吾民之財兮。鄭云其辭未聞﹐失其義也。』今案﹕馬昭云﹕『家語﹐王肅所增加﹐非鄭所見﹔又尸子雜說﹐不可取證正經﹐故言未聞也。』」器案﹕韓詩外傳四﹑樂府詩集五七引楊雄琴淸音﹑風俗通義聲音篇引尙書﹐俱言舜彈五弦之琴﹐以歌南風之詩﹐而天下治﹐與陸氏之說合。尸子文見治要引綽子篇。﹝五﹞宋翔鳳曰「本作『憂民之心』﹐依治要攺。」器案﹕此蓋避唐諱攺。唐晏曰「按此引舜彈五弦之琴﹐歌南風之詩﹐而云『漠若無憂民之心』﹐則又與家語﹑尸子所載『解慍』『阜財』者不同。家語﹑尸子本不可據﹐可據者惟此與樂記耳。」﹝六﹞宋翔鳳曰「『而』字『大』字﹐依治要增。」﹝七﹞禮記明堂位﹕「周公踐天子之位﹐以治天下﹐六年﹐朝諸侯於明堂﹐制禮作樂。」正義﹕「書傳云﹕『周公將制禮作樂﹐優遊三年而不能作。將大作﹐恐天下莫我知也﹔將小作﹐則爲人子不能揚父之功烈徳澤。然後營洛邑以期天下之心﹑於是四方民大和會。周公曰﹕示之以力役﹐旦猶至﹐而況導之以禮樂乎﹗』」﹝八﹞詩魯頌閟宮﹕「皇皇后帝﹐皇祖后稷。」鄭箋﹕「『皇皇后帝』﹐謂天也。成王以周公功大﹐命魯郊天﹐亦配之以君祖后稷。」﹝九﹞書舜典﹕「望於山川。」孔氏傳﹕「九州島島名山大川﹐五嶽﹑四瀆之屬﹐皆一時望祭之。」史記五帝本紀用尙書文﹐正義﹕「望者﹐遙望而祭山川也。」﹝一０﹞詩小雅魚藻黍苗﹕「我師我旅。」鄭箋﹕「五百人爲旅﹐五旅爲師。」正義﹕「五百人爲旅﹐五旅爲師﹐夏官序文。」﹝一一﹞格﹐猶今言閣置。史記梁孝王世家﹕「太后議格。」索隱﹕「服虔曰﹕『格謂格閣不行。』」﹝一二﹞張玄起曰「看此﹐舜與周公微有優劣。」唐晏曰「按越裳之重譯來朝﹐首見此書﹐史記﹑韓詩﹑說苑在此後。」器案﹕後漢書南蠻傳﹕「交趾之南有越裳國。周公居攝六年﹐制禮作樂﹐天下和平。越裳氏以三象重譯而獻白雉﹐曰﹕『道路悠遠﹐山川阻深﹐音使不通﹐故重譯而朝。』成王以歸周公﹐公曰﹕『徳不加焉﹐則君子不饗其質﹔政不施焉﹐則君子不臣其人。吾何以獲此賜也﹖』其使請曰﹕『吾受命吾國之黃﹐曰﹕久矣﹐天之無烈風雷雨﹐意者﹐中國有聖人乎﹖有則曷往朝之。』周公乃歸之於王。」注云「事見尙書大傳。」案﹕文選應吉甫晉武帝華林園集詩﹕「越裳重譯。」注﹕「尙書大傳曰﹕『成王之時﹐越裳重譯而來朝﹐曰﹕道路悠遠﹐山川阻深﹐恐使之不通﹐故重三譯而朝也。』鄭玄曰﹕『欲其轉相曉也。」尋韓詩外傳五﹑白虎通封禪篇﹑說苑辧物篇俱載此事﹐蓋皆本尙書大傳爲說也。﹝一三﹞宋翔鳳曰「本作『故無爲也乃無爲也』﹐下有校語曰﹕『有誤。』玆依治要攺。」今案﹕別解作「故無爲也﹐乃有爲也」。唐晏曰「按此以舜與周公並稱無爲﹐足以解論語『無爲』之義。蓋無爲者治定功成﹐不擾民之謂也。」器案﹕史記太史公自序﹕「道家無爲﹐又曰無不爲。其實易行﹐其辭難知﹐其術以虛無爲本﹐以因循爲用。」正義曰「各守其分﹐故易行也。」﹝又見漢書司馬遷傳﹞尋老子三十七章﹕「道常無爲﹐而無不爲。」又四十八章﹕「無爲而無不爲。」然則儒道兩家俱主張無爲而治也。漢書藝文志諸子略小說家﹕「宋子十八篇。」本注﹕「孫卿道宋子﹐其言黃老意。」尋荀子正論篇稱子宋子﹐則荀卿與黃老學者有所接觸﹐而陸賈亦傳荀子之學者﹐則其主張無爲而治﹐其淵源固有自也。

秦始皇﹝一﹞設刑罰﹝二﹞﹐爲車裂﹝三﹞之誅﹐以斂姦邪﹝四﹞﹐築長城於戎境﹝五﹞﹐以備胡﹑越﹝六﹞﹐徵大吞小﹐威震天下﹐將帥﹝七﹞橫行﹐以服外國﹝八﹞﹐蒙恬討亂於外﹝九﹞﹐李斯﹝一０﹞治法於內﹐事逾煩天下逾亂﹐法逾滋而天下逾熾﹝一一﹞﹐兵馬益設而敵人逾多﹝一二﹞。秦非不欲治也﹝一三﹞﹐然失之者﹐乃舉措太眾﹑刑罰太極故也﹝一四﹞。﹝一﹞宋翔鳳曰「本有『帝』字﹐依治要刪。」﹝二﹞宋翔鳳曰「『刑罰』二字﹐依治要增。」﹝三﹞器案﹕墨子親士篇﹕「吳起之裂﹐其事也。」淮南子繆稱篇﹕「吳起刻削而車裂。」韓非子和氏篇﹕「商君車裂於秦。」史記商君傳﹕「秦惠王車裂商君以徇曰﹕『莫如商君反者。』」則車裂之刑不始於始皇﹐且不限於秦也。﹝四﹞宋翔鳳曰「四字治要無。」﹝五﹞宋翔鳳曰「『於戎境』三字治要無。」﹝六﹞淮南子人間篇﹕「秦皇挾錄圖﹐見其傳曰﹕『亡秦者胡也。』因發卒五十萬﹐使蒙公﹑楊翁子將築修城﹐西屬流沙﹐北擊遼水﹐東結朝鮮﹐中國內郡挽車而餉之。又利越之犀角象齒﹑翡翠珠璣﹐乃使尉屠雎發卒五十萬爲五軍﹕一軍塞鐔城之嶺﹐一軍守九疑之塞﹐一軍處番禺之都﹐一軍守南野之界﹐一軍結餘幹之水。三年不解甲弛弩﹐使監祿無以轉餉﹐又以卒鑿渠而通糧道﹐以與越人戰﹐殺西嘔君譯吁宋﹔而越人皆入叢薄中﹐與禽獸處﹐莫肯爲秦虜﹐相置桀駿以爲將﹐而夜攻秦人﹐大破之﹐殺尉屠雎﹐伏屍流血數十萬﹐乃發適戍以備之。」漢書晁錯傳﹕「錯復言守邊備塞﹑勸農力本﹑當世急務二事曰﹕『臣聞秦時﹐北攻胡貉﹐築塞河上﹐南攻揚﹑越﹐置戍卒焉。其起兵而攻胡﹐粵者﹐非以衛邊地而救民死也﹐貪戾而欲廣大也﹐故功未立而天下亂。』」說秦備胡﹑越事﹐以淮南子爲最詳﹐然備越不言築長城。竊疑秦統一天下後﹐卽修楚之方城以備越﹐一如修築燕﹑齊﹑魏﹑韓﹑趙﹑中山之長城以備胡也。方城一名長城。漢書地理誌八上﹕「葉﹐楚葉公邑﹐有長城﹐號曰方城。」水經潕水注引荊州記﹕「葉東界有故城﹐始犨縣﹐至瀙水﹐達比陽界﹐南北聯聯數百里﹐號爲方城﹐一謂之長城。」史記越王句踐世家﹕「越王曰﹕『所求於晉者﹐不至頓刃接兵﹐而況於攻城圍邑乎﹖願魏以聚大梁之下﹐願齊之試兵南陽﹑莒地﹐以聚常﹑郯之境﹐則方城之外不南﹐淮﹑泗之間不東﹐商﹑於﹑析﹑酈﹑宗胡之地﹑夏路以左﹐不足以備秦﹐江南﹑泗上﹐不足以待越矣。』」正義﹕「括地誌云﹕『故長城﹐在鄧州內鄕縣東七十五里﹐南入穰縣﹐北連翼望山﹐無土之處﹐累石爲固。楚襄王控霸南土﹐爭彊中國﹐多築列城於北方﹐以適華夏﹐號爲方城。』」此俱楚之方城一名長城之證。水經汝水注所謂「楚盛周衰﹐控霸南土﹐欲爭彊中國﹐多築列城於北方﹐以逼華夏﹐故號此城爲萬城」是也。蓋方城者﹐要害之地﹐昔者彊楚之所以備秦者﹐亦猶全秦之所以待越也。世之言長城者﹐多未及陸氏﹑淮南之文﹐時因此而申言之。﹝七﹞「帥」﹐唐本作「師」﹐云「一本作『帥』。」﹝八﹞宋翔鳳曰「十六字治要無。」﹝九﹞蒙恬﹐史記有傳。﹝一０﹞李斯﹐史記有傳。﹝一一﹞宋翔鳳曰「治要作『事愈煩﹐下愈亂﹐法愈眾﹐姦愈縱』。按說文無『愈』字﹐此本作『逾』爲正。又『天』字當是『而』字之誤。」陳金生曰「李本作『事逾煩天下逾亂﹐法逾滋而姦逾熾』﹐上句『天』爲『而』字之誤﹐但下句不誤。」﹝一二﹞宋翔鳳曰「九字治要無。」﹝一三﹞宋翔鳳曰「本作『不欲爲治』﹐依治要攺。」﹝一四﹞宋翔鳳曰「本作『乃舉措暴眾﹐而用刑太極故也』﹐依治要攺。」茅鹿門曰「鋪敍秦事﹐痛快。」唐晏曰「按﹕此所謂『著秦之所以亡』也。」

是以君子尙寬舒以其身﹐行身中和﹝一﹞以致疏遠﹝二﹞﹔民畏其威而從其化﹐懷其徳而歸其境﹐美其治而不敢違其政。民不罰而畏﹝三﹞﹐不賞而勸﹝四﹞﹐漸漬﹝五﹞於道徳﹐而被服﹝六﹞於中和之所致也﹝七﹞。﹝一﹞禮記中庸﹕「喜怒哀樂之未發謂之中﹐發而皆中節謂之和。中也者﹐天下之大本也﹔和也者﹐天下之達道也。致中和﹐天地位焉﹐萬物育焉。」﹝二﹞宋翔鳳曰「本作『尙寬舒以苞身﹐行中和以統遠』﹐依治要攺。」吳鼎漢曰「以下就君身上說﹐規諷當時﹐語溫而意懇。」﹝三﹞宋翔鳳曰「﹝『畏』下﹞本有『罪』字﹐依治要攺。」﹝四﹞宋翔鳳曰「﹝『勸』﹞本作『歡悅』二字。」案﹕天一閣本作「勸悅」﹐「勸」字不誤。﹝五﹞史記禮書﹕「漸漬於失教﹐被服於成俗。」荀子勸學篇楊注﹕「漸﹐漬也﹐染也。」﹝六﹞宋翔鳳據治要刪「服」字﹐今所不從。上注引禮書文﹐以「漸漬」﹑「被服」對文﹐用法與陸氏同。淮南子要略篇﹕「被服法則而與之終身。」史記五宗世家﹕「被服造次必於儒者。」集解﹕「漢名臣奏﹐杜業奏曰﹕『被服造次﹐必於仁義。』」索隱﹕「被服造次﹐按小顏云﹕『被服言常居處於其中也。造次謂所向所行皆法於儒者。』」案﹕索隱所引師古之說﹐見漢書河間獻王傳注﹐通鑑胡三省注云「顏注非也。被服者﹐言以儒術衣被其身。」三國誌魏書文紀注﹕「含气有生之類﹐靡不被服淸風﹐沐浴玄徳。」﹝七﹞宋翔鳳曰「本作『被服於中和之所致也』﹐無『而』字﹐並依治要攺。」唐晏曰「此卽所謂『著漢之所以得』。」

夫法令所以誅暴也﹝一﹞﹐故曾﹑閔之孝﹐夷﹑齊之廉﹝二﹞﹐此寧畏法教而爲之者哉﹝三﹞﹖故﹝四﹞堯﹑舜之民﹐可比屋而封﹐桀﹑紂之民﹐可比屋而誅﹝五﹞﹐何者﹝六﹞﹖化使其然也﹝七﹞。故近河之地濕﹝八﹞﹐而近山之木長者﹝九﹞﹐以類相及也。髙山出云﹝一０﹞﹐丘阜生气﹝一一﹞﹐四瀆東流﹐百川無西行者﹐小象大而少從多也﹝一二﹞。﹝一﹞宋翔鳳曰「本作『夫法令者﹐所以誅惡﹐非所以勸善』﹐依治要攺。」案﹕品節「夫」誤「大」。蘇紫溪曰「法令不如教化﹐韓非未有。」案﹕鹽鐵論刑徳篇﹕「令者所以教民也﹐法者所以督姦也。令嚴而民愼﹐法設而姦禁。」﹝二﹞孟子萬章下﹕「孟子曰﹕『伯夷目不視惡色﹐耳不聽惡聲﹐非其君不事﹐非其民不使﹐治則進﹐亂則退﹐橫政之所出﹐橫民之所止﹐不忍居也﹔思與鄕人處﹐如以朝衣朝冠﹐坐於塗炭也。當紂之時﹐居北海之濱﹐以待天下之淸也。故聞伯夷之風者﹐頑夫廉﹐懦夫有立志。」戰國策秦策下﹕「君何不以此時歸相印﹐讓賢者授之﹐必有伯夷之廉﹐長爲應侯﹐世世稱孤。」﹝三﹞宋翔鳳曰「本作『豈畏死而爲之哉﹖教化之所致也』﹐依治要攺。」唐晏曰「按曾﹑閔之孝﹐夷﹑齊之廉﹐蓋出於性﹐而以爲教化之所致﹐正荀卿化性起僞之說。」﹝四﹞宋翔鳳曰「『故』下本有『曰』字。」﹝五﹞論衡率性篇﹕「傳曰﹕『堯﹑舜之民﹐可比屋而封﹐桀﹑紂之民﹐可比屋而誅。』」蓋卽本此。漢書王莽傳上﹕「莽乃上奏曰﹕『明聖之世﹐國多賢人﹐故唐﹑虞之時﹐比屋可封。』」太平禦覽七七引袁子正論﹕「堯﹑舜之人﹐比屋可封﹐非盡善也﹐猶在防之水﹐非不流也。」尋文選王子淵四子講徳論﹕「比屋可封。」注﹕「尙書大傳曰「周民比屋可封。」則又以爲周之民也。﹝六﹞宋翔鳳曰「本無『何』字﹐依治要校。」﹝七﹞宋翔鳳曰「本作『教化使然也』﹐並依治要校。」﹝八﹞「濕」﹐李本﹑程本﹑兩京本﹑天一閣本﹑意林﹑匯函﹑品節﹑拔萃作「濕」﹐古通﹐後不復出。﹝九﹞宋翔鳳曰「本作『近山之土燥』﹐無『而』字﹐依治要校。」案﹕意林作「近山之木長」。﹝一０﹞宋翔鳳曰「本作『故山川出雲雨』﹐依治要攺。」唐晏曰「意林無『川』﹑『雨』二字。」案﹕周易系辭上﹕「變化見矣。」韓康伯注﹕「山澤通气﹐而雲行雨施﹐故變化見矣。」禮記孔子閒居﹕「山川出云。」正義曰「此譬其事﹐由如天將降時雨﹐山川先爲之出云。」﹝一一﹞宋翔鳳曰「『气』上本缺一字﹐治要不缺。」唐晏曰「意林『丘』上有『而』。」﹝一二﹞宋翔鳳曰「本作『百川無不從﹐小者從大﹐少者從多』﹐依治要攺。又按﹕意林引此云﹕『近河之地濕﹐近山之木長﹐山出云而丘阜生气﹐四瀆東流﹐而百川無西。』文與治要大同﹐知治要可據也。」唐晏曰「『無不從』﹐意林作『無西』。」

夫王者之都﹝一﹞﹐南面之君﹐乃百﹝二﹞姓之所取法則者也﹐﹝三﹞舉措﹝四﹞動作﹐不可以失法度﹝五﹞。昔者﹐周襄王不能事後母﹐出居於鄭﹝六﹞﹐而下多叛其親。秦始皇﹝七﹞驕奢靡麗﹐好作髙臺榭﹐廣宮室﹝八﹞﹐則天下豪富制屋宅者﹐莫不仿之﹐設﹝九﹞房闥﹐備廏庫﹐繕雕琢刻畫之好﹐博玄黃琦瑋之色﹐以亂制度﹝一０﹞。齊桓公好婦人之色﹐妻姑姊妹﹐而國中多淫於骨肉﹝一一﹞。楚平王奢侈縱恣﹝一二﹞﹐不能制下﹐檢﹝一三﹞民以徳﹐增駕百馬而行﹐欲令天下人饒﹝一四﹞財富利﹐明不可及﹐於是楚國逾奢﹐君臣無別﹝一五﹞。故上之化下﹐猶風之靡艸也﹝一六﹞。王者尙武於朝﹐則農夫繕甲兵﹝一七﹞於田﹝一八﹞。故君子之禦下也﹝一九﹞﹐民奢應之以儉﹝二０﹞﹐驕淫者統之以理﹝二一﹞﹔未有上仁而下賊﹝二二﹞﹐讓行而爭路者也﹝二三﹞。故孔子曰﹝二四﹞﹕「移風易俗﹝二五﹞。」豈家令人視之哉﹖﹝二六﹞亦取之於身而已矣﹝二七﹞。﹝一﹞宋翔鳳曰「治要無此四字。」﹝二﹞「乃」﹐各本無。「百」﹐李本﹑子匯本﹑兩京本﹑天一閣本﹑唐本﹑匯函﹑品節﹑拔萃作「臣」。﹝三﹞宋翔鳳曰「本無『乃』字﹐無『則者也』三字﹐『法』下缺二字﹐依治要校。別本『法』下有『是以』二字﹐不缺。」﹝四﹞「舉措」上﹐匯函﹑拔萃﹑別解有「𨿽一」二字。﹝五﹞宋翔鳳曰「本作『不可失法則也』﹐依治要攺。」王鳳洲曰「此言舜與周公無爲而天下治﹐秦人法煩而天人亂﹔總論爲治當尙寬舒﹐以舜與周公爲法﹐以秦爲鑑耳。」李爲霖曰「寬舒是帝王禦民根本﹐中和是聖人極詣﹐爲帝王者必臻此方稱明聖﹐云陽不啻三致意焉﹐得王道之精者也。至『漸漬於道徳』一句﹐又授之以方耳。」﹝六﹞公羊傳僖公二十四年﹕「冬﹐天王出居於鄭。王者無外﹐此其言出﹐何﹖不能乎母也。」何休注﹕「不能事母﹐罪莫大於不孝﹐故絕之言出也。下無廢上之義﹐得絕之者﹐明母得廢之﹐臣下得從母命。」徐彥疏﹕「正以襄王之母﹐於今仍在﹐亦非繼母﹐與左氏異也。鄭氏發墨守云﹕『聖人制法﹐必因其事﹐非虛之。孟子曰﹕夫人必自侮而後人侮之﹐家必自毀而後人毀之﹐國必自伐而後人伐之。今襄王實不能孝道﹐稱惠後之心﹐今其寵專於子﹐失教而亂作﹐出居於鄭﹐自絕於周﹐故孔子因其自絕而書之。公羊以母得廢之﹐則左氏已死矣是也。襄王正是惠後所生﹐非繼母。』又云﹕『失教而亂作﹐自絕於周﹐從左氏。』鄭氏雜用三家﹐不苟從一。」﹝七﹞「皇」﹐李本﹑程本﹑兩京本﹑天一閣本作「王」。﹝八﹞宋翔鳳本「宮」誤「言」。史記秦始皇本紀﹕「於是始皇以爲『咸陽人多﹐先王之宮廷小﹐吾聞周文王都丰﹐武王都鎬﹐丰﹑鎬之閒﹐帝王之都也。』乃營作朝宮渭南上林苑中﹐先作前殿阿房﹐東西五百步﹐南北五十丈﹐上可以坐萬人﹐下可以建五丈旗﹐周馳爲閣道﹐自殿下直抵南山﹐表南山之顚以爲闕。爲復道﹐自阿房渡渭﹐屬之咸陽﹐以象天極閣道絕漢抵營室也。阿房宮未成﹐成﹐欲更擇令名名之。作宮阿房﹐故天下謂之阿房宮。隱宮徒刑者七十餘萬人﹐乃分作阿房宮﹐或作麗山﹐發北山石槨﹐乃寫蜀﹑荊地材﹐皆至。關中計宮三百﹐關外四百餘。」﹝九﹞「設」﹐天一閣本﹑唐本作「諟」﹐未可從。﹝一０﹞黃澍曰「漢髙帝使賈著秦所以失天下﹐吾所以得之者﹐故篇中於始皇事痛切及之﹐以諷漢也。」唐晏曰「周襄王出居於鄭﹐下多叛其親﹐此亦春秋舊說﹐而今不可考。若始皇之作髙臺榭﹐而天下仿之﹐此則陸生所目睹。」﹝一一﹞唐晏曰「馬氏驌云﹕『齊桓公中主也﹐妻姑姊妹﹐亂倫之大者﹐何至爲之﹖漢書云﹕襄公淫亂﹐姑姊妹不嫁﹐於是民閒長女不嫁﹐名爲巫兒﹐爲家主祠。然則是襄公事耳。』」器案﹕漢書地理誌下﹕始桓公公兄襄公淫亂﹐姑姊妹不嫁﹐於是令國中民家長女不得嫁﹐名曰巫兒﹐爲家主祠﹐嫁者不利其家。民至今以爲俗。」繹史引其文不具﹐故詳錄之。然古書亦有以此事屬之桓公者。管子小匡篇﹕「桓公謂管仲曰﹕『寡人有污行﹐不幸好色﹐姑姊妹有未嫁者。』」荀子仲尼篇﹕「齊桓﹐五伯之盛者也﹐……內行則姑姊妹之不嫁者七人。」論衡書虛篇﹕「傳書言﹕『齊桓公妻姑姊妹七人。』」公羊傳莊公二十年何休注﹕「齊侯亦淫諸姑姊妹﹐不嫁者七人。」徐彥疏云「晏子春秋文。案彼齊景公問於晏子曰﹕『吾先君桓公淫﹐女公子不嫁者九人﹐而得爲賢君何﹖』」旣管子等書有此事﹐而齊桓又有好內之名﹝見史記齊太公世家﹞﹐陸生乃傳荀子之學者﹐其沿用此說﹐何足怪者。﹝一二﹞繹史卷一三六引此作楚襄王事﹐此馬氏肊攺﹐不可從。﹝一三﹞後漢書周黃徐姜申屠傳序﹕「驃騎執法以檢下。」注﹕「檢猶察也。」﹝一四﹞宋翔鳳曰「『饒』﹐抄本﹑子匯本並作『餒』。」案﹕李本﹑兩京本﹑天一閣本亦作「餒」。﹝一五﹞唐晏曰「按﹕楚平王駕百馬﹐不見他書﹔或者卽子南﹑觀起事也。」器案﹕文選西京賦﹕「百馬同轡﹐騁足並馳。」李善注引陸賈新語曰「楚平王增駕﹐百馬同行。」則張平子賦卽據新語爲言也。陳金生曰「子南﹑觀起事見左傳襄公二十二年﹐當楚康王之九年﹐非楚平王時事﹐唐說非是。」﹝一六﹞史記淮陰侯傳﹕「發使使燕﹐燕從風而靡。」楚辭東方朔七諫﹕「世從俗而變化兮﹐隨風靡而成行。」後漢書馮異傳﹕「百姓風靡。」案﹕風靡﹐猶言風偃也。文選任彥升天監三年策秀才文﹕「上之化下﹐風偃艸從。」注﹕「論語曰﹕『子曰﹕君子之徳風﹐小人之徳艸﹐艸上之風必偃。』」注引論語者﹐顏淵篇文也。﹝一七﹞左傳隱公元年﹕「繕甲兵。」繕謂繕治﹐詩鄭風叔於田序﹕「繕甲治兵。」﹝一八﹞宋翔鳳曰「『農』上本缺一字﹐治要作『則』﹐子匯本同。又『兵』字亦依治要增。」案﹕唐本有「則」字。﹝一九﹞宋翔鳳曰「『子』字『也』字﹐依治要增。」﹝二０﹞宋翔鳳曰「本作『民奢侈者則應之以儉』﹐依治要攺。」﹝二一﹞宋翔鳳曰「『者』下﹐本有『則』字﹐依治要刪。」﹝二二﹞禮記大學﹕「未有上好仁而下不好義者也﹐未有好義﹐其事不終者也。」﹝二三﹞宋翔鳳曰「本作『未有上仁而下殘﹐上義而下爭者也』。」﹝二四﹞宋翔鳳曰「本無『故』字。」﹝二五﹞唐晏曰「按﹕『移風易俗』句﹐出孝經而不明言之。」今案﹕孝經廣要道章文也﹐禮記樂記亦有其文。﹝二六﹞宋翔鳳曰「本作『豈家至之哉』。」﹝二七﹞宋翔鳳曰「『亦取』二字﹐本作『先』字﹐並依治要攺。」

辧惑﹝一﹞第五

﹝一﹞黃震曰「辧惑言不苟合。」戴彥升曰「辧惑篇道正言之忤耳﹐傷流言之害聖﹐而深惡縱橫家之阿從意旨﹐規則乎孔門也。」唐晏曰「此篇義主遠佞人﹐去其害仁義者也。」

夫舉事者或爲善而不稱善﹐或不善而稱善者﹐何﹖視之者謬而論之者誤也。故行或合於世﹐言或順於耳﹝一﹞﹐斯乃阿﹝二﹞上之意﹐從上之旨﹐操直而乖方﹐懷曲而合邪﹐因﹝三﹞其剛柔之勢﹐爲作縱橫之術﹝四﹞﹐故無忤逆之言﹐無不合之義者﹝五﹞。﹝一﹞「言」字原無﹐今據孫詒讓說訂補。孫詒讓曰「案﹕行不可言順於耳﹐此篇多以言行對舉﹐此亦當作『言或順於耳』﹐今本誤挩一『言』字。」今案﹕論語爲政﹕「六十而耳順。」邢昺疏曰「耳順者﹐順不逆也。」﹝二﹞呂氏春秋長見篇﹕「阿鄭君之心。」髙誘注﹕「阿﹐從也。」﹝三﹞「因」﹐天一閣本誤「囚」。﹝四﹞史記平津侯主父列傳﹕「學長短縱橫之術。」案﹕史記蘇秦傳﹕「太史公曰﹕『其術長於權變。』」張儀傳﹕「太史公曰﹕『三晉多權變之士﹐夫言從橫彊秦者﹐大抵皆三晉之人也。』」則縱橫有權變之意也。﹝五﹞唐晏曰「按﹕此卽孟子『以順爲正者﹐妾婦之道』之謂。」

昔哀公問於有若曰「年饑﹝一﹞﹐用不足﹐如之何﹖」有若對曰「盍徹乎﹖」﹝二﹞蓋損上而歸之於下﹐則忤於耳而不合於意﹐遂逆而不用也。此所謂正其行而不苟合﹝三﹞於世也。有若豈不知阿哀公之意﹐爲益國﹝四﹞之義哉﹖夫君子直道而行﹝五﹞﹐知必屈辱而不避也﹝六﹞。故行不敢苟合﹐言不爲苟容﹝七﹞﹐𨿽無功於世﹐而名足稱也﹔𨿽言不用於國家﹐而舉措之言可法也﹝八﹞。﹝一﹞宋翔鳳曰「子匯本『饑』作『饑』。」案﹕李本﹑兩京本亦作「饑」﹐二字古混用﹐後不復出。﹝二﹞案﹕見論語顏淵篇。集解引鄭玄曰「盍﹐何不也。周法什一而稅謂之徹。徹﹐通也﹐爲天下之通法。」邢昺疏曰「魯君哀公問於孔子弟子有若曰﹕『年谷不熟﹐國用不足﹐如之何使國用得足也﹖』有若對曰﹕『盍徹乎』者﹐盍猶何不也。周法什一而稅謂之徹﹐徹﹐通也﹐爲天下之通法。有若意譏哀公重斂﹐故對曰﹕『旣國用不足﹐何不依通法而稅取乎﹖』」﹝三﹞史記孟子荀卿列傳﹕「故武王以仁義代紂而王﹐伯夷餓不食周粟﹔衛靈公問陳﹐而孔子不答﹔梁惠王謀欲攻趙﹐孟軻稱大王去邠﹔此豈有意阿世俗苟合而已哉﹖持方枘欲內圜鑿﹐其能入乎﹖」﹝四﹞器案﹕「益」讀如「附益」之「益」。論語先進﹕「季氏富於周公﹐而求也爲之聚斂而附益之。」集解﹕「孔曰﹕『冉求爲季氏宰﹐爲之急賦稅。』」邢疏曰「時冉求爲季氏家宰﹐又爲之急賦稅﹐聚斂財物﹐而陪附益助季氏也。」﹝五﹞論語衛靈公﹕「斯民也﹐三代之所以直道而行也。」集解﹕「馬曰﹕『無所阿私﹐所以云直道而行。』」﹝六﹞王守溪曰「先把有若作个君子直道而行﹐見此等人不肯阿意人﹐後方說到邪佞易惑上﹐血脈相關﹐精神聯貫。」唐晏曰「按此陸生論語說也。」﹝七﹞戰國策秦策下﹕「言不取苟合﹐行不取苟容。」語又見史記蔡澤傳。疑此文「敢」字亦「取」之誤也。﹝八﹞李爲霖曰「惟名足稱﹐言可法﹐故君子所以疾末世而戒愼於獨也。」

故殊於世俗﹐則身孤於士眾。夫邪曲之相銜﹐枉橈之相錯﹝一﹞﹐正直故不得容其間﹝二﹞。諂佞之相扶﹐讒口之相譽﹐無髙而不可上﹐無深而不可往者何﹖以黨輩眾多﹝三﹞﹐而辭語諧合。﹝一﹞宋翔鳳曰「抄本﹑子匯本『錯』作『措』。」案﹕兩京本作「措」﹐李本﹑天一閣本﹑唐本﹑匯函﹑品節﹑金丹﹑拔萃作「借」。﹝二﹞「正」字原缺﹐子匯本﹑唐本有﹐今據訂補。﹝三﹞宋翔鳳曰「『黨輩』﹐本作『當背』﹐依子匯本攺。」案﹕後漢書桓譚傳﹕「黨輩連結﹐歲月不解。」黨輩﹐猶資質篇之言「黨友」也。文選張平子西京賦﹕「結黨連羣。」左太衝蜀都賦﹕「結儔附黨。」曹子建七啟﹕「交黨結倫。」黨羣﹑黨儔﹑黨倫﹐其義亦同。

夫眾口毀譽﹝一﹞﹐浮石沈木﹝二﹞。羣邪相抑﹝三﹞﹐以直爲曲﹝四﹞。視之不察﹝五﹞﹐以白爲黑﹝六﹞。夫曲直之異形﹝七﹞﹐白黑之殊色﹝八﹞﹐乃天下之易見也﹐然而目繆心惑者﹐眾邪誤之﹝九﹞。﹝一﹞宋翔鳳曰「『口』下本有『之』字﹐依治要刪。」器案﹕太平禦覽三六七引此句作「眾口所毀」﹐義較勝。﹝二﹞金丹云「變輕重之常。」周廣業意林附注曰「變亂物性。」﹝三﹞宋翔鳳曰「『相』本作『所』﹐依治要攺。意林引云﹕『眾口毀譽﹐浮石沈木﹐羣邪相抑﹐以直爲曲』﹐與治要同。」器案﹕禦覽引亦作「相」。﹝四﹞「以直爲曲」﹐禦覽引作「以曲爲直」。金丹曰「變曲直之常。」﹝五﹞宋翔鳳曰「四字治要無。」﹝六﹞金丹曰「變黑白之常。」器案﹕詩經小雅靑蠅﹐鄭玄箋云「蠅之爲虫﹐污白使黑﹐污黑使白﹐諭佞人變亂善惡也。」﹝七﹞宋翔鳳曰「治要無『夫』字。」﹝八﹞宋翔鳳曰「『殊』本作『異』﹐依治要攺。」王鳳洲曰「轉折有情﹐文更纖巧。」﹝九﹞宋翔鳳曰「本作『然自謬也﹐或不能分明其是非者﹐眾邪誤之矣』﹐依治要攺。」唐晏曰「﹝「然自謬也」﹞此句上有奪文誤字。」

秦二世之時﹝一﹞﹐趙髙駕鹿而從行﹐王曰「丞相何爲駕鹿﹖」髙曰「馬也。」王曰「丞相誤邪﹝二﹞﹐以鹿爲馬也﹝三﹞。」髙曰「乃馬也﹝四﹞。陛下以臣之言爲不然﹝五﹞﹐願問羣臣。﹝六﹞」於是乃問羣臣﹐羣﹝七﹞臣半言馬半言鹿﹝八﹞。當此之時﹐秦王不能自信其直目﹝九﹞﹐而從邪臣之言﹝一０﹞。鹿與馬之異形﹐乃眾人之所知也﹝一一﹞﹐然不能別其是非﹝一二﹞﹐況於闇昧之事乎﹝一三﹞﹖易曰「二人同心﹐其義斷金。」﹝一四﹞羣黨合意﹐以傾一君﹐孰不移哉﹗﹝一﹞宋翔鳳曰「此句上本有『至如』二字﹐依治要刪。」器案﹕太平禦覽四九四引亦無「至如」二字。楊升庵曰「敍極嚴整。」﹝二﹞宋翔鳳曰「『邪』本作『也』﹐依禦覽四百九十四校。」﹝三﹞宋翔鳳曰「『也』字依禦覽增。」﹝四﹞宋翔鳳曰「﹝「乃馬也」﹞三字依禦覽增。」案﹕宋本禦覽「馬」誤「焉」。﹝五﹞宋翔鳳曰「『之』字『爲』字依禦覽增。」﹝六﹞宋翔鳳曰「治要無『王曰丞相誤邪』以下廿九字﹐禦覽有之。」﹝七﹞宋翔鳳曰「七字依治要﹑禦覽增。」唐晏曰「疑當有『羣』字。」﹝八﹞宋翔鳳曰「本作『半言鹿﹐半言馬』﹐依治要﹑禦覽校。」唐晏曰「按事亦見史記﹐作『髙持鹿獻於二世﹐曰﹕馬也。二世笑曰﹕丞相誤耶﹖謂鹿爲馬。問左右﹐或默﹐或言馬。』此事或陸生親見之﹐所說當確於史公。」器案﹕文選潘嶽西徵賦﹕「野蒲變而爲脯﹐苑鹿化以爲馬。」李善注引風俗通曰「秦相趙髙﹐指鹿爲馬﹐束蒲爲脯﹐二世不覺。」張銑注﹕「趙髙欲爲亂﹐恐羣臣不聽﹐乃先設驗﹐以蒲爲脯﹐以鹿爲馬﹐獻於二世。羣臣言鹿言脯者皆誅之。」北堂書鈔一四五引古今注﹕「秦二世時﹐丞相趙髙用事﹐乃先獻蒲脯﹑鹿馬﹐以驗羣臣也。」金樓子箴戒篇﹕「秦二世卽位﹐自幽深宮﹐以鹿爲馬﹐以蒲爲脯。」尋禮記禮器鄭注﹕「秦二世時﹐趙髙欲作亂﹐或以靑爲黑﹐黑爲黃。」然則趙髙之混淆黑白﹐誠所謂「迥黃轉綠無定期」者也﹐豈止鹿馬一事而已哉﹗﹝九﹞宋翔鳳曰「『直』字依治要增﹐禦覽作『不敢信其目』。」﹝一０﹞宋翔鳳曰「『言』本作『說』﹐依治要﹑禦覽校。」﹝一一﹞宋翔鳳曰「本作『夫馬鹿之異形﹐眾人所知也』﹐依治要﹑禦覽校。」案﹕荀子儒效篇﹕「眾人者﹐工農商賈也。」﹝一二﹞宋翔鳳曰「本作『分別是非也』﹐依禦覽校﹐治要無『其』字。」﹝一三﹞金丹曰「馬且不能辯﹐而況他事乎﹖」﹝一四﹞唐晏曰「『義』﹐今易作『利』。」器案﹕引易者﹐系辭上文也。正義曰「二人若同齊其心﹐其纖﹝盧文弨曰「當作『鑯』。」﹞利能斷截於金。金是堅剛之物﹐能斷而截之﹐盛言利之甚也。此謂二人心行同也。」

人有與曾子同姓名者殺人﹝一﹞﹐有人告曾子母曰「參乃殺人。」﹝二﹞母方織﹐如故﹝三﹞﹐有頃復告云﹝四﹞﹐若是者三﹝五﹞﹐曾子母投杼踰垣而去﹝六﹞。曾子之母非不知子不殺人也﹐言之者眾﹝七﹞。夫流言﹝八﹞之並至﹐眾人之所是非﹝九﹞﹐𨿽賢智不敢自畢﹝一０﹞﹐況凡人乎﹝一一﹞﹖﹝一﹞宋翔鳳曰「本作『昔人有與曾子同姓亦名參』﹐依治要攺。」莊定山曰「上段言姦黨蔽君﹐此言正直難信。」器案﹕戰國策秦策上以與曾參同姓名者爲費人﹐新序雜事二作鄪﹐史記樗裏子傳則又作魯人也。﹝二﹞宋翔鳳曰「本作『有人告其母參殺人』﹐依治要校。」﹝三﹞宋翔鳳曰「本無『方』字。」﹝四﹞器案﹕云﹐猶然也﹐說詳經傳釋詞。凡「云」字在句尾不作「曰」字解者﹐皆爲「然」義也。﹝五﹞宋翔鳳曰「本作『人復來告﹐如是者三』。」﹝六﹞宋翔鳳曰「『母』下本有『乃』字﹐並依治要校。」﹝七﹞宋翔鳳曰「十六字治要無。」﹝八﹞詩大雅蕩﹕「流言以對。」朱熹集傳﹕「流言﹐浮浪不根之言也。」﹝九﹞宋翔鳳曰「本無此句。」﹝一０﹞宋翔鳳曰「本作『𨿽聖賢不敢自安』﹐並依治要校。治要舊校﹕『畢』作『安』﹐恐『必』。」﹝一一﹞焦弱侯曰「姦黨成羣﹐賢士擯斥﹐可爲寒心。」

魯定公之時﹝一﹞﹐與齊侯﹝二﹞會於夾谷﹝三﹞﹐孔子行相事﹝四﹞。兩君升壇﹝五﹞﹐兩相處下﹐兩相欲揖﹝六﹞﹐君臣之禮﹐濟濟﹝七﹞備焉。齊人鼓噪而起﹝八﹞﹐欲執魯公。孔子歷階﹝九﹞而上﹐不盡一等而立﹐謂齊侯曰「兩君合好﹐以禮相率﹐以樂相化。臣聞嘉樂不野合﹐犧﹝一０﹞象之薦不下堂﹝一一﹞。夷﹑狄之民何求爲﹖﹝一二﹞」命司馬請止之﹝一三﹞。定公曰「諾。」齊侯逡巡﹝一四﹞而避席﹝一五﹞曰「寡人之過。」退而自責大夫。罷會。齊人使優●於魯公之幕下﹝一六﹞﹐傲戲﹐欲候魯君之隙﹐以執定公。孔子嘆曰「君辱臣當死﹝一七﹞。」使司馬行法斬焉﹐首足異門而出﹝一八﹞。於是齊人懼然而恐﹝一九﹞﹐君臣易操﹐不安其﹝二０﹞故行﹐乃歸魯四邑之侵地﹝二一﹞﹐終無乘魯﹝二二﹞之心﹐鄰�﹝二三﹞振動﹐人懷向魯﹝二四﹞之意﹐彊國驕君﹐莫不恐懼﹐邪臣佞人﹐變行易慮﹐天下之政﹐��而折中﹝二五﹞﹔而定公拘於三家﹝二六﹞﹐陷於眾口﹝二七﹞﹐不能卒用孔子者﹐內無獨見﹝二八﹞之明﹐外惑邪臣之黨﹐以弱其國而亡﹝二九﹞其身﹐權歸於三家﹐邑土單﹝三０﹞於彊齊﹝三一﹞。夫用人若彼﹐失人若此﹔然定公不覺悟﹐信季孫之計﹐背貞臣﹝三二﹞之策﹐以獲拘弱﹝三三﹞之名﹐而喪丘山之功﹝三四﹞﹐不亦惑乎﹗﹝一﹞案﹕見定公十年。﹝二﹞齊侯﹐景公也。﹝三﹞左傳定公十年﹕「夏﹐公會齊侯於祝其﹐實夾谷。」公羊﹑谷梁作「頰谷」。﹝四﹞左傳云「孔丘相。」杜注﹕「相會儀也。」﹝五﹞史記孔子世家﹕「爲壇位﹐土階三等。」谷梁傳釋文﹕「封土曰壇。」﹝六﹞宋翔鳳曰「子匯本﹑鈔本無『欲』字﹐『兩』作『●』。」案﹕兩京本﹑天一閣本﹑傅校本俱作「而」。唐晏曰「谷梁傳作『相揖』。」案範注﹕「將欲行盟會之禮。」﹝七﹞禮記玉藻﹕「朝廷濟濟翔翔。」注﹕「濟濟﹐莊敬貌也。」正義﹕「濟濟﹐有威儀矜莊也。」﹝八﹞宋翔鳳曰「『躁』本作『噪』﹐依子匯校。」器案﹕史記孔子世家作「鼓噪」﹐家語相魯篇作「鼓噪」﹐谷梁範注曰「羣呼曰噪。」左傳成公五年﹕「華元享之﹐請鼓噪以出﹐鼓噪以入。」杜注﹕「出入輒擊鼓。」﹝九﹞谷梁範寧注﹕「階﹐會壇之階。」器案﹕孔子世家索隱﹕「謂歷階級也。故王肅云﹕『歷階﹐登階不聚足。』」禮記曲禮上﹕「拾級聚足。」注﹕「『拾』當爲『涉』﹐聲之誤也。級﹐等也。涉等聚足﹐謂前足躡一等﹐後足從之並。」正義﹕「拾級聚足者﹐此上階法也。拾﹐涉也。級﹐等也。聚足﹐謂前足躡一等﹐後足從而並之也。」﹝一０﹞「犧」﹐唐本作「羲」。﹝一一﹞左傳作「犧象不出門﹐嘉樂不野合。」杜注﹕「犧象﹐酒器犧尊象尊也。嘉樂﹐鐘磬也。」正義﹕「此言不出門不野合者﹐謂享燕正禮﹐當設於宮內﹐不得違禮而行﹐妄作於野耳﹐非謂祭祀之大禮也。諸侯相見之禮﹑享在廟﹐燕在寢﹐不得行於野。僖二十八年﹐晉侯朝王於踐土﹐王享醴﹐命之宥。襄十年﹐宋公享晉侯於楚丘﹐請以桑林。十九年﹐公享晉六卿於蒲圃。二十七年﹐鄭伯享趙孟於垂隴。如此之類﹐春秋多矣﹐或特賞殊功﹐或畏敬大國﹐皆權時之事﹐非正禮也。此時﹐齊﹑魯敵國﹐釋怨和平﹐未有殊異之歡﹐無假非常之事﹐孔子知齊懷詐﹐慮其掩襲﹐托正禮以拒之﹐故言不野合。」﹝一二﹞宋翔鳳曰「『求』當依谷梁作『來』。」唐晏曰「谷梁作『來』。」案﹕範寧注云「兩君合會﹐以結親好﹐而齊人欲執魯君﹐此爲無禮之甚﹐故謂夷﹑狄之民。」唐本「狄」誤「秋」。﹝一三﹞範寧注云「司馬﹐主兵之官﹐使禦止之。」﹝一四﹞文選上林賦注﹑雪賦注引廣雅﹕「逡巡﹐卻退也。」﹝一五﹞孝經開宗明義章﹕「曾子避席。」唐明皇注﹕「避席起答。」案謂離席卻退也。文選司馬相如上林賦﹕「逡巡避席。」﹝一六﹞案﹕谷梁作「罷會﹐齊人使優施舞於魯君之幕下」。範注﹕「優﹐俳。施其名也。幕﹐帳。欲嗤笑魯君。」範寧出「欲嗤笑魯君」之文﹐似卽爲「傲戲」作注者﹐豈谷梁古本有此文耶﹖孔子世家作「有頃﹐齊有司趨而進曰﹕『請奏宮中之樂。』景公曰﹕『諾。』優倡侏儒﹐爲戲而前。」﹝一七﹞唐晏曰「按『君辱臣當死』﹐谷梁作『笑君者罪當死』﹔詳此文義﹐當作『臣辱君當死』﹐爲後人妄攺。又此段乃引谷梁傳文﹐而小有異同﹐足徵陸生治谷梁學也。」器案﹕唐說是﹐孔子世家作「匹夫而營惑諸侯者罪當誅」。﹝一八﹞宋翔鳳曰「『門』本作『河』﹐依子匯本攺﹐谷梁傳亦作『門』。」兪樾曰「樾謹按﹕宋氏翔鳳依子匯本攺『河』爲『門』云﹕『谷梁傳亦作門』。」新語作『河』﹐未可據彼以攺此『河』字﹐實非誤文也。漢時隸書每以『河』字作『何』字﹐童子逢盛碑﹕『無可柰河。』吳仲山碑﹕『感痛柰河。』皆其證也。『異河而出』﹐卽『異何而出』﹐說文人部﹕『何﹐儋也。』蓋今人所用負荷字﹐古人止作『何』﹐『異何而出』﹐謂使一人何其首﹐又使一人何其身﹐則首足異何矣。使作『首足異荷而出』﹐其文卽明顯無疑﹔乃古人『荷』字止作『何』字﹐又往往作『河』﹐『異河』之文﹐讀者不曉﹐萬曆間刻子匯﹐遂據谷梁攺作『異門』﹐明人率臆妄攺﹐大率類此﹐宋氏從之﹐誤矣。」器案﹕孔子世家作「有司加法﹐手足異處」。﹝一九﹞宋翔鳳曰「按﹕『懼』『瞿』通﹐別本作『瞿』。」器案﹕孔子世家作「景公懼而動」。﹝二０﹞唐本無「其」字。﹝二一﹞孔子世家﹕「景公懼而動﹐知義不若﹐歸而大恐﹐告其羣臣曰﹕『魯以君子之道輔其君﹐而子獨以夷﹑狄之道教寡人使得罪於魯君﹐爲之柰何﹖』有司進對曰﹕『君子有過則謝以質﹐小人有過則謝以文﹔君若悼之﹐則謝以質。』於是齊侯乃歸所侵魯之鄆﹑汶陽﹑龜陰之田以謝過。」集解﹕「服虔曰﹕『三田﹐汶陽田也。龜﹐山名﹔陰之田﹐得其田﹐不得其山也。』杜預曰﹕『太山博縣北有龜山。』」索隱﹕「左傳﹕『鄆﹑讙及龜陰之田。』則三田皆在汶陽也。」尋公羊定公十年﹕「夏﹐公會齊侯於頰谷。公至自頰谷。齊人來歸運﹑讙﹑龜﹑陰田。孔子行乎季孫﹐三月不違﹐齊人爲是來歸之。」何休注﹕「齊侯自頰谷歸﹐謂晏子曰﹕『寡人或過於魯侯﹐如之何﹖』晏子曰﹕『君子謝過以質﹐小人謝過以文。』齊嘗侵魯四邑﹐請皆還之。」疏云「其四邑者﹐蓋運也﹐讙也﹐龜也﹐陰也。」範寧谷梁集解亦引何休注爲說。家語相魯篇亦云「於是乃歸所侵魯之四邑及汶陽之田。」歸魯四邑之說出於新語﹐蓋亦春秋家舊說云。﹝二二﹞尙書西伯戡黎﹕「周人乘黎。」孔氏傳﹕「乘﹐勝也。」正義﹕「詩毛傳云﹕『乘﹐陵也。』乘駕是加陵之意﹐故乘爲勝也。」國語周語中﹕「乘人不義。」韋注﹕「乘﹐陵也。」﹝二三﹞宋翔鳳曰「別本作『鄰邦』﹐不缺。」﹝二四﹞「向」﹐李本﹑子匯本﹑程本﹑兩京本﹑天一閣本﹑唐本作「向」﹐古通。後不復出。﹝二五﹞宋翔鳳曰「別本作『就而折中』。」案﹕孔子世家﹕「中國言六藝者﹐折中於夫子。」漢書藝文志諸子略﹕「使其人遭明王聖主﹐得其所折中﹐皆股肱之材已。」漢書貢禹傳﹕「四海之內﹐天下之君﹐微孔子之言﹐亡所折中。」師古曰「折﹐斷也。非孔子之言﹐則無以爲中也。」﹝二六﹞論語八佾﹕「三家者以雍徹。」集解﹕「馬曰﹕『三家﹐謂仲孫﹑叔孫﹑季孫。」邢昺疏﹕「三孫同是魯桓公之後﹐桓公適子莊公爲君﹐庶子公子慶父﹑公子叔牙﹑公子季友。仲孫是慶父之後﹐叔孫是叔牙之後﹐季孫是季友之後﹐其後子孫皆以其仲﹑叔﹑季爲氏﹐故有此氏﹐並桓公子孫﹐故俱稱孫也。至仲孫氏後世攺仲曰孟﹐孟者﹐庶長之稱也﹐言己是庶﹐不敢與莊公爲伯仲叔季之次﹐故取庶長爲始也。」﹝二七﹞孔子世家﹕「桓子卒受齊女樂﹐三日不聽政﹐郊又不致膰俎於大夫﹐孔子遂行﹐宿乎屯﹐而師己送曰﹕『夫子則非罪。』孔子曰﹕『吾歌﹐可夫﹗』歌曰﹕『彼婦之口﹐可以出走﹔彼婦之謁﹐可以死敗。蓋優哉遊哉﹐維以卒歲。』」彼婦之口﹐蓋眾口之一耳。謁音靄﹐與敗協韻。﹝二八﹞淮南子兵略篇﹕「夫將者必獨見獨知。獨見者﹐見人所不見也。獨知者﹐知人所不知也。見人所不見謂之明﹐知人所不知謂之神。」﹝二九﹞「亡」﹐唐本作「忘」。﹝三０﹞唐晏曰「『單』與『磾』﹐古通用字。」﹝三一﹞「彊」﹐崇文本誤作「疆」﹐傅校攺爲「彊」。﹝三二﹞說苑臣術篇﹕「人臣之行有六正六邪﹐……六正者﹐……五曰﹐守文奉法﹐任官職事﹐辭祿讓賜﹐不受贈遺﹐衣服端齊﹐飲食節儉﹐如此者貞臣也。」案﹕公羊傳定公十二年﹕「叔孫州仇帥師墮郈。……季孫斯﹑仲孫何忌帥師墮費。曷爲帥師墮郈。帥師墮費﹖孔子行乎季孫﹐三月不違﹐曰﹕家不藏甲﹐邑無百雉之城。於是帥師墮郈﹐帥師墮費。」何休注﹕「郈﹐叔孫氏所食邑。費﹐季氏所食邑。二大夫宰吏數叛﹐患之﹐以問孔子﹐孔子曰﹕『陪臣執國命﹐采長數叛者﹐坐邑有城池之固﹐家有甲兵之藏故也。』季氏說其言而墮之。故君子時然後言﹐人不厭其言。書者﹐善定公任大聖﹐復古制﹐弱臣勢也。」陸氏所言﹐當指此事。疏又云「傳云﹕『孔子行乎季孫﹐三月不違。』以此言之﹐三月之外違之明矣。」案﹕此卽陸氏所謂「定公不覺悟﹐信季孫之計﹐背貞臣之策」者﹐蓋陸氏得之春秋舊說﹐惜未能詳之也。﹝三三﹞器案﹕「拘弱」無義﹐疑當作「極弱」﹐形近而誤﹐太史公所謂﹕「余聞孔子稱曰﹕『甚矣﹐魯道之衰也。』」﹝見史記魯周公世家﹞蓋亦傷定﹑哀之間之不振也。程本「獲」誤「獾」。﹝三四﹞丘山﹐諭重大。文選東方朔答客難﹕「功若丘山。」又陳孔璋檄吳將校部曲文﹕「故乃建丘山之功。」又作泰山﹐義同。文選楊子云解嘲﹕「功若泰山。」注﹕「韓子曰﹕『泰山之功﹐長立於國家。』」

故邪臣之蔽賢﹐猶浮雲之鄣日月也﹝一﹞﹐非得神靈之化﹐罷﹝二﹞雲霽翳﹐令歸山海﹐然後乃得睹其光明﹐暴天下之濡濕﹐照四方之晦冥﹝三﹞。今上無明王聖主﹐下無貞正諸侯﹝四﹞﹐誅鉏﹝五﹞姦臣﹝六﹞賊子之黨﹝七﹞﹐解釋凝滯﹝八﹞紕繆之結﹐然後忠良方直﹝九﹞之人﹐則得容於世而施於政﹝一０﹞。故孔子遭君暗﹝一一﹞臣亂﹐眾邪在位﹐政道隔於三家﹝一二﹞﹐仁義閉於公門﹝一三﹞﹐故作公陵之歌﹝一四﹞﹐傷無權力於世﹐大化﹝一五﹞絕而不通﹐道徳施﹝一六﹞而不用﹐故曰﹕無如之何者﹐吾末如之何也已矣﹝一七﹞。夫言道因權而立﹝一八﹞﹐徳因勢而行﹐不在其位者﹝一九﹞﹐則無以齊其政﹝二０﹞﹐不操其柄者﹐則﹝二一﹞無﹝二二﹞以制其剛﹝二三﹞。詩云「有斧有柯。」﹝二四﹞言何以治之也﹝二五﹞。﹝一﹞唐晏曰「按文選注引此二句同。」器案﹕史記褚先生補龜策傳﹕「日月之明﹐而時蔽於浮雲。」楚辭東方朔七諫﹕「浮雲陳而蔽晦兮﹐使日月乎無光。」王注﹕「言讒佞陳列在側﹐則使君不聰明也。」文選古詩十九首﹕「浮雲蔽白日。」注﹕浮雲之蔽白日﹐以諭邪佞之毀忠良。」注引新語此文﹐又引文子﹕「日月欲明﹐浮雲蓋之。」今本文子上徳篇「蓋」作「蔽」。又案﹕太平禦覽八引此二句同。﹝二﹞宋翔鳳曰「『罷』﹐子匯本﹑抄本並作『擺』。」﹝三﹞呂東萊曰「大有感慨﹐而文有呼吸馳驟之法。」﹝四﹞宋翔鳳曰「『貞』﹐子匯本﹑抄本並作『眞』。」器案﹕公羊傳莊公四年﹕「上無天子﹐下無方伯。」此卽其義。﹝五﹞「鉏」﹐李本﹑子匯本﹑程本﹑兩京本﹑天一閣本﹑唐本﹑匯函﹑品節﹑拔萃作『鋤』﹐或體字。後不復出。﹝六﹞說苑臣術篇﹕「人臣之行有六正六邪﹐……六邪者﹐……三曰﹐中實頗險﹐外貌﹝「貌」上本有「容」字﹐據治要刪﹞小謹﹐巧言令色﹐又心嫉賢﹐所欲進則明其美而隱其惡﹐所欲退則明其過而匿其美﹐使主妄行過任﹐賞罰不當﹐號令不行﹐如此者姦臣也。」﹝七﹞黃震曰「第五篇

云﹕『今上無明正﹝當作「王」﹞聖主﹐下無貞正諸侯﹐鉏姦臣賊子之黨。』考其上文﹐𨿽爲魯定公而發﹐豈所宜言於大漢方隆之日乎﹖」﹝八﹞唐晏曰「今漢魏本作『滯』﹐此從範本﹐然實當作『蹛』。」器案﹕李本﹑程本﹑兩京本﹑傅校本﹑唐本作「」。尋史記平準書﹕「畱蹛無所食。」索隱﹕「韋昭音滯﹐謂積也。又案古今字詁﹕『墆﹐今滯字。』則墆與滯同。」滯﹑﹑蹛﹑墆﹐音義並同。﹐俗別字。﹝九﹞說苑臣術篇﹕「人臣之行有六正六邪﹐……六正者﹐……二曰﹐虛心白意﹐進善通道﹐勉主以禮誼﹐諭主以長策﹐將順其美﹐匡救其惡﹐功成事立﹐歸善於君﹐不敢獨伐其勞﹐如此者良臣也。三曰﹐卑身賤體﹐夙興夜寐﹐進賢不解﹐數稱於往古之徳行事﹐以厲主意﹐庶幾有益﹐以安國家社稷宗廟﹐如此者忠臣也。……六曰﹐國家昏亂﹐所爲不道﹐然而敢犯主之顏﹐面言主之過失﹐不辭其誅﹐身死國安﹐不悔所行﹐如此者直臣也。」﹝一０﹞論語爲政﹕「施於有政。」集解﹕「施﹐行也。」﹝一一﹞「暗」﹐匯函﹑品節﹑拔萃作「闇」﹐古通。後不復出。﹝一二﹞「三家」﹐李本﹑程本﹑兩京本﹑天一閣本﹑匯函﹑品節﹑拔萃作「王家」﹐未可從。﹝一三﹞禮記曲禮下﹕「不入公門。」論語鄕黨﹕「入公門。」孔疏﹑邢疏俱以君門釋之。﹝一四﹞「公陵之歌」﹐唐本﹑匯函作「丘陵之歌」﹐品節﹑拔萃作「公丘之歌」。唐晏曰「按﹕邱陵之歌﹐今本家語有之﹐然未必可信。此引論語以證邱陵之歌﹐與孔注所云﹕『禍亂已成﹐吾亦無如之何」者義合﹐然則此亦古論語也。」文廷式曰「案『無如之何』四字﹐當是公陵歌中之詞。辧惑篇言魯不能用孔子﹐而引斧柯之詩﹐此文言孔子政道隔於王家﹐仁義閉於公門﹐故作公陵之歌﹑則『無如之何』卽公陵歌之詞﹐猶龜山操言『手無斧柯﹐柰龜山何』也。僞孔安國論語注曰﹕『言禍難已成﹐吾亦無如之何。』本此意。」器案﹕家語無丘陵之歌﹐而孔叢子記問篇有之﹐其文曰「哀公使人以幣如衛迎夫子﹐而卒不能當﹐故夫子作丘陵之歌曰﹕『登彼丘陵﹐峛崺其阪﹐仁道在邇﹐求之若遠﹐遂迷不復﹐自嬰屯蹇。喟然回慮﹐題彼泰山﹐郁確其髙﹐梁甫回連﹐枳棘充路﹐陟之無緣﹐將伐無柯﹐患玆蔓延﹐惟以永嘆﹐涕霣潺湲。』」﹝一五﹞尙書大誥﹕「肆予大誥﹐誘我友邦君。」文選王子淵四子講徳論﹕「觀大化之淳流。」大化﹐謂廣大之徳化。﹝一六﹞「施」疑當作「弛」﹐謂弛廢也。此涉上文「施於政」義形近而誤耳。﹝一七﹞論語衛靈公﹕「子曰﹕『不曰如之何如之何者﹐吾末如之何也已矣。』」兪樾曰「按此引論語﹐與今本不同﹐句末有『夫』字﹐則『已矣夫』三字爲句﹐翟氏灝作論語考異引此文不連『夫』字﹐疏矣。按下文云﹕『言道因權而立﹐徳因勢而行﹐不在其位者﹐則無以齊其政﹐不操其柄者﹐則無以制其剛。』此自說論語『吾末如之何』之義﹐句首不當用『夫』字﹐此『夫』字自屬上讀爲論語之文。蓋漢初論語與今本不同﹐猶上文引周易『二人同心﹐其義斷金』﹐今本周易皆作『其利斷金』﹐此亦可見漢初古本之異也。」﹝一八﹞王鳳洲曰「更轉折。」﹝一九﹞論語泰伯﹕「子曰﹕『不在其位﹐不謀其政。』」語又見憲問篇。彼文戒人之僭越﹐此則言無位者﹐無以齊其政也。﹝二０﹞禮記王制﹕「修其教不易其俗﹐齊其政不易其宜。」注﹕「教謂禮義﹐政謂刑禁。」正義﹕「齊其政者﹐謂齊其政令之事﹐當逐物之所宜﹐故云不易其宜。教主教化﹐故注云教謂禮義﹔政主政令﹐故注云政謂刑禁也。」﹝二一﹞宋翔鳳曰「明姜思復本﹑鐘惺本﹑抄本從『齊夫用人』以下﹐至此二百廿八字﹐並錯入愼微篇『人不堪其憂』句下﹐惟此及子匯本不誤。」唐晏曰「按此上文自『齊夫』至此二百二十八字﹐訛在第六篇

『人不堪其憂』下﹐惟明人刻子匯本不誤﹐此外﹐範氏天一閣本﹑何氏刻漢魏叢書本皆誤﹐而何本妄攺尢謬﹐不可復正﹐今依子匯本攺正。」﹝二二﹞「無」﹐拔萃誤作「吾」。﹝二三﹞「剛」﹐唐晏曰「疑當作『綱』。」器案﹕疑當作「罰」。韓非子二柄篇﹕「明主之所導制其臣者﹐二柄而已矣。」又曰「人主將欲禁姦﹐則審合刑名者﹐言不異事也。爲人臣者陳事而言﹐君以其言授之事﹐專以其事責其功。功當其事﹐事當其言則賞﹔功不當其事﹐事不當其言則罰。故羣臣其言大而功小者則罰﹐非罰小功也﹐罰功不當名也﹔羣臣其言小而功大者亦罰﹐非不說於大功也﹐以爲不當名也害甚於有大功﹐故罰。」陸氏此言﹐蓋卽本之韓子﹐「剛」者﹐「罰」字形近之誤也。愼微篇云「若湯﹑武之君﹐伊﹑呂之臣﹐因天時而行罰。」「行罰」﹐「制罰」﹐其義一也。﹝二四﹞唐晏曰「今詩無此句。」文廷式曰「此逸詩也。」﹝二五﹞宋翔鳳曰「文選檄吳將校部曲注引此云﹕『有斧無柯﹐何以治之﹖』」丘瓊山曰﹕此篇說忠佞難分﹐讒邪易惑﹐在人主辧之﹔而若此世道﹐令人擊築燕市﹐酣歌易水﹐涕泗交流。」

愼微﹝一﹞第六

﹝一﹞黃震曰「愼微言謹內行。」戴彥升曰「愼微篇言『修於閨門之內﹐行於纖微之事』﹐故道易見曉﹐而求神仙者﹐乃避世﹐非懷道﹐此亦取鑑秦皇﹐而早有見於新垣平等之事也。」唐晏曰「此篇義主革君心之非﹐乃祛仁義之蔽也。」器案﹕淮南子人閒篇﹕「聖人敬小愼微﹐動不失時。」王符潛夫論亦有愼微篇。

夫建大功於天下者必先修於閨門之內﹐垂大名﹝一﹞於萬世者必先行之於纖微之事﹝二﹞。是以伊尹負鼎﹐居於有莘之野﹐修道徳於艸廬之下﹝三﹞﹐躬執農夫之作﹐意懷帝王之道﹐身在衡門﹝四﹞之裏﹐志圖八極之表﹐故釋負鼎之志﹐爲天子之佐﹐克夏立商﹐誅逆徵暴﹐除天下之患﹐辟殘賊之類﹐然後海內治﹐百姓寧﹝五﹞。曾子孝於父母﹐昏定晨省﹝六﹞﹐調寒溫﹐適輕重﹝七﹞﹐勉之於糜粥﹝八﹞之間﹐行之於衽席﹝九﹞之上﹐而徳美重於後世﹝一０﹞。此二者﹐修之於內﹐著之於外﹔行之於小﹐顯之於大。﹝一﹞「名」﹐兩京本誤「夕」﹐蓋壞字也。﹝二﹞唐晏曰「按﹕文選注引作『建大功於天下者﹐必垂名於當世也』。」器案﹕文選張景陽雜詩注引作「建大功於天下者﹐必垂名於萬世也」。﹝三﹞「居」原作「屈」﹐「道」原作「達」﹐太平禦覽九九六引此文作「伊尹居負薪之野﹐修道徳於茅廬之下」﹐今據攺正﹔「有莘」作「負薪」﹐則不可從。孟子萬章下﹕「萬章問曰﹕『人有言﹕伊尹以割烹要湯。有諸﹖』孟子曰﹕『否﹐不然。伊尹耕於有莘之野﹐而樂堯﹑舜之道焉﹐非其義也﹐非其道也﹐祿之以天下﹐弗顧也﹐系馬千駟﹐弗視也﹔非其義也﹐非其道也﹐一介不以與人﹐一介不以取諸人。湯使人以幣聘之﹐囂囂然曰﹕我何以湯之聘幣爲哉﹖我豈若處畎畝之中﹐由是以樂堯﹑舜之道哉﹖湯三使往聘之﹐旣而幡然攺曰﹕與我處畎畝之中﹐由是以樂堯﹑舜之道﹐吾豈若使是君爲堯﹑舜之君哉﹖吾豈若使是民爲堯﹑舜之民哉﹖吾豈若於吾身親見之哉﹖天之生此民也﹐使先知覺後知﹐使先覺覺後覺也﹐予天民之先覺者也﹐予將以斯道覺斯民也﹐非予覺之而誰也﹖思天下之民﹐匹夫匹婦有不被堯﹑舜之澤者﹐若己推而內之溝中。其自任以天下之重如此﹐故就湯而說之以伐夏救民。吾未聞枉己而正人者也﹐況辱己以正天下者乎﹖聖人之行不同也﹐或遠或近﹐或去或不去﹐歸潔其身而已矣。吾聞其以堯﹑舜之道要湯﹐未聞以割烹也。伊訓曰﹕天誅造攻自牧宮﹐朕載自亳。』」淮南子汜論篇﹕「伊尹之負鼎。」髙誘注﹕「伊尹負鼎俎﹐調五味以干湯﹐卒爲賢相。」戰國策趙策下﹕「伊尹負鼎俎而幹湯﹐姓名未著而受三公。」文選東方曼倩非有先生論﹕「伊尹蒙恥辱﹐負鼎俎﹐和五味以干湯。」注﹕「魯連子曰﹕『伊尹負鼎佩刀以干湯﹐得意故尊宰捨。』」﹝又見漢書東方朔傳。﹞﹝四﹞詩陳風衡門﹕「衡門之下。」毛傳﹕「衡門﹐橫木爲門﹐言淺陋也。」釋文引沈云「此古文『橫』字。」﹝五﹞唐晏曰「按呂覽﹑韓非皆以伊尹負鼎幹湯﹐而孟子以爲伊尹耕於有莘之野﹐墨子則云湯往見伊尹﹐諸說不同﹐此則兼取之。」﹝六﹞禮記曲禮上﹕「凡爲人子之禮﹐冬溫而夏凊﹐昏定而晨省。」注﹕「定安其牀衽也﹐省問其安否何如。」正義﹕「定﹐安也。晨﹐旦也。應臥當整齊牀衽﹐使親體安定之後退﹐至明旦﹐旣隔夜早來﹐視親之安否何如。先昏後晨﹐兼示經宿之禮。」﹝七﹞太平禦覽四一三又七０七引尸子言孝子之事親﹕「一夕五起﹐視親衣之厚薄﹐枕之髙低。」卽此調寒溫﹑適輕重之謂也。﹝八﹞禮記月令﹕「孟秋之月﹐是月也﹐養衰老﹐授幾杖﹐行糜粥飲食。」注﹕「助老气也。」釋名釋飲食﹕「糜﹐煮米使糜爛也。」﹝九﹞禮記曲禮上﹕「請席何鄕﹐請衽何趾。」注﹕「順尊者所安也。衽﹐臥席也。坐問鄕﹐臥問趾﹐因於陰陽。」﹝一０﹞唐晏曰「按﹕呂覽曾子曰﹕『養有五道﹐修宮室﹐按牀笫﹐節飲食﹐養體之道也。』」按呂覽見孝行覽。

顏回一簞食﹐一瓢飲﹐在陋巷之中﹐人不堪其憂﹐回也不攺其樂﹝一﹞。禮以行之﹐遜以出之。蓋﹝二﹞力學而誦詩﹑書﹐凡人所能爲也﹔若欲移江﹑河﹝三﹞﹐動太山﹝四﹞﹐故人力所不能也。如調心在己﹐背惡向善﹐不貪於財﹐不苟於利﹐分財取寡﹝五﹞﹐服事﹝六﹞取勞﹐此天下易知之道﹐易行之事也﹐豈有難哉﹖若造父之禦馬﹝七﹞﹐羿之用弩﹝八﹞﹐則所謂難也。君子﹝九﹞不以其難﹝一０﹞爲之也﹐故不知﹝一一﹞以爲善也﹐絕﹝一二﹞气力﹐尙徳也。﹝一﹞唐晏曰「此下一段﹐移於第五篇

末也。」傅校本刪去「是已」至「無以正其時夫」一大段。按﹕論語雍也﹕「子曰﹕『賢哉回也﹗一簞食﹐一瓢飲﹐在陋巷﹐人不堪其憂﹐回也不攺其樂。賢哉回也﹗』」集解﹕「孔曰﹕『簞﹐笥也。』」正義﹕「按鄭注曲禮云﹕『圓曰簞﹐方曰笥。』然則簞與笥方圓異﹐而此云『簞笥』者﹐以其俱用竹爲之﹐舉類以曉人也。」案﹕孟子離婁下亦云「顏子當亂世﹐居於陋巷﹐一簞食﹐一瓢飲﹐人不堪其憂﹐顏子不攺其樂﹐孔子賢之。」﹝二﹞「蓋」﹐傅校本作「夫」﹐唐晏曰「一本作『夫』。」案﹕李本作「夫」。﹝三﹞說文水部﹕「江﹐江水出蜀湔氐徼外山﹐入海。從水工聲。」又﹕「河﹐河水出惇煌塞外昆侖山﹐發原注海。從水可聲。」﹝四﹞後漢書馮衍傳﹕「報書曰﹕『欲搖泰山而蕩北海。』」注﹕「言不可也。孟子曰﹕『挾泰山而超北海也。』」引孟子文見梁惠王上。﹝五﹞「寡」原作「寬」﹐兪樾曰「樾謹案﹕『寬』字無義﹐疑『寡』字之誤。」唐本攺「寡」云「舊誤作『寬』。」今從之。下文「以寡服眾」﹐天一閣本誤作「寬」﹐亦「寡」誤作「寬」之證。﹝六﹞服事﹐猶言服務公家之事。左傳僖公二十一年﹕「以服事諸夏。」杜預注﹕「與諸夏同服王事。」﹝七﹞呂氏春秋分職﹕「夫馬者﹐伯樂相之﹐造父禦之﹐賢主乘之﹐一日千里。」髙誘注﹕「造父﹐嬴姓﹐飛廉之子﹐善禦﹐周穆王臣也。」﹝八﹞論語憲問﹕「羿善射。」集解﹕「孔曰﹕『羿﹐有窮國之君。」呂氏春秋具備篇注﹕「羿﹐夏之諸侯﹐有窮之君也﹐善射﹐百發百中。」今案﹕說文邑部﹕「●﹐夏后時諸侯夷羿國名也。」則有窮之字本作「●」也。唐晏曰「按﹕『弩』當作『砮』﹐矢鏃也。禹貢之砮丹﹑砮磬﹐皆此物也。」器案﹕說文弓部﹕「弩﹐弓有臂者。」作「弩」自通﹐不必攺作。﹝九﹞「君子」﹐原作「君以」﹐別解「君」下有「子」字。傅校本「君以」作「君子」。今從之。﹝一０﹞唐晏曰「此處當有『而』字。」﹝一一﹞唐晏曰「『知』當作『如』﹐然仍有誤。」﹝一二﹞器案﹕絕讀如論語子罕「子絕四」之絕﹐邢昺疏云「絕去四事。」絕气力者﹐卽論語述而「不語怪力亂神」之謂也。下文「絕纖惡」之絕﹐義同。

夫目不能別黑白﹐耳不能別淸濁﹐口不能言善惡﹐則所謂不能也。故設道者易見曉﹐所以通凡人之心﹐而達不能之行。道者﹐人之所行也。夫大道履之而行﹐則無不能﹐故謂之道。故孔子曰「道之不行也。」﹝一﹞言人不能行之﹝二﹞。故謂顏淵曰「用之則行﹐捨之則藏﹐惟﹝三﹞我與爾有是夫。」﹝四﹞言﹝五﹞顏淵道施於世而莫之用。由﹝六﹞人不能懷仁行義﹐分別纖微﹐忖度﹝七﹞天地﹐乃苦身勞形﹝八﹞﹐入深山﹐求神仙﹝九﹞﹐棄二親﹐捐骨肉﹐絕五穀﹝一０﹞﹐廢詩﹑書﹐背天地之寶﹐求不死之道﹐非所以通﹝一一﹞世防非者也。﹝一﹞禮記中庸﹕「子曰﹕『道之不行也﹐我知之矣。』」﹝二﹞唐晏曰「此說中庸。」﹝三﹞「惟」﹐李本﹑子匯本﹑程本﹑兩京本﹑天一閣本﹑匯函﹑品節作「惟」﹑論語述而作「惟」﹐古通。後不復出。﹝四﹞論語述而文。集解﹕「孔曰﹕『言可行則行﹐可止則止﹐惟我與顏淵同。』」﹝五﹞「言」﹐匯函﹑品節無。品節曰「此篇專言神仙之不可求﹐不如建功立業。」唐晏曰「此古論語說。』﹝六﹞「由」﹐李本﹑子匯本﹑程本﹑天一閣本﹑唐本﹑匯函﹑品節﹑別解作「猶」﹐古通。後不復出。﹝七﹞詩小雅巧言「他人有心﹐予忖度之。」﹝八﹞文選司馬長卿上林賦﹕「勞神苦形。」王子淵聖主得賢臣頌﹕「勞筋苦骨。」韋弘嗣博奕論﹕「勞神苦體。」俱以勞苦對文爲義﹐用法與此同也。﹝九﹞楊子法言君子篇﹕「或問﹕人言仙者有諸乎﹖吁﹗吾聞虙羲﹑神農歿﹐黃帝﹑堯﹑舜殂落而死﹐文王畢﹐孔子魯城之北﹐獨子愛其死乎﹖非人之所及也。仙亦無益子之匯矣。或曰﹕聖人不師仙﹐厥術異也。聖人之於天下﹐恥一日之不生。曰﹕生乎﹗生乎﹗名生而實死也。或曰﹕世無仙﹐則焉得斯語﹖曰﹕語乎者﹐非囂囂也與﹖惟囂囂爲能使無爲有。或問仙之實。曰﹕無以爲也﹐有與無﹐非問也。」楊子言當世爲神仙說者之囂囂﹐卽有以見求神仙者之非寥寥矣。漢書藝文志方技略列神仙凡十家﹐曰「神僊者﹐所以保性命之眞﹐而遊求於其外者也﹐聊以蕩意平心﹐同死生之域﹐而無怵惕於胸中﹔然而或者專以爲務﹐則誕欺怪迂之文﹐彌以益多﹐非聖王之所以教也。孔子曰﹕『索隱行怪﹐後世有述焉﹐吾不爲之矣。』」﹝一０﹞「谷」﹐李本﹑子匯本﹑程本作「谷」﹐俗別字﹐後不復出。﹝一一﹞「通」﹐唐晏曰「疑誤。」

若湯﹑武之君﹝一﹞﹐伊﹑呂之臣﹐因天時而行罰﹐順陰陽而運動﹝二﹞﹐上瞻天文﹐下察人心﹐以寡﹝三﹞服眾﹐以弱制彊﹐革車三百﹝四﹞甲卒三千﹐徵敵破眾﹐以報大﹝五﹞讎﹐討逆亂之君﹐絕煩濁之原﹐天下和平﹐家給人足﹝六﹞﹐疋夫行仁﹐商賈行信﹐齊天地﹐致鬼神﹐河出圖﹐洛出書﹝七﹞﹐因是之道﹐寄之天地之間﹐豈非古之所謂得道者哉。﹝一﹞楊升庵曰「秦以韓終﹑徐福入海﹐往蓬萊﹐求不死之藥﹐不還。時漢尙踵其獘﹐故以湯﹑武之君諷之。」品節曰「卽湯﹑武以美髙祖﹐又諷以神仙之不可求。」唐晏曰「按陸生生當秦時﹐睹始皇之求神仙﹐故有此言。」﹝二﹞後漢書梁統列傳論﹕「夫宰相運動樞極﹐感會天人﹐中於道則易興政﹐乖於務則難乎禦物。」﹝三﹞「寡」﹐天一閣本誤「寬」。﹝四﹞太平禦覽八二引尸子﹕「桀爲琁室瑤臺﹐象廊玉牀﹐權天下﹐虐百姓﹔於是湯以革車三百乘﹐伐於南巢﹐收之夏宮﹐天下寧定﹐百姓和輯。」淮南子主術篇﹕「桀之力制觡伸鉤﹐索鐵歙金﹐椎移大犧﹐水殺黿鼉﹐陸捕熊羆﹔然湯革車三百乘﹐困之鳴條﹐擒之焦門。」孟子盡心下﹕「武王之伐殷也﹐革車三百兩﹐虎賁三千人。」趙岐注﹕「革車﹐兵車也。虎賁﹐武士爲小臣者也。」案﹕言武王伐紂﹐戎車三百﹐甲卒三千者﹐韓非子初見秦﹑戰國策趙策﹑呂氏春秋簡選及貴因﹑淮南子本經及主術﹑兵略﹑史記周本紀及蘇秦傳﹑風俗通義正失篇也﹔尙書牧誓作「武王戎車三百兩﹐虎賁三百人」。或謂「三千人」﹐當從尙書作「三百人」。﹝五﹞「大」﹐唐晏曰「一本作『夫』。」﹝六﹞家﹑人同義﹐詳遼海引年拙撰「家」「人」對文解。﹝七﹞易系辭上﹕「河出圖﹐洛出書﹐聖人則之。」正義﹕「春秋緯云﹕『河以通幹出天苞﹐洛以流坤吐地符。河龍圖發﹐洛龜書感。』河圖有九篇﹐洛書有六篇。孔安國以爲河圖則八卦是也﹐洛書則九疇是也。」

夫播﹝一﹞布革﹝二﹞﹐亂毛髮﹐登髙山﹐食木實﹝三﹞﹐視之無優遊之容﹝四﹞﹐聽之無仁義之辭﹐忽忽﹝五﹞若狂癡﹐推之不往﹐引之不來﹝六﹞﹐當世不蒙其功﹐後代不見其才﹐君傾而不扶﹐國危而不持﹝七﹞﹐寂寞而無鄰﹐寥廓而獨寐﹝八﹞﹐可謂避世﹝九﹞﹐而非懷道者也﹝一０﹞。故殺身以避難則非計也﹝一一﹞﹐懷道而避世則不忠也﹝一二﹞。﹝一﹞唐晏曰「按﹕書『播棄黎老。』播訓同。」﹝二﹞唐晏曰「革﹐按衣裘也。」器案﹕「布革」疑當作「布泉」﹐本書本行篇﹕「夫釋農桑之事﹐入山海﹐采珠璣﹐捕豹翠﹐消●力﹐散布泉﹐以極耳目之好﹐快淫侈之心﹐豈不謬哉﹖」文義與此相近﹐彼文作「散布泉」﹐可參訂也。﹝三﹞列子周穆王篇﹕「阜落之國﹐其民食艸根木實。」木實﹐卽果實﹐匯函本作「食木食」﹐未可從。﹝四﹞文選班孟堅東都賦﹕「於是百姓滌瑕蕩穢﹐而鏡至淸﹐形神寂漠﹐耳目弗營﹐嗜欲之源滅﹐廉恥之心生﹐莫不優遊而自得﹐玉潤而金聲。」班孟堅所謂「百姓莫不優遊而自得」﹐卽陸氏所謂優遊之容之具體內容也。﹝五﹞漢書蘇武傳﹕「陵始降時﹐忽忽如狂。」文選司馬子長報任少卿書﹕「居則忽忽若有所亡﹐出則不知其所往。」忽忽﹐猶今言神經失常。程本﹑天一閣本作「」﹐未可從。﹝六﹞淮南子修務篇﹕「或曰﹕無爲者﹐寂然無聲﹐漠然不動﹐引之不來﹐推之不往﹐如此者乃得道之像。」﹝七﹞論語季氏篇﹕「危而不持﹐顚而不扶﹐則將焉用彼相矣。」邢昺疏﹕「言輔相人者﹐當持其主之傾危﹐扶其主之顚躓。」﹝八﹞「寥廓」﹐匯函作「寤言」﹐當出肊攺。文選潘安仁西徵賦﹕「古往今來﹐邈矣悠哉﹐寥廓惚恍﹐化一气而甄三才。」注﹕「寥廓惚恍﹐未分之貌也。鵩鳥賦曰﹕『寥廓忽荒。』」案﹕文選鵩鳥賦注﹕「寥廓忽荒﹐元气未分之貌。廣雅曰﹕『寥﹐深也。廓﹐空也。』」﹝九﹞論語憲問﹕「賢者辟世。」皇侃義疏本作「避世」。邢昺疏曰「謂天地閉則賢人隱﹐髙蹈塵外﹐枕流漱石﹐天子諸侯﹐莫得而臣也。」﹝一０﹞文選範蔚宗後漢書二十八將傳論﹕「其懷道無聞﹐委身艸莽者﹐亦何可勝言。」注﹕「論語﹕『陽貨謂孔子曰﹕懷其寶而迷其邦。』淮南子曰﹕『今至人生於亂世﹐含徳懷道而死者眾﹐天下莫知﹐貴其不言也。』」﹝一一﹞唐晏曰「此正顏之推所謂『華山之下﹐白骨如邱』者也。」﹝一二﹞唐晏曰「此孔聖所謂﹕『吾非斯人之徒與而誰與也。』」

是以君子居亂世﹐則合道﹝一﹞徳﹐采﹝二﹞微善﹐絕纖惡﹐修父子之禮﹐以及君臣之序﹐乃天地之通道﹐聖人之所不失也。故隱之則爲道﹐布之則爲文﹝三﹞﹐詩在心爲志﹐出口爲辭﹝四﹞﹐矯以雅僻﹝五﹞﹐砥礪鈍才﹐雕琢文彩﹝六﹞﹐抑定﹝七﹞狐疑﹐通塞﹝八﹞理順﹐分別然否﹐而情得以利﹐而性得以治﹐綿綿漠漠﹝九﹞﹐以道制之﹐察之無兆﹝一０﹞﹐遁之恢恢﹝一一﹞﹐不見其行﹐不睹﹝一二﹞其仁﹐湛然未悟﹐久之乃殊﹐論思﹝一三﹞天地﹐動應樞機﹐﹝一四﹞俯仰進退﹐與道爲依﹝一五﹞﹐藏之於身﹐優遊待時。故道無廢而不興﹐器﹝一六﹞無毀而不治。孔子曰「有至徳要道以順天下。」﹝一七﹞言徳行而其下順之矣﹝一八﹞。﹝一﹞「道」﹐唐本作「聖」。﹝二﹞「采」﹐李本﹑程本﹑唐本﹑匯函﹑別解作「采」﹐古通。後不復出。﹝三﹞唐晏曰「按古之居亂世者﹐所以自修如此﹐夫豈如七賢﹑八達之倫﹐托迹塵冥﹐然後爲道耶﹗」﹝四﹞兪樾曰「謹按『文』衍字。『隱之則爲道﹐布之則爲詩』﹐兩句相對。『在心爲志﹐出口爲辭』﹐則承詩而言。」唐晏曰「按毛詩序﹕『在心爲志﹐發言爲辭。』此必古說有然者。又按此與上文不接﹐疑其間必有誤。」﹝五﹞唐晏曰「按原誤﹐當作『正邪僻』。」﹝六﹞宋翔鳳曰「本作『邪』﹐依子匯攺『彩』。」案﹕別解作「彩」。唐晏曰「當作『雅』。」﹝七﹞唐晏曰「『定』疑當作『止』。」﹝八﹞「通」原作「道」﹐李本﹑子匯本﹑唐本作「通」﹐今據攺正。﹝九﹞「綿綿」﹐李本﹑子匯本﹑程本﹑匯函﹑別解作「綿綿」﹐古通。後不復出。老子第六章

﹕「綿綿若存。」荀子解蔽﹕「聽漠漠而以爲哅哅。」楊注﹕「漠漠﹐無聲也。」﹝一０﹞文選魏都賦﹕「兆朕古今。」注﹕「兆猶機事之先見者也。」﹝一一﹞荀子解蔽﹕「恢恢廣廣﹐孰知其極。」文選陸士衡漢髙祖功臣頌﹕「恢恢廣野。」﹝一二﹞「睹」﹐唐晏曰「疑當作『施』。」﹝一三﹞文選班孟堅兩都賦序﹕「朝夕論思。」謂討論思考也。﹝一四﹞易系辭上﹕「言行君子之樞機。」韓康伯注﹕「樞機﹐制動之主。」孔穎達疏﹕「樞謂戶樞﹐機謂弩牙。言戶樞之轉﹐或明或暗﹔弩牙之發﹐或中或否﹔猶言行之動﹐從身而發﹐以及於物﹐或是或非也。」﹝一五﹞宋翔鳳曰「『道』下本缺二字﹐別本作『爲依』﹐子匯本作『爲俱』﹐『依』與韻協。」案﹕傅校本﹑唐本﹑別解作「爲俱」。﹝一六﹞易系辭上﹕「形而上者謂之道﹐形而下者謂之器。」此文以「道」「器」對言本之。﹝一七﹞文廷式曰「此引孝經。」案﹕此開宗明義章文也。﹝一八﹞王鳳洲曰「昔漢武好神仙﹐有上元夫人三天上元之官謂武帝曰﹕『汝好道乎﹗數招方士﹐登山祀神﹐亦爲勤矣。然汝胎性暴﹐胎性淫﹐胎性奢﹐胎性酷﹐胎性賊﹐五者截身之刀鋸﹐刳命之斧斤﹐𨿽志長生﹐不能遣玆五難﹐亦何爲損性而自勞乎﹖』誦此﹐乃知求神仙﹐不如建功立業。彼有金丹玉液﹐控鶴飡霞﹐雞鳴天上﹐犬吠雲中者不必論﹐而沙丘﹑五柞﹐祗爲天下笑耳。世之甘心焉者﹐可不省乎﹗」又曰「抱朴子云﹕『求仙者當以忠孝和順仁信爲本﹐若但務方術﹐終不得長生也。』乃知求神仙而不思建功立業﹐謬矣。」唐晏曰「按此似引孝經而不言孝經﹐與無爲篇引孔子曰『移風易俗』同﹐所當闕疑者也。此篇訛脫最甚﹐上下文往往不貫﹐無從取正﹐後之讀者詳之矣。」

新語校注卷下

江津王利器學

資質﹝一﹞第七

﹝一﹞黃震曰「資質言質美者在遇合。」戴彥升曰「資賢﹝「賢」﹐今本誤作「執」﹐依玉海及漢志考攺﹞篇慮賢才之不見知﹐而歸責於觀聽之臣不明﹐謂公卿子弟﹑貴戚黨友無過人之才﹐在尊重之位﹐此終漢世之獘也。」唐晏曰「此篇義主求賢以自輔。按玉海作『資賢』﹐漢魏叢書﹝按所據爲何本﹞作『資執』﹐皆誤﹐今從範本。」案﹕李本﹑程本﹑兩京本﹑傅校本亦作「資質」。

質美者以通爲貴﹐才良者以顯爲能﹝一﹞。何以言之﹖夫﹝二﹞楩柟﹝三﹞豫章﹐天下之名木也﹝四﹞﹐生於深山之中﹝五﹞﹐產於﹝六﹞溪谷之傍﹝七﹞﹐立則爲大山﹝八﹞眾木之宗﹝九﹞﹐僕則爲萬世之用﹝一０﹞﹐浮於山水之流﹐出於冥冥之野﹝一一﹞﹐因江﹑河之道﹐而達於京師﹝一二﹞之下﹝一三﹞﹐因斧斤之功﹐得舒其文色﹝一四﹞﹐精捍﹝一五﹞直理﹐密致博通﹐虫蠍不能穿﹐水濕不能傷﹐在髙柔﹝一六﹞﹐入地堅彊﹐無膏澤而光潤生﹐不刻畫﹝一七﹞而文章成﹐上爲帝王之禦物﹝一八﹞﹐下則賜公卿﹐庶賤而﹝一九﹞得以備器械﹝二０﹞﹔閉絕以關梁﹝二一﹞﹐及隘於山阪之阻﹐隔於九●﹝二二﹞之堤﹐僕於嵬崔之山﹐頓於窅冥之溪﹝二三﹞﹐樹蒙蘢﹝二四﹞蔓延而無間﹐石崔嵬嶄巖﹝二五﹞而不開﹝二六﹞﹐廣者無舟車之通﹝二七﹞﹐狹者無步擔﹝二八﹞之蹊﹐商賈所不至﹐工匠所不窺﹝二九﹞﹐知者所不見﹐見者所不知﹐功棄而徳亡﹐腐朽而枯傷﹐轉於百仞之壑﹐惕然而獨僵﹝三０﹞﹐當斯之時﹝三一﹞﹐不如道傍之枯楊。●●﹝三二﹞結屈﹝三三﹞﹐委曲不同﹐然﹝三四﹞生於大都﹝三五﹞之廣地﹐近於大匠﹝三六﹞之名工﹝三七﹞﹐材器制斷﹝三八﹞﹐規矩度量﹐堅﹝三九﹞者補朽﹐短者續﹝四０﹞長﹐大者治樽﹐小者治觴﹝四一﹞﹐飾以丹漆﹝四二﹞﹐斁﹝四三﹞以明光﹐上備大﹝四四﹞牢﹐春秋禮庠﹐褒以文采﹝四五﹞﹐立禮矜莊﹐冠帶正容﹐對酒行觴﹝四六﹞﹐卿士列位﹐布陳宮堂﹐望之者目眩﹐近之者鼻芳。故事閉﹝四七﹞之則絕﹐次﹝四八﹞之則通﹐抑之則沈﹐興之則揚﹐處地﹝四九﹞楩梓﹐賤於枯楊﹝五０﹞﹐徳美非不相絕也﹝五一﹞﹐才力﹝五二﹞非不相懸也﹝五三﹞﹐彼則槁枯﹝五四﹞而遠棄﹐此則爲宗廟之瑚璉者﹝五五﹞﹐通與不通也。

人亦猶此。﹝五六﹞﹝一﹞宋翔鳳曰「治要『能』作『大』。」吳康齋曰「首二句一篇冒頭。」器案﹕文以「通」「顯」對言﹐與達同義。禮記聘義﹕「孚尹旁達。」正義﹕「達者﹐通顯之名也。」﹝二﹞宋翔鳳曰「『何以言之夫』五字﹐治要無。」﹝三﹞宋翔鳳曰「『柟』﹐治要作『梓』。」器案﹕文選劉公幹公燕詩注﹑又司馬紹統贈山濤詩注兩引俱作「楩梓」。尸子佚文﹕「荊有長松文梓﹐楩楠豫章。」﹝據藝文類聚八八引﹞淮南子修務篇﹕「楩柟豫章之生也﹐七年而後知﹐故可以爲棺舟。」漢書司馬相如傳﹕「楩柟豫章。」師古曰「楩﹐卽今黃楩木也。」﹝四﹞宋翔鳳曰「『也』字依治要增。」陳懿典曰「托諭用木說出士之通塞﹐信哉﹐用捨有數也。」張東沙曰「材木以大而成大用﹐如賢才之通顯﹐立諭親切有味。」﹝五﹞宋翔鳳曰「治要無『於』字。」﹝六﹞宋翔鳳曰「『產於』二字治要無。」﹝七﹞「傍」﹐唐本作「旁」﹐古通﹐後不復出。﹝八﹞「大山」﹐李本﹑子匯本﹑程本﹑兩京本﹑天一閣本﹑唐本﹑品節﹑折中﹑別解作「太山」﹐宋翔鳳曰「二字治要無。」﹝九﹞「宗」﹐宋翔鳳曰「治要作『珍』。」器案﹕文選劉公幹公燕詩注引作「珍」。﹝一０﹞宋翔鳳曰「治要無『萬』字『之』字。」唐晏曰「案文選注引作『楩梓僕則爲世用』。」案見贈山濤詩注。﹝一一﹞宋翔鳳曰「治要無此二句。」﹝一二﹞公羊傳桓公九年﹕「京師者何﹖天子之居也。京者何﹖大也﹔師者何﹖眾也﹔天子之居﹐必以眾大之辭言之。」白虎通京師﹕「京師者何謂也﹖千里之邑號也。京﹐大也﹔師﹐眾也﹔天子所居﹐故以大眾言之。明什倍諸侯﹐法日月之經千里。春秋傳曰﹕『京師﹐天子之居也。』」王制曰「天子之田方千里。』」獨斷上﹕「天子所都曰京師。京﹐水也﹐地下之眾者﹐莫過於水﹐地上之眾者﹐莫過於人。京﹐大﹔師﹐眾也。故曰京師也。」﹝一三﹞宋翔鳳曰「『之下』二字治要無。」﹝一四﹞宋翔鳳曰「此二句本作『因於斧斤之功﹐舒其文彩之好』﹐依治要攺。」說文斤部﹕「斤﹐斫木斧也﹐象形。斧﹐所以斫也。」王筠句讀曰「斤之刃橫﹐斧之刃縱﹐其用與鋤鐝相似﹐玄應引賈逵國語注﹕『斤﹐鐝也。』」﹝一五﹞「捍」﹐傅校本作「悍」﹐天一閣本誤「揚」。案﹕史記遊俠郭解傳﹕「解爲人短小精悍。」則「捍」亦「悍」之誤也。﹝一六﹞「」﹐子匯本﹑程本﹑天一閣本﹑品節﹑折中﹑拔萃﹑別解作「軟」﹐俗別字﹐後不復出。﹝一七﹞「畫」﹐兩京本誤作「晝」。﹝一八﹞「禦物」﹐原作「●物」﹐各本俱作「禦物」﹐今攺正。﹝一九﹞「而」﹐宋翔鳳曰「本作『不』﹐依治要攺。」﹝二０﹞兪樾曰「樾謹案﹕宋氏翔鳳據羣書治要攺『不』字爲『而』字﹐『不』字是『而』字非也。此當於『卿』字絕句﹐上者爲帝王禦物﹐下者猶以賜公卿﹐則庶賤固不得而用之矣。此正見楩柟豫章之爲天下名木也。治要不達此意﹐攺『不』字爲『而』﹐殊非其旨﹐宋氏從之﹐誤矣。」唐晏曰「與下文不接﹐疑有奪文爾。」﹝二一﹞宋翔鳳曰「『閉絕以關梁』﹐五字治要無。」案﹕折中奪「閉」字﹐折中﹑拔萃無「以」字﹐匯函﹑拔萃「關」誤「開」。楚辭宋玉九辯﹕「關梁閉而不通。」﹝二二﹞器案﹕此文以●與堤連言爲義﹐治要又作「九派」﹐則●亦水澤之類。文選楊子云甘泉賦﹕「陳眾車於東坑兮。」如淳曰「東坑﹐東海也。苦庚切。」說文水部﹕「沆﹐大水也。從水亢聲。一曰﹐大澤貌。」系傳引博物志﹕「停水﹐東方曰都﹐一名沆。」太平禦覽七○引述徵記﹕「齊人謂湖曰沆。」後漢書馬融傳廣成頌﹕「彌綸坑澤。」皆謂坑或沆爲水澤之類也。文選班孟堅西京賦﹕「絕坑踰斥。」李善注﹕「坑音剛。」楚辭九歌大司命﹕「導帝之兮九坑。」坑與翔﹑陽爲韻﹐舊校﹕「『坑』一作「坑』。」「九坑」當卽「九●」﹐以陸氏爲楚人而楚言也。其字從水﹐從土﹐或從阜亢聲﹐其義與斥澤同類﹐傳寫誤從山﹐而於是王逸注大司命以「九州島島之山」爲說﹐古文苑又徑攺作「岡」﹐顏師古注漢書楊雄傳上云「坑﹐大阜也﹐讀與岡同。」俱非也。﹝二三﹞宋翔鳳曰「治要作『及其戾於山陵之阻﹐隔於九派之間﹐僕於塊磥之津﹐頓於窈窕之溪』。」案﹕論衡超奇篇﹕「極窅冥之深。」謂深窅而幽冥也。﹝二四﹞「蒙蘢」﹐李本﹑兩京本﹑子匯本﹑程本﹑天一閣本﹑唐本﹑折中﹑別解作「蒙籠」﹐同。漢書晁錯傳﹕「艸木蒙蘢。」師古曰「蒙蘢﹐覆蔽之貌也。」﹝二五﹞「嶄巖」﹐唐本作「嶄巖」﹐匯函﹑品節﹑拔萃作「嶄」﹐並通。文選班孟堅西都賦﹕「蹶●巖。」李善注﹕「毛萇詩傳曰﹕『●巖﹐髙峻之貌也。』」﹝二六﹞宋翔鳳曰「十六字治要無。」﹝二七﹞「通」﹐宋翔鳳曰「治要作『道』。」﹝二八﹞「步擔」﹐宋翔鳳曰「治要作『徒步』。」案﹕李本﹑子匯本﹑程本﹑兩京本﹑天一閣本﹑唐本「擔」作「檐」﹐集韻以爲「擔」之或體字。﹝二九﹞宋翔鳳曰「十字治要無。」﹝三０﹞宋翔鳳曰「廿一字治要無。」案﹕匯函﹑品節﹑拔萃「僵」誤「彊」。李爲霖曰「此諭賢者不遇﹐老於溝壑﹐不如卑賤見收﹐令人三復興嘆。」﹝三一﹞宋翔鳳曰「治要『時』下有『尙』字。」﹝三二﹞文選宋玉髙唐賦﹕「礫磥磥而相摩兮。」文與此相類﹐彼以磥磥形容礫石之眾多﹐此則以●●形容枯楊根株之盤互臃腫也。﹝三三﹞「結屈」﹐李本﹑子匯本﹑天一閣本﹑折中作「詰屈」﹐匯函﹑品節﹑拔萃作「佶屈」﹐並同音通借﹐詰屈﹐謂根株之屈曲也。﹝三四﹞宋翔鳳曰「九字治要無。」﹝三五﹞左傳隱公元年﹕「大都不過參國之一。」又閔公二年﹕「大都耦國。」史記貨殖傳﹕「通邑大都。」大都﹐猶今言大城市。﹝三六﹞孟子告子上﹕「大匠能誨人以規矩。」又盡心上﹕「大匠不爲拙工攺廢繩墨。」大匠﹐木工之長。﹝三七﹞宋翔鳳曰「『工』下本有『則』字﹐依治要刪。」﹝三八﹞宋翔鳳曰「『斷』﹐子匯作『斲』。」案﹕折中亦作「斲」。﹝三九﹞宋翔鳳曰「『堅』﹐治要作『賢』。」﹝四０﹞宋翔鳳曰「『續』﹐治要作『接』。」﹝四一﹞唐晏曰「按莊子﹕『何不慮以爲大尊﹖』韓詩說﹕『總名曰爵﹐其實曰觴。』是尊大而觴小。」﹝四二﹞文選張茂先勵志詩﹕「如彼梓材﹐弗勤丹漆。」﹝四三﹞宋翔鳳曰「按『斁』與『剫』通。」唐晏曰「案毛傳﹕『斁﹐盛也。』又疑『澤』之假借也。」器案﹕尙書梓材﹕「惟其塗丹●。」孔穎達正義﹕「二文皆言斁﹐卽古塗字。」阮元校勘記曰「盧文弨云﹕『斁乃之訛。』趙佑云﹕『說文●字下引周書曰﹕惟其丹●。孔疏蓋本此﹐卽古塗字四字﹐當爲疏中之注。』案斁當作﹐固爲有據﹐但孔疏自據梅氏所上之本﹐非本說文也。」今案﹕說文丹部●下段玉裁注云「杍材文。﹐孔穎達正義本作斁﹐衛﹑包攺作塗﹐俗字也。」宋人集韻徑攺周書之爲斁﹐云「斁﹐塗也。周書﹕『斁丹●。』」據此﹐則斁乃塗字﹐此爲古文之見於疏者。羣經音辧二部﹕「斁﹐塗也。音徒。書﹕『惟其斁塈茨。』又同路切。」此亦據疏攺經文也。唐晏以盛釋之﹐非是。明光﹐謂丹漆之光輝。文選謝靈運入彭蠡湖口詩﹕「金膏滅明光。」﹝四四﹞「大牢」﹐李本﹑唐本﹑匯函作「太牢」。﹝四五﹞「采」﹐李本﹑子匯本﹑兩京本﹑天一閣本﹑匯函﹑品節﹑折中﹑拔萃作「彩」﹐古通。後不復出。﹝四六﹞說文酉部﹕「酌﹐盛酒行觴也。」段玉裁注﹕「盛酒於觶中以飲人曰行觴。」﹝四七﹞「閉」﹐原作「閒」﹐唐本﹑匯函﹑折中﹑拔萃作「閉」﹐今從之。李本作「●」﹐卽「閒」之俗別字。上文云「閉絕以關梁。」漢書李尋傳﹕「閉絕私路。」﹝四八﹞「次」﹐子匯本﹑唐本﹑折中作「吹」﹐不可據。次謂次序也。﹝四九﹞「處地」﹐折中作「劇地」﹐不可據。處地﹐謂出產之地也。﹝五０﹞陳懿典曰「音韻協律。」翟昆湖曰「譏刺卑賤小人之見錄﹐快心。」文廷式曰「此節文似賦頌﹐楚人固漸染屈﹑宋之流風也。」唐晏曰「按此篇用韻﹐同﹑通﹑工與楊﹑堂並用﹐異於三百篇﹐西漢以下之音也。」器案﹕漢書藝文志詩賦略於屈賦之屬之下卽列陸賦之屬﹐著錄陸賈賦三篇﹐亡。文心雕龍才略篇曰「漢室陸賈﹐首發奇采﹐賦孟春而選典﹑誥﹐其辧之富矣。」陸賦今不可得見矣﹐讀新語之文﹐不翅嘗鼎一臠矣。﹝五一﹞丘瓊山曰「轉得有情。」器案﹕「相絕」與下文「相懸」互文見義﹐或以「懸絕」並言者﹐如文選李少卿答蘇武書﹕「步馬之勢﹐又甚懸絕」是也。懸絕﹐猶今言差距甚大。文選左太衝吳都賦﹕「西蜀之於東吳﹐小大之相絕也。」卽謂小大相距甚遠。荀子榮辱篇﹕「以夫桀﹑跖之道﹐是其爲相縣也﹐豈直夫芻豢之縣糟糠爾哉﹖」縣同懸。白虎通禮樂篇﹕「貧富不相懸也。」文選嵇叔夜養生論﹕「至於樹養不同﹐則功收相懸。」義俱與此相同。﹝五二﹞「才力」﹐唐本作「才美」﹐肊攺。﹝五三﹞宋翔鳳曰「自『飾以丹漆』以下九十字﹐治要無。」﹝五四﹞「槁枯」﹐宋翔鳳曰「治要作『枯槁』。」﹝五五﹞「之瑚璉者」﹐宋翔鳳曰「本作『之器者』﹐依治要攺。」今案﹕論語公冶長﹕「子曰﹕『女器也。』曰﹕『何器也﹖』曰﹕『瑚璉也。』」集解﹕「包曰﹕『瑚璉﹐黍稷之器﹐夏曰瑚﹐殷曰璉﹐周曰簠簋﹐宗廟之器貴者。』」﹝五六﹞宋翔鳳曰「本作『通與不通﹐亦如是也』﹐依治要攺。」楊廉夫曰「下言髙賢大良不爲用﹐文機得心應手。」唐晏曰「以上以木之材﹐諭人之才﹔以下專言人才之用與否。」

夫窮澤之民﹐據冰接耜﹝一﹞之士﹐或懷不羈之能﹝二﹞﹐有禹﹑臯陶之美﹝三﹞﹐綱紀存乎身﹐萬世之術藏於心﹝四﹞﹔然身不容於世﹐無紹介通之者也﹝五﹞。公卿之子弟﹐貴戚之黨友﹝六﹞﹐𨿽無過人之能﹝七﹞﹐然身在尊重之處﹐輔之者彊而飾之眾也﹝八﹞﹐靡不達也。﹝一﹞「接耜」﹐宋翔鳳曰「本作『嗝報』﹐依治要攺。」傅校「嗝」作「嗃」。析中曰「嗝音革﹐鳴也。」唐晏曰「按﹕『嗝』疑是『●』之假借字﹐說文﹕『裘裏也﹐以繒附﹝原誤「傅」﹞於革也。』『報』當作『服』。」案﹕嗝報不見他書﹐從宋校依治要攺正。﹝二﹞「能」﹐宋翔鳳曰「本作『才』﹐依治要攺。」今案﹕文選鄒陽獄中上書自明﹕「使不羈之士﹐與牛驥同皁。」李善注﹕「不羈﹐謂才行髙遠﹐不可羈系也。」﹝三﹞宋翔鳳曰「本作『身有堯﹑舜﹑臯陶之美』﹐依治要攺。」今案﹕匯函﹑金丹﹑折中﹑拔萃「身」作「具」。品節﹑金丹﹑折中﹑拔萃「臯陶」作「禹﹑臯」。﹝四﹞宋翔鳳曰「治要無此十二字。」器案﹕韓非子難一﹕「萬世之利也。」史記晉世家作「萬世之功」﹐說苑權謀作「百世之謀」﹐術也﹐謀也﹐功也﹐利也﹐其義一也﹐猶今言長遠利益也。﹝五﹞宋翔鳳曰「本作『然身不用於世者��之通故也』﹐依治要攺﹔別本作『不用於世者﹐無使之通故也』。」器案﹕匯函﹑別解作「身不用於世者﹐才之不通故也」﹐金丹作「身不用於世者﹐不通故也」﹐折中作「身不用於世者﹐莫爲之通也」﹐皆出肊攺。文選鄒陽獄中上書自明注引作「窮澤之民﹐身不容於世﹐無紹介通之」﹐與治要合。﹝六﹞漢書孔光傳﹕「不結黨友。」又杜周傳﹕「方進復奏立黨友。」此東漢朋黨之濫觴也。﹝七﹞「能」﹐宋翔鳳曰「本作『才』﹐依治要攺。」﹝八﹞宋翔鳳曰「本作『然在尊重之位者﹐輔助者彊﹐飾之者巧』﹐依治要攺。」今案﹕匯函﹑金丹本又作「然在尊位之重者」﹐亦以肊爲之耳。

昔扁鵲居宋﹝一﹞﹐得罪於宋君﹐出﹝二﹞亡之衛﹐衛人有病將死者﹐扁鵲至其家﹐欲爲治之。病者之父謂扁鵲曰「言子病甚﹝三﹞篤﹐將爲﹝四﹞迎良醫治﹝五﹞﹐非子所能治也。」退而不用﹐乃使靈巫﹝六﹞求福請命﹐對扁鵲而咒﹐病者卒死﹐靈巫不能治也﹝七﹞。夫扁鵲天下之良醫﹐而不能與靈巫爭用者﹐知與不知也﹝八﹞。故事求遠而失近﹝九﹞﹐廣藏而狹棄﹐斯之謂也。﹝一﹞折中無「居宋」二字。姚大章曰「扁鵲﹑宮之奇﹑鮑丘三人﹐事𨿽不同﹐其不遇一也。」器案﹕史記扁鵲傳﹕「扁鵲者﹐勃海郡鄭人也﹐姓秦氏﹐名越人。」集解﹑索隱俱謂「鄭」當作「鄚」。正義﹕「家於盧國﹐因命之曰盧醫也。」揚子法言重黎篇﹕「扁鵲﹐盧人也﹐而醫多盧。」注﹕「太山盧人。」淮南子齊俗篇髙誘注﹕「扁鵲﹐盧人﹐姓秦﹐名越人﹐趙簡子時人。」史記正義又云「黃帝八十一難序云﹕『秦越人與軒轅時扁鵲相類﹐仍號之爲扁鵲。』」案漢書藝文志方技略經方﹕「泰始黃帝扁鵲兪拊方二十三卷。」注﹕「應劭曰﹕『黃帝時醫也。』」尋軒轅本紀﹕「帝乃著內外經﹐……又有扁鵲﹑兪跗二臣定脈方。」蓋秦越人以醫名﹐時人以古之名醫謚之﹐扁鵲傳所謂「在趙者名扁鵲」是也。史記載扁鵲與趙簡子事﹐謂當晉昭公時﹐索隱正之﹐云「案左氏﹐簡子專國﹐在定﹑頃二公之時﹐非當昭公之世﹐且趙系家敍此事﹐亦在定公之初。」則當周景王﹑敬王之世也。戰國策秦策上載醫扁鵲見秦武王﹐秦武王元年﹐當周赧王五年﹐相去二百餘年。扁鵲傳又言「秦太醫令李酰自知伎不如扁鵲也﹐使人刺殺之。」則鵲之死久矣。蓋善醫之人﹐古皆稱爲扁鵲﹐猶善射之人﹐古皆稱爲羿矣。淮南子俶眞篇﹕「是故𨿽有羿之知﹐而無所用之。」髙誘注﹕「是說上古之時也﹐但甘臥治化自行﹐故曰『𨿽有羿之知﹐其無所用之』。是堯時羿善射﹐能一日落九烏﹐繳大風﹐殺窫窳﹐斬九嬰﹐射河伯之知巧也﹐非有窮后羿也。」蓋髙氏已知羿非一人也。論語憲問﹕「羿善射。」孔注曰「羿﹐有窮國之君﹐篡夏后相之位﹐其臣寒浞殺之。」左傳襄公四年載其事云「昔夏后氏之方衰也﹐后羿自鉏遷於窮石﹐因夏氏以代夏政﹐恃其射也﹐不修民事。」則有窮之君亦以善射名羿也。孟子告子﹕「羿之教人射﹐必志於彀。」趙注﹕「羿﹐古之善射者。」又盡心篇﹕「大匠不爲拙工攺廢繩墨﹐羿不爲拙射變其彀率。」以羿興大匠對言﹐明古之善射之人皆稱爲羿矣。與古之善醫之人皆稱爲扁鵲﹐其事正相比也。﹝二﹞折中無「出」字。﹝三﹞折中無「甚」字。﹝四﹞「爲」﹐天一閣本﹑品節作「謂」﹐古通。折中無「爲」字。﹝五﹞折中無「治」字。唐晏曰「﹝「治」﹞疑衍﹐否則下有『之』字。」﹝六﹞靈巫﹐猶言神巫﹐墨子迎敵祠﹕「徙外宅諸名大祠﹐靈巫或禱焉。」﹝七﹞唐晏曰「案此事別無所考見。」器案﹕史記扁鵲傳云「信巫不信醫﹐亦不治也。」﹝八﹞陳懿典曰「又以扁鵲結出知不知意﹐甚有關鍵﹐有照應。」﹝九﹞孟子離婁上﹕「道在邇而求之遠。」

昔宮﹝一﹞之奇爲虞公畫計﹐欲辭晉獻公璧馬之賂﹐而不假之夏陽之道﹝二﹞﹐豈非金石之計哉﹝三﹞﹗然虞公不聽者﹐惑於珍怪之寶也﹝四﹞。﹝一﹞「宮」﹐宋翔鳳本誤作「公」。﹝二﹞左傳僖公二年﹕「晉荀息請以屈產之乘﹐與垂棘之璧﹐假道於虞以伐虢。公曰﹕『是吾寶也。』對曰﹕『若得道於虞﹐猶外府也。』公曰﹕『宮之奇存焉。』對曰﹕『宮之奇之爲人也﹐懦而不能彊諫﹐且少長於君﹐君暱之﹐𨿽諫﹐將不聽。』乃使荀息假道於虞﹐曰﹕『冀爲不道﹐入自顚軨﹐伐鄍三門﹔冀之旣病﹐則亦惟君故。今虢爲不道﹐保於逆旅﹐以侵敝邑之南鄙﹔敢請假道以請罪於虢。』虞公許之﹐且請先伐虢﹐宮之奇諫﹐不聽﹐遂起師。夏﹐晉裏克﹑荀息帥師會虞師伐虢﹐滅下陽。」又五年﹕「晉侯復假道於虞以伐虢。宮之奇諫曰﹕『虢﹐虞之表也﹐虢亡﹐虞必從之。晉不可啟﹐寇不可翫﹐一之謂甚﹐其可再乎﹗諺所謂輔車相依﹐唇亡齒寒者﹐其虞﹑虢之謂也。』公曰﹕『晉﹐吾宗也﹐豈害我哉﹖』對曰﹕『大伯﹑虞仲﹐大王之昭也﹐大伯不從﹐是以不嗣。虢仲﹑虢叔﹐王季之穆也﹐爲文王卿士﹐勛在王室﹐藏於盟府﹐將虢是滅﹐何愛於虞﹗且虞能親於桓﹑莊乎﹖其愛之也﹖桓﹑莊之族何罪﹖而以爲戮﹐不惟偪乎﹖親以寵偪﹐猶尙害之﹐況以國乎﹖……』弗聽﹐許晉使。宮之奇以其族行﹐曰﹕『虞不臘矣。在此行也﹐晉不更舉矣。』八月﹐晉侯圍上陽。……冬十二月丙子朔﹐晉滅虢﹐虢公醜奔京師。師還﹐館於虞﹐遂襲虞﹐滅之。」下陽﹐公羊﹑谷梁俱作夏陽。﹝三﹞後漢書馮衍傳﹕「故信庸庸之論﹐破金石之策。」注﹕「金石以諭堅。」金石之計﹐猶言金石之策也。﹝四﹞唐晏曰「按谷梁傳﹐晉以璧馬假道﹐宮之奇諫曰﹕『晉國之使者﹐其辭卑而幣重﹐必不便於虞。』虞公弗聽。」

鮑丘﹝一﹞之徳行﹐非不髙於李斯﹑趙髙也﹐然伏隱於蒿廬﹝二﹞之下﹐而不錄於世﹝三﹞﹐利口﹝四﹞之臣害之也﹝五﹞。﹝一﹞戴彥升曰「考漢書儒林傳﹕『申公﹐魯人也﹐少與楚元王交俱事齊人浮邱伯﹐受詩。』又云﹕『申公以詩﹑春秋授﹐而瑕邱江公盡能傳之。』又云﹕『瑕邱江公受谷梁春秋及詩於魯申公。』楚元王交傳﹕『少時﹐嘗與魯穆生﹑白生﹑申公同受詩於浮邱伯。伯者﹐孫卿門人也。』夫谷梁家始自江公﹐而江公受之申公﹐申公受之浮邱伯﹐浮邱伯爲孫卿門人﹔今荀子禮論﹑大略二篇具谷梁義﹐則荀卿谷梁之初祖也。荀卿晚廢居楚﹐陸生楚人﹐故聞谷梁義歟﹖鹽鐵論﹕『包邱子與李斯俱事荀卿。』本書資賢﹝當作「質」﹞篇﹕『鮑邱之徳行﹐非不髙於李斯﹑趙髙也﹐然伏於蒿廬之下﹐而不錄於世。』鮑邱卽包邱子﹐卽浮邱伯也。楚元王傳注﹕『服虔曰﹕浮邱伯﹐秦時儒生。』陸生蓋嘗與浮邱伯遊﹐故稱其徳行﹐或卽受其谷梁學歟﹖」文廷式曰「鮑丘俟考。」唐晏曰「鹽鐵論﹕『李斯與包邱子俱事荀卿﹐包邱子不免甕牖蒿廬。』按卽浮邱伯。」器案﹕鹽鐵論毀學篇﹕「昔李斯與包丘子俱事荀卿﹐旣而李斯入秦﹐遂取三公﹐據萬乘之權﹐以制海內﹐功侔伊﹑望﹐名巨太山﹔而包丘子不免於甕牖蒿廬﹐如潦歲之蛙﹐口非不眾也﹐卒死於溝壑而已。」案太平禦覽八四一引鹽鐵論作「鮑邱子」﹐漢書楚元王交傳﹕「俱受詩於浮邱伯﹐伯者﹐孫卿門人也。」注﹕「服虔曰﹕『浮邱伯﹐秦時儒生。』」劉向孫卿書錄﹕「春申君死﹐而孫卿廢﹐因家蘭陵﹐李斯嘗爲弟子﹐已而相秦﹐及韓非號韓子﹐又浮丘伯皆受業爲名儒。」鮑﹑包﹑浮﹐一音之轉。﹝二﹞「蒿廬」﹐原作「嵩廬」﹐今攺正。唐晏曰「疑當作『蒿』。」器案﹕鹽鐵論毀學篇﹕「包丘子不免於甕牖蒿廬。」卽本陸氏此文﹐今據攺正。史記褚先生東方朔傳﹕「宮殿中可以避世全身﹐何必深山之中﹐蒿廬之下﹖」尋周禮地官載師職﹕「以宅田土田賈田任近郊之地﹐以官田牛田賞田牧田任遠郊之地。」注﹕「故書『郊』或爲『蒿』。」然則蒿廬蓋謂郊外之廬﹐「伏處於蒿廬之下﹐而不錄於世」﹐卽下文所謂「棄於野」﹑「或隱於田裏」也。﹝三﹞錄﹐錄用﹐齒錄。後漢書袁紹傳﹕「廣羅英雄﹐棄瑕錄用。」﹝四﹞論語陽貨﹕「惡利口之覆邦家者。」集解﹕「孔曰﹕『利口之人﹐多言少實﹐苟能悅媚時君﹐傾覆國家。』」孟子盡心下﹕「惡利口。」﹝五﹞胡雅齋曰「三段或借類相形﹐或援引作證﹐意愈眞愈妙。」

凡人莫不知善之爲善﹐惡之爲惡﹔莫不知學問之有益於己﹐怠戲之無益於事也﹝一﹞。然而爲之者情欲放溢﹐而人不能勝其志也。人君莫不知求賢以自助﹐近賢以自輔﹔然賢聖或隱於田裏﹐而不預國家之事者﹐乃觀聽之臣﹝二﹞不明於下﹐則閉塞之譏歸於君﹝三﹞﹔閉塞之譏歸於君﹐則忠賢之士棄於野﹔忠賢之士棄於野﹐則佞臣之黨存於朝﹔佞臣之黨存於朝﹐則下不忠於君﹔下不忠於君﹐則上不明於下﹔上不明於下﹐是故天下所以傾覆也﹝四﹞。﹝一﹞李爲霖曰「又一轉﹐更有遐思。」﹝二﹞觀聽之臣﹐卽耳目之臣。尙書益稷﹕「臣作朕股肱耳目。」孔穎達正義﹕「言己動作視聽﹐皆由臣也。」又冏命﹕「充耳目之官。」孔氏傳﹕「充備侍從﹐在視聽之官。」﹝三﹞呂東萊曰「連環結鎖﹐神妙。」﹝四﹞王鳳洲曰「此篇言人才之通塞有數﹐惟人主不明﹐故賢者棄逐﹐不才者通顯﹐其借諭俱照出正意﹐所謂『諭而非諭﹐眞而非眞』者。至敍事空闊﹐總說關鎖尢髙。」李爲霖曰「君子抱道自處﹐故以道爲屈伸﹐非湯﹑武爲之君﹐終不遇也。小人以容悅逢君﹐𨿽庸君世主無不合﹐所以常遇。篇中以大木枯楊立諭至切﹐何也﹖獲大木難﹐枯楊便也。且敍事嫻美﹐關鎖尢髙。」

至徳﹝一﹞第八

﹝一﹞黃震曰「至徳言善治者不尙刑。」戴彥升曰「至徳﹑懷慮二篇﹐稱晉厲﹑齊莊﹑楚靈﹑宋襄﹑魯莊﹐蓋著古成敗之國﹐而警乎馬上得天下之言也。」唐晏曰「此篇主修徳。」器案﹕孝經開宗明義章﹕「先王有至徳要道﹐以順天下﹐民用和睦﹐上下無怨。」後有廣至徳章﹐卽以「順民」爲言。陸氏此文﹐言至徳在得民﹐亦儒家之旨也。

夫欲富﹝一﹞國彊﹝二﹞威﹐辟﹝三﹞地服遠者﹐必得之於民﹔﹝四﹞欲建﹝五﹞功興譽﹐垂名烈﹐流榮華者﹝六﹞﹐必取之於身。故﹝七﹞據萬乘之國﹝八﹞﹐持百姓之命﹐苞山澤之饒﹐主﹝九﹞士眾之力﹐而功不存乎﹝一０﹞身﹐名不顯於世者﹐乃﹝一一﹞統理之非也。﹝一﹞「富」﹐宋翔鳳曰「本作『建』﹐據治要攺。」﹝二﹞「彊」﹐李本﹑程本﹑兩京本﹑品節﹑拔萃誤作「疆」。﹝三﹞「辟」﹐宋翔鳳曰「本作『辟』﹐據治要攺。」案﹕天一閣本作「辟」。匯函曰「與『辟』同。」﹝四﹞品節曰「此言立功成名在得民﹐在治身﹐不在威武。」李爲霖曰「得民則國彊﹐治身則功立﹐故下以君子爲治之道立言﹐又以四君之失証之﹐開合有法。」﹝五﹞「建」﹐宋翔鳳曰「本作『立』﹐據治要攺。」﹝六﹞宋翔鳳曰「本作『垂名流光顯榮華者』﹐依治要攺。」﹝七﹞「故」﹐別解作「夫」。﹝八﹞宋翔鳳曰「治要作『千乘之眾』。」﹝九﹞「主」﹐別解作「王」﹐天一閣本﹑唐本作「至」﹐俱誤。本行篇﹕「主九州島島之眾。」用法與此同。﹝一０﹞「存乎」﹐宋翔鳳曰「本作『在於』﹐依治要攺。」﹝一一﹞宋翔鳳曰「治要無『乃』字。」

天地之性﹐萬物之類﹐懷徳﹝一﹞者眾歸之﹐恃刑﹝二﹞者民畏之﹐歸之則充﹝三﹞其側﹐畏之則去其域﹝四﹞。故設刑者不厭輕﹐爲徳者不厭重﹐行罰者不患薄﹐布賞者不患厚﹝五﹞﹐所以親近而致遠也﹝六﹞。﹝一﹞宋翔鳳曰「『懷徳』本作『儴道』﹐子匯本﹑抄本作『穰道』﹐依治要攺。」唐晏曰「按爾雅釋詁﹕『儴﹐因也。』按亦所謂『著秦之所以失天下﹐吾所以得之者』是。」﹝二﹞「刑」﹐匯函﹑品節﹑拔萃誤作「形」。﹝三﹞「充」﹐宋翔鳳曰「本作『附』﹐依治要攺。」﹝四﹞宋翔鳳曰「『域』﹐治要作『城』。」金丹曰「此卽得道者多助之意。」﹝五﹞鹽鐵論周秦篇﹕「故髙皇帝約秦苛法﹐慰怨毒之民﹐而長和睦之心﹐惟恐刑之重而徳之薄也。」讀此文﹐知漢髙之省刑﹐蓋亦受陸生之影響矣。﹝六﹞宋翔鳳曰「『遠』上本有『疏』字﹐依治要刪。」唐晏曰「卽悅近來遠意。」

夫形﹝一﹞重者則心煩﹝二﹞﹐事眾者則身勞﹝三﹞﹔心煩者則刑罰縱橫而無所立﹐身勞者則百端回邪﹝四﹞而無所就。是以君子之爲治也﹝五﹞﹐塊﹝六﹞然若無事﹐寂然若無聲﹝七﹞﹐官﹝八﹞府若無吏﹝九﹞﹐亭落﹝一０﹞若無民﹐閭裏不訟於巷﹝一一﹞﹐老幼不愁於庭﹝一二﹞﹐近者無所議﹐遠者無所聽﹝一三﹞﹐郵﹝一四﹞無夜行之卒﹝一五﹞﹐鄕﹝一六﹞無夜召之徵﹝一七﹞﹐犬不夜吠﹐雞﹝一八﹞不夜鳴﹐耆老甘味﹝一九﹞於堂﹐丁男﹝二０﹞耕耘於野﹝二一﹞﹐在朝者﹝二二﹞忠於君﹐在家者孝於親﹔於是賞善罰惡而潤色﹝二三﹞之﹐興辟雍庠序而教誨之﹝二四﹞﹐然後賢愚異議﹐廉鄙異科﹐長幼異節﹐上下有差﹝二五﹞﹐彊弱相扶﹐大小相懷﹐尊卑相承﹐雁行﹝二六﹞相隨﹐不言而信﹝二七﹞﹐不怒而威﹝二八﹞﹐豈待﹝二九﹞堅甲利兵﹝三０﹞﹑深牢刻令﹝三一﹞﹑朝夕切切﹝三二﹞而後行哉﹝三三﹞﹖﹝一﹞「形」﹐宋翔鳳曰「治要作『刑』。」案﹕子匯本﹑金丹亦作「刑」。﹝二﹞「心煩」﹐宋翔鳳曰「本作『身勞』﹐依治要攺。」今案﹕楚辭屈原卜居﹕「心煩慮﹝一作「意」﹞亂﹐不知所從。」注﹕「迷所著也。一云﹐迷瞀眩也。」﹝三﹞「身勞」﹐宋翔鳳曰「本作『心煩』﹐依治要攺。」眞西山曰「精言可誦。」﹝四﹞禮記樂記﹕「回邪曲直﹐各歸其分。」正義﹕「回謂乖違﹐邪謂邪辟。」回邪﹑回邪同。﹝五﹞莊九微曰「得天下者得其民﹐民不可以刑罰威﹐而可以道徳聚﹐其知本之論乎﹗」﹝六﹞「塊」﹐宋翔鳳曰「治要作『混』。」案﹕谷梁傳僖公五年﹕「塊然受諸侯之尊。」注﹕「塊然﹐安然也。」﹝七﹞宋翔鳳曰「治要無兩『若』字。文選注廿六引新語曰﹕『君子之治也﹐混然無事﹐寂然無聲。』」案﹕文選注見潘安仁在懷縣作詩。茅鹿門曰「韻語鏗鏗。」﹝八﹞「官」﹐李本誤「宮」。﹝九﹞宋翔鳳曰「治要『吏』作『人』。」唐晏曰「意林作『事』。」黃東發曰「盛治气象。」金丹曰「言政尙易簡﹐不事煩苛也。」﹝一０﹞周廣業曰「漢書﹕『秦制﹐十里一亭。』廣雅﹕『落﹐居也。』李賢曰﹕『今人謂院爲落。』」器案﹕北方鄕村率以某格莊﹑某各莊爲名﹐各﹑格亦落之音轉也。﹝一一﹞器案﹕訟於巷﹐卽所謂「庶人議」也。史記始皇本紀﹕「三十四年﹐李斯議燒詩﹑書﹑百家語云﹕『入則心非﹐出則巷議。』」鹽鐵論相刺篇﹕「鄙人不能巷言面違。」漢書藝文志諸子略﹕「小說家者流﹐蓋出於稗官﹐街談巷語﹐道聽塗說者之所造也。」如淳注曰「王者欲知閭巷風俗﹐故立稗官﹐使稱說之。」曰巷訟﹐曰巷議﹐曰巷言﹐曰巷語﹐其義一也。﹝一二﹞宋翔鳳曰「意林引云﹕『犬不夜吠﹐雞不夜鳴﹐家若無聲﹐官府若無事﹐亭落若無人﹐閭裏不訟﹐老者不愁﹐君子之治也。』按﹕『家』當作『寂』﹐古文作『●』。」今案﹕意林本作「耆老」﹐不作「老者」。﹝一三﹞宋翔鳳曰「治要無『閭裏』以下廿二字。」﹝一四﹞宋翔鳳曰「『郵』下本有『驛』字﹐依治要刪。」器案﹕天一閣本﹑唐本「郵」下有「亭」字﹐亭已見上文﹐不應復重。後漢書郭太傳注﹑續漢書輿服志上注引風俗通﹕「漢攺郵爲置﹐置者﹐度其遠近之間置之也。今吏郵書傳府督郵職掌此。」﹝一五﹞「卒」﹐宋翔鳳曰「本作『吏』﹐依治要攺。」﹝一六﹞宋翔鳳曰「『鄕』下本有『閭』字﹐依治要刪。」﹝一七﹞「召」﹐宋翔鳳曰「本作『名』﹐依治要攺。」案﹕子匯本﹑品節﹑金丹作「召」。﹝一八﹞「雞」﹐宋翔鳳曰「本作『烏』﹐抄本作『鳥』﹐依治要﹑意林攺。」唐本作「鳥」﹐云「意林作『雞』。」﹝一九﹞甘味﹐卽老子四十三章「甘其食」之意。史記蘇秦傳﹕「食不甘味。」﹝二０﹞史記主父偃傳﹕「發天下丁男以守河北。」漢書嚴安傳﹕「丁男被甲。」案史記項羽本紀﹕「楚﹑漢久相持未決﹐丁壯苦軍旅﹐老弱罷轉漕。」尋上文云「蕭何亦發關中老弱未傅﹐悉詣滎陽。」集解﹕「孟康曰﹕『古者﹐二十而傅﹐三年耕有一年儲﹐故二十三年而後役之。』如淳曰﹕『律﹕年二十三傅之疇官﹐各從其父疇內學之。髙不滿六尺二寸以下爲罷癃。漢儀注﹕民年二十三爲正﹐一歲爲材官騎士﹐習射禦﹐馳戰陣。又曰﹕年五十六衰老﹐乃得免爲庶民﹐就田裏。』」然則丁壯蓋謂年滿二十三之人﹐亦卽所謂正也。﹝二一﹞宋翔鳳曰「本作『老者息於堂﹐丁壯者耕耘於田』﹐依治要攺。」金丹曰「此段言養民之政。」﹝二二﹞宋翔鳳曰「治要無『者』字﹐下同。」﹝二三﹞論語憲問﹕「行人子羽修飾之﹐東裏子產潤色之。」邢昺疏﹕「修飾潤色﹐皆謂增修使華美也。」﹝二四﹞金丹曰「此段言教民之政。」﹝二五﹞「有差」﹐金丹作「異差」。﹝二六﹞詩鄭風大叔於田﹕「兩驂雁行。」正義﹕「如雁之行相次序也。」文選丘希範與陳伯之書﹕「雁行有序。」注﹕「應劭漢官儀﹕『典職楊喬糾羊柔曰﹕柔知丞郎﹐雁行有序。』」﹝二七﹞宋翔鳳曰「治要作『𨿽不言而信誠』。」﹝二八﹞宋翔鳳曰「『威』下治要有『行』字。」唐晏曰「按古韻﹐科﹑差﹑隨固協﹐懷與威亦協﹐而從無二音並用者﹐此亦漢初音變也。」﹝二九﹞「待」﹐宋翔鳳曰「本作『恃』﹐依治要攺。」﹝三０﹞孟子梁惠王上﹕「可使制挺以撻秦﹑楚之堅甲利兵矣。」﹝三一﹞「深牢刻令」﹐宋翔鳳曰「本作『深刑刻法』﹐依治要攺。」﹝三二﹞論語子路﹕「朋友切切偲偲。」集解﹕「馬曰﹕『切切偲偲﹐相切責之貌。』」﹝三三﹞王浚川曰「一反綰上有力。」廖安止曰「應前穰道﹝今攺「懷徳」﹞眾歸之。」

昔者﹝一﹞﹐晉厲﹝二﹞﹑齊莊﹝三﹞﹑楚靈﹝四﹞﹑宋襄﹝五﹞﹐乘﹝六﹞大國之權﹐杖﹝七﹞眾民之威﹐軍師橫出﹐陵轢﹝八﹞諸侯﹐外驕敵國﹐內刻﹝九﹞百姓﹐鄰國之讎結於外﹐羣臣﹝一０﹞之怨積於內﹐而欲建金石之統﹝一一﹞﹐繼﹝一二﹞不絕之世﹐豈不難哉﹖故宋襄死於泓﹝一三﹞之戰﹝一四﹞﹐三君弒於臣﹝一五﹞之手﹝一六﹞﹐皆輕師尙威﹝一七﹞﹐以致﹝一八﹞於斯﹐故春秋重而書之﹐嗟﹝一九﹞嘆而傷之。三君彊其威而失其國﹝二０﹞﹐急其刑而自賊﹐斯乃去事之戒﹐來事之師也﹝二一﹞。﹝一﹞宋翔鳳曰「本無『者』字﹐治要有。」﹝二﹞晉厲公﹐景公之子﹐名壽曼﹐一作州滿﹐其作州蒲者﹐誤也﹐見史記晉世家。﹝三﹞齊莊公名光﹐見史記齊太公世家。﹝四﹞楚靈王名圍﹐見史記楚世家。﹝五﹞宋襄公名玆甫﹐見史記宋微子世家。﹝六﹞「乘」﹐宋翔鳳曰「本作『秉』﹐依治要攺。」﹝七﹞「杖」﹐匯函作「仗」。﹝八﹞史記楚世家﹕「陵轢中國。」字亦作「轔轢」﹐史記司馬相如傳﹕「觀徒車之所轔轢。」正義﹕「轔﹐踐也。轢﹐輾也。」﹝九﹞「刻」﹐宋翔鳳曰「本作『克』﹐子匯本﹑抄本並作『克』﹐從治要攺。」﹝一０﹞「羣臣」﹐宋翔鳳曰「本作『臣下』﹐依治要攺。」﹝一一﹞宋翔鳳曰「『統』本作『功』﹐依治要攺。」器案﹕金石﹐謂所建統緒﹐可銘之金石。呂氏春秋求人篇﹕「功績銘乎金石。」髙誘注﹕「金﹐鐘鼎也。石﹐丰碑也。」文選曹子建與楊徳祖書﹕「畱金石之功。」注﹕「吳越春秋﹕『樂師謂越王曰﹕君王徳可刻金石。』」﹝一二﹞「繼」﹐宋翔鳳曰「本作『終傳』﹐依治要攺。」案﹕禮記中庸﹕「繼絕世。」語又見論語堯曰篇。﹝一三﹞「泓」﹐宋翔鳳曰「本作『泓水』﹐依治要刪。」﹝一四﹞左傳僖公二十二年﹕「冬十一月己巳朔﹐宋公及楚人戰於泓。宋人旣成列﹐楚人未旣濟。司馬曰﹕『彼眾我寡﹐及其未旣濟也﹐請擊之。』公曰﹕『不可。』旣濟而未成列﹐又以告。公曰﹕『未可。』旣陳而後擊之﹐宋師敗績﹐公傷股。門官殲焉。」又二十三年﹕「夏五月﹐宋襄公卒﹐傷於泓故也。」案﹕韓非子外儲說左上以爲「公傷股﹐三日而死」﹐未可據。唐晏曰「按谷梁僖二十三傳﹕『玆父之不葬﹐何也﹖失民也。失民何也﹖以其不教民戰﹐則是棄其師也。爲人君而棄其師﹐其民孰以爲君哉﹖』」﹝一五﹞「臣」下﹐宋翔鳳曰「本有『子』字﹐依治要刪。」﹝一六﹞唐晏曰「谷梁傳成二十八年﹕『晉弒其君州蒲。稱國以弒君﹐惡甚也。』又襄二十五年﹕『齊弒其君光。』傳﹕『莊公失言﹐淫於崔氏。』又昭公十有三年﹕『楚公子比自晉歸於楚﹐弒其君虔於幹溪。』傳﹕『弒君者日﹐不日﹐比不弒也。』」﹝一七﹞「皆輕師尙威」﹐宋翔鳳曰「本作『皆輕用師而尙威力』﹐今依治要攺。」﹝一八﹞「致」﹐宋翔鳳曰「本作『至』﹐依治要。」﹝一九﹞「嗟」﹐兩京本誤「差」。﹝二０﹞宋翔鳳曰「本作『是三君皆彊其盛而失國』﹐依治要刪攺﹐子匯本『盛』亦作『威』。」案﹕拔萃「君」誤「軍」。﹝二一﹞本書行事篇﹕「追治去事﹐以正來世。」去事﹐謂往事﹑前事也。戰國策趙策上﹕「前事之不忘﹐後事之師也。」文選過秦論引諺曰「前事之不忘﹐後事之師也。」王鳳洲曰「此篇言立功成名﹐在得民治身﹐不在威武。首反起﹐方轉正說﹐文機流動﹐而敍事得體﹐大方手筆。」汪南溟曰「正意結在言外。」李爲霖曰「此篇議論國政﹐深得爲治體要﹐而鋪敍嚴正﹐語多流麗﹐不落纖媚﹐古韻鏗然。」

魯莊公一年之中﹐以三時興築作﹝一﹞之役﹐規虞﹝二﹞山林艸澤之利﹐與民爭田漁薪菜之饒﹝三﹞﹐刻桷丹楹﹝四﹞﹐眩曜靡麗﹐收民﹝五﹞十二之稅﹝六﹞﹐不足以供邪曲﹝七﹞之欲﹐繕不用之好﹐以快婦人之目﹝八﹞﹐財盡於驕淫﹐力疲於不急﹝九﹞﹐上困於用﹐下饑於食﹐乃遣臧孫辰請滯積於齊﹝一０﹞﹐倉﹝一一﹞空匱﹐外人知之﹝一二﹞﹐於是爲齊﹑衛﹑陳﹑宋﹝一三﹞所伐﹝一四﹞﹐賢臣出﹐邪臣亂﹝一五﹞﹐子般殺﹐魯國危也﹝一六﹞。公子牙﹑慶父之屬﹐敗上下之序﹐亂男女之別﹐繼位者無所定﹐逆亂者無所懼。於是﹝一七﹞齊桓公遣大夫髙子立僖公而誅夫人﹐逐慶父而還﹝一八﹞季子﹐然後社稷復存﹐子孫反業﹝一九﹞﹐豈不謂微弱者哉﹖故爲威不彊還自亡﹐立法不明還自傷﹐魯莊公之謂也。故春秋谷﹝缺﹞﹝二０﹞﹝一﹞左傳桓公六年﹕「謂其三時不害﹐而民和年丰也。」杜注﹕「三時﹐春夏秋。」正義﹕「春夏秋三時﹐農之要節﹐爲政不害於民﹐得使盡力耕耘﹐自事生產﹐故百姓和而年歲丰也。」興築作﹐卽大興土木。﹝二﹞「虞」﹐宋翔鳳曰「本作『固』﹐依治要攺。」案﹕治要是。尙書舜典﹕「帝曰﹕『兪﹐咨益﹐汝作朕虞。』」孔氏傳﹕「虞﹐掌山澤之官。」此文卽謂「掌山林艸澤之利」也。﹝三﹞唐晏曰「谷梁傳莊公三十一年﹕『春﹐築臺於郎﹔夏﹐築臺於薛﹔秋﹐築臺於秦。』傳﹕『不正﹐罷民三時﹐虞山林藪澤之利﹔且財盡則怨﹐力盡則懟﹐君子危之。』」器案﹕谷梁傳莊公二十八年﹕「冬﹐築微。山林藪澤之利﹐所以與民共也﹐虞之﹐非正也。」範寧集解﹕「虞﹐典禽獸之官﹐言規固而築之﹐又置官司以守之﹐是不與民共同利也。」漢書食貨志上﹕「諸儒多言鹽鐵官及北假田官﹑常平倉可罷﹐毋與民爭利。上﹝元帝﹞從其議﹐皆罷之。」此文與民爭田漁薪菜之饒﹐亦與民爭利之一端也。﹝四﹞杜預春秋序﹕「故發傳之體有三﹐而爲例之情有五。……四曰﹕盡而不污。直書其事﹐具文見義﹐丹楹刻桷﹑天王求車﹑齊侯獻捷之類是也。」孔穎達疏﹕「曲禮﹕『制宮廟之飾﹐楹不丹﹐桷不刻。』莊二十三年﹕『秋﹐丹桓宮楹。』二十四年﹕『春﹐刻桓宮桷。』……皆非禮而動﹐直書其事﹐不爲之隱﹐具爲其文﹐以見譏意﹐是其事實盡而不有污曲也。」﹝五﹞宋翔鳳曰「本無『民』字﹐依治要增。」﹝六﹞論語顏淵﹕「二﹐吾猶不足。」集解﹕「孔曰﹕『二謂什二而稅。』」公羊傳宣公十五年﹕「什一者﹐天下之中正也。多乎十一﹐大桀小桀。」此十二之稅﹐卽謂其奢泰﹐多取於民﹐比之於桀也。﹝七﹞「邪曲」﹐宋翔鳳曰「本作『回邪』﹐依治要攺。」﹝八﹞「快」﹐李本﹑程本﹑兩京本﹑天一閣本原缺﹐子匯本﹑唐本作「悅」﹐宋翔鳳本依治要攺爲「膳不足好﹐以快婦人之目」。孫詒讓曰「案此當作『繕不用之好』﹐謂修繕無用之玩好也。前無爲篇云﹕『繕雕琢刻畫之好。』文例與此正同。治要所引﹐亦有挩誤。」按孫說是﹐今從之攺正。唐晏曰「谷梁莊二十四年﹕『刻桷﹐非正也。夫人﹐所以崇宗廟也﹐取非禮﹐與非正﹐而加之於宗廟﹐以飾夫人﹐非正也。』」﹝九﹞宋翔鳳曰「本作『人力罷於不急』﹐依治要攺。」案﹕荀子天論﹕「不急之察。」戰國策秦策﹕「捐不急之官。」﹝一０﹞「滯積」原缺﹐子匯本作「糴」。國語魯語上﹕「文仲以鬯圭與玉磬如齊告糴曰﹕『……不腆先君之敝器﹐敢告滯積﹐以紓執事。』」今據補「滯積」二字。谷梁傳莊公二十八年﹕「臧孫辰告糴於齊。國無三年之畜﹐曰國非其國也。一年不升﹐告糴諸侯。告﹐請也﹐糴也﹐糴也﹐不正﹐故舉臧孫辰以爲私行也。國無九年之畜曰不足﹐無六年之畜曰急﹐無三年之畜曰國非其國也。諸侯無粟﹐諸侯相歸粟﹐正也。臧孫辰告糴於齊﹐告﹐然後與之﹐言內之無外交也。古者稅什一﹐丰年補敗﹐不外求而上下皆足也。𨿽累凶年﹐民弗病也。一年不艾﹐而百姓饑﹐君子非之。不言如﹐爲內諱也。」範寧集解曰「臧孫辰﹐魯大夫臧文仲。」﹝一一﹞「倉」﹐天一閣本誤「食」。﹝一二﹞宋翔鳳曰「治要無『乃遣』以下十六字。」﹝一三﹞「齊衛陳宋」﹐宋翔鳳曰「本作『宋衛陳』﹐無『齊』字﹐依治要增。」﹝一四﹞唐晏曰「按﹕谷梁莊二十八年傳﹕『臧孫辰告糴於齊﹐告﹐然後與之﹐言內之無外交也。古者﹐稅什一﹐丰年補敗﹐不外求而上下皆足也﹐𨿽累凶年﹐而民弗病也。』至宋﹑陳﹑衛伐魯﹐事不見春秋﹐疑是谷梁舊說。」﹝一五﹞宋翔鳳曰「『邪』本作『叛』﹐依治要攺。」說苑臣術篇﹕「故人臣之行﹐有六正六邪。……六邪者﹐一曰﹐安官貪祿﹐營於私家﹐不務公事﹐懷其智﹐藏其能﹐主饑於論﹐渴於策﹐猶不肯盡節﹐容容乎與世浮沈上下﹐左右觀望﹐如此者具臣也。二曰﹐主所言皆曰善﹐主所爲皆曰可﹐隱而求主之所好﹐卽進之以快主耳目﹐偸合苟容﹐與主爲樂﹐不顧其後害﹐如此者諛臣也。三曰﹐中實頗險﹐外貌小謹﹐巧言令色﹐又心嫉賢﹐所欲進則明其美而隱其惡﹐所欲退則明其過而匿其美﹐使主妄行過任﹐賞罰不當﹐號令不行﹐如此者姦臣也。四曰﹐智足以飾非﹐辯足以行說﹐反言易辭﹐而成文章﹐內離骨肉之親﹐外妒亂朝廷﹐如此者讒臣也。五曰﹐專權擅勢﹐持招國事﹐以爲輕重﹐私門成黨﹐以富其家﹐又復增加威勢﹐擅矯主命﹐以自貴顯﹐如此者賊臣也。六曰﹐諂言以邪﹐墜主不義﹐朋黨比周﹐以蔽主明﹐入則辯言好辭﹐出則更復異其言語﹐使白黑無別﹐是非無閒﹐伺候可推﹐因而附然﹐使主惡布於境內﹐聞於四鄰﹐如此者亡國之臣也。」﹝一六﹞宋翔鳳曰「『殺』下本有『而』字﹐『魯』下本缺二字﹐依治要攺。」﹝一七﹞「是」字原挩﹐各本俱有﹐今補。﹝一八﹞「還」﹐唐本作「返」。﹝一九﹞史記魯世家﹕「初﹐莊公築臺臨黨氏﹐見孟女﹐說而愛之﹐許立爲夫人﹐割臂以盟。孟女生子斑﹐斑長﹐說梁氏女﹐往觀﹔圉人犖自墻外與梁氏女戲﹐斑怒鞭犖。莊公聞之曰﹕『犖有力焉﹐遂殺之﹐是未可鞭而置也。』斑未得殺﹐會莊公有疾。莊公有三弟﹐長曰慶父﹐次曰叔牙﹐次曰季友。莊公取齊女爲夫人﹐曰哀姜。哀姜無子﹐哀姜娣曰叔姜﹐生子開。莊公無適嗣﹐愛孟女欲立其子斑。莊公病﹐而問嗣於弟叔牙﹐叔牙曰﹕『一繼一及﹐魯之常也。慶父在﹐可爲嗣﹐君何憂﹖』莊公患叔牙欲立慶父﹐退而問季友﹐季友曰﹕『請以死立斑也。』莊公曰﹕『曩者﹐叔牙欲立慶父﹐柰何﹖』季友以莊公命﹐命牙待於鍼巫氏﹐使鍼季劫飲叔牙以鴆曰﹕『飲此則有後奉祀﹐不然﹐死且無後。』牙遂飲鴆而死﹐魯立其子爲叔孫氏。八月癸亥﹐莊公卒﹐季友竟立子斑爲君﹐如莊公命﹐待喪捨於黨氏。先時﹐慶父與哀姜私通﹐欲立哀姜娣子開﹐及莊公卒﹐而季友立斑。十月己未﹐慶父使圉人犖殺魯公子斑於黨氏﹐季友奔陳﹐慶父竟立莊公子開﹐是爲湣公。湣公二年﹐慶父與哀姜通益甚﹐哀姜與慶父謀﹐殺湣公而立慶父。慶父使卜齮襲殺湣公於武闈。季友聞之﹐自陳與湣公弟申如邾﹐請魯求內之。魯人欲誅慶父﹐慶父恐﹐奔莒﹐於是季友奉子申入﹐立之﹐是爲釐公。釐公亦莊公少子﹐哀姜恐﹐奔邾。季友以賂如莒﹐求慶父﹐慶父歸﹐使人殺慶父﹐慶父請奔﹐弗聽﹐乃使大夫奚斯行哭而往﹐慶父聞奚斯音﹐乃自殺。齊桓公聞哀姜與慶父亂以危魯﹐乃召之邾而殺之﹐以其屍歸﹐戮之魯﹐魯釐公請而葬之。」湣公卽春秋之閔公﹐釐公卽僖公。文選陳孔璋檄吳將校部曲文﹕「百姓安堵﹐四民反業。」﹝二０﹞戴彥升曰「至徳篇末『故春秋谷』﹝下缺﹞﹐似引傳說魯莊公事而缺其文。」唐晏曰「闕文下﹐當是引谷梁說也。」

懷慮﹝一﹞第九

﹝一﹞黃震曰「懷慮言立功當專一。」品節曰「此言忠誠專一者成名﹐二三詭隨者辱殆。」唐晏曰「此篇義主窒欲。」

懷異﹝一﹞慮者不可以立計﹝二﹞﹐持兩端﹝三﹞者不可以定威。故治外者必調內﹐平遠者必正近。綱維﹝四﹞天下﹐勞神八極者﹐則憂不存於家。養气治性﹝五﹞﹐思通精神﹐延壽命者﹐則志不流於外﹝六﹞。據土﹝七﹞子民﹝八﹞﹐治國治眾者﹐不可以圖利﹐治產業﹐則教化不行﹐而政令不從﹝九﹞。蘇秦﹑張儀﹝一０﹞﹐身尊﹝一一﹞於位﹐名顯於世﹐相六國﹐事六君﹐威振﹝一二﹞山東﹝一三﹞﹐橫說諸侯﹐國異辭﹐人異意﹐欲合弱而制彊﹐持衡﹝一四﹞而禦縱﹐內無堅計﹐身無定名﹝一五﹞﹐功業不平﹝一六﹞﹐中道﹝一七﹞而廢﹐身死於凡人之手﹐爲天下所笑者﹝一八﹞﹐乃由辭語不一﹐而情欲放佚故也﹝一九﹞。﹝一﹞宋翔鳳曰「本缺二字﹐依子匯本增。」案﹕傅校本﹑唐本﹑匯函﹑品節﹑金丹有此二字。﹝二﹞金丹曰「懷異慮﹐謂心術不一也。」﹝三﹞淮南子修務篇﹕「所謂言者﹐齊於眾而同於俗﹐今不稱九天之頂﹐則言黃泉之底﹐是兩末之端議﹐何可以公論乎﹖」史記晉世家﹕「晉聞楚之伐鄭﹐發兵救鄭﹐其來持兩端﹐故遲。」太平禦覽四０六引阮子政論﹕「朝有兩端之議﹐家有不協之論﹐至令父子不同好﹐兄弟異交友﹐破和穆之道﹐長諍訟之端。」此皆言持兩端者之不可以成事也。﹝四﹞宋翔鳳曰「本缺一字﹐依別本補。子匯本作『紀』。」案﹕金丹﹑唐本作「紀」。﹝五﹞說苑建本篇﹕「學者所以反情治性。」義與此同。天一閣本「養气」作「養親」﹐非是。﹝六﹞宋翔鳳曰「『流』字本缺﹐依別本補﹐子匯本作『役』。」案﹕金丹﹑唐本亦作「役」。﹝七﹞「土」﹐宋翔鳳本作「上」﹐不可據。據土子民﹐卽有土有民之義。史記孔子世家﹕「楚令尹子西曰﹕『今孔丘得據土壤﹐賢弟子爲佐﹐非楚之福也。』」﹝八﹞禮記表記﹕「子民如父母。」正義﹕「子謂子愛於民﹐如父母愛子也。」漢書景十三王傳﹕「多欲不宜君國子民。」﹝九﹞唐晏曰「公儀所以拔葵去婦。」﹝一０﹞蘇秦﹑張儀﹐史記俱有傳。漢書藝文志諸子略縱橫家﹕「蘇子三十一篇。」本注﹕「名秦﹐有列傳。」又張子十篇。」本注﹕「名儀﹐有列傳。」﹝一一﹞「尊」﹐金丹作「榮」。﹝一二﹞「振」﹐金丹作「震」。﹝一三﹞器案﹕山東謂二崤及函谷以東之地﹐賈誼過秦論稱「秦孝公據殽﹑函之固」﹐卽謂殽﹑函以西爲秦﹐殽﹑函以外﹐卽山東之地﹐泛指六國﹐故常以山東與秦對言。戰國策秦策上﹕「王襟以山東之險﹐帶以河曲之利﹐韓必爲關中之侯。」又範睢說秦王曰「今反閉關﹐而不敢窺兵於山東者﹐是穰侯爲國謀不忠﹐而大王之計有所失也。」又曰「臣居山東﹐聞齊之有田單﹐不聞其有王﹔聞秦之有太后﹑穰侯﹑涇陽﹑華陽﹑髙陵﹐不聞其有王。」秦策下﹕「應侯言於秦昭王曰﹕『客新有從山東來者蔡澤﹐其人辧士。』」又頓弱曰「山東戰國有六﹐威不掩於山東﹐而掩於母。」又趙策上﹕「蘇秦始合從說趙王曰﹕『……秦欲已得行於山東﹐……當今之時﹐山東之建國莫如趙彊。……六國從親以擯秦﹐秦必不敢出兵於函谷關以害山東矣。』」又機赫謂趙王曰「然山東不能易其路﹐兵弱也。弱而不能相壹﹐是何秦之智﹐山東之愚也。是臣之所爲山東之憂也。」又曰「今山東之主﹐不知秦之卽己也。」又趙策下司空馬說趙王﹕「秦銜賂以自彊﹐山東必恐亡趙自危。」又曰「則是大王名亡趙之半﹐實得山東以敵秦﹐秦不足亡。」過秦論﹕「山東豪俊並起而亡秦族矣。」又云「試使山東之國﹐與陳涉度長絜大﹐比權量力﹐則不可同年而語矣。」﹝一四﹞宋翔鳳曰「本作『橫』﹐子匯作『衡』﹐通。」﹝一五﹞管子九守﹕「按實而定名。」定名卽正名﹐謂有一定不變之名也。﹝一六﹞「平」﹐宋翔鳳曰「按疑作『卒』。」案﹕唐本作「成」。﹝一七﹞禮記表記﹕「中道而廢。」語又見論語雍也篇。案﹕猶今言半途而廢也。﹝一八﹞器案﹕古書常稱身死國亡之人爲爲天下笑﹐蓋亦取鑑之義也。呂氏春秋疑似篇﹕「至於後﹐戎寇眞至﹐幽王之身﹐乃死於麗山之下﹐爲天下笑。」淮南泛論篇﹕「夏桀﹐殷紂之盛也﹐人迹所至﹐舟車所通﹐莫不爲郡縣﹔然而身死人手﹐爲天下笑者﹐有亡形也。」戰國策秦策上﹕「智伯瑤殘範﹑中行﹐圍逼晉陽﹐卒爲三家笑。」文選賈誼過秦論﹕「一夫作難而七廟隳﹐身死人手﹐爲天下笑。」史記淮陰侯列傳﹕「始常山王﹑成安君爲布衣時﹐相與爲刎頸之交﹐後爭張黶﹑陳澤之事﹐二人相怨﹐常山王背項王﹐奉項嬰頭而竄逃﹐歸於漢王﹐漢王借兵而東下﹐殺成安君泜水之南﹐頭足異處﹐卒爲天下笑。」﹝一九﹞楊廉夫曰「蘇﹑張以二三敗﹐可爲斷案。」金丹曰「此大段言政不出於一﹐則天下不治也。」

故管仲相桓公﹐詘節﹝一﹞事君﹐專心一意﹝二﹞﹐身無境外之交﹝三﹞﹐心無欹斜之慮﹝四﹞﹐正其國如﹝五﹞制天下﹐尊其君而屈﹝六﹞諸侯﹐權行﹝七﹞於海內﹐化流於諸夏﹝八﹞﹐失道者誅﹐秉義者顯﹐舉一事而天下從﹐出一政﹝九﹞而諸侯靡﹝一０﹞。故聖人執一政以繩百姓﹐持一槪﹝一一﹞以等萬民﹐所以同一治而明一統也﹝一二﹞。﹝一﹞器案﹕詘節猶言屈節﹐漢書王吉傳﹕「休則俛仰詘信以利形。」「詘信」卽「屈伸」也。此謂管仲不死子糾之難﹐而屈身以事齊桓也。論語憲問﹕「子路曰﹕『桓公殺公子糾﹐召忽死之﹐管仲不死﹐曰﹐未仁乎﹖』子曰﹕『桓公九合諸侯﹐不以兵車﹐管仲之力也。如其仁﹗如其仁﹗』」戰國策齊策下﹕「且吾聞效小節者﹐不能行大威﹔惡小恥者﹐不能立榮名。昔管仲射桓公﹐中鉤﹐篡也﹔遺公子糾而不能死﹐怯也﹔束縛桎梏﹐辱身也﹔此三行者﹐鄕裏不通也﹐世主不臣也﹐使管仲終窮抑幽﹐囚而不出﹐慚恥而不見﹐窮年沒壽﹐不免爲辱人賤行矣。然而管子並三行之過﹐據齊國之政﹐一匡天下﹐九合諸侯﹐爲五霸首﹐名髙天下﹐光照鄰國。」﹝二﹞品節曰「管仲以專一成。」﹝三﹞禮記郊特牲﹕「爲人臣無外交﹐不敢貳君也。」卽所謂大夫無境外之交也。漢書循吏朱邑傳﹕「無疆外之交﹐束脩之饋。」此用谷梁義﹐谷梁隱公元年傳﹕「寰內諸侯﹐非有天子之命﹐不得出會諸侯﹐不正其外交﹐故弗與朝也。聘弓鏃矢﹐不出竟場﹐束脩之肉﹐不行竟中﹐有至尊者﹐不貳之也。」楊疏卽以「臣無竟外之交」說之。金丹「境外」作「意外」﹐非是。﹝四﹞文廷式曰「『欹斜』卽『奇邪』之異文。」唐晏曰「按當作『奇邪』﹐周禮注﹕『非常也。』」器案﹕周禮天官宮正職﹕「去其淫怠與其奇邪之民。」注﹕「奇邪﹐譎觚非常。」正義﹕「兵書有譎觚之人﹐謂譎詐桀出﹐觚角非常也。」金丹作「歌斜」﹐非是。﹝五﹞「如」﹐宋翔鳳曰「子匯作『而』。」案﹕傅校本﹑匯函﹑品節﹑金丹作「而」。﹝六﹞「屈」﹐宋翔鳳本作「出」﹐各本俱作「屈」﹐今攺。﹝七﹞「行」﹐金丹作「衡」﹐不可據。﹝八﹞論語八佾﹕「不如諸夏之亡也。」集解﹕「包曰﹕『諸夏﹐中國。』」邢疏﹕「此及閔元年左氏傳皆言諸夏﹐襄四年左傳﹐魏絳雲「諸夷必叛華夏。」皆謂中國﹐而謂之華夏者﹐夏﹐大也﹐言有禮儀之大﹐有文章之華也。」﹝九﹞「政」﹐子匯本﹑兩京本﹑天一閣本﹑匯函﹑品節作「故」。﹝一０﹞王守溪曰「管仲以專一成相業﹐親切詳明。」許子春曰「把一字收拾詳盡。」繆當時曰「政事不統於一﹐則民之耳目無所從矣。如蘇秦事六君﹐政出多門﹐世所以亂也﹔管仲事一君﹐政出於一﹐所以霸也。況聖人治天下﹐而可以不統於一乎﹖」金丹曰「此一段明政出於一。」唐晏曰「按陸生貶蘇秦而褒管仲﹐所以不及孟﹑荀﹐而爲秦﹑楚之儒也。」﹝一一﹞文選謝宣遠於安城答靈運詩﹕「肇允𨿽同規﹐翻飛各異槪。」注﹕「異槪﹐謂異量也。凡槪以平量﹐故言槪而顯量焉。楚辭曰﹕『一槪而相量也。』」案﹕所舉楚辭﹐見屈原九章懷沙﹕「同糅玉石兮﹐一槪而相量。」洪興祖補注曰「槪﹐平斗斛木。」此文以槪等爲言﹐亦謂等量也。﹝一二﹞公羊傳隱公元年﹕「何言乎王正月﹖大一統也。」注﹕「統者﹐始也﹐摠系之辭。天王始受命攺制﹐布政施教於天下﹐自公侯至於庶人﹐自山川至於艸木昆虫﹐莫不一一系於正月﹐故云政教之始。」疏﹕「所以書正月者﹐王者受命﹐制正月以統天下﹐令萬物無不一一皆奉之以爲始﹐故言大一統也。」漢書董仲舒傳﹕「春秋大一統者﹐天地之常經﹐古今之通誼也。今師異道﹐人異論﹐百家殊方﹐指意不同﹐是以上亡以持一統﹐法制數變﹐下不知所守。」又王吉傳﹕「春秋所以大一統者﹐六合同風﹐九州島島共貫也。」文選曹子建求自試表﹕「方今天下一統。」注﹕「尙書大傳曰﹕『周公一統天下﹐合和四海。』然一統﹐謂其統緒也。」

故天一﹝一﹞以大成數﹐人一以�成倫。楚靈王居千里之地﹐享百邑之國﹐不先仁義而尙道徳﹐懷奇伎﹐���﹐�陰陽﹐合物怪﹐﹝二﹞作幹溪之臺﹝三﹞﹐立百仞之髙﹐欲登浮雲﹐窺天文﹝四﹞﹐然身死於棄疾之手﹝五﹞。魯莊公據中土﹝六﹞之地﹐承聖人﹝七﹞之後﹐不修周公之業﹐繼先人之體﹝八﹞﹐尙令牌威﹐有萬人之力﹐﹝九﹞懷兼人﹝一０﹞之彊﹐不能存立子糾﹝一一﹞﹐國侵地奪﹐以洙﹑泗爲境﹝一二﹞。﹝一﹞老子三十九章﹕「昔之得一者﹐天得一以淸﹐地得一以寧﹐神得一以靈﹐谷得一以盈﹐萬物得一以生﹐侯王得一以爲天下貞。」文選陸佐公新刻漏銘﹕「則於地四﹐參以天一。」注﹕「天以得一生水﹐地以得四生金也。」﹝二﹞「怪」﹐原作「」﹐孫詒讓曰「案﹕『』當作『怪』﹐形近而誤。史記封禪書云﹕『萇弘依物怪﹐欲以致諸侯。』公羊莊三十一年何休注云﹕『禮﹐天子有靈臺以候天地﹐諸侯有靈臺以候四時。』故陸子以陰陽物怪言之。」案﹕孫說是﹐今從之攺正。﹝三﹞唐晏曰「按﹕左傳﹑國語皆作章華臺﹐此作幹溪臺﹐幹溪在下蔡﹐章華臺故址在華容﹐相去甚遠﹐此誤合之﹐由谷梁無章華臺故。」器案﹕國語楚語上﹕「楚子爲章華之臺﹐數年乃成。」水經沔水注﹕「臺髙十丈﹐基廣十五丈。」﹝四﹞「天文」﹐太平禦覽一七七作「天下」﹐非是。詩大雅靈臺正義﹕「公羊說﹕『天子三﹐諸侯二。』天子有靈臺以觀天文﹐有時臺以觀四時施化﹐有囿臺觀鳥獸魚鱉。諸侯當有時臺﹑囿臺﹐諸侯卑﹐不得觀天文﹐無靈臺。」初學記引五經異義﹕「天子有三臺﹐靈臺以觀天文﹐時臺以觀四時﹐囿臺以觀鳥獸魚鱉。諸侯無靈臺﹐但有時臺﹑囿臺也。」太平禦覽五三四引禮含文嘉曰「禮﹐天子靈臺﹐以考觀天人之際﹐陰陽之會也﹐揆星度之驗﹐徵气朔之瑞應﹐原神明之變化﹐爲萬姓獲福於天。」然則靈臺王者之制﹐楚子僭天子而爲之﹐楚語載其「願得諸侯與始升焉﹐諸侯皆距﹐無有至者」﹐亦以其僭天子之禮﹐而抗距之耳。文選潘安仁閒居賦注引作「窺天文」﹐不誤。﹝五﹞宋翔鳳曰「本缺『疾之手』三字﹐依別本補。」唐晏曰「按『棄』下當是『疾』字﹐謂平王也。」按﹕史記楚世家﹕「十二年春﹐楚靈王樂幹溪不能去也﹐國人苦役。初﹐靈王會兵於申﹐僇越大夫常壽過﹐殺蔡大夫觀起﹐起子從亡在吳﹐乃勸吳王伐楚﹐爲閒越大夫常壽過而作亂﹐爲吳閒﹐使矯公子棄疾命召公子比於晉﹐至蔡﹐與吳﹑越兵欲襲蔡﹐令公子比見棄疾﹐與盟於鄧﹐遂入殺靈王太子祿﹐立公子比爲王﹐公子子爲令尹﹐棄疾爲司馬。先除王宮。觀從從師於幹溪﹐令楚眾曰﹕『國有王矣。先歸﹐復爵邑田室﹔後者遷之。』楚眾皆潰﹐去靈王而歸。靈王聞太子祿之死也﹐自投車下而曰﹕『人之愛子﹐亦如是乎﹖』侍者曰﹕『甚是。』王曰﹕『余殺人之子多矣﹐能無及此乎﹗』右尹曰﹕『請待於郊以聽國人。』王曰﹕『眾怒不可犯。』曰﹕『且入大縣﹐而乞師於諸侯。』王曰﹕『皆叛矣。』又曰「且奔諸侯﹐以聽大國之慮。』王曰﹕『大福不再﹐祗取辱耳。』於是王乘舟將欲入鄢。右尹度王不用其計﹐懼俱死﹐亦去王亡。靈王於是獨彷徨山中﹐野人莫敢入王。王行遇其故鋗人﹐謂曰﹕『爲我求食﹐我已不食三日矣。』鋗人曰﹕『新王下法﹐有敢饟王從王者﹐罪及三族﹐且又無所得食。』王因枕其股而臥﹐鋗人又以土自代逃去﹐王覺而弗見﹐遂饑弗能起。芋尹申無宇之子申亥曰﹕『吾父再犯王命﹐王弗誅﹐恩孰大焉﹗』乃求王﹐遇王饑於釐澤﹐奉之以歸。夏五月癸丑﹐王死申亥家。」按﹕左傳作「王縊於芋尹申亥」。﹝六﹞淮南墬形篇﹕「正中冀州曰中土。」髙誘注﹕「冀﹐大也。四方之主﹐故曰中土也。」案﹕冀州﹐古以爲中州﹐中土與中州同義。谷梁傳桓公五年﹕「鄭﹐同姓之國也﹐在乎冀州。」楊士勛疏﹕「冀州者﹐天下之中州﹐自唐﹑虞及夏﹑殷皆都焉。則冀州是天子之常居。以鄭近王畿﹐故舉冀州以爲說。故鄒衍著書云﹕『九州島島之內﹐名曰赤縣。』赤縣之畿﹐從冀州起。故後王𨿽不都冀州﹐亦得以冀州言之。」﹝七﹞聖人﹐謂周公也。﹝八﹞公羊傳文公九年﹕「繼文王之體﹐守文王之法度。」史記外戚世家﹕「繼體守文之君。」索隱﹕「按繼體﹐謂非創業之主﹐而是嫡子繼先帝之正體而立者也。」正義﹕「繼體﹐謂嫡子繼先祖者也。」按﹕文又見漢書外戚傳﹐師古曰「繼體﹐謂嗣位也。」﹝九﹞唐晏曰「按﹕莊公以善射聞﹐不聞其多力﹐此亦可備異聞。」﹝一０﹞論語先進﹕「由也兼人﹐故退之。」集解﹕「鄭曰﹕『子路務在勝尙人。』」漢書韓信傳﹕「受辱於跨下﹐無兼人之勇。」﹝一一﹞公羊傳莊公九年﹕「九月﹐齊人取子糾殺之。其取之何﹖內辭也﹐脇我﹐使我殺之也。其稱子糾何﹖貴也。其貴柰何﹖宜爲君者也。」又谷梁傳﹕「九月﹐齊人取子糾殺之。外不言取﹐言取﹐病內也。取﹐易辭也﹐猶曰取其子糾而殺之云爾。十室之邑﹐可以逃難﹐百室之邑﹐可以隱死﹐以千乘之魯﹐而不能存子糾﹐以公爲病矣。」楊士勛疏﹕「是其貴﹐故以子某稱之﹐如子般﹑子野之類也。」﹝一二﹞唐晏曰「按國侵地奪﹐以洙﹑泗爲境﹐當指幹時之敗﹐及冬浚洙也。谷梁傳曰﹕『浚洙者﹐著力不足也。』」

夫世人不學詩﹑書﹝一﹞﹐存仁義﹐尊﹝二﹞聖人之道﹐極經藝﹝三﹞之深﹐乃論不驗﹝四﹞之語﹐學不然﹝五﹞之事﹐圖天地之形﹐說災變之異﹝六﹞﹐乖先﹝七﹞王之法﹐異聖人之意﹐惑學者之心﹐移眾人之志﹐指天畫地﹝八﹞﹐是非世事﹐動人以邪變﹐驚人以奇怪﹐聽之者若神﹐視﹝九﹞之者如異﹝一０﹞﹔然猶不可以濟於厄而度其身﹝一一﹞﹐或觸罪��﹝一二﹞法﹐不免於辜戮﹝一三﹞。故事不生於法度﹐道不本於天地﹐可言而不可行也﹐可聽而不可傳也﹐可�﹝一四﹞翫而不可大用也。﹝一﹞淮南子修務篇﹕「誦詩﹑書者﹐期於通道略物。」髙誘注﹕「略﹐達﹔物﹐事也。」﹝二﹞「尊」﹐宋翔鳳曰「本缺一字﹐依別本補。」﹝三﹞「經藝」﹐宋翔鳳本作「經義」﹐肊攺。本書道基篇﹕「聖人防亂以經藝。」﹝四﹞淮南子泛論篇﹕「不用之法﹐聖王弗行。不驗之語﹐聖王弗聽。」鹽鐵論相刺篇﹕「今儒者釋耒耜而學不驗之語。」﹝五﹞漢書司馬相如傳下﹕「衛使者不然。」張揖注曰「不然之變也。」文選司馬長卿諭巴蜀檄同。又五行志中﹕「如有不然﹐老母安得處所。」不然﹐謂非常之變。墨子辭過﹕「府庫實滿﹐足以待不然。」﹝六﹞「災變之異」﹐天一閣本作「災異之變」。唐晏曰「一本作『災變之異』。」﹝七﹞「乖先」﹐宋翔鳳曰「本缺二字﹐依子匯補﹐別本『乖』作『』。」案﹕唐本有此二字﹐匯函作「紊先」。﹝八﹞史記魏其武安侯列傳﹕「武安曰﹕『天下幸而安樂無事﹐蚡得爲肺腑﹐所好音樂狗馬田宅﹐蚡所愛倡優巧匠之屬﹔不如魏其﹑灌夫﹐日夜招聚天下豪桀壯士與議論﹐腹誹而心謗﹐不仰視天而俯畫地﹐辟倪兩宮間﹐幸天下有變﹐而欲有大功。』」集解﹕「張晏曰「視天﹐占三光也。畫地﹐知分野所在也。畫地﹐諭欲作反事。」後漢書侯霸傳﹕「歆又證歲將饑凶﹐指天畫地﹐言甚剛切。」然則指天畫地亦就災異之變爲言也。太平禦覽七六引春秋運斗樞﹕「宓犧﹑女媧﹑神農﹐是謂三皇也。皇者﹐合元履中﹐開陰布綱﹐指天畫地﹐神化潛通。」蓋指天畫地爲皇王之事﹐非其人而爲之﹐斯爲僭越耳。﹝九﹞「視」﹐唐本作「觀」﹐云「一本作『視』。」﹝一０﹞唐晏曰「按世謂讖緯之說﹐起自哀﹑平﹔今據陸生所言﹐則戰國以來有之矣。故『亡秦者胡』及孔子閉房記﹑沙丘之說﹐皆讖也。」﹝一一﹞器案﹕度謂度世。漢書景紀﹕「中元六年十二月﹐定鑄錢僞黃金棄市律。」注引孟康曰「語曰﹕『金可鑄﹐世可度。』」風俗通義正失篇﹕「語曰﹕『金不可作﹐世不可度。』」抱朴子內篇黃白﹕「故經曰﹕『金可作也﹐世可度也。』」三國誌魏書董昭傳﹕「上書陳末流之獘曰﹕『至乃相謂﹐今世何憂不度耶﹖但求人道不勤﹐羅之不博耳。』」楚辭遠遊集注﹕「度世﹐謂超越塵世而仙去也。」度身卽度世也。﹝一二﹞「��」﹐宋翔鳳曰「抄本作缺一字。」案﹕李本﹑唐本缺一字。﹝一三﹞唐晏曰「此京房﹑翼奉之倫所以不免。」﹝一四﹞「�」﹐宋翔鳳曰「別本作『小』。」

故物之所可﹐非道之所宜﹔道之所宜﹐非物之所可。是以制事者不可�﹐設道者不可通。目以精明﹐耳以主聽﹐口以別味﹐鼻以聞芳﹐手以之持﹐足以之行﹐各受一性﹐不得兩兼﹐兩﹝一﹞兼則心惑﹐二路者行窮﹐正心一堅﹐久而不忘﹐在上不逸﹐爲下不傷﹐執一﹝二﹞統物﹐𨿽寡必眾﹐心佚情散﹐𨿽髙必崩﹐气泄生疾﹐壽命不長﹐顚倒無端﹝三﹞﹐失﹝四﹞道不行。故气感之符﹐淸潔明光﹝五﹞﹐情素﹝六﹞之表﹐恬暢和良﹐調密者固﹐安靜者詳﹝七﹞﹐志定心平﹐血脈乃彊﹝八﹞﹐秉政圖兩﹝九﹞﹐失其中央﹝一０﹞﹐戰士不耕﹐朝士不商﹐邪不姦直﹐圓不亂方﹐違戾相錯﹐撥剌﹝一一﹞難匡。故欲理﹝一二﹞之君﹐閉利門﹐積徳之家﹐必無災殃﹝一三﹞﹐利絕而道著﹐武讓﹝一四﹞而徳興﹐斯乃持久之道﹐常行之法也﹝一五﹞。﹝一﹞「兩」字原缺﹐今據兪樾說訂補。兪樾曰「樾謹按﹕『兼則心惑』﹐本作『兩兼則心惑』﹐與『二路者行窮』﹐相對成文。」﹝二﹞尸子分篇﹕「執一以靜﹐令名自正﹐令事自定。」又曰「執一之道﹐去智與巧。」韓非子揚搉篇﹕「聖人執一以靜﹐使名自靜﹐令事自定。」呂氏春秋執一篇﹕「王者執一而爲萬物正。……天子必執一﹐所以摶之也。一則治﹐兩則亂。」又有度篇﹕「先王不能盡知﹐執一而萬物治。使人不能執一者﹐物感之也。」髙誘注﹕「感﹐惑也。」﹝三﹞「端」﹐兩京本誤「喘」。淮南子主術篇﹕「運轉而無端。」髙誘注﹕「端﹐也。」﹝四﹞「失」﹐子匯本﹑唐本作「大」。兩京本﹑天一閣本誤「夫」。﹝五﹞「明光」﹐唐本作「光明」﹐云「一作『明光』。」﹝六﹞史記蔡澤傳﹕「披心腹﹐示情素。」文選謝靈運還舊園作見顏範二中書詩﹕「夫子照情素。」李善注引蔡澤傳而釋之曰「素猶實也。」楚辭劉向九嘆﹕「屈情素以從事。」王注﹕「屈我素志﹐以從眾人﹐而承事之也。」﹝七﹞「詳」﹐李本﹑子匯本﹑程本﹑兩京本﹑天一閣本﹑匯函作「祥」。﹝八﹞唐晏曰「自『制事者』至『久而不忘』﹐荀卿勸學之旨也。自『在上不逸』至『血脈乃彊』﹐莊子養生主之說也。漢初諸儒其學出於周﹑秦﹐亦時代爲之。」﹝九﹞「圖兩」﹐二字中間﹐原缺一字﹐嚴可均曰「『圖兩』中間無缺。」按﹕嚴說是﹐今從之。﹝一０﹞「央」﹐原作「方」﹐唐晏曰「按詩箋﹕『方﹐且也。』此『方』字之義。」今案﹕唐說迂曲﹐義不可通﹐且「中方」與下文「亂方」韻復﹐今輒定爲「中央」。﹝一一﹞「撥刺」﹐原作「撥剌」﹐李本﹑子匯本﹑程本﹑兩京本﹑天一閣本﹑唐本作「撥●」﹐「●」卽「刺」俗別字﹐今從孫詒讓﹑唐晏說校攺。孫詒讓曰「案「撥」﹐「●」之借字﹐「刺」當作「剌」﹐說文●部云﹕『●﹐足剌●也﹐讀若撥。』刀部云﹕『剌﹐戾也。』淮南子修務篇云﹕『琴或撥剌枉撓。』髙注云﹕『撥剌﹐不正也。』程榮本『剌』作『●』﹐尢訛。」唐晏曰「按淮南修務訓﹕『撥剌枉撓。』注﹕『不正也。』當從剌。」﹝一二﹞「理」﹐當是避唐諱「治」字攺。﹝一三﹞易坤卦文言「積善之家必有餘慶﹐積不善之家必有餘殃。」﹝一四﹞「讓」﹐唐晏曰「當作『攘』。」不可從。﹝一五﹞蘇紫溪曰「此篇言忠誠專一者成名﹐二三詭隨者殆辱﹐筆勢縱橫開合﹐抑揚婉轉﹐如大鵬鼓翼﹐天風迅發﹐一息萬里﹐筆力到矣。」唐晏曰「結語乃孟子『何必曰利』之旨也。」

本行﹝一﹞第十

﹝一﹞黃震曰「本行言立行本仁義。」戴彥升曰「本行篇大旨在貴徳賤財。」唐晏曰「此篇義主本諸身以加乎民。」

治以道﹝一﹞徳爲上﹐行以仁義爲本。故尊於位而無徳者絀﹝二﹞﹐富於財而無義者刑﹐賤而好徳者尊﹐貧而有義者榮。段幹木徒步﹝三﹞之士﹐修道行徳﹐魏文侯過其閭而軾之﹝四﹞。夫子陳﹑蔡之厄﹝五﹞﹐豆飯菜羹﹐不足以接餒﹝六﹞﹐二三子﹝七﹞布獘﹝八﹞褞袍﹐不足以禦寒﹝九﹞﹐倥傯﹝一０﹞屈厄﹐自處甚矣﹔然而夫子當於道﹝一一﹞﹐二三子近於義﹐自布衣之士﹐上�天子﹐下齊庶民﹐而﹝一二﹞累其身而匡上也。及閔﹝一三﹞周室之衰微﹐禮義之不行也﹐厄挫頓僕﹐歷說﹝一四﹞諸侯﹐欲匡帝王之道﹝一五﹞﹐反天下之政﹐身無其立﹝一六﹞﹐而世無其主﹐周流﹝一七﹞天下﹐無所合意﹐大道隱而不舒﹐羽翼摧而不申﹐自���深授其化﹐以序終始﹝一八﹞﹐追治去事﹐以正來世﹝一九﹞﹐按紀圖錄﹝二０﹞﹐以知性命﹝二一﹞﹐表定六藝﹐以重儒術﹝二二﹞﹐善惡不相干﹝二三﹞﹐貴賤不相侮﹐彊弱不相淩﹐賢與不肖不得相踰﹐科第﹝二四﹞相序﹐爲萬���﹝二五﹞而不絕﹐功傳而不衰﹐詩﹑書﹑禮﹑樂﹐爲得其所﹝二六﹞﹐乃天道之所立﹐大義之所行也﹐豈以���威耶﹖﹝一﹞宋翔鳳曰「本缺二字﹐依治要增﹐又多一字。」﹝二﹞「絀」﹐宋翔鳳曰「本作『黜』﹐依治要。」﹝三﹞戰國策齊策﹕「今夫士之髙者﹐乃稱匹夫徒步﹐而處農畝﹐下則鄙野﹐監門閭裏﹐士之賤也亦甚矣。」淮南子泛論篇﹕「蘇秦匹夫徒步之人也。」謂一匹之夫﹐出門無車﹐故稱徒步也。﹝四﹞呂氏春秋期賢篇﹕「魏文侯過段幹木之閭而軾之﹐其僕曰﹕『君胡爲軾﹖』曰﹕『此非段幹木之閭歟﹖段幹木蓋賢者也﹐吾安敢不軾﹗且吾聞段幹木未嘗肯以己易寡人也﹐吾安敢驕之﹗段幹木光乎徳﹐寡人光乎地﹔段幹木富乎義﹐寡人富乎財。』其僕曰﹕『然則君何不相之﹖』於是君請相之﹐段幹木不肯受﹐則君乃致祿百萬而時往館之。於是國人皆喜﹐相與誦之曰﹕『吾君好正﹐段幹木之敬。吾君好忠﹐段幹木之隆。』居無幾何﹐秦興兵欲攻魏﹐司馬唐諫秦君曰﹕『段幹木賢者也﹐而魏禮之﹐天下莫不聞﹐無乃不可加兵乎﹖』秦君以爲然﹐乃按兵輟不敢攻之。」﹝五﹞呂氏春秋愼人篇﹕「孔子窮於陳﹑蔡之間﹐七日不嘗食﹐藜羹不糝。宰予備﹝注云當作「憊」﹞矣﹐孔子弦歌於室﹐顏回擇菜於外。子路與子貢相與而言曰﹕『夫子逐於魯﹐削迹於衛﹐伐樹於宋﹐窮於陳﹑蔡﹐殺夫子者無罪﹐藉夫子者不禁﹐夫子弦歌鼓舞﹐未嘗絕音﹐蓋君子之無所丑也若此乎﹖』顏回無以對﹐入以告孔子。孔子憱然推琴﹐喟然而嘆曰﹕『由與賜小人也。召﹐吾語之。』子路與子貢入。子貢曰﹕『如此者﹐可謂窮矣。』孔子曰﹕『是何言也﹖君子達於道之謂達﹐窮於道之謂窮。今丘也﹐抱仁義之道﹐以遭亂世之患﹐其所也﹐何窮之謂﹖故內省而不疚於道﹐臨難而不失其徳﹐大寒旣至﹐霜雪旣降﹐吾是以知松柏之茂也。昔桓公得之莒﹐文公得之曹﹐越王得之會稽﹐陳﹑蔡之阨﹐於丘其幸乎﹗』孔子烈然返瑟而弦﹐子路抗然執幹而舞。子貢曰﹕『吾不知天之髙也﹗不知地之下也﹗』」﹝六﹞唐晏曰「按周官廩人﹕『則共其接盛。』注﹕『接讀爲扱。』淮南精神訓﹕『聖人食足接气。』」案﹕淮南精神篇髙注﹕「接﹐續也。」文子守平篇作「聖人食足以充虛接气」。接餒﹑接气﹐當與今言維持生命義同。﹝七﹞論語八佾﹕「出曰﹕『二三子何患於喪乎﹖』」集解﹕「孔曰﹕『語諸弟子言何患於夫子聖徳之將喪亡邪﹖』」論語述而「子曰﹕『二三子以我爲隱乎﹖』」集解﹕「包曰﹕『二三子謂諸弟子。』」論語陽貨﹕「子曰﹕『二三子﹐偃之言是也。』集解﹕「孔曰﹕『從行者。』」邢疏曰「呼其弟子從行者也。」禮記檀弓上﹕「孔子與門人立﹐拱而尙右﹐二三子亦皆尙右。孔子曰﹕『二三子之嗜學也﹗我則有姊之喪故也。』二三子皆尙左。」二三子俱謂孔子諸弟子﹐非指二三人﹐用法與此正同。﹝八﹞「獘」﹐天一閣本﹑唐本作「敝」。兪樾曰「樾謹按﹕獘者﹐●之假字。廣雅﹕『●﹐袂也。』布●﹐謂布袂也﹐古無●字﹐或以敝爲之。禮記緇衣篇﹕『苟有衣﹐必見其敝。』謂有衣必見其袂也。說本王氏念孫。此又作『獘』﹐蓋以聲近而通用﹐本無定字耳。」案﹕兪說是﹐天一閣本﹑唐本正作「敝」。﹝九﹞「禦寒」﹐唐本作「避寒」。﹝一０﹞楚辭劉向九嘆﹕「悲餘生之無歡兮﹐愁倥傯於山陸。」王逸注﹕「倥傯﹐猶困苦也。」洪興祖補曰「倥傯﹐苦貢﹑走貢二切﹐困苦也。」後漢書張衡傳﹕「誠所謂將隆大位﹐必先倥傯之也。」注﹕「埤蒼曰﹕『倥傯﹐窮困也。』」﹝一一﹞器案﹕當於道﹐謂任於道﹐卽以道爲己任也。國語晉語九﹕「襄子曰「吾聞之﹕徳不純﹐而福祿並至謂之幸。夫幸非福﹐非徳不當雝。』」韋解﹕「當猶任也。雝﹐和也。言惟有徳者﹐任以福祿爲和樂也。」﹝一二﹞「而」﹐唐晏曰「此字有誤。」器案﹕疑當作「以」。﹝一三﹞「閔」﹐天一閣本作「憫」﹐俗別字。﹝一四﹞器案﹕文選劉孝標辯命論﹕『歷說而不入。」歷說謂周流遊說。呂氏春秋遇合篇﹕「孔子周流海內﹐再幹世主﹐如齊至衛﹐所見八十餘君。」漢書楊雄傳﹕「或七十說而不遇。」注﹕「應劭曰﹕『孔丘也。』」﹝一五﹞論語憲問篇集解引馬融曰「匡﹐正也。」文子精誠篇﹕「聖人不降席而匡天下。」淮南繆稱篇﹕「舜不降席而天下治。」則匡有治義。﹝一六﹞「立」﹐子匯本﹑唐本作「位」。宋翔鳳曰「按『立』與『位』通。」文廷式曰「『立』﹐古『位』字。」﹝一七﹞論衡儒增篇﹕「書說﹕孔子不能容於世﹐周流遊說七十餘國﹐未嘗得安。」楚辭離騷﹕「周流乎天余乃下。」又云「路修遠以周流。」俱謂「周徧流行」﹝文選上林賦注語﹞也。﹝一八﹞「序」原作「厚」﹐今據孫詒讓說校攺。孫詒讓曰「案﹕此言孔子作春秋也。『厚』當爲『序』﹐漢隸『序』『厚』二字形近﹐﹝漢荊州刺史度尙碑「厚」作「●」﹐三公山碑「厚」作「●」﹐並與「序」相似。﹞故傳寫多互訛。毛詩序﹕『厚人倫。』釋文云﹕『厚本作序。』亦其證也。序終始﹐謂序次十二公之事也。」﹝一九﹞唐晏曰「此修春秋也。」﹝二０﹞後漢書方術謝夷吾傳﹕「推考星度﹐綜校圖錄。」圖錄謂讖緯﹐然則讖緯之道﹐漢初人卽謂其托始於孔子也。﹝二一﹞唐晏曰「此贊易也。」﹝二二﹞宋翔鳳曰「本缺﹝重儒術﹞三字﹐依別本補。」唐晏曰「此總言詩﹑書﹑禮﹑樂。」﹝二三﹞「幹」﹐兩京本誤「於」。﹝二四﹞漢書元紀﹕「永光元年二月﹐詔丞相﹑禦史﹐舉質朴﹑惇厚﹑遜讓﹑有行者﹐光祿歲以此科第郎﹑從官。」師古曰「始令丞相﹑禦史舉此四科人以擢用之﹐而見在郎及從官﹐而見在郎以從官﹐又令光祿每歲依此科考校﹐定其第髙下﹐用知其人賢否也。」則科第謂依科考校﹐第其髙下﹐使之相序﹐如甲科﹑乙科是也。﹝二五﹞唐晏曰「所闕不止三字。」﹝二六﹞論語子罕﹕「子曰﹕『吾自衛反魯﹐然後樂正﹐雅﹑頌各得其所。』」集解﹕「鄭曰﹕『反魯﹐哀公十一年冬﹐是時﹐道衰樂廢﹐孔子來還乃正之﹐故雅﹑頌各得其所。』」

夫人之好﹝一﹞色﹐非脂粉所能飾﹔大怒之威﹐非气力所能行也。聖人乘天威﹝二﹞﹐合天气﹝三﹞﹐承天功﹝四﹞﹐象天容﹝五﹞﹐而不與爲功﹐豈不難哉﹝六﹞﹖夫酒池可以運﹝七﹞舟﹐糟丘可以遠望﹝八﹞﹐豈貧於財哉﹖統四海之權﹝九﹞﹐主九州島島之眾﹐豈弱於武力哉﹝一０﹞﹖然功不能自存﹐而﹝一一﹞威不能自守﹐非﹝一二﹞貧弱也﹝一三﹞﹐乃道徳不存乎身﹐仁義不加於﹝一四﹞下也。﹝一﹞「好」﹐唐晏曰「上聲。」﹝二﹞尙書泰誓上﹕「肅將天威。」孔氏傳﹕「敬行天罰。」﹝三﹞淮南子泰族篇﹕「聖人懷天气﹐抱天心。」﹝四﹞尙書舜典﹕「亮天功。」荀子天論﹕「皆知其所以成﹐莫知其無形﹐夫是之謂天功。」﹝「功」字原缺﹐據楊倞注引或曰及王念孫說訂補。﹞﹝五﹞齊書張融傳海賦﹕「照天容於渚﹐鏡海色於魦潯。」案白虎通聖人篇﹕「聖人者何﹖聖者﹐通也﹐道也﹐聲也。道無所不通﹐明無所不照﹐聞聲知情﹐與天地合徳﹐日月合明﹐四時合序﹐鬼神合吉凶。」義與此相會。﹝六﹞唐晏曰「文選注引作『聖人承天威﹐承天功﹐與之爭功﹐豈不難哉』﹖」﹝七﹞「運」﹐宋翔鳳曰「本作『泛』﹐依治要攺。」﹝八﹞「遠望」﹐宋翔鳳曰「本作『望遠』﹐依治要攺。」案﹕太平禦覽七六八引尸子﹕「六馬登糟丘﹐方舟泛酒池。」韓詩外傳四﹕「桀爲酒池﹐可以運舟﹐糟丘可以望十里。」新序節士﹕「桀爲酒池﹐足以運舟﹐糟丘足以望七里。」淮南子本經篇﹕「紂爲肉圃酒池。」髙誘注﹕「紂積肉以爲園圃﹐積酒以爲淵池。今河內朝歌﹐紂所都也﹐城西有糟丘﹑酒池處是也。」﹝九﹞明誡篇云「操四海之綱。」與此義同。﹝一０﹞宋翔鳳曰「本無『武』字﹐依治要增。」﹝一一﹞宋翔鳳曰「『而』字依治要增。」﹝一二﹞「非」﹐宋翔鳳曰「本下有『爲』字﹐依治要刪。」﹝一三﹞宋翔鳳曰「本無『也』字﹐依治要增。」﹝一四﹞「於」﹐唐本作「乎」。宋翔鳳曰「本下有『天』字﹐依治要刪。」

故察於利﹝一﹞而惛﹝二﹞於道者﹐眾之所謀也﹔果於力而寡於義者﹐兵之所圖也﹝三﹞。君子篤於義﹝四﹞而薄於利﹐敏於行﹝五﹞而愼於言﹝六﹞﹐所���廣﹝七﹞功徳也。故曰「不義而富且貴﹐於我如浮雲。」﹝八﹞﹝一﹞「利」﹐宋翔鳳曰「本作『財』﹐依治要。」﹝二﹞「惛」﹐宋翔鳳曰「本作『昏』﹐依治要。」唐本無「而」字。﹝三﹞唐晏曰「按以上一節﹐卽孔子告冉有﹑季路『不在顓臾﹐而在蕭墻之內』之說也。」宋翔鳳曰「『也』下本有『故』﹐依治要刪。」﹝四﹞案﹕文選江文通雜體詩注引作「君子篤義於惠」。﹝五﹞「行」﹐宋翔鳳曰「本作『事』﹐依治要攺。」﹝六﹞論語學而﹕「敏於事而愼於言。」集解﹕「孔曰﹕『敏﹐疾也。』」邢疏﹕「敏﹐疾也﹐言當敏疾於所學﹐事業則有成功。說命曰『敬遜務時﹐敏厥修乃來』是也。學有所得﹐又當愼言說之。」﹝七﹞宋翔鳳曰「『廣』字依治要增。」﹝八﹞論語述而﹕「不義而富且貴﹐於我如浮雲。」集解﹕「鄭曰﹕『富貴而不以義者﹐於我如浮雲﹐非己之有。』」

夫懷璧玉﹐要環佩﹐服名寶﹐藏珍怪﹐玉斗酌酒﹐金罍﹝一﹞刻鏤﹐所以誇小人之目者也﹝二﹞﹔髙臺百仞﹐金城文畫﹝三﹞﹐所以疲百姓之力﹝四﹞者也。故聖人卑宮室而髙道徳﹐惡衣﹝五﹞服而勤仁義﹝六﹞﹐不損其行﹐以好﹝七﹞其容﹐不虧其徳﹐以飾其身﹐國不興不事﹝八﹞之功﹐家不藏不用﹝九﹞之器﹐所以稀力役﹝一０﹞而省貢獻也。璧玉珠璣﹝一一﹞﹐不禦﹝一二﹞於上﹐則翫好﹝一三﹞之物棄於下﹔琱琢刻畫之類﹝一四﹞﹐不納於君﹐則淫伎曲巧﹝一五﹞絕於下﹝一六﹞。夫釋農桑之事﹐入山海﹐采珠璣﹝一七﹞﹐捕豹翠﹝一八﹞﹐消﹝一九﹞力﹐散布泉﹝二０﹞﹐以極耳目之好﹐快淫侈之心﹝二一﹞﹐豈不謬哉﹝二二﹞﹖﹝一﹞詩周南捲耳﹕「我姑酌彼金罍。」正義﹕「罍﹐盧回反﹐酒樽也。韓詩云﹕『天子以玉飾﹐諸侯大夫皆以黃金飾﹐士以梓。』」﹝二﹞宋翔鳳曰「此三十字﹐本作『夫身帶璧玉﹐膺瑰佩﹐服府藏珍����酌含銀刻鏤﹐可以誇小人﹐非所以厚於己而濟於事也』﹐今依治要攺。意林引此云﹕『玉斗酌酒﹐金碗刻鏤﹐所以誇小人﹐非厚己也。』」﹝三﹞宋翔鳳曰「本作『金����簾雕飾』﹐依治要攺﹐無缺字。」器案﹕文選班孟堅西都賦﹕「建金城之萬雉。」六臣注﹕「向曰﹕『言立此城基固如金。』」又左太衝蜀都賦﹕「金城石郭﹐兼市中區。」劉淵林注﹕「金﹑石﹐言堅也。」又案﹕文選嘯賦注及七啟注引俱作「髙臺百仞﹐文軒雕」﹐李善曰「文﹐畫飾也。軒﹐殿檻也。」所引較治要義勝﹐疑治要有誤。﹝四﹞宋翔鳳曰「本下有『非所以﹝原挩「以」字﹐則爲六字矣﹐今補﹞扶弱存亡』七字﹐依治要刪。」﹝五﹞宋翔鳳曰「本缺『惡衣』二字﹐依治要補。」﹝六﹞宋翔鳳曰「『勤』本作『謹』﹐依治要攺。」今案﹕論語泰伯﹕「子曰﹕『禹﹐吾無閒然矣﹗菲飲食而致孝乎鬼神﹐惡衣服而致美乎黻冕﹐卑宮室而盡力於溝洫。禹﹐吾無間然矣﹗』」邢疏曰「惡衣服﹐言禹降損其常服。卑宮室﹐言禹卑下所居之宮室。」﹝七﹞「好」﹐宋翔鳳曰「本作『增』﹐依治要攺。」﹝八﹞「不」﹐宋翔鳳曰「本作『無』﹐依治要攺。」﹝九﹞「不」﹐宋翔鳳曰「本作『無』﹐依治要攺。」﹝一０﹞孟子盡心下﹕「有力役之徵。」趙岐注﹕「徵﹐賦也。力役﹐民負荷冢養之役也。」﹝一一﹞楚辭東方朔七諫﹕「貫魚眼與珠璣。」王逸注﹕「圜澤爲珠﹐廉隅爲璣。」補曰「璣字音機﹐珠不圓也。」﹝一二﹞禮記王制﹕「千里之內以爲禦。」正義﹕「禦是進禦所須。」﹝一三﹞周禮天官大府﹕「凡式貢之餘財﹐以共玩好之用。」疏云「以供玩好器物之用。」翫﹑玩古通。﹝一四﹞宋翔鳳曰「此六字本作『雕刻綪畫』四字﹐依治要攺增。」案﹕唐本作「雕刻繪畫」。﹝一五﹞淮南子原道﹕「所謂人者﹐偶●智故﹐曲巧僞作﹐所以俯仰於世人﹐而與俗交者也。」﹝一六﹞「下」﹐宋翔鳳曰「本作『民』﹐依治要。」﹝一七﹞宋翔鳳曰「本有『求瑤琨﹐探沙谷』六字﹐依治要刪。」﹝一八﹞宋翔鳳曰「本作『捕翡翠﹐�玳瑁﹐搏犀象』﹐今依治要攺刪。」﹝一九﹞「」﹐唐本作「觔」﹐字同。﹝二０﹞周禮天官外府﹕「掌邦布之入出。」鄭注﹕「布﹐泉也。布讀爲宣布之布。其藏曰泉﹐其行曰布。取名於水泉﹐其流行無不徧。」漢書食貨志下﹕「故貨……流於泉﹐布於布。」注﹕「如淳曰﹕『流行如泉也。』又曰﹕『布於民間。』」﹝二一﹞宋翔鳳曰「本作『以快淫邪之心』﹐今依治要。」﹝二二﹞唐晏曰「陳義極髙﹐遣詞極雅﹐賈長沙乏其深純﹐董江都遜其麗則。」

明誡﹝一﹞第十一

﹝一﹞黃震曰「明誡﹝原誤「試」﹞言君臣當謹言行。」品節曰「此篇言天人相感﹐善道作於下﹐則善气感於天。」戴彥升曰「明誡篇陳天文虫災之變﹐謂天道因乎人道﹐開言春秋五行﹑陳災異封事者之先。」唐晏曰「此篇意主於去惡。」

君明於徳﹝一﹞﹐可以及於﹝二﹞遠﹔臣篤於義﹝三﹞﹐可以至於大﹝四﹞。何以言之﹖昔﹝五﹞湯以七十里﹝六﹞之封﹝七﹞﹐升帝王之位﹔周公自立三公之官﹝八﹞﹐比徳於五帝三王﹝九﹞﹔斯乃口出善言﹐身行善道之所致也。故﹝一０﹞安危之要﹝一一﹞﹐吉凶之符﹝一二﹞﹐一出於身﹔存亡﹝一三﹞之道﹐成敗之事﹝一四﹞﹐一起於善行﹝一五﹞﹔堯﹑舜不易日月而興﹐桀﹑紂不易﹝一六﹞星辰而亡﹐天道不攺而人道易也﹝一七﹞。﹝一﹞宋翔鳳曰「本作『君��政』﹐今依治要。」今按﹕子匯本﹑唐本缺一字﹐傅校本補「親於」二字。﹝二﹞宋翔鳳曰「本無『於』﹐依治要。」﹝三﹞「義」﹐宋翔鳳曰「本作『信』﹐依治要。」﹝四﹞宋翔鳳曰「本作『可以致大』﹐依治要攺。」﹝五﹞宋翔鳳曰「本無『昔』字﹐依治要。」﹝六﹞孟子公孫丑上﹕「王不待大﹐湯以七十里。」﹝七﹞宋翔鳳曰「本下有『而』字﹐依治要刪。」﹝八﹞宋翔鳳曰「本作『周公以����』﹐今依治要。」案﹕道基篇云「太公自布衣升三公之位。」﹝九﹞「三王」﹐宋翔鳳曰「本無此二字﹐依治要。」﹝一０﹞「故」﹐宋翔鳳曰「本無此字﹐依治要。」﹝一一﹞「要」﹐子匯本﹑程本﹑天一閣本作「效」﹐傅校本﹑唐本作「效」。﹝一二﹞「符」﹐宋翔鳳曰「本缺一字﹐依治要補﹐子匯作『徵』字。」案﹕傅校本﹑唐本作「徵」。﹝一三﹞宋翔鳳曰「本缺『存亡』二字﹐依治要補。」﹝一四﹞「事」﹐宋翔鳳曰「本作『驗』﹐依治要攺。」﹝一五﹞宋翔鳳曰「本無『善』字﹐依治要增。」兪樾曰「樾謹按﹕此文﹐宋氏翔鳳據治要攺補﹐末句『善』字﹐亦據治要而增﹐然與上文『一出於身』句法不倫矣。竊疑此句本作『一起於言』。上文說湯﹑周公之事﹐曰『斯乃口出善言﹐身行善道之所致也』。此云﹕『安危之要﹐吉凶之符﹐一出於身』﹐與上『身行善道』相應﹔此云『存亡之道﹐成敗之事﹐一起於言』﹐與上『口出善言』相應。因『言』字誤作『善』﹐淺人乃更加『行』字以成其義﹐治要所據本是也。至今本則又刪去『善』字﹐止作『一出於行』﹐並其錯誤之迹而泯之矣。」唐晏曰「按陸生此言﹐本之於周易。」﹝一六﹞文選任彥升宣徳皇后令注引「易」作「異」。﹝一七﹞唐晏曰「荀子﹕『天道有常﹐不爲堯存﹐不爲桀亡。』陸生之所本。」器案﹕荀子天論篇﹕「天行有常﹐不爲堯存﹐不爲桀亡。」又曰「治亂﹐天邪﹖曰﹕日月星辰瑞歷﹐是禹﹑桀之所同也﹐禹以治﹐桀以亂﹐治亂非天也。」

夫持天地之政﹐操四海之綱﹐屈申﹝一﹞不可以失法﹝二﹞﹐動作不可以離度﹝三﹞﹐謬誤出﹝四﹞口﹐則亂及萬里之外﹐何﹝五﹞況刑﹝六﹞無罪於獄﹐而誅﹝七﹞無辜於市乎﹝八﹞﹖﹝一﹞宋翔鳳曰「本缺『屈申』二字﹐依治要補。」案﹕匯函﹑品節作「周旋」二字﹐當出肊補。﹝二﹞「法」﹐宋翔鳳曰「本作『度』﹐依治要攺。」﹝三﹞「度」﹐宋翔鳳曰「本作『道』﹐依治要攺。」﹝四﹞宋翔鳳曰「『出』下本有『於』字﹐依治要刪。」﹝五﹞宋翔鳳曰「本無『何』字﹐依治要增。」﹝六﹞宋翔鳳曰「『刑』下本有『及』字﹐治要無。」﹝七﹞「誅」﹐宋翔鳳曰「本作『殺』﹐又有『及』字﹐依治要攺。」﹝八﹞禮記王制﹕「刑人於市﹐與眾棄之。」正義﹕「亦謂殷法﹐謂貴賤皆刑於市。周則有爵者刑於甸師氏也。」

故世衰道失﹝一﹞﹐非天之所爲也﹐乃君國﹝二﹞者有以﹝三﹞取之也。惡政生﹝四﹞惡气﹝五﹞﹐惡气生﹝六﹞災異﹝七﹞。螟虫﹝八﹞之類﹐隨气而生﹔虹蜺﹝九﹞之屬﹐因政而見。治道失於下﹐則天文變﹝一０﹞於上﹔惡政流於民﹐則螟虫﹝一一﹞生於野﹝一二﹞。賢君智則﹝一三﹞知隨變而攺﹐緣類而試思之﹝一四﹞﹐於���變﹝一五﹞。聖人之理﹝一六﹞﹐恩及昆虫﹐澤及艸木﹐乘天气而生﹐隨寒暑而動者﹐莫不延頸而望治﹝一七﹞﹐傾耳﹝一八﹞而聽化。聖人察物﹐無﹝一九﹞所遺失﹐上及日月星辰﹐下至鳥獸艸木昆虫﹐���﹝二０﹞鷁之退飛﹐治﹝二一﹞五石之所隕﹐所以不失纖微﹝二二﹞。至於鴝鵒來﹐冬多麋﹐言鳥獸之類���也﹝二三﹞。十有二月隕霜不煞菽﹝二四﹞﹐言寒暑之气﹐失其節也﹝二五﹞。鳥獸艸木尙欲各得其所﹐綱之以法﹐紀之以數﹐而況於人乎﹖﹝一﹞「失」﹐宋翔鳳曰「本作「亡」﹐依治要。」﹝二﹞「君國」﹐宋翔鳳曰「本作『國君』﹐依治要。」﹝三﹞「以」﹐宋翔鳳曰「本所『所』﹐依治要。」﹝四﹞宋翔鳳曰「『生』下本有『於』字﹐治要無。」﹝五﹞論衡譴告篇﹕「刑賞失實﹐惡也﹐爲惡气以應之。」﹝六﹞宋翔鳳曰「『生』下本有『於』字﹐治要無。」﹝七﹞論衡譴告篇﹕「論災異者﹐謂古之人君﹐爲政失道﹐天用災異譴告之也。」﹝八﹞「螟虫」﹐宋翔鳳曰「本作『蝮虫』﹐依治要攺。」案﹕公羊傳隱公五年﹕「螟何以書﹖記災也。」﹝九﹞淮南子原道篇﹕「虹蜺不出﹐賊星不行﹐含徳之所致也。」﹝一０﹞「變」﹐子匯本﹑程本﹑兩京本﹑天一閣本﹑匯函﹑品節作「度」﹐唐本作「應」。﹝一一﹞「螟虫」﹐宋翔鳳曰「本作『虫災』﹐依治要。」﹝一二﹞「野」﹐宋翔鳳曰「本作『地』﹐依治要。」唐晏曰「按﹕春秋書『多麋』﹐『有蜮』﹐『有蜚』﹐『螽』﹐『螟』﹐『有星孛於大辰』﹐『有星孛於東方』﹐皆政之所感也。」﹝一三﹞「則」﹐子匯本﹑唐本﹑匯函﹑品節作「辟」。﹝一四﹞唐晏曰「有誤。」﹝一五﹞匯函﹑品節無「於���變」五字。﹝一六﹞「理」﹐唐人避「治」字諱攺。﹝一七﹞宋翔鳳曰「本缺『頸而望治』四字﹐子匯不缺。」今案﹕傅校本﹑唐本﹑匯函﹑品節不缺。文選司馬相如諭巴蜀檄﹕「延頸舉踵﹐喁喁然皆向風慕義﹐欲爲臣妾。」注﹕「呂氏春秋曰﹕『聖人南面而立﹐天下皆延頸舉踵矣。』論語素王受命讖﹕『莫不喁喁﹐延頸歸徳。』」﹝一八﹞禮記孔子閒居﹕「傾耳而聽之。」﹝一九﹞匯函﹑品節「無」上有「而」字。﹝二０﹞「昆虫���」﹐子匯本﹑唐本作「昆虫��六」﹐匯函﹑品節此五字只作一「六」字。﹝二一﹞匯函﹑品節無「治」字。﹝二二﹞唐晏曰「谷梁僖十六年﹕『六鷁退飛。』傳﹕『子曰﹕石無知之物﹐故日之。鷁微有知之物﹐故月之。君子之於物﹐無所苟而已。石﹑且猶盡其辭﹐而況於人乎﹖』」﹝二三﹞匯函﹑品節無「言鳥獸之類���也」九字。唐晏曰「春秋昭十五年『有鴝鵒來巢』﹐十七年『冬﹐多麋』。」﹝二四﹞「隕」﹐程本﹑唐本﹑匯函﹑品節作「殞」。「菽」﹐子匯本﹑程本﹑天一閣本作「●」字﹐俗別字。﹝二五﹞唐晏曰「春秋僖三十二年『十有二月﹐李梅實。』傳﹕『實之爲言猶實也。』又僖二十三年『十二月﹐隕霜不殺菽。』傳﹕『未可殺而殺﹐舉重也﹔可殺而不殺﹐舉輕也。』」

聖人承天之明﹐正日月之行﹐錄星辰之度﹐因天地之利﹐等髙下之宜﹐設山川之便﹐平四海﹐分九州島島﹐同好惡﹐一風俗﹝一﹞。易曰「天垂象﹐見吉凶﹐聖人則之﹔天出善道﹐聖人得之﹝二﹞。」言禦占圖歷之變﹝三﹞﹐下衰風化之失﹐以匡盛衰﹐紀物定世﹐後﹝四﹞無不可行之政﹐無不可治之民﹐故曰「則天之明﹐因地之利。」﹝五﹞觀天之化﹐推演萬事之類﹝六﹞﹐散之於��之閒﹝七﹞﹐調之以寒暑之節﹐養之以四時之气﹐同之以風雨之化﹝八﹞﹐故絕國﹝九﹞異俗﹐莫不知���﹝一０﹞﹐樂則歌﹐哀則哭﹐蓋聖人之教所齊一也。﹝一﹞荀子議兵篇﹕「政令以定﹐風俗以一。」應劭風俗通義序﹕「風者﹐天气有寒暖﹐地形有險易﹐水泉有美惡﹐艸木有剛柔也。俗者﹐含血之類﹐像之而生﹔故言語歌謳異聲﹐鼓舞動作殊形﹐或直或邪﹐或善或淫也。聖人作而均齊之﹐咸歸於正。聖人廢則還其本俗。」一風俗﹐卽均齊之謂也。漢書食貨志﹕「同巧拙而合習俗。」義同。習俗謂所習風俗也。﹝二﹞唐晏曰「按﹕今易作『天垂象﹐見吉凶﹐聖人像之﹔河出圖﹐洛出書﹐聖人則之』﹐陸生所引﹐大異於今本。」器案﹕周易系辭上﹕「是故﹐天生神物﹐聖人則之﹔天地變化﹐聖人效之﹔天垂象﹐見吉凶﹐聖人像之﹔河出圖﹐洛出書﹐聖人則之。」孔穎達正義﹕「天垂象﹐見吉凶﹐聖人像之者﹐若璇璣玉衡﹐以齊七政﹐是聖人像之也。」禮記郊特牲﹕「天垂象﹐聖人則之。」鄭注﹕「則﹐謂則之以示人也。」今案﹕由前引系辭之文﹐則新語與易不合﹔由後引郊特牲之文﹐則「天垂象」云云﹐實爲天下之公言﹐故系辭﹑禮記相率而從同也。然此實不足以說明陸氏引易之本柢﹔蓋漢人引經說﹐習慣率稱本經也。易緯通卦驗﹕「故正其本而萬物理﹐失之毫釐﹐差以千里。」易緯坤靈圖﹕「正其本﹐萬物理﹐差之毫釐﹐謬以千里﹐故君子必謹其始。」文選竟陵王行狀注引易緯幹鑿度﹕「正其本而萬物理﹐失之毫釐﹐差之千里。」後漢書王充王符仲長統傳論注引易緯﹕「差以毫釐﹐失之千里。」則此爲易緯之文。而大戴禮記禮察篇﹕「易曰﹕『君子愼始﹐差若毫釐﹐謬之千里。』」﹝小戴禮記經解篇同﹞賈子新書胎教篇﹕「易曰﹕『正其本﹐萬物理﹐失之毫釐﹐差之千里。』故君子愼始。」﹝大戴禮記保傅篇同﹞史記太史公自序﹕「故易曰﹕『失之毫釐﹐差以千里。』」﹝漢書司馬遷傳同﹞漢書東方朔傳﹕「易曰﹕『正其本﹐萬事理﹐失之毫釐﹐差之千里。』」又杜欽傳引易曰「正其本﹐萬物理。」後漢書範升傳亦引易此文。說苑建本篇﹕「易曰﹕『建其本而萬物理﹐失之毫釐﹐差以千里。』故君子貴建本而立始。」風俗通義正失篇﹕「易稱﹕『失之毫釐﹐差以千里。』」所引皆直稱易曰﹐而易經實無其文。尋緯候起於哀﹑平﹐兩戴所記爲古記之文。賈誼﹑東方朔﹑司馬遷時﹐緯候未出﹐何緣見之﹖小戴記經解孔疏以爲易系辭文﹐今易系辭實無此文。太史公自序集解云「今易無語﹐緯有之。」漢書司馬遷傳注﹐師古曰「今之易經及彖﹑系辭並無此語﹐所稱易緯者則有之焉﹐斯蓋易家之別說者也。」此其一隅耳﹐以彼例此﹐則陸氏所引爲漢師易說必矣。列女傳貞順召南申女傳﹕「傳曰﹕『正其本則萬物理﹐失之毫釐﹐差之千里。』」所引亦易說之文﹐不稱本經而稱傳﹐其故可知矣。﹝三﹞禦﹐治也。尙書泰誓上﹕「越我禦事庶士。」孔氏傳﹕「禦﹐治也。」國語周語上﹕「百官禦事。」注﹕「禦﹐治也。」占謂占驗。圖謂圖緯。歷謂錄歷也。「歷」﹐子匯本﹑程本﹑匯函作「歷」﹐古通。﹝四﹞匯函﹑品節無「後」字。﹝五﹞文廷式曰「此亦引孝經。」唐晏曰「按陸生此引﹐未知何書﹐『則天』二句﹐孝經所有﹐以下則非孝經﹐未可遂謂爲引孝經也。」器案﹕此孝經三才章文。又左傳昭公二十五年﹕「子太叔對趙簡子曰﹕『吉也聞諸先大夫子產曰﹕夫禮﹐天之經也﹐地之義也﹐民之行也。天地之經﹐而民實行之﹐則天之明﹐因地之性。』」杜注﹕「日月星辰﹐天之明也。髙下剛柔﹐地之性也。」﹝六﹞淮南子說林﹕「類不可必推。」髙誘注﹕「推猶知也。」﹝七﹞宋翔鳳曰「子匯本作『散見於彌漫之閒』﹐無缺字。」案﹕傅校本﹑唐本﹑匯函﹑品節同子匯本﹐無缺字。﹝八﹞唐晏以「故曰」云云﹐直貫至此句﹐未可從。﹝九﹞淮南子修務篇﹕「絕國殊俗﹑僻遠幽閒之處。」髙誘注﹕「絕﹐遠。殊﹐異。」﹝一０﹞「莫不知���「﹐匯函﹑品節作「莫不知慕」。

夫善道存乎心﹝一﹞﹐無遠而不至也﹝二﹞﹔惡行著乎己﹐無近而不去也﹝三﹞。周公躬行禮義﹐郊祀后稷﹝四﹞﹐越裳奉貢﹝五﹞而至﹝六﹞﹐麟鳳白雉艸澤﹝七﹞而應﹝八﹞。殷紂無道﹝九﹞﹐微子棄骨肉而亡﹝一０﹞。行善者﹝一一﹞則百姓﹝一二﹞悅﹐行惡者﹝一三﹞則子孫怨﹝一四﹞。是以明者可以致遠﹐否﹝一五﹞者可以失﹝一六﹞近。故春秋書衛侯之弟鱄出奔晉﹐書﹝一七﹞鱄絕骨肉之親﹐棄大夫之位﹐越先人之境﹐附他人之域﹐窮涉寒饑﹐織履﹝一八﹞而食﹐不明之效也﹝一九﹞。﹝一﹞「乎心」﹐宋翔鳳曰「本作『於身』﹐依治要攺。」﹝二﹞「也」原無﹐宋翔鳳本依治要補。﹝三﹞宋翔鳳曰「『惡行著乎己﹔無近而不去也』﹐本作『惡行著於���而不去』﹐並依治要攺補。子匯作『惡行著於身﹐無遠而不去』。」嚴可均曰「子匯此類多以意補。」案﹕唐本﹑匯函與子匯同。傅校本作「惡行著於己﹐無遠而不去」。﹝四﹞孝經聖治章﹕「昔者﹐周公郊祀后稷以配天。」唐明皇注﹕「后稷﹐周之始祖也。郊謂圜丘祀天也。周公攝政﹐因行郊天之祭﹐乃尊始祖以配之也。」﹝五﹞「奉貢﹐宋翔鳳曰「本下有『重譯』二字﹐依治要刪。」﹝六﹞「至」﹐宋翔鳳曰「本作『臻』﹐依治要攺。」﹝七﹞「艸澤」﹐宋翔鳳曰「本作『艸木緣化』﹐依治要攺補。」﹝八﹞唐晏曰「按﹕周公時麟鳳艸木﹐所未聞也﹔若文王時﹐麟趾蒿宮﹐有其應矣。」器案﹕淮南子繆稱篇﹕「昔二皇鳳皇至於庭﹐三代至乎門﹐周室至乎澤。」詩大雅捲阿﹐詩序以爲「召康公戒成王也」﹐曰「鳳皇於飛﹐翽翽其羽﹐亦集爰止。」曰「鳳皇於飛﹐翽翽其羽﹐亦傅於天。」曰「鳳皇鳴矣﹐於彼髙岡。」淮南以爲周室﹐詩序明曰成王﹐蓋亦當周公攝政之時也﹐故陸氏直歸之周公耳。不惟此也﹐太平禦覽七八五引尙書大傳﹕「交址之南有越裳國﹐周公居攝六年﹐制禮作樂﹐天下和平﹐越裳以三象重譯而獻白雉﹐曰﹕『道路悠遠﹐山川阻深﹐音使不通﹐故重譯而朝。』成王以歸周公﹐曰﹕『徳不加焉﹐則君子不饗其質﹝原注﹕質﹐亦贄也﹞﹐政不施焉﹐則君子不臣其人﹐吾何以獲此賜也﹖』其使請曰﹕『吾受命吾國之黃耇﹐曰﹕久矣﹐天之無烈夙淫雨﹗意者﹐中國有聖人乎﹖有則盍往朝之。』周公乃歸之於王﹐稱先王之神致﹐以薦於宗廟。」此則明以越裳獻白雉爲周公時事也﹐蓋伏生與陸生俱本之古尙書說也。若太公金匱又謂﹕「武王伐殷﹐四夷聞﹐各以其職來貢。越裳氏獻白雉﹐重譯而至。」﹝洪頤烜經典集林卷二十二有撰集本﹞蓋一事而歧傳耳。﹝九﹞宋翔鳳曰「本缺『無道』二字﹐依治要。」案﹕子匯本﹑程本﹑兩京本﹑天一閣本缺三字﹐匯函作「逐微子」﹐不缺﹐當出肊補。﹝一０﹞論語微子﹕「微子去之。」集解﹕「馬曰﹕『微﹐國名﹔子﹐爵也。微子﹐紂之庶兄﹐見紂無道﹐早去之。』」又見史記宋微子世家。﹝一一﹞宋翔鳳曰「本無『者』字﹐依治要。」﹝一二﹞宋翔鳳曰「『百姓』本作『鳥獸』﹐依治要。」﹝一三﹞宋翔鳳曰「本無『者』字﹐依治要。」﹝一四﹞「子孫怨」﹐宋翔鳳曰「本作『臣子恐』﹐依治要。」唐晏曰「按書﹕『我不顧行遁。』微子之所以辟紂。」﹝一五﹞宋翔鳳曰「『否』﹐本作『鄙』﹐依治要攺。」﹝一六﹞宋翔鳳曰「本缺一『失』字﹐依治要補。」案﹕匯函﹑品節作「勸」﹐肊補。﹝一七﹞「書」﹐子匯本﹑匯函﹑品節作「言」。﹝一八﹞「履」﹐谷梁傳作「絇」。禮記玉藻注﹕「絇﹐履頭飾。」又檀弓上釋文﹕「絇﹐履頭飾。」荀子哀公篇﹕「章甫絇屨。」注﹕「王肅云﹕『絇謂屨頭有拘節也。』鄭康成云﹕『絇之言拘也﹐以爲行戒﹐狀如刀衣鼻﹐在屨頭。』」按楊注引鄭康成﹐儀禮士冠禮注文也。﹝一九﹞唐晏曰「谷梁襄二十七年﹕『衛侯之弟專出奔晉。織絇邯鄲﹐終身不言衛。專之去﹐合乎春秋。』」案﹕左氏傳﹑公羊傳「專」俱作「鱄」﹐釋文﹕「鱄﹐市轉切﹐又音專。」

思務﹝一﹞第十二

﹝一﹞黃震曰「思務言聞見當務執守。」戴彥升曰「思務篇言聖人不必同道。」唐晏曰「此篇義在知其所止。」

夫長於變者﹐不可窮以詐。通於道者﹐不可驚以怪。審於辭者﹐不可惑以言。達﹝一﹞於義者﹐不可動以利﹝二﹞。是以君子博﹝三﹞思而廣﹝四﹞聽﹐進退順﹝五﹞法﹐動作合度﹐聞見欲眾﹐而采擇欲謹﹝六﹞﹐學問欲博而行己﹝七﹞欲惇﹝八﹞﹐見邪而﹝九﹞知其直﹐見華而﹝一０﹞知其實﹐目不淫於﹝一一﹞炫耀之色﹐耳不亂於﹝一二﹞阿諛之詞﹐𨿽利﹝一三﹞之以齊﹑魯﹝一四﹞之富而志不移﹝一五﹞﹐談之以王﹝一六﹞喬﹑赤﹝一七﹞松之壽﹐而行不易﹝一八﹞﹐然後能壹﹝一九﹞其道而定其操﹐致其事而立其﹝二０﹞功也﹝二一﹞。﹝一﹞「達」﹐原作「遠」﹐治要注云「『遠』當作『達』。」今案﹕子匯本﹑品節作「達」﹐據以攺正。﹝二﹞「利」﹐宋翔鳳曰「本缺一字﹐依治要補﹐子匯作『不可動以義』﹐亦以意補。」今案﹕子匯本是「利」字﹐傅校本﹑唐本﹑品節亦是「利」字。﹝三﹞「博」﹐宋翔鳳曰「本作『廣』﹐依治要攺。」﹝四﹞「廣」﹐宋翔鳳曰「本作『博』﹐依治要攺。」﹝五﹞「順」﹐宋翔鳳曰「本作『循』﹐依治要攺。」﹝六﹞「謹」﹐子匯本﹑品節作「詳」。﹝七﹞「博而行己」﹐宋翔鳳曰「本缺四字﹐依治要補。」案﹕品節作「博行義」三字﹐當出肊補。﹝八﹞宋翔鳳曰「宋盛如梓庶齋老學叢談引新語『遠於義』『遠』作『達』﹐『動以』下有『利』字﹐又作『進退循法度﹐動作合禮儀』﹐又作『學問欲博﹐而行己欲惇』﹐與治要多同。」案﹕論語公冶長﹕「其行己也恭。」邢疏﹕「言己之所行﹐常能恭順﹐不違忤於物也。」﹝九﹞「而」﹐宋翔鳳曰「本作『乃』﹐依治要。」﹝一０﹞「見華而」﹐宋翔鳳曰「本作『觀花乃』﹐依治要攺。」﹝一一﹞宋翔鳳曰「本無『於』字﹐依治要補。」﹝一二﹞宋翔鳳曰「本無『於』字﹐依治要補。」﹝一三﹞「阿諛之詞𨿽利」﹐宋翔鳳曰「本『阿』字下缺六字﹐依治要補五字。以上並依治要。子匯作『耳不亂阿�之聲﹐是故語』﹐接下文。別本作『耳不亂阿譽之聲﹐士人動』﹐接下文。並不可信。」案﹕傅校本作「耳不亂阿亂之聲語」﹐品節「阿�」作「阿比」。﹝一四﹞「齊魯」﹐宋翔鳳曰「本作『晉楚』﹐依治要。」唐晏曰「孟子﹕『晉﹑楚之富﹐不可及也。』是當時有此語。」﹝一五﹞「移」﹐宋翔鳳曰「本作『回』﹐依治要。」﹝一六﹞宋翔鳳曰「本無『王』字﹐依治要。」﹝一七﹞宋翔鳳曰「本無『赤』字﹐依治要。」﹝一八﹞唐晏曰「按﹕喬﹑松﹐謂赤松﹑王喬﹐秦﹑漢閒多稱之﹐神仙之儔也。漢書亦云﹕『體有喬﹑松之壽。』」器案﹕王喬﹑赤松子列仙傳有傳。簡稱爲喬﹑松﹐戰國策秦策上﹕「世世稱孤﹐而有喬﹑松之壽。」文選王子淵聖主得賢臣頌﹕「呴噓呼吸如喬﹑松。」後漢書馮衍傳顯志賦﹕「配喬﹑松之妙節。」又簡稱松﹑喬﹐漢書王吉傳﹕「體有松﹑喬之壽。」後漢書馮衍傳自論﹕「庶幾乎松﹑喬之福。」文選班孟堅西都賦﹕「庶松﹑喬之羣類。」又張平子西京賦﹕「美往昔之松﹑喬。」又思玄賦﹕「松﹑喬髙跱孰能離。」焦氏易林訟之家人﹑師之離﹑離之剝﹑損之離﹑夬﹑歸妹之升俱有「松﹑喬﹑彭祖」語﹐文選曹子桓芙蓉池作詩﹕「壽命非松﹑喬。」﹝一九﹞「壹」﹐宋翔鳳曰「本作『一』﹐依治要攺。」﹝二０﹞宋翔鳳曰「本缺『致其事而立其』六字﹐依治要補。」﹝二一﹞「功也」﹐宋翔鳳曰「本無『也』字﹐依治要補。」案﹕品節此八字作「安其身而見其功」﹐亦出肊補。

凡人則不然﹐目放於富貴之榮﹐耳亂於不死之道﹝一﹞﹐故多棄其所長而求其所短﹐不﹝二﹞得其所無﹝三﹞而失其所有。是以吳王夫差知﹝四﹞艾陵之可以取﹝五﹞勝﹐而不知檇李可以破亡也﹝六﹞。故事﹝七﹞或見一﹝八﹞利而喪萬機﹐取﹝九﹞一福而致百﹝一０﹞禍。夫學者﹝一一﹞通於神靈之變化﹐曉於天地之開闔﹐���﹝一二﹞弛張﹐性命之短長﹐富貴之所在﹐貧賤之所亡﹐則手足不勞而耳目不亂﹐思慮不謬﹝一三﹞﹐計策不誤﹐上﹝一四﹞訣﹝一五﹞是非於天文﹐其次定狐疑﹝一六﹞於世務﹐廢﹝一七﹞興有所據﹐轉移有所守﹐故道�����﹝一八﹞事可法也。﹝一﹞列子說符篇﹕「昔人言有知不死之道者。」文選嵇叔夜養生論﹕「或有謂神仙可以學得﹐不死可以力致者。」蓋自戰代以還﹐言不死之道者﹐甚囂塵上矣。﹝二﹞宋翔鳳曰「本無『不』字﹐依治要補。」﹝三﹞「無」﹐宋翔鳳曰「本作『亡』﹐依治要攺。」﹝四﹞宋翔鳳曰「『知』下本有『度』字﹐依治要刪。」﹝五﹞「以取」﹐宋翔鳳曰「本無此二字﹐依治要補。」﹝六﹞「而不知檇李可以破亡也」﹐宋翔鳳曰「本作『而不悟句踐將以破凶也』﹐依治要攺。」唐晏曰「按春秋哀十一年﹕『五月﹐公會吳伐齊﹐齊國書帥師及吳戰於艾陵﹐齊師敗績﹐獲國書。於越入吳。」器案﹕呂氏春秋知化篇﹕「夫差興師伐齊﹐戰於艾陵﹐大敗齊師。」髙誘注﹕「艾陵﹐齊地。」山東通誌以爲卽艾邑﹐在萊蕪縣東境。左傳定公十四年﹕「吳伐越﹐越子句踐禦之﹐陳於檇李。句踐患吳之整也﹐使死士﹐再禽焉﹐不動。使罪人三行﹐屬劍於頸﹐而辭曰﹕『二君有治﹐臣姦旗鼓。不敏於君之行前﹐不敢逃刑﹐敢歸死。』遂自剄也。師屬之目﹐越子因而伐之﹐大敗之。靈姑浮以戈擊闔廬﹐闔廬傷將指﹐取其一屨。還﹐卒於陘﹐去檇李七里。」杜注﹕「檇李﹐吳郡嘉興縣南檇﹝原作「醉」﹐據史記越世家正義引攺﹞李城。」﹝七﹞宋翔鳳曰「本『故』下缺二字﹐治要有『事』字﹐無缺。」案﹕品節「故」連「或」﹐中間不缺字。﹝八﹞「一」﹐原作「可」﹐今據李本﹑子匯本﹑程本﹑兩京本﹑唐本﹑品節校攺。﹝九﹞「取」﹐宋翔鳳云「本作『求』﹐依治要攺。」﹝一０﹞「百」﹐宋翔鳳曰「本作『萬』﹐依治要攺。」﹝一一﹞兩京本無「夫學」二字。﹝一二﹞「���」﹐子匯本﹑唐本缺二字﹐品節作「人事之」三字﹐亦屬肊補。﹝一三﹞「謬」字原缺﹐今據子匯本﹑傅校本﹑品節補。﹝一四﹞器案﹕「上」上疑挩「太」字﹐古書言次序﹐率以「太上」云云﹑「其次」云云﹐又「其次」云云言之。﹝一五﹞「訣」﹐崇文本作「決」﹐傅校作「訣」。器案﹕訣﹑決古通。文選江文通別賦﹕「瀝泣共訣。」李善注﹕「訣與決音義同。」又潘安仁笙賦﹕「訣厲悄切。」李善注﹕「訣厲﹐謂決斷淸冽也。」又鮑明遠東門行﹕「將去復還訣。」李善注﹕「訣與決同。」﹝一六﹞水經河水注﹕「風俗通曰﹕『裏語稱﹕狐欲渡河﹐無如尾何。且狐性多疑﹐故俗有狐疑之說。」又見楚辭離騷補注引。﹝一七﹞李本﹑程本﹑兩京本﹑天一閣本無「廢」字。﹝一八﹞「�����」﹐品節作「可成」二字﹐亦是肊補。

昔舜﹑禹因盛而治世﹝一﹞﹐孔子承衰而作功﹐聖人不空出﹝二﹞﹐賢者不虛生﹐������而歸於善﹐斯乃﹝三﹞天地之法而制﹝四﹞其事﹐則世之便而設其義。故聖人不必同道﹝五﹞﹐������﹝六﹞﹐好者不必同色而皆美﹐醜者不必同狀而皆惡﹐天地之數﹐斯﹝七﹞命之象也。日��������八宿並列﹐各有所主﹝八﹞﹐萬端異路﹐千法異形﹐聖人因其勢而調之﹐使小大不得相踰﹝九﹞﹐方圓不得相干﹝一０﹞﹐分之以度﹐紀之以節﹐星不晝見﹐日不夜照﹐雷不冬發﹐霜不夏降。臣不淩君﹐則﹝一一﹞陰不��陽﹝一二﹞﹐盛夏不暑﹐隆冬不霜﹐黑气苞日﹐彗星揚��﹝一三﹞﹐虹蜺冬見﹐蟄虫夏藏﹐熒惑亂宿﹐眾星失行。聖人因﹝一四﹞變而立功﹐由異而致太平﹝一五﹞﹐堯﹑舜﹝一六﹞承蚩尢之失﹐而思欽明之道﹝一七﹞﹐君子見惡於外﹐則知變於內矣﹝一八﹞。桀﹑紂不暴﹝一九﹞﹐則湯﹑武不仁﹐才惑於眾非者而攺之﹐�������亂之於朝廷﹐而匹﹝二０﹞夫治之於閨門。是以接輿﹝二一﹞﹑老萊﹝二二﹞所以避世於窮�����而遠其尊也。君子行之於幽閒﹐小人厲之於士眾。老子曰「上徳不徳。﹝二三﹞」������虛也﹝二四﹞。﹝一﹞「世」字原缺﹐今據李本﹑子匯本﹑程本﹑兩京本﹑天一閣本﹑傅校本﹑唐本﹑品節補。﹝二﹞論衡對作篇﹕「賢聖不空生。」本此。﹝三﹞「乃」下唐本有�。﹝四﹞「制」﹐唐本作「治」。﹝五﹞孟子萬章﹕「聖人之行不同也﹐或遠或近﹐或去或不去﹐歸潔其身而已矣。」義與此同。﹝六﹞「������」﹐品節作「而皆合」三字﹐亦是肊補。﹝七﹞「斯」﹐品節作「性」﹐唐晏曰「訛字。」﹝八﹞「日��������八宿並列各有所主」﹐品節無此十七字。﹝九﹞「踰」字原缺﹐今據子匯本﹑品節補。﹝一０﹞「幹」﹐原誤「千」﹐各本俱作「幹」﹐今據攺正。﹝一一﹞「則」字品節無。﹝一二﹞「陰不��陽」﹐宋翔鳳曰「子匯作『陰不侵陽』﹐無缺。」案﹕李本﹑天一閣本﹑唐本﹑品節亦作「陰不侵陽」﹐程本作「陰不�陽」﹐兩京本作「陰不侵盛陽」。﹝一三﹞「揚��」﹐宋翔鳳曰「子匯作『揚光』﹐不缺。」案﹕李本﹑兩京本﹑天一閣本作「揚光」﹐程本作「揚�」。﹝一四﹞「因」﹐宋翔鳳曰「本下有『天』字﹐依治要刪。」﹝一五﹞「變而立功由異而致太平」﹐宋翔鳳曰「本作『因天變而正其失﹐理其端而正其本』﹐依治要攺。」﹝一六﹞宋翔鳳曰「本無『舜』字﹐依治要補。」﹝一七﹞宋翔鳳曰「本缺『明之道』三字﹐依治要增。」唐晏曰「按尙書堯典﹕『欽哉欽哉﹐惟刑之卹哉﹗』呂刑篇曰﹕『蚩尢惟始作亂﹐惟作五虐之刑。』則是堯於刑之欽者﹐正有鑑於蚩尢之虐也。」器案﹕堯典﹕「欽明文思安安。」釋文引馬云「威儀表備謂之欽﹐照臨四方謂之明﹐經緯天地謂之文﹐道徳純備謂之思。」唐晏未見治要作「欽明」之文﹐而以「卹刑」爲言﹐亦逞肊之說也。﹝一八﹞宋翔鳳曰「本無『矣』字﹐依治要補。」﹝一九﹞「暴」字原缺﹐據子匯本﹑唐本補。傅校本作「道」。﹝二０﹞「匹」﹐子匯本﹑兩京本﹑天一閣本作「臣」﹐未可據。﹝二一﹞論語微子﹕「楚狂接輿歌而過孔子。」集解﹕「孔曰﹕『接輿﹐楚人。』」邢疏曰「接輿﹐楚人﹐姓陸名通﹐字接輿也。昭王時﹐政令無常﹐乃被髮佯狂不仕﹐時人謂之楚狂也。」﹝二二﹞史記老子韓非列傳﹕「或曰﹕老萊子亦楚人也﹐著書十五篇﹐言道家之用﹐與孔子同時云。」正義﹕「太史公疑老子或是老萊子﹐故書之。列仙傳云﹕『老萊子楚人﹐當時世亂﹐逃世耕於蒙山之陽﹐莞葭爲墻﹐蓬蒿爲室﹐杖﹝疑當作「枝」﹞木爲牀﹐蓍艾爲席﹐菹芰爲食﹐墾山播種五穀。楚王至門迎之﹐遂去至於江南而止﹐曰﹕鳥獸之解毛﹐可績而衣﹐其遺粒足食也。』」器案﹕大戴禮記衛將軍文子篇﹕「孔子曰﹕『徳恭而行信﹐終日言﹐不在尢之內﹐在尢之外。國無道﹐處賤不悶﹐貧而能樂。蓋老萊子之行也。』」漢書藝文志諸子略道家﹕「老萊子十六篇。」本注﹕「楚人﹐與孔子同時。」文選天臺山賦注引劉向別錄﹕「老萊子﹐古之壽者。」﹝二三﹞老子第三十八章

﹕「上徳不徳﹐是以有徳。」﹝二四﹞唐晏曰「按陸生之解﹐不可全見﹐然以虛字測之﹐與王注合。」

夫口誦聖人之言﹐身學賢者之行﹐久而不獘﹐勞而不廢﹐𨿽未爲君������已。孔子曰「行夏之時﹐乘殷之輅﹐服周之冕﹐樂則韶舞﹐放鄭聲﹐遠佞人。」﹝一﹞���﹝二﹞道而行之於世﹐𨿽非堯﹑舜之君﹐則亦堯﹑舜也﹝三﹞。今之爲君者則不然﹐治不以五帝之術﹐則曰﹝四﹞今之世不可以道徳﹝五﹞治也﹝六﹞。爲臣者不思﹝七﹞稷﹑契﹝八﹞﹐則曰今之民不可以仁義正也﹝九﹞。爲子者不執曾﹑閔之質﹝一０﹞﹐朝夕不休﹝一一﹞﹐而﹝一二﹞曰家人不和﹝一三﹞也。學者不操回﹑賜﹝一四﹞之精﹝一五﹞﹐晝﹝一六﹞夜不懈﹝一七﹞﹐而﹝一八﹞曰世所不行也。自人君至於庶人﹐未有不﹝一九﹞法聖道而爲賢者也﹝二０﹞。易曰「丰其屋﹐蔀其家﹐窺其戶﹐其無人。」﹝二一﹞無人者﹐非無人也﹐言無聖賢以﹝二二﹞治之耳﹝二三﹞。﹝一﹞論語衛靈公﹕「顏淵問爲邦。子曰﹕『行夏之時﹐﹝集解﹕「據見萬物之生﹐以爲四時之始﹐取其易知。」﹞乘殷之輅﹐﹝集解﹕「馬曰﹕『殷車曰大輅﹐左傳曰﹕大輅越席﹐昭其儉也。』」﹞服周之冕﹐﹝集解﹕「包曰﹕『冕﹐禮冠。周之禮﹐文而備﹐取其黈纊塞耳﹐不任視聽。』」﹞樂則韶舞﹐﹝集解﹕「韶﹐舜樂也﹐盡善盡美﹐故取之。」﹞放鄭聲﹐遠佞人。鄭聲淫﹐佞人殆。』」﹝集解﹕「孔曰﹕『鄭聲﹑佞人﹐亦俱能惑人心﹐與雅樂﹑賢人同﹐而使人淫亂危殆﹐故當放遠之。』」﹞﹝二﹞「���」﹐天一閣本﹑傅校本﹑唐本作「聖人之」三字。﹝三﹞文廷式曰「陸生陳義及此﹐是以堯﹑舜望漢髙帝﹐惜乎髙帝卑卑﹐不足與於髙論也。」器案﹕孟子告子下﹕「子服堯之服﹐誦堯之言﹐行堯之行﹐是堯而已矣。」與此文義同。﹝四﹞「治不以五帝之術則曰」﹐宋翔鳳曰「本作『治不法���而曰』﹐中缺三字﹐今依治要。」今案﹕子匯本﹑天一閣本﹑傅校本﹑唐本作「治不法乎堯﹑舜﹐而曰」。﹝五﹞宋翔鳳曰「治要無『徳』字﹐脫。」﹝六﹞唐晏曰「按今之爲君者﹐當是指始皇﹐否則屬泛論耳。」﹝七﹞「思」﹐李本﹑子匯本﹑程本﹑兩京本﹑天一閣本﹑唐本作「師」。﹝八﹞尙書舜典﹕「禹拜稽首﹐讓於稷﹑契曁臯陶。帝曰﹕『兪﹐汝往哉﹗』帝曰﹕『棄﹐黎民阻饑﹐汝后稷播時百谷。』帝曰﹕『契﹐百姓不親﹐五品不遜﹐汝作司徒﹐敬敷五教在寬。』」﹝九﹞宋翔鳳曰「本缺『仁義正也』四字﹐依治要增。」案﹕子匯本﹑程本﹑天一閣本﹑傅校本﹑唐本作「禮義化也」。﹝一０﹞宋翔鳳曰「『質』本作『賢』﹐依治要攺。」﹝一一﹞宋翔鳳曰「本下有『盡節不倦』四字﹐依治要刪。」﹝一二﹞宋翔鳳曰「『而』本作『則』﹐依治要攺。」﹝一三﹞宋翔鳳曰「『和』本作『惇』﹐依治要攺。」唐晏曰「『惇』乃『惇』之假借﹐厚也。」﹝一四﹞回﹑賜﹐謂顏回﹑端木賜也。傳見史記仲尼弟子列傳。﹝一五﹞宋翔鳳曰「『不』本作『無』﹐下缺四字﹐依治要補。」﹝一六﹞「晝」﹐天一閣本誤「盡」。﹝一七﹞宋翔鳳曰「本下有『循禮而動』四字﹐依治要刪。」﹝一八﹞宋翔鳳曰「『而』本作『則』。」﹝一九﹞宋翔鳳曰「本無『不』字﹐依治要增。」﹝二０﹞宋翔鳳曰「『未有不法聖道而爲賢者也』﹐本作『未有法聖人』下缺五字﹐下又有『爲要者寡﹐爲惡者眾』八字﹐依治要補攺。」案﹕李本﹑兩京本「爲要」作「爲善」。﹝二一﹞案﹕此易丰卦上六爻辭也。王弼注曰「屋﹐藏蔭之物﹐以陰處極﹐而最在外﹐不履於位﹐深自幽隱﹐絕迹深藏者也。旣丰其屋﹐又蔀﹝上「丰其蔀」注云「蔀﹐覆暖鄣光明之物也。」﹞其家﹐屋厚家覆﹐闇之甚也。𨿽窺其戶﹐闃其無人﹐棄其所處﹐而自深藏也。處於明動尙大之時﹐而深自幽隱﹐以髙其行﹐大道旣濟﹐而猶不見﹐隱不爲賢﹐更爲反道﹐凶其宜也。」﹝二二﹞宋翔鳳曰「『其無人。無人者﹐非無人也﹐言無聖賢以治之耳』﹐『其無人』下﹐本缺四字﹐直接下文『治之耳』﹐今依治要攺補。」﹝二三﹞唐晏曰「按引易以證『爲善者寡﹐爲惡者眾』﹐此古說也。幹寶亦謂﹕『蓋記紂之侈﹐社稷旣亡﹐言室虛曠也。』」

故仁者在位而仁人來﹐義者在朝而義士至﹝一﹞。是以墨子之門多勇士﹝二﹞﹐仲尼﹝三﹞之門多道徳﹝四﹞﹐文王﹝五﹞之朝多賢良﹐秦王之庭多不詳﹝六﹞。故善者必有所主﹝七﹞而至﹝八﹞﹐惡者必有所因而來。夫﹝九﹞善惡不空作﹝一０﹞﹐禍福不濫生﹝一一﹞﹐惟心之所向﹝一二﹞﹐志之所行而已矣﹝一三﹞。﹝一﹞宋翔鳳曰「『義者』本作『義士』﹐依治要攺。」﹝二﹞呂氏春秋上徳篇﹕「墨者巨子孟勝善荊之陽城君﹐陽城君令守於國﹐毀璜以爲符﹐約曰﹕『符合聽之。』荊王薨﹐羣臣攻吳起於喪所﹐陽城君與焉﹐荊罪之﹐陽城君走﹐荊收其國。孟勝曰﹕『受人之國﹐與之有符﹐今不見符﹐而力不能禁﹐不能死﹐不可。』其弟子徐弱諫孟勝曰﹕『死而有益陽城君﹐死之可矣﹔無益矣﹐而絕墨者於世不可。』孟勝曰﹕『不然。吾於陽城君﹐非師則友也﹐非友則臣也﹐不死﹐自今以來﹐求嚴師必不於墨者矣﹐求賢友必不於墨者矣﹐求良臣必不於墨者矣﹐死之﹐所以行墨者之義而繼其業者也。我將屬巨子於宋之田襄子。田襄子﹐賢者也﹐何患墨者之絕世也。』徐弱曰﹕『若夫子之言﹐弱請先死以除路。』還歿頭前於孟勝。因使二人傳巨子於田襄子。孟勝死﹐弟子死之者百八十三人﹔以致令於田襄子﹐欲反死孟勝於荊﹐田襄子止之曰﹕『孟子已傳巨子於我矣﹐當聽。』遂反死之。」淮南子泰族篇﹕「墨子服役者百八十人﹐可使赴火蹈刃﹐死不旋踵。」卽此事可見墨子之門多勇士也。﹝三﹞宋翔鳳曰「本缺『勇士仲尼』四字﹐依治要補。」案﹕子匯本﹑天一閣本﹑唐本此四字作「��聖賢」﹐亦是肊補。﹝四﹞唐晏曰「此以孔﹑墨並列﹐戰國之習慣耳。」案﹕禮記曲禮上﹕「道徳仁義﹐非禮不成。」正義曰「道徳仁義﹐非禮不成者﹕道者﹑通物之名﹐徳者﹑得理之稱﹐仁是施恩及物﹐義是裁斷合宜。言人欲行四事﹐不用禮無由得成﹐故云非禮不成也。道徳爲萬事之本﹐仁義爲羣行之大﹐故舉此四者爲用禮之主﹐則余行須禮可知也。道是通物﹐徳是理物﹐理物由於開通﹐是徳從道生﹐故道在徳上。此經道謂才藝﹐徳謂善行﹐故鄭注周禮云﹕『道多才藝﹐徳能躬行。』非是老子之道徳也。熊氏云﹕『此是老子「失道而後徳﹐失徳而後仁﹐失仁而後義」。今謂道徳﹐大而言之﹐則包羅萬事﹔小而言之﹐則人之才藝善行﹔無問大小﹐皆須禮以行之﹐是禮爲道徳之具﹐故云非禮不成。然人之才藝善行﹐得爲道徳者﹐以身有才藝﹐事得開通﹐身有美善﹐於理爲得﹐故稱道徳也。』」此說道徳之義﹐其言明且淸﹐且有以知與老子之所謂道徳者﹐區以別矣。﹝五﹞宋翔鳳曰「『文王』本作『文武』﹐依治要攺。」﹝六﹞宋翔鳳曰「『詳』本作『祥』﹐依治要﹐詳﹑祥字通。」﹝七﹞「主」﹐宋翔鳳曰「治要注云﹕『作因。』」案﹕子匯本﹑天一閣本﹑傅校本﹑唐本作「因」。﹝八﹞宋翔鳳曰「本缺『主而至』三字﹐子匯作『善者必有所因而至』﹐別本作『必有所自而生』。依治要補。」﹝九﹞宋翔鳳曰「本無『夫』字﹐依治要補。」﹝一０﹞宋翔鳳曰「『作』本作『出』﹐依治要攺。」﹝一一﹞「濫生」﹐宋翔鳳曰「本作『妄作』﹐依治要攺。」﹝一二﹞「向」﹐天一閣本誤「何」。﹝一三﹞宋翔鳳曰「本無『矣』字﹐依治要補。」

附錄一

新語佚文

漢書藝文志諸子略儒家﹕「陸賈二十三篇。」未著錄新語。史記陸賈列傳﹕「凡著十二篇﹐……號其書曰新語。」正義﹕「七錄云﹕『新語二卷﹐陸賈撰』也。」漢書陸賈傳﹕「賈凡著十二篇﹐……稱其書曰新語。」師古曰「其書今見存。」隋﹑唐志及意林俱云「新語二卷﹐陸賈撰。」今傳本二卷十二篇。然則今本卽隋﹑唐人所見之本﹐惟字句頗有脫落耳。漢志稱「陸賈二十三篇」者﹐蓋新語之外﹐尙有其它十一篇﹐則陸賈所著之有佚文舊矣。今以鉤沈所得﹐先列新語﹐次及陸賈﹐再次更及其它﹐庶幾分別部居﹐不相雜﹐其有可疑﹐則又隨文出之云。

義者﹐徳之經﹐履之者聖也。﹝文選應吉甫晉武帝華林園集詩注引新語﹞

案﹕道基篇﹕「仁者道之紀﹐義者聖之學﹐學之者明﹐失之者昏﹐背之者亡。」文義頗相似。

賢者之處世﹐猶金石生於沙中﹐豫章產於幽谷。﹝太平禦覽九五七引新語﹞

案﹕資質篇﹕「夫楩柟豫章﹐天下之名木也﹐生於深山之中﹐產於溪谷之傍。」亦以豫章取譬賢者也。

世言圍碁﹐或言兵法之類﹕上者﹐張置疏遠﹐多得道而勝﹔中者﹐務相遮絕﹐爭便求利﹔下者﹐守邊隅﹐趨作罫。﹝古買反﹐綫間方目也﹞。猶薛公之言黥布反也﹕上計﹐取吳﹑楚廣地﹔中計﹐塞成臯﹐遮要爭利﹔下計﹐據長江以臨越﹐守邊隅﹐趨作罫者也。﹝宋本太平禦覽七五三引新語﹞

案﹕此桓譚新論言體第四文也。嚴可均校輯全後漢文卷十三﹕「世有圍棋之戲﹐或言是兵法之類也。及爲之﹕上者﹐遠棋疏張﹐置以會圍﹐因而伐之﹐成多得道之勝﹔中者﹐則務相絕遮要﹐以爭便求利﹐故勝負狐疑﹐須計數而定﹔下者﹐則守邊隅﹐趨作罫目﹐以自生於小地。然亦必不如察薛公之言黥布反也﹕上計云﹐取吳﹑楚﹐並齊﹑魯及燕﹑趙者﹐此廣地道之謂也﹔其中計云﹐取吳﹑楚﹐並韓﹑魏﹐塞成臯﹐據敖倉﹐此趨遮要爭利者也﹔下計云﹐取吳下蔡﹐據長沙以臨越﹐此守邊隅﹐趨作罜目者也。更始帝將相不能防衛﹐而令罜中死碁皆生也。」﹝史記黥布傳集解﹑文選博奕論注﹑長短經二國權﹑禦覽七百五十三﹑意林﹞

梁君出獵﹐見白鴈而欲自射之﹐道上有驚鴈飛者﹐梁王怒﹐命以射此人。其禦公孫龍諫曰「昔衛文公時﹐大旱三年﹐卜云﹕『必須人祀。』公曰﹕『求雨者爲民也﹐今殺之不仁﹐吾自當之。』言未卒而雨下。今君重鴈殺人﹐何異虎狼。」梁君引龍登車入郭﹐呼萬歲。曰「善哉﹗今日獵﹐得善言。」﹝禦覽九一七引新語﹞

案﹕此新序雜事第二文也。其文﹕梁君出獵﹐見白鴈羣﹐梁君下車彀弓欲射之﹐道有行者﹐梁君謂行者止﹐行者不止﹐白鴈羣駭。梁君怒﹐欲射行者。其禦公孫襲下車撫矢曰「君止。」梁君忿然作色而怒曰「襲不與其君﹐而顧與他人﹐何也﹖」公孫襲對曰「昔齊景公之時﹐天大旱三年﹐卜之曰﹕『必以人祠乃雨。』景公下堂頓首曰﹕『凡吾所以求雨者﹐爲吾民也﹔今必使吾以人祠﹐乃且雨﹐寡人將自當之。』言未卒而天大雨方千里者﹐何也﹖有徳於天﹐而惠於民也。今主君以白鴈之故﹐而欲殺人﹐襲謂主君言﹐無異於虎狼矣。」梁君援其手﹐與上車﹐歸入廟門﹐呼萬歲。曰「幸哉﹗今日也﹗他人獵皆得禽獸﹐吾獵得善言而歸。」﹝新序文止此﹞尋藝文類聚六六﹑太平禦覽四五七﹑困學紀聞一０引莊子﹐太平禦覽三九０引說苑皆有此文。所引莊子﹑說苑皆佚文也。二書俱作「公孫龍」﹐獨新序雜事作「公孫襲」耳。又「齊景公」獨此文作「衛文公」﹐蓋誤﹐列女傳辯通載此事﹐亦以爲齊景公也。

髙臺﹐諭京師﹔悲風﹐言教令﹔朝日﹐諭君之明﹔照北林﹐言狹﹐比諭小人。﹝文選曹子建雜詩六首注引新語﹞

案﹕曹子建雜詩云「髙臺多悲風﹐朝日照北林。之子在萬里﹐江湖迥且深。」前兩句李善注云「新語曰﹕『髙臺﹐諭京師﹔悲風﹐言教令﹔朝日﹐諭君之明﹔照北林﹐言狹﹐比諭小人。』新序曰﹕『髙堂百仞。』」後兩句李善注云「江湖﹐諭小人隔蔽。毛詩曰﹕『之子於徵。』爾雅曰﹕『迥﹐遠也。』」今案﹕前兩句李善注有訛誤。「髙臺﹐諭京師」云云四句﹐準後兩句李善注「江湖﹐諭小人」﹐則「髙臺諭京師」四句﹐乃李善解釋子建雜詩前兩句之義﹐所謂句解也。其引新序「髙堂百仞」之文﹐當作「新語曰﹕『髙臺百仞』」。此新語本行篇文也。誤「髙臺」爲「髙堂」﹐不知「髙堂」與子建詩有何關涉﹖李善腹笥卽儉﹐何至引豪不相干之髙堂以釋並非僻典之髙臺乎﹖傳鈔者誤「新語」爲「新序」﹐而原有「新語」二字無以安之﹐遂移植於注文之首耳。獨不思爲雜詩作注﹐非新語之所有事﹐且漢初之陸賈何由得知有漢末之曹子建也﹖

治末者調其本。﹝文選潘安仁籍田賦注引新語注﹞

案﹕唐以前不聞有新語注﹐所引乃術事篇文也﹐「注」字當衍。

離婁之明﹐不能察帷薄之內﹔師曠之聰﹐不能聞百里之外。﹝論衡書虛篇引陸賈﹞

天地生人也﹐以禮義之性﹔人能察己所以受命﹐則順﹔順之謂道。﹝論衡本性篇引陸賈﹞

王充曰「夫陸賈知人禮義爲性﹐人亦能察己所以受命。性善者不待察而自善﹔性惡者﹐𨿽能察之﹐猶背禮畔義﹐義挹於善﹐不能爲也。故貪者能言廉﹐亂者能言治﹐盜跖非人之竊也﹐莊蹻刺人之濫也。明能察己﹐口能論賢﹐性惡不爲﹐何益於善﹖陸賈之言﹐未能得實。」

嚴可均曰「今新語十二篇無此文。論衡但云陸賈﹐不云新語﹐或當在漢志之二十三篇中。」﹝鐵橋漫稿五新語敍﹞

陸賈論薄葬。

論衡薄葬篇﹕「賢聖之業﹐皆以薄葬省用爲務﹔然而世尙厚葬﹐有奢泰之失者﹐儒家論不明﹐墨家議之非故也。墨家之議右鬼﹐以爲人死輒爲鬼而有知﹐能形而害人﹐故引杜伯之類以爲效驗。儒家不從﹐以爲死人無知﹐不能爲鬼﹔然而賻祭備物者﹐示不負死以觀生也。陸賈依儒家而說﹐故其立語﹐不肯明處。劉子政舉薄葬之奏﹐務欲省用﹐不能極論。是以世俗內持狐疑之議﹐外聞杜伯之類﹐又見病且終者﹐墓中死人﹐來與相見﹐故遂信是﹔謂死如生﹐閔死獨葬﹐魂孤無副﹔丘墓閉藏﹐穀物乏匱。故作偶人﹐以侍屍柩﹔多藏食物﹐以歆精魂。積浸流至﹐或破家盡業﹐以充死棺﹔殺人以殉葬﹐以快生意。非知其內無益﹐而奢侈之心外相慕也。以爲死人有知﹐與生人無以異。孔子非之﹐而亦無以定實﹔然而陸賈之論﹐兩無所處﹔劉子政奏﹐亦不能明。」

樊將軍噲問於陸賈曰「自古人君皆云受命於天﹐云有瑞應﹐豈有是乎﹖」陸賈應之曰「有。夫目●得酒食﹐燈火花得錢財﹐幹鵲噪而行人至﹐蜘蛛集而百事喜。小旣有徵﹐大亦宜然。故目●則咒之﹐燈火花則拜之﹐幹鵲噪則餧之﹐蜘蛛集則放之﹔況天下大寶﹐人君重位﹐非天命何以得之哉﹖瑞者﹐寶也﹐信也﹐天以寶爲信﹐應人之徳﹐故曰瑞應。無天命﹐無寶信﹐不可以力取也。」﹝西京雜記卷三﹞

太平廣記一三五引殷蕓小說﹕「樊將軍噲問於陸賈曰﹕『自古人君皆云受命於天﹐云有瑞應﹐豈有是乎﹖』陸賈應之曰﹕『有。夫目●得酒食﹐燈火花則錢財﹐幹﹝原作「午」﹐今攺正﹞鵲噪而行人至﹐蜘蛛集而百事喜。小旣有徵﹐大亦宜然。故曰﹕目●則之﹐燈火花則拜之﹐幹鵲噪則餧之﹐蜘蛛集則放之。況天下之大寶﹐人君重位﹐非天命何以得之哉﹖瑞﹐寶信也﹐天以寶爲信﹐應人之徳﹐故曰瑞應。天命無信﹐不可以力取也。』」

余嘉錫四庫提要辧證十新語﹕「此所記陸賈之語﹐以意度之﹐必出於陸賈二十三篇之中﹐蓋就論衡所引觀之﹐知賈喜論性命鬼神之事﹐此條之論瑞應﹐與其書之宗旨體裁﹐正復相合也。」

器案﹕「幹鵲」﹐原作「午鵲」。尋論衡龍虛﹑是應兩篇﹑酉陽雜俎前集卷十六廣動植序﹐俱有「幹鵲知來」語﹔字又作「幹鵠」﹐淮南子泛論篇﹕「幹鵠知來而不知往。」髙誘注﹕「幹鵠﹐鵲也﹐人將有來事憂喜之徵則鳴﹐此知來也。……幹讀漧燥之幹。」儀禮大射儀注﹑周禮天官司裘疏﹑引淮南子作「鳱鵠知來。」廣雅釋鳥﹕「鳱鵠﹐鵲也。」「幹」卽「鳱」之俗別字﹐作「午」者﹐則又以與「幹」形相近而誤耳。今攺正﹐下同。又案﹕說文隹部﹕「雗﹐雗鷽也。」又鳥部﹕「鷽﹐雗鷽﹐出鵲﹝段注云「『山』字當衍。」﹞﹐知來事鳥也。」然則「幹」又「雗」之借字也

附錄二

楚漢春秋佚文

臨海洪頤烜原輯江津王利器校訂

漢書藝文志六藝略春秋﹕「楚漢春秋九篇。」本注﹕「陸賈所記。」隋書經籍志九卷﹐新唐書藝文志同。唐書經籍志二十卷﹐不知何以多出十一卷﹐或字誤也。文獻通考經籍考未見著錄﹐蓋其書已亡於南宋矣。後漢書班彪傳上﹕「漢興﹐定天下﹐太中大夫陸賈記錄時功﹐作楚漢春秋九篇。」史記髙祖功臣侯年表索隱﹕「陸賈記事﹐在髙祖與惠帝時。」史通六家篇﹕「晏子﹑虞卿﹑呂氏﹑陸賈﹐其書篇第﹐本無年月﹐而亦謂之春秋。」又題目篇﹕「呂﹑陸二氏﹐各著一書﹐惟次篇章﹐不系時月﹐此乃子書雜記﹐而皆號曰春秋。」又雜說上篇﹕「劉氏初興﹐書惟陸賈而已﹔子長述楚﹑漢之事﹐譬夫行不由徑﹐出不由戶﹐未之聞也。」漢書司馬遷傳贊﹕「司馬遷據左氏﹑國語﹐采世本﹑戰國策﹐述楚漢春秋﹐接其後事﹐訖於大漢。」蓋司馬遷撰史記據楚漢春秋﹐故其言秦﹑漢事尢詳﹔然則楚漢春秋﹐誠研究漢代史之第一手材料也。舊輯本以洪頤烜撰集者爲較佳﹐刻入經典集林卷十﹐但紕繆亦復不少﹐如太平禦覽六九六帶部引「北郭先生獻帶於淮陰侯」云云﹐而誤「獻帶」爲「獻策」﹔吳王濞史記入列傳﹐而洪氏引史記吳王濞世家﹔此其一隅耳﹐然亦足見其魯莽滅裂矣。今輒重而理之﹐發爲後定﹐而附於新語校注之後焉﹐斯亦漢志稱某氏所著書之例也。

項燕爲秦將王翦所殺。﹝史記項羽本紀索隱﹞

項梁陰養生士九十人﹐參木者﹐所與計謀者也。木佯疾﹐於室中鑄大錢﹐以具甲兵。﹝太平禦覽八三五﹞

案﹕「生」字當衍。

項梁嘗陰養士﹐最髙者多力﹐拔樹以擊地。﹝太平禦覽三八六﹞

吳廣說陳涉曰「王引兵西擊﹐則野無交兵。」﹝文選曹子建又贈丁儀王粲詩注﹞

會稽假守殷通。﹝史記項羽本紀正義﹑漢書項籍傳注﹞

東陽獄史陳嬰。﹝史記項羽本紀正義﹞

上過陳畱﹐酈生求見﹐使者入通。公方洗足﹐問﹕「何如人﹖」曰「狀類大儒。」上曰「吾方以天下爲事﹐未暇見大儒也。」使者出告。酈生瞋目按劍曰「入言﹐髙陽酒徒﹐非儒者也。」﹝北堂書鈔一二二﹑太平禦覽三四二﹑又三六六﹞

洪頤烜曰「案﹕史通雜說篇﹕『劉氏初興﹐書惟陸賈而已。子長述楚﹑漢之事﹐專據此書﹐……如酈生之初謁沛公﹐髙祖之長歌鴻鵠﹐非惟文句有別﹐遂乃事理皆殊。』」

髙祖向咸陽南攻宛﹐宛堅守不下。乃匿其旌旗﹐人銜枚﹐馬束舌﹐龍舉而翼奮﹐雞未鳴﹐圍宛城三匝。宛城降。﹝史記髙祖本紀索隱﹑太平禦覽三五七﹞

洪頤烜曰「案﹕北堂書鈔十二引『龍舉翼起』四字。」

樊噲請殺之。﹝史記髙祖本紀索隱﹞

案﹕此「秦王子嬰降軹道旁」句﹐索隱所引也。

沛公西入武關﹐居於灞上﹐遣將軍閉函谷關﹐無內項王。項王大將亞父至關﹐不得入﹐怒曰「沛公欲反耶﹖」卽令家發薪一束﹐欲燒關門﹐關門乃開。﹝藝文類聚六﹞

解先生云「遣守函谷﹐無內項王。」﹝史記髙祖本紀索隱﹞

洪頤烜曰「案項羽本紀集解﹑畱侯世家索隱﹑漢書張良傳注臣瓚云﹕『楚漢春秋﹐鯫生本姓解。』」

項王在鴻門﹐而亞父諫曰「吾使人望沛公﹐其气沖天﹐五色相摎﹐或似龍﹐或似蛇﹐或似虎﹐或似云﹐或似人﹐此非人臣之气也﹐不若殺之。」﹝水經渭水注﹑太平禦覽十五﹑又八七﹑又八七二﹞

案﹕禦覽八七引作「五彩相糾」。

沛公脫身鴻門﹐從閒道至軍。張良﹑韓信乃謁項王軍門曰「沛公使臣奉白璧一隻獻大王足下﹐玉斗一隻獻大將軍足下。」亞父受玉斗﹐置地﹐戟撞破之。﹝太平禦覽三五二﹞

蔡生。﹝史記項羽本紀集解﹞

案﹕此「說者曰﹐人言楚人沐猴而冠耳﹐果然。項王聞之﹐烹說者」句﹐集解所引也。

董公八十二﹐遂封爲成侯。﹝史記髙祖本紀正義﹞

器案﹕漢書髙帝紀上﹕「新城三老董公遮說漢王曰﹕『臣聞﹕順徳者昌﹐逆徳者亡。兵出無名﹐事故不成。故曰﹕明其爲賊﹐敵乃可服。項羽爲無道﹐放殺其主﹐天下之賊也。夫仁不以勇﹐義不以力﹔三軍之眾﹝荀悅漢紀句上有「若」字﹞爲之素服﹐以告之諸侯﹐爲此東伐﹐四海之內﹐莫不仰徳﹐此三王之舉也。』漢王曰﹕『善。非夫子無所聞。』於是漢王爲義帝發喪﹐袒而大哭。」漢書此文﹐當亦本之陸氏﹐而史記乃略出爲「爲義帝死故」五字一句﹐不若漢書之得其本眞也。

項王爲髙閣﹐置太公於上﹐告漢王曰「今不急下﹐吾烹太公。」漢王曰「吾與項王﹐約爲兄弟﹐吾翁卽汝翁﹐若烹汝翁﹐幸分我一杯羹。」﹝太平禦覽一八四﹞

新昌亭長。﹝史記淮陰侯列傳索隱﹞

案﹕此「常數從其下鄕南昌亭長寄食」句﹐索隱所引也。

卑山。﹝史記淮陰侯列傳索隱﹞

案﹕此「從閒道萆山而望趙軍」句﹐索隱所引也。

北郭先生獻帶於淮陰侯曰「牛爲人任用﹐力盡猶不置其革。」﹝太平禦覽六九六﹞

項王使武涉說淮陰侯﹐淮陰侯曰「臣故事項王﹐位不過郎中﹐官不過執戟﹐及去楚歸漢﹐漢王賜臣玉案之食﹐玉具之劍﹐臣背叛之﹐內愧於心也。」﹝北堂書鈔一三三﹑藝文類聚六九﹑文選張平子四愁詩注﹑太平禦覽七一０﹞

上東圍項羽﹐聞樊噲反﹐旄頭公孫戎明之卒不反﹐封戎二千戶。﹝漢書王莽傳上晉灼注﹞

上欲封侯公﹐匿不肯復見﹐曰「此天下之辧士﹐所居傾國﹐故號平國君。」﹝史記項羽本紀正義﹑文選陸士衡漢髙祖功臣頌注﹞

歌曰﹕漢兵已略地﹐四方楚歌聲﹔大王意气盡﹐賤妾何聊生。」﹝史記項羽本紀正義﹞

髙帝初封侯者﹐皆賜丹書鐵券﹐曰「使黃河如帶﹐泰山如礪﹐漢有宗廟﹐爾無絕世。」﹝太平禦覽五九八﹑又六三三﹑困學紀聞十二﹞

漢已定天下﹐論羣臣破敵禽將﹐活死不衰﹐絳灌﹑樊噲是也。功成名立﹐臣爲爪牙﹐世世相屬﹐百世無邪﹐絳侯周勃是也。﹝文選劉子駿移書讓太常博士注﹞

洪頤烜曰「案漢書禮樂志注﹑陳平傳注云﹕『楚漢春秋髙祖功臣﹐別有灌。』」器案﹕文選注引楚漢春秋此文﹐復下以己意曰「然﹝案﹕文選注所云「然」﹐當讀作「然則」。﹞灌自一人﹐非侯與灌嬰。」

上敗彭城﹐薛人丁固追上﹐上被髮而顧曰「丁公﹐何相逼之甚﹖」乃回馬而去。上卽位﹐欲陳功﹐上曰「使項氏失天下者是子也。爲人臣用兩心﹐非忠也。」使下吏笞殺之。﹝太平禦覽三七三﹑又六四九﹞

上封許負爲鳴雌亭侯。﹝史記周勃世家索隱﹞

正疆數言事而當﹐上使參乘﹐解玉劍以佩之。天下定﹐出以爲守。有告之者﹐上曰「天下方急﹐汝何在﹖」曰「亡。」上曰「正疆沐浴霜露﹐與我從軍﹐而汝亡﹐告之何也﹖」下廷尉劓。﹝太平禦覽六四八﹞

淮陰武王反﹐上自擊之。張良居守。上體不安﹐臥轀車中﹐行三四里。畱侯走﹐東追上﹐簪墮被髮﹐及轀車﹐排戶曰「陛下卽棄天下﹐欲以王葬乎﹖以布衣葬乎﹖」上罵曰「若翁天子也﹐何故以王及布衣葬乎﹖」良曰「淮南反於東﹐淮陰害於西﹐恐陛下倚溝壑而終也。」﹝太平禦覽三九四﹞

謝公。﹝史記淮陰侯列傳索隱﹑漢書韓信傳注﹞

案﹕此「其舍人得罪於信﹐信囚﹐欲殺之」句﹐索隱所引也。

豈是乎﹖﹝史記黥布列傳索隱﹞

案﹕此「黥布笑曰『人相我當刑而王』」句﹐索隱所引也。

黥布反﹐羽書至﹐上大怒。﹝文選虞子陽詠霍將軍北伐詩注﹞

下蔡亭長詈淮南王曰「封汝爵爲千乘﹐東南盡日所出﹐尙未足黔徒羣盜所邪﹖而反﹐何也﹖」﹝文選陸士衡五等論注﹞

斬告蕭何者。﹝北堂書鈔七﹞

滕公者﹐禦也。﹝史記樊酈滕灌列傳索隱﹞

孔將軍居左。﹝漢書髙帝功臣表注﹞

叔孫通名何。﹝史記叔孫通傳集解及索隱﹞

叔孫何曰「臣三諫不從﹐請以身當之。」撫劍將自殺。上離席云「吾聽子計﹐不易太子。」﹝史記叔孫通列傳索隱﹞

四人冠韋冠﹐佩銀環﹐衣服甚鮮。﹝後漢書馮衍傳四皓注﹞

惠帝崩﹐呂太后欲爲髙墳﹐使從未央宮坐而見之。諸將諫﹐不許。東陽侯垂泣曰「陛下日夜見惠帝冢﹐悲哀流涕無已﹐是傷生也。臣竊哀之。」於是太后乃止。﹝藝文類聚三五﹑太平禦覽四五七﹑又四八八﹑又五五七﹞

田子春說張卿云「劉澤﹐宗家也。」﹝史記燕王世家索隱﹞

洪頤烜曰「案世家云﹕『髙後時﹐齊人田生遊乏資﹐以畫幹營陵侯。』集解﹕『晉灼曰﹕楚漢春秋田子春﹐漢書燕王傳注作字子春。』」

趙中大夫曰「臣聞﹕越王句踐﹐素甲三甲。」﹝文選潘安仁關中詩注﹞

吳太子名賢﹐字徳明。﹝史記吳王濞列傳索隱﹞

韓王信都。﹝史記韓王信列傳索隱﹑漢書功臣表注﹑史通雜說上﹞

淸陽侯王隆。﹝史記髙祖功臣年表索隱﹞

洪頤烜曰「案索隱云﹕『史記與漢書同﹐而楚漢春秋則不同者﹐陸賈記事﹐在髙祖﹑惠帝時﹐漢書是後定功臣等列。』」

器案﹕史記髙祖功臣侯者年表侯第﹐索隱引姚氏曰「蕭何第一﹐曹參二﹐張敖三﹐周勃四﹐樊噲五﹐酈商六﹐奚涓七﹐夏侯嬰八﹐灌嬰九﹐傅寬十﹐靳歙十一﹐王陵十二﹐陳武十三﹐王吸十四﹐薛歐十五﹐周昌十六﹐丁復十七﹐虫逢﹝當作「達」﹞十八。史記與漢表同﹐而楚漢春秋則不同者﹐陸賈記事﹐在髙祖﹑惠帝時﹐漢書是後定功臣等列﹐及陳平受呂后命而定﹐或已攺邑號﹐故人名亦別。且髙祖初定惟十八侯﹐呂后令陳平終竟以下列侯第錄﹐凡一百四十三人也。」

陰陵。﹝史記髙祖功臣年表陽陵侯傅寬條索隱﹞

名濆。﹝史記髙祖功臣年表博陽侯陳濞條索隱﹞

夜侯虫達。﹝史記髙祖功臣年表索隱﹞

南宮侯張耳。﹝史記髙祖功臣年表索隱﹞

憑成侯。﹝史記蒯成侯列傳索隱﹞

器案﹕索隱云「姓周﹐名﹐音薛。蒯者﹐鄕名。案三蒼云﹕『蒯鄕﹐在城父縣﹐音裴。漢書作﹐從崩﹐從邑。』今書本並作蒯﹐音菅蒯之蒯﹐非也。蘇林音簿催反。﹝汲古閣史記索隱單行本作「苦催反」﹞晉灼案功臣表﹐屬長沙。崔浩音簿壞反。﹝汲古閣史記索隱單行本作「苦壞反」﹞楚漢春秋作「憑成侯」﹐則裴﹝汲古閣史記索隱單行本作「陪」﹞憑聲相近﹐此﹝汲古閣史記索隱單行本作「或」﹞得其實也。」

附錄三

書錄

王充論衡超奇篇

若夫陸賈﹑董仲舒﹐論說世事﹐由意而出﹐不假取於外﹐然而淺露易見﹐觀讀之者﹐猶曰傳記。

陸賈消呂氏之謀﹐與新語同一意。

又書解篇

髙祖旣得天下﹐馬上之計未敗﹔陸賈造新語﹐髙祖粗納采。呂氏橫逆﹐劉氏將傾﹐非陸賈之策﹐帝室不寧。蓋材知無不能﹐在所遭遇﹕遇亂則知有功﹐有起則以其材著書者也。

漢世文章之徒﹐陸賈﹑司馬遷﹑劉子政﹑楊子云﹐其材能若奇﹐其稱不由人。

又案書篇

新語陸賈所造﹐蓋董仲舒相被服焉﹔皆言君臣政治得失。言可采行﹐事美足觀﹐鴻知所言﹐參貳經傳﹐𨿽古聖之言﹐不能過增。陸賈之言﹐未見遺闕﹔而仲舒之言雩祭可以應天﹐土龍可以致雨﹐頗難曉也。

又對作篇

髙祖不辧得天下馬上之計未轉﹐則陸賈之語不奏。

班固答賓戲

陸子優繇﹐新語以興。﹝漢書敍傳上﹞

案﹕鄭氏注曰「優繇﹐不仕也。」文選四五載此文﹐「繇」作「遊」。

又漢書髙帝紀下

天下旣定﹐命蕭何次律令﹐韓信申軍法﹐張蒼定章程﹐叔孫通制禮儀﹐陸賈造新語。

孔融上書薦謝該

臣聞﹕髙祖創業……陸賈﹑叔孫通進說詩﹑書。﹝後漢書儒林下謝該傳﹞

陸喜自序

劉向省新語而作新序﹐桓譚詠新序而作新論。﹝晉書陸喜傳﹞

劉勰文心雕龍諸子篇

若夫陸賈新語﹐賈誼新書﹐揚雄法言﹐劉向說苑﹐王符潛夫﹐崔寔政論﹐仲長昌言﹐杜夷幽求﹐或敍經典﹐或明政術﹐𨿽標論名﹐歸乎諸子。何者﹖博明萬事爲子﹐適辧一理爲論﹐彼皆蔓延雜說﹐故入諸子之流。

案﹕「新語」原作「典語」﹐今據王惟儉訓故本校攺。孫詒讓札迻曰「案『典』當作『新』﹐新語十二篇﹐今書具存﹐史記賈本傳及正義引七錄並同﹐皆不云『典語』。隋書經籍志儒家云﹕『梁有典語﹐十卷﹐吳中夏督陸景撰。』﹝亦見馬總意林﹞與陸賈書別。彥和蓋偶誤記也。」

又才略篇

漢室陸賈﹐首發奇采﹐賦孟春而選典誥﹐其辯之富矣。

器案﹕「選典誥」當作「進新語」﹐諸子篇之「陸賈新語」﹐本亦誤作「陸賈典語」﹐不知何以竟一誤再誤也。

黃震黃氏日鈔卷五十六

新語十二篇﹐漢太中大夫陸賈所撰。一曰道基﹐言天地旣位﹐而列聖制作之功。次曰術事﹐言帝王之功﹐當思之於身﹐舜棄黃金﹐禹捐珠玉﹐道取其至要。三曰輔政﹐言用賢。四曰無爲﹐言舜﹑周。五曰辧惑﹐言不苟。六曰愼微﹐言謹內行。七曰資質﹐言質美者在遇合。八曰至徳﹐言善治者不尙刑。九曰懷慮﹐言立功當專一。十曰本行﹐言立行本仁義。十一曰明試﹐言君臣當謹言行。十二曰思務﹐言聞見當務執守。此其大略也﹐往往多合於理﹐而又黜神仙之妄﹐言墨子之非﹐則亦有識之言矣。然其文煩細﹐不類陸賈豪傑士所言。賈本以詩﹑書革漢髙帝馬上之習﹐每陳前代行事﹐帝輒稱善﹐恐不如此書組織以爲文。又第五篇

云「今上無明正﹝當作「王」﹞聖主﹐下無貞正諸侯﹐鉏姦臣賊子之黨。」考其上文﹐𨿽爲魯定公而發﹐豈所宜言於大漢方隆之日乎﹖若賈本旨謂天下可以馬上得﹐不可以馬上治之意﹐十二篇咸無焉﹐則此書似非陸賈之本眞也。

楊維禎山居新話序

經史之外有諸子﹐亦羽翼世教者﹐而或議之說鈴﹐以不要諸六經之道也。漢有陸生﹐著書十二篇﹐號新語﹐至今傳之者﹐亦善著古今存亡之徵。﹝據知不足齋叢書本﹞

錢福新刊新語序

漢班固論列劉向父子所校書爲藝文志﹐又卽歆所奏七略中序六藝爲九種﹐首之以儒家者流﹐稱其「出於司徒之官﹐遊文於六經之中﹐畱意於仁義之際﹐宗師仲尼﹐以重其言」﹐𨿽未必盡然﹐要亦有近似者矣。書凡五十三家﹐而陸賈新語十二篇實存焉。予讀其書﹐信固之知言﹐又嘆司馬遷之雄於文也。遷傳﹕「賈拜太中大夫﹐時時前說﹐稱詩﹑書﹐髙帝罵之曰﹕『乃公居馬上得之﹐安事詩﹑書﹖』賈曰﹕『馬上得之﹐寧可以馬上治乎﹖湯﹑武逆取﹐而以順守之﹐文武並用﹐長久之術也。昔者﹐吳王夫差﹑智伯﹐極武而亡﹔秦任刑法不變﹐卒滅趙氏。鄕使秦以並天下﹐行仁義﹐法先聖﹐陛下安得而有之﹖』帝有慚色﹐謂賈曰﹕『試爲我著秦所以失天下﹐吾所以得之者﹐及古今成敗之國。』賈凡著十二篇。」今其書不下數千言﹐而其要旨﹐不越遷數言﹐於是乎知遷之雄於文﹐序事核而明可指也。然遷尙豪俠﹐喜縱橫﹐而稱其「固辯士。」固稍知重儒術﹐旣列其書於儒﹐又贊身名俱榮﹐爲優於酈﹑婁﹑建﹑通輩。賈固有以致之哉﹗故知人不可以無所見﹐有所見﹐必不能掩矣。先儒議其逆取順守之說﹐及秦𨿽行仁義﹐不可及者。秦﹑漢辧士﹐豈足及此﹖要之﹐亦爲髙帝旣定天下而言之耳。其書亦不復見此論﹐豈遷以己見文飾其說而致然歟﹖若其兩使南粵﹐調和平﹑勃﹐以平諸呂﹐自爲大有功於漢﹐其識見議論﹐非惟椎埋屠狗之輩所不及﹐而一時射利賣友﹐采芝綿蕞之徒﹐亦豈可企哉﹖其書所論亦正﹐且多崇儉尙靜等語﹐似亦有啟文﹑景﹑蕭﹑曹之治者。但無段落條理﹐如先儒所論賈誼之失﹐自是當時急於論事﹐動人主聽﹐不暇精擇渾融﹐觀遷謂其「每奏一篇﹐帝輒稱善」﹐其稱新語﹐又出於他人﹐可見其隨時論奏﹐非若後世之著述次第成一家言也。其所分篇目﹐則固所稱「向輒條其篇目﹐撮其旨意奏之」者﹐必非其所自定。然其言旣與遷傳合﹐而篇次至於今不訛﹐且雄偉粗壯﹐漢中葉以來所不及﹐其爲眞本無疑。秦﹑漢之書傳於今﹐無訛妄如此者﹐良亦鮮哉﹗方久承平旣久﹐文章煥興﹐有識者或病其過於細而弱也﹐故往往搜秦﹑漢之佚書而梓之。然辧鑑未精﹐以僞爲眞﹐則害道壞教亦有之矣。予竊病焉。適過桐鄕﹐訪宗合族﹐而得其令莆陽李君梓是書見視。予素聞李君學博意誠﹐履朴守謙﹐而敏於政事﹔今觀是﹐益可見其見之明而擇之精也﹐樂書其首。君名廷梧﹐字仲陽﹐以己未進士﹐來已二年﹐此又仕優而學之一端云。皇明弘治壬戌歲﹝十五年﹞日長至﹐翰林國史修撰儒林郎華亭錢福序。﹝據李廷梧本﹑程榮本﹞

都穆新語後記

新語三﹝原如此作﹞捲﹐凡十二篇﹐漢大中大夫楚人陸賈譔。賈以客從髙帝定天下﹐名有口辧﹐其論秦﹑漢之失得﹐古今之成敗﹐尢爲明備。髙帝𨿽輕士善罵﹐不事詩﹑書﹐而獨於賈之語﹐每奏稱善﹐蓋前此固帝之所未聞也。惜其書歲久殘闕﹐人間少有藏者。予同年李君仲陽﹐宰淛之桐鄕﹐嘗得其本﹐鋟之於木。昔人謂文章與時髙下﹐質而不俚﹐必曰先秦﹑西漢﹐此書殆其一也。然則李君之行之者﹐豈直取其文字之古﹐而其失得成敗之論﹐固有國有家者之當鑑也。弘治壬戌﹝十五年﹞九月十有一日﹐前進士吳郡都穆記。﹝據李廷梧本﹑程榮本﹞

李廷梧刻本﹐每半頁十行﹐行十七字。余所據本爲北京圖書館藏。有錢謙益題識云「此書亦餘十五時所收﹐用紫色點過。辧惑篇云﹕『眾口之毀譽﹐浮石沈木。』後爲文喜用此語。癸卯九月七日﹐東澗遺老書。」有「聾騃道人」白文篆書印。

陸子題辭

史記列傳﹕「陸賈者﹐楚人也﹐以客從髙祖定天下﹐名爲有口辯士﹐居左右﹐常使諸侯。及髙祖時﹐中國初定﹐尉他平南越﹐因王之。髙祖使陸賈賜尉他爲南越王﹐陸生卒拜尉他爲越王﹐令稱臣﹐奉漢約。歸報﹐髙祖大悅﹐拜賈爲大中大夫。陸生時時前說﹐稱詩﹑書﹐髙祖罵之曰﹕『乃公居馬上而得之﹐安事詩﹑書﹖』陸生曰﹕『居馬上得之﹐寧可以馬上治之乎﹖且湯﹑武逆取而以順守之﹐文武並用﹐長久之術也。昔者﹐吳王夫差﹐智伯極武而亡﹐秦任刑法不變﹐卒滅趙氏。鄕使秦已並天下﹐行仁義﹐法先聖﹐陛下安得而有之﹖』髙帝不懌﹐而有慚色﹐乃謂陸生曰﹕『試爲我著秦所以失天下﹐吾所以得之者何﹐及古成敗之國。』陸生乃粗述存亡之徵﹐凡著十二篇。每奏一篇﹐髙帝未嘗不稱善﹐左右呼萬歲。號其書曰新語。」﹝據子匯本﹞

案﹕此僅迻錄史記本傳文﹐而亦謂之題辭。子匯收刻此書﹐列爲儒家四﹐並易其名曰陸子。版心記「萬曆四年刊」及「萬曆五年刊」云。

胡維新刻兩京遺編序

余按陸賈習短長者也﹐然當斲雕破觚之初﹐气輪屯而不流﹐詞莽郁而不炫。

案﹕萬曆十年﹐胡維新刻兩京遺編﹐收入新語爲第一種。

範大衝陸賈新語序

陸生﹐漢初異人也。其人何以異﹖而稽其言與行﹐人異甚矣。方漢祖龍興於沛上﹐若蕭﹑曹以刀筆﹐張﹑陳以智謀﹐勃﹑嬰以織販﹐布﹑噲以屠黥﹐凡有一技一能者﹐靡不各逞所長﹐以赴攀龍附鳳之會﹐而竟得名垂竹帛﹐勛列鼎彜﹐何偉偉也﹗斯時也﹐陸生安在哉﹖淵潛豹隱﹐相時而出﹐不驅馳於艸昧劻勷之時﹐而乃仗齒頰於泰定康靖之日﹐馬上得之治之之一語﹐足開卯金刀溺冠之顓蒙﹐故特命一一錄奏﹐輒以新語目之﹐其語異矣﹐而非異人能之乎﹖此語其語也。若出使南越﹐和諧將相﹐戮呂氏﹐定漢鼎之數百年﹐如太山盤石﹐而不動聲色﹐行更何異也﹗此足知蕭﹑曹﹑張﹑陳輩﹐均當在其下風矣。吾先大人喜其語﹐錄置左右。玆不肖檢閱殘編﹐特付剞劂﹐仰承先志云爾。時萬曆辛卯﹝十九年﹞夏日﹐光祿署丞範大衝子受甫書於天一閣中。

案﹕是本題署爲﹕「明兵部侍郎範欽訂﹐男大衝校刻」。

傳歸有光搜輯諸子匯函云陽子題辭

姓陸名賈﹐楚人﹐以客從漢髙帝定天下﹐拜大中大夫。所著書號曰新語﹐其卓識宏議﹐爲漢儒首唱。

案﹕傳歸有光搜輯諸子匯函卷十四之云陽子﹐卽陸賈新語﹐此明人慣爲古書易名之惡習。諸子匯函有文震孟丙寅序﹐亦黎丘之鬼耳。

閔景賢纂諸子斟淑新語題辭

西漢陸賈﹐號爲有口辯士。今所傳新語﹐乃和雅典則﹐與漢初文气不類﹐疑東漢人膺作。

案﹕此收入快書第三十二種﹐云「朱君復刪本」也。

臧琳記漢魏叢書

獨斷﹑西京雜記﹑新語﹑新序﹑說苑﹑潛夫論﹑申鑑﹑中論﹑新論﹑論衡﹑星經﹐亦多善者﹐但少雜耳。﹝經義雜記十九﹞

四庫全書總目提要﹝附余嘉錫辧證﹞

新語二卷﹐舊本題漢陸賈撰。案漢書賈本傳稱著新語十二篇﹐漢書藝文志儒家陸賈二十七篇﹐﹝案漢志實二十三篇﹐此「七」字誤。﹞蓋兼他所論述計之。隋志則作新語二卷。此本卷數與隋志合﹐篇數與本傳合﹐似爲舊本。然漢書司馬遷傳稱﹕「遷取戰國策﹑楚漢春秋﹑陸賈新語作史記。」楚漢春秋﹐張守節正義猶引之﹐今佚不可考。戰國策取九十三事﹐皆與今本合﹐惟是書之文﹐悉不見於史記。

辧證曰「嘉錫案﹕自來目錄家皆以新語爲陸賈所作﹐相傳無異詞﹐至提要始創疑其僞﹐而其所考﹐至爲紕繆﹐不足爲據。如所引漢書司馬遷傳﹐考之漢書﹐實無其文﹐遷傳終篇﹐未嘗言及陸賈新語﹐其贊中惟言﹕『司馬遷據左氏﹑國語﹐采世本﹑戰國策﹐述楚漢春秋﹐接其後事﹐訖於大漢。」亦無取陸賈新語作史記之語。惟髙似孫子略卷三云﹕『班固稱太史公取戰國策﹑楚漢春秋﹑陸賈新語作史記。』此蓋似孫誤記﹐而提要誤信之﹐未及覆考之漢書本傳也。﹝卷五十一雜史類戰國策提要後案語引班固語﹐尙不誤。﹞考後漢書班彪傳﹑史通古今正史篇述史記所采書﹐皆與遷傳贊同﹐他書亦無取新語作史記之說﹐則是書之文﹐悉不見於史記﹐固其宜也。」

王充論衡本性篇引陸賈曰「天地生人也﹐以禮義之性﹐人能察己所以受命﹐則順﹔順謂之道。」今本亦無其文。

辧證曰「案﹕是書賈本傳作十二篇﹐漢志儒家陸賈二十三篇﹐提要旣知爲兼他論述計之﹐則論衡本性篇所稱引之語﹐稱『陸賈曰』﹐不稱『新語曰』﹐自是賈他論述中之文。故嚴可均鐵橋漫稿卷五新語敍謂﹕『本性篇所引﹐當在漢志二十三篇中。』則今本之無其文﹐亦不足異。論衡書虛篇引陸賈曰﹕『離婁之明﹐不能察帷薄之內﹐師曠之聰﹐不能聞百里之外。』其文亦不見於今本。又薄葬篇云﹕『聖賢之業﹐皆以薄葬省用爲務。然而世尙厚葬﹐有奢泰之失者﹐儒家論不明﹐墨家議之非故也。墨家之議右鬼﹐以爲人死輒爲神鬼而有知﹐能形而害人﹐故引杜伯之類以爲效驗。儒者不從﹐以爲死人無知﹐不能爲鬼﹔然而賻祭備物者﹐示不負死以觀生也。陸賈依儒而說﹐故其立語﹐不肯明處。』今新語無論鬼神之語﹐此亦引賈他著述也。西京雜記卷三曰﹕『樊將軍噲問於陸賈曰﹕自古人君皆云受命於天﹐云有瑞應﹐豈有是乎﹖陸賈應之曰﹕有。夫目●得酒食﹐燈火花得錢財﹐幹鵲噪而行人至﹐蜘蛛集而百事喜。小旣有徵﹐大亦宜然。故目●則咒之﹐燈火花則拜之﹐幹鵲噪則餧之﹐蜘蛛集則放之﹔況天下大寶﹐人君重位﹐非天命何以得之哉﹖瑞者﹐寶也﹐信也。天以寶爲信﹐應人之徳﹐故曰瑞應。無天命﹐無寶信﹐不可以力取也。』太平廣記卷一百三十五引殷蕓小說略同。西京雜記乃晉葛洪雜鈔諸書爲之﹐說詳彼書條下﹐此所記陸賈之語﹐以意度之﹐必出於陸賈二十三篇之中﹐蓋就論衡所引觀之﹐知賈喜論性命鬼神之事﹔此條之論瑞應﹐與書之宗旨體裁﹐正復相合也。賈所著書﹐除新論外﹐其可考者如此﹐提要及嚴氏僅引本性篇一條﹐蓋猶考之未詳矣。」

又谷梁傳至漢武帝時始出﹐而道基篇末乃引谷梁傳曰﹐時代尢相抵牾。其殆後人依托﹐非賈原本歟﹖

辧證曰「案谷梁傳出世時代﹐禦覽卷六百十引桓譚新論云﹕『左氏傳世後百餘年﹐魯谷梁赤爲春秋﹐殘略多所遺失。又有齊人公羊髙﹐緣經作傳﹐彌失其本事矣。』禮記王制天子諸侯無事則歲三田章﹐疏引鄭玄云﹕『谷梁近孔子﹐公羊正當六國之亡。』﹝此鄭釋廢疾之文﹞漢書儒林傳云﹕『漢興﹐髙祖過魯﹐申公以弟子從師入見於魯南宮﹐申公卒以詩﹑春秋授﹐而瑕丘江公盡能傳之。』又云﹕『瑕丘江公受谷梁春秋及詩於魯申公。』並無谷梁傳至武帝時始出之說。提要之意﹐蓋以瑕丘江公受谷梁春秋於魯申公﹐申公之學﹐惟江公盡能傳之﹐申公至武帝時年八十餘乃卒﹐而江公在武帝時與董仲舒並﹐﹝以上並見儒林傳﹞因謂谷梁傳至是始出﹐爲賈所不及見﹔不知申公爲浮邱伯弟子﹐其谷梁春秋之學﹐自當是受之於伯﹐髙祖過魯﹐申公以弟子從師入見﹐師蓋卽浮邱伯﹐其時賈方以客從髙祖定天下﹐居左右﹔呂太后時﹐浮邱伯在長安﹐楚元王遣子郢客與申公俱卒業﹐﹝見楚元王傳及儒林傳﹞賈亦方爲陳平畫與絳侯交驩之策﹐﹝均見賈傳﹞是賈與浮邱伯正同時人﹐又同處一地﹐何爲不可以見谷梁春秋乎﹖新語資質篇云﹕『鮑丘之徳行﹐非不髙於李斯﹑趙髙也﹐然伏隱蒿廬之下﹐而不錄於世﹐利口之臣害之也。』鹽鐵論毀學篇云﹕『李斯與包邱子俱事荀卿﹐包邱子不免於甕牖蒿廬。』又云﹕『方李斯之相秦也﹐始皇任之﹐人臣無二﹐而荀卿爲之不食﹐睹其罹不測之禍也。包邱子飯麻蓬藜﹐條道白屋之下﹐樂其志﹐安之於廣廈芻豢﹐無赫赫之勢﹐亦無戚戚之憂。』與新語所言鮑丘﹑李斯之事合﹐飯麻蓬藜修道白屋之下﹐卽所謂伏隱蒿廬之下﹐包邱卽鮑邱﹐古字通用。﹝文苑英華卷八百五顧況華亭縣令包公壁記云「鮑靚通靈之士﹐秦有包邱﹐漢有包咸。」是唐人尙以鮑邱與包邱爲一姓也。﹞包又與浮通﹐左氏隱八年經浮來﹐谷梁作包來﹐是其證。鮑邱子卽浮邱伯﹐﹝汪中荀卿子通論﹑顧千里鹽鐵論考證後序﹑沈欽韓漢書疏證卷二十七﹐均謂包邱子卽浮邱伯﹐今參用其意﹐更詳加考證如此。﹞浮邱伯爲孫卿門人﹐見楚元王交傳。賈著新語﹐在申公卒業之前﹐浮邱尙未甚老﹐賈之年輩當亦與相上下﹐而賈極口稱之﹐形於奏進之篇﹐其意蓋欲以此當薦書﹐則其學出於浮邱伯﹐尢有明徵。谷梁傳序疏云﹕『谷梁子名俶﹐字符始﹐魯人﹐一名赤。受經於子夏﹐爲經作傳﹐傳孫卿﹐孫卿傳魯人申公﹐申公傳博士江翁。』閻若璩古文尙書疏證卷四云﹕『申公受詩浮邱伯﹐伯﹐荀卿門人﹐申於詩爲再傳﹐何獨於春秋而親受業乎﹖且申至武帝初年八十餘﹐計其生當在秦初並天下日﹐荀卒已久﹐疏凡此等﹐俱悠謬不勝辧。』沈欽韓漢書疏證卷三十四云﹕『案申公之年﹐不能逮事荀卿﹐而其師浮邱伯也﹐蓋荀卿傳浮邱伯﹐浮邱伯傳申公。』其說是也。浮邱伯以詩及谷梁傳授弟子﹐賈與之同時﹐敬其徳行﹐安知其不從之問春秋大義﹐如司馬遷之問故於孔安國耶﹖特賈非專門名家﹐故儒林傳不列其名耳。則其引谷梁傳﹐曾何足異乎﹖﹝劉歆移太常博士書所云﹕『漢興﹐天下惟有易﹑卜。至文帝時﹐詩始萌芽。至武帝﹐然後鄒﹑魯﹑梁﹑趙﹐頗有詩﹑禮﹑春秋先師』者﹐特謂文﹑景以前諸儒﹐皆孤經傳授﹐至武帝時﹐鄒﹑魯﹑梁﹑趙﹐皆有先師﹐其傳始廣耳。考之漢書楚元王傳﹕『交與申公受詩浮邱伯﹐伯者﹐孫卿門人也﹐及秦焚書﹐各別去﹐元王至楚﹐髙後時﹐浮邱伯在長安﹐元王遣子郢客與申公俱卒業。』又儒林傳云﹕『漢興﹐言易﹐自淄川田生﹔言書﹐自濟南伏生﹔言詩﹐於魯則申培公﹐於齊﹐則轅固生﹐燕﹐則韓太傅﹔言禮﹐則魯髙堂生﹔言春秋﹐於齊﹐則胡毋生﹐於趙﹐則董仲舒。』又云﹕『漢興﹐髙堂生傳士禮十七篇﹐而魯徐生善爲頌。孝文時﹐徐生以頌爲禮官大夫。胡毋生治公羊春秋﹐爲景帝博士。漢興﹐北平侯張蒼及梁太傅賈誼皆修春秋左氏傳。』是則詩之萌芽﹐早在髙後之時﹐而禮與春秋﹐自漢興已有先師矣﹐安得執劉歆之言﹐謂谷梁傳至武帝時始出乎﹖﹞辧惑篇引魯定公與齊侯會於夾谷事﹐與谷梁傳略同﹐而其詞加詳。公羊旣無其事﹐左傳所載復不同﹐知其用谷梁義也。『兩君升壇﹐兩相處下﹐而相欲揖』﹐傳作『兩君就壇﹐兩相相揖』﹐『夷狄之民何求爲』﹐傳作『夷狄之民何來爲』﹐『使優於魯公之幕下』﹐傳作『使優施舞於魯君之幕下』﹐可以考見古今傳文之異。至徳篇云﹕『魯莊公一年之中﹐以三時興築作之役﹐﹝案謂三十一年春築臺於郎﹐夏築臺於薛﹐秋築臺於秦也。﹞規固山林艸澤之利﹐與民爭田漁薪菜之饒﹐刻桷丹楹﹐眩曜靡麗﹐收十二之稅﹐不足以供回邪之欲﹐膳不用之好﹐以快﹝「快」字原缺﹐據治要補。﹞婦人之目﹐財盡於驕盈﹐人力罷於不急﹐上困於用﹐下饑於食﹐乃遣臧孫辰請﹝原缺二字﹞於齊﹐倉廩空匱﹐外人知之﹐於是爲宋﹑陳﹑衛所伐。』考谷梁莊二十八年冬築微傳云﹕『山林藪澤之利﹐所以與民共也﹐虞之﹐非正也。』臧孫辰告糴於齊傳云﹕『國無三年之畜﹐曰國非其國也。古者稅什一﹐丰年補敗﹐不外求而上下足也。𨿽累凶年﹐民弗病也。一年不艾﹐而百饑﹐君子非之。』三十一年秋築臺於秦傳云﹕『不正﹐罷民三時﹐虞山林藪澤之利﹐且財盡則怨﹐力盡則懟﹐君子危之﹐故謹而志之也。』賈說全出於此。所謂規固山林艸澤之利﹐與民爭田漁薪菜之饒者﹐左氏﹑公羊皆無此事﹐知賈爲用谷梁師說也。明誡篇云﹕『聖人察物﹐無所遺失﹐上及日月星辰﹐下至鳥獸艸木昆虫﹐﹝原缺三字﹞鷁之退飛﹐治五石之所隕﹐所以不失纖微。至於鴝鵒來﹐冬多麋﹐言鳥獸之類﹝原缺三字﹞也。十有二月李梅實﹐十月殞霜不殺菽﹐言寒暑之气失其節也。鳥獸艸木尙欲各得其所﹐綱之以法﹐紀之以數﹐而況於人乎﹖』案谷梁僖十六年六鷁退飛過宋都傳云﹕『子曰﹕石﹐無知之物﹔鶂﹐微有知之物。石無知﹐故日之。鶂微有知之物﹐故月之。君子之於物﹐無所苟而已。石﹑鶂猶且盡其辭﹐而況於人呼﹖故五石﹑六鷁之辭不設﹐則王道不亢矣。』﹝範寧注云「不遺細微﹐故王道可舉。」﹞此亦左氏﹑公羊所未言﹐知賈說本於此也。以此數條推之﹐知全書所言春秋時事﹐皆用谷梁家法﹐又不獨道基篇所引一條而已。﹝近人劉師培左庵集卷二春秋三傳先後考云「周季漢初之儒﹐凡治春秋﹐均三傳並治﹐非惟荀卿之書可徵也﹐觀陸賈新語道基篇﹐明引谷梁傳﹐而輔政﹑無爲﹑至徳﹑懷慮﹑明誡諸篇﹐均述公羊誼﹐爲繁露所本。若辧惑一篇﹐甄引孔子論嘉樂諸言﹐則又悉本左傳。」又左氏學行於西漢考云「新語之說﹐多本公﹑谷﹐然辧惑篇載孔子『嘉樂不野合』二語﹐均本左傳﹐則賈兼通三傳。」余謂賈兼左傳﹐誠如劉說﹐但不過引用其語耳﹔至其說春秋大義﹐實用谷梁家法。若春秋繁露之說﹐或有與賈相似者﹐此自仲舒被服新語耳﹐不得以賈爲述公羊誼也。蓋公羊傳至漢景帝時始由公羊壽與齊人胡毋子都著於竹帛﹐當漢初時﹐尙是口說相傳﹐賈未必得聞之。若谷梁則賈親從浮邱伯遊﹐自得從之問故也。﹞又至徳篇末有『故春秋谷』四字﹐其下文闕佚﹐蓋亦引谷梁傳也。楊士勛谷梁疏謂『谷梁子爲經作傳』﹐而徐彥公羊疏則謂﹕『谷梁亦是著竹帛者﹐題其親師故曰谷梁傳。』二說不同﹐今亦不敢斷其孰是。﹝四庫提要卷二十六云「疑徐彥之言爲得其實。」﹞然旣爲賈所徵引﹐足知其著竹帛先於公羊﹐桓譚﹑鄭玄之言﹐信而有徵矣。漢儒諸經師說𨿽多亡佚﹐然其遺文﹐散見諸書者﹐多可裒集﹔惟谷梁春秋﹐以後人治之者鮮﹐漢儒之說幾希殆絕﹐賈書幸而僅存其說﹐猶在申公﹑瑕邱江公之前﹐去著竹帛時未遠﹐微言大義﹐皆有所受﹐治經者宜若何寶重之乎﹖有淸一代﹐經學極盛﹐而於賈之谷梁義﹐鮮稱述之者﹐豈非爲提要不根之說所惑耶﹖」

考馬總意林所載﹐皆與今本相符。李善文選注於司馬彪贈山濤詩引新語曰「楩梓僕則爲世用。」於王粲從軍詩引新語曰「聖人承天威﹐承天功﹐與之爭功﹐豈不難哉﹖」於陸機日出東南隅行引新語曰「髙臺百仞。」於古詩第一首引新語曰「邪臣之蔽賢﹐猶浮雲之鄣日月。」於張載雜詩第七首引新語曰「建大功於天下者﹐必垂名於萬世也。」以今本核校﹐𨿽文句有詳略異同﹐而大致亦悉相應﹐似其僞猶在唐前。惟玉海稱﹕「陸賈新語﹐今存於世者﹐道基﹑術事﹑輔政﹑無爲﹑資賢﹝當作「質」﹞﹑至徳﹑懷慮才七篇。」此本十有二篇﹐乃反多於宋本﹐爲不可解﹔或後人因不完之本﹐補綴五篇﹐以合本傳舊目也。

辧證曰「案嚴氏新語敍曰﹕『史記本傳十二篇﹐漢書同﹐藝文志作二十三篇﹐疑兼他論譔計之。史記正義引梁七錄﹕新語二卷﹐陸賈撰。隋志﹑舊﹑新唐志同。崇文總目﹑郡齋讀書志﹑書錄解題皆不著錄。王伯厚漢藝文志考證云﹕今存道基﹑術事﹑無爲﹑資質﹑至徳﹑懷慮七篇。蓋宋時佚而復出﹐出亦不全。至明弘治間﹐莆陽李廷梧字仲陽﹐得十二篇足本﹐刻版於桐鄕縣治﹐後此有姜思復本﹑胡維新本﹑子匯本﹑程榮﹑何鏜叢書本﹐皆祖李廷梧。或疑明本十二篇﹐反多於王伯厚所見﹐恐是後人因不全之本﹐補綴五篇以合本傳篇數﹔今知不然者﹐羣書治要載有八篇﹐﹝按見治要卷四十﹞其辧惑﹑本行﹑明誡﹑思務四篇﹐皆非王伯厚所見﹐而與明本相同。文選張載雜詩注引「建大功於天下者﹐必垂名於萬世也」﹐古詩行行重行行注引「邪臣之蔽賢﹐猶浮雲之鄣日月」﹐今在辧惑篇﹔王粲從軍詩注引「聖人承天威﹐承天功﹐與之爭功﹐豈不難哉」﹐今在本行篇﹔意林所載「眾口毀譽﹐浮石沈木﹐羣邪相抑﹐以直爲曲」﹐今在辧惑篇﹔「玉斗酌酒﹐金碗刻鏤﹐所以誇小人﹐非厚己也」﹐今在本行篇﹔足知多出五篇﹐是隋﹑唐原本。』嚴氏所考﹐足以釋提要之疑。羣書治要爲修四庫書時所未見﹐提要不知其所載新語同於今本﹐固不足怪﹔獨是提要旣謂此書之僞﹐似在唐前﹐又謂後人因不完之本補綴五篇。夫所謂不完之本者﹐卽王伯厚之所見也﹐伯厚爲南宋末人﹐信如提要之言﹐則必伯厚所見之七篇爲唐以前人所僞作﹐今本多出之五篇﹐出於宋以後人之僞作而後可﹔乃其所引意林及選注所謂與今本𨿽有詳略異同而大致亦悉相應者﹐竟多見於後出之篇﹔然則此五篇者﹐究出於唐以前耶﹖宋以後耶﹖可謂自相矛盾﹐多所抵牾者矣。考宋黃震日鈔卷五十六云﹕『新語十二篇﹐漢大中大夫陸賈所撰。一曰道基﹐言天地旣位﹐而列聖制作之功。次曰術事﹐言帝王之功﹐當思之於身﹐舜棄黃金﹐禹捐珠玉﹐道取其至要。三曰輔政﹐言用賢。四曰無爲﹐言舜﹑周。五曰辧惑﹐言不苟合。六曰愼微﹐言謹內行。七曰資質﹐言質美者在遇合。八曰至徳﹐言善治者不尙刑。九曰懷慮﹐言立功當專一。十曰本行﹐言立行本仁義。十一曰明誡﹐言君臣當謹言行。十二曰思務﹐言聞見當務執守。此其大略也。』其所敍篇目﹐與今本皆合﹐且能每篇言其作意﹐是十二篇未嘗闕也。黃氏與王伯厚皆生於宋末﹐正是同時之人﹔然則當時自有兩本﹐一隻七篇﹐一則十二篇﹐王氏偶見不全之本耳。乃提要遽謂宋本只七篇﹐余出後人補綴﹐嚴氏亦謂宋時佚而復出﹐出亦不全﹐皆不考之過也。」

今但據其書論之﹐則大旨皆崇王道﹐黜霸術﹐歸本於修身用人。其稱引老子者﹐惟思務篇引「上徳不徳」一語﹐餘皆以孔氏爲宗﹐所援據多春秋﹑論語之文﹐漢儒自董仲舒外﹐未有如是之醇正也。流傳旣久﹐其眞其贗﹐存而不論可矣。

辧證曰「案班固賓戲云﹕『近者﹐陸生優遊﹐新語以興﹔董生下帷﹐發藻儒林﹔劉向司籍﹐辧章舊聞﹔楊雄覃思﹐法言﹑太玄﹔皆及時君之門闈﹐究先聖之壼奧﹐婆娑虖術藝之場﹐休息虖篇籍之囿﹐以全其質﹐而發其文。』﹝漢書敍傳﹑文選卷四十五﹞漢書髙祖本紀云﹕『天下旣定﹐命蕭何次律令﹐韓信申軍法﹐張蒼爲章程﹐叔孫通制禮儀﹐陸賈造新語。』﹝髙紀此節﹐史記所無﹐班固采自太史公自序﹐但自序無「陸賈造新語」一句﹐又班氏所自增。﹞論衡案書篇云﹕『新語陸賈所造﹐蓋董仲舒相被服焉﹐﹝案漢書河間獻王傳云「被服儒術﹐造次必於儒者。」注﹕「師古曰﹕『被服﹐言常居處於其中也。』」通鑑卷十八胡注﹕「被服者﹐言以儒術衣服其身也。」與顏注𨿽異﹐而意亦不甚相遠。王先謙漢書補注定從胡注﹐未爲不可﹔乃又云「史記作『被服造次必於儒者』﹐則謂不服奇邪﹐不苟行止也。」此則純出臆說﹐未免畫蛇添足。如此文之董仲舒相被服﹐可以不服奇邪解之乎﹖﹞皆言君臣政治得失﹐言可采行﹐事美足觀﹐鴻知所言﹐參貳經傳﹐𨿽古聖之言﹐不能過增。陸生之言﹐未見遺闕﹔而仲舒之言雩祭可以應天﹐土龍可以致雨﹐頗難曉也。』又超奇篇﹕『陸賈﹑董仲舒論說世事﹐由意而出﹐不假取於外。』又云﹕『陸賈消呂氏之謀﹐與新語同一意。』其爲漢人推重如此。王充謂其言君臣政治得失﹐論說世事﹐與今本體裁亦復相合﹐知新語確爲敷陳治道之書﹐非記事之書。且班固稱之曰﹕『究先聖之壼奧﹐婆娑術藝﹐休息篇籍。』王充稱之曰﹕『參貳經傳﹐𨿽古聖之言﹐不能過增。』則其崇王道﹐黜霸術﹐援據春秋﹑論語﹐以孔氏爲宗﹐正不待作提要之時﹐讀其書而始知之也。況班固以之與董仲舒﹑劉向﹑揚雄並言﹐又與蕭何﹑韓信﹑張蒼﹑叔孫通諸家之開國制作同稱﹐其重之也至矣。王充謂新語蓋董仲舒相被服﹐是仲舒固亦推服其書﹐故充屢以二人之書相衡較﹐且謂仲舒不如賈﹔然則提要所謂漢儒自董仲舒外未有如是之醇正者﹐不獨不足爲奇﹐尙嫌髙視仲舒﹐所以贊賈者﹐未及其量也。黃震日抄卷四十六謂﹕『漢初諸儒﹐未有賈比。』卷四十七又謂﹕『賈庶幾以道事君者。』其稱譽賈甚至﹔然其卷五十六又謂﹕『此書似非賈之本眞。』則其識亦尙未足以知賈矣。嚴氏敍云﹕『子書﹐新語最純最早﹐貴仁義﹐賤刑威﹐述詩﹑書﹑春秋﹑論語﹐紹孟﹑荀而開賈﹑董﹐卓然儒者之言﹐史遷目爲辧士﹐未足以盡之。』嚴氏此論甚善。𨿽其意亦取之於提要﹐然提要非眞能知新語者﹐惟嚴氏乃能知之耳。但嚴氏又謂谷梁傳孝武始立學﹐非陸賈所預見﹐則猶未免惑於提要之說。谷梁傳由荀卿﹑浮邱伯以授之申公﹐賈與浮邱伯同時相善﹐何爲不可預見乎﹖且據儒林傳﹐谷梁春秋至宣帝時始徵江公孫爲博士﹐孝武時未嘗立諸學官也。道基篇所引谷梁傳曰﹕『仁者以治親﹐義者以利尊。』今谷梁傳無其文﹐鐘文蒸谷梁補注謂此語乃漢志所稱谷梁外傳﹑谷梁章句之語﹐而通謂之傳。』﹝見補注卷首論傳篇﹞其說似爲得之。嚴氏謂賈所見者﹐谷梁舊傳﹐疑瑕邱江公所受於魯申公者﹐其本復經攺造﹐非谷梁赤之舊。亦未必然也。要之﹐賈在漢初﹐粹然儒者﹐於詩﹑書煨燼之餘﹐獨能誦法孔氏﹐開有漢數百年文學之先﹐較之賈﹑董爲尢難﹐其功不在浮邱伯﹑伏生以下﹐故班固﹑王充皆亟稱之﹐漢髙以馬上得天下﹐不知重儒﹐賈獨爲之稱說詩﹑書﹐陳述仁義﹐本傳言其每奏一篇﹐髙帝未嘗不稱善﹔論衡書解篇云﹕『髙祖旣得天下﹐馬上之計未敗﹐陸賈造新語﹐髙祖粗納采。』後漢書儒林謝該傳載孔融上書薦該曰﹕『臣聞髙祖創業﹐陸賈﹑叔孫通進說詩﹑書。』則漢初之撥亂反正﹐賈有力焉。融以賈與叔孫通﹑範升﹑衛宏而言﹐亦以賈爲經學之儒也。然賈實具內聖外王之學﹐非叔孫通輩陋儒所敢望﹐惜乎未盡其用﹐否則經術之興﹐不待漢武時也。史遷乃曰﹕『余讀陸生新語書十二篇﹐固當世之辧士。』夫新語豈飛箝捭闔書耶﹖然則國人皆以孟子爲好辯﹐又何爲讀之廢書而嘆也﹗本傳敍賈著新語﹐但粗述存亡之徵﹐蓋其不足以知陸生如此﹔班固之智𨿽足以知之﹐而其爲賈作傳﹐僅刪去粗述存亡之徵一語﹐﹝此蓋不以史記爲然﹐有意刪去。﹞其它皆沿襲史記﹐無所發明﹐傳贊𨿽攺作﹐但稱其附會將相﹐以彊社稷﹐身名俱榮﹐竟不復道及新語﹔敍傳亦只言從容諷議﹐博我以文而已。﹝博我以文﹐卽指新語言之。﹞後儒因之﹐遂鮮稱述之者。幸而遺書具在﹐猶可考見其學問﹐而提要不能博考﹐臆決唱聲﹐誣爲贗作﹐豈不重可嘆哉﹗愚故逐條辧駁﹐表而出之﹐無使讀者惑焉。」

所載衛公子鱄奔晉一條﹐與三傳皆不合﹐莫詳所本。中多闕文﹐亦無可校補。所謂文公種米﹐曾子駕羊諸事﹐劉晝新論﹑馬總意林皆全句引之﹐知無訛誤﹐然皆不知其何說。又據冰嗝報之語﹐訓詁亦不可通。古書佚亡﹐今不盡見﹐闕所不知可也。

辯證曰「案新語明誡篇云﹕『故春秋書衛侯之弟鱄出奔晉﹐書鱄絕骨肉之親﹐棄大夫之位﹐越先人之境﹐附他人之域﹐窮涉寒饑﹐織履而食﹐不明之效也。』考谷梁襄二十七年傳云﹕『衛殺其大夫寧喜﹐衛侯之弟專出奔晉。專﹐喜之徒也。專之爲喜之徒何也﹖己𨿽急納其兄﹐與人之臣謀弒其君﹐是亦弒君者也。專﹐其曰弟何也﹖專有是信者﹐君賂不入乎喜而殺喜﹐是君不直乎喜也﹐故出奔晉﹐織絇邯鄲﹐終身不言衛。專之去﹐合乎春秋。』是谷梁未嘗以絕骨肉之親責鱄﹔左氏敍鱄事﹐意多褒美﹔公羊亦無貶辭。故提要以新語爲與三傳不合。然新語之織履﹐卽谷梁之織絇也﹐﹝禮記玉藻注云「絇﹐履頭飾也。」﹞此事左氏﹑公羊皆不載﹐則仍是用谷梁義也。谷梁𨿽謂鱄之去合乎春秋﹐然又謂鱄亦弒君者﹐則於鱄有所不滿﹐陸生因謂之不明。公羊何休注云﹕『傳極道此者﹐是獻公無信﹐刺鱄兄爲彊臣所逐﹐旣不能救﹐又移心事剽﹐背爲姦約﹐獻公𨿽因喜得反﹐誅之小負﹐未爲大惡﹐而深以自絕﹐所謂守小信而忘大義﹐拘小介而失大忠。』夫所謂忘大義失大忠者﹐正責其棄骨肉之親﹐而輕去其國也。或者﹐谷梁先師亦有此說﹐而賈敍之耳。何休之說公羊﹐與新語同﹐則不得謂之與三傳皆不同矣。﹝何休之說亦非公羊傳本意﹐故陸賈之說不必定爲谷梁本傳所有。﹞淮南子泰族訓云﹕『夫觀逐者於其反也﹐而觀行者於其終也。故舜放弟﹐周公殺兄﹐猶之爲仁也。文公樹米﹐曾子架羊﹐猶之爲智也。』髙誘注云﹕『文公﹐晉文公也。樹米﹐而欲生之也。架﹐連架﹐所以備知也。』﹝末句不甚可解。﹞此亦望文爲說﹐而不能詳其本事者。說苑雜言篇亦云﹕『文公種米﹐曾子駕羊﹐孫叔敖相楚﹐三年﹐不知軛在衡後﹐務大者固忘小。』然則此固相沿古語﹐漢人習用者矣。劉子新論觀量篇作『晉文種米﹐曾子植羊』﹐文又小異。世說尢悔篇云﹕『簡文見田稻不識﹐問是何艸﹐左右答是稻。簡文還﹐三日不出﹐云﹕寧有賴其末﹐而不識其本﹗』劉孝標注云﹕『文公種菜﹐曾子牧羊﹐縱不識稻﹐何所多悔﹖此言必虛。』亦用此二語﹐『米』作『菜』﹐『駕』作『牧』﹐疑後人不得其解而妄攺之。詳數書之意﹐蓋言米不可種﹐羊不可駕﹐此眾人之所知﹐而晉文﹑曾子不知﹐世或以爲不智﹔然君子之智﹐有大於此者﹐故新語曰﹕『智者之所短﹐不如愚者之所長。』﹝見輔政篇﹞說苑曰﹕『務大者固忘小。』劉孝標亦謂『無所多悔』也。但終不能得其本事耳。資質篇云﹕『夫窮澤之民﹐據冰嗝報之士﹐或懷不羈之才。』各本皆同﹐故提要以爲訓詁不可通。然考羣書治要卷四十引此句作『據冰接耜之士』﹐則固文從字順﹐無不可通者﹐今本傳寫誤耳。」﹝余嘉錫四庫提要辧證卷十子部一儒家類一﹞

王謨漢魏叢書識語

右陸賈新語二卷。按史記本傳﹕「賈爲髙帝麤述存亡之徵﹐凡著十二篇﹐每奏一篇﹐帝未嘗不稱善﹐左右呼萬歲﹐號其書曰新語。」正義引劉向七錄云「新語二卷。」班固論列劉向父子所校書爲藝文志﹐而賈書乃有二十三篇﹐似不止此十二篇﹔然自隋﹑唐志及崇文書目相承皆止二卷﹐至王伯厚著玉海﹐言「今存於世者﹐道基﹑術事﹑輔政﹑無爲﹑資賢﹝當作「質」﹞﹑至徳﹑懷慮才七篇」﹐則此書至宋末又闕其五篇。故文獻通考備錄漢世儒家諸書﹐獨遺新語﹐必其未見全書也。而今本錢序乃云「篇次至今不訛」﹐又謂﹕「秦﹑漢之書傳至於今無訛妄﹐如此者亦鮮。」則又元﹑明以來裒集得之者也。今讀其書﹐所敷奏蓋不獨稱說詩﹑書﹐發明帝王所以治天下之道而已﹐又多引論語﹑孝經﹐於孔子誅少正卯﹐會夾谷﹐厄陳﹑蔡事﹐以及顏﹑曾諸賢﹐皆樂舉而頌揚之﹐漢世儒家者流﹐固未能或之先也。夫以暴秦禁學﹐有敢偶語詩﹑書棄巿﹐以古非今者族﹐宜乎舉世瘖啞﹐不知經學﹐而浮丘公﹑伏生之徒﹐各抱遺經﹐以相教授﹐陸生且能以其所學﹐昌言於人主之前﹐風雨如晦﹐雞鳴不已﹐天降時雨﹐山川出云﹐其於消息存亡之幾﹐所關非細故也。鳴呼﹐是豈得以辯士當之也﹗汝上王謨識。

新語總評

王充玩子云之篇﹐樂於居千石之官﹐挾桓君山之書﹐富於積猗頓之財。韓非之書﹐傳在秦庭﹐始皇嘆曰「獨不得與此人同時。」陸賈新語﹐每奏一篇﹐髙祖左右稱曰萬歲。夫嘆思其人﹐與喜稱萬歲﹐豈可空爲哉﹖誠見其美﹐歡气發於內也。

又云﹕世儒之愚﹐有趙他之感﹐鴻文之人﹐陳陸賈之說。都穆云「文章與時髙下﹐質而不俚﹐必曰先秦﹑兩漢﹐若陸賈新語﹐殆其一也。」﹝王謨編漢魏叢書﹞

周廣業意林附注

陸賈新語﹝舊訛「書」﹞二卷。本注﹕「大中大夫陸賈也。」案﹕賈﹐楚人﹐漢髙帝拜大中大夫。史記本傳﹕「著書十二篇﹐號新語。」漢志作二十三篇﹐隋﹑唐﹑宋志二卷﹐今存十二篇。新語之名﹐史及七錄﹑隋﹑唐﹑宋諸志並同。又班固賓戲曰「陸子優繇﹐新語以興。」論衡書解篇曰「陸賈造新語﹐髙祖粗納。」則知舊作「新書」者﹐又因下晁﹑賈二子書而訛寫也。

按此漢人著書之始﹐新語外﹐又有楚漢春秋﹑感春賦﹐文心雕龍所謂「首發奇采﹐賦孟春而選典誥」也。承秦燔之後﹐遇罵儒之主﹐而能使每篇稱善﹐左右皆呼萬歲﹐斯其啟沃之功大矣。王仲任謂﹕「新語參貳經傳﹐言可采﹐行足觀。」王弇州譏其淺顯﹐無甚髙倜儻之見﹐過矣。

章學誠校讎通議

劉歆七略亡矣﹐其義例之可見者﹐班固藝文志注而已。﹝原注云「班固自注﹐非顏注也。」﹞七略於兵書權謀家有伊尹﹑太公﹑管子﹑荀卿子﹝原注云「漢書作孫卿子。」﹞﹑鶡冠子﹑蘇子﹑蒯通﹑陸賈﹑淮南王九家之書﹐而儒家復有荀卿子﹑陸賈二家之書﹐道家復有伊尹﹑太公﹑管子﹑鶡冠子四家之書﹐縱橫家復有蘇子﹑蒯通二家之書﹐雜家復有淮南一家之書﹐兵書技巧家有墨子﹐而墨家復有墨子之書﹐惜此外之重復互見者﹐不盡見於著錄﹐容有散逸失傳之文﹔然卽此十家之一書兩載﹐則古人之申明流別﹐獨重家學﹐而不避重復著錄明矣。

器案﹕漢書藝文志兵書略兵權謀云「右兵權謀十三家﹑二百五十九篇。」本注﹕「省伊尹﹑太公﹑管子﹑孫卿子﹑鶡冠子﹑蘇子﹑蒯通﹑陸賈﹑淮南王三百五十九篇﹐﹝原作「種」﹐今從劉奉世說攺正﹞出司馬法﹐入禮也。」古書殺靑繕寫﹐著於竹帛﹐往往裁篇別出。漢書藝文志六藝略禮類中庸說二篇﹐師古曰「今禮記有中庸一篇﹐亦非禮本經﹐蓋此之流。」今案﹕以其別出﹐故有說﹐猶弟子職之有說三篇也。又六藝略論語類孔子三朝記七篇﹐師古曰「今大戴禮有其一篇。」又六藝略孝經類弟子職一篇﹐師古注引應劭曰「管仲所作﹐在管子書。」案今爲管子第五十九篇

。隋書經籍志著錄夏小正一卷﹐戴徳撰﹐今載於大戴禮記﹔又月令章句十二卷﹐蔡邕撰﹐今月令載於禮記﹐蓋漢代一家之書﹐就其性質而分別單行者﹐固不乏其例矣。七略以伊尹以下九家之言兵權謀者﹐別出單行﹐班固則以之並入儒﹑道﹑縱橫﹑雜各家之全書﹐故於七略之兵權謀省去此九家也。漢志道家鶡冠子一篇﹐韓愈所見爲十六篇﹝讀鶡冠子﹞﹐今本十九篇﹐其中多與龐暖問答之語﹐尋兵權謀有龐暖三篇﹐蓋當時卽以龐暖書傅合﹐羼入鶡冠﹐班固以其復出﹐故省兵家之鶡冠而畱龐暖。又六藝略禮軍禮司馬法百五十五篇﹐此卽班氏所云「出司馬法入禮也。又諸子略道太公謀八十一篇﹐兵八十篇及今本管子之兵法﹐荀子之議兵﹐淮南子之兵略等篇﹐皆當在所省二百五十九篇之內。至藝文志儒家陸賈二十三篇﹐本傳十二篇﹐今本篇數與本傳合﹐與漢志不合﹐蓋漢志所著錄者乃合並兵權謀家之陸賈﹐故得二十三篇﹐然則兵權謀家之陸賈爲班氏所省者﹐當爲十一篇也。陸賈蓋以儒家而兼兵家﹐故於漢之得天下與治天下﹐於新語「粗述」之餘﹐復有專言「馬上」之道也。然則今傳世之新語﹐當爲七略分別著錄於儒家之本卽新語﹐而非班氏省兵權謀家十一篇入儒家二十三篇之本﹐儒家新語十二篇﹐旣合於陸賈二十三篇之中﹐故漢志不見著錄﹐非班氏之大忘也。然則新語是七略本行世﹐而漢志著錄本失傳耳。前賢言陸賈書者多不了﹐蓋未注意及兵權謀家所省之陸賈耳。

嚴可均新語敍

史記本傳﹕「陸賈者﹐楚人也﹐時時前說稱詩﹑書﹐髙帝曰﹕『試爲我著秦所以失天下﹐吾所以得之者。』乃粗述存亡之徵﹐凡著十二篇﹐每奏一篇﹐髙帝未嘗不稱善。左右呼萬歲。號其書曰新語。」漢書本傳同。藝文志作二十三篇﹐疑兼他所論譔計之。史記正義引梁七錄﹐新語二卷﹐陸賈撰。隋志﹑舊新唐志同。崇文總目﹑郡齋讀書志﹑直齋書錄解題皆不著錄。王伯厚漢藝文志考證云「今存道基﹑術事﹑輔政﹑無爲﹑資質﹑至徳﹑懷慮七篇。」蓋宋時此書佚而復出﹐出亦不全。至明弘治間﹐莆陽李廷梧字仲陽得十二卷足本﹐刻版於桐鄕縣治﹐後此有姜思復本﹑胡維新本﹑子匯本﹑程榮﹑何鏜叢書本﹐皆祖李廷梧。或疑明本十二篇﹐反多於王伯厚所見﹐恐是後人因不全之本﹐補綴五篇﹐以合本傳篇數。今知不然者﹐羣書治要載有八篇﹐其辧惑﹑本行﹑明誡﹑思務四篇﹐皆非王伯厚所見﹐而與明本相同。文選張載雜詩注引「建大功於天下者﹐必垂名於萬世也」﹐古詩行行重行行注引「邪臣之蔽賢﹐猶浮雲之鄣日月」﹐今在辧惑篇﹔王粲從軍詩注引「聖人承天威﹐承天功﹐與之爭功﹐豈不難哉」﹐今在本行篇﹔意林所載「眾口毀譽﹐浮石沈木﹐羣邪相抑﹐以直爲曲」﹐今在辧惑篇﹔「玉斗酌酒﹐金碗刻鏤﹐所以誇小人﹐非厚己也」﹐今在本行篇﹔足知多出五篇﹐是隋﹑唐原本。至論衡本性篇引陸賈曰「天地生人也﹐以禮義之性﹐人能察己所以受命﹐則順﹐順謂之道」﹐今十二篇無此文﹐論衡但云陸賈﹐不云新語﹐或當在漢志之二十三篇中。又谷梁傳孝武始立學﹐非陸賈所預見﹐今此道基篇引谷梁傳曰「仁者以治親﹐義者以利尊。」乃是谷梁舊傳﹐故今傳無此文﹔因知瑕丘江公所受於魯申公者﹐其本復經攺造﹐非谷梁赤之舊也。漢代子書﹐新語最純最早﹐貴仁義﹐賤刑威﹐述詩﹑書﹑春秋﹑論語﹐紹孟﹑荀而開賈﹑董﹐卓然儒者之言﹐史遷目爲辧士﹐未足以盡之。其詞皆協韻﹐流傳久遠﹐轉寫多訛﹐今據明各本﹐以羣書治要之八篇﹐及文選注﹑意林等書﹐攺正刪補﹐疑者闕之﹐間有管見一二﹐輒附案語﹐不敢臆定﹔後之覽者﹐或有取乎此。嘉慶乙亥歲﹝二十年﹞夏六月﹐烏程嚴可均謹敍。﹝鐵橋漫稿卷五﹞

案﹕鐵橋漫稿卷三答徐星伯同年書附所著書目﹐有「陸賈新語二卷﹐可均輯。」其鄕人範鍇花笑庼雜筆卷四亦登載嚴氏所著書目﹐大半未刊行﹐陸賈新語其一也。

周中孚鄭堂札記一

髙氏子略三﹐戰國策條﹐首云「班固校太史公﹐取戰國策﹑楚漢春秋﹑陸賈新語作史記﹐三書者﹐一經太史公采擇﹐後之人遂以爲天下奇書。」此下將戰國策辧駁。後又云「況於楚漢春秋﹑陸賈新語乎﹖三書紀載﹐殊無奇耳。然則太史公獨何有取於此﹖夫載戰國﹑楚﹑漢之事﹐捨三書﹐他無可考者﹐太史公所以加之采擇者在此乎﹖」中孚案﹕漢書遷傳贊祗云「據左氏﹑國語﹐采世本﹑戰國策﹐述楚漢春秋」﹐不曾數及新語﹐髙氏頻言三書﹐甚誤已甚。況新語一書﹐漢志著錄在儒家﹐繹其文﹐絕非戰國策﹑楚漢春秋之類﹐且亦不見有爲太史公所采擇者﹐何得相提而並論乎﹖予於子書﹐考縱橫家﹑戰國策下﹐全采髙氏此條﹐竟將兩陸賈新語刪去﹐三書俱攺作二書﹐免滋學者之惑。

案﹕周氏謂漢志儒家著錄者爲新語﹐而不知實乃陸賈﹐亦可謂魯莽滅裂矣。

戴彥升陸子新語序

新語十二篇﹐漢大中大夫陸賈撰﹐今分二卷。史記陸賈傳﹕「陸生時時前說稱詩﹑書﹐髙帝罵之曰﹕『乃公居馬上而得之﹐安事詩﹑書﹖』陸生曰﹕『居馬上得之﹐寧可以馬上治之乎﹖且湯﹑武逆取而以順守之﹐文武並用﹐長久之術也。昔者﹐吳王夫差﹑智伯極武而亡﹐秦任刑法不變﹐卒滅趙氏。鄕使秦已並天下﹐行仁義﹐法先聖﹐陛下安得而有之﹖』髙帝不懌﹐而有慚色﹐乃謂陸生曰﹕『試爲我著秦所以失天下﹐吾所以得之者何﹖及古成敗之國。』陸生乃麤述存亡之徵﹐凡著十二篇。每奏一篇﹐髙帝未嘗不稱善。左右呼萬歲﹐號其書曰新語。」﹝漢書略同﹞陸生作書之本末具此。漢藝文志儒家有陸賈二十三篇﹐彥升謂卽新語也﹐髙帝號爲新語﹐七略但署生名耳。「二十三」當爲「二十二」﹐蓋向校中書﹐每篇析爲上下﹐晏子春秋亦向所定﹐諫﹑問﹑雜皆分上下﹐是其證。或以漢志爲兼他所論述計之者非也。史記正義引七錄云「新語二卷﹐陸賈撰也。」則分十二篇爲二卷﹐始於阮孝緒。隋經籍志﹑舊唐書經籍志﹑新唐藝文志﹑崇文總目﹑通誌藝文略﹑宋史藝文志並云二卷﹐因梁舊也。案顏師古漢書本傳「稱其書曰新語」注﹕「其書今見存。」可徵唐世未有闕佚。而玉海藝文志及漢志考證並云「今存於世者﹐道基﹑術事﹑輔政﹑無爲﹑資賢﹝當作「質」﹞﹑至徳﹑懷慮才七篇。」則宋世本缺五篇。季滄葦藏書目宋﹑元板書中有陸賈新語一本﹐不知歸誰氏﹐無從取證。明陳第世善堂書目載新語十三篇﹐「三」乃「二」之誤。今所據爲明程榮本﹐二卷與七錄合﹐十二篇與本傳合﹐是明世此書校宋世轉完﹐或疑後人補綴五篇﹐以合舊目。彥升案﹐今所有辧惑﹑愼微﹑本行﹑明誡﹑思務五篇﹐協句皆古韻﹐詞義與道基等七篇一律。辧惑篇「趙髙駕鹿而從行﹐王曰﹕『丞相何爲駕鹿﹖』髙曰﹕『馬也。』王曰﹕『丞相誤也﹐以鹿爲馬。』髙曰﹕『陛下以臣爲不然﹐願問羣臣。』」今始皇本紀作「持鹿獻於二世」﹐似不若駕鹿爲近。又無髙請問羣臣語。陸生在二世時﹐具知其詳﹐所述較史公爲得實﹐若是僞爲﹐不能立異也。愼微篇「故邪臣之蔽賢﹐猶浮雲之鄣日月也」﹐文選古詩十九首注﹑太平禦覽八並引爲新語文﹐若後人僞爲﹐唐﹑宋人不得引也。以斯言之﹐此五篇非後人補綴明矣。蓋宋世館閣書籍﹐悉淪於金﹐王伯厚所見﹐或南宋時殘本﹐至明而全本復出耳。考證引吳儔曰「輔政篇曰﹕『書不必起於仲尼之門。』」今此語在術事篇﹐可見殘本之錯互矣。陸生書本列儒家﹐惟崇文總目移入雜家﹐宋史誌因之。彥升謂雜家者﹐兼儒﹑墨﹐合名﹑法﹐本書惟思務一篇稱墨子之門多﹝下缺﹞﹐絕未道其學。輔政篇嘆商鞅顯於西秦﹐世無賢知之君﹐能別其形。蓋於法家深疾之。獨陳儒術﹐無所兼合﹐入之雜家﹐謬矣。本傳稱每奏一篇﹐髙帝未嘗不稱善﹔則十二篇非一時所作。道基篇原本天地﹐歷敍先聖﹐終論仁義﹐知伯杖威任力而亡﹐秦二世尙刑而亡﹐語在其中﹐蓋卽面折髙帝語﹐退而奏之﹐故爲第一篇

也。術事篇謂言古者必合之今﹐述遠者必考之近﹐故云書不必起仲尼之門﹐藥不必出扁鵲之方﹐以因世而權行故也﹔吳儔執其單詞而議之﹐則以辭害志矣。﹝語見漢志考證﹞輔政篇言所任之必得其材﹐秦用刑罰以任李斯﹑趙髙﹐而推其原於讒夫似賢﹐美言似信。無爲篇言始皇暴兵極刑驕奢之患﹐而折以虞舜﹑周公之治。此二篇著秦所以失也。辧惑篇道正言之忤耳﹐傷流言之害聖﹐而深惡縱橫家之阿從意旨﹐規則乎孔門也。愼微篇言修於閨門之內﹐行於纖微之事﹐故道易見曉﹐而求神仙者﹐乃避世﹐非懷道﹐此亦取鑑秦皇﹐而早有見於新垣平等之事也。資賢﹝「賢」﹐今本誤作「執」﹐依玉海及漢志考證。器案﹕當作「質」﹐王伯厚所見亦誤本。﹞篇慮賢才之不見知﹐而歸責於觀聽之臣不明﹐謂公卿子弟﹑貴戚黨友﹐無過人之才﹐在尊重之位﹐此終漢世之獘也。至徳﹑懷慮二篇﹐稱晉厲﹑齊莊﹑楚靈﹑宋襄﹑魯莊﹐蓋著古成敗之國﹐而警乎馬上得天下之言也。本行篇大旨在貴徳賤財。明誡篇陳天文虫災之變﹐謂天道因乎人道﹐開言春秋五行﹑陳災異封事者之先。思務篇言聖人不必同道。此三篇缺字較多。綜其全書﹐誠孟堅所謂從容風議﹐博我以文者乎。﹝漢書敍傳語﹐注﹕「李奇曰﹕『作新語也。』」﹞或以道基篇末引谷梁傳﹐非賈所及見﹐疑出依托。彥升案﹕本書凡兩引谷梁傳﹐至徳篇末﹐故春秋谷﹝下缺﹞似引傳說魯莊公事﹐而缺其文。考漢書儒林傳﹕「申公﹐魯人也﹐少與楚元王交俱事齊人浮邱伯受詩。」又云「申公以詩﹑春秋授﹐而瑕邱江公盡能傳之。」又云「瑕邱江公受谷梁春秋及詩於魯申公。」楚元王交傳﹕「少時﹐嘗與魯穆生﹑白生﹑申公同受詩於浮邱伯﹐伯者﹐孫卿門人也。」夫谷梁家始自江公﹐而江公受之申公﹐申公受之浮邱伯﹐浮邱伯爲孫卿門人﹐今荀子禮論﹑大略二篇具谷梁義﹐則荀卿谷梁之初祖也。荀卿晚廢居楚﹐陸生楚人﹐故聞谷梁義歟﹖鹽鐵論包邱子與李斯俱事荀卿﹐本書資賢篇﹕「鮑邱之徳行﹐非不髙於李斯﹑趙髙也﹐然伏隱於蒿廬之下﹐而不錄於世。」鮑邱卽包邱子﹐卽浮邱伯也。楚元王傳注﹐服虔曰「浮邱伯﹐秦時儒生。」陸生蓋嘗與浮邱伯遊﹐故稱其徳行﹐或卽受其谷梁學歟﹖辧惑篇說夾谷之會事﹐與谷梁定十年傳大同。至徳篇說齊桓公遣髙子立僖公事﹐本谷梁閔二年傳。懷慮篇言魯莊公不能存立子糾﹐亦本谷梁莊九年傳﹐可徵陸生乃谷梁家矣。故所述楚漢春秋﹐向﹑歆入之春秋家。但輔政篇說鄭儋歸魯﹐至徳篇說臧孫辰請糴﹐明誡篇說衛侯之弟鱄出奔晉﹐今谷梁傳無此義。道基篇所引傳曰「仁者以治親﹐義者以利尊」﹐今谷梁傳亦無此二語。彥升案﹕谷梁之著竹帛﹐𨿽不知何時﹐而出自後師﹐陸生乃親受之浮邱伯者﹐實谷梁先師。古經師率皆口學﹐容有不同﹐如劉子政說谷梁義﹐亦有今傳所無者﹐可證也。或乃以谷梁傳爲賈所不及見﹐旣昧乎授受之原﹐且亦不檢今傳文矣。本傳言時時前說稱詩﹑書﹐而本書多說春秋﹐谷梁微學﹐藉以存焉。論語﹑孝經﹐亦頗見引﹐蓋所謂「遊文六經之中﹐畱意於仁義之際﹐祖述堯﹑舜﹐憲章文﹑武﹐宗師仲尼﹐以重其言」者﹐生書有以當之。太史公謂﹕「陸生新語書十二篇﹐固﹝原誤「因」﹐今攺﹞當世之辧士。」以辧士目生﹐何淺之乎讀是書哉﹗答賓戲云「陸子優遊﹐新語以興。」與董生﹑劉向﹑楊雄並稱其「及時君之門闈﹐究先聖之壼奧﹐婆娑乎術藝之場﹐休息乎篇籍之囿﹐以全其質而發其文﹐用納乎聖聽﹐列炳於後人。」髙帝紀言「天下旣定﹐蕭何次律令﹐韓信申軍法﹐張蒼定章程﹐叔孫通制禮儀」﹐而終之以陸賈之造新語﹐班孟堅蓋深知生書者﹐識過馬遷矣。彥升以爲陸生猶及見未焚之書﹐及七十二子後學者﹐在賈﹑董諸人之先﹐西京儒者﹐未能或之過也。今是書昧晦﹐爲章句鄙儒所莫窺﹐故詳爲校定﹐如術事篇﹕「舜棄黃金於嶄巖之山﹐禹沈珠玉於五湖之淵﹐將以杜淫邪之欲。」據禦覽八十一卷引無「禹」字﹐「杜」作「塞」。辧惑篇﹕「夷﹑狄之民何求爲﹖」以谷梁定十年傳校﹐「求」當作「來」﹐皆由傳寫者妄有增攺﹐此類不可枚數。彥升是正粗畢﹐乃檃括體要﹐別白羣疑﹐爲此敍錄﹐不嫌詳盡﹐後之君子﹐庶有考焉。道光六年十月﹐丹徒戴彥升記。﹝宋翔鳳浮溪精舍叢書新語校本序﹞

宋翔鳳新語校本題記二則

歲丁亥﹝道光七年﹞孟夏﹐桐孫自丹徒來﹐訪余於旌徳學捨﹐出所作陸子新語序﹐考據詳密﹐論斷條析﹐嘗手錄之﹔而余固自校此書﹐以後求其序稿﹐則已失去﹐在湘中刻新語時﹐不能錄入﹐頗以爲憾。去夏還家﹐檢點舊籍乃得之。聞其於全文皆有注釋﹔然桐孫之沒﹐年甫弱冠﹐如假以年壽﹐則深造於道﹐又何可量哉﹗咸豐三年三月五日﹐翔鳳記。

戴桐孫攜孫淵翁家藏子匯本﹝萬曆四年刻﹞及舊影抄明胡維新本﹝序作於萬曆間﹞﹐抄本內有朱筆添攺處﹐淵翁跋云「不知何人據別本所增﹝余校中所引別本指此﹞﹐兩家互有詳略﹐羣書治要所不載者﹐兩本差備﹐然皆不能無肊攺也。」又有姜思復本﹝明弘治間刻﹞﹐亦出淵翁家﹐𨿽在子匯本之前﹐而訛脫尢甚。余此所校﹐系漢魏叢書本﹐首載﹝原誤「在」﹞弘治間錢福序﹐稱莆陽李廷梧始梓是本﹐當就李本重刻﹐故中間闕字多於他本﹐而文少訛錯﹐尙無肊攺也。道光七年閏月﹐長洲宋翔鳳記。﹝俱見浮溪精舍叢書新語宋翔鳳校本﹞

黃式三讀徐刊陸氏新語

王仲任論衡屢稱陸賈新語﹐其二十九案書篇云「新語陸賈所造﹐董仲舒相被服焉﹐皆言君臣政治得失﹐言可采行﹐事美足觀﹐鴻智所言﹐參貳經傳﹐𨿽古聖之言﹐不能過增。」其推譽可謂至矣。愼微篇云「說道者所以通凡人之心﹐而達不能之行﹐道者人之所行也。夫大道履之而行﹐則無不能﹐故謂之道。」鄭君注禮中庸﹑朱子注論語皆用之。資執篇云「名木生於深山之中﹐商賈所不至﹐工匠所不窺﹐知者所不見﹐見者所不知。」又云「人君莫不知求賢以自助﹐近賢以自輔﹐然聖賢或隱於田裏﹐而不預國家之事﹐乃觀聽之臣不明於下﹐則閉塞之譏歸於君。」反復諸篇﹐感慨系之。式三家藏舊鈔本有「揖臣」「築民」諸印﹐其書與漢魏叢書同本﹐中有稍異﹐後得徐天池所刊本﹐較鈔本爲勝﹐辯惑篇第五自「邑土單於彊齊﹐夫用人若彼﹐失人若此﹐然定公不覺悟」起﹐至「不操其柄﹐則無以制其剛」止﹐皆舊本愼微第六之錯簡﹐讀之文順意適﹔知古書錯訛﹐類此者多﹐恨不能多得古本以校正之。﹝儆居集四讀子集一﹞

譚獻復堂日記卷四

閱陸賈新語﹐義富文密﹐七十子之緒言﹐非必陸生所創。篇體頗有似東方朔者﹐而法語爲多。宋於庭浮溪精舍叢書中有校本。

汪之昌書新語後

陸賈撰新語﹐具詳馬﹑班書賈傳中﹐藝文志著錄於儒家。案﹕自戰國時橫議蜂起﹐儒術幾爲天下裂﹐論者謂漢武表章六經﹐儒術漸近於古﹐爰開一代崇儒之規模。吾謂漢髙過魯﹐以太牢祠孔子﹐實爲後來崇儒肇基﹔而漢髙之崇儒﹐當以稱說詩﹑書者﹐朝夕於左右。考漢髙初起時﹐與共周旋者﹐微論販繒屠狗徒所不知﹐刀筆吏所未習﹐卽義士如張蒼﹐緒正者律曆﹐叔孫通號儒者﹐進言罔非大猾壯士﹔獨陸賈以行仁義﹐法先王爲言﹐見於此十二篇中者﹐陳說古事﹐每引經文以證成其義﹐於春秋﹑論語﹐見采尢多。殆以春秋經孔子所筆削﹐論語記孔子之言行﹐凡爲儒者準繩在斯。案﹕王充論衡本性篇引陸賈曰「天地生人也﹐以禮義之性﹐人能察己所以受命﹐則順﹐順謂之道。」今新語並無此文﹐似非完書。考藝文志陸賈二十三篇﹐殆統賈之論述計之﹐新語則定箸爲十二篇﹐論衡所引﹐安知非在新語外十一篇中﹖考意林引新語八條﹐其見文選注五條﹐𨿽或與此本微別﹐大致無甚懸殊﹐是唐人所見新語﹐卽此十二篇本矣。夫漢初箸述流傳完本﹐於今殊罕﹐其爲儒家者流尢罕﹔況賈撰斯書﹐尙在漢武表章六經之先﹐守先王之道﹐以待後學﹐不可謂非有志之士矣。此本篇數﹐揆之馬﹑班兩家﹐亦復相符﹐爰書數語於後。﹝靑學齋集卷二十三﹞

唐晏陸子新語校注序

自始皇滅學﹐負大疚於天下﹐至今談古籍之亡﹐必歸其疚於始皇。然以史考之﹐始皇三十四年﹐李斯上言燒書﹐三十五年﹐坑儒於驪山﹐此後三年﹐二世之二年而秦亡﹐又後五年﹐漢髙卽位﹐其間不過八年耳。陸生以客從髙祖﹐時已在學成之後。或者謂陸生爲荀卿弟子﹐然則陸生固及見全經矣﹐其視漢初諸儒抱殘守缺者何如﹖故其說經之言﹐與漢人不同﹐而說谷梁尢精﹔世以谷梁學出申公﹐烏知申公尙在陸生後乎﹖今人知重公羊﹐而以董生爲巨子﹔不知公羊齊學也﹐爲歷下游士之餘緒﹐谷梁魯學也﹐爲闕裏諸儒之雅言﹐而陸生爲谷梁大師﹐又前乎董公﹐人知重董﹐而不知重陸﹐傎矣。陸生之書﹐自隋﹑唐志皆著於錄﹐顏師古注陸生傳云「其書今現在。」文選注亦引之﹐至宋崇文總目尙有之﹐南宋人書目﹐則未之見﹐殆亡於靖康之亂矣。比及明代﹐其書復出﹐非復出也﹐亡於南﹐存於北耳。金﹑元史不志藝文﹐是以存亡無考。今代所傳漢魏叢書本﹐訛脫之處﹐均經妄人攺失。余得明範氏天一閣刻本﹐𨿽訛誤不免﹐而第六篇

中有第五篇

錯簡一段﹐漢魏叢書本妄攺﹐不復可尋﹐範本則起止宛然。後復見子匯本﹐則第五篇

完然不誤﹐又勝範本。又漢魏本十二篇之末﹐脫字累累﹐不可以句﹐範本存字固多﹐而子匯本尢多﹐遂合三本﹐正其訛誤﹐補其脫字﹐間引他書﹐以爲注釋﹐𨿽未必有當大雅﹐而亦可云首辟蠶叢矣。夫髙帝木彊人也﹐又不悅儒﹐卒之﹐陸生陳書﹐未嘗不稱善﹐遂能以太牢祀闕裏焉﹐漢代重儒﹐開自陸生也。迨其末季﹐王莽不臣﹐而楊雄頌美功徳﹐言無實﹐法言﹑太玄﹐亦儒林之側調也﹐乃千載下法言昭昭﹐新語冥冥﹐亦事理之難解者也。漯川居士唐晏自敍於海上飛塵小駐。﹝據龍溪精舍校刊本﹞

案﹕扉頁紀年爲丁巳夏五﹐則一九一七年也。

又陸子新語校注跋

陸氏此書﹐見於漢﹑唐志﹐及崇文總目﹐流傳有序﹐決無可疑。乃四庫提要獨引漢書司馬遷傳遷取此書作史記之言﹐而是書之文不見史記爲疑﹔不知史記載趙髙指鹿爲馬事﹐正本之此書也。提要又以此書引谷梁傳﹐謂谷梁傳武帝時方出﹔不知陸氏著此書﹐去秦焚書才六年耳﹐其所讀者﹐未焚之谷梁傳也﹐至武帝則爲再出矣。故所引者﹐今本無之也。提要又疑自南宋以後﹐不見著錄﹔則楊鐵崖序山居新語固引及此書﹐且云而今見在﹐則不得雲南宋後無之也。提要之疑﹐全無影響﹐而今世和之者多﹐不得不爲分辧之如此。涉江唐晏跋。﹝據龍溪精舍校刊本﹞

附錄四

史記漢書陸賈傳合注

史記卷九十七酈生陸賈傳第三十七﹐漢書卷四十三酈陸朱劉叔孫傳第十三。史記太史公自序﹕「結言通使﹐約懷諸侯﹐諸侯咸親﹐歸漢爲藩輔。作酈生陸賈列傳第三十七。」漢書敍傳﹕「……賈作行人﹐百越來賓﹔從容風議﹐博我以文。……述酈陸朱婁叔孫傳第十三。」注﹕「李奇曰﹕『作新語也。』師古曰﹕『論語稱顏回喟然嘆曰﹕夫子博我以文。謂以文章開博我也。此言陸賈嘗之越也。從音千容反﹐風讀曰諷。』」齊召南曰「師古謂從容二句亦指使越﹐非也。此二句指賈著新語﹐每奏一篇﹐髙祖稱善。李說得之。」

陸賈者﹝一﹞﹐楚人也﹝二﹞。以客從髙祖定天下﹐名爲有口辯士﹝三﹞﹐居左右﹐常使諸侯。﹝一﹞漢書無「者」字。﹝二﹞索隱﹕「案﹕陳畱風俗傳云﹕『陸氏﹐春秋時陸渾國之後。晉侯伐之﹐故陸渾子奔楚。賈其後。』又陸氏譜云﹕『齊宣公支子達﹐食菜於陸。達生發﹐發生臯﹐適楚。賈其孫也。』」器案﹕元和姓纂十一屋﹕「陸﹐齊宣王田氏之後。宣王封少子通於平原陸鄕﹐因氏焉。漢大中大夫陸賈﹐子孫過江﹐居吳郡吳縣。」唐書宰相世系表同﹐「陸鄕」上有「般縣」二字。陸氏譜之「齊宣公」﹐當作「齊宣王」﹐蓋此乃田氏之齊﹐非太公之齊也。陸渾氏則戎姓﹐晉侯謂晉頃公﹐晉滅陸渾﹐陸渾子奔楚﹐見左傳昭公十七年。陳畱風俗傳謂賈爲陸渾子之後﹐非是。﹝三﹞「名爲有口辯士」﹐漢書作「名有口辯」﹐說苑奉使篇與史記同。師古曰「時人皆謂其口辯。」瀧川資言史記會注考證﹝以下簡稱考證﹞曰「藝文類聚﹝案見卷五十三﹞引史無『士』字﹐與漢書合。」

及髙祖時﹝一﹞﹐中國初定﹐尉他﹝二﹞平南越﹐因王之﹝三﹞。髙祖使陸賈賜尉﹝四﹞他印爲南越王。陸生﹝五﹞至﹐尉他魋結﹝六﹞箕倨﹝七﹞見陸生。陸生因進說他﹝八﹞曰「足下﹝九﹞中國人﹝一０﹞﹐親戚﹝一一﹞昆弟墳墓在眞定﹝一二﹞。今足下反天性﹝一三﹞﹐棄冠帶﹝一四﹞﹐欲以區區﹝一五﹞之越與天子抗衡﹝一六﹞爲敵國﹐禍且及身矣。且夫秦失其政﹝一七﹞﹐諸侯豪桀並起﹐惟﹝一八﹞漢王先入關﹐據咸陽。項羽倍約﹝一九﹞﹐自立爲西楚霸王﹝二０﹞﹐諸侯皆屬﹐可謂至彊﹝二一﹞。然漢王起巴﹑蜀﹝二二﹞﹐鞭笞天下﹝二三﹞﹐劫略諸侯﹝二四﹞﹐遂誅項羽滅之﹝二五﹞。五年之閒﹐海內平定。此非人力﹐天之所建也。天子聞君王王南越﹐不助天下誅暴逆﹝二六﹞﹐將相欲移兵﹝二七﹞而誅王﹝二八﹞﹔天子憐百姓新勞苦﹐故﹝二九﹞且休之﹐遣使臣授君王印﹐剖符通使﹝三０﹞。君王宜郊迎﹝三一﹞﹐北面﹝三二﹞稱臣﹐乃欲以新造﹝三三﹞未集﹝三四﹞之越﹐屈彊於此﹝三五﹞。漢誠聞之﹐掘燒王先人冢﹝三六﹞﹐夷滅宗族﹝三七﹞﹐使一偏將﹝三八﹞將十萬眾臨越﹐則﹝三九﹞越殺王降漢﹐如反復手耳﹝四０﹞。」﹝一﹞漢書無「及髙祖」三字﹐藝文類聚引史記﹐與漢書同。﹝二﹞索隱﹕「趙他爲南越尉﹐故曰『尉他』。他音駝。」正義﹕「他﹐音徒何反。趙他﹐眞定人﹐爲龍川令﹐南海尉任囂死﹐使他盡行南海尉事﹐故曰尉他。後自立爲南越王。」﹝據會注考證本﹞案﹕漢書﹑說苑奉使篇作「佗」﹐師古曰「佗﹐音徒何反。」張文虎校史記札記曰「柯﹐淩本作『佗』﹐下同。」﹝三﹞史記南越列傳﹕「南越王尉佗者﹐眞定人也﹐姓趙氏。秦時已並天下﹐略定揚﹑越﹐置桂林﹑南海﹑象郡﹐以謫徙民﹐與越雜處十三歲。佗﹐秦時用爲南海龍川令﹐至二世時﹐南海尉任囂病且死﹐召龍川令趙佗語曰﹕『聞陳勝等作亂﹐秦爲無道﹐天下苦之﹐項羽﹑劉季﹑陳勝﹑吳廣等﹐州郡各共興軍聚眾﹐虎爭天下﹐中國擾亂﹐未知所安﹐豪傑畔秦相立。南海僻遠﹐吾恐盜兵侵地至此﹐吾欲興兵絕新道﹐自備﹐待諸侯變﹐會病甚﹔且番禺負山險﹐阻南海﹐東西數千里﹐頗有中國人相輔﹐此亦一州之主也﹐可以立國。郡中長吏﹐無足與言者﹐故召公告之。』卽被佗書﹐行南海尉事。囂死﹐佗卽移檄告橫浦﹑陽山﹑湟溪關曰﹕『盜兵且至﹐急絕道﹐聚兵自守。』因稍以法誅秦所置長吏﹐以其黨爲假守。秦已破滅﹐佗卽擊並桂林﹑象郡﹐自立爲南越武王。」﹝四﹞漢書無「陸」字「尉」字﹐藝文類聚引史記同漢書。考證曰「髙山寺本﹐『陸賈』作『陸生』。」案﹕此爲漢十一年事。﹝五﹞漢書「陸生」作「賈」。說苑同史記。案﹕漢人言生或言先﹐猶言先生。史記儒林傳﹕「言詩於魯則申培公﹐於齊則轅固生。」正義﹕「公﹑生﹐其處號也。」又曰「言尙書自濟南伏生。言禮自魯髙堂生。」索隱﹕「謝承云﹕『秦氏季代﹐有魯人髙堂伯。』則伯是其字。云生者﹐自漢已來﹐儒者皆號生﹐亦先生省字呼之耳。」又匈奴傳﹕「其儒先以爲欲說﹐折其辯。」集解﹕「先﹐先生也﹐漢書作『儒生』也。」漢書髙帝紀上﹕「以魏地萬戶侯封生。」師古曰「生﹐猶言先生。」又晁錯傳﹕「學申﹑商刑名於軹張恢生所。」﹝史記晁錯傳作「張恢先」﹐集解﹕「徐廣曰﹕『先卽先生。』」﹞又﹕「公卿言鄧先。」師古曰「鄧先﹐猶言鄧先生也。」又梅福傳﹕「夫叔孫先非不忠也。」師古曰「先﹐猶言先生也。」又霍光傳先言茂陵徐生﹐人爲徐生上書則稱茂陵徐福。又貢禹傳﹕「朕以生有伯夷之廉﹐史魚之直。」下文載詔語﹐凡七稱生﹐師古曰「生﹐謂先生也。」經典釋文敍錄﹕「魯扶卿﹐鄭云扶先﹐或說﹐先﹐先生。」﹝六﹞集解﹕「服虔曰﹕『魋音椎。今兵士椎頭結﹝漢書注引作「髻」﹞。』」索隱﹕「魋﹐直追反。結音計。謂爲髻一撮似椎爲結之﹐故字從結。且案﹕其『魋結』二字﹐依字讀之亦得。謂夷人本被髮左衽﹐今他同其風俗﹐但魋其發而結之。」師古曰「結讀曰髻。椎髻者﹐一撮之髻﹐其形如椎。」今案﹕說苑作「椎結」。﹝七﹞藝文類聚引史記「倨」作「踞」﹐與漢書同。師古曰「箕踞﹐謂伸其兩腳而坐。亦曰箕踞﹐其形似箕。」齊樹楷史記意曰「尉他箕踞見陸生﹐與髙帝洗足見酈生﹐相映。」﹝八﹞漢書﹑說苑無「進」字﹐藝文類聚引史記同漢書。﹝九﹞酉陽雜俎前集一禮異﹕「秦﹑漢以來﹐於天子言陛下﹐於皇太子言殿下﹐將言麾下﹐使者言節下﹑轂下﹐二千石長史言閣下﹐父母言膝下﹐通類相稱言足下。」﹝「稱言」原作「言稱」﹐今從類說本﹞事物紀原公式姓諱部﹕「異苑曰﹕『介之推逃祿﹐抱樹燒死。文公拊木哀嗟﹐伐而制屐﹐每懷其功﹐俯視其屐曰﹕悲乎足下。』足下之稱﹐當緣此爾。史記﹐戰國之士﹐或上書時君﹐或談說君前﹐及相與論難﹐多相斥曰足下﹐蓋自七國相承至今也。」﹝一０﹞藝文類聚引史記「人」上有「之」字。王治皞史記榷參下﹕「陸生拏把尉他處﹐只在『眞定人』﹝應曰「中國人」﹞三字。彼王粵﹐卻也內顧。文帝修祠其親冢﹐官其昆弟﹐眞得懷遠之法。」﹝一一﹞古代稱父母爲親戚。墨子節葬篇﹕「楚之南有炎人之國者﹐其親戚死﹐●其肉而棄之﹐然後埋其骨﹐乃成爲孝子。秦之西﹐有儀渠之國者﹐其親戚死﹐聚柴薪而焚之﹐燻上﹐謂之登遐﹐然後成爲孝子。」荀子議兵篇﹕「而其民之親我﹐歡若父母。」新序雜事三作「驩然如父母」﹐﹝韓詩外傳三作「歡如父子」﹞漢書刑法志作「歡若親」。左傳昭公二十年﹕「棠君尙謂其弟員曰﹕『……親戚爲戮﹐不可以莫之報也。』」親戚﹐謂其父奢也。大戴禮記曾子疾病篇﹕「曾子曰﹕『親戚旣沒﹐𨿽欲孝﹐誰爲孝﹖』」史記五帝本紀﹕「堯二女不敢以貴驕﹐事舜親戚﹐甚有婦道。」正義﹕「親戚﹐謂父瞽叟﹑後母﹑弟象﹑妹顆手等也。」﹝一二﹞索隱﹕「趙地也。本名東垣﹐屬常山。」﹝一三﹞師古曰「偝父母之國﹐無骨肉之恩﹐是反天性也。」﹝一四﹞史記天官書﹕「內冠帶﹐外夷﹑狄。」冠帶謂華族﹐與四夷對言。漢書嚴助傳﹕「越﹐方外之地﹐劗發文身之民也﹐不可以冠帶之國法度理也。」文義與此同﹐正謂南越非冠帶之國也。﹝一五﹞師古曰「區區﹐小貌。」﹝一六﹞「抗」﹐漢書作「伉」﹐景佑本﹑武英殿本作「抗」﹐說苑亦作「抗」。索隱﹕「案﹕崔浩云﹕『抗﹐對也。衡﹐車軶上橫木也。抗衡﹐言兩衡相對拒﹐言不相避下。』」﹝一七﹞「政」﹐漢書作「正」﹐師古曰「正亦政也。」﹝一八﹞「惟」﹐漢書作「惟」﹐古通。﹝一九﹞「項羽」﹐漢書﹑說苑作「項籍」。「倍」﹐漢書作「背」﹐古通。﹝二０﹞史記項羽本紀﹕「項王自爲西楚霸王﹐王九郡﹐都彭城。」正義﹕「貨殖傳云﹕『淮以北﹐沛﹑陳﹑汝南﹑南郡爲西楚也。彭城以東﹐東海﹑吳﹑廣陵爲東楚也。衡山﹑九江﹑江南﹑豫章﹑長沙爲南楚。』孟康云﹕『舊名江陵爲南楚﹐吳爲東楚﹔彭城爲西楚。』」﹝二一﹞漢書「彊」下有「矣」字。﹝二二﹞史記項羽本紀﹕「項王﹑範曾疑沛公之有天下﹐業已講解﹐又惡負約﹐恐諸侯叛之﹐乃陰謀曰﹕『巴﹑蜀道險﹐秦之遷人皆居蜀﹐乃曰﹐巴﹑蜀亦關中地也。』故立沛公爲漢王﹐王巴﹑蜀﹑漢中﹐都南鄭。」正義﹕「括地誌云﹕『南梁州所理縣也。』」又髙祖本紀﹕「負約﹐更立沛公爲漢王﹐王巴﹑蜀﹑漢中﹐都南鄭。」正義﹕「梁州﹐本漢中郡﹐以漢水爲名。」集解﹕「徐廣曰﹕『三十二縣。』」張文虎曰「集解三十二縣﹐舊刻作『四十二縣』﹐漢書云『四十一縣』﹐漢紀同﹐據漢志﹐漢中郡十二縣﹐蜀郡十五縣﹐巴郡十一縣﹐則共三十八縣。」﹝二三﹞文選賈誼過秦論﹕「執敲撲以鞭笞天下。」鞭笞﹐猶今言鞭撻。﹝二四﹞漢書﹑說苑作「劫諸侯」。器案﹕此卽史記髙紀所言「漢王以故得劫五諸侯兵遂入彭城」也。﹝史記叔孫通傳﹕「漢二年﹐漢王從五諸侯入彭城。」﹞漢書髙紀﹕「漢王以故得劫五諸侯兵。」﹝又漢王數羽之十大罪﹐有云「擅劫諸侯兵入關﹐罪三也。」﹞史記項羽本紀作「漢王部五諸侯兵﹐凡五十六萬人﹐東伐楚。」集解﹕「徐廣曰﹕『一作劫。』」索隱﹕「按漢書﹐見作『劫』字。」正義﹕「凡兵初降﹐士卒未有指麾﹐故須劫略而行。」則正釋「部」爲「劫略」也。漢紀作「漢王率諸侯之師凡五十六萬人」﹐通鑑亦作「漢王以故得率諸侯兵凡五十六萬人」。項羽本紀下文又云「獨魯不下﹐漢乃引天下兵欲屠之。」又太史公曰「三年遂將五諸侯滅秦。」然則劫字自有部﹑將﹑率之義﹐而單言之曰劫﹐復言之則曰劫略也。﹝二五﹞漢書﹑說苑無「滅之」二字。﹝二六﹞漢書此句上有「而」字。﹝二七﹞左傳宣公十二年﹕「晉師右移﹐上軍未動。」杜預注﹕「言餘軍皆移去﹐惟上軍在。」則移兵猶言出師也。﹝二八﹞考證﹕「楓山本『誅王』作『誅君王』。」﹝二九﹞漢書﹑說苑無「故」字。史記南越列傳﹕「髙帝已定天下﹐爲中國勞苦﹐故釋佗弗誅。」﹝三０﹞史記南越列傳﹕「漢十一年﹐遣陸賈因立佗爲南越王﹐與剖符通使﹐和集百越﹐毋爲南邊患害﹐與長沙接境。」又髙祖本紀﹕「乃論功﹐與諸列侯剖符行封。」文選王子淵聖主得賢臣頌﹕「剖符錫壤﹐而光祖考。」張銑注﹕「剖﹐分也。符者﹐所以諸侯與天子分之﹐各執一契﹐舉動所爲﹐必合於契﹐然後承命而行之。」﹝三一﹞師古曰「郊迎﹐謂出郊而迎。」又司馬相如傳注師古曰「迎於郊界之上也。」﹝三二﹞史記田單列傳﹕「王蠋布衣也﹐義不北面於燕。」謂北面稱臣也。孟子萬章上﹕「舜南面而立﹐堯帥諸侯北面而朝之。」﹝三三﹞尙書君奭﹕「厥亂明我新造邦。」正義﹕「其治理足以明我新成國矣。」項羽本紀﹕「夫以秦之彊﹐攻新造之趙。」﹝三四﹞師古曰「集猶成也。」案﹕尙書武成﹕「大統未集。」孔氏傳﹕「大業未就。」漢書荊燕吳傳贊﹕「天下未集。」師古曰「集﹐和也。」﹝三五﹞正義﹕「屈彊﹐謂不柔服也。」﹝據會注考證本﹞漢書作「屈彊」﹐師古曰「屈音其勿反。屈彊﹐謂不柔服也。」﹝三六﹞漢書﹑說苑「冢」下有「墓」字。考證﹕「楓山本﹑三條本『冢』下有『墓』字﹐與漢書合。」﹝三七﹞漢書﹑說苑作「夷種宗族」﹐師古曰「夷﹐平也﹐謂平除其種族。」器案﹕由顏注則「夷種宗族」﹐實爲不辭﹐疑漢書原文當作「夷種族宗」﹐今倒植耳。族讀爲族誅之族﹐戰國策趙策上﹕「犯姦者身死﹐賊國者族宗。」族宗﹐謂族滅其宗也。族宗與夷種並言﹐文從字順。﹝三八﹞文選陳孔璋檄吳將校部曲文﹕「偏將涉隴﹐則建﹑約梟夷。」偏將﹐謂偏裨之將。﹝三九﹞漢書「則」作「卽」﹐古通。說苑同史記。﹝四０﹞師古曰「言其易。」器案︰杜甫貧交行﹕「翻手作云覆手雨。」卽本此意﹐亦言翻雲覆雨之易耳。翻﹑反古通。

於是尉他乃蹶然起坐﹝一﹞﹐謝陸生﹝二﹞曰「居蠻﹑夷﹝三﹞中久﹐殊失禮義﹝四﹞。」因問陸生曰「我孰與﹝五﹞蕭何﹑曹參﹑韓信賢﹖」陸生曰「王似賢﹝六﹞。」復﹝七﹞曰「我孰與皇帝賢﹖」陸生曰「皇帝起丰﹑沛﹐討暴秦﹐誅彊﹝八﹞楚﹐爲天下興利除害﹐繼五帝﹑三王之業﹐統理中國﹝九﹞。中國之人以億計﹐地方萬里﹐居天下之膏腴﹝一０﹞﹐人眾車轝﹐萬物殷富﹐政由一家﹐自天地剖泮﹝一一﹞﹐未始有也﹝一二﹞。今王眾不過數十萬﹐﹝一三﹞皆蠻﹑夷﹐崎嶇山海閒﹝一四﹞﹐譬若﹝一五﹞漢一郡﹐王何乃比於漢﹝一六﹞﹗」尉他大笑﹝一七﹞曰「吾不起中國﹐故王此。使我居中國﹐何渠不若漢﹝一八﹞﹖」乃大說陸生﹝一九﹞﹐畱與﹝二０﹞飲數月。曰「越中無足與語﹝二一﹞﹐至生來﹐令我日聞所不聞﹝二二﹞。」賜陸生橐中裝﹝二三﹞直千金﹐他送﹝二四﹞亦千金。陸生卒拜尉他爲南越王﹝二五﹞﹐令稱臣奉漢約﹝二六﹞。歸報﹝二七﹞﹐髙祖大悅﹝二八﹞﹐拜賈爲太中大夫﹝二九﹞。﹝一﹞漢書無「尉」字。索隱﹕「蘇林音厥。禮記﹕『子夏蹶然而起。』埤蒼云﹕『蹶﹐起也。』」師古曰「蹶然﹐驚起之貌也。音厥。」李慈銘曰「案顧氏炎武云﹕『坐者﹐跪也。』似非。古人坐𨿽有訓跪者﹐然此則與上酈生傳『延酈生上坐謝之』一例﹐尉他初箕踞﹐至此蹶起端坐也。觀其下云『我孰與皇帝賢』﹐則此時安肯遽向陸生跪乎﹖」﹝二﹞藝文類聚引史記「陸生」作「賈」﹐與漢書同。﹝三﹞藝文類聚引史記「夷」下有「之」字。﹝四﹞藝文類聚「義」作「儀」。﹝五﹞師古曰「與﹐如也。」﹝六﹞考證曰「髙山寺本『似』作『已』。」漢書句末有「也」字。﹝七﹞漢書﹑說苑「復」下有「問」字。﹝八﹞說苑「彊」作「彊」。﹝九﹞漢書作「統天下﹐理中國」﹐說苑與史記同。﹝一０﹞史記劉敬傳﹐劉敬說髙帝曰「因秦之故﹐資甚美膏腴之地﹐此所謂天府者也。」索隱﹕「案戰國策蘇秦說惠王曰﹕『大王之國﹐地勢形便﹐此所謂天府。』髙誘注云﹕『府﹐聚也。』」案﹕天府﹐卽此下文「萬物殷富」之義也。﹝一一﹞漢書﹑說苑「泮」作「判」﹐考證曰「楓山本﹑三條本﹑柯維熊本﹑淩稚隆評林本『泮』作『判』﹐與漢書合。髙山寺本作『泮』。」正義﹕「剖判﹐猶開辟也。」﹝據會注考證本﹞﹝一二﹞漢書﹑說苑作「未嘗有也」﹐師古曰「言自開辟以來﹐未嘗有也。」齊樹楷曰「又從陸生口中寫髙帝。」﹝一三﹞漢書作「數萬」﹐說苑同史記。﹝一四﹞說苑作「踦山海之間」﹐字同。師古曰「崎音丘宜反﹐嶇音區。」考證曰「髙山寺本『山』作『小』。」﹝一五﹞漢書「若」作「如」。﹝一六﹞考證曰「髙山寺本﹑楓山本﹑三條本『何』下有『可』字。」案﹕說苑作「何可乃比於漢王」。﹝一七﹞考證曰「髙山寺本『笑』作『嘆』。」﹝一八﹞漢書﹑說苑「渠」作「遽」﹐集解﹕「渠音詎。」索隱﹕「渠﹐劉氏音詎﹐漢書作『遽』字﹐小顏以爲有何迫促不如漢也。」師古曰「言有何迫促而不如漢也。遽音其庶反。」王若虛諸史辧惑曰「何遽﹐猶言豈便也﹐與越大夫種言『何遽不爲福』同意﹐而注云『有何迫促而不爲』﹐非。」王念孫曰「顏訓遽爲迫促﹐非也。遽亦何也﹐連言何遽者﹐古人自有復語耳。遽字或作詎﹑距﹑巨﹐又作渠﹐墨子公孟篇曰﹕『𨿽子不得福﹐吾言何遽不善﹐而鬼神何遽不明。」淮南人間篇曰﹕『此何遽不能爲福乎﹖』韓子難篇曰﹕『衛奚距然哉。』秦策曰﹕『君其試焉﹐奚遽叱也。』﹝史記甘茂傳作「何遽叱乎」﹞荀子王制篇﹕『豈渠得免夫累乎。』正論篇曰﹕『是豈詎知見侮之爲不辱哉﹖』呂氏春秋具備篇曰﹕『豈遽叱哉﹖』莊子齊物論篇曰﹕『庸詎知吾所謂知之非不知邪﹖庸詎知吾所謂不知之非知邪﹖』﹝釋文曰「詎﹐徐本作巨﹐李云﹕『詎﹐何也。』」﹞淮南齊俗篇曰﹕『庸遽知世之所自窺我者乎﹖』史記張儀傳曰﹕『且蘇君在﹐儀渠能乎﹖』﹝索隱曰「渠音詎﹐古字少﹐假借耳。」﹞或言何遽﹐或言奚遽﹐或言豈遽﹐或言庸遽﹐或言渠﹐其義一也。『何遽不若漢』﹐史記作『何渠不若漢』﹐則遽爲語詞而非急遽之遽明矣。」﹝一九﹞說苑「說」作「悅」。考證曰「髙山寺本『說』作『悅』。」師古曰「說讀曰悅﹐謂愛悅之。」﹝二０﹞說苑「畱與」作「與畱」。﹝二一﹞考證曰「楓山本﹑三條本『語』下有『及』字。」﹝二二﹞師古曰「言素所不聞者﹐日聞之。」﹝二三﹞集解﹕「張晏曰﹕『珠玉之寶也。裝﹐裹也。』」索隱﹕「橐音托。案﹕如淳云『以爲明月珠之屬也』。又案﹕詩傳曰﹕『大曰橐﹐小曰囊。』埤蒼云﹕『有底曰囊﹐無底曰橐。』謂以寶物以入囊橐也。」師古曰「有底曰囊﹐無底曰橐。言其寶物質輕而價重﹐可入囊橐以賫行﹐故曰橐中裝也。」周壽昌曰「有底曰囊﹐無底曰橐﹐索隱引作埤蒼語。案左僖二十八年傳﹕『子職納橐饘焉。』宣八年傳﹕『趙盾見靈輒餓﹐爲之簞食與肉﹐寘諸橐以與之。』是橐可盛食﹐無底何以能盛﹖說文﹕『橐﹐囊也。』殆與囊一物﹐而大小分耳。索隱引詩傳曰﹕『大曰橐﹐小曰囊。』今毛傳作『小曰橐﹐大曰囊』﹐是傳寫異也。埤蒼語未然。」﹝二四﹞「他」﹐漢書作「它」﹐說苑作「佗」。集解﹕「蘇林曰﹕『非橐中物﹐故曰他送也。』」師古曰「它猶餘也。」﹝二五﹞漢書作「賈卒拜佗爲南越王」﹐說苑作「陸生拜尉佗爲南越王」。考證曰「髙山寺本﹑楓山本﹑三條本﹑宋本﹑中統本﹑遊本﹑毛本﹑吳校金板﹐『爲』下有『南』字﹐與漢書合﹐當據補。」漢書髙帝紀下﹕「十一年五月﹐詔曰﹕『粵人之俗﹐好相攻擊。前時﹐秦徙中縣之民﹝如淳曰「中縣之民﹐中國縣民也。」﹞南方三郡﹐﹝如淳曰「桂林﹑象郡﹑南海。」﹞使與百粵雜處﹐會天下誅秦﹐南海尉它居南方﹐長治之﹐甚有文理﹐中縣人以故不耗減﹐粵人相攻擊之俗益止﹐俱賴其力。今立它爲南粵王。』使陸賈卽授璽綬﹐它稽首稱臣。」﹝二六﹞漢書髙帝紀上﹕「初﹐懷王與諸將約﹐先入定關中者﹐王之。」師古曰「約﹐要也﹐謂言契也。」﹝二七﹞考證曰「楓山本﹑三條本﹐『報』下重『髙祖』二字。」﹝二八﹞漢書「悅」作「說」。師古曰「『說』讀曰『悅』。」﹝二九﹞續漢書百官志二﹕「太中大夫﹐千石。本注曰﹕『無員。』」劉昭注﹕「漢官曰﹕『二十人﹐秩比二千石。』」案﹕百官志二﹕「光祿大夫﹐比二千石。本注曰﹕『無員。凡大夫﹑議郎﹐皆掌顧問應對﹐無常事﹐惟詔命所使。』」然則賈之拜太中大夫﹐蓋掌應對也﹐故於文帝時又爲太中大夫使南越。

陸生時時前說稱詩﹑書。髙帝罵之﹝一﹞曰「乃公﹝二﹞居馬上而得之﹝三﹞﹐安事詩﹑書﹗」陸生曰「居馬上得之﹐寧可以馬上治之乎﹝四﹞﹖且湯﹑武逆﹝五﹞取而以順守之﹝六﹞﹐文武並用﹐長久之術也。昔者﹐吳王夫差﹑智伯﹝七﹞極武而亡。秦任刑法不變﹐卒滅趙氏﹝八﹞。鄕使秦已﹝九﹞並天下﹐行仁義﹐法先聖﹐陛下﹝一０﹞安﹝一一﹞得而有之﹖」髙帝不懌而有慚色﹝一二﹞﹐乃謂﹝一三﹞陸生曰「試爲我著秦所以失天下﹐吾所以得之者何﹝一四﹞﹐及古﹝一五﹞成敗之國﹝一六﹞。」陸生乃粗述存亡之徵﹝一七﹞﹐凡著十二篇。每奏一篇﹐髙帝未嘗不稱善﹝一八﹞﹐左右呼萬歲﹝一九﹞﹐號﹝二０﹞其書曰新語﹝二一﹞。﹝一﹞案﹕漢髙帝之辱罵儒生﹐非僅陸生一人而已﹐史記酈生傳﹐罵酈生豎儒。又叔孫通傳﹐叔孫通儒服﹐漢王憎之。又酈生傳載裏中騎士謂酈生曰「沛公不好儒﹐諸客冠儒冠來者﹐沛公輒解其冠﹐溲溺其中﹐與人言﹐常大罵。未可以儒生說也。」其不好儒﹐可謂極矣﹔然終能亡秦滅楚﹐開炎漢數百年之基者﹐豈非以聞陸生之言而有慚色﹐及未嘗不稱善之故耶﹖然則陸生啟沃之功﹐誠有大造於漢也。﹝二﹞吳曾祺涵芳樓文論曰「文有敍述事要﹐而必出於他人口吻﹐則不得不力求其肖﹔若一一務從典雅﹐則抵牾必多﹐劉子玄所謂『怯書今語﹐勇效昔言』是也。然此﹐太史公最爲絕技﹐他人莫之及。觀髙祖本紀﹐屢曰乃公﹐又曰而公﹐使後人見之﹐必想見嫚罵語气﹔令當日悉攺爲朕字﹐以符詔諭之體﹐豈不矞皇典重﹖然而語气全失。至陳涉世家云﹕『夥頤涉之爲王沈沈者。』儼然是一村俗人語。『佳城蕩蕩﹐寇來不得上。』儼然是一滑稽人語﹐而當日並不以鄙俚爲病。」﹝三﹞漢書無「而」字。「乃」作「乃」。﹝四﹞漢書無「之」字。齊樹楷﹕「一言而髙帝轉﹐寫陸生﹐正寫髙帝。」﹝五﹞考證曰「楓山本﹑三條本﹐『逆』上有『以』字。」﹝六﹞牛運震史記評注曰「『逆取順守』四字﹐道理極深﹐似涉權術家言﹐實三代以後有天下者不易之道也。宋儒見此等語﹐必痛詆之矣。」許鐘璐史記書後下曰「陸賈﹑酈生﹑隨何﹐皆戰國策士之遺﹐以用於髙祖﹐遂得竭其智﹐以顯功名﹔而吾獨多乎陸生之言也﹐其對髙祖曰﹕『湯﹑武逆取而以順守之﹐文武並用﹐長久之術也。』髙祖謾罵腐儒﹐故人不敢以儒術進﹐如陸賈之言﹐尙未聞於漢廷也﹐惜當時君相未足語此。」﹝七﹞師古曰「夫差﹐吳王闔閭子也﹐好用兵﹐卒爲越所滅。智伯﹐晉卿荀瑤也﹐貪而好勝﹐率韓﹑魏共攻趙襄子﹐襄子與韓﹑魏約﹐反而喪之。夫音扶。差音楚宜反。」宋祁曰「浙本注文﹐『宜』作『崖』。」﹝八﹞集解﹕「趙氏﹐秦姓也。」索隱﹕「案﹕韋昭云﹕『秦伯益後﹐與趙同出非廉﹐至造父﹐有功於穆王﹐封之趙城﹐由此一姓趙氏。」鄭氏曰「秦之先造父封於趙城﹐其後以爲姓。」張晏曰「莊襄王爲質於趙﹐還爲太子﹐遂稱趙氏。」師古曰「據秦本紀﹐鄭說是。」﹝九﹞漢書「已」作「以」。宋祁曰「『以』疑作『已』。」師古曰「『鄕』讀曰『向』。」﹝一０﹞陛下﹐已見前「足下」注引酉陽雜俎。尋日知錄卷二十四﹕「賈誼新書﹕『天子卑號稱陛下。』蔡邕獨斷﹕『陛﹐階也﹐所由升堂也。天子必有近臣執兵陳於陛側﹐以戒不虞﹔謂之陛下者﹐羣臣與天子言﹐不敢指斥天子﹐故呼在階下者而告之﹐因卑達尊之義也。』﹝原注﹕「記曰﹕『君子於其所尊弗敢質﹐敬之至也。』」﹞上書亦如之。及羣臣士庶相與言曰殿下﹑閣下﹑執事之屬﹐皆此類也。據此﹐則陛下猶言執事﹐後人相沿﹐遂以爲至尊之稱。」﹝一一﹞師古曰「安﹐焉也。」﹝一二﹞漢書無「而」字。師古曰「懌﹐和樂也。」林伯桐史記蠡測曰「陸賈以客從髙祖定天下﹐出處甚正當。其稱詩﹑書於髙帝前曰﹕『居馬上得之﹐可以馬上治之乎﹖』髙帝有慚色﹐憚其人﹐非徒以其言也。」﹝一三﹞漢書無「乃」字。﹝一四﹞漢書無「何」字。師古曰「著﹐明也﹐謂作書明言之。」﹝一五﹞考證曰「楓山本﹑三條本『古』下有『今』字。」﹝一六﹞漢紀「國」作「故」﹐義較勝﹐當從之。蓋「故」以音近而誤爲「固」﹐而「固」又以形近而誤爲「國」也。﹝一七﹞李景星漢書評議曰「『及古成敗之國』下﹐史有『陸生乃麤述存亡之徵』句﹐惟麤述故僅十二篇﹐此刪之﹐非。」﹝一八﹞齊樹楷曰「爲國者須雜許多方面人而擇用之﹐有一不備﹐必偏至而終歸於敗。秦人於統一之後﹐仍以气吞宇內者行之﹐不再傳而遽斬。漢有天下﹐髙帝嫚儒已甚﹐陸賈一言﹐卽知馬上守之之不當﹔酈生謂不宜倨見長者﹐猶一時事耳。自陸賈新語一奏﹐而興亡之槪﹐了然胸中﹐所謂天授者也。」﹝一九﹞趙翼陔余叢考卷二十一﹕「萬歲本古人慶賀之詞﹐呂氏春秋﹕『宋康王爲長夜之飲﹐室中人呼萬歲﹐堂上堂下之人﹐以及國中皆應之。』韓非子﹕『巫覡之祝人曰﹐使君千秋萬歲之聲聒耳。』新序﹕『梁君出獵歸入﹐廟中呼萬歲。』史記﹕『優旃憫陛楯郎雨立﹐有頃﹐殿上上壽稱萬歲。』『田單僞約降於燕﹐燕軍皆呼萬歲。』『紀信誑楚曰﹐食盡﹐漢王降﹐楚軍皆呼萬歲。』『陸賈奏新語﹐左右皆呼萬歲。』……蓋古人飲酒﹐必上壽稱慶曰萬歲﹐其始上下通用﹐爲慶賀之詞﹐猶俗所云萬福﹑萬幸之類耳。因殿陛之間用之﹐後乃遂爲至尊之專稱﹐而民間口語相沿未攺﹐故唐末猶有以爲慶賀者﹐久之﹐遂莫敢用也。」﹝二０﹞漢書「號」作「稱」。﹝二一﹞正義﹕「七錄云﹕『新語二卷﹐陸賈撰也。』」師古曰「其書今見存。」

孝惠帝時﹝一﹞﹐呂太后用事﹐欲王諸呂﹐畏大臣有口者﹝二﹞﹐陸生自度不能爭之﹝三﹞﹐乃病免家居﹝四﹞。以好畤田地善﹝五﹞﹐可以家焉﹝六﹞。有五男﹐乃出所使越得﹝七﹞橐中裝﹐賣千金﹝八﹞﹐分其子﹐子二百金﹐令爲生產﹝九﹞。陸生常安車駟馬﹝一０﹞﹐從歌舞鼓琴瑟侍者十人﹝一一﹞﹐寶劍直百金﹐謂其子曰「與汝約﹝一二﹞﹕過汝﹐汝給吾人馬酒食﹐極欲﹝一三﹞﹐十日而更﹝一四﹞。所死家﹐得寶劍車騎侍從者﹝一五﹞。一歲中往來過他客﹝一六﹞﹐率﹝一七﹞不過再三過﹝一八﹞﹐數見不鮮﹝一九﹞﹐無久慁公爲也﹝二０﹞。」﹝一﹞漢書無「帝」字。﹝二﹞考證﹕「髙山寺本『臣』有『及』字。」案﹕漢書亦有「及」字。師古曰「有口﹐謂辯士。」﹝三﹞師古曰「度音徒各反。」﹝四﹞漢書作「乃病免」。﹝五﹞正義﹕「畤音止。雍州縣也。」師古曰「好畤﹐卽今雍州好畤縣。」案﹕在今陜西省幹縣西北三十五里。﹝六﹞漢書此句作「往家焉」。﹝七﹞漢書無「得」字。﹝八﹞正義﹕「漢制﹕一金直千貫。」﹝九﹞齊樹楷曰「治產﹐使呂后不疑﹐且見陸生豪气﹐不泥於家人生產之見。不言大略﹐正其大略處。」﹝一０﹞史記儒林列傳﹕「於是天子使使束帛加璧﹐安車駟馬﹐迎申公。」漢書儒林傳作「於是上使使束帛加璧﹐安車以蒲裹輪﹐駕駟﹐迎申公。」﹝一一﹞漢書作「從歌鼓瑟侍者十人」﹐查愼行曰「漢書刪卻『舞』『琴』兩字﹐絕無意義。」器案﹕漢書武五子傳﹕「使所幸八子郭昭君﹑家人子趙左君等鼓瑟歌舞。」據此﹐疑史記衍「琴」字﹐漢書脫「舞」字。﹝一二﹞集解﹕「徐廣曰﹕『汝﹐一作公。』」﹝一三﹞考證引髙山寺本﹑漢書作「極飲」﹐宋祁曰「『欲』疑作『飲』。」杭世駿漢書疏證曰「愚案﹕此本史記之文﹐欲兼酒食﹐攺『極飲』﹐校偏。」﹝一四﹞師古曰「又攺向一子處。」﹝一五﹞徐孚遠史記測義曰「所死家有喪葬費﹐故得所遺物。」﹝一六﹞漢書「往」上有「以」字。﹝一七﹞索隱﹕「率音律。」﹝一八﹞漢書無「三」字。索隱﹕「過音戈。」﹝案指下「過」字﹞師古曰「非徒至諸子所﹐又往來經過它處爲賓客﹐率計一歲之中﹐每子不過再過至也。上過音工禾反。」牛運震史記評注曰「言一歲中尙有他客處可往來﹐大率不過再三次過汝也。索隱讀率爲律﹐誤。」王文彬曰「客遊於外也﹐顏專屬爲賓客言﹐非也。一歲之中﹐或訪問親舊﹐或畱連道塗﹐其往來經過它處者爲日恆多﹐故於其子所﹐率不過再過也。」﹝一九﹞漢書作「數擊鮮」。索隱﹕「數見音朔現。謂時時來見汝也。不鮮﹐言必令鮮美作食﹐莫令見不鮮之物也。漢書作『數擊鮮』﹐如淳云﹕『新殺曰鮮。』」師古曰「鮮謂新殺之肉也。」劉攽曰「史記作『數見不鮮』﹐言人情頻見則不美﹐故毋久混女也。馬宮傳﹕『君有不鮮。』不鮮是漢人語也。」宋祁曰「按宮傳自云﹕『三公之位﹐鼎足承君﹐不有鮮明固守﹐無以固位。』劉似誤引。」考證曰「中井積徳曰﹕『常相見﹐則意不新鮮﹐故不數數相過也。』愚按﹕此承上文『十日而更﹐……一歲中往來﹐率不過再三過』句﹐劉﹑中井二說得之。漢書作『數擊鮮』﹐義異。」﹝二０﹞漢書作「毋久混女爲也」。集解﹕「韋昭曰﹕『慁﹐污辱。』」索隱﹕「慁﹐患也。公﹐賈自謂也。言汝諸子無久厭患公也。」漢書注﹕「服虔曰﹕『混﹐辱也。吾常行﹐數擊新美食﹐不久辱汝也。』師古曰﹕『混﹐亂也。言我至之時﹐汝宜數數擊殺牲牢﹐與我鮮食﹐我不久住亂累汝也。數音所角反﹐混音下困反。』」方苞曰「我一歲止再三過﹐無久慁汝爲也。公﹐謂其子。」牛運震曰「言人情數見則不鮮美﹐久而易厭也﹐故一歲中率不過再三過﹐無久慁苦公﹐令厭患吾也。索隱解誤。」沈欽韓曰「『混』作『慁』是。秦策﹕『昭王謂範睢曰﹕天以寡人慁先生。』」王先謙曰「說文混下云﹕『亂也。一曰水濁貌。』慁下云﹕『憂也。一曰擾也。』此借混爲慁﹐當訓爲擾﹐於義乃順﹐服訓辱﹐顏訓亂﹐皆未合。禮記儒行注﹕『慁猶辱也。』與服訓混爲辱同。史記範睢傳﹕『是天以寡人慁先生。』索隱﹕『慁猶汨亂之意。』亦與顏訓混爲亂同﹐足證慁混二字古多通假。沈云作慁是﹐要爲未達。」李慈銘史記札記曰「案﹕此『一歲中往來過他客﹝句﹞﹐率不過再﹝句﹞﹐三過數見不鮮﹝句﹞﹐無久慁公爲也。』乃謂一歲中過他客﹐無三至者﹐謂數見則不以爲鮮少﹐將令人厭矣。云『無久慁公』者﹐公指客也。慁猶煩也﹐與上過諸子是兩事﹐故上曰汝﹐下曰公﹐非稱子爲公也。陸生旣以好畤地善家居﹐分食於諸子﹐若謂一歲不過再過﹐則計家居者止百日﹐其餘皆客於他人﹐無是理也。漢書作『一歲中以往來過他客率不過再過﹝句﹞﹐數擊鮮﹐毋久混女爲也』﹐自是班氏所見本偶異﹐以爲皆指其諸子言﹐注家遂以擊鮮爲殺鮮﹐各順其文解之﹐而索隱並以解史記﹐以不鮮爲莫令見不鮮之物﹐以公爲賈自謂﹐迂曲甚矣。顧氏炎武以數見不鮮﹐謂猶今人會常來之客不殺雞﹐而父子亦如此﹐當時薄俗可想﹐以稱公爲未安﹐皆牽於舊說也。」又漢書札記曰「慈銘案﹕史記作『一歲中往來過它客﹐率不過再﹝句﹞﹐三過數見不鮮﹐無久慁公爲也』﹐與此文異。史記『率不過再』以下﹐皆指它客﹐言『數見不鮮』者﹐鮮讀爲﹐謂數過人﹐則人不以爲少見難得也。公指客言﹐慁猶煩也﹐與漢書義別﹐注家多誤﹐說詳史記札記。」李笠曰「上文謂其子曰﹕『與汝約。』集解﹕『徐廣曰﹕汝一作公。』疑史記『汝』本作『公』﹐與此『慁公』﹐並指其子也。後人攺上『公』字爲『汝』﹐小司馬遂以下『公』字爲賈自謂﹐失之遠矣。漢書上下並作『汝』。」

呂太后時﹐王諸呂﹐諸呂擅權﹐欲劫少主﹐危劉氏。右丞相﹝一﹞陳平患之﹐力不能爭﹐恐禍及己﹐常燕居深念﹝二﹞﹐陸生往請﹐﹝三﹞直入坐﹐而陳丞相﹝四﹞方深念﹝五﹞﹐不時見陸生﹝六﹞。陸生曰「何念之﹝七﹞深也﹖」陳﹝八﹞平曰「生揣我何念﹝九﹞﹖」陸生曰「足下位爲上相﹝一０﹞﹐食三萬戶﹝一一﹞侯﹐可謂極富貴無欲矣。然有憂念﹐不過患諸呂﹑少主耳。」陳平曰「然。爲之柰何﹖」陸生曰「天下安﹐注意相﹔天下危﹐注意將﹝一二﹞。將相和調﹝一三﹞﹐則士務附﹝一四﹞﹔士務附﹐天下𨿽有變﹐卽權不分﹝一五﹞。爲社稷計﹐在兩君掌握耳﹝一六﹞。臣﹝一七﹞常欲謂﹝一八﹞太尉絳侯﹐絳侯與我戲﹐易吾言﹝一九﹞。君何不交驩太尉﹐深相結﹝二０﹞﹖」爲﹝二一﹞陳平畫呂氏數事。陳平用其計﹐乃以五百金爲絳侯壽﹝二二﹞﹐厚具樂飲﹝二三﹞﹔太尉亦報如之。此﹝二四﹞兩人深相結﹐則呂氏謀益衰﹝二五﹞。陳平乃以奴婢百人﹝二六﹞﹐車馬五十乘﹐錢五百萬﹐遺陸生爲飲食費。陸生以此遊漢廷公卿閒﹝二七﹞﹐名聲藉甚﹝二八﹞。﹝一﹞器案﹕史記酈商傳言遷爲右丞相﹐又傅寬傳言爲齊右丞相﹐與此傳之右丞相陳平﹐皆假虛稱﹐空職耳﹐故不見於百官表。﹝二﹞漢書句上有「平」字。正義﹕「國家不安﹐故靜居深思其計策。」﹝據會注考證本﹞師古曰「念﹐思也。以國家不安﹐故靜居獨慮﹐思其方策。」﹝三﹞漢書作「賈往﹐不請」。考證﹕「髙山寺本『請』下有『也』字。」集解﹕「漢書音義﹕『請﹐若問起居。』」師古曰「言不因門人將命﹐而徑入自坐。」王文彬曰「史記作『往請直入坐』﹐無『不』字﹐是請以請謁言﹐下云『直入』﹐卽不假將命意也。集解引漢書音義云『請謂問起居』﹐則音義所見漢書本亦但作『往請』﹐無『不』字。此文『請』上有『不』字﹐師古卽訓請爲將命﹐語意與史記各別。坐者﹐坐所也。平方深念﹐故賈至坐前而不見﹐顏謂爲自坐﹐失之。」器案﹕說文言部﹕「請﹐謁也。」荀子成相篇﹕「下不私請。」楊倞注﹕「請﹐謁也。羣下不私謁。」此文謂不先投謁﹐而徑直入坐也。﹝四﹞漢書作「陳平」。﹝五﹞漢書作「方念」。索隱﹕「深念﹐深思之也。」﹝六﹞漢書作「不見賈」。師古曰「思慮之際﹐故不覺賈至。」﹝七﹞漢書無「之」字。李慈銘曰「當依史記作『念之深也』。」﹝八﹞漢書無「陳」字。﹝九﹞考證﹕「髙山寺本無『我』字。」集解﹕「孟康曰﹕『揣﹐度也。』韋昭曰﹕『揣﹐音初委反。』」﹝一０﹞上相﹐猶言首相。尙書咸有一徳疏﹕「伊尹﹐湯之上相﹐位爲三公。」史記天官書﹕「斗魁戴匡六星曰文昌宮﹐一曰上將﹐二曰次將。」﹝一一﹞索隱﹕「案﹕陳平傳食戶五千﹐以曲逆秦時有三萬戶﹐恐復業至此﹐故稱。」正義﹕「陳平世家﹕『食曲逆五千戶。』後攻陳豨﹑黥布﹐凡六出奇計﹐益邑蓋三萬戶也。」﹝據會注考證本﹞﹝一二﹞齊樹楷曰「又以數言而安天下。」﹝一三﹞漢書無「調」字。﹝一四﹞漢書「務」作「豫」﹐下同。集解﹕「徐廣曰﹕『務﹐一作豫。』」考證﹕「髙山寺本『附』下有『也』字。」師古曰「豫﹐素也。」王文彬曰「釋詁﹕『豫﹐樂也。』言將相和則士乃樂附也。訓爲素附﹐上下文義不屬矣。史記作『務附』﹐論語﹕『君子務本。』皇疏﹕『務﹐猶向也﹐慕也。』慕附與樂附意同﹐益證此訓豫爲素之誤。」﹝一五﹞漢書「卽」作「則」﹐又重「權不分」三字。考證﹕「髙山寺本『卽』作『則』。髙山寺本﹑楓山本重『權不分』三字﹐與漢書合。」﹝一六﹞淮南子精神篇﹕「玩天地於掌握之中。」﹝一七﹞顧炎武日知錄卷二十四﹕「漢初人對人多稱臣﹐乃戰國之餘習。﹝原注﹕「刺客傳聶政稱臣﹐嚴仲子亦稱臣。」﹞史記髙祖紀﹕『呂公曰﹕臣少好相人。』張晏曰﹕『古人相與言﹐多自稱臣﹐猶今人相與言自稱僕也。』﹝原注﹕「西都賦李周翰注﹕『臣者﹐男子之賤稱﹐古人謙退皆稱之。』」﹞至天下已定﹐則稍有差等﹐而臣之稱惟施之諸侯王﹐故韓信過樊將軍噲﹐噲趨拜送迎﹐言稱臣﹐曰『大王乃肯臨臣。』﹝原注﹕「陳平﹑周勃對王陵﹐亦曰﹕『臣不如君。』」﹞至文﹑景以後﹐則此風漸衰﹐而賈誼新書有『尊天子﹐避嫌疑﹐不敢稱臣』之說。王子侯表有利侯釘坐遺淮南王書稱臣棄巿﹐功臣侯表安平侯鄂但坐與淮南王女陵通遺淮南王書稱『臣盡力』﹐棄巿﹐平棘侯薛穰坐受淮南王賂稱臣﹐在赦前免﹐﹝原注﹕「免侯爵。」﹞皆在元狩元年。而嚴助傳﹐天子命助諭意淮南王﹐一則曰『臣助』﹐再則曰『臣助』﹐史因而書之﹐未嘗以爲罪﹔則知釘等三人所坐者交通之罪﹐而自此以後﹐廷臣之於諸侯王遂不復有稱臣者爾。﹝原注﹕「晉時有自稱民者﹐世說﹕『陸大尉對王丞相曰﹕公長民短。』」﹞然王官之於國君﹐屬吏之於府主﹐其稱臣如故。宋書﹕『孝武孝建元年十月己未﹐大司馬江夏王義恭等奏﹕郡縣內史及封內官長﹐於其封君﹐旣非在三﹐罷官則不復追敬﹐不合稱臣。詔可。』齊﹑梁以後﹐王官仍復稱臣﹐﹝原注﹕「隋書百官志﹕『諸王﹑公﹑侯國官皆稱臣﹐上於天朝﹐皆稱陪臣。』」﹞而屬吏則不復稱矣。諸侯王有自稱臣者﹐齊哀王遺諸侯王書曰『惠帝使畱侯張良立臣爲齊王』是也。天子有自稱臣者﹐髙祖奉玉卮起爲太上皇壽曰﹕『始大人常以臣無賴﹐不能治產業。』景帝對竇太后言﹕『始南皮章武侯﹐先帝不侯﹐及臣卽位乃侯之』是也。」﹝一八﹞師古曰「謂者﹐與之言。」錢大昭曰「『謂』﹐閩本作『語』﹐注同。」﹝一九﹞正義﹕「絳侯與生常戲狎﹐輕易其言也。」﹝據會注考證本﹞師古曰「言絳侯與我相戲狎﹐輕易其言耳。」﹝二０﹞考證﹕「髙山寺本『相』下有『連』字。」﹝二一﹞資治通鑑「爲」上有「因」字。﹝二二﹞漢書髙帝紀上﹕「莊入爲壽。」師古曰「凡言爲壽﹐謂進爵於尊者﹐而獻無疆之壽。」﹝二三﹞漢書作「厚具樂飲太尉」﹐師古曰「厚爲共具﹐而與太尉樂飲。」﹝二四﹞漢書無「此」字。﹝二五﹞漢書「則」作「卽」﹐「衰」作「壞」。禦覽四０六引周昭新撰﹕「陳平﹑周勃﹐感陸生而相親﹐……所以定劉於幾殆。」﹝二六﹞漢代貴族官吏及豪商大賈﹐蓄養奴婢﹐動以百數。漢書張良傳﹕「良家僮數百人。」又司馬相如傳﹕「臨邛多富人﹐卓王孫僮客八百人﹐程鄭亦數百人。」又王商傳﹕「今商宗族權埶﹐合貲巨萬計﹐私奴以千數。」又王丹傳﹕「僮奴以百數。」又哀帝紀﹕「詔曰﹕『制節謹度﹐以防奢淫﹐爲政所先﹐百王不易之道也。諸侯王﹑列侯﹑公主﹑吏二千石及豪富民多蓄奴婢﹐田宅亡限﹐與民爭利﹐百姓失職﹐重困不足。其議限制。』有司條奏﹕……諸侯王奴婢二百人﹐列侯﹑公主百人﹐關內侯﹑吏﹑民三十人﹐年六十以上﹐十歲以下﹐不在數中。……諸名田﹑畜奴婢過品﹐皆沒入縣官。」以此文所言者爲私奴﹐其官奴婢未暇縷也。﹝二七﹞遊謂交遊﹐漢書枚乘傳﹕「乘久爲大國上賓﹐與英俊並遊。」文選任彥升宣徳皇后令﹕「客遊梁﹐則聲華籍甚。」師古曰「廷謂朝廷。」﹝二八﹞集解﹕「漢書音義曰﹕『言狼籍甚盛。』」正義﹕「孟康云﹕『猶言狼藉﹐甚盛也。』按藉﹐言公卿假藉陸生名聲﹐甚敬重也。」師古注﹕「孟康曰﹕『言狼籍之甚。』」周壽昌曰「『籍甚』﹐史記作『籍盛』﹐﹝案﹕史記一本「甚」作「甚盛」﹐故周氏云然。﹞蓋籍卽藉用白茅之藉﹐言聲名得所藉而益盛也。甚與盛意同。孟言狼籍﹐失之。」器案﹕文選任彥升宣徳皇后令﹕「客遊梁則聲華籍甚。」又劉先生夫人墓志﹕「籍甚二門﹐風流遠尙。」又劉孝標廣絕交論﹕「公卿貴其籍甚。」李周翰注﹕「籍甚﹐猶名聲也。」王仲寶褚淵碑文﹕「風流籍甚。」劉良注﹕「籍甚﹐言多也。」文心雕龍論說篇﹕「陸賈籍甚。」

及誅諸呂﹝一﹞﹐立孝文帝﹝二﹞﹐陸生頗有力焉﹝三﹞。孝文帝卽位﹝四﹞﹐欲使人之南越。陳丞相等乃言陸生爲太中大夫﹝五﹞﹐往使尉他﹐令尉他﹝六﹞去黃屋﹑稱制﹝七﹞﹐令比諸侯﹝八﹞﹐皆如意旨﹝九﹞。語在南越語中﹝一０﹞。陸生竟以壽終﹝一一﹞。﹝一﹞漢書作「及誅呂氏」。﹝二﹞漢書作「立孝文」。﹝三﹞漢書作「賈頗有力」。﹝四﹞漢書作「孝文卽位」。﹝五﹞漢書「陳丞相等」作「丞相平」。李慈銘曰「慈銘案﹕此謂賈復以太中大夫使尉佗也。乃言者﹐猶云舉也。」﹝六﹞漢書無「令尉他」三字。李景星曰「『往使尉佗』下﹐史有『令尉佗』三字﹐少嫌重疊﹐此刪之﹐是。」﹝七﹞師古曰「黃屋﹐謂車上之蓋也。黃屋及稱制﹐皆天子之儀﹐故令去之。」史記項羽本紀﹕「紀信乘黃屋車。」正義﹕「李斐云﹕『天子車以黃繒爲蓋裏。』」器案﹕屋者之借﹐說文木部﹕「﹐木帳。字一作幄。」又案﹕漢書髙後紀﹕「太后臨朝稱制。」師古曰「天子之言﹕一曰制書﹐二曰詔書。制書者﹐謂爲制度之命也﹐非皇后所得稱。今呂太后臨朝﹐行天子事﹐斷決萬機﹐故稱制詔。」後漢書光武紀上注﹕「漢制度曰﹕『皇帝之下書有四﹕一曰策書﹐二曰制書﹐三曰詔書﹐四曰誡敕。策書者﹐編簡也﹐其制長二尺﹐短者半之﹐篆書﹐起年月日﹐稱皇帝﹐以命諸侯王﹔三公以罪免﹐亦賜策﹐而以隸書﹐用尺一木兩行﹐惟此爲異也。制書者﹐帝者制度之命﹐其文曰制詔三公﹐皆璽封﹐露布州郡也。詔書者﹐詔﹐告也﹐其文曰告某官云﹐如故事。誡敕者﹐謂敕刺史太守﹐其文曰有詔敕某官﹐它皆仿此。』」劉攽曰「注『告某云』﹐案文當更有『云』字。」獨斷上﹕「漢天子正號曰皇帝﹐……其命令﹕一曰策書﹐二曰制書﹐三曰詔書﹐四曰戒書。」﹝八﹞沈欽韓曰「禦覽一百九十四引裴淵明廣州記曰﹕『尉佗築臺﹐以朔望升拜﹐號爲朝拜臺。傍江構起華館﹐以送陸賈﹐因稱朝亭。』」﹝九﹞漢書「旨」作「恉」。﹝一０﹞漢書作「語在南越傳」。史記南越列傳﹕「髙後時﹐﹝前文已見上引。﹞有司請禁南越關巿鐵器。佗曰﹕『髙帝立我﹐通使物﹔今髙後聽讒臣﹐別異蠻﹑夷﹐隔絕器物﹐此必長沙王計也﹐欲倚中國﹐擊滅南越﹐而並王之﹐自爲功也。』於是佗乃自尊號爲南越武帝﹐發兵攻長沙邊邑﹐敗數縣而去焉。髙後遣將軍隆慮侯竈往擊之﹐會暑濕﹐士卒大疫﹐兵不能踰嶺﹐歲餘﹐髙後崩﹐卽罷兵。佗因此以兵威邊﹐財物賂遺閩越﹑西甌駱﹐役屬焉﹐東西萬餘里﹐乃乘黃屋左纛﹐稱制﹐與中國侔。及孝文帝元年﹐初鎭撫天下﹐使告諸侯四夷從代來卽位意﹐諭盛徳焉。乃爲佗親冢在眞定﹐置守邑﹐歲時奉祀﹐召其從弟﹐尊官厚賜寵之。詔丞相陳平等﹐舉可使南越者﹔平言好畤陸賈﹐先帝時習使南越。乃召賈以爲太中大夫﹐往使﹔因讓佗自立爲帝﹐曾無一介之使報者。陸賈至南越﹐王甚恐﹐爲書謝﹐稱曰﹕『蠻﹑夷大長老夫臣佗﹐前日髙後隔異南越﹐竊疑長沙王讒臣﹔又遙聞髙後盡誅佗宗族﹐掘燒先人冢﹐以故自棄﹐犯長沙邊境。且南方卑濕﹐蠻﹑夷中間﹔其東﹐閩越千人眾﹐號稱王﹔其西﹐甌駱裸國﹐亦稱王。老臣妄竊帝號﹐聊以自娛﹐豈敢以聞天王哉﹖』乃頓首謝﹐願長爲藩臣﹐奉貢職。於是乃下令國中曰﹕『吾聞兩雄不俱立﹐兩賢不並世。皇帝賢天子也﹐自今以後﹐去帝制﹑黃屋﹑左纛。』陸賈還報﹐孝文帝大說。遂至孝景時﹐稱臣﹐使人朝請。」按﹕又見漢書南粵王傳。﹝一一﹞牛運震曰「陸生竟以壽終﹐一篇絕好結束﹐善陸生之以智謀自全也。漢初將相功臣得以壽終者幾人哉﹗此中感嘆不少。」何焯曰「在兩傳中﹐不可無此句。」齊樹楷曰「陸以壽終﹐反應上酈生﹐反起下朱建。」

太史公曰「余讀陸生新語十二篇﹐固當世之辯士﹝一﹞」﹝一﹞器案﹕此酈生陸賈列傳太史公贊陸賈語也。索隱述贊云「陸賈使越﹐尉佗懾怖﹔相說國安﹐書成主悟。」太史公自序云「結言通使﹐約懷諸侯﹐諸侯咸親﹐歸漢爲藩輔。作酈生陸賈列傳第三十七。」此則申明酈﹑陸合傳之旨也。尋漢書酈陸朱劉叔孫傳贊曰「髙祖以徵伐定天下﹐而縉紳之徒﹐﹝師古曰「縉紳﹐儒者之服也。」﹞騁其知辯﹐並成大業。語曰﹕『廊廟之材﹐非一木之枝﹔帝王之功﹐非一士之略。』﹝師古曰「此語本出愼子。」﹞信哉﹗……陸賈位止大夫﹐致仕諸呂﹐不受憂責﹐從容平﹑勃之間﹐附會將相﹐以彊社稷﹐身名俱榮﹐其最優乎﹗」又敍傳曰「賈作行人﹐百越來賓﹐從容風議﹐博我以文。」﹝李奇曰「作新語也。」﹞蓋自史遷斥言「賈固當世之辯士」﹐後世或以此少之。查愼行得樹樓雜鈔曰「陸賈漢初儒生之有體有用者﹐觀其絀尉佗以禮義﹐說髙帝以詩﹑書﹐當呂后朝﹐不汲汲於功名﹐旣能全身遠患﹐又能以事外之人﹐隱然爲社稷計安全﹐有曲逆智所不逮者。子房已從赤松遊﹐漢之不奪於諸呂﹐亦賴有此人也。因其與朱建善﹐史記槪以口辯士目之﹐淺之乎論陸生矣。」齊樹楷史記意曰「酈陸﹑劉叔孫二傳﹐當系前後繼續﹐以其所言﹐均關漢之得失安危也。酈﹑陸二人﹐一在得天下以前﹐一在其後。酈﹑陸乃以書生而事辯說﹐與蘇﹑張輩徒事辯說者不同。太史公傳之﹐令人知別。且亦髙帝文學人進用之始也。」李景星漢書評議曰「贊語曰﹕『騁其智辯﹐並成大業。』正言五人合傳之故﹔而於五人之出處遇合﹐亦頗有抑揚﹐𨿽疏宕不如史記﹐嚴密則過之。」一查二李辯之是矣。𨿽然﹐辯亦非貶辭﹐孟子稱「予豈好辯哉」﹐﹝孟子滕文公下﹞史記鄒陽傳上書自明﹐言「孔﹑墨之辯」﹐「挾伊﹑管之辯」﹐﹝又見文選鄒陽獄中上書自明﹞文選李蕭遠運命論﹕「以仲尼之辯也﹐而言不行於定﹑哀。」蓋所謂聖賢豪傑之士無不好辯矣﹐辯何可少哉﹗且辯亦自有辯也。

賈陸行事﹐除本傳外﹐尙有別見者﹐今最錄於此﹐省讀者翻●之勞也。

平原君朱建者﹐楚人也。故嘗爲淮南王黥布相﹐有去﹐後復事黥布。布欲反時﹐問平原君﹐平原君止之﹐布不聽﹐而聽梁父侯遂反。漢已誅布﹐聞平原君諫﹐不與謀﹐得不誅﹐語在黥布語中。平原君爲人辯有口﹐刻廉剛直﹐家於長安﹐行不苟合﹐義不取容。辟陽侯行不正﹐﹝案﹕辟陽侯﹐審食其也。﹞得幸呂太后。時辟陽侯欲知平原君﹐平原君不肯見﹔及平原君母死﹐陸生素與平原君善﹐過之﹐平原君家貧﹐未有以發喪﹐方假貸服具﹐陸生令平原君發喪。陸生往見辟陽侯賀曰「平原君母死。」辟陽侯曰「平原君母死﹐何乃賀我乎﹖」陸賈曰「前日君侯欲知平原君﹐平原君義不知君﹐以其母故。﹝集解﹕「張晏曰﹕『相知當同卹災危﹐母在﹐故義不知君。』」索隱﹕「案崔浩云﹕『建以母在﹐義不以身許人也。』」﹞今其母死﹐君誠厚送喪﹐則彼爲君死矣。」辟陽侯乃奉百金往稅﹐列侯貴人以辟陽君故往稅﹐凡五百金。﹝集解﹕「韋昭曰﹕『衣服曰稅。』稅當爲襚。」索隱﹕「案說文﹕『稅﹐贈終服也。』襚音式芮反﹐亦音遂。」案﹕漢書「稅」作「裞」。﹞辟陽侯幸呂太后﹐人或毀辟陽侯於孝惠帝﹐孝惠帝大怒﹐下吏欲誅之﹔呂太后慚﹐不可以言﹐大臣多害辟陽侯行﹐欲遂誅之。辟陽侯急﹐因使人欲見平原君。平原君辭曰「獄急﹐不敢見君。」乃求見孝惠幸臣閎孺﹐﹝原作「閎籍孺」﹐今據索隱說刪「籍」字﹐下同。﹞說之曰「君所以得幸帝﹐天下莫不聞﹔今辟陽侯幸太后而下吏﹐道路皆言﹐君讒欲殺之。今日辟陽侯誅﹐旦日﹐太后含怒﹐亦誅君。何不肉袒爲辟陽侯言於帝﹖帝聽君出辟陽侯﹐太后大驩﹐兩主共幸君﹐君貴富益倍矣。」於是閎孺大恐﹐從其計﹐言帝﹐果出辟陽侯。辟陽侯之囚﹐欲見平原君﹐平原君不見辟陽侯﹐辟陽侯以爲倍己﹐大怒﹐及其成功出之﹐乃大驚。呂太后崩﹐大臣誅諸呂﹐辟陽侯於諸呂至深﹐而卒不誅﹐計劃所以全者﹐皆陸生﹑平原君之力也。﹝史記酈生陸賈傳﹐案亦見漢書酈陸朱劉叔孫傳﹞

是時﹐漢兵盛食多﹐項王兵罷食絕﹐漢遣陸賈說項王請太公﹐項王弗聽。漢王復使侯公往說項王﹐項王乃與漢約﹐中分天下﹐割鴻溝以西者爲漢﹐鴻溝而東者爲楚。項王許之﹐卽歸漢王父母妻子﹐軍皆呼萬歲。漢王乃封侯公爲平國君﹐匿弗肯見﹐曰「此天下辯士﹐所居傾國﹐故號爲平國君。」﹝史記項羽本紀﹐案又見漢書項羽列傳﹞

案﹕正義引楚漢春秋云「上欲封之﹐乃肯見。曰﹕『此天下之辯士﹐所居傾國﹐故號曰平國君。』」此爲史記用楚漢春秋之一例也。

及趙髙已殺二世﹐使人來﹐欲約分王關中。沛公以爲詐﹐乃用張良計﹐使酈生﹑陸賈往說秦將﹐啖以利﹐因襲攻武關﹐破之。又與秦軍戰於藍田南﹐益張疑兵旗幟﹐諸所過毋得掠鹵﹐秦人﹐秦軍解﹐因大破之。又戰其北﹐大破之。乘勝遂破之。﹝史記髙祖本紀﹐案又見漢書髙帝紀﹞

梁玉繩曰「月表﹑畱侯世家及漢書紀傳﹐沛公以秦二世三年八月攻破武關。九月﹐秦遣將距峣關。張良說沛公﹐張旗幟爲疑兵﹐使酈生啖秦將以利﹐秦軍懈﹐因引兵繞峣關﹐踰蕢山﹐擊破之藍田關。敍次甚明。此紀不書破武關及踰蕢山事﹐則武關乃峣關之誤﹐當云﹕『乃用張良計﹐益張疑兵旗幟﹐使酈生往說秦將﹐啖以利﹐因襲攻峣關﹐破之﹐又與秦軍戰於藍田。』而『陸賈』二字似衍文﹐畱侯世家﹑陸賈傳及漢書張﹑陸兩傳﹐荀悅漢紀皆無之﹐疑此與漢書髙紀並妄攙陸賈耳。」﹝史記志疑卷六﹞

