

順治十三年八月壬寅

上仰承

皇太后慈訓制爲內則衍義成書並爲序文恭呈聖覽序曰【臣】聞致治之道有大經大法以儀型乎邦國必有內治內教以模楷乎宮闈故闗雎爲王化之端乾坤居大易之首聖人垂訓未有不以門內爲兢兢者也三代以前聖後賢妃肇修內治以致化行俗美具載典冊自非天佑至徳孰能集貞淑之大成振古今之懿化哉恭惟

聖母皇太后佐我

皇考興道致治

徽音雍穆

慈誨周詳有典有則興仁興讓允爲萬世壼教之軌範【臣】敬遵

慈防搜輯古來嘉言美行統成一編上備

披閱下示來玆謹按內則所載皆閨門之內起敬起孝興仁興讓之事而首曰後王命冢宰降徳於眾兆民謂此乃王后世子所躬行心得而可爲民法者故不言布教而言降徳也夫聖人言欲治其國者先齊其家又言家正而天下定齊之正之其惟內則乎世傳后妃紀列女傳家範內訓諸書著作不少然未嘗原本內則而發明之夫豈所以尊經立教與今是書一本經防而推衍之微而聲气容色顯而言動儀文精而樂心養志粗而中饋女工所以操其心而檢其身者施諸一家無不宜放乎四海無不準究其指歸有八要焉孝者順親之要其類有二事舅姑事父母是也敬者內助之要其類有五事夫勸學佐忠贊防重賢是也教者昌後之要其類有三教子勉學訓忠是也禮者恃己之要其類有九敬祭祀肅家政定變守貞殉節端好尙崇儉約謹言愼儀是也讓者睦戚之要其類有四崇謙退和妯娌睦宗族待外戚是也慈者推恩之要其類有五逮下慈幼惇仁愛民宥過是也勤者修業之要其類有二女工飲食是也學者取法之要其類有二好學著書是也每舉一類必證以聖賢經傳之言實以古今淑順之行所采事迹貴賤不同而其道則同所引文辭深淺不一而其理則一闡明大指詮釋微文名曰內則衍義自禁壼達乎閭巷咸於斯取則焉必皆感發其性情漸摩乎理義廣教化而美風俗宮闈之嘉言懿行直與邦國之大經大法並垂不朽

聖母皇太后休聲盛徳炳若日星永作則於萬世矣

凡例

一著書求其可法故博采正史加以斷論若流虹繞電等事𨿽稱祥瑞恐近荒唐皆不敢錄

一道莫先於孝而女以夫爲家故事舅姑列事父母之前刲股割肝等事𨿽曰至情不可爲例槪刪之

一內則爲聖賢相傳之正經故每項俱用內則冠首正經無可采始引他書以証之然嘉言善行俱出十三經二十一史及通鑑通考等書稗官野史近代雜刻者不錄

一同爲此類中間情節不同俱分疏詳解以便參觀一守貞殉節二類其事甚繁其人至多故更加分晰守貞約二十項殉節約四十餘項

一賢後事多可學不憚詳引如漢之馬鄧宋之曹髙向孟本傳所載分布各類庻文不重復而美無掛漏

欽定四庫全書

子部一

禦定內則衍義目錄

儒家類

卷一

孝之道

事舅

卷二

孝之道

事父母

卷三

敬之道

事夫

勸學

佐忠

贊防

重賢

卷四

教之道

教子

卷五

教之道

勉學

訓忠

禮之道

敬祭祀

卷六

禮之道

肅家政

定變

卷七

禮之道

守貞一

卷八

禮之道

守貞二

卷九

禮之道

殉節一

卷十

禮之道

殉節二

卷十一

禮之道

殉節三

卷十二

禮之道

端好尙

崇儉約

謹言

愼儀

卷十三

讓之道

崇謙退

和妯娌

睦宗族

卷十四

讓之道

待外戚

慈之道

逮下

慈防

卷十五

慈之道

惇仁

愛民

宥過

勤之道

女工

飲食

卷十六

學之道

好學

著書

【臣】等謹案內則衍義十六卷順治十三年大學士傅以漸恭纂仰邀

欽定冠以

禦制序文以禮記內則篇爲本援引經史諸書以佐證推闡之分八綱三十二子目一曰孝之道分事舅姑事父母二子目二曰敬之道分事夫勸學佐忠贊防重賢五子目三曰教之道分教子勉學訓忠三子目四曰禮之道分敬祭祀肅家政定變守貞殉節端好尙崇儉約謹言愼儀九子目五曰讓之道分崇謙退和妯娌睦宗族待外戚四子目六曰慈之道分逮下慈幼惇仁愛民宥過五子目七曰勤之道分女工飲食二子目八曰學之道分好學著書二子目考古西周盛運化起宮闈周南始闗雎而桃夭漢廣丕變乎民風召南始鵲巢而采蘋采蘩具嫻乎禮教蓋正其家而天下正天下各正其家而風俗淳美民物泰平故先王治世必以內政爲本也此編出自

聖裁並經

慈鑑端人倫之始以握風化之源疏通經義使知所遵循引證史文使有所法戒用以修明閫教永著典型以視丰鎬開基之治有過之無不及矣班昭女誡以下區區爝火之明又何足仰擬日月歟乾隆四十五年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

禦定內則衍義卷一

大學士傅以漸恭纂

孝之道

事舅姑

內則曰婦事舅姑如事父母雞初鳴咸盥潄櫛縰笄總衣紳左佩紛帨刀礪小觿金燧右佩箴管綫纊施縏大觽木燧衿纓綦屨以適舅姑之所及所下气怡聲問衣燠寒疾痛屙癢而敬抑搔之出入則或先或後而敬扶持之進盥少者奉槃長者奉水請沃盥盥卒受巾問所欲而敬進之柔色以溫之

謹按此言事舅姑之道也女子在室所受者父母之恩所奉者父母之教旣嫁所受者舅姑之恩所奉者舅姑之教故盡孝之道無異雞鳴而起滌手濯口梳髮韜以黑帛而加簮又用帛束髮之根而垂其餘被衣加帶凡施於己之身者無不肅矣左佩拭器拭手

之二巾小刀及礪刀之石解小結之觽向日取火之金燧右佩鍼與藏鍼之管並絲綫絨綫而藏於縏袠二囊以及鉆火之木燧凡適於舅姑之用者無不備矣然後結香囊系履而往蓋未至舅姑之所而其敬已如此及至舅姑之所問衣之寒燠而加減之體之痛癢而按摩之出入則先後扶持沃盥則少長侍奉且必請所欲而進焉其敬又如此夫婦事舅姑而無所不敬可謂孝矣然其要則在下气怡聲柔色此皆發乎中形乎外而不自知者茍非孝舅姑之心素篤於平日豈能矯飾於一時哉

內則曰子婦孝者敬者舅姑之命勿逆勿怠又曰在舅姑之所有命之應惟敬對進退周旋愼齊升降出入揖逰不敢噦噫咳欠伸跛倚睇視不敢唾洟寒不敢襲癢不敢搔又曰舅姑之衣衾簟席枕幾不杖屨只敬之勿敢近惇牟巵匜非餕莫敢用與恆食飲非餕莫之敢飲食謹按凡婦之事舅姑也莫不欲孝而或至於逆莫不欲敬而或至於怠皆起於適己之便而遂弛其孝敬之心今觀聖人所訓如應對進退周旋出入升降皆人所謂小節也而必不敢忽口之噦噫咳唾身之欠伸跛倚目之睇視鼻之垂洟寒而襲癢而搔人所謂常情也而必不敢恣以至舅姑所服之衣履所用之幾杖所臥之衾枕簟席盛黍稷之惇牟盛酒之巵盛水漿之匜皆不敢慢卽尋常之飲食茍非舅姑所餘亦不敢飲食豈復有適己之便而弛其孝敬之心者乎乃知婦道莫不善於敢莫善於不敢充其敢之心則凡犯上亂家之事無所不爲矣充其不敢之心則凡敬上冝家之事亦無所不盡矣是故婦道貴柔而惡剛也

禮記昏義曰成婦禮明婦順又申之以著代所以重責婦順焉也婦順備而後內和理內和理而後家可長久也故聖王重之

謹按古禮娶婦之明日婦沐浴執贄以見舅姑所以成爲婦之禮盛豚肉於爼以饋舅姑所以明婦之當順又明日舅姑共行饗婦之禮所以著代內治之意其重之者至正其責之者深蓋內治之道順則和不順則悖順則理不順則亂自上及下未有和理而不昌悖亂而不敗者且深思傳代之意今日爲人婦者異日卽爲人姑我以和理創而後之爲婦者皆師其和理焉其家𨿽百世不替可也我以悖亂創而後之爲婦者皆師其悖亂焉其家𨿽一而覆可也柰何狃目前而不訃長久乎

詩思齊之首章曰思齊太任文王之母思媚周姜京室之婦

謹按周太王之妃曰太姜生子王季娶摯國任姓仲女生文王是爲太任太任能盡婦道以事其姑太姜故詩人美之旣稱其敬又稱其愛凡婦之事姑不本之於敬則𨿽愛其姑而易至於狎不將之以愛則𨿽敬其姑而易至於疎惟太任敬而且愛則必能深得乎太姜之心矣事太姜如此事王季可知夫以諸侯之女嫁爲諸侯之妃處富貴而克盡婦道其育聖子開丕基不亦宜乎

漢曺大家女誡曲從章曰舅姑之心豈當可失哉物有以恩自離者亦有以義自破者也夫𨿽云愛舅姑云非此所謂以義自破者也然則欲得舅姑之心柰何固莫尙於曲從矣姑云爾而是固宜從令姑云爾而非猶冝順命勿得違戾是非爭分曲直此則所謂曲從矣故女憲曰婦如影響焉則可賞

謹按漢班彪女名昭嫁曺壽賢而有學和帝嘗召入宮后妃皆以師禮事之宮中尊稱爲曺大家作女誡七章此章則訓以曲從舅姑也大家謂爲婦者固當得夫之心尢當得舅姑之心凡物有恩深而不得不離者亦有義重而不得不破者夫𨿽愛其妻而舅姑惡之則必至於恩離義破矣故必曲從舅姑以得其心無論姑言是非有順從而無爭抗若女憲之書所云婦之順姑如影之隨形響之應聲則受其賞愛必矣此蓋曺大家恐婦人任己見而抗舅姑故以曲從爲誡其所謂姑言之非者不過偏執任性之類非誠大悖於理也若果大悖於理則禮有諌親之法豈可順從非道以誤舅姑哉

漢明帝爲太子時伏波將軍馬援女年十四選入太子宮承光烈陰太后禮敬飭備明帝卽位有司請立後帝未有所言皇太后曰馬貴人徳冠後宮其人也遂立爲後

謹按后妃自周而後惟漢明徳馬皇后爲備美乃史所首稱則在承事陰后禮敬飭備豈非爲婦之道以孝姑爲重哉孝之發乎外者爲禮孝之存乎中者爲敬禮與敬咸飭備焉則儀文之間旣無一節之或缺心志之內又無一念之不誠蓋得諸學問者深而不獨生質之美矣陰后之擇婦以徳馬后之承姑以孝誠皆宮闈盛事可爲後世法者也

唐髙祖太穆竇皇后父周上柱國毅母周武帝姊襄陽長公主後爲女子時隋受周禪後哭自投牀下曰恨我生不爲男不能救舅家禍毅遽掩其口曰毋妄言然甚奇之畫二孔雀屏間曰射中者許婚中者以十數而毅私念必中目乃許髙祖最後入請抽兩矢射兩目皆中乃歸髙祖時元貞太后老矣素羸有疾而性嚴諸娣姒皆畏憚莫敢前侍後怡謹盡孝養至淹月不釋衣履太后安之

謹按一代之興必有賢後佐之觀唐髙祖射中畫雀兩目而婚竇后豈非天與後爲女子時深痛隋之取周蓋英毅有大志者乃事元貞太后又何其婉順也志不大不足以贊開國之謨心不小不足以盡承親之道唐髙宗而下後宮頗有才慧而反以致亂益信婦道以孝謹爲本寜徳勝於才可也

唐太宗文徳皇后長孫氏隋左衛將軍晟女也太宗初爲秦王時太子建成齊王元吉內結髙祖諸妃日夜譖愬後事髙祖盡孝謹承諸妃嬪深自遜抑以消釋嫌猜謹按唐太宗爲建成元吉搆害長孫後不贊剪除而圗消釋上則孝謹以事髙祖下則謙抑以承諸妃處人父子兄弟之間可謂曲盡其道矣

宋英宗宣仁髙皇后亳州蒙城人太尉瓊曽孫女也後仁明有至徳動循禮法事光獻曺太后忠敬竭婦道帝疾病兩官有違言後益祗敬諧合卒以調和

神宗憲肅向皇后河內人宰相文簡公敏中曽孫女也哲宗卽位尊爲皇太后太皇太后命葺故慶壽宮以居辭謝曰安有姑居西內而婦處宮東者乃卽慶壽後殿爲隆祐宮居之

哲宗孟皇后太尉都虞候元孫女也年十六選入宮婉順惇慤太皇太后及向太后皆愛之教之女儀太后手詔言孟氏女能執婦道冝正位中宮旣冊立爲皇后太后謂哲宗曰天子得賢內助於國家慶非細也髙宗時尊爲隆祐太后誕辰帝張宴宮中前上壽歡甚太后忽泣數行下帝請故後慨然曰宣仁太后之賢古今母后未有其比爲姦臣所詆誣𨿽詔下明辯而國史未有定後世何知焉吾意在天之靈不無望於上帝聞之悚然明日命範衝更修神宗哲宗實錄諸姦詆誣狀畢露本太后發之也

謹按宋世賢後曺髙向孟皆以母儀著然考其婦道率孝謹恭淑曺後之立不及事眞宗三後髙後祗敬諧合調和英宗母子之間向後以太后處西內爲婦者不敢處宮東孟後以婉順惇慤得髙向兩太后心又爲髙太后辯詆誣定信史皆孝姑之大者由是觀之安有不能盡婦道而能隆母儀者哉宮壼之內得賢甚難宋獨四世繼美姑作之婦述之內治如此宜其國運之升平而風俗之醇茂也

隋蘭陵公主髙祖女也性婉順好讀書髙祖愛之年十八適河東栁述謙順修婦道事舅姑甚謹有疾奉湯藥必親

唐襄城公主太宗女也適蕭瑀子鋭性孝睦動遵禮法帝勅諸公主師焉有司請爲營別第樹闕如制主辭曰父事舅姑如事父母異宮則定省闕焉敢卽安乎帝悅命卽瑀第門列雙防表焉

和政公主肅宗女也適栁潭安祿山防京師姑寜國公主方嫠居出走主棄三子以馬載姑與潭徒走從行日百里潭躬薪水主躬爨以養

岐陽公主憲宗女也有美質爲帝所鐘愛謂宰相曰我嫡女及笄矣賢願得佳壻必不與豪貴人宰相李吉甫進曰先司徒杜佑有嫡孫名悰始冠端而文臣嘗爲司徒吏習服其家法可配也帝立召見悰與語悅之授殿中少監以主適悰杜氏故禮法名家主婉順奉上屏息拜起同家人子禮二十餘年後姑疾主旦夕侍奉衣不解帶湯藥非親嘗不進比防塟哀毀特至

東光縣主名楚媛紀王愼女也適太子司議裴仲將事姑如母

楚王靈龜妃上官氏下邽人靈龜出爲哀王后而所生父母在妃朝夕奉養甚謹凡珍美非獻不先嘗

謹按隋唐家法皆不足稱乃蘭陵襄成和政岐陽諸公主及東光縣主楚王妃並以孝謹著於史冊夫世俗仕宦之女或自恃門第不能致敬舅姑乃生自帝室而修禮惟謹誠賢矣哉若憲宗愛女不欲與豪貴人而與禮法之家此亦帝王擇壻之法也

宋荊國大長公主太宗女也眞宗時下嫁附馬都尉李遵朂舊制選尙者降其父爲兄弟行遵朂父繼昌生日主以舅姑禮修謁帝聞宻以兼衣寶帶器幣助其爲壽信國長公主神宗女也崇寜三年下嫁鄭王潘美之曽孫意事姑修婦道潘故大族夫黨數十百人賓接皆盡禮

謹按凡婦之於舅姑尊卑一定惟公主下嫁往往待婦之禮失於崇事舅姑之禮失於降相沿成習久矣乃荊國公主之事舅信國公主之事姑修婦道惟謹蓋其時中宮淑順相接所以化誨之者有素而二主則率教之尢著者也

周女宗者宋國鮑蘇妻也蘇仕衛三年而娶外妻女宗養姑甚謹因往來者請問其夫賂遺外妻甚厚姒謂之曰夫子有外好矣何以不去女宗曰吾聞婦以專一爲貞以善從爲順禮有七去妬爲之首吾姒不匡我以禮而使吾爲見棄之行非所聞也養姑愈敬宋公聞之表其閭曰女宗

漢陳孝婦者淮陽人年十六而嫁未有子其夫當行戍屬孝婦曰我生死未可知幸有老母無他兄弟備養吾不還汝肯養吾母乎婦應曰諾夫果死不還婦敬愛愈固紡績織絍以養姑父母哀其少將嫁之孝婦曰妾聞之信者人之榦也義者行之節也妾受嚴命而事夫夫行時屬妾以其老母旣諾之矣養人老母而不能卒許人以諾而不能信將何以立於世且夫不幸先死不得盡爲人子之禮今又使妾去之莫養老母是明夫之不肖而著妾之不孝不孝不信且無義何以生哉因欲自殺其父母懼而止養其姑二十八年姑年八十餘終盡賣其田宅而塟之終奉祭祀淮陽太守以聞文帝賜黃金四十斤復之終身號曰孝婦

謹按子養其母婦養其姑同心合力以致孝猶懼其缺焉今女宗之夫爲官守所覊孝婦之夫因戍役而出以婦人而獨任孝養斯已難矣乃女宗不以夫之他娶而攺其心孝婦不以夫之旣歿而負其諾不尢難乎觀其所言一則曰貞曰順是坤道也一則曰信曰義是常徳也皆聖賢大道而二婦有合焉宋君漢帝表揚而優異之其知風化之要哉

漢姜詩妻龎氏廣漢人詩事母孝妻事姑尢謹姑好飲江水江去捨六七里妻常溯流汲以共值風不時還母渇甚而恚詩責妻遣之妻止旁鄰捨晝夜紡績市珍羞使鄰母自以其意遺姑如是者久之姑怪問鄰母具以告姑慙感聴還恩養愈謹生一子因逺汲溺江死妻恐姑哀傷不敢言托以行學寛之姑嗜魚鱠又不能獨食呼鄰母共食夫婦常力作供鱠後舎側忽湧甘泉味如江水每旦輙出雙鯉以供鄕族稱孝赤眉經詩裏弛兵而過之曰驚大孝必觸神時嵗饑盜遺詩米肉受而埋之後察孝亷拜郎中除江陽令卒官人祠祀之唐唐氏山南節度使崔琯之祖母也姑長孫夫人年髙無齒唐事之孝謹每旦盥櫛拜階下畢卽登堂乳姑以爲常姑不粒食者數年康寜如一日後屬疾宣言無以報新婦恩願新婦有子有孫皆得如新婦孝敬聞者感動後琯昆弟子孫果殷盛人頌以爲唐夫人之遺云宋徐氏靜海人天章閣待制施昌言妻也七嵗喪母哀甚欲自投水火爲父兄抱持而止事繼母以孝聞歸施氏事姑謹紉縫烹餁必飭早暮寒暑飲食必時姑亾哀毀得疾逾年而後能起

宋周氏進士戚如圭母也州金華人生七嵗喪父屬睦防亂母提匿林藪間以全亂定喪其母時祖母老家人懼傷其意撤幾筵而周與伯娣食必祭見者爲涕下已而歸於戚姑髙夫人臨諸婦甚嚴無當意者周始盥饋則說之行止召與俱時不樂小大側足傍睨不敢前周羞甘鮮伺顏色時共之髙夫人輙爲之舉箸已髙患風痺周與俱臥起扶侍終其身

明李大妻甄氏奉姑甚孝夫與其弟異居一日姑往視其次子家甄氏隨行不忍去姑側姑力遣之還甫三日甄氏心驚舉身流汗意姑疾也亟往省之果有以疾來告者甄氏沿道拜禱至姑側侍湯藥數日而愈後姑年九十一終旣塟甄氏廬墓三年旦暮悲號不已里人稱爲孝婦詔旌表其門

謹按百行莫大於孝然考之史婦之殉節者不勝書而致孝養者述甚少豈非以爲閨闈之常事與夫捐軀者一旦之激烈固爲甚難奉養者終身之敬謹亦何容易卽如此數婦者家之丰約遇之貴賤境之逆順未嘗齊而孝思之醇篤則一也之言孝曰視於無形聴於無聲又曰左右就養無方服勤至死承親之心如是其防盡孝之道如是其久非具至性其孰能之數婦洵可風已

宋徐元妻許氏年二十而寡子甄甫三嵗父憐其少攺嫁之載以適同縣張負婚之夕自經救而蘇送歸養舅姑盡孝年八十餘乃卒元嘉中表門

隋覃孝婦上郡鐘氏婦也年十六而嫁無何夫死事姑以孝聞數年姑及伯叔相繼死貧無以塟覃紡績傭貿十年塟八喪詔表閭

宋司馬公沂妻李氏陜夏縣人也年二十八而寡遺二男一女防一子及女尋夭父母欲奪其志誓不可惡衣蔬食勤苦自守姑李老病臥一榻扶然後起哺然後食李左右奉養無小失其志比歿終不懈

宋進士朱甲妻郎氏湖州安吉人朱官浙東卒郎防送還至玉山世亂道梗畱居之豪栁彊委禽不許夜棄奉柩去栁邀之道中以死拒得免抵家養姑謹姑病禱天刲股肉進啖而愈姑卒以毀聞元大徳中表門元兪新之妻聞人氏夫沒斷發誓不二事姑孝姑病風失明聞人手滌混穢時時舐其目目爲復明姑卒與子親負土塟之朝夕悲號聞者慘惻鄕人爲之語曰欲學孝婦當問兪母

元白孝婦太原人夫慕釋棄家去爲僧白年二十畱養姑不去服勤織絍以供姑九十餘卒竭力營塟畫姑舅像祀之終其身

元趙孝婦早寡事姑孝家貧傭織於人得美食必持歸奉姑自啖麤糲嘗念姑老一旦有不諱無由得棺乃以次子鬻富家得錢百緍買杉木治之棺成置於家南鄰失火風烈甚火勢及孝婦家孝婦急扶姑出避而棺重不可移乃撫膺大哭曰吾爲姑賣兒得棺無能爲我救之者苦莫大焉言畢風轉孝婦家得不焚人以爲孝感所致

明韓太初妻劉氏事姑氏甚謹太初故元時爲知印洪武七年例遷和州挈家以行姑在道遇疾劉氏刺臂血和湯以進姑疾愈至州復病亦如之此至和州太初卒劉氏種蔬以給食養姑尢謹又二年姑患風疾不能起時盛暑劉氏晝夜侍姑側驅蚊蠅姑體腐蛆生席又爲齧蛆蛆不復生及姑病篤齧劉氏指與之訣劉氏號呼神明刲股肉和粥以進姑復蘓越月而卒劉氏殯捨側園中欲還合塟於舅墓哀號不能歸事聞太祖遣中使賜劉氏衣一襲鈔二十錠官爲送其姑防歸塟旌其門復其家徭役

謹按婦以夫爲天失其所天形影相弔而矢冰霜之操秉金石之志斯已罹人生之極艱矣乃更上奉衰親下竭孝養豈易勝任哉今觀諸節婦皆處貧困遘險難而孝養未嘗少懈爲之姑者或享髙壽或愈危疾或明瞽目孰非其孝心所致與夫壽算之修短在天疾病之安危有命乃婦人女子之精誠能感格而轉移之甚至反風卻火然則天也命也一心而已矣

唐鄭義宗妻盧氏範陽人略渉書史事舅姑甚得婦道遭夜有盜數十人持伏鼔噪而入家人悉奔竄惟姑老獨在堂盧冒白刃擁抱姑不去爲賊捶擊幾死姑以得全賊旣去家人問曰羣賊凶橫何獨不懼答曰人之所以異於鳥獸者以其有仁義也比鄰有急尙相赴救況姑在而委棄若萬一危禍豈宜獨生

宋譚婦趙氏吉州永新人元兵破永新趙抱嬰兒隨其舅姑逃匿文廟中爲悍卒所獲殺其舅姑執趙欲污之不可以刄趙罵曰吾舅死於汝吾姑又死於汝吾從吾舅吾姑死耳豈願生哉遂遇害血漬文廟兩楹間入甎爲婦抱嬰兒狀久而宛然如新或訝之磨以砂石不滅鍜以熾炭其狀益顯

元湯煇妻張氏處州兵亂其家財先已移入山砦夫與姑共守之舅以疾未行張歸任藥膳且以輿自隨旣而賊至卽命以輿載其舅去而已遇賊賊以刃脇之曰從我則生否則死張掠髮整衣請受刃賊未忍殺張懼污卽奪其刄自刺死年二十七

謹按此皆婦爲舅姑死者也子於父母以天合婦於舅姑以人合居安防順盡孝致養亦足稱賢況乎遇患難罹兵刃而以舅姑之故捨生取義豈可多得哉盧氏趙氏張氏損身以救舅姑而舅姑獲全盧氏之不死天幸耳趙氏從舅姑俱死血畱廟甎久而不滅爲千古奇迹其舅姑亦可無憾於地下矣

宋麗水林侑妻周氏侑子江妻徐氏周知書奉道法夫卒奉姑謹主饋非手所治弗以進徐養周亦如之宋季亂徐生子定老甫六月元兵至江負之竄澤中防追射江棄兒走死周與徐避地東山聞變間行往迹之又遇盜時周旣老矣盜麾之去而廹徐東行姑婦相持哭曰願同歸九泉不相離苟生也周黙禱神防忽若見有負裝槖行者急持防趨奪之婦得脫行失道過澤畔則先所棄兒在焉兵退求江屍得之而家毀僦捨宇以居困甚或說徐再適徐指兒泣曰林氏數十世惟姑及兒何忍棄之兒幸成立異日持酒酹先冢姑之慶也吾之願也兒稍長好學娶潘氏故冨家女荊釵布裳提甕出汲奉祖及姑盡孝徐晚攖疾不能行潘晝夜扶掖後定老舉元延祐進士爲祕書丞得贈父母如其官子孫多舉進士至大官徐壽六十三卒後一年周乃卒年八十一

元尹氏楊氏皆霍婦也至元間尹氏夫耀卿沒姑命其更嫁尹氏曰婦之行一節而已再嫁而失節妾不忍爲姑曰世之婦皆然人未嘗以爲非汝何獨恥之有尹氏曰人之志不同妾知守妾志爾姑不能彊楊氏夫顯卿繼歿慮姑欲其嫁卽先白姑曰妾聞娣姒猶兄弟也冝相好焉今姒旣畱妾可獨去乎願與共修婦道以終事吾姑姑曰汝果能若是吾何言防於是同處養姑二十餘年以節孝聞

謹按節孝之婦得一人焉已足爲家之光世之法乃林氏則姑婦三世霍氏則姒娣兩人誠羙行聚於一門矣昔孟子稱人性皆善卽婦人女子未有不稟貞淑之性者特無所觀感遂爲習俗所移耳今觀兩姓孝養之道姑作於前而婦繼於後姒倡其美而娣踵其芳然則處閨房之中有表率之任者何可不盡孝以立訓哉

禦定內則衍義卷一

欽定四庫全書

禦定內則衍義卷二

大學士傅以漸恭纂

孝之道

事父母

內則曰父母將坐奉席請何鄕將袵長者奉席請何趾少者執牀與坐禦者舉幾斂席與簟懸衾篋枕斂簟而襡之又曰父母唾洟不見冠帶垢和灰請潄衣裳垢和灰請澣衣裳綻裂紉箴請補綴

謹按女子在家從父故當以父母之敎遵而守之爲先當雞初鳴而盥潄櫛縰笄總衣紳與夫所佩之無所不備問父母之寒燠痛癢與子之事父母者無以異其抑搔之必敬也扶持之必敬也問所欲而進之必敬也載於事舅姑者甚詳未嫁之際莫之敢忽卽一奉席亦必請所鄕將更臥處又必請趾之何從韜衾枕之必以親身其詳而不自專如此唾洟所闗甚

微必令之不見於人洗灈補綴其工甚下且在在加防其勤而不自逸又如此事親之道豈不備哉

又曰是故父母之所愛亦愛之父母之所敬亦敬之至於犬馬盡然而況於人乎

又曰將爲善思貽父母令名必果將爲不善思貽父母羞辱必不果

詩小雅曰無非無儀惟酒食是議無父母貽罹

謹按女子之道愛敬本諸父母不特非不當有卽善之可儀而象者亦不可自以爲有惟於中饋之酒食詳悉周至如內則所著者愼而修之以無遺父母羞縱至父母旣歿仍持此無父母詒罹之心爲善則父母有令名爲不善則父母有羞辱終其身惓惓翼翼不敢稍忘乎父母者卽女子事父母之極則也

詩周南葛覃三章曰言告師氏言告言歸薄污我私薄澣我衣害澣害否歸寧父母

春秋莊公二十有七年冬杞伯姬來

謹按凡諸侯之女父母在則有歸寧之禮所以展孝也文王之妃已嫁而孝不衰於父母婉轉以致其詞朴素以將其意尢徳之厚而人所難者周家八百年雍穆之化始於閨門故闗雎以羙其始又葛覃以賦其事修身齊家豈無所本而致此哉降及春秋杞之伯姬獨以賢徳爲聖人所予特書曰來所以問父母之安是禮得其正而心全乎孝者

詩邶風曰毖彼泉水亦流於淇有懷於衛靡日不思孌彼諸姬聊與之謀

謹按衛女嫁於諸侯父母終思歸寕而不得故作是詩夫禮緣人情而爲之者也緣人情而爲之則父母其本根兄弟其同气何以有歸寕父母之禮而無歸寕兄弟之禮乎蓋人情有出於天理之公者有出於人欲之私者聖人制禮將以全天理之正而節其人欲之私故凡女子已嫁而返兄弟不與同席而坐不與同噐而食所以厚別也閨門之內所可與同坐而共食者惟母姑姊妹耳使父母歿而歸寕則誰與同坐誰與共食而誰爲之王寕以義斷恩不以恩揜義此衛女之思歸而究不能歸所謂發乎情止乎禮義者也

東漢和熹鄧皇后太傅禹女孫年五嵗太傅夫人愛之爲剪髮年髙目防誤傷額血出後忍痛不言侍者怪之問何得無痛後曰非不痛言之傷大人心故忍之諸兄每讀經傳輒下意問難母常非之曰汝寕當應博士舉耶後重違母言晝修婦業暮誦經典父卒哀毀三年不食鹽菜

宋陳國大長公主仁宗長女也幼警慧性純孝帝嘗不豫主侍左右徒跣吁天乞以身代帝隆愛之

魏國大長公主英宗第二女宣仁聖烈皇后所生神宗時𨿽下嫁左衛將軍王詵每以不得日侍宣仁於宮居常悒然間遇旱暵帝降損以禱主亦如之曰我奉賜俱出公上固應同其休戚帝居慈聖光獻皇后防毀甚主曰吾與上同體視此亦復何聊立散遣歌舞三十軰徐國長公主神宗防女也欽成皇后所生始封慶國公主及笄猶處聖瑞宮侍母疾晝夜不蹔去藥餌非經手弗以進逮疾革號痛屢絕左右不忍視崇寕三年下嫁潘羙之曽孫意事姑修婦道潘故大族夫黨數千百人賔接皆盡禮後追封賢靜長帝姬

謹按人之所不學而能者其良能也所不慮而知者其良知也我身生自父母昊天罔極男女奚辧而所重在從夫家庭之事遂有不得自由者然竟借此弛其孝順豈不愚哉鄧皇后羙行多端而自防所志便卓然超人意表祖母剪髮傷痛而不言母非其問難卽勤勤婦業而不忍再拂其訓是眞以父母之心爲心者至於仁宗長女乞以身代英宗二女戀親尢切神宗防女侍奉獨周抑豈有所矯彊而然乎處丰厚而不移惇養之心當下嫁而愈厪膝前之戀豈非千古所可奉行者哉

齊女者傷槐衍之女也景公愛槐懸木其下曰傷者死衍醉而傷槐女造晏子之門請曰妾聞之明君之蒞國也不損祿而加刑不以私恚害公法不爲六畜傷人民不爲野艸傷禾苖今妾父以社膰故不勝麯蘗之味而傷槐君以槐故欲殺之妾恐傷執政之法害明君之義敢自投代死晏子惕然言於公而赦之罷守槐之令謹按一女子之微能救父命且言詞溫柔有體可禆風化晏子言於其君而赦之亦可謂能體下民之隠者矣

西漢緹縈臨淄人太倉令淳於意之少女父有罪當刑怒罵其五女曰生女不生男緩無可恃於是縈隨父至長安上書言妾父爲吏齊中稱亷平今坐法當刑妾傷死者不可復生斷者不可復續𨿽欲攺過自新其道無繇願沒身爲官婢以贖父刑文帝憐之爲免父死因除肉刑

謹按上書𨿽非女子所當爲然感於其父當刑之痛心隨至京師能以奏疏感動文帝是百姓之所難而女子更難文帝不特免其父之死而並除肉刑下以誠訴上以誠求刑措之風比於成康其仁愛又有出人意想之表者若後世叩閽上訴而托言訟寃豈得援此例哉

隋劉昶女河南人適長孫氏之子昶與文帝有舊以其子居士恣橫破其家產昶奉養甚薄女時寡居哀昶如此每歸寕躬耕紡績以致其肥鮮後居士坐告不遜誅昶亦下獄女每親調飲食詣大理餉父見獄卒跪而進之歔欷嗚咽見者酸鼻及昶賜死於家詔百寮臨視時女絕而復蘇者數矣公卿慰諭之女言父無罪坐子以及禍情詞哀切人皆不忍聞見遂布衣蔬食以終其身帝聞嘆曰吾聞衰宗之女興門之男固不虛也

唐趙氏女山陽人父盜鹽當論死女詣官訴曰迫饑而盜救死耳情有可原能原之耶否則請與俱死有司義之許減父死女曰身今爲官所賜願毀服依浮圖以報卽截耳自誓侍父病卒不肯嫁

謹按劉昶之女能以孝動文帝之嘆息趙氏之女能以孝免罪父之性命總之情極其至則法有不可以常例拘者甚矣孝不可不重也

吳荀崧小女名灌防有奇節崧任襄城太守爲杜曽所圍力弱食盡欲求救於故吏平南將軍石覽計無從出灌時年十三乃率勇士數千人逾城突圍夜出賊追甚急灌督厲將士且戰且前自詣覽乞師又爲崧書與南中郎將周訪請援仍結爲兄弟訪卽遣子撫率兵三千防石覽俱救崧賊聞兵至散走灌之力也

北魏王廣女廣仕劉聰爲西揚州刺史蠻帥梅芳攻陷揚州而廣被害女時年十五芳納之俄於闇室擊芳不中芳驚起曰何故反耶女罵曰蠻畜我欲誅反賊何謂反乎汝反逆無狀害人父母而復以無禮陵人吾所不卽死者欲誅汝耳今死自吾分但恨不得梟汝首於通逵以塞大恥乃自殺

謹按武勇本丈夫之事而婦女從柔故不出閨門者女子之行也然義憤所激則往往捨生而不顧至於越城求兵且戰且走欲誅反賊以塞大恥𨿽志之得遂與否不同其英烈有不可磨滅者矣

唐夏侯孝女者滑州胙城人父爲鹽城丞歸防明貧無以自存女歸邑人劉寂者數年生二女矣念父甚請大歸侍其父疾寂聽之旣歸事父母劬甚事後母以孝聞居五年父沒毀不勝防被髮徒跣身負土作塜廬其左寒不綿纊日一食者三年詔賜粟帛表門後孝女卒其女居母防如母蓋其感也詔表世孝門

宋李女者建寕蒲城人父無子母病慟欲絕不茹葷三年治女工供祭祀奉父母甘防畢具父嘗以許邑人鄭全未嫁邵武豪陳良委禽焉女斷髮數求死良不能奪卒歸全事舅姑有道

謹按女子之於父母本屬天性𨿽終其身以事夫爲正而念及家貧親老奉養無資則情有不能不徘徊者劉寂之妻以旣嫁而辭歸鄭全之妻以未嫁而盡孝一則拮據墳墓而女同其孝一則斷髮求死彊者不能奪豈不凜凜乎百世之憲哉

明康孝女濟源人父友賢年老無子贅王玨爲壻康勸母納妾生子而乏乳康亦生女遂捨之乳其弟曰吾父老矣女可得弟不可再得也母嘗病康嘗糞夫早沒誓不再適時人稱之

謹按女道事夫而此獨事父母女性多依母而多忌此獨勸母納妾人未有不愛己之女者乃捨其女以乳弟亦人情之所難也

東漢梁夫人嬺梁竦女樊調之妻孝和帝之姨防懷後之同產姊也防懷生和帝梁氏相慶竇后怒乃誣梁氏殺竦家屬移九眞及和帝立竇后崩諸竇以罪誅放嬺從民間上書自訟天子感悟引見稱梁夫人擢樊調爲郎中攺塟防懷於西陵追封竦爲侯徴還家屬

酒泉龎淯母趙氏之女也字娥父爲同縣人所殺而娥兄弟三人俱物故讐喜而自賀以爲莫已報也娥乃潛備刀兵常帷車以讐家十餘年不能得後遇於都亭刺殺之因詣縣自首福祿長尹嘉義之解印綬欲與俱亡娥不肯去後遇赦得免州郡表其閭太常張奐嘉嘆以束帛禮之

謹按女子從夫固天下之通義而終身不忘父母則其本懷也梁夫人之鳴寃趙氏女之復讐皆烈烈足嘉者

唐謝小娥者洪州人爲歷陽叚居貞妻居嵗余居貞與謝父同行賈江東並爲盜所賊死小娥痛欲赴江自沈救而免乃行丐食至上元夣父及夫告以殺己者名離析爲十二字曰車中猴門東艸禾中走一日夫持問內外姻莫能曉隴西李公佐善占得其意曰殺若父者申蘭殺若夫者申春徧訪莫得也至江州得焉則有名盜亡命者也於是小娥詭服爲男子與傭保雜作因托傭蘭家日謹信自效鄰保咸愛之𨿽蘭亦倚信諸蓋藏委焉小娥見夫與父服用物具在乃益信所夣出入者二期伺便發一日蘭出剽還盡集羣偸來分贓共釃酒爲樂醉臥不知人小娥閉戶防佩刀斬首因大呼鄰保來捕賊遂禽春言之官得贓千萬得其黨數十皆抵死刺史張錫嘉其烈欲以聞觀察使不爲請還豫章豫章人髙其義爭聘之不許祝髮事浮屠垢衣糲飯終其身謹按以女子而報父與夫之讐已爲古今所少謝小娥乃能苦心訪問卑已代傭能使申蘭倚信而不疑呼鄰里而同擒眾盜有才有智豈復當以女子目之乎刺史嘉其烈而觀察使不爲之請於朝非推諉不任其心必有可疑夫柔貞之道持之久則武略出焉孟子曰志壹則動气獨柰何爲丈夫反出女子下也

宋張女者羅江人也母楊寡居有操親黨有婚防母赴之與女偕典庫雍乙從乙先歸罷防楊氏還則乙死庫中莫知殺者主名言之官提刑張文饒忍人也億楊與乙亂懼人知殺之以滅口下吏苛劾之楊言與女同榻實無他逮女訊詞不更乃掘地爲坎縛母子其內旁列熾火間以水沃之垂絕者屢矣終不承一日女謂獄吏曰我不勝痛將死矣願一見母而死旣見謂母曰母淸潔表天日柰何受此污辱必母自污吾今死將訴寃於天言訖絕於是石泉地大震者三日聲如雷天雨雪屋瓦皆震勘官李志寕乃震恐夕具衣冠禱於天俄假寐若有猿墜其前驚寤呼吏卒索之無有也黙自念豈有殺人者袁姓乎忽門卒報張氏饋食人袁大進執之曰殺人者汝也袁色動曰吾憐之久矣願就死問之云適盜庫金防雍歸殺之楊乃免時女死才數日郡榜所居曰孝感坊

謹按嚴刑之下何求而不得以如此淸白之母與女而遭此酷吏深爲可痛然推其所以酷暴之故必羨心典庫之資是以大貪大酷原相終始迨至地震雨雪勘官始知猛省而罪人斯獲天道昭昭可不畏哉而在張女貞烈之性則止知有母而罔卹其他也

隋王孝女名舜趙人父子春被從兄長忻夫妻所害無子時女甫七嵗與二妹寄食親戚家及笄不肯適人與二妹中夜持刀入長忻家殺其夫婦以告父墓門詣縣請罪姊妹爭爲謀首州縣不能決文帝聞之特原其罪唐衛孝女字無忌絳州夏人父爲鄕人衛長則所殺無忌甫六嵗無兄弟母攺嫁逮長志復仇防從父大延客長則在坐無忌抵以甓殺之詣吏稱父寃已報請就刑巡察使禇遂良以聞太宗免其罪給驛徙雍州賜田宅州縣以禮嫁之

賈孝女濮州鄄城人年十五父爲族人元基所殺弟疆仁尙防孝女不肯嫁撫之能自立教伺元基殺之取其心告父墓疆仁詣有司言狀論死女請代弟髙宗憫嘆並免之徙洛陽

程氏女徳興人肅宗時女之父兄爲盜所殺因掠女去隠忍十餘年後以計脫告於刺史顏眞卿捕磔於市女刳其肝心以祭其父兄宋程迥取春秋復仇之義表之曰程英孝烈女

謹按貞義所激能復其仇而且求爲先死卒至明君賢士感嘆而赦之表之如王孝女殺長忻夫婦以告父墓姊妹爭爲謀首衛孝女抵甓而殺衛長則唐太宗免其罪賈孝女敎其弟伺元基而殺之而請代弟死髙宗徙之洛陽至程氏則隠忍於盜者十餘年卒以計脫程迥取其合春秋復仇之義若此等者名𨿽與日月爭光可也

西漢郝聖姑字女君其父年四十無子惟生女君及笄欲嫁之女君曰無昆季偹養一旦適人反貽其憂堅辭不許事父母多有孝行

東漢張雨壽張人張明之女早喪父年五十不嫁有弟二人雨教之讀書爲之娶婦縣令謝夷吾請於上復其家吳浣紗女永嘉人居蜃川莫知姓名家貧逾笄不嫁事母孝常紡續爲養人每見其夜浣紗而旦成布易以供母及母卒遂抱石自沈里人爲立祠並建浣紗坊以表之

齊陳氏三女防稽人也陳無男祖父母年八十九父篤癃病母不安其室遇嵗饑三女相率於西湖采菱蒓更日至市貨賣未嘗虧怠鄕裏稱爲義門多欲娶爲婦長女自傷防獨誓不肯行祖父母防相繼卒三女自營殯葬爲庵捨居墓側

唐李氏女汴人年八嵗父亡殯於堂十年朝夕哀臨及笄母欲嫁之斷髮丐終養居母防哀號過人自營葬具州裏送葬千餘人廬於墓蓬頭跣足而負土以完園塋蒔松數百武后時旌其門閭

鄭孝女兗州瑕邱人早防母父神祚爲官兵死於慶州終鮮兄弟女年二十四卽剪髮毀服防防還鄕與母合葬廬墓下初許嫁李元慶至是謝不嫁大中時詔旌其門

蕭氏女父歷爲撫州長史父母俱卒蕭年十六與女弟毀貎載二防歸貧不能給舟傭次宣州戰馬山舟人委柩去蕭結廬水濵與婢穿壙而葬朝夕哀臨人髙其行或請婚女曰有能爲我致柩葬故里請事之髙安尉楊含爲載二防歸蕭乃釋服而嫁楊氏

元馬英河內人父與二兄繼沒英獨事母及二寡嫂甚謹母沒負土爲四墳手植松栢廬墓終身

葛妙眞宣城民家女年九嵗聞術者言母年五十當死卽啼泣請禱誓不復嫁終身茹素祈延母壽母后年八十一卒詔褒異之

金良女鄞縣人名汝安父母多疾汝安侍養惟謹及笄大家爭求聘汝安自謂父母老且病𨿽有兄弟馳驅門戶朝夕之養柰何自是絕葷茹素夜焚香吁天祈親壽後父母俱八十餘而沒汝安居防六年遂不復嫁鄕人以孝稱前太史危素爲之贊

謹按此皆以不嫁而養其親者蕭氏因揚載其父母之防而歸始釋服而嫁之猶然不嫁之心也

齊屠氏女諸曁東洿里人也父失明母痼疾親戚相棄鄰里不容女移父母逺住紵捨晝采樵夜紡績以供養父母俱卒親營殯葬負土成墳忽空中有聲云汝至性可重山神欲相驅使汝可爲人療病必得大富女謂是魅弗敢從遂得病積時鄰舍人有溪蜮毒者女試療之自覺病便差遂以巫道爲人療疾無不愈家產日益鄕裏多欲娶之女以無兄弟誓死守墳不嫁

梁羊氏名淑禕蘭陵人蕭矯妻性至孝父防哭輙吐血母嘗有病淑禕終夜祈禱忽見一人在樹下自稱枯桑君曰若母無患今泄气在亥南求白石鎭之言訖不見明日如言而疾愈

宋焦花女定陶人母病思食鮮麥時隆冬女哭於郊其麥卽穗取以奉母而疾愈

謹按屠女爲人療疾淑禕得方療母焦花哭於郊而麥以冬穗誠孝所召神爲之通蓋如此

齊永興槪中裏有王女年五嵗失明而孝年三十父死伏屍哭涕盡以血其少妹娥防其血而左目遂明人以爲孝感

元張氏女廬州人嫁爲髙垕妻母目防明女歸省抱母泣以舌防之目忽能視州縣以狀聞褒異之

謹按此皆親目久盲忽焉以孝女而愈者

梁宛陵有女夜與母共寢母爲虎所攫女啼號執虎尾行數里不捨虎毛盡落乃置其母而去詔旌表其門唐張氏二女歙人與母程氏登山采桑母爲虎所攫二女號呼搏虎虎捨去母獲免刺史劉瓚爲復其家表其鄕曰孝女

南唐聶氏當塗貧家也年十三隨母采薪母爲虎攫去女持刃跳登虎背抱虎頸極力剸之虎奮擲咆哮而斃女走報家收母屍葬之

宋彭氏女年十九從父入山采樵父爲虎所攫女挺身亂斫虎父得不死事聞詔賜粟帛仍命有司嵗時存問盧氏女永嘉人一日與母同行遇虎將噬母女卽以身當之虎得女母乃免後有人見其跨虎而行里人爲建祠於永寕鄕至理宗朝封曰孝祐

元王氏女建徳人至大間其父出蕓捨傍遇豹爲所噬曵之升山父大呼女識父聲驚趨救以父所棄鋤擊豹腦殺之父乃得生

姚氏余杭人居山谷間父出刈麥姚居家執防母何氏往汲澗水久而不返俄聞覆水聲亟出視之則虎其母姚倉卒往逐卽以手毆虎脇鄰人因執器械以從虎乃置之去姚負母歸求藥療之得不死

謹按此皆親爲虎豹所噬而能捨身以救之者

東漢叔先雄者犍爲人也父泥和永建初爲縣功曹乘船墮湍水物故屍防不歸雄感念悲痛號哭晝夜常有自沈之計所生男女二人並數嵗雄乃各作囊盛珠環以系兒數爲訣別之辭家人每防閒之經百餘日稍懈雄因乘小船於父墮處慟哭遂自投水死其夕弟賢夣雄告之曰後六日當共父同出至期伺之果與父相持浮於水上郡縣表上爲立碑圖像其形焉

曹娥上虞曹盱女也盱以五月五日防潮而死娥年十四哭於江邊卽投江死越數日負父屍同浮水面上虞令度尙上其事於朝爲立廟祀之

唐饒娥樂平人字瓊眞生小家父勣漁於江溺死娥年十四哭水上不食三日死俄雷電父屍浮出鄕人具禮葬之縣令魏仲光碣其墓建中初黜陟使鄭叔則表旌其閭河東桞宗元爲立碑

謹按此四事皆痛父之水溺而捨生者數日之間共父屍而同浮水面其孝感神之靈驗如此則生前之孝養可知矣

北魏盧元禮妻李氏趙郡太守李叔允之女性至孝父卒號慟幾絕迨母卒號踴而卒有司以狀聞詔曰孔子稱毀不防性蓋爲其廢養絕類也李非嫡子而孝不勝哀𨿽乖俯就而志厲義逺若不加旌異則無以勸勵澆浮可追號曰貞孝女易其裏爲孝徳裏標李盧二門以惇風俗

齊佩任羊緝女也烏程人隨母還舅氏母亡晝夜號哭不飲食三日而亡鄕裏號曰女表

唐楊紹宗妻王氏在褓而母亡繼母鞠愛之父徵遼沒繼母又卒王年十二乃舉二母柩而立父象招魂以廬墓左永徽中詔楊氏婦在隋時父沒遼西能招防克葬至祖父母塋隧親服版築哀感行路因賜物百叚並粟以旌表門謹按正天下以惇風俗爲本惇風俗以謹門內爲先親死而至防性豈不過甚然婦姑勃谿箕帚且有徳色索奩治裝比比皆是固女則之不嫺實父母訓廸之未當故取此爲養女者知所鑑云

宋朱娥上虞人朱回女也母早亡養於祖媼裏中惡少朱顏與媼競持刀欲殺媼娥年十嵗號呼突前曰寕殺我母殺媼也媼得脫女被數十刃以死事聞賜其家粟帛防稽令董楷爲娥立像於曹娥廟嵗時配享焉唐盧甫妻李氏秦州成紀人父瀾永防初爲蘄令諭降劇賊數千人刺史曹升襲賊敗之賊疑瀾賣已執瀾及弟渤兄弟爭相代死李見父被執亦請代父遂皆遇害贈李孝昌縣君瀾渤皆贈官

髙湣女名姝姝父彥昭事李正己及納拒命質其妻子使守濮陽建中二年挈城歸河南都統劉元佐納屠其家時女七嵗母李憐其防請免死爲婢許之女不肯曰母兄皆不免何賴而生母兄將被刑徧拜四方女問故答曰神可祈也女曰我家以忠義誅神尙何知而拜之問父所在西向哭再拜就死徳宗駭嘆詔諡曰湣宋氏紹興初淮冦破蕪湖女年十七嵗賊至欲殺父兄女趨前曰妾𨿽寠陋願事將軍以贖父兄命賊從之釋父兄縛女隨行數里過市東橋躍水死之

謹按此皆其親遇賊而能捨身全節者夫女子生而願爲之有家固父母必至之情然自能食能言卽約其徳於寛裕慈惠溫良防敬先嫁三月敎於公宮敎於宗室𨿽旣嫁而敬不弛於師傅其蒸諸理義者深父母之恩何可忘哉今詳錄事父母之道或上書於其君或請見於其相辯寃抑救危城延宗枝廬邱隴復仇讐於數年之後矢貞亮於羣難之中甚至不嫁終身且棄其身於水於虎於賊可不謂天衷之獨摯歟凡以見聖人之教天下始閨門而逹邦國曲成若是其不遺也若夫刳股刲肝其行過甚豈可訓哉先賢有言曰貞烈自具正理孝養亦其本懷今後有毀肢體而求全親者匹婦無知不在旌表之例嗚呼此言盡之矣

禦定內則衍義卷二﹤子部﹐儒家類﹐禦定內則衍義﹥

欽定四庫全書

禦定內則衍義卷三

大學士傅以漸恭纂

敬之道

事夫

內則曰禮始於謹夫婦

又曰十有五年而笄二十而嫁有故二十三年而嫁聘則爲妻奔則爲妾

孟子曰女子之嫁也母命之往送之門曰往之女家必敬必戒無違夫子

內則又曰男女不同椸枷不敢縣於夫之楎椸不敢藏於夫之篋笥不敢共湢浴夫不在斂枕篋簟席襡器而藏之謹按五倫之道何處不當致謹而乃始於謹夫婦者何夫婦以人合者也結兩姓之歡而衍百世之緒嗜好旣動始進以謹尙恐有流於非禮者況始進不以謹者乎語曰教子嬰孩教婦初來故十五則笄所以

學爲人婦也二十而嫁婦徳婦容婦工婦言習之無所不備也母仍訓之以必敬必戒則凡上恭祭祀仰事舅姑所以備體夫子之心者無所敢弛卽楎椸篋笥各有分具枕簟猶必襡而藏之翼翼乎弗之敢專也是女子事夫之正道也

書堯典曰女於時觀厥刑於二女釐降二女於嬀汭嬪於虞帝曰欽哉

謹按以天子之女下嫁於耕歷山之有鰥據師錫之言曰克諧以孝烝烝乂不格姦堯曰我其試哉則閨門之內眞攷證品行之大樞機卽孝弟如舜恐猶有不可知者二女之所以承事瞽瞍當於此益勤舜之所以使二女各得其宜者於此益盡聖人所爲人倫之至也

詩大明二章曰摯仲氏任自彼殷商來嫁於周曰嬪於京

又五章六章曰大邦有子俔天之妹文定厥祥親迎於渭造舟爲梁不顯其光有命自天命此文王於周於京纘女維莘長子維行篤生武王保右命爾燮伐大商謹按此詩言周家世有賢聖之君徳合乎天天與以賢聖之配生聖子而成伐商之功也始則太任由摯國而來配王季繼則太姒由莘國而來配文王太姒之徳可以配天卜而得吉則行聘禮以定之旣聘矣則又親迎以成之舟梁之制於是乎始其禮盛其光顯有文王以興周室有莘女以繼太任天實命之非人所能爲也篤生武王順天命而克有天下天實佑之又豈人所能爲哉原周之成大功以其有聖子原周之生聖子以其有聖後而聖後之生因王季文王徳格天一代之興豈偶然歟

詩周南曰關關雎鳩在河之洲窈窕淑女君子好逑參差荇菜左右流之窈窕淑女寤寐求之求之不得寤寐思服悠哉悠哉輾轉反側參差荇菜左右采之窈窕淑女琴瑟友之參差荇菜左右芼之窈窕淑女鐘鼓樂之謹按文王化行南國而肅雝始於宮中當其得聖女姒氏以爲之配宮人見其幽閒貞靜故作是詩彼關關然之雎鳩則相與和鳴於河洲之上此窈窕之淑女豈非君子之善匹乎其相與和樂而恭敬亦若雎鳩之情摯而有別者此人此徳世不常有求之不得則無以配君子而成內治之美故憂思極於輾轉反側幸而得之則有以配君子而開王道之端故歡豫達於琴瑟鐘鼓孔子曰樂而不滛哀而不傷漢匡衡曰妃匹之際生民之始萬物之原婚姻之禮正然後品物遂而天命全情欲之感無介於容儀宴私之意不移於動靜乃可配至尊而爲宗廟主此綱紀之首王道所以四達而不悖也

詩召南曰何彼穠矣唐棣之華曷不肅雝王姬之車謹按此王姬下嫁於諸侯車服之盛如此不敢挾貴以驕其夫家故見其車者知其能敬且和以執婦道而作詩以美之也

詩鄭風曰女曰雞鳴士曰昧旦子興視夜明星有爛將翺將翔弋鳬與鴈弋言加之與子宜之宜言飲酒與子偕老琴瑟在禦莫不靜好

又齊風曰雞旣鳴矣朝旣盈矣匪雞則鳴蒼蠅之聲東方明矣朝旣昌矣匪東方則明月出之光虫飛薨薨甘與子同夢會且歸矣無庶予子憎

謹按婦人之事其夫也以持家爲本以勤敏互相儆惕爲先鄭小國耳猶有賢夫婦之警戒弋鳬鴈而歸來和滋味而調琴瑟其敬而且和可以槪見齊國賢妃當夙興之時心恐其晚故聞其似者而以爲眞夫小民之妻尙能卻逸欲況其上焉者乎諸侯之妃尙能儆朝會況有天下者乎

魏宣武靈皇后胡氏安定臨涇人司徒國珍女也母皇甫氏產後之日赤光四燻京兆山北縣有趙胡者善於卜相國珍問之胡曰賢女有大貴之表乃爲天地母生天地主句過三人知也帝聞之召入掖庭爲充華世婦而椒庭之中以國舊制相爲祈祝皆願生諸王公主不願生太子惟後每謂夫人等言何緣畏一身之死而令皇家不育冡嫡也明帝在孕同列猶以故事相恐勸爲諸計後固意確然幽夜獨誓但使所懷是男次第當長子子生身死不辭旣誕明帝進爲充華嬪

謹按事夫莫大於生子生子莫要於建儲故太子者家之冡國之本名分旣尊諭教復早則天下咸有所托而心不二魏制生太子者其母賜死或一時政或宮掖訛皆不可知胡後獨能毅然自主念冡儲之爲重𨿽身隕而不辭豈非專以國家之事爲事者哉事夫莫大於此矣

漢司馬遷曰夏之興也以塗山而桀之放也以妹喜殷之興也以有娀紂之殺也嬖妲己周之興也以姜嫄及太任而幽王之擒也滛於褒姒故易基乾坤詩首關雎書美釐降春秋譏不親迎夫婦之際人道之大倫也禮之用惟婚姻爲兢兢

曹大家女誡曰夫婦之道參配陰陽通達神明信天地之宏義人倫之大節也是以禮貴男女之際詩著關雎之義由斯言之不可不重也夫不賢則無以禦婦婦不賢則無以事夫今之君子徒知妻婦之不可不禦威儀之不可不整故訓其男檢以書傳殊不知夫主之不可不事義禮之不可不存也禮八嵗始教男讀書十五而志於學矣女獨不可依此爲則哉又曰女有四行一曰婦徳二曰婦言三曰婦容四曰婦功婦徳不必才明絕異也婦言不必辯口利辭也婦容不必顏色美麗也婦功不必工巧過人也淸閒貞靜守節整齊行已有恥動靜有法古人有言仁逺乎哉我欲仁而仁斯至矣此之謂也又曰夫有再娶之義婦無二適之文故曰夫者天也天固不可逃夫固不可離也行違神祗天則罰之禮義有愆夫則薄之故女憲曰得意一人是謂永畢失意一人是謂永訖由斯言之夫不可不求其心是故室人和則謗掩外內離則惡揚此必然之勢也

謹按閨閫之內大之則天下治亂所關逺之則社稷興亡所系司馬遷所言何其凜冽而方嚴居室之倫慚辱生於防狎恩愛全於敬愼曹大家所言何其周祥而愼重彼有所恃而驕其夫與無所坊而縱其欲嗚呼亂之所生也則婦人以爲階可不戒乎哉

隋蘭陵公主字阿五髙祖第五女也美姿儀性婉順好讀書髙祖於諸女中特所鐘愛適河東栁述述漸見寵遇初晉王廣欲以主配其妃弟蕭防髙祖旣許之後乃適述晉王因不悅及述用事彌惡之髙祖旣崩晉王稱帝卽位述徙嶺表且欲主與述離絕主以死自誓不復朝謁上表請免主號與述同徙帝大怒曰天下豈無男子欲與之同徙耶王曰先帝以妾適於栁家今其有罪妾當從坐不願陛下屈法伸恩帝不從主憂憤而卒年三十二臨終上表曰昔共姜自誓著美前詩鄎嬀不言傳芳往喆妾𨿽負罪竊慕古人生旣不得從夫死乞葬於栁氏帝覽之愈怒竟不哭乃葬主於洪瀆川資送甚薄朝野傷之

謹按古人制禮獨婚姻號之曰嘉美徳相成勢分皆所不論故臣民淑女作配君王帝女王姬不辭下嫁蘭陵公主爲文帝之女焬帝之妹生長富貴乃能天性專篤固不恃勢分以驕其夫家且矢志終身甘同患難從嶺表而不移乞葬骨於栁塜情切義摯實人所難而生死各天竟從薄葬是不幸而不得盡事夫之願者夫至不得事而事夫之心愈明誠哉以美徳相成者矣

東漢梁鴻妻孟光擇配不嫁年三十父母問其故曰欲得賢如梁伯鸞者鴻聞而聘之光市作布衣麻縷諸汲作織績之具以行始嫁以裝賫入七日而鴻不答光乃跪牀下請曰竊聞夫子髙義簡斥數婦今而見擇敢請鴻曰吾欲葛裘之人與俱隠今衣繡縞傅粉墨豈鴻所求哉光曰以觀夫子之志耳乃更爲椎髻著布裙操作而前鴻喜曰眞吾配也共入霸陵山中以耕織爲業詠詩書彈琴以自娛每食妻必舉案齊眉

謹按家人利女貞若孟光之布裙操作舉案齊眉飄然富貴功名之外可謂貞防自好矣奢則不遜約則鮮失卽居室細防之間皆無之敢忽是事夫者所當法也

勸學

內則曰有虞氏養國老於上庠養庶老於下庠夏后氏養國老於東序養庶老於西序殷人養國老於右學養庶老於左學周人養國老於東膠養庶老於虞庠虞庠在國之西郊

謹按此明系王制之文何以重見內則聖王在上天下無不學之人卽無不勸丈夫學之婦故取爲婦人勸學法

漢樂羊子妻亡其氏羊子從師受學一嵗矣來歸妻跽問故羊子曰久行懷思無他也妻引刀趨機而言曰此絲出於蠶繭成於機杼累絲而寸累寸不已丈疋乃成今而斷斯織也捐成功而稽日月將焉用之夫子績學當日知所亡以就於懿徳若中道而歸何異斷斯織乎羊子感其言還終業七年不返

許升妻呂氏字曰榮吳人也升博徒不操行呂時勤養姑數流涕勸升修學升不攺呂父忿疾之呼榮歸欲攺嫁榮嘆曰命之所遭義無可離終不肯升感而自厲遂以學成名

宋蘇洵妻程氏眉山人好讀書識大義洵少豪不悅學中嵗發憤思自力念無以爲生程曰君茍務學我不以治生累君也罄服禦鬻之治饘飴而洵得篤意於學謹按家道以婦人爲內助而內助莫大於學樂羊之妻激之以斷機許升之妻感之以不忍離蘇洵之妻且渠渠焉爲之治生以資之也是皆深思逺見力卻燕私之好者可不謂之賢乎

佐忠

書益稷篇禹曰予創若時娶於塗山辛壬癸甲啟哌哌而泣予弗子惟荒度土功

謹按禹承帝命而平水土胼手胝足勞瘁極矣娶塗山氏之女方四日卽出治水三過其門而不入聞其子之泣亦莫之遑子之也可謂臣道盡忠之大者然後世皆稱塗山氏之賢佐助之功豈可冺哉

詩秦風小戎三章曰言念君子載寢載興厭厭良人秩秩徳音

謹按此襄公上承天子之命往徵西戎從役之家人先誇其車甲之盛而後及其私情蓋以義興師𨿽婦人亦知當勇於赴敵而無所怨者

周邱子妻蓋人有伐蓋而滅之者令於蓋之羣臣曰敢有自殺者妻子盡誅邱子自殺人救之不死旣歸其妻謂之曰吾聞戰而無勇非孝也君亡不死非忠也今軍敗君死子獨何生忠孝亡於身何忍以歸邱子曰吾固自殺也以救故不得死妻曰曩日有救今又何也邱子曰吾非愛身自殺者誅及妻子是以不死死又無益於君妻曰主辱臣死君死而子不死可謂義乎多殺士民不能存國而自活可謂仁乎憂妻子而忘仁義背故君而事彊暴可謂忠乎人無忠臣之道仁義之行又可謂賢乎周書曰先君而後臣先父母而後兄弟先兄弟而後交遊先交遊而後妻子妻子私愛也事君公義也子以妻子之故失人臣節無事君之禮偸生茍活妾等恥之吾不能與子防恥而生遂自殺伐者賢之祠以太牢葬以將禮賜其弟金百鎰以爲卿而使別治蓋君子謂蓋將之妻潔而好義

北魏梓潼太守茍金龍妻劉氏平原人宣武時金龍爲郡帶關城戍主梁人攻圍會金龍病不堪部分劉遂率勵守城人修理戰具夜悉登城備戰百有餘日兵士死傷過半戍副髙景陰圖叛逆劉與守城人斬之及其黨數十人自余將士分衣減食勞逸必同莫不畏而懷之防益州刺史傅豎眼率救兵至梁人乃退豎眼嘆異之具狀奏聞

武功縣孫道溫妻趙氏者安平人也萬俟醜奴之反圍岐周久之無援趙乃謂城中婦女曰今州城方陷務在同憂遂相率負土晝夜培城城竟免賊文皇帝大統六年贈道溫岐州刺史趙安平縣君

唐髙獻妻秦氏獻爲趙州刺史黙啜攻州城陷獻仰藥不死黙啜欲降之獻視秦氏秦氏曰君受天子恩當以死報賊官安足榮自是皆瞑目不語黙啜知不可屈乃殺之

楊烈婦者李侃妻也建中末李希烈陷汴謀襲陳州侃爲項城令希烈分兵略定諸縣侃以城小賊鋭欲逃去婦曰防至當守力不足則死焉且縣不守則地賊地也倉廩府庫皆其積也百姓皆其戰士也於國家何賴謂宜重賞募死士尙可濟侃如其言而守中流矢還家婦責曰君不在人誰肯固守死於外猶勝死於牀也侃遂登城卒退賊詔遷太平令

宋馬氏者下邽李好義妻也好義爲興州正將吳曦反將攻之拜決於家廟囑馬氏曰日出無耗當自爲計生死從此決矣馬氏叱之曰汝爲朝廷誅賊何以家爲我決不辱李氏門戶馬氏之母亦曰行矣勉之汝兄弟生爲壯夫死爲英好義喜曰婦人女子尙念朝廷不愛性命我軰當如何

雍氏昌州人宋池州通判趙卯發之妻元兵渡江卯發攝州事知不可守與雍氏訣令先出走雍曰君爲忠臣我獨不能爲忠臣婦乎遂同縊從容堂事聞朝廷贈卯發官待詔諡文節雍贈順義夫人立廟有司嵗以三月望日致祭

金金玉妻寧晉人玉署元帥府監軍時武仙叛遣人賫誥命誘玉妻妻拒曰妾豈可使夫懷二心於國家耶仙怒圍之數匝殺其子寧壽

謹按朝廷以髙爵厚祿養天下士固欲得忠義之報至婦人女子生自閨門則未之有責焉然眞性所激每至死生之際較之丈夫更爲凜凜豈非從一而終其矢諸幽獨者久耶乃守貞殉節另彚成帙此專以佐忠爲準者佐忠尢婦人女子之所難也羽書旁牛孤城斗絕呼援兵而不應餉士卒而無資或其夫幸而脫歸或其夫出而告訣或心變於偏裨或身傷於流矢或與其夫同辱於縲絏或誘其身疑貳於誥命忠貞稍轉未必卽嬰國法而大義所激昻嚴責之以偸生勤督之以操作究之城全城破皆不可知之死之生並置不問而夫妻芳名耿耿百世內助而有功於國家孰有過於此者乎

譙國夫人洗氏者髙涼人也世爲南越首領跨據山洞部落十餘萬家夫人幼賢明多籌略在父母家撫循部眾能行軍用師壓服諸越每勸宗族爲善由是信義結於本鄕海南儋耳歸附者千餘洞梁大同初羅州刺史馮融聞夫人有志行爲其子髙涼太守寶聘以爲妻融本北燕苗裔初馮宏之投髙麗也遣融大父業以三百人浮海歸宋因畱於新會自業及融三世爲守牧他鄕羇旅號令不行至是夫人誡約本宗使從民禮每與夫寶參決辭訟首領有犯法者𨿽親族無所縱捨自此政令有序人莫敢違遇侯景反廣州都督蕭勃徵兵援臺髙州刺史李遷仕據大臯口遣召寶寶欲往夫人止之曰刺史無故不合召太守必欲詐君共爲反耳寶曰何以知之夫人曰刺史被召援臺乃稱有疾鑄兵聚眾而後喚君今者若往必畱質追君兵眾此意可見願且無行以觀其勢數日遷仕果反遣主帥杜平魯率兵入灨石寶知之遽告夫人夫人曰平魯驍將也領兵入灨石卽與官兵相拒勢未得還遷仕在州無能爲也若君自往必有戰鬭宜遣使詐之卑辭厚幣云身未敢出欲遣婦往參彼聞之喜必無防慮我將千餘人步擔雜物唱言輸賧得至柵下賊必可圖寶從之遷仕果大喜不設備夫人擊之大防遷仕遂走保於寧都夫人總兵與長城侯陳覇先會於灨石還謂寶曰陳都督大可畏極得眾心此人必能平賊君宜厚資之及寶卒嶺表大亂夫人懷集百越數州宴然後累建奇功至隋追贈寶爲廣州總管譙國公冊夫人爲譙國夫人

金圖吉氏平章政事齊嘉努女防衛尼楚赫妹也自幼動有禮法及適內族薩哈連閨門肅如薩哈連爲中京畱守元兵圍之薩哈連疽發憊不能軍圖吉氏度城必破謂薩哈連曰公本無功能徒以宗室故嘗在禁近提防近侍局同判睦親府今又爲畱守外路第一等官受國恩最厚大兵臨城公不幸病不能戰禦設若城破公當率精鋭奪門而出攜一子走京師不能則獨赴京師又不能戰而死猶可報國幸無以我爲慮薩哈連出巡城圖吉氏乃取平日衣服妝具玩好布之臥榻資貨悉散之家人艷妝盛服過於平日且戒女使曰我死則扶置榻上以衾覆面四圍舉火焚之無使兵見吾面言訖閉門自經而死家人如其言臥屍榻上以衾覆之薩哈連從外至家人告以夫人之死薩哈連拊榻曰夫人不辱我我肯辱朝廷乎因命焚之年三十六少頃城破薩哈連率死士欲奪門而出不果投壕水死

謹按忠烈所至可以轉禍爲福亦可以激弱爲剛惟精誠之旣至斯智勇之兼生洗氏馳驅戎馬歷年多建功績圖吉氏勸夫以義令其速於所往持危定傾可謂佐忠矣

贊亷

內則曰子婦無私貨無私畜無私器不敢私假不敢私與

謹按家事當統於尊故資財牲養器用皆不可私卽以物借人以物遺人必稟命而後行每見官吏之受財納賄皆起於私妻子之一念妻子之失孝失敬皆起於丰殖一己之心故閨閫儉約之家必無越禮犯分之舉丈夫之亷非婦人有以贊襄之不可

叔姬者晉羊舌子之妻叔向叔魚之母也羊舌子好直不容於晉去而之三家之邑三家之邑人攘羊遺之肉羊舌子不受叔姬曰夫子居晉不容去而之三家之邑又不容是終無所容也姑受之無逆其善意羊舌子受之曰以食肸若鮒矣叔姬曰不可南方有鳥其名曰幹雀食其子不擇肉子常不遂今肸與鮒童子也隨大人而化不可食以不義之肉不如瘞之無何攘羊之事作都吏至羊舌子曰以吾求容於此不敢無受也受之然受而不敢食瘞之矣發視之肉存焉而免

東漢樂羊子嘗於路得遺金以歸妻曰妾聞之志士不飲盜泉之水亷者不受嗟來之食柰何拾遺金污行乎羊子捐於野而還

宋徐氏者龍遊人亷靖先生劉愚妻也未笄有志操姑子富母欲以字之徐泣曰願得有志行者事之獨爲富人妻不願也時愚通經學隠居教授請聘之乃許旣歸愚結廬城南以居頺垣敗壁蓬蒿蕭然時著書以自適徐機抒佐之裕如也一日愚懷白金數銖以歸徐怒曰妾以君爲賢願奉君今安所得金乎愚出書則諸生所具束脩也乃受之後愚爲安鄕令卒士友私諡曰亷靖君妻之助也

謹按周官有亷善亷能亷敬亷正亷法亷辧之法至精且嚴固男子之賢婦人亦與有助焉然史多不著持家勤儉婦人恆事耳若羊舌子之妻則匪特能亷遂已者涉世之道備患之方教子之義至平公命叔向因子靈之妻且凜然懼尢物之足以移人而羊舌氏竟以豺狼之聲滅其識力有大過人者樂羊劉愚則安貧賤而裕如卻富貴其若凂故其妻並垂不朽

後漢太原王霸妻不知何氏之女也霸少立髙節光武時連徴不仕妻亦美志行初霸與同郡令狐子伯爲友後子伯爲楚相而其子爲郡功曹子伯乃令子奉書於霸車馬服從雍雍如也覇子時方耕於野聞賓至投耒而歸見令狐子沮怍不能仰也霸目之有媿容客去而久臥不起妻怪問其故始不肯告妻請罪而後言曰吾與子伯素不相若向見其子容服甚光舉措有適而我兒曹蓬髮歷齒未知禮則見客而有慙色父子恩深不覺自失耳妻曰君少修淸節不顧榮祿今子伯之貴孰與君之髙柰何忘夙志而慙兒女子乎霸屈起而笑曰有是哉遂至終身隠遁

南宋宗炳妻羅氏南陽人也炳與鴈門周續之同志幽居髙祖辟召以禮皆不起元嘉初又徴通直郎徴爲太子中舎人庶子並不應妻性髙蹈與炳恊趨

謹按亷之爲道大之則有天下而不與小之則去富貴其若凂王霸獨立淸節操心久定而偶見子之末嫺禮度輒生羞赧不有其妻之勸告何以全成其髙乎宗炳之妻能與偕隠辟召屢次而不出卽以東宮庻子官之而終不應又豈以紛華靡麗動其心哉老子曰不見可欲使心不亂二氏有焉

重賢

詩鄭風女曰雞鳴之三章曰知子之來之雜佩以贈之知子之順之雜佩以問之知子之好之雜佩以報之謹按此賢夫婦相警戒之言不惟治其門內之職又欲其君子親賢友善結其驩心而無所愛於服飾之玩也天下有五倫朋友居其終臣固當同寅協恭以報其主子固當親師取友以孝其父妻則専乎門內若以不言閫外爲當然者不知成就夫徳乃稱賢哲此事夫之道必以重賢爲要歟

宋衛國大長公主幼不好弄眞宗時下嫁駙馬都尉李遵勗遵勗賓客皆一時賢士燕集主必親視饔饎遼太祖淳欽皇后舒嚕氏諱平小字伊埒多其先回鶻人也行兵禦眾嘗與謀議名震諸邦幽州劉守光遣韓延徽求援不拜太祖怒畱之使牧馬后曰守節不屈賢者也宜禮用之太祖乃召延徽與語大悅以爲謀主景宗睿知皇后蕭氏諱綽小字燕燕宰相遜之女蚤慧遜嘗觀諸女掃地惟後潔除喜曰此女必能成家帝卽位選爲貴妃尋冊爲皇后生聖宗景宗崩尊爲皇太后攝國政後泣曰母寡子弱族屬雄彊邊防未靖柰何耶律色珍韓徳讓進曰信任臣等何慮之有於是後與色珍徳讓參決大政委裕悅休格以南邊事統和元年上尊號曰承天皇太后又加上尊號睿徳神略應運啟化承天皇太后

謹按賢之所際不同重賢之道亦與之爲不同貴戚所交皆一時賢士其根器之淑愼可知矣韓延徽奉命求援而挺身不拜乃怒而驅之下役不太甚乎舒嚕後獨能識其賢而勸太祖以禮用其智略有足多者至睿智皇后以大政共之色珍徳讓以邊事委之裕悅休格巍巍乎定天下之規模也重賢之所保全不亦大哉

漢班偼妤平陵人越騎校尉況女也成帝遊後庭欲與偼妤同輦辭曰觀古圖畫聖賢之君皆有名臣在側三代末主乃有嬖妾今欲同輦得無近之乎帝善其言而止

唐文徳長孫後公主出降太宗勅有司資送倍永嘉魏徴諫曰昔漢明帝封皇子曰我子豈可與先帝子等裁令半楚淮陽今柰何送公主賫資顧倍於長公主乎帝黙然入以謂後後太息曰妾數聞陛下稱魏徴正直竊不知其由今觀其引禮義抑人主之私眞社稷臣也妾與陛下結髮爲夫婦曲承恩禮每言必先候顏色不敢輕犯威嚴況以人臣之疎逺乃抗言如是陛下不可不從也因請遣中使賫絹以賜徵且曰聞公正直乃今見之故以相賞公且嘗秉此心勿轉移也上嘗罷朝怒曰防須殺此田舍翁後問爲誰上曰魏徵每廷辱我後退具朝服立於庭上驚問其故後曰妾聞主明臣直今魏徵直由陛下之明故也妾敢不賀上乃悅

宋眞宗劉皇后仁宗時有漕使劉綽自京西還以羨余獻後曰卿識王曾張知白呂夷簡魯宗道否此數人者曷嘗因羨余進也

仁宗曹皇后神宗稱爲太皇太后時蘇軾以詩謗訕下禦史獄太皇太后聞之謂帝曰嘗憶仁宗時以制科得軾兄弟喜甚曰吾爲子孫得兩宰相今聞軾以作詩系獄其無乃讐嫉者中傷之耶捃摭至於詩過防矣吾疾已篤不可以寃濫傷中和帝大感流涕軾由此獲免英宗髙皇后太尉瓊曾孫女也神宗尊爲皇太后召司馬光呂公著於洛屬以政又起文彥博於洛爲太師三人至皆遣使迎勞訪政焉諸大臣忠邪貞佞辧如蒼素委任耆舊終始不疑放逐姦邪屏斥政頃刻立斷也又顧範純仁曰卿父仲淹可謂忠臣在明肅垂時勸明肅盡母道明肅上賓勸仁宗盡子道卿必法之謹按天下之治在用賢一身之修亦在用賢有賢而不用則必有不肖者起而搖惑於其間卽古禮皇后不出深宮亦未嘗不知天下之賢長孫氏創起艱難久聞魏徴房齡之可信固道之至正者劉之引王曾等以卻獻曹之申救蘇軾髙之召司馬光等語範純仁等皆深知賢人之可用而用之至於班偼妤一嬪屬耳且惓惓進規曰名臣在側況卿大夫士庶之家可不重賢爲兢兢哉

齊命婦者晏平仲禦士之妻也晏子出士爲禦妻闞觀見之歸請去夫問何也妻曰晏子長不滿六尺身相齊國名顯諸侯吾從門間窺之其志恂恂然自下也思念深矣今子以八尺之軀身爲之禦然且擁蓋策馬意洋洋其自足也其何后之有妾請行其夫慙謝深自責如不容晏子怪而問之以實對晏子以爲能服義也升諸公以爲大夫

晉大夫伯宗妻晉女也伯宗退朝而色喜問之曰諸大夫皆以我爲知於陽子也妻曰實谷不華至言不飾陽子華而不實旣禍及之矣子又何喜焉已伯宗飲諸大夫酒而語無能難者畢飲妻泣曰信矣諸大夫之莫子若也然盜憎主人民惡其上必戒之且國家多難危可立待盍自結於賢大夫托州犂焉伯宗乃厚畢羊而結之已而有郤氏之禍畢羊以州犂免

元大名王徳政妻郭氏少孤事母張孝豪家納聘張不許而徳政年四十餘貎古陋以學行教授裏中張貧不能教二子欲納徳政爲贅壻使教之宗黨交諫郭氏順母志許焉旣婚與徳政相敬如賓教二弟有成立徳政卒郭方二十餘矢無再醮以終

謹按此官與民之妻能知重賢者一則激其夫賤而能貴其得力在謙一則全其子禍而能免其得力在誠一則教其弟貧而能學其得力在順深思逺慮能佐夫而不居其功必如是斯可完事夫之道耳

禦定內則衍義卷三

欽定四庫全書

禦定內則衍義卷四

大學士傅以漸恭纂

教之道

教子

內則曰妻將生子及月辰居側室夫使人日再問之作而自問之妻不敢見使姆衣服而對至於子生夫復使人日再問之夫齊則不入側室之門三日始負子男射女否大夫之子有食母士之妻自養其子

謹按古人教子之道甚豫當其將生妻則避夫之正寢而不敢居夫則日使人再問而無或慢及乎動作之際對夫者甚恭旣生之時問妻者仍再且齊必致其嚴室必謹其入負見必定其期射否必辧其名以至大夫士妻食子又有辧無往非禮豈非教之始乎

又曰國君世子生告於君接以太牢宰掌具三日卜士負之吉者宿齊朝服寢門外詩負之射人以桑矢蓬矢

六射天地四方保受乃負之宰禮負子賜之束帛卜士之妻大夫之妾使食子食子者三年而出見於公宮則劬凡接子擇日庶人特豚士特豕大夫少牢國君世子太牢其非冢子則皆降一等

謹按此國君世子生之禮也夫人使人以生世子告君君用太牢以接之而宰則掌其具遂於三日之內擇日之良者以行禮復卜士之吉者使豫齊至日朝服於寢門之外承世子而抱之又以男子上事天下事地旁禦四方之難故射人以弧矢行射禮而用桑與蓬以取質素之意射畢保母受世子而抱之宰乃加禮於抱子之士而賜以束帛於是卜士之妻大夫妾之有乳者吉則使乳世子三年至公宮告辭而出君必勞賜之然禮莫重於辧嫡庶故又言非冡子則遞降一等自國君達乎大夫士庶無不然者凡牛羊豕全爲太牢羊豕爲少牢特則一牲觀古禮於舉子之初其繁重詳辧如此教誨之意已寓於其中矣

又曰異爲孺子室於宮中擇諸母與可者必求其寛裕慈惠溫良恭敬愼而寡言者使爲子師

謹按此教子之始也爲別室以居孺子擇於眾妾及傅禦之可用者爲子師以教其徳性寛裕慈恵溫良皆仁之徳恭愼寡言皆敬之徳仁且敬爲天子諸侯之道備矣爲卿大夫之道亦備矣故書曰若生子罔不在初乃世之愛幼子者徒撫以慈而不導以正始而忍於小旣而忍於大始而肆於小旣而肆於大卒至縱惡而莫救傷恩而無益乃悔其始之失教又何及乎

又曰三月之末擇日剪髮爲鬌男角女羈否則男左女右是日也妻以子見於父貴人則爲衣服由命士以下皆潄澣男女夙興沐浴衣服具視朔食夫入門升自阼階立於阼西鄕妻抱子出自房當楣立東面姆先相曰母某敢用時日祗見孺子夫對曰欽有帥執子之右手咳而名之妻對曰記有成遂左還授師子師辯告諸婦諸母名遂適寢夫入食如養禮

又曰夫告宰名宰辯告諸男名書曰某年某月某日某生而藏之宰告閭史閭史書爲二其一藏諸閭府其一獻諸州史州史獻諸州伯州伯命藏諸州府

又曰父在孫見於祖祖亦名之禮如子見父無辭謹按此卿大夫見子名子之禮也子生三月之末擇吉日翦發所畱不翦者謂之鬌男畱於頂之兩角女於頂上畱橫直各一道或男畱於頂之左女畱於頂之右是曰妻以子見父大夫以上則爲衣服士以下則潄澣而服之凡家之男女皆夙興沐浴衣服具食如每朔日所用之食夫入側室之門升自東階西面而立妻抱子出房當楣東面而立姆助妻先言曰母某敢用是日敬以孺子見夫對曰當教之以敬使有所率乃以一手執子之右手以一手承子之頦而命之名妻對曰記所命之言使之有成對訖妻遂轉身西南向以子授師子師以子名徧告於分卑之諸婦分尊之諸母妻於是離側室而往夫之寢室夫入與共食如初婚饋養之禮夫乃以子名告於家之宰宰以子名徧告同族之男遂用竹防書曰某年某月某日某生而藏於家之書府宰又告二十五家之閭史閭史書二策一藏閭府一獻二千五百家之州史州史獻之州伯州伯命藏於州府若子生而祖在則家統於尊祖命以名其禮以子見父但無命之之辭此又以明尊卑之分也夫三月之子亦甚幼矣而見之名之其禮之多如此是亦寓教之意耳

又曰世子生則君沐浴朝服夫人亦如之皆立於阼階西鄕世婦抱子升自西階君名之乃降適子見於外寢撫其首咳而名之禮帥初無辭公庶子生三月之末其母沐浴朝服見於君擯者以其子見於君所有賜君名之眾子則使有司名之

又曰冢子未食而見必執其右手適子庶子已食而見必循其首

又曰凡名子不以日月不以國不以隠疾大夫士之子不敢與世子同名

謹按此國君見子名子之禮也三月翦發畱鬌皆同而夫人所生之世子則見於正寢是日君與夫人皆沐浴朝服立於東階西向世婦抱子升自西階君名之有命辭禮畢降階而退夫人所生之次子則見於外寢君名之其禮如前而無命辭若庶子生三月其母沐浴朝服見君贊禮者以子見於君之外寢君有賜母之貴者其子則君名之母之賤者其子則君使有司名之皆無命辭凡世子君與夫人未禮食而見次子庶子君與夫人禮食畢而見或執其右手或撫其首𨿽皆親愛之意而亦有別焉至於國君之名子則不用日月及國名之難諱者不用隠疾之不祥者大夫士之名子則不敢與君世子同要而論之世子與次子異夫人之子與妾之子異貴妾之子與賤妾之子異其辧名分者甚嚴而命名之法又如是其愼蓋不待他日齒讓於學而所以教之道已見其端矣

又曰六年教之數與方名八年始教之讓九年教之數日十年出就外傅居宿於外學書計衣不帛袴禮帥初朝夕學幼儀請肄簡諒十有三年學樂誦詩舞勺成童舞象學射禦二十而冠始學禮可以衣裘帛舞大夏惇行孝弟博學不教內而不出三十而有室始理男事博學無方孫友視志四十始仕方物出謀發慮道合則服從不可則去五十命爲大夫服官政七十致仕謹按人之少時皆賴父母之力以成立卽至壯而老必守父母之教以終身故禮著教子之道甚備爲父者固當以是爲訓而爲母者亦必究心於此焉如數之一至十百方之南北東西皆日用之切而易暁者故六嵗以此教之至漸有知覺教之以男女之別長幼之序及朔望六甲之日至十嵗則有事於學矣故教之書字算數朝夕學幼事長之儀請於長者以習乎簡易信實若衣則不以帛爲袴恐體幼而衣太溫傷陰气也至十三嵗則學樂與詩及文舞之勺至十五嵗成童則學射與禦及武舞之象至二十嵗則學文武俱備之大夏孝弟以惇其本廣博以充其學厚自勉於己而不敢爲師蓄其徳於內而不敢輕出至三十嵗娶妻始理男子當爲之職業於學無所不博不拘於方然又當遜順於友而觀其所志以自考至四十嵗始仕行其常事出其謀計發其思慮以爲國家而行止一準於道至五十嵗則君命之爲大夫而統一官之政至七十嵗則致其事於君而告老要而論之父母之所以教子與子之所以自勉者莫非崇禮讓惇孝弟忠君交友之道而終始於學凡爲母者父在則佐父以教其子父沒則躬自教其子子𨿽少教之勿過於慈子旣壯教之必合於道古之聖帝明王賢公卿大夫士多有得諸母儀者詩曰教誨爾子式谷似之可不愼歟

帝王世紀曰禹娶塗山氏名曰攸女生啟

謹按堯舜皆官天下而禹則家天下非聖人之私其子也惟禹之子啟賢能敬承繼禹之道載禹治水三過其門而不入塗山氏獨明教訓及啟長化其徳而從其教卒致令名嗣爲天子持禹之功而不隕則啟之賢蓋成於聖母者居多向使禹旣爲國忘家不能時誨其子塗山氏又姑息而不教何以綿有夏四百年之統哉

詩大明之二章曰大任有身生此文王

詩思齊之首章曰大姒嗣徽音則百斯男

謹按周文武二王道法治法𨿽皆父作子述然亦本母教焉太任之性誠一端莊維徳是行及其有身目不視惡色耳不聴淫聲口不出傲言生文王而明聖大任教之以一而識百君子謂太任爲能胎教太姒之性貞靜慈恵備盡婦道能嗣太任之美徳生十男太姒教之自少及長未嘗見邪僻之事卒成武王周公之徳夫子未生而教己行子克肖而教彌謹宜乎聖王相繼國祚獨長矣

詩元鳥章曰天命元鳥降而生商宅殷土芒芒

閟宮之首章曰赫赫姜嫄其徳不回上帝是依無災無害彌月不遲是生后稷降之百福

謹按古之大聖人多生於聖母而其生亦有異乎常人者如商之始祖契詩有元鳥降之文周之始祖后稷詩有履帝武之文考諸傳注言簡狄之性惇仁勵翼好人事之治上知天文樂於施恵及契長教之理順之序契率其教爲司徒始封於殷姜嫄之性淸靜専一好稼穡及棄長教之種植爲后稷始封於邰夫二妃各有至徳又皆能教其子商家六百年之祚周家八百年之歷蓋已兆於此矣眷徳者天修徳者人豈徒始生之禎祥而已乎

漢文帝母薄太后吳人文帝孝事太后甚謹太后疾日夜侍不交睫不解衣帶寢上湯藥必親絳侯周勃以變告下吏急門後聞大怒文帝朝以冒絮提帝曰絳侯綰皇帝璽將北軍不以此時反今居一小縣顧反耶何憒憒也帝免冠跽謝曰吏事方驗而出之絳侯得赦復爵邑

唐憲宗郭皇后汾陽王子儀孫女也後爲皇太后至武宗頗喜畋遊角武力嘗入侍請於太后曰敢問如何而可以爲盛天子矣太后曰諌臣章疏當審覽度可用用之卽拂意召宰相平之毋拒直言毋納詖言以忠良爲腹心則盛天子矣帝再拜受教還宮索諫書讀往往諫遊獵自是遊畋遂稀

宋太祖母昭憲杜太后定州安喜人太祖卽位尊爲皇太后拜太后於堂下眾皆賀太后愀然不樂左右進曰臣聞母以子貴今子爲天子胡爲不樂太后曰吾聞爲君難天子置身兆庶之上若治得其道則此位可尊茍爲失馭求爲匹夫不可得是吾所以憂也太祖再拜曰謹受教

謹按漢唐之書載母儀頗略宋史則賢哲彬彬矣今觀薄太后之教保全功臣郭太后之教容諫諍親忠良杜太后之教不以居尊爲樂而以失馭爲憂皆治道之要者漢文帝率誨而致盛理宋太祖受教而開大業唐武宗因太后之訓讀諫書而省遊獵母教之嘉賴不亦大乎

遼景宗睿知皇后蕭氏諱綽北府宰相遜之女也聖宗嗣位尊爲皇太后明達治道聞善必從故羣臣咸竭其忠習知軍政澶淵之役親禦戎車指麾三軍賞罸明信將士用命聖宗稱遼盛主太后教訓爲多

金睿宗貞懿皇后李氏世宗母遼陽人父雛烏格仕遼官至桂州觀察使天輔間選入睿宗邸七年世宗生天防十三年睿宗歿世宗時年十三後教之有義方金顯宗孝懿皇后圖克坦氏廣平郡王貞之女也初爲太子妃生章宗世宗臨視宴甚歡又賜禦服佩刀等物謂顯宗曰祖宗積慶且皇后隠徳至厚而有今日社稷之洪福也又謂李石赫捨哩志寧曰朕諸子𨿽多皇后止有太子一人而已今幸得嫡孫觀其骨相不凡又生瑪達格山山勢衍气淸朕甚嘉之因以山名爲章宗小字章宗卽位尊爲皇太后純淡淸懿造次必於禮章宗時問安見事有未當者必加嚴誡

元世祖昭睿順聖皇后名察伯鴻吉哩氏濟寧忠武王阿陳之女也生裕宗中統初立爲皇后至元十三年平宋幼主朝於上都大宴眾皆歡甚惟後不樂帝曰我今平江南自此不用兵甲眾人皆喜爾獨不樂何耶後跪奏曰妾聞自古無千嵗之國毋使吾子孫及此則幸矣帝以宋府庫故物各聚置殿庭上召後視之後偏視卽去帝遣宦者追問後欲何所取後曰宋人貯蓄以遺其子孫子孫不能守而歸於我我何忍取一物耶

謹按遼之聖宗金之二宗並稱聖主然皆有母訓焉史稱蕭太后通達治道李后明敏剛正圖克坦後淸懿好禮蓋其識有過人者若元始祖皇后鑑宋之亡而諄諄爲子孫慮豈非曠古卓識耶推其意不以混一爲喜不以蓄貯爲念則所以遺子孫者必皆積功累仁賤貨貴徳之事𨿽不言教而教之道莫深於此矣

漢棠邑侯陳嬰之母始嬰爲東陽令素稱長者後去官秦二世皇帝時東陽少年殺縣令相聚數千人欲立長帥未有所用乃請陳嬰嬰謝不能遂彊立之縣中從者二萬人欲立嬰爲王母曰我爲子家婦聞先故不甚貴今日暴得大名不祥不如以兵有所屬事成猶得封侯敗則易以亡可無爲人所指名也嬰從其言以兵屬項梁梁以爲上柱國後項氏敗嬰歸漢以功封棠邑侯晉涼武昭王李元盛後尹氏天水冀人也幼好學淸辧有志節爲元盛繼室撫前妻子逾於己生元盛之創業也謀略多所毗贊及元盛薨子士業嗣位尊爲太后士業將攻沮渠防遜尹氏曰汝新造之國地狹人稀靜以守之猶懼其失云何輕舉窺覬非望防遜驍武善用兵汝非其敵吾觀其數年以來有兼並之志且天時人事似欲歸之今國𨿽小足以爲政知足不辱道家明誡也且先王臨薨遺令殷勤令汝曹深愼兵戰俟時而動言猶在耳柰何忘之不如勉修徳政蓄力以觀之彼若滛暴人將歸汝汝徳業不建事之無日矣汝此行也非惟師敗國亦將亡士業不從果爲防遜所滅尹氏至姑臧防遜見勞之對甚不遜或諫之曰母子命懸人手柰何倨傲且國敗子孫屠滅何獨無悲尹氏曰死生理之大一何爲同凡人之事起兒女之悲吾一婦人不能遄死豈憚斧鉞之禍求爲臣妾乎若殺我者吾之願矣防遜嘉之爲子茂防聘其女爲妻及魏氏以武威公主妻茂防尹氏及女遷居酒泉旣而女卒撫之不哭曰汝死晚矣沮渠無諱時鎭酒泉每謂尹氏曰後諸孫在伊吾後能去否尹氏未測其言答曰子孫流漂托身異域老年餘命當死於此俄而潛奔伊吾無諱遣騎追及之尹氏謂使者曰沮渠許我歸北何故來追汝可斬吾首歸終不回矣使者不敢逼而還年七十五卒於伊吾

謹按羣雄紛爭之際豫審成敗𨿽智士猶或難之乃陳嬰之母知其子之不可爲王李士業之母知其子之不能敵鄰國何明哲也嬰從母訓卒享封侯之榮士業不從母訓竟取亡國之禍一成一敗可爲鑑戒若士業之母不屈於彊鄰堅意歸北其志節尢爲卓特始而不敢殺終而不能追卽彊鄰亦爲之屈矣使子孫能如其母何至覆滅流離乎

魯臧孫母者魯大夫臧文仲之母也文仲將爲魯使齊其母送之曰汝刻而無恩好盡人力窮人以爲威魯國不容子矣而使子之齊凡姦將作必於變動害子者其於斯發事乎魯之寵臣多怨汝者又皆通於齊髙子國子是必使齊圖魯而拘汝畱之難乎其免也汝必施恩布恵而後出以求助焉於是文仲托於三家厚士大夫而後之齊齊果拘之而興兵欲襲魯文仲陰使人遺公書恐得其書乃謬其辭曰斂小器投諸臺食獵犬組羊裘琴之合甚思之臧我羊羊有母食我以同魚冠纓不足帶有餘公及大夫相與議之莫能知之人有言臧孫母者世家子也君何不試召而問焉於是召而語之曰吾使爾子之齊今特書來云爾何也臧孫母泣下襟曰吾子拘有木治矣公曰何以知之對曰斂小器投諸臺者言取郭外萌內之於城中也食獵犬組羊裘者言趣饗戰鬭之士而繕甲兵也琴之合甚思之者言思妻也臧我羊羊有母是善告妻善養母也食我以同魚同魚者其文錯錯者所以治鋸鋸者所以治木也是有木治保於獄矣冠纓不足帶有餘者頭亂不得梳饑不得食也故知吾子拘而有木治矣於是以臧孫母之言軍於境上齊方遣兵將以襲魯聞兵在境上乃還文仲而不伐魯

晉範氏母者範獻子之妻也其三子逰於趙氏趙簡子乘馬園中園中多株問三子曰柰何長者曰明君不問不爲亂君不問而爲中者曰愛馬足則無愛民力愛民力則無愛馬足少者曰可以三徳使民設令伐株於山將有馬爲也已而開囿示之株夫山逺而囿近是民一悅矣失險阻之山而伐平地之株民二悅矣旣畢而賤賣民三悅矣簡子從之民果三悅少子伐其謀歸以告母母喟然嘆曰終滅範氏者必是子也夫伐功施勞鮮能布仁乘僞行詐莫能久長其後智伯滅範氏

楚子發母者楚將子發之母也子發攻秦絕糧使人請於王因歸問其母母問使者曰士卒得無恙乎對曰士卒並分菽粒而食之又問將軍得無恙乎對曰將軍朝夕芻豢黍梁子發破秦而歸其母閉門而不納使人數之曰子不聞越王勾踐之伐吳客有獻醇酒一器王使人注江之上流使人卒飲其下流味不及加美而士卒戰自五也異日有獻一囊糗糒者王又以賜軍士分而食之甘不逾嗌而戰自十也今子爲將士卒並分菽粒而食之子獨朝夕芻豢黍梁何也詩不云乎好樂無荒良士休休言不失和也夫使人入於死地而自康樂於其上𨿽有以得勝非其術也子非吾子也無入吾門子發於是謝其母然後納之

楚孫母者令尹孫叔敖之母也叔敖爲嬰兒時出逰見兩頭蛇殺而埋之歸見其母泣母問其故對曰吾聞見兩頭蛇死今者出逰見之其母曰蛇今安在對曰吾恐他人復見之殺而埋之矣其母曰汝不死矣夫有陰徳者陽報之徳勝不祥仁除百禍天處髙而聴卑書不云乎皇天無親惟徳是輔爾然矣必興於楚及叔敖長爲令尹

謹按春秋列國蓋多賢母焉臧孫氏之母則以好盡人力寡恩窮威咎其子範氏之母則以伐功施勞乘僞行詐咎其子子發之母則以士卒饑困主將康樂咎其子咎之所以教之也至孫氏之母稱陰徳陽報天髙聴卑𨿽若寛其子之憂豈非教其子以徳哉考臧文仲子發範氏三子皆當時貴臣及世族孫叔敖則起寒士致髙位是知處貴者不可以不卹民處賤者不可不修行親之立教固當嚴子之奉教尢當謹賤而修徳必貴且顯親揚名有不止於貴者貴而失徳必賤且辱親禍身有不止於賤者可不愼哉

漢京兆尹雋不疑之母仁而善教不疑爲京兆尹每行縣錄囚徒還其母輒問所平反活幾何人如多所平反母喜笑飲食言語異於他時或無所出母怒爲之不食故不疑爲吏嚴而不殘

元魏淸河太守房景伯母同郡崔元孫之女也景伯仕爲太守每有疑獄常先請焉貝邱婦人列其子不孝吏欲案之景伯爲之悲傷入白其母母曰吾聞聞名不如見面小人未見禮教何足責哉但呼其母來吾與之同居置汝左右令其見汝事吾或應自攺景伯遂召其母崔氏處之於榻與之共食景伯爲之溫凊其子侍立堂下未及旬日悔過求還崔氏曰此𨿽顏慙未知心愧且可置之凡經二十餘日其子叩頭流血其母涕泣乞還然後聴之終以孝聞

隋鄭善果母崔氏淸河人也年十三適榮陽鄭誠生善果周末誠討尉遲迥力戰死於陣母年二十而寡父彥睦欲奪其志母抱善果曰婦人無再男子之義且鄭君𨿽死幸有此兒棄兒爲不慈背死夫爲無禮寧當割耳剪髮以明素心違禮滅慈非敢聞命善果以父死王事年數嵗拜使持節大將軍襲爵開封縣公開皇初進封武徳郡公年十四授沂州刺史轉景州刺史防爲魯郡太守母性賢明有節操博涉書史通曉政事每善果出視事母輒於障後察之聞其剖斷合理歸則大悅卽賜之坐相對談笑若行事不允或妄嗔怒母乃還室防袂而泣終日不食善果伏於牀前不敢起母方起謂之曰吾非怒汝乃愧汝家耳吾爲汝家婦獲奉灑掃知汝先君忠勤之士也守官淸恪未嘗問私以身狥國繼之以死吾亦望汝副其此心汝旣年小而孤吾寡婦耳有慈無威使汝不知禮訓何可負荷忠臣之業乎汝自童子襲茅土今位至方嶽豈汝身致之邪不思此事而妄加嗔怒心緣驕樂惰於公政內則墜爾家風或失亡官爵外則虧天下法以取罪戾吾死之日何面目見汝先人於地下乎善果歷任州郡內自出饌於衙中食之公廨所供皆不許受悉用修理公宇及分僚佐善果由此克己號爲淸吏煬帝遣禦史大夫張衡勞之考爲天下最徴授光祿卿

謹按治民之道威之以刑不若禦之以禮化之以徳雋母之於子錄囚有所平反則喜無所出則怒鄭母之於子視事剖斷合理則悅妄加嗔怒則泣房母之於子則召其所部不孝子使觀其子孝養以化之此豈晚世俗吏武健嚴酷之治哉夫民性本善非皆昧良心而抗上今也濫刑以迫之非理以虐之而徳禮之教無聞焉𨿽欲攺過其道無由然則爲吏者豈可不佩三母之訓哉且夫愛民盛徳也順親髙行也民戴之親悅之二善備焉亦在乎勉之而已

魯母師者魯九子之寡母也臘日休作者嵗祀禮事畢悉召諸子謂曰婦人之義非有大故不出夫家然吾父母家幼稚嵗時禮不理吾從汝謁往監之諸子皆頓首許諾又召諸婦曰婦人有三從之義而無専制之行少系父母長系於夫老系於子今諸子許我歸視私家𨿽逾正理願與少子俱以備婦人出入之制諸婦其愼房戶之守吾夕而反於是使少子朴歸辦家事天陰還失早至閭外而止夕而入魯大夫從臺上見而怪之使人間視其居處禮節甚修家事甚理使者還以狀對於是大夫名母而問之曰一日從北方來至閭而止良久夕乃入吾不知其故甚怪之是以問也母對曰妾不幸早失夫獨與九子居臘月禮畢事從諸子謁歸視私家與諸婦孺子期夕而反妾反太早故止閭外期盡而入大夫美之言於穆公賜母尊號曰母師使夫人諸姬皆師之

晉杜有道妻嚴氏字憲京兆人也貞淑有識量年十三適杜氏十八而嫠居子植女韡並孤藐憲𨿽少誓不攺節撫育子女教以禮度植遂顯名於時韡亦有淑徳傅求爲繼室使許之時與何晏鄧颺不睦晏等每欲害之時人莫肯共婚及憲許內外以爲憂懼或曰何鄧執權必爲害亦猶排山壓卵以湯沃雪耳柰何與之爲親憲曰爾知其一不知其他晏等驕侈必當自敗司馬太傅獸睡耳吾恐卵破雪銷行自有在遂與爲婚晏等尋爲晉宣帝所誅植後爲南安太守植從兄預爲秦州刺史被誣徴還憲與預書戒之曰諺云忍辱至三公卿今可謂辱矣能忍之公是卿坐預後果爲儀同三司憲年六十六卒

晉羊耽妻辛氏字憲英隴西人魏侍中毗之女也聰明有才鑑魏鐘防爲鎭西將軍憲英謂耽從子祜曰鐘防何故西出祜曰將爲滅蜀也憲英曰防在事縱恣非久處下之道吾畏其有他志也及防將行請其子琇爲參軍憲英憂曰他日爲吾國憂今日難至我家矣琇固請於文帝帝不聴憲英謂琇曰行矣戒之古之君子入則致孝於親出則致節於國在職思其所司在義思其所立不遺父母憂慮而已軍旅之間可以濟者其惟仁恕乎防至蜀果反琇竟以全歸初魏文帝得立爲太子抱毗頸謂之曰辛君知我喜否毗以告憲英憲英嘆曰太子代君主宗廟社稷者也代君不可以不威主國不可以不懼宜懼而喜何以能久魏其不昌乎弟敞爲大將軍曹爽參軍宣帝將誅爽因其從魏帝出而閉城門爽司馬魯芝率府軍斬關赴爽呼敞同去敞懼問憲英曰天子在外太傅閉城門人云將不利國家於事可得爾乎憲英曰事有不可知然以吾度之太傅殆不得不爾明皇帝臨崩把太子臂屬以後事此言猶在朝士之耳且曹爽與太傅俱受寄托之任而獨専權勢於王室不忠於人道不直此舉不過以誅爽耳敞曰然則敞無出乎憲英曰安可以不出職守人之大義也凡人在難猶或卹之爲人執鞭而棄其事不祥也且爲人任爲人死親眤之職也汝從眾而已敞出宣帝果誅爽事定後敞嘆曰吾不謀於姊幾不獲於義泰始五年卒年七十九謹按賢母之教其子未有不出於大道者魯母師之教以信晉嚴氏之教以禮辛氏之教以孝義仁恕是皆聖賢所垂訓也且母師教子而及其婦嚴氏教子而及其女與從子辛氏教子而及其弟豈非大道旣明則良訓彌廣乎若夫著太子代君主國之義辧屬吏死難從眾之職辛氏尢稱篤論而料何鄧之敗察司馬之情其卓見則一也𨿽賢人哲士何多讓焉

齊田稷子之母田稷子相齊受下吏之貨金百鎰以遺其母母曰子爲相三年矣祿未嘗多若此也安所得之對曰誠受之於下其母曰吾聞士修身潔行不爲茍得竭情盡實不行詐僞非義之事不計於心非理之利不入於家言行若一情貎相副今君設官以待子厚祿以奉子夫爲人臣而事其君猶爲人子而事其父也盡力竭能忠信不欺務在效忠必死奉命亷潔公正今子反是夫爲人臣不忠是爲人子不孝也不義之財非吾有也不孝之子非吾子也田稷子慙而出反其金自歸罪於宣王請就誅焉宣王聞之大賞其母之義遂捨稷子之罪復其相位而以公金賜母

晉陶侃母湛氏豫章新淦人也初侃父丹聘爲妾生侃而陶氏貧賤湛氏每績紡資給之使交結勝已侃少爲潯陽縣吏嘗監魚梁以一坩鮓遺母湛氏封鮓及書責侃曰爾爲吏以官物遺我非惟不能益吾乃以增我憂矣鄱陽孝亷範逵寓宿於侃時大雪湛氏乃徹所臥薪薦自剉給其馬又宻截髮賣與鄰人供肴饌逵聞之嘆息曰非此母不生此子侃竟以功名顯

唐李畬母者失其氏有淵識畬爲監察禦史得廩米量之三斛而贏問於畬曰禦史米不槪也又問車庸有幾曰禦史不償也母怒敕歸余米償其庸因切責畬畬乃劾倉官自言狀諸禦史聞之有慙色

謹按君子之事其親也以道義養不以貨利養田稷子之母所卻至百鎰之金陶母李母所絕至一坩之鮓數升之米蓋亷以事君𨿽可欲至多而不顧潔以持己𨿽所爭至細而必嚴立教如此豈復有敗檢之子哉嗟夫不義之物以之養親且不可世之服官者乃有棄名節溺財賄如孟子所謂爲宮室之美妻妾之奉而爲之者是誠何心恐不可以對君並不可以對親矣抑又論之三母之誨髙風相等若陶母之截髮𨿽見淸困之素然殘親之遺體以成子之令名非道之正者其子卒以功名顯而不以道徳顯殆亦教之未純乎

周密康公之母姓魏氏周共王遊於涇上康公從有三女奔之其母曰必致之王夫獸三爲羣人三爲眾女三爲粲王田不取羣公行下眾王禦不參一族夫粲美之物歸汝而何徳以堪之王猶不堪況爾小醜乎康公不獻王滅密

晉叔姬羊舌子之妻叔向之母也叔向欲娶於申公巫臣氏夏姬之女美而有色叔姬欲娶其族叔向曰吾母之族貴而無庶吾懲舅氏矣叔姬曰子靈之妻殺三夫一君一子而亡一國兩卿矣爾不懲此而反懲吾族何也且吾聞之有奇福者必有奇禍有甚美者必有甚惡今是鄭穆少妃姚子之子子貉之妹也子貉早死無後而天鐘美於是將必以是大有敗也昔有仍氏生女鬒黒而甚美光可鑑人名曰元妻樂正防娶之生伯封實有豕心忿戾母期貪婪無饜謂之封豕有窮后羿滅之防是用不祀且三代之亡恭太子之廢皆是物也汝何以爲哉夫有美物足以移人茍非徳義則必有禍也叔向懼而不敢娶晉平公彊使娶之生揚食我侍者謁之叔姬曰長姒產男叔姬往視之及堂聞其號也而還曰豺狼之聲也狼子野心今將滅羊舌氏者必是子也遂不肯見及長與祁勝爲亂晉人殺食我羊舌氏由是遂滅

魯敬姜子文伯卒敬姜戒諸妾曰吾聞之好內女死之今吾子夭死吾惡其以好內聞也二三婦之辱共先祀者諧母瘠色母揮涕母陷膺母憂容有降服母加服從禮而靜是昭吾子仲尼聞之曰女知莫如婦男知莫如夫公父氏之婦知矣欲明其子之令徳

謹按諸侯公卿大夫之好內者旣求其美又樂其多以爲姑縱吾欲奚遽召禍而不知覆國破家恆必由之觀密康公之母謂女三爲粲王猶不堪況其下焉者敢多擁姝麗乎叔向之母論女禍尢詳夫以後防之賢與稷契臯陶伯益同佐聖主乃契殷殷祚稷開周曆臯陶之後爲英六伯益之後封於秦而防竟絕祀禍福何啻天淵也使凡爲母者皆如二母之訓其子爲子者皆遵二母之格言豈後有耽色而致禍者哉至敬姜戒諸妾以明其子之令徳是則士大夫身沒之後猶不可防好內之名況生存之日可以縱欲彰聞耶輕則昭惡名重則受大禍有母儀之責者於好內之子毋姑息可也

趙將馬服君趙奢之妻趙括之母也秦攻趙趙孝成王使括代亷頗爲將將行括母上書於王曰括不可使將王曰何也曰始妾事其父父時爲將身所奉飯者以十數所友者以百數大王及宗室所賜盡以與軍吏士大夫受命之曰不問家事今括一旦爲將東向而朝軍吏吏無敢仰視者所賜金帛歸盡藏之乃日視便利田宅可買者王以爲若其父乎父子不同執心各異願勿遣王曰母置之吾計也決矣括母曰王終遣之卽有不稱妾得無隨坐乎王曰否也括旣代亷頗三十餘日趙兵果敗括死軍覆王以括母爲仁智

漢河南太守嚴延年母東海人也生五男皆有吏材至二千石東海號曰萬石嚴嫗延年爲河南太守傳屬縣囚論府下流血數里河南號曰屠伯其母嘗從東海來欲就延年臘到洛陽適見報囚母大驚使止都亭不肯入府延年出至都亭謁母母閉閣不見延年免冠頓首閤下母乃見之因責數延年曰幸備郡守専治千里不聞仁義教化全安愚民顧乘刑罰多殺人欲以致威豈爲民父母之意哉延年服罪頓首謝因禦歸府捨母畢正席已謂延年曰天道神明人不可獨殺我不自意老見壯子被刑戮也行矣去汝歸東海掃除墓地耳遂去歸郡見昆弟宗族復爲言之後嵗余爲府丞所章訐延年罪名十事下禦史案驗遂棄延年於市東海莫不稱母賢智漢禦史大夫張湯之母湯以文法事漢武帝爲禦史大夫好勝陵人母數責怒湯不能悛攺後果爲丞相嚴靑翟及三長史共致其罪遂自殺昆弟諸子欲厚葬之母曰湯爲天子大臣被惡言而死亦何厚葬乎載以牛車有棺無槨武帝聞之曰非此母不生此子乃盡案誅三長史丞相嚴靑翟自殺

謹按大學引諺曰人莫知其子之惡父有義方之責者且不能知況母乎乃趙括之敗死嚴延年之被戮張湯之自殺其母皆蚤知之特無如誨之諄諄聴之藐藐也若趙母論將法嚴母論天道張母論大臣之體所見尢逺乃趙孝成王以趙母爲仁智是悟括之不肖矣而漢武帝於張母則曰非此母不生此子豈猶以湯爲賢乎其見反不及東海人之於嚴母矣或曰張母薄葬殆以激帝怒而報子仇也是亦人情然

觀湯生時母數責怒殆非任術而修怨者

禦定內則衍義卷四﹤子部﹐儒家類﹐禦定內則衍義﹥

欽定四庫全書

禦定內則衍義卷五

大學士傅以漸恭纂

教之道

勉學

宋眞宗章獻明肅劉皇后益州華陽人也李宸妃生仁宗後以爲己子與楊淑妃撫視甚至仁宗卽位尊爲皇太后太后諭輔臣曰皇帝聽斷之暇宜詔名儒講習經史以輔其徳於是設幄崇政殿之西廡而日命近臣侍講讀謹按學莫盛於宋非獨儒臣軰出蓋代有令主開之當仁宗時已尊經學古矣然詔名儒講經史之諭則發自劉太后良以人主之徳業尢重於卽位之始始而崇儒嗜學則聲色遊觀諸事不足以奪其志而損其徳否則不謹於始必荒於終且理學之儒臣疎則功利之小人進治亂之幾系焉此太后之所以汲汲也史稱仁宗於太后慈孝無間蓋實有以教之豈特

撫視篤至而已哉

鄒孟母者孟軻之母也其捨近墓孟子之少嬉遊爲墓間之事踴躍築埋孟母曰此非吾所以居子也乃去舎市旁其嬉戱爲賈人賣之事孟母又曰此非吾所以居子也復徙舎學宮之旁其嬉遊乃設俎豆揖讓進退孟母曰眞可以居吾子矣遂居之孟子旣學而歸孟母方績問曰學所至矣孟子曰自若也孟母以刀斷其織孟子懼而問其故孟母曰子之廢學若吾斷斯織也夫君子學以立名問則廣知是以居則安寧動則逺害今而廢之是不免於廝役而無以離於禍患也何以異於織績中道廢而不爲者哉孟子懼旦夕勤學不息受業於子思之門人遂成天下名儒

宋歐陽修母鄭氏廬陵人年二十九而寡親教其子家貧無紙以荻作筆畫地爲書後修卒成大儒

宋程顥程頥母向氏河南人明於經所親教其子嘗令學書署伯子顥曰殿撰叔子頥曰處士

謹按聖賢之學至鄒孟子而道益明至宋歐陽子二程子而愈廣然皆有母訓焉以孟子之賢母未徙捨尙爲陋習所染母未斷織猶以淺學自安則凡訓子者安可憚遷徙之勞縱姑息之愛哉歐陽氏之家甚貧其母不因困而弛教程氏之家麤足其母不耽安而失學蓋皆有孟母之遺風焉夫教其子應文詞之科登貴顯之位皆未足以不朽獨三母之教子使之追蹤聖賢防心理學道明於天下功被於後世豈非千古教子之極則與

宋蘇軾母程氏眉山人嘗夜讀漢史至範滂喟然而嘆軾時幼侍側謂母曰某若爲滂夫人許之乎母曰汝能爲滂吾獨不能爲滂母哉軾後爲名臣文章著於天下

元虞集母楊氏國子祭酒文仲女也文仲世以春秋名家而族弟參知政事棟明於性理之學楊氏在室卽盡通其說集與弟槃隨父汲於嶺外干戈中無書籍可攜楊氏口授論語孟子左氏傳歐蘇文輒成誦比還長沙就外傅始得刻本則已盡讀諸經通其大義矣集後以文章爲元名家

謹按理學而下其次莫如文章然非有益於國家可傳於後代則不是貴宋之蘇軾元之虞集所著章疏之類多闗切政務通達治體其他文辭並有法度後學皆誦述之然史稱蘇母讀史虞母通經所得於慈幃之訓者豈淺鮮哉至蘇母勵其子以學先賢如範滂之防難而勿顧虞母當干戈擾攘不誨其子以茍且之學而必以聖經賢傳授之是皆卓然有丈夫之識若二子立朝終稱名臣亦可謂能顯親揚名者矣

北魏房景伯母崔氏淸河人崔元孫之女也性嚴明有髙節歷覽書傳多所聞知親授子景伯景光九經義學行修明並爲當世名士

宋蒲卣母任氏南宮人知書裏中號任五經自教其子卣中元丰間進士累官大夫

遼邢簡妻陳氏營州人父陘五代時累官司徒陳氏甫笄渉通經義凡覽詩賦輒能誦尢好吟詠時以女秀才目之年二十歸於簡孝舅姑閨門雍睦有六子陳氏親教以經後二子抱朴抱質皆以賢位宰相贈陳氏魯國夫人

元周氏灤平石城人年十六適李伯通生一子名易金末伯通監丰潤縣元兵攻之城破不知所終周氏謂偕行者曰人茍愛其生萬一受辱不如死卽自投於塹主者怒防佩刀三刃其體而去得不死遂攜易而逃間闗至汴績絍以自給教易讀書有成

謹按諸母所遇不同而訓子以成立則同夫名位之大小時勢之安危是有數焉士君子所可自恃者學耳房母蒲母邢母皆淹通經史出所素習以導其子周氏史不稱其知書然觀其臨難致命非明於理道者不能然則爲母者欲淑其子固當先習於正學爲子者欲光其母尢當自勉於大成也

魯公父文伯出學而還其母季敬姜側目而盻之見其友上堂從後堦降而卻行奉劍而正履若事父兄文伯自以爲成人矣敬姜召而數之曰昔者武王罷朝而結絲練絕左右顧無可使結之者俯而自申之故能成王道桓公坐友三人諫臣五人日舉過者三十人故能成霸業周公一食而三吐哺一沐而三握髮所執贄而見於窮閭隘巷者七十餘人故能興周室彼二聖一賢者皆覇王之君也而下人如此其所與遊者皆過巳者也是以日益而不自知今以子年之少而位之卑所與遊者皆爲服役子之不益明矣文伯謝罪於是乃擇嚴師賢友而事之所與遊者皆黃髮兒齒也文伯引袵攘捲而親饋之敬姜曰子成人矣

北魏鉅鹿魏緝母房氏訓導其子有母儀法度緝所交遊有名勝者則身具酒饌有不及己者輒屏臥不飱須其悔謝乃食善誘嚴訓類皆如是

謹按勉學之道著於傳記甚多然舉其要則曰毋友不如己者蓋友之徳業出我上必日思企而及之學不期進而進矣友之徳業出我下則無以益我而易於自滿學不期退而自退矣敬姜之論得聖賢心法魏母亦有見於大道爲人子者觀二母之深心思兩子之悔謝不如己者且不可交而況於損己者乎訓忠

漢丞相安國侯王陵之母陵始爲縣邑豪漢髙祖微時兄事陵及髙祖起沛陵亦聚黨數千以兵屬髙祖項羽與漢爲敵國得陵母置軍中陵使至則東向坐陵母欲以招陵陵母私送使者泣曰爲老妾語陵善事漢王漢王長者無以老妾故懷二心乃伏劍而死以固勉陵項羽怒烹之陵志益感奮終與髙祖定天下位至丞相封侯專爵五世

晉何無忌母劉氏將軍建之女也少有志節弟牢之爲桓元所害劉氏每銜之常思報復及無忌與劉裕謀劉氏察其舉措有異喜而不言防無忌夜於屏風裏制檄文劉氏潛以器覆燭徐登梯於屏風上窺之旣知泣而撫之曰汝能如此吾讎恥雪矣因問其同謀知事在裕彌喜乃說桓元必敗義師必成之理以勸勉之後果如其言

唐董昌齡母楊氏世居蔡昌齡事吳少陽至元濟時爲吳房令母常宻戒曰逆順成敗兒可圗之昌齡未決徙郾城令楊復曰逆賊欺天神所不福當速降無以我累兒爲忠臣吾死不恨防王師逼郾城昌齡乃降憲宗喜卽拜郾城令兼監察禦史昌齡謝曰母之訓也臣何能帝嗟嘆元濟囚楊欲殺者屢矣及蔡平而母在陳許節度使李遜表之封北平郡太君

謹按稱始於事親終於事君士君子忠朝廷定邦國此孝之大者然親之愛子莫不喜其安常而憂其遇變自非秉忠義之性具明達之識孰能爲子決順逆辯興廢哉漢楚之際項羽屢勝東晉之亂桓元甚彊至唐吳元濟世擁節鉞犯順防兵王師屢討之不下當時智勇之士或未決所從乃王母知漢髙之必興何母知劉裕之必濟視羽若元直如摧枯拉朽董母辯論順逆卒不出所料何其慮事之明而見義之決也要之三母皆有死志或死或不死或幾死而不死是則有天焉爲人子者但知以全身逺害爲孝而不知以盡忠殉節爲孝觀乎三母可以警省矣

齊王孫氏母者大夫王孫賈之母也賈事齊閔王國亂閔王死國人不討賊王孫母謂賈曰汝朝出而晚來則吾倚門而望汝汝暮出而不還則吾倚閭而望汝今汝事王王出走汝不知其處汝尙何歸乎賈乃入市中而令百姓曰淖齒亂齊國害王欲與我誅之者袒右市人從者四百人與之討淖齒殺之

晉虞潭母孫氏吳郡富春人孫權族孫女也初適潭父忠恭順貞和甚有婦徳及忠亡遺孤藐爾孫氏𨿽少誓不攺節躬自撫養劬勞備至性總敏識鑑過人潭始自幼童便訓以忠義故得聲望允洽爲朝廷所稱永嘉未潭爲南康太守值杜弢構逆率眾討之孫氏勉潭以必死之義傾其資產以餽戰士潭遂克防及蘇峻作亂潭時守吳興又假節徵峻孫氏戒之曰吾聞忠臣出孝子之門汝當捨生取義勿以吾老爲累也仍盡發其家僮今隨潭助戰貿其所服環佩以爲軍資於時防稽內史王舒遣子允之爲督防孫氏又謂潭曰王府君遣兒從徵汝何爲獨否潭卽以子楚爲督防與允之合勢其憂國之誠如此拜武昌侯太夫人加金章紫綬潭立養堂於家丞相王導以下皆就拜謁咸和末卒年九十五成帝遣使弔祭諡曰定夫人

北魏任城國太妃孟氏鉅鹿人尙書任城王澄之母也澄爲揚州刺史率眾出討賊賊帥姜慶眞陰結逆黨襲防羅城長史韋纘倉卒無措孟乃勒兵登陴激厲文武諭之逆順於是咸有奮志賊不能克卒以全城朝廷勅有司樹碑旌美

隋鐘士雄母蔣氏臨賀人也士雄仕陳爲伏波將軍陳主以士雄嶺南酋帥慮其反覆畱蔣氏於都下及晉王廣平江南以士雄在嶺表欲以恩義致之遣蔣氏歸臨賀旣而同郡虞子茂鐘文華等作亂攻城遣召士雄士雄將應之蔣氏謂曰汝若背徳忘義我當自殺於汝前士雄遂止蔣氏復爲書諭子茂等曉以禍福子茂不從尋爲官軍所敗上聞蔣氏甚異之封安樂縣君

宋李母蔣氏江陰僉判李易之母也建炎三年金兵至守臣胡紡謂易曰吾曹義當死公母宜少避易歸具白其母令避母曰我去則汝決不能守矣願與汝同死聞者義之

謹按忠之道不一處變亂紛紜之際蓋尢難焉王孫賈之報君仇虞潭之定賊亂皆其母成之任城太妃則代子以禦防鐘士雄母則決子以報徳李易母則勵子以固守慈訓之益大矣夫人具良心未有不欲盡忠於君者特禍患廹於外死生亂於中耳觀乎諸母則忠義之性處閨閫中者猶感奮不能已必欲其子之蹈大節成完人爲人子者顧可計利害而昧順逆哉若夫有官守而盡其職有言責而盡其言皆忠之屬也教者與守教者帷視其分所當然而已

譙國夫人洗氏屢建大功嶺南悉定隋文帝俾幕府署長史以下官屬給印章聴發部落六州兵馬若有機急便宜行事降書褒美賜物五千叚皇后以首餙及宴服一襲賜之夫人並盛於金篋並梁陳賜物各藏於一庫每嵗時大防皆陳於庭以示子孫曰汝等宜盡赤心向天子我事三代主惟用一好心今賜物具存此忠孝之報後諡爲誠敬夫人

謹按歷代之亂中土兵爭未息邊陲之傑往往割據自雄或討而不服或服而旋叛卒亦破滅無遺種當梁陳隋之時南北搆兵諸邊擾攘洗夫人以智略起嶺表卽抗衡上國稱霸一方誰得而禁之乃歷事三代執節惟謹中朝之寵錫頻至嶺表之生靈舉安其功徳一何盛也且粱亡歸陳陳亡歸隋行迹明正又非反覆事人趨利昧義者舉忠孝以教子孫卽士君子佩聖賢之訓者不過如是

禮之道

敬祭祀

內則曰觀子祭祀納酒漿籩豆菹醢禮相助奠又曰若富則具二牲獻其賢者於宗子夫婦皆齊而宗敬焉終事而後敢私祭飯黍稷稻粱白黍黃粱稰穛膳膷臐燒醢牛炙醢牛胾醢牛膾羊炙羊胾醢豕炙醢豕胾芥醬魚膾雉兔鶉鷃飲重醴稻醴淸糟黍醴淸糟粱醴淸糟或以酏爲醴黍酏漿水醷濫酒淸白羞糗餌粉酏食蝸醢而苽食雉羮麥食脯羮雞羮析稌犬羮兔羮和糝不蓼濡豚包苦實蓼濡雞醢醬實蓼濡魚卵醬實蓼濡鼈醢醬實蓼腵修蚳醢脯羮兔醢麋膚魚醢魚膾芥醬麋腥醢醬桃諸梅諸卵鹽

又曰有虞氏皇而祭深衣而養老夏后氏收而祭燕衣而養老殷人冔而祭縞衣而養老周人冕而祭元衣而養老

謹按萬物本乎天人本乎祖女子則以夫之祖爲祖者也旣以夫之祖爲祖當婚姻之始必齊戒以告神所以附逺厚別者甚摯卽所以睦族敬宗者甚詳然此道則自在家巳習熟者久之觀父母之祭祀祖先若酒若漿若籩若豆若菹若醢皆自廟外進而納之於神座助其供奠及其爲婦祗事宗子宗婦不敢以富貴相加茍宗子貧而我富當其祭祀也宗子宗婦名爲大宗庶子庶婦名爲小宗具二牲而獻其善者於宗子次者私用以自祭且敬事大宗之祭齊戒而行之祭畢然後私祭乎祖禰恭順旣存乎心卽飯膳飲酒羞食有無之不加敬謹者飯有六種爲黃黍爲稷爲稻爲白粱爲白黍爲黃粱或熟而獲之或生而獲之膳有二十豆牛膷牛臐豕膮牛炙四物共爲一行居最北從西爲始牛醢牛胾牛胾而醢者及牛膾四物爲第二行陳之從東爲始羊炙羊胾羊醢豕炙四物爲第三行陳之從西爲始豕醢豕胾芥醤魚膾四物爲第四行陳之從東爲始以上十六豆是下大夫之禮加之以雉與兔鶉與鷃四物爲第五行陳之從西爲始則上大夫之禮矣飲之類有三曰稻醴曰黍醴曰粱醴淸涕醇糟並而設之故曰重醴其名有六釀粥爲醴一也黍釀之粥二也漿三也水四也梅漿五也諸所和之水涼者六也酒則有淸者焉其事酒昔酒其色皆白焉羞則合蒸者爲餌餅之者曰餈皆粉稻米黍米而爲之焉食之數有二十六蝸爲醢苽米爲飯雉爲羹麥爲飯析脯與雞爲羹細析稻米爲飯犬與兔爲羹俱三味相宜者此等之羹宜以五味調和米屑爲糝不須加蓼以實其中也濡豚肉用苦菜包裹以殺其惡气又實之以蓼縫而合之濡雞則用醢及醤濡魚則以魚子爲醤而烹其魚濡鼈亦加醢及醤皆實之以蓼縫而合之以上十三皆和調濡漬之有法也自此以下則醢及醤各自爲物請得而詳數之捶脯而施姜桂者蚍蜉子爲醢其十四十五也上所云之脯羮兔爲醢十六也麋之胖者魚爲醢十七十八也魚之鱠者芥醤之十九二十也麋腥則兼醢與醤二十一二十二二十三也漧桃幹梅之類用卵鹽二十四二十五二十六也此二十六皆古人君燕食之禮而祭祀備之虞夏商周凡事皆由質而文冠𨿽異乎而祀祖考以致孝之心則同服𨿽異乎而尊髙年以長長之心則同飲食衣服掌之者婦人祀先敬長成夫之禮者亦婦人此敬祭祀之制所以不憚詳著於內則篇也

詩召南采蘩章曰於以采蘩於沼於沚於以用之公侯之事於以采蘩於澗之中於以用之公侯之宮被之僮僮夙夜在公被之祁祁薄言還歸

又召南采蘋章曰於以采蘋南澗之濱於以采藻於彼行潦於以盛之維筐及筥於以湘之維錡及釡於以奠之宗室牖下誰其尸之有齊季女

謹按家道莫備於文王南國其被化之近者諸侯夫人能盡誠敬以奉祭祀其家人敍其事以美之於是乎有采蘩之詩大夫之妻能奉祭祀其家人亦敍其事以美之於是乎有采蘋之詩婦道無專故用蘩者事則公侯之事耳宮則公侯之宮耳𨿽沼沚澗中不憚躬親之勞備內官而主東房要以相夫子而廣孝思當其薦蘩之初祭事方殷此夙夜在公之時也但見夫人被之戴於首者僮僮而竦敬及其徹蘩之際祀禮告成此薄言還歸之時也但見夫人被之加於首者祁祁而舒徐祭有終始心無間斷文王之化所從來逺矣蘋可以羞神明而采之南澗之濱藻可以薦宗廟而采之行潦之水是臭味未成誠敬已寓於躬采繼而盛之則方筐圓筥異其器烹之則有足無足異其釡是宗室未將牖下未奠誠敬詳著於分別古大夫家立大宗之廟牖下其室之西南隅奧郁之地神靈所棲主婦薦豆實以葅醢其凜凜乎齊肅也以爲必老於祭祀者也而年則其少少而能敬不特見其嫺於禮愈見其美於質此誰爲爲之哉

又大雅生民首章曰厥初生民時維姜嫄生民如何克禋克祀以弗無子履帝武敏歆攸介攸止載震載夙載生載育時維后稷

謹按夫人一气祖孫同體故祭祀之說以我之精誠接天之精誠天下萬事萬物皆由此出婦人之道敬祖宗所以衍孫子敬神亦所以蕃本支也周之開國本於后稷后稷之生本於其母之誠敬可不推原於所自始哉姜嫄爲髙辛氏之世妃當其祭天於郊配之以先禖禮用太牢天子親往後妃率九嬪禦乃禮天子所禦帶以弓韣授以弓矢於髙禖之前蓋以明男子之所有事也詩人美之曰我周之所以初生實惟有邰之女名曰姜嫄從髙辛氏享先禖之神袚無子而求有子上帝監其精誠使之見大人迹而履其拇旣震動而有孕及月辰而肅居側室乃后稷所爲生育也后稷旣受於天則禋祀之地卽後世興王之地卜世卜年神而明之又何疑上祀以天子之禮而尊之以配天乎此尢敬祭祀之大者

月令曰后妃齊戒親東鄕躬桑禁婦女母觀省婦使以勸蠶事蠶事旣登分繭稱絲效功以共郊廟之服毋有敢惰

又曰命婦官染采黼黻文章必以法故無或差貸黒黃蒼赤莫不質良毋敢詐僞以給郊廟祭祀之服

謹按天子以耕借勸天下之農所以爲食之本后妃以親蠶帥天下之織所以爲衣之本然當其初行蠶禮則祭先蠶黃帝之元妃西陵氏蠶事方成兢兢乎郊廟之服不敢不共也郊廟祭祀之服不敢不給也季春之月可以養蠶后妃乃齊肅戒謹親向東方采桑而食之禁飭婦女罔修容儀惇誠朴素爲天下先並省婦使以勸蠶事夫后妃之所以致謹此蠶事者何哉誠見夫蠶事之所闗者大也蠶事旣登以獲絲之多寡定功勞之上下郊天祭祖之服皆賴此爲共后妃督責眾婦是刻刻以天地祖宗爲心也及其夏季可以染采后妃命婦官掌染采之事白與黒謂之黼黒與靑謂之黻靑與赤謂之文赤與白謂之章必遵舊典而無或差忒黒以象北方之水黃以象中央之土蒼以象東方之木赤以象南方之火必簡純潔而莫敢詐僞郊廟祭祀之服從此取足焉后妃之勤如此大夫士庶之家蓋可不懋勉乎哉

曽子問篇曰三月而廟見稱來婦也擇日而祭於禰成婦之義也

禮器篇曰君在阼夫人在房大明生於東月生於西此陰陽之分夫婦之位也君西酌犧象夫人東酌罍尊禮交動乎上樂交應乎下和之至也

又曰太廟之內敬矣君親牽牲大夫贊幣而從君親致祭夫人薦盎君親割牲夫人薦酒卿大夫從君命婦從夫人洞洞乎其敬也屬屬乎其忠也勿勿乎其欲其饗之也

祭義曰古者天子諸侯必有公桑蠶室近川而爲之築宮仞有三尺棘墻而外閉之及大昕之朝君皮弁素積卜三宮之夫人世婦之吉者使入蠶於蠶室奉種浴於川桑於公桑風戾以食之歳旣單矣世婦卒蠶奉繭以示於君遂獻繭於夫人夫人曰此所以爲君服與遂副褘而受之因少牢以禮之古之獻繭者其率用此與及良日夫人繅三盆手遂布於三宮夫人世婦之吉者使繅遂朱緑之元黃之以爲黼黻文章服旣成君服以祀先王先公敬之至也

祭統曰夫祭也者必夫婦親之所以備外內之官也官備則具備水艸之葅陸產之醢小物備矣三牲之俎八簋之實美物備矣昆虫之異艸木之實陰陽之物備矣凡天之所生地之所長茍可薦者莫不咸在示盡物也外則盡物內則盡志此祭之心也是故天子親耕於南郊以共齊盛王后蠶於北郊以共純服諸侯耕於東郊亦以共齊盛夫人蠶於北郊以共冕服天子諸侯非莫耕也王后夫人非莫蠶也身致其誠信誠信之謂盡盡之謂敬敬盡然後可以事神明此祭之道也

又曰是故先期旬有一日官宰宿夫人夫人亦散齊七日致齊三日君致齊於外夫人致齊於內然後防於太廟君純冕立於阼夫人副禕立於東房君執圭瓚裸屍太宗執璋瓚亞裸及迎牲君執紖卿大夫從士執芻宗婦執盎從夫人薦涗水君執鸞刀羞嚌夫人薦豆此之謂夫婦親之

又曰君捲冕立於阼夫人副褘立於東房夫人薦豆執校執醴授之執鐙屍酢夫人執柄夫人受屍執足夫婦相授受不相襲處酢必易爵明夫婦之別也

謹按祭祀之道主敬而夫婦之道主和和而不敬其和必流於防敬而不和其敬必流於僞有能於嚴肅恪愼之際而恬焉爲之盡物盡禮祖宗未有不來格者故三月廟見乃稱來婦不廟見則婦禮未備祭於父母之廟而必擇日者敬謹以明相代之義也廟之內有阼有房罍尊在阼犧尊在西廟堂之下縣鼓在西應鼔在東禮器樂器如此之分明也君在阼夫人在房豈非以日生於東月生於西以陰陽而辧夫婦之位歟乃君在阼而西酌犧象夫人在西而東酌罍尊縣鼔倡於西而應鼔和於東是禮樂交治之情夫婦有往來之好和莫有甚於此者諸侯太廟之內君後各親其事又犂然絕不相渉也合內外貫始終純是一敬君親牽牲必先告神而後殺大夫贊幣而從用幣正所以告神也其廟餞之禮則君割牲肝而夫人薦盎饋食之禮則君割牲體而夫人薦酒卿大夫從君命婦從夫人表裏無間其敬洞洞誠實無僞其忠屬屬勉勉不已其饗勿勿是夫人與君同其敬不同其事也至於養蠶之禮始於季春之朔君皮弁素積以重其事時旣單而獻繭夫人禮服而受之旣以少牢慰世婦之勤又繅三盆手朱緑元黃各成其色念君服之重先王先公無之弗敬我何敢弗敬此其道祭統篇嘗暢言之矣古國君之取夫人其辭曰請君之玉女與寡人共事宗廟社稷故祭必夫婦親之大夫命婦從之官備則凡物皆備有葅醢之小物有牲簋之美物又有昆虫艸木陰陽之物乃謂之盡物外盡物而內盡志祭祀之敬庶乎其全推而上之天子王后親耕親蠶與諸侯夫人之耕與蠶何異誠信無所不盡盡無所不敬敬盡然後可以事神明太廟之內執圭以裸屍執紖以迎牲鸞刀以修嚌皆夫親其事執盎以從夫涗齊以爲酌羞豆以爲薦皆婦親其事立阼立東房則位次有別執校執鐙執柄執足則授受有別酢必易爵則酬酢有別所以明夫婦之別也夫婦以情親而敬祭之心旣摯則事事無所不敬敬乃能別別乃能和而夫婦之道乃可久

唐韓防妻鄭夫人者愈之兄嫂也滎陽人愈未齔失怙恃從兄官秦州兄坐謗遷韶州以卒去故鄕萬里防孤滿前不能歸鄭拮據誠至竟以喪返葬春秋霜露敬薦享韓氏祖考如夫存

滎陽縣太君鄭氏比部郎元寛妻拾遺稹母也孝悌夙成習禮學歸元氏敬恭祀事𨿽隆沍服勤親饋無怠色元鄭皆大族合而姻表滋多中外吉防之禮有疑義取衷焉以無違於禮

宋韓國夫人鄭歐陽修之母也居恆泣告修曰吾始歸汝父免於喪逾年矣嵗時祭祀必出涕言祭而丰不如養之薄也間禦酒肉又必出涕言昔吾嘗不足而今稍有餘何及於養也始吾一二見之以爲新免於喪適然耳旣其後常然至終身未嘗不然以是知汝父之能養也

謹按祭祀之禮旣備於經書則凡婦人女子自當敬共恪守春懷風木秋感霜露而史不盡著爲其相習而爲常道也況婦人無主祭之文夫死從子則主祭在子矣今所錄之三人則有異乎尋常者在焉各天逺宦旅櫬無依孤防伶仃艱難誰訴而拮據誠至祭拜無殊於夫存是韓氏祭祀之典以鄭夫人而傳也唐代禮法多所詳備世祿之家鮮克由之滎陽太君事事必凖於典章諸凡吉防嘉防固有折衷而敬祭一道尢爲篤愼溽暑必親饋則無日不肅可知是諸大族祭祀之典以滎陽縣君而振也至於歐陽修之母其致敬於祭祀者不自著而教子則引其父以爲則畫荻教字自力於衣食以教亷憫獄案以教慈惇儉薄以教居患難何所不悉而必以重祭祀爲大是歐陽修之綿延宗祊以韓國夫人而全也

金白氏蘇嗣之之母許州人宋尙書右丞轍五世孫婦也蘇氏軾轍及過俱葬郟城之小峨嵋山故世居許昌白氏年二十餘卽寡居服除外家迎歸兄嫂竊議攺醮白氏防聞之牽車徑歸曰我爲蘇學士家婦又有子乃欲使我失身乎自是外家非有大故不往也嘗於宅東北爲祭室畫兩先生像圖黃州龍川故事壁間香火嚴潔躬自灑掃士大夫求瞻拜者往往過其家奠之天興元年許州被兵嗣之爲汴京廂官白拜辭兩先生前曰兒子往京師老婦死無恨矣敢以告卽自縊於室側家人並屋焚之年七十餘

謹按祭祀之道近則情篤而逺或否居恆則典循而變或否子則念嗣續而婦或否孰若白氏之賢當嫠居矢志之日上不忍墮學士之聲名香火嚴潔躬親灑掃至於兵亂自縊室側可不謂誠敬終身者哉

禦定內則衍義卷五

欽定四庫全書

禦定內則衍義卷六

大學士傅以漸恭纂

禮之道

肅家政

內則曰爲宮室辧內外男子居外女子居內深宮固門閽寺守之男不入女不出

又曰男女非祭非喪不相授器其相授則女受以篚其無篚則皆坐奠之而後取之外內不共井不共湢浴不通寢席不通乞假男女不通衣裳內言不出外言不入

謹按合兩姓之好是爲夫婦而孟子稱夫婦有別則合之所以別之也𨿽閨房之中配耦之際無敢防狎推之各夫其夫各婦其婦而黷亂之丑絕雝肅之教行豈非深明於別之道乎考之內則大而至於宮室

內外居必異守必嚴出入必不茍防而至於汲井授器必不相接湢浴必不相共寢席乞假衣裳必不相通其精嚴詳悉如此凡爲一家之長者皆當畱意焉然男子或外理庶務或有事四方闈闥細微之間多不及察是在職內政者正身以率之於一家之男女無防不致其辧庶乎長幼咸肅而逺近取則耳大學曰其爲父子兄弟足法而後民法之也夫豈無內助與

又曰由命士以上父子皆異宮

又曰𨿽婢妾衣裳飲食必後長者妻不在妾禦莫敢當夕謹按家之有政肇乎父子逮乎妻妾下至婢僕蓋莫不有禮焉父之於子至親也然各有室家則必異宮而處以別嫌而明微妻專夕妾不專夕禮也妻而不在妾之進禦者似可以專夕矣然莫敢越尊卑之序至於侍婢之屬似防賤無足論然就其儕軰之中有長幼焉衣服飲食必先長而後幼觀此三者則凡門內之政當整齊嚴肅可以類推矣抑又論之旣稱命士以上而且妻妾侍婢之咸備此必家之貴者貴則驕驕則縱士大夫不免而況其內子乎故禮於貴者其制加嚴而貴爲內子者之處家尢不可不一稟於禮也

易家人利女貞彖曰家人女正位乎內男正位乎外男女正天地之大義也家人有嚴君焉父母之謂也父父子子兄兄弟弟夫夫婦婦而家道正正家而天下定矣初九閒有家悔亡九三家人嗃嗃悔厲吉婦子嘻嘻終吝上九有孚威如終吉

謹按稱男先乎女夫爲妻綱乃易家人卦辭則曰利女貞彖辭則先稱女正位乎內豈非閫內之政其責尢重於女乎且不特以義方之父擬嚴肅之君而母亦有然是則家正而天下定所賴於陰教不淺矣克嚴之義閒之於蚤而悔乃亡卽過於嚴整而其究則吉𨿽本於誠信而其道必威蓋聚相暱之人處至近之地防狎易而整刷難此易所以丁寧告戒也有母儀婦道之任者宜身體而力行之

宋昭憲杜太后旣笄歸於宣祖治家嚴毅有禮法光憲曺皇后檢制曺氏及左右臣僕分毫不以假借宮省肅然

遼世宗後甄氏嚴明端重內治有法莫敢幹以私金睿宗貞懿李皇后內治謹嚴臧獲皆守規矩衣服飲食器皿無不精潔

世宗昭徳皇后烏淩噶氏治家有敍甚得婦道

謹按帝王之家內政尢宜嚴肅貴若太子諸王公主妃嬪之屬賤若內臣宮婢之類人眾則賢否不齊事多則善惡不一皆借主內教者待之以至公禦之以至正則咸範於法而不納於邪觀宋遼金諸後或己正中宮或猶在藩服或未承大統然其治家之道載在史冊未有不以整肅著者蓋家之義貴合而非辧則不合家之情貴和而非嚴則不和非徒尙慈祥之名而卒蹈姑息之獘則家亂而國亦隨之何可不愼哉

魯季敬姜嘗如季康子之家康子在朝與之言不應從之及寢門不應而入康子辭於朝而入見曰肥也不得聞命母乃罪耶敬姜曰子不聞耶天子及諸侯合民事於內朝自卿大夫以下合官職於外朝合家事於內朝寢門之內婦人治其職焉上下同之夫外朝子將業君之官職焉內朝子將庀季氏之政焉皆非吾所敢言也康子嘗至敬姜闚門而與之言皆不逾閾

孟子旣娶將入私室其婦袒而在內孟子不悅遂去不入婦辭孟母而去曰妾聞夫婦之道私室不與焉今者妾竊惰在室而夫子見妾勃然不悅是客妾也婦人之義蓋不容宿請歸父母於是孟母召孟子而謂之曰夫禮將入門問孰存所以致敬也將上堂聲必揚所以戒人也將入戶視必下恐見人過也今子不察於禮而責禮於人不亦逺乎孟子謝遂畱其婦君子謂孟母知禮而明於姑母之道

謹按治家之道莫要於辧內外內外辧而後無越閫之言燕私之失古之賢媛未有不深究乎此者季敬姜因康子與言而著內外朝之論蓋凡國君卿大夫治政事之地皆謂之朝非婦人應對之地是以往季氏則必入寢門而後與言及康子來則闚門與言而不逾門限是蓋有肅然不可逾之矩焉至於孟母之言似恕而實嚴夫果夫入門而問上堂而揚聲𨿽入戶視下爲婦者敢防惰乎禮曰毋不敬詩曰各敬爾身處閫內者能敬以自持家政之不肅者鮮矣

晉王渾妻鐘氏字琰潁川人魏太傅繇曾孫也父徽黃門郎琰數嵗能屬文及長聰慧宏雅博覽記籍適渾禮儀法度爲中表所則渾弟湛妻郝氏亦有徳行琰𨿽貴門與郝雅相親重郝不以賤下琰琰不以貴淩郝時人稱鐘夫人之禮郝夫人之法云

謹按家政非一端而其要不外乎禮法禮以齊之則秩然其有可遵法以束之則確乎其無可越晉世風俗頽敝士大夫多爲放達乃王氏二婦猶能以禮法治其家蓋亦幃房之傑出者矣至於較門閥矜奩貲婦女常態而鐘不淩郝不屈殆有君子之風焉

北魏獻明皇后賀氏父野於東部大人後少以儀容選入東宮生太祖苻洛之內侮也後與太祖及故臣吏避難北徙俄而髙車奄來抄掠後乘車與太祖避賊而南中路失轄後懼仰天而告曰國家裔冑豈止爾絕滅也惟神靈扶助遂馳輪正不傾行百餘里至七介山南得免後劉顯使人將害太祖帝姑爲顯弟亢埿妻知之密以告後梁眷亦來告難後乃令太祖去之後夜飲顯使醉向晨故驚廐中羣馬顯使起視馬后泣而謂曰吾諸子始皆在此今盡亡失汝等誰殺之故顯不使急追太祖得至賀蘭部羣情未甚歸附後從弟外朝大人悅舉部隨從供奉盡禮顯怒將害後後夜奔亢埿匿神車中三日亢埿舉室請救乃得免防劉顯部亂始得亡歸後後弟染幹忌太祖之得人心舉兵圍逼行宮後出謂染幹曰汝等今安所置我而欲殺吾子也染幹慚而去平文皇后王氏廣寧人也年十三因事入宮得幸於平文生昭成帝平文崩昭成在𦇤褓時國有內難將害昭成後匿之於袴中祝曰若天祚未終者汝無聲遂良久不啼得免於難昭成初欲定都於灅源川築城郭起宮室議不決後聞之曰國自上世遷徙爲業今事難之後基業未固若城郭而居一旦冦來難卒遷動乃止烈帝之崩國祚殆危興復大業後之力也

遼元祖簡獻皇后小字伊埒多元祖爲朗徳所害後嫠居恐不免命四子往依鄰家耶律臺押乃獲安太祖生後以骨相異常懼有陰圖害者鞠之別帳重熈二十一年追尊簡獻皇后

謹按國家之本繋於太子慈愛撫育母之常情然當患難之中而保全後嗣上衍孤危之緒下開逺大之業非深識定力未易言也北魏獻明皇后之全其子制劉顯以智服染幹以正平文皇后及遼簡獻皇后或藏子衣中或鞠子別帳豈臨難倉皇無措者𨿽諸帝獲免亦有天幸然三後之功多矣北魏與遼開疆享國大約相類人知兩太祖創辟之烈豈知慈宮皆大過人乎

禮之道

定變

易坤文言曰坤至柔而動也剛至靜而徳方

謹按男法幹以治外女法坤以治內剛方之事似非宮闈所宜預者然觀坤之文言坤性至柔而气之所發勃不可遏坤體至靜而徳之所貫確不可攺有國家者當冢嗣幼穉之時處中外危難之際無賢母保防主持則變故無由而定至人主行事有出乎仁則入乎暴逺乎興則近乎亡亦借賢後之匡正焉是非深明乎坤之道者豈能處猝然而不驚計久逺而無失乎觀禮稱社稷人民後嗣皆歸之於禮禮失則不正𨿽羣策羣力莫能定其變者禮立則正𨿽宮闈之一人足以定之或身殉君上或力捍危城或摧破彊敵可謂定變之烈烈者也故表而出之使椒房有所取法爾

北齊武明皇后婁氏諱昭君少明悟彊族多聘之並不肯許及見神武帝城上執役驚曰此眞吾夫也神武旣有澄淸之志傾產以結英豪密謀祕策後恆參預及拜渤海王妃閫闈之事悉決焉後髙明寛厚雅遵儉約神武嘗將西討出師後夜孿生一男二女左右以危急請追告神武后弗聴曰王出統大兵何得以我故輕離軍幕死生命也來復何爲神武聞之嗟嘆良久沙苑敗後侯景屢言請精騎六萬必能取之神武悅以告後後曰若如其言豈有還理得宇文泰失景亦有何利乃止神武逼於蠕蠕欲娶其女後贊其爲國家大計蠕蠕公主至後竟避正室以處之神武愧而拜謝曰彼將有覺願絕勿顧文襄帝嗣位進爲太妃文宣帝將受魏禪後固執不許帝爲中止天保初尊爲皇太后

五代唐太祖正室劉氏代北人也太祖封晉王劉氏封秦國夫人自太祖起兵代北劉氏嘗從徵伐爲人明敏多智略頗習兵機常教其侍妾騎射以佐太祖太祖東追黃巢還軍過梁館於封禪寺梁王邀太祖入城置酒上源驛夜半以兵攻之太祖左右有先脫歸者以難告夫人夫人神色不動立斬告者陰召大將謀保軍以還遲明太祖還軍與夫人相向慟哭因欲舉兵擊梁夫人曰公本爲國討賊今梁事未暴而遽反兵相攻天下聞之莫分曲直不若斂軍還鎭自訴於朝太祖從之其後太祖擊劉仁恭敗歸梁遣氏叔琮康懷英等連嵗攻晉圍太原晉兵屢敗太祖憂窘不知所爲太將軍李存信等勸太祖亡入北邊收兵以圖再舉太祖然之入以語夫人夫人問誰爲此謀者曰存信也夫人罵曰存信代北牧羊兒耳安足與計成敗邪且公嘗笑王行瑜棄邠州走卒爲人擒今乃自爲此乎公亡奔達靼幾不能自脫賴天下多故乃得南歸今屢敗之兵散亡無幾一失其守誰能從公北邊其可至乎太祖大悟乃止已而亡兵稍稍復集

謹按北齊神武帝後唐太祖崛起爲侯王其智算才武皆不世出然亦有內助焉婁後識神武於微賤防預密畫其大者如防侯景安蠕蠕可稱偉略劉妃諫攻梁之非計明北奔之必敗使唐室危而復安惜兩君皆偏霸之才所習者不過權謀攻取之事爲后妃者亦僅能以權謀攻取佐之然功在二國何可冺乎

陳髙宗柳皇后諱敬言河東解梁人也年九嵗幹理家事有若成人侯景之亂後與弟盼往江陵依梁元帝及髙宗赴江陵元帝以后配焉生後主髙宗卽位立爲皇后後美姿容身長七尺二寸手垂過膝髙宗崩始興王叔陵爲亂加刃後主賴後與樂安君吳氏救而獲免後主卽位尊爲皇太后當是時新失淮南之地隋師臨江又國遭大喪後主病創不能聴政其誅叔陵供大行喪事邊境防守及百司眾務𨿽假以後主之命實皆決之於後後主創愈乃歸政焉

遼興宗仁懿皇后蕭氏淸寧九年秋惇睦宮使耶律良以崇元與其子納嚕古反狀密告太后乃言於帝帝疑之太后曰此社稷大事宜早爲計帝始戒嚴及戰太后親督衛士破逆黨太康二年崩諡仁懿皇后

謹按史載陳之叔陵遼之崇元亂起宗親防成大變向非柳後之力救蕭后之決戰其國豈有幸乎至大敵相逼而外鞏邊防內理庶務實扶危定傾之大者至後主覆邦而道宗保國是又在承母教者之賢不肖矣

晉慕容垂妃段氏字元妃右光祿大夫儀之女也少而婉慧有志操常與妹季妃言俱不作凡人婦垂納元妃爲繼室範陽王徳亦聘季妃焉垂旣僭位拜爲皇后立子寶爲太子元妃謂垂曰太子資質雍容柔而不斷承平則爲仁明之主處難則非濟世之雄陛下托之以大業妾未見克昌之美遼西髙陽二王陛下兒之賢者宜擇一以樹之趙王麟姦詐負气常有輕太子之心陛下一旦不諱必有難作此陛下家事宜深圖之垂不納寶及麟聞之深以爲恨其後元妃又言之垂曰汝欲使我爲晉獻公乎元妃泣而退告季妃曰太子不令君下所知而主上比吾爲驪戎之女何其苦哉主上百年之後太子必亡社稷範陽王有非常器度若燕祚未終其在王乎垂卒寶嗣位遣麟逼元妃曰後常謂主上不能嗣守大統今竟何如宜早自裁以全段氏元妃怒曰汝兄弟尙逼殺母安能保守社稷吾豈惜死念國滅不久耳遂自殺其後麟果作亂寶亦被殺徳復稱尊號終如元妃之言

文明王皇后諱元姫東海郯人也父肅魏中領軍蘭陵侯後年九嵗遇母疾扶持不捨左右衣不解帶者久之每先意指動中所適由是父母令攝家事毎盡其理祖朗甚愛異之曰興吾家者必此女也惜不爲男耳旣笄歸於文帝生武帝及四王時鐘防以才能見任後每言於帝曰防見利忘義好爲事端寵過必亂不可大任防後果反武帝受禪尊爲皇太后

謹按立嗣遣將皆國事之大者慕容垂一時雄傑振旣滅之緒燕國復建誤立子寶國遂紛紜晉之滅蜀旋取旋亂𨿽終入版圖所傷不小向使其主納元妃之諫信王后之言則燕祚必長蜀疆立靖豈有莫追之悔乎夫二君才略咸有足稱然明識蚤見乃不逮宮闈之哲則知定變之道亦於立嗣遣將愼之而已矣

宋仁宗慈聖光獻曹皇后眞定人樞密使相武恵王彬之孫女也慶曆八年閏正月帝將以望夕再張燈後諌止後三日衛卒數人作亂夜越屋叩寢殿後方侍帝聞亂遽起帝欲出後閉閤擁持急呼都知王守忠引兵入賊傷宮嬪殿下聲徹帝所宦者以乳嫗敺小女子紿奏後叱之曰賊在近殺人敢妄言耶後度賊必縱火陰遣人挈水踵其後果舉炬焚簾水隨滅之是夕所遣宦侍後皆親剪其髮諭之曰明日行賞用是爲驗故爭盡死力賊卽擒滅閤內妾與卒亂當誅祈哀幸姫姫言之帝貸其死後具衣冠見請論如法曰不如是無以肅淸禁掖帝命坐後不可立請移數刻卒誅之英宗方四嵗育禁中後拊鞠周盡迨入爲嗣子贊策居多帝夜暴疾崩後悉斂諸門鑰寘於前召皇子入及明宰臣韓琦等至奉英宗卽位尊後爲皇太后帝感疾請權同處分軍國事禦內東門小殿聴政大臣日奏事有疑未決者則曰公軰更議之未嘗出己意頗涉經史多援以決事中外章奏日數十一一能記綱要明年夏帝疾愈卽命撤簾還政

謹按曺後深謀逺識誠不可及如戒新法則謀出王安石於外戒燕薊之開釁妄圖則引太祖太宗之成法以爲言感動可謂切至若夫定寢殿之變則明斷果決如丈夫而英宗感疾垂簾聴政又未嘗任己意豈非明於理而合於道與胡爲乎神宗信曺後反不如信王安石也

宋英宗宣仁聖烈髙王后元丰八年帝不豫浸劇宰執王珪等入問疾乞立延安郡王爲皇太子太后權同聴政帝領之珪等見太后簾下後泣撫王曰兒孝順自官家服藥未嘗去左右書佛經以祈福喜學書已誦論語七卷絕不好弄乃令王出外見珪等珪等再拜謝且賀是日降制立爲皇太子初岐嘉二王日問起居至是令勿輒入又陰敕中人梁惟簡制十嵗兒一黃袍懷以來蓋密爲踐阼倉卒備也哲宗嗣位尊爲太皇太后驛召司馬光呂公著未至迎問令日設施所宜先未及條上已散遣修京城役夫減皇城覘卒止禁庭工技廢導洛司出近侍尢無狀者戒中外無苛斂寛民間保戶馬事由中防王珪等弗預知又起文彥博於旣老遣使勞諸途諭以復祖宗法度爲先務且令亟疏可用者光公著至並命爲相使同心輔政一時知名士彚進於廷凡熈寧以來政事弗便者次第罷之契丹主戒其臣下復勿生事於疆塲曰南朝盡行仁宗之政矣蔡確坐車蓋亭詩謫嶺表後謂大臣曰元丰之末吾以今皇帝所書佛經出示人是時惟王珪曾奏賀遂定儲極且以子繼父有何間言而確自謂有定策大功妄扇事端規爲異時惑地吾不忍明言姑托訕上爲名逐之耳此宗社大計姦邪怨謗所不暇卹也廷試舉人有司請循天聖故事帝後皆禦殿後止之又請受冊寶於文徳殿後曰母后當陽非國家美事況天子正衙豈所當禦就崇政殿足矣宋用臣等旣被斥祈神宗乳媼入言之冀得復用後見其來曰汝來何爲得非爲用臣等遊說乎且汝尙欲如曩日求內降幹撓國政耶若復爾吾卽斬汝媼大懼不敢出一言自是內降遂絕力行故事抑絕外家私恩文思院奉上之物無問巨細終身不取其一人以爲女中堯舜云

謹按宋髙後行事載在史冊者皆盡美盡善卽古聖賢之主何以加焉宋自眞仁以來立國固而施澤久迨乎英哲之際賢姦疊進否泰反覆乃又歷三傳而後覆敗則皆元祐數年之仁政有以延其祚也後自言母后當陽非國家美事然當時主少國疑羣姦紛紛思逞非後孰能定之嘗考歷代獨北宋不遘女主之禍而屢受賢後之福如髙後竟嫓美仁宗矣豈非家法逺過漢唐故宮闈淑善軰起耶

宋神宗欽聖憲肅向皇后河內人宰相敏中曾孫女也治平三年歸於潁邸封安國夫人神宗卽位立爲皇后帝不豫後贊宣仁後定建儲之議哲宗立尊爲皇太后帝倉卒晏駕獨決策迎端王章惇異議不能沮徽宗立請權同處分軍國事後以長君辭謝不拜移時乃聴凡紹聖元符以還惇所斥逐賢大夫士收用之

哲宗昭慈聖獻孟皇后靖康末金人圍汴欽宗與近臣議尊後爲元祐太后詔未下而京城陷後聞康王在濟遣尙書左右丞馮澥李回及兄子孟忠厚持書奉迎命副都指揮使郭仲荀將所部扈衛又命禦營前軍統制張俊逆於道尋降手書播告天下王至南京後遣宗室士防及內侍邵成章奉圭寶乘輿服禦迎王卽皇帝位攺元後以是日撤簾

謹按宋至哲宗之末國事日非迨乎徽欽遂至覆滅蓋其君皆中才以下而又爲羣小所蔽也乃向後決策迎立長君孟後播詔再興江左宗社安危興亡系乎宮閫殆不幸中之幸矣若哲宗無知人之明徽宗多縱欲之失是則近慚賢母豈特逺愧明君乎至南渡以後諸帝固不逮祖宗宮中稍有賢淑亦無曺髙向孟之比國安利不日蹙哉

漢孝元帝馮昭儀平帝祖母也元帝卽位二年選入後宮後五年就館生男拜爲媫妤時父奉世爲右將軍光祿勲奉世長男野王爲左馮翊父子並居朝廷議者以爲器能當其位非用女寵故也建昭中上幸虎圏鬭獸後宮皆坐熊逸出圏攀檻欲上殿左右貴人傅昭儀等皆驚走馮媫妤直前當熊而立左右格殺熊上問人情驚懼何故前當熊媫妤對曰猛獸得人而止妾恐熊至禦座故以身當之元帝嗟嘆以此倍敬重焉

謹按易稱君子致命遂志言命有所不惜而志期於必遂也茍無忠烈之志則生之可愛死之可畏安有不卻顧而變節者哉漢馮昭儀當熊之事方猛獸突至羣心駭懼昭儀卽隨眾走避元帝豈獨貴之乃直前蔽帝甘以身當蓋定於內自不爲外外變所奪耳考昭儀父兄皆自以器能致髙位不借女寵則其根源固有過人者若無帝能敬昭儀之忠而不能戒鬭獸之失豈所以重萬乘訓後嗣乎

隋南陽公主煬帝長女也美風儀有志節十四嫁許國公字文述子士及以謹厚聞述病且卒主親調飲食手自奉上世以此稱之及宇文化及弒逆公主隨至聊城而化及爲竇建徳所敗士及自濟把歸唐時隋代衣冠引見建徳莫不惶懼失常惟主神色自若建徳與語主自陳國破家亡不能報忽雷恥涙下盈襟情理切至違徳及觀聴者莫不爲之動容隕涕咸敬異焉及建徳誅化及時主有一子名禪師年十嵗建徳遣武賁卽將於士證謂主曰宇文化及躬行弒逆今將族滅其宗公主之子法當從坐若不能割愛亦聴畱之主泣曰武賁旣是隋室貴臣此事何須見問建徳竟殺之公主防請建徳剃髮爲尼及建徳敗將歸西京復與士及遇於東都主不與相見士及就之請復爲夫妻主拒曰我與君讎家今恨不能手刃君者以謀逆之事君不預知耳固與告絕士及固請主怒曰必就死可相見也士及知不可屈乃拜辭而去

唐平陽昭公主太穆皇后所生下嫁柴紹初髙祖兵興主居長安紹曰尊公以兵淸京師我欲往恐不能偕柰何主曰公行矣我自爲計紹詭道走並州主奔鄠發家貲招南山亡命得數百人以應髙祖巨賊何潘仁壁司竹園殺行人稱總管主遣家奴馬三寶諭降之共攻鄠別部賊李仲文向善志邱師利等各持所領防戲下因略地盩厔武功始平下之乃申法誓眾禁剽奪逺近咸附勒兵七萬威振闗中帝渡河紹以數百騎並南山來迎主引精兵萬人與秦王防渭北紹及主對置幕府分定京師號娘子軍髙祖卽位以功給賚甚厚武徳六年薨葬加前後部羽葆鼓吹大路麾幢虎賁甲卒班劍太常議婦人葬古無鼓吹帝不從曰鼓吹軍樂也往昔主身執金鼓防佐命於古有邪宜用之

常樂公主下嫁趙瓌生女爲周王妃武后殺之逐瓌括州刺史徙壽州越王貞將舉兵遺瓌書假道瓌將應之主進使者曰爲我謝王諸王皆丈夫不應淹久至是我聞楊氏簒周尉遲迥乃周出猶能連突厥使天下響震況諸王國之懿親宗社所托不捨生取義尙何須邪人臣同國患爲忠不同爲逆王等勉之王敗周興劾瓌與主連謀皆被殺

謹按公主生於深宮之中長於保姆之手習成驕貴修女徳而盡婦職亦已難矣況效忠執節之事乎乃唐平陽公主起兵略地戡定闗中佐命偉烈初不借厥配也隋南陽公主蹇適匪人國亡之後捐其子以飭法絕其夫以明義唐常樂公主憤武氏之亂邦贊諸王之聲討稱同國患爲忠不同爲逆此皆有見於綱常而忠果之性足以決之者嗟夫當開創興隆之日則奮志成功值危亡擾亂之時則捨生取義特有幸不不幸耳凡居儲宮處藩服者際國家之變尙其勉之母出女子下也

晉襄陽太守朱序母韓氏以秦苻丕寇襄陽克外郭序固守中城韓氏自登城履行西北隅以爲不固帥百餘婢及城中女丁築斜城於其內及秦兵至北隅果潰移守新城襄陽號爲夫人城圍之經年不克

隋伊川寡婦胡氏甚有志節江南之亂諷諭宗黨守節不從叛逆封爲密陵縣君

唐鄒保英妻奚氏萬嵗通天初契丹入寇下州奚氏率家僮女乘城不下詔封誠節夫人髙氏飛狐令古應妻也黙啜攻飛狐髙固守敵引去封狥忠縣君

衛州女子侯氏滑州女子唐氏靑州女子王氏憤史思明之叛相與歃血討賊滑濮節度使許叔冀表其忠皆補果毅

金阿林妻實哩質者金源郡王尼楚赫之妹天輔六年黃龍府叛卒攻鈔旁近部族是時阿林從軍實哩質糾集附近居民得男女五百人樹營柵爲保守計賊千餘來攻實哩質以氊爲甲以裳爲旗男夫授甲婦女鼓噪實哩質仗劍督戰凡三日賊去皇統二年論功封金源郡夫人大定間以其孫藥師爲穆琨

阿嚕章宗室承克之女夫亡寡居有眾千餘興定元年承克爲上京元帥上京行省太平執承克應淸鮮鄂諾阿嚕章治廢壘修器械積芻糧以自守鄂諾使人招之不從乃射承克書入城阿嚕章得而碎之曰此詐也鄂諾兵急攻之阿嚕章衣男子服與其子富岱督眾力戰殺數百人生擒十餘人鄂諾兵乃解去後復遣將擊鄂諾兵獲其將一人詔封郡公夫人子富岱論功遷賞謹按女治內事寢門之外非其職業況封疆戰伐之事乎然天賦忠正之性何分男女茍從君國起見則奮志孤城之內決機兩陣之間固有男子讓其武者韓氏夫人之城料之旣明築之復固奚氏髙氏堅守不下彊敵爲之引卻胡氏實哩質阿嚕章或守節不從叛逆或率眾大破寇兵至侯氏唐氏王氏則奮起討賊竟授武秩此數女子豈非閨房之傑哉當時諸主或錫以封號或官其子孫蓋亦知勸忠之道矣

魯孝義保者魯孝公稱之保母臧氏之寡也初孝公父武公與其長子括中子戱朝周宣王宣王立戱爲魯世子武公薨戱立是爲懿公孝公號公子稱最少義保與其子俱入宮養公子稱括之子伯禦與魯人作亂攻殺懿公而自立求公子稱於宮將殺之義保乃衣其子以稱之衣臥於稱之處伯禦殺之義保遂抱稱以出遇稱舅魯大夫於外舅問稱死乎義保曰不死在此舅曰何以得免義保曰以吾子代之義保遂以逃十一年魯大夫皆知稱之在保於是請周天子殺伯禦立稱是爲孝公

魏節乳母者魏公子之乳母也秦攻魏破之殺魏主瑕誅諸公子而一公子不得令魏國曰得公子者賜金千鎰匿之者罪至夷族節乳母與公子俱逃魏之故臣見乳母而識之曰乳母無恙乎乳母曰嗟乎吾柰公子何故臣曰今公子安在吾聞秦令有能得公子者賜金千鎰匿之者罪至夷族乳母儻言之則可以得千金知而不言則昆弟無類矣乳母曰吁我不知公子之處故臣曰我聞公子與乳母俱逃母曰吾𨿽知之亦終不可言故臣曰今魏國破亡族已滅子匿之尙誰爲乎母吁而言曰夫見利而反上者逆也畏死而棄義者亂也今恃逆亂而以求利吾不爲也且夫凡爲人養子者務生之非爲殺之也豈可利賞畏誅廢正義而行逆節哉妾不能生而令公子擒也遂抱公子逃於深澤之中故臣以告秦軍秦軍追見爭射之乳母以身爲公子蔽矢著者數十與公子俱死秦王聞之貴其守忠死義乃以卿禮葬之祠以大牢寵其兄爲大夫賜金百鎰

謹按臣子之效義於君分也至於乳保之屬善於撫育卽稱盡心乃魯孝義保以計免世子於難子死而君立魏節乳母抱公子而逃爲故臣所告身死臣子亦死豈非堅金石之心秉冰霜之烈者乎至魏之故臣眞犬豕不食其餘矣歷代人主嘗以六尺之孤托其重臣貴戚墓土未幹或賣之於人或攘之於已視乳保豈不愧乎人主爲後嗣計者愼所托可也

禦定內則衍義卷六﹤子部﹐儒家類﹐禦定內則衍義﹥

欽定四庫全書

禦定內則衍義卷七

大學士傅以漸恭纂

禮之道

守貞一

易屯六二爻辭曰女子貞不字十年乃字

恆六五象曰婦人貞吉從一而終也

序封傳曰夫婦之道不可以不久也故受之以恆謹按天地旣立惟人欲最險故屯卦下震上坎動乎險中乃大亨而猶必利貞六二柔順中正與九五剛柔相配而相隔之位逺當屯難之際茫無合期初九則最近且建侯而得百姓之心肫懇以求婚媾其情最難卻而執定不嫁遲之又久妄求者去正應者合卒歸九五豈非天下至貞者哉恆卦震爲長男巽爲長女百年婚姻確乎不攺序卦傳曰恆居咸後蓋咸以少男少女相配一日如是終身如是故受之以恆

也易經稽實待虛存體應用原不定指夫婦而夫婦之理則當以此爲正故引爲守貞法

詩周南曰南有喬木不可休息漢有遊女不可求思漢之廣矣不可泳思江之永矣不可方思翹翹錯薪言刈其楚之子於歸言秣其馬漢之廣矣不可泳思江之永矣不可方思翹翹錯薪言刈其蔞之子於歸言秣其駒漢之廣矣可可泳思江之永矣不可方思

召南曰厭浥行露豈不夙夜謂行多露誰謂雀無角何以穿我屋誰謂女無家何以速我獄𨿽速我獄室家不足誰謂防無牙何以穿我墉誰謂女無家何以速我訟𨿽速我訟亦不女從

謹按文王之化自近而逺先及於江漢之間而有以變其淫亂之俗故出遊之女端莊靜一非復前日之可求也喬木翹楚髙而且潔漢廣江永凜不可犯秣馬秣駒悅之至不可泳不可方敬之深卽南國之人遵召伯之教服文王之化女子能以禮自守而不爲彊暴所污作行露之詩以絕人𨿽速之以獄速之以訟而究之不可移我心也女子之貞如此則上之所以感之者可知矣

鄘栢舟曰泛彼柏舟在彼中河髧彼兩髦實維我儀之死矢靡他母也天只不諒人只泛彼柏舟在彼河側髧彼兩髦實維我特之死矢靡慝母也天只不諒人只謹按鄘兩風俱以柏舟爲首見閨門爲萬化之原此詩則衛世子共伯蚤死其妻共姜守義父母欲奪而嫁之共姜作詩以自誓也柏舟與河有定在猶夫共伯有定配也有定配則豈可以死生二其心是心也恩之淺者或不能諒母之於我覆育之恩如天罔極何不諒我心而欲奪之乎蓋𨿽不見諒於母而天地神鑑之共姜其賢矣哉

禮郊特牲曰天地合而後萬物興焉夫昏禮萬世之始也取於異姓所以附逺厚別也幣必誠辭無不腆告之以直信信事人也信婦徳也一與之齊終身不攺故夫死不嫁

又曰出乎大門而先男帥女女從男夫婦之義由此始也婦人從人者也防從父兄嫁從夫夫死從子

謹按夫婦之道等諸天地合兩姓爲一體乃能上承宗祏下衍云仍所關旣大故同姓𨿽百世而婚姻不通娶異姓嚴之也附逺嫌之義而大明其有別之體六禮備而後成親金石之盟天日之矢以信人事則驕奢放惰之心杜以信爲徳則恭勤慈愛之法詳三從旣昭五倫乃定周之前貞婦烈女無傳人夫人而皆能爲貞婦烈女也後世患難相尋險僞日勝而不以時勢變其操寧苦毋甘可不謂不朽盛事歟

周陶嬰魯門女少寡魯人將求焉嬰乃作黃鵠歌以自明終身不攺其歌曰悲夫黃鵠之蚤寡兮七年不雙宛頸獨宿兮不與眾同夜半悲鳴兮想其故雄天命早寡兮獨宿何傷寡婦念此兮泣下數行嗚呼哀哉兮死者不可忘飛鳥尙然兮況於貞良𨿽有賢雄兮終不同行蔡人妻宋人之女旣嫁於蔡而夫有惡疾其母將攺嫁之女曰夫之不幸卽妾之不幸也柰何去之適人之道一與之醮終身不攺夫芣苡之艸𨿽甚臭惡猶始於捋采之終於懷擷之浸以益親況於夫婦之道乎彼無大故又不遣妾何以得去終不聽

秦羅敷邯鄲女子爲千乘王仁妻仁後爲趙王家令羅敷出采桑陌上趙王登臺見而悅之置酒欲奪之羅敷善彈箏作陌上桑詞以自明不從

楚貞姫楚白公勝之妻白公死其妻紡績不嫁吳王以重幣聘焉白妻辭之曰忠臣不借人以力貞女不嫁人以色豈獨事生若此於死者亦然妾不能從夫死今可更嫁乎卒拒不行

南齊蔣雋妻黃氏宜興人夫早世矢志不踐二庭家人逼之欲自殺乃已建元二年表其閭

梁王氏灞陵王整之妹冒母姓姚氏名姚玉京年十六歸衛敬瑜敬瑜溺水死玉京守志養舅姑嘗有雙燕巢梁間雄爲鷙鳥所傷其雌悲鳴至秋集玉京臂如告別玉京以紅縷系足曰新春復來爲吾侶也明年果至如是者五六年玉京疾卒燕復來家人語曰玉京死矣墳在南郭燕遂至墳所亦死雍州刺史晉昌侯操題曰旌義衛氏之門

北魏董景起妻張氏陳畱人皇興間景起早亡張氏時年十六痛夫少防且無子息遂哀傷過禮終其身不食葷血獨守貞操鄕曲髙之終見標異

張洪初妻劉氏滎陽京縣人年十七夫亡遺腹生一子三嵗又歿其舅姑年髙朝夕奉養兄矜其少寡欲奪嫁之劉自誓不許以終其身

刁思遵妻魯氏滎陽人始笄爲思遵所聘未逾月而思遵亡其家憫其少寡許嫁已定魯聞之以死自誓父母不達其志遂赴郡訴稱刁氏恡護寡女不使歸寧魯乃與老姑徒步詣司徒府自陳狀普防初有司聞奏詔本司依式標榜

唐崔繪妻盧氏鸞臺侍郎獻之女繪喪盧年少家欲嫁之稱疾不許女兄適工部侍郎李思衝早亡思衝欲求爲繼室歸幣三百轝盧不可曰吾豈再辱於人寧沒身爲婢耳是夕出自竇糞穢蔑面還崔捨防髮自誓武后詔爲浮屠尼以終

樊防仁母敬氏河東人字象子笄而生防仁夫死事舅姑孝順舅姑以其少欲嫁之濳約婚於里人至期陽爲母病使歸視敬至知見紿乃佯爲不知者私謂會仁曰舅將奪吾志汝云何防仁泣敬曰兒母啼乃伺隙遁去追及半道以死自誓乃罷防仁未冠卒敬母亦死塟畢謂所親曰母死子亡何生爲不食數日死聞者憐之楚王靈妃上官氏靈卒將塟議者欲不舉前妃妃曰逝者有知魂可無托乃備禮合塟服除兄弟諭以無子可不有行妃泣曰丈夫以義婦人以節我未能殉溝壑尙可禦粉澤祭他祚乎將自劓眾救乃止

李氏二女白之孫也已爲編民陳雲劉勸妻宣歙觀察使範傳正與白有世誼訪得之勸之攺適士族二女曰夫婦之匹命也在孤窮旣失身下俚仗威力又援締他門死何面目見大父於地下傳正不奪其志且爲復其徭役

王韞如王忠嗣女忠嗣鎭北京以女歸元載元載少貧嵗久見輕韞如勸之逰學肅代兩朝載爲宰相貴盛賓客門韞如復爲詩以諌之有公孫開館招佳客知道浮雲不久長之句元載不聴被誅上令王氏入宮嘆曰二十年太原節度使女十六年宰相妻誰能爲長信昭陽之事遂斃於京兆杖下

五代魏成妻周氏良鄕民成年五十乏嗣娶周氏生一子後成歿周氏年二十服闋親戚咸勸之再適周氏曰嘗聞烈女不更二夫妾𨿽愚婦豈肯更二姓乎於是服勤耕織事姑三十餘年事聞旌其門

宋包繶妻崔氏繶早亡惟一防兒姑意崔不能守使人試其心崔蓬垢涕泣曰生爲包婦死爲包誓無他也後兒亦卒母呂誘崔嫁崔曰舅歿姑老將安之乎呂怒崔泣曰倘有不義見迫必絕於尺組之下母乃止卒於包氏事聞旌表繶拯之子也

黃淑字致柔建寧進士王防妻防爲泗州戶曹卒黃挈柩歸未幾母又卒所親議政適盧陵令黃誓不攺節詠竹詩以見志議遂寢後憂欝死臨終囑其妾以所詠詩置墓中

林氏龍溪人年十九嫁爲謝氏婦逾年而寡父母以其無子欲奪而嫁之誓不許曰吾立一嗣亦無不可守志六十餘年嘉熈間縣令趙綘夫爲立碑於墓郡守李韶著曰守節婦林氏墓

王氏龍溪人蘇宋傑妻年二十一而寡方娠夫家貧父母欲奪其志誓不許父母怒絕其往來旣生男父母意猶未解不得歸寧者七年及男旣長則曰吾今不復彊汝嫁矣愛如初

侯氏南丰人謝泌妻家貧事姑孝盜起侍姑不去盜逼之不從及之僕溝中賊退漸蘇見一金珠篋族婦以爲己物稍分之辭曰非我有不願也後夫與姑俱亡子防父母欲攺嫁侯曰寧餓死耳卒終其節

張氏婺源人許某妻也年二十餘夫死遺腹生一子明年姑與子俱亡夫族盡據其家而有之乃還母家鬻珥自營一室奉許氏祀嫠居二十三年而歿

楊氏知欽廉州友之女適蔡苦納喜讀書通大義夫卒時年二十有三守節不二書乞爲寒水玉願作冷秋菇二句於壁以自勵

胥氏金谿人嫁黃君雋未期而寡父問所志答曰生爲忠孝家婦死爲忠孝家蓋以雋爲忠孝黃彥逺之裔也

陳節婦臨海人貢士朱伯履妻夫少亡有欲奪其志者陳氏撫膺慟絕旣蘇嘆曰吾寕速死忍聞此言引刀欲自剄姑亟奪之乃免事父母舅姑至孝詔封安人旌其門

元薛世榮妻韓氏河南人世榮歿時年二十一孀居守節年七十八而終至元五年旌表其門

燕山項氏其夫江南人行賈燕薊間聘項與居未幾夫死項時年二十奉柩回江南勵志孑居以守夫祀孝節婦昆山人水得之妻年二十夫亡誓不嫁或勸之曰無子老將何依婦拒曰夫者天也天可二乎夫死無子命也欲自經其兄子覺之得不死後同籍繋獄婦當連坐任事者脇之曰若適人可全婦曰吾不忍以危難棄禮義𨿽死無悔事聞詔旌之

明徐氏名瑩東陽趙爲濳妻年二十七爲濳歿撫遺孤晝夜哭者累年有爲言禮婦人不夜哭自是夜惟飲泣間誦孝經論語小學以節哀痛气且絕猶誦割不正不食席不正不坐目不視邪色耳不聴邪聲諸語緝緝不絕口婦郭氏亦以孝聞有司兩上其事詔皆旌之孫氏陽武人陳子英妻英充飛虎衛小旗洪武初從北徵謂孫曰吾生死未可知幸有二弱息汝肯撫育乎孫曰君但盡忠報國吾母子弗煩憂也英果死於戰父母欲奪其志孫泣曰吾不忍背夫而生卽欲自盡父母懼乃止矢志終其身

朱氏泉州衛指揮僉事張盛妻歸一年而盛卒甫十七遺腹六月生子昱奉事盛母及祖母俱紡績以供旣卒躬治三防撫夫之三弟乃家益窘抱子昱依外祖蔣氏以居外祖母欲奪其志朱竊入室自縊家入覺而解之良久方蘇自是人不敢言後昱襲官朱垂老𨿽親戚罕見其面事聞旌表

謹按天下凡事皆可易獨志不可易故精合於神謂之心精合於气謂之志宅平而無爲者心也領鋭而有膽者志也婦人矢志所謂至柔而有至剛之用者也陶嬰作歌羅敷制詞黃淑楊氏詠詩蔡人妻之引芣苡姚玉京之感雌燕皆志之發於言者董妻不食葷血侯氏不願金珠或爲晝夜之哭或爲立嗣之舉張氏項氏孑居奉祀胥氏不墮忠孝之裔以至徒步陳狀遺子又逝終日不食窮且益堅薛世宗之妻與夫事姑三十年者老而不攺又何疑楚貞妻崔繪妻之不適貴人上官氏之不禦粉澤王韞如不得志於姦相李氏二女辭威力之援哉甚至不得歸寧者七年終感父母之心又豈以危難棄禮義乎則黃氏崔氏陳節婦孫氏朱氏之欲自殺敬氏之逃而卒死義也匹夫不可奪志洵哉其不誣也

唐郭皇后汾陽王女孫父曖尙升平公主實生後選爲廣陵王妃生穆宗帝卽位爲后妃羣臣三表請立後帝以後出元勲族復正位防賤不易防持不下穆宗立尊爲皇太后穆宗崩宦官請太后臨朝稱制太后曰爾欲以天后待我耶我家世守忠義非武氏比太子𨿽少獨可選重徳爲輔佐爾軰母預政卽國家尊安吾何爲哉自古未聞有女子爲天下主而能致理者也取制書手裂之

謹按禮爲天地之經民實則之則天明因地性六制從此得制焉人果能揆諸理而猶有越軼之舉者罕矣嚴拒稱制之請選重徳爲輔佐郭后所言尢千古之鑑也

五代時虢州司戶防軍王凝卒於官家貧獨一子尙防妻李齊人也負遺骸歸過開封止旅捨主人見其窶格之不畱宿李顧天已暮不肯去牽其臂出之李仰天長慟曰爲婦人手爲人所牽乎不可以一手故污吾身卽引斧斷其臂見者環聚觀皆爲嗟泣開封尹聞之爲笞其主人予藥封瘡予賫資歸焉

元崔烈婦者周珠呼妻也從珠呼官平陽金防城下令官屬妻子匿者死自首者出之時珠呼以使事在上黨崔卽抱幼子禎自言將將使軍吏書其臂出之崔氏曰婦人臂使人執而書辱也予吏金請書之紙吏曰軍令也不敢令崔自擅防懸筆書之焉旣出將悔命追之伏土窖中三日乃得免未幾珠呼卒崔年二十九誓不更嫁斥麗餙服布素以資產遺親舊放遣僕婢躬紡績自食有權貴求娶自毀面絕之治家教子具有法後四十年乃卒

謹按身也者父母之遺體也敢不敬乎況女子以身事人則身爲丈夫之身爲丈夫而守身如之何可以不愼故守身爲女子第一義李氏之引斧崔氏之懸書可以傳矣

遼耶律氏太師逹魯之妹小字常格防爽秀有成人風及長自誓不嫁咸雍間作文述時政上稱善後隨兄魯格謫鎭州常蔬食布衣人問何自苦如此對曰皇儲無罪遭廢我軰豈可美食安寢及太子被害不勝哀痛年七十卒於家

苫古麻裏氏康裏國王族婦也元太祖防康裏氏新寡有二子曰奇爾雅雅防而國破無依欲歸朝念無以自達一夕有數駞重負突入營驅不去旦系寘營外有求者歸之如是十餘日終無求者乃發視其裝皆重寶也驚曰殆天欲資我東耶遂載二子越數國馳至上都具以獻元主命有司治邸捨具廩餼居焉居二年謁帝欲歸國帝曰昔何來今去何也意豈有不足耶對曰昔以國亂無主歸陛下賴陛下威徳國稍定欲歸守墳墓耳妾二子願畱事陛下元主喜立召二子入宿衛禮遣之後十三年復來則二子從憲宗伐蜀矣至和寧聞憲宗崩諸將還而二子獨後以爲憂過古廟禱焉若聞有神語好好者而不知其解問國人通漢語者知爲吉祥語乃還舎則二子至矣遂畱居焉奇爾無子雅雅後封康國王其母以福壽終孫阿實克布坦後爲右丞相封寧王其繼室必克倫氏有至行王薨寡居三十年未嘗妄言笑身不服防詔表門與元配並封順王夫人明胡貞女太學士胡廣女吉水人在姙時太祖命以大學士解縉子爲壻越數月果生貞女名吉慶遂訂盟未幾解氏被誣舉家戍遼諸父欲攺適貞女以刀截耳家人救之血被兩頰因曰薄命之婚皇上主之父面承之一與之盟終身不攺今背主違父何以生爲越數年觧氏防宥胡歸解氏終以孝聞

謹按恊和始於惇睦卜世發於尊親豈不以宮庭之所系者大哉而心之所見不大苐惟喏於牀第之間何足貴有能知憂知懼感恩圗報是亦女道之錚錚者矣耶律氏減衣食而慟及皇儲古麻裏畱二子以事君胡貞女援君父以安命其天性所秉果有以異於人歟抑教化有先焉者故求忠臣孝子之門則可而孝子不能皆爲忠臣所見未必大也於女道亦然

魯義姑齊攻魯郊見一婦人抱侄棄子以避軍齊將問其故婦曰棄子割私愛抱侄存公義齊將曰魯未可伐也遂將師而還魯君知之賜束帛百端旌爲義姑秦嬴氏晉圉質於秦穆公以女懷嬴妻之六年圉將逃歸謂嬴氏曰吾去國數年子母之接怠而秦晉之交不加親也夫狐死首丘我其首晉而死子其與我行乎嬴氏對曰子晉太子也辱於秦子之欲去不亦冝乎𨿽然寡君使婢子侍執巾櫛以固子也今吾不足以結子是吾不肖也從子而歸是棄君也言子之謀是負妻之義也三者無一可𨿽然子行矣吾不敢泄言亦不敢從子圍遂逃歸楚越姬者越王勾踐之女也昭王與蔡姬越姬逰云夢曰吾願與子生若此死亦若此蔡姬許之越姬不許曰妾聞婦人以死彰君之善不聞茍從其闇死爲榮及昭王救陳病在軍中有赤云夾日如飛鳥史謂可移於將相王不忍越姬曰大哉君王之徳請先驅狐貍於地下卒死之而蔡姬不能死楚人立越姬之子齊姜齊桓公之宗女晉文公之夫人也文公初避驪姬難奔齊齊以姜妻之遇之甚善文公曰人生安樂而已誰知其他子犯知文公之安齊也欲行而患之與從者謀於桑下蠶妾在焉妾告姜氏姜殺之而言於公子曰從者將以子行聞者吾已除之矣公子必從不可以貳天未亡晉有晉國者非子而誰公子不聼姜與舅犯謀醉公子而載之以行公子復國以姜爲夫人

東漢梁節婦者梁婦人也因失火兄子與其子在內欲取兄子輒得其子獨不得兄子火盛不得復入婦人將自趨火人止之曰爾本欲取兄之子皇恐卒誤得爾子中心謂何何至自赴火婦人曰梁國豈可戶告人曉也被不義之名何面目以見兄弟國人哉吾欲復投吾子爲失母之恩吾勢不可以死遂赴火而死

犍爲盛道妻同郡趙氏女字媛姜建安五年益部亂道聚眾起兵事敗夫妻執系當死媛姜夜中告道曰法有常刑必無生望君可速逃建立門戶妾自畱獄代君塞咎子翔時五嵗使道防持而走度道亡逺乃以實告吏應時見殺父子防赦得免道感其義終身不娶

京師節女者長安大昌里人妻也其夫有仇人報其夫而無道徑聞其妻之仁孝有義乃劫其妻之父使要其女爲中詷父呼其女告之女念不聴之則殺父不孝聴之則殺夫不義不孝不義皆不可以行於世欲以身當之乃佯爲許諾曰旦日在樓上新沐東首臥則是矣妾請開戶牖待之乃告其夫使臥他所因自沐居樓上東首開戶牗而臥夜半仇家果至斷頭持去明而視之乃其妻之頭也仇人哀之以爲有義遂不殺其夫

元姜昱妻範氏杞縣人至正間昱奉親與兄弟避難母亡於道繼而父兄亦亡會丞相臺哈布哈總戎昱從事左右奉命他所行且語範曰吾兄已亡惟餘一息茍不得已棄己子耳範許諾尋果兵變範如夫所云棄子存侄略無一毫不平意亂後得一子人以爲義感所致因名其子曰義

謹按秉大義而定天下者丈夫之事女子則何知焉古語曰婦人無才便是徳今竊以爲不然婦之輔天猶夫月之配日也月借日以爲光然日究不自明於夜而月是賴安在婦人之不當秉義哉當兩軍相敵之際毅然棄子而抱侄至變而爲取侄於火中侄不得而甘心赴火又變而爲遵夫之命棄子存侄毫無不平可不謂難哉嬴氏不敢泄亦不敢從齊姜殺其告者謀醉而載之盛道妻之畱獄而全夫命京師節女之斷頭而易夫命至楚越姬不茍從其主以闇死而乃以死塞天變也所全不尢大哉

秦伯嬴秦穆公之女楚平王之夫人昭王之母也吳師入郢闔閭盡妻其後宮次至伯嬴持刀拒之曰妾聞生而辱不若死而榮吳王慙遂退舍伯嬴閉永巷之門三旬不釋兵秦救至昭王乃復國

晉靳康女美姿容有志操劉曜誅靳氏將納女爲妻靳曰陛下旣滅其父母兄弟復何用妾爲妾聞逆人之誅也尙污宮伐樹而況其子女乎因號泣請死曜哀之免康一子

盧惟淸妻徐氏淄川人惟淸仕校書郎以僚姻累貶播州尉徐還鄕裏糲食不禦鉛膏采餙會大赦徐間闗迎惟淸至荊州聞惟淸死二髯奴將刼徐歸下江徐知之數其罪奴不敢逼刼其貲去徐倍道行至播州足繭流血得惟淸屍以防還閱嵗至洛陽葬之以無子終服還陳畱汴州刺史徐澣髙其節頌而詩之

南唐余洪妻鄭氏建州人查文徽平建州鄭氏爲亂兵所獲文徽欲犯之鄭氏罵曰王師弔伐凡義夫節婦宜旌賞乃欲加非禮於一婦人文徽愧而歸之

宋姚三五妻程小姑大邑人一日姚如外小姑煢然獨居夜漏半彊奴持刄逼之號呼義不受辱身被重創者十四訖全大義縣上其事論奴如律大觀中封旌徳縣君

元黃氏名妙姝松溪人至正丙申靑田防侵縣治黃氏時方盛年與羣逃山谷間爲盜所執義不受污哀哭而伏地不行賊怒驅廹以前行數里經髙崖數十丈遂投崖下盜意其必死捨而去至暮其夫蹤迹之得於崖下幸不死遂舁而歸鄕黨髙之

謹按從一之道處常則易處變則戞戞乎其難之視死生爲不足動其心夫亦無足動其心者矣吳王劉曜勢且赫赫兵且翼翼而貞烈所至挺不可撓又何論逆僕之與彊賊哉皭然不滓固性善之昭昭可徵者耳

晉嚴憲京兆人杜有道妻年十八而寡誓不攺節撫教孤子植及女韡後植果顯女亦有淑徳

宋周渭妻莫氏名荃恭城人劉鋹時政繁賦重民不安其生渭率鄕人六百逾嶺將避地防盜起道絕後還恭則廬舍燼矣乃脫身北走不暇與妻訣二子防妻少父母欲嫁之荃不可親蠶績碓舂給朝夕二子長畢爲婚聚不知渭聞問渭不知荃存亡者二十有六年雍熈中渭爲廣南諸州轉運副使遣人求得之乃復完

葉氏慈谿人歸鄞之史簡簡爲縣尉杖死葉氏時年二十五日夜抱幼女悲泣夫死時方娠囑曰若女當嫁果男也幸謹視之葉氏泣受遺言後果得子於是毅然自守鄰保咸謂汝家若是褓中兒寜可恃耶葉氏誓死不聴元任建妻王氏尉氏人建仰弋林中墜矢中面死時年二十三一子尙在𦇤褓中父母憐其早寡欲嫁之王曰任氏有後豈忍背之誓不他適歷四十餘年而終至元間事聞詔旌其門

樂壽孫妻劉淑靜鄞人歸壽孫三年壽孫溺死同載者多不得屍劉氏生男甫周嵗抱之沿流上下仰天哭而求屍屍忽自浮得斂葬焉時年二十九勤苦守志撫孤成業旌其門

陳氏福寧州人林克威妻也元季亂兵屠戮克威家陳氏扶姑抱子走匿山谷中後潛歸母家時年方二十有四母憐其少欲使攺適令人微諷之陳氏泣曰棄老穉而他適禽獸所不忍爲也毅然勵操終養其姑撫成其子年八十三而終

明平氏仁和人年十九歸同裏何富五年而富沒越五月生男誓不再適事舅姑惟謹撫孤至成人四十年如一日洪武間旌表

楊氏無錫人兪彥昭妻彥昭戍滇南卒楊年二十一子甫期家貧誓不他適養姑彊以天年終旣而子婦俱早世楊又撫其孤志愈勵詔旌之

鄒氏莒州人王政妻政亡無子養侄惟子爲嗣亦卒婦邊氏事鄒守節終身洪武十七年兩旌之

梅氏安東人年十八適士人謝黒兒夫疾篤囑曰爾年少勿爲我慮梅泣下欲自盡以隨姑覺而止之曰吾夫婦無他兄弟備養況汝娠未娩倘得一子以續吾祀豈不美乎梅悟後果生一子夙夜紡績奉舅姑課幼子舅姑卒脫簪珥以襄事其子俊亦成立孀居四十餘年有司以聞宣徳間旌表其門

倪氏江寧人十六適張豫豫卒倪年二十六撫二孤益晉稍長遣就學舅姑壽終力營防事膏沐不禦者五十年後益舉進士累官學士宣徳間旌表

杜氏王善妻江陵人夫卒生子倫甫二嵗姑以年少家貧密勸之嫁杜曰夫以老母孤兒托我所不死者以此耳遂痛哭以死自誓姑年八十卒以禮斂葬教子成立孀居四十餘年正統中旌

施氏定州衛百戶何毅妻年二十一生子甫二齡毅死哀痛漿水不入口欲自殺殉葬姑知有孕勸阻之後果生子舅姑親戚憐其少欲嫁之施曰夫亡子防況舅姑年老無依可適人乎遂奉舅姑以終撫二子至於成立年六十二嵗本衛事聞旌表

徐氏槁城人教諭石麟之繼室隨夫之任廣東正統初麟卒於官時徐年二十四逾三月生子玉前妻子方五嵗徐防二幼扶櫬還鄕禮葬養舅姑甚謹舅姑相繼卒皆以禮葬之徐以紡績爲生終無異志教二子繼承父志勉以修學後登甲申進士任禦史成化二年旌表徐氏丰城吳都憲祺繼室又張氏李氏俱副室也俱芳齡徐氏事姑以孝聞嘗從祺北上抵河西忽祺墜舟徐躍出船下水頃抱以出徐逝奉櫬溯長沙風烈舟顚危甚哀哭吁天舟乃定李無出張嗣孩提或有以他意諷之者徐曰婦人夫死稱未亡人無再醮禮守適各惟所志張與李泣曰烈女無二肯憚一死辱大人於地下茹苦服縞共撫其孤事聞旌表

匡氏雒陽人董雄妻生二子長成方四嵗次武甫半周雄病篤曰吾死若肯善撫二子乎不則任所適匡泣曰生則同室死則同穴矧有子可恃安敢有他雄沒匡守節二子亦克成立成化九年旌

宋氏陜西咸寧人父翚知歸徳州宋適歸徳衛千戶趙琳琳卒宋年十九撫其子遜教之甚嚴事姑謹姑病疽宋日防濯之竟愈成化初旌

李氏項城人趙二妻二病曰吾死後汝不宜守李泣曰夫死謂之未亡人若有異志他日何以相見於地下未幾遺腹生子曰妾不幸不得事夫今得撫孤成立不墜趙氏幸矣後受旌

張文娥新建人指揮使方印妻梧州知府張元春女正徳庚午印督兵討桃源劇盜死之張聞訃號曰吾夫以死報國吾何難以死報夫一慟遂絕救之得蘇有娠黙禱曰姑俟之生男吾與俱生生女吾與俱死逾月生子恩值家徒壁立惟紡績事姑以終天年嘉靖間旌表後以子貴封太淑人贈太夫人

謹按孝莫要於昌後有後人以承先祀則吾一身之事始可脫然無憾是以教子一類詳哉乎其言之若時勢適當其窮夫已逝矣舅姑且老孑然女流或僅有六尺之孤或僅有孩提之孤至或僅有遺腹之孤成立難期香煙易防而躬親防袵苦貞者數十年卒教其子以有成也是以母而兼嚴父之道者若並養侄亦卒守節不衰其志益屬可哀三少女同撫一孤誰得而彊之哉故夫女子之守貞天性也寡婦之撫孤人紀也

禦定內則衍義卷七

欽定四庫全書

禦定內則衍義卷八

大學士傅以漸恭纂

禮之道

守貞二

隋韓覬妻於氏河南人字茂徳氏年十四適顗年十八顗從軍歿氏哀毀骨立慟感行路父以其幼少無子欲更嫁之女誓無異志截髮自明養夫之孽子世隆爲嗣愛同己生自孀居後𨿽時或歸寧至於親族之家絕不往來有尊屬就省謁者送迎皆不出戶庭蔬食布衣不聴聲樂以終其身髙祖聞而嘉嘆下詔褒美表其門閭長安中號爲節婦閭

明張璩奴黃巖人適徐宗谷宗谷爲仇人所害張負姑匿巖穴中間道達家旣而遺娠生女幸妾生男張撫之若巳出明年仇以姑訴受顯戮張始還家招夫魂而塟之誓死不二年五十二卒

劉文淑溫州人滎陽教諭黃應髮妻應發死無子鞠其婢之子通誓不再適舅垂老孝事甚謹舅卒撫通令就學得狂疾文淑慮黃氏絕祀急與婚配生子性通卒乃抱性育之就學成名後文淑臨終謂性曰我爲汝家婦不幸三世短命今保汝成立吾可以下見汝祖矣溫州樂淸章文寶聘金氏未成婚納妾包氏有娠而文寶得疾且死金氏聞請往視父母不許金氏竟往爲棺斂之卽居其家撫妾生子綸親課讀書通四書大義後遣就外傅竟第正綂元年進士官禮部主事先欲疏請復儲恐貽母憂未果金氏聞之謂曰吾平日教爾何爲汝能諫死職我𨿽爲官婢無恨也綸遂以疏入忤防杖幾死禁錮詔獄金氏怡然天順二年綸復官終養金氏嘗自爲詩見志詩曰誰云妾無夫妾猶及見夫方殂誰云妾無子側室生兒與夫似兒讀書妾辟纑空房夜夜聞啼烏兒能成名妾不嫁良人瞑目黃泉下後綸官至禮侍謹按子之出於庻孽者養之不異巳出固人道之正而每爲婦女之所難至慮婢子之夭復撫其孤孫與迫之以忠諫者又爲史冊所不可多得者矣

晉皮京妻龍氏字憐狄道縣人年十三適京未逾年而京卒京二弟亦相次隕旣無後嗣又無期功之親憐貨其嫁時資裝躬自紡績數年間三防俱舉葬殮旣畢每時享祭無闕州裏聞其賢屢有聘者憐誓不攺醮守節窮居五十餘載而卒

鄭袤妻曹氏魯國薛人也袤先娶孫氏早亡聘之爲繼室事舅始盡孝叔妹羣姊鹹得歡心及袤爲司空子黙等又顯列而曹氏愈挹損分俸給宗姻家無餘貲孫氏瘞於黎陽及袤薨議者以久防難舉欲不合葬曹氏曰孫氏元配禮當合葬不可使孤魂無依於是備吉凶導從之儀迎之具衣衾凡筵親執雁行之禮人謂趙姫下叔隗不足稱也

唐楊三安妻李氏髙陵人舅姑及夫相繼卒子孤窶李晝田夜紡三年間葬七防太宗賜帛二百免其徭役元張興祖妻周氏澤州人少年守節其祖母及母並以貞節著人或勸攺適曰不孝不義吾不爲也居嫠三十年舅姑與父及外祖皆盡葬祭禮詔旌其門

謹按孝經十八篇以防終是養生不足當大事惟送死可以當大事也至於越都歷境孤孀困頓衣食不給遂多荒忽皮京妻等或舉三防或祔元配或七防而並舉於三年或諸防而盡禮於三十年誠合幽明心通死生是謂大貞

三國趙昂妻王異昂爲羌道令異獨畱防同郡梁雙反攻西城破之殺異二子異恐爲所侵引刀欲自裁顧女英嘆曰身死汝當誰恃哉乃以混湼麻而之尠食瘠形自爲不淸免於難事平昂遣吏迎之未至三十里止捨謂英曰向所爲不死者爲憐汝也吾遭亂不能死吾何以面諸姑乎今官舍近吾去汝死矣遂飲藥而絕昻聞急以觧之而蘇建安中昻轉參軍事徙居冀防馬超反攻冀異躬著布韝與昂守又悉脫環珥賞戰士及超攻圍急刺史韋康欲以和昂諫不聴超赴約殺康而刼昻質其子月以爲信超妻楊聞異節行請與防異欲信昻於超以求濟以結納爲忠及昻與楊阜等合謀討超歸謂異曰謀如是如月何異厲聲曰雪君父大恥防元不足爲重況一子哉昂曰善遂閉門拒超超殺其子奔漢中從張魯得兵還攻昂昻保祁山圍三十日乃觧自冀城之難至於祁山九出奇制勝異輒參焉

宋程超宗妻吳氏保寧人嫁再期而舅與夫皆歿以夫族子爲後彊族利其貲欲攺立嗣訟之不得乃迫置一室困之使不能存吳不爲動未幾所立一子亦卒一孫相依爲命生八十有二而終

曽氏婦宴者汀州寜化人夫死不嫁紹定間防破寧化縣令佐俱逃將樂令黃垺令土豪各爲砦結約以拒賊宴首助兵給糧多殺獲賊結集來攻諸砦不能禦宴獨依黃牛山傍自爲砦以居一日賊遣數十人來索婦女金帛宴召其田丁諭曰汝曹衣食我家賊求婦女意在我汝等必用命奮擊之不勝殺我降未晚也傾資賫犒之眾感奮宴自抱桴鼓使諸婢鳴金作其气賊復退鄰鄕知其可依挈家依焉有不能自給者宴悉以家糧飯之於是聚日廣與其豪析黃牛山爲五砦選少壯訓練之有急互犄角相援賊屢攻弗克所活老防數萬計知南劍州陳韡遺金帛名其砦曰萬安宴悉散給其下又分遺五砦事聞封恭人賜冠帔補其子承信郎

元溧陽甘士人妻大徳丙午士人挈妻館寓句容潘家村值嵗荒紡績网給食一日夫防网出賣不復人有利其色爲給食因欲私之婦正色曰我非如是人也其人謂我不汝給汝亦餓死矣婦曰我寧餓死誓不茍生閉戶益嚴彌月人開視之則已死矣

謹按不出戶庭有難則決之以義其事𨿽烈於夫未必有濟是以貞爲守不能以難爲守迨不能以難爲守是守貞竟有不可行之時徧稽古史得守難者數人其心則貞其局則難趙昻之妻初因救女而甘穢後且捨子而拒賊脫環珥以賞戰士出奇謀以保祁山直可號爲烈丈夫矣吳氏困一室而依孤孫蔣氏願同子以殉城守茹苦知甘傾身完道以至饑餓瀕死不茍從欲難發俄頃守挺百年曾氏婦獨守山砦能使田丁用命訓練豪傑全活老防數萬閨閾之際且通乎兵法矣能戰而後能守知權乃謂知貞誰謂婦道無武略哉

宋王氏睢陽人適宗室趙子一一亡王氏誓不嫁靖康之變避地鎭江亂兵防城王氏用堊土自毀負其姑秀容縣君以逃且𦇤攜防子他子引其裾累然轉徙亂兵間越四年始達溫陵移居莆田終焉一時名人陳俊卿輩皆有詩哀之

遼耶律努妻蕭氏小字意辛國舅駙馬都尉陶蘇幹之女美姿容年二十始事努睦族以孝謹聞努被伊遜誣流烏固部上以辛公主之女欲使絕婚辛辭曰陛下以妾葭莩之親使免流竄實天地之恩然夫婦之義生死以之妾自笄年適奴一旦臨難頓自乖離與禽獸何異幸陛下哀憐與奴俱行妾卽死無恨帝感其言從之後舉家召還保大中命諸子避賊辛死之

金翟節婦易州人年二十餘夫從軍死翟出入兵刃往復數百里晝伏夜行以其屍歸負土而葬之又自以無子遭時亂思以義自完乃自決於墓側鄰里救而復蘇始終一節年八十卒

元劉節婦防州墳埨人至正丙申春隨父渡江居吳門適張士誠部將曹某方數月夫陣亡劉不避凶險躬至屍所求得其屍歸葬欲以身殉父不許旣而權貴人聞劉美且賢爭欲彊委禽焉劉誓死不二遂削髮爲比丘尼

李如忠繼妻馮淑安字靜忠大名人如忠山東人初娶防古氏生子任而卒如忠後爲山陰尹病篤謂馮曰柰汝何馮防髮自誓如忠沒兩月遺腹子名伏王李氏及防古氏族相率來山陰盡取其貲及子任以去惟餘如忠及防古氏二柩馮朝夕哭臨權厝二柩蕺山下攜其子廬墓側時年始二十二父母來欲使更適人馮爪面流血不從居二十年始防防歸葬

陳忠妻王氏江東人忠爲都指揮守交趾王隨之防離賊叛忠陣亡王與二女同行筏出交趾東海城進海門濳賂賊徒收忠屍殮之扶柩浮海南歸以後毀容紡績度朝夕卒與忠歸土鄕人謂夫妻忠節兩不愧云明李氏臨汾張晟妻晟爲幹州學正卒時闗中兵起道梗不能還子文瑗甫九嵗李紡績度日兵稍息遂與子負骸歸葬守志不易永樂初旌

謹按守難已爲女子之所難奔難尢有不可及者方隅多故生靈雕裂欲歸乎則家鄕萬里欲存乎則舉目無依轉徙奔竄數載始逹蠻瘴荷戈攜手同往負屍而歸葬權厝而結廬浮海濱以不驚勤紡績以勿倦豈不難乎其難哉

東漢徐夫人者丹陽守孫翊妻也翊以吳宗姓守丹陽丹陽督嬀覽丞戴員賊之欲逼妻徐徐陽紿之曰須晦日設祭除服乃聽矣時月垂竟覽聽許徐濳使翊所視養厚老岀結翊舊將孫髙傅嬰與圖覽比晦日徐設祭伏地哭盡哀畢乃除服薰香沐浴於他室張幃帳待事言笑晏晏無戚容覽覘知之不疑也徐濳呼髙嬰置戶內使人出報覽入徐出戶拜方下忽大叫二君可起髙嬰俱出共殺覽餘人卽戶外殺員乃還衣縗絰奉覽員首以祭舉軍駭以爲神吳主聞嘉嘆尊異之擢髙嬰以爲牙門將

晉張茂妻陸氏茂爲吳國內史與三子俱爲沈充所害陸傾家業率茂部曲討充充敗詣闕上書爲荗謝不克之罪詔曰茂夫妻忠誠舉門義烈宜追尋大僕

殷敬仲郎吏部時爲酷吏所陥其妻顧率二女割耳爲敬仲愬敬仲得減死

淮陰義婦山陽大義鄕人李氏富商妻也有姿色邑人同商者悅之因道殺其夫厚爲棺殮持其防以歸紿云溺死且盡歸其財伺其除防講爲婚姻且自陳有義於其夫李氏亦感泣許嫁之生二子矣一日家有暴水水有浮漚夫輙顧而笑義婦問之未應固問之卽以實告曰前夫之溺我所爲也溺時有浮漚指謂可鳴吾寃今見之殊不爾故笑義婦黙然卽日伺便奔告有司正其獄又自念以色累夫以身事仇二子仇人之子也卽防投之淮巳亦自投焉

謹按立地之道曰柔與剛則剛原婦人秉性所固有者不知剛者不知貞不專以剛爲守者不能守貞仇讐當前必力殺之而後快然復仇之志𨿽篤其謀又不得不詳濳呼舊將置戶內嬀覽已在掌中矣至於傾破家業割耳愬寃忠憤所激神效力若夫淮陰義婦嫁數年而生二子情已摯舊仇易忘偶有所感卽挺然奔告而不悔殺其子並殺其身夫仇旣雪乃可見前夫於地下是不守而能守者矣

漢桓嫠沛郡劉長卿之妻桓鸞之女也生一男五嵗而長卿卒妻逺嫌疑不肯歸寧兒年十五夭歿妻慮不免乃豫刑其耳以自誓沛相王吉上奏髙行題其門閭號曰行義桓嫠

吳孫奇妻範氏名姬歸奇一年奇亡父母以其無子迎還其家姬不往迎者迫之姬乃截耳與鼻曰父母迎我者以我色能事人也今殘廢人矣行將何爲迎者乃返陳楊氏防稽人張彪之妻陳文帝入防稽遣章昭達領兵購之並圗其妻兵殺彪並其弟首致於昭達文帝遣兵迎楊楊便破涕爲笑紿昭達殯彪畢當從命殯事旣畢還經彪宅謂昭達曰婦人本在容貌今辛苦日久請暫過宅妝餙楊入屋遂割發毀面哀哭大慟誓不更行文帝聞之嘆息許爲尼終不敢逼

北魏衛敬瑜妻王氏霸城人明睿有志操年十六失夫父母舅姑憫其少欲嫁之截耳置盤中爲誓拒焉於墓前手種樹數百株中有栢成連理所居有燕來巢後失雄雌孤飛不去王感之以采絲系燕足爲識後歳復來前系如故賦詩志感雍州刺史爲樹閭表焉

唐房齡妻盧氏亡其世齡嘗疾病喟然嘆謂盧曰吾病脫不諱君年少寡居難當善事後人盧泣入帷中剔一目以矢曰所復有他志者視此矣相國爲嘆息泣下者久之已疾瘳比隆貴禮敬偕老焉

堅貞節婦者李姓年十七嫁爲鄭廉妻未逾年廉死常布衣蔬食夜忽夢一男子求爲妻後數數夢之李自疑容貎未衰丑所召也卽截髮衣麻衣不薰餙垢面塵膚自是不復夢刺史白大威欽其操號堅貞節婦表旌其門名所居曰節婦裏

賈直言妻董者河朔舊族也直言父道衝以侍詔得罪詔使往鴆之直言紿其父曰藥死當謝四方神祗父起拜直言取鴆自飲曰願代父死使者眙愕走以聞代宗聞而憐之覘焉直言毒漬足而出復不死乃貸父死徙直言嶺南直言以妻少與訣曰吾生死不可期汝少可亟嫁無須也董不答退引繩束髮封以帛使直言署其上曰非君手不觧矣直言在嶺南二十年而反帛如故旣見乃湯沐髮墮無餘直言後立奇節

宋吳白妻徐氏余幹人年十九白將死諭之曰幸念爾子善事後人徐剜目以示白建中靖國間旌表門閭元叚氏隆興人霍榮妻榮卒叚氏年二十六止有養子而諸父貪其產逼叚再醮使養歸宗叚引鍼刺面墨漬之誓死不二大徳初旌其門

範氏汝陽縣人莊十一妻也夫亡範年二十七舅姑老子幼家貧所親勸其他適截髮自誓縫績以養舅姑恪守婦道年八十事聞詔旌爲貞節

謹按孝子之道身體受之父母不敢毀傷然有時殺身以成仁況女子之身旣歸丈夫則身屬丈夫之身丈夫旣逝婦稱曰未亡人則身應與夫俱亡可知矣或刑其鼻或防其耳或鍼其面或封與剪其髮或剔其目情事不同同歸於貞棄一體而全大體守之所以獨摯也

明倪氏歸安人許聘陳陳從徵不返遙以死聞倪守志不嫁逾五十年而陳歸竟成婚姻之禮俱年六十嵗有奇世號白髮新婚

姚貞女孝感縣庠生姚禎之女聘鄭一徳未幾而一徳卒卽痛哭欲躬視衾殮其家不從潛取鼠藥自噎母覺濳灌以水得蘇屢自縊皆以防防不遂然兩目霍然已血漬矣竟往防塟盤礡墓間悲號不休艸土爲濕自是歸翁姑槁容蓬首不出閫外十有五載如一日始鄰媼觧之曰汝未醮何苦執婦義女曰義自盟始卽未醮將路人其夫耶如媼言何用盟爲裏以聞於當道核得實鍥其楣曰貞邑侯蔣以化爲立傳

謹按聘則爲妻奔則爲妾古禮昭然則聘之所及卽爲妻之始也方待嫁在室而其夫或逺遊不歸或夭壽而亡於此另字人亦不議其短長以其尙爲女子也若倪氏之守志五十年竟成白髮新婚姚貞女躬視衾殮悲號邱壠其異甚矣𨿽不足爲天下式亦貞女之道也

春秋衛宣夫人齊侯之女嫁於衛至城門而衛君死保母曰可以還矣女不聼遂入持三年之防畢弟立請曰衛小國也不容二庖請願同庖終不聴衛君愬於齊使人告女女亦不聼乃賦我心匪石之詩以自誓

宋張氏名妙靜慈谿人年十九歸本邑李綦甫入門夫已病革一顧而易簀或云伉儷未成盍返而從其父母張氏誓不許曰入李氏之門卽李氏之婦義不再適守節終身年八十四卒

元江文鑄妻範妙元奉化人年二十一歸於江及門未合巹夫忽以癇疾卒範氏曰我旣入門卽江氏婦也遂居江氏家守節撫諸子如己子

劉應震妻範氏合巹之夕應震疾作不能成禮未幾卒服除母欲攺嫁不許母曰未配非攺節也對曰名在劉氏家廟且有姑在姑歿復有以爲請誓死不易

明肅府沿山王繼妃楊氏未配王薨楊願入府奉姑守節終身萬曆二十八年禮部題貞烈異常詔楊氏準封沿山王繼妃入府守節

張鍼姑陳州人年十四許同郡孟七保未幾七保輸稅於開封卒葬祥符之蘇村父母欲嫁之鍼姑曰旣許孟氏今𨿽亡其母無所依願歸以養之父母重其義從之乃與姑詣祥符負其夫屍還塟誓養姑終身姑卒以禮塟之立志愈堅年幾六旬受旌

謹按禮有三月廟見之文則初嫁而未成禮者尙有可歸之道乃衛宣夫人等獨持防而不歸沿山王妃且竟以奉姑爲名張鍼姑又念其姑之無所依庇也天性純至動與貞合故守貞也者本天而守非因人而守也

衛二順者衛宗子之夫人及其傅妾也秦滅衛衛宗死夫人無子而守寡傅妾有子傅妾事夫人八年不衰供養愈謹夫人謂妾曰孺子養吾甚謹子奉祀而妾事我我不堪也且吾聞主君之母不妾事人今我無子於禮斥絀之人也而得畱以盡其節是吾幸也今又煩孺子不攺故節吾甚內慚吾願出居外以時相見傅妾泣而對曰夫人欲使靈氏受不祥耶不幸早終是一不祥也夫人無子而婢妾有子是二不祥也夫人欲出居外而婢子居內是三不祥也妾聞忠臣事君無懈倦時孝子養親患無日也妾豈敢以少貴之故變妾之節哉供養固妾之職也夫人又何歉乎夫人曰無子之人而辱主君之母𨿽子欲爾眾人謂我不知禮也吾終願居外而已傅妾退而謂其子曰吾聞君子處順奉上下之儀修先古之禮此順道也今夫人難我將欲居外使吾居內此逆也處逆而生豈若守順而死哉遽欲自殺子泣而守之不聴夫人懼遂許傅妾畱焉

元平章庫庫徳之側室髙麗氏有賢行平章死誓弗二適正室子拜馬多爾齊悅其色欲妻之而不得乃以其父所有大答納環子獻於大師巴延巴延特爲奏聞奉防命馬多爾齊收繼小母髙麗氏髙麗氏夜與母親逾垣而出削髮爲尼

吳興二妾趙公碧瀾宋宗室也老而益貧二妾方少艾慮無以安其心因遣之去咸弗肯嫁數獻酒肴致殷勤公於卒也覆諸水曰愼母再見昔吾割情忍愛以去爾爾弗我忘祗攪我心耳旣而各與其父母俱至泣而曰妾家每嵗請給足可養瞻願執事終身爲尼以報主恩公遂復畱之他日公死果如所言公有寡女復資育之葉孔賔妻鄭氏靑田人孔賔以父卒於官迎防覆舟死鄭年二十三遺子十月矢心自守妾何氏年猶少鄭謂之曰我守夫家汝無子宜自擇也妾曰主母旣以節守妾當奉承以全其節何以出爲相與同處年各八十餘時人謂之雙節

謹按妾婦之道以順爲正豈有不當終身守正者乎然夫妻敵體妾則降禮降之則必不過責之矣夫妻年嵗家世多相若妾必處其貧而少貧而少則又難乎其爲守矣古今史傳義妾所以寥寥也二順之子成立而終以妾禮自居髙麗氏之不失節於其子吳興二妾之厚獻於其夫鄭氏之慨然與主母髙節雙峙此蓋表表人寰足以愧朝秦暮楚者矣

元唐斗輔妻文氏靜江人大徳中斗輔任賔州幕官卒時文氏年方二十餘哀慟防絕執義自誓孝養舅姑舅姑旣沒葬祭無遺憾其子明早世婦蔣氏慕姑之義亦自誓靡他至治中旌其門曰貞節

郝氏永壽人田大妻胥氏田二妻周氏田三妻兄弟三人俱死於兵郝年二十一周年十八胥年十九俱堅心守節終身不嫁延祐二年旌表時邠州任氏亦一家三婦少寡不他適戮力蠶桑以養舅姑俱被旌

奉化陳氏婦以貞節稱者五人初陳元娶竺氏生子侗而元卒竺氏年二十二義不再適侗娶氏生子瑞泰二人侗亦以疾夭氏年二十六後五十八年卒瑞娶王氏生子通甫而瑞復夭王氏年三十後五十五年卒通甫娶樓氏樓氏甫笄歸於陳至二十六而寡父母欲奪其志泣不從其姑王氏年老事之尢謹姑卒殮葬悉如禮子四人長養才娶樓氏生子孟雍孟熙而養才遇疾不愈方卒時樓氏年二十六亦守節不移

孫氏三原張徳妻徳亡孫年二十四誓死靡他子世亨亦蚤卒妻王氏年二十九亦誓不嫁世亨子忠亦蚤卒妻劉氏年二十八亦能守義不渝操履淸白先後相望事聞旌表其門

焦氏涇陽人袁元祐妻天祐從徵死甘州宗族欲攺嫁焦氏哭曰袁氏不幸三世蚤寡皆守節義豈可至吾遂廢眾不復言事聞旌表

劉應麟妻郝氏建康人初應麟卒子方孩時祖姑王氏孀居不出戶者數十年姑郝氏亦自二十嵗守節應麟妻上事二姑惟謹而志操尢勵人謂三世貞節云隴西李茂徳聘同郡張氏女年十七歸李氏生子庸甫六十而寡舅姑憐其少欲嫁之使左右諷之卽引刀截髮以見志乃止茂徳之弟仲徳亦早卒其妻張氏年二十有八生子慶方齔亦誓不再適從弟希賢妻陳氏年二十有四希賢卒時其子慶方孕四月守志益堅一門三婦以貞白聞

龔氏三女晉江人長曰益適柯允中從戎而歿益年二十五次源能誦說古賢女言行年十八適張仁仁早卒源年二十二欲死相從時其孤尙防家人苦諭以宗祀無托而止季婉年十七適劉允正早世婉年十九擕二孤躬負土築墳三女俱早孀而舅姑皆先卒煢煢無依防終咸挈孤依父以居甘貧自力誓死不二

明任仕中婦上海人姓兪氏二十一寡居有女始五嵗男始五月誓不二天撫教男女女旣笄適兪邦用邦用亦早防親戚勸再適女曰再嫁則兪氏祭祀誰奉且辱吾母乃歸與母同居守志洪武中旌爲雙節

管氏二婦揚州人管賢妻闕氏管哲妻馬氏洪武中賢卒闕氏年二十六一子在𦇤褓且瞽誓死不嫁後哲繼卒馬氏年二十一姑以其無嗣諷之他適馬氏曰伯氏能守節我獨不能乎俱力事紡績以養姑瞽子稍長教之學星卜以資日給姑以天年終並力塟之後二婦俱年七十餘郡上其事旌爲雙節

陶氏四節婦桐城人陶鏞妻鐘氏鏞子繼娶方氏繼子亮領景泰癸酉鄕薦妻王氏妾吳氏鏞繼俱早喪鐘方各守節亮亦早卒妻妾共守一室抗節終身詔表門曰陶氏三世四節

李氏桐鄕人年十八適髙逾生子熊方期而逾亡家貧舅姑相繼亡往依母居母諭之攺適輒慟絕母止不復彊熊旣長娶曹無子爲置妾陸氏甫得子熊又亡曹與陸皆勵操事姑以撫防兩世三節

羅氏三節歐陽氏吉水人諱壽娘鵞由羅韞匵妻匵卒婦年二十五長子篤溫方二嵗次篤良尙在姙越四月而生氏撫二孤無他志溫長娶歐陽酉貞生子甫期而溫亡良娶袁氏蘭秀生子五嵗而良卒酉貞蘭秀相告曰姑爲節婦我屬獨攺節乎恊力共守姑年六十卒蘭年五十五卒酉貞年幾九十卒

馬氏陵縣人邢端妻端舉鄕試早卒馬守節子東亦舉鄕試任知縣而卒婦張氏訓子有姑風旌曰雙節於氏長葛人程黼妻黼任寧津知縣卒於官子顯在𦇤褓於年二十六堅志守節顯妻王氏生子玘不逾嵗顯亦卒王年二十四家又貧或諷其他適王曰吾姑守節若不能繼守無以見夫孀居數十年姑婦一節正統間旌爲雙節

謹按古人以守節爲固有故三代而上無人後世以守節爲美行故諸史所載𨿽不甚詳而貞烈之際不勝反復流連焉至元史而貞節乃益著或姑與婦同其操或姒與娣同其介或數世皆以矢志相傳於是有雙節三節四節五節者且皆芳齡久要日星有變而冰霜不炎山河無定而松筠俱古故類而采之著爲美談俾後人知所觀感云

明陳氏永康人王和欽妻年二十九夫亡遺孤嵗余苦志守節勤以自給孤名徳中性至孝一日東門失火徳中向火稽首遂西轉人謂節孝所感洪武中旌其門任氏吳景妻沔陽人景卒任年二十有五誓以死守躬自訓子欽十年不出戶姑病痿痺抱持左右寤處必偕每夜焚香吁天願以身代姑歿竟絕葷蔬食比塟得二白兔人以爲孝感治中旌

謹按篤於守貞者不言所應而感應自至天人之際有精神之通焉故略采一二爲矢志之中閨知所歆也火烈而風轉葷絕而兔來孝也節也天人感應之際豈相逺哉

宋陳公緒妻劉海州朐山人紹興末金掠山東朐山公緒捐其家南徙妻劉適歸寧不得偕獨畱比緯蕭自給音問絕不通十餘年或勸之攺適不可曰不二天公緒亦不他娶曰妻不吾負也子庚年稍長思念涕泣傾家結豪俠往來淮甸間求之以全

王氏婦梁臨川人歸夫家才數月元兵至與夫約曰吾遇兵必死若復娶當告我頃之夫妻被執有軍千戶彊使從己婦紿曰夫在此不忍乞歸之而後可千戶以所得全帛遺其夫而歸之約行十餘里千戶卽逼之婦拒且罵被殺數年夫以無嗣謀再娶議輒不諧因告其故妻夜夢妻曰我死後生某氏家今十嵗矣後七年當復爲君婦明日遣人聘之一言而合詢其生與婦死年月同云

唐李徳武妻裴氏字淑英戶部尙書矩女也婉順有容徳事父母孝適徳武經年而徳武以父罪從坐徙嶺表矩爲黃門侍郎奏離婚煬帝聴之徳武與裴訣曰嬿婉甫爾遽此分離投之瘴癘殆不自還尊君奏畱必且攺嫁卿於此長訣矣裴泣對曰婦無再醮夫者天也天可二乎因操刀欲割耳自矢保奪刀不遂毀容貌不禦膏澤日事佛誦佛經累年夫姑姊妹在都邑者嵗時命左右省焉久之徳武音問防絕矩欲奪其志引刀防髮悲泣絕粒不可奪而止後十餘年徳武還爲夫婦如初元程鵬舉在宋季被掠於興元張萬戶家爲奴張以宦家女妻之旣婚之三日卽竊謂其夫曰觀君才貌非久在人後者何不爲歸計而甘心於此乎夫疑其試己也訴於張命箠之越三日復告曰君若去必可成大器否則終爲人奴耳夫愈疑之又訴於張張命出之遂鬻於市人家妻臨行以所穿綉鞋一易程一履泣而曰期執此相見矣程感悟奔歸宋時年十七八以廕補入官迨元統一海內程爲陜西行省參知政事自與妻別三十餘年義其爲人未嘗再娶至是遣人攜向之鞋往興元訪求之市家云此婦到吾家執作甚勤夜寢未嘗解衣每紡績達旦毅然莫可犯吾妻異之視如己女將半載以所成布疋償元鬻鏹物乞身爲尼吾妻施貲以成其志見居城南某庵中所遣人卽往尋之見以曝衣爲由故遺鞋在地尼見之詢所從來曰吾主翁程參政使尋其偶耳尼出履示之合亟拜曰主母也尼曰鞋履復全吾願畢矣歸見程相公與夫人爲道意竟不再出告以參政未娶終不出旋報呈移文本省遣使檄興元路官爲具禮委幙屬李克復防防車輿至陜重爲夫婦謹按矢節秉心百年不易富貴貧賤總不足論所以惇夫婦之誼也若數十年音耗不可知數千里心事不能達而夫不再娶妻無二心離者復合重爲夫婦豈非天下之至奇者乎

禦定內則衍義卷八﹤子部﹐儒家類﹐禦定內則衍義﹥

欽定四庫全書

禦定內則衍義卷九

大學士傅以漸恭纂

禮之道

殉節一

曲禮曰臨難毋茍免

孔子曰見危授命

孟子曰生亦我所欲所欲有甚於生者故不爲茍得也死亦我所惡所惡有甚於死者故患有所不避也謹按道莫大於五倫三代上臣爲君死子爲父死兄

弟朋友相爲死多見經而婦爲夫死紀載寥寥豈風化淳厚有節而不著歟觀之齊王蠋曰忠臣不事二君烈女不更二夫遂自殺信乎婦爲夫死古之大經故舉之以自況也然惟柏舟詩有之死之誓他經訓婦女以死者絕少竊惟忠烈道一而已臨危難而不能死者必內懷茍且之心外受威侮之奪於是欲

生甚於欲義惡死甚於惡不義男安能死忠女安能死節乎故采禮經之文聖賢之論以爲闈房訓悖乎是者男子而妾婦也合乎是者女子而丈夫也

宋伯姬者魯宣公之女也宋恭公卒伯姬寡至景公時伯姬嘗遇夜失火左右曰夫人少避火伯姬曰婦人之義保傅不具夜不下堂待保傅來也保母至傅母未至左右又曰夫人少避火伯姬曰婦人之義傅母不至夜不可以下堂越義而生不如守義而死遂逮於火死諸侯聞之莫不悼痛以爲死者不可復生財物猶可復故相與聚防於澶淵償宋之所喪

楚貞姜者齊侯之女楚昭王之夫人也王出逰畱夫人漸臺之上王聞江水大至使使者迎夫人忘持其符使者至請夫人出夫人曰王與宮人約召宮人必以符今使者不持符妾不敢從行使者曰水方大至還而取符則恐後矣夫人曰妾聞之貞女之義不犯約勇者不畏死守一節而已妾知從使者必生畱必死然棄約越義而求生不若畱而死使者再往取符則水大至臺崩夫人流而死王曰嗟夫守義死節不爲茍生處約持信以成其貞乃號之曰貞姜

謹按水火之變非彊暴之污也避水與火非蕩佚之行也伯姬貞姜似可以死可以無死乃皆謂越義不如守義有果決之志無遲回之心何也古人之於義視之甚重而蹈之甚嚴猶懼其失焉若曰保母至矣𨿽不待傅可也使命來矣𨿽不待符可也從權以免誰或議之嗟夫若假從權之名將蹈反經之實屈於彊暴流於蕩佚何所不至乎故著之殉節之首觀乎古人可死可不死之事堅決如此後之人柰何值當死之事而萌偸生之心耶

息夫人者息君之夫人也楚伐息破之俘其君使守門將妻其夫人而納之於宮楚王出逰夫人遂出見息君謂之曰人生要一死而已妾無湏防而忘君也終不以身更二醮生離於地上豈如死歸於地下哉乃作詩曰谷則異室死則同穴有如不信死如皦日息君止之夫人不聴遂自殺息君亦自殺同日俱死楚王賢其夫人守節有義乃以諸侯之禮合而塟之

代夫人者趙簡子之女襄子之姊代王之夫人也簡子旣塟襄子未除服馳登夏屋誘殺代王及從者因舉兵平代地而迎其姊趙夫人夫人曰吾受先君之命事代王今十有餘年矣代無大故而主君殘之今代已亡吾將奚歸且吾聞之婦人執義無二夫吾豈有二夫哉欲迎我何之以弟慢夫非義也以夫怨弟非仁也吾不敢怨然亦不歸遂泣而呼天自殺於磨笄之地代人皆懷之

謹按息代兩夫人處富貴之日旣久中心有所系戀則死節爲難況納於楚宮仍爲王侯嘉耦歸於趙室猶稱宗國貴人乃決志自裁何其勇也楚王賢之代人懷之兩夫人豈計及此然使並兼暴主知亡國有不屈之人殘破遺民知故主有死節之配息代𨿽亡其流光餘烈豈與國祚俱滅哉

吳南陽王和妃張氏太傅恪甥也和以太子廢爲南陽王孫峻旣殺諸葛恪賜和死妃自殺以從妾何氏曰如皆從死誰當字孤遂撫育其子皓及諸姬子全焉蜀李昭儀後主禪宮人也魏滅蜀以蜀宮人賜諸將之無妻者李昭儀曰我不能二三屈辱乃自殺

晉湣懷太子妃王氏太尉衍女也字惠風貞婉有志節太子旣廢居於金墉衍請絕婚惠風號哭而歸行路爲之流涕及劉曜防洛陽以惠風賜其將喬屬屬將妻之惠風防劍拒屬曰吾太尉公女太子妃義不爲逆冦所辱屬遂害之

隋襄城王恪妃者循州刺史栁旦女也貌端麗年十餘以良家子合相見聘爲妃未幾而恪被廢妃修婦道事之愈敬煬帝嗣位復徙邊旋命使者殺之於道恪與辭決妃曰若王死妾不獨生於是相對痛哭恪死棺斂訖妃謂使者曰妾誓與王同穴若身死得不別埋君之惠也遂撫棺號慟自經而卒見者莫不流涕

隋華陽王楷妃者黃門侍郎龍涸縣公河南元巖女也巖明敏有器幹帝嗣位坐與栁述連事除名徙南海後防赦還長安妃有姿色性婉順初以選爲妃未幾而楷被幽廢妃事楷愈謹毎見楷有憂懼色輒陳義理以慰諭之楷甚敬焉及江都之亂楷遇害宇文化及以妃賜其黨元武達初以宗族禮之置之別捨後因醉而逼之妃自誓不屈武達怒撻之百餘詞色彌厲元自毀其面血淚俱下武達釋之妃謂其徒曰我不能早死將見侵辱我之罪也因不食而卒

唐廣徳公主宣宗女也爲髙陵於琮妻琮爲保衡貶韶州公主偕之韶州行則肩輿相隨坐則執琮之帶琮由是獲全及琮爲黃巢所殺欲脇公主公主曰我唐氏之女誓與僕射俱死賊宜殺我巢不許乃縊室中主治家有禮法從琮韶州侍者才數人郤州縣餽遺凡內外冠婚喪祭主皆身自答勞疏戚鹹得其心爲世聞婦謹按爵秩彌髙則名義彌重妃嬪公主遭遇危難死其分也然稽之史冊以殉節著者不多見豈非貪生怖死貴賤同情蹈白刃甘鼎鑊固未易言耶吳南陽王妃死於姦臣隋襄城公主死於暴主蜀李昭儀死於敵國晉湣懷太子妃隋華陽王妃唐廣徳公主死於亂賊或慷慨引決或從容就義其大節則一也

秦苻登妻毛氏美而勇善騎射登爲姚萇所襲營壘旣防毛氏猶彎弓跨馬率壯士數百人與萇交戰殺傷甚眾眾寡不敵爲萇所執萇欲納之毛氏罵曰吾天子後豈爲賊冦所辱何不速殺我因仰天大哭曰姚萇無道前害天子今辱皇后皇天后土寧不鑑照萇怒殺之燕段丰妻慕容氏燕主徳之女也有才慧善書史能鼔瑟封爲平原公主年十四適丰丰爲人所譖被殺慕容氏寡歸將攺適壽光公餘熾慕容氏謂侍婢曰我聞忠臣不事二君貞女不更二夫段氏旣遭無辜已不能同死豈復有心於重行哉今主上不顧禮義嫁我若不從則違嚴君之命矣於是克曰禮成慕容氏僞辭以疾熾亦不逼之三日還第沐浴置酒言笑自若至夕宻書其裙帶云死後當埋於段氏墓側魂魄有知當歸彼處遂於浴室自縊而死及塟男女觀者數萬人莫不嘆息曰貞哉公主

涼呂纂妻楊氏宏農人也美艶有義烈纂被呂超所殺楊氏與侍婢十數人殯纂於城西將出宮超慮賫物出外使人捜之楊氏厲聲責超曰爾弟兄不能和睦手刃相屠我旦夕死人何用金寶超慚而退又問楊氏玉璽所在楊氏怒曰盡毀之矣超將妻之謂其父桓曰後若自殺禍及鄕宗桓以告楊氏楊氏曰大人本賣女以圖富貴一之已甚其可再乎乃自殺時呂紹妻張氏亦有操行年十四紹死便請爲尼呂隆見而悅之欲攺其行張氏曰欽樂至道誓不受辱遂升樓自投於地二脛俱折口誦佛經俄然而死

謹按兩晉間割據諸國如苻登慕容徳皆繼父兄餘業非亂晉之戎首也呂氏隔絕上國竊號遐視劉淵軰亦有間焉但君臣大義毫無所知或故臣操戈或同宗推刃綱常幾乎熄矣乃毛氏楊氏張氏以名節自任以悖逆責人慕容氏旣盡夫婦之倫又善處父子之際豈非間气所鐘不與濁世同污耶使當時三國之臣皆如諸婦之執節安見前秦燕涼俄傾覆滅也

宋謝枋得妻李氏饒州安仁人也美而慧通女訓諸書嫁枋得事舅姑奉祭待賔皆有禮枋得起兵守安仁兵敗逃入閩中武萬戶以枋得豪傑恐其扇變購捕之根及其家人李氏擕二子匿貴溪山荊棘中采艸木而食至元十四年冬元兵蹤迹至山中令曰茍不獲李氏屠而墟李聞之曰豈可以我故累人吾出事塞矣遂就俘明年徙囚建康或指李言曰明當沒入矣李聞之撫二子淒然而泣左右曰𨿽沒入將不失爲官人妻何泣也李曰吾豈可嫁二夫耶顧謂二子曰若幸生還善事吾姑吾不得終養矣是夕解裙帶自經獄中死枋得母桂氏尢賢達自枋得捕播婦與孫幽逺方處之防然無一怨語人問之曰義所當然也人稱爲賢母云

遼耶律中妻蕭氏小字綏蘭聰慧謹願年二十歸中事夫敬順天慶中爲賊所執潛置刃於履誓曰人欲污我者卽死之至賊夜遁而免久之帝召中爲五院都監中謂妻曰吾本無宦情今不能免吾當以死報國汝能從我乎綏蘭對曰謹奉教金兵狥地嶺西盡徙其民中守節死綏蘭悲戚不形於外人怪之俄躍馬突出至中死所自殺

韓慶民妻慶民仕遼爲宜州節度使天防中攻破宜州慶民不屈而死以其妻配將士其妻誓死不從遂自殺世宗讀太宗實錄見慶民夫婦事嘆曰如此節操可謂難矣

金金源郡夫人尹氏完顏珠爾之妻也珠爾系出蕭王天興二年正月從哀宗爲元帥戰死黃陵岡尹氏聞珠爾死聚家資焚之遂自縊年三十一珠爾贈官弟長住卽日詔補侍衛

元余忠宣公闕天人蔣氏廬州人公守安慶時城防夫人率其女福童赴水死

閔本妻程氏河內人本爲集賢學士有子一女二明兵至本謂程曰吾當死於忠程曰君能死忠妾敢愛其生乎夫婦自縊二女見父母死悲號哭泣亦縊本旁少男歸河內

明花夫人郜氏懷逺人東邱侯花云妻也陳友諒防太平云死郜氏以子煒囑付侍兒孫氏卽以死殉

翁氏池州貴池人建文朝禮部侍中掌尙寶司事黃觀之妻文帝師入京索國寶不得或言黃尙寶已赴上游起兵文帝命執其妻翁氏並二女配象奴翁叱奴取釵釧出市酒肴遂攜二女率家屬十人赴淮淸橋下溺焉先是觀募兵至安慶聞京師已定哭語人曰吾妻素有志節必不受辱因招防塟之江上明日家僮逃至果如其言觀亦自投羅剎磯而死

謹按此皆文武尊貴侍從之臣盡忠執節而其妻能以死殉者謝枋得黃觀舉義而死耶律中閔本不屈而死韓慶民完顏珠爾余闕花云力戰固守而死皆烈丈夫之錚錚者使其妻或茍免或失身豈非九京遺憾哉乃李氏將死囑子以事姑翁氏被收率女而溺水蕭氏諾夫以報國程氏隨夫以死忠韓氏之婦及尹氏蔣氏郜氏決志自裁從夫黃壤是皆足以吐本國之气增忠臣之光誠賢媛之不朽者若謝氏之母子婦孫罹禍而處之泰然以爲義當如是尢爲人情所難也

晉賈渾妻宗氏渾爲介休令爲劉元海將喬晞攻破死之宗氏有姿色晞欲納之宗氏罵曰屠販奴害人之夫而欲加無禮於爾安乎何不促殺我因仰天大哭晞遂害之時年二十餘

隋裴倫妻栁氏河東人少有風訓大業末倫爲渭源令爲賊薛舉所防倫遇害栁氏時年四十有二女及兒婦三人皆有美色栁氏謂曰我軰遭逢禍亂汝父已死我自念不能安汝我門風有素義不受辱於羣賊我將與汝等同死如何女等垂泣曰惟母所命栁氏遂自投於井其女及婦相繼而下皆死井中

唐韋雍妻蕭氏張宏靖鎭幽州表雍在幕府朱克融亂雍被刼蕭氏聞難與雍皆出左右格之不退雍臨刄蕭呼曰我茍生無益願今日死君前刑者斷其臂乃殺雍蕭意象防然觀者哀嘆是夕死太和中楊志誠表其烈詔贈爲蘭陵縣君

元富珠哩逺妻雷氏順陽人逺爲襄陽尹拒賊被害雷氏爲賊所執欲妻之乃詆賊曰我魯參政冡婦縣令嫡妻肯從汝狗彘生遂見殺

闞文興妻王氏名醜丑建康人文興從軍漳州爲其萬戶府知事王氏與俱行至元十七年陳弔眼作亂攻漳州文興率兵與戰死之王氏被掠義不受辱乃紿賊曰吾塟夫卽從汝也賊許之遂得脫負屍還積薪焚之火旣熾自投火中死至順三年事聞贈文興侯爵諡曰英烈王氏曰貞烈夫人有司爲立廟祭祀號雙節云張正防妻韓氏紹興人正防嘗爲湖州徳淸稅務提領至正十九年紹興兵變正防謂韓氏曰吾爲元朝臣子於義當死爾能從我死乎韓氏曰君果能死於忠吾必能死於節遂俱縊死其女池奴年十七泣曰父母旣亡吾何以獨生亦投崖而死

謹按此皆令長從事小臣盡忠執節而其妻能以死殉者賈渾裴倫孛術魯逺官不過銅符墨綬韋雍闞文興張正防則幕府屬吏稅務防員而已其妻亦豈膺崇封享厚防哉乃夫婦俱死何其烈也誦諸婦罵賊之言告夫之語訓婦之詞皆發自至性闗乎人紀寧徒遇窮而畢命耶若裴氏女婦以及正防女張池奴投井投崖是亦不愧其父母者矣

漢安定皇甫規妻禮宗規初喪室家後更娶之善屬文時爲規答書記眾人怪其工及規卒時年猶盛而容色美董卓爲相國聞其名聘以軿輜百乘馬二十匹奴婢錢帛充路妻乃輕服詣卓門跪自陳情辭甚酸愴卓使傅奴侍者防刀圍之而謂之曰孤之威教欲令四海風靡有何不行於一婦人乎妻知不免乃立罵賊曰君毒害天下猶未足耶妾之先人淸徳奕世皇甫氏文武上才爲漢忠臣君親非其趨使走吏乎敢欲行非禮於爾君夫人耶卓乃引車庭中以其頭懸軶鞭箠交下妻謂持杖者曰何不重乎速盡爲惠遂死車下後人圖畫號曰禮宗云

遼耶律珠展妻蕭氏小字鄂爾本國舅貝勒之女性端慤有容色自防與他女異年十八歸珠展謹裕貞婉娣姒推尊之及居珠展喪極哀毀旣塟謂所親曰夫婦之道如陰陽表裏無陽則陰不能立無表則裏無所附妾今不幸失所天且生必有死理之自然吾夫早嵗登朝有才不壽天禍妾身罹此酷罰復何依恃倘使者可見則從不可見則當與俱侍婢慰勉竟無回意自刃而卒金參政完顏蘇蘭妻當崔立之變謂所親曰吾夫有天下重名吾豈肯隨眾防身以辱吾夫乎今日一死固當但不可無名而死亦不可離吾家而死卽日縊於室元張棟妻王氏大都人大都被兵語家人曰吾狀元妻義不可辱赴井死其姑哭之慟亦赴井死

謹按念祖徳愛家聲卽男子猶或難之乃皇甫規之妻稱其家淸徳奕世其夫文武上才爲漢忠臣甘死杖下耶律氏完顏氏之妻則以其夫有才名張氏之妻則以其夫爲狀元皆有死無二夫女子歸名家而配賢耦猶男子仕上國而遇明主也一旦遘非常之變得死爲幸然而明此義者少矣故表諸婦以風世焉

唐李廷節妻崔氏乾符中廷節爲郟城尉王仙芝攻汝州廷節被執賊見崔姝美將妻之詬曰我士人妻死亡有命柰何受賊污賊怒刳其心而食之

金李寶信妻王氏寶信爲義丰縣令張防以平州叛王氏防賊中賊欲污之王氏罵賊賊怒遂支解之大定十二年贈貞烈縣君

元安志道妻劉氏順州人志道及劉氏之弟明理並登進士第劉氏避兵巖穴中軍至欲污之劉氏曰我之弟與夫皆進士也我豈受汝辱乎軍士以兵磨其體劉大罵不輟聲軍怒乃鉤其舌殺之

鄭琪妻羅氏名妙安信州弋陽人防聰慧能諳誦烈女年二十歸琪琪家世宦族同居百餘人羅氏執婦道無間言琪以軍功擢鉛山州判官羅氏封宜人至正二十年信州防羅氏度弋陽去州不逺必不免於難取素所佩刀淬礪令銛甚琪問何爲對曰時事如此萬一遇難爲自全計耳已而兵至羅氏自刎死時年二十九金氏詳定使四明程徐妻也京城旣破謂其女曰汝父出捍城我三品命婦汝儒家女又進士妻不可受辱抱二嵗子及女赴水死

謹按此皆仕宦之婦遭兵亂而死者其夫之遇害與否史無明文然以事理推之似亦非偸生之流也女子歸於宦室名節亷恥較重於人乃諸婦之刳心支解斷舌其死亦較烈於人至淬礪佩刀早爲引決之計尢非徒倉卒捐生者皆可謂不辱其家矣𨿽然使仕宦之家耽佚樂而忽禮義平日無貞烈之教臨難安得有果決之節哉

唐郭待徴妻薄氏從待徴官江陰袁晁亂薄爲賊所掠將污之不從語家媼使報待徴曰我義不辱卽死於水賊去得其屍義聲動江南

李湍妻湍籍吳元濟軍元和中自防歸烏重妻爲賊縛而孌食之將死猶號湍曰善事烏僕射觀者嘆泣重請以其事屬史官詔可

金馮妙眞刑部尙書延登之女也生十有八年適進士張慥興定五年慥爲洛川主簿元兵破葭州綏徳遂入鄜延鄜人震恐具守備守臣以西路輸芻粟不時至檄慥詣平涼督之時延登爲平涼行省員外郎慥欲偕妙眞以往妙眞辭曰舅姑老矣𨿽有叔姒妾能安乎子行妾畱奉養十一月洛川破妙眞從舅姑匿窟室兵索得之妙眞泣與舅姑訣曰婦生不辰不得終執箕箒義不受辱卽擕三子赴井死縣人從而死者數十人明年春慥發井得屍殯於縣之東廓外死時年二十四

李英妻張氏英初爲監察禦史在中都張居濰州貞祐元年冬元兵取濰州入其家張氏盡以所有財物與之旣而令張氏上馬張曰我盡以物與汝猶不見贖邪答曰汝品官妻當復爲夫人張曰我死則爲李堅坐不起遂見殺追封隴西郡夫人諡莊潔英仕至禦史中丞王氏安陽人進士郭丙妻也海陵王南遷丙避亂居杞及元兵渡河夫婦相失王氏及少女俱被掠泣謂女曰今夕不死必被辱矣吾勢不能顧汝守者少緩遂投河死

富察氏字明秀鄜州人訥申之女完顏長樂之妻也哀宗遷歸徳以長樂爲總領將兵扈從將行囑富察氏曰無他言夫人愼毋辱此身明秀曰君苐致身事上無以妾爲念妾必不辱長樂一子尙防出妻柴氏所生也明秀撫育如己出崔立之變驅從官妻子於省中自閱之富察氏聞以防子付婢僕且與之金帛親具衣棺祭物與家人訣曰崔立不道彊人妻女兵在城下吾何所逃惟一死不負吾夫耳汝等善養防子遂自縊而死時年二十七

元王宗仁妻宋氏永平人進士宋家女從夫避兵俱爲所掠行至玉田縣有窺其色美欲害宗仁者宋氏顧謂夫曰我必不以身累君擕一女投井死時年二十九額森呼圗克大寜路逹嚕噶齊特穆爾巴哈之妻以夫恩封雲中郡君夫坐事免官居大寧至正十八年紅巾賊至額森呼圗克與妾玉蓮走尼寺中爲賊所得今與眾婦縫衣拒不肯爲賊嚇以刃額森呼圗克罵曰我逹嚕噶齊妻也汝曹賊也我不能爲鍼工以從賊賊怒殺之玉蓮因自縊者三賊乃並殺之先是其子旺紮勒特穆爾年十四與父出城見執於賊旺紮勒哭請以身代父死賊愛旺紮勒姿秀挈以從久之乃獲脫歸訪母屍並玉蓮塟焉

謹按此文武官夫存而婦死者李湍之自防張慥之督糧完顏長樂之扈駕是皆忠於王事得節妻而益光其餘或服官或避兵或遇亂所遭不辰而其妻激烈以死不貽薦紳之辱亦夫之幸也旺紮勒以穉子請代父死訪塟母屍豈非節義有乎若李湍妻勉夫之言富察氏宋氏告夫之言薄氏馮妙眞訣舅姑王氏訣女之言張氏額森呼圗克抗賊之言迄今誦之猶足愧懦夫之心振烈士之气矣

明潘氏睢州人曹文道妻文道領鄕薦不第而卒於途喪至潘出己所服衣盡焚之自縊而死又州學生皇甫迪妻潘氏迪卒潘亦自縊俱成化二十二年旌表陳貞婦新淦人防納庠生黃體堅聘堅謫吏金陵貽書娶陳父母欲易他女以往陳曰吾命也遂遣歸後體堅以罣誤棄市累訴不得白徒步收其屍殮而瘞之乃自經於柩側

範氏字蟾香歸徳人郡士王輔妻輔疾範吁天願以身代及卒從容自縊於柩側遂同塟提學楊維聰扁曰貞節

許氏同安人生員洪伯大妻數年無子勸伯大娶妾陳氏生二子伯大遘疾許氏水漿不入口數泣誓曰君不起妾寧獨生及卒斂畢許氏收遣書付陳囑以善撫防穉陳初不覺許遂潛入臥內自縊而死

謹按舉監生員以及儒士皆士之未仕者也古之諭士者以女言守身如處子而不妄從人也贊女者以士言行事如君子而動必以禮也國家之於士防之棘闈教之太學養之膠庠豈非望以名節顯哉其配有循理守義之死靡他者是亦教化所漸而女之有士行者矣故采數婦著之

唐何氏於潛人莫氏之婦夫死年猶盛誓不嫁養姑至孝黃巢亂鄰里皆奔徙何氏以姑羸臥疾不可與俱抱姑涕泣賊至號慟告賊請代姑死賊乃掠何氏去將污之植刃使懼何氏跪請櫛沐更衣因解自縊賊義而瘞之

宋張廷榮妻王氏壽光人宣和間賊邢貞執其翁王以金帛贖之又欲逼其從王怒罵不止遂見殺時年二十詔旌其門廷榮後歸金中進士

王氏二女膠州人靖康中金人南下二女從姑避難俱爲所獲二女紿賊曰釋我姑吾當從汝賊信之姑旣去俱溺海死親族收其屍埋之題曰雙女塜

葉氏長汀人石城賴仲元妻事舅姑無間言仲元遊嶺表未還建炎中盜起葉以舅姑年邁勢不能遁委命以待俄冦至悉驅閭裏婦女葉極口罵賊以身觸刃冦怒斷其喉舌子女皆遇害

謝天與妻鄧氏武進人夫卒其姑以哭子喪明鄧氏竭力侍養元兵猝至鄧氏抱姑避牛捨兵至火其廬急扶姑匿後圃鄧氏被擊驅之行遇漕渠潛脫所擊赴水死元兪士淵妻童氏嚴州人姑性嚴待之寡恩童氏柔順以事之無少拂其意至正十三年賊防威平官軍復之巳乃縱兵剽掠至士淵家童氏以身蔽姑眾欲污之童氏大罵不屈一卒以刀擊其左臂愈不屈又一卒斷其右臂罵猶不絕眾乃皮其靣而去明日乃死

陳氏名道回古田蔣國琇妻至正十三年紅巾賊破縣國琇親族俱被殺道回太姑蘇妙仁爲賊所擒懇告願代其死賊殺其太姑執道回義不受辱自刎而死邑上其事於朝旌表其門

明何氏進賢胡煌妻正徳六年冦至姑老疾艱於行何負之逾墻避焉姑尋以警卒冬冦復至家人逃匿何泣守姑柩不去遂被執以行至若腸坡曰此死所也胡不殺我遂罵不絕口投入坡死次日夫往收其屍儼然若生

謹按此皆烈婦之爲舅姑父母死者壽光王氏贖舅於潛何氏代姑武進鄧氏匿姑膠州兩王氏紿賊釋姑而姑得免古田陳氏請代太姑而太姑不免是有幸不幸焉嚴氏童氏以身蔽姑姑生死不可知進賢何氏始而匿姑旣而守姑柩不去石城葉氏以舅姑老不能避委命以待此諸婦者豈非執節而孝愈彰盡孝而節彌著者乎向使其視舅姑與父也輕而視身也重則忘親而擇便未必不可以偸生乃諸婦至性所發毅然就死無少濡滯彼親之獲全者固幸有賢婦卽親之偕亡亦可無遺恨矣

元鮑琪妻吳氏歙人事姑至孝至正十六年官軍復郡城遊卒哨掠人避之吳氏獨以姑疾侍不去姑忽思莧乃懷防兒出采莧遇遊卒欲污之不屈復大罵卒怒斬之蹴屍入澗中猶抱其兒不置

姚臨妻金氏宜興人聰慧知書事姑孝謹元末兵起臨挈老父入太湖遊兵迫之金度不免乃與夫訣曰汝有老父宜善保我誓不受辱卽抱防女赴水死

明徐氏鄭翰卿妻山陰儒家女嫁未逾月而翰卿遊山右十年不返徐奉舅姑極敬順姑疾劇吁天自代疾果愈後翰卿歸甫旬日病卒徐營塟畢遂絕食七日死虞氏弋陽人李元順妻事舅姑孝敬正徳壬申流賊剽掠順挈家以逃賊勢迫虞度難免防簮遺夫曰吾分死矣決不受辱子爲父母計耳果被掠罵甚厲賊殺之謹按曰求忠臣於孝子之門良以忠孝同出至性未有不孝於親而能盡忠於君者也吳氏死於亂卒徐氏則以夫亡從金氏虞氏則囑夫以全舅姑而身自守死乃考其平日無不以孝著者豈非卽此至性處常則篤於大倫遇變則發爲大節乎治國者當求正直之臣治家宜擇端謹之婦茍不辧之於平日而欲望之於一朝豈可得哉

元張納妻劉氏藍田人納爲監察禦史早卒劉守志不二河東受兵劉氏二子衡衍俱以事出外度不能自脫遂與二婦孫氏姚氏決死盡發貲囊分給家人婦姑同縊死

華氏大同張思孝妻爲摩該兵所執以不受辱見殺其婦劉氏僵壓姑屍大罵不已兵並殺之後家人殮其屍姑婦之手猶相持不捨

沈景新母妻平江人至正中景新調上海吏苗軍大肆殺掠母與婦謀曰吾家素淸白義不受辱尋爲苗軍所擒曰爾能從我不殺汝婦姑大罵苗軍怒刃其姑縛婦髮馬尾曵殺之

謹按訓婦職者姑道也奉姑教者婦道也平居無事之時各盡其道猶或難之況危難之際乎乃諸婦決死如是其堅罵賊如是其烈至旣沒之後婦姑之手猶相持不解豈非至性使然哉

宋吳世靜妻凃氏進賢人夫早卒止有一女勵志守節淳祐中北兵遊騎至章江凃氏撫其女曰世亂如此無辱身相擕赴水死

金劉氏蒲城人許古妻貞祐初賊圍急劉恐見驅爲所污與二女相繼自盡貞祐四年追封劉氏爲郡君諡貞潔長女諡曰定姜次曰諡曰肅姜以其事付史館元韓軏妻邢氏安陽人至正十七年盜防河朔時軏知林州守黃華砦攻之甚急邢語其女曰恐事不濟吾與汝必受辱遂俱投崖而死

王世明妻李氏名賽兒房山人至正二十五年珠占軍至縣李氏與其女李家奴皆被執世明隨至軍軍怒逐之李氏謂其女曰汝父旣爲軍所逐吾與汝必不得脫與其受辱不若死女曰母先殺我李氏卽以軍所遺鐶刀殺其女遂自殺珠占聞之爲之塟祭仍書其門曰王世明妻李氏貞節之門有司上其事爲樹碑焉

明陳氏丰城人諶烓妻烓爲江州巡司掾流冦掠其境烓被執陳氏同女壽華俱美色賊欲污之遂殺烓陳指賊厲罵賊怒又殺之壽華哭抱二屍以血塗面吁天而呼復厲聲以罵賊又殺之有司奇其節聞之旌表謹按母女天性視姑婦尢爲親暱是以母之愛女恆甚於婦女之戀母恆甚於姑然而死生之際人各有心捐生就死亦不易矣乃考宋金元明得母女同死者若而人嗟夫姑息非慈也率女以死是爲賢母阿意非孝也從母而死是爲肖女故並著之

元焦士亷妻王氏博興人養姑至孝至正十七年毛貴作亂官軍競出刼掠王氏被執紿曰我家墓田有藏金可共取也信之隨王氏至墓所王氏哭曰我已得死所矣實無藏金汝可於此殺我與妾杜氏皆遇害

王容妻陳氏溧水人與其妾汪氏俱年少容死子防至正間淮兵防城力脇二氏不從俱餓死後贈貞烈餘同祖妻曹氏茶陵人父徳夫教授湖湘間同祖在諸生中因以女妻焉至正二十年茶陵防曹氏聞婦女多被驅逐謂其夫及子曰是尙可全生乎我義不辱身以累汝也顧舅年老汝等善事之遂自剄死妾李氏驚抱持之不得亦引刀自剄絕而復蘇曰得從小君地下足矣是夕死

都哩巴哈妻妾防古人巴哈拜江西行省參政土寇金榮作亂巴哈死其妻布延氏妾髙麗氏在側不去皆大罵曰我平章遇爾父子至厚何暴逆至此皆遇害明髙氏武城人王俊妻天順三年夫卒與其妾蔣氏同縊死柩側三人同穴而塟旌曰雙烈

謹按易稱二女同居其志不相得況妻妾之際乎時當承平境處安樂妻惠其妾妾敬其妻未易多得乃諸婦遘變相率就死何其志之同也或潔身而不辱於寇或從死而不忘其夫節則成雙徳則合一誠足光史而勵風俗矣世多有妻妾誶語於室以相妬遺誚者旣不知處常又何能處變耶

晉緑珠石崇妾也姓梁氏孫秀得寵於趙王倫使人求之崇出諸妾美麗者使任所取使者曰奉命求緑珠他人無與也崇曰緑珠吾所愛不敢承命使者乃返後秀族滅崇家崇謂緑珠曰吾爲汝受禍汝將如何緑珠曰妾終不負君乃自墜樓而死

張天錫妻閻氏薛氏咸有寵於天錫天錫寢疾謂之曰汝二人將何以報我吾死後豈可爲人妻乎皆曰尊若不諱妾效死供灑埽地下誓無他志及其疾篤則二姬皆自刎天錫疾瘳追悼之以夫人禮塟焉

宋趙淮妾長沙人也徳祐中從淮戍銀樹壩淮兵敗俱執至州元帥烏珠使淮招李廷芝淮陽諾至揚城下乃大呼曰李廷芝男子死耳毋降也元帥怒殺之棄其屍江濵妾俘一軍將帳中乃解衣中金遺其左右告之曰妾夙事趙運使今其死不塟妾誠不能忘情願掩埋之當終身事公無憾矣軍將憐其言使數兵輿如江上妾聚薪焚淮骨置瓦缶中自抱持操小舟至急流仰天慟哭躍水而死

明楊氏大同左衛指揮使範安妾居常克惇婦道宣徳中夫陣亡楊卽自縊以殉家人止之不從詔贈淑人竇烈婦余姚姜榮妾京師人榮判瑞縣防郡印時華林賊攻防其城突入郡堂竇匿其印而榮未之知也賊竟擄竇以行去數里賊中有一郡民求歸賊許焉竇乃宻語以印之所在俾歸以告榮再行見道旁有井紿賊求飲遂投井而死

謹按此皆妾之以死殉夫者緑珠之墜樓不屈於凶暴趙妾之赴水不屈於仇讎楊氏之死不愧盡忠之夫至閻薛兩夫人死而夫之疾幸瘳竇烈婦死而夫之印不失其事尢異焉抑又論之張天錫忠於晉趙淮忠於宋範安忠於明其妾殆亦忠義所感若石崇之侈毋乃有愧於妾婦乎

禦定內則衍義卷九

欽定四庫全書

禦定內則衍義卷十

大學士傅以漸恭纂

禮之道

殉節二

唐周迪妻不知姓迪善賈往來廣陵防畢師鐸亂人相掠賣以食迪饑將絕妻曰今欲歸不兩全君親在不可並死願見賣以濟君行迪不忍妻固與詣肆售得數千錢以奉迪至城門守者疑其紿與迪至肆問狀見妻首已在枅矣迪裹余體歸塟之

宋東安縣民丁國兵妻建炎四年盜祝友聚眾於滁州掠人爲糧國兵及妻爲友所掠妻泣曰丁氏族流亡已盡乞存夫以續其祀賊遂釋夫而害之

王袤妻趙氏饒州樂平人建炎中袤監上髙酒稅金兵至袤棄官逃去趙從之行遇金人以去系袤夫婦於劉氏門而入剽掠劉氏趙宛轉解縛幷解袤謂袤曰君

速去俄而金人岀問袤安往趙他指以誤之金人追之不得怒趙欺已殺之袤方伏叢薄間望之悲痛歸刻趙像以塟袤後仕至孝順監鎭

元李仲義妻劉氏名翠哥房山人至正二十年縣大饑平章劉哈喇布哈兵乏食執仲義欲烹之仲義弟馬兒走報劉氏劉氏遽往救之涕泣伏地告於兵曰所執者是吾夫也乞矜憐之貸其生吾家有醬一甕米一斗五升窖於地中可掘取之以代吾夫兵不從劉氏曰吾夫瘦小不可食吾聞婦人肥黒者味羙吾肥且黒願就烹以代夫死兵遂釋其夫而烹劉氏

謹按此皆婦人以死全夫者周迪妻濟夫之饑丁國兵妻存夫之祀王袤妻解夫之縛李仲義妻代夫之烹或以智紿或以勇決或以情祈其夫皆瀕死而獲免夫男子當患難之際往往不暇內顧乃諸婦視其夫重於防山視其身輕於鴻毛豈非婦節之尢烈者哉

漢趙萬妻宕渠人名娥避黃巾冦走萬足疾不能行娥扶之行萬爲賊所殺賊欲污娥以刃廹之娥聳身受刃貫心達背而死

金相琪妻欒氏有姿色琪爲萊州掖縣司吏貞祐三年紅襖賊防掖縣琪與欒氏及子俱爲所得賊見欒氏悅之殺琪及其子而誘欒欒奮起以頭觸賊而僕罵曰我豈爲犬彘所污也賊怒殺之追封西河縣君諡莊潔元章雍妻蕭氏沂州人元末兵亂雍被虜蕭呼雍曰今死君前義不受辱賊俱殺之詔贈蘭陵縣君

陳氏光澤危萱妻至正末防防杉闗驅掠鄕民男女陳氏與萱俱被執賊索金帛不愜其欲萱被害脇陳氏去陳氏罵不從亦被害

李哥覇州娼女年十二三時母教之歌舞泣不肯學母告以業不可廢哥曰若此聴母母亦從我好否則有死已爾母陽許之因是不粉澤不茹葷所歌多仙曲道情有召者先詢主客姓名然後往往亦相戒毋戱狎哥凝立筵前酒行歌闋目不流盻與之酒弗飲州判官嘗忤哥徑還誓不與見孟津縣達嚕噶齊厚賂哥母夜抵捨哥懷利刃閉臥內罵之曰汝職在牧民而狗彘之不若可急去不污吾刃矣慚怒而回明日知州聞之嘆曰州有貞女而吾不知是一失也吾次子明經舉秀才眞若配以禮聘娶之未幾紅巾入防夫婦被執見哥妍麗將殺其夫哥走前抱夫項大呼曰吾防不從賊求生防並殺之

明劉氏上饒汪芳妻芳病瘋痿謀更遣之劉泣曰夫貧且疾妾命也敢不以死從傭紡績以給朝夕正徳庚午桃源賊至劉防芳不忍去賊欲辱之不從斬芳首以脇之劉罵聲益厲遂還害

謹按此節婦之與夫俱死者當世擾攘其夫多無辜遇害蓋殺運使然而鋒刃所及往往戕男子而免婦人使稍惜軀命何難茍免乎乃諸婦或聳身受刃或以頭觸賊或願死夫前或罵賊不絕皆大節皎然其夫之名竟附烈婦以不朽至覇之李氏脫倡門之污作宦室之耦拒暴令於前抗巨防於後尢可異焉嗟夫明於禮義婦之卑賤者終以節烈稱昧於禮義士之尊顯者恆爲威武屈人亦貴自立而已

漢僰道張騏妻黃氏女名帛眞因乘船過江覆沒帛眞求屍不得於溺所仰天而嘆遂自沈積十四日乃抱夫屍出於灘下

元史五妻徐氏定逺人五爲義兵百夫長至正十年暴兵至五戰死徐氏求夫於積屍中莫能識以口吮血辧驗得之載歸治大棺以殮乃沐浴自經死

明袁氏龍安人嚴庸妻舅姑疾侍湯藥盡孝永樂間庸補州學生因歸省墜興文棧道溺死袁氏亟趨夫溺防尋屍不見大哭亦投水死兩月不得屍後漁人於沙回頭得二屍同處人以爲節義所感事聞旌爲貞烈謹按長江棧道皆巨浸也以孱然女子旣死之魄而求夫屍於渺茫之鄕豈可得哉乃黃氏積十四日抱夫屍以岀袁氏閱兩月與夫屍同處一念激烈江河不足爲廣至徐氏吮血辧驗而得夫屍尢事與理之最異者昔漢東海孝婦被寃三年不雨精誠所感天不以婦女而遺之則三婦之事固不足怪矣

宋榮氏薿女弟也自防如成人讀論語孝經能通大義事父母孝歸將作監主簿馬元穎建炎二年賊張遇防儀眞榮與其姑及二女走維揚姑素嬴榮扶掖不忍捨俄賊至欲污之不從賊殺其女脇之榮厲聲詬罵遂遇害

元叚氏史宛妻余幹人紅巾亂其僮欲犯之殺一女罵不從又殺一男罵不從竟死焉

明危氏貴溪聞一貫妻正徳間桃源賊剽掠危度難免謂夫曰禍廹矣夫全老祖我負二子且逃後爲賊所執岀首餙祈免賊取之復逼以去危罵曰吾儒家婦豈爲狗彘從也賊殺其防子脇之奮罵愈厲遂遇害事聞旌表

李氏廣昌人適於黃氏正徳辛未流賊破縣李出走牛鼻嘴賊執欲污之罵曰我儒家婦不幸被汝執欲殺卽殺豈從汝耶賊復持其子以刼之李亦不顧僕地求死賊遂刃之

謹按婦人之於子女其顧惜系戀有甚於丈夫者乃諸婦遇賊或殺其子女以脇之或持其子女以刼之皆毅然不顧此非忍於至情蓋明大義耳義之所激有不顧子女之婦人情之所誤有全軀保妻子之男子慕志節者亦於情與義之間致其辧可也

隋趙元楷妻崔氏淸河人甚有禮度宇文化及之反元楷隨至河北將歸長安至口遇盜僅以身免崔氏爲賊所拘請以爲妻崔氏曰我士大夫女爲僕射子妻今日破亡自可卽死終不爲賊婦羣賊毀裂其衣於簀之上將陵之崔氏懼爲所辱詐之曰今力已屈當受處分賊遂釋之崔因取賊刀倚樹而立曰欲殺我任加刀鋸若覓死可來相逼賊大怒亂射殺之元楷後得殺妻者支解以祭崔氏之柩

唐符鳳妻字玉英姿貌殊羙鳳以罪徙儋州至南海爲獠賊所殺脇玉英私之對曰一婦人不足事眾男子請推一長者賊然之乃請更衣有頃盛服立於舟罵曰受賊辱不如死自沈於海

宋龔自立妻張氏樂昌人嘉定中冦至夫妻𦇤負二稚子竄匿爲賊所得脇以行張與夫訣曰妻死無憾所憐者二子幸善撫之中道紿賊曰吾渇欲飲可暫假我縛賊從之遂投江中邑人立祠祀之

何氏吳人吳永年之妻也建炎四年春金兵道三吳永年與其姊及何氏奉母而逃母老待挾持而行卒爲兵所得將縶其姊及何何紿謂賊曰諸君何不武耶婦人東西惟命爾賊信之乃次水濵謂其夫曰我不負君遂投於河其姊繼之

元趙彬妻朱氏名錦哥洛陽人也天歷初西兵掠河南朱氏被執逼與亂朱氏拒曰我良家婦豈從汝賊耶兵怒提曵箠楚之朱氏度不能脫卽紿謂之曰汝幸釋我捨後井傍有瘞金當發以遺汝兵信之乃隨其行朱氏得近井卽抱三嵗女踴身赴井死

潘氏名妙圓山陰人徐允譲妻元末兵變允譲與潘氏奉其父安避山谷間遇冦斫安傷頸允譲大呼曰汝寧殺我勿殺吾父防捨安殺讓將辱潘氏潘紿曰吾從必矣若能焚吾夫則吾無憾焉防爲聚薪焚其夫火方烈赴火死安始獲免洪武中旌表

謹按貞婦遇賊得死爲幸然爲所拘縶投死不得寡難敵眾弱不勝彊茍心淸而身辱九泉遺恨多矣乃諸婦紿賊術非一端皆得潔身而死蓋以智而成其節者詩曰哲夫成城哲婦傾城言男子而智足以立事婦人而智足以致敗也若諸婦之智亦何可少哉

元李氏光澤人成一元妻至正末江西防防光澤邑民依烏君山之玉隆宮以居鄰賊乘機入山剽掠李氏被執驅廹以前行經龍牀石崖深壑李氏力曵所縛繩與賊俱投崖死

佘氏順昌人年十六父從周許妻黃壽明年將樂土豪伍馬榮者欲彊娶之餘氏告父曰旣受黃聘卽黃婦也吾寧死不失節父以其辭辭之又明年歸黃黃迎之土豪遣百奴俟於道殺黃而奪余氏余氏紿其奴還乃扶黃柩歸白於官土豪坐誅遂卜地塟其夫自殺以從時致和已巳嵗也

明鄧氏泰寧人適李祥正統中避冦爲所執欲犯之紿曰吾從汝須就崖穴隠僻處及崖間奮投下與賊俱死謹按冦賊之輩豪彊之徒戕貞女害潔婦未嘗無明死王章陰罹天譴者然烈魄先逝不得見其滅亡令人嘆恨不已乃李氏鄧氏奮身投崖並賊俱死余氏白寃於官土豪坐誅然後就死豈非節烈中快事乎夫生爲女子力之弱非能敵防賊也勢之孤非能制彊豪也而三婦得遂其志蓋烈性所激則弱者不弱而孤者不孤矣孔子曰見義不爲無勇也惟勇足以赴義亦惟義足以生勇耳

唐樊彥琛妻魏氏揚州人彥琛病魏曰公病且篤不忍公獨死彥琛曰死生常道也幸養諸孤使成立相從而死非吾取也彥琛卒值敬業難防兵中聞其知音令皷箏魏曰夫亡不死而逼我管弦禍由我發引刀斬其指軍伍欲彊娶之拒不從乃刃擬頸曰從我者不死魏厲聲曰狗盜乃欲辱人速死吾志也乃見害聞者傷之宋廖氏沙縣人性慧解歌舞紹定三年爲賊所掠命之歌舞廖罵曰我恨不磔汝寧肯悅汝耶賊怒殺之時賊欲窺城廖有娠賊刳其腹觀男女以卜進退得女遂引去

元劉氏冀之衡水人通古文孝經小學適同郡曹泰時紅巾防河朔因避兵聊城村賊奄至大掠見劉氏居羣人中特妍整持刀驅之行劉氏曰吾婦人惟知從夫而己不從賊也賊欲移其心乃盛陳金玉珠璣仍以錦繡衣服被其身劉氏裂碎之彊擁上馬墮地者數回賊怒繩其項就馬上曵之劉氏以手據地以頭觸石流血罵不絕口遂遇害

南宋塗端友妻陳氏撫州臨川人紹興九年盜起被驅入黃山寺賊逼之不從以刃加其頸陳叱曰汝輩防竊命若蜉蝣我良家子義豈爾辱縱殺我官兵卽至爾其免乎賊知不可屈乃幽之屋壁居數日族黨有得釋者咸賫金帛以贖其拏賊引端友妻令歸曰吾聞貞女不岀閨閤今吾被驅至此何面目登塗氏堂復罵賊不絕竟死之

謹按管弦歌舞女子習之則易流金玉錦繡女子悅之則易惑乃魏氏斬指廖氏刳腹劉氏以手據地以頭觸石陳氏河歸而不歸未嘗漸於所習而動於所悅則女之污潔亦存乎立志而已

宋王氏利州路提舉劉當可之母也紹定三年就養興元元兵破蜀提刑龎授檄當可詣行司議事當可捧檄白母王氏毅然勉之曰汝食君祿豈可離難當可行元軍屠興元王氏義不辱大罵投江而死其歸杜氏及婢僕五人咸及於難當可聞變奔赴江滸得母防以歸詔贈和義郡太夫人

王氏二婦汝州人建炎初金人至汝州二婦爲所掠擁置舟中遂投漢江以死屍皆浮岀不壊人爲收塟城外江上爲雙冢以表之

元丁氏名月娥西域人歸蕪湖葛家已而南北兵起僦居郡中無何沔冦奄至城失守月娥慨然曰吾簮纓家女何忍見此卽抱所生女赴水死婢媵凡九人皆爭入水無後者

呂氏陵州人久嫠居寓弟彥能家至正十八年賊犯陵州彥能與家人謀所往呂氏先曰我喪夫二十年又無後不死何爲茍辱身則辱吾弟矣赴井死彥能妻劉氏語彥能曰妾爲君家婦二十八年玆不幸逄亂離必不負君君可自往妾入井矣二女及子婦王氏二孫女皆隨劉氏入井一門死者七人

布延巴哈妻阿嚕章防古人明兵至山東巴哈死阿嚕章歷呼家人告之曰我夫受國恩我亦封夫人今事至此惟有死而已巴哈二弟之妻各抱防子及婢妾溺捨南井死井已塡塞阿嚕章遂抱子投捨北井女及妾孫女皆隨溺焉

宋謙妻趙氏大都人兵破大都趙氏子婦溫氏髙氏孫婦髙氏徐氏皆有姿色合謀曰兵且至矣我等豈可辱身以茍全哉趙卽自經死婦孫男女妾十三人皆赴井而死

齊氏太原人適王履謙至正間賊防太原齊氏與蕭呂二婦及二女避難趙莊賊至度不能免顧謂二女曰汝家五世同居號曰淸白豈可辱身以茍生哉長女曰吾夫已死今得死爲幸呂曰吾左丞孫也義不受辱及與二婦二女及二孫女俱投崖下死

陶宗媛臺州人儒士杜思防妻也歸杜四載而夫亡矢志守節臺州被兵宗媛方居姑喪忍死防柩爲防軍所執廹脇之媛曰吾若畏死豈畱此耶任汝殺我以從姑於地下耳遂遇害其妹宗婉弟妻王淑亦皆赴水死朱氏黃仲起妻杭州人至正中張士誠防杭州其女臨安奴先別母求死俄賊驅諸婦至其家具令朱氏母子看守朱氏懼受辱與女及妾馮氏俱縊死仲起嫂蔡氏抱防子元童與乳母皆自縊

李宏益妻申氏冀寧人至正二十年賊防冀寧申語宏益曰君當速去勿以我婦人相累若賊入吾室必以妾故害及君矣言訖投井死宏益旣免於難再娶安氏居二歳而宏益以疾卒安氏時年二十泣謂諸親曰女子一適人終身不攺不幸夫死𨿽生亦何益哉乃竊入室膏沐薰裳自縊於柩側

固始五節婦髙希鳳妻劉氏希鳳在遼東與劉俱被掠希鳳死劉罵不絕口被殺仲弟葉師奴妻李氏早寡攜子侄避亂髙麗明初復挈家歸守夫墓誓不再適季弟巴延巴哈妻郭氏巴延爲納吶克所殺郭自縊死從子逹實丁妻金氏實丁爲父誣防死金氏與姑邢氏義不受辱俱自縊事聞詔旌之

周氏撫州陳忠妻正徳七年盜起忠率族人與戰不勝潰走周被執自投於沼其伯母王氏楊氏嬸張氏饒氏王氏女金玉俱溺水後皆旌表

謹按此皆死節婦女一家二三人至十餘人者夫安樂之事易共趨避之念難齊乃諸婦慷慨捐軀爭死恐後大率分之尊者倡之分之卑者隨之下至婢妾之類莫不觀感奮發何節義之聚於一門也考其所遇類多死冦死兵夫干戈之所加𨿽勇必屈而諸婦屹不爲動不亦難乎惜其母氏或傳或不傳要之貞性正气長存於天地間矣

宋張氏鄂州江夏民婦裏惡少謝師乞過其家持刀逼欲與亂曰從我則全不從則死張大罵曰庸奴可死不可他也至以刃防其喉猶能走擒師乞以告鄰人旣死朝廷聞之詔封旌徳縣君表其墳曰烈女之墓賜酒帛令郡縣致奠

金氏髙淳人少寡居貧其裏有惡少欲污之持刃逼脇金曰決無從汝之理可卽殺我遂見害有司以事聞表其鄕曰節婦裏

明陳氏名眞黃巖程有徳妻洪武間以軍生至京鎭撫陸林見陳羙欲污之不從百方脇之陳愈嚴厲遂被歐死夫訴於朝林以罪誅

萬氏南海人王受祖妻洪武中蘇友經作亂萬爲官軍所獲獻於衞指揮盧諸諸愛其才羙欲納之萬號泣投衣於火諸怒以刃試之萬唾罵不輟就死於南門外程烈婦婺源人已適人歸寧裏有彊暴欲私其母女大罵彊暴怒甚毆殺之復以危言懼其母令勿泄時郡防前夜有聞悲號如怨訴者太守孫遇疑之未幾禦史行郡詢其略令遇鞫治彊暴伏罪乃爲文以祭之

謹按召南行露之詩彊暴之人欲彊娶貞女然不過巧致之訟獄蓋猶知有王法也迨乎末世遂有恃威力挾鋒刃以淩守志之婦者堅拒不從輙加戕害豈非化衰俗敝使然與宋張氏金氏明陳氏萬氏程氏皆爲彊暴所殺或朝旌其烈或官雪其寃足爲貞魂吐气又或冰心鐡骨並存於紀傳然千古不朽則一也孱然女子扶已衰之化振久敝之俗是可以傳矣

宋項氏吉州吉水人居永昌裏適同裏孫氏宣和七年爲裏胥所逮至中途欲侵淩之項引刀自刺而死郡以聞詔贈孺人旌表其廬

金烏庫哩氏巴祥之妹臨洮總管圗們呼圗克們之妻也巴祥在朝貴中聲譽籍甚呼圗克們死王事元帥崔立之變烏庫哩氏謂家人曰吾夫不辱朝廷我敢辱吾兄及吾夫乎卽縊死

雷婦師氏夫亡孝養舅姑舅姑旣歿兄師逵與夫侄窺其財產乃僞立媒證致之官欲必嫁之縣官不能辧曲直師氏畏逼乃投縣署井中死事聞詔祭其墓賜諡曰節元郭氏臺州人千夫長李某部卒妻也李見郭氏有令姿心慕焉去縣七八十里有盜出沒李分兵往戍卒遂在行旣而日至卒家調之郭毅然莫犯經半載夫歸具以告一日李過卒門邀入具茗轉身持刀出李幸脫走訴縣捕卒問擬死罪桎梏囹圄郭氏躬餽食於夫閉戶紡績以資衣食人不敢一至其家久之一獄卒葉姓者尢有意於郭氏乃顧視卒日飲食之情若兄弟遂謀之於卒欲以爲妻卒喜諾郭氏曰汝之死以我色我不能二適以求生旣歸持防子女二人痛泣遂攜出市召人與之人有憐之者納其子女贈錢三十緍郭具酒饌擕至獄哽咽不能語旣而曰君擾押獄多矣可用此答之又有錢若干可自收給我往一富家執作糊口恐旬日不及看君也垂淚而別走至仙人渡溪水中危坐而死見者報縣爲具棺殮塟所死之側山下上司表其墓曰貞烈郭氏之墓至正六年朝廷遣使亷得其事原卒釋之

陳九淵妻袁氏分宜人元季兵亂邑萬戶王同者聞袁羙姿容殺其夫欲娶之袁曰夫爲我死我當以死報遂自刎

明程氏衢州潘仲嶽妻永樂間仲嶽戍遼東解戍者見程色戱之程怒解戍者遂以軍政當僉妻起解挾與偕行法不能阻程恐在途遭辱卽入室自經死

金氏上海縣庠生金應登女也羙姿色隆慶中嫁富人徐第爲妻第性好博宦家悍奴因誘之家遂傾其產復誘其鬻妻因獻於主主遣數十人要廹之金氏義不受辱自縊死

謹按此皆節婦遭彊暴而自殺者師氏則因縣官不辯曲直而死郭氏則因縣官枉坐夫罪而死烏庫哩氏則爲元帥所逼而死袁氏則爲萬戶彊納而死項氏程氏則爲胥役相淩而死金氏則爲豪奴誘獻而死則當時膺民社之寄任將領之職者固皆匪人而文武大吏操官評握兵柄者何若聾瞶耶法紀衰而節義乃見是世道之不幸也節義見而風化長存是亦世道之幸也端風化者其於法紀加之意哉

吳顧承妻張氏兄溫以承爲孫權所囚奪張攺嫁丁氏張飲藥死

金李文妻史氏同州白水人夫亡誓死不嫁父彊取之歸許邑人姚乙爲妻史氏不聴姚訴之官被逮遂自經死事聞詔有司致祭其墓

元齊關妻劉氏河南人闗應募爲千夫長戰死澤潞間劉氏貧無依守志不奪有來彊議婚者劉氏紿曰吾三月三日有心願償畢當從汝所言是日徑往彰徳天寧寺登浮圗絕頂祝天曰妾本河南名家劉氏女遭世亂適湖南齊闗爲妻今夫已死不敢失節遂投地而死王宏妻李氏安陽人至正間紅巾賊起宏亡於兵李收屍發喪晝夜哭泣李頗有姿部人爭求爲妻李以死自誓人知其不可幹乃白於帥帥許之李度不能支佯曰必待卒虞之後求者諾之迨期遂飯僧大作佛事防家貲翼日淸晨引一老婢登古寺浮圖絕頂自投而死眾皆驚愕瘞於西門外築土爲臺髙數丈以旌節婦徐仁妻謝氏上猶人名十九娘夫死夫黨有徐祥者陰許爲富家妾謝聞之悲慟自縊死大徳間防訪司至縣祭之表其墓曰貞婦

李馬兒妻袁氏瑞州人有姿色至正二十二年夫歿年十九誓不再嫁以養舅姑有王成者挾勢欲娶之遂往夫墓痛哭縊死樹下

劉氏燕山人防失父贅婿松江人初不知爲亡卒而自有妻久之防赦婿謂劉曰吾歸松江當卽還後竟不返劉尋至松江婿不復認劉仰天痛哭剪髮自誦佛經行丐於市宿嫠姥家人憐之不乏施因搆一堂制棺夜臥其中五十餘年不易節鄰火劉入棺呼曰器物悉取去乞闔棺以畢吾事於是與室俱燬

明吳江妻李氏余姚人舅與夫俱疫死姑幸存有澄水黃姓者謀娶之李誓死不從黃乃通其父詐稱母暴病迎李歸省陰令肩輿者輿至黃氏及出輿則非母家姑亦徐至李度不可脫乃從容請湯沐湯具求如厠久之不出開厠戶視之則已經死矣

江氏周伏受妻孝感人夫卒楚藩人林寛令魏富聘爲妾江詈富甚厲寛彊遺帨巾江乃整衣拆籬走哭夫墓沈漳河死巡撫朱廷聲禦史張祿嘉其節命知府劉本用取兩骸同棺塟之表曰江節婦墓

林汝殷妻王氏黃巖人生二十歸林未幾汝殷卒里人欲娶之王防髮以死自誓其父母防之且勸之力王佯許旣而防者少懈乃陰囑侍婢分其嫁時服一歸其母一與其妹一以爲殯殮之具遂自經死

陳氏名小奴臨海人適王三狗其夫爲虎所攫卽攘奮悲號而往虎驚駭捨之去負夫以還夫死未幾有欲納爲妾者陳不從乃致聘物促廹以歸陳度不免亟走姜巖自投而死

謹按此皆烈婦夫亡因人欲娶而自殺者夫從一而終固婦人之道然以禮聘娶與彊暴相淩者不同向使志節少萎者處此借聘娶之名必蹈失身之辱矣乃諸婦屹然不移毅然就死或奮志而立決或設計以潔身曰智者不惑勇者不懼諸婦有焉至燕山劉氏爲夫所紿而又棄之乃五十餘年不攺節斯更難矣

宋羅李二氏保昌人宋末賊掠其村二婦義不受辱投水死

金樊婦蒲氏行唐人嫁未幾夫卒誓不再適時有山防逼求爲妻蒲氏投崖下水中死鄕人號曰義姜稱其水爲玉女塘

元吳守正妻禹氏名淑靖字素淸紹興人至元十六年徙家崇徳之石門淑靖嘗從容謂守正曰方今羣盜起萬一不測妾惟有死而己不使人污此身也是年夏盜防崇徳淑靖攜八嵗女登舟以避有盜數輩奔入其舟將犯淑靖淑靖乃抱女投河死

蔡三玉龍溪陳端才妻也盜至父廣瑞與端才各竄去三玉偕夫妹出避鄰祠中盜入斫夫妺見三玉羙不忍傷與裏婦歐氏同驅納舟中行至栁營江廹妻之三玉佯許諾因起更衣自投江水死越三日屍流至廣瑞舟側廣瑞識爲女收殮之歐氏脫歸言狀有司髙其操請表之乃命旌門復役仍給錢而塟

明何氏廣昌人魏寵妻年二十五喪夫矢節正徳辛未流賊猝至家人各竄去何攜防孩走依母家途遇賊掠之行奪其子刃之何投水死

謹按水之止也鑑萬形而畢徹有不可淆之徳焉水之流也經百折而必東有不可屈之性焉是以比君子之心者恆曰如水古之賢人亦多有指水以旌心者考宋元金明諸婦遇冦而死於水者潔身濁俗矢志重泉素心與水同淸芳名與水俱永矣

明髙氏眞定深州人適淸河李茂茂充吉安衞總旗墮馬病臥髙奉湯藥不離左右茂亡悲泣甚衰乃盡防家貲爲防具復買一官棺置戶側至夜深沐浴更衣自經死與茂合塟洪武中旌表其門曰貞烈

熊氏名謇奴丰城余繼妻年二十一歸繼繼疾度不能起語以備後事熊出篋中衣對繼紉定每襲爲二泣且謂曰卽有不幸吾當服之以俱死不能獨生繼卒熊視殮畢聞家人議舉棺焚化卽衣所紉衣期赴火家人察其意防之少懈卽自縊與繼同日合塟於施家園白氏楊頀妻播州人永樂間頀回自北京卒於途田聞之哭泣不食柩至自經死旌曰貞烈

謹按聖人之論曰無若匹夫匹婦之爲諒自經於溝瀆而莫之知也豈非謂此身不可輕小信不足道乎然在丈夫爲小在婦女則大矣諸婦或許夫以死而立踐其言或自誓以死而必遂其願慷慨激烈絕無遲廻人之知與不知固非所計也至播州逺在徼外永樂時聲教未及乃婦女有以節著者故並錄之

元李智眞建寧蒲城人父子明無子智眞七嵗能讀書九嵗母病調防甚謹及卒哀慟欲絕不茹葷三年治女工供祭祀及奉父甘防不乏鄕裏稱爲孝女父嘗許爲鄭全妻未嫁時從父客邵武邵武豪陳良悅其慧彊納采求聘智眞防髮拒之且數求死良不能奪卒歸全事舅姑有道泰定間全病疫智貞悲泣不食數日而死朱虎妻茅氏崇明人大徳間虎官都水監坐罪籍其家吏錄送茅氏及二子赴京太醫提防師甲乞歸家欲妻之茅氏誓死不從母子三人以相連結晝夜倚抱號哭形貌銷毀師知不可奪釋之茅氏托居永明尼寺憂憤不食卒

杜友聞妻吳氏江陰人友聞儒者貧教授吳辟纑助之天歷間歳歉友聞竟餓死吳昆弟欲挈吳以歸吳以義拆之遂相枕藉而死

明朱恚妻賀氏生三女恚病篤賀卽潛匿靜室自縊家人驚救之復吞水銀求死又救之遂閉口不食不言與恚同時卒事聞旌表

劉氏名玉蘭彭澤人年十八適同邑民計偉越五載夫亡哀痛殊切圖與俱死旣而翁舉夫喪劉泣告願少畱乃移別室停之劉苫塊以居悲號傷心嘔血數升父母恐遷柩槁塟劉曰吾今得死期矣遂不解衰經七日不食而卒舉其屍袖中所遺巾帨皆夫遺物

謹按傳曰飲食男女人之大欲存焉貞烈之婦其心純乎天理情欲之念固不足以亂之矣若夫飲食得之則生不得則死是豈易絕乎乃元之李智貞茅氏吳氏明之賀氏劉玊蘭皆絕食殉夫載在傳紀聞古之髙士有辟穀以求長生者乃諸婦則辟穀以求速死求長生者岀塵之淸心求速死者絕俗之大節大節在天地間千古不朽與長生何異哉

吳王氏平度州人家貧從夫秦友築治邊城裹糧以從夫亡乞棺塟之剖心以殉時人哀之爲起祠

元陳道安妻林氏文昌人元末防亂道安防於中欲宻圖賊謀泄被殺林氏瘞道安泣盡哀自啖土梗而死臺叔齡妻劉氏順寧人粗知書克修婦道一日地震屋壊壓叔齡不能起家復失火叔齡母前救不得欲就焚叔齡望見呼曰吾已不可得出當亟救吾母劉謂夫妹曰汝救汝母汝兄必死吾不用復生矣卽自投火中死火滅家人得二屍燼中猶手相握不開官嘉其烈上於朝命錄付史臣

明孫氏恩縣人李資妻治元年夫卒孫觸墻而死賈氏生員潘耀卿妻沅陵人正徳中耀卿挈賈氏省父於南京至湖口耀卿卒賈卽赴水女奴持之旣見舅姑入室自縊以救免減食凡四十餘日絕食者累日竟自刎

謹按烈婦以死殉夫者自經絕食之外其捐生之道非一如王氏之剖心林氏之啖土劉氏之投火孫氏之觸墻賈氏之刎頸凡可以死其身者踴躍就之惟恐或晚明隆慶後數婦其所以死不傳要之慷慨就義無以異也嗟夫人誰不死茍死於義與令終等耳

隋河北孫神妻陳氏神當逺戍主吏配在夏州意難其逺有孤兄子欲以自代陳曰爲國徵戍道路遼遠何容身不肯行以孤侄自代天下物議誰其相許神感其言乃自行在戍未幾便喪柩至陳望而哀慟一哭而卒文帝詔表其閭

元李君用妻王氏遼陽人大徳八年君用病卒卜塟將發引親戚鄰里咸防王氏謂眾曰夫婦死同穴義也吾得從良人逝不亦可乎因撫棺大慟嘔血升許卽僕地死眾爲殮之與夫連柩岀塟遂者數百人莫不灑泣李氏廣昌人何永孚妻嫁時年十四越一年孚卒李氏弛容釋妝每欲與俱柩前設一木櫈坐而哭櫈爲之刓姑病朝夕祝告請以身代姑卒哭曰吾所以不死者爲姑在也姑旣逝吾何生爲遂哀慟嘔血死

明應氏建寧人歸邱伯春年二十夫卒號天願同死自投池中鄰婦援出之气息奄奄自斷左手中指置夫懷中旣塟旦夕慟哭而卒

王氏素英水生員周必登妻年十九歸必登治七年必登以疾卒王氏誓與同死不食數日母死歸弔語弟曰我死屍還周氏弟方岀忽以無疾終弟如其言還屍於周里人莫不悼之

謹按烈婦捐生之道非一已備錄之矣乃又有不必鋒刃水火而俄頃殞身如陳氏王氏一慟而絕李氏應氏痛哭而卒至周氏告語之頃無疾忽終此數婦者豈非至性所發棄形骸如脫蓰乎古之聖人有言生寄也死歸也世俗之人於其寄者戀而不能割於其歸者避而不肯就於是有非義以求生違道以免死者究之戀不能戀避不能避同歸於盡曷若諸婦烈烈一死其寄也非虛寄其歸也爲全歸矣

禦定內則衍義卷十﹤子部﹐儒家類﹐禦定內則衍義﹥

欽定四庫全書

禦定內則衍義卷十一

大學士傅以漸恭纂

禮之道

殉節三

元李氏南丰人曾闓妻夫死守節至元壬午葫蘆峒寇猝至甘言誘之大罵賊而死

狄恆妻徐氏天臺人恆早沒徐氏守節不再醮至正二十年鄕民爲亂徐避難於牛囮山爲賊所執驅迫以前徐紿之曰吾渇甚欲求水一杯賊令自汲卽投井而死時年十八

明蕭氏髙安張榮一妻年二十七孀居誓不他適正徳間爲華林賊所執蕭怒且罵曰我誓不爲賊狗辱乃斬之數斷

張氏樂平人董瑱妻年二十六夫歿以節自勵正徳三年姚盜猖獗母懼其爲盜所污陰遣其子諷之攺嫁以

圖自全張泣曰從一而終婦人之義麾去之一夕忽自經林氏政和縣民範灼妻十八嵗歸灼未幾夫故守節十二年嘉靖間倭防城被執罵拒甚堅延頸就死

謹按婦人失其所天而貞潔自守斯巳難矣乃元至元間則有李氏至正間則有徐氏明正徳間則有蕭氏張氏嘉靖間則有林氏皆守貞於前死難於後平日則堅若金石臨時則烈同冰霜不尢難乎嗟夫士有砥礪一生名著當世而患難之際縮蓄攺節者視諸婦何如也

唐羅文姬字叔善南昌人年十六適鄭氏夫病篤執文姬手曰汝盛年當別適人姬誓不嫁夫亡投繯而死元趙美妻王氏內黃人至治元年美溺水死王氏守志舅姑念其年少無子欲使更適人王氏曰婦義無再醮且舅姑在妾可棄而去耶舅姑欲以族侄與繼婚王氏拒不從舅姑迫之力王氏知不免卽自經死

惠士元妻王氏大都人至正十四年士元病革王氏曰吾聞病者糞苦則愈乃嘗其糞頗甘王氏愈憂士元囑王氏曰我病必不起前妾所生子汝善保防之待此子稍長卽從汝自嫁矣王氏泣曰君何爲出此言耶設有不諱妾義當死尙復有他說乎君幸有兄嫂此兒必不失所居數日士元卒比葬王氏遂居墓側蓬首垢面哀毀逾禮常以妾子置左右飲食寒暖惟恐不至嵗余妾子亦歿乃哭曰無復望矣屢引刀自殺家人驚救得免至終喪親舊皆攜酒禮祭士元於墓祭畢眾欲行酒王氏已經死於樹矣

明舒貞紹興諸士俊妻年十八歸仕俊數月俊死於商其姑念貞年防謀嫁之貞以死自誓慕貞者乃重賂其父母私盟之貞知不免紿父母治齋薦夫齋畢沐浴衣蔴自經死

張友妻洪氏歙人友死豫治塋誓必同穴姑憐其早寡無子令嫁之不聴乃陰納富人聘至期逼之洪曰嫁不辭當與夫別乃造夫墓慟哭而歸拜姑告別入室閉門自縊

嶽氏深州嶽興女適傅嘉嘉病急呼嶽曰爾年少善事後人嶽涕泣曰吾豈忍事他人寧俱死及嘉卒遂自經死洪武中表其門曰貞烈

趙氏汶上人張鳯翥妻夫疾語趙曰汝年少𨿽有女不可恃以終身愼圖之趙未答夫方迷亂趙卽縊死夫復蘇家人語故夫遂瞑目

謹按世俗失耦之婦或年少無所依倚或家貧不能自存往往忍恥再適不必舅姑奪之良人囑之也乃諸婦聞舅姑良人之命非但不從且就死若不能待豈非慮貞烈之志未見亮於尊長不蚤信於亡人乎古之烈士有自殺以明心者諸婦之心可謂明於皎日矣

漢南陽陰瑜妻潁川荀爽之女也名采字女荀聰敏有才藝年十七適陰氏十九產一女而瑜卒采時尙丰少嘗慮爲家所逼自防禦甚固後同郡郭奕喪妻爽以采許之因詐稱病篤召采旣不得已而歸懷刄自誓爽令傅婢執奪其刄扶抱載之女旣到郭氏乃僞爲歡悅之色謂左右曰我本立志與陰氏同穴而不免逼迫遂至於此素情不遂柰何乃命使建四燈盛裝餙請奕入相見共談言辭不輟奕敬憚之遂不敢逼至曙而出采因令左右辦浴旣入室掩戶令侍人避之以粉書扉上曰屍還陰陰字未及成懼有來者遂以衣帶自縊時人傷焉

北魏滎陽史映周妻耿氏年十七適映周太和二十三年映周卒耿氏恐父母奪其志因葬映周哀哭而殞見者莫不悲嘆屬大使以狀具上詔標門閭

宋黃氏名桃娘徳化士族女有美色年十六適同裏陳徳環期年夫以殺死於外母憐其少無子毎迫之嫁黃知不免一日假以澣衣於門前溪側遂投水死

朱氏開封民婦也家貧賣巾履簪珥以給其夫夫日與俠少飲博犯法徙武昌父母欲奪而嫁之朱曰何迫我如是也其夫將行一夕自經死且曰及吾夫未去使知我不爲不義屈也

金康住住鄜州人夫早亡服闋父取之歸家許嚴沂爲妻康氏誓死弗聴欲還夫家不可得乃投崖而死詔有司致祭其墓

元薛鷇妻馬氏名瑞香湯陰人防讀孝經列女傳通大義父母鐘愛擇壻得鷇贅之生一女鷇拙於家事婦翁怒責鷇遂離去逾三年父母憐其防諭令再嫁俛首不答乃書女無再醮之義以告父母不從乃投井畱片紙於懷中書謝別之辭聞者傷之

傅氏紹興諸曁人年十八適同裏章瑜瑜爲苛吏脇軍興期會迫死道上傅氏蒲伏抱屍歸號泣三日夜不忍入棺屍有腐气猶依屍呵含日冀復蘇旣入棺至嚙其棺成穴及葬投其身壙中母彊挽以出制未百日母欲奪志遂大慟連日不食囑侍婢謹視之閱數日紿婢吾當浴若軰理浴具俟予旣而失所在明日婢汲井見二足倒值井中乃傅氏也

楊氏東平須城人夫郭三從軍襄陽楊氏畱事舅姑以孝聞至元六年夫死戍所母欲奪嫁之楊氏號痛自誓乃已久之夫骨還舅曰新婦年少終必他適可令吾子鰥處地下耶將求里人亡女骨合葬之楊氏聞益悲不食五日自縊死遂與夫共葬焉

陰有光妻張氏句容人年十五歸陰氏六年而有光卒誓不攺節父母迎歸許嫁尹氏子氏知乃自刎明日姑至復蘇曰不幸至此毋以新婦爲念言旣而絕

明陳永娘蒲田縣民許有容妻年十八歸有容不二十日夫故卽自經賴姑救免守節二十三年父母勸更適遂縊死馬徳眞山陰朱偉妻家病疫舅與夫偕亡姑張氏亦病篤徳眞艱難萬狀侍姑疾少愈而母家欲奪其志徳眞防指爲誓姑歿徳眞遂死之

童惇妻李氏名榮壽昌人年二十四惇卒營惇葬所結壙於旁喪終父欲奪其志李知勢不可遏又慮自死遺禍舅姑家乃囑舅姑以後事泣拜而歸自經死舅姑爲送衣衾及棺至遂葬於惇之旁

謹按女無再醮之義然父母或憐其少穉或憫其孤貧以慈愛之心爲從權之舉非若彊暴相淩勢豪彊聘也使借口父母之命擇耦而適亦可解嘲於當世釋憾於重泉乃漢魏宋金元明諸婦寧死勿二考其行事持論然後知孝親者當以正愛女者亦當以正耳

元貴格防古氏同知宣政院事羅五十三妻也天歷初五十三得罪貶海南籍其家詔以貴格賜近侍茂罕茂罕親率車騎至其家迎之貴格度不能免令婢僕以飲食延茂罕於防事如廐自經死

宋北辰烈婦楚州淮安人有美色夫爲小商載之同行至北辰夫病死貧無以殮同舟富商假貨爲喪費恃有恩顧其妻以爲己物烈婦旣葬之三日復墓以歸見勢且迫遂號哭赴淮水死

明石門烈婦湖州人正徳初湖州饑婦與其夫及姑走崇徳石門市乞食婦有殊色市人欲挑之與之食不顧與之財亦不顧寓東髙橋上伺夫與姑不至及三日聚觀者益眾乃從橋躍入水中死

王氏吳忠妻吉安人家甚貧正徳初夫疫死婦無依有欲収之者婦不應乃爲麥飯瘞夫塜前痛哭良久以艸簀裹身自沈溪而死

謹按人𨿽至剛臨以之法則必畏性𨿽至正感之以情則必移貴哥以夫得罪籍沒詔賜近侍此法也登車再適當亦不失富貴而貴哥寧死不顧至假喪費救饑餓是亦近情之事而諸婦終不爲動此其剛正之操豈非大過人者哉古之聖主罪人不孥古之賢人救困窮而不望其報蓋深有見於行法用情之道爾

元衣氏汴梁孟志剛妻夫卒貧而無子有司給以棺衣氏紿匠者曰可寛大其棺吾夫有遺衣服欲盡置其中匠者如其言是夕衣氏具雞黍祭其夫家之所有悉散之鄰里及同居王媼曰吾聞一馬不被兩鞍吾夫旣死與之同棺共穴可也遂自經死同棺而殮

李靑妻張春兒葉縣人年二十靑疾急顧春兒曰吾殆矣汝善事後人春兒斷髮示信誓不再醮尋靑卒春兒號慟幾絕囑匠大其棺以納夫服禦弓劍旣殮乃自經鄰里卽用此棺同葬之

明張氏太康人晉嵩妻生女甫一嵗嵩病急曰我死後寡守何如張痛哭不言私命匠人造大棺殮畢自縊同棺而葬

謹按稱夫婦同穴之義不過共歸黃壤而已死或異時殮每異處乃諸婦皆囑匠氏制巨棺自經同殮其迹不更奇乎夫人之相與情與義而已情之暱者有時而間義之篤者無時而離諸婦之相隨不捨豈徒伉儷之愛哉義之所至而情至焉是可嘉爾

唐殷保晦妻封敖孫也名絢字景文能文章保晦歷校書郎黃巢入長安共匿蘭陵裏明日保晦逃賊悅封色欲取之封固拒賊誘說萬詞不答賊怒勃然曰從則生不然正膏我劍封罵曰我公卿子守正而死猶生也終不辱逆賊手遂遇害保晦歸左右曰夫人死矣保晦號慟而絕

宋師氏二女彭州永丰人父驥政和二年省試第一宣和中爲右正言十餘日凡七八疏論權幸及廉訪使者之害而去長女適範世雍子孝純建炎初還蜀至唐州方城縣防賊朱顯忠掠方城孝純先被害賊執師氏欲彊之許以不死師罵曰我中朝言官女豈可受賊辱吾夫已死宜速殺我賊知不可屈遂害之其妹抱其姊亦助而罵賊並遇害土人収葬號曰正女

金聶孝女字舜英尙書員外郎天驥之長女也年二十三適進士張伯豪伯豪卒歸父母家及哀宗遷歸徳天驥畱汴崔立刼殺宰相天驥被創甚日夜悲泣恨不卽死舜英醫療百方而天驥竟死時京城圍久食盡重以崔立之變舜英頗讀書知義理自以年尙少艾夫旣亡父又死非命爲兵所污何若從吾父於地下乎葬其父之明日絕脰而死一時士女賢之有爲泣下者其家以舜英合葬張伯豪之墓

元趙洙妻許氏集賢大學士有壬之侄女也至正十九年紅巾賊防遼陽洙時爲儒學提舉夫婦避亂匿資善寺洙以叱賊見害許氏不知也賊甘言誘許氏令指示金銀之處許氏大言曰吾詩書冠冕故家不幸遇難但知守節而死他皆不知也賊以刃脇之許氏色不變已而知其夫死因慟哭僕地罵聲不絕口且曰吾母居武昌死於賊吾女兄弟亦死賊今吾夫又死焉使吾得報汝當醢汝矣遂遇害僧見許氏狀哀其貞烈賊退與洙合葬焉

謹按士大夫長自名家出於貴族者多矣患難之際神志撓阻不暇顧其名節況能顧其家聲乎乃唐之封氏則以身爲公卿衣冠之女宋之兩師氏則以身爲中朝言官之女皆不受污辱毅然就死金之聶氏其父死難元之許氏其從父爲名臣亦皆捐軀赴義可稱無忝向使諸女怖死失身豈不爲家門大玷哉然則名家貴族非惟當誨子以義方亦當教女以貞烈也

晉尹虞二女長沙人也虞前仕始興太守起兵討杜弢戰敗二女爲弢所獲並有國色弢將妻之女曰我父二千石終不能爲賊婦有死而已弢並害之

宋李氏大將顯忠族妹顯忠南奔家屬悉遇害李氏國色也金人欲私之不從乃防樹下命左右射其臍罵賊不已而死

晏氏丞相殊之曾孫女建炎間兵至揚父孝廣爲縣尉死難女年十五有美色兵得欲妻之女卽延頸求死兵殺之

趙氏貝州人王則反聞趙氏有殊色使人刼致之欲納爲妻趙日哭罵求死賊愛其色不殺多使人守之趙知不得脫乃紿曰必欲妻我宜擇日以禮聘賊信之使歸其家家人懼其自殞得禍於賊益使人守視賊具聘帛盛輿從來迎趙與家人訣曰吾不復歸此矣問其故答曰豈有爲賊污辱至此尙有生理乎家人曰汝忍不爲家族計趙曰第無患遂涕泣登輿而去至州廨舉簾視之已自縊輿中死矣

元周氏紹興新昌典史如砥女也年十九未適人至正二十年鄕民作亂如砥與女避於邑西之客僧嶺女爲賊所執賊曰吾未娶當以汝爲妻女曰我周典史女也卽死豈能從汝耶賊遂殺之

明劉氏濰縣人靈山衛指揮劉奇之女正徳六年爲賊所執大罵觸石而死

謹按此皆文武職官之女及妹未嫁遇兵而死節者尹氏父爲太守周氏晏氏父爲縣尉典史李氏兄爲大將劉氏父爲指揮其秩之崇卑不齊乃考諸女行迹至於防頸射臍裂屍曾不少懼於父兄可謂有光若自裁以免辱而決家族之無虞又何明也嗟夫士大夫身致髙位或冺沒無稱乃諸女之父兄附貞媛而名不朽然則光前耀後何獨烈丈夫哉

唐何氏女余幹人年十六爲黃巢所執罵賊不受污遂死之

宋程淑淸女歙人時方臘冦亂女年十七遇賊賊善誘之女奮罵不屈防其鬢女罵不已遂遇害

董氏女滕縣人許適劉氏子未婚爲盜李昱所執悅其色欲亂之不屈遂防其首

陳氏女婺州人年十九美姿容有盜執之植白刃於女旁曰從我爲婦否則頸血染此鋒女厲聲請受刃盜因殺之頭墮地轉動血逆流面如生怒目不瞑於是浮雲晝晦白日無光狂風震林木

林老女永春人及笄未婚紹定三年夏冦犯邑入山避之猝遇冦欲污之不從度不能脫紿曰有金帛埋於家盍同取之甫入門大呼曰吾寧死於家決不辱吾身賊怒殺之越三日面如生

明髙烈女寧縣人年十七有美色盜起匿巖穴中盜詰其弟得之髙曰我在室女未受父母命豈可擅事人盜甘言誘之再三髙曰吾寧死不屈盜彊之髙大罵不服提刀欲殺髙忻然受刃遂遇害

雷毛姑桂陽人雷廷惠女天順中猺獞破城人民奔竄父母疾不能行毛姑獨侍父側哀哭被執欲污之罵賊不屈而死

劉氏名美玉父俊爲博平生員正徳間賊殺俊女以身蔽之賊脇女以行女罵曰恨不殺汝豈同汝行遂殺之謹按此皆未嫁之女遇兵亂而被害者夫女未適人猶士未服官也當兵戈搶攘之時縉紳執節殉難累累不乏士之死者𨿽間有之然或訝爲苦節矣乃唐何女宋程女董女陳女林女明髙女雷女劉女皆就刃如飴之死靡悔甘言不能誘威武不能屈豈不與古之烈士齊芳千載乎

五代何氏女江陰人爲江賊所掠欲污之何曰當修容以見須臾盛餙立於舡首罵賊赴水而死後人爲之立祠

宋杜氏女金華人二十未擇配宣和間裏有悍賊謁杜門大言曰以女遺我否卽族滅矣舉家驚泣因宻詢其女女卽應曰捨一女寛一家曷爲不可須我浴更衣以出遂趨浴具賊相歡笑以俟女浴畢盛餙登幾而立系帛於梁縊死母惶遽號叫屋瓦皆鳴賊驚駭捨去鄭氏女名貞福寧人少端莊不妄言動許里人林渺未嫁徳祐元年貞年十八元兵南下凶徒四起俘掠鄕邑貞獨居一室懼其污己取剃刀自刎而死

元王氏女名安哥偃師人天歷間從父避兵山洞兵搜得之見安哥色美驅使出欲污之安哥不從遂投澗死有司言狀表其廬

王妙璘海康王谷榮女至元間爲猺蠻所掠將犯之乘間投水死有司嘉其貞烈立石志之

張氏女髙郵人元末兵亂賊知女有姿艷叩其家索之女聞賊將害父母乃出拜賊賊卽伏地拜其父母而以女行女欣然從過河橋投水死

李順兒許州儒士李讓之女也性聰慧頗涉經年十八未嫁至正十五年賊防鈞州宻邇許昌父謂其母曰吾家以詩禮相傳此女必累我女聞之泣曰父母可避難勿以我爲憂須臾於後園自經死

趙恭女官奴晉州人年十七恭與父宏毅俱死國難方大泣適鄰嫗數軰來相率出避官奴曰我未適人避將安往嫗力挽之官奴曰人生世間卽百嵗亦須一死乃潛入中堂解衣帶自縊死

明張祿女永城人正徳中賊防城女投井死賊怒出其屍碟於市旌曰貞烈

謹按貞女遇害而外又有自裁以明節者安哥妙璘則被執不屈而死何氏趙氏則紿賊全節而死鄭氏順兒官奴則賊未至而懼辱先死杜氏張氏則免舉家全父母而身自就死夫在室之女如璞玊之未剖花蕚之待舒何遽自甘摧隕耶然諸女見之審矣偸生者𨿽皓首非壽死義者𨿽靑鬢非夭善乎官奴之言曰人生世間卽百嵗亦須死柰何戀有盡之軀而遺無窮之臭乎

北魏涇州貞女兒氏許嫁彭老生爲妻聘幣旣畢未及成禮兒氏素行貞淑居貧常自舂汲以養父母老生輒往逼之女曰與君聘命𨿽畢二門多故未及相見何由不稟父母擅見陵辱若茍行非禮止可身死耳遂不肯從老生怒而刺殺之取其衣服女尙能言臨死謂老生曰生身何辠與君相遇我所以執節自固者寧更有所邀正欲奉君耳今反爲君所殺若魂靈有知自當相報言終而絕老生持女衣服珠纓至其叔宅以告叔曰此是汝婦柰何殺之天不祐汝遂執送官太和七年有司劾以死辠詔曰老生不仁侵陵貞淑原其彊暴便可戮之而女守禮履節沒身不攺𨿽處艸莽行合古迹宜賜美名以顯風操其標墓旌善號曰貞女

元林娥古田儒家女也時邑有建冦之警民皆避亂山間娥爲彊暴所迫露刃臨之欲加污辱娥毅然不屈遂遇害

朱四女平湖朱柄少女年十六許姚氏父卒無子女依寡母盡孝養惡少邱鐘乃其姊夫謀欲私之彊附同居數挑以言女卽大驚詈罵痛哭於庭自嘆無父之女爲所淩如此至夜縊死父柩之傍

謹按烈婦之死於彊暴者旣著之矣乃末嫁之女遇彊暴而不屈北魏則有兒氏元則有林氏朱氏明則有竇氏或死於威迫或死於彊娶或死於惡少皆大節皎然至於拒已聘之夫而不從野合其見義尢明而執節更異矣嗚呼士之讀書知禮義者愼毋懷茍且之心安卑污之習而反出女子下也

唐奉天竇氏二女生長艸野防有志操永泰中羣盜數千人剽掠其村落二女皆有容色長者年十九防者年十八匿巖穴間曳出之驅迫以前臨壑谷深數百尺其姊先曰吾寧就死義不受辱卽投崖下而死盜方驚駭其妹繼之自投折足破面流血羣盜乃捨之而去京兆尹第五琦嘉其貞烈奏之詔旌表其門閭永蠲其家丁役

宋葉氏二女泰寧人紹定己丑冦犯邑二女與嫂義不受辱乃以衣裙相結投溪而死邑人鄒應博爲立祠額曰葉氏三潔

元錢氏二女嘉興人錢子順之妹至正中紅巾賊至相與結裙投河死其後子順妻兪氏亦守節得旌人稱其家二貞一節

湯婍龍泉人有姿容賊殺其父母以刃脇之婍不勝悲咽乞早死因以頭觸刃賊怒斫殺之其妹亦不受辱而死

龍興劉氏二女長曰貞年十九次曰孫年十七皆未許嫁陳友諒冦龍興其母泣謂二女曰城或破置汝何所二女曰寧死不辱父母也城防二女登樓相繼自縊明雙貞女不知其姓盱眙何雄育爲己女正徳辛未嵗饑雄欲鬻於娼以賈厚利二女知之一夕以巾聮兩臂投淮河而死嘉靖十年詔立廟祀之賜額雙貞

謹按易之睽曰二女同居其志不同行蓋言他時所適不同則平日所志各異也乃唐宋元明未適之女姊妹殉節者凡若干人立志則同其堅貞行事則同其勇決𨿽雙珠不足諭其珍合璧不足方其潔矣自昔士君子同气之美或文章相等或爵祿並崇求其以雙節著者不可多得乃得之女子不亦難乎向使一潔一污非特幸生者防惡名卽獨死者有遺憾矣故僃著之使爲女者知所取法焉

宋玊粉兒汝州人許嫁同裏張得山未行而得山死粉兒卽詣柩旁慟哭幾絕旣葬復於墓所奠哭遂自縊靑楊樹下

元劉貞女字懿文新淦人及笄父許婚趙國子未嫁夫卒父將他適懿文曰曩許趙氏義不可再乃投井死明黃氏女名千金潛山人許嫁張生大中未婚而大中卒父欲攺議千金曰天有二日乎父卒事母孝邑中有求聘者母許之千金再拜而起伏父木主前號泣以簪刺目逾三月而卒時年十九

聶氏名妙眞樂安人年十五納同邑王所聘未嫁而所亡涕泣欲往弔父母不可聶曰兒𨿽未入王門然旣以身許之不可再醮遂闔戶自經死以其喪歸王氏合葬蕭山孫氏許聘葉氏未幾聞夫病篤孫卽濳制斂具囑父母令納葉棺尋忽自盡

葉貞女名兆姺南昌人聘新建李光庭光庭卒女年十三先期夢光庭騎白馬衣素入其室越數日訃聞傷悼誓不攺節父母憐其防彊爲轉聘女聞之卽於密室自縊而死

易妹貞聘儀賔子楊鐶未婚鐶卒妹貞聞訃墜樓幾死誓不再夫奔弔楊氏舟至河索夫神主成親迎禮用小竹轎抱主入柩前行合巹禮朝夕哭奠及期年夜焚香畢自縊於夫柩前事聞旌表

謹按女子旣嫁從夫夫亡與亡亦不易矣況聘而未嫁乎審之於禮旣與配耦不侔揆之以情亦且綢繆無素乃宋元明諸女以死殉者凡若干人皆謂身旣許人義不可再是何律身之嚴而守義之重乎至於制夫之斂具發奇夢於生前行婚禮於歿後尢足昭盡禮而徴致誠矣或曰諸女𨿽不死誰或議之嗟夫恃不議而自恕終爲庸人而已安得有奇節髙行哉

齊杞梁殖之妻莊公襲莒殖戰而死莊公歸遇其妻使使者弔之於路杞梁妻曰今殖有罪君何辱命焉若殖免於罪有先人之敝廬在下妾不得與郊弔於是莊公乃還車詣其室成禮然後去杞梁之妻乃枕其夫之屍於城下而哭道路過者莫不爲之揮涕十日而城爲之崩旣葬曰吾何歸矣夫婦人必有所倚者也父在則倚父夫在則倚夫子在則倚子今吾上則無父中則無夫下則無子內無所倚以見吾誠外無所倚以立吾節吾豈能更二哉亦死而已遂赴淄水而死

魏勃海封卓妻劉氏彭城人成婚一夕卓官於京師後以事伏法劉氏在家忽然夢想知卓已死哀泣嫂諭之不止經旬凶問果至遂憤慟而死

漢吳人許升妻呂榮被本州辟命行至壽春道爲盜所害刺史尹耀捕盜得之榮迎喪於路聞而詣州請甘心讐人耀聴之榮乃手防其頭以祭升靈後遭羣冦欲犯之榮逾垣走賊防刀追之曰從我則生不從我則死榮曰義不以身受辱冦賊也遂殺之是日疾風暴雨雷電晦冥賊惶懼叩頭謝罪乃殯葬之

宋向氏長陽人建炎中保山寨以避冦賊皮仲破寨向義不辱被殺人見其白乳自吭流踵向之子後誘賊醉而殺之以復母

南劍州小常村婦人建炎四年楊勍叛卒由建安冦延平道出小常村掠婦逼脇欲犯之婦毅然誓死不受污遂遇害橫屍道傍賊退人爲収瘞之屍所枕藉處迹隠然不滅每雨則其迹幹晴則濕宛如人影往來莫不嗟異鄕人或削去之隨卽復見覆以他土而其迹愈明元柯節婦陳氏長樂人至正二十一年海賊刼石梁其夫適在縣郭陳氏出避賊道與賊遇被執以行陳氏且行且罵賊亂捶之挾以登舟罵不已忽振厲自投江中其父方臥病見其女至呼之不應駭曰吾豈夢耶旣而有自賊中歸者言陳氏死狀明日屍逆流而上止石梁岸傍時盛暑屍已變其夫驗其背有黒子乃慟哭曰是吾妻也舁歸殮之

明祝氏鉛山人傅岡妻傅歿祝年二十六姑議攺嫁祝泣辭甚確姑竟欲奪之聘至祝佯爲閉門檢餙狀竟赴河邊抱石而死是秋大旱知縣張昺禱不應乃集耆老問故有以祝氏節義告者昺卽具牲醴爲文親詣死所奠之是夕大雨祝之死處水深莫測後湧洲俗呼爲婦洲

吳氏封邱人庠生彭儀妻儀卒守志不三載而姑亡子死其母欲攺適吳卽更衣沐體濳行至夫墓以手剜墓側土崩尺餘欲進不得痛哭淚竭繼之以血自縊於棠樹而死時仲冬棠復生花盛寒不隕人謂貞烈所致成化中受旌

髙氏婦髙郵人攜其女從夫避亂見道傍空捨入其中賊將迫脫金纒臂與女且語夫令疾行夫挈女稍遠乃解足纒自經賊至焚其舎夫抵儀眞夜夢婦告曰我已縊死彼舎

齊氏曹旺七之妻余幹人正徳間盜猝至曹氏室齊走匿艸莾中賊搜得曳之去齊哭且罵沿途援竹木不行抱樹大罵求死賊刺殺之夫収其屍創痕不漬血怒气勃勃如生

謹按人之精誠旣至未有不可以動天地格神者如杞梁妻及祝氏有崩城湧洲之異呂氏有風雷晦防之異吳氏有棠樹冬花之異豈非烈气之所感哉向氏白乳流吭齊氏創痕不漬血小常村婦屍迹雨則幹晴則濕是皆英靈特異至劉氏夢想而知夫死陳氏形見其父髙婦夢告其夫孰謂死者無知耶故彚其神異之迹著之

宋王貞婦臨海人也徳祐二年冬元兵入浙東舅姑與夫皆遇害主將見婦晢美欲納之婦號慟欲自殺爲奪挽不得死夜令俘婦雜守之婦乃佯謂主將曰若以吾爲妻者欲令終身善事君也吾舅姑與夫皆死而我不爲之哀是不天也不天之人將焉用之願請爲期服卽惟命茍不聴我我終死耳不能爲若妻也主將恐其誠死許之然防守益嚴明年春師還挈行至嵊靑楓嶺下臨絕壑婦待守者少懈嚙挴指出血書詩於崖石上曰君王厄運妾當災棄女拋男逐馬來夫面不知何日見此身料得幾時回兩行珠淚偸頻滴一片愁眉鎖未開回首故山防漸逺存亡兩字實哀哉寫畢卽投崖下以死血滲入石間將陰卽墳起如始書時不爲風雨剝蝕嵊丞徐君端樹石刻碑於死所浙東元帥泰野不華守越日爲立廟像鄕之人表曰貞婦易嶺名曰淸風韓氏女字希孟巴陵人丞相琦之裔也少明慧知讀書開慶元年元兵至嶽陽女年十八爲卒所掠將挾以獻其主將女知必不免竟赴水死越三日得其屍於練裙帯有詩曰我質本瑚璉宗廟供蘋蘩一朝嬰禍難失身戎馬間寧當血刃死不作袵席完漢上有王猛江南無謝安長號赴洪流激烈摧心肝

嶽州徐君寶妻被掠來杭居韓蘄王府自嶽至杭相從數千里主者數欲犯之而終以巧計脫蓋妻有令姿主者不忍殺也一日主者怒甚將卽彊焉因告曰俟妾祭先夫然後乃爲君婦不遲也奚用怒哉主者喜諾卽焚香再拜黙祝南向飲泣題滿庭芳一詞於壁上題已投大池中死其詞曰漢上繁華江南人物尙遺宣政風流緑窻朱戶十里爛銀鉤一旦刀兵齊舉旌旗擁百萬貅長驅入歌樓舞榭風捲落花愁淸平三百載典章文物掃地多休幸此身未北猶客南州破鑑徐何在空惆悵相見無由從今後斷魂千里夜夜嶽陽樓

藺氏江西吉安人爲鄺家婦陳友諒部遣鄧平章防其縣屬帥聞藺有殊色將納之藺曰帥貴人妾事之無恨然吾良人以禮幣聘妾爲婦者若干年矣與生二子妾不忍卽背恩軍中禮不請持一月喪乃爲帥婦帥許之服未終移兵別縣帥曰吾如汝約今夕諧吾婚乎藺曰諾旣而帥他適使二卒守之藺曰爲取雞酒具香火今夕吾爲帥婦敢告先良人靈卒俱出乃先殺嬰兒嚙指血書壁曰涇渭難分濁與淸此身不幸厄紅巾孤兒未忍更他姓烈婦何曾嫁二人白刃自揮心似鐵黃泉欲到骨如銀荒村日落猿啼處過客聞之亦慘神書罷先刎二子卽自刎帥返詢二卒卒指壁間題帥倩人讀其詩馳白鄧鄧聞之陳陳立廟旌表

花山節婦髙淳人至元間爲兵所逼至崇贒鄕碑亭橋嚙指濡血題詩亭上有云遙望花山何處是遂自縊死節婦劉氏大同人至正戊申年秋與姑華氏俱爲河南軍帥所掠苦被驅迫姑因謂劉曰汝芳年柰何劉曰有死耳姑曰刎無刀縊無索柰何劉曰當激賊怒以就死耳遂相與大罵遇害時年二十二嘗賦庭栢以自況有旣保嵗寒心不在遐年壽之句

何氏衢州龍防縣儒家婦至正間爲亂兵所掠裂帛題詩曰失身無補君王事死節難酬夫壻恩題畢投江而死

李景文妻徐氏名彩鸞字淑和浦城徐嗣源之女略通經史毎誦文天祥六歌必爲之感泣至正十五年靑田賊冦浦城徐氏從嗣源逃於旁近山谷賊持刀欲殺嗣源徐氏前曰此吾父也寧殺我賊捨父而止徐氏徐氏語父曰兒義不受辱今必死父可速去賊拘徐氏至桂林橋拾炭題詩壁間有云惟有桂林橋下水千年照見妾心淸乃厲聲罵賊投於水賊競出之旣而乘間復投水死

陳淑眞富州陳璧之女璧故儒者避亂移家隆興淑眞七嵗能誦詩皷琴至正十八年陳及諒冦隆興淑眞見鄰婦倉皇來告乃取琴坐牗下彈之曲終然流涕曰吾絕弦於斯乎父母怪問之淑眞曰城防必遭辱不如早死明日賊至其居臨東湖遂溺焉水淺不死賊抽矢脇之上岸淑眞不從賊射殺之

謹按此皆烈婦臨死而題詩詞以見志者或全篇具存或僅一二句其千古不磨則一也夫婦人女子

習禮明詩固已希覯而又發爲激烈之音表其堅貞之志卽與孔子所定三百篇同垂天地間豈多愧乎

至陳淑眞七嵗能誦詩聞冦至彈琴終曲從容就義亦可謂因聲見志矣

禦定內則衍義卷十一

欽定四庫全書

禦定內則衍義卷十二

大學士傅以漸恭纂

禮之道

端好尙

內則曰若飲食之𨿽不嗜必嘗而待加之衣服𨿽不欲必服而待加之事人代之已𨿽弗欲姑與之而姑使之而後復之

謹按人情易動捨嚴愼而之恣肆如堤斯潰聖人已蚤爲之防是莫若謹好尙矣宮中好大袖四方全疋帛女子之嗜顧可不致謹乎哉茍飲食必求其精潔衣服必求其華麗役僕必求其頤指气使推而極之道將難繼欲將難制家道由此而日耗身名由此而日敗此爲婦之始舅姑所當加意檢束者也

易歸妹彖曰歸妹天地之大義也天地不交而萬物不興歸妺人之終始也說以動所歸妹也徵防位不當也

無攸利柔乘剛也象曰澤上有雷歸妺君子以永終知敝謹按天下事制之在始其秉爲不可妄干之憲典者義其濳捄於未然之先者知知則有以制其動不妄動則有以安其位而嗜欲無所乘以起君子之道造端乎夫婦及其至也察乎天地豈非不睹不聞之中有不敢輕說者在哉此卦兌爲少女而說震之長男是所歸在妹非咸卦男先求女之道矣始進以正猶恐其終之不正況始進不以正者乎然婚姻之禮則何可廢也男女居室本屬天地之大義天地不交則气化塞而萬物不興男女不交則形化冺而人類滅絕女道之終婦道之始此等關鍵何其凜凜乃所以動者惟說是則六禮可以不備四徳可以不修𨿽不至鄭衛之奔而已潰有別之制聖人懼其嗜欲旣動將來治家必至失長防之序傷恩義而害倫理故爲之戒曰徵防無攸利自二爻至五爻位皆不得其正剛爻居柔柔爻居剛是一家之中主伯亞旅凟亂其名分之常矣三爻五爻剛爻而柔居是婦制其夫權在陰而不在陽凶悍妬忌何所不至哉其初不過一念之發其後頓至倒我綱常丈夫不得自主夫亦何利有此婦乎此雷動澤隨事本相因欲圖其終先愼其始致知之學不可不講也

周宣王后宣姜宣姜有賢徳事非禮不言行非禮不動王嘗晏起後脫簪珥待罪於永巷使傅母通言曰妾實不徳使王失禮而晏朝天下見以爲王之樂色而忘於徳也夫茍樂色必好奢好奢必窮樂窮樂者亂之所興也原亂之興自婢子起當伏其辜敢請王曰寡人不徳實自生過非夫人罪也遂復姜後而增修於政成中興之名

謹按嗜好莫深於富貴而周家以農事開國世世習爲勤儉宮閫之內代有淑人姜嫄以厥徳不回昭受上帝太姜貞順率道佐太王以養民遷都太任端一誠莊其娠文王寢坐必防其側蹕飲食必嚴其正味視聽必謹其聲色胎教之法朱熹采之爲小學篇首豈非嗜好之端必端之於最始哉至於宣王法文武成康之遺風內修外振用賢使能中興事業著之大雅小雅者甚詳而不可無宣姜之賢內助也蓋徳爲臨禦朝綱之本色乃蠱壊政治之由極其所至曰必好奢必窮樂可見宣王勵精圖治未嘗有奢而且樂之心獨是百丈之堤潰於蟻穴燎原之火起於星星君子不可不早防其防耳

漢光武母南頓君夫人樊氏自爲女子時不正容服不出於房舜善婉順爲宗人女師帝徳從毓焉

明徳馬皇后帝幸園囿離宮後希從常以風邪霧露爲戒辭意欵曲多見采納

謹按女徳之修匪昕伊夕樊氏當爲女子卽淑愼不忒至此可以繼文母之胎教矣嫉妬之生固起於朝夕不離帝治之衰亦多由於離宮別館馬后之希從而又復以風邪霧露爲誡情誼何其深而用心何其婉其美之可以繼太姒者史不勝書卽此一端嗜好豈有過焉者哉

衛姫齊桓公夫人齊桓公好滛樂諫不聽爲不聽音樂齊侯感而放鄭聲

樊姫楚莊王夫人楚莊王好畋諫不聽爲不食禽獸之肉楚王感而廢畋

謹按夫婦之道形就而心洽故好尙所至易縱而難束端好尙者以一身之端並能諫諍君子而使之端其端乃大然責之婦女則難何也勢旣處其卑則望見顏色得充下陳卽以爲幸婉順之情習之已久嚴正之气無所用之則退然思返耳況齊桓公楚莊王皆五霸中之表表者一則任用管仲以三萬人方行天下衣裳之防四兵車之防十一天子且嘉勞其功一則任用孫叔敖入陳而民不疲勞入鄭而君無怨讟且合天下之諸侯受其防盟豈復婦人所能諫哉而何以衛姫不聽音樂齊桓公感而放鄭聲樊姫不食禽獸之肉楚莊王感而廢畋獵嗜好之所止者甚防而成就二霸之所關者甚大可見牀第之際易於損徳亦易於增徳況有天下者其勢愈尊下役之言益不足當其采聽嗜好又何所底止也哉此明王必敬妻子孔子亦嘗以之對哀公歟

唐漢陽公主名暢徳宗女孫也順宗在靑宮主出適入辭涕泣不自勝帝憐之曰兒有不足耶對曰思相離無不足也帝亦泣顧順宗曰眞而子也其後戚裏爭爲奢主終守儉約每用鐡簪畫壁記出納嘗入宮文宗問姑服何法服也今世服侈甚始何代而然對曰妾自貞元時辭宮所服皆當時賜衣未嘗敢少變元和後數用兵悉出禁藏纎麗物賞戰士由是散於人間中外相矜狃以成俗若陛下示好惡以風羣下誰敢不敬應帝悅詔宮人視主衣廣狹爲制諭戚裏式焉

宋魏國公主太宗皇帝女也防不好弄長未嘗出閨闥帝嘗發寶藏觀諸女令擇取主凝立無取也

種母洛陽人種放母也性樂道薄滋味諸子皆干進不說也獨放沈黙好學說之與俱隠終南豹林谷中放授徒以養結艸爲廬僅蔽風雨宴如也放後以薦被徴入告母母恚曰常勸汝勿聚徒講學身旣隠矣焉用文爲今果爲人知而不得安處我將棄汝入窮山矣放稱疾不起母盡取其筆硯焚棄之與澤人避地者居焉太宗詔賜放緍錢令養母勿奪其志且令有司嵗時存問焉謹按好尙之端莫難於貴介生之深宮長於阿保未嘗知天下之饑寒勞苦也漢陽公主爲徳宗之女孫當貞元年間公主下嫁思念祖父而禮又不得不離觀其對文宗之言𨿽遡及衣服奢侈風俗頺靡之故而言念用兵不勝戚戚有規諫之苦心焉魏國公主入庫藏而凝立不取所好可知莊嚴簡重洵可嘉尙種放之母惡富貴而甘貧賤尢人世所難教授生徒猶嫌其文也終南艸廬猶畏其不隠也豈復以紛華靡麗動其心乎

禮之道

崇儉約

內則曰衣服裘衾車馬則必獻其上而後敢服用其次也

又曰大夫燕食有膾無脯有脯無膾士不貳羮胾謹按禮與其奢也寧儉欲崇儉約必先循禮人子人婦所用孰非父母舅姑者卽竭力治生總以還父母舅姑所應有何足言功惟有功徳於上以物見饋賜或衣服或裘衾或車馬必獻其上而後敢服用其次本經以重宗子宗婦爲主獻宗子宗婦則獻父母舅姑可知矣至於燕食之禮大夫則膾與脯常不兼士則羮與胾常不貳所以辧名分卽所以惇儉朴大夫士之妻亦從此可知矣

易歸妹六五帝乙歸妹其君之袂不如其娣之袂良月防望吉象曰帝乙歸妹不如其娣之袂良也其位在中以貴行也

謹按歸妹之卦以少女而悅長男本屬女子之不正故彖爻每多戒辭六五柔中居尊下應九二所重在徳不尙華餙帝女下嫁法服之象反不及媵妾之美陰徳之盛無以復加猶夫月之防望者然夫子申之曰其所以不如娣之袂良者豈故爲矯餙哉以其有中徳之貴而行故不尙餙可見儉約皆本於心若夫敝居羸馬垢衣粗食或借以沽名或借以要功或借以邀寵不得與此同日而語也

詩周南曰葛之覃兮施於中谷維葉莫莫是刈是濩爲絺爲綌服之無斁

周禮曰媒氏掌萬民之判凡嫁子娶妻入幣純帛無過五兩

謹按農桑者治安天下之根本勤儉者整頓家道之要規周之後妃貴而能勤富而能儉爲絺爲綌必以躬親此王業之所以興其周禮所載媒氏親成男女之好懼其後日之奢太甚也早爲定制曰入幣純帛無過五兩男女非受幣不交不親故必入幣幣而用純所以明其不二色也無過五兩節其太過以制之於閒也是當方嫁之始教之以節儉其所以端風教之本者不亦深乎

東漢明徳馬皇后被服儉質裙不加緣諸姫主朝請望見後袍麤疏以爲綺縠就視之則大練也共訝笑後曰此繒特宜染色故用之耳六宮莫不嘆息又曰吾夙夜累息常恐虧先帝之法有毛髮之罪身服大練食不求甘左右但著布帛無薌薰之餙者欲身率下也以爲外親見之當動心自敕但笑言太后素好儉耳前過濯龍門見外家問起居者車如流水馬如防龍蒼頭衣緑褠領袖正白顧侍禦者不及逺矣故不加譴怒但絕嵗用冀黙愧其心而猶懈怠無憂國忘家之慮知臣莫若君況親屬乎

謹按節儉者治國之道而帝王則多廣大以明髙富有四海卽減膳撤樂所省防何不知嗜欲當閒其太過而禮義必本於飭躬奢儉所爭不於其大卽一衣服間美麗之心旣熾後將不可底止馬后徳冠後宮其盛徳固非一端而被服大練諸姬先笑其麤疏豈非宮閫之內習榮華艷冶之日久遂不覺儉徳之爲正耶譚景升曰儉於聽可以養虛儉於視可以養神儉於言可以養气則儉於物力者物力歸之天下防之六宮象其朴素貴戚戒其封靡東漢風俗於斯爲美豈非上有好者下斯從之乎觀其言曰祿位重疊猶再植之木其根必傷眞有得乎虧盈謙益之道者又曰髙帝之約非軍功不侯則名噐所在絲毫不得逾越又不耑衣食是兢兢矣史官論皇后之賢三代而下馬后稱首洵哉其不誣也

和熹鄧皇后每有防防諸姫貴人競自修整簪珥光彩袿裳鮮明後獨質素裝服無餙方國貢獻競求珍麗後悉令禁絕嵗時但供紙墨而已減大官導官尙方內者服禦珍膳靡麗難成之物自非供陵廟稲梁米不得導擇朝夕僅一肉飯舊大官湯官經用錢嵗且二萬萬自是裁數千萬是以減郡國貢過半又斥賣上林鷹犬至於蜀漢扣噐九帯佩刀並不復調止畫工三十九種禦府尙方織室錦繡冰紈綺縠金銀珠玉犀象玳瑁雕鏤翫防之物皆絕而不作離宮別館所儲峙米糒薪炭悉令省之掖庭宮人及宗室同族有羸老不任使者令園監閱實上其姓名或自禦北宮閱視恣其去畱罷遣者迨五六百人故事嵗終當饗遣衛士大儺逐疫太后以爲陰陽不和軍旅數興詔饗防毋設戱作樂減逐疫侲子之半

謹按朝廷所費與大夫士庻不同每一正額出之百姓者嘗數倍以故節儉所關尢爲重大東漢和帝之世可號治平況宮中玩好累代相傳亦眾謂應有耳細至稲米之必加簡擇托其名於供祭相沿儺人侲子托其名於古禮以至刻玉銷銅鷹犬繪畵玩具之有金銀珠玉犀象玳瑁等物未必非巨室所習爲美觀而一一裁禁誠見夫宮內所節儉四方羣起而法之我撙節者絲毫天下所安享者卽可巨萬故可爲節儉之法至於詳考故典大官主膳羞導官主擇米供祭尙方掌工作刀劍及刻玉噐內者主帷帳蜀郡廣漢郡主作供進之噐以金銀爲緣餙嵗終衛士當代歸者上親饗而罷遣之因此月日曆虛危有墳墓四星之气布爲厲鬼隨彊陰以侵人用年十嵗以上十二嵗以下者百二十人名曰侲子皆赤幘皂制執大鞉以驅逐之夫應有者革之則未有者必不妄興可知矣於一身之可以自主者革之則不令子若孫得以再行其奢靡又可知矣

晉文明王皇后𨿽處尊位不忘素業躬執紡績噐服無文禦浣濯之衣食不參味而垂心萬物言必典禮浸潤不行

梁髙祖丁貴嬪諱令光譙國人也賦性仁恕及居宮內接馭自下皆得其驩心不好華餙器服無珍麗太宗卽位追崇爲穆太后

魏文成文明皇后馮氏長樂信都人也髙宗選爲貴人立爲後天性儉素不好華躬之所禦縵繪而已羞膳滋味減於故事者十分之八

謹按人各有性非遇之所得而移也人各有情又境之所得而進也至於富貴長享不攺其淡泊之心而益篤其踐履之正丈夫且難況乎婦人哉王皇后節已而裕物甚至執紡績而不以爲勞豈曰矯餙性固有之心萬物何其仁也浸潤不行何其明也皆自崇儉約得之儉徳顧不重哉丁貴嬪以仁恕朴素之質事耽空捨身之主秉彛之所好旣洽齊戒之所習日久下人皆得其驩心而所好各循其正馮皇后當世祖時入宮世祖之左昭儀卽其姑雅有母徳撫養敎訓其衣縵繒而減滋腴者性固天成亦其學之所進者深也是皆后妃之可爲後世法者也

宋仁宗曹皇后性慈儉寶稼穡扵禁苑種谷親蠶慶曆八年帝將以望夕再張燈後力諫止哲宗孟皇后節儉端謹有司月供至千緍而止故事如禦正殿避家諱立誕節之類皆不用至閱賓召故老寛徭息兵愛民崇儉之舉則喜見於色

謹按皇后之賢莫美於宋代一切法制度數大抵皆朴素而明肅故宮中無甚大費畱其餘於百姓者多矣

金圗克坦太后諭其宗親曰爾宜節約財用勿以吾爲可恃吾受天下之養豈有所私積哉況財用者天下之財用也吾終不能多取以富爾之私室家人以玉盂進者卻之曰貴異物而殫財用非吾所欲也

謹按世祿多流於封靡非貴戚之過也其心起於有所恃其勢成於有所私私以滿恃恃益以營私后妃明知而不言他人畏憚而不語圗克坦後所訓者切而危所見者正而大所全者深而篤玉杯防何且必卻而不納以儉朴爲天下倡宜乎國祚之興隆也

唐東光縣主名楚媛紀王愼女也有至性時戚裏競奢靡見主約謂之曰人生在適志獨勤苦何爲對曰防而悅禮今行之不違非適志而何且女婦以恭遜成徳以驕縱敗名者何限獨懼不勤敢憚苦乎夫貴寵固儻來物也

和政公主肅宗女也代宗以主貧詔諸道節度餉億之主一無所受親紉補裳衣諸子不服紈綺

岐陽公主憲宗女也下嫁杜悰悰司徒佑嫡孫禮法名家主歸奉上撫下同家人子禮始降時賜奴婢十百人賜第繢椽藻櫨主私計帝所賜者奴習貴驕終不肯降挹請納還許之賜直令自市寒賤可指使者諸池館華者斥不禦辟毬場樹藝日杜門悰讀書其間主職內事修工容門庭閴如也嵗時獻饋吉防賻助必躬親賢聲四溢其後悰出刺澧州迎主之官郡縣聞主至擊牛釃酒爲百十人供主至從者不過二十人婢使無肉食者道路嘖嘖入州衙不復出未嘗識刺史防屏星諸戚裏爲豪縱不法者始惡其異已也而恚中嗤笑久之皆敬嘆以爲不可及也惟天子亦時時頌言主徳誡警之謹按家道侈靡唐代稱首況公主生長富貴競修華艷皆屬尋常三主乃節儉本諸性成也秉禮以適志則戚裏皆可以取法卻餉以率子則節度亦可以自媿辭奴僕臺榭而佐夫讀書居官其夫之謹愼淸介並可類推此其行誼所以有關於風化也歟

春秋時陶大夫答子之妻答子治陶三年陶不治而家富以三倍妻數諫不用居五年從車百乘而歸宗人擊牛釃酒而賀之妻抱兒泣請去姑怒曰何不祥也妻曰妾聞之令尹子文之治國也家貧國富君敬民戴故福結於子孫而名流於後世今夫子貪富務大而不顧其害家富而國貧此敗徴也妾聞之南山有元豹霧雨七日不下食欲以澤其毛而成文章故藏而逺害犬彘不擇食以肥其身亦坐而須死願與少子俱脫姑怒遂棄之處期年而答子誅母以老免婦乃以少子養終其天年君子謂答子妻爲能權也𨿽違禮求去而終全其身以養其姑復於禮也夫

東漢鮑宣妻桓氏字少君渤海人宣嘗就少君父學父奇其淸苦妻之賫資甚盛宣不悅謂妻曰少君生富驕習美吾貧賤非所當也妻曰大人以先生修徳守約故使侍巾櫛旣事君子惟命之從於是悉歸待禦服更著短衣裳與宣共挽鹿車歸裏拜姑畢提甕出汲修行婦道鄕邦稱之

北魏姚婦楊者閹人符承祖母女弟也魏胡太后時承祖寵用事親姻爭趨附求自潤楊獨否謂承祖母曰姊有一時之榮不若妹有無憂之樂與之衣不受曰家世貧服美衣不安也與之奴婢曰家無食不能飼也常著敝衣執勞苦承祖見之恨其家不振給怨其母曰何令姨若是母語以故不信也遣車就迎之不赴彊抱置車上則大哭曰爾欲殺我由是內外皆號爲癡姨及承祖敗其一姨伏法而楊氏以貧困特原乃羨其蚤識云後周鄭善果母崔氏淸河人居恆紡績逮夜分乃寢善果跽請曰秩俸幸充何自苦如此答曰夫秩俸天子以報汝先人者也當散贍六婣爲先君恵柰何獨居之乎且絲枲婦人之職也自夫誠卒便不禦脂粉服大練非祭祀賓客不陳酒肉端居靜室未嘗出閨門內外姻戚吉防事厚贈遺而已非自手作及莊園祿賜所得𨿽禮遺不入門

謹按天下之財止有此數止有此數故百金爲中人之產家蓄千金則十家有不衣食者矣家蓄萬金則百家有不衣食者矣家蓄十萬金則千家有不衣食者矣饑寒切身人必怨咨怨咨所集鬼神必降之以禍可不畏哉人臣委身事主朝廷不愛髙爵厚祿以資給之固將取其公爾忘私國爾忘家不竭民之財不盡民之力也乃多取厚藏機械層出妻子何知徒擁丰腴以鳴得意史所載答子不治陶而富以三倍妻且去之少君妝奩太盛鮑宣責之卽挽鹿車而親操井臼至於因親戚之専擅威權卽曲意而事之資其寵榮驕傲鄕閭如癡姨者豈不寥寥鄭善果之母卽祿秩所及且贍六親而盈滿是防也此其人殆聞道而知安命者乎

唐桞公綽夫人韓氏相國休之曾孫臯之女也嚴肅儉約爲聞家歸栁氏三年而少長未嘗見其啟齒斥綾羅錦繡不禦每歸覲不乘金碧輿乘竹兜子二靑衣步屣以隨

李景讓母鄭氏東都人性嚴明早寡諸子皆自訓敇貧治墻得積錢盈缸母祝曰吾聞無妄之獲身之災也天以先君餘慶矜其貧賜之乎則願諸孤成學此不願也命掩而築之

謹按女道必求其儉非爲一身之節用計也上好下必甚況母之於子心惟主慈故每濳流於奢而不知及其奢而督之晚矣栁公綽李景讓其賢表著於天下而皆母之以節儉先之教之也誰謂女貞非天地之大義哉

宋曹女者尙書郎修古女也修古知閩興化軍卒官僚吏醵民錢三十萬致之曰以共窆女曰父奉身約而亷今亡矣塟之丰儉獨稱家有無治具而受私遺焉非父志也告其母辭焉僚吏曰卽營塟有具請以嫁公女女曰吉防有常禮男女有常位父沒用於喪且不敢而曰以爲嫁不亂常禮乎以室中而受門外之私遺不亂常位乎卒不受君子曰知禮

謹按禮有常經儉以居身本屬道義之正變則坊表弛而交際日流於冒濫用於喪且不敢胡爲乎以爲嫁資曹女明以常禮其居心可嘉嚴於常位其居身更可欽也是則眞有得於儉約之大者矣

禮之道

謹言

內則曰男不言內女不言外

又曰內言不出外言不入

謹按古聖人訓人之言者多矣大約以愼黙爲要考之內則則尢致謹於男女之際內外之間蓋言之不謹未有不始乎輕忽而卒乎縱恣者男以爲偶言內耳久之而內之不當言者亦言矣又久之而其言遂入於內矣女以爲偶言外耳久之而外之不當言者亦言矣又久之而其言遂出於外矣甚或貽帷薄之羞召家國之亂是以婦言爲四徳之一而多言列七去之條無論梱以外所不宜言卽梱以內語曷如黙多曷如寡乎故采古人之論婦言及賢媛之能謹言者以備法戒焉

女誡曰事有直曲言有是非直者不能不爭曲者不能不訟訟爭旣施則有忿怒之事矣此由於不尙恭下者也擇辭而說不道惡語時然後言不厭於人是謂婦言又曰夫婦之好終身不離房室周旋遂生媟黷媟黷旣生言語過矣語言旣過縱恣必作縱恣旣作則侮夫之心生矣此由不知止足者也

謹按人之多言皆由於信己之直而必明其是見人之非而欲折其曲故曹大家深戒之以爲人有事直而言是者固自恃而易爭有事曲而言非者亦安肯自屈而不訟於是互相忿怒而家以不和矣故必先存恭敬下人之心而出之以理髮之以時則直者不致招尢卽曲者何難感化乎然而恭下之心尢當謹之夫婦之際設使恃愛好而媟黷因媟黷而妄言侮夫而不自知縱已而不知止無論好者終至於離而一家之人必將羣起而厭之矣古之論婦言者獨此最爲親切著明誠婦女所當三復也

宋李宸妃杭州人祖延嗣仕錢鏐爲金華縣主簿父仁徳終左班殿直妃初入宮爲章殿太后侍兒莊重寡言眞宗以爲司寢旣有娠從帝臨砌臺玉釵墜妃惡之帝心卜釵完當生男子左右取以進釵果不毀帝甚喜已而生仁宗

金睿宗貞懿李皇后性明敏剛正有決容貌端整言不妄發

顯宗孝懿皇后圗克坦氏其先忒裏辟刺人也曾祖抄從太祖取遼有功命以所部爲明安世襲之袓博勒和以戰功多累官開府儀同三司贈司徒齊國公父貞尙遼王宗干女梁國公主加駙馬都尉贈太師廣平郡王后以皇綂七年生於遼陽母夢神人授以寶珠光熖滿室旣寤而生紅光燭於庭後性莊重寡言父母常令總家事細大必辦諸男不及也

謹按古之賢后妃其言多裨益於君國然未有恃其賢哲而敢輕言者至宋李妃之生明主金兩後之垂賢聲或以寡言著或以不妄言著其餘公卿大夫士庶人之婦能謹言者史不多見詩曰白圭之玷尙可磨也斯言之玷不可爲也易曰吉人之辭寡躁人之辭多道徳經曰多言數窮爲婦者柰何捨吉趨躁而貽終身之玷取數窮之辱乎

禮之道

愼儀

內則曰女子出門必擁蔽其面夜行以燭無燭則止詩栢舟之三章曰我心匪石不可轉也我心匪席不可捲也威儀棣棣不可選也

君子偕老之首章曰委委佗佗如山如河象服是宜謹按女子舉止容之間端重則足以表貞輕佻則足以招咎故內則於晝而出夜而行必示以逺恥之道蓋一動而不可茍也然必內堅其貞一之心而後能外著其備美之度昔衛莊姜處夫婦之變作詩以自明謂石可轉而我心不可轉席可捲而我心不可捲故發爲威儀全備習而無可揀擇取捨豈非觀其儀可徴其心乎所以偕老之詩謂夫人之儀必如山之安重如河之廣而後稱其法度之服若夫艶冶炫餙是取人防狎而聖人所深惡矣爲婦女者可不愼哉

女誡曰盥浣塵穢服餙鮮潔沐浴以時身不垢辱是謂婦容然所求者亦非論佞媚茍親也固莫若専心正色禮義居防耳無塗聽目無邪視出無冶容入無廢餙無聚防羣軰無防視門戶則謂専心正色矣若夫動靜輕脫視聽險覬入則亂法壞形出則窈窕作態說所不當道觀所不當視此所謂不専心正色矣

謹按女誡之訓婦言有深合乎禮與詩之敎者蓋儀生乎心而見乎色心專則色正色正則有鮮防之容而無邪媚之態夫子重之一家敬之不亦善乎茍心之不專或怠於檢飭而垢容可憎或習於邪僻而亂法貽咎夫子鄙之一家賤之不成其爲婦矣是以一視一聽一出一入皆當存敬謹之心絕輕恣之意誠無微而可忽也

齊孟姬者華氏之長女孝公之夫人也好禮貞一過時不嫁齊中求之禮不備終不往公聞之乃修禮親迎於華氏之室父母送孟姬不下堂母醮房之中結其衿縭戒之曰必敬必戒無違宮事父誡之東階之上曰必夙興夜寐無違命其有大妨於正命者亦勿從也諸母誡之兩階之間曰敬之敬之必終父母之命夙夜無怠爾之衿縭父母之言謂何姑姊妹誡之門內曰夙夜無愆爾之衿鞶無防父母之言遂納於宮三月廟見而後行夫婦之道久之公遊於瑯邪孟姬從車奔姬墮車碎孝公使駟馬立車載姬以歸姬使侍禦者舒帷以自障蔽而使傅母應使者曰妾聞妃後逾閾必乘安車輜軿下堂則從傅母保阿進退則鳴玉環佩內飾則結組綢繆野處則帷裳擁蔽所以正心一意自斂制也今立車無軿非所敢受命也野處無衛非所敢久居也三者失禮多矣夫無禮而生不若早死使者馳以告公更取安車比其反也則自經矣傅母救之不絕使者至輜軿已具姬氏蘓然後乘而歸君子謂孟姬好禮

宿癅女者齊東郭采桑之女閔王之後也項有大癅故號曰宿癅初閔王出逰至東郭百姓盡觀女采桑如故王怪之召問曰寡人出逰車騎甚眾百姓無少長皆棄事來觀汝采桑道旁曾不一視何也對曰妾受父母敎采桑不受敎觀大王王曰此奇女也惜或宿癅女曰婢妾之職屬之不二予之不忘中心謂何宿癅何傷王大悅曰此賢女也命後乘載之女曰賴大王之力父母在內使妾不受父母之敎而隨大王是奔女也大王又安用之王大慙曰寡人失之又曰貞女一禮不備𨿽死不從於是王遣歸使使者以金百鎰往聘迎之父母驚惶欲洗沐加衣裳女曰如是見王則變容更服不見識也請死不往於是如故隨使者閔王歸見諸夫人告曰今日出遊得一聖女今至斥汝屬矣諸夫人皆怪之盛服以待女至諸夫人皆掩口而笑左右失貌不能自止王大慙曰且無笑不飾耳夫飾與不飾相去十百也女曰夫飾與不飾相去千萬尙不足言何獨十百也王曰何以定之對曰性相近習相逺也昔者堯舜桀紂俱天子也堯舜自飾以仁義𨿽爲天子安於節儉茅茨不剪采椽不斵後宮衣不重采食不重味至今數千嵗天下歸善焉桀紂不自飾以仁義習爲奇文造爲髙臺深池後宮被綺縠防珠玉意非有饜時也身死國亡爲天下笑至今千餘嵗天下歸惡焉由是觀之飾與不飾相去千萬尙不足言何獨十百也於是諸夫人皆大慙閔王大感動以女爲後出令卑宮室塡池澤損膳減樂後宮不得重采期月之間化行鄰國諸侯朝之侵三晉懼秦楚女有力焉及女死之後燕遂屠齊閔王走死於外楚鄭子瞀者鄭女之嬴媵成王之夫人也初成王登臺臨後宮宮人皆仰觀子瞀直行不顧徐步不變王曰行者顧吾以爲夫人與千金而封若父兄子瞀終不顧於是王下臺而問曰夫人重位也封爵厚祿也一顧可以得之可得而終不顧何也子瞀曰妾聞婦人以端正和顏爲容今者大王在臺上而妾顧則是失儀節也不顧告以夫人之尊示以封爵之重而後顧則是貪貴樂利以忘義理也茍忘義理何以事王王曰善遂立以爲夫人謹按婦儀皆出於禮禮者內端其心外愼其飾者也齊孟姬論出入進退之節最爲詳盡而歸諸正心一意至以死守之楚子瞀則告以夫人之尊示以封爵之重而不輕一顧至齊閔王夫人論餙與不則因身及國明大道而啟盛治又不特容儀之間而已後之處宮幃者誦孟姬守死之言則一動非細行矣遵子瞀端正之訓則一顧非末節矣佩閔王夫人之論則所以贊君而飭身者又何至縱心意而階禍亂乎

後漢章徳竇皇后扶風平陵人建初二年選入宮進止有序風容甚盛肅宗雅以爲美馬太后亦異焉後性敏儉傾心承接稱譽日聞明年遂立爲皇后

北周武帝武成後阿史那氏突厥部木扞俟斤之女也突厥滅蠕蠕後盡有塞表之地周齊爭衡俱結以爲援俟斤初欲以女適周旣而悔之武帝卽位前後累遣使焉保定五年詔陳公純許公宇文貴武神公竇毅南安公楊符等備皇后文物及行殿並六宮以下一百二十人至俟斤牙帳所迎後俟斤又許齊婚將有異志純等累請不得反命防雷風大起飄壞穹廬俟斤大懼以爲天譴乃禮送後純等奉之以歸旣至武帝接以親迎之禮後有姿貎善容止帝深敬禮焉

謹按古之賢后妃其取重於人主者在徳不在色竇後進止有序風容甚盛太后與章帝皆異之北周武成後善容止武帝深用敬禮豈非淑徳蘊於內而令儀著於外耶信乎主宮壼者不可不愼儀而欲愼儀者又不可不先修徳也

宋太祖孝恵賀皇后開封人性溫柔恭順動以禮法建隆三年詔追冊爲皇后

孝章宋皇后河南洛陽人左衛上將軍偓之長女也母漢永寧公主後防時隨母入見周太祖賜冠帔幹徳五年太祖召見復賜冠帔時偓任華州節度後隨母歸華州孝明後崩復隨母來賀長春節開寶元年遂納入宮爲皇后年十七性柔好禮每帝視朝退常具冠帔候接遼世宗妃甄氏後唐宮人有姿色帝從太宗南徵得之寵遇甚厚生寧王只沒及卽位立爲皇后嚴明端重風神閒雅內治有法

金世宗昭徳皇后烏淩噶氏其先居海羅伊河世爲烏淩噶部長率部族來歸居上京曽祖勝管康宗時累使髙麗父舒哩騎射絕倫從太祖領行軍明安𨿽在行伍間不嗜殺人以功授世襲穆琨爲東京畱守後聰敏孝慈容儀整肅在父母家宗族皆敬重之

顯宗孝懿皇后圗克坦氏初爲皇太子妃世宗嘗謂諸王妃公主曰皇太子妃容止合度服飾得中爾等當法效之

元巴延呼圗克皇后鴻吉哩氏敏徳王博羅穆爾之安也至元三年立爲皇后性節儉不妬忌動以禮法自持謹按宋遼金元諸皇后流芳史冊固非一端然其要莫大於禮賀宋二後皆好禮至帝朝退必俱冠帔接其於禮不亦嚴乎甄后端重閒雅烏淩噶後容儀整肅圗克坦後容止合度鴻吉哩後動持禮法皆未有不循乎禮者蓋禮者儀之所自出儀者禮之所由明不夙求諸禮而彊諸儀非怠肆而無度卽矯彊而不安矣是以古之訓女者必以禮而女之修身者亦必以禮也

唐襄城公主文皇帝女也適蕭瑀子銳性孝睦動遵禮法帝勅諸公主師焉

宋臨汝侯惟和夫人馮氏宗婦也孝謹柔明動不逾禮侯卒以未亡自處菲衣蔬食居處肅嚴𨿽家人亦罕見其面云

宋淸河郡君張氏尙書存女溫公司馬光妻也和柔惇厚自始嫁至沒未嘗有忿懥之容亦未嘗有矯妄之言人有非意侵加黙然不辧退亦不復寘懷

謹按詩相防之篇曰相防有皮人而無儀人而無儀不死胡爲春秋傳列國諸侯卿大夫其容或俯或仰執玉或髙或卑識者因以卜其休咎儀之關系如此則自一命而上誰不當愼儀者非可以男女異也唐襄城公主以帝女而動遵禮法宋馮夫人以侯家而動不逾禮張郡君以大臣之女爲大臣之妻而終身無忿容妄言皆可謂心如結而儀不忒者矣豈非閨閫所當法哉

禦定內則衍義卷十二﹤子部﹐儒家類﹐禦定內則衍義﹥

欽定四庫全書

禦定內則衍義卷十三

大學士傅以漸恭纂

讓之道

崇謙退

內則曰子生男子設弧於門左女子設帨於門右能言男惟女兪男鞶革女鞶絲

又曰七年男女不同席不共食八年出入門戶及卽席飲食必後長者始教之讓

又曰凡女拜尙右手

謹按設弧於門左左者天道所尊設帨於門右右者地道所尊必曰設者方男女之生其於弓矢絲帛有可用之道而未能有用之之實也古聖人重男女之生又重男女之別非特弧帨而已也其能言則惟與兪不同其小囊之盛帨巾者亦革與絲不同教之旣嚴且按而加謹焉男女之有別不於其情欲之將動也當七嵗時卽教以不同席不同食出入門戶欲其行之讓卽席欲其坐之讓飲食欲其食之讓女拜尙右亦取法陰之義漢時尙行此禮內則以此句爲終見一拜之間不可茍且以亂男女之羣臣於是益信聖王之化天下必於其最早也教子嬰孩在謹其始若侮詈父母毆擊兄姊父母不加訶禁反笑而奬之彼旣不辧好惡遂謂當然及其旣長習已成性乃怒而禁之不可復制殘忍悖逆無所不至此蓋父母無深識逺慮不能防微杜萌溺於小慈養成其惡也

易坤文言曰陰𨿽有美含之以從王事弗敢成也地道也妻道也臣道也地道無成而代有終也

謹按夫婦之造端可察乎天地是天地一大夫婦夫婦一小天地也易首幹卽次之以坤乾主資始坤主資生天子文言暢發其理於六三之爻爲之觧曰陰有美徳卻不外露或從王事豈敢專擅地道如此妻道如此臣道亦如此試觀地道博厚承天之气以爲形因天之生而爲養所以代上天之終而爲臣爲妻者所當法也

論語邦君之妻君稱之曰夫人夫人自稱曰小童邦人稱之曰君夫人稱諸異邦曰寡小君異邦人稱之亦曰君夫人

謹按名分者百物之防維也名分不正則無事不見其乖戾然而自謙乃守身之體故位愈隆而心愈下徳日邵而禮日恭邦君之妻其體與君敵是承父母之命而六禮以聘之者也猶夫日之不可無月車之不可無輔所以翼贊君徳保防君身惟夫人是賴君安得不稱之曰夫人哉特夫人之自稱則不可以夫人自居也稱曰小童無知而已邦人則固因君之尊以爲尊稱之曰君夫人若夫人與他國通問之禮其自謙之詞曰寡徳小君而已而異邦人稱之亦曰君夫人是又因本國之尊以爲尊矣人尊之而己究自處於謙此其所以爲婦道也歟

儀禮士婚禮篇曰父送女命之曰戒之敬之夙夜無違命母施衿結帨曰勉之敬之夙夜無違宮事庶母及門內施鞶申之以父母之命命之曰敬恭聽宗爾父母之言夙夜無愆視諸衿鞶

謹按柔順之道教之於未嫁之前名分之嚴教之於旣嫁之後而出門之際尢所當謹父命以敬而且戒母命以勉而加敬庶母等又申之以敬而恭聴蓋今日之父母卽今日舅姑之法則異日之舅姑未必知今日父母之可恃謙退之不敢不崇也勢也謙退之不忍不崇也情也諄諄數語父母之心百結父母之腸九逥矣嫁女之家三日不息燭古人信有爲乎其言之哉見衿鞶如見父母欲其無忘施之結之之心耳眞徳秀曰夫之道在敬身以帥其婦婦之道在敬身以承其夫故父之醮子曰往迎爾相承我宗事朂帥以敬親之送女曰往之女家必敬必戒無違夫子而夫婦之道盡於此矣

孔子曰婦人無專制之義有三從之道在家從父適人從夫夫死從子無所敢自遂也教令不出閨門事在饋食之間而已矣是故女及日乎閨門之內不百里而犇喪事無擅爲行無獨成參知而後動可驗而後言晝不逰庭夜行以火所以正婦徳也

晏嬰曰夫和妻柔姑慈婦聴禮也夫和而義妻柔而正姑慈而從婦聽而婉禮之善物也

謹按婦道不敢倡專惟夫是從者終其身以從爲主者也在家從父卽講習從夫之禮夫死從子正以完從夫之局故上事舅姑下和媵妾而後有當於夫之心動則擁蔽其面言則保傅從而詔之又何至有擅爲獨行之舉哉嚴之以五不取復戒之以七去凜凜乎逆亂不順是防也晏嬰論禮君令臣共父慈子孝兄愛弟敬之下卽重夫和妻柔姑慈婦聴齊家之道居多且申之曰夫之於妻𨿽貴和樂必以義而帥其妻妻之於夫𨿽貴柔順必以正而事其夫是二徳貴於相濟也至姑於婦則一於慈而從婦於姑則一於聴而婉蓋姑婦皆秉謙退之性姑且必謙退自崇也婦可不謙退是兢兢哉

曹世叔妻班氏名昭班彪女也愽學髙才帝數召入宮令皇后諸貴人師事焉號爲大家永初中太后兄大將軍鄧隲上書乞身太后不欲許以問昭昭因疏奏略曰謙讓之風徳莫大焉夷齊去國天下服其亷髙太伯違邠孔子稱爲三讓所以光昭令徳揚名於後世論語曰能以禮讓爲國乎何有又作女誡七篇以卑弱爲苐一曰古者生女三日臥之牀下弄之瓦磚而齊告焉臥之牀下明其卑弱主下人也弄之瓦磚明其習勞主執勤也齊告先君明當主繼祭祀也三者蓋女人之常道禮法之典教矣謙讓恭敬先人後己有善莫名有惡莫辭忍辱含垢常若畏懼是謂卑弱下人也晚寢早作勿憚夙夜執務私事不辭劇易所作必成手迹整理是謂執勤也正色端操以事夫主淸靜自守無好戲笑潔齊酒食以供祖宗是謂繼祭祀也三者茍備而患名稱之不聞黜辱之在身未之見也三者茍失又何名稱之可聞黜辱之可逺哉以敬愼爲第三曰陰陽殊性男女異行陽以剛爲徳陰以柔爲用男以彊爲貴女以弱爲美修身莫若敬避彊莫若順故曰敬順之道女之大禮也夫敬非它持久之謂也夫順非它寛裕之謂也持久者知止足也寛裕者尙恭下也

謹按女子之道必附丈夫以傳故古來不見專書卽內則一篇所載亦往往非女子所行之事劉向所著列女傳且掛漏不倫則班昭女誡其要典矣觀其疏奏丈夫且當重謙讓何況女子夫女子之謙讓不自今始自初生而已然矣男子載寢之牀而女子載寢之地男子載弄之璋而女子載弄之瓦由是而種種謙遜不特非不當有卽儀亦不敢恃爲己有勤以將之法以束之防其善惡藏其辱垢畏懼而勿弛整理而弗辭端淸而弗斁僅可免黜辱而全其名稱然敬愼之道尢加詳焉剛柔秉之陰陽彊弱定於男女女子旣以柔弱爲主故敬則必順自不開嫌隙於丈夫順則必敬豈其乖常道於守身女子之道如此其難也昭之言曰鄙防先君余澤賴女師典訓執箕箒於曹氏四十餘載今男能自謀矣但傷諸女當適人而不漸於教不聞婦禮故臨終作此誡以授之可見凡事必有家學必有師訓乃無媿於爲人焉爾

顏氏家訓曰婦主中饋惟事酒食衣服之禮耳國不可使預政家不可使幹蠱如有聰明才智識達古今正當輔佐君子勸其不足必無牝雞晨鳴以致禍也

謹按內則所重止在敬順而後世多以聰哲爲賢內則所識止在衣服飲食而後世多以詩文爲貴母怪乎侵丈夫之權預國家之政悍然不知其非也顏之推家訓可取爲今日閨門法

東漢光烈陰皇后新野人世祖聞其美納焉及卽位以其賦性寛仁欲立爲後後以郭有子辭不肯當封貴人仁孝矜慈七嵗失父𨿽數十年言及未甞不流涕帝每嘆息焉

謹按建立太子上承宗廟下衍宗祊乃國家第一大事況光武開剏方新所望後人之承繼者必切陰后窺得此意以郭后有子願立媵妾不敢當皇后之封其識見有足嘉者賦性寛仁其逮下有深恩矣至於父逝數十年言之輒流涕天懷中發情誼懇篤宜乎得光武之心蓋漢統方絕而獨力中興痛念祖緒尢先立乎其大陰后心光武之心所以終得冊立爲後柔順之有終如此哉

和熹鄧皇后當陰后正位中宮時方爲貴人衣有與皇后同色者立解易若並見不敢正坐離坐行則僂身自卑帝有問常逡巡後對帝每嘆息曰修徳之勞乃如是乎立爲皇后辭讓者三然後卽位手書表謝深陳徳薄不足以充小君之選

謹按謙之爲卦自卑而尊人系辭傳曰謙尊而光則能尊人者人尊之鄧後之承事陰后夙夜戰兢動有法度卽一衣服之同色者且不敢冒混而必別嫌明微徳行摰矣意念深矣其大者在憂繼嗣之不廣恆垂涕嘆息帝服其修徳之勞後亦自嗟其竭誠盡心以事皇后也全傳所載鄧後美行多端大抵皆以柔道行之柔信婦人之盛事矣

漢順烈梁皇后永建三年選入掖庭及以貴人立爲皇后少旣聰惠深覽前世得失𨿽以徳進不敢有驕耑之心每日月見適輒降服自求其愆

謹按君之與後猶夫天之有日與月也故日變則君修其政治月變則後省其職事精誠所至上達於穹蒼梁皇后謙沖之徳本於天成卽以徳進甞翼翼焉不敢驕而自髙循循也不敢專而自用也蓋知柔順之不可不求其篤實也卽安常處順原無所爲矜髙恣肆之地況上天之治亂靡常一身之休咎無定抑何必不朝乾而夕惕也哉一時如是終身如是柔順利貞君子攸行梁后有焉

晉趙衰之妻文公之女也曰趙姬文公之爲公子也避居狄趙衰從狄人入其女叔隗季隗於公子公子納季隗以叔隗妻衰生盾焉及反國以趙姬妻之生原同屛括姬請迎盾母於狄衰不敢姬曰不可夫得寵而棄舊非義安新而忘故無恩與人勤於危難富貴而不顧無禮失此三者其何以使人𨿽妾亦無以侍巾櫛矣詩曰采葑采菲無以下體徳音莫違及爾同死君其迎之衰許諾乃迎叔隗與盾來以叔隗爲內子身親下之以盾賢請立以爲後使三子下之

謹按人之處世全本於識識所見者小則一物且分彼此況在親疎骨肉之間識所見者大則一生可以居人之後視人所生之子宛如己子而恬然義命自安矣趙姬因其子而念其母已難且迎叔隗而已下之復以盾爲賢請立爲後而使三子下之也總之天將興晉有重耳之主卽有趙衰等之臣其家又有此賢內助言則卓碩心則謙退其閱歷世故有偉識以處此矣

讓之道

和妯娌

內則曰適子庶子祗事宗子宗婦𨿽貴富不敢以貴富入宗子之家𨿽眾車徒捨於外以寡約入

又曰舅沒則姑老冡婦所祭祀賔客每事必請於姑介婦請於冡婦舅姑使冡婦勿怠不友無禮於介婦舅姑若使介婦毋敢敵耦於冡婦不敢並行不敢並命不敢並坐

謹按妯娌不序齒以夫之序爲序冡婦承宗廟尢加重焉者家道之傳代必先於冡婦也適子冡婦旣重宗子宗婦尢重往來之禮無日不篤適子庶子只事大宗車徒眾多亦必停止於外而以寡約相見也知宗子宗婦之重自知冡婦之爲重姑𨿽年髙持家全恃冡婦然祭祀賔客之大事必請於姑而後行豈敢自專介婦則必請於冡婦猶之乎不敢自專也舅姑之使冡婦𨿽有勤勞不敢懈倦眾婦無禮則冡婦不友介婦又何得敵耦於冡婦哉𨿽有勤勞不敢恃此而與冡婦相抗非惟任事不敢抗卽並行並命並坐槪乎不敢規制旣嚴自不開乖盭之端而和妯娌之道得矣

東漢明徳馬皇后年十四嵗選入太子宮承事光烈皇后旁接同列禮敬飭備上下安之

和熹鄧皇后入掖庭爲貴人時年十六恭肅小心動有法度承事陰后夙夜戰兢接撫同列常克己以下之𨿽宮人役皆加恩借帝深嘉焉

謹按妯娌之禮多行於卿士庶人天子諸侯之家則接見希少而非禮無從以生然旁接同列卽妯娌之類必敬以謹之於內禮以防之於外始能上下宴安明徳馬后和熹鄧後當初入宮闈之時上事太后卽能與同列共相欽式豈非賢後之懿行乎

晉王祥弟覽母朱氏遇祥無道覽年數嵗見祥被楚撻輒涕泣抱持至於成童毎諫其母朱又虐使祥妻覽妻亦趨而供之朱患之乃止

崔孝芬兄弟孝義慈厚弟孝暐等奉孝芬盡恭順之禮坐食進退孝芬不命則不敢也雞鳴而起且溫顏色一錢尺帛不入私房吉凶有須聚對分給諸婦亦相親愛有無共之

謹按五倫之中不及師弟師弟之道由朋友推而較朋友則加嚴九族之中不列妯娌妯娌之道由兄弟推而較兄弟則加辧嫂叔不親授受禮有明文嫂姑亟需篤好女誡不憚詳言之至於列女傳多不及妯娌惟晉史有王祥王覽崔孝芬崔孝暐二事一則代受勤渠一則互相親愛可謂和矣可以得處妯娌之道矣

顧之推家訓曰夫有人民而後有夫婦有夫婦而後有父子有父子而後有兄弟一家之親此三者而已矣自玆以往至於九族皆本於三親焉故於人倫爲重也不可不篤兄弟者分形連气之人也方其幼也父母左提右挈前襟後食則同案衣則傳服學則連業逰則共方𨿽有悖亂之人不能不相愛也及其壯也各妻其妻各子其子𨿽有篤厚之人不能不少衰也娣姒之比兄弟則疎薄矣今使疎薄之人而節量親厚之恩猶方底而圓蓋必不合矣惟友娣深致不爲旁人之所移者免焉栁開曰顯考治家孝且嚴旦望弟婦等拜堂下畢卽上手低面聴我顯考訓誡曰人皆兄弟無不義者盡因娶婦入門異姓相聚爭長競端漸漬日聞偏愛私藏以致背戾分門割戶患若賊讐皆汝婦人所作男子剛賜者幾人能不爲婦人言所惑吾見多矣若等寧有是耶退則惴惴不敢出一語爲不孝事所以開軰賴此得全其家云

謹按古人雲家難而天下易治天下用法治家用情法過則流於刻用情過則流於揺惑夫婦各成其家故其言易聴妯娌各有其好故其釁易開初發於不及覺繼成於有偏信所許在曖昧則親友不能代剖其是非含怨在隠曲則日久更生其猜忌且或以難明之心迹觸境而生疑又或以偏重之情勢瞻顧而生畏疑則交好之心不堅畏則搆闘之手愈毒顏之推桞開所言何其痛而切直而婉然竊疑妯娌之美多不傳於經史妯娌之惡亦不傳於經史美尋常事惡無可指之事也是以其權全在丈夫張公藝九世同居唐髙宗幸其宅問所以能睦族之道公藝書忍字百餘以進忍則乖气不生乖气不生則妻言不動自相友相助而不相爭矣隋牛宏有弟弼醉射殺宏駕車牛妻迎謂宏曰叔射殺牛宏無所怪直曰作脯妻又曰叔射殺牛大是異事宏曰已知此其齊家有道而妯娌自調然在女子則當以女誡家訓爲兢兢也

唐張孟仁妻鄭玅安其弟張仲義妻徐玅圓共處一室紡績寸絲不入私房有所饋俱納於姑臨用則請取之不問孰爲己物徐富不驕鄭貧不謟鄭歸寧則徐乳其子徐歸亦然太平間表其門曰二難以爲妯娌師法昌化章氏兄弟俱未有子其兄抱育族人一子未幾自舉一子弟曰兄旣有子盍以所抱與我兄以告妻妻猶在蓐乃曰未得子而抱之方得子而棄之其謂義何且新生安可保也弟請不已兄妻曰必不得已寧以吾新生者與之弟不敢當兄妻竟與之後二子皆成立長曰翊次曰詡翊子樵槱詡子鑄鑑皆相繼登科睦婣之報如此

謹按妯娌之難雍和者有二一則家資之厚薄一則子女之親疎若鄭氏徐氏之互乳其子而女工絕不分其爲誰兄妻弟妻之互撫其侄寧捨其子而竟不以爲異豈非天性之最良者乎

遼耶律努妻蕭氏小字意辛國舅駙馬都尉陶蘇幹之女母呼圗公主意辛美姿容年二十始適努事親睦族以孝謹聞甞與娣姒會爭言魘魅以取夫寵意辛曰魘魅不若禮法眾問其故意辛曰修己以防奉長以敬事夫以柔撫下以寛母使君子見其輕易此之爲禮法自然取重於夫以魘魅獲寵獨不愧於心乎娣姒服其言耶律術者妻蕭氏小字鄂爾本國舅貝勒之女性端慤有容色自防與他女異年十八歸術者待娣姒謹裕貞婉娣姒推尊之

謹按此遼史中娣姒之賢者意辛以禮法自持不特足以破魘魅之術妬心忌心偏憎偏好之心無所不化能化娣姒乃能和娣姒訛裏自防卽與人迥別而娣姒之間又復謹而不溢裕而不迫貞而不撓婉而不戅和之曲盡其情娣姒安得不眾共推尊之也

明顏荗猷迪吉錄曰人家不和多因婦女以言激怒其夫而嫌隙遂開於同類蓋婦女所見不廣不逺故輕於割恩而易於修怨於是有親兄子侄至死不相往來者有無子而不肯以猶子爲後有多子而不肯與其兄弟者有爲小姑則譖嫂於母爲嫂妗則譖姑於夫者其事多端不可槪述不知我旣入丈夫之家同谷同穴生子生孫長與此家傳世無極則丈夫之親皆我之親也和睦致祥乃我之吉事福慶也我之所以待舅姑卽兒婦之所以待我我之所以待妯娌卽我眾兒婦之所以相待終日親厚豈不快樂

謹按此論最爲痛切婦女所當諦聴故采爲和妯娌之要道焉

讓之道

睦宗族

女誡曰婦人之得於夫主由舅姑之愛己也舅姑之愛已由叔妹之譽己也由此言之我臧否毀譽一由叔妹皆知叔妹之心不可失而不能和之以求親其蔽也哉且夫妹者體敵而分尊恩疎而義親若叔媛謙順之人則能依義以篤好崇恩以結援使徽美顯章而瑕過隠塞舅姑矜善而夫主嘉美聲譽曜於邑鄰休光延於父母若夫蠢愚之人於叔則托名以自髙於妹則因寵以驕盈驕盈旣施何和之有恩義旣乖何譽之臻是以美隠而過宣姑忿夫慍毀訾布於中外恥辱集於厥身進增父母之羞退益君子之累斯乃榮辱之本而顯否之基也可不愼哉然則求叔妹之心固莫尙於謙順矣謙則徳之柄順則婦之行凡斯二者足以和矣詩云在彼無惡在此無射斯之謂也

謹按詩桃夭之篇曰之子於歸宜其家人言近而夫之弟妹逺而夫之親族無不咸宜也然必由近而及逺未有近先乖疎而逺能和洽者故女誡深言叔妹之心不可失而著其所以失之之故則曰驕盈示其所以得之之由則曰謙順驕盈則無往而或宜謙順則無往而不宜凡惇睦宗族之道皆備於此矣

晉公司馬昭王夫人曲盡孝道謙恭接下進嬪禦以禮及晉代魏尊爲皇太后能惇睦九族言必典禮浸潤之譖皆不得行

金睿宗貞懿李皇后惇睦親族周給貧乏宗室甚敬之顯宗孝懿皇后圗克坦氏惇睦九族恩紀皆洽

謹按九族由一本而分士大夫以下其族有親疎之殊而無上下之分至帝王之家則分懸而體嚴矣況正位宮壼養尊處優於九族不尢迥絕乎乃晉之王太后金之李后圗克坦後皆以惇睦親族著於史冊自古立國安邦未有不資懿親之夾輔者賢后妃以睦族贊其主裨益豈淺鮮哉若夫推恩有等得心有道是在審乎至當而已

晉鄭袤妻曹氏魯國薛人也袤娶爲繼室事舅姑甚孝躬紡績之勤以充奉養至於叔妹羣娣之間盡其禮節鹹得歡心及袤爲司空其子黙等又顯朝列時人稱其榮貴曹氏深懼盛滿每黙等升進輙憂形於色食無重味服浣濯之衣袤等所獲祿秩曹氏必班散親姻務令周給家無餘資

宋陳堂前者漢州雒縣王氏女節操行義爲鄕人所敬但呼曰堂前猶私家尊其母也堂前年十八歸同郡陳安節歳余夫卒僅有一子舅姑無生事堂前斂泣告曰人之有子在奉親充家爾今已無可柰何婦願盡孝如子在日舅姑曰若然吾子不亡矣旣塟其夫事親治家有法舅姑安之子日親年稍長延名儒訓導旣冠入太學年三十卒二孫曰綱曰緩咸篤學有聞初堂前歸陳夫之妹尙幼堂前教育之及笄以厚禮嫁遣舅姑亡妺求分財產堂前盡遺室中所有無吝色不五年妹所得財爲夫所罄乃歸悔堂前爲買田置屋撫育諸甥無異己子親族有貧窶不能自存者收養婚嫁至三四十人裏有故家甘氏貧而質其季女於酒家堂前出金贖之俾有歸子孫尊其遺訓五世同居並以孝友儒業著聞乾道九年詔旌表其門閭

謹按睦宗族之道非特和恊無間而已蓋必加以恩惠周其窮乏而後惇睦有其實焉世之富且貴者多擁厚資自奉若起艱難而致饒裕益吝惜不好施矣晉曹氏夫子俱顯所得祿秩必班散親姻至家無餘資宋陳氏以嫠婦辛苦治家而能贍無饜之夫妹親族貧者收養婚嫁甚眾一則居易驕之勢不自養而以養人一則當至難之遇能自立而又能立人考其行事豈非可傳可法哉

禦定內則衍義卷十三

欽定四庫全書

禦定內則衍義卷十四

大學士傅以漸恭纂

讓之道

待外戚

內則曰婦或賜之飲食衣服布帛佩帨茝蘭則受而獻諸舅姑舅姑受之則喜如新受賜若反賜之則辭不得命如更受賜藏以待乏婦若有私親兄弟將與之則復請其故賜而後與之

謹按三代上贒后妃多自侯國其家未甞借援婚媾故寵外戚抑外戚者皆無傳焉所以待之之道亦不見於聖人之訓惟內則所稱婦於私親兄弟其節似小其道則大如飲食衣服布帛佩帨茞蘭皆物之微者必以獻舅姑受之則喜賜之則辭有不敢私之心焉辭而不得命則藏有不敢輕之心焉欲與私親兄弟則復請有不敢專之心焉推是心也凡家之所有

舉不敢以畀其私親而況國之爵祿乎且夫爵之欲其貴也祿之欲其富也富貴以道則爲福富貴不以道則爲累古贒后妃之處外戚與贒外戚之自處未有不求諸道者故采漢以後可法者爲宮壼鑑焉

漢明徳馬皇后當明帝時言及政事多所裨補而未嘗以家私幹故寵敬日隆始終無衰及爲皇太后自撰顯宗起居注削去兄防參醫藥事帝請曰黃門舅旦夕供養且一年旣無褒異又不錄勤勞無乃過乎太后曰吾不欲令後世聞先帝數親後宮之家故不著也建初元年欲封爵諸舅太后不聴明年夏大旱言事者以爲不封外戚之故有司因此上奏宜依舊典太后詔不許其略曰凡言事者皆欲媚朕以要福耳昔王氏五侯同日俱封其時黃霧四塞不聞澍雨之應又田蚡竇嬰寵貴橫恣傾覆之禍爲世所傳故先帝防愼舅氏不令在樞機之位諸子之封裁令半楚淮陽諸國甞謂我子不當與先帝子等今有司柰何欲以馬氏比陰氏乎吾豈可上負先帝之防下虧先人之徳重襲西京敗亡之禍哉固不許帝省詔悲嘆重請曰漢興舅氏之封侯猶皇子之爲王也太后誠存謙虛柰何令臣獨不加恩三舅乎且衛尉年尊兩校尉有大病如令不諱使臣長抱刻骨之恨宜及吉時不可稽畱太后報曰吾反覆念之思令兩善豈徒欲獲謙謙之名而使帝受不外施之嫌哉昔竇太后欲封王皇后之兄丞相條侯言受髙祖約無軍功非劉氏不侯今馬氏無功於國豈得與陰郭中興之後等邪常觀富貴之家祿位重疊猶再實之木其根必傷且人所以願封侯者欲上奉祭祀下求溫飽耳今祭祀則受四方之珍衣食則防禦府餘資斯豈不足而必當得一縣乎吾計之熟矣勿有疑也夫至孝之行安親爲上今數遭變異谷價數倍憂惶晝夜不安坐臥而欲先營外封違慈母之拳拳乎吾素剛急有胸中气不可不順也若陰陽調和邊境淸靜然後行子之志吾但當含飴防孫不能復闗政矣初太夫人塟起墳微髙太后以爲言兄廖等卽時減削其外親有謙素義行者輒假借溫言賞以財位如有纎芥則先見嚴恪之色然後加譴其美車服不軌法度者便絕屬籍遣歸田裏四年天下丰稔方垂無事帝遂封三舅廖防光爲列侯並辭讓願就闗內侯太后聞之曰聖人設教各有其方知情性莫能齊也吾少壯時但慕竹帛志不顧命今𨿽已老而復戒之在得故日夜惕厲思自降損居不求安食不念飽冀乘此道不負先帝所以化導兄弟共同斯志欲令瞑目之日無所復恨何意老志復不從哉萬年之日長恨矣廖等不得已受封爵而退位歸第焉

宋宣仁聖烈髙皇后後弟殿內崇班士林供奉久帝欲遷其官後謝曰士林獲升朝籍分量已過豈宜援先後家比辭之及爲皇太后居寶慈宮帝累欲爲髙氏營大第後不許久之但斥望春門外隙地以賜凡營繕百役費悉出寶慈不調大農一錢從父遵裕出西徵失律抵罪蔡確欲獻諛以固位乞復其官後曰遵裕靈武之役塗炭百萬先帝中夜得報環榻行徹旦不能寐聖情自是驚悸馴致大故禍由遵裕得免刑誅幸矣先帝肉未冷吾何敢顧私恩而違天下公議確悚栗而止上元燈宴後母當入觀太后止之曰夫人登樓上必加禮是由吾故而越典制於心殊不安但令賜之燈燭遂嵗以爲常侄公繪公紀當轉觀察使力遏之帝請至再僅遷一秩終後之世不敢攺又以官冗當汰詔損外氏恩四之一以爲宮掖先

謹按漢馬援宋髙瓊並顯功名當世其後援小女爲明帝後瓊曽孫女爲英宗後始以外戚著子孫多賢良非有驕恣暴橫也乃兩後所以裁抑者非一端官秩賜祿居第之類一於減損甚至削供養醫藥之勞暴奢靡敗衂之罪誦馬后兩詔及髙後諸論何其懇切而嚴肅也美哉持盈有道家享其休班爵無私國防其福矣兩後爲千古宮闈之冠而待外戚事尢相類故並著之

漢和帝和熹鄧皇后太傅禹之孫女也初入掖庭爲貴人偶疾帝特令後母弟兄入視醫藥不限以日數後言於帝曰宮禁至重而使外舍久在內省上令陛下有幸私之譏下使賤妾獲不知足之謗上下交損誠不願也帝曰人皆以數入爲榮貴人反以爲憂深自抑損誠難及也帝每欲官爵鄧氏後輒哀請謙讓故兄隲終帝世不過虎賁中郎

唐文徳長孫皇后兄無忌於帝本布衣交以佐命爲元功出入臥內帝將引以輔政後固謂不可乘閒曰妾托體紫宮尊貴已極不願私親更防權於朝漢之呂霍可以爲誡帝不聴自用無忌爲尙書僕射後密令固讓帝不獲已乃聴後喜見顏間

劉宋髙祖武敬臧皇后諱愛親東莞人也祖汪尙書郎父儁郡公曹髙祖復晉室居上相之重而後器服麤素不爲親屬請謁

陳宣帝柳皇后諱敬言河東解縣人也性謙謹未甞以宗族爲請𨿽衣食亦無所分遺

謹按此皆古之賢後不欲貴其外家者夫處中宮之尊而推恩宗黨亦情義之所必至乃鄧隲終和帝之世官不過中郎長孫無忌以佐命元功受太宗特簡而卒辭尙書僕射斯二人皆賢者而兩後猶深抑之豈非慮貴戚據髙位易以驕奢致敗乎宋陳二後不爲親屬宗族請其所見亦同蓋抑之乃所以厚之也觀漢末諸外戚之事載在簡冊益知諸賢後爲不可及已

晉明穆庾皇后諱文君潁川鄢陵人也後性仁惠美姿儀元帝聞之聘爲太子妃以徳行見重明帝卽位立爲皇后成帝立尊爲皇太后咸和元年有司奉請追贈後父母及夫人邱氏後陳讓不許三請不從太后崩後帝孝思無極贈後父琛驃騎大將軍儀同三司母邱氏安陵縣君從母荀氏永寧縣君何氏建安縣君庾亮表陳先志讓而不受

唐順宗莊憲王皇后瑯邪人祖難得有功名於世代宗時後以良家選入宮時順宗在藩帝以才人幼故賜之生憲宗冊爲良娣後性仁順宮中化其徳莫不柔雍順宗卽位疾已綿頓後侍醫藥不少怠將立後防病棘而止憲宗內禪尊爲太上皇后性謹畏深抑外家無毫絲假貸

宋慈聖光獻曹太后舊制外家男子毋得入謁太后春秋髙弟佾亦老帝數言宜使入見輒不許他日佾侍帝帝復爲請乃許之因詣後閤少焉帝先起若令佾得伸親親意後遽曰此非汝所當得畱趣遣出

宋欽聖憲肅向皇后哲宗立尊爲皇太后帝將卜後及諸王納婦後敕向族勿以女寘選中族黨有欲援例以恩求京秩者後曰吾族未省有此例何庸以私情撓公法一槪不與

謹按椒房之戚人主固不敢私至於敬愛慈宮而寵及親屬是亦孝思所推也乃晉庾太后讓父母之贈三請不從唐王太后深抑外家無絲毫假貸宋曹太后則外親入閤一見立遣不少畱向太后則族黨欲得京秩槪不之許是皆髙出常情之外與漢明徳馬后先後一揆矣若庾亮之讓亦與馬廖等引退相類豈非外戚之傑出者乎

三國魏文帝文徳郭皇后安平廣宗人也祖世長吏後少而父永奇之曰此乃吾女中王也遂以女王爲字文帝踐阼爲貴嬪甄后沒立爲皇后後外親劉斐與他國爲婚後聞之敕曰諸親戚嫁娶自當與鄕裏門戶匹敵者不得因勢彊與他方人婚也後妹子孟武還鄕裏求小妻後止之遂勅諸家曰今世婦女少當配將士不得因緣取以爲妾也宜各自愼無爲罰首

宋仁宗章穆郭皇后太原人宣徽南院使守文第二女謙約恵下性惡奢靡族屬入謁禁中服餙華侈必加戒勗有以家事求言於上者後終不許兄子出嫁以貧欲祈恩賚但出裝具給之上尢加禮焉

孝宗成肅謝皇后性慈儉服澣濯之衣有數年不易者弟淵以后貴授武翼郎後甞戒之曰主上化行恭儉吾亦躬服浣濯爾宜崇謙抑逺驕侈

謹按保世之道非一而恭儉必昌覆家之道非一而驕奢必敗魏郭后論嫁娶之道申妾媵之禁豈復有攀援淫佚之失乎宋兩後戒華侈勉謙抑皆有深見逺慮凡爲外戚者誠能服諸後之訓以之持身則行成而立名以之承家則善積而慶余豈不有光於宮禁哉

宋徽宗鄭皇后開封人後自入宮好觀書章奏能自制恩澤皆弗陳請時族子居中在樞府後奏外戚不當預國政必欲用之且令充他職帝爲罷居中居中復用後歸寧還言居中與父紳相往還人皆言其招權市賄乞禁絕許禦史奏劾後果敗

金顯宗孝懿皇后圗克坦氏謙謹每畏其家世崇寵見父母流涕而言曰髙明之家古人所忌願善自保持其後家果以哈林事敗蓋其逺慮如此後禦下公平𨿽至親無所阿狥甞誡諸侄曰皇帝以我故乃推恩外家當盡忠圖報勿謂小善爲無益而弗爲小惡爲無傷而弗去毋借吾之貴輒肆非違以干國家常憲

元裕宗徽仁裕聖皇后伯藍也怯赤一名庫庫出鴻吉哩氏生順宗成宗成宗卽位尊爲皇太后後之弟欲因後求官後語之曰若欲求官耶汝自爲之勿以累我也其後弟果被黜人皆服後之先見

謹按髙明之家未有惡安而喜危者然貴不期驕而自驕甚或招權幹憲自貽伊戚豈非恃榮盛之勢忘止足之戒乎宋鄭後請罷族子樞府復發其所爲金圗克坦後流涕而諫父母極言以誨諸侄元鴻吉哩後深絕其弟之求官此三後者豈誠不近人情哉其心至公而其見至明也厥後或敗或黜一如所言向使諸外戚覺悟悛攺則國無傷恩之事而家有永存之美矣

慈之道

逮下

內則曰妾將生子及月辰夫使人日一問之子生三月之末潄澣夙齊見於內寢禮之如始入室君已食徹焉使之特餕遂入禦

謹按天道謂之曰大生地道謂之曰廣生大者無所不統廣者無所不及女道法地恩誼貴其公溥而偏頗之心勝則在下者有不均之嘆矣古聖人制禮夫有再娶之文婦無二適之義春秋載諸侯婚禮有配嫡必有媵妾皆所以廣生育之道故內則論妾亦獨於生子之事詳明而曲盡焉妾以子重重子則不得不重妾將生之日夫使人日一問之所以安其心思調其血气子生三月見於內寢待之之禮如初入室正以明入室原爲生子計也主君之食授之特餕見生子則與羣妾不同因而禦之固三月之末可以禦亦所以愜其生子之心妾之子以妻爲母則妾之生子妻之惠也妾能生子而妻之逮下不從此愈加其雍和乎

詩周南曰南有樛木葛藟累之樂只君子福履綏之南有樛木葛藟荒之樂只君子福履將之南有樛木葛藟縈之樂只君子福履成之

謹按制禮莫詳於成周逮下莫過於太姒周南召南所載無一非仁徳厚施所及而尢大著於樛木之章眾妾樂太姒之徳隨所觸而稱願之曰觀之樛木形下曲也葛藟系於其上吾知福履之保定而孔固矣觀之樛木形下曲也葛藟徧覆其上吾知福履之陰扶而黙助矣觀之樛木形下曲也葛藟繞旋而周迎吾又知福履之完聚而無缺欠矣一身所踐萬福集焉一身所倡羣情順焉葛藟之性𨿽柔而類則相引而愈眾初但能仰攀其前繼且蕃殖其上又繼且生生不已情以感而益固心以久而愈浹人情所至卽屬天理人心所向卽爲天命茍非逮下出於至誠烏能當此福祿之攸同也哉太姒眞王化之奧樞而卜世卜年之肇始矣

周南曰螽斯羽詵詵兮宜爾子孫振振兮螽斯羽薨薨兮宜爾子孫繩繩兮螽斯羽揖揖兮宜爾子孫蟄蟄兮謹按逮下之美莫大於生子故樛木三章方詠太姒之仁慈而螽斯三章卽贊子孫之眾多蓋天下未有不和而能生者也天地之生萬物曰保合太和聖人之生萬民曰太和元气夫有相害者則和不全螽斯和而不相害子孫有振振繩繩蟄蟄之盛后妃旣無嫉妬而子孫眾多逮下豈非后妃所最先者歟

召南曰嘒彼小星三五在東肅肅宵徵夙夜在公實命不同嘒彼小星維參與昴肅肅宵徵抱衾與禂實命不猶

謹按逮下之道必使天下之婦人皆能逮下而逮下之心始遂南國夫人承后妃之化能不妬忌以惠及媵妾媵妾因所見以起興曰小星而三五在東天將曙矣豈可晏然而已乎由所賦之命不同是以進禦於君已感夫人之恵豈復致怨於往來之勤也至於維參與昴則眾星愈隠止有參之體大而且明昴之體聚而易見宵徵見此何其悚然亦歸諸命之不猶而已矣感恩安命合爲一心乃太姒逮下之極致歟

禮記月令曰后妃帥九嬪禦乃禮天子所禦帶以弓韣授以弓矢於髙禖之前

謹按祈嗣之禮古人不廢弓矢者男子所有事也天子所禦后妃卽帥九嬪禦而禮之謂本精誠祭祀之心爲謙恭逮下之心古聖王齊家有道在宮雝雝后妃固以徳升姬嬙亦以序進情有覃被愛罔偏流夑理中和廣滋天派有獲妊兆恭肅明神是以所生賢良壽考其本有深焉者也後世所圖張仙挾彈而射天狗以爲生子之祥想因此而爲之歟

東漢明徳馬皇后旣正位宮闈愈自謙肅以皇嗣未廣薦達淑媛汲汲如不及進見者輒加慰納若數所寵引愈益隆遇有闗雎樛木之風

謹按事之出於誠然者積久則愈摰出於勉然者未幾而旋更逮下爲婦人之所難卽循分薦逹已稱賢淑乃馬后憂皇嗣之不廣薦達淑媛且汲汲如不及也是專以生子爲先務絕無燕寵之心乃又於進見者輒加慰納復於素所寵引者愈益隆遇是專以明帝之好爲好以眾妃嬪所生之子爲子三代而後未有也

順烈梁皇后永建中爲貴人常特被引禦從容辭曰陽以博施爲徳陰以不專爲義易序貫魚詩美螽斯此百福所由興也妾不敢蔽帝加敬焉

謹按此貴人而能逮下者爲貴人而特被引禦亦偶逢不可常得之事乃不敢蔽同列之美而勸帝博施且援經典以自守也逮下之心本諸天性宜其上膺帝眷終得正位中宮爾

三國時晉公司馬昭夫人王氏事太傅夫婦曲盡道謙恭接下進嬪禦以序

謹按治天下與治家之理無二總求其有序而巳有序則先之者無專蔽之嫌後之者無僣越之想王夫人整肅家道凡事必期有當於丈夫之心卽進達嬪禦亦必有一定之序逮下之恩何其周逮下之法又何其正也有逮下之定法始足完逮下之深恩王氏近之矣

北齊神武明皇后婁氏諱昭君贈司徒內幹之女也性寛厚不妬忌神武姬侍咸加恩待神武逼於茹茹欲娶其女而未決後曰國家大計願不疑也及茹茹公主至後避正室處之

謹按婚姻之事闗一身之寵辱者小闗國家之安危者大區區與妃嬪爭能而不能推恩以廣惠固由於性情之偏亦足見識力之短婁皇后之待神武姬妾也凡有可加之恩必屈身以逮之寛而多恕厚而有情至於外逼勍鄰內乏備禦欲將明信止有結契婚姻之法蓋骨肉旣出於天成子孫可倚爲心膂夏商以來莘任子姒俱出神明之冑春秋之世秦晉齊魯代講好合之誼神武欲娶茹茹之女亦保國之極思也婁皇后旣已握中閫之權則遜讓誠匪易事乃竟命國家大計反勸神武之毅然必行而避處側宮虛正宮以待茹茹公主可不謂賢哉夫逮下者我尊而彼卑此且自卑以尊人是又進逮下一籌矣

宋司馬光妻張氏禦婢妾寛而知其勞苦卹之甞夜濯足婢誤以沸湯沃之足爲爛病月餘方已僅一批其頰而止故其沒也自族姻至於廝養無親疎大小咸哭之極哀

謹按僕無知可以情恕況女婢之愚暗尢天下一轍司馬光妻之待婢至沸湯爛足僅一批其頰而止可謂容人所不能容者矣夫有過且優容至此則平日之愛養可知服役之以情恕若此則等而上之又可知逮下之道正於難施之恩必推其恩以及之所以爲厚徳載物也歟

金世宗昭徳皇后烏淩噶氏性不妬忌爲世宗擇後房廣繼嗣𨿽顯宗生後而此心不移後甞有疾世宗爲視醫藥數日不離去後曰大王視妾過厚其知者以爲視疾不知者必有專妬之嫌又曰婦道以正家爲大第恐徳薄無補內治安能效嬪妾所爲惟欲巳厚也後攺諡明徳皇后

謹按不孝有三無後爲大況帝王統一海內神器所托建立太子誠爲要務烏淩噶皇后所難不在擇後房以廣繼嗣而在顯宗生後此心究竟不移是專以逮下爲美徳也觀其有疾而世宗視藥豈非愼重其賢徳哉乃數日不離卽引嫌而欲世宗均恵則平日順世宗之心更可知矣至於正家爲大之語尢得皇后之體蓋天子理陽道以治天下惟求貴賤上下之各安其位皇后理陰道以肅宮庭亦惟求妃嬪侍妾之各獲所願以爲明徳誠哉乎其爲明徳也世宗得如此賢後爲內助國勢所以日隆政治所以無闕爾

元巴延呼圗克皇后鴻吉哩氏性節儉不妬忌動以禮法自持第三皇后奇氏素有寵居興聖西宮帝希幸東內後左右以爲言後無幾微怨望意從帝時巡上京次中道帝遣內官傳防欲臨幸後辭曰暮夜非至尊往來之時內官往復者三竟拒不納帝益賢之

謹按皇后𨿽與帝王敵體然以徽柔之質事英明大有爲之主其逮下亦有不得自主之時夫逮下至不得自主非誠於逮下者矣鴻吉哩皇后寛厚旣本於性成禮法又嫻於平日𨿽奇後之專寵於西宮亦付諸義命之當然耳迨追隨駕巡帝臨幸承恩日月此其時矣獨以暮夜爲辭豈特無專欲希寵之心並有防患謹微之意至再至三何其念之深識之大也以順爲正復以禮自嫻是眞逮下之極凡爲後者所當法爾

慈之道

慈幼

內則曰其次爲慈母其次爲保母皆居子室他人無事不往

又曰孺子蚤寢晏起食無時

又曰防甘柔滑孺子餕

詩蓼莪之三章曰父兮生我母兮鞠我拊我畜我長我育我顧我復我出入腹我

謹按齒之幼者借養於所親分之幼者借養於所尊養之之道慈而已矣觀內則君大夫子生之後爲異室以處孺子於眾妾及傅禦之屬擇其可者以爲師慈保之三母而首重寛裕慈惠又不限孺子以寢興飲食之節凡父母所食之餘防甘柔滑者則令之餕皆所以慈之也昔詩人追思父母之恩累言不盡大約無非慈者是故先王推此意以養幼少存諸孤著爲月令而禮經又暢其說曰不獨子其子然則養己之子以慈而養人之子尢當以慈矣婦人於己子無不慈者必於前妻之子妾之子夫兄弟親族之子凡非己出者自幼至長無不盡心撫養而後足以爲慈故采輯宮闈以迨庶婦能慈幼者著之爲母道之式焉

漢明徳馬皇后明帝爲太子時選入宮及卽位後爲貴人時後前母姊女賈氏亦以選入生肅宗帝以後無子命令養之謂曰人未必當自生子但患愛養不至耳後於是盡心撫養勞瘁過於所生肅宗亦孝性惇篤母子慈愛始終無纎芥之間

唐太宗文徳長孫皇后有下嬪生豫章公主而死後視公主一如所生

宋明徳李皇后潞州上黨人淄州刺史處耘第二女開寶中太祖聘爲太宗妃旣納幣防太祖崩至太平興國三年始入宮年十九雍熙元年詔立爲皇后後性恭謹莊肅撫育諸子及嬪禦甚厚

宋楊淑妃益州人始仁宗在乳褓章獻使妃防視凡起居飲食必與之俱所以擁佑扶持恩意勤備及帝卽位甞召其侄永徳見禁中欲授以諸司副使妃辭曰小兒豈勝大恩小官可也更命爲右侍禁章獻遺誥尊爲皇太后仁宗未有嗣太后每勸帝擇宗子近屬而賢者養於宮中所選卽英宗也

宋慈聖光獻曹皇后神宗立尊爲太皇太后名宮曰慶壽帝致極誠孝所以承迎娯恱無所不盡從行登翫毎先後防掖後亦慈愛天至或退朝稍晚必自至屏扆矚間親持饍飲以食帝

金顯宗孝懿皇后圗克坦氏逮嬪禦和平其有生子而母亡者視之如己所生慈訓無間

唐和政公主下嫁柳潭潭兄澄之妻楊貴妃娣也勢幸傾朝公主未甞幹以私及死撫其子如所生

宋徐國長公主仁宗幼女也妾媵得女拊視如己出謹按此皆后妃公主之慈幼者漢馬后之於肅宗撫育勞瘁過於所出宋楊太后之於仁宗擁佑扶持恩意勤偹曹太后之於神宗慈愛天至親授膳飲三帝亦皆極奉飬之誠無纎芥之間豈非慈孝相感哉唐長孫後金圗克坦後宋徐國長公主撫妾之子女如己所出不懷嫡庶之嫌宋李后撫育諸子甚厚初無前後之迹是皆人情所難唐和政公主於姒婦生不借其勢死而撫其孤髙義又何可及也易曰至哉坤元萬物資生后妃而能慈得坤道矣佐天而昌後不亦休乎

魏芒慈母者魏孟陽氏之女芒卯之後妻也有三子前妻之子五人皆不愛慈母遇之甚異猶不愛慈母乃命其三子不得與前妻子齊衣服飲食起居進退甚相逺前妻之子猶不愛於是前妻中子犯魏王令當死慈母憂戚悲哀帶圍減尺朝夕勤勞以救其罪人有謂慈母曰何爲勤勞憂懼如此慈母曰如妾親子𨿽不愛妾猶救其禍而除其害獨於假子而不爲何以異於凡母其父爲其孤也而使妾爲其繼母繼母如母爲人母不能愛其子可謂慈乎親其親而偏其假可謂義乎不慈且無義何以立於世彼𨿽不愛妾安可以忘義乎魏安釐王聞之髙其義曰慈母如此可不赦其子乎乃赦其子復其家自此五子親拊慈母雍雍若一慈母率導八子咸爲魏大夫卿士各成於禮義

漢翟母者丞相方進後母也方進年十三失父辭後母欲西學長安母憐其幼不忍也隨與俱方進出從博士受經母織屨給其資用十餘年不怠後方進至丞相封侯母尙在供養勤備焉

陳文矩妻李法之姊字穆姜生二男前妻有四子文矩爲安眾令卒於官四子以母非所生憎毀日積而穆姜慈愛溫仁撫字益隆衣食資供皆兼倍所生或謂母曰四子不孝甚矣何不別居以逺之對曰吾方以義相導使其自遷善也及前妻長子興有疾困篤惻隠自然親調藥膳恩情篤宻興疾久乃瘳於是呼三弟謂曰繼母慈仁出自天授吾兄弟不識恩養禽獸其心𨿽母道益隆我曹過惡亦已深矣遂將三弟詣南鄭獄陳母之徳狀已之過乞就刑辟縣言之於郡郡守表異其母蠲除其徭遣四子許以修革自後訓導愈明並爲良士穆姜年八十餘卒臨終敕諸子曰吾弟伯度智達士也所論薄葬其義至矣又臨亡遺命賢聖法也今汝曹遵承勿與俗同增吾之累諸子奉行焉

宋余楚妻建陽人姓陳氏生子翼三歲楚卒陳氏盡以其產遺前妻二子翼年十五使遊學四方在外十五年以進士歸

臨江軍判官王益妻吳氏撫州金谿人好學彊記而恂恂自下於事未甞有所專益生七子長二子元配徐出也吳愛之甚於子二子卒遇其嫠婦異諸婦處內外疎戚甚恩有讒訕置之未甞或藏怒也自奉養未甞擇衣食而人有以窮來歸者分衣食給之嫁三從孤女如己女待長子之母族如己族

髙陽郡君齊氏祈州蒲陰人侍讀學士王洙妻也讀書有節行始自哀早孤誓不嫁養母者有年學士失元配諸子幼聞其賢從母兄求之曰是必能母吾子於是時服母喪闋矣歸王氏字諸子甚恩恭儉有禮闔門欣欣無異言

元雅裏氏兆邊千戶耶律畱格妻也畱格卒令善格襲其父爵雅裏拜且泣曰薛闍者畱格前妻所出嫡子也善格者妾所出若立之是私己而蔑天倫竊爲不可太祖嘆其賢

謹按此皆繼母之慈幼者凡母之愛子也甚於父至繼母而有間矣繼母自有子而更有間矣卽子致其孝難必母盡其慈乃芒母陳母其前妻之子皆乖戾不順而抑己子以厚之直救其死亡疾病卒之諸子感化成立並爲良士顯官余母王母其行事亦猶是也翟母之訓學耶律母之讓爵可謂明於道而篤於義至齊氏未嫁時其夫願得以撫諸孤豈非慈愛成性耶嗟夫是諸母者生則享諸子之奉歿則垂後世之名豈若閔子騫尹伯奇之母身辱而名惡哉凡爲繼母者宜深長思己

齊義繼母者齊二子之母也當宣王時有人鬭死於道吏訊之被一創二子兄弟立其傍吏問之兄曰我殺之弟曰非兄也乃我殺之期年吏不能決言之於相相不能決言之於王王曰今皆赦之是縱有罪也皆殺之是誅無辜也寡人度其母能知之善惡試問其母聼其所欲殺活相召其母問之曰母之子殺人兄弟相代死吏不能決言之於王王有仁惠故問母何所欲殺活其母泣而對曰殺其少者相受其言因而問之曰夫少子者人之所愛也今欲殺之何也其母對曰少者妾之子也長者前妻之子也其父疾且死之時屬之於妾曰善養視之妾曰諾今旣受人之托許人以諾豈可以忘人之托而不信其諾耶且殺兄活弟是以私愛廢公議也背言忘信是欺死者也何以立於世哉子𨿽痛乎獨謂行何泣下沾襟相入言於王王美其義髙其行皆赦不殺而尊其母號曰義母

漢二義者珠崖令之後妻及前妻之女也女名初年十三珠崖多珠繼母連大珠以爲系臂及令死當送防法內珠入於闗者死繼母棄其系臂珠其子男年九嵗好而取之置之母鏡奩中皆莫之知遂奉防歸至海闗闗侯士吏搜索得珠十枚於繼母鏡奩中吏曰嘻此值法無可柰何誰當坐者初恐罪其母乃曰初當坐之吏曰其狀何如對曰君不幸夫人解系臂棄之初心惜之取而置夫人鏡奩中夫人不知也繼母聞之遽疾行問初初曰夫人所棄珠初復取之置夫人奩中初當坐之母意亦以初爲實然憐之乃因謂吏曰願且待幸無劾兒兒誠不知也此珠妾之系臂也君不幸妾解去之而置奩中廹奉喪道逺與弱小俱忽然忘之妾當坐之初固曰實初取之繼母又曰兒但讓耳實妾取之因涕泣不能自禁初曰夫人哀初之孤欲彊活初身夫人實不知也又因哭泣泣下交頸送葬者盡哭哀感傍人莫不爲酸鼻揮涕闗吏執筆書劾不能就一字闗侯垂泣終日不能忍決乃曰母子有義如此吾寧坐之不忍加文且又相讓安知孰是遂棄珠而遣之旣去後乃知男獨取之也

元秦閏夫妻柴氏晉寧人閏夫前妻遺一子尙幼柴氏鞠如己出未幾柴氏有子閏夫病且死囑柴氏曰我病不復起家貧惟二幼子汝能撫其成立我死無憾矣閏夫死家事日微柴氏辛勤績紡遣二子就學至正十八年賊犯晉寧其長子爲賊驅迫在圍中旣而得脫初在賊時有惡少與張福爲仇往滅其家殳官軍至福訴其事事連柴氏長子法當誅柴氏引次子詣官泣訴曰往從惡者吾次子非吾長子也次子曰我之罪可加於兄乎鞫之至死不易其言官反疑次子非所出訊之他囚始得其情官義柴氏之行爲之言曰婦執義不忘其夫之命子趨死而能成母之志此天理人情之至也遂釋其長子次子亦得不死時人皆以爲難二十四年有司上其事旌其門而復其家

唐王蘭英者獨孤師仁之姆師仁父武都謀歸唐王世充殺之師仁始三嵗免死禁錮蘭英請髠鉗得保養許之時喪亂餓死者籍籍遊丐道路以食師仁身啖土飲水後詐爲采薪竊師仁歸京師髙祖嘉其義詔封蘭英永壽鄕君

謹按婦人之於前子撫如己出己足稱矣乃齊義繼母元秦母捐其子以活前子珠崖令妻捨其身以全前女豈非天下之至難者歟觀其對相國之言訴闗吏及問官之語千載之下誦之令人隕涕且弟願代兄女願代母孝友萃於一門卒之母女兄弟皆全孰謂爲善無報耶若唐王蘭英全三嵗孤至髠鉗遊丐啖土飲水是亦捨生取義幸而不死耳

隋陸讓母馮氏上黨人性仁愛有母儀讓其孽子也開皇末爲播州刺史數有聚斂贓貨狼籍爲司馬所奏案得實將就刑馮氏蓬頭垢面詣朝堂數讓罪於是流涕嗚咽親持杯粥勸讓食旣而上表求哀情詞甚切上湣然爲之攺容獻皇后甚奇其意致請於上侍書禦史柳彧進曰馮氏母徳之至有感行路如或戮之何以爲勸上於是集京城士庶於朱雀門遣舍人宣詔曰馮氏以嫡母之徳足爲世範慈愛之道義感人神特宜矜免用奬風俗讓可減死除名復下詔褒美之賜物五百叚集命婦與馮相識以旌寵異

謹按孟子稱孤臣孽子其操心也危其慮患也深夫孽子何患豈非以世之嫡母往往妬妾而及其子耶然則爲孽子者不失懽幸矣乃馮氏哀痛迫切上表求哀何恩孽子之深也慈愛之徳上動天子宜史冊稱述不衰矣若宣示士庶兩詔褒嘉人主厲世摩鈍當遵斯術耳

魯義姑姊者魯野之婦人也齊攻魯至郊望見一婦人抱一兒攜一兒行軍且及之棄其所抱抱其所攜而走山兒隨而啼婦人遂行不顧齊將問兒曰走者爾母耶曰是也母所抱者誰也曰不知也齊將乃追之軍士引弓將射之曰止不止吾將射爾婦人乃還齊將問所抱者誰也所棄者誰也對曰所抱者妾兄之子也所棄者妾之子也見軍之至力不能兩防故棄妾之子齊將曰子之於母其親愛也痛甚於心今釋之而反抱兄之子何也婦人曰己之子私愛也兄之子公義也夫背公義而向私愛亡兄而存妾子幸而得全則魯君不吾畜大夫不吾飬庶民國人不吾與也夫如是則脇肩無所容而累足無所履也子𨿽痛乎獨謂義何故忍棄子而行義不能無義而視魯國於是齊將按兵而止使人言於齊君曰魯未可伐也乃至於境山澤之婦人也猶知持節行義不以和害公而況於朝臣士大夫乎請還齊君許之魯君聞之賜婦人束帛百端號曰義姑姊

晉鄭休妻石氏少有徳操年十餘嵗鄕邑稱之旣歸鄭氏爲九族所重休前妻女旣幼又休父布臨終有庶子沈方生命棄之石氏曰柰何使舅之嗣不存乎遂養沈及前妻女力不兼舉九年之中三不舉子

唐鄭夫人者韓文公愈之嫂也滎陽人爲昌黎韓防妻愈生甫期失父母鞠於鄭韓會卒遭時艱避地江南零丁孤苦誨愈成立爲世大儒

元武用妻蘇氏眞定人徙家京師生子徳政四嵗而寡夫之兄利其資欲逼而嫁之不聴未幾夫兄舉家死惟餘三弱孫蘇氏取而育之徳政長事蘇氏至孝蘇氏死時天大旱徳政方掘地求水以供塟事忽二蛇躍出徳政因黙禱焉二蛇一東一北隨其地掘之果得泉有司上其事旌復其家

謹按慈愛𨿽有天性然當患難之時孤苦之際安能必其不易心耶且親疎恩讐亦常情也魯義姑姊棄己子全兄子石氏不舉子以養舅子鄭氏嫠婦阨窮而教育從子蘇氏不念舊惡而育夫兄之孫皆遇愈窮而慈愈篤可爲賢媛之極則矣或疑棄子不舉子者近於矯情嗟夫孱然婦人所爲極難顧從而苛求之豈所以勸世耶且義姑姊之言蓋以示魯之有道而諷齊之相侵豈誠慮國不我畜而身無所容也

禦定內則衍義卷十四﹤子部﹐儒家類﹐禦定內則衍義﹥

欽定四庫全書

禦定內則衍義卷十五

大學士傅以漸恭纂

慈之道

惇仁

內則曰子婦有勤勞之事𨿽甚愛之姑縱之而寧數休之謹按生人之道喜勤而惡逸父母之心均勞而施愛如兩子婦一勤一惰則使勤者之日多而惰者每棄爲不足用然天下無獨成之事精神有限才智亦有時而窮故縱之使分其心於私事則拮據公事之精神益振且息其力於異日則感激今日之體卹益切此母待子姑待婦之禮也

史記周太姒居內念臣下之勤勞風王於禮賢審官謹按天地之大徳仁而已矣皇后體備坤貞道參幹始非仁莫與成慈非慈莫與使眾太姒之仁施於臣下是以天下之心爲心其經任用而分理天下者官

也其未經任用而具幹濟天下之才者賢也賢而加之以禮則賢爲我用官而嚴之以審則官無幸人正朝廷卽所以正百官正百官卽所以正萬民太姒身不出宮庭而天下之精神命脈無所不貫眞惇仁之道也

劉聰妻劉氏名娥初爲貴嬪俄拜爲後將起防儀殿以居之其廷尉陳元達切諫聰大怒將斬之娥時在後堂私勅左右停刑手疏啟曰伏聞將爲妾營殿今昭徳足居防儀非急四海未一禍難猶繁動須人力資材尢宜愼之廷尉之言國家大政夫忠臣之諫豈爲身哉帝王拒之亦非顧身也妾仰謂陛下上尋明君納諫之昌下忿闇主拒諫之禍宜賞廷尉以美爵酬廷尉以列土如何不惟不納而反欲誅之陛下之怒由妾而起廷尉之禍由妾而招人怨國疲咎歸於妾拒諌害忠亦妾之由自古敗國喪家未始不由婦人者也妾每覽古事忿之忘食何意今日妾自爲之後人之觀妾亦猶妾之視前人也復何面目仰視巾櫛請歸死此堂以塞陛下誤惑之過聰覽之色變謂其羣下曰朕比得風疾喜怒過常元達忠臣也朕甚愧之以娥表示元達曰外輔如公內輔如此後朕無憂矣及娥死諡武宣皇后

謹按諫臣者朝廷之耳目故納諫者號爲聖主拒諫者稱爲自用劉后以新起防儀殿而救諌官之死其仁有深焉者矣

宋英宗髙皇后當仁宗時知天下苦新法屢言未攺及其聽政與天下順流更始立罷免數十事孳孳以保養帝徳佑安天下爲心每言曰茍有利於社稷吾無愛於髮膚故九年中百姓驩洽若更生宇內復康

謹按詩大雅云不愆不忘率由舊章王安石鋭意而行新法天下皆知其苦民而神宗乃悉心傾聽君以求治太急成其偏好臣以博通經史行其剛愎至太后屢言而未攺天下誰復有敢言者哉太后親政之始卽散遣修京城役夫減皇城覘卒止禁廷工技罷導洛司出近侍尢無狀者十三人戒中外無苛斂寛民間保戶馬一切有害於民者槪行罷斥用司馬光呂公著同心輔政九年之內善政鱗鱗號稱女中堯舜誠惇仁之極軌也

遼興宗仁懿皇后蕭氏小字撻裏欽哀皇后弟孝穆之長女性寛容姿貌端麗帝卽位入宮生道宗重熙四年立爲皇后仁慈淑謹中外感徳凡正旦生辰諸國貢幣悉賜貧嘗夢重元曰臣骨在太子山北不勝寒栗寤卽命屋之慈憫類此

謹按施仁於有象者謂之陽徳存仁於無形者謂之陰徳節所貢之貨幣而賙卹貧瘠感偶夢之寒骨而曲加廕覆何此心之惻然獨甚也

魯臧母者臧文仲之母也文仲將使齊母曰汝刻而寡恩好盡人力好窮人以威魯之寵臣多怨之其不免也夫必施徳而求助焉於是文仲自給於大夫國人而後行

謹按臧孫辰魯之名臣也孔子譏其不仁者三不智者三觀其母所料刻而寡恩則自負愈髙結怨愈隠操下愈亟取禍愈速不仁者人卽以不仁報之可不懼哉可不懼哉噫此卽其母惇仁之道歟

唐滎陽縣太君鄭氏爲拾遺元稹之母諸子𨿽入仕祿秩甚薄每月給食時給衣皆始自孤弱者次疎賤者由是衣無常主廚無異膳親者悅疎者來傭保乳母有凍餒垂白不忍去元氏之門者蓋其慈也持家二十五年專用訓誡去鞭撲正顏色以訓諸女婦諸女婦戰兢如履冰正辭气以訓諸子孫諸子孫心愧恥若撻於市也婢僕終嵗不聞忿爭聲閨門之內熙如太古

謹按家國一理故惠及僕婢其事似小而推之卽博施濟眾之端正顏色以訓女婦正辭气以訓子孫純用徳化不忍鞭撲而家道自爾嚴肅可謂仁之周盡者

章太傅妻練氏太傅出兵時有二將違令欲斬之練氏素知二將之勇乃設席以勸太傅太傅允從寛而二將已逃奔南唐得重用遣攻建州時太傅已故練氏與子皆在建州二將遣使遺金帛且宻以白旗授曰吾將屠此城植旗於門士卒勿敢犯也練氏返白旗金帛謂使曰將軍果思舊恩願全此城必欲屠之老身與眾俱死不願獨生二將感其言遂止太傅子十三人練氏生者八子皆登第

謹按兵戈擾攘之中誤遭屠戮者何限練氏以一身之有恩於二將返白旗金帛願保全城中百萬生靈仁心何其切仁術何其大要不過推區區不忍之心遂與上帝之好生相協昌大厥宗不亦快乎彼顧一己之私者安足語此

宋海州富民楊允妻劉氏寡居二子皆防時用兵燕云享賦緍錢民皆稱苦劉氏語二子曰國家用兵斂及下戶官司督責甚峻刑法慘酷吾不忍見家世私錢列屋積之何爲遂請於官以錢百萬充下戶之賦後子春爲太僕卿

謹按不仁之道多端莫重於貪財蓋財本天地間流通之物施之有用則財皆恩膏積之無用則財皆朽蠧劉氏不忍下戶之鞭撲槪然發所藏而獻諸官府其慈愛有足嘉者宜乎後人之興起也

慈之道

愛民

內則曰後王命冡宰降徳於眾兆民

謹按天子爲天下君故當行政令於天下天子爲天下師故當廣教化於天下秦漢以來教化廢棄不講而專以政令求治平百姓家事置爲細務豈知堯舜湯武之治天下本乎徳以爲教非但行之於宮闈施之於朝廷官府且制爲禮法命冡宰以降下於天下使億兆之眾知所以法則而遵行之蓋天下不過一家之積積億萬人以成天下必家家齊然後天下之治成古人謂綜理天下譬如構廣廈萬間庀材旣需嵗月經營又復周宻茍一榱一桷之或闕則規制不全是以盛明之世婦人女子皆可入道其愛之者大也

漢和熹鄧皇后宮中嘗亡大珠一篋念欲考訊必有不辜乃親閱宮人親察顏色卽時首服及稱大後時有和帝幸人吉成禦者共枉之以巫蠱事下掖庭審訊辭證明白太后以先帝左右待之有恩平日尙無惡言今反若此不合人情更自呼見實覈果禦者所爲莫不嘆服以爲聖明永平二年夏京師旱親幸洛陽寺錄寃獄有囚實不殺人而被考自誣羸困輿見畏吏不敢言將去舉頭若欲自訴太后察視覺之卽呼還問狀具得枉實卽時收洛陽令下獄抵罪行未還宮澍雨大降每聞人饑或達旦不寐而躬自減撤以救災厄故天下復平嵗還丰穰

謹按乾天地之和气者莫如刑欲愛民者何嘗不刑獄是兢兢哉但宮掖之間機宻閒靜固非誣枉所得作外而錄囚勅法又非皇后之所能周也於此而有寃抑𨿽念切天矜無所施其旋轉之力鄧皇后乃事事詳悉察言觀色訊盜珠之宮人則親加閱試斷巫蠱之近侍則誣據平昔明覆盆之寃而澍雨大降聞人之饑中夜以興減膳撤樂賑救蒼黎是純乎以百姓之安危爲念者矣易曰坤也者地也萬物皆致養焉故曰致役乎坤其鄧皇后之謂乎

唐太宗賢妃徐惠當貞觀末太宗數調兵徵討稍稍治宮室百姓勞怨上疏極諌且言東戍遼海西討昆邱士馬罷耗漕饟漂沒捐有盡之農趨無窮之壑圖未獲之眾喪已成之軍故地廣者非常安之術也人勞者爲易亂之符也有道之君以逸逸人無道之君以樂樂身又言伎巧爲喪國斧斤珠玉爲蕩心酖毒侈麗纎美不可以不遏志驕於業泰體逸於時安帝善其言優賜之謹按天下之財止有此數百姓之力亦止有此數故聖人之治天下不盡民之財不盡民之力況當開剏之初以干戈平定四海而復沾沾於小邦興師靡餉轉輸不絕土木層新丰亨自侈徐惠一嬪妃耳能上疏諌諍太宗卽位聽而優賜之非平日誌切愛民安能至此

後漢髙祖皇后李氏晉陽人也開運四年髙祖起兵太原賞軍士帑藏不足充欲斂於民後諌曰方今起事號爲義兵民未知惠而先奪其財殆非新天子所以救民之意也今後宮所有請悉出之𨿽其不足士亦不以爲怨也髙祖爲攺容謝之

謹按帝王舉事必先加惠於百姓而後義聲丕振焉李氏起自艱難洞徹民隠悉後宮之所有𨿽不足而人不怨誠識時達務之言哉

宋慈聖光獻曹皇后當王安石當國變亂舊章後乘間語神宗謂祖宗法度不宜輕攺熙寧宗祀前帝至後所後曰吾昔聞民間疾苦必以告仁宗因赦行之今亦當爾帝曰今無他事後曰吾聞民間甚苦靑苖助役宜罷之安石誠有才學然怨之者甚眾帝欲愛惜保全之不若暫出之於外帝悚聽垂欲止復爲安石所持遂不果帝嘗有意於燕薊已與大臣定議乃詣慶壽宮白其事後曰儲蓄賜予備乎鎧仗士卒精乎帝曰固已辦之矣後曰事體至大吉凶悔吝生乎動得之不過南面受賀而已萬一不諧則生靈所系未易以言茍可取之太祖太宗收復久矣何待今日帝曰敢不受教

謹按帝王之仁天下其大端有四曰法祖曰擇相曰卹民曰節兵宋自太祖至英宗太平日久神宗卽位誤用一王安石遂防防乎生亂則用人之不可不愼也王安石以彊學執拗逢帝所欲慨然以大有爲自命靑苖助役百姓嗷嗷而不知所存卹且爲之言曰祖宗之法不足遵也豈不痛哉曹太皇太后力勸帝之暫出安石而又復不果大臣以下且誰能言之至於開邊生釁所闗尢大非太皇太后極力勸止吾知其禍不旋踵矣此所以爲至仁之後歟

趙威後時齊王遣使問書未發威後問使者曰嵗亦無恙耶民亦無恙耶王亦無恙耶使者不說曰臣奉使使威後今不問王而先問嵗與民豈先賤而後尊貴者乎威後曰不然茍無嵗何有民茍無民何有君舎本而問末者耶乃進而問之曰齊有處士鐘離子無恙耶是其爲人也有糧者亦食無糧者亦食有衣者亦衣無衣者亦衣是助王養其民者也何以至今不業也葉陽子無恙乎是其爲人哀鰥寡防孤獨振困窮補不足是助王息其民者也何以至今不業也北宮之女嬰兒子無恙耶撤其環瑱至老不嫁以養父母是率民而出於孝情者胡爲至今不朝也此二士不業一女不朝何以王齊國子萬民乎

謹按戰國之君以智力相髙戰國之後亦以智力相髙而議論則必軌之於愛民加嵗與民於王之上而褒鐘離子等是閨閣中之有逺略者

明太祖每前殿決事馬皇后必潛聽如聞帝震怒回宮必詢今日處何事怒何人因泣諌帝從之多所寛貨謹按武以不殺爲威功以不伐爲大孟子之論定天下也曰不嗜殺人者能一之而馬后之佐髙帝則以不嗜殺人爲本仰合開創之心遂爲明後稱首豈非仁厚生於天性哉

慈之道

宥過

內則曰子婦未孝未敬勿庸疾怨姑教之若不可教而後怒之不可怒子放婦出而不表禮焉

謹按罪不可宥而過可宥過者無心之失也有或勢處其兩難或力窮於難辦或家教之未夙或賦性之多愚魯故不必憎疾不必怨惡姑且教誨觀其自新再至不可教然後責怒責怒而不從命則子當放逐婦當出棄矣然猶爲之隠而不明言其犯禮之過者父母愛子之心無所不至也

東漢顯宗明徳馬后朝廷政事有公卿駮議難平者帝以問後後分折理解歸得其情天大旱後聞楚獄多枉濫乘問爲帝言帝惻然感夜起徬徨不能寐明日幸洛陽錄囚徒理出千餘人乃大雨

唐文徳長孫皇后每帝譴責左右卽怒不可嘗後陽助爲怒請鞫訊俟意解徐爲開理終不令有寃異母兄安業方微時素無禮於後後未嘗以爲言擢將軍坐法當刑後頓首請曰安業罪當死然素遇妾無恩論如法外家將謂妾釋憾於兄也得減死及大漸與帝訣時相齡以小譴就第後曰齡侍陛下久爲宗臣爲國家腹心非大故願勿棄也

謹案凡獄皆有寃抑況漢章帝法度明決廷臣爭嚴切以避責楚王英謀逆自殺獄多枉濫無敢以情恕求者馬后乘天旱爲上言楚獄寃濫所致果大雨霑足凡事皆宜申救凡唐太宗之得天下善謀者莫如房齡乃以小譴就第長孫後將訣專以此爲言其宥過之所全者大矣

魏文成文明皇后馮氏顯祖時尊爲皇太后常以體不安宰人昏而進粥有蝘蜓在焉後舉匕得之髙祖侍側大怒將加極罰太后笑而釋之

遼天祚元妃蕭氏小字貴格燕國妃之妺年十七冊爲元妃性沈靜嘗晝寢近侍盜貂裀妃覺而不言宮掖稱其寛厚

謹按宥過之道不過曲諒其無心若以疾病之時進粥不愼恐不得引詿誤以自解也況近侍而妄盜貂裀覺而執之繩以大法又何說之有乃馮皇后付之一笑蕭元妃黙而不言其度量寛洪有迥異乎人者矣如此而宥何所不宥婦道尙柔寧過仁毋過刻也

宋魏國公主太宗女也性仁慈嘗有盜入其第有司多所訊捕主恐其寃也請出所逮人而以私錢募告者伺緝之乃果得眞盜情得復請貸非眞盜者

謹按小過或可用思而盜則應主用法況入貴戚之第刑官有廹欲得情之心卽有失入亦曰法固然耳魏國公主何其天性之矜惻也出所逮之寃人而以私錢募告果得眞盜有黙合古人五聽之心焉於盜尙恐其寃於他人可知於盜能得其眞於凡事皆能用智以行其寛宥又可知矣

勤之道

女工

內則曰女子十年不出姆教婉娩聽從執麻枲治絲繭織絍組紃學女事以共衣服

詩七月之二章曰七月流火九月授衣春日載陽有鳴倉庚女執懿筐遵彼微行爰求柔桑春日遲遲采蘩祁祁女心傷悲殆及公子同歸其三章曰七月流火八月萑葦蠶月條桑取彼斧斨以伐逺揚猗彼女桑七月鳴鵙八月載績載載黃我朱孔陽爲公子裳

女誡曰專心紡績不好戱笑是謂婦功

謹按自國及家所需於女功者甚多上而後妃下而庶婦皆當習故內則女子十嵗姆卽教以績麻治絲織絍組紃其爲婦女終身之事明矣昔周公作詩稱述豳俗亦以蠶績爲要務言七月流星西流則暑退將寒至九月當授衣以禦之然豈待秋而後備哉當春月陽和倉庚始鳴之時已蚤爲之計矣維時女執深美之筐循微小之徑采柔桑及蘩葉以飼初生之蠶而去年八月已豫取蒹葭備治蠶曲薄之用至此蠶盛之月桑之大者連條落之髙者斧斨伐之小者取葉而存其條庶防蠶之食足而絲之功成矣至七八月鵙嗚之後麻熟之時則又績以爲布而凡蠶績之所成者皆染之或元或黃其朱者尢爲鮮明皆以供上而爲公子之裳蓋豳俗之力於蠶績如此若詩中采桑之女以將適公子逺父母爲悲非惟孝思之篤可見貴族之人許婚公室者不憚勤勞凡爲婦女者可以女工爲緩哉故女誡以專心紡絲績麻爲婦功並戱笑戒之誠恐開怠荒之端耳

周禮曰內宰中春詔後率外內命婦始蠶於北郊以爲祭服以婦職之法教九禦使各有屬以作二事嵗終則防內人之稍食稽其功事佐後而受獻功者比其小大與其麤良而賞罰之

又曰太宰以九職任萬民其七曰嬪婦化治絲枲又曰典婦功掌婦式之法以授嬪婦及內人女功之事賫凡授嬪婦功及秋獻功辧其苦良比其小大而賈之物書而楬之以供王及後之用頒之於內府

又曰典絲掌絲入而辧其物以其賈楬之掌其藏與其出以待興工之時頒絲於外內工皆以物授之及獻功則受良工而藏之辧其物而書其數以待有司之政令上之賜予

又曰典枲掌布緦縷紵之麻艸之物以待時頒功而受賫及獻功受苦工以其賈掲而藏之以待時頒

又曰縫人掌王宮之縫綫之事以役女禦以縫王及後之衣服女禦八人女工八十人奚三十人

謹按女工之法莫詳於周禮總於太宰內宰又設典婦功典絲典枲之官以專理之宮中則自後及九嬪世婦九禦皆有其職焉首言內宰於仲春告後帥領外命婦諸臣之妻內命婦夫人以下始舉蠶事於北郊以供祭服之用又以婦職之法教九九之女禦使九人爲一屬以作絲枲之二事嵗終則總防女禦之食月米者計其絲枲之功事助後受其所獻之功比其縷之大小粗美而行賞罰焉次言太宰以九項職業任使萬民其第七項則國中嬪婦變化治理絲枲凡婦有徳行者亦稱爲嬪可見無徳之女不足以任女工則其重可知至於典婦功之官則掌婦女辧事之式用物之數凡九嬪世婦及內人因女工之事而來取絲枲之資者或多或少俱依舊數分授其國中嬪婦等所作之功則不時受之內嬪婦所作之功則及秋受之比其粗美小大而估其價著其物擇其精好者以供王及後之用而藏之於內府典絲之官則掌貢絲所入而辧其物之美惡亦估價而書之掌其藏卽掌其出以待興工之時頒絲於外內女工辧其物色而授之及獻功則受其功之良者送典婦功官藏之其粗者則辧其物書其數以待有司政令之公用及上之賜與典枲之官則掌作布所用之麻作紵所用之艸以待興工之時頒以應作之功授以來取之資此皆功之粗者及獻功亦估其價書而藏之以待頒衣賜予之用蓋內宰分別之所以行賞罰此三官分別之所以辧上用頒賜之宜也若縫制則又有縫人之官掌王宮縫綫之事授之女禦以縫王及後之衣服其數則女禦八人女工八十入奴婢三十人合而觀之女工之法繁重詳悉若此自后妃以及庶婦孰可怠忽哉

魯公父文伯退朝朝母敬姜敬姜方績文伯曰以歜之家而主猶績懼幹季孫之怒其以歜爲不能事主乎敬姜嘆曰魯其亡乎使僮子備官而未之聞耶居吾語女聖王之處民也擇瘠土而處之勞其民而用之故長王天下夫民勞則思思則善心生逸則滛滛則忘善忘善則惡心生沃土之民不材滛也瘠土之民向義勞也是故天子大采朝日與三公九卿祖識地徳日中考政與百官之政事使師尹維旅牧相宣敬民事少采夕月與太史司載糾防天刑日入監九禦使潔奉禘郊之粢盛而後卽安諸侯朝修天子之業令晝考其國職夕省其典刑夜儆百工使無慆滛而後卽安卿大夫朝考其職晝講其庶政夕序其業夜庀其家事而後卽安士朝而受業晝而講貫夕而習復夜而計過無憾而後卽安自庶人以下明而動晦而休無日以怠王后親織元紞公侯之夫人加之以紘綖卿之內子爲大帶命婦成祭服列士之妻加之以朝服自庶士以下皆衣其夫社而賦事烝而獻功男女效績否則有辟古之制也君子勞心小人勞力先王之訓也自上以下誰敢滛心舎力今我寡也爾又在下位朝夕處事猶恐忘先人之業況有怠惰其何以避辟吾冀而朝夕修我曰必無廢先人爾今曰何不自安以是承君之官余懼穆伯之絕嗣也仲尼聞之曰弟子記之季氏之婦不滛矣

齊女徐吾者東海上貧婦人也與鄰婦李吾之屬防燭相從夜績徐吾最貧而燭數不屬李吾與其屬曰徐吾燭數不屬請無與夜也徐吾曰是何言與妾以貧燭不屬之故起常先息常後灑掃陳席以待來者自與蔽薄坐常處下凡爲貧燭不屬故也夫一室之中益一人燭不爲暗損一人燭不爲明何愛東壁之餘光不使貧妾得防見哀之恩長爲妾役之事使諸君常有惠施於妾不亦可乎李吾莫能應遂復與夜織終無後言

鄭善果母崔氏恆自紡績每夜分而寢善果曰兒封侯開國位居三品秩俸幸足母何自勤如此崔曰吁汝年已長吾謂汝知天下之理今聞此言公事何由濟乎今秩俸乃天子報汝先人殉命也當散贍六姻爲先君之惠妻子柰何獨擅其利乎又絲枲紡績婦人之務上自王后下及大夫士妻各有所制若墮業者是謂驕逸吾𨿽不知禮其可自敗名乎

謹按女工勤惰之間所闗甚大勤則敬惰則驕一人始之一家效之一家始之一國效之未有敬而不興驕而不亡者也觀魯敬姜因績事而誡其子上推聖王處民之道極論天子諸侯公卿大夫士庶人之勤業以及后妃夫人命婦士庶妻之效績而惰鄭母亦本其遺意以立訓豈非明於勤惰之大道乎至齊女徐吾先起後息甘自屈下分餘光以盡女事是亦勤而敬矣貧女且然饒裕者當何如耶

漢明徳馬皇后爲貴人時後自爲舞衣袿裁成手皆瘃裂及爲太后於濯龍門內置織室蠶室親往來觀視於內以爲娛樂

順帝順烈梁皇后大將軍啇之女也少善女工

晉悼武楊皇后名芷字季蘭小字南允大將軍駿之女也婉嬺有婦徳太康九年後率內外夫人命婦躬桑於西郊賜帛各有差

齊宣孝陳皇后名道止臨淮東陽人魏司徒矯之後也後家貧少勤績作家人矜其勞或止之後終不攺梁髙祖徳皇后郗氏名徽髙平金鄕人也祖紹國子祭酒領東海王師父煜太子舎人初後母尋陽公主方娠夢當生貴子及生後有赤光照於室內器物盡明後防而明慧善書讀史傳女工之事無不嫻習

元世祖鴻吉哩皇后自率宮人親執女工拘諸舊弓弦練之緝爲綢以爲衣其韌宻比綾綺宣徽院羊臑皮置不用後取之合縫爲地毯其勤儉有節而無棄物類如此胡防舊無前檐帝因射日色炫目以語後後卽蓋前檐帝大喜遂命爲式又制一衣前有裳無袵後長倍於前亦無領袖名曰比甲以便弓馬時皆仿之

宋衛國大長公主太宗女也善筆紮喜圖史能爲歌詩尢善女工之事

謹按後總內政女工之事似乎末矣乃馬后少而手自裁衣至老猶以蠶織爲樂梁后陳后郗後衛國公主皆以善女工勤織作著於史冊楊后親蠶於郊蓋猶行古之道焉至鴻吉哩後不特縫練棄物勤儉有則而帽式衣制騎射皆宜亦開國之一助矣夫宮闈之主非不尊也使令之軰非不眾也而諸後躬自勤勞如此誠有見於上倡下從之道耳

勤之道

飲食

內則曰問所欲而敬進之饘酒醴芼羮菽麥蕡稻黍梁秫惟所欲棗栗飴蜜以甘之堇荁枌楡免薧滫瀡以滑之脂膏以膏之父母舅姑必嘗之而後退

又曰男女未冠笄者雞初鳴咸盥潄櫛縰拂髦總角衿纓皆佩容臭昧爽而朝問何食飲矣若已食卽退若未食則佐長者視具

又曰由命士以上昧爽而朝慈以防甘日入而夕慈以防甘

易家人之六二曰無攸遂在中饋

詩斯幹之卒章曰惟酒食是議

女誡曰防齊酒食以奉賔客是謂婦功

謹按飲食者所以行禮而致孝也女子以是爲職其大者在於薦祖宗養舅姑父母自后妃以至庶婦祭祀之飲食旣有致敬之道矣至於舅姑父母之飲食內則稱問所欲而敬進之其物非一品其味非一端如厚粥薄粥淸酒濃醴菜肉相雜之羮及五穀之菽麥蕡稻黍梁秫一惟父母舅姑所欲而調和之法則用棗栗飴蜜使之和甘用堇荁之菜及枌楡之新生或幹者溲和使之柔滑用肉之脂膏使之香美而又必待舅姑父母嘗之而後退蓋惟恐不當意也然此豈旣爲子婦而後學哉凡男女未冠未笄者雞鳴而起皆整束衣飾髮結之佩飾容之香物昧爽而朝親已食則退未食則助長者視所進飲食之物至於旣仕之後自一命而上朝夕以甘美養親凡此𨿽男女共之而婦職尢重故易稱婦道不可自由而專治在內之飲食詩祝女子勿蹈於非勿矜其善而惟議酒食之事女誡又廣及待賔客之酒食合而觀之飲食之道備矣

周禮天官冡宰之屬酒人女酒三十人奚三百人漿人女漿十有五人奚百有五十人籩人女籩十人奚二十人醢人女醢二十人奚四十人醯人女醯二十人奚四十人鹽人女鹽二十人奚四十人冪人女冪十人奚二十人

又地官司徒之屬舂人女舂抭二人奚五人饎人女饎八人奚四十人槀人女槀每奄二人奚五人

謹按周禮未載王后治理飲食之事惟世婦所軄有凡內羞之物至於酒人漿人籩人醢人醯人鹽人冪人舂人饎人槀人等官皆有女人各治其事夫酒漿醢者飲食之屬醯醴者調和之屬籩冪者盛覆之屬舂饎者治物執防之屬槀則凡內外朝雜人犒之以食也度當時女職飲食或不盡於此然已具其大防矣夫飲食似乎末節而綂於天官地官豈非以百物生於天成於地而飲食之道亦必有合乎天地之理者與

金景祖昭肅皇后唐古氏帥水隈鴉村唐古部人諱多保眞後有識度在父母家好待賔客父母出則多置酒饌享鄰里迨於行旅景祖飲食過人時人名之和倫昭祖曰儉嗇之女若惜酒食不可以配烏古納聞後性度如是乃娶焉遼使同幹來伐五國蒲聶部景祖使後與效孫爲質於巴延穆爾而與同幹襲取之遼主以景祖爲節度使後𨿽喜賔客而自不飲酒景祖與客飲後專聽之翌日枚數其人所爲無一不中其肯綮有醉而喧呶者輒自歌以釋其忿爭軍中有被笞罰者每以酒食慰諭之景祖行部輒與偕行政事訟獄皆與決焉

謹按小雅伐木之詩君所以宴臣也其卒章曰民之失徳幹餱以愆言凡失人心者卽幹餱之微可以得過則丰飲饌以待賔客豈細故哉觀金昭肅皇后以能宴享爲昭祖擇配景祖飲食之間有知人之鑑焉有息爭之道焉蓋其識度過人景祖政事訟獄皆與後參決計所以贊博施而收人心者亦猶待賔之優厚而已宜其助成大業而流譽史冊也

魯公父文伯飲南宮敬叔酒以露堵父爲客羞鼈焉小堵父怒相延食鼈堵父辭曰將使鼈長而食之遂出敬姜聞之怒曰吾聞之先子曰祭養屍饗養上賔鼈於人何有而使夫人怒遂逐文伯五日魯大夫辭而復之君子謂敬姜爲愼微

晉周顗母李氏字絡秀汝南人也少時在室顗父浚爲安東將軍嘗出臘遇雨過止絡秀之家防其父兄不在絡秀聞浚至與一婢於內宰豬羊具數十人之饌甚精辦而不聞人聲浚怪使覘之獨見一女子甚美浚因求爲妾其父兄不許絡秀曰門戶殄悴何惜一女若連姻貴族將來庶有大益父兄許之遂生顗及嵩謨顗等旣長絡秀謂之曰我屈節爲汝家作妾門戶計耳汝不與我家爲親親者吾亦何惜餘年顗等從命由此李氏遂得爲方雅之族

謹按古人燕享之禮最爲隆重酒漿品物無一不致其精腆者魯敬姜之怒其子誠恐以微物而乖大禮則平日中饋之盡職可知矣晉李氏以一女一婢備數十人之饌不聞人聲豈非精敏之才出於貞靜之徳乎後卒昌其門戶尢信逺識焉飲食之道如敬姜而後可謂之賢如李氏而後可謂之能皆女子所當法也

禦定內則衍義卷十五

欽定四庫全書

禦定內則衍義卷十六

大學士傅以漸恭纂

學之道

好學

列女傳曰古者婦人妊子夜則令瞽誦詩道正事謹按乾坤以二气成男女而命之性修之教學安可得已哉是以女子之生必有傅姆自能食能言約其

徳於寛裕慈惠先嫁三月祖廟未毀者教於公宮祖廟旣毀者教於宗室以成婦順而後親禮成焉𨿽其旣嫁而敬不弛於師傅凡有所行必保姆詔之出入咨詢其王宮邦室又有彤史紀言動以昭勸戒聖王之化始於閨門逹於邦國盡天下男女夫婦曲成不遺如此其深且厚也至於妊子猶必令瞽者誦二南之詩言事之合於禮者蓋無時不好學爲兢兢云

東漢明徳馬皇后能誦易好讀春秋楚辭尢善周官董仲

舒書章帝旦夕朝輙與論政理教授諸小王論議經書雍和終日謹按天下事有益有損有所宜必有所不宜惟學則隨所好而皆有益無損尊卑上下無人而不可學也朝夕老防無時而不可學也女子從人小之則爲匹庶中之則爲卿貳上之則爲皇后貴嬪所奉愈大其學之所闗益屬有用明徳馬後事事皆可爲皇后之法程其得力尢在好學誦易則明盈虛消息之理是節儉所從出讀春秋則明賞罰是非之權是政治所由昭研楚詞憂防抱忠之志而仁民愛物沛然四達考周官設官分職之詳而崇賢好禮油然不倦是以仰對章帝朝綱賴其助宣教授諸王懿戚資其和洽不特爲漢代皇后稱首卽宋之髙曹向孟尙遜其美善者學之不可已也如是乎

漢和熹鄧皇后六歳能史書十二通詩論語諸兄每讀經傳輙下意問難志在典籍不問居家之事母嘗責其不習女工後乃晝修婦業暮誦經典家人號曰諸生父訓異之事無大小輙與詳議及入宮掖從曹大家受經兼天文算數晝省王政夜則誦讀而患其謬誤懼乖典章博選諸儒劉珍等及博士議郎四府掾吏五十餘人詣東觀讐校傳記事畢奏禦賜葛布各有差又詔中書近臣於東觀受讀經傳以教授宮人左右習誦朝夕濟濟永平六年詔徴和帝弟濟北河間王子男女年五歳以上四十餘人鄧氏近親子孫三十餘人爲開邸第教學經書躬自監試四姓小侯皆令入學所以矯俗厲薄反之忠孝

謹按學不可以無師我無師則所入之理必不深學不可不爲人師不爲人師則所獲之美必不暢鄧皇后讀書夲諸天性少卽問難諸兄爲師入宮則受經於曹大家且博選諸儒等則大家與諸儒等皆師復廣其教於宮人而王子外戚躬自監試四姓小侯皆令入學何其殷殷不憚煩也然而非尋章摘句所可防上遵母命則晝修婦業而暮誦經典也內助帝防則晝省王政而夜則誦讀也廣敷教澤則矯俗厲薄反爲忠孝也能爲學復能爲實際之學鄧皇后所以美而歟

順烈梁皇后爲恭懷後近屬女孫通韓氏詩嘗圖古烈女置左右自鑑

謹按讀書之道必曰左圖右史蓋事理精奧非史不能悉其全時勢更遷非圖不能昭其象況女子好學寧有防人則觀書不若觀圖之尢爲易易也獨是古來賢妃列女不盡著梁皇后篤嗜古訓命畫工圖列女以自警其气志有足嘉者至於漢代經學各有専門韓嬰詩卓然自成一家言女子而能通之亦可謂深於經學者矣

宋髙祖吳皇后博習書史又善翰墨繪古烈女圖置座右爲鑑

謹按人之性情未有不因觀感而興起者髙山仰止景行行止必以前人之成躅爲後人之楷模始能觸於目而警於心則圖鑑之益良大吳后旣淹博羣書往史又能染翰成書濡墨爲畫因繪畫古之女子其行事足爲法則者置之座右爲朝夕曯對警省身心之具如懸鑑之妍畢照卽古聖賢盤有銘幾有箴之意也人人能以古昔賢哲爲鑑則宮幃之教式於海內何難之有哉

劉聰妻劉氏名娥字麗華太保殷女也防而聰慧晝營女工夜誦書籍傅母恆止之娥惇習彌厲每與諸兄論經義理趣超逺諸兄深爲嘆伏其姊英字麗芳亦聰敏渉學而文詞機辯曉逹政事過於娥初與娥同召拜左貴嬪尋卒追諡武徳皇后

謹按家學莫重於父子同學莫親於兄弟至於女子則獨能學者已幾幾乎難之矣何劉氏之姊與妹皆賦性敏達而勤修學業同膺帝召一則爲後一則爲嬪甚則諸兄且服其精晰政事亦仗其博綜豈非女子所最不可及者乎劉聰得此宜其雄踞一方威名於不朽也

唐髙祖太穆順聖皇后竇氏京兆平陵人生而髮垂過頸三歳與身等讀女誡列女等傳一過輙不忘工爲篇章規誡文有雅體又善書與髙祖書相雜人不能辧太宗文徳長孫皇后仁孝節儉喜圖傳恆觀古善惡自考鑑矜尙禮法及正位中宮好讀書𨿽容櫛不廢商略古事裨益深

謹按開辟之帝王莫不有賢內助焉若能以學問興事業則唐朝尢爲大著竇皇后不惟能學而又能書其聰明有過乎人者長孫皇后防喜圖傳正位中宮益加精勤是以文章揚其規誡政事賴其匡勷發迹太原數年而成大業二後之好學有不容冺沒者存也

唐太宗賢妃徐惠湖州長城人生五月能言四歳通論語詩八歳自曉屬文太宗聞之召爲才人手未嘗廢捲而辭致贍蔚文無淹思

尙宮宋若昭貝州人父廷芬能辭章生五女皆警慧善文長若莘次若昭若倫若憲若荀莘昭文尢髙皆性好素潔鄙薰澤靚妝不願歸人欲以學名家家亦不欲與寒鄕凡裔爲婚對聼其學若莘誨諸妹如嚴師著論語十篇以韋宣文君爲孔子曹大家等爲顏冉推明婦道所宜若昭又爲傳申釋之貞元中昭義節度使李抱眞表其才徳宗召入禁中試文章並問經史大義甚加褒美悉防宮中呼爲學士元和末若莘卒贈河南郡君自貞元七年祕禁圖籍詔若莘所總領者盡付若昭管理歷憲昭敬三朝皆呼先生後妃與諸王公主率以師禮見之寶歷初卒贈梁國夫人若憲代司祕書文宗尙學以若憲善屬辭粹於論義尢加禮焉

宋周貴妃開封人生四歳從其姑入宮張貴妃育爲女稍長遂得侍仁宗帝崩妃日一疏食屏處一室誦書困則假寐覺則復誦晝夜不解衣者四十年諡昭淑金元妃李氏名師兒父湘母王盻兒皆微賤大定末入宮是時張建主教宮中事師兒與諸宮女皆從之學舊例用靑紗隔障蔽內外宮教居障外諸宮女居障內毋得靣見若字有不識及問文義皆映紗指請宮教自障外口說諸女子中惟師兒易爲領戒建不知其爲誰但識其音聲淸亮章宗一日問建曰女子誰可教者建對曰就中聲音淸亮者最可教章宗得之卽師兒宦者梁道譽其才美遂納之章宗好文辭師兒賦性慧黠能作字知文義尢善伺顏色遂大愛幸明昌四年封爲昭容明年進封淑妃

謹按此皆妃嬪而好學者天子之妃嬪與大夫士庶之媵妾不同故天子理陽道其設官也有三公九卿二十七大夫八十一元士後治陰徳其備職也有三夫人九嬪二十七世婦八十一禦妻然而得其人則難得能好學之人則更難徐賢妃八歳卽曉屬文而終身未嘗廢捲宋若昭等姊妹同心願以學名不作庸人婦悉防宮中號曰學士豈不休哉周貴妃蔬食獨處嗜學若飴四十年如一日李元妃於羣學之中獨聰頴易爲領解字義兼洽遂承帝眷妃嬪之不可不學蓋若此

宋魏國公主太宗女善筆紮喜圖史能爲歌詩尢精女工嘗誡諸子以忠精自勅無恃吾以速禍

謹按此公主而好學者公主生長富貴其性易動其情易流不有監古何以知所自制魏國公主旣善筆紮復嗜圖史而織紝精能詩詞淸麗可謂靈秀天成者矣至於戒子以忠精自勅則尢得學問之大者

漢崔篆母師氏通九經百家之言王莽寵以殊禮賜號義成夫人

苻秦宣文君宋氏太常韋逞母也防防母明慧父授以周官謂之曰吾家世以周官傳業此經周公所制者也今無男可傳以授汝汝必敬受無令此學遂絕宋日諷誦屬世亂研精不輟石虎徙民實山東宋在徙中與夫推鹿車就徙而背負父所授經與之俱至冀州依膠東富人程安壽以居晝則樵采夜歸授子經以紡績佐績逞遂成學秦王堅憫禮樂廢闕博求通周官有師法者問諸博士博士盧壼前對曰學殖久廢禮師法盡矣太常韋逞母宋氏世學家女傳其父業精周官今年八十視聴無闕非此母無足以授此經者於是詔就宋氏立講堂復置徒百二十人設絳紗幔坐其中講業賜號宣文君周官學復行於世宣文君之力也

謹按爲學莫大於通經崔篆之母九經百家之言無所不通潛心研考不知防經歳月苻秦之世干戈滿路聖道淪胥無餘老宿名儒捲堂而星散無復能防心經學者宣文君不忍惰棄父書日日諷誦研精不輟復經流徙葡卜數千里而負經采薪可不謂婦女之尢難者乎處難學之時而學不廢傳易冺之經而經愈彰斯之謂得好學之大者

東漢曹大家者班彪女也名昭歸曹世叔惇節行惟法又博問勤學時漢書初出多古文奇字讀者莫能通詔昭正之

謹按通天下之理者莫如經載天下之事者莫如史故窮經以立其體稽史以達其用而學遂無所不貫焉史𨿽始於司馬遷而分代敍事必以班固爲博雅之宗昭爲其弟不特能淹道其文義且能辧析奇字以廣其書於天下八表天文志皆史家所難而毅然補成完書豈尋常學問所能及哉

程顥母侯氏太原人防聰慧諸女事不學而能七歳時女師教以古詩曰女子不夜出夜出秉明燭自是日暮遂不復出房閣長明經術常教家人曰見他人善當如己善必共成之視他人物當如己物必愛防之性好學然不爲詞章之學詩不過二三篇皆婉雅得性情之正云

謹按爲學之道必身體而力行之始可謂之有獲若防學方始卽能自閒其動靜非卓然大有識力者其孰能之侯氏天性惇篤女事旣爾精工經學又復昭明其教人也務存萬物一體之心成人之善則誘掖奬勸之不遑愛人之物又樽節防持之必至卽偶著之詩皆依乎性情之正而不爲詞章是眞能躬行實踐者宜乎能以實學倡其子也可不謂賢哉

北魏元務光母盧氏範陽人好讀書造次必於禮十年寡居諸子防家貧不能就學盧親執經史手授之唐桞太君盧氏涿郡人宗元母也七歳通毛詩列女傳宗元生四歳家無書盧親授古賦十四首皆諷誦之以詩禮圖史及女工授諸女後皆爲賢婦

滎陽縣太君鄭氏比部郎元寛妻寛早世子稹積方髫齔家貧無從授業鄭手詩書親授之皆以通經舉髙第謹按女子之好學古史所載寥寥無防稍渉古典卽足稱名而博洽經史淹通詞賦時當家計蕭條孤弱之子無力從師乃口誦以手教之使子成其爲賢子女成其爲賢女可謂以母道兼師道矣

明賈氏防讀書通大義家貧而寡設教女館授書自給閨門肅然事聞旌之

謹按學以成已教以成物両者並重而不廢然教子教女不出閨門猶爲可行之道以女子而設館教人古今以來所不多有賈氏家貧孀居不得已而授書自給其學問之博可以槪見閨門肅然其有得於學並可以類推矣夫以孑然貧窮有學而竟可以治生學可廢乎哉處丰裕之境讀書有資者又柰何不觀賈氏而興起之也

遼耶律中妻蕭氏小字挼蘭韓國王惠之四世孫聰慧謹願年二十歸於中事夫敬順親戚咸譽其徳中嘗謂曰汝可粗知書以前貞淑爲鑑遂發心誦習多渉古今謹按劉向新序有曰晉平公曰吾年已七十欲學但恐已暮矣師曠曰何不秉燭乎平公曰安有爲人臣而戲其君師曠曰盲臣安敢戲君臣聞之少而好學如日出之陽壯而好學如日中之光老而好學如焫燭之明焫燭之明孰與昧行乎乃知學之所闗者大卽老耄且不可廢況中年乎哉蕭氏聰慧謹願聰慧則有可以悟道之資謹願則紛華靡麗又不足以亂其心夫勸之以知書而卽發心誦習考古事以備典則通今事以達世務由粗可以入精講學正以修徳傳諸史冊輝映彤管男子之不學者觀此生愧女子之未學者覽此知興是又佐好學之窮者矣

學之道

著書

詩大序曰在心爲志發言爲詩先王以是經夫婦成孝敬厚人倫美教化移風俗

謹按徳之所發爲言立言以明徳傳記疏序之類是也志之所形爲詩作詩以見志賦頌歌詠之類是也六經所載女子之文不多見惟詩自周太姒以至列國夫人卿大夫士庶之婦女所作篇章莫不發乎情止乎禮義迨漢而下后妃及婦女之賢者大則續史小則屬文莫不有禆治化而女則女誡諸書尢其親切有益者故采其純以正者表之

唐太宗文徳長孫皇后嘗采古婦人事著女則十篇又爲論斥漢之馬后不能檢抑外家使與政事乃戒其車馬之侈此謂開夲源卹末事常誡守者吾以自檢故書無條理勿令至尊見之及崩宮司以聞帝爲之慟示近臣曰後此書可用垂後

謹按著作莫大於教令莫切於訓誡唐長孫後作女則所以飭宮闈者切矣夫歷代諸後以詞章著者不少然必有禆於國政壼教乃可法今後故首采之爲椒房著作之法云

明文皇后內訓序曰吾防承父母閨訓誦詩讀書之暇職謹女事防先人積善餘慶夙被妃庭之選事我孝慈髙皇后朝兢夕惕恆恐怠緩以悞朝廷更懼黜辱以累父母此鄙人之劬勞恭奉夙夜匪懈者念何切也髙皇后教諸子婦立法垂訓昭然耳目今皇上三十餘年一遵先志以行政教吾思備位中宮愧徳弗似歉於率下無以佐皇上內治之美卽以違髙後諄嚴之訓實非鄙人之初意也竊觀史賢父貞母𨿽稱夙性亦由教成然古者教必有方男子八歳而入小學女子十歳而聽姆教昔小學無傳朱子慮焉由是多方博采編輯成書爲小學之教者始有所入獨女教未有全書此何異欲渡罔津成舟失斧也乎蓋後漢有曹大家女誡爲訓恆病其略𨿽有所謂女憲女則亦徒有其名耳俯觀今世女教盛行大要撮曲禮內則之言與周召二南詩之小序記而爲之者孰如我髙皇后教訓立言卓越往昔昭垂萬世吾耳熟而心藏之乃於永樂二年冬備述內庭著爲女訓上以廣髙皇后立法之深心下以成宮壼肅淸之令範有如所謂飬徳性者而必以修身也夫身非修其何以能克聖何以能成人故莫切於謹言愼行推而至於勤勵警戒而又次之以節儉其曰遷善曰攺過皆人之所以獲福而深慶久長者也之數者乃身之切要而所以取法者則必守我髙皇后之教也故繼之以崇聖訓逺而取法於古故次之以景賢範上而至於事父母事君事舅姑奉祭祀又推而至於母儀睦親慈防逮下而終之於待外戚顧以言辭淺陋不足以發揚深防而其條目亦粗備矣觀者於此不必泥於言而但取於意其於治內之道或有禆於萬一云

又采古賢聖勸善懲惡之言類編二十篇名曰勸善書嘗曰仁者善之所由生也善者慶之所由基也是故積慶莫大於爲善省已莫嚴於知戒又曰善惡之報理所必然如晝之所爲者善則夜之所夢者亦善晝之所爲者惡則夜之所夢者亦惡

謹按明之徐後爲中山王徐達之女秉徳仁厚樂於爲善所作內訓頗稱詳備而尊姑以立言尢得孝道之大者旣著內訓以式化於宮闈又欲廣此心於天下使人皆從善去惡遂編勸善書其間勸懲皆有而獨名勸善見善之所該者大茍知樂善則惡自消也蓋善言所發其行固逺然亦有臣子得聞而小民未得聞一時得聞而後世不得聞者惟梓刻成書則窮鄕下邑愚夫愚婦皆可家諭戶曉孫子流傳中間所載其大者君臣父子之倫言忠孝必有忠孝之報而不忠不孝者可知其細者鳥獸虫魚之防言放生傷生必有放生傷生之報而大於鳥獸虫魚者更可知誠慮百姓無知不言報應則不知所畏不知所畏則爲善之心不堅爲善之心不堅則去惡之力必不勇是以禍福極其昭彰神如在左右且其身垂示天下曰父達不妄殺人女身得配帝王卽此一事已見善之不可不好其勸懲可不謂深切著明哉

漢扶風曹世叔妻名昭兄固著漢書其八表及天文志未及竟而卒和帝詔昭就東觀藏書閣踵而成之帝數召入宮命皇后諸貴人師事焉號曰大家每有貢獻異物輙召大家作賦頌及鄧太后臨朝以出入之勤特封子成闗內侯時漢書初出多未能通者同郡馬融伏於閣下從昭受讀作女誡七篇有助內訓馬融善之令妻女習焉昭年七十餘卒皇太后素服舉哀使監防防事所著賦頌銘誄問注哀辭書論上疏遺命凡十六篇子婦丁氏爲撰集之又作大家讚焉其女誡序曰鄙人愚暗受性不敏防先君之餘寵賴母師之典訓年十有四執箕箒於曹氏於今四十餘載戰戰兢兢常懼黜辱以增父母之羞以益中外之累夙夜劬心勤不告勞而今而後乃知免耳吾性疏頑教導無素恆恐子谷負辱淸朝聖恩橫加猥叨金紫實非鄙人所望也男能自謀吾不復以爲憂但傷諸女方當適人而不漸訓誨不聞婦禮懼失容他門取恥宗族吾今疾在沈滯性命無常念汝曹如此每用惆悵間作女誡七篇願諸女各冩一通庶有補益其朂勉之

又女論語序曰妾乃賢人之妻名家之女四徳兼習亦通書史因輟女工間觀文字九烈可嘉三貞可慕深惜後人不能追步乃撰一書名爲論語敬戒相承教訓女子若依斯言是爲賢婦罔俾前人専美千古

唐尙宮宋若莘誨諸妹如嚴師著女論語十篇大抵凖論語以韋宣文君代孔子曹大家等爲顏冉推明婦道所宜若昭又爲申釋之

鄭氏朝防郎陳妻也博學宏才作女孝經十八章獻於朝朝廷納其書頒行於世其表曰聞天地之性貴剛柔焉夫婦之道重禮義焉仁義禮智信者是爲五常五常之教其來逺矣總而爲主實在孝乎夫孝者感神動天地精神至貫無所不達蓋以夫婦之道人倫之始考其得失非細務也易著乾坤則陰陽之制有別禮標羔鴈則伉儷之事實陳妾每覧先世垂言觀前賢行事未嘗不撫躬三復嘆息久之欲緬相餘芳遺蹤可躅妾侄女特防天恩防爲永王妃以少長閨闈未聞詩禮至於經誥觸事靣墻夙夜憂惶戰懼交集今戒以爲婦之道申以執巾之禮並述經史正義無復載乎浮詞總一十八章各爲編目名曰女孝經上及皇后下及庶人不成孝而成名者未之聞也妾不敢自専因以曹大家爲主𨿽不足藏諸巖石亦可以少補閨庭輙不揆量敢玆聞逹輕觸屏帳伏待罪戾

王琳妻韋氏者士族也琳爲眉州司功參軍俗僭多盛餙韋不知有簪珥訓二子堅冰有法後皆名聞琳卒時韋年二十五家欲彊嫁之韋固拒至不聼音樂處一室或終日不食著女訓行於世

謹按女子之著作足以佐壼範明婦道者則尢重焉曹大家文章甚多宋若莘鄭氏韋氏亦以才學聞考其所著女誡女訓女孝經女論語皆上發聖賢旁采經所以教女子者可謂親切著明矣其書或或不而有功於人倫則一也漢唐帝后妃主或隆以師禮或寵以名位其亦知陰教之要乎

漢成帝班媫妤左曹越騎況之女也賢才通辧爲媫妤誦詩及窈窕徳象女師之篇必三復之每進見上疏依古禮求供飬皇太后於長信宮上許焉媫妤作賦曰承祖考之遺徳兮荷性命之淑靈登薄軀於宮闕兮充下陳於後庭防聖主之渥惠兮當日月之盛明揚光烈之翕赫兮奉隆寵於增成旣過幸於非位兮竊庶防乎嘉時每寤寐而累息兮申佩離以自思陳女圖而鏡鑑兮顧女史而問詩悲晨婦之作戒兮哀褒艷之爲郵美皇英之女舜兮榮妊姒之母周𨿽愚陋其靡及兮敢捨心而忘玆白日忽以移光兮遂奄莫而昧幽猶彼覆載之厚徳兮不廢捐於罪郵奉供飬於東宮兮托長信之末流供灑掃於帷幄兮永終死以爲期願歸骨於山足兮依松栢之餘休

晉武帝左貴嬪名芬記室左思之妹也少好學善綴文名亞於思帝聞而納之泰始八年拜修儀後爲貴嬪以才徳見禮言及文義辭對淸華左右侍聴無不稱美帝每有方物異寶必詔芬爲賦頌以是屢獲恩賜焉答兄思詩書及雜賦頌數十篇並行於世

謹按古今文章之彥其以賦著者代不數人人不數篇蓋才學兼至詞理並優固未易言耳漢班媫妤晉左貴嬪其人皆端淑謙和所爲文亦如之觀其所作之賦班則溫柔忠厚有愛君之心左則懇至淒惻多思親之意而雅辭古藻足以發其情志洵宮闈翰墨之冠也二妃著作甚富故並著之

晉劉臻女陳氏聰辯能屬文嘗正旦獻椒花頌其詞曰旋穹周廻三朝肇建靑陽防輝澄景載煥標美靈葩爰采爰獻聖容映之永壽千萬又撰元日及冬至進見之儀行於世

王凝之妻謝氏字道韞聰識有才辯叔父安嘗問毛詩何句最佳道韞稱吉甫作頌穆如淸風仲山甫永懷以慰其心安謂有雅人深致又嘗內集俄而雪驟下安曰何所似也安兄子朗曰散鹽空中差可擬道韞曰未若桞絮因風起安大悅嫠居防稽家中莫不嚴肅所著詩賦誄頌並傳於世

秦苻堅時秦州刺史竇滔妻蘓氏陳防令道質第三女也名蕙字若蘭識知精明儀容秀麗謙黙自守不求顯揚行年十六歸於竇氏滔甚敬之滔爲秦州刺史以忤防謫戍燉煌防堅冦晉借滔才略拜安南將軍防鎭防陽不與偕行斷其音問蘓氏因織錦廻文五采相宣瑩心耀目其錦縱橫八寸題詩三十餘首計八百餘言縱橫反覆皆成文章其文防畫無缺才情之妙超古及今名曰璇璣圖然讀者不能盡通蘓氏笑而謂人曰徘徊宛轉自成文章非我佳人莫能解之遂發蒼頭賫至襄陽滔省錦字感其妙絕因具車徒如禮邀迎蘓氏歸於漢南恩好愈重

遼耶律氏太師逹魯之妹小字常格防爽秀有成人之風及長操行修潔自誓不嫁能詩文不茍作讀通鑑見前人得失歷能品藻咸雍間作文以述時政其略曰君以民爲體民以君爲心人主當任忠賢人臣當去比周則政化平陰陽順欲懷逺則崇恩尙徳欲彊固則輕徭薄賦四端五典爲治教之本六府三事實生民之命侈可以爲戒勤儉可以爲師錯枉則人不敢詐顯忠則人不敢欺勿泥空門崇室土木勿事邊鄙妄費金帛滿當思溢安必慮危刑罰當罪則勸善不寶逺物則賢者至建萬世磐石之業制諸彊橫之心欲率下則先正身欲治逺則始朝廷上稱善卒年七十六

謹按古聖賢作書立言以教人爲要陳氏謝氏皆有詩文行世其詞多雅正而可觀至竇氏之織錦廻文其精思有超人意想之表者耶律氏述時政治平之道備焉此豈専一時稱美者哉其書不朽其人亦當不朽矣

禦定內則衍義卷十六

