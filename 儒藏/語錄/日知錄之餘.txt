日知錄之餘﹝淸﹞顧炎武

原序

有通儒之學﹐有俗儒之學。學者將以明體適用也﹐綜貫百家﹐上下千載﹐詳考其得失之故﹐而斷之於心﹐筆之於書﹐朝章﹑國典﹑民風﹑土俗﹐元元本本﹐無不洞悉﹐其術足以匡時﹐其言足以救世﹐是謂通儒之學。若夫雕琢辭章﹐綴輯故實﹐或髙談而不根﹐或剿說而無當﹐淺深不同﹐同爲俗學而已矣。自宋迄元﹐人尙實學﹐若鄭漁仲﹑王伯厚﹑魏鶴山﹑馬貴與之流﹐著述具在﹐皆博極古今﹐通達治體﹐曷嘗有空疏無本之學哉。明代人才輩出﹐而學問遠不如古。自其少時鼓篋讀書﹐規模次第已大失古人之意。名成年長﹐𨿽欲學而無及。間有豪雋之士﹐不安於固陋﹐而思嶄焉自見者﹐又或采其華而棄其實﹐識其小而遺其大。若唐荊川﹑楊用修﹑王弇州﹑鄭端簡﹐號稱博通者﹐可屈指數﹐然其去古人有間矣。

昆山顧寧人先生﹐生長世族﹐少負絕異之資﹐潛心古學﹐九經諸史略能背誦﹐尢畱心當世之故﹐實錄奏報﹐手自抄節﹔經世要務﹐一一講求。當明末年﹐奮欲有所自樹﹐而迄不得試﹐窮約以老。然憂天憫人之志﹐未嘗少衰﹐事關民生國命者必窮源溯本﹐討論其所以然。足迹半天下﹐所至交其賢豪﹑長者﹐考其山川風俗﹑疾苦利病﹐如指諸掌。精力絕人﹐無他嗜好﹐自少至老﹐未曾一日廢書﹐出必載書數簏自隨。旅店少休﹐披尋搜討﹐曾無倦色。有一疑義﹐反復參考﹐必歸於至當。有一獨見﹐援古證今﹐必暢其說而後止。當代文人才士甚多﹐然語學問﹐必斂衽推顧先生。凡制度典禮有不能明者﹐必質諸先生。墜文軼事有不知者﹐必徵諸先生。先生手畫口誦﹐探源竟委﹐人人各得其意去。天下無賢不肖﹐皆知先生爲通儒也。

先生著書不一種﹐此《日知錄》﹐則其稽古有得﹐隨時札記﹐久而類次成書者。凡經義史學﹑官方吏治﹑財賦典禮﹑輿地藝文之屬﹐一一疏通其源流﹐考正其廖誤。至於嘆禮教之衰遲﹐傷風欲之頹敗﹐則古稱先﹐規切時獘﹐尢爲深切著明﹐學博而識精﹐理到而辭達。是書也﹐意惟宋元名儒能爲之﹐明三百年來殆未有也。

耒少從先生遊﹐嘗手授是書。先生沒﹐復從其家求得手稿﹐校勘再三﹐繕寫成帙﹐與先生之甥刑部尙書徐公健庵﹑大學士徐公立齋謀刻之而未果。二公繼沒﹐耒念是書不可以無傳﹐攜至閩中。年友汪悔齋贈以買山之資﹐舉畀建陽丞葛受箕﹐鳩工刻之以行世。

嗚呼﹐先生非一世之人﹐此書非一世之書也。魏司馬朗復井田之議﹐至易代而後行。元虞集京東水利之策﹐至異世而見用。立言不爲一時﹐錄中固已言之矣。異日有整頓民物之責者﹐讀是書而憬然覺悟﹐采用其說﹐見諸施行﹐於世道人心實非小補。如第以考據之精詳﹐文辭之博辧﹐嘆服而稱述焉﹐則非先生所以著此書之意也。

康熙乙亥仲秋門人潘耒拜述

敍

敍曰﹕自明體達用之學不修﹐後生鉅材日事纂述﹐而鴻通瑰異之資遂率隳敗祠章訓詁﹑襞績破碎之中。漢時經術修明﹐賢哲著書﹐大都采擇傳記百家﹐論說時政與己志而已。魏晉已降﹐著錄始廣。唐以後遂歧分爲數家﹐其善者自典章經制文物度數以及佛老之書﹐徼裔之迹﹐莫不明其因革損益﹑巨細本末﹐號稱繁博。然求其坐而言﹐可起而行﹐修諸身心﹐達於政事者﹐不數覯焉。

昆山顧亭林先生﹐質敏而學勤﹐誼醇而節峻﹐出處貞亮﹐固已合於大賢。𨿽遭明末喪亂﹐遷徒流離﹐而撰述不廢﹐先後成書二百餘卷。閎廓奧賾﹐咸職體要﹐而智力尢瘁者此也。其言經史之微文大義﹑良法善政﹐務推禮樂徳刑之本﹐以達質文否泰之遷嬗﹐錯綜其理﹐會通其旨。至於賦稅﹑田畝﹑職官﹑選舉﹑錢幣﹑權量﹑水利﹑河渠﹑漕運﹑鹽鐵﹑人材﹑軍旅﹐凡關家國之制﹐皆洞悉其所由盛衰利獘﹐而慨然著其化裁通變之道﹐詞尢切至明白。其餘考辧亦極賅洽。《易》曰「言天下之至賾﹐而不可惡也﹔言天下之至動﹐而不可惡也﹔言天下之至動﹐而不可亂也。」又曰「困者﹐徳之辧也。」傳曰「仁人之言﹐其利溥哉。」豈非善成其鴻通瑰異之資﹐而畢出於體用焉哉。元明諸儒﹐其流失喜空言心性﹐凡講說經世之事者﹐則又迂執寡要。先生因時立言﹐頗綜核名實﹐意𨿽救偏﹐而議極峻正﹐直俟諸百世不惑﹐而使天下曉然於儒術之果可尊信者也。

汝成鉆研是書﹐屢易寒暑。又得潘檢討刪飾元本﹐閻徵君﹑沈鴻博﹑錢宮詹﹑楊大令四家校本。先生討論旣夥﹐不能無少少滲漏﹐四家引申辯證﹐亦得失互見﹐然實爲是書羽翼也﹐用博采諸家疏說傳注名物古制時務者條比其下。伏處海濱﹐見聞孤陋﹐又耆碩著書富邃﹐而義無可附﹐則亦闕諸。竊慮踳駁﹐有逾簡略。嗚呼﹐學識遠不逮先生毛髮﹐而欲以微埃涓流﹐上益海岱之崇深﹐抑愚且妄矣。然先生之體用具在﹐學者循其唐塗﹐以窺賢聖制作之精﹐則區區私淑之心﹐識小之指﹐或不重爲世所詬病者矣。書凡三十二卷﹐篇帙次第略不攺易。集釋條目﹑諸賢名氏裏爵﹐具列於後﹐而輒著其大指於篇。

先生著述閎通﹐是書理道尢博﹐學術政治皆綜隆替﹐視彼窾言﹐奚啻瓶智。自康熙三十四年﹐吳江潘檢討刻於閩中﹐流行旣久﹐刊劂多訛﹐潛邱諸君皆有校正。今玆集釋卽緣爲權輿﹐復廣加鉤析﹐脫字旣增﹐誤文亦削。諸君別著﹐論纂𨿽殊﹐指意可並﹐則亦附諸。至先生所纂《金石文字記》《山東考古錄》《石經考》《五經同異》《音學五書》《郡國利病書》《亭林詩文集》《菇中隨筆》等書﹐凡藉參稽﹐亟爲決擇﹔若異徑庭﹐不引詮訓。至漢唐及明經史傳紀諸子雜家﹐皆先生博綜穿穴﹐玆更無事駢枝。凡所稱引﹐率斷自先生同時及後賢所述。

先生問學浩博﹐論說深遠﹐專綜大綱﹐或忘識小。諸家辧駁﹐其無關閎旨者勿論﹔間有異同﹐轉滋歧舛。用援鄭詁《禮經》﹑顏注《漢史》之例﹐拾遺元文﹐參以私測﹐更列眾言﹐加之融釋。

諸經訓纂﹐眾史傳志﹐其文可互通者﹐悉隨先生所錄疏明。至義類所觸﹐或摭實略虛﹐或捨新徵舊。又逸書別史﹑諸子百家﹐分見少殊﹐援引斯異﹐亦隨所列之文﹑所據之本﹐略事鉤甄﹐以祛抵滯。

先生負經世之志﹐著資治之書﹐舉措更張﹐言尢慨切。第世異盛衰﹐則論貴參伍﹐求棟買轂﹐何殊區霚。爰竭顓愚﹐略疏偏激﹐不爲掉罄﹐間陳一孔﹐𨿽會幾深﹐終慚和繆。又先生畱心時務﹐奏議文書事關利害﹐皆入簡編。今有發明﹐廣爲采廁。著書誠尙雅馴﹐立說亦爭要領。或節錄其篇﹐或咸登其論﹐理勢恐失其眞﹐辭气多仍其筆﹐亦準全書﹐惟求實事。至於詞原曲諭﹐隱多未正﹐旣輒舛馳﹐闕疑云爾。

世嬗歲遷﹐學者輩出﹐參考古今﹐蔚成宏傑。其論治體要道﹑經術文章﹐器識𨿽殊﹐穿並則一。間著名理﹐有出先生論述外者﹐旣綜疏列﹔至於考證諸家﹐意主搜羅﹐凡所引稱﹐時至繳繞﹐今入注文﹐但取證明﹐奚事炫博﹐輒加刪節﹐歸諸簡核。若語有繁略﹐理無醇疵﹐旣列其凡﹐不廣附麗。

疏說旣繁﹐主名難一﹔氏族不署﹐淆舛易滋。然或同籍系﹐罔辧纂言﹐旣異存亡﹐須分著錄。始輯注文﹐但稱某氏﹐惟氏同則殊以官﹐謚同則加以地。其他區異﹐旨亦準斯。至同時材哲﹐則槪著其名﹐事取標題﹐義無軒輊。第上相位崇﹐守土分別﹐兼獲師承﹐宜謹書策。少變其文﹐復同前例。叔重解字﹐引賈逵之說﹐書官以尊﹔康成治詩﹐重毛公之賢﹐稱箋自下。爰式先儒﹐用愼操翰。

潘氏耒﹐字次耕。吳江人。康熙間舉博學鴻詞﹐官檢討。元刪錄本﹐通行刊本。

閻氏若璩﹐字百詩﹐太原人。康熙間舉學鴻詞。元校本。

楊氏名寧﹐字簡在。江陰人。拔貢生﹐官知縣。元校本。

沈氏彤﹐字冠云。吳江人。乾隆初舉博學鴻詞。元校本。

錢氏大昕﹐字曉徵。嘉定人。官少詹事。元校本。

談氏允厚﹐字厚臣。嘉定人。

胡氏承諾﹐字君信﹐一字石莊。石門人。舉人。

王處士錫闡﹐字寅旭。吳江人。

張氏爾岐﹐字稷若。濟陽人。

陸氏世儀﹐字道威。太倉人。

唐氏甄﹐字鑄萬。夔州人。舉人﹐官知縣。

陸淸獻隴其﹐字稼書。平湖人。進士﹐官禦史﹐從祀廟庭。

魏鴻博禧﹐字冰叔。寧都人。康熙間舉博學鴻詞。

李文貞光地﹐字晉卿。安溪人﹐官大學士。

徐司冠乾學﹐字原一。昆山人。進士。

朱檢討彜尊﹐字錫鬯。秀水人。康熙間舉博學鴻詞。

慕氏天顏﹐字鶴鳴。靜寧人。進士﹐官漕運總督。

儲大令方慶﹐字廣期。宜興人﹐進士。

嚴太僕虞惇﹐字寶成。常熟人。進士。

姜氏宸英﹐字西溟。慈溪人。官編修。

方侍郎苞﹐字靈臯。桐城人。進士。

惠侍讀士奇﹐字天牧。吳縣人。進士。

任氏源祥﹐字王谷。宜興人。

王給事命嶽﹐字伯咨。晉江人。

陳氏啟源﹐字長髮。吳江人。

梅氏文鼎﹐字定九。宣城人。

臧氏琳﹐字玉林。武進人。

邱氏嘉穗﹐字秀瑞。浙江人。舉人。

陳庶子遷鶴﹐字介石﹐安溪人。

楊編修繩武﹐字文叔。吳縣人。

顧司業棟髙﹐字復初。無錫人。

陳文恭宏謀﹐字汝咨。臨桂人。官大學士。

陳總兵倫炯﹐字資齋。同安人。

曹給事一士﹐字諤庭。上海人。進士。

汪氏師韓﹐字抒懷。錢塘人。官編修。

柴氏紹炳﹐字虎巨。仁和人。

謝中丞敏﹐字肅齋。武進人。

陳通政兆侖﹐字句山。錢塘人。乾隆初舉博學鴻詞﹐庶吉士。

全氏祖望﹐字紹衣。鄞縣人。乾隆初舉博學鴻詞。

陳鴻博文靖﹐字位山。當塗人。乾隆初舉。

喬氏光烈﹐字敬亭。上海人。進士﹐官巡撫。

裘文達曰修﹐字叔度。新建人。進士﹐官尙書。

宮氏獻瑤﹐字瑜卿。安溪人。官洗馬。

王方伯太嶽﹐字芥子。定興人。進士。

姚氏範﹐字南靑。桐城人。官編修。

江氏永﹐字愼修。婺源人。

盧氏文弨﹐字紹弓。余姚人。侍講學士。

陸中丞耀﹐字靑來。吳江人。舉人。

莊侍郎存與﹐字方耕。武進人。進士及第。

王氏鳴盛﹐字鳳喈。嘉定人。光祿寺卿﹐進士及第。

黃氏中堅﹐字震生。吳縣人。

戴氏震﹐字東原。休寧人。庶吉士。

趙氏翼﹐字云崧。陽湖人﹐貴西兵備道﹐進士及第。

姚刑部鼐﹐字姬傳。桐城人。進士。

柴禦史潮生。

胡禦史蛟齡。

楊侍郎永斌。

王上捨應奎﹐字柳南。常熟人。

孫氏志祖﹐字頤谷。仁和人。進士﹐官禦史。

惠氏棟﹐字定宇。侍讀子。

鳳氏韶﹐字徳隆。江陰人。歲貢生。

朱氏澤沄﹐字止泉。寶應人。

錢徵士大昭﹐字晦之。嘉定人。嘉慶初舉孝廉方正。

梁氏玉繩﹐字曜北。錢塘人。

汪明經中﹐字容甫。江都人。

劉學博臺拱﹐字端臨。寶應人。

莊大令述祖﹐字葆琛。陽湖人。進士。

莊氏綬甲﹐字卿珊。大令子。

錢學博塘﹐字嶽源。嘉定人。進士。

洪氏亮吉﹐字稚存。陽湖人。官編修。

桂氏馥﹐字未谷。曲阜人。進士﹐官知縣。

孫兵備星衍﹐字淵如。陽湖人。進士及第。

淩氏廷堪﹐字次仲。歙人。進士﹐官教授。

雷氏學淇﹐字介庵。直隸通州人。進士。

張大令云璈﹐字仲雅。錢塘人。舉人。

陳同知斌﹐字白雲。徳淸人。進士。

程方伯含章﹐字月川。景南人。舉人﹐巡撫﹐左遷布政使。

劉氏逢祿﹐字申受。武進人。進士﹐官禮部主事。

陸學博珣﹐字子劭。嘉定人。

管氏同﹐字異之。上元人。舉人。

沈明經宇﹐字啟大。嘉定人。

劉明經開﹐字孟塗。桐城人。

嚴氏如煜﹐字樂園。漵浦人。孝廉方正﹐官按察使。

沈學博欽韓﹐字文起。舉人。吳縣人。

阮閣部元﹐字伯元。儀徵人。今官協辦大學士﹐雲貴總督。

陶宮保澍﹐字云汀。安化人。進士﹐今官兵部尙書﹐兩江總督。

方東樹﹐字植之。桐城人。

姚大令瑩﹐字石甫。桐城人。進士﹐今官江蘇知縣。

周濟﹐字保緒。荊溪人。進士﹐今官教授。

魏源﹐字默深。邵陽人。舉人﹐今官內閣中書。

張生洲﹐字淵甫。吳江人。舉人﹐今官教諭。

謝占壬﹐字◎◎。寧波人。

施彥士﹐字朴齋。崇明人。舉人﹐今官知縣。

徐璈﹐字六襄。桐城人。進士﹐今官知縣。

左暄﹐字春谷。經縣人。

道光十四年五月嘉定後學黃汝城敍錄

序

鄒福保

亭林先生忠孝大儒﹐不專以著作傳﹐而著作亦爲振古以來所未有。所輯《日知錄》﹐孤懷閎識﹐殫見洽聞﹐國史本傳稱之爲「精詣之書」。然止云三十卷。潘稼堂所刊三十二卷已溢出原數之外﹐此四卷又溢出於稼堂所刻之外﹐其故何歟﹖余維自古磊落奇偉之士﹐其緒論足以扶世翼教者﹐𨿽殘編斷簡﹐至一句一字之微﹐後之人往往掖拾而珍惜之。憚流傳至於千百祀之久﹐況乎道徳文學經濟气節巋然推昭代儒林之冠﹐而觥觥乎爲經師﹑人師如先生者耶﹗「髙山仰止﹐景行行止」﹐宜乎人之甄采遺佚﹐而不忍使其磨滅於塵蠢中也。

余嘗謂先生之學卓然成大家﹐足與前代之鄭漁仲﹑王伯厚﹑魏鶴山﹑馬貴與諸公相頡頏。厥故有二﹕一多讀人間有用書﹐一多交海內益友。凡羣經諸史﹑金石圖篆﹑文編說部有關於歷代掌故﹑國家典制﹑天文輿地﹑河漕兵農之屬﹐鹹悉心研撢﹐窮極根底﹐因原竟委﹐考正得失。生平自少至老﹐無一刻離書﹐出行挾以自隨﹐有疑則發篋對勘。此所以洞燭今古﹐本本原原也。加以足迹半天下﹐所交皆巨人長徳﹐虛懷若谷﹐廣益集思﹐其學究天人﹐如王闡熟精《三禮》﹐如張爾歧旁參互證﹐如閻若璩博聞彊記﹐如吳任臣讀盡有字之書﹐如朱彜尊專精六書之業﹐如張紹能包他人之所有﹐並能拓他人之所無﹐又與傅山﹐李容﹐歸莊﹑七宏撰諸君子或辧析道義﹐或切刺名理﹐往復商榷﹐取法者精﹐是以所詣愈峻﹐斂華就實﹐經世淑身﹐而不爲虛憍詭異之說﹐是足多已。嗟乎﹗時至今日﹐儒術衰微﹐卮言紛紛徧華夏﹐幾不知正學爲何事。有心世道者﹐側身環顧﹐愀然有憂思焉﹐以爲當世不見先生﹐亦不復知有先生矣。猶賴聖明在上﹐表章潛徳﹐詔舉先生從祀文廟兩院﹐凡薄海內外賢士大夫之聞風者﹐私相慶慰﹐俱憬然於斯道垂絕﹐尙有一綫畱貽﹐奉先正之典型﹐挽狂瀾於旣倒﹐不可謂非吾黨之幸也已﹗

此編余於家藏舊書中檢得﹐原板已亡﹐士林罕見﹐重寫授梓﹐以廣其傳﹐世之瓣香《日知錄》者﹐得此益窺全豹﹐豈不快哉﹗豈不快哉﹗

按先生著述﹐若《天下郡國利病書》《音學五書》《雜著十種》及詩文集等﹐至今風行字內﹐家有其書。並聞《利病書》之原稿﹐曾經先生於簡眉冊尾手自細注者﹐尙存昆山祠堂中﹐可得披覽。此外未刊之《肇域志》稿﹐或雲藏洪琴西觀察家﹐然未及睹。又《區言》五十卷﹐皆述治天下之要﹐昔何義門曾於東海相國所偶見一帙﹐而世無傳本﹐存否難知。又《皇明修文備史》四十帙﹐中間所輯書七十五種﹐皆有明一代之事﹐蓋先生當時有志於明史﹐而未暇成書者。乾隆時﹐武進趙億孫曾得抄本﹐今亦不知何往。嗚呼﹗吾吳不乏劬書耆學之君子﹐有注意於鄕邦文獻﹑搜遺訂墜者乎﹖采訪雕鐫﹐匪異人任﹐能令先生未經傳播之書﹐一一長畱於天地間﹐區區之心﹐不勝大願。

抑猶有說焉﹐先生乃我蘇之鄕賢也﹐郡城中應有專祠供奉栗主﹐以行春﹑秋之祭祀﹐以爲邦人士之師資。餘懷之二十年矣﹐而力不足以倡之﹐竊自愧恨﹔桑梓馨香之報﹐其安能無望於後之來者乎﹗

宣統二年庚戌秋七月鄕後學元和鄒福保謹序

卷一

書法

晉衛恆《四體書勢》序曰「昔在黃帝﹐創制造物﹐有沮誦﹑倉頡者﹐始作書契﹐以代結繩﹐蓋觀鳥迹以興思也。因而遂滋﹐則謂之字。有六義焉﹕一曰指事﹐『上』『下』是也﹔二曰象形﹐『日』『月』是也﹔三曰形聲﹐『江』『河』是也﹔四曰會意﹐『武』『信』是也﹔五曰轉注﹐『老』『考』是也﹔六曰假借﹐『令』『長』是也。夫指事者﹐在上爲『上』﹐在下爲『下』也。象形者﹐『日』滿『月』虧﹐效其形也。形聲者﹐以類爲形﹐配以聲也。會意者﹐止戈爲『武』﹐人言爲『信』也。轉注者﹐以『老』爲『考』也。假借者﹐數言同字﹐其聲𨿽異﹐其意一也﹐自黃帝至三代﹐其文不攺。及秦用篆書﹐焚燒先典﹐而古文絕矣﹐漢武帝時﹐魯共王壞孔子宅﹐得《尙書》《春秋》《論語》《孝經》﹐時人已不復知有古文﹐謂之『科斗書』。漢世祕藏﹐希得見之。魏初﹐傳古文者﹐出於邯鄲淳。恆祖敬侯﹐寫淳《尙書》﹐後以示淳﹐而淳不別。至正始中﹐立三字石經﹐轉失淳法﹐因科斗之名﹐遂效其形。太康元年﹐汲縣人盜發魏襄王冢﹐得策書十餘萬言。案敬侯所書﹐猶有仿佛。古書亦有數種﹐其一卷論楚事者﹐最爲工妙﹐恆竊說之﹐故竭愚思以贊其美﹐愧不足廁前賢之作﹐冀以存古人之象焉。……昔周宣王時﹐史籀始著大篆十五篇﹐或與古同﹐或與古異﹐世謂之籀書者也。及平王東遷﹐諸侯立政﹐家殊國異﹐而文字乖形﹐秦始皇帝初兼天下﹐丞相李斯乃奏益之﹐罷不合秦文者﹐斯乃作《蒼頡篇》﹐中車府令趙髙作《愛歷篇》﹐太史令胡毋敬作《博學篇》﹐皆取史籀大篆﹐或頗省攺﹐所謂小篆者。……自秦壞古文﹐有八體﹕一曰大篆﹐二曰小篆﹐三曰刻符﹐四曰虫書﹐五曰摹印﹐六曰署書﹐七曰殳文﹐八曰隸書。王莽時﹐使司徒甄丰校文字部﹐攺定古文﹐復有六書﹕一曰古文﹐孔氏壁中書也﹔二曰奇字﹐卽古文而異者也﹔三曰篆書﹐秦篆書也﹔四曰佐書﹐卽隸書也﹔五曰繆篆﹐所以摹印也﹔六曰鳥書﹐所以書幡信也。及許愼撰《說文》﹐用篆書爲正﹐以爲體例﹐最可得而論也。秦時李斯﹐號爲二篆﹐諸山及銅人銘皆斯書也。漢建初中﹐扶風曹喜少異於斯﹐而亦稱善。邯鄲淳師焉﹐略究其妙。韋誕師淳﹐而不及也﹐太和中﹐誕爲武都太守﹐以能書畱補侍中﹐魏氏寶器銘題皆涎書也。漢末﹐又有蔡邕﹐采斯﹑喜之法﹐爲古今雜形﹐然精密簡理不如淳也。……秦旣用篆﹐奏事繁多﹐篆字難成﹐卽令隸人佐書﹐曰隸字。漢因行之﹐獨符印璽﹑幡信題署用篆。隸書者﹐篆之捷也。上谷王次仲始作楷法。至靈帝﹐好書。時多能者﹐而師宜官爲最﹐大則一字徑丈﹐小則方寸千言﹐甚矜其能。或時不持錢詣酒家飲﹐因壁書﹐過觀者以酒讎﹐計錢足而火之。每書輒削﹐而焚其札。梁鵠乃益爲判而飲之酒﹐候其醉而竊其札﹐鵲卒以書至選部尙書。宜官﹐鵠宜爲大字﹐邯鄲淳宜爲小字。鵠謂淳得次仲法﹐然鵠之用筆盡其勢矣。漢末﹐有左子邑﹐小與淳﹑鵠不同﹐然亦有名。魏初有鐘﹑胡二家﹐爲行書法﹐俱學之於劉徳升。而鐘氏少異﹐然亦各有巧﹐今大行於世。……漢興而有艸書﹐不知作者姓名。至章帝時﹐齊相杜度號善作篇。後有崔瑗﹑崔寔﹐亦皆稱工。杜氏殺字甚安﹐而書體微瘦。崔氏甚得筆勢﹐而結字小疏。弘農張伯英者﹐因而轉精甚巧﹐凡家之布帛必書而後練之﹐臨池學書﹐他水盡黑﹐下筆必爲楷﹐則號『匆匆不暇艸書』﹐寸紙不見遺﹐至今猶寶其書﹐韋仲將謂之「艸聖」。伯英弟文舒者﹐次伯英。又有姜盂潁﹑梁孔達﹑田彥和及韋仲將之徒﹐皆伯英弟子﹐有名於世﹐然殊不及文舒也。羅叔景﹐趙元嗣者﹐與伯英並時﹐見稱於西州﹐而矜巧自異﹐眾頗惑之。故英自稱『上比崔﹑杜不足﹐下方羅﹑趙有餘』。河間張超亦有名﹐然𨿽與崔氏同州﹐不如伯英之得其法也。」

漢時策書﹐其制二尺﹐短者半之﹐篆書﹐起年月﹐稱皇帝以名﹐諸侯王三公其罪免亦賜策。其異者隸書﹐用尺一木﹐兩行而已。

隸書

《漢書藝文志》﹕「《史籀篇》者﹐周時史官教學童書也﹐與孔氏壁中古文異體。《蒼頡》七章者﹐秦丞相李斯所作也﹐《愛歷》六章者﹐車府令趙髙所作也﹐《博學》七章者﹐太史令胡毋敬所作也。文字多取《史籀篇》﹐而篆體復頗異﹐所謂秦篆者也。是時始造隸書矣﹐起於官獄多事﹐苟趨省易﹐施之於徒隸也。漢興﹐間裏書師合《蒼頡》《愛歷》《博學》三書﹐斷六十字以爲一章﹐凡五十五章﹐並爲《蒼頡篇》。武帝時﹐司馬相如作《凡將篇》﹐無復﹝師古曰﹕復﹐重也﹞字。元帝時﹐黃門令史遊作《急就篇》。成帝時﹐將作大匠李長作《元尙篇》﹐皆《蒼頡》中正字也﹐《凡將》則頗有出矣。至元始中﹐徵天下通小學者以百數﹐各令記字於庭中。楊雄取其有用者﹐以作《訓纂篇》﹐順續《蒼頡》﹐又易《蒼頡》中重復之字﹐凡八十九章﹐臣復續楊雄作十三章﹐﹝韋昭曰﹕臣﹐班固自謂也。作十三章﹐後人不別﹐疑在《蒼頡》下篇三十四章中。﹞凡一百二章﹐無復字﹐六藝羣書所載略備矣﹐《蒼頡》多古字﹐俗師失其讀。宣帝時﹐徵齊人能正讀者﹐張敞從受之。傳至外孫之子杜林﹐爲作訓故﹐並列焉。」庾肩吾《書品序》﹕「隸體發源秦時﹐隸人下邳程邈所作﹐始皇見而重之﹐以奏事繁多﹐篆字難制﹐遂作此法﹐故曰隸書。今時正書是也。」

張守節《史記正義論例》曰「程邈變篆爲隸﹐楷則有常。後代作文隨時攺易﹐衛宏官書數體﹐呂忱或字多奇﹐鐘﹑王等家以能爲法﹐致今楷文攺變﹐非復一端。」

《南齊書劉休傳》﹕「元嘉世﹐羊欣受字﹐敬正隸法﹐世共宗之。右軍之體微古﹐不復見貴。休始好此法﹐至今此體大行。」

《梁書蕭子云傳》﹕「子云善艸隸書﹐爲世楷法。自云善效鐘元常﹑王逸少﹐而微變字體。答敕云﹕臣昔不能拔賞﹐隨世所貴﹐規摹子敬﹐多歷年所。年二十六﹐著《晉史》﹐至《二王列傳》﹐欲作論語艸隸法﹐言不盡意﹐遂不能成﹐略指論飛白一勢而已。十許年來﹐始見敕旨《論書》一卷﹐商略筆勢﹐洞徹字體﹐又以逸少之不及元常﹐猶子敬之不及逸少。自此研思﹐方悟隸式﹐始變子敬﹐全範元常﹐逮爾以來﹐自覺功進。」﹝可見鐘﹑王之字卽是隸書。﹞

《後魏書江式傳》﹕式表云「晉世義陽王典詞令任城呂忱表上《字林》六卷﹐尋其況趣﹐附托許氏《說文》﹔而按偶章句﹐隱別古籀奇惑之字﹐文得正隸﹐不差篆意也。」

又云「式於是撰集字書﹐號曰《古今文字》﹐凡四十卷。大體依許氏《說文》爲本﹐上篆下隸。」

《水經注》﹕「昔在漢世﹐洛陽宮殿門題多是大篆﹐言是蔡豈諸子。自董卓焚宮殿﹐魏太祖平荊州﹐漢吏部尙書安定梁孟皇善師宜官八分體﹐求以贖死。太祖善其法﹐常仰系帳中愛玩之﹐以爲勝宜官﹐北宮榜題咸是鵠筆。南宮旣建﹐明帝令侍中京兆韋誕以古篆書之。皇都遷洛﹐始令中書舍人沈含馨以隸書書之。景明﹑正始之年﹐又敕符節﹐令江式以大篆易之﹐今諸桁榜題皆是式書。」

劉勰《文心雕龍》引庾肩吾《書品》﹕「隸體發源秦時﹐隸人下邳程邈所作。始皇見而重之﹐以奏事繁多﹐篆字難制﹐遂作此法﹐故曰隸書﹐今時正書是也。艸聖起於漢時﹐解散隸法﹐用以赴急﹐本因艸創之義﹐故曰艸書。建初中﹐京兆杜操始以善書知名﹐今之艸書是也。」

《北齊書》﹕「趙仲將善艸隸﹐𨿽與弟書﹐書字楷正﹐云「艸不可不解﹐若施於人﹐似相輕易。若與當家中卑幼﹐又恐其疑所在宜爾﹐是以必須隸書﹐」﹝可見不艸卽是隸書。﹞

晉成公綏《隸書體》云「虫篆旣繁﹐艸稿近僞﹐適之中庸﹐莫尙於隸。」是則篆﹑艸之中惟有隸也。又云「若乃八分﹑璽法﹐殊好異制。」是八分𨿽別一體﹐亦謂之隸也﹐又云「垂象表式﹐有模有楷。」則後人之名爲楷者﹐從此出矣。

王羲之《題衛夫人筆陣圖後》云「夫書﹐先須引八分﹑章艸人隸字中﹐發人意气。」

《宣和書譜》﹕「爲八分之說者多矣。一日東漢上谷王次仲以隸字攺爲楷法﹐變八分。此蔡希綜之說也。一曰去隸字八分取二分﹐去小篆二分取八分﹐故謂之八分。此蔡琰述父中郎邕語也。﹝《莊子》﹕「丁子有尾。」世人謂右行曲波爲尾。丁子二字﹐左行曲波亦是尾也。揚愼曰﹕觀此﹑則莊子之時已有八分書﹐不始於王次仲矣。﹞前世之善書類能言其書矣。然而自漢以來﹐至於唐千百載間﹐金石遺文之所載﹐特存篆﹑隸﹐行﹑艸﹐所謂八分者何有﹖至唐﹐則八分書始盛﹐其典型蓋類隸而變方廣作波勢﹐不古不嚴﹐豈在唐始有之那﹖杜甫作《八分歌》﹐盛稱李潮﹑韓擇木﹑蔡有鄰﹐是皆唐之諸子。而今所存者﹐又皆唐字。則希綜﹑蔡邕之論安在哉﹖蓋古之名稱與今或異﹐今所謂正書﹐則古所謂隸書﹔今所謂隸書﹐則古所謂八分。至唐則又於隸書中別爲八分以名之﹐然則唐之所謂八分者﹐非古之所謂八分也。今禦府所藏八分者四人﹕曰張彥遠﹑曰貝冷該﹑曰於僧翰﹑曰釋靈該﹐是四子俱唐人﹐則知今之八分出於唐明矣。故不得不辧﹐以詔後世云﹐」

《金石錄》﹕「右《東魏大覺寺碑》陰題『銀靑光祿大夫臣韓毅隸書』﹐蓋今楷字也。庚肩吾曰﹕『隸書﹐今之正書也。』張懷瓘《六體書論》亦云﹕『隸書者﹐程邈造字皆眞正﹐亦曰正書。』自唐以前皆謂楷字爲隸﹐至歐陽公《集古錄》﹐誤以八分爲隸書﹐自是舉世凡漢時石刻皆目爲漢隸。有一士人力主此論﹐余嘗出漢碑數本問之﹕何者爲隸﹖何者爲八分﹖蓋自不能分也。因覽此碑﹐毅自題爲隸書。故聊志之﹐以法來者之惑。」

《老學庵筆記》﹕「周越《書苑》云﹕『郭忠恕以爲小篆散而八分生﹐八分破而隸書出﹐隸書悖而行書作﹐行書狂而艸書聖。』以此知隸乃今眞書。趙明誠《金石錄》謂誤以八分爲隸﹐自歐陽公始。」﹝《千字文》云﹕杜槁鐘隸。《王羲之傳》﹕尢善隸書﹑爲古今之冠。﹞

《項氏家說》曰「程回可父辧隸書曰﹕周興嗣《千字》﹕『杜稿鐘隸。』蕭於云啟云「論艸隸﹐逸少不及元常﹐子敬不及逸少。」任價《五體序》云﹕『篆則科斗﹑玉筯﹑垂露﹑薤葉﹐隸則羲﹑獻﹑鐘﹑庾﹑歐﹐虞﹐顏﹑柳﹐八分則酌乎篆﹐隸之間者。』《書苑》云﹕『蔡文姬言﹕割程隸字八分取二分﹐割李篆字二分取八分﹐於是爲八分書。』以諸家參之﹐則今之稱隸者﹐乃二八分書﹔古之稱隸者﹐眞書﹐行書也。唐與國初並無此誤﹐自歐陽以來始誤。故少遊遂疑程邈帖不當爲小楷﹐疑非秦書。蓋不知先有眞書﹐後有八分書也。黃公紹曰﹕『按《唐六典入校書郎正字所掌字體有五﹕一古文﹐二大篆﹐皆不用﹔三曰小篆﹐印璽﹑旗幡所用﹔四曰八分﹐石經﹑碑碣所用﹔五曰隸書﹐典籍表奏﹐公私文疏所用。』則程說信矣。」

章子厚曰「石金刻東漢﹑魏﹐晉皆用八分﹐惟銘刻之陰或用隸字也。許昌辧臣勸進與受撣壇碑皆八分之妙者。近世有荒唐士人﹐妄謂爲隸書﹐乃今正書耳﹐世俗亦往往謂之隸書﹐且相尙學焉。不知彼將以何等爲古八分﹐又將以今正書爲何等邪﹖」

《水經注》﹕「古文出於黃帝之世。蒼頡本鳥迹爲字﹐取其孳乳相生﹐故文字有六義焉。自秦用篆書﹐焚燒先典﹐古文絕矣。魯恭王得孔子宅書﹐不知有古文﹐謂之科斗書。蓋用科斗之名﹐遂效其形耳。言大篆出於周宣王之時﹐史籀創著。平王東遷﹐文字乖錯。秦之李斯及胡毋敬﹐又以攺籀書謂之小篆﹐故有大篆﹑小篆焉﹐然許氏字說專釋於篆﹐而不本古文﹐言古隸之書起於秦代﹐而篆字文繁﹐無會劇務﹐故用隸人之省﹐謂之隸書。或曰卽程邈於云陽增損者。是知隸者﹐篆捷也。孫暢之嘗見靑州刺史傅宏仁說﹐臨淄人發古冢﹐得銅棺﹐前和外隱起爲隸字﹐言『齊太公六世孫胡公之棺也』。惟三字是古﹐餘同今書。證知隸自古出﹐非始於秦。」

洪適《隸釋》云「今之言漢字者﹐則謂之隸﹔言唐字者﹐則謂之分。殆不知在秦漢時﹐分﹑隸已兼有之。唐張懷瓘《書斷》云﹕『蔡邕八分入神﹐隸入妙。』又云﹕『張昶八分碑在華陰﹐今華山所存漢碑凡四﹐華亭一碑乃昶分書也﹐』又云﹕『八分者﹐秦羽人上谷王次仲所作﹐始皇時官務稍多﹐得次仲文﹐簡略﹐赴急速之用﹐甚喜﹐遣使三召﹐不至。漢和帝時﹐賈魴用隸字寫《三蒼》﹐隸法由玆而廣。蓋八分爲小篆之捷﹐其贊八分則曰﹕『龍騰虎踞兮勢非一﹐交戟橫戈兮气雄逸。』其贊隸則曰﹕『摧鋒劍析﹐落點星垂。』詳其說而察其字﹐則孫根及華亭碑爲漢人八分無疑矣。唐人自稱八分﹐蓋有自來﹐考古博雅之士更爲辧之。」

《宋史選舉志》﹕「書學生﹐習篆﹑隸﹑艸三體。篆以古文大﹑小二篆爲法﹐隸以二王﹑歐﹑虞﹑顏﹑柳眞﹑行爲法﹐艸以章艸﹐張芝九體爲法。」

趙古則《學範》曰「隸卽漢八分﹐眞卽漢隸﹐古今傳習異辭﹐始隨常名﹐使人易曉。好古者不可不知也。」

沈存中《補筆談》曰「今世浴謂之隸書者﹐只如古人之八分書﹐謂初從篆文變隸﹐尙有二分篆法﹐故謂之八分書。後也全變……隸書﹐卽今之正書﹐章艸﹑行書﹐艸書皆是也。後之人乃誤謂古八分書爲隸書﹐以今時書爲正書。殊不知所謂正書者﹐隸書之正者耳﹐其餘行書﹑艸書皆隸也。杜甫《李潮八分小篆歌》曰﹕『陳蒼石鼓文已訛﹐大小二篆生八分。苦縣光和尙骨立﹐書貴瘦硬方通神。』苦縣《老子朱龜碑》﹐光《書評》云﹕『漢魏牌榜﹑碑文和《華山碑》皆今所謂隸書也。杜甫詩亦只謂之八分。』又《書評》云「『漢魏牌榜﹑碑文﹐非篆卽八分﹑未嘗用隸書。1111漢魏碑文﹐皆八分﹐非隸書也』」。

元吾邱衍《學古編辧字》﹕「一曰科斗書﹐科斗書者﹐蒼頡觀三才之文﹐及意度爲之﹐乃字之祖﹐卽今之偏旁是也。畫文象蝦蟆子﹐形如水虫﹐故曰科斗。二曰籀文。籀文者﹐史箱取蒼頡形意配合爲之﹐損益古文﹐或同或異﹐加之銛利鉤殺﹐大篆是也。史籀所作﹐故曰籀文。三曰小篆。小篆者﹐李斯省籀文之法同天下書者﹐比籀文體十存其八﹐故曰小篆﹐謂之八分小篆也。旣有小篆﹐故謂籀文爲大篆。四曰秦隸。秦隸者﹐孫邈以文牘繁多﹐難於用篆﹐因減小篆爲便用之法﹐故不爲體勢。若漢款識篆字相近﹐非有此法之隸也。便於佐隸﹐故曰隸書。卽是秦權﹑秦量上刻字﹐人多不知﹐亦謂之篆﹐誤矣。或言秦未有隸﹐且疑程邈之說﹐故詳及之。五曰八分。八分者﹐漢隸之未有挑法者也。比秦隸則易識﹐比漢隸則微似篆﹐若用篆筆作漢隸字﹐卽得之矣。八分與隸﹐人多不分﹐故言其法。六曰漢隸。漢隸者﹐蔡邕石經及漢人諸碑上字是也。此體爲最後出﹐皆有挑法﹐與秦隸同名﹐其實異。寫法載前卷十七舉下﹐此不再敷。七曰款識﹐款識文者﹐諸侯本國之文也。古者諸侯書不同文﹐故形體各異。秦有小篆﹐始一其法。近世學者取款識字爲用﹐一紙之上﹐齊﹑楚不分﹐人亦莫曉其謬。今分作外法﹐故未置之﹐不欲亂其源流﹐使可考其先後耳。」

「十七舉曰﹕隸書﹐人謂宜扁﹐殊不知妙在不扁﹐挑拔平硬如折刀頭﹐方是漢隸。《書體括云》﹕方勁古拙﹐斬釘截鐵。備矣。」

卷二

禁燒金

宋開寶四年﹐詔﹕「西漢法﹐作僞黃金棄市﹐所以防民之姦獘也。如聞京城之內競習其業﹐轉相誑耀﹐此而不止﹐爲盜之萌。自今犯者﹐並置極典。」

禁銷金銀箔

魏齊王正始元年﹐詔曰「《易》稱損上益下﹐節以制度﹐不傷財﹐不害民。方今百姓不足﹐而禦府多作金銀雜物﹐將奚以爲﹖今出黃金銀物百五十種﹐千八百餘斤﹐銷冶以供軍用。」

《齊書》﹕大明﹑泰始以來﹐相承奢侈。太祖輔政﹐上表禁民間不得以金銀爲箔。海陵王延興元年八月乙卯﹐申明織成金之禁。

《陳書》﹕後主太建十四年四月庚於﹐詔曰「朕臨禦區字﹐撫育黔黎﹐方欲康濟澆薄﹐蠲省繁費﹐奢僭乖衷﹐實宜防斷﹐應鏤金銀薄及庶物化生土木人彩花之屬﹐及布帛幅尺短狹輕疏者﹐並傷財廢業﹐尢成蠢患﹐並皆禁絕。」

《唐六典》有十四種金﹕曰銷金﹐曰拍金﹐曰鍍金﹐曰織金﹐曰研金﹐曰披金﹐曰泥金﹐曰摟金﹐曰撚金﹐曰戰金﹐曰圈金﹐曰貼金﹐曰嵌金﹐曰裹金。

《宋史食貨志》﹕「天聖中﹐登﹑萊采金歲益數千兩﹐仁宗命獎勸官吏﹐宰相王曾曰﹕『采金多﹐則背本趨未者眾﹐不宜誘之。』景佑中﹐登﹑萊饑﹐詔弛金禁﹐聽民采取﹐俟歲丰復故。然是時海內承平已久﹐民間習俗日漸侈靡﹐糜金以飾服器者不可勝數﹐重禁莫能止焉。」《輿服志》﹕大中祥符元年﹐三司言「竊惟山澤之寶﹐所得至難﹐倘縱銷釋﹐實爲虛費。今約天下所用﹐歲不下十萬兩﹐憚上市棄於下民。自今金銀箔綫﹑貼金﹐銷金﹑泥金﹑蹙金綫裝貼什器土木玩用之物﹐並請禁斷﹐非命婦不得以爲首飾。冶工所用器悉送官。諸州寺觀有以金箔飾尊像者﹐據申三司﹐聽自資金銀﹐工價﹐就文思院換給。」從之。二年﹐詔申禁熔金以飾器服。又太常博士知溫州李逸言「兩浙僧求丐金銀珠玉﹐錯末和泥﹐以爲塔像﹐有髙褒丈者。毀碎珠玉﹐浸以成俗﹐望嚴行禁絕﹐違者重論。」從之﹐七年﹐禁民間服銷金及跋遮郍纈。八年﹐詔內庭自中官以下﹐並不得銷金﹑貼金﹑間金﹑戧金﹑圈金﹑解金﹐剔金﹑陷金﹑明金﹐泥金﹑楞金﹑背影金﹑盤金﹑織金﹑金綫撚絲裝著衣服﹐並不得以金爲飾。其外廷臣庶家悉皆斷禁。臣民舊有者﹐限以一月許回易。爲眞像前供養物﹐應寺觀裝功徳用金箔﹐須具殿位眞像顯合增修創造數﹐經官司陳狀勘會﹐詣實聞奏﹐方給公憑﹐詣三司收買。其明金銀假果﹑花枝﹑樂身之類﹐應金爲裝彩物﹐降詔前已有者﹐更不毀壞﹐自徐悉禁。違者﹐犯人及工匠皆坐。」《仁宗本紀》﹕「康定元年﹐禁以金箔飾佛像。」合而觀之﹐古來用金之費可知矣。

《西湖志余》﹕「金箔﹐銷金之尢者。上供之外﹐非嚴禁不可。乃今民間首飾﹐衣褲﹑器用。文軸。榱題﹐多用塗畫﹐歲糜不貲。大中祥符間﹐杭州周承裕私煉金爲箔﹐鄭仁澤市千枚轉鬻他州﹐事敗﹐全家徒配﹐轉運使陳堯佐言﹕『仁澤情同罰異﹐不可懲姦。』乃定轉賣者減造者一等﹐著爲令。此法似可援引﹐而奏行於今日者也。」

《山堂考索》﹕「淳熙八年﹐上曰﹕『朕以宰耕牛﹑禁銅器及金翠等事﹐刻之記事版﹐每京尹初上﹐輒示之。」

《元史奠李傳》﹕「賈似道怒李﹐喉其黨臨安尹劉良貴誣李悟用金飾齋匾﹐鍛煉成獄﹐竄漳州。」

陸深河《汾燕閒錄》曰「世間糜費﹐惟黃金最多。自釋﹑老之教日盛﹐而寺觀裝飾之侈靡﹐已數倍於上下之制用﹐凡金作箔﹐皆一往不可復者。東坡見後世金少﹐以爲寶貨神變不可知﹐復歸山澤﹐此何言歟﹖按王莽敗時﹐省中黃金尙有六十萬斤。莽藉漢基﹐富有天下﹐固應有之。梁孝王死﹐亦有金四十萬斤﹐至燕王劉澤﹐一賜田生亦二百斤。何漢世之多金耶﹖」

梁孝王死﹐藏府余黃金尙有四十餘萬斤。館陶公主幸董偃﹐令中府曰「董君所發﹐一日金滿百﹐金錢滿百萬﹐帛滿千匹﹐乃白之。」《王莽傳》﹕「時省中黃金萬斤者爲一匾﹐尙有六十匱。黃門鉤盾藏府中尙方處﹐處各有數匱。」

禁造銅像

《宋書夷蠻傳》﹕「元嘉十二年﹐丹陽尹蕭摹之奏曰﹕『佛化被於中國﹐已歷四代﹐形像﹑塔寺﹐所在千數。自頃以來﹐情敬浮末﹐不以精誠爲至﹐更以奢競爲重。舊寺頹弛﹐曾莫之修﹔而各務造新﹐以相誇尙。材竹銅彩﹐糜損無極﹐無關神抵﹐有累人事。不爲之防﹐流遁未息。請自今以後﹐有欲鑄銅像者﹐悉詣臺自聞。興造塔寺﹑精舍﹐皆先詣在所二千石通辭﹐郡依事列言本州﹐須許報然後就功。其有輒造寺捨者﹐皆依不承用詔書律﹐銅宅林院悉沒入官。』詔可。」

禁造銅器

《南史》﹕宋孝武帝孝建三年夏四月甲子﹐初禁人車及酒肆器用銅。

《代宗紀》﹕大歷七年十二月王子﹐禁鑄銅器。

《舊唐書徳宗紀》﹕貞元九年正月甲辰﹐禁賣劍﹑銅器。天下有銅山﹐任人采取﹐其銅官買。除鑄鏡外﹐不得鑄造。

《憲宗紀》﹕元和元年二月甲辰﹐以錢少﹐禁用銅器。

《文宗紀》﹕開成三年六月癸丑﹐上禦紫宸﹐謂宰臣曰「幣輕錢重﹐如何﹖」楊嗣復曰「此事已久﹐不可遽變其法﹐法變則擾人﹐但禁銅器﹐斯得其要。」

禁銅不過嶺南

《唐書憲宗紀》﹕元和四年﹐禁錢不過嶺南。穆宗時﹐韓愈奏狀亦言禁錢﹐不得出五嶺。

禁用銅錢

《實錄》﹕「洪武二十七年八月﹐詔禁用銅錢。時兩浙之民重錢輕鈔﹐多行折使﹐至有以錢百六十文折鈔一貫者。福建﹑兩廣﹑江西諸處﹐大率皆然。由是物價湧貴﹐而鈔法益壞不行。上乃諭戶部尙書郁新曰﹕『國家造鈔﹐令與銅錢相兼行使﹐本以便民。比年以來﹐民心刁詐﹐乃以錢鈔任意虧折行使﹐致令鈔法不行﹐甚失立法便民之意。宜令有司﹐悉收其錢歸官﹐依數換鈔﹐不許更用銅錢行使。限半月內﹐凡軍民商賈所有銅錢悉送赴官﹐敢有私自行使及埋藏棄毀者﹐罪之。』」

正統十三年五月庚寅﹐禁使銅錢。時鈔旣通行﹐而市廛亦仍以銅錢交易﹐每鈔一貫折銅錢二十文。監察禦史蔡愈濟以爲言「請出榜禁約﹐仍令錦衣衛﹑五城兵馬司巡視﹐有以銅錢交易者﹐擒治其罪﹐十倍罰之。」上從其言。

禁斷新錢

《宋書明帝紀》﹕泰始二年三月王子﹐斷新錢﹐專用古錢。

《顏竣傳》﹕「景和元年﹐沈慶之啟通私鑄﹐由是錢貨亂敗。一千錢長不盈三寸﹐大小稱此﹐謂之鵝眼錢。劣於此者﹐渭之蜒環錢﹐人水不沈﹐隨手破碎﹐市井不復料數﹐不萬錢不盈一掬﹐斗米一萬﹐商賈不行﹐太宗初﹐惟禁鵝眼﹑蜒環﹐其徐皆通用。復禁民鑄﹐官署亦廢工﹐尋復並斷﹐惟用古錢。」

禁金銀

《實錄》﹕「洪武三十年三月甲子﹐禁民間無以金銀交易。時杭州諸郡﹐商賈不論貨物貴賤﹐一以金銀定價。由是鈔法阻滯﹐公私病之﹐故有是命。」

禁金銀塗

《宋書》﹕武帝永初二年正月丙寅﹐斷金銀塗。

宋文帝元嘉三十年七月辛酉﹐詔曰「百姓勞獘﹐徭賦尙繁﹐言念未乂﹐宜崇約損。凡用非軍國﹐宜悉停功。可省細作並尙方雕文靡巧﹐金銀塗飾﹐事不關實﹐嚴爲之禁。」

禁銅釘

《宋書》﹕武帝永初二年正月己卯﹐禁喪事用銅釘。

禁銷錢爲佛象

《舊唐書》﹕「敬宗寶歷元年十月庚於朔﹐河南尹王起奏﹕『盜銷錢爲佛象者﹐請以盜鑄錢論。』」

禁毀錢爲銅

《宋史寧宗紀》﹕「開禧二年正月辛亥﹐詔坑戶毀錢爲銅者﹐不赦﹐仍籍其家﹐著爲令。」

禁兵器

漢武帝時﹐丞相公孫弘奏言「民不得挾弓弩。十賊擴弩﹐百吏不敢前﹐盜賊不輒伏辜﹐免脫者眾﹐害寡而利多﹐此盜賊所以蕃也﹐禁民不得挾弓弩﹐則盜賊執短兵﹐短兵接則眾者勝。以眾吏捕寡賊﹐其勢必得。盜賊有害無利﹐則莫犯法﹐刑錯之道也。臣愚以爲禁民毋得挾弓弩便。」上下其議﹐光祿大夫吾邱壽王對曰「臣聞古者作五兵﹐非以相害﹐以禁暴討邪也。安居則以制猛獸而備非常﹐有事則以設守衛而施行陣。及至周室衰微﹐上無明王﹐諸侯力政﹐彊侵弱﹐眾暴寡﹐海內撿敝﹐巧詐並生﹐是以知者陷愚﹐勇者咸怯﹐苟以得勝爲務﹐不顧義理。故機變械飾﹐所以相賊害之具不可勝數。於是秦兼天下﹐廢王道﹐立私議﹐滅詩書而首法令﹐去仁恩而任刑戮﹐墮名城﹐殺豪傑﹐銷甲兵﹐折鋒刃﹐其後民以耰鉏箠梃相撻擊﹐犯法滋眾﹐盜賊不勝﹐至於儲衣塞路﹐羣盜滿山﹐卒以亂亡。故聖王務教化而省禁防﹐知其不足恃也。今陛下昭明徳﹐建太平﹐舉俊材﹐興學宮﹐三公有司或由窮巷起白屋﹐裂地而封﹐字內日化﹐方外鄕風。然而盜賊猶有者﹐郡國二千石之罪﹐非挾弓矢之過也。《禮》曰﹕『男子生﹐桑弧蓬矢以舉之﹐明示有事也。孔子曰﹕吾何執﹖執射乎﹖』大射之禮﹐自天子降及庶人﹐三代之道也。《詩》云﹕『大侯旣抗﹐弓矢斯張。射夫旣同﹐獻爾發功。』言貴中也。愚聞聖王合射以明教矣﹐未聞弓矢之爲禁也。且所爲禁者﹐爲盜賊之以攻奪也。攻奪之罪死﹐然而不止者﹐大好之於重誅固不避也。臣恐邪人挾之而吏不能禁﹐良民以自備而抵法禁﹐是擅賊威而奪民救也。竊以爲無益於禁姦﹐而廢先王之典﹐使學者不得習行其禮﹐大不便﹐」書奏﹐上以難丞相弘﹐弘屈服焉。

《舊唐書鄭惟忠傳》﹕「中宗卽位﹐擢拜黃門侍郎。時議請禁嶺南首領家畜﹑兵器﹐惟忠曰﹕『夫爲政﹐不可革其俗習﹐且《吳都賦》云﹕『家有鶴膝﹐戶有犀渠。如或禁之﹐豈無驚擾那﹖』遂寢。」

元世祖中統三年三月﹐諭諸路﹐禁民間私藏軍器。

四年二月﹐詔私造軍器者處死。民間所有﹐不輸官者﹐與私造同。

七月戊戌﹐詔弛河南沿邊軍器之禁。

至元元年二月﹐弛邊城軍器之禁。

隋文帝開皇十五年二月丙辰﹐收天下兵器。敢有私造者﹐坐之。關中緣邊不在其例。禁河以東無得乘馬。

煬帝大業五年正月己丑﹐制民間鐵叉﹑搭鉤﹑鉆刃之類﹐皆禁絕之。

宋太宗淳化二年閏二月丁亥﹐詔內外諸軍﹐除木槍﹑弓弩矢外﹐不得畜他兵器。

五年三月﹐禁民間兵器﹐犯者驗多寡定罪。

十一年八月甲寅﹐弛河南軍器之禁。

元世祖至元二十三年二月己亥﹐敕中外﹐凡漢人持鐵尺﹑手撾及杖之藏刃者﹐悉輸於官。

二十六年五月﹐江西省言﹕吉贛﹑河南﹑廣東﹑福建以禁兵弓矢﹐賊益發﹐乞依內郡例﹐許尉兵持弓矢﹐從之。

三十年二月﹐申嚴江南兵器之禁。

武宗至大二年十一月辛酉﹐申嚴漢人執弓矢﹑兵杖。

仁宗皇慶四年十一月庚寅﹐申禁漢人持弓矢﹑兵器田獵。

英宗至治二年正月甲戌﹐禁漢人執兵器出獵及習武藝。

王莽始建國二年﹐禁民不得夾弩鎧﹐徙西海。

楊氏據淮南﹐禁民私畜兵器﹐盜賊益繁。禦史臺主薄京兆盧樞上言「今四方分爭﹐宜教民戰﹐且善人畏法禁﹐而姦民弄干戈﹐是欲偃武而反招盜也。宜團結民兵﹐使之習戰﹐自衛鄕裏。」從之。

金太宗天會三年十一月辛卯﹐南路軍帥司請禁契丹﹑奚﹑漢人夾兵器﹐詔勿禁。

元順帝至元二年十一月辛未﹐禁彈弓﹑弩箭﹑神箭。

至元三年四月癸酉﹐禁漢人﹑南人﹑髙而人不得執持軍器﹐凡有馬者俱入官。

八月癸未﹐弛髙麗人執持軍器之禁﹐仍令乘馬。戊子﹐漢人鎭遏生蕃處亦開軍器之禁。

五年四月己酉﹐申漢人﹑南人﹑髙麗人不得執軍器﹑弓矢之禁。

六年五月癸丑﹐禁民間藏軍器。

景泰二年八月辛巳﹐禁廣東﹑福建。浙江等處軍民之家不得私藏兵器﹐匿不首者﹐全家充軍﹔造者本身與匠俱論死﹔其知情者亦連坐之。

禁餳

《宋書顏竣傳》﹕「時歲旱民饑﹐竣上言﹕『禁餳一月﹐息米近萬斛。』」

禁車牛入都

後唐明宗長興元年正月﹐宗正少卿李延祚奏請止絕車牛﹐不許於天津橋來往。

末帝淸泰二年﹐禦史中丞盧損請止絕天津橋車牛往來中道﹐兩頭下關﹐駕出卽開。兩旁之路士庶往來﹐其車牛並浮橋路往來。

《淸波雜誌》云「舊說沛都細車前列數人﹐待水罐子旋灑路﹐過車以免埃壒蓬勃。」

禁牧馬

魏世宗正始四年十一月丁未﹐禁河南畜牝馬。

延昌元年六月戊寅﹐通河南牝馬之禁。

永樂元年七月丙戌﹐上諭兵部臣曰「比聞民間馬價騰貴﹐蓋民不得私畜故也。漢文﹑景時﹐閭裏有馬千百爲羣﹐民有卽國家之有﹐其榜諭天下﹐聽軍民皆畜馬﹐官府不得禁。」又曰「三五年後﹐庶幾馬漸番息﹐」

禁馬

《元史世祖紀》﹕至元二十三年六月戊申﹐括諸路馬﹐凡色目人有馬者三取其二﹐漢民悉人官。敢匿與互市者罪之。

二十六年十二月辛巳﹐括天下馬﹐一品二品官許乘五匹﹐三品三匹﹐四品五品二匹﹐六品以下皆一匹。

禁大船

隋文帝開皇十八年正月辛丑﹐詔曰「吳越之人往承獘俗﹐所在之處私造大船﹐因相聚結﹐致有侵害。江南諸州民間有船長三丈以上﹐悉括入官。」

禁畜鷹鷂

魏髙祖延興五年四月﹐詔禁畜鷹鷂﹐開相告之制。

北齊文宣帝天保八年四月乙酉﹐詔公私禁取鷹鷂。

禁絹扇

《晉書》﹕安帝義熙元年五月癸未﹐禁絹扇及樗蒲。

禁番香

《廣東通誌》﹕「建文三年十一月﹐禮部爲禁約事。奉聖旨﹕『沿海軍民私自下番﹐誘引蠻夷爲盜﹐有傷良民﹐爾禮部出榜﹐去教首人知道﹐不問官員軍民之家﹐但系番貨﹐番香等物﹐不許存畱販賣。其見有者﹐限三个月銷盡﹔三个月外﹐敢有仍前存畱販賣者﹐處以重罪。欽止。』除復奏外﹐今將聖旨事意備榜條陳﹐前去張掛﹐仰各遵守施行﹐須至榜者。一﹐祈神拜佛所燒之香止用我國松香﹑柏香﹑楓香﹑黃連香﹑蒼術香﹑蒿桃香水之類﹐或合成爲香﹐或爲末﹐或各用﹐以此爲香﹐以表誠敬﹐蓋上香之說﹐上古本無降神之禮﹐焚蕭艾以展其誠。近代凡有禱祈﹐事主升壇﹐動輒然香在前。爲何﹖恐人身垢穢。香不過辟穢气而已﹐何必取外番之香以爲香﹖只我中國諸藥中有馨香之气者多﹐設使合和成料﹐精致爲之﹐其名曰某香﹑某香﹐以供降神禱祈用﹐有何不可﹖一﹐茶園馬牙香𨿽系兩廣土產﹐其無籍頑民多有假此爲名者﹐夾帶番香貨賣。今後止許本處燒用﹐不許將帶過嶺﹐違者一體治罪。一﹐檀香﹑降眞茄蘭木香﹑沈香﹑乳香﹑速香﹑羅斛香﹑粗柴香﹑安息香﹑烏香﹑甘麻然香﹑光香﹑生結香﹐並書名﹐不書番香﹐軍民之家並不許販賣存畱﹐見有者許三个月銷盡。」

《困學紀聞》﹕「取蕭祭脂﹐曰『其香始升﹐爲酒爲醴』。曰『有泌其香』。古所謂香者如此。韋雕《五禮精義》云﹕『祭祀用香﹐今古之禮並無其文。《隋志》曰﹕梁天監初﹐何佟之議﹕郁鬯蕭光﹐所以達神﹐與其用香﹐其議一也。考之殊無依據﹐開元《開寶禮》不用。』」

《實錄》﹕「洪武二十七年正月甲寅﹐禁民間用番香﹑番貨。先是﹐上以海外諸夷多詐﹐絕其往來﹐惟琉球﹑眞臘﹑暹羅許人貢﹐而沿海之人往往有私下諸番﹐貿易香貨﹐因誘蠻夷爲市。命禮部申嚴禁絕之。敢有私下諸番以互市者﹐必置之重法﹐凡番香﹑番貨皆不許販鬻﹐其見有者﹐限以三个月銷盡﹐民間禱祀﹐止用松香﹐柏香﹑楓香﹑桃香諸香﹐違者罪之﹐其兩廣所產香木﹐聽彼土人自行檢用﹐亦不許越嶺貨賣﹐蓋慮其雜市番香﹐故並及之。」

永樂十四年十一月﹐禁交趾﹑安息諸香不得出境

禁賣室石

《元史脫歡傳》﹕上疏言「國以善爲寶﹐凡子女玉帛﹑羽毛齒革﹑珍禽奇獸之類﹐皆喪徳喪志之具﹐今復回回諸色人等﹐不許資主人賣﹐以虛國用。違者罪而沒之﹐如此則富商大賈無所施其姦僞﹐而國用有蓄積矣。」

禁瓷器

《實錄》﹕「正統三年十二月丙寅﹐命都察院出榜﹐禁江西瓷器﹐窯場燒造宮樣靑花自地瓷器﹐於各處貨賣﹐及饋送官員之家﹐違者正犯處死﹐全家謫戍口外。」

「十二年九月戊戌﹐禁約兩京及江西﹑河南﹑湖廣﹑甘肅﹑大同﹑遼東沿途驛遞鎭店軍民客商人等﹐不許私將自地靑花瓷器賣與外夷使臣。」

「十二月甲戌﹐禁江西饒州府私造黃紫紅綠靑藍白地靑花等瓷器。命都察院榜諭其處﹐有敢仍冒前禁者﹐首犯淩遲處死﹐籍其家資﹐丁男充軍邊衛。知而不以告者連坐。」

禁茶

《金史》﹕泰和五年﹐尙書省奏﹕「茶﹐飲食之餘﹐非必用之物。比歲上下競啜﹐農民尢甚﹐市井茶肆相屬﹐商旅多以絲絹易茶﹐歲費不下百萬﹐是以有用之物而易無用之物也。若不禁﹐恐耗財彌甚。」遂命七品以上官其家方許食茶﹐仍不得賣及饋獻﹔不應食者﹐以斤兩定罪賞。

元光二年﹐省臣奏﹕「金幣﹑錢谷﹐世不可一日缺者也﹐茶本出於宋地﹐非飲食之急﹐而自昔商賈以金帛易之﹐是徒耗也。泰和間﹐嘗禁止之。後以宋人求和﹐乃罷。兵興以來﹐復舉行之﹐然犯者不少衰﹐而邊民又窺利﹐越境私易﹐恐因泄軍情﹐或盜賊入境。今河南﹑陜西凡五十餘郡﹐郡日食茶率二十袋﹐袋值銀二兩﹐是一歲之中妄費民財三十餘萬也﹐柰何以有用之貨而資敵乎﹖」乃制親王﹐公主現任五品以上官﹐素蓄者存之﹐禁不得賣饋﹐餘人並禁之。犯者徒五年﹐告者賞寶錢一萬貫。

禁酒

《周書酒誥》﹕「厥或告曰﹕『羣飲﹐汝勿佚﹐盡執拘以歸於周﹐予其殺﹗又惟殷之迪諸臣﹐百工乃湎於酒﹐勿庸殺之﹐姑惟教之﹐有斯明享。乃不用我教辭。惟我一人弗卹﹐弗觸乃事﹐時同於殺。』」

景帝中元三年﹐夏旱﹐禁酤酒。

後元年夏﹐令民得酤酒。

宣帝時﹐復禁民酤。

漢興﹐有酤酒之禁﹐其律﹕三人以上無故羣飲﹐罰金四兩。

後漢和帝永元十六年三月﹐詔兗﹑豫﹑徐﹑冀四州﹐比年雨多傷稼﹐禁酤酒。

順帝漢安二年十月丙午﹐禁酤酒。

桓帝永興二年九月﹐詔曰「朝政失中﹐云漢作旱﹐川靈湧水﹐蝗螽攣蔓。殘我百谷。太陽虧光﹐饑饉薦臻。其不被害郡縣﹐當爲譏餒者儲﹐天下一家﹐趣不糜爛﹐則爲國寶。其禁郡國不得賣酒﹐祠祀裁定。」

獻帝建安中年﹐饑兵興﹐曹公表制禁酒。

蜀先主時﹐以天旱禁酒﹐釀者有刑。

晉孝武帝大元八年十二月庚午﹐以寇難﹐敕平﹑開酒禁。

安帝隆安五年﹐以歲饑禁酒。

義熙三年二月己丑﹐大赦﹐除酒禁。

《抱朴子》曰「曩者旣年荒谷貴﹐人有醉者相殺﹐牧伯因此輒有酒禁﹐嚴令重申﹐官司搜索﹐收執榜詢者相屬﹐制鞭而死者大半。防之彌峻﹐犯者至多﹐至乃穴地而釀﹐油囊懷酒﹐民之好此﹐可謂篤矣。又臨民者𨿽設其法﹐而不能自斷斯物﹐緩己急人﹐𨿽令不從﹐弗躬弗親﹐庶民弗信。以此而禁﹐禁安得止﹖治賣之家廢業則困﹐遂修飾賂遺﹐依憑權右﹐所屬吏不敢問﹐無力者獨止﹐而有勢者擅市﹐張鑪專利﹐乃更倍售﹐從其酤賣﹐公行靡憚。法輕利重﹐安能免乎哉﹖」

前趙劉曜﹐命民季秋農功畢﹐乃聽飲酒。

後趙石勒﹐以民始復業﹐資儲未丰﹐於是重制禁釀﹐郊祀宗廟皆用醴酒﹐行之數年﹐無復釀者。

宋太祖元嘉十二年夏六月﹐斷酒。時揚州諸郡大水﹐揚州西曹主簿沈亮以爲酒糜谷﹐而不足療饑﹐請權禁止。詔從之。

二十一年正月己亥﹐南徐南豫州﹑揚州之浙江﹑江西並禁酒。

二十二年九月乙未﹐開酒禁。

南齊武帝永明十一年五月﹐詔曰「水旱成災﹐谷稼傷獘﹐京師二縣諸方始熟﹐可權斷酒。

魏文成帝太安四年正月丙午﹐始設酒禁﹐釀酤飲者皆斬之。是時年谷屢登﹐士民多因酒酗訟﹐或議國政﹐故一切禁之。

獻帝卽位﹐開酒禁﹐吉凶賓親各有程日。

正光後﹐國用不足﹐有司奏斷百官常給之酒﹐計一歲所省米五萬三千五十四斛九斗﹐蘗谷六千九百六十斜﹐面三十萬五百九十九斤。其四時郊廟﹐百神羣把﹐依式供營。遠善客使﹐不在限斷。

東魏孝靜帝天平四年閏九月﹐禁京師酤酒。元象元年四月﹐開酒禁。

北齊武成帝河淸四年二月王申﹐以年谷不登﹐禁酤酒。

後主天統五年十月王戌﹐詔禁造酒。

武平六年閏八月辛巳﹐開酒禁。

後周武帝保定二年二月癸丑﹐以久不雨﹐京城三十里內禁酒。

唐髙祖武徳二年閏月﹐詔曰「酒醪之用﹐表節制於歡娛﹔芻豢之滋﹐致肥甘於丰衍。然而沈涸之輩﹐絕業亡資﹔情窳之民﹐騁嗜奔欲。方今烽燧尙警﹐兵革未寧﹐年數不登﹐市肆騰貴﹐趨末者眾﹐浮沈尙多。肴羞曲蘗﹐重增具費。救獘之術﹐要在權宜。關內諸州官民﹐俱斷屠酤。」

《通典》﹕唐貞觀六年﹐詔曰「比年丰稔﹐閭裏無事﹐乃有墮業之人﹐不顧家產﹐朋遊無度﹐酣宴是耽﹐危身敗徳﹐咸由於此。自非澄源正本﹐何以革玆敝俗﹖可先錄《鄕飲酒禮》一卷﹐頒行天下。每年令州縣官長﹐親率長幼﹐依禮行之。庶乎人識廉恥﹐時知敬讓。」

髙宗咸亨元年七月庚戌﹐以粟麥貴﹐斷酤酒。

玄宗開元二年十一月﹐以歲饑﹐禁京城酤酒。

肅宗乾元元年三月辛卯﹐詔曰「爲政之本﹐期於節用。今農功在務﹐廩食未優﹐比聞京城之中﹐酒價尢貴﹐但以曲蘗之費有損國儲﹐遊情之徒益資廢業。其京城內酤酒卽宜禁斷。麥熟之後﹐任依常式。」

二年十月﹐禁酤酒﹐除光祿供進祭把及宴善客外﹐一切禁斷。

代宗寶應二年三月﹐以泰陵﹑乾陵發引﹐詔禁酣酒。

廣徳二年十二月﹐詔天下州縣各量定酤酒戶﹐隨月納稅。除此之外﹐不問官私﹐一切禁止。

遼興宗時﹐禁職官不得擅造酒糜谷。有婚祭者﹐司給文始聽。

金熙宗天會十三年正月甲戌﹐詔公私禁酒。海陵正隆五年﹐禁朝官飲酒﹐犯者死。三國人使燕飲者罪。

六年﹐判大宗正徒單貞﹑益都尹京﹑安武軍節度使爽﹑金吾衛上將軍阿速飲酒﹐以近屬故﹐杖貞七十﹐煉皆杖百。

世宗大定十四年﹐詔猛安謀克之民﹐今後不許殺生祈祭。若遇節辰及祭天日﹐許得飲會。自二月至八月終並禁絕飲燕﹐不許赴會他所﹐恐妨農功﹐𨿽閒月﹐亦不許痛飲。犯者抵罪。

十八年三月乙已﹐命戌邊女眞人﹐遇祭祀﹑婚嫁﹑節辰﹐許自造。

二十九年十二月戊戌﹐禁宮中上直官及承應人毋得飲酒。

《金史梁肅傳》﹕肅爲大興尹﹐上疏言「自漢武帝用桑弘羊﹐始立榷酤法。民間粟麥歲爲酒所耗者十常二三﹐宜禁天下酒曲。自京師及州郡官務﹐仍舊不得酤販出城﹐其縣鎭鄕村﹐權行停止。」不報。

哀宗天興二年九月﹐禁公私釀酒。

元世祖至元十四年﹐以冬無雨雪﹐春澤未降﹐遣使問便民之事於翰林國史院。耶律鑄﹑姚樞﹑王磐﹑竇默等曰「足食之道﹐惟在節用糜谷之多﹐無逾醒醴曲蘗。況自周﹑漢以來﹐嘗有明禁﹐祈賽神社﹐費亦不貲﹐宜一切禁止﹐」從之。

五月癸已﹐申嚴大都酒禁。犯者籍其家貲﹐散之貧民。

十五年四月﹐以時雨露沾足﹐稍弛酒禁。民之衰疾飲藥者﹐官爲醞釀﹐量給之。

十一月甲午﹐開酒禁。

十八年三月﹐禁甘肅瓜沙等州酒。

十九年十月﹐禁大都及山北州郡酒。

二十年四月﹐申嚴酒禁。有私造者﹐財產女子沒入官﹐犯人配役。

九月辛未﹐以歲登﹐開諸路酒禁。

二十二年正月﹐詔禁私酒。

二十四年九月﹐以西涼平灤路饑﹐禁酒。

二十六年七月丙午﹐禁平地﹑忙安倉釀酒﹐犯者死。

九月戊申﹐弛酒禁。

二十八年三月﹐嚴酒禁。

至元二十二年八月﹐罷榷酤。初﹐民間酒聽自造﹐米一石官取鈔一貫﹐盧世榮以官鈔五萬錠﹐立榷酤法﹐米一石取鈔十貫﹐增舊十倍。至是﹐罷榷酤﹐聽民自造﹐增課鈔一貫爲五貫。

至元十四年五月﹐詔曰「漢賜大酺﹐歲有常數﹔周申文誥﹐飲有戒無彜﹐況糜谷者莫甚於斯﹐崇飲者刑則無赦。近緣春旱﹐朝議上陳﹐官禁市酤﹐以丰民食。朕詳來奏﹐實爲腆民。可自今年某月日﹐民間無得醞造酒醴﹐俾暴殄天物﹐重傷時和。故玆詔示﹐想宜知悉。」

成宗大徳五年十月丙戌﹐以歲譏﹐禁釀酒。

十一月﹐詔諭中書﹕「近因禁酒﹐聞年老需酒之人有豫市而儲之者﹐其無釀具者勿問。」

七年十二月乙酉﹐弛京師酒課﹐許貧民釀酒。

九年正月王申﹐弛大都酒禁。

武宗至大元年﹐編者按﹐當爲成宗大徳十一年九月﹐是年正月﹐成宗崩﹔五月﹐武宗卽位﹐明年攺元至大。中書省言杭州一郡﹐歲以酒糜米麥二十八萬石﹐禁之便。河南﹑益州亦宜禁之。制可。

至大二年二月甲戌﹐弛中都酒禁。

十月辛酉﹐弛酒禁﹐立酒課提舉司。﹝許有壬《宿欒河望白海行宮詩》云﹕聖恩疏酒令﹐暫得醉歌同。注云「時有旨特放灤河酒禁。﹞

禁種糯

《太祖實錄》﹕戊戌年十二月﹐下令禁酒。丙午年二月﹐下令禁種糯。其略曰「予自創業江左﹐十有二年﹐徳薄才菲﹐懼弗勝任。但以軍國之費﹐不免科徵於民﹐而吾民效順﹐樂於輸賦﹐固爲可喜。然竭力畎畝﹐所出有限﹐而過取之重﹐心甚憫焉。故凡有益於民者﹐必力行而申告之。曩以民間造酒醴﹐糜米麥﹐故行禁酒之令。今春米麥價稍平﹐予以爲頗有益於民﹐然不塞其源﹐而欲遏其流﹐不可得也。其令農民今歲無得種糯﹐以塞造酒之源。欲得五穀丰積而價平﹐吾民得所養﹐以樂其生﹐庶幾養民之實也。」

賜酒獻酒

金章宗承安元年﹐敕有司以酒萬尊置通衢﹐賜民縱飲。

九月癸未﹐都人進酒三千一百瓶﹐詔以賜北邊軍吏。

禁鑿石

後漢順帝永建四年二月戊戌﹐詔以民人山鑿石﹐發泄藏气﹐敕有司檢察﹐所當禁絕﹐如建武﹑永平故事。

禁發冢

魏髙宗太安四年十月甲戌﹐北巡至陰山﹐有故冢毀廢。詔曰「昔姬文葬枯骨﹐天下歸仁。自今有穿毀葬隴者﹐斬之。」

禁毀淫祠

《漢桓帝紀》﹕「延嘉八年四月丁丑﹐壞郡國諸房祀。」

《後漢書》﹕「欒巴爲豫章太守﹐郡土多山川鬼怪﹐小人嘗破貲產以祈禱﹐巴素有道術﹐能役鬼神﹐乃悉毀壞房祠﹐剪理姦誣。﹝房祀謂爲房堂而祀。﹞於是妖異自消﹐百姓始頗爲懼﹐終皆安之。」

《晉書載記》﹕「石勒禁州郡諸祠堂非正典者﹐皆除之。其能興雲致雨﹐有益於百姓者﹐郡縣更爲立祠堂﹐植嘉樹﹐準嶽讀以下爲差等。」

《宋書武帝紀》﹕永初二年四月己卯﹐詔曰「淫祠惑民費財﹐前典所絕﹐可並下在所﹐除諸房廟。其先賢及以勛徳立詞者﹐不在此例。」

《南史上神念傳》﹕「梁時爲靑﹑冀二州刺史﹐性剛正﹐所更州郡﹐必禁止淫祀。時靑州東北有石鹿山﹐臨海﹐先有神廟﹐妖巫欺惑百姓﹐遠近祈禱﹐糜費極多。及神念至﹐便令毀撤﹐風俗遂攺。」

《宋書禮志》﹕「城陽國人以劉章有功於漢﹐爲之立祠﹐靑州諸郡轉相仿效﹐濟南尢甚。至魏武帝爲濟南相﹐皆毀絕之。及秉大政﹐普加除剪﹐世之淫祠遂絕。至文帝黃初五年十一月﹐詔曰﹕『先王制祠﹐所以昭孝事祖﹐大則郊社﹐其次宗廟﹐三辰五行﹐名山川澤﹐非此族也不在祀典。叔代衰亂﹐崇信巫史﹐至乃宮殿之內﹐戶牖之間﹐無不沃酹﹐甚矣其惑也﹗自今其敢設非禮之祭﹐巫祝之言﹐皆以執左道論﹐著爲令。』明帝靑龍元年﹐又詔﹕『郡國山川不在祀典者勿祀。』」

晉武帝泰始元年十二月﹐詔﹕「昔聖帝明王﹐修五嶽四讀名山川澤﹐各有定制﹐所以報陰陽之功﹐而當幽明之道故也。然以道蒞天下者﹐其鬼不神﹐其神不傷人也。故祝史薦而無愧詞﹐是以其人敬愼幽冥﹐而淫祀不作。末氏信道不篤﹐潛禮瀆神﹐縱欲祈請﹐曾不敬而遠之﹐徒偸以求幸﹐妖妄相煽﹐捨正爲邪﹐故魏朝疾之。其按舊禮﹐具爲之制﹐使功著於人者﹐必有其報﹔而妖淫之鬼﹐不亂其間。」

二年正月﹐有司奏﹕「春分祠厲殃及攘祠。」詔曰「不在詞典﹐除之。」

宋武帝永初二年四月﹐詔﹕「淫詞自蔣子文以下﹐皆除之。其先賢及以勛徳立祠者﹐不在此例。」普禁淫祠﹐由是蔣子文以下祠並皆毀絕。孝武孝建初﹐更修起蔣山詞﹐所在山川漸皆修復。明帝立九州廟於雞籠山﹐大聚羣神。蔣侯﹐宋代稍加爵﹐位至相國﹑大都督中外諸軍事﹐加殊禮鐘山王。蘇侯膘騎大將軍。四方諸神威加爵秩。

魏肅宗神龜二年十二月﹐詔除淫祠﹐焚諸雜神﹑於文之廟。

《舊唐書狄仁傑傳》﹕「爲冬官侍郎﹐充江南巡撫使。吳楚俗多淫祠﹐仁傑奏毀一千七百所﹐惟畱夏禹﹑吳太伯﹐季禮﹐伍員四祠。」

《於頔傳》﹕「爲蘇州刺史﹐吳俗事鬼。頔疾其淫祠廢生業﹐神字皆撤去﹐惟太伯﹑伍員等三數廟存焉。

《宋史陳希亮傳》﹕以殿中丞知鄠縣。毀淫祠數百區﹐勒巫爲農者七十餘家。

《太原志》﹕秦偉﹐三原人。正徳中﹐爲山西參政﹐毀淫祠百餘區﹐凡佛像﹑聖母及大山﹐二郎﹐無孑遺者。

林俊爲雲南副使﹐滇崇釋﹐信鬼。鶴慶玄化寺﹐稱有話佛﹐歲時士女會集﹐爭以金泥其面。後按部至﹐焚之﹐得金數百兩﹐輸之官。毀淫祠三百六十區﹐所在學宮敝﹐以其材修之。

﹝原按﹕以上原誤﹐刪去待補﹞王沈《魏書》﹕「初﹐城陽景王劉章以有功於漢﹐故其國爲立祠﹐靑州諸郡轉相仿效﹐濟南尢甚﹐至五百餘祠。賈人或假二千石輿服﹐導從作樂﹐奢侈日甚﹐民坐窮困﹐歷世長吏無敢禁絕者。太祖﹝太祖﹐曹操﹐爲濟南相。﹞到﹐皆毀壞祠屋﹐止絕官吏民不得祀祠。及至秉政﹐遂除姦邪鬼神之事﹐世之淫祠由此遂絕﹐」

《抱朴子》﹕「第五公誅除妖道﹐而旣壽且貴。宋廬江罷絕山祭﹐而福祿永終。文翁破水靈之廟﹐而身吉民安。魏武禁淫祠之俗﹐而洪慶來假。」

《華陽國誌》﹕王浚爲益州刺史。「蜀中山川神祠皆種松柏﹐浚以爲非禮﹐皆廢壞燒除﹐取其松柏爲舟船﹐惟不毀禹王詞及漢武帝祠。又禁民作巫咒。於是蜀無淫祀之俗。」

奴告主

糊書任城王澄傳》﹕「除都督淮南諸軍事﹑鎭南大將軍﹑開府﹑揚州刺史。下車﹐封孫叔敖之墓﹐毀蔣子文之廟。卒告其將﹐奴婢告其主﹐凡以禁姦﹐好愈甚。」

《舊唐書張鎰傳》﹕「拜中書侍郎平章事。建中三年正月﹐太僕卿趙縱爲奴當千發其陰事﹐縱下禦史臺﹐畱當千於內侍省。鎰上疏論之曰﹕『伏見趙縱爲奴所告下獄﹐人皆震懼﹐未測聖情。貞觀二年﹐太守謂侍臣曰﹕比有奴告其主謀逆﹐此極獘法﹐特須斷決。假令有謀反者﹐必不獨成﹐自有他人論之﹐豈藉其奴告也﹖自今以往﹐奴告主者皆不許受﹐便令決殺。由是賤不得幹貴﹐下不得陵上﹐教化之本旣正﹐悖亂之漸不生﹐爲國之經﹐百代難攺﹐今縱非叛逆﹐奴實姦凶﹔奴在禁中﹐縱獨下獄﹐考之於法﹐或恐未正。臣叨居股肱﹐職在匡弼。斯是大體﹐敢不極言。伏乞聖慈﹐納臣愚懇。』上深納之﹐縱左貶循州司馬﹐當千杖殺之。」

《大唐新語》﹕「則天朝﹐奴婢多通外人﹐輒羅告其主﹐以求官賞。潤州刺史竇孝湛妻龐氏﹐爲其奴所告夜醮﹐敕禦史薛季旭推之。季旭言其咒詛﹐艸狀以聞﹐先於玉階涕泣不自勝﹐曰﹕『龐氏事狀﹐臣子所不忍言。』則大納之。遷季旭給事中﹐龐棄市。將就刑﹐龐男希瑊訴冤於侍禦史徐有功﹐有功覽狀曰﹕『正當枉狀﹐停決。』以聞﹐三司對按﹐季旭益周密其狀﹐秋官及司刑兩曹旣宣﹐復而自懼﹐眾迫有功﹐有功不復申﹐遂處絞死。則天召見﹐迎謂之曰﹕『卿此按失出何多也﹖』有功曰﹕『失出﹐臣下之小過。好生﹐聖人之大徳。願陛下弘大徳﹐天下幸甚﹗』則天默然久之﹐曰『去矣。』敕減死﹐放於嶺南。」

《通鑑》﹕唐大宗貞觀二年﹐上曰「比有奴告其主反者﹐此獘事。夫謀反不能獨爲﹐必與人共之﹐何患不發﹖而必使奴告耶﹖自今有奴告主者﹐皆勿受﹐仍斬之。』」

《東觀奏記》﹕「大理卿馬曙任代北水陸運使。代北出犀甲﹐曙罷職﹐以一二十領自隨。故事﹐人臣家不得蓄兵器。曙旣在朝﹐乃瘞而藏之。一日﹐奴有犯罪者﹐曙答之﹐卽告於禦史臺﹐稱曙蓄兵器﹐有異謀。命吏發曙私第﹐得甲不虛﹐坐貶邵州刺史。諫官上論﹐以奴訴卽主﹐在法不治。上命杖殺曙奴於靑泥驛﹐曙再貶嶺外。上奏﹐人臣無不感悅。」

晉趙王倫篡位﹐孫秀擅權。司隸從事遊顥與殷渾有隙﹐渾誘顥奴晉興誣告穎有異志。秀不詳察﹐卽收穎及襄陽中正李邁殺之﹐厚待晉興﹐以爲己部曲。

《晉書石季龍載記》﹕「立私論之條﹐偶語之律。聽吏告其君﹐奴告其主﹐威刑日濫。公卿以下﹐朝會以目﹔吉凶之問﹐自此而絕。」

《魏慕傳》﹕「爲中書侍郎同平章事。大理卿馬曙從人王慶告曙家藏甲兵﹐曙坐貶官﹐而慶無罪。慕引法律論之﹐競杖殺慶。」

《裴度傳》﹕「王稷家二奴告稷換父遺表﹐隱沒進奉物﹐畱其奴於仗內﹐遣中使往東都﹐檢責稷之家財﹐度奏曰﹕『王鍔身沒之後﹐其家進奉已多﹐今因其奴告﹐檢責其家事﹐臣恐天下將帥聞之﹐必有以家爲計者。』憲宗卽日召中便還﹐二奴付京兆府決殺。」

《冊府元龜》﹕「肅宗至徳二年﹐鳳翔張謙奴附子告謙與逆賊爲細作﹐三司推鞫虛妄。詔曰﹕『自下訟上﹐敗俗亂常。附子宜付鳳翔郡集眾決殺。』」

敬宗寶歷元年五月﹐瓊王府司馬謝少莒奴沙桔告少莒爲不軌﹐詔委內侍省推鞫。不實﹐沙桔杖流靈州﹐少莒釋放。凡告人不實﹐法當反坐﹐況其家僕﹖則沙桔止於決杖﹐仍流近處﹐爲失刑矣。

《五代史史弘肇傳》﹕「李嵩坐奴告變族誅﹐弘肇取其幼女以爲婢子﹐於是前資故將失職之家姑息僮奴﹐而廝養之輩往往脇制其主。」

《李嵩傳》﹕「嵩弟嶼僕葛延遇爲嶼商賈﹐多乾沒其貲﹐嶼笞責之。是時髙祖將葬睿陵﹐河中李守貞反﹐延遇上變﹐言嵩與其甥王凝謀﹐因山陵放火焚京師﹐又以蠟丸書通守貞。逢吉送李嵩侍衛獄﹐嵩出乘馬﹐從者去無一人。嵩恚曰﹕『自古豈有不死之人﹐然亦豈有不亡之國乎﹖』乃自誣服﹐族誅。嵩素與翰林徐臺符相善﹐後周太祖立﹐臺符告宰相馮道﹐請誅葛延遇。道以數經赦宥﹐難之。樞密使王峻聞之﹐多臺符有義﹐乃奏誅延遇。」﹝《冊府元龜》﹕徐臺符先與漢故太子傅李嵩爲執友﹐乾佑中﹐嵩爲部曲葛延遇等誣告﹑族滅。廣順中﹐臺符爲兵部侍郎﹐白於宰府﹐請誅延遇等。宰相馮道以延遇等已經赦宥﹐未之誅也。時王峻執政﹐聞臺符之言﹐深加嘆服﹐因奏於太祖﹐遂誅延遇等。時人義之。﹞

《唐景思傳》﹕「爲沿淮巡檢。景思有奴﹐嘗有所求﹐不如意﹐卽馳見弘肇﹐告景思與李景交通而私蓄兵甲。弘肇一吏將三十騎往收景思。奴謂吏曰﹕『景思﹐勇者也﹐得則殺之。不然﹐將失之也。』吏至﹐景思迎前﹐以兩手抱吏呼冤﹐請詣獄自理。吏引奴與景思驗﹐景思曰﹕『我家在此﹐請索之﹐有錢一千爲受外賂﹐有甲一屬爲私蓄兵。』吏索﹐惟一衣筒軍籍糧簿而已﹐吏憫而寬之。景思請械送京師以自明。景思有僕王知權﹐在京師﹐聞景思被告﹐乃見弘肇﹐願先下獄﹐明景思不反。弘肇憐之﹐送知權獄中﹐日勞以酒食﹐景思旣械就道﹐潁﹑毫之人隨之京師共明之。弘肇乃鞫其奴﹐具伏﹐旣奏斬奴﹐而釋景思。」

《冊府元龜》﹕「弘肇專恣刑殺。故相李嵩爲家童誣告﹐族戮於市﹐而取其幼女爲婢。自是仕宦之家畜僕隸者﹐皆以姑息爲意。而舊勛故將之後﹐爲廝養輩之所脇制者﹐往往有之﹐有燕人何福殷者﹐以商販爲業﹐嘗以錢十四萬﹐市得玉枕一枚﹐遣家童及商人李進賣於淮南﹐大得茗回﹐家童無行﹐隱福殷貨財數十萬。福殷責其償﹐不伏﹐遂杖之。未幾﹐家童詣弘肇﹐上變﹐言虜主之人汴也﹐僞燕王趙延壽遺福殷賫玉枕﹐陰遺淮南主﹐以致誠意。弘肇卽日逮捕福殷﹐榜掠備至。福殷自誣﹐連罪者數輩﹐並棄市﹐妻女爲弘肇帳下健卒分取之﹐其家財並籍沒。」

《宋史李孝壽傳》﹕「爲開封尹。有舉子爲僕所淩﹐忿甚﹐具牒欲送府﹐同捨生勸解﹐久乃釋。戲取牒﹐效孝壽花書判云﹕『不勘案﹐決杖二十。』僕明日持詣府﹐告其主效尹書判私用刑。孝壽卽追至﹐備言本末﹐孝壽幡然曰﹕『所判正合我意。』如數與僕杖﹐而謝舉子。時都下數千人﹐無一僕敢肆者。」

《遼史刑法志》﹕「景帝時﹐吳王稍爲奴所告﹐有司請鞫。帝曰﹕『朕知其誣﹐若案問﹐恐餘人效之。』命斬以徇。」

聖宗統和二十四年﹐詔主非謀反大逆及流死罪者﹐其奴婢無得告罪。若奴婢犯罪至死﹐聽送有司﹐其主無得擅殺。」

《元史速不臺傳》﹕「欽察之奴來告其主者﹐速不臺縱爲民。還以聞﹐帝曰﹕『奴不忠其主﹐肯忠他人乎﹖』遂戳之。」

《不忽術傳》﹕「有奴告主者﹐主被誅﹐詔卽以其主所居官與之。不忽術言﹕『如此必大壞天下之風俗﹐使人情愈薄﹐無有上下之分矣。』帝悟﹐爲追廢前命。」

卒告將

《宋史何中立傳》﹕「以龍圖閣直學士知慶州﹐戍卒有告大校受贓者﹐中立曰﹕『是必挾他怨也。』鞭卒竄之。或曰﹕『貸姦可乎﹖』中立曰﹕『部曲得持短長以制其上﹐則人不自安矣。』」

《文彥博傳》﹕「仁宗不豫﹐有禁卒告都虞侯欲爲亂。彥博召都指揮使許懷徳﹐問虞侯何如人﹐懷徳稱其願可保。彥博曰﹕『然則卒有怨﹐誣之耳﹐當亟誅之以靖眾。』乃斬卒於軍門。」

《蘇拭傳》﹕「知定州。有卒吏以贓訴其長﹐拭曰﹕『此事吾自治則可﹐聽汝告﹐軍中亂矣。』立決配之﹐眾乃定。」

吏告本官

魏明帝時﹐獵法甚峻﹐宜陽典農劉龜竊於禁內射兔﹐其功曹張京詣校事言之。帝匿京名﹐收龜付獄。廷尉髙柔請告者名﹐帝大怒曰「劉龜當死﹐乃敢獵吾禁地。送龜廷尉﹐廷尉便當拷掠﹐何復請告者主名﹖吾豈妄收龜那﹖」柔曰「廷尉﹐大平之平也﹐安得以至尊喜怒而毀法乎﹖」重復爲奏﹐詞旨深切﹐帝意悟﹐乃下京﹐卽召還訊﹐各當其罪。

後魏太武﹐以各官多貪﹐詔吏民得舉告守令之不法者。於是姦猾專求牧宰之失﹐迫脇在位﹐橫於閭裏﹐而長吏鹹降心待之﹐貪縱如故。

《實錄》﹕「洪武十四年十月甲戌﹐江西按察司書吏言其副使田嘉寫表具名不具朝服﹐爲不敬。上曰﹕『拜表則具朝服﹐寫表𨿽常服何害﹖小官摭拾長官細故﹐其風不可長也。』命法司正其罪。」

十五年八月壬寅﹐杭州府同知安貞﹐以擅造公字器用爲吏所告﹐湖廣按察司鞫之。以聞﹐上遣使敕曰「安貞有犯﹐法司如律按之﹐固其職也﹔然原貞之情非私也﹐房字器用之物﹐皆公家所需﹐若遷他官而去﹐必不以偕往。今乃罪之﹐是長猾吏告計之風矣。」敕安貞復職﹐械其吏送京師。

十六年閏十月乙未朔﹐左都禦史詹徽言「四川成都府有吏訴其知府張仁受賄﹐同知蔡良於公署設宴﹐放吏爲民﹐請逮問之。」上曰「吏胥之於官長﹐猶於弟之於父兄﹐下計其上﹐有乖名義﹐不足聽也。」

《實錄》﹕「正統十年五月﹐太醫院判欽謙奏吏抗己﹐吏亦摭謙不法事以訴刑部﹐請並逮謙鞫之。上曰﹕『命謙自陳﹐而械示吏於院門。』謙陳狀伏罪﹐遂宥之。」

小校殺本管

洪武四年七月﹐僞夏平章丁冊眞爲帳下小校所殺﹐蜀平﹐小校赴京言狀﹐中書省奏請賞﹐上曰「小校殺本管﹐非義也﹐何賞爲﹖」不許。

妻子告家長

《元史》﹕「世祖至元十二年十二月壬申﹐李思敬告運使姜毅所言悖妄﹐指毅妻子爲證。帝曰﹕『妻子豈爲證者耶』詔勿問。」

告妖言

《魏書髙柔傳》﹕「文帝時﹐民間數有誹謗妖言﹐帝疾之﹐有妖言輒殺﹐而賞告者。柔上疏曰﹕『今妖言者必戮﹐告之者輒賞。旣使過誤無反善之路﹐又開凶狡誣善之端﹐非所以息姦省訟也。昔周公作誥﹐稱殷之先王﹐小民怨詈﹐則皇自敬徳。在漢﹐大宗亦除誹謗妖言之令。臣愚以爲宜除妖謗賞告之法﹐以隆天父養物之仁。』帝不卽從﹐而相誣告者滋甚。帝乃下詔﹕『敢以誹謗相告者罪之﹗』於是遂絕。」

吏告前官

《舊唐書陽城傳》﹕「出爲道州刺史。前刺史有髒罪﹐觀察使方推鞫之。吏有幸於前刺史者﹐拾其不法事以自爲功﹐城立杖殺之。」

禁禦狀

正統四年八月﹐浙江嘉興府知府黃懋﹐言所治人民多系無賴﹐以告計爲能。編者按﹕此處有脫文。輒人京妄奏﹐甚至有雇人代艸者﹐詞所連及﹐動百八十﹐曠歲無稽﹐善良抱冤。乞敕通政司﹐今後嘉興有陳訴者﹐抑之不受。上以懋所言天下皆然﹐何獨嘉興﹖命法司普禁之。今後惟謀反重情許訴於京﹐餘皆自下而上﹐違者以驀越罪之。

應募殺兄弟

《實錄》﹕「洪武七年三月乙亥﹐蘭州人郭買的叛﹐誘番兵人寇﹐詔立賞格購捕之。蘭州衛遣其兄著沙與其弟火石歹往招之﹐不從﹐遂夜斬其首以歸。奏聞﹐請賞。上曰﹕『買的罪固當死﹐然爲弟兄者勸之不從﹐執之而已﹐今手刃之﹐有乖天倫。若賞之﹐非所以令天下也。」但以所獲牛馬給之。」

禁參謁座主

《全唐詩話》﹕「進士題名﹐自神龍之一﹐過闕宴後﹐率皆期集於慈恩塔下題名。會昌三年十二月二十二日﹐中書復奏﹐奉宣旨﹐不欲令及第士呼有司爲座主而趨附其門﹐兼題名局席等條﹐疏進來者。伏以國家設文學之科﹐求眞實之士﹐所宜行崇風俗﹐義本君親﹐然後升於朝廷﹐必爲國器。豈可懷賞拔之私惠﹐忘教化之根源﹐自謂門生﹐遂成膠固﹐所以士風浸壞﹐臣節何施﹖樹黨背公﹐靡不由此。臣等商量﹐今日以後﹐進士及第﹐任一度參謁有司﹐向後不得聚集參謁。有司宅置宴﹐其曲江大會朝官及題名局席﹐並望勒停。緣初獲美名﹐實皆少雋﹐旣遇春節﹐難阻良遊﹐三五人自爲宴樂﹐並無所禁﹐惟不得聚集同年進士廣爲宴會﹐仍委禦史臺察訪聞奏。謹具如前﹐奉敕宜依。於是向之題名各盡削去。」

《山堂考索》﹕「宋太祖建隆三年九月丙辰﹐詔及第舉人不得呼知舉官爲恩門﹑師門﹐及自稱門生。」

貸回鶻錢

《舊唐書》﹕「李晟子惎累官至右龍武大將軍。沈湎酒色﹐恣爲豪侈﹐積債至數千萬。其子貨回鶻錢一萬餘貫不償﹐爲回鶻所訴。文宗怒﹐貶惎爲定州司法參軍。」

圍棋免官

宋顏延之﹐初仕晉﹐爲鎭東司馬﹐坐圍棋免官。

禁中表爲婚

西魏文帝大統九年正月﹐禁中表及從母兄弟姊妹爲婚。

污辱宗女

《舊唐書》﹕吳取﹐通玄宗室女﹐爲外婦﹐貶泉州司馬。徳宗召見臨問﹐責以污辱近屬。行至華州長城驛﹐賜死。

母喪宴飲

《舊唐書》﹕憲宗元和十二年﹐駙馬都尉於季友﹐居嫡母喪﹐與進士劉師服歡宴夜飲。季友削官爵﹐笞四十﹐忠州安置。師服笞四十﹐配流連州。於頔不能訓子﹐削階。

母喪薄遊

《舊唐書皇甫鎛傳》﹕授監察史。丁母憂﹐免官。坐居喪時薄遊﹐除詹事府司直。

婦喪宴飲

晉廬江太守周龕﹐明日當除婦服﹐今日請客奏伎。長史周顗等同會。劉隗奏龕暮宴朝祥﹐慢服之愆難逭﹐請免龕官。顗等知龕有喪﹐吉會非禮﹐各奪俸一月。

期功喪不預朝賀

《舊唐書王方慶傳》﹕奏言「令杖期﹑大功喪未葬﹐不預朝賀﹔未終喪﹐不預宴會。比來朝官不遵禮法﹐身有哀容﹐陪預朝會﹐手舞足蹈﹐公違憲章。名教旣虧﹐實玷王化。伏望申明令式﹐禁斷。」

山陵未成宴飲

《漢書外戚恩澤侯表》成都侯王況﹐綏和二年﹐坐山陵未成﹐置酒歌舞﹐免。

《魏書甄楷傳》﹕除祕書郎﹐世宗崩﹐未葬﹐楷與河南尹丞張普惠等飲戲﹐免官。

國喪未期宴樂

晉成帝初﹐鐘雅爲禦史中丞。時國喪未期﹐而尙書梅陶私奏女妓﹐雅劾奏曰「臣聞放勛之殂﹐八音遏密﹔𨿽在凡庶﹐猶能三載。自玆以來﹐歷代所同。肅宗明皇帝背棄萬國﹐尙未期月。聖主縞素位血臨朝﹐百僚慘愴﹐動無歡容。陶無大臣忠慕之節﹐家庭侈靡﹐聲妓紛葩﹐絲竹之音流聞衢路﹐宜加放斥﹐以整王憲。請下司徒﹐論正淸議。」穆後臨朝﹐特原不間。雅直言繩違﹐百僚憚之。

國忌禁宴飲

《舊唐書》﹕徳宗貞元十二年﹑駙馬郭曖﹐王士平﹐曖弟照﹑暄﹐坐代宗忌辰宴飲﹐貶官歸第。

忌日行香

《舊唐書崔蠡傳》﹕上疏論國忌日設僧齋﹐百官行香﹐事無經據。詔曰「朕以郊廟之禮﹐嚴奉祖宗﹐備物盡誠﹐庶幾昭恪。恭惟忌日之感﹐所謂終身之憂﹐而近代以來﹐皈依釋﹑老﹐微二教以設食﹐會百辟以行香﹐將以有助聖靈﹐冥資福祚﹐有異皇王之術﹐頗乖教義之宗。昨得崔蠡奏論﹐遂譴討尋本末﹐禮文令式曾不該明﹐習俗因循雅當整革。其兩京﹑天下州府﹐以國忌日於寺觀設齋焚香﹐自今以往﹐並宜停罷。」

匿忌日

《舊唐書》﹕祝欽明歷刑部﹑禮部二尙書﹐同中書門下三品。以匿忌日﹐爲禦史中丞蕭至忠所劾﹐貶授申州刺史。

子卯

《玉藻》﹕「子卯﹐稷食菜羹﹐」

後北周武帝天和元年五月甲午﹐詔曰「道徳交喪﹐禮義嗣興。褒四始於一言﹐美三千於爲政。是以在上不驕﹐處滿不溢。富貴所以長守﹐邦國於焉乂安。故能承天靜地﹐和民敬鬼﹐明並日月﹐道錯四時。朕𨿽庸昧﹐有志前古。甲子乙卯﹐《禮》云不樂。萇弘表昆吾之稔﹐屠蒯﹝一作「杜蕢」﹞有揚觶之文。自世道喪亂﹐禮儀紊毀﹐此禮茫然已墜於地。昔周王受命﹐請聞顓頊﹐廟有戒盈之器﹐室爲復禮之銘。矧伊末學﹐而能忘此﹖宜依是日省事停樂﹐庶知爲君之難﹐爲臣不易。貽之後昆﹐殷鑑斯在。」

子孫伐墓柏貶官

《唐書﹐韋述傳》﹕爲吏部尙書﹐以子孫伐墓柏﹐坐不能禁﹐貶絳州刺史。

五品以上妻妾不得攺嫁

《北史﹐李愕傳》﹕「『愕見禮教凋敝﹐公卿薨亡﹐其愛妾侍婢﹐子孫輒嫁賣之﹐遂成風俗﹐乃上書曰﹕『臣聞追遠愼終﹐人徳歸厚﹔三年無攺﹐方稱爲孝。如聞大臣之內﹐有父祖亡沒﹐日月未久﹐子孫無賴﹐引其妓妾﹐嫁賣取財。有一於此﹐實損風化。妾𨿽微賤﹐親承衣履﹐服斬三年﹐古今通式。豈容遽褫衰絰﹐彊傅鉛華﹐位辭靈幾之前﹐送付他人之室﹖凡在見者﹐猶致傷心﹔況乎人子﹐能堪斯忍﹖復有朝廷重臣﹐位望通貴﹐平生交舊﹐親老兄弟﹐及其亡沒﹐遂同行路﹐朝聞其死﹐夕窺其妾﹐方便求聘﹐以得爲限﹐無廉恥之心﹐棄朋友之義。」上覽而嘉之﹐五品以上妻妾不得攺嫁﹐始於此也。

寒食禁火

《琴操》﹕「介子推抱木而燒死﹐文公令民五月五日不得發火。」

魏武帝令曰「聞太原﹑上黨﹑西河﹑雁門﹐冬至後百五日皆絕火寒食﹐云爲介子推。且北方沍寒之地﹐老少贏弱﹐將有不堪之患。今則人不得寒食﹔若犯者﹐家長半歲刑﹐主吏百日刑﹐令長奪一月俸。」

《魏書》﹕髙祖太和二十年二月癸丑﹐詔介山之邑﹐聽爲寒食﹐自余禁斷。

《晉書載記》﹕「石勒時﹐雹起西河介山﹐大如雞子﹐平地三尺﹐洿下丈餘﹐行人﹑禽獸死者萬數。歷太原﹑樂平﹑武鄕﹐趙郡﹑廣平﹑鉅鹿千餘里﹐樹木摧折﹐禾稼蕩然。勒正服於東堂﹐以問徐光曰﹕『歷代以來﹐有斯災幾也﹖』光對曰﹕『周﹑漢﹑魏﹑晉皆有之﹐𨿽天地之常事﹐然明主未始不爲變﹐所以敬天之怒也。去年禁寒食﹐介推﹐帝鄕之神也﹐歷代所尊﹐或者以爲未宜替也。一人呼嗟﹐王道尙爲之虧﹔況羣神怨憾﹐而不怒動上帝乎﹖縱不令天下同爾﹐介山左右﹐晉文之所封也﹐宜任百姓奉之。』勒下書曰﹕『寒食旣並州之舊風﹐朕生其俗﹐不能異也。前者外議﹐以子推諸侯之臣﹐王者不應爲忌﹐故從其議。倘或由之而致斯災乎﹖子推𨿽朕鄕之神﹐非法食者﹐亦不得亂也﹐尙書其促檢舊典﹐定議以聞。』有司奏以子推歷代攸尊﹐請普復寒食﹐更爲植嘉樹﹐立洞堂﹐給戶奉祀。勒黃門郎韋搜駁曰﹕『按《春秋》﹐藏冰失道﹐陰气發泄爲雹。自子推以前﹐雹者復何所致﹖此自陰陽乖錯所爲耳。且子推賢者。曷爲暴害若此﹖求之冥趣﹐必不然矣。今𨿽爲冰室﹐懼所藏之冰不在固陰沍寒之所﹐多在山川之側﹐气泄爲雹也。以子推忠賢﹐令綿﹑介之間奉之爲允﹐於天下則不通矣。』勒從之。於是遷冰室於重陰凝寒之所﹐井州復寒食如初。」

唐李涪《刊誤》曰「《論語》曰﹕鉆燧攺火﹐春楡夏棗﹐秋柞冬槐。則是四時皆攺其火。自秦﹑漢以降﹐漸至簡易﹐惟以春是一歲之首﹐止一鉆遂。而適當攺火之時﹐是爲寒食節之後。旣曰就新﹐卽去其舊。今人待新火曰勿與舊火相見﹐卽其事也。又《禮記郊特牲》云﹕季春出火曰禁火。此則禁火之義昭然可徵﹐俗傳禁火之因﹐皆以介推爲據﹐是不知古﹐以鉆燧証之。」

《困學紀聞》﹕「《司爟》鄭司農引《鄹子》與《論語》馬融引《周書月令》同。晉時有以洛陽火度江者﹐代代事之﹐相續不滅﹐火色變靑。《後漢禮儀志》﹕「日夏至浚井攺水﹐日冬至鉆燧攺火。』」

《升庵集》﹕《容齋隨筆》謂﹕寒食禁火不由介推﹐其言是矣。近觀《十六國春秋》﹐石勒下令﹐寒食不許禁火﹐後有冰雹之異。徐光曰﹕介推﹐帝鄕之神也﹐歷代所尊﹐未宜替也﹐宜令百姓奉之。勒又令尙書定議以聞﹐韋謏曰﹕子推忠賢﹐令綿﹑介之間奉之爲允﹐於天下則不通矣。勒從之﹐令並州復寒食如初。容齋亦未之考耶﹖然勒禁天下寒食﹐而至隋﹑唐已復禁攺火﹐觀隋李崇嗣『普天皆滅焰﹐匝地盡藏煙』之句﹐及元縝《連昌宮詞》自注﹕『唐時京城寒食火禁﹐以雞羽人灰﹐有禁者罪之。』亦極嚴矣。火禁迨今則絕不知﹐而四時亦不攺火。自胡元人中國﹐鹵莽之政也﹐然寒食不必復﹐攺火乃先聖節宣天道﹐可因元人而廢之呼﹖」

禁刻書

宋孝宗淳熙七年五月己卯﹐申飭書坊擅刻書籍之禁。

禁饋送

宋光宗紹熙二年三月丙辰﹐詔監司郡守﹐互送以贓論。

慈幼局

《宋史理宗紀》﹕淳九年正月癸亥﹐詔給官田五百畝﹐命臨安府創慈幼局﹐收養道路遺棄初生嬰兒。

吏部令史

《魏書》﹕孝靜帝武定六年四月甲子﹐吏部令史張永和﹑靑州人崔潤等僞假入官。事覺﹐糾檢﹐首者六萬餘人。

《舊唐書楊虞卿傳》﹕「攺吏部員外郎。太和二年﹐南曹令史李賓等六人﹐僞出告身簽符﹐賣鑿空僞官﹐令赴任者六十五人﹐取受錢者一萬六千七百三十貫﹐虞卿按得僞狀﹐捕賓等﹐移禦史臺鞫劾。賓稱六人﹐共率錢二千貫﹐與虞卿廳典溫亮﹐求不發舉僞濫事迹。乃詔給事中嚴休復﹑中書舍人髙鋮﹑左丞李景休充三司推按﹐而溫亮逃竄。賓等旣伏誅﹐虞卿以檢下無術﹐停見任。」

江南典選

《舊唐書劉滋傳》﹕「興元元年﹐攺吏部侍郎﹐往淇州知選事。時京師寇盜之後﹐天下蝗旱﹐谷價翔貴﹐選人不能赴調﹐乃使滋江南典選﹐以便江嶺之人。時稱舉職。」

兩都試舉人

《舊唐書賈至傳》﹕「廣徳二年﹐轉禮部侍郎。以時艱歲歉﹐請舉人赴省者兩都就試。兩都試舉人自此始也。」

大臣子弟仍放及第

《舊唐書》﹕「宣宗大中元年二月丁酉﹐禮部侍郎魏扶奏﹕『臣今年所放進士三十三人﹐其封彥卿﹑崔琢﹑鄭延休等三人﹐實有詞藝﹐爲時所稱。皆以父兄見居重位﹐不得令中選。』詔令翰林中書承旨﹑戶部侍郎韋琮重考復﹐敕曰﹕『彥卿等所試文字並合度程﹐可放及第。有司考試只在至公﹐如涉請托﹐自有朝典。今後但可依常例放榜﹐不得別有奏聞。』」

食祿子弟復試

唐宣宗大中元年﹐禮部侍郎魏扶奏﹕臣今年所放進士云云﹐侍郎韋瓊考復﹐敕放及第。

宋太祖開寶元年三月癸巳﹐﹝全宋文卷五作乾徳六年三月十日。﹞權知貢舉王佑進士合格者十人﹐陶穀子邴名在第二﹐翌日﹐谷入謝﹐上謂左右曰「聞谷不能訓子﹐邴安得登第﹖」遂命中書復試﹐而哪復登第。因下詔曰「造士之選﹐非樹私恩﹔世祿之家﹐宜惇素業。如聞黨與﹐頗容竊吹﹐文衡公器﹐豈宜欺濫。自今舉人﹐凡關食祿之家﹐委禮部具析以聞﹐當復試。」﹝此據《續資治通鑑長編》校勘。《宋會要輯稿選操三》文字略有差異。﹞

幸執子弟不預科名

《舊唐書》﹕「王堯苦學﹐善屬文。以季父鋒作相﹐避嫌不就科試。」

《舊唐書楊嚴傳》﹕「會昌四年﹐僕射王起典貢部﹐選士三十人﹐嚴與楊知至﹑竇緘﹑源重﹑鄭朴五人﹐試文合格﹐物議以子弟非之。起復奏﹐武宗敕曰﹕『楊嚴一人可及第﹐餘四人落下。』」

《大唐新語》﹕「大中末﹐令狐絢罷相﹐其子滈應進士舉﹐在父未罷相前﹐拔史解及第﹐諫議大夫崔宣上疏﹐論滈『弄父權勢﹐以舉人文卷須十日前送納﹐豈可父尙居於樞務﹐男私拔其解名﹐幹撓主司﹐侮弄文法﹐恐姦欺得路﹐孤直杜門﹐請下禦史臺推。』疏畱下不出。」

宋雍熙二年﹐宰相李昉之子宗鍔﹑參政呂蒙正之子亨﹑鹽鐵使王明之子扶﹑度支使許仲宣之子待間﹐舉進士試﹐皆人等。上曰「此並勢家﹐與孤寒並進﹐但以藝升﹐人亦謂朕有私。」皆罷之。

韓維嘗以進士薦禮部﹐父億任執政﹐不就廷試。仁宗患縉紳奔競﹐諭近臣曰「恬退守道者硅擢﹐則躁求者自當知愧。」於是宰相文彥博等言「公好古嗜學﹐安於靜退﹐乞加甄錄﹐召試舉士院﹐」辭不赴﹐除國子監主簿。

幸第並坐其兄

宋景徳二年四月丁酉﹐樞密直學士劉師道﹐責授忠武行軍司馬﹔知制浩陳堯咨﹐責授單州團練副使。先是﹐師道弟幾道舉進士﹐禮部奏名﹐將廷試。近制﹐悉糊名校等。堯咨教幾道於卷中密爲識別﹐幾道旣擢第﹐或告其事﹐詔落籍﹐永不預舉。

《宋史趙肌傳》﹕爲禦史﹐上疏言「治平以前﹐大臣不敢援置親黨於要途﹐多處管庫﹐甚者不使應科舉﹐與寒士爭進。自王安石柄國﹐持內舉不避親之說﹐始以子雱列侍從﹐由是循習爲常。資望淺者﹐或居事權繁重之地﹔無出身者﹐或預文字淸切之職。今宜杜絕其源。」

《韓維傳》﹕以進士奏名禮部﹐以父億輔政﹐不肯試大廷﹐受蔭入官。

《唐義問傳﹕鎖廳試禮部﹐用舉者召試祕閣﹐父介引嫌﹐罷之。

優給大臣子孫

《舊唐書憲宗紀》﹕「元和八年十二月﹐敕﹕『張茂昭立功河朔﹐舉族歸朝﹐義烈之風﹐史冊收載。如聞身沒之後﹐家無餘財﹐追懷舊勛﹐特越常典。宜歲賜絹二千匹﹐春秋二時支給。』」

禁保畱官長

後周太祖廣順二年八月甲午﹐敕諸州縣吏民﹑緇黃繼來詣闕﹐畱舉刺史﹑縣令。「牧宰之任﹐委寄非輕﹐系烝庶之慘舒﹐布朝廷之條法。若廉勤奉職﹐撫字及民﹐自有政聲達於朝聽﹐何勞民庶遠致舉畱﹐旣妨農作之時﹐又耗路途之費。所宜釐革﹐免致勞煩。今後刺史﹑縣令顯有政能﹐觀察使審解事狀﹐朝廷當議獎升﹐百姓僧道更不舉請﹐一切止絕。」

禁民往南

《元史世祖紀》﹕「至元二十三年四月﹐以漢民就食江南者多﹐又從官南方者秩滿多不還﹐遣使盡徙北還。仍設脫脫朱孫於黃河﹑江淮諸津渡﹐凡漢民非賫公文適南者止之﹐爲商者聽之。」

生員招傜僮

《實錄》﹕正統十年五月乙未﹐廣東髙安縣學生伍章等六人﹐偕所傜僮﹐首貢香燭至京。上諭禮部臣曰「生員當居學肄業﹐顧捨所學而超幹辦﹐其志陋矣。」禮部因請罪之﹐上曰「不必罪﹐姑戒諭遣之。」而禁約諸傜僮獠州縣﹐毋得令生員招撫。

卷三

廢釋道二教

《晉書佛圖澄傳》﹕「澄爲石虎所重。百姓因澄故﹐多奉佛﹐皆營造寺廟﹐相競出家﹐眞僞混淆﹐多生愆過。虎下書料簡﹐其著作郎王度奏曰。『佛方國之神﹐非諸華所應詞奉﹐漢代初傳其道﹐惟聽西域人得立寺都邑﹐以奉其神﹐漢人皆不出家。魏承漢制﹐亦循前軌。今可斷趙人悉不聽詣﹐寺燒香禮拜﹐以遵典禮。其百辟卿士逮眾隸例皆禁之﹐其犯者與淫祠同罪。其趙人爲沙門者﹐還服百姓。』朝土多同度所奏。虎以澄故﹐下書曰﹕『朕出自邊戎﹐添居諸夏﹐至於饗祀﹐應從本俗。佛是戎神﹐所應兼奉﹐其夷趙百姓﹐有樂事佛者特聽之。』」

《魏書世祖紀》﹕「太平眞君五年正月戊申﹐詔曰。『愚民無識﹐信惑妖邪﹐私養師巫﹐挾藏讖記﹑陰陽﹑圖緯﹑方伎之書。又沙門之徒﹐假西戎虛誕﹐生致妖孽﹐非所以一齊政化﹐布淳徳於天下也。自王公以下﹐至於庶人﹐有私養沙門﹑師巫及金銀工巧之人在其家者﹐皆遣詣官曹﹐不得容匿。限今年二月十五日﹐過期不出﹐師巫﹑沙門身死﹐主人門誅﹐明相宣告﹐咸知咸聞。』」

七年三月﹐詔諸州坑沙門毀佛像。

《髙宗紀》﹕「興安元年十二月乙卯﹐初復佛法。」

《宋書蠻夷傳》﹕「太祖元嘉中﹐汰沙門﹐罷道者數百人﹐世祖大明二年﹐有曇標道人與羌人髙閣謀反﹐上因是下詔曰﹕『佛法訛替﹐沙門混雜﹐未足扶濟鴻教﹐而專成速藪。加好心頻發﹐凶狀屢聞﹐敗亂風俗﹐人神交怨。可付所在﹐精加沙汰﹐後有違禁﹐嚴加誅坐。』於是設諸條禁﹐自非戒行禁苦﹐並使還俗。而諸寺尼出入宮掖﹐交關妃後﹐此制竟不能行。

《釋老志》﹕「世祖卽位﹐富於春秋﹐旣而銳志武功﹐每以平定禍亂爲先﹐𨿽歸宗佛法﹐敬重沙門﹐而未存覽經教﹐深求緣報之意。及得寇謙之道﹐帝以淸淨無爲﹐有仙化之證﹐遂信行其術。時司徒崔浩博學多聞﹐帝每訪以大事。浩奉謙之道﹐尢不信佛。與帝言﹐數加非毀﹐常謂虛誕﹐爲世費害。帝以其辧博﹐頗信之。會蓋吳反杏城﹐關中騷動﹐帝乃西伐﹐至於長安。先是﹐長安沙門種麥寺內﹐禦騶牧馬於麥中。帝入觀馬﹐沙門飲從官酒﹐從官人其便室﹐見大有弓矢矛盾﹐出以奏聞。帝怒曰。『此非沙門所用﹐當與蓋吳通謀規害人耳﹗』命有司案誅一寺。閱其財產﹐大得釀酒具及州郡牧守﹑富人所寄藏物﹐蓋以萬計。又爲屈室﹐與貴室女私行淫亂。帝旣忿沙門非法﹐浩時從行﹐因進其說。詔誅長安沙門﹐焚破佛像。敕畱臺下四方﹐令一依長安行事﹐又詔曰﹕『彼沙門者﹐假西戎虛誕﹐妄生妖孽﹐非所以一齊政化﹐布淳徳於天下也。自王公以下﹐有私養沙門者﹐皆送官曹﹐不得隱匿。限今年二月十五日﹐過期不出﹐沙門身死﹐容止者誅一門。』時恭宗爲太子監國﹐素敬佛道﹐頻上表﹐陳刑殺沙門之濫﹐又非圖像之罪。今罷其道﹐杜諸寺門﹐世不修奉﹐土木丹靑自然毀滅﹐如是再三﹐不許。乃下詔曰﹕『昔後漢荒君﹐信惑邪僞﹐妄假睡夢﹐事胡妖鬼﹐以亂天常﹐自古九州之中無此也。誇誕大言﹐不本人情﹐叔季之世﹐暗君亂主﹐莫不眩焉。由是正教不行﹐禮義大壞﹐鬼道熾盛﹐視王者之法蔑如也。自此以來﹐代經亂禍﹐天罰亟行﹐生民死盡﹐五服之內鞠爲邱墟﹐千里蕭條﹐不見人迹﹐皆由於此。朕承天緒﹐屬當窮運之敝﹐欲除僞定眞﹐復羲農之治。其一切蕩除胡神﹐滅其蹤迹﹐庶無謝於風氏矣。自今以後﹐敢有事胡神及造形象泥人﹑銅人者﹐門誅。𨿽育胡神﹐問今胡人﹐共云無有。皆是前世漢人無賴子弟劉元眞﹑呂伯彊之徒﹐接乞胡之誕言﹐用老莊之虛假﹐附而益之﹐皆非眞實﹐至使王法廢而不行﹐蓋大好之魁也。有非常之人然後能行非常之事﹐非朕孰能去此歷代之僞物﹖有司宣告徵鎭諸軍﹑刺史﹐諸有佛圖形象及胡經盡皆破擊焚燒﹐沙門無少長﹐悉坑之。』是歲﹐太平眞君七年三月也。恭宗言𨿽不用﹐然猶緩宣詔書﹐遠近皆預聞知﹐得各爲計。四方沙門多亡匿獲免﹐而土木宮塔﹐聲教所及﹐莫不畢毀矣。髙宗踐極﹐下詔諸州縣﹐各聽建佛圖一區。其好樂道法﹐欲爲沙門﹐不問長幼﹐出於良家﹐性行素篤﹐無諸嫌穢﹐鄕裏所明者﹐聽其出家。率大州五十人﹐小州四十人。天下承風﹐朝不及夕﹐往時所毀寺圖仍還修矣。」

南齊武帝﹐詔公私不得出家爲道﹐及起塔寺﹐以宅爲精舍﹐並厭斷之。

齊顯祖以佛﹑道二教不同﹐欲去其一。集二家論難於前﹐遂敕道士皆剃髮爲沙門﹐有不從者殺四人﹐乃奉命﹐於是齊境皆無道士。

《周書》﹕武帝建徳三年五月丙子﹐初斷佛﹑道二教﹐經象悉毀﹐罷沙門﹐道士﹐並令還民﹐並禁諸淫祀﹐禮典所不載者盡除之。

宣帝大象元年﹐初復佛象及天尊象。

二年五月己酉﹐帝崩。庚申﹐復行佛﹑道二教。舊沙門﹑道士誠積自守者﹐簡命入道。

唐髙祖武徳九年﹐下詔命有司沙汰天下僧尼﹑道士﹑女冠﹐其精勤練行者﹐遷居大寺觀﹐給其衣食﹐毋令闕乏﹔庸猥粗穢者﹐悉令罷遣﹐勒還鄕裏。京師畱寺三所﹐觀二所﹐諸州各畱一所﹐餘皆罷之。

《舊唐書》﹕「武徳九年夏五月辛巳﹐以京師寺觀不甚淸靜﹐詔曰﹕『釋迦闡教﹐淸靜爲先﹐遠離塵垢﹐斷除貪欲﹐所以宏宣勝業﹐修植善根﹐開道愚迷﹐津梁品庶。是以敷演經教﹐檢約學徒﹐調仟身心﹐捨諸染著﹐衣服飲食﹐咸資四輩。自覺王遷謝﹐象法流行﹐末代陵遲﹐漸以虧濫。乃有猥賤之侶﹐規自尊髙﹔浮情之人﹐苟避謠役。妄爲剃度﹐托號出家﹐嗜欲無厭﹐營求不息﹐出入閭裏﹐周旋闤闠﹐驅策田產﹐聚積貨物﹐耕織爲生﹐估販成業﹐事同編戶﹐迹等齊人﹐進違戒律之文﹐退無禮義之訓﹐至乃親行劫掠﹐躬自穿窬﹐造作妖訛﹐交通豪猾﹐每罹憲网﹐自陷重刑﹐黷亂眞如﹐傾毀妙法。譬玆稂秀﹐有穢嘉苗﹔類彼淤泥﹐混夫淸水﹐又伽藍之地﹐本曰靜居﹔棲心之所﹐理尙幽寂﹐近代以來﹐多立寺捨﹐不求閒曠之境﹐惟趨喧雜之方﹐繕采崎嶇﹐棟宇殊拓﹐錯舛隱匿﹐誘納姦邪﹐或有接延鄽邸﹐鄰近屠酤﹐埃塵滿室﹐膻腥盈道﹐徒長輕慢之心﹐有虧崇敬之義。且老氏垂化。本實沖虛﹐養志無爲﹐遺情物外﹐全眞守一﹐是謂玄門﹐驅馳世務﹐尢乖宗旨。朕膺期馭宇﹐興隆教法﹐志思利益﹐情在護持。欲使玉石區分﹐薰獲有辧﹐長存妙道﹐永固福田。正本澄源﹐宜從沙汰。諸僧尼﹑道士﹑女冠等﹐有精勤練行守戎律者﹐並令大寺觀居住﹐給衣食﹐勿令乏短﹔其不能精進﹐戒行有闕﹐不堪供養者﹐並令罷遣﹐各還桑粹。聽司明爲條式﹐務依法教﹐違制之聲﹐悉宜停斷﹐京城畱寺三所﹐觀二所﹐其徐天下諸州各畱一所﹐余悉罷之。』事竟不行。﹝按《舊史》之文不過如此﹐其下卽接六月庚申﹐秦王以皇太子﹑齊王同謀害己﹑率兵誅之云云。《新史》乃云四月辛巳﹐廢浮屠老子法。六月庚申﹐復浮屠老子法。何其謬歟﹗﹞

《通典》﹕武徳九年二月﹐以沙門﹑道士虧違教法﹐京師畱寺三所﹐觀二所﹐選靑年髙行實之﹐徐皆罷廢。至六月﹐制僧尼﹑道士﹑女冠還依舊。

《舊唐書彭偃傳》﹕「大歷末﹐爲都官員外郎。時劍南東川觀察使李叔明上言﹐以佛﹐道二教無益於時﹐請粗加澄汰﹐其東川寺觀﹐請定爲二等﹐上等畱僧二十一人﹐上觀畱道士十四人﹐降殺以七﹐皆精選有道行者﹐忱悉令返初。蘭若﹑道場無名者﹐皆廢﹐徳宗曰﹕『叔明此奏﹐可爲天下通制﹐不惟劍南一道。』下尙書集議﹐僵獻議曰﹕『王者之政﹐變人心爲上﹐因人心次之﹐不變下因﹐循常守固者爲下﹐故非有獨見之明﹐不能行非常之事。今陛下以惟新之政﹐爲萬代法﹐若不革舊風﹐令歸正道者﹐非也。當今道士有名無實﹐時俗鮮重﹐亂政猶輕﹐惟有僧尼頗爲穢雜。自西方之教被於中國﹐去聖日遠﹐空門不行五濁﹐比丘但行粗法。爰自後漢至於陳﹑隋﹐僧之廢滅﹐其亦數乎﹖或至坑殺殆無遺余。前代帝王豈惡僧道之害如此之深耶﹖蓋其亂人亦已甚矣。且佛之立教﹐淸靜無爲﹐若以色見﹐卽是邪法﹐開示悟人﹐惟有一門﹐所以三乘之人﹐比之外道。況今日出家者皆是無識下劣之流﹐縱其戒行髙潔﹐在於王者已無用矣﹐況是苟避徵徭﹐於殺盜淫穢無所不犯者乎﹖今叔明之心甚善﹐然臣恐其姦吏低欺﹐而去者未必非﹐畱者不必是﹐無益於國﹐不能息好。旣不變人心﹐亦不因人心﹐彊制力持﹐難致遠耳。臣聞天生烝人﹐必將有職﹐遊行浮食﹐王制所禁﹐故有才者受爵祿﹐不肖者出租徵﹐此古之常道也。今天下僧道不耕而食﹐不織而衣﹐廣作危言險語以惑愚者。一僧衣食﹐歲計約三萬有餘﹐五丁所出﹐不能致此。舉一僧以計天下﹐其費可知。陛下日旰憂勤﹐將去人害﹐此而不救﹐奚其爲政﹗臣伏請僧道未滿五十者﹐每年輸絹四疋﹔尼及女道士未滿五十者﹐每年輸絹二疋。其雜色役與百姓同。有才智者令人仕﹐請還俗爲平人者聽。但令就役輸課﹐爲僧何傷。臣竊料其所出﹐不下今之租賦三分之一﹐然則陛下之國富矣﹐蒼生之害除矣。其年過五十者﹐請皆免之。夫子曰﹕『五十而知天命。』列子曰﹕『不斑白﹐不知道。』人年五十﹐欲嗜已衰﹐縱不出家﹐心己近道﹐況戒律檢其性情哉。臣以爲此令旣行﹐僧道規避﹐還俗者固已大半﹐其年老精修者必盡爲人師﹐則道﹑釋二教益重明矣。』議者是之﹐上頗善其言。大臣以二教行之已久﹐列聖奉之﹐不宜頓擾﹐宜去其太甚。其議不行。」

《新唐書李叔明傳》﹕「叔明素惡道﹑佛之獘﹐上言曰﹕『佛﹐空寂無爲者也﹔道﹐淸虛寡欲者也。今迷其內而飾其外﹐使農夫﹑工女墮業以避役﹐故農桑不勸﹐兵賦日屈﹐國用兵儲爲斁耗。臣請本道定寺爲三等﹐觀爲二等﹕上寺畱僧二十一名﹐上觀道十四名﹐每等降殺以七﹐皆擇有徳行者﹐余還爲民。』徳宗善之﹐以爲不止本道﹐可爲天下法﹐乃下尙書省雜議。於是都官員外郎彭偃曰﹕『王者之政﹐變人心爲上﹐因人心次之﹐不變不因爲下。今道士有名無實﹐俗鮮歸重﹐於亂政輕。僧尼帑穢﹐皆天下不逞﹐苟避徵役﹐於亂人甚。今叔明之請𨿽善﹐然未能變人心﹐亦非因人心者。夫天生傑民﹐必將有職﹐遊閒浮食﹐王制所禁﹐故賢者受爵祿﹐不肖者出租稅﹐古常道也。今僧﹑道士不耕而食﹐不織而衣﹐一僧衣食﹐歲無慮三萬﹐五夫所不能致。舉一僧以計天下﹐其費不貲。臣謂道士年未滿五十者﹐可令歲輸絹四﹐尼及女冠輸絹二﹐雜役與民同之﹐過五十者免。凡人年五十﹐嗜欲已衰﹐況有戒法以檢其情性哉。刑部員外郎裴泊言曰﹕『衣者﹐蠶桑也。食者﹐耕農也。男女者﹐繼祖之重也。而二教悉禁﹐國家著令﹐又從而助之﹐是以夷狄不經法反制中夏禮義之俗也。傳曰﹕女子十四有爲人母之道﹐四十九絕生育之理﹔男子十六有爲人父之道﹐六十四絕陽化之理。臣請僧﹑道士一切限年六十四以上﹐尼﹑女冠四十九以上﹐許終身在道﹐余悉還爲編人。官爲計口授地﹐收廢寺觀以爲廬舍。』議𨿽上﹐罷之。」

《舊唐書李徳裕傳》﹕「元和以來﹐累敕天下州府﹐不得私度僧尼。徐州節度使王智興﹐聚貨無厭。以敬宗誕月﹐請於泗州置僧壇﹐度人資福﹐以邀厚利﹐江淮之民皆羣黨渡淮。徳裕奏論曰﹕『王智興於所屬泗州置僧尼戒壇﹐自去冬於江淮以南﹐所在懸旁招置。江淮自元和二年後﹐不敢私度。自聞泗州有壇﹐戶有三丁﹐必令一丁落髮﹐意在規避王徭﹐影庇資產。自正月已來﹐落髮者無算。臣今於蒜山渡點其過者﹐一日一百餘人﹐勘問惟十四人是舊日沙彌﹐余是蘇﹐常百姓﹐亦無本州文憑﹐尋已勒還本貫。訪聞泗州置壇次第﹐凡僧徒到者﹐人納二緡﹐給牒卽回﹐無別法事。若不特行禁止﹐比到誕節﹐計江淮以南失卻六十萬丁壯﹐此事非細﹐系於朝廷法度﹐狀奏。』卽日詔徐州罷之。」

《武宗紀》﹕「會昌五年秋七月庚子﹐敕並省天下佛寺。中書門下條疏聞奏﹕『據令式﹐諸上州因忌日官吏行香於寺﹐其上州望各畱寺一所﹐有列聖尊容﹐便令移於寺內﹔其下州寺並廢。其上都﹑東都兩街請畱十寺﹐寺僧十人。』敕曰﹕『上州合畱寺﹐工作精妙者畱之。如破落﹐亦宜廢毀。其合行香日﹐官吏宜於道觀。其上都﹑下都每街畱寺兩所﹐寺僧畱三十人。上都左街畱慈恩﹑薦福﹐右街畱西明﹑莊嚴。』中書又奏﹕『天下廢寺﹐銅像﹑鐘磐委鹽鐵使鑄錢﹐其鐵像委本州鑄爲農器﹐金﹑銀﹑輸石等像銷付度支。衣冠士庶之家所有金銀銅鐵之像﹐敕出後限一月納官﹐如違﹐委鹽鐵使依禁銅法處分。其土﹑木﹑石等像合畱寺內依舊。』又奏﹕『僧尼不合隸祠部﹐請隸鴻臚寺。其大秦穆護等祠﹐釋教旣已釐革﹐邪法不可獨存。其人並勒還俗﹐遞歸本貫﹐充稅戶。如外國人﹐送還本處收管。』八月﹐制﹕「朕聞三代已前﹐未嘗言佛。漢魏之後﹐象教浸興﹐是由季時傳此異俗﹐因緣染習﹐蔓衍滋多。以至於蠹耗國風而漸不覺﹐誘惑人意而眾益迷。洎乎九州山原﹑兩京城闕﹐僧徒日廣﹐佛寺日崇﹐勞人力於土木之工﹐奪人利於金寶之飾﹐遺君親於師資之際﹐違配偶於戒律之間。壞法害人﹐無逾此道。且一夫不甲﹐有受其饑者﹔一婦不蠶﹐有受其寒者。今天下僧尼不可勝數﹐皆待耕而食﹐待織而衣。寺宇﹑招提﹐莫知紀極﹐皆云構藻飾﹐僭擬宮居﹐晉﹑宋﹑齊﹑梁﹐物力調擦﹐風俗澆詐﹐莫不由是而致也。況我髙祖﹑太宗以武定禍亂﹐以文理華夏﹐執此二柄﹐是以經邦﹐豈可以區區西方之教與我抗衡哉﹗貞觀﹑開元亦嘗釐革﹐劃除不盡﹐流衍轉資。朕博覽前言﹐旁求輿議﹐獘之可革﹐斷在不疑。而中外諸臣協予至意﹐條疏至當﹐宜在必行。懲千古之蠹源﹐成百王之典法﹐濟人利眾﹐予何讓焉。其天下所拆寺四千六百餘所﹐還俗僧尼二十六萬五百人﹐收充兩稅戶﹐拆招提﹑蘭若四萬餘所﹐收膏腴上田數千萬頃﹐收奴婢爲兩稅戶十五萬人﹐隸僧尼﹐屬主客﹐顯明外國之教。勒大秦穆護妖二千餘人還俗﹐不雜中華之風。於戲﹗前古未行﹐似將有待﹔及今盡去﹐豈謂無時。驅浮游不業之徒己逾十萬﹐廢丹臒無用之室何啻億千﹗自此淸靜訓人﹐慕無爲之理﹔簡易齊政﹐成一俗之功。將使六合黔黎﹐同歸皇化。尙以革獘之始﹐日用不知﹐下制明廷﹐宜體予意。』」

《通鑑武宗會昌五年》﹕「上惡僧尼耗蠹天下﹐欲去之。道士趙歸眞等復勸之﹐乃先毀山野招提﹑蘭若﹐敕上都﹑東都兩街各畱二寺﹐每寺畱僧三十人。天下節度觀察使治所及同﹑華﹑商﹑汝州各畱一寺﹐分爲三等﹕上等畱僧二十人﹐中等畱十人﹐下等畱五人。」「八月王午﹐詔陳釋教之獘﹐宣告中外。幾天下所毀寺四千六百餘區﹐歸俗僧尼二十六萬五百人﹐大秦穆護妖僧二千餘人﹐毀招提﹑蘭若四萬餘區﹐收良田數千萬頃﹐奴婢十五萬人﹐所畱僧皆隸主客﹐不隸祠部。百官上表稱賀﹐尋又詔東都只畱僧二十人﹐諸道畱二十人者減其半﹐畱十人者減三人﹐畱五人者更不畱。五臺僧多亡奔幽州。李徳裕召進奏官謂曰﹕『汝趣白本使﹐五臺僧爲將必不如幽州將﹐爲卒必不如幽州卒﹐何爲虛取容納之名﹐染於人口﹖獨不見近日劉從諫招聚無算閒人﹐竟有何益﹖』張仲武乃封二刀付居庸關﹐曰﹕『有遊僧入境則斬之。』」

六年五月乙巳﹐上京街先聽畱兩寺﹐外更各增置八寺﹐僧尼依前隸功徳使﹐不隸主客。

《舊唐書》﹕「宣宗大中元年閏三月﹐敕會昌季年並省寺字。𨿽云異方之教﹐無損致理之源﹐中國之人久行其道﹐釐革過當﹐事體未宏﹐其靈山勝境﹐天下州縣﹐應會昌五年四月所廢寺宇﹐有宿舊名僧﹐復能修創﹐一仕住持所司﹐不得禁止。」

《通鑑》﹕「是時君相務反會昌之政﹐故僧尼之獘皆復其舊。」五年夏六月﹐進士孫樵上言「百姓男耕女織﹐不自溫飽﹐而羣僧安坐華屋﹐美衣精撰﹐率以十戶不能養一僧。武宗憤其然﹐髮十七萬僧﹐是天下一百七十萬戶始得蘇息也。陛下卽位以來﹐修復廢寺﹐天下斧刀之聲至今不絕﹐度僧幾復其舊矣。陛下縱不能如武宗除積獘﹐柰何興之於已廢乎﹗日者陛下欲修國東門﹐諫官上言﹐速爲罷役。今所復之寺﹐豈若東門之急耶﹖所役之工﹐豈值東門之勞耶﹖願早降明詔﹐僧未復者勿復﹐未修者勿修﹐庶幾百姓猶得以息肩也。」秋七月﹐中書門下奏﹕「陛下樂奉釋氏﹐羣下莫不奔走﹐恐財力有所不逮﹐因之生事擾人﹐望委所在長吏量加搏節﹐所度僧亦爲選擇有行業者﹐若容凶粗之人﹐則更非敬道也。鄕村佛捨﹐請罷兵日修。」從之。

冬十月乙卯﹐中書門下奏﹕「今邊市已息﹐而州縣諸寺尙未畢功﹐望且令成之﹐其大縣遠於州府者﹐聽置一寺﹔其鄕村毋得更置佛捨。」從之。

周世宗顯徳二年五月﹐敕天下寺院﹐非敕額者悉廢之。禁私度僧尼﹐凡欲出家者﹐必俟祖父母﹑叔伯之命。惟兩京﹑大名府﹑京兆府﹑靑州聽設戒壇。禁僧俗捨身﹑斷手足﹑煉指﹑掛燈﹑帶鉗之類幻惑流俗者。令兩京及諸州﹐每歲造僧帳﹐有死亡﹑歸俗皆隨時開落。是歲天下寺院存者二千六百九十四﹐廢者三萬三百三十六﹐見僧四萬二千四百四十﹐尼一萬八千七百五十六。

宋建隆初﹐詔沸寺己廢於顯徳中﹐不得復興。開寶中﹐令僧尼百人許歲度一人。至道初﹐又令三百人歲度一人﹐以誦經五百紙爲合格。先是﹐泉州奏僧尼未度者四千人﹐已度者萬數﹐天子驚駭﹐遂下詔曰「一夫耕﹐三人食﹐尙有受餒者﹐今一夫耕﹐十人食﹐天下安得不重困﹐水旱安得無轉死之民﹗東南之俗﹐遊情不職者跨村連邑﹐去而爲僧﹐朕甚疾焉﹐故立此制。」﹑天禧二年三月﹐詔不許創修寺觀院宮﹐州縣常行覺察﹐如造一間以上﹐許人陳告﹐所犯者依法科罪﹔州縣不切覺察﹐亦行朝典。公主﹑戚裏﹑節度至刺史已上﹐不得奏請創造寺觀﹐開置戒壇。如違﹐禦史彈奏。」是歲﹐又詔諸處﹐不系名額寺院﹐多聚姦盜﹐騷擾村鄕﹐況有條貫﹐不許存畱﹐並令毀拆其捨宇﹐三十間以上並畱存。

元世祖至元十七年二月丙申﹐詔諭眞人折志誠等焚毀《道藏》僞妄經文及板。

十月己酉﹐張易等言「參校道書﹐惟《道徳經》系老子親著﹐棕皆後人僞撰﹐宜悉毀。」從之。

三十年四月﹐敕江南毀諸道觀﹑聖祖天尊祠。

成宗元貞元年正月﹐詔道家復行《金籙》《科範》。

攺佛爲道

宋徽宗大觀四年﹐停僧牒﹐政和四年﹐置道階三十六等。宣和元年﹐詔攺佛號大覺金仙﹐棕爲仙人﹑大士。僧爲徳士﹐易服飾﹐稱姓氏﹐寺爲宮﹐院爲觀﹐女冠爲女道﹐尼爲女徳。

《老學庵筆記》﹕「政和初﹐神霄玉淸萬壽宮﹐初止攺天寧萬壽宮觀爲之﹐後別攺宮觀一所﹐不用天寧。若州城無宮觀﹐卽攺僧寺。俄又不用宮觀﹐止攺僧寺。初﹐通撥賜產千畝﹐已而豪華無涯。西京以崇徳院爲宮﹐據其產二萬一千畝﹐賃捨錢﹑園利錢又在其外。三泉縣以不隸州﹐特置。已而凡縣皆攺一僧寺爲神霄下院﹐駸駸日張﹐至宣和末方已。」

禁鑄佛寫經

唐玄宗開元二年七月王子﹐詔曰﹕」佛教者在於淸靜﹐存乎利益。今兩京城內﹐寺字相望﹐凡欲歸依﹐足申禮敬。下人淺近﹐不悟精微﹐睹菜希金﹐逐焰思水。浸以流蕩﹐頗成蠢獘﹐如聞坊巷之內﹐開鋪寫經﹐公然鑄佛﹐口食酒肉﹐手漫膻腥﹐尊敬之道旣虧﹐慢押之心斯起﹐百姓等或緣求福﹐因致饑寒。言念愚蒙﹐深用嗟悼。殊不知佛非在外﹐法本居心﹐近取諸身﹐道則不遠。溺於積習﹐實藉申明。自今以後﹐禁坊市不得輒更以鐫佛寫經爲業。須瞻仰尊容者﹐任就寺拜禮。須經典誦讀者﹐勤於寺取讀﹐如經本少﹐僧爲寫供。諸州寺觀並準此。」

禁與僧尼往還

唐玄宗開元二年七月戊申﹐禁百官家毋得與僧尼往還。

禁僧

《魏書髙祖紀》﹕「延興二年四月癸酉﹐詔沙門不得去寺浮遊民間﹐行者仰以公文。詔曰﹕『比邱不在寺捨﹐遊涉村落﹐交通奸猾﹐經歷年歲﹐令民間五五相保﹐不得容止無籍之僧﹐精加隱括﹐有者送付州鎭﹐其在畿郡送付本曹。若爲三寶巡民教化者﹐在外資州鎭維那文移﹐在臺者賫都維那等印牒﹐然後聽行﹐違者加罪。』」

《舊唐書五行志》﹕「姚崇秉政﹐以惠範附太平公主。乃澄汰僧尼﹐令拜父母﹐午後不出院﹐其法頗峻。」

《全唐詩話》﹕「賈島爲僧時﹐洛陽令不許僧午後出寺。島有詩云﹕不如牛與羊﹐猶得日暮歸。」

唐玄宗開元十九年四月癸未﹐詔曰「釋迎設教﹐出自外方﹔漢主中年。漸於東土。說玆因果﹐廣樹筌蹄﹔事涉虛玄﹐渺同河漢。故三皇作義﹐五帝乘時﹐未開方便之門﹐自有雍熙之化﹐朕念彼流俗﹐深迷至理﹐盡軀命以求緣﹐竭資財而作福﹐未來之勝因莫效﹐見在之家業已空﹐事等系風﹐猶無所悔。愚人寡識﹐屢陷刑科。近日僧徒﹐此風尢甚﹐因緣講說﹐眩惑州閭﹐溪壑無厭﹐惟財是斂。津梁自壞﹐其教安施﹖無益於人﹐有蠹於俗。或出入州縣﹐假托威權﹔或巡歷鄕村﹐恣行教化。因其聚會﹐便有宿宵﹐左道不常﹐異端斯起。自今以後﹐僧尼除講律之外﹐一切禁斷。六時禮懺﹐須依律儀。午後不行﹐宜守俗制。如犯者﹐先斷還俗﹐仍依法律罪﹐所在州縣﹐不能捉搦﹐並官吏輒與往還﹐各量事科貶。」

《遼史》﹕聖宗開泰九年十二月丁亥﹐禁僧然身﹑煉指。

《金史王修傳》﹕「知大興府事。時僧徒多遊貴戚門﹐修惡之﹐乃禁僧午後不得出寺。有一僧犯禁﹐皇姑大長公主爲請﹐修曰﹕『奉上命。』卽令出之。立召僧杖一百死。京師肅然。」

李薦《浮屠論》﹕「浮屠初入中國﹐英睿之君﹑忠義之臣欲除其獘﹐終有不能。何哉﹖銷之不以其道也。今不必推罪於佛﹐惟治其徒。曰﹕『吾將使汝不出戶﹐治其佛之說而躬行之。』禮部著以爲令﹐刑部防以爲法﹐」

洪武十六年六月戊戌﹐並僧道寺觀﹐禁女子不得爲尼。時上以釋﹑道二教﹐近代崇尙太過﹐徒眾日盛﹐安坐而食﹐蠹財耗民﹐莫甚於此。乃令府州縣大寺觀一所﹐並其徒而處之﹐擇有戒行者領其事。若請給度牒﹐必考試精通經典者方許之。又以民家多以女子爲尼姑﹑女冠﹐自今年四十以上者聽﹐未及者不許。著爲令。

十七年閏十月癸亥﹐禮部尙書趙琩言「自設置僧道二司﹐未及三年﹐天下僧尼已二萬九百五十四人﹐今來者益多﹐其實假此以避有司差役。請三年一次﹐出給度牒﹐且嚴加考試﹐庶革其獘﹐」從之。

二十四年六月丁巳﹐命禮部淸理釋﹑道二教﹐敕曰「佛本中國異教也﹐自漢明帝夜有金人入夢﹐其法始自西域而至。當是時﹐民皆崇敬。其後有去須發出家者﹐其所修行則去色相﹐絕嗜欲﹐潔身以爲善。道教始於老子﹐以至漢張道陵﹐能以異術役召鬼神﹐禦災捍患﹐其道益彰。故二教歷世久不磨滅者以此。今之學佛者曰禪﹑曰講﹑日瑜伽﹔學道者曰正﹐一曰全眞。皆不循本俗﹐污教敗行﹐爲害甚大。自今天下憎﹑道﹐凡各府州縣﹐寺觀𨿽多﹐但存其寬大可容眾者一所﹐並而居之﹐毋雜處於外﹐與民相混。違者治以重罪﹐親故相隱者流﹐願還俗者聽。其佛經翻譯已定者﹐不許增減詞語。道士設齋醮者﹐亦不許拜奏靑詞﹐爲孝子慈孫演誦經典報祖父母者﹐各遵頒降科儀﹐毋妄立條章﹐多索民財。及民有效瑜伽教稱爲善友﹐假張眞人多私造符籙者﹐皆治以重罪。」七月丙戍朔﹐詔天下僧﹑道﹐有創立庵堂子寺觀非舊額者﹐悉毀之。

二十五年﹐命僧錄司造《周知冊》頒於天下僧寺﹐時京師百福寺隱囚徒逋卒﹐往往易名姓爲僧﹐遊食四方﹐無以驗其眞僞。於是命造周知之冊﹐自在京及在外府州縣寺院僧名以次編之﹐其年甲﹑姓名﹑字行及始爲僧年月與所授度牒字號﹐俱載於僧名之下。旣成﹐頒示天下僧寺。凡遊方行腳至者﹐以冊驗之﹐其不同者許獲送有司﹐械至京師﹐治之重罪。容隱者罪之。

二十七年正月﹐命禮部榜示天下僧寺﹑道觀﹐凡歸並大寺﹐設砧基道人一人﹐以主差稅﹐每大觀道士編成班次﹐一年髙者率之﹐余僧﹑道俱不許奔走於外﹐及交構有司﹐以書冊稱爲題疏﹐彊求人財。其一二人於崇山深谷修禪及學全眞者聽﹐三四人勿許﹐仍毋得創庵堂。若遊方問道﹐必自備道裏費﹐毋索取於民間﹐民亦毋得輒自侮慢。凡所至僧寺﹐必揭《周知冊》以驗其實﹐不同者獲送有司。憎道有妻妾者﹐許諸人捶逐。相容隱者罪之。正統六年《實錄》云「舊例﹐僧有妻者﹐諸人得捶逐之﹐更索其鈔五十錠﹐無鈔毆死勿論。」願還俗者聽。亦不許收民兒童爲憎﹐違者並兒童父母皆坐以罪。年二十以上願爲僧者﹐亦須父母具告﹐有司奏聞﹐方許﹐三年徑赴京考試﹐通經典者始給度牒﹐不通者杖爲民。有稱白蓮﹑靈寶﹑火居及僧道不務祖風﹐妄爲議論沮詅者﹐皆治重罪。

二十八年十月己未﹐禮部言「今天下僧道數多﹐皆不務本教﹐宜令赴京考試﹐不通經典者黜之。」詔從其言﹐年六十以上者免試。

永樂五年正月﹐直隸及浙江諸郡軍民子弟私披剃爲僧﹐赴京師冒請度牒者千八百餘人。禮部以聞﹐上怒甚﹐曰「皇考之制﹐民年四十以上始聽出家﹐今犯禁若此﹐是不知有朝廷矣。」命悉付兵部﹐編軍籍﹐發戍遼東﹑甘肅。九月庚午﹐直隸蘇州府嘉定縣僧會司奏﹕「縣舊有僧六百餘人﹐今僅存其半﹐請小民之願爲僧者﹐令披剃給度牒。」不聽﹐上諭禮部臣曰「國家之名民﹐服田力穡﹐養父母﹐出租賦﹐以供國用。僧坐食於民﹐何補國家﹖度民爲僧﹐舊有禁令﹐違者必罪。」

六年六月辛巳﹐命禮部移文中外﹐凡民於弟憧奴自削髮冒爲僧者﹐並其父兄送京師﹐發五臺山輸作﹔畢日﹐就北京爲民種田及盧龍牧馬。寺主僧擅容畱者﹐亦發北京爲民種田。

十五年閏五月癸酉﹐禁僧尼私建庵院﹐上以洪武年間天下寺院皆以歸並﹐近有不務祖風者仍以僻處私建庵院﹐僧尼混處﹐屢犯憲章。乃命禮部榜示天下﹐憚守淸規﹐違者必誅。

十六年十月癸亥﹐上以天下僧﹑道多不通經典﹐而私簪剃﹐敗辱教門﹐命禮部定通制﹐今後願爲僧道者﹐府不過四十人﹐州不過三十人﹐縣不過二十人。限年十四以上﹑二十以下﹐父母皆允﹐方許陳告有司﹐行鄰里保勘無礙﹐然徑得投寺觀從師受業。俟五年後﹐諸經習熟﹐然後赴僧錄﹑道錄司考試﹐果諳經典﹐始立法名﹐給與度牒﹔不通者罷還爲民。若童子與父母不願﹐及有祖父母﹑父母無他子孫侍養者﹐皆不許出家。有年三十﹑四十以上﹐先曾出家而還俗﹐及亡命黥刺者﹐亦不許出家。若寺觀住持不檢察而容畱者﹐罪之﹐仍命禮部榜諭天下。

宣徳元年七月卒酉﹐上罷朝﹐禦右順門。謂行在禮部尙書胡溁曰「今僧道行童請給度牒甚多﹐中間豈無有罪之人潛隱其中。宜令僧﹑道官取勘﹐如果無之﹐爾禮部同翰林院官﹑禮科給事中及僧﹑道官同考試﹐能通大經則給與度牒。在七月十九日以後及不通經皆不給。」

二年七月戊子﹐罷僧童四百五十一人爲民。時僧童陳達髙等﹐請給度牒﹐考試皆不通梵典。行在禮部請懲以法﹐上曰「此愚民欲苟逃差役耳﹐」宥之﹑發歸爲民。

十二月庚午﹐行在禮部奏﹕「永樂十六年人宗皇帝定制﹐凡願出家爲僧﹑道者﹐府不過四卜人﹐州不過三十人﹐縣不過二十人﹐額外不許亂收。俟五年後考試﹐如果精通經典﹐給與度牒。今天下行童僧﹑道赴京請給度牒者﹐多系額外濫收﹐且不通典者多﹐請如例悉遣歸﹔若系額內之數﹐亦待五年考試給與。」從之。

七年三月王戌﹐申嚴僧人化緣之禁。上謂都察院右都禦史顧佐曰「佛本化人爲善﹐今僧人多不守戒律﹐不務祖風﹐往往以創造寺院爲名﹐羣界佛象﹐歷州郡化緣﹐所得財物皆以非禮耗費。其申明洪武中禁令﹐違者必罪之。」

十一月丙午﹐天界寺僧達英以寺爲京都大剎﹐又缺住持﹐請命髙僧領其眾。上謂禮部曰「此僧爲自營計﹐勿聽。」

八年三月戊寅﹐湖廣荊州府荊門州判陳襄言「各處近有惰民不顧父母之養﹐安從異端﹐私自落髮﹐賄求僧司文憑﹐以遊方化緣爲名﹐徧歷市井鄕村﹐誘惑愚夫愚婦﹐靡所不爲﹐所至官司以其爲僧﹐不之盤詰﹐好人得以恣肆。乞敕天下有司關津﹐但遇削髮之人﹐捕送原籍治罪如律。果是僧﹐止居本處﹐不許出境﹐庶絕姦獘。」從之。

宣徳十年八月癸卯﹐廣東按察使僉事趙禮言「各處寺觀多因田糧浩大﹐與民一體當差﹐是致混同世俗。如南海縣光孝寺﹐該糧三千餘石﹐每當春秋耕斂﹐羣僧往來佃家﹐男女雜坐﹐嬉笑酣飲﹐豈無污染﹐敗壞風俗﹖乞依欽定額數設僧人﹐府四十名﹐州三十名﹐縣二十名﹐就於本寺量給田畝﹐聽其自種自食﹐余田均撥有丁無田之人耕種納糧。」上命行在禮部依所言行之。

正統元年九月己未﹐都知監太監洪寶保﹐請度家人爲僧﹐許之﹐凡度僧二十四人。

十月甲戌﹐行在禮部尙書胡溁等奏﹕「洪武間﹐天下僧﹑道給過度牒者﹐令僧錄司﹑道錄司造冊﹐頒行天下。寺﹑觀凡遇僧﹑道﹐卽與對冊﹐其父兄﹑貫籍﹑告度日月如有不同﹐卽爲僞冒。迨今年久﹐前令寢廢﹐有亡沒遺畱度牒未經銷繳爲他人有者﹐有逃匿軍民及囚犯僞造者﹐有盜賣影射者﹐及私自簪剃者﹐姦獘百端﹐眞僞莫辧﹐乞自今以後﹐給度牒者仍造冊﹐頒行天下寺觀﹐以防姦詐。」從之。

五年正月辛未﹐給僧童一萬人度碟。進士張諫有希求請給數千百眾庵至京師之疏。

十一年九月辛巳﹐有僧四人私建佛寺於彰義門外﹐監察禦史林廷舉等奏付法司﹐坐當杖充邊衛軍﹐從之。

十四年四月甲戌﹐上禦奉天門﹐謂禮部尙書胡溁等曰﹕『舊制﹐僧道之數﹐府四十﹐州三十﹐縣二十。其行童度牒之請﹐悉由裏老並所司勘實﹐方得申送。近聞多不通本教﹐及來歷不明之人妄報貫籍﹐一槪冒請。爾禮部卽行文﹐請諸司待三年後﹐凡有應給牒者﹐先令僧﹑道衙門勘試﹐申送該管有司﹐審系額內並貫籍明白﹐仍試其精通本教經典﹐如行童令背《法華》等經並諸品經咒﹐道童令背《玉皇本行集》等經並諸品科範﹐番僧審通壇場十个﹐方許申送札部復試﹐中式然後具奏請給。敢仍前濫保﹐事發﹐其經由諸司官吏﹑裏老﹐具重罪不言。」

景泰十五年十一月辛卯﹐雲南虛仁驛驛丞尙褫言「近年以來﹐釋教盛行﹐聾替士民誘煽男女﹐廉恥道喪﹐風俗掃地。此蓋前之掌邦禮者屈於王振之勢﹐今年日度僧﹐明年曰度僧﹐百十萬億﹐日熾月盛。今𨿽云止度裁抑﹐不過示虛文﹑應故事而已。臣以爲宜盡令長髮﹐敕使歸俗務農﹐庶邪術不興﹐沴气自息﹐」

《元史張珪傳》言「僧道出家﹐屏絕妻孥﹐蓋欲超出世表﹐是以國家優視﹐無所徭役。且處之官寺﹐宜淸靜絕俗﹐洗心誦經祝壽。比年僧道往往畜妻子﹐無異常人。如蔡道泰﹑班講生之徒﹐傷人逞欲﹐壞教幹刑者﹐何可勝數。憚奉詞典﹐豈不褻天瀆神﹖臣等議僧﹑道之畜妻子者﹐宜罪以舊制﹐罷遣爲民。」

二十以上不許爲僧

《實錄》﹕「洪武二十年八月王申﹐詔民年二十以上者﹐不許落髮爲僧。年二十已下來請度牒者﹐俱令於在京諸寺試事三年﹐考其廉潔無過者﹐始度爲僧。」

僧地沒官

《實錄》﹕正統十二年二月庚戌﹐彌陀寺僧奏﹕「本寺原種宛平縣土城外地十八頃有奇﹐近蒙戶部委官踏勘﹐令臣輸稅。然臣空寂之徒﹐乞賜蠲免﹐」上曰「僧旣不能輸稅﹐其地令沒官。」

僧尼之濫

《洛陽伽藍記瑤光寺》﹕「永安三年﹐爾朱兆人洛陽﹐縱兵大掠。時有秀容胡騎數十人人寺淫穢﹐自此後頗獲譏誚。京師語云﹕『汝陽女兒急作髻﹐瑤光寺尼奪女婿。』」

《輟耕錄》引唐鄭熊《番禹雜記》﹕「廣中僧有室家者﹐謂之火宅僧。」宋陶谷《淸異錄》﹕「京師大相國寺僧有妻曰梵嫂。」

《癸辛雜識》﹕「臨平明因尼寺﹐大剎也。往來僧官﹐每至必呼尼之少艾者供寢。寺中苦之﹐於是專作一寮﹐貯尼之嘗有違濫者﹐以供不時之需﹐名曰尼站。」

元時﹐婦人一切受戒﹐自妃子以下至大臣妻室﹐時時延帝師堂上﹐戒師於帳中受戒誦咒作法﹐凡受戒時﹐其夫自外歸﹐聞娘子受戒﹐則至房不入。妃主之寡者﹐問數日﹐則親自赴堂受戒﹐恣其淫污﹐名曰「大布施」﹐又曰「以身布施」。其風流行中原﹐河北僧皆有妻﹐公然居佛殿兩廡﹐赴齋稱師娘。病則於佛前首謝﹐許披袈裟三日。殆與常人無異﹐特無發耳。

僧寺之多

自魏有天下﹐至於撣讓。佛經流通﹐大集中國﹐凡有四百一十五部﹐合一千九百一十九卷﹐正光以後﹐天下多虞﹐工役尢甚。於是所在編民相與入道﹐假慕沙門﹐實避調役﹐狠濫之極﹐自中國之有佛法﹐未之有也。略而計之﹐僧尼大眾二百餘萬矣﹐其寺三萬有餘。

南唐後主普度諸郡僧﹐建康城中僧徒殆至數千。

禁女冠尼姑

宣徳四年六月﹐有順天府大興縣眞元觀女冠成志賢等九人﹐詣行在禮部﹐請給度牒。禮部言「太宗皇帝時﹐命尼姑皆還俗﹐今成志賢等亦宜還父母家。」上命先朝令﹐仍申明婦女出家之禁。

造寺寫經並無功徳

《洛陽伽藍記崇眞寺》﹕「比邱惠凝死﹐一七日還活﹐經閻羅王檢閱﹐以錯名放免。惠凝具說過去之時﹐有五比邱同閱﹐一比邱云是寶明寺智聖﹐坐禪苦行﹐過升天堂。有一比邱是般若寺道品﹐以誦四十卷《涅盤》﹐亦升天堂。有一比邱云是融覺寺曇漠最﹐講《涅盤》《華嚴》﹐領眾千人。閻羅上云﹕『講經者心懷彼我﹐以驕淩物﹐比邱中第一粗行﹐」令惟試坐禪誦經﹐不問講經。曇漠最曰﹕『貧道立身以來﹐惟好講經﹐實不明於誦﹐閻羅王敕付司﹐卽有靑衣十人﹐疊曇謨最向西北門﹐屋舍皆黑﹐似非好處﹐有一比邱云是禪林寺道弘﹐自云﹕『教化四輩檀越﹐造一切經人中象十軀。』閻羅王曰﹕『沙門之禮必須攝心守道﹐志在禪誦﹐不幹世事﹐不作有爲。𨿽造作經象﹐正欲得他人之財物﹐旣得他物﹐貪心卽起﹔旣懷貪心﹐便是三毒不除﹐具足煩腦。』亦付司﹐仍與曇漠最同入黑門﹐有一比邱云是靈覺寺寶明﹐自云﹕『出家之前﹐嘗作隴西太守﹐造靈覺寺成﹐卽棄官入道﹐𨿽不禪誦﹐禮拜不缺。』閻羅王曰﹕『卿作太守之日﹐曲理在法﹐劫奪民財﹐假作此寺﹐非卿之力﹐何勞說此﹖』亦付司﹐靑衣送入黑門。太后聞之﹐遣黃門侍郎徐紇依惠凝所說﹐卽訪寶明寺。城東有寶明寺﹐城內有般若寺﹐城西有融覺﹑禪林﹑靈覺等三寺﹐問智聖﹑道品﹑曇謨最﹑道弘﹑寶明等﹐皆實有之。卽請坐禪僧一百人﹐常在殿中供養之。詔不聽持經象﹐沿路乞索﹐若私有財物造經象者任意。凝亦人白鹿山﹐居隱修道。自此以往﹐京邑比邱悉皆禪誦﹐不復以講經爲意。」

太祖皇帝禦制《龍興寺碑》曰「立剎之意﹐畱心歲久﹐數欲爲之﹐恐傷民資﹐若將民資建寺求佛﹐福從何來﹖」

羅整庵欽順《困知記續錄》﹕「梁武帝問達摩曰﹕『朕卽位以來﹐造寺﹑寫經﹑度僧不可勝紀﹐有何功徳﹖』答曰﹕『並無功徳。』帝曰﹕『何以無功徳﹖』答曰﹕『此但人天小果﹐有漏之因﹐如影隨形﹐𨿽有非實。』又宗杲《答曾侍郎書》有云﹕『今時學道之士﹐只求速效﹐不知錯了也。卻謂無事省緣﹑靜坐體究爲空過時光﹐不如看幾卷經﹐念幾聲佛﹐佛前多禮幾拜﹐懺悔平生所作罪過﹐要免閻家老子手中鐵棒﹐此是愚人所爲。』嗚呼﹐自佛法入中國﹐所謂造寺﹑寫經﹑供佛﹑飯僧﹑看經﹑念經種種糜費之事﹐日新月盛﹐但其力稍可爲者﹐靡不爭先爲之。導之者固其徒﹐向非人心之貪﹐則其說亦無緣而入也。柰何世之諂佛以求福利者﹐其貪心惑志纏綿固結而不可解。𨿽以吾儒正色昌言懇切詳盡﹐一切聞如不聞。彼蓋以吾儒未諳佛教﹐所言無足信也。達摩在西域﹐稱二十八祖人中國﹐則爲禪家初祖。宗杲擅名一代﹐爲禪林之冠﹐所以保護佛法者﹐皆無所不用其心﹐其不肯失言決矣。乃至如上所云種種造作以爲無益者﹐前往如出一口﹐此又不足信耶。且夫貪﹑嗔﹑癡三者﹐乃佛氏之所深戒也﹐謂之三毒。凡世之造寺﹑寫經﹑供佛﹑飯僧﹑看經﹑念佛﹐以爲有益而爲之﹐是貪也﹔不知其無益而爲之﹐是癡也﹔三毒而犯其二﹐𨿽活佛在世﹐亦不能爲之解說。乃欲諂事土佛﹑木佛﹐以僥幸於萬一﹐非天下之至愚至愚者乎﹗凡吾儒解惑之言﹐不可勝述﹐孰意佛書中乃有此等本分說話。人心天理﹐誠有不可得而泯滅者矣。」

「今之道家蓋源於古之巫祝﹐與老子殊不相干。老子誠亦異端﹐然其爲道主﹐於深根固蒂﹐長生久視而已。《道徳》五千言具在﹐於凡祈禱﹑禁禱﹑經咒﹑符宗等事﹐初未有一言及之﹐而道家立教乃推尊老子﹐置之三淸之列﹐以爲其教之所從出﹐不亦妄乎﹗古者用巫祝以事神﹐建其官﹐正其名﹐辧其物﹐蓋誠有以通乎幽明之故﹐故專其職掌﹐俾常一其心志﹐以導迎二气之和﹐其義精矣。去古旣遠﹐精意浸失﹐而淫邪妖誕之說起。所謂經咒﹑符宗﹐大抵皆秦漢問方士所爲﹐其泯滅而不傳者﹐計亦多矣﹐而終莫之能絕也﹐今之所傳﹐分明遠祖張道陵﹐近宗林靈素輩。𨿽其爲用不出乎祈攘﹑爕禱﹐然旣已失其精意﹐則所以交神明者﹐率非其道﹐徒滋益人心之惑﹐而重爲世道之害爾﹐望其消災而致福﹐不以遠乎﹗蓋老氏之善成其私﹐固聖門所不取﹔道陵輩之濤張爲幻﹐又老子之所不屑爲也。欲攻老氏者﹐須分二端﹐而各明辧其失﹐則吾之說爲有據﹐而彼𨿽架黠﹐亦無所措其辭矣。」

《通典》﹔貞觀八年﹐大宗謂長孫無忌曰「在外百姓大似信物上封人﹐欲令我每日將十个大徳共達官同入﹐令我禮拜﹐觀此乃是道人教上其事。」侍中魏徵對曰「佛法本貴淸靜﹐以遏浮競。昔釋道安如此名徳﹐符永因與之同輿﹐權翼以爲不可。釋惠琳非無才俊﹐宋文帝引之升殿﹐顏延之曰﹕『三臺之位﹐豈可使刑余之人居之。』今陛下縱欲崇信佛道﹐亦不須道人﹐且別參議也。」

杖宰相及僧

《金史海陵紀》﹕「貞元三年﹐以右丞相張浩﹑平章政事張暉﹐每見僧法寶﹐必坐其下﹐失大臣體﹐各杖二十。僧法寶妄自尊大﹐杖二百﹐」

《張通古傳》﹔「僧法主欲去﹐張浩﹑張暉欲畱之﹐不可得。朝官又有欲畱之者。海陵聞其事﹐召三品以上官上殿﹐責之曰﹕『聞卿等每到寺﹐僧法寶正坐﹐卿等皆坐其側﹐朕甚不取﹐佛者﹐本一小國王子﹐能輕捨富貴﹐自苦修行﹐由是成佛。今人崇敬﹐以希福利﹐皆妄也﹐況僧者﹐往往不第秀才﹐市井遊食﹐生計不足﹐乃去爲憎。較其貴賤﹐未可與簿﹑尉抗禮﹐閻閻老婦迫於死期﹐多歸信之。卿等位爲宰輔﹐乃復效此﹐失大臣體。』召法寶謂曰﹕『汝爲僧﹐去住在己﹐何乃使人知之﹖』法寶戰栗﹐不知所爲。海陵曰﹕『汝爲長老﹐當有定力﹐今乃畏死那﹖』遂於朝堂杖之二百﹐張浩﹑張暉杖二十。」

人主不可接僧

《宋書顏延之傳》﹕「時沙門釋惠琳﹐以才學爲太祖所賞愛。每召見﹐嘗升獨榻。延之甚疾焉﹔因醉自上曰﹕『昔同子參乘﹐袁絲正色。此三臺之坐﹐豈可使刑余之人居之﹖』上變色。」

許僧道畜妻

《五臺志》﹕「二氏之教﹐古今儒者嘗欲去之﹐而卒不能去﹐蓋人心陷溺日久﹐𨿽賢者不能自免﹐夫民生有欲﹐順其所欲則從之也輕﹐按老子之子名宗﹐爲魏將。佛氏娶妻日那輸佗﹐生於摩侯羅﹐出家十二年﹐歸與妻子復完聚。今其徒皆鰥居而無妻﹐豈二氏之教哉﹗𨿽無妻而常犯淫僻之罪﹐則男女之欲豈其性與人殊哉﹗爲今之計﹐管剃不必禁也﹐聽其娶妻生於﹐而與齊民結婚姻之好。寺觀不必毀也﹐因其地之宏敞﹐而借爲社學﹑社倉。卽以其人皆爲我用﹐久將自嫌其簪剃之醜﹐而亦不便於寺觀之居也。豈非君子以人治之道﹐孔子從俗獵較之意乎﹖又習儀多於寺觀﹐邱文莊已嘗非之﹐而祈禱必以僧﹑道﹐厲祭必以僧﹑道﹐何以禁民之作道場﹑佛事哉。余謂禱雨當陳詞哀懇﹐令諸生歌《云漢》之章﹐厲祭則聖祖禦制之文﹐固已仁至而義盡矣。又何必假彼不潔之人﹐褻鬼神如百戲矣。」

道士隸宗正寺

《舊唐書玄宗紀》﹕「開元二十五年正月﹐制道士﹑女冠宜隸宗正寺﹐僧尼令祠部檢校。」

潤色梵書

《山堂考索》﹕「太宗崇尙釋教﹐置院於太平興國寺﹐後攺爲傳法院﹐車駕亦嘗臨幸。得西域僧法天及息天災﹑施獲等﹐取所獻梵書翻譯焉。息天災等並賜紫袍﹑師號﹐又命文臣潤色其文。是歲息天災等獻所譯經文一卷﹐詔人藏刻板流行。自是盡取禁中梵夾仰之翻譯﹐每誕節卽獻經焉。息天災等皆至朝散大夫﹑光祿寺鴻腫卿以卒。自是譯經之盛﹐後世無比﹐」

天禧三年﹐以宰臣丁謂爲譯經使官一員﹔以學士晁向﹑李維同二員。丁謂罷使﹐後亦不常置。

城隍神

《鳳陽縣誌》﹕「洪武元年﹐各處城隍皆有監察﹐司民之封侯﹐府曰公﹐州曰侯﹐縣曰伯﹐且有制詞﹐蓋其時皇祖尙未有定見。三年﹐乃正把典﹐詔天下城隍神主只你某府隍之神﹑某州城隍之神﹑某縣城隍之神﹐前時爵號一切革去。未幾﹐又令各處城隍廟內屏去閒雜神道。城隍神舊有泥塑像在正中者﹐以水浸之﹐泥在正中壁上﹔卻畫雲山圖像在兩廊者﹐泥在兩廊壁上。此令一行﹐千古之陋習爲之一變。惜乎今之有司多不達此﹐往往妄爲衣冠之象﹐甚者又爲夫人以配之。習俗之難移﹐愚夫之難曉﹐遂使皇祖明訓托之空言﹐可罪民哉。」

杜牧杭州新造南亭子記

佛著經曰﹕主人旣死﹐陰府收其精神﹐校平生行事罪福之。坐罪者﹐刑獄皆怪險﹐非人世所爲。凡人平生一失舉止﹐皆落其間。其尢怪者﹐獄廣大千百萬億里﹐積火燒之﹐一一日凡千萬生人死。窮億萬世﹐無有問斷﹐名爲無問。夾殿宏廊﹐悉圖其狀﹐人未熟見者﹐莫不毛立神駭﹐佛經曰﹕我國有阿闍世王﹐殺父主篡其位﹐法當人所謂獄無問者。若能求事佛﹐後生爲天人。況其他罪﹐事佛固無恙﹐梁武帝明智勇武﹐創爲梁國者﹐捨身爲僧奴﹐至國滅餓死﹐不聞悟﹐況下輩固惑之。爲工商者﹐雜良以爲楛﹐僞內而華外﹐納以大秤斛﹐以小出之﹐欺奪村問戇民﹐銖積粒聚﹐以至於富。刑法﹑錢微小肯﹐出入人性命﹐顚倒埋沒﹐使簿書條令不可究知﹐得財買大第豪奴﹐如公侯家。大吏有權力﹐能開庫取公錢﹐緣意恣爲﹐人不敢言。是此數者﹐必自知其罪﹐皆捐奉佛以求救﹐月日積久﹐曰我罪如是﹐富貴如所求。是佛能滅吾罪﹐復能以福與我也。有罪罪滅﹐無福福至﹐生人惟罪福耳﹐𨿽田婦﹑稚子知所趨避。今權歸於佛﹐買福賣罪﹐如持左契﹐交手相付。至有窮民﹐啼一稚子﹐無以與哺﹐得百錢必召一僧飯之﹐冀佛之助﹐一日獲福。若如此﹐𨿽舉環海內盡爲寺與僧﹐不足怪也。屋壁繡紋可矣﹐爲金枝扶疏﹐擎於萬福﹐僧爲具味﹐飯之可矣﹐飯訖﹐持錢與之。不大不壯﹐不髙不多﹐不珍奇瑰怪爲憂﹐無有人力可及而不可爲者。晉﹐伯主也﹐一銅鞮宮之衰弱﹐諸侯不肯來盟﹐今天下能如幾晉﹐凡幾千銅鞮人得不困哉。文宗皇帝嘗語宰相曰﹕『古者三人共食一農人﹐今加兵﹑佛﹐一農人乃爲五人所食﹐其間吾民尢困於佛。』帝念其本牢根大﹐不能果去之。武帝皇帝始卽位﹐獨奮怒曰﹕窮吾天下﹐佛也。』始去其山臺野邑四萬所﹐冠其人凡至十萬人。後至會昌五年﹐始命西京畱佛寺四﹐僧惟十人﹐東京二寺﹐天下所謂節度﹑觀察﹐同﹑華﹑汝三十四治﹐所得畱一寺﹐僧惟西京數﹐其他刺史州不得有寺。出四禦史縷行天下﹐以督之。禦史乘驛未出關﹐天下寺至於屋基耕而刈之﹐凡除寺四千六百﹐僧尼笄冠二十六萬五百﹐其奴婢十五萬﹐良人枝附使令者倍笄冠之數﹐良田數十萬頃。奴婢口率與百畝﹐編人農籍﹐其餘賤取民直歸於有司﹐寺材州縣得以悉恣新其公署傳捨。今天子卽位﹐詔曰﹕『佛尙不殺而仁﹐且來中國久﹐亦可助以爲治。天下州率與二寺﹐用齒衰男女爲其徒﹐各只三十人﹐兩京數倍其四五焉。著爲定令﹐以徇其習﹐且使後世不得復加也。』趙郡李子烈播﹐立朝名人也。自尙書﹑比部郎中出爲錢塘﹐錢塘於江南﹐繁大雅亞吳郡。子烈少遊其地﹐委曲知其俗﹐蠹人者剔削其根節﹐斷其脈絡﹐不數月﹐人隨化之。三箋於丞相云﹕濤壞人居﹐不一銲錮﹐敗侵不休﹐詔與錢二千萬﹐築長堤﹐少爲數十年計﹐人益安喜。子烈曰﹕吳越古今多文士﹐來吾郡遊﹐登樓倚軒﹐莫不飄然而增思。吾郡之江山甲於天下﹐信然也。佛熾害中國六百歲﹐生見聖人﹐一揮而幾夷之﹐今不取其寺材立亭勝地﹐以彰聖人之功﹐使文士歌思之後﹐必有指吾而罵者。乃作南亭﹐在城東南隅﹐宏大煥顯﹐工施手目﹐發勻肉均牙滑﹐而無遺功者。江平入天﹐越峯如髻﹐越樹如發﹐孤帆白鳥﹐點畫疑在。半夜酒餘﹐倚老松﹐坐怪石﹐殷殷潮聲﹐起於月外。東閩﹑兩越宦遊善地﹐天下名士多往之。予知百數十年後﹐登南亭者﹐念仁聖天子之神功矣。美子烈之旨迹﹐睹南亭千萬狀﹐吟不辭已﹑四時千萬狀﹐吟不能去﹐作爲歌詩﹐次之於後﹐不知幾千百人矣。

卷四

徙民

秦始皇二十八年﹐徙黔首三萬戶瑯琊臺下。

二十六年﹐徙民於河北﹑楡中三萬戶。

漢髙帝五年九月﹐徙諸侯於關中。

九年十一月﹐徙齊﹑楚大族昭氏﹑屈氏﹑景氏﹑懷氏﹑田氏五姓關中﹐與利田宅。初﹐婁敬使匈奴來﹐因言「匈奴河南白羊﹑樓煩王去長安近者七百里﹐輕騎一日一夕可以至﹐秦中新破﹐少民﹐地肥饒﹐可益實。諸侯初起時﹐非齊諸田﹐楚屈﹑昭﹐景莫與。今陛下𨿽都關中﹐實少人﹐北近胡寇﹐東有六國彊族﹐一日有變﹐陛下亦未得安枕而臥也。臣願陛下徙齊諸田﹐楚昭﹑屈﹑景﹐燕﹑趙﹑韓﹑魏後及豪傑名家﹐且實關中﹐無事可備胡﹐諸侯有變﹐亦足率以東伐﹐此彊本弱末之術也。」帝曰「善。」乃徙劉敬所言關中十萬餘口。

景帝元年正月﹐詔其議民欲徙寬大地者聽之。

武帝建元二年﹐作茂陵邑。三年春﹐賜徙茂陵者戶錢二十萬﹐田二頃。

元朔二年夏﹐募民徙朔方十萬戶﹐又徙郡國豪傑及貲三百萬已上於茂陵。初﹐主父偃說帝曰「茂陵初立﹐天下豪傑兼並之家亂眾民﹐皆可徙茂陵﹐內實京師﹐外消好猾﹐此所謂不誅而害除。」帝從之。

元狩五年﹐徙天下姦猾吏民於邊。

元鼎六年﹐分武威﹑酒泉地置張掖﹑惇煌郡﹐徙民實之。

大始元年﹐徙郡國吏民豪傑於茂陵﹑云陵。﹝此言「云陽」﹐而轉寫者誤爲「陵」耳。茂陵﹐帝所自起﹔而云陽﹐甘泉所居﹐故總使徙豪傑也。鉤弋﹑趙婕妤死﹐葬云陽。至昭帝卽位﹐始尊爲皇太后﹐而起雲陵。武帝時未有云陵。﹞

昭帝始元三年秋﹐募民徙云陵﹐賜錢田宅。

四年夏﹐徙三輔富人於云陵﹐賜錢戶十萬。

宣帝本始元年春正月﹐募郡國吏民貲百萬以上徙平陵。

二年春﹐以水衡錢爲平陵徙民起第宅。

元康元年﹐徙丞相﹑將軍﹑列侯﹑吏二千石﹑貲百萬者杜陵。

武帝鴻嘉二年夏﹐徙郡國豪傑貲五百萬以上五千戶於昌陵﹐賜丞相﹑禦史﹑將軍﹑列侯﹑公主﹑中二千石冢地﹑第宅。

後漢光武建武十五年﹐徙雁門﹑代郡﹑上谷三郡民﹐置常山關﹑居庸關以東。

二十六年﹐雲中﹑五原﹑朔方﹑北地﹑定襄﹑雁門﹑上谷﹑代郡八郡民歸於本土﹐遣謁者分將施行﹐補理城郭。發遣邊民﹐在中國布還諸縣﹐皆賜以裝﹑錢﹐轉輸給食。

崔寔《政論》曰「古有移人通財﹐以贍烝黎。今靑﹑徐﹑兗﹑冀﹐人稠土狹﹐不足相供。而三輔左右及涼﹑幽州內附近郡﹐皆土廣人稀﹐厥田宜稼﹐悉不肯墾發。小人之情﹐安土重遷﹐寧就饑餒﹐無適樂土之慮。民猶羣羊聚畜﹐須主者牧養處置﹐置之茂艸則肥澤繁息﹐置之曉鹵則零丁耗減。是以景帝六年﹐詔郡國令人得去磽狹就寬肥。至武帝﹐遂徙關東貧人於隴西﹑北地﹑西河﹑上郡﹑會稽凡七十二萬五千口﹐後加徙猾吏於關內。今宜復遵故事﹐徙貧人不能自業者於寬地。此亦開艸辟土﹐振人之術也。」

仲長統《昌言》曰「遠州之縣界至數千百里﹐𨿽多山陵洿澤﹐猶有可居人種毅者焉。而諸夏有十畝共桑之迫﹐遠州有曠野不發之田。代俗安土﹐有死無去﹐君長不使﹐誰能自往緣邊之地﹖亦可因罪徙人﹐便於守禦。」

獻帝建安十六年﹐曹公西徵。初﹐自天子西遷洛陽﹐人民單盡。其後鐘繇以侍中守司隸校尉﹑持節督關中諸軍﹐繇徙關中民﹐又招納亡叛以充之。數年間﹐民戶稍貴。曹公徵關中﹐得以爲資。

魏文帝攺長安﹑譙﹑許昌﹑亳﹑洛陽爲五都﹐今天下聽內徙﹐復五年﹐後又增其復。

齊王以明帝景初三年正月卽位。六月﹐以遼東東沓縣吏民渡海居齊郡界﹐以故縱城爲新沓縣以居民。

元始元年二月﹐以遼東汶北﹑丰縣民流徙渡海﹐居齊郡之西安﹑臨淄﹑昌國縣界﹐爲新漢﹑南丰縣以居流民。

蜀主建興十四年﹐徙武都氐王符建及氏民四百餘戶於廣都。

晉宣帝爲驃騎大將軍﹑都督雍州﹐表徙冀州農夫佃上邽。武帝太康中﹐杜預爲徵南將軍。初﹐伐吳軍至江陵﹐因兵威﹐徙將士屯戍之家以實江南北郡故地﹐各樹之長吏﹐荊土蕭然。

宋文帝元嘉二十二年﹐武陵王駿討緣沔蠻﹐移一萬四千餘口於京師。二十三年﹐遷漢川流民於沔次。二十六年﹐使太子步兵校尉沈慶之自彭城徒流民數千家於瓜步。徵北參軍程天徙江南流民於南州亦如之。二十八年冬﹐徙彭城流民於瓜步﹐淮南流民於姑孰﹐合計萬家。

孝武帝大明中﹐孔靈符爲丹陽尹。山門縣土境偏狹﹐民多田少﹐靈符表徙無資之家於徐姚﹑鄞﹑鄮三縣界﹐墾起湖田。帝使公卿博議﹐太宰江夏王義恭議曰「夫訓農修本﹐有國所同。土著之民﹐習玩日久。如京師無田﹐不聞徙居他縣。尋山陰豪傑富室﹐頃畝不少﹐貧者肆力﹐非爲無處﹐耕起空荒﹐無救災歉﹐又兼緣湖居民魚鴨爲業﹐及有居肆﹐理無樂徙。」尙書令柳元景﹑右僕射劉秀芝﹑尙書王瓚之﹑顧凱之﹑顏師伯﹑嗣湘東王彧議曰「富戶溫房﹐無假遷業﹔窮身寒室﹐必應徙居。葺字疏臯﹐產粒無待﹐資公則公未易充﹐課私則私卒難具。生計旣完﹐畬功自息﹐宜募亡叛通卹及與樂田者﹐其往經創﹐須粗修立﹐然後徙居。」侍中沈懷文﹑王景文﹑黃門侍郎劉凱﹑郗顒議曰「百姓𨿽不親農﹐不無資生之路。若驅以就田﹐則坐以相違奪。且鄞等三縣去治並遠﹐旣安之民忽徙他邑﹐新垣未立﹐舊居己毀﹐去畱兩困﹐無以自資。謂宜適任民情﹐從其所樂﹐開宥速亡﹐且令就業﹐若審成腴壤﹐然後議遷。」太常王元漠羨議曰「小民貧匱﹐遠就荒疇﹐去舊卽新﹐糧種俱缺﹐習之旣難﹐勤之未易。謂宜微加資給﹐使得肆勤﹐明力田之賞﹐申怠惰之罰。」光祿勛王升之議曰「遠廢之疇﹐方翦棘荊﹐率課窮乏﹐其事彌難﹐資徙粗立﹐徐行無晚。」帝違眾議﹐徙民﹐井成良業。

後魏道武天興元年正月﹐徙山東六州民吏及徒何髙麗雜夷三十六署﹐百工技巧千萬口﹐以充京師。二月﹐詔給內徙新民耕牛﹐計口受田。十二月﹐徙六州三十二郡守宰﹑豪傑﹑吏民二千家於代都。

二年﹐陳畱郡﹑河南流民萬餘口內徙﹐遣使者存勞之。

明元泰常三年﹐徙冀﹑定﹑幽三州徒何民於京師。

《娥淸傳》﹕淸爲給事中黃門侍郎。先是﹐徒何民散居三州﹐頗爲民害﹐詔淸徙之平城。淸善綏撫﹐徙者如歸。

延和元年﹐車駕徵馮文通﹐徙成邱﹑成周﹑遼東﹑樂浪﹑帶方﹑元菟六郡民三萬家於幽州﹐開倉以賑之。

太平眞君六年﹐徙靑﹑齊之人以實河北。又陸俟﹐太武時﹐與髙涼王郵渡河﹐南略地至濟南東平陵﹐徙其民六千家實河北。

七年﹐徙長安城內工巧二千家於京師。

獻文皇帝興三年﹐徙靑州齊民於京師。

孝文太和十九年﹐詔遷洛之民葬河南﹐不得遷河北。於是代人南者悉爲河南洛陽人。

北齊神武帝爲魏相﹐命孫騰﹑髙隆之分括無籍之戶﹐得六十餘萬﹐於是僑居者備勒還本屬。

文宣天保八年﹐議徙冀﹑定﹑瀛無田之人﹐謂之樂遷﹐於幽州﹑範陽寬鄕之處﹐百姓驚擾。

後周武帝建徳六年十二月﹐行幸並州宮﹐移並州軍人四萬戶於關中。

宣武正始元年﹐以苑牧公田分賜代遷之戶。

宣帝大象元年﹐詔曰「洛陽舊都﹐今旣修復﹐凡是元遷之戶﹐並聽還洛州。此外諸民欲往者﹐亦任其意。河陽﹑幽﹑相﹑預﹑亳﹑靑﹑齊七總管﹐受東京六府處分。」

隋場帝大業元年三月丁未﹐詔尙書令楊素﹑納言楊逵﹑將作大匠字文愷﹐營建東京﹐徙預州郭下居民以實之﹐又詔徙天下富商大賈數萬家於東京。

唐武後天授二年七月二十四日﹐徙關外雍﹑同﹑泰等七州戶數十萬以實洛陽。

玄宗開元十六年十月﹐敕州客戶有情願屬緣邊州者﹐至彼給良沃田安置﹐仍給永年優復﹐宜令所司卽與所管客戶州計會﹐召取願者﹐隨其所樂﹐其數奏聞。

洪武二十一年八月﹐戶部郎中劉九臯言「古者狹鄕之民遷於寬鄕﹐蓋欲地不失利﹐民有恆業。今河北諸處自兵後田多荒蕪﹐居民鮮少。山東﹑西之民自入國朝﹐生齒日繁﹐宜令分丁徙居寬閒之地﹐開種田畝﹐如此國賦增而民生遂矣。」上諭戶部侍郎楊靖曰「山東地廣﹐民不必遷﹔山西民眾宜如其言。」於是遷山西澤﹑潞二州民之無田者往彰徳﹑眞定﹑臨淸﹑歸徳﹑太康諸處閒曠之地﹐令自便置屯耕種﹐免其賦役三年﹐仍戶給鈔二十錠﹐以備農具。

二十二年四月己亥朔﹐命杭﹑湖﹑溫﹑臺﹑蘇﹑松諸郡民無田者﹐許令往淮河迄南滁﹑和等處就耕﹐官給鈔戶二十錠﹐使備農具﹐免其賦役三年﹐九月甲戌﹐山西沁州民張從整等一百一十六戶﹐告願應募屯田﹐戶部以聞﹐命賞從整鈔錠﹐送後軍都督僉事孫禮﹐分田給之﹐仍今回沁召募居民。

二十五年十二月辛未﹐後軍都督府都督金事李恪﹑徐禮奏﹕「山西民徙居彰徳﹐衛輝﹑懷慶﹑廣平﹑大名﹑東昌﹑開封﹐凡五百九十人戶。」

三十五年九月乙未﹐命戶部遣官核實山西太原﹑平陽二府﹐澤﹑潞﹑遼﹐沁﹑汾五州﹐丁多田少及無田之家﹐分其丁口﹐以實北平各府州縣﹐仍戶給鈔使置牛具種子﹐五年後徵其稅。

永樂元年八月甲戌﹐簡直隸﹑蘇州等十郡﹐浙江等九布政司富民實北京。

二年九月丁卯﹐徙山西太原﹑平陽﹑澤﹑潞﹑遼﹑沁﹑汾民一萬戶實北京。

《金史許安仁傳》﹕「章宗時﹐朝議以流人實邊﹐安仁言﹕『昔漢有募民實邊之議﹐蓋度地經營國邑﹐制爲田宅﹐使至者有所歸﹐作者有所用。於是輕去故鄕而易於遷徙。如使被刑之徒﹐寒餓困苦﹐無聊之心靡所顧藉﹐與古之募民人塞不同﹐非所宜行。』」

國史律令

《戰國策》﹕「楚相柏舉之戰﹐蒙谷入大宮﹐負離次之典﹐以浮於江﹐逃於云夢中。昭王返郢﹐五官失法﹐百姓昏亂。蒙谷獻典﹐五官得法﹐百姓大治。蒙谷之功與存國相若。」

《東觀漢記》﹕「陳咸﹐哀﹑平間﹐以明律爲侍禦史。王莽篡位﹐歸鄕﹐至閉門不出。乃收家中律令文書壁藏之﹐以俟聖主。」

《唐書》﹕「韋述居史職﹐玄宗幸蜀﹐述抱國史藏於南山。經籍資產焚剽殆盡﹐述亦陷於賊庭﹐授僞官。至徳二載﹐收兩京﹐議罪﹐流渝州死。廣徳二年﹐其甥蕭直爲太尉李光弼判官﹐因人奏事稱旨﹐乃上疏理述於倉皇之際﹐能存國史﹐致聖明大典得無遺逸﹐以功補過﹐合沾恩宥。乃贈右散騎常侍﹐」

《通鑑》﹕「唐莊宗滅梁﹐禦史臺奏朱溫篡逆﹐刪攺本朝律令格式﹐悉收舊本焚之。今臺司及刑部大理寺所用皆僞庭之法﹐聞定州敕庫獨有本朝律令格式具在﹐乞下本道錄進。從之。」

風聞言事

《宋史陳次升傳》﹕「爲左司諫。宣仁有追廢之議﹐次升密言﹕『先太后保佑聖躬﹐始終無間﹐願勿聽小人銷骨之謗。』帝曰「卿安所聞﹖』對曰﹕『臣職許風聞﹐陛下毋詰其所從來可也。』」

《彭汝礪傳》﹕「爲監察禦史裹行﹐論兪充諂中人王中正﹐至使妻拜之﹐神宗爲罷充。詰其語所從﹐汝礪曰﹕『如此非所廣聰明也。』卒不奉詔。」

禦容

《舊唐書》﹕「唐武宗會昌五年十月乙亥﹐中書奏﹕『池水縣武牢關﹐是太宗擒王世充﹑竇建徳之地﹐關城東峯有二聖塑容﹐在一堂之內﹐今緣定覺寺例合毀拆﹐望取寺中大殿材木於東峯以造一殿﹐名曰昭武廟。』從之。」

唐莊宗同光元年﹐宿州朱保諲進本朝十二聖寫眞及玄宗《封太山圖》。

蜀王衍建上淸宮於老君殿﹐列唐十八帝眞容﹐備法駕。

宋邵博《聞見錄》﹕「武功唐髙祖宅﹐昔號慶善宮﹐今爲佛祠﹐有唐二帝薴漆像﹐不知何帝也。」

《建炎以來朝野雜紀》﹕「紹興元年﹐終南山上淸宮太平道士訾言眞等持太宗﹑眞宗禦容﹐自岐下抵宣撫使張忠獻。」

《金史》﹕李大忠刻唐髙祖至昭宣二十一帝像於石﹐在含水縣東。

《元史石天麟傳》﹕「江南道觀偶藏宋主遺像﹐有僧與道士交惡﹐發其事。帝以問天麟﹐對曰﹕『遼國主後銅像在西京者今尙有之﹐未聞禁也。』事遂寢。」

《中州集》﹕「何宏中﹐宋靖康時﹐爲河北河東兩路統制接應使﹐被擒不屈﹐請爲黃冠。時神霄宮廢﹐道士舊以徽宗爲東華君﹐將毀其像。宏中爲起紫微殿﹐遷像事之。」

廟諱

李百藥《北齊書》﹕「凡諸帝廟號﹐爲避唐朝諱﹐皆易其文﹐議者非之。」

《宋史》﹕紹興二年十一月﹐禮部太常寺言「淵聖皇帝禦名﹐見於經傳者義訓﹐或以威武爲義﹐或以回旋爲義﹐又爲植立之象﹐又爲亭郵表名﹐又爲圭名﹐又爲姓氏﹐又爲木名﹐各以其義類求之。以威武爲義者﹐今欲讀曰威﹔以回旋爲義者﹐今欲讀曰旋﹔以植立爲義者﹐今欲讀曰植﹔若姓氏之類﹐欲去木爲『亙』。又緣漢法﹐『邦』之字曰『國』﹐『盈』之字曰『滿』﹐止是讀曰國﹑曰滿﹐其本字見於經傳者﹐未常攺易。司馬遷﹐漢人也﹐作《史記》﹐曰﹕『先王之制﹐邦內畿服﹐邦外侯服。』又曰﹕『盈則不持﹐則傾。』於『邦』字﹑『盈』字亦不攺易。今來淵聖皇帝禦名﹐欲定讀如前外﹐其經傳本字卽不攺易﹐庶幾萬世之下有所考證。」

三十年正月﹐禮部太常寺言「欽宗祔廟﹐翼祖當遷﹐於正月九日造遷翼皇帝﹑簡穆皇后神主﹐奉藏於夾室。所有以後翼祖皇帝諱﹐依禮不諱。」詔恭從。

紹興元年四月﹐詔今後臣庶命名﹐並不許犯祧廟正諱。如名字見有犯祧廟正諱者﹐令攺易。

宋周必大《文苑英華序》曰「凡廟諱未祧﹐只當闕筆。」

《實錄》﹕「洪武十四年七月乙酉﹐定進賀表箋禮儀﹐其有禦名﹑廟諱﹐依古禮﹕二名不偏諱﹐嫌名不諱。」

種樹

脯齊書》﹕「劉善明爲海陵太守。郡境邊海﹐無樹木。善明課民種楡檟雜果﹐遂獲其利。」

《梁書沈瑀傳》﹕「爲建徳令。教民一丁種十五株桑﹐四株柿及梨棗﹐女丁半之。咸歡悅﹐頃之成林。」

魏應豫《與龐惠公書》﹕「比見所上利民之術﹐植濟南之楡﹐栽漢中之漆。」

栽桑棗

《實錄》﹕乙巳年六月乙卯﹐下令﹕「凡農民田畝﹐五畝至十畝者﹐栽桑﹑麻﹑木棉各半畝﹐十畝以上倍之。其田多者﹐率以是差。有司親臨督勸﹐惰不如令者﹐有罰。不種桑﹐出絹一匹﹔不種麻及木棉﹐便出麻布﹑棉布各一匹。」

洪武二十五年正月戊子﹐詔諭五軍都督府臣曰「天下衛所分兵屯種者﹐咸獲稼穡之利。其令在屯軍士﹐人樹桑﹑棗百株﹐柿﹐栗﹑胡桃之類隨地所宜植之﹐亦足以備歲歉。五府其徧行程督之。」

十一月王寅﹐詔鳳陽﹑滁州﹑廬州等處民戶種桑棗柿各二株。

二十六年三月庚戌﹐命天下種桑棗。上諭工部臣曰「人之常情﹐安於所忽﹐飽卽忘饑﹐暖卽忘寒﹐不思爲備。一旦卒遇凶荒﹐則茫然無措。朕深知民艱﹐百計以勸督之﹐俾其咸得飽暖。比年以來﹐時歲頗丰﹐民庶給足﹐田裏皆安﹐若可以無憂也。然預防之計﹐不可一日而忘也。爾工部其諭民間﹐但有隙地﹐皆令種植桑﹑棗﹐或遇凶歉﹐可爲衣食之助。」於是工部移文天下有司﹐督民種植桑﹑棗﹐且授之種植之法。又令益種棉花﹐率蠲其稅﹐歲終具數以聞。

二十八年十一月王辰﹐上諭戶部官曰「方今天下太平﹐軍國之需皆已用足﹐其山東﹑河南民人田地桑﹑棗﹐除已人額徵科﹐自二十六年以往栽種桑﹑棗果樹﹐與二十六年以後新墾田地﹐不論多寡﹐俱不起科。若有司增科害者罪之。」

宣徳七年九月癸亥﹐順天府尹李庸言「所屬州縣舊有桑﹑棗﹐近年砍伐殆盡﹐請令州縣每裏擇耆老一人﹐勤督每丁種桑﹑棗各百株﹐官常點視。三年給田﹐開其所種多寡﹐以驗勤怠。」上謂行在戶部臣曰「桑﹑棗﹐生民衣食之計。洪武間﹐遣官專督種植﹐今有司略不加意﹐其卽移文天下郡邑﹐督民栽種﹐違者究治。」

正統元年八月丁丑﹐命提調學校風憲官﹐兼督民間栽種桑﹑棗。

平陽府《太平縣誌》﹕「國初﹐令各裏設拓桑園﹐以重蠶事。其後皆廢﹐地多爲民占﹐嘉靖聽民易買﹐官地髙腴﹐裏耆民王登漢﹐易得拓桑故園﹐捨爲義冢。」

《郡國志》﹕「凡桑﹑棗田地﹐丈量時俱被豪民攤灑糧稅﹐占爲己業﹐故處已不可考﹐命桑﹐棗帶稅糧徵收。」﹝《金史食貨志》﹕「凡桑﹑棗戶民﹐以多植爲勤﹐少者必植其地十分之三﹐除枯補新﹐使之不闕。」﹞

老人

《實錄》﹕「洪武二十六年四月王午﹐命民間髙年老人理其鄕之訟詞。先是﹐州縣小民﹐多因小忿﹐輒興獄訟﹐越訴於京。及逮問﹐多不實。上於是嚴越訴之禁﹐命有司擇民間耆民公正可任事者﹐俾聽其鄕訴訟。若戶婚﹑田宅﹑鬥毆﹐則會裏胥決之﹐事涉重者始白於官﹐且給教民榜﹐使守而行之。」

貼書

《實錄》﹕「洪武四年正月﹐禁諸司濫設貼書。初﹐省府諸司旣設掾令史﹐復設貼書﹐乃前元官不親案牘﹐獘姦吏得以舞法﹐爲害滋甚。於是內外諸司定設掾吏﹑令史﹑書吏﹑司吏﹑典吏﹐員之多寡視政之繁簡爲額﹐若濫設貼書者﹐罪之。」

案牘減繁式

《實錄》﹕「洪武十一年八月﹐定案牘﹐減繁式。初﹐元末官府文移案犢最繁﹐吏非積歲莫能通曉﹐欲習其業﹐必以故吏爲師﹐凡案牘出入﹐惟故吏之言是聽。每曹自正吏外﹐主之者曰出文﹐附之者曰貼書﹑曰小書﹐生體文繁詞﹐多爲好利﹐國初猶未盡革。至是﹐吏有以成案進者﹐上覽而厭之﹐曰﹕『繁冗如此﹐吏焉不爲好獘而害吾民也。』命廷臣議減其繁文﹐著爲定式﹐鏤板頒之﹐俾諸司遵守。」

欽字

《實錄》﹕「洪武二十七年正月﹐禁諸司文移﹐有奉旨施行者﹐勿書『聖旨』二字﹐凡有升賞差調等事﹐悉以『欽』字代之。」

巡檢

《實錄》﹕「洪武十三年十一月﹐敕諭天下巡檢曰﹕『古者設官分職﹐不以崇卑﹐一善之及﹐人人受其利焉。朕設巡檢於關律扼要﹐遏察姦僞﹐期在士民樂業﹐商旅無艱。然自設置以來﹐未聞其舉職者。今特遣使分視各處﹐以檢防有道﹐訊察有方﹐有能堅守是職﹐鎭靜一方﹐秩滿來朝﹐朕必嘉焉。」

喪制

《實錄》﹕「洪武元年十二月辛未﹐監察禦史髙原侃言﹕『京師人民循習元氏舊俗﹐凡有喪葬﹐設宴會親友﹐作樂娛屍﹐惟較酒肴厚薄﹐無哀戚之情。流俗之壞至此﹐甚非所以爲治。且京師者﹐天下之本﹐萬民之所則。一事非禮﹐則海內之人轉相視效﹐況送終﹐禮之大者﹐不可不謹。乞禁止﹐以原風化。』上是其言﹐乃詔中書省﹐令禮官定官民喪服之制。」

北平種田

《實錄》﹕「洪武三十五年九月甲午﹐上謂刑部都察院臣﹕『自今凡人命﹑十惡死罪﹑彊盜傷人者﹐依律處決﹐其餘死罪及流罪﹐令挈家付北平種田﹐流罪三年﹐死罪五年。後錄爲良民﹐其徒罪﹐令煎鹽﹔杖罪﹐輪役如故。自願納米贖罪者﹐聽。仍選徒罪以下罷黜官﹐假以職名﹐俾督民耕種﹐三年有成績﹐實授﹔無成﹐仍坐原罪。』」乙巳﹐命武康伯徐理等往北平度地﹐以處民之以罪徙者。十月丁丑﹐詔罪人應發屯戍者﹐皆從六科給事中及行人司編次隊伍﹐然後遣行﹐以防姦獘﹐」

永樂元年六月庚戌﹐戶部致仕尙書王純奏﹕「種田囚人﹐若照籍貫分定地方﹐則有多寡不同﹐難於編甲。今宜不分籍貫﹐於保定﹑眞州﹑順天等府﹐挨種安置﹐先近後遠﹐庶凡聚落易成﹐屯種有效。」從之。

華夷譯語

洪武十五年正月丙戌﹐命編類華夷譯語。上以前元素無文字號令﹐但借髙昌書制爲蒙古字﹐以通天言語。至是﹐乃命翰林侍講火原潔與編修馬沙亦黑等以華言譯其語﹐凡天文﹑地理﹑人事﹑物類﹑服食﹑器用﹐靡不具載。復取元祕史參考﹐紐切其字﹐以諧其聲音。卽成﹐詔刻行之﹐自是使臣往來朔漠﹐皆能通達其情。

校勘斛斗秤尺

《實錄》﹕「洪武元年十二月王子﹐詔中書省﹐命在京兵馬指揮司並管市司﹐每三日一次校勘街市斛斗秤尺﹐稽考牙會姓名﹐時其物價。在外府州各城門兵馬﹐一體兼領市司。」

斷百官酒肉

《魏書食貨志》﹕「正光後﹐四方多事﹐加以水旱﹐國用不足﹐有司奏斷百官常給之酒﹐計一歲所省米五萬三千五十四斛九升﹐蘗谷六千九百六十斛﹐面三十萬五百九十九斛。其四時郊廟﹑百神羣祀﹐依式供營。遠蕃使客不在斷限。爾後盜賊轉眾﹐諸將出徵﹐相繼奔敗﹐帑藏益以空竭。有司又奏內外百官及諸蕃客廩食及肉﹐悉二分減一﹐計歲省肉百五十九萬九千八百五十六斤﹐米五萬三千九百三十二石。」

禁小說

《實錄》﹕「正統七年二月辛未﹐國子監祭酒李時勉言﹕『近有俗懦﹐假托怪異之事﹐飾以無根之言﹐如《翦燈新話》之類﹐不惟市井輕浮之徒爭相誦習﹐至於經生儒士多捨正學不講﹐日夜記憶﹐以資談論。若不嚴禁﹐恐邪說異端日新月盛﹐惑亂人心。乞敕禮部行文內外衙門及提調學校僉事﹑禦史並按察司官﹐巡歷去處﹐凡遇此等書籍﹐卽令焚毀。有印賣及藏習者﹐問罪如律。庶俾人知正道﹐不爲邪妄所惑。』從之。」

讖兆

漢孝昭帝時﹐上林苑中大柳斷僕地﹐一朝起立﹐生枝葉﹐靑虫食其葉﹐成文字曰﹕『公孫病已立。』及昌邑王廢﹐更立昭帝兄衛太子之孫﹐是爲宣帝﹐帝本名病已。

《魏受禪碑》立於黃初二年﹐而其文有曰「攺元正始」﹐正始﹐齊正芳年號。

漢後主攺元炎興﹐賈充聞之﹐曰「吾聞譙周之言﹐先帝諱『備』﹐其訓具也﹔後主諱『禪』﹐其訓授也﹕如言劉已具矣﹐當授於人也。今中權軍名﹐而漢年極於炎興﹐此殆天意矣。」明年八月﹐武帝嗣晉王位﹐遂以受禪。

魏時起安世殿﹐後晉武帝居之。安世﹐武帝字也。

桓玄於南州起齋﹐悉畫盤龍於上﹐號爲「盤龍齋」。劉毅小字盤龍﹐及克玄﹐遂居之。

會稽王道子﹐於東府造土山﹐名曰靈秀山。未幾﹐孫恩作亂﹐再踐會道子所封。靈秀﹐孫恩字也。

後周《華嶽頌》立於天和二年﹐而其文有曰「會一區寓﹐納之仁壽。」及隋文帝立﹐攺元仁壽。

唐玄宗開元二年八月﹐太子賓客薛綜光獻《東都九鼎銘》﹐其《豫州銘》武后自制。文有曰「上玄降監﹐方建隆基。」紫微令姚崇等奏曰「聖人啟運﹐休兆必彰﹐請宣付史館。」

邠國公《功徳碑》立於長慶二年﹐而其文有曰「主歷天齊。」及敬宗卽位﹐攺元寶歷。

宣宗制《秦邊陲曲》﹐其詞曰「海嶽咸通。」及帝崩﹐懿宗卽位﹐攺元咸通。

《外史檮杌》﹕蜀人擊拂﹐以初人爲「孟人」。又王氏宮殿皆題匠人盂得姓名。有徐延璚者﹐王衍舅也。其作私第華侈﹐衍常幸之﹐於壁上戲題曰「孟入」字以戲之﹐蓋蜀中以盂爲不佳故也。他日﹐孟知祥到﹐蓋先兆云。

蜀王孟昶﹐每歲除日命翰林爲詞﹐題桃符﹐正旦置寢門。末年學士辛寅遜撰詞﹐昶以爲非工﹐自命筆題曰「新年納餘慶﹐佳節兆長春。」和以其年正月降王師﹐卽命兵部侍郎呂餘慶知成都府﹐而長春乃太祖誕聖節名也。

《癸未雜識》云「李方叔《師友談記》及《延漏錄》《鐵圍山錄》載﹐仁宗晚年不豫﹐漸復平康。忽一日﹐命妃嬪主遊後苑﹐乘小輦向東﹐欲登城樓﹐遙見小亭榜曰「迎曙」﹐帝不悅﹐卽回輦。翌日上賓﹐而英宗登極。蓋曙字﹐英宗禦名也。

又寇宗忠湣《雜說》﹕「哲宗朝﹐嘗創一堂﹐退繹萬機。學士進名皆不稱旨﹐乃自制曰『迎端』﹐意謂迎事端而治之。未幾﹐徽宗由端邪卽大位。」

又云「汴梁宋時宮殿﹐凡樓觀棟宇窗戶往往題『燕用』二字﹐意必當時人匠姓名耳。及金海陵修燕都﹐擇汴宮窗戶刻摟工巧以往﹐始知興廢皆定數﹐此卽先兆也。」

金大定二十二年﹐重修中嶽廟。黃文納撰碑文﹐有曰「洪惟主上﹐纂明昌之緒。」及章宗立﹐攺元明昌。

元文宗天寶五年﹐司徒香山言「陶宏景《胡笳曲》﹐有「負扆飛天歷﹐中是甲辰君」之語﹐今陛下生平紀號實與之合﹐此實受命之符﹐乞錄付史館﹐頒告中外。」詔令翰林諸臣議之﹐以爲「陛下紹統於今四年﹐薄海內外﹐罔不歸心﹐無待旁引曲說以爲符命。」從其所言﹐恐起讖緯之端﹐非所以定民志。事遂寢。﹝趙世延作《蔣山鐘銘》有曰「大明未東」。﹞

譎觚十事

僕自三十以後﹐讀經史輒有所筆記。歲月旣久﹐漸成卷帙﹐而不敢錄以示人。語曰「良工不示人以朴。」慮以未成之作誤天下學者。若方輿故迹﹐亦於經史之暇時一及之。而古人之書旣已不存﹐齊東之語多未足據﹐則尢所闕疑而不敢妄爲之說者。忽見時刻尺牘﹐有樂安李象先﹝名煥章﹞《與顧寧人書》﹐辯正地理十事。竊念十年前與此君曾有一面﹐而未嘗與之札﹐又未嘗有李君與僕之札﹔又札中言僕讀其所著《乘州人物志》《李氏八世譜》而深許之﹐僕亦未嘗見此二書也。其所辯十事﹐僕所著書中有其五事﹐然李君亦未嘗見﹐似道聽而爲之說者。而又或以僕之說爲李君之說﹐則益以微李君之未見鄙書矣﹐不得不出其所著以質之君子﹐無憚貽誤來學﹐非好辧也﹐諒之。

來札﹕﹝據李君謂僕與之札。﹞孟嘗君封邑在般陽﹐不當名薛。薛與膝近﹐《孟子》篇中齊人將築薛。此足下泥古之過。漢淄川郡卽今壽光﹐今淄川卽漢淄川郡所屬之般陽。孟嘗封邑在淄川今壽光地﹐墓在壽光西四十里朱良鎭。後人以淄川之般陽爲淄川﹐如以瑯邪之臨沂爲瑯邪﹐樂安之博昌爲樂安﹐孟嘗封邑偶名同薛國耳。不然﹐今肥城有薛王城考其地去膝頗遠﹐當何說也﹖

鄙著《日知錄》有辯「淄川非薛」一事曰﹕漢魯國有薛縣。《史記公孫弘傳》﹕「齊菑川國薛縣人也。」言齊﹐又言畱川﹐而薛並不屬二國﹐殊不可曉。正義曰「《表》云﹕『菑川國﹐文帝分齊置﹐都劇。』《括地誌》云﹕『故劇城在靑州壽光縣南三十一里﹐故薛城在徐州滕縣界。』《地理誌》﹕『薛縣屬魯國﹐』按薛與劇隔兗州及泰山﹐未詳。」今考《儒林傳》言「薛人公孫弘」﹐是弘審爲薛人。上言齊菑川者﹐誤耳。今人有謂孟嘗君之封在畱川者﹐太史公曰「吾嘗過薛﹐其俗閭裏率多暴桀子弟﹐與鄒魯殊。問其故﹐曰﹕『孟嘗君招致天下任俠姦人入薛中﹐蓋六萬餘家矣。」若在菑川﹐其壤地與齊相接﹐何不言齊而言鄒魯乎﹖又按《後漢志》云「薛﹐本國﹐夏車正奚仲所封﹐冢在城南二十里山上﹐」《皇覽》曰「靖郭君冢在魯國薛城中東南陬﹐孟嘗君冢在城中向門東。向門﹐出北邊門也。」《詩》云「居常與許。」鄭玄曰「常﹐或作『嘗』﹐在薛之旁﹐孟嘗邑於薛城。」《括地誌》曰「孟嘗君家在徐州滕縣五十二里。」益可信孟嘗君之封不在菑川也﹐又曰﹕又按《地理誌》菑川國三縣﹕劇﹑東安平﹑樓鄕。劇在今壽光縣西南﹐東安平在今臨淄縣東南一十里﹐樓鄕未詳所在﹐今之淄川不但非薛﹐並非漢之畱川﹐乃般陽縣耳。以爲漢之菑川﹐而又以爲孟嘗君之薛﹐此誤而又誤也。

僕所考論如此﹐乃言孟嘗君之薛不在般陽﹐不曰孟嘗君封邑在般陽而不當名薛也。李君之辯旣已失其指矣﹔且凡考地理﹐當以《水經》《皇覽》《郡國志》等書爲據﹐昔人注書皆用之﹐若近年郡邑志乘﹐多無稽之言﹐不足信。今曰孟嘗君墓在壽光﹐其昉於何書邪﹖《史記孟嘗君傳》﹕「湣王卽位三年﹐封田嬰於薛。」正義曰「薛故城在今徐州膝縣南四十四里。」今曰孟嘗封邑偶同此名﹐是古人之所傳皆非也﹖又《漢書》有曹川國﹐無淄川郡﹐而般陽縣自屬濟南。今日漢淄川郡所屬之般陽﹐李君旣博考地理﹐何乃捨近而求遠﹐並《史記入《漢書》而不之考邪﹖

來札﹕營丘在臨淄﹐今營丘營陵俱非﹐此足下泥古之過。大公初封齊營丘﹐卽今臨淄。齊三遷﹐一蒲姑﹐今博興﹔一營陵﹐今昌樂﹔後又遷臨淄﹐統名營丘﹐後攺臨淄而營丘之名遂廢。

鄙著無此一事﹐今考《史記》﹕「武王封師尙父於齊營丘。」正義曰「《括地誌》云﹕『營丘在靑州臨淄北百步外城中﹐大公後五世胡公徙都蒲姑。』」正義曰「《括地誌》云﹕『蒲姑城在靑州博昌縣東北六十里﹐胡人弟獻公徙治臨菑。』」據此所引《括地誌》﹐營丘與臨菑乃一地。又考《漢書》﹐齊郡治臨淄﹐北海郡治營陵﹐或曰營丘。二郡並云師尙父所封﹐而臣玻與應劭之說各主其一﹐則當時已不能明矣。今昌樂﹑濰縣之間亦有營丘城﹐按《史記》云「營丘邊萊」﹐而不言獻公之臨菑卽大公之營丘﹐則《括地誌》謂營丘在臨淄者失之也。

來札﹕濰水今呼淮水﹐古灘字似淮﹐當是點畫差訛﹐此足下泥古之過。伏生授《書》曰「濰淄其道。」歐陽生﹑兒生﹑張生諸博士豈考究之未詳邪﹖史韓淮陰破龍且濰水上﹐以淮陰故﹐如浙水國錢鏐曰錢壙﹐姚水固曹娥曰曹江﹐籠水因顏文姜曰孝婦河也。如以厶隹似淮﹐則濰水在今濰邑﹐不聞古作厶隹縣也。

鄙著《日知錄》有辯淮河一事﹐曰﹕濰水﹐土人名爲淮﹝戶佳反﹞河。《齊乘》云「《漢書地理誌》﹕濰﹐或作『淮』﹐故俗亦名淮河。」《諸城志》﹕「俗傳箕屋山舊多產櫰﹐﹝《爾雅》﹕櫰﹐槐大葉而黑。《漢書西域傳》﹕奇木檀﹑櫰﹑梓﹑竹﹑漆。﹞水從櫰根出﹐故呼爲淮河﹐以音之同也。」並誤。愚按古人省文﹐「濰」字或作「維」﹐或作「淮」﹐總一字也。《漢書》﹕「或作淮者」﹐從水﹐從鳥隹之隹﹐篆作隹﹐卽「濰」字而省其中「系」耳。今呼爲淮﹐則竟爲「江淮」之淮﹐從水﹐從「佳人」之佳﹐篆作佳。於隸則差之毫釐﹐於篆則失之千里矣﹐如開封之氾水﹐《左傳》本音凡﹐從水從巳﹐而今呼爲「檬汜」之汜﹐音祀﹐亦以字形之似而訛也。又曰﹕又如《三國誌吳主傳》﹕「作堂邑塗壙﹐以淹北道。」《晉書宣帝紀》﹕「王淩詐言吳人塞塗水。」《武帝紀》﹕「瑯邪王伷出塗中。」產是「滁」字。古「滁」省作「塗」﹐與「濰」作「淮」正同。韻書並不收此二字。

戶佳反之音出於土俗﹐本不足辯﹐僕與李君皆臆爲之悅爾。審如所言﹐欲表韓侯之功﹐則木罌所渡之津﹐破趙所背之水﹐皆可名之爲淮﹐而地誌中又添一西淮﹑北淮之目﹐豈不益新而可喜乎﹖

來札﹕孔子𨿽聖﹐亦人爾﹐何能泰巓一千八百里外現吳門之馬﹖足下來深思﹐故有此疑。曲阜城有吳門直吳﹐如蘇州北門曰齊門之類是也。

鄙著無此一事。今之曲阜並無吳門﹐古之魯城亦不載有此﹐李君何以知之﹖且此事本出王充《論衡》云﹐書或言「顏淵與孔子俱上魯泰山﹐孔子東南望吳閶門外﹐有系白馬﹐引顏淵指以示之﹐曰﹕『若見吳閶門乎﹖』顏淵曰﹕『見之。』孔子曰﹕『門外何有﹖』曰﹕『有如系練之狀。』孔子撫其目而上之﹐因與俱下。下而顏淵發白齒落﹐遂以病死﹐」今詳其文﹐於泰山則系以「魯」﹐於閶門則系以「吳」﹐古人之文不苟如此﹐安得謂是魯城之門﹖又云「人目所見﹐不過十里﹐魯去吳千有餘裏﹐使離朱望之﹐終不能見﹐況使顏淵﹐何能審之﹖」此又《論衡》之言﹐而非僕之言也。

來札﹕景公墓在臨淄東南十二里淄河店桓公墓旁。又民在長白山下今長山境內﹐又云周景公墓。景姓稀少﹐更無多爲官者﹐必景延廣。延廣﹐陜州人﹐後晉出帝與桑維翰同時﹐非周臣﹐又不當云周景公墓﹐考《五代史周列臣傳》﹕「景範﹐鄒平人。世宗顯徳中﹐官宰相。顯徳六年罷。」故云周景公墓。墓在鄒平﹐今割入長山界。在臨淄淄河店者﹐春秋周齊景公墓﹐非周世宗景公墓也。

鄙著《金石文字記》有《後周中書侍郎景範碑》一目﹐曰﹕鄒平縣南五里﹐有景相公墓。《通鑑》﹕「五代周顯徳元年七月癸巳﹐以樞密院直學士﹑工部侍郎長山景範爲中書侍郎同平章事。」此地唐時屬長山也。景氏之裔﹐自洪武間有兩舉人﹐今亦尙有諸生﹐不能記其祖矣。不知何年謬傳爲晉之景延廣﹐而邑志載之。以後《山東通誌》等書襲舛承訛﹐無不以爲延廣墓。後有令於此者﹐謂延廣於晉爲誤國之臣﹐遂至笞其後人而毀其祠。昔年邑之士大夫﹐亦有考五代事而疑之者。予至其邑﹐有諸生二人來﹐稱景氏之孫﹐請問其祖爲誰。予乃取《通鑑》及《五代史周世宗紀》示之﹐曰「顯徳相公近是。」又示以《景延廣傳》﹐曰「延廣﹐字航川﹐陜州人也﹐距此遠矣﹐」乃謝而去。間一日﹐往郊外﹐視其墓碑﹐其文爲「翰林學士朝議郎尙書水部員外知制誥柱國扈載」撰﹐𨿽剝落者什之一二﹐而其曰「故中書待郎平章事景公諱範」﹐字甚明白。且生封上柱國﹑晉陽縣開國伯﹐沒贈侍中﹐而其文有曰「我大周聖神恭肅文武孝皇帝﹐建大功於漢室﹐爲北藩於魏郡。」又曰「今皇帝嗣位﹐登用舊臣。」又曰「冬十一月﹐薨於淄川郡之私第。」其未曰「顯徳三年歲次丙辰十二月己未朔﹐越十日戊辰。」因嘆近代士人之不學﹐以本邑之人書本邑之事而猶不可信﹐以明白易見之碑而不之視﹐以子孫而不識其先人﹐推之天下郡邑之志如此者多矣﹐又曰﹕王元美作李於鱗友人《襲克懋妻景氏墓志銘》﹐亦以爲延廣之後。𨿽本其家之行狀﹐然王﹐李二公亦未嘗究心於史學也。

此僕在鄒平﹐與邑人宛斯馬君。親訪其墓而錄之者﹐不知李君何所聞之﹐而剿爲己說。且與齊之景公何涉﹐而橫生此一辯﹖又此墓舊屬長山﹐今割人鄒平﹔今反曰舊屬鄒平﹐今割人長山﹐又景相﹐長山人﹔今反曰鄒平人。知李君之道聽而途說也。

來札﹕臨朐西十里逢山﹔俗傳逢萌隱處。史﹕逢萌浮海﹐歸隱大勞﹐東萊守聘不出。又萌﹐都昌亭長。墓在今營丘昌樂地。又都昌﹐昌邑也﹐皆與臨朐遠。史﹕夏東方諸侯逢伯陵居靑州﹐舊城在郡西二十里馬山﹐李於鱗所謂「龍鬥馬山之陽」是也﹐距逢山四十里﹐逢山以伯陵﹐非以萌也。

鄙著無此一事。《漢地理誌》﹕「臨朐有逢山祠。」則先逢萌而有此山矣﹐李君言是。《左氏昭十年傳》﹕「逢公以登。」注云「逢公﹐殷諸侯﹐居齊地者。」《二十年傳》﹕「有逢伯陵因之。」注云「逢伯陵﹐殷諸侯﹐姜姓。」今李君以殷爲夏﹐未知其何所據也。

來札﹕黃冠別說勞山有吳子宮﹐是吳子夫差請《靈寶度人經》處。《春秋眾吳伐齊﹐至艾陵。艾陵﹐齊南境﹐令郯城﹐去勞六七百里。甚爲牽合難據。足下來讀道書﹐道書云「許放陽弟子吳猛﹐東昌人﹐入勞﹐請《靈寶度人經》。吳子﹑吳猛﹐非夫差。道家所居皆曰宮﹐不僅候也。

此道家荒唐之說﹐不足辯。《萊州府誌》﹕「傳疑」一條云「春秋時﹐吳王夫差登勞山﹐得《靈寶度人經》。」今欲去其年代﹐而攺爲吳猛﹐庸愈乎﹖按《晉書》﹐「吳猛﹐豫章人。」晉時亦未有東昌之名也。

來札﹕泰山無字碑非始皇﹐乃漢武時物﹐別史﹕「始皇移䢐徠石﹐命李斯篆文﹐如瑯邢﹑之罘碑。因阻暴風雨﹐大怒罷。」此可信者﹐漢武何故立無字碑﹖未敢以足下言爲是。

鄙著《日知錄》﹐有《考泰山無字碑》一事﹐曰﹕嶽頂無字碑﹐世傳爲秦始皇立。按秦碑在玉女池上﹐李斯篆書﹐髙不過四五尺﹐而銘文並二世詔書咸具﹐不當又立此大碑也。考之宋以前﹐亦無此說。因取《史記》反復讀之﹐知爲漢武帝所立也。《史記秦始皇本紀》云「上泰山﹐立石封詞祀。」其下云「刻所立石。」是秦石有文字之證﹐今李斯碑是也。《封禪書》云「東上泰山﹐泰山之艸木葉未生﹐乃令人上石﹐立之泰山巓。上遂東巡海上﹐四月﹐還至奉髙﹐上泰山封。」而不言刻石﹐是漢石無文字之證﹐今碑是也。《援漢書祭把志》亦云「上東上泰山﹐乃上石﹐立之泰山巓。」然則此無字碑明爲漢武帝所立﹐而後之不讀史者誤以爲秦耳。又曰﹕始皇刻石之處凡六﹐《史記》書之甚明。於鄒嶧山則上云「立石」﹐下云「刻石頌秦徳」﹔於泰山﹐則上云「立石」﹐下云「刻所立石」﹔於之呆﹐則二十八年云「立石」﹐二十九年云「刻石」﹔於瑯邪﹐則云「立石刻頌秦徳」﹔於會稽﹐則云「立石刻頌秦徳」﹐無不先言立﹐後言刻者。惟於蠍石﹐則云「刻碣石門」﹐門自是石﹐不須立也。古人作史﹐文字之密如此。使秦皇別立此石﹐秦史焉得不紀﹖使漢武有文刻石﹐漢史又安敢不靈乎﹖

李君似未見僕此論﹐不知其所謂別史者何書﹕將考千載以上之事﹐乃不徵《史記》而徵別史乎﹖古人立石以表其功徳﹐元不必有字﹐今曰以風雨之阻﹐大怒罷之。且如《水經注》﹕「孔子廟﹐漢魏以來列七碑﹐二碑無字。」此又何所怒而不刻也﹖又始皇之刻﹐李斯之文﹐其錄於《史記》而立之山者﹐固至今存矣。罷其一﹐不罷其一﹐此又何解也﹖史言下山風雨暴至﹐在立石之後﹐刻石之前﹔今曰阻此而罷刻石﹐似以上山之日卽刻石之時﹐又謬矣。又曰「篆文如瑯邪﹑之罘碑」﹐瑯邪在本年封泰山之後﹐之罘在二十九年﹐天下有今年行事而比來年之例者乎﹖史言立石﹐不言碑﹐而碑之爲制始於王莽﹐則見於劉熙《釋名》之書可考。今以後人之名碑也而名之﹐抑又謬矣。是其所引別史﹐不過二十餘字﹐而謬妄已有數端。又考《山東通誌》曰「上有石表巍然﹐俗云秦無字碑。」此志作於嘉靖中﹐曰「俗者」﹐言其不出於古書之傳也。又從而文之﹐無乃爲前人所笑乎﹖

來札﹕俗以丈人爲泰山。唐明皇封禪﹐張說婿韋晤扈駕﹐以說婿﹐增三級。後帝忘其故﹐問羣臣。伶官黃幡綽曰「泰山之力也。」困以丈人爲泰山。不知春秋時已有丈人峯﹐孔子遇文人榮啟期處也。未敢以足下言爲是。

此俚俗之言﹐亦不足辯。乃謂春秋時有丈人峯﹐其何所據﹖《列子》﹕「孔子遊於泰山﹐見榮啟期行乎成阝之野。」無「丈人」字。夫紀載之文各有所本﹐今欲實此峯之名﹐卽添一「丈人」字﹔欲移吳門於曲阜﹐卽去一「閶」字。用心之不平如此﹐而謂天下遂無讀《列子》《論衡》二書之人哉﹖

來札﹕大公封營丘﹐地澤鹵﹐人民寡﹐固上古封建各有其國﹐未便奪其地﹐遂就其隙封之﹐非不置太公於上游也。古史萬國﹐商三千﹐周千八百﹐當伐紂時﹐不知其如何變置﹐殷都朝歌﹐千里內不免攺王畿爲候國﹔周都鎬京﹐千里內不免攺侯國爲王畿。澗水東﹑瀍水西皆諸侯﹐營洛後能各守其地乎﹖王以東方諸候附紂者眾﹐故封大公以彈壓耳。足下乃過信《貨殖傳》﹐未敢以足下爲是。

鄙著《經解中》一事曰﹕舜都蒲阪﹐而封象於道州鼻亭﹐在三苗以南荒服之地﹐誠爲可疑。如《孟子》所論「親之欲其貴﹐愛之欲其富」﹐又且欲其源源而來﹐何以不在中原近畿之地﹐而置之三千餘里之外邪﹖蓋上古諸侯之封萬國﹐其時中原之地必無閒土可以封故也。又考大公之於周﹐其功亦大矣﹐而僅封營丘。營丘在今昌樂﹑濰二縣界﹐史言其地澙鹵﹐人民寡。而《盂子》言其儉於百里﹐又萊夷逼處﹐而與之爭國。且五世反葬於周﹐而地之相去二千餘里。夫尊爲尙父﹐親爲後父﹐功爲元臣﹐而封止於此﹐豈非中原之地無閒土﹐故至薄姑氏之滅﹐而後乃封大公邪﹖或曰﹕禹封在陽翟﹐稷封在武功﹐何與﹖二臣者有安天下之大功﹐舜固不得以介弟而先之也﹐故象之封於遠﹐聖人之不得已也。

《漢書》曰「齊地﹐虛﹑危之分野也。少吳之世有爽鳩氏﹐虞夏時有季崱﹐湯時有逢公柏陵﹐殷末有薄姑氏﹐皆爲諸侯﹐國此地。至周成王時﹐薄姑氏與四國共作亂﹐成王滅之﹐以封師尙父﹐是爲大公。而《史記》以大公爲武王所封。當武王之時﹐而大公至國修政﹐人民多歸齊﹐爲大國矣。考《左氏傳》管仲之對楚子﹐展喜之對齊侯﹐並言成王﹐不言武王。而鄭康成注《檀弓》﹐謂大公受封﹐畱爲大師﹐死葬於周。又《金滕》之書有二公﹐則大公在周之明證。二說未知孰是。李君變置彈壓之論﹐恐亦是以後世之事而測量古人也。

初刻自序

炎武所著《日知錄》﹐因友人多欲鈔寫﹐患不能給﹐遂於上章閹茂之歲刻此八卷。歷今六七年﹐老而益進﹐始悔向日學之不博﹐見之不卓﹐其中疏漏往往而有﹐而其書已行於世﹐不可掩。漸次增攺﹐得二十餘卷﹐欲更刻之﹐而猶未敢自以爲定﹐故先以舊本質之同志。蓋天下之理無窮﹐而君子之志於道也﹐不成章不達﹐故昔日之得不足以爲矜﹐後日之成不容以自限。若其所欲明學術﹐正人心﹐撥亂世﹐以興太平之事﹐則有不盡於是刻者﹐須絕筆之後﹐藏之名山﹐以待撫世宰物者之求。其無以是刻之陋而棄之﹐則幸甚﹗

又與人書十

嘗謂今人纂輯之書﹐正如今人之鑄錢﹕古人采銅於山﹔今人則買舊錢﹐名之曰廢銅﹐以充鑄而已。所鑄之錢旣已粗惡﹐而又將古人傳世之寶舂剉碎散﹐不存於後﹐豈不兩失之乎﹖承問《日知錄》又成幾卷﹐蓋期之以廢銅﹔而某自別來一載﹐早夜誦讀﹐反復尋究﹐僅得十餘條﹐然庶幾采山之銅也。

又與人書二十五

君子之爲學﹐以明道也﹐以救世也。徒以詩文而已﹐所謂雕虫篆刻﹐亦何益哉。某自五十以後﹐篤志經史。其於音學﹐深有所得﹐今爲五書﹐以續三百篇以來久絕之傳。而別著《日知錄》﹐上篇經術﹐中篇治道﹐下篇博聞﹐共三十餘卷。有王者起﹐將以見諸行事﹐以躋斯世於治古之隆﹐而未敢爲今人道也。向時所傳刻本﹐乃其緒餘耳。

又與潘次耕書

《日知錄》再待十年﹐如不及年﹐此「年」字如「不復年」之年。則以臨終絕筆爲定。彼時自有受之者﹐而非可預期也。

又與楊雪臣書

向者《日知錄》之刻﹐謬承許可。比來學業稍進﹐亦多刊攺﹐意在撥亂滌污﹐法古用夏﹐啟多聞於來學﹐待一治於後王。自信其書之必傳﹐而未敢以示人也。

又與友人論門人書

所著《日知錄》三十餘卷﹐平生之志與業皆在其中。惟多寫數本以貽之同好﹐庶不爲惡其害已者之所去。而有王者起﹐得以酌焉﹐其亦可以畢區區之願矣。

