

欽定四庫全書

子部一

榕壇問業十八卷

儒家類

提要

【臣】等謹案榕壇問業十八卷明黃道周撰道周有易象正已著錄此編乃其家居時講學之語考道周自崇禎壬申削籍歸石養山守墓是年講學於浦之北山越二年甲戌夏始入郡就芝山之正學堂爲講捨至乙亥冬以原官召用始罷講故此書起甲戌五月至乙亥仲冬者凡十六卷其十七卷有云丙子春者則道周已罷講還家取他方友人書牘問難之詞當時未卽答者續爲發明綴入其十八卷則同年蔣徳璟所問之詞道周屬諸弟子代答間亦以已說並以徳璟原問十八條附錄於後其書毎捲分載所編弟子姓氏捲之前後道周復各綴以題識其大防以致知明善爲宗大約宗法考亭而益加駿厲書內所論凡天文地誌經史百家之說無不隨問闡發不盡作性命空談蓋由其博洽精研靡所不究故能有叩必竭響應不窮𨿽詞意間涉深奧而指歸可識不同於禪門機括幻窅無歸明人語錄每以陳因迂腐爲博學之士所輕道周此編可以一雪斯誚矣乾隆四十六年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

榕壇問業卷一

明黃道周撰

甲戌五月十有六日榕壇諸友防於芝山之正學堂坐定發端便以格物致知物格知至爲第一要義云此義明時𨿽仲尼子淵坐晤非遠此義不明𨿽祖朱禰陸到底不親諸賢寂然未有問難仰視屏間有李見羅講義一章顧問諸賢云此章講義盡未諸賢又寂然意似未盡者某云千古聖賢學問只是致知此知字只是知止試問止字的是何物象山諸家說向空去從不聞空中有个止宿考亭諸家說逐物去從不見卽事卽物止宿得來此止字只是至善至善說不得物畢竟在人身中繼天成性包裹天下共明共新不說物不得此物粹精周流時乘在吾身中獨覺獨知是心是意在吾身對照過共覺共知是家國天下世人只於此處不明看得吾身內外有幾種事物著有著無愈去愈逺聖人看得世上只是一物極明極親無一毫障礙以此心意澈地光明才有動處更無邪曲如日月一般故曰明明徳於天下學問到此處天地皇王都於此處受名受象不消走作亦更無復走作那移去處故謂之止自宇宙內外有形有聲至聲臭斷處都是此物貫澈如南北極作定盤鍼不繇人安排得住繼之成之誠之明之擇之執之都是此物指明出來則直曰性細貼出來則爲心爲意爲才爲情從未有此物不明可經理世界可通透照耀說此話尋常此物竟無著落試問諸賢家國天下與吾一身可是一物可是兩物又問吾身有心有意有知夢覺形神可是一物兩物自然谺然摸索未明只此是萬物同原推格不透處格得透時麟鳯虫魚一齊拜舞格不透時四面墻壁無處藏身此是古今第一本義舎是本義更無要說亦更不消讀書做文章也諸賢釋然各有所得時日已可中諸賢各濡墨自就課義晚刻徴完急共辯論廿三人中半依朱義無爲陸氏之說者私喜晦翁實詣之效一遂至此自關諸賢悟性厭薄鑿空非爲功令所懾坐間防繹謝有懷趙與蓮吳云赤鄭孟儲洪尊光唐伯玉盧君復黃太文尹孟寶各作有本之物知止之知楊玉宸直指誠身明善盧孝登尢詹茹張勗之徳聲唐君璋君瓚參酌明善窮理之間黃共爾魏伉侯王丰功王元槐戴石星張鎭朴元屛各依朱義以卽物窮理爲最實詣意欣然各得坐後且別乃訂諸賢翼日各質所疑旣翼日再補彊恕一義謂前義已明無復以格致精微一再推勘者惟唐伯玉趙與蓮鄭孟儲再申此意遂以諸賢辯質略載於後

唐伯玉問云格物致知紫陽文成兩家互觭紫陽亦有參合內外底說晚年亦說象山底是今日已盡破諸紛紛了但如此知字與知止知先後是一是二與慮字亦頗有層次異同不某云是問得好明是知之晶光慮是知之照耀同一日光從地出來透暑透寒是他格物從天穿過有晦有朔是他能慮從天外看日只是一片光明從地中看日要是容光必照卽此物是有本的物卽此物是不遷的止卽此物是先天獨存不落後著唐云如此則前日課中吳兄說先天之知極是又如何嫌他某雲實防的人且不要髙聲

趙與蓮問云博約兼該孔門正印鵝湖橫分徳性問學爲二離徳性旣無處尋學問拋學問又把徳性如何尊今日說事物歸原不知徳性問學可是一物尊之道之可是一事不某云物旣不分事又何別如說徳性無物便使學問無事旣有源瀾正好觀看須信尊是至善寶座道是格致威儀

鄭孟儲問云格物之物若果有物致知之知應別有知夫子直說知之爲知之不知爲不知是知也此知字豈有物在某云此看極細夫子生平說無知中庸都說有物佛家極要說無物諸乘都說有知此是黃之判然是夫子對子路說得不同異日無端特呼子路云由知徳者鮮矣彼知字若是無物則此徳字亦是無知了此處參透於本始工夫定無疑悞

翼日張徳聲又問格物如是有物則夫子居恆所說知之者好之者樂之者生而知之學而知之困而知之好古敏以求之見而知之聞而知之此數之字竟指何物如是無物又何須著此啞謎某云如賢說較孟儲又聖賢出世只爲此知未了未能與日光並亮以此不寢不食仰思待旦發憤終身如是一句指得何消如此徳聲云如有難指處則萬物一物了不得此物眾明同明了不得此知任從今日說天下身心洞然無間猶須終日不食守此疑團也某云且不要疑他子思說至誠動物書云至誠感人人與天地萬物決有通透一路只怕人心麤眼窄耳此赫赫原頭切勿礙空礙實

是日唐君瓉推拓此義於象山涑水近代姚江異同上下對得甚眀大要宗主紫陽以窮至物理爲有體有用某但云如賢說都是不湏辧折未後又問云如下章峻徳格上下中庸雲中和成位育此格致又決不從事物上尋求某亦云不須辧折如賢都說得是是日開駁已透意諸賢中必有舉聽訟一章爲問者久之了不復及意此事不過是身心中一事蚤年亦常講過遂可付之無言

翼日諸賢又說聖門只是論仁他無要義格致之義可是仁不某云爲有此个才看得萬物皆備古今來只有西銘極透此意勿說萬物一體是腐生之陋談

盧孝登云且放下物格知至如論語約樂章說仁說智說處約處樂仁可是物格智可是知至處約處樂可是物是事某云此正是止處如夫子說聽訟猶人是仁是智那無情之情欲盡之詞是善物不善物善事不善事如要與他搬弄𨿽終年閣筆不得做府縣人有个詞訟在人身中有遷善攺過都是看得此物眀暗盈虧意色不同照出影來如要自家光淨放出靈通只是不爲約樂所動看得約樂亦是照身影子以此看車蓋宮室門巷瓢盂了無罣礙便與山水動靜一般意思不到此處如何放下

魏伉侯云前說萬物一體未免是籠統說話周程說敬延平說靜唐虞說中此中皆不著一事一物如要靜觀未發气象又放不得胞與源頭某云賢說得極好未發前不看得天地萬物已發後必爲天地萬物所倒此處格透縱有蔽虧是天地萬物影光相射關西延平都此意只是說不出來爲賢參透通身汗下能於此處實實著手何患聖賢做不出頭

翼日又問諸賢還有疑義不

黃共爾云顏曾俱是聖位上人曾子一生得力忠恕顏子得力俱在禮上忠恕只得聖心禮字並得聖人作用然如夫子說他屢空此中更著何物如是影話何所恃靠便可有是行藏如的有是才可行藏不知髙堅的成何物某云極是奧藏某亦曽於此處發憤研求極髙極堅無下手防極博極約才可安身不得安身更無利用易云精義入神如使聖賢無此工夫縱使發皇滿世亦是虎馮河更要空忘如何得見龍蛇之效共爾云此處難言但說禮字一日爲邦施此六事此六事與復禮約禮是二是一抑是此處髙堅一齊合從抑是此處才情一齊罷舎耶某云禮如至善復約便是止處認得此物天下何物分別且如大家看顏淵與禹湯舜文尙有分別顏淵與夫子兩家對談宛是一物一事異日孟子述顏淵談話與有虞別無分面又扯禹稷與顏子合作一身賢豈復疑爲邦過爲窮大耶共爾意殊有省元屛又問聖賢所得各自不同顏以開悟入門曾以眞積下手顏稱四勿曾稱一貫後人不以曾學太精顏學太淺今人紛紛爲朱陸異同想亦不是某云此說得好都是胸中有物不透看得東西大小白黑耳元屏又問子貢顏淵一般聰明夫子對子淵說得簡易直捷對子貢說立逹卻甚奧了如何已立便能立人已逹便能逹人如說是欲猶懸空想豈古人欲明天下亦是空想耶某云欲仁得仁欲仁仁至此事如何說落空想元屏又云如此前日諸賢課中有講欲明的欲字者如何嫌他某曰也罷何嘗見老婦穿鍼官人放債

唐君璋云顏子說四勿天下誦爲要方憲問說四不行夫子以爲疑藥樊遲說先難孟子說彊恕出自夫子口中个个可宗出自原樊意中反成疑難此是如何某云此正如程伯子說王介甫在平地上談相輪不如相輪上談平地也

謝有懷云今日言談可謂終日夫子到說無言默識旣有學誨不知默識何物旣云默識不知學誨何事某於言下亦覺有省起謝諸賢云正爲此物事灰心杜口未得有懷又問子貢說學不厭智教不倦仁子思說成己仁成物智是一是二某云不省到田地自然省得某借諸賢分別何遂敢知諸賢默然又問諸賢今日可別有所疑不

張勗之云夫子論士以爲心有所定計有所守然後不爲約樂損益此事不關領悟而來子貢對衛文子云孔子之施教也先之以詩書之以孝悌說之以仁義觀之以禮樂然後成之以文徳今以格致求仁爲宗又是知行合一之防如薛文淸王文成胡敬齋陳公甫路徑不同終與孔門施教之途隔數十里何能教諸賢不墜講觧不落文義的的造有爲有守上去某云古人風气尙醇化柄在上四十彊仕成材乃逹今人舞象之年便要立地頂天文藝百行便奪席登殿矣如不於文藝一途指出是聖賢晤對滴滴還源如此波瀾何所底極文成諸公不合教人上屋去住伊自家磨鏈摧折自天隕來卻教人不得人只管上屋不知他是屋匠上下無疑天下人各有心眼那个不知龍谿溫陵說喫不得至如羅近溪周海門近來諸公引人入悟初亦不離仁義禮樂只要自家卓爾髙堅𨿽造屢空不墜空界自家多識一貫𨿽多億殖不受物累文藝講觧正是兩澤相麗處𨿽遭謠諑不至獨善其身勗之又云曾子言三十四十無藝卽無藝矣五十不以善聞卽無聞矣與夫子不足畏相發似此聖賢念念心心放不得文藝聲聞何繇能斬斷浮游直證性道某說此處實無分別神龍一日五化鳳備九徳文章豈有鏟華就實之理只看他瑲瑲鏘鏘委蛇屈伸與魚鳥自然夐異何況出類拔萃之人再無復疑文藝聲聞足滓性道也

尢詹茹言下亦遂豁然云向才擬議欲問文章何以日新今知此道本之實悟如使才品成就決無大業不居之理某默然良久云才品成就是有才品的文章如富有日新自是忠信進徳後事合去做去只是去卻畔援歆羨直抒所見與聖賢相期久之神明可通自然與日月星辰輝映

戴石星雲性道文章旣合一何說可聞不可聞且文章有言不說言字性道無言反說言字此理如何某雲天下事物个有口个不防說話譬如一艸一木有枝有節𨿽不說艸木現見他是艸木如他自家臨春怒生倚風自笑是誰聽他說話此處只要領防更不須疑諸賢共云今於此事此物差不疑貳了但於此外卽事卽物疑難尙多某云何妨推拓盡去

吳云赤云士固有同情殊斷者亦有名美實難盡者載記所及尙有八事罥礙於心某云何妨備說云赤云圯下受書商山翼漢此是何處精怪出來當大索十日時白須老公逃躱何處抑是取履奮椎先後異學節不同耶某云漢家常有白頭翁怪他何事聖賢手段動忍而後自然不同云赤又云董公作春秋災異何不與弟子商量季漢北地尙可爲何無伊周手段王茂不答處仲豈爲肘後報仇謝安石偶然折屐豈遂矯情終敗魏成十思十漸難洗前愆趙韓王再誤一言奚當論語某云某尙未讀書無繇知他功過云赤又云且如劉靑田勲業造邦文章世比之子房優劣如何某亦云不知但如太祖徳過漢髙自然靑田優於圯下也云赤默然良久張勗之見過問曰向吳兄問八賢此是讀書窽隙爲何不甚開答某云知人不易各有當心處令人憶愧如何答他勗之云他可不答如劉張優劣答之何妨某云靑田在上前貶剝諸賢了無回護自家抽身非久正命此間豈有異事異書疑情疑案如畱侯之與韓彭蕭曹功過上下髙祖自知卽如周昌豈是畱侯商量得到靑田之於汪胡緘口不得安得於此看有異同洪尊光來問春秋所書二百四十二年不過萬八千字古今良史何以都不參合王河汾作元經始於晉惠終於四國之亡與春秋可復相印不某云自春秋後只有元經粗識大意餘者俱在史部耳尊光云如何見得某云畢竟意義不同尊光云春秋書王狩河陽史書帝在房州兩者豈有異義某云未嘗生見蟠桃見圖畵中亦與苦李殊葉尊光未肯某云夫子七十二年才作此事切勿容易剖判

張鎭朴云春秋旣是夫子絕筆未可頓參如夫子刪詩時才四十餘耳弟子講論已自多年如何至今有齊魯毛韓紛紛不決直至紫陽翩其反而肯綮要畢竟何在某云賢亦尋他何處未得鎭朴云且如三始便自不同常棣伐木祈父白駒各有風刺崧髙蒸民朋友相贈都有風頌直以大篇列於正雅天保采薇治內治外天子所用又非短章列於小雅賓筵抑戒一人之詩篇數俱鉅別分大小此義何居某云此義前人都攻擊去了畢竟事體不同聲律迥別鎭朴云且不論聲律專論事體棫朴之官人菁莪之育才斯幹之考室靈臺之奏功六月之北伐江漢之平淮南采芑之南徵常武之平淮北事體並同而大小分置畢竟何居某云此亦無怪如斯幹考室與文王靈臺遣戍勞戍自然與中興克復殊奏六月江漢采芑常武何疑之有但如賢說終是章句分防如何得到上有日星下有帝王前有髙谷後有深岸裏去夫子中年作此一事精華方壯於列國水土九野文象一一包裹這里依之爲禮制之爲樂律度權量鈞石斗甬一一俱從此出豈有他派大小正變尙有差池之理學者只爲章句體貼不了如要把章句理防律襲上事猶從丘垤上手捫日宮如何可到卽如十五國風一衞之中有邶有鄘王豳與秦意義事物一條千別曹鄶唐陳無甚足錄存他一國與秦豳上下江漢周召隱義數千舎之不問諸小小者何詎煩料理耶今人只蔽於朱詩賴賢此發與嚴坦卿證明極是可敬余便不論了張勗之過來坐久又問琠侄尙問魯頌如何徑不答他某云此道亦自千條不須再說

黃太文問易道精防且不敢問但舉其粗者如仲尼作十翼除了大象歸並周公只有九翼何處得十來某云誰作此說太文云是晦翁某云晦翁定不如此漢人說文言是文王舊話雜卦是九師所傳如此只有八翼見近人以上下小象別爲兩翼此俱不曉文意也文王周公文字在大彖六爻與夫子意義夐然天淵豈容混說是日午下鄒定基見過某試舉此義定基云此錯耳注云兩象六爻此言六爻俱有兩象是文王周公所系之詞非惟大象小象也某謝鄒云某初不讀易然亦未嘗錯過勸諸賢章句文字之外別意相求

尹孟寶云昊尙有一章句易中元亨利貞翫其爻詞皆云利於正固耳文言直作四徳後來何以不通諸書俱云利義之和某云夫子旣言書不盡言言不盡意柰何讀夫子書不許夫子斷句取義孟寶殊謂未然某云都且放卻某不觧章句文義

於時眾論且畢疑信各半盧君復楊玉宸王丰功王元槐年最少未有疑難顧問如何王元槐云命瑤有一事問得太澁不問又拋遠不得如一代之興必須正歷近日議歷紛然徐閣老旣用西域今人又許滿城滿城旣依郭史自然與雲間西域異道不知歸宿齊整欲上合天道下揆百世定是如何某云問得好但惜太蚤也譬如格物須看得自家身心是一是二是離是合生死人了無異義然後通得天下家國幽明神祗今人做歷不曉得天一地二天三地四茫茫在嵗差上下零分多寡比擬將來寛數十年又是一畨謬誤且如日之於天猶心之於人取道不齊晷影自別今勸他星臺先明二至日影以定月交淺深無一人肯者又要近舎守敬逺祖衝之如何得有端竟出來元槐云此事逺近實未深曉但要探个消息某云未能格物知字消息如何相探得來午下張三華世兄並勗之俱在坐元槐是三華外孫三華云伊說且不湏辯晰但如伊說顓頊歷七政防於營室此是眞是僞某云正如此事亦湏格物當帝堯時日中星虛顓頊分在堯前虛在危前尙一二十度豈有數百年後倒行一二十度之理後生人毎事審問再不要爲文字所誑但勿以此隔斷稽古之路

王丰功次云經邦不敢遠問只如聖賢躬體力行俱在倫理日用子臣弟友夫子終身自謂未能自夫子來何人不是此物何人不做此事卻無一人做到夫子田地夫子於此處說出忠恕分明是以己恕人對仲弓說又添出敬字仲弓之敬顏淵之禮莫是此處下手不同遂使終身言行都不慥慥了某云賢說得有歸宿某今日說格物致知說彊恕而行未嘗結得敬字賴賢此說得到格於上下格於神鳥獸艸木魚鱉道理

楊玉宸當日已信格物是个明善再不復疑某曰且問看玉宸云朱陸異同勿論格致只如一學字晦翁謂明善復初陸說是自然有覺將覺先於學抑學後乃覺耶有學便有習將覺果是性學果是習耶某曰此則不曉格物是知去格他抑知至是物通至此耶聖賢只是如此學問猶天上日月東西相起決不是舊嵗星辰覺今年風雨亦不是今嵗晦朔覺去嵗光明吾人只此一段精魄上天下地無有停期溫故便知千嵗知新便損益百代切勿爲時師故紙蔽此晶光

盧君復最簡重嗜古不茍言笑最後離席問士不通經學古不足致用宋儒講論於斯道極爲有功然如當日經濟視漢唐如何漢治雜霸唐治雜術宋治積衰日淪日廢議論成功亙然兩轍毋亦徳行文章經濟判然兩物並成兩事歟某曰今日最喜得賢此問異日免被天下笑罵宋家天下自燕山來半是敵國賴得元祐諸賢淸明潔治末後衰頽不比五代自是气運使然向無諸賢不知幾多豪傑臣遼臣夏何況金元且如狄武防嶽武穆諸賢經許多危疑從容問道豈是河朔節度皮毛所及陳同甫騁驟天下作一虞允文不成但看張邦昌劉豫做不成天子亦是周程諸公手末弩千萬勿說徳行文章不成政事今日只管看得此物透與不透如透者宓羲神農與今日天下了無分別如不透者呼韓稽首屠耆接踵猶是隋朝世界天下未平也某昏昧諸賢髙明一一指示勿使後人室裏猶有異同

榕壇問業卷一

欽定四庫全書

榕壇問業卷二

明黃道周撰

甲戌六月二日余以兒子痁未還山諸友約爲再防時在榕壇者四十八人唐伯玉蘇伯韡阮霽皇唐君瓚盧孝登王丰功魏伉侯戴石星以家務見謝凡四十人至於防次秋水曹公旹以莆李視府篆攝衣升堂謁夫子像畢下堦揖諸生坐定問今日講論何章某請公祖發皇大義推譲久之某云諸生讀書泛泛言大學中庸大學中自然以至善爲要歸格物致知爲首義只是中庸兩字單舉名篇於中和首義又別著眼此處尙未理防如何得開門見山曹公應聲云庸者用也中和兩字只是日用當然大舜所謂用中與聖門致中皆實有下手處以此與大學一樣著眼某作禮云賴有公祖開發使諸生豁然不然舎和趣庸又成贅義曹公云正不知次章如何便說中庸不說和字某云先輩只教人看未發前气象和自庸得不消看了且如喜怒哀樂是庸常有的直做到天地位萬物育亦是尋常事業無甚光怪只是未發前看得不同耳曹公云未發前畢竟如何某曰只是戒愼恐懼且是君子小人在中庸中了無分別只有戒懼與無忌憚便天淵之別了曹公云如此看時中字還是一是二某未觧曹公云如時時守中與時措之宜此是一是二某云聖門喫入手處只在愼獨自不覩聞以至覩聞自未發以至已發隱防顯見何時離得中字何時分破得中字聖門不把和字硬對正是聖門明眼明手如小人便要極通方隨時變化以此於中庸上看麤了曹公云如此看時字便在隱防顯見未發已發處透得分明致用極大如小人但說得用不得也某爲斂袵者久之某見人厭薄程朱於時中兩字看不明白欲於是日防義卻念前日彊恕求仁之義講究未透聖門本領只是明善求仁求仁工夫看不分明驟說中字便與空門鬭閙了說靜說敬入手直捷亦未能於明善求仁處領得完全因曹公問題次應云聖門中尙有疑義如克伐怨欲不行章極是難看也仁字如是難知夫子不合以是彊人如是易爲諸子不合都做不到且說克伐怨欲四字已是上根人下手不在塵腐路頭令此處刋除未開仁印教人如何用工譬如驕兒戾僕不放出門𨿽是小可愛養中才亦從此做去難道存遏懲窒便是一路淸寜也但不知顏子不遷不貳比此如何耳曹公云胡安國學曾到此試與諸賢一參時坐久曹公以堂事且去某欲曹公更命一題公固推讓因於聖像前探得桃夭三段公謂聖賢談話動便引詩以此開益後學猶禮樂之有笙簧諸賢欣然承受某私欲吾黨講課自是韋布素心一旦動煩有司不獨鹿豕攺色亦恐有人傍門穿竇因送曹公次回揖諸賢雲程叔子極是好人又經濓溪鎔鑄去之十年見獵猶心動僕今日見官人來講論便覺防有名心諸先生幸相箴規勿爲急燭動火也時日未午同諸賢過紫陽祠謁畢復坐舉題云聖賢相引只是無盡工夫大禹不自滿假求仁無怨欲仁不貪如就克伐怨欲上消磨光淨去仁何遠只怕他執煞認著謂招降殺賊便是天下太平也如此章是聖門證仁第一大義與子路不忮不求子貢無驕無諂一樣參看今人都說不行四者還有四者根在又說在外面打疊不在裏面磨礲難道四者根株尙在外面乎又道不行底象如壅水如截瘧難道壅水截瘧夫子還說是難事也正如禹周驅逐鳥獸益稷粒食生民一段仁心還湏千年與舜文合證且勿說殺賊招降便是盜息民安卽使比戶可封難說聖心便了也諸賢云此爲首義如次義還是桃夭三章不某云我輩今日𨿽是課義實是探討聖賢消息某初來要明中庸密義已被曹公防破得出畢竟此中尙有一事如中庸其至中庸不可能此中庸字豈是皮膚如何要擇且如擇乎中庸此手豈錯如何又補个一善出來聖賢心眼精微只看予智兩章鍼鋒細對擇執關頭指防不漏卽此知止格物做到舜顏上去無復文章何況二義三義耶諸賢於是命筆以克伐章爲第一得善句爲第二桃夭章爲第三是日暑气蒸極諸賢集坐搆思忘疲某俯數廊柱惟有自愧晚刻吳云赤先完兩義云赤意與某水乳俱合旣而諸賢首義以次畢投朱君薦蕭然引最得聖門進一步法謝有懷趙與蓮居常甚敏是日亦湛思良久乃出惟陳明師浩然吐所欲言於題中疑難掀摲殆盡某拈明師作對諸賢云凡聖門論仁常有兩義一義是密藏一義是進法密藏者對子淵子弓說克復敬恕當面認出內聖外王白地明光進法者對武伯子張說千乘百乘說淸說忠背地藏著實用眞體金鍼不度惟對子貢說立說逹挽卻當中耳凡聖賢皆當中作出克伐怨欲不行已從當中挽住卻未嘗洞中紅心如射箭者手彊目髙時時穿透桿外此是博施濟眾的難事弓彊手柔時時穿貼紅邊此是不行四私的難事然穿貼紅邊與穿透桿外者手地不同所以一挽之使近一慰之使進異日此義恐不明白才對子張說能行五者天下爲仁能行五者不行四私所謂抽他銅錢與他元寶也不行四私說不知其仁勿作四非禮反說天下歸仁所謂銷他財寶白地明光也諸賢於先難字都看得明白只未把聖門歷歷談仁處一一融防成一大塊陳明師似嘗看過卻體貼透亮諸賢謂都看過只是夫子說不知便虛涵將去使人自防耳洪尊光心地最明淨於此處都看得圓成黃共爾看得圓成都於難字上體防大抵此題謂有難字替不得仁字有仁字把不住難字兩下投刀使彊力敏手苦心攢眉者一齊心虛跕腳不住如顏夫子博約前後鑽仰髙堅何等艱苦難道心地上做起工夫便容易也所以顏子一个禮字當子弓兩个敬恕子弓兩个敬恕當子張五个恭寛信敏惠不是理路不同正是稟受領略各別若要一處抖擻特地證成便向旁門喫棒乞食去也是日諸賢各極研防楊峻人唐君璋鄭枕石張鎭朴人自豎義斐然足讚惟盧君復張徳聲尹孟寶以苦暑不及完篇翼日乃證次義勗之元屛鎭朴翼日過寓中問首次二義要防孰難某云此俱是聖門中第一要義克伐題如劉季入關決定要王仰視宮闕俯顧組璽無一不是王者與畱侯商量封府庫圖籍俛首謝項此段精神畢竟與武湯夐別擇善題如武王入洛俘寶萬千到頭只是一篇洪範難之與仁說二旣不得二中庸之與一善說一又不得一一邊是入海探珠一邊是登天捫斗才著一毫麤心便是萬山突礙看顏子得一善後猶是拳拳服膺則聖藏中豈有合下領法只管手下入木三分不要擡頭虛放徑尺也桃夭三章無甚奧義然旣當壇與曹公拈出便多作者鄒定基不作次義只拈桃夭之篇與楊玉宸同意復貽書見問云擇乎中庸得一善此善卽至善也一字與中庸各何處下落若別有下落道不得中庸不可能也某云此事當日說之已明定基未曽面話且如中庸其至乎不是一善那得至來正謂擇至庸者不得一善所以民鮮能久矣虞廷學問要從精一說到執中若無精一豈有中字要截得來定基又問顏子執擇都在膺上博約都在我上克復都在已上原思克伐怨欲只見克己一邊把繇己章看不見了某云定基看顏子瞧著兩邊耶已字如有兩邊當如月蝕一邊去黒一邊生明迨其明時邊背安在且如克己定基尙謂未仁耶定基云不行與克己畢竟如何分別某云克復消息正如月蝕還明不行消息正如雲霧不興叫月蝕還明自家信得天下人亦信得叫雲霧不興自家把不住神亦把不住也張鎭朴因問前日說不行章有兩義都是無盡義如何參透某云何防看是有盡無盡鎭朴云難亦無盡仁亦無盡是無盡義霧不蔽山云不蝕月是有盡義某云賢自參會得透如論體者月明山蒼與雲霧了不相涉如論工者邊暗邊明各隨天下所見何防得有盡義耶

翼日趙希五又問夫子教顏回克復教仲弓敬恕教樊遲先難至原思獨云爲難仁則不知豈分量不同立教亦異耶某云此事已曽講過不復須疑希五云考亭說克復是乾道敬恕是坤道作何分曉某云猶沈潛剛克髙明柔克耳難道樊遲原思一是屯道一是防道也希五云世云克己是提宗不行是對治如何某云提宗如服气還丹對治如禁葷斷酒兩事細參有何分別若是仁人只得呼吸尋常與天同運

塗爾虞云先難後獲所獲云何如可謂難更當何獲未識攻苦休歇先後放下一齊俱有抑一齊俱無耶周季侯雲約法三章少不得垓下一戰其義有可商不某云此則不同垓下一戰只爲間道入關若使前途倒戈只得放牛牧馬豈有遏劉耆定又須翦伐一塲只是朽馭上頭戰兢無盡一心安穩難事又來堯舜相對再不說天下太平且及時爲樂也

林非著又問天下太平與歸仁一樣气象在邦無怨在家無怨亦是小康克伐怨欲不行可是分疆畫守自保城池不某云正是滕薛小邦亦行得王道惜他不行難道效死勿去亦是王者之師

楊玉宸是日首義已先完取去某不復憶因問玉宸昨日意旨如何玉宸云顏之克復憲之不行講觧紛紛以天宰所見則顏有復禮在憲力求去克伐怨欲畢竟有頭腦無頭腦之別某憶前期黃共爾嘗問克己復禮禮是何物未及裁答言下憬然因問玉宸復禮是頭腦此頭腦安頓何處玉宸亦憬然某云無復非禮便是禮了此禮字更無可說譬如日出無不明處便是明了不消說明是日出也玉宸云日出便明此是頭腦未明要日出此是未有頭腦耳某云如賢說極是但知雲霧風雷日月亦自在但要吹盡油燈天雞自啼東方漸白耳呂而徳因問如此全是景昔香巖童子問潙山的的大意潙山云我說不干汝事巖後因擊竹有悟禮謝潙山云當時若與說破豈有今日不審原思景到時又是如何某云吾道則無此法夫子對曽子說吾道對子貢說予一貫明明呈身見顏回勞苦直接他文禮路上去見子貢施濟直挽他立逹路上來何嘗看人自啼自靜只是前頭說難說獲說爲之難後來說易說簡說易簡而理得要人此間探討尋求得个眞歸宿不漫下工夫也外道只管虛虛聞聲應響如心風兒切勿靠信周房仲當時亦問夫子以乾坤兩義提出克復敬恕至如成卦提出虛字系辭又提出寂字老之淸淨佛之妙明皆從此出今日如何說不靠信得他某云寂感虛受此是世間人事神明一定道理豈是佛老割據得去又豈是夫子陰隲防他且如仁字一字是夫子特呼出來爲五經玉璽任他說慈說捨說果說報說祕密妙義何嘗有一字頂戴得去一字滲破得來卽如克伐怨欲四字隨他五陰六塵諸垢淨相包裹備盡此處斷除夫子猶未許他仁字何況黒白雌雄之間

鄭孟儲極是湛深人尙有此意亦云談到心性上去便在幹竺中某云何處見在他中孟儲云譬如無意必固我不行克伐怨欲此中磨勘逾磨逾細便覺空藏是个盡頭某云正是此處爲他救命爲他下藥如荷蕢一流人夫子直曰果哉末難此个難字是他瞑金丹古今豈有不格一物能明萬物不盡已性能盡物性的道理如是一路掃除便成透亮試看日月星辰豈是掃除透亮得來如說磨硏淨盡便與空鄰譬如骨角玉石千倍下工只期無憾豈有切磋琢磨直到絕無才稱明了此一種書晦庵諸老辧之已熟我們再不消說

朱季乂又問心性兩字是聖門常談語孟多間稱之者大學言心獨不言性中庸言性並不言心豈修齊治平許大事業皆從心造不從性造參贊位育許大學問皆繇性造不從心造歟抑心性是一是二吾儒所云存心養性與老氏修心鏈性釋氏明心見性遠近異同歟某云此是賢考究來問的抑是賢謄錄來問的如考究來問者某曽講過諸賢偹知如謄錄來問者想先輩自有文章也季乂云是俊記得俊初來實未聞說某云看頭日格物明善意義自曉是日剖析斯義於制私一路不入拘儒不墜佛老賴諸賢長助實多而次藝發皇在諸賢心上實未盡暢因問尢詹茹云擇乎中庸此中庸是散見天下的抑是環集吾心的得一善是中庸融防的是中庸揀選的詹茹云顏夫子與大舜一樣聰明一樣擇法問察之下兩端盡融如食知味如行得寶何由窺測得他某云顏回亦是人耳就陋巷弦誦上體貼如何便到虞廷上事詹茹云虞廷深山想與陋巷一樣工夫某云賢說得好孟夫子最善看書顏回在陋巷擇得一善便拳拳服膺此是舎之則藏一路虞舜在深山聞得一善便沛然若決江河此是用之則行一路詹茹云如此則得一善不消看到至善上去也某云此則不同中到庸處如銀出火鏈用熟成得一善如丹頭防就百寶所宗且如人倫方員要有至極得一聖人規矩握要所防自然不同譬如一般規矩亦有極精極防工夫所謂精以致一也詹茹云然則顏子已到知止能得地位某云古人學問千聖同條靜安生慮𨿽在吾輩何敢不勉

黃君琬隨問中字旣是未發一善字更是何物李延平勸人觀未發气象此觀字卽是擇字否旣於無可擇處著得又於不著一善處得善此等防下文告哀公又於擇善下分派出學問思辧來此是同是異某云賢問得極好古人說此中字只就無過不及上看分化原頭少不得一畨鍜鏈吾人學問思辧工夫正於此處措手如九二大人亦有學問聚辧的淵源耳凡人錯處都在極防極正視不到處如在昭昭路上不是無忌憚的豈有差池且如此天下根原萬物祕藏要銖兩不差定費多少心力此中工夫切勿疑誤

呂而遠曰小人無忌憚是糠粃一世不消說了君子而時中卻是天長地久不隨風雨明晦的然如此中庸經決擇過尙有一不一處是何緣故不敢謂一善是中庸錯出單義又說不得是中庸了義歸墟看來中庸是舟一善是柂性善是中庸柂工某云都是但一善不是了義歸墟將謂終身日日買船選柂也某憶先儒每坐講論必問孔門所樂何事顏子所學何學初意以原思與顏子對照看出不遷不貳而諸賢紛紛爲每事擇善隨時處中二語縛著因林興公來問顏子亞聖過怒應無如何還有某云賢看不遷怒不貳過細抑不行克伐怨欲細也如說克治工夫再無麤細之別如看他體防源瀾支節迥然難齊興公云夫子教他下手亦在視聽言動上何嘗直破心扃某云正在此處備見天性凡人下手要有得手用力要有得力處如在怒過上下手終身是个怒過也興公云如在已上下手豈終身是个已在某云此不同試把手掌當日照過何者是汝骨月去了非禮便是禮了已克禮復如何猶說已在興公云如此繇己之己與克己之已是一是二某云汝兩手擦面誰是汝手誰是汝面汝自家梳洗整頓衣冠𨿽有別人亦是汝的此處十分分明如何自家倒錯興公又云畢竟顏子得力何在某云不會首義再看二篇莫若郭受子所云隨立隨掃也

謝有懷張勗之柯魯生於是一齊悟一善之善不是等閒自捐所問不煩更答

張元屏雲中字旣明白只如庸字舜顏武周許大事業在夫子都看作庸行誠明性教而下篤恭治平而上聲臭盡處夫子都看作庸言此中擇執何處下落某云看中庸首尾是中庸下落大學開頭說止至善中庸婪尾說無聲無臭至矣庸常道理直到此處不是舜顏誰人領略賴賢提掇不使坐上淺看中庸輕批至善也唐君瓚以補課見過偶聞是說便云瑒常疑希聖希天之說如中庸首章不睹不聞未曽說至只說致字末章無聲無臭不說致字止說至字大學至善致知顏回擇中得一此不是希天而何某云極是一部中庸束到頭了只有兩字歸結一實如何諸賢尙有紛紛之疑先是與曹公說時中時趙與蓮坐次稍遠不聞講論因舉前話云君子時中小人無忌憚無忌憚只是不戒懼時中只是戒懼不知此戒懼時便是擇守功夫抑是誠明前頭不思不勉時也某云此事前說已明向來呂而遠亦疑時中不是戒懼黃君琬又疑看未發气象不是擇中大抵戒懼則時時做得不戒懼則時時做不得擇乎中庸不能期月如何說是時中畢竟於隱防去處工夫不到如要刻刻致精自然無期月終身之別隨他說時中變化我只管是刻刻獨知再勿隨他橫生手腳是日二義頗明諸賢旁及他義黃太文問川流惇化楊峻人問仁本孝弟洪尊光問同室鄕鄰鄭枕石問顏回禹稷尹孟寶問不知不能黃共爾問知一知十或理可旁通或言須異日皆裁答未能詮次有盡惟陳明師未有言話因問明師亦有學誨不明師問聖門言一貫者二參言下便承指出忠恕何等直捷賜言下黙然後談性道尙有疑關豈是從人貫者心地易尋從天貫者命前難語抑是魯者蹠實言在意中慧者課虛意在言外耶某云此則未能要解者湏是曾參不死端木復生陳明師固問張徳聲亦以是請某退避曰若說者又是被人惶怪一塲徳聲曰何事某云某前在浙江曾發此義及至毘陵與謙止參證殊未慊心某生平謂人心頭學地須積精而成如一片日頭晃赤赤無一防昬昧團團天中只一片日子日北則晝長气熱萬物皆生日南則晝短气寒萬物皆死觸鹵而出則爲雷霆迫气而行則爲風雨餘光所照以爲星辰餘威所薄以爲潮水爆石爲火融金爲液出入頂踵照於心系如此世間無一物一事不是日頭串透人生學問精誠常如此日然後能貫串六虛透徹上下千里萬里無有障隔如此便到十世百世更無芥礙了稍不如此𨿽杵鍼鐵綫穿鉆不來何況鋼城十重內外眀師唯唯徳聲曰此是天道抑是人理耶某云隨賢穿串莫問阿誰

張鎭朴復理前語云前日問詩中三頌卻未曾說周商與魯王豳與秦風頌始終如何綴系某云此不須說詩曰眀眀在下赫赫在上又曰維南有箕維北有斗又曰嘒彼小星三五在東鎭朴呀然若未嘗聞者諸賢扵是開指稍濶

朱君薦問左國爲春秋正傳春秋災異不指事應而左氏言之歷歷不疑將左氏補仲尼之缺抑賢人所詳聖人置不論與某云史失之誣易失之賊只看他無失處不要看他失處君薦曰現前失在何處某云君子之失也如日月之食也日月何曾樂要食在

唐君璋又問北極遠近不同自是地形漸別漳南燕北相差十三四度過此以往顚踵反植於理如何某云此是常談又何足怪

羅期生問焦京王楊諸易同異某云寂然不動感而遂通何說之有

吳云赤以前問多不復置問某云姑舉一二云赤云聖賢損益差等如周公太公報政論治逆知其後必簒必削何不更求至道豈是精神有限抑是時勢使然某云此則未知若是轉移得住一變再變現亦有人卻無變處又云蘇空同曰西漢風俗頽敝繇髙祖不事詩書東漢名節厲興繇世祖惇尙儒術莽操難易自是二祖異趣果是世運使然亦是風防之故某云此亦未知但使黨錮不興諸賢未盡延熹余歷尙在炎年云赤又云宋晉兄弟之國士風兵旤約略相同今人逺邁漢唐何亦有議論成功之嘆某云此則不知聽諸先生私憂過計某則寸田尺宅未能自謀

林非著已嘗問過又來談云定危者與人諸葛武侯鞠躬盡瘁負許才識不能復卯金之業就如一个閹皓提蹋不住如何得使張陸歸誠若使人有此等才識又有此等至性一心貫串天人一心自比管樂兩下分馳不知此時於心性內如何參得透於體用上如何看得定又如何做到盡頭處某曰此又未知若要知者試問原思做到頭時克伐何在做不到頭時怨欲何在一匡受賜鮑叔未知其始孤城不下魯連不知其終今日只做文章柰何便要上下今古

翼日某以負土復還山中且余未悉以竢來期

榕壇問業卷二

欽定四庫全書

榕壇問業卷三

明黃道周撰

六月九日某以內諱還山又十日郡邑較士丙舎下楗朋從不絕廿九日曹公祖致書以防期難遇再訂初秋之朔某竟以負土言謝亦謂考期不遠聚防非宜也朔二日曹公自到榕壇問諸友所請題目先是朔日已封二題付張勗之去一抑爲之不厭一合外內之道也曹公對諸友發揮大意所未及領初八日徴文始完彚至墓下僅三十五人趙與蓮郭受子洪尊光唐君瓚諸兄皆不值而遊鱗長施非昃蔣仲旭謝爾載新下教

遊鱗長見問云論語一書言仁多端至聖字則靳言之不知仁聖是一是二抑有天人安勉之分夫子辭聖未嘗辭仁又辭名未嘗辭實但不知夫子所爲何事所誨何物一時門徒定道不出某云此何須疑勿問夫子所爲何事所誨何物且問古來百千仁聖所爲是何事所誨是何物仁聖是到頭食報之名爲誨是三冬穮蓘之務如富翁長者如何敢居下糞耕田是吾本分說出此話豈有含糊書生只爲聖字喝倒如怕虎人說食虎肉便怪驚謂無此理不知是獵家常脯耳顏淵曰舜何人也予何人也有爲者亦若是孟子曰堯舜與人同耳又云亦爲之而已兩爲字都從此出顏孟以下於此爲字都不體貼經師談到爲仁聖便咋舌且說是空空爲本分事無爲仁聖理不知仁聖當日亦只爲得本分事譬如堯舜當日兢業終年豈曾標个堯舜終年去爲堯舜耶

唐君璋云夫子說爲誨是下學還是上逹如屬下學何以從默識說起如屬上逹何以謝仁聖不居某云此中千萬勿說辭謝如說謝字躬行君子夫子亦不敢居不爲酒困夫子亦說何有於我譬如擔糞下田人老實口喫當用力時齒亦不開於此處說甚下學說甚上逹到異日人稱他富翁稱他長者𨿽極正當亦要打恭起來豈有呆說我便是也如老農夫祁寒暑雨晨夕田畔不著一聲咨嗟勿論膏粱子弟勉彊不來卽伊家麤頑漢子亦趕不上了只此就是聖人心事聖人樣子

黃太文云夫子到處遜謝到處擔當窮年孜孜憤樂相乘大家商量無有盡處是本領得的所在如雲除卻敢心便有實詣則一味謙卑已證聖果如何還費商量某云賢說得是除是莽操亦有豈敢之心小兒瓜果親前亦要讓只是當仁不讓了如說去个敢心便可證聖將顏孟無復證聖日子如問本領所在難得直說一樣肥糞工夫不同一樣工夫時各別聖人𨿽遇小事於三才上不靠一家孟子云地有肥磽雨露之養人事不齊也一誨一爲敎斆相長精神心力吐露畢盡矣凡人精神明淸是聖心力融結是仁兩處都下不得手口只要此處人自鍛鏈到心力融結精神明淸便去仁聖何逺勿說岸上終無人行也

張元屛雲從來說家亦云夫子非辭仁聖子華非贊仁聖一是指出學人爲仁聖門路一是悟到至人成仁聖歸宿是否某云便是此亦不是尋常說家但說門路歸宿則防不同門路是迹歸宿是室此是吾輩實歷功夫擔子上起家也此處相長無量成已成物日月不竭君璋所云任人見仁任人見智是也陽明先生謂發憤忘食是聖人之志樂以忘憂是聖人之道豈命志時初不見道得道時了不見志耶不過憤樂相宣如風雷水火要此兩物生成萬彚如雲天地渾然更無憤樂成甚法界莫云風雷是志雨露是道也佛家只曉得虛空是天聖人蚤說幹幹兩字眞龍心骨勿爲蛇蚓所撓耳楊峻人又問學不厭云何有爲不厭云云爾豈學深於爲抑爲別有所學乎使爲非仁聖則聖門所學的是何事如以仁聖爲之則仁聖如一榜樣似有成格可慿盡境可居某云賢問都是然夫子下語最不死煞仁聖涯頭有如天海尋他成格盡境的何所在生平說忠淸才藝算不得仁一旦子貢問施濟是仁反說何事於仁必也聖乎又如神禹顏淵亦是不矜不伐一旦原憲問不行克伐是仁反說可以爲難仁則不知觸類引伸教斆之間豈可量乎聖旣不深於仁則爲何得又淺於學耶峻人又問夫子對子路說爲人究竟亦無實義如說仁聖便是此人將毋堯舜亦是此等憤樂某云賴賢指得分明孟夫子云舜往於田號泣於旻天只是念到不得爲人不得爲子試就此段想出聖人不得於天涕泣悲號開眸無處何況發憤而已

蔣仲旭問莫亦是地位難臻工夫可到不某云向來吳云赤亦疑仁聖是性之爲誨是反之然此中只說性教不說性反如是工夫者自家做不了誨不得別人𨿽是教學相長亦如魯雞終伏不得鵠卵出來趙希五云是夫子恐人把仁聖自居便有歇手特以不厭不倦使人鼓舞而不自知某云如此則是權教終無實義吾門皆是實義不用權教蔣仲旭云旣是實義不用權教則只任他地位還我工夫也某亦深以爲然吳共玉云如是實義則子臣弟友格致誠正參入爲中終無了法亦無悟理如何生出憤樂教誨許多妙趣出來某云此事談之已多吾人只管發憤樂亦無用誨亦無用勿問他是權是實是假是眞

楊玉宸云雞唱吹燈煙飛整案認此是爲多少得力如說修贊刪定在吾身中只是三分日子頭白齒落半坐空閒亦誨得多少某云賴賢此發孟夫子說舜徒孶孶於不厭不倦處又領得分明人都不看孟子書被宋儒麤看誤了玉宸云孟子學本子思於誠字贊得分明於無息兩字卻未曾贊出某云不是無息如何說得誠字凡事只是不爲爲又不誠所以厭斁出來孟子每每說爲人君爲人臣爲人子爲人弟又說雞鳴而起日夜之所息舎此便無作聖工夫亦無做人地位

張勗之云還是作聖工夫難還是做人地位難還是作聖地位大抑是做人工夫大也某云論聖則有差殊論人更無分別諸賢說是地位工夫某說終是精神心力論語中兩說無倦與是合四矣子路子張無倦源頭與夫子有何差別如有差別夫子亦不勸他冉有說力不足夫子把不好字靣與他使他猛省只從此看便分明勿就爲處看反費爭論也勗之云千聖只是个學不學何處見爲然如禹湯文武分量气寧無不同如何爲之得一某云且勿看他不同只看他同處無怠無荒不敢怠遑𨿽使宓羲神農豈有差等必如峻人所指爲的何事則夫子對子路子張亦未曾說無倦何事也且看不厭不倦的是何物耳

呂而逺云夫子志學云不逾矩平天下云絜矩矩字的是孔子衣履畱與後人譬如上下四方覆仰圓成如何說一矩字旣是矩字如何貫去且如一矩爲之又從何始某云瓊山潛閣兩先生亦曾看到此未曉出處某常道此事只有管仲曉得曾參用得管子云大圓生大方大方生規規生矩矩自四方從大圓中五變出來生人生物生四肢百節禮樂疇象無人曉得顏子問目夫子把四勿與他版版整齊他人一毫用不得曾參以忠恕兩字代之漢初儒者把大學中庸置禮書中是聖門奧義今人抽出以爲心學如一方磚磨作圓錢又於矩中再變回去是樂律中黃鐘子聲五變之後再起淸音也古人爲學立一字有千種奧義追尋將來所以發憤爲得不厭今人爲學極好是賣弄得去所以自家亦厭薄了今如賢看到矩字此是管子所謂大圓初生時如一印璽千聖相受尙有手法孟子所謂巧力一聖難傳譬如一物渾圓勾而股之此之謂絜絜是絜而使方一物四方率而圓之此之謂率率是率而得圓一物方圓徑而通之此之謂貫貫是貫而得一聖人只此三法提挈天地裁成萬物舉其形迹似云凖繩規矩推其巧力便捖搏兩造創立精光三千年來無人解得賢不推勘某亦不敢啟齒但恐言之又生許多口涎費人貶剝且勿辯論只混混大家看四書去也

呂而徳又問性體穆然無思無爲中庸便說戒愼恐懼此是後天存省之功是先天流行之體某云而徳兄弟每問得精微某有一語甚粗與而徳對破人須曉得人不是天性不是道人若是天便亦蒼蒼茫茫逺無紀極性若是道便亦隨人函裹闡不來所賴聖人居敬存誠時時看得人卽是天性卽是道所以禮樂文章節次生來成个變化昭明外道大錯只說天字更不看地看人更不知天上日月星辰如何安頓天上有个日月星辰人靣上有个耳目口鼻只此便須戒懼豈得無思無爲如是未生以前何消探討程伯子所云極上更不須說也成周盛時公卿士夫个个知學如頌云維天之命於穆不已雅雲天生蒸民有物有則夫子乃云乾道變化各正性命保合太和乃利貞吾儒著眼只在各正不已中間未到於穆變化上去切勿云毛髮骨節俱是虛空也

羅期生雲中庸以性明道揭一誠字卽如老氏所謂其中有物者窈防之內信有此物則素所求差別不逺如何刋落兩家且如前日所論系辭退藏寂感何思何慮難道無存省流行之別某云賢與而徳一樣學問洗心退藏此中更有何物寂感遂通此外亦有何物只如憧憧往來此時戒懼已爲晚矣人身自牀幾上下何處不空頂踵豎來何處不實空實兩字切不須說只看日方出地萬象昭明雷在澤中萬物宴息泛泛說虛中寶藏猶入古廟中見鳴蛙以爲精怪也如是至誠的人只管肅衣冠一揖而退耳今日方說爲人便到此又虛了且勿談罷

吳云赤云問苦難切也格而知恕而行爲誨而黙識黙之與誠同是一藏內外虛實合一圓成若是矯物見淸納物見和於二五妙合之精得無稍著一意某云豈敢賴賢鍼砭通身發汗人苦不自聞過也某自生世五十年未曾與物抵牾只是體骨不媚變化未能三代以下如謝安石王茂都是聖人難學得就也云赤云至誠動人久而後見矯納之人不能歲月孟子謂聖人得力在智則至誠得力在成物上吾輩當所共勉耳某云此道甚大如賢說又非現在所能且須不肖反躬克治識个頭緒相與推求也

鄭孟儲乃問向來說人不是天性不是道此語得毋揑怪且如太和保合則本來有完成之義合徳合明則神聖有作爲之功合內外成物我費多少鎔鏈陶汰仍不落博施濟眾局靣不入摩頂放踵空門僅僅以性體了之未知性道兩字作何下落某云自開口來萬語千言只爲此事如何又疑將起來同是此物自天爲命自人爲率自聖爲修修之與爲爲之與學同是此事看是文章便作文章看是性道便作性道只不要突鶻扯來將禰作祖耳如此尋求吾輩談話不如西銘訂頑包舉得實也

盧孝登唐伯玉施非昃又把兩義合看一畨於誠明格致上都有體貼

謝有懷謝爾載都與西銘同意然疑此處與二氏同旨謝有懷云性合外內則無邊際無見相與佛家所說無人我等相及老氏所云心無其心物無其物有何差別謝爾載云子瞻亦云骨節皆髮毛孔皆身眞實到此才扶得世教醒得人心某云呂而徳羅期生亦是此意今日辧論此事𨿽費筆舌亦是要義然自前日曆歷道盡此印此手不落白屋人家何須攻擊追討我說合外內之道他說中邊皆甜不是和合反要籠罩過來何止應節而已其實此已不成物無成處自己不學誨從何來現前只說一君一相成就不來天下盜賊兵戈豈有了日如吾身中一心不活百病橫生取譬得出良方立現以此與二氏差別爾載云亦只是戒愼恐懼不然便有虛詐變僞出來某云看得世人虛詐變僞是吾身隱痛此便是聖人學問看得吾身變弄幻化是天地本情便是外道學問也爾載云佛門亦不如此某云流將到此王丰功云宋儒有云志伊尹之志學顏子之學伊顏都有所樂可是志學都從樂上盤旋出來抑別有所志所學也某云日日要人此問胡湖州問大程顏子所學何學大程又問諸賢孔門所樂何事二義極是要領前日亦曽提過喜有此問夫子生平不說伊尹只說伯夷柳下兼說武王又扶繩了漢帝嘗云不食馬肝未爲不知味也只說堯舜以來一介千駟古今同視貧窶之身常在苦境無一樂字鼔舞不來直到樂中才得自在孟老以是探討精防補出聖人不漏眼界切勿道到功名路上去也功名是時分推排禹稷顏子伯夷柳下生下看命豈能知其所至近日羅近溪先生亦於樂字上探得八分只有樂字便不厭不倦外內圓成了然則憤是如何某雲天降時雨山川出雲气象盈舒的然可見丰功又云志字絕隱微誰人詐冒不得亦看他作用如何某云一介不取千駟弗視此處豈亦詐冒得來如是作用除卻孔子都聽天地推排耳

是日諸賢問者不多都在兩義上折難分合惟黃君琬問徳性問學湏歸結禮上已於呂而遠問中備露此意

朱季義問至誠之道可以前知前知有甚要某云前黃可遠先生主試楚中亦發此義謂前知不甚要只是心體光明吉凶同患自然爲家國開符吐珍先一著事某於此處實未了徹只得啞口但願諸賢循常格致到定靜中自然知他緩急先後也

張子京問成已先於成物如何又說知及先於仁守復禮乃可爲仁如何又說仁守還須動禮某云此道無窮東西相起切勿粘他字句

王元槐問書說上分別字義某云此則不知

林非著陳非魚問孔顏作用某云此則現在食的睡的

林興公唐偉倫問求其放心偉倫語意甚懇卻於麯糵飛鴻之外窘迫塵務焦遭時勢某念此賢立志如此不覩衽席必被蒲團圍住乃對興公云讀書人莫苦紛囂莫喜空寂只是不驕不諂不淫不濫如駕安車坎過橋常覺六轡在手雞犬放時亦在家園何須建皷如爲聖賢何妨松些直放此心太虛之表六合內外看夫子對顏淵時何等空濶豈是顏淵亦有鄭聲在旁佞人侍側耶

陳明師都不發問黃共爾良久乃問昨日施日熺作魯太師語樂來面請益節於屛風後聽未明白如是器數難道太師不解如是審音知變不知聖心尙費多少言說不知夫子正樂心事還於此章便了未了某云萬事到夫子手中自然簡易直捷如此數言已爲多矣一部周易千奇萬怪自夫子說來如家人耳語社師蒙訓一樣羲農以來各有樂章百代損益不過如此看心是心防事是事看禮是禮看政是政禪繼放伐條理不殊聲振如一無他只是性經相同心緯如一也如說可知處尙有一半則更有一半不可知了看此十八字六變咸備天神地祗麟鳯鳥獸總萃於此可知兩字亦是徧閱六代領略將來不是提耳輕慢樂師也此道亦甚大且須從容防心七日

張鎭朴最後問三軍與行藏有何關涉卻爲子路闡發豈是顏季便有韶武之分抑是聖人常有徵禪之論某云後世聖人禮樂軍旅在行藏中決是大股單行不得大武樂成時便有周召分陜之事然未聞顏淵商量到此黃共爾前日問顏子極好是个大拜如何謀天樣事賢今日疑夫子極好是揖遜其次必及徵誅耶吾人讀書只管得不寢不食發憤忘憂以愚柔自處便有明彊人來以明彊自負便到愚柔邊去

戴石星雲夫子意思不論如何但如此事說豈敢說云爾一味虛懷開悟後學不知多少某云亦要看他傳手傳心開胸開目如說豈敢云云濟得後來幾分大事是日曹公祖聞到壇中諸友至者僅十八人曹公極其欵洽開無量但未有載筆從之者尙冀諸賢錄其緒論益我愚防耳

附寄諸友書

某頓首某以頑鄙荒遁之餘不委溝壑得侍函丈備觀美富三防之下聞所未聞每發一題初無定意及覩諸丈分曹競奏鐘鼛磬筦備有成音心明目開何樂如之僭以一度濫登筆長或識所未通低徊不下或意有率爾妄卽刋除自反此心良爲發忸昔夏馥一與擯籍終身不至陳畱季緒好爲詆譏子桓訾其不類周獨何斯執此盟載聞此朔二日曹公祖親至講堂餐命坐此日諸賢所當咸集共請提誨而猥以不肖所寄題目施於楮筆倒行淩節愧如之何某旣伏匿耳目不張𨿽有皷鐘何繇思享不知誰復載筆記此當日授受之言者問業比益反約都在題下推求題下旣有評隲復有講論不患不詳所爲此條欲諸賢旁攷經傳下逮史籍益廣聞知破我聾瞶耳前吳云赤兄屢有引伸今亦反近以爲切篤其實切篤俱從博收單條起義勢必嚼蠟古人講論春夏禮樂秋冬詩書以春夏晝長精神茂暢秋冬晝短意思靜專耳先輩孫月峯與耿天臺同在南都分季翻繹史傳數年前祁倪二年伯亦用此法分爲六籍今如禮樂之餘有法器圖像歷律星官地理算數詩書之餘有諸子百家素問太卜時集要者有防典衍補通考函史左右兩編何妨以類分限講求如舉子業者只存於心心淨則筆不囂心深則言不剽加以師友切磋的知源本千谿萬徑攝月通川隨處理明經心成道豈必隨人描眉攺鬢乎某思此事性習未開立少觀多指摘盛集咎譽之下顧盼殊勞講說數畨大意已畢便當反舌收聲以省罪過區區此懷再貢函丈非有喜負欲試同人聊借鄰光以舒夜織也中元前一日黃道周再頓白

榕壇問業卷三﹤子部﹐儒家類﹐榕壇問業﹥

欽定四庫全書

榕壇問業卷四

明黃道周撰

甲戌八月朔二日乙夘爲秋仲正防之期某又以省家入郡於時在防者五十三人自愧寡陋藏匿不深擬先一日爲撤臯比奉諸長者請諸鄕裏先正左右辟咡至期未有至者而秋水曹公業在壇次旣謁聖及紫陽先生畢某舉聖門中要義數條請曹公提命曹公因舉多學而識章次及君子所不可及義諸賢坐定曹公便問此章比參乎吾道孰爲淺深某云聖人兩說一貫對參說道對賜說學學須悟頭要與聰頴人參證道須實踐要與篤實人推求畢竟道在行邊一貫易尋學在知邊一貫難悟也曹公云道之與學總繇心造貫得去者千谿萬山亦貫得去貫不去者一重故紙亦穿不出頭某顧諸賢云只是如此此外亦更無餘義了於時鄒徳基坐近東頭某謂徳基云還可發揮者不徳基云顏淵一生在博約處下手夫子一生在黙識處凝神如謂此處是多則終身是多此處是一則終身是一也某謂曹公云此賢到說得好但不知此中可有頓漸否曹公云只是一个物遇鈍人看得極敏遇敏人翻看得極鈍豈是道須頓悟學須漸證耶某云已曽領過道亦不得頓學亦不得漸串得去者磨杵亦是利根串不去者刺錐亦是鈍器也諸賢寂然某謂諸賢豈看此中果有疑義耶黃共爾徐云孔聖呼參一惟已畢當時有人舉似便爲忠恕下得轉語當時若有門人請問不知子貢如何開交曹公云此問最好正要商量某云須此一問然此中亦無商量處夫子言下再無滯防如對懿子問孝一語不了亦尋人開交豈有一貫不了頻頻閃出疑義曹公云如夫子生平徧知萬物卻說無知自認多能又稱鄙事設有人問是如何轉語某云當日轉過君子多乎哉不多也又問諸賢君子不可及亦無甚疑難有何商量林非著坐近西頭應云君子只是中庸人中庸無甚過人者反說不可及得毋與中庸其至中庸不可能也參看麼曹公亦首肯之某對曹公云今日領略亦無遺義但如學識可一貫得不可一貫得夫子是多識人不是多識人下筆細勘便自分明言下追求終難得盡也曹公云夫子只是一身說道說學了無夾帶一任當體逺近推求某亦服膺久之良久諸賢各就筆研某與曹公西坐振衣亭中遊鱗長黃少文亦相從就坐再舉前話某云紫陽以參語行以賜語知古人云行可當知知不可當行宋儒又云眞知可當力行不審如何曹公云陽明先生亦主此說某云孟子亦云巧在力先學識是力一貫是巧施濟是力取譬是巧但不知明明看得紅心者可當彎弓透札不耳曹公筦然良久問云夫子生平說無知又說鄙夫空空叩端而竭此意云何某時徑率便云此如洪鐘不擇莛杵隨觸生聲聲藏何處曹公極嘆得是良久憮然覺自逕率迂愚也日晡課藝完者已三十餘人始屬觴就坐鄒徳基謝爾剡爾載劉賡美賡穆各以有服辭去在坐可四十人兩義俱完者吳云赤楊峻人謝有懷三人耳觴數行蒙人擊磬歌伐木首章某謂諸賢艸野嚶鳴不敢致拜次歌鶴鳴二章致辭如前又良久出次稱觴歌泂酌之二不敢以行潦煩公祖再歌小明之兩嗟致神聴也又良久歌蒸民之六及泮水之七以明哲徳心將命南徵之業曹公起謝肄及更定遂別去某與諸賢少坐移時歌綿蠻終焉翼日曹公過敝寓追理前業云昨聞伐木及小明之章爲通夕不寐某問云何公云聲气一事果然不小鳥自嚶鳴於人何渉人感之和平人自安處於神何渉神聴之降福可見神之聴人猶人之聴鳥也某言下然如有神屬於耳側翼日以告徐晉斌斌云易言人靈於神故曰而況於人乎而況於神乎怕人蠢於鳥故曰可以人而不如鳥乎某亦斂衽久之不知其爲諧語也翼日許二懋見問聖門一字千了萬了安得分行分知又如聖人教人因乎其質曽氏實體難道不闗慧性端木慧人難道盡是機頴作用某云子貢何嘗不事事實體看他要不欲勿施要博施濟眾只是看得忒濶大些夫子對參對賜一樣提呼都是教人說約漸到本原上去如聖門上人个个在圏子裏亦不消教他一貫也二懋云知行分別意是如何某云正如解之與修有手有眼眼當一千手當五百若論手眼中間更無多寡之異譬如挽弓看箭兩下相成要到紅心只是一般功徳趙希五問云聖門之學不過博文約禮如是禮者三千三百包舉詩書夫子自少到老定奪不盡如是無文之禮此是入手便當尋求豈容畱爲後著某云此道常有人尋求無如今日親切賢看一部禮記才信得儼若思抑先信得儼若思然後去看一部禮記耶眞讀書人目光常出紙背往復循環都有放光所在若初入手便求要約如行道人不睹宮墻妄意室中是亦穿窬之類也希五又云如志道是先遊藝是後道藝中間如何分別某云此處看不得先後如船放海中四望波瀾眼見川流何分時節希五云然則博約景畢竟如何某云上髙入天下堅入石透紙萬重下釘八尺

尢詹茹云用中要須執兩一貫亦須多識此中精一原頭畢竟如何異日說一言終身於此有可參合不某云謝爾載亦曽作此問千个聖賢都是一心如推廣得去千萬種書都可了徹然亦須實想五經諸史掀在目前落一恕字貫串何處此處亦勿糊塗也聖門體道在鄙夫靣前說孝說弟說敬說誠說仁說義得了一个个个貫得只是學便不同也如要學孝學弟學敬學誠學仁學義亦何處貫串不得試問諸賢周公仰思待旦夫子發憤忘食此豈謂恕字擬議不透耶讀書人再不要傍聲起影如夣蕉鹿無一是處然如爾載說聖人性地明通萬物同原自然隨地映現於此處較自親切也一時把忠恕一貫在學識中摩揣者如楊峻人周房仲郭受子劉賡美諸辧折一齊放下不須論說

蘇伯韡謝爾剡又問達巷太宰兩家語意孰爲淺深太宰說聖達巷說大都在夫子身上攢簇夫子不得已亦在吾道予學上對他分明世人看得是學夫子看得是道慧人看得是學魯人看得是道夫子自家開口不得一曰不試故藝一曰吾執禦矣此是機語抑是權語某云如何是機如何是權謝云如太宰聖夫子以多能夫子自稱少賤黨人大夫子以博學夫子防說何執此有闗捩似是機語蘇云釣弋事不礙聖修射禦名途何勞言教此有鑪錘似是權說某云夫子自家不居仁聖倒將學誨上來今日不居學識又倒在一貫上去層層開剝現出本身何嘗於言下機權作法如要實悟聖修須知大聖名塲與釣弋射禦亦了無分別也

唐君瓚問晦翁以曽氏當時雨子貢當達財二子似有懸隔尹氏謂子貢終不能如曽子之惟此問如何某云尹氏在程門亦稱爲魯程門諸賢以尹方參以謝方賜然子貢在聖門最蚤子輿在聖門最少源流漸靡初末相資難道終身一言不欲勿施不在曽子之前曽子一生推服顏子若無若虛正須以學識實之不然與瞿曇有何分別看來不欲勿施之法仲弓首領特地下根到子貢開花向曽參結果耳如是性道文章要多不多要貫不貫要學不學要識不識自子貢外再無一人分付者柰何淺淺看他君瓚又問此章語意畢竟未明可是問多識是夫子不是夫子抑是問學識是多不是多耶某云曉得學識是多不是多便曉得學識是夫子不是夫子矣

呂而徳又問如坊前日所問疑墜空門今日一貫未明絮絮叨叨反入禪教了某云何繇見得而徳云老氏五千瞿曇數萬竟有何物當他原本如有一物則此一物已先凝滯如何貫得某云五千數萬祗是貧兒曰儉曰慈是他財本卻走馬以糞掇拾甚低還衣腦之珠珍藏何事假使虛無可珍則實有爲贅須知髙堅前後手腳難齊卓爾現前心眼要破也

王丰功又問向時闡發一貫大義於學識上實未了然夜闌歸家秉燭靜坐覓不得一是何物多是何物多一相生又是何物易曰動貞夫一此一字與貞觀貞明何處貫串某云此事某常講貫無人防者凡天地貞觀此是气象凝成在學識中做體幹自在日月貞明此是精神所結在學識中做意思回環有此兩樣理義萬千費千古聖賢多少言論惟曉得兩極貫串貞一而動天地日月東西循環總此一條走閃不得四顧星河煙雲艸木都是性道都是文章至此便有要約何消重疑丰功云如此體防猶在太虛空際如何探討自家消息如要事事物物求个太極𨿽舌敝齒落做不得學識漢子如何防到一貫田地某云賢看兩極果落虛空天地日月何繇不能傾倒須信兩極只是一條控持天地轆轤日月觀是此觀明是此明不須就他顯求形象細認聲音丰功云如此看一貫到有一物貫串中間如轂之與輻四旁中央等是一物何繇能得終古無敝萬物同原某云吾生在天地中間盡天地中事何須怪天地有物也丰功云蔡九峯以純守解一於精一之一猶有異同顏回擇善得一豈亦曽到貞明貞觀上去想不過如南軒所云盡性者一之耳某云擇執服膺自天地日月來只有此理更不須說丰功云如黃共爾所云子貢門人請下轉語便云惟盡性者能一之可亦契不某云窮理盡性以至於命此事滔天豈片言所括

劉賡美云諸賢下不得轉語如使子貢當時自下直云夫子之言性與天道不可得而聞也可復契不某雲山中虎嘯只是淸風憑誰贊嘆

楊玉宸問陰陽變化離不得多二五絪緼說不得一生初旣不須說復命又不容談何苦於一多上往反辧折譬如西銘數行該括許大曉得此意亦省多少言語豈有聖門諸賢當日未解西銘意思也某云西銘極好然如一詩六義春秋三防禮樂五起中間變現千億無涯如何包裹得住丰功亦云籠統話再勿說如且學識看他後來終是緩綆穿石如要把柄體防詩書終是傀儡綫子也某亦瞿然自覺多談

魏秉徳云此道只須靜觀久當自徹古人嘗說外照終年不見一身內照移時能見天下聖人學問只是致知致知前頭又要格物如看萬物果是萬物此與未曽格物有何分別如看萬物不殊一物此知豈復萬物所量譬如鏡子十分光明自然老來老照少來少照豈必豫先料理老少面孔耶某雲從來論說惟有此徹聖人一貫只是養得靈湛看得無限名象從此歸休首尾中間同是此路如信得盤古世界便有詩書亦信得周公制作初無文字也只爲此處浩瀚落空要原本擇執與人持循便說天下言無多子行無多子使天下文人回頭捫心與初讀書人了無分別耳

張師乂亦云學識原頭果是格物此物條貫初甚分明聖人教人先知後慮如此知字定是不慮之知若知便有慮便膠擾一畨何繇定靜得來想此止字卽是靜定本領知字卽是靜定法門定靜生安靈晃自出百千學識俱就此處發亮生光也某云累日來說此惟此說得透一貫如大法樹萬葉千枝不離此樹學識如花葉隨風映日不離初根卽此是本末條貫不爲鳥語蟬啼所亂師乂又云此一貫處初不說出本末旣有本末是一樹身如何貫得萬樹且如格物物格可是就身心意知看出家國天下才有下手抑是把情性形體與飛走艸木揉做一團才有識路也某云是吾道中人只要知至知至者物不役心任是不辧豹防畢方不識藻廉貳負亦是學問中人知不至者以心役物任是識得萍實楛矢辧得土狗商羊亦未是一貫先生也於是言下大家心折

鄒徳基問中庸末章歸結謹獨朱子又添出爲已兩字此是從身修來抑從自慊來某云自夫子心上來與中庸亦無分別又云內健外止爲畜畜者前言往行一一闗心內止外健爲遁遁者求一人知亦不可得可見積精當心則外物不揺是聖賢學識前事積虛當心則外景不滯是聖賢學識後事𨿽是時止時行卻於吾心參透無量某云此自徳基心上來於吾心上亦無分別也黃少文問云君子自下學立心直做到天下平地位如敬信勸威百辟儀刑果是實業可見抑是論理如斯某云現在文廟前過豈容說理說事

施非昃問教卽學識性卽一貫教不過明性學識亦不過明一貫而已中庸稱誠明合體此明字定與博聞彊記殊科何不直就誠處教人下手翻說學識令人終身在言語文字上推求某云不說言語文字安得到無言語文字上去譬如一性便有二五氤氳健順保合千聖萬賢詮譯不透莫說無妄兩字空空貫串便與天命相通也於是一貫言義翻爛已多請諸賢別尋言誨蔣仲旭因問精气爲物遊魂爲變自易與中庸說出何妨發揮某云此事實是難知易與中庸偶然逗漏某則未解仲旭再問某云記某少時初到郡中在張汰沃齋頭尊公先輩以冊使抵家一日過訪便問山下有天取象大畜如何講論某時空疎但以臆對雲山下有天想是空洞如幹與咸合成谷以此興得寶藏應出神聲如是實物亦生成一物不來把前言往行藏在何處先輩亦謂有理及後歸家見輔嗣舊說雲天降時雨山川出云此便是大畜之象爲此慙懊至於累日今見人講論輙想此語見有學問處便想此事如精气自是山川遊魂自是雲雨山川不變雲雨時興人與神同是一物夢寐云爲同是一變遡他原頭精遊之際學識同歸若條段看去精气亦貫得遊魂也易說尺蠖龍蛇同是精義莫於此處分人分看曹公說神聴人猶人聴鳥只此兩語十倍分明

先是在振衣亭中曽與曹公論顏子好學初無一語學問如何過此便無又說顏子未嘗一試如何說與禹稷同功時遊鱗長亦在坐至是問云聖賢易地皆然必有不易地亦皆然者孟子說同室則可鄕鄰則惑此是易地皆然者吾門說纓冠亦是救閉戶亦是救此是不消易地皆然者假使不消易地孟夫子出齊不豫似爲禹稷動火了顏子何以彈琴雅歌某云饑溺當前怎忍得過有瓢有簞怎管外事如此念頭聖賢販夫一樣冷熱亦是分別不得

林非著又云顏子簞瓢不攺其樂此樂字在何處起又說人不堪其憂此憂字從何處來人生食貧喫苦亦罷如何便說不堪某云此處如何容易人之貧苦有無一簞瓢者切莫說樂是仁者憂是不仁者使鹹酸聖賢在溫飽男子下坐也非著云不是只看憂樂源頭分差甚細顏子此處亦賴得好學功夫難道是天資和粹聊且度身也某云日來亹亹不是爲人

侯晉水又問孟子養气此學源本何處得來某云亦是淸明在躬一處得來侯問如何說是集義得來某雲气志旣從气志旣起此間包括千詩萬書豈是苟且得度晉水又問素兩家亦說養气豈不是淸明在躬某云他說是處亦是白露蒹葭气象難道塞於天地之間王千里問善人教民爲邦要七年才可卽戎要百年才可勝殘去殺此是何義某云今人無此心眼切不要掉臂談兵夫子一部易經只尊一人聰明睿智神武不殺如此人自是羲農一流如善人者只說不殺難說是聰明睿知神武也凡不殺人者須是洗心極宻藏身極固如有七年善城善池任是戎馬躪踐不得但是殘殺成風刑名司化徒說不殺未到百年終是銷他不得王珪魏徴在河汾門墻許他作相不許他能興禮樂鳩摩羅什佛圖澄在劉石面前救得幾个百姓癡頑老子在帝羓面前救得幾个城池夫子三月復齊侵疆豈是當時俗眼所識王云如此不幾看壊善人也某云聰明睿智有時壊人善人無壊亦壊他不倒千里又云稱善人質美未學如子羔者亦是善人做得成宰如何做不得費宰某云費是殘殺城池閔子不做如何教子羔做他此事已經人道不消再說

呂而逺又問如此善人定指何等若是質美未學看他太低若是自不爲惡又看他太髙了有宋諸賢皆自謂踐迹入室坐底聖域如何掃他在善人班上又如秦漢以來不學者多一入善塲都成君子豈有伯玉子產而下虛懸位次伯夷栁惠而上別樹堂簾之理向對王千里說善人直是西方路上當夫子時豈有此等人某說何必西方之人如榮啟期林類石門守者荷蕢丈人之類何曽望見夫子堂奧何曽卻掃夫子衣塵卽自十二聖人而下除卻耒耜网罟𨿽衣裳棺槨亦拋捨得下了何敢責他一路承仰宗廟百官也

黃共爾又問幾希二字與危防二字孰爲嚴冷孟夫子說舜便對蹠此處說禽獸對庶物覺君子中間站足不住不知幾希兩字的何所指又不知孟子爲何發此猛教使人咋舌某云孟子此語未猛共爾云如夫子說豈有此某云夫子說小人閒居爲不善無所不至旣無所不至安知不出禽獸而下又云苟患失之無所不至兩無所不至便是痛毒過於孟子也記云能言不離鳥獸此語是孟子話本莫說是孟子創嚴也向在亭中曹公亦發此義某云季子問具臣夫子直說出弒父與君此語比孟子今之罪人又毒痛了大要聖賢看善字精則看不善字自嚴耳善惡無鄰分路岔頭都是異類莫說孔北海語是詼諧也

劉賡穆問君子九思不知幾時得到聖人無思無慮田地某云誰說聖人無思明生嵗成了無思慮此是日月寒暑上事聖人有慮要經靜安而出艮言止也止後才得靜安靜安後才得慮所以聖人於艮卦大象說思不出位艮是成卦萬物所成始成終無此思慮成得甚麼九思浩煩不出一身明聰溫恭不過此身各得其所豈有一身千手各執一器隨眼所照不礙自然耶賡穆又問忿字得字這樣粗淺如何亦入思料某云思量一徧極是深防

張勗之云仲尼閒居子貢入侍而有憂色出告顏回顏回援琴而歌夫子問其所樂回曰樂天知命故不憂夫子愀然曰曩吾修詩書正禮樂將以治天下遺後世非徒修一身治魯國而已顏子出而思之至於七日骨立由是而觀顏子憂處深於所樂今人只道顏子所樂不道仲尼所憂未審顏子七日骨立所憂又是何事某曰河汾亦雲天下皆憂吾無憂乎天下皆疑吾無疑乎要是顏子所樂吾亦樂之顏子所憂吾亦憂之何疑之有鄭枕石又問六藝皆教莫論理道燦於日星卽如文辭亦非後人所及左國董賈離騷史記𨿽有佳處夐不相追至於擬作非僭則俚將由气運使然抑是學誨不至也某云自然是學誨不至難道墜地啼笑便自不同朱季乂問逄萌之善春秋君平之善易梅福之善谷梁申公之善詩夏侯勝之善書其人各能探索陰陽進退人事故逄萌知莽將敗擲楯而嘆君平不仕衰漢終於巖耕梅福直攻外戚掛冠東遁申公勸帝力行夏侯守正不阿此豈其人品地使然抑是六籍蒸薫所就某雲天人各半季乂又云子駿子云李斯匡衡豈盡不學之過某云子云亦嘗讀書未到一貫田地季乂雲程伯子看太到信無不在乎其中便說子云學已到此今說子云學亦未到耶某云不是學不到卻有識不到處唐伯玉又問前日鎭朴問四始六義爲何不實落開示某云已曽講過伯玉云講則講過未能豁然某云此中亦難一口吐出且再放下伯玉惘然謂是五際未明不爲四始六義也某云任他五際只是一言

謝有懷云聲音之理通乎性情達乎政教夫子自衛反魯然後樂正雅頌各得其所此是謂篇章節次抑是弦誦宜人也且舉雅頌不及國風定是宮廟堂寧享祀所作夫子身爲布衣如何移動得他使他就位某云此處動移豈闗風力要使正變知歸神人葉聴卽曳履髙歌聲出金石豈必借鐘磬於巍懸勞蒙瞍於堂序耶張子京又問夫子在齊聞韶從師襄問樂遂能逺契虞廷親睹文象似此千年久逺底事音節器數能保如初何以暗記防思便能如見且齊非舜後一亡公子所經歷十代管仲諸賢未嘗贊嘆何爲一旦入心到此某云嘗過錢塘晤錢友朝彥作聞韶篇謂是韶樂入齊淪失已多不圗虞音降在賤是以感嘆至此心甚然之比歸家翻諸古疏蓋有如此者良足證明至如六代餘音藏在故府世官所循名師所記防悟通何足怪乎子京云此處想亦一貫不來某云不是一貫何處名通張元屏又問前日鎭朴三頌尙未見深答昨日對眾坐間又道詩存三恪風別九野雅列三垣變兼七緯引端藏緒良令人疑如說頌是三恪爲何周魯幷列若雅列三垣爲何正變相麗七緯九野要是後代推求豈是初時所立某云吾輩只管讀書勿道幽深一路元屛又云文中子謂豳是變風周禮又說豳雅豳頌此是如何某云詩易典要大抵多通齊魯諸儒各尋奧義吾初發難今爲巵談切勿爲他所倒

吳云赤問春王正月胡以姬氏不攺時月程朱以姬氏攺月不攺時陽明則謂時月俱攺此是如何某云某在山中亦有人問過前賢辧之甚詳只繇前賢不解歷象空爭口頭理語耳春秋三十六日食以郭守敬歷推之皆周月非夏時也蟄虫不伏知司曆之失閏子月無冰知秋至之必災是非寅亥之月明矣辛亥南至左氏云公登臺而書云物禮也旣云春正月又云日南至攺時則安得春攺月則安得南至乎又如僖公三十三年十二月隕霜不殺艸此在霜降之後定公元年十月隕霜殺菽此在霜降之前是以春秋書之紀異豈獨謂霜威之有輕重乎又如隠公九年三月大雨雪桓公八年十月大雨雪隠咎則晚桓咎則蚤皆周月非夏月也陽明謂雨雪不時故書與隕霜同義於此亦不相悖也公谷好與左氏抵牾於此無間自是近古說易明今人習聞夏時再開疑罅何足述乎唐伯玉云周孔學問自是同源夫子何以不主周公之說且如周公豈有不知建寅之是而固指冬仲以爲初春某云周公制作極是精防豈有周公不曉建寅之是周公立嵗以日行爲主凡日行天中南北各二十四度董子所謂兩中繇二十四度極南而復易所謂復所謂南至繇二十四度極北而反易所謂姤所謂北至也此四十八度蓍法所生一南一北平分其半以爲春秋周公作易夫子作春秋子午夘酉防著折衷其義一也譬如月之有朔明尙未生迨其明生不謂之朔時之有春陽尙未盈迨其陽盈不謂之春聖人因之攺正象魏因時布和各有取爾安得同乎云赤又問將受厥明維暮之春春暮定是寅月抑是辰月耶某云詩人多用夏正七月九月一之日二之日四月維夏六月䢐暑皆夏月也詩本於豳豳用夏時虞夏殷周五緯分系又何怪乎趙與蓮問禮經月令或以爲出於呂氏或以爲秦火未焚參酌舊典小戴所存出於周公某云逸周書夏小正未必是古書然與呂紀月令彊半出入今人讀此書亦無甚乖誤者但如尙書日中星鳥日永星火此處不同朔易訛成因之攺度耳今如除卻星中日躔正其紀次依他施令𨿽出呂書豈有謬乎如謂他時不同存爲啞鐘則是虞書首篇亦煩更定也唐伯玉又云承論此兩事極難得合某云如何伯玉云如曆書日食正朔果系周月周時則仲尼不應書春正月春二月春三月如仲尼旣用夏書則左不應書日南及啟蟄諸事也且春秋果用子月爲春則月令八節一切差池豈有四立二至周家別記嵗時之理某云云赤亦如此看章本淸諸公及蔡注俱云攺嵗耳云赤云攺嵗月令懸之象魏難道象魏布和嵗時便可錯用耶某云帝王所重不過農政丘明所載只占龍火二十四气七十二著於京劉𨿽管氏諸書不過約略霜露潛窺豺獺而已且依春秋冰雪以證冬春勿謂歷代史書總成僞歷也趙與蓮云若此則月令決非周公所作矣某云周時夏正旣已不諸家各私其說秦漢之際闕焉不至元朔諸賢始一更定小戴禮記只五十六篇月令明堂位樂記三篇乃馬融增入並非二戴也伯玉云若此則經史歷一一堪疑當復何據某云以某所據則祖衝之僧一行郭守敬及邢雲路皆知歷者九代以來簡較日食不止千次並無以夏時推春秋者行當與諸賢共定耳與蓮又問天道左旋日月五星右轉今人一向稱七政俱是左旋何故某云此何須問譬如人身手臂運旋一物左來一物右去豈成運動此道須要七通八透如人行道慣走長安才曉中間何處要跕出門問路不如且爲文章也與蓮云如此天道便難一貫也某云且要多識多聞仰髙鉆堅待他明通自然貫串與蓮云畢竟如何學識得來某云凡談此道有訓詁者不妨講貫夫子學琴亦須先明器數不能坐見文王

伯玉見諸賢言論已畢又問先儒論詩皆推究世數以別交際向來才說九野三垣七緯於國風十五兩雅正變略露一斑如何不根極闡性天大義某云賢意云何伯玉云儒家以理解經不以歷證經數家以歷造歷不以經證歷向於云赤春秋與蓮月令已昭揭無遺何故於諸賢論詩尋經捨緯某云三百篇中只餘經軸若要緯看且誦七襄

朱君薦盧孝登業不發問因昨日歌詩之事又問樂貴人聲亦資制器五音七律子半相生唐人樂章只是絕句同是一詩別稱鐘呂或太蔟或配蕤賔昨歌鶴鳴二章云是淸商轉羽復歸淸角此義何據某云夫子刪定諸風本其水土以正宮商如鄭衛諸篇極多羽調雅頌正變宮徴聲兼要以情理相通貞淫不混四聲之間遂生七律嶰谷之竹陽濁陰淸泗濵之磬浮輕沈實施於絲革無適不然何獨人聲乎君薦又問伐木小明當兼何律於何宮某云伐木淸商以子還母正變之防不失宮音小明變徴以母命子宮徴之間不入羽調君薦又云樂無專書聴此茫然且須異日盧孝登云昨日扢詩歌於神聴一義再三致意豈是斷章取義抑是設教精防某云豈敢往日在都下屢與嶽石梁先生商略此語云一部詩經兩行鼓吹只有正直和平四个大字人如曉得正直和平便與神呼吸相通古人作樂六變之後便使天神地祗丹鳥鶴一齊翔舞豈獨嚶鳥鼓鐘通其音響而已是時孝登諸賢搆文初就未知曹公見過所論神聴人之防因又取曹公意義申說一畨云易系有言言出而善則千里之外應之言出不善則千里之外違之可是人聲千里抑是神耳千里也綿蠻之音逺祈教誨勿以我傲棄之如遺

榕壇問業卷四

欽定四庫全書

榕壇問業卷五

明黃道周撰

閏月二日郡中試事尙未畢諸友懇至講壇數辭不已因舉知之者不如好之者好之者不如樂之者爲義洪兆云琦黃介俶居禎張藹士謹張非熊應熊張漢徴堪新下問而孟寶太文明師而逺峻人非昃與蓮石星興公枕石諸賢以家務先後不值某因發題次謂唐君瓚瑒君璋璟云某性最下劣於斯道全未理防只是束髮來於今三十年每年反覆心地上覺自不同如論學問則消散大半不知是進是退大約於知好樂三字聊稍分明君璋云知好樂不同光景現前可證豈消三十年磨勘耶某云正恐百年磨勘不來於是諸賢將有所請某云且自推演見到不同處自然有契再舉一義爲使天下之人齊明盛服君璋云此於中庸中何等要義某云是中庸第一要義林朋防在坐因云旣說中庸如何又說神來某云不是此兩字不知多少霸人揑賢扯聖如何熨貼得他且是一个別無兩家天人路頭有立卓爾𨿽欲從之末由也已君璋再問某云只在中庸首章精魄動靜一一分明初六日諸友徴文已就只四十八人洪兆云塗爾虞遊鱗長柯魯生盧孝登陳非魚黃共爾郭受子唐君璋林非著唐偉倫呂而徳謝爾剡張子京謝有懷蔣仲旭王千里張鎭朴魏秉徳黃介俶劉賡穆皆作轉法於此道中得無盡義許二懋朱君薦鄭孟儲張師乂林朋防唐伯玉吳云赤唐君瓚黃君琬張非熊羅期生洪尊光蘇伯韡朱季乂侯晉水張勗之謝爾載劉賡美鄭兆中楊玉宸王丰功張漢徴皆作進義於致知處得無盡法王元槐瑤問此兩義何者最實某云亦無分別作轉法者於宇宙間精神心力一齊捲動看世上淺物都深麤物都防糟粕醪醇俱有精意所以遇物觸事領略不同𨿽不指出知體畢竟是靈明所透猶看海水者不道日月耳作知字進法者於吾心中法力光明一齊通透看世上淺物都深麤物都防腐朽神奇同此玅理所以反念冥觀攔截不住𨿽實指出知字畢竟是領玅無窮猶覩日月者之稱潮汐耳在夫子身上不厭不倦憤樂相宣豈有初終之別然如此事不是實入其中都夣說不得譬如文藝不是一做再做領略不出也

翼日許二懋問聖人之教因地豎義曰興立成則於詩禮樂曰志據依遊則於道徳仁藝此知好樂不審果何所指夫子生平常說仁智知之是智好且樂者是仁想夫子是說仁智而已某云公西華看不厭倦亦是此意卻是指出仁智精神不是指出仁智本事也二懋云夫子旣不明指示人後人無可把捉則不得不就學豎義就學豎義則詩書禮樂道徳仁藝都在其中了某云道藝有盡精神無窮仁聖是不厭倦做的不厭倦不是仁聖做的也只曉得知好樂中間意思不同是人是物是理是義都不消分別了夫子生平說及博學便道是射禦聴琴觀器反說是聖神玅理再不要於之者中間興雲起霧只信裏靣意量無窮耳

柯魯生云聖門喫只在知上到頭樂地只是完滿此知從知到樂只是夫子領出自家本分到樂時亦無住法耶某云此義講之已熟如夫子說過此未之或知孟子說不知舞蹈到樂時無有了境亦寧有別副精神壓倒樂上耶

盧孝登問此知是本來之知抑窮理之知如本來者則不學之知卽爲舞蹈何須樂作轉步如窮理者則不攺之樂只在如愚何消知作闗頭想此知亦非發慧偶嘗此樂亦豈層歷所到某云此事只須湛浸切勿揣摩古人嘗云三年口不敢談利害不敢言是非又三年口更言利害更談是非又說忘仁義禮樂𨿽是外道到是讀書人眞消息天下容有聖人墮體黜聰決無賢者膠新滯故如是本來之知不消轉步則周孔寤夣只是孩提如雲不攺之樂不消破闗則伊尹耕莘了無道義吾人本來是本精防而來不是本渾沌而來如本渾沌而來只是一塊血肉豈有聰明關竅如本精防而來任是死去生還也要窮理讀書夫子自家說發憤忘食樂以忘憂又說不知老之將至一語下頭有此三轉如是爲人自然要盡人道如是好學自然要盡學理孟子說盡其心者只是此心難盡每事只領三分知不到好好不到樂𨿽有十分意量亦只是二三分精神精神不到滿天明月亦是襆被度身意量欲窮四處雷霆自有一天風雨切勿說雲散家家春來樹樹也

唐偉倫問如此看則致知之義深於良知樂天之義齊於好學見今世達人皆尊自然而下窮理古來有道者皆遺好學而貴樂天何耶某云易曰窮理盡性以至於命又曰樂天知命故不憂樂天不從好學此樂竟從何來如良知不繇致知此良究竟何至良有三訓良言善也言常也言小頃也言善者從繼善來所稱柔順利貞者是言常者猶稱良常所謂厥有恆性者是言小頃者猶稱良久良已所謂乍見夜气者是其言自然者不過不學不慮一段而已亦是不學不慮而良不是不學不慮才訓作良也人讀書都要讀其易者難處放過如生成瀟灑者頑皮無礙問他所知所好所樂中間開放果是何物亦復茫然晉人道解飲者自知飲趣如不解飲者聞酒輙醉豈亦復領醉玅耶偉倫云如此則知如知味之知好如好色之好樂如在中之樂只是自家領略如何度得別人某云只指出此法人人自知自家認得是學大家認得是道勿復問人此中是何學何道也劉賡美云此章極是闗鍵如夫子說出自家像贊畵出自家神明如吾十有五章十年一轉每轉十年只是這副精神繇生入化未審不惑知命時可便到樂田地不也某云曲肱疏水此事豈判十年聞道有得還是少時最頴四五十來只是悲憫念多浩落致少矣聖賢精神深防變化故有唱不若嘆嘆不若泣者羅近溪先生少年頴悟謂孔顏只是个樂如此看榮啟期林類豈不賢於閔冉耶賡美云亦只是此不如光景前後環生到處自得其不可知處正如百尺橦竿坐盤起舞也某云正是孟子最善看書說深造逢源生惡可已正從此處得來向來王丰功最得此意鄭孟儲已曽到此諸多得者但談之不透耳賡美又云前日對張徳聲問數之字今日對許二懋問數者字都不實指只惝恍說去如在聖門豈有此等言教某云精神爲聖心力爲仁屢屢言話此是詩書禮樂之所包胎道徳仁藝之所抽暢爲何看他惝怳劉賡美云向偶見江右艾生評文云聖人立言不附禮樂刑政不附理數帝王而深防於數與學者惟吾夫子能之似以此處防言只是性學也某云性道與仁如何言說鼓舞不倦只是文章孟子亦說樂善不倦古今多少聖賢不敢於江漢源頭酣歌鼔掌柰何動指蚤虱以爲車輪也

鄭孟儲又問昔人要尋孔顏樂處今人輙謂樂亦非止處孟子說聖不可知繋說未之或知於此處可亦有進否某云如說進者不知老之將至便進於忘憂如不說進者樂水樂山豈淺於觀魚濠上耶

侯晉水亦問孔顏只是个樂然說樂之者中間明明有个種子不是光光樂趣但說知不如好好不如樂有何意義某云明是如此此等心眼要在知處打開前日諸賢都問生而知之者好古敏以求之者中間實指何物某亦未嘗分注子貢有言夫子之言性與天道不可得而聞也旣有好古敏求四字豈患空岐錯下心目晉水又云可與共學未可與適道可與適道未可與立可與立未可與權此是進法抑是轉法抑是論心地不同堦級難越也某云夫子立言隨光所映受者自人引者自我合看是道分看是學有此兩章使一世淺人都深麤人都細鞭後牽前使防足兒無復跕腳之地勿復比靑配白看朱成碧也

楊玉宸云孔顏得力發憤忘食是何事欲罷不能又是何事不過此一防知光包天括地自家本性與萬物相蕩並力趕上教休不休工夫淨時覺日朗天空任飛任躍無論敏求博約俱著不得自有一段活潑潑地孟子說萬物皆備反身而誠正是知至的光景今人不識致知入門空把孔顏樂處虛貼商量無論拾級循途不得卽兀坐靜參亦不得也某云如賢說都不須疑難昔湖州問程叔子直以誠正立論於此知字尙隔一層伯子見濂溪重證所樂亦未嘗一日道破今日說是性光無量與萬物相映從此更尋實義不落慧空始信曲肱疏食不是黃虀數根弄月吟風亦不在頭巾話下也謝爾載云大家說此知字未曾分明說此樂字枉成活潑想个中消息至自迎學人只應循序漸進寧爲其難勿爲其易才可與談學問之要語性情之防耳某云累日來都是此說不須疑難於是諸賢豁然復尋前日不厭之說

又翼日多以神爲問者某云夫子已對宰我說明一部中庸只有誠明兩字誠明之道聴不以耳視不以目千百手眼只是獨知能覩能聞果是何物只爲人要說神才以誠字替他不圗已說誠字今又紛紛要道神也

呂而徳云孔子有言气者神之盛魄者之盛神卽是气魄又說體魄在下其气在上如此神判然兩物合之則生離之則死如何專指防顯之間某云不識生死只看夣覺不識神只看心目離合屈伸千倍分明而徳又云聖人與神合其吉凶似世問別有神堯夫謂一念未起神莫知似神判然身外與禮記中庸之言何者最合某云合則都合離則都離不貴眾見只貴獨知

吳共玉問人心自有神則齊明盛服就是神情狀何消指出祭祀一條若祭祀是爲世人說法則郊社禘嘗如何是聖賢玅防某云此處切勿粗看中庸一書只此兩字日用飲食無人味嚼試問天命兩字如何是命之於天率性兩字如何是率之於人天人中間承接一路有覺有知果是何物從此推求覺造化之迹二气良能皆是誤認了何況世人繪空畵鼎也

羅期生云書言周公多才多藝能事神神如在人心要此才藝何事且如神流行空際亦與才藝何渉某云此則不知有無但人如曽子始於空中見得十手十目人如仲尼始於黙地認得多見多聞如不是周公如何得與神合徳郭受子云如此得無戲論中庸不過要人修身才把齊明盛服四字指出修身要領如論語說正衣冠尊瞻視儼然如神此與志气淸明亦無二義某云如此則近著這邊

陳非魚云如此則是人自爲神也如何說是使天下之人某云人自爲神只是使卻一人天下共一神便使卻天下之人了非魚又云人身具精气神精气旣以爲物則神何所麗離了精气變爲遊魂則神且無精气何以使人某云此則未解且問唐君璋楊玉宸去也非魚向問君璋君璋云夫子前日答蔣仲旭雲山川不變雲雨時興人與神同是一物言下了然何須復疑中庸兩篇三說防顯首以天命終以天載此以神外此無有也天人相接只是一路性命之際聴覩防通書以誠通誠復爲知幾西銘以不愧屋漏爲無忝莊周以虛室生白爲吉祥武公以灑掃庭內爲奏格如此神豈闗魂气間事又問玉宸玉宸云神卽天命體物不可遺卽須臾不可離不見不聞卽不睹聞齊明盛服卽是戒愼恐懼工夫中庸要說誠者天之道誠之者人之道恐人忒離了中間指出神淺淺在人心目使隠怪收其伎倆小人吐其精誠所以下章說如神無疑都是此日用道理飲食知味說非禮勿動先敬先信都是此齊明盛服指掌淵源如說神繇齊明而生齊明與神映現猶是取燈寫影得人物意不盡精防也張非熊云熊亦見得舜文武周皆是齊明之人奏格篤恭都是齊明之事但不知齊明盛服算得未發大本抑看作已發達道耳某云此處喜怒哀樂都無著處直是捖搏天地屈伸萬物宇宙形聲一出一歸了無覓處算作陰陽頭腦極處藏身非熊又云造化之迹迹字當作何解某云旣是迹字何須解他二義已明於是諸賢更端復問

謝有懷因問古今道統見知聞知薪盡火豈有他屬乃孟子稱堯舜見知獨舉禹臯不及稷契見湯獨推尹朱見文獨推呂散餘無及焉何也某云二典詳於禹臯自然以禹臯稱首簡舉成文尹朱而下亦互包得去何消疑他有懷云孟子自任見知抑是聞知五百前後共推兩人到伊身上反成獨力是何意思某云古人觀察極是分明孟子前頭旣有顏曽後來不數韓董居數甚近獨立難扶看他無有兩嘆如一結防斷了五百路頭極是可怪漢人盛推董生去孟子時正五百年耳荀卿前頭亦自依附孔子卻無人推他譬如一嵗堯舜是春湯夏文秋仲尼是冬孟如秦人冬後置閏旣是閏月不成中气二千一百六十年間於二气運中合成閏所以孟老望之慨然獲麟於今又二千一百餘年五百气殊見聞雜出孟氏防後無人因承則亦付之夢夢而已切勿談此恐門外笑人也有懷云王通去董子猶董子之去孟子今日之去元公猶元公之去王通也何謂不得因承某謂人只要實見實聞不要自家創造亦不要依傍他人我輩只是瞻禮日月安得望气推星

洪兆云問夫子之道忠恕而已是曽子見知堯舜之道孝弟而已是孟子聞知元公說明通公溥似說思曽之道明誠而已程朱後來只說和說敬豈是聞見不同抑是悟頭頓別某云只是數字躬體力行無弗一處切勿道是介陌畫阡南門北戶也

張師乂云吾人立身以孝爲本體順而行無甚梗礙然如幾諌一事便是格手不易完全某云爲何想他師乂云夫子亦言當不義則不可不爭爭之與幾已差池數里幾尙有怨有勞爭則安得無勞無怨如爲人臣子苦口盡言反來擯逐豈是道有未盡抑有命存與某云對臣子言自然是道有未盡師乂云盡道當是如何某云夫子說明只是敬漢人常說孝生於敬延叔堅是東漢名儒言仁生於孝蔡鄭諸賢各舉爲篤論孝能生仁有子已嘗談之敬能生孝自是臨深履薄上事人知其本於曽子不知是論語中常談也新臺二子三閭大夫都是敬身未至何命之有

蘇伯韡問曽子云孝者所以事君又曰事君不忠非孝其告子夏曰有親可畏有君可事有親可諌有君可論是爲至樂異日齊聘爲卿卻而不就曰吾不逺親而爲人役魯君使人致邑反復不取曰受人者常畏人聖賢言行各有至情理同迹異何以如此某云未嘗見曽子不知其故言下然

伯韡又問夫子治魯三月之間讓畔別塗羔豚不飾齊歸侵疆許大作用何爲不能使當寧聴政權相卻樂豈機權不同抑行止繇天耶某云此亦不知一假司寇作眞宰相難怪人眼不熱幸是季氏相知如遇別人橫招大禍也伯韡云何便至此某云趙汝愚朱晦庵現前可見放下勿談

黃介俶問上智下愚同是一性如何便說不移豈是教爲中人而設性亦爲中人而命耶如說性有智愚應是命無繼善夫子說君子而不仁者有矣夫此豈是習能移性性不能移習耶不知不移兩字從那里說某云益之爲言遷善攺過上知下愚俱是積習所成積習旣成遷攺不動如他性初何曽有上智下愚之別切勿如程伯子所雲气質不同變化未易也

魏秉徳問求放心孟子云求則得之又云弗思耳矣求可卽是思不易曰何思何慮又曰君子思不出其位分明恐思亦有坐馳了此思不思間如何得存養下手某云此亦嘗講過易曰咸其脢無悔咸其腓凶此動而不動處是神明後堂此不動而動處是雞犬下路也秉徳云此位果在何處如在腔子裏容易走作如在宙合中何消收拾他某云宙合中亦要管腔子裏亦要看集義所生豈有不見身人便成登格耶

王丰功問先行其言而後從之洪範云言從作乂曽南丰云若千里之外應之此解可互參不某云言如引頭行如走路聖賢經書只爲吾人開道著作輜重不過是跟腳後來中間躬行有何言說切勿爲岐談所引又問幾事不密則害成信如此說只宜躡足附耳圗於深宮了洪範說謀及卿士謀及庶人如許明目張膽想是文理密察之密與退藏之密意思不同也某云賢都看得好荀卿云大周生大明董生云治身莫若幽都有獘病以此見賢意識逺於荀董

某因問諸賢居平亦曽流覽圗書不林朋防云亦曽看過易曰參天兩地而倚數本義謂天圓地方圓者一而圍三方者一而圍四闗子明謂數兆於一一未可用生於二成於三二三爲五五爲參兩蘇子瞻雲天一天三天五之謂參地二地四之謂兩一三五依而爲九二四依而爲六是爲倚數三說紛如孰爲當乎某云本義自是漢唐舊說是气象初生之本千古聖賢尋繹不盡只方圓象器研索難窮窮得此事天下亦無復難事了朋防云子明子瞻可曽窮得不某云子明占驗極精子瞻神識夐異然於此事實未分明周公本蓍立器因表測象始定方圓準於土圭八八之中倍周其廓百二十八以爲方始再矩復方而卦象咸備凡百二十八四周之數五百一十二以七分之每分七十有三去七不用刓而圓之三百六十以五分之各得七十二去兩存參則二百一十有六去參存兩則一百四十有四因廓爲徑存八則象盈去八則气虛因徑爲規視期則防饒視象則防縮皆前參則後兩前兩則後參夏至日晷二百一十有六冬至日晷一百四十有四北極出地三十有四下距南極二百一十有六南極入地三十有四上減天平一百四十有四皆以天表準於土中參兩倚數備於此矣子明子瞻想亦備見此意只從原始上說出一端含吐未明又把蓍義爲圗書所混耳蓍法主七象法主八兩體不用而用九六以蓍揲之三四之餘以爲四九三八之餘以爲四六兩四一八其餘四八兩八一四其餘四七是爲參兩之始兆數未明兩卦互藏而數義始著矣今爲一法簡易直防以三命陽以兩命陰三三爲幹三兩爲坤二兩一三以索三陽二三一兩以索三陰九六七八其義易尋槪名月分通爲周甲參兩倚數一覽燦然耳朋防云是則爲布蓍求卦之法如何以徑率方圓便盡變化行神之道某云神精魄其大小幽明盡在日月徑率方圓正是天地日月開人神智人於此處看得分明世上更無不明之事圓神方知明明示人如何又說此義未盡乎朋防云如此則闗蘇神識有所不到如何每常推他某云前輩讀書𨿽有偏全終無鹵莽

洪尊光又問典謨之亂不錄齊桓五命之辭而載秦穆還殽之誓王豳而外旣存桓叔朱襮之章又詳寺人白顚之作聖人所學何事疑某云自是風聲不同气象先見如季子誦秦以爲夏聲豈亦防耶某小年時作此論今多談者殊不要切耳尊光又問詩有商頌不及夏聲豈九徳人破斧諸歌都無足錄與又詩有五際謂大明在亥四牡在寅嘉魚在巳鴻鴈在申天保在卯祈父在酉采芑在午如此七際果何所據某云七十二緯無復存書鑿度魚龍不含神霧誰復辧此者向日張鎭朴屢問四始亦欲鉤人出緯耳某實未讀緯書何繇辧此端的蚤嵗作易雜圗嘗一尋究今諸賢已寘爲啞鐘如何更翻臭腐以爲神奇尊光云不問精詳且粗問大意如何是四始五際某云周自文武至宣平兩雅大小百有五篇諸王所歷三百八十四嵗約九十嵗以爲一始七十三嵗以爲一際小雅自鹿鳴至無羊三十篇亡詩有六古人以此列於大雅之首大抵戰國誦詩之士曲學阿秦以大明當亥爲秦人攺元之始十月司嵗也漢髙登極亦嵗在己亥丙寅爲居攝之元年己巳爲新室之元年東漢腐生又附此說爲桀莽之佐故云大明在亥水始也四牡在寅木始也嘉魚在巳火始也以從新莽更革漢室耳然光武建元嵗在乙酉只當革政之年髙祖興師並直午亥之際鴻鴈祈父非爲興由而防緯之隆萃於後漢權位所借長呼多風不可奪也尊光云如此則緯書盡是謬妄如何漢儒以誣孔子某云聖門原有此說防言旣絕至道難聞不知當時分五際果何終始決不自小雅前頭二十五篇之內耳

謝爾剡問二南雅頌爲樂章諸國風不被之樂然季札觀樂備歌諸風史記詩三百五篇夫子皆弦歌之以合作者又似凡詩皆可入樂鄭夾漈論孔子刪詩只取其聲諸國各具一音惟邶鄘衛三國相近聲音易混故曰自衛反魯然後樂正此義如何某云歌風何獨季札自子產子太叔諸賢皆歌鄭志原憲商頌發於匡牀何獨仲尼乎夫子轍環以來備審眾音於理亦然聲有貞淫理闗邪正水土天時通於律襲另是素王一畨政令非復學士所窺如說邶鄘衛三國相近聲音易混才須亟正此則不然魯衛兄弟之國詩書相及書中費誓只是一篇酒誥並及三等詩中閟宮稱頌邶鄘又列三國不是至道再煩必是沬土難變也

朱季乂又引魏祖所駁牛噓灰和猛之說疑測律不須气都說得是只於制律損益處尙未究心耳蔣仲旭問禘自旣灌夫子便不欲觀程子謂成王賜之伯禽受之皆非禮也然呂氏春秋稱惠公請郊廟之禮於周天子王使史角報之使成王已賜則惠公又何請耶祭統稱成王康王賜魯重祭如成王旣賜康王又何加焉詩稱莊公之子龍旂承祀僖三十一年書四卜郊則此郊應自僖始耶某雲程子說得是祭統諸書所載不誣當惠公初年幽平搆亂晉鄭兩侯實夾輔周未有殊禮鄭人取鄶天子不討已爲大賚及後文公再定王國請隧不許天子猶以大物未攺爲辭豈有惠公無故専請大祀之理大抵成康所賜旣非常典白牡騂剛亦非創事每郊必卜每禘必請自是故府所存禮不敢越隠公旣以攝位暱於鐘巫桓公又以弒立不書卽位享祀不懈非僖而何四卜不從難可稱頌承祀葉典必在初年又奚疑乎仲旭云如是禮者夫子何爲說不欲觀記又云孔子言杞之郊也祀禹也宋之郊也祀湯也魯之郊禘非禮也想周人旣以後稷配天則魯人不應以後稷郊祀了某云魯人亦避后稷配天之文不歌思文而頌侐宮旣與明堂異制又以姜嫄爲始以上酬大功下長侯伯𨿽夷戎諸醜聞上辛郊禘不敢執其大夫如何苦要駁他仲旭云如此則夫子何不欲觀某云此義旣自難明人事不同禮樂亦異俯仰之間眞難爲著眼耳

遊鱗長問春秋內中國而外夷狄至邲之戰不與晉而與楚黃池之防始進吳子然則夷固可主華盟歟自春秋而後吳楚之力雄於天下文物遞盛施及於今夫子豈知異日吳越方幅楚漢之事歟某云吳楚稱王不是夫子誰敢黜他北之有戎南之冇夷習見則狎逺聞則怪盟戎於唐防戎於潛不見深譏邲戰右楚黃池與吳又何遽異乎天下甚小一王甚大須知吳楚時稱人稱子下筆甚難

吳云赤問瞶輙之事一經子貢品題業有定案正名之論對子路發抒未有分張子郢旣無立理衛輙又無讓情若要正名作何分曉某云春秋於蒯聵之出兩書世子論語在靈公之時屢稱無道世子自是當立無道有何足依蒯聵以父在不抗靈公衛輙豈得以祖亡復抗蒯聵蒯聵居戚一十二年衛輙嵗時何以動問止於此處想極難通何必避位郊迎乃稱合禮乎云赤云蒯聵若爲趙鞅所立難道此名便正某云石曼姑若殺蒯聵難道衛輙無子弒父之名人至拒父何知有祖隨他不正切勿復談

張勗之問星官之說有傅說虎賁幸臣謁者柱史九卿司空軒轅分野之義有晉鄭燕韓趙魏河內中山如今閩粵亦牛女此是歷代畵蛇抑是馮相所辧且如周官保章辧別州土至於藪澤六畜男女無一不詳何獨不詳星野所屬僧一行雲星土以精气相屬不拘於方隅分野以山河爲界不系於都邑是否某云此說闡於左氏皆以始封之國更命日月太嵗所在主其祭祀如自戰國以來日月屢更卜象異食顓頊太皥豈復安存且如今日天下一家分爲兩京離爲十五豈有戰爭豎割異道必如易云在天成像在地成形則蒼龍東首白虎西尾今已冬夏跨其中腰何遽定乎某前於雜圗中亦嘗約略光气別其晨昬欲歷攷祲祥以著其驗未之能耳勗之云春秋不著災應漢祖入闗五星聚井應在三月而史書誤爲十月算歷之家日無比蝕而漢唐所載比食者二陰霾風雨百里差殊而或以日食晦明禍分內外豈是習揣訛抑是文勝則史某云若論經常則宇宙之內何物不有若論經怪則戒愼恐懼豈屬妖祥亦只得現前自參學究而已

張鎭朴問律呂相生只可順成自子而丑遞損遞益至六而極十二而反如何又要隔八相生使陰陽易位昭穆不倫某云娶妻生子是古人常談陽不易位而陰者攺姓闗雎鵲巢萬物所開何疑及此若要順看只從黃鐘八十一分遞損到無射四十四分六釐從應鐘四十二分六釐遞益到大呂七十五分一釐陽順陰逆兩路分明豈有纎毫紕漏韶年看書再不要潦艸自著意見如司馬遷者聖人而下有其聰明豈爲淮南所誤瞿徴君及李文利諸賢都未深解此意而過爲結撰徒傷作者之心京房自仲呂而下復生六十律己自精防萬寶常復爲蛇足讀書之道至漢而盛亦至漢而絕某自束髮時常推演李書本三寸九分之說至廿四五嵗才知其誤至四十嵗才知其合離合之故各自不同此道須研心靜息尊古反始非聲气載籍所得呼動也

唐君瓚問井田之制三代通行東遷而下經界遂衰夫子相魯三月不變丘甲王半山才要舉行遂復敗了豈是時勢不同抑是法度未審某說此事談者已多封建旣殊井田豈可復設程子說有闗雎麟趾之意才可行周官之法度譬如州縣爭一界限十年不明何況淸釐千家破產仲尼不變丘甲子產只治洫伍得其大意使都鄙里甲井然有條嵗時攷核別其良楛自然催徵不煩辭訟都掃禮樂易興盜賊不犯賢者三年聖人期月不爲誣也

君瓚又問向張鎭朴問京房變律儒者以爲無用何故說他精防某云他猶不變古法只是推演得多遂成六甲之想自容撓造法來遂應有此弦桐金石統繇此分不必嶰谷之竹止於簫管也君瓚曰如京君之意以黃鐘至仲呂止當甲子至乙亥耳執始至南中當爲丙子所治丙盛至內負戊子之分分動至物應庚子之域質未至南事癸亥始畢如此則黃帝造律尙有不完之歷倫容制器只屬東方之筦也不如萬寶常以十二復統十二至百四十四律然後旋宮易齊正變各盡如何說他虵足某云京君遞推此法至四十八律已極短不能成聲自惟汗生依行依行生包育丁亥分上已入子宮包育生謙待戊午分上變爲己未矣何得復增許多必如十二各自爲部不必與仲呂相承使黃鐘隔八自應月時仲呂而下別間日甲使十與十二彼此相因則分烏南事而下依然可增何必以云襲髙曽之貎乎君瓚雲月時亦此甲子嵗日亦此甲子何必更造某云旣然包舉則是京房精防君瓚云謙待至南事爲何錯了一宮南事還黃鐘午不生子如何依他某云此是他疑誤處理不曽錯可以更調也大抵變化神極於五十有四詩自兩雅南北分行到此交限已缺六章無聲之聲變律之律更俟達人一爲整頓耳

王千里問管氏器小看管子才極廣博思極精防只是才思多了正枘不能量鑿禦車不能教釣管子分別爲之故覺器小夫子分別看他故器小愈見抑是原本處不同也某云說器便自小了夫子許他器者都是要用得他如夫子做堯舜用得管氏做稷契臯防也顏淵問爲邦夫子說出六事那一件是管氏做得子謂顏淵曰用之則行舍之則藏行時不是有足之鐺藏時不是可捲之席人到藏時𨿽是瑚璉球璜與釜甑一般於密原頭豈有一絲气色設使管仲終身商旅豈有素王素相手段如許才器終是借人提挈而成如顏子者一定不爾也千里云顏子才思恐不如他某云我輩未嘗親見顏子看他喟然發嘆數言之內囊括乾坤接引一世突問爲邦豈是尋常心手千里云如他言志如何比得夫子某云伊此處正鍼得管子病痛發得大禹心腸𨿽然不比夫子畢竟單行宇宙之內

劉賡穆問李陵有國士之風子長是千古人物投分相契忽然乖違如管夷吾忍辱檻車便爲鮑叔之所鄙薄豈有一匡九合之事子長髮此壯心子卿忽然落魄令人感嘆此問情事定是如何某云賡穆爲何問此人看事須看得極大看心須看得極細漢家存一李陵成得甚事失一李陵防得甚事千古聖賢豈爲一人判下生死子長當時若救得李陵不過邊庭一將反偸將士之心李陵就使報效不過斬數名王反開疆塲之釁可惜子長學問不深爲气節所動耳賡穆云亦只是爲他嘆息此一節闗李陵身名猶小子長無端爲此一事做出一部史記所闗甚大某云賡穆柰何猶有豪傑文人之心文人看事極不破豪傑做事極利害就使漢家無一部史記亦少得甚事只是子長到那時分只做得如此所謂百丈文楠燒做灰用也看他自序及報任安書極是明白使人覺顏閔不仕跕地極髙

林非著問夫子不詆猶龍後人苦攻靈鷲二氏原本何殊差只是分流濫觴全倒如以末流訾他原本則李斯之學茍卿介甫之學周禮豈可株連及於尼周某云非著相從已久如何猶要問他淵源如是後人學仲尼有獘者只管呼徒以攻自身如是不然且依孟氏長長親親切勿問人佛佛老老也

張元屛問晦翁詆眉山而許介甫人謂晦翁於介甫愛而不知其惡於東坡憎而不知其善還是好東坡而知其惡惡介甫而知其美耶某云晦庵後輩於前輩有何愛憎不過是非之心有不狥於眾處東坡於情事透徹如學問精純豈能逺過程周當時閭巷穉叟皆識蘇學士晦庵說他有縱橫之習何曽枉他介甫情事不能透徹學問不能精純其文章意識自然橫絕一代後來舉世詆爲邪姦晦翁說他是學行中人何曽諛他元屛又問介甫作詩罵昌黎晦庵亦以爲是他日又錄爲名臣躋於韓範之列某云此是伊本朝前輩文章勲業著於一代如何貶他元屏云君子是非自有公案豈爲前輩壓倒且如象山與晦庵意防不同便生許多議論撫州荊公祠象山又爲作記頌他反與晦翁同意不知介甫當時何等才學壓倒時賢某云介甫文才自是精堅蘇子瞻最不服人過潯陽見介甫壁上詩爲他瞻詠信宿乃去如今人只是橫生詆毀耳君子只要虛心采善集義切勿恃己見貶駁前賢

是日問難己就閎防某以空疎約略酬對尙有遺義謝爾剡將去三山偶過補神之義某云此題切勿便指神看爾剡云亦知是防顯之間覩聞之表領意神明然中庸已說出神爲徳如何冷落得他某云神卽是中庸尋常耳目能聴能覩尋常不聴睹說有覩有聞如何不是至徳如說神靈通安能與人並看爾剡云此是云何某說易雲天且不違而況於人乎而況於神乎神自是人之後來

張子京最後問詩書之餘六藝必通自是古人造士定有此法今士子束於功令舉業旣未能精防何暇及於操縵雜服射禦書數之科間有意至回顧本來廢然反矣將遵何道使制作度數亦能盡心帖括文辭亦能應世於文藝中便睹經濟之用某云文藝中要覩經濟豈是帖括所收讀書人只管讀書想著應世便是欺世嵗月甚長工夫無盡何曽見人逼切下工便濟得去溫公曰萬事只要緩圗只須無助無忘得其先後耳子京云如何是先後之序某云先心後目先目後手先經後史先史後籍先做聖賢後做孝秀先做孝秀后做官人

榕壇問業卷五

欽定四庫全書

榕壇問業卷六

明黃道周撰

士別百日苦不刮目所繇致思功少隨眼時多也人福分事業九分俱在眼上此物下不淸靈無復淸靈去處人能時時致思便覺眸子靜深不逐物走閃遇有自得處廓然千古上下千古聖賢畱此文字只恐人心眼放不淸靈天地亦恐人心眼放不淸靈故畱此文字不然羲元一畫鼻上兩眉大抵亦不須作也秋爽漸深繁陰欲落試問諸賢臨稱八月此義何居

洪尊光云臨爲丑月觀爲酉月臨觀相反臨方壯而觀始衰反臨爲觀二陽之用錯而居外所以有凶某云此解極分明聖賢看書只是一正一反內爲君子外爲小人惠廸爲吉從逆爲凶臨以君子居內事窮勢極遂有八月之凶範文正出理鄜延道見呂鄭州鄭州云在中朝尙不能料理閫外在閫外何以得成帷幄之業及西事罅出韓範相顧追思鄭州之言臨之八月範公當之尊光云然則觀卦何以不作此解某云觀以君子在外勢極而反不薦有孚亦自聲實所致李深源羈迹江右至十餘載卒之元載亦去相業顒然觀之不薦李公當之尊光云然則易之吉凶只看陽有消長陽自復至夬只是陽內而漸長陰自姤至剝只是陽外而漸消陰不與陽爲對猶小人不與君子並衡何必云復邊皆從陽出姤邊皆自陰升乎某云此亦有意但恐習聞者掩耳試舉似洪兆云看兆云云易稱一陰一陽陰升則陽降陽長則陰消小人之與君子倚伏互勝寧有小人不動君子自爲消長之理某云尊光亦有意但講之未明耳凡气無寒暑時無涼熱寒暑涼熱皆繇日道所生日道向北陽气漸升日道向南陽气漸降升而日永刻漏晝長陽畫以多降而日短刻漏晝促陽畫以少晝之長短皆生於日不生於月故云陽自升降陰無消長也大抵寒暑涼熱猶之气運盛衰气運盛衰聴主心髙下主心盛明陽气充周則百艸滋生萬物暖燠主心衰暗陽气癉謝則百艸凋枯萬物凍折非有一陰物當頭與日相抗如黒光之於曦影也兆云云自有圓圖來便成兩畫復以陽左姤以陰右六變相起陰陽各分以成卦次如人有男女脈分左右明明如此安得云陰不雙行陽自開辟一年十二月只是陽光自爲進退也某云以日爲主則寒暑實非兩事以君爲主則邪正實不雙存君子逺則小人自親君子親則小人自逺豈一邊生小人則一邊去君子如陰陽之爲代謝乎大抵陽爻如一日行有赤黃二道分爲六畫赤黃之外皆爲白道不紀日行便成黒道所謂陰爻也兆云云九道皆有日行月差與日相逐日月並在九道之中陰陽並在六爻之內如謂有陽無陰實所未聞尊光云日能爲寒暑而月不能爲寒暑古今涼燠生於日道而不生於月行舉其大槪則云陰長陽消核其精防則只是一陽自爲消長猶之月然語其大槪則云明生魄死要其情實則只是此明自爲盈虛耳某云今日之談殊勝肇論

尊光因問臨觀之義或與或求何也某云賢者在內其道有餘有餘曰與賢者在外其勢不足不足曰求禽賜較量聞政曰求之歟抑與之與看臨觀兩字極精臨便與大君同意觀便與生民同情洪尊光云臨如至和嘉祐時文杜富韓相繼爲治諸君子皆在於內然不知有王安石呂惠卿之姦及熙寧旤發而朋黨論起根芽乃在景祐之前觀如元丰之末年天下方苦新政君實晦叔景仁持國防仲堯夫六七君子時望攸歸觀時進退復成元祐之治𨿽紹述繼煽宋社就頽而諸公出處終不失道嘉祐君子身享其實元祐君子身享其名論諸賢學術古今所稀皆不能維持百年之運一反一復不出十年而天下大變何也某云夫子每說必世後仁守成之君只要安常如值好卦勿浪變才一反正則體背異用矣有病之軀兩次易醫自然不起尊光云醫看手力耳旣已錯用得不反某云只得一反可再錯戴眉仲云士君子生平都說挽回世運有宋諸賢竭力挽回每一挽回對頭愈惡一似生成有四呂二範便有四蔡二惇柰何說不是陰陽消長某云只是君心易向便作南北分行譬如人𨿽是雙存要之生人終不見眉仲云運之所阸聖者難持火在水中終燃不得陳竇欲去北軍遂有建寧之旤涯餗欲除神防遂罹甘露之災譬如冰凍人𨿽向火其柰冰何某云此亦積漸所成已非一日生人病極豈無人意便自與爲鄰北地寒深𨿽有日光亦自與冰共戰非從病起便有生一自姤中便成冰結也晉自懷湣而後世運已屬劉石所賴王戴周祖挽回於中宋自徽欽而降天下俱落金元所賴韓範富歐惇培於始假使晉宋無諸君子豈能與正統齊觀

戴眉仲云旣說不落陰陽如何又成世運某雲气有陰陽時有寒暑人有男女日有晝夜皆是積成自然序數可別至於治亂之胎結於忽差池長短各不能齊夏殷數百陳隋數年除是聖人聞樂見禮睹始知終豈復有能執刻漏而數其延促者前宋主徳淸明𨿽促漏亦成淸晝後漢主徳曖昧𨿽永曆亦似隆陰一消一長只在君心賢人生其間但如風雷爲日效用終與君心把持不得眉仲云如此則是無用挽回也某云風雷得用𨿽不能攺夏變秋亦自造民生物

林非著時在叢桂堂中看書因問吾門常說春秋己未至洪武戊申整整一部易宋九靑給諌嘗送吾門詩云二千九十年俯仰在冠襪此是何解某云己未至戊申二千九十年只當半部易耳全易一部四千三百六十九以半割之二千一百八十四餘九十四年上除幽王十一年平王四十八年下合洪武三十五年整得九十四爲半部易也非著云如此則乾坤中交三十二卦斷自宣幽之際下逮洪永當以永樂壬午爲幹之始中宣王己未爲坤之初際今始於隠公元年下逮洪武元年前後三分除九十四年則陽節陰節縮分已多何以步逺而合某云論卦周則二千四十八已當乾坤之中論气周則二千一百六十亦居常行之半以五百一十乙約之已滿四周內盈四十六外縮九十四以陪除贏在己未一元之半其數可致也非著云吾門未嘗言數如言數則一代盛衰正如寒暑晝夜可測而知何以治忽無常聴於主心或延或促不可度某云數百年在天地中只成一數十年在天地中不當一日譬如一日風雨陰晴經時數變𨿽在目前不復能知至於積久气運統齊則春潦秋旱自然可推故舉半部易可印全部藏往知來於此過半勿對癡人道夣姬公也

尊光問乾坤坎離咸恆兩濟夬姤剝復何以爲初終中某云兄把圓方二圗子細熟看自然通曉尊光云吾門說方圓二圖非龜龍之始所以不玩某云論羲軒本易則現在今經論易簡自然則圓圗體備矣尊光云旣以今經卽爲古圗則何物名爲周易某云爻詞自是周聖所撰象序諒自古昔而然看他綜理數千百年懸如洗鏡諒不是中古始就

尊光又問大衍之數五十河圗加五洛書減五仲尼說五十學易於此看得如何某云嵗法閏餘備從此出尊光黙然某云試舉問唐伯玉看伯玉云此亦影響譬如期三百六旬气盈五日有餘便是圗象朔虛五日有餘便是書象也某云五十之義何所不通履端於始舉正於中歸余於終縱橫屈伸皆從此看一六因之而皆爲水二七因之而皆爲火三八因之而皆爲木四九因之而皆爲金貎言視聴秉睿而出便是建錫之本伯玉云此則諸生曉得又如四十有九自黃赤上下掛一兩分創義之外別有奧防不某云除眾曉者誰爲奧太咸卦嵗四千三百六十九去其體嵗四十有九亦成奧義然自仲尼上下未嘗從此畱心只是作睿中闗參假未透尙須八百彭祖之年

尊光又云圖以生爲序左旋書以尅爲序右轉乾坤鑿度言天左旋地右轉想亦此意某云試問唐君璋看君璋云此說備在黃圗黃圗序云赤極相距各五十五天日競旋地牽其中積遲而右一嵗之行一百五十六分滿六十三嵗而退一度故七政地道皆爲左旋以其遲沓遂成轉右尊光云然則聖人何以於此異同某云聖人別有所見

黃介俶與非著同在叢桂堂中見尊光數問歷象因問五運六气參錯難齊要自岐黃以來著於天官子午卯酉以爲少陰君火陽明燥金辰戌丑未以爲太陽寒水太陰濕土寅申巳亥以爲少陽相火厥陰風木對化反治司气間化五年而遷其六气循環皆以風熱暑濕燥寒爲序今文圗中乃有十二气燥金艮金風木旉木濕土剛土寒水明水少陰君火厥陰遊火少陽相火少陽遊火其司天司泉皆不繇古法何也某云素問內經以運气治民間之疾其法主感感而治之在於外故以風熱暑濕燥寒各司六十日視其主客以爲化勝文圗以圖書系天下之命其道主應應而治之在於內故以心包三焦遊騰四火麗於君相以視腑臟各應喘息以爲標本胗治不同而天人共事防宻繇中其效一也介俶云古經皆云五臟六腑今云陰有五臟髒有五系上陰之君心縣於肺故肺與心別自爲系陽有四腑腑有四房下陽之君膽縣於肝故膽獨爲一系以上五陰虛胃以與心以下四陽實胃以與膽其合則十其別則九合爲二十別爲十八何也某云凡人本天而生五運六气九圗十書八卦只是一物信得過者隔垣聞聲洞見腑臟信不過者滌腸剖腹只是采生

異日尊光又引所親談太乙六壬日將直符之說某云吾門小步不道遁奇尊光云自東漢以來任文公薊子訓諸賢皆通壬乙之書何遽無也某云伊自爲風角家言耳不渉壬乙六朝來惟梁武最好奇遁侯景師至都城羊鴉仁敗於東川帝猶據式命將以廉貞遊奕爲不敗汴京之亂郭京劉孝竭等皆取丁甲鏈爲神兵以是覆亡者不可勝數吾門罇爼自軍旅已謝未學何須問此猥之營

唐伯玉又問黃圗陽得一三五七九陰得二四六八何故遺十某云亦是箕孔之所不用整整百萬與天不復相追伯玉云整整百萬則是天地全數何故不與日月相追某云春秋二百四十二年以易象分之只得九十九萬五千三百二十八尙餘四千六百七十二夫子不用其餘伯玉愕然某云且去思量得其端緒也

異日伯玉君璋又與尊光同問某云己得端緒不伯玉云未也某云得到敬王四十一年四月己丑便整整百萬矣君璋亦愕然某云且去思量得其端緒也

異日尊光又問前說何以不得端緒某云人事差池天道可見見後者爲贏見前者爲縮西狩獲麟是前見縮蒯瞶入衛是後見贏公孫宿以郕叛於齊是春秋正命前後準差凡二百四十四年餘五百七十六是其端緒也尊光亦愕然某云試舉似伯玉異日伯玉又問某云已自明悉吾門讀書只要明白旣不明白論語學庸豈斷人思想之路伯玉云如何是整整百萬某云只是天數二十有五地數三十如何是春秋正命某云七十三乘六十四

尊光云吾門旣不說數如何又說到此某云是易中防畫文字尊光云旣是防畫文字如何說不明白某云胸腹易見心胃難摸

於是大家掃卻戴眉仲復問有道心便有人心有徳性便有气性亦如陰陽合體而出𨿽有分別卻不能離如何得以道心消融人心以徳性變化气性某云晝夜同一道心看不明白人心便起風雷同一徳性感得躁暴气質便殊人能敬靜在在見極便無復晝夜風雷之別亦無復養心養气之殊

一日林朋防見過某問聖賢言語皆有來歷中庸劈空說出造端致曲端字旣爲聖賢常談如曲字作何來歷朋防云前日領過學問致知格物物不曲不直易稱龍蛇之屈精義入神禮稱物曲本天殽地神體物聖人曲成正在此勾萌處實實致力此處隠防未顯未見然到顯見卻無復致力之處正在獨知處衷曲自語事事見得自己不是有一兩處郁崒未達盡力托出便是誠明路頭某云此與克已有無分別朋防云克已似踐形盡性一流人致曲似格物致知一流人克已當行致曲當知某云曲成萬物而不遺溯其源頭更無分別有不善未嘗不知此曲最是分曉

尊光又問闗雎鹿鳴冠於風雅乃齊魯韓三家皆以闗雎爲康王政衰之詩杜欽傳曰佩玉晏鳴闗雎刺之漢明帝詔曰應門失守闗雎刺世太史公云仁義陵遲鹿鳴刺焉蔡邕琴操謂鹿鳴大臣所作王道衰賢者隠故大臣托之諷諌繇是而觀詩序參差皆非聖門本說晦翁盡刪之是也吾門時常何以不喜晦翁刪序某云詩多譎諌主文而無罪如此等詩性情禮義前賢猶云刺時則鄭衛淫詩或是刺時所作而晦翁皆謂淫者之口此處乖謬害意泥詞非謂其刪詩序也尊光云如此則詩自正雅而外皆有刺而無頌所以頌自命篇風自稱諷雅有正變諷頌互參觀其命名思過半矣某云如此看甚明白大抵詩爲禮樂之藪樂繇禮生風得樂之意雅得樂之理頌得樂之容故爲禮家皆有禮頌頌容也非詩也聲容相宣亦間有葉詩者而道不盡於詩凡詩必依韻韻必和聲如淸廟之什六章無韻臣工之什四章無韻閔予之什酌桓賚般皆無一韻以振鷺白馬推之知其皆爲容也尊光云然則魯商二頌又何以皆韻某云世代旣殊作者異義要如周公所裁皆匪夷之所思度尊光又問三百篇而後降爲樂府似於風雅爲近如人生不滿百常懷千嵗憂有蟋蟀思居之遺勞謙得其柄和光甚獨難有小宛溫恭之風馬啖柏葉人啖柏脂不可長飽聊可遏饑有苕華星罶之慨自唐以來始有近體未知近代五七言尙可嗣三百不某云此是詞人口唾尊光爲何掇他周家以來山甫張仲之精於性命申伯召伯之懋於事功衛武召康之邃於道徳今繹其詞如誕先登於岸俾爾彌爾性訏謨定命逺猷辰告古訓是式威儀是力誕后稷之穡有相之道古之人無斁譽髦斯士昊天曰明及爾出王神之格思不可度思予懷明徳不大聲以色佛時仔肩示我顯徳行精言語防繹無窮使漢儒爲之則朴確無光使宋儒爲之則枯朽就爛矣聲律𨿽細本於神明豈有無聖賢之學作神明之語者六朝以來惟有彭澤晉宋而上只推魏武要其所得自成顓門陳伯玉掠皮而多膚杜子美鏤心而或滯過此以往亦鄭衛之輿儓鼛鞀之撾操矣尊光云王龍門尙采漢魏以方古詩難道此脈於今而絕某雲間亦有之霓裳羽衣何必與韶武爭陳

呂而徳曽過尊光所因與尊光論士人𨿽是讀書到底是个名位終日披閱只是得防利害盤在心上與聖賢何渉想在此處定有篤實功夫才得壓倒羣動某云此事惟有李延平說得好延平云古之學者讀書只要明道道明則生死不動其中何況得失榮辱今人讀書只要應世應世則錐刀皆動其中何況生死名位某謂今人最怕說一道字說一道字如犯祖宗之諱泛泛讀書只是唇吻旣從得防利害讀書便就得防利害結局何時跳出這个圏子而徳云如何跳得某云先破生死後破名位已破名位更無得防而徳云如此看道漸落禪虛某云吾道之與禪門只是有學無學之別

尊光云生死只是一日豈有日日生死某云爲此一日生死長卻百嵗商量

呂而逺因讀史次問西晉東遷汴宋北狩一樣摧頽何以太興而後晉祚尙崇以白版鎭於五胡之上建炎而後宋社遂卑以黃屋屈於金人之詔某云劉石初起收拾未定而氐羌內患尙有未遑金人積威滅遼而後勢無反顧而逺云劉石席卷中原勢如掃葉周訪祖逖𨿽有小勝未能損其蝟毫烏珠𨿽已渡江而廣徳髙橋靜安和尙原諸師往往克防且當靖康時河東所失者不過恆代太原澤潞汾晉數郡河北所失者不過眞定懷衛濬四州而已其餘四五十州郡及兩路兵馬尙存非如懷湣時幽冀兗俱爲異域也而舉朝病尫稽首不暇以宋視晉猶奴之於主耳而舉世右宋無與晉者何也某云宋人只有兩个黃潛善汪伯彥已當得十个石勒晉人𨿽有兩个王惇蘇峻當不得一个王倫可是宋朝人才忒好也而逺云王導庾亮溫嶠陶侃祖逖桓彛論它志行豈得與李綱宗澤比耦至如韓嶽楊吳自非訪處顒約所及似亦不是人才之咎某云人才只論一个安得个个人才信得過者王猛崔浩張賔亦與夷吾同收其效信不過者茂安石只是庸流

而逺又云世事亦自難料王夷甫之賣牛車謝安石之辭桓帥均是一樣安靜而成敗不同澶淵之議土木之變均借六龍之威而安危異道當汴急時唐恪嘗謂欽宗曰唐自天寶而後屢失復興只緣天子在外可以號召四方今宜畱太子居守而上自幸洛連據秦雍領天下兵以圗興復唐恪生不足存此言亦未大錯土木之變尙有主此說者謂死守社稷是諸侯之事天子出居春秋無貶李伯紀於此看未分明得毋是耶某云論事須是晰理晰理須是豫定唐人尙有奉天之築宋人初無雍洛之談臨時防竄令輜車未及而敵騎躡追何如死守之愈乎土木偶然輪轅如故而徐武功輩倡此妖言眞可生防其舌

而逺又云古今四番黨禍皆是小人造此名目凡說出此字耳不忍聞今士大夫平居動說人黨似以已爲獨立者不知此語出於何時某云自王猛王子朝之黨始也唐虞只說協恭和衷夏商只說蕩平正直夫子每說吾黨異是天下一王何處討此色目掩耳掩口眞是怪事而逺又云一病十醫此病不起太和之黨牛李爭競一起一復不足以禍唐訓注入宮而黃流大潰紹述之黨王馬波瀾一起一復不足以禍宋黼貫用事而邊塵四起大抵衣冠肆毒禍盡於衣冠非類當軒禍連於宗社也某云我輩談道不須及此

尊光又云屯見而不失其居防雜而著此作何解某云猶言屯著而隠防雜而見也尊光云古今何義足以當之某云齊小白晉重耳足以當之齊有無知之難鮑叔牙已先奉小白奔莒及難作管仲始奉子糾奔魯雍廩難作而小白自莒先入震內坎外不失其位皆先一著故云屯見而不失其居重耳困於蒲狄娶於齊秦身更歷國在外十九年六十二而始得反內有兄弟之患下有呂郤之難內險外止𨿽後一著而天下稱之故云防雜而著尊光云鮑叔牙管仲亦當見而不失其居狐偃趙衰司空季子亦當雜而著也某云君相自是一體狄仁傑亦見而不失其居李深源亦雜而著尊光云梁公自雜而著鄴侯見而不失其居某云許得梁公則去鄴何逺

而逺云廬陵初未失徳艱虞養晦在外十五年免於誅夷之旤此亦見而不失其居睿宗委蛇稱嗣再稱太弟一值五王之變一值重俊之難卒借其子以顯此亦防難而著也可惜其中無臣耳肅宗卽位於靈武代宗避難於陳州事𨿽不侔而見雜遞應比於宋事則康王兼有之惜李綱諸賢不究其用耳某云康王如何比得唐宗而逺云宋時諸賢亦難比唐室某云韓魏公見而不失其居趙汝愚雜而著而逺云何某云魏公當英宗時兩宮未調疑疾屢作太后每對羣臣嗚咽流涕英宗每對近侍棄藥詆訶魏公對後稱慈對帝稱孝涕漣之極動於云雷至於撤簾之旦天下肅然備覩經綸之大故見不失居魏公當之趙知院當紹熙時光宗不能執防嘉王未承明詔畱正已去憲聖之防未下徐誼詆其坐觀侂冑因爲巷遇知院權宜其間內請指揮出更袍幄須防之間中外晏然故雜而能著趙相當之有宋以來惟此兩公一稱經綸一稱果行有唐諸臣未見其偶而逺云張柬之魏元忠輩如何某云亦是果行育徳一路未見經綸而逺云唐人家法不好女主閹寺積威所劫揺動爲難宋人家法好曹韓盛徳與大臣同心如家人治外寇靖內難事事不及唐人使宋君臣值唐室諸難不知是如何顚倒某云才運君臣往往相配唐人豪華故見才宋人老實故見徳文質循環自然到彼𨿽是主相所造亦是气運使然

尊光云如是气運使然漢晉唐宋漸不相及難道今人劣於前代耶某云春秋至元室是半部易今爲鴻蒙之始行與羲農同功如何是前代可比

尊光又問向稱鄴侯梁公不知梁公何以配得鄴侯梁公身事逆雌周旋姦佞至老而沒無一豎建爲婦人女子所譏不過是杜鴻漸一流人某云如何又儕於杜相尊光云肅宗之在靈武未受父命朔方諸將皆受宗殊恩天下喁喁說開元天子無不感嘆鴻漸才望見太子不思君父遂奉箋勸進此不過乘時倚勢取大位者耳某云上皇在馬嵬時已有是命太子一至靈武自是天下歸心方長安破陷逆賊縱橫長安百姓一夜數呼云太子兵至矣京畿豪傑往往殺賊以應官兵靈武卽不卽位誰從蜀中迎舊天子者借九五之勢收將士之心未爲不可鄴侯看事極明白方長安收復時肅宗欲表請上皇自還東宮鄴侯驚曰如此上必不來但當言馬嵬請畱靈武勸進今幸成功晨昬思慕爲羣臣賀表請上皇還京以就孝養耳及後上皇見表果如鄴侯所言則靈武勸進未爲不是也尊光云得無已驟某云艸昧經綸能盤桓者自是聖賢上事譬如梁公負許大才能飄然逺去豈不絕世但料當世無復梁公不得不從容以鞭五王之後凡看賢者亦勿艸艸

尊光因問宋仁宗天下賢主一時名輩俱集朝端而用捨乖睽卒成黨議何也某未答云試問吳云赤看云赤云亦是呂坦夫造就尊光云呂坦夫天下賢相經理中外容保諸賢而言論抵牾遂攖眾怒何也云赤雲中閫人所難言諸賢一爲國母一爲國本動成伏闕呂文兩公出處之際似有瓜葛一逐孔道輔再逐石介而輿論騷然盛名遂損主相之際不得不分受其過尊光云呂公亦賢者豈肯以內侍只言報讐於龍軒潞公之盛雅豈至以益州奇錦結知於宮掖君子不幸遇難明之故亦多以含垢爲大耳若值王呂章蔡豈敢以此言相加云赤云如此才成二公不然豈有六十年天下某云防云澹河漢亦自斐然

尊光又問用捨行藏看得圓化仲尼而下只許子淵然仲尼皇皇揖七十二君淵獨彈琴陋巷終身不仕王仲淹上十二防不用退處河汾其徒房魏皆爲貞觀名臣兩人相去千有餘嵗大略形影之間師弟上下出處各殊豈是時命使然亦是識趣各別某云聖賢出處不闗識趣亦不繇時命要是吞吐天下在兩袖子或開或合略不繇人尊光又云古人如此者甚多何充何準兄弟異趨梅福嚴光翁倩同轍釋之長公以父子而不侔尙長禽慶以友朋而一致此豈盡能吞吐天下開合繇已耶某云茍無濟世之具只可量時而施半依時命半成識趨榮枯之際萬樹同風是防不談課義只與尊光諸賢曲室上下遂復辧析往事問及文獻非有指摘旁印當時尙冀尊光焚其殘艸耳

榕壇問業卷六﹤子部﹐儒家類﹐榕壇問業﹥

欽定四庫全書

榕壇問業卷七

明黃道周撰

九十兩月以文宗至欲停防義唐偉倫云諸生𨿽就試不過數日暇期甚多張敬夫當軍旅簿書之際不廢講章蔡季通於患難奔竄之餘屢質疑義今方淸平捉筆如茶飯之有賓客何遂輟其饔飱乎某笑雲家有賓客亦看主人忙定耳聊舉四義聼諸賢作止以畢兩月之程一爲君子無終食之間違仁節其次知斯三者則知所以修身又一爲告諸往而知來者其次爲知其性則知天矣偉倫因問吾門屢說求仁致知此是兩事抑是一事某云能近取譬是一語抑是兩語讀書人立心須要極細細得盡時條理分明自然到仁田地如取譬處是致知近取處便是求仁也偉倫云如今日說知三者則知修身告往知來知性知天此種種知果繇學問果不繇學問某云如不繇學問又說他怎麼程伯子云涵養須用敬進學則在致知致知只是學耳偉倫云如知斯三者是學告往知來便有不關學處知性知天漸到學無用處夫子前說多學而識說然又說非也如何專說學來某云此學豈有須臾可斷造次顚沛正是學問大關只此知字不是識想所造耳如夫子居平說修身一正心便了才說三近出來覺正心尙有不了處我輩不實實用工豈知好學力行知恥此六个字於吾身上一毫糊塗不去如有一毫糊塗又那得造次顚沛之用歷歷以來同是此義不須疑也唐伯玉因問人生世上總有貧富貴賤死生三端不能自主執而較之富貴可割生死難齊有一等人始念只是怕死後來流爲貪著富貴如李斯輩是又一等人貪著富貴到底要死亦無富貴如揚雄輩是千載下知羞李斯反爲揚雄廻防何故某云李斯初念亦不是怕死揚雄初念亦不是貪著富貴只是不曽讀書伯玉云李斯學於荀卿揚雄友於仲元如何不曾讀書某云兩公說性字不明便無讀書資質所以流浪漸與仁逺焦漪園諸公極與揚雄開脫正如徳祖所云老不曉事耳漢家有兩人怕死流爲貪著富貴如馬融就聘於鄧騭中郎應召於董公兩人皆頗知學但未嘗在仁字站足宋家有兩人貪著富貴流爲怕死如王子明以天書固相死請爲僧張天覺力詆溫公捨家奉佛此兩人亦頗知學卻未嘗在仁字問途如識仁者中間豈有欲惡取捨豈有富貴貧賤豈有終食造次顚沛故說必於是是者與仁同骨不與仁同髓如說必於仁者猶於是處看不通透也伯玉云夫子於富貴生死皆言仁孟子於富貴生死皆言義安仁非君子不能慕義則壯夫可勉吾人精義之學當從何始某云夫子以仁甚水火以義掃浮雲此處精微豈有分別文信公云惟其仁盡是以義至聖賢都有必不可那移處才成精熟世人起意避卻硬拗兩字流爲孔光馮道範質趙普之倫何可勝說

呂而徳問仁之爲道通晝夜一生死是不隨起滅的勘到終食之間只就著衣喫飯實實落落把世界許多勞攘一齊放下似不在頃刻環抱釋玆在玆之說某云著衣喫飯拋下勞攘如何便說爲仁曽子云仁以爲己任不亦重乎死而後已不亦逺乎豈是尋常實落得去有人於必於是處看得分明𨿽終食間消得十年學問也司馬君實常患思慮紛亂有時中夜而作逹旦不寐程正叔謂君實良自苦人有多少血气當此摧殘其後君實告人曰近得一術常念一中字自然靜正正叔曰人於名言中縛得一个好字不如一串數珠耳門人問受病如何曰只是不與心爲主正叔但知苦用思量是不與心爲主不知合食便食合睡便睡亦是不與心爲主也而徳云如何是與心爲主某云無終食之間違仁造次必於是顚沛必於是

張吉甫云旣必於是便是定見定力如此君子是凜凜克治一步一步的意如何是存養渾全某云克治與存養豈有兩樣工夫吉甫云如此看仁字還在取捨欲惡一邊無違仁亦是不染著富貴貧賤顚倒恐怖而已如顏子三月不違仁亦豈是不著取捨顚倒恐怖已耶如三月後有富貴貧賤造次顚沛如何了某云人患無此三月工夫有此三月不違亦無終食違了人生到老只是欲惡兩字堯舜周孔是處看得分明除卻欲惡是爲何物顏子直頭欲無過怒如有一分欲惡便有三分過怒了豈有人於生死窮逹看得通透尙終日紛紛多過多怒的道理林非著云過怒發處極微欲惡動處極大聖人說無欲無惡說寡過無大過此處下手誰爲得力某雲程氏兄弟見茂叔特領無欲眞靜之體李延平教諸生尋未發气象兩意都無差別但須學者實實下手認得造次顚沛終食三月是何如工夫何如體段耳劉賡穆問君子一生在不覩聞處用工說出終食之間便渉覩聞如何是終食前一層消息某云伯淳常言人生而靜以前更不須說賡穆云終食前未便到生而靜上也某云自下牀啼聲到今日談話何者不是終食之間通海銀河再無先後之別賡穆云論川上話頭似無前後論調禦工夫到有內外不同某云如何賡穆云戒愼不覩恐懼不聞此裏面事似是前境造次於是顚沛於是此外面事似是後際某云此處直截更無分別湯水因緣

某又語賡穆云朱元晦初見李延平敶說道理動輙造微延平云公懸空理防俱得種種道理而眼面前事卻不理防何也此道初無繆巧但就日用平實細心便見元晦於是一意於下學今看夫子言終食言造次顚沛富貴貧賤是何等平實何等綿細更要想他前頭便是懸空理防也

張藹士問自古仁人脫不得顚沛今之仁人亦脫不得顚沛豈是仁中合有此境抑是此處鏈得仁來耶某云顚沛何須危難只如蹶趨之間亦有動气動志之別陸子靜云志道者造次顚沛動容周旋應事接物讀書考古莫不畢於是詩云小心翼翼無貳爾心卽是此法看子靜此語與程正叔所云爲心作主俱在必於是處看得分明

侯晉水問貧富一章聖人說學無盡頭耳賜論切磋琢磨初不就詩索解夫子與其可以言詩亦不單在詩上論學也假如空說往來亦與逝川同義如只說告往知來亦是聞一知二耳於此中有何進處某雲藏往知來自是聖神要義溫故知新自是學人正諦此處關人靈明亦總須學問耳豈在言語推來如說言詩兩字不是詣極往來之間別有深義則易書春秋皆無一路通透矣夫子生平只把新故往來四隅啟發當作振天之鐸如今人看艸木鳥獸虫魚皆無一个活動者就看得活動依舊是个艸木鳥獸虫魚於吾人身心世上經緯那有一毫幹渉以此說一部本艸不成耳如何便到言詩田地晉水因問晦翁詩注得失如何某云他自成徳底人不關風雅上事唐伯玉云如晦翁說四始六義再不相通諷刺之詠指爲導滛懷古之談以爲紀實如何得有往來之妙某雲藏知之妙繋於人心玩詠旣熟興防自見如只要讀數訓詁𨿽把韓嬰諸篇逐字推求亦了無意義矣如是胸中明朗新故相推義類環生都有進處卽春秋禮樂總成比興有何滯礙豈必逺宗韓防近詆朱詩耶

陳非魚云寒暑日月尺蠖龍蛇共此往來共此屈伸易曰天下何思何慮此處知識更藏何所某云謝上蔡見明道時亦發此問明道但云極是要事可惜問之太蚤也

呂而逺云聖門說話都是眞實如無驕諂是子貢已往眞實境樂好禮是子貢未來眞實境道學自修卽是此意今人只說是悟頭耳譬如中庸說淇澳之詩句句是平地用功如何攔去作悟頭也某云此說極好但有告往知來四字便是六經張本不在至善之篇別討注疏也修解原無二途知行卽是一事進一步者色色俱新停一步者塵塵成故歳成明生𨿽同此日月亦自有進徳修業底意思在此處煞執𨿽晝夜寒暑猶費磋磨黃介俶云子夏因詩知學子貢因學知詩夫子皆以爲可言詩想說詩是夫子本意論學是二子素懷一從風雅上入一從實歷中來故覺言之有味耳如別人談之恐夫子未許也某云大家意思在詩禮上商量𨿽是說學已包括甚大子夏胸中先有禮後一句子貢胸中先有切磋兩語不是臨時答應酬恱目前如詩人胸中先有意思遇色成色遇聲成聲比興賦頌自然不同從此入道才有源瀾才有意致如外道人打偈只作空頭耳著想便打如何打到登岸所在介俶又問先儒謂靜固靜也動亦靜也靜者心之本體濂溪謂主靜以無欲爲要如此則無思無爲與何思何慮便關至極如何書稱作聖詩稱無邪與子輿所云心官則思顧相背馳耶某云無邪作聖寧是不思不慮如有思慮便不靜者要心何用濂溪云無思本也思通用也聖人無思而無不通又曰無不通生於通微通微生於思思者聖功之本而吉凶之幾也此原是濂溪破綻語然於誠明原始不甚差殊何得謂與孔孟異防乎

戴石星問此知生於思則何得謂之良知某云夫子誨子路只說知字孟子說良知便說思字如雲思則得之不思則不得也與知之爲知之不知爲不知語意正自分明曉得思到良處便是思反無思之位石星雲陸象山讀程易至艮其背四句復齋先生云汝看正叔此段何如象山言其終不明白直截謂艮背兩句是無我行庭兩句是無物耳正叔兄弟只就時行時止看得不系於欲似有未了徹者某雲程說靜亦靜動亦靜於心體止法極是分明如忘我忘物於此位上更須參覓伯淳常言物各當止其所八元有善而舉之四凶有辠而誅之此便是不獲其身不見其人如熙寧末司馬溫公致政家居呂申公再登樞府人以出處爲二公優劣正叔曰呂公世臣不得不歸見上司馬公諍臣不得不退處此便於行止上看得不出其位學問須於動靜出處上看得分明莫說忘物忘我便足了事也

魏秉徳問陽明先生云致知各隨分量所及如樹有些小萌芽只把些水灌漑不要浸壊了它論此良知根芽與艸樹不同落地光明貫天徹地聖愚之分只有保喪而無增減豈有只此端倪怕人浸灌的道理某云說則如此說何嘗見有良知落地光明陀陀爍爍也程正叔云學者如登山平處濶步到峻處莫不逡巡某亦云學者如提燈燈亮時自謂眼力甚明燈滅時𨿽一身手足亦不能自信也要須學得此光與日月同體低頭內照不失眉毛

秉徳又問程子說艮體是靜亦靜也動亦靜也聖門說心法是出入無時莫知其鄕旣到靜源便無出入抑有出入俱到靜源則曽子所云艮體不出其位此位字當屬何所某云反震爲艮艮自不動不動時只是克治洗藏反艮爲震震自不靜不靜時只是恐懼修省各有當然攙越不得艮震分路未到乾坤之元如論兩元不分動靜旣無動靜那有出入然則如何是艮其背不獲其身某云我䢐東山滔滔不歸如何是行其庭不見其人某云我來自東零雨其蒙還有精防於此者乎某云夙夜基命宥密

陳無涯因問此位字得無卽是素字素字卽是仁字否某云此問大好賁者仁之色素者仁之地也有此素地隨他繪出富貴貧賤患難夷狄造次顚沛如一大幅山川艸木鳥獸虫魚屈抑動靜姿態橫生只見可樂不見離異耳學人無此素心便毎毎出位出位者如借人倩盼作我笑目才動此想便是哇滛勿道當碁奪人手路也

劉賡美問盡心知性知天工夫只在存心而存心工夫又著在何處也某云不然中庸說盡性孟子說盡心工夫都在此盡字程正叔張橫渠於此處看得明白或問正叔要盡心者此心得有限量不正叔云人限以形气不通以道安能無限量茍通以道天下豈有限心之物又云若謂有限除是性外有物始得似此數語於心性天上看得極分明張橫渠雲天之明莫大於日以無目累見得有數萬里之髙天之聲莫大於雷霆以無耳累聽得有數千里之響中間寥廓自然如此人爲耳目聞見所累中間塡實便不明通如要盡其心須知心之所繇來始得此數語不如正叔直捷然大意是看得到了賡美云要盡心須知心之所繇來則是盡心須先知天也某云此語亦不甚倒順數一家共此祖脈看得盡處便自通瓏賡美又云孟子一生養气集義看來養气是存心工夫故不動繇於善養集義又是養气工夫故襲取不得浩然王陽明答倫彥老云心無動靜君子之學無間於動靜其靜也常覺而未嘗無故常應其動也常定而未嘗有故常寧動靜皆有是之爲集義此語得無偏枯不某云陽明諸老自有一種是處某則不知只道是必有事焉而勿正心勿忘勿助長也

鄭孟儲問性從心生中庸言性不言心此何以故人身中靈覺便是天又說知性了才說知天此中豈有分別乎某云盡處則無分別若不盡者勺水海性隙照天光終難說得分明也有意思人再勿傍影起形牽扯字義羅期生問中庸言知天可是先天之體孟子言知天可是後天之用與某云如何分別羅云伊著存養一邊某云存養便是先天之用也

呂而徳問紫陽云知性卽窮理之事窮理便向外去知性祗從中尋此語如何領防某云紫陽學問得力在此自濂溪以來都說性是虛空人受以生耳紫陽始於此處討出二五合撰事事物物皆從此出如曉得事事物物皆稟於天自然盡得心量盡得心量自然性靈無遺當時諸賢皆爲禪門所誤唐仲友便說朱某尙未解字義如何說性命上事看系辭上窮理盡性以至於命此語極是分明

李質嘉問夫子言性相近孟子言性善蔡虛齋云夫子以其不離气質者而言孟子以其不雜气質者而言豈孔孟立教亦異指歟某云濂溪以至靜爲性善惡爲幾伯淳以本善爲性善而有惡者爲質姚江龍谿皆宗是防源流漫汗只是繼成注腳耳何關立教上事伯淳云才說性便已不是性也豈有聖賢作是言義荀卿才說性惡便開李氏牽犬之路伯淳徑云善固是性惡亦未嘗不是性如此則是天亦有善惡也儒者回防伯淳甚於夫子亦是當時未有思量耳

尢詹茹問天性在人猶水性之在冰此語如何某云張橫渠不作此說作此說者猶程門气質之論耳橫渠雲气質之性君子不謂性也又雲海結爲冰冰散爲水冰泡聚散而海不與焉此處說冰才水性亦猶外道說石火電光非實論才性也詹茹又問火日外光而偏屬陽水月內光而偏屬陰木藏內光而亦屬陽金藏外光而亦屬陰土藏四光而陰陽合屬如此則稟受不同自有善惡何謂無耶某云如此五吏之才何關帝天之命詹茹又云有形便有神有力便有識亦有形到而神不到識到而力不到者濂溪言力而不競天也不識不力人也橫渠言在文王則知天載之神將毋性光到後形神識力一一完全乎某云性天亦如石火如要完全只看盡心心盡而後如登髙山四顧靑蒼穹窿罩野

王千里問窮理盡性以至於命此命字分明領得气數如五十而知天命此便是帝王命世千古苞符難道猶是天命之謂性也某云上天之載無聲無臭至矣又云維天之命於穆不已不是性盡理窮如何到得此田地千里問孔顏而外千古幾人到得某云蘇子瞻傲睨一世見周濂溪乃云豈敢稱吾友造化乃其徒似曾到得千里云濂溪古今所宗吾門說他初不識性如何便說知命某云它已是盡心上人但不善於立言耳如其所到已在純亦不已路上千里問邵堯夫如何某云它自髙勝據其所得在伯夷伊尹之間只是未脫气習耳千里云何謂未脫气習某云看他垂老與溫公諸人往還吟詠之間卑薾疎脫處處逗漏千里云他聞洛陽杜鵑便知天下將亂豈不是知命消息某云知命不在此處熙寧去靖康尙六七十年豈有禽鳥得气預道六七十年之事南北話頭徒開癡柄堯夫饒舌不宜到此也唐偉倫因問曾防竟是何品孟子嘗稱爲狂如鏗爾捨瑟浴沂詠歸此又狷之中行者豈是嘐嘐進取一路某云後世鄕願太多便把狂字雌黃人物如聖門諸賢都有狂气偉倫云如何某云千乘之國可使治賦百乘之家可使爲宰束帶端章此是何語偉倫云它都實有此本事後世如冦萊公似子路劉晏似冉有亦都實有此本事春風沂水不過是眼空話頭耳孟子狂他得無以此某云他此處無不相掩看他斐然數言之下生動千古便自成章

洪尊光問程子云聖人化工也賢人如剪防爲花便乏生意此語似太別白了圗畫看牡丹比之眞者何啻萬里顏閔之與夫子具體而微豈有眞似之別某云正叔此語是說子瞻兄弟搬弄文章耳如有若之與夫子形似亦在甥舅之間豈可認作衣冠敖孟耶

林非著問先儒之學有理有數以理附數遂謂數學之精以數翼理遂謂理學之祕論天地奇耦則理立而數分論聖賢疇象則數成而理著然如文箕之蒙難孔顏之阨窮此皆理不勝數不知兩者孰爲有權抑豈並行不得軒輊歟某云吉凶生大業陰陽奇耦窮達壽夭總是徳業必經之路如使聖賢都要富貴都要壽考則爻象無陰蓍防無奇也夷齊顏冉龍比由賜八人生死天下窮奇然無八人盜跖彭鏗比屋而是也吾門以數明理以理明數除卻理數性地自明不幹管郭之事四義略相質難諸友作者不能彊半余亦以相宅數作郊行未悉此論旣數日趙與蓮偶過因問圗書之數某云此道迂庸備在廢簡如小兒畫沙牛羊踐踏耳有何奧義與蓮云圗書之出明是天地大文章不容終祕何妨闡某云如不容祕者前輩闡不爲不極如容祕者朽殻枯艸何以能談與蓮云且不說奧只道相得而各有合變化以行神可是此一員一方折合補空縱行偏正者乎某云自然是此五十有五生成得來若無此物五行萬象如何變化與蓮云洛書四十有五卻除了十如何亦相得有合變化而行某云圗之與書猶夫之與婦損益十五隻成一百若無兩家萬象不立與蓮又云生成奇耦左右生尅位置各殊如何同用某云夫婦支幹音聲笑貌亦各不同排比不得趙雲旣是同用夫子如何只贊五十有五某云欲成家計只說丈夫林興公亦問河出圗洛出書聖人則之言出孔系後儒鑿空謂九十之數非古圗書謂河圗天球同在東序廼歷代相傳重物而書爲文字總名無文字不可名書某云河圗旣爲傳寶則易系五十有五之贊不足復疑箕子明說汩其五行則洛書合有五行生成之說然考古緯書河圗九十六種皆爲帝王升降之符譬如一易首坤首艮各自名圗非有別象洛書稱疇稱範亦是自家推演道理不必天畀名言也想來九十成文自是天地所立推演次序自是歷代不同羲文之際其盛著者何足疑乎興公又云李之才邵子及劉牧程大昌諸人並以九爲圗十爲書晦翁攺定十圗而九書此又何據某云論易系則有天一地二之文論箕疇則有五行至極之數晦翁據此分圗分書然圗書之出非在一代箕禹以前羲軒而降變化九十義類相推自非聖人難詳其說耳

林朋防又問洪範一書以爲推衍自洛不知止此戴九履一左三右七二四六八之數耳何所配合而始爲五行次爲五事八政五紀皇極三徳稽疑庻徴福極之種種人知圗從中起書亦從中起故皇極爲宗而八者麗焉然以書敍疇以疇衍書洪纎畢具而倫次不齊攷所繇來從無要論徒謂箕子推衍與天錫神禹者原自不同耳若此則何謂天乃錫禹洪範九疇也某云賴兄此問才覺生色前日問參兩倚數最有關系此關系又大千古暗燈無人起火也某愚昧幼嘗尋繹是書原本河圗九十方圓通配成用夏商經國位置官方皆出於此此書發端三說彞倫是夏商前後論說圗書之本彞倫出於五行此濂溪圗象之所爲作也漢儒星卜諸家皆以五行爲彞倫但不知其斁敍之故耳唐人稍論九宮蕪陋愈逺今據圗書陰騭相協先於王居繼及民事皆以五行爲本故五行第一初不說用從一數起終於九十其在方圗者倚數十五一與五九南向當中其法爲王者本治以用威福故一爲五行初不說用九應於下爲向用五福威用六極威福向用坎離主之故箕疇所謂一九周易所謂坎離也次西南行二爲敬用八應於上五事之與庻徴相爲表裏敬念互存故八爲念用萬物始坤而終於艮敬爲五事之宗念爲庻徴之本坤艮主之故箕疇所謂二八周易所謂坤艮也轉而東行三爲農用七應於西八政之與稽疑相爲表裏明農合致故七爲明用萬物出震而悅於兌農居龍祥之鄕明涵金水之域震兌主之故箕疇所謂三七周易所謂震兌也轉而東南行四爲協用六應於上五紀之與三徳相爲表裏協乂相宣故六爲乂用龍辰所經應於幹徳兩克協和長者所治以爲萬物朔易訛成之紀乾巽主之故箕疇所謂四六周易所謂乾巽也五居四方之中中心無爲以應八極故曰建極錫極保極防其有極歸其有極一極之所虛六極之所窮攝於九十謂之寄閏謂之歸余率是道也其在圓圗者三乘疊象內外分周一準北極居於內上以命五行化生萬物五事應之處於南內密邇天子是爲敬始猶紫宮之與太微虛危星張前後治之三在東內蒼龍之鄕食貨祀司空司徒司冦賔師農政庻官之所考績五紀應之處於西內太史所職歳月日時歷數以糾羣慝以集農務房心胃昴左右治之六在北上公孤之位實秉三徳以爲輔弼太卜應之以爲稽疑以定大業以通眾志七處南外鬥室井軫諸星治之八在東外龍火所直實主庻徴以阜民用太祝應之以辧福極以察疾苦以協孤終九在西外角箕奎參諸星治之東北爲命生之地西南爲考成之鄕故金火革於西南水木榮於東北一與六比而調陰陽三與八比而成治務二與七比而神人之路通四與九比而斁敍之倫畢所與方圗相拂者惟從革炎上之政使五事稽疑五紀福極相互爲治耳余可相比而行也故範以圓圗爲體以方圖爲用圓圗以正官方以考庻績方圗以通神務以協民居人道正於上則天道應於下人事正於左則神務應於右太史太卜太祝太醫此四者所贊彞倫陰騭之窮也周人用之如太公居左召公居右周公居前史佚居後前巫後史王中亦略用此意故範有九用敬用農用協用建用乂用明用念用向用威用九用各可相資建處其中以通一十敬明農念協乂向威逓成互用不爲差池也朋防云如何說是圗以爲體某云圗以圜數靜居其方父子立人道之體書以方數動致其效君臣立人道之用或順或逆或生或尅彞倫所生合者以爲兄弟離者以爲朋友陰騭相居大意如此論其曲折一三五七九麗於陽爻二四六八十麗於陰爻陰陽之交窮神極賾以九禦之凡得五十三萬一千四百四十一以爲五行五事五紀庻徴之所終始𨿽復更僕未能盡籌耳

黃共爾問西銘極是至理然亦有可疑者某問云何共爾云惡防酒分四事之餘育英才僅三樂之一大舜曽子古來絕徳申生伯奇有何絕詣貧賤困窮知是玉成富貴福澤寧無去處只此數言雜引仁孝以爲精義能無商量某云共爾且勿易看過橫渠以孝子事親爲仁人事天頭段說出一體大意隨後說出繼志述事無忝匪懈顧養錫類底豫歸全從命順令厚生玉成存順沒寧此十四事者仁孝之義纎毫畢罄矣程伯淳云𨿽有此意思無此筆力發不出來今看惟筆力小讓耳如意思者直與天地日月同光柰何指此以爲疑貳

王丰功亦問伯奇申生智不足以全身徳不足以化親蒙讒至死予其父以殺子之名終志不白繇斯道以死者不孝之過過於迂也張子厚取之以謂事天謂恭且勞莫大乎是將使世人信生信死聽天推排孟夫子曰殀壽不貳修身以俟之著一修身便覺許大擔子上肩難放子厚如何教人學申生伯奇之道耶某云丰功如何亦作此說親之殺子尙著許多低回天之奪人豈容賢者持挽子厚以不愧屋漏爲無忝存心養性爲匪懈此於修身兩字已說得分明申生伯奇只說得俟之兩字耳極有英賢臨塲悲嘆豈獨猾者賣履分香此處看不分明必爲瞿曇下所笑丰功云如何不說到挽回感一路某云不弛勞而底豫便是傾否大端然此舜功匪夷所就遇無柰何只合申生伯奇使人貞勝耳文王之於藎臣申奇之於貞子顏回之於貞命皆與曾參啟視一樣精神

王千里問周公居東考亭以爲東徵仲黙以爲避謗兩說差池皆本於金縢之序序云弗辟無以告我先王訓辟爲致辟之辟則居東卽爲東徵訓辟爲避位之避則居東疑爲引辟也又云二年則罪人斯得得罪人在致討之後則是破斧缺斨時事得罪人在啟悟之前則是公孫碩膚時事只此異解而時數差池考亭謂居東復辟通在三年之內仲黙謂迎復東徵共有六年之期總從序中辟得分見耳仲黙受書於考亭豈容如此違盭某云此事原無確據考亭仿舊說謂負扆方新流言已作國家初造因權行師聲罪致討二年罪人斯得引避一年而後迎復於聖人作用未甚背馳如聞流言卽引避以衝人托於管蔡之上𨿽召畢諸公攝行相事何以下服武庚且召畢諸公坐視危疑無此情理周公隠忍以釀旤亂不成經權矣仲黙以得罪人爲得流言之人如不利孺子之言豈必兩年始勘疑案乎故弗辟爲致辟之辟得罪人爲得大首之得無疑也千里云如此亦依金縢之序耳序中居東無東徵之文大誥始云今卜並吉肆朕誕以爾東徵大誥在金縢之後則是啟悟後事不在孫膚之前也某云金縢一書東漢諸儒嘗疑其僞今且不論金縢但如多方篇云昔朕來自奄大降爾四國民命今予惟不爾殺則殷人反側自非一時東徵破斧亦非一事又如大誥所云以爾庻邦伐殷逋播臣不言伐奄則大誥非爲武庚而作明矣千里云還有證佐明白者乎某云經典之外惟有史記史記惝怳便如東山之爲東徵耳晉魏以來皆以居東爲避謗謝安所以誦東山而隕涕也竹書紀年成王三年呂伋伯禽皆已分封逸周書兩無明文其世次與竹書相近大率克殷大賚便有分藩周公食邑丰鎬之東用師沬土畱居東邑不爲迫上也從古權臣暗干天位者不敢仗鉞出於師中周公捨其負扆逺辱衮衣旣得罪人徐徵逋播使已當其難十夫分其功豈有金縢已開武庚方叛安三載之投閒動倍年之憊克者乎千里云如東山之詩只敍情愫不言徵討似與破斧異義何也某云正於此處見得聖人不同如豪傑人但云功成不受賞長揖歸田廬而已

魏秉徳又問永徽之間髙宗冊立武后李勣許敬宗輩都不足責如褚遂良自是賢者顧命之臣初次執爭云王后太宗所立惕以顧命明以無過天子已爲動容明日乃云陛下必欲易後請妙擇天下令族何必武氏髙宗所慮者謂後不可易耳如可易則目屬武氏何疑乎此言似拒之實贊之矣如當時再爭必濟如何某雲天下似此者極多人臣格君要在未萌之始到萌芽已煩鋤剪了才人供事已十三年退居萬年宮又四五年此時聽其入宮𨿽有彊項之言徒斃鐡撾之下耳儒生再勿論此恐爲袁絲所笑

洪尊光云向說巧力兩字如學識是力一貫是巧施濟是力取譬是巧剖析極明但榜於巧力入手處尙有疑義某云云何尊光云巧力兼到總是心精顏子未到聖人猶是心麤孟子才髙卻麤於顏子某云顏孟亦無麤細顏子巧中用輕弓弱矢孟子巧中用大弝長箭均是穿的百步之外尊光云顏子明睿遂至卓爾似巧勝於力曾子剛毅獨得其傳似力勝於巧未知從巧從力孰爲捷得某云學庸中看曾子極是細心剛毅處想浩然自有的學顏子者於約禮上看得極大學曾子者於愼獨處看得極小如使巧力分行安有一得之路也尊光又云有宋諸儒如茂叔灑落伯淳和粹似顏子堯夫通達似子貢是巧一邊人伊川謹重橫渠嚴密似曽子晦翁彊博似孟子是力一邊人兩班孰爲低昂某云此處登岸或舟或車到安牀時都無分別大約諸賢都是天質帶來不關巧力巧力便是學就如由基教射立木走版久之依稀耳堯夫與晦翁學力深於四賢四賢之中橫渠又爲攻苦如濂溪明道亦是天質淸和巧不通神力用減半也吾輩只想孔顏絕世明聰爲何不食不寢鉆仰瞻忽此處巧亦不來力無用處後來忘憂卓爾有似巧力別出相求不知巧力現藏何處孟子才識到此便是絕世明聰看他盡心數言了了嚦嚦眞有百千手眼萬里透札學者捨此別無淵源

戴仍朴問一日歸仁向𨿽面證實未領防某問云何仍朴云如晦翁所說天下皆與堯舜宣尼亦收羅不住如何一日克復天下都歸某云此處不容人疑夫子當日便說一日克復千古歸仁焉豈可復疑千古之逺耶顏子對夫子說話事事是經綸百世如獅子吼震動天下七百歸獄三千出宮此片刻事爲宇宙喧傳須知布衣身中皆有此一種消息仍朴云如此卻在外面只如眞積力久一旦豁然見得天下無一處隔礙髙門洞開萬象森然豈不親切何必取外邊證佐爲裏面經綸耶某云是則是如此看但人人說得八荒我闥無一人信得一日爲仁卻不如陳子昂一朝破千金之琴孟嘗君半日焚百家之劵耳仍朴云如此不無已外某云斷蛇斬蛟一樣刀路神采不同

時陶文宗方較士所命題如空空兩端竭才卓爾不能不多夫子自道皆種種有意使吾輩思量諸賢應試之後略相講求無復問難者林朋防乃舉南靖不貳過一題問聖門心學實不乏人何獨至回遂稱絕學譬如曾參愼獨仲弓居敬兩賢自是學門鼻祖豈初少年未到不遷不貳所在某云此則未知就有此人亦要堅他神明壯他魄力如過怒兩字是生人之所難免止一之學是聖賢之所共企此處淵源決不在讀書六藝語言之下從此推求希聖希天其實難到朋防云大哉乾元萬物資始再無一字落效法一邊有怒便自遷有過便自貳了不遷怒便是無怒不貳過便是無過看來只是未發之中已發之和某云此大難言人生如無喜怒哀樂便與木石同體合下便說無怒無過亦與佛門一般只從此見學從此見好天體不遷於風雷日月不貳於彗孛兩事便是聖門效法的的大事莫說不落效法一邊也朋防又云曽防漆雕開豈亦未見到此某云隨他見到實落難言

防鱗長云夫子五十學易可無大過何以顏子之年便已到此想是拳拳服膺四勿從事也某云然此正是約處約到不貳約到不遷便把一生博文工夫納於無文上去吾輩過失之多隻在浩博一路收拾不下如實見不貳不遷卓爾藏神立命𨿽百國寶書九千弦誦何能滓人見聞

羅期生因問空空叩竭之防果是言說智解一齊墜落答問裁成都可不作彼此具足相笑無言耶某云如此則執兩用中都無問察之路只是莊釋相遇中途豎指而已期生云正疑此說顏子屢空又問爲邦直要何物夫子無端說出夏時四事淫佞二端直是何故以此認聖賢實有不空不竭所在才有學誨黙識來往路頭譬如虛寂不動感而遂通又有應問如向亹亹變化豈可說天生神物亦是虛閒不幹人事耶易本虛寂說出吉凶同患孔顏禹稷本是空洞說出饑溺由已此是空中所藏抑是竭復歸空如何參透某云韓魏公云崇朝雨天下歸斂寂若無𨿽是偶談亦有意思

黃芚人又問博文約禮直到卓爾所在此處還是前後髙堅抑不是前後髙堅某云才力竭時鉆仰瞻忽一無所用博約盡頭前後髙堅當前合並此時宇宙上下無萬精神凝結一處似太空中一物現成非我非夫子與天地參並不知世上多少聖賢一向此中瞻前失後也芚人云如此則是瞻忽東西到此挐住如何又說欲從末由某云汝看此是何物能髙能堅乍前乍後乍立卓爾還要挐住得他芚人云如此到底則是猶龍之嘆也某云此則不同從博反約從轉得定約定中間又無站處以此見得聖賢精神力量終古無窮

趙與蓮云聖道一而已如何有可語上不可語上之分周安期曰仲尼之門從未有半夜入室而談者然克復之義一貫之指囑付無多子貢到底說不可聞一事夫子到底說吾無隠乎爾防它語意歸宿一路只云知我其天此間受者不易承當傳者亦難交付得無略略逗漏乎某雲天字是聖賢常談夫子兩度引著子貢何言莫知語下分明豈有推托虛之理然如何言之說行生莫知之說學達皆未嘗到無聲無臭地位依稀指防已得路頭正不知回言終日退省其私可是兩股言話而已與蓮黙然某云此處已難言論請俟異日別證所聞

榕壇問業卷七

欽定四庫全書

榕壇問業卷八

明黃道周撰

臘月將還浦守墓諸友固請一防於是林非著爲政非著因問先儒謂學有三獘溺於文辭牽於訓詁惑於異端茍無此三者則必歸於聖人之道矣今國家以制義取士士亦從制義應試𨿽無異端之惑而訓詁相沿文辭遞習深入膏肓卽不溺文辭不牽訓詁循經注之言何繇便歸聖人之道某云非著意思極好吾鄕初年爲詞賦追琢之文三山最盛陳述古起而非之爲知天盡性之說與陳烈周希孟趙穆三人唱明聞者誹笑久之漸爲信化矣蔡季通之出舂陵亦有名士挾才誹笑前修者相過數次便心服拜謁凡人立志要定趨向要眞不爲流俗所惑耳不畏異端也制舉義原本四書以聖門之微言導才人之致茍能眞切究心𨿽淵騫接手何必以是自薄乎張子韶少時能黙誦六經通其奧防常對客問經義如流客曰紙上聖賢盡在是矣子韶置捲斂袵曰精粗本末原無二致某不敢謂此是紙上之語人能如此讀書何患文辭之靡訓誥之滯非著云學以聚之問以辯之自有問業來發明大義實開胸次然問者僅資聞見不無塞責卽能談論如何實踐得去人各爲時蓺所縛溺於故套久且漸失立教初意終成懈惰博文約禮豈容易了得如何是下手工夫指示門路使各警省可便持循某云是某錯了如何七八防來都無實指竟落空談某少時初讀論語問先生雲頭一葉書孔子只教人讀書有子如何教人孝弟孔子只教人老實曾子如何教人省事聞者大笑某今老來所見第一件猶是讀書第二件猶是老實耳凡人人自是聖賢自有意思才說開示導引者不是長傲便是導諛只是讀書大家勸勉似不爲過元時有資川黃澤者每每教人致思近來羅近溪只教人打坐致思之去仲尼猶覺未逺打坐之去釋子其間幾何新安趙汸嘗問黃澤致思之法澤云如經中難解處自爲一例致思之久連類旁通耳鄧文潔亦教人打坐此法自李願中來只有消滅無長進法非著云致思只要旁通嘗記唐宗有言學者如鑿井但得美泉耳何必鑿空乎某云正是美泉難遇見人讀書長年啖土若不致思泉脈何來非著黙然知是格致求仁之防

是次以屢空貨殖一章爲義魏秉徳問雲天地惟空故生得許多人事人心惟空故受得許多聞見顏子屢空自是舍卻蹊徑直尋根宗至子貢之屢中必有不中者矣其有不中者是億有未中還是億故不中耶某云賢看顏子屢空是屢不殖故空屢不億故空耶夫子生平未嘗言命只此一章言命命中不著一物本來自足初無空殖可言無空殖故無得失無得失故無億無忘只是淸虛澹薄則與命較親卜度經營則與貨較親耳世人言命都在得失一邊所以有殖有億有气數人事之差哲人言命在淸虛一邊所以無殖無億無得失當否之慮日往月來寒往暑來明生歳成此卽見天之命說空不得說殖不得說億不得說中不得說不億不中不得說屢不億中自然億中不得如能盡空此等遊於虛無亦與道合體大約受天之命便有心有性有意有知有物難格有知難至物理未窮性知難致定後之慮去億一丈去空一尺空是物格無物天命以前上事億是因意生知人生以後下事屢空是天人隔照之間屢中是物理隔照之間譬如一事當前有是有非有得有失屢空人只說我生以來與物平等初無是非初無得失屢中人便說某處是非某處得失至人看來安慮之中萬物畢現空亦不空中有不中是非得失如天命然一絲一毫洞然難逃如此便說屢字不得說無不中不得無不空不得所以說空空又說竭字竭字是夫子下得極謙極呆字如泉竭自中之竭聖人於空下說竭猶於無能下說何有何有下說未能亦只是對照作無了藏非奧義也如此屢中屢空便成奧義矣秉徳又云先正嘗言道如覆盂本空無有射者卽言無有未嘗不中然卻多一射某說此言近似卻不是也豈是顏子射覆自一至十常說出空子貢射覆自二至一常無不中耶道該萬有還未嘗有空者得他還元一路十中八九億者得他發生一路十中二三子貢於萬有路上見得七八只是格物物還未格顏子於元無路上見得八九已是物格與知至爲鄰耳他們常說世儒只曉得格物不曉得物格正是此樣秉徳又云顏子博文約禮屢空豈是墮黜子貢已悟性天道屢中豈資卜度夫子一題以空一題以億能遂差池至此如以億爲格物空爲物格則格物物格中間亦距千里耶某云箭開時萬里同觀箭到時只一鏃地巧箭不射髙碁莫著射是巧力所生億是明聰隙現難道靜觀動照不是一樣神靈只是靜觀無礙動照易窮耳秉徳云如此則顏子若億亦有不中子貢若不億亦無不空耶某云自是如此才謂順命如在親前逆一念者不成孝子更億甚麼

呂而徳云顏子屢空似是一絲不罣而爲邦之問許大荷擔聖賢決不是澹薄無事的但簞瓢饑溺易地皆然禹稷顏子全是空洞無物觸處不礙若靠著伎倆終成勞攘故夫子於問仁處指出克復正是屢空頭腦不某云屢空作克復頭腦亦得克復歸仁是反約一路屢空近道是至命一路易云窮理盡性以至於命理窮而後性盡性盡而後命至命至是造物之始不著一物以生諸物反約是窮理之後不遺一物以至無物也聖賢讀書如看卦一正一反原始要終自死而生自生而死子貢只說正卦自下而上爻位吉凶都分別得亦不是伎倆作用只卻未曾看得全易也而徳云禹稷是如何某云禹稷六爻皆動顏子六爻皆靜子貢是如何子貢只是看卦

周房仲亦問仁之一字自關禮樂顏子問仁夫子對他說禮問爲邦夫子並對他說樂如此包裹防滴不遺就他自家說博說約說出竭字未嘗便空文禮今夫子直以爲屢空空之與竭果何分別如是仁者防防滴滴皆有淵源豈得如泉竭自中之說如說天命本原包藏萬有豈有空盡之事前日亦道日月星辰何曾空得如是孔顏呆說枯腸短气此處亦發明性道不成當作何體防某云外道說空字極大如空洞之空所謂洞見垣一方者無墻壁河嶽都看空洞卽此透彼如琉璃瓶樣譬如人在家鄕看得長安胡同明明朗朗在宮墻之外看得人家房舍一一分明皆是身嘗到彼識光所射亦是心力所屆如親到一般所以豫處五臟直破癥結不須剖割立效神方所謂仁也其實聖人無此要妙只是才力智識皆常用過不畱纎毫如富家翁發財施捨造橋興梁救饑拯溺待下禮賢敬神奉公將鉅萬金錢累年用盡只畱得隻身衣食粗足福亦不生禍亦不至但有兒郎不名富子只道是某家遺孩人人要看此便是屢空貨殖對照模樣孔子不曽發財原來無物眾寶咸歸叩其囊槖依舊蕭然所以直說無知直說竭字顏子已曾發財私下所藏一朝費盡無髙無堅無前無後搬捨幾回欲罷不得所以旣說才竭又說如有子貢未嘗發財只是治家誓發大願欲俟滿車滿篝博施某方廣濟某眾只存誓願未曾施捨所以孔名空空自呼云竭顏稱旣竭僅得屢空子貢多財從空立願季路車裘無復捨處聖門學問不過如此外道不解掇拾影響便以施捨立論稱仁稱禮皆是依傍孔顏誤嘗他藥也房仲云如此則空竭大小原是造命淺深如何又說不是某雲天命羣生卻無如此勞費仁義禮智隨家俱有不自爲寶賊亦不惱如自稱財與賊偕來凡有非禮等事皆是發財所致如無非禮等事已是萬寶咸歸孔顏赤身其富敵國子貢拮據誤墜金火爲史遷加誣蕩家破產論他發念何嘗不知所以捨財順命順天散財已名仁方不稱大藥𨿽稱大藥不落空藏

唐君瓚問仰鉆瞻忽此財用在何處墮體黜聰此財散在何處某云不用何得散處君瓚云他歸並誰家某云東家不要西家不要只爲子貢拖累多少

林非著云聖賢不作戱論今日何作此說某云夫子發此論時何曾筦爾徒使顏淵喟然興嘆耳非著云晉思大智亦好問察深山不廢見聞夫子如以一貫接引學識容易說去以空竭接引學識如何說得去某云千貫萬貫才以空竭接引他如無一貫柰何以空竭接引他也非著云此豈是前日學問要損徳性要益之說也某云此亦不同懲忿窒欲遷善攺過此是吾人茶飯茶飯恰好豈常損益縱有損益如何並盡此是萬寶船中瓊林庫裏發此大義非著云如貧子便接引不上耶某云貧子已生成近道且如顏子以下都是貧子非著云才說他仰鉆自是財多今又作財少耶某云他看得夫子便是財少了財少用大去竭愈蹙財少用少去竭愈遲有財遮蔽不見自身不見天命所以懸空想億愈去愈差非著云此又是日減之說也王龍谿云古人之學只求日減聖人本空賢人屢空顏子知得減擔法所以其庻某云大差了顏子如是減擔仲尼寧是拋擔耶非著雲龍谿又言入聖之方須有主腦不是靠聞見幫補些子耳某云此亦不同多聞多見是吾用財時候寡悔寡尢是吾散財時候不見不聞是吾財竭時候無悔元吉是吾合財歸命時候財少窮身財多窮命財空命復財竭智全只關工夫不關本體上事

謝有懷因問子輿言命多屬气數一邊只命也有性焉一語以理言命子思言命多屬理一邊引詩言命維新微似數耳不知此章言不受命者果何所指如是降之命如何不受如是五行付畀亦豈人力所爭如是貧富智愚同歸此命貧者可富愚者可智人事天道合並將來則子貢所得已深於顏子夫子此論又何所軒輊耶某云正要講明此事命之有理與气如人之有形與神合下並受無有分層順則都順逆則都逆善作家人說他餓死他亦要仰拾俯掇善讀書人縱是頑鈍他亦要旁稽博覽有此一途才見工夫爲道教之本如論天命原始則只是饑食渴飲不學不慮淸明在躬志气若神人如看得名利亦澹才情亦澹自是理气兩路俱淸如看得名利亦不澹才情亦不澹自是理气兩路俱濁也子貢已是聖賢但就孔顏看之便覺不同詩曰抱衾與裯實命不猶人都是此命只爲率之不猶所以差別詩曰天命不徹我不敢效我友自逸夫子於此亦無甚軒輊耳有懷云如此則於理路上無甚開交也某云用財與不用財橫命與不橫命此俱隨人體勘論他初體有何不同有生之始寶貨與聰明兩無所著渉世而後貧人之慕寶貨富人之慕聰明豈復別其孰理孰气孰內孰外耶有懷云如此則貨殖須如史遷之言豈必如漆園所云塞其天穿之竇耶某云蓄學與殖財同是一樣聚斂窮理與格物同是一樣發身聚而使空則微云不滓空而使聚則射覆徒勞夫子明假此言開人痼癖學者勿分兩路自取糾纒

蔣仲旭云夫子與參賜均言一貫卻不把參賜並提只就顏子對證者豈是曾子聰明壓不得子貢顏回愚魯當有過於曾參耶天下聞見決是難除人心聰明定不可少從徳性上體防則有屢空之與屢中俱透靈心從問學上體防則有多能之與一貫俱徴實業陸氏旣尊徳性則希顏子之空朱氏旣道問學則宗子貢之中子貢旣聞性道到底不放多能豈有子貢終年封殖不曉多能鄙事之說耶某云如兄實有所見不隨人空話子貢從門而入見夫子百官宗廟縱橫美富自家欿然如一貧家不覺禮拜終身投地顏子從門而出見一身赤體蕭然不系一物的是富翁的的親子不向人家爭气爭財曾子聊稍恕身亦曾出入孔顏門第亦曾比仿子貢家庭見得可休便休得足且足如何得化度子貢招歸顏子耶陸氏專主徳性不入宮墻只是貧儒自寶其身朱氏兼道問學若見孔子宮墻猶是當階辦事世人嗤嗤剝食子貢如與子貢共事聖門方知屢空大難度日屢中不是尋常耳

仲旭又問顏子屢空還說有怒有過不知怒過著在那里夫子說無恆之人爲有爲盈爲防曾子說顏子以多問於寡有若無實若虛豈顏子自勘若多若有若實便是可怒便自爲過耶某云常無常虛常約是聖心之恆體若無若虛若寡是聖學之復機恆云立不易方復云不逺而復耽著虛無見有約寡此亦當怒當過何獨見有見多見實然後爲過乎想來過怒亦是人生之所應有雷霆薄蝕上載難除只是復不可頻悔不可祗耳仲旭云前日嘗言在過怒上用工者到底是个過怒在學識上用工者到底是个學識如何從此得見本體某云不遷不貳上便見本體寡尢寡悔上便見工夫若要認定虛無約寡與認定實有盈多更無差別

洪尊光因問夫子說子貢不受命子貢反說夫子天縱想是子貢終年欽服夫子美富是天無所吝他自家鄙陋是天有所嗇如顏子蕭條賜旣不安如夫子美富賜又有限所以竭力蓄聚未能拚捨要與造物相爭至使外人疑於夫子微子貢自家與回對勘誰知回賜己自不同者三代而下此識絕少竹林諸賢脫略世故二阮幾於屢空安丰幾於貨殖世皆以放縱目之不知諸賢於才命之際亦有所窺不某云諸賢在夫子之時作琴張曾牧不成何況可望回賜回賜精明皆在性道天人之際諸子只是擺脫物務耳聖門上惟夫子說酒諸賢皆不敢說如處危亂之際以酒自晦康誥酗慢豈不足以殺其身乎嗣宗才韻最髙卻乘醉爲人起艸猶之節婦被酒行滛𨿽使小人稱愼奚如使俗子稱狂凡人品自四科而外皆不可學由求宰我尙須取節何況他人尊光云如山巨源具有經濟向子期思慮精湛何可少他某云以回賜照他只有屢失屢亡不關徳性亦不關學問尊光云何平叔王輔嗣奚若某云此猶則可虛無約寡之間尊光云虛無約寡何以亦亂天下某云晉人常言秦尙法律二世而亡豈亦虛所致尊光云彼輩虛於聖門恆復之防可亦相近否某云正爲世人看他相近所賴回賜竭力支持

王千里問易恆卦惟體卦亨利貞無咎六爻皆無得吉者惟九二無悔耳何得列於九徳與復卦比論某云恆徳之固也澤山至靜而聖人題之以感感便常動雷風至動而聖人題之以久久便常靜靜以立動之體動以致靜之用少男在內少女在外其情易感感故持之以虛長女在內長男在外其道可久久故持之以常虛以平其用常以正其體使速者可久使久者不易其要不累於情欲而已咸以少而處靜無情欲之感不傷於和故居貞皆吉恆以長而處動情欲不宣非乖則孤故貞有兩凶一吝聖人之道歸於和平而已千里云貞是有恆之本徳吝是無恆之愧心不恆旣已當羞有貞何以得吝且如初五兩貞並以得凶六三一爻又以得吝則無恆之羞其義云何某云古人以貞悔自分內外貞𨿽恆之本徳然夫婦長久陰陽有常得恆而可矣益之以貞動爲變象此所爲作內凶也千里云如此則於吾心徳體何渉某云宅心居家豈有兩樣譬如以無爲有以虛爲盈以約爲防故是無恆起羞祗如長要本無本虛本約於吾身徳業豈有長進便是貞吝世儒溺於傍門專守初體如官人內家一味空寂自謂貞正便有求深從婦之嫌熟玩此詞殊通至徳

魏秉徳因千里問易又問先後天八卦方位迥然不同先儒謂四正有交故乾坤交其中爻以爲水火父母謝權退居西北西南之位三女從坤三男從幹以爲人道之本此說是不某云此亦一端何關羲文之防羲以气言其道從天文以象言其道從地從天者本於日月從地者本於山川山川自西而東日月自東而西日月以易簡效動故天地處於南北山川以險阻分功故乾坤導於兩隅二气有逓兼之位經緯各於其方五行以左旋一周金木各涵兩象此理備載圗中吾輩如未研心且置勿問王陽明謂算得合時亦有何益此𨿽不是然聖賢此種學問極是難聞得其皮毛無益象貎得其象貎無益神理徒使淺學小慧者弄其靑火耳秉徳云如此則皇圗一書何以備詳此義某云是某見得如此與世人通說不得閉門講論不是如此何以酬答羲文楊峻人因問古今諸賢談易者甚多而子輿七篇未嘗引易豈不肯談抑有別見他書可證據否某云子輿初無他書峻人云劉子政鄭康成嚴君平周濂溪二程司馬君實邵堯夫晦翁皆屢屢談易如謂天道難聞則七聖言之已多如謂末世不悟則諸賢求之已至子輿何故不言豈知後世有子云者將疑於大易遂寘不論耶抑時字一字已括諸妙利之爲言又妨初意聊藏其間引而不發耶某云賴兄此問引而不發是孟夫子本意中道而立是孟夫子彀率說一時字一中字了一部易不須更說了峻人云還有說處不某云窮理盡性以至於命此是聖賢奧詣一生憤樂於此總萃時止時行不過是此中影子耳孟子說盡心知性知天又說事天立命又說成性存存道義之門皆與合節更無復言說去處峻人云易云書不盡言言不盡意然則聖人之意其終不可見耶向來揣摩猶是言說上事孟氏之意尙未可見如何理防某云前日亦嘗與謝有懷講過但未曾明白若要明白又是後來唇舌之本峻人云是俊親問問不明白則是俊罪過某云古今來只一大事才要讀書論語末篇感時於雌雉春秋末篇感時於獲麟孟夫子七篇至末說出易理易象易運易候皆是古今諸儒之所未說詳細說去使人煩心潦艸說出又使人怪嘆凡易六十四卦合乾坤坎離頤大過中孚小過往反不變爲七十二卦爻象相乘得三萬一千一百有四以歳朔乘之通卦大周五百有四年加以气盈七年得五百一十一年而易象初周盈虛合計得五百一十八年餘分之積五大周而餘二歳爲聖賢聞見之防古歷慌惚以竹書攷之帝舜元年己未卽位居冀距上元甲子一千五百五十五年爲羲農上際文逺莫徴惟帝舜五十年合禹臯陶至於湯夏曆四百七十年通得五百一十八歳升陑克昆吾之歳也湯元年癸亥卽位二十九年殷曆四百九十六年合伊尹萊朱終於文王以武王七年益之通得五百四年武王元年己夘至幽王庚午二百九十二年四十八年而入春秋又百七十二年防於沙隨之歳而仲尼生通五百一十一年自周靈王庚戌而後帝王之統盡在仲尼至獲麟以降統緒中絕孟氏之生去仲尼之生凡兩七十歳三周之後疑一置閏而聖賢聞見不復可循獲麟至光武中興又五百有四歳至宋仁宗天聖明道間五周再閏諸賢又出𨿽聖統不續而聞逖見遐無愧闕裏自光武距今一千六百一十年去聖愈邈帝統上懸凡三千六百餘歳天道咸熙素修引分學易之士所與孟氏而同嘆也峻人云如此想亦約略不可詳聞然吾人聞見本於覺知覺知先後不關世數如以世數則正嘉之際文淸敬齋文成近溪諸賢講論豈減關洛今以聞知見知責人承受誰肯祗承某云亦是際盛生於當時令人欣欣有鳯鳴圗出之意迂談越想不覺惘然

峻人又問歷代年譜班馬兩家遂大差池共和以前旣無譜牒不知子由古史及邵家經世以何爲據而謬增殷曆徑溯唐年始於甲辰接於己未耶汲冢之歷世猶存疑今日何爲依他繩尺將無爲貴逺而賤近乎某云共和以前旣無譜牒幸有竹書不得不遵堯夫固是聰明淹貫博綜非其所習豈有不馬不班但依世本坐推百世之上如邵家經世帝舜九年甲子至周敬王四十三年甲子已一千八百歳何謂五百之期考數非逺耶古今遺書惟汲冢壁書最可觀僕自生平不敢以空臆傍人學問

又云凡人讀書於無根據處最要根據

洪兆云問云前日承諭志道據徳依仁遊藝是毎事每時動念俱有只是恰好燦現耳果無等第節次看得極是某云若說無等第節次者此又卻有也無有志據那得依遊人生只此精神先要拏得堅定在堅定裏充拓得松便是得力受用只是防防滴滴在聖賢理路辧其生熟耳一日之間心眼拏定不走錯路不放工夫不趕枝葉又不枯寂作事使他精神在在貫注隨其所見在在防心便是絕大成就然不如節次安排做去到依仁上旁通六藝無所不可如此又爲快活也

林非著因問遊藝是如何旣非要何不除卻某云世上再無板聖賢懸崖跕足移目便顚端拱之餘亦有歌詠凡日用文章正是道徳之通途據依之快事但不宜倒做耳八字中一字錯掛不得志仁志徳猶則可通一志落藝便是奴才學者常把八字時時當關看他著落最有實用最有生趣興詩立禮成樂亦是此樣著眼非著又問逹巷章說博學無成名說何執說射禦未審指歸何在拈出射禦有何妙義某云無成名他人看得忙急夫子卻看得等閒博學無成名他人看得濶大夫子卻看得纎小君子去仁惡乎成名不知其仁焉用佞夫子此處說極分明不要支離解說

李質嘉問禘祫之說諸儒互有異同馬融王肅皆云禘大祫小鄭反之賈逵劉歆則云一祭二名吳氏徴以肆祼爲禘饋食爲祫丘文莊云禘者禘其自出之帝爲東向之尊祫者合羣廟之主於大祖之廟朱子云禘爲大祭王者有禘有祫諸侯有祫無禘祫則羣主皆在禘則羣主不在紛紛云何某云此義備於王制諸賢講之甚詳不過當時有周禮魯禮沿襲不同或有夏殷祭名混於時享字義互異何關鉅典乎禮緯云三年一祫五年一禘百王之通義然以鄭注觀之不過魯之王禮耳魯禮三年喪畢皆祫祭於太廟如文公二年大事太廟於祫已蚤閔公二年吉禘於莊公於禘已速一祫一禘相距八年故僖公宣公皆八年秋有事於太廟二年之祫合有一禘在八年之內如文公祫後明年春禘於羣廟是也或並在一年如閔公二年四月祫五月吉禘於莊公是也其皆五年者如昭十五年禘於武宮昭二十五年將禘於襄公是也攷諸公有禘祫互舉者亦有禘祫一遺者矣天子諸侯之喪畢皆合先君之主於祖廟而祭之謂之祫祭杜元凱謂禘爲三年一大祭傳有禘祭而無祫祭之文則禘祫一也惟時祭則祭始祖與親廟不及祧主與大祭爲別耳王制本文雲天子犆礿祫禘祫嘗祫蒸諸侯礿則不禘禘則不嘗嘗則不蒸蒸則不礿又云諸侯礿犆禘一犆一祫又云嘗祫蒸祫言諸侯之禘不能兼礿惟一犆一祫而已注云礿則不禘者虞夏之制南方諸侯春礿竟來朝故闕夏禘禘則不嘗西方諸侯行夏祭竟來朝故不嘗嘗則不蒸此北方諸侯行秋祭竟來朝故不蒸蒸則不礿此東方諸侯行冬祭竟來朝故不礿也天子則每歳祫祭惟春未告成就親廟犆祭耳古者天子郊皆三年今特間代舉之猶古者免喪而行禘祫之義董仲舒以爲人子事親豈有間年始舉之理然自歷代損益間行以時亦無三年五年之別今官家每歳祫祭皆稱曰祫立春出主於殿𨿽稱犆祭其實祠禴之防立夏立秋以告盛物乃合二祖祭於大殿謂之時祫季冬卜日大告歳功遂合四祖祭於大殿謂之大祫祫皆禘也大饗配天又是郊禘之別義何足疑乎古今紛紛只是圜丘方澤分配天地始祖世父禘於祧室此足疑耳然自帝不襲禮王不襲樂本於精禋以格幽明天子所議神率服又何不可之有沈若木時初入會未領前說又問克復歸仁之防某云某從來亦未見到此但見人有已便不仁有已便傲傲便無禮無禮便與天下間隔無已便細細便盡禮盡禮便與天下通老氏云謂我大甚似不肖如肖蚤已細克己者只把己聰明才智一一竭盡精神力量一一抖擻要到極細極微所在𨿽外間非禮不能染著猶須如蕩滌邪穢一樣用工所以洗心退藏不墮沈潛髙明之獘如是剛人實克到柔如是柔人實克到剛事事物物俱從理路鏈得淸明𨿽視聼言動無一是我自家气質如此便是格物物格致知知至耳所以天下更無間隔更無人說我無禮不肖便是天下歸仁若木云如此歸仁猶在效驗上看耶某云不曾施藥自己康彊克得一身日行千里如何說是效驗同時聽者猶覺愕然如未曾聞

張朂之最後乃雲天下無人不說孔子吾門獨云孟子而下無一能知聖人據孟子所知聖人者髙不過曰集大成曰聖之時卑則曰不爲己甚者不識當年及門諸子及親子孫乃謂賢於堯舜生民未有匹於日月比於天地誰見得是某云孟老自見得是勗之云他及門至親晨夕領受豈有不是某云如此誰復能學夫子者譬如學天無可學處只說天不爲己甚者天聖之時者也豈不親切必如顏子仰髙鉆堅瞻前忽後如此說天又無可學處只得說博說約說文說禮如見日月星辰四時寒暑知其次序漸見天心耳如此亦卻平易不爲己甚也勗之云如此則堯舜萬鎰仲尼九千鎰之說如何某雲乘髙易呼他們心麄如何曉得

榕壇問業卷八﹤子部﹐儒家類﹐榕壇問業﹥

欽定四庫全書

榕壇問業卷九

明黃道周撰

乙亥春間浦中諸友從墓下搆一講室久之未成五月入郡諸友復尋舊業初六日防於壇次謁晦翁畢坐定予云別久苦不長進今日何以教我者諸友閴然予云有一事欲與髙賢商議篤信好學守死善道此是幾層事幾層學問危邦不入亂邦不居有道則見無道則隠此是何等人有道貧賤無道富貴恥也此是何等心事此處勘得透者才見讀書有用不然到有求死不得去處洪兆云琦云此當是學也天下有亨屯人身有出處兩者如風雨晦明起倒相逐要知吾身有不隨起倒處如眼前瞀亂坐暗室中或作夜行人提燈達旦都是顚倒爲他一心逐物走閙俾晝作夜如發風人了無明白徒爲醒眼發恨耳善學人從此處見道信得天有晦明人有出處時時是學不爲一切利欲勲名所亂詩雲風雨淒淒雞鳴喈喈又云東有啟明西有長庚正是這樣意思某云是看得極好林朋防云說到學去想只是道子張云信道不篤人都曉得讀書只是一無所學亦有終年講學不識一道字識得道字眞是入水蹈火不滛不移知幾其神應時則出任是經史盡灰猶然誦讀自在眼上不靠詩書胸前不靠事業更有何人謊誆得他詩云獨寐寤宿永矢弗告又曰委委佗佗如山如河正是這樣意思某云是都看得極好但某現前不知如何是學如何是道耳

盧孝登因問好學善道二者合一功夫抑學是平居求志道是出世事業耶某云如是出世事業又學甚麼孝登云如是志上事何消從危亂否防上著眼某雲天下是道塲學是科儀引身躱閃不得只有人信守不定便隨風落魔耳孝登云信守如何靠得狄梁公之事女主張徳逺之扶衰祚巢許之遇讓朝務夷之遭鼎革此豈是信守不到又如李元禮範孟博樊英盧藏用輩豈是不學亦成就他一種道理耳某云如是學道人於此再開心眼盧云如道字看透才於危亂否防看得明白學是學此守是守此天下身心別無兩道窮通興廢合莭明通某云此處顏閔低頭唐偉倫云篤信好學不是理明識深如何便可出處無憾如王荊公一種人好學而入於賊揚子云一種人好學而入於愚皆自謂知道而卒去道甚逺且如霍光金日防皆未嘗好學而受顧命行大事如其夙習者然似於此處有先一著法學道猶是第二義者某云誰受此說王荊公揚子云總繇不學道耳金秺侯要於篤守上得力看他撲殺弄兒分明合道霍子孟不學卒以權死周亞夫木彊似父亦不善終綘侯沈識晚年亦與陸賈諸公往來長多少學問如要尋先一著當從何處著眼偉倫又云夫子爲龍徳一人曰無可無不可又曰天生徳於予如此信守豈是學問得來今謂篤信兩語便括出處大事亦附防帖括如何便可施行某云汝想仲尼自信不死此不死處的是何物上天生徳未喪斯文從此入心發憤敏求百年苦短如何說是帖括上事凡世上搬弄聰明者切莫開口侯晉水又云夫子此章分明是說學問畢竟說到出處上去豈學問在出處上見抑出處有主張才顯出大學問耶某云出處是影子學問是正身道是燈日之光將身照影如是本身正受日光不須低頭顧問影子晉水雲到有此影才現此光逃虛就陰便別測不得今如危邦不入亂邦不居固爲全身逺害然無則見則隠一段與沮溺丈人何異今合隠見與危亂齊看才顯得神龍無首潛躍自如夫子劈頭說篤信說守死又似爲節槪人立定根基此等定是何人想爲平仲而上伯玉而下閔子曾參之倫某云都看得好若論淵源夫子平生亦不過如是

謝有懷云平仲伯玉固是恰到此處然易稱六爻變化其道光明天生聖賢將爲世用且如堯舜在上巢許山棲明王不興孔墨載道必硜硜信守規治亂爲進退豈學道之正乎某雲巢許量才自是不及伊臯孔墨量世亦是未成江河聖位下人於學字道字都看得明白不是艸艸也有懷云如管子天下才夫子亦許其人卻浪試射鉤束身膠目到底成就只是小匡豈三十年與鮑子講明者有未盡歟某云他也學道他亦篤守但是恥根充擴未盡如是此位中人羞稱五伯仔細看他總有功名富貴之心

呂而徳又云出處學問之大前賢未必盡然如二王二龔李杜陳竇之流以匡時罹患林宗幼安子眞君平以潛晦完身或因其時或因其位進者不得退靜者未得動各自有命豈關學乎某雲林宗處陳杜之際名顯而不傷仲元學楊嚴之間道尊而無患袁夏甫以土室安身黃叔度以優遊師世此皆其學何云命也而徳又云任永逄信托疾避世陳東韋月將出位納忠亦皆其時勢使然得之不因有道失之不緣不學據其篤守亦是聖賢中人必以爲學道又似無當者豈篤守與學道意義不同尙須溯合歟某云初無不同但看過去聖賢初無呆事畱於後生擘頭信他擘頭好他只爲此物兼善天下孟子云窮則獨善其身說一窮字更無去處信得過者荼苦如飴守得過者孤城萬里任是千部詩書不過是此道理兼善亦得獨善亦得只是不爲俗物所敗耳而徳云此處豈復可敗某云萬物不敗聖丹只有兩字功名是敗丹蛇蠍才有兩字季路傳書亦篤信不得神禹嬰城亦守死不保也而徳云孔子夏據經名儒而委隨於安漢公荀文若紆籌善士而竭誠於曹孟徳惟此兩臣天下學者惟此兩主天下無道譬如此時委身王室盡言效忠內扶主後之傾外折權姦之釁治亂持危有何不可而必以功名爲嫌乎某云看得功名者只是看道不精看道旣精自然於有道無道處領得十分分明而徳云此豈可學而至乎魏成王叔炌亦是學人不能相幾於武徳禇淵王儉非知道者乃能密契於蘭陵王魏出入危亂不以益愚淵儉攀附鳯麟不以益智且如宼萊公之才韓穉圭之膽王子明之慧李復古之識此豈盡從學問中來耶某云呂而徳多讀書莫以學道讀書判爲兩事而徳亦云極知善學不倦只是至道難聞

楊元實云至道旣不可聞則向來信字學字守字從何處歸著道之深者莫過於易其大者莫過動天地而易云言行所以動天地也夫子說邦有道危言危行邦無道危行言孫想只是這个樞機學到盡頭更無尢悔愧怍旣盡禍亂不生詩曰永言配命自求多福更無甚出世入世至精至神的道理某云如賢看得極是此等道理不是富貴之先資亦不是貧賤之痼藥只要躬體不在言說之下耳

黃芚人又問學問經綸歸到危邦不入可謂明哲保身若亂邦不居難道袖手觀變聖賢道力不值危亂何處發揮且如春秋天下分裂此危彼安此亂彼平猶有退身轉步之處如今人天下一邦周流不得直要鳯鳴圗現俟河之淸人壽幾何勿論往事譬如建文南都正統土木正是升平之時禍生不測諸賢只領得守死更領不得善道了如何學道又要守死守死又要危亂不渉顯晦無間某云夫子對原憲已說分明邦有道谷恥也邦無道谷恥也人無甚可恥只做了富貴貧賤人於天下無一毫重輕此十分可恥耳靖難之後爲革除帷幄者極多土木之變以逃回命官者不少否防方交出處變象偶一值之達人無稱也芚人又云如齊景曹鄺輩豈皆無與學道上事某云齊景學道而未善曹鄺正命而未學玉石炎昆蘭蒿焚澤守正之士寘而不譚先是侯晉水問此等問學恐不是潛龍一流人如是潛龍已不消說出篤信守死了某初未答至是復問某云試問楊玉宸看玉宸雲長沙安石非不學問篤信則未懷英子明非不善道守死則非看得信守不精則學道不宏易以確不可拔樂行憂違做合下事或躍或飛都從此起此章正明白寫出極好注疏蓋出處大端必先從不可拔處跕得牢牢耐耐才於行違處看得淨淨明明見則有顯仁事業不至空疎誤國隠則有藏用手段不至純盜虛聲如雲危亂不救自家亦有愧心蒓羮鱸鱠何足傲人天下何事賴此半邊漢子晉水雲如此看得極是然必如夫子說學是學此信是信此守是守此語可相通乎某云神明堅定何微不通地位旣登手眼自別信得確不可拔自然天下文明

劉賡言又問先儒稱荊軻聶政召忽荀息爲守死而不善道陳相許行篤信而不好學此八字殊未穏賴楊兄破之然如法見不入不居明是知幾其神則見則隠又是淸明在躬不知夫子何故臨河而反猶且轍迹不窮豈是堅白之義與危亂相磨飛躍之神將天淵互用耶某云此義諸賢已皆商過信得過者千金不移守得過者百戰不奪只管讀書自然理防

是日晤對可四十人完義得四分之三洪兆云老辣湛定極似陸夢鶴趙希五說學道善應極明淨林朋防唐伯玉皆於善道學守處發得通透奇至鄭孟儲尢詹茹黃君琬呂而逺而徳黃芚人劉賡美賡穆謝爾剡皆淸峭髙嶷盡刋諸軟語侯晉水謝爾載謝有懷唐君璋皆散朗淸邈然象外盧孝登唐偉倫黃介俶羅期生黃太文皆含英吐芳比音廊序楊俊人茹荼載筆卓然遒舉張鎭朴斂英就堅語無剩義楊玉宸獨制二篇連鴻云表備觀諸作咸有其美獨某以寥落昬散筆研久虛著眼黃是爲興嘆耳

次義聊舉行素之防此是某生平習譚無復奧義正如夫子所云繪事後素也天下事物稍稍著色便行不去只是白地受采受裁如水一般色味聲文一毫不著隨地行去無復險阻江河之礙富貴貧賤患難夷狄一毫著心便自不素便行不去素字只是平常戒愼恐懼喜怒哀樂一切安和常有處澹處簡之意如林類榮期拾穗而行歌黃覇夏勝雍容而講道管寧荷鐝於遼東子卿啖氊於雪窖此景豈是現前做得亦豈是只行現前之事人都爲數个行乎要作行事看所以差耳譬如富貴便行富貴之事如何去得書生開口便說三重九經袗衣鼓琴此如网大海魚豈有盡理要知山川自繪乾坤自素神禹之菲惡黃帝之創造一般意思帝舜一日正想要五采五音大禹便比之丹朱傲慢小小人家得一科第便思科第行儀所以行之不可終日茍識得个素字夏行負陽冬行就陰冷飯殘羮備當法乘諺云小心去得喜粥自在釋道兩門正於此下自注奴僕耳坐中有問四書三素各爲一義者某云如何應云素位而行旣是當前素定繪事後素又是素地受采素隠行怪又是探索鉤深如何分別某云只是此素耳素隠的人猶言長往把這隠深當本色看遁世以無悶獨立以不懼斷葷以齋戒祕泄以洗心此等人亂徳作怪要使天下後世頂禮稱師又自家安穏不入富貴貧賤夷狄患難簿中自謂能轉移富貴貧賤夷狄患難四大簿子所以後世翕然宗之多少賢豪垂老半生嬾心苦俗便墮他窖中顯看是素隠看是怪素原不居怪又自行了如以正道律之豈曾行上半途以隠當素如暗黒漆紙以現在當素如未染布以易當素如明月自明白日自白海水自咸江水自澹也又云如未染布卻不是如當鋪上現取褌衫耳

魏秉徳云賁亦當素夫子卜得賁而嘆以爲不正之色何也某云賁不當素素非白也五色黃各有素在賁主丘園白稱異客詩云有萋有苴追琢其旅易曰賁如皤如白馬翰如秉徳云京房以五色不成爲賁夫子以不黒不白爲賁今當以賁爲白乎某云賁有六爻惟白無咎素有四行富貴爲難行之與色猶言之與動飾言飾動跬步爲難易曰賁亨不利有攸往夫子之嘆蓋嘆飾也嘆飾而存白故曰白賁無咎居易而惡險故曰行怪有述吾弗爲之矣

楊峻人云素者緣盡色空所謂性也某云何處著此語性無緣色亦無空盡只是事事物物各有道理有道理處都極平實耳峻人雲從古帝王皆從心性料理唐虞之精一執中商王之制心制事周家之敬勝義勝此皆行素之實不徒是視若固有有而不與也某云如此看行素亦是但他說行素只是中庸如舜之耕稼周公之繼述只是本地風光再無神通變化常於闇然處看得文章成功自然巍煥難名耳中庸一書都說誠字誠是素之精髓素是誠之質地素如酒太羮繭栗槁本誠如七日致齋視聼無形再無兩樣道理

張元屏問素富貴之說載說苑孔子云以富貴爲人下者何人不與以富貴敬愛人者何人不親是卽今日行素守約之防然如得位乘時制禮作樂享祖配天極崇髙之務如何說一素字某云如有這个想頭便做不得這樣事業這是外面的事水到舟移自然行去原他心地潔白精微豈有玉帛鐘鼓罣在裏面必如此說在貧賤時耕田鑿井負販荷擔自是本分夷狄患難如何說得斷髮文身薪白粲也易說思不出其位只是不見其人不見其身外道亦云當割截時如見有身便耐不得旣不見身何從見人身見人見一路淸明聲華平靜諸千種願一齊掃落所以天格神通鳥獸率舞自在行去不動風波元屏云如此說又太細了想艮不出位只是止字止如敬止之止仁敬孝慈信五者夷狄患難一刻難離修之常常便名爲素素得盡時便名至善卽此是止卽此是行某云如此又細得好

劉賡美云素不願外此不願外便是執中擇中精一淵源人世繁華只是喜怒哀樂搬弄精怪如向此中打疊漧淨七情安帖無一漏走漸漸看到無體之禮無聲之樂無服之喪此中包羅千天萬地信得防伯仲雍箕子膠鬲龍逄比干黔婁榮啟與堯舜臯防都是一个人身一樣行徑如此簡易直捷在天地間再無險路再無夷狄患難富貴貧賤四種分別夫子以爲如何某云某亦看到只是行不到行不到時只是空願空願便是外想外想便與繁華子一樣行徑

魏秉徳又問篤信行素兩種學問都是學道看來畢竟退藏之意居多易說聖人以此洗心退藏於密不知識得易後方能退藏抑是以退藏體易且如密中一絲不罣何物可藏又曰知來藏往知來爲神藏往爲智此密中卻是神智之府如何洗心見得神智出來豈是藏後長此神智抑是洗時神智便現耶某云古人初無此問今人難作此答詩云如切如磋如琢如磨如金如錫如圭如璧秉徳又云仇璋嘗言天下無道聖人藏焉河汾則曰天下有道聖人藏焉天下無道聖人彰焉如此看來反一無迹則見者有所未能因貳濟行則隠者有所未可夫子以爲是平仲伯玉之間閔子曾參之輩不知河汾叔度能遂至此乎某云河汾言行已近聖人適魏而反聞隋而嘆觀其出處可謂知道其季札子產之間乎叔度言詞不甚表著有兄伯庸哭母而亡遂獨廬墓三年乃下綏於魏乞食於秦如此似非忘世者昔人擬之顏子無徳而稱大約是好學善道河汾魯衛之倫羅期生因問古人謂能盡語言飲食之道則可以盡去就之道能盡去就之道則可以盡生死之道此中巨細深淺如何齊豁且如此意不過適可而止耳恐聖賢所篤信而學之學而守之不止是如此某云如此看來篤信甚難也夫子一生只是个時字有人說時字可盡聖人我便不信卽信又不篤篤信又不死守了如何能見聖人之道夫子自言天下何思何慮日往月來寒往暑來只此往來是神智之府神之撰無一人信者何況能得聖人一言一字奉之終身膺之勿失乎道字且不須譚只要好學好學力久此理自見

戴石星因好學之論問云有宋諸儒學道淵源當以濂溪爲始濂溪可比得河汾叔度乎某云河汾叔度處於亂世濂溪生於明時致用不同才具各別若論所學原本一也石星因問王荊公不可一世嘗懷刺候濂溪三及門而三辭焉遂反而求之六經濂溪知荊公自處太髙欲少折其鋭不料反成其執拗向令坐於光霽之下成就或有不同某云是或不然恐是濂溪門人尊其師說或是程家門人歸咎濂溪也邢恕常言茂叔聞道甚蚤王安石爲江東提防刑獄時已號爲通儒茂叔遇之與語連日夜安石退而精思至忘寢食時安石年四十茂叔年四十四矣謝無逸亦云荊公子固在江南議論或有未決必曰姑置是待茂叔証之然荊公四十時在嘉祐初年試館職不就出知常州爲度支判官與濂溪知南昌時各不相值及在潯陽濂溪葬母時荊公與旅出執政移家金陵初無講論明道半山少濂溪不過三四歳不在弟子之列如何陶鎔得他石星雲謝上蔡執防程門從旁隙處安適數月豁然有省乃領明道言論荊公三候便歸自是根器不同某云魯雞鵠卵亦是形神迥別

劉賡穆云前日嘗云濂溪未嘗識性今日許他爲河汾叔度一流人得無己過某云河汾叔度時未有空門所以識見不差當時釣徒牧豕者皆有荷蕢石門之風濂溪從禪門悟來才具各別賡穆云此事豈有門風某云淸明谷雨時日不同又云吾輩不要方人只管本分上事賡穆因問前日講一貫是知至對鍼今日說忠恕是誠字注腳兩番拈出極是分明不知知至意誠亦與此同義不某云賡穆極細心吾每日說此無人收管此元本契書交付兄處也凡意不誠總繇他不格物不格物所以不明理謂萬物可以意造萬理可以知破如到不造不破去處生成一个龍蟠虎踞不得支離漸漸自露性地所以說是物格知至賡穆云大學爲何說心說身說意說知不說性字某云且喜嬰兒不識果子便說桃說李說棗說栗如識桃李棗栗依舊笑他果子兄且細細分別此心此身此意此知果是何物絕不要說三界惟心萬象惟識也

呂而逺因問中庸一書明物是性直從萬物歸結性上說出莫載莫破一畨道理如何歸結到天地夫婦上去某說易言乾坤只有兩物爲萬物生始萬物只有兩物爲夫婦根宗兩端中間只有一端兩便莫載一便莫破戒愼恐懼不覩不聞千知萬能都此端所造易曰言行所以動天地也曾子曰夫婦防於墻陰細密之言或知之者矣格物工夫從此造起明體漸露漸漸光明漸到日月霜露之外漸到天地萬物爲一所謂知至所謂意誠也周濂溪云動而無靜靜而無動物也動而無動靜而無靜神也物則不通神妙萬物如濂溪此語猶是未嘗格物天下無無動無靜之物有常動常靜之神中庸一部說天地夫婦神通是此物知獨者該萬知萬者還獨知一者該兩知兩者還一如是格物工夫只從兩端細別立剛與柔立仁與義原始要終知終知至只此知能便是聖人之所斂袵神之所彈指矣

蔣仲旭云夫子說潛龍不拔似於信守之意居多乃乾坤二卦稱用九用六陰陽通復決無成體不用之理幹用其剛反以柔坤用其柔反以剛顏子問爲邦季路問行三軍兩者皆有意於用世不知回是用柔路是用剛抑回是用九路是用六耶某云如此問得好若論顏子自是潛龍夫子引他到無首上去季路自是戰龍夫子引他到永貞上去顏子未到無首不失其初季路未到永貞不失其終皆是夫子變化之力仲旭云如夫子者當是何龍某云七龍皆備仲旭云戰亢二龍豈宜安於夫子頭上某云髙而無位其道窮也非是而何仲旭云近世儒者皆稱惕龍如此當是八龍咸備也某云君子當龍賴有君子領得羣靈不然只是飛潛之長看他說坤上下猶未離乎其類也一語極有意思

林興公問如何說未離乎其類也某云旣知是君子便有聰明睿知之心旣知是龍便有風雷搏鬭之勢知是鳯麟防山亦有鳴圗封禪之想矣聖人變化隨時何類之有無類故無首無首故不戰不戰何悔故曰惟聖者能之興公云人气質不齊相離甚逺如顏子天資合道年三十時便與夫子相似夫子自志學來直到五十始知天命程途如許迂折豈夫子亦有气質之累耶某云夫子開辟之手顏子守成之良如何比倩譬如神禹疏瀹亦有九載功夫何況仲尼開鑿人間未有之業黃介俶云仲尼只是素分事業如何說開鑿人間未有某云如此素分直是天地描繪不成介俶云如此則與素隠有何分別某云素分是行道素隠是入陰入陰之與行道何啻萬里介俶云聖人猶說成名疾名不稱易便說不易乎世不成乎名古之至人逃名匿影如陶回友重華而稱之者不逮巢許牛牢交文叔而稱之者不逮子陵龍丘萇遁世力耕不仕新室而稱之者不逮梅尉武攸緒賣卜長安不附女主而稱之者不逮天臺道士逹巷黨人說夫子無成名夫子若不敢當者豈是易道甚大聖人常苦未能耶某云成仁苦難成名有何足計勿論上古自宋元禍亂以來潛鱗逸羽豈復可盡蘇云卿才具大於張徳逺而聲譽不及徳逺陳壽翁學力深於吳艸廬而聲譽不及艸廬趙仁甫行誼髙於許平仲而聲譽不及平仲黃楚望機悟過於劉靑田而聲譽不及靑田此皆並轡聨鑣猶差池若此況於韜光鏟采不屑人世之務者乎

王千里又問四書每說聖人一曰從容中道一曰大而化之一曰遁世不悔不悔兩字可亦是從容造化不某云此皆非人所知往常誦說知進退存亡不失其正便是聖人上交不諂下交不凟便是知幾知幾其神爲此兩語沈吟半生未嘗理防

唐伯玉忽問皇圗三乘二十六萬二千一百四十四卦咸統過倍五十三萬一千四百四十一卦一是河圗一是洛書乎某云何偕來之眾也伯玉云旣如此說豈得不明某云他兩家只合就一百防無人明者如何說許多事務伯玉云極天下之至賾而不可厭也某云此猶未極耳伯玉云前日對林巍忠以書配卦以圗合書今日何以不舉某云試舉看伯玉云朱氏啟蒙以書配卦皆依宓圖今配出震齊巽又是後天文王之序某云汝見文王異於宓羲耶伯玉云旣依後天則離九艮八兌七乾六又何所取豈是圗象生成隨取三天皆可分配乎某云聖人做事整齊神明所定防畫不移誰敢撒手伯玉云每見皇圗中參差出入先後中三天亦與古人頓別以故讐挍不能盡合某云此非要事如看得不合亦且寘之不必深求伯玉云如洪範中所有云一極所虛六極所窮攝於九十寄閏歸余此是明白正義可得聞乎某云此亦不須說古人有學問思辧的工夫此等問辧皆先要學思把載籍中圗書爻象思量十數畨才參近說証之則自然契合不在言說之下伯玉又云先天卦位自復而頤以爲至始便該納虛如堯典冬至始於虛度也今旣納箕則度數之差已去十卦何云納虛某云某不防說納虛納虛者余分所積寘於空道耳步推因時自以天行爲主豈得近捨天憲逺蒙古書耶已有別譚不須更說

又云前賢讀書以度數名物亦爲末務不必勞苦費心此爲下根開便如漢人以此爲至道則亦不同只要理會梗槪見他廣大髙明中間無盡足見聖人憤樂之始張朂之云吾徒且未與此事只見日來言論實難荷承昨日說宰我是言語之科卻忍罵忍痛發從井短喪之論使千古疑關的有證據極是巽心近日仁禮兩字講者甚稀晦翁欲集三禮大成有所未及吳幼淸論次稍定又多所漏遺不能詳合吾漳素秉家禮近日期功之喪亦鮮有修持者不知仲尼之哭司徒敬子蘧伯玉之請夫子攝防顚括之服虢叔昭公之喪慈母與孔門諸雜記平居皆可詳說不蓋某時有期服已四五月尙腰絰肅容故朂之及之某云此平居都可不論然如三禮詮次極是學問中要工夫乃告朂之云禮書經緯蚤欲講明幼淸所裁粗有端緒久已分類引伸但日用疏澹未能繕寫耳曲禮以毋不敬發端此是頭篇不可移易檀弓記諸禮節之始未應便爲曲禮次篇賈公彥謂儀禮王道之本周禮王道之末此亦不同儀禮所存未必精於戴記周禮所用歷代尙有異同然其說可義起也今當分類立例各自爲上下二篇曲禮內則少儀宜合爲一類以爲初學持循之矩所謂禮始於家猶之小學王制周官月令宜合爲一類以爲明王致用之效所謂禮行於國猶之大學郊特牲明堂位明堂玉藻祭法祭義祭統冠禮冠義昏禮鄕射大射射義聘禮聘義覲禮公食大夫士相見諸侯遷廟釁廟朝事公符宜合爲一類以爲吉禮喪服大小記雜記士喪服奔喪夕虞饋撤服制宜合爲一類以爲凶禮有此四篇而經統稍備猶易之有上下經彖文言也學記經解緇衣儒行坊表記仲尼閒居文王世子武王踐阼衛將軍文子小辯用兵小間宜各爲一類樂記禮運禮器曾子問主言曾子立事本孝立孝大孝事父母制言疾病千乘四代虞戴徳誥志子張入官盛徳宜合爲一類此兩大篇悉本於聖門之雅論猶易之有上下系也間取夏小正職方諡法易本命自爲一編又取檀弓考工司馬法弟子職各四篇終焉猶易之有雜卦傳也如此則整齊完備上下分明多不過百篇少不過八十一篇而禮家經緯從此大定矣朂之云承此極是大事然易以孔子釋文王周公故可分別上下今如曲禮儀禮雜記或多聖門髙弟魯門之所記錄而推爲前編以夫子曾子之言綴於下卷可乎某云都是聖門所記取其義類相從耳萬事都可燦見錯出亦要整齊至於禮書尢宜詳整也朂之云篇中二戴尙有重複事例亦有異同者如何某云此不過略爲刪定吳幼淸亦嘗刪過但未詳悉耳至於漢儒傳注都是禮數曲折所系未可泛刪見今人讀書不知賈王馬鄭是何貫籍眞可一嘆也凡禮貴損益三代之禮不可俱存然至聖人餘言寸珠尺玉安可一切刪除而寶其敝蹻乎杞宋足徵備於二代周官儀禮確所當行惜吾冷落未能旦夕就艸也朂之云此事鐘當與二謝共成之但要刪定重復去取注疏不過歳月之間如周官者篇帙尙多疑信各半想當孤行某云孤行亦自可但去古旣逺義類相從及今不取後必有起而惋惜者朂之云如逸周書豈可憑據旣取他職方則王防時訓何不並存某云寧過而存亦當存其無獘者耳朂之云如此裁定只有七十六篇某雲間有大篇自爲上下如曲禮檀弓喪服雜記之類斟酌自符

謝爾剡因問前日朱季又問樂律何以不答某云彼事難言徒使人逐末自瞶耳又云朂之鎭朴屢問詩傳何以不說某云都說過爾剡云鎭朴問三體五際淵源差殊朂之問毛傳朱序是非得失都未盡譚某云五際之義若昧若明在三易圗中屢屢說過三詩本序斷自從時又何可說當毛詩未出時雜說甚多卽如關雎皇華騶虞鼓鐘柏舟芣苢賔筵采薇已不勝異說及後左傳儀禮金縢孟子諸書咸出以毛傳攷之無不合者然後大行朱詩最後出又參齊魯韓毛兼用其說如關雎取匡衡柏舟取劉向笙詩取儀禮抑戒取國語賔筵取韓詩與毛出入者十分之五大指謂四家詩傳皆無的據故據辭論義耳士君子不欲盡掃前人又不欲依違去取元晦旣已作此何可廢乎爾剡云夫子欲放鄭聲而鄭聲俱在孟子云迹熄詩亡而春秋之後尙有國風此最堪疑某云此亦有理鄭非滛詩而音節近滛勸戒所在義不可刪雅詩𨿽亡而遺風尙在詩序所傳間有可取爾剡云楚澤膠舟下堂見侯如此豈有敶詩之事乎鄭志所存魯府所誦樂工肄及是非一音則雄狐之作不必指爲齊襄楚丘之編不必傳爲新衛木瓜旣非齊桓之仁二舟亦非衛朔之義黃鳥旣非秦穆之嚴阿丘亦非許女之智凡在春秋以後皆非古人之風如以孟氏爲本則齊魯韓毛皆可廢也何又取其豹斑文此鼎乎某云時代旣久寧過而存瓜蔓已半何忍重刪畱此數言以待來者耳

是防謝爾剡爾載實爲主長汀劉餘二生初在坐未有問難爾載方欲發問又中止劉兄金鼎因問天何言哉時行物生倘是夫子要無言則是夫子以天自許了天分明是無言的夫子分明是代天言的夫子提木鐸之柄作有口之天固以此言鉤子貢之問好發大意耳後面說出行生正是天言處天以行生爲言夫子以言爲行生豈有兩種某云亦說得好但夫子自云吾無隠乎爾吾無行而不與二三子者又云躬行君子則吾未之有得他日又云吾之行事在於孝經諸如此等豈在言述大畜之卦曰多識前言往行此是言述之本反卦便是無妄曰先王以茂對時育萬物此是無言有述之本不要艸艸翻題立論

余兄長祚又問黙識章說不厭不倦何有於我與我無能焉一樣語意所謂分明香在梅花上看到枝頭卻又無也及仁聖章又以不厭不倦作承當語子貢又以不厭不倦作仁智解此是何說某云看到枝頭卻又無分明香在梅花上諸友莞然一粲

良久謝爾載舉孟莊子之孝一章來問云君子學問要篤信守死曾子亦是篤信中人深於至道何故忽誦夫子之言以不攺父臣與政爲難能也某云兄何所見爾載云當時晉爲雄長季孫專命想有許多難處之事要將獻子臣政更端一畨經言資於事父而愛同資於事父而敬同莊子於此定有不爲利誘不爲威屈者某亦嘿然良久乃雲莊子自是賢者塞海陘而還可以爲武斬雍門之橁可以爲義有此兩功可以執政而退處於季孫之下臣亦不攺政亦不攺猶然大夫也季武子以孟孫之勲自銘鼎鐘以爲令徳莊子若無知者在諒陰之中一盟於向一再伐邾皆是獻子故事不與武子分功退處下人極是髙識爾載云魯旣屢侵於邾明年庻其來奔季孫又多賜其從者莊子寂若不聞此亦是一段難事某云此卻不是攺臣與政亦不是繼志述事看他俘齊之後季孫多少張皇報宋而還公爲賦南山有臺之章如此幾乎攺玉孟孫澹然自成父志而已是年四月鄭公孫蠆卒以伐秦之勲晉侯爲請於王得賜大路蠆以伐秦得賜大路於沒宿以伐齊得鑄鼎鐘於生莊子身爲首功而怡然若素聖門崇奬謙讓不以才能爲髙𨿽雍門海陘之事推成父業難與此事比徳故夫子之嘆難能猶子反之稱不伐也曾子極是讀書告成之編只有此人執筆豈可艸艸看作無攺父道如孟莊子少年便識聖人這个意思亦應是攺違不得爾剡聞之亦遂釋然以爲丘明記事與曾參載筆果然去聖未逺凡在防者以此一防講論最多

榕壇問業卷九

欽定四庫全書

榕壇問業卷十

明黃道周撰

謝爾剡兄弟旣詮次前業爾載時多山居刳泉禮石自以懷來未盡重紀後期首問顏淵爲邦之義某云此義亦曾說過爾載云初未曾領上古來都無講論只是虞廷諸人大家講貫遂爲西晉淸言宋室理學之祖中間兢業兩字是大家總意所云亮采有邦無教逸欲有邦正謂有邦須加防分問學耳今人便謂有邦只須爲政不須問學此如子路使羔之意與顏子大不相同夫子答他大要如臯陶所云庶績其凝無教逸欲者耳危微之訓細及無倫豈便是放鄭逺佞之所能了夫子柰何以放逺兩語便了精一之事某云此處致精便無不一此處看危便無不微孟子所云兼三王施四事正是這个意思爾載云孟子體用亦曾到此不某云孟子書中正與此表裏顏淵問爲邦從三代說到春秋公孫問當路從三聖說到仲尼𨿽是體用大小不同而師法制度逺近源流燦然可見爾載云是如何某云仲尼祖述堯舜源本在堲讒允命任賢去邪自家作用墮費誅夘居然有流共放驩手段所以末路叮嚀鄭聲佞人與刪詩作春秋一一同意是仲尼素分萬世有邦的師法制度孟子祖述仲尼源本在息邪距詖放淫正行自家作用辟楊直墨居然有墮費誅夘手段所以末路叮嚀蔽陷離窮與放鄭聲逺佞人亦一一同意是孟老素分萬世爲邦的師法制度管夷吾晏平仲皆不得此意所以末路君臣同受此禍今人不解只說霸之與王分量迥別耳夫子自家一日浩然嘆他器小暗暗指出不儉不知禮已與顏淵克復同防但未曾明言他身上有淫佞一路耳孟夫子當路豈肯如此爾載云夫子刪詩尙存桑間濮上之音春秋不明書鄭翩宋都之事似於此處亦有寛假用法不盡處某云溱洧鄭衛音節和靡剛腸男子借以怡顏如鼓鐃之有弦管是宣導之一助且他多是諷刺繹之可思聞之不怒願臣慈友借爲美談豈必人是淫奔乎旱雩黜佞間有是理不必盡然公羊所道經不盡書聊用存義耳如夫子行事接淅於羣婢破斧於聞人豈有一毫寛假莫爲文字所疑爾載云伯夷伊尹栁下恵於此處如何某云行一不義殺一不辜而得天下不爲正是三聖爲邦的制度與孔孟無纎毫之別爾載云三代淑世都是禮樂政刑兩字只是末流泛濫所不能除夫子說出放逺已是政刑與禮樂合同而化處某云此處只闗君心便是中和爲禮樂之本詩人所譏蝃蝀尙書所序雨暘爲此精微蘊於气機之始世間多少沴戾風霾緣此攄作不關政刑上事也

黃介俶云治定功成聞樂知徳如行夏時乘輅服冕後無復許多憲章只是天子飲食登降推於祭祀燕享無時無刻不是樂之作用到此處喜起賡歌不得不變爲稱觴舞蹈𨿽帝堯之時亦有共工比周丹朱慢遊𨿽帝舜心上亦有欲觀五采欲聞五音的意思正是聖賢於此處加一倍工夫耳可亦有憂盛危明之意不某云憂盛危明到在事業上聖賢爲邦但作自家學問克治身心也前日魏秉徳過此略說一畨亦同是此意只謂堯舜不與尙有克治工夫便覺終日有幹幹之意如何說無爲恭己某云於此處正是無爲恭己與天同運也

又一日洪尊光問至治之道諴人和神莫大於樂二典首篇只說勅防惟時搏拊賡歌便是此篇綱領如春秋詩易亦同是夏時及韶舞兩義如何以殷輅周冕同作提綱向時曾說書經二典本天三謨本人禹貢本地想夏時殷輅周冕亦同是此意某云漢儒只看此三者爲忠質文之本舉一類余耳尊光云如此便何以該括至治某云夫子甞云服苴倚杖者無組繡之心孟子云服堯之服誦堯之言是堯而已人主患不以三代爲心如自帝王以降差擇事事要最當而存之便是精一的意思尊光云如漢唐以來雜用秦人官儀亦何損吏治劉歆要行井田制周官都不效今世歷代都建寅爲正何甞雨暘時若農政克舉也某云孔顏意思只說禮樂是治世之要方中和是禮樂之本命𨿽聖人有淫佞之心風動亦成波靡耳𨿽末世保得前朝法誡天下亦可百世長存章帝甞云吾自有法度與宣宗同意𨿽一時匈奴來朝呼韓稽顙不再傳而中璫禍作漢祚遂衰晏子之麋鹿懸廚夷吾之獒狗囓豭皆是此處看不明白耳尊光云如此則只說放鄭逺佞豈不明白又著四事何用還是三才之原實有所取不某云璿璣攷齊山車垂鉤幹爲元首此是三家受命之符布和重農軌地立助章物服采此是物類逓精各有始末差擇相從如封建之後而有郡縣肉刑之後而有鞭笞皆監前酌後義所當循只是伊於三才三統之間卓有領略不比後人綿蕞耳尊光又云鄭聲佞人是夫子當時事夫子明把列國以繼三代因而去取其間不是尊古而卑今亦不是尊王而斥列國也不知夫子何以不舉溱洧淇頓之事垂爲法誡且如鄭國分於東遷之後東遷後旣無詩何以鄭聲獨著於時豈在周前已有鄭樂或房中所用如四方音部不在列國之數乎某云新鄭在西京之南四方商旅所聚驪戎之變鄭人與焉王子多父遷於虢鄶之間𨿽爲建國之始而聲音風防生於水土不關人也如論詩則衛人之詩多淫於鄭者矣尊光云春秋紀翩儋之禍爲佞人要證此與鄭衛同時至暮年始筆之於書夫子蚤歳便著此訓得毋爲女樂犂鉏輩發此鍼灸乎某云千古同病何獨爾時林興公云王陽明說顏子於爲邦處本原已備夫子特恐其度制文爲或有疎略故就他不足處說始皇雄力足駕百世只爲建亥不行夏正鼓缶烏烏卒成敗釁漢文徳量足紹前王只爲襲秦之制未遑禮樂不幾至治此是如何某云試看顏子不足處果在何處秦皇漢帝所不足處豈在正朔服色耶前輩破綻勿復推尋興公又云前日亦曾講過顏子不違仁豈有鄭佞在傍而煩鍼砭某云素王素相只是帝王脫像戴旒秉纛俱現此照豈闗自身孟子云後世有王者起必來取法正是孔顏論義

蔣仲旭問王者代興自有典制或本天道或本人事不相襲也如殷以金徳興其徳尙白金生於土貴所生者而建丑正周以木徳興其姓從蒼木生於水貴所生者而建子正又如五勝之家推周爲火則宜建寅不宜建子矣今如周詩皆建寅而左傳獨云建子夫子捨時推冕則周之建子無疑不知周公何以不主建寅之說而夫子何以豫爲繼周火徳之統且如韶之紹堯武之止戈本於人事葉於功徳一代鼎革自有一代禮樂豈可襲他人之樂聲自己之徳乎今如夫子所云只是隨時參酌要於美善而己於五帝不襲禮三王不襲樂之說何居某云五徳五勝是漢儒習譚放伐禪繼是聖賢同揆茍有其徳時位相逢何足疑乎

侯晉水問有天徳然後可行王道顏子有天徳夫子乃教之王道是不某云皆天徳也晉水雲王道本於無欲又云可言王佐君相兩人孰爲要緊某云一樣要緊晉水雲末段放逺歸結無欲旣不是明刑弼教又不是憂盛危明於爲邦上如何取用某云事事用著晉水雲夏時四件似是復禮放逺兩件似是克己孰先孰後如何下手某云一齊下手晉水雲如何得一齊下手某云布和率天軌物率地服采率人三才之原何者不正旣然三正便絕萬邪旣無一邪自然眾正晉水雲此不籠統些某云敬天敬地敬人敬身周公所仰施四事仲尼所兼用二柄又云克天下己易克一身己難復三代禮易復自家禮難王文成云克己是復禮工夫某云放逺是禮樂根本張勗之因云放逺淫佞自是禮樂根本不知鄭聲佞人兩者可有先後輕重之別否某云亦一樣勗之云王荊公常見晏元獻小詞笑曰以宰相作艷詞可乎平父曰偶然耳呂恵卿遽云爲政必放鄭聲王平父答曰放鄭聲不如逺佞人小說家稱爲恵卿問平父吹笛遽作爾語爲平父所折司馬溫公讀漢史至釋之論嗇夫利口乃曰孔子惡利口之覆邦家皆指恵卿也漢廷平津每每獻諛然猶貎爲質訥丁謂在上前辯論極可觀聽李訓鄭注以韋布動公卿二惇三蔡以文學希主眷流液所點蒼素易形簧舌所敶龍雷攺聽如此小人何處別察得他某云佞者必淫勗之云王安石盧杞固不淫如何別察他某云他何嘗敬天敬地敬人敬身有淫志者必有邪行有邪行者喜人媚已喜人媚已極是淫人也勗之云聖世堲讒重於傲慢佞人禍敗著於覆邦夫子特於佞人之下系一殆字極爲親切某云如是看得關系極好要如虞書所云罔遊於逸罔淫於樂罔淫朋於家如此省身𨿽有佞人何因得至於側諸賢議論漸廣乃復寘此以商次義

謝爾載云能盡人之性則能盡物之性𨿽不離是喜怒哀樂然物性不齊如何都盡尙書說上下鳥獸魚鱉艸木咸若想是制度盡善與聚勿施都在自家立逹上體察得去決不是自家性地上包裹一畨也孟子說谷與魚鱉材木都是經制實地做去如肅乂哲謀聖雨燠寒風一一關應在皇極分上亦有界在气質情識路上者不知如何充擴得去如何得一一比於中和某云性涵動靜只是中和任他萬物無情無識有气有知都是中和生聚得來蕃變得去中和藏處只是一獨如萬物歸根蟄伏時候个个有戒愼恐懼的意思中和顯處只是一節如萬物旉條生育時候个个有議度數制徳行的意思無過不及不驚不怪𨿽虎兕龍蛇蜂蠆蜮於君子性上有何隔礙凡此理極是尋常只自家性地看不明白耳自家性地看得明白比人照物動靜一般自然喜怒不傷哀樂得度萬物伏藏與他共獨萬物蕃變與他同節𨿽有气質情識種種不齊都爲性光收攝得盡此理朗然與外道傍門千里萬里之別爾載云如此則不煩作用也某云作用是性光包羅是性體如說中和則無復體用分處羅期生云萬物看來只是好生惡死天地亦是生物之心孟子說盡心知性想此好生之心充擴得盡便是性體與天地一般某云此處極是但有不同凡物有性有情有命好生惡死是萬物之情方生方死是萬物之命或得偏而生或得偏而死是萬物之性虎豹之有慈仁蜂蟻之有禮義魚鱉艸木之有信智具種種性與人一般只是包羅充擴全借吾人大壯說天地之情無妄說萬物之性天地乘時無一非禮之動萬物純質無一詐僞之萌人能盡此兩端便是參贊手段期生云堯夫觀物以性情形體飛走艸木水火土石日月星辰易詩書春秋錯綜盡變不知上古聖人盡性踐形可曾如此不某云十三聖人仰觀俯察服牛乘馬效圖法龜近身逺物何一不如此但未嘗如此配合耳堯夫此種學問亦從洪範得來世疑洪範爲劉向杜撰不知前漢常有此說雋不疑闕下之言是其左驗也期生云譬如蓍龜之性云何某云此亦天地之精偏於信智期生云折蓍刳龜其生已死而性安在某云性是天命生是物質物質𨿽雕天命不死如是情者則菀枯開落與物同盡矣期生云先儒稱聖人能一萬物之情何也某云情是性之所分情自歸萬性自歸一性是情之所合

黃率中問五行統於極五徳統於信易稱元亨利貞統之以干則信納於貞之中中庸稱容執敬別統之以臨則臨歸於幹之始矣幹之義可通於臨而臨之義不該於信將無謂中庸通體說誠故以誠之一字括於聰明睿知之中大易通體要誠故以信之一字藏於幹幹無息之內乎某云如此看極精微見得中庸一書與易同撰率中又云大學說文王五止與尋常五徳爲何不同某云此是一部河圖洛書也率中云如何說是圖書莫是尋常生尅不某云亦同是此意但與容執敬別不同耳林朋防前日問洪範中意義某云生者是父子一六三八二七始於西方王季文王武王之事尅者是君臣二七一六三八終於西方是帝乙紂文王周公之事也君臣爲經父子爲緯國人通之此是一部河圖一六二七趨於西北九四八三趨於東南此是帝乙紂周公召公之事一九二八三七四六分於八方此是丰鎬岐豳郟鄏瀍澗之事君臣爲緯父子爲經國人通之此是一部洛書也凡聖賢立言無一字茍簡只是讀者察別不到耳率中云如此看則廢郤五徳四方之說耶某雲天命當身何者不值信誠當中縱橫有合變化神何逺之有

余錫侯云孟子說親義序別信又說仁義禮智聖人信之一字出於禮書聖人之義出於洪範兩段分圖分書卻於生成數上指出長幼夫婦賔主賢否似於吾門所說更爲微密耳信在朋友與國人同義此指五十而言天道在聖人不與朋友同義此豈専指五而言乎某云合看皆明分看亦得實體於身自然有變化而行之事錫侯云如此則聖賢何以屢說五徳不說圖書某云默而成之不言而信存乎徳行錫侯又雲中庸言盡人性能盡物性聖人教人自盡其性尙有庠序學校宴飲射祭颺承庸威以匡其不及如物性不過撙節愛養之耳如何便盡得其性朱晦翁云知之明處之當豈是盡性前頭便有格物物格之用耶某云不格物不致知如何說是能盡其性盡性亦止是誠誠便物格物格便知至致知格物是明誠之義物格知至是誠明之防錫侯云如說誠之則只是無妄未能窮理易說窮理盡性以至於命還如晦翁所云卽物窮理至於豁然之時才與天地同觀某云卽物窮理亦只是無妄上眞積加功周公之驅虎豹犀象與後防之舞鳯凰百獸只是眞誠更無方術論他學問亦無精麤之別

王元槐云宋儒說窮理卽是盡性實事陽明說道問學卽是尊徳性工夫此處有空有實佛家只是空耳又說如大藥樹上枝上葉中枝中葉節節不同此又於性中看得差別甚大今身軀上下不過七尺臟腑榮衛要盡別察尙且不能何況萬物之性古今惟神農之咀百毒軒後之覩癥結皆別有神明非謂先觀自身後觀人身隨察得庶物也如盡物性者須如宓犧仰觀俯察譬如天地造化一般一艸一木一鳥獸皆如親見別其名狀不知周孔而下誰復至此某云形象不同性有何別孟子以色白差等只是辟生之爲說耳龍蛇自放於菹虎豹自歸於澤木竹自宜弧矢牛馬自解服乘此極易曉也所難曉者只是不睹之睹無聞之聞有形有聲驚天動地此處一物未能別察切勿學人絮絮叨叨劉賡穆問中庸說盡性孟子說盡心如何分別朱晦翁說盡性是盡眞實本然之全體盡心是盡虛靈知覺之妙用如此則性是心之體心是性之用盡心是知性功夫盡性是盡心妙悟語下分明盡性是知盡心是行矣及解盡其性則云察之由之盡人物之性則云知之明處之當如此都兼知行向答余長祚云只是窮理於無妄上眞積加功又云盡性前頭有格物物格之用如此則是知其性者盡其心也盡心在盡性之前猶格物在知至之前須是靈覺並用乃實體徐呈此是明誠之義如孟子說卻是知性自然要盡心猶中庸之盡性自然會到參贊田地所謂誠明也兩義得無差殊不某云賡穆看書極細盡性是萬物同原盡心是聖賢獨著彊恕而行是明誠工夫反身而誠是誠明田地此處合並只是一理歸結只是一命命在各正之原理在分殊之內貞觀則各正同原貞明則分殊不別所以易說窮理盡性以至於命難說貞觀是悟貞明是修盡性是知盡心是行也若說盡性是明誠本體盡心是誠明工夫則語意淵然可防賡穆云如是則依晦翁所云盡性是盡眞實本然之體盡心是盡虛靈覺知之用也某云晦翁老成自是不錯賡穆云晦翁說盡物性云知之明處之當如要知明處當則舟車人力不到之地霜露日月亦有時虧安得一一裁成得盡想此只是過化還有存神所在使人物各正人物不得而知某云向對爾載說極分明靜時與萬物守獨動時與天地同節一个中和包裹萬有一部中庸同是此意不是中和則誠字善字更是何物夫子說盡美矣又盡善也明是明此誠是誠此此處更無一物走作閃漏過此以往只是順受湯旱堯水亦自難齊卻漂熯堯湯心性不得當堯湯時亦無一人一物怪堯湯心性不盡者卽此便是窮理至命的樣子賡穆云晦翁於此似有不同某云晦翁亦不錯黃介俶云人爲萬物之靈乃物亦有靈於人者麟鳯龜龍不論如鳶知風鸛知雨鵲知歲燕知戊巳物性反靈於人又如鹿友豹亷鷗信鴛思善性不減君子聖人如要盡性卻是兼舉該備任他靈者分其一得善者得其一支各到盡頭無有滯義愼獨中節豈能盡體諸撰乎某云聖人盡性只是中和中和則百靈咸歸萬善備足譬如防樂倕工離明輸巧布相基射趙算管卜聖人豈必與之爭馳又何必該其慧妙乎魏秉徳云盡人則能盡物中庸說得廣大犬性不猶牛性牛性不猶人性孟子說得精微此是兩家相救抑是合並道理某云古今惟有周孔思孟識性字楊荀周程只識得質字告子亦錯認質字耳易云繼之者善成之者性善繼天地性成萬物繼天立極是性根上事範圍曲成是性量上事善是萬物所得以生性是萬物所得以成猿靜狙躁貓義防貪廌直羔馴雁序雉介此皆是質上事不關性事如性者自是伊得以生伊得以成入水入林能飛能躍的道理此是天地主張不關品彚能盡得天地主張道理何患萬物陶鑄不成秉徳云此便如太極未分時候耶某云分後仍是此太極三百八十四爻只是兩畫所變其不變者𨿽四千九十六卦顚撲離合依舊圓成王丰功云未發以前性在天地之心已發以後性在萬物身上自家胸中有何生成安頓天地萬物去處某云未發前性亦不落天地已發後性亦不落萬物只是自家看得天地缺陷萬物顚踣便惕然如墜性傷生一樣此是我自家繼成本色丰功云如此則是心也云何是性某云若無心如何認得性出丰功云性得天地之始不假思慮才防中和如心動便著物便費操存猶之分畫便有陰陽如何更以太極陶鑄萬象某云意自分陰陽心自包涵太極性是爻象全圖從心起手從意分義耳丰功云領此甚分明覺格物致知更有直防之路劉賡言又問盡其性能盡人性盡人性能盡物性舜自盡孝能使瞽瞍底豫尙須五十年工夫申生二十年做不得大舜些子伊尹自盡忠能使太甲怨艾亦須百十年精誠霍子孟十數年做不得伊尹一半豈是時運使然抑是歳月未深抑是性地工夫便有淺深之別耶某云性地工夫起手結腳各自不同賡言又問伯牙鼓琴而遊魚出聽師曠動操而鶴下翔莊周感鳥於緇林季路探鮒於齊埜豈是牙曠盡性達於淵霄莊季畱情迷於物路耶某云此則气類偶然不闗中和之效猶之服食芝菌通靈堇附損性非干五穀勿問藥師

唐偉倫問先儒謂尋孔顏樂處只在自家討還討甚麼某云反身而誠樂莫大焉豈是別家勾當又云思到苦便甘思到不好便是樂旣苦那得復有樂所在某云彊恕而行求仁莫近焉此豈不是樂所在偉倫又云吟風弄月蕓艸不除如此識得自家意思某云如不格物致知不誠不正任他風月滿只是山谿茅塞也偉倫愕然請事斯言翌日諸賢別證言話劉賡美問先儒謂月本無光借陽精爲光元晦謂月如粉丸一邊帯白隨日斜正光景所射圓缺各別假如月借日光則日月相近借光合圓何以愈缺如雲不當正面則日月望中正隔大地何以獨圓如雲四面虛空日光旁映則逺三近一常有四映何獨朔望之殊乎某云元晦說亦有理但謂借日之光則猶牽於舊說耳近世諸賢皆雲月如婦人生魄生明各有所生初無所借某少時甞作渾儀取日完璧規而圜之分道黃赤各逾三百六十取月半圭剖圜三分離爲九道各絀日周十三度十九分度之七如一半甌周於九道或出黃赤之東西或出黃赤之南北除與日同道正面對光體十五分圓滿如常過此前後離於九道或在望前或在望後銷減側分至於朔合前後只存三分如半甌體帶其鉤何足疑乎此亦小兒意致不足獨存然日全月半陽實陰虛正側殊觀圭璧異狀生於九道逺近蚤晚有目之所共識非爲好異也

賡美又問雷何以有聲電何以有光某云雷震不過百里或三十里其逺不聞聲者閃於川谷遏於雲霧則謂之電耳雷發於地斥鹵所聚陽威久薄射於日光發而作響秋冬日低於是斂藏無足怪也美因問邵程雷從何起之說某云兩公皆自兀突後人錯聽耳堯夫步推皆始於震毎日必有起位正叔亦曾學過但非正叔畱心處堯夫兀突發問正叔兀突答應使後人尋聲吠影良足胡盧爾載問五行陰陽始於易範干支之說始於軒後逮及春秋後世論五行家爲一說以干支配之人異戶殊至於晚唐滅裂滋甚有渾天雙山空諸種種離合大統歷酌用才書獨取納音此何昉與某云漢武時初定曆書適有興造集諸博士蠲吉凡十餘家如建除納音諸大齟齬遂盡黜不用定以正五行干支爲凖終漢之世惟用正五行也獨黃帝气運之說著於素問時用甲己乙庚化气夘酉子午主客之數耳古者出師太史吹銅以聽八方之音各以當日當位爲主納某方之气以辧制勝之師故無射上宮是主牧野之戰南風不競以知楚師之衰今之納音只取三十日爲五行三就類五爲十金火水木逓司其官逾月而合耳非實準於總除四十五零除一十五之說也縱有之於聖賢圖範有何干渉遂能變化而行神之事爾載云支幹旣是軒後所作春秋不廢則理數正變是非一端乙素气運三家都談兵醫兩事不及堪輿是以晚唐以來不勝異說有而存之寧可廢乎某云因山爲丘流泉陰陽實始於黃帝繼於公劉爾時干支所屬不變舊說今所謂汨其五行變亂三正晚唐諸子不得不任其辜爾載云大統歷定於名世豈可復疑某云遵王之憲只用今歷自明時而往者吾不欲觀之矣爾載云正五行之外當以何爲的要參贊上天某云圖有乾坎艮震巽離坤兌之文震納木火兌納金水藏水火於震兌分戊巳於坤艮此是文王納音之要法一九三七二八四六宣八風之魂辰戌丑未藏五十之魄此是箕子納音之要法甲巳爲土乙庚爲金寅申爲火巳亥爲木天地相得主客配合气運秉之貞變互則此是軒後納音之要法以此三法間甞聞之晚季云云吾未之學也

李質嘉又問五運五勝畢竟是如何如五帝皆以五徳相序三王而下始稱勝國使五行受命有生尅之殊則上帝運符亦隨世俗俱變也某云此何足怪唐虞禪殷周秦漢戰前此論生後此論尅人定天從又何疑乎

呂而逺問水地之說嘗見黃圖稱日月左旋地右轉地轉而右故水趨而左平地稍遲下地愈速一日水行約三百六十里當地一度如此則地所進度卽天所退度一日退天之度當一日經天之數自古皆說地靜而不動天動而不靜今皆反之又以地行之度減天周之數經怪如何某云此自曾子地圓元命包幹鑿度皆作此說但未曾細細分別耳汝試思水從何來又從何歸如有昆侖吐源尾閭受終則此流逝之物托於鈍區如何搬運得去而逺云此亦气耳气自上下水火因之如人身𨿽是安坐气水運行自踵灌頂何須身轉才得血周某云人身元气包裹膚革之內猶雞鷇子所以密密運環水自傾髙就下滙爲長川豈有大地不動水能獨馳之理𨿽雲走險使然而吐源之初輸瀉不竭決非鼓槖之所能出徐疾相準猶金水二星遲速通除等於日行之度也而逺雲水旣與地俱旋因其平傾以爲遲速海潮進退如何又自不同某云一日地行亦有遲疾疾者潮自常傾遲者潮自近滿如舟蕩水中輕者漏痕常浮重者漏痕常沈潮以地行遲疾分一日之進退水以地行平等得一度之環旋灼然可見非以筆舌爭也而逺云如此則古人何以不道某云都道過而逺愕然某云子在川上曰逝者如斯夫如是水逝何人不知孟子雲觀水有術必觀其瀾日月有明容光必照水與日月自是一樣周旋孔孟引而不發耳而逺云孟老自是有本上事不關運行也大地蘊含自是水本傾吐不盡某云幹是資生不道是幹幹終日也世上妙義一毫凝滯不得

髙子羽因問日月運行之道云堯典稽天云三百六旬有六日論歷法尙不及六日只得四分日之一耳周易爻象卻三百八十四爻又是有閏之歳不當常行之度如蓍法則只三百六十無有旬餘及象余邵堯夫推步只用三百六十云損其朔虛以爲气盈則整整得三百六十五日四分日之一也然旣整整三百六旬損之則無可益存之則只餘五日六分何以步推百世知其盈虛朔食所在且如日月一周天過一度到期還始月縮余分以爲朔虛天周餘分以爲气盈盈虛生閏自是古今常譚然自四分三統而後始知交食加時自大衍麟徳始知月有大小自何承天祖衝之張子信劉焯後始知五星有盈縮日月有遲疾歲餘有斗差郭守敬而後始知追古考今上下損益諸種種測識變本加厲皆是得之考驗不敢臆說不知犧農而上載籍何存所經測驗積累何時遂定六旬六日之說今於六日中除七千五百七十三秒尙有不合不知古來籠統用過何以不疎想是箕範禹疇別有成書未入世眼聖賢所祕司於鬼神不可別測耶某云此理備於大易十三聖人一一說過人自不悟耳子羽云大易只說三百八十四爻三百六十蓍二十五三十以行變化如何得盡天地日月運行之用某云他自未嘗引伸未嘗鉤深致逺未嘗禦天下之賾子羽云劉歆之說三統一一比於爻象一行之創大衍事事準於蓍龜劉祖衝之之爭歳余斗差幾於殺戮郭守敬之立長歷追日食竊比於仲尼豈有一部周易許多作家推算不到之理某云人自家五臟尙別看不得安得謂一部周易便諸家瞧爛也子羽云如此則何不對諸生分說某云已曾一一說過參而兩之備在系詞二篇人自不悟耳

沈若木因問焦延壽再加重卦爲四千九十六如此便極天下之頤極天下之動不某云尙是一隅守而譚之便是可亂可厭耳若木云焦氏書試之乃無不驗者是如何某云向羅期生亦嘗問此未之答也瓦骨竹木亦憑精靈自是寂感遂通不關格致要事

呂而徳因問羲皇畫卦明象軒後推律定數鈞石衡量禮樂制度皆從此出是都從性分極元分出許多成務夏時定歷韶舞正律不是艸艸向時曾論夫子以夏時攺周曆此事說未甚明今且不問只論周曆建子是祖黃鐘之義夏曆建寅是祖太簇之義太簇不先於黃鐘而仲尼欲攺周公之歷此是何意且如卦象復爲三十二卦之首寅爲臨損之交夫子如何以臨攺復之序某云此自天道人事明農立政不得不如此耳而徳云朱晦翁嘗言歷律自有一定之理非後人所得損益向來每毎說出定理本於大易卻又含糊不盡將使後人疑吾道於啞鐘尊古人爲膠瑟耶某云講學須對明了者心性一事極易明了每發一難尙有異同何況天道司之防漠聖賢諱言何須再問而徳云古今不乏細心人自有書籍來千數百年洛下淳風一行王朴都謂究極精微然太初之歷百年已差王朴之歷建隆卽廢卽今西域諸人已說郭太史元統都不識歷百世悠悠誰當正之某云某在京師嘗對徐扈宗伯闡明易歷律之義他開口便道易自是易律自是律與歷何干而能證發某自此不復譚道夫子嘗云文獻不足故也足則吾能徴之可惜今人無有明易者卽使京房焦贑而在吾能使淳風王朴不敢復譚耳而徳云歷中最難明者有气差斗差星差如此三差皆易所無如何明易便能了得歷事某云二千三百年來人皆粗看仲尼豈有仲尼不曉歷法能舉三十六食千古懸照不差之理凡歷有平行有積差有定準定準者是軒後所命以正干支六十年爲率今黃圖中積象者是有平行者黃圖中六十八年曆及五百一十二年曆是積差者黃圖中八十五年曆及三千八百五十二所餘陽九百六是也平行以立气朔之中積差以正交食之始定準以通爻象之終參之爲律兩之爲象大參大兩皆復爲歷去太之畸零參四分之贏縮視歲以日別晷以至辧堯典之星虛參周書之天駟詳漢運斗中之期正元運箕末之防升降黃赤以麗陰陽軒後羲皇可起而問也而徳云防來爲邦章是數往百世章是知來夫子說藏往爲知知來爲聖夫子柰何以知導顏淵以聖導子張乎某云是他意興所防夫子再未嘗以天道示人而徳云夫子不譚天道亦不譚性命如何子思頻頻說出某云旣不譚性命吾輩終日講貫的爲何物

謝爾剡適在鄕次初還問諸賢講貫今日半在圖書得毋自墜雲霧某云不逢雲霧安睹靑天爾剡因問聖門中澹臺子羽稱爲博物子遊稱爲文章兩人相遇宜乎辯說浩繁稱譽迥別而子遊之許子羽只云行不由徑此是何等古者井田之制方直如枰修閭氏禁人之橫行逾徑者漢人有云防徑邪至吾不忍以投足干進茍容吾不忍以脇肩語本於此史滅明貎惡欲事孔子孔子以爲材薄旣以受業退而修行名施於諸侯如子羽者可與語性道之際乎某云豈敢有如子羽之人吾且輟性命而稱遵畔之事耳

榕壇問業卷十﹤子部﹐儒家類﹐榕壇問業﹥

欽定四庫全書

榕壇問業卷十一

明黃道周撰

暑後借王家園與諸友晤防許汝翼適近鄰捨集坐頃汝翼因問天下大患治道不效豈患聖學不明漢之地節甘露唐之貞觀開元宋之景祐康定當時四夷賔服閭左蕃庶士大夫辧政涖官子弟優遊庠序諸賢初無發明及熙寧元丰乾道淳熙間始辟門講論分曹誦說天下已自蕭然不復可觀豈如晦翁所云時有窮逹善有獨兼不得持同甫之說關顏閔之口耶某云宋無諸賢豈得與漢唐齒凡天下治道不效皆是學問不明書生開口便道讀書是讀書人做官是做官人從此人才日益污下嘉谷不茂稂莠日長滅裂鹵莽取報宜然耳汝翼云當胡海陵時立經義治事二齋修兵農禮樂書算諸務士人皆有實學數十年間用之不盡今書生不過舉業其精微者又談性命理道之細於兵農書算等事廢置不講縣官宵旰憂簿書錢谷之務卒無一人起而荷承者想周程之談性命不及海陵課實事之最也某雲天下事靠簿帳不得只是寸心去做心地淸者做事必明淨心地密者做事必周詳心地了徹做事必簡切決無虛憑簿帳弄出才諝之理譬如水利土工鼓鑄収納這三四事極是瑣碎使小人有才者幹辦一畨極是報效然不過數時法立獘生旋歸破壞惟有心地淸明不憚勞苦者從頭徹尾一一做去便成百年之規今官府書吏精習簿帳試之繁劇如健小馬走數百步輒想槽豈成致逺之器就如兵家須有専門作將帥要諳練邊事至於出機應變只在寸心或有應變才短而小心敬愼者𨿽無大勝亦無大敗嘗試小兒狎知事例只是貫串獘竇啟侮冒功而已何嘗見韓白奮臂出自師門呂散鷹初曾服習耶汝翼云如此則只須治心不須治事子產何以吝邑於尹何夫子何以輟試於子羔耶某云想是他們治心未到不是他們治事太密也汝翼雲海陵門人到成就得多某云亦不見胡學盛於程門只是風教運防自有先後之別耳

是日因講周南召南之義鄭孟儲問云周召二公采邑也地誌扶風東北有周城東南有召城地以二公得名不知何以俱系之南不知何以又不稱風舊說后妃之化被及南國然方后妃時周召未封南國諸侯何以俱囿周召之下且如傳稱王道缺而關雎作則關雎已非風化之本就以風化立說則雀角之訟野麕之誘顯爲彊軼於淫邪何以得稱文王后妃之化耶某云聖賢學問先以性情爲本性情變化以和平爲先性情上不和平𨿽有格天事業猶之飄風掠過秋艸而已天地罡气多在西北聽秦豳二風多少挺勁其極窈窕者如秦云在其板屋亂我心曲豳云無衣無褐何以卒歳語气猶之截然被於管弦別成北音非優柔平中之韻惟關雎至麟趾鵲巢至騶虞二十五篇反覆誦之使人意消體平形神俱暢猶盛暑中之被南風欣欣解慍不知其然便有袗衣鼓琴之意人生無此意思𨿽身佩衝牙與口銜瓦礫再無分別見忿欲相尋人入門出戶何處開眼虞舜之刑潙汭太姒之嗣徽音皆從此處下手此處下手便見太和在尋常牀幾間周召許大事業到老成就無鷹之稱享淸明之福是夫子所動操而思南薫也孟儲云王風亦有和平者不某云旣是敗管如何取節孟儲云𨿽速我獄室家不足林有朴野有死鹿此語亦戅豈在秦豳之下某云士君子常有貞正之心才有燕婉之致漢有遊女不可求思古今神明其事正是吾徒平居本色切勿艸艸看過也侯晉水雲從來說二南以爲南國今獨以二風爲南風此語何所稽承某云說南國者猶是傳說南風者固是經耳孟儲云如周南在扶風東北亦難以南稱也晉水雲自酆鄗而觀則皆在南耳某云風化本天不専畸地畸地則江漢之間於周召何渉周召垂老勝殷遏劉使天下和平致治刑措者六七十年其源本得力都在於此文王一生肅肅雍雍只是免得面墻一事吾人讀萬卷書不爲二南猶是面墻耳晉水雲晦翁稱修身齊家以治其國此義亦大如何不取某云性情不調忿欲乖張自家鼻眼無安頓處何況齊家治國上事晦翁自是舉出第二義也讀書人常有呆气家庭之際孔門已自難調夫子異日稱南方之彊亦於寛柔兩字有取程伯淳司馬君實生平無疾言遽色皆是於二南得力晉水雲於此處說爲字到有下手古人頌容舞蹈不離琴瑟都是此意然雅稱以雅以南禮記稱胥鼓南則南者四方異樂之名不關周召不知二南音節亦有與彼相近者乎且關雎爲樂卒章則關雎而下不盡入樂何以得被管使晨夕盥漱其際某云旣得彼意何勞被聲周召二公已在未有聲音之始晉水雲燕處則聽頌之聲古人聲教自是微不知頌與二南孰爲導始某云穆穆皇皇肅肅雍雍想此兩端行逺自邇

呂而徳云周召二公詩不稱風特以南冠於諸風之首此是仲尼所命以南以雅以頌無復敢爲損益者端木爲尼山髙弟其述詩采東山諸什及駉馬等篇爲魯風次召南之後今世所傳申詩篇次是也申毛當時均爲之子夏不知何以差池若此某云秦火之餘於誦說篇章俱存而大義難了齊魯申韓各存章句以自名家義不相襲不足怪也而徳云如南山楚茨大田諸作周官以爲豳雅則丰年載芟諸篇當爲豳頌是則周有三詩豳俱三體所以表章后稷源本世澤意思甚長何不悉從風例附於終篇而毛公或以爲刺幽之作元晦悉以爲農社之詩分錯互異不知後人何所稽循某云周官稱撃土鼔吹豳雅舉雅可該風頌毛公𨿽云大田刺幽丘明𨿽云楚茨多禮然中間多敶農政以豳括之於義無害也至如國風始於周召以明文王肅雍之化終於豳風以申其勤無逸之防與雅頌殊例何必同乎而徳云二南旣不稱風而邶鄘衛稱風且以一國而具三風黍離以王國稱風而鄭齊魏唐俱爲屬國且無大小彊弱之殊車鄰以霸國稱風而陳鄶曹豳俱爲屬國亦無逺近存亡之別何也向於三易注中曾覩三始四滅之說卻未分明今可復得聞乎某云兄此問已見刪詩大意某平居都說過惜無防者耳凡詩有十二際每際五等國風三際二南爲成周之始歷五等而變王衛從二南與邶鄘自爲一家周所以變商風教之始自平中而柔曼此一際也黍離爲遷國之中歷五等而變霸晉鄭東依至於齊而拜胙周所以變列國風教之中文劣於桓憂思之音流於亡國此二際也車鄰爲侯國之終歷五等而復始陳爲虞楚實滅之鄶曹之封並於晉鄭列國紛爭秦豳所以復合風教之終自二南歸於二北此三際也有此三際以推二雅有二雅以推三頌猶十二捨之在天地日月所經晦朔從生僻儒因之以有午亥天門夘酉革政之說蕩而愈逺耳而徳云古人五際只說二雅不及國風吾門平居說風爲九野雅爲三垣今通以十二捨推之則誰爲三統五緯內外終始者某雲天地四時毎時各有三際歲月日辰厥例維鈞夫子𨿽未嘗比配以初中終三候推之卻無不同者耳而徳云如二雅百有五篇以三候分之則猶可齊魯商二頌不過九篇何當六候某云亦大意如此必精詳配屬𨿽以三垣九野總之難齊得其渺論亦流爲緯家耳而徳云風之終於豳風雅之終於召旻畢竟是思二南之意然以周公居豳爲風則魯公居魯不得爲頌魯公諸孫旣列爲頌則周原諸子不得爲南古稱周南爲正風豳風爲變風魯頌爲後人增益想亦不謬也某云周南始於夫婦溫以柔豳風終於君臣篤以摰召南始於庭幃和以貞召旻終於邊圉敬以治周南豳風自以時地不同正變異感不關周公身上事召南召旻自是勞績所在先後系思又不關燕國上事也燕魯去西周各五六千里召公世治江漢以禦彊楚周公世治涇渭以禦彊秦江漢四詩皆紀召公以終於雅駉牡四詩皆紀魯公以列於頌燕魯最爲後亡秦楚最爲起宗子家相先後之間權衡進退不失累黍自非仲尼誰能爲之者而徳云齊亦雄國也而列東遷之後晉亦大邦王霸兩際不紀其烈何也某云齊自哀侯之烹天下多哀之者入春秋而始大終春秋而爲田田陳一家夫子存齊以尊太公存陳以屏猾楚唐魏之間晉以創興亦以創裂素衣朱襮有馬白顚夫子所以命秦晉也自某往歲常聞是論比多談者徒爲波濤耳吾輩只管在性情裏面看出周召世業聖人損益非所敢知也而徳云如此則申公之錄魯風必非子夏之說某云申詩不久矣以魯匹衛定是書生之見想是晉魏以降彊附端木者耳

王千里云前日說詩亡春秋作春秋之時桓文之迹見於鄭衛曹陳可見國風半爲春秋時詩元晦以爲雅詩亡耳不得雲天子不復采風也然考諸說苕華黃艸都人角弓亦多有東遷後詩者不得謂雅詩亡也古人詩多風刺如楚茨信南山甫田大田皆刺井田不治農政久荒耳而談者直謂農祀報賽采葛大車扶蘇狡童皆諷當時寡謀輕諾好事失時者耳而談者直謂淫奔是則詩之大義亡非詩之章句亡也風刺之義息而後褒貶之義起猶之禮樂息而後政刑起也某云如此看書都有意當春秋盛時士大夫相見皆歌詩以徴其志小雅之詩亡自公宴季子歌南山有臺始也大雅之詩亡自韓不信髙張城成周南面而語諸侯始也國風之詩亡自公歸楚而楚語始也魯頌之詩亡自定哀之間鼷防兩食郊牛始也千里云然則詩之亡在景敬之間乎某云當景敬時晉有範文獻諸子鄭有子產太叔魯有穆叔昭子動稱詩書言本故府至定哀之際君臣誼衰列國攺姓終敬王之世而衛逐其君三晉首亂春秋始作殆爲是耳千里云如此則春秋編年何不始於東遷之初而始於魯隠之元某云此事講之已詳自上元甲子凡二十五元而至己未己未爲古今升降之防天道人事之所取衷聖作淵微非蠡測所及耳

汝翼又問周召分陜而治周公治陜以東召公治陜以西又記稱江楚多波其民易動有道則先治無道則先亂故周召之治同在江漢如周南之稱江漢汝墳召南之稱南山江汜是也向對呂而徳乃云召公世治江漢以禦彊楚周公世治涇渭以禦彊秦秦時未封不過嬴氏馬圉耳何得以秦楚比看某云刪詩自東遷而後仲尼所治以周召之澤逺禦百世不必周召自爲治之也周公𨿽分陜以東未必親蒞江漢召公𨿽分陜以西未必多在南山而詩人寄托風教所鐘槪可見矣雅稱文武受命召公是翰記稱周公退老歸葬於畢是周公以豳治秦召公以江漢治楚之明驗也平王之失在以豳與秦以鄶與鄭遂開霸國吞滅之始春秋不錄邶鄘千古而下誰知衛之先滅邶鄘不錄唐魏千古而下誰知晉之先滅唐魏滅邶鄘而猶存衛滅唐魏而不存晉晉與楚同苛衛與鄭同恕聖人意思豈後人所窺大略寛始封而嚴吞並亦是二南之防耳汝翼云二南爲風之始亦與易之乾坤咸恆書之釐降觀刑同意何關春秋上事某云爾自看書某自說聖人大意

呂而逺云賈誼以騶虞爲文王之囿王者親射虞人掖五豝而從之又記稱王者射騶虞此皆與騶虞異義而二南稱爲祥應何也某云騶虞旣是祥應何妨稱囿又何妨以爲射禮乎秦火旣燔家各異說關雎之或美或刺蒿宮之或丰或儉騶虞之或獸或人音節尙存則防趣可繹也而逺云易無通故詩無通說如韓嬰詩說有一事而三四引諷有一詩而三四指事者不過欲其悠長宜於誦說而已韓嬰與董賈同時董生服其持論而後世諸儒但推董賈不及韓嬰何也某云後儒或治他經不覩列其治詩者又牽訓詁不通大意見董賈旁通因時指事便擊節稱賞其實韓嬰精辯在劉向以上一人而已而逺云皮日休讀新書稱其爲命世王佐之才歐陽修讀繁露謂深極春秋之防裴度以賈誼之文爲化成仲舒之文爲通儒皆未有稱贊韓嬰者班氏以仲舒爲羣儒首當時宮中閭巷皆比之仲尼而卒困於外傅與韓嬰同遇何歟某云遭遇各自其時孔子不免饑厄而孟老百鎰千鐘仲舒困於囹圄而千秋只言拜相抽繭者殊難登軸者殊易不足怪也當漢文武時匈奴七國數數有患𨿽整飭干羽不能與弓鉞比勲及其盛平章誼匡衡蔡義翟方進之流皆執一經坐衡師傅及於桓榮張佚牀下見帝稱天子師豈復董賈之所敢問乎而逺云賈誼少年洞逹事體豫處七國之禍不爽毫髮此其才具豈鼂董之所敢望某云賈生亦少年不曉事體而逺云異哉何故與眾異說某云賈生去秦時未四十年穉子老婦皆習覩戰國歸並於秦秦受天下化爲郡縣不能再世漢視異姓旣有郡縣之實視同姓又有列國之形惴惴厝火以爲數年上下必有望夷函谷之變是以痛哭流涕而談之猶蔡澤韓非之意也不知春秋戰國四百八十年來人苦戰爭一旦化爲郡縣蕭曹規隨帝後黃老去秦苛法漸復詩書但使諸侯王子弟自爲分藩不交通賓客不出三十年其勢自弱無足大憂者至於匈奴只當謹守州縣或至驁悖當命將出討柰何以表餌餌之此處賈生看未明白後人只論事勢謂縣斷得效耳不知賈生時淮南已亂諸宗室驁僻極爲難處人人杞憂但無賈生筆力痛發之耳賈生自是史才文章之祖與司馬遷一樣气格而逺云新書於道徳之際極其精微大言不墜莊列細言不落黃老司馬子長有莊列之趣有黃老之防如何得與賈生比肩某云而逺亦看得是但如史遷於仲尼微言無所不逹上下古今罕見其儔而逺云賈董如在仲尼之門當屬何科某云賈自由賜董自遊夏而逺云旣如此如何得稱王佐之才某云何曾見由賜遊夏不是王佐之才而逺云王佐之才須如伊尹周公某云他已是聖人地位只如管葛房杜他亦攀提其間俯仰自若也

而逺又云功名之士左袒洛陽理學之徒推轂廣川捨此兩途別無成就古今只一管夷吾論事似洛陽談理似廣川至其精奧都非兩賢所及而孔門不道何也某云他亦未曾爲過周南召南而逺云房杜豈曾爲過某云房杜後來已是面墻而立

林朋防云王佐亦賢人之遭時者耳周召兩公都於二南成徳亦於二南奏功天下溫粹之气盡在二南而二公末年不免有疑何也易幹九四以陽居陰坤六三以陰居陽故皆曰或或者疑之也二公處當其位不當上戰之時𨿽復辟居東猶然不離於極豈有疑陽嫌陰之說某云定天下之亹亹成天下之變化皆從疑來成王爲此一疑生出風雷大事周公在或躍無咎之時召公當無成有終之日敬義不孤何疑之有易曰直方大不習無不利則不疑其所行也都就二公心事上看出嫌疑兩字的爲霍子孟桓司馬位置他當時不盡攺王猶未離其類如莽操便離其類了夫子於初爻說出臣弒其君子弒其父凜然可畏猶於二南之章說出正墻面而立令人怵然無容身處到此始信二南功夫成就極大耳林朋防又云坤道在西南其六三曰無成有終巽道在東南其九五曰無初有終此兩者皆臣道也妻道也周公無成有纘緒之勲召公無初享敬治之福則周公之化成於坤召公之治成於巽此亦詩書之通防二南之雋義歟某云讀書至此可爲明悉然亦勿以此啟後人之疑

張師乂云尋繹二南只是要人十分溫粹凡人性情固須和美亦要剛毅發彊才不墮陰柔一路程伯淳常教人變化气質如正叔气質自是嚴毅一邊亦與伯淳比徳何須變易李見羅嘗云性自是性質自是質質美者性未必全性全者質不必變世間多少善柔人一望如飴下气怡聲豈便可登二南之路某云變化气質此說出於洪範洪範亦與二南同防師乂云莫是剛克柔克不某云此兩克正是復禮根原二气五行所繇變化八政庶徴所繇葉極二气五行如不變化何繇有潤下炎上曲直從革時雨時時寒時燠之用善柔人只如一味甜水過口便酸耳南者天地陽明之气日月之所取中多少烈風暴雨值還南便淸霽了多少利用嘉生不值南風蕃殖不得故二南者萬物所養役潔齊也師乂云二南中語語寛和涵泳不盡兩克四端何克似之某云誰謂女無家何以速我訟𨿽速我訟亦不女從此是彊弗友剛克懲忿窒欲一邊事舒而脫脫兮無感我帨兮無使厖也吠此是燮友柔克果行育徳一邊事漢之廣矣不可泳思江之永矣不可方思此是沈潛剛克忠信進徳一邊事陟彼崔嵬我馬虺隤我姑酌彼金罍此是髙明柔克修辭立誠居業一邊事行此四事體備二南𨿽周召之化被於天下可也何獨房闥之間乎師又又云李見羅云至聖是質至誠是學譬如天地是質天地運行幹幹不已當是學也如此則何處討性出來某云論性則天地聖人與人都是一般論學則聖人學得天地中人學不得聖人耳師又云如此則學自因質不因性也某云性自天命學自人修誠是性之本體至誠是明誠之極功見羅以至誠爲學此亦不錯也師又云至誠𨿽亦闗學至聖豈専闗質乎某雲天亶聰明說質字亦自不錯

林朋防又云幹九三稱修辭立誠坤六二言敬以直內又幹稱寛仁坤稱敬義兩家學問似有陰陽之別亦豈是剛克柔克之防乎某云忠信立誠敬義不孤此是吾儒合下得力不關气質上事至如幹徳之賴寛仁坤徳之資敬義自有天地來分派如此有如此徳性便有如此學問一毫气習不到所謂不習無不利也朋防云如此則幹須學問坤不須學問後來主敬集義之說固是誠明本體而保合太和之道反是明誠工夫耶某云人生何者不學不習無不利只是不消向險阻上推求學聚問辧到是在各正上加功耳易稱三立曰陰陽剛柔仁義如前兩克變化之說固有深微

於是諸賢共商中人以上之義沈若木云人性本善孟子說性善又說利與善之間此間字是分途不是性路猶濓溪言幾字是分兆不是性始也然自雞鳴夜气分判出來譬如中夜是時常日界中人是時常人界從中夜走利是黒邊走善是白邊猶自中人走上是上逹走下是下逹也不知此中字與降中之中尙有分別不某云此中字已落時路如夜半爲中此中在亥子之間如天地定鍼千轉不變者𨿽十二時俱在子半方位然從此子半上走亦是白邊下走亦是黒邊也上淸下濁上白下黒人在平地以上皆天在平地以下皆地自平地上皆見精光自平地下才無景曜夫子說中人以下不可以語上也明是雞鳴而起孳孳爲利之徒若木云如此則夜半之與中人亦無甚分別定鍼上北極冬至時子半隨人著眼白日開眸

黃介俶云往人說此語極不明白天下中人最多至教無量自行束脩以上未嘗無誨如何要待上根之人王龍谿亦謂初學與聖學只有生熟安勉不同原無二致自外道才有不向下根拋種之說豈有夫子抹殺中人定要中人以上今日說自中人爲準以上準淸以下準濁除是路不立人極覺天地日月俱有光華某云介俶看書亦自分明

周房仲云聖人生平學力言上不言下聖門髙弟若愚若魯半是中人所云博約忠恕亦是尋常耳目之所通曉如何說有語上不語上之別端木學識亦是下學功夫乃就中間悟出性與天道豈是仲尼居平別有詔告在終日省私之際乎易稱形下爲器形上爲道漢儒如李尋京房輩皆以天數爲道西域又以三乘分品到無上上處不知如何蹠實使中人而上皆可持循皆可不惑漸到顏曾之路某雲中人以上此語便可語上了孟子說人所異禽獸者防希防希兩字上下多少如在防希中間隠然見得人禽分關聖狂異路豈是聲臭毛倫之所得至中庸說道不逺人夫子一生竭力只在子臣弟友分上看得老老實實只如中人一般末路才說上天之載無聲無臭至矣其所謂無聲無臭者與不聞不睹豈有分別只是中人以下便自墮落旣自墮落便說地上不來何況上天之載

黃率中云旣是中人皆可語上則聖門髙弟通六藝者千數與聞一貫何但兩人且人气質不齊讀數行書亦有敏鈍之別又言教難量尋繹數字亦有百里千里之差今槪雲中人卽是上哲下學卽是上逹天下多中人聖人無髙論此徒是學究套語耳張子厚云性在气質中有淸濁猶寶珠投在淸濁水中水淸者珠光映現水濁者摸索爲勞中人以上自是淸水中珠中人以下自是埋泥之珠某云旣然有珠何愁不說只是平水自有升沈人都是此中人登峯造巓亦是此路墜淵入谷亦是此路趣興髙者如平地自到防山趣興卑者如平地自淪深岸墜珠徑尺尙有寶光入海淪波豈是象防離朱之所能矚聖門上七十二賢个个是个中人耳除是彼婦讒人才不與談禮樂之務其餘諸子各各成就何曾見聖門三尺猶有魚鹽之業率中云如此則語上的何所指某云自中人以上皆上也子路問一成人再說兩番猶是上品平居要見聖人思量三次只是恆人自有鄕願以來鼓動中人淪胥汨沒到下流一般孳孳爲利無復出頭日子𨿽道斯世只是中人其實是中人以下了如此才無上逹之路不是中人之中不可語上也旣是中人以下不可語上則此上語不須上人妙談亦是常話矣率中云如此如何引拔得人得到峯巓之上某云一息在平地雙眼懸靑天死而後已不亦逺乎正是此意

羅期生云如此只是教人莫爲中人以下耳性命天道更付阿誰某云看世間何者不是性命天道期生云箕子之敶洪範周文之序象卦詩有星野之行樂有歷律之陳十翼之範圍天地春秋之損益百世豈對中人目見耳聆之所得度邵堯夫謂章子厚云以君之才於吾所學頃刻可盡但須一二十年澄澈塵慮胸中豁然無物乃可授受耳章子厚𨿽是邪人然亦聰明籠蓋一世卻難語此安得謂中人俱堪告語耶某雲中人以上便浸浸向上邊來章子厚自向下邊去謝客兒要從恵逺猶以心地不淨卻之何況內聖外王之學只是人以中人自安亦漸到下流路上提撕不得耳期生云如何才是中人以上某云胡憲劉勉之同入太學聞涪陵譙定得易詣於伊川遂至涪陵受業久未有得以問譙定定曰心爲物漬不見本性惟學可明耳胡劉乃歸一意克復遂爲晦翁之師羅從彥見楊時三日驚汗浹背曰不如是幾虛過一生似此三人都是中人以上

余錫侯云夫子說可語上不可語上畢竟有个揀擇有个恰好應付不知此三品人從何處截起如遇中等人可把何語付下某云夫子看人俱從中起夫子著語俱從上來錫侯云如此則是中人亦承上語當不對鍼也某雲中人認得上語便是上人上語落在中人不失中語也性道文章隨人略領見仁見智何必齊觀錫侯云如此則是中人造化

戴仍朴云六經如日月昭垂夫子只把詩禮樂爲興立成本領至其雅言惟詩書禮三者而已三者亦須擇人而言則上語示人益自希絕了乃其生平行在孝經志在春秋至易道服膺韋編三絕都置不道何也易道自是精微或學而不言抑問而不辯如孝經春秋何以不說某云此是晚年告成之書何須辯說仍朴云只如學易四五十年不語一字亦是經怪某云幽有神明有禮樂旣說禮樂何須神且不是夫子常談何處得十翼說話

唐偉倫云道亦在悟耳悟者指鐵成金不悟者刻舟求劍胡安國作春秋傳冠絕一時而陳公輔輩譏其頗僻朱元晦作語孟解契合百代而沈繼祖輩訟其妖魔𨿽是利欲汨心亦關識見媕昧何況平常答話中人可道髙深幽微之指夫子說中人以上還是意在不語某云不語亦說得是呂步舒之駁災異胡海陵之爭鐘律此或不必至如身心向上一路居常切磋何可無人張勗之云夫子屢說禮樂而經無樂書或謂樂不可以書而夫子稱雅頌得所卽爲樂正是則成周之樂至今在也前日諸友屢問韶樂去夫子千餘年聲容俱在今官家攷撃猶稱韶樂可是音節神理相麗而存抑是喜起明良叢脞惰墮猶可與關雎比亂乎如雲樂自爲樂詩自爲詩則夫子不宜以得所爲樂正後防不宜以詩言志歌永言聲依永律和聲著之帝典也記稱武樂至萇而失商樂至戴公而已壊魯樂至師摰而終亡或稱上古樂書淪於朝鮮而洪範所敶不乏文獻不知史遷所載律呂俱在試以詩歌聲律被於八音則時幾颺言五十餘韻可與勺桓賚般相起也歷律二事首被尙書定是聖神畱此眞本難說夫子不語至道難聞也某云某有此意但恐君實景仁更費往復耳勗之云君實景仁所爭者皆在黍度權量之間所以不合今若虞典所云聲必依永律必和聲則詩書聲永自成鐘律何必疑乎某云此道須是有徴有信當萬寶常祖孝孫時古器鐘鎛尺度之屬尙千數百而聲音差池卒不可定何況於今風气日澆器數不備是魏徵韓琦所欲捨其議論求之原本也勗之云聲音𨿽有南北之殊而詩歌初無古今之異以聲依永則有字之聲可別十二律之永以律和聲則有音之律可定六十律之聲古今徵信孰有過於勅命時幾勺桓賚般此八篇律令者某云某最鄙陋常在赤墀之下竊聞韶樂三皷之後金聲遞鳴旣而簫管八人合奏廣庭眾穆宛如鳯凰之音自是撃石羣臣舞蹈諧於百獸詩云依我磬聲旣和且平又云旣備乃奏簫管備舉是夏商人同用此韶樂也法輅初出雞人奏和防之音九章二百餘字不過和防大和防數字耳推之簫管合奏幾曲亦是喜起明良脞惰之三章尋其賡颺可以意悟也勺桓賚般自是大武時事難以聲永槪之百世若至家常時用皷鐘有禁君子之樂不過琴瑟而已國風自譏刺而外兩雅自王政之餘闗雎葛覃捲耳漢廣鹿鳴伐木賓筵隰桑菁莪匏葉自可按其宮商施於堂幾但當與王朴借其和均荀勗調其牛鐸耳勗之云聲詩之用不過別其音律音生於永律生於聲四聲七律亦互相生前日對諸賢略略說過今可更取諸篇定其律呂乎某云五音之中各有二變一章之曲各備七音性情和調則笙歌安適神思淫厲則語意乖邪關雎一篇首章多爲淸宮次章以商羽轉角三章以徵還宮吟繹數次極其分明然以邪心發之則宮徵之間不能爲主矣葛覃淸角帶宮聲以歸羽捲耳淸商間羽調以歸宮喬木角徵之音歸於淸商三變商聲多含宮羽以調分之則關雎太蔟間以南呂荇菜兩章各有正間五章相間自太蔟至於賓不盡宮聲也令其取音深和按節誕通循環肅穆則皆黃鐘矣古者樂節以金髮聲以石收之中間所貴絲竹匏土諧於人聲導之以革止之以木各依言字不濫傍聲今爲絲竹皆無言字誰當就風雅別其律呂者譬如勅天之命惟時惟幾八字發音諧於金石以永取之其音極下葉於黃鐘九寸之管而字多淸聲通於徵羽在應鐘子亥之交絲竹宣之有所不盡至於喜起明良脞惰間歌而絲竹匏土正閒之義粲然備矣凡單音宜於環復雙聲宜於遞和單音取長雙聲取短長聲取深深以出幽短聲取亮亮以導陽陰陽遞變不離其正要使滿庭有賡歌之意則詩書多擊拊之文鳥獸麟鳯但解人意豈必審音乎勗之云此事甚大行當與鎭朴商之昔子路鼓瑟爲北鄙之聲夫子告冉有曰先王制樂本於中聲流於南不入於北南爲生育之鄕北爲殺伐之域舜歌南風而興紂好北鄙而亡子路聞之蓋七日骨立也不爲二南必至亡身豈獨正面墻而立哉某云向發此論未見結束聞兄道古正自欣然有解慍之思

榕壇問業卷十一

欽定四庫全書

榕壇問業卷十二

明黃道周撰

秋仲之二日爲榕壇正防呂而徳兄弟爲政衣冠之集四十八人謁夫子及晦翁畢分札敷坐某舉楊貞復云人心本虛才一著物便不得其正不正便不在不在時𨿽視聽飲食亦不復知卽云知視聽飲食亦說不得心在心在亦說不得心正然則心中卽無忿懥恐懼好樂憂患亦難說心正大家防此心果是何物此心正果是何象延平教人防未發前气象果是何意與貞復亦有異同否而徳云無在之心說不得已發無不在之心說不得未發此見知覺聞之心尙有欹側僞妄說不得此心眞正面目某云如何是此心眞正面目而徳云防得他不正所在便防得他至正所在某云如兄說比貞復更透如貞復說直要空諸所有終不得此心眞正面目也大家問如何是此心眞正面目某云譬如日光晃晃爲云影所蔽漏出光隙射於巖阿或著霧雨卽成虹霓豈是日光正面而徳雲月有圓成圭成璧成鏡成鉤何者是月光正面某云都是正面而徳云何不直待望舒某云自家消息或半或全含著明光都是正面如非正面𨿽當望中團欒五色亦是陰暈不是月華而徳云喜怒哀樂與忿懥恐懼好樂憂患分別多少某雲雨燠寒風只別時恆不爭气候乾坤之中七緯五行俱是正面到有變亂才成災沴忿懥恐懼好樂憂患已是亂行難說猶是喜怒哀樂之性而徳云金曰從革木曰曲直水曰潤下火曰炎上土爰稼穡五行之性到此亦有變動作咸作苦作酸作辛作甘亦已不能希淡還於性始如何有忿懥恐懼好樂憂患便不得其正耶江北人呼著意曰所先儒稱有所謂失正想依舊說以身從心以有所爲妄心其義易明耳某云身心原無兩物著物便是妄意意之與識識之與情情之與欲此數者附身而起誤認爲心則心無正面亦無正位都爲意識情欲誘向外去孟子所云操則存捨則亡又云物交物則引而去正是此話若論格致原頭要曉得意識情欲俱是物上精魄不是性地靈光也有所是江北人常談未必是齊魯雅語如曉得忿懥恐懼好樂憂患俱是物感從身而起不從心生則定靜中間自然安慮人到安慮始識此心眞正面目不然只是自弄精魄

吳云赤初離堊室言下因問中庸說恐懼是愼獨工夫易稱恐懼是主鬯作用曾子獨云有所恐懼則不得其正孟老自家說不動心又云孟施捨似曾子孟施捨不過無懼而已後來外道說無顚倒恐怖與孟曾一路偶爾相鄰不知大學何與中庸分別某云大學直指心體中庸才說聖功心體自是天道雷電破山與碧落何渉聖功自是人道迅雷風烈亦要變動一番中人所患不見心體常被事物驚怪賢人所患不見功夫便落無忌憚裏去看大學中庸前後照管才知古人用心之微某承此問亦知云赤看書極細也云赤又問孟老說盡心知性知天又說存心養性事天此是從天道下手從人道下手盡存兩字比正在兩字孰爲精詳某云大學從本體上說得明白孟氏從工夫上說得眞切譬如一天備得二气五行畱不得一防雲霧雲霧盡淨經緯盡呈才見天之正面風雨晦防日光常在入夷出晉明體自存此便是盡存正在的消息人曉得天之與日才曉得性之與心曉得自存正在才曉得本體工夫不已無息格得此物十倍分明始信得意識情欲是心邊物初不是心風雨雲雷是日邊物初不是日性之與天皆備萬物不著一物心之與日不著一物乃照萬物只此兩物原無二物知此一事更無他知吾四十年讀書只曉得此物任舉一一以俟來賢

呂而逺云大學說正心猶言從繩則正之正今又說出眞正面目才曉得此心明白不爲意欲所亂與無妄各正對照分明此正字便端正眞實更無他解了孟老如何說必有事焉而勿正漢儒都以正爲期必此是何解某云人讀書都無疑誤賴而逺體勘凡爾雅釋詁正字十解無雲期必者說文反正爲乏篆書正與已相近當是乏與巳之誤也有事勿乏如不乏祀之乏有事勿巳如純亦不巳之已則義暢而語順矣而逺云此解極是分明以正爲必想諸儒亦有所始某云此道捨爾雅亦何所始大約期必亦猶正鵠之說以正爲射耳記稱諸侯自爲正之具未嘗以正爲期也而逺又云魏司馬稱陜右人稱著意爲所想是以俗通書非是以書通俗也卦傳說之卦原有偏往之義尋常說所字何必以區陰爲詮乎某云向才說過兄又判得分明

鄭孟儲云向說貞復語比貞復尙自不同貞復只道有忿懥等項心便不正如無忿懥等項心如何正不見聞知味爲身不修如果見聞知味身如何修宛轉引導未曾說人心本虛著物不得又未曾說意識等項皆是物感不闗眞心也今日所說與貞復夐然不同但直以忿懥等項皆繇身起則是正心又先要修身了如何是正心要著某云如從心起則是要著如從身起則是後著也知見覺聞皆從心起情欲畏惡皆從身起人從此處看不分明所以顚倒如看得分明則腑臟官骸个个是性光所攝身心修正豈有兩路工夫

柯登南亦云先正常言此心之體當求忿懼憂樂所不遷之地非可就忿懼憂樂求心也譬如巨石壓艸石下艸自潛滋惟體妙用神始得情識絕萌靜正自在某云此語極當人從身上求心如向國中覓王終爲權貴所亂從心上求身如坐王位覓國只覺殿宇隨身忿懥等項所不得其正只是從身覓心修檢不上戒愼恐懼所能得其正只是從心覓身隠顯分明也登南又云此章先輩𨿽以身爲心亦無錯處惟以見聞知味爲修身之驗此處微錯譬如禪家七處徵心在眼曰視在耳曰聞在鼻聞香在口談論在手提攜在足運奔此已與食色同防難道知覺運動便可說心聞見知味便可說修說正耶某云此處只是修身證佐貞復諸先輩都看得分明外道七處徵心只說得意邊諸路未曾就心中看得入夷出晉赫赫如常

柯魯生云大學言正心不言心如何正言不在又不言心如何在阿難言心不在有亦不在無亦不在根亦不在塵如是見聞知味分明心在根裏老氏所謂綿綿若存果是何物不被佛老精說一畨耶某云試問楊峻人峻人云吾門說正心便是眞實端整之心他們說者只是猜謎某爲許可又問鄭孟儲孟儲云正心之義已盡在誠意章不須再說此就身邊發出不正不修樣子便倒剔分明耳猶之下章說齊家不須更說修身只說不修不齊樣子亦自明白也某云孟儲說得是凡心正者只是自慊不正者只是消沮閉藏在者只是誠存於中不在者只是形掩於外耳峻人又云著有非有著無非無遂使空門說勝絕內不出絕外不入亦爲異學開宗理防於視聽飲食之間簡防於喜怒哀樂之際便是吾儒實落正修學問不知此處於格致原流尙有逺近淺深之別不某云此處說格致無復逺近淺深世間多少讀書人博極墳典正爲身心對簿耳一事露出肺肝𨿽千種學問亦自無益也

又云喜怒哀樂是主人分上視聽飲食是僮僕分上主人體簡僮僕事煩人到臥時便無視聼飲食之用卻當臥後認得喜怒哀樂之性善讀書人只就夢寐一事仔細思量便識聖賢下手要路

謝爾載云七情之內怒最難融顏子工夫不遷爲要然此是陽剛一路人如陰柔人終日是好樂憂患恐懼耳某云七情到此處動相勾連通人多是喜怒窮人多是憂懼常時多是喜怒變時多是憂懼中間連帯根葉相牽只使常變窮通不礙吾性自然喜怒哀樂各正其所也爾載云常變窮通是命上事喜怒哀樂是性上事盡性而後至命豈須至命而後盡性耶某云只是窮理爾載云思量夢寐一事亦是窮理耶某云此處已有存養工夫

爾載又云能制一情可以成徳能忘一情可以契道如就生質所近制其一偏久當融洽矣譬如忿懥一路當頭下手能使眾情咸歸於正乎某云此便是顏子所難窮理盡後如掃雲霧自睹天日也爾載又云龜山先生云心到寂然不動方是極致古人所貴洗心也東坡嘗云旣醉之後方識此心之正此語是如何某云此是東坡自勘旁人不知大約他亦寡欲寡欲自然靜正未入夜气悔吝一路難道思慮渾忘便是寂感遂通也羅期生云寂然不動感而遂通此處難分體用近思錄卻云心有指體而言者有指用而言者體似未發用似已發忿懼憂樂似有未發之體正須靜觀視聽覺知似有已發之用正須動玩七情之動猶易六爻須是一一取占抑猶有不動去處可握極而存者乎某云旣曉得身是六爻自然信得心是太極期生云身是六爻如何取用某云隨身所處各有中位中位不移本末內外自然恰好內爲貞卦外爲悔卦貞悔剛柔心宅其中如金蜂子蹶趨嗜欲有開必先何疑之有期生因問六爻之象變動不齊大約上下以爲本末如咸艮壯履皆如人豎體心在五中與二相應天君用事則處處得吉四體用事則悔吝雜生凡諸忿懼憂樂皆生於四體不生於心耶某云期生看得分明多懼多凶皆生腰膂之際或顚或蹶皆在本末之間只是誤身爲心遂使六爻變動凡易中三百八十四爻只有六十爻不與四肢分過王千里云爻象變動能壞本卦四肢妄感能壞本心如此則修身亦是正心要義何謂倒乎某云無心那得有身偃師幻人依然束艸尋常疲頓百體如屍譬如睡臥之時聞呼便醒豈有啟衾斂足能令心事神明千里云熟睡聞呼心從何來如從聲來則是知自外至如從心來則心初無知某云此是靜爻偶然觸動如論正體寤夢相循始信此心依然不動

呂而徳因問易中六十爻不與四肢分過想是五位中爻尙有四爻與他分過是爲何等某云師履恆兌而徳云履之九五與兌之九五盛滿之卦位𨿽正當而皆有厲師之六五恆之六五順動之卦體𨿽無邪而亦有凶何也某云凡易毎動各有正位正位在二五之中毎動各有正理正理在全象之內履爲君臣兌爲朋友君臣朋友不忘其位如漢主臨厠以見廷臣鄧戚張樂以延髙士酈生卻步於徒跣灌夫憤心於半膝皆爲髙位殊乏致柔之功師稱動眾恆爲守獨眾貴長子之勲獨尙婦人之志動於陰柔以懷競躁則弟子貽凶於長子婦人踵事於丈夫九節度以弟子隕李郭之師童貫以婦人啟馬趙之釁動靜剛柔其義可知矣而徳又雲中爻亦是中位何以凶象又倍於五同人六二以正應而得吝隨之六二以正應而有失剝之六二以蔑貞而得凶頤之六二以拂經而失類凡上經四卦以陰動者𨿽正而有過無應則皆凶姤之九二有妨賓之魚井之九二有射谷之鮒損之九二凶生於守中節之九二凶生於不出凡下經四卦以陽動者無應則有過有應則爲凶而節獨以無應極凶何也某云君道用一臣道用二上經主陽下經主陰主陽者陰動而有應其失小陰動而無應其失大主陰者陽動而因時其失小陰動而失時其禍大也陰陽剛柔仁義三才之正應乘於二五在在著思孟老云思則得之不思則不得也只一思字是正在盡存之要法艮不出位亦是此意於此參透才見曾孟同源

周房仲云咸之九四言思艮之六四言身則易之四爻當爲人身中際忿懥恐懼好樂憂患之所從出四爻猶未當位也艮稱五曰輔已過一層咸稱五曰脢又同艮背此是何義某云感之當心者𨿽動亦靜感之以言者𨿽本亦末也房仲云如此則咸其脢又稱志末何也某云脢字字義尙須明白本義作背上肉背爲五臟所繋初無著肉之處說家讀脢爲梅如頷下梅核人迎中路也言語飲食上下迎接處才一感動便有逐末之思頤之拂經咸之輔頰兩義互通於此愼節可以無悔凡說脢爲背肉感而無思者尙屬滯義再須推求

而逺又云定靜安慮自是止後消息如在止前覓知尙有窮理博約許多要務開口便說良知巳是急於下劑下手定要格物又恐爲藥添病今日才信得身家上頭有忿懥恐懼好樂憂患親愛畏敬哀矜傲惰許多種物物物有知物物有止能格得明通不亂我性然後心體眞實端整不然徒是意識用事終日奔波飄搖無定也某云此處格物猶差累黍如要實做須就夢寐中間認出神之非形情之非識情形動處其實非心神識靜中未必是性再破神識以納心端重合形情以歸性始如此十年洞見天地日月星辰才有定靜田地而逺云如此則中人上下永無知止之期不如陽明教人良知發自不慮也某云而逺試自不慮看得和順發揮果成何物而逺云蓍龜亦自不慮已到至精至變至神田地寢時夢寐死後神靈活坐閉目當有蓍龜之意某云如此則是髙賢獨手而逺又云窮理讀書患不致用今日諄諄只道性命身心至如疆民生日蹙日困便自整頓不來𨿽顏閔振袂不能成風若禹臯復生必更有學問豈能坐覩瘡痍日課虛乎某云禹稷顏閔一樣苦心何曾別有學問如要學問黃農七十二戰豈有兵書烈山粒食天下未開泉府也而逺云軍旅之事仲尼不談然如方叔召虎之倫南靖淮夷北驅玁狁吉甫張仲之輩坐籌帷幄逺禦朔方難道只借虛聲都不講究某云徵伐之道詳於易書周公破斧缺斨精神所注畢在爻象苦人全不講解耳而逺云此亦要事試爲後人說破某云易作兵書只有八象水守火攻逺明近險而已師同人謙豫此是馭將要法將一而専兵靜而整中權後勁將帥所馭不出中爻逺可以制戎狄近可以徵邑國師謙豫皆用之同人用寡師謙豫用眾同人用於險阻師謙豫用於平原用於險阻者趙奢之趨閼與捲甲乘墉而秦弗知用於平原者王翦之代李信堅壁乘暇而楚爲戮勞謙之吉天子按轡以下嚴師由豫之得將軍飲醇而消譎計此四卦者古今皆用之而中外前後可得而言也坎離兩濟自是黃農以來戰守之方坎以險而利守故李牧尙鴈門之謀離以明而利戰故崔浩策柔然之功王霸之不救馬武義眞之不救陳倉險而不失其信虞詡之日夜兼進馬隆之轉鬭千里獲無匪醜之凶明近於內者算勝於廟堂故李絳捐重賞以與魏博徳裕檄三鎭而平澤潞久克之非憊明在於外者決機於行陣故裴度納李佑而平蔡州韓愈聽柏耆而收徳棣逺震而行志凡此八象備有諸方神明之動存乎其人安得謂軍旅之事聖賢不談韜鈐之書經典盡漏也而逺云戰守之方只在於逺近水火如謙豫兩卦只是震艮用事何也某云行師之道莫貴致壹丈人之威不分於弟子謙豫壹將𨿽臨三四皆在中權艮限於內故徵邑國震動於內故利建侯艮震之義與坎參行其専志而整暇一也而逺云如此則何者果爲長子某云二與四同功異位互卦爲震三與五同功異位互卦爲坤震爲長子坤爲弟子裏卦爲復復爲丈人也而逺云如此則復之上六不利行師亦與師之六五同防乎某云復之窮也無明逺之功師之中也有分柄之勢不明而分何功之有而逺又云夬去一陰勢如隤墻歸妹外震悅在於內一則云不利卽戎一則云徵凶何也某云夬以尙武爲心尙之乃窮歸以戀棧爲意卽出而反與四象四事了不相合何足存證而逺又云防之上九不利爲寇利禦寇然則周公猶有爲寇之心乎某云防內險而外艮宜守而不宜攻作易者首著此義後來師謙兩象皆出於此夫子曰凡兵之作與民偕生戈矛之創與角俱始但願此途不爲忿懥所用耳

張鎭朴云吾門每言易道與人事相應不知用時要如何看取且如焦易四千九十六卦語語奇驗不過是占卜試候耳如何得如老氏所云不卜筮而知吉凶且如光武之策吳漢崔浩之料柔然萬里決勝不差累黍此皆知識所經豈是卜度得就某云易稱愛惡相攻而吉凶生逺近相取而悔吝生情僞相感而利害生凡易之情近而不相得則凶或害之又云柔之爲道不利逺者只此愛惡逺近之間自成爻象吳漢與劉尙分營二十餘里勢不相救魏主至涿邪山亦功半九十勢不窮追何足異乎鎭朴云論大勢則天下猶之一身論至理則一身已濶於天下了士君子平居正躬修徳以行乎人倫之大至其事報相反則命也如有趨避之心則臣無死忠子無死孝終日行於無害之途豈是因貳濟行之意某云晉時呂稽常作此論以爲卜筮可廢也某見聖賢不廢卜筮記稱善則歸君過則歸已詩曰惟龜正之武王成之古人毎事不敢自謂神智凡動大眾興大役必資卜筮所以折斷邪謀斂戢智慮使人反巳有寂感遂通之意死忠死孝自是顚沛不違時事洗心退藏自是居常游泳時事京郭之受禍自是跕足巖墻何得使存養者動色乎

呂而徳因問下學上達之防某云某則不知試問林朋防看朋防因云昨日嘗問幹爲成像坤爲效法聖人仰觀俯察逺近類物都是坤道所以必用坤道者人生托足便在底面開口便是學習只有敬義直方不消學習亦要從靜辧中來不從靜辧中來便有無數風霧遮蓋上面冰霜之禍都繇學者自爲豪傑處心不下積漸所成有此不屑下學一念直至亂臣賊子亦做得去有此専意下學一念直至天地變化艸木蕃亦做得去易云美在其中而暢於四肢發於事業美之至也艸木托根於地一曲一直禽鳥孚化於鷇載飛載翔當其用力只是本色一日變化皆不自知江水就下河源出山匹夫厲志星蜺變天此事豈人思想所到而徳云坤爲效法此效法時已是上學了聖人只盡人事事事皆下也愈下愈學十二制作各有所學作者非下取者非上只是一念孳孳各有竊比眼耳放低心神放定𨿽使天徳幹幹亦同是此意旣同是此意則此意無不通透了先儒亦云達在學中有獨知而不自知之妙所以不說人知又說知我其天乎朋防云上下中間如何看取而徳云乾坤上下只有此學人人到處是人人不到處到處眾眼同垂不到處眾足齊絕便說達天亦復何礙某云如此則同是此意

李質嘉云聖人不知不能只是夫婦與知與能上事曾子以忠恕悟一貫子貢以文章悟性道此都是學達本防如何遺卻但以遜志時敏爲談某云夫子自道好古敏求自古至今中間幾千層事登了一級又有一級在上頭只此一事是我性命是我身心只此是孝只此是敬只此是仁只此是信便是下學上達難說雙趺著地一手指天也質嘉又雲程子嘗言維天之命於穆不巳忠也乾道變化各正性命恕也學得忠恕兩字便在乾元之顚夫子還說違道不逺譬如孔道上達兩字已到京師不逺兩字猶在郊圻之內不知下學上達別有頓路抑是漸門某云夫子七十年只說一句三千秋解貫未了難道此間尙有頓路

是日言說巳多學逹之義未易曉了諸賢更商見賓承祭之義復以乾道坤道爲談某對朱季又云前日此義講之已明主敬行恕𨿽有敬恕之分不過誠之一字季又云克己復禮豈亦是誠字某云然季又云旣是如此則都是乾道也朋防何以說聖賢都是坤道某云何曾見坤道不是至誠鄭長生云聖人教人皆繇知入故說知止而後安慮孟子不動心亦自知言入手如伯夷伊尹栁下恵一流人似都在行處得力孟子譬之射的以知爲巧以行爲聖如有力到而巧不到者猶可審括徐獲至巧到而力不到者如何振作得他使登百步之路某雲輕弓弱矢隨人自張大弝彊弩不洞秋毫子曰爲力不同科吾未見力不足者

柯威公又問釋家於心性一路辧之極明所以差處只是致用不同吾門卻說他體亦不察何也某云何處是他察別威公云世尊告阿難汝心汝身曁山河大地皆圓妙明此處是他別察某云旣圓妙明定是何物如是汝心不應另有圓妙明者如非汝心此圓妙明又立何處以照汝身大地山河皆成影說吾門於此要實體認積精所生積精所成出晉入夷輝輝赫赫如有一毫虛假便與鳥卵同下

楊元實又問聖賢好樂各有不同作易之憂患獨知之恐懼何嘗不得其正惟有忿懥一途最費撿防當其發時如何節制當其未發如何消融某云某亦未嘗下手只如看火一般知之極眞自然不餌熾炭司馬君實云忍過數番自然不動此如頑耐亦與心體無干

唐偉倫云釋家亦只是頑耐不知痛癢久之只是不聞不見不復知味之人如此不在之心可便指作頑空看不某云頑空的人是舍身捨宅不在的人是逐主出家若爲吾徒只管養育待他成就宜君宜王

王述之問養心養气是孟子一生學問莊生稱不聼之以心而聽之以气气能復精於心乎抑心气之間可認防希防希之間可認性體乎某云性體語大大於天地語細細於鍼芒長如荳芽消如雪片述之云如此則是道心也難道堯舜不增桀紂不減者亦是這个某云此處防希豈容駁卸孟老云茍得其養無物不長茍失其養無物不消一部大學格致當頭只是此物說心亦得說性亦得說气亦得只不要放之雞犬牧以牛羊耳張昂生問由仁義行非行仁義則此防希發皇生下布滿更不須養不某云明察以來亦有三十載工夫如何自生自長

黃介俶問思不出其位夫子又說出入無時如是心體時常出入柰何禁住得他如是心位定要惇臨如何離此殻子某云負扆只是座頭馬足周流天下只扶幼主勿樹重臣

吳云赤問楊龜山云六經不言修性惟揚雄言之晦庵講時習亦以明善復初爲解則亦是修性也易言盡性不修何繇得盡大學只說至善兩字爲性體定符說定靜安慮四字爲心中實境後來一部中庸都爲知止一節注腳耳向講正心修身便把知止說起則誠意知止同爲一義大學何以別自命篇某云意識情欲總之非心事物糾纒所以不止誠者明徳之所從生明者羣邪之所繇息無此靜定之心何繇見他眞正面目再尋前義極是分明

趙希五問夫子敍書斷自唐虞則堯舜以前斷無足錄而連山歸藏出於元丰三墳諸篇間多僞造秦火之後不足復存然鄭夾漈博極羣書猶取連山歸藏之篇何也且如連山首艮紊其君臣歸藏首坤瀆於父子不知夏商二代何以用之某云世逺無稽非敢臆說然古人用易各有所取先天之卦以復爲首復下震而上坤爲長至之始中間純坤爲大雪末候右次爲剝剝下坤而上艮爲大雪初中之交皆子月也三代異建而子爲嵗初古今不易讀剝者以爲首艮讀復者以爲首坤何足疑乎又如後天五行之序皆始於土艮爲戊土與坤對化在東北西南之分夏人建寅寅始於艮而達於震震兼木火巽離又以木火次於東南坤爲已土丑亦陰土也酉丑始兌兌涵金水而處於西乾坎又以金水次於西北故納音十甲有火木木火土水金金水土相次而周軒轅氏所以宅丘也吾門讀書自經史而外可寘不道獨有圖書起義未能忘懷耳

許爾翼問蔡氏皇極內篇與太潛虛孰爲優劣某云太如左氏潛虛如公羊皇極如谷梁左氏博深豈復公谷可及然以揆於春秋亦猶云甥之於外祖矣爾翼云王通續經與揚雄擬易均之僭妄其罪孰爲軒輊某云河汾夫子當無王之時有徳無位作爲元經以紹絕統始於金墉之年卒於陳亡之歲上稽天道下應徳符何過之有循環中論言簡而精意博而逹桓生之嘆法言君實之服堯夫仲尼而降何可多匹乎爾翼又云或謂河汾牽引王魏疑是後嗣之書竊比仲尼猶有優孟之意某云孟軻自學孔子後世共宗仲淹私淑仲尼何遽爲僭乎如使王並辜則栁下西山難與元聖同輩冉求季路不在俎豆之班矣後人讀書更有何用黃率中最後欲問堯夫之學某云某初不識率中云吾門每云堯夫學整而疎子云學雜而密如要整而不疎密而不雜豈可終緘其口某云堯夫學問備在經世諸篇何關木舌上事率中云固自難解某試舉似率中云乾遇巽爲月窟地逢雷爲天根姤復兩卦自立冬夏之中何以夏至屬物冬至屬人某云他以陰陽中分人物若論幾希亦無分屬之路探窟知物躡根識人偶亦興到成韻耳率中又云三十六宮都是春觧者謂乾三宮震坎艮各五宮合爲十八宮坤六宮巽離兌各四宮合爲十八宮通得三十六也此義云何某云東方生喜對俗人論難爲士夫所非邵堯夫亦喜於術學誦說遂使末俗競蚤歳養疎常爲失笑凡易六十四卦一反一復只得三十二卦除乾坤坎離頤大過中孚小過合對則損四卦爲二十有八得日躔之分宮反復則益八卦爲三十有六得日宮之周甲凡七十二卦中分起象何足疑乎然亦自堯夫始明是說淺儒耳語無足復談耳呂而徳云向來講論自評隲人物課督奧者率不多談比來稍復開濶如率中疑難初非堅木亦已與之批繩不知前日伯玉所問大咸象數何以付之偕來一字不答某云正爲攻堅須畱節目如逢破竹何憚迎機而徳云伯玉亦已仰鉆多時猶迷徑竇餘人瞇瞇更何從問起某云欲談格物且辧身心禮樂淵源更須他日而徳云房杜王魏同在河汾之門不膺禮樂之托豈有王鄭賈馬遂能絕塵而奔某云向榮之木皮理不章垂實之材文肌如繪房杜旣有事業豈得與賈鄭同其鏤心而徳云防龍契稷旣遭盛時又聞絕學此是天地所開抑是聖賢有造某云元凱比徳各自堯年側陋咨求爲日巳久想益稷臯防生值重華皆有三十年學問而逺出云向才許我積精十年洞達儀象以是方之差不爲晚某爲粲然

榕壇問業卷十二﹤子部﹐儒家類﹐榕壇問業﹥

欽定四庫全書

榕壇問業卷十三

明黃道周撰

乙亥歳秋天下方惇辟雍之典以拔貢比鄕書奮厲甚盛會中得雋者遊鱗長劉賡美並爲領袖柯魯生自省試歸復修諸業因問古今急計莫重理財管子稱積於不涸之倉藏於不竭之府其法不過官山海籠百姓之利而已計然稱知鬭修備時用知物其法不過知萬貨之情行如流水然或用以霸或用以富漢之桑羊唐之劉晏亦稱心計羊以均輸徵逐劉晏以鬻鹽傭漕兩者似有優劣均爲君子所不道然當帑藏匱乏疆圉孔棘加則田畝不增稅戶則謗讟日起鑄錢則本末難饒煮鹽則亂民結聚徵商則闗市獘極矣當道束手無策令起數子於今日何以使民不告病國有餘財者乎某云向日講生財之章正爲此意魯生云聖人說生眾食寡爲疾用舒今若從四事講來天下戶口不及國初而遊手惰民紈袴冗吏百倍於古又四方多事兵不可撤餉不可缺眾寡疾舒之際才一淸釐則旤難岌岌揺手勿動耳誰敢誦聖賢之言者不如且就數子手下商權宜之策也某云管子治齊官山海之利移之他國亦不能爾劉晏鬻鹽至以鹽爲漕傭卜式云縣官食租衣稅而已乃坐市肆販鬻劉晏又操傭雇之利𨿽爲救獘取盈要非士大夫所務也魯生云軒轅取莊山之金太公立圜府之法豈必專借海王茍有心計則李泌之染敗繒陳恕之給茶本猶或爲之何況鹽鐵爲天地之寶藏推鹽於茶推鐵於金使世有夷吾必不至仰屋而嘆無措耳豈借全齊之力乎某云周人漆林之徵二十而五金貝玉石與貨偕行鹽鐵之利非至夷吾始開但夷吾爲之太密耳夷吾行法先於大姓富子各借其直駢邑女閭無功者不得一日索奪可數萬金此事旣已難行區區計口一箸一鍼豈能成九合之業乎天下要治須是與奪無獘天下要盈須是賞罰分明與奪無獘盜臣不起賞罰分明冦攘不行楊可之告緡元載之陌錢姚璹之輸俸裴延齡之抽貫諸種種細事眞無當於權宜也魯生云宋人緡錢至多其先只茶酒兩事天禧間茶課不過三十餘萬慶曆間酒課至一千七百餘萬貫諸路鹽稅不過其半耳康誥致嚴於酒誡漢唐申禁於酤盛世旣捨此兩條而專一鹽利行鹽旣有定地僻壤鹽價不能驟增獨有闗市行貨及西南竹木稍稱大務遇大匱乏因而修莊山圜府之政如宋人於楚蜀兩浙淮南淮北洛中閩廣各立罏頭分界行錢率千萬萬其歳入皆百倍於今又不得已如元人上都云州興和宣徳蔚州奉聖州及雞鳴山房山黃盧三義諸金銀冶聽民采煉以十分之三輸官此皆未爲瑣屑也而悉寘不道孤注於田畝豈爲能得其大者乎如賞罰與奪自是八柄上事大司農之所不徵猶淸河源以遏頽波如何可效耶某云方今盛時良政美意只在不稅茶酒不算丁錢不稅間架耳令事事皆行豈成今日之治宋人歳輸折幣以奉契丹亦多出於葭蘆興和諸州其各道罏頭歳入不貲然糜於郊祀賞賚俸需亦以萬萬計今天下匪頒祿與用費甚節各道軍需九邊餉額本色民運略足相禆何遽欲采末世之務乎古人以大兵大工大荒大札視爲權計不過省其儲胥一舉而措之非有累年句連谿壑之塡也宋人區宇不及古時而財賦倍於今日唐自藩鎭發難無年不兵財賦亦倍於今時究竟虛縻如委川澤向使當時天子知四方之已貧海內之已竭別作一樣黽勉圖維安知無有破敵復疆之日而終年賞士繼夜給孤使財盡於漏巵禍成於中飽良可惜耳魯生云大工大荒大札此則間值有數可稽大兵一動難爲首尾宋人禁軍歳食五十千漢段熲用士萬二千人一年亦食二百四十億如動十萬之師一年須幾百萬豈復正供舊額之所能償某云今年需餉亦七百萬何嘗便動十萬之師用師欲多用餉欲眾用議欲緩用日欲長四者合並則江漢命財不存涓滴矣古者戰勝廟廊之上豈必取財罏竈之間乎魯生云如此則師有拙速餉無急輸重成易贏重敗難復爲之柰何某云選千得英省兵千人選萬得傑省戰百克天地之精英皆在於人才不在於錢帛人才重而財帛輕湯武所以發迹財帛急而人才緩桓靈所以絕貫也良醫視疾有鍼灸而愈有投劑而愈者用藥取方不過數味迨其不可𨿽郤車以載參苓豈有救乎魯生云如此則選將急於徵糧用賢急於措餉如賢才物力一齊俱匱倉皇應急爲之柰何某云何曾見水火絕於兩間山川不生艸木現前要舉殿梁何以合抱自走

呂而徳云漢孝昭時諸賢良文學多議罷鹽鐵者是時天下升平四海殷阜諸官私便鹽價髙而鐵器甚惡民甘食澹手耰木耨是以罷議今如仿唐宋分道鑄錢錢精而盜作者少界立而子母不散𨿽有私錢不奪銅本卽如開鑛以救銅本之窮取銅以資中幣之乏不立鑛官取辦守令蠲他處之新泒抵久年之逋輸旣非厚貲爲劇賊之所垂涎又有微濡爲窮民之所喣沫方之履畝丘甲想亦春秋之所不譏也某云嘗讀小記見采銅之苦十倍於白金白金以三煉而成靑銅以七煆始就又向在京師見諸銅商負銅本者率十數萬今𨿽以各道分鑄無貿致之煩而罏頭物役種種縻費詩云如賈三倍君子是識此𨿽要務自有主者不須吾輩推求耳而徳云權萬紀當貞觀時天子方鋭意至道萬紀輒以宣饒銀冶爲言自取罪戮貽笑後世今無貞觀康阜之時有大東杼軸之嘆搜括已窮士民胥困賢者抱言利之慚智者懷聚徒之慝相率掩口以是爲諱不知唐宋利孔甚多尙假權於冶鑄今歳入甚嗇何得孤徵於田畝乎吳越舊賦已重重者難增楚豫曠土多荒荒者易散閩廣海壖泥泊所生滋種蚌臝無甚余饒𨿽盡輸官無當海王之入徒令士民睨睨胥爲囂訟耳政和間陳亨伯創經制錢大率取之酤及官賣契紙與公家出納每貫收頭子錢猶裴延齡之抽貫耳至算丁役自人家盆盎以上計直二十千者悉令出租如此那得不敗今天下丰豫官賣契紙𨿽蹔行之不及旁徑能得暇日明其政刑惇尙禮義於寇攘不及之處行冶鑄官山海之利似無不可者而率爲大體迫切坐困何也某云士大夫切勿言利王半山才言利呂惠卿曾布悉謀於始杜公才楊戩乘獘於終而天下殆矣今天下利孔亦巳盡泄尙賴二百年寛大之力徭役未起海澨山陬一二微營遺秉滯穗與士民澹蕩可保還集田畝加泒尙是良家恆心多賴如使條例宏開徵求漸廣嘯聚反側何可復言而徳云方今豈有遺秉滯穗僻谷窮崖亦是有力所趨儻在官家猶得徵其涓滴之助某云民之困於官家與困於有力一耳有力割據尙納微租竇專而獘寡官家徵輸租不能饒竇廣而獘大至其取辦歸於有力徑竇一也而徳又云元和國計簿所計天下方鎭自鳳陽鄜坊邠寧振武涇原銀夏靈鹽河東易定魏博鎭冀範陽滄景淮西淄靑等十五道七十一州不申戶口外每歳賦入僅浙東西宣歙淮南江西鄂嶽福建湖南八道四十餘州與南宋幅員不復相逺而衞兵八十二萬猶足供諸道馳驅宋自防淮上下常三四百萬今天下倍於元和而沿邊額兵不過十餘萬動輒捉襟嘆餉不給者何也某云此事難談亦非書生所知丘文莊當嘉靖時算羽林人等已兩倍於成化時今又百餘年種種各倍或十數倍者戶口登耗又倍曩時舉一藩封餘可類推葉文忠當時每嘆金花正供宜在外庫使廷臣易於參稽今不可問何獨一途乎而徳云如此則積漸使然何時可復某雲天下有道四海悅安上有必世之仁下有三十年之福饑戎荒札不復相仍蓄三年之貯興十萬之師猶揺塵竈上納帚奧中何足難乎而逺亦問蘇子由對荊公稱劉晏權宜國計因時髙下能知萬物之情不斂於民而用自足今乃與桑孔並稱得無爲此老稱屈乎某云冉求治賦夫子明許其才至於論仁則曰不知甚而以爲聚斂可見此途未是要急如養艸木植嘉谷桔橰灌園未是惠澤耳而逺又云子貢貨殖夫子不許之治賦豈貨殖之才又劣於治賦抑聚斂之途又污於貨殖耶某云貨殖說不受命聚斂說鳴鼔而攻此意自別要如顏子匹夫尙不患貧豈有天子玉食萬方每煩士夫憂其匱乏耶

許汝翼云信者人君之大寶學術治術皆成於信而敗於驕無忠做信不出無泰養驕不成漢武好大喜功窮兵黷武而海內虛耗漢文恬靜黙而粟紅貫朽此便是兩家樣子不某云漢武何曾驕泰只是文景以來紅朽之餘得一番作用使漠北盡空呼韓稽首元成之間殷富已極權臣戚畹驕奢相尙遂使漢祚中衰再煩締造耳如有漢武之才持以忠信守以節儉𨿽古英主何以加焉

洪尊光云財者天地間至不平之物古來帝王有患貧者復有患富者赧王有逃責之臺始皇有渭南之宮財自是天下不可少的何以無財亦亡多財亦亡五衢衣獘齊弱矣桓公以沐枝買鹿而霸朝歌鶴軒衞敗矣文公以訓農勸學而興又似生財作用不無異同者杜祁公嘗言顯官作私計卽爲致身之本嶽武穆謂文臣不惜錢便爲太平之徵二語恰似誰者當存乎某云此則尊光自解某所不識

羅期生云經稱生財有四事備在周官如三農生谷六計獘吏之說看來食寡易稽而用舒難計如今日軍興不已財賦難停節儉則士無宿飽取盈則飛挽爲勞敵騎乍臨徵召不集勢必養累年之士以待一日之冦冦至則勢猝而力專待久則勢偸而力薄彼巳難量鬭備俱失故以節儉而當輸挽旣不可以救時以徵輸而當戈矛又不可以奏績桑孔楊曾之計旣刻削在牀膚營平屯種之談又取資於影響究竟如何始爲要算某云此則屢屢經心古今聖人說治平事再不說到用兵論語學庸只道卽戎去殺說徵伐事再不說到用餉江漢常武只道不畱不處也期生云說治平不說用兵此猶可悟說徵伐再不說用餉如何可通某云古者致師日行有數尅伐有期聲罪命討防服而歸𨿽行六師之中猶在三餐之內居平乃裹卽爲行糧三年大賞己稱憊極矣豈有天幸不至乏絕之事看書中徵牧誓泰誓亦無說餽餉者何獨芑薇六月爲然乎期生云周家行師之法本於公劉公劉稱徹田爲糧其軍三單又云乃積乃裹後又說徹彼疆土乃疆乃理想亦是營平祖意決無三軍萬里不復賫糧之事某云營平只是可守耳𨿽趙侯亦未身享營屯之粒只是算計到此可以不錯耳諸葛武侯開墾屯田亦未就只是意思鎭定如此古者徹疆自是常法不畱不處只爲三農安可以六師之期奪三農之業乎凡師在三代有討有伐在後代有守有戰討伐有定故謙豫不以行師爲嫌戰守無常故城漕已致擊鼔之痛如戰勝在於廟堂何必以耰鋤防於介冑乎期生云如營屯果有未便則轉輸何以不煩處今道古殊有未合不過適時耳何必同也某云節餉只有四事定謀第一選將第二因地第三不惜費第四期生云旣云節餉如何又不惜費某云大費一日省事三年詩云我姑酌彼兕觥維以不永傷

是日與諸賢講大道生財二節遂推究至此因憶前日戴仍朴曾問來百工則財用足之義某未有應也因問仍朴前日此問可是農末相資不仍朴云如農末相資者只是粟帛釡甑陶冶械器之屬於國家財用豈有毫髮之繋某云聖人有作亦只是宮室舟車棺槨杵臼耒耜弓矢諸財諸用豈必黃金白銀上幣中幣耶仍朴云三幣之行通於中古百工之集不過縻貨每見通都大邑羣藝麇至徒爲侈靡豈有實用國家有大興作大徵輸未必復資將作之力何況兵賦鄕師族師之事能使天子充然不嘆無財乎某云古者致財只欲爲用今者致用只欲爲財譬如今日用師介冑戈兵一一朽蠧有費十金之財不得一金之用及至防祭營築十金之用遂費千金之財絲縷贏於菅蒯而織造貴於琢雕若使百工子來居廛食餼文巧有禁貿易相需取其常供時其任器百家成林各勤本業四方之貢通變無倦何窮之有乎夷吾呂公每作寶神器以斂重發輕事𨿽雜伯於子母相權義亦有取因之以收兩府之職致飭化之效丱角楮幣一一相資何獨農末爲然乎仍朴云此亦太平有道周官之常談施於今日恐未能爾經云有財此有用不云有用此有財也某云人與天地此財各自無盡用著他者他自能來用不著他他自耗散有人來得百工便是財成天地之道輔相萬物之宜

柯登南因問周禮一書經以六官緯以三百六十屬厄於秦焰而冬官遂闕有謂其未嘗闕而散見於五官之中者有謂其五官互建而冬官亦未嘗闕者自葉時吳澄皆主此論則河間獻王時豈不知其爲全書而故以冬官有闕補以考工歟某云獻王時天下藏書漸出考核極精周禮五篇無司空之屬而冢宰篇有冬官六十屬之文則其爲闕文無疑也董仲舒與河間同時每稱冬空也其意亦出於周官竇太后斥轅固云安得司空城旦書而讀之則自秦漢之際巳無復此書想自古者建國之後宗廟社稷城郭宮府井墅廬舍墳墓壇壝大率已定不興大工詩云乃召司空乃召司徒俾立室家此是剏始上事如禹平水土而後周公營洛而降物役已定不煩專官井裏鄕遂溝澮之官疏瀹修築地官司徒領之已明備其文闗市舟車橋梁之務川衡澤虞領之不必盡存其職後世升平滔心易生動有營搆勞民傷財先王豫裁其端使司徒得攝司空之事極爲要約何必疑乎柯登南云董子言冬者空也蓋指刑威而言猶霜雪之不至地而己非謂冬官也漢書有薪白粲之文周官皆無之如府捨宮廟歳時修除何得便輟司空之務古云官事不攝豈有司徒可代司空承其利敗者乎某云周官刑徒皆役於司空自搏殺焚棄三赦三宥而外司寇所致辟坐設者皆司空也司空𨿽專官實與五官承其勞獘盛時五刑旣希徭役亦省五官相權理或有之且以司徒申五敎之務其制獨詳司空愼興作之防其防獨逺如師保救諫不列天官之中縫染絲屨反入冢宰之治天官之治愈細地官之治愈大其義可尋則彼此互取耳登南云胡五峯亦謂冬官事屬之地官蓋以田墅井牧鄕遂之徒皆司徒統之其事則司空任之也又有謂地官遂人以下皆屬冬官者孰爲確與某云地官司徒所屬最多自任地而下閭師遺人皆與司空相出入自遂人而下三十五屬皆司空之事秋官司冦自墅廬而下二十屬亦皆地官及司空事也凡任地之務多方九職任民皆列於冢宰八貢任力又載於地師司馬自職方而下有五方三師宗伯自職防而前有冢人墓士分則皆五官之人合則皆司空之事猶之用刑者五官各自用刑不必皆歸於司冦然司冦自爲邦禁五官之刑皆於是誓典耳五官工事歸於司空而司空之工還於各屬故天文室璧之北有土司空井柳之間有防酒食天官所以幷統防人地官所以兼執工役也登南云如此則只設地官不須司空或設司空不須司徒矣某云治地之道重於民事次及市廛大工散於五官除修廟葺宮室閒時而舉小小工作可不煩六卿董之故云司空空者空也藏也因時而命之耳今如於冢宰中取縫染屨羃宗伯中取冢墓巾車司馬中取弓矢甲弁繕槀司冦中取雍萍翨柞庶穴剪茇以成司空之治其去考工能有幾何而須一正卿治之司空之寄百工於五官猶天子之寄飲食服禦於冢宰所以蠲邪省用使貢諛導淫者無所騁其丰豫也登南云如此則冢宰之篇所云司空率六十屬者杳然無據吳幼淸先生於任土國宅而上加惟王建國二十字及乃立冬官司空二十字不爲蛇足耶某云前賢讀書要自詳愼自任地國宅上下要加立春布和諸語乃以遂人諸條足於遺人均人之下此皆各有所取幼淸之刪定河間之補記要爲周官功臣不必譏也登南云蔡九峯稱周公方條治事之官未及師保之職冬官闕首末未備乃周公未成之書然歟某云秦人旣攺官儀又廢井田爲阡陌發徒驪山窮力阿房取六國之匠營造無極視先王司空猶之枲耳耳周公營洛土圭取景及爲明堂世室重屋卜丰鄗宅兆折衷華素皆秦人之所厭觀加以諸儒論難俗主厭聞惡而去籍想當然也然今周官中亦無缺事惟舟船橋梁耳卜宅營墓之法備藏於易有非載記所能盡者山澤二師宜不盡談何足疑乎登南云近項仲昭太史以冬官補亡割天官之司裘獸人地官之均人土均艸人稲人山虞澤虞丱人角人囿人封人春官之司服冢人墓大夫巾車司裳夏官之量人司弓矢槀人職方土方刑方山師川師而獨不及秋官何歟某云凡讀書繇人剪裁由巳他別有意不相非也登南云議事亦須停妥耳如今日稱冬官可以相權又說秦人已經紊亂則兩意盭戾以何爲準某云周家卜洛以後不專立司空𨿽無所攷然如吉甫築城朔方召伯疆理申謝皆以上卿兼方伯之任未嘗專立司空省官自是防微至意紊亂自是窮極末流何相礙乎且如尙寶太醫光祿宮正女禦之皆隸於天官太僕鴻臚之皆隸於司馬行人之隸於司冦世皆無議何獨於司空地官而疑之吳幼淸亦謂司徒掌邦敎不宜專以任土爲事然而恆產恆心不欲民明其義亦難言也登南云如三公論道及輔弼疑丞史祝之制在諸書中種種不同周官缺而不稱獨以師保諫救隸於小司徒何其微歟某云周家故府典籍甚多如逸周書中自有周官職方及戴記所存明堂位王制玉藻郊特牲月令皆各自成書彼此互見非萃眾家以成一部也周官亦是一書與戴記檀弓夏正都是典要法籍所稽耳何必定爲周官姬公所作成周致治之書乎登南云鄭康成實主此義嘉靖中嘗命棘闈策士矣何得與戴記齊觀某云漢人之習爾雅唐人之稱孝經皆取裁於當寧布號於學宮士子讀書取其精核如食魚有骨噉果香辣者又何足疑登南云如五官多奇字義在字形考工多奇字形在字義此何所取某云某亦麤讀讀過自見

柯威公又問禮器云魯人有事於上帝必先有事於頖宮則魯之有郊審矣記稱成王以周公有大勲勞故命魯公以天子之禮樂又孟春乘大輅載韣建旗章祀帝於郊配以後稷儼然以人臣用天子之禮樂故曰成王之賜伯禽之受皆非也楊升庵郊禘辧謂非成王伯禽之爲春秋書禘於莊公謂禘之僭始於閔公書四卜郊謂郊之僭始於僖公魯閟宮之三章只言成王命伯禽以爵土耳莊公之子以下美僖公郊祀之事未見出於成王也孔子春秋書郊者九始僖終哀使隱桓莊閔之世有郊奚爲不書其非成王所賜明矣孔子謂言偃曰魯之郊禘非禮也周公其衰矣然則郊禘果非周公所受不知誰授僖公者某云當僖公時王室多難齊晉始霸惠王以子頽出居襄王以叔帶播越桓文左右匡襄其間楚之僭命者再世矣周家尙惜鼎隧之請閔僖茍且纘其亂緒何事輒請郊禘之大違霸主之命幹先王之憲乎蓋郊禘之禮白牡用商騂剛用周尊罍之制參用三代皆成王所康周公者不宜用於羣公之廟耳閔公二年夏五月乙酉吉禘於莊公言吉禘者猶言吉月初用禘於莊公告卽位且創見也故吉之僖公三十一年夏四月四卜郊不從乃免牲猶三望凡春秋所書郊皆以卜不從乃書之非爲有郊輒書之也自惠公以前伯禽以下又十二公所卜郊而從不從者多矣至僖公四卜郊不從乃書之耳豈龍旂承祀六轡耳耳者顧爲免牲三望而頌乎是時霸主盡沒王室久衰猶幸有魯稱秉禮之國歳時禴禘秉其遺文未足非也宣公乙卯匡王在殯卜郊牛傷再卜而死戎楚觀兵大爲衰兆成公丁丑定王之防未三年鼷防再食牛角吳始內侵庚辰五卜郊不從成公見止於晉遂爲陵替之始襄公乙未夏四月三卜郊不從魯始城費己亥夏四月四卜郊不從魯始作三軍定公丙午哀公丁未鼷防食牛猶不輟郊衰絰之間情文蕩然宗國之望於是又衰矣故春秋之義不書事應而考異見郵可以類起觀其特書皆非常事非謂魯初不郊每郊輒有不從之卜也然則夏郊秋嘗皆爲魯之常典莊公之子春秋匪懈特頌魯僖者直以閟宮新飭歸美僖公或謂史克及公子魚之舊文仲尼因之以存鉅典非謂春秋致貶而魯頌畱褒也威公又問然則魯頌閟宮特敍姜嫄將毋以姜嫄配天以後稷主禘歟某云姜嫄只是敍述以爲周家之始未必特爲姜嫄立廟何況郊禘乎威公云記稱閟宮爲姜嫄立廟或祀后稷而稱姜嫄耳諸侯不祖天子而祖其所從出者每於七廟之外別爲立宮如竹書稱周立髙圉之廟魯立煬公之宮是也某云如此則祀太姒而祖周公己有女主司晨之嫌何況荒洪俶儻之說乎大約敍述往事則神明共推思齊之雅與閟宮之頌風會參差隆污可覩矣

黃率中又問陰陽摩蕩便有害气胡五峯云觀陰陽之消息則知聖人之進退如消息則得時成功之說耳如害气則陽有陽九陰有百六班固漢書以爲其說本於仲尼仲尼十翼未嘗說出此事王弇州以上元九章推之無一合者堯湯水旱差近其過此則不能盡齊矣且所謂陽厄不必皆旱陰厄不必皆水亦有聖人明盛而當兩厄之年者何歟某云此事已詳著之易圖以非要切未嘗講論耳班固據緯書積防以三百四歳爲徳運七百六十歳爲代軌千五百二十歳爲天地出符四千五百六十歳爲七精反初當徳運之窮代軌出符間有陽九百六如自周成王甲午至秦政十年八百七十年先百有六年代軌爲周顯王廿六年王致伯命於秦之歳退其九年爲秦政元年是陽九百六之年也今以三易推之知其不然者凡卦九變四千九十六以六乘之爲二萬四千五百七十六以气朔約之得六十七年餘一百六日以日甲約之得六十八年餘九十六日凡卦气交除皆在此防以三四九六乘之而得災歳𨿽與仲尼災歳之說不同而揆之於易其符契一也易六十四卦皆以先王君子禮樂刑政爲度致治弭亂端不在此必欲豫處禍敗以修救持傾但須明其意義舉大象而行之推度之說不足云也

林朋防因問神以知來知以藏往尼父知損益於百世姬公夏殷於歷年皆三才如鏡古今一揆如以藏往之事卽爲知來則上元以來幾千百歳繇後溯前豈能懸合夫子稱文獻不足足則能徵不過亦文質通變上事耳豈尙有神知不測燭照百世者乎某云如三綱五常文質三統何消文獻才有證明夫子所欲言者定是當世所不能言之事卽如舊史所藏亦不消夫子發此浩嘆耳朋防云卽如三易所識易詩春秋皆是說禮禮卽是歷將謂是徳運所系抑是鐘律度量所生抑是經緯天地表章陰陽的道理乎某云現說都是但無能徵者耳朋防云現有許多文獻如何又說無徵某云成周去夏殷不逺人懷古獲家有來修夫子尙嘆不足何況三代而後朋防云夫子刪述六經便是千古不刋之文獻從此藏往從此知來何患不足但如三易所云詩道一書道六春秋道四而易終始之此皆難解如從四經上看天道人道何從徵證得來某云此皆須明天道後以人事推之自然洞朗今讀書只說物理何暇及此朋防雲天道人事自相表裏五經都是此說但如三代歷律損益相生年數延促如指諸掌譬如夫子定符豫知秦劉禪代之事此是藏往所通抑是知來悟某云只是此事往過來續藏旣無量知亦無量寒暑晝夜只是一部春秋古人常問何物最益人神智云但有讀書耳林非著云晉則不敢爲渺論但問晦翁以審幾二字重注愼獨丘文莊遂以審幾微爲謹理欲之初分晉思審字終不如愼字愼字是戒懼審字是察別獨知中間再無錯路只常戒懼神明便生有何差途開此岐徑某云非著看得細卲堯夫云思慮未起神莫知不繇乎我更繇乎誰此正是愼獨要語如審理欲之初分便搬泥過水也然如獨中幾微萌動正要審察周濂溪所謂幾分善惡者也些子不善亦玷著善體只爲審察不精使獨知錯過嘗云愼者聖賢所以致精獨者聖賢所以致一語𨿽分拆意實完成非著云易稱動之微吉之先見者也此吉字已是明白程子又加一凶字如獨中只是一理又加一欲字畢竟於性體上看不分明某云吾儒再不要直說性體吉凶悔吝皆生於動加一凶字正自明白獨中有理便有欲加一欲字才使人警省如說空山無虎何以獨行崖谷毛管俱寒

非著又云喜怒哀樂中節處謂之中和中節只是合於天理如合天理而不順於人情聖人亦不違道幹譽大禹之格有苗仲尼之誅正卯亦有寛嚴互用者後來情恕理遣之說恐是淸談之祖以此調人耳如何可治平天下某云此種學問不自輔嗣作祖蓋自顏子若無若虛來顏子一生學力只在過怒兩字見到不遷不貳漸到中和見到中和猶未能不遷不貳也非著雲中和已是極際如何未到不遷不貳處某雲中和是公眾防房不遷不貳是自家安身跕足處各家安竈莫占堂心柯魯生因問前日下學上達之說略講不盡今日再問此義尙有何說某云兄試舉似魯生云晦翁開章訓學爲覺後覺之效先覺可謂效時是學覺時是達不某云如此只說得學達說不得下學上達魯生云王龍谿謂口之可言力之可致心思之可及𨿽至精微皆下學事口所不能言力所不能致心思所不能及皆謂之上達石居引天徳王道陰陽疊運莫知其神爲證龍谿以爲未切果是如何某云他們嘗自夢說口可言便有不可言處力可致便有不可致處心思可及便有不可及處其可處皆人其不可處皆天也如此只說得上下亦如何說得學達如雲口所可言以達於不可言力所可致以達於不可致心思所可及以達於不可及如此則逾逾微了如何說眞切學問魯生云如此則如何下手某云某亦不知兄試舉似魯生云如子臣弟友文行忠信實實落落不求人知𨿽聖賢天地亦是這个學問這个道理某云孝子忠臣恭弟信友才踐履過何人不知此豈靠天學問且此數條如人家喫飯豈要告罪又豈有太羮酒時常享天說人莫知何事又何要天知來繇魯生云如此則舊日講貫猶作闇修是何等學問某云顏子有何等學問季康子問好學夫子只說顏回說顏回只說不遷不貳自家說學問只說不怨不尢人有一種怨尢黏帶些子𨿽周孔學問與狠打並毒人有學問不黏帶些子怨尢𨿽日用灑掃與天地同寛此處是學此處是達此處最實最平此處頂頭無際此處實信得過便云知我者其天乎

柯魯生云吾門講說常有前後異辭者今日說學達與前日頓別又如前日說篤信好學章間許善道之說向來品諸文藝只以篤守爲主何耶某云某素寡特直以篤守爲主猶寒士持齋成何學道如論聖人語意只是靠守者多學而不守何處討善道出來看他危亂不入無道則隱著兩恥也精神皆在退藏一邊說有道則見有道貧賤只是帶言耳樂行憂違確不可拔如此人豈在肉邊揀菜魯生云今日乃知吾門講說原無異同

榕壇問業卷十三

欽定四庫全書

榕壇問業卷十四

明黃道周撰

漳郡文章之盛則稱葵圃鄭家葵圃鄭觀察與其弟薊州公皆爲學典雅相尙觀察沒而孝廉海門與弟肇中又以文行稱肇中二十餘著詩及詞賦數十卷以通家往來某心避之也旣在防中問難維謹某心念鄭觀察爲農臣上疏歸某尙未爲諸生及在金處歸數過從見觀察口中誦說苑韓詩外傳及東萊博議動千百言如下晨鐘今安得如此人令人自慚耳肇中旣敏好不恥某亦未遑別設一榻因對眾坐云三十年前某未解歷律之學一日過鄭觀察觀察方取器量晷問某云若知北極出地有處中天不某謝不知又問若知表影有處倒南不某謝不知又問若知日出入有非卯酉不某又謝不知觀察便黙然別論史漢文章諸雜事某歸愧恨不食也夜持竹幾坐中庭如此者兩年之間二三百日乃知南北中分陰陽贏縮之說以非觀察授我誣也於時坐中未有問難謂某與肇中自序家世耳肇中因問聖人吾不得而見之矣此章語意如何某云兄所疑何在鄭肇中云此章以聖人君子兩格夐分然自堯舜而下夫子所稱亦君子也依中遁世卽稱聖者修已安物堯舜猶難君子聖人豈有兩種學問且如性之稱善心之稱恆或無分別大易以善稱繼尙書以恆稱性今又以有恆次於善人明心與復性豈有差等其間乎某云論學則聖人君子亦無兩樣學問論心則善人有恆亦無兩樣徳性只是風防不同習染漸異夫子勸人實地下手耳向見吳云赤說聖人不難只是有恆難也極有意思肇中云聖人可作要亦大闗气數豈是恆心所就昔封徳彞言末世人心漸漓魏徵云如使人心漸漓易代而後豈當化爲異物耶恆稱君子立不易方大過稱君子獨立不懼天下亦不少此等人夫子品他在善人之後又若致絕望者不知聖人善人的是何人又不知恆無恆虛恆約便可稱善人亦可到君子聖人不某云孟子說美大聖神夫子說不驕不諂不失其正皆爲聖神了自夫子看來何所不合自我輩看來自然有徳性問學尊道之殊如無尊道工夫任他常無常約常虛不墮釋老窖中只是空山朴子何時得到君子位上肇中云曾子說顏子從事在若無若虛不多不能上置力想聖人都是此意權作朴實呼喚示人耳且如善人爲邦善人敎民全是爲上者主持風敎不知有何制置經略可以卽戎去殺莫亦如老氏所云守嗇去泰能慈能儉卻走馬以糞的意思不某云如此看來聖人君子又是天下爲公三代而上羲農之儔了夫子此意與觀蠟禮書一樣發慨肇中看得分明肇中云旣如此看何闗聖學上事某云經世治心都是要細明體致用都是要實豈有兩種道理肇中云恐如此做去到頭亦只是恆心恆性不能到天下歸仁地位某云如此所貴學問也凡學問都是自家心細如麤大便自虛張不老不實且勿問他本體虛無上事也如論本體天下歸仁豈有兩樣心性在

洪兆云云前日嘗問善人是何等人卻道是西域一流人今日對鄭肇中又道是老子手段釋老兩途吾輩不齒如何得在君子而下有恆而上某云某何敢作此說某少時曾會薛方伯先生方伯偶簡佛書嘆云古之聰明睿知神武而不殺者夫某爲艴然方伯因問兄看善人之道果是如何某云不踐迹亦不入於室方伯嘆雲從門入者不是家珤某亦愕然久之去今三十年方伯長我四十歳謝世十年矣乃聞肇中談話令人懷感凡過去諸賢有一種可者都於心性上有四五分了徹釋老只是不學無尊道功夫便使後來譸張爲幻如當時肯學踐迹入室豈能貽害至於今日兆云云論他譸張爲幻還是無恆一流人從其道者當使狐貍貒貉白日噉人但當時楊墨尙未昌熾不知夫子何以發此言論某云夫子亦有爲而發吾輩只論聖功不問緣繇耳兆云云此話亦豈有繇來某云備在春秋

許爾翼云夫子當春秋時木鐸天下便是萬古聖人於時君子則有蘧伯玉子產州來季子晏嬰程本及門則有顏閔四科具體分體者以至身通六藝七十餘賢𨿽四友十亂可以比肩如何便想有恆之難如子路行詐宰予攺觀要是一時有激之言豈可以此便槪一世若說人都要做聖人君子不要做恆人所以爲有爲盈爲泰不可方物難道夫子敎人不做聖人君子善人但做恆人也某云聖人善人就不是恆人做的亦是恆心做就爾翼云孟子說恆心有常只歸之士從士做聖人寧止數級中間踐迹升堂得門入室在夫子造就不少其人何以遂致絕嘆所云有爲者想不爲及門諸彥也某又云備在春秋

他日兆云問尊光春秋中夫子豈有致慨有恆之說尊光云無之兆云云防上嘗有此論尊光云夫子說無恆不可作巫醫又云不占而已說在昭公二十五年臧防之竊寶三十二年史墨之論大壯也二十五年冬昭伯如晉臧防竊其寶僂句以卜信僭云僭吉臧防遂爲僭也詐而見逐久之計於季氏季氏謂其臧氏所逐也臧季方惡及昭伯出亡季氏遂立臧防防曰僂句不吾欺也三十二年公薨於幹侯趙簡子問於史墨史墨曰社稷無常奉君臣無常位三後之姓於今爲庶在易之大壯以雷乘幹是天道也季友之生卜人謁之曰世爲公輔政在季氏四公矣民不知君何以得國此二說者皆以卜筮占玩互反臧防以詐葉於寶史墨以壯漧其常位想是夫子所非故發此慨也兆云云如是則只爲無恆發慨不爲聖功立論易稱恆以一徳恆徳之固也又云天地恆久不已日月得天而能久照四時變化而能久成徳之配天地日月四時者恆而已想不爲此占玩兩事尊光異日以告而徳而徳曰其爲昭哀兩公乎昭公之在國也比於宵徒而逐權臣其出也不信而失眾三十一年公在幹侯傳曰言不能內外也恆卦上下皆凶取鄆取闞取之而不能居也失其國而以五百乘爲臣哀公多妄而君臣交惡叛吳歸越卒以不復夫子之嘆其爲此乎抑爲桓康二子耶聖人之生不當堯舜文武之盛又不及成康有道之君次又不當隱釐之際而當無恆之時乍用乍捨詩曰終風且霾惠然肯來終風且曀不日有曀又曰曀曀其陰虺虺其雷是夫子所爲致嘆也某云某自見鄭觀察薛方伯後三十年來始聞典論聽者勿謂巵言然吾輩只管立身不須嘆世

鄭孟儲云隱釐得爲善人乎某云隱公之遵父命僖公之用季友還是君子一流人孟儲云隱公在讓不明以啟鐘巫之釁季友旣殺慶父僖公借其成勞耳某云如此則天下無善人也孟儲云恆爲久道化成之卦九四又云久非其位安得禽也然則盡變體常都無定理何以一徳貞固其事某云恆卦內外初終皆不可動向嘗說過兄未致思耳孟儲云恆五爻皆凶豈皆謂動故凶乎某云吉凶悔吝皆生於動至於恆者只是守常初三四上才動便凶五爻差可比二作內吉作外凶婦人性靜夫子性躁婦人動小夫子動大故曰婦人吉夫子凶孟儲曰象云婦人貞吉從一而終夫子制義從婦凶也此是何解某云婦人從夫𨿽有所動終爲義制夫子從婦才有過動所壊多矣隱公沒於鐘巫釐公從婦於禚𨿽未失徳要是君子所不取也孟儲云風雷原是變動如何說不易方某云我輩守貞正於變動處見風雷極是朴實每有變動先徵於色老圃老漁之所能曉驚蟄之初義不可浚閉電之後義不可振禾稼將華義不可速禾稼將成義不可久所謂制義要於動中取靜耳孟儲云如此則時也何恆之有某云惟恆所以可久勿爲字義所累

羅期生云記向日講論都就長男在外長女在內家道久成處看出今以雷風解之不知雷風一物是有是無是盈是虛是約是泰某云有無盈虛約泰在雷風身上某則未知如在天地身上決不是譸張變幻出來此物皆根於日日道漸長則陽气漸盈陽罡觸鹵破水與石其勢迅發如擊焰爆風起則雷止雷起則風止風雷交作勢不移時先風後雷灑雨而已有無盈虛約泰的的在人目上如何假冒得來期生云夫婦作家盈虛約泰自然瞞昧不得如值無常卻自譸張家人說言有物行有恆都是此理不某云雷風自爲夫婦便是君子聖人風動而雷乃起是爲夫子從婦雷起而風乃止是爲婦人從義也兩物鼔舞變化萬物只是爲善之心

戴石星雲比來說有恆聖人都遼濶不可解今日只問聖人亦只是恆心恆人亦俱有聖心只不要看聖人太難看恆人太易耳某云云赤亦作此說試問玉宸看玉宸云宇宙聖賢總是善念做起這个善念在天爲明命則曰不已在人爲至誠則曰無息無息不已正是恆處故易曰繼善成性又曰觀於恆而天地萬物之情可見矣捨一个善無處討有恆捨卻有恆亦難名至善尼父繇聖人君子說到有恆是繇神聖見本原孟子繇善說到聖神是繇本原推神化徹上徹下宗防相同諸論品論人都是無頭學問細思聖善並提便是善爲聖體恆是聖善之在人心者夫子罕言心性只說出聖善使人自醒此心此性可是常有的是不常有的可是常善的是不常善的歷歷自勘有無盈虛約泰之際極是分明某云看玉宸說得極明白同時侯晉水亦問厥有恆性民之秉彞彞與恆均是一義今言善又言恆可是常善便是恆抑是有恆便是善耶某云常善便是不已不已便是維天之命晉水雲如此則聖人君子善人有恆無分別了某云工夫自然不同聖人敎人指防次序得有結宿耳晉水雲如此則安得向來許多言論某云總是一个雷風有時驚天動地有時發火聞香天地性情於此可見

鄭肇中云向來議論𨿽有結宿尙未的據夫子𨿽引導下學要層次到頭畢竟尋常修持何能證聖於經書上有可直達無疑者乎某云聖賢原無頓路只是源本的的不差易稱幹以易知坤以簡能易則易知簡則易從易知則有親易從則有功有親則可久有功則可大可久則賢人之徳可大則賢人之業此賢人便是聖人君子一流人世人只管要徳業不要易簡所以將無作有將虛作盈將約作泰事事俱有枝葉把自己知能看作天下權變文貌聲名日張日侈所以望之則不可親從之則到底無成旣不可久如何可大只是中不易簡所以無恆夫子說以約失之者鮮孟子道不失赤子之心人能保此赤子之心到不惑知命何患不到聖賢田地赤子無他亦只是易簡易簡只是恆性今人說良知良能便要靜虛吐靈發許多光焰出耳何不說易知簡能朴朴實實無機無械夫子說聖人可做我也直地要做聖人夫子說聖人不可做我也直地做我不做聖人簡簡易易可知可能易曰直方大不習無不利有盈泰便是習直方大便是性性字旣明天亦可到聖人則猶是人耳肇中云無虛約與直方大如何商量某云此處有何商量有習者無虛約亦是習也明得善體但覺日簡日易終身無一盈泰念頭確然隤然便與天地相似肇中云如此卽是日損之說不某云恆尙無益何處有損損益便自變動動便有凶如是恆者雷風破山此體不動肇中云如此則安得富有日新某云可久之爲富可大之爲新莫作難親之徳莫作難從之業肇中云如此莫是願人不某云願人如何可久

鄭孟儲於是再舉小徳川流之義某云此句被人埋沒多時今方拈出亦是快事向來只說不害不悖耳何曾見川流意思孟儲云如何下二章說時出經綸皆當得川流意思鄭康成以小徳浸灌諭諸侯大徳厚生諭天子又云惟五始足以當之此是何說某云古人以中庸一書皆是說仲尼徳業至此章才分明寫出春秋五始一元年二春三王四正月五公卽位以此五始配得五帝之徳爲天下萬物綱紀黃帝所授施於仲尼以爲春秋二百四十二年文萬七千餘言每言一義不可增損自公谷左氏皆爲此說康成學兼三傳以春秋爲祖述憲章之實迹其義數千凡例數十爲小徳大徳之總云耳孟儲云如春秋只是文武之緒何與堯舜上事某云古人以元始气以春始時以王始治以月始朔以卽位始令本於璣璿二典之意以欽若敬授允釐咸熙此卽祖述所在至其義類正變皆本於周公舊章常制杜氏所謂稱凡者五十其別四十有八雜稱二百八十有五是也孟儲云如此則上章所云禮儀三百威儀三千精微中庸知新崇禮是也何必旁引別傳某云後人讀書所不及古者只是掇皮便止耳聖賢著述皆無淺義引類不伸精微不出如何得有知新崇禮學問如說此徳非獨春秋詩經三百五篇千七百餘章一字一語有禮樂之陳日星之垂帝王升降四千餘年諸侯進退列國盛衰因此爲序譬如百川中藏萬澗溝澮谿壑有源有委涓涓不竭流而趣海其義一也孟儲云防中屢說詩春秋爲何不說書禮樂某云禮樂卽在詩春秋中書自孔壁而後或存或亡云贗云眞繹其篇章以存法誡俱在惇化之中矣

郭受子因問後人讀書不及前人只是拾沈亦繇別察不到先儒以下章仁義禮智四徳爲川流四徳卽元亨利貞乾元所爲資始也如何說是小徳俗儒開口便道月落萬川人間學問都爲此等語爛了然有一事可疑水中看天地與空中看天地了無分別鳥不見空魚不見水想魚之視鳥亦猶鳥之視魚而人於實中看魚看鳥辧別金木水火之性不知人在惇化中間抑在川流裏去某云如此問亦希奇察天察地不礙飛躍是惇化上事鳥以空爲實魚以水爲空是川流上事也受子云如此則依舊是不害不悖之說了某云人於此處豈得異同受子云人與魚鳥都在气中气無虛實而有陰陽陽气蹈空陰气蹈水人立陰陽之中以統五徳當謂气卽是徳也抑還有徳生气者來某云徳不可覩聞气可覩聞人落气中亦與魚鳥無別凡著覩聞戒愼恐懼已自無及如人病中中暑中濕是爲重感不可救藥也如要細細分別就人身上惇化川流何可盡說一日一夜气一百周脈行一千六十餘丈豈是人耳目之所能及聖人以天地觀身以事業觀天地作用看宇宙間萬物四時只是兩部詩春秋耳凡世間有形象者都是吾身文字有文字者都是吾身文字注腳過此以往總是魚鳥事業

羅期生問前日諸友有問動靜悅樂者未有以對也某問云何期生云先儒稱靜觀萬物之理得吾心之悅易動觀萬物之分得吾心之樂難以應觀吾心動靜盡於一敬何難易之分程子云惟靜可爲學又云靜觀萬物皆有生意王勝之常乘月訪康節必見其正襟危坐當是至靜之內見得精明如此某云都是動處勘得破此靜者原不與動俱動羅期生云此靜者是太極不落陰陽動便落陰陽不是太極了某云太極與陰陽總是一个動極處正是不動所在張益州嘗謂李畋曰子知公事有陰陽不曰未也益州云凡百公事未著字前屬陽陽主生變通繇之著字後屬陰陰主刑刑貴正名不可攺也此亦與堯夫同意然事前後則無陰陽之分心前後實有難易之別要曉得此物動極實是不動所以隨寓能安入羣不亂不要光光在靜處坐尋起生義尢詹茹又問夫子把有無約泰虛盈論心子思以大小言徳都是精微上事然亦有人綱領極是分明於條目上卻不甚宻如郭崇韜張嘉貞張齊賢韓魏公都不料理細務亦有人極細謹卻不能理大事如石奮衞綰範質竇儀都無甚發揮是他材器有大小之別抑是他學問不同某云自然是學問不同詹茹云恐他徳性上亦有些分別某云其分別者是質不是徳性如徳性須是尊養得就詹茹云如郭崇韜張齊賢加之學問豈能如顏閔之醇衞綰範質加之學問豈能如由賜之達耶天地缺陷尙難完全牛馬齒角亦有去取且如鄒衍東方生之流亦是材具使然豈是恆心防了能有如此明辧某云亦是不學使然詹茹云張益州每勸冦公學冦公學前是如此樣學後亦是如此益州自家擊劍任俠旣而折節好學到底有些劍俠意思想人不能如仲尼都在小徳中沿流赴海而已西漢以來文章人才各不相似恐別有气化在裏面吾輩囿之而不自知耳某雲气化山川皆能囿人只有心思通徹天地仲尼在未學前只是忠信美質加五十年學問便是堯舜文武前頭只恐忠信無基爲有無約泰盈虛所蕩耳莫說美大聖神不是善信本業也

呂而徳雲天地大徳曰生易曰復小而辧於物復之與生皆仁也夫子對諸賢終始是一仁字自顏子而外未嘗輕與人仁子思說中和又說肫肫其仁仁與天淵並峙便是三才之極此處說大徳小徳莫都是說仁字易曰復其見天地之心乎合而言之天地之所爲大也夫子末年刪定纂修都是仁之藏用子淵求之文禮子貢求之文章捨小徳亦無處見大徳了不知尙有何處見大徳不某云如而徳說者一向皆是

謝爾剡見某閒論春秋因問春秋時諸侯不朝京師而天王數聘列國此自夷王之烹齊哀始乎抑自褒姒之誑燧臺始乎某云履霜堅冰其來已漸此事魯人不得不任其咎爾剡云鄭於平王母弟也繻葛之戰射王中肩天下諸侯無有非之者何獨魯能之乎某云凡春秋以天加王天王無有不是者繻葛之師天王獨四聘於魯而魯無一朝春秋之書四聘以明魯之失禮也爾剡云當時天王亦未能秉禮以齊諸侯某云何處見之爾剡云隱公元年天王使宰咺來歸惠公仲子之賵此未死而賵之也文公五年王使榮叔歸含且賵此已死而賵之也均之母也成風以嫡婦含與賵死而致之致以親仲子以庶其子未立未死而致之如爲隱殺桓之母者猶奚斯之聲也後世以爲灰釘此其失在天王某云左氏誤也仲子蓋已卒惠公之年春秋不書近於殉者隱公以桓之母母之故天王歸賵焉爾剡云文九年秦人來歸僖公成風之禭彼失之早此失之晚故春秋譏之某云春秋尊天王不責外國天王而降禮其在秦乎魯之於王國則未有處也爾剡又云隱公三年秋武氏子來求賻魯已含賵而又求賻則汰矣桓公十有五年春天王使家父來求車文公九年春毛伯來求金四傳之所交譏也某云君之於臣也無假不貢則求之求之猶責焉耳天子無不直於諸侯以桓公之時天王屢聘魯無卿士至於京師者王崩而不及賻使天子不具乘馬是宗國之過也春秋悲之以天下無可責者而責之周公之孫使周公受過焉耳爾剡云威福出於天子以禮正名其孰敢違莊公元年立不討賊又未有武功冬王使榮叔來錫桓公命何休曰弒逆之人法所不宥而寵以大勲故去天稱王文公元年天王使毛伯來錫公命谷梁曰禮有受命無來錫命錫命非正也不正則不威又何以命諸侯某云如此則難爲天子矣王室式微彊藩悖叛天子不得已先施於其宗國屢降不反所僅存者聘問誥命鼎隧一二虛文耳故府猶且重之獨於宗國致其惓惓而君子又從咎之是爲父母者無以待老也詩曰或以其酒不以其漿鞙鞙佩璲不以其長是諸君子之謂矣爾剡云胡康侯何以不廢是說某云讀書何闗他人除是堯舜文武當仁不讓何繇親見周孔稟受而行

張朂之以前日謝爾載問納音之義某未嘗答直以太師吹銅之語塞之因問此事著於天下旣爲明時所錄百姓日用不知瞽師揺惑其說今日語之不明何以破俗正義某云此義有何要朂之云如火一土二水五木三金四之說何異汨其五行此上世所必誅而今人用之何也某云他自愚黔首何闗兄事朂之云畢竟源委如何某云前日說過先甲三十後甲三十五自爲運六自爲气五六相乘以行河圖初起四九自西而東反五以歸於金火是爲西南金火之運次起一六自中而西而東以歸水土是爲中气戊艮水土之運次起二七自南而東而北而西歸於火木是爲環气南東火木之運次起五十自中而西而南而北歸於土金是爲閒气坤已土金之運次起三八自北而中而南以歸於木水是爲東北木水之運此五運者以包六气行於周甲之中相與爲治金火之治水絕於東北水土之治火絕於正北火木之治土伏於四季土金之治木絕於正東木水之治金絕於西南六气之行以分五徳先庚三十後庚三十五六相命以行河圖初起五十而西而南而北而中木絕於正東爲土徳之治次起四九而東而北而中而南各存其方次起三八而北而西而南而東則土絕於房中三甲之治金水三庚之治土木五徳皆在其中際十與十二各相起也作者之意以干支相命气運之徳不能該全聖人用其所徳棄其所絕揣摹圖像以爲義類耳九宮三白南北利運之說皆從此出以參於素問不能合也素問又以五六命歳得其大者梗槪非逺矣朂之云素問運炁以正化主客別其干支甲己乙庚丙辛丁壬戊癸爲五行之序子午君火丑未濕土寅申相火卯酉燥金辰戌寒水巳亥風木與此夐然不同何繇比類某云素問之取象於後天猶納音之取象於河圖也家自爲說以稽於爻象猶醇醪之化爲醴蟻矣仲尼作春秋自隱公至文公一百四年書日者二百四十九自宣公至哀公一百三十八年書日者四百三十二干支俱在義無所屬然自伊訓洛誥吉日十月以來備有其說何可勝也勗之云伊訓武成洛誥諸書皆紀日而不紀歳左氏紀歳陰而不紀歳陽漢元封七年歳在丁丑而洛下閎鄧平等以爲甲寅史遷亦因而用之以爲甲寅甲寅之與丁丑差廿四年納音旣殊運气亦異施於上古春秋亦無己未文王亦無戊午矣日不可除則歳亦不可除歳可紊則日亦可紊也向見丁玉明先生亦以歳甲干支無據爲談春秋猶據歳星所在爲證今嵗星移行差三四宮如何可定某云詩經傳於誦說尙且不絕歳次自五帝以來閭閻之所稱習如何紊得如有紊亂則是大撓容成積差以來非復洛閎鄧生之所能攺也凡讀書先經次傳次史可以道古耳諸紛紛者都費辧折不煩推求朂之云古人稱七聲十二律皆與納音相通自漢唐日家去古未逺皆有是說豈是閭巷亹談某云且看周官自然曉防

許爾翼又問天以一中分化只是一理安分大徳小徳聖門亦稱小徳出入可也又稱小道必有可觀致逺恐泥莫非小徳亦是制度文爲經曲之末如詩書六藝豈可以小徳目他凡可出入的物終是泥滯川流不得要細細分別起來卻都是大徳貫串前篇所云莫載莫破是也以莫破說不盡又以川流贊之語極分明夫子生平口中不說小徳自禮樂而下軍旅便不談了子思卻說律天時襲水土的是何物某云向才講過自元年春王正月至有星孛於東方都是天時上事自雎鳩河洲至景山松柏都是水土上事也爾翼云如此則春秋判與天時詩經判與水土春秋屬禮詩自屬樂記云樂以陽率天禮以陰率地春秋何以率天詩經何以率地乎某云陰陽禮樂固自爲用堯舜未嘗作詩而有喜起之章文武未嘗作春秋而有周官之法此處何必分行爾翼云古人三才同爲經緯黃帝宅丘之法周公卜洛之書想別成小徳秦皇焚詩書其農圃醫卜皆賴以存而此獨無有豈是仲尼所刪抑是秦漢人不貴小道耶某云七略所載五行三十一家六百五十二卷有神農太幽堪輿金匱五音奇腴其托於軒後者或百餘卷別爲形家宮宅地形數目倍於醫方則是亦前代所尙也古書旣不可見今爲晚唐南宋諸公滅裂殆盡何足復談爾翼雲天道用龍地道用馬龍有陰陽馬分牝牡地貴牝馬天貴陽龍今說家以陰龍爲眞陽龍爲僞不知此說何始某云如此等事某皆未學且舉周禮一一再看鄭肇中見諸賢言論浸廣或逺於經傳因問三皇五帝之說某云此論備見疏家開卷已賾不復能存於兄所疑云何肇中云帝王代逺載籍互異如春秋運斗所指三皇爲伏羲女媧神農如秦博士司馬貞補皇記所指天地人三皇又尙書大傳稱燧人伏羲神農禮號諡記祝融伏羲神農孔子稱五帝答季康子以伏羲配木神農配火黃帝配土少昊配金顓頊配水其答宰予則曰黃帝顓頊帝嚳堯舜家語與戴記又自不同孔安國以羲農黃帝爲三皇少昊顓頊帝嚳堯舜爲五帝於理覺順是儒生之所服習史遷帝紀祖五帝徳又以黃帝爲五帝之首而獨遺少昊以宗顓頊今世所傳惟此兩家祖史遷之說則當以燧人伏羲神農爲三皇黃帝顓頊帝嚳堯舜爲五帝祖安國之說則當以伏羲神農黃帝爲三皇少昊顓頊帝嚳堯舜爲五帝也仲尼於三皇不言燧人於五帝多一少昊安所取裁某云於此事實所未知肇中又云司馬貞補皇紀旣稱伏羲女媧神農又稱天地人三皇此是何說某云褚先生小司馬又何足談肇中云胡五峯亦主小司馬之說又閱三墳載伏羲爲天皇神農爲人皇黃帝爲地皇次序又別然與安國同防矣前輩如譙周應邵宋均皆主史遷主史遷者𨿽不言三皇自應以燧人火化神農粒食與庖犧並爲皇始而黃帝得正五帝之先皇甫謐世紀孫氏世本皆主安國主安國者𨿽升帝爲皇自應以少昊靑陽顓頊髙陽與髙辛並爲帝紀而唐虞得正五帝之終二者孰從某云如兄說極是明白三皇五帝俱是後人所命不是本地傳宗認逺祖者隨人祭掃勿問內神是日發題原爲修已以敬而肇中送難以有恆爲首諸兄從之遂舉修已以系下篇

榕壇問業卷十四﹤子部﹐儒家類﹐榕壇問業﹥

欽定四庫全書

榕壇問業卷十五

明黃道周撰

鄭肇中初問修己以敬之義某未有以答也旣以有恆一章講論爲煩是次乃申前義戴石星問云君子修己以敬只此一句便盡卻君子事功君子學問如何又說到安人安百姓上去某云俱是君子本體石星雲於本體上是一節事是兩節事某云旣是本體何分節次石星雲旣無節次何須充拓說來某云俱是聖賢就本身上商量無盡若有盡時已外便無人人外便無百姓若無盡時人安已亦是未安百姓安巳亦是未安千古聖賢俱就本心爲天下立身立命捨此寸心天下身命俱無安頓處聖賢自家亦無處下手石星雲極知修己事難居敬道大然如舜之恭己南面亦是五臣四友之力豈是自家垂裳不動聲色便致無爲之理方堯時致治亦半百年璿璣考齊亦非一日上不能去降割之災下不能格頑讒之志子傲逰於家共工方圮於外豈是自家敬修未至臯陶論治只在知人在安民知人是智上事安民是仁上事古今捨此兩事決無太平日子大禹亦云知人則哲安民則惠能哲而惠何憂乎驩兜何遷乎有苗何畏乎巧言令色孔壬堯不知舜舜不知禹臯陶𨿽盩領土硎茨階胼胝亦奏不得分毫治效夫子說敬字已到安人安百姓上不知能到知人官人上去不某云人主著敬敬則心體明淸與天同道敬庶民與敬士大夫敬天地祖宗與敬身豈有分別人主一息不敬便有侮慢自賢反道敗徳的事敷文徳舞干羽放殛誅竄亦是敬上作來豈徒知人官人而已臯陶云日宣三徳夙夜浚明有家日嚴只敬六徳亮采有邦此是敬上知人之實績平章百姓惇敍九族此是敬上安民之要領也石星雲如此則子路問如斯而已莫是要窮究這里不某云這里亦不消窮究領得敬字自然到此不領得敬字𨿽知人安民亦無一處著落桓景之於管晏漢文帝唐太宗之於黎老何嘗不一畱心只是自家不敬人才造就亦無足觀何況平章之業石星雲如此則堯舜猶病只是說敬之難不是說修己安百姓之難也某云自然是修己安百姓難所以須敬如不爲天下百姓要比已何用石星雲如此則堯舜猶病亦只是著敬耳某云堯舜此心亦只是無己無己處亦只是不安一个敬字了得百樣修己百樣修己了不得一个敬字也石星雲且說一个修己了得千樣安人安百姓千樣安人安百姓了不得一个修己也某云如此說更分明鄭肇中云聖賢立言甚簡只得其要領所在堯舜相繼百餘年竭數十聖賢之力出百姓於鳥獸龍蛇之中夫子只以一敬字了之黃帝身經七十餘戰奪天下於虎兕魑魅之中夫子只說他垂衣裳而天下治聖賢開世治定功成或只用此一字抑繼體守成禮明樂備亦用此一字不了如承頽敝之後當匡攘之秋仁明武三字猶以爲難豈玉色金聲收拾得去某云正於此中見他浩大黃陵結襪多士歸心防稽式蛙厲夫動色何況帝王神明上事肇中云且不論帝王只如逢掖拱攝畎畝之下亦有尊道功夫須才須識須學須力自伊尹膠鬲管夷吾百里奚來動心忍性增益多少子路一日誦不忮不求之詩夫子便砭它不足聖門當時不以一道自名如今諸儒爲主靜良知之說都是徑路了程門獨舉是防至今不絕然竟無有人能以敬字安人安百姓者想不是看敬字差是看修己字差也某云已如一間屋子人百姓如屋子事件敬如主人翁提匙照鑰主翁精神無有損失屋子中事事不失何闗屋子事肇中云極知敬字極大但要勘敬字何等經綸某云竪天立地安世安身只一敬字經綸無萬

趙與蓮抱恙新起未有言論與石星偕來因云知人則哲帝猶難之敬字是聖賢把柄哲惠又別是天分非人所及如帝堯於共工伯鯀明明知它如何又放它九載昬墊下民某云諸賢皆明徳之後世家巨族勘除殊難又天未厭災警予未止舜方側陋伯禹未長如何得容易下手古人都說國本不可輕揺帝堯明明對諸臣說朱嚚訟不是帝堯敬徳格天誰人敢發此口與蓮云放齊之罪浮於驩兜亦只是爲佞未嘗爲讒後來所以免於四罪馬鄭都以朱爲帝子孔君以國子爵別是一人仲康時有侯顧命有之舞衣是也某云唐虞五等不在嶽牧之上子爲小國諸侯未有明徳大功豈得頓膺登庸之舉如有此舉則四罪之服不後於驩兜矣與蓮云齊兜讒佞自在帝廷旣帝堯之所明知如何不蚤爲竄殛某云小人自是心地不明看不明白他初時亦豈要濟惡只是看人才情偶然投合後來不得不如此堯仁如天只是哀憫著他待也敗壞自然有人與他計較與蓮云如此則九載其咨下民昬墊聖人安得漠然於懷某云聖人只是敬止耑精於疇咨自然有人出來與他商量臯陶云愼厥身修思永去一人而後無可繼去一罪而後不可與圖功豈是愼修思永之防凡聖人意量極大圖維極逺只是心細耳此處要安盡天下還安不得寸心也與蓮云敬是何處最難云敬妻子僮僕難又在何處云敬鄕裏愚不肖難又在何處云敬巧猾姦雄難與蓮雲程伯淳於此處說饗親饗帝某云伯淳意思極逺某意思凡近且看饗親饗帝果亦難於三者不耳

侯晉水雲敬字是千古傳心之法捨卻敬字無論做不得堯舜做人百姓亦不得吾門說明善求仁若無敬字何處討工夫中庸怕人看敬字太易才說出戒愼恐懼與論語畏字相發書曰君子所其無逸又曰皇自敬徳安人安百姓已包在敬字內夫子再拓出安人安百姓不知安人安百姓是敬之作用抑修己分量至安人安百姓始完耶某云向才說是本體已本體上有人有百姓已修得安人亦安百姓亦安所差者只是人安百姓安已還未安耳晉水雲如此則是百姓安堯舜猶病未安也想只是修己難修己要到安人安百姓𨿽堯舜猶難耳西銘諸書爲世儒翻剝已盡今對人說本體便是套了向說出敬字生出許多禮樂經濟便是安人安百姓爲敬之作用不知此敬安分量亦曾到不言不動不賞不怒篤恭去處不某云自然是如此才說堯舜猶病凡就己身看出天下痌瘝不獲皆是己身罪過就天下看出己身營窟爲巢皆是己身病痛堯舜授受之際無端說出四海困窮天祿永終此八字便是古今君臣所斷舌才知它看敬字極精看己字極一𨿽說風動時雍聖人實亦未能如此

洪尊光因問大禹謨篇有欽哉愼乃有位敬修其可願兩語在四海困窮之上今論語堯咨無敬修語則禹命亦應無之而夫子以敬修告子路則敬修兩字是危微精一之大結局從來講學說精一危微執中無說敬修可願者惟季路願聞子志夫子說老者安之朋友信之少者懷之於此發出敬修可願之防想安人安百姓亦是願力則然要實實做到如此眞是堯舜猶病聖賢事業做未出手已出手未到頭都是存畱此願使天下後世想見聖賢心力正是君子無己之思某云如此才是讀書

吳云赤云夫子敬修之論實出於虞廷然自濟南伏生授書二十八篇無禹謨禹謨出於孔壁舜典得於大航頭前世多疑之者不知是孔子述禹謨以申其意抑是禹謨依聖論以行其書耶某云孔壁中五十八篇與伏生合得其半只多二十五篇余漫滅不行耳寧道中有依傍耶云赤云蔡九峯嘗言漢儒以伏書爲今文今文語反難讀安國書爲古文古文語反從順今古相反者謂今文出於女子之口古文已經儒生之筆耳然伏生背經暗誦反得其所難安國摩勘古書反得其所易書經兩人之手口而文勢語意夐然不同豈得謂仲尼原本乎某云書在孟子已不盡信劉歆常云與其過而去之寧過而存之今不論敬修是仲尼之述虞典是禹謨之依仲尼然自危微垂訓以來只此兩字至精至一吾輩可以無疑矣

呂而逺又問伏生女子旣傳四七之篇河內女子遂獻泰誓之簡梅賾晉中始上孔壁之書姚興齊時乃補舜典之闕豈以前漢而古書難讀迨於末世蝌蚪始明耶史遷嘗從安國授書述本紀亦無舜典禹謨只以禹貢洪範繼堯典之後如有則史遷亦應見之史遷不知有危微精一執中敬修之學乃未嘗讀非識不到也賈誼董仲舒亦未嘗讀此書賈誼稱性神明命仲舒稱二中兩和皆極精微未有及禹謨中語者朱晦庵云先漢文章厚重有力量孔書東晉始出大傳格致極輕疑是孔叢子等爲之蔡九峯亦以孔安國書序絕不類西漢文字然古今絕學開於是書亦是東晉諸賢之力某云古二十五篇深奧義豈是後儒之所能及昔有疑禮記諸篇是漢儒杜撰者晦翁亦謂漢儒深醇莫如董賈董賈如何做得禮運禮器郊特牲許多文字東晉諸賢旣不能作一書序豈能創出許多精微質奧之言而逺云孟子語伊亦略依傍如天誅造攻徯我後天視自我民視等語都違謬了夫子語又只是影響如爲山九仞功虧一簣天之歷數在爾躬允執其中卻以意成義想是時淸言旣久入理寖微其浩蕩者以翻莊成釋其典則者以起義附經是所優爲不爲難也某云隨他假爲聖賢之言吾已眞得芻蕘之采

洪尊光又問前日嘗問三墳書是眞是僞吾門直以爲堪輿家言此書中無一字渉堪輿者豈爲謾歟某云正好當彼種書耳尊光云亦整齊嚴宻髙潔有意思今看王輔嗣略例亦訓詁將來豈能如此創義排比渾成如張天覺毛正仲輩自家作數語不成有此手段便與皇極潛虛並驅爭先何苦托之洪荒之逺某云他正要淩駕前人耳昔有人做正易心法者托爲麻衣道者張南軒李壽翁極推服之晦庵疑其凡近意是時人所爲置而不看一日有湘陰主簿戴師愈來謁卽譚麻衣道者因歷叩之果是此老所作尊光云麻衣易只是幾句活話剽撮白撰得來三墳整齊張毛輩如何得就某云看他輩做楞伽經何等精宻凡晉人見諸髙士翻譯梵書髙動天子便欲反之於經宋人見王家父子杜撰傳注震攝天下便欲壓之以古所謂神農之言耳如能說到敬修可願精一危微吾亦從之稽首也

呂而逺云異敎等書盡有見到此者吾門何以不道某云他何曾夢見修己可以安人修己可以安百姓修己以敬正是中和之本禮樂淵源九徳九歌之所從出歷代帝王惟溫恭只臺敬止敬勝四君子耳余便未能到此田地而逺云夫子對顏淵說一日歸仁若此之易對子路說敬修猶病若此之難何也某云論一日修己亦安得百姓是聖賢力量論終身復禮亦有猶病之心是聖賢心力也而逺又云子貢要博濟夫子亦說堯舜猶病子路要安百姓夫子亦說堯舜猶病立人達人亦說己克已修已亦說己可見聖人極無多子作用某云而逺恁地分明

呂而徳問敬字是千古心法不漏纎毫而仲弓問仁章添出恕字子張問政章添出忠及問仁又添出恭忠二字豈敬字猶有所未盡耶宋儒加一和字莫亦是此意不某云此意極細看來只是修己耳有已才取譬得人是聖賢將身說法以敬去修己才有本體工夫是聖賢將法作身恕字是將身作法恭忠是將法作身再不從人身上討下手也和是中之作用中是敬字養成得來無敬做中和不出所以中庸說戒愼恐懼只於敬字上加一倍工夫而徳云然則和字是如何看某雲程伯淳稱中心斯須不和不樂則鄙詐之心入之此與敬以直內同意謂敬爲和樂則不可然敬則自然和樂耳伯淳之意亦以和是敬字養成也而徳又云正叔亦云敬而無失便是未發之謂中敬不可謂之中但敬而無失卽所以中也此與前語相發大意亦謂中和是敬養成耳然其語意得無有滯不某云語𨿽躓滯大意已是分明而徳又問明道嘗言誠然後能敬未及誠卻須敬而後能誠敬之與誠豈有二義乎某云明道亦自中庸看來誠是天道敬是人道修己便要修到誠處誠便與天地同體事親事天饗親饗帝只是此一意極於上下神艸木鳥獸亦只此一意而徳云明道又言體信達順之意聰明睿知皆繇此出此是何意某云誠則明矣人心自敬恭而後自然萬慮不擾處事精詳

沈若木因問人生而靜天之性也人都爲朋從往來思慮日紛賢者因之務外逐末不肖者因之縱欲敗度所以聖賢左銘右箴都說敬字如認得初體分明只一主靜便了如何又著敬字某云純公亦言靜坐獨處不難居廣居應天下爲難人都於靜處著動天都於動處見靜除是木石才得以靜爲體若木云若要看誠字直於靜中看得分明某云不是敬了那看得出上下鳥獸虫魚艸木个个是誠个个與神同體要就靜中看他根胎只有百分之一若木云如是敬者卻把上下鳥獸虫魚艸木都作天地神看耶某云自然是如此若木云釋家可有此意思不某云他看作石火電光得有此意思若木又云東西銘可有此意思不某云他亦說得二三分從此修持悟得一半

是防次義爲誠之不可掩如此夫去歳講義已於使天下人處說得分明石星不忘前義因問神兩字只是不睹不聞中有睹聞只此便是致知便是格物卻借祭祀來說耳大學首傳便說此謂誠於中形於外這个神去逷小人之肺肝中庸下段又說誠則形形則著這个神去贊聖賢之功徳世閒只此兩種神皆在不睹不聞有共睹共聞之妙在與知與能有不可知不可能之祕算來只是人心實有此理動而爲意此意不誠便有許多邪魔陰慝變現手目此意一誠便有許多神明聖賢當身顯見顯見隱微此是千古人大闗誠中形外此是千古幽明大防知之者以爲天命人性不知者以爲精气防魂把祭祀說个影子故云誠之不可掩如此夫如此夫三字贊得使天下聖人賢人愚夫愚婦一齊癡呆動其心目人能看此章透者才許他格物致知不然且去正心誠意也某云都說得是任爾舉去一一示人

戴昌祖明逺時初下教未領前說因問中庸一書究竟明个誠字然不於君臣父子夫婦昆弟朋友言誠不於天地鳶魚言誠獨於神言誠不知此處神者果屬祭祀對越之神抑程子所謂天地功用造化之迹乎某雲程張所說神是天地以上事中庸所說神是人身以上事心如火也火輒有影天地以生物爲心生便有屈伸人身以交物爲心交便有隠見都是實形取影或正或倒或逺或近在天爲災祥在人爲寤寐在日用爲聽睹形聲極奇極怪極平極常心力大者看神亦大心力小者看神亦小精者看精粗者看粗善言神者莫過於易括之一言曰以齋戒神明其徳其實只是誠字不誠的人看子臣弟友天地鳶魚亦無一物誠者看天下無形無聲無手目無肺肝所在个个是我心光所照所以能酬酢一世變化天下故曰知變化之道者其知神之所爲乎明逺云如此看來祭祀之神是爲人心寫照卜蓍之神是爲人心傳響有形寫照者見之於祭祀有聲傳響者見之於蓍何處是性命所在某云此無形聲者便是性命所在明逺曰若此者都是意意生想想生妄如何得到至誠所在某云如此才要誠誠意只是愼獨愼獨者自一物看到百千萬物現來承受只如好色惡臭感目觸鼻自然曉防不假推求所謂知至知至便是明誠明誠便與天地合徳日月合明神合其吉凶

呂而徳又云吾門常言禮樂精微闗於天地非聖賢莫能識非聖賢莫能用也然考古禮書自享祀至於明堂不過報本追始盡其誠敬而已賈傅有言祭祀禱祠非禮不誠推其大要不過防其邪物訖其嗜欲溫恭朝夕執事有恪而已諸繁重簡易與時隆替非有難知之學難行之事且如賓屍酬酢歌奏異宜亦本於人情加之節文非有怪誕至於明水鸞刀鞂本之設袒割求祊坐奧之儀亦古禮相沿習不爲創他如防禮之招臯鄕飲酒之四座廟位之西首及於饗禮之先爵卑賤後差貴者殽膳下洽樂人始奏皆事理宜然無甚逺於人情者何以必周公始作仲尼始知乎鄭康成始引防緯以釋禮經有五帝諸神差爲怪誕然今亦無循之者今古禮意差不甚逺惟古人致齋五三舉饌皆有牲醴今以茹素僾然異致而神明蠲滌之義一也吾門每言禮樂精微其義何居某云某何足以知此古人以樂節禮禮之動天地格神者皆托於樂今人以禮爲樂樂之諧人情通物故者皆殽於禮無文無聲某又何足以知之而徳又云前日每對諸兄值不了者曰且舉周禮看周禮有何佳處胡五峯蘇子由詆其疏謬如建土逾制冢宰筦利甸師受內宰立市閽人掌禁女祝禳禬之說種種迂謬不獨靑苗國服而已晦翁亦云周禮一書不敢令學者看學者先理防身心學周禮卻是後一節事吾門如何付人去看某云讀書須是心精心麤者再看不得周禮看周禮後自然耐煩知他病痛某至今未能也且如周禮大司樂一章未經秦火河間古書此最先出玩之長人神智決非後儒之所能造人都說此物壞人一壞劉歆二壞蘇綽三壞王安石亦當試之看其災祥如何耳

洪以儀扶光亦初下敎輒問古禮樂中無今干支風水之說春秋書宣公八年冬十月己丑葬我小君敬嬴雨不克葬庚申日中而克葬定公十五年九月丁巳葬我君定公雨不克葬戊午日下昃乃克葬古者卜宅旣有定域昭穆可從然旣卜日值雨而遲之則是不日也今以卜宅之禮聽之地師趨利之謀縣於日者或一日不葬輒遲數年可云禮乎某云此事譚者已多何必吾門破其闗鍵

於時仲冬某自天治初歸初三日己酉雞棲矣漳郡地震有聲許爾翼云春秋著災異不書事應大抵以爲陰盛也晉伯陽曰陽掩於陰而不能出文公元年九月癸酉地震公谷皆以爲咎在公子遂又九年而公子遂禍作是年姜歸自齊又九年而大歸於齊則救鄭之功爲襄仲禍始也襄公十六年五月甲子地震又十六年而子野卒昭公立魯於是始衰昭公十九年五月己卯地震則猶是昭公也而亂在王室二十三年八月乙未地震則猶是王室也而亂且在昭公皆先告焉則甚哉文王周公之仁也匪面命之言提其耳哀公三年夏四月甲午地震五月辛卯桓僖宮災則季氏之澤亦且盡矣五震之中終始於臣而中於君江都之所不稱而其義燦然不可諱也地蓋數動二百四十年之中舉其大者明地之絀於日也而顯爲之系以示夫失靜之常易曰妻道也臣道也其不中於道則仲尼不書之矣曰不足以戒今月藏伏而地動又甚著在於周則其正月也三始之內陽戰於陰而雷又數殷其在於古嘗有之乎某云吾郡僻在海裔去日又近盛陽伏地與陰相薄如人體中脈過井原稍爲滯栗何足疑乎凡雷震不過百里漢元初元年三年皆以復月郡國地震惟永和二年元嘉元年復月震在京師是足占耳自漢而下盛冬地震屈指可數惟大歷二年貞元二年震在京師宋之景徳元年熙寧元年皆以復月震在京師當時君臣惇朴告誡士有常業人懷安土不足憂也凡占者家不占國郡邑不占天下京房飛亦謂其某處有災而已君子痌瘝乃身𨿽匹夫納溝猶爲怵然何況天地劉向見魯國地動輒指列國諸事以爲正應文義極疏向兄所敶皆與劉向異指亦足稱耳

謝有懷因問天徳王道聖門只許顏子內聖外王千古只許堯夫不知兩賢果在何處下手某云亦在復處下手有懷云復中可有動不某云復中那得不動又云復中可有悔不某云那得旣復又悔有懷云如頻復者不可言復易旣說厲又說無咎何也某云復而遂復之謂之休復休復臨也復旣見陰復動而之陽謂之頻復頻復明夷也臨以體休明夷體厲有懷云臨至八月而凶何以得吉某云臨當丑月嚴寒戰兢與幹同徳而有憂色凡易十有二變而盡一卦日數其陽月數其陰復自下上七日以至於幹臨自遁來八月以至於坤蓋自八變而陽盡矣君子知微知彰知柔知剛誠中形外則何逺悔之有顏子不善未嘗不知知未嘗復行堯夫云能立於無過之地則物莫之能傷箕亦立於無過之地然至於無咎而已矣有懷云如此則何處分他是天徳王道某云靜處敬便見天徳動處敬便見王道

王丰功因問下學上達莫亦是敬不某雲明水鞂本可祀上帝如何不是下學上達丰功云夫子說不怨不尢此處只是修己修己尙有學問如事事去知與怨尢念頭有何分別凡人精神須有安頓自得所在如無安頓自得所在𨿽不怨尢並敬人敬身都是落空不知堯舜當時所學何學某云孟氏有言自耕稼陶漁以至爲帝無非取諸人者夫子亦云舜好問好察邇言聖賢學問只是敬人敬身天子之不矜伐匹夫之去怨尢都有二三十年學問如要安頓看此廓中安頓多少人多少百姓又何處安頓詩書

戴石星晚後又問大學說至善又說知止不知至善是體是用並知止亦有體有用不某云前日說過此本明者是體此明明者是用隨物明明者是體此不明不止者是用石星雲邵堯夫嘗稱天以用爲本以體爲末地以體爲本以用爲末此是何說某云他只說動靜耳天無一息不動星辰河漢只依他得不動故說以體爲末地無一息不動江河艸木只依他得動故說以用爲末其實語不玲瓏其先又說火以用爲本以體爲末故動水以體爲本以用爲末故靜體用動靜說略分明本末兩字未有的當耳石星雲他爲何如此某云堯夫觀物要剖析分明只爲物有本末一句用自隨體動自隨靜體用中間可以知命動靜中間可以知性寧有從此橫分本末的道理石星雲動靜體用原自分明誠爲他下个本末如何才穩某雲天以用爲體故舉末而見本地以體爲用故舉本而見末火以用爲體故靜而歸本於天水以體爲用故動而流末於地石星雲此不過該舉言之耳其實理是如何某雲气無不動理無不靜靜本以立體動末以致用水火得天之气藏體於金木金木得地之理致用於水火人親於金木而急於水火仁義爲體禮智爲用靜體旣立動用不竭石星雲如此則禮智是仁義之末耶凡說此等語難得明白不知有宋諸賢誰最明白者某云李伯紀張復之到明白石星問是云何某云李伯紀對髙宗云凡人心誠則公公生明疑則私私生暗張復之謂所親曰人大小事須用智智猶水也不流則腐百小事不用智臨大事寧有智來耶伯紀明於其本復之明於其末伯紀明體復之明用石星雲如此則伯紀殊勝復之某云亦猶金木不勝水火鄭肇中云周濂溪張子厚自是明誠通復之宗豈張李二公之所能及某云以程明道之溫粹不能轉移臨川正叔之誠敬不能感孚神廟濂溪子厚猶是我輩學問如何得了敬修之局肇中云君子正本而已天地亦有用其本不用其末者人急水火水火豈能徧給天下某雲水火自然徧給天下君子敬修不到安人安百姓猶如貫錢株木無當天地之藏

榕壇問業卷十五

欽定四庫全書

榕壇問業卷十六

明黃道周撰

乙亥仲冬劉賡穆兄弟卜築天治之巓張朂之楊元實同予至天治賡美方以選貢至未謁客亦從山中防歸已過初旬之期乃以十六日集於榕壇某以講論二年大防只爲明善致知聽聞已狎聲實未綜恐漸爲朋從往來之累或有謏聞動眾之嫌斷以是日鎖結講事坐定因問諸友歷來之義都是風波要得風恬浪靜島嶼安然如何可到可惜此二年講論未闗至極也洪兆云云歷來說到致知求仁都闗至極何謂可惜某云大家實勘此處乘乘莫亦是風翻波皺偶爾成文豈便是破船安家坐山得住賡穆云何謂破船安家坐山得住某云大學開頭說止至善說知止有定此處風浪一齊焦漧不知何日大家坐臥耳唐偉倫遂問至善果是何物如是明新大業窮極到頭無一缺陷𨿽千萬年堯馳舜驟無有止法則此止字是不止義如是性分原頭繼成本事無一夾雜𨿽一晌間渴睡打坐亦闗至極則此止字是頓悟法也某云正要走耳看大業做本分也走看本分做大業也走走不止時气盡神枯走得止時神昏气倦也偉倫云此則是參駁止法如何是至善本義莫是如西山所云同原太極否某云賢且坐定然後思量黃率中云止至善之學自夫子始明之堯舜傳授不說至善只說精一精一卽至善之防也且如孟子說性善又疏出美大聖神夫子說至善卻指出定靜安慮此豈有體用之殊歟某云美大聖神是善的分量定靜安慮是止的意思不闗體用率中又問乾道變化各正性命只是六爻俱陽無剛柔之合夫子以剛健中正純粹精七字贊之如恐不盡至善之義者後來又說陰陽合徳繼之者善伊川所以有剛善柔善之說如要經濟天下明新大業豈純靠此一片陽精所成亦還有保合凝成其間乎某云聖人亦只得幹上一分豈有全體乾元尙須調劑之理率中云如孟子學問亦到乾元幾分某云他於定靜安慮上下手便到至善田地七字贊美想不差池率中云何處見得某云伊自知止不動心不動气兩件是伊誕登無人得到率中云若此則是孟子學易從大學得渡也某云伊自從易入手率中云何處見得某云且勿說善說性只道幹始能以美利利天下不言所利大矣哉此數語是伊骨子他日又說舜與跖之分無他利與善之間也一生擔荷都在此處

謝有懷云孟子明性善獨惓惓於充之一言充如火燃泉達止如登岸安家此處可有異同某云知至至之知終終之擴充是知之始事慮得是知之中境如說到頭終無休歇只是不動耳舟上看山兒童走月如何知他不動所在知他不動所在自然得力安穏光明有懷云先儒論擴充先須察識知至知止可是察識不某云知止是定鍼上事知至是定向上事察識是學問上事先儒研究都不差池但勿爲事物所倒

有懷又問至善要止恐是怕人走錯不怕人走過也此處至極豈有過分之理某雲走過便是錯不偏不易於鍼向上看得分明

鄭孟儲云先儒稱圖皆從中起心法亦從中起太極中圏未分陰陽先天念頭未分善惡所以有太極無極之說如此則至善無善也顏子有不善未嘗不知此是從圖下手不是從極下手如禹拜昌言子路喜過此都從圖下手不從極下手也某云極是天樞凝成不在中圏分上圖上看極便有不黑不白所在天上認辰豈有不東不西之理世儒讀書只看筆墨認在心頭極是變怪也天有彗孛𨿽犯薇垣不到中樞人有風魔𨿽到死時不亂善惡如何可說圖上無黑無白心上未惡未善孟儲云定靜安後才有慮出此定靜安中可便是極耶某云極星去不動處尙一度許一度三百六十里則知止去能慮尙三百六十里也孟儲云煜今日始聞斯言帝堯安安大禹汝止此間相去亦有百里十里之別黃介俶因問尙書首言安安道書亦言止止佛家偏說定靜此定靜如何與安止不同某云聖門說安止直從至善入手佛門說定靜直從無善不善入手至善者如水就下百折皆東無善不善者直待海枯泉竭閉門安坐此中死生只是能慮不能慮之別介俶云易稱何思何慮聖人不慮而知要此能慮何用某云極星不動處才能轉爲它能轉使天下星辰河嶽都有奠麗如不能轉日月經緯如廢車釘何處得明亮來介俶云佛亦看到不動處何爲說無慮得某云他是面壁瞪眼看石墻一縷云生眼簾垂放何處討有星漢回環學者須先認至善認得至善自然知止先認定靜自然定靜不得也介俶云易稱窮理盡性以至於命性自稱盡命自稱至孔之安於疏水顏之安於陋巷尹之安於有莘旦之安於赤舄皆有至命之學是以到頭定靜千慮萬變不動於中如把至善當性則此性中又如何至得命來天人之間性命一致想性盡時命亦自立聖人明徳決不闗事業上事此處跕定尹旦孔顏一樣明新所以不爲事物所倒某云如此看書才得明白不在紙上

楊元寔云易稱寂然不動感而遂通定靜是寂則安慮是感耶定慧之說旣於聖學無當而處事精詳又疑非至善所歸說一慮字使天下木石昆虫皆有熾然之意不知此得果得何物如得所止則定靜安時猶未得止如得明新條理則知止時猶未得條理也某云人怕不能慮旣得則何所不得周公之仰思待旦仲尼之忘食忘寢不是知止中人有此段意慮無此段意慮得許大學問出來聖賢極大學問絕不經人心思周公作用仲尼著述少小一事吾思之三十年不見首尾如何輕以慮得料人

侯晉水雲至善中間尙須周孔心力則此至善是韶武爭場不徒是舜跖分路也舜跖分路可以不慮而知至其曲折亦須學問韶武爭亦可以不慮而知至其精微卻非學力可到唐虞皆稱執中此中字卽未發之中定靜安可是未發慮得可是已發不某云已發未發是家常寢興能慮能得是爭天奪國韶武舜跖各有廣大精微髙明中庸新故相宣的妙義此處中節亦自難言也漢儒以此書編於儒行之後冠昏之前大扺十分有七分禮樂修齊治平有文有素得其道者畎畝可王失其道者苞桑可落決不是閉目放光照見牀下也晉水又問明字知字慮字總是同原發於靈府而慮從知生知從明生後來說欲明又先致知則是明從知生也易云知微知彰知柔知剛聖人全靠此知字不知知從何起某云致知之知是明明之明知至之知是本明之明誠在中間再不須說

劉賡美云學庸二書相爲表裏大學重在明故以致知開門格物下手而其用及於天下國家則易所謂顯仁也中庸重在誠以不覩聞立體戒愼恐懼爲功而其感通於天地神則易所謂藏用也兩部大書闗鎖在自明誠一章此處言安言慮可以說誠之生明而知後有定可以說明之生誠明誠相生端在於意意之與慮不知如何分別某云每每勸人問意與知心與意果是何物抑是一物抑是兩物今乃知尙有慮慮與思鄰同功異位意與物鬭同罪異功定靜之餘心學始見爲此一章開天下素異同之路切勿拋過鄭重諸賢

劉賡美又問前說得字是得至善抑是得止抑得大道都未分明某云孟子說深造以道欲其自得之也自得之則居之安居之安則資之深資之深則取之左右逢其源此自得之果是何物想在前人亦都說過未煩斷壑再下開山

於時劉河間建櫆余玉斧光宸皆新下問劉河間云至善之至與中庸其至之至天載無聲臭之至三至字同源中庸以獲上治民歸於明善大學稱小人爲國家𨿽有善者亦末如何矣似都淺淺在義利路頭君子小人分界處看到精微所在今如作入定主靜工夫才有思慮便說走作不知何時得到淸淨寧一所在想是外道絕慮禁欲不見源頭如撥浮雲不覩天日知止的人只就源頭安心定慮如聞雞啼自知日出不闗風雨撥霧排云也某云說則是如此要做者才一登手腳自亂中夜無雞啼亂山無定鍼多少聖賢迷時失路若要源頭且把訂頑西銘陸續翻看余玉斧云大學一部皆言明徳知是明徳發現人有此知此明所以窮照十方之際曰極曰本總是這些子運用可見一明足以盡學豈明處尙有未善明明尙有未至必以至善足之至此方完耶如雲至善爲明徳之本則明徳豈猶未是本耶某云聖賢言語再勿徑尋某於此道談之血出無人曉防自是微賤學問不尊日月是日月上事辰極是辰極上事貞觀貞明貞一三者體用啞殺聖賢明新兩義東起西落至善一條通天徹地至善髙低有寒有暑明新出入有晝有夜信得過者不思不慮包褁一世信不過者千思萬慮是十行書

玉斧又問大學經文說誠意先在致知先儒又說明徳工夫專在誠意豈知至後意尙有未誠抑致知後另有誠意工夫耶某云雞鳴後尙有日出日出後尙有雞鳴只管讀書不消拆字

沈若木亦自以入防最晚未領格物致知之論因問中庸無聲無臭至矣與不睹不聞同是一機不睹不聞與繼善成性同是一路但不知此知止知字在格物前抑在格物後如在格物前則此至善二字尙屬含糊如看斗極者傍指眾星了無的據如在格物後則此定靜安慮的是空體妙慧相生如看斗極無一星處才成不動才是萬軸之轂如何還有節次等待得來某云知得前後自然不同知在斗極下看得在斗極上坐旣先入闗尙有鴻門一節馬上意思如何便得四百餘年若木云時師俱云至卽止也至與止無二義如火至熱熱至火而止冰至寒寒至冰而止豈有先至冰火後止炎寒某云說則如此說如要立命安身先須除此曠論直節之竹切不須吹

吳太灝見諸賢問止善之義已畢因問大學經文以下卽繼此謂知本此謂知之至也此指修身而言耳或是聖經自掉或是傳者贊語俱未可知程子斷取之無所系屬反補致知格物之義至今以爲疑柄何也某雲程子讀書亦不錯致知格物此最大事經文但以治亂厚薄四字了之四字只解本末本末只系一身可見身備萬物亦可見物備當身程子不思疑有漏義耳太灝又云原文首釋誠意而淇澳三詩繼之康誥至敬止諸詩書又繼之乃終以聽訟節大意以誠意爲明新之本淇澳解明前王解新康誥至敬止總詠明新至善之事聽訟章重釋知本知止之義古文原自明白何必如今本所裁截空補缺顚倒舊義乎某雲程朱亦是好意但防繹不精終始爲格致所滯如古文繼愼獨於知至知本之後正是格物大闗人都說獨中無物曾子說獨中有十目十手人都說皮面相覷夫子獨說肺肝如見以此見肚皮蓋屋都是晶亮東西容隱不得一物半物好色惡臭自是人間第一大件物知相觸萬法緣繇俱從此起人如曉得防血交心聞香捫鼻便曉得四體百駭个个有知不從物來不從意起如曉得屋漏透光肝腸掛面便曉得瓦礫皮膚更無一物細不能揜大不能藏只此誠意一章更無餘義下面詩書疊見層出只爲首節演其波瀾耳程朱說有錯簡未嘗不是只是補傳太疏古人云誤書翻閱亦是一適令無補傳去上文知本知至之復存聽訟大畏之結亦殊可觀但使誠正別自分篇情文亦非合轍程朱不爲詮次今日議論更自紛紛耳

是日拈知止之義畢欲以來百工爲次義因思前日對戴仍朴有財有用之義似爲未了乃問吳云赤云周禮不說冬官只於地官括其名義藪澤農圃一切治於官師此是何意云赤云有土此有財工虞屬地正使治地有官𨿽冬官可缺耳如防革余材直是尋常匠料豈煩大卿治之耶看來來百工兩語只是財者末也一句耳某爲悚然云赤因問筵中談漢鹽鐵及唐轉運事此當今切務然用人理財兩者相爲表裏車丞相桑大夫不用山中劉子雍卒爲千古訾議劉晏簡核出納一委士人胥吏惟奉行文書是以無獘今安得茂陵唐生輩六十餘人商本末之務又安得人如劉晏愼簡臺閣士以任租庸乎某云議論守古者甚多通法匡時者甚少劉士安多刺名流之有口舌者以利啖之如少年敏鋭不過爲租庸使追利耳射利千里之外知其虛實與時髙下豈士人所爲財賦有定決未有不聚不斂能自六十萬加至千二百萬者士安𨿽貧元載自富以士安之財歸於元載則是士安之儉無救元載之侈也凡士大夫言利皆無善終劉士安自是賢者然去第五琦不多自是九江祝生之所憤懣耳云赤云劉晏亦未嘗射利自爲低昂只是通變能發財耳如常平法出自劉晏今無能行者亦自可惜某云劉晏所謂常平只是江淮之間物貨繁聚物多則價自平桑羊亦稱平準都是官家與商賈估價周官市防未必有此瑣屑要使天子寛大宰相廉貞任此司農爲一時儲胥使貪濁之聲不歸於上脂肥之澤滙於京師亦是便益也

財用之說旣非要藥乃以選舉一章爲次義吳云赤云臯陶伊尹俱稱直臣伊尹一介不取爲木引繩自是化枉材料臯陶九徳寛柔願擾溫恭已居其半上下立論只在哲惠好生以寛以簡可見此直全在防養中來夫子說人生也直直爲句萌之體與仁同用虞廷諸臣屢本此說帝命伯夷曰直哉惟淸命伯防曰直而溫禮樂政刑本是一物所以聖門屢此論今人說直字能與虞廷同防不某云今之直者異於是斯民也三代所直道而行也云赤亦爲莞然

劉賡穆因問漢家紀載侯王將相有辟舉若給事舍人之類郡國有察舉卽孝廉是也朝廷有特舉若賢良方正茂才異等之類又有舉於太常受業者爲博士弟子卽明經是也漢家賤經生而貴文吏然經生弟子亦多爲九卿者州郡辟舉或以掾吏馴至公卿然有察舉連坐之條卒使部分爲黨人死其師舉主之重麗於君親殊不可訓今以考試文義神明其典卜於心華似𨿽千古不可復易而談者欲變以鄕舉裏選使人惇實行漸革浮華此意如何某云左雄崔亮得失各半分上鉆刺何在而無諺云舉賢良鈍如椎察孝廉濁如泥要是一時權宜如飽膏粱者之思姜芥如遂馮正途𨿽韓福楊厚未必於治有禆正可爲風敎畱些後澤耳劉賡穆云書生讀書作制義得官皆云吾所自致如有鄕舉裏選便知君親尊長之重不敢肆於州裏傲於朋友豈不是弭亂要方某云伊讀書以聖賢自任代周孔言語稍做官便忘了如何記得州縣公舉鄕裏推重卽有之徒使猾胥比周膏粱冒濫耳蔚宗有言俗儒腐生忘其墟拘拂巾拭褐是不可恥也孰可恥也賡穆云漢世人才多於唐宋全是辟舉中來某云亦是風防使然漢世人才不能多於唐宋只是公輔選望漢世尢嚴推讓旣多品望自出自晉而下不復推讓執政顯官皆可營獵所以漢晉之季臺鼎多上流唐宋之末碩儒多下位要是風防欲頽羽儀自落天之所壊亦不可支天之所支亦不可壊科條變更何力之有

張吉甫亦問古今人才自三代而下當推孝武如廣川學問奧於昌黎龍門史材軼於夏縣長孺勁直尙於成曼倩諷諫達於懷英他如申轅儒術衞霍武功王馬文章張趙吏治皆爲近代罕偶其求賢之詔惟見元朔元光三詔書耳作興未久辟舉亦未盛何處得此輩來某云上之所好下必有甚者經術吏治文章武功孝武一身兼有諸賢之撰廣川得其沈子長得其逸長孺得其气曼倩得其智張趙得其刻衞霍得其毅凡一代人主首出羣臣才器來而從之往往相比貞觀諸臣合成一貞觀明道諸臣合成一明道開元諸臣合成一開元靖康諸臣合成一靖康分配精光如星與月如何得使元狩諸賢遂與丰鎬比烈乎吉甫雲南渡亦盡有賢才與髙孝不類如何僅成髙孝之迹某云合來亦只成一髙孝散去亦只剰一南軒不受精光者如何得與比數吉甫云如此則辟舉亦是要事令諸隠曜得配光明某云景譽旣不恆有遲速又是平行順帝旣似樊英嚴陵亦像光武只要大家畱意不患一世無才

羅期生云舉錯自是大權知人尢是絕學尋常說舉直錯枉人人曉得一當人材之藪冠帶相蒙拜揖气昏何繇辧得夫子告哀公說知天知人告定公說舉直錯枉當定哀時此兩句都無人辧得亦無有用處堯舜而下誰知仲尼者某云聖人則是難知如枉直亦自然易辧不過眾所謂直便是直眾所謂枉便是枉耳羅期生云眾論必察豈可定馮某云是非功過則是難馮如直枉者斷之以理與眾共之百不一差也期生云後世知人如叔向之譏鬷蔑亞夫之論趙禹孔明之於孟公其照如犀用各有濟此是何如某云知人只是知己知己旣精以此照人如鑑應物倍我師之平我友之勝我兄之遜我弟之如此自然有用期生云此處莫有不同才有巳便見不得人了夫子說知人本於知天天中空洞豈有巳在某云君子省身事事以天爲度事君事親事兄事友自家節次極是分明以此看人多所推服自然我用得他期生云如郭林宗第五伯魚一樣藻鑑是何處得來某云只是看直看枉揮金不顧此是直上一路執物問價此是枉上一路棄布空山是直上一路就藥京市是枉上一路此處分明且勿問人經濟防分福澤多少盧淵照應珠戴薇仲昌祖亦初下問淵照云魯論記舜有臣五人而天下治子夏獨舉臯陶臯陶佐舜首開誅凶之典與伊尹放桐同是一樣辣手後世豪傑輕視君相如蔡剛成霍子孟漸漸上來迫著正位都是兩人開他如此變動天下亦須才人子夏獨以爲直何也後代如李膺張柬之輩亦稱直臣卻自家不保如何濟得天下濟天下須是才徳咸備又須聲實兼隆臯陶出於望族有才子之稱伊尹歷仕兩朝懷非常之炅所以一出而四海震動革面革心今乃欲取艸野書生授以折衝之寄萬一不效徒爲豪傑鄙笑耳薛文淸之早退吳康齋之辭秩都於此處看得分明也某云領教領教戴薇仲亦云國家甚急選舉如監吏二途極爲劣薄然漢自王尊趙廣漢出於佐吏宋自陳東徐應穮出於太學才槪皆爲可傳如以皮相料人則馮暖之求魚自穢孫明復之乞錢自污皆表表終譽豈時人之所別察我朝考選旣三百年重棘之試糊名易書人才變化盡由此道必使監吏皆學秀才猶使秀才皆爲監吏也雨集之水不生大魚必從異徑以得異才如何而可某云此天上事我輩書生如何輙復議此

洪尊光一日問三墳書興自元丰汲冢書肇於太康是眞是僞某云宋人好談風水三墳爲堪輿之鼔吹晉人好冒經傳汲冢爲魯壁之羯鼔也如論眞僞今尙書中命詞尙有三種不同何論汲冢乎尊光云何謂不同某云張霸僞造鄭冒箋遂二百年劉向繆錄馬融繆注又二百年梁柳翻新開皇購舊又二百年彞鼎耿光過七百年火土侵尋亦無辯處王忠文疑其事古而詞反近事近而詞反奧吾取其近道而存之純冕從眾何足嫌乎

朱季乂問晉靈公之弒董狐直書亡不越境則凡與弒君者逃千里之外可乎當時董狐只合舉其事以證不當以爲疑詞孔子曰惜也越境乃免惜者惜董狐之言非惜宣子之不能免也又左氏書荀息之死引詩斯言之玷不可爲也荀息有焉是指荀息不能正諫於前而輕諾於後貶詞非褒也某云有此問吾都見過季乂云漢祖欲易太子畱侯能使太子安耳不必去戚夫人袁盎止愼夫人與後並坐亦不必去愼夫人凡閫內燕私人臣有不敢與者荀息之見或生於此且孔子不止魯之女樂管仲不去齊之六嬖聖賢到此卻是小心如呂武臨朝一節實國家大變王陵裴炎欲以一言折之不得而死陳平狄仁傑置若罔聞而身國俱全豈以禍亂之根生於母子之間不行忍辱必至毀敗乎某直眎云季乂誰授此說莫亦嘗從李宏甫得來

異日劉賡穆見問昨朱季乂問數事極是闗系如何不答某云某偶有所思耳云誰某云思雋不疑韓魏公也始元間有一男子乘黃犢車詣闕自謂衞太子詔使公卿�二千石覆視長安聚觀丞相禦史莫敢發言京兆尹雋不疑後至叱從吏收捕大臣愕然不疑曰諸君何患於衞太子昔蒯瞶違命出奔輒拒而不納春秋不以爲非衞太子得罪先帝亡不卽死今來自詣此罪人也遂送詔獄英宗之立與太后未洽屢有危言韓穉圭調防甚力恐有不測一日對太后云臣等外廷不得見官家內中保防全在太后若官家失照管太后亦未安穏太后驚曰相公是何言英宗初晏駕召神宗未至英宗復手動曾公亮愕然欲止召太子穉圭曰先帝復生乃一太上皇何可此時不召太子天下似此事者正是不乏吾偶念二公耳不復答問何足疑也

賡穆又問前日吳云赤問葛公不立北地王魏秉徳問禇公不爭昭儀之立此事甚當亦何不一深言某云大臣行事各有難易如使王諶可立武曌可爭葛禇二公爲之極蚤我輩相去旣千百年畱與二兄自持雅論耳張朂之又問周禮大司樂圜鐘爲宮黃鐘爲角太簇爲徵姑洗爲羽以奏於圜丘六變而天神降函鐘爲宮太簇爲角姑洗爲徵南呂爲羽以奏於方澤八變而地祗出黃鐘爲宮大呂爲角太簇爲徵應鐘爲羽以奏於宗廟九變而人可禮此一段是古今奧義從無說得明白者某云某亦用心數年不得明白於朂之意上疑滯云何朂之云五聲之中去其商聲一也四調之中不依律序二也防賓夷則無射仲呂不在音部三也環宮義例並不可推四也四祀異用五也變數異致六也六樂歌奏於是不葉七也有此七義自先儒鄭公以至晦庵皆未明了今世儒者無復能談則何用讀書窮理乎某云康成言之甚悉何謂未了朂之云鄭說天宮夾鐘陰聲其相生從陽陽爲無射無射上生仲呂仲呂與地宮同位不用仲呂上生黃鐘黃鐘下生林鐘林鐘卽爲地宮又不用林鐘上生太簇太簇下生南呂南呂與無射同位又不用南呂上生姑洗是爲天宮只用四樂地宮林鐘林鐘上生太簇太簇下生南呂南呂上生姑洗無所避用人宮黃鐘黃鐘下生林鐘避地宮不用林鐘上生太簇太簇下生南呂南呂與天宮之陽同位又避之南呂上生姑洗姑洗南呂之合又避之姑洗下生應鐘應鐘上生蕤賓蕤賓地宮林鐘之陽也又避之蕤賓上生大呂此語尙爲未了且如天地之陽皆有所避則地宮林鐘何以不避太簇如謂天地同位亦避不用則人宮黃鐘何以不避大呂朱晦庵云此卽環宮之法舉其部頭以例諸樂耳如大呂爲角則南呂爲宮太簇爲徵則林鐘爲宮應鐘爲羽則太簇爲宮自是四樂各舉其一而言之然樂之五音各生於律律有長短音有淸濁宮徵商羽角爲小素生成之法宮商角徵羽爲大小相次之序今槪以相環則應鐘爲宮淸濁已窮無射爲宮遂餘一徵仲呂爲宮則四聲俱倒矣如何可用晦翁𨿽以部分相統中存細音然畢竟撓亂取名遺實耳其於司樂專用三宮之說有何干渉晦翁又謂此是降神之樂偶舉四段則不應謂是六變八變九變之全也自有周官來無人明白且如祭祀尙柔實始剪商之意都爲無當至於唐人稱周木徳忌金尅之則成周全樂並廢商聲殊可掩口荀卿以審詩商爲太師之職古君子皆有縣簴辧聲之學今此一章書百八十字無有能辧者當是如何某云祭祀尙柔孔子謂非武音此一事最易明白然樂有五音二變如何缺得只是不用商部以領宮聲晦庵之說是也然古今未諭者凡樂十二律皆自以本律損益五聲得六十器器本於律律以和聲至應鐘小羽二寸二分一釐四毫七絲於節極短於數極輕於器極細而聲律始盡所謂大不逾宮細不過羽也五降之後誼不復彈所以二變不用則無八十四調十二律不旋則無百四十四律故黃鐘爲宮則動其宮爲角則動其角太簇之徵太簇之角姑洗之羽應鐘之羽皆用其器以爲其聲非抑其本宮之律以爲某律之聲也至於陰陽相感聲類相求如周人克商月在天駟日在析木之津星在天黿之首日月星辰皆在北維是以樂律本之以求其方鄭云夾鐘爲房心之气心爲大辰天帝之明堂實則天駟之分也太簇在於析木黃鐘爲天黿姑洗壽星𨿽五位三所之所不列然是冬至日出之位故曰天駟爲宮天黿爲角析木爲徵壽星爲羽六奏而天神可禮也地本於林鐘鶉首天社在井之外姑洗日之所出南呂日之所入舍無射而用南呂者卯酉之直天地匹也南呂之羽入於畢周人所用以出師也人本於黃鐘黃鐘之宮大呂之角太簇之徵應鐘之羽皆在北維故曰武始成而北出天地用其日月故天唱以夾鐘地成以南呂人用其寒暑故貴子而終亥應鐘圜鐘函鐘三者木徳所爲終始聖人之精微存焉南呂仲呂大呂此三者金徳所爲終始聖人獲其成者去其生者水徳去其生火徳存其始去金水二星以收夏殷之實存火徳之始以畱郟鄏之治聖人之精微後世之所不知耳時常歌奏本於太歳日辰之合故有奏黃鐘歌大呂舞雲門以祀天神奏太簇歌應鐘舞咸池以祭地奏姑洗歌南呂舞大防以祀四望奏蕤賓歌函鐘舞大夏以祭山川奏夷則歌小呂舞大濩以享先妣奏無射歌夾鐘舞大武以享先祖若別有大事於天地宗廟則六成九變聖人備取之矣朂之云合歌合奏康成以爲蠟祭之樂故舉十二辰以終歳事四樂極變晦翁云是降神之樂耳某云蠟祭則是矣如降神之樂則安得六變八變九變用爲迎送之具乎朂之又云夷則仲呂無射夾鐘旣可以享祖妣則何以不用於宗廟之中某云正如康成所云亦各有取之耳朂之云六十律自京房而後多有傳者然是非各半萬寶常造百四十四調八十四律爲當時所輕遂不能傳今如皆用六十器六十聲則鞀鼔琴瑟筦籥金石八音之中皆六十種安得如此繁重某云禮樂七年始就八年復興如何艸艸以世樂俗制了之且無此法何處有靁鼔靁鞀孤竹之管云和之琴瑟及諸種種宮角互異乎朂之云史遷以黃鐘損益宮角商徵羽爲序及於小羽而止今皆反之何也某云此易觧耳史遷以下尅上爲命音之體以隔八相生爲命律之序此無所復疑惟五音出於器不出於聲此須明耳朂之云損益相生鄭世子有八六互起之說爲近代所推今皆以爲未達如變器爲聲自成七律晦翁而下一二達人亦多宗之又如髙漸離擊築荊軻和之一爲變徵再爲羽聲前日講諸詩亦一器及一管俱可作四聲荀朂以筯叩食器備有五聲以一律備作四聲何須別創某云此惟絲桐及人聲能之至於鐘磬何能復移古之舞者皆無聲直以其象合於律呂今之舞者皆有聲猶爲鐘磬自行分訴耳安能復別古人制作之妙朂之云範鎭王朴阮逸胡瑗司馬君實諸公皆名儒爲何聚訟終年不合某云大司樂一章書尙磨勘不來如何追理倫防之緒好古敏求要有節次切莫泛泛連根帶葉務爲該備也

榕壇問業卷十六﹤子部﹐儒家類﹐榕壇問業﹥

欽定四庫全書

榕壇問業卷十七

明黃道周撰

丙子春某以守歳還山獨處墓下時諸親朋各以歳事家居未遑講論而某新奉環命將攺茘衣擬拜疏請告稍謝朋從山中書籍皆朽蠧無復足披抱膝看松增其寥落簡諸友尺牘中有陳克韞問業十則劉薦叔問業二則克韞長樂人爲平和司鐸惇尙文行所稱道最深至可觀劉薦叔福安人以訪郡守至亦邃於學問又有薛當世大志寧徳人問學四五事皆名孝廉不相迂鄙又有檇李陳獻可藎謨商三易皇極亦六七事未有以答也自揣寡陋生於海裔未有聞知然諸君子皆淵懿拔俗卽無以答之其問難宜自足傳因略爲次於後陳克韞一問榕壇講屢空說命字大是不同命屬太虛屢空則近於虛故曰庶乎貨殖屢中便礙於虛故曰不受命顏子亦多中時但中仍是空如簞瓢陋巷已算到周流無用處子貢亦有空時但空不能屢如到切磋琢磨後前見已自無存是兩賢絕詣但曰屢空便有不空時簞瓢陋巷尙有簞瓢陋巷在三月不違亦尙有三月在曰屢中便有不中處性道文章卻推解不來聞一知二亦遺落處多如夫子者周流天下何處定是曲肱疏水罕言雅言何處定是見聞解悟到是兩賢之所未及又云夫子於兩賢往往較量防化一貫爲屢中切劑屢空亦爲竭才微防鄙夫一章次於多能之後與如愚多識一樣著眼豈不是防化分明某云某看書何曾到此某一日曾晤丁玉明坐久無可酬對者某因云顏子竭才又稱屢空夫子說我叩兩端而竭焉此兩竭字與空字如何取證玉明云先生胸中豈有未竭處某爲爽然又憶辛未春日劉完公初入都問屢空貨殖之義某云屢空便是顏子窮欠貨殖便是子貢聰明向後完公再舉此語某遂不認某向曾說簞陋有餘周流無用曲肱疏水現前富有天下三十屢空現前享有兗國古今只有兩人一稱鰥夫一稱貧天一者享壽百年一者廟食百世子貢恁地聰明豈遂億不到此億不到此不成子貢也張明公曰不弛勞而底豫舜其功無所逃而待烹申生其恭亦看得六七分意思

克韞又問博學無所成名黨人無心議擬已寫出夫子上達莫知境地夫子以爲知己才說出下學實際來夫子一生不厭不倦只下學上達一句開頭說學習便道不知不慍說中庸便道遁世不悔學到不見知處直是心體上取照非世人聞見所及故以上達破子貢聞見榜樣然不言下學是何等工夫子貢粗心卻不復尋故聞黨人之語遂指出射禦以示門弟子禮樂射禦書數正是下學喫處射者反已最可悟道禦之一事與周流較親故曰吾執禦矣蓋實實約略生平如此非是權對也黨人𨿽不學卻千里相遇子貢𨿽聰明卻當面錯過某云子貢何曾錯過下學上達依舊是一貫本子只說个上下十倍分明夫子對子貢傾防倒子貢見夫子目定心癡一日問女以予爲多學而識之者歟子貢理防猶未十分忽聞一貫如富子驟貧又一日見夫子自稱莫我知也夫子貢商量未下忽領得下學上達如貧兒驟富言下再著不得一毫言語聖者自示賢者自承悟人不討下手美人不現全身如曾子門人便須償他忠恕一飯之外禮意蕭然今日如何又把殘羮當作太牢之享執射執禦分明是破著名心銷他學障老子云如大久矣其細聖賢學問中無復有細於禦者何曾見周公以卜宅致富虞舜以陶漁興家

克韞又問前日說孟子學易以五百餘歳見知聞知闡發深微然孟子學問盡於不動心不動心在知言養气易中何處說知言養气只是孔子聖之時也時卽是易進退存亡不失其正仕止久速各當其可此便是易了某云如是人都曉得再不須問亦不須說易云將叛者其辭慚中心疑者其辭枝吉人辭寡躁人辭多誣善之人其辭遊失其守者其辭屈此便是孟子知言易其心而後語定其交而後求知微知彰知柔知剛此便是孟子養气養到此處才說得三極自如一極不動不要泛泛自酬應上看人工夫

克韞又問知其性則知天矣此章心性身命只是一套事知得透卽是行行得透卽是知學庸兩部都是心性上事易說窮理盡性以至於命孟子說盡心知性以至立命想亦無甚差別大抵窮理至於盡心則盡矣盡心是知亦是行盡心以下孟子字字說易盡心以上孟子事事學易盡心以上卽孟子六十四卦盡心以下卽孟子系詞孔子有孔子之易孟子有孟子之易猶伏羲有伏羲之易文王有文王之易某云讀書尙論最要實安得如此櫽括易字一字豈可通掛孟子七篇前五篇上下都論仁義禮樂霸王聖賢的的大意告子盡心兩篇才爲學庸疏明心性爲窮理源頭闗防萬世錯路所云盡心者大要明善而已明善卽是致知誠身卽是格物物格知至卽是至命孟子云知命者不立於巖墻之下此卽格物的的大意人把學庸論語來看孟子字字分明何消以易混他伏羲文王孔子三聖相傳於易前不敢錯說半字程子說顧兔可以作易常爲之噴飯孟子卽是論語學庸疏義耳趙岐云孟子書七篇二百六十一章三萬四千六百八十五字孫奭雲天以七紀璇璣運度七政分行故以立法二百六十一章以當二十一歳之月三萬四千六百八十五字以當九十五歳之日離其七篇分章贏縮以當一歳之辰自孔門來著作無有精於孟子者又其全書未經滅裂是則告子盡心謂之開陽瑤光矣是皆看孟子太髙然見古人用心未嘗潦艸對聖賢開目也

克韞又問心字易知性字難明性一也朱子解性以爲兼气質而言語𨿽本於程子然似有二性矣要之性不離气質第不雜气質而言耳非特耳目口鼻爲气質卽心亦是气質心之生處是性譬如火是气質火之光處是性水是气質水之流處是性心之生處卽仁義禮智故曰性之徳告子以生爲性原不差朱子以知覺運動解生亦不差第後人認知覺運動屬血气猶孟子所難白雪白玉者遂差耳不知孟子初未嘗非告子特恐其分別未精必流爲義外之說故就生字盤他盤到根心生色所在則幾希之義亦明白惜告子不得而遂勿求耳某云克韞與達巷回防猶可何與告子回防自孟子後無有知性者董賈尙不錯至周程便錯耳夫子說性相近只論上智下愚之初不論上智下愚之末耳智愚末流皆是習豈是性便如此克韞說不雜气質而言此句最好說不離气質而言便不得气有淸濁質有敏鈍自是气質何闗性上事如火以炎上爲性光者是气其麗於木而有明暗有靑赤有燥濕是質豈是性水以潤下爲性流者是气其麗於土而有重輕有晶淖有甘苦是質豈是性生字只是就字起義也如何便指爲性天地之大徳曰生生是天地之性是就理上看來故曰天生蒸民有物有則民之秉彞好是懿徳不曾以二气交感者稱性也以生謂性自然以食色爲性以食色爲性便與鳥獸異類無別耳記曰別聲被色而生只是說他活路豈是所以生之理也就生上可拆到幾希所在猶王伯安少年拆竹木要求理所在也水之潤下火之炎上金之從革木之曲直人之仁義禮智信豈可拆其形體而求之只就形色看出天性則是聖人盡性之妙看天下山川艸木飛潛動植無一不與吾身相似此從窮理格物來邵堯夫三十年才見一半如何便以一句塞之凡聖賢立言再不糊塗勿爲傍門所誤

克韞又云天字易知命字難明大抵天命之說亦猶心性之說心之生處是性天之不已處是命天何以見不巳卽在人心之生生處故曰天命之謂性天之行健無息卽心之戒愼恐懼所以說命必到無聲無臭說性必到不睹不聞天命至處便是太極太虛心性至處便是至誠至聖天之有气數亦猶人之有气質性無所麗麗於气質命無可見見於气數故言气質而心性卽在其中言气數而天命卽在其中不可分天命爲理气數爲數猶不可分心性爲理气質爲質也某云說合一處何嘗不合說精微處自然要條段分明天有气數人有气質天命在气數中人性在气質中何嘗不是然說气數則有災沴之不同說天命則以各正爲體說气質則有智愚之異等說人性則以至善爲宗气數猶五行之吏分布九野與晝夜循環猶人身之有脈絡消息天命猶不動之極向離出治不與鬥柄俱旋卽人身之心性是也心性不與四肢分咎天命不與气數分功天有福善旤淫人有好善惡惡中閒寂然感而遂通再著不得一毫气質气數不睹不聞無聲無臭只是性命宅子於不睹聞處見睹聞於無聲臭處斷聲臭才是宅子上認著主翁四面巖墻走來試命一團花酒就中取性縱使不死不昏亦是他數髙稟厚難道是立命知性也凡說性命只要盡心者不欺本心事事物物當空照過撞破琉璃與天同道四圍萬里不見浮雲

克韞又云前日嘗講夏時之義因思建子建丑之說舊紀所傳載之巳久然信史不如信經疑今不可疑古春秋書春王正月之義本直截而無可疑合之詩經七月流火七月食瓜益無可疑者豳風作於周公底定之後而周禮以正月之吉始和懸象魏曰始和明是孟春未嘗建子也卽商建丑亦未有實考惟商書伊訓太甲元祀十有二月乙丑見之經耳然旣稱十二月則是未嘗攺月也自軒轅以來皆以孟春正月爲歳首代有律曆而子獨取夏時者蓋天道運行每數年一差想夏曆獨考較不繆比諸歷爲精故夫子用之非疑周正也然正朔原無所攺而行事或有相兼夏書云怠棄三正則建寅而兼用子丑昔亦有言之者也今建寅亦以冬至稱賀又以十月爲歳終而行鄕飲酒禮固未嘗以子月爲正朔也如此則豳風與春秋亦可以了快而無疑矣某云習見此說讀書要有憑據不可專以意斷之公谷要以意斷事然至於春王正月不敢以意斷爲寅月者是其親見不可誣也史遷親用秦人建亥其書二世至武帝以上皆無寅月今諸世表現在可考旣不疑於史遷不可疑於公谷左氏凡曆書時月之不敢違者要以日食爲本使日食不必問則朔望時日皆爲無用矣夫子之不攺周曆此無足疑夫子之用夏時要是一家私論安可便變魯史以紀時事也春秋書春王正月春王二月春王三月此所謂三正以示列代之所致謹不可以月令繩之汲冢書有周月稱一月旣南至昏昴畢見日短極日月俱起於牽牛之初右回而行歷十二捨終則復始又云周正歳道數起於一而成於十次一爲首其義則然凡四時成歳有春夏秋冬各有孟仲季十有二月各有中气以著時應春中雨水春分谷雨是則汲冢之意謂數歷則以一二三四數時則以春夏秋冬也豳風數日則云一之日觱發二之日栗烈三之日於耜四之日舉趾又云二之日鑿冰衝衝三之日納於淩陰四之日獻羔祭韭三之日卽寅月也而不稱歳首尙以日命之數月則以巳月爲始云四月秀葽五月鳴蜩八月其獲十月隕萚又以午月繼之曰五月斯螽動股六月莎雞振羽七月在野八月在宇九月在戶十月蟋蟀入我牀下蓋當時各以干支紀歳以陰陽別之十月無陽而謂之陽月四月無陰而謂之陰月日幹月支五年再閏歳陽在於枵則歳陰在於星紀律陰在大呂則律陽在黃鐘星窮於亥而律窮於已故幹不數亥以甲數子十一月甲子十二月乙丑正月丙寅二月丁卯變月爲日以一二三四呼之五歳而復始支不起午以已起已四月己巳五月庚午六月辛未七月壬申八月癸酉九月甲戌十月乙亥甲與已合五歳而復始戊辰皆土也姑洗之律陰陽盛交合有日月故曰春日又曰蠶月凡天人之務至五歳而備矣日月之交五月而變揲蓍之法陽四而陰八故以四呼日以八呼月秀葽鳴蜩食郁亨葵剝棗築場納稼及於條桑此八月者聖人所以成務也其四日則聖人以之經始聖人之分別日月損益陰陽本蓍與律煩重其事以告後世之逺者至其攺憲分明三代異制觀於十月云隕萚云納禾稼云滌云爲攺歳爲春酒則子月之爲歳首明矣七月鳴鵙食瓜其气原是五月九月叔苴十月隕萚气亦似八九月豳在周原之西決無晚寒差兩月理然不敢定爲先時者以斯螽一章覩牀下而嗟婦子攺歳之義不可易也詩稱二月初吉載離寒暑言寒而不言春又稱維暮之春亦又何求言春而不言初大抵語日月則取之易有四有八以一爲始語寒暑則取之律可敍可歌以辰爲端也曾防說暮春浴沂自然是建辰之月孟子說七八月間旱則還在未申之間所以然者孟子言日月而曾防語寒暑耳世儒不見汲冢書另有月令另有時訓又不知周公所以煩重其說使士君子究其理田夫野叟辧其事習見夏時則曰正二三月爲春七八九月爲秋耳五年再閏十九年七閏之說置不復考故夫子特錄豳風以起小雅使人知有日月寒暑之異七月始寒則正月始暑甲日始陽則已日始陰戊以陽兼陰則癸以陰兼陽五年而知其閏十九年而知其次三四十九戊癸互宅此道不與讀書者治之寧當與田畯耳語乎仲尼以詩自爲詩春秋自爲春秋詩可以諷詠而通春秋觸目眾所共睹旣不宜別爲日月寒暑之說又不敢更攺時制移時換月故以春還春以秋還秋以一王之憲不可擅易以亂小民之耳目又不宜更定以煩君子之心志使後之人有通於其說謂春非春秋非秋者則丘有罪焉耳是則仲尼之與周公同過也攷周克商之月在於枵日月星辰皆在北維因爲歳首以祀人始於黃鐘猶太甲初年遵用殷憲十有二月祀於祖廟也然殷不攺歳而周則攺歳旣攺歳則未有不書元春而書冬仲者此皆事理必然無足多怪至於制作則周公備極矣三分四時八尺取晷復爲元始如用立春則太蔟之律發於明夷觀其享祀用樂天主夾鐘地首林鐘人用黃鐘其義可見豈有周公仰思待旦不知顓頊以來四帝一王同用建寅之是自仲尼立議以後人皆唯唯夏時是遵其實不知夏時遵合何防止謂泰月大來農政伊始耳仲尼損益百王與顏回特發此論明白易曉亦欲省周公之煩重還天下因天下以知百姓無敢汨五始棄三正者並不敢以反古之說詆議聖賢至如建寅之說二分二至自黃帝以來播於閭巷其誰不知杞宋所傳當於漢初尙有顓頊正歷及正殷曆諸書夫子皆以爲非時而斥之當周室東遷熊楚稱王時想卽有別建三正私行其歷者夫子特筆以識周正當時之譏夫子猶今日之疑周時今日之宗夏時猶夫子當日之尊周正也凡春秋日食間有難知至於災祥雷雨極爲易考隱公九年春三月癸酉大雨震電庚辰大雨雪春三月卽夏正月故以雨電爲災旣已震電不宜復雨雪故亦書雨雪如夏正驚蟄而後大雨震電又何足異乎近以法推三月無癸酉庚辰癸酉乃二月十日庚辰乃二月十七日如此則震電爲寪捨而發矣又桓公八年冬十月雨雪亦是夏正酉月不宜雨雪十四年正月無冰亦是夏正子月不宜無冰如解凍後又何足疑僖公三十三年冬十二月隕霜不殺艸李梅實此是亥月無疑惟二年春王正月不雨至夏四月不雨疑爲子月未宜雨耳然已帶四月六月而書則非爲正月宜雨也襄公廿八年亦書春無冰如夏正者又何足異略舉數條可以豁然康成守道不篤以蠟祭息老物謂建亥之月是矣又謂上春釁疑是寅月然秦人自以亥月釁康成稱爲歳首又何必疑周人之釁移於寅孟乎康成不精春秋故持兩端然其解周禮正月始和爲和輯典制不指气卓哉其言之矣世儒寡學單舉致論要當詳悉與之共明萬勿以某爲誕也

克韞又云向與考較事見在邦必達題作者多就應世上此似非是玩質直三句是學問絕大本領非聖賢不能知非聖賢不能行極不是酬應作用也大抵此章爲聖賢而發當時狂狷學力不深陶養未至尙有動而忤俗反而自疑所在此自疑所在卻是好義未到頭處世人看他疏略動成非笑惟鄕願輩同流合污與眾喣喣到處騰譽子張卻有學術之憂直欲勘究到底看他是个達人不是達人抑是鄕裏吠聲之輩夫子見他說个聞字才爲他一一剖判說出色可取直不可取仁可取義不可取自慊人可居自信人不可居排他聲聞之輩爲無根之流斂此狂狷之气就中行一路此便是盈科後進成章必達的意思某云此則精微此便是下學上達根基

克韞又云達是精神貫徹達處都無聲名聞譽只是天知人知自家洞朗悅親順親信友獲上亦從此貫去謹願之人只能做出忠信廉潔不能做出忠孝大事在家也只是阿容說孝子不違其親在朝也只是阿容說大忠無所擊忤世人見他軟美說話好聽便推轂他後來極不濟事壊人邦家做自己聲名所以夫子惡他比之於賊如是聞人恐怕尙有好惡又敢做仁人又敢作孝子又敢作忠臣又敢做義士壞人心術並壞人邦家所以夫子定要誅他某雲天下何人不忠孝何人不仁義只要涵養眞粹無上人之心古人云性猶火也火性炎上伯夷典樂曰直而溫臯陶九徳亦曰直而溫察言觀色正是鄕願丹頭取彼他山攻我良玉黙地自疑只恐我的不是又恐認賊作子詩曰戰戰兢兢如臨深淵如履薄冰易曰知微知彰知柔知剛萬夫之望

克韞又云井田法度今所難行卽戰國時未必行得孟子何以惓惓於滕助與徹皆井田也鄕遂用貢都鄙用助徹之法較員通何以教之行助而不教之行徹又引大田之詩云𨿽周亦助也凡代無不獘之法何以獨言貢法之害竊意貢助各有流獘亦如差雇之各有利害以後代所行言之則貢法之不可廢亦如雇役之不可罷雇便於差貢便於助至今未有易者豈聖賢不算到此抑法有宜於古不宜於今也某云井田原與封建並行封建則疆域易明經界易正如一同之內遂溝洫澮以達於川徑畛塗路以達於畿皆有文尺步數分明老穉之所共曉旣爲郡縣則民易轉徙官制不定兼幷防食者多非如五等所能自理又天下已大去王畿道逺勢必攺徹爲貢今日之四海猶古者之侯甸也古人意思治地之法只是經理民居不是盡地之利每百里內各棄一二十里以爲道路溝洫只是怕民遷徙商君開阡陌以盡地利是後不得不純用貢然自民家輸公各有定額能以什一取之亦猶之徹法耳吳越賦重有什二三者如周禮不易之田所謂上則江楚閩廣多三易再易之田亦有賦輕於二十者矣九等徵輸蓋自禹貢而然取民之道猶之治家業少則其算嗇業大則其算寛今民家自置產與民均分猶之徹助也輸米於公有過十一有不能十一者如使官家丈量民田要十分取一𨿽酌其丰歉計畝均分豈不爲厲於天下隋宋兩行非久輒廢所以然者不知先王之意只在安民不在任地耳以千百國諸侯自家算嗇供應王官𨿽宻亦可以四海一王丈量起科奪富與貧貿田自實𨿽二十取一猶爲不可也限田與優免原自同法優免旣不可冀限田豈可復行誠得良有司正其冊籍躬行阡陌知一方貧富之數令無詭寄飛竄之獘已助得一半徹到十分耳差雇𨿽互有得失然差役亦要良民土著不使浮浪之徒失陷官物雇役多是防民防慝所合今綱運闗系尙須差官惟民夫驛逓幫貼雇役耳豈能與貢法並稱貢法如大海眾水所合不得不咸禹貢九等至十三載乃同食其明徳者無庸復議如子產治鄭管仲治齊便不得不更定一番孟子亦是此意所謂業少者算計宜宻耳如以五十里封疆界於大國內有君子野人之需外有戎馬交際之費無遂溝洫澮以別其域無田產谷祿以固其心此徒爲鄰封芻牧何可十年自保乎孟子勸滕公行助只是安貼民生陰寓丘甸兵農之意不在徵賦利獘間也其心非貢法以貢法行久必使眾庶痛癢略不相闗如富家子執簿詰租坐享成算一傳之後移丘換段了不復知亦無復伯主亞旅守望相助之意耳自秦開阡陌來君如置碁民如飛鳥方文之田已千百主矣每見孟子議論極是精微克韞又云什一之說必如朱子於公田中取二十畝爲廬舍只以八十畝還公才成十一然周禮任地近郊十一逺郊二十而三甸稍縣都皆無過十二則亦不能槪定於十一者又治野上地夫一廛田百畮萊五十畮余夫差等亦如之而公邑家邑小都大都之田皆當時公卿大夫之制祭祀朝聘皆在其中而余夫二十五畝幷圭田五十畝其制俱無所考豈請野以下皆孟子自爲經濟抑原本周制而爲之歟某云孟子所譚皆是周公餘意趙岐云請野九一而助而如也欲令郊野九區如什一之助法也又當時國賦差重孟子欲使國中什一之賦從古者園廛二十稅一之法故曰自從也從古法也然考周禮國宅無徵園廛二十而一自是王都之制與侯國不同孟子嘗言輕於堯舜之道爲大貉小貉今安得使鄕國之間二十稅一乎想周制王畿近郊十一逺郊二十而三甸稍縣都皆無過十二漆林之徵二十而五滕之國中亦有雜行逺郊甸稍縣都之制者孟子勸其一切皆行什一卽所謂鄕遂用貢都鄙用助者然云使自賦則不定爲常額取贏如貢法之硬耳諸侯之國中只當天子之近郊是亦王制非孟子所創也周禮以廛裏任國中之地以場圃任園地以宅田士田賈田任近郊之地以官田牛田賞田牧田任逺郊之地康成云宅田者致仕之家所受田也士田者仕者之田所謂圭田也蓋天子之卿大夫受地視五等爵而初仕與致仕者未有采邑理合爲宅田以佐所不及故此數田在公邑家邑小都大都之外又小國之卿僅視天子之士則自卿以下祿入甚少爲置圭田五十畝亦是本王制所謂宅田士田者非孟子創義也田制余夫受田並萊田三易之數皆如正夫小國郊野不比天子之鄕遂故爲酌量其數得二十五畝令不至徙業以供致旗任輦治洫之役故自周官制度之後考究精詳未有如孟子者蘇潁濱至訾司馬法以爲周禮指萬井之提封爲百乘之采邑疑其出車不似古傳可謂過矣後世儒者輕議古書惑溺近說孔君以謂是鑿混沌而畫蛇足將夭性命而失巵酒今先生雅信周禮推崇孟氏亦五經之錧轄六藝之喉襟也

劉薦叔云向讀問業第十二卷

云身心原無兩物著物便是妄意意識情欲附身而起誤認爲心則心無正面亦無正位又云要曉得意識情欲俱是物上精魂不是性地靈光又云格得此物十倍分明始信得意識情欲是心邊物初不是心分剔痛透雲霧俱消矣然思意識固爲心累亦是心之所生孟子云乃若其情則可爲善夫子云我欲仁斯仁至矣又云欲立欲達如此等情欲皆在理路盤轉謂何非心且如無此四者則此心便虛空與蔥嶺何異蔥嶺之學掃除一切單刀直入故曰本來無一物今稱原無兩物則尙有物在又云意識情欲是心邊物則物復有物竟多無所掃除者孟子謂凡有四端於我知皆擴而充之要使人於情中認性欲處認理人際認天動靜體察一念之生觀所繇起一情之發審所繇止到人欲盡時天理流行自然皎日當空纎云不起入夷出晉赫赫如常某云兄謂孟子所言異於夫子抑夫子所言異於孟子耶孟子說擴充不是漸次夫子說欲仁不是頓了萬物都有个眞源知所繇起知所繇止知擴知充此一路火光如從電來則是隔山雷影不是本光如從燈來則是竈下炊灰不成獨照只此一物通透萬物要在意識情欲邊頭認他如借電燈以準刻漏也夫子立言如中夜泰山金輪陡現孟子立言如東窻正坐特地分明蔥嶺諸賢直從被中說是寒來暑往耳善格物者只格一物格了一物更無萬物某看一物尙未能透如何敢說無物來繇又云如俟人欲盡後天理流行且待雞啼占風撥霧也

劉薦叔又問前講云定靜中間自能安慮人到安慮始識此心眞正面目藻思易云何思何慮孟子曰不慮而知慮似第二義大學乃自知止定靜之後得之則慮是聖神絕頂工夫矣晦翁云處事精詳此不過一貼細人事耳豈必盡從靜定中來積疑數載及讀書經安汝止惟幾惟康始知惟幾之慮決自安止中來禹思天下有溺者繇已溺之稷思天下有饑者繇已饑之伊尹思天下之民不被堯舜之澤若巳推而納之溝中詩云迨天之未陰雨徹彼桑土綢繆牖戶子曰老者安之朋友信之少者懷之五聖人積思待旦不寢不食要盡天下納在至善之中盡百世食他明徳之報不知多少險阻曲折豈是不慮而思之所能了中庸云誠者非自成已而已也此知止能慮都是誠明動處到了能慮才能盡其性能盡物性可贊天地化育二氏亦知定靜如何識到能慮管仲諸人亦慮周數世乂安人物又無源頭學問終歸小補前日說思則得之不思則不得只一思字是盡存之要法可是此道理不某云正是此道理亦正是此事難得精詳也民便是民物便是物如何看得有一體之親有明新之盛易曰惟深也故能通天下之志惟幾也故能成天下之務惟神也故不疾而速不行而至惟幾惟深惟神總是一个能慮而蓍龜似不慮得之聖人於此看得分明知天下只是一物更無兩物日月四時神天地亦只是一物更無兩物說是兩物者人所不知龜亦不知蓍亦不知了說是一物者何以人所不知龜又能知蓍又能知只是人多思慮如泛海洋泛看流星無復南北到有一定東西範圍不過曲成不遺兩膝貼地一日一夜周行十三萬里若竟此言只恐世人吐舌也要知天地只是殻子日往月來寒往暑來只是脈絡周行文數無數聖賢只爲天地療得心痛不曰如之何如之何者吾末如之何也矣

又云天地無人只是一塊血肉人無天地難道一綫空懸薛當世自寧徳來鼔篋甚殷初至問學以何爲始某應云博約爲始當世雲約猶有所始博何所始某知其學有繇來因問云兄何所學當世云潔其心某云潔心云何當世云潔其心則神明來舍潔其心則聖賢爲徒潔其心則君親可格某云以何爲心答云此有覺者爲心某云何者是意答云此轉覺者是意某云何者是知答云此不受覺轉者是知某因問云何者是物良久答云此中無物某云旣稱無物何得有心有意有知旣有心有意有知何得說是無物良久答云謂中無物所以有知如有物者知安從來某云若爾無意何從得知若爾無心何從得意知意心身生千萬物此千萬物各印爾知此是博約路頭通天徹地勿懃灑掃只衞空宮翼日又問知若有物不如無知心若有意不如無心因意見心因物見知果然心知中初無物某云如此則爾身中初無心知何從又見有意有物薛云物來觸心知以虛應知往接物意緣觸生虛觸之間依然無物豈應心裏有物藏知某云如此則天地間盡數是物何獨爾心無意無知須知爾身的有自來又知爾心的有自受止防萬物動發萬知函蓋之間若無此物日月星光一齊墜落譬如水仰照碧落上面亦有星光下面亦有星光照爾眼中亦有星光若無此心伊誰別察又如璇臺四臨曠野中置安牀日起此亦不起月落此亦不落漢轉斗回此不轉回依然自在打破大地二萬一千里這个心血正在中間爲他發光浮在地面要與山川動植日月星辰思量正法也此處看不明白禮樂詩書都不消說

翼日又問若此則是三界惟心六塵惟識也某云現是一身莽說三界生成五藏妄碾六塵不是大雨淋頭得通身發汗如再說者則不須談

翼日又問古徳嘗言儒者只曉得格物不曉物格曉得致知不曉得知至某云不曉得物何繇說格不曉得知何繇說至我只要人曉得一物不要人了得千知薛雲程朱夫子皆與崖謙諸賢講論不知當日辯折如何某云大地盤旋見星見月竈防燈火不禁夜行

當世翼日請歸告道便云明日回去又別是一樣學問陳獻可博覽羣書喜爲通誌成務之學貽書來極論洞璣三極之道以爲古今未有某未之敢仞也獻可所著爲象林及洞璣式象皆本晉書宋天文志裒益洞璣爲立象序卦之所繇始來書言幹集虎首坤集龍尾繇是卦數爻象相推而萬世不盭晷律不違日差地行循環不忒天之言也亦羲聖所欲言也兩極隱現於幹日月出入於坤轉六十四爲反對三十六倍反對爲七十二以之直十二爻而取度則二五之髙深盡以之接運气則腑臟之主客治以之取交防而加乘則日月之贏縮定天之言也亦文聖所欲言也大明生於東帝宮出於震太陰視之盈虧五精視之遲疾頂踵合於乾坤星漢區乎八際前際後際貞緯雜緯易詩春秋往牒治亂不爽君子推之可施進退補救之權周官不廢十煇余圖遡諸占君子明之可布敬治天人之業天之言也亦孔聖之所欲言也凡夫子所言皆自然之理故然之迹夫子曰行於自然之謂易營於故然之謂歷易者行於自然而營之者也非夫子自道乎某自爲此書來徧示同志無有人曾看到底者獻可此言𨿽不敢任然自是心地精微可謂窮理矣某答書旣潦艸不復記憶唐伯玉過齋頭見獻可書因問獻可何不道一畫之變究於十八每指諸捲分屬而言某云他從天道下手未曾布蓍旣於兩極六爻看得分明久之自然造此且此最易悟想彼已習故不復譚耳伯玉云自三千年只道六爻變化窮賾極動無人說得分明何不直舉與他想他直悟便談至此矣某云無多識人如何輕道一貫如蚤識一貫者𨿽百錢坐窮耳張朂之又云獻可開頭便說幹集虎首坤集龍尾繇此相推萬嵗不忒吾門豈有此法此法尙在羲軒已前數千餘年如堯時日躔在虛則前去三千年亦只在璧奎之間安得遂符此數今過此三千年日躔壽星大火之交安得虎首龍尾常宅乾坤乎吾門只舉此段以爲積算之始非以此爲限如何守此萬年不爽某云伊亦看得分明伊云象數相推晷律不違日差地行循環不忒旣曉得日差地行寧不知虎首龍尾之非定舍只謂從此數起萬年可齊耳朂之云獻可爲何從聲音入手某云是其所長引伸便到凡讀書先因其明後通其晦如入暗室久便分明也朂之云邵堯夫負不世之資研精三十年吾門每每說他不合獻可此處登標遡本如何看得分明某云凡窮理先致一曲後覩大全如爲性命之學與秀才家講只是茶飯耳曽經外道走過一日豁然自知其非便十分洞徹矣爲天道之學與歷律星象家譚之只是呆呆畫餅曾經邵家走過一日豁然知他未盡便百倍完成矣朂之又云堯夫聰明自仲尼而下與太潛虛元包孰爲優劣某云前日說過太而下惟皇極書粗得其意略爲齊整耳凡讀書須洞見本原知羲文所以因理明象因象明數有毫髮不可易之處非爲方局隨人下手也揚子云作太窮於畸零之分司馬氏作潛虛只得九分之一邵堯夫作皇極準於天道六甲之方至於盈縮气朔交防不復能舉以之命歷推策則太之視皇極猶髙祖之於云孫矣消長乘除只是救敗之活法如要上遡羲軒下觀周孔必洞精七歷然後以易通盤打算乃知聖人所謂一貫不繇多學龍馬所謂呈圖不繇文字乾坤屯蒙之次非爲偶然天一地二之文非爲泛舉因而推之五百之期六十之甲歳月日辰有饒有乏盈虛交食各有其端故云易之與歷歷之與律三者同用也記某少年嘗作太咸以形聲色九九相推各得七百廿九本於河圖曲折之數兩其陰陽以六因之足盡萬物之用然亦到底與太同摹其所以差者不過謂元防運世歳月日辰約略相等耳必知此四者實不相等數自一畫至十八變乃知歳星之準鎭星之遲熒惑之倐閃金水之附麗固各有繇非偶相值也聲音唱和本之於律律生於易易中象數豈可纎忽移自漢以來推步未通皆除坎離震兌四卦以爲監司後餘六十以準一期之卦堯夫不知其繆別依歳歷以一十二相起以歳月日時起元防運世七八九六宛轉相因推於聲音有字無字只得影響非爲實測一年之外至於周甲少六十日以至三百日可謂疏矣三統四分只是髮絲不能盡合遂至數年之外交食盡差豈可立大槪之乘除包千年之贏縮乎至於聲音微眇怳惚以八方之風調五土之气比於鳥鳴鈴語尙有未該𨿽鑄以鐘磬諧以律呂大小異制戛擊殊度則唱和之際遂不能齊況以口中之音調紙上之字變通愈便則調度愈難矣朂之云獻可亦稱夫子所云物無定聲各隨其方方無定音各依其義數言已盡其蘊則獻可圖韻亦包得此意爲何不贊嘆他某云此道極爲精微繇人自悟不因言說其有據者一金二石三絲四竹定依古法起於黃鐘終於仲呂自京房變律而執始以下遂乖本聲況以喉齒調其義類气質旣殊水土各別繹之則易精用之則寡效合之則成書分之則無律必欲分配勻調須上稽天道下察物數包詩經之列國參禮樂之條度一本於易以聽八聲知水火之極微悟金木之重疊裁以五土終於坤艮九八七六以類相從而後六書之義七律之變可以並著而互起也凡事簡則易從易則易知今以三十六母翻切相宣實爲易簡而陰陽淸濁到處難齊分以七聲則疑礙閒起又堯夫所云十唱十二實是古法未可輕議以九唱十二爲百有八以四因之亦是古法但四因一千二百九十六則是天方數始合於音中自去八百有一以易裁之合去一千九十進退消長難以齊矣古云合同而化天地微眇之故未有不依天地而能長存者管子所辯五音爲鳴窌離羊負豕雉木至今童姁猶能言之史遷較定律書出於金石後人更定遂指角爲徵移羽作角況以開發收閉之義托唇喉齒舌之間六書之義僅存其一四聲之數反離其經是以洞璣緒論未之及收更俟他年研精請益耳時以此意寄獻可使去未知獻可以爲何如大約此道可不覃精必欲累思須精明易理以律麗之吾輩無獻可聰明且畱精神以觀爻象動靜出入符之於身一欲審聲便生卜度旣生卜度便落波流如洞璣者亦可得其大意知天地日月星辰寒暑只自一畫流貫自然極於萬世可示指掌知聖人無雕鉆之功神明非刻畫之器諸瑣瑣者不足勞心也

榕壇問業卷十七

欽定四庫全書

榕壇問業卷十八

明黃道周撰

去日苦多也得一堂講論殊難程伊川云不啼哭底孩兒誰抱不得子產遇叔向仲尼遇晏嬰王子晉遇師曠終日談道搬之不倒吾被蔣先生一問啞得百日也洪尊光云鑿山甚易得玉殊難蔣先生偶蹴龍宮吾門何必自移寶藏乎某云自某談論以來風過樹翻無人復看落葉蔣先生才拈一枝覺樹樹紅酣山山碧戰也四坐寂然某云此處不發憤那得樂來前日爲誰開此難端盡成罪過尊光云問呂而徳看而徳云前日爲夫子誕辰請敎蔣先生惹得此問以此罪過不從蔣來不從諸生卻自夫子生下帶來某爲然試請而徳一一舉似而徳因舉蔣一問云益稷臯防生值重華皆有三十年學問繇今思之其向用當在五十餘歳苐不知所學何事彼時山經未作苗譜稀傳律例樂書豈有定本無乃天人參半抑從心性透某云試問吳云赤看云赤云包羲六佐通陰陽海陸之書軒轅七輔明存亡治亂之級如無文字則法敎不章如有言則神明破漏神農半生七十二戰黃帝階下五十四賢論棄甲已自如山若著書何難成冢述而好古萬古上是此述而先進從今千嵗余亦此先進只借心性做个簡紙天人做个漆丹益稷臯防只是學堂弟子勿復問他髫齓勝衣而徳云契不某雲天人亦做得簡紙心性亦做得漆丹參半透蔣公已自說破從今好古誰是眞本蘭亭譬如今人讀書將使後世謂今人無書可讀也而徳云如此則何處著落某云璿璣玉衡隨山刋木芻蕘鹿豕是諸賢眞正行捲而徳云如何不到精一本上某云此本已是畫圖畫師何曾盤礡

而徳又舉蔣再問云文王五止具一部圖書此便是易有太極若於太極外更加無極便入老莊卽於卦象外另圏太極亦非羲皇初筆否某云試問鄭孟儲孟儲云前日論說已徧又爲朱陸重炊箕子九疇備有五方文王五止初非一畫白虎通略舉義類得其大端易卦驗得其標瀾遂流方術要如父木君火之說未免偏枯圖左書右之旋均有順逆旣有順逆便有兩畫六變三乘只是一圏且如三讓之餘不說兄弟嗣徽之裔不道夫妻圖則兄弟同居書則長防有序聖賢只是身體圖書未嘗口談河洛若論口談何嘗識得作睿中央便是聖人之於天道也而徳云蔣公只是看象此又分爻蔣公爲濂溪發藥此並爲京郭下鍼可亦契不某云蔣公欲認羲皇初筆若論初筆漆枯兔禿已在兄弟九首之前又舉蔣問雲中庸是舟一善是柁如無柁匠只是岸橫一貫如樹學識如花徒取花師終同繒剪某云眾看蔣公虛心體道如此等語寘之誰復闗心一經烹鎔香光四照誰復看書能如蔣公者而徳云人見吾門說性在止善開手已是迂儒又見吾門談道常有聲光亦疑枝葉不想瞿曇說善到隱怪路上是有柁無舟秀才說學在文章裏去是有花無樹也某云搯舩上岸亦是別路神通剪防上燈亦是心花所造如不信得兩極通天終是敗舟落葉

又舉蔣問云阿難徵心似與吾儒不別只欠戒懼一著耳吾儒自割臥榻聽二氏鼾睡若以心論統在天命範圍某云而徳看蔣公論心與二氏論心果有差別抑無差別而徳云吾門說戒懼伊說無怖只是此處差別前輩亦云不攻二氏二氏自滅如打鼓舉槌與他鼔聲不作某云試問洪尊光看尊光雲月自不殊因眼異色旣有異眼亦生異舌孟子說不動心告子亦說不動心同一輪車有生有死詩說皇皇后帝佛說眾夜叉同一空中有精有怪吾儒戒懼只是仁人孝子事親事天之常如無此心只是奴風犢之無畏敬有所恐懼正是明淨天中辧出雷根雹子如是無風無雨何人不說天晴某云疾雷破山晴天自在漏光滅火整頓衣冠終是蔣公看得明悉尊光雲天命範圍依然鶻突此間聞睹斷不傍人

又舉蔣問云周公驅虎豹犀象後防舞百獸鳳凰論他性學本無精粗然於苗頑殷頑反都棘手將繇人不如物抑亦頑不易廉盡性鑪中決無後先走作某云試問呂而逺看而逺云蔣公此意似從丘隅伐木感發得來盡性鑪中只是人灰難度人能如鳥猶是百分中人鳥得如人已是千分靈鳥飛廉惡來力格猛獸不足以服朝渉之心許孜郭文仁孚異類不足以通時賢之志聖人意思只是千古上下頑懦難起耳重華五十年不格父母卒借帝壻之功西周十五世不靖寶終資斧斨之力爲此性鑪終難息火只將心目全付交盤如是已外有人人外有物於田不必號泣待旦不用仰思也獸惡网羅卻是惡人性惡民憎其上只是憎他習深苗頑之侮慢自賢殷頑之知疵反鄙卻是人人都有聖賢之心虞廷之獘羽頓幹文公之破斨缺斧只是此心不敢與鳥獸同道萬勿外頭錯怪人物莫從這里輕別精粗某云蔣公亦是此意而徳云蔣公說無先後走作便是一盡俱盡也某云黎民於變四方是遒此間豈論丹鳥赤烏又何處胡飛亂走

又舉蔣問云七百歸獄三千出宮片刻事震動天下布衣身中亦有此一種消息先生救華亭三疏解遼環萬言自是斬蛇防蛟手段縂之覷得一官七尺輕欲驗歸仁看此一日某云此是拔劍驅蠅何嘗動得天下杜子美之救次律李靑蓮之贖令公在聖海瀾中如勺鹽水吐此勺水不成陂池何處是眞種消息試問黃共爾看共爾云太原發迹一半是要成家神武掛冠七分是要拔宅都有欲在那得能仁仁者無欲不是半夜逾城便是一朝斷臂管夷吾九合一匡民到於今受賜夷齊餓於首陽民到於今稱之一家靠才一家靠節猶未盡得一日之力吾門只是問心未嘗問世任他半去半來我自獨克獨復莫說此是大綱未到節目也某云梧桐一葉驚秋此是天下歸根時雪裏野梅放眼此是妙華結子緣由信得過者云是天分從心信不過者云是神明防力莫聽蔣公從臾太過

又舉蔣問云聖門七十二子个个中人宋儒卻言佛門祖師个个奇偉豈爲澹收不住正恐耳食者便云文殊普賢騎得象王壓倒四科也某云白日眾眼自明中夜吹燈莫說此事不消再論且問鄭非愈看非愈云任他騎得象王終是獠頭面吾門三尺不道桓文

又舉蔣問云二南非南國乃南風義取薰解本諸舜然塗山氏女始作南音則南之義兼本諸禹管子未爲二南故有三歸房杜諸公總是面墻難道人豪無數皆坐不讀闗雎某雲程正叔蘇和仲尙坐不讀闗雎何況別个而徳云何某云試問朱君薦看君薦云參差荇菜左右采之南有樛木葛藟累之程蘇皆未有此意而徳云正叔初直講到處見宰執言路和仲與賢士夫相處極有情愫豈不是采荇縈藟君薦云此是一徳相求上事不闗體面黨與他於此處𨿽不牽帶尙未分明也而徳云元晦浙東糾唐三疏恐亦不讀闗雎某云豈不夙夜謂行多露旣有士民遮訴此事亦難輟手而徳云上有王淮乖異之心下有同父離間之口𨿽速我訟亦不女從如何參看某云兄輩看書漸細如某所云只道求之不得寤寐思服是發憤忘食上事窈窕淑女琴瑟友之是樂以忘憂上事周孔行徑只在此處覃精鵲巢鳩居猶是後人事業君薦云如何是後人事業某云周公東徵召畢居守仲尼促駕顏子安弦人人如此便是一家何患幹不得事業

又舉蔣問云夏時本遵堯歷自商周秦至漢文景皆用之只以所建頒朔周書曰夏數得天百王所同革命攺正以垂三統至於敬授民時巡狩祭告猶自夏焉周公原不變四時之名孔子恐無攺周公之理行夏時只是行夏小正以爲燮理陰陽之本如春行冬令則水秋行夏令則旱明堂政事原與洪範相闗某云西漢不信左氏未嘗不信春秋公谷不疑周時後儒苦稱夏月似亦習於所見不得無駭所聞前日講之甚明試問林朋防看朋防云周公創攺夏時似亦經怪仲尼憲章近代反覺尋常不信三家舊且看十二公經僖公十年冬大雪如是夏月雪何足書襄公廿八年春無冰若逢寅後豈有冰理僖公三十三年冬十二月隕霜不殺艸明是亥月稱陽定公元年冬十月隕霜殺菽明是隕萚豆熟春秋自本周憲後人習見夏時竹書旣有時訓又以周月命篇意義膚庸徒成破綻所稱日起牽牛已非天黿之首若云杓指中气亦乖積差之原想在周人別有閏法所以五載常正三春今如閏不變月便有二丑二寅若使卻移歳終卽是三正遞建調劑之精非夷所及豈有周公不識閏餘歳朔反令後輩錯指四立二分如雲小正諸書決難精於時訓月令向使百王同用何必顓云行夏之時想在列國暗行夏曆仲尼見之已爲逮菑所以確然首舉春王不顧時人私稱古歷依經據傳勿傍他書漫向羲和重敶七月

又舉蔣問云雅有五際風頌宜亦有之惟商魯寥寥頗難推算若六笙九夏果否缺殘束廣微補亡固非劉原父以爲有聲無詞聲從詞生似無無詞有聲之曲或以天保當南陔常棣當華黍伐木當崇丘菁莪當由儀如以時邁爲肆夏執競爲樊遏之類而並以思齊當齊夏行葦當族夏其說亦似可通紫陽故掃詩序𨿽屬邊見卽如詩說詩傳亦是商賜優伶某云談詩不廢舊說所以溯逺知風古意尙可推求何妨以經嫓傳鄭夾漈時有錯綜嚴坦卿亦自明白朂之旣有講求且問朂之看朂之云黃圖說詩有三百十二篇以當日軌消長各六益巧言之何人斯爲實數三百有六損何人斯以去商頌爲二百九十有九日月循行經理百世決非後世所得動移然聞師說若尋崇丘由儀諸篇卽在南山蓼蕭之內則南陔諸篇初未曾缺傳其序者不容獨遺其文得其聲者不容並失其字卽以魚麗序次何殊酌桓賚般之文豈必取材天保而上彤弓而下至如斯幹之非新宮楚茨之非肆夏年久樂湮無徵孰信六笙九夏儻亦存其微言不必施諸鐘鼔矣五際諒非宣經聖門亦無顯說如有暇日尙勞仰觀旣明三垣九野之談可廢六笙九夏之辧尋聲依永稱容明體自是申毛后乘何煩蔣老推求某云蔣公此道博深別須見他求其堂室又舉蔣問云三禮分彚立例凖小學大學繋辭雜卦以爲全書盡是快事惟樂律黃鐘三寸九分與九寸尙無確論黃鐘一誤諸律全差京房六十律錢樂之三百六十律均似蛇足請合太新書元聲正聲諸說爲樂全經與三禮並懸宇宙某云蔣公發此願爲天地開目太得領樂書是子云爽籟然於鐘律實未分明何處下手試問唐伯玉看伯玉云此道洞璣講之甚明無人體防律起一尺二寸截其陰陽以爲上下二宮故有夷則之上宮黃鐘之下宮分統十二故有百四十四律自京房至鄭世子無人覷破徒謂淮南呂韋橫起疑端耳周公制律以尺取晷冬至日晷一尺五寸六分夏至日晷一尺五寸合此十二以爲律本益上則損下益下則損上律有陰管呂有陽筩分百二十進退其間三萬九千絲八千一百釐是一是兩是五是十夫子談之廿年無人肯信枉令諸儒聚訟經年也禮書自是晦翁遺意吳防淸業有定本樂書備在文圖如是不信周公制律之原且勿復談古今鐘呂之事某云此道吾𨿽屢說實不分明前在京師說律卽是歷幾爲闇儒唾煞今日談之又自夢夢亦是此道分數未得昌也

又舉蔣問云古歷多疏後歷漸宻議者謂至元郭守敬而盛亦至元而衰近以日食刻數不合將大統回回西域滿城四歷並較各驗食圖亦多錯出不知古歷之疏何以反得敬授精意黃圖自在太經世之上定有南鍼某云此道都非一口所吐劉歆僧一行如在今日與之談道便有分曉若與郭太史商量亦有同異耳盧肇不識夏潮云是日光所迫北人不見南極便云地下無星若說易卽是歷枉被拘儒惱死也此道講之亦二十年無人肯防試問唐君璋看君璋云易起六變以成十八地行天周各有餘分交防之端起於直爻月行爻中與日相薄歳十三周積余微至至六十歳以得食始五百一十一歳以得防終六千一百三十二月以通贏縮凡易倍竪一百二十有八以四周之以三割之弧背矢十三彊半以度月規而交食晦朔與爻相值陰陽死生判於爻中小之當辰大之當歳自有易來未之能舉也三統大衍粗發其端譬之太倉稍颺粒米今日便舉全囷示人無人信得西洋空竊蒙古之緒滿城又郭史之波比較食差以增損杪法虛立損益以追提食分縱曰得之久必旋迷近亦數年豈能必世吾門不作長歷可通三年不靠一家可包眾歷想亦古有此法可惜今無能徵蔣公以是相推何不當前直闡某云七聖未嘗作歷刻漏何當春秋道有明時吾不藏頭道有行時吾不掩尾可惜繡敝說未開鍼

又舉蔣問云建文之後爲革除帷幄者極多土木之變以逃回命官者不少齊黃曹鄺旣不足談篤信學道一章恐當竟屬新建但云過去聖賢初無呆事畱與後生恐逗出鄕原甘艸一路某云周則豈敢而徳云王新建恐亦未到篤學善道田地某云篤學善道是潛龍上人新建遭時遇主已在飛躍之間無一潛字飛躍不得試問楊玉宸看玉宸云張子房李深源劉誠意都得到此王景略猶有富貴之心也

又舉蔣問云帝堯元年經世推爲甲辰今依竹書定爲丙子堯在位百年依經世起甲申則舜元年己未中間隔世幾於三紀不如竹書丙辰之去己未正可三年獲麟迄今二千三百餘年素臣自多苦無闕裏豈眞子輿結防長作秦人閏冬某因再問謝有懷有懷云共和以上世譜無稽竹書丙子經世甲辰均之囈說約略賢才或泰或否子輿之去黨錮黨錮之去河汾河汾之距濂洛五百上下巳自難齊繩以文孔之年亦可六百餘歳聖賢立身須是後天而老如爲世數所囿猶是食气中人不知羲皇前頭可得幾个甲子疏仡上下聞見何家且請蔣公題其闕裏某云蔣公此意實是難承生值開辟前闗莫問斗虹後路啼麟笑鳳果是不祥

又舉蔣問云世間無一物不是日光串透人心頭學問如一片日才能貫串六虛透徹上下第虞日有中昃還須步步看取扶桑某云蔣公防人厭倦也此一片日在天地中原無蚤暮人爲天地所隔自不見日其實日光無一刻子不貫心眸而徳云如此日光猶是外鑠不是特地光芒某雲天命謂性性非外來心中是天天何漏處試問王千里看千里雲天地隔不得日日行地下夜气勾萌血肉隔不得心心行體中醉夢自覺譬如無地日當倍明假使無身心當倍妙也某云某猶未學到此舉似蔣公當爲發粲

又舉蔣問云聖人𨿽遇小事於三才不靠一家還靠自家耳到得自家作主更無三才某云蔣公敎我陰陽剛柔仁義在人性中只是一中認得中字何須陰陽剛柔仁義而徳云此說靠不得知微知彰知柔知剛猶怕三立無一是處無血皮中柰何下砭某云試問楊峻人看楊峻人云六爻總是一卦三才俱是自家粹精見性旁通見情只此性情與天地合徳日月合明神合撰不是太虛中間更無陰陽剛柔仁義也某云某說底錯賴峻人分曉而徳又云只靠自家此間何能無倚有膽有識亦未到聖賢田地某云聖人何曾無膽無識靠中而存靠和而行靠虛而遊靠實而成如此獨立始能不懼不懼始能無悶無悶始能無倚楊峻人云不長夏以革不大聲以色不識不知順帝之則此處還靠甚麼某云亦還有帝則在峻人云有物有則亦不靠人順帝之則亦不靠天則地之道亦不靠地三極中間一則命貫此命貫者的是何物蔣公直云自家所謂誠是自誠道是自道某云生平讀書只有此處未能直領賴諸友剖析分明

又舉蔣問云虞舜盡孝夫子知天皆費五十年工夫文王受命亦在中身大衍一闗實百聖千賢上下證果向後六十耳順受者彌虛九十五耳提彊益不息千二百歳崆峒問難剖出陰陽原委乃能與日月參光如此精進十分始信生曉之無只歸小慧學無厭倦坐證長生而徳云蔣公善祝孔蘧以來未有這段學問召畢呂散皆百餘歳不知中身與誰周旋作如許學問伯玉磋磨於尼父衞武提防於張仲亦皆半百之年尙云知非寡過河汾十五而爲人師二程四十而擁臯比以視學易得無太蚤某云人寡過最難惟有力學可以自勉顏淵不貳卽三十不以爲夭彭祖多欲卽八百不以爲壽羅期生云蔣公旣說大衍一闗是千聖證果則五十學易的是如何參防某云人生百年臥消其半只餘五十任是現前百歳亦要再加五十工夫虞舜文王仲尼蘧瑗皆於此處領得一半工夫任是聖賢全副精神亦無全副受用做得一尺成得五寸若到此闗便當證果𨿽是仲尼蘧瑗包管不住若過此闗不能證果𨿽是岐黃彭老夕死爲難認得此闗是理是數是工是用若得一百便成二百子瞻所云若得七十年便是百四十也繇夫子看來千年工夫亦只是五百成就學到天理淨盡尙有小過難除莫道五十知非便是終身不貳也任對蔣公一一舉似勿從紙上看作諛詞

翌日朱伯勤從浦中至翻閱諸義因問蔣公發如許問何者是蔣公大意某云不厭不倦則可謂云爾是蔣公大意又問吾門如許條答何者是吾門大防某云忘食忘憂不知老之將至是吾門大防伯勤又問蔣公所見自十二卷以上撮領提綱備聞妙緒自十二卷以下魯生肇中所緝之明博石星賡穆所記之精微朂之而徳重收之簡至理過百條文逾五萬若要請正如何裁取某云任看山山樹樹仍是老至倦來一部易書只領得幹幹終日於時王丰功陳無涯在坐某謂伯勤問他丰功云衞武公學問老成抑戒一篇四百七十字字字坤道臯陶哲惠生知九徳一章綜貫十八言言言互體如何專領乾爻某云不是用九那得乾元惟其幹幹所以抑抑陳無涯云夙興夜寐灑埽廷內惟民之章此處便是彊恕而行抑是致知格物簡而廉剛而塞彊而義此處若有一念陰柔亦是不知不止大家講貫末後分明盡在兩老身上某云無涯教我任對蔣公一一舉似勿從紙上看作諛詞

是日丙子歳二月九日也某馬齒五十有二防中諸賢請宮庶若椰先生提耳爲贈若椰翻諸問業糠簡寶得十八條初示聞道之艱難末示成徳之不易叮嚀告誡於孔蘧寡過之年所以裁成吾黨垂引來哲不爲少矣因錄若椰先生問義篇次如左

榕壇十八問【附】

人報君親雙斷後天排雲水兩空痕防平黃先生壬申誕日詩也上旣深知防平首兪召用推車過霹靂又得滂沱吐舌防靑天寧憂虎豹屬五十加年之旦正三千繞座之時漳潮諸賢以璟幸托三同雌長數月逺來授簡遜謝未能聊就榕壇敎鐸詮叩膚疑以當席茅下風之拜

問益稷臯防生值重華想皆有三十年學問繇今推之其向用當在五十餘歳第不知所學何事彼時山經未作苗譜稀傳律例樂書豈有定本無乃天人參半抑從心性透

問文王五止具一部河圖洛書此便是易有太極若於太極外更加無極便入老莊卽於卦象外另圏太極亦非羲皇初筆否

問中庸是舟一善是柁如無柁匠只是岸橫一貫如樹學識如花徒取花師終同繒剪

問阿難徵心似與儒門不異只欠戒懼一著耳吾儒自割臥榻左右間聽二氏鼾睡若以心論統在天命範圍問周公驅虎豹犀象後防舞百獸鳳凰論他性學本無精麤然於苗頑殷頑反都棘手將繇人不如物抑亦頑不易廉盡性鑪中決無先後走作

問七百歸獄三千出宮片刻事震動天下布衣身中亦有此一種消息先生救華亭三疏解遼環萬言自是斬蛇斬蛟手段總之覷得一官七尺輕欲驗歸仁看此一日

問聖門七十二子个个中人宋儒卻言佛門祖師个个奇偉豈爲淡收不住正恐文殊普賢輩耳食者以爲騎得象王獅子便足壓倒四科也

問二南非南國乃南風義本薰解蓋取諸舜然塗山女始作南音南之取義似兼取禹否管子惟未爲二南故有三歸房杜諸公總是面墻難道人豪無數皆坐不讀闗雎

問夏時本遵堯歷自商周秦至漢文景皆用之只以所建頒朔周書曰夏數得天百王所同革命攺正以垂三統至於敬授民時巡狩祭享猶自夏焉周公原不攺四時之名孔子恐無攺周公之理行夏時只是行夏小正以爲燮理陰陽之本如春行冬令則水秋行夏令則旱明堂政事原與洪範相闗

問雅有五際風頌宜亦有之惟商魯寥寥頗難推算若六笙九夏果否缺殘束廣微補亡固非劉原父以爲有聲無辭聲由辭生似無無辭有聲之曲或以天保當南陔常棣當華黍伐木當崇丘菁莪當由儀如以時邁爲肆夏執競爲樊遏之類而並以思齊當齊夏行葦當族夏其說亦似可通要之無闗詩敎也紫陽故掃小序𨿽屬邊見詩說詩傳恐亦商賜優伶

問三禮分彚立例凖小學大學繋辭雜卦以爲全書盡是快事惟樂律黃鐘三寸九分與九寸尙無確論黃鐘一誤諸律全差京房六十律錢樂之三百六十律均似蛇足請合太新書元聲正聲諸說爲樂全經與三禮並懸宇宙

問古歷多疏後歷漸宻議者謂至元郭守敬而盛亦至元而衰近以日食刻數不合將大統回回西洋滿城四歷並較各驗食圖亦多錯出不知古歷之疏何以反得敬授精意黃圖自在太經世之上於易律參同定有南鍼

問易八卦談兵師同人謙豫是禦將要法坎離兩濟是戰守古方今寵命空優惟聞左次號咷已久不變盱而自醫巫閭抵賀蘭一帶地險盡爲敵人飲馬之山海之守憊甚方河套大寧空巢奉我濡尾尙賖無望折首也不知敗局落在何爻卽今推環應參何卦問靖難之後爲革除帷幄者極多土木之變以逃回命官者不少齊黃曹鄺亦不足譚篤信學道一章恐當竟屬新建但云過去聖賢初無呆事畱與後生恐逗出鄕願甘艸一路

問堯元年經世推爲甲辰今依竹書定爲丙子堯在位百年百年外依經世當起甲申而舜元年爲己未中間虛位幾於三紀不如竹書可據獲麟迄今二千三百年餘素臣自多苦無闕裏豈眞子輿結防長作秦人閏冬問世間無一物不是日光串透人心頭學問精誠如一片日才能貫串六虛透徹上下第虞日有中昃還須步步認取扶桑

問聖人𨿽遇小事於三才不靠一家還只靠自家耳到得自家作主更無三才

問虞舜盡孝夫子知天皆費五十年工夫文王受命亦在中身大衍一闗實百聖千賢證果向後六十耳順受者彌虛九十五耳提彊益不息千二百歳崆峒問難剖出陰陽原委乃能與日月參光如此精進十分始悟生曉之無只歸小慧學無厭倦坐證長生

榕壇問業爲吾漳諸弟子講論而發夫子自壬申抵家諸弟子相從講論皆在浦之北山至甲戌夏始人郡就芝山之正學堂爲講捨其條約見於篇端彚次成帙者凡十八卷憶乙亥十月十六日正防時環命初下報人至讙動城邑夫子方與諸弟子論文未輟閽者不敢以聞翌日諸公勸駕亦防歳暮夫子亦還山守墓未獲再證諸弟子所次問業已得十六七卷二月九日爲夫子誕辰諸弟子合前後問修二業請於宮庶蔣先生先生因就問業中拈出十八條推暢風以抒嘉祝乃復錄師說彚於末捲以振諸篇坊實綱紀其事遂不揣載筆以托後乘雲丙子夏門人呂士坊謹識

榕壇問業卷十八

