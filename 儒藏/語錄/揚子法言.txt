

禦制書揚雄法言

偶觀法言用智之句喜其有卓識可謂明哲矣夫奔壘之車沈流之航迫不及待安用其智然不有未奔沈之先乎是誠明哲者所宜思也旣而笑雄之能爲比言而不能行夫劉棻爲車航之小而莽爲車航之大劇秦美新爲在奔沈之先乎抑在奔沈之後乎雄何不思於奔沈之先以致生而有投閣之驚死而蒙莽大夫之諡則是雄之爲言仍虛飾之車有系之航耳吾於是知言顧行行顧言之爲難也且以知立言之不可不愼也

欽定四庫全書

子部一

揚子法言

儒家類

提要

【臣】等謹案揚子法言十卷漢揚雄撰宋司馬光集注考漢書藝文志儒家揚雄所序三十八篇注曰法言十三雄本傳具列其目曰學行第一吾子第二修身第三問道第四問神第五問明第六寡見第七五百第八先知第九重離第十淵騫第十一君子第十二孝至第十三凡所列漢人著述未有若是之詳者蓋當時甚重雄書也自程子始謂其蔓衍而無斷優柔而不決蘇軾始謂其以艱深之詞文淺易之說至朱子作通鑑綱目始書莽大夫揚雄死雄之人品著作遂皆爲儒者所輕若北宋之前則大抵以爲孟荀之亞故光作潛虛以擬太元而又采諸儒之說以注此書考自漢以來有侯芭注六卷宋衷注十三卷李軌解一卷辛徳源注二十三卷又有栁宗元注宋咸廣注吳祕注至光之時惟李軌栁宗元宋咸吳祕之注存故光裒合四家增以已意原序稱各以其姓別之然今本獨李軌注不著名余則以宗元曰咸曰祕曰光曰爲辧蓋傳刻者所攺題也舊本十三篇之序列於書後蓋自書序詩序以來體例如是宋咸不知書序爲僞孔傳所移詩序爲毛公所移乃謂子云親防反列卷末甚非聖賢之防今升之章首取合經義其說殊謬然光本因而不攺今亦仍之焉乾隆四十五年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

宋咸重廣注揚子法言原序

太儀之體渾淪無窮者也非夫周服諸家之論則度舎之紀玆或罔焉欲明緯象不可得也羣經之文支離寡要者也非夫孔傳眾氏之解則章趣之防無乃隠焉欲辧綱常不可得也故先儒於聖人之書所以亹亹而爲已任者蓋此爾惟西京博士毛萇傳詩頗號太略鄭康成大懼夫泯之弗行思覺於後故增之箋言而三百廓如也自鳳徳云衰諸子繼作亞聖之譔獨揚孟而已七篇有趙臺卿爲之題頗詳眞經有範叔明爲之解甚悉惟法言者蓋時有請問子云用聖人之法以應答之也凡有十三篇東晉李軌𨿽爲之注然愈略於毛公之爲唐栁宗元刪定𨿽釋二三而不能盡補其亡誤故中有義易決者反疏之【如五聲十二律面友戰悸之類甚顯而反釋之】理尙祕者則虛焉【如猗頓之孝書與經同雉噫秦縊狐螾不膢臘褐博沒齒之類甚祕而反闕之】闕文者弗能正【如眾人所不能逾脫不字之類】譌字者乃無辯【如聖人不幹作不手之類】至於言不詁【如殪傷剬之類】而事不屬【如遷善隔防參辰之類】議失防【如風不再實錄多愛周人行秦人�行有病曼之類】而舉失類【如擊劍北賊莽篡擬防之類】已什其手是使揚氏之意尙有所晦學子不能無冗豫也故康成之志咸敢竊而取焉凡禆其闕糾其失五百餘條且署咸曰以別舊貫觀夫詩書小序並冠諸篇之前蓋所以見作者之意也法言毎篇之序皆子云親防反列於卷末甚非聖賢之法今升之於章首取合經義第次之由隨篇具析其有艱字音切來理盡譜於後仍條其舊以爲十卷𨿽不能廣翼賢業庶充巾笥爲詒謀之具云景祐三年二月日著作佐郎知尢溪縣事宋咸序

宋咸進重廣注揚子法言原表

臣咸言臣聞魯堂諸子皆宗聖以宣猷漢室羣儒多注書而顯氏矧遘防昌之旦敢忘釋詁之勤願塵典學之明庶補傳疑之闕臣誠惶誠恐頓首頓首臣竊以前聖旣沒微言卽淪並行者非先王之流橫議者皆處士之輩儒綱盡弛民極都棼惟鄒國孟軻蘭陵荀況下及劉世復生揚雄咸能著書更相樹道辟王基於絕代振天爵於羣倫若趙岐之釋孟篇如楊倞之箋荀防大決宧奧靡畱洞疑惟彼法言凖夫論語文髙而絕義祕而淵𨿽李郁亭解之於前栁宗元裁之於後然多疏略猶或誤遺凡坦然易別之條則五行俱下而詮釋洎卓爾難明之意則一辭不措而闕亡遂使十三篇之防趣未融數百年之駕說猶昧唐陸徳明云注旣釋經經由注顯若讀注不曉則經義難明誠此之謂也臣爰自效官未嘗廢學因念子云之業蓋紹仲尼之綱比緣從政之餘輙恣討論之究增加剖理庶所詳明然聖人之門誠難言而是戒況愚夫之慮或有得而可收恭惟景祐體天法道欽文聰武聖神孝徳皇帝陛下道冠先天業恢長世若唐虞之稽古監商周而右文𨿽祕藏之多俾加於采正在小說之異罔忽於棄遺臣是敢前冒邦刑仰乾天聽終篇稱善儻垂衡石之觀以文化成願廣鴻都之教臣所重廣注揚子法言一十卷謹繕冩成三防隨表昧死詣東上閤門投進以聞臣黷犯宸嚴無任屛營激切之至臣誠惶誠恐頓首頓首謹言景祐四年十月十六日給事郎守祕書著作佐郎宋咸表

司馬光注揚子法言序

韓文公稱荀子以爲在軻雄之間又曰孟子醇乎醇者也荀與揚大醇而小疵三子皆大賢祖六藝而師孔子孟子好詩書荀子好禮揚子好易古今之人共所宗仰如光之愚固不敢議其等差然揚子之生最後監於二子而折衷於聖人潛心以求道之極致至於白首然後著書故其所得爲多後之立言者莫能加也𨿽未能無小疵然其所潛最深矣恐文公所云亦未可以爲定論也孟子之文直而顯苟子之文富而麗掦子之文簡而奧惟其簡而奧也故難知學者多以爲諸子而忽之晉祠部郎中李軌始爲之注唐栁州刺史栁宗元頗補其闕景祐四年詔國子監校揚子法言嘉祐二年七月始校畢上之又詔直祕閣呂夏卿校定治平元年上之又詔內外制防詳二年上之然後命國子監鏤版印行故著作佐郎宋咸司封貟外郎吳祕皆嘗注法言光少好此書研精竭慮歷年已多今老矣計智識所及無以復進竊不自揆輙采諸家所長附以已意名曰集注凡觀書者當先正其文辧其音然後可以求其義故相宋公【庠】家有李祠部注本及音義最爲精詳音義多引天復本未知天復何謂也諸公校法言者皆據以爲正宋著作吳司封亦據李本而其文多異同音義皆非之以爲俗本今獨以國子監所行者爲李本宋著作吳司封本各以其姓別之或參以漢書從其通者以爲定本先審其音乃解其義然此特愚心所安未必皆是兾來者擇焉元丰四年十一月己丑涑水司馬光序

欽定四庫全書

揚子法言卷一

晉李軌唐栁宗元

注

宋宋咸吳祕司馬光重添注

雄見諸子各以其知舛馳【顏師古曰舛相背】大氐詆訾聖人卽爲怪迂析辯詭辭以撓世事【顏曰大氐大歸也詆訾毀也迂逺也析分也詭異也言諸子之書大歸皆非毀周孔之敎爲巧辯異辭以攪亂時政也訾音紫迂音於撓火髙反其字從手○光曰光謂氐下脫不字】𨿽小辯終破大道而或眾使溺於所聞而不自知其非也及太史公記六國歷楚漢訖麟止不與聖人同是非頗謬於經故人時有問雄者常用法應之譔以爲十三卷【顏曰譔與撰同】象論語號曰法言

學行篇【咸曰自誠而明聖人而已明誠以降何嘗不由乎學故此所以首眾篇○光曰行讀如字凡書中好惡長少難易相將使令說樂焉邪之類兩音易辯者惟於始見音之後可以意求不復再出或可疑則更音之】

天降生民倥侗顓【倥侗無知也顓防頑愚也○祕曰倥侗未有所成顓固而防昧也○尢曰倥音空侗音同又音通顓與專同】恣於情性【觸意用事】聰明不開【闇塞之謂○祕曰不能性其情則聰明有所蔽】訓諸理【訓導○咸曰理猶道也言天民蠢闇故敎諸道以開明之也○祕曰於是聖人貴學乃訓以仁義禮智信之正理】譔學行【祕曰譔撰述也古或通用夫人自有聰明天命非學則不能啟發故謀道常以學爲先】

學行之上也【祕曰夫學者所以爲道者也率性行道表則後世學之上也】言之次也【祕曰能辯醇疵發成謨訓學之次也○先曰言者徒能言而不行】敎人又其次也【咸曰行性而言訰可以爲師矣故又居其次○祕曰欲廣其業以覺後覺學之又其次也○光曰古之學者爲已今之學者爲人爲人故又爲其次】咸無焉爲眾人【此三者敎之大倫也皆無此三者民斯爲下矣○祕曰三者無一斯眾人矣】或曰人羨久生將以學也可謂好學已乎【光曰好呼報切下可以意求者皆不音仿此】曰未之好也學不羨【仲尼志道朝聞夕死揚子好學不羨久生○祕曰學如不及豈俟羨久生然後爲學哉○光曰死生有命富貴在天好學者修己之道無羨於彼有羨者皆非好學者也】天之道不在仲尼乎【不在在也○祕曰天生五行其性仁義禮智信】仲尼駕說者也不在玆儒乎【駕也○祕曰仲尼乘行而贊述之駕說者也其道豈不在玆大儒也】如將復駕其所說則莫若使諸儒金口而木舌【金寶其口木質其舌傳言如此則是仲尼常在矣○宗元曰金口木舌鐸也使諸儒駕孔子之說如木鐸也○祕曰金口木舌鐸也後世如將復駕仲尼之說則莫如使諸儒比木鐸而宣揚之也語曰天將以夫子爲木鐸書曰每嵗孟春遒人以木鐸徇於路孔安國曰木鐸金鈴木舌所以振文教○光曰復扶又切】或曰學無益也如質何【咸曰質猶性也言性有能否不由於學故爲無益○祕曰孝經說曰性者生之質或言學無益也其如人之質稟受已定何】曰未之思矣夫有刀者礲諸有玉者錯諸不礲不錯焉攸用【礲錯石名也咸曰揚子善誘於人以爲未之思爾苟思矣何無益焉猶夫刀玉非磨而琢之則安能成割圭璋之用○光曰礲盧紅切焉於防切𨿽有良金以爲刀不礲則不能防割𨿽有羙玉不錯則不能成器如是則何所用矣】礲而錯諸質在其中矣【咸曰性𨿽否學則得之旣得之則誠性亦在其中矣故曰或生而知之或學而知之及其知之一也此之謂矣○祕曰學而至道質性愈全○光曰金玉二物苟礲而錯之隨其質之羙惡皆有所用譬之於人賢者學以成徳愚者學以寡過豈得謂之無益也】否則輟【否不也輟止也此章各盡其性分而已○咸曰揚子旣誘之矣如其不從則任其止焉不欲以能彊人也○祕曰止焉則止也○光曰不學則盡其天質而止矣不能復進益光大也家語子路曰南山有竹不揉自直斬而用之逹於犀革以此言之何學之有孔子曰栝而羽之鏃而礪之其入之不亦深乎】螟之子殪而逢蜾蠃祝之曰類我類我久則肖之矣速哉七十子之肖仲尼也【肖類也蜾蠃遇螟而受化久乃變成蜂爾七十子之類仲尼又速於是○咸曰螟桑虫也蜾蠃蒲蘆也桑虫子始生而蒲蘆取之於木空中七日祝而化之以變爲己子殪者謂其始生未有形性殪然如死故始可以祝而變之○祕曰詩艸木疏云螟桑上靑虫蜾蠃細腰蜂言螟與蜾蠃異類殪而祝之以成其子矧仲尼之聖七十子之賢教而誨之豈不速哉○光曰螟音冥音零蜾音果蠃郎果切祝之又切】學以治之【祕曰治其性】思以精之【祕曰精於道】朋友以磨之【切磋琢磨○祕曰過則勿憚攺】名譽以崇之【祕曰立身揚名】不倦以終之【祕曰自彊不息】可謂好學也已矣【上士聞此五者勤而行之不可謂不好也】孔子習周公者也顏淵習孔子者也羿逄防分其弓良捨其防般投其斧而習諸孰曰非也【咸曰言孔不習周顏不習孔亦猶夫羿棄弓良去防般擲斧而習之也誰曰非乎言實非也○祕曰羿與逢業射者也王良業禦者也公輸般業巧者也聖人有教無類使射禦工巧各捨其業而時習之誰其非之○光曰音義曰逢薄紅切般音班按它書逢防或作蠭防宜讀如字三子皆以其術名於世則其才必有過人者鄕使捨其術而習聖人之道烏有不可也】或曰此名也【咸曰周孔顏之名】彼名也【咸曰羿逢良般之名】處一焉而已矣【咸曰或人見揚子並論周孔良般疑其名等如一故揚答以下文○祕曰或人謂有道之名有蓺之名有名無二】曰川有瀆山有嶽髙而且大者眾人所不能逾也【言諸賢之有妙蓺猶百川之有四瀆眾山之有五嶽而川可度嶽可登髙而且大者惟聖人之道如天不可升也○咸曰觀正文之意當云髙而且大者眾人所不能逾也脫其不字矣何以名之或人問般羿周孔之名如一揚以川冇瀆山有嶽而對之是謂般羿之徒猶川山周孔之道猶嶽瀆自然小大不同髙低有異矣故下篇亦云仲尼之道猶四瀆也由是詳之揚之防皆以嶽瀆比聖人明矣注不能辧但依誤文以爲之解反謂聖人之道如天不可升且正文安有如天之說哉儻謂揚此文以嶽瀆爲易逾不足方聖人則下文以仲尼比四瀆爲非矣揚豈首尾自相反如是邪○祕曰周孔顏子之道如山川之有嶽瀆豈曰處一而已羿逢防良般之蓺如山川髙而且大者甚眾人所能逾也○光曰吳宋本作眾人所能逾音義曰俗本脫不字諸本皆有今從之】或問世言鑄金金可鑄歟【方術之士言能銷五石化爲黃金故有此問○祕曰或人謂三品之金皆可鑄爲黃金歟】曰吾聞覿君子者問鑄人不問鑄金【祕曰揚子以或者非問之問故答以鑄人○光曰覿見也】或曰人可鑄歟曰孔子鑄顏淵矣【鑄之令殆庶防○光曰借問顏淵不學亦常人耳遇孔子而敎之乃庶防於聖人化他物爲黃金何以異此】或人踧爾曰防哉問鑄金得鑄人【踧爾驚貌防美也喜於問鑄金而得鑄人富莫大焉利莫重焉○祕曰或人悞防問妖妄之鑄金得具體之鑄人○光曰踧子六切】學者所以修性也【祕曰性仁義禮智信也】視聽言貌思性所有也學則正否則邪【祕曰其性禮者其事視其性智者其事聽其性義者其事言其性仁者其事貌其性信者其事思學焉則本性正不學則逐物移而天理滅○光曰五事人皆有之不學則隨物而遷不得其正】師哉師哉桐子之命也【桐洞也桐子洞然未有所知之時制命於師也再言之者嘆爲人師制人善惡之命不可不明愼也○咸曰桐當爲侗字之誤也雄自序學行雲空侗顓防此曰侗子者取是義也不當作桐木之桐注依誤文訓爲洞無所據焉○祕曰此章言學爲王者之事須師道之訓以正防主之命也嘆而言之重其事也桐子太甲也太甲太丁之子旣立不用伊尹之訓伊尹放之桐三年悔過處仁遷義以聽其訓已歸亳復政百姓以寧書曰旣往背師保之訓是也伊尹指師哉太甲言桐子者蓋當王莽輔孺子嬰之世其辭文其防逺也孝至篇曰勤勞則過於阿衡皆其類歟○光曰桐當爲侗音同又音通侗未成器之人也】務學不如務求師【求師者就有道而正焉○祕曰務學之先莫如得其人而師之】師者人之模範也模不模範不範爲不少矣【傷夫欲爲而不得其道者多矣○祕曰有似是而非而學者不悟從而爲道者多矣○光曰師者先正已而後能正人】一閧之市不勝異意焉【賣者欲貴買者欲賤非異如何○咸曰閧闘也孟子云鄒與魯閧言市聲如闘而閧然○光曰閧下降切勝音升】一卷之書不勝異說焉一哄之市必立之平一卷之書必立之師【市無平必失貴賤之正書無師必謬典謨之防○祕曰一閧猶言一巷也一巷市之小人意各殊必立質人以平之一卷書之少人說各異必立師氏以正之周禮質人中士二人鄭云質平也主平定物價者師氏中大夫一人鄭云師敎人以道者之稱也○光曰平皮命切】習乎習【嘆所玩習○光曰嘆習貫之移人也】以習非之勝是也【咸曰非謂異端之術○光曰南方之俗以雕題爲美戎之俗以焚屍爲榮安於所習不知其非習小道者亦類於此】況習是之勝非乎【咸曰是謂正經之術○光曰聖人之道明則異端自息矣】於戲【光曰宋吳本作烏呼音義曰上音烏下音乎又許宜切】學者審其是而已矣【祕曰習乎習誡愼其習也以習諸子之勝於五經也況習五經以勝於諸子乎學者詳審而已矣桓譚曰昔老聃著虛無之言兩篇薄仁義非禮學然後好之者尙以過於五經】或曰焉知是而習之【祕曰道家亦非儒】曰視日月而知眾星之蔑也【光曰蔑微也】仰聖人而知眾說之小也【大小之相形髙下之相傾○祕曰眾說之小所見者小也○光曰人苟盡心於聖人之道則眾說之不足學易知矣】學之爲王者事其已久矣堯舜禹湯文武汲汲仲尼皇皇其已久矣【祕曰儒學者本聖人之道聖人之道乃王者之事故二帝三王孔子汲汲皇皇焉其來久矣荀子曰堯學於君疇舜學於務成昭禹學於西王國新序子夏對哀公曰堯學於君壽舜學於務成昭禹學於西王國湯學於成子伯文王學於時子思武王學於郭叔曽子問曰吾聞諸老聃學禮也昭公十七年傳曰仲尼聞之見於郯子而學之學紀官也樂記曰惟丘之聞諸萇學樂也君疇君壽史或作尹壽一也○光曰仲尼𨿽不王乃所學則王道也】或問進【祕曰進於道】曰水或曰爲其不舎晝夜歟【光曰爲於僞切】曰有是哉滿而後漸者其水乎【水滿坎而後進人學博而後仕○祕曰盈科則漸進也○光曰子路有聞未之能行惟恐有聞君子之學不務博而務精不務知而務行】或問鴻漸曰非其往不往非其居不居漸猶水乎【鴻之不失寒暑亦猶水之因地制行○祕曰鴻漸於陵水流就下其漸一也○光曰鴻避寒而就溫學者去非而從是然鴻之飛也不決起直上必以漸而至髙學者亦自近小而至逺大猶水之滿而後進也】請問大漸【○祕曰易曰山上有木漸】曰止於下而漸於上者其木也哉亦猶水而已矣【止於下者根本也漸於上者枝條也士人據道義爲根本業貴無進禮學如枝條徳貴日新○祕曰巽木上長木漸於上水流就下其漸亦一也○光曰本根不動而枝葉進長學者正心修身而家齊國治然十仭之木非朝夕而成聖人之徳非造次而立亦猶水之滿而後進也】吾未見好斧藻其徳若斧藻其楶者歟【斧藻猶刻桷丹楹之飾楶櫨也○祕曰栭謂之楶○光曰楶音節斧斵削也藻文飾也】鳥獸觸其情者也【祕曰無別也】眾人則異乎【祕曰眾人有禮義之別所以異乎觸情○光曰人爲萬物之靈】賢人則異眾人矣【奉宣訓誨○咸曰賢人豈特但能奉宣教誨而已蓋言其有明誠之性而異眾人○祕曰賢者述之異於眾人○光曰能循禮義】聖人則異賢人矣【制立禮教○咸曰聖人豈特但止制立禮教而已蓋言其生而知之乂異賢人○祕曰聖人作之異於賢人○光曰極深研幾】禮義之作有以矣夫【言訓物者其豈徒哉○咸曰聖賢以鳥獸雌雄無常觸情則動故作禮義使眾人自別誠有防焉○祕曰聖人制作禮義使人自別於鳥獸豈彊爲之教哉】人而不學𨿽無憂如禽何【是以聖人作經禮以教人使人以有禮知自別於禽○祕曰人而不學禮義之經𨿽夷曠而無憂柰如禽何○光曰不學則不知禮義】學者所以求爲君子也【光曰言非獨習其文而已】求而不得者有矣夫未有不求而得之者也【有其志而猶或不能成其事無其志安能立其業○祕曰求而不得蓋有所未至】睎之馬亦之乘也睎顏之人亦顏之徒也【祕曰睎睎慕也光曰乘防證切】或曰顏徒易乎睎之則是【祕曰顏子庶防疑其難至○光曰易以豉切】曰昔顏常睎夫子矣正考甫常睎尹吉甫矣【祕曰正考甫宋宣公之上卿尹吉甫周宣王之卿士尹吉甫深於詩教作大雅崧髙烝民之詩以美宣王正考甫慕之亦能得商頌十二篇以頌湯之盛徳昭公七年傳曰及正考父佐戴武宣】公子奚斯常睎正考甫矣【奚斯魯僖公之臣慕正考甫作魯頌○祕曰正考甫商頌蓋美禘祀之事而魯大夫公子奚斯能作僖公之廟亦睎詩之教也而魯頌美之曰松桷有舄路寢孔碩新廟奕奕奚斯所作○光曰揚子以謂正考甫作商頌奚斯作閟宮之詩故云然】如不欲睎則已矣如欲睎孰禦焉或曰書與經同【咸曰書謂諸傳記之書猶論語孝經爾雅荀孟之類經謂五經也言此等書宗道與經所同也】而世不尙【咸曰漢文帝以論語孝經孟子爾雅皆置博士後罷傳記博士獨立五經博士列學科而已論語爾雅荀孟之類末也故云世不尙】治之可乎曰可【咸曰揚以爲皆本諸道𨿽世不尙亦可治而學之○祕曰凡諸書與五經同而時世不尙未列於學官者治之可乎書謂若左氏傳古文尙書毛詩樂記之類】或人啞爾笑曰須以發策決科【射以決科經以防試今徒治同經之書而不見防用故笑之○祕曰漢之明經必爲難問疑義書之於防量其大小著爲甲乙之科列而置之不使彰顯有欲射者隨其所取得而釋之故曰須以發防決科而同經無所施焉是以笑之其當時五經列於學科者易則施孟梁邱京氏書則歐陽大小夏侯氏詩則齊魯韓禮則大小戴慶氏春秋則公糓王莽置周官博士余不在焉○光曰啞於革切】曰大人之學爲道也小人之學爲利也子爲道乎爲利乎【咸曰或人謂可以決科之經則治之是爲利而非爲道也故揚以君子小人正之】或曰耕不獲獵不饗耕獵乎【祕曰或人以書不得祿利而治之譬猶耕獵不得獲饗亦耕獵乎】曰耕道而得道獵徳而得徳是獲饗也【耕獵如此利莫大焉○祕曰必須治者以道徳資焉】吾不覩參辰之相比也是以君子貴遷善【咸曰參辰二星名晉史董因曰公子重耳以辰出而參入言重耳以驪姬之難出晉當辰於外十九年入晉當參也以參辰出沒不相比列而重耳象之終免其禍得出處之正故君子不器乃遷善之法也禮曰安安而能遷鄭康成曰舅犯與姜氏醉重耳而行近之是多其可遷則遷爲遷善之義也】遷善也者聖人之徒歟【祕曰參辰二星不並見猶善惡二途不同迹是以君子貴捨惡而遷善者聖人徒也書曰推狂克念作聖○光曰比皮志切參辰所以不相近者以定居其所不能相就也君子則不然能去惡而遷善去惡遷善而不息則爲聖人之徒矣】百川學海而至於海【行之不息歸之不已】丘陵學山而不至於山是故惡夫畫也【畫止○祕曰語曰今女畫畫止也○光曰惡烏路切百川亦海之類而小故曰學海百川動而不息故至於海丘陵止而不進故不至於山學者亦猶是矣】頻頻之黨甚於斯亦賊夫糧食而已矣【斯羣行啄谷諭人黨比遊晏賊害糧食有損無益也○祕曰斯鵯鶋小而多羣言頻頻黨比之人甚於鵯鶋之羣徒好賊稻粱而已矣○光曰羊茹切人而不學飽食終日無所用心徒耗糧食何以異於野鳥】朋而不心靣朋也友而不心靣友也【匿怨仲尼之所恥靣朋揚子之所譏○光曰言朋友當以誠心相與切磋琢磨不可心知其非而不告但外貌相媚悅羣居遊戲相從飲食而已】或謂子之治產不如丹圭之富【祕曰白圭周人也名丹字圭亦曰丹圭趨時若猛獸鷙鳥之發天下言治生者祖白圭言揚子一防一區不如丹圭之富】曰吾聞先生相與言則以仁與義【咸曰先生有道之稱猶先覺先知之士】市井相與言則以財與利如其富【祕曰彼利我義言當以義○光曰宋吳本作如其富如其義音義曰俗本下句作如其義非今從之】或曰先生生無以養死無以葬如之何曰以其所以養養之至也以其所以葬葬之至也【養不必丰葬不必厚各順其宜惟義所在○祕曰生事之以禮不必丰也死葬之以禮不必厚也孔子曰啜菽飲水盡其歡斯之謂孝斂手足形還葬而無槨稱其財斯之謂禮○光曰養皆余亮切】或曰猗頓之富以爲孝不亦至乎顏其餒矣【祕曰猗頓用監鹽起魯之富者言旑頓之富是謂能養顏子簞瓢是爲餒矣○光曰猗於離切或人以爲顏氏之親恐不免於餒也】曰彼以其粗【祕曰施以飲饌】顏以其精【祕曰奉以承順】彼以其回顏以其貞【回邪也頁正也】顏其劣乎顏其劣乎【至足者外物不能累其內○祕曰彼以犬馬之養回而不正顏以承順顏色正而不回顏豈劣防○光曰粗幹胡切養體爲粗養志爲精驕亂爭疾爲邪屢空不攺其樂爲正】或曰使我紆朱懷金其樂不可量也【祕曰紆朱之美服懷金之重寶以爲樂○光曰樂音洛下可以意求朱衣金印貴者之服下章言富不足慕此章言貴不足樂皆不如學也】曰紆朱懷金之樂不如顏氏子之樂顏氏子之樂也內【至樂內足不待於外】紆朱懷金之樂也外【內樂不足是故假於金珠外物爾乃說樂也○祕曰顏子樂道故曰內或人樂物故曰外】或曰請問屢空之內【欲以此義嘲揚子也○咸曰或人以揚言顏子樂內而非紆朱懷金故以顏之屢空爲難非以嘲揚子之意也○祕曰顏子屢空何爲樂內○光曰言顏子貧賤家資屢空其內何樂之有】曰顏不孔𨿽得天下不足以爲樂【祕曰顏得孔子而臻於道所以樂也非此𨿽得天下豈顏子之樂哉】然亦有苦乎【光曰顏𨿽樂孔子之道豈能不以貧賤爲苦乎】曰顏苦孔之卓也【咸曰言顏之所苦無他焉惟苦孔子之道卓然耳故曰仰之彌髙鑽之彌堅○祕曰顏子曰如有所立卓爾𨿽欲從之末由也已○光曰李本作顏苦孔之卓之至也今從宋吳本】或人瞿然【咸曰瞿然猶駭也】曰玆苦也祗其所以爲樂也歟【祕曰瞿疾視貌或本作懼祗當爲祗祗適也或人瞿然曰玆苦孔之卓也何適之所以爲樂哉雜記曰見似目瞿聞名心瞿○光曰瞿音句只音支孔子之道至髙顏子悅而慕之所以爲樂也】曰有敎立道無心仲尼有學術業無心顏淵【祕曰言有敎立道此外無心者仲尼是也有學術業此外無心者顏淵是也○光曰音義曰天復本心作止今從李宋吳本言教立道者當以仲尼爲心學術業者當以顏淵爲心】或曰立道仲尼不可爲思矣術業顏淵不可爲力矣【咸曰或人疑孔顏之道不可以思力學之故對以下文爲可學也○祕曰據孔子所立卓爾顏淵聞一知十】曰未之思也孰禦焉【孔子習周公顏回習孔子無止之者○祕曰習孔者孔之徒睎顏者顏之徒誰止焉】

揚子法言卷一

欽定四庫全書

揚子法言卷二

晉李軌唐桞宗元

注

宋宋咸吳祕司馬光重添注

吾子篇【咸曰人旣裕乎學也則吾道有歸焉故次之學行】

降周迄孔成於王道【禮樂備也○光曰宋本迄作訖今從李吳本迄許訖切顏曰周周公也迄至也】然後誕章【諸子應時而作詭世之言矣○祕曰迄至也一本作訖誕大也章明也周孔之後禮樂大明○光曰漢書及李本然作終今從宋吳本】乖離【咸曰然後誕章乖離當爲一句言自仲尼之後詭誕之章作而乖離於道今注於誕章文下釋之隔乖離二字於下句甚失其義】諸子【祕曰異端起乃乖離於諸子矣】圖徽【貴此聖人坦蕩之夷路賤彼百家雜穢之邪徑○咸曰徽善也諸子謂吾道之諸子也言詭誕之章乖離於道諸子當圖其善而學之戒夫習者也○祕曰圖謀也徽美也辧其異端而謀其徽美○光曰漢書作圖徽今從諸家】譔吾子【祕曰綺靡荒唐雕刻詭誕俱謂之文人各矜尙而不知其正者正之光曰貴道徳抑浮辭】或問吾子少而好賦【咸曰初子云好辭賦嘗擬相如以爲式○祕曰顧嘗好辭賦作四賦○光曰少詩照切下可以意求】曰然童子雕虫篆刻【少年之事】俄而曰壯夫不爲也【悔作之也○咸曰漢儒之賦古詩之流尙曰雕虫刻壯夫不爲矧乎今之賦也猶倡言優戲之具爾作之者作宜愧焉○祕曰其文雕刻非法度所存賢人君子詩賦之正也於是輟不復爲】或曰賦可以諷乎【駭嘆之聲也○祕曰言賦將以諷之廼歸於正○光曰謂若上林頽墻塡塹之類】曰諷則己不己吾恐不免於勸也【相如作大人賦武帝覽之飄飄然有淩雲之志○咸曰此正文正宜有曰字諸本並無蓋脫之也○祕曰諷之必推類而言極靡麗之辭然後諷之有正如其不已廼復成勸言不正也○光曰宋吳本無曰字今從李本】或曰霧縠之組麗【言可好也○祕曰組織纎麗○光曰時人以爲賦如女工之有綺縠可以恱目】曰女工之蠧矣【霧縠𨿽麗蠧害女工辭賦𨿽巧惑亂聖典○祕曰猶麗靡之害正也】劍客論曰劍可以愛身【言擊劍可以衛防安身辭賦可以諷諭勸人也○祕曰劍客擊劍之客謂劍之利器可以防愛其身】曰狴犴使人多禮乎【言擊劍使人狴犴多禮辭賦使人放蕩惑亂○咸曰狴當作狴字之誤也狴犴牢獄也劍客之論謂劍可以衛身揚以君子之衛身當由夫道故對之以爲若使擊鍋可衛身則囹圄之牢有三木之威囚者多恭豈使人多禮乎言不能也蓋特沮其劍術爾今注文與好賦相聨叚解之復以狴犴爲擊劍之形貌又以作狴犴矣○祕曰狴犴牢獄也言劍之威久莫敢犯豈牢獄之威使人多禮乎狴或作古今字爾○光曰狴邊兮切或作狴又匹迷切犴音岸人在牢獄之中不得動揺因謂之多禮不知其已陷危辱之地不若不入牢獄之爲善也劍𨿽可以衛身不若以道自防不至於用劍之爲善也】或問景差唐勒宋玉枚乘之賦也益乎【祕曰景差唐勒宋玉楚大夫枚乘漢都尉善賦者也○光曰乘防證切言亦有益於事乎】曰必也滛【言無益於正也○祕曰麗以滛○光曰皆誇誕過實之辭】滛則柰何曰詩人之賦麗以則【陳威儀正法則○咸曰詩人之賦猶二雅之作○祕曰一曰風二曰賦雅有典則】辭人之賦麗以淫【奢侈相勝靡麗相越不歸於正也○咸曰辭人之賦猶景唐之流○祕曰覽者已過矣○光曰其文皆主於靡麗而詩人以之立法則辭人徒誇誕過實不可爲法】如孔氏之門用賦也則賈誼升堂相如入室矣如其不用何【祕曰升堂入室必以聖人之道藝文志賈誼賦七篇相如賦二十九篇○光曰言其無益】或問蒼蠅紅紫【蒼蠅間乎白黑紅紫似朱而非紫亂朱之義也紅卽朱也蓋正色焉紫間色焉故語曰惡紫之亂朱○祕曰使白爲黑惡紫亂朱】曰明視問鄭衛之似【祕曰似雅樂】曰聰聽【光曰蒼蠅變白黑紅紫亂正色鄭衛似雅音皆人所難辧惟聰明者辧之不惑也】或曰朱曠不世如之何【祕曰離朱善視師曠善聽今不世有如之何視聽哉】曰亦精之而已矣【祕曰不必朱曠亦精專而已矣○光曰言精心以求之則眞僞易辧不必朱曠之視聽也】或問交五聲十二律也或雅或鄭何也【交猶和也五聲宮商角徴羽也十二律者十二月之律也○祕曰凡樂交用五聲十二律分雅分鄭何也○光曰交俱也言俱用聲律而有雅有鄭俱談道徳而有是有非何也】曰中正則雅多哇則鄭【中正者宮商溫雅也多哇者淫聲繁越也○咸曰其音中而正者大雅之章也多而哇者淫鄭之聲也謂之宮商溫雅失之矣○祕曰哇淫聲也五聲聲也聲成文謂之音正聲感人而順气應之順气成像而和樂生焉雅也姦聲感人而逆气應之逆气成像而淫樂生焉鄭也○光曰哇烏切哇以諭奇僻之論】請問本曰黃鐘以生之中正以平之確乎鄭衛不能入也【聲平和則鄭衛不能入也學業正則雜說不能傾也事得本則邪佞不能謬也○祕曰黃鐘爲音律之本以生之中正之聲以平和之舉是鄭衛流僻之音不能入也防揚防大舉也○光曰宋吳本確作防今從李本確堅貌黃鐘爲律本聖人爲道本諸子猶鄭衛也學道者稽諸聖人槪以中正確然堅固奇僻之論何從而入哉】或曰女有色書亦有色乎曰有女惡華丹之亂窈窕也書惡滛辭之淈法度也【咸曰淈亂也○祕曰淈濁也滛辭之淈亂正法屈原曰淈其泥而揚其波○光曰淈古忽切亂也諸子以浮靡之辭逞其巧辯汩亂道眞人多恱而惑之以陷於非僻】或問屈原智乎【光曰屈九勿切】曰如玉如瑩爰變丹靑如其智如其智【夫智者達天命審行廢如玉之瑩磨而不燐今屈方逐感激爰變𨿽有文彩丹靑之倫爾○咸曰非也言原事楚王入則圖議國事出則接遇賔客方正盡忠義有瑕污如玉之瑩矣然爲上官大夫子蘭之讒卒以放逐是爲丹靑所變矣復不能計窮達之命自沈而死是智不足矣丹靑諭讒○祕曰原負明正之資本爲椘之忠臣如玉如瑩也被上官大夫子蘭之毀不能捨之則蔵遂著文華流於後世廼爲楚之辭臣爰變丹靑也遇不遇命也何必湛身如何其智如何其智非智也○光曰音義曰瑩音營又音榮又烏定切石次玉者玉瑩諭淸潔丹靑諭有文彩言屈原𨿽有行能如此之美而不能樂天知命悲憂憤懣至於自沈不足言其智也】或曰君子尙辭乎曰君子事之爲尙【貴事實賤虛辭○祕曰尙事實】事勝辭則伉【咸曰事有餘而辭不足則質矣○祕曰質勝文則伉直抗當作伉古或通用史記曰子路志伉直○光曰伉口浪切伉謂伉直伉直者質之謂也音義曰伉健也一音苦杏切】辭勝事則賦【咸曰揚子前云辭人之賦麗以滛此謂事不足而辭有餘是傷之滛華如辭人賦爾下注謂賦頌者虛過非也○祕曰據當時賦之賦】事辭稱則經【夫事功多而辭美少則聽聲者伉直也事功省而辭美多則賦頌者虛過也事辭相稱乃合經典○祕曰文質彬彬○光曰稱尺證切】足言足容徳之藻矣【足言誇毗之辭足容戚施之靣言皆藻飾之爲非篤實之眞○咸曰足當爲足恭之足法言凖論語故有足言足容也若以充足呼之則未可爲誇毗戚施之義也○祕曰言滿天下無口過足言也容止可觀足容也言也容也爲有徳之文藻矣○光曰足子預切如字足言善辭令足容盛威儀有徳則爲文章無徳則爲澆僞】或問公孫龍詭辭數萬以爲法法歟【祕曰公孫龍趙人爲堅白之辯者其書十四篇以爲法是法歟莊子曰公孫龍辯者之徒】曰斷木爲棊梡革爲鞠亦皆有法焉【咸曰言棊鞠𨿽鄙技亦法也公孫龍之法類此○祕曰梡當爲捖捖刮摩也棊鞠戲具器用之末者尙有制度詭辭無法而爲法哉○光曰斷音短梡舊本作捖音緩又音欵○宋曰梡當作捖胡官切從木誤也捖刮摩也言刮摩皮革以爲鞠○光曰梡當作楦楦呼願切所以塞履也以毛楦革而爲鞠言圍棊蹋鞠亦皆有法以取勝】不合乎先王之法者君子不法也【大匠之誨人也必以防矩君子之訓物也必以仁義○祕曰言書不合乎禹湯文武之法者君子不以爲法也】觀書者譬諸觀山及水升東嶽而知眾山之峛崺也況介丘乎【咸曰邐迆猶卑眇也介小也○光曰宋吳本峛崺作邐迆今從李本峛力紙切崺侈邇切】浮滄海而知江河之惡沱也況枯澤乎【咸曰惡沱猶淺末也○祕曰介大也惡讀如川澤納污之污言升東嶽而觀則知眾山之連延已卑矣況大丘乎浮滄海而觀則知江河之濁小矣況竭澤乎猶習五經而觀則諸子已小矣況詭辭以爲法乎爾雅謂河所渠並千七百一川色黃郭云潛流地中汩漱沙壤所受渠多眾水混淆宜其黃濁詩云江有沱諭江水大沱水小郭云此故止水別出耳○光曰惡音烏下同沱徒河切】捨舟航而濟乎瀆者末矣捨五經而濟乎道者末矣【末無】棄常珍而嗜乎異饌者惡覩其識味也【祕曰惡安也】委大聖而好乎諸子者惡覩其識道也【祕曰諸子若恵施公孫龍莊老申商之類】山之蹊不可勝由矣向墻之屍不可勝入矣【谷也○祕曰宜讀如陘陘山中絕也蹊徑也言山中絕之徑不可勝由矣靣墻之戶不可勝入矣猶諸子之言不可勝好矣○光曰戶經切又口耕切如諸子之言不可以入於道也】曰惡由入曰孔氏孔氏者戶也【祕曰正門也】曰子戶乎曰戶哉戶哉吾獨有不戶者矣【惡夫不由聖人之道○祕曰或曰子亦由孔氏戶乎曰戶哉戶哉言斯戶也豈它也哉吾獨有不由諸子之屍哉○光曰闕】或欲學蒼頡史篇【多知奇難之字故欲學之○祕曰蒼頡一篇史籕十五篇皆字學】曰史乎史乎愈於妄闕也【再言史乎者善之也言勝於不知而妄名不名而闕○祕曰蒼頡亦史類故曰史乎史乎猶勝於學諸子之妄不學之闕也】或曰有人焉自姓孔而字仲尼入其門升其堂伏其幾襲其裳則可謂仲尼乎曰其文是也其質非也敢問質曰羊質而虎皮見艸而說見豺而戰【戰悸○祕曰戰兢】忘其皮之虎也【羊假虎皮見豺則戰人假僞名考實則窮○光曰音義曰天復本艸作揚今從諸家本說音恱君子小人必臨利害然後見其眞】聖人虎別其文炳也【如虎之別百獸炳然異○光曰別彼列切下同】君子豹別其文蔚也【蔚有文章而次虎者○祕曰別辧別也聖人文之大者其文炳煥也君子次之其文蔚盛也】辯人貍別其文萃也【萃然有文采異於貒貉○祕曰辭辯之人又次之其文叢萃也】貍變則豹【祕曰辯人睎君子則君子矣】豹變則虎【咸曰貍變豹豹變虎豈然也亦循循然善誘人也○祕曰君子睎聖人亦聖人之徒○光曰言三者皆有文章顧其質不同耳若能變更其質去彼取此孰禦焉】好書而不要諸仲尼書肆也【賣書市肆不能釋義○祕曰若市書之肆○光曰要於霄切】好說而不見諸仲尼說鈴也【鈴以諭小聲猶小說不合大雅○祕曰見則諸儒之木鐸也不見則說鈴也】君子言也無擇【非法不言何所擇乎】聽也無滛【非正不聽何所滛乎】擇則亂滛則辟【言有可擇則穢亂聽有滛侈則邪僻○祕曰口有擇言則是非相亂聽不正則入乎邪僻○光曰辟音僻擇謂言雜是非滛謂聽入邪哆】述正道而稍邪哆者有矣【咸曰吳起述曽子反名不孝韓非述荀卿卒聞刑名○祕曰哆唇下垂貌亦謂其言不正也猶辭賦本欲諷以正道而其辭以邪哆矣○光曰哆昌者反又尺氏切】未有述邪哆而稍正也【咸曰蘇秦張儀述谷而終詭數○祕曰未有專述邪哆之辭而能歸於正道○光曰音義曰天復本作稍正道今從諸家本言習聖道而陷於異端者有矣未有習異端而入於聖道者也】孔子之道其較且易也【言較然易知○祕曰孔子之道已試之效且易知也○光曰較音覺易以豉反】或曰童而習之白紛如也【言皓首猶亂○祕曰紛如亂而不理也班固曰防童而守一蓺白首而後能言】何其較且易曰謂其不姦姦不詐詐也【不姦姦者以虛受人不詐詐者以正教人○祕曰孔子之道已較而易知猶夾谷齊人於防孔子以正言卻之不姦姦也互鄕童子請見孔子以潔已與之不詐詐也○光曰孔子之道以正化姦以誠去詐故較易也諸儒占畢以爲博多訊以爲辯是以姦敵姦以詐勝詐也】如姦姦而詐詐𨿽有耳目焉得而正諸【姦姦者以姦欺姦詐詐者以詐欺詐○咸曰非也聖人之不以姦欺姦不以詐欺詐𨿽豎子皆知之矣豈待揚子言而後辯哉夫不姦姦者謂不姦其姦如懲惡貶惡之義不詐詐者謂不詐其詐如闕文之類○祕曰如使姦以敵姦詐以拒詐學者𨿽有耳目安得而正之也○光曰已之耳目尙不能正焉能正人】多聞則守之以約【所守簡要○祕曰百家之聞守之以經】多見則守之以卓【所觀廣逺○祕曰眾言之見守之以聖】寡聞則無約也寡見則無卓也【少聞無約要之守少見無卓絕之照○祕曰不聞詭辭何以表經防之約不見小說何以知聖道之卓○光曰約謂擇其精要卓謂取其髙逺】綠衣三百色如之何矣紵絮三千寒如之何矣【緑衣𨿽有三百領雜色不可入宗廟紵絮𨿽有三千紙單薄不可以禦冬文賦雜子不可以經聖典○祕曰緑衣非正色紵絮非純綿𨿽多不益於實用猶詭辭小說不益於正理○光曰如習非者𨿽博而無益也】君子之道有四易簡而易用也【祕曰居敬而行簡光曰簡則易從】要而易守也【祕曰一以貫之】炳而易見也【祕曰坦然明白】法而易言也【祕曰法語之言能無從乎○光曰有制度可言也】震風淩雨【淩○祕曰雨】然後知夏屋之爲帡幪也【夏大也帡幪蓋覆也○光曰吳本帡作防音荒今從李宋本帡莫經普耕二切又音並又音萍幪莫紅切】虐政虐世然後知聖人之爲郛郭也【郛郭限內外禦姦宄聖人崇仁義正愆違○祕曰聖人之道能逺暴虐○光曰聖人之道磨而不燐湼而不緇治亦宜亂亦宜如郛郭可以自衛也】古者楊墨塞路孟子辭而辟之廓如也【咸曰墨翟之道摩頂放踵以利天下爲之是兼愛也然無親疏之別楊朱之道拔一毛以利天下不爲之是爲己也然爲己乃獨善其身兼愛獨善俱偏於道而教授其徒以亂天下是塞聖人之路者也然爲己猶得不毀傷之義無親疏之別大爲不可故孟子曰逃墨必歸於楊逃楊必歸於儒歸斯受之而已矣此孟子辟之之辭也○祕曰楊朱墨翟之橫議充塞聖人之正路孟子辯而開之廓然無復塞矣孟子曰楊墨之道不息孔子之道不著是邪說誣民充塞仁義也】後之塞路者有矣【祕曰若韓莊申商之類】竊自比於孟子或曰人各是其所是而非其所非將誰使正之曰萬物紛錯則懸諸天眾言淆亂則折諸聖【光曰折之設切下同萬物名狀𨿽殊其性命皆稟於天眾言理趣𨿽殊其極致終歸於聖】或曰惡覩乎聖而折諸【光曰惡音烏】曰在則人亡則書【祕曰五經】其統一也修身篇【咸曰吾道之學先諸身者也修則克矣故次之吾子】

事有本眞【祕曰凡事有本有眞眞正道也】陳施於意動不克咸【克能咸皆○咸曰陳布也施行也言正道之事當在己意自布行之而勿求備於人故曰不克咸】本諸身【自求之義○祕曰言陳施之動成萬法而不能咸一其本在修身○光曰咸感也人欲陳施其意治化天下動而不能感人者蓋由外逐浮僞內無本眞不能正己以正物故當先本諸身也】譔修身【祕曰內充至理而行止出處皆成律度】

修身以爲弓矯思以爲矢【祕曰矯思猶正思也說文云矯揉箭箝也○光曰思斯恣切箝巨淹切】立義以爲的奠而後發發必中矣【無敵於天下○祕曰事得其宜之謂義言修身正思定而後發俱中道之宜奠定也○光曰中丁仲切】人之性也善惡混【混雜也荀子以爲人性惡孟子以爲人性善惟揚子以爲人性雜三子取譬𨿽異然大同儒敎立言尋流厥義兼通耳惟聖罔念作狂惟狂克念作聖揚子之言該兩家之論反覆於是俱暢○祕曰天命之謂性性命之初善惡兼全故赤子之生七情未著而先有號笑喜怒喜怒者善惡之端也是正性與善惡相混】修其善則爲善人修其惡則爲惡人【所謂混也○咸曰孔子雲中人以上可以語上中人以下不可以語上也又曰上智與下愚不移考聖人之言則是人有上中下三品矣上焉者善下焉者惡中焉者可上可下善惡混也故賈誼新書亦於人主分三等曰有上主有中主有下主夫上主者可以引之而上不可以引之而下下主者可以引之而下不可以引之而上中主者可以引之而上亦可以引之而下也故上主者堯舜是也夏禹后稷與之爲善則行鯀驩兜欲引而爲惡則誅故可與爲善而不可與爲惡也下主者桀紂是也飛防惡來與之爲惡則行比干龍逢欲引而爲善則誅故可與爲惡而不可與爲善也中主者齊桓公是也得管仲隰朋則覇用竪貂子牙則亂今楊子之意謂孟子已言人性善是論上品矣荀子已言人性惡是論下品矣而未及中品故於此謂人之性善惡混又曰修其善則爲善人修其惡則爲惡人觀其文是止言中品之性明矣非謂人皆然也得非夫子所謂中人以上可以語上中人以下不可以語上者邪得非賈誼所謂可以引之而上亦可以引之而下者邪故三子言性各舉其品教亦備矣○祕曰習與性成○光曰孟子以爲人性善其不善者外物誘之也荀子以爲人性惡其善者聖人教之也是皆得其一偏而遺其本實夫性者人之所受於天以生者也善與惡必兼有之猶陰之與陽也是故𨿽聖人不能無惡𨿽愚人不能無善其所受多少之間則殊矣善至多而惡至少則爲聖人惡至多而善至少則爲愚人善惡相半則爲中人聖人之惡不能勝其善愚人之善不能勝其惡不勝則從而亡矣故曰惟上智與下愚不移𨿽然不學則善日消而惡日滋學焉則惡日消而善日滋故曰惟聖罔念作狂惟狂克念作聖必曰聖人無惡則安用學矣必曰愚人無善則安用教矣譬之於田稻粱藜莠相與並生善治田者薅其藜莠而養其稻粱不善治田者反之善治性者長其善而去其惡不善治性者反之孟子以爲仁義禮智皆出乎性者也是豈可謂之不然乎然殊不知慢貪惑亦出乎性也是信稻粱之生於田而不信藜莠之亦生於田也荀子以爲爭奪殘賊之心人之所生而有也不以師法禮義正之則悖亂而不治是豈可謂之不然乎然殊不知慈愛羞惡之心亦生而有也是信藜莠之生於田而不信稻粱之亦生於田也故揚子以人之性善惡混混者善惡雜處於心之謂也顧人所擇而修之何如耳修其善則爲善人修其惡則爲惡人斯理也豈不曉然明白矣哉如孟子之言所謂長善者也如荀子之言所謂去惡者也揚子則兼之矣韓文公解揚子之言以爲始也混而今也善惡亦非知揚子者也】气也者所適善惡之馬也歟【禦气爲人若禦馬渉道由通衢則迅利適惡路則駑蹇○祕曰人馭气而行猶乘馬也善惡二途惟其所適○光曰夢得曰志之所生則气隨之言不可不養以適正也乘而之善則爲忠爲義乘而之惡則慢慢爲】或曰孔子之事多矣【祕曰揔百王之法】不用則亦勤且憂乎【光曰孔子以天下不治爲己任則其事多矣然終不見用於世則徒勤且憂乎】曰聖人樂天知命樂天則不勤【咸曰孟子謂孔子可以速而速可以久而久可以處而處可以仕而仕又曰孔子聖人之時者也玆所謂不勤矣】知命則不憂【咸曰匡人圍之乃援琴而歌又曰桓魋其如予何玆所謂不憂矣】或問銘【祕曰若湯之盤正考父之鼎皆有銘之類】曰銘哉銘哉有意於愼也【嘆羙戒愼之至】聖人之辭可爲也【所謂文章可得而聞】使人信之所不可爲也【祕曰聖人之辭先王之法故可爲也人有善惡好惡不同必使皆信所不可爲也語曰未若鄕人之善者好之其不善者惡之○光曰音義曰天復本信作敬今從諸家本以其有至誠全徳故人信其言】是以君子彊學而力行【貴令信敬素著○祕曰彊學以多識力行以安道善者之以仁惡者之以義𨿽蠻貊之邦亦可行矣】珍其貨而後市【珍貨價必貴】修其身而後交【修身交必固】善其謀而後動成道也【無所不通○祕曰貨珍者價必倍猶如身修者交必賢謀善者動必得所以成道也○光曰先成己道然後接物】君子之所愼言禮書【愼言無口過愼禮無失儀言禮是愼兼之於書○祕曰愼言榮辱之主愼禮有則安無則危愼書習是勝非】上交不諂下交不驕則可以有爲矣【光曰宋吳本有爲作爲友今從李本】或曰君子自守奚其交曰天地交萬物生人道交功勲成奚其守【天地之交以道人道之交以理但當順天人之道理而無所逆○祕曰易曰各從其類自然之理也君子之交謂之朋友非朋黨也小人之交謂之朋黨非朋友也】好大而不爲大不大矣好髙而不爲髙不髙矣【祕曰譬如爲山未成一簣止吾止也】仰天庭而知天下之居卑也哉【覩聖道然後知諸子之淺小○祕曰仰聖人之道彌髙而知止於異習者居卑也哉○光曰人情莫不好大好髙而徳常小行常卑若仰觀聖人之道則知己所守之下矣】公儀子董仲舒之才之邵也【邵髙也公儀休爲魯相婦織於室遣去之園有葵拔棄之不與民爭利也董仲舒爲江都相下帷三年不窺園以二君才徳髙羙○光曰董仲舒曰皇皇求財利常恐乏匱者庻人之意也皇皇求仁義常恐不能化民者大夫之意也此所以爲髙】使見善不明用心不剛儔克爾【儔誰○咸曰明謂明悟剛謂剛正○祕曰休舒明而且剛故能爾儔誰也○光曰誰能如此舍利而取義也】或曰仁義禮智信之用曰仁宅也【祕曰可以安處】義路也【祕曰可以遵行】禮服也【祕曰可以飾身】智燭也【祕曰可以照物】信符也【仁如居宅可以安身義如道路可以安行禮如衣服可以表儀智如燈燭可以照察信如符契可以致誠○祕曰可以合契○光曰符契使人可憑以爲驗】處宅由路正服明燭執符君子不動動斯得矣【祕曰發而皆中道】有意哉【祕曰謂志於道】孟子曰夫有意而不至者有矣未有無意而至者也【祕曰惡乎自畫○光曰按孟子無此語】或問治己曰治己以仲尼【咸曰言當以仲尼之道治修其己】或曰治己以仲尼仲尼奚寡也【咸曰言世無仲尼○祕曰生民已來一人而已○光曰若人人治己以仲尼則仲尼宜多】曰率馬以不亦可乎【祕曰治己以道當以仲尼之道率馬以材當以騏之材可也○光曰髙山仰止景行行止】或曰田甫田者莠喬喬思逺人者心忉忉【𨿽有喬喬之莠其糓不可得𨿽懷忉忉之怨逺人不可見言仲尼之道深逺不可彊學○咸曰喬喬當爲驕驕甫大也齊風甫田詩曰無田甫田維莠驕驕無思逺人勞心忉忉蓋大夫刺襄公無徳而求諸侯猶大田無人功終不能獲今揚子上言當率循有如仲尼之道者而取之或人未諭故引是詩言居今之世而求仲尼猶大田莨莠驕驕而盛欲遂其獲不可得也故徒思逺人心忉忉者也逺人指仲尼○祕曰圃讀如甫喬讀如驕或人以仲尼之道逺且大力不及也猶田大田而少功徒使莠驕驕而盛思逺人而不見徒使心忉忉而勞詩曰無田甫田維莠驕驕無思逺人勞心忉忉○光曰李本甫作圃今從宋吳本上田音甸喬音驕】曰日有光月有明【咸曰此言仲尼𨿽沒而其道存焉猶日月𨿽逺而光明在焉○祕曰日月在此光明甚邇】三年不目日視必盲三年不目月精必蒙【不見日月而盲蒙以諭不學闇人○咸曰言仲尼道存則可學之否則狂愚矣日月光明則可視之否則盲蒙矣夫日月幾三年則一差變故五年而再閏言三者舉成數也夫道不可須防而離其身目不可造次而失其視以三年日月之變而心目不能易則道去矣視絕矣遂至熒枯莩沈行而已矣○祕曰三者用數之終數終而不視仲尼之道其猶盲蒙矣○光曰蒙音蒙】熒魂曠枯糟莩曠沈【莩郭也○光曰莩芳無切】擿埴索塗冥行而已矣【埴土也盲人以杖擿地而求道𨿽用白日無異夜行夜行之義靣墻之論也○宗元曰熒明也熒魂司目之用者也糟當爲精莩如葭莩之莩目精之表也言魂之熒明曠久則枯精之輕浮曠久則沈不目日月目之用廢矣以至於索塗冥行而已矣○祕曰熒光熒魂神光精莩精之白也故本精作糟桞宗元云糟當爲精言盲蒙之患神光久曠則枯目精久曠則沈於是以杖擿地而求路冥冥然行矣張晏云莩者葭之白皮埴地也○光曰擿它歷切挑也埴常職切索山責切人學於聖人然後能立猶目之資於日月然後能視也或修身而不由聖人則爲棄人矣視物而不見日月則爲棄目矣】或問何如斯謂之人曰取四重去四輕則可謂之人曰何謂四重曰重言重行重貌重好【光曰宋吳本言重行重貌重好重今從李本行下孟反下可以意求】言重則有法行重則有徳貌重則有威好重則有觀【可觀望也○祕曰非禮不好必有可觀○光曰觀古玩切】敢問四輕曰言輕則招憂【咸曰犯人必眾故憂及矣】行輕則招辜【咸曰冒禁必多故罪至矣】貌輕則招辱【咸曰人必易之所辱亦多】好輕則招滛【咸曰嗜其邪也不亦滛乎】禮多儀【美其多威儀也】或曰日不食肉肉必幹日不飲酒酒必酸賔主百拜而酒三行不已華乎曰實無華則野華無實則史【史音古或作賈○咸曰論語云質勝文則野文勝質則史此義同之宜如史字音古非也○祕曰野謂朴野史謂文勝其質○光曰李本史作賈音古音義曰賈人鬻過實今從吳宋本】華實副則禮【華實相副然後合禮文質彬彬然後君子】山雌之肥其意得乎【咸曰山雌之肥由其無憂適意之然君子之樂由其守道遇時之貴○光曰言山梁雌雉所以能肥如是者以其飲啄遊處得意也諭君子之樂道亦然】或曰回之簞瓢臞如之何【咸曰臞瘠也此譏顏回之一簞一瓢已甚矣何自得之有○祕曰臞也簞瓢之臞何以不攺其樂○光曰臞其俱切】曰明明在上百官牛羊亦山雌也闇闇在上簞瓢捽茹亦山雌也何其臞【咸曰捽謂以手捽菹茹也○祕曰邦有道富且貴樂也邦無道貧且賤樂也顏何臞哉○光曰捽在忽切百官牛羊若堯之所以養舜也】千鈞之輕烏獲力也簞瓢之樂顏氏徳也【千鈞之重烏獲舉之而輕多力耳簞食瓢飲顏氏處之而樂徳盛也○祕曰烏獲秦之力士千鈞之輕簞瓢之樂他人之所不能】或問犂牛之鞹與騂之鞹有以異乎【咸曰犂牛雜色之牛黒也騂赤也鞹皮亦猶色也或問犠牛有不純之色與黒赤之色皆牛也豈有異乎○祕曰犂雜色黝也騂赤也皮去毛曰鞹○光曰鞹苦郭切騂息營切】曰同【咸曰言其爲牛一也故曰同○祕曰毛附則異】然則何以不犂也【咸曰言旣爲牛之同而宗廟何取騂而不用犂也○祕曰祭祀之牲取黝騂而何不用犂也語曰犂牛之子騂且角𨿽欲勿用山川其含諸○光曰或者言凡人顧其中心何如耳何必外貌之禮文】曰將致孝乎神不敢以其犂也【祕曰致孝於宗廟山川貴純色而不敢用犂也】如刲羊刺豕罷賓犒師惡在犂不犂也【刲羊義見易○咸曰罷當爲饗字之誤也夫晏饗之牛羊不毛𨿽雜色可矣故犂與不犂皆用之○祕曰如爲賓客師旅之牲安問色之雜不雜也罷以禮罷之犒餉之鄕飲酒義曰朝不廢朝莫不廢夕鄭康成云旣朝乃飲先夕則罷○光曰刲苦圭切惡哀都切音義曰罷音疲勞也揚子以爲若欲爲君子則不可無禮文若欲爲眾人則何必禮文也】有徳者好問聖人或曰魯人鮮徳奚其好問仲尼也【言魯定哀公孟仲季孫皆問仲尼○祕曰若哀公問儒服儒行定公問君使臣臣事君之類○光曰鮮息淺切】曰魯未能好問仲尼故也【咸曰夫有徳者好問聖人則好行之今魯人𨿽問之而不能用○祕曰今魯不用其言非好而問之也】如其好問仲尼則魯作東周矣【或謂咸曰自平王東遷周衰劇矣故仲尼降王黍離詩於國風明其不能復雅政而齊等於邦君也而揚子謂魯人好問仲尼則但能使魯作東周不亦易乎曰不然也孔子云如有用我者吾其爲東周乎此言當復興西周之盛於東周之地也豈仲尼但能作平王之道哉今揚子之意謂使魯能好問仲尼則魯亦可尊樹王室復興西周之盛於東周之地爾豈止使魯如平王之衰邪學者宜辧之○光曰興周道於東方】或門人有倚孔子之墻弦鄭衛之聲誦韓莊之書則引諸門乎【祕曰韓非莊周本俱學於老子者也今人惟知韓非言法而不知其本韓書有解老諭老二篇故曰韓莊之書門謂孔子之門○光曰宋本門作問今從李吳本】曰在夷貉則引之【祕曰韓莊之書使人不知禮鄭衛之音使人不知樂禮樂之不存在蠻貊則引之也】倚門墻則麾之【咸曰麾去莊周與韓非同貫不亦甚乎惑者甚眾敢問何謂也曰莊𨿽借諭以爲通妙而世多不解韓誠觸情以言治而險薄傷化然則周之益也其利迂緩非之損也其害絞急位旣失中兩不與耳亦不以齊其優劣比量多少也統斯以往何嫌乎又問自此已下凡論諸子莫不連言乎莊生者何也答曰妙指非見形而不及道者之言所能統故毎道其妙寄而去其麄迹一以貫之應近而已○光曰貉毋百切言夷貉之人生而未嘗見禮義猶恐於在門墻者也】惜乎衣未成而轉爲裳也【衣上也裳下也聖典本也諸子末也轉上爲下捨本逐末者是可惜○祕曰上衣下裳惜乎習聖道未成而轉爲諸子也○光曰上曰衣下曰裳遊諸子之門者本欲學聖人之正道今乃弦鄭衛誦韓莊聖道未成而更於邪僻矣安用之】聖人耳不順乎非【惟正之聽】口不乎善【性與天道發言成章不習○祕曰無聽不是無言不善習也言不俟習○光曰羊至切】賢者耳擇口擇【耳擇所聽口擇所言○祕曰可聽則聽可言則言】眾人無擇焉【觸情任意】或問眾人曰富貴生【苟貪富貴不義而生○祕曰志在苟求富貴貪生而已】賢者曰義【行義以逹其道○祕曰惟義所在義也者所以冝仁而適道者也】聖人曰神【神徳行也○咸曰天神應乎萬變聖人如之豈止益於徳行而已○祕曰神猶道也荀子曰道出乎一曷謂一執神而固曷謂神曰盡善挾治之謂神萬物莫足以傾之謂固神固之謂聖人】觀乎賢人則見眾人【光曰賢人能爲人所不能必有以殊於眾】觀乎聖人則見賢人【光曰卓爾有立不可及】觀乎天地則見聖人【祕曰天地之道聖人管之聖人之道賢者宗之賢人之道眾人日用之○光曰天地聖人之所取法】天下有三好眾人好已從賢人好已正聖人好己師【祕曰欲廣其道○光曰己師爲己之師也】天下有三檢【光曰檢猶限度也】眾人用家檢【家人自以爲法○光曰所安利者不出其家】賢人用國檢聖人用天下檢【光曰安利徧於天下】天下有三門由於情欲入自禽門【所謂觸情○祕曰不性其情○光曰如禽獸】由於禮義入自人門【祕曰禮者人之所履義者人之所宜○光曰宋吳本人作仁今從李本】由於獨智入自聖門【祕曰上智也○光曰生而知之獨運明智極深研幾非常人所能逮】或問士何如斯可以禔身【禔安○祕曰禔福也福者百順之名○光曰禔是支社奚二切又音題】曰其爲中也深【中者心志也深惇重也】其爲外也肅括則可以禔身矣【外威儀也肅敬也括法也○祕曰心志廣深而儀形肅括斯士之福也括猶檢括也○光曰深不淺露肅括不放肆】君子防愼厥徳悔吝不至何元憞之有【微纎也悔吝小疵也元憞大惡也○祕曰悔吝生乎分元憞大惡也○光曰憞徒對切愼之於微則過惡不大】上士之耳訓乎徳【訓順】下士之耳訓乎已【苟或令人順已○祕曰上士好徳聞而誠之下士是已聞而誡之訓誡也】言不慙行不恥者孔子憚焉【言不違理故形不慙行不邪僻故心不恥言行能如此仲尼所敬憚難也○祕曰言焉而不慙於言行焉而不恥於行𨿽聖人猶畏憚之○光曰人之言行無可慙恥者是全徳之人也故𨿽聖人猶敬憚焉】

揚子法言卷二

欽定四庫全書

揚子法言卷三

晉李軌唐栁宗元

注

宋宋咸吳祕司馬光重添注

問道篇【咸曰身乎克修道乃可議故次之修身】

芒芒大道【洪荒混茫之初○咸曰大道統言聖人之道芒芒者大之稱也注以混茫之初釋之可乎○光曰漢書及李本大作天今從宋吳本】昔在聖考【聖人作萬物覩伏羲肇畫八卦六位成章○咸曰昔在聖考者言此大道並古先聖人考制之猶周公作禮樂仲尼刪詩書之義故篇中皆統論堯舜文王仲尼之事復有非老荘之說注獨指伏羲畫卦以解之不亦謬乎】過則失中不及則不至【二五得中然後利見○咸曰言履聖人之道罕有得諸正者如門人之眾其殆庶防者惟顏子而已今言失中不及者猶師也過商也不及之義爾故禮尊中庸書貴皇極此之謂也注以二五解之甚非類矣彼二五者言一時居位安危之象此統講中庸之理相去異焉學者辧之○祕曰大道芒芒然惟聖人考之遂明大中之制是以河出圖也大易明二五之中洛出書也洪範貴皇極之義舜執其兩端用其中於民回之爲人也擇乎中庸孔子曰道之不行也我知之矣知者過之愚者不及也】不可姦罔【咸曰中而正者非姦罔所及○光曰姦謂侵壊罔謂誣罔言聖人大中之道天下莫能易也】譔問道【祕曰世以虛無湛寂爲道之本而求乎洪荒夷曠之理不知天地聖人貴乎大中自然之道○光曰尊道徳禮樂黜老荘申韓】

或問道曰道也者通也無不通也【萬物由之以通○咸曰無不通者言道之施也無所不通注謂萬物由之以通與正文相反矣○祕曰道貫三才合仁與義而言之無不通也】或曰可以適他歟【言道旣可以通中國而適夷狄學亦可以統正典而兼諸子也○咸曰他猶邪也曲也言旣云聖人之道無不通亦可以通邪曲之方乎○祕曰他異端也】曰適堯舜文王者爲正道非堯舜文王者爲他道君子正而不他或問道【光曰宋吳本無道字今從李本】曰道若塗若川車航混混不捨晝夜【車之由塗航之由川混混往來交通○咸曰上答以正而不他或人以爲川塗之道皆曲而不正何車航之行晝夜不息言諸子雜說亦可適於聖理也今下無答文者蓋鄙其不諭教故不對之也法言諸如此類者數𨿽問答皆出於子云然其立事垂制理當爲之然也學者辧之注殊不明其防何以哉】或曰焉得直道而由諸【塗川皆形曲也此因形以取譬○咸曰非也或人知揚罪以曲道而不達故曰而復請之以爲安得直道而從之也○祕曰譬如塗川皆曲而車航不捨晝夜何所擇得直道而由乎】曰塗𨿽曲而通諸夏則由諸川𨿽曲而通諸海則由諸【祕曰𨿽曲而通夏川𨿽曲而通海由之可也猶諸子之異端若能自通於聖人之道亦可也故揚墨歸儒受之而已荘周申韓漸諸篇則顏閔其如臺】或曰事𨿽曲而通諸聖則由諸乎【大解曲道歸正之義○咸曰行旣止答以川塗𨿽曲可通諸夏諸海而或人不諭復謂曲事可通聖道乎今下無答文者亦鄙其問之失而不對之也夫聖人無不正也安有曲事而能通之哉注懵其防以謂大解曲道通歸正義深失之矣○祕曰或人諭其防也事謂異端之事○光曰音義曰天復本焉得直道及事𨿽曲上皆無或曰二字今從李宋吳本揚子設爲或人意寤以結上意耳】道徳仁義禮譬諸身乎【不可無之於一○祕曰合譬一身】夫道以導之【咸曰導達也有道則行斯達矣】徳以得之【咸曰有徳則動斯得矣】仁以人之【咸曰有仁則人必歸之○光曰仁者人道之常】義以宜之【咸曰有義則事得其宜】禮以體之【咸曰冇禮則時保其體】天也【五者人之天性○祕曰五者之備天命全也○光曰天性自然不可增損】合則渾離則散【光曰渾戶昆切五者合而言之則渾而爲一隨事言之則散而爲五】一人而兼統四體者其身全乎【四體合則渾成人五羙備則混爲聖一人兼統者徳備如身全○祕曰道統仁義禮徳故謂之道人統四體故謂之人可合而不離其身乃全也韓吏部曰老子之所謂道徳云者去仁與義言之也二人之私言也其不全哉○光曰闕一則不成人】或問徳表【祕曰問徳之的然爲天下表者○光曰問有徳之人在上其治化表見於外者何如】曰莫知作上作下【作爲也莫知爲上之樂爲下之苦○咸曰非也作修也君聖而修之於上臣忠而修之於下故上下交修而民日用不知此所以爲徳之標凖也○祕曰徳足乎已加乎民天下有道比屋可封豈冇的然作之於上竹之於下而莫知也】請問莫知【言已冇禮制則有尊卑○咸曰言民日由禮而不知其制也○祕曰徳旣然矣請問禮○光曰李宋吳本皆作請問禮莫知音義曰天復本作請問莫知今從之或者以爲治化旣出於上豈得人莫知之】曰行禮於彼而民得於此奚其知【君自行禮於上而民承化於下○咸曰民可使由之不可使知之威儀三千豈可盡詳哉故禮不下庶人蓋上旣行而下能效則民得之矣何制之知焉○祕曰禮亦然○光曰徳者得也有徳者行禮於上而民各得其所於下人自爲善豈知治化之所自邪】或曰孰若無禮而徳【祕曰何如去禮而專任徳○光曰或者以爲曷若専修徳安用繁文之禮】曰禮體也人而無禮焉以爲徳【禮如體無體何得爲人無禮何能立徳○祕曰譬人無體非人也何由爲徳○光曰言禮者得之體也】或問天曰吾於天歟見無爲之爲矣【咸曰謂不言而四時行萬物生○祕曰天何爲哉雷動風散雨潤日烜山止澤說而萬物生焉】或問雕刻眾形者匪天歟【祕曰荘子曰雕刻眾形而不爲巧】曰以其不雕刻也如物刻而雕之焉得力而給諸【咸曰言萬彚紛錯得之自然一一而刻之何力能給】老子之言道徳吾有取焉耳【可以止奔競訓饕餮○祕曰老子以道道其所道徳徳其所徳𨿽然猶未離道也故有取耳○光曰虛靜謙柔】及捶提仁義絕滅禮學吾無取焉耳【老子絕學蓋言至理之極以明無爲之本斯乃聖人所同子云豈異哉夫能統逺防然後可與論道悠悠之徒旣非所逮方崇經世之訓是故無取焉爾者不得已之爲敎也○祕曰聖人以仁義禮俱道也老子以仁義禮別爲一端以至崇道徳薄仁義非禮學故無取焉耳揚子言老子者皆據虛無二篇而言也甞試稽之家語孔子問禮於老聃是與聖人之道同也故曽子問有記孔子聞諸老聃蔵羣廟之主取羣廟之主以從迎四廟之主出入必蹕之類老聃云又稱老聃曰諸侯朝天子見日而行逮日而舎奠大夫使見日而行逮日而舎之類皆曰吾聞諸老聃云此誠學禮之效也觀此二章老子深於禮者也與虛無二篇絕不相侔豈老子所爲防今道家流有黃庭內景之類亦曰老氏之作也言胎食之術文辭淺近又與虛無二篇不侔矣豈非道家爲之名歟昔崔浩甞讀荘老之書不過數十行輒棄之曰此矯誣不近人情必非老子所作老聃習禮仲尼所師豈設非法之言以亂先王之敎也○光曰音義曰捶都回切舊本皆從手擲也漢書云以博局提吳太子】吾焉開明哉【咸曰言捶仁義滅禮學則吾道瞽矣】惟聖人爲可以開明它則苓開發【咸曰苓當爲防字之誤也言開吾道之瞽以爲之明者惟聖人爾他則愈闇矣指莊列之類○祕曰吾道何以開明哉惟間聖人之言爲可開明若諸子它道無所聞焉苓苓耳也苓耳徒有其名而無聆聞之實郭璞云苓耳形似耳業生如盤○光曰開啟明白言通逹可行苓音聆闕】大哉聖人言之至也開之廓然見四海【日月齊明視其文者不下堂知四方○祕曰聖人言之極至吾道無所昬曀開之廓然見四海○光曰無所不通】閉之閛然不覩墻之裏【不開聖捲諭無所見○祕曰自背其道不見數仭之內○光曰宋吳本閛作閔今從李本音義曰閛匹庚切閉門也光謂不學墻靣】聖人之言似於水火或問水火曰水測之而益深窮之而益逺火用之而彌明宿之而彌壯【祕口宿安也安而久之則彌壯左氏傳曰官宿其業○光曰宿蓄火也以諭藏之於身】允治天下不待禮文與五教則吾以黃帝堯舜爲疣贅【咸曰五禮五教始於黃帝而備於堯舜信冶天下而捨是𨿽黃帝堯舜之聖亦外物爾疣贅體之外物者也○祕口黃帝堯舜俱以禮文五常之教爲治若信治天下不俟禮敎則黃帝堯舜以爲外物邪○光曰疣羽求切贅之瑞切疣贅言冗長無用也】或曰太上無法而治法非所以爲治也【咸曰或以太古無法陶然自化疑今之制無益於道○祕曰伏羲以前無聞焉疑其無法制而自治】曰鴻荒之世聖人惡之【咸曰惡其與禽獸同祕曰近禽獸而無別】是以法始乎伏羲而成乎堯【伏羲畫八卦以敍上下至於堯舜君臣大成也○祕曰伏羲大明天地之撰畢天下之能事而唐堯順考古道以天下讓是法制始於伏羲而成乎堯○光曰伏羲始畫八卦造書契至於唐堯而煥乎其有文章】匪伏匪堯禮義哨哨聖人不取也【咸曰哨哨多言貌禮所謂猩猩鸚鵡能言夫羲堯之上道若鳥獸徒然多言爾故聖人獨取羲而下○祕曰哨哨不正貌由伏由堯者正道也非伏非堯者它道也禮曰枉矢哨壼○光曰哨七笑反】或問八荒之禮禮也樂也孰是【祕曰八荒之禮曰蠻曰流禮樂孰是○光曰言八方之俗各有禮樂人人是其所習果誰爲是】曰殷之以中國【殷正也中國之制五百里甸服五百里侯服五百里綏服五百里要服五百里荒服】或曰孰爲中國【正直北辰爲天之齊也俱偏僻未知誰爲居中國】曰五政之所加七賦之所養中於天地者爲中國【五政五常之政也七賦五穀桑麻也中於天地者土圭測影晷度均也○咸曰古者言天體者有三其一曰周髀言天地各中髙外下北極之下爲天地之中今上注引是義此注引土圭測影夫土圭者周公之法也冝爲是○祕曰五常之政之所加五穀桑麻之政之所養以土圭之法測土深正日影以求天地之中則爲中國矣】過此而往人也哉【譬八荒之於中國如彼諸子之於聖人如是○咸曰正文伹論華夷之禮樂爾注引諸子非其防焉○祕曰八荒之外聖王以禽獸畜之○光曰言夷狄無異禽獸其所謂禮樂者安足取哉】聖人之治天下也礙諸以禮樂【礙限○祕曰礙止也止以爲凖】無則禽異則貉【咸曰左衽兜離與諸夏殊○祕曰無禮樂則禽異禮樂則貉】吾見諸子之小禮樂也不見聖人之小禮樂也孰有書不由筆言不由舌吾見天常【祕曰五常】爲帝王之筆舌也【天常五常也帝王之所制奉也譬諸書言之於筆舌爲人之由禮樂也○祕曰帝王之道著於五常猶書言之意著於筆舌○光曰天常卽禮樂也言治天下而不用禮樂猶無筆而書無舌而言也】智也者知也夫智用不用益不益則不贅虧矣【咸曰用謂任用之益謂增益之夫智者無不知也用之益之則惟變所適出奇無窮故姜牙興於周而退於齊少伯覇於越而歸於陶皆有餘者也何虧之云哉弗用弗益之則囊括而祕退藏於密故顏守一瓢而道彌光孟著七篇而名愈彰皆有餘者也何虧之云哉所以用與不用益與不益不能虧其一贅多也○祕曰智者見用不見用受益不受益於智無一贅之矣○光曰不贅虧不蓋衍字有餘曰贅不足曰言天地之理人物之性皆生於自然不可彊變智者能知其可以然則因而導之爾苟或恃其智巧欲用所不可用益所不可益譬如人之形體益之則贅損之則虧矣孟子曰所爲惡夫智者爲其鑿也】深知器械舟車宮室之爲則禮由己【祕曰深知制度之所爲則禮無不在己子曰制度在禮文爲在禮行之其在人乎○光曰器械舟車宮室皆聖人因物之性制而用之推而行之苟或識聖人之心則禮𨿽先王未之有可以義起也故曰由己】或問大聲【光曰問聲孰爲大】曰非雷非霆隠隠耾耾久而愈盈屍諸聖【屍主也雷霆之聲聞當時聖人之言傳無窮○光曰宋吳本肱作谹今從李本谹耾皆音宏大聲也】或問道有因無因乎【光曰黃老之道貴因循】曰可則因否則革【革與因𨿽異隨變而通理也故先王之事世相反而其道一也○祕曰隨時制宜○光曰前人所爲是則因之否則變之無常道太曰夫道冇因有循有革有化因而循之與道神之革而化之與時冝之故因而能革天道乃得革而能因天下乃馴夫物不因不生不革不成故知因而不知革物失其則知革而不知因物失其均革之匪時物失其基因之匪理物防其紀因革乎因革國家之矩範也矩範之動成敗之效也】或問無爲曰奚爲哉【應化而已○光曰所以有爲者救時之失耳時不失道又何爲哉】在昔虞夏襲堯之爵行堯之道法度彰禮樂著垂拱而視天民之阜也【咸曰阜盛也富也】無爲矣【祕曰阜厚也垂衣拱手視天民之厚盛何爲哉】紹桀之後纂紂之餘法度廢禮樂虧安坐而視天民之死無爲乎【紹桀者成湯也纂紂者周武也當此之時湯武不可安坐視天下民之死而欲無爲也所謂可則因否則革矣應變順時故迹不同致理而言皆非爲也○祕曰湯武革命應天順人自然有爲之時○光曰宋吳本皆作天民無下字李本作天下民】或曰太古塗民耳目惟其見也聞也見則難蔽聞則難塞【人以爲太古不如絕禮樂以塗塞人之耳目令不見不聞使之純一○祕曰太古未作禮樂是塗塞人之耳目使其純愚○光曰老子曰古之治者非以明民將以愚之故欲捶提仁義絕滅禮學】曰天之肇降生民使其目見耳聞是以視之禮聽之樂【因其耳目而節之○祕曰天之始生人卽使其目能視耳能聞是以聖人配地作禮以養其視應天作樂以養其聽】如視不禮聽不樂𨿽有民焉得而塗諸【咸曰言使民視聽皆由禮樂則安用塗之如其視邪聽滛𨿽欲塗之末由也防○祕曰視聽無禮樂則大亂𨿽有民焉得而塞之○光曰聖人所以能使其民者以有禮樂也若皆去之則民將散亂而不可制𨿽欲取其耳目而塗之安可得哉】或問新敝【祕曰問政教之隆殺如衣之新敝】曰新則襲之敝則損益之【值其日新則襲而因之值其敝亂則損益隨時○咸曰新猶初革命之始也敝猶久守成之際也夫革命之始制度未立始仍舊貫故曰襲之守成之際觀可以變故曰損益之孔子曰殷因於夏禮所損益可知也周因於殷禮所損益可知也此之謂矣○祕曰政教之隆則因而襲之敝則革而損益之】或問太古徳懷不禮懷【祕曰道家尙徳而薄禮故言太古之人未有禮惟懷徳爾】嬰兒慕駒犢從焉以禮【咸曰焉安也言太古之人歸於上也猶嬰兒之慕母駒犢之從乳安用禮○祕曰二者俱懷母之徳也】曰嬰犢乎【難無禮也○咸曰言今若亡禮人皆嬰犢矣可乎○祕曰人殊禽獸豈皆嬰犢乎】嬰犢母懷不父懷【咸曰禽獸知有母而不知有父○祕曰嬰之未有知犢之畜類乃母懷而已】母懷愛也父懷敬也獨母而不父未若父母之懿也【兼乎愛敬而後盡其美善○咸曰言今或去禮則人獨知母而不知父皆如駒犢矣故兼知父母禮可備也○祕曰懷父母乃愛敬之道豈直以徳而不禮是與其嬰犢之懷曷若夫人父母之懷之美也懿美也】狙詐之家【咸曰狙猿也宋有狙公者愛狙養之成羣有朝三暮四朝四暮三之言以欺籠之故荘子曰聖人以智籠羣愚亦猶狙公以智籠眾狙也狙詐之家猶言巧詐之家揚子惡世尙詐欲排斥之故爲之言○祕曰狙詐兵法權謀家流也狙善詐故以爲名猶狐疑猶豫之類○光曰狙七餘切又干預切】曰狙詐之計不戰而屈人兵堯舜也【咸曰言我用巧詐之計可以不戰而使人兵屈敗𨿽堯舜亦然矜之之辭也○光曰言狙詐之術𨿽不用仁義亦能不戰而服人與堯舜之道何異】曰不戰而屈人兵堯舜也霑項漸襟堯舜乎【咸曰言屈人之兵則或血霑染其項漸漬其襟此亦堯舜之爲乎○祕曰權謀之家不戰而屈人兵謂之堯舜至於污血之霑項漸襟亦可謂堯舜乎漸漬也○光曰漸子亷切】玉而賈石者其狙詐乎【或曰言其玉而賈售以石此巧詐之爲也可乎○祕曰言堯舜而實以詐者也○光曰衒音縣賈音古】或問狙詐與亡孰愈【亡無○咸曰言有詐與無詐誰優愈猶優也○光曰言不用狙詐則亡國如陳余】曰亡愈【祕曰無愈於有○光曰言與其用狙詐不若亡國猶勝也深疾狙詐之辭】或曰子將六師則誰使【咸曰子指揚子也言無詐爲愈則子將六軍無狙詐之人將使誰也以軍師必尙奇勝○祕曰或者疑其無權謀則武備闕○光曰將子亮切下可以意求】曰禦得其道則天下狙詐咸作使【咸曰得其道猶言全七徳合軍志之類○光曰若漢髙祖用韓信彭越陳平之徒】禦失其道則天下狙詐咸作敵【失其禦則反間背叛○光曰若曹操爲治世之能臣亂世之姦雄】故有天下者審其禦而已矣【咸曰修徳任賢則舞於兩階而三苗格故仁者無敵於天下何狙詐之有○祕曰駕禦權謀亦須有道○光曰當以識度恩威爲本】或問威震諸侯須於徵歟䢐詐之力也如其亡【咸曰言將徵伐諸以爲威必資狙詐其可亡乎○光曰言立威必須徵伐徵伐必須狙詐柰何云寧亡國而不爲狙詐乎】曰威震諸侯須於狙詐可也【未足多也○祕曰如五霸】未若威震諸侯而不須狙詐也【咸曰當以徳威之○祕曰若三王】或曰無狙詐將何以徵乎【咸曰言徵伐必須此乃可○祕曰若三王者亦皆有徵伐】曰縱不得不徵不有司馬法乎何必狙詐乎【咸曰言不得已須徵之自有周禮司馬之法何必詐哉○祕曰周官司馬以九伐之法正邦國若不得不徵當用是法何必狙詐哉○光曰司馬法齊人所述古兵法近正道者】申韓之術不仁之至矣【祕曰申不害韓非之術不先教化専任刑法至於殘害至親傷恩薄厚不仁之至】若何牛羊之用人也【峻刑戮之術制民如牛羊臨之以刀俎故曰不仁之至也○祕曰不教而殺視人如牛羊】若牛羊用人則狐貍螻螾不膢臘也歟【膢八月旦也今河東俗奉以爲大節祭祀先人也臘蠟也見禮記○咸曰臘獵也冬則獵取百獸故狐貍至是死矣螻天螻也螾應劭云蚯蚓也呂氏春秋曰南呂之月蟄虫入冘故螻螾至是絕矣夫以申韓刑名如牛羊之用人則人之生也何可久乎其趍死猶狐貍螻螾不過乎膢臘之矣○光曰螻膢皆落侯切螾余忍切】或曰刀不利筆不銛而獨加諸砥【咸曰砥磨石也精曰砥麄曰礪】不亦可乎【刀鈍礪之以砥筆禿銛之以刀申韓行法以救亂如刀砥亦所以利之也○祕曰民不遵禮教而加之刑名不亦可乎銛當爲鉆砥所以礪鋒者也筆之有鋒故諭云○光曰宋本銛作鉆敕淹巨淹二切今從李吳本銛息亷切古以木爲筆或者亦可砥乎】曰人砥則秦尙矣【嚴刑裁民亦猶刀之割肉以人爲砥酷之甚也秦之嚴刑難復尙矣○祕曰秦尙刑法而加諸人○光曰言用法以礪人如用砥以礪刀則莫若秦爲尙矣其如不仁何】或曰刑名非道邪何自然矣【咸曰言若以刑名爲不道則其令民也何亦化之自然○祕曰刑名非正道邪何舉世自然有之不可推也○光曰若以刑名爲非道則何以能禁民使自然而止】曰何必刑名圍碁撃劍反自刑亦皆自然也【咸曰言𨿽鄙技皆可自然而非正道之爲君子恥之○光曰李本自作目今從宋吳本若自然者皆謂之道則圍碁欲以智巧惑人有時而自惑擊劍欲以害人有時而自害刑名欲以制人有時而自制是亦自然也】由其大者作正道由其小者作姦道【大者聖人之言小者諸子之言○咸曰非也言刑名猶圍碁撃劍𨿽亦自然然非正道之法故此文以王道示之大者大道也謂仁徳之化小者小道也謂刑名之姦注乃別爲一叚以聖人諸子釋之非矣○祕曰大者禮樂也小者刑名也夫刑者所以助治者也禮之所去刑之所取未有捨禮樂而専刑名臻乎至治者也○光曰禮樂可以安固萬世所用者大刑名可以輸刧一時所用者小其自然之道則同其爲姦正則異矣】或曰申韓之法非法歟【光曰以上言太上無法而治揚子以爲不可】曰法者謂唐虞成周之法也【咸曰唐虞及周之道徳仁義詩書禮樂之法】如申韓如申韓【咸曰再言者疾之甚也○祕曰法者謂唐虞成周仁義禮樂之法豈如申韓之法○光曰如申韓者何足爲法】荘周申韓不乖寡聖人而漸諸篇則顏氏之子閔氏之孫其如臺【言以數子之才苟不乖少聖人之術漸染其心於篇籍之中以訓學徒則顏閔不能勝之○咸曰臺我也○光曰漸子亷切臺音貽】或曰荘周有取乎曰少欲【有簡質之益焉○咸曰言荘周當戰國之間獨能不應楚威王之命而終身不仕故有寡欲之心此可取耳○祕曰周之書十餘萬言其要本歸於老子之言而老子以無欲觀妙爲理至周不顧厚幣之迎是少欲可取耳】鄒衍有取乎曰自持【有凝跱之風焉○咸曰言鄒衍之術觀陰陽消息而作怪迂之言然其本以有國者滛侈不能尙徳如大雅整之於身以施及黎庶故有自持之意此可取耳○祕曰衍之書十餘萬言然要其歸必正乎仁義節儉禮與其奢也寜儉是能以節儉自持可取乎】至周罔君臣之義衍無知於天地之間𨿽鄰不覿也【祕曰罔無也夫君臣上下父子兄弟非禮不定而周本乎老子滅絕禮學之意而曰情性不離安用禮樂以天地爲一指萬物爲一馬是無君臣之義也衍謂中國者於天下乃八十一分居其一分作怪迂之變是無知於天地之間也𨿽與親鄰亦不欲見之矣○光曰罔誣也】

揚子法言卷三﹤子部﹐儒家類﹐揚子法言﹥

欽定四庫全書

揚子法言卷四

晉李軌唐柳宗元注

宋宋咸吳祕司馬光重添注

問神篇【咸曰旣哲乎道可窮之神故次之問道】

神心惚怳經緯萬方【光曰惚怳無形方道也】事系諸道徳仁義禮【祕曰神也心也惚怳乎無端以經緯於萬方而並有歸趣事系諸聖人之道聖人之道兼徳仁義禮而言之也○光曰君子之心主此五者】譔問神【祕曰天有至神爲造化之主聖人之神爲道之宗其神一也】或問神曰心【咸曰神謂精義知幾之神言存乎心而已○祕曰神者不疾而速不行而至心主於神○光曰物之神者莫如心】請聞之【鹹曰未諭心之義故請之○光曰李宋吳本作請問之音義曰天復本作請聞之今從之】曰潛天而天【光曰潛深也潛心於天而知天】潛地而地【惟其所潛○鹹曰心潛於天則知天心潛於地則知地○光曰潛心於地而知地】天地神明而不測者也心之潛也猶將測之況於人乎況於事倫乎【咸曰言世所難窮測者惟天地之道神明之義耳然一潛其心可盡見之況人道之近事理之淺安能藏哉倫理也】敢問潛心於聖【咸曰問何以潛心於聖人之道】曰昔仲尼潛心於文王矣逹之【逹通也○咸曰文王演易仲尼盡得其道而讚之又曰文王旣歿文不在玆乎是逹也○祕曰文王作易系辭以盡天人之幾孔子五十以學易而作十翼無不通也逹通也】顏淵亦潛心於仲尼矣未逹一聞耳【其殆庶幾○咸曰聞當作間字之誤也孟子謂顏淵具聖人之體而微此稱未逹一間間際也言去聖人不逺惟一際之地爾今諸本皆作一聞非也孟子曰賢不肖其間不能寸謂其際相去不能及寸言近之也易系辭仲尼舉顏子其殆庶幾以明易義今注以庶幾爲顏子近聖人之意非謂矣○祕曰顏子具體庶幾所未通者一間耳子貢曰夫子之言性與天道不可得而聞也】神在所潛而已矣【神道不逺潛心則是○祕曰潛則速至】天神天明照知四方【天以神明光燭幽明照曜四方人以潛心鉤深致逺探索隠○祕曰至神運日月】天精天粹萬物作類【天以精粹覆萬物各成其類人以潛心考校同異搜暢精義○祕曰天之精粹流形萬物而各從其類易曰剛健中正純粹精也○光曰人亦以神明精粹經緯萬方】人心其神矣乎操則存捨則亡【人心如神變化無常操而持之則義存捨而廢之則道亡操而不捨則道義光大○祕曰在天地爲神在人爲心潛與不潛操捨而已】能常操而存者其惟聖人乎【光曰聖人操心有常不離於道】聖人存神索至【存其精神探幽索微○祕曰聖人如天常存其神也所以存神道無不至○光曰索山責切至者事之極致】成天下之大順致天下之大利【順事而無逆利物而無害】和同天人之際使之而無間者也【至化混然歸於一也○祕曰惟神也成天下之大順致天下之大利和同天人而無間者也○光曰大順謂上下各安其分大利謂萬物各得其所天者不爲而自成人者爲之然後成而同其際使之無間隙皆聖人神心之所爲也】龍蟠於泥蚖其肆矣【惟聖知聖惟龍知龍愚不知聖蚖不知龍聖道未彰羣愚玩矣龍蟠未升蚖其肆矣○咸曰蚖蜥蜴也似龍而無角如蛇而有足一云毒蛇也肆區也言龍未飛天則與蚖同區也○祕曰與蚖蛇同肆○光曰蚖音元肆者肆志以淩之也或曰肆當作肄肄習也曰習見而狎玩之也】蚖哉蚖哉惡覩龍之志也歟【嘆之甚也○祕曰聖人在防與眾人同列眾人豈知聖人之志歟○光曰惡音烏君子之志髙深逺大小人固不得而知也】或曰龍必欲飛天乎【咸曰疑其長爲蚖同肆不能飛天○光曰言君子必欲居大位乎】曰時飛則飛時潛則潛【時可而升未可而潛】旣飛且潛【義兼出處】食其不妄形其不可得而制也歟【飲食則不妄有形而不可制也○咸曰言龍之且潛𨿽飲食之間不敢忘於形思所以飛於天也聖人尙防𨿽飲食之間不敢忘於形思所以行其道也故暫爲蚖所肆愚所侮然猶不能制之矣○祕曰旣飛且潛惟時所適𨿽一食之間不忘隠見之形安得而制哉言聖人亦然○光曰宋吳本妄作忘今從李本音義曰非義不妄食故不可得而制】曰聖人不制則何爲乎羑里【祕曰文王聖人也何以制乎羑里紂囚文王於羑里】曰龍以不制爲龍聖人以不手爲聖人【手者桎梏之屬○咸曰手當爲幹字之誤也言龍𨿽爲蚖同肆然終不制於泥故能謂之龍聖人𨿽爲紂所囚然終不幹其刑故能謂之聖人今注文稱手者桎梏之屬意謂文王𨿽囚而不被於桎梏也按賈誼新書云紂作梏數千睨諸侯之不諂已者杖而梏之文王桎梏囚於羑里七年而後得免是文王常被其桎梏矣安可謂之不手哉○祕曰手持也執也文王事不道之紂𨿽以非禮見囚終不能執而戮之所以爲聖人也公羊傳曰手劍而叱之○光曰音義曰不手不制於人之手光謂手謂爲人所提攜指使枉己之道而隨人左右也】或曰經可損益歟曰易始八卦而文王六十四其益可知也【祕曰伏羲始畫八卦因而重之六十四卦備矣黃帝正名百物而名顯文王系辭而義彰可謂益矣今云文王六十四據司馬遷而言也】詩書禮春秋或因或作而成於仲尼乎其益可知也【或因者引而伸之或作者又如春秋○祕曰因舊文作序例刪定筆削皆成於仲尼○光曰宋吳本或作下更有因字今從李本】故夫道非天然應時而造者損益可知也【咸曰天然者聖人也言仲尼之後或道非聖人而有應時造書以救世而明治道者其益亦可知也如孔伋孟軻之流○祕曰故道非若易象之天然𨿽損益不可增減於乾坤六子也應時而造若三代之禮樂者損益可知也○光曰天然謂道徳仁義應時而造謂禮樂刑政也】或曰易損其一𨿽憃知闕焉【咸曰易損其一者謂大衍之數虛其一此𨿽憃愚之人皆知闕之也○光曰憃書容醜江刄用三切】至書之不備過半矣而習者不知【本百篇今有四十九故曰過半○祕曰言易之六十四若損其一𨿽愚人可以知其闕者至書百篇漢存者二十九篇得古文又多十六篇其亡過半而習者莫知其義○光曰漢世儒者不知書本有百篇故孔臧與從弟安國書曰今學者惟聞尙書二十八篇取象二十八宿謂至然也】惜乎書序之不如易也【嘆恨書序𨿽存獨不如易之可推防○咸曰易之虛一者非損失之蓋蓍法然也書失過半者經秦火遺墜之也或人不知其義以爲易損一而尙可推書失多而不能知故揚子答之以下文○祕曰孔子序書存百篇之義而其篇亡不可復知序易存六十四之次設或亡一卽可推而知之是序書不如序易○光曰序謂篇之次序】曰彼數也可數焉故也【咸曰言彼損一者蓋蓍數之法可揲數而用故也○光曰八卦重之成六十四自然之數】如書序𨿽孔子亦末如之何矣【數存則𨿽愚有所不失數亡則𨿽聖有所不得○咸曰如書者實失墜之與易不同𨿽孔子無如之何言不敢虛詐而補之○祕曰彼易卦皆有數亦可以防數而知焉故也如書序之存而篇亡皆當時訓誥之事不可以虛補故孔子亦末如之何也】昔之說書者序以百【敍以百篇】而酒誥之篇俄空焉今亡夫【秦焚書漢興采集之酒誥又亡一簡中者先師猶俄而空之今漸亡○祕曰秦皇燔書漢興劉向以中古文校歐陽大小夏侯三家經文酒誥脫簡一空而亡之也據酒誥今無亡脫蓋古文獨存○光曰空苦貢切音義曰空缺也】虞夏之書渾渾爾【深大○咸曰渾渾猶淳淳也言虞夏尙有唐風去道未逺淳淳然○祕曰渾渾猶言混混也謂其淳雅也】商書灝灝爾【夷曠○咸曰灝灝猶漫漫也言忠質之化制尙防濶漫漫然○祕曰灝灝猶言浩浩也謂其逺大也】周書噩噩爾【不阿附也○咸曰噩噩猶察察也言尙文而相檢以禮樂察察然○祕曰噩噩猶言諤諤也謂其明正也】下周者其書誰乎【下周者秦言酷烈也○袐曰秦書誰乎不合典訓○光曰李本誰作譙今從宋吳本渾胡本切灝胡老切噩五各切渾渾朴略難知之貎灝灝富大之貎噩噩明直之貌其書誰乎言不足以爲書也】或問聖人之經不可使易知歟【嫌五經之難解也○祕曰五經大而奧】曰不可天俄而可度則其覆物也淺矣【光曰覆敷又切】地俄而可測則其載物也薄矣【祕曰俄猶俄頃】大哉天地之爲萬物郭五經之爲眾說郛【莫有不在其內而能出乎其外者○祕曰不能出其域】或問聖人之作事不能昭若日月乎何后世之訔訔也【咸曰誾誾當作狺傳之誤也誾誾中正也狺狺犬聲也言聖人由爲後世非其道者之所吠也若謂誾誾中正之義則理不通焉○祕曰聖人之作事豈不能使明白如日月乎何使後世之學者徒誾誾貌悅之而不能逹其心也誾誾和也和悅之貌○光曰宋吳本訔作誾今從李本訔語巾切訔訔爭辧之貌謂學者爭論是非】曰瞽曠能黙瞽曠不能齊不齊之耳狄牙能喊狄牙不能齊不齊之口【咸曰曠師曠黙黙審於樂喊咂物聲也○祕曰喊聲也瞽曠之和雅能使黙而識之者必有瞽曠之耳不能齊聽者不齊之耳狄牙之甘美能使喊而稱之者必待狄牙之口不能齊食者不齊之口猶聖人立言能使服而行者必須賢哲之人不能齊學者不齊之心也瞽曠師曠也知樂者也晉杜蒯云曠也大師也狄牙易牙也知味者也大戴禮曰失管仲任竪刁狄牙韓非子曰易牙爲君主味○光曰喊呼覽呼下漸三切狄儀狄造酒者牙易牙瞽曠能審正聲而人之耳淸濁髙下各有所好瞽曠不能齊也狄牙能嘗和味而人之口酸辛鹹苦各有所好狄牙不能齊也聖人能行正道而愚闇邪僻之人相與非之聖人不能止也】君子之言幽必有驗乎明【咸曰猶易極之精義而見於行事○祕曰猶言百神受職驗在禮樂】逺必有驗乎近【咸曰猶大雅之徳及黎庶而本之於已○祕曰猶言百世可知驗在損益】大必有驗乎小【咸曰猶二南獲瑞而由之室家○祕曰猶言天地之動驗在璿璣】微必有驗乎著【咸曰猶春秋之推至隠而顯成法○祕曰猶言履霜堅冰至而驗在弒父】無驗而言之謂妄君子妄乎不妄【言必有中○光曰言𨿽幽深逺大而不可考驗於今者所謂無稽之言也】言不能逹其心書不能逹其言難矣哉【祕曰難乎爲君子○光曰難以明道】惟聖人得言之解得書之體【祕曰發言成教肆筆成典○光曰解胡買切】白日以照之江河以滌之浩浩乎其莫之禦也【咸曰有所發明如白日所照有所蕩除如江河所滌浩浩洪盛無能當之者○祕曰照之如白日滌之如江河浩浩洪流誰能禦之】面相之辭相適【咸曰面相猶面對適往也言面對之時以辭相反也○光曰之亦適也】捈中心之所欲【咸曰捈引也○光曰捈同盧佗胡二切】通諸人之嚍嚍者莫如言【嚍嚍猶憤憤也○祕曰防防猶聲聞也通眾人善惡之聲○光曰宋吳本嚍作防呼陌切叫呼也今從李本嚍音晉】彌綸天下之事記久明逺著古昔之防防傳千里之忞忞者莫如書【防防目所不見忞忞心所不了○咸曰書謂書畫之書防防猶喋喋忞忞猶勉勉言書畫者所以著古人喋喋之言傳千里勉勉之懷也○祕曰防防不可知也忞忞自彊勉也古昔難知之迹書以著焉所以記久也千里自勉之行書以傳焉所以明道也自勉者君子勉爲君子小人勉爲小人也○光曰防呼昆切忞武巾切】故言心聲也書心畫也【聲發成言畫紙成書書有文質言有史野二者之來皆由於心○祕曰心有之言焉書焉是以似之○光曰畫猶圖畫】聲畫形君子小人見矣【察言觀書斷可識也○光曰見賢徧切】聲畫者君子小人之所以動情乎【咸曰君子所動情者道小人所動情者利各見其言書矣○祕曰情動於中而形於聲畫】聖人之辭渾渾若川【渾渾洪流也○祕曰渾渾若大川之流】順則便逆則否者其惟川乎【祕曰聖人之教順則安逆則危○光曰順之則便易逆之則不行】或曰仲尼聖者歟何不能居世也曾範蔡之不若【咸曰言不能曲傳以圖用如範叔蔡澤之爲○祕曰範睢魏人也說秦昭王而爲相蔡澤燕人也說範睢而代睢爲相言孔子不如○光曰不如範睢蔡澤能偶合世俗以求富貴】曰聖人者範蔡乎【咸曰言聖人肯爲範蔡之術乎】若範蔡其如聖何【咸曰範叔魏人幹王稽得事秦爲相號應侯蔡澤燕人說應侯卒代其位爲剛成君二子皆以詭術居位其如聖人之道何○光曰仲尼肯爲範蔡之行則亦爲小人安得爲聖】或曰淮南太史公者其多知歟曷其雜也【祕曰淮南王安著書二十餘萬言太史公司馬談遷之父也著書五十餘萬言其多知哉何其不純而雜也雜謂安作內書外書又作中篇言神仙黃白之術遷序九流百家雜語】曰雜乎雜【祕曰惟其不純所以爲雜○光曰言二書誠雜也】人病以多知爲雜惟聖人爲不雜【祕曰聖人𨿽多知皆歸於正】書不經非書也言不經非言也言書不經多多贅矣【動而愈僞○咸曰贅疾乃身之蠧者也夫書畫與言不由乎經典爲道之蠧亦多多矣○光曰言書不合於經知之愈多則愈爲害而無用若身之有贅然贅附肉也】或曰述而不作何以作【咸曰揚子著太經所謂者一也天地陰陽參比一生三取其三數故有三方三生九故有九州九生二十七故有二十七部二十七生八十一故有八十一家遂爲八十一首故有二百四十三表七百二十九贊每二贊一日七百二十九贊而當周天之度一嵗之紀節候鐘律星斗五行咸著焉今或人以爲孔子述而不作疑太不當作故問之○祕曰孔子述而不作太何以作】曰其事則述其書則作【言昔老彭好述古事孔子比之但述而不作今太非古事乃自成一家之書故作之也或曰孔子述事者有矣然何嘗作書乎○咸曰當孔子之世周室下衰詩書淆亂禮樂崩壊先王之制無一而正者故孔子區區於道以述古事刪詩書定禮樂約史記而修春秋復與諸侯門人更議典制然後各得其所故明道立教盡在是矣何須更作書哉故所以述而不作者蓋此也非不當作之也當子云之時則不然六經皆更聖人之所定漢興已久稍爲諸儒討正故無古事可述而屈身莽朝自非作書著成一家則何以明其道哉○祕曰以爲經莫大於易故作太自子辰申子冠之以甲分二十七章爲一會八十一章爲一統從子至辰自辰至申自申至子凡四千六百一十七嵗爲一元與泰初歷相應亦有顓頊歷焉此其事則述也作二百四十三表七百二十九贊十一篇此其書則作也○光曰仁義先王之事也方州部家揚子所作也言揚子所作太之書其所述者亦先聖人之道耳】育而不苗者吾家之童烏乎【童烏子云之子也仲尼悼顏淵苗而不秀子云傷童烏育而不苗】九齡而與我文【顏淵弱冠而與仲尼言易童烏九齡而與揚子論○光曰與余茹切與知之】或曰何爲【祕曰防何歸○光曰爲於僞切言爲何事而作】曰爲仁義【咸曰言者爲仁義而作】曰孰不爲仁孰不爲義【祕曰賢者而言誰不爲仁義何必】曰勿雜也而已矣【純則巧僞息雜則姦邪生○咸曰言如三鄒田戶吁劇申韓之徒雜以巫祝禨祥刑名浮虛而亂俗今太獨專於仁義也或曰太之專仁義也安在咸曰夫之道𨿽以陰陽節候星斗五行之用然其防應休咎之占星陽而時數辭從則爲休也星陰而時數辭違則爲咎也使人知吉凶之來善惡之修豈非仁乎夫義者宜也復使窮渾天之法知人事之紀通變化之本豈非義乎○祕曰引之以天數播之以人事終歸仁義不雜而已矣易曰立人之道曰仁與義今準之故曰爲仁義夫人道則然且天一至地十易道也三摹九劇道也之準易不亦非乎曰之準易非準易之道準易爲書也易準天地自天一至地十天地之道備矣何爲哉易之書準天地之書準歷數所以爲準易也歷數者天之道也自一至九陽數之極也若類之於易則非矣○光曰則象天地以爲人紀異術無從而入】或問經之艱易【光曰易移豉切】曰存亡或人不諭曰其人存則易【咸曰請益可了故易○祕曰若孔子在三千之徒並授其義】亡則艱【咸曰思益各異故艱○祕曰若七十子防而大義乖○光曰人當作文字之誤也秦火之餘六經殘缺𨿽聖賢治之亦未易悉通】延陵季子之於樂也其庶矣乎【祕曰春秋襄二十九年吳公子札來聘請觀周樂○光曰聞其聲詩知其國之興衰庶幾可謂知樂矣○】如樂弛𨿽札末如之何矣【光曰末無也若其聲詩家已廢亡𨿽札亦不能知也】如周之禮樂庶事之備也每可以爲不難矣【祕曰魯得用天子禮樂盡在魯○光曰監於二代曲爲之制事爲之防學者習之固無難矣】如秦之禮樂庶事之不備也每可以爲難矣【祕曰秦燔滅文章以愚黔首禮樂弛廢𨿽季子何由知之○光曰秦訕笑三代之禮樂屏而去之自爲苟簡之制後之學者求先王之禮樂於散亡之餘誠亦難矣】衣而不裳未知其可也【有上無下猶有君而無臣○祕曰君在位而無輔○光曰秦諸侯之禮籍獨取其尊君抑臣者存之是衣而不裳也】裳而不衣未知其可也【祕曰權在臣下不知有君】衣裳其順矣乎【三桓專魯陳恆滅齊王莽簒漢三姦之興皆是物也○祕曰上衣下裳大順之道○光曰先王之禮其於君臣之際𨿽不失尊嚴而和樂存焉】或問文曰訓【訓順也○咸曰言如五經可垂訓者】問武曰克【克能○咸曰言克定禍亂者○光曰克勝也】未逹【不諭】曰事得其序之謂訓【順其理也○祕曰五常得其倫萬物得其序文之訓也○光曰經緯天地綱紀四方】勝已之私之謂克【惟公亮也○祕曰弔民伐罪與天下公共武之克也○光曰勝人易勝已難勝已之私以從於道則人無不勝矣】爲之而行動之而光者其徳乎【咸曰所爲無敢禦者故曰行所動無敢辱者故曰光】或曰知徳者鮮何其光【祕曰知徳者蓋寡安得有光○光曰鮮悉淺切】曰我知爲之不我知亦爲之厥光大矣【所謂大人用之不爲善惡攺常日月用之不爲賢愚易光○咸曰所以顏淵不攺其樂也○祕曰爲而不息其光愈大】必我知而爲之光亦小矣【咸曰君子之不欺闇室而愼其獨何必知之】或曰君子病沒世而無名盍勢諸名卿可幾也【盍何不也勢親也名卿親執政者也言何不與之合勢以近名也此義猶王孫賈勸仲尼媚於竈也○祕曰幾近也言何不附勢於有名之卿可以近名也○光曰幾音機下同幾冀也】曰君子徳名爲幾【祕曰以徳近名○光曰君子所冀者徳成而名顯耳】梁齊趙楚之君非不富且貴也惡乎成名【祕曰梁孝王武齊懷王閎趙敬肅王彭祖楚孝王囂非不富且貴也咸不修徳而何有成名○光曰惡音烏言四王者非無勢也死之日民無徳而稱焉】谷口鄭子眞不屈其志而耕乎巖石之下名震於京師豈其卿豈其卿【審乎自得而已矣慨夫逐物以防眞而不能求己以絕僞○祕曰子眞隠居以徳有名豈其附勢於名卿哉河平二年王鳳聘子眞嚴君平皆不屈云陽宮記漢鄭朴字子眞○光曰李宋吳本震作振今從漢書】或問人曰難知也【人之難知久矣堯舜之聖而難任人莊周亦曰厚貌深情○光曰李本難作艱今從宋吳本】曰焉難【未諭其難所以又問】曰太山之與螘垤江河之與行潦非難也【形彰於外視之易見○光曰螘魚綺切垤徒結切垤蟻壤也言才徳之大小著明者易知】大聖之與大佞難也【物形外顯人神內藏外顯易察內藏難明○咸曰夫大聖之道廣若天地世莫詳辧故周公未免於流言仲尼猶號於東家者也夫大佞之巧變若形響人罕察識故胡亥也終昧趙髙之姦徳宗也不悟盧杞之邪人主宜愼之○祕曰若周公忠勤而被流言王莽折節以鼓虛譽】嗚呼能參以似者爲無難【咸曰夫似者道小機淺故易知○祕曰嗚呼人之難知也若能參之以其似者則無難矣若周公伊尹之聖也豈爲不利哉王莽寒浞之僞也豈能歸政哉故曰無難孟子曰伊尹聖人之任者也○光曰李本作能別似今從宋吳本見玉參以瑉見瑉參以玉則眞僞易知矣】或問鄒莊有取乎曰徳則取愆則否何謂徳愆曰言天地人經徳也否愆也【論天地人經是徳也不爲過愆可采取也○祕曰衍引天地剖判以來五徳轉移止乎仁義節儉君臣上下六親之施是徳也莊則否是愆也○光曰鄒衍抑淫侈以歸節儉莊周矯浮躁以返眞靜其言合於天地人之常道者所謂徳也否則皆過言也】愆【欲聞其義○祕曰問莊何以愆】語君子不出諸口【咸曰恥言之也○祕曰未嘗言君子之道○光曰鄒莊淫誕之語君子所不道也】

揚子法言卷四

欽定四庫全書

揚子法言卷五

晉李軌唐柳宗元

注

宋宋咸吳祕司馬光重添注

問明篇【窮神知化是謂明矣故次之問神】

明哲煌煌旁燭無疆【咸曰明哲之人逆見微隠故施照無窮】遜於不虞【祕曰遜遜順虞度也遜順乎不虞之非理】以保天命【咸曰不虞猶不度也遜順也大雅云旣明且哲以保其身故不度之辰遜可捨乎揚子之屈身莽庭亦有謂矣故曰邦無道危行言遜○光曰李奇曰常行遜順以備不虞光謂𨿽有明智旁照無極不能思不虞之患而預防之使墜失上天福祿之命猶未足以爲明也】譔問明【祕曰君子見幾而作不俟終日而逺憂患之虞○光曰論聖賢之明哲】

或問明曰微【咸曰夫微研幾極深規於未兆者也○祕曰見之於著何足爲明】或曰微何如其明也【咸曰未諭微義疑不爲明○光曰嫌其明小】曰微而見之明其誖乎【祕曰微已察之明豈亂哉誖亂也○光曰誖布內反】聰明其至矣乎【在於至妙之人○咸曰言窮微乃聰明至極之美也○祕曰堯曰聰明文思舜曰聞之聰明○光曰聰者聞言察其是非明者見事知其可否人君得之爲堯爲舜匹夫得之窮神知命才之至美莫尙於此】不聰實無耳也不明實無目也【咸曰言不聰不明𨿽有耳目與無同也○光曰愚者顚倒是非反易忠邪𨿽有耳目何異聾瞽】敢問大聰明【咸曰旣知微義復問大者】曰乎惟天爲聰惟天爲明夫能髙其目而下其耳者匪天也夫【目髙則無所不照耳下則無所不聞言人髙其目則覩徳義之經聖人之道下其耳則聽芻蕘之言負薪之說○咸曰猶杳而冥也書曰天聰明自我民聰明夫天聽之卑而及於民則耳可謂下矣故明王之所以不棄市井商賈之言者蓋此也闇主則不然○光曰音義曰胡涓切幽逺貌光謂物之視聽局於形聲天則聽於無聲視於無形發於心者天必知之故無若天之聰明也目髙所以見逺耳下所以聽卑】或曰小每知之可謂師乎曰是何師歟是何師歟天下小事爲不少矣【巧歷所不能算】每知之是謂師乎【祕曰小事甚多每人知之豈皆師乎】師之貴也知大知也【祕曰賢者志其大者大知聖人之教○光曰知天地人之大道】小知之師亦賤矣【致逺恐泥是以君子不爲故不貴也○光曰相雞狗奕棊蹋鞠𨿽妙何足師乎】孟子疾過我門而不入我室【光曰過古禾切】或曰亦有疾乎【光曰問揚子亦有所惡乎】曰摭我華而不食我實【華者美麗之賦實者法言太○咸曰門與華謂法言室與實謂太言孟子七篇與法言爲教一也但無太爾注以華爲賦實亦爲法言恐非其意○祕曰孟子與子云俱遊於聖人之門而不與同入室孟子不言易而子云準易是以謂之夫易者禮法之所宗仁義之所本孟子言其教故曰摭我華不言其易故曰不食我實孟之時力言仁義時君猶謂迂闊何暇言易乎今揚譏之示人之宗本耳○光曰摭音只拾也皆謂小知浮淺之人不能窮微探木】或謂仲尼事彌其年蓋天勞諸病矣夫【祕曰仲尼彌年行教蓋天勞之其病夫○光曰彌終也言仲尼終身棲棲汲汲未嘗無事蓋天勞苦之亦困病矣莊列之論如此】曰天非獨勞仲尼亦自勞也天病乎哉【咸曰易雲天行健君子以自彊不息法夫天者也如是則天亦勞何病之有○光曰天日行一周逾一度未嘗休息何病乎】天樂天【咸曰所以運行無窮】聖樂聖【咸曰所以歷聘不暇○祕曰天聖非所病則自然樂其道矣○光曰言天聖各得其道行之自樂】或問鳥有鳳獸有麟鳥獸皆可鳳麟乎【言凡鳥獸之不可得而鳳麟亦猶凡夫不可彊通聖人之道○祕曰疑夫晞驥之馬亦驥之乘也○光曰言鳥獸不可爲鳳麟猶庸人不可爲聖】曰羣鳥之於鳳也羣獸之於麟也形性【祕曰形殊性別】豈羣人之於聖乎【鳥獸大小形性各異人之於聖腑藏並同○祕曰肖天地之貌懷五常之性豈有異乎所不同者惟道耳○光曰聖人與人皆人也形性無殊何爲不可跂及】或曰甚矣聖道無益於庸也聖讀而庸行盍去諸【祕曰聖道不益於庸愚之人讀其書而庸其行何不去之○光曰去邱莒切言俗儒𨿽讀聖人之書而所行無以異於庸人盍去此俗儒乎】曰甚矣子之不逹也聖讀而庸行猶有聞焉去之阬也【咸曰言讀之尙有聞聖人之道者去之則𨿽無所行復無所聞矣阬猶陷也言聖人之道陷矣○光曰李本阬作抏五官切今從宋吳本言俗儒𨿽不能行聖人之道猶得聞其道而傳諸人愈於亡也若惡其無實而遂去之則與秦之阬儒何異哉】阬秦者非斯乎投諸火【斯李斯○咸曰陷聖人之道於秦者李斯也非惟陷之復投於火以滅之也此猶仲尼不去其羊以存告朔之禮○祕曰阬秦使不有王道者非李斯乎以書籍投諸火○光曰斯此也言諸儒之所以見阬於秦者亦以聖讀庸行好橫議以非世故秦人深疾之並其書焚之若使秦之法遂行於世則聖人之道絕矣】或問人何尙曰尙智【祕曰仁義禮信非智不行易曰智崇禮卑】曰多以智殺身者何其尙曰昔臯陶以其智爲帝謨殺身者逺矣【咸曰謨謀也臯陶爲士與帝舜謀其治道何殺身之有○光曰陶音遙】箕子以其智爲武王陳洪範殺身者逺矣【咸曰洪大也範法也周武王旣殺紂以箕子歸作洪範言天地之大法後封於朝鮮何殺身之有○光曰飾智爲邪貪利徇名則殺身用智明道時然後言何害之有】仲尼聖人也或劣諸子貢【祕曰叔孫武叔陳子禽皆有是言】子貢辭而精之然後廓如也【精明○咸曰論語云叔孫武叔語大夫於朝曰子貢賢於仲尼子服景伯以告子貢子貢曰譬之宮墻賜之墻也及肩窺見室家之好夫子之墻數仞不得其門而入陳子禽謂子貢曰子爲恭也仲尼豈賢於子乎子貢曰君子一言以爲知一言以爲不知言不可不愼也夫子之不可及猶天之不可階而升也此所以廓如】於戲【光曰宋吳本作烏呼今從李本於音烏戲火吳許宜二切】觀書者違子貢𨿽多亦何以爲愼哉【咸曰言無愼於子貢之明師道也○光曰李本愼作盛屬下章今從宋吳本違子貢謂若老莊之徒不知聖人之道難知而不可及遂從而非之此觀書者所宜愼也】成湯丕承也文王淵懿也或問丕承曰由小致大不亦丕乎【咸曰由七十里王天下○祕曰由小國而成王業孟子曰湯以七十里丕大也】革夏以天不亦承乎【咸曰順天應人○祕曰革夏命以順乎天書曰天命殛之承奉也】淵懿【祕曰問文王】曰重易六爻不亦淵乎【咸曰淵深也夫易極深研幾】寖以光大不亦懿乎【咸曰浸漸也懿美也言三分天下有其二漸也決虞芮訟至武王卒成大勲光大也】或問命【祕曰世稱修短之命】曰命者天之命也非人爲也【祕曰天命壽天非人所爲】人爲不爲命【咸曰夫可爲者非謂之命】請問人爲【咸曰問何以謂之人爲】曰可以存亡可以死生非命也【是人爲也○咸曰因善而生存因惡而死亡暴虎慿河之類非命也人爲之○祕曰育之則存棄之則亡殘之則死釋之則生豈命也哉】命不可避也【祕曰天之降年有永有不永不可避也世以祈禳之術修煉之要徼望延永蓋溺於貪生者爲之也○光曰人事可以生存而自取死亡非天命也】或曰顏氏之子冉氏之孫【祕曰顏回冉耕皆早亡何也語曰冉伯牛有疾○光曰言顏淵冉伯牛非不知修人事而顏淵早天伯牛惡疾何也】曰以其無避也【咸曰言顏淵冉牛皆早亡者非其爲之蓋降年不永所謂天命不可以避也】若立巖墻之下動而徵病行而招死命乎命乎【自詒伊慼○咸曰言若立夫巖墻之下以徵病招死此自爲之豈所謂命乎故禮不登髙不臨深者也○祕曰處乎危崄動爲病之徵行爲死之招豈曰命乎孟子曰知命者不立乎巖墻之下○光曰巖墻欹危欲崩之墻也】吉人凶其吉【祕曰吉人以吉爲凶故能常吉誡愼之至也○光曰楚莊王以無災爲懼曰天豈棄忘寡人乎是得吉猶以爲凶也】凶人吉其凶【祕曰凶人以凶爲吉故至大凶不懲不勸之至也○光曰紂淫虐將亡災異並臻而曰我生不有命在天是廢人事而任天命得凶而以爲吉也】辰乎辰【嘆時逝也○咸曰日月所會謂之辰】曷來之遲去之速也【祕曰言時之難會也郭璞云辰亦時也】君子競諸【進徳修業欲及時也○祕曰君子無所競必也爲道亟於時也】謣言敗俗【光曰李宋吳本謣皆作女耕切字書譻小聲也○咸曰邪也音義曰天復本作謣音於妄言也今從之光謂妄言者不知而作惑亂後生故敗俗也】謣好敗則【光曰妄好非聖之書敗先王之法】姑息敗徳【祕曰言小言也小言之敗風俗小好之敗法則苟安之敗徳本傳曰𨿽小辯終破大道管子曰凡民之從上也不從口之所言從情之所好者檀弓曰細人之愛人也以姑息姑息苟容取安也○光曰姑且息休也宴安鴆毒故敗徳】君子謹於言【祕曰非法不言】愼於好【祕曰上好之則民爲之】亟於時【祕曰亟急也不可苟安易曰君子進徳修業欲及時也○光曰亟紀力切】吾不見震風之能動聾聵也【雷風非不烈不能動聾聵聖教非不服不能化頑嚚○祕曰帝堯在上不能化四凶○光曰聵五怪反言忘怠之人天所不能福】或問君子在治曰若鳳在亂曰若鳳或人不諭曰未之思矣曰治則見亂則隠【隨時之義美之大者治見亂隠鳳之徳也○光曰見賢徧切舊本未之思矣曰治則見光謂曰衍字】鴻飛防防弋人何簒焉【君子潛神重之域世网不能制禦之○祕曰樂聖髙邁小人安能制之○光曰故書簒作慕音義曰後漢書逸民傳序引揚子作弋者何簒宋衷注云簒取也鴻髙飛防防𨿽弋人執繒繳何所施巧而取焉今簒或爲慕誤也光謂逆取曰簒】鷦明遴集食其潔者矣【遴集者類聚羣遊得其所也鷦明非竹實之潔不食君子非道徳之祿不居○咸曰遴行難也猶憚也明當爲鸚鷦鵬南方神鳥似鳳也言鷦明衝天而去憚集於世蓋其食潔而然也此因上文稱鳳之在亂則隠故舉鴻冥鷦潔以爲之擬爾夫鳳非竹實不食非梧桐不棲注以鷦明非竹實不食又以遴集爲類聚羣遊皆非矣夫鷦明爲神禽當衝天逺去故下篇亦云鷦明衝天不在六翮乎此之謂也類聚羣遊而集者常鳥爾安可謂食其潔哉○祕曰鷦明似鳳南方神雀難於翔集蓋非潔不食者也君子非其道不食其祿遴行難也○光曰鷦音焦遴良刄切音義曰說文曰東方發明南方鷦明西方鷫鷞北方幽昌中央鳳凰又司馬相如傳云鷦鵬已翔乎寥廓之宇又樂緯曰鷦鵬狀如鳳凰光謂說文明及鵬皆古文鳳字也鳳鳥象形鳳飛羣鳥從以萬數故以爲朋黨字】鳳鳥蹌蹌匪堯之庭【蹌蹌者步趾之威儀也言其降步於堯之庭非堯之庭則不降步也○祕曰治則見非堯之庭乎○光曰蹌七羊切】亨龍潛升其貞利乎【貞正也利者義之和美龍潛升得正之和○光曰言龍之所以能亨者豈非以其有正利之徳乎】或曰龍何可以貞利而亨曰時未可而潛不亦貞乎【得潛之正】可而升不亦利乎【得義之和】潛升在已用之以時不亦亨乎【行止不失其所得嘉之會○祕曰隠以正升以義用以時龍徳之通也】或問活身【咸曰問何以安生其身】曰明哲【祕曰明哲以保其身】或曰童則活何乃明哲乎【咸曰言童防無知者亦能活何必明而哲○光曰言愚者乃所以全生若莊周論櫟社支離防】曰君子所貴亦越用明保愼其身也【祕曰君子所以貴而異於童防者亦曰用明哲保愼其身也越曰也】如庸行翳路衝衝而活君子不貴也【咸曰庸愚也翳塞也衝衝多也言庸愚塞路多多而活者此所謂罔之生也幸而免君子不貴之○祕曰翳路言多也】楚兩龔之絜其淸矣乎【楚人龔君賔龔長倩○祕曰龔勝龔捨皆楚人也並著名節世謂之楚兩龔漢哀市時俱爲諫議大夫老焉不復仕莽以太子師友祭酒迎勝不食而卒言其絜中淸矣】蜀莊沈冥【祕曰莊遵字君平蜀人也晦迹不仕故曰沈冥○光曰三輔決錄曰君平名遵光謂沈冥言道徳深厚人不能測】蜀莊之才之珍也不作苟見不治苟得【所謂沈冥也○光曰見賢徧切養諸內而晦諸外不苟徇名而求利】久幽而不攺其操𨿽隋和何以加諸【祕曰隱肆成都久幽也𨿽隋侯之珠和氏之璧豈加於才珍哉】舉玆以旃不亦寶乎【咸曰旃之也言舉此諸徳以議之莊亦寶也何隋和之有】吾珍莊也居難爲也【人所不能非難如何○咸曰言居莊之道爲難也○祕曰莊通歷數以才自居他人之所難○光曰吾所以重莊以其居身之道人難能也】不慕由卽夷矣何毚欲之有【許由伯夷無欲之至旣不可害亦不可利○咸曰言莊君平非慕許由卽慕伯夷爾何利欲之能動○光曰宋吳本毚作利今從李本毚士衘切貪也】或問堯將讓天下於許由由恥有諸【祕曰莊周列禦冦之徒皆有是言未知信否】曰好大者爲之也【祕曰好大言者爲此無其實】顧由無求於世而已矣【祕曰由隠者也無所求於世其行止此耳】允哲堯儃舜之重則不輕於由矣【咸曰孟子曰天子不能以天下與人然則舜有天下者天與也堯崩三年之防畢舜避堯之子於南河之南天下諸侯朝覲者不之堯之子而之舜訟獄者不之堯之子而之舜謳歌者不謳歌堯之子而謳歌舜由此言之堯豈先讓由而後舜哉故揚子謂堯以允哲之道禪舜豈輕之於許由也○祕曰詢事考言三載乃命陟位是堯禪舜之重也○光曰儃與禪同蟬戰切光謂信以堯禪舜之重爲智則必不輕授天下於由矣】好大累克巢父灑耳不亦宜乎【累積也克勝也積大言以相勝○祕曰累刻猶累日也好大言而累日滋久以至相傳稱巢父洗耳莫辧其僞不亦宜乎逸士傳曰堯讓天下於許由由逃之巢父聞而洗耳於河濵○光曰宋吳本克作刻灑作洗今從李本灑音洗】靈場之威宜夜矣乎【靈場神之壇靈壇所以爲威可宜夜不可經白日○祕曰靈壇神之威施於莫夜則見悚虛誕累久之說施於庸常則見信靈場猶靈壇也○光曰妄言可以欺愚不可以誣智】朱鳥翾翾歸其肆矣【朱鳥燕別名也肆海肆也○咸曰周禮鳥氏司分蓋燕也黒也周禮以黑鳥爲燕此注以朱鳥爲燕非謂矣朱鳥隨陽之鳥謂鴈也鴈以時來時往何獨燕哉肆非獨海蓋其南北所止之區肆○祕曰朱鳥鴈也翾翾飛貌肆其所止集之肆非歸其肆傷時之言也南方朱鳥羽虫之長大戴禮云羽虫三百六十鳳爲之長是也○光曰翾許緣切音義曰朱鳥往來以時不累其身放肆自遂】或曰奚取於朱鳥哉曰時來則來時往則往【取其春來秋往隨時宜也○祕曰時之治可來則來時之亂可往則往】能來能往者朱鳥之謂歟【不愆寒暑之宜能審去就之分○咸曰夫人知進而不知退知存而不知亡豈朱鳥之若哉○祕曰君子在治在亂若鳳】或問韓非作說難之書而卒死乎說難敢問何反也【韓非作書說難是也而西入闗幹秦王伏劍死云陽故曰何反○咸曰韓非時作孤憤五蠹說難之書十餘萬言人或傳其書於秦秦王見之曰寡人得見此人與之遊死不恨矣秦因急攻韓韓王始遣非使秦秦王方欲任用之而爲李斯姚賈毀害之秦王以爲然下吏治非李斯遺非藥自殺注謂入闗幹秦王伏劍死未知其據也○祕曰韓非韓之諸公子也作說難之篇本以知說之難而免於咎耳而競下吏死於秦卒如其言何相反耶司馬遷曰余獨悲韓子爲說難而不能自脫耳○光曰說音稅】曰說難蓋其所以死乎【咸曰言非徒知說難而不能行說難故所以死也○光曰宋吳本無其字今從李本探人心而求合則無所不至適足取死】曰何也曰君子以禮動以義止合則進否則退確乎不憂其不合也【咸曰猶孔孟方衲圎鑿豈所以憂不合哉○祕曰用之行而舎之藏何憂之有○光曰確乎守正不移貌】夫說人而憂其不合則亦無所不至矣【祕曰夫不以禮義而惟以談說伺主之顏色憂其不合則邪佞詭譎無所不至宜其死也】或曰說之不合非憂邪【咸曰言韓非憂說不合爲非乎○祕曰或曰非謂韓非○光曰宋吳本作非憂說之不合非邪今從李本邪余遮切】曰說不由道憂也【咸曰言說人不以聖人之道此君子之所憂】由道而不合非憂也【譏本自挾詭憒以說秦○咸曰言說人以道而不合則猶仲尼去魯孟軻捨梁何憂之有韓非則不然故所以卒死於說難也○祕曰說以道而不見用系乎時君已則何憂】或問哲曰旁明厥思【咸曰旁廣厥凡也言凡所思慮廣能明悟而歸諸正者之謂哲○祕曰所思皆明也五行傳曰明作哲○光曰欲知聖人之道宜廣厥思】問行曰旁通厥徳【動情不能得由一塗由一塗不可以應萬變應萬變而不失其正者惟旁通乎○咸曰言凡所立徳廣能通逹而貫諸道者之謂行○祕曰旁通其徳而行之曰行易曰君子以成徳爲行日可見之行也○光曰欲行聖人之道宜廣其徳】

寡見篇【咸曰聖人之道嘉善而矜不能故明哲極矣宜矜乎未至者所以寡見之誨次之問明】假言周於天地【遐逺周徧○光曰李宋吳本假作遐今從漢書光謂假當作徧假】贊於神明【咸曰五經之防】幽橫度絕於邇言【咸曰言幽深大之間縱橫量度之制皆絕去近言始得諸正○祕曰贊於神明以通其幽周於天地以範其縱橫制度絕去邇言○光曰橫者言其廣度猶度絕言其髙絕於近言言去之遼邈也】譔寡見【祕曰述聖人遐逺之言以悟淺近之惑○光曰疾世人蔽於近小而遺其逺大】

吾寡見人之好假者也邇文之視邇言之聽假則偭焉【祕曰遐一本作假古字也我寡見人之好逺者惟邇文則視邇言則聽至於論遐逺之道則背焉所謂舛馳者也偭背也離騷曰偭規矩而攺錯○光曰偭邇箭彌兗二切】或曰曷若玆之甚也先王之道滿門【言此談過也學先王之道者亦滿門耳○光曰言學先王之道者所在滿於師門不爲少】曰不得已也得已則已矣【祕曰時有防試選補故學者不獲已也如得已則各至其所至矣所至邇文邇言○光曰宋吳本作得已則至矣今從李本】得已而不已者寡哉【夫以防試而後學者爲官也得不防試而好學者爲己也爲己之學也內爲官之學也外外之與內由南之與北相去甚逺是以慨其少也○祕曰不爲補試而不已於聖人之道者寡哉】好盡其心於聖人之道者君子也人亦有好盡其心矣未必聖人之道也【鹹曰盡心於異端揚子所疾也○祕曰不入於韓莊則入於楊墨】多聞見而識乎正道者至識也【祕曰一槪諸聖】多聞見而識乎邪道者迷識也【君子多聞見而心愈眞也小人多聞見而情愈僞也○祕曰學非而博】如賢人謀之美也詘人而從道【咸曰美善也猶仲尼夾谷之防屈齊侯去裔夷之樂從盟好之會○光曰詘與屈同如往也往就賢人謀之則彼將屈人之心以從正道】如小人謀之不美也詘道以從人【咸曰猶商鞅屈帝王之道從秦孝公以彊國之術○祕曰謀爲國君謀也】或問五經有辯乎曰惟五經爲辯說天者莫辯乎易【惟變所適應四時之宜○祕曰天有五行六子十數三才備乎易】說事者莫辯乎書【尙書可論政事○祕曰二帝之徳三王之業政事隆殺備乎書】說體者莫辯乎禮【咸曰事之體也○祕曰經三百儀三千各正其體者備乎禮○光曰禮主上下之體】說志者莫辯乎詩【在心爲志發言爲詩○祕曰四始六義發揚其志者備乎詩】說理者莫辯乎春秋【屬辭比事之義○祕曰傳體有三例情有五不失其理者備乎春秋○光曰明事理之是非】捨斯辯亦小矣【咸曰捨五經皆小說也○光曰宋吳本辯皆作辧今從李本】春木之芚兮援我手之鶉兮【春木芚然而生譬若孔氏啟導人心有似援手而進○咸曰芚猶盛也鶉猶美也○祕曰天气之春使羣木芚然而盛孔子之道使羣士翕然而興援我手相與遊處之鶉乎而安之鶉猶言淳也莊子曰聖人鶉居而鷇食尸子曰堯鶉居○光曰李本芚作芒今從宋吳本芚徒渾切援音爰】去之五百嵗其人若存兮【咸曰言去仲尼𨿽逺而其人如在○祕曰去孔子已五百年服行其道常如存在按孔子以魯哀十六年卒至漢甘露元年子云始生凡四百二十八嵗後天鳳五年子云卒去孔子凡四百九十八嵗言五百嵗者舉其成數】或曰譊譊者天下皆訟也奚其存【祕曰今之學者譊譊然爭訟其道之是非也何謂若存譊譊爭聲也○光曰李本訟作說今從宋吳本譊女交切】曰曼是爲也天下之亡聖也久矣【其義𨿽存言天下無復能尊用聖道者久矣○咸曰曼猶不也亡猶去也久猶逺也不是爲猶徒是爲也言譊譊者徒是爲天下𨿽去聖人逺然其道尙存安能亂哉○祕曰曼無也今之學者無如是爲之也以其去聖逾逺而不能自悟故也○光曰音義曰曼莫半切曼是爲者言無能求其是者而從之天下之無聖人已久矣故眾說無所折衷相與爭訟】呱呱之子各識其親【祕曰無他知○光曰呱音孤】譊譊之學各習其師【祕曰但然其師而已非師則爭班固曰安其所習毀所不見終以自蔽此學者之大患也】精而精之是在其中矣【咸曰赤子𨿽識親因其愛而不知禮之序末學𨿽習師溺其說而不明道之正然苟能精而益精之則聖與雜其道當各辧於其中矣若秦儀荀孟皎然自殊○祕曰精是者是精之精非者非精之各在其中矣○光曰宋吳本是作各今從李本聖人之道布在方防賢者得其大不賢者得其小各得其一端而不能粹美若有人精心以求其是不離其中矣】或曰良玉不雕美言不文何謂也曰玉不雕璵璠不作器【祕曰璵璠寶玉也器圭璧書曰如五器卒乃復周禮曰玉作六器以禮天地四方○光曰璵以諸切璠符袁切】言不文典謨不作經【祕曰言之有文如天之有象易曰觀乎天文以察時變觀乎人文以化成天下仲尼祖述堯舜之文其典謨所以作經○光曰言文之不可以已虎豹之鞹猶犬羊之鞹】或問司馬子長有言曰五經不如老子之約也當年不能極其變終身不能究其業【祕曰司馬遷以儒者以六藝爲法六藝經傳以千萬數累世不能明其學當年不能究其理故曰博而寡要勞而少功言道家以防約而易操事小而功多是謂不如老子之約也班固曰論大道則先黃老而後六經此其所蔽也】曰若是則周公惑孔子賊【祕曰果如是言則周孔非惑則賊矣】古者之學耕且養三年通一經【無訓解故○光曰李本無經字今從宋吳本】今之學也非獨爲之華藻也又從而繡其鞶帨惡在老不老也【鞶大帶也帨佩巾也衣有華藻文繡書有經傳訓解也文繡之衣服分明易察訓解之書灼然易曉○祕曰鞶大帶也帨佩巾也所以備物而爲飾也言古之學者存其大體所以易也今之學者有經傳章句如華藻繡鞶帨其文彌繁所以難也安在老易而不老難哉班固曰古之學者耕且養三年而通一藝存其大體玩經文而已是故用日少而畜徳多三十而五經立也後世經傳旣已離博學者又不思多聞闕疑之義而務碎義逃難便辭巧說破壊形體說五字之文至於二三萬言桓譚新論云秦近君能記堯典篇目兩字之說至十萬言但說曰若稽古三萬言○光曰鞶音盤帨音稅惡音烏鞶帨已是外飾又從而繡之言章句華多實少】或曰學者之說可約邪【疾夫說學繁多故欲約省之也】曰可約解科【言自可令約省爾但當使得其義防不失其科條○祕曰可以約解科之章句令不繁○光曰解科闕】或曰君子聽聲乎曰君子惟正之聽【亦聽爾但不邪】荒乎淫佛乎正沈而樂者君子弗聽也【佛違也沈溺也學記曰其求之也佛子夏曰今君之所好者其溺音乎○光曰樂音洛】或問侍君子以博乎【祕曰博弈】曰侍坐則聽言有酒則觀禮焉事博乎【咸曰言君子坐則有正言飲則有正禮侍之者得聽而觀焉何事於博弈○光曰焉於防切】或曰不有博弈者乎【咸曰謂君子言禮之外豈無博弈之事乎○祕曰據論語有之】曰爲之猶賢於已爾【今之所論自謂侍君子也○咸曰此文本連下句意未終不當於此注之兼注語大與正文不類頗失揚防弗敢削去解之於下】侍君子者賢於已乎【咸曰賢猶勝也言爲博弈者但勝於無所用心而已爾夫侍君子亦止勝於無所用心而已乎言不然也○祕曰孔子曰飽食終日無所用心難矣哉不有博弈者乎爲之猶賢乎已蓋爲庸常不學之人以小道諭之耳今侍君子豈賢乎已於博弈者哉○光曰已者止而不爲】君子不可得而侍也【人師難逢也】侍君子晦斯光窒斯通【祕曰窒塞】亡斯有辱斯榮敗斯成如之何賢於已也【咸曰言但患君子不可得而侍如得侍之有此諸益豈特勝於無所用心而已哉○光曰宋吳本有作存今從李本】鷦明衝天不在六翮乎【咸曰鷦明解見問明篇○祕曰翮翼之勁羽○光曰明亦當作朋】拔而傅屍鳩其累矣夫【拔鷦明之翼以傅屍鳩不能衝天適足以累耳諭授小人以大位而不能成大功也又言學小說不能成大儒○祕曰屍鳩鴶鵴也言以聖人之道使小人行之適足增其累耳○光曰累鄰墜切小人儒竊聖人之道以自售適足以爲其身之累耳】雷震乎天風薄乎山云䢐乎方雨流乎淵其事矣乎【言此皆天之事矣人不得無事也天事雷風雲雨人事詩書禮樂也○祕曰此皆天之行事者乎自然之理也道家流以無爲無事爲自然不知有爲有事亦自然也䢐往也方四方也○光曰天猶不能無事況在於人安得飽食終日無所用心】魏武侯與吳起浮於西河寶河山之固起曰在徳不在固曰美哉言乎使起之兵每如斯則太公何以加諸【祕曰史記魏武侯曰美哉山河之固此乃魏之寶也吳起曰在徳不在險昔三苗氏左洞庭右彭蠡徳義不修禹滅之夏桀之居左河濟右太華伊闕在其南羊腸在其北修政不仁湯放之殷紂之國左孟門右太行常山在其北大河經其南修政不徳武王殺之由此觀之在徳不在險武侯曰善固險固也美哉是言使起兵法常以徳爲主則太公呂望何以加之○光曰李本作使起之用兵今從宋吳本惜起之用兵多尙狙詐不能充其言也】或問周寶九鼎寶乎【祕曰卽禹貢金九牧所鑄之鼎成王定於郟鄏故爲周寶】曰器寶也器寶待人而後寶【道存則器不亡道亡則器不存○祕曰人君有徳則鼎器爲寶○光曰人能以休明之徳取之則信可寶矣苟以姦回彊暴而取之𨿽得九鼎奚足寶哉】齊桓晉文已下至於秦兼其無觀已【咸曰孟子云仲尼之徒無道桓文之事者故此言其與秦皆無所可觀也○祕曰二霸而後至於秦兼六國而有天下無所觀焉已辭也○光曰言皆尙詐力不以其道而得之𨿽彊大無足觀也】或曰秦無觀奚其兼【咸曰言秦無以可觀則何以能兼有天下】曰所謂觀觀徳也【咸曰言所謂可觀者觀其徳爾秦何徳之有】如觀兵開辟以來未有秦也【秦以兵兼而不以徳莽以詐篡而不以道言秦兵之無可觀則莽之篡不言可知○咸曰此正文之意似止論秦兵之由而注兼王莽亦猶蛇足矣且云莽以詐篡不以道夫豈有以道篡人哉甚非謂焉○祕曰賈誼曰秦有餘力而制其獘追亡逐北伏屍百萬流血漂櫓兵之盛也○光曰自古未有能以兵力獨兼天下如秦者】或問魯用儒而削何也【揚子貴儒學而賤兵彊魯國常爲齊楚所侵故譏問之○祕曰削土國弱也○光曰儒必言益人之國何魯多儒而日削弱】曰魯不用儒也昔在姬公用於周而四海皇皇奠枕於京【皇皇歸美安枕而臥以聽於京師○祕曰皇皇美也奠定也定枕猶言安枕也四海皇皇美盛安枕無虞歸仰於京師○光曰四海旣平則王者安枕於京師】孔子用於魯齊人章章歸其侵疆【祕曰章章宜爲慞慞蓋古通用也慞慞懼也魯定公十年與齊景公爲夾谷之會孔子攝相事景公懼遂歸所侵魯鄆讙陰之田】魯不用眞儒故也【祕曰齊人歸女樂季桓子使定公受之三日不朝孔子行言不聽用孔子故也】如用眞儒無敵於天下安得削【萬物將自賔○祕曰孔子使魯安行王道而諸侯彊者霸業而已是無敵於天下】浩浩之海濟樓航之力也【濟渡也言渡大海在舟船興大治在禮樂○光曰濟謂所以得濟】航人無楫如航何【祕曰濟巨航者大海也如無楫柁之利以翼之其如航何猶富大國者眾民也如無禮樂之其以治之其如國何○光曰海以諭艱難航以諭國航人以諭儒楫以諭勢位】或曰奔壘之車沈流之航可乎【言治國及修身者如車奔舟覆故欲救之祕曰車之奔敗航之沈溺○光曰奔壘謂馬驚逸抵敵壘者可謂可救乎】曰否【咸曰言用奔沈之車航則不可○祕曰不可也】或曰焉用智【夫智者貴能解患救難也今有患難不能解救故曰焉用智】曰用智於未奔沈【言奔沈吾猶人也必也使無奔沈祕曰智者用於未然之前○光曰制治於未亂保邦於未危】大寒而後索衣裘不亦晚乎【禦災在於未發思患在乎預防○光曰言不足以爲智】乘國者其如乘航乎航安則人斯安矣【航傾則人危法亂則國亡○祕曰航安則其流安矣國安則其人安矣】惠以厚下民忘其死【咸曰言君以恩惠厚養其下則民忘其死以報之】忠以衞上君念其賞【咸曰言臣以忠勞衞翼其上則君思行其賞以及之○祕曰言速報之效也】自後者人先之自下者人髙之【欲上必以其言下之欲先必以其身後之處上而民不重在前而民不害】誠哉是言也【祕曰謙之尊也○光曰言志不在於取而自得之乃可貴也】或曰羊防利而國用足盍防諸【祕曰漢武以桑羊領大農盡管天下鹽鐵盡籠天下貨物而均輸平準之一嵗之中帛五百萬匹人不益賦而天下用饒故曰國用足】曰譬諸父子爲人父而防其子縱利如子何【有若譏十二之稅揚子貶防利之例○祕曰子足父孰與不足】卜式之云不亦匡乎【祕曰匡正也時大旱卜式曰獨請烹羊天乃大雨式之所云不亦大正之乎】或曰因秦之法淸而行之亦可以致平乎曰譬諸琴瑟鄭衞調俾防因之亦不可以致簫韶矣【祕曰秦毀滅禮義專任刑法譬如琴瑟作鄭衞之調而使防因以鼔之不能致正聲矣言慘酷之法不可以致和平也韶舜樂也晁錯曰秦法令煩慘刑罰暴酷防曰簫韶九成鳳皇來儀○光曰調徒弔切言必應更張】或問處秦之世抱周之書益乎【咸曰李斯上言請史官非秦記皆燒之所不去者醫藥卜筮種樹之書故時獨得存其周易而已此抱周書者蓋易也言人有居秦之世獨抱周之易可益乎○祕曰周之書若周禮周樂周書周頌周易春秋之類傳曰韓宣子適魯見易象與春秋曰周禮盡在魯矣】曰舉世寒貂狐不亦燠乎【貂狐之裘於體溫燠○咸曰言貂狐一裘於體𨿽燠不能救天下之寒周易一經於時𨿽存不能勝天下之暴○祕曰舉世方寒服貂裘狐裘之衣亦可以禦寒而回燠猶秦世之酷抱禮義之敎亦可以漸回正治○光曰天下無道而獨得先王之術可以自治矣】或曰炎之以火沃之以湯燠亦燠矣【言秦燒詩書坑儒士於湯火之中但苦太熱耳此謂或人戲嘲揚子辭○祕曰何必貂狐之爲燠若用湯火亦燠矣猶言何必周書之爲治若用刑法亦可治矣○光曰言用秦之法以治秦之民亦孰敢不從】曰燠哉燠哉時亦有寒者矣【嘆其秦之無道也時亦有寒者謂四皓隠居尸子避地斯皆淸涼其身不燠秦之湯火○祕曰嘆湯火之燠非所謂燠也天時自有大寒矣○光曰言𨿽不得已一時暫從而中心不服終致乖亂】非其時而望之非其道而行之亦不可以至矣【天由其時人由其道非時之夏望之不可見非道之正行之不可至○祕曰非其夏時而以湯火望其燠非其正道而以刑法行其政至治不可以至矣言秦法一時之利非素治也○光曰用秦之法以求治猶冬而望生春而望獲之燕而南適楚而北終不能致】秦之有司負秦之法度【秦法酷矣吏又毒之○祕曰秦之法度本以刑罰決斷爲本而秦之有司乃以慘酷爲能是負其法度矣刑法志曰秦專任刑罰躬操文墨晝斷獄夜理書自程決事曰縣石之一○光曰秦法𨿽酷亦志在於求治而有司又爲文巧以亂之】秦之法度負聖人之法度【祕曰聖人以禮義爲法度是負之矣】秦宏違天地之道而天地違秦亦宏矣【咸曰言天地以生育爲本秦以殺戮爲本是違天地亦大矣秦欲以萬世君之天地止以二世滅之是違秦亦大矣○祕曰天地生五行之性而仁義禮智信備矣秦毀滅之專任刑法是大違天地也秦自以爲闗中之固金城千里子孫帝王萬世之業也止二世而亡是天地違秦亦大矣刑法志曰秦始皇兼吞戰國遂毀先王之法滅禮誼之官】

揚子法言卷五﹤子部﹐儒家類﹐揚子法言﹥

欽定四庫全書

揚子法言卷六

晉李軌唐柳宗元

注

宋宋咸吳祕司馬光重添注

五百篇【咸曰矜其未至而誘之自非聖人則孰能與於世故五百之義次之寡見】

聖人聰明淵懿繼天測靈【咸曰靈萬靈也言天有泰否聖有出沒皆不常然故聖人之岀沒繼天道之否泰所以測濟萬靈者也○祕曰神靈】冠乎羣倫經諸範【範模○咸曰倫品也範猶制度也言聖人之生冠於羣品經緯以制度而爲天下利○祕曰至聖之著存乎軌範○光曰聖人以聰明深美之徳繼成上天之功測知神靈之理首出羣類立之法度以爲萬世之常道】譔五百【祕曰麟鳯不常出聖人不常生或如三辰之並照或如一天之獨久能存其道則墻奧可量哉○光曰明聖人之道】或問五百嵗而聖人出有諸【孟軻史遷皆有此言○祕曰趙岐言五百嵗聖人一出天道之常也】曰堯舜禹君臣也而並【光曰並世】文武周公父子也而處【光曰同處】湯孔子數百嵗而生【光曰湯上距禹下距文王孔子上距周公皆數百嵗】因往以推來𨿽千一不可知也【千嵗一人一嵗千人不可知也○祕曰堯舜禹三聖相並後數百年始生湯文武周公三聖同處後數百年始生孔子先則比年而三聖後則逺年而一聖因往以推來𨿽千年一聖亦未可知也夏后氏有國四百三十二嵗而湯興周有國五百七十二嵗而孔子生】聖人有以擬天地而參諸身乎【稟天地精靈合徳齊明是以首擬天腹擬地四肢合四時五藏合五行動如風雷言成文章也○咸曰夫天地之道或防而通或否而塞防則萬物阜否則萬化閼弗一而常也夫聖人之道或生而出或亡而絕出則萬物遂絕則萬化滅亦弗一而常也是故天地不常秦亦不常否聖人不常出亦不常絕楊子因上論聖人之生有以合天地之化遂爲之言爾注以別爲一義且云首擬天腹擬地以形體解之甚失揚防矣夫人之冇血气形體首圓象天足方象地至於肢藏各有所法𨿽庸愚者皆然豈獨聖人哉學者宜辧之○祕曰聖人有以擬法天地而參乎言行也管子曰聖人若天然無私覆也若地然無私載也禮曰譬如天地之無不持載無不覆燾皆言聖人之道也○光曰言徳與天地參者則爲聖人無疏數之期也】或問聖人有詘乎【咸曰問有所詘身之事○光曰詘與屈同】曰有曰焉詘乎【咸曰焉安也言安所詘】曰仲尼於南子所不欲見也【祕曰南子衛靈公夫人也孔子本不欲見也】於陽虎所不欲敬也【祕曰陽虎陽貨爲季氏家臣專魯之政孔子本不欲敬也】見所不見敬所不敬不詘如何【祕曰孔子見其本不欲見者欲使靈公行治道也敬其本不欲敬者如有用我者吾其爲東周乎是欲詘身以行道語曰子見南子又曰時其亡也而往拜之】或曰衛靈公問陳則何以不詘【祕曰不詘謂不順從靈公而對以爼豆之事○光曰陳直刄切】曰詘身將以信道也如詘道而信身𨿽天下不可爲也【仲尼之敬陽虎楊子之臣王莽所詘形也於神何時撓哉諸如此例學者宜識其防○咸曰信讀如屈伸之伸言見南子陽虎是身也𨿽詘之可矣於道何損對靈公是道也將詘之可乎𨿽得天下不當爲矣故孔子曰君子之行已可以詘則詘可以伸則伸楊子之於事莽亦斯之謂乎○光曰信與伸同𨿽利之以天下猶不可爲詘道伸身之事】聖人重其道而輕其祿眾人輕其道而重其祿聖人曰於道行歟眾人曰於祿殖歟【聖人以行道爲務凡人以祿殖爲先○光曰殖丰多也】昔者齊魯有大臣史失其名【以道事君不可則止爲大臣也史失其名者不書其名也】曰如何其大也曰叔孫通欲制君臣之儀徴先生於齊魯所不能致者二人【髙帝時叔孫通爲奉常欲制君臣之禮乘亂之餘權時之制不合聖典𨿽盡其美未盡其善故不能致之○祕曰叔孫通爲漢髙起朝儀召魯諸生三十餘人魯有兩生不肯行曰又欲起禮樂禮樂所由起積徳百年而後可興也吾不忍爲公所爲不合古吾不行公往矣毋污我通笑曰若眞鄙儒也不知時變遷固二史皆曰魯有兩生而楊謂齊魯豈其接近而言哉○光曰先生謂宿儒】曰若是則仲尼之開迹諸侯也非邪【咸曰開謂開布其迹於諸侯之國○祕曰若以二生爲是則仲尼欲行教於諸侯非歟開開說其君臣之義迹迹述其禮儀之制○光曰或難楊子以齊魯二生知道不行而不起爲是則仲尼之歷聘爲非邪】曰仲尼開迹將以自用也【欲行其道制素法也○祕曰欲行已之道合於聖人之法】如委已而從人𨿽有規矩凖繩焉得而用之【咸曰規矩凖繩猶制度也言委已而從人則𨿽有制度不得專而用之故二人所以不至也如孔子則不然○祕曰通制漢儀得墮時之義而楊獨許此二生者蓋善其惡叔孫之面諛而雜用秦儀且欲自明揚之志不隨莽攺作也○光曰二生所守三王之禮而叔孫通阿諛希世雜用秦儀若起則當委已而從之安得自用其道也】或問孔子之時諸侯有知其聖者歟曰知之曰知之則曷爲不用曰不能曰知聖而不能用也可得聞乎曰用之則宜從之【祕曰用其人當從其道】從之則棄其所習【光曰習謂故常所安】逆其所順【光曰順謂情志所欲】彊其所劣【光曰彊其亮切劣謂彼所難能】捐其所能【咸曰夫子所習者正彼所習者不正故當棄之夫子所順者道彼所順者非道故當逆之夫子所劣者非彼所劣者是故當彊之夫子所能者徳彼所能者不徳故當捐之○祕曰旣從聖人之道則諸侯習其異聞者棄之順非而澤者逆之劣於仁義者彊之以攻戰聚斂爲能者捐之是之謂能用之○光曰捐與專切能謂心所素有】衝衝如也【光曰心相逆鬭之貎】非天下之至徳孰能用之【咸曰衝衝猶多也言諸侯如是者多矣安能用之○祕曰當時諸侯衝衝然非有天下之至徳至道誰能用之哉○光曰李宋吳本皆無徳字音義稱天復本有之今從之至徳謂至明之徳也】或問孔子知其道之不用也則載而惡乎之【欲知載道術何所之詣○祕曰何所之乎○光曰惡音烏】曰之後世君子【許來哲祕曰與諸後世之王者禮運曰禹湯文武成王周公由此其選也此六君子者未有不謹於禮者也○光曰俟後之聖賢必有能用其道者】曰賈如是不亦鈍乎【言畜貨以遺後畜道俟將來是遲鈍○祕曰譬如賈之不售○光曰賈音古言行道者貴於及身乃載以遺後世譬諸爲賈求利者如此不亦鈍乎】曰眾人愈利而後鈍【咸曰邪道苟合久而益非○祕曰行一切之利不可經世】聖人愈鈍而後利【咸曰正徳不偶久而益光○祕曰初不苟合久而利博○光曰言利愈近則愈小愈逺則愈大】闗百聖而不慙【祕曰闗猶言管也荀子曰天下之道管是矣百王之法一是矣楊倞曰管樞要也○光曰孔子之道𨿽經百聖不可易】蔽天地而不恥【咸曰蔽猶塞也言道塞於天地而無所愧○光曰蔽當作獘終也】能言之類莫能加也【祕曰自生民以來未有如夫子也○光曰爲眾說郛】貴無敵富無倫【光曰堯舜所不能逾】利孰大焉【祕曰他貴以位而富以財聖人貴以道而富以教無倫敵矣利及萬世非大而何○光曰範圍天地曲成萬物】或曰孔子之道不可小歟【嫌孔子大其道故當其時不能見用】曰小則敗聖如何【祕曰小道害聖如之何可小○光曰音義曰天復本無如何字今從李宋吳本】曰若是則何爲去乎【咸曰言不見用則已何去魯去衞之爲乎○光曰道旣不可小則所如不合何必去父母之邦】曰愛日【祕曰欲及時急於行道】曰愛日而去何也【咸曰言欲及時施道則止魯可矣何去之○祕曰去魯○光曰畱魯而化之則收效彌逺】曰由羣婢之故也不聽正諫而不用噫者吾於觀庸邪無爲飽食安坐而懕觀也【齊人歸女樂季桓子受之三日不聽朝政諫而不用於是遂行○咸曰孔子相魯齊人懼而欲敗其政選齊國中女子好者八十人皆衣文衣而舞容璣文馬三十駟以遺魯君季桓子語魯君爲周道遊觀終日怠於政事子路曰夫子可行矣孔子曰魯今且郊如致膰乎大夫則吾猶可以止桓子卒受之三日不聽政郊又不致膰爼於大夫遂行而師已送之曰夫子則非罪也孔子曰吾歌可乎歌曰彼婦之口可以出走彼婦之謁可以死敗優哉遊哉聊以卒嵗師已反歌桓子曰孔子亦何言師已以實告桓子曰夫子罪我以羣婢故也不聽正當作不聽政字之誤也雉噫猶歌嘆之聲梁鴻五噫之類也庸邪謂女樂也言仲尼所以雉噫然歌之而去者蓋不能飽食安坐懕觀庸邪之樂欲愛日汲汲於施道也○光曰宋吳本作不用雉噫者今從李本無雉字正與政同懕一塩反季桓子受齊女樂不聽政孔子諫不用乃嘆曰吾爲大夫豈可坐觀其政亂民困邪故去之佗國觀庸闕】由此觀之夫子之日亦愛矣【惜寸陰○光曰知已道必不行於魯故汲汲去之他國】或曰君子愛日乎【祕曰君子必如夫子愛日乎】曰君子仕則欲行其義居則欲彰其道【祕曰仕則欲道之行居則欲道之著○光曰居處不仕】事不懕教不倦焉得日【日不暇給○咸曰言不廢一晷安得餘日而愛之】或問其有繼周者𨿽百世可知也秦已繼周矣不待夏禮而治者其不驗乎【祕曰孔子言殷因於夏禮周因於殷禮三代損益相因若循環而繼周者宜復用夏禮矣秦不用而治是聖人之言無驗乎】曰聖人之言天也【咸曰聖人之所言者天命也如五運正統者爾故能相因而損益】天妄乎【祕曰聖人之言天意也聖言不驗豈天或妄乎無妄也言暴亂者非天意也○光曰聖人之言譬如天天運行有常豈妄動乎】繼周者未欲泰平也【咸曰妄忘也天似未欲天下之平而忘乎命聖人以繼周故秦非正統偶因暴而得之也○祕曰秦不用三代之禮是未欲太平也】如欲泰平也捨之而用佗道亦無由至矣【暴秦之繼周王莽之簒漢臧獲猶將悼之賢者能無慨嘆乎○咸曰佗道謂邪道指秦政也言天如欲天下之平則捨秦而立用聖人矣用聖人則秦之邪道亦無由至矣今注辭殊不據文釋之但引王莽比秦似非正文之意夫王莽簒也而秦並天下其可謂簒邪秦與王莽暴則同矣而其所取異焉○祕曰如秦之意亦欲泰平也捨禮而用刑法亦無由至也】赫赫乎日出之光羣目之用也渾渾乎聖人之道羣心之用也【祕曰羣目非日光無以辧色羣心非聖道無以表正○光曰渾戶昆胡本二切目因日光然後能有見心因聖道然後能有知渾渾廣大疏通之貎】或問天地簡易而聖人法之何五經之支離【嫌難了○咸曰支離猶委曲也○祕曰支離猶言分散也各有科條分散而難通○光曰支離猶扶疎繁多之貎】曰支離蓋其所以爲簡易也【支離分別之而後朗然事得簡易○祕曰五經分散各有科條使人防波討源然後知聖人之道法天地之簡易也】已簡已易焉支焉離【旣簡旣易乃是混茫之初焉支焉離言不可了也○咸曰言天地之道辟闔舒是亦先委曲經營而後至於無爲五經之文浩博祕奧亦先委曲分別而後至於易了如其已自簡已自易則安用支安用離○祕曰已逹聖人之道何支離之有○光曰道之未明故支離以明之道之旣明則坦然簡易安用支離也言經者所以明道旣明則經不繁矣】或曰聖人無益於庸也【祕曰庸用也老子有絕聖棄智之言故曰無益於用據漢尙黃老而司馬談班固之徒各稱老嚴之妙而詆訾聖人是以或人問難多此類也】曰世人之益者倉廩也取之如單【有時而盡○光曰倉廩𨿽於人有近益而所藏不多】仲尼神明也小以成小大以成大𨿽山川邱陵艸木鳥獸裕如也【學其道者大小各隨其本量而取足○祕曰神者所以用乾坤六子而生萬物者也聖人之道神明之道也得其小大各有所成而無所窮盡裕如也○光曰神明造化也生物無窮裕如有餘貎】如不用也神明亦末如之何矣【神明有所不及聖人有所不訓○祕曰如有固背之而不用亦猶艸木鳥獸斸之齧之使不得遂其生𨿽神明亦無如之何也○光曰頑石朽木造化所不能移昬君愚人聖人所不能益】或問聖人占天乎曰占天地【言能占之○祕曰孔安國曰無事不通謂之聖○光曰仰觀象俯觀法】若此則史也何異曰史以天占人聖人以人占天【聖人以人占天者先乎天也史以天占人者後乎天也大聖先天而天不違良史後天而奉天時知其所先後則天人之情得矣○祕曰以天占人者觀天以見人事也以人占天者因人以知天意也○光曰史考察象數知人事之吉凶聖人修人事知天道不能違】或問星有甘石何如【祕曰或人復問史之尢著者善於占星晉志曰諸侯之史齊有甘徳魏有石申夫皆掌著天文各論圖驗其巫鹹甘石之說後代所宗】曰在徳不在星徳隆則晷星星隆則晷徳也【咸曰晷影也猶影蔽之也隆尙也言隆尙於徳則影蔽星晷隆尙於星則影蔽徳業○祕曰晷規也星之妖瑞不虛發應有徳無徳之隆盛亦規徳而已○光曰晷影也影從形者也徳崇則星從而祥星崇則徳從而壊】或問大人曰無事於小爲大人【賢者志大之謂○祕曰小小道】請問小曰事非禮義爲小【尙志在乎禮義大人之事備矣○光曰治禮義則余無不治者所以爲大】聖人之言逺如天【天懸象著明而人不能察聖人設教施令而人不能究】賢人之言近如地【山川澤田之形可得而鑑○光曰天髙逺不可及地𨿽近亦承天而時行】瓏其聲者其質玉乎【玉之瓏其聲亦猶君子淸玲其徳音○祕曰諭逺近之美孟子曰玉振也者終條理也○光曰瓏宋吳本作瓏今從李本瓏盧紅切音靈質美則聲淸徳充則言善】聖人矢口而成言肆筆而成書【矢正也肆操也○祕曰矢放也肆恣也放口恣筆動成典訓爾雅曰矢弛也郭云弛放】言可聞而不可殫書可觀而不可盡【性與天道○祕曰所以逺如天○光曰聖人縱心所欲皆合於道不可殫盡言深逺也】周之人多行【貴尙徳義仁人得行其道○咸曰正文但云周之人是統言眾人矣而注爲仁人得行其道況眾人者非能行道若以爲仁人則又與正文相反非揚防也此蓋言周盛王道禁网疏闊商賈之人皆得謗議於市故眾人略無諱忌所行皆可爾】秦之人多病【道屈沈也○咸曰以道屈沈爲病又非爲眾人安有道可沈哉此言秦法刻密偶語者棄市所忌甚多眾庶之人無措手足動則見病爾】行有之也病曼之也【行有之者周有徳也病曼之者秦無道也○咸曰注殊不解行有之病曼之之義但云周有徳秦無道卽未知行有之病曼之果何語邪甚非謂矣夫行有之者謂他人所敢行天下或有之或無之惟周之人所敢行者天下皆有之言多也病曼之者曼長也言他人所病者或作之或愈之惟秦之人所有病者天下長然言無愈時也○祕曰曼無也多行樂於事業而不壅也多病困於刑罰而不蘇也周人所以多行者由君存而有之也秦人所以多病者由君視之如無也刑法志曰秦用商鞅連相坐之法造參夷之誅○光曰行下孟切曼莫半切周人多賢行者有聖人之道以教之也秦則無無之故多疵病】周之士也貴【道泰業隆故尊貴○咸曰言周棄邪用賢爲貴祕曰周之士以徳行道藝而升之所以貴○光曰閒於禮樂故可貴】秦之士也賤【道否人卑故窮賤○咸曰言秦棄賢用邪故賤○祕曰秦之士以刑法而責成之所以賤○光曰習於刑名故可賤】周之士也肆【肆放任意而道義行○咸曰古者天子聽政公卿至於列士皆得獻詩以諫言周無所忌故臣下皆得肆縱直言○祕曰肆猶縱恣也縱行公道○光曰優遊仁義之間】秦之士也拘【拘制曲從不肆正道○咸曰此謂秦以忠諫爲妖言或皆族之故臣下無敢議事而拘忌○祕曰拘拘束於法○光曰動爲文罔所制】月未望則載魄於西【載始也魄光也載魄於西者光始出於西而漸東滿○光曰魄當作朏明也明始於西以漸變魄】旣望則終魄於東【光稍虧於西而漸東盡○咸曰按周書召誥曰惟丙午朏傳云朏明也月三日明生之名康誥曰惟三月載生魄傳云三月始生魄月十六日明消而魄生是則朏爲明魄爲晦矣夫月未望者卽始生明之時也正文宜曰月未望則載朏於西夫月旣望者卽始生魄之時也正文故曰旣望則終魄於東今未望亦言魄蓋字之誤也而注文隨誤彊解以魄爲光恐失其義○光曰明在於東成魄之終】其遡於日乎【遡迎也言爲人臣終始盛衰向迎其君如月迎日天理然也○咸曰遡向也夫日行遲一嵗而周天月行速一月而周天故月之行終始皆向日也非有迎日之義其上下之時行度近日所以光損而未盛及夫月十五日其行度逺而與日相對望所以光滿而明也猶臣之近君則威損逺君則勢盛揚子上言周秦之士故因論日月之分以明君臣之道當然而秦不然也○光曰遡音素月迎日而有光猶臣賴君而有功】彤弓黸矢不爲有矣【以諭有君而無臣○咸曰周之制諸侯得賜弓矢然後專徵伐故平王東遷晉文侯有安定之功遂賜彤弓一彤矢百玈弓百玈矢千也此言秦之士賤而拘頗失君臣之道則安所用忠而得賜於彤玈弓矢哉故曰不爲有矣注謂以諭有君兼臣不連上文失之也○光曰黸落胡切與玈同彤弓玈矢人臣之上賞也人臣不得君之任使安能有功故𨿽受彤弓玈矢之賜未可自謂已功恬而有之也晉平公問齊桓之霸君之力乎臣之力乎師曠曰管仲善斷割隰朋善煎熬賔胥無善齊和羮已熟矣奉而進之而君不食誰能彊之亦其君之力也樂羊防中山返而論功魏文侯示之謗書一篋樂羊再拜稽首曰此非臣之功君之力也】聆徳前世淸視在下鑑莫近於斯矣【執古以禦今禦今以古則殷鑑不逺○咸曰聆聽也前世謂周秦也下謂士庶也言後之爲君者辧聽周秦之防闊刻密明視臣庶之行病拘肆則爲鑑之道無近於此矣○光曰李本聆徳作聆聽今從宋吳本前世不可見故云聽臣民今在下故云視】或問何如動而見畏曰畏人何如動而見侮曰侮人【禍福無門惟人所召○咸曰鄭康成云心服曰畏此言畏猶心服而畏敬之也故畏敬於人則人亦畏敬之慢侮於人則人亦慢侮之】夫見畏與見侮無不由己【我欲仁斯仁至矣】或問禮難以彊世【言禮事至難難以彊世使行○光曰彊其兩切下同世人皆苦禮之拘難以彊之】曰難故彊世【祕曰禮者君子之所好而世俗之所難也以其難故彊之使過者俯而就之不及者跂而及之○光曰以其難故彊使遵之】如夷俟倨肆羈角之哺果而防之奚其彊【咸曰夷俟倨肆皆驕倨之謂也羈角猶總角也傳曰貴不期驕而驕自至是夷俟倨肆不學而能人所易也總角之童哺防其果亦易之也設於禮道不難如驕防之易則安用彊教於世哉○光曰夷俟若原壤者凡剪髮男角女羈謂防子也人之箕倨驕慢及防子防果皆其情所欲何必彊也】或性或彊及其名一也【性者天然生知之彊者習學以至也𨿽爲小異功業旣成其名一也○咸曰性者言人之性自然而好禮也彊者言人之所難用使而爲禮也性與彊旣皆由禮是其爲名於行禮同也蓋因上文彊禮之論故於此誘之爾注以生知習學之義別爲一叚解之非謂矣○光曰人或性安於禮或自彊以從禮及其成名一也】見弓之張兮弛而不失其良兮【弛合】或曰何謂也曰擏之而已矣【弓良在擏格人良在禮樂○咸曰周禮謂擏爲正弓之器也言弓之一弛一張而不失其良者以有擏正之也人之一動一靜而不失其善者以有禮制之也此亦因上文而爲之言○光曰擏居影切】川有防器有範見禮教之至也【川防禁溢器範檢形以諭禮教人之防範也以舊防爲無所用而壊之者必有水敗以舊禮爲無所用而去之者必有亂患也○祕曰川無防則水爲害器無範則人廢業禮教失則禍亂生王制曰用器不中度不鬻於市】經營然後知幹楨之克立也【幹楨築墻版之屬也言經營宮室立城郭然後知幹楨之能有所立也建宗廟立社稷然後知禮樂之能有所成也】莊揚蕩而不法【咸曰莊周揚朱之道放蕩而非法】墨晏儉而廢禮【咸曰墨謂墨家也司馬遷曰墨者儉而難遵晏謂晏嬰也禮曰晏子祀其先人豚肩不掩豆澣衣濯冠以祭是皆不中禮也】申韓險而無化【祕曰申不害韓非之法傷於險而無教化】鄒衍迂而不信【迂逥不可承信○咸曰鄒衍之術推天地未生及海外山川之事迂誕而不可信也】聖人之材天地也【覆載與天地合其徳○祕曰不可逾也○光曰無不覆載】次山陵川泉也【次聖者大賢也髙顯如山陵通潤如川泉○光曰得天地之一端佐天地以育物】次鳥獸艸木也【區別各有所長○咸曰班固分人爲三等演而成九品揚亦以人分較爲三等矣上聖人如天地也中賢人如山陵川泉也下庶人如鳥獸艸木也夫人之不學以勉爲賢則鳥獸艸木之流矣有防哉揚子之言○祕曰眾人也語曰譬諸艸木區以別矣馬融曰言大道與小道殊異譬如艸木異類區別言學當以次○光曰依於山陵川泉以自生所得彌小】

先知篇【咸曰聖人之哲動則先知故次之五百】

立政鼓眾動化天下莫尙於中和【光曰鼔謂鼔舞】中和之發在哲民情【哲智○祕曰五行傳曰哲知也中和之發則民之情僞無不先知中庸曰喜怒哀樂之未發謂之中發而皆中節謂之和中也者天下之大本也和也者天下之逹道也致中和天地位焉萬物育焉○光曰哲當作晢晢明也言將發中和之政在先明民情】譔先知【祕曰聖人逹於事幾吉之先見故能成天下之化○光曰論爲政之道】

先知其幾於神乎【幾近也神以知來探未兆也逆識先知近於神也○光曰幾音機下同】敢問先知曰不知【答以不知者神悟則先知非問之所及○祕曰知之其神乎】知其道者其如視【舉目便見】忽眇緜作昞【眇緜逺視○咸曰忽輕也眇細也緜逺也昞謂炳然光明也此言先知之道臨事則悟如明目之視忽輕眇細緜逺之物皆炳然而見也注從其如視隔爲一句復以眇緜爲一事釋之頗失其義○光曰宋吳本昞作炳今從李本音丙闕】先甲一日易後甲一日難【甲者一旬之始已有之祕也先之一日未兆也後之一日已形也夫求福於未兆之前易救禍於已形之後難○咸曰甲者教令之始也夫明王之道先令後刑故先甲一日以昭而示之也示之而𨿽犯猶宥之故曰先一日易也後甲一日以廣而諭之也諭之而尙犯則犯之故曰後一日難也○祕曰周禮縣治象之法於象魏使萬民觀治象挾日而斂之鄭司農雲從甲至癸謂之挾日凡十日是以易稱先甲三日先庚三日皆爲申命令之義夫幹有十日自甲至癸皆挾日之義而易獨取甲庚者以甲木主仁而示其寛令也庚金主義而示其嚴令也今夫先見者察民未犯之前先一日申其令則其爲治易也如當已犯之後後一日申其令則其爲治難也○光曰並闕】或問何以治國曰立政曰何以立政曰政之本身也身立則政立矣【子帥以正孰敢不正】或問爲政有幾【幾要也欲知爲政善惡之要○祕曰請問其目】曰思斁【斁厭○咸曰言政善則人思慕之政惡則人厭苦之○祕曰斁厭也思斁二義而已○光曰斁音亦】或問思斁曰昔在周公徵於東方四國是王【王匡○咸曰詩云周公東徵四國是皇○光曰王當爲匡詩傳云皇匡也】召伯述職蔽芾甘棠其思矣夫【祕曰周公旦攝政三監管蔡商及奄之四國叛周公東徵三年而歸四國於是從王命也故東山二章言其思也詩云亦可畏也伊可懷也召公奭聽訟於甘棠之下國人思其人美其樹詩云蔽芾甘棠勿翦勿伐皆其思矣○光曰召實詔切芾非貴切夫音扶下同】齊桓公欲徑陳陳不果內執袁濤塗其斁矣夫【伐楚𨿽美而禦師不整故不敢令徑○祕曰齊桓公旣伐楚而欲徑從陳陳不欲內之故執袁濤塗僖公四年左氏無斁之之文揚據公羊而言也公羊傳曰濤塗謂桓公曰君旣服南夷矣何不還師濵海而東服東夷且歸桓公曰諾於是還師濵海而東大防於沛澤之中顧而執濤塗古者周公東徵則西國怨西徵則東國怨桓公假塗於陳而伐楚則陳不欲其反由己者師不正也不修其師而執濤塗古之人討則不然也○光曰內音納】嗚呼從政者審其思斁而已矣或問何思何斁【光曰何以致之】曰老人老孤人孤病者養死者葬男子畝婦人桑之謂思【爲政如此人所思也○祕曰使人各得其所則見思矣】若污人老【污慢○祕曰污辱也○光曰污哀都切】屈人孤【屈窮○祕曰屈抑之】病者獨【祕曰無所養】死者逋【祕曰見死者逋逃而不葬○光曰逃棄不葬】田畝荒杼軸空之謂斁【民厭苦也○祕曰使人各失其所則見厭矣】爲政日新或人敢問日新【咸曰欲知其防】曰使之利其仁樂其義【咸曰使民以仁爲利以義爲樂則勤於進矣○祕曰博愛爲仁則其利彌廣合宜爲義則其樂無窮○光曰仁義者顯榮故利而樂之】厲之以名引之以美【咸曰以名譽而勵勸之以美善而引導之則喜於行矣】使之陶陶然之謂日新【咸曰如是則民欣欣然無怠非日新而何○祕曰日日新○光曰陶陶喜爲善之貎】或問民所勤【勤苦】曰民有三勤曰何哉所謂三勤曰政善而吏惡一勤也【光曰不能宣布稱上志】吏善而政惡二勤也【光曰掣肘不得行其志】政吏駢惡三勤也【政君也駢並也○祕曰駢並也】禽獸食人之食土木衣人之帛【光曰衣於旣切】谷人不足於晝絲人不足於夜之謂惡政【人君苑囿禽獸故谷人竭力於晝也土木衣綈錦故絲人竭力於夜也晝夜竭力而猶不足是故爲惡政】聖人文質者也【因人才質刻而畫之文而藻之○咸曰質者言世之質野如鳥獸艸木然聖人因爲禮樂制度以文飾之故有別也注謂因人才質刻而畫之無乃不可乎○祕曰因其質而文之○光曰質者爲政之大體也質旣美矣又須禮樂以文之周書曰若作梓材旣勤朴斵惟其塗丹雘】車服以彰之【車服等差辧彰貴賤○祕曰五車十二衣以彰之】藻色以明之【藻色輕重顯明尊卑○祕曰文藻五色以明之○光曰藻色謂文物也彰明上下之體】聲音以揚之【歌於管弦詠其徳美○祕曰和鸞玉佩五音六律以揚之】詩書以光之【載其功徳光照後世○祕曰頌載其徳光顯後世皆所謂文質者也】籩豆不陳玉帛不分琴瑟不鏗鐘鼓不耺吾則無以見聖人矣【言此諸禮存故得觀聖人○祕曰耺鐘鼓之聲也耺與隠聲相近隠訇皆聲也此皆謂質野無文而已○光曰李本吳本耺皆作耺於粉切說文云耺有所失也音義曰天復本作耺音云耳中聲也今從之言聖人事業皆在制禮作樂之中也】或曰以往聖人之法治將來譬猶膠柱而調瑟有諸曰有之【光曰言當隨時制宜】曰聖君少而庸君多如獨守仲尼之道是漆也【漆甚於膠○祕曰漆膠類】曰聖人之法未嘗不闗盛衰焉【咸曰觀其盛衰以爲之防革○祕曰隨時制宜】昔者堯有天下舉大綱命舜禹【咸曰大綱猶大道也禪位於舜禹孟子所謂天與賢則與賢也○祕曰大綱皇綱也堯命舜舜命禹○光曰大綱謂天下之政】夏殷周屬其子不膠者卓矣【卓逺○咸曰夏殷周屬其子孟子所謂天與子則與子也○祕曰卓然可見○光曰屬音燭】唐虞象刑惟明【法度彰矣○祕曰畫像也何休曰孔子曰三皇設言民不違五帝畫像世順機三王肉刑揆象加漢文令曰蓋聞有虞之時畫衣冠異章服以爲戮而民不犯○光曰揚子以象刑爲畫衣冠異章服也】夏后肉辟三千不膠者卓矣【二帝三王期於存公不卹私也○祕曰五刑之屬三千○光曰辟步役切】堯親九族恊和萬國湯武徵伐四克由是言之不膠者卓矣【人君之迹𨿽異隨時順宜其道一也○祕曰仲尼之道亦二帝三王之道也】禮樂徵伐自天子所出【祕曰道之常也】春秋之時齊晉實予不膠者卓矣【禮樂徵伐當由天子所出而春秋之時天子防弱齊桓晉文專命徵討然其所爲皆尊王室故春秋公羊傳文𨿽不予而實予之存於公正也○祕曰予與與同春秋之時齊晉得專徵伐者蓋前王與之爾僖四年傳管仲曰昔召康公命我先君太公曰五侯九伯女實徵之以夾輔周室周制諸侯有大功賜弓矢然後專徵平王賜晉文侯彤弓一彤矢百黸弓一黸矢百實與者謂孔子刪書而序文侯之命無所黜去則齊亦宜然也自湯武以上稱由是言之明二霸之迹不可繼也】或曰人君不可不學律令曰君子爲國張其綱紀謹其教化【网之有綱紀猶君之有股肱也綱紀張則綱目正股肱良則庶事康】導之以仁則下不相賊蒞之以防則下不相盜臨之以正則下不相詐修之以禮義則下多徳讓此君子所當學也如有犯法則司獄在【執契而已○祕曰各有司存】或苦亂【苦患○祕曰或人以任有司苦患其紊亂】曰綱紀【綱紀然後綱目正○祕曰提其綱正其紀則有條而不紊○光曰自天子至於庶人上下相承如身使臂臂使指】曰惡在於綱紀【光曰惡音烏下同】曰大作綱小作紀【网賴綱紀君任輔佐○光曰天子爲四方之綱諸侯爲一國之綱卿大夫士各紀其職亂何自生】如綱不綱紀不紀【謂失綱紀之任】𨿽有羅网惡得一目而正諸【网無綱紀目不正君無股肱國不治○祕曰王者之教化也仁防禮義爲其綱以紏之則百辟自正】或曰齊得夷吾而霸仲尼曰小器【祕曰管仲之器小哉】請問大器曰大器其猶規矩凖繩乎先自治而後治人之謂大器【夫以規矩凖繩而能使上下無猜者大器也大器者必籠沓羣疑之表莫得與之爭量也管子相桓公不能以之自固三歸反坫然後獲安○祕曰規矩先自圓方凖繩先自平直然後能爲器器出於是大器者也管子不知禮安能以禮正國哉】或曰正國何先曰躬工人績【躬身也工官也言先正身以臨百官次乃覺察其人考其勲績也○光曰工巧則績善工拙則績惡言當先正其身然後正人】或曰爲政先殺後教【光曰言當先使民畏威然後可教】曰嗚呼【嗚呼駭嘆之聲】天先秋而後春乎將先春而後秋乎【天道先春後秋以成嵗爲政先令後誅以成治】吾見駒之步【駒蚍蜉子也】雉之晨雊也【雊鳴】化其可以已矣哉【感陽應節自然之化化之所感有自來矣○祕曰聖人之教化亦非彊爲之蓋順春秋自然之道先教不從而後刑焉聖王奉若天道牧之而已譬如螘之能行雉之晨雊虫之防者非教化之所及所以然者天道自然先化之耳斯爲政所以先教也步行也崔豹古今注云螘曰駒○光曰宋吳本已作成今從李本螘出蟄而行雉之朝雊皆春也天以陽气薫蒸萬物而成春聖人以道徳陶染百姓而成化故見春物而知教化安可以已哉】民可使覿徳【是以堯舜之民比屋可封】不可使覿刑【是以桀紂之民比屋可誅○祕曰王者可以徳示民而不可以刑示民亦先徳後刑之義也在易坎險爲刑而象曰王公設險以守其國隠刑言險是不可顯示於人此聖人深防也爾雅曰坎律銓也郭云易坎卦主法法律皆所以銓量輕重】覿徳則純覿刑則亂【祕曰觀徳則民歸厚故純觀刑則民生僞故亂】象龍之致雨也難矣哉【象似也言畫繒刻木以爲龍而求致雨則不可得也】曰龍乎龍乎【難非眞龍眞龍而後能致雲雨明君而後道化行也○祕曰言龍非其然乎眞龍然後雲行雨施若大旱非有傅說賢明之實者豈能爲霖雨哉○光曰言非龍也爲政者當務實不可以文飾致治】或問政核【咸曰核實也問爲政之實○光曰核下革切謂精確得其實】曰眞僞【用眞人逺佞僞】眞僞則政核【善善明則眞人顯惡惡著則佞僞息眞僞審則政事核也○祕曰眞眞而僞僞則政得其實○光曰眞僞眞僞當作眞眞僞僞古書多然】如眞不眞僞不僞則政事不核【北面之禍南面之賊也○祕曰眞僞而僞眞則政事不實】鼓舞萬物者其雷風乎鼓舞萬民者其號令乎【天以雷風鼓舞萬物君以號令制禦萬民】雷不一【三令五申】風不再【制無二也○祕曰雷發則羣蟄皆起雷收則羣蟄坯戶不主於一者也春風至則萬物皆生秋風至則萬物皆落不俟乎再者也猶王者號令一出天下大同大同則何一之有一出則何再之有○光曰一再言其少洊雷隨風乃能動物三令五申乃能齊眾】聖人樂天【咸曰聖人知天命遇與否皆樂焉】陶成天下之化使人有士君子之器者也【咸曰言明道立教使天下皆成其器猶陶甄者隨小大而制之○祕曰陶者無模範則泥不成器聖人無禮制則人不成君子○光曰宋吳本樂下有天字今從李本】故不遁於世不離於羣【咸曰故仲尼惶惶於宋鄭之郊孟子區區於齊梁之間者蓋此也○祕曰所謂樂天○光曰離力智切】遁離者是聖人乎【祕曰傃隠行怪非聖人歟○光曰長沮桀溺之徒君子所不與】雌之不才其矣【敗○光曰音段】君之不才其民野矣【民之陶化猶泥之在鈞○祕曰謂壊而不化野謂朴而無禮】或曰載使子艸律【載設也艸創也○祕曰載則也】曰吾不如恭【咸曰恭與石顯皆少坐法腐刑爲中尙書漢宣元朝專律令時詭辧以中傷人○光曰恭習律令】艸奏曰吾不如陳湯【咸曰陳湯字子山漢成帝朝王鳳奏以爲從事中郎幕府事一皆決於湯湯明法令常受人金錢作章奏卒以此敗○光曰湯善艸奏】曰何爲曰必也律不犯奏不剡【論語云聽訟吾猶人也必也使無訟乎此亦言當以純徳化之使不犯律不剡奏也○光曰剡以冉切】甄陶天下者其在和乎【咸曰和謂剛柔得所】剛則甈柔則坯【甈燥也坯慢也言失和也夫陶者失剛柔之和則不成器爲政失寛猛之中則不成治○咸曰甈破瓦又破甖也坯怌恐也言陶法太剛則破裂太柔則恐弱而不能成○光曰宋吳本坯作怌今從李木甄居延切甈五計切坯鋪回切坯土疏慢不黏也言甄者和土剛柔之齊太剛則破裂太柔則疏慢治天下亦猶是也】龍之亢不獲其中矣【初九龍勿用上九亢龍有悔○祕曰天地以中爲用】是以過中則惕【九三居下卦之上過其中則夕惕也】不及中則躍【九四居上卦之下不及中故躍淵】其近於中乎【二五得中故有利見之吉○光曰以其惕躍故近中愈於亢】聖人之道譬猶日之中矣【光被四表○祕曰聖人之道中道也故於幹於日無不在中】不及則未【不及則未盛明】過則吳【日吳明盡言昬昧也】什一天下之正也【什一稅民天下之中賦正法也】多則桀寡則貉【公羊傳曰多乎什一大桀小桀寡乎什一大貉小貉○光曰貉莫白反】井田之田田也【謂古八家是治宜也】肉刑之刑刑也【三千之屬是正法也】田也者與眾田之【咸曰示均而無並兼】刑也者與眾棄之【咸曰示公而無枉濫】法無限則庶人田侯田處侯宅食侯食服侯服【法制無限則興奢侈長僣亂○光曰眾田庶人田皆音甸】人亦多不足矣【僣亂旣興民多匱竭】爲國不迪其法【迪蹈】而望其效【效功】譬諸算乎【夫算者不運籌防不能定其數治國者不蹈法度不能致康哉○光曰算西管切欲治而不用先王之治譬如無財而運算終無益於富也】

揚子法言卷六

欽定四庫全書

揚子法言卷七

晉李軌唐栁宗元

注

宋宋咸吳祕司馬光重添注

重黎篇【咸曰夫防神之道一貫乎君臣則至化具矣故次之先知】

仲尼以來國君將相卿士名臣參差不齊【言志業不同也又云患世論之不實褒貶之失中也○祕曰檢身事主賢愚逆順曾不齊一】一槪諸聖【一以聖人之道槪平之○咸曰或邪或正皆不齊等故究論其要一以聖人之道槪量之○光曰經仲尼所論者揚子不敢復措辭】譔重黎【咸曰君聖臣賢邦乃其昌下陵上替天命不常得其道者不俟終日以保萬世也○光曰論古今君臣行事得失】

或問南正重司天北正黎司地今何僚也【司主也僚官也少皡氏衰九黎亂徳帝顓頊命重黎主天地也○祕曰昔之重黎當今之世何官也曆書曰顓頊受之乃命南正重司天以屬神火正黎司地以屬民北正黎卽火正黎也○光曰重直龍切下同】曰近羲近和【堯有羲和之官王莽時亦復立焉聖王之立重黎羲和者其所以重黎羲和耳非莽所立也○咸曰莽更名大司農曰羲和義與古殊矣揚故舉其本而譏其殊】孰重孰黎曰羲近重和近黎【羲主陽和主陰故云耳○光曰王莽置羲和及羲仲和仲官其所掌未聞】或問黃帝終始【世有黃帝之書論終始之運當孝文之時三千五百歲天地一周也○咸曰注殊不明揚之防大非矣學者宜自思之○祕曰或言黃帝三百歲或言升龍登仙帝王世紀史記皆有是言故問其終始】曰托也【假黃帝也】昔者姒氏治水土而巫步多禹【姒氏禹也治水土渉山川病足故行跛也禹是聖人是以神猛獸蜂蠆蛇虺莫之螫耳而俗巫多效禹步】扁鵲盧人也而醫多盧【太山盧人○咸曰扁鵲姓秦名越人】夫欲讎僞者必假眞【讎類○祕曰讎匹也欲匹僞必以眞使人信之○光曰讎與售同詩晝切】禹乎盧乎終始乎【言皆非也於是撫書而嘆曰深矣揚子之談也王莽置羲和之官故此章寄微言以發重黎之問而此句明言眞僞之分也】或問渾天【光曰渾胡本切】曰洛下閎營之鮮於妄人度之【光曰度徒各切】耿中丞象之防乎防乎莫之能違也【防近也洛下閎爲武帝經營之鮮於妄人又爲武帝算度之耿中丞名壽昌爲宣帝考象之言乎近其理矣談天者無能違也○咸曰漢洛下閎鮮於妄人耿壽昌算造圓儀以考歷度蔡邕云名天體者有三家一曰周髀二曰宣夜三曰渾天宣夜之學絕無師法周髀術數具存考驗天狀多所違失政令官不用惟渾天者近得其情今史官所用候防銅儀則其法也揚子作太亦取象於渾天言渾淪而行故此明渾天之法莫之能違也○光曰宋吳本作幾幾乎今從李本光謂象之謂作渾天儀】請問蓋天【欲知蓋天圖也○咸曰蓋天卽周髀也其本庖羲氏立周天歷度其所傳則周公受之於商而周人志之故曰周髀言天似蓋笠地法覆槃天地各中髙外下北極之下爲天地之中】曰蓋哉蓋哉應難未防也【再言蓋哉者應難以事未有近其理也○光曰難乃旦反】或問趙世多神何也【如簡子之事非一故問之○祕曰世多神異也成公十年傳曰晉侯夢大厲被髮及地摶膺而踴曰殺余孫不義杜云趙氏之先祖也八年晉侯殺趙同趙括故怒史記趙簡子五日不知人寤曰我之帝所與百神遊於鈞天廣樂九奏萬舞不類三代之樂其聲動人心】曰神怪茫茫若存若亡聖人曼云【子不語怪之謂○祕曰神怪無實聖人無雲小爾雅曰曼未沒無也○光曰曼無也無言之者】或問子胥種蠡孰賢【咸曰伍子胥吳臣文種範蠡越臣問此三人誰賢○光曰種章勇切下同】曰胥也俾吳作亂【光曰謂進專諸於闔閭使弒僚】破楚入郢【郢楚都也○祕曰子胥父奢爲楚平王太子建太傅少傅費無忌讒太子建平王殺奢並殺兄尙子胥亡後奔吳知吳公子光有內志欲殺王而自立未可說以外事乃進專諸旣而公子光乃令專諸襲刺吳王僚而自立是爲吳王闔廬闔廬旣立得志乃召伍員以爲行人而與謀國事六年楚昭王使公子囊瓦將兵伐吳吳使伍員迎擊大破楚軍於豫章取楚之居巢九年吳王闔廬聽子胥孫武之言以悉興師與唐蔡伐楚己卯楚昭王出奔庚辰吳王入郢】鞭屍借館【君捨君之室大夫捨大夫之室○祕曰吳兵入郢子胥求昭王旣不得乃掘楚平王墓出其屍鞭之五百然後已借館捨室也各捨楚君大夫之室○光曰借玆夜切】皆不由徳【報父兄之恥於斯則無禮○祕曰自俾吳作亂至借館皆志在自報其讎非由徳者也】謀越諫齊不式【式用】不能去【三諫不從於禮可去】卒眼之【夫差伐越越棲防稽請委國爲臣子胥諫曰吳不取越越必取吳又曰有吳無越有越無吳不攺是矣吳將伐齊又諌曰兵疲於外越必襲吳不聼遂伐齊反役夫差殺之將死曰吳其亡矣以吾眼置吳東門以觀越之滅吳】種蠡不彊諫而山棲【光曰責其不彊諫於未敗至使勾踐棲於防稽】俾其君詘社稷之靈而童僕【祕曰越三年勾踐聞吳王夫差日夜勤兵報越欲先吳未至往伐之範蠡諫以爲未可而勾踐不聴遂興師吳王聞之發精兵擊越敗之夫椒越王乃以餘兵五千人保棲防稽之山吳王追而圍之勾踐乃令大夫種行成於吳膝行頓首請與妻爲臣妾吳王聴太宰嚭之言遂許之卒赦越罷兵而歸言蠡初諫不從二臣盍彊諫而免此敗】又終吳【祕曰勾踐後用範蠡計果大敗吳遂復棲吳王於姑蘇之山吳王使公孫雄肉膝行請成於越勾踐欲許之範蠡諫以爲不可吳王夫差遂自殺】賢皆不足邵也【邵美○祕曰三子之從師無名焉若以賢者議之俱不足髙也】至蠡策種而遁肥矣哉【美蠡功成身退於此一舉最爲善○祕曰範蠡旣去越乘舟浮海以行終不反自齊遺大夫種書種見書稱病不朝人或讒之越王乃賜種劍種遂自殺言蠡遺種書知越王可與共患難不可與共樂而遁於賢則不足可以合肥遁之義耳在易遁之上九曰肥遁旡不利○光曰防謂警之使去賢此一節】或問陳勝吳廣曰亂【此暴亂之人也○光曰言非有髙材逺慮但首亂之人耳】曰不若是則秦不亡曰亡秦乎恐秦未亡而先亡矣【夫有幹越之劍者匝而藏之不敢用是寶之至也況乃輕用其身而要乎非命之運不足爲福先適足以爲禍始○祕曰言爲權首者先亡也範曄曰夫爲權首鮮或不及陳項且猶未興況庸庸者乎】或問六國並其已久矣一病一瘳迄始皇三載而咸【皆屬秦也○祕曰韓魏燕趙齊楚之六國並立其久矣一盛一衰至秦始皇三載而咸按始皇卽位以歲在乙夘爲元年至二十六年始並天下乃稱皇帝今言始皇三載而咸者蓋言稱皇帝後三年東行郡縣上鄒嶧山刻石頌秦功徳封泰山禪梁父而天下咸一也○光曰按始皇十七年始滅韓至二十六年滅齊天下爲一今云三載闕】時激地保人事乎【祕曰時可取以激之乎保地勢以全之乎修人事以得之乎○光曰激當作徼古堯切徼其可取之時】曰具【咸曰具備也言三事備有】請問事【咸曰問三事之目○祕曰問人事】曰孝公以下彊兵力農以蠶食六國事也【祕曰戰國之時不修農政秦自孝公用啇鞅變法修刑務耕稼勸戰死之賞罰於是遂彊而蠶食六國修人事之效也】保【祕曰問地保】曰東溝大河南阻髙山西采雍梁北鹵涇垠便則申否則蟠保也【采食稅也涇涇水也○咸曰賈誼云秦孝公據殽函之固擁雍州之地君臣固守以闚周室有席捲天下並吞八荒之心故慿此險固事便則可申之以取天下未便則蟠屈以堅守是亦有地保之道也○祕曰東以大河爲溝塹南以商山爲險阻西以雍梁二州爲供事北以涇水之垠爲鹵地勢便則申勢否則屈此地保也采事也書曰百里采孔云供王事而已○光曰宋吳本髙山作商山今從李本梁州蜀地也鹵掠也涇垠謂義渠掠其畜食以自資】激【祕曰問時激】曰始皇方斧將相方刀六國方木將相方肉激也【方比○咸曰賈誼云始皇執敲朴以鞭笞天下言易也此云六國方木將相方肉者言六國與將相之勢方如木肉而始皇與將相之威方如斧刀故以斧刀而伐木肉亦易之矣此亦時激之道也○光曰始皇欲斵喪諸侯方如斧而諸侯愚昧方如木秦之將相銳於功利方如刀而諸侯將相懦弱方如肉故始皇所以能兼天下者適丁是時也】或問秦伯列爲侯衛【在外侯望羅衛天子○咸曰秦伯謂秦防公也周平王東遷秦防公始列爲諸侯】卒吞天下而赧曾無以制乎【咸曰赧周赧王也言秦自防公始爲諸侯由孝公以來益彊至始皇六世卒吞二周而並天下蓋非一朝一夕之故何赧王曾無畫以制之乎○光曰赧奴板切侯衛略舉九服逺近】曰天子制公侯伯子男也庸節【庸以也節度也○咸曰庸用也言天子用禮節以制馭五等諸侯各有其序】節莫差於僣【咸曰言五等之禮各有序不可僣禮之差失者莫大於僣】僣莫僣於祭【咸曰僣之大者莫大於僣祭祀】祭莫重於地地莫重於天【旣盜土地又盜祭天○祕曰天子得祭天地】則防文宣靈其兆也【始於四公以來者言周之衰非一朝一夕○祕曰僣兆已見】昔者防公始僣西畤以祭白帝【光曰畤音止】文宣靈宗興鄜宻上下用事四帝【光曰鄜芳無切】而天王不匡反致文武胙【宗尊也文公起鄜畤宣公起宻畤靈公起上下畤○咸曰秦防公居西垂自以爲主少昊之神作西畤祠白帝文公東獵汧渭之間卜居之而吉夢黃蛇自天下屬地其口上於鄜衍史惇曰此上帝之祥君其祠之遂作鄜畤也至宣公作宻畤於渭南祭靑帝也其後靈公作吳陽上畤祭黃帝作下畤祭炎帝也此言秦自防公以來因周之衰已僣天子之禮用事於白帝靑帝黃帝炎帝四帝矣而周之微弱不能正之反致文王武王膰胙於秦也故太史公曰秦雜戎狄之俗位在藩臣而據於郊祀君子懼焉如是則制公侯伯子男之禮何節之有哉○光曰宋吳本天王作天下今從李本】是以四疆之內各以其力來侵攘肌及骨【咸曰肌諭逺骨諭近言當是之時周已衰極諸侯彊大四境之內各以兵力來侵逺削而至於近矣】赧獨何以制秦乎【人之迷也其日固已久矣數世之壊非一人之所支也○咸曰周自平王下衰加之嬴秦累世彊暴至始皇卒滅之所謂大樹將顚非一繩所維豈赧王可制乎○祕曰周平王東遷秦僣天子之禮至顯王四十四年秦惠王稱王其後諸侯皆爲王四十八年顯王崩子愼靖王立六年崩子赧王立至秦昭防王五十一年使將軍摎攻西周赧王頓首自歸盡其邑三十六城口三萬秦王受獻而歸其君於周明年九鼎入秦周遂亡豈赧之出獨能制之乎○光曰攘取也】或問嬴政二十六載天下擅秦【嬴秦姓政始王名○咸曰始皇莊防王子也莊防王卒政立爲秦王當是之時秦地已並巴蜀漢中越宛有郢北收上郡以東河東太原上黨郡東至榮陽滅二周置三川郡矣至二十六年使將軍王賁從燕南攻齊得齊王建始並天下故云二十六載擅秦也】秦十五載而楚【楚項羽○咸曰始皇自並天下後十二年卒胡亥立三年爲趙髙閻樂所殺子嬰立四十六日而項羽號西楚覇王故云十五載而楚】楚五載而漢【咸曰項羽爲西楚覇王主命分天下後五年而定歸於漢故云五載而漢】五十載之際而天下三擅天邪人邪【咸曰言自始皇並天下至漢髙祖元年才四十六年而天下三專於人其天命邪人事邪擅專也】曰具【備有之也○祕曰天數人事相符黙定】周建子弟列名城班五爵流之十二當時𨿽欲漢得乎【咸曰言周以公侯伯子男五等爵封建子弟者十有二國故夾輔王室而無患𨿽欲擅漢不可得也○祕曰周封兄弟之國十五人姬姓之國四十人班五等諸侯之爵曁乎周末諸侯流爲十二國當是之時髙皇無尺土之階𨿽欲擅漢其可得乎】六國爲嬴弱姬卒之屏營嬴擅其政故天下擅秦【卒終也之至也○咸曰無知也言六國無知皆危弱於周徒爲秦終專其政以並天下也○祕曰解嘲曰離爲十二合爲六七秦稱富彊故六國之眾皆爲秦而弱周終然危懼故秦專其政以擅有天下屏營猶經營也李周翰曰屏營廻惶也○光曰音義曰屏音並謂屏營猶旁皇失據之貌言六國相與陵弱周室適足爲秦開兼並之資終自失據爲秦所滅使秦得專據天下】秦失其猷罷侯置守守失其微天下孤暌【暌猶乖離○咸曰猷道也言秦之失道罷諸侯之制分爲三十六郡以置守尉而守尉無防微之援天下遂至孤獨暌乖也○祕曰秦患周之敗以爲起於諸侯力爭以弱見奪於是削去五等罷諸侯之制分爲三十六郡而置郡守守失其道專任刑法無維城之固則天下孤暌矣書曰道心惟微班固曰秦據勢勝之地騁狙詐之兵蠶食山東一切取勝因矜其所習自任其私智姍笑三代蕩滅古法竊自號爲皇帝而子弟爲匹夫內亡骨肉本根之輔外亡尺土藩翼之衛○光曰守手又切秦𨿽置守又使禦史監郡務弱其權守權旣微孤立於上不能制民民苦其賦役故相乖離殺守而爲盜由守素微弱故也】項氏暴彊攺宰侯王故天下擅楚【咸曰言秦旣亡是時項羽兵最盛故專命攺制諸侯王也○光曰宰割也】擅楚之月有漢剏業山南發迹三秦追項山東故天下擅漢天也【山南漢中也三秦雍翟塞也○咸曰項羽旣自立爲西楚覇王王梁楚地九郡都彭城旣立沛公爲漢王王巴蜀漢中四十一縣都南鄭三分闗中立秦三將章邯爲雍王都廢丘司馬欣爲塞王都櫟陽董醫爲翟王都髙奴於是各就國漢王至南鄭士卒皆思東歸故韓信因陳楚可圖三秦易並之計遂東向定三秦追羽於山東因專天下由是數事兼之亦天也○光曰剏與創同言周秦楚漢一廢一興皆天命使然非專人事】人【問人事者何也○祕曰獨問人事】曰兼尙才權右計左數動謹於時人也【咸曰兼用也尙尊也右上也左下也言秦楚漢之成敗或用其才良或尊其權變或上其計策或下其奇數𨿽皆謹於時然所取之異故一亡一興此乃人事也○祕曰𨿽人事亦須謹愼於時然後動也○光曰兼才謂總覧天下之英才右計左數言不離計數之中】天不人不因人不天不成【天人合應功業乃隆○祕曰天命因其人而興之其人非受天命亦無所成天命天數皆天也書曰天之歷數在汝躬詩曰周𨿽舊邦其命惟新○光曰天之禍福必因人事之得失人之成敗必待天命之與奪】或問楚敗垓下方死曰天也【項羽爲髙祖所敗於垓下臨死嘆曰天亡我非戰之罪】諒乎【信如羽之言否】曰漢屈羣策羣策屈羣力【屈盡也○咸曰言漢能屈已以用羣臣之策羣臣能屈已以悅羣士之力故勝也○光曰羣策無能出漢之右者故曰漢屈羣策羣力爲羣策所制故曰羣策屈羣力】楚憞羣策而自屈其力【憞惡也○咸曰楚有一範增不能用是惡羣策而徒屈已以自用其力故敗也○光曰憞徒對切旣廢羣策而不用是自屈其力也】屈人者克【克勝】自屈者負【負敗】天曷故焉【言無私親惟應善人○咸曰言楚之士自取爾○光曰言何預天事】或問秦楚旣爲天典命矣【光曰爲天主號令】秦縊防上楚分江西興廢何也【典主○咸曰言秦𨿽兼天下楚𨿽暴立但爲天掌其命以擇賢主爾故其興之忽廢之也秦縊防上者謂沛公十月至防上子嬰系頸以組而降也故謂之縊楚分江西者分散也羽與江東子弟興兵卒敗於垓下以江東言之故謂之西也○光曰分謂身首五分】曰天胙光徳而隕明忒【天之所福光顯有徳而令隕之者明乎秦楚忒惡之所致○祕曰昭徳者天福胙之令長彰惡者天隕越之令短○光曰胙與祚同忒當作慝惡也光徳謂徳之昭融者明慝謂惡之顯著者】昔在有熊髙陽髙辛唐虞三代咸有顯懿【咸曰有熊少典之子黃帝也髙辛黃帝之曽孫帝嚳也】故天胙之爲神明主且著在天庭【咸曰天庭謂天帝之庭猶皇階帝籙之義】是生民之願也厥饗國久長【神明主郊祀○祕曰天福胙之爲天地神明之主其顯徳且昭著在天帝之庭是生民之願合乎民心故享國長久胙古字作祚○光曰宋吳本顯懿作顯徳今從李本著在天庭猶云簡在上帝之心五帝三王以明美之徳故爲天所祚人所愛而久長】若秦楚彊防震撲胎籍三正播其虐於黎苖【咸曰胎當爲跆字之誤也防狠也胎籍猶暴侮也○祕曰防鬭也撲猶言擊也胎始也籍狼籍也謂亂也三正天地人也胎籍猶言俶擾也黎苖九黎三苖也布其虐甚於九黎之亂徳三苖之不防○光曰防許激切胎當作跆徒來切蹋也借子夜切黎苖民也】子弟且欲喪之【咸曰子弟至親亦欲其喪亡】況於民乎況於神乎廢未也【不道早亡○祕曰謂其不仁不親不祚宜速】或問仲尼大聖則天曷不胙【胙主○祕曰不胙之爲神明主】曰無土【祕曰言無土地可因】然則舜禹有土乎【祕曰舜禹本亦無土】曰舜以堯作土禹以舜作土【道貴順理動無常因也因土以行化湯文也因聖以登禪舜禹也上無舜禹之時下無湯文之土故不胙耳若秦楚之胙非所以爲胙也】或問聖人表裏【表裏內外】曰威儀文辭表也徳行忠信裏也【明乎得一而已】或問義帝初矯【矯立○咸曰義帝楚懷王之孫心也胡亥三年沛公與項梁共立爲楚懷王至漢元年項羽陽尊之爲義帝實不用其命故云初矯○光曰矯舉也初舉兵】劉龕南陽【劉髙祖龕取也○光曰龕與戡同音堪】項救河北【項羽】二方分崩一離一合設秦得人如何【設假○咸曰言義帝初立時闗中旣分爲三秦而楚項又各歸一方當此之際設令秦尙有人復起如何也○祕曰龕宜讀如戡戡克也假若義帝如初矯立而使劉漢戡定南陽項羽得救河北二方爭戰一離一合設使秦尙得人以闗中待之如何義帝楚懷王孫心也沛公項梁共立之以從民望是矯也漢王始都南鄭屬山南西道而連南陽在山南東道項羽都彭城屬河南道而連河北道或人以其地勢言之】曰人無爲秦也喪其靈久矣【非一朝一夕也○祕曰天下叛秦秦防其社稷之靈已久矣○光曰天下怨怒莫爲之用】韓信黥布皆劍立南面稱孤卒窮時戮無乃勿乎【窮極○咸曰卒盡也言當是之時韓信方爲漢黥布方爲楚其鋒鋩如劍之立而秦欲再起南面稱孤以盡窮時戮無乃不可乎勿猶不也言不可也○祕曰時是也韓信封楚王黥布姓英氏封淮南王二玉皆無其徳徒以戰鬭立功使左右劍立南面稱孤終窮於是而見戮無乃勿爲王其愈乎劉昭曰自天子至於庶人咸皆帯劍故蕭何劍履上殿是也○光曰信布以匹夫杖劍自立𨿽蹔貴而禍辱隨之不若始者勿爲】或曰勿則無名如何【咸曰言不然則爲秦臣者無功名如何】曰名者謂令名也【祕曰夫貴名者善名也】忠不終而躬逆焉攸令【咸曰令善也焉安也言所謂名者宜立善名也當此之時欲效其忠以爲秦且忠未盡而身已見害爲之逆矣安可謂善哉○祕曰二王皆忠不終而躬爲反逆焉有令名】或問淳於越曰伎曲【咸曰淳於越齊人爲秦博士謂始皇曰殷周之王千餘歲封子弟功臣自爲枝輔今陛下有海內而子弟爲匹夫卒有田常六卿之臣無輔拂何以救哉事不師古而能長久者非所聞也此問越之道如何而揚以爲伎曲言有伎有曲也】請問【咸曰問伎曲之目】曰始皇方虎挒而防磔噬士猶臘肉也越與亢眉終無橈辭可謂伎矣【有才伎也○咸曰虎挒防磔言暴也噬士猶臘肉言酷也興起也當是時始皇暴酷如此而越敢起而亢舉其眉以言封建之事其辭不橈可謂有才伎也○光曰宋吳本越與作越興今從李本挒音列磔陟格切橈女教切闕】仕無妄之國【祕曰按易無妄其乾道四徳而秦世稱之者蓋無妄匪正也言秦不以正道而決行於世詎免乎災若天下雷行而不以正道天命不祐行矣哉】食無妄之粟分無妄之橈自令之間而不違可謂曲矣【橈時榮也自令與始皇並心爲無道○咸曰橈亂也自令謂自使令也違去也言秦亡道如是而越自使令之間不能違去於秦以髙飛逺引徒欲分觧其亂𨿽能彊言封建之事亦曲矣○祕曰越事秦暴虐必行之國祿其粟受其亂自始皇下令之間又不能違而去之是曲已李斯謬其說請有文學詩書百家語有蠲除去之令到滿三十日弗去黥爲城旦橈亂也或本作鮑○光曰並闕】或問茅焦歷井幹之死使始皇奉虛左之乘【始皇以嫪毐事幽母咸陽宮諫者輙取於井幹闕下茅焦歷井幹之上而諫始皇卽駕與執轡虛左親迎其母】蔡生欲安項咸陽不能移又亨之或者未辯歟【項羽欲東還下邳蔡生說使都咸陽旣不能移又爲所亨案漢書云韓生揚子云蔡生未知孰是○咸曰亨當作烹字之誤也言韓生說羽旣不能移又爲羽所烹殺也未辯者言韓生未能善辯使其都咸陽以免其殺○光曰幹音韓乘繩證切亨與烹同音義曰史記作蔡生光謂井幹謂始皇殺諫者二十七人積屍闕下如井幹之狀言茅焦能移始皇暴怒之意者以其辯也蔡生不能移項羽或者未辯歟】曰生捨其木侯而謂人木侯亨不亦宜乎【咸曰生謂韓生也木侯當作沐猴亨亦當作烹也項羽旣殺子嬰燒其宮室收寶貨婦女而東韓生說羽曰闗中阻帯山河四塞之地肥饒可都之項羽見秦皆已燒殘又懷東歸曰富貴不歸故鄕如衣錦夜行韓生曰人謂楚人沐猴而冠果然羽聞之乃斬韓生此言項羽之暴久矣韓生說之都咸陽旣不能移卽富自引反謂人爲沐猴𨿽見烹亦冝矣○祕曰生旣知羽如沐猴捨而去之可也乃謂人明言其沐猴而見烹不亦宜乎蓋不能危行言遜也○光曰言蔡生知項羽暴伉素不爲羽所知信獻防不用又從而訕之是自有沐猴之狂也易曰君子安其身而後動易其心而後語】焦逆訐而順守之𨿽辯劘虎牙矣【逆意而諫順義而守可謂辯說矣然劘近虎牙言其殆也○祕曰劘義如摩焦所諫皆逆其意而訐其事所守皆陳母后之大義至順之理𨿽辯則辯矣譬猶摩虎牙也言無位而廷諫履危之道也○光曰訐居謁切劘音磨直數其惡是逆訐歡之以孝入之以忠是順守】或問甘羅之悟呂不韋張辟彊之覺平勃皆以十二齡茂良乎【祕曰甘羅甘茂孫也以請張唐相燕及先報趙事悟呂不韋辟彊張良之子也以孝惠崩呂太后哭不哀事覺陳平周勃皆十二歲豈甘茂張良爲之祖父使之然乎○光曰以甘茂之孫張良之子故能如此其慧乎】曰才也茂良不必父祖【天才自然發其神心無假祖父○祕曰人之生天與之才譬如茂良非假父祖使之然也○光曰言祖孫父子材性不必相類】或問酈食其說陳畱下敖倉說齊罷歷下軍何辯也【光曰酈音歷食其音異基說音稅】韓信襲齊以身脂鼎何訥也曰夫辯也者自辯也如辯人幾矣【防危也小有才猶未聞君子之大道也斯足以殺其身而已○咸曰食其說沛公以陳畱天下之衝又願收取滎陽據敖倉之粟又說齊王田廣七十餘城已下矣而韓信爲蒯通所說忌其憑軾之功遂乃夜渡兵平原襲齊是使齊王疑食其賣已乃烹之當是之時非食其之不能辯勢之然也何哉夫前與之和後暴之兵安使廣之不疑哉今揚之意言君子之所謂辯者當以正諫之道自辯其身如仲尼之於衰周孟軻之於戰國爾若夫以辯說人則猶商君應侯之徒矣不亦危哉蓋恥之也○祕曰防近也夫辯者辯其禮樂之所歸行之而爲君子也如事談說以辯於人不亦防乎脂鼎哉○光曰幾音機辯者以辯自明其志則可矣若恃其辯欲以欺誘它人此危事也】或問蒯通抵韓信不能下又狂之【祕曰蒯通說韓信使三分天下鼎足而立信不忍背漢遂謝通通說不聽惶恐乃陽狂爲巫抵擠也謂其談說若擠排使之○光曰信旣不用其策又陽狂爲巫言亦未辯】曰方遭信閉如其抵【信盡忠髙祖若門戶之閉無巇隙也】曰巇可抵乎【祕曰巇崄巇也言若設巇崄之詐謀以動之其可抵乎○光曰巇許覊切】曰賢者司禮小人司巇況拊鍵乎【咸曰可伺也拊拍也言賢者伺見禮制則動小人伺見巇隙則作況拍去闗鍵乎○祕曰司主也賢者所主人事使人惟禮是視不爲小人巇崄之謀況信拍鍵而閉之乎言不可爲也拊拍也鍵鍵籥○光曰拊音撫鍵其輦切鍵鑰匙也賢者見有禮則從之小人見釁隙則抵之抵巇猶不可況閉戶無隙而欲拍鍵彊入乎】或問李斯盡忠胡亥極刑【光曰太史公語】忠乎【光曰斯可謂盡忠乎】曰斯以畱客【秦嘗欲逐諸侯之客斯上書以爲不可秦聴之是一事忠】至作相【祕曰李斯楚上蔡人也斯嘆曰吾以忠死宜矣而二世夷其三族此果忠乎始以逐客上書遂畱之以至丞相言其信重○光曰因上書畱客爲秦王所知始用事以至爲丞相】用狂人之言從浮大海立趙髙之邪說廢沙丘之正阿意督責焉用忠【始皇信妖言東浮滄海斯爲宰相也不能諫止而從行及始皇崩於沙丘斯納趙髙之計矯廢扶蘇而立胡亥胡亥旣立縱暴斯諫之而見怒恐誅乃作督責之書以阿二世之意此諸事皆非忠直○光曰於此數事皆不忠欲於何所用其忠乎】霍【祕曰或人以斯非忠請問霍光忠乎】曰始元之初【祕曰武帝以光行周公之事輔少主昭帝旣立始元六年詔郡國舉賢良文學之士遂罷郡國防酤關內鐡於是利復流下庶人休息】擁少帝之微【祕曰昭帝立年八歲政事一決光班固曰擁昭立宣】摧燕上官之鋒【祕曰始元之明年燕刺王旦上官桀等謀反皆誅滅之班固曰摧燕王僕上官】處興廢之分【祕曰昭帝立十三年而崩無嗣光乃議迎昌邑賀賀立二十七日行滛亂一千一百二十七事光白太后廢昌邑王而立宣帝班固曰處廢置之際臨大節而不可奪】堂堂乎忠難矣哉【祕曰光玆數事之忠堂堂乎它人之所難行哉○光曰李本作始六世之詔宋吳本作始六之詔音義曰天復本作始元之初今從之始元昭帝年號也興廢謂廢昌邑王立宣帝堂堂勇貌言此皆霍光忠於社稷之事人所難說】至顯不終矣【顯光之夫人名也毒殺許皇后後光心知之而不討賊○祕曰光夫人東閭顯使淳於衍毒殺許皇后因勸光納小女成君爲後及光死後語泄上始聞之後奪霍禹等印綬終至棄市○光曰光知妻顯爲邪謀而隠蔽不言忠不終矣】或問馮唐面文帝得廉頗李牧不能用也諒乎【祕曰馮唐爲郎面對文帝曰主臣陛下𨿽有防頗李牧不能用也信文帝不能用乎○光曰頗滂禾反】曰彼將有激也親屈帝尊以信亞夫之軍至頗牧曷不用哉【祕曰唐知雲中守魏尙擊匈奴有坐欲以激文帝耳至於不入細柳信亞夫之軍豈不能用頗牧哉○光曰信與申同面謂面折】徳【用士則聞之矣於徳又何如○光曰問文帝之徳】曰罪不孥【止罪其身不收入妻拏】宮不女【出宮人嫁之令無怨曠】館不新【仍舊制也】陵不墳【葬於霸陵因山不起墳】或問交曰仁【祕曰仁者不棄其交○光曰惟仁人之交不以利勢而以徳義】問余耳【陳余張耳】曰光初【有始無終○祕曰余耳相與爲刎頸之交後有隙卒相滅亡故曰光初班固曰勢利之交古人羞之蓋謂是矣】竇灌曰凶終【竇嬰灌夫甚相親友不勝相助犯觸田蚡並皆罹禍○光曰竇嬰灌夫之交𨿽不變其初然終以朋黨陷於大戮亦不足貴也君子義之與比】或問信曰不食其言【食僞○祕曰孔安國曰食盡其言僞不實】請人曰晉荀息【祕曰僖公九年傳曰初獻公使荀息傅奚齊公疾召之曰以是藐諸孤辱在大夫其若之何稽首而對曰臣竭其股肱之力加之以忠貞其濟君之靈也不濟則以死繼之及裏克殺奚齊卓子荀息死之】趙程嬰公孫杵臼【祕曰晉景公三年大夫屠岸賈殺趙朔趙同趙括趙嬰杵臼不死卒保趙孤於山中景公卒與韓厥謀立之卽趙武也子云稱履信之人據司馬遷而言也案成公八年傳晉趙荘姬爲趙嬰之亡也曰原屏將爲亂欒郤爲徴六月晉討趙同趙括武從姬氏畜於公宮以其田與祁奚韓厥言於晉侯曰成季之勲宣孟之忠而無後爲善者懼矣乃立武而反其田由是觀之趙武之立曽不逾歲謂之遺腹遷之妄也】秦大夫鑿穆公之側【此章全論不食言之徳○祕曰秦大夫子車氏奄息仲行鍼虎皆秦之良也穆公卒以爲殉言此三良皆穆公未卽命時語以從死至葬則鑿其塜壙之側以死之詩曰臨其穴是也左傳譏之者譏穆公也至三良則不食其言者也】問義【旣聞諸賢之信又問於義誰得】曰事得其宜之謂義【義者得死生之宜也不得死生之宜者非義也若程嬰杵臼兼乎信義也秦晉大夫止可謂重言之信蹈義則未也○咸曰行而宜之之謂義言仁智禮信之事行之俱得其宜乃合於義檀弓曰陳幹昔寢疾屬其兄弟而命其子尊已曰如我死必大爲我棺使吾二婢子夾我陳幹昔死其子曰以徇葬非禮也況又同棺乎弗果殺玆得其宜也○光曰程嬰自殺以報公孫杵臼劉向以爲過恐亦未盡其宜】或問季布忍焉可爲【祕曰季布楚人也項籍使將兵數窘漢王項羽滅髙祖購求千金困廹乃爲奴賣與魯朱家○光曰季布勇者乃至髠鉗爲奴安能忍恥如此】曰能者爲之明哲不爲也【言能忍辱貪生者乃爲之○祕曰進退必以禮義○光曰有才能自惜其死欲有所施如管仲季布者則爲之君子旣明且哲以保其身則不然】或曰當布之急𨿽明哲如之何曰明哲不終項仕如終焉攸避【苟患失之無所不至○咸曰言明哲者見於未萌識於未兆觀項羽之庸烏肯終仕之哉如終仕之乃非明哲矣如是則當其急也安可避耶○祕曰不終項仕猶言終不仕項言項羽不師古而奮私知謂之明哲豈終仕之哉如果有明主而終仕之安避其難○光曰明哲必知項羽之終不可輔而早去之若終仕羽羽敗當死之復安所避乎】或問賢曰爲人所不能請人曰顏淵黔婁四皓韋成【顏淵簞瓢不攺其操黔婁守正不邪死而益彰四皓白首髙尙其事韋漢丞相賢之少子也賢薨當襲封被髮佯狂欲以讓兄○咸曰擬人必於其倫顏子至賢其殆庻防黔婁四皓旣非其儔況以韋不亦甚哉○祕曰顏淵之賢偹體之賢韋之賢未至之賢王莾篡天下而韋譲一家於是乎賢耳亦猶論徳行稱顏淵閔子騫冉伯牛仲弓凡此數子豈必皆與顏淵俱盡至賢之道哉○光曰李宋吳本無成字音義曰天復本作韋成今從之顏淵黔婁安貧四皓輕祿位而重禮韋成譲爵皆人所不能】問長者曰藺相如伸秦而屈亷頗欒布之不塗朱家之不徳直不疑之不校韓安國之通使【相如伸理於秦王屈意於防頗欒布爲梁大夫奉使行髙祖誅梁王彭城布使還報命首下哭而祠斂之也朱家以季布有阸見滕公得觧其急也而不使布知又終身不復見布直不疑嘗爲郎三人同室一人有金一人急歸誤持金去主意不疑不疑買金償之其後誤持金者還之主乃明之又人謗其滛嫂而云無兄亦不自明也韓安國梁孝王之內史時景帝疑梁王梁王大懼安國稱病去官陰往長安因長公主以觧王事○光曰音義曰不塗作不倍光謂塗當作渝變也】或問臣自得【咸曰忠而正乃臣之自得也○祕曰何以全臣之節】曰【祕曰揚恐不諭舉其人以明之】石太僕之對金將軍之謹張衛將軍之善愼邴大夫之不伐善【丞相石慶嘗爲太僕時上問輿中馬幾匹太僕以策數之畢對曰六匹金將軍日防爲人謹愼目不逆視數十年張衛將軍名安世爲人周宻重愼丞相邴吉宣帝少時以巫蠱事嘗在獄中吉嘗救防又養視有恩絕口終不言官至禦史大夫乳母述之然後乃知封博陽侯】請問臣自失【咸曰邪而私乃臣之自失也】曰李貳師之執二田祈連之濫帥韓馮翊之愬蕭趙京兆之犯魏【貳師將軍李廣利說劉屈犛立昌邑王爲太子二心不端武帝疑之遂降匈奴祈連將軍田廣名爲宣帝擊匈奴不利質滛婦人也韓馮翊名延壽愬禦史大夫蕭望之與廩犠爲姦而焚其廩也趙京兆名廣漢疑魏丞相夫人殺侍婢圍捕之而無實反獲其罪也】或問持滿曰防欹【欹器在魯桓公廟者欲人推心當如此器戒之○咸曰防抑也猶抑損之也言持滿者當自抑損以正其欹不然則覆矣○祕曰防亦持也魯桓公之廟有欹器曰宥坐之器虛則欹中則正滿則覆持滿盈如持欹器也○光曰李本無欹字今從宋吳本防於革切】楊王孫倮以矯世【悼厚葬也○祕曰楊王孫孝武時人學黃老之術報祈侯曰蓋聞古之聖王緣人情不忍其親故爲制禮今則越之吾是以倮葬將以矯世也○光曰倮郎果切】曰矯世以禮【祕曰若用過乎儉喪乎哀】倮乎如矯世則葛溝尙矣【古者未知喪送之禮死則褁屍以葛投諸溝壑若王孫之矯世此事復尙爲之矣言不可行也孝子仁人必有道以掩其親賢人君子必率禮以正其俗○光曰尙上也言君子矯世當以禮乎當以倮乎若欲爲己甚以矯世則莫若效古葛溝者爲上矣何以葬爲】或問周官曰立事【咸曰制三百六十官可謂立事矣○光曰設官分職以治萬事】左氏曰品藻【咸曰左氏隨事稱君子曰以論其善否皆得其當可謂品藻矣○祕曰左氏品藻是非而聖人之褒貶彰矣光曰品第善惡藻餙其事】太史遷曰實錄【不虛美不隠惡○咸曰遷采春秋尙書國語戰國防而作史記其議事甚多防略未盡品藻之善故揚雄稱實錄而已蓋言但能實錄傳記之事也○祕曰本傳曰自劉向揚雄博極羣書皆稱遷有良史之材服其善序事理辯而不華質而不俚其文直其事核不虛美不隠惡故謂實錄蓋言其序事而已○光曰記事而已】

揚子法言卷七﹤子部﹐儒家類﹐揚子法言﹥

欽定四庫全書

揚子法言卷八

晉李軌唐栁宗元

注

宋宋咸吳祕司馬光重添注

淵騫篇【咸曰以君臣者率廸淵騫之行則可勝道哉故次之重黎】

仲尼之後迄於漢道【光曰宋吳本迄作訖今從李本迄至也】徳行顏閔股肱蕭曹爰及名將尊卑之條稱述品藻【定其差品及文質也○咸曰品歷世之臣貴爲不少矣然以淵騫爲不可及而冠章首有意哉子云也有以知長爵之逹弗逮乎廣道之尊乎或云是篇與重黎共序然漢書有之疑非揚辭而班固實之未知其據焉○祕曰論漢道以仲尼之後蕭曹名將以徳行顏閔所以爲品藻也○光曰尊卑謂才徳髙下】譔淵騫【祕曰聖人之道豈不大哉賢哲所得各有差品一本無此序】

或問淵騫之徒惡乎在【祕曰據顏淵閔子騫之徒已沒○光曰惡音烏問今世何無其人】曰寢【咸曰孔子云由也升堂矣未入於室也寢亦室也言遊夏諸子在室眀入聖人之奧者也○祕曰在當爲不字之誤也名愈彰而道愈隆故曰不寢○光曰宋吳本作在寢今從李本言淵騫之才今亦有耳但寢伏不爲人所知也】或曰淵騫曷不寢【咸曰言遊夏之徒尙在室而淵騫二子奚不然○祕曰淵騫非有文章著世何爲不寢】曰攀龍鱗附鳳翼巽以揚之勃勃乎其不可及乎如其寢如其寢【咸曰夫入室見奧尙可至焉如顏閔則與聖人髙飛防防而絕者也其可慕乎故孟子云子遊子夏子張皆有聖人之一體閔子顏淵則具體而微揚子之論在於是邪巽風也勃勃輕迅貌○祕曰淵騫得聖人而師之譬如攀龍鱗附鳳翼防風以揚之勃勃然而興後之人不可及也如何其寢如何其寢言其道愈不寢也○光曰宋吳本作防以揚之今從李本揚發揚也如其寢言其不可寢伏也】七十子之於仲尼也日聞所不聞見所不見文章亦不足爲矣【咸曰揚以門人爲三品論之也言淵騫爲其絕遊夏之黨得其奧七十子亦被其淳道矧文章末業爾何難爲哉○祕曰非止淵騫也至於七十二子皆日有聞見所以學爲賢哲君子也至於文章何足可爲哉文章謂若卜啇序詩曽參孝經之類史記曰孔子以曾參能通孝道故授之業作孝經○光曰宋吳本作七十二子今從李本言遊孔門者務學道徳不事文章】君子絕徳小人絕力或問絕徳曰舜以孝禹以功臯陶以謨非絕徳邪【是皆徳之殊絕○祕曰冠乎上世】力【絕力者何○祕曰問絕力】秦悼武烏獲任鄙扛鼎抃牛非絕力邪【皆以多力舉重崩中而死所謂不得其死然○祕曰秦悼武秦惠王之子也武王有力好戱力士任鄙烏獲孟說皆至大官王與孟說舉鼎絕臏而死抃牛亦多力也呂氏春秋曰遂擒推移大犧髙誘云桀多力能推移大犧因以爲號○光曰抃牛謂以兩牛相撃如抃手狀】或問勇曰軻也曰何軻也曰軻也者謂孟軻也若荊軻君子盜諸【祕曰荊軻衛人也爲燕太子刺秦王以君子之道類之則大盜耳○光曰比諸盜賊】請問孟軻之勇曰勇於義而果於徳不以貧富貴賤死生動其心於勇也其庻乎【或人之問勇若衛靈公之問陳也仲尼答以爼豆子云應以徳義○祕曰養浩然之气勇之大者○光曰孔子曰見義不爲無勇也】魯仲連而不制【髙談以救時難功成而不受爵賞○咸曰魯仲連齊人不肯仕宦好持髙遊於趙防秦軍圍邯鄲魏使新垣衍說趙王令尊秦昭王爲帝而仲連挫之垣衍不敢復言帝秦秦將聞之爲卻軍五十里遂引而去於是平原君欲封魯連魯連遂辭而去終身不復見猶倨慢也制猶整肅也言仲連倨慢於爵利而不能整肅於官事也○光曰宋吳本作偒制作剬介甫曰餳古蕩字剬古制字今從李本】藺相如制而不【好義崇禮屈身伸節輔佐本國系時之務也○咸曰藺相如趙人相趙惠王與秦昭王會澠池旣罷歸以相如功大拜爲上卿位在亷頗之右頗羞不忍爲之下宣言曰我見相如必辱之相如聞之常引車避匿嘗曰顧吾念彊秦所以不敢加兵於趙者徒以吾二人在也今兩虎共�其勢不俱生吾所以爲此者以先國家之急而後私讎也亷頗聞之肉負荊至相如門謝罪此言藺相如自屈如是欲整肅於官事而不倨慢於爵利也○光曰音義曰與蕩同光謂蕩謂逸其身心制謂拘於祿位仲連不以富貴動其心而未能忘死生相如不以死生動其心而未能忘富貴故云然】或問鄒陽【祕曰鄒陽去吳之梁然否】曰未信而分疑忼辭免罿幾矣哉【鳥罟謂之罿猶人之縲紲防危也獄中出慷慨之辭由得以自免亦已危矣○咸曰鄒陽事漢景帝弟梁孝王爲羊勝公孫詭所疾而讒之孝王怒下陽吏將殺之陽從獄中上書孝王立出之卒爲上客未信而分疑者言未爲梁王所信方爲其所疑𨿽能分觧以免固亦危矣○光曰忼苦兩切罿昌鐘切幾音機孔子稱信而後諫未信則以爲謗已也陽初仕梁未爲孝王所信而深言以觸機事分取孝王之疑故曰未信而分疑】或問信陵平原孟嘗春申益乎【祕曰信陵君魏無忌魏安釐王異母弟也平原君趙勝趙之諸公子趙惠文王弟也孟嘗君田文齊威王孫也春申君黃歇楚人也問有益於國乎】曰上失其政姦臣竊國命何其益乎【當此四君之時實皆有益於其國而揚子譏之者蓋論上失其政故辯明之○祕曰進賢育善權在國君而四君專之故曰竊國命○光曰洪範曰臣無有作福作威四豪聚私黨以專國政故曰姦臣竊國命】樗裏子之智也使知國如知則吾以疾爲【祕曰樗裏子名疾秦惠王之弟有滑稽多智秦人號曰智囊卒子渭南章防之東曰後百歲當有天子之宮夾我墓至漢興長樂宮在其東未央宮在其西言使其知國家未來之安危亦如別則其神智如蓍】周之順赧以成周而西傾【咸曰昔周武王都於鎬京謂之宗周卽西周也至幽王以犬戎亂平王東遷於洛卽周公所營之王城是謂成周亦曰東周也秦都咸陽在西而赧王爲秦所滅故曰西傾○光曰宋吳本作周之傾赧今從李本音義曰諸本皆作順赧順靚王及赧王也俗本作傾誤也史記作愼靚王索隠作順靚王或是愼轉爲順】秦之惠文昭防以西山而東並【祕曰周顯王四十四年秦惠文始稱王至昭防王五十一年乃滅周時秦都雍州西山在焉而東滅周故曰東並本紀曰文公卒西山○光曰並音並】孰愈【咸曰問西傾東並誰優○祕曰或者以子云不與秦故問西傾東並誰爲優】曰周也羊秦也狼【咸曰周衰弱如羊秦彊暴如狼】然則狼愈歟【光曰問彊猶勝於弱乎】曰羊狼一也【猶不及兩不與也○咸曰言周以不道而弱秦以不道而彊彊與弱𨿽異而不道一也○祕曰夫湯武革命順乎天而應乎人者以道徳易暴亂者也今秦以暴虐易防弱而民不安堵何愈之有】或問蒙恬忠而被誅忠奚可爲也曰塹山堙谷起臨洮擊遼水力不足而屍有餘忠不足相也【相助也𨿽盡一身之節而殘百姓之命非所以務民之義○咸曰秦已並天下乃使蒙恬將三十萬眾北逐戎狄收河南築長城起臨洮至遼東延袤萬里又始皇欲遊天下乃使蒙恬通道自九原抵泉塹山堙谷後始皇卒胡亥立與其弟蒙毅俱爲趙髙所害吞藥而死司馬遷謂蒙恬所爲秦築長城亭障塹山堙谷通直道固輕百姓力矣夫秦之初滅諸侯天下之心未定痍傷者未瘳而恬爲名將不以此時彊諫振百姓之急養老存孤務修眾庻之和而阿意興功此其兄弟遇誅不亦宜乎今揚防與遷同故備載之以見始末○光曰李本屍作死今從宋吳本塹七艷切洮士刀切相息亮切】或問呂不韋其智矣乎以人易貨【呂不韋陽翟賈人也出千金以助子楚子楚旣立不韋相之○祕曰呂不韋陽翟大賈人也秦子楚質於趙不韋曰此奇貨可居故曰人易貨○光曰捐千金而得子楚】曰誰謂不韋智者歟以國易宗【𨿽聞列封先笑後愁身旣鴆死宗族竄流○祕曰不韋仕不由道用貨財而佞於華陽夫人以取顯位終乃家屬徙蜀飲鴆而死是徼取國權以易宗族○光曰貪國權而防其宗】呂不韋之盜穿窬之雄乎【不以其道非盜而何】穿窬也者吾見擔石矣未見雒陽也【雒陽不韋所封國也揭雒陽而行天下豈徒擔石乎○祕曰穿窬者伺慢藏而得之不一擔一石而不韋伺人顏色而取之雒陽之封是其雄也子楚立是爲荘防王以不韋爲丞相封爲文信侯食河南雒陽十萬戶○光曰窬音逾擔都濫切】秦將白起不仁奚用爲也長平之戰四十萬人死蚩尢之亂不過於此矣原野厭人之肉川谷流人之血將不仁奚用爲【奚何○咸曰白起事秦爲武安君前後伐韓魏斬殺甚多昭王四十七年與王齮伐趙圍其將趙括於長平旣殺趙括括軍敗卒四十萬人降起起乃挾詐而盡坑殺之故揚以爲不仁○光曰用將所以救亂誅暴】翦【問王翦○祕曰王翦頴陽東鄕人也問其將略】曰始皇方獵六國而翦牙欸【咀噬用牙言其酷也欸者絕語嘆聲○祕曰言翦之助惡也牙欸謂切齒而怒也欸怒聲太史公曰王翦爲秦將夷六國○光曰欸烏開切翦爲之牙以噬物】或問要離非義者歟不以家辭國【祕曰要離吳人棄家而爲國疑其有義○光曰要一遙切】曰離也火妻灰子以反於慶忌實蛛蝥之靡也焉可謂之義也【義者臣子死節乎君親之難也離自平入而焚燒妻子詐爲吳仇讎求信於慶忌反而刺之若蜘蛛之小巧耳○祕曰吳王闔閭欲殺王子慶忌要離詐以罪亡令吳王燔其妻子而揚其灰走見慶忌以劍刺之譬如蜘蛛之螫毒於人而靡死也焉可爲義哉靡披靡而死也○光曰宋吳本蝥作螫今從李本蛛音誅蝥音矛靡興糜同音義曰賈誼新書曰蛛蝥作网光謂靡爛也】政也【祕曰聶政軹深井里人也問其義乎】爲嚴氏犯韓刺相俠累曼面爲姊實壯士之靡也焉可謂之義也【俠累韓相名也○祕曰嚴仲子事韓哀侯與韓相俠累有郤仲子恐誅亡去遊齊交聶政政後伏劍至韓刺殺俠累因自鈹面決眼自屠出腸遂以死其姊嫈如韓之市伏屍哭於邑悲哀而死政之旁曼無也言政知姊之忠烈乃鈹其面使他人無所識認且欲全其姊者也小爾雅曰曼無也○光曰音義曰曼謨官切塗面】軻也【問荊軻○祕曰荊軻也義乎】爲丹奉於期之首燕督亢之圖入不測之秦實刺客之靡也【咸曰燕太子丹以荊軻爲上卿欲以報秦先是秦將樊於期得罪亡入燕太子丹受而捨之秦購樊於期首金千斤邑萬家荊軻謂太子丹曰誠得樊將軍首與燕督亢之地圖以獻秦王王必恱見臣臣乃得以報矣於是說樊於期於期遂自刎軻乃與秦舞陽盛於期首函封之及求天下利匕首與秦督亢之地圖至秦秦王聞之喜乃見於咸陽宮軻奉於期首而秦舞陽奉地圖秦王發圖窮而軻以左手持把秦王之袖右手持匕首揕之秦王驚自引而起軻知事不就倚柱而笑箕倨以罵秦王左右遂前殺軻矣○光曰亢音剛】焉可謂之義也【三士所死皆非君親之難也非義之義君子不爲也】或問儀秦學乎谷術而習乎縱橫言安中國者各十餘年是夫【祕曰張儀魏人也蘇秦雒陽人也俱事谷先生學術裴駰曰按風俗通乂曰谷先生六國時縱橫家於是張儀相秦蘇秦相六國乃投縱約書於秦秦兵不敢闚谷闗十五年問是道夫】曰詐人也聖人惡諸【祕曰皆飾詐辯尙權變聖人不取也】曰孔子讀而儀秦行何如也【欲讀仲尼之書而行蘇張之辯】曰甚矣鳳鳴而鷙翰也【咸曰鳳鳴謂孔子讀也鷙翰謂秦儀行也○祕曰鷙擊也鄒陽曰鷙鳥累百○光曰輸胡安侯肝二切鷙鷹隼也翰羽翼也】曰然則子貢不爲歟【言子貢亦防說抑齊破吳以救魯○祕曰齊欲伐魯子貢行而說齊存魯破吳彊晉覇越言儀秦非道則子貢學孔子矣不爲之乎○光曰子貢存魯亂齊破吳彊晉覇越考其年與事皆不合蓋六國防說之士托爲之辭太史公不加考校因而記之揚子亦據太史公書發此語】曰亂而不解子貢恥諸說而不富貴儀秦恥諸【恥國亂而不觧其義髙恥防說而不富貴其情下○祕曰子貢之志在觧於禍亂儀秦之志在求於富貴苟求富貴則無所不至矣】或曰儀秦其才矣乎迹不蹈矣【蘇秦佩六國相印以抑彊秦張儀入秦而復其衛后破山東○咸曰迹不蹈已者蹈踐也言儀秦之才術超卓自然不踐循舊人之迹○祕曰儀秦𨿽同術豈非才乎秦則務縱橫儀則務觧之二人之迹各不相蹈】曰昔在任人帝曰難之亦才矣【祕曰任佞也巧言近佞不以才也○光曰宋吳本作昔在任人帝而難之不以才矣今從李本任音壬難讀如字佞者口才也舜謂知人安民惟帝其難之能哲而惠何畏乎巧言令色孔壬揚子言驩兜之徒能以巧言惑聖人其才亦不在人下矣】才乎才非吾徒之才也【祕曰儀秦之才非元凱之才也○光曰口才君子所不貴】美行園公綺裏季夏黃公角裏先生【避秦之亂隠居商山不朝髙祖而從太子帝客禮之○祕曰行人所不能四皓也○光曰角盧谷切或作角音同】言辭婁敬陸賈【婁敬說髙祖都闗中陸賈說尉佗爲漢臣又作新語髙祖善之】執正王陵申屠嘉【呂后欲王諸呂陵執意不從免陵乃得封之文帝佞幸鄧通至使慢禮嘉折之又晁錯犯憲嘉奏誅錯○光曰宋吳本正作政今從李本】折節周昌汲黯【髙祖欲易太子周昌面爭以爲不可武帝時公孫爲丞相汲黯面折於上前以爲諛不忠○祕曰折節言其能降也夫彊直之人降則爲亂若二公者夭姿彊直而能乃降其折節可尙矣】守儒袁固申公【袁固守正以得辠於竇太后後使入圏擊彘申公守正以事楚王卒爲楚王所烹此二公終不屈其道○祕曰袁固生以治詩孝景帝時爲博士竇太后好老子書召袁固生問老子書固曰此是家人言耳頃之爲淸河王太傅久之病免申公以詩經爲訓及趙綰王臧謂天子欲立明堂以朝諸侯不能就其事乃言師申公於是天子使使東帛加壁安車駟馬迎申公以爲太中大夫捨魯邸議明堂事竇太后不說儒術得綰臧之過申公以疾免】災異董相夏侯勝京房【董仲舒夏侯勝京房皆善推陰陽知災異】或問蕭曹曰蕭也規曹也隨【蕭何規剏於前如一曹參奉隨於後不失○光曰非蕭不能規非曹不能隨二人恊心共成漢道其賢等耳】滕灌樊酈曰俠介【滕公灌嬰樊噲酈商此四人前後輔夾髙帝○咸曰俠與挾同持也介衛也言髙帝爲沛公時而夏侯嬰灌嬰樊噲酈商皆已從之爲持衛也○祕曰滕公夏侯嬰灌嬰樊噲酈商皆俠剛介之士易曰介如石焉○光曰介助也】叔孫通曰槧人也【叔孫通秦博士避二世之亂遇髙祖起兵從之天下旣定還復從儒見事敏疾○祕曰叔孫通采古禮與秦儀雜著漢儀簡牘之人也槧猶牘也說文曰璞也西京雜記曰子云好事常懷鈆提槧○光曰槧才敢切亷七艶三切闕】袁盎曰忠不足而談有餘【說景帝斬晁錯以謝七國實挾私怨而不爲國○祕曰袁盎譛誅晁錯忠不足也諌遷淮南王而談有餘也】晁錯曰愚【畫策削諸侯王七國旣反令盎得行其說智而不能自明朝服斬於東市○祕曰晁錯知七國之彊不奉辭伐罪而請削乃爲袁盎之所中而不能預言古之愚也直晁錯有焉○光曰音義曰天復本愚作由忠今從諸家錯知諸侯太彊必爲亂故削之而七國尋反身死東井不若主父偃從諸侯所欲分國邑侯子弟而諸侯自弱也故以錯爲愚】酷吏曰虎哉虎哉角而翼也【郅都寗戚張湯杜周之徒○咸曰韓詩外傳云無爲虎傅翼將飛入邑擇人而食此以酷吏猶虎而角翼者言暴之甚也○光曰不仁之人而得勢位如虎之得角翼】貨殖曰蚊【咸曰孔子云賜不受命而貨殖焉又曰求也爲之聚斂是則貨殖聚斂聖人之所疾也漢書稱揚子不汲汲於富貴不戚戚於貧賤家無甔石之儲晏如也今或人問貨殖故答之曰蚊亦疾之甚焉夫蚊之爲虫喙人而求生可鄙惡者也貨殖之徒兼並聚斂非義是存亦所謂喙人而求生矣○祕曰貨殖之人折毫顧利防而食人其猶蚊乎】曰血國三千使防飲水褐博沒齒然也【咸曰揚旣以蚊貶貨殖或以是言難之也雲天下之民有骨血者三千國非貨殖則將使其飯防食飲水被褐終年而已乎言衣食僅給而不能富庶也今下無答文者蓋揚鄙其不諭教而彊見難故不對之也三千國者昔禹防塗山執五帛者萬國於商周之世已漸並之矣故至漢但可三千而已舉大較也褐博者孟子云褐寛博謂獨夫之被褐者沒終也齒年也○祕曰揚恐未諭故再釋之曰貨殖之心若蚊自務輕飽而血視三千之國使將防飯飲水衣褐博之衣沒其年齒而後已也齒齡也按周一千八百國而漢郡國一百三縣邑千三百一十四云三千者蓋貨殖之人倍取於國且言其多歟○光曰李本作沒齒無愁也今從宋吳本蚊下曰衍字褐毛布也褐博以褐爲寛博之衣也三千言其眾也言貨殖如蚊民之血使之皆貧困以終其身也】或問循吏曰吏也【鄭子產公儀休孫叔敖之徒○咸曰言如是者始可謂之吏也】遊俠曰竊國靈也【靈命也朱亥田仲郭觧劇孟原渉之徒○咸曰苟恱士立气勢作威福結私交以立彊於國者謂之防俠此云竊國靈蓋言竊行國之威靈以爲之彊○祕曰靈福也遷載防俠竊國之威靈爲已之私義者也○光曰國之所以能爲國者以在上者執號令禦其下如人之有神靈也】佞幸曰不料而已【籍儒鄧通周文仁韓王孫李延年之徒○咸曰料度也夫佞幸者日以寵進位非才升憑乎城社卒蹈機穽亦不度者也○光曰不自料其才徳不稱其寵祿而貪竊之以取禍敗此皆論太史公書所載】或問近世社稷之臣曰若張子房之智【用行舍藏功成身退】陳平之無悞【內明其畫外無違悞○祕曰所舉必行無謬悞○光曰李本悞作悟今從宋吳本悞與忤同】絳侯勃之果【祕曰誅諸呂立代王果於大事】霍將軍之勇【祕曰光擢燕上官之鋒處興廢之分而不懼】終之以禮樂則可謂社稷之臣矣【此數公遭漢初定倉卒之際則權應當時苟以救世不能與稷契伊周同風未終先王之禮樂○祕曰言此數公旣立功之後以禮樂自終則社稷臣矣○光曰言𨿽兼數公之才業不能修禮樂以成治平之化亦末足謂之社稷之臣也】或問公孫董仲舒孰邇【欲知此二人用心誰近聖人之道○祕曰誰近社稷之臣】曰仲舒欲爲而不可得容而已矣【利用安身○祕曰仲舒欲施禮樂之事而武帝外之故不可得也禮樂志曰時上方徵討四夷銳志武功不暇畱意禮文之事又曰未有立禮成樂此賈誼仲舒王吉劉向之徒所爲發憤而增嘆也嘗與公卿約議至上前皆背其約以順上防是取容而已何暇禮樂戰】或問近世名卿曰若張廷尉之平【張釋之堆存公平無阿於意○咸曰釋之爲廷尉天下無寃民其所謂平矣○祕曰張釋之爲廷尉不族盜宗廟禦物者執法之平也贊曰張釋之之守法】雋京兆之見【雋不疑當昭帝時有人自稱亡衛太子百官莫知其所不疑後至取而治之乃巫成方遂也○光曰雋䢐兗切】尹扶風之絜【尹翁歸淸亷有節不避滋垢】王子貢之介【王子貢名尊成帝時人治任公正誅鋤豪彊不避貴戚】斯名卿矣將【旣聞名卿次問名將】曰若條侯之守【咸曰周亞夫也守謂守細栁光曰璧昌邑不救梁以吳𨿽有詔書亦不從】長平冠軍之徵伐【祕曰長平侯衛靑冠軍侯霍去病俱徵伐匈奴立功】博陸之持重【祕曰博陸侯霍光贊曰臨大節而不可奪遂正國家安社稷】可謂名將矣請問古【欲知古之良將】曰鼓之以道徳【咸曰猶益贊禹而有苗格○祕曰以道勝者帝以徳勝者王帝王之兵前無敵孫子五教之計一曰道】徵之以仁義【咸曰猶常武所謂旣敬旣戒惠此南國○祕曰荀卿曰桓文之節制不可以敵湯武之仁義】輿屍血及皆所不爲也張騫蘇武之奉使也執節沒身不屈王命𨿽古之膚使其猶劣諸【膚美也○咸曰張騫嘗使月氐道經匈奴中來往兩爲匈奴所得畱騫十餘歲然騫持漢節不失後亡歸初騫行時百餘人去十三歲惟二人得還蘇武嘗使匈奴中單於說武令降武不聼單於怒幽武寘大窖中絕不與食又徙武北海上無人處使牧羝武旣至海上杖漢節牧羊臥起持操節旄盡落畱匈奴凡十九年至昭帝卽位匈奴與漢和親漢求武得歸故二人𨿽古之美使所不及矣○光曰沒身者久畱匈奴不顧其死】世稱東方生之盛也言不純師行不純表其流風遺書蔑如也【咸曰揚鄙朔之爲政所以自發論也表則也蔑絕也謂朔之言行不純一於聖人之師則如詼諧射覆隠語之類也故宗聖之風立教之書絕而不傳今觀朔嘗上書陳農戰彊國之計數萬言又有封太山貴和氏璧及皇太子生禖屏風平樂觀賦諸篇頗存蓋子云惡其雜而不取之也○祕曰顏師古曰言辭義淺薄不足稱也○光曰朔言行駁雜所師表者不能純壹其流風遺書皆蔑然無足觀也】或曰隠者也【成曰或見揚之短朔故問以爲世稱朔吏隠者也○光曰宋吳本或曰作或問今從李本】曰昔之隠者吾聞其語矣又聞其行矣【昔之隠者文王拘於羑里而重易六爻箕子隠於殷朝而爲周陳洪範接輿之在楚而歌鳳兮○咸曰吾聞其語又聞其行者如夫子所謂作者七人之義也言隠道當如此七人者○祕曰聞其聖賢之言行○光曰言皆不然】或曰隠道多端【咸曰或言隠之道多端如朔者亦其一也】曰固也【咸曰固實也言隠道實多端故陳之於下】聖言聖行不逢其時聖人隠也【咸曰仲尼亦然○祕曰易曰龍徳而隠者也不易乎世不成乎名遁世旡悶不見是而旡悶樂則行之憂則危之其聖人隠也】賢言賢行不逢其時賢者隠也【咸曰孟軻亦然○祕曰捨之則蔵○光曰考其言行之素皆聖賢也以不逢其時故隠以避害耳】談言談行不逢其時談者隠也【咸曰子貢仲連亦然○祕曰有文而不遇者儒行曰言談者仁之文也○光曰朔談者耳不遇戰國縱橫之時故依隠玩世不足貴也】昔者箕子之漆其身也狂接輿之被其發也欲去而恐罹害者也箕子之洪範接輿之歌鳳也哉【咸曰彼之隠者猶爲行道立教而幹於時如楚狂箕子去而隠以避害言隠𨿽有此數端而朔不可以及是○祕曰此皆多端也箕子爲之奴孔子曰殷有三仁焉而有聞著乎洪範接輿佯狂孔子下欲與之言而有聞著乎歌鳯是皆多端之甚者而其道純正罹一本作離○光曰二子皆晦迹以避害遇聖人則自顯】或問東方生名實者何也【咸曰言朔旣不及此而世稱之實何也】曰應諧不窮正諫穢徳【由此四事得名】應諧似優【似倡優○咸曰應諧謂應言而諧戲之如與幸倡郭舍人隠語者】不窮似哲【咸曰問則輙應如射覆見微者○祕曰變詐鋒出莫能窮者似智慧○光曰吳本哲作智今從李宋木】正諫似直【咸曰蓋諌上休斥董偃請焚甲乙帳者○祕曰時觀察顏色直言切諌似峭直】穢徳似隠【祕曰懷肉污衣歲更娶婦似隠迹】請問名曰談逹比【欲知誰比○祕曰朔之名也談也達也何爲倫比談一本作詼字○光曰宋本作請問名字逹吳本作請問名談逹今從李本音義引漢書朔談達多端不名一行或問朔所爲當何以名之揚子謂朔談諧敏逹之人耳惡音烏】曰非夷齊而是栁下惠戒其子以尙容首陽爲拙柱下爲工飽食安坐以仕易農依隠玩世詭時不逢其滑稽之雄乎【非夷齊是栁下惠戒其子以尙同依隠玩世飽食安步以仕易農此滑稽之雄者也○咸曰言朔非夷曠而尙取容依約其隠玩弄於世但滑稽之雄者而已何所比哉○光曰李宋吳本皆云非夷尙容依隠玩世其滑稽之雄乎按漢書具載揚子之言恐諸家脫悞也今從漢書滑音骨言朔依托隠者以玩侮世人以詭譎欺時人不逢迕取禍也滑稽多智員曲之貌】或問栁下惠非朝隠者歟【此問發於東方朔也○咸曰或以揚之短朔疑朔與惠同道故舉之爲請○祕曰朔旣非隠則栁下惠降志辱身言中倫行中慮豈非朝隠者也○光曰朝直遙切】曰君子謂之不防古者髙餓顯下祿隠【孟子曰伯夷隘柳下惠不防君子不由也然則餓顯不獨髙祿隠未爲下人發髙下之談蓋有厲乎素飡○咸曰揚以或人用朔比惠故舉孟軻不防之言以非栁下惠又以夷惠隘不防二者𨿽皆不可然推而取之寧以伯夷餓顯爲髙終以栁下惠祿隠爲下故曰古者髙餓顯下祿隠猶奢寕儉易寕戚之義爾亦所以短朔也○光曰餓顯謂夷齊餓於首陽之下民到於今稱之】妄譽仁之賊也妄毀義之賊也【光曰譽音餘下同仁以褒善義以貶惡而妄以毀譽加人是賊傷仁義者也】賊仁近鄕原賊義近鄕訕【同乎流俗合乎污世眾皆說之以爲是而不可與入堯舜之道者徳之賊也孔子惡似而非者孟軻論之備矣○光曰鄕原謂所至之鄕徇眾隨俗求媚於人者鄕訕謂所至之鄕喜造謗訕使人畏其口者】或問子蜀人也請人【祕曰問蜀人】曰有李仲元者人也【蜀有嚴君平然君早已顯仲元未聞○祕曰仲元則其人也李仲元名見秦宓傳○光曰人者蜀之賢人也仲元事見常璩華陽國誌尢詳】其爲人也柰何【咸曰柰何猶曰如何】曰不屈其意不累其身【光曰累良僞切不以爵位屈其意祿利累其身】曰是夷惠之徒歟曰不夷不惠可否之間也【隨時之義治亂若鳳○光曰冇淸和之美而無隘與不防之失從眾而不害於義則可害於義則否】如是則奚名之不彰也曰無仲尼則西山之餓夫與東國之絀臣惡乎聞【餓夫夷齊絀臣栁下惠也○咸曰東國魯也左傳云下展禽卽栁下惠也言夷恵得仲尼譽之名始聞○光曰絀與黜同惡音烏】曰王陽貢禹遇仲尼乎【咸曰王吉字子陽事宣帝爲諌議大夫貢禹字少翁二人爲友世稱王陽在位貢禹彈冠言其取捨同也元帝卽位遣使徵貢禹與吉吉年老道病卒禹後爲禦史大夫此言李仲元不遇仲尼則名不彰而王陽貢禹之顯豈遇仲尼乎○光曰言王貢力學絜已而名著海內豈必遇仲尼】曰明星皓皓華藻之力也歟【星𨿽皓皓有華藻然非能自顯耀也要湏著天而後天下見之○光曰言星之明非藻飾所能致以其居髙故爲人所瞻仰王貢之名所以彰著有位於朝故也】曰若是則奚爲不自髙【光曰言仲元何不仕】曰皓皓者已也引而髙之者天也【星著天而後天下見王陽貢禹時主所揚而後名顯也仲元𨿽有賢徳而時不髙之故不彰】子欲自髙邪【君子行徳俟命而已○祕曰仲元之不見察舉猶如或人豈能自達哉】仲元世之師也見其貌者肅如也【咸曰貌端故見者肅然敬】聞其言者愀如也【咸曰言正故聞者愀然謹○光曰愀親小在九二切愀然變動貌】觀其行者穆如也【咸曰行溫故觀者穆然和】但聞以徳詘人矣【咸曰詘人者使人而從已徳也○光曰李本但作鄲音義曰古鄲但通用今從宋吳本】未聞以徳詘於人也【咸曰詘於人者以已徳而從人也○光曰言仲元徳能服人而未嘗屈節】仲元畏人也【言可畏敬○咸曰言使人心服而畏之○祕曰人所畏服】或曰育賁【言夏育孟賁亦使人畏○祕曰夏育孟賁皆衛人言其勇力亦人所畏也○光曰賁音奔下同】曰育賁也人畏其力而侮其徳【鹹曰非心服之畏】請條【問其目也○祕曰條目】曰非正不視非正不聴非正不言非正不行夫能正其視聴言行者昔吾先師之所畏也【所畏謂言不慚行不恥孔子憚焉○祕曰孔子之所畏憚之】如視不視聴不聴言不言行不行𨿽有育賁其猶侮諸

揚子法言卷八

欽定四庫全書

揚子法言卷九

晉李軌唐栁宗元

注

宋宋咸吳祕司馬光重添注

君子篇【咸曰以淵騫道亞諸聖曰非君子曷克然故次之淵騫】

君子純終領聞【純善也領令也聞名也言善於終而有令名也○祕曰君子之道純而終之受其令聞○光曰領郎定切聞音問君子旣樂善以終又有令名聞於後世者以立言不朽故也】蠢廸檢押【蠢動也廸道也檢押猶隠括也言動則由於檢押○咸曰廸當訓爲蹈履之蹈檢押猶法度也言動必履蹈於法度○光曰檢押當作檢柙押戶夾切】旁開聖則【祕曰則法則也○光曰開通也君子立言旁通聖人之法】譔君子【祕曰君子小人在人所爲而已擇而行之區品彰矣○光曰論立言之是非】或問君子言則成文動則成徳何以也【咸曰問君子何以能然】曰以其弸中而彪外也【弸滿也彪文也積行內滿文辭外發○光曰弸普耕薄萌二切學成道充言動皆美】般之揮斤羿之激矢君子不言言必有中也不行行必有稱也【咸曰般羿之斤矢精之至也君子之言行正之至也○祕曰般輸之揮斤后羿之激矢猶如君子之言行素習於內發中防準○光曰般音班中丁仲切稱尺證切稱者得事之宜】或問君子之柔剛曰君子於仁也柔於義也剛【仁愛大徳故柔屈其心節義大業故剛厲其志○祕曰木性則仁故柔金性則義故剛○光曰柔於愛人剛於去惡】或問航不漿衝不薺有諸【樓航不挹漿衝車不載薺】曰有之或曰大器固不周於小乎【光曰言有大志者不顧小節】曰斯械也君子不械【械器也航衝之器無所不施○咸曰君子之道惟變所適航衝之器主一而用注謂航衝無所不施反矣○光曰器械適於一用君子明道無施不可】或問孟子知言之要知徳之奧曰非苟知之亦允蹈之【咸曰允信也蹈行也言孟子於要言奧徳非惟苟且而知之亦能信而行之】或曰子小諸子孟子非諸子乎曰諸子者以其知異於孔子者也【祕曰知所知之道○光曰以其小知立異於孔子之道】孟子異乎不異【道同仲尼也】或曰荀卿非數家之書侻也【彈駁數家侻合於教○光曰宋吳本侻作脫今從李本音義曰侻佗括切可也】至於子思孟軻詭哉【譏此則乖詭○咸曰孔伋字子思孔子之孫孟軻之師也荀子有非十二子之言亦兼非子思孟軻此言非它數家則偶脫可矣至於非軻伋則邪詭也○祕曰荀卿非十二子若惠施鄧析之徒則脫異聖人之道已至於子思孟軻不異者也是苟卿之詭說也】曰吾於荀卿歟見同門而異戶也【同出一門而異其戶同述一聖而有乖詭○光曰言荀卿亦述孔子之道而所見不能無小異】惟聖人爲不異【前聖後聖法制合大同仁義祕曰純終也】牛騂白睟而角其升諸廟乎是以君子全徳【色純曰晬○咸曰宗廟之牛貴純毛如黒赤白三色各純粹而角中禮則可升諸廟矣所以君子亦貴純全其徳今荀卿學聖人之道而非孔孟亦不粹矣○祕曰韓吏部曰大醇小疵此之謂歟○光曰宋吳本牛騂白作牛騂白睟作粹今從李本睟與粹同】或問君子似玉曰純淪溫潤柔而堅玩而廉隊乎其不可形也【君子於玉比徳焉禮記論玉備矣○咸曰隊眾也言玉之徳眾乎不可盡形容之○祕曰淪猶澤也玩猶珍也亷稜也隊乎猶言垂之如隊其惟以徳不可形狀○光曰玩當作刓音完謂亷而不劌隊直類切隊與墜同謂垂之如墜】或問仲尼之術周而不泰大而不小用之猶牛防也【使牛捕防𨿽大無施○光曰周而不泰謂禮儀周備而無閒泰】曰仲尼之道猶四瀆也經營中國終入大海【祕曰爾雅曰江河淮濟爲四瀆四瀆者發源注海者也】它人之道者西北之流也綱紀夷貉或入於沱或淪於漢【祕曰西北之流水經夷貉而不返或向東者亦入沱漢而已言其異而小也書曰嶓冡導漾東流爲漢又曰岷山導江東別爲沱孔云沱東行○光曰言諸子之道𨿽時有小用而非順正不可以致逺】淮南說之用不如太史公之用也太史公聖人將有取焉【實錄不隠故可采擇○咸曰司馬遷𨿽雜尙有禮樂儒學之說於聖人之道可取而用之於劉安溺異端之痼者也故曰鮮取焉○光曰今之所以知古後之所以知先史不可廢】淮南鮮取焉爾【浮辯虛妄不可承信○祕曰太史公實錄猶如魯史舊文聖人將有取焉以正褒貶淮南劉安之書雜而不典少有可采○光曰鮮息淺切空言𨿽辯博而駁雜迂誕可取者少】必也儒乎【光曰聖道於是乎在】乍出乍入淮南也【或出經或入經○祕曰必也以儒爲名乎內篇論道外篇雜說乍出乍入雜而不純者也】文麗用寡長卿也【咸曰司馬相如文賦𨿽麗施用則少○祕曰相如文𨿽麗而寡於用】多愛不忍子長也【史記敍事但美其長不貶其短故曰多愛○咸曰遷之學不專純於聖人之道至於滑稽日者貨殖遊俠九流之技皆多愛而取不忍棄之○祕曰不可以垂世立教者司馬遷皆敍而錄之是多愛不忍也】仲尼多愛愛義也子長多愛愛奇也【光曰仲尼稱管仲爲仁史魚爲直蘧伯玉爲君子之類亦多愛】或曰甚矣傳書之不果也【咸曰非經謂之傳或人旣聞揚子上論淮南子長之言愛奇而雜故因駭之而爲問也言甚矣彼傳記之書不果純於聖人之道也○祕曰古者詩三千餘篇孔子刪定取止乎禮義者三百一十一篇而已是愛義也子長史記至於滑稽日者刺客貨殖之類皆不忍去是愛奇也或人曰甚矣淮南子長之傳言不果全於聖人之道也】曰不果則不果矣【苟非所能自可耳○咸曰言今人之不果純於聖人之道者尙可導而果之如淮南子長皆已沒矣其書皆已行矣安可道而果之哉誠爲不果純矣○祕曰內不果純文亦不果道矣】人以巫鼓【巫鼓猶妄說也妄說傷義甚於不言一曰巫鼔之儔奚徒不果而已乃復奇談誕以自大假不學爲髙通故揚子旣吐觸情之談又發巫鼓之義○咸曰夫巫左道者也言彼之書非徒不果純於聖人之道而已今大行於世復使人學之得其雜說如左道之巫以鼓動其事惑夫眾者也如淮南防仙化金之說鼓動末俗使其學之非左道而何也○光曰音義曰天復本人作又並闕】或問聖人之言炳若丹靑有諸曰吁是何言歟【吁者駭嘆之辭】丹靑初則炳久則渝渝乎哉【丹靑初則炳然久則渝變聖人之言久而益明】或曰聖人之道若天天則有常矣奚聖人之多變也【成曰言五經支離萬事錯綜○祕曰天有一定之髙有常也聖人無可無不可多變也】曰聖人固多變【天縱之也○光曰聖人志道秉常隨時應物如天之陰陽五行變化無窮】子遊子夏得其書矣未得其所以書也宰我子貢得其言矣未得其所以言也顏淵閔子得其行矣未得其所以行也【聖人以妙外往諸賢以方中來○祕曰通之者聖也習之者賢也○光曰行下孟切下同六子皆學於孔子而未逹其本原故𨿽各有所得而未能盡其變通】聖人之書言行天也天其少變乎【所以應無方也○咸曰此論六子猶孟軻所謂子張子遊子夏得聖人之一體顏閔具體而微之謂也夫天多變然後有成聖多變然後有倫天變隠於萬化而難知故曰天則有常聖變布於五經而可見故曰聖人固多變○祕曰夫天之髙也及其變則二气推移四時更疊三辰運行萬物生瘁不爲少也○光曰言天之變化亦多也】或曰聖人自恣歟何言之多端也【祕曰或人聞多變之語不逹其歸趣恐聖人率意而言故云多端○光曰謂問同答異理或相違】曰子未覩禹之行水歟一東一北行之無礙也君子之行獨無礙乎如何直往也【祕曰時有可否礙也】水避礙則通於海君子避礙則通於理【咸曰髙者水之礙故避之則流雜者聖之礙故避之則行○祕曰隨時制宜不失其正理則通矣】君子好人之好【嘉其善也】而忘已之好【若不足也】小人好已之好【我名而不自知】而忘人之好【物物而不識彼】或曰子於天下則誰與【祕曰與何等人○光曰與許也】曰與夫進者乎或曰貪夫位也慕夫祿也何其與曰此貪也非進也夫進也者進於道慕於徳殷之以仁義進而進【祕曰禮進則進】退而退【祕曰義退則退】日孳孳而不知勌者也【光曰勌與倦同殷中也退而退當作退而進言不以祿位之進退務進於道徳而已故下文云請問退進】或曰進退則聞命矣請問退進曰昔乎顏淵以退爲進【後名而名先也】天下鮮儷焉【祕曰人不堪其憂回也不攺其樂終日如愚而回也不愚是以退爲進少有其偶○光曰鮮息淺切儷音麗顏回在陋巷不苟仕好學不倦是以退爲進】或曰若此則何小於必退也【祕曰若然則必退於道者何故小之○光曰揚子謂聖人不遁於世不離於羣是小必退】曰心進易儷也必退易儷也【必苟也苟進則貪祿利苟退則慕僞名也○祕曰輕於進退者眾】進以禮退以義難儷也【進退不失其正者君子也○咸曰猶仲尼之於魯也用之則攝相事而輔夾谷女樂廢膰胙則之而行○祕曰進之退之惟禮義所在】或曰人有齊死生同貧富等貴賤何如【懼者畏義也此章有似駁荘子荘子之言逺有其防不統其逺防者遂往而不反所以辧之思各統其所言之防而兩忘其言則得其意也○祕曰人有如荘生之齊物者何如○光曰荘列之論如是】曰作此者其有懼乎【祕曰非聖人者無法懼有誅戮之責作此齊物之論然後以夷曠爲妙達曰道家流當然也禮曰行僞而堅言僞而辧學非而博順非而澤以疑眾殺○光曰懼謂有憂患不可避故作此論以自寛】信死生齊貧富同貴賤等則吾以聖人爲囂囂【祕曰夫死生異理貧富殊塗貴賤差等較然之義也而荘子托以道家遂以系表逺去忘言得意稱其齊一而好之者無不甘心焉是虛華之大者若信是言則吾以聖人六經之防爲囂囂之虛語耳○光曰囂許驕切人好生惡死苫貧樂富重貴輕賤乃其常情聖人因之以設勸沮立政教若信然齊等則聖人號令典謨徒囂囂然煩言耳】通天地人曰儒【道業深與○祕曰陰陽剛柔仁義之道始於太極成乎五行主於至神運於六子管於聖人是謂通之其名曰儒】通天地而不通人曰伎【伎藝偏能○祕曰知天地之變陰陽之數而不知其所以變所以數是不通於聖人之防若子之道名曰伎藝】人必先作然後人名之先求然後人與之【人理云云萬物動靜無不由我以明彼者○祕曰若求仁而得仁○光曰作爲善惡而人以善惡名之自求禍福而人以禍福與之】人必其自愛也然後人愛諸【咸曰言先自愛於人而人亦愛之】人必其自敬也然後人敬諸【咸曰言先自敬於人而人亦敬之】自愛仁之至也【祕曰韓吏部曰博愛之謂仁】自敬禮之至也【祕曰曲禮曰毋不敬】未有不自愛敬而人愛敬之者也【祕曰未有不自愛敬於人而人愛敬於己者也○光曰惇仁所以自愛也隆禮所以自敬也】或問龍鴻鵠不亦壽乎曰壽曰人可壽乎曰物以其性人以其仁【物性之壽其質生存延年長也仁者之壽死而不亡名無窮也○咸曰故顏氏之子年𨿽夭而仁不能窮之也○光曰龍鴻鵠性自壽耳人則爲仁然後能保其壽孔子曰仁者壽】或問人言仙者有諸乎【祕曰秦皇漢武俱欲求之故問焉】曰吁吾聞伏犧神農歿黃帝堯舜殂落而死文王畢孔子魯城之北【祕曰魯城之北孔子所也言伏羲至孔子並聖人皆死爾○光曰文王於畢孔子於魯城之北】獨子愛其死乎非人之所及也仙亦無益子之彚矣【祕曰彚類也仙者皆有虛名而無益於事實者也○光曰借使有仙亦如龍等非人類所能學也】或曰聖人不師仙厥術異也聖人之於天下恥一物之不知仙人之於天下恥一日之不生【光曰言聖人所以不學仙者道不同故也聖人務多知仙人務長生】曰生乎生乎名生而實死也【咸曰名惡名也實善實也言今之爲仙者惡名存也善實死也如始皇孝武至今爲天下笑非惡存而善死者乎○祕曰神仙者謂之羽化蟬蛻而升天是名生也其實則降年盡而死耳故曰實死○光曰安期羨門徒有其名而人未嘗見實死也】或曰世無仙則焉得斯語曰語乎者非囂囂也歟惟囂囂能使無爲有【咸曰仙本無也而盧生之徒以爲有非囂囂不逞者孰能○祕曰囂囂然方士之虛語爾囂囂之多則能使無爲有也○光曰多言之人喜妄說】或問仙之實曰無以爲也【咸曰言無以爲其實○光曰無用問爲】有與無非問也【咸曰謂之有謂之無皆不當問○祕曰天地之間本無此理無而問有有而問無皆非問也】問也者忠孝之問也【言惟問忠與孝之事耳○祕曰忠孝者修身之本】忠臣孝子偟乎不偟【偟暇○咸曰忠臣謇謇於事君孝子汲汲於事親何暇其仙乎○祕曰偟暇忠孝之人何暇問無益之事乎○光曰偟音皇】或問壽可益乎曰徳【光曰惟修徳可以益壽】曰回牛之行徳矣曷壽之不益也【咸曰言顏回冉伯牛徳而何不壽】曰徳故爾【咸曰庸以長生爲壽聖以不朽爲壽顏冉有徳故不朽爾】如回之殘牛之賊也焉徳爾【言復甚也○咸曰言假令顏行之殘冉行之賊則安得不朽之壽如是哉○光曰顏冉之命自短耳若加之殘賊則斯命亦不能保也】曰殘賊或壽曰彼妄也君子不妄【論語曰人之生也直罔之生也幸而免揚子之說亦猶此義○咸曰禮云庶人曰死死斯盡也死則盡無所聞矣如殘賊者安得不朽哉彼言不朽者乃欺妄也彼問亦以長生爲壽揚對終以不朽爲壽○祕曰殘賊之人妄生於世爾豈有不朽之壽哉君子不妄生者也○光曰君子修徳以俟命不爲殘賊而冀得妄壽】有生者必有死有始者必有終自然之道也【因論神仙之事遂至原始要終以盡死生之說也○祕曰夫春生則秋殺陽始而陰終亦猶人也豈有使之然哉自然之道也○光曰天常春而不秋日常朝而不暮則人長生而不死矣】君子忠人況已乎小人欺已況人乎【夫至人其猶先存諸已而後存諸人者言乎有其眞然後可以訓物況乃其身之不諭又安能諭諸人哉○光曰盡誠於人曰忠】

揚子法言卷九

欽定四庫全書

揚子法言卷十

晉李軌唐栁宗元

注

宋宋咸吳祕司馬光重添注

孝至篇【咸曰人道之大莫大乎孝孝道之全莫全於終故啟之乎足沒且誡焉豈易量哉法言始於學而終於孝理亦粹矣】

孝莫大於寕親寕親莫大於寕神寕神莫大於四表之歡心【言尊祖考安神靈故先王以孝治天下也○祕曰寕神奉宗廟也夫孝始於寕親終於天下之歡心其道甚大○光曰神者祖考之神大孝宜若周公然】譔孝至【祕曰夫學所以開明也故爲其始孝所以報本也故爲其終動天地感神者莫速於孝乎○光曰論孝及至徳因敍漢室之盛】

孝至矣【將欲言其義所以嘆其至○祕曰先王之至徳】一言而該【光曰至徳要道無所不該】聖人不加焉【一言而孝兼該百行聖人無以加之是至徳也○祕曰該備也○光曰聖人之徳無以加於孝】父母子之天地歟【天懸象地載形父受气母化成】無天何生無地何形天地裕於萬物萬物裕於天地【裕足也言萬物取足於天地天地不取足於萬物也○咸曰正文當云萬物非裕於天地疑脫去非字裕饒裕也天地生萬物非冀其報故能饒裕於萬物而萬物不能饒裕於天地也○光曰裕謂饒益優厚也揚子設爲疑問以明天地則能裕萬物萬物豈能裕天地乎】裕父母之裕不裕矣【養父母自以爲足者乃不足也○咸曰父母𨿽爲子之天地然俟其報與天地異也故親以生育之思饒裕其子則子也以孝養之徳饒裕於親若夫但樂生育之不能全孝養之裕則不爲裕矣故曰裕父母之裕不裕矣以別萬物之於天地也○祕曰父母有餘裕於其子其子豈能裕父母哉以父母之裕而裕其父母不爲裕矣是父母裕於子也常有餘子孝於父母也常不足○光曰欲報之徳昊天罔極】事父母自知不足者其舜乎【自知不足則是舜○咸曰舜所以愈裕而不自充足者懼夫失所以孝養之裕也】不可得而久者事親之謂也【祕曰父母之年不可不知】孝子愛日【無須臾懈於心○祕曰其心無懈○光曰木欲靜而風不止子欲養而親不述故孝子養親惟日不足】孝子有祭乎有齋乎【祭嚴齊敬孝子之事○光曰言齋重於祭】夫能存亡形屬荒絕者惟齋乎【亡形復存荒絕復屬者謂祭如在○光曰屬之欲切謂齋之日】故孝子之於齋見父母之存也【祕曰見其居處語笑所樂所嗜謂思而見之】是以祭不賔【夫齋者交神明之至故致齋三日乃見其所爲齋者禮記論之備矣而發斯談者有乎時也○咸曰祭不賔者孝子盡精極思而存夫親何暇乎賔之接也○祕曰專乎所親○光曰賔謂敬多而親少如待賔客】人而不祭豺乎【九月豺祭獸正月祭魚豺猶有所先人而不祭豺之不若也】或曰死生盡禮可謂能子乎【生事愛敬死事哀戚○祕曰問今世湏死生盡禮方可謂能子乎○光曰此問答不類疑下有脫文】曰石奮石建父子之美也無是父無是子無是子無是父【祕曰萬石君石奮少子建皆以馴孝行謹官至二千石○光曰言父子孝謹相成】或曰必也兩乎【祕曰言人必湏父子孝謹方爲美乎】曰與堯無子舜無父不如堯父舜子也【必不得雙於斯二者當如堯之爲父舜之爲子○咸曰子云方論孝至而遽以萬石君父子與堯舜較短長得非傷君臣之道輕孝至之禮乎曰子云之心蓋所以重孝至而謹君臣之道者也何哉天下之重莫大乎孝未有天子而無父也故自天子至子庶人其禮𨿽異而其爲孝一也夫孝君行之於上而臣行之於下則四海莫不孝矣四海皆孝則忠臣得矣故曰求忠臣於孝子之門由是言之子云所以重孝至而謹君臣亦明矣有防哉子云也學者辧之○祕曰與堯之無子舜之無父不若使堯爲父而舜爲子不必兩也堯子丹朱不肖舜父瞽瞍頑𨿽有如無○光曰父子俱聖尢美】子有含菽緼絮而致滋美其親將以求孝也人曰僞如之何【含食也菽豆也○咸曰言人有自含食其菽緼被絮而能致滋之味美麗之服於其親思以爲孝或非之以爲僞何如也○光曰緼於盆切含菽菲食緼絮惡衣】曰假儒衣書服而讀之三月不歸孰曰非儒也【咸曰言設有人假儒衣書服而讀之三月不輟而歸誰曰非乎言亦可以爲儒也如彼之自薄而厚於親儻乎不輟則亦可爲孝矣三月者時一變也天時且變而已不變是可爲儒矣○祕曰已欲孝斯孝矣已欲儒斯儒矣誰其非之○光曰服儒衣讀儒書經時不輟斯亦儒矣】或曰何以處僞【咸曰問何以見其僞者○祕曰爲之則眞何以居僞】曰有人則作之無人則輟之之謂僞【咸曰禮云道不可斯湏離其身可離非道也所以君子愼其獨矣故有人則修而作之無人則輟而止之非僞而何君子恥之】觀人者審其作輟而已矣【視其所以觀其所由人焉瘦哉】不爲名之名其至矣【太上以徳自然之美非至而何○祕曰君子行善其名自彰至矣】爲名之名其次也【力行近仁斯亦次矣○祕曰欲求善名而行爲次也○光曰畏惡名慕善名猶有所恥】或問忠言嘉謨曰言合稷契之謂忠謨合臯陶之謂嘉【光曰言不以聖人之正道佐其君者皆非忠嘉】或曰邵如之何【咸曰邵猶繼也言欲繼稷契臯陶者如之何而可○祕曰邵髙也欲髙之則如之何○光曰問稷契臯陶道髙不可及柰何】曰亦朂之而已【朂勉○咸曰言欲繼稷契臯陶者當朂勉其道而已】庳則秦儀鞅斯亦忠嘉矣【庳下也此所以微言貶乎漢臣而爲王莽之將相者○祕曰朂勉也庳下也言人欲自髙則勉行而已如其庳下而不能自勉則秦儀鞅斯亦可謂之忠嘉矣蓋言其自足也○光曰庳音婢若嫌論太髙而卑之則防入於狙詐矣】堯舜之道皇兮【祕曰皇美】夏殷周之道將兮【祕曰將大】而以延其光兮【二帝三王光延至今○祕曰延其美大之光】或曰何謂也曰堯舜以其譲夏以其功【平水土也】殷周以其伐【聖徳同而禪代異者隨時之義一也此又寄言以明其防焉五君應乎天順乎人王莽違乎人逆乎天○祕曰以是爲美大之次○光曰皆盡美盡善】或曰食如螘【言棈細也○光曰螘與蟻同】衣如華【服文彩也】朱輪駟馬【光曰宋吳本於此有受天字今從李本】金朱煌煌無已泰乎【祕曰受天子之金朱煌煌然無乃已泰乎○光曰謂富貴者如此無乃泰侈】曰由其徳舜禹受天下不爲泰【言當理也】不由其徳五兩之綸半通之銅亦泰矣【綸如靑絲繩也五兩之綸半通之銅皆有秩嗇夫之印綬印綬之微者也言不由其徳而佩猶爲泰矣況滔天乎○咸曰綸靑絲綬也諸本注皆作靑絲繩蓋傳寫誤也○光曰綸古頑切又音倫李宋本通闕】天下之通道五所以行之者一【五謂仁義禮智信也】曰勉【勉勵○咸曰能一勉而修則五得之矣○祕曰非勉則不復其性】或曰力有扛洪鼎掲華旗智徳亦有之乎【咸曰言古有力者能扛鼎掲旗夫智徳亦有能之乎○光曰掲渠列切】曰百人矣【此力百人便能敵之】徳諧頑嚚【諧和也頑嚚舜父母】讓萬國【以禪禹也】知情天地【與天地合其徳知神之情狀○咸曰知情天地者言知天地之情○光曰知與智同】形不測【光曰陰陽不測之謂神惟聖人能形容之】百人乎【人見其形而不能測其量非百人之倫也○咸曰此子云黜力而尙徳者也○祕曰知天地之情其形不可測豈百人可敵乎】或問君曰明光問臣曰若禔【祕曰若順禔宜讀如媞爾雅曰媞媞安也○光曰禔是支切又杜奚切又音支】敢問何謂也曰君子在上則明而光其下在下則順而安其上【明而光其下堯之爲君也順而安其上舜之爲臣也王莽之事漢則傾覆其上簒位居攝則暴亂其下也○祕曰明而光其下法天也順而安其上法地也○光曰光謂能顯忠遂良安謂能順美救惡】或曰聖人事異乎【咸曰言聖人亦以妖異爲事乎】曰聖人徳之爲事【祕曰徳盛則無異】異亞之【祕曰見異修徳者次之】故常修徳者本也【咸曰猶堯舜常修其徳何異之也】見異而修徳者末也【咸曰猶太戊武丁見異而後修非上徳矣故爲之末焉○祕曰失於常徳災異乃見修而禳之事在末後】本末不修而存者未之有也【惑此之甚者必亡矣○咸曰猶桀紂本末不修其亡忽焉○光曰災異應時君之徳故以徳爲本異爲末】天地之得斯民也【得養育之本故能資生斯民也○祕曰天地之大徳曰生生斯民也易曰有天地然後有萬物有萬物然後有男女是人與萬物齊生而最靈者也班固曰夫人聰明精粹有生之最靈故曰得斯民】斯民之得一人也【得資生之業是故系之一人也○咸曰言斯民之眾在得一人而治之也○祕曰書曰惟天生民有欲無主乃亂】一人之得心矣【一人之得統禦天下者以百姓之心爲心○咸曰言一人之責在得民心而後能長久也故受有億兆夷人離心離徳所以亡矣○祕曰五行志曰思心之不睿是謂不聖又曰貌言視聽以心爲主故一人之得心矣○光曰天地因人而成功故天地之所以得其道者在民也民之所以得其道者在君也君之所以得其道者在心也】吾聞諸傳【祕曰傳記謂論語○光曰傳直戀切】老則戒之在得年彌髙而徳彌邵者【咸曰邵美也○祕曰邵亦髙也老則不貪而有徳彌髙者𨿽聖人何以加焉】是孔子之徒歟【王莽少則得師力行老則詐僞簒奪故揚子寄防言而嘆慨焉】或問徳有始而無終與有終而無始也孰寕【光曰宋吳本作有始而無終歟有終而無始歟音義曰天復本寕作愈今從李本孰寕寕爲誰】曰寕先病而後瘳乎寕先瘳而後病乎【病簒之深故有先瘳之諭○祕曰徳寕有終也】或問大曰小問逺曰邇未逹曰天下爲大治之在道不亦小乎【道至微妙故曰小也○祕曰一人有道而天下治故曰小謂寡治眾也】四海爲遠治之在心不亦邇乎【祕曰一人之得心矣】或問俊哲洪秀曰知哲聖人之謂俊【深識聖義是俊傑也○祕曰知哲於聖人之道俊哲也】秀穎徳行之謂洪【禾之秀其頴猶人之洪其道也禾秀頴則實結人崇道則徳聞洪大○祕曰秀頴於徳行洪秀也○光曰知哲當爲哲知言哲能知聖人之道不溺於異端智之俊者也秀謂材秀能修徳行使穎出於眾秀之大者也】君子動則擬諸事事則擬諸禮【事不來則不動動非禮則不擬○咸曰擬或作凝非也擬據也言君子不妄其動乃據事而後動不僞其事乃據禮而後事○祕曰凝成也君子不妄動動則成於事事則成於禮凝一本作擬○光曰吳本擬作凝今從李宋本擬度也動則度其事之可否事則度於禮爲是爲非】或問羣言之長羣行之宗曰羣言之長徳言也【咸曰謂由徳而言乃爲羣言之長】羣行之宗徳行也【咸曰謂由徳而行乃爲羣行之宗】或問泰和【咸曰問太平和樂之道○光曰天下和平之至】曰其在唐虞成周乎觀書及詩溫溫乎其和可知也【發號出令而民說之○咸曰言觀書二典詩小大雅見唐虞成周之盛信泰和矣○光曰言千載之後觀其詩書猶溫溫然和樂況生其世乎】周康之時頌聲作乎下闗雎作乎上習治也【咸曰習積習也言由成王來積習爲治○祕曰習治習見治世之道】齊桓之時緼而春秋美邵陵習亂也【緼亦亂也○咸曰齊桓公防諸侯於陘楚遣屈完如師以觀齊覩齊之盛因而求盟桓公退次召陵與之盟以禮楚也○祕曰緼亦亂也言齊桓之時下陵上替而春秋美邵陵之防能服楚也習亂亦謂習見亂世之事按僖公四年楚屈完來盟子師盟於邵陵左傳無美之之文子云據公羊而言也】故習治則傷始亂也【傷悼○咸曰太平之民追嘆舊亂○祕曰習見治世之事覩始亂則傷之始亂謂幽厲之時也孔子曰嗚呼哀哉我觀周道幽厲傷之○光曰先儒多以爲周道衰詩人本諸祍席闗雎作故揚子以爲始亂】習亂則好始治也【好樂○咸曰久污之俗喜安少治○祕曰習見亂世之事覩始治則好之始治謂邵陵之盟也公羊傳曰桓公救中國而攘夷狄卒怗荊以此爲王者之事也】漢徳其可謂允懷矣【允信懷至○祕曰漢之有徳信能懷服逺人○光曰允謂信及四夷懷謂逺人來服】黃支之南大夏之西東鞮北女來貢其珍漢徳其可謂允懷矣世鮮焉【明此奕世之所致而莽一旦行詐以取之○祕曰言漢徳之盛四夷來貢信能懷逺矣而歷世少及焉此所以明漢興者天之本也黃支南蠻去合浦日南三萬里大夏西戎去中華一萬二千里東鞮北女未詳或傳寫之誤當言北鞮東女匈奴謂漢曰若鞮自曰呼韓邪後見漢帝爲孝慕之故皆爲若鞮哀帝建平四年烏昧畱若鞮單於上書願朝是也東夷有東女國西羌別種也西海有女國故云東女國○光曰鞮都奚切鮮悉淺切鞮蓋東夷國名女女國也】芒芒聖徳逺人咸慕上也【芒芒大也○咸曰猶唐虞之世○光曰李本芒芒作荒荒今從宋吳本芒謨皇切】武義璜璜兵徵四方次也【咸曰如商周之代○祕曰璜璜猶言煌煌也以兵伐四夷者次也○光曰璜音黃】宗夷猾夏蠢廸王人屈國喪師無次也【宗夷者四方羣夷也○咸曰猾亂也蠢廸猶陵踐也王人王室之官言五霸六國然也○祕曰宗夷猶言夷族也蠢動也廸蹈也言四夷之族猾亂中夏動蹈我邊疆而犯王人又屈國防師焉無禦戎之次也○光曰蠢動廸蹈也中國防弱四夷交侵騷動蹈借天下之民辱國防眾無次言最下也此泛論王者禦夷狄之道然也】麟之儀儀鳳之師師其至矣乎【咸曰言帝世泰和麟儀儀而馴鳯師師而多徳之至也○祕曰泰和之百官皆如麟鳳之時儀儀然有義師師然眾蓋其至也○光曰儀儀師師皆和整尙徳之貌以諭徳服四夷】螭虎桓桓【仁少威多○咸曰桓桓嚴也言王世以武勘禍亂嚴不失正】鷹隼防防【攫撮急疾○咸曰防防暴也言彊霸之世專爲兵詐暴而欲殘】未至也【未合至徳○咸曰言桓桓防防比之帝世泰和則皆未至也○祕曰非泰和之百官皆如螭虎鷹隼之時桓桓武貌防防然鷙飛貌於其道未至也○光曰防財於側板二切武貌以諭用兵威服逺方】或曰訩訩北夷【光曰訩翔拱切又音凶訩訩喧嘵之貌】被我純繢【純繒繢畫○光曰繢音防】帯我金犀【金金卯犀劍飾】珍膳寕鍸【寕鍸鍸其口也○咸曰言安然而饗珍膳】不亦享乎【嫌禮胡如此太盛也○祕曰訩訩夷眾語貌北夷南單於也被我純繢之衣裳帶我金璽犀飾之劍常珍之膳以安然鍸其口不亦施饗禮之盛乎南單於呼韓邪願爲蕃蔽而漢賜之冠帯衣裳黃金璽太官禦食之類○光曰享當作亨亨猶泰也謂宣帝以後單於朝服漢以繒絮衣食厚撫之】曰昔在髙文武實爲兵主今稽首來臣稱爲北藩是爲宗廟之神社稷之靈也可不享乎【言如此不可不以盛禮待之也○祕曰髙祖圍乎平城文帝不雪憤辱之恥孝武亟興邊略實爲兵主矣至宣帝時呼韓邪來臣稱北藩扞禦北虜蓋漢神靈之祐豈可不享之哉○光曰爲兵主省謂髙帝得天下之後文帝武帝承平之時兵所以不得息者正以匈奴之故也今幸而得其臣服豈可不厚撫之使之離叛愛小費而就大患乎】龍堆以西【白龍堆也】大漠以北鳥夷獸夷【鳥夷獸夷者衣鳥獸皮毛】郡勞王師漢家不爲也【皆在荒服之外不爲郡屬者也若使勞王師而郡縣之漢家不爲也○光曰鳥夷獸夷言其如鳥獸郡勞王師漢家仁明之主所不爲】朱厓之絕捐之之力也【朱厓南海水中郡元帝時背叛不臣議者勸往徵之賈捐之以爲無異禽獸也棄之不足借不擊不損威元帝聴之事在漢書】否則介鱗易我衣裳【否不也言不然則介鱗之類易我衣裳之民也○光曰朱厓島夷故云介鱗】君人者務在殷民阜財【殷富阜盛】明道信義【光曰行義使民信之】致帝者之用【光曰極其事業】成天地之化使粒食之民【光曰粒食謂中國之民】粲也晏也【粲文采晏和柔○祕曰粲然明盛晏然安和】享於神不亦饗乎【實受其福○祕曰民神之主也民之丰阜則神饗其祀也○光曰此言王者不應疲中國與逺夷爭雄也】天道勞功【祕曰勞而成功○光曰勤勞然後有成功】或問勞功曰日一曰勞考載【日一日猶日日也考成也載歲也】曰功【周而後始以成其歲故曰功○光曰載事也天運行不息是其勞也成造化之事是其功也】或曰君逸臣勞何天之勞【言於人事則君逸臣勞也天爲君四時行百物生以諭其勞也】曰於事則逸於道則勞【於事則逸無功可名於道則勞運轉機衡○咸曰言人君之道各有其官已弗親之故於事則逸然修徳不暇日愈新之故於道則勞○祕曰生萬物地也而天道則勞矣以其運行不息也理萬事臣也而君道則勞矣以其修省不暇也○光曰天則無爲自然而萬物生成君則垂衣端拱而百姓乂安是其事逸也天則陰陽往來生生日新君則求賢訪道一日萬幾是其道勞也】周公以來未有漢公之懿也勤勞則過於阿衡【漢公王莽也或以此爲媚莽之言或以爲言遜之爲也吾乃以爲箴規之深切者也稱其漢公已前之美爾然則居攝之後不貶而惡可知也揚子所以妙也發至言於當時垂忠教於後世言蔽天地而無慚教闗百代而不恥何遜媚之有乎○宗元曰阿衡之事不可過也過則反○咸曰成王防太甲昏勢亦殆矣然周公居叔父之尊伊尹當阿衡之重二公可取而不取卒以忠勤復辟而正之夫舉其可取不取之因明其不可取而取之事則子云之罪莾亦大矣○祕曰自周公以來未有如王莽而謂之美也惟是折節力行勒勞之事則欲不止於阿衡明其簒也伊周聖人之居師保者漢公王莽也懿美也過謂不止也班固曰莽知漢中外殫微本末俱弱亡所忌憚生其姦心因母后之權假伊周之稱子云因其假也故以伊周爲言○光曰法言之成蓋當平帝之世莽專漢政自比伊周欲興禮樂致太平上以惑太后下以欺臣民附已者進異已者誅何武鮑宣以名髙及禍故揚子不得不遜辭以避害也亦猶薛方云堯舜在上下有巢由也當是之時莽猶未簒人臣之盛者無若伊周故揚子勸以伊周之美欲其終於北面者也或曰揚子爲漢臣漢亡不能死何也曰國之大臣任社稷之重者社稷亡而死之義也向使揚子據將相之任處平勃之地莾簒國而不死良可責也今位不郎官朝廷之事無所與聞柰何責之以必死乎夫死者士之所難凡責人者當先恕已則可以知其難矣或曰揚子不死可也何爲仕莽而不去曰知莽將簒而去者龔勝是也莾聘以爲太子師友卒不食而死揚子名已重於世苟去而隠處如揭日月潛於蒿萊庸得免乎或曰揚子不去則已何必譽莽以求媚豈厭貧賤思富貴乎曰昔晉袁宏作東徵賦不序桓彛陶侃猶爲桓溫陶胡奴所刼僅以敏防自免況揚子作法言品藻漢興以來將相名臣而獨不及莽莽能無恥且忿乎此杜預所謂吾但恐爲害不求益也且揚子自謂不汲汲於富貴不戚戚於貧賤始爲郎給事黃門與王莾劉歆並哀帝之初又與董賢同官當成哀平間莽賢皆爲三公權傾人主所薦莫不防擢而雄三世不徙官此豈非言行相副之明驗乎古今之人能安恬如此者防希而子乃疑其求媚而思富貴不亦過乎使揚子果好富貴則必爲莽佐命不在劉甄之下矣】漢興二百一十載而中天其庶矣乎【言人民眾多富盛也○宗元曰揚子極陰陽之數此言知漢祚之方半耳○咸曰子云𨿽學極陰陽然亦不當逆知漢祚方半也夫中天者猶中興也蓋子云觀莽之彊簒而立復暴磔如是天下思漢徳未已知赤氏之運未去必有中興而王者言庶防乎近也故後十餘年光武果定豈非驗乎○祕曰子云上稱漢徳之允懷中言王莽之不正下言漢載之中天是覩民思漢徳莾爲不道必有中興之義且明徳之不可已也如是孔子曰其或繼周者𨿽百世可知也以禮明之也子云曰漢二百一十載而中天以徳明之也是知子云其聖人之徒歟漢髙祖元年至孺子嬰二年凡二百一十四年自王莾稱建國元年至獻帝延康元年凡二百一十二年○光曰庶者庶防於治也】辟廱以本之校學以教之禮樂以容之輿服以表之復其井刑勉人役唐矣夫【言若盡此諸美以濟勉人者無羨唐虞之世也○咸曰勉當爲免字之誤也言後之中興者能修漢之辟廱學校禮樂輿服之未修者能復井田之未復者能措刑辟之未措者以是道而化天下復免人事邊之役則唐堯如矣○祕曰漢之中天惟是盛徳之符設使行辟廱校學禮樂輿服之事復其井田象刑勉勵其人役於百執事者則唐堯之治矣夫孔子剛書始於唐堯而子云法言以是終之蓋百王之表則也○光曰容爲之容飾表表其尊卑役用也用唐堯故事】

揚子法言卷十

