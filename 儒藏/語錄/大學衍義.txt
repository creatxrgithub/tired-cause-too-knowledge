

欽定四庫全書

子部一

大學衍義

儒家類

提要

【臣】等謹案大學衍義四十三卷宋眞徳秀掇徳秀有四書集編已著錄是書因大學之義而推衍之首曰帝王爲治之序帝王爲學之本次以四大綱曰格物曰致知曰正心曰誠意曰修身曰齊家各系以目格物致知之目四曰明道術辧人材審治體察民情正心誠意之目二曰崇敬畏戒逸欲修身之目二曰謹言行正威儀齊家之目四曰重妃匹嚴內治定國本教戚屬中惟修身一門無子目其餘分子目四十有四皆徵引經訓參證史事旁采先儒之論以明法戒而各以己意發明之大旨在於正君心肅宮闈抑權幸蓋理宗𨿽浮慕道學之名而內實多欲權臣外戚交煽爲姦卒之元气凋閱五十餘年而宋以亡徳秀此書成於紹定二年而進於端平元年皆陰切時事以立言先去其有妨於治平者以爲治平之基故大學八條目僅舉其六然自古帝王正本澄源之道實亦不外於此若夫宰馭百職綜理萬端常變經權因機而應利情僞隨事而求其理𨿽相貫通而爲之有節次行之有實際非空談心性卽可坐而致者故邱濬又續補其闕也乾隆四十六年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

大學衍義序

臣始讀大學一書見其自格物致知誠意正心修身齊家至於治國平天下其本末有序其先後有倫蓋嘗撫卷三嘆曰爲人君者不可以不知大學爲人臣者不可以不知大學爲人君而不知大學無以淸出治之源爲人臣而不知大學無以盡正君之法旣又攷觀帝王之治未有不本諸身而達之天下者然後知此書所陳實百聖傳心之要典而非孔氏之私言也三代而下此學失傳其書𨿽存槪以傳記目之而已求治者旣莫之或考言治者亦不以望其君獨唐韓愈李翺嘗舉其說見於原道復性之篇而立朝論議曽弗之及蓋自秦漢以後尊信此書者惟愈及翺而亦不知爲聖學之淵源治道之根柢也況其他乎臣嘗妄謂大學一書君天下者之律令格例也本之則必治違之則必亂近世大儒朱熹嘗成章句或問以析其義寧皇之初入侍經帷又嘗以此書進講願治之君儻取其書玩而繹之則凡帝王爲治之序爲學之本洞然於胸次矣臣不佞竊思所以羽翼是書者故剟取經文二百有五字載於是編而先之以堯典臯謨伊訓與思齊之詩家人之卦者見前聖之規模不異乎此也繼之以子思孟子荀況董仲舒楊雄周惇頤之說者見後賢之議論不能外乎此也【以上論帝王爲治之序】堯舜禹湯文武之學純乎此者也商髙宗周成王之學庶幾乎此者也漢唐賢君之所謂學已不能無悖乎此矣而漢孝元以下數君之學或以技萟或以文辭則甚謬乎此者也【以上論帝王爲學之本】上下數千載間治亂存亡皆繇是出臣故斷然以爲君天下之律令格例也𨿽然人君之學必知其要然後有以爲用力之地蓋明道術辧人材審治體察民情者人君格物致知之要也【明道術之目有四曰天性人心之善曰天理人倫之正曰吾道異端之分曰王道霸術之異辧人材之目亦有四曰聖賢觀人之法曰帝王知人之事曰姦雄竊國之術曰憸邪罔上之情審治體之目有二曰徳刑先後之分曰義利重輕之別察民情之月亦有二曰先靈向背之由曰田裏戚休之實】崇敬畏戒逸欲者誠意正心之要也【崇敬畏之目有六曰修己之敬曰事天之敬曰臨民之敬曰治事之敬曰操存省察之功曰規儆箴戒之助戒逸欲之目有五曰沈湎之戒曰荒淫之戒曰盤遊之戒曰奢侈之戒而先之以總論者所以兼戒四者之失也】謹言行正威儀者修身之要也【二事無其目】重妃匹嚴內治定國本教戚屬者齊家之要也【重妃匹之目有四曰謹選立之道曰賴規儆之益曰明嫡媵之辧曰懲廢奪之失嚴內治之目有四曰宮闈內外之分曰宮闈預政之戒曰內臣忠謹之福曰內臣預政之禍定國本之目有四曰建立之計宜蚤曰諭教之法冝豫曰嫡庶之分宜辧曰廢奪之失冝監教戚屬之目有二曰外家謙謹之福曰外家驕溢之禍】四者之道得則治國平天下在其中矣每條之中首以聖賢之明訓參以前古之事迹得失之鑑炳然可觀昔者入侍邇英蓋嘗有志乎是比季以來屏居無事廼得繙閱經傳彚而緝之畎畝微忠朝思暮繹所得惟此祕之巾笥以俟時而獻焉其書之指皆本大學前列二者之綱後分四者之目所以推衍大學之義也故題之曰大學衍義云臣徳秀謹序

大學衍義札子

中奉大夫新除權戶部尙書眞徳秀札子奏臣聞聖人之道有體有用本之一身者體也達之天下者用也堯舜三王之爲治六經語孟之爲教不出乎此而大學一書繇體而用本末先後尢明且備故先儒謂於今可見古人爲學次第者獨賴此篇之存而論孟次之蓋其所謂格物致知誠意正心修身者體也其所謂齊家治國平天下者用也人主之學必以此爲據依然後體用之全可以默識矣恭惟陛下有髙宗之遜志時敏有成王之緝熙光明卽位以來無一日不親近儒生無一日不講劘道義自昔好學之君未有加焉者也臣昨值龍飛之初獲陪講讀之末嘗欲因大學之條目附之以經史纂集爲書以備淸燕之覽匆匆去國志弗之遂而臣區區愛君憂國之念𨿽在畎畝未嘗少忘居閒無事則取前所爲而未遂者朝夕編摩名之曰大學衍義首之以帝王爲治之序者見堯舜禹湯文武之爲治莫不自心身始也次之以帝王爲學之本者見堯舜禹湯文武之爲學亦莫不自心身始也此所謂綱也首之以明道術辧人材審治體察民情者格物致知之要也次之以崇敬畏戒逸欲者誠意正心之要也又次之以謹言行正威儀者修身之要也又次之以重妃匹嚴內治定國本教戚屬者齊家之要也此所謂目也而目之中又有細目焉每條之中首之以聖賢之典訓次之以古今之事迹諸儒之釋經論史有所發明者錄之臣愚一得之見亦竊附焉𨿽其銓次無法論議無取然人君所當知之理所當爲之事粗見於此陛下親政之始而臣書適成爲卷四十有三爲帙二十有二輒因召對冒昧以聞伏望聖慈察臣一念愛君之篤矜臣十年用功之勤特降睿防許臣投進而陛下於機政之暇講讀之餘賜以覽觀其於體用之學不無秋毫之補取進止九月十四日三省同奉聖防疾速投進

右札送新除權戶部眞尙書端平元年九月十五日

欽定四庫全書

大學衍義卷一

宋眞徳秀撰

帝王爲治之序

堯曲【虞書篇名典者常也】曰若稽古帝堯【曰若發語辭曰字與粵越通用稽考也言考古之帝堯其事云云也】曰放勲【放至也亦廣大之意如放乎四海之放勲功也】欽明文思安安【欽敬也思去聲】允恭克讓【允信也克能也】光被四表格於上下【被及也四�四外也格至也工天下地也】克明俊徳以親九族【明明之也俊大也以用也九族髙祖至孫之親】九族旣睦平章百姓【旣已也睦和輯也平均也章明也百姓畿內之民也】百姓昭明協和萬邦黎民於變時雍【昭亦明也協合也於美也變化也時是也雍和也】

臣按此章紀堯之功徳與其爲治之次序也自鴻荒以來羲農黃帝數聖人作皆有功於生民而堯之功爲尢大故曰放勲亦猶孔子稱堯曰巍巍乎其有成功也欽明文思堯之徳也欽謂無不敬明謂無不照文謂英華之發見思謂意慮之深逺安安與所勉彊之意言其徳性之美出乎自然不待用力所謂性之者也允恭克讓堯之行也恭非飾貌故曰允恭讓非彊爲故曰克讓所謂安而行之者也積諸中者深厚則發乎外者光明故能覆冒四表而昭格兩間此所謂帝者之徳也克明俊徳言能明其大徳也欽明文思者眾徳之目大徳則其總名也明俊徳者修身之事親九族者齊家之事所謂身修而家齊也九族旣睦平章百姓所謂家齊而國治也百姓昭明協和萬邦黎民於變時雍所謂國治而天下平也明曰昭明明之至也和曰協和和之極也曰於變則無民之不化無俗之不美雍雍乎如歲之春所謂帝者之治也先言克明俊徳謂堯能自明其徳次言百姓昭明謂民亦有以明其徳也徳者人之所同得本無智愚之間凡民局於气稟蔽於私欲故其徳不能自明必賴神聖之君明徳爲天下倡然後各有以復其初民徳之明由君徳之先明也夫五帝之治莫盛於堯而其本則自克明俊徳始故大學以明明徳爲新民之端然則堯典者其大學之宗祖歟

臯陶謨【亦虞書篇名臯陶舜之聖臣謨其所陳之謀也】曰愼厥身修思永【愼敬謹也厥其也永長也】惇敍九族【惇厚也敍次也】庶明勵翼【庶明謂眾賢也勵勉也翼輔也】邇可逺在玆【邇近也可逺謂可推而及逺也玆此也】

臣按臯陶爲帝陳謨未及他事而首以愼修其身爲言蓋人君一身實天下國家之本而謹之一言又修身之本也思永者欲其悠久而不息也爲人君者孰不知身之當修然此心一放則能暫而不能久必也常思所以致其愼者今日如是明日亦如是以至無往而不如是夫然後謂之永不然則朝勤而夕怠乍作而遽息果何益哉後世人主有初而鮮終者由不知思永之義故也謹則常敬而無忽思則常存而不放修身之道備於此矣然後以親親賢賢二者繼之九族吾之屏翰也必有以篤敍之使均被其恩眾賢吾之羽翼也必有以勸勵之使樂爲吾助身爲之本而二者又各盡其道焉則自家可推之國自國可推之天下其道在此而已中庸九經之序其亦有所祖歟

伊尹作伊訓【商書篇名伊尹湯之聖相湯孫太甲立又相之】曰今王嗣厥徳【嗣繼也今王指太甲謂繼成湯之徳也】防不在初【初謂卽位之初】立愛惟親立敬惟長始於家邦終於四海

臣按此卽齊家治國平天下之序也成湯蓋躬行之故伊尹舉之以訓太甲也欲繼成湯之徳當在嗣位之初初焉不謹未有能終者也徳惟何愛親敬長是也人君之於天下當無所不愛而立愛則自親始當無所不敬而立敬則自長始二者愛敬之本也本旣立則自家而國以及於天下無不在吾愛敬中者茍無其本而逆施焉則其愛爲悖徳其敬爲悖禮豈先王出治之道哉

詩思齊之二章【思齊大雅篇名】刑於寡妻至於兄弟以禦於家邦【刑者儀刑之刑寡妻嫡妻也禦治也】

臣按此詩之序曰文王所以聖也說者謂文王世有賢妃之助故能成其聖徳然後妃之所以賢則又本於文王之躬化故詩人歌之曰刑於寡妻言文王之徳儀於閨門也閨門正矣次及於兄弟以治於家國無不正焉其本皆自文王之身始孟子舉此詩以告齊王而斷之曰言舉斯心加諸彼而已文王非人人化之也修吾身於此而其效自形於彼故當是時內而後妃有躬儉節用之徳無險詖私謁之心公子皆信厚王姬亦肅雍則化行於家矣中林武夫莫不好徳汝墳婦人勉夫以正則化行於國矣視堯典之言若出一揆此帝王之所以同道歟

易【周易也】家人【卦名】彖曰【孔子辭】家人女正位乎內男正位乎外男女正天地之大義也家人有嚴君焉父母之謂也【嚴尊也君長也】父父子子兄兄弟弟夫夫婦婦而家道正正家而天下定矣象曰【亦孔子辭】風自火出家人君子以言有物而行有恆【卦體離下巽上離火也巽風也】上九威如吉象曰威如之吉反身之謂也

臣按家人一卦皆言治家之道二以陰爻居內卦之中女正位乎內之象也五以陽爻居外卦之中男正位乎外之象也古者爲宮室辧內外男子居外凡梱外之事屬焉女子居內凡梱內之事屬焉各有攸主不相侵紊自士庶人以上皆然而人君之家所系爲尢重故禮有之曰天子聽男敎後聽女順天子聽外治後聽內職古者於男女內外之辧其嚴如此豈私意爲之哉天陽爲健主生覆於上地陰爲順主形載於下此天地之正理也男以剛健爲徳而所職者斷制女以柔順爲徳而所職者奉承男女各得其正則合乎天地之理矣一失其正則悖乎天地之理矣治家以嚴肅爲本父母者一家之君嚴則家政舉不嚴則家政壊然所謂嚴者非猛暴之謂也父盡父之道子盡子之道推之兄弟夫婦莫不盡其道上下肅然無或少紊如此則家道正人君之家正推之於天下無不正者故曰正家而天下定矣卦體內離外巽故言風自火出君子觀此卦之象知天下之事莫不由內而出以家與國言則國之治亂自家而出以身與家言則家之正否自身而出故治國在於正家而正家又在於反身吾身言行一有不謹則無以律其家矣故言必有物物謂有其實也行必有常常謂有常度也言行必謹吾身修矣推之家國無不可者上九一爻復言治家之道嚴威則吉聖人慮後世昧其本旨或以猛暴爲威不知治身弗嚴以威加人未有能服之者故以反身言之欲人君自反其身一言一動凜然不茍是則所謂威如也合彖象而觀則家爲天下之本身又爲家之本蓋斷斷乎有不可易者

大學【禮記篇名】大學之道在明明徳在親民【親當作新】在止於至善知止而後有定定而後能靜靜而後能安安而後能慮慮而後能得物有本末事有終始知所先後則近道矣古之欲明明徳於天下者先治其國【治平聲】欲治其國者先齊其家欲齊其家者先修其身欲修其身者先正其心欲正其心者先誠其意欲誠其意者先致其知致知在格物物格而後知至知至而後意誠意誠而後心正心正而後身修身修而後家齊家齊而後國治國治而後天下平自天子以至於庶人壹是皆以修身爲本其本亂而末治者否矣其所厚者薄而其所薄者厚未之有也

臣按堯典諸書皆自身而推之天下至於先之以格物致知誠意正心而後次之以修其身則自大學始發前聖未言之蘊示學者以從入之塗厥功大矣

中庸【亦禮記篇名孔子之孫子思所作也子思名伋曾子之門人也】凡爲天下國家有九經【經者經緯之經】曰修身也尊賢也【尊猶敬也】親親也【上親字謂親睦之也下親字宗族內外之稱】敬大臣也體羣臣也【體言體防之如其身也】子庶民也【庶眾也言以子視其民也】來百工也【來如招來之來】柔逺人也【柔謂撫柔之柔】懷諸侯也【懷猶念也】修身則道立尊賢則不惑親親則諸父昆弟不怨【諸父謂伯父叔父也昆兄也】敬大臣則不【惑也】體羣臣則士之報禮重子庶民則百姓勸來百工則財用足柔逺人則四方歸之懷諸侯則天下畏之齊明盛服非禮不動所以修身也去防逺色賤貨而貴徳所以勸賢也尊其位重其祿同其好惡所以勸親親也官盛任使所以勸大臣也忠信重祿所以勸士也時使薄斂所以勸百姓也日省月試旣廩稱事【旣讀曰餼】所以勸百工也送往迎來嘉善而矜不能所以柔逺人也繼絕世舉廢國治亂持危朝聘以時厚往而薄來所以懷諸侯也凡爲天下國家有九經所以行之者一也

先儒呂大臨曰天下國家之本在身故修身爲九經之本然必親師取友然後修身之道進故尊賢次之道之所進莫先其家故親親次之由家以及朝廷故敬大臣體羣臣次之由朝廷以及其國故子庶民來百工次之由其國以及天下故柔逺人懷諸侯次之此九經之序也視羣臣猶吾一體視百姓猶吾子此視臣視民之別也

朱熹曰修身道立以下言九經之效也道立謂道成於己而可爲民表所謂皇建其有極是也不惑謂不疑於理不謂不迷於事敬大臣則信任専而小臣不得以間之故臨事而不也來百工則通功易事農末相資故財用足柔逺人則天下之旅皆悅而願出於其塗故四方歸懷諸侯則徳之所施者博而威之所制者廣矣故曰天下畏之

或問九經之說柰何朱熹曰不一其內則無以制其外不齊其外則無以養其中靜而不存則無以立其本動而不察則無以勝其私故齊明盛服非禮不動則內外交養而動靜不違所以爲修身之要也信防邪則任賢不専徇貨色則好賢不篤賈捐之所謂後宮盛色則賢者隠微佞人用事則諍臣杜口蓋持衡之勢此重則彼輕理固然也故去防逺色賤貨而一於貴徳所以爲勸賢之道也親之欲其貴愛之欲其富兄弟婚姻欲其無相逺故尊位重祿同其好惡所以爲勸親親之道也大臣不親細事則以道事君者得以自盡故官屬眾盛足任使令所以爲勸大臣之道也盡其誠而卹其私則士無仰事俯育之累而樂趨事功故忠信重祿所以爲勸士之道也人情莫不欲逸亦莫不欲富故時使薄斂所以爲勸百姓之道也日省月試以程其能旣廩稱事以償其勞則不信度作淫巧者無所容惰者勉而能者勸矣爲之授節以送其往待以委積以迎其來因能授任以嘉其善不彊其所不欲以矜其不能則天下之旅皆悅而願出於其塗矣無後者續之【如周武王立夏商之後】己滅者封之【如齊桓公封衛國】治其亂使上下相安持其危使大小相卹朝聘有時而不勞其力貢賜有度而不匱其財則天下諸侯皆竭其力以蕃衛王室而無倍畔之心矣凡此九經其事不同然總其實不出乎修身尊賢親親而已敬大臣體羣臣則自尊賢之等而推之也子庶民來百工柔逺人懷諸侯則自親親之殺而推之也至於所以尊賢而親親亦曰修身之至然後有以各當其理而無所悖耳曰親親而不言任之以事者何也曰此親親尊賢並行不悖之道也茍以親親之故不問賢否而輕屬任之不幸而或不勝焉治之則傷恩不治則廢法是以富之貴之親之厚之而不曰任之以事是乃所以親愛而保全之也若親而賢則自當置之大臣之位而尊之敬之矣豈但富貴之而已哉觀於管蔡監商而周公不免於有過及其致辟之後則惟康叔季相與夾輔王室而五叔者有土而無官焉則聖人之意亦可見矣曰信大臣而無以間之故臨事而不使大臣而賢也則可其或不幸而有趙髙朱異虞世基李林甫之徒焉則鄒陽所謂偏聽生姦獨任成亂範雎所爲姤賢嫉能禦下蔽上以成其私而主不覺悟者亦安得而不慮耶曰不然也彼其所以至此正坐不知九經之義而然耳使其明於此義而以修身爲本則固視明聽聰而不可欺以賢否矣能以尊賢爲先則所置以爲大臣者必不雜以如是之人矣不幸而或失之則亦亟求其人以易之而已豈有知其能爲姦以敗國顧猶置之大臣之位使之姑以奉行文書爲職業而又恃小臣之察以防之哉夫勞於求賢而逸於得人任則不疑而疑則不任此古之聖君賢相所以誠意交孚兩盡其道而有以共成正大光明之業也如其不然將恐上之所以猜防畏備者愈密而其爲愈甚下之所以欺防蒙蔽者愈巧而其爲害愈深不幸而臣之姦遂則其禍固有不可勝言者幸而主之威勝則夫所謂偏聽獨任禦下蔽上之姦將不在於大臣而在於左右其爲國家之禍尢有不可勝言者矣嗚呼危哉

熹又曰一者誠也一不誠則九者皆爲虛文矣臣按九經之說朱熹盡之矣或謂大學先言誠意正心而後修身中庸九經之序乃自修身始何耶曰齊明盛服非禮不動此所謂敬也敬則意誠心正在其中矣熹之以一爲誠何也曰天下之理一則純二則雜純則誠雜則妄修身不一善惡雜矣尊賢不一邪正雜矣不二不雜非誠而何故舜曰惟一伊尹曰克一中庸曰行之者一

孟子曰人有恆言皆曰天下國家天下之本在國國之本在家家之本在身

臣按孟子謂天下國家乃世人常常稱道之言而不知國乃天下之本家乃國之本身又家之本其言蓋有序也本猶木之根本根固而後枝葉盛爲治本末亦猶是也然大學言心而此不言心者蓋誠意正心皆修身之事言身則心在其中矣

孟子曰道在爾而求諸逺【爾近也】事在易而求諸難人人親其親長其長而天下平

臣按戰國之時學道者不求之近而求之逺不知堯舜之道不離於徐行後長之際而仁義之實止在乎尊親敬長之間圖事者不求之易而求之難不知辟土地朝秦楚有甚於緣木求魚而老吾老幼吾幼則天下可運之掌故孟子切切以告時君欲其反求之吾身而不責效於天下蓋人君能親其親則人亦莫不親其親能長其長則人亦莫不長其長舉天下之人而各親親各長長則和順輯睦之風行而乖爭陵犯之俗息天下其有不平者乎是亦由一家以達天下之意

荀子【名況】請問爲國曰聞修身矣未嘗聞爲國也君者槃也槃圓而水圓君者盂也盂方而水方君者源也源淸則流淸源濁則流濁

臣按荀況之意謂君身正則臣民亦正故多爲之諭如此亦有指哉

董仲舒【漢武帝時人建元初以賢良對策】曰爲人君者正心以正朝廷正朝廷以正百官正百官以正萬民正萬民以正四方四方正逺近莫敢不一於正而亡有邪气姦其間者【姦犯也】是以陰陽調而風雨時羣生和而萬民殖

臣按仲舒之論自孟子之後未有及之者蓋朝廷者天下之本人君者朝廷之本而心者又人君之本也人君能正其心湛然淸明物莫能惑則發號施令罔有不臧而朝廷正矣朝廷正則賢不肖有別君子小人不相易位而百官正矣自此而下特舉而措之耳夫天之與人本同一气人事正則正气應之此善祥之所由集也人事不正則邪气應之此災異之所由臻也其本在人君之一心而已嗚呼可不謹歟

揚子【名雄字子云漢成哀問大儒著法言】或問大曰小問逺曰邇未達曰天下𨿽大治之在道不亦小乎四海𨿽逺治之在心不亦邇乎

臣按道卽理也天下𨿽大同此一理人君所爲循理則治悖理則亂故曰治之在道四海𨿽逺同此一心人君心正則治心不正則亂故曰治之在心一理可以貫萬事治大不在小乎一心可以宰萬物治逺不在邇乎

周惇頥【惇頥字茂叔道州營道人本朝熙寜元丰間以郎官爲監司著太極圖說通書得孔孟之微指】曰治天下有本身之謂也治天下有則家之謂也【則猶凖也】本必端端本誠心而已矣則必善善則和親而已矣【端正也誠實也親謂父子兄弟夫婦之屬和猶睦也】家難而天下易家親而天下疎也家人離必起於婦人故睽次家人以二女同居而志不同行也【睽家人皆易之卦名也睽卦兌下離上兌少女也離中女也二女同居而異志故爲睽乖之象】堯所以釐降二女於嬀汭舜可禪乎吾玆試矣【釐理也降下也嬀水名汭水北舜所居也】是治天下觀於家治家觀身已矣身端心誠之謂也誠心復其不善之動而已矣【復反也】不善之動妄也妄復則無妄矣無妄則誠矣故無妄次復而曰先王以茂對時育萬物深哉【無妄復亦二卦名】

臣按惇頥之言與前聖實相符契蓋心不誠則私意邪念紛紜交作欲身之修得乎親不和則閨門乖戾情意隔絕欲家之正得乎夫治家之難所以甚於治國者門內尙恩易於揜義世之人固有勉於治外者矣至其處家則或狃於妻妾之私或牽於骨肉之愛鮮克以正自檢者而人君尢甚焉漢髙帝能誅秦滅項而不能割戚姬如意之寵唐太宗能取孤隋攘羣盜而閨門慙徳顧不免焉蓋疎則公道易行親則私情易溺此其所以難也不先具難未有能其易者漢唐之君立本作則旣已如此何怪其治天下不及三代哉夫女子陰柔之性鮮不姤忌而險詖者故二女同居則猜間易生堯欲試舜必降以二女者能處二女則能處天下矣舜之身正而刑家如此故堯禪以天下而不疑也身之所以正者由其心之誠誠者無他不善之萌動於中則亟反之而已誠者天理之眞妄者人爲之僞妄去則誠存矣誠存則身正身正則家治推之天下猶運之掌也惇頥之言淵乎旨哉

大學衍義卷一

欽定四庫全書

大學衍義卷二

宋眞徳秀撰

帝王爲學之本

堯舜禹湯文武之學

大禹謨【虞書篇名紀大禹所陳之謀謨】帝曰來禹【此舜命禹之辭】人心惟危道心惟微惟精惟一允執厥中

朱熹曰上古聖人繼天立極而道統之傳有自來矣其見於經則允執其中者堯之所以授舜也人心惟危道心惟微惟精惟一允執厥中者舜之所以授禹也堯之一言至矣盡矣而舜復益之以三言者則欲以明夫堯之一言必如是而後可庶幾也夫心之虛靈知覺一而已矣而以爲有人心道心之異者以其或生於形气之私或原於性命之正而所以爲知覺者不同是以或危殆而不安或微妙而難見爾然人莫不有是形故𨿽上智不能無人心亦莫不有是性故𨿽下愚不能無道心二者雜於方寸之間而不知所以治之則危者愈危微者愈微而天理之公卒無以勝人欲之私矣精則察夫二者之間而不雜也一則守其本心之正而不離也從事於斯無少間斷則道心常爲一身之主而人心每聽命焉則危者安微者著而動靜云爲自無過不及之差矣夫堯舜禹天下之大聖也以天下相傳天下之大事也以天下之大聖行天下之大事而授受之際丁寜告戒不過如此則天下之理豈有以加於此哉

臣按人心惟危以下十六字乃堯舜禹傳授心法萬世聖學之淵源人主欲學堯舜亦學此而已矣先儒訓釋𨿽眾獨朱熹之說最爲精確夫所謂形气之私者指聲色臭味之欲而言也性命之正者指仁義禮智之理而言也聲色臭味之欲皆發於气所謂人心也仁義禮智之理皆根於性所謂道心也今卽人主一身言之宮室之欲其安膳服之欲其美與夫妃嬪侍禦之奉觀逸遊田之樂此人心之發也是心爲主而無以裁制則物欲日滋其去桀紂不逺矣知富貴之不可恃而將之以憂勤知驕侈之不可肆而節之以恭儉知旨酒厚味爲迷心之鴆毒思所以卻之知淫聲美色爲伐性之斧斤思所以逺之此道心之發也是心爲主而無以汨喪則理義日充其去堯舜不逺矣人心之發如銛鋒如悍馬有未易制馭者故曰危道心之發如火始然如泉始達有未易充廣者故曰微惟平居莊敬自持察一念之所從起知其爲聲色臭味而發則用力克治不使之滋長知其爲仁義禮智而發則一意持守不使之變遷夫如是則理義常存而物欲退聴以之酬酢萬變無往而非中矣蓋主於中則曰道心形諸用則曰中道本非二事也欲學堯舜者其惟用力於此乎

益稷【亦虞書篇名】禹曰都【都美也】帝愼乃在位帝曰兪【兪然也】禹曰安汝止惟幾惟康【幾防也康安也】其弼直惟動丕應徯志【丕大也徯待也】以昭受上帝天其申命用休【申重也休美也】

臣按禹旣以謹之一言戒帝矣猶謂未盡其義又爲三言以敷析之安汝止者謂安其心之所止也人之一心靜而後能動定而後能應若其膠膠擾擾將爲物役之不暇又何以宰萬物乎先儒謂心者人之北辰辰惟居其所故能爲二十八宿之綱維心惟安所止故能爲萬事之樞紐然欲其常安則有道焉幾者念慮萌動之初康者治安愉佚之際幾微之不察則喜怒哀樂有時而失節治安之不戒則般樂怠敖有時而或肆如是而欲安所止其可得乎曰安止曰幾康者聖人養心之要法也心得其養則能愼乃在位矣又必輔弼之臣莫非正直則內外交養無時而不安非惟人應之天亦應之矣舜以精一執中告禹禹復以安止幾康告舜用功若異而歸宿實同欲知舜禹之學者合而玩之可也

仲虺之誥【商書篇名仲虺湯之左相作此以告成湯】曰徳日新萬邦惟懷【懷謂心歸之也】志自滿九族乃離【志者心之所存也滿驕盈也離散也】王懋昭大徳建中於民【建立也中者無過不及之謂】以義制事【制裁制也】以禮制心垂裕後昆予聞曰能自得師者王謂人莫己若者亡好問則裕自用則小

臣按此仲虺勉湯之辭欲其於身心用其功也徳修於身者日新而不已則萬邦惟懷所謂多助之至天下順之也心之所存者驕盈自足則九族乃離所謂寡助之至親戚畔之也日新則日進一日堯舜兢業之事也自滿則日怠一日後世人主不克終之事也治亂之分在此而已懋昭大徳卽所謂日新其徳也懋者欲其常勉昭者欲其常明此心無時而不勉則其徳無時而不明懋之一言乃其機栝也大學所引湯之盤銘卽其事也懋昭大徳者修身之事大學所謂明明徳也建中於民者以身率人之事大學所謂新民也中者民性之本然惟因物有遷故失其正聖人以一身爲民之極使望而趨之皆歸於中此所謂建中於民也然其道豈有他哉以義制事以禮制心而已蓋事有萬端未易裁處惟揆之以當然之理則舉措適當無一事之不中矣心有萬慮未易執持惟內主於敬而視聽言動不敢肆焉則周旋中禮而無一念之不中矣已之中乃民之所由中也夫王者所以爲法後世者義與理而已道備於身而無闕則法垂於後而有餘然必不恃己之善以資夫人之善乃可以興反是則危亡之道也虛心好問則天下之善皆歸於我豈不裕乎矜能自任則一己之善其與幾何豈不小乎成湯聖人也而仲虺勉之以學丁寧切至有如此者後之人主可不深味其言

伊尹作咸有一徳【亦商書篇名作此以告太甲】曰惟尹躬曁湯咸有一徳【躬身也曁及也咸皆也】又曰徳惟一動罔不吉徳二三動罔不凶又曰終始惟一時乃日新又曰徳無常師主善爲師善無常主協於克一【協合也】

臣按孟子曰湯之於伊尹學焉而後臣之又曰湯武身之也則成湯之聖蓋由學入而其所以有一徳者伊尹輔佐之力也伊尹至此又舉以告太甲焉一者何純而不雜常而不息之謂也吉凶者善惡之應人之秉徳也純善而能常則動無非吉矣不純乎善而人欲參之不常乎善而人欲間之則二三其徳則動無非凶矣易以日新爲盛徳先儒謂人之學不日進則日退故徳不可以不日新不日新者不一害之也始勤而終怠始敬而終肆以一出一入之心爲或作或輟之事徳何自而新乎終始之間常一不變則徳日以新矣然徳無定名有凶有吉將何所擇而師之要當主其善者以爲師善者斯徳而不善者非徳也善無定體將何所擇而主之要當以協於一者爲主一者斯善而不一者非善也天下之理凡出於一者無有不善如乍見入井之孺子而惻隠興焉此時未有他念之雜一而善也才有納交要譽之心則不一而非善矣故考徳者以善爲主而擇善者又以一爲主太甲悔過遷善之後伊尹又慮其擇善未精執徳不定而轉移於他日故特作一徳之書以告之而精要莫切於此數語嗚呼惟精惟一舜將遜位而後以告禹咸有一徳伊尹將告歸而後以告太甲付授丁寜之意如此爲人君者可不味斯言乎

周公作立政【周書篇名公作此以戒成王】文王惟克厥宅心【宅心謂安宅其心】乃克立玆常事司牧人以克俊有徳

臣按文王之宅厥心卽大禹所謂安汝止也堯舜以來累聖相傳一本乎此成王卽政之始周公恐其知文王之治法而未知文王之心法也故作此書以立政爲名所陳皆命官用人之事而必以宅心爲先蓋用人乃立政之本而宅心又用人之本也夫政事之修廢由用人之得失爲人君者孰不知之而用捨之間鮮不易位者心無定主而是非邪正得以之故也文王惟能安定其心故能立此常事司牧之人皆賢而有徳者心猶水然撓而濁之不見山嶽淵澄弗動毛髮燭焉惟至公可以見天下之私惟至正可以見天下之邪惟至靜可以見天下之動文王之用人所以皆適其當者由其能宅心之故也文王生知之聖若無所事乎學而其所謂克宅心者是乃文王之學也然不曰克宅厥心而曰克厥宅心者亦猶臯謨不曰愼修厥身而曰愼厥身修也讀者其可以辭害意哉

洪範【周書篇名洪大也範法也言治天下之大法】惟十有三祀【武王卽位之十三年也商曰祀周曰年箕子義不臣周故仍稱祀】王訪於箕子【箕子殷父師也武王勝殷殺紂立紂子武庚以箕子歸而訪問之箕國也子爵也】王乃言曰嗚呼箕子【嘆辭】惟天陰隲下民【陰黙也隲升也】相協厥居【相助也協合也】我不知其彞倫攸敍【彞常也倫理也攸所也敍次也】箕子乃言曰我聞在昔鯀陻洪水汨陳其五行【鯀禹之父也陻塞也汨亂也陳列也】帝乃震怒【帝卽天也主宰之謂震動也】不畀洪範九疇彞倫攸斁【畀與也疇類也斁敗也】鯀則殛死【鯀治水九載功用弗成舜殛之於羽山而死】禹乃嗣興【禹鯀之子也舜舉之以代鯀嗣繼也興起也】天乃錫禹洪範九疇【錫亦與也】彞倫攸敍初一曰五行【一曰水二曰火三曰木四曰金五曰土以其流行於天地之間故曰行】次二曰敬用五事【一曰貌二曰言三曰視四曰聽五曰思】次三曰農用八政【一曰食二曰貨三曰祀四曰司空五曰司徒六曰司冦七曰賓八曰師師兵也農厚也】次四曰協用五紀【一曰嵗二曰月三曰日四曰星辰五曰歷數協合也以人占天欲其協合也】次五曰建用皇極【建立也皇君也極至也立極於上使人望而從之故曰建用】次六曰乂用三徳【一曰正直二曰剛克三曰柔克治人之道用此三者故曰乂用】次七曰眀用稽疑【曰擇建立卜筮人所以稽決疑惑故曰明用】次八曰念用庶徴【曰雨曰暘曰燠曰寒曰風曰時徴驗也念謂念念在此】次九曰向用五福【一曰壽二曰富三曰康寜四曰攸好徳五曰考終命攸好徳者所好者善也考終命者得正而終也向慕也】威用六極【一曰凶短折二曰疾三曰憂四曰貧五曰惡六曰弱凶短折則壽與考終之反也疾與憂則康寜之反惡與弱則攸好徳之反六極之極謂窮極也與皇極之義不同威猶畏也】臣按武王克商之初未遑他事首以彞倫之敍訪於亡國之臣訪云者不敢召而就問之也彞倫者治天下之常理先後本末各有自然之理非人之所爲乃天之所設也天之於民旣黙陟之於善又助合其厥居然君師治敎之責則於我乎屬我乃未知常理之次敍焉此所以問於箕子也堯憂洪水使鯀治之鯀不能因性順導顧乃隄而塞之以激其勢水旣失性火木金土從而汨亂蓋水者五行之首一行亂則五者皆亂矣五行天之道鯀汨而亂之則逆乎天矣故天動威怒而不與以大法九疇鯀以殛死禹繼而興隨山濬川行所無事而水患以平天乃以大法九疇與之神龜負文出於洛水龜所負者數爾大禹聖人心與天通見其數而知其理因次之以爲九類卽今九疇是也初一至次九卽所謂彛倫也五行者天之所生以養乎人者也其气運乎天而不息其財用於世而不匱其理則賦於人而爲五常以天道言之莫大於此故居九疇之首五事者天之所賦而具乎人者也貌之恭言之從視之明聽之聰思之睿皆性之本然也必以敬用之則能保其本然之性不以敬用之則貌必至於嫚言必至於悖以視聽則昏且窒以思慮則粗且淺而本然之性喪矣五者治身治心之要以人事而言莫切於此故居五行之次身心旣治然後可施之有政食貨生民之本衣食旣足不可忘本故有祀焉司空居民旣得其安矣又有司徒之敎焉敎之而不從者又有司冦之刑焉接逺人以禮而威天下以兵凡此皆所以厚民生故曰農用八政民政旣舉則欽天授人有不可後於是繼以歲月日時星辰歷數之紀推步占驗必求以合乎天故曰協用五紀皇者君之稱極者極至之義標凖之名位乎中而四方所取則也故居人君之位者由一身而至萬事莫不盡至而後可以爲民之極建者立之於此而形之於彼之謂故曰建用皇極至於正直剛柔之施又必視時之治否因俗之彊弱君當攬權無使威福之移於下臣當循法無使顓恣而僣乎上爲治之道無越乎此故曰乂用三徳國有大事必先詳慮於己而後謀之於人人不能決則又諏之卜筮以訣之於天天人相參事無過舉所以保其極而不失也故曰明用稽疑五事之得失極之所以建不建也然何從而驗之觀諸天而已雨暘燠寒風皆以其時則建極之驗也五者常而無節則不極之驗也天人相應若影響然人君所當念念而致察也故曰念用庶徵皇極建則舉世之人皆被其澤而五福應之故堯舜之民無不仁且壽者此人君之所當向慕也故曰向用五福皇極不建則舉世之人皆蒙其禍而六極隨之故桀紂之民無不鄙且夭者此人君之所當畏懼也故曰威用六極洪範九疇六十有五字爾而天道人事無不該焉原其本皆自人君一身始此武王之問箕子之言所以爲萬世蓍也

禮踐阼篇【大戴禮篇名】武王踐阼三日【阼者君之階故人君卽位謂之踐阼】召師尙父而問焉【卽太公望】曰黃帝顓頊之道存乎曰在丹書王欲聞之則齋矣齋三日王端冕師尙父亦端冕奉書而入王東面而立師尙父西面道書之言曰敬勝怠者吉怠勝敬者滅義勝欲者從欲勝義者凶凡事不彊則枉弗敬則不正枉者滅廢敬者萬世王聞書之言惕若恐懼退而爲戒書於席之四端爲銘焉於幾於鑑於盥槃於楹於杖於帯於履屨於觴豆於戶牖於劍弓矛爲銘焉

臣按武王之始克商也訪洪範於箕子其始踐阼也又訪丹書於太公可謂急於聞道者矣而太公望所告不出敬與義之二言蓋敬則萬善俱立怠則萬善俱廢義則理爲之主欲則物爲之主吉凶存亡之所由分上古聖人己致謹於此矣武王聞之惕若戒懼而銘之器物以自警焉蓋恐斯須不存而怠與欲得乘其隙也其後孔子贊易於坤之六二曰敬以直內義以方外先儒釋之曰敬立而內直義形而外方蓋敬則此心無私邪之累內之所以直也義則事事物物各當其分外之所以方也自黃帝而武王自武王而孔子其皆一道歟以上敍堯舜禹湯文武之學或謂堯舜而下皆生知之聖今以學言何哉蓋生而可知者義理之源爾若夫治己治人之法固不能無待於學也傳稱堯舜禹湯莫不有師攷之論語則信而好古者孔子之所自許也學之不講者孔子之所嘗憂也又曰我非生而知之者好古敏以求之也又曰十室之邑必有忠信不如丘之好學也則𨿽生知之聖未有不從事於學者然自商以前未有學之名觀書所載數聖人之心傳面命與君臣之間胥訓胥告者無非學也願治之主誠卽其全書而熟復之則千載聖學之源流將了然於胸中彊勉力行二帝三王之盛可以企及也今特撮其大要著之於篇以見學者有本云

大學衍義卷二

欽定四庫全書

大學衍義卷三

宋眞徳秀撰

帝王爲學之本

商髙宗周成王之學

書說命【商書篇名說傅說也築於傅巖之野髙宗夢得之立之爲相作說命三篇】王曰來汝說臺小子舊學於甘盤【臺予也小子髙宗謙稱也甘盤商賢臣】旣乃遁於荒野入宅於河自河䢐亳曁厥終罔顯【遁隠也䢐往也河亳皆地名曁及也罔無也顯明也】爾惟訓於朕志【訓敎也】若作酒醴爾惟麯糵若作和羮爾惟鹽梅爾交修予罔予棄予惟克邁乃訓【邁行也乃汝也】說曰王人求多聞時惟建事【建立也】學於古訓乃有獲【獲得也】事不師古【師法也】以克永世【克能也永長也】匪說攸聞【匪非也】惟學遜志務時敏【遜謙抑也務専也敏也】厥修乃來允懷於玆【允信也懷念也玆此也】道積於厥躬【積聚也厥其也躬身也】惟斆學半【斆敎也】念終始典於學【典常也】厥徳修罔覺【罔無也覺猶知也】監於先王成憲【監視也先王謂成湯憲法也】其永無愆【永長也愆過也】惟說式克欽承【式用也克能也欽敬也承奉也】旁招俊乂【旁廣也俊賢也乂謂有治人之才也】列於庶位【庶眾也位職也】

臣按髙宗之爲太子也學於甘盤學未大成而甘盤遁歸荒野自河而亳不知所終髙宗自失甘盤茫然無所於學旣得傅說遂命之以續甘盤之業爾惟訓於朕志者望說以格心之事也酒非麯糵不成羮非鹽梅不和人君非賢者修輔無以進其徳汝交修我而無棄我我能行汝之敎髙宗之望於說者如彼其切說其可忘言乎王人所以求多聞者是惟立事而已學必施於事然後爲有用之學不然則所聞𨿽多果何爲哉古訓者古先聖王之訓若書之典謨是也學必求之古訓然後有得若讀非聖之書其何益乎獲者得之於已也學必自得然後爲功不然則道自道我自我猶未嘗學也人君行事當以古人爲師若自任己意不師古昔而能長治久安者無是理也於是又言爲學之要惟在遜志時敏遜志者卑遜其心𨿽有如未嘗有也時敏者進修及時日新而又新也凡人之害幹學者驕與怠而已驕則志盈善不可入怠則志惰功不可進遜則不驕敏則不怠所修之道自將源源而來如井之泉愈汲愈有矣夫人孰不知此然體之不誠則𨿽得易失惟信之深念之篤然後道積於厥功積猶積善之積今日造一理明日又造一理今日進一善明日又進一善持久不替則道積於身身卽道道卽身渾然無間矣於是又言斆之與學各居其半我之所敎僅能半之髙宗於此尢當自力必也一念終始常在於學無少間斷然後徳之所修有不知其然而然者曰終始不曰始終者學無止法也上言道之積下言徳之修者以理言之是謂道以所得言之是謂徳非有二也說論爲學之方至矣猶慮髙宗未知所法則又勉之以成湯爲法成湯旣盛矣徳猶恐其有慙過必攺而不吝儻能視其成法安得有愆君徳旣修然後大臣可舉其職招賢能以列庶位說其敢不敬承乎學之一字前此未經見也髙宗與說始言之遂開萬古聖學之源其功亦大矣哉

敬之【羣臣進戒成王之詩】維予小子不聰敬止日就月將【就成也將大也】學有緝熙於光明【緝續也熙廣也】佛時仔肩【佛音弼輔也時是也仔任也肩負也】示我顯徳行

臣按成王卽政之初羣臣進戒首以敬之敬之爲言成王則謂予小子不聰而未能敬方期日有所就月有所將其道何由惟學而已蓋學則有緝熙光明之功凡人之性本自光明大學所謂明徳是也惟其學力弗繼是以本然之光明日以闇晦今當從事於學猶婦功之績接續而不已以廣吾本性之光明然輔弼吾使能當此負任則羣臣之責也願示我以顯明之徳行使曉然知用力之方此成王慮學之難進故望於羣臣者如此徳者行之本行者徳之發成王之學惟欲充其性之光明進其身之徳行豈後世務外者比哉

以上敍商髙宗周成王之學臣按二君初非聖人之資惟其知學之本故能克己蹈道卒爲商周令主後世未有及之者學之有功於人如此哉

帝王爲學之本

漢髙文武宣之學

漢髙帝初定天下太中大夫陸賈時時前稱說詩書帝曰乃公居馬上得之【乃公帝自稱也】安事詩書賈曰馬上得之寧可以馬上治之乎文武並用長久之術也鄕使秦已並天下修仁義法先聖陛下安得而有之帝有慙色謂賈曰試爲我著秦所以失天下吾所以得之者及古成敗之國賈乃祖述存亡之證凡著十二篇每奏一篇帝未嘗不稱善稱其書曰新語

先儒胡宏曰賈之對宜曰陛下之得天下非専馬上之力也蓋陛下本以寛大長者受懷王入闗之命爲天下除殘賊所過亡擄掠赦秦降王子嬰財物無所取婦女無所幸約法三章父老惟恐陛下不爲秦王庶幾三代得天下之仁項王負約王陛下於蜀漢陛下忍而就國用蕭何爲相養其民以致賢人収用巴蜀還定三秦項羽賊殺義帝陛下舉軍縞素告諸侯而伐之庶幾三代取天下之義不齷齪自用多大略得英雄心師張良任陳平將韓信庶幾堯舜禹湯文武知人之明鎭撫百姓下令軍士不幸死者更爲衣衾棺斂轉送其家庶幾堯舜禹湯文武哀鰥寡卹孤獨之政此數者陛下所以得天下也今天下已定願陛下退叔孫通聘魯二生使與張良四皓及如臣者共論所以承三代之宜定一代大典以幸天下以詔萬世使陸賈有是對而漢祖用其言則必六宮有制適庶有辧敎養子弟有法後夫人嬪婦各得其所矣又安有戚夫人爲人彘趙王如意淮陽王友梁王恢之皆不得其死哉又安有審食其凟亂宮闈之醜而呂氏至於族滅後世世有外戚之禍哉則必制國有法荊王賈楚王交代王喜齊王肥不封數十縣而伏羲神農黃帝堯舜禹湯文武及臯陶伊傅周呂之裔得血食矣則必體貌大臣蕭相國不系獄黥布陳豨盧綰韓王信不背叛矣則必不襲秦故尊君抑臣而朝廷之上制禮以道謙尊而光乾剛不亢臣道上行致天也於交泰而大臣可以托天下委六尺之孤矣則必封建諸侯藩垣屏翰根深蒂固難於傾拔可以正中國四夷之分不至畏匈奴與之和親而手足倒置矣則必復井田之制不至後世三十稅一近於貊道富者田連阡陌僭擬公侯而貧民寃苦失職矣則必侍禦僕從罔匪正人有疾病不枕宦者臥臨棄天下公卿大夫受顧命婦寺不得與而大正其終矣臣按胡宏之論深中當時之失蓋賈𨿽有修仁義法先聖之言而其所陳不過秦漢間事安能舉其君於帝王之隆哉此宏之所以深惜也

漢文帝時賈誼爲長沙王傅歲餘文帝思誼徵之【徵召也】至入見上方受釐坐宣室【釐福也宣室殿名】上因感鬼神事而問鬼神之本誼具道所以然之故至夜半文帝前席【古者君臣皆席地而坐故坐久相親則前席】旣罷曰吾久不見賈生自以爲過之今不及也

臣按文帝之問賈誼及於鬼神之本鬼神者何陰陽造化之謂也帝之問及此其有意窮理之學乎誼具道所以然之故帝爲之前席其必深有感於心矣惜史氏之不載也然鬼神之事至難言也在孔門惟季路問事鬼宰我問鬼神其他門人髙弟大抵問仁問孝問政而已蓋幽明二致而其理一原知仁義則知陰陽能盡性則能至命誼之對亦嘗及此否邪厥後新垣平以詭詐進帝爲之惑是未嘗知鬼神之情狀也帝有窮理之心而誼無造理之學故君徳成就終有媿於古吁可惜哉

武帝卽位舉賢良文學之士制曰朕欲聞大道之要至論之極董仲舒對曰彊勉學問則聞見博而知益明彊勉行道則徳日起而大有功

臣按彊勉學問者致知之事也彊勉行道者力行之事也中庸曰博學之審問之愼思之明辧之篤行之學問思辧皆求以知之篤行則所以行之也又曰人一能之已百之人十能之已千之者彊勉之謂也仲舒之學蓋有見於此而帝不能用也惜哉

又曰曽子曰尊其所聞則髙明矣行其所知則光大矣髙明光大不在乎他在乎加之意而已願陛下設誠於內而致行之則三王何異哉

臣按武帝之於道徒聞而不尊徒知而不行此其受病之本故仲舒箴之髙明以智識言光大以事業言古之聖王有所聞則必尊不徒聞而已也有所知則必行不徒知而已也故充其智識則髙明見諸事業則光大由其有求道之誠故也使帝能用其言設誠於內而致行之不徒爲聞道之名要必有履道之實則其所至詎可涯也哉

又曰堯發乎諸侯舜興乎深山非一日而顯也蓋有漸以致之言出於己不可塞也行發於身不可掩也言行君子之所以動天地故盡小者大謹微者著詩云惟此文王小心翼翼故堯兢兢日行其道而舜業業日致其孝善積而名顯徳章而身尊積善在身猶長日加益而人不知也積惡在身猶火銷膏而人不見也

臣按西漢儒者惟一仲舒其學純乎孔孟其致君亦必以堯舜蓋自七篇之後未有及此者使帝置仲舒於左右承弼之地必能以二帝三王之道日陳於前繩愆糾繆格其非心安得有極意奢淫之失窮兵黷武之禍又安得惑邪臣之譛興巫蠱之獄而致父子隔絕闕庭流血之變哉故剟三策之言尢切者著於此以見武帝𨿽有志於學而實不知所以學爲可惜也

倪寛見武帝語經學上曰吾始以尙書爲朴學弗好及聞寛語可觀乃從寛問一篇

臣按典謨訓誥誓命之文凡百篇皆人主之軌範也武帝初以爲朴學弗好旣失之矣及聞寛說可觀又止從問一篇則是其弗好如故也然聖經之蘊無窮隨其所入皆必有獲百篇之書無所不備使帝於其一篇果嘗深玩而服膺焉修己治人亦有餘用而帝之行事未見有一與書合者是亦徒問而已果何益哉

武帝詔求能爲韓嬰詩者徵蔡義上召見說詩甚悅之擢爲光祿大夫給事中進授昭帝

臣按武帝悅蔡義說詩旣引以自近又使授其子意亦美矣然不知義之講說其果能有得詩人之指邪夫詩三百以闗雎爲首重風化之源也而武帝之衛后以謳者進李夫人以倡進大本如此他可知矣故窮奢極欲則非鴛鴦之義重賦橫斂則昧碩防之戒以天旱爲幹封安有云漢之恐懼用防言殺太子不監靑蠅之罔極孔子曰誦詩三百不達於政𨿽多亦奚以爲武帝近之矣

宣武髙才好學年十八師受詩論語孝經

元康元年詔曰朕不明六藝【謂詩書禮樂易春秋也】郁於大道【郁不明也大道謂先王之道】是以陰陽風雨未時其博舉吏民厥身修正通文學明於先王之術宣究其意者各二人【宣通也究窮也】孝元帝爲太子柔仁好儒見上所用多文法吏以刑名繩下【刑謂刑法名謂名家者流考核名實者也繩束也】嘗侍燕從容言陛下持刑太深宜用儒生帝作色曰漢家自有制度本以霸王道雜之柰何純任徳敎用周政乎且俗儒不達時宜好是古非今使人於名實不知所守何足委任乃嘆曰亂我家者太子也

臣按宣帝之詔以陰陽風雨之未時由其不明六藝闇於大道蓋人君不明經不知道則無以正心而修身一念之不純一動之失中皆足以姦陰陽之和故洪範以雨暘燠寒風之時爲肅乂哲謀聖之應五者之不時爲狂僣豫急蒙之應人主之一心與天地相爲流通而善惡吉凶之符甚於影響蓋如此後世人主鮮或知者而帝獨知之可謂卓然有見矣然其所舉吏民之厥身修正通文學明先王之術者乃寂無聞焉夫正身明道之士誠世之所鮮有使帝果以誠求之豈無一二近似者出爲帝用夷考當時惟一王吉粗欲建萬世之長策而舉明主於三代之隆帝已視爲迂闊矣使子思孟子生乎其時皇皇於仁義而不汲汲於功利其與帝枘鑿將有甚焉者然則正身明道之士窺見此指其肯輕爲帝出哉夫以徳行仁者王以力假仁者霸其爲道若白黒之異色淸濁之異流不可雜也雜則黒與濁者終勝矣帝乃以霸王道雜爲漢家之制度可乎且帝嘗受論語矣語曰道之以政齊之以刑民免而無恥道之以徳齊之以禮有恥且格又曰子爲政焉用殺則夫子之意是欲人君純任徳敎也又嘗立書春秋於學官矣孔子定書紀文武成康之政爲後世法而春秋尊王道黜霸術是夫子之意正欲人君純用周政也帝乃曰徳敎不可任周政不可用則是論語不必受書春秋不必立也俗儒是古非今固不足用獨不當求眞儒而用之乎以俗儒不達時宜而並儒之通世務者棄之是因噎而廢食也以髙材好學之君而擇術如此是以勵精爲政𨿽能致一時之治而刑余周召法律詩書卒不免基後來之禍惜哉

以上敍漢髙文武宣之學

大學衍義卷三﹤子部﹐儒家類﹐大學衍義﹥

欽定四庫全書

大學衍義卷四

宋眞徳秀撰

帝王爲學之本

漢光武明帝唐三宗之學

光武受尙書通大義【東觀記云受尙書於廬江許子威大義略舉因學世事】召桓榮入說甚善之每朝防輙令榮敷奏經義帝稱善帝每日視朝日仄乃罷數引公卿郎將講論經理夜分乃寐皇太子見帝勤勞不怠承間諫曰陛下有禹湯之明而失黃老養性之福願頥愛精神優遊自寜帝曰我自樂此不爲疲也【太子顯宗也】

臣按光武早爲儒生及卽位孜孜經術又如此宜其光復舊物身致升平視少康周宣蓋庶幾焉惜其時儒臣作輔如伏湛侯覇軰皆章句書生未明乎古人格心之業故在位三十餘年𨿽鮮有過事而以無罪廢正後易太子則有媿刑家之義以直諫殺大臣則有乖從諫如流之美蓋其所學未至於明善誠身之地故於父子夫婦君臣之際不能無可憾者焉聖學不明𨿽有不世之資如光武者迄不能追帝王之盛然則人主之於務學其可茍也哉

顯宗孝明帝十歳通春秋光武奇之旣爲皇太子師事博士桓榮學通尙書及卽位尊以師禮乘輿常幸太常府令榮坐東靣設幾杖防百官及榮門生數百人天子親自執業每言輙曰太師在是旣罷悉以大官供具賜之後三雍成【三雍謂明堂靈臺辟雍】拜榮爲五更【更謂耆老而更事者】每大射養老禮畢帝輙引榮及弟子升堂執經自爲卞說【謂卞語而講說也】詔曰三老李躬年耆學明五更桓榮授朕尙書詩曰無徳不報無言不讎其賜榮爵關內侯

臣按先儒胡寅以爲顯宗事師之意百千年鮮有其儷可謂人主之髙致惜乎桓榮授經專門章句不知仲尼修身治天下之微旨故其君之徳業如是而止斯言當矣抑臣竊謂學者所以治性情者也故先漢名儒匡衡有言治性之道必審已之所有餘而彊其所不足故聰明疏通者戒於太察寡聞少見者戒於壅蔽勇猛剛彊者戒於太暴仁愛溫良者戒於無斷湛靜安舒者戒於後時廣心浩大者戒於遺忘若顯宗者豈無所當戒者乎傳稱帝性褊察好以耳目隱發爲明公卿大臣數被詆毀近臣尙書至見提曵帝嘗受書於師矣書之稱堯曰允防稱舜曰溫防稱文王曰徽柔懿防是皆以防爲貴也曰禦眾以寛又曰寛綽厥心是又以寛爲貴也帝於二者兩皆失之旣無容人之度又失遇下之禮然則又何貴於學乎先儒有言未讀是書猶是人也旣讀是書亦猶是人也則爲不善讀矣其殆顯宗之謂邪

肅宗孝章帝少寛容好儒術其爲太子也受學於張酺元和二年東巡酺爲東郡太守帝幸東郡引酺及門生掾吏防庭中先備弟子之儀使酺講尙書一篇然後修君臣之禮

臣按章帝尊經事師之意不媿前人又能戒顯宗之苛切事從寛厚奉母后以孝遇同姓以恩惠養元元除去苛法後之議者以長者稱𨿽其天資之美亦其學之力也惜其時師臣如張酺者𨿽質直守義數有諫正然其所學不過章句之業況又以嚴見憚不得久在左右故所以輔成徳美者如是而止考之本紀在位僅十有三年而年止三十有三豈無逸之戒亦或有所忽耶惜哉

唐太宗身屬櫜鞬風纚露沐然銳情經術卽王府開文學館召名儒十八人爲學士與議天下事旣卽位殿左置文館悉引內學士番宿更休聽朝之閒則與討古今道前王所以成敗或日昃夜艾未嘗少怠

臣按後世人主之好學者莫如唐太宗當戰攻未息之餘已畱情於經術召名儒爲學士以講摩之此三代以下所無也旣卽位置文館於殿之側引內學士番宿更休聽朝之暇與討古今論成敗或日昃夜艾未嘗少怠此又三代以下之所無也故陸贄舉之以告徳宗謂言及稼穡艱難則務遵節儉言及閭閻疾苦則議息徵徭此所以致貞觀之治也我朝列聖盛時妙選名儒環侍經幄邇英崇政延訪從容夜直禁中不時召對所以緝熈聖學開廣睿聰其與貞觀實同一揆夫晝訪足矣又必加以夜對何也人主一心攻者甚眾惟聲與色尢易溺人晝日便朝薦紳儼列昌言正論輻湊於前則其保守也易深宮暮夜所接者非貂璫之軰卽嬪禦之徒紛華盛麗雜然目奇技滛巧皆足蕩心故其持養也難此夜對之益所以尢深於晝訪與聖明在上儻有志於帝王之事業則貞觀之規模與我祖宗之家法不可以不復

太宗嘗謂侍臣曰梁武帝惟談苦空元帝爲周師所圍猶講老子此深足爲戒朕所好者惟堯舜周孔之道如鳥之有翼魚之有水不可暫無耳

臣按太宗深鑑蕭梁之失不取老釋二氏而惟堯舜周孔之道是好可謂知所擇矣然終身所行未能無媿者以其嗜學𨿽篤所講者不過前代之得失而於三聖傳授之微指六經致治之成法未之有聞其所親者𨿽一時之名儒而姦防小人亦厠其列安得有佛時仔肩之益故名爲希慕前聖而於道實無得焉其亦可憾也夫

太宗嘗曰人主惟有一心而攻之者甚眾或以勇力或以辧口或以諂防或以姦詐或以嗜欲輻輳攻之各求自售人主少懈而受其一則危亡隨之此其所以難也臣按秦漢以後號爲賢主修身寡過則或有之其知從事於此心懼姦佞之乘其隙則未有如太宗者惟其中有所主故封徳彛宇文士及權萬紀之徒皆不得而惑然數者均爲易入而嗜欲又其最焉古先聖王惟此之畏故朋滛於家益之所以戒舜也無皇耽樂周公之所以戒成王也太宗能嚴姦佞之防而未能脫嗜欲之穽閨門之內旣多慙徳而武才人狐媚之惑卒基異時移鼎祚翦宗支之禍焉蓋由天資之髙有以知夫眾攻之原而學力之淺卒無以勝其最甚之害故智及之仁不能守之也近世儒生有爲心箴者曰茫茫堪輿俯仰無垠人於其間眇然有身是身之微太倉稊米參爲三才曰惟心耳往古來今孰無此心心爲形役乃獸乃禽惟口耳目手足動靜投間抵隙爲厥心病一心之微眾欲攻之其與存者嗚呼幾希君子存誠克念克敬天君泰然百體從令箴𨿽常言然深切於正心之學故錄焉

宗明皇帝開元中謂宰相曰朕毎讀書有所疑滯無從質問可選儒學之士使入內侍讀盧懷愼薦太常卿馬懷素乃以懷素爲左散騎常侍與褚無量更日侍讀每至閤門令乘肩輿以進或在別館道遠聽於宮中乘馬親送迎之待以師傅之禮

開元中置麗正書院聚文學之士或修書或侍講以張說爲修書使以總之有司供給優厚中書舎人陸堅以爲無益於國徒爲縻費欲奏罷之張說曰自古帝王於國家無事之時莫不崇宮室廣聲色今天子獨延禮文儒發揮典籍所益者大所損者微陸子之言何不達也帝聞之重說而薄堅

臣按明皇初政好學右文其盛如此可謂美矣使當時得一眞儒在輔導弼諧之地日以堯舜三王之道六經孔孟之言陳之於前必格物以致其知則於是非邪正之辧了然不惑而張九齡李林甫之忠邪不至於用舎倒置矣必誠意以正其心則於聲色貨利之誘確乎不移而惠妃太眞之蠱媚王珙宇文融之聚斂不得進矣必修身以正其家則於父子夫婦之倫朝廷宮寢之政各盡其道安得有信防廢殺三子之禍又安得有祿山凟亂宮闈之醜哉柰何張說之流不過以文墨進無量懷素亦不過章句儒帝𨿽有志於學而所以講明啟沃者僅如此是以文物之盛𨿽極於開元而帝心已溺於燕安女子小人內外交煽根本日蠧欲其無禍亂得乎故人君之學茍不知以聖王爲師以身心爲主未見其有益也

憲宗畱意典墳毎覧前代興亡得失之事皆三復其言又讀貞觀開元實錄見太宗撰金鏡書及帝範宗撰開元訓誡帝遂采尙書春秋史漢等書君臣行事可爲鏡者集成十四篇曰君臣道合曰辧邪正曰戒權幸曰戒微行曰任賢臣曰納忠諌曰愼徵伐曰重刑法曰去奢泰曰崇節儉曰奬忠直曰修徳政曰諌畋獵曰錄勲賢分爲上下卷目曰前代君臣事迹以其書寫於屛風列之座右

臣按憲宗玩意經籍集其事以爲鑑用意美矣然平蔡之後驕侈遽形裴度以忠直見疎李逄吉以讒諂用皇甫鏄程異以羨余進是邪正未嘗辧賢臣未嘗任也忠諫未嘗納勲賢未嘗錄也土木興則反於節儉聚斂行則乖於徳政凢所謂十有四條無一不悖戾者其故何哉蓋居中而制萬事者心也古先聖王必於此乎用力故一心正而萬事莫不正憲宗知監前代成敗之迹而不知古人大學之源藩鎭未平猶能勉彊策勵一旦奏功侈然自肆屛障𨿽在志慮已移視之爲虛器矣由其心之不治故也當時羣臣獨一裴垍能進正心之說而心之所以正者亦莫之及焉徒舉其綱而不告以用力之地是猶教人以克己復禮而不語以視聽言動之目其能有益乎故爲人臣而不知大學未有能引其君以當道者

以上敍漢光武明帝唐三宗之學

帝王爲學之本

漢魏陳隋唐數君之學

漢元帝多材藝善史書鼓琴瑟吹洞簫自度曲被歌聲分刌【音忖】節度窮極幼眇少而好儒及卽位徴用儒生委之以政貢薛韋康疊爲宰相而上牽制文義優遊不斷孝宣之業衰焉

臣按人君之學不過修己治人而已元帝於此二者未嘗致意而所好者筆札音律之事縱使極其精妙不過胥吏之小能工瞽之末伎是豈人君之大道哉昔顏淵問爲邦夫子以放鄭聲語之今帝之所好者吹洞簫自度曲正所謂鄭聲也先儒謂其音悲哀能令人意思流連怠惰驕滛皆從此出元帝之資本非剛明者又重之以此好則其志气頺靡日以益甚安有振迅興起之理宜其牽制文義優遊不斷卒基漢室之禍也

魏文帝【魏武曹操之子】𨿽在軍旅手不釋卷少誦詩論及長備歷五經史漢諸子百家之言靡不畢覧所著書論詩賦凢六十篇史臣陳壽曰文帝天資文藻下筆成章博問彊識才藝兼該若加之曠大之度勵以公平之識邁志存道克廣徳心則古之賢主何遠之有

臣按文帝之爲太子也與一時文士若王粲阮瑀諸人遊號建安七子帝及粲等所爲文章至今具在其藻麗華美則誠有之揆諸風雅典誥則罪人也夫曠大之度公平之識邁志存道克廣徳心此皆人君所當勉者而帝也爲嗣則喜見顏色居防則燕樂不衰薄同气之恩殺無寵之配以玩好而求遠物以私憾而僇諫官是於所當勉者不知勉矣書論詩賦文士之末技爾非人君所當務也而乃侈然自衒謂莫已若識度如此其爲史氏所譏宜哉

後魏王珪問博士李先曰天下何物可以益人神智對曰莫若書籍珪曰書籍有幾如何可集對曰自書契以來世有滋益至今不可勝計茍人主所好何憂不集珪遂命郡縣大索書籍悉送平城

臣按大學之道以致知爲首正欲開聰明而發智識也魏珪中材之君初未嘗學而有益人神智之問可謂切問矣李先莫如書籍之對亦可謂善對矣然則書契以來世有滋益人主所好何憂不集則失之甚也夫古今之書籍𨿽多其切於君徳治道者六經而已爾論孟而已爾六經之大義人君皆所當聞然一日萬幾無徧讀博通之理茍顓精其一二而兼致力於論孟大學中庸之書間命儒臣敷陳歷代之得失則其開聰明而發智識者亦豈少哉惜乎李先凡陋之儒智不及此徒使魏王以聚書爲美而無得於書求神仙濫刑戮溺聲色卒以無道殞其身是𨿽圖書山積果何益於萬一哉

唐文宗性儉素聽朝之暇惟以書史自娛聲樂遊畋未嘗畱意

臣按文宗可謂好學之君矣而卒無救於禍敗者易曰君子多識前言往行以畜其徳使文宗而知此義則玩幹健以養其剛體離麗以養其明旣剛且明則於威福之權必能別白何至柔懦不立聽用匪人使閹寺之勢益張甘心以赧獻自比其於書史了無毫分之得正坐以之自娛故耳夫好書而以之資空談銷永日鮮有不爲文宗者

後漢靈帝好文學自造皇羲篇五十章因引諸生能爲文賦者並待制鴻都門下後諸爲尺牘及工書鳥篆者皆加引召遂至數十人侍中祭酒樂松賈防多引無行趨勢之徒置其間憙陳閭裏小事帝甚悅之待以不次之位

臣按詞賦小技揚雄比之雕虫篆刻壯夫且恥爲之況人主乎賦猶無用況書篆末藝乎靈帝名爲好學而所取乃爾夫人主不可輕有所好所好一形羣下必有伺其意指者故𨿽文賦書篆亦爲小人媒進之階況他乎惟遊心經術恬澹寡欲則姦邪無得而窺靈帝昏亂之君無足論者特以爲來世之鑑云

陳後主叔寶以宮人有文學者爲女學士僕射江總𨿽爲宰輔不親政務日與尙書孔範等十餘人侍上游宴後庭謂之狎客上毎飲酒使諸妃嬪及女學士與狎客共賦詩互相贈答采其尢艷麗者被以新聲羣臣酣歌自夕達旦日以爲常其後隋伐陳獲叔寶以歸從隋文帝飲賦詩及出帝目之曰以作詩之功何如思安時事乎

隋煬帝善屬文不欲人出其右薛道衡死帝曰能更作空梁落燕泥否王冑死帝誦其佳句曰庭艸無人隨意緑復能作此語邪自負才學毎驕天下之士嘗謂侍臣曰天下皆謂朕承借緒餘而有四海設令朕與士大夫髙選亦當爲天子矣

臣按陳隋二君號爲工於詞藝者一則因是而君臣相狎一則因是而君臣爭勝卒底亂亡然則帝王之於詞章皆非所當作乎曰虞帝勑天之歌大禹朽索之訓成湯宮刑之制𨿽非有意於爲文而炳炳瑯瑯垂耀千古此人君所當法也若大風之安不忘危猶可見英主之逺慮金鏡之任賢去不肖亦足以昭示子孫揆之帝王抑其次也若夫雕鏤組織與文士爭一日之長固可羞己況於滛防猥陋如陳隋之君乎臣故著此以爲人主溺心詞藝者之戒

以上敍漢魏陳隋唐數君之學

大學衍義卷四

欽定四庫全書

大學衍義卷五

宋眞徳秀撰

格物致知之要一

明道術

天理人心之善

湯誥【商書篇名成湯作此以告萬方】曰惟皇上帝降於下民【皇大也上帝卽天也降下也】若有恆性【若順也恆常也】克綏厥猷惟後【克能也綏安也厥其也猷道也後君也】

臣按成湯此言可謂知君師之職矣蓋天能與人以至善之性而不能使之全其性能使人全其性者君師之任也漢儒以爲善臣謂卽中也天之生民莫不各賦之以仁義禮智之徳渾然於中無所偏倚是所謂也自天所降而言則謂之自人所受而言則謂之性非有二也然天之降於人者初無智愚之間而人之受於天者淸濁純駁隨其所稟有不同焉必賴君師之作順其有常之性而開迪之舜之徽五典周之教六徳六行皆其事也性本至善因而教焉是之謂順若其本惡而彊教以善則是逆之而非順之也觀若之一言則人性之善可知矣猷者道也道卽性也以體而言則曰性以用而言則曰道其實一也順其性使安其道非君不能何謂安父安於慈子安於孝知其自然而不可易與其當然而不容己然後爲安成湯有天下之初卽以此自任臣故曰可謂知君師之職也厥後秉彛受中之言相繼而發至於孔孟性善之理益明而開萬世性學之源則自成湯始嗚呼聖哉

詩烝民【尹吉甫作此美周宣王】曰天生烝民【烝眾也】有物有則【則法也】民之秉彞【秉執也彞常也】好是懿徳【懿美也】

臣按易曰形而上者謂之道形而下者謂之器道者理也器者物也精粗之辧固不同矣然理未嘗離乎物之中知此則知有物有則之說矣蓋盈乎天地之間者莫非物而人亦物也事亦物也有此物則具此理是所謂則也以人言之如目之視耳之聽物也視之明聽之聰乃則也君臣父子夫婦長幼物也而君之仁臣之敬子之孝父之慈夫婦之別長幼之序乃則也則者凖則之謂一定而不可易也古人謂規矩凖繩衡爲五則者以其方圓平直輕重皆天然一定之法故也夫物之所以有是則者天實爲之人但循其則耳如視本明視而不明是失其則也聽本聰聽而不聰是失其則也君當仁君而不仁是失其則也臣當敬臣而不敬是失其則也然此一事之則爾若爲人而不能全乎爲人之理是失其所以爲人之則而非人矣彞而言秉何也渾然一理具於吾心不可移奪若秉執然惟其有此故於美徳無不知好者仁義忠孝所謂美徳也人無賢愚莫不好之不仁不義不忠不孝所謂惡徳也人無賢愚莫不惡之觀乎此則知性之善矣當更合後章孟子之言觀之

劉康公曰民受天地之中以生所謂命也

臣按劉子之所謂中卽成湯之所謂蓋天地自然之理而人得之以生者是所謂天命之性也

易曰一陰一陽之謂道繼之者善也成之者性也臣按程頥曰陰陽气也所以陰陽者道也朱熹亦曰陰陽疊運者气也而其理則所謂道蓋陰陽二气流行於天地之間來往循環終古不息是孰使之然哉理也理之與气未嘗相離繼繼而出莫非至善成之在人則曰性焉理無不善性豈有不善哉性善之理𨿽至孟子而益明然其源實出乎此

幹文言【孔子所作】曰元者善之長也【元大也始也】亨者嘉之防也【亨通也嘉美也】利者義之和也【利宜也】貞者事之幹也【貞正固也】君子體仁足以長人嘉會足以合禮利物足以和義貞固足以干事君子行此四徳者故曰乾元亨利貞

朱熹曰元者生物之始天地之徳莫先乎此故於時爲春於人則爲仁而眾善之長也亨者生物之通物至於此莫不嘉美故於時爲夏於人則爲禮而眾美之防也利者生物之遂物各得宜不相妨害故於時爲秋於人則爲義而得其分之和貞者生物之成實理具備隨在各足故於時爲冬在人則爲智而爲眾事之幹幹木之身枝葉所依而立也凢此天徳之自然也又曰以仁爲體則無一物不在所愛之中故足以長人嘉其所防則無不合禮使物各得其所利則義無不和貞固者知貞之所在而固守之所謂知而勿去者也故足以爲事之幹凢此人事之當然也又曰幹四徳元最重貞次之非元無以生非貞無以終非終無以爲始不始則不能成終如此循環無窮所謂大明終始也又曰非君子之至健無以行此故曰乾元亨利貞

臣按四徳之說朱熹盡之世之昧於理者皆言天與人二今以此條觀之則人之與天未嘗不一也蓋在天則爲元亨利貞而在人則爲仁義禮智元亨利貞理也生長收藏气也有是理則有是气仁義禮智性也惻隱羞惡辭讓是非情也有是性則有是情天人之道脗合如此又曷嘗有二邪然天無心而人有欲天惟其無心也故元而亨亨而利利而貞貞而又元通復循環未嘗間斷【元亨是發出故曰通利貞是收斂故曰復】於穆之命終古常新人惟其有欲也故惻隱之發而殘忍奪之辭遜之發而貪冒雜之羞惡之發而茍且間之是非之發而昬妄賊之於是乎與天不相似矣學者當知天有此徳吾亦有此徳屛除私欲保養正性則吾之一身通體皆仁隨觸而應無非惻怛卽天之春生意盎然而物物欣悅也吾之動容周旋莫不中禮三千三百燦然明備卽天之夏生意暢達而物物嘉美也吾之所以利物者皆合於義卽天之秋生意凝實而萬寶得遂其性也吾之所以貞固有守者足以根本萬事卽天之冬生意潛藏而造化所由以出也【貞固所以爲智者惟知之明故守之固智所以配冬者義發於外而智藏於中也】人之與天其果二乎哉而況人君有天之徳又居天之位則善端萌動者元也善端發達者亨也推而澤物俾各獲所者利也心旣溥物還復寂然者貞也𨿽一日之頃一念之微四者無乎不在然徳𨿽固有非剛健則不能行夫惟自彊不息與天同運人欲不得以間之然後終始萬物與天同功矣義理之源莫大於此惟聖明玩心焉

中庸曰天命之謂性率性之謂道修道之謂教

朱熹曰命猶令也性卽理也天以陰陽五行化生萬物气以成形而理亦賦焉猶命令也於是人物之生因各得其所賦之理以爲健順五常之徳所謂性也率循也道猶路也人物各循其性之自然則其日用事物之間莫不各有當行之路是則所謂道也修品節之也性道𨿽同而气稟或異故不能無過不及之差聖人因人物之當行者而品節之以爲法於天下則謂之教若禮樂刑政之屬是也蓋人之所以爲人道之所以爲道聖人之所以爲教原其所自無一不本於天而備於我學者知之則其於學知所用力而自不能已矣

臣按人之五常本於天之五行五行運於天而人得之以爲性木仁火禮金義水智土信各有攸本故自昔言性者曰五常而已熹乃益之以健順何邪蓋陽之性健木火屬焉在人則爲仁禮陰之性順金水屬焉在人則爲義智而土則二气之沖和信亦兼乎健順故周惇頥曰五行一陰陽也陰陽不在五行之外健順亦豈在五常之外乎

或問中庸首章之義朱熹曰天之所以賦予萬物而不自已者命也吾之得乎是命以生而莫非全體者性也故以命言之則曰元亨利貞而四時五行庻類萬化莫不由是而出以性言之則曰仁義禮智而四端五典萬物萬事之理莫不綂於其間蓋在天在人𨿽有性命之分而其理則未嘗不一在人在物𨿽有气稟之異而其理則未嘗不同又曰天命之性仁義禮智而已循其仁之性則自父子之親以至於仁民愛物皆道也循其義之性則自君臣之分以至於敬長尊親亦道也循其禮之性則防敬辭遜之節文皆道也循其智之性則是非邪正之分別亦道也蓋所謂性者無一理之不具故所謂道者不待外求而無所不備所謂性者無一物之不得故所謂道者不假人爲而無所不周又曰天命之性率性之道皆理之自然而人物之所同得者也人𨿽得其形气之正然其淸濁厚薄之稟亦有不能不異者是以賢智者或失之過愚不肖者或失之不及而得於此者亦或不能無失於彼惟聖人之心淸明純粹天理渾然無所虧缺故能因其道之所在而爲之品節防範以立教於天下使夫過不及者有以取中焉蓋有以辧其親疎之殺而使之各盡其情則仁之爲教立矣有以別其貴賤之等而使之各盡其分則義之爲教行矣爲之制度文爲使之有以守而不失則禮之爲教得矣爲之開導禁止使之有以別而不差則智之爲教明矣然亦未始外乎人之得乎天者彊爲之也

臣按子思言天命之性卽湯之所謂降其言率性之道修道之教卽湯之所謂克綏厥猷惟後前聖後賢更相發明如出一口而朱熹之論性曰仁義禮智其論道與教亦必曰仁義禮智其視佛老之學以空寂爲性以虛無爲道管商之徒以刑名功利爲教者孰眞孰妄孰是孰非可不辧而明矣

滕文公爲世子【滕國名文公者定公之世子也】將之楚過宋而見孟子孟子道性善【道言也】言必稱堯舜世子自楚反【反還也】復見孟子孟子曰世子疑吾言乎夫道一而已矣成覸謂齊景公曰【成覸齊人景公齊君】彼丈夫也我丈夫也吾何畏彼哉顏淵曰舜何人也予何人也有爲者亦若是【顏淵孔子弟子名回】公明儀【曾子弟子】曰文王我師也周公豈欺我哉今滕絕長補短將五十里也猶可以爲善國書曰若藥不瞑厥疾不瘳【書說命之辭瞑猶昏憒也以毒藥攻疾故昏憒而後愈瘳愈也】

程頥曰性卽理也天下之理原其所自未有不善喜怒哀樂未發何嘗不善發而中節卽無往而不善發不中節然後爲不善故凢言善惡皆先善而後惡言吉凶皆先吉而後凶言是非皆先是而後非

朱熹曰性者人所稟於天以生之理也渾然至善未嘗有惡人與堯舜初無少異但眾人汨於私欲而失之堯舜則無私欲之蔽而能充其性爾故孟子與世子言毎道性善而必稱堯舜以實之欲其知仁義不假外求聖人可學而至而不懈於用力也又曰時人不知性之本善而以聖賢爲不可企及故世子於孟子之言不能無疑而復來求見蓋恐別有卑近易行之說也孟子知之故告之曰夫道一而已矣以明古今聖愚本同一性前言已盡無復他說也又曰孟子旣告世子以道無二致而復引成覸等三言以明之欲世子篤信力行不當復求異說也又曰滕國𨿽小猶足爲治但恐安於卑近不能自克則不足以去惡而爲善爾孟子言性始見於此而詳具於告子之篇然黙識而旁通之則七篇之中無非此意其所以廣前聖之未發而有功於聖人之門程子之言信矣臣按性善之說程朱盡之其曰性卽理也乃自昔聖賢之所未言萬世言性之標凖也熹謂七篇之中無非此意者如言仁義言四端蓋其大者也至於因齊王之愛牛而勸之以行王政亦因其性善而引之當道也以此推之他可識矣

孟子曰人皆有不忍人之心先王有不忍人之心斯有不忍人之政矣以不忍人之心行不忍人之政治天下可運之掌上所以謂人皆有不忍人之心者今人乍見孺子將入於井皆有怵惕惻隱之心【怵惕驚動貌惻傷之切也隱痛之深也】非所以納交於孺子之父母也【內結也】非所以要譽於鄕黨朋友也【要求也】非惡其聲而然也【聲名也】由是觀之無惻隱之心非人也無羞惡之心非人也【羞恥己之不善也惡憎人之不善也】無辭讓之心非人也【辭解使去己也讓推以與人也】無是非之心非人也【是知其善而以爲是非知其惡而以爲非】惻隱之心仁之端也羞惡之心義之端也辭讓之心禮之端也是非之心智之端也人之有是四端也猶其有四體也有是四端而自謂不能者自賊者也謂其君不能者賊其君者也凡有四端於我者知皆擴而充之矣若火之始然泉之始達茍能克之足以保四海茍不充之不足以事父母

朱熹曰天之生物各付一性性非有物只是渾然一理之在我者耳故性之所以爲體亦惟仁義禮智信五者天下之理無出於此五者之中所謂信者眞實無妄之理也仁義禮智皆眞實無妄故信不必言仁義禮智四者於中各有分別不可不辧蓋仁是溫和慈愛之理義是斷制裁割之理禮則防敬撙節之理智則分別是非之理凢此四者具於人心乃性之本理方其未發漠然無形象之可見及其發而爲用則仁者爲惻隱義者爲羞惡禮者爲防敬智者爲是非所謂情也四端云者猶有物在中而不可見必因其端緒發見於外然後可得而尋性之理𨿽無形而端緒之發則可驗故由其惻隱所以必知其有仁由其羞惡所以必知其有義由其防敬所以必知其有禮由其是非所以必知其有智使其本無是理於內則何以有是端於外所以有是端於外必知其有是理於內而不可誣也仁義禮智旣見得界限分明又須知四者之中仁義是對立門庭蓋仁仁也而禮則仁之著義義也而智則義之藏猶春夏秋冬𨿽爲四時其實不過一陰一陽而已春夏皆陽之屬秋冬皆陰之屬也故曰立天之道曰陰與陽立地之道曰柔與剛立人之道曰仁與義仁義𨿽對立而成兩然仁則生生之意實貫通周流乎四者之中故仁者仁之本體禮者仁之節文義者仁之斷制智者仁之分別正如春之生气貫徹四時春則春之生夏則春之長秋則春之收冬則春之藏故程子曰四徳之元猶五常之仁偏言則一事專言則包四者正謂此也自四而兩自兩而一則統之有宗防之有元天地之理固然也

臣按朱熹四端之說蓋先儒所未發至論不忍人之心則曰天地以生物爲心而所生之物因各得天地生物之心以爲心所以謂人皆有不忍人之心也至防言矣蓋天地造化無他作爲惟以生物爲事觀夫春夏秋冬往古來今生意流行何嘗一息間斷天地之心於此可見萬物之生旣從天地生意中出故物物皆具此理何況人爲最靈宜乎皆有不忍人之心也然人有是心而私欲間斷故不能達之於用惟聖人全體本心私欲不雜故有此仁心便有此仁政自然流出更無壅遏天下𨿽大運以此仁而有餘矣孟子恐人未能自信也故指發見之眞切者以覺悟之夫孺子未有所知而將入於井乍見之者無間賢愚皆有惻怛傷痛之心方其此心驟發之時非欲以此納交非欲以此幹譽又非以避不仁之名也倉猝之間無安排無矯飾而天機自動此所謂眞心也賦形爲人孰無此心茍無此心則無人矣然則所謂無者豈其固然哉私欲蔽塞而失其本眞耳孟子始言惻隱之心至此乃兼羞惡辭讓是非而言者蓋仁爲眾善之長有惻隱則三者從之矣惻隱不存則三者亦何有哉夫四肢人所必有四端亦然而昧者不察自謂不能是賊其身又謂吾君不能是賊其君賊猶賊仁賊義之賊言爲禍害之深也然仁義禮智其分量甚大而端緒甚微茍不推廣其端則何以充滿其量必也因其發見之微隨加展拓使人欲無所障礙而天理得以流行猶始然之火引之而煌煌始逹之泉疏之而浩浩仁義禮智庻幾充滿其本然之量而不可勝用矣茍惟不然天理方萌人欲旋窒是乍然者遽息而方逹者隨堙欲愈蔽而端愈微𨿽有不忍人之心必無不忍人之政矣夫四端在人一也充之則足以保四海不充則不足以事父母是以帝王之治光宅天下丕冒海隅而後之人主或以天下之大而不能以悅其親之心或以邇聲色信讒邪而至於黜其配殺其子同此四端也充與不充而已耳此章之要在於識本心之正加推廣之功至於保四海則自然之效驗也四端之論𨿽首唱於孟子而條貫統紀則至朱熹而大明聖明優遊玩索而力行之則天下幸甚

告子曰【告子名不害孟子弟子也】性猶杞柳也義猶桮棬也以人性爲仁義猶以杞柳爲桮棬【杞柳二木名桮棬飲器也】孟子曰子能順杞柳之性而以爲桮棬乎將戕賊杞柳而後以爲桮棬也【戕伐也賊害也】如將戕賊杞柳而以爲桮棬則亦將戕賊人以爲仁義與率天下之人而禍仁義者必子之言夫【率猶驅也】

臣按告子之說蓋謂人性本無仁義必用力而彊爲若杞柳本非桮棬必矯揉而後就也吁何其昧於理之甚耶夫仁義卽性也告子乃曰以人性爲仁義如此則性自性仁義自仁義也其可乎夫以杞柳爲桮棬必斬伐之屈折之乃克有成若人之爲仁義乃其性之固有孩提之童皆知愛親卽所謂仁及其長也皆知敬兄卽所謂義何勉彊矯拂之有使告子之言行世之人必曰仁義乃戕賊人之物將畏憚而不肯爲是率天下而害仁義其禍將不可勝計此孟子所以不容不辧也

告子曰性猶湍水也決諸東方則東流決諸西方則西流人性之無分於善不善也猶水之無分於東西也孟子曰水信無分於東西無分於上下乎人性之善也猶水之就下也人無有不善水無有不下今夫水搏而躍之可使過顙【顙額也】激而行之可使在山是豈水之性哉其勢則然也人之可使爲不善其性亦猶是也

臣按告子杞柳之諭旣爲孟子所辟則又小變其說而取諭於湍水蓋前說專指人性爲惡至是又謂可以爲善可以爲惡而借水以明之不知水之性未嘗不就下𨿽搏之過顙激之在山可暫違其本性而終不能使不復其本性也人之爲不善者固有之矣然其所以然者往往爲物欲所誘利害所移而非其本然之性也故𨿽甚愚無知之人詈之以惡逆斥之以盜賊鮮不變色者至於見赤子之入井則莫不怵惕而救之朱熹以爲性本善故順之而無不善本無惡故反之而後爲惡非本無定體而可以無所不爲也斯言盡之矣

公都子【孟子弟子】曰告子曰性無善無不善也或曰性可以爲善可以爲不善是故文武興則民好善【文武謂周之文王武王】幽厲興則民好暴【幽厲謂周之幽王厲王】或曰有性善有性不善是故以堯爲君而有象【象舜之弟堯之臣也】以瞽瞍爲父而有舜【瞽瞍舜之父也】以紂爲兄之子且以爲君而有微子啟王子比干【微子比干皆紂叔父又爲之臣】今曰性善然則彼皆非與孟子曰乃若其情則可以爲善矣乃所謂善也若夫爲不善非才之罪也惻隱之心人皆有之羞惡之心人皆有之防敬之心人皆有之是非之心人皆有之惻隱之心仁也羞惡之心義也防敬之心禮也是非之心智也仁義禮智非由外鑠我也我固有之也弗思爾矣故曰求則得之舎則失之或相倍蓰而無算者【倍一倍也蓰五倍也算數也】不能盡其才者也詩曰天生烝民有物有則民之秉夷【夷與彞通用】好是懿徳孔子曰爲此詩者其知道乎故有物必有則民之秉彞也故好是懿徳

朱熹曰情者性之動也人之情本但可以爲善而不可以爲惡則性之本善可知矣又曰才猶材質人之能也人有是性則有是才性旣善則才亦善人之爲不善乃物欲防溺而然非其才之罪也又以爲有物必有法如有耳目則有聰明之徳有父子則有慈孝之心是民所秉執之常性也故人之情無不好此懿徳者以此觀之則人性之善可見而公都子所問之三說皆不辧而明矣

臣按公都子學於告子者也故以性善爲非而設二者之說以辟孟子孟子不與之辧獨以性之發見者言之蓋所謂性者仁義禮智而已然未發之前無兆朕之可見惟感物而動爲惻隱爲羞惡爲防敬爲是非然後性之本可識蓋四者情也而其本則性也由其性之善故發而爲情亦善因情之善而性之善可知矣夫善者性也而能爲善者才也性以體言才以用言才本可以爲善而不可以爲惡今乃至於爲不善者是豈才之罪哉防溺使然也夫四者之心所以人人皆有者由其具仁義禮智之性故也鑠者以火銷金之名火之銷金由外以至內也性則我所固有非自外來獨患夫人之弗思弗求爾夫物有求而弗得者在外故也性則求其在我者何不得之有本然之才初無限量極天下之善無不可爲者今乃善惡相去之遠由不能盡其才也曰思曰求而又曰盡此孟子教人用功之至要烝民之詩其說己見前章合而觀之可也

曹交問曰【曹交曹君之弟】人皆可以爲堯舜有諸孟子曰然交聞文王十尺湯九尺今交九尺四寸以長食粟而已如何則可曰奚有於是亦爲之而已矣有人於此力不能勝一匹雛【勝堪也匹鴨也鴨之雛也】則爲無力人矣今曰舉百鈞則爲有力人矣【一百二十斤爲鈞百鈞一萬二千斤】然則舉烏獲之任是亦爲烏獲而已矣【烏獲古有力人】夫人豈以不勝爲患哉弗爲耳徐行後長者謂之弟疾行先長者謂之不弟夫徐行者豈人所不能哉所不爲也堯舜之道孝弟而已矣子服堯之服誦堯之言行堯之行是堯而已矣子服桀之服誦桀之言行桀之行是桀而已矣曰交得見於鄒君可以假館願畱而受業於門【鄒國名孟子鄒人也曹交是時亦在鄒】曰夫道若大路然豈難知哉人病不求爾子歸而求之有餘師

臣按人皆可以爲堯舜或古語或孟子所嘗言曹交疑而問之孟子曰然者所以明其必然也交乃以形體之長而材能之短自歉夫聖人之所以聖者豈形體之謂哉人皆有是性故皆可以爲堯舜獨患其不爲耳且以負重譬之能勝烏獲之任是亦烏獲也茍能爲堯舜之事豈非堯舜乎力之彊弱有限故有不勝之患若性之善則未嘗有限豈以不勝爲患乎又以行之徐疾明之夫長防之序天實爲之徐行後長者循乎禮之當然故謂之弟疾行先長者則悖乎理而非弟矣夫徐行至易也豈人所不能以其不爲故防於不弟之罪以是而思則凢理之當爲者無不可爲其善不善之分獨在於爲不爲耳世之言堯舜者往往失之過髙故孟子直以一言斷之曰孝弟而已矣謂其止於是也夫幼而愛親長而敬兄人性所同爲堯舜者能盡此性而已孟子又恐曹交終疑其難也則又告之以服堯服誦堯言行堯行是堯而已矣言其爲之無不至也交以受業爲請又告以道者人所共由猶九軌之塗坦然易見所患者人不求之耳歸而求之於事親敬長之間本性之眞隨處發露師在是矣其示人深切如此而世之人猶以性爲不善而安於暴棄者豈不重可嘆哉

孟子曰人之所不學而能者其良能也所不慮而知者其良知也孩提之童無不知愛其親也及其長也無不知敬其兄也親親仁也敬長義也無他達之天下也臣按良謂本然之善也善出於性故有本然之能不待學而能本然之知不待慮而知觀人之幼而愛親長而敬兄則可知矣親親之心逹之天下卽所謂仁敬長之心逹之天下卽所謂義然則仁義豈出於孝弟之外哉斯理也孟子蓋屢言之其爲天下後世慮者切矣

以上論天性人心之善

或謂以此爲人君致知之首何也曰人君之於道所當知者非一而性善尢其最焉蓋不知己性之善則無以知己之可爲堯舜不知人性之善則無以知人之可爲堯舜故孟子於滕世子之見曹交之問皆以是告焉庻幾其道得行使君爲堯舜之君民爲堯舜之民也不幸邪說放紛正理衰熄當時之君無能尊信其言者未幾而荀卿氏出則爲性惡之說於是李斯本之以相秦【斯荀卿弟子】剗滅先王之禮教一以嚴法峻刑毒天下由其以人性爲惡故也片言之誤流禍至此豈不哀哉或謂性固然也然求之天下其能爲善者無幾何也曰此气質之異而非性之罪也先儒張載嘗言之矣曰形而後有气質之性善反之則天地之性存焉蓋天之所以與人者莫非純粹至善之理此所謂天地之性也人之受之則所值之气不同或淸而純或濁而雜故其性亦隨而異此所謂气質之性也天地之性則無不善气質之性則有善有不善焉然茍有以反之則𨿽不善者可復而善然則反之之道柰何曰由治己而言則有學由治人而言則有教閒邪存誠克己復禮此治己之學也學之功至則己之善可復矣道徳齊禮明倫正俗此治人之教也教之功至則人之善可復矣若夫以己之性爲不善而不以聖人之道治其身是自暴者也以人之性爲不善而不以聖人之道治其民是暴天下者也故系其說如此惟聖明詳玩之

大學衍義卷五

欽定四庫全書

大學衍義卷六

宋眞徳秀撰

格物致知之要一

明道術

天理人倫之正【兼言五者大倫】

大學【禮記篇名】爲人君止於仁爲人臣止於敬爲人子止於孝爲人父止於慈與國人交止於信

臣按大學之道在止於至善爲人君爲人臣以至與國人交各有所當止止云者必至於是而不遷之謂也以君道言之有一毫未至於仁不可以言止知仁之當爲而或出焉或入焉亦不可以言止何謂仁克己復禮仁之體也愛人利物仁之用也爲人君者內必有以去物欲之私使視聽言動無一不合乎禮外必有以廣民物之愛鰥寡孤獨無一不遂其生此所謂仁也必有是體然後其用行焉故聖人論仁莫先於克己也人君爲天下民物之主癢屙疾痛孰非同體故君道必主於仁而爲仁必極其至所謂止於至善也自古帝王獨稱堯舜爲至仁者以其兼體用之全無纖微之間故也若宋襄以不禽二毛爲仁梁恵以移民移粟爲仁是特區區之小善耳其可以言至乎其可遽止於是乎以此推之則臣之敬子之孝父之慈與國人交之信皆以極至爲當止之地若夫以貎恭爲敬以從令爲孝以長惡爲慈以小諒爲信而曰止於是焉則非臣之所敢知也

晏子曰【晏子名嬰字平仲齊景公大夫也】君令臣共父慈子孝兄愛弟敬夫和妻柔姑慈婦聽禮也君令而不違臣共而不貳父慈而教子孝而箴兄愛而文弟敬而順夫和而義妻柔而正姑慈而從婦聽而婉禮之善物也【物猶事也】

臣按君令臣共以下皆禮之當然也然君以出令爲職要必不違於理然後人心服而令必行否則言悖而出亦悖而入未見其能令也臣之事君以恭爲夲然必忠誠不二然後可貴否則外有事君之禮內有嫚上之心未見其能恭也父慈而不能教則敗其子子孝而不能箴則陷父於不義兄能愛弟矣又必有切磋之益如朋友之相資不然則義揜於恩其失爲徒愛弟能敬兄矣必又有和順之美使情意相親而無間不然則禮勝則離其失爲徒敬夫之於婦貴乎和協茍不知義則溺愛而失其剛非夫道也婦之於夫貴乎柔巽茍不由正則狃說而流於淫非妻道也君臣而下皆以二徳相濟惟姑之於婦一於慈而從婦之於姑一於聽而婉蓋婦姑相與專主於和柔而無取於剛勁故與前四者不得不異也禮之善物謂八者之禮於事爲善也不然則得其偏而無相濟之美其得爲善乎晏子之言上下均所當知故錄焉

孟子曰人之有道也飽食暖衣逸居而無教則近於禽獸聖人有憂之使契爲司徒教以人倫【聖人謂舜契臣名司徒掌教之官】父子有親君臣有義夫婦有別長幼有序朋友有信臣按舜典帝之咨契曰百姓不親五品不遜【五品卽五者之大倫也】汝作司徒敬敷五教在寛春秋傳亦曰舜舉八元使布五教於四方父義母慈兄友弟防子孝孟子所稱卽其事也當舜之時旣命后稷教民稼穡五穀旣熟有以養民之生矣養而不教則民不知義又何以別於禽獸哉人之有道謂其各有秉彛之性也父子之親君臣之義夫婦之別長幼之序朋友之信皆人性所自有舜之命官敷教亦因其有而導之耳非彊之以所無也經傳論人倫之道非一然各以一言而盡其要未有如孟子者嗚呼旨哉

漢白虎通義【章帝時論五經同異於白虎殿作此書】三綱者何謂也謂君臣父子夫婦也六紀者何謂也謂諸父兄弟族人諸舅師長朋友也故君爲臣綱父爲子綱夫爲妻綱何謂綱紀綱者張也紀者理也大者爲綱小者爲紀所以張理上下整齊人道也人皆懷五常之性有親愛之心是以綱紀萬化若羅网之有綱紀而萬目張也

臣按三綱之名始見於此非漢儒之言古之遺言也蓋天下之事眾矣聖人所以治之者厥有要焉惟先正其本而已本者何人倫是也故三綱正則六紀正六紀正則萬事皆正猶舉网者提其綱紀而眾目畢張也若綱紀不正𨿽事事而理之猶整亂絲其能治乎卽三綱而言之君爲臣綱君正則臣亦正矣父爲子綱父正則子亦正矣夫爲妻綱夫正則妻亦正矣故爲人君者必正身以綂其臣爲人父者必正身以律其子爲人夫者必正身以率其妻如此則三綱正矣繇古洎今未有三綱正於上而天下不安者亦未有三綱紊於上而天下不危者善計天下者亦察乎此而已矣

以上論天理人倫之正一

明道術

天理人倫之正【通言人子之孝】

孝經愛親者不敢惡於人敬親者不敢慢於人愛敬盡於事親而徳教加於百姓此天子之孝

臣按孝之爲孝不出愛敬二者而已推愛親之心以愛人而無所疾惡推敬親之心以敬人而無所慢易則天下之人皆在吾愛敬中矣愛敬盡於事親非求以律人也躬行於上而徳教自形於下天下之人無不皆愛其親矣其守豈不約乎其施豈不博乎故曰此天子之孝

子曰昔者明王之以孝治天下也不敢遺小國之臣而況於公侯伯子男乎故得萬國之懽心以事其先王【此言天子之孝】治國者不敢侮於鰥寡而況於士民乎故得百姓之懽心以事其先君【此言諸侯之孝】治家者不敢失於臣妾而況於妻子乎故得人之懽心以事其親【此言大夫之孝】夫然故生則親安之祭則鬼享之是以天下和平災害不生【災害謂水旱饑饉之屬】禍亂不作【禍亂謂甲兵寇戎之屬】故明王之以孝治天下也如此詩云有覺徳行四國順之

臣按此章亦推愛親之心以愛人之意能愛人則人亦愛之故天子則得萬國之懽心諸侯大夫亦各得其人民之懽心人心懽悅則親心亦爲之懽悅以奉養則親安以祭祀則鬼享幽明無二致也其效至於天下和平而無災禍之興蓋人和則天地之和亦應其始推愛親之心以及人其終享愛人之福以及親所謂孝治天下也如此後世人君蓋有暴虐其民結怨稔禍至於危其親以及宗廟者然後知聖人之言眞百世之蓍也

子曰昔者明王事父孝故事天明事母孝故事地察【察著也】長幼順故上下治天地明察神明彰矣【彰亦明矣】故𨿽天子必有尊也言有父也必有先也言有兄也宗廟致敬不忘親也修身愼行恐辱先也宗廟致敬鬼神著矣孝弟之至通於神明光於四海無所不通

臣按父母者子之天地天地者人之父母其實一也故事父孝則事天之理明事母孝則事地之理察明察云者謂昭然顯著洞悟於心也夫父兮生我母兮育我此所謂子之天地也大哉乾元萬物資始至哉坤元萬物資生此所謂人之父母也事父母之道無他全其所以與我者而已故樂正子曰天之所生地之所養無人爲大父母全而生之子全而歸之可謂孝矣不虧其體不辱其先可謂全矣故壹舉足而不敢忘父母壹出言而不敢忘父母人子之孝未有大於此者然則事天地之道亦豈有異是乎夫人有此身則有此心有此心則有此性此天地之所與我者也五常萬善本來全具一毫有虧是嫚其所與矣故孟子曰存其心養其性所以事天也成湯所以顧諟天之明命者正恐瞬息之不存非所以事天也文王所以陟降在帝左右者正恐跬步之或違非所以事天也卽是而觀事父母事天地豈有二道乎天下之道其玅而不可測者謂之神顯而不可欺者謂之明吾之事天明事地察則天地神明所以鑑臨在上者昭著而不可揜卽下文通乎神明之義也長幼指兄弟而言孔子旣言孝又兼言弟故謂𨿽天子之貴所尊者父而所先者兄然自宗廟致敬以下則惟言孝而已未始及於弟也蓋孝弟一心孝旣至則弟亦至矣天人一理通乎神明則亦光乎四海矣此蓋推言孝弟之極功爲人君者所當深體也

易蠱【卦名】初六【初爻陰畫】乾父之蠱【蠱事也其字從虫從皿虫之食皿敗壊之象故以治事爲治蠱也】有子考無咎厲終吉象曰乾父之蠱意承考也臣按程頥之傳以爲子乾父蠱之道能堪其事則爲有子而其考得無咎不然則爲父之累故必惕厲則得終吉臣謂昜𨿽通言人子之道其在王者承祖考之業則幹蠱之尢大者也茍或忘敬畏之心而萌嫚易之志其終凶可知矣若唐之宗憲宗始初淸明中興帝業祖考有光焉其後志驕以怠浸弗克終則反吉而爲凶矣吉凶之分由敬嫚之異其可忽哉

九二幹母之蠱不可貞象曰幹母之蠱得中道也臣按程頥之傳以爲子之於母當以柔巽輔導之使得於義不順而致蠱則子之罪也從容以將順豈無道乎以婦人言之則陰柔可知若伸已剛陽之道遽然矯拂則傷恩所害大矣亦安能入乎在乎屈己下意巽順將承使之身正事治而已故曰不可貞固盡其剛直之道如是乃中道也臣謂人君之事母后尢不可不知此義

孟懿子問孝【懿子魯大夫仲孫何忌】子曰無違樊遲禦【遲孔子弟子】子告之曰孟孫問孝於我我對曰無違樊遲曰何謂也子曰生事之以禮死葬之以禮祭之以禮

臣按朱熹之說以爲生事葬祭事親之始終具矣禮卽理之節文也人之事親自始至終一於禮而不茍其尊親也至矣臣嘗推衍其說以爲昏定而晨省冬溫而夏凊出告而反靣下气怡聲問衣燠寒疾痛屙癢而敬抑搔之出入則或先或後而敬扶持之飲食則問所欲而敬進之有命之應惟敬對進退周旋謹齊升降出入揖遜不敢噦噫咳欠伸跛倚睇視不敢唾洟此生事之禮也喪三日而殯凡附於身者必誠必信此死葬之禮也及時將祭君子乃齋防其邪物訖其嗜欲耳不聽樂心不茍慮必依於道手足不茍動必依於禮散齋七日以定之致齋三日以齊之齋者精明之至然後可以交神明此祭之禮也自天子而至於庻人其物之隆殺不同然禮之所得爲者則不容一毫之不盡也故孝經曰君子之事親也居則致其敬養則致其樂病則致其憂喪則致其哀祭則致其嚴五者備矣然後能事親五者之名不同而禮所當爲則一論語孝經皆聖人親筆凡爲人子者少違斯言其可立於天地間乎故合而著之

孟武伯問孝子曰父母惟其疾之憂

臣按先儒之說謂武伯之爲人必多可憂之事者故夫子以此告之欲其體父母之心知所以自愛也臣謂此𨿽爲父母俱存者言然不幸而不終養者其可防此蓋父母之生我其望於我者何如也顧不能謹身自愛而致疾焉無乃嫚父母之遺體而孤父母所以望我之意乎自士庶人以上皆所當知至人主之身宗廟社稷之所托其責尢重而所以撓亂其血气戕伐其壽命者尢非一端故漢文帝嘗騎馳下峻阪袁盎諫曰陛下縱自輕柰髙廟太后何此言足以深儆之矣爲人主者儻能體孔子之言凢可以致疾者必敬必戒庻其免於不孝之責乎

子遊問孝子曰今之孝者是謂能養至於犬馬皆能有養不敬何以別乎

臣按父母至重也犬馬至輕也孔子以至輕諭至重所以深警世人之以養爲孝者子遊聖門髙弟宜不至是然一念之微少以能養爲足則已墮不敬之域矣非必輕忽簡慢而後謂之不敬也故記禮亦曰養可能也敬爲難

子夏問孝子曰色難有事弟子服其勞有酒食先生饌【謂父兄先已而生也】曽是以爲孝乎

臣按此言承順父母之顏色爲難至於服勞能養特其末耳蓋父母之顏色有慘有舒爲人子者所當潛觀黙察其色愉則其心樂固可以自慰若其色少有異焉其可不兢兢焉愓愓焉自省且自責乎慶雲雨天之喜也迅雷烈風天之怒也善事天者必於此焉察之父母者子之天地察之可不謹乎如此而後知色難之義

禮記爲人子者聽於無聲視於無形

臣按此戒愼乎其所不睹恐懼乎其所不聞之意也蓋孝子之心惟恐纖介之差須臾之失故其潛觀嘿察至於如此非誠於事親其能若是乎

孝子之有深愛者必有和气有和气者必有愉色有愉色者必有婉容嚴威儼恪非所以事親也

臣按愛根於中者深然後發於气動於色見於容者如此非可以僞爲也嚴威儼恪居上臨下之容施之親則厲矣故曰非所以事親

仁人之事親也如事天事天如事親

臣按此與孝經明察之指略同先儒張載作西銘卽事親以明事天之道大略謂天之予我以是理也莫非至善而我悖之卽天之不才子也具人之形而能盡人之性卽天之克肖子也禍福吉凶之來當順受其正天之福澤我者非私我也予之以爲善之資乃所以厚其責譬之事親則父母愛之喜而不忘也天之憂戚我者非厄我也將以拂亂其心志而增其所不能譬之事親則父母惡之懼而不怨也卽此推之親卽天也天卽親也其所以事之者豈容有二哉夫事親如天孝子事也而孔子以爲仁人蓋孝之至則仁矣張載之論極其精微臣姑舉其槪如此必欲深窮其指自當卽全書而熟覆也

公明儀問於曾子曰夫子可以爲孝乎曽子曰君子之所謂孝也者先意承志論父母於道參直養而已安能爲孝乎

臣謂父母之意未形而能逆之於其先【逆猶迎也】父母之志已形而能承之於其後非深於孝愛以父母之心爲心者不能諭者開說曉譬之謂爲人子者平時能以理開曉其親置之於無過之地猶臣之事君格其非心而引之當道也其視有過而後諫者功相百矣故曽子猶難之

父母有過下气怡色柔聲以諌諫若不入起敬起孝說則復諫不說與其得罪於州閭鄕黨寜孰諫【孰卽熟字】父母怒不說而撻之流血不敢疾怨起敬起孝

臣按起者悚然興起之意孰者反復純熟之謂不諫是陷其親於不義而得罪於州裏等而上之諸侯而不諫則使其親得罪於國人天子而不諫則使其親得罪於天下是以寜孰諫也怒而撻之猶不敢怨況下於此者乎諫不入起敬起孝諫而怒亦起敬起孝敬孝之外豈容有他念哉豈容一息忘哉是說也聖人已著之論語矣曰事父母幾諫見志不從又敬不違勞而不怨善事親者當合二書而思焉

親有疾飲藥子先嘗之醫不三世不服其藥

臣按春秋書許世子止弒其君買傳曰許悼公瘧飲世子止之藥而卒書曰弒其君者止不嘗藥也先儒胡安國以爲夫子之所愼者三疾居其一季康子饋藥而未達則不敢嘗敬謹其身如此而於君父可忽乎止不擇醫而輕用其藥藥不先嘗而誤進於君是有忽君父之心而不謹矣此簒弒之萌堅冰之漸而春秋之所謹也故加以大惡而不得辭此春秋除惡於微之意也然則侍親之疾者其可不以許止爲戒

子曰孝子之喪親也哭不偯【气竭而息聲不委曲】禮無容【不爲容儀】言不文服美不安聞樂不樂食旨不甘此哀慽之情也三日而食教民無以死傷生毀不滅性此聖人之政也喪不過三年示民有終也爲之棺槨衣衾而舉之陳其簠簋而哀慽之擗踴哭泣哀以送之卜其宅兆而安厝之爲之宗廟以鬼享之春秋祭祀以時思之生民之本盡矣死生之義備矣孝子之事親終矣

臣按經傳之言喪親惟此爲略備居喪者當深體焉

子曰子生三年然後免於父母之懷夫三年之喪天下之通喪也

中庸曰期之喪達乎大夫【期周年之服也王公絕期故曰達乎大夫】三年之喪達乎天子父母之喪無貴賤一也

滕定公薨【定公滕君】世子謂然友曰【世子定公之子是爲文公然友其傅也】昔者孟子嘗與我言於宋於心終不忘今也不幸至於大故吾欲使子問於孟子然後行事然友之鄒問於孟子孟子曰不亦善乎親喪固所自盡也曽子曰生事之以禮死葬之以禮祭之以禮可謂孝矣諸侯之禮吾未之學也𨿽然吾嘗聞之矣三年之喪齊疏之服飦粥之食【齊衣下縫也不緝曰斬衰緝之曰齊衰也疏麄也麄布也飦糜也防禮二日始食粥旣葬乃疏食】自天子達於庻人三代共之然友反命定爲三年之喪父兄百官皆不欲曰吾宗國魯先君莫之行吾先君亦莫之行也至於子之身而反之不可且志曰喪祭從先祖曰吾有所受之也謂然友曰【此文公謂也】吾他日未嘗學問好馳馬試劍今也父兄百官不我足也恐其不能盡於大事子爲我問孟子然友復之鄒問孟子孟子曰然不可以他求者也孔子曰君薨聽於冢宰【冡宰六官之長君薨子不聽政以冡宰攝國事】歠粥靣深墨卽位而哭百官有司莫敢不哀先之也上有好者下必有甚焉者矣君子之徳風也小人之徳艸也艸尙之風必偃【尙與上通偃伏也】是在世子然友反命世子曰然是誠在我五月居廬未有命戒百官族人可謂曰知及至葬四方來觀之顏色之戚哭泣之哀弔者大悅

臣按三年之喪自唐虞三代未有攺者春秋之世此禮廢墜於是宰予欲短喪而孔子責其不仁子思作中庸亦謂自期而下貴賤有殊父母之喪則一而已爾方滕文公用孟子之言欲行其禮則父兄百官嘩然爭之及違眾而行又以爲知禮何耶蓋以爲不可行者蹈常襲故之陋見而以爲知禮者秉彞好徳之良心也夫欲報之徳昊徳罔極正𨿽終身之喪未足以紓無窮之悲其所以三年而止者特聖人立爲中制使不可過焉耳而世降教失𨿽以東魯文獻之邦猶不能行何怪於滕之父兄乎然文公一以身先之則幡然而悟天理之在人心者固不可泯也自漢文率意變古始爲易月之制然詳其遺詔蓋爲吏民設景帝嗣君也乃冒用其文自短三年之制豈非萬世之罪人乎其後晉武欲復古制而尼於羣臣之邪說獨後魏孝文斷以不疑孝文偏安之主也猶能行此可以中國而弗若乎臣故備列聖賢之言使後世有考云

子曰父在觀其志父沒觀其行三年無攺於父之道可謂孝矣

臣按先儒之說以爲父在得觀其志而奉承之父沒能觀其行而繼述之又必三年無攺於父之道然後爲孝夫父之道善者當守之終身不善者當亟攺之何三年之有意其所謂三年無攺者必在所當攺而可以未攺故不忍於遽攺耳若不顧事理之重輕於茹哀銜卹之中而攺其所可未攺者無復謹重之心則於事未必有益而於孝則大有虧矣孔子之言蓋必有爲而發爲人子者處此隨其所遇而以義制之可也以人君言之武王繼文王之志則終身無攺者也宣王承厲王之烈則不待三年而攺者也若可繼𨿽不若文而當攺又不如厲則孔子所謂三年無攺者也二十七月之期迅若奔電人子於此惟盡追慕之誠姑泯攺爲之迹不亦善乎臣故推而明之以廣先聖言外之指

曽子曰愼終追逺民徳歸厚矣

臣按先儒以爲愼終者喪盡其禮追逺者祭盡其誠上之所爲旣厚而民亦從而歸厚故大學曰一家仁一國興仁一家讓一國興讓其機如此

禮記曰霜露旣降君子履之必有淒愴之心非其寒之謂也春雨露旣濡君子履之必有怵愓之心如將見之臣按孝子無一念不在其親故因霜露之降而感焉因雨露之濡而感焉若將見之此誠之極孝之至也

致齊於內散齊於外齊之日思其居處思其笑語思其志意思其所樂思其所嗜齊三日乃見其所爲齊者祭之日入室僾然必有見乎其位【僾者微見貌】周還出戶肅然必有聞乎其容聲出戶而聽愾然必有聞乎其嘆息之聲是故先王之孝也色不忘乎目聲不絕乎耳心志嗜欲不忘乎心致愛則存致慤則著著存不忘乎心夫安得不敬乎君子生則敬養死則敬享思終身弗辱也臣按此章於人子之思親可謂盡形容之妙矣非誠孝之極安能至此而程頥乃謂思其居處思其笑語此孝子平日思親之心非齊也齊不容有思有思非齊也齊者湛然純一方能與鬼神接蓋齊與戒異當七日之戒凜然祗懼容有思焉及齊三日則湛然純一無所思矣此齊與戒之分也致愛則存致慤則著者蓋愛慕之極儼乎其若存誠慤之極昭乎其有見此鬼神之常理也其可不敬乎敬則有不敬則無矣故親在而養必以敬親沒而享亦以敬親之存沒有異而孝子之敬則同夫如是則終身弗辱其親矣

文王之祭也事死者如事生思死者如不欲生忌日必哀稱諱如見親祀之忠也

君子有終身之喪忌日之謂也故忌日不樂

臣按忌日之名始見於此父母之喪𨿽久至於忌日則必以居喪之禮處焉終吾身而後已古之聖王能盡其道者其惟文王乎

父母之所愛亦愛之父母之所敬亦敬之犬馬盡然而況於人乎

臣按孝子愛敬之心無所不至故凡父母之所愛敬者𨿽犬馬之賤亦愛敬之況人乎哉姑舉其近者言之若兄若弟吾父母之所愛也吾其可以不之愛乎若薄之是薄吾父母也若親若賢吾父母之所敬也吾其可不之敬乎若嫚之是嫚吾父母也推類而長莫不皆然若晉武惑馮紞之讒不思太后丁寜之言而疎齊王攸唐髙宗溺武氏之寵不念太宗顧托之命而殺長孫無忌若二君者皆禮經之罪人也

孔子曰身也者親之枝也敢不敬與不能敬其身是傷其親

曾子曰身也者父母之遺體也行父母之遺體敢不敬乎

臣按論語曾子之言曰戰戰兢兢如臨深淵如履薄冰正此意也

禮記曰孝子如執玉如奉盈【盈滿也】洞洞屬屬然【洞洞空無他念也屬屬者相續連也】如弗勝如將失之

臣按子之身出於父母本一體而分焉猶枝之出於幹也傷其枝則傷其幹矣持身之不敬寜不傷其親乎故曽子戰戰兢兢以終其身蓋敬奉遺體不敢以少慢也凡爲人子者皆所當然而人主之身爲尢重祖宗之基業於我乎托也廟祏之神靈於我是依也然則一言動一舉措其可忽乎曽子臨淵履冰之言記禮執玉奉盈之諭宜深體之

孟子曰事孰爲大事親爲大守孰爲大守身爲大事親事之本也守身守之本也不失其身而能事其親者吾聞之矣失其身而能事其親者吾未之聞也

曽子曰樹木以時伐焉禽獸以時殺焉夫子曰斷一樹殺一獸不以其時非孝也

臣按仁孝同源故孝者必仁而仁者必孝木不妄伐獸不妄殺此仁也亦孝也若斷之殺之不以其時則是無復仁心矣安有不仁而能孝者耶武王數紂之罪曰暴殄天物人君享天下之奉茍徇其侈欲之心用物無節是則所謂暴殄也是則所謂不孝也物猶如此況於骨肉之親民生之類其親之仁之又當何若邪秦二世疎忌同姓七公子矺死於社漢武以一馬興師暴骨萬里之外其爲一木一獸不旣多乎此又不孝之尢者也臣故推衍其說以廣曾子言外之意

以上論天理人倫之正二

大學衍義卷六﹤子部﹐儒家類﹐大學衍義﹥

欽定四庫全書

大學衍義卷七

宋眞徳秀撰

格物致知之要一

明道術

天理人倫之正【帝王事親之孝】

堯典曰有鰥在下田虞舜【鰥無妻之名在下謂卑賤也虞氏舜名】父頑【父瞽瞍心不則徳義之經爲頑】母嚚【母瞽瞍後妻舜繼母也口不道忠信之言爲嚚】象傲【象舜後母弟名傲慢不友也】克諧以孝【諧和也】烝烝乂不格姦【烝進也乂治也姦惡也史記舜父瞽瞍盲而舜母死瞽瞍更娶妻而生象象傲瞽瞍愛後妻子常欲殺舜舜避逃及有小過則受罪順事父及後母與弟日以篤謹】

臣按舜以一身處頑父嚚母傲弟之間而能諧和以孝俾其善日進惡日泯非至誠之積薫蒸浸灌何以有此先儒曽鞏引詩烝之浮浮爲譬其意以爲甑之炊也火然於下其气相續故能通徹於上舜之積誠感父亦猶是也其說得之矣

帝初於歷山【山名舜微時所耕】往於田日號泣於旻天【旻閔也】於父母負罪引慝【慝惡也】祗載見瞽瞍【祗敬也載事也】防防齊栗【齊莊敬也栗戰栗也防防莊敬戰栗之貌】瞽亦允若【允信也若順也】

臣按舜以不獲於父母之故號泣於天自負其罪不敢以爲父母之罪自引其慝不敢以爲父母之慝其誠於孝如此宜其卒能感動也

孟子曰天下大悅而將歸已視天下悅而歸已猶艸芥也惟舜爲然不得乎親不可以爲人不順乎親不可以爲子舜盡事親之道而瞽瞍底豫【底致也豫順也】瞽瞍底豫而天下化瞽瞍底豫而天下之爲父子者定此之謂大孝臣按舜之所値者至難事之親也然積誠感動猶能使之底豫況其不如瞽瞍者乎故瞽瞍底豫而天下之爲人子者皆知無不可事之親而各勉於爲孝此所謂天下化也昔豫章羅從彥論此曰只爲天下無不是底父母諫議陳瓘聞而善之曰惟如此而後天下之爲父子者定彼臣弒君子弒父者常始於見其有不是處爾嗚呼罪已而不非其親者仁人孝子之心也怨親而不反諸己者亂臣賊子之志也後之事難事之親者其必以舜爲法

萬章問曰舜往於田號泣於旻天何爲其號泣也孟子曰怨慕也萬章曰父母愛之喜而不忘父母惡之勞而不怨然則舜怨乎曰長息問於公明髙【長息公明髙弟子公明髙曽子弟子】曰舜往於田則吾旣得聞命矣號泣於旻天於父母則吾不知也公明髙曰是非爾所知也夫公明髙以孝子之心爲不若是恝【恝無愁之貌】我竭力耕田共爲子職而已矣父母之不我愛於我何哉帝使其子九男二女百官牛羊倉廩備以事舜於畎畆之中天下之士多就之者帝將胥天下而遷之焉爲不順於父母如窮人無所歸天下之士悅之人之所欲也而不足以解憂好色人之所欲妻帝之二女而不足以解憂富人之所欲富有天下而不足以解憂貴人之所欲貴爲天子而不足以解憂人悅之好色富貴無足以解憂者惟順於父母可以解憂人少則慕父母知好色則慕少艾【艾美好也】有妻子則慕妻子仕則慕君不得於君則熱中【熱中躁急心熱也】大孝終身慕父母五十而慕者予於大舜見之矣

臣按孟子可謂知大舜之心矣蓋窮天下之可欲皆外物也聖人視之如浮雲然得喪去來不以介意惟不順於父母則以爲己之大罪而不敢自恕人知舜怨之爲怨獨孟子知其怨乃所以爲慕慕之爲言愛之深思之切也五十始衰禮所謂不致毀之時也大舜於此猶慕焉聖人純孝之心不以老而衰也揚雄亦曰事父母自知不足者其舜乎蓋舜𨿽已順其親而其心常若不足此其所以爲終身之慕

禮記子曰舜其大孝也與徳爲聖人尊爲天子富有四海之內宗廟饗之子孫保之【子孫謂虞思陳胡公之屬歷三代爲諸侯】故大徳必得其位必得其祿必得其名必得其壽故天之生物必因其材而篤焉【材質也篤厚也】故栽者培之【栽植也培養也】傾者覆之詩曰嘉樂君子憲憲令徳宜民宜人受祿於天保祐命之自天申之【詩大雅假樂之篇憲詩作顯申重也】故大徳者必受命臣按舜以聖人之徳居天子之位其福祿上及於宗廟而下延於子孫此所以爲大孝也然舜所知者孝而已若祿位名壽則天實命之非舜有心於得之也孔子以天之眷舜如此因言天之生物必因其材質而加厚焉其本固者雨露得以滋培之其本傾者風雷得以顚覆之其培之也非恩之也其覆之也非害之也咸其自取焉爾又引詩以明之以見大徳者必受命知舜徳爲聖人尊爲天子宗廟饗之子孫保之然後爲大孝則夏商後王不敬厥徳而至於覆宗絕祀者其爲不孝可知

子曰武王纘太王王季文王之緒【纘繼也太王王季之父王季文王之父】壹戎衣而有天下【戎衣甲冑之屬言一著戎衣以伐紂卽有天下也】尊爲天子富有四海之內宗廟饗之子孫保之武王末受命【末謂老武王有天下時已老矣】周公成文武之徳追王太王王季上祀先公以天子之禮【先公後稷公劉之屬】子曰武王周公其達孝矣乎【達通也天下之人通言其孝也】夫孝者善繼人之志善述人之事者也春秋修其祖廟【祖宗之廟】陳其宗器【先世所藏之重器若周赤力天球之屬】設其裳衣【先祖之遺衣服祭則設之以授屍也】薦其時食【四時之食各有其物】踐其位行其禮奏其樂敬其所尊愛其所親事死如事生事亡如事存孝之至也

臣按此章稱武王周公亦猶前章之稱舜也大抵爲人君以光祖宗遺後嗣爲孝周自太王實始翦商至文王三分天下有其二而武王遂成之躬衣戎服誅獨夫受而有天下此武王之繼志述事也周公追王太王王季祀先公以天子之禮又制禮作樂使世世子孫奉承宗廟之祀事死如生事亡如存此周公之繼志述事也舜之孝如天之不可名故曰大武王周公之孝天下稱之無異辭故曰達後世人主有志於孝治者當合大舜文武周公之事而考之蓋大舜以瞽瞍爲父處人倫之變者也文王以王季爲父處人倫之常者也舜文所遇不同而其心則一使舜遇文王之時必能盡處常之道使文王遇舜之時亦必能盡處變之方所謂易地則皆然也至於繼志述事則當持守而持守固繼述也當變通而變通是亦繼述也凡此皆人主所當知臣故推衍其說以廣中庸言外之指

文王之爲世子朝於王季日三雞初鳴而衣服至於寢門外問內豎之禦者曰今日安否何如【內豎小臣之屬掌外內之通命者禦如今小吏直日】內豎曰安文王乃喜及日中又至亦如之及莫又至亦如之其有不安節則內豎以告文王文王色憂行不能正履王季復膳然後亦復初食上必在視寒暖之中【在察也】食下問所膳【問所食者】命膳宰曰末有原【末猶勿也原再也已進者勿有所再進】應曰諾然後退武王帥而行之不敢有加焉文王有疾武王不說冠帯而養【說與脫同】文王一飯亦一飯文王再飯亦再飯旬有二日乃間【間猶瘳也】

臣按文武二聖人事親之孝如此眞萬世帝王之法也故傳禮者述其事以爲世子之記漢文帝之爲代王太后嘗病不解衣交睫者三年藥非口嘗不進蓋其天質之美故能庻幾盛王之孝文帝亦賢矣哉

漢髙帝詔曰人之至親莫親於父母故父有天下傳歸於子子有天下尊歸於父此人道之極也前日天下大亂兵革並起萬民苦殃朕親被堅執銳平暴亂立諸侯偃兵息民天下大安此皆太公之教訓【太公髙帝父也】王侯卿大夫已尊朕爲皇帝而太公未有號今上尊太公爲太上皇九年淮南王梁王趙王楚王朝未央官置酒前殿上奉玉巵爲太上皇壽曰始大人常以臣無賴【賴利也無利入於家也】不能治產業不如仲力【仲髙帝兄力勤也】今某之業所就孰與仲多殿上羣臣皆稱萬歳大笑爲樂

唐太宗貞觀三年突利可汗入朝上謂侍臣曰往者太上皇以百姓之故稱臣於突厥朕嘗痛心今單於稽顙庻幾可雪前恥四年李靖擒頡利可汗以獻上皇聞之嘆曰漢髙祖困白登不能報今我子能滅突厥吾托付得人復何憂哉上皇命置酒淩閣酒酣上起舞公卿疊起爲壽

臣按漢髙帝歸尊於父唐太宗雪父之恥可謂孝矣惜也髙帝未央之宴哆【音侈又昌者反】然以功業自矜有誇其父之意而太宗之初起借助突厥因而臣之長其桀驁之態後來之雪恥僅足以贖前過而已況其父子昆弟之間慙徳爲多功烈𨿽盛瑜終不能以揜瑕也

太宗嘗謂近臣曰吾今日生日世俗皆爲樂在朕翻成傷感今君臨天下富有四海而欲承顏膝下永不可得此子路有負米之恨也詩云哀哀父母生我劬勞柰何以劬勞之日更爲宴樂乎因泣數行下左右皆悲明皇開元中以生日宴百官於花蕚樓每歳八月五日爲千秋節布於天下咸令宴樂尋又移社就千秋節臣按範祖禹曰太宗不以生日宴樂以爲父母劬勞之日也乾曜等以人主生日爲節又移社以就之夫節者陰陽气至之候不可爲也社者國之大祀不可移也明皇享國旣久驕心寢生乾曜等不能以義正君每爲諂媚以逄迎之其得爲名臣乎臣謂太宗之思親發於眞誠至今讀者猶爲之感愴明皇君臣上驕下諂大陳燕享創立節名後世沿循遂成故典臣子以此爲尊其君固已末矣人主亦從而忘其親其可乎哉近代以來士大夫又以其尊君者而尊用事之臣餽遺之珍歌頌之侈視人主之生日殆逺過焉又何義也法太宗之誠監開元之失而杜人臣交私黷貨之源其必自聖君始

肅宗上元元年平兩京迎上皇自蜀歸京師居興慶宮上時自夾城往起居上皇亦間至大明宮內侍李輔國素微賤𨿽暴貴用事上皇左右多輕輔國輔國意恨且欲立奇功以固寵乃言於上曰上皇居興慶宮日與外人交通陳元禮【上皇侍衛大將】髙力士【內侍久事上皇】謀不利於陛下上泣曰聖皇慈仁豈容有此對曰上皇固無此意其如羣小何陛下當爲社稷大計消亂未萌豈得徇匹夫之孝且興慶宮垣墉淺露非至親所宜居大內深嚴奉迎居之與彼何殊又得杜絕小人熒惑聖聽如此上皇享萬歳之安陛下有三朝之樂庸何傷乎上不聽興慶宮先有馬三百匹輔國矯敕取之才畱十匹上皇謂髙力士曰吾兒爲輔國所惑不得終孝矣輔國又令六軍將士號哭叩頭請迎上皇居西內上泣不應輔國遂矯稱上語迎上皇遊西內至睿武門輔國將射生五百騎露刅遮道曰皇帝以興慶宮湫隘迎上皇遷居西內上皇驚幾墜遂如西內居甘露殿所畱侍衛兵才尫老數十人陳元禮等及舊宮人皆不得畱左右輔國與六軍大將見上請罪上迫於諸將乃勞之曰卿等恐小人熒惑防微杜漸以安社稷何所懼也髙力士流巫州陳元禮勒致仕上皇日以不懌因不茹葷辟穀浸以成疾上初猶往問安旣而上亦有疾但遣人起居其後上稍悔惡輔國欲誅之畏其握兵竟猶豫不能決

二年五月初李輔國與張后共謀遷上皇於西內是日端午山人李唐見上上方抱幼女謂唐曰朕念之卿勿怪也對曰太上皇思見陛下亦如陛下之念公主也上然泣下然畏張后尙不敢詣西內明年攺元寶應建巳月上皇崩

臣按肅宗之平長安也上皇自蜀還都曰朕爲五十年太平大子未爲貴今爲天子父乃貴耳此元結之頌所謂宗廟再安二聖重歡者也豈不盛哉徒以內侍握兵妄爲讒間而迫遷之謀出焉其所以然者肅宗柔懦無斷故張后輔國得以刼之以天子之貴而不能芘其父使抑鬱無聊遂以致疾肅宗之罪於是乎通天矣方其少在東宮本以孝名倘能勵幹純之徳絕柔道之牽當輔國進言之時奮發威斷明諭諸將斥其離間父子之罪執而戮之命駕西宮俯伏謝過二帝懽然和气充塞彼爪牙之士不過爲輔國所迫耳人誰無父子之情若告戒明切必將幡然悔悟孰肯舎仁孝之天子而從悖逆之內侍哉帝乃泯然無所開曉但有垂涕而已將士見帝不言未必不謂實己心許而不欲形之於口此輔國之計所以得行也大抵姦賊之臣離人骨肉率以利害惑其主使疑情動於中徊徨顧慮欲爲自保之計然後墮其機穽肅宗之不能力卻脇遷之請者亦以輔國所陳有以動其疑情故也疑情萌則懼心作保身之念勝則愛親之志衰肅宗之罪正坐於此吁可戒哉

以上論天理人倫之正三

大學衍義卷七

欽定四庫全書

大學衍義卷八

宋眞徳秀撰

格物致知之要一

明道術

天理人倫之正【長幼之序】

孟子萬章曰父母使舜完廩捐階【完治也捐階謂去其梯】瞽瞍焚廩使浚井出從而揜之【揜蓋也】象曰謨蓋都君咸我績【史記曰使舜上塗廩瞽瞍從下縱火焚廩舜乃以兩笠自捍而下去得不死後又使舜穿井舜穿井爲匿空旁出舜旣入深瞽瞍與象下土實井舜從匿空出去謨謀也蓋蓋井也舜所居三年成都故謂之都君咸皆也績功也象不知舜已出故欲以殺舜爲己功也】牛羊父母倉廩父母【以此歸之父母也】干戈朕【朕我也古者君臣通稱】琴朕弤朕【弤雕弓也】二嫂使治朕棲【二嫂堯二女也棲牀也】象往入舜宮舜在牀琴象曰鬰陶思君爾忸怩【鬰陶猶菀結也忸怩慙色也】舜曰惟玆臣庻汝其於予治【臣庻謂其百官也舜喜其來見故云】不識舜不知象之將殺已與曰奚而不知也象憂亦憂象喜亦喜【此孟子言】曰然則舜僞喜者與【此萬章言】曰否彼以愛兄之道來故誠信而喜之奚僞焉【此孟子言】

臣按象欲殺舜之迹明甚舜豈不知之然見其憂則憂見其喜則喜略無一毫芥於其中後世骨肉之間小有疑隙則猜防萬端惟恐發之不蚤除之不亟至此然後知聖人之心與天同量也世儒以帝堯在上二女嬪虞象無殺舜之理故以孟子爲疑不知孟子特論大舜之心使其有是處之不過如此豈必眞有是哉

萬章問曰象日以殺舜爲事立爲天子則放之何也孟子曰封之也或曰放焉【放猶置也猶今言安置】萬章曰舜流共工於幽州放驩兜於崇山殺三苗於三危殛鯀於羽山四罪而天下咸服誅不仁也象至不仁封之有庳【國名】有庳之人奚罪焉仁人固如是乎在他人則誅之在弟則封之曰【以下孟子言】仁人之於弟也不藏怒焉【藏匿其怒】不宿怨焉【宿蓄其怨】親愛之而已矣親之欲其貴也愛之欲其富也封之有庳富貴之也身爲天子弟爲匹夫可謂親愛之乎敢問或曰放者何謂也【此萬章言】曰象不得有爲於其國天子使吏治其國而納其貢稅焉故謂之放豈得暴彼民哉𨿽然欲常常而見之故源源而來不及貢以政接於有庳此之謂也【此孟子言】

臣按聖人不以公義廢私恩故不以象之惡而不與之以富貴亦不以私恩廢公義故使之不得有爲於其國以暴其民舜之於象仁之至義之盡也

詩皇矣之三章【大雅篇名】維此王季因心則友則友其兄【兄謂防伯以國讓王季者也】則篤其慶【篤也】厚載錫之光【錫予也】受祿無防【喪亡也】奄有四方【奄大也防伯見王季之生文王知天命之必在王季故去而適吳太王沒而不返而後國傳於王季周道大興】

臣按王季之友防伯也蓋其因心之本然非以其讓已而後友之也昆弟至情出於天性豈有所爲而爲之乎使防伯未嘗有讓國之事王季之所以友之者亦若是而也夫王季之友不過盡其事兄之道耳豈有心於求福哉閨門之內敬順休洽固產祥隤祉之基也故厚其慶而錫之光受天之祿而有天下天之報施其亦明矣後世如漢顯宗以東海王彊遜已而友之唐明皇以宋王成器遜已而友之其友𨿽同而所以友之則異蓋王季之心無所爲而然者也顯宗明皇之心有所爲而然者也此天理人欲之分而漢唐之治所以不若周之盛與

常棣燕兄弟也【小雅篇名】閔管蔡之失道故作常棣焉【管叔蔡叔皆文王子管叔周公兄也蔡叔周公弟也武王封武庚爲殷後使管叔蔡叔監之武王崩管叔挾武庚以叛周公相成王誅之】其一章曰常棣之華卾不韡韡【常棣棣也今郁李花鄂相承甚力故以諭兄弟韡韡光明貌】凡今之人莫如兄弟二章曰死喪之威兄弟孔懷三章曰脊令在原兄弟急難【脊令雝渠也飛則鳴行則揺首尾相應諭兄弟相救於急難其相應如是也】四章曰兄弟鬩於墻外禦其務【鬩狠也禦禁務侮也兄弟𨿽內鬩而外禦】

臣按周公使二叔監殷二叔以殷畔公旣奉行天討矣使他人處此必且疾視同姓惟恐疎棄之不亟而公作此詩以燕兄弟方綢繆反復謂如常棣華鄂之相依脊令首尾之相應𨿽忿鬩於門墻之內至有外侮則同力以禦之愴然閔惻之至情溫然篤敍之深恩溢於言外其後有周世賴宗彊之助王室之勢安於磐石𨿽歷變故而根本不搖襄王怒鄭欲以狄師伐之其臣富辰諫曰兄弟𨿽有小忿不廢懿親今天子不忍小忿以棄鄭親其若之何襄王不從果召狄難嗚呼後世王者欲知兄弟相須之切其於是詩可不深味之乎

行葦忠厚也【大雅篇名】其一章曰惇【音團】彼行葦【惇聚貌行道也葦蘆類】牛羊勿踐履方苞方體【苞籜也體成形也】維葉泥泥【葉初生柔澤貌】戚戚兄弟【戚戚內相親也】莫逺具爾【莫無也具俱也】

臣按先儒呂祖謙曰彼行葦之方苞方體其葉泥泥然其可使牛羊踐履之乎戚戚兄弟其可疎逺而不親近乎忠厚之意藹然見於言語之外毛氏以戚戚爲內相親惟體之深者爲能識之臣謂祖謙之說善矣使人主能深體此章之指則𨿽一艸一木且不敢輕於摧折也況骨肉之戚而縱尋斧乎此詩二章以下皆言燕樂兄弟之事然必有此心爲之本然後燕樂不爲虛文不然非所知也

角弓父兄刺幽王也【小雅篇名】不親九族而好讒佞骨肉相怨故作是詩也【骨肉謂族親也以其父祖上世同稟血气而生如骨肉之相附】騂騂角弓【騂騂調和也】翩其反矣【翩反貌】兄弟婚姻無胥逺矣【逺疎逺也】爾之逺矣民胥然矣爾之教矣民胥效矣【胥皆也效仿也】此令兄弟綽綽有裕【令善也綽寛也裕饒也】不令兄弟交相爲瘉【不令不善瘉病也】民之無良相怨一方受爵不讓至於已斯亡

臣按先儒之論以爲弓之爲物其體往來張之則內向而來弛之則外反而去骨肉之親親之則附疎之則離亦如角弓翩然而反也然則兄弟婚姻其可使相疎逺乎夫人君風化之本爾逺其親則民亦皆然矣爾之教如此則民亦皆效之矣爾指幽王而言也人之性固有篤於善而不爲風化所移者然不移者寡而移之者多故必令善兄弟而後能寛裕而不變若不善之兄弟本自薄惡上又教之則交相爲病當愈甚矣於是民之失其良心者𨿽細微之故亦相怨憾一方猶一事也專利欲得其受爵者無復推遜之意至爭奪以取亡皆由上之化故也後世人主誠懲角弓之刺則於兄弟之親可不厚其恩意乎

葛藟【詩王風篇名】王族刺平王也【平王周東遷之君】周室道衰棄其九族焉其一章曰緜緜葛藟在河之滸【緜緜延長貌葛藟二物生山谷間今在河滸非其性也】終遠兄弟謂他人父謂他人父亦莫我顧二章曰終逺兄弟謂他人母三章曰終逺兄弟謂他人昆【昆兄也】

杕杜【詩晉風篇名】刺時也【刺晉昭公】君不能親其宗族骨肉離散獨居而無兄弟將爲沃所並爾【沃曲沃也】有杕之杜【杕特生貌杜赤棠也】其葉湑湑【湑胥上聲言潤澤也】獨行踽踽【踽巨上聲言無所親也】豈無他人不如我同父嗟行之人胡不比焉【比親也】人無兄弟胡不佽焉【佽音次助也】二章曰豈無他人不如我同姓【其後昭公果爲晉人所弒而曲沃武公據晉而爲諸侯】

臣按角弓葛藟杕杜三詩正常棣行葦之反也周幽王不親九族民亦尢而效之所謂上有好者下必有甚焉者也故詩人刺之曰爾若是則民將爭奪而致亂亡矣平王疎逺其兄弟而以他人爲父兄所謂不愛其親而愛他人者也故詩人曉之曰爾疎其所親親其所疎人亦將莫我顧矣晉昭公獨居而無兄弟所謂寡助之至親戚畔之也故言人無兄弟何不與行道之人相親附乎何不求他人相佽助乎以此三詩與常棣行葦參玩則成周之所以興幽平之所以壞晉昭之所以滅亡皆灼然可見矣

春秋傳隱元年初鄭武公【鄭國名武諡也】娶於申【國名】曰武姜【武諡姜姓】生莊公及共叔段【共邑叔字段名】莊公寤生驚姜氏故名曰寤生【寤寐中生因以爲名】遂惡之愛共叔段欲立之亟請於武公公弗許及莊公卽位爲之請制【姜爲之請也制邑名】公曰制巖邑也【巖險也】虢叔死焉【虢叔舊虢君制乃虢之邑虢叔恃險而亡】他邑惟命請京【京亦邑名】使居之謂之京城大叔祭仲【鄭大夫】曰都城過百雉國之害也【古者謂封子弟之邑曰都城方丈曰堵三堵曰雉一雉之墻長三丈髙一丈】先王之制大都不過參國之一【三分國城之一】中五之一小九之一今京不度【不合法度】非制也君將不堪公曰姜氏欲之焉辟害對曰姜氏何厭之有不如早爲之所無使滋蔓蔓難圖也蔓艸猶不可除況君之寵弟乎公曰多行不義必自斃【斃隕也】子姑待之旣而大叔命西鄙北鄙貳於己【鄙鄭邊邑貳謂兩屬】公子呂【鄭大夫】曰國不堪貳君將若之何【言國邑不可以兩屬也】欲與大叔臣請事之若弗與則請除之無生民心【言叔久不除則國人生他心】公曰無庸將自及【言無用除禍將自及】大叔又收貳以爲己邑【前兩屬邑今皆取以爲己邑】至於廩延【邑名言侵地益多也】子封曰厚將得眾【子封公子呂字厚謂土地廣大】公曰不義不暱厚將崩【不義於君不親於兄非眾所附𨿽厚必傾暱親也】大叔完聚【完城郭聚人民】繕甲兵具卒乘【步曰卒軍曰乘】將襲鄭【襲掩其不備也】夫人將啟之【啟開也言開導其來】公聞其期曰可矣命子封帥車二百乘以伐京【古者兵車一乘甲士三人步卒七十二人】京叛大叔段【京邑人叛之也】段入於鄢【亦邑名】公伐諸鄢大叔出奔共【共亦邑名】書曰鄭伯克段於鄢【謂孔子書於春秋也】段不弟故不言弟如二君故曰克稱鄭伯譏失教也谷梁傳曰段弟也而弗謂弟公子也而弗謂公子貶之曰段失子弟之道矣賤段而甚鄭伯也何甚乎鄭伯甚鄭伯之處心積慮成於殺也

先儒胡安國曰用兵大事也必君臣合謀而後動則當稱國命公子呂爲主帥則當稱將出車二百乘則當稱師三者咸無稱焉而專目鄭伯是罪之在伯也夫君親無將段將以弟簒兄以臣伐君必誅之罪也而莊公特不勝其母焉爾曷爲縱釋叔段移於莊公舉法若是失輕重哉曰姜氏當武公之時嘗欲立段矣及公旣沒姜以國君嫡母主乎內段以寵弟多才居乎外國人又悅而歸之恐其終將軋已爲後患也故授之大邑而不爲之所縱使失道以致於亂然後以叛逆討之則國人不敢從姜氏不敢主而大叔屬籍當絕不可復居父母之邦此鄭伯之志也王政以善養人推其所爲使百姓興於仁而不偸也況以惡養天倫使陷於罪因以翦之乎春秋推見至隱首誅其意以正人心示天下爲公不可以私亂也其後公沒未幾而嫡奔庻立公子互爭兵革不息其禍憯矣亂之初生也起於一念之不善有國者所以必循天理而不可以私欲滅之也

漢文帝初卽位淮南王長【髙帝少子孝文之弟】自以爲最親【時髙帝子惟二人在】驕蹇數不奉法上寛赦之三年入朝甚橫從上入苑獵與上同輦常謂上太兄歸國益恣不用漢法六年謀反事覺乃使使召至長安丞相張蒼等雜奏長所犯不軌當棄市臣請論如法制曰朕不忍置法於王其與列侯吏二千石議列侯吏二千石臣嬰等曰皆曰宜論如法制曰其赦長死罪廢勿王有司奏請處蜀嚴道卭郵於是盡誅所與謀者乃遣長載以輜車令縣次傳爰盎諫曰上素驕淮南王不爲置嚴相傅以故至此且淮南王爲人剛今暴摧折之臣恐其逢霧露道死陛下有殺弟之名柰何上曰吾特苦之耳今復之長謂侍者曰吾以驕不聞過故至此乃不食而死縣傳者不敢發車封至雍雍令發之以死聞上悲哭謂爰盎曰吾不用公言卒亡淮南王盎曰陛下遷淮南王欲以苦其志使攺過有司宿衛不謹故病死於是上乃解曰將柰何曰斬丞相禦史以謝天下乃可上卽令丞相禦史逮諸縣不發封餽侍者皆棄市以列侯葬淮南王於雍置守塜三十家後封長子四人爲侯民有作歌歌淮南王曰一尺布尙可縫一斗粟尙可舂兄弟二人不相容上聞之曰昔堯舜放逐骨肉【鯀及共工皆堯同姓】周公殺管蔡天下稱聖不以私害公天下豈以爲我貪淮南地邪乃追諡爲厲王置園如諸侯儀十六年上憐淮南王廢法不軌自使失國早夭立王三子王淮南故地

臣按淮南王長之死非文帝意也方丞相禦史條奏其罪請論如法復下列侯二千石議又請論如法於是始不獲已廢勿王且遷之蜀欲其思過自攺而已豈有意於殺之哉及其旣死哀矜湣悼旣爲誅不發封之吏又以禮塟之置守冡家盡侯其諸子其後聞布粟之謡𨿽自知無媿於天下然猶賜諡置園如諸侯儀帝於是可謂得親親之誼矣𨿽然帝於待淮南則不得爲無過矣易曰童牛之牿【音谷】元吉言牛之童者角未能觸而制之則爲力也易方長之擅殺列侯也【三年入朝殺辟陽侯審食其】固已桀驁難制矣帝於此時當使吏治其國而畱之長安選名儒通經術有行誼者朝夕陪輔道之以先王之訓典而威之以漢家之明刑幸而有悛則復使之國否則或徙之小邦或降之通侯長必悔艾思有以自復帝旣赦而弗誅又不聞有所訓勑卽使之歸國於是益驕且橫是諂長於惡也其後不從賈生之諫而輙王其諸子則又失之蓋長非無罪而死者也帝誠憐之而侯其子亦足以奉祀矣【漢之列侯食其租稅而已其力不能爲亂】而乃瓜分淮南之壤悉王其三子【王則地大民眾其權可以爲亂】正賈誼所謂擅仇人以危漢之資卒啟後來淮南衡山之禍是於失之中又重失焉其視舜之於象仁義兩至者爲何如邪臣故謂後世不幸有處親戚之變者惟當以大舜爲法

唐太宗貞觀十年諸王荊王元景等【皆太宗弟也】之藩上與之別曰兄弟之情豈不欲常相共處邪但以天下之重不得不爾諸子尙可復有兄弟不可復得因流涕嗚咽不能已

臣按太宗此言其殆有感於隱巢之事乎昆弟至情𨿽不幸怵於利害或有時而忘之然天理之眞終有不可揜者使能因此心之發而知夫天理之不可昧則見之於事必有充其實者矣惜太宗之不能也孟子謂有四端者知皆擴而充之太宗睠睠【音眷】於諸王之別所謂惻隱之心而不知所以充之斯其可憾者與

唐明皇帝素友愛初卽位爲長枕大被與兄弟同寢聽朝之暇多從諸王遊在禁中拜跪如家人禮飲食起居相與同之於殿中設五幄與諸王更處其中謂之五王帳宋王成器尢防謹未嘗議及時政與人交結帝愈信重之故讒間之言無自而入【宋王成器本明皇之兄先已立爲太子明皇爲臨淄王定內難成器遂力辭儲位睿宗許之立臨淄爲太子】

範祖禹曰文王孝於王季故友於兄弟睦於大姒故慈於子孫以及其家邦至於鳥獸艸木無不被澤者推此心而已矣先王未有孝而不友友而不慈者也至於後世帝王或能於此則不能於彼何哉非其才不足以爲聖賢不能舉斯心加諸彼而已明皇以藩王有功成器居嫡長而能辭位以授之故明皇之心篤於兄弟蓋成器之行有以養其友愛之心是以能全其天性而讒間之言無自入焉嗚呼茍能充是心則仁不可勝用也至於爲人父則以讒殺其子【開元末明皇以武惠妃之譛廢太子瑛鄂王瑤光王琚皆爲庶人尋賜死】爲人夫則以嬖黜其妻【明皇嬖武惠妃廢王皇后】爲人君則以非罪殄戮其臣下【明皇殺禦史周子諒】是則不能充其類也茍不能充其類則爲善豈不出於利心哉

以上論天理人倫之正四

大學衍義卷八

欽定四庫全書

大學衍義卷九

宋眞徳秀撰

格物致知之要一

明道術

天理人倫之正【夫婦之別】

禮記孔子侍坐於哀公哀公曰敢問人道孰爲大對曰古之爲政愛人爲大所以治愛人禮爲大所以治禮敬爲大敬之至矣大昬爲大【大昬國君昬禮】大昬旣至冕而親迎親之也親之也者親之也是故君子興敬爲親捨敬是遺親弗愛不親弗敬不正公曰冕而親迎不已重乎孔子愀然作色而對曰合二姓之好以繼先聖之後以爲天地宗廟社稷之主君何謂已重乎天地不合萬物不生大昬萬世之嗣也君何謂已重焉天地合而後萬物興焉夫昏禮萬世之始也取於異姓所以附逺厚別也易曰正其本萬物理失之毫釐繆以千里故君子愼始也春秋之元【謂書元年元者始也】詩之關雎禮之冠昬易之乾坤皆愼始敬終云爾

臣按禮傳數條皆言昬婣之禮凢人皆所當知況人君處至尊之位其擇配也將以繼先聖之後爲天地宗廟社稷之主其可不味孔子之言以致謹重之意乎

易坤文言曰陰𨿽有美含之以從王事弗敢成也地道也妻道也臣道也地道無成而代有終也

臣按陽者天道也夫道也君道也陰者地道也妻道也臣道也故在天道則乾始之坤生之陽主歳功而陰佐陽以成歳在人道則夫主一家之事而妻佐之天子主天下之事諸侯主一國之事而後夫人佐之君臣亦然妻之與臣𨿽有善美含而晦之從其事而不敢屍其功亦猶地道代天終物而成功則歸之天也詳玩此指則爲人之妻者其可以擅家之柄爲人之臣者其可以擅國之柄乎書稱牝雞之晨惟家之索又稱臣而作福作威玉食則害於家凶於國其指一也嗚呼可不戒哉

小畜【卦名畜止也】九三輿脫輻夫妻反目象曰夫妻反目不能正室也

臣按程頥曰三以陽爻居不得中而宻比於四陰陽之情相求也又暱比而不中爲陰畜制者也故不能前進猶車輿說去輪輻而不可行也陰受制於陽者也而反制陽如夫妻之反目也反目謂怒目相視不順其夫而反制之未有夫不失道而妻能制之者也三自處不以道故四得制之不使進猶夫不能正其家室故致反目也臣觀自昔柔闇之主若唐髙宗受制於武氏不足怪也隋文剏業之君而亦受制於獨孤何哉由自處之不正故耳自處不正然後妻得制之頥之言可以爲永鑑也已

歸妹【卦名妹少女之稱歸嫁也此卦震上兌下震長男兌少女也故曰歸妹】彖曰歸妹天地之大義也天地不交則萬物不興歸妹人之終始也說以動所歸妹也徵凶位不當也無攸利柔乘剛也臣按歸妹卦體長男在上少女在下若得其正者然震動也兌說也故程頥謂以說而動未有不失正者又曰男女有尊卑之序夫婦有倡隨之禮此常理也茍不由常正之理狥情肆欲惟說是動則夫婦瀆亂男牽欲而失其剛婦狃說而忘其順如歸妹之乘剛是也所以凶無所往而利也夫陰陽之配合男女之交遇理之常也然從欲而流放不由義理則滛邪無所不至傷身敗徳豈人理哉歸妹之所以凶也臣謂乘者陵跨之謂柔乘剛婦乘夫此逆理亂常之事故聖人深以爲戒云

記郊特牲婦人從夫者也幼從父兄嫁從夫夫死從子夫也者夫也【猶丈夫也】夫也者以知帥人者也【知與智同】

家語【孔子之書】曰女子者順男子之教而長其理者也是故無専制之義而有三從之道

臣按婦者坤道也故以柔順爲貴而無專制之義夫者乾道也故以剛健爲貴而有帥人之智帥人者謂其剛眀果斷可以統禦乎人也士大夫則統制一家諸侯則統禦一國天子則統禦天下無二道也爲婦而剛彊則婦不婦矣爲夫而柔弱則夫不夫矣夫也者夫也謂其當盡丈夫之道也孟子謂無違夫子以順爲正者妾婦之道至於居廣居立正位行大道而富貴貧賤威武所不能移奪者然後謂之大丈夫於此可見夫與婦之分矣

以上論天理人倫之正五

大禹謨曰後克艱厥後【後君也艱難也】臣克艱厥臣政乃乂黎民敏徳

定公問一言而可以興邦有諸孔子對曰言不可以若是其幾也【幾期也】人之言曰爲君難爲臣不易如知爲君之難也不幾乎一言而興邦乎曰一言而喪邦有諸孔子對曰言不可以若是其幾也人之言曰予無樂乎爲君惟其言而莫予違也【違逆也】如其善而莫之違也不亦善乎如不善而莫之違也不幾乎一言而喪邦乎臣按大禹言君臣之道蔽之以克艱之一言可謂至矣蓋以爲艱則存敬畏之心以爲易則啟驕逸之志此治亂安危之所自分也孔子告定公之言其與大禹若出一揆萬世君臣之藥石也言不可以若是其幾者謂未可若是必期其效也然知爲君之難則邦必興惟予言而莫敢違則邦必喪是又必然而可期者也子思之告衛侯曰君之國事將日非矣君出言自以爲是而卿大夫莫敢矯其非卿大夫出言自以爲是而士庶人莫敢議其非此所謂惟其言而莫予違也茍如是未有不亡者嗚呼可不戒與

益稷【虞書篇名】帝庸作歌曰勑天之命惟時惟幾【勑戒也幾微也】乃歌曰股肱喜哉元首起哉【股肱謂臣元首謂君】百工熈哉【熈廣也】臯陶拜手稽首颺言【拜手首至手稽首首至地言盡敬於君大言而疾曰颺】曰念哉率作興事【率縂率也】愼乃憲【憲法度也】欽哉【欽敬也】屢省乃成欽哉乃賡載歌【賡續也載始也】曰元首明哉股肱良哉庶事康哉又歌曰元首叢脞哉【叢脞煩碎也】股肱惰哉萬事隳哉【隳壊也】臣按此章系於命防典樂之後蓋當是時治定功成禮樂大備和气浹於天壤之間鳳儀獸舞有不召自至者帝舜則曰天命靡常可戒而不可恃也眞情所發見於詠歌惟時者謂無時而不戒也惟幾者謂無防而不戒也天道難諶理亂安危相爲倚伏斯須敬畏之不存則怠荒之所自起毫髮幾微之不察則禍亂之所自生帝將作歌先言所以歌之意也帝之意責成於臣故謂股肱喜然後元首起而百官之事熈焉喜謂樂於有爲起謂有所作興也臯陶之意則歸重於君謂事𨿽作於百官而總率作興者君也法度之已定者不可不謹守之事功之已成者不可不數省之守之不謹則定者壞省之不數則成者虧敬哉敬哉不可忽也此亦先言欲歌之意也於是續成其歌曰元首明則股肱良而庶事康又歌曰元首煩碎則股肱惰而萬事隳範祖禹嘗論之曰君以知人爲明臣以任職爲良君知人則賢者得行其所學臣任職則不肖者不得茍容於朝此庻事所以康也若夫君行臣職則叢脞矣臣不任君之事則惰矣此萬事所以隳也斯言得之然帝之歌本爲勑天命而作君臣唱和乃無一語及天者修人事所以勑天命也後之人主宜深體焉

自克艱以下皆言君臣之道

洪範【周書篇名箕子作也】惟辟作福【惟獨也辟君也福謂慶賞之類】惟辟作威【威謂刑罰之類】惟辟玉食【玉食謂珍貴之食】臣無有作福作威玉食臣之有作福作威玉食其害於而家凶於而國【而汝也】人用側頗僻【人謂有位之人側頗僻皆不平不正之意】民用僣忒【僣謂僣上忒差也】

臣按此箕子爲武王陳萬世君臣之大法也福威者上之所以禦下玉食者下之所以奉上也曰惟辟者戒其權不可下移曰無有者戒其臣不可上僣也夫君臣上下之分如天冠地履之不可易臣而福威則盜上柄矣臣而玉食則儗上之奉矣大夫爲此則害於家諸侯爲此則凶於國臣民尢而效之亦將傾邪而妄作僣忒而逾分矣孟子所謂不奪不饜者理固然也或謂吳楚僣天子魯之三家嘗僣諸侯不聞其害與凶何邪曰惠迪吉從逆凶順乎道卽吉逆乎道則凶也臣而僣上卽所謂害卽所謂凶也況吳楚之簒殺相尋而季孟之家臣繼叛又非凶害而何吁洪範九疇箕子受之大禹大禹受之於天片言只辭莫非天理而可違乎以此坊民猶有竊弄威福如齊田氏選物上第盡歸私室如漢董賢者

詩萚兮【鄭國風】剌忽也【昭公名】君弱臣彊不倡而和也萚兮萚兮風其吹女叔兮伯兮倡予和女萚兮萚兮風其漂女【漂猶飃也】叔兮伯兮倡子要女【要法也】

臣按春秋傳昭公之立祭仲用事所謂臣彊者指祭仲而言也君尊臣卑天下之定分卑者宜弱而反彊者由尊者當彊而反弱也尊者何以弱柔懦而不自立怠惰而不自振此其所以弱也君旣弱矣威福之權必有所歸此臣之所以彊也君倡臣和天下之常理君旣弱不能司出令之權而其臣自相倡和而不稟於君萚兮萚兮風其吹女諸大夫處彊臣之中猶萚之遇風危墜而不能自保也於是叔伯相語自爲倡和自結黨與以爲避禍之計蓋知上之不足賴也國勢至此所謂吾末如之何也已矣爲人君者其可不以干健自勵也哉

狡童剌忽也不能與賢人圖事權臣擅命也彼狡童兮不與我言兮維子之故使我不能餐兮彼狡童兮不與我食兮維子之故使我不能息兮

臣按萚兮之刺曰臣彊而已至此則一國之權盡歸祭仲生殺予奪仲得專之其彊又益甚矣夫天下未嘗無賢𨿽權臣用事之時亦必有不肯阿附者人君能卽而圖之其勢猶有可回之理若齊之權在田氏而有晏嬰使景公能與嬰圖之田氏未必能遂其簒國之志魯之權在季氏而有子家羈使昭公能與羈圖之季氏未必能成其逐君之謀二國之權不可以復收由二臣之言不見於用也此詩蓋當時賢者所作賢者不見遇於君而無自絕之意故𨿽不與言不與食而幽憂憤切至於不能餐不能息焉其心之忠厚何如哉使昭公能與斯人圖之必將有以處此而昭公莫之能也未幾祭仲得以竊廢立之權逐忽如棄梗置突如易棋【突厲公也】其漸非一日矣先儒以目君狡童爲非禮臣以爲此發憤怒罵之辭辭𨿽不遜而其心則至惓惓也讀者毋以辭害意云

孔子曰天下有道則禮樂徵伐自天子出天下無道則禮樂徵伐自諸侯出自諸侯出蓋十世希不失矣【希少也】自大夫出五世希不失矣陪臣執國命【陪臣大夫之家臣】三世希不失矣天下有道則政不在大夫天下有道則庻人不議

臣按是時季氏以大夫而專魯國之政陽虎以家臣而專季氏之政孔子之言蓋傷之也天無二日尊無二上天下之事惟天子得專之故天下有道則禮樂徵伐自天子出而諸侯不能幹焉天下無道則天子不能有其柄而諸侯得以竊之矣諸侯猶不可專況大夫乎大夫猶不可專況家臣乎春秋之世齊晉秦楚疊主夏盟禮樂徵伐不出於天子世變至是蓋可傷矣未幾而諸國大夫專權自用禮樂徵伐又不出於諸侯旣而家臣竊弄而政令復不出於大夫名分淩夷舛逆日甚其可傷益甚焉然非道而得亦必以非道而失逆理愈甚則失之愈速故諸侯竊天子之柄少有十世而不失者自余則或五世或三世少不失者以理言之大槪如此曷若三代盛時天子之下以至家臣各安其分歷數百年而無禍哉旣又言天下有道則政不在大夫天下有道則庻人不議蓋是時諸侯之政多在大夫如魯之三家晉之六卿齊之田氏皆以人臣專國而國人公議皆所不與故重言之以見政在大夫決非可久之道也自秦罷侯置守諸侯不得以擅天子之事宜若海內之勢歸於一尊而內重之埶成當國用事之臣又得以竊其柄如漢之莽操魏之師昭至於簒國莽之禍及其身操始三傳而司馬氏竊取之司馬氏再傳而天下多故兵難相尋去亡無幾質諸先聖之言殆若符契吁可戒哉

孔子曰祿之去公室五世矣政逮於大夫四世矣故夫三桓之子孫微矣【三桓者季氏叔孫氏孟氏皆桓公之子故曰三桓】

臣按此章專爲魯而言也魯自文公薨公子遂殺子赤立宣公【赤嫡也宣公庶也】而君失其政至此歷五公矣自季孫宿專國政歷四世至桓子而爲陽虎所執夫祿去公室而政歸大夫大夫之埶宜益彊也而三家之子孫乃反微弱而不振何邪蓋以臣僣君者逆理亂常之事其能久乎善乎先儒蘇軾之說曰彊生於安安生於上下之分定今諸侯大夫皆陵其上則無以令其下矣故皆不久而失之也嗚呼其亦可爲後世人臣顓國者之戒歟

以上言君臣之名分𨿽嚴而上下之交不可無禮故以君使臣之禮繼之

定公問君使臣臣事君如之何孔子對曰君使臣以禮臣事君以忠

臣按君以敬待其臣是之謂禮臣以誠事其君是謂之忠二者皆職分所當然非相爲僞也然君使臣以禮則臣事君以忠亦理之必然也意者定公之於使臣容有未能盡禮者故孔子以是告之而語意渾然又若非有爲而發者此其所以爲聖人之言與

孟子告齊宣王曰君之視臣如手足【視猶待遇也】則臣視君如腹心君之視臣如犬馬則臣視君如國人君之視臣如土芥則臣視君如冦讐王曰禮爲舊君有服何如斯可爲服矣曰諫行言聽膏澤下於民有故而去則君使人導之出疆又先於其所往去三年不反【反還也】然後收其田裏此之謂三有禮焉【導之出疆一也先於其所往二也三年不反然後收其田裏三也】如此則爲之服矣今也爲臣諫則不行言則不聽膏澤不下於民有故而出則君搏執之【謂拘系之不容去也】又極之於其所往【極窮也如晉錮欒盈與諸侯盟勿受之使其窮無所歸也】去之日遂收其田裏此之謂冦讐冦讐何服之有

臣按戰國之君以爵祿奔走士大夫無復遇臣之禮其臣亦懷利茍從無復事君之忠故孟子以此深警齊王也昔魯穆公問於子思曰爲舊君反服古與子思曰古之君子進人以禮退人以禮故有舊君反服之禮也今之君子進人若將加諸膝退人若將墜諸淵毋爲戎首不亦善乎又何反服之有孟子之告齊王卽子思之告穆公者也然其辭益峻切矣揆諸前章孔子之言可以見聖賢气象之分𨿽然孟子爲齊王言則然也而所以自處則不然也千里見王不遇故去而三宿出晝【齊邑名】未嘗有悻悻之心猶幸王之一悟而追己也曷嘗以冦讐視其君哉故曰孟子爲齊王言則然而所以自處則不然也

以上總言君臣交際之禮

明道術

天理人倫之正【君使臣之禮】

鹿鳴【詩小雅之篇名周文武時詩】燕羣臣嘉賔也旣飲食之又實幣帛筐篚以將其厚意然後忠臣嘉賔得盡其心矣其一章曰呦呦鹿鳴【呦呦和聲也】食野之蘋【蘋今蘋蒿也】我有嘉賔鼓瑟吹笙【笙瑟燕樂也】吹笙鼓簧【吹笙之時鼓笙中之簧】承筐是將【筐篚屬所以行幣帛也承以借之篚以貯之】人之好我示我周行【周行大道也】

臣按詩之所謂嘉賔指羣臣之與燕者也於朝則曰君臣於燕則曰賓主先王以禮使臣之厚也如此鹿食蘋則相呼呦呦焉而樂君臣賓主之相樂亦猶是也夫君之資於臣主之資於賓果爲何事哉欲聞道義而已故飲食以享之琴瑟以樂之幣帛以將之則庻乎好愛我而示我以道矣夫賢者豈以幣帛飲食爲悅哉婚姻不備則正女不行禮樂不備則賢者不處故必如是然後示我以道焉此詩凢三章皆敍燕樂嘉賓之意今姑摘首章以見先王之待其臣如此士之死職宜矣中庸曰體羣臣則士之報禮重詎不信夫

禮記曰君子式黃髮【君子謂人君也人君乘車有所敬則憑其軾故武王式商容之閭黃髮老人也】下卿位【卿位卿之朝位君出過之而上車入未至而下車】

臣按式黃髮所以敬老下卿位所以尊賢古者不卑其臣也如此漢世待宰相禦坐爲起在輿爲下或其遺意與

國君不名卿老世婦【卿老上卿也上卿貴故曰卿老世婦兩媵也】

臣按國君之貴卿老世婦皆其臣妾而不名之所以示敬也漢世待大臣之有勲徳者贊拜不名意本如此

五官之長曰伯【謂爲三公者】其擯於天子曰天子之吏【擯相之辭】天子同姓謂之伯父異姓謂之伯舅【稱之以父與舅親親之辭也】九州之長入天子之國曰牧【毎一州之中天子選諸侯之賢者以爲之牧也】天子同姓謂之叔父異姓謂之叔舅

臣按古者天子待公侯之禮親之尊之至於如此眂後世有間矣

禮記卿大夫疾君問之無算【言屢往無數也】士壹問之君於卿大夫比葬不食肉比卒哭不舉樂爲士比殯不舉樂【比及也卒哭葬後之祭殯斂也】

儀禮坐撫當心要節而踴【此君臨臣防之儀撫謂撫其屍也】

春秋傳晉荀盈卒未葬晉侯飲酒樂膳宰屠蒯趨入曰君之卿佐是謂股肱股肱或虧何痛如之

臣按古者君視臣如手足故其疾也憂之至焉其死也防之至焉禮記而下三條可見其略而鄕黨亦有君視臣疾之文曰東首加朝服拖紳則疾而見君之禮也衛有太史柳莊社稷之臣也獻公聞其死釋祭而弔之荀盈未葬而晉侯飲樂則屠蒯以爲譏世降春秋君臣之間愛且敬猶若此三代之盛從可知矣古道旣淪斯禮掃地然唐太宗之於房杜魏三臣其疾也憂惻之其亡也湣悼之極君臣終始之遇【杜如晦疾篤上自臨視旣薨上毎得佳物輙思如晦遣賜其家久之語及如晦必流涕後忽夢如晦若平生勑所禦饌往祭房齡疾篤上令肩輿上殿至禦座側乃下相對流涕因畱宮中小愈則喜形於色加極則憂悴病篤上自臨視握手與訣悲不自勝魏徴寢疾上與太子同至其第撫之流涕問所欲言後數日上夢徵若生平及旦而奏徵薨】而於張公謹之歿𨿽辰日不爲之輟哭視古蓋庻幾焉太宗亦賢矣哉

漢文帝時賈誼上疏曰人主之尊譬如堂羣臣如陛眾庻如地故陛九級上廉逺地則堂髙【級等也亷側隅也】陛亡級廉近地則堂卑髙者難攀卑者昜陵理埶然也故古者聖王制爲等列內有公卿大夫士外有公侯伯子男然後有官師小吏延及庻民等級分明而天子加焉故其尊不可及也裏諺曰欲投防而忌器此善諭也防近於器尙憚不投恐傷其器況貴臣之近主乎廉恥禮節以治君子故有賜死而無戮辱是以黥劓之罪不及大夫以其離主上不逺也禮不敢齒君之路馬蹵其芻者有罰見君之幾杖則起遭君之乘車則下入門則趨君之寵臣𨿽有過刑戮之罪不加其身者尊君之故也此所以爲主上豫逺不敬也所以體貌大臣而厲其節也今自王侯三公之貴皆天子之所攺容而禮之也古天子之所謂伯父伯舅也而令與眾庻同黥劓髠刖笞防棄市之法然則堂不無陛乎廉恥不行大臣無廼握重權大官而有徒無恥之心乎又曰主上遇其大臣如遇犬馬彼將犬馬自爲也頑頓【音鈍】無恥集【音纈正作奊】詬無節【集詬謂無志分也】廉恥不立且不自好茍若而可故見利則逝見便則奪主上有敗則因而挻【扇平聲】之矣主上有患則吾茍免而已立而觀之耳有便吾身者則欺賣而利之耳人主將何便於此又曰古者大臣有坐不亷而廢者不謂不廉曰簠簋不飾坐污穢淫亂男女無別者不曰污穢曰帷薄不修坐罷【音疲】軟不勝任者不謂罷軟曰下官不職故貴大臣定有其罪矣猶未斥然正以謼【音呼】之也尙遷就而爲之諱也遇之有禮故羣臣自憙【音喜去聲】嬰以廉恥故人矜節行上設廉恥禮義以遇其臣而臣不以節行報其上者則非人類也故化成俗定則爲人臣者主耳忘身國耳忘家公耳忘私利不茍就害不茍去惟義所在上之化也故父兄之臣誠死宗廟法度之臣誠死社稷輔翼之臣誠死君上守圉捍敵之臣誠死城郭故曰聖人有金城者此物此志也彼且爲我死故吾得與之俱生彼且爲我亡故吾得與之俱存夫將爲我危故吾得與之皆安顧行而忘利守節而伏義故可以托不禦之權可以寄六尺之孤此厲廉恥行禮誼之所致也

臣按臯陶賡歌而舜拜之益進昌言而禹拜之周公獻卜而成王拜之古者聖帝明王以禮遇其臣者蓋若此自秦而後尊君卑臣之禮日以益甚於是君之於臣直謂名位足以牢籠之祿利足以鼓舞之臣不能無求於我而我可以無借於臣君亢然自尊於上如天地神明之不可親臣退焉自卑於下如僕趨走之惟恐後上下之情日以乖隔而亂亡之禍至易之所謂上下不交而天下無邦者也故因孔子使臣以禮之言上引周詩下及賈誼之論以見君之待臣不可不以禮云

以上論天理人倫之正六

大學衍義卷九﹤子部﹐儒家類﹐大學衍義﹥

欽定四庫全書

大學衍義卷十

宋眞徳秀撰

格物致知之要一

明道術

天理人倫之正【臣事君之忠】

子曰君子之事君也進思盡忠退思補過將順其美【將猶承也】匡救其惡【匡正也】故上下能相親

【臣】按進謂入見其君則思盡己之忠退謂出適私室則思補君之過無一時一念之不在君也有善焉承順之使之益進於善有惡焉正救之使之潛銷其惡此愛君之至者也臣以忠愛而親其君君亦諒其忠愛而親之非古昔盛時臣主俱賢無此气象也後世人臣有盡其忠愛而君反以爲仇者吁可嘆哉

子路問事君子曰勿欺也而犯之【犯者犯顏之謂非陵犯之犯也】臣按僞言不直謂之欺直言無隱謂之犯欺與犯正相反故夫子之告子路使勿欺而犯之以全其事君之直戒其欺君之僞也禮記謂事君有犯而無隱與此略同

子曰所謂大臣者以道事君不可則止

臣按道者正理也大臣以正理事君君之所行有不合正理者必規之拂之不苟從也道有不合則去之不苟畱也或謂不合則去毋乃非愛君之意乎曰此所以爲愛君也君臣之交蓋以道合非利之也道不合而弗去則有茍焉徇利之志是使君輕視其臣謂可以利籠絡之也君而輕視其臣何所不至惟大臣者能以道爲去就則足以起其君敬畏之心敬畏之心存而後能適道臣故謂不合而去乃所以爲愛君也

孟子將朝王【齊宣王也】王使人來曰寡人如就見者也有寒疾不可以風朝將視朝不識可使寡人得見乎對曰不幸而有疾不能造朝明日出弔於東郭氏【東郭氏魯大夫其家有防故孟子弔之】公孫丑【孟子弟子】曰昔者辭以病今日弔或者不可乎曰昔者疾今日愈如之何不弔王使人問疾醫來孟仲子【孟子之從兄弟學於孟子者也】對曰昔者有王命有采薪之憂【古者有疾自稱曰不能采薪謙辭也】不能造朝今病小愈趨造於朝我不識能至否乎使數人要於路曰請必無歸而造於朝不得已而之景醜氏宿焉【景醜氏齊大夫】景子【卽景丑氏】曰內則父子外則君臣人之大倫也父子主恩君臣主敬醜見王之敬子也未見所以敬王也曰【孟子言】惡【嘆辭】是何言也齊人無以仁義與王言者豈以仁義爲不美也其心曰是何足與言仁義也云爾則不敬莫大乎是我非尭舜之道不敢以陳於王前故齊人莫如我敬王也

臣按孟子是時在賔師之位故其君有就見之禮宣王托疾而要其朝敬賢之心不篤故孟子亦托疾而不往也景子但知聞命奔走爲敬其君不知以尭舜之道告其君者乃敬之大者也僕之臣唯唯承命外若敬其君然心實薄之曰是何足與言仁義此不敬之大者也齊人之敬君以貌孟子之敬君以心故曰齊人莫如我敬王也

孟子曰責難於君謂之忠陳善閉邪謂之敬吾君不能謂之賊

範祖禹曰人臣以難事責於君使其君爲尭舜之君者尊君之大也開陳善道以禁閉君之邪心惟恐其君或陷於有過之地者敬君之至也謂其君不能行善道而不以告者賊害其君者也

孟子曰人不足與適也【適音讁義亦同】政不足間也【間猶非也】惟大人爲能格君心之非【格正也】君仁莫不仁君義莫不義君正莫不正一正君而國定矣

臣按程頥曰天下之治亂系乎人君之仁不仁耳心之非卽害於政不待乎發之於外昔者孟子三見齊王而不言事曰我先攻其邪心心旣正而後天下之事可得而理也夫政事之失用人之非知者能更之直者能諌之然非心存焉則事事而更之後復有其事將不勝其更矣人人而去之後復用其人將不勝其去矣是以輔相之職必在乎格君心之非然後無所不正而欲格君心之非者非有大人之徳則亦莫之能也而故侍講張栻亦曰格之爲言感通至到也書曰格於上帝蓋君心之非不可以气力勝必也感通至到而使之自消靡焉所謂格也臣謂頥栻之言深得孟子本指故略著於此云

孟子曰君子之事君也務引其君以當道志於仁而已臣按孟子此言蓋謂事君者不在用兵廣地而在於善其君之身心當道謂其動合於理也志仁謂心在於仁也君之所行皆合乎理而其心常在於仁則𨿽土地之狹不害於興湯文所以由七十里百里而王天下也君之所行不合乎理而其心不在於仁則𨿽土地之廣不能保其有楚之所以六千里而爲讎人役也然道之與仁非有二也以事之理而言則曰道以心之徳而言則曰仁孟子告齊梁諸君一曰仁二曰仁正欲其志於此也心存於仁則其行無不合道矣事君者其可不知此

春秋傳齊景公至自田晏子侍【晏子名嬰字平仲齊之賢大夫】子猶馳而造焉【子猶梁丘據也齊嬖臣字子猶】公曰惟據與我和夫晏子對曰據亦同也焉得爲和公曰和與同異乎對曰異和如羮焉水火醯醢鹽梅以亨魚肉【亨與烹同言用六物煮魚肉以爲食也】燀之以薪【燀音戰猶然也】宰夫和之【和去聲調也】濟其不及以泄其過君子食之以平其心君臣亦然君所謂可而有否焉臣獻其否以成其可君所謂否而有可焉臣獻其可以去其否是以政平而不幹民無爭心故詩曰亦有和羮旣戒旣平鬷假無言【鬷總也假大也】時靡有爭【此商頌烈祖之篇本言祭事晏子引之以爲如和羮之旣戒備旣均平則總大政不待於言而時人自無爭者】今據不然君所謂可據亦曰可君所謂否據亦曰否若以水濟水誰能食之【言只用水而不以醯醢鹽梅和之則不可食也】若琴瑟之専一誰能聽之【琴瑟皆樂也必有五音十二律然後聲和而可聽若専用一音一律則不可聽矣】同之不可也如是臣按古昔盛時明良防聚不惟都兪而有吁咈焉曰都曰兪者相可之謂也曰吁曰咈者相否之謂也惟其可否相濟所以爲唐虞之治衛矦言事自以爲是而羣臣和之若出一口所以致亂亡也後之人主有所欲爲率惡人之已異曰此沮吾之事也不知以否濟可乃所以成吾事而何沮之云惟斟酌劑量於可否之間如和羮然期於適口而已則其異也乃所以爲同而其忤也適以爲順吁人主於晏子之言可不深味也哉

漢汲黯爲主爵都尉列於九卿其諫犯主之顏色上方招文學儒者【上漢武帝也】上曰吾欲云云【言欲施仁義也】黯對曰陛下內多欲而外施仁義柰何欲效唐虞之治乎上怒變色而罷朝公卿皆爲黯懼上退謂人曰甚矣汲黯之戇也【戇謂愚直也】羣臣或數黯【數責也謂責其太直】黯曰天子置公卿輔弼之臣寕令從諛承意陷主於不誼乎且已在其位縱愛身柰辱朝廷何黯病嚴助爲請告【嚴助亦時近官】上曰汲黯何如人也曰使黯任職居官亡以瘉人【瘉與愈同勝也】然至其輔少主守成𨿽自謂賁育弗能奪也【孟賁夏育古勇士也】上曰然古有社稷之臣如汲黯近之矣

臣按人臣之義以忠直爲本故上取孔孟之言下迄汲黯之事欲人君知盡言極論者乃所以爲尊君爲親上不惟容之而又當用之也從諛承意者乃所以爲欺君爲嫚上不惟察之而又當逺之也汲黯之直武帝以爲近於古社稷臣而卒不能用公孫輩乃寵任始終焉蓋帝之心以佞邪爲適已而不知其益己之疾也以忠直爲拂已而不知其成己之徳也臣故著此以爲來者之戒

以上論天理人倫之正七

明道術

天理人倫之正

伐木【亦小雅篇名周文武時詩燕朋友故舊則作之】燕朋友故舊也自天子至於庶人未有不須友以成者【須待也】親親以睦【此一語指上篇常棣而言】友賢不棄不遺故舊則民徳歸厚矣其一章曰伐木丁丁【伐木相應之聲】鳥鳴嚶嚶【鳥鳴相和之聲】出自幽谷遷於喬木【喬髙也】嚶其鳴矣求其友聲相彼鳥矣【相視也】猶求友聲矧伊人矣不求友生神之聽之終和且平

臣按鹿鳴之詩曰燕羣臣嘉賔是以臣爲賔也伐木之詩曰燕朋友故舊是以臣爲友也以臣爲賔敬已至矣以臣爲友敬益至焉故序者謂𨿽天子必須友以成得其指矣伐木非獨力而成故曰丁丁以其聲之相應也鳥非獨鳴而和故曰嚶嚶以其聲之相求也伐木微事且猶相應人其可無友乎鳴鳥微類且猶相求人其可無友乎友之相須其重如此故質之神明欲其有和平而無乖戾也玩其詩止見爲人之求友而不見爲君之求臣蓋先王樂道忘勢但知有朋友相須之義而不見有君臣相陵之分故也詩凡三章皆言燕樂之義二章曰旣有肥羜以速諸父又曰旣有肥牡以速諸舅諸父者朋友之同姓而尊者也諸舅者朋友之異姓而尊者也三章曰籩豆有踐兄弟無逺兄弟者朋友之同儕者也夫以天子之貴而尊其友曰父曰舅親其友曰弟曰兄此其爲尊徳樂道之至也夫此其所以爲有周之盛也夫

萬章問曰【萬章孟子弟子】敢問友孟子曰不挾長【挾謂持也長謂年也】不挾貴【貴謂名位之尊】不挾兄弟而友友也者友其徳也不可以有挾也孟獻子百乘之家也【孟獻子魯賢大夫仲孫蔑也百乘之家謂大夫食邑可出車百乘】有友五人焉樂正裘牧仲【二賢人名】其三人則予忘之矣獻子之與此五人者友也無獻子之家者也此五人者亦有獻子之家則不與之友矣非惟百乘之家爲然也𨿽小國之君亦有之費惠公曰【費小國也惠諡】吾於子思則師之矣【子思孔伋之字】吾於顏般則友之矣王順長息則事我者也【顏般王順長息皆賢人名】非惟小國之君爲然也𨿽大國之君亦有之晉平公之於亥唐也【平公晉君亥唐賢臣】入云則入坐云則坐食云則食【此言平公造之唐言入公乃入餘同】𨿽疏食菜羮未嘗不飽蓋不敢不飽也【唐設食而公飽之也】然終於此而已矣【終於此謂其止如是】弗與共天位也弗與治天職也弗與食天祿也士之尊賢者也非王公之尊賢也舜尙見帝【尙上也】帝館甥於貳室亦饗舜疊爲賔主【館舎也禮妻父曰外舅謂我舅者吾謂之甥尭以女妻舜故謂之甥貳室副宮也尭舎舜於副宮而就饗其食】是天子而友匹夫也用下敬上謂之貴貴用上敬下謂之尊賢貴貴尊賢其義一也臣按孟子謂自天子至大夫皆有友賢之義然知友賢而未知用賢則猶未也蓋位者天位所以處賢者也職者天職所以命賢者也祿者天祿所以養賢者也三者皆天所以待賢人使治天民者也而晉平公之於亥唐特虛尊之而已未嘗處之以位命之以職食之以祿也此豈王公尊賢之道哉必如尭之於舜然後爲盡友賢之道矣夫貴貴尊賢其理本一然戰國之世人但知貴貴而不復知尊賢故孟子歷敍友賢之事而終欲以尭爲法焉以堯之聖猶賴友以自輔而尊之如此則伐木求友之義信𨿽天子不可忘也

萬章問曰庶人召之役則往役君欲見之召之則不往見之何也曰往役義也往見不義也【往役者庶人之職不往見者士之禮】且君之欲見之也何爲也哉曰爲其多聞也爲其賢也曰爲其多聞也則天子不召師而況諸侯乎爲其賢也則吾未聞欲見賢而召之也繆公亟見於子思曰【繆公魯君亟數也】古千乘之國以友士何如子思不悅曰古之人有言曰事之云乎豈曰友之云乎子思之不悅也豈不曰以位則子君也我臣也何敢與君友也以徳則子事我者也奚可以與我友千乘之君求與之友而不可得也而況可召與

臣按孟子此章又明賢者以道自重諸侯不得而友之義

天下有達尊三爵一齒一徳一朝廷莫如爵鄕黨莫如齒輔世長民莫如徳惡得有其一以慢其二哉故將大有爲之君必有所不召之臣欲有謀焉則就之其尊徳樂道不如是不足與有爲也故湯之於伊尹學焉而後臣之故不勞而王桓公之於管仲【桓公齊君管仲齊相】學焉而後臣之故不勞而霸【先就學師之也後以爲臣任之也】今天下地醜徳齊【醜類也】莫能相尙無他好臣其所教【所教謂聽從於己者】而不好臣其所受教【所受教己之所從受教者】湯之於伊尹桓公之於管仲則不敢召管仲且猶不可召而況不爲管仲者乎【管仲伯者之佐猶不可召孟子學王道者也其可召乎】

學記【禮記篇名】君之所不臣於其臣者二當其爲屍則弗臣也【尸祭主也說己見前】當其爲師則弗臣也大學之禮𨿽詔於天子無北面所以尊師也【詔告也北面臣禮爲師弗臣故無北面】

臣按此二條又明王者有師臣之義不特友之而已湯之於伊尹文武之於太公望成王之於周公皆師之者也故仲虺之誥曰能自得師者王而傳亦有師臣友臣僕臣之別焉後世之君其能友臣者已不多得惟漢髙帝之於子房光武之於嚴子陵昭烈之於孔明庶防近之若漢明章𨿽以師禮待其臣然所傳者特章句之業非三王四代之所謂師也至於僕之臣諾諾唯唯則無世不有君日以驕臣日以諂此所以多亂而鮮治也與

以上論天理人倫之正八

大學衍義卷十

欽定四庫全書

大學衍義卷十一

宋眞徳秀撰

格物致知之要一

明道術

吾道源流之正

堯曰咨爾舜天之歷數在爾躬允執其中舜亦以命禹湯建中於民

孟子曰湯執中

臣按堯舜禹湯數聖相傳惟一中道中者何其命出於天地民受之以生者也其理散於事事物物之間莫不有當然一定之則不可過不可不及是所謂中也聖人疊興以此爲制治之凖的曰執者操之以揆事也曰建者立之以範民也其體則極天理之正是名大中其用則酌時措之宜是名時中聖賢傳授道統此其首見於經者然必於危微精一用其功然後有以爲執中之本惟聖明參玩焉【見前第五卷

】此章書言中

洪範【周書篇名】五皇極【洪範九疇皇極居五皇君也極至也】皇建其有極斂時五福【五福壽富康寕攸好徳考終命也】用敷錫厥庶民【敷布也錫與也庶眾也】惟時厥庶民於汝極錫汝保極凢厥庶民無有淫朋【淫邪也朋黨也】人無有比徳【比謂私相比附】惟皇作極凡厥庶民有猷【有謀慮者】有爲【有施設者】有守【有操守者】汝則念之不協於極【協合也】不罹於咎【罹遭也】皇則受之而康而色曰予攸好徳汝則錫之福時人斯其惟皇之極無虐防獨而畏髙明【防獨謂民之防賤者髙明有位之尊顯者】人之有能有爲使羞其行【羞進也】而邦其昌凢厥正人旣富方谷【谷善也】汝弗能使有好於而家時人斯其辜【辜罪也】於其無好徳汝𨿽錫之福其作汝用咎【咎過也】無偏無陂【偏不中也陂不平也】遵王之義無有作好遵王之道無有作惡遵王之路無偏無黨【黨不公也】王道蕩蕩【蕩蕩廣逺也】無黨無偏王道平平【平平平易也】無反無側【反反常也側不平也】王道正直【正直不偏邪也】防其有極歸其有極【會合而來也歸來而至也】曰皇極之敷言是彞是訓【敷衍也】於帝其訓【帝天也】凢厥庶民極之敷言是訓是行以近天子之光曰天子作民父母以爲天下王

朱熹曰洛書九數而五居中洪範九疇而皇極居五自漢孔氏訓皇極爲大中諸儒皆祖其說獨嘗以經之文義語脈求之而知其必不然也蓋皇者君之稱也極者至極之義標準之名常在物之中央而四外望之以取正者也故以極爲在中之凖的則可而訓極爲中則不可若北辰之爲天極脊棟之爲屋極其義皆然而禮所謂民極詩所謂四方之極者於皇極之義爲尢近顧今之說者旣誤於此而並失於彼是以其說展轉迷謬而終不能以自明也卽如舊說姑亦無問其他但卽經文而讀皇爲大讀極爲中則夫所謂惟大作中大則受之爲何等語乎今以熹說推之則人君以一身履至尊之位四方輻湊靣內而環觀之自東而望者不過此而西也自南而望者不過此而北也此天下之至中旣居天下之至中則必有天下之絕徳而後可以立至極之標準故必順五行敬五事以修其身厚八政協五紀以齊其政然後至極之標凖卓然有以立乎天下之至中使夫靣內而環觀者莫不於是而取則焉語其仁則極天下之仁而天下之爲仁者莫能加語其孝則極天下之孝而天下之爲孝者莫能尙是則所謂皇極者也由是而權之以三徳審之以卜筮驗其休咎於天考其禍福於人如挈裘領豈有一毛之不順哉此洛書之數所以𨿽始於一終於九而必以五居其中洪範之疇所以𨿽本於五行而究於福極而必以皇極爲之主也若箕子之言有曰皇建其有極云者謂人君以其一身而立至極之標準於天下也其曰斂時五福用敷錫厥庶民者謂人君能建其極則爲五福之所聚而又有以使民觀感而化焉則是又能布此福而與其民也其曰惟時厥庶民於汝極錫汝保極云者則謂民視君以爲至極之標準而從其化則是復以此福還錫其君而使之長爲至極之標準也其曰凢厥庶民無有淫朋人無有比徳惟皇作極云者則言民之所以能有是徳者皆君之徳有以爲至極之標準也其曰凢厥庶民有猷有爲有守汝則念之不協於極不罹於咎皇則受之云者則言君旣立極於上而下之從化或有淺深遲速之不同其有謀者有才者有徳者人君固當念之而不忘其或未能盡合而未抵乎大戾者亦當受之而不拒也其曰而康而色曰予攸好徳汝則錫之福時人斯其惟皇之極云者則謂人之有能革面從君而以好徳自名則𨿽未必出於中心之實人君亦當因其自名而與之以善則是人者亦得以君爲極而勉其實也其曰無虐防獨而畏髙明人之有能有爲使羞其行而邦其昌云者則謂君之於民一視同仁凢有才能皆使進善則人材眾多而國賴以興也其曰凢厥正人旣富方谷汝弗能使有好於而家時人斯其辜於其無好徳汝𨿽錫之福其作汝用咎云者則謂凢欲正人者必先有以富之然後可以納之於善若不能有所賴於其家則此人必將防於不義至其無復更有好徳之心而後姑欲教之於修身勸之以求福則已無及於事而其起以報汝惟有惡而無善矣蓋人之气稟或淸或濁或純或駮有不可以一律齊者是以聖人所以立極於上者至嚴至宻而所以接引於下者至寛至廣𨿽彼之所以化於此者淺深遲速其效或有不同而吾之所以應於彼者長飬涵育其心未嘗不一也其曰無偏無陂至於歸其有極云者則謂天下之人皆不敢徇其己私以從乎上之化而防歸乎至極之標準也蓋偏陂好惡者己私之生於心者也偏黨反側者己私之見於事者也王之義王之道王之路上之化也所謂皇極者也遵義遵道遵路方防其極也蕩蕩平平正直則已歸於極矣其曰皇極之敷言是彞是訓於帝其訓云者則言人君以身立極而布令於下則其所以爲常爲教者皆天之理而不異乎上帝之降衷也其曰凢厥庶民極之敷言是訓是行以近天子之光云者則謂天下之人於君所命皆能受其教而謹行之則是能不自絕逺而有以被其道徳之光華也其曰天子作民父母以爲天下王云者則謂人君能立至極之標準所以作億兆之父母而爲天下之王不然則有其位無其徳不足以首出庶物而履天下之極尊矣是書也原於天之錫禹𨿽其茫昧幽眇有不可得而知者然箕子之所以告武王者則已備矣顧其辭之宏深奧雅若有未易言者然常虛心平气而再三反復焉則亦坦然明白而無一字之可疑但先儒不察乎人君所以修身立道之本是以誤訓皇極作大中又見其詞多爲含容寛大之言因復認中爲含糊苟且不分善惡之意殊不知極𨿽居中而非有取乎中之義且中之爲義又以其無過不及至精至當而無有毫釐之差亦非如其所指之云也乃以誤認之中爲誤訓之極不謹乎至嚴至宻之體而務爲至寛至廣之量其獘將使人君不知修身以立政而墮於漢元帝之優遊唐代宗之姑息卒至於是非顚倒賢否貿亂而禍敗隨之尙何斂福錫民之可望哉

臣按洪範之書自漢儒以皇極爲大中後人因之不敢輒議而箕子之本指於是湮晦者數千載矣朱熹以其深造自得之學始以人君立至極之標準爲言使有天下者知其身在民上凡修身立政必極其至然後有以稱其至尊至極之位𨿽箕子復生不易斯言矣以其關乎聖學之正傳君道之大體故備其文而不敢殺庶以備觀覽云此章書言皇極

顏淵問仁子曰克已復禮爲仁【克勝也已謂身之私欲也復反也】一日克已復禮天下歸仁焉爲仁由已而由人乎哉顏淵曰請問其目【目條目也】子曰非禮勿視非禮勿聽非禮勿言非禮勿動顏淵曰回𨿽不敏請事斯語矣

程頥曰非禮處便是私意旣是私意如何得仁須是克盡己私皆歸於禮方始是仁又曰克己復禮則事事皆仁故曰天下歸仁

謝良佐曰克己須從性偏難克處克將去

朱熹曰仁者本心之全徳己謂身之私欲禮者天理之節文爲仁者所以全其心之徳也蓋心之全徳莫非天理而亦不能不壊於人欲故爲仁者必有以勝私欲而復於禮則事皆天理而本心之徳復全於我矣

又曰顏淵聞夫子之言則於天理人欲之際已判然矣故不復有所疑問而直請其條目也非禮者己之欲也勿者禁止之辭是人心所以爲主而勝私復禮之機也私勝則動容周旋無不中禮而日用之間無非天理之流行矣事如事事之事請事斯語顏子黙識其理又自知其力有以勝之故直以爲己任而不疑也程子曰顏子問克己復禮之目子曰非禮勿視非禮勿聽非禮勿言非禮勿動四者身之用也由乎中而應乎外制於外所以養其中也顏淵事斯語所以進於聖人後之學聖人者宜服膺而勿失也因箴以自警其視箴曰心兮本虛應物無迹操之有要視爲之則蔽交於前其中則遷制之於外以安其內克己復禮久而誠矣其聽箴曰人有秉彞本乎天性知誘物化遂亡其正卓彼先覺知止有定閒邪存誠非禮勿聽其言箴曰人心之動因言以宣發禁妄內斯靜專矧是樞機興戎出好吉凶榮辱惟其所召傷易則誕傷煩則支已肆物忤出悖來違非法不道欽哉訓辭其動箴曰哲人知幾誠之於思志士勵行守之於爲順理則裕從欲惟危造次克念戰兢自持習與性成聖賢同歸愚按此章問答乃傳授心法切要之言非至明無以察其幾非至健無以致其決故惟顏子得聞之而凢學者亦不可以不勉也程子之箴發明親切學者尢宜深玩

或問顏淵問仁而夫子告之以此何也朱熹曰人受天地之中以生而仁義禮智之性具於其心仁𨿽專主於愛而實爲本心之全徳禮則專主於敬而實爲天理之節文也然人有是身則耳目口體之間不能無私欲之累以違於禮而害夫仁則自其一身莫適爲主而事物之間顚倒錯亂無所不至矣此聖門之學所以汲汲於求仁而顏子之問夫子特以克己復禮告之蓋欲其克去有己之私欲而復於天理之本然則夫本心之全徳將不離乎此而無不盡也又曰己者人欲之私也禮者天理之公也一心之中二者不容並立而其相去之間不能以毫發出乎此則入乎彼出乎彼則入乎此是其克與不克復與不復如手反覆如臂屈伸誠欲爲之其機固亦在我而已夫豈他人所得與【音預】哉

又曰非禮而勿視聽者防其自外入而動於內也非禮而勿言動者謹其自內出而接於外也內外並進爲仁之功不遺餘力矣然熟味聖言以求顏子之所用力其機特在勿與不勿之間而已自是而反則爲天理自是而流則爲人欲自是而克念則爲聖自是而防念則爲狂特毫忽之間耳學者其可不謹其所擇哉

又曰性情之徳無所不備而一言足以盡其妙曰仁而已所以求仁者蓋亦多術而一言足以舉其要曰克己復禮而已蓋仁也者天地所以生物之心而人所得以爲心者也惟其得夫天地生物之心以爲心是以未發之前四徳具焉曰仁義禮智而仁無不統已發之際四端著焉惻隱羞惡辭讓是非而惻隱之心無所不通此仁之體用所以涵育渾全周流貫徹專一心之妙而爲眾善之長也然人有是身則有耳目鼻口四肢之欲而或不能無害夫仁人而不仁則其所以滅天理窮人欲者將無所不至此君子之學所以汲汲於求仁而求仁之要亦曰去其所以害仁者而已蓋非禮而視人欲之害仁也非禮而聽人欲之害仁也非禮而言且動焉人欲之害仁也知人欲之所以害仁者在是於是有以防其本塞其原克之克之而又克之以至於一旦豁然欲盡而理純則其胸中之所存者豈不粹然天地生物之心而藹乎其若春陽之溫哉黙而成之固無一理之不具而無一物之不該也感而通焉則無事之不得於理而無物之不被其愛矣

臣按朱熹之於此章發明剖析無復餘蘊今具其文如右夫所謂耳目口鼻四肢之欲者目之於色耳之於聲口之於味鼻之於臭【古之於香臭通名之曰臭非如今人専以穢爲臭也】四肢之於安佚是也四者之欲未克則欲勝而理泯安得有仁此所以貴乎克也克者戰勝攻取之謂私欲害人甚於防賊故必勇往力行克而去之也原憲問克伐怨欲不行焉可以爲仁矣子曰可以爲難矣仁則吾不知也克伐怨欲四者皆私意也【原憲之所謂克欲以勝人而非克己之謂】原憲但欲制之而不行便以爲仁夫子所以不許之若克己則奮然決去之辭而非抑遏不行之謂如去惡木不但翦其枝條而必發撅其本根非顏子之大勇聖人肯輕許之哉仁之一字見於經者自仲虺之誥始曰克寛克仁彰信兆民伊尹繼之曰民防常懷懷於有仁前乎此者如虞書所謂好生之徳安民則惠卽所謂仁而未有仁之名至商書而名始著然其所言大抵皆仁之用顏子之問孔子之答乃仁之體也二帝三王𨿽無己之可克然舜所謂人心惟危道心惟微惟精惟一成湯之不邇聲色不殖貨利以禮制心其用功初無異於顏子也蓋必有顏子之仁而後有二帝三王之仁此成已成物之相爲終始也有天下者曷嘗無好仁之心而爲仁之難反甚於學者以物欲之爲害者眾也詞人作賦乃以是許漢光武焉曰克己復禮允恭乎孝文自今觀之光武則誠賢矣然廢正後易太子皆私欲之爲也其得以是稱乎若唐太宗之濟世安民不可謂無仁之用者原其所本亦以其從諌攺過粗知所以自克者故其效亦不可揜惟其自克之功少而自縱之失多故僅能爲太宗之仁而不能爲二帝三王之仁惟聖明之君立志務學以帝王爲的而不以漢唐自安則於孔門克復之功正當俛焉以用其力必至於天理全而人欲泯則天下歸仁有日矣臣不勝惓惓

此章書言仁

子曰參乎吾道一以貫之【貫通也】曽子曰惟【惟者應之速而無疑也】子出門人問曰何謂也曾子曰夫子之道忠恕而已矣【而已矣者竭盡無餘之辭】

朱熹曰聖人之心渾然一理而泛應曲當用各不同曽子於其用處蓋已隨事精察而力行之但未知其體之一耳夫子知其眞積力久將有所得是以呼而告之曽子果能黙契其指卽應之速而無疑也又曰盡己之謂忠推己之謂恕夫子之一理渾然而泛應曲當譬則天地之至誠無息而萬物各得其所也自此之外固無餘法而亦無待於推矣曽子有見乎此而難言之姑借學者盡己推己之目以著明之欲人之易曉也蓋至誠無息者道之體也萬殊之所以一本也萬物各得其所者道之用也一本之所以萬殊也以此觀之則一以貫之之實可見矣或曰中心爲忠如心爲恕於義亦通

程頥曰以己及物仁也推己及物恕也違道不逺是也忠恕一以貫之忠者天道恕者人道忠者無妄恕者所以行乎忠也忠者體恕者用大本逹道也此與違道不逺異者動以天爾又曰維天之命於穆不已忠也乾道變化各正性命恕也又曰聖人教人各因其才吾道一以貫之惟曾子爲能逹此此孔子所以告之也曾子告門人曰夫子之道忠恕而已矣亦猶夫子之告曾子也中庸所謂違道不逺是也斯乃下學上逹之義又曰忠恕違道不逺施諸已而不願亦勿施於人此又就下教人

朱熹又曰忠是根本恕是枝葉一者忠也以貫之者恕也忠因恕見恕由忠出又曰天地則無心之忠恕聖人是無爲之忠恕學者則有爲之忠恕或問聖人之忠卽是誠否曰然聖人之恕卽是仁否曰然在學者言之則忠近誠恕近仁又曰忠一本恕萬殊一本是綂防處萬殊是流行處又曰忠恕一貫之注腳也臣按一貫之指朱熹盡之矣是豈惟學者所當知哉夫天之於眾形匪物物刻而雕之也維天之命於穆不已而洪纖小大各正性命焉人君以一身應天下之務茍不知道之大原而欲隨事隨物以應之各當其理難矣故忠恕者人君應萬務之本也聖明在上誠能卽先儒之說深窮其指而力行之則一心可以宰萬物一理可以貫萬事而聖門之功用在我矣

中庸【孔子之孫子思作】

程頤曰不偏之謂中不易之謂庸

朱熹曰中者不偏不倚無過不及之謂庸平常也或問名篇之義程子專以不偏爲言呂氏專以無過不及爲說二說固不同矣子乃合而一之何也曰中一名而有二義程子固言之矣今以其說推之不偏不倚云者程子所謂在中之義未發之前無所偏倚之名也無過不及者程子所謂中之道也見諸行事各得其中之名也蓋不偏不倚猶立而不近四旁心之體地之中也無過不及猶行而不先不後理之當事之中也故於未發之大本則取不偏不倚之名而所以爲無過不及之本體固在於是及其發而得中也𨿽其所主不能不偏於一事然其所以無過不及者是乃無偏倚者之所爲而於一事之中亦未嘗有偏倚也故程子又曰言和則中在其中言中則含喜怒哀樂在其中而呂氏亦曰當其未發此心至虛無所偏倚故謂之中以此心而應萬物之變無往而非中矣是則二義𨿽殊而實相爲體用此愚於名篇之義所以不得取此而遺彼也曰庸字之義程子以不易言之而子以爲平常何也曰惟其平常故可常而不可易若驚世駭俗之事則可暫而不得爲常矣二說𨿽殊其致一也

喜怒哀樂之未發謂之中發而皆中節謂之和中也者天下之大本也和也者天下之達道也致中和天地位焉萬物育焉

朱熹曰喜怒哀樂情也其未發則性也無所偏倚故謂之中發皆中節情之正也無所乖戾故謂之和大本者天命之性天下之理皆由此出道之體也達道者循性之謂天下古今之所共由道之用也又曰致推而極之也位者安其所也育者遂其生也自戒懼而約之以至於至靜之中無少偏倚而其守不失則極其中而天地位矣自愼獨而精之以至於應物之處無少差謬而無時不然則極其和而萬物育矣蓋天地萬物本吾一體吾之心正則天地之心亦正吾之气順則天地之气亦順故其效驗至於如此此學問之極功聖人之能事而非有所待於外也

或問中和之義朱熹曰天命之性萬理具焉喜怒哀樂各有攸當方其未發渾然在中無所偏倚故謂之中及其發而皆得其當無所乖戾故謂之和謂之中者所以狀性之徳道之體也以其天地萬物之理無所不該故曰天下之大本謂之和者所以著情之正道之用也以其古今人物之所共由故曰天下之逹道蓋天命之性純粹至善而具於人心者其體用之全本皆如此不以聖愚而有加損也然靜而不知所以存之則天理昧而大本有所不立矣動而不知所以節之則人欲肆而逹道有所不行矣惟君子自其不睹不聞之前而所以戒愼恐懼者愈嚴愈敬以至於無一毫之偏倚而守之常不失焉則爲有以致其中而大本之立日以益固矣尢於隱微幽獨之際而所以愼其善惡之幾者愈精愈宻以至於無一毫之差謬而行之毎不違焉則爲有以致其和而逹道之行日以益廣矣致者用力而推致之以極其至之謂致焉而極其至至於靜而無一息之不中則吾心正而天地之心亦正故陰陽動靜各止其所而天地之心亦正矣動而無一事之不和則吾气順而天地之气亦順故充塞無間歡欣交通而萬物於此乎育矣然則中和果二事乎曰觀其一體一用之名則安得不二察其一體一用之實則此爲彼體彼爲此用如耳目之能視聽視聽之由耳目亦初非有二也臣按致中和而天地位萬物育此參天地贊化育之事也可謂難矣然求其所以用功者不過曰敬而已蓋不睹不聞之時而戒懼者敬也巳所獨知人所未知之時而致愼者亦敬也靜時無不敬卽所以致中動時無不敬卽所以致和爲人君者但當恪守一敬靜時以此涵飬動時以此省察以此存天理以此遏人欲工夫到極處卽所謂致中致和自然天地位萬物育如箕子洪範所謂肅乂哲謀聖而暘燠寒風應之董仲舒謂人君正心以正朝廷正百官正萬民則陰陽和風時諸福之物莫不畢至皆是此理惟聖主深體力行之毋憚其難而不爲則天下之幸也

仲尼曰君子中庸小人反中庸君子之中庸也君子而時中小人之反中庸也小人而無忌憚也【王肅本有反字朱熹從之】朱熹曰中庸者不偏不倚無過不及而平常之理乃天命所當然精微之極致也惟君子爲能體之小人反是又曰君子之所以爲中庸者以其有君子之徳而又能隨時以取中也小人之所以反中庸者以其有小人之心而又無所忌憚也蓋中無定體隨時而在是乃平常之理也君子知其在我故能戒愼不睹恐懼不聞而無時不中小人不知有此則肆欲妄行而無所忌憚矣

程頥曰欲知中庸無如權權須是時而爲中特以手足胼胝【禹也】閉戶不出【顏淵】二者之間取中便不是中若當手足胼胝則於此爲中當閉戶不出則於此爲中權之爲言秤錘之義也何物爲權義也

又曰中字最難識須是黙識心通且試言一防則防之中爲中一家則防非中而堂爲中一國則堂非中而國之中爲中推此類可見矣且如初寒時則薄裘爲中如盛寒而用初寒之裘則非中也三過其門不入在禹稷之世爲中若居陋巷則不中矣居陋巷在顏子之時爲中若三過其門不入則非中也或曰男女不授受之類皆然曰是也男女不授受中也若防祭則不如此矣

楊時曰知中則知權不知權則是不知中也如一尺之物約五寸之中而執之中也一尺而厚薄小大之體殊則所執者輕重不等矣猶執五寸以爲中是無權也蓋五寸之執長短多寡之中而非厚薄小大之中也欲求厚薄小大之中則釋五寸之約而惟輕重之知而其中得矣故權以中行中因權立中庸之書不言權其曰君子而時中蓋所以爲權也

臣按程頥之論時中至矣楊時因其說而推明亦有補焉易之道以時義爲主如幹之六爻當潛而潛中也當潛而見則非中矣當飛而飛中也當飛而潛則非中矣他卦亦然洪範三徳當剛而剛中也當剛而柔則非中矣當正直而正直中也當正直而或剛或柔皆非中矣推之事事物物莫不皆然此人君撫世應物之大權然必以致知爲本惟聖明深體焉

以上論吾道源流之正一

大學衍義卷十一

﹤子部﹐儒家類﹐大學衍義﹥

欽定四庫全書

大學衍義卷十二

宋眞徳秀撰

格物致知之要一

明道術

吾道源流之正

誠者天之道也誠之者人之道也誠者不勉而中不思而得從容中道聖人也誠之者擇善而固執之者也博學之審問之愼思之明辧之篤行之有弗學學之弗能弗措也有弗問問之弗知弗措也有弗思思之弗得弗措也有弗辧辧之弗明弗措也有弗行行之弗篤弗措也人一能之已百之人十能之已千之果能此道矣𨿽愚必明𨿽柔必彊

朱熹曰誠者眞實無妄之謂天理之本然也誠之者未能眞實無妄而欲其眞實無妄人事之當然也聖人之徳渾然天理眞實無妄不待思勉而從容中道則亦天之道也未至於聖則不能無人欲之私而其爲徳不能皆實故未能不思而得則必擇善而後可以明善未能不勉而中則必固執而後可以誠身此則所謂人之道也不思而得生知也不勉而中安行也擇善學知以下之事固執利行以下之事也博學審問愼思明辧篤行此誠之之目也學問思辧所以擇善而爲知篤行所以固執而爲仁有弗學學之弗能弗措以下則勇之事也君子之學不爲則巳爲之則必要其成故常百倍其功至於愚而明則擇善之效柔而彊則固執之效也

呂大臨曰君子所以學者爲能變化气質而已徳勝气質則愚者可進於明柔者可進於彊不能勝之則𨿽有志於學亦愚不能明柔不能立而已矣蓋均善而無惡者性也人所同也昏明彊弱之稟不齊者才也人所異也誠之者所以反其同而變其異也夫以不美之質求變而美非百倍其功不足以致之今以鹵莽滅裂之學或作或輟欲變其不美之質及不能變則曰天質不美非學所能變是果於自棄其爲不仁甚矣

或問誠之爲義其詳可得聞乎曰難言也姑以其名義言之則眞實無妄之云也若事理之得此名則亦隨其所指之大小而皆有得乎眞實無妄之意耳蓋以自然之理言之天地之間惟天理爲至實而無妄故天理得誠之名若所謂天之道鬼神之徳是也以徳言之則有生之類惟聖人之心爲至實而無妄故聖人得誠之名若所謂不勉而中不思而得是也至於隨事而言則一念之實亦誠也一事之實亦誠也一行之實亦誠也是則大小𨿽曰不同然其義之所歸則未始不在於實也曰然則天理聖人之所以若是其實者何也曰一則純二則雜純則誠雜則妄此常物之大情也夫天之所以爲天也沖漠無朕而萬理兼該無所不具然其爲體則一而已矣未始有物以雜之也是以無聲無臭無思無爲而一元之气春秋冬夏晝夜昬明未嘗有一息之謬天下之物洪纎巨細飛潛動植亦莫不各得其性命之正以生而未嘗有一毫之差此天理之所以爲實而不妄者也若夫人物之生性命之正固亦莫非天理之實但以气質之偏口鼻耳目四肢之好得以蔽之而私欲生焉是以當其惻隱之發而忮害雜之則所以爲仁者有不實矣當其羞惡之發而貪昧雜之則所以爲義者有不實矣此中人之心所以𨿽欲勉於爲善而內外隱顯常不免於二致其甚至於詐僞欺防而卒墮於小人之歸則以二者雜之故也惟聖人气質淸純渾然天理初無人欲之私以病之是以仁則表裏皆仁而無一毫之不仁義則表裏皆義而無一毫之不義其爲徳也固舉天下之善而無一事之或遺而其爲善也又極天下之實而無一毫之不滿此其所以不勉不思從容中道而動容周旋莫不中禮也曰然則常人未免於私欲而無以實其徳者柰何曰聖人固已言之矣亦曰擇善而固執之耳夫於天下之事皆有以知其如是爲善而不能不爲知其如是爲惡而不能不去則其爲善去惡之心固已篤矣於是而又加以固執之功𨿽其不睹不聞之間亦必戒愼恐懼而不敢懈則凢所謂私欲者出而無所施於外入而無所藏於中自將消磨泯滅不得以爲吾之病而吾之徳又何患於不實哉是則所謂誠之者也

又曰自然而實者天也必期於實者人而天也

自誠明謂之性【自由也】自明誠謂之教誠則明矣明則誠矣

朱熹曰徳無不實而明無不照者聖人之徳所性而有者也天道也先明乎善而後能實其善者賢人之學由教而入者也人道也誠則無不明矣明則可以至於誠矣

惟天下至誠爲能盡其性能盡其性則能盡人之性能盡人之性則能盡物之性能盡物之性則可以贊天地之化育可以贊天地之化育則可以與天地參矣其次致曲曲能有誠誠則形形則著著則明明則動動則變變則化惟天下至誠爲能化

朱熹曰天下至誠謂聖人之徳之實天下莫能加也盡其性者徳無不實故無人欲之私而天命之在我者察之由之巨細精粗無毫髮之不盡也人物之性亦我之性但以所賦形气不同而有異耳能盡之者謂知之無不明處之無不當也贊猶助也與天地參謂與天地並立而爲三也其次通大賢以下凢誠有未至者而言也致推致也曲一偏也形者積中而發外著則又加顯矣明則又有光輝發越之盛動者誠能動物變者物從而變化則有不知其所以然者蓋人之性無不同而气則有異故惟聖人能舉其性之全體而盡之其次則必自善端發見之偏而悉推致之以各至其極也曲無不致則徳無不實而形著動變之功自不能已積而至於化則其至誠之妙亦不異於聖人也

又曰盡巳之性如在父子則親在君臣則義在兄弟則愛之類已無一之不盡盡人之性如黎民於變時雍盡物之性如鳥獸魚鼈咸若如此則可以贊天地之化育皆是實事非私心之仿像也

又曰人在天地中間𨿽止是一理然天人所爲各自有分人所能爲者天有所不能爲如天能生物而耕種必用人水能潤物而灌漑必用人火能熯物而薪爨必用人財成輔相必用人爲非贊助而何

呂大臨曰堯命羲和欽若昊天若民之析因夷隩鳥獸之孳尾希革毛毨氄毛無不與知則所贊可知贊者行其所無事順以飬之而已天地之化猶有所不及必人贊之而後備則天地非人不立故人與天地並立而爲三

臣按贊化育參天地乃至誠之極功而其本則盡巳之性而已此聖人所以可學而至也其次致曲卽學之事臣謂曲猶曲禮之曲蓋聖人生知安行不待致曲自能盡性自大賢以下則必於纎微委曲而用其功卽前章博學審問愼思明辧篤行之意顏子之四勿曾子之三省皆致曲之事

誠者物之終始不誠無物是故君子誠之爲貴

朱熹曰誠之爲言實而已矣然此篇之中有以理之實而言者如曰誠之不可揜之類是也有以心之實而言者如曰反諸身不誠之類是也讀者各隨文意所指而尋之則其義各得矣所謂誠者物之終始不誠無物者以理言之則天地之理至實而無一息之妄故自古至今無一物之不實而一物之中自始至終皆實理之所爲也以心言之則聖人之心亦至實而無一息之妄故從生至死無一事之不實而一事之中自始至終皆實心之所爲也此所謂誠者物之終始者然也苟未至於聖人而其本心之實猶未免於間斷則其實有是心之初以至未有間斷之前所爲無不實者及其間斷之後以至於未相接續之前凢所云爲皆無實之可言𨿽有其事亦不異於無有矣如曰三月不違則三月之間所爲皆實而三月之後未免於無實蓋不違之終始卽事之終始也日月至焉則至此之時所爲皆實而去此之後未免於無實蓋至焉之終始卽其物之終始也是則所謂不誠無物者然也以是言之則在天者本無不實之理故兄物之生於理者必有是理方有是物未有無其理而徒有不實之物者也在人者或有不實之心故凢物之出於心者必有是心之實乃有是物之實未有無其心之實而能有其物之實者也程子所謂徹頭徹尾者蓋如此也

臣按此章之義上下皆所當知自人君言之必有修徳之實心然後有修徳之實事有愛民之實心然後有愛民之實事未有無是心之實而能有其事之實者也以是推之餘莫不然是故君子實之爲貴

天下之逹道五所以行之者三曰君臣也父子也夫婦也昆弟也朋友之交也五者天下之逹道也知仁勇三者天下之逹徳也所以行之者一也

臣按君臣父子以至朋友之交此五者天下共由之路故曰逹道知仁勇三者人所同得也故曰逹徳道𨿽人之所共由然非知足以及之則君之當仁臣之當敬子之當孝父之當慈未必不昧其所以然知𨿽及之而仁不能守仁𨿽能守而勇不能斷則於當行之理或奪於私欲或蔽於利害以至蔑天常而敗人紀者多矣故曰所以行之者一三徳𨿽人所同得然或勉彊焉或矯飾焉則知出於數術仁流於姑息勇過於彊暴而徳非其徳矣故行之必本於誠一者誠也三者皆眞實而無妄是之謂誠徳至於誠則以之爲君必盡君道以之爲臣必盡臣道處夫婦昆弟朋友之間無不盡其道者漢髙帝溺嬖寵而兆人彘之禍以私欲蔽其知也晉武帝違親命而虧介弟之恩以防賊害其仁也唐太宗於廢承幹立子治之際幾不能決以愛牽其勇也然則人君之於三徳其可使有一之闕哉其可有一之不出於誠哉【以上皆言誠】

子曰好學近乎知力行近乎仁知恥近乎勇知斯三者則知所以修身知所以修身則知所以治人知所以治人則知所以治天下國家矣

臣按前章旣言三逹徳此又教人以入徳之路也夫智必上智仁必至仁勇必大勇然後爲至然豈易遽及哉茍能好學不倦則亦近乎智矣力行不已則亦近乎仁矣以不若人爲恥則亦近乎勇矣蓋好學所以明理也力行所以進道也知恥所以立志也能於是三者用其功則所謂三逹徳者庻乎可漸致矣知斯三者則修身治人之道不外乎此自家而國自國而天下特推之而已爾【此章言智仁勇】

孟子見梁惠王王曰叟不逺千里而來亦將有以利吾國乎孟子對曰王何必曰利亦有仁義而已矣

臣按孟子七篇以仁義爲首此造端托始之深意也程頥有曰孔子言仁未嘗兼義獨於易曰立人之道曰仁與義而孟子言仁必以義配可謂有功於聖門矣梁惠王一章臣已著之義利篇故不悉錄

孟子曰仁人之安宅也義人之正路也曠安宅而弗居舎正路而不由哀哉

臣按仁者心之徳心存於仁則安反是則危義者心之制身由於義則正反是則邪二者皆吾所自有而甘心於自棄焉是虛至安之宅而托曠蕩之野背至正之路而趨荊棘之塗此聖賢之所深哀也

孟子曰人之所以異於禽獸者防希庻民去之君子存之舜明於庶物察於人倫由仁義行非行仁義也臣按人之與物相去亦逺矣而孟子以爲防希者蓋人物均有一心然人能存而物不能存所不同者惟此而已人類之中有凡民者亦有是心而不能存是卽禽獸也惟君子能存之所以異於物耳若大舜之聖則明乎物之所以爲物察乎人之所以爲人不待於存而自存蓋存之者猶待於用力舜則身卽理理卽身渾然無間而不待於用力所謂生知安行從容中道者是也由仁義行則身與理一行仁義則身與理二然未至於舜則所以行仁義者正所當勉也行而久久而熟熟而安則與由而行者亦豈異哉此湯武反之之事有志於學聖人者不可以不勉

王子墊問曰士何事孟子曰尙志曰何謂尙志曰仁義而已矣殺一無罪非仁也非其有而取之非義也居惡在仁是也路惡在義是也居仁由義大人之事備矣臣按王子墊者必當時國君之子天子諸侯之子其未命者皆曰士觀其所問與孟子所告則其人必有志者也殺一無罪則非仁非其有取之則非義方是時天下之戰國七爭地以戰殺人盈野爭城以戰殺人盈城其戮及無罪者眾矣此不仁之甚也侵人土疆奪人寶貨非其有而取之者眾矣此不義之甚也然當時之君習於爲此未必知其爲不仁不義也故孟子斥而言之使以不仁爲戒而所居常在乎仁以不義爲戒而所由常在於義如此則大人之事備孟子此言所以救橫流之禍全生民之命者其功豈少哉爲人君者當味斯言以自警也

孟子曰人皆有所不忍逹之於其所忍仁也人皆有所不爲逹之於其所爲義也人能充無欲害人之心而仁不可勝用也人能充無穿窬之心而義不可勝用也人能充無受爾汝之實無所往而不爲義也

臣按孟子此章教人以善推其所爲也夫有所不忍有所不爲者此心之正也能有是心而推之𨿽所忍者亦不忍卽仁也𨿽所爲者亦不爲卽義也如無欲害人此所謂不忍也私欲一動則不忍者有時而忍矣無欲穿窬此所謂不爲也私欲一動則不爲者有時而爲矣惟能卽是心而充之害人之事固所不欲其未至於害人者亦皆不欲仁其可勝用乎穿窬之事固所不爲其未至於穿窬者亦皆不爲義其可勝用乎爾汝人所輕賤之稱知恥者之所不肯受此所謂羞惡之心也能自此充之則無所往而非義也大抵人之本心無不善者由其以利欲汨之而失其本心故侵尋蹉跌遂流於不善如百步之走則知恥之而五十步則不以爲恥曷若並五十步而無之乎月攘一雞則知恥之歲攘其一則不以爲恥曷若並歲攘而不爲乎知此而後知孟子充之之說【以上兼言仁義】

孟子曰仁之實事親是也義之實從兄是也智之實知斯二者弗去是也禮之實節文斯二者是也樂之實樂斯二者樂則生矣生則惡可已也惡可已則不知足之蹈之手之舞之

臣按此孟子指言仁義知禮樂之實使人知所以用力之地也仁義之道大矣而其切實處止在於事親從兄蓋二者人之良知良能天性之眞於焉發見欲爲仁義者惟致力乎此而已否則悠悠然泛泛然非可據之實地矣眞知斯二者守之而不去則智之實節文斯二者適隆殺之宜則禮之實於斯二者行之而樂有從容安適之意無勉彊矯拂之爲則樂之實蓋天下之善未有出於事親從兄之外者茍至於樂則方寸之間油然自有生意敷暢條逹自不可已足之所蹈手之所舞亦將有不知其然而然者矣然非深玩而實體之其能識此味乎【此章兼言仁義智禮樂】

孟子曰夫仁天之尊爵也人之安宅也莫之禦而不仁【禦止也】是不智也

朱熹曰仁者天地生物之心得之最先而兼統四者所謂元者善之長也故曰尊爵在人則爲本心全體之徳有天理自然之安無人欲防溺之危人當常在其中而不可須臾離也故曰安宅

臣按仁者我所自有茍欲爲之誰能止者乃甘心於不仁豈非不智乎故仁智二者常相須焉不仁斯不智矣不智斯不仁矣

孟子曰君子之於物也愛之而弗仁於民也仁之而弗親親親而仁民仁民而愛物【物謂禽獸艸木愛物謂取之有時用之有節】臣按天下之理一而分則殊凡生於天壤之間者莫非天地之子而吾之同气者也是之謂理一然親者吾之同體民者吾之同類而物則異類矣是之謂分殊以其理一故仁愛之施無不徧以其分殊故仁愛之施則有差若以親親之道施於民則親疏無以異矣是乃薄其親以仁民之道施於物則貴賤無以異矣是乃薄其民故於親則親之於民則仁之而於物則愛之合而言之則皆仁分而言之則有序此二帝三王之道所以異於楊墨也【此章言仁之施】

孟子曰仁則榮不仁則辱今惡辱而居不仁是猶惡濕而居下也

張栻曰仁者非有意於榮仁者固榮也在身則心和而气平徳性尊而暴慢逺在家則父子親兄弟睦夫婦義長幼序推之於國而國治施之於天下而天下平無往而不榮也若夫不仁之人咈理而狥欲一身且不自保況其他乎夫人之情孰不惟辱之惡而自處於不仁則以私欲蔽之而昧夫榮辱之幾故也

孟子曰三代之得天下也以仁其失天下也以不仁國之所以廢興存亡者亦然天子不仁不保四海諸侯不仁不保社稷卿大夫不仁不保宗廟士庶人不仁不保四體今惡死亡而樂不仁是猶惡醉而彊酒

臣按孟子此章明白峻厲自天子以至庶人皆當佩服以自警也然所謂不仁者非他縱人欲以滅天理而已人欲縱而天理滅其禍至於如此可不畏哉

孟子曰詩云商之孫子其麗不億【麗數也億十萬也】上帝旣命侯於周服【言爲周之諸侯也】侯服於周天命靡常殷士膚敏祼將於京【膚美也敏速也裸將祭事也】孔子曰仁不可爲眾也夫國君好仁天下無敵今也欲無敵於天下而不以仁是猶執熱而不以濯也詩云誰能執熱逝不以濯

臣按此大雅文王之詩也以商之孫子而爲周之諸侯以殷之美士而奔走周廟之祭天命何常之有哉成湯惟其仁也故天命歸於商紂惟其不仁故天命轉而歸周商之孫子其數以十萬計可謂眾矣而不能存商者以周之仁𨿽眾無所用也孟子舉此以明國君好仁則天下無能敵者嘆當時之不然也前後三章而三取諭曰惡濕而居下也惡醉而彊酒也執熱而不以濯也其警世主也深矣

孟子曰不仁者可與言哉安其危而利其菑樂其所以亡者不仁而可與言則何亡國敗家之有

臣按自昔危亂之世未嘗無忠言祖伊嘗諫紂矣召穆公嘗諫厲王矣李斯嘗諫二世矣而三君不之聽者蓋其心旣不仁故顚倒迷繆以危爲安以菑爲利以取亡之道爲可樂也夫人君孰不欲安存而惡危亡而其反易至此者私欲蔽障而失其本心故爾武帝垂老而能聽田千秋故漢不至於亂徳宗播遷而能聽陸贄故唐不至於亡信乎不仁而可與言猶可以存其國也𨿽然亦僅免於亡而已若仁人在上𨿽居治安之世而樂聞危亂之言是以長治久安而無後患吁此豈武帝徳宗所及哉

孟子曰桀紂之失天下也失其民也失其民者失其心也得天下有道得其民斯得天下矣得其民有道得其心斯得民矣得其心有道所欲與之聚之所惡勿施爾也民之歸仁也猶水之就下獸之走壙也【壙曠野也】故爲淵敺魚者獺也【獺食魚之獸】爲叢敺爵者鸇也【鸇鷹類擊鳥雀】爲湯武敺民者桀與紂也今天下之君有好仁者則諸侯皆爲之敺矣𨿽欲無王不可得已

臣按此章之要在於所欲與聚所惡勿施之二言大學曰民之所好好之民之所惡惡之此之謂民之父母父母於子心誠求之所欲者無不與所惡者無不去君之於民何獨不然當戰國時禽獸其民往往施之以所惡故孟子激切而言之夫仁者豈有心於天下之歸已哉水就下獸走壙理之自然非有爲而爲之也故張栻有言循天理而無利天下之心而天下歸之者三王之所以王也假是道亦以得天下者漢唐是也故秦爲漢敺者也隋爲唐敺者也爲人上者其可不鑑於玆

孟子曰不仁哉梁惠王也仁者以其所愛及其所不愛不仁者以其所不愛及其所愛公孫丑曰何謂也梁惠王以土地之故糜爛其民而戰之大敗將復之恐不能勝故驅其所愛子弟以殉之是之謂以其所不愛及其所愛也【謂使太子申與齊戰爲齊所擄也】

臣按人之情孰不愛其所親而梁惠王乃倒置若是者以貪得之心勝故天理熄滅人欲橫流而至於斯極也朱熹謂仁人之恩自內及外不仁之禍自疏及親斯言盡之矣嗚呼梁惠王以土地之故驅子弟以殉之故孟子譏其不仁後世之君有以信防殺子如漢武帝唐明皇者其事𨿽異其心則同蓋梁惠王貪得故驅之以戰而不防二君患失故因防殺之而不復辧皆由私欲之蔽而防其本心故也孟子之言仁於君道爲尢切故備著於篇云【以上専言仁】

以上論吾道源流之正二

大學衍義卷十二

欽定四庫全書

大學衍義卷十三

宋眞徳秀撰

格物致知之要一

明道術

異端學術之差

子曰攻乎異端斯害也已【攻専治也如攻金攻木之攻】

臣按異端之名始見於此謂其非聖人之道而別爲一端也堯舜禹湯文武周公之學君子當盡心焉若舎此而専治乎異端豈不有害邪或疑是時異端未作孔子所指未知爲誰臣謂老聃楊朱墨翟皆與孔子同時特以洙泗之教方明故其說未得肆耳孔子之言必有爲而發

公都子曰外人皆稱夫子好辯敢問何也孟子曰聖王不作諸侯放恣處士橫議楊朱墨翟之言盈天下天下之言不歸楊則歸墨楊氏爲我是無君也墨氏兼愛是無父也無父無君是禽獸也公明儀曰庖有肥肉廐有肥馬民有饑色野有餓莩此率獸而食人也楊墨之道不息孔子之道不著是邪說誣民充塞仁義也仁義充塞則率獸食人人將相食吾爲此懼閒先聖之道【閒者防衛之意】距楊墨【距猶禦也】放淫辭【放驅而逺之也】邪說者不得作作於其心害於其事作於其事害於其政聖人復起不易吾言矣昔者禹抑洪水而天下平周公兼夷狄驅猛獸而百姓寕孔子成春秋而亂臣賊子懼詩云戎狄是膺荊舒是懲則莫我敢承無父無君是周公所膺也我亦欲正人心息邪說距詖行放淫辭以承三聖者豈好辯哉予不得已也故曰能言距楊墨者聖人之徒也

臣按孔子旣沒異端遂作至孟子時盛矣以司馬遷所記自鄒衍淳於髠田駢之徒各著書言治亂之事以干世主者不可勝數若申不害商鞅輩其害尢甚焉而孟子所深距者惟楊墨二氏何哉程頥嘗論之曰楊墨之害甚於申韓楊氏爲我疑於義墨氏兼愛疑於仁申韓則陋而易見故孟子止辟楊墨爲其惑世之甚也夫爲我之疑於義何也義者任理而無情楊朱自一身之外截然弗防故其迹似乎義兼愛之疑於仁何也仁者尙恩而主愛墨翟於親疏之間無乎不愛故其迹似乎仁殊不知天下之理本一而分則殊故君子親親而仁民仁民而愛物心無不溥而其施有序心無不溥則非爲我矣其施有序則非兼愛矣楊朱専於爲我則昧乎本之一墨翟一於兼愛則昧乎分之殊若是而曰仁義乃所以賊乎仁義也夫事君則致其身楊朱但知愛身而不知致身之義故無君立愛必自親始墨翟愛無差等而視其至親無異眾人故無父無父無君則人道滅絕是亦禽獸而已大抵正道異端相爲消長楊墨之道不息則孔子之道不明而姦言邪說得以誣防民聽塞絕正理正理絕滅不惟禽獸食人人亦將相食此孟子之所以懼而不容不辯也閒者防閒之義距楊墨放淫辭辟邪說者卽所以閒先聖之道也天下之治亂其源實出於人心邪說一溺於其心則發於心而害於事發於事而害於政蓋必然之勢也事者政之目政者事之綱一念差則一事壊一目隳則大綱亦從而隳此邪說所以不可不辟人心所以不可不正也禹抑洪水周公兼夷狄驅猛獸孔子作春秋事𨿽不同而其救天下之患立生民之極則一孟子之心亦三聖之心也言旣終復謂能言距楊墨者卽聖人之徒蓋所以勉天下學者皆以辟異端扶正道爲心庶防生人之類不淪胥於禽獸此孟子之功所以不在禹下也

漢武帝建元元年董仲舒對策曰春秋大一統者天地之常經古今之通誼也【春秋公羊傳隱元年春王正月何言乎王正月大一統也仲舒蓋借此而言以明天下道術當統於一】今師異道人異論百家殊方指意不同是以上亡以持一統法制數變下不知所守臣愚以爲諸不在六藝之科孔子之術者皆絕其道勿使復進邪辟之說滅息然後統紀可一而法度可明民知所從矣

臣按此武帝卽位之初也是年丞相綰奏所舉賢良或治申商韓非蘇秦張儀之言亂國政請皆罷奏可而質之本傳則仲舒實發之申商韓非皆爲刑名之學而秦與儀則爲縱橫之學者也鞅之相秦廢井田而開阡陌以術欺鄰國而襲破其師刀鋸斧鉞之刑橫加無罪臨渭論囚水爲之赤其慘覈少恩可知矣申韓之術大抵類是而儀秦以辧舌捭闔時君而傾亂人國此五人者皆生民之蠧而正道之賊也以其所挾往往徼一時富貴故後來之士企而慕之漢初遊說之士若蒯通朱建輩大抵踵儀秦故轍而儒者如賈誼鼂錯亦皆明申韓先王之道闇郁不明𨿽通逹之士不免沒溺於異學當是時也不有仲舒昌言排之道術何自而一乎故先儒推論其功以爲不在孟子下詎不信然惜武帝𨿽略行其言終不能寘諸丞弼之地使綱紀世教而嚴助朱買臣輩以縱橫進張湯杜周之徒以刑名用晚年巫蠱之禍父子不能相保則一江充實爲之其人蓋兼刀茟口舌之能者也吁有天下者可不深監乎此

司馬遷曰【武帝時人作史記】世之學老子者則絀儒學儒學亦絀老子道不同不相爲謀

臣按百家之學惟老氏所該者眾今摭其易知者言之曰慈曰儉曰不敢爲天下先曰無爲民自化好靜民自正無事民自富無欲民自朴無情民自淸此近理之言也曹參以之相漢收寕壹之效文帝以之治漢成富庶之功𨿽君子有取焉曰牝之門爲天地根綿綿若存用之不勤此飬生之言而爲方士者祖焉曰將欲翕之必固張之將欲奪之必固與之此陰謀之言也範蠡用之以取吳張良本之以滅項而言兵者尙焉曰大道廢有仁義曰失道而後徳失徳而後仁失仁而後義失義而後禮禮者忠信之薄而亂之首此矯獘之言而放蕩者宗之至其以事物爲粗迹以空虛爲妙用防莊氏因之【莊周也】以荒唐繆悠之辭嘩於世而淸談者效之自其近理者言之固在所可取然皆吾聖人之所有也下乎此則一偏一曲之學其獘有不勝言者飬生之說則神僊方藥之所自出也陰謀之術則申商韓非之所本也放蕩之害至劉伶阮籍而甚【皆晉人】淸談之禍至王弼何晏而極【弼魏人晏晉人】皆以惑亂世主斲防生民𨿽老莊之學初未至此然本源一差其流必有甚焉以是言之曷若由堯舜周孔之道爲無獘哉或謂自漢以來有黃老之稱黃帝亦聖人也其道與老子均乎曰此猶醫師之宗神農巫步之祖大禹非其傳之正也或又謂文帝用黃老而天下安武帝用儒術而海內耗則儒術果不逮黃老矣曰非也淸靜慈儉老氏之所長而文帝用之故其效如此然亦富之而未及教也使其用孔子之道則其成功豈止是哉若武帝之於儒術特崇其名而已而所以斁耗生民者則神僊刑名兵家之罪儒術何與焉臣不得以不辯

漢郊祀志自齊威宣【威王宣王】燕昭王使人入海求蓬萊方丈瀛洲此三神山者其傳在渤海中諸僊人及不死之藥皆在焉秦始皇至海上方士爭言之始皇如恐不及使人賫童男女入海求之船交海中皆以風爲解曰未能至望見之焉其明年始皇復遊海上後三年遊碣石考入海方士後五年始皇南至湘山遂登防稽並海上防遇海中三神山之奇藥不得還到沙丘崩

漢武帝卽位尢敬鬼神之祀李少君以祠竈卻老方見上上尊之少君嘗自謂七十能使物卻老善爲巧發奇中言上祠竈皆可致物【物謂鬼神】而丹砂可化爲黃金成以爲飲食器則益壽而海中蓬萊僊者乃可見之以封禪則不死黃帝是也於是天子始親祠竈遣方士入海求蓬萊而事化丹砂諸藥爲黃金矣久之少君病死天子以爲化去不死使人受其方而海上燕齊怪迂之方士多言神事矣明年齊人少翁以方見上拜爲文成將軍以客禮禮之文成言上卽欲與神通宮室被服非象神神不至廼作畫雲气車又作甘泉宮中爲臺室畫天地泰一諸鬼神而置祭具以致天神居歲餘其方益衰神不至廼爲帛書以飯牛陽不知言此牛腹中有奇書殺視得書天子識其手【手謂所書手迹也】於是誅文成隱之其後又作栢梁銅柱承露僊人掌之屬欒大者故與文成同師求見言方天子旣誅文成後悔其方不盡及見欒大大說大爲人多方略敢爲大言言臣之師曰黃金可成不死之藥可得僊人可致廼拜爲五利將軍居月餘得四印以衛長公主妻之大見寵數月貴震天下而海上燕齊之間莫不搤掔【搤與扼同掔與腕同】自言有禁方能神僊矣齊人公孫卿又言黃帝鑄鼎荊山成有龍垂胡髯下迎黃帝後世因名其處曰鼎湖於是天子曰嗟乎誠得如黃帝吾視去妻子如脫屣耳五利不敢入海而之泰山祠上使人隨驗實無所見五利妄言見其師其方盡多不讎【不讎無驗也】上廼誅五利其冬公孫卿神河南言見僊人迹緱氏城上天子親幸緱氏視迹問卿得無效文成五利乎卿曰僊者非有求人主人主者求之其道非寛假神不來言神事如迂誕積以歲乃可致於是郡國各除道繕治宮館名山神祠所以望幸矣後上東巡海上行禮祠八神齊人之上疏言神怪奇方者以萬數廼益發船令言海中神山者數千人求蓬萊神人還至奉髙【太山邑名】封泰山無風而方士更言蓬萊諸神若將可得於是上欣然庶防遇之復東至海上望焉復遣方士求神人采藥以千數公孫卿言僊人可見上往常遽以故不見今陛下可爲館如緱氏城【依其制度】置脯棗神人宜可致且僊人好樓居於是上令長安作飛廉桂館【二館名】甘泉作益壽延壽館使卿持節設具而候神人廼作通天臺置祠具其下將招來神僊之屬後五年一祀泰山十二歲徧於五嶽四瀆方士之候神入海求蓬萊者終無驗公孫卿猶以大人之迹爲解天子覊縻不絕幾遇其眞【幾與冀同】太始四年上耕於鉅鹿還幸泰山修封禪祀明堂見羣臣乃曰朕卽位以來所爲狂悖使天下勞苦不可追悔自今事有害百姓糜費天下者悉罷之田千秋曰方士言神僊者甚眾而無顯功請皆罷斥遣之上曰大鴻臚言是也於是悉罷諸方士神人者是後上毎對羣臣自嘆向時愚惑爲方士所欺天下豈有僊人盡妖妄耳節食服藥差可少病而已

臣按神僊之說自戰國始燕齊之君嘗求之不驗矣而秦皇帝復求之秦皇帝求之不驗矣而漢孝武復求之以孝武之髙明英傑而長生不死之欲一動乎中遂爲方士所愚惑猶玩嬰兒於股掌之上豈不異哉晚更巫蠱之變壯心摧落悔志始萌乃知平日所爲無非狂悖而以方士爲妖妄盡斥罷之是時年防七十矣海內已虛耗矣乃始自咎其非不亦晚乎然迷而能復猶賢於始皇之終不悟云

成帝末年頗好鬼神上書言方術者皆得待詔谷永說上曰臣聞明於天地之性不可惑以神怪知萬物之情不可防以非類諸背仁義之正道不遵五經之法言而盛稱奇怪鬼神廣祭祀之方求報無福之祠及言世有僊人服食不終之藥者皆姦人惑眾挾左道懷詐僞以欺防世主聽其言洋洋滿耳若將可遇求之蕩蕩如系風捕景終不可得是以明王距而不聽聖人絕而不語惟陛下距絕此類毋令姦人有以窺朝者上善其言臣按谷永此防足以盡方士欺詭之情矣使武帝時有爲斯言者或可以開帝意之惑乎然則永所謂天地之性萬物之情者何也曰天地𨿽大萬物𨿽多其所不能違者陰陽而已故春夏不能常春夏而有秋冬焉旦晝不能常旦晝而有暮夜焉闔辟之循環往來之更代此天地之性也榮必易之以悴盛必繼之以衰有終則有始有殺則有生者萬物之情也天地以體言故曰性萬物以用言故曰情人在天地間是亦一物耳而爲神僊之學者則曰吾能長生而不死有是理乎善乎揚雄之說也或問人言僊者有諸曰吾聞宓犧神農沒黃帝堯舜殂落而死文王畢【畢地名文王所葬】孔子魯城之北【孔子葬處】獨子愛其死乎非人之所及也合永與雄之說則知長生之爲虛誕也明矣而後來者猶甘心而不悟哀哉

漢光武信讖多以決定嫌疑議郎桓譚上疏曰凡人情忽於見事而貴於異聞觀先王之所記述咸以仁義正道爲本非有奇怪虛誕之事今諸巧慧小才伎數之人增益圖書矯稱讖記【圖書謂讖緯符命之類】以欺惑貪邪詿誤人主焉可不抑逺之哉宜垂明聽發聖意屏羣小之曲說述五經之正義帝不悅其後有詔防議靈臺所處帝曰吾欲讖決之何如譚黙然良久曰臣不讀讖帝問其故譚復極言讖之非經帝大怒曰桓譚非聖無法將下斬之良久乃解

臣按光武之中興其先有以赤伏符來上者【赤伏符者圖讖之名】帝於是篤信之始以之命三公又以之定郊祀終以之斷封禪焉不知六經者先王之格言而讖緯者末世之邪說張衡以爲起於哀平之間蓋得之矣新莽之居攝也假稱符命以惑眾聽因以行其簒竊之謀光武誅新復漢宜削滅其書以絕禍本可也乃以赤伏之驗崇信而表章之夫異端小數豈無或驗要非六經之法言先王之正道故劉歆見之而攺名公孫述因之而僭畔是徒足以起亂臣賊子之心而已更何益於世教哉自光武好之而東都儒者鮮不傳習至引之以釋經謬妄爲甚後之爲正義者復祖焉故先朝名臣歐陽修乞詔儒臣悉取九經之疏刪去讖緯之文以其害道故也聖明之君有志於扶持正道者誠取修言施行之則所益多矣

初明帝【顯宗也】聞西域有神其名曰佛因遣使之天竺求其道得其書及沙門以來其書大抵以虛無爲宗貴慈悲不殺以爲人死精神不滅隨復受形生時所行善惡皆有報應故所貴修鏈精神以至爲佛善爲宏闊勝大之言以勸誘愚俗精於其道者號曰沙門於是中國始傳其術圖其形像而王公貴人獨楚王英最先好之臣按此佛法入中國之始也是時所得者佛經四十二章緘之蘭臺石室而已所得之像繪之淸涼臺顯節陵而已楚王英𨿽好之然不過潔齋修祀而已英尋以罪誅不聞福利之報其後靈帝始立祠於宮中魏晉以後其法寖盛而五季之君若石勒之於佛圖澄苻堅之於沙門道安姚興之於鳩摩羅什往往尊以師禮元魏孝文號爲賢主亦幸其寺修齋聽講自是至於蕭梁其盛極矣而其源則自永平始非明帝之責而誰哉

魏正始中尙書何晏好老莊書與夏侯荀粲王弼之徒競爲淸談祖尙虛無謂六經爲聖人之糟粕由是天下士大夫慕效遂成風流不可復制【正始魏主曹芳年號是時司馬懿專國晏蓋曹爽之黨】

景元中【常道鄕公年號】中散大夫嵇康好言老莊與阮籍籍兄子咸山濤向秀王戎劉伶相友善號竹林七賢皆崇尙虛無輕蔑禮法縱酒昬酣遺落世事籍居防飲酒無異平日當時士大夫爭慕效之謂之放逹【未幾魏禪於晉】

晉武帝太康中王戎爲司徒王衍爲尙書令樂廣爲河南尹皆善淸談宅心事外朝野爭慕效之衍與弟澄好題品人物澄及阮咸謝鯤畢卓等皆以任放爲逹醉狂裸體不以爲非初何晏等祖述老莊立論以爲天地萬物皆以無爲本無也者開物成務無往不存者也衍等愛重之由是士大夫皆尙浮誕廢職業裴頠著崇有論以釋其蔽然習俗已成亦不能救【未防惠帝立晉室大亂劉聰石勒遂據中原】

元帝渡江初王導爲政陳頵遺導書曰國家所以傾覆者正以莊老之俗傾惑朝廷養望者爲雅政事者爲俗人今宜攺張然後中興可冀導不能從

庾亮鎭武昌辟殷浩爲記室浩與褚裒杜乂皆以識度淸逺善談老易擅名江東而浩尢爲風流所宗

孝武帝時豫章太守範寧嘗謂王弼何晏之罪深於桀紂或以爲貶之太過寧曰王何蔑棄典文幽淪仁義遊辭浮說波蕩後生使搢紳之徒翻然攺轍以至禮壊樂崩中原傾覆遺風余俗至今爲患桀紂縱暴一時適足以防身覆國爲後世戒豈能廻百姓之視聽哉故吾以爲一世之禍輕歷代之患重自防之惡小迷眾之罪大也

梁簡文帝爲太子時講老子於華林園詹事何敬容嘆曰西晉尙淸虛使宮廟淪爲丘墟今東宮復爾江南其爲戎乎【未防侯景作亂武帝餓死簡文弒殞】

臣按淸談之獘起於曹魏而終於蕭梁其始蓋宗老莊氏其末則有欲爲老莊氏之役而不可得者彼徒見老氏謂有生於無也故何晏王弼之徒設爲虛之論視事物之有形者皆爲芻狗是非成壊一不足介意於是臣不必忠子不必孝禮法不必事威儀不必修惟空曠無心不爲事物染著者乃爲知道固非先王之教之所許而於老氏本指亦莫之究焉蓋老氏謂天下之物生於有而有生於無非始無而今有也何晏輩乃悉歸之於無是豈老氏本指邪自吾儒言之形而上者理也形而下者物也有是理故有是物有是物則具是理二者未嘗相離也方其未有物也若可謂無矣而理已具焉其得謂之無邪老氏之論旣失之而爲淸談者又失之尢者也若吾儒之道則不然天之生物無一之非實理之在人亦無一之非實故立心以實意爲主修身以實踐爲貴講學以實見爲是行事以實用爲功此堯舜周孔相傳之正法也自何晏戎衍以至殷浩𨿽皆髙談空妙然於世之名寵權利未嘗不深畱其情晏圖臺鼎戎執牙籌衍營三窟浩逹空函卑猥貪吝更甚庸俗不知晏輩其以名寵權利爲有邪爲無邪夫旣酷嗜而深求之是必以爲有矣夫何世間萬有一切皆無獨此乃眞有邪其視老氏之無爲無欲超然萬物之表莊生於千金之聘三公之位若凂焉者果何如耶此所謂欲爲老莊之役而不可得者也其始以之自利其身其終以之貽害於國故桓溫以爲神州陸況百年丘墟王夷甫諸人不得不任其責【夷甫衍字】而陶景之詩有曰平叔任散誕【平叔晏字】夷甫坐談空不悟昭陽殿化作單於宮而何敬容亦有江南爲戎之嘆蓋自晉及梁其亂亡如出一轍皆學老莊氏而失之罪推原其本是亦老莊之罪也然則有天下者懲魏晉蕭梁之禍其可不以堯舜周孔之道爲師哉

後魏世祖時道士防謙之自言嘗遇老子授以辟穀輕身之術又遇神人李君授以圖籙眞經使之輔佐北方太平眞君出天宮靜輪之法其中數篇李君手筆也謙之獻於魏主朝野多未信崔浩獨師事之【崔浩魏大臣也】上書證明其事曰聖主受命必有天應河圖洛書皆寄言於虫獸之文未若今日神人接對手筆粲然辭防深妙自古無比魏主遂信之顯揚新法宣布天下

防謙之奏作靜輪宮必令其髙不聞雞犬以上接天神崔浩勸魏主從之功費萬計經年不成太子晃諫曰天人道殊卑髙定分不可相接理在必然今虛耗民力將安用之必不得已請因東山萬仞之髙庶爲功差易魏主不從【未防崔浩以事坐誅魏主燾亦爲其臣所弒】

臣按魏燾昏暴之君其爲異教所惑不足責也崔浩名爲硏精經術不喜老佛而乃怵於一道士之言以防妄爲可信是又出於老佛之下矣先儒胡寅嘗論之曰浩言河圖洛書寄言於鳥獸之文夫圖書之顯乃天地之理自然發見如垂象然非有寄言者也又言神人接對手書粲然辭防深妙此又理之所必無者也神無聲色貎象曷爲其能書邪至於信謙之之說作宮以上接天神尢爲愚誕夫天非若地之有形也自地而上無非天者日月星辰之系乎天非若艸木山川之麗乎地也著明森列躔度行止皆气機自運莫使之然而然者無所托也若其有托則是以形相屬一麗乎形能不壊乎神也者妙萬物而爲言謂造化之迹盈虛消息而不可測也或者惑於荒幻之言乃謂或聆其音旨或覩其儀觀或受其詔告符契寕有是哉臣謂胡寅之論善矣然則人主之事天果何道乎詩曰上帝臨女無貳爾心又曰無貳無虞上帝臨女夫無貳者一也主一者敬而能一者誠也湯之所以事天曰顧諟明命爾文王之所以事天曰翼翼小心爾夫豈求之外哉人主知此則土木不必崇儀物不必侈懍然自持常若對越則不待聆音防覩儀觀受符契而遊衍出王無非與神明周旋者矣

梁武帝中大通元年九月幸同泰寺設四部無遮大會釋禦服持法衣行淸靜大捨羣臣以錢一億萬祈白三寶奉贖皇帝菩薩僧眾黙許乃還內

上自天監中用釋氏法長齋斷肉日止一食惟菜羮糲飯而已多造塔公私費損時王侯子弟多驕淫不法上年老厭於萬幾又專精佛戒每斷重罪則終日不懌或謀反逆事覺亦泣而宥之由是王侯益橫或白晝殺人於都街或暮夜公行剽掠有罪亡命匿於王家有司不敢搜捕上深知其獘而溺於慈愛不能禁也

中大同元年三月庚戌上幸同泰寺遂停寺省講三慧經夏四月丙戌解講是夜同泰寺浮圖災上曰此魔也宜廣爲法事乃下詔曰道髙魔盛行善障生當窮玆土木倍增往日遂起十二層浮圖將成值侯景亂而止【明年侯景舉河南來歸又明年景反防臺城上以餓殂】

臣按魏晉以後人主之事佛未有如梁武之至者也夫以萬乘之尊而自捨其身爲佛之廝役其可謂卑佞之極矣殫國府藏朘民膏血以資塔廟又可謂尊奉之極矣以蔬茹麫食而易宗廟之牲牢恐其有累防道也織官文錦有爲人類禽獸之形者亦禁反逆赦而不誅剽盜肆行亦弗忍禁凡以推廣佛戒也蓋嘗論之使僊而可求則漢武得之矣佛而可求則梁武得之矣以二君而無得焉則知其不可求而得也明矣縱求而得之虛無荒幻之教不可以治諸夏山林枯槁之行不可以治國家況不可求邪漢武貪僊而終致虛耗之禍梁武佞佛而卒召亂亡之厄則貪佞之無補也又明矣且其舎身事佛豈非厭塵囂而樂空寂乎使其能若迦維之嫡嗣視王位如敝屣褰裳而去之庶乎爲眞學佛者【釋迦者迦維國王之嫡嗣舎王位而入山學佛】而帝也旣以簒弒取人之國又以攻伐侵人之境及其老也𨿽慈孝如太子統一渉疑似忌之而至死貪戀如此又豈眞能捨者乎釋服入道旣可徼浮圖之福奉金贖還又不失天子之貴是名𨿽佞佛而實以誑佛也且其織文之非實猶不忍戕之彼蚩蚩之氓性命豈鳥獸比而連年徵伐所殺不可勝計浮山築堰浸灌敵境舉數十萬眾而魚鼈之曽不少防是名𨿽小仁而實則大不仁也且國所與立惟綱與常帝於諸子皆任以藩維而無禮義之訓故正徳以梟獍之資始舎父而奔敵國終引賊以覆宗祊【武帝未生太子統時養臨川王宏子正徳爲子及統生正徳還本封西丰侯意怏怏遂奔魏已而逃歸復其封爵後進王臨賀侯景反正徳首以內應導之以犯闕又與景約克城之日毋得全兩宮兩宮謂帝及太子綱也】若綸若繹或總雄師或鎭上游當君父在難不聞有灑血投袂之意【邵陵王綸督諸軍討侯景不力戰湘東王繹鎭江陵不時遣援致景陷都城】方其弟兄相仇叔侄交兵極人倫之惡【武陵王紀與繹相攻繹殺紀又攻河東王譽於湘州攻嶽陽王詧於襄陽詧譽皆湘東之侄也其後詧引魏兵殺繹於江陵】此無他帝之所學者釋氏也釋氏以天倫爲假合故臣不君其君子不父其父三四十年之間風俗淪胥綱常掃地宜其致此極也使其以堯舜三王爲師而不雜於方外之教必本仁義必尙禮法必明政刑顧安有是哉

唐代宗始未甚重佛宰相元載王縉皆好佛縉尢甚上嘗問佛言報應果有之邪載等對曰國家運祚靈長非宿植福業何以致之福業已定𨿽時有小災終不能爲害所以安史皆有子禍懷恩出門病死二宼不戰而退此皆非人力所及豈得言無報應也上由是深信之常於禁中飯僧百餘人有防至則令僧講仁王經以禳之防去則厚加賞賜良田美利多歸僧寺載等侍上多談佛事政刑日紊矣

臣按代宗以報應爲問使其時有儒者在相位必以福善禍淫虧盈益謙之理反復啟告使人主懍然知天道之不可誣而自彊於修徳載等曾微一語及此乃以宿植福業爲言而謂國祚靈長皆佛之力毋乃厚誣天道乎夫唐之所以歷年者以太宗濟世安民之功不可掩也而所以多難者以其得天下也不純乎仁義綱常禮法所在有慚徳焉繼世之君克已勵善者少恣情悖理者多也天有顯道厥類惟彰此之謂矣載等捨天道而談佛果是謂災祥之降不在天而在佛也爲治之道不在修徳而在於奉佛也代宗惟其不學故載等得以惑之且夫安史之禍由太眞蠱於內楊李賊於外醖釀而成之也而所以能平之者由子儀光弼諸人盡忠帝室驅而攘之也其所以皆有子禍者祿山思明以臣叛君故慶緒朝義以子弒父此天道之所以類應者也回紇吐蕃不戰自退則又子儀挺身見寇設謀反間之力推迹本末皆由人事而載等乃曰此非人力所及其欺且誣固不甚哉方是時子儀以屢立大功爲大閹魚朝恩所忌載等以卻敵歸之佛力旣足以排子儀又足以媚朝恩姦邪情狀豈不灼然而代宗弗之察也防至則飯僧講經以禳之防退則厚加賞賚移爪牙之功歸髠耏之輩其不激將士之怒而速危亡之厄直幸而已爾其後我朝舉兵南伐孱主李煜亦祖是轍梵唄未終而城堞不守矣吁是豈不足爲千載之戒哉

唐憲宗與宰相語及神僊李藩對曰秦皇漢武學僊之效具載前史太宗服天竺僧長年藥致疾此古今明戒也陛下春秋鼎盛勵志太平宜拒絕方士之說苟道盛徳充人安國理何憂無堯舜之壽乎【時元和五六年間】

元和十三年以山人柳泌爲臺州刺史上好神僊詔天下求方士皇甫鏄薦泌能合長生藥泌言天臺多靈藥誠得爲彼長吏庶防可求上以命泌諫官論奏以爲人主喜方士未有使之臨民者上曰煩一州之力而能爲人主致長生臣子亦何愛焉由是羣臣莫敢言泌至臺州驅吏民采藥歲餘無所得逃入山中浙東觀察使捕送京師皇甫鏄等保防之上復使待詔翰林服其藥日加躁渴起居舎人裴潾上言藥以愈疾非朝夕常餌之物況金石酷烈有毒又益以火气殆非五藏所能勝也古者君飲藥臣先嘗之乞令餌藥者先餌一年則眞僞可辧矣上怒貶潾爲江陵令上服金丹多躁怒左右宦官往往獲罪有死者人人自危十五年正月暴崩人謂內侍陳志弒逆

臣按李藩之對裴潾之諌皆忠言至論也憲宗一不之察而卒服金丹以殞其身自古人主爲藥所誤者多矣臣獨舉憲宗者英主也敬宗昏童無足譏者武宣皆英主亦復爲之覆轍相尋而不知鑑毋乃惑之甚蔽之甚乎

元和十四年迎佛骨至京師先是功徳使上言鳯翔寺塔有佛指骨相傳三十年一開開則歲丰人安來年應開請迎之上從其言至是佛骨至京師畱禁中三日曆送諸寺王公士民瞻奉捨施如恐弗及刑部侍郎韓愈上表諫曰佛者夷狄之一法耳自黃帝至禹湯文武皆享壽考百姓安樂當是時未有佛也漢明帝時始有佛法其後亂亡相繼運祚不長宋齊梁陳元魏已下事佛漸謹年代尢促惟梁武在位四十八年前後三捨身竟爲侯景所逼餓死臺城事佛求福乃更得禍由此觀之佛不足信亦可知矣佛本夷狄之人與中國言語不通衣服殊制不知君臣之義父子之情假如其身尙在來朝京師陛下容而接之不過宣政一見禮賓一設賜衣一襲衛而出之不令惑眾也況其身死已久枯朽之骨豈宜令入宮禁乞付有司投諸水火永絕禍本上大怒將加極刑宰相裴度崔羣言愈𨿽狂發於忠懇宜寛容以開言路乃貶潮陽刺史

臣按後世人主之事佛者大抵徼福田利益之報所謂以利心而爲之者也故韓愈之諫歷陳古先帝王之時未有佛而壽考後之人主事佛而夭促可謂深切著明者矣而憲宗弗之悟也方是時旣餌金丹又迎佛骨求僊媚佛二者交舉曽未期年而其效乃爾福報果安在邪臣故並著之以爲人主溺意僊佛者之戒

愈又嘗著原道篇略曰凡吾所謂道徳云者合仁與義言之也天下之公言也老子所謂道徳云者去仁與義言之也一人之私言也又曰古之爲民者四【士農工賈】今之爲民者六【四民之外又有釋老】農之家一而食粟之家六工之家一而用器之家六賈之家一而資焉之家六柰之何民不窮且盜也又曰古之所謂正心誠意者將以有爲也今也欲治其心而外天下國家滅其天常子焉而不父其父臣焉而不君其君民焉而不事其事又曰孔子之作春秋也諸侯用夷禮則夷之夷而進於中國則中國之今也舉夷狄之法而加之先王之教之上幾何其不胥爲夷也又曰夫所謂先王之教者何也博愛之謂仁行而宜之之謂義由是而之焉之謂道足乎已無待於外之謂徳其文詩書易春秋其法禮樂刑政其民士農工賈其位君臣父子師友賓主昆弟夫婦其服絲麻其居宮室其食粟米果蔬魚肉其爲道易明而爲教易行也是故以之爲已則順而祥以之爲人則愛而公以之爲心則和而平以之爲天下國家無所處而不當是故生則得其情死則盡其常郊焉而天神假廟焉而人鬼享曰斯道也何道也曰斯吾所謂道也非向所謂老與佛之道也尭以是傳之舜舜以是傳之禹禹以是傳之湯湯以是傳之文武周公文武周公傳之孔子孔子傳之孟軻軻之死不得其傳焉荀與揚也擇焉而不精語焉而不詳

臣按韓愈之書深排釋老可謂有功於衛道者故剟其略著於篇然愈所謂尭傳之舜舜傳之禹至於孟子沒而不得其傳者亦言其槪而所以相傳者則未之詳也然則所以相傳者果何道邪曰堯舜禹湯之中孔子顏子之仁曾子之忠恕子思之中之誠孟子之仁義此所謂相傳之道也知吾聖賢相傳之正則彼異端之失可不辯而明矣然此數者之中曰中曰仁曰誠皆道之全體是三者果一乎果二乎臣嘗論之中也者以其天理之正而無所偏倚也仁也者以其天理之公而不蔽於私欲也誠也者以其天理之實而不雜以僞妄也𨿽所從言者不同而其道則一而已爾虞書言中而不及仁論語言仁而不及誠夫豈偏於一哉中則無不仁仁則無不誠矣彼髙而溺於空虛卑而陷於功利者焉有所謂中慘覈刻薄者焉有所謂仁欺詭譎誕者焉有所謂誠人主於二者之辯其可不明也哉

以上論異端學術之差

大學衍義卷十三﹤子部﹐儒家類﹐大學衍義﹥

欽定四庫全書

大學衍義卷十四

宋眞徳秀撰

格物致知之要一

明道術

王道霸術之異

齊宣王【齊國名宣諡也諸侯僭王】問曰齊桓晉文之事【齊桓公名小白晉文公名重耳皆春秋時霸者】可得聞乎孟子對曰仲尼之徒無道桓文之事者是以後世無傳焉臣未之聞也無以則王乎【王謂行王者之道也】曰徳何如則可以王矣曰保民而王莫之能禦也【禦止也】曰若寡人者可以保民乎哉曰可曰何由知吾可也曰臣聞之胡齕曰王坐於堂上有牽牛而過堂下者王見之曰牛何之對曰將以釁鐘【新鐘成殺牲以血塗其隙曰釁】王曰捨之吾不忍其觳【牛恐懼之貎】若無罪而就死地曰然則廢釁鐘與曰何可廢也以羊易之不識有諸曰有之曰是心足以王矣百姓皆以王爲愛也【愛愛財也】臣固知王之不忍也王曰然誠有百姓者【實有如百姓所譏者】齊國𨿽小吾何愛一牛卽不忍其觳若無罪而就死地故以羊易之也曰王無異於百姓之以王爲愛也以小易大【羊小牛大】彼惡知之【惡音污言民豈知王意】王若隱其無罪而就死地【隱痛也】則牛羊何擇焉王笑曰是誠何心哉我非愛其財而易之以羊也宜乎百姓之謂我愛也曰無傷也是乃仁術也見牛未見羊也君子之於禽獸也見其生不忍見其死聞其聲不忍食其肉是以君子逺庖廚也王說曰【說喜也】詩云他人有心予忖度之【詩小雅之篇也】夫子之謂也夫我乃行之反而求之不得吾心夫子言之於我心有戚戚焉【戚戚心動貌】此心之所以合於王者何也曰有復於王者曰吾力足以舉百鈞【三十斤爲一鈞】而不足以舉一羽明足以察秋毫之末【毫至秋而鋭】而不見輿薪【以車載薪】則王許之乎曰否今恩足以及禽獸而功不至於百姓者獨何與然則一羽之不舉爲不用力焉輿薪之不見爲不用明焉百姓之不見保爲不用恩焉故王之不王【音旺】不爲也非不能也老吾老以及人之老幼吾幼以及人之幼【吾老我之父兄吾幼我之子弟】天下可運於掌詩云刑於寡妻至於兄弟以禦於家邦言舉斯心加諸彼而已故推恩足以保四海不推恩無以保妻子古之人所以大過人者無他焉善推其所爲而已矣今王發政施仁使天下仕者皆欲立於王之朝耕者皆欲耕於王之野商賈皆欲藏於王之市行旅皆欲出於王之塗天下之欲疾其君者【疾惡也】皆欲赴愬於王【愬與訴同】其若是孰能禦之

臣按五霸桓文爲盛【五霸者齊桓晉文秦穆楚莊宋襄皆春秋列國之君而霸於諸侯者也】故宣王欲聞其事也孟子直謂仲尼之徒無道之者所以深沮宣王羨慕霸功之志而欲其進於王道也世以爲王道甚髙而難行孟子斷之以一言曰保民而王保云者愛防育飬之意書所謂若保赤子是也王道不外乎保民而保民又不外乎此心卽宣王愛牛不忍殺之心知其可以保民無難也或者見宣王以羊易牛謂其出於貪吝而孟子獨曰是心足以王矣所以警覺宣王使知只此一心便足以王天下其所指示亦精切矣而宣王猶不悟本心之所以然也於是孟子復曰無傷也是乃仁術也是又警覺宣王使知前日以羊易牛是乃行仁之術術謂法之巧者蓋處事不可無法𨿽有此心而無法以處之則亦徒善而已朱熹謂人與禽獸同生而異類故用之以禮而不忍之心施於見聞之所及其所以逺庖廚者亦以預飬此心而廣爲仁之術也宣王聞此乃始悅孟子之知其心而亦未知王道之不外乎是也孟子復爲一羽輿薪之譬以明愛物之難而仁民之易宣王旣能爲其所難乃不能爲其所易何哉善乎張栻之說曰方其見牛而不忍者無以蔽之愛物之端發見也其不能加恩於民者有以蔽之而仁民之理不著也斯言也足以中宣王之病矣老老幼幼而下則告宣王以行仁之序也聖人之視天下莫不欲歸吾仁而其行則自近始故親親而仁民仁民而愛物其序不可紊也敬吾父兄慈吾子弟所謂親親也推之以及人之父兄子弟所謂仁民也由是逹之於天下𨿽昆虫艸木無不被其澤者不過舉此之心加諸彼而已推恩足以保四海此心流行𨿽逺必曁也不推恩無以保妻子此心壅遏𨿽近不周也由親以及民由民以及物此古人之善推也能及物而不能及民此宣王之不善推也發政施仁而下則告宣王以保民之實也其目不過於任賢使士樂仕於朝薄其賦斂使農樂耕於野寛其徵稅使商賈樂藏於市行旅樂出於塗所謂王道者蓋如此豈有甚髙難行者哉惜宣王終不悟也

公孫丑【孟子弟子】問曰夫子當路於齊【夫子謂孟子也當路謂爲卿相行國政也】管仲【齊桓公相】晏子【名嬰齊景公相】之功可復許乎孟子曰子誠齊人也知管仲晏子而已矣或問乎曽西【曾參之孫】曰吾子與子路孰賢【仲由字子路孔子弟子】曾西蹵然【不安貎】曰吾先子之所畏也【先子謂曾參也】曰然則吾子與管仲孰賢曾西艴然不悅曰爾何曾比予於管仲【曾則也】管仲得君如彼其專也行乎國政如彼其久也功烈如彼其卑也爾何曾比予於是曰管仲曾西之所不爲也而子爲我願之乎曰管仲以其君霸晏子以其君顯管仲晏子猶不足爲與曰以齊王【音旺】猶反手也

臣按齊宣王旣慕桓文而公孫丑復慕管晏蓋霸者功利之說深入人心爲日已久故不惟時君慕之而學者亦慕之也孟子引曽西之言以折之蓋子路𨿽不及有爲而其所學固聖賢之大學也若管仲之已試則桓公専任之四十餘年其所成就不過國富兵彊而已此孔氏之門所羞稱者故𨿽曾西不屑爲之況孟子以承三聖自任其肯與之匹乎先儒楊時有曰孔子言子路之才曰千乘之國可使治其賦也使其見於施爲如是而已其於九合諸侯一匡天下固有所不逮也然則曾西推尊子路而羞比管仲者何哉譬之禦者子路則範我馳驅而不獲者也管仲之功詭遇而獲禽爾斯言盡之使孟子當路於齊則必行王者之道其以齊王信猶反掌之易也或謂晏子於齊固無功烈之足言若管仲者孔子蓋嘗以如其仁稱之孟子學於孔子者也何其言之異邪曰孔子之稱稱其攘夷狄而尊中夏也孟子所譏譏其舎王道而用霸術也所指固不同矣然孔子𨿽稱其功而器小之譏不知禮之譏固未嘗略況世變日下使孟子而不復議其舎王用霸之罪則人將廢然趨於霸矣波流防防孰從而反之邪以此坊民商鞅申不害之流猶以詐力彊國而甘處於霸之下者

孟子曰以力假仁者霸霸必有大國以徳行仁者王王不待大湯以七十里文王以百里以力服人者非心服也力不贍也以徳服人者中心悅而誠服也如七十子之服孔子也詩云自西自東自南自北無思不服此之謂也

臣按先儒謂自古之論王霸者多矣未有如此章之深切著明也蓋王霸之辧曰徳與力而已力者國冨兵彊之謂初無心於爲仁而借其名以集事也徳者躬行心得之謂其仁素具於中而推之以及物也霸者以力故必大國乃能爲之王者以徳不以力何待於大乎以力服人者有意於服人而人不敢不服以徳服人者無意於服人而人不能不服此天理人欲之分而王霸之所以異也夫孔子以匹夫不得位而七十子終身從之是孰使之然哉所謂心悅而誠服也王者之服人亦猶是也以春秋攷之齊桓之伐衛若尊王也而心則在於取賂【莊二十七年王使召伯廖賜齊侯命且請伐衛以其立子頽也二十八年齊侯伐衛戰敗衛師取賂而還】其省難於魯若防鄰也而心則在於覘國【閔元年齊仲孫湫來省難仲孫歸公曰魯可取乎仲孫曰不可先儒譏其使計謀之士窺覘虛實有乘亂取國之心】就其名義之最正者如救邢封衛之舉【閔元年齊人救邢僖二年城楚丘】首止葵丘之盟【僖五年防王世子於首止以定世子之位九年諸侯防盟於葵丘】然其心則欲仗義以服諸侯而成已之霸若此之類皆所謂假仁者也其於小國則滅譚【莊十年】滅遂【十三年】降鄣【三十年鄣紀附庸也】遷陽【閔二年陽國名齊人偪而遷之】是皆以力服之也然遂旣滅矣而亡國遺民猶能殲其師【齊人滅遂而戍之十七年齊師殲於遂傳言遂因氏頜氏工婁氏須遂氏饗齊醉而殺之】戍則人不心服可知矣至於大國則於楚也𨿽仗諸侯之眾執王祭之名能使其受盟於召陵【僖四年公會齊侯宋公陳侯衛侯鄭伯許男曹伯侵蔡蔡潰遂伐楚次於陘楚屈完來盟於師盟於召陵傳稱其責楚之詞曰爾貢包茅不入王祭不共無以縮酒對曰貢之不入寡君之罪也敢不共給】曾未數年伐吾與國之黃又從而滅之齊卒不能救也旣又伐吾與國之徐齊𨿽救之終莫止其敗也【十一年楚人伐黃十二年楚滅黃十五年楚人伐徐諸侯救徐楚人敗徐於婁林】其於晉也未嘗能使之一與會盟蓋嘗取虢與虞矣不聞其以滅同姓問之也【僖五年】又嘗殺太子申生矣不聞其以易嫡子正之也【五年】葵丘之盟將來會而還亦不聞其致詰之也【僖九年】蓋其力之所至則可以服之力之所不及則無以服之矣迨其末年城緣陵而散【僖十三年諸侯城緣陵傳曰散亂也桓徳哀矣】城鄫而不果【僖十六年城鄫役人病有夜登丘而呼曰齊有亂不果城而還】狄侵衛又侵鄭【僖十三年侵衛十四年侵鄭】而不能遏魯滅項𨿽討其罪而不能終是𨿽易服者亦無以服之矣【僖十七年魯滅項齊人以爲討而止公聲姜以公故防齊侯於卞公至自防】又其甚也身沒未防而曹衛邾之師已見伐矣【僖十七年十二月齊侯小白卒十八年正月宋公曹伯衛人邾人伐齊五月宋師及齊師戰於甗齊師敗績】若晉文之譎其視齊桓之正又不逮焉本無義也而假一事示之義本無信也而假一事示之信本無禮也而假一事示之禮【晉侯始入而教其民二年欲用之子犯曰民不知義未安其居於是乎出定襄王入務利民民懷生矣將用之子犯曰民未知信未宣其用於是乎伐原而示之信民易資者不求丰焉明徴其辭公曰可矣乎子犯曰民未知禮未生其共於是乎大搜以示之禮】曰示云者表而揚之以誇眾也故一朝王之頃而遽請隧焉【僖十四年王子帯作難天王防塵於外二十五年狐偃言於晉侯曰求諸侯莫如勤王遂殺大叔定襄王請隧弗許】是名爲勤王而實窺大物也陽樊不服則圍之【王與之陽樊溫原攢茅之田陽樊不服圍之倉葛呼曰此誰非王之婣親其俘之也】原不服又圍之名𨿽受地於王實則以力取也五霸莫盛於桓文然皆以力假仁而不本於徳故能屈人之力而無以服其心視昔成湯之興也東徵而西怨文王之作也大畏而小懷爲何如哉臣故略敍其事以信孟子之說

荀子曰粹而王【粹謂純全也】駮而霸【駮雜也】

臣按荀卿以粹駮二字而爲王霸之分亦可謂知言者也蓋粹然出於仁義者王也仁而雜以不仁義而雜以不義者霸也王者純乎道徳而霸者雜以功利此其所以異也荀卿之論王霸非一獨此爲當於理他如隆禮尊賢重法愛民之別敬日敬時之分皆非是故弗取焉

董仲舒曰夫仁人者正其誼不謀其利明其道不計其功是以仲尼之門五尺童子羞稱五伯【伯讀曰霸】爲其先詐力而後仁義也

臣按孟子之後其能深辟五霸者惟仲舒爲然蓋仁人者知正義而已利之有無不論也知明道而已功之成否不計也義謂天下合宜之理道謂天下通行之路其實一也霸者則惟利是謀而於義有不暇顧惟功是計而於道有不暇防此所以見黜於孔氏之門也至本朝程顥又謂得天理之正極人倫之至者堯舜之道也用其私心依仁義之偏者霸者之事也王道如砥本乎人情出於禮義若履大路而行無復回曲霸者﨑嶇反側於曲逕之中而卒不可入堯舜之道顥之言與孟子仲舒實相表裏故錄云

以上論王道霸術之異

大學衍義卷十四

欽定四庫全書

大學衍義卷十五

宋眞徳秀撰

格物致知之要二

辧人材

聖賢觀人之法

堯典帝曰疇咨若時登庸【疇誰也咨訪問也若順也時是也庸用也】放齊曰【放齊臣名】子朱啟明【子朱堯之嗣子丹朱也啟開也言其性開明可登用也】帝曰吁【吁者嘆其不然之辭】嚚訟可乎【嚚謂口不道忠信之言訟爭辯也可乎言不可用也】帝曰疇咨若予采【采事也】驩兜曰都【驩兜臣名四凶之一也都美也】共工方鳩僝功【共工官名世是官者亦四凶之一鳩聚也僝見也言共工方且鳩聚而見其功也】帝曰吁靜言庸違【靜謂無事之時庸謂有事之際無事則能言用之則違背也】象恭滔天【象似也言貎恭而心不然也滔漫也言其中心之惡浩瀚而無極也】帝曰咨四嶽【四嶽官名一人而總四嶽諸侯之事也】湯湯洪水方割【湯湯水盛貎洪大也割害也】蕩蕩懷山襄陵【蕩蕩廣也懷包也襄駕出其上也大阜曰陵】浩浩滔天【浩浩大貎滔天言其勢大若漫天也】下民其咨【咨怨嗟也】有能俾乂【俾使也言有能使治此水者】僉曰【僉眾共之辭四嶽與其所領諸侯之在朝者同辭而對曰】於鯀哉【於美也鯀崇伯名亦四凶之一】帝曰吁咈哉【咈甚不然之辭】方命圮族【方命者逆上之命也圮敗也族類也言鯀之爲人悻戾自用不從上令與眾不和傷敗族類也】嶽曰異哉試可乃已【異舉也言舉而試之可以治水乃已勿求其他也】帝曰往欽哉【帝從眾言令往治水敬其事也】九載績用弗成【唐虞之時三載一考績九載三考也績功也】帝曰咨四嶽朕在位七十載【堯以十七卽天子位時年八十六矣】汝能庸命巽朕位【巽遜也】嶽曰否徳沗帝位【否徳不徳也沗辱也】曰明明揚側陋【上明謂明顯之下明謂已在顯位者揚舉也側陋微賤之人也言惟徳是舉不拘貴賤也】師錫帝曰【師眾也錫與也】有鰥在下曰虞舜【鰥無妻之名虞氏舜名也】帝曰兪【兪然也】予聞如何【言我亦聞此人也如何者復問其徳之詳也】嶽曰瞽子【言舜乃瞽者之子】父頑【心不則徳義之經爲頑】母嚚【母舜後母也嚚義見上】象傲【象舜異母弟傲驕傲也】克諧以孝【諧和也】烝烝乂不格姦【說見前】帝曰我其試哉女於時【女以女與人也】觀厥刑於二女【謂觀其所以刑於家者如何也】釐降二女於嬀汭【釐理也降下也嬀水名汭水之內也舜所居之地】嬪於虞【嬪婦也使爲婦於虞氏之家也】帝曰欽哉【此戒二女之辭使敬其爲婦道也】臣按帝堯始問若時登庸之人而放齊以子朱對又問若采之人而驩兜以共工對又問可以治水之人而四嶽以鯀對丹朱之慢遊傲虐與共鯀之凶此不當舉而舉之者也後問可以巽位之人而四嶽以舜對此當舉而舉之者也堯於其不當舉者則吁而嘆之於朱知其嚚訟於共工知其靜言庸違於鯀知其方命圮族而於其當舉者則兪而然之旣問其爲人又妻以二女方放齊驩兜之舉何異後世庸闇之朝姦邪小人自相汲引者惟堯之明徳如日中天萬象畢照片言之發洞中隱微有不能以遁者此其所以爲聖歟然於朱於共工則不用而於鯀則用之者蓋前二者輔相之任所貴者徳此則治水之任所取者材鯀𨿽狠愎自用而以治水言之則未有過之者故卒從眾言而命之此又可見聖人𨿽智周萬物而不自用其智也至於舜在側防潛徳隱行何由徹於廟堂之上而嶽言一發堯卽然之曰吾固聞之矣然必問其徳之詳而以二女試之又可見聖人之明𨿽足以知之然猶考之眾言之公試以行事之實故無後世徇名之獘而有爲天下得人之功𨿽然人主欲以堯爲法將何所用力哉曰明其徳而已蓋堯之知人不可學而能堯之明徳可以學而至格物致知於天下之理無所疑勝私窒欲於天下之物無所蔽此所以明其徳也明其徳者知人之本也有天下者可不勉諸

臯陶曰都在知人在安民禹曰吁咸若時惟帝其難之【咸皆也若如也時是也言皆如所言𨿽堯帝亦以爲難故先嘆而後言也】知人則哲能官人【哲智者】安民則惠【惠愛也】黎民懷之【懷謂心服也】能哲而惠何憂乎驩兜【四凶之一】何遷乎有苗【遷徙也三苗之君昬迷不恭者也】何畏乎巧言令色孔壬【巧好也令善也孔甚也壬者包藏姦慝之意說者謂指共工而言四凶不言鯀者禹爲親者諱】臯陶曰都亦行有九徳亦言其人有徳乃言曰載采采【載行也采事也】禹曰何【問如何謂之九徳也】臯陶曰寛而栗【寛洪而莊栗】柔而立【柔順而有植立】願而恭【願慤而溫恭】亂而敬【有治亂之才而能敬】擾而毅【擾順也順而果毅】直而溫【正直而溫和】簡而廉【簡約而有廉隅】剛而塞【塞實也剛健而篤實】彊而義【堅彊而能合義】彰厥有常吉哉【彰顯也久而不變曰常吉猶善也】日宣三徳【宣逹也】夙夜浚明有家【浚治也家謂大夫】日嚴祗敬六徳亮采有邦【亮明也采事也有邦謂諸侯】翕受敷施【翕合也】九徳咸事【咸皆也】俊乂在官【俊賢也有治人之才曰乂】百僚師師百工惟時【僚工皆官也僚以人言工以事言師師謂更相師法惟時言百工之事各得其時】撫於五辰【撫順也五辰四時也木火金水旺於四時土寄旺於四季】庶績其凝【庶眾也績功也凝者成而堅定之意】臣按臯陶陳謨於舜以知人安民爲要禹謂二者𨿽帝堯且猶難之蓋知人者智之事也安民者仁之事也知人則官得其職安民則民懷其惠合智與仁二者兼盡則𨿽有姦邪小人不足畏矣凡姦邪之所以害事者以人君不知其爲姦邪也苟誠知之如驩兜未放有苖未竄共工未流彼安能肆其惡哉故深嘆其難而不敢易也臯陶則曰知人誠非易事然亦不過以徳求之而已有徳則爲君子無徳則爲小人此知人之要也人之行凡有九徳言人之有徳者必觀其行事如何蓋徳者事之本事者徳之施徒曰有徳而不見之事則徳爲虛言矣此又知人之要也自寛而栗而下其目凡九或以剛濟柔或以柔濟剛渾全而無偏獘然後爲成徳觀其徳之成與否而人材之優劣判矣此又知人之要也先儒謂自寛至彊皆所稟之性自栗至義乃學問之力此說得之然有徳者又貴乎常而不變若勉於暫不能持之久亦不足以言徳矣故孔子曰人而無恆不可以作巫醫人君能顯用有常之士則爲國之福故曰彰厥有常吉哉以常與不常觀之其有常者爲君子不能常者爲小人是又知人之要也然人之於九徳不能皆全或有其三或有其六惟上所用爾有三徳者日宣逹之無使沈滯則其人朝夕浚治而光明可任大夫之職矣有六徳者日尊嚴而祗敬之無或忽慢則其人精明通逹可任諸侯之職矣天下未嘗無才上之人有以淬勵興起之則下亦澡雪精神以應其求不然則頽靡昬惰安得有浚明亮采之气象邪然三徳之爲大夫六徳之爲諸侯亦言其大法爾非必以數拘也天子者一世人才之宗主也九徳之中茍有其一皆當兼收並蓄分布而用之使各隨所長而施於事則百官皆賢而互相觀法百工皆治而不失其時矣夫五辰在天而此以撫言者天人一本人事順則天道亦順也凝者凝定堅久之謂成功非難而堅久爲難惟眾賢畢用百職具修則其功可以堅久矣九徳之名自臯陶始其後周公告成王亦欲其廸知忱恂於九徳之行蓋古之論人者必貴於有徳後世之主或以材能論人而不稽諸徳行故有才無徳之小人得以自售其不敗事者防希臯陶之言眞萬世知人之法也

子曰視其所以【所以所爲也】觀其所由【所由所從也】察其所安【所安所樂也】人焉廋哉人焉廋哉【廋隱也】

臣按此聖門觀人之法也凡人所爲皆有偶合於善者必觀其所從來其爲義邪爲利邪若其本心實主於義則其善出於誠可以爲善矣若其本心實主於利則其善也非出於誠又安得爲善乎然有所從𨿽善而非其心之所安者茍未能安焉則富貴可以淫貧賤可以移威武可以屈不能保其常不變也然則若之何爲安曰猶水之寒猶火之熱自然而不可易猶饑之食猶渴之飲必然而不可已夫然後謂之安夫以孔子之聖其於人也以視爲未足而復觀之以觀爲朱足而復察之然後人之情僞不得而隱況聖未如孔子者可以知人爲易乎𨿽然視也觀也察也出於我者也苟我之心未能至公而無私至明而不惑其於人之情僞焉能有見乎以人君言之一身而照臨百官正邪忠佞雜然吾前豈易辧哉必也淸其天君如鑑之明如水之止以爲臨下燭物之本然後於人之所由所安庶乎其得之矣此又人君所當知也

子曰人之過也各於其黨【黨類也】觀過斯知仁矣【過謂失誤也仁謂本心之徳也】

臣按此亦聖門觀人之法先儒以爲人之過也各於其類君子常失於厚小人常失於薄君子過於愛小人過於忍以此觀之則人之仁不仁可知矣若夫爲人君者尢當因臣下之過而察其心如愛君而極諫不無狂訐之過要其用心非仁乎取其仁而略其過可也愛民而違命不無矯拂之過要其用心非仁乎取其仁而略其過可也若姦邪之臣巧於揜覆未必有過之可指然其心何如哉凡此皆觀人之一端以類求之莫不然也

子曰始吾於人也聽其言而信其行今吾於人也聽其言而觀其行於予與攺是

臣按此因宰予晝寢而言蓋予之爲人能言而行不逮故孔子自謂始也聽人之言卽信其行今也聽人之言必觀其行蓋因予而攺此失也家語亦曰以言取人失之宰予夫以孔子之於門人髙弟朝夕與處其正邪賢否安能逃聖鑑哉猶必觀其行而後誠僞可見況人君之尊其與臣下接固有時矣而欲以一應對之頃察知其心術不亦難哉故敷奏必以言而明試必以功此自尭舜以來不易之法也夫巧言如簧詩人刺之利口覆邦聖人所惡有言者不必有徳而佞者不知其仁故漢文悅嗇夫之對拜爲上林令而張釋之爭之以爲絳侯【周勃】東陽侯【張相如】稱爲長者此兩人言事曾不能出口豈效此嗇夫喋喋利口哉今以其口辯而超遷之臣恐天下隨風而靡文帝乃止當是時將相大臣皆少文多質議論務在忠厚恥言人之過失迄成醇厚之俗其後武帝之於江充唐文宗之於鄭注皆以應對敏防悅而信之巫蠱甘露之禍防至亡國臣故因宰予之事及之以見聽言觀行之訓爲不可易也

子遊爲武城宰【言偃字子遊孔子弟子也武城魯邑名】子曰女得人焉耳乎曰有澹臺滅明者【澹臺姓滅明名】行不由徑【徑路之小而防者】非公事未嘗至於偃之室也【公事如鄕飲鄕射讀法之類】

臣按子遊以行不由徑非公事不至其室而知澹臺之賢蓋二者𨿽若細行因而推之行且不由徑其行已也肯枉道而欲速乎非公事且不至其室其事上也肯阿意以求悅乎子遊以一邑宰其取人猶若是等而上之宰相爲天子擇百僚人主爲天下擇宰相必以是觀焉可也故王素之論命相欲求宦官宮妾不知名之人而司馬光之用諫官亦取不通書問者爲之必如是然後剛方正大之士進而奔競諂諛之風息矣

子貢問曰鄕人皆好之何如子曰未可也鄕人皆惡之何如子曰未可也不如鄕人之善者好之其不善者惡之臣按此論觀人於一鄕者當如是也推之於國於天下亦莫不然夫人之善否不同而好惡亦異故善者不善之所仇而不善者亦善人之所弗與也若人無善否翕然好之則是雷同幹譽者之所爲孟子所謂鄕原者也若人無善否翕然惡之𨿽未見所以致之之由然其人亦可知矣故必善者好之不善者惡之是其制行之美有以取信於君子而立心之直又不茍同於小人則其爲賢者必矣陳蕃李膺之徒天下稱其賢而中常侍目之曰鉤黨裴度之爲人天下仰其勲徳而八關十六子輩毀之者百端此所謂善者好之而不善者惡之也然好者𨿽多其言未必上徹惡者𨿽少其論常嘩於人主之前所以誣善之言易行而忠邪毎至於易位也爲人君者將柰何曰明四目逹四聰使天下公論皆得上聞而姦邪不得以壅蔽則是非好惡之實庶乎其不謬矣

子曰眾惡之必察焉眾好之必察焉

臣按好善惡惡𨿽人性之本然而違道之譽求全之毀亦世之所有故不可以不察也匡章之不孝人所共稱也而孟子則曰此父子責善之過爾非不孝也仲子之防亦人所共稱也而孟子則責其避兄離母之罪曰此烏能防哉是是非非之大致固若黑白之了然而其似是而非似非而是者則常人之所易惑也不有聖賢原情於疑似之中考實於曖昧之際烏能適其當乎自人君言之必如齊威王之烹阿封卽墨然後爲能察是非之實不然則未有不以毀譽而亂眞者

子曰巧言令色鮮矣仁【巧好也令善也鮮少也】

子曰剛毅木訥近仁【剛者堅彊也毅者果毅也木者質朴也訥者遲鈍也】

臣按巧言令色之人以虛僞勝故鮮仁剛毅木訥之人以質實勝故近仁仁者本心之全徳必致知必力行然後能造乎其地豈剛果朴鈍所能遽得哉然誠而不僞質而不華則其本心未失於仁爲不逺矣故曰近仁若好其言善其色致飾於外求以悅人則其僞而不誠華而不實去本心也逺矣其能爲仁者防希兩章之言實相表裏由後世觀之安劉氏者乃椎鈍木彊之周勃而令色諛言如董賢者卒以禍漢室焉勃未得爲仁人也而忠誠徇國惟一無二其質近乎仁矣惜其不學故止於是焉若賢則不仁之尢者也然朴忠之言難合而巧佞之士易親故不仁者往往得志於世治亂存亡常必由此嗚呼人主其亦謹所擇哉

子曰不知言無以知人也

臣按易之大傳曰將叛者其辭慙中心疑者其辭枝吉人之辭寡躁人之辭多誣善之人其辭遊失其守者其辭詘此因言觀人之法也爲人君者尢當知之蓋人之將爲惡也必有愧於中故其辭慙見理不明中心惑故其辭枝枝謂支離而多端也端良易直之人言不茍發故簡而寡狂妄躁急之人言常輕發故繁而多誣毀善良中懷羞恧故其辭遊揚而不確操守不堅奪於利害故其辭困屈而易窮有諸中必形諸外不可揜也故不知言則無以知人𨿽然緘黙不言者有似乎寡敷陳無隱者亦近乎多聽言者茍不察焉則懷姦者得吉士之名盡忠者入躁人之目豈不誤哉惟人君於此知吉人之辭簡而當理非緘黙不言之謂躁人之辭繁而悖理非敷陳無隱之謂於近似之中察其甚不同然後爲眞知言者矣大傳之言與此章同出於孔子故並論焉

子曰君子周而不比小人比而不周【周普徧也比偏黨也】

臣按君子之心與物爲公故周而不比小人之心惟己是私故比而不周

子曰君子懷徳【懷思念也】小人懷土君子懷刑小人懷惠臣按君子所好者善故懷徳小人所志者利故懷土君子所畏者法故懷刑小人所徇者利故懷惠懷者常存於心之謂

子曰君子坦蕩蕩【坦平夷也蕩蕩寛廣貎】小人長戚戚

臣按君子安於義理故常坦然有自得之意小人役於物欲故常戚然懷不足之憂

子曰君子成人之美不成人之惡小人反是

臣按君子之心好善故惟恐人之不爲善惡則沮而敗之成人之善則不成人之惡矣成人之惡則不成人之善矣

子曰君子和而不同小人同而不和

臣按君子之於人以可否相濟故和而不同小人之於人以朋比相親故同而不和

子曰君子易事而難說也說之不以道不說也及其使人也器之小人難事而易說也說之𨿽不以道說也及其使人也求備焉

臣按君子之心平恕故易事其情正大故難說惟其平恕故使人各取其所長小人之心刻覈故難事其情偏私故易說惟其刻覈故用人必責其全備

子曰君子泰而不驕小人驕而不泰

臣按君子循理故安舒而不矜肆小人逞欲故矜肆而不安舒泰者心廣而體胖驕者意盈而气盛

子曰君子上逹小人下逹

臣按君子以窮理爲事故日進乎髙明小人以徇欲爲事故日究於污下

子曰君子求諸巳小人求諸人

臣按君子自責而不責人故求諸巳小人責人而不自責故求諸人

子曰君子不可小知而可大受也小人不可大受而可小知也

臣按君子所存者大故不可以小事測知而可以當大事小人局於狹小其長易見故不可以任大而可以小知

子曰君子諭於義小人諭於利【諭猶曉也】

臣按義者天理之公利者人欲之私君子之心惟知有義故於義見得分明小人之心惟知有利故於利無不通曉自比周而下凡十有一章皆言君子小人所爲之相反而其大端不越於公私義利而已孔子之指欲學者知君子小人之分而審其取舎之防臣今於此欲人主知君子小人之辧而致謹於用舎之際聖人之言蓋無適而不宜也嗚呼自昔姦邪小人之所以爲天下禍者𨿽非一端然未有不以私與利爲之者利卽私也私卽利也茍利其身𨿽君父之安危弗顧也苟利其家𨿽社稷之存亡弗卹也然則人主於平時用舎之際其可不察諸此乎

孟子曰觀近臣以其所爲主觀逺臣以其所主【主猶舉主之主】臣按君子小人各從其類故近臣而賢必能舉逺臣之賢者逺臣而賢亦必有近臣之賢者以舉之故觀其所舉之賢否則近臣之爲人可知觀其舉者之賢否則逺臣之爲人可知

孟子曰存乎人者莫良於眸子【眸子目之瞳子也】眸子不能掩其惡胸中正則眸子了焉胸中不正則眸子眊焉【了明也眊不明之貎】聽其言也觀其眸子人焉廋哉

臣按目者精神之所發而言者心術之所形故審其言之邪正驗其目之明昧而其人之賢否不可掩焉此觀人之一法也

魏文侯問置相於李克克曰居視其所親富視其所與逹視其所舉窮視其所不爲貧視其所不取

臣按文侯問擇相而李克以此五者爲言蓋居而不妄親所親者必賢富而不妄與所與者必當逹而不妄舉所舉者必善𨿽窮困而不爲非義之事𨿽貧匱而不取非義之財兼此五者非君子不能故可以當大臣宰相之任李克此言亦庶幾得觀人之要矣是時有魏成者食祿千鐘什九在外什一在內是以得卜子夏田子方段幹木而進之文侯皆以爲師李克之言𨿽非專爲成發然非成莫能當者故文侯卒相之後之論相者其尙有考焉以上論聖賢觀人之法臣按朱熹有言知人之難尭舜以爲病孔子亦有聽言觀行之戒然嘗思之此特爲小人設耳若皆君子則何難之有哉蓋天地之間有自然之理凡陽必剛剛必明明則易知凡陰必柔柔必闇闇則難測故聖人作易遂以陽爲君子陰爲小人其所以通幽明之故類萬物之情者𨿽百世不能易也嘗竊推易說以觀天下之人凡其光明正大疎暢洞逹如靑天白日如髙山大川如雷霆之爲威如雨露之爲澤如龍虎之爲猛而麟鳯之爲祥磊磊落落無纖芥可疑者必君子也而其依阿淟涊回互隱伏糾結如蛇蚓細如蟣虱如鬼蜮狐蠱如盜賊詛祝閃倐狡獪不可方物者必小人也君子小人之極旣定於內則其形於外者𨿽言談舉止之微無不發見而況於事業文章之際尢所謂粲然者彼小人者𨿽曰難知而亦豈得而逃哉臣謂熹之言深有得於大易微防人主以是觀人思過半矣故附著焉

大學衍義卷十五

欽定四庫全書

大學衍義卷十六

宋眞徳秀撰

格物致知之要二

辧人材

帝王知人之事

漢髙帝疾甚呂后問曰陛下百歳後蕭相國旣死誰令代之上曰曹參可問其次曰王陵可然少戇【少者多少之少戇謂愚而直也言陵之爲人稍愚直也】陳平可以助之陳平知有餘然難獨任周勃重厚少文然安劉氏者必勃也可令爲太尉呂后復問其次上曰此後亦非乃所知也

惠帝二年蕭何薨曹參代何爲相國舉事無所變更一遵何之約束爲相三年百姓歌之曰蕭何爲法較若畫一曹參代之守而勿失載其淸淨民以寧壹

臣按此以參代何之驗

五年曹參薨明年以王陵爲右丞相陳平爲左丞相周勃爲太尉【此盡用髙帝垂沒之言也】七年惠帝崩太后臨朝稱制髙後元年議立諸呂爲王問右丞相陵陵曰髙帝刑白馬盟曰非劉氏而王天下共擊之今王呂氏非約也太后不說問平勃平勃對曰可太后喜罷朝陵譲平勃曰始與髙帝啑血盟諸君不在邪今王呂氏何面目見髙帝於地下乎平勃曰面折廷爭臣不如君全社稷安劉氏君亦不如臣【漢初承戰國余習臣下相謂亦曰君臣】陵無以應之太后以陵爲太傅實奪之相權陵遂病免歸

臣按陵之爭王諸呂戇也平不爭而許之智也

七年諸呂擅權用事陳平患諸呂力不能制嘗燕居深念陸賈見平曰天下安注意相天下危注意將將相和調則士豫附士豫附則天下𨿽有變權不分君何不交驩太尉平用其計兩人深相結呂氏謀益衰

臣按平非勃不能獨濟大事此難獨任也

八年太后崩諸呂欲爲亂當是時趙王呂祿梁王呂產將兵居南北軍太尉勃不得入中軍主兵酈商子寄與呂祿善絳侯乃與丞相平謀使人刼酈商令其子寄紿說呂祿歸將印以兵屬太尉太尉遂將北軍然尙有南軍丞相平乃召朱虛侯章佐太尉遂誅諸呂立文帝臣按此安劉必勃之驗也髙帝論蕭曹平勃諸人考其始終無一或差者蓋帝之性旣明達而又更事履變之久其於羣臣之材行皆嘗斟酌而劑量之故所以爲後人計者防無遺策後之論者以知人善任使稱之信矣若繼世之君有若帝之明達又不若帝更嘗之多茍能躬覽萬機以究事情之利害日接羣臣以察人材之長短若漢宣帝聴政之日令丞相以下各奉職而進明陳其職以考功能是亦知人之方也若夫深居髙拱於事未嘗有裁決之勤淵黙寡言於人未嘗有叩擊之素捨功能之實信毀譽之偏而欲用捨之間各當其任難矣故人主上必如堯次必如髙帝又其次必如孝宣庶防可語知人之事不然非所聞也

孝文帝後元六年匈奴入上郡雲中所殺略甚眾以周亞夫爲將軍次細栁劉禮爲將軍次霸上徐厲爲將軍次棘門以備胡上自勞軍至霸上及棘門軍直馳入將以下騎送迎已而之細栁軍軍士吏被甲銳兵刃彀弓弩持滿【彀張也】先驅至不得入曰天子且至軍門都尉曰軍中聞將軍令不聞天子之詔居無何上至又不得入上乃使使持節詔將軍吾欲入營勞軍亞夫乃傳言開壁門天子按轡徐行至營亞夫持兵揖曰介冑之士不拜請以軍禮見天子爲動攺容式車使人稱謝皇帝敬勞軍成禮而去上曰嗟乎此眞將軍矣曩者霸上棘門若兒戲耳其將固可襲而虜也至於亞夫可得而犯邪稱善者久之月餘匈奴逺塞漢兵罷乃拜亞夫爲中尉孝景帝二年吳楚等七國皆反初文帝戒太子曰卽有緩急周亞夫眞可任將兵及七國反上乃拜亞夫爲太尉將三十六將軍往擊吳楚凡三月皆破滅

三年以亞夫爲丞相其後上廢栗太子亞夫爭之不能得上由此疏之

竇太后言皇后兄信可侯上與丞相議亞夫曰髙皇帝約非劉氏不王非有功不侯今信𨿽皇后兄無功侯之非約也帝默然止其後匈奴王徐盧等六人降帝欲侯之以勸後亞夫曰彼背其主降陛下陛下侯之何以責人臣不能守節者乎帝曰丞相議不可用乃悉封徐盧等爲列侯亞夫因謝病免

後元年帝居禁中召亞夫賜食獨置大胾無切肉又不置箸亞夫心不平顧謂尙食取箸上視而笑曰此非不足君所乎亞夫免冠謝因趨出上目送之曰此鞅鞅非少主臣俄以事下吏獄吏以反誣之亞夫不食死臣按人之度量相去豈不逺哉方亞夫之軍細栁也持軍之嚴𨿽人主無所屈文帝乃以是知之曰緩急眞可將也其後作相因事數諌積忤上心景帝以是疑之曰鞅鞅非少主臣也細栁之事倘在孝景時則亞夫必以傲上誅尙何兵之可將使其得相文帝盡忠論諌則必以社稷臣目之二帝之度量相去不同如此其所以然者文帝不以拂巳爲忤景帝專以適巳爲悅故也故人君欲眞知臣下之賢否其必自去私意始

漢武帝末以霍光爲大司馬大將軍金日防爲車騎將軍上官桀爲左將軍受遺詔輔少主是爲昭帝又以桑羊爲禦史大夫其後桀父子與光爭權燕王旦自以帝兄不得立常懷怨望及羊建造酒鹽鐵爲國興利伐其功欲其子弟得官亦怨恨光於是桀等皆與旦通謀且詐令人爲燕王上書言光出都肄郎羽林【肄試也郎羽林者宿衛之士都肄猶言大閱也】道上稱防【道路也天子出稱警入稱防此言光僭】又擅調益幕府校尉【調益謂增置也校尉幕府之屬也】光專權自恣疑有非常臣旦願入宿衛察姦變候司光出沐日奏之【司與伺通用出沐謂休沐也】桀欲從中下其事羊當與諸大臣共執退光書奏帝不肯下明旦光聞之不入上問大將軍安在桀對曰以燕王告其罪故不敢入有詔召大將軍光入免冠頓首謝上曰將軍冠朕知是書詐也將軍無罪光曰陛下何以知之上曰將軍之廣明都郎近耳【廣明地名都郎卽前都試郎羽林也】調校尉以來未能十日燕王何以得知【言燕去京師逺十日內事燕王何由便知】且將軍爲非不須校尉【言將軍大權在手若欲爲非不須增置校尉方可舉事也】時帝年十四尙書左右皆驚而上書者果亡【亡謂逃亡也】捕之甚急桀等懼白上小事不足遂【謂不須窮竟也】上不聴後桀黨有譛光者上輒怒曰大將軍忠臣先帝所屬以輔朕身敢有毀者坐之自是桀等不敢復言唐李徳裕論曰人君之徳莫大於至明至明以照姦則百邪不能蔽矣漢昭帝是也周成王有慚徳矣成王聞管蔡流言使周公狼防而東所謂執狐疑之心來讒賊之口使昭帝得伊呂之佐則成康不足侔矣臣按武帝托孤於霍光善矣而又參之以上官桀桑羊是知人之明有愧於髙帝也桀等皆姦邪嗜利之徒外交藩王而內結貴主非昭帝天性夙成能知光爲忠臣而保持之使桀等得志其禍可勝言哉是昭帝知人之明反過於孝武也然孝武不立燕廣陵【燕王旦廣陵王胥】而立昭帝是明於知子不屬田千秋輩而屬霍光是明於知臣而乃失之桀等者桀以諂進羊以利合故也傳曰播糠瞇目天地爲之易位故人君必先正其心不爲諂惑不爲利動然後可以辧羣臣之邪正矣

唐明皇之在蜀也【天寶十四載安祿山反明皇幸蜀】給事中裴士淹以辯學得幸時肅宗在鳳翔毎命宰相輒啟聞及房琯爲將帝曰非破賊才也若姚崇在賊不足滅至宋璟曰彼賣直以取名爾因歷評十餘人皆當至李林甫曰是子妬賢疾能無與比者士淹曰陛下誠知之何任之久帝默不應

臣按明皇之爲人也異哉以爲闇邪則其評房琯評姚崇評李林甫何其言之當也以爲明邪則其評宋璟抑何言之戾也璟之忠誠端亮爲開元輔相第一帝乃以賣直取名目之蓋璟以直道事君屢拂上意故一斥不復用至是猶有餘怒焉若林甫之妬賢疾能帝非不知者而乃用之終其身由璟不茍合林甫茍合故也然則人主一有好同惡異之心則私意行而賢否亂𨿽有英明之資卒蹈闇謬之失如明皇者豈可不戒也哉

唐徳宗時濠泗觀察使杜兼惡幕僚李藩誣奏藩搖動軍情上大怒召詣長安望見藩儀度安雅乃曰此豈爲惡者邪擢祕書郎【藩後事憲宗爲元和賢相】

臣按徳宗知人之明最爲所短故於盧杞則不覺其姦邪於姜公輔則疑其賣直李晟之勲陸贄之忠則疎斥之擯廢之裴延齡之欺罔韋渠牟之躁劣則親信之寄任之以佞爲忠以直爲狂未有甚焉者也顧能於舉目之頃而識李藩蓋當是時未有私見之汨故也若盧杞姜公輔諸人則有愛惡之私焉故識鑑之昬明若是其異也傳曰公生明偏生闇使徳宗持心之平無所適莫常如李藩之時則於諸臣之邪正必不至易位矣後之人主可不戒諸

憲宗元和中裴度平蔡還知政事程異皇甫鎛以言財利幸嘗論臣事君當勵善底公朕惡夫植黨者度曰君子小人以類而聚未有無徒者君子之徒同徳小人之徒同惡外似中實逺在陛下觀所行則辧帝曰言者大抵若是朕豈易辧之度退喜曰上以爲難辧則易上以爲易辧則難君子小人行判矣已而卒爲異鎛所構出爲河中節度使

臣按憲宗剛明果斷能用忠謀不惑羣議以建中興之烈是豈不知人者蔡功旣成侈心遂熾於是正邪始易位矣由異鎛輩善於治財有以供其侈用故也傳曰利令智昬信哉不然則以裴度之堂堂忠節視異鎛輩之姦防𨿽不辧白黑者亦能知其爲正邪之分也天資如憲宗猶以利欲掩其明是故人君不可無正心之學

武宗卽位以李徳裕爲門下侍郎平章事徳裕入謝言於上曰致理之要在於辧羣臣邪正二者勢不相容正人指邪人爲邪邪人亦指正人爲邪人主辧之甚難臣以爲正人如松栢特立不倚邪人如藤蘿非附他物不能自起故正人一心事君而邪人競爲朋黨先帝深知朋黨之患而所用皆朋黨之人良由執心不定故姦邪得乘間而入也

臣按徳裕在文宗朝與李宗閔疊爲宰相而徳裕卒爲宗閔所傾以文宗不能辧邪正也及相武宗深陳二者之辧而武宗能聴之故徳裕得效其忠謀防昌之功防於元和由武宗能辧其邪正故也徳裕松栢藤蘿之辧此善諭也蓋正人以直道自將𨿽於人主猶無所容悅況肯他有依憑以進乎邪人以枉道求合故權臣用事則附權臣近習得志則附近習妃嬪有寵則附妃嬪卑猥鄙賤無所不至徳裕此言足以判正邪之情狀矣近世名臣張浚又推而廣之以爲不私其身慨然以天下百姓爲心此君子也謀求之計甚宻而天下百姓之利害我不顧焉此小人也志在於爲道不求名而名自歸之此君子也志在於爲利掠虛美邀浮譽此小人也其言之剛正不撓無所阿徇此君子也辭气柔佞切切然伺候人主之意於眉目顏色之間此小人也樂道人之善惡稱人之惡此君子也人之有善必攻其所未至而掩之人之有過則欣喜自得如獲至寶旁引曲借必欲開陳於人主之前此小人也臣嘗以此而求之君子小人之分庶防其可以槪見矣臣謂人主欲知羣臣之邪正惟以徳裕浚之言參而考之則亦何難辧之有然徳裕所謂邪人競爲朋黨獨不思君子其無同類矣乎或以朋黨議我矣必如裴度曰君子之徒同徳小人之徒同惡則爲得之此徳裕之所以不及度也

以上論帝王知人之事

大學衍義卷十六﹤子部﹐儒家類﹐大學衍義﹥

欽定四庫全書

大學衍義卷十七

宋眞徳秀撰

格物致知之要二

辧人材

姦雄竊國之術

春秋傳晉魏絳曰【晉國名魏絳晉大夫】昔有夏之方衰也后羿自鉏遷於窮石【后羿夏諸侯鉏及窮石皆地名】因夏民以代夏政【禹孫太康淫放失國夏人立其弟仲康仲康亦防弱仲康卒子相立羿遂代相號曰有窮】恃其射也【羿善射】不修民事而淫於原獸【淫放原野】棄武羅伯困熊髠尨圉【四子皆羿之賢臣】而用寒浞寒浞伯明氏之讒子弟也伯明後寒棄之夷羿收之【夷氏】信而使之以爲已相浞行媚於內【內宮人】而施賂於外愚弄其民而虞羿於田【樂之以遊田】樹之詐慝以取其國家外內咸服【信浞詐】羿猶不悛【悛攺也】將歸自田家眾殺而烹之【家眾寒浞之私黨也烹煮也殺羿而煮食之也】浞因羿室【就其妃妾】臣按自古姦臣欲盜其君之國非挾宮闈之助合左右之交則不能獨爲故寒浞之相羿也行媚於內而施賂於外內外盤結無一發其姦者然後得以愚弄上下而恣其所欲爲使羿無從禽之荒則玆心未惽猶有時而覺也故又虞羿於田使之馳騁弋獵以汨亂其精神顚倒其志慮於是詐慝之謀得立而取羿之國戕羿之身若反手然當有夏之時風俗淳質已有巧於篡盜如寒浞者況後世哉是以虞周君臣更相勑戒曰無逸防無耽樂以此爲防後世猶有湛【音耽】於酒色而舉國授人如漢成帝者

史記【漢司馬遷所作】齊世家【齊世家紀齊國之事也】田乞事齊景公爲大夫其收賦稅於民以小斗受之其粟與民以大斗行陰徳於民而景公弗禁由此田氏得齊眾心宗族益彊晏子數諌公弗聴景公有寵姬生子荼景公病命其相國恵子髙昭子立荼爲太子景公卒兩相立荼是爲晏孺子田乞不說遂立景公他子陽生而殺晏孺子專齊政乞卒【諡釐子】子常立復修釐子之政以大斗出貸以小斗收執其君簡公而弒之立簡公弟是爲平公田常言於平公曰徳施人之所欲君其行之刑罰人之所惡臣請行之行之五年齊國之政皆歸田常常於是盡誅鮑晏監止【鮑晏監三氏皆齊大家】及公族之彊者而割齊自安平以東至瑯琊【安平瑯琊皆邑名】自爲封邑封邑大於平公之所食常卒【諡成子】子盤立使其兄弟宗人盡爲齊都邑大夫盤之孫田和乃遷其君康公於海上食一城以奉其先祀和立爲齊侯

臣按左氏傳載晏子對景公略曰陳氏𨿽無大徳而有施於民【田氏本出於陳故又曰陳氏】豆區釡鐘之數其取之公也薄其施之民也厚在公厚斂焉陳氏厚施焉民歸之矣後世若少惰陳氏而不亡則國非其國也公曰善哉是可若何對曰惟禮可以巳之在禮家施不及國大夫不收公利公曰善哉我不能矣史記所謂晏子諌而公不聴者此也方田氏之初不過以小惠市於國人而已使景公用晏子之言修明君臣上下之禮使惠施出於上而下不得私利權歸於上而下不得擅則大分明而人心一𨿽百田氏其能竊國乎景公乃善之而不能用在公則厚斂焉田氏則厚施焉是驅其人而歸之也景公旣沒於是田乞因主少國疑之際得以擅廢立之權而國之大柄在其掌握矣及田乞死而常代立旣專惠施以作福又專刑罰以作威於是弒君而人莫敢討世臣公族以次翦滅而人莫敢問越再世卒有齊國亦云晚矣易曰臣弒其君子弒其父非一朝一夕之故其所由來者漸矣由辧之不早辧也田氏之禍在景公世猶可爲也及其旣久則不可爲矣蓋其漸之不圗而早之不辧至於簒勢之已成孰得而遏之哉漢人有言權臣易世則危蓋言顓國之久則其權不可收其勢不可制必至於危也故田乞之後有田常遂以代齊季宿之後有意如亦以擅魯【季武子名宿其子季平子名意如逐昭公】至於鳳莽操丕之於漢【王鳳專政歷五侯至從子莽簒位曹操專政至子丕簒位是爲魏文帝】懿師昭炎之於魏【司馬懿始專政其子師繼之師弟昭遂封晉王昭子炎簒位是爲武帝】皆以其漸取之推原本末由其不早辧故爾然則人主其可一日失其操柄也哉

秦昭王子安國君爲太子安國君有子二十餘人其愛姬華陽夫人無子夏姬之子子楚爲秦質子於趙趙不甚禮子楚子楚居處困不得志陽翟大賈呂不韋賈邯鄲見之曰此奇貨可居乃往見請以千金西防事安國君及華陽夫人立子爲適嗣子楚曰必如君策請得分秦國與君共之不韋乃以五百金與子楚爲進用結賔客復以五百金買奇物玩好自奉而西防秦求見華陽夫人姊而以其物獻華陽夫人因言子楚賢智結賓客徧天下常曰楚也以夫人爲天日夜泣思太子及夫人夫人大喜不韋因使其姊說夫人請立子楚以爲嗣安國君許之乃與夫人刻玉符約以爲適嗣而請呂不韋傅之不韋取邯鄲諸姬絕好善舞者與居知有身子楚從不韋飲見而說之因起爲壽請之不韋怒念已破家爲子楚乃遂獻其姬姬自匿其身至大期時生子政子楚遂立姬爲夫人昭王薨安國君立爲王華陽夫人爲王后子楚爲太子秦王立三日薨諡孝文王子楚立是爲莊襄王以不韋爲丞相封文信侯莊襄王立三年薨太子政爲王尊不韋爲相國稱仲父秦王年少太后時時私竊通不韋後始皇帝壯不韋事發誅

臣按呂不韋非直大賈蓋大盜也方其見子楚曰奇貨可居固料己之能使子楚得國又能移子楚之國爲己之國矣其捐千金也非輕利也謂其利有百乎此也其獻姬也非能割己之欲也謂其所欲有萬乎此也史稱子楚之請姬也不韋怒旣不獲已與之夫不韋不出他姬而飲子楚而以娠者飲子楚固知其見而恱恱而請請而與之則異時得國者吾之子也其獻也所欲而非彊也其怒也僞而非情也包藏深而布置逺非獨子楚不能察𨿽後之作史者猶莫之察也且孝文之立三日而薨莊襄之立三年而薨豈其偶然邪抑必有其故矣夫以不韋之智巧能使子楚外入超在內二十餘公子而得國安知其不能速二君之死而趣立其子乎子政立則嬴氏之國轉而呂氏有矣蓋自子楚之嗣至此不二十年而呂氏得國故先儒以謂始皇旣立伯翳之祀已絕史氏紀錄宜曰後秦可也秦自孝公以至昭王國勢日益雄張嘗合五國之師百萬之眾攻之而不能克而不韋以一女子從容談笑奪其國於袵席之間故曰不韋非獨大賈蓋大盜也其後楚相黃歇亦先納李園之妹娠而獻之君生子爲太子遂以黃代其竊國之術與不韋同然二人卒以是自族果何益防臣今列此於簒臣之篇者欲人君知姦臣用智之可畏謹毋以色而傾其國也噫

漢王莽孝元皇后之弟子也莽羣兄弟皆乘時侈靡以輿馬聲色佚防相髙莽獨折節爲防儉成帝封莽爲新都侯遷騎都尉光祿大夫侍中宿衛謹勑爵位益尊節操益謙散輿馬衣裘振施賔客收贍名士交結將相卿大夫甚眾故在位更推薦之防者爲之談說虛譽隆洽傾其諸父矣敢爲激發之行處之不慙恧【恧愧也】後大司馬曲陽侯根薦莽自代上遂擢爲大司馬莽旣防出同列繼四父而輔政【鳳商立根四人皆爲大司馬而莽之諸父也】欲令名譽過前人遂聘諸賢良以爲掾史賞賜邑錢盡以享士哀帝卽位以爭傅太后稱尊號事遣就國

臣按此莽飾僞釣名之始也然當是時豈必遽有簒志哉履霜之不戒則其漸必至於堅冰是以聖人畏諸

哀帝崩無子太皇太后召莽拜爲大司馬迎中山王爲後是爲平帝時年九歳太后臨朝稱制委政於莽莽以大司徒孔光名儒相三主太后所敬於是盛尊事光引光女壻甄邯爲侍中諸哀帝外戚及大臣居位素所不說者莽皆傅致其罪【傅讀曰附附益而引致之令入於罪】爲請奏令邯持與光光素畏謹不敢不上之莽白太后輒可其奏於是附順者防擢忤恨者誅滅王舜王邑爲腹心甄丰甄邯主擊斷平晏領機事劉歆典文章孫建爲爪牙莽色厲而言方【外示勁厲之色而假爲方直之言】欲有所爲微見風采黨與承其指意而顯奏之莽稽首涕泣固推遜焉上以惑太后下以示眾庶

臣按此莽得權用事之始也故其情狀浸與昔異其推尊孔光以其有重名而易制也名重則可以欺天下易制則不妨巳之權而可以行己之志前則霍光之於蔡義後則伾文之於杜佑其術略同自色厲言方以下史氏所以狀莽之情態也孔子以色厲內荏爲穿窬之盜蓋外爲剛勁之色而中實陰柔所以欺世盜名也莽之竊國蓋用此術欲有所爲防示風指及其得請則涕泣固辭姦僞至此𨿽明君未能遽察況易欺之母后與易惑之眾庶乎其潛移漢鼎宜矣

始風益州令塞外蠻夷獻白雉莽白太后以白雉薦宗廟羣臣因奏莽功徳致周成白雉之瑞宜賜號安漢公莽上書讓不聴又固辭羣臣復上言宜以時加賞太后下詔益封莽二萬八千戶爲太傅賜安漢公於是莽爲惶恐不得已而起受防又譲還益封爵邑

臣按此莽居攝之漸也安漢之稱用周公故事也旣如周公之稱公亦可如周公之居攝矣

莽欲專斷知太后厭政乃風公卿奏言太后不宜親省小事令太后下詔自今封爵乃以聞他事安漢公四輔平決權與人主侔矣

臣按此莽奪國之漸也凢姦臣之欲奪國必先顓國顓則惟吾之所欲爲𨿽奪人之國莫與爭者矣

莽念中國已平惟四夷未有異乃遣使者賫金幣重賂匈奴單於使上書聞中國譏二名故名囊知牙斯今更名知慕從聖制所以誑耀媚事太后下至旁側長禦其故萬端【旁側長禦謂太后宮中諸妾禦也】

臣按莽於元後爲近親自足以得其意矣而猶必事旁側長禦者此寒浞行媚於內之故智也姦賊之心所以彌縫上下者其宻如此

莽旣尊重欲以女配帝爲皇后以固其權奏言長秋宮未建請考論五經定娶禮正十二女之義以廣繼嗣博采二王后及周公孔子世列侯在長安者適子女【適讀曰嫡謂妻所生也】事下有司上眾女名王氏女多在選中者莽恐其與己女爭卽上言身無徳子材下不宜與眾女並采太后以爲至誠乃下詔王氏女朕之外家其勿采庶民諸生郎吏以上守闕上書及公卿大夫咸言安漢公盛勲堂堂如此今當立後柰何廢公女願得公女爲天下母莽遣長史以下分部曉止而上書者愈甚太后不得已聴采莽女莽復自白宜博選眾女公卿爭不宜采諸女以貳正統莽女遂立爲後後又采伊尹周公稱號加莽爲宰衡位上公

臣按莽旣顓國柄又求爲後父則其尊莫與匹矣然委蛇曲折備極姦僞之態若不得已而後受焉自是身爲宰衡女配宸極朝廷宮省之權一出於已於奪國也何有其後曹操將簒漢亦殺伏后而立其女隋楊堅以后父而取後周之天下大抵類此

是歳莽奏起明堂辟雍靈臺爲學者築捨萬區徴天下通一藝以上皆詣公車网羅天下異能之士至者前後千數

臣按莽將篡漢故爲此以要譽於天下之士非眞有意育材致賢爲國家計也

羣臣奏言宰衡位宜在諸侯王上詔曰可其議九錫之法遂加九命之錫【九錫者車馬衣服樂懸朱戶納陛虎賁鈇鉞弓矢秬鬯】

臣按九錫者天子之禮也齊桓晉文有功於周室所錫者二三而已今莽備之是乃居攝卽眞之漸也其後人臣將簒者必先加此蓋皆用莽故事云

莽先所白遣風俗使者八人還詐爲郡國造歌謡頌功徳凡三萬言泉陵侯劉慶言周成王幼小稱孺子周公居攝今帝富於春秋宜令安漢公行天子事平帝崩【莽酖之也】莽選宣帝孫中最幼子嬰年二歳托以卜相最吉是月前輝光謝囂奏武功長孟通浚井得白石有丹書文曰告安漢公莽爲皇帝符命之起自此始莽使羣公以白太后曰莽非有他但欲稱攝以重其權塡服天下耳太后許之乃令居攝踐阼如周公故事明年攺元居攝立嬰爲皇太子號曰孺子後又稱符命卽眞天子位定有天下之號曰新云班固贊曰王莽始起外戚折節力行以要名譽及其居位輔政成哀之間勤勞國家動見稱述豈所謂色取仁而行違者邪莽旣不仁而有佞邪之材又乘四父歷世之權遭漢中防國統三絕而太后壽考爲之宗主故得肆其姦慝以成簒竊之禍及其竊位南面處非所據顚覆之埶險於桀紂而莽晏然自以爲黃虞復出也廼始恣睢奮其威詐滔天虐民窮凶極惡毒流諸夏亂延蠻貊自書傳所載亂臣賊子無道之人考其禍敗未有如莽之甚者也

臣按班固所評可謂盡莽之情狀矣然嘗論之莽之姦僞固足以欺天罔人然使成帝不假外戚以政而元後不私外家以權則莽𨿽挾材任數方陳力奔走之不暇何惡之能爲故莽之至此者成帝元後之罪也𨿽然豈獨莽哉前而田常後而操懿姦則姦矣使人主能愼履霜之戒而不失馭臣之柄則皆當時之能臣也嗚呼有天下者其可不防其漸

以上論姦雄竊國之術臣按古今簒臣多矣而獨載此四人者以其姦謀詭計最巧且宻故也若曹操之簒漢則因討賊而顓兵柄司馬懿之簒魏則因受遺而盜國柄其後劉裕之簒晉也似操楊堅之簒周也似懿是數人者皆以虎豹之刼取神器其情狀爲易知而此四人者其狡如兔其媚如狐其陰中人如鬼蜮其居膏肓之間如二豎子能使人主陰授以國而不知其情狀爲難察臣故略其易知者而著其難察者欲有天下者開卷了然如見九鼎而識魑魅罔兩之形圗之於未然杜之於未兆庶乎竊國之姦不得而逞矣嗚呼艱哉

大學衍義卷十七

欽定四庫全書

大學衍義卷十八

宋眞徳秀撰

格物致知之要二

辧人材

憸邪罔上之情【姦臣】

秦二世立以趙髙爲郎中令【髙宦者】常侍中用事二世燕居召髙謂曰人之居世間猶騁六驥過決隙也吾欲恣耳目之所好窮心志之所樂以終吾年壽可乎髙曰此賢主之所能行而昏亂主之所禁也夫沙邱之謀諸公子及大臣皆疑焉而諸公子盡帝兄大臣又先帝之所置也今陛下初立此皆怏怏不服恐爲變陛下安得爲此樂乎二世曰爲之柰何髙曰嚴法而刻刑令有罪者相坐誅至收族滅大臣而逺骨肉貧者富之賤者貴之盡除去先帝之舊臣更置陛下所親信者如此則害除而姦謀塞陛下安枕肆意寵樂矣二世然之乃更爲法律羣臣諸公子有罪輒下髙令鞠治之殺大臣防毅等公子十二人僇死咸陽市財物入縣官法令誅罰日益刻深羣臣人人自危欲畔者眾於是楚戍卒陳勝吳廣等作亂起於山東傑俊相立爲侯王叛秦

臣按姦臣之將盜有其國也必先以荒昏淫樂蠱其君之心術然後已之志得行趙髙之於二世欲有以蠱之久矣一聞恣耳目窮心志之問卽深贊之曰此明主之所能行而昏主之所禁也夫兢兢業業無逰無逸者堯舜之行也荒湛於色淫酗於酒者桀紂之行也髙言悖道反易昏明本不難照蓋髙之心欲二世盡除先朝舊人而專政於已故因其問而極言勸誘之夫深刑峻法翦滅大臣宗室髙之所自便也安枕肆意於淫樂此二世之所喜聞也中其主之所喜以伸巳之所便故髙言一進如石投水卒之刑戮繁而怨畔起二世之身且岌岌然猶燕巢幕安枕之樂果何在哉二世旣以此敗亡世之人遂以髙言爲鉤吻烏喙必殺人之物然佞邪之臣以此蠱其君昏亂之主以此覆其國者相踵也是明知其爲鉤吻烏喙必殺人之物而甘心嗜之不厭也嗚呼悲夫

李斯數欲請諌二世不許而責問斯曰彼賢人之有天下專用天下適己而已矣吾欲肆志廣欲長享天下而無害爲之柰何李斯子由爲三川守羣盜略地過去莫能禁使者覆案三川相屬誚讓斯居三公位如何令盜如此李斯恐懼重爵祿不知所裁乃阿二世意欲求容以書對曰夫賢主者必能行督責之術者也督責之則臣不敢不竭能以徇其主矣申子曰有天下而不恣睢【恣縱也睢仰目貌】命之曰以天下爲桎梏者無他焉不能督責顧以其身勞於天下之民若堯禹然故謂之桎梏也夫不能修申韓之術行督責之道專以天下自適而徒務苦形勞神以身徇百姓則是黔首之役非畜天下者也商君之法刑棄灰於道者夫棄灰薄罪也而被刑重罰也惟明主爲能深督輕罪夫罪輕且督深況有重罪乎故民不敢犯也且夫儉節仁義之人立於朝則荒肆之樂輟矣諌說論理之人間於側【間去聲厠也】則流漫之志詘矣烈士死節之行顯於世則淫康之虞廢矣【虞與娛同】故明主能外此三者而獨操主術以制聴從之臣故身尊而勢重也書奏二世悅於是行督責益嚴稅民深者爲良吏刑者相半於道而死人日積於市殺人眾者爲忠臣二世曰若此可謂能督責矣

臣按二世之問李斯卽前之所以問趙髙者也而斯所進說更甚於髙排堯禹而進申商於是督責之法行而人無容足之地矣舉天下之人無所容足而爲人君者欲偃然自肆於上有是理哉臣謂斯髙之言皆斲喪秦室之斧斤後世人主不可以不察

趙髙所殺及報私怨眾多恐大臣奏事毀之乃說二世曰天子所以貴者但以聞聲羣臣莫得見其面故號曰朕且陛下富於春秋未必盡通諸事今坐朝廷譴舉有不當者則見短於大臣非所以示神明於天下也且陛下深拱禁中與臣及侍中習法者待事事來有以揆之如此則大臣不敢奏疑事天下稱聖主矣二世用其計乃不坐朝廷見大臣居禁中事皆決於髙

臣按自昔忠臣欲其君之賢且明者必勸之以躬攬萬幾日臨羣臣如太陽之燭萬物輝光所發無所不被然後已得以輸其忠誠而措天下於安自昔姦臣欲其君之愚且闇者必勸之以深居宮省托耳目於左右之便嬖而下情之隠伏政令之得失一無所覩然後已得以肆其姦慝而擠天下於亡忠臣姦臣之分亦觀於是而已矣

髙聞丞相斯以爲言乃見斯曰闗東羣盜多今上急益發繇治阿房宮聚狗馬無用之物臣欲諌爲位賤此眞君侯之事君何不諌斯曰吾欲言之久矣上不坐朝居深宮欲見無間【間音閒謂無事時也】髙曰君誠能諌請爲君候上間語君於是趙髙待二世方燕樂婦女居前使人告斯上方間可奏事丞相至宮門上謁如是者三二世怒曰吾常多間日丞相不來吾乃燕私丞相輒來請事丞相豈少我哉【少我謂以我年少而相輕也】趙髙因曰沙邱之謀丞相與焉今陛下立爲帝而丞相貴不益此其意欲望裂地而王矣且丞相男李由爲三川守楚盜陳勝等皆丞相防縣子過三川城守不肯擊髙聞其文書相往來且丞相居外權重於陛下二世以爲然乃使人案驗三川守與盜通狀李斯聞之是時二世在甘泉方作觳抵優俳之觀【觳音角】斯不得見因上書言髙有邪泆之志危反之行陛下不圗臣恐其爲變二世信髙恐斯殺之乃私告髙髙曰丞相所患者獨髙髙死丞相卽欲爲田常所爲於是二世以斯屬郎中令髙案治斯與子由謀反狀搒掠千餘不勝痛自誣服斯從獄中上書髙使吏棄去不奏曰囚安得上書髙使其客十餘輩詐爲禦史謁者侍中更往覆訊斯斯以實對輒復搒之後二世使人驗斯斯不敢更言辭服奏當上二世喜曰防趙君防爲丞相所賣二年具斯五刑腰斬咸陽市斯已死二世拜髙爲中丞相事無大小輒決於髙

臣按此趙髙誘斯而陷之也斯之姦詐豈下於髙者且墮髙術中而不悟況二世之庸闇何怪其玩弄於股掌間如嬰兒乎髙之所忌者斯也斯死則髙之爲田常也不難矣髙乃反而言之吁可畏防斯死而髙代之且創爲中丞相之名內而宮禁外而軍國無不在其掌握中者二世之未爲齊簡公直須時耳

趙髙欲爲亂恐羣臣不聴乃先設驗持鹿獻於二世曰馬也二世笑曰丞相誤耶謂鹿爲馬問左右或黙或言馬以阿順髙或言鹿髙因陰中諸言鹿者後羣臣皆畏髙

臣按此髙將爲簒奪之事故以此嘗試羣臣而卜其從已與否也鹿馬易辧之物而羣下不敢言則其爲亂也孰禦事勢至此縱二世覺之亦無能爲矣聖人有言不曰如之何如之何者吾末如之何也已矣故有國者必防其漸

髙前數言闗東盜無能爲及項羽虜秦將王離等鉅鹿下而章邯等數卻【邯亦秦將】燕趙齊楚韓魏皆立爲王自闗以東大抵盡畔秦吏應諸侯諸侯咸率其眾西鄕沛公已屠武闗【漢髙帝時以沛公起兵】髙恐二世怒誅及其身乃謝病不朝見使其壻咸陽令閻樂等引兵入望夷宮髙入告曰山東羣盜兵大至因刼二世令自殺引璽而佩之左右百官莫從乃召子嬰立之子嬰卽位以計殺髙夷三族嬰立三月沛公兵從武闗入嬰降項羽至殺之秦亡臣按趙髙之工爲防說二世必以爲愛巳也孰知其睥睨璽韍欲取而代已哉斯髙之事具著遷史臣今剟取其略欲人主知姦邪情狀之若此而二世信之其禍敗若彼庶爲永鑑乎髙本閹人臣今不列於內臣之篇而敍於姦臣之首者以其姦凶桀黠不可以閹臣視之故也恭顯之屬放此

漢中書令恭僕射石顯【二人皆宦者中書令僕射在漢皆宦官之職】自宣帝時久典樞機【樞謂戶之轉者機謂弩之牙皆物之要處故以諭政事之機要焉】明習文法元帝初卽位多疾以顯久典事中人無外黨精專可信任遂委以政事無小大因顯白決貴幸傾朝百僚皆敬事顯顯爲人巧慧習事能探得人主防指內深賊持詭辯以中傷人【詭辯姦詭不正之辯】忤恨睚眥【忤恨違忤而怨恨睚眥怒目相視貌怨之小者也】輒被以危灋【被加也】

臣按自昔小人將竊權寵必先窺伺主意而迎合之蓋人主好惡不同喜怒難必非潛觀宻測得其指意則無以爲容悅取媚之地故薛公事齊王王有愛姬七未知所立薛公獻七珥美其一明日視美珥所在請立以爲夫人王從之申不害相韓昭侯昭侯謀之以事申子未知侯之所欲也則使同列二人先陳其計防視昭侯所恱而言之昭侯大悅姦臣事君多合少忤者以其能覘上意所在故也石顯之見用於漢元蓋用此術

時外屬侍中史髙太子太傅蕭望之少傅周堪皆受宣帝遺詔輔政望之堪以師傅舊恩數宴見言治亂陳王事望之白選宗室明經有行防騎諌大夫劉更生爲給事中【漢制給事中爲加官朝臣如此則入朝內朝故曰給事中非今兩省官比也】與侍中金敞並拾遺左右【拾遺謂人君言行或有遺失則收拾而正救之也故後世以爲諌官之名】四人同心謀議勸導上以古誼多所欲匡正上甚鄕納之史髙充位而已【言但備位無所建明】由此與望之有隙石顯又與髙相表裏常獨持故事不從望之等

臣按小人欲擠君子必固結有力者以爲黨援然後君子不得以自容史髙外屬尊重而與望之有隙故石顯與髙相表裏以排之望之之見絀也宜矣

望之疾恭顯擅權建白宜罷中書宦官繇是大與恭顯忤恭顯奏望之堪更生朋黨相稱舉欲以專擅權勢爲臣不忠誣上不道請謁者召致廷尉時上初卽位不省召致廷尉爲下獄可其奏後上召堪更生曰系獄上大驚曰非但廷尉問耶以責恭顯皆叩頭謝上曰令出視事恭顯因使史髙言上新卽位未以徳化聞於天下而先驗師傅【驗謂考驗】旣下九卿大夫獄宜因決免於是赦望之罪及堪更生皆免爲庶人

臣按先朝名臣歐陽修有言自古小人防害忠良其識不逺欲廣陷良善則不過指爲朋黨欲搖動大臣則必須誣以專權其故何也夫去一善人而眾善人尙在則未爲小人之利欲盡去之則善人少過難爲一二求瑕惟指以爲朋黨則可一時盡逐至如大臣已被知遇而防信任者則不可以他事動搖惟有專權是人主之所惡故須此說方可傾之臣觀恭顯奏望之等一則曰朋黨二則曰擅權以其實考之望之等同心謀國古誼正君安有朋黨擅權之事而恭顯史髙交相朋比專執政機是乃所謂朋黨擅權者恭顯等有其實而誣望之等以此名姦邪小人貿亂黒白大抵如此史稱顯內深賊持詭辯以中傷人謂此類也而元帝懵然曾不之察其請召致廷尉則許之旣知其無罪而出之矣及請免爲庶人又許之由君徳不明故小人得以售其計吁可嘆哉

四月詔賜蕭望之爵闗內侯給事中朝朔望復徴堪更生欲以爲諌大夫恭顯白皆以爲中郎上器重望之不已欲倚以爲相恭顯及許史子弟皆側目於望之等【許氏史氏皆外戚也】更生乃使其外親上變事言地動殆爲恭等宜退恭顯以章蔽善之罰進望之等以通賢者之路書奏恭顯疑更生所爲白請考姦詐辭果服遂逮更生系獄免爲庶人防望之子伋亦上書訟望之前事事下有司復奏望之教子上書失大臣體不敬請逮捕恭顯等知望之素髙節不詘辱建白望之前幸得不坐復賜爵邑不悔過服罪教子上書歸非於上自以托師傅終必不坐非頗屈望之於牢獄塞其怏怏心則聖朝無以施恩厚上曰蕭太傅素剛安肯就吏顯等曰人命至重望之所坐語言薄罪必無所憂上乃可其奏顯封詔以付謁者令召望之急發執金吾車騎圍其第【執金吾掌兵官也】使者至召望之望之飲鴆自殺天子聞之驚拊手曰曩固疑其不就牢獄果然殺吾賢傅太官方上晝食【太官主禦膳】上卻食涕泣召顯等責問以議不詳皆免冠謝良久然後已

臣按姦邪之臣類多權術足智數惟其立心之不正故不以爲善而以爲惡不以爲忠而以爲欺以恭顯觀之彼知蕭望之之髙節不撓非能忍辱者也故致之於獄是欲激之使自殺也而望之果自殺彼知元帝之易於欺罔也故始以召致廷尉爲辭而實則系獄後以少屈牢獄爲辭而實則迫其自殺使顯所事才中主亦未必敢爾惟其料元帝之闇懦必不能我治也是以爲之而帝果不能治揣度之工計慮之巧無一不然者使用此心於爲忠爲善其益可勝旣耶故曰小人挾材以爲惡惡亦無不至司馬光之言信矣夫擅殺師傅罪之大者也免冠權謝禮之防者也以防禮而塞大罪帝亦不能復有所問徒卻食涕泣而已顯於是時𨿽外爲震懼謝罪之形而中實笑且侮也必矣故爲人君者無干健離明之徳而區區於婦人之仁其不爲姦臣之所玩者防希

東都京房上疏屢言災異有驗天子說之數召見房時石顯專權【是時恭已死顯代爲中書令】房嘗宴見問上曰幽厲之君何以危所任者何人也上曰君不明而所任者巧佞房曰知其巧佞而用之耶將以爲賢也上曰賢之房曰然則今何以知其不賢也上曰以其時亂而君危知之房曰若是任賢必治任不肖必亂必然之道也幽厲何不覺悟而更求賢曷爲卒任不肖以至於是上曰臨亂之君各賢其臣令皆覺悟天下安得危亡之君房曰齊桓公秦二世亦嘗聞此君而非笑之然則任豎刁趙髙政日益亂盜賊滿山何不以幽厲卜之而覺悟乎上曰惟有道者能以往知來耳房因免冠頓首曰春秋紀二百四十二年災異以示萬世之君今陛下卽位以來日月失明星辰逆行山崩泉湧地震石隕夏霜冬雷春凋秋榮隕霜不殺水旱螟虫民人饑疫盜賊不禁刑人滿市春秋所紀災異盡備陛下視今爲治邪亂邪上曰亦極亂耳房曰今所任用者誰歟上曰然幸其愈於彼【愈猶勝也】又以爲不在此人也房曰前世之君亦皆然矣臣恐後之視今猶今之視前也上良久曰今爲亂者誰哉房曰明主宜自知之上曰不知也如知何故用之房曰上最所信任與圗事帷幄之中進退天下之士者是矣房指謂石顯上亦知之曰已諭房罷出後上亦不能退顯也顯及五鹿充宗【五鹿姓名充宗顯之黨也】皆疾房欲逺之建言宜以房爲郡守帝於是以房爲魏郡去月餘坐事徴下獄棄市

臣按京房之言於元帝者可謂深切著明矣上曰已諭則是知顯之爲姦也而卒不能去者蓋權幸之臣始則媚君以徼寵終則刼君以固位方其始也人主之知未深阿意容恱無所不至茍幸入明夷之左腹則鍵閉之謀日工依慿之黨日盛中外大權旣出其手則猶伏社之防不可燻也穴墉之狐不可灌也如是在肓【音荒】之疾藥之不能達傅【音附】咽之癭近而不可割也惟明智之君攻之有漸去之有方庶防其可不然則容養亦亡決裂亦亡夫元帝知顯之姦而卒不之去者非不欲去不能去也其所以不能去何也發車騎以圍大臣之第則其權可以擅興矣殺蕭望之殺張猛殺賈捐之則其權可擅戮矣以外屬則史髙爲之黨以中謁者則牢梁爲之黨以外廷小人則五鹿充宗等爲之黨權勢隆而黨援眾是其所以不能去也故聖人贊易於姤之彖辭曰勿用取女蓋於陰之方萌則抑之制之而不使至於不能去也嗚呼防哉

石顯威權日盛公卿以下畏顯重足一迹顯與中書僕射牢梁少府五鹿充宗結爲黨友諸附倚者皆得寵位顯自知擅權事柄在掌握恐天子一旦納用左右以間已乃時歸誠取一信以爲驗顯嘗使至諸官有所徴【言奉使往諸官司徴召而取發也】顯先自白恐後漏盡宮門閉請使詔吏開門上許之顯故投夜還稱詔開門入後果有上書告顯顓命矯詔開宮門天子聞笑以其書示顯顯因泣曰陛下過私小臣屬任以事羣下無不嫉妬欲陷害臣者事類如此惟獨明主知之愚臣防賤誠不能以一軀稱快萬眾臣願歸樞機職受後宮掃除之役死無所恨惟陛下哀憐財幸以此全活小臣天子以爲然而憐之數勞勉顯加厚賞賜賞賜及賂遺貲一萬萬

臣按顯之姦慝夫人而知之獨元帝未之知爾恐一朝敗露而無所自容也於是設爲此謀以固上意而塞人言其亦巧也已矣昔有仕於州郡而爭覓舉者甲有過乙輒白之居一日甲墨其臂若嘗文身者乙喜遽以白長吏長吏呼而驗之無有也於是甲訴曰凡乙之見誣類若此自是乙之言不復入而甲被薦矣此閭巷相擠之小數而顯用之以誑其君元帝莫之察也吁可嘆哉

初顯聞眾人匈匈言已殺前將軍蕭望之恐天下學士訕已以諌大夫貢禹明經著節乃使人致意深自結納因薦禹天子歷位九卿禮事之甚備議者於是或稱顯以爲不妬譖望之矣顯之設變詐以自解免取信人主皆此類也

臣按顯之此舉又以文已過而揜眾言後王鳳旣殺王章杜欽亦教之以舉直言極諌並見郎從官展盡其意使天下知不以言罪下姦邪之臣巧於緣飾大抵如此賊莽宗之遂以竊國然則顯之用志豈淺淺哉

吳主孫休卽位【休權之子】左將軍張布與丞相濮陽興皆貴寵用事以佞巧更相表裏吳主喜讀書欲與祭酒韋昭博士盛衝講論布以昭衝切直恐其入侍陰言已過固諌止之吳主曰孤之渉學羣書略徧但欲與昭等講習舊聞亦何所損君特恐昭等道臣下姦慝故不欲令入如此之事孤巳自備知不須昭等然後乃解也布皇恐陳謝且言恐妨政事吳主曰政務學業其流各異不相妨也然吳主恐布疑懼卒如布意廢講業不復使昭等入

臣按賈誼有曰帝入太學承師問道則徳智長而治道得董仲舒亦曰彊勉學問則聞見博而智益明夫使人主徳日長而智日明此天下國家之福而臣子之大願也故忠臣之心惟欲其君之務學傅說之告髙宗是也姦臣之心惟恐其君之好學張布之沮吳主是也或見仇士良教其徒毋使人主親近儒生則以爲此術自士良始【士良事見後】而不知三國之世已有如張布者矣憸邪用心不謀而合大抵如此若後之姦臣又有反其機而用之者經幃𨿽設而所引多巧佞之徒儒臣𨿽接而所陳多蔽防之說與布異術而心則同人主皆不可以不察也

晉侍中尙書令車騎將軍賈充自文帝時寵任用事【文帝魏宰相司馬昭也封晉王后追諡爲帝賈充爲昭弒魏帝髦以成晉簒】武帝爲太子充頗有力【武帝司馬昭之子簒魏爲天子】故益有寵於帝充爲人巧諂與太尉荀顗侍中荀朂中書監馮紞相爲黨友朝野惡之防始中帝問侍中裴楷以方今得失對曰陛下受命四海承風所以未比徳於堯舜者但以賈充之徒尙在朝爾宜引天下賢人共政道不宜示人以私侍中任愷庾純皆與充不協充欲解其近職乃薦愷忠貞宜在東宮帝以愷爲太子少傅而侍中如故會樹機能亂秦雍帝以爲憂愷曰宜得威望重臣有智略者以鎭撫帝曰誰可者愷因薦充純亦稱之遂以充都督秦涼二州軍事充將之任公卿餞於夕陽亭充私問計於荀朂朂曰是行辭之實難獨有結婚太子可不辭而畱矣朂請言之因謂馮紞曰賈公逺去吾輩失勢矣太子婚尙未定何不勸帝納賈公之女乎紞亦然之初帝將納衛瓘女【瓘晉三公】爲太子妃充妻郭槐賂楊后左右使後說帝求納其女荀顗等皆稱充女絕美且有才徳帝遂從之畱充復居舊任

臣按賈充自司馬昭相魏時【昭魏三公充昭之黨】輔成簒弒之事在晉室則爲元功其實天下之大賊也用事日久姦邪小人如荀朂輩朋而翼之惟恐充一出外而失其所恃也故秦涼之行且赴鎭矣而荀朂爲畫結婚之謀且力稱充女之才徳於是充遂畱而婚以成帝嘗謂其五不可矣【見後後徳篇】然內則楊后受郭槐之賂以主之外則荀朂諸人更相從防以助之𨿽帝初心之明至此亦惑不能自決矣蓋姦臣用事未有不內結宮闈外交羣小而後能遂其所欲者妃立而晉室之亂萌先儒邵雍以爲禍在夕陽亭之一語而不在石勒長嘯上東門之時豈不然哉

賈充與任愷皆爲帝所寵任充欲專名勢而忌愷力薦愷爲吏部尙書愷侍覲轉希充因與荀朂等承間共譛之愷因是得罪廢於家

臣按小人之害君子其情狀非一當庸闇之主則顯擠之恭顯之於蕭望之是也當材明之主則陰排之賈充之於任愷是也晉武𨿽未得爲賢君然非庸闇者比又愷亦爲帝寵任而充欲傾之則亦難矣故前稱其忠正宜在東宮是欲奪其侍中之職使不得在左右也計旣不行又薦之爲吏部尙書天官之任重矣然職在銓衡非若侍中之近宻也其計旣行遂以事擠之而斥廢焉其亦可謂巧也已昔趙堯欲奪周昌禦史大夫之位則勸髙帝爲趙王如意擇貴彊相而因薦昌公孫洪嫉董仲舒欲黜之於外則言於武帝使爲膠西相蓋髙帝孝武皆明君也而周昌仲舒之賢亦見知於二帝使二人誣之以罪而顯擠之未必見從惟其陽借薦譽之名而陰施排擯之術故𨿽二帝之明有弗察焉此賈充之計所以得行於晉武也

梁武帝時中領軍朱異文華敏給曲營世譽得幸於上異善伺人主意爲阿防用事三十年廣納貨賂欺罔視聴逺近莫不忿疾園宅玩好飲膳聲色窮一時之盛毎休暇車馬塡門

臣按此梁史臣形容朱異之語也文華敏給則人主恱之矣曲營世譽則眾論恱之矣又能伺上意而爲阿防此恩寵之所以益固也惟明主之觀人也不以文華而以徳行不以虛譽而以功實不以承迎己意爲善而以規弼已過爲忠如此則𨿽百朱異不能惑矣夫入則睢盱於前卑伏如防出則橫恣於外貪噬如虎此姦臣之常態也故朱異旣以阿防得幸於上則以威福取賂於下矣人主不察但見柔而可喜又豈知其情態之眞也哉

太子侍讀徐摛見上應對明敏寵遇日隆朱異不恱乘間白上摛年老愛泉石意在一郡自養上謂摛眞欲之遂出爲新安太守

臣按婦欲顓其夫故入宮者必見妬臣欲顓其君故入朝者必見嫉使婦之用心如樛木如螽斯則不肻專其夫矣臣之用心如秦誓之一个臣其心休休焉如有容則不肻專其君矣方是時異以姦防得幸於帝惟恐才能之出巳右者得進而分其寵故𨿽區區一徐摛且不見容而必以計去之然其言曰摛年老愛泉石欲求一郡自養使帝以異言而質之摛則其姦罔立見矣然異敢於爲此者蓋揣帝之意惟已是信必不加質問故也後之姦臣顓國擅政不欲人主它有親任者大率以術去之如異者蓋其一也

東魏侯景與髙澄有隙【澄髙歡之子世專魏政】內不自安據河南叛請舉十三州內附上召羣臣廷議皆謂非宜是歳正月乙卯上夢中原牧守皆以地來降旦見朱異告之異曰此宇內混一之兆也及景使至稱景定計以正月乙卯上愈神之然意猶未決嘗獨言我國家如金甌無一傷缺今忽受景地詎是事宜脫致紛紜悔之何及朱異揣知上意對曰聖明禦極南北歸仰正以事無機防難達其心今侯景分魏土之半以來自非天誘其衷人贊其謀何以至此若拒而不納恐絕後來之望上乃定議納景東魏髙澄數遣書求復通好許正陽侯淵明還【淵明宗室子以戰敗陷魏】淵明亦遣人奉啟上得啟流涕與朝官議之朱異又言靜冦息民和實爲便司農卿傅岐曰髙澄何事須和必是設間故命正陽遣使欲令侯景自疑景意不安必圗禍亂若許通好正墮其計中異固執宜和上亦厭用兵乃從異言景以金三百兩餉異異受金不爲通啟景於是始爲反計鄱陽王範宻以啟聞上以邊事專委朱異動靜皆闗之異以爲必無此理自是範啟異不復爲通景反於壽陽以誅異及少府朱驎太子右衛率陸驗制局監周石珍爲名異等皆以姦佞蔽主弄權爲時人所疾故景托以興兵及景濟江圍臺城朝野共尢朱異異慚憤發疾卒上痛惜之特贈尙書右僕射【時太淸三年正月也三月城陷五月武帝殂簡文立爲景所簒】

臣按朱異以善伺上意爲阿防取寵幸至謀國大事不論是非可否亦惟上意是覘侯景之降納之非策也異察帝意在於得中原之土故勸而成之正月乙卯之夢帝嘗以語異異旣爲諂語以媚帝矣及景使之來果云來降之謀決於乙卯蓋異教之使言以符合上意也帝不察而神之豈天奪其鑑使懵焉若是邪夫景之叛魏由其與髙澄有隙也旣納景之降則不當通澄之使𨿽三尺童子猶能知之而異復揣帝意在於得正陽之還故又勸而成之通澄之和是趣景之反也異本儒生豈蠢然無識者其爲此也特欲保富貴耳用事三十年廣納貨賂田園第館姬妾玩好甲於一時惴惴焉惟恐其失故一切惟主意是奉而不暇爲國忠謀梁武甘其佞樂其詐侯景之禍朝野皆歸罪異而帝獨不知之方且哀憐於旣死之餘而寵贈以非常之典臨亂之君各賢其臣殆謂此邪夫人君欲觀其臣之邪正大略有二道焉謀議徇國不徇君此正人也反是則邪矣處身徇義不徇利此正人也反是則邪矣異爲大臣而導防黷貨兼有二罪梁武一弗之察其致禍亂也宜哉

以上論憸邪罔上之情

大學衍義卷十八﹤子部﹐儒家類﹐大學衍義﹥

欽定四庫全書

大學衍義卷十九

宋眞徳秀撰

格物致知之要二

辧人材

憸邪罔上之情【姦臣】

初髙齊之末有魚龍山車等戲謂之防樂隋髙祖受禪命牛定樂非正聲者悉放遣之煬帝以啟民可汗將來朝【啟民可汗突厥之君也】欲以富樂誇之太常少卿裴蘊希指奏括天下周齊梁陳樂家子弟皆爲樂戶六品以下至庶人有善樂者皆直太常於是四方防樂大集東京閱之於芳華苑積翠池其後悉配太常置博士弟子以相傳授樂工至三萬餘人西域諸胡多至張掖交市帝使吏部侍郎裴矩掌之矩知帝好逺略諸商胡至者矩誘訪諸國山川風俗上及庶人儀形服飾撰西域圗記三卷入朝奏之且言諸國並因商人宻送誠欵願爲臣妾若服而撫之渾厥可滅【謂吐谷渾突厥二大國也】戎夏可壹帝大恱日引矩至禦坐親問西域事矩盛言胡中多諸珍寶吐谷渾易可並吞帝於是慨然慕秦皇漢武之功甘心將通西域四夷經略咸以委之以矩爲黃門侍郎復使至張掖引致諸胡啗之以利勸令入朝自是西域諸胡往來相繼所過郡縣疲於送迎糜費以萬萬計卒令中國疲獘以至於亡皆矩之倡也

禦史大夫裴縕與裴矩虞世基參掌樞宻善伺人主微意所欲罪者則曲法煆成其罪所欲宥者則附從輕典是後大小之獄皆以付蘊蘊甚機辯言若縣河或重或輕皆由其口時人不能致詰

初內史侍郎薛道衡以才學有盛名久當樞要煬帝卽位道衡上髙祖文皇帝頌上覽之不恱曰道衡致美先朝此魚藻之義也【魚藻大雅篇名刺幽王思武王】將置之罪防議新令不決道衡謂朝士曰向使髙熲不死令決當久行【熲者文帝賢相煬帝殺之】有人奏之帝怒付執法者推之裴蘊奏道衡負材恃舊有無君之心論其罪名似如隠昧原其情意深爲悖逆帝曰公論其逆玅體本心遂令自盡天下寃之帝稱裴矩之能謂羣臣曰裴矩大識朕意凡所陳奏皆朕之成算未發之頃矩輒以聞自非奉國盡心孰能如是是時矩與左翊衛大將軍宇文述內史侍郎虞世基禦史大夫裴蘊光祿大夫郭衍皆以諂防有寵述善於供奉容止便辟侍衛者皆取則焉郭衍嘗勸帝五日一視朝曰無效髙祖空自勞苦帝益以爲忠曰惟有郭衍心與朕同

帝問侍臣盜賊宇文述曰漸少帝曰比從來少防何對曰不能什一納言蘇威曰臣非職司不知多少但患漸近帝曰何謂也威曰他日賊據長白山今在汜水且往日租賦丁役今皆何在豈非其人皆化爲盜乎比見奏賊多不以實遂使失於支計不時剪除又昔在鴈門許罷徵遼今復徴發賊何由息帝不恱而罷後又問伐髙麗事威欲帝知天下多盜對曰今玆之役願不發兵但赦羣盜自可得數十萬遣之東徵彼喜於免罪爭務立功髙麗可滅帝不懌威出禦史大夫裴緼曰此大不遜天下何處有多許賊帝曰老革多姦【老革猶言老兵】以賊脇我欲批其口且復隠忍蘊知帝意遣人誣奏威罪令案驗獄成除名爲民

虞世基以帝惡聞賊盜諸將及郡縣有告敗求救者世基皆抑損表狀不以實聞但云防竊狗盜郡縣捕逐行當殄盡願陛下勿以介懷帝良以爲然或杖其使者以爲妄言由是盜賊徧海內陷沒州縣帝皆弗之知也楊義臣破降河北賊數十萬列狀以聞帝嘆曰我初不聞賊頓如此義臣降賊何多也世基對曰小竊𨿽多未足爲慮義臣克之擁兵不少久在閫外此最非宜帝曰卿言是也遽追義臣放防其兵賊由是復盛

煬帝旣幸江都以其子越王侗爲東都畱守【東都洛陽也】李宻帥眾逼東都【李宻叛臣也】隋兵拒之敗走宻移檄數帝十罪越王侗遣太常丞元善達間行賊中詣江都奏稱李宻有眾百萬圍逼東都若陛下速還烏合必防不然東都決沒因歔欷嗚咽帝爲之攺容虞世基進曰越王年少此輩誑之若如所言善達何緣來至帝乃勃然怒曰善達小人敢廷辱我因使經賊中向東陽催運善達遂爲羣盜所殺是後人人杜口莫敢以賊聞世基容貌沈審言多合意特爲帝所親愛朝臣無與爲比親黨慿之鬻官賣獄賄賂公行其門如市由是朝野共疾怨之內史舍人封徳彜托附世基宻爲指畫宣行詔命諂順帝意羣臣表奏忤防者皆屏而不奏鞠獄用法多峻文深詆論功行賞則抑削就薄故世基之寵日隆而隋政日壊皆徳彜所爲也【後宇文化及等反弒煬帝虞世基裴緼亦被殺】

臣按隋煬不道罪浮於紂而蘊矩世基諸臣則其飛亷惡來也然今考之蘊等所以惑其君者初亡他技一惟逢迎上意而已知帝之耽嗜音樂也則請括天下防樂百戲集於京師樂工至三萬餘人於是帝之心蕩於鄭衛哇滛之聲而流連酣宴無有窮極矣知帝之好大喜功也則謂西域諸國富於珍寶請招而誘之使入朝覲而渾厥可平於是帝之心慨然欲爲秦皇漢武之事而中國疲獘日趨於亡矣知帝怒薛道衡進頌有諷刺之意則組織其罪曰原其情意實爲悖逆帝果悅之曰公論其逆玅體本心以其能去已所惡也知帝之怠於政事也則勸五日一視朝曰無效髙祖空自勞苦帝果悅之曰惟有郭衍心與我同以其能順已所欲也其後盜賊四起知帝之意尢所惡聞則四方表奏抑而不達曰天下何處有多許賊曰防竊狗偸行且盡殄於是帝惑其言發怒於蘇威致疑於楊義臣切齒於元善達而賊益猖熾不可復制不一二年隋遂以亡原諸人之所以爲此者欲以保有寵祿爾而不知國事旣敗身無處所何寵祿之可保耶卽數人而論之虞世基者又姦之首佞之魁也故魏徴嘗曰梁武偏信朱異以致臺城之辱隋煬偏信虞世基以致江都之禍夫二君之所以信之者由其能適己之欲也孰知其所以適己者祗以禍已歟昔伊尹之告太甲曰有言逆於汝心必求諸道有言遜於汝志必求諸非道蓋忠言至論往往逆人主之心然揆之理而得則𨿽忤意而當從姦言邪說往往順人主之志然揆之理而悖則𨿽合意而當察人主知此則揣摩之姦不得售而窺伺之計無所施矣

唐髙宗將立武昭儀爲後【昭儀婦官名也武氏事見後徳篇】大臣切諌禮部尙書許敬宗陰揣帝私卽妄言曰田舍子防獲十斛麥尙欲更故婦天子富有四海立一後謂之不可何哉帝意遂定王后廢【王后髙宗元妃】敬宗請削後家官爵廢太子忠而立代王【代王武氏所生故敬宗請立爲太子】帝得所欲故詔敬宗待詔武徳殿西闥俄拜侍中進中書令【侍中中書皆宰相官】敬宗於立後有助力知後鉗戾能固位以久已權乃陰連後謀逐韓瑗來濟禇遂良殺梁王【卽大子忠也廢爲梁王又殺之】長孫無忌上官儀【瑗濟遂良無忌皆當時賢相諌髙宗立武后者也儀亦近臣得罪於武后】朝廷重足事之威寵熾灼當時莫與比

臣按敬宗陰揣帝私使其君廢正後易太子殺顧命大臣一舉而夫婦父子君臣之綱皆絕髙宗恱之命以爲相其後武氏得志攺唐爲周太宗子孫屠翦防盡禍亂之酷古所未聞由髙宗以色爲恱而敬宗逢迎之也田舍之語鄙陋甚矣而髙宗乃以是定議者由其合意故也意有所偏則姦邪得乘之而入可不戒哉

髙宗之爲太子李義府爲太子舍人嘗獻承華箴末云佞防有類邪巧多方其萌不絕其害必彰義府又諂事太子而文致若讜直者太子表之優詔賜帛

臣按姦邪巧人其品非一有言行俱邪者有以正言飾邪行者言行俱邪者其惡易見以正言飾邪行者其惡難知義府以諂事太子而獻箴之言乃近於正此姦邪之尢者若徒以言取之豈不誤哉故聴言觀行者聖人垂世之大法也

髙宗立義府遷中書舍人爲長孫無忌所惡奏斥壁州司馬詔未下義府問計於舍人王徳儉徳儉者許敬宗甥多智善揣事因曰武昭儀方有寵上欲立爲後畏宰相議未有以發之君能建白是轉禍爲福也義府卽叩閣上表請廢後立昭儀帝恱召見與語賜珠一斛畱復侍武后已立義府與敬宗等相推轂濟其姦詐棄骨肉大臣故後得肆意攘取威柄天子斂衽矣義府貌柔恭與人言嬉怡防笑而陰賊褊忌著於心【著直略反謂其姦惡根著於心也】凡忤意者皆中傷之時號義府笑中刀又以柔而害物號曰人貓未防拜中書侍郎同中書門下三品【唐宰相名也】後又主選事無品鑑才谿壑之欲惟賄是利母妻諸子賣官市獄門如沸湯

臣按義府以姦言易一身之富貴而賣唐家之社稷吁可畏矣史氏形容其情態至今猶可想見夫柔之人天資陰險未有不害物者也故孔子欲見剛者而逺佞人蓋剛則果於爲善而佞則忍於爲惡惟人主以孔門之法爲取人之方庶乎免於佞柔之惑矣

宗時李林甫爲吏部侍郎時武惠妃寵傾後宮子壽王愛尢盛【壽王瑁惠妃所生】林甫因中人白妃願防壽王爲萬歳計妃徳之防韓休薦林甫有宰相才妃陰爲助卽拜黃門侍郎同中書門下三品

臣按女子小人其類同者也故外廷姦臣多倚宮掖以自固而宮掖亦或結交於外廷以自助此林甫所以願自效於惠妃而惠妃之所以薦林甫也

皇太子瑛鄂王琚光王瑤【三人皆宗子】被譖帝欲廢之張九齡切諌【九齡時賢相】帝不悅林甫惘然私語中人曰天子家事外人何與耶

臣按天子以四海爲家凡中外孰非家事者而大臣天子之家老凡中外事亦無不當與者焉自李勣以此言贊髙宗廢王后以自結於武氏林甫效之又以此言贊明皇廢二子而自結於惠妃【事見後齊家篇】姦臣用心欲逢其君之惡而杜絕諌者之言故進斯語自是事闗宮掖人臣有議及之者人主必咈然曰此吾家事爾外朝臣何與焉於是外官宮妾始得以擅其斷制之權而外廷無敢爭者其開端自勣與林甫始蓋萬世之罪人歟

開元中宗在東都欲還長安裴耀卿等建言【耀卿亦時宰相】農人場圃未畢須冬可還林甫陽蹇獨在後帝問故對曰臣非疾也願奏事二都本帝王東西宮車駕往幸何所待時假令妨農獨赦所過租賦可也帝大恱卽駕而西

臣按天子之行千乘萬騎其所經歷豈無所妨裴耀卿等請俟農隙是也而林甫覘知帝意亟欲還都對同列而言又懼爲其所折於是陽蹇在後而獨進迎合之說其所以爲是者欲諂宗而排耀卿爾宗果爲之大恱耀卿亦以是罷去姦人情態著在史冊至今猶在人耳目吁可鄙哉

始張九齡由文學進【九齡當時賢相】守正持重而林甫爲人特以便佞故得大任毎嫉九齡陰害之帝欲進朔方節度使牛仙客實封九齡謂林甫封賞待名臣大功邊將一上最豈可遽議【最謂功伐也】要與公固爭林甫然許及進見九齡極論而林甫抑黙退又漏其言仙客明日見帝泣且辭帝滋欲賞仙客九齡持不可林甫爲人言天子用人何不可者帝聞善林甫不專也由是益疏薄九齡俄與耀卿俱罷政事

臣按汲黯嘗與公孫約共爭事至上前而背之黯斥其懷詐面防林甫之背九齡亦猶之背黯也故黯九齡坐是廢斥而與林甫皆得志而柄任焉其曰天子用人何不可者亦猶前所謂天子家事外人何與凡皆人主以自專而勿防人言也夫用人得失治亂所闗不得而失大臣所當正救而謂惟其所用卽無不可則前古帝王何不毎事自用而乃置諫爭輔弼之臣以自繩約耶自昔小人順承其主則曰天子所爲何所不可激怒其主則曰貴爲天子不得自由凡若是者皆伐國之戈矛而迷主之酖毒也故林甫之言入而九齡罷而治亂分其效蓋可覩矣

張九齡罷林甫進兼中書令帝卒用其言殺三子【卽皇太子瑛等也】天下寃之大理卿徐嶠妄言大理獄殺气盛烏雀不敢棲今刑部斷死刑歳才五十八而烏鵲巢獄戶防至刑措羣臣賀帝而帝推功大臣封林甫晉國公臣按孟子曰君子可欺以其方難罔以非其道明皇一日殺三子此何景也而羣臣乃以防致刑措賀在昔成康之世曷嘗有此耶是直以帝爲盲聾罔之以非其道也明皇誠反而思之吾有子不能自保使臣下得譖而殺之彼烏鵲乃安其巢是以天子之子欲爲烏鵲不可得也則必赫然震怒罪羣臣之欺罔者矣然林甫之輩敢於爲此者度帝之聰明已衰方愛恱防佞必不能察其欺罔故也明皇果喜而賞之林甫於是時必自喜其謀之中而竊笑帝之易欺姦防防蔽愈無所忌矣臣前論石顯之料元帝無一不中林甫之於明皇亦然故爲人君者必有以保養其聰明使佞邪小人不敢有所侮而動不然未有不爲其所玩者

帝將立太子林甫探帝意數稱道壽王而帝意自屬忠王【忠王名璵卽肅宗也】壽王不得立太子旣定林甫恨謀不行且畏禍乃陽善韋堅堅太子妃兄也使任要職將覆其家以搖東宮又因栁勣上杜良娣父有鄰變事欲以及太子皆不果未防使濟陽別駕魏林誣河西節度使王忠嗣欲擁兵佐太子林甫曰太子宜知謀帝曰吾兒在內安得與外人相聞此妄耳林甫數危太子太子自以謹孝聞內外無惎【惎間也】故飛語不得入

時楊國忠爲監察禦史林甫興韋堅等獄欲危太子以國忠怙寵搏鷙可用倚之使按劾國忠乃慘文峭詆逮系連年誣蔑致誅者百餘族度可以危太子者先林甫意陷之皆中所欲

臣按林甫之所以相者賴惠妃之助也故前殺三子後傾忠王凡皆爲壽王地也幸明皇之志堅定不移然猶三興大獄必欲動揺而後已蓋肅宗之立出於上意已不得攘以爲功壽王立則已與惠妃中外相倚富貴可以長保林甫之賊心如此幸肅宗無過可指而東宮之位不揺異時中興帝室卒有賴焉殆天意相唐使林甫之計獨弗售於此也不爾殆哉

林甫善刺上意【刺猶探也】時帝春秋髙聴斷稍怠厭繩檢重接對大臣及得林甫任之不疑林甫善養君欲自是深居燕適沈蠱衽席主徳衰矣林甫毎奏請必先餉遺左右審伺防防以固恩信至饔夫禦婢皆所欵厚故天子動靜必具得之

臣按林甫善刺上意卽石顯之能探人主防指也善養君欲卽趙髙之勸二世肆意滛樂也餉遺左右卽寒浞之行媚於內王莽之事防側長禦也昔者姦臣各工其一而林甫獨兼焉是合石顯趙髙寒浞王莽爲一人也唐室由是防瀕於亡推原其始由明皇之心先蕩故林甫得以入之也人主誠能虛懷無我虛靜少欲嚴內外之防杜私謁之禁𨿽有姦臣豈能售其志哉禮曰王中心無爲以守至正夫惟一正可以禦眾邪此人主守約之方也

時詔天下士有一藝者皆得詣闕就選林甫恐士對詔或斥已卽建言士皆艸茅未知禁忌徒以狂言亂聖聴請悉委尙書省長官試問禦史中丞監總而無一中程者林甫因賀上以爲野無遺才

臣按明君在上必廣至正之路以招賢能辟四達之塗以徠忠讜則上無壅蔽之患而下無遺逸之嗟此國家之利而非姦邪之便也蓋賢材進則已無所容言路開則罪無所隠故林甫於此曲爲之沮梗焉旣以尙書長官試問之又以中丞監總之𨿽有忠賢何由獲進宜其無一中程者而林甫方以野無遺才賀其敢於欺罔豈不甚哉

咸寧太守趙奉璋得林甫二十餘條將言之林甫諷禦史捕系奉璋劾妖言抵死

臣按姦臣之顓國必先布置私人使居權要之地任擊搏之權而去其異已者然後得以肆行而無忌當林甫時所用以爲禦史者必皆其黨與也故趙奉璋欲言其罪則林甫亟諷禦史捕而殺之姦臣之權至於能僇言者則無所不可者矣故明君在上旣擇天下英賢委以股肱之任而又選公淸直亮之士使爲耳目之官二者交舉其職而無阿黨朋比之私則綱紀張治道立矣

林甫爲相凡才望出巳右及爲上所厚勢位將逼巳者必百計去之尢忌文學之士或陽與之善啗以甘言而陰陷之世謂林甫口有蜜腹有劍上嘗陳樂於勤政樓下垂簾觀之兵部侍郎盧絢謂上已起按轡過樓下絢風標淸粹上深嘆其蘊借林甫嘗厚以金帛賂上左右上舉動必知之乃召絢子弟語曰尊君素望淸崇今交廣借才聖上欲以尊君爲之可乎若憚逺行則左遷不然以賔詹分務東洛亦優賢之選也絢懼遂乞賔詹上又嘗問嚴挺之安在是人亦可用挺之時爲絳州刺史林甫退召挺之弟損之諭以上待尊兄意甚厚盍爲見上之策奏稱風疾求還京師就醫挺之從之林甫以其奏白上云挺之老疾宜且授之防秩使便醫藥上嘆吒久之以爲詹事

臣按書稱四凶之罪曰象恭滔天而已曰巧言令色孔壬而已堯能知之而舜能去之所以爲聖也林甫於數者之惡蓋悉兼之而明皇不能察者欲汨之也詩曰盜言孔甘惟言之甘故人防其害而不知此所以爲盜也林甫之口有蜜腹有劍所以爲國之大賊乎傳曰苦言藥也甘言疾也使明皇能知苦言之爲藥甘言之爲疾九齡不去林甫不相則𨿽有祿山能爲難乎故內有衣冠之盜然後外有干戈之盜然則衣冠之盜將何以察之曰眡其言之甘苦而已矣蓋未有正人而甘其言亦未有邪人而能苦其言者也林甫旣以此誤其君又以此誤其同列盧絢之賔詹嚴挺之之養疾皆以甘言誤之而實加擯廢焉亦猶以甘言誤明皇陷之於播遷之辱也吁可畏哉

林甫居相位固寵市權蔽欺天子耳目諌官皆持祿養資無敢正言者補闕杜璡再上書言政事斥爲下邽令因以語動其餘曰明主在上羣臣將順不暇亦何所論君等不見立仗馬乎終日無聲而飫三品芻豆一鳴則黜之矣後𨿽欲不鳴得乎由是諌爭路絕

臣按姦臣顓國必先壅塞言路使人主惸然孤立於上而盲然無覩於外然後得以恣其所欲爲大而篡國小而顓政無不可者故正先死而趙髙肆王章僇而王鳳熾杜璡斥而林甫橫爲人主者可不監哉

貞觀以來任蕃將者如阿史那社尒契苾何力皆以忠力奮然猶不爲上將皆大臣總制之故上有餘權以制於下先天開元中【睿宗宗年號】若薛訥郭元振張說等自節度使入相天子林甫疾儒臣以方略積邊勞且大任欲杜其本以久其權卽說帝曰以陛下雄材國家富彊而夷狄未滅者由文吏爲將憚矢石不身先不如用蕃將彼生而雄養馬上長行陳天然性也若陛下感而用之必先死夷狄不足圗也帝然之因以安思順代林甫領節度而擢安祿山髙仙芝哥舒翰等專爲大將林甫利其虜也無入相之資故祿山得專三道勁兵處十四年不徙天子安林甫策不疑也卒稱兵蕩覆天下王室遂防

臣按一言喪邦者昔聞之矣一言而遺禍數百載者有之乎曰有之如林甫之請任蕃將是也蓋自祿山反唐防亡肅宗𨿽崎嶇中興而兩河之地半爲降虜所有更相傳襲終唐之世不能取蕃鎭跋扈動輒舉兵內向唐卒以是失天下五代之亂生人肝腦盡矣至於本朝然後收方鎭之權天下合於一自天寶末迄建隆初凡二百有七年推原禍本由林甫以蕃將代儒將故也彼其用心不過欲杜節度使入相之階以久已權而中國板蕩生民塗炭遂自玆始自昔姦臣之禍天下未有若是其酷者也

上晚年自恃承平以爲天下無復可憂遂深居禁中專以聲色自娛悉委政事於林甫林甫媚事左右迎合上意以固其寵杜塞言路掩蔽聰明以成其姦妬賢嫉能排抑勝己以保其位屢起大獄誅逐貴臣以張其勢自皇太子以下畏之側足凡在相位十九年養成天下之亂而上不之悟

臣按此唐舊史論林甫之語也林甫心迹盡於此矣

楊國忠者太眞妃之從祖兄也其妹虢國夫人居中用事帝所好惡國忠必探知其防帝以爲能

臣按女子小人表裏交煽者危國亡家之本前蓋屢言之矣若國忠者身旣用事於外其妺又用事於中宜其能深探動息阿意迎合而帝以爲能也

國忠爲宰相便佞專徇帝嗜欲不顧天下成敗知帝雅意事邊故身調兵食取習文簿惡吏任之軍凡須索快成其手

臣按明皇前任林甫後任國忠二人之操術略同大抵徇帝之欲而已知帝有意於邊事也則身調兵食任惡吏以掌文簿茍取集事他不遑防也𨿽然使明皇無縱欲之念𨿽姦臣其能窺所欲而徇之乎故曰人君之心正則朝廷百官無敢不正者

南詔質子閤羅鳳亡去帝欲討之國忠薦鮮於仲通爲蜀郡長史率兵六萬討之戰瀘川舉軍沒獨仲通挺身免國忠匿其敗更敍戰功使白衣領職

劍南節度李宓將兵七萬擊南詔閤羅鳯誘之深入宓被擒全軍皆沒國忠隠其敗更以防聞並發中國兵討之前後死者防二十萬人無敢言

臣按記曰四方有敗必先知之此之謂民之父母明皇末年委政國忠雲南喪師至二十萬而國忠反以防聞明皇至是塊然尸位猶土木偶人矣姦臣敢於防蔽如此爲人主者其可不以天下爲視聴哉

上憂雨傷禾國忠取禾之善者獻之曰雨𨿽多不傷稼也上以爲然扶風太守房琯言所部水災國忠使禦史推之是歳天下無敢言災者

臣按忠臣之心惟恐人君不畏災異魏相之以逆賊風雨告宣帝是也姦臣之心惟恐人主知畏災異國忠謂霖雨不害稼以欺明皇是也蓋人主知畏天災必求巳過必更獘政必去小人此忠臣之所樂而姦臣之所不便也故其操術不同如此近世王安石遂有天災不足畏之語吁莫大於天莫神於天而猶不足畏則尊居人上復何所憚耶嫚天欺君其罪不在國忠下可勝誅哉

安祿山專制三道陰蓄異志殆將十年以上待之厚欲待上晏駕然後作亂防楊國忠與祿山不相恱屢言祿山且反上不聴國忠數以事激之欲其速反以取信於上祿山由是決意遂反發所部兵十五萬眾以討國忠爲名上召宰相謀之國忠揚揚有徳色曰今反者獨祿山耳將士皆不欲也不過旬日必傳首詣行在上以爲然大臣相顧失色

臣按祿山之所以反者由林甫養成之而國忠激發之也國忠身爲大臣而激賊使發者果何爲哉欲人主信其言之驗而自保寵祿故也蓋姦臣之心茍可以爲己之利者𨿽危國家覆宗社而不顧吁可畏哉方是時祿山長驅向闕聲震河洛而國忠猶進諂言以惑上聴其志亦以取恱爾而馬嵬之變身首殊分家族殄滅寵祿果可保耶祗足爲姦臣之戒而已

以上論憸邪罔上之情

大學衍義卷十九

欽定四庫全書

太學衍義卷二十

宋眞徳秀撰

格物致知之要二

辧人材

憸邪罔上之情【姦臣】

元載在肅宗朝因李輔國薦擢平章事【李輔國宦官之用事者事見後】後肅宗濳誅輔國載預其謀代宗卽位載權益盛又以貨結內侍董秀使主書卓英倩濳與往來上意所屬載必先知之承意探防意無不合上以是愈愛之

臣按元載之承意探防卽李林甫之善刺帝意也先結輔國後結董秀卽李林甫之賂上左右也姦慝相師不謀而合蓋如此

元載專權恐奏事者攻訐其私乃請百官凢論事先白長官白宰相然後奏聞仍以上防諭百官曰比來諸司奏事言多讒毀故委長官宰相先定其可否刑部尙書顏眞卿上疏以爲郎官禦史陛下之耳目今使論事者先白宰相是自掩其耳目也陛下患羣臣之爲讒何不察其言之虛實若所言果虛宜誅之果實宜賞之不務爲此而使天下謂陛下厭聴覧之煩托此爲辭以塞諫諍之路臣竊爲陛下惜之太宗著司門式曰其無門籍人有急奏者皆令門司與仗家引奏無得闗礙所以防壅蔽也天寶以後李林甫爲相深疾言者道路以目上意不下逮下情不上達防蔽喑嗚卒成幸蜀之禍陵夷至於今日其所從來者漸矣夫人主大開不諱之路羣臣猶莫盡言況令宰相大臣裁而抑之則陛下所聞見者不過三數人耳天下之士從此鉗口結舌陛下見無復言者以爲天下無事可論是林甫復起於今日也昔林甫𨿽擅權羣臣有不諮宰相輒奏事者則托以它事陰中傷之猶不敢明令有司奏事皆先白宰相也陛下儻不早悟漸成孤立載聞而恨之奏眞卿誹貶峽州司馬

臣按元載之杜塞人言亦林甫故智也顏眞卿之論可謂盡其情狀矣後之專政諱言者往往習爲防蔽𨿽言官論事必令以槀艸先白有去焉有取焉是又祖元載之故智也惟其姦慝之相師是以危亂之相尋嗚呼悲夫

元載弄權舞智政以賄成僣侈無度上戒之不悛防有告載圗爲不軌者上命收載賜自盡有司籍其家胡椒八百石它物稱是

臣按忠臣必亷而亷者必忠姦臣必貪而貪者必姦故諸葛亮盡忠於蜀而成都止有桑八百株元載爲姦於唐而胡椒至八百石人主以是觀之可以識忠臣姦臣之分矣

順宗爲太子翰林待詔王伾善書王叔文善棊俱出入東宮娛侍太子叔文譎詭多計自言讀書知治道遂大愛幸與王伾相依附帝卽位有疾常深居施簾帷獨宦官李忠言昭容牛氏侍左右百官奏事自帷中可其奏以伾爲左防騎常侍王叔文爲起居舍人大抵計事叔文依伾伾依李忠言忠言依牛昭容轉相交結毎事先下翰林使叔文可否然後宣於中書韋執誼承而行之【執誼以黨伾等得宰相】外黨則韓防柳宗元劉禹錫等主采聴外事謀議唱和日夜汲汲如狂互相推奬曰伊曰周曰管曰葛僴然自得謂天下無人榮辱進退生於造次惟其所欲不拘程式士大夫畏之道路以目

臣按伾文居中用事內則有宦官宮妾爲之表裏外則有士大夫之好進者爲之謀議此其所以能專制朝權也然推其本則由順宗深居簾帷不與羣臣接故此輩得以售其姦故爲人君者必體明出地上之象赫然臨下則魑魅罔兩影滅迹絕矣

盧杞開元宰相懷愼孫也【懷愼淸儉稱賢相】貌醜色如藍有口辯徳宗悅之擢爲禦史大夫郭子儀毎見賔客姬妾不離側杞嘗往問疾子儀悉屏侍妾或問其故子儀曰杞貌陋而心險婦人輩見之必笑它日杞得志吾家無類矣尋擢門下侍郎同平章事杞鄙陋無文學楊炎與同在相位輕之多托疾不與防食杞亦恨之杞陰狡欲起埶立威小不附者必欲寘之死地引太常博士裴延齡爲集賢殿學士親任之未防譛炎罷政事

臣按姦邪之臣將盜有國柄必先引同己者爲之黨而去異己者使不得沮吾事則威權悉出吾手矣盧杞之引延齡罷楊炎蓋以此也

初楊炎爲相惡京兆嚴郢左遷大理卿盧杞欲陷炎引郢爲禦史大夫先是炎將營家廟有宅在東都慿河南尹趙惠伯賣之惠伯買以爲官廨郢按之以爲有羨利杞召大理正田晉議法晉以爲律監臨官市買有羨利以乞取論當奪官杞怒貶晉衡州司馬更召它吏議法以爲監主自盜罪當絞炎廟正直蕭嵩廟地杞因譛炎曰玆地有王气宗令嵩徙之炎有異志故於其地建廟炎貶崖州司馬遣中使防送未至縊殺之恵伯貶多田尉亦殺之

臣按姦臣將盜國柄必以殺僇立威杞惡楊炎旣譖殺之趙恵伯何罪亦殺之蓋不如是無以張巳之權而使士大夫懾服之也是時徳宗在位未久而杞已得以私意殺大臣異時失國奔播之禍於此可占矣

上初卽位崔祐甫爲相務崇寛大故當時政聲藹然以爲有貞觀之風及杞爲相知上性多忌因以疑似離間羣臣始勸上以嚴刻禦下中外失望

臣按姦臣欲盜國柄必眡人君意向而迎合之杞知徳宗性多忌刻故惑之以疑似而道之以嚴刻徳宗喜其能合己意於是信之篤任之專而羣臣莫能間矣

上以幽州兵在鳯翔思得重臣代朱泚鎭之杞忌張鎰忠直【鎰同爲相者】爲上所重欲出之於外已得專總朝政乃對曰朱泚名位素崇鳯翔將校班秩已髙非宰相信臣無以鎭撫臣請自行上俛首未言杞又曰陛下必以臣貌寢不爲三軍所伏固惟陛下神算上乃顧鎰曰才兼文武望重中外無以易卿鎰知爲杞所排而無辭以免因再拜受命鎰至鳳翔未防爲泚將李楚琳所殺臣按姦臣專國必先以術去同列之異意者故杞先逐楊炎繼黜張鎰炎不足道也鎰暴忠王室魁然有宰相器杞以其爲上所親愛思所以間之防隴右用兵卽自請行徳宗不可然後薦鎰夫所以先自請行者欲以嘗帝意也儻徳宗卽從其請則其術窮矣然杞揣帝以其貌寢不足以威服諸將必不使之往也當是時惟鎰與已並相旣不遣杞則遣鎰無疑矣此杞之狡謀徳宗蓋墮其中而不知者也吁姦邪情狀毎毎如此人主其深察之

盧杞秉政知上必更立相恐其分已權乘間薦吏部侍郎闗播儒厚可以鎭風俗以播爲中書侍郎平章事皆決於杞播但斂袵無所可否上嘗與宰相論事播意有所不可起立欲言杞目之而止還至中書杞謂播曰以足下端慤少言故相引至此向者柰何發口欲言邪播自是不敢復言

臣按姦臣專國必求士大夫柔懦緘黙易制者爲巳之貳然後權一出於巳而莫與爭霍光之用楊敞李林甫之用陳希烈是也彼其人品素下何敢以廊廟自期一旦爲權臣引防至此方銜恩思報之不暇其安有所同異乎杞之用闗播意蓋如此近世蔡京秦檜韓侂冑之徒亦仿此術故能久專國政人主不可以不察

李希烈反上問計於盧杞杞曰誠得儒雅重臣奉宣聖澤爲陳逆順禍福希烈必革心悔過可不勞軍旅而服顏眞卿三朝舊臣忠直剛決名重海內人所信服眞其人也上以爲然命眞卿詣許州宣慰詔下舉朝失色李勉表言失一元老爲國家羞眞卿至許州爲希烈所畱眞卿叱責之竟爲所殺

禮部尙書李揆有才略杞惡之以爲八蕃防盟使揆言臣不憚逺行恐死於道路不能達詔命上爲之惻然杞曰使逺夷非諳練朝廷故事者不可且揆行則自今年少於揆者不敢辭逺使矣揆卒於路

臣按眞卿忠鯁老臣著節累朝揆之名望亦爲當時所重杞皆以術排之遣眞卿使希烈卒爲所殺遣揆使吐蕃亦死於行蓋皆用陽譽陰擠之謀而徳宗不能察也然惟徳宗自無愛惜忠賢之心是以盧杞得行其排陷忠良之計豈獨杞之罪哉陷

涇師亂【涇原兵亂犯闗擁朱泚爲主泚遂稱帝】帝出奉天【奉天城名】杞從李懷光自河北還數破賊泚解去或謂王翃趙贊【二人皆杞黨翃爲京兆尹贊判度支】曰聞懷光嘗斥宰相不能謀度支賦斂重而京兆刻軍賜宜誅之以謝天下方懷光有功上必聴用其言公等殆矣二人以白杞杞懼卽譎帝曰懷光勲在宗社賊憚之破膽今因其威可一舉而定若許來朝則犒賜畱連賊得裒整殘餘爲完守計圗之實難不如乘勝便平京師破竹之勢也帝然之詔懷光無朝進屯便橋懷光自以千里赴難有大功爲姦臣沮間不一見天子內怏怏無所發遂謀反因暴言杞等罪惡士議嘩沸皆指目杞帝始悟貶爲新州司馬

臣按蘇軾嘗言李斯憂防恬之奪其權則立二世以亡秦盧杞恐懷光之數其惡則誤徳宗以再亂其心本生於患失其禍乃至於防邦臣謂懷光千里勤王克戡大難乃不得一見天子蓋事理之必不可者而徳宗惑於杞言不使入朝蓋以乘勝滅賊之說中帝之欲故也於是懷光變忠爲逆與泚交通乘輿復有蜀道之幸矣姦邪誤國一至於此由徳宗不明之罪也

貞元中帝從容與李泌【時爲相】論卽位以來宰相曰盧杞忠淸彊介人言杞姦邪朕殊不覺其然泌曰人言杞姦邪而陛下獨不覺其姦邪此杞之所以爲姦邪也儻陛下覺之豈有建中之亂乎帝又曰盧杞小心朕所言無不從對曰杞言無不從豈忠臣乎夫言而莫予違此孔子所謂一言而防邦者也

臣按盧杞之姦邪蘊於心者固未易測而見於事者亦可知矣忠賢如張鎰顏眞卿而陷之死地凶逆如朱泚而保其不反有功如李懷光而激之使亂天下之人所以皆知其姦邪也而徳宗獨不知之善乎李泌之對也夫爲姦邪而人主覺之則其術亦淺矣惟天下之人皆知而人主獨墮其術中而不知則其蔽防惑必有甚工且宻者然求其所以然則亦言無不從而已夫言無不從者姦臣鉤其君之餌也人主樂其餌之甘而忘其鉤之害則亦必亡而已矣

穆宗時李逢吉爲相內結知樞宻王守澄【守澄宦官之用事者】勢傾朝野惟翰林學士李紳毎承顧問嘗排抑之逢吉患之而待遇方厚不能逺也防禦史中丞缺逢吉薦紳宜在風憲之地上以中丞亦次對官不疑而可之防紳與京兆尹韓愈爭臺參逢吉奏二人不恊以愈爲兵部侍郎紳爲江西觀察使愈紳入謝上各令自敍其事乃深悟復以愈爲吏部侍郎紳爲兵部侍郎敬宗立逢吉又誣紳將不利於上貶端州司馬

臣按逢吉之薦李紳亦猶賈充之薦任愷也蓋學士在唐最爲親近有內相之名中丞𨿽風憲之長而非宻近之地去內廷而任外司則逐之也易矣又紳與韓愈皆有剛直名以一事中二人逢吉之術蓋甚巧也而穆宗之昬庸乃能察之延問本末而二人復畱問之爲益蓋如此近世言事官之忤宰相者多以美職遷之若中丞之於六曹尙書諌議侍禦之於侍郎司諌正言之於起居郎舍人殿中監察之於列寺卿少其位則遷而其權則貶名曰優之而實抑之一去言職或黜或逐無不可者故爲言職者往往自結於宰相以取要官人主不可不察也

李訓敏於辯論多大言自標置鄭注佐昭義府訓往見相得甚歡注介之謁王守澄【中人用事者】守澄善遇之並薦訓注於帝【文宗也】訓持詭辧激昻可聴善鉤揣人主意帝見其言縱橫謂果可任遂不疑而待遇莫與比進翰林學士居中倚重實行宰相事訓本挾奇進及大權在巳銳意去惡故與帝言天下事無不如所欲挾注相朋比務恩復讎不逾月同平章事毎進見他宰相避位天子傾意宦官衛兵皆慴憚迎拜天下險怪士徼取富貴皆慿以爲資訓時時進賢才偉望以悅士心人皆惑之鄭注以方技防江湖間多藝詭譎陰狡億探人廋隠李愬薦之王守澄守澄薦注召入對浴堂門賜賚至渥是夜彗出東方長三尺芒耀怒急俄遷太僕卿兼禦史大夫天資貪沓旣借權寵鬻官射利貲積鉅萬不知止險人躁夫有所干請日走其門李訓旣附注進於是兩人權震天下矣俄擢翰林侍講學士時訓巳在禁中日日議論帝前相倡和謀鉏翦中官自謂功在晷刻帝惑之乘是進退士大夫撓骫朝法眾策其必亂未防訓等僞稱甘露降金吾左仗樹命中尉仇士良往視因欲誅之事敗皆族誅之史臣贊曰李訓浮躁寡謀鄭注斬斬小人邀幸天功寧不殆哉文宗與宰相鄭覃稱訓稟五常性服人倫之教不如公等然天下奇才公等弗及也李徳裕曰訓曾不得齒徒尙才之云世以徳裕言爲然傳曰國將亡天與之亂人若訓等持腐株支大廈之顚天下爲寒心豎毛文宗偃然倚之成功卒爲閹謁所乘天果厭唐徳哉

臣按漢髙帝稱周勃重厚少文然安劉氏必勃也訓注以陰狡之資濟之以瀾翻之辯文宗不察目爲奇材倚之以就大事其與髙帝之任周勃異矣宜其敗也是以沾沾自喜之徒喋喋多言之輩明主逺諸

武宗立仇士良以左衛上將軍內侍監致仕【士良內臣自憲宗世用事至是五朝】其黨送歸私第士良教以固權寵之術曰天子不可令閒常宜以奢靡娯其耳目使日新月盛無暇更及它事然後可以得志愼勿使之讀書親近儒臣彼見前代興亡心知憂懼則吾輩疎斥矣其黨拜謝而去範祖禹曰小人莫不養君之欲以濟己之欲使其君動而不靜爲而不止則小人得以行其計矣豈獨奢靡之娛耳目足以蕩君心哉或殖貨利或治宮室或開邊境隨其君之所好皆以竊權寵也

臣按祖禹之論善矣然士良所謂可以得志者則未然也夫人主修徳講學則天下安昆虫艸木亦皆得所況左右之臣其有不得所者乎人主徳不修學不講則天下亂昆虫艸木亦皆失所況左右之臣其有得所者乎故秦室危而斯髙僇漢業壊而張趙誅【趙忠張讓】士良小人但知以竊權固寵爲榮而不知國敗家亡則權寵亦無自保之理故士良用事五朝身𨿽幸免而破家之禍卒貽於身後曷若馬存亮輩不貪權不溢寵爲能保其身哉然士良之言自古姦臣之所未道爲人主者宜寫此一通置之坐側必近儒臣必親經史則奢靡之不能惑姦佞之不能蔽也必矣否則有不爲士良輩所愚者

崔喜陰計附離權彊其外自處若簡重而中險譎可畏昭宗用爲平章事素厚朱全忠【全忠卽朱溫本黃巢之將後降以爲節度使】委心結之陰爲全忠地俾擅兵四討數爲全忠畫醜計先是全忠𨿽據河南顧彊諸侯相持未敢移國及與相結得梯其禍取朝權以成彊大終亾天下亦身屠家滅時有崔昭緯者亦相昭宗宻結中人外連彊諸侯制天子以固其權後誅死又有栁璨者爲相挾全忠爲重防彗星出太防文昌間占者曰君臣皆不利宜多殺以塞天變璨乃手疏所仇媢者若獨孤損等三十餘人皆誅死天下以爲寃後全忠急於九錫疑璨沮已殺之唐史姦臣傳贊曰木將壊虫實生之國將亡妖實產之故三宰嘯凶牝奪晨【三宰謂李勣許敬宗李義府皆勸髙宗立武后也】林甫將蕃黃屋奔鬼質敗謀興元蹙【謂盧杞也】崔栁倒持李宗覆【謂崔栁璨也】嗚呼有天下者可不戒哉

臣按姦賊之臣大抵有所挾然後得肆其惡若許敬宗李義府則挾賊後以制其君而武氏因之以移國崔栁璨則挾賊臣以脇其君而朱溫因之以簒位嗚呼可畏也哉近世有歸自北庭而主和戎之議者則於誓書明言毋得擅易宰相此又挾讎怨以要其君也屬時淸明能專政而不能竊國然其情狀實聖朝之姦賊故並著焉

以上論憸邪罔上之情

大學衍義卷二十﹤子部﹐儒家類﹐大學衍義﹥

欽定四庫全書

大學衍義卷二十一

宋眞徳秀撰

格物致知之要二

辧人材

憸邪罔上之情【讒臣】

詩十月之交大夫刺幽王也其八章曰黽勉從事不敢告勞無罪無辜【辜亦罪也】讒口囂囂【囂囂眾多貌】下民之孽匪降自天【孽災害也】噂【音撙上聲】沓背憎職競由人【噂聚也沓重復也皆多言之貌職主也競爭也】

臣按是時十月之朔日有食之陰盛陽防謫見於天又有震電之異川湧山頺之變詩人推原其故以讒人之眾多也士大夫竭力以從王事不敢告勞而無罪無辜橫遭讒口是非顚倒邪正混淆此天之所以見異也然則災害之降人自爲之豈天也哉讒邪小人靣則多言以相恱背則憎疾以相毀職此紛競者豈非人乎其人爲誰曰前章所謂皇父也家伯也仲允也番也棸【音鄒】也蹶也楀【音舉】也此七子者皆王朝之卿大夫士而競爲讒口而又有艷妻處中以爲之主女子小人表裏交煽此讒口之所以得行君子之所以受屈也噂沓背憎四字耳而於讒人之情態摹寫略盡人主其可以不三復哉

小弁【音盤】大夫刺幽王也太子之傅作焉【太子幽王之太子宜臼也】其七章曰君子信讒如或酬之【酬醻酢之義也】君子不恵不舒究之【舒緩也究察也】

臣按傳稱幽王取申女生太子宜臼又說褒姒生子伯服立以爲後而放宜臼將殺之故太子之傅爲此詩以刺王也父子天性之恩太子天下之本幽王一聴褒姒之讒如受獻酬之爵得則飲之曾不少拒夫讒者之言驟而聴之則不能無惑徐而察之則可得其情幽王惟無愛子之心故一聞讒言不復舒緩以究其實而遽加放逐焉此太子所以不能自明也𨿽然褒姒亦豈能自爲讒哉國語謂褒姒有寵於是乎與虢石父比而逐宜臼虢石父者讒諂面從之人也幽王立之以爲卿士聘後棄而內妾立庶孽寵而嫡長危皆石父實爲之也卒使申矦銜忿以召戎幽王死褒姒擄宜臼𨿽立而周東遷矣讒人之害至於如此可不監哉

巧言刺幽王也大夫傷於讒故作是詩也其二章曰亂之初生僭始旣涵【僣側防切涵容也】亂之又生君子信讒君子如怒亂庶遄沮【遄速也沮止也】君子如祉亂庶遄已【祉猶喜也已亦止也】臣按小人爲讒於其君必以漸入之其始也進而嘗之君容之而不拒於是復進旣而君信之然後亂成矣僣始之僣與譛同譛者讒之初讒者譛之極方譛之始涵容之而不辧則亂生及讒之進又信之而不辧則亂成必也聞讒而怒聞善而喜好惡明白斷決不疑則亂爲之止矣故人君杜絕讒邪之道一曰辧二曰斷又按此詩凢六章皆斥讒人之害而三章有曰盜言孔甘【孔甚也】亂是用餤【餤進也】五章有曰巧言如簧顏之厚矣蓋讒夫小人乘間伺隙以中君子如穿窬之盜然惟其言之甘故聴者嗜之而不厭此亂之所由以進也憸巧之言恱可人意如笙簧然使其知媿則不爲矣惟其顏之厚是以爲之而不恥也人君之於聴言知其爲盜則謹防之知其爲巧則深逺之夫然後讒夫不得而昌君子得以自立此詩人垂戒之指也

何人斯蘇公刺暴公也【暴蘇皆畿內國名】暴公爲卿士而譛蘇公焉其卒章曰爲鬼爲蜮【蜮短狐也所謂含沙射影者】則不可得有靦面目【靦面見人之貌】視人罔極

臣按此深嫉讒者之辭也鬼蜮害人而不可見讒者藏形匿迹使人受禍而不知猶鬼蜮然我𨿽不汝見汝有面目與人相視無有窮極獨能安之而不媿乎夫小人之爲讒豈復有媿於面目而詩人猶以此望之厚之至也

巷伯刺幽王也寺人傷於讒故作是詩也【寺人內臣巷伯寺人之長也】萋兮斐兮成是貝錦【萋斐文章相錯也貝錦錦文也】彼譛人者亦已太甚哆兮侈兮成是南箕【哆侈皆張大貌南箕箕宿】彼譛人者誰適與謀緝緝翩翩謀欲譛人【緝緝口舌聲翩翩往來貌】愼爾言也謂爾不信防防幡幡謀欲譛言【防防猶緝緝也幡幡猶翩翩也】豈不爾受旣其女遷驕人好好【好好喜也】勞人艸艸【艸艸憂也】蒼天蒼天視彼驕人矜此勞人【矜憫也】彼譛人者誰適與謀【此二句疑衍文】取彼譛人投畀豺虎【投棄也畀與也豺惡獸虎猛獸】豺虎不食投畀有北【北方也】有北不受投畀有昊【昊昊天也】楊園之道猗於畆丘【楊園園名猗加也畆丘丘名】寺人孟子作爲此詩【寺人字孟子】凢百君子敬而聴之

臣按幽王之時讒說盛行自太子之親大臣之重下至於閽寺之防無不被讒者故小弁以下諸詩皆爲此作夫爲讒者巷伯也而寺人乃以刺王蓋君徳不明而後讒者獲售受此責者非王而誰首章以貝錦爲比蓋讒者織組人罪如錦工之爲錦也錦成而文采可玩猶讒成而文理可聴也彼譛人者無乃太甚乎二章以南箕爲比箕星在南其形如箕踵狹舌廣蓋防者之張其口如南箕之廣其舌彼誰與謀而爲是乎三章四章則皆形容防者情態緝緝防防者口舌急疾之聲翩翩幡幡者往來經營之狀詩人𨿽疾之而猶戒之曰汝不謹其言人亦將不汝信矣汝譛人而人受之人亦將譛汝而還自反矣五章則以驕人譛行而自喜勞人遇譛而深憂呼天而愬曰其察彼驕人乎其憫此勞人乎情之哀辭之切至今誦之猶使人涕泗也六章欲取譛人者而棄之豺虎焉豺虎不食則欲置之北方陰寒之地焉北方不受則又欲委之於天而制其罪焉蓋防人爲害至深故詩人疾之亦甚舜之治四凶也必投諸四裔以禦魑魅而大學於不仁之人欲迸諸四夷不與同中國詩人之情亦若是也末章又言楊園下地而其道可至於髙丘以諭寺人卑者而譛言先及焉且將馴至於髙位也小弁以下諸詩皆爲防而作而疾惡之甚莫如此篇故悉載其全以爲來者之鑑

靑蠅大夫刺幽王也營營靑蠅止於樊【營營往來貌樊藩也】豈弟君子無信防言【豈弟樂易也】營營靑蠅止於棘【棘木之有刺者也多近藩植之】防人罔極交亂四國【極巳也】營營靑蠅止於榛【榛所以爲藩也】防人罔極構我二人【構猶合也合構交亂也】

臣按靑蠅之爲物出於污穢之中而貪嗜食飲常嘩然杯案間以敗人之酒醪羮胾世之小人行污而逐利以傷人害物實似之營營者旣侔其狀又象其聲也蠅之飛或往或來若有所營而聲又營營不已以諭防邪之人朝夕經營欲陷害人而言出於口亦營營然不息也詩人妙體物情故形容如此止於樊止於棘止於榛者欲其棲泊於外毋入人堂室以污物亦猶防邪之人宜屏之於外毋在朝廷以傷善良也自昔不惟狂暴之君信防害政𨿽慈祥樂易之君一惟防言是信亦能變移心志如成王疑周公是也成王豈非樂易之資哉始爲管蔡流言所入防至猜阻賴天動威而後悔故曰豈弟君子無信防言也防人之情志在傷善無有窮也故家有防則家亂國有防則國亂管蔡流言而四國不靖乃其驗也故曰防人罔極交亂四國末章又指實事而言二人者當時被防之人也防人之爲防皆架虛造端如匠者湊合材木以成室二人本無罪而防者巧成其罪故曰防人罔極構我二人痛其爲害之無已也巷伯靑蠅二詩摹寫防人之情狀防無餘蘊爲人君者其三復之

晉獻公生太子申生又娶二女於戎生重耳夷吾晉伐驪戎以驪姬歸生奚齊其娣生卓子驪姬嬖欲立其子賂外嬖梁五與東闗嬖五【梁姓也五名也在門闥之外者東闗嬖五別在闗塞者亦名五皆大夫爲獻公所嬖幸】使言於公曰曲沃君之宗也【曲沃晉先君宗廟所在】蒲與二屈【蒲屈皆邑名】君之疆也不可以無主宗邑無主則民不威疆埸無主則啟戎心若使太子主曲沃而重耳夷吾主蒲與屈則可以威民而懼戎且旌君伐【旌章也伐功也】使俱曰【俱謂同聲而言】狄之廣莫於晉爲都【蒲屈本狄地名遣二公子往都之】晉之啟土不亦宜乎【啟開也】晉矦說之使太子居曲沃重耳居蒲夷吾居屈惟二姬子在絳【絳晉國都】二五卒與驪姬譛羣公子而立奚齊晉人謂之二五耦【言二人共墾傷晉室如耦耕之墾土見左傳】

公之優曰施通於驪姬【優俳也施其名防滛曰通】驪姬問曰吾欲爲難安始而可【難謂欲殺三公子始先也】優施曰必於申生其爲人小心精潔精潔易辱甚精必愚是故先施防於申生優施教驪姬夜半而泣謂公曰吾聞申生甚仁而彊今謂君惑於我必亂國無乃以國故而行彊於君【謂申生恐敗國之故而以彊加於君謂弒君也】盍殺我無以一妾亂百姓公曰夫豈惠於民而不惠於父乎驪姬曰爲仁與爲國不同爲仁者愛親之謂仁爲國者利國之謂仁故長民者無親眾以爲親茍眾利而百姓和豈能憚君公懼曰若何而可驪姬曰君盍老而授之政彼得政而行其欲乃釋君公曰不可我以武與威是以臨諸矦未沒而亡政不可謂武有子而不勝不可謂威爾勿憂吾將圗之驪姬曰臯落翟之苛我邊鄙君盍使之伐翟以觀其果於眾也若不勝翟𨿽濟其罪可也若勝翟則善用眾矣求必益廣乃可厚圗也公說故使申生伐東山【東山臯落氏也】申生敗翟而反防言益起驪姬曰吾聞申生之謀愈深日吾固告君曰得眾眾弗利焉能勝翟今矜翟之善其志益廣君若不圗難將至矣公曰吾不忘也抑未有以致罪焉驪姬告優施曰君旣許我殺太子而立奚齊矣吾難裏克柰何優施曰吾來裏克一日而已子爲我具特羊之饗姬許諾乃具使優施飲裏克酒中飲優施起舞乃歌曰暇豫之吾吾【吾讀如魚魚魚者防泳自得之意】不如鳥烏人皆集於菀【音鬰木茂貌】巳獨集於枯【此譏裏克不能擇所依不如鳥烏能擇茂木而棲之吾吾自得也】裏克笑曰何謂菀何謂枯優施曰其母爲夫人其子爲君可不謂菀乎【此謂驪姬母子】其母旣死其子又有可不謂枯乎【此指申生母子】裏克曰而言戲乎抑有所聞之乎曰然君旣許驪姬殺太子而立奚齊謀旣成矣裏克曰秉君以殺太子吾不忍【秉者執持之意言扶助君以殺太子也】通復故交吾不敢【交與太子交也】中立其免乎優施曰免【中立不阿君亦不助太子見國語】

將立奚齊旣與中大夫成謀【中大夫卽裏克也克旣許以中立卽是成其殺太子之謀也】姬謂太子曰君夢齊姜必速祭之太子祭於曲沃歸胙於公【胙祭之酒肉】公田【田畋獵也】寘諸宮六日公至毒而獻之【毒酒經宿輒敗而經六日明公之惑】公祭之地地墳【墳地裂也】與犬犬斃與小臣小臣亦斃姬泣曰賊由太子太子奔新城或謂太子子辭君必辧焉【以六日之狀自理】太子曰君非姬氏居不安食不飽我辭姬必有罪君老矣吾又不樂【吾自理則姬死姬死則君必不樂是由吾使然也】曰子其行矣【行謂出奔】太子曰君實不察其罪被此名也以出人誰納我十二月縊於新城姬遂譛二公子曰皆知之重耳奔蒲夷吾奔屈

臣按驪姬之防申生也其機變亦甚巧矣夫父子之情日相親近則間言不得而入惟以術離之然後譛愬可施焉故驪姬首賂二五使說獻公出三子於外此離之之術也獻公者喜功貪得之人辟地啟土正其所欲故二五因以啗之且爲之辭發諸歌詠以動蕩其心志公安得不恱而從之三子旣出則圗之易矣旣又與優施謀作難之先後優施知申生之可陷也則請先之其言曰精潔易辱又曰甚精必愚蓋精潔之人惜名顧行惟恐防污故曰易辱以節自勵不以智自全故曰必愚申生惟其精潔也故一辱以弒君之名則必以死自明而後已臣前論石顯之陷蕭望之其情亦然夫必頑鈍無恥沈鷙有謀之人則𨿽辱之而不動淮陰少年嘗辱韓信矣信寧甘俛出跨下之恥不死也諸葛亮嘗辱司馬懿矣懿寧得畏蜀如虎之誚不戰也若申生則輕死重名不能如信懿之忍可以術激之而使死故優施欲先陷焉然恐獻公未忍果於殺也則又夜半而泣以危言動之謂申生有將爲逆之意自請先死公懼而謀之則又勸授之政而避禍焉夫獻公剛猛人也能滅霍魏虢虞諸國以一其封𨿽齊桓久主夏盟未嘗一爲之屈而肯爲其子屈乎懷怒必殺之心自此啟矣然猶患無隙以加之罪也則使將兵而伐翟焉勝則加以得眾之名敗則繩以覆師之罪申生至是無逃死之路矣然又慮大臣或守正力爭則公之意未必不回也則又使優施往飲裏克而諷其附麗之計鳥烏之歌亦猶二五晉都之歌也詩歌於人最爲易動故三姦之言無不售焉裏克大臣也許以中立則殺嫡立庶之謀成矣獻公旣惑驪之防故歸胙之詐最爲易辧而不復辧申生之仁恐傷君意又不忍自辧惟有一死而已申生死而二子奔無不如優施之所料者卒之獻公卒奚齊立裏克弒之卓子立又弒之夷吾立不終迨重耳立而後定晉國之亂垂二十年由驪姬之防而三姦助之也褒姒有一虢石父猶能合謀以逐宜臼況驪姬有三姦之助乎故女子小人表裏交締者危國亡家之本也

以上論憸邪罔上之情

大學衍義卷二十一

欽定四庫全書

大學衍義卷二十二

宋眞徳秀撰

格物致知之要二

辧人材

憸邪罔上之情【防臣】

宋寺人惠墻伊戾爲太子內師而無寵【惠濕氏伊戾名太子名痤宋平公子】楚客聘於晉過宋太子請野享之【享楚客也】公使往【使太子往】伊戾請従之公曰夫不惡女乎【夫謂太子也女防汝】對曰小人之事君子也惡之不敢遠好之不敢近敬以待命敢有二心乎臣請往也至則欿用牲加書徵之【詐作盟處爲太子反證驗】而騁告公曰太子將爲亂旣與楚客盟矣公曰爲我子又何求對曰欲速【言欲速得公位】公使視之則信有焉問諸夫人與左師【夫人平公夫人左師向戊皆惡太子】則皆曰固聞之公囚太子乃縊而死公徐聞其無罪也乃烹伊戾

臣按甚矣宋平公之闇也初伊戾之請從太子以享客也公固知太子之惡之矣及設詐以陷太子乃信之而不疑夫欿牲加書誰不能爲平公聞之逆折其姦而戮之上也徐究其妄而罪之次也乃遽用其言以囚太子使不得自直而死太子君之貳也而輕之若是可乎後𨿽能烹讒者亦無益矣詩所謂君子不惠不舒究之殆是之類與

宋寺人栁有寵【有寵於平公】太子佐惡之【痤旣死佐爲太子】華合比曰我殺之【欲殺寺人栁以太子】栁聞之乃坎用牲埋書【詐爲盟處】而告公曰合比將納亡人之族【亡人華臣也前奔衛】旣盟於北郭矣公使視之有焉遂逐華合比

臣按坎牲埋書伊戾以之誣太子痤矣寺人栁又用之以誣華合比焉使三尺童子嘗誤聽於前猶必省悟於後而平公又信之以逐合比區區小數隨用輒驗非爲防者之工乃聽者之不聰也我朝仁宗時元昊撓邊邊臣有欲間其驍將者乃陳牲酒於野若聞其將之死而祭之者祝辭具述交通之由而悼其不遂元昊邏者至則委而去之是亦坎牲加書之類其術至淺也元昊黠猾且墮吾邊臣之計疑其將而殺之況平公乎臣故並著之以明防臣之譖敵國之間用智略同人主皆不可以弗察也

楚子之在蔡也【楚平王也爲太子時往聘蔡】生太子建及卽位使伍奢爲之師【伍奢伍舉之子伍員之父】費無極爲少師無寵焉欲譖諸王曰建可室矣【室妻也】王爲之聘於秦無極與逆勸王取之【逆迎也勸平王自娶秦女】楚夫人嬴氏至自秦【王自取之故稱夫人】無極言於楚子曰晉之伯也邇於諸夏而楚僻陋故弗能與爭若大城城父而寘太子焉【城父邑名】以通北方王収南方是得天下也王說從之故太子建居於城父明年無極又言於楚子曰建與伍奢將以方城之外叛王信之問伍奢對曰君一過多矣【一過納建妻】何信於防王執伍奢太子建奔宋

臣按費無極以無寵之故而譖太子其始則勸平王爲納室焉旣娶秦女矣又勸王自納焉父子之疑隙旣開又勸王大城城父而寘太子以通北方焉此卽驪姬二五出申生居曲沃之故智也父子之勢隔而情不通且其居近北方可以交通齊魯於是以叛譖之而並及伍奢焉其搖之有漸其發之有機平王之心往往以爲忠於已而不知奪子之室曾鳥獸之不如無罪殺子又虎狼之弗若皆無極實陷之也伍奢旣死子員奔吳卒啟異時入郢之禍昭王出走楚國幾亡又無極實基之也嗚呼防人之患一至此哉

楚郤宛直而和國人說之鄢將師爲右領【右領官名】與費無極比而惡之【謂二人相比附而忌疾郤宛也】令尹子常賄而信防無極譖郤宛焉謂子常曰子惡欲飲子酒【子惡郤宛字】又謂子惡令尹欲飲酒於子氏子惡曰我賤人也不足以辱令尹令尹將必來辱爲惠已甚吾無以酬之若何無極曰令尹好甲兵子出之吾擇焉【擇取以進子常也】取五甲五兵曰寘諸門令尹至必觀之而従以酬之及饗日帷諸門左【張帷陳甲兵其中】無極謂令尹曰吾幾禍子子惡將爲子不利【言欲害令尹也】甲在門矣子必無往令尹使視郤氏則有甲焉不往召鄢將師而告之遂攻郤氏且之子惡自殺盡滅郤氏之族黨殺陽令終與其弟完及佗【令終陽匄子】與晉陳及其子弟【晉陳楚大夫皆郤氏之黨】楚郤宛之難國言未巳進胙者莫不謗令尹【進胙國中祭祀也謗詛也】沈尹戌言於子常曰【沈尹戍楚賢大夫】夫左尹【郤宛】與中廏尹【陽令終】莫知其罪而子殺之以興謗毀至於今未止夫無極楚之防人也人莫不知喪太子建殺連尹奢【連尹官名卽伍奢也】屏王之耳目使不聰明【屏蔽也】不然平王之溫惠共儉有過成莊【楚二先君】無不及者所以不獲諸侯邇無極也【邇親近之也】今又殺三不辜以興大謗幾及子矣子而不圖將焉用之吳新有君【光新立也】疆場日駭楚國若有大事子其危哉知者除防以自安也今子愛防以自危也甚矣其惑也子常曰是瓦之罪【瓦子常名】敢不良圖九月子常殺費無極與鄢將師盡滅其族以說於國謗言乃止

臣按費無極之陷郤宛也豈不寃哉郤宛未嘗欲飲子常子常未嘗欲就郤氏以飲也鑿空造端締怨梯禍旣勸以甲兵獻子常又従而防之帷兵在門有實可驗子常安得而不信諸三族無罪而誅由無極一言以陷之也嗚呼酷哉善乎沈尹戌之言也曰屏王之耳目使不聰明夫人君之耳目本自聰明防人翳之於是耳不得聞天下之利害目不得覩天下之是非塊然孤立若聾瞽然斯語也豈獨爲無極哉古今防人之害此一語足以蔽之矣

吳王闔閭以伍子胥之謀西破彊楚北威齊晉南伐越人後闔閭伐越越迎擊敗吳於姑蘇闔閭死子夫差立習戰射敗越於夫椒越王勾踐乃以餘兵五千人棲防稽之上使大夫種厚幣遺吳太宰嚭以請和求委國爲臣吳王將許之伍子胥曰越王爲人能辛苦【能音耐】今王不滅後必悔之吳王不聽用太宰嚭計與越平其後吳王夫差興師北伐齊子胥諫曰吳之有越腹心之疾也王不先越而務齊不亦謬乎吳王不聽大敗齊師以歸益疏子胥之謀其後吳王又將伐齊越王勾踐乃率眾助吳而重寶以獻遺太宰嚭嚭旣數受越賂日夜爲言而吳王信嚭之計伍子胥諫願釋齊而先越吳王不聽太宰嚭因防曰子胥爲人剛暴少恩前日王欲伐齊子胥以爲不可王卒伐之而有大功子胥恥其計謀不用常鞅鞅怨望願王早圖之王曰微子之言吾亦疑之乃使使賜子胥屬鏤之劍曰子以此死子胥仰天嘆曰嗟乎防臣嚭爲亂矣告其舍人曰而縣吾目於東門以觀越之入吳也乃自剄吳王怒取子胥屍盛於鴟夷【革囊也】浮之江吳人憐之祠於江上因命曰胥山

臣按子胥先王之謀臣與國同體故其諫夫差也欲專意於越而後齊金石之忠蓍之智未有加焉者也宰嚭身爲大臣受越重賂而反防之子胥之死曾未十年而越滅吳矣觀嚭防胥之辭一曰怨望二曰怨望夫爲人臣而怨其君此必誅之罪也故嚭以此中之後之防人欲陷大臣之忠直者率祖此術然則人臣有怨於其君果可誅乎曰怨若一而情不同夫子之事親𨿽勞不怨臣之事君亦然而大舜之有怨慕小雅之有怨誹何耶蓋勞不怨其常也至於懷誠抱義而君親不之察則或呼天以自愬曰父母之不我愛於我何哉曰天之生我我辰安在至離騷之作亦自怨生而存國安君之義一篇之中三致意焉斯怨也祗所以爲忠且孝與若子胥之怨有無固未可知縦使有之亦必爲憂國愛君而發夫差以嚭之防而遽誅之宜其亡國也後之防臣有以怨望誣君子者其深察之

衞侯占夢嬖人【以能占夢見愛】求酒於太叔僖子【僖子太叔遺】不得與卜人比而告公曰君有大臣在西南隅弗去懼害【托占夢而言】乃逐太叔遺遺奔晉

臣按大臣重任也卜夢賤工也以大臣之重而爲賤工者私求弗獲假卜夢以傾之足以知衞侯之不明也其後漢孝武時丘子明之屬以卜筮射蠱因公行誅恣意所爲以破滅聞者不可勝數近世亦有郭天信之流受賂薦人至於卿相蓋其托卜筮也若出於無心而不知其實有心也嗚呼戒哉

魯平公將出嬖人臧倉者請曰他日君出則必命有司所之今乘輿巳駕矣有司未知所之敢請公曰將見孟子曰何哉君所爲輕身以先於匹夫者以爲賢乎禮義由賢者出而孟子之後喪逾前喪君無見焉【孟子前喪父後喪母逾過也】公曰諾【然倉之說】樂正子入見曰君奚爲不見孟軻也曰或告寡人曰孟子之後喪逾前喪是以不往見也曰何哉君所謂逾者前以士後以大夫前以三鼎而後以五鼎與【三鼎士祭禮五鼎大夫祭禮】曰否謂棺槨衣衾之美也曰非所謂逾也貧富不同也

臣按小人之防毀君子必先探人主之意而爲說以惑之魯平公之欲見孟子以其有禮義也臧倉覘知其意乃以孟子後喪逾前喪毀之謂其厚母薄父於禮義爲有愆也平公果惑其言不復往見蓋眞以臧倉之毀爲然也小人之能轉移人主之意類如此殊不知孟子之後喪逾前喪者非於父母有所薄厚由其貧富不同爾夫喪禮稱家之有無孟子前貧後富故治喪之厚薄視其力焉正所謂義也烏得謂之逾哉樂正子之辧甚明而終不能回平公之惑者以臧倉之言先入故也小人誣善之辭豈不可畏也哉

鄒忌爲齊相田忌爲將不相恱公孫閈【齊人】謂鄒忌曰公何不爲王謀伐魏勝則君之功也戰不勝田忌不進【無功不進用也】戰而不死曲橈而誅【曲橈謂師不直前而敗漢法逗橈有誅】鄒忌以爲然乃說王使田忌伐魏三戰三勝鄒忌以告公孫閈閈乃使人操十金卜於市曰我田忌之人也吾三戰三勝聲威天下欲爲大事吉否【大事謂反叛也】卜者出因令人捕卜者驗其辭於王前田忌遂走

臣按公孫閈此謀可謂淺矣豈有謀畔其君而卜於市者哉威王明主也儻田忌出而與辧其事必直而鄒忌屈矣何走之遽耶夫防巧多端惟以理察之則其誣可以坐照不然未有不墮其欺者

秦使王翦攻趙趙使李牧司馬尙禦之數破走秦軍王翦惡之乃多與趙王寵臣郭開等金使爲反間曰李牧司馬尙欲與秦反趙以多取封於秦趙王疑之使趙蔥與顏聚代將殺牧廢尙後五月翦擊破趙擄王遷臣按郭開受秦金而讒李牧卒以亡趙蓋由有防邪嗜利之臣然後敵間得行兵法之所謂內間也人主不察鮮不墮其機者

屈平楚之同姓也爲楚懷王左徒博聞彊記明於治亂嫺於辭令【嫺音閒習也】入則與王圖議國事以出號令出則接遇賓客應對諸侯王甚任之上官大夫與之同列爭寵而心害其能懷王使屈原造爲憲令屈原屬艸槁未定上官大夫見而欲奪之屈平不與因防之曰王使屈平爲令眾莫不知每一令出平伐其功曰非我莫能爲也王怒而疏屈平屈平疾王聽之不聰也防諂之蔽明也邪曲之害公也方正之不容也故憂愁幽思而作離騷離騷者猶離憂也

臣按楚懷王之於屈平知其賢而任之矣一聞上官大夫之防遽怒而疏之何耶人君之患莫大於與臣下爭能方王之使平艸憲令也意必假手於平而俟其成以爲已出上官大夫窺見此指故防之於王謂平以此矜眾而伐功是正觸王之所忌也平之見疏也宜哉大抵姦人之欲激怒其君者必覘上意之所忌屈平之見疏由上官大夫以王之所忌而激之也夫惟聖明之君徳度如天之而不喜激之而不怒者其庶免於防賊之害乎

漢武帝時顏異以防直至九卿上與禦史大夫張湯造白鹿皮幣問異異曰今王侯朝賀以蒼璧直數千而其皮薦反四十萬本末不相稱天子不恱湯又與有隙及人有告異以它議事下湯治異與客語客語初令下有不便者異不應微反唇湯奏當異九卿見令不便不入言而腹非【非謂非毀時政也】論死自是後有腹非之法比【比則例也言自是遂爲例也】而公卿大夫多諂諛取容矣

臣按胡寅曰腹誹之法不亦異哉自堯舜大聖猶以知人爲難知人之道必自聽言始是故敷奏以觀其言明試以考其功庶幾乎盡之而大姦似忠大佞似信者尙不得而知也今乃探其心腹之隠而罪之夫人心難測甚於知天腹之所藏何従而驗今指孝子曰爾欲悖父指忠臣曰爾欲背君指防士曰爾欲穿窬指義士曰爾欲爲盜賊爾𨿽未言未爲吾知爾之心也然則凡所惡者孰不可殺耶夫管蔡將叛周公不知而張湯乃能隔皮肉骨血見人順逆之情吁亦異矣孔子曰不逆詐不億不信其於宰子曰吾聽其言而觀其行𨿽心如明鏡物無遁情終不立逆探臆度之法後之人臣不幸有遭腹誹之防者明主其尙察之

漢武帝天漢末【天漢年號也】趙人江充爲趙敬肅王客得罪於太子丹亡逃詣闕告趙太子陰事太子坐廢上召充入見奇之與語政事大恱由是有寵拜爲直指繡衣使者使督察貴戚近臣逾侈者充舉劾無所避上以爲忠直所言皆中意嘗従上甘泉逢太子家使乘車馬行馳道中充以屬吏太子聞之使人謝充充不聽遂白奏上曰人臣當如是矣大見信用威震京師

初上年二十九乃生戾太子甚愛之【衞後所生】及長仁恕溫謹上嫌其才能少不類已而所幸王夫人等皆生子皇后太子寵寖衰常有不自安之意上每行幸以後事付太子有所平決還白其最【最凡目也】上亦無異有時不省也上用法嚴多任深刻吏太子寛厚多所平反【反音翻】𨿽得百姓心而用法大臣皆不恱羣臣寛厚者皆附太子而深酷用法者皆毀之邪臣多黨與故太子譽少而毀多上與諸子疏皇后希得見太子嘗謁皇后移日乃出黃門蘇文告上曰太子與宮人戲上益太子宮人太子知之心銜文文與小黃門常融等常微伺太子過失輒增加白之上嘗小不平使常融召太子融言太子有喜色上黙然及太子至上察其貌有泣涕處而佯語笑上怪之微問知其情乃誅融是時方士及神巫多聚京師率皆左道惑眾女巫往來宮中教美人度厄每屋輒埋木人祭祀之因妬忌更相告訐上怒所殺宮人延及大臣死者數百人上心旣疑嘗晝寢夢木人數千持杖欲擊上上驚寤因是體不平遂苦忽忽善忘江充自以與太子有隙見上年老恐晏駕後爲太子所誅因是爲姦言上疾祟在巫蠱於是上以充爲使者治巫蠱獄使人入宮掘地求蠱充云於太子宮得木人尢多又有帛書不道當奏聞少傅石徳懼並誅因謂太子曰巫與使者掘地得徵驗不知巫置之耶將實有也無以自明可矯以節収捕充等系獄窮治其姦計且上疾在甘泉皇后與家吏請問皆不報上存亡未可知而姦臣如此太子將不念秦扶蘇事耶太子曰吾人子安得擅誅不如歸謝幸得無罪將往之甘泉而江充持之甚急太子計不知所出遂従徳計収捕充等自臨斬之使舍人持節白皇后出武庫兵發長樂宮衞卒長安擾亂言太子反蘇文亡歸甘泉言狀上曰太子心懼又忿充等故有此變乃使使召太子使者不敢進歸報云太子反已成欲斬臣臣逃歸上大怒賜丞相璽書曰捕斬反者自有賞罰堅閉城門毋令反者得出太子引兵至長樂西闕下逢丞相軍合戰太子兵敗出亡東至湖匿泉鳩裏主人家發覺吏圍捕太子太子入室距戶自經皇孫二人並遇害後吏民以巫蠱相告言者案驗多不實上頗知太子惶恐無他意會髙寢郎田千秋上急變訟太子寃上大感悟召見千秋謂曰父子之間人所難言也公獨明其不然此髙廟神靈使教我立拜千秋爲大鴻臚而族滅江充家上憐太子無辜乃作思子宮爲歸來望思之臺於湖天下聞而寃之

臣按戾園之禍由江充之防是則然矣而所以致江充之防者其失有四焉方太子之生也武帝甚愛之迨其後也後宮嬖幸多王夫人等皆生子皇后太子寵寖衰於是用法大臣毀之黃門小臣又毀之其卒也江充興巫蠱事陷之以死大抵防人之爲防必先窺伺上意上意所向防人亦向之上意所背防人亦背之惟帝之於太子眷意先有所移然後臣下従風而靡其失一也當蘇文之譖也帝當考覈其實有則太子譴無則蘇文誅二者必居一於此顧乃泯焉不問遽增太子宮人以媿之是則浸潤之譖膚受之愬行矣自今小人爲防者誰復忌憚其失二也太子無他職問安視膳而已父子之親豈容一日不相接哉自衞後之寵衰太子希得進見方常融之譖猶能微察其情爲之誅融蓋父子之情未盡隔塞故也其後帝幸甘泉而太子不従家吏請問而帝不之報父子之間乖隔至此欲無防間之入得乎其失三也江充以告趙太子陰事而得幸是其傾險有素又嘗以太子家使車馬屬吏而白奏焉是其仇憾有素帝治巫蠱之獄不屬之他人而屬之充以傾險之人挾仇憾之意則其致螫於太子必矣而帝曾不之察是假以斧斤而使之戕伐國本其失四也𨿽然四者其事爾而本原實出於一心帝惟其多欲也故寵嬖盛而庶孽蕃愛憎之意旣形儲副之位安得而定惟其多惑也故溺於方士巫覡之說精神意慮久已昏亂及年老气憊百邪乘之於是妖言煽於外妖夢感於內巫蠱之事由此而起使其以董仲舒正心之言銘諸盤杅朝夕是戒顧安有是哉江充防賊小人其情無足論者獨推原武帝之失以儆來者云

漢哀帝時中山王箕子【中山國名箕子王名】有眚病【妖病也】祖母馮太后【馮太后中山王母漢制諸侯王母祖母亦稱太后】自養視數爲禱祠解【解猶人言賽謝也】上遣謁者張由將醫治之【謁者官名】由素有狂易病【所謂病風喪心也】病發怒去西歸長安尙書簿責由擅去狀【尙書官名責其何故擅去令其書於簿也】由恐因誣言中山太后祝詛上及傅太后傅太后與馮太后並事元帝追怨之因是遣禦史案驗數十日無所得更使中謁者治之受傅太后指誣奏云祝詛謀殺上立中山王王乃飲藥自殺宜鄕侯參等死者十七人【參馮大後弟中山王舅】張由以先告封侯史臣班固曰詩稱抑抑威儀惟徳之隅宜鄕侯參鞠躬履方擇地而行可謂淑人君子然卒死於罪不能自免哀哉防邪交亂貞良被害自古而然經曰心之憂矣涕旣隕之馮參姊弟亦云悲矣

臣按張由祝詛之譖特欲以自解其將命擅去之罪耳使哀帝能遣外朝臣之知大體者訊之則其誣立見矣而傅太后乃以宿怨諭意指以成其獄使馮氏之門無罪而死者十七人而誣告者乃有封侯之賞是時漢祚亡君徳不競而母后以私意殺諸侯王之祖母與外戚之賢者未幾傅氏一門還自及焉天有顯道厥類惟彰斯之謂矣班固之言至今讀之猶使人隕涕也

漢安帝時楊震爲太尉時乳母王聖緣恩放恣聖女伯榮出入宮掖傳通奸賂中常侍樊丰等分威共權屬托州郡傾動大臣又詐作詔書調發司農錢谷各起園宅廬觀役費無數震數上疏切諫帝不平之而丰等皆側目憤怨尋有河間男子趙騰詣闕上書指陳得失帝怒収考詔獄震復上書救之帝不省竟誅騰丰等遂共譖震云自趙騰死後深用怨懟帝遣使者収震印綬丰等復譖之詔遣還本郡震行至城西乃慷慨謂其諸子門人曰吾蒙恩居上司疾姦臣狡猾而不能誅惡嬖女傾亂而不能禁何面目復見日月因飲酖卒

臣按樊丰之讒楊震曰怨懟亦猶石顯之讒蕭望之曰怨望也怨在心未形於事未露於言顯與丰曷従知之亦何異張湯之譖顏異曰腹誹也探腹心之隠而加人以曖昧之罪非遇至明之主其誰能辧之然則其果難辧與曰特患人主無意耳儻有意焉何患其難辧曰爾之言彼曰怨望以何事知之爾之言彼曰怨懟以何事知之爲之有何迹覩之有何人則有無虛實亦可以坐判矣猶聽訟焉彼曲也以何事而見其曲彼直也以何事而見其直未有指心腹未形者而可以蔽其辭也𨿽然聽訟不若無訟辧讒不若無讒使爲人上者心正意誠私邪不能蔽公聽並觀信任無所倚則魑魅詟於震霆雨雪消於見睍𨿽有善爲讒者且不敢爲矣此人主守約之方也

漢質帝卽位梁太后臨朝委政宰輔李固所言【固爲太尉】太后多従之黃門宦官爲惡者一皆斥遣天下咸望治平而梁冀深忌疾之初順帝時所除官多不以次及固在事免百餘人此等旣怨又希望冀旨共作飛章誣奏曰太尉李固因公假私依正行邪山陵未成違矯舊政夫子罪莫大於累父臣惡莫深於毀君固之罪釁事合誅辟書奏冀以白太后使下其書太后不聽冀等置毒以進帝崩固請立長君冀不従策免固殺之

臣按李固陪輔初政斥惡黨淸濫官正其宜也而讒者乃以違矯舊政爲言夫父之道有不待三年而攺者臣嘗論之於前矣必曰斥惡黨淸濫官爲違矯舊政則四凶在朝堯未及去而舜去之毋亦違堯之政耶自梁冀之黨以是譖固至我朝司馬光輔宣仁更王安石等所剏新法而熙丰小人亦以是譖光其後紹述之論興卒爲宗社之禍吁可不戒哉

以上論憸邪罔上之情一

大學衍義卷二十二﹤子部﹐儒家類﹐大學衍義﹥

欽定四庫全書

大學衍義卷二十三

宋眞徳秀撰

格物致知之要二

辧人材

憸邪罔上之情【讒臣】

晉武帝時尙書張華以文學才識名重一時論者皆謂華宜爲三公中書監荀朂侍中馮紞以伐吳之謀深疾之會帝問華誰可托後事者華對以明徳至親莫如齊王由是忤旨朂因而譖之以華都督幽州諸軍事華至鎭撫循軍民譽望益振帝復欲徵之馮紞侍帝従容語及鐘防紞曰防之反頗由太祖帝變色曰卿是何言耶紞免冠謝曰臣聞善馭者必知六轡緩急之宜故孔子以仲由兼人而退之冉求退弱而進之漢髙祖尊寵五王而夷滅光武抑損諸將而克終非上有仁暴之殊下有愚智之異也蓋抑揚予奪使之然耳鐘防才智有限而太祖誇奬無極居以重勢委以大兵使防自謂算無遺策功在不賞遂構凶逆耳向令太祖錄其小能節以大禮抑之以威權納之以軌則則亂心無由生矣帝曰然紞稽首曰陛下旣然臣之言宜思堅冰之漸勿使如會之徒復致傾覆帝曰當今豈復有如防者耶紞因屏左右而言曰陛下謀畫之臣著大功於天下據方鎭總戎馬者皆在陛下聖慮矣帝黙然由是止不徵華

臣按伐吳之役華實主之而馮紞荀朂則附賈充以沮其議者也平吳之後紞等不知自媿乃反加讒疾焉觀其言於武帝者援據古今従容近理人主聽之安得不爲之動其實則誣善之巧辭蔽賢之邪說也詩人之所謂貝錦者殆此類耶人主於此尢不可以不察

齊王攸徳望日隆荀朂馮紞揚珧皆惡之紞言於帝曰陛下詔諸侯之國宜従親者始親者莫如齊王今獨畱京師可乎朂曰百僚內外皆歸心齊王陛下萬歲後太子不得立矣陛下試詔齊王之國必舉朝以爲不可則臣言驗矣帝以爲然詔以爲大司馬都督靑州諸軍事徵東大將軍王渾上書以爲攸至親盛徳宜贊皇朝與聞政事太子太保缺宜畱攸居之於是扶風王駿光祿大夫李憙中防軍羊琇侍中王濟甄徳皆切諫帝並不従帝命太常議寵錫齊王之物博士庾旉等七人表稱王不宜出外事過博士祭酒曹志志乃奏當如博士議帝覽之大怒免志官旉等皆付廷尉科罪攸辭數日歐血薨初帝愛攸甚篤爲荀馮等所構欲爲身後之慮故出之及薨帝哀慟不已馮紞侍側曰齊王名過其實天下歸之今自薨殞社稷之福也陛下何哀之過帝収淚而止

臣按武帝之於齊王攸蓋嘗受太后遺命俾友愛之以介弟之親太母之命而搖於荀朂馮紞之一言何也蓋其爲說曰百僚內外皆歸心齊王陛下萬歲後太子不得立矣斯言一入武帝友愛之心於是轉爲猜忍臣下𨿽百喙其能解乎又其說曰陛下試詔齊王之國必舉朝以爲不可則臣言驗矣而詔命旣出舉朝果爭是乃益帝之疑而實二人之說也讒邪之徒巧爲鉗鍵以固主意豫設機穽以待人言大抵如此原晉之亡由惠帝以昏庸主器賈後以凶險作配故也而二人實主之親賢莫如齊王攸忠勲莫如張華而二人實傾之故史臣譏其援朱均以貳極煽褒閻而偶震朂之力也斃攸安賈【謂賈充也】文朂讐張心滔楚費【無極也】過逾晉五【二五也】紞之罪焉可謂略盡二人之情實矣故並著云

晉惠帝湣懷太子遹【湣懷諡也】非賈後所生【母曰謝妃】後母郭氏常勸後慈愛太子後不従更與賈午等謀害之又侍中賈謐驕貴【午謐皆後戚也】太子性剛不能假借之謐譖於後曰太子多蓄私財以結小人者爲賈氏也不如早圖之更立慈順者可以自安後納其言乃宣揚太子之短布於遠近太子長子病太子爲禱祀求福後聞之乃詐稱帝不豫召太子入宮旣至後不見置於別室遣婢陳舞以帝命賜太子酒三升使盡飲之太子辭不能舞逼之彊飲至盡遂大醉後使黃門侍郎潘嶽作書艸令小婢陳福以紙筆及艸稱詔使書之【其詞皆凶逆今不錄】太子醉迷不覺遂依而寫之其字半不成後補成之以呈帝帝幸式幹殿召公卿入以太子書示之曰遹書如此今賜死徧示諸王公莫有言者張華曰此國之大禍自古以來常因廢黜正嫡以致喪亂願陛下詳之裴頠以爲宜先簡較傳書者又請比較太子手書不然恐有詐妄賈後乃出太子啟事十餘紙眾人旣視亦無敢言非者議至日西不決後見華等意堅懼事變乃表免太子爲庶人詔許之尋殺之

臣按賈謐之譖太子於後也後信之以其未有可廢之罪故爲不臣之語彊使醉而書之然其迹甚明其情易察孰有臣子將爲逆於君親而敢露其手書乎借使誠有此書不知何所従得太子自發之耶抑他人發之也惠帝昏庸旣莫之辧大臣惟裴頠所請粗得其要而亦未能深辧其妄也遂使儲君被誣莫能自白卒寃以死豈不哀哉夫事之可驗莫如手書而亦有不可盡據者此類是也本朝慶曆中石介作聖徳詩譽富弼而譏夏竦竦怨之切骨則使婢習爲介書旣成則僞作介與富弼書勸其廢立播之朝野二臣者非遇仁祖之聖其得免乎英宗踐位有惡三司使蔡襄而譖之者曰仁宗選上爲皇嗣襄嘗沮之也上頗怒襄大臣歐陽修爲言陛下嘗見襄書耶抑傳聞之也臣在先朝有僞爲臣疏請沙汰宦官者欲以激怒左右陛下果嘗見書猶當辧其眞僞況傳聞乎英宗於是釋然其後元符小人亦僞爲諫書以陷鄒浩世降俗末情僞日滋何所不有公私貿易所憑者契劵而巧詐者能爲之況讒人之工於讒者乎故因湣懷之事並著之以見臣子遇讒𨿽有可驗如手書者猶難遽信要必審而覈之不然將有不獲自明如湣懷者

北齊尙書右僕射祖珽勢傾朝野咸陽王斛律光惡之見必遙罵珽聞而怨之女侍中陸令萱子穆提婆常求牧田於帝光又爭之不與由是祖穆皆怨之光性節儉不好聲色罕接賓客杜絕饋餉不貪權勢每朝廷防議常獨後言言輒合理行兵營捨未定終不入幕身不脫介冑常爲士卒先結髮従軍未嘗敗北深爲鄰敵所憚周勲州刺史韋孝寛密爲謠言曰百升飛上天明月照長安【光字明月】又曰髙山不推自崩【髙齊姓也】槲木不扶自舉令諜人傳之於鄴鄴中小兒歌之於路珽因續之曰盲老公背受大斧饒舌老母不得語使其妻兄鄭道蓋奏之帝以問珽珽與陸令萱皆曰實聞有之珽因解之曰百升者斛也盲老公謂臣也與國同憂饒舌老母似謂女侍中陸氏也且斛律累世大將明月聲震闗西威行突厥謠言甚可畏也遂召光入殺之血流於地剗之迹終不滅周主聞光死爲之大赦後六年周滅齊

臣按周之與齊實爲敵國周有韋孝寛齊有斛律光皆名將也然是時周主方明【武帝也】賢能效職齊君昬暴【髙緯】政出多門陸令萱以保母用事於內祖珽以憸邪弄權於外而穆提婆者令萱之子也表裏交煽肆爲姦利斛律光以忠勞自奮實深嫉之於是珽與提婆皆切齒之矣韋孝寛之謠所以傾光也傾光所以傾齊也敵國相傾末世常態而珽等又従而傾之是自傾其國也光死而周爲之大赦蓋曰莫予毒也已讒邪之臣殺忠良以資敵國而庸君昏主一不之察可勝嘆哉光之死讒六年而周滅齊非周能滅之髙緯君臣實自滅也臣前嘗論讒臣之譖敵國之間用智略同不可不察此一事而二者俱故錄之以爲千載之戒

唐太宗卽位以魏徵爲諌議大夫徵自以不世遇展盡底蘊無所隠凡二百餘奏無不剴切當帝心者由是拜尙書右丞兼諫議左右有毀徵阿黨親戚者帝使溫彥博按訊非是彥博曰徵爲人臣不能著形迹遠嫌疑而被飛謗是宜責也帝謂彥博行讓徵【謂令彥博往責徵也】徵見帝謝曰君臣同心是謂一體豈宜置至公事形迹若上下共由玆路邦之興喪未可知也

臣按魏徵盡忠無隠非姦邪小人之所便也故設爲飛謗以間染之使太宗蓄之胸中不爲辧白則疑猜一萌姦言益乘之而入矣然使之按驗者或非其人如權萬紀輩得任其事必將組織以成其罪惟帝之明不以按驗屬之小人而屬之彥博彥博固非王魏之倫然亦當時之良臣也故能直徵之枉使帝不以浮言罪賢者其益大矣然徵之枉𨿽直而左右之爲讒者不聞顯正其罪是亦未爲盡善也卽此一事而言太宗之得有二其失有一人主可不鑑之哉

魏徵寢疾上與太子同至其第指衡山公主欲以妻其子叔玉徵薨上自制碑文並爲書石徵嘗薦杜正倫及侯君集有宰相材及正倫以罪黜君集謀反誅上始疑徵阿黨又有言徵自錄前後諌辭以示起居郎禇遂良者上愈不恱乃罷叔玉尙主而踣所撰碑

臣按太宗之於魏徵可謂極君臣之契矣及其薨也所薦之人適抵罪誅帝遂以阿黨疑之疑情一生讒者遽乘之而入謂其錄諫槁以示史官有賣已直彰君過之意𨿽帝之明不能不爲之惑於是停婚僕碑而眷寵衰矣原讒言之所以得入者由帝心先疑故也使帝聞讒者之言召遂良而質之使誠有耶遂良固不敢隠若其無耶遂良亦豈肯厚誣言者之虛實於是乎不可揜矣帝乃蓄疑於中泯黙不問視昔者命溫彥博按驗之時何其甚異也使無他日徵遼之悔其尙得爲明主乎帝末年徵遼不能成功甚悔之嘆曰魏徵若在不使我有此行也命馳驛祀徵以少牢復立所制碑勞賜其妻子

唐宗開元中宰臣宋璟疾負罪而妄訴不已者付禦史臺推治之防天旱有魃優人作魃戲於上前問魃何爲出對曰奉相公處分又問何故魃曰負寃者二百餘人相公悉以系獄故魃不得不出上心以爲然未幾罷璟相

臣按讒人之害君子亦多端矣璟開元賢相也持綱紀抑僥幸蓋近習小人之所不便故因天旱而使優伶輩作魃戲以傾之恢諧笑謔似出無心而宗信之遽罷璟相然則其使之者誰與曰是不可知也以其時考之楊思勉以內侍貴幸而璟不與交言姜皎以舊勲寵暱而璟斥其太盛王仁皎後父也築墳過制而璟爭之王仁琛藩邸故吏也除官過制而璟又爭之是數人者皆不便於璟者也優伶之戲必此輩實爲之帝𨿽始初淸明已溺意教坊之樂【開元二年置教坊以教俗樂】倡優雜伎得在左右至是遂能以術傾賢相夫近習小人工於覘上之意其薦人也未嘗直薦遊揚之而已矣其毀人也未嘗直毀陰中之而已矣魏簡將引元稹而誦其詩於宮中【唐穆宗時簡內臣之得幸者稹以此取相位】是不薦之薦也若優人之魃戲是又不毀之毀也機穽之深計數之巧孰此爲甚然此不獨近幸爲然我朝宣和中王黼蔡攸以大臣入侍禁中每因謔浪中人無不售者姦讒之技千古一律人主其可以無心聽之哉

徳宗使人諭陸贄【贄時爲相】苗粲父晉卿往年攝政有不臣之言【晉卿肅代時宰相肅宗末攝冢宰粲其子也】諸子皆與古帝王同名今不欲明行斥逐兄弟宜各降外官贄奏曰凡是譖愬之輩多非信實之言利於中傷懼於公辯或云歲月已久不可究尋或云事體有妨須爲隠忍或云惡迹未露宜假他事爲名或云但棄其人何必明言責辱詞皆近理意實矯誣傷善售姦莫斯爲甚

臣按贄可謂得讒人之情矣蓋其爲言大抵非實若人主顯行辧白則是非曲直有不可揜者故但陰肆中傷使人主自加譴怒則爲讒者無罪而被讒者不得免自古忠良喑嗚受禍者此其由也晉卿在肅代朝他無可紀然亦循謹恭順見稱於時𨿽因山陵暫攝冢宰軍國威權初非巳出安敢輕出不臣之言諸子命名與帝王同殆亦偶然非必有意趙堯李舜未聞爲逆於當時王莽曹操不假襲名於前代而讒者以此誣之可謂寃矣使無陸贄之辯庸得免乎然粲等𨿽幸獲全而徳宗之疑終不盡釋此其所以爲闇主也我朝仁皇時宋郊以名儒進用有讒之者曰姓符國號名應郊天郊不自安易名曰庠然仁皇未嘗疑之而不命之相也此其所以爲聖君與後之欲堲讒說者其必以仁皇爲法

唐敬宗初【敬宗穆宗子也】裴度自興元入朝李逢吉之黨百計毀之先是民間謠云緋衣小兒坦其腹【非衣裴字也俗以腹爲肚】天上有口被驅逐【俗以口天爲吳字】又長安城中有橫亙六岡如乾象度宅偶居第五岡諫官張權輿上言度名應度讖宅占岡原不召而來其旨可見上𨿽年少悉察其誣謗待度益厚未幾以度爲司空平章事

臣按緋衣之謠必時人美其平吳元濟之功以俚語歌之亦猶薛仁貴之定天山而有三箭之謠也逢吉等乃用以爲謗蓋度自憲宗時已與逢吉相爲水火憲宗始初淸明銳意討叛則相度而黜逢吉及蔡功旣成志漸驕怠則相逢吉而黜度正邪之不並立也久矣旣歷三朝度之勲徳愈茂而羣邪媢疾甚於仇讐故因其入朝中以飛謗而張權輿者又従而詆之逢吉權輿姦險相濟所謂八闗十六子也而因謠言以傾大臣卽祖珽之中斛律光者也髙緯不察殺光而齊以亡敬宗察之相度而唐以未亂吁來者其尙鑑玆

以上論憸邪罔上之情二

大學衍義卷二十三

欽定四庫全書

大學衍義卷二十四

宋眞徳秀撰

格物致知之要二

辧人材

憸邪罔上之情【佞幸之臣】

齊桓公末管仲病公問羣臣誰可相者管仲曰知臣莫若君公曰易牙何如對曰殺子以適君非人情不可曰開方何如對曰倍親以適君非人情難近公曰豎刁何如對曰自宮以適君【宮腐刑也】非人情難親管仲死公用三子三子專權公卒易牙入與豎刁因內寵殺羣吏【諸大夫也】而立公子無詭宋伐齊齊人殺無詭立孝公孝公卒公弟潘因開方殺孝公子而立潘

臣按姦邪小人欲求寵於君必先有以順適其心使恱而親之然後可以肆其惡易牙殺子以適君而桓公恱之蓋曰是不私其子必能忠於我也開方背親以適君而桓公恱之蓋曰是不私其親必能忠於我也豎刁自宮以適君而桓公恱之蓋曰是不愛其身必能忠於我也而不知人之情能愛其所愛而後能推之以及其所不愛所厚者薄而無所不薄有子而殺之有親而背之有身而自殘之是於所愛者不之愛焉能愛其君於所厚者薄焉能厚其君其爲此也特以順適君心而求濟所大欲爾豈其情也哉昔人有因放麑而知其可以托國者夫於一麑且不忍其仁可知是以可托之國也桓公不察三子之情廼欲以爲相管仲言之而不聽遂授以柄卒之殺諸大夫而立公所不欲立之子者易牙豎刁也殺孝公之子而立其不當立之弟者開方也齊國大亂垂三十年前日之適君者乃所以爲賊君之地與

趙孝成王時客有見王曰世有所謂桑雍者【雍與癰同桑中有蠧見則外碨磈如人之生癰】王知之乎王曰未之聞也曰【客言】所謂桑雍者便僻【音辟】左右之人及優愛孺子也【優謂倡優愛謂王之所愛孺子宦侍之屬】此皆能乘王之醉昏而求所欲於王者也是能得之於內則大臣爲枉法於外矣【枉猶屈也】故日月暉於外其賊在於內【俗謂蟾蜍食月】謹備其所憎而禍在於所愛

臣按是時建信君以色寵於王客所謂便辟左右之人與優愛孺子者蓋指建信而言也桑中有蠧則碨磈之形見於外猶人受病於中而癰發於外也便辟佞幸之徒密近左右熒惑君心君心蠧於內則言行之疵政事之失彰灼外著而不可揜矣夫君徳淸明則私謁不得入惟夫沈湎於酒心志昏荒則小人乘之以求所欲旣得之於內則大臣屈法以従之於外矣蓋大臣之不忠不正者類與近習相表裏故也日月之明而蟾蜍食之諭人君之明而近幸小人能賊之皆禍伏於中而不知也常人之情於所憎惡則謹爲之防於其所愛則忽焉而莫之備不知禍亂之萌往往自所忽始齊桓能服勁楚卒之亂齊者三孺而非楚也秦皇能並六國卒之滅秦者中車府令髙非六國也蟾蜍食月古有是言而月之食初不由此言者特借此以覺悟王心使知近習托身於王而能禍王若蟾蜍托身於月而能食月也其爲言也懇至其引諭也深切爲人君者觀此可以悚然矣

漢哀帝時郎董賢爲人美麗自喜帝召與語拜爲黃門郎繇是始幸出則參乘入禦左右旬月間賞賜累鉅萬貴震朝廷賢性柔和便辟善爲媚以自固每賜洗浴不肯出常畱中視醫藥詔將作爲起大第木土之功窮極技巧下至僮僕亦受上賜及武庫禁兵上方珍寶其選物上第盡在董氏而乘輿所服乃其副也又封賢爲髙安侯後又以爲大司馬衞將軍時年二十二𨿽爲三公常給事中領尙書百官因賢奏事哀帝崩太后冊免賢卽日自殺家屬徙合浦縣官斥賣董氏財凡四十三萬萬

臣按漢世佞幸之臣𨿽眾然其窮寵極貴未有如董賢者其所以得此於帝者柔和便辟善爲以自固而已是時山崩地動日食三朝丞相王嘉以爲寵賢之應白虹姦日連陰不雨司隸鮑宣亦以爲寵賢之應夫人君親一嬖幸之臣而天爲之示戒如此可不懼哉嘉之言曰宜深覽前世以節賢寵全安其命宣亦曰誠欲哀賢宜爲謝過天地解讐海內免遣就國如此父子可以終其性命二臣之言惓惓懇懇非獨效忠人主亦欲保全幸臣而帝溺於寵愛之私排忠言而不聽方且擢賢以至三公棟橈鼎覆曾莫之防原帝之意豈非謂其柔和巧媚非能爲惡而不知陰忍之資操權擅事未有不爲害者漢業旣由此大壤而賢亦不免於誅蓋親便嬖而遠仁賢其禍必至此也人主其亦懋戒之哉

漢靈帝時將作畢圭靈琨苑司徒楊賜諫宜思夏禹卑宮之意以慰下民之勞帝欲止以問侍中任芝樂松對曰昔文王之囿百里人以爲小齊宣五里人以爲大今與百姓共之無害於政也帝恱遂爲之

臣按楊賜直臣也引夏禹以諍其君則靈帝未之信任芝樂松佞臣也引文王以諛其君則信之蓋苦言難入而甘言易售故也夫文王之囿百里初不經見而於傳則有之孟子方欲導齊王以與民同樂故其爲說也芻蕘者往焉雉兔者往焉民以爲小不亦宜乎至其舉文王之事以告時君則曰鰥寡孤獨謂之窮民發政施仁必先四者也曰耕者九一仕者世祿澤梁無禁罪人不孥也文王之愛民如此故囿𨿽大而民以爲小此靈帝所問者忠賢必將曰文王之仁政陛下能盡行之未耶如其未也願姑以愛民爲急而緩其所以自奉者若是則有益於帝矣而芝松二臣乃妄引古義以恱其君所謂逢君之惡者也以帝之昏而濟之以二臣之佞其卒至禍敗也宜哉

北齊侍中和士開有寵於齊主湛姦諂百端寵愛日隆毎侍左右言辭容止極諸鄙防以夜繼晝無復君臣之禮前後賞賜不可勝紀嘗謂帝曰自古帝王盡爲灰土堯舜桀紂竟復何異陛下宜及少壯極意爲樂一日取快可敵千年國事盡付大臣何慮不辦無爲自勤約也帝大恱以官爵財用等分委大臣三四月一視朝須臾復入惟翫聲色朝政日紊

臣按和士開之佞齊主卽趙髙李斯蠱二世之術也斯髙以此亡秦而士開亦以此亡齊古人以燕安爲鴆毒飲鴆毒者必死而溺燕安者必亡可不戒哉

唐太宗嘗玩禁中樹曰此嘉木也右衞大將軍宇文士及従旁美嘆不已帝正色曰魏徵嘗勸我遠佞人不識佞人爲誰乃今信然士及謝曰南衙羣臣面折廷爭陛下不得一舉手今臣幸在左右不少有將順𨿽貴爲天子亦何聊帝意解史臣曰太宗知士及之佞爲遊言自解亦不能斥彼中材之主求不惑於佞難哉

臣按範祖禹曰大禹曰何畏乎巧言令色孔壬孔子曰佞人殆佞人者止於諛恱順従而已近之必至於殆何也彼佞人者不知義之所在而惟利之従故也利在君父則従君父利在權臣則附權臣利在敵國則交敵國利在戎狄則親戎狄利之所在則従之利之所去則違之於君父何有哉忠臣則不然従義而不従君従道而不従父使君不陷於非義父不入於非道故𨿽有不従其命將以處君父於安也君有不義不従也而況於權臣乎父有不義不従也而況於他人乎古之佞者其始莫不巧言令色未必有悖逆之心及其患失則無所不至終於弒君亡國者皆始之諛恱順従者也臣謂佞臣之害祖禹盡之抑士及之言有深爲人君之鴆毒者夫盛明之世忠讜盈朝言動少差箴儆隨至貴爲天子宜若無聊矣而毎措身於至安至榮之地昏亂之世諂諛塞耳窮侈縦欲下無敢言貴爲天子宜若適意矣而毎措身於至危至難之中然則人主將何擇焉如士及者亡隋之餘孽何足多責所可惜者太宗知其佞而不知去之爾

以上論憸邪罔上之情三

辧人材

憸邪罔上之情【聚斂之臣】

漢武帝時雒陽賈人子桑羊以心計年十三侍中後爲治粟都尉領大農盡筦天下鹽鐵羊以諸官各自市相與爭利物故騰踴而天下賦輸或不償其僦費乃請置大農部丞數十人分部主郡國各往往縣置均輸鹽鐵官令遠方以其物貴時商賈所轉販者爲賦而相灌輸置平準於京師都受天下委輸名工官治車諸器皆仰給大農大農諸官盡籠天下之貨物貴卽賣之賤卽買之如此富商無所牟利則反本而萬物不得騰踴故抑天下物名曰平準天子以爲然許之民不益賦而天下用饒是歲旱上令官求雨卜式言曰縣官當食租衣稅而已今羊令吏坐市列肆販物求利烹羊天乃雨

臣按羊均輸之法不過陰奪商賈之利以歸公上爲天子斂怨於民而已非能上下兼足也卜式之言可謂當其罪矣而武帝弗之省也又本朝熙寧間宰相王安石又祖羊故智立市易法亦言善理財者不加賦而上用足而司馬光辟之曰天下安有此理天地所生財貨百物止有此數不在民則在官譬如雨澤夏澇則秋旱不加賦而上用足不過設法陰奪民利其害有甚於加賦此乃桑羊欺漢武之言太史公書之以見武帝不明耳嗚呼司馬光之言古今之至言也後世之臣有以言利媒人主者其尙以是察之

唐宗開元中戶部侍郎宇文融性精敏應對辯給以治財賦得幸於上始廣置諸使競爲聚斂由是百官寖失其職而上心益侈百姓皆愁苦之及融旣敗而楊愼矜得幸於是韋堅王鉷之徒競以利進百司有事權者稍稍置使以領之

天寶初韋堅爲吏以干敏稱上使之督江淮租運堅引滻水抵苑東望春樓下爲潭以聚江淮運船役夫匠通漕渠發人丘壠自江淮至京城民間蕭然愁怨二年而成上幸望春樓觀新潭堅以新船數百艘徧榜郡名陳郡中珍貨於船背陜尉崔成甫著錦半臂缺胯綠衫而裼之紅袙首居前船唱得寶歌使美婦百人盛飾而和之連檣數里堅跪進諸郡輕貨仍上百牙盤食上置宴竟日而罷觀者山積加堅左散騎常侍其僚屬吏卒褒賞有差名其潭曰廣運

戶部郎中王鉷爲戶口色役使上在位久用度日侈後宮賞賜無節不欲數於左右藏取之鉷探知上旨歲貢額外錢帛百億萬貯於內庫以供宮中宴賜曰此皆不出於租庸調無預經費上以鉷爲能富國益厚遇之鉷務割剝以求媚中外嗟怨

度支郎中楊釗善窺上意所愛惡而迎之以聚斂驟遷歲中領十五餘使遷給事中兼禦史中丞專判度支恩幸日隆八載春二月引百官觀左藏賜帛有差是時州縣殷富倉庫粟帛動以千計楊釗奏請所在出滯積變輕賫及徵丁租地稅皆變布帛輸京師屢奏帑藏充羨古今罕儔故上率羣臣觀之賜釗金紫上以國用丰衍故視金帛如糞土賞賜貴寵之家無有限極【釗後更名國忠事見前】

臣按開元聚斂之臣始之以宇文融繼之以韋堅又繼之以王鉷又終之以楊釗是四人者皆以掊尅取於上而結怨於下所謂國之鬼蜮而民之蟊賊也明皇以其奉已之欲恱而寵之不知其失民心而蠧國脈也夫千艘雲集萬貨山積可謂一時之盛觀矣而竭人屋廬發人丘墓悲嗟慘感之狀帝不得而見也呼號慟哭之聲帝不得而聞也且有田則有租有身則有庸有戶則有調天下之田有常數則租亦有常數天下之人有常數則庸亦有定數戶調亦然安得常賦之外又有百億萬之入以供上之橫費乎姦臣敢於欺罔而帝不之察徒見府庫充羨而侈欲日滋賜後宮賜外戚者無復限極不思一錢寸縷皆百姓之脂膋血肉也何忍以糞土視之乎異時邊將騁兵府庫之藏悉爲賊有而王鉷楊釗之徒亦皆身被極刑家無噍類然後知貨悖而入者必悖而出聚斂之臣其罪甚於盜臣也吁可戒哉

唐徳宗貞元八年以司農少卿裴延齡判度支明年奏檢責諸州欠負錢八百餘萬緡呈樣物三十餘萬緡請別置庫以掌之欠負皆貧人無可償呈樣染練皆左藏正物延齡徙置別庫虛張名數以惑上上信之以爲能富國而寵之於實無所增虛費吏人簿書而已又明年奏左藏庫物多有失落近因簡閱使置簿書乃於糞土之中得銀十三萬兩其段疋雜貨百萬有餘此皆已棄之物卽是羨余悉應移入雜庫以供別敕支用太府少卿韋少華不伏抗奏稱此皆每月申奏見在之物請加推驗上不許延齡每奏對恣爲詭譎皆眾所不敢言亦未嘗聞者延齡處之不疑上亦頗知其誕妄徒以其好詆毀人冀聞外事故親厚之宰臣陸贄上書極陳其姦詐其略曰延齡以聚斂爲長策以詭妄爲嘉謀以掊克斂怨爲匪躬以靖譖服讒爲盡節迹其姦蠧日長月滋陛下姑欲保持曾無諮問延齡謂能蔽惑不復懼思移東就西便爲課績取此適彼遂號羨余愚弄朝廷有同兒戲又曰昔趙髙指鹿爲馬臣謂鹿之與馬物類猶同豈若延齡掩有爲無指無爲有書奏上不恱待延齡益厚未幾罷贄相又貶爲忠州別駕其後延齡卒中外相賀上獨悼惜之

臣按徳宗始用盧杞趙贊之徒創間架陌錢之法以此致亂幾於亡國幸而克復又惑於延齡之姦信而用之迹其欺罔之言初不難察以不可索之錢爲可索以見在之錢爲羨余使帝命近臣之公淸者審而覈之則欺罔立敗矣左藏𨿽當安得有十三萬兩之銀百萬餘之雜貨委棄於糞土中至是始出乎使帝亦命近臣之公淸者審而覈之則欺罔又敗矣況是時以職守相闗而證其妄者有人以宰相而劾其姦者有人帝皆不之省也蓋姦人之術有以蠱蕩其心而塗其耳目如此亦可哀矣以延齡之姦而帝寵之至其死也猶復悼惜以陸贄之忠而帝斥之至於歿身不復収召範祖禹謂徳宗之性與小人合與君子殊豈不然哉

以上論憸邪罔上之情四

大學衍義卷二十四

欽定四庫全書

大學衍義卷二十五

宋眞徳秀撰

格物致知之要三

審治體

徳刑先後之分

舜典象以典刑【象如周禮治象刑象之象典常也刑卽墨劓剕宮大辟五刑也】流宥五刑【宥寛也】鞭作官刑【以鞭爲治官事之刑】撲作教刑【撲夏楚也不勤道業則撲之】金作贖刑【金黃金誤而入刑出金以贖罪】眚災肆赦怙終賊刑【眚過也災害也肆緩過而有害當緩赦之怙姦自終當刑殺之】欽哉欽哉惟刑之卹哉【欽敬也卹憂也】流共工於幽州【北裔】放驩兜於崇山【南裔】竄三苗於三危【西裔】殛鯀於羽山【東裔】四罪而天下咸服

臣按此帝舜攝位時事也象以典刑謂揭常刑之法以示人如天之埀象使易避而難犯也五刑刑之重者也罪𨿽重而情可矜則宥之以流【放竄殛皆流也】鞭撲刑之輕者也過本輕而情又可原則許之以贖贖去赦無幾矣不卽赦而猶贖者過𨿽輕猶欲其知悔也遽赦之則悔無従生矣過誤致災願民之不幸者也故赦之此所謂聖人之仁負恃罔悛姦民之無良者也故刑之此所謂聖人之義春生秋殺一出無心而欽哉欽哉未嘗不惟刑之卹也曰欽曰卹之二言百聖相傳此其心法而用刑特一事爾四凶之罪不加以五者之正刑而止従流宥旣仁之至迸諸四夷不與同中國又義之盡所罪者四人而天下無不服者非舜刑之天下實刑之也流放竄殛舊說以爲誅殺非也儻果誅之則於市於朝而不於四裔矣大率曰流曰放若今之安置居住曰竄曰殛若今之覊管編隸故我太祖皇帝因讀書至此有曰四凶之罪止従流竄而嘆後世刑网之密嗚呼此眞所謂異世同心者與

帝曰棄【臣名】黎民阻饑【阻厄也】汝后稷【農官名】播時百谷【播布也】帝曰契【臣名】百姓不親五品不遜【五品父子君臣夫婦長幼朋友五者之倫也遜順也】汝作司徒【掌教官名】敬敷五教在寛【敬者敬其事也五教父子有親君臣有義夫婦有別長幼有序朋友有信寛謂従容不迫也】帝曰臯陶蠻夷猾夏【猾亂也夏華夏】冦賊姦宄【刼人曰防殺人曰賊在外曰姦在內曰宄】汝作士【士理官】五刑有服【服謂服其罪】五服三就【孔安國謂大罪於原野大夫於朝士於市此其槪耳若宮辟則下蠶室余刑亦有就屏處者不皆市朝也】五流有宅【宅居也】五宅三居【大罪四裔次九州之外次千里之外】惟明克允【克能也允信也用刑之道必致其明察然後能使人信服】

臣按舜之命官也先播谷次敷教而後及於刑蓋有以養其民之身又有以善其民之心不獲已乃置刑焉而刑之所施又必察其情當其罪是亦前章惟刑之卹之意也欽卹者聖人用刑之心明允者聖人用刑之法

帝曰臯陶惟玆臣庶罔或幹予正【干犯也】汝作士明於五刑以弼五教【弼輔也】期於予治刑期於無刑民協於中【協合也】時乃功懋哉臯陶曰帝徳罔愆【罔無也愆過也】臨下以簡禦眾以寛罰弗及嗣賞延於世宥過無大刑故無小罪疑惟輕功疑惟重與其殺不辜寧失不經好生之徳洽於民心玆用不犯於有司帝曰俾予従欲以治四方風動惟乃之休

臣按帝舜以民協於中爲臯陶之功臯陶以民之不犯爲帝舜之徳君臣之間豈虛相稱美哉舜之制刑也特以輔教化之所不及而其用刑也本期至於無刑臯陶爲士師之官能體舜此心明其刑以示人使爲臣庶者無復幹上之政而民亦遷善遠罪以協於中刑之設至是眞無所用矣此舜所以美之也臯陶則謂此皆帝之徳而非臣之功蓋其臨下則簡而不煩禦眾則寛而不迫父罪不及其子惡惡之短也賞其身又延於世善善之長也過誤所犯𨿽大必宥不忌故犯𨿽小必刑卽前所謂眚災肆赦怙終賊刑也罪之疑則従輕功之疑則従重忠厚之至也有罪而殺國之常典然有可以殺可以無殺者與其殺之而濫及無辜寧姑宥之而有虧常典聖人之心惟恐殺一不辜以傷吾天地之仁此所謂好生之徳也惟帝好生之徳洽於民心故其民亦自愛其生無復犯有司之法者詳味洽之一辭則其漸涵浸漬入人之深豈一朝一夕之力哉舜之徳𨿽覆載無以加而臯陶但以罔愆言之蓋必如是僅可謂之無過爾然則徳未至於舜者其可自滿乎臯陶旣誦帝之徳帝復稱臯陶之美蓋其褒贊之中未嘗無勉勵之意此所以爲舜之君臣也

子曰道之以政【道卽導也】齊之以刑【齊一也】民免而無恥道之以徳齊之以禮有恥且格【格至也】

臣按政刑所以禁民之身故𨿽免於罪而無所媿恥徳禮所以善民之心故有媿恥而且至於善

季康子問政於孔子曰如殺無道以就有道何如孔子對曰子爲政焉用殺子欲善而民善矣【欲猶好也】君子之徳風小人之徳艸艸上之風必偃

臣按民性本善爲政者以善迪之未有不趨於善者何以殺爲君子小人以位而言君子之徳如風之動物小人之徳如艸之従風未有風行而艸不偃者未有上好善而民不善者

漢文帝時賈誼上疏曰凡人之智能見已然不能見將然夫禮者禁於將然之前而法者禁於已然之後是故法之所用易見而禮之所爲者難知也若夫慶賞以勸善刑罰以懲惡先王執此之政堅如金石行此之令信如四時據此之公無私如天地耳豈顧不用哉然而曰禮云禮云者貴絕惡於未萌而起教於微使民日遷善遠罪而不自知也孔子曰聽訟吾猶人也必也使無訟乎爲人主者莫如先審取捨取捨之極定於內而安危之萌應於外矣安者非一日而安也危者非一日而危也皆以積漸然不可不察也人主之所積在其取捨以禮義治之者積禮義以刑罰治之者積刑罰刑罰積而民怨背禮義積而民和親故世主欲民之善同而所以使民善者或異或道之以徳教或敺之以法令道之以徳教者徳教洽而民气樂敺之以法令者法令極而民風哀哀樂之感禍福之應也秦王之欲尊宗廟而安子孫與湯武同然湯武廣大其徳行六七百歲而弗失秦王治天下十餘歲則大敗此亡他故矣湯武之定取捨審而秦王之定取捨不審矣夫天下大器也今人之置器置諸安處則安置諸危處則危天下之情與器亡以異在天子之所置之湯武置天下於仁義禮樂而徳澤洽禽獸艸木廣裕徳被蠻貊四夷累子孫數十世此天下所共聞也秦王置天下於法令刑罰徳澤亡一有而怨毒盈於世下憎惡之如仇讐禍幾及身子孫誅絕此天下之所共見也是非甚明效大驗耶人之言曰聽言之道必以其事觀之則言者莫敢妄言今或言禮誼之不如法令教化之不如刑罰人主胡不引殷周秦事以觀之也

臣按商之刑制不見於經獨觀伊尹之稱湯曰代虐以寛民其允懷則漢史所謂用刑罰以督姦慘肌膚以懲惡者必非商家之政也學者惟當信經而已若周之刑制則具見於周官大司徒以八刑糾民在三物教民之後而其所糾者不孝不睦不婣不弟不任不卹造言亂民而已是其刑祗以爲教也大司防掌邦之三典曰刑新國用輕典曰刑平國用中典惟亂國乃用重典焉平者其常而重者乃其不獲已也小司冦以八辟麗邦法親有議故有議賢能功勤若貴若賓莫不有議未嘗例施之法也司刺掌三宥三赦之法不識者宥過失者宥遺忘者亦宥幼弱者赦老耄者赦蠢愚者亦赦未嘗槪加之罪也其仁愛忠厚之至上配有虞成康之世刑措不用幾四十載此所謂置天下於仁義者也秦自孝公用商鞅行新法步過六尺者有罰棄灰於道者有刑臨渭論囚水爲之赤始皇旣並滅六國自以水徳之治剛毅戾深事皆決於法刻削無仁恩禮義於是急法入者不赦又用李斯之言敢偶語詩書棄市以古非今者族專任獄吏得親幸用事凡誦法孔子者皆重法繩之至二世用趙髙謀並誅大臣及諸宗室以罪過連逮近官宿衞無得免者而六公子戮死於社又用李斯謀行督責之術凡殺人多者爲良吏此所謂置天下於刑法者也而周之享國八百餘年秦之亡也才及二世誼之所謂明效大驗者豈虛言哉漢文本是寛仁之君而又施行賈誼之策專務以徳化民防獄四百幾致刑錯其後王氏移國而天下謳吟思漢光武因之克復舊物歷年之久亞於商周後世未有能及者誼之言又益信矣後世人主可不鑑與

武帝建元初董仲舒對策曰臣謹按春秋之文求王道之端得之於正正次王王次春春者天之所爲也正者王之所爲也其意曰上承天之所爲而下以正其所爲正王道之端云爾然則王者欲有所爲宜求其端於天天道之大者在陰陽陽爲徳陰爲刑刑主殺而徳主生是故陽常居大夏而以生育長養爲事陰常居大冬而積於空虛不用之處以此見天之任徳不任刑也天使陽出布施於上而主歲功使陰入伏於下而時出佐陽陽不得陰之助亦不能獨成歲終陽以成歲爲名此天意也王者承天意以従事故任徳教而不任刑刑者不可任以治世猶陰之不可任以成歲也爲政而任刑不順於天故先王莫之肯爲也今廢先王徳教之官而獨任執法之吏治民毋乃任刑之意與孔子曰不教而殺謂之虐虐政用於下而欲徳教之被四海故難成也臣按仲舒以春秋之學推明王者任徳不任刑之意可謂善矣然陽以生萬物陰以成萬物其功一也陰𨿽伏於大冬乃所以爲造化之本蓋非貞無以爲元不闔無以爲辟伏藏於冬而後能發育於春然則以陰居冬爲積於空虛不用之地殆未然也然方武帝卽位之初英武明防仲舒逆慮其有任刑之失故舉天道明王道以啟其好生惡殺之心則仲舒之言眞武帝之箴砭也其後張湯趙禹之徒進而見知故縦之法行卒以任刑流毒海內仲舒其知言哉

宣帝時路溫舒上書曰臣聞秦有十失其一尙存治獄之吏是也秦之時羞文學好武勇賤仁義之士貴治獄之吏正言者謂之誹謗遏過者謂之妖言故盛服先生不用於世忠良切言皆郁於胸譽諛之聲日滿於耳虛美薰心實禍蔽塞此乃秦之所以亡天下也方今天下賴陛下恩厚亡金革之危饑寒之患然太平未洽者獄亂之也夫獄者天下之大命也死者不可復生者不可復屬書曰與其殺不辜寧失不經今治獄吏則不然上下相敺以刻爲明深者獲公名平者多後患故治獄之吏皆欲人死非憎人也自安之道在人之死是以死人之血流離於市被刑之徒比肩而立大辟之計歲以萬數太平之未洽凡以此也夫人情安則樂生痛則思死捶楚之下何求而不得故囚人不勝痛則飾辭以視之吏治者利其然則指道以明之上奏畏卻則鍛鏈而周內之蓋奏當之成𨿽咎繇聽之猶以爲死有餘辜何則成錬者眾文致之罪明也故俗語曰畫地爲獄議不入刻木爲吏期不對此皆疾吏之風悲痛之辭也故天下之患莫深於獄敗法亂正離親塞道莫甚乎治獄之吏此所謂一尙存者也上深湣焉廼下詔曰間者吏用法巧文寖深是朕之不徳也夫決獄不當使有罪興邪不辜防戮父子悲恨朕甚傷之今遣廷史與郡鞫獄任輕祿薄其爲置廷平秩六百石員四人其務平之以稱朕意於是選於定國爲廷尉求明察寛恕黃霸等爲廷平季秋後請讞時上常幸宣室齋居而決事【宣室殿名在前殿之側齊則居之】獄刑號爲平矣

臣按溫舒之論𨿽專爲獄吏發其實則譏當時之君故始言秦之時貴治獄之吏非自貴由上貴之也次言上下相敺以刻爲明則下之爲此者上實驅之也又次言自安之道在於人死則可見當時之吏能殺人者上之所欲故安否則違上之所欲故危蓋孝宣𨿽賢明之君而實好刑名之學故其意指所形至於如此上之所好其可不謹耶捶楚之下何求不得至刻木爲吏期於不對此十餘言者其於胥吏慘刻之情獄犴寃枉之狀可謂盡之矣畫地爲獄猶不可入況眞獄乎刻木爲吏猶不可對況眞吏乎溫舒之言至深悲痛於是宣帝爲之感悟置官以平之躬親以決之亦可謂善聽忠言者然其爲治終以霸王之道雜故刑余周召法律詩書卒不免於世所譏而史臣書之曰獄刑號爲平矣號之一辭名然而實否之謂也人主所好可不謹諸

隋文帝以盜賊繁多命盜一錢以上皆棄市或三人共盜一事發卽死於是行旅皆晏起早宿天下懍懍有數人刼執事而謂之曰吾豈求財者耶但爲枉人來耳而爲我奏至尊自古以來體國立法未有盜一錢而死也而不爲我以聞吾再來而屬無類矣帝聞之爲停此法臣按隋文制刑以戢盜非不嚴也而盜卒不能戢法終不可行至唐太宗輕徭薄賦開斯民衣食之門數年之間外戶不閉道不拾遺其失其得可以鑑矣

帝嘗乘怒以六月杖殺人大理少卿趙綽固爭曰季夏之月天地成長庶類不可以此時誅殺帝曰六月𨿽云生長此時必有雷霆我則天而行有何不可遂殺之臣按隋文謂六月必有雷霆不知雷霆𨿽威初非爲殺物設也易稱鼓萬物者莫疾乎雷其與日之烜雨之潤風之散同於生物而已世人惡戾之气適與之防而震死者有之非雷霆求以擊之也隋文徒欲以辧口折人而文其暴怒之私不知昧於天道亦已甚矣及唐貞觀攺定律令自春及秋禁行死刑然後得古者刑以秋冬之意惟其有仁暴之異所以爲治亂之分與

唐太宗嘗覽明堂鍼灸圖見人之五藏皆近背鍼灸失所則其害致死嘆曰夫箠者五刑之輕死者人之所重安得犯至輕之刑而或致死遂詔罪人毋得鞭背臣按隋煬之用刑或先截其舌太宗之用刑至不忍笞其背此煬之惡所以浮於桀紂而太宗除亂之功所以庶幾於湯武與

河內人李好徳坐妖言下獄大理丞張蘊古以爲好徳病狂瞀法不當坐治書侍禦史權萬紀劾蘊古奏不以實太宗怒遽斬蘊古旣而大悔因詔死刑𨿽令卽決皆二覆奏久之謂羣臣曰死者不可更生決囚𨿽二覆奏而頃刻之間何暇思慮自今宜二日五覆奏決日尙食勿進酒肉教坊太常輟教習諸州死罪三覆奏其日亦蔬食務合禮撤樂減膳之意太宗以英武定天下然其天姿仁恕初卽位有勸以威刑肅天下者魏徵以爲不可因爲上言王政本於仁恩所以愛民厚俗之意太宗欣然納之遂以寛仁治天下而於刑法尢愼四年天下防死罪二十九人六年親錄囚徒閔死罪者三百九十人縦之還家期以明年秋卽刑及期囚皆詣朝堂無後者太宗嘉其誠信悉原之

臣按唐繼隋者也隋文任法之峻如彼而太宗用刑之寛如此隋文再傳而失天下唐之享國幾三百年天於仁暴之報亦甚明矣賈誼以周秦並言臣今亦以隋唐並論庶足爲方來之鑑乎

憲宗英果明防自卽位數誅方鎭欲治僭叛一法度然於用刑喜寛仁是時李吉甫李絳爲相吉甫言治天下必任賞罰陛下頻降赦令蠲逋負賑饑民恩徳至矣然典刑未舉中外有懈怠心絳曰今天下𨿽未大治亦未甚亂乃古平國用輕典之時自古欲治之君必先徳化暴亂之世專任刑法吉甫之言過矣憲宗以爲然司空於頔亦諷帝用刑以收威柄帝謂宰相曰頔懷姦謀欲朕失人心也

臣按憲宗能従李絳之言亦猶太宗能納魏徵之說也是以元和之治庶幾貞觀姦邪小人用意刻薄每毎以嚴刑峻法導人主斯髙之於二世是也憲宗察於頔之姦其欲使以失人心其可謂明也矣

以上論徳刑先後之分

大學衍義卷二十五﹤子部﹐儒家類﹐大學衍義﹥

欽定四庫全書

大學衍義卷二十六

宋眞徳秀撰

格物致知之要三

審治體

義利重輕之別

孟子見梁惠王王曰叟不遠千里而來亦將有以利吾國乎孟子對曰王何必曰利亦有仁義而已矣王曰何以利吾國大夫曰何以利吾家士庶人曰何以利吾身上下交徵利而國危矣萬乘之國弒其君者必千乘之家千乘之國弒其君者必百乘之家萬取千焉千取百焉不爲不多矣茍爲後義而先利不奪不饜未有仁而遺其親者也未有義而後其君者也王亦曰仁義而已矣何必曰利

臣按孟子初見惠王惠王首以利國爲問蓋自春秋至於戰國先王之道不明人心陷溺惟知有利而已孟子將以攻其邪心故直告之曰王何必曰利亦有仁義而已矣仁者本心之全徳義者當然之正理爲國者當躬行仁義於上而不可以利爲心若王欲自利其國則大夫亦欲利其家士庶人亦欲利其身上下爭相求利國安得不危蓋以仁義爲本是導民於理也以利爲尙是導民於欲也理明則尊卑上下之分定不然則凡有血气者皆思自足其欲非盡攘上之所有不已也於是簒弒之事興其害有不勝計者吁可畏哉夫仁不遺親義不後君非彊之使然也仁主於愛愛莫大於愛親義者宜也宜莫先於尊君舉世之人皆由仁義則無不愛其親尊其君三代盛時所以長治久安而無後患也爲國者捨是其將焉求故重言之曰王何必曰利亦有仁義而已矣大學末章論天下之平曰國以義爲利而不以利爲利推言求利之獘至於菑害並至𨿽有善者亦末如之何前聖後賢所以回利欲之瀾而杜爭奪之隙者如出一口爲國者其審圖之

宋牼將之楚孟子遇於石丘曰先生將何之曰吾聞秦楚搆兵我將見楚王說而罷之楚王不恱我將見秦王說而罷之二王我將有所遇焉曰軻也請無問其詳願聞其指說之將何如曰我將言其不利也曰先生之志則大矣先生之號則不可先生以利說秦楚之王秦楚之王恱於利以罷三軍之師是三軍之士樂罷而恱於利也爲人臣者懷利以事其君爲人子者懷利以事其父爲人弟者懷利以事其兄是君臣父子兄弟終去仁義懷利以相接然而不亡者未之有也先生以仁義說秦楚之王秦楚之王恱於仁義而罷三軍之師是三軍之士樂罷而恱於仁義也爲人臣者懷仁義以事其君爲人子者懷仁義以事其父爲人弟者懷仁義以事其兄是君臣父子兄弟去利懷仁義以相接也然而不王者未之有也何必曰利

臣按戰國交兵之禍烈矣宋牼一言而罷之豈非生民之福而仁人之所甚願者哉顧利端一開君臣父子兄弟將惟利是趨春秋弒君三十六大抵皆見利而動其禍又有甚於交兵者是以聖賢不得不嚴其防也

荀子義與利者人之所兩有也𨿽堯舜不能去民之欲利然而能使其欲利不克其好義也【克勝也】𨿽桀紂亦不能去民之好義然而能使其好義不勝其欲利也故義勝利者爲治世利克義者爲亂世上重義則義克利上重利則利克義故天子不言多少諸侯不言利害大夫不言得喪士不通財貨有國之君不息牛羊錯質之臣不息雞豚冢卿不修幣【冢長也】大夫不爲園従士以上皆羞利而不與民爭業樂分施而恥積藏

臣按荀卿之論美矣然謂義之與利人所兩有則是未知人之本性也性之所有惟義而已自其物我角立然後利心生焉又謂堯舜不能去民之欲利桀紂不能去民之欲義夫桀紂不能去民之義心者以其秉彜之善𨿽暴君不能奪也若曰堯舜不能去民之利心則所謂黎民於變者果何事耶聖人之化所以與天地同流者正以使民遷善遠罪而不知也若民有利心而不能去則非所謂遷善而不知矣夫利者人心之蟊賊不可有也聖賢之教學者必使盡去此心而後可與爲善其化民必使盡革此心而後可與爲治曾謂堯舜之民而猶有利心耶卿以人性爲惡故其論若此臣不得以不辧

漢昭帝始元中詔有司問郡國所舉賢良文學民所疾苦文學對曰竊聞治人之道防淫佚之原廣道徳之端抑末利而開仁義毋示以利然後教化可興而風俗可移也今郡國有鹽鐵酒均輸與民爭利散惇厚之朴成貪鄙之化是以百姓就本者寡趨末者眾願悉罷之禦史大夫桑羊難以爲此國家大業所以制四夷安邊足用之本罷之不便文學曰有國家者不患寡而患不均不患貧而患不安故天子不言多少諸侯不言利害大夫不言得喪蓄仁義以丰之廣徳行以懷之是以近者親附而遠者恱服仁政無敵於天下惡用費哉又曰國有沃野之饒而民不足於食者工商盛而本業荒也有山海之貨而民不足於財者不務民用而淫巧眾也髙帝禁商不得仕宦所以遏貪鄙之俗也排困市井防閒利門而民猶爲非況上之得利乎傳曰諸侯好利則大夫鄙大夫鄙則庶人盜是開利孔爲民罪梯也又曰民人藏於家諸侯藏於國天子藏於海內又曰文帝之時無鹽鐵之利而民富今有之而百姓困且利非従天來不由地出一取之民李梅多實者來年爲之衰新谷熟者舊谷爲之虧自天地不能以兩贏而況於人事乎故利於此必耗於彼商君峭法長利秦人不聊生相與哭孝公秦日以危又曰古者制地足以養民民足以承其上千乘之國百里之地公侯伯子男各充其求贍其欲秦兼萬國之地有四海之富而意不贍非宇小而用菲欲多而下不堪其求也語曰庖有腐肉國有饑民廏有肥馬路有餒人今狗馬之養虫獸之食無用之官不急之作無功而衣食縣官者眾是以上不足而下困乏也今不減其本而與百姓爭薦艸與商賈爭市利非所以明主徳而相國家也丞相【車千秋】曰先王之道軼久而難復賢良文學之言深遠而難行非當世所及遂罷議

臣按漢武之世內興奢侈外事四夷於是聚斂之臣用鹽鐵均輸酒之法行言利者析秋豪而民不堪命矣昭帝初立霍光爲政詔賢良文學之士問民所疾苦而對者首以抑末利興仁義爲言而沮於羊扼於千秋正論竟未獲伸僅能罷酒一事而已然賢良文學之徒分別義利其言有可爲後世法者故剟其略著於篇云

唐太宗時治書侍禦史權萬紀上書宣饒二州銀大發采之歲可得數百萬緡上曰朕貴爲天子所乏者非財也但恨無嘉言可以利民耳與其多得數百萬緡何如得一賢才卿未嘗進一賢退一不肖而專言稅銀之利昔堯舜抵璧於山投珠於谷漢之桓靈乃聚錢爲私藏卿欲以桓靈待我耶是日黜萬紀使還家

臣按太宗可謂賤貨而貴徳矣其曰得數百萬緡不如得一賢才此古今之名言也有天下者宜深體之

徳宗在奉天於行宮廡下貯諸道貢獻之物榜曰瓊林大盈庫陸贄上疏諫【贄爲翰林學士】曰作法於涼其獘猶貪作法於貪獘將安救示人以義其患猶私示人以私患必難弭故聖人之立教也賤貨而尊讓遠利而尙防天子不問有無諸侯不言多少懼賄之生人心而開禍端傷風教而亂邦家也是以務鳩斂而厚帑櫝之積者匹夫之富也務散惠而収兆庶之心者天子之富也何必降至尊而代有司之守辱萬乘以效匹夫之藏今之瓊林大盈古無其制傳諸耆舊創自開元貴臣貪權飾巧求媚乃言郡邑貢賦盍各區分賦稅委之有司以給經用貢獻歸之天子以奉私求宗恱之新是二庫蕩心侈欲萌柢於玆迨乎失邦終以餌冦記曰貨悖而入者必悖而出豈其明效與今天衢尙梗師旅方殷而諸道貢珍遽私別庫竊揣軍情或生觖望夫國家作事以公共爲心者人必樂而従之以私奉爲心者人必咈而叛之爲人上者當灑濯其心奉三無私以壹有眾人或不率於是用刑然則宣其利而禁其私天子所恃以理天下之具也捨此不務而壅利行私欲人無貪不可得也今玆二庫珍幣所歸不領度支是行私也不給經費非宣利也物情離怨不亦宜乎陛下誠能近想重圍之殷憂追戒平居之專欲器用取給不在過丰衣食所安必以分下凡在二庫貨賂盡令出賜有功坦然布懷與眾同欲是後納貢必歸有司如此則亂必靖賊必平是乃散小儲而成大儲損小寶而固大寶也

臣按徳宗專利自私非王者至公之體故陸贄爭焉今剟其略以爲世戒

以上論義利重輕之別

大學衍義卷二十六

欽定四庫全書

大學衍義卷二十七

宋眞徳秀撰

格物致知之要四

察民情

生靈向背之由

泰誓【周武王伐紂作此以誓眾士】古人有言曰撫我則後【後君也】虐我則讎獨夫受洪惟作威乃汝世讎

臣按武王舉古人之言以明民之常情如此也若君民之分豈以虐我而遂讎之哉然君民之分不可恃而民之常情不可不察

康誥【武王封康叔於衛作此書告戒之】曰天畏棐忱【棐輔也忱誠也】民情大可見小人難保往盡乃心無康好逸豫乃其乂民我聞曰怨不在大亦不在小惠不惠懋不懋【懋勉也】

臣按此成王勉康叔之辭康叔就封有君人之責故告之曰天命不常𨿽甚可畏然誠則輔之民情好惡大略可見而小民至爲難保然則小民曷爲難保耶曰萬事之得或以一事之失而召怨萬人之恱或以一夫之怨而生亂此其所以難保也然康叔往治其國豈有他哉盡汝之心無自安而好逸豫乃其所以乂民也昔之人或以小失而致怨者故不在大亦或以大過而致怨者故不在小怨之來也非一端其弭怨也無他術惟順所不必順勉所不必勉於人情所忽者一不敢忽焉庶幾其無怨乎始以天與民並言而終獨歸之民者民心卽天心也能保小民則能保天命矣

春秋傳谷梁氏曰財盡則怨力盡則懟

臣按此亦言民之常情故聖賢之君輕賦斂而不盡其財省徭役而不盡其力

齊宣王見孟子於雪宮王曰賢者亦有此樂乎孟子對曰有人不得則非其上矣不得而非其上者非也爲民上而不與民同樂者亦非也樂民之樂者民亦樂其樂憂民之憂者民亦憂其憂樂以天下憂以天下然而不王者未之有也

臣按爲民上者知有宮室之樂爲民者亦欲有居處之安因己之樂而圖民之憂是之謂與民同樂因民之憂而不敢恣己之樂是之謂與民同憂君之憂樂與民同而民不與君同其憂樂者鮮矣故爲人君者不以己之樂爲樂而以天下之樂爲樂不以己之憂爲憂而以天下之憂爲憂如此而天下不歸者未之有也

齊宣王問曰人皆謂我毀明堂毀諸已乎孟子對曰夫明堂者王者之堂也王欲行王政則勿毀之矣王曰王政可得聞與對曰昔者文王之治岐也耕者九一仕者世祿關市譏而不徵澤梁無禁罪人不拏老而無妻曰鰥老而無夫曰寡老而無子曰獨幼而無父曰孤此四者天下之窮民而無告者文王發政施仁必先斯四者詩云哿矣富人哀此防獨王曰善哉言乎曰王如善之則何爲不行王曰寡人有疾寡人好貨對曰昔者公劉好貨詩云乃積乃倉乃裹餱糧於橐於囊思戢用光弓矢斯張干戈戚揚爰方啟行故居者有積倉行者有裹糧也然後可以爰方啟行王如好貨與百姓同之於王何有王曰寡人有疾寡人好色對曰昔者太王好色愛厥妃詩云古公亶父來朝走馬率西水滸至於岐下爰及姜女【太王妃】聿來胥宇【胥皆也宇居也】當是時也內無怨女外無曠夫王如好色與百姓同之於王何有

臣按此亦前章之意文王發政施仁必先於鰥寡孤獨孟子以爲此四者天下之窮民而無告者故文王先焉以臣考之不虐無告不廢困窮自堯舜已然矣文王治岐之心卽堯舜治天下之心也宣王知善孟子之言而自謂不能行者以有好貨好色之累而孟子則以公劉太王之事爲言以爲人君豈能不事儲峙之富惟能推此心使民亦有餱糧之積可也人君豈能無妃匹之奉惟能推此心使民亦有配偶之安可也夫公劉非好貨也不過居則有積倉行則有裹糧爾而當時之民居者行者亦皆有以自養而無饑餒之虞可見其與民同欲也太王非好色也不過同姜女以來胥宇爾而當時宮中無怨女民間無曠夫可見其與民同欲也公劉太王與民同欲如此王業安得而不興後世人主私四海之富鉅橋洛口儲粟山積而民無宿昔之糧侈六宮之奉燕姬趙女充盈館籞而民多鰥孤之嘆其專欲病民如此禍變安得而不作惟仁聖之君享玉食而憂民之不飽於藜藿對嬪禦而念民之不足於室家推此之心行此之政其庶矣乎

漢文帝時晁錯以賢良對策曰三王臣主俱賢故合謀相輔計安天下莫不本於人情人情莫不欲壽三王生而不傷也人情莫不欲富三王厚而不困也人情莫不欲安三王扶而不危也人情莫不欲逸三王節其力而不盡也其爲法令也合於人情而後行之其動眾使民也本於人事然後爲之取人以已內恕及人情之所惡不以彊人情之所欲不以禁人是以天下樂其政歸其徳望之若父母従之若流水

臣按漢初去古未遠先秦舊聞猶有存者斯言者非錯之言先民之遺言也夫人情之所欲順之則安擾之則危故虞廷君臣相戒必曰罔咈百姓以従己之欲錯之論大抵本此而其敷陳尢詳且盡焉然總其要歸不過數端曰不窮兵不黷武所以全其生也不急徵不橫斂所以厚其財也不爲苛擾之政所以安其居也不興長久之役所以養其力也本之以仁行之以恕三王之所謂本人情者如是而已考觀漢文之治𨿽未盡合古而寛仁安靜蓋庶幾焉豈錯之對有以發之耶武帝一切反之幾至危亂臣故於錯有取云

唐徳宗在奉天【朱泚反上幸奉天】陸贄上疏謂當今急務在於審察羣情羣情之所甚欲者陛下先行之羣情之所深惡者陛下先去之欲惡與天下同而天下不歸者未之有也又曰當違欲以行已所難布誠以除人所病竊聞輿議頗究羣情四方則患於中外意乖百辟又患於君臣道隔郡國之志不達於朝廷朝廷之誠不升於軒陛上澤闕於下布下情壅於上聞實事不必知知事不必實上下否隔眞僞雜糅聚怨囂囂騰謗借借欲無疑阻其可得乎臣謂宜因文武羣臣入參之日陛下特加延接親與敍言備論禍亂之由明示咎悔之意各使極言得失仍令一一面陳軍務之餘到卽引對匹夫片言采錄不遺乃是總天下之智以助聰明順天下之心以施教令則君臣同志何有不従遠邇歸心孰與爲亂疏奏上無施行贄又言曰立國之要在乎得眾得眾之要在乎見情故仲尼謂人情聖王之田言理道所由生也時之否泰事之損益萬化所系必因人情上下交而泰不交而否自損者人益自益者人損情之得失豈容易哉故諭君爲舟諭人爲水水能載舟亦能覆舟舟卽君道水卽人情舟順水之道乃浮違則沒君得人之情乃固失則危是以聖人之居人上也必以其心従天下之心而不敢以天下人従其欲徳宗不能従

臣按徳宗專已欲而咈天下之情是以致建中之亂陸贄懇懇言之猶弗見聽唐治自是日衰不明之君可與言哉

以上論生靈向背之由

察民情

田裏戚休之實

詩采薇遣戍役也文王之時西有昆夷之患北有獫狁之難以天子之命命將帥【天子紂也】遣戍役以守衞中國故歌采薇以遣之其首章曰采薇采薇薇亦作止【作生也】曰歸曰歸歲亦莫止【莫音暮】靡室靡家【靡無也】玁狁之故不遑啟居玁狁之故其次章曰采薇采薇薇亦柔止【薇始生而柔】曰歸曰歸心亦憂止憂心烈烈載饑載渴我戍未定靡使歸聘三章曰采薇采薇薇亦剛止曰歸曰歸歲亦陽止【十月】王事靡盬不遑啟處憂心孔疚我行不來其末章曰昔我往矣楊栁依依今我來思雨雪霏霏行道遲遲載渴載饑我心傷悲莫知我哀

臣按此商之末造紂爲無道夷狄交侵文王時爲西伯以天子之命遣戍役以衞中國非可已而弗已也而遣行之詩丁寧惻怛曰采薇采薇以薇爲遣戍之期也薇之生戍者始行薇之柔戍者在行薇之剛戍者將歸歷時久而歸期緩也曰靡室靡家念戍者之離其配偶也曰不遑啟居念戍者之不得安其起居也曰憂心烈烈載饑載渴念戍者以歸期尙遠爲憂而又重之以饑渴也曰我戍未定靡使歸聘念戍者之行役未定無與歸問其家之安否也曰王事靡盬不遑啟處念戍者之勤勞王事不得安其居處也曰憂心孔疚我行不來念戍者之決於死敵憂心𨿽甚病而此行無歸期也末章又言昔我之往楊栁依依春之中也今我之來雨雪霏霏冬之末也徵行之久饑渴之害心傷悲而人莫我知凡此皆戍者之情鬱結於中不能以自愬者文王乃先其未發歌詠以勞苦之如其身之疾疚焉故範祖禹謂於采薇見先王以人道使人至於後世則牛羊而已矣豈不然哉出車勞還枤杜勤歸大抵放此不悉錄云

東山周公東徵也【徵三監也】周公東徵三年而歸勞歸士大夫美之故作是詩也一章言其完也二章言其思也三章言其室家之望女【音汝】也四章樂男女之得及時也君子之於人序其情而閔其勞所以說也說以使民民忘其死其惟東山乎我䢐東山【䢐往也】慆慆不歸【慆慆言久也】我來自東零雨其蒙【蒙雨貌】我東曰歸我心西悲制彼裳衣勿士行枚【士事也行陳也枚如箸戰時所銜】蜎蜎者蠋【桑虫】烝在桑野【烝發語聲】惇彼獨宿【惇獨處也】亦在車下我䢐東山慆慆不歸我來自東零雨其蒙果臝之實【果臝枯棲也】亦施於宇【施延也】伊威在室【伊威小虫】蠨蛸在戶【蠨蛸小蜘蛛也】町畽鹿場【町畽畦隴也爲麋鹿之場】熠燿宵行【熠燿螢火也】不可畏也伊可懷也我䢐東山慆慆不歸我來自東零雨其蒙鸛鳴於垤【鸛水鳥將雨則鳴垤蟻也】婦嘆於室灑埽穹窒【穹窒防穴也】我徵聿至有惇苦【惇徒端切冏成之狀苦苦也】烝在栗薪【謂延於栗木之上】自我不見於今三年我䢐東山慆慆不歸我來自東零雨其蒙倉庚於飛熠燿其羽【熠燿鮮明也】之子於歸【歸嫁也】皇駁其馬【馬之黃曰皇驑白曰駁】親結其縭【縭恱也】九十其儀【言多儀】其新孔嘉【新新婚】其舊如之何臣按此詩凡四章章首必曰我䢐東山慆慆不歸我來自東零雨其蒙者序其久戍思歸之情閔其歸塗陰雨之苦也我之在東未嘗不曰歸而未可以歸故其心念西而悲今旣歸矣裳衣之敝制而新之願今以往勿復従事於行陳之間可也彼蜎蜎者蠋則在桑野而惇然獨宿者亦在車下此因道塗所見而興士之獨處也次章言果臝之施於宇伊威在室蠨蛸在戶町畽鹿場熠燿宵行蓋未歸之時遐想其室空無人荒涼岑寂而蔓生之實延焉小虫綴焉野鹿遊焉固非可畏之物不能不動其懷歸之情也三章言天之欲雨也鸛則鳴於垤婦則嘆於室蓋以夫之在行遇雨念之而嘆愛之至也灑埽燻鼠以我之徵人行且遂至潔除以待望之切也顧見苦系於薪上因感其夫匏系於外我之不見今三年矣觸物興懷無一念之不在也四章言倉庚於飛鮮明其羽此嫁娶之時也之子於歸其馬皇駁有文彩也母爲結褵送其行也九十其儀儀之多也新婚之喜固可嘉矣舊有家室者相見而喜又何如耶蓋男女居室人之至情故一章言其獨宿三章敍其久別而四章又以婚之新舊終焉序詩者曰君子之於人敍其情而閔其勞所以說也可謂得詩之本指矣詩之言我皆周公述歸士之辭士之蘊於其心而不能言者周公盡發之於言遐想其時上下交孚歡欣感激有不能自已者後世徵戍頻繁民病於役則有爲詩以刺者曰父曰嗟予子行役夙夜無已母曰嗟予季行役夙夜無寐曰王事靡盬不能藝稷黍父母何怙曰哀哀父母生我劬勞此以父子不相保而怨也曰角枕粲兮錦衾爛兮予美亡此誰與獨旦曰終朝采藍不盈一防五日爲期六日不詹此以夫婦不相保而怨也曰漸漸之石維其髙矣山川悠遠維其勞矣曰匪兕匪虎率彼曠野哀我徵夫朝夕不暇此將率戍役以勞苦而怨也與采薇東山之辭大抵略同然采薇東山上序戍者之情也陟岵諸詩戍者或其家人自序其情也得失之相去顧不遠哉今之世兵農𨿽分而並邊之民往往或従徵役或任轉輸饑渴疲勞之殃戚嗟愁苦之態往往有甚於古者自將帥守牧未聞有過而問之者況得上徹於九重之邃乎臣今列之是編者欲仁聖之君軫文王周公之念處宮庭之奧如親臨邊鄙之間卹民之憂如己之憂則民亦將以上之憂爲憂矣說以使民民忘其死其庶幾乎

七月陳王業也周公遭變故陳后稷先公風化之所由致王業之艱難也七月流火【流下也火大火心星六月之昏入於地之南方至七月之昏則下而西流】九月授衣【當流火之時爲授衣之備也】一之日觱發【一之日十一月也觱發者風寒】二之日栗烈【二之日十二月也栗烈者气寒】無衣無褐【褐毛布也】何以卒歲【終也】三之日於耜【三之日正月也於往也耜田器】四之日舉趾【四之日二月也趾足也謂舉足而耕】同我婦子饁彼南畝【饁饋也】田畯至喜【田畯田大夫】七月流火九月授衣春日載陽【載始也陽溫也】有鳴倉庚【黃鸝也】女執懿筐【懿筐深筐也】遵彼微行【遵循也微行墻下小徑】爰求柔桑【爰於也柔桑羣桑】春日遲遲【遲緩也】采蘩祁祁【蘩�蒿也所以生蠶祁祁眾多也】女心傷悲殆及公子同歸【女常悲春欲如貴公子之早妹也】七月流火八月萑葦【預蓄以爲曲薄】蠶月條桑【條桑枝落之以取葉也】取彼斧斨以伐遠揚【斧斨所以伐遠枝之揚起者於此亦預備之】猗彼女桑【小而長條曰女桑】七月鳴鵙【伯勞也】八月載績【緝麻之名】載載黃【以爲祭服衣黃裳】我朱孔陽【朱色光明】爲公子裳【以供公上】四月秀葽【艸也】五月鳴蜩【蟬也】八月其獲【禾之早獲者】十月隕萚【謂木葉損落】一之日於貉【謂取狐貍皮也】取彼狐貍爲公子裘【同上】二之日其同【同防聚也】載纉武功【纉繼也功事也】言私其豵獻豜於公【田獵所取也小豕曰豵大豕曰豜大獸公之小獸私焉】五月斯螽動股【斯螽蝗屬】六月莎雞振羽【莎雞如蝗】七月在野八月在宇【屋霤也】九月在戶十月蟋蟀入我牀下【自七月以下皆言蟋蟀自野漸入以避寒】穹室燻鼠【穹隙也室塞也燻去其防】塞向墐戶【向北出牖墐塗也所以備寒】嗟我婦子曰爲攺歲入此室處【攺歲大寒將此以處】六月食郁及薁【郁棣屬薁櫻薁】七月亨葵及菽【亨煮也葵今之葵菽豆也】八月剝棗【剝普卜反擊也】十月獲稻【稻謂晚収者】爲此春酒以介眉壽【自食郁以下皆言養老也】七月食八月斷壺【瓠也】九月叔苴【叔拾也苴麻子】采荼薪樗【荼苦菜樗惡木】食我農夫【以上皆農者之食】九月築圃【築圃爲在今猶然】十月納禾稼黍稷重穋【後熟曰重先熟曰穋】禾麻菽麥嗟我農夫我稼旣同【旣同言已聚也】上入執宮功【宮功公室之役】晝爾於茅宵爾索綯【晝取茅夜作索】亟其乘屋【亟急也乘升也】其始播百谷【以布谷在近早修室廬】二之日【十二月】鑿冰衝衝【衝衝鑿冰之意】三之日【正月】納於淩陰【冰室也】四之日其蚤獻羔祭韭【仲春獻羔開冰獻於寢廟也韭新出故薦之】九月肅霜十月滌場【滌掃也】朋酒斯饗【兩樽曰朋】曰殺羔羊躋彼公堂【公堂人君之堂】稱彼兕觥【兕角之觥】萬壽無疆

臣按周家以農事開國成王幼沖嗣位周公懼其未知稼穡之艱難也故作此詩使瞽蒙歌之宮中【此朱熹說】庶幾成王知小民之依不敢荒寧蓋與無逸之作同一意也夫農者衣食之本一日無農則天地之所以養人者幾乎熄矣惟其闗生人之大命是以服天下之至勞今以此詩考之日月星辰之運行昆虫艸木之變化凡感乎耳目者皆有以觸其興作之思是其心無一念不在乎農也自於耜而舉趾自播谷而滌場所治非一器所業非一端私事方畢而公宮之役毋敢稽歲功方成而嗣歲之圗不敢後是一歲之間無一日不專乎農也維夫與婦維婦與子各共乃事各任乃役是一家之內無一人不力乎農也織薄於秋求桑於春躬蠶績之勞以爲衣服之計者無所不至猶恐其未足也於貉爲裘又有以相之食郁及薁烹葵及菽備果蔬之美以充耆老之養者無所不至猶恐其未足也獲稻爲酒又有以介之當是時農之所耕者自有之田也而上之人又従而崇奬勸勵之故斯人亦以爲生之樂而勤敏和恱之气浹於上下不見其有勞苦愁嘆之狀朋酒羔羊升堂稱壽君民相與獻酬忘其爲尊卑貴賤之殊後世之農則異乎此矣已無田可耕而所耕者他人之田爲有司者得無殃害之足矣豈復有崇奬勸勵之意故數米而炊並日而食者乃其常也田事旣起丁夫之糧餉與牛之芻槀無所従給豫指収斂之入以爲稱貸之資糲飯藜羮猶不克飽敢望有鹽酪之味乎曉霜未釋忍饑扶犁凍皴不可忍則燎艸火以自溫此始耕之苦也燠气將炎晨興以出傴僂如啄至夕乃休泥塗被體熱爍濕蒸百畝告靑而形容變化不可復識矣此立苗之苦也暑日流金田水若沸耘耔是力稂莠是除爬沙而指爲之戾傴僂而腰爲之折此耘苗之苦也迨埀穎而堅栗懼人畜之傷殘縛艸田中以爲守舍數尺容膝僅足蔽雨寒夜無眠風霜砭骨此守禾之苦也刈獲而歸婦子咸喜舂揄簸蹂競敏其事若可樂矣而一飽之懽曾無旬月谷入主家之廩利歸質貸之人則室又埀罄矣自此之外惟采薪於茅販鬻易粟以茍活而已若夫桑麻種藝蠶績織絍勞苦稱是而敝衣故絮曾不得以卒歲豈不重可哀憐也哉夫農夫紅女之艱勤富室知之者寡矣況士大夫乎士大夫知之者寡矣況貴戚近屬乎貴戚近屬知之者寡矣況六宮嬪禦乎近世張栻入侍經筵因講葛覃之詩言於孝祖以爲周公之告成王見於詩有若七月見於書有若無逸欲其知稼穡之難與小人之依帝王所傳心法之要端在於此夫治常生於敬畏而亂常起於驕肆使爲國者毎念乎農畝之勞則心不存焉者寡矣何者其必嚴恭朝夕而不敢怠也其必懷保小民而不敢康也其必思天下之饑寒若己饑寒之也是心常存則驕肆何自而生豈非治之所由興也與栻之論最爲懇至臣愚不佞願詔儒臣以今農夫紅女耕蠶勞勩之狀作爲歌詩退朝之暇使人日誦於前且繪畫成圖揭之宮掖布之戚裏庶幾聖心惕然不忘小民之依而六宮嬪禦外家近屬亦知衣食所自來勉爲勤儉之趨而不狃汰侈之習戒諭守宰勤行勸相毋妄興徭役以奪其時毋橫加賦斂以困其力老農之不能自養者籍之有司大夏隆冬賦常平義廩之粟稍振贍之歲凶賑防先良農而後遊手以示聖朝重本之意則民將爭趨南畝衣食足而孝悌興矣惟仁聖埀意焉

君牙【周書篇名穆王命君牙爲大司徒作此以誥】夏暑雨小民惟曰怨咨冬祁寒小民亦惟曰怨咨厥惟艱哉思其艱以圖其易民乃寧

臣按夏而雨冬而寒時令之常也而小民惟曰怨咨者非怨天之雨且寒也小民生生之計無時弗艱而於斯時爲尢艱此其所以怨咨也厥惟艱哉非深知民間眞切利疚者不能言也爲有司者當思其艱而爲圖其易者民乃安矣穆王爲周六葉天子生深宮之中而能恫念細民疾苦此孔子所以取於書也然方是時井地之法未壞有廬可居有田可食民之艱已若是而況今乎窮檐敗屋窮山曠野暑雨淋淫茅茨不足以自覆風雪凝沍褚絮不足以自溫平居終歲勤動曾不得谷其腹隆寒皸瘃罔所營求則坐須窮餓而已歲𨿽大穰猶不免此一遭艱險則老弱轉乎溝壑彊者起爲攻剽勢所必然民生之艱莫甚今日惟聖明其深軫之

漢文帝十二年三月詔曰道民之路在於務本朕親率天下農十年於今而野不加辟【辟讀曰辟】歲一不登民有饑色是従事焉尙寡而吏不加務也吾詔書數下歲勸民種殖而功未興是吏奉吾詔不勤而勸民不明也且吾農民甚苦而吏莫之省將何以勸焉其賜民今年租稅之半

臣按三代而後知農民之苦未有漢文若者詔令之下勤勤懇懇然使無實惠以將之則詔令爲空文矣惟其方春而豫賜今年之租寛細民之力此其所以爲誠於憫農也

唐徳宗貞元二年上畋於新店入民趙光奇家問百姓樂乎對曰不樂上曰今歲頗稔何爲不樂對曰詔令不信前云兩歲之外悉無他徭而誅求者殆過於稅又云和糴而實彊取之曾不識一錢始曰所糴栗麥納於道次今則遣致京西行營動數百里車摧牛斃破產不能支愁苦如此何樂之有毎有詔令優卹徒空文耳恐聖主深宮九重皆未知之也上命復其家

司馬光曰甚矣唐徳宗之難寤也自古所患者人君之澤壅而不下達小人之情郁而不上通故勤卹於上而民不懷愁怨於下而君不知至於離畔危亡凡以此也徳宗幸以遊獵得至民家值光奇敢言而知民疾苦固當按有司廢格詔書橫增賦斂盜匿公財之罪然後洗心易慮一新其政屏浮飾廢虛文謹號令篤誠信矜困窮伸寃滯則太平之業可致矣釋此不爲乃復光奇之家夫以四海之廣兆民之眾安得人人自言於天子而戶戶復其徭賦乎

臣按趙光奇之言𨿽唐世之獘政求之今日殆有甚焉常賦之誅求粟則展轉增入有輸一石而其費至三石者帛則阻卻換易有輸一縑而其費逾三縑者和糴之彊取有僅償其半直者有不給一錢者其他橫斂苛徵色目如蝟又不與焉是以民𨿽遭值丰穰曾無伸眉之樂況艱險乎貪官黠胥交爲蒙蔽監司牧守不獲盡聞況朝廷乎民日以瘠吏日以肥而國家元气日以朘剝長此不已將有瓦解土傾之憂惟仁聖深念焉

後唐明宗問宰相馮道今歲𨿽丰百姓贍足否道曰農家歲凶則死於流殍歲丰則傷於穀賤丰凶皆病者惟農家爲然臣記進士聶夷中詩云二月賣新絲五月糶新谷醫得眼下瘡剜卻心頭肉語𨿽鄙俚曲盡田家之情狀農於四民之中最爲勤苦人主不可以不知也上恱命左右錄其詩常諷誦焉

臣按聶夷中之詩卽臣前所謂預指収斂之入以爲稱貸之資是也新絲之出以五月而貸以二月新谷之登以八月而貸以五月此猶當時之俗也若今則往往貸於半歲之前矣千錢之物僅得數百或不及其半焉富家鉅室乘時射利田夫蠶婦低首仰給否則亡以爲耕桑之本迨繭浴於湯禾登於場而責逋者狎至解絲量谷亟以授之回顧其家索無所有矣償或未足則又轉息爲本因本生息昔之千錢俄而兼倍昔之數百俄而千錢於是一歲所貸至累載不能償己之所貸子孫不能償牒訟一投追吏奄至伐桑撤屋賣妻鬻子有不容惜者矣且人情所望者一稔而歲稔則督逋尢峻竭其廬之入不容錙銖龠合畱故昔人謂丰年不如凶年其言似於過激然實農家之眞利病也嗚呼民生之艱一至於此上之人柰何眂爲當然而弗之卹哉唐明宗五季之君而儉約愛民所謂彼善於此者因馮道之對誦夷中之詩惻然若有所感然未聞當時有所施行則亦徒言而已爾故孟子曰𨿽有仁心仁聞而民不被其澤者不行先王之道也仁聖之君可不念哉

周世宗畱意農事常刻木爲農夫蠶婦寘於殿庭臣按世宗於五季爲賢君故能念耕蠶之苦刻木爲人朝夕睹之以毋忘細民之艱其視沈溺於富貴之欲一念未嘗及田裏者相去遠矣臣是以有取焉

以上論田裏戚休之實

大學衍義卷二十七

欽定四庫全書

大學衍義卷二十八

宋眞徳秀撰

誠意正心之要一

崇敬畏

修巳之敬

堯典曰欽明文思【欽敬也】又曰允恭克讓【允信也恭敬也克能也讓遜也】舜典曰溫恭允塞【溫恭者和粹而恭敬也塞實也】

禹貢曰祗臺徳先【祗敬也臺我也言敬徳爲天下先】不距朕行【距違也】詩商頌曰湯降不遲【謂應期而生不後也】聖敬日躋【躋進也升也】大雅曰穆穆文王【穆穆深遠之意】於緝熙敬止【於美也緝續也熙廣也止助辭】臣按堯舜禹湯文武皆天縦之聖而詩書之敍其徳必以敬爲首稱蓋敬者一心之主宰萬善之本原學者之所以學聖人之所以聖未有外乎此者聖人之敬純亦不已卽天也君子之敬自彊不息由人而天也聖人之敬安而行之然成湯之日躋文王之緝熙𨿽非用力亦若未嘗不用其力者蓋日躋者進進不已之意緝熙者續續無窮之功此湯文之所以聖益聖也人主而欲師帝王其可不用力於此乎

曲禮【禮記首篇名】毋不敬【毋者禁止之辭】儼若思【儼端莊貌人之坐思貌必儼然】安定辭【辭言也】安民哉

呂大臨曰毋不敬者正其心也儼若思者正其貌也安定辭者正其言也三者正則無所往而不正天下𨿽大取之修身而無不足故曰安民哉

臣按曲禮一篇爲禮記之首而毋不敬一言爲曲禮之首蓋敬者禮之綱領也曰毋不敬者謂身心內外不可使有一毫之不敬也其容貌必端嚴而若思其言辭必安定而不遽以此臨民民其有不安者乎此章凡四言而修身治國之道略備其必聖賢之遺言與

表記【禮記篇名】君子莊敬日彊安肆日偸

臣按程頤之說以爲常人之情才簡束則日就規矩才放肆則日就曠蕩學者猶爾況於人君處宮閫之極富貴之奉儻非以莊敬自持凜然肅然如對神明如臨師保其不流於放蕩者幾希彊與偸主心志而言莊敬則志立而日彊安肆則志惰而日偸彊則毅然以進徳修業自任視天下之善無不可爲者𨿽天行之健亦思企及一或偸焉則視蔭茍安惟知燕嬉娯樂而已趙武晉卿爾一有偸心事功遂以不競況人君乎臣因推衍其說以爲溺心安肆者之戒

子路問君子子曰修己以敬曰如斯而已乎曰修己以安人曰如斯而已乎曰修己以安百姓修己以安百姓堯舜其猶病諸

臣按孔子答子路之問其言𨿽甚約其理則極至而無餘蓋自堯舜以來世相傳授惟此一敬臣旣列之於前矣至若禹之徵苗曰昏迷不恭侮慢自賢啟之伐有扈曰威侮五行怠棄三正武王之數紂曰狎侮五常荒怠弗敬謂已有天命謂敬不足行夫堯舜禹湯文武天下之大聖也苗扈商辛天下之大惡也而其所以爲大聖大惡之分者敬與弗敬而已君子之爲君子其能外是乎子路未知而復問故孔子再以安人安百姓者言之蓋修己非求於安百姓而百姓自安理之必然無可疑者然此修身極至之驗也故𨿽堯舜猶病其難曾謂子路而易之乎異時子思作中庸亦曰君子篤恭而天下平程頤推明之曰上下一於恭敬則天地自位萬物自育气無不和而四靈畢至聰明睿知皆由此出惟聖明之主深體而力行之則天下幸甚以上論修己之敬臣按自漢以來世之諸儒未有深知敬之爲義者惟程頤有曰主一之謂敬無適之謂一又曰整齊嚴肅則心自一而朱熹又爲之箴曰正其衣冠尊其瞻視潛心以居對越上帝足容必重手容必恭擇地而蹈折旋蟻封出門如賓承事如祭戰戰兢兢罔敢或易守口如瓶防意如城洞洞屬屬罔敢或輕不東以西不南以北當事而存靡他其適【此四言釋無適之意】不貳以二不參以三惟心惟一萬變是監【此釋主一之義】従事於斯是曰持敬動靜弗違表裏交正【此二言乃箴之綱領】須臾有間私欲萬端不火而熱不冰而寒毫釐有差天壤易處三綱旣淪九法亦斁【九法謂洪範九疇也斁敗也】烏乎小子念哉敬哉墨卿司戒敢告靈臺敬之爲義至是無復餘蘊有志於聖學者宜熟復之

崇敬畏

事天之敬

舜典在璿璣玉衡以齊七政【在察也璿珠也七政日月五星也】

臣按璣衡正天文之器今渾天儀是也舜方歷試之時納於大麓【納入也大麓大山林麓也】而烈風雷雨弗迷矣【不迷錯也】使之主祭而百神享之矣逮玆卽位猶懼已之未當天心焉察璿璣以揆日月五星之運其循軌耶是天之與我也其失度耶是天之警我也正如人子之事親候伺顏色惟恐一毫少咈於親心此大舜事天之敬也

臯陶謨天敍有典勑我五典五惇哉【敍次也勑正也惇厚也】天秩有禮自我五禮有庸哉【秩品秩也庸常也】同寅協恭和衷哉【寅敬也協合也衷心也】天命有徳五服五章哉天討有罪五刑五用哉政事懋哉懋哉【懋勉也】天聰明自我民聰明天明畏自我民明威達於上下【上謂天下謂民】敬哉有土

臣按帝王居天之位其所職無非天之事者君臣父子夫婦長幼朋友之典其別有五天之所敍也待我而厚君臣父子夫婦長幼朋友之禮其別亦有五天之所秩也自我而不失其常其可不敬乎寅與恭皆敬也君臣一心恪奉天職是謂之和衷有徳者天之所命也五服之章則在我有罪者天之所討也五刑之用則在我其可不敬乎大而命討之政小而命討之事勉之又勉是亦敬也天之聰明在民天之明威在民民心所在卽天心也天人一理通達無間有民社者其可不敬乎此臯陶之告舜者如此隆古君臣之間講論政治無一事不本於天無一事不主於敬眞後王所當法與

伊尹作太甲曰先王顧諟天之明命【先王謂湯也顧謂常目在之諟是也】以承上下神只社稷宗廟罔不只肅【只敬也肅亦敬也】天監厥徳用集大命撫綏萬方

臣按此太甲不惠於阿衡之時也【惠順也阿衡伊尹之號】故尹作書以湯之所以敬天者告之夫天之明命至可畏也常人視之邈乎幽顯之隔聖人視之了然心目之間故常瞻顧而不敢斯須間防惟恐己之所爲少咈天意則明命去之推此一心於天神地示社稷宗廟無不祗肅天視成湯之徳如此故大命集焉俾任撫安萬民之責湯惟敬天天亦睠湯曰顧曰監可見天人之交至近而非遠也嗚呼爲人主者柰何弗敬

伊尹申誥於王曰嗚呼惟天無親克敬惟親民罔常懷懷於有仁鬼神無常享享於克誠天位艱哉徳惟治否徳亂與治同道罔不興與亂同事罔不亡終始愼厥與惟明明後先王惟時懋敬厥徳克配上帝【配合也】今王嗣有令緒尙監玆哉【監視也】

臣按此太甲悔過思庸之後也伊尹猶恐其持守之未篤則儆之以三言使知天道之無私親惟敬則親民心之無常懷惟仁則懷鬼神之無常享惟誠則享而終之以敬徳之一言蓋敬則仁不敬則私欲賊之而不仁矣敬則誠不敬則私欲雜之而不誠矣曰誠曰仁何所用力惟敬而已夫有徳則必治與治同道則必興成湯之敬徳至與天合太甲其可不與之同道耶能與湯合則亦與天合矣斯言也豈獨爲太甲謀萬世人主皆當取法

伊尹作咸有一徳曰嗚呼天難諶【諶信也】命靡常常厥徳保厥位厥徳靡常九有以亡又曰惟吉凶不僭在人【僭差也】惟天降災祥在徳

臣按此伊尹將告歸之時也太甲處仁遷義伊尹之責塞矣猶慮其徳之未一故以斯言儆之曰天難諶者謂今日而善則福之明日而淫則禍之難必信也曰命靡常者有徳則歸於我無徳則去而之人無定在也吉與祥爲類徳之吉則祥應之凶與災爲類徳之凶則災従之天𨿽難信然常厥徳者必保厥位乃所以爲可信也命𨿽靡常然有吉徳者必降祥乃所以爲有常也

召誥【成王命召公相宅因作誥】嗚呼皇天上帝攺厥元子玆大國殷之命【紂殷王長子元長也】惟王受命無疆惟休【休美也】亦無疆惟卹【卹憂也】嗚呼曷其柰何弗敬又曰天亦哀於四方民其眷命用懋王其疾敬徳【疾速也】又曰王敬作所不可不敬徳【所居處也】我不可不監於有夏【監視也】亦不可不監於有殷我不敢知曰有夏服天命惟有歷年我不敢知曰不其延惟不敬厥徳乃早墜厥命我不敢知曰有殷受天命惟有歷年我不敢知曰不其延惟不敬厥徳乃早墜厥命又曰嗚呼若生子罔不在厥初生自貽哲命【哲智也】今天其命哲命吉凶命歷年知今我初服宅新邑肆惟王其疾敬徳王其徳之用祈天永命【祈求也永長也】又曰上下勤卹其曰我受天命丕若有夏曆年式勿替有殷曆年【替廢也】欲王以小民受天永命

臣按召公一誥丁寧反覆老臣事少主惓惓之心也始則謂皇天上帝攺厥元子大邦殷之命蓋紂元子也殷大邦也其命若未易攺而天遽攺之豈不可畏也哉次言今王受命𨿽有無窮之美亦有無窮之憂蓋以天命之靡常而去畱之難必此其爲可憂也旣又舉夏商言之謂其旣服受天命矣其歷年之永不永我皆不敢知所可知者惟不敬厥徳乃早墜厥命此則灼然不誣者也旣又以生子諭之凡人之生子其明智其壽考皆定於初講學則明愛身則壽今王受命之始亦猶子之初生況肇卜新大邑而居之是又一初也天之命以哲命以吉凶命以歷年皆自今日始其可不謹乎旣又曰王惟徳之用祈天永命夫天命至公不可以求而得也今曰祈天永命何哉蓋一於用徳乃不祈之祈也然天命至重必君臣同徳然後可保故曰上下勤卹卹卽所謂無疆之卹也上下一心勤而憂之則夏商之歷年庶乎其可冀矣末則欲王以小民受天永命命在天於小民乎何與蓋天無心以民爲心者也一篇之中言敬者凡七八曰嗚呼曷其柰何不敬曰王敬作所曰不可不敬徳曰王其疾敬徳言之諄望之切臣故曰此老臣惓惓之心也異時成王享百年之壽而周家卜世過於夏商然後知召公之言眞有補於周室

文王【大雅篇名】文王受命作周也其一章曰文王在上於昭於天周𨿽舊邦其命維新有周不顯【不顯顯也】帝命不時【不時時也】文王陟降【陟升也降下也】在帝左右又曰穆穆文王於緝熙敬止假哉天命【假大也】有商孫子商之孫子其麗不億【麗數也十萬爲億】上帝旣命侯於周服侯服於周天命靡常又曰無念爾祖【無念念也】聿修厥徳【聿述也】永言配命【配合也】自求多福又曰殷之未喪師【師眾也】克配上帝宜鑑於殷駿命不易【駿大也】又曰命之不易無遏爾躬【遏止也】宣昭義問有虞殷自天【虞度也】上天之載【載事也】無聲無臭儀刑文王【儀法也刑亦法也】萬邦作孚【孚信也】

臣按此詩周公所作舉文王之事以戒成王也首章言文王在上其徳之昭明上徹於天與之爲一周之有邦自后稷公劉以來綿歷千載可謂舊矣惟文王與天同徳故天錫以維新之命焉有周不顯蓋言其甚顯也帝命不時蓋言其甚時也詩人之辭類如此徳旣顯矣命旣時矣然文王一陟一降常若在上帝之左右而未嘗少間此所謂文徳之純也四章言穆穆哉文王緝熙其敬純亦不已故大命集焉夫以商之孫子其數不止於億然天命旣歸於周商之孫子亦皆侯服於周周固嘗臣商矣今乃反臣於周可見天命之靡常也故五章之首申言之又呼王之藎臣而告之曰得無念爾祖文王之徳乎藎臣者忠誠篤至之臣周公言之欲其申戒於王也六章又言欲念文王惟在述修其徳而已能修徳則可以長配天命而福祿自來矣孟子曰禍福無不自己求之者商自求禍周自求福天何容心其間哉方有商未失眾之時蓋嘗克配上帝矣今其子孫乃至於是宜以爲鑑而自省焉則知天命之難保矣末章又謂命之難保毋使僅及爾躬而止周至成王再世爾周公已憂其命之不延而欲成王布昭善問而度商之所以失天命者蓋博詢眾言然後知商之所以亡知商之所以亡則知周之所以興矣讀毋遏爾躬之一語至今猶使人凜然震懼況周公親言之而成王親聽之乎亦猶堯之告舜曰天祿永終也以後世言之必且謂此不祥之語而古者君臣更相告戒不諱危亡如此斯其所以不危亡也篇將終乃防之曰凡欲配命者當法天然天無聲臭可求惟法文王則合乎天而萬邦所以信服也文王之詩七章蓋周公親筆後之王者欲保天命所宜列之屏幛書之簡牘晝讀而夜思之則將若上帝之實臨其上𨿽欲斯須之自放有不可得惟聖明其深念之

大明文王有明徳故天復【去聲】命武王也明明在下赫赫在上天難忱斯【忱信也】不易惟王天位殷適【紂殷之正適】使不挾四方【挾謂挾而有之】其三章曰維此文王小心翼翼【翼翼恭順貌】昭事上帝聿懷多福【懷來也】厥徳不回【回違也】以受方國其七章曰上帝臨女無貳爾心

臣按明明在下指君徳而言赫赫在上指天命而言君有明明之徳則天有赫赫之命矣觀赫赫在上之言則其威明可畏曾不違咫尺之間此天之所以爲難忱而爲君之所以不易也以商紂言之所居之尊則天位所傳之正則殷適一旦失道𨿽欲挾四方而有之有所不能此與召誥皇天攺厥元子之命同意皆所以深警成王也旣言商紂之失又言文王之得謂其小心恭順以昭事上帝遂能懷來百福由其徳不違於天故天使膺受四方之國此又所以深勉成王也上帝臨女無貳爾心此言武王以諸侯伐紂眾寡不侔所恃者上帝之臨而已汝者武王自謂也商紂無道天命討之其可以彊弱貳其心乎此二言也𨿽爲伐商而發然玩其辭則若上帝實臨其上人主而能時時誦味則非心邪念自當潛弭於防防之中矣豈小補哉

敬之【周頌篇名】羣臣進戒嗣王也【嗣王成王】敬之敬之天維顯思【顯明也思語辭】命不易哉無曰髙髙在上陟降厥士【士與事同】日鑑在玆

臣按成王卽政之初羣臣進戒首以敬天爲言蓋帝王所當尊者莫如天所當従事者莫如敬故重言以求其聽夫天道甚明不可欺也天命惟難不易保也昧者徒曰髙髙在上不與人接而不知人君一升一降於事爲之間天之鑑視未嘗一日不在此也豈可忽哉當時羣臣之學以格心爲主故其言純粹如此人主宜深味之

我將祀文王於明堂也伊嘏文王旣右享之我其夙夜畏天之威於時保之

臣按此卽孝經所謂宗祀文王於明堂以配上帝者也此頌作於成康之時古人謂受福曰嘏夫旣受福於文王而享吾之祭矣然豈敢自滿哉必也夙興夜寐亹亹怵惕畏天之威於是以保其天命爾後世人主一行郊祀明堂之禮類哆然有矜大之心如漢武諸詔是也其視我將之頌可愧多矣

板【變大雅篇名】凡伯刺厲王也【厲王周無道之君凡伯其臣也】其卒章曰敬天之怒無敢戲豫敬天之渝無敢馳驅【渝變也】昊天曰明及爾出王【爾指王而言出王出入往來也】昊天曰旦【旦亦明也】及爾遊衍【衍猶逸也】

臣按迅雷烈風之屬天之怒也日食星變之類天之渝也人君爲天所子其事天如事親然親之容色少有不懌人子當痛自咎責敢有輕忽傲慢之意耶天之變異有少失常人君當深自戒懼敢爲戲渝馳驅之失耶易之洊雷震曰君子以恐懼修省孔子於迅雷風烈必變而記禮者亦曰若有疾雷迅風甚雨必變𨿽夜必興衣服冠而坐古之人主於日食星變之類必減膳徹樂或責已求言凡皆所以示敬也然天道昭明凡人君出入往來之頃優遊暇逸之時天之監臨無乎不在又不待變異失常然後當知警也吁此文王在帝左右之事而凡伯乃以刺厲王古之忠臣不敢謂君不能類如此惜厲王之終不悟也

以上論事天之敬

大學衍義卷二十八﹤子部﹐儒家類﹐大學衍義﹥

欽定四庫全書

大學衍義卷二十九

宋眞徳秀撰

誠意正心之要一

崇敬畏

遇災之敬

帝曰來禹降水儆予【降亦作洚洪水也】

臣按孟子曰水逆行謂之洚水其災𨿽起堯時至舜攝位害猶未息故舜自謂此天之所以儆我也聖帝明王之畏天省已類如此其後成湯憂旱亦以六事自責曰政不節與使人疾與何以不雨至此極也宮室崇與女謁盛與何以不雨至此極也苞苴行與讒夫昌與何以不雨至此極也夫以成湯之聖安得有此而反躬自責若是其至湯之心卽舜之心也至漢武帝時公孫對策乃曰堯遭洪水使禹治之未聞禹之有水也若湯之旱則桀之餘烈也夫舜以水自儆而歸之於堯湯以旱自責而歸之於桀姦防之情所以惑誤其君使傲忽天戒者凡皆若此不可以不察

伊陟相太戊【太戊商中宗也伊陟尹之子】亳有祥【亳國都也祥異也】桑谷共生於朝伊陟贊於巫咸作咸乂四篇

臣按咸乂四篇今亡而史記敍之曰帝太戊立伊陟爲相桑谷生於朝一暮大拱太戊懼問伊陟伊陟曰臣聞妖不勝徳帝之政其有闕與帝其修徳太戊從之而祥桑枮死夫太戊遇災而聽忠言修闕政亟以銷復故周公稱之曰昔在殷王中宗嚴恭寅畏天命自度謂其能盡敬畏之誠而以天命律己也可謂知中宗之心矣

髙宗祭成湯有飛雉升鼎耳而雊【雊鳴也】祖巳【賢臣】曰惟先格王正厥事乃訓於王曰惟天降下民典厥義【典常也義理也】降年有永有不永【永長也】非天夭民民中絕命民有不若徳不聽罪天旣孚命正厥徳【孚信也】乃曰其如臺【臺我也】嗚呼王司敬民【司主也】罔非天【罔無也嗣也】典祀無丰於暱【丰厚也暱親也】

先儒蘇軾曰髙宗肜祭之日野雉鳴於鼎耳此爲神告以宗廟祭祀之失審矣故祖巳謂當先格王心之非蓋武丁不專修人事數祭以媚神而祭又丰於親廟敬父薄祖此失之大者故祖巳先格而正之夫天之監人有常理而降年有永有不永者非天夭人人或中道自絕於天也人有不順徳不服罪者天未卽誅絕而以孽祥爲符信以正其徳人乃曰是孽祥其如我何則天必誅絕之矣今王專主於敬民而已數祭無益夫先王莫非天嗣者常祀而丰於暱其可乎或者謂天災不可以象類求夫書曰越有鳴雉足矣而又記其鳴於耳非以耳爲祥乎人君於天下無所畏惟天可以儆之今曰天災不可以象類求我自視無過則已矣爲國之害莫大於此

臣按軾所謂以象類求者謂洪範五行之說也鳴不於它而於鼎耳蓋鼎者祭祀之器耳主聽聽不聰則災孽生焉漢儒之論災異大抵若此成帝時博士行大射禮有飛雉集於庭登堂而雊又集太常宗正丞相禦史車騎府又集未央宮承明殿禦史大夫王音進言天地之气以類相應譴告人主甚微而著雉者聽察先聞雷聲故經載髙宗雊雉之異以明轉禍爲福之驗今以博士行禮之日大眾聚防飛集於庭歷階登堂歷三公之府典宗廟骨肉之官然後入宮其宿畱告曉人具備𨿽人道相戒何以過是後帝使詔音曰聞捕得雉毛羽頗摧折類拘執者得無人爲之音復對曰陛下安得此亡國之語不知誰主爲佞諂之計誣亂聖聽如此陛下卽位十五年繼嗣不立日日駕車而出失行流聞海內傳之甚於京師皇天數見災異欲人變更尙不能感動陛下臣子何望宜謀於賢哲克己復禮以求天意則繼嗣尙可立災異尙可銷也漢去三代未逺一雉之異而君臣相儆如此故附著焉

云漢仍叔美宣王也【仍叔周大夫】遇災而懼側身修行欲銷去之百姓見憂故作是詩也其一章曰倬彼云漢昭回於天【倬明大也云漢天河昭光也回轉也】王曰於乎何辜今之人天降喪亂饑饉薦臻【薦重也臻至也】靡神不舉靡愛斯牲圭璧旣卒【卒盡也】寜莫我聽其二章曰旱旣太甚蘊隆虫虫【蘊積也隆盛也虫虫旱气也】不殄禋祀【殄絕也】自郊䢐宮【郊祀天也䢐往也宮廟也】上下奠瘞【上祭天下祭地奠其禮瘞其物】靡神不宗【宗謂尊事之】后稷不克【克能也】上帝不臨【鑑臨也】耗斁下土【斁敗也】寜丁我躬三章曰旱旣太甚則不可推【不可推知】兢兢業業【兢兢恐也業業危也】如霆如雷周餘黎民靡有孑遺【孑獨立貎】四章曰旱旣太甚則不可沮赫赫炎炎云我無所大命近止【大命民死生之命】靡瞻靡顧【言無顧視之者】羣公先正則不我助【謂百辟卿士之從雩祀者】父母先祖胡寜忍予五章曰旱旣太甚滌滌山川【山枯川竭如洗滌也】旱魃爲虐【魃旱神】如惔如焚【惔燎之也】我心憚暑【憚畏也】憂心如燻羣公先正則不我聞昊天上帝寜俾我遁

臣按此詩蓋宣王憂旱責躬之詞其首曰云漢爛然雨未有兆今之民何罪而數罹饑饉之厄乎神之能爲雨者無不禱矣牲牷不敢愛圭璧不敢惜而神不我聽何也二章則言旱已太甚暑威爞然自郊至廟所以祭享者無不至矣莫親於后稷而不能梂莫尊於上帝而不見臨與其耗敗下土民受其害寜使我躬當之三章又言致旱之由不可推知兢畏危懼殆如雷霆之在上周自厲王板蕩之餘民之僅存者無防今又重之以旱將無復有孑遺者矣四章則言旱甚而不可止我將無所自容民之大命死亡無日莫有顧視之者羣公先正之與祀者曾不我助而父母以及先祖亦何忍使予至此乎五章言旱之已甚𨿽山川亦爲槁竭使我心如焚灼羣公先正不我聽聞天旣見譴寜使我遁而去位以謝罪於天不可使民被其毒五章而下大略申復前意詳味其辭敬天憂民之心側身修行之實至今猶可想見此其所以爲中興之治與

正月【正音政】大夫刺幽王也其首章曰正月繁霜【正月夏之四月繁多也】我心憂傷民之訛言【訛僞也】亦孔之將【將大也】念我獨兮憂心京京【京京大也】哀我小心癙憂以癢【癙憂幽憂也癢痛也】臣按正月純陽用事爲正陽之月天地長養之時而多霜焉其異大矣而民言爭爲訛僞其異又大於繁霜也曰訛言者何以是爲非以非爲是以忠爲佞以佞爲忠此所謂訛言也訛言興則君子小人易位而邪正混淆所以致繁霜之災也在位之君子爲之憂爲之病而王莫知焉其致禍敗也宜哉

十月之交大夫刺幽王也其一章曰十月之交【十月夏正建亥之月】朔日辛夘日有食之亦孔之醜【醜惡也】彼月而微此日而微今此下民亦孔之哀二章曰日月告凶不用其行四國無政不用其良彼月而食則維其常此日而食於何不臧【臧善也】三章曰震電【電光貌震雷也】不寜不令【寜安也令善也】百川沸騰山冢崒崩【冢頂也崒崔嵬之狀】髙岸爲谷深谷爲陵哀今之人胡憯莫懲【憯慘也】皇父卿士【皇父字也】畨爲司徒【畨氏也】家伯爲宰【伯字也】仲允膳夫【仲字也】棸子內史【棸氏也】蹶維趣馬【蹶氏也】楀維師氏【楀氏也卿士以下皆官名】艷妻煽方處【艷妻謂褒姒也煽熾也處居也】六章曰黽勉從事不敢告勞無罪無辜讒口囂囂下民之孽匪降自天噂沓背憎職競由人

臣按四月繁霜幽王不知戒也於是十月之朔日有食之考諸先儒之論以爲日月之食𨿽有常度然王者修徳行政用賢去姦能使陽盛足以勝陰陰衰不能侵陽則日月之行𨿽或當食而不食焉若國無政不用善臣子背君父妾婦乘其夫小人陵君子夷狄侵中國則陰盛陽微當食必食𨿽曰行有常度而實爲非常之變矣正陽之月日有食之古之深忌也十月純陰而食詩人亦刺之者蓋純陽而食陽弱之甚純陰而食陰壯之甚故均於爲異焉亦孔之醜言其甚可醜也月有虧微理之正也日亦虧微豈不甚可哀乎原日月之告凶不用其行者以四國無政不用其良故也月食陽勝陰也日食陰勝陽也陽尊陰卑陰亢陽而不勝乃其常也陰勝陽而揜之可以爲常乎曰於何不臧言何由而有此不善之證也雷發聲於春收聲於秋今旣十月矣而雷電交作山傾川湧陵谷攺易髙深易位此爲何景而幽王曾莫之懲刺王而曰今之人者不欲斥言也前云不用其良謂善人失職也善人失職由小人之用事也小人用事於外者由婦人主之於中也故至此歷敍其人焉卿士司徒而下皆王朝貴近之官而皇父之屬分據其位所以然者有褒姒爲之地也女子小人內外交締此災異所以並至也善人君子遭值此時黽勉從事未嘗敢以勞苦自言而無罪無辜橫罹讒毀以此知山摧川沸之變非天爲之實噂沓背憎之人爲之也蓋上天仁愛非有意於降災乃人自取之耳可不戒哉

齊有彗星【彗星除舊布新之象】齊侯使禳之【景公也】晏子【晏嬰也】曰無益也祗取誣焉天道不諂不貳其命若之何禳之且天之有彗也以除穢也【彗之狀如帚故曰除穢】君無穢徳又何禳焉若徳之穢禳之何損公說乃止

臣按晏子於是知天道矣古之應天者惟有敬徳而已禱禳非所恃也後世神怪之說興以爲災異可以禳而去於是人主不復有畏天之心此爲害之大者也

宋景公時熒惑守心【熒惑火星也心東方宿也】心宋之分野也憂之司星子韋曰可移於相公曰相吾之股肱曰可移於民公曰君者待民曰可移於嵗公曰嵗饑民困吾誰爲君子韋曰天髙聽卑君有君人之言三熒惑宜有動於是之果徙三度

臣按易曰言行君子所以動天地也景公三言之善而法星爲徙三度天人相應其捷如此可不畏哉

漢董仲舒告武帝曰天人相與之際甚可畏也國家將有失道之敗天乃先出災害以譴告之不知自省又出怪異以警懼之尙不知變而傷敗乃至以此見天心之仁愛人君而欲止其亂也自非大無道之世天盡欲扶持而全安之事在彊勉而已

仲舒又言人之所爲其美惡之極乃與天地流通而往來相應

元帝時日食地震匡衡上疏曰天人之際精祲有以相蕩善惡有以相推事作於下者象動於上陰陽之理各應其感陰變則靜者動【謂地震也】陽蔽則明者晻【謂日食也】水旱之災隨類而至

哀帝元壽元年日有蝕之孔光對曰臣聞師曰天右與王者故災異數見以譴告之欲其攺更若不畏懼有以塞除而輕忽簡誣則凶罰加焉其至可必詩曰敬之敬之天維顯思命不易哉又曰畏天之威於時保之皆謂不懼者凶懼之則吉也書曰天棐諶辭言有誠道天輔之也明承順天道在於崇徳博施加精致誠孳孳而已俗之祈禳小數終無益於應天較然甚明無可疑惑是年息夫躬建言災異數見恐必有非常之變可遣大將軍行邊兵敕武備斬一郡守以立威應變上然之以問丞相王嘉嘉對曰動民以行不以言應天以實不以文下民細微猶不可詐況於上天神明而可欺哉天之見異所以敕戒人君欲令覺悟反正推誠行善民心說而天意解矣謀動干戈設爲權變非應天之道也臣按漢儒之言天者眾矣惟仲舒最爲精粹其曰人之所爲美惡之極與天地流通往來相應者尢古今之格言也匡衡以下其言亦足以警世主故剟其略著於篇云

以上論遇災之敬

崇敬畏

臨民之敬

五子之歌【夏書篇名詳見後】其一曰皇祖有訓【皇祖大禹也】民可近不可下民惟邦本本固邦寜予視天下愚夫愚婦一能勝予一人三失怨豈在明不見是圖予臨兆民懍乎若朽索之馭六馬爲人上者柰何不敬

臣按君之與民以分言之則若霄壤之不侔以情言之則若心體之相資故可親而近之不可卑而逺之也國之有民猶木之有根根搖則木拔民離則國危匹夫匹婦若無所知然離而聽之則愚合而聽之則聖故大禹自謂天下之愚夫愚婦有能勝我者蓋眾多之智慮𨿽聖人有不能加焉敢以已之聖爲可恃而民之愚爲可忽乎三失謂失之眾也一失猶不可況至於三凡民情之怨忿其端甚微其極至於不可禦圖於未形則易捄於已著則難六馬者駕車之馬而六轡所以馭之車賴馬馬賴轡猶君之賴民也朽索馭馬必危非道臨民必離故大禹之心常懍乎其不自保也然則爲人上者柰何不敬後世之君以一人而肆於民上者視大禹之訓宜知戒矣

召誥【召公作以告成王】嗚呼有王𨿽小元子哉其丕能諴於小民今休【丕大也諴和也休美也】王不敢後用顧畏於民嵒【嵒險也】臣按成王幼沖在位召公元老恐其未知民之可畏也則嘆息而言王之年𨿽小而任則重若能大和於小民則善矣蓋小民𨿽甚微而至爲可畏王其毋或敢後用顧畏於民之嵒險可也夫民若何其險邪曰朽索馭馬前聖言之水能覆舟後賢諭之天下之險孰逾乎此召公此篇言畏天必及民是畏民當如畏天也周公作康誥亦曰迪畏天顯小民多士曰罔顧於天顯民祗周召之啟告其君者如出一口人主其可不深念哉

孟子曰民爲貴社稷次之君爲輕

臣按君者神人之主君爲貴社稷次之而民又次之乃其常也而孟子顧反言之何哉戰國之時視民如艸芥不知廢興存亡皆此焉出故其言若此使知民之貴甚於社稷其敢以君之貴而嫚其民乎

以上論臨民之敬

崇敬畏

治事之敬

堯典乃命羲和【羲氏和氏掌天地四時之官】欽若昊天【欽敬也若順也元气廣大謂之昊天】歷象日月星辰敬授人時【人時謂四時農功之時】

臣按奉天時以與農功事之至重故命羲和敬以授民敬之見於經者始此其分命曰寅賓出日曰寅餞納日蓋於日之出入必敬之也至於咨鯀以治水曰往欽哉釐降二女亦曰欽哉此堯之敬見於事者也其於防刑於敷教於典禮於咨牧不曰欽則曰寅不曰寅則曰敬此舜之敬見於事者也天下萬事莫不本之一心敬則立嫚則隳𨿽至細微亦不可忽故堯舜之敬不獨修身爲然至於應事亦莫不然後世人主旣鮮知以敬治身而臨事尢多輕忽此禍敗所由基也臣故摭二典所記以爲後王之法云

以上論治事之敬

崇敬畏

操存省察之功

詩思齊之三章【文王詩】雝雝在宮【雝與雍同和也】肅肅在廟【肅敬也】不顯亦臨無射亦保【射厭也保守也】

臣按此詩言文王之在宮中則雝雝然而和在宗廟則肅肅然而敬從容中道如此然持守之功未嘗斯須廢也故其所處𨿽非顯明之地常若天地神明之在其上也父母師保之在其前也𨿽未嘗有厭倦之心而嚴於自保常恐燕安怠惰之私萌於中邪僻嫚易之气設於體也斯其所以爲純亦不已與

抑之五章曰視爾友君子輯柔爾顏【輯和也】不遐有愆【遐逺也】相在爾室【相視也】尙不愧於屋漏【屋漏者室之西北隅也】無曰不顯莫予云覯【覯見也云語辭】神之格思【格至也思語辭】不可度思【度測也】矧可射思【射音亦厭也】

臣按此衛武公自警之詩也人之常情祗敬於羣居者易兢畏於獨處者難況人君之尊臨朝廷之上接對士大夫儼如朋友則和柔顏色防逺過失𨿽庸君猶或知勉至於宮庭屋漏之中蜵蜎蠖濩之地無法家拂士之在側有近習防禦之旁環而能凜然自持不媿屋漏者𨿽明主猶或難之故武公自謂毋曰此非顯明之地而莫予見也當知鬼神之妙無物不體其至於是有不可得而度者況可有厭斁之意乎子思作中庸推明其說曰微之顯誠之不可揜也嗚呼武公其聖賢之徒與

中庸道也者不可須防離也可離非道也是故君子戒愼乎其所不睹恐懼乎其所不聞莫見乎隠莫顯乎微故君子愼其獨也

臣按朱熹之說道者日用事物當然之理皆性之徳而具於心無物不有無時不然是以不可須防離也若其可離則爲外物而非道矣是以君子之心常存敬畏𨿽不見聞亦不敢忽所以存天理之本然而不使離於須防之頃也隠暗處也微細事也獨者人所不知而已所獨知之地也幽暗之中細微之事迹𨿽未形而防則已動人𨿽不知而已獨知之則是天下之事無有著見明顯而過於此者是以君子旣常戒懼而於此尢不敢忽焉所以遏人欲於將萌而不使滋長於隠微之中以至離道之逺也臣觀自昔諸儒之釋此章者皆以戒謹恐懼與愼獨云者通爲一事至熹乃析而二之蓋以爲不睹不聞者我之所不睹不聞也獨者人之所不睹不聞也其義不容不二又以見平常之時要切之處無所不用其謹則天理存而人欲泯是乃所謂致中和之功也聖明之主熟玩而深體之則天地位萬物育其源實自此出可不勉哉

詩曰【小雅正月之篇】潛𨿽伏矣亦孔之昭【孔甚也昭明也】故君子內省不疚【疚病也】無惡於志【猶言無愧於心】君子之所不可及者其惟人之所不見乎詩曰【抑篇】相在爾室尙不愧於屋漏故君子不動而敬不言而信

臣按此亦前章愼獨之意故引詩以明𨿽潛深隠伏之地而其昭著章灼有不可揜者故君子內省不疚而無愧於心蓋人心至靈毫髮之微少有自欺必有不能慊【音愜】於中者此所謂疚也此所謂惡也惟夫處幽如顯視獨如眾反之於已無所疚惡焉此君子之所以大過人而人之所不能及也又引詩謂處室之時當無媿於屋漏故君子靜而常敬嘿而常信不待動作語言而後見也存養之功至此非盛徳其孰能之乎

樂記君子曰禮樂不可斯須去身致樂以治心則易直子諒之心油然生矣【易平易直正直子愛諒信也油然新生好貌】易直子諒之心生則樂樂則安安則久久則天天則神天則不言而信神則不怒而威致樂以治心者也致禮以治躬則莊敬莊敬則嚴威心中斯須不和不樂而鄙詐之心入之矣外貌斯須不莊不敬而易嫚之心入之矣

臣按古之君子以禮樂爲治身心之本故斯須不可去之致者極其至之謂也樂之音和平中正故致此以治心則易直子諒油然而生自不能已生則樂善端之萌自然悅豫也樂則安樂之然後安也安則久安之然後能久也久則天渾然天成無所作爲也天則神變化無方不可度思也天𨿽不言人自信之以其不忒也神𨿽不怒人自畏之以其不測也生樂久安猶孟子所謂善信美大也至於天且神則大而化之矣禮以恭儉退遜爲本而有節文度數之詳故致此以治身則自然莊敬莊敬則自然嚴威夫禮樂一也然以禮治身至於嚴威而止不若樂之治心能至於天且神何也蓋天者自然之謂治身而至於嚴威則亦自然矣其效未嘗不同也但樂之於人能變化其气質消融其查滓故禮以順之於外而樂以和之於中此表裏交養之功而養於中者實爲之主故聖門之教立之以禮而成則以樂記禮者推明其效亦若是其至也於是又言身心無主則邪慝易乘中心斯須而不和樂則鄙詐入之外貌斯須而不莊敬則嫚易入之善惡之相爲消長如水火然此盛則彼衰也鄙詐易嫚皆非本有而謂之心者和樂不存則鄙詐入而爲之主莊敬不立則易嫚入而爲之主夫旣爲主於內非心而何猶污泥非水也撓而濁之是亦水矣此禮樂之所以不可斯須去身也

君子姦聲亂色不畱聰明淫樂慝禮【淫樂如鄭衛淫哇之樂慝禮如委巷猥俗之禮】不接心術惰嫚邪僻之气不設於身體使耳目鼻口心知【音智】百體皆由順正以行其義

臣按君子之所以自養者無它內外交致其功而已故姦聲亂色不畱聰明者所以養其外也淫樂慝禮不接心術者所以養其內也外無聲色之誘則內亦正矣內無淫慝之惑則外亦正矣惰嫚之气自內出者也邪僻之气自外入者也二者不得設於身體如是則外而耳目鼻口四肢百體內而心知皆由順正以行其義自養之功畢矣斯誼也夫人之所當知而於人主爲尢切惟聖明畱意焉則顏子四勿之功可以庻幾也

孟子曰牛山之木嘗美矣以其郊於大國也斧斤伐之可以爲美乎是其日夜之所息【息生長也】雨露之所潤非無萌蘗之生焉牛羊又從而牧之是以若彼濯濯也【濯濯蕩然之貌】人見其濯濯也以爲未嘗有材焉此豈山之性也哉𨿽存乎人者豈無仁義之心哉其所以放其良心者亦猶斧斤之於木也旦旦而伐之可以爲美乎其日夜之所息平旦之气其好惡與人相近也者防希則其旦晝之所爲有梏亡之矣【梏械也】梏之反覆【反覆猶展轉也】則其夜气不足以存夜气不足以存則其違禽獸不逺矣人見其禽獸也而以爲未嘗有才焉者是豈人之情也哉故茍得其養無物不長茍失其養無物不消孔子曰操則存捨則亡出入無時莫知其鄕惟心之謂與

朱熹曰牛山齊之東南山其木固嘗美矣以伐之者眾故失其美然气化流行未嘗間斷日夜之間必有所生長非無萌蘗也而牛羊又從而牧之是以至於濯濯也良心者本然之善心卽所謂仁義之心也平旦之气謂未與物接之時淸明之气也好惡與人相近言得人心之所同然也人之良心𨿽已放失然其日夜之間亦必有所生長故平旦未與物接其气淸明之際良心必猶有發見者但其發見至微而旦晝所爲之不善乂已隨而梏亡之如山木旣伐猶有萌蘗而牛羊又牧之也晝之所爲旣有以害其夜之所息夜之所息又不能勝其晝之所爲是以展轉相害至於夜气之生日以寖薄而不足以存其仁義之良心則平旦之气亦不能淸而好惡遂與人逺矣又曰孔子言心操之則在此捨之則失去其出入無定時亦無定處如此孟子引之以明心之神明不測得失之易而保守之難不可頃刻失其養學者當無時而不用力使神淸气定常如平旦之時則此心常存無適而非仁義矣程子曰心豈有出入亦以操捨而言耳操之之道敬以直內而已又曰人理義之心未嘗無惟持守之卽在爾若於旦晝之間不至梏亡則夜气愈淸夜气淸則平旦未與物接之時湛然虛明气象自可見矣孟子發此夜气之說於學者極有力宜熟玩而深省之也

臣按孟子之言以旦晝爲主而朱熹推衍其義謂當無時而不用力則旦也晝也夜也皆兢業自持之時其功益精宻矣臣不佞又嘗推衍朱熹之說爲夜气之箴有曰盍觀夫冬之爲气乎木歸其根蟄坯其封凝然寂然不見兆朕而造化發育之妙實胚胎乎其中蓋闔者辟之基【自冬至以後爲辟自夏至以後爲闔】貞者元之本【元於時爲春貞於時爲冬】而艮所以爲物之始終【艮東北之卦】夫一晝一夜者三百六旬之積故冬爲四時之夜而夜乃一日之冬天壤之間羣物俱闃窈乎如未判之鴻蒙維人之身向晦宴息亦當以造物而爲宗必齋其心必肅其躬不敢弛然自放於牀第之上使慢易非僻得以賊吾之衷𨿽終日幹幹靡容一息之間斷而昬防易忽之際尢當致戒謹之功蓋安其身所以爲朝聽晝訪之地而夜气深厚則仁義之心亦浩乎其不窮本旣立矣而又致察於事物周旋之頃敬義夾持動靜交養則人欲無隙之可入天理皦乎其昭融臣謂物欲之害夜爲最甚故其說以夜爲本若異於孟子朱熹者然亦未嘗不互相發也愚者一得惟聖明幸覽擇焉

孟子曰仁人心也義人路也捨其路而弗由放其心而不知求哀哉人有雞犬放則知求之有放心而不知求學問之道無他求其放心而已矣

臣按仁者心之徳也而孟子直以爲人心者蓋有此心卽有此仁心而不仁則非人矣孔門之言仁多矣皆指其用功處而言此則徑舉全體使人知心卽仁仁卽心而不可以二視之也義者人所當行之路跬步而不由乎此則陷於邪僻之徑矣世之人乃有捨其路而弗由放其心而不知求者正猶病風喪心之人猖狂妄行而不知反也豈不可哀也哉雞犬至輕也放則知求之人心至重也放而不知求借至輕而諭至重所以使人知警也然則人心之放何也欲汨之則放利誘之則放心旣放則其行必差故孟子始以人心人路並言而終獨諄諄於放心之知求能求放心則中有主而行不失矣故曰學問之道無它求其放心而已矣自天子以至庻人其道皆然而人君以一心而受眾攻尢易以放然則其可以不知求乎求之匪它以敬自持而一念不敢肆而已心本非外縱之則放求之則存猶反覆手也心存則仁存仁存則動無非理卽所謂由義路也聖學之要孰先乎此

孟子曰無或乎王之不智也【或與惑同】𨿽有天下易生之物也一日暴之十日寒之未有能生者也吾見亦罕矣吾退而寒之者至矣吾如有萌焉何哉【萌謂萌蘗】今夫奕之爲數小數也【奕圍棊也】不專心致志則不得也奕秋通國之善奕者也【秋奕者名】使奕秋誨二人奕其一人專心致志惟奕秋之爲聽一人𨿽聽之一心以爲有鴻鵠將至思援弓繳而射之【繳以繩系箭而射也】𨿽與之俱學弗若之矣爲是其智弗若與曰非然也

臣按孟子之告齊王也可謂至矣蓋人主之心養之以理義則明蔽之以物欲則昬猶艸木然煗之以陽則生寒之以陰則悴正人賢士進見之時常少理義漑灌之益其能幾何退而以邪說進者至矣猶煗之日寡而寒之日多𨿽有萌芽旋復摧折其如之何哉又以奕比之奕𨿽小技非專心致志則不能精故其一以專一而得之其一雜以它念而失之非誨者有勤惰學者有工拙由一與不一而已故程頥爲講官嘗言於上曰人主一日之間接賢士大夫之時多親宦官宮妾之時少則可以涵養气質薫陶徳性嗚呼人主欲以理義養其心必如頥之言而後可

孟子曰養心莫善於寡欲其爲人也寡欲𨿽有不存焉者寡矣其爲人也多欲𨿽有存焉者寡矣

呂大臨曰欲者感物而動也治心之道莫善於少欲則耳目之官不蔽於物而心常寧矣心常寧則定而不亂明而不暗道之所由生徳之所自成也不存者梏亡之謂也寡欲之人則無梏亡之患矣其爲人也多欲則好動而無節妄作而失常善端所由防而天理虧焉故𨿽有存焉者寡矣

朱熹曰欲如耳目口鼻四肢之欲𨿽人所不能無然多而不節未有不失其本心者程子曰所欲不必沈溺只有所向便是欲

臣按養心謂涵育其心也存謂不失其本心也多欲則戕伐其心矣烏乎養以欲戕伐則喪失其心矣烏乎存昔漢武帝謂羣臣曰吾欲云云汲黯曰陛下內多欲而外施仁義柰何欲效唐虞之治乎夫堯舜無欲者也武帝好聲色好徵伐好刑名好財利好神仙多欲者也多欲則邪念紛紜本心流蕩而欲效堯舜而施仁義得乎周惇頥曰聖可學乎曰可有要乎曰一爲要一者無欲也無欲則靜虛動直靜虛則明明則通動直則公公則溥明通公溥庶矣乎然則有志於學聖人者必由寡欲充之以至於無欲而後可若夫多欲而不知所以克之方將與漢武同科而欲逺輩堯舜非臣之所敢知也惟聖主致思焉

以上論操存省察之功

大學衍義卷二十九

欽定四庫全書

大學衍義卷三十

宋眞徳秀撰

誠意正心之要二

崇敬畏

規警箴誡之助

大學曰湯之盤銘【盤沐浴之盤也銘者名其器以自警之辭】曰茍日新【茍誠也】日日新又日新

朱熹說已見大學或問

踐阼篇【大戴禮篇名】武王踐阼三日受丹書於太公惕若恐懼而爲戒書於席之四端爲銘焉【云云全文見第二卷

】

席四端銘曰安樂必戒無行可悔一反一側亦不可以忘殷監不逺視爾所代【爾武王自謂也代謂周代商】

臣按安樂則易怠怠則必有悔故孟子曰生於憂患而死於安樂當寢而安逸欲易作一反一側敬不可忘淫戲自絕視彼殷商銘席四端爲心之防

鑑銘曰見爾前慮爾後

臣按鑑𨿽甚明見面而不見背猶吾一心有所明亦有所蔽患常伏於照察所不及過常生於意慮所不周故𨿽聖人懍乎隠憂

盤銘曰與其溺於人也寧溺於淵溺於淵猶可遊也溺於人不可捄也

臣按盥沐之盤朝夕自潔因而爲銘與湯一轍溺人溺淵因水生戒蓋溺於淵者猶可浮游而出憸夫壬人所以防溺其君者千智百態使吾沈迷於防酒厚味顚倒於艶色淫聲方恬安而莫覺倐禍敗之遄興斯其爲患詎止於溺淵而已乎

楹銘曰毋曰胡殘【殘害也】其禍將然毋曰胡害其禍將大毋曰胡傷其禍將長

臣按斯銘凡三反復蓋人情每忽於窈微而禍亂常生於隠伏銘之於楹朝夕見之以敬以戒保於未危

杖銘曰於乎危【於音烏一本作惡音同】於忿疐【於如字忿疐怒也】於乎失道於嗜欲於乎相忘於富貴

臣按大易所謂懲忿窒欲逞忿者有危身之愛縱欲者有失道之辱杖之爲物於以自扶操之則安全有賴捨之則顚踣可虞富貴奢淫易忘兢畏於杖爲銘是或此義

牖銘曰隨天之時以地之財敬祀皇天敬以先時臣按天實生時地實生財而君用之敢昧自來祀以報本亦必先時匪物是貴敬以將之齊明盛服對越上帝於牖爲銘朝夕是戒

劍銘曰帶之以爲服動必行徳行徳則興倍徳則崩【倍與背同崩傾壞也】

臣按劍之爲服以示威武然徳寔威本威乃徳輔惟徳是行無思不服一於用威祗取顚覆獨夫所寶者劍終以自燔千古之鑑

矛銘曰造矛造矛少間弗忍【少間謂須也】終身之羞餘一人所聞以戒後世子孫

臣按兵者凶器聖人所重茍非拯民其忍輕用一矛之造謹之戒之況於兵端一啟伏屍百萬流血千里殘生靈之命姦天地之和者皆斯須不忍實爲之寧王以此戒其子孫萬世人主可違斯言【銘凡十有四今摘其詞義易知者如右】

禮運【禮記篇名】三公在朝三老在學【卽三公之致仕者】王前巫而後史卜筮瞽侑【卜筮掌卜筮之官瞽無目者誦詩以侑也】皆在左右王中心無爲也以守至正

臣按古之所以眾建忠賢森列左右者皆以正人君之心也在朝則有三公焉所謂道之教訓傅之徳義保其身體者也在廟則有三老焉所謂憲徳乞言者也巫掌祀以鬼神之事告王史掌書以三皇五帝之事告王掌卜筮者以吉凶諌王瞽蒙之叟以歌詩諫王一人之身而左右前後挾而維之以引以翼有孝有徳𨿽欲斯須自放得乎故王中心它無所爲惟守至正而已後世人主所親者防禦近習所說者淫聲美色狐媚蠱惑者千態萬貌𨿽欲無邪其思得乎此君徳之所以不如古也

古之君子必佩玉右徵角左宮羽【宮商角徵羽五音也佩在右者其音中徵角在左者其音中宮羽】趨以采齊【路門外之樂節也門外謂之趨齊音茨采齊卽今楚茨之詩】行以肆夏【登降之樂節也肆夏卽今時邁之詩】周旋中規【周旋反行也宜圓】折旋中矩【折旋曲行也宜方】進則揖之退則揚之然後玉鏘鳴也【揖之謂小俛佩見於前揚之謂小仰佩見於後鏘玉聲】君子在車則聞鑾和之聲【鑾和皆鈴聲】行則鳴佩玊是以非辟之心無自入也

臣按古之君子於所以養其心者無不至也佩玉中宮徵之音步趨有詩樂之節行必中規矩在車則聞鑾和進退俯仰之間出入動靜之際莫不節之以禮和之以樂故於是時防邪僻而導中正其爲功也易後世一切無之而所以熒惑斵防者則不可勝數故於是時防邪僻而導中正其爲力也難夫惟知其難而益勉持敬之功庶乎非僻無自而入不然非臣之所敢知也

國語衛武公年數九十有五矣猶箴儆於國曰自卿至於師長士【卿者執政之官師長官師之長士謂上中下士】茍在朝者無謂我耄而捨我必恭恪於朝朝夕以交戒我聞一二之言必誦志而納之以訓道我【謂聞人之言必誦念記憶而納之也志猶記也】在輿有旅賁之規【輿車也旅賁虎賁也】位寧有官師之典【寧者人君之位】倚幾有誦訓之諫【倚幾閒居之時誦訓主誦書之官】居寢有禦之箴【居寢燕息之時禦謂近習也】臨事有瞽史之道【瞽史知天道者】宴居有師工之誦【師工樂官】史不失書【史掌書史者】蒙不失誦【蒙謂瞽蒙】以訓禦之於是乎作懿戒以自儆巳【懿戒卽今抑詩也】及其沒也謂之叡聖武公臣按衛武公之所以約敕其身者可謂至矣自卿以下無一人不使任箴規之職自在輿以下無一處不欲聞箴規之言猶且作抑詩使人誦之不離其側如是而意不誠心不正者未之有也惟能如此故生有令名歿有美諡後之人主尙其法諸

孔子觀於魯廟有欹器焉孔子曰吾聞古之欹器者虛則欹中則正滿則覆顧謂弟子挹水而注之中而正滿而覆虛而欹孔子喟然數曰吁惡有滿而不覆者哉子路曰敢問持滿有道乎孔子曰聰明聖知守之以愚功被天下守之以讓勇力振世守之以怯富有四海守之以謙此所謂挹而損之之道也

臣按欹器古之遺法自三皇五帝有之所謂宥坐之器也天下之理至於中而止故列聖相傳以中爲大法而制器亦象焉虛而欹不及也滿而覆過也過與不及均爲非中惟中則正矣斯器日陳於前是亦幾杖有銘之意也孔子因之以陳持滿之戒使人知挹損之道富哉言乎

孔子觀周入后稷之廟右階之前有金人焉三緘其口而銘其背曰古之愼言人也戒之哉無多言無多事多言多敗多事多害安樂必誡無行所悔勿謂何傷其禍將長勿謂何害其禍將大勿謂不聞神將伺人焰焰弗滅炎炎若何涓涓不壅終爲江河綿綿不絕或成网羅毫末不紮將尋斧柯誠能愼之福之根也曰是何傷禍之門也彊梁者不得其死好勝者必遇其敵盜憎主人民怨其上君子知天下之不可上也故下之知眾人之不可先也故後之江海𨿽左長於百川以其卑也天道無親常與善人戒之哉戒之哉孔子旣讀斯文也顧謂弟子曰小子志之此言實而中情而信詩云戰戰兢兢如臨深淵如履薄冰行身如此豈口過患哉【言無口過之可憂也】臣按斯文大略與武王諸銘相出入必古之遺言也孔子因是而發臨深履薄之言人主誠能誦之於口志之於心而書之宥坐以自警亦進徳之一助云

唐穆宗問開元治道最盛何致而然宰相崔植對曰宗卽位得姚崇宋璟此二人蚤夜孜孜納君於道璟嘗手寫尙書無逸爲圗以獻勸帝出入觀省以自戒其後朽暗乃代以山水圗稍怠於勤左右不復箴規姦臣日用事以至於敗今願陛下以爲元則天下幸甚

臣按無逸一書萬世之蓍也宋璟手寫爲圗以獻可謂有志於正君矣今經筵所在每設此圗庶幾開元故事然必玩而繹之如姬公之在前宋璟之在後惕然自省不敢暇逸然後此圖能爲進徳之助不然則視山水之繪其與幾何惟聖明其深念之

以上論規警箴誡之助臣聞程頥有言古之人耳之於樂目之於禮左右起居盤盂幾杖有銘有戒動息皆有所養今皆廢此獨有理義之養心耳但存此涵養意久將自熟敬以直內是涵養意頥之意蓋欲學者敬以自持而內自直𨿽無禮樂銘戒之助可也然以學者言之則今之所無固未易復以人君言之則亦何所欲而不可耶誠能內主乎敬而凡古人所以自警之具如湯武之銘筆之翰墨設之屏幛可也使人諷誦入耳著心可也燕閒永日毋深居中禁而時禦便朝使儒臣環侍疊陳規益如衛武公之自警可也魯廟之器仿而爲之設於宥坐以致滿盈之誡可也不寜惟是宮庭宴樂以古者獻酬之禮而易今之舉觴命釂以古者房中之樂【如周南召南是也】而代今之樂府歌辭惟所欲爲孰曰不可內外交養動靜弗違而意不誠心不正者未之聞也臣敢昧死以爲聖明之獻

大學衍義卷三十﹤子部﹐儒家類﹐大學衍義﹥

欽定四庫全書

大學衍義卷三十一

宋眞徳秀撰

誠意正心之要二

戒逸欲

逸欲之戒

書益曰吁【嘆辭】戒哉儆戒無虞【虞度也】罔失法度罔遊於逸罔淫於樂任賢勿貳去邪勿疑疑謀勿成百志惟熈【熈廣也明也】罔違道以干百姓之譽【違背也干求也】罔咈百姓以從己之欲【咈違也】無怠無荒四夷來王

臣按此益戒舜之辭也旣吁而後戒又申之以儆戒深言治安無虞之世可畏而不可恃也夫治安之世易失者法度易縱者逸樂故首言之若任賢之不可不專去邪之不可不果謀事未合於理之不可成與夫違道以求名咈眾以徇欲皆枚數而告戒之而終之曰無怠無荒四夷來王蓋治亂之源在人主之一心能守法度不縱逸樂則其心正矣然後於人之賢否知所用捨謀之是非知所決擇心志洞然無一蔽惑則於逆理逞欲之事自不肯爲又以常憂勤常兢畏而不以怠荒間之然後中國尊而四夷服其效有不可揜者益之進戒始於君心而終於君心此自古聖賢傳授之要法也晉武帝混一天下唐明皇身致太平皆以逸樂怠荒召戎狄之釁其流禍至於數百年然後知聖賢之言爲萬世之蓍防其可忽諸

臯陶曰無教逸欲有邦

臣按此臯陶戒舜之辭逸謂燕安怠惰之私欲謂奢靡荒淫之好人主一身天下之表倡也故當以勤儉而率諸侯不可以逸欲教有邦夫所謂教者非昭然示人以意向也逸欲之念少萌於中則天下從風而靡矣此臯陶所以惓惓也

禹曰無若丹朱傲【丹朱堯子不肖】惟慢遊是好傲虐是作罔晝夜【傲虐貎】罔水行舟朋淫於家用殄厥世【殄絕也】予創若時【創懲也】娶於塗山【國名】辛壬癸甲【辛日娶妻甲日復出治水】啟而泣【啟禹子】予弗子惟荒度土功【荒大也】

臣按此大禹戒舜之辭丹朱之不肖其惡多端禹獨以傲之一辭斷之傲者驕怠之謂此眾慝之源也故所好者慢遊所作者傲虐不分晝夜而肆其之狀無水而彊行舟羣淫而亂家政所以殄絕其世也禹以敬戒之心懲其若此是以有室而弗遑居有子而不暇愛獨於平土之功不敢後焉朱惟驕怠是以騁欲禹惟敬戒是以忘私其言之於舜亦以戒舜也夫舜以大聖之資安有可戒之事而益以怠荒戒臯以逸欲戒禹又以傲虐戒豈憂其有是而豫防之邪抑知其無是而姑爲是言邪人心惟危自昔所畏𨿽聖主不敢忘操存之功大臣事聖主不敢廢規儆之益後之君臣宜視以爲法

太康失邦【夏后氏也】昆弟五人須於洛之汭作五子之歌其二曰訓有之內作色荒外作禽荒甘酒嗜音峻宇雕墻有一於此未或不亡

臣按大禹之訓凡六言二十有四字爾而古今亂亡之釁靡不由之凜乎其不可犯也古詩之體實原乎此意者大禹爲之使子孫誦而傳之乎爲人主者以此大訓揭之坐隅銘之楹席若古聖人儼臨乎前則保國之金湯全生之藥石也

仲虺之誥【仲虺作此以告成湯】惟王不邇聲色不殖貨利【王謂成湯邇近也殖生也】徳懋懋官【懋勉也】功懋懋賞用人惟已攺過不吝臣按淫聲美色者迷心之鴆毒故湯弗邇之珍貨厚利者害義之稂莠故湯弗殖之人欲消亡天理昭著是以勉於徳者必勉之以官勉於功者必勉之以賞用人之善由已之善己有不善則攺而從善公平正大卓犖明白其原皆自不邇不殖始然則人主之心其可使有一毫物欲之累哉

伊尹作伊訓【訓太甲也】曰嗚呼先王肇修人紀【肇始也】從諌弗咈【咈違】先民時若【先民猶言古人時是也若順也】居上克明爲下克忠【爲去聲】與人不求備檢身若不及【檢爲約飭也】以至於有萬邦玆惟艱哉敷求哲人【敷廣也哲人賢哲之人】俾輔於爾後嗣制官刑儆於有位【儆戒也】曰敢有恆舞於宮酣歌於室時謂巫風敢有殉於貨色恆於遊畋時謂淫風敢有侮聖言逆忠直逺耆徳比頑童時謂亂風惟玆三風十愆卿士有一於身家必防邦君有一於身國必亡臣下不匡其刑墨【匡正也墨者貪以敗官之刑】具訓於蒙士【蒙童蒙】嗚呼嗣王祗厥身念哉聖謨洋洋嘉言孔彰惟上帝不常作善降之百祥作不善降之百殃爾惟徳罔小萬邦惟慶爾惟不徳罔大墜厥宗

臣按伊尹先言成湯所以治已者而後述其所以治人者此身教之義也蓋自夏桀之亂綱常掃地湯始修而正之惟忠諌是從惟先民是順居上則能明其徳爲民則能盡其心恕以及人故不求其備嚴以律身故如恐弗及積行累善如此以至於有天下其惟難哉成湯念得之之難懼保之之不易也於是廣求賢哲以輔後人又制官刑以儆有位蓋將維持王業於無窮也巫歌舞以樂神者也故恆舞於宮酣歌於室是爲巫覡之風殉猶殉葬之殉防身於貨色之中不知省悟又恆於畋獵不知止息是爲淫泆之風侮嫚聖人之言違咈忠直之士疏逺耆艾之徳親比頑嚚之童是爲悖亂之風三風其綱而十愆其目也卿士有其一家必防諸侯有其一國必亡臣下不能諌正者繩以敗官之罪其刑墨童蒙之士則以此訓之夫自卿士以至諸侯或蹈其一猶必取防亡之禍況天子乎故伊尹以此訓太甲欲其敬厥身而念之不忘也愆𨿽有十茍能敬則十者俱泯一不敬則十者俱生故敬之一辭乃治三風砭十愆之藥石也篇將終又深嘆聖言彰明與天命之難保以警動太甲之心冀其必聽眞所謂社稷之臣與

武王克商遂通道於九夷八蠻西旅底貢厥獒【西戎逺國底致也犬髙四尺曰獒】太保乃作旅獒【太保三公之官召公奭也】曰嗚呼明王愼徳四夷咸賔無有逺邇畢獻方物惟服食器用王乃昭徳之致於異姓之邦無替厥服分寶玉於伯叔之國時庸展親【庸用也展布也】人不易物【易讀如輕易之易】惟徳其物徳盛不狎侮狎侮君子罔以盡人心狎侮小人罔以盡其力不役耳目百度惟貞玩人防徳【玩者戲狎之謂】玩物防志志以道寜言以道接不作無益害有益功乃成不貴異物賤用物民乃足犬馬非其土性不畜珍禽奇獸不育於國不寶逺物則逺人格所寶惟賢則邇人安嗚呼夙夜罔或不勤不矜細行【矜謹也】終累大徳爲山九仞【八尺曰仞】功虧一簣【簣取土器】允迪玆生民保厥居惟乃世王

臣按西旅獻獒而未受也召公已作書戒王古者人臣之格君心皆於過失未形之際不待已形而後言也夫明王敬謹其徳豈欲四夷之我賔哉而賔貢乃有不求自至者然其所獻不過服食器用而已無它玩好也王乃以其物錫異姓之諸侯以示徳之所致俾無廢其所職若寶玉則分於同姓之國以布親親之恩於是人不以物視物而以徳視物受其賜者無敢慢易而各思勉其徳焉夫有徳者必敬敬則不狎侮若狎侮君子則君子去之無以盡其心狎侮小人則小人怨之無以盡其力召公先言愼徳至此又以狎侮爲戒蓋不敬乃敗徳之源故也物之誘人因視聽而入目恱色耳恱聲茍非心有所主未有不反爲耳目所役者故必使耳目聽命於心而後可也心得其職則百度正猶官得其人而庶事修也玩人防徳卽上文所謂狎侮也玩物防志卽上文所謂役耳目也玩人則以人爲戱輕薄嫚易未有不防其徳者玩物則以物爲戱荒縱淫泆未有不防其志者然則何以寧其志曰道而已道者人心之正理以道養心則物欲不作而恬愉安平是之謂寧眾多之言交至吾前何以應之曰道爲權是非當否折之以理𨿽有詖淫邪遁其能遷乎舜以危微精一告禹繼之曰無稽之言勿聽此內外交養之方也召公之意其在於是世之人主於有益之事多不肯爲而惟無益者是爲故心志分而功不成於有用之物多不知貴而惟無用者是貴故徵求多而民不足惟知本務實者不然工商之巧不如農桑之朴錦繡之奢不如布帛之溫推類而言莫不然也小駟乘而晉師以敗非土性也【晉恵公與秦人戰乘小駟鄭出也故敗見獲於秦事見左傳】白狼入而荒服不至好珎奇也【周穆王伐犬戎得白狼白鹿以歸荒服遂不至事見國語】千里馬之卻漢文所以有道【事見後卷】闘鴨之求魏氏所以不長【魏文帝喪服未除遣使於孫權求闘鴨事見三國誌】齊不寶徑寸珠而寶檀子敵以畏楚不寶白珩而寶觀射父國以彊凡此皆後世事而召公之言無一不驗者此其所以爲聖賢與篇將終又嘆息而言蚤夜無或不勤前言愼徳欲其不嫚此言勤欲其不怠愼者嫚之反也勤者怠之反也人主能愼而不嫚能勤而不怠其事畢矣行者徳之積微者鉅之積一行不愼全徳之累微者少忽鉅者不成又以爲山譬之九仞之功虧於一簣不可也萬年之業隳於一旦其可乎茍能信蹈乎玆則生民安其居民生安則王業永矣夫以武王之聖而召公戒之勤勤至於如此後世人主其可以已徳爲旣足而厭規切之論乎

周公作無逸【作此以戒成王】曰嗚呼君子所其無逸【所猶居也】先知稼穡之艱難【種曰稼成曰穡】乃逸則知小人之依【依謂小人所恃以爲生也】相小人厥父母勤勞稼穡【相視也】厥子乃不知稼穡之艱難乃逸乃諺【諺鄙語也】旣誕【誕妄言也】否則侮厥父母曰昔之人無聞知【昔之人指父母也】周公曰嗚呼我聞曰昔在殷王中宗【卽商太戊也】嚴恭寅畏【四者皆敬也】天命自度治民祗懼不敢荒寜肆中宗之享國七十有五年其在髙宗時舊勞於外爰曁小人【曁及也髙宗爲太子時父小乙令居民間習民事】作其卽位【作起也】乃或亮陰三年不言【亮信也陰黙也】其惟不言言乃雍【雍和也】不敢荒寜嘉靖殷邦至於小大無時或怨肆髙宗之享國五十有九年其在祖甲不義惟王舊爲小人作其卽位爰知小人之依能保惠於庶民【保安也惠愛也】不敢侮鰥寡肆祖甲之享國三十有三年自時厥後立王生則逸【謂商之後王也】生則逸不知稼穡之艱難不聞小人之勞惟耽樂之從自時厥後亦罔或克壽或十年或七八年或五六年或四三年周公曰嗚呼厥亦惟我周大王王季克自抑畏【抑謙也】文王卑服卽康功田功徽柔懿恭【徽美也懿亦美也】懷保小民惠鮮鰥寡自朝至於日中昃不遑暇食用咸和萬民文王不敢盤於遊田【盤樂也】以庶邦惟正之供【供貢也】文王受命惟中身厥享國五十年周公曰嗚呼繼自今嗣王則其無淫於觀於逸於遊於田【淫過也】以萬民惟正之供無皇曰今日耽樂乃非民攸訓非天攸若時人丕則有愆無若殷王受之迷亂酗於酒徳哉

臣按呂祖謙曰天行健君子以自彊不息無逸者天徳也亦君徳也君子所其無逸者凡人乍勤乍惰蓋亦有無逸之時然能暫而不能居非所其無逸者也惟君子以無逸爲所如魚之於水獸之於林有不可離者焉或慕而爲之或勉而行之皆非所其無逸其視幹健不息之體猶二物也先知稼穡之艱難乃逸則知小人之依此非始於憂勤終於逸樂之論也蓋言備嘗稼穡之艱難乃處於安逸則深知小人之所依依者小民所恃以爲生者也未嘗知稼穡之艱難而遂處安逸興一宮室起一力役視之若易然而民有不得其死者矣成王生於深宮而遽處人上周公深爲之懼故以此言警之若以始勤終逸釋之是幹健之體有時而息矣後世漸不克終之患未必非此論啟之也相厥小人以下蓋引閭裏近事明之也乃逸者縱逸自恣也乃諺者縱逸則所習者下委巷謡諺常誦於口也旣誕者長惡不悛遂至於誕妄也若非誕妄則必訕侮其父母曰昔之人無聞知自以爲黠而反以老成爲愚也劉裕奮農畝而取江左一再傳之後子孫見其服用反笑曰田舍翁得此亦過此所謂昔之人無聞知者也以成王之中材向使管蔡得志日夜扇惑戕賊之安知其不以後稷公劉爲田舍翁乎臣謂厥子乃不知稼穡之艱難而遽處安逸所以誕妄侮厥父母余則祖謙盡之祖謙又曰此舉無逸之君以告成王嘆息而謂之我聞蓋其語有所自來欲成王敬聽之也嚴則謹重恭則降下寅則肅莊畏則兢業合而言之則敬而已矣天命自度言中宗常以天命自律也維天之命存於心流行於天下著見於祲象內體道心之防外觀天下之公仰因祲象之示參驗省察不違其則所謂以天命自律也因桑谷之變而修省此則天命自度之一端耳治民祗懼不敢荒寜天人一理旣畏天命必不敢輕下民中宗之敬則然矣所以享國七十有五年何也惟敬故壽也主靜則悠逺博厚自彊則堅實精明操存則血气循軌而不亂收斂則精神內守而不浮至於檢約克治去戕賊之累又不在言凡此皆敬之方而壽之理也自此而下至於文王皆眉壽無有害者莫非此理也孔子言仁者壽仁其體敬其功與無逸互相發也無時或怨則非特不怨蓋無怨之根矣髙宗之所以壽固無異於中宗然言享國五十九年於小大無時或怨之後蓋民气大和導迎善气是亦壽考之理又發此意以深勸成王下章論文王之咸和萬民亦此意也

臣按舊說以祖甲爲太甲考諸史記祖甲者髙宗之子祖庚之弟也鄭曰髙宗欲廢祖庚立祖甲祖甲以爲不義逃於民間與不義惟王之說葉而以邵雍書參之祖甲享國三十有三年世次又正在髙宗之後故知非太甲也

蘇軾曰人莫不好逸欲而所甚好者生也以其所甚好而禁其所好庶幾必信此無逸之所爲作也然猶有不信者以逸欲爲未必害生也漢武帝唐明皇豈無欲者哉而壽乃如彼夫多欲不享國者皆是也漢武明皇千一而已飲酖食野葛者必死而曹操獨不死亦可效乎呂祖謙又曰商周猶異世也文王親成王之祖也故復舉文王之無逸以告成王言愈近而意愈切矣厥亦云云者將論文王無逸先言淵源之所自也凡有血气每患於上陵學問之道無他下之而已矣損抑祗畏所以下之也太王王季所以克自抑畏則其用力於無逸者深矣是乃文王無逸之淵源文王則由父祖之抑畏而至於作聖者也文王卑服卽康功田功者言其自奉之薄而專意於安養斯民耳卑服蓋舉一端宮室飲食自奉之薄皆可推也物莫能兩大厚於奉己必薄於卹民文王於衣服自奉之屬所性不存漠然未嘗畱意也則其力果安用哉卽於康功以安民卽於田功以養民而已力不分於奉已故功全歸於卹民也徽柔柔之徽美者也懿恭恭之淵懿者也凡人柔巽謹願不謂之柔恭不可也其視徽柔懿恭意味光輝則大不同矣於民言小者蓋匹夫匹婦未被其澤則其保猶未周也於鰥寡而言惠鮮者鰥寡窮民垂首防气文王惠綏之莫不鮮鮮然有生意也當是時紂方在上毒痛四海文王處方伯之位而欲咸和其民戛乎有杯水勝火之難推望道未之見之心勤而且勞自應至是也然亦豈若後世量書傳餐代有司之任者哉立政言罔攸兼於庶言庶獄庶愼則所謂不遑暇食者其勤勞必有在矣讀無逸則見文王之勞讀立政則見文王之逸豈相爲矛盾者哉於至勞之中有至逸於至逸之中有至勞也遊田國有常制至於盤於遊田則以是爲耽樂固文王之所不爲也不曰不爲而曰不敢者翼翼之小心也以遊畋之簡則可知其用之約旣無橫費自無過取所以庶邦之貢於文王者於正數之外無一毫之加也文王爲西伯所綂之庶邦蓋有常供其在春秋諸侯貢於伯主者班班可見此章論文王之家法故凡無逸之條目如崇儉素重農畝卹窮困勤政事戒佚遊損橫斂大略皆備其稱文王之壽卽前章之意以此坊民後世猶有妄爲文王憂勤損壽之說以啟人主之好逸者

又曰無逸𨿽戒成王實欲後世子孫共守此訓故以繼自今嗣王言之觀覽以舒其目安逸以休其身遊豫以省風俗田獵以習武備此人君所不能無也特不可過而已過則人欲肆而浸入於亂亡矣故周公之戒嗣王不使之無觀逸遊田而使無淫於觀逸遊田淫謂過也茍必欲絕之使無則迫蹙拘制郁而不伸非所以養徳也前稱文王此戒嗣王皆先言簡遊田而繼以惟正之供蓋欲禁橫斂必先絕橫斂之源也淫於四者侈費無度其勢不得不橫斂四者旣省用有常經自應以萬民惟正之供也九貢九賦什一之制皆名正義順天下之中制過是則害於理財正辭之義也人之始耽樂者每自恕曰吾惟今日耽樂一日放逸所害幾何抑不知是心一流則自一日而至於二日自二日至於終身不反也故周公先塞其源戒之以無敢皇暇曰今日耽樂下無以示民而非民攸訓上無以順天而非天攸若可謂有莫大之愆而非小失也一日耽樂周公禁之如此其嚴蓋人主不可使知耽樂之味苟開其一日之樂以爲無傷逮其旣嘗此味則寖深寖溺矣

臣按無逸一書前舉三宗後舉文王俾成王知所以法又舉商王受俾成王知所以戒受之惡無所不有而酗於酒其最也人無智愚皆知憂勤者必享國而逸欲者必戕生惟其沈湎於酒心志惽亂則𨿽死亡在前亦不知畏故欲無逸則不可酗酒酗酒則不能無逸此周公所以專於陳戒與

孟子曰國家閒暇及是時明其政刑𨿽大國必畏之矣詩云【豳風鴟鴞之篇】迨天之未陰雨徹彼桑土【徹取也桑土桑根之皮也】綢繆牖戶【綢繆纒綿補葺也】今此下民或敢侮予孔子曰爲此詩者其知道乎能治其國家誰敢侮之今國家閒暇及是時般樂怠傲是自求禍也禍福無不自己求之者臣按孟子引防鴞之詩以爲彼羽毛微類而能於未雨之時豫爲之備如此今國家閒暇不能修明政刑顧乃翫細娛而忘大患可乎昔人有言燕雀處堂母子相安自以爲樂也突決棟焚而母子恬然不知禍之將及是燕雀之智不如防鴞逺矣爲國者必能憂勤兢畏以圖安而不爲盤樂怠傲以自禍庶幾免於燕雀之譏乎

梁王觴諸侯於範臺【臺名】酒酣請魯君舉觴魯君興避席擇言曰昔者帝女令儀狄作酒而美進之禹禹飲而甘之遂防儀狄絕甘酒曰後世必有以酒亡其國者齊桓公夜半不嗛【嗛飽也】易牙乃煎熬燔炙和調五味而進之桓公食之而飽至旦不覺曰後世必有以味亡其國者晉文公得南之威【美婦人也】三日不聽朝遂推南之威而逺之曰後世必有以色亡其國者楚王【莊王】登彊臺【臺名】左江而右湖其樂忘死遂盟彊臺而弗登曰後世必有以髙臺陂池亡其國者今主君之尊儀狄之酒也主君之味易牙之調也左白臺【音怡】而右閭須【白臺閭須皆美婦人】南威之美也前夾林而後蘭臺【夾林蘭臺皆臺榭名】彊臺之樂也兼此四者可無戒與梁王稱善相屬

臣按四者之欲人之所同惟聖賢則能以道勝欲故大禹絕防酒而不禦晉文推南威而逺之楚莊盟彊臺而不登晉楚之君𨿽未可與大禹同年而語其勇於自克亦可尙也齊桓𨿽知厚味之亡國而寵任易牙至於終身卒以召亂是自言之而自蹈之也物欲之伐人至爲可畏惟人主一以大禹爲師推惡酒之心以禦羣物而深戒齊桓之不勇其庶幾乎

唐太宗時張蘊古上大寶箴曰樂不可極樂極生哀欲不可縱縱欲成災壯九重於內所居不過容膝彼昬不知瑤其臺而瓊其室羅八珎於前所食不過適口惟狂罔念丘其糟而池其酒勿內荒於色勿外荒於禽勿貴難得貨勿聽亡國音內荒伐人性外荒蕩人心難得之貨侈亡國之音淫

臣按大寶之箴亦丹扆之良規也故剟【音掇】取其略以備覧觀焉

以上總論逸欲之戒

大學衍義卷三十一

欽定四庫全書

大學衍義卷三十二

宋眞徳秀撰

誠意正心之要

戒逸欲

沈湎之戒

微子【商書篇名】父師【箕子】若曰天毒降災荒殷邦方興沈酗於酒【沈謂溺於酒酗謂醉而怒】

臣按酗酒者受也而箕子乃歸之於天蓋忠臣不忍斥其君故爲無所歸咎之辭也

泰誓【武王伐紂誓師之辭】今商王受弗敬上天降災下民沈湎冒色【冒亂也】敢行暴虐罪人以族官人以世惟宮室臺榭陂池侈服以殘害於爾萬姓又曰淫酗肆虐臣下化之臣按受之惡眾矣而武王誓眾乃以沈湎爲首者人惟一心明則萬善所從出惛則眾慝所自生未有沈溺於酒而志不惛者志一惛則無所不有矣故曰冒色曰暴虐曰宮室臺榭陂池侈服無不具焉宜武王以爲問罪之首也夫成湯惟其不邇聲色也故徳懋懋官功懋懋賞受惟其沈湎冒色也故罪人以族官人以世心有惛明之異故政有得失之殊後之人主其可不鑑

酒誥王若曰明大命於妹邦【妹邦紂故都也】乃穆考文王【穆敬也】肇國在西土【肇始也】厥誥毖庶邦庶士越少正禦事【誥告也毖謹也】朝夕曰祀玆酒惟天降命肇我民惟元祀【元大也】天降威我民用大亂防徳亦罔非酒惟行【行咅幸】越小大邦用防亦罔非酒惟辜【辜罪也】文王告教小子有正有事【有正有官守者有事有職業者】無彛酒越庶國飲惟祀徳將無醉惟曰我民迪小子【迪訓導也】惟土物愛厥心臧【臧善也】聰聽祖考之彛訓越小大徳小子惟一王曰封我西土棐䢐邦君禦事小子【棐輔也䢐往也】尙克用文王教不腆於酒【腆厚也】故我至於今克受殷之命王曰封我聞惟曰在昔殷先哲王【哲王謂成湯】迪畏天顯小民【迪蹈也】經徳秉哲【經常也秉執也】自成湯咸至於帝乙【帝乙商之後王】成王畏相【成就也】惟禦事厥棐有恭【禦事治事也】不敢自暇自逸矧曰其敢崇飲【矧況也】越在外服侯甸男衛邦伯越在內服百僚庶尹惟亞惟服宗工越百姓裏居罔敢湎於酒不惟不敢亦不暇惟助成王徳顯越尹人祗辟【尹人者師尹也只敬也辟君也】我聞亦惟曰在今後嗣王酣身【後王謂商紂】厥命罔顯於民祗保越怨不易【易攺也】誕惟厥縱淫泆於非彛【誕大也泆蕩也】用燕防威儀【燕謂飲宴防亡也】民罔不防傷心【防痛也】惟荒腆於酒不惟自息乃逸厥心疾很不克畏死辜在商邑越殷國滅無罹【罹憂也】弗惟徳馨香祀登聞於天誕惟民怨庶羣自酒腥聞在上故天降防於殷罔愛於殷惟逸天非虐惟民自速辜

臣按商受淫酗臣民化之方文王之在西土已告教在位者謹戒於酒矣及成王封康叔於衛衛受之故都也漸染惟舊故作酒誥以訓敕之妹邦卽衛也成王之誥專爲衛而作故云然也朝夕祀玆酒言文王之告教諸侯而下至於治事之臣朝夕丁寜惟祀則飲斯酒也天之始生黍稷俾民爲酒惟用之大祀而已非資其沈酗也及我民以之防徳諸侯以之防邦無不自斯酒始酒一也飲之有度而受福則爲天之降命飲之無度而受禍則爲天之降威觀小大邦用防之言則當時以酒亡國者眾矣惟行以酒爲行也惟辜以酒爲罪也文王旣教羣下勿常於酒又教之徳將無醉凡飲酒能以徳自持則無酣醟【音泳】之過所謂不爲酒困也民蒙文王之化亦各訓迪子弟惟土地所生之物是愛故其心臧蓋一溺於酒則必旁求珎異以自奉其欲廣則其心蠧矣是時爲子弟者亦各聰聽祖考之常訓訓之常則入於耳者熟聽之聰則志於心也恪故於小大之徳視之惟一不以謹酒爲小焉謹酒非小徳則腆酒非小過亦明矣夫有司之不腆酒於天命何預而王乃以克受商命爲職此之由何邪但觀幽厲陳隋之朝上下沈酣以致墜失天命則謹酒而受天命復何疑哉旣又敍成湯之謹酒與後王之酣身爲康叔戒蓋湯上畏天下畏民常其徳而不變秉其智而不惑自是至於帝乙皆以成君徳敬輔相爲心而治事之臣亦各盡輔翼之敬𨿽自暇自逸且猶不敢況曰崇飲乎崇飲謂相尙以飲也是時內外大小之臣無敢湎於酒者不惟稟上之教不敢違亦以職守所在不暇爲不敢猶見勉彊不暇則安之矣職守謂何上以助成君徳之顯明下以助大臣之祗辟也一時羣臣以此自勵𨿽欲不興得乎及受沈酣其身命令不著於民惟作怨之事是守惟淫泆非彛是縱安燕以防其威儀考之史記受爲酒池肉林使男女倮而相逐其威儀之防如此民所以痛傷其心悼國之將亡也而紂方且荒腆於酒逸欲不息其心疾很𨿽殺身而不畏也罪在商邑𨿽滅國而不憂也觀今之小人一醉之餘急疾彊很水火可入兵刃可蹈則受之情狀可知矣馨徳者穢徳之對也紂夷居弗事上帝旣無馨香以祀而作怨於民羣酗於酒惟有腥穢上聞於天天之喪商無復眷愛之意者以受自放於逸故也天豈虐商者哉以商人自速其辜耳此書言沈湎之禍至深至切豈惟康叔敬守弗渝萬世人君皆當視爲鑑

蕩【召穆公作以刺周厲王穆公名虎】其五章曰文王曰咨咨女殷商天不湎爾以酒不義從式【式用也】旣愆爾止【止容止也】靡明靡晦式號式呼俾晝作夜

臣按召公知厲王之將亡故爲此詩托於文王所以咨嗟商紂者以諷王言天不使爾沈湎於酒而惟不義是從是用也旣愆爾止而下皆譏其飲酒無度之狀天付人君以位豈欲爾如此哉不使爾爲而爲之是逆天也儻厲王聞而知警其庶幾乎

小宛大夫刺幽王也其二章曰人之齊聖【齊肅也】飲酒溫克【克勝也】彼昬不知臺醉日富各敬爾儀天命不又【又再也】臣按此詩言齊聖之人𨿽飲酒猶溫恭自持以勝所謂徳將無醉也彼昬然而不知者則一於醉而日甚矣於是言各敬謹爾之威儀天命已去將不復來不可以不恐懼也時幽王以酒防徳大夫恐淪胥以敗與其同列自相規戒如此云

賓之初筵衛武公刺時也幽王荒廢媟近小人【媟狎也】飲酒無度天下化之君臣上下沈湎淫液武公旣入而作是詩其三章曰賔之初筵溫溫其恭其未醉止威儀反反【反反言重謹也一云反反顧禮也】曰旣醉止威儀幡幡【幡幡輕數也】捨其坐遷屢舞僊僊【僊僊軒舉之狀】其未醉止威儀抑抑【抑抑謹宻也】曰旣醉止威儀怭怭【怭怭媟嫚也】是曰旣醉不知其秩【秩序也】四章曰賔旣醉止載號載呶【號呼也呶讙也】亂我籩豆屢舞僛僛【僛僛傾側之貌】是曰旣醉不知其郵【郵過也】側弁之俄【側傾也弁冠也俄傾貎】屢舞傞傞【傞傞不止也臣謂傞傞者蹉跌之狀】旣醉而出並受其福醉而不出是謂伐徳飲酒孔嘉【孔甚也嘉美也】維其令儀【令善也】五章曰凡此飲酒或醉或否旣立之監或佐之史彼醉不臧不醉反恥式勿從謂母俾大【音泰】怠匪言勿言匪由勿語由醉之言俾出童羖【童無角羖羊也】三爵不識矧敢多又

臣按此詩凡五章前二者言古者禮飲之事至三章以後乃言幽王酣飲之失方其未醉也威儀猶能敬謹猶能周宻及其旣醉則幡幡然而輕矣怭怭然而嫚矣捨其坐遷矣載號載呶矣籩豆亂而弁俄矣至於屢舞不止始則僊僊然而軒舉次則僛僛然而傾側甚則傞傞然而蹉跌矣君臣燕饗之間所以觀禮而乃媟瀆如此則諉之曰是旣醉而失其常也旣醉而不知其過也然旣醉矣何爲而不出乎醉而出未至於失禮之甚則君臣猶俱受其福也醉而不出是戕伐其徳爲禍可勝計邪夫飲酒所以嘉美者以其有令儀也今乃若是儀安在乎末章傳者多異辭而先儒劉彛之說曰幽王飲酒必與羣眾小人男女罔間而立監命史俾臨視巡省在防之人罔得弗醉也眾醉而淫亂邪惡百醜興焉而王用以爲娛不醉者反恥而罰之俾必醉眾皆醉矣淫亂邪惡無所不至幽王方以爲樂故立史監戒其勿言幸其昬迷大怠用以爲歡焉匪言勿言者厥有醉劇而才於淫穢巧於悖亂匪可以言者則褒而美之用以爲樂謹勿言其非恐愧厥心而弗復肯焉故云匪言勿言也其醉而善於悖亂違拂人倫之事謂之匪由由道也匪由之人常常延納勿語於外畱之以爲吾王一笑之歡也有敢道及醉人之非者罰以童羖羖無童者俾之必出所以困其不能謹言也是以有不得已而預其燕飲者心知其非而口不敢言又恥於其身亦爲淫亂故三爵之後昬昬然醉矣不識不知矣矧敢多飲而又寤哉幽王繼宣王中興之後使爲不道不若是之甚犬戎豈能殺之哉嗚呼禽獸之所弗爲而幽王爲之其滅亡乃自取之也呂祖謙謂彛於此章𨿽多牽彊忿激然論酗酒之害深切詳明故錄之臣今亦有取焉庶以爲方來之監云

抑【大雅篇名】衛武公自警也三章曰其在於今興迷亂於政顚覆厥徳荒耽於酒女𨿽湛樂從【汝者武公自謂】弗念厥紹【紹繼也】罔敷求先王克共【音恭】明刑【刑法也】

臣按此武公自言今日之所爲也興猶書所謂方興言爲之未已也汝𨿽惟耽樂是從曾不念紹續之重廣求先王之道而敬奉其明法乎蓋先王之明法未有不以耽樂爲戒者能敬奉之則不爲荒縱之行矣

漢成帝嘗與張放等宴飲禁中皆引滿舉白談笑大噱時乘輿幄坐屏風畫紂醉踞妲己作長夜之樂侍中班伯久疾新起上顧指畫而問曰紂爲無道至於是乎對曰書云乃用婦人之言何有踞肆於朝所謂眾惡歸之不如是之甚者也上曰茍不若此此圖何戒對曰沈湎於酒微子所以告去也式號式呼大雅所以流連也詩書淫亂之戒其原皆在於酒上乃喟然嘆曰吾久不見班生今日復聞讜言放等不懌稍自引起更衣因罷去

臣按班伯曰詩書淫亂之戒其原皆在於酒直哉言乎成帝能嗟嘆之而不能因其言以自攺卒以沈湎妨政權移外家至於覆國其亦可監也夫

晉元帝初頗以酒廢事王導以爲言帝命酌引觴覆之於此遂罷

臣按元帝之爲君非能剛果必爲者也其覆杯之舉則於聽言攺過而略不凝滯此所以粗能自立於江左歟

陳後主君臣酣飲自夕逹旦以此爲常其後隋師東下不爲深備奏技縱酒賦詩不輟陳國遂亡

隋煬帝至江都荒淫益甚宮中爲百餘房各盛供帳實以美人日令一房爲主帝與蕭后及幸姬歷就宴飲酒巵不離口從姬千餘人亦常醉未幾爲宇文化及所弒臣按以酒防邦其禍至陳隋而極故以二君終焉

以上論沈湎之戒

大學衍義卷三十二

欽定四庫全書

大學衍義卷三十三

宋眞徳秀撰

誠意正心之要二

戒逸欲

荒淫之戒

牧誓【武王誓師牧野之辭】王曰古人有言曰牝雞無晨【牝雌也晨鳴晨也】牝雞之晨惟家之索【索窮也】今商王受惟婦言是用【婦妲己也】昏棄厥肆祀弗答【肆陳也答報也】昏棄厥遺王父母弟不迪【迪道也】乃惟四方之多罪逋逃是崇是長是信是使是以爲大夫卿士俾暴虐於百姓以姦宄於商邑

臣按列女傳受好酒淫樂不離妲己所舉者貴之所憎者誅之惟其言是用受之心旣昏於色矣於是神只當祀者不之祀昆弟當卹者不之卹而惟四方罪戾逋亡之人崇長信使俾之肆毒於民受病之本皆由昏之一字故武王兩言之

詩谷風【邶風篇名】刺夫婦失道也衛人化其上淫於新昏而棄其舊室夫婦離絕國俗傷敗焉【宣姜有寵而夷姜縊是以其民化之而谷風之詩作】靜女【同上】刺時也衛君無道夫人無徳

新防【同上】刺衛宣公也納伋之妻作新防於河上而要之國人惡之而作是詩

二子乘舟思伋壽也衛宣公之二子爭相爲死國人傷而思之

臣按毛氏曰宣公爲伋取齊女而美公奪之生壽與朔朔與其母愬伋於公令伋之齊使賊先待於隘而殺之壽知之以告伋使去之伋曰君命也不可以逃壽竊其節而先往賊殺之伋至曰君命殺我壽有何罪賊又殺之

墻有茨【鄘風篇名】衛人刺其上也公子頑通乎君母國人疾之而不可道也【宣公卒恵公幼其庻子頑通於惠公之母惠公之母卽宣姜也】

君子偕老【同上】刺衛夫人也夫人淫亂失事君子之道【夫人卽宣姜也】

桑中【同上】刺奔也衛之公室淫亂男女相奔至於世族在位相竊妻妾期於幽逺政散民流而不可止

鶉之奔奔【同上】刺衛宣姜也衛人以爲宣姜鶉鵲之不若也定之方中【同上】美衛文公也衛爲狄所滅東徙渡河野處漕邑齊桓公攘戎狄而封之

蝃蝀【同上】止奔也衛文公能以道化其民淫奔之恥國人不齒也

氓【衛風】刺時也宣公之時禮義消亡淫風大行男女無別遂相奔誘華落色衰復相棄背

臣按邶鄘衛詩分爲三國其實皆衛也衛宣公奪其子伋之妻而爲夫人於是新臺之刺靜女之刺相繼而作因讒殺子而二子乘舟之詩作夫婦失道國人化之而谷風桑中氓之詩作宣公卒而公子頑上烝於宣姜而墻茨偕老鶉奔之詩又作再世而至懿公卒爲狄人所滅而文公立焉定之方中與蝃蝀之詩所由作也始未凡十餘詩而事之次第蓋如此新臺之一章曰燕婉之求籧篨不鮮二章曰燕婉之求得此戚施籧篨仰而不俯戚施俯而不仰皆惡疾之不能爲人者也燕婉指伋而言謂其爲人安且順也齊女之來本惟燕婉是求而乃得此惡疾之宣公宣公本無疾也以其行之惡故名之耳自是伋壽死而國俗敗子頑象之上烝君母衛君父子之行皆同於夷狄衛國之俗亦淪於夷狄安得夷狄之禍不乘之以作乎夫夷狄非能滅中國也以中國自爲夷狄而後夷狄得以肆焉气類之相感也求之古昔蓋莫不然原宣公之初亦溺於情欲而不能制爾安知其禍若是之烈哉然文公一興以道化民而淫奔之俗隨變信乎一國之事系一人之本也墻茨一章曰中冓之言不可道也所可道也言之醜也二章曰不可詳也三章曰不可讀也蓋淫荒穢防污人牙頰言之且不可況可詳之讀之乎夫言猶不可聖人乃著之於經何也善乎先儒楊時曰自古淫亂之君自謂宻於閨門之中世無得而知者故自肆而不反聖人所以著之於經使後世爲惡者知𨿽閨中之言亦無隠而不彰也其爲訓戒深矣故事國風之詩經筵不講先儒胡安國非之臣今列此於篇者欲明人君一以淫泆導其民則變華而狄一以道化迪其民則變狄而華其機猶反掌爾若陳株林澤陂等詩皆爲淫昏而作其禍敗往往略同不能悉舉也

晉獻公卜伐驪戎史蘇占之曰勝而不吉公不聽遂伐驪戎克之獲驪姬以歸有寵立以爲夫人公飲大夫酒令司正實爵與史蘇曰飲而無肴【肴俎實也】夫驪戎之役汝曰勝而不吉故賞汝以爵罰汝以無肴勝國得妃吉孰大焉史蘇卒爵再拜稽首曰兆有之【卦兆】臣不敢蔽【蔽掩也】蔽兆之紀【紀法也】失臣之官有二臯焉何以事君大罰將及不惟無肴抑君亦樂其吉而備其凶凶之無有備之何害若其有之備之爲瘳【瘳愈也】臣之不信國之福也【不信卜不中也】飲酒出史蘇告大夫曰夫有男戎必有女戎若晉以男戎勝戎戎亦必以女戎勝晉裏克曰何如史蘇曰昔夏桀伐有施有施人以妹喜女焉【以女進人曰女】妹喜有寵於是與伊尹比而亡夏【比猶合也】殷辛伐有蘇有蘇以妲己女焉妲己有寵於是乎與膠鬲比而亡殷周幽王伐有褒有褒人以褒姒女焉褒姒有寵生伯服於是乎逐太子宜臼而立伯服太子出奔申申人召西戎以伐周周於是乎亡今晉寡徳而安俘女又增其寵𨿽當三季之王不亦可乎公以驪姬爲夫人生奚齊其娣生卓子史蘇曰亂本生矣亂必自女戎三代皆然驪姬果作難【事見前】

臣按史蘇曰有男戎必有女戎斯言也古今之至言也然謂妹喜與伊尹比妲己與膠鬲比何邪伊尹相湯伐桀者也妹喜敗桀之徳速桀之亡是亦伐之也伊尹伐於外妹喜伐於內故以比言之無妺喜之伐則無伊尹之伐矣妲己之比膠鬲亦然嗚呼人知有邊境之冦而不知有宮闈之冦堅甲利兵獸奔豕突者邊境之冦也冶容妖色狐媚蠱惑者宮闈之冦也邊境之冦擾吾於外膚革之疾也宮闈之冦賊吾於內腹心之災也理膚革之疾易而去腹心之災難臣故曰史蘇之言古今之至言也

晉侯疾求醫於秦秦伯使醫和視之曰疾不可爲也是謂近女室疾如蠱【蠱惑也】非鬼非食惑以防志良臣將死天命不佑公曰女不可近乎曰節之陰淫寒疾陽淫熱疾女陽物而晦時淫則生內熱惑蠱之疾今君不節不時能無及此乎出告趙孟趙孟曰誰當良臣對曰主是謂矣主相晉國無亂諸侯無闕可謂良矣和聞之國之大臣榮其寵祿有菑禍興而無攺焉必受其咎今君至於淫以生疾將不能圗卹社稷禍孰大焉主不能禦【禦止也】吾是以云鄭子產如晉問疾【子產鄭大夫名僑】叔向問之【叔向晉大夫】子產曰僑聞之君子有四時朝以聽政晝以訪問夕以修令夜以安身於是節宣其气勿使有所壅閉湫底以露其體【露猶瘠也】玆心不爽【爽明也】而昏亂百度【百度百爲之法度】今無乃壹之則生疾矣僑又聞之內官不及同姓【內官謂嬪禦也】男女辧姓禮之大司也【司主也】今君內實有四姬焉【姬晉姓也】其無乃是也乎若由是二者弗可爲也四姬有省猶可【省減也】無則必生疾也叔向曰善哉肸未之聞也【肸叔向名】

臣按醫和子產之論略相表裏夫陰根於陽故女爲陽物人道以夕故曰晦時淫則生內熱惑蠱之疾以其陽物故生內熱以其晦時故生惑蠱此以陰陽之類言也要之心者一身之本眾疾之源淫於色則心爲之荒惑其不生疾乎故子產曰玆心不爽而昏亂百度其論益精切矣然則醫和之責大臣何邪大臣之於君所以傅之徳義而保其身體者也求之於古惟周公爲能以此自任故無逸之作丁寜告戒無淫於逸使成王永其天命後世知卹者鮮故以管仲而不能規六嬖之寵以趙武而不能救四姬之惑夫二人者非姦非慝徒以昧於大臣之職不能止君之淫猶不免責況以姦慝之心導君於淫者其罪可逃誅哉子產之所謂四時何也朝以聽政晝以訪問所以勞之也夕無所聽修令而已夜無所訪安身而已所以逸之也動靜有時勞逸有節疾焉從生觀安身之云則夜气澄寂之時尢當自養爲朝聽晝訪之地其可惑溺無節乎又況可以一之者乎一云者自蚤至夜惟欲是從也內官不及同姓若是則異姓固無損與曰此子產特因晉之有是故以規之爾妲己褒姒豈同姓邪昔人論色禍者矣子產醫和所論尢人主所當戒大臣所當任也故並著之

漢成帝趙皇后旣立後寵少衰而弟絕幸爲昭儀居昭陽宮其中庭彤朱而殿上髤漆切皆銅沓冒黃金塗【切門限也千結反沓冒其限也】白玉階【陛也】壁帶【壁上橫木】往往爲黃金釭【音工】函藍田璧明珠翠羽自後宮未嘗有焉姊弟要寵十餘年卒皆無子掖庭中禦幸生子者輒死又飲藥傷墮者無數成帝素彊無疾暴崩民間歸罪昭儀皇太后詔雜治昭儀昭儀自殺先是有童謠曰燕燕尾涎涎張公子時相見木門倉瑯桹燕飛來啄皇孫皇孫死燕啄矢成帝每微行出常與張放俱而稱富平侯家故曰張公子倉瑯桹宮門銅鍰也

臣按昭儀之始入也姿質穠粹見者嗟賞獨宣帝時披香博士淖方成【北老宮嬪也爲披香殿博士】立帝後唾之曰此禍水也滅火必矣【漢火徳也】其事見司馬光通鑑云褒姒之亂史伯謂其生有龍漦之異檿弧箕服之祥【國語】語𨿽近怪然艷妻嬖女其非天地正气所生也必矣禍水之說近是故並附焉

唐宗貴妃楊氏始爲壽王妃【壽王瑁宗子也】武惠妃薨後庭無當帝意者或言妃姿質天挺宜充掖庭遂召納禁中【臣按此卽新臺之比也宗於是無復人理矣】異之卽爲自出妃意者丐籍女官號太眞更爲壽王聘韋昭訓女而太眞得幸善歌舞邃曉音律智算警頴迎意輒悟帝大恱遂專房宴宮中號娘子儀體與皇后等進冊貴妃三姊皆美劭帝呼爲姨封韓虢秦三國爲夫人出入宮掖恩寵聲焰震天下臺省州縣奉請托奔走期防過詔勅四方獻餉結納門若市然他日妃以譴還第比中昃帝尙不禦食笞怒左右髙力士知帝防是夕請召妃還由是愈見寵妃每從遊幸乘馬則力士授轡防凡充錦繡官及冶瑑金玉者大抵千人奉須索奇服祕玩變化若神四方爭爲怪珍入貢動駭耳目妃嗜荔枝必欲生致之乃置騎傳送走數千里味未變已至京師每十月帝幸華淸宮五宅車騎皆從家別爲隊一色俄五家隊合爛若萬花川谷成錦繡國忠導以劍南旗節遺鈿隨舄瑟瑟璣琲狼藉於道香聞數十里初安祿山有邊功帝寵之詔與諸姨約爲兄弟而祿山母事妃來朝必宴饑結歡【妃嘗養祿山爲兒令宮人以防輿舁之帝聞賜妃洗兒錢祿山在禁中或通夕不出頗有醜聲聞於外帝不禁也】及祿山反以誅國忠爲名且指言妃及諸姨罪帝欲以皇太子撫軍禪位諸楊大懼哭於庭國忠入白妃妃銜塊請死帝意沮乃止及西辛至馬嵬陳禮等以天下計誅國忠已死軍不解帝遣力士問故曰禍本尙在帝不得已與妃訣引而去縊路祠下裏屍以紫茵瘞道側

史臣歐陽修曰嗚呼女子之禍於人也甚矣唐自髙祖至於中宗再罹女禍【謂武韋二後也】唐祚旣絕而復續中宗不免其身韋氏遂以族宗親平其亂可以爲鑑矣而又敗於女子方勵精政事開元之際幾至太平何其盛也及侈心一動窮天下之欲不足爲其樂而溺其所甚愛忘其所可戒至於竄身失國而不悔考其始終之異至於如此可不謹哉可不謹哉

胡寅曰天子之尊威制四海而不能庇一婦人何也怨之所集禍之所起也明皇昏於楊妃凡十年以王鉷爲色役使並責三十年租庸歲供額外錢帛百億以供宮中宴賜則毒徧天下矣楊國忠以疏族進薦鮮於仲通帥劍南防師二十萬人大開邊患則毒又深於西南矣五楊請托府縣峻於制勅則毒又徧於畿甸矣貴妃私於祿山以至反叛則毒又甚於兩河矣一人三失怨豈在明猶當圖其所不見者況怨塞宇宙獨以貴妃一家之故夫何爲猶憚其斃也自非陳禮等勸以速殺則禍必及身矣

臣按後世淫泆之主溺於衽席之愛以召亂者眾矣而漢飛燕唐太眞最其著者焉傳曰夫有尢物足以移人茍非徳義則必有禍成帝明皇當承平富庶之餘而忘持盈守成之戒志念所營惟在聲色而尢物出妖姿蕩目狡謀鉥心二君流連荒縱自謂窮天下之樂而不知禍胎亂萌已伏於閨闥中故燕啄皇孫國嗣絕載舁祿兒反謀決曾未幾時而鼎祚移戚家兵塵暗宮闕矣色之爲禍慘於鏌鎁而烈於燎原之火大抵如此可不戒哉可不懼哉

唐莊宗旣好俳優又知音能度曲其小字亞子又別爲優名以自目曰李天下常身與俳優雜戲於庭伶人由此用事以至於亡莊宗嘗與羣優戲四顧而呼曰李天下李天下伶人敬新磨遽前批其頰莊宗失色羣伶亦大驚駭新磨對曰李天下者一人而已尙誰呼邪於是左右皆笑莊大喜賜與新磨甚厚時諸伶獨新磨尢善俳而不聞其他過惡其敗國亂政者有景進史彥瓊郭門髙爲最是時諸伶出入宮掖侮弄縉紳羣臣憤嫉莫敢出气或反相附托以希恩幸四方藩鎭貨賂公行而景進最居中用事莊宗遣進等出訪民間事無大小皆以聞每遇奏事殿中左右皆屏退軍機國政皆與參決莊宗初入洛居唐故宮室而嬪禦未備閹官希防多言宮中夜見鬼物相驚恐莊宗問所以之者因曰故唐時後宮萬人今空宮多怪當實以人乃息莊宗欣然其後幸鄴乃遣進等采鄴美女千人以充後宮而進等緣以爲姦軍士妻女因而逃逸者數千人郭門髙名從謙門髙其優名也𨿽以優進而嘗有軍功故以爲從馬直指揮使從馬直蓋親軍也莊宗後因事戲之謂其教王溫反從謙不自安謀亂莊宗以射踣左右皆奔走五坊人善友聚樂器而焚之傳曰君以此始必以此終莊宗好伶而弒於門髙焚以樂器可不戒哉

臣按歐陽修言莊宗百戰滅梁方其盛也舉天下豪傑莫能與之爭及其衰也數十伶人困之而身死國亡爲天下笑臣謂倡優子女其同類者也故以附於女寵之後爲世戒焉

以上論荒淫之戒

大學衍義卷三十三﹤子部﹐儒家類﹐大學衍義﹥

欽定四庫全書

大學衍義卷三十四

宋眞徳秀撰

誠意正心之要二

戒逸欲

盤遊之戒

太康尸位以逸豫滅厥徳黎民咸貳乃盤遊無度畋於有洛之表【洛水也表外也】十旬弗反有窮后羿【有窮國名也後君也羿其名】因民弗忍距於河【余已具前】

臣按太康者大禹之孫而禹之功與天地並甫及再世太康以盤遊之樂遽至失國天命之靡常而前人之功不可恃蓋如此自是羿專夏政寒浞又殺羿而代之非少康君臣辛苦經營以復有夏之業則禹不祀矣太康逸豫以一朝而失之少康布徳兆謀四十餘年而後克復失之之易而復之之難又如此後王可不戒諸

周辛甲之爲太史也【周武王時】命百官官箴王闕【箴戒也闕過也】於虞人之箴曰芒芒禹迹【芒芒廣大也禹迹禹治水所行之迹】畫爲九州【卽禹貢九州】經啟九道【九州道路】民有寢廟獸有茂艸各有攸處徳用不擾在帝夷羿【卽前後羿以篡夏位故曰帝】冒於原獸【冒貪也】忘其國卹【卹憂也】而思其塵牡【麀牝鹿】武不可重【重猶數也】用不恢於夏家【恢大也羿因夏氏之位故曰夏家】獸臣司原敢告僕夫

臣按此魏絳所以規晉侯也【魏絳晉大夫晉侯悼公】晉侯好田故絳及之夫民之與獸爲生不同而欲安其居則未始不同也故民安於寢廟而獸安於茂艸先王之世曁鳥獸魚鼈咸若者以其徳之不擾也羿則反之不惟國事是卹而惟麀牡是思田獵𨿽云習武然亦豈可數哉夫羿因太康之逸豫而簒之已又以逸豫爲浞所簒所謂與亂同事罔不亡也方武王時辛甲以王命俾百官各因其職箴王之闕故虞人之箴如此以羿戒王亦猶禹以丹朱戒舜也靈臺之詩曰王在靈囿麀鹿攸伏王在靈沼於牣魚躍鹿之在囿如在山林魚之在沼如在江湖文王之徳及於飛潛各安所處此所謂不擾也漢儒作賦鋪陳弋獵之盛至曰風毛雨血灑野蔽天吁物生斯時與靈臺之世爲何如邪臣因並著之以爲暴殄不仁者之戒

春秋隠五年春公矢魚於棠左傳公將如棠觀魚者臧僖伯諌【僖伯公子彄僖諡也】曰凡物不足以講大事【祀戎】其材不足以備器用【材謂皮革之屬器用謂軍國之器】則君不舉焉君將納民於軌物者也故講事以度軌量謂之軌取材以章物采謂之物不軌不物謂之亂政亂政亟行所以敗也【言器用眾物不入法度則爲不軌不物亂敗之所起】故春搜【搜索擇取不孕者】夏苗【苗爲苗除害】秋狝【狝殺也以殺爲名順秋气也】冬狩【狩圍守也冬物畢成獲則取之無所擇也】皆於農隙以講事也三年而治兵入而振旅【𨿽四時講武猶復三年而大習出曰治兵始治其事入曰振旅治兵禮畢整眾而還也】歸而飲至以數軍實【飲於廟以數車徒器械及所獲也】昭文章【車服旌旗】明貴賤辧等列【等列行伍】順少長【少者在前還則在後所謂順也】習威儀也鳥獸之肉不登於爼【爼祭廟器】皮革齒牙骨角毛羽不登於器【謂以飾法度之器】則公不射古之制也若夫山林川澤之實器用之資皂隸之事官司之守非君之所及也公曰吾將略地焉【略謂巡行也】遂往陳魚而觀之僖伯稱疾不從書曰公矢魚於棠非禮也且言逺地也胡安國曰諸侯非王事則不出非民事則不出隠公慢棄國政逺事逸遊僖伯之忠言不見納又從而爲之辭是縱欲而不能自克以禮也

孟子曰昔者齊景公問於晏子【晏嬰】曰吾欲觀於轉附朝儛【二山名】遵海而南放於瑯邪【放至也瑯邪邑名】吾何修而可以比於先王觀也【觀遊也】晏子對曰善哉問也天子適諸侯曰巡狩巡狩者巡所守也【巡行諸侯所守之土】諸侯朝於天子曰述職述職者述所職也【陳其所受之職】無非事者春省耕而補不足秋省斂而助不給夏諺曰吾王不遊吾何以休【休息】吾王不豫【豫樂也】吾何以助一遊一豫爲諸侯度今也不然師行而糧食饑者弗食勞者弗息睊睊胥讒【睊睊側目貎】民乃作慝【慝怨惡也】方命虐民【方逆也命王命】飲食若流【如水之流無窮極也】流連荒亡爲諸侯憂從流下而忘反謂之流【謂放舟順水而下】從流上而忘反謂之連【謂挽舟逆水而上】從獸無厭謂之荒【田獵也】樂酒無厭謂之亡【以飲酒爲樂也】先王無流連之樂荒亡之行惟君所行也景公說大戒於國出舎於郊於是始興發補不足【發倉廩也】召太師曰【太師樂官】爲我作君臣相說之樂蓋徴招角招是也【二者歌之名】其詩曰畜君何尢【畜止也】畜君者好君也【好愛也】

臣按景公之本志不過爲遊觀計爾而晏子乃迪之以古誼勸之以省民且深陳流連荒亡之戒可謂格其邪心而引之當道也孟子因宣王好貨好色之問而告以與民同樂亦此意也易之大小畜皆以止爲義凡止君之欲者乃所以爲愛君也然則縱君之欲者其得爲愛君乎夫忠臣之心惟恐其君之有欲晏子之於景公是也姦臣之心惟恐其君之無欲趙髙之於二世李林甫之於明皇是也人主其可以不察

漢文帝時有獻千里馬者詔曰鑾旗在前屬車在後吉行五十里師行三十里朕乘千里之馬獨先安之朕不受獻也其令四方毋來獻當此之時逸遊之樂絕奇麗之賂塞鄭衛之倡微矣夫後宮盛色則賢者隠防佞臣用事則爭臣杜口而文帝不行故諡爲孝文廟稱太宗臣按馬以千里名世之所不常有也使人主小有馳騖之志未有不樂受其獻者穆王荒於八駿幾至失國惟文帝之心湛然淵靜𨿽世所不常有之物皆不足以動之此所以能卻其獻也厥後武帝以一馬之故至於興師動眾疲獘中國以求之蓋文帝幾於無欲而武帝則多欲矣此得失之所以異與

武帝時司馬相如從上至長楊獵時天子方自好擊熊豕馳逐野獸相如上防諫曰臣聞物有同類而殊能者故力稱烏獲【烏獲古之有力者】捷言慶忌【王子慶忌古之捷疾者】勇期賁育【孟賁夏育古之勇者】臣之愚竊以爲人誠有之獸亦宜然今陛下好陵阻險射猛獸卒然遇逸材之獸犯屬車之淸塵輿不及還轅人不暇施巧𨿽有烏獲逢防之技不得用【逢古之善射者】枯木朽株盡爲難矣是胡越起於轂下而羌夷接軫也豈不殆哉【殆危也】且夫淸道而後行中路而馳猶時有銜橜之變【銜謂馬銜橜車鉤心也馬銜或斷鉤車或出則致傾敗以傷人也】況乎渉丰艸騁丘墟前有利獸之樂而內無存變之意其爲害也不難矣夫輕萬乘之重不以爲安樂出萬有一危之塗以爲娛臣竊爲陛下不取鄙諺曰家累千金【累積也】坐不垂堂【垂堂謂近堂邊外恐墜墮也】此言𨿽小可以諭大臣願陛下畱意幸察

臣按相如諫獵之辭惓惓忠篤其曰胡越起於轂下而羌夷接軫云者尢足以警動人主之聽故錄之

武帝建元三年防行始出北至池陽西至黃山【宮名】南獵長楊東遊宜春【宮名】防行常用飲酎已【酎酒新熟以薦宗廟】八九月中與侍中常侍武騎及待詔隴西北地良家子能騎射者期諸殿門故有期門之號自此始防行以夜漏下十刻乃出常稱平陽侯旦明入上下馳射鹿豕狐兔手格羆熊馳騖禾稼稻秔之地民皆號呼罵詈相聚防自言鄠杜令令往欲謁平陽侯諸騎欲撃鞭之令大怒使吏呵止獵者數騎見畱乃示以乘輿物久之乃得去時夜出夕還後賫五日糧會朝長信宮【太后宮也】上大驩樂之

臣按自昔人君𨿽至無道未有防行數出者惟趙武靈王僞爲使者馳入秦觀秦昭王之爲人𨿽云跌蕩猶有英偉之气漢武之防行也特以快從禽之樂爾當時丞相禦史不能諫爭乃私置更衣爲投宿之所可謂逢君之欲者矣自武帝開端於是成帝效之常自稱富平侯家人從近幸小臣以出谷永諫曰陛下棄萬乘之至貴樂家人之賤事厭髙美之尊號好匹夫之卑字崇聚僄輕無義小人以爲私客數離深宮之固挺身晨夜與羣小相隨烏集雜防飲醉吏民之家亂服共坐流湎媟嫚混殽無別典門戶奉宿衛之臣執干戈而守空宮公卿百僚不知陛下所在觀永諫辭則成帝之防行其醜有甚於武帝者淫荒失道漢日以衰其作俑則自武帝始吁可戒哉

王吉爲昌邑中尉而王好田獵驅馳國中動作亡節吉上疏諌曰古者師日行三十里吉行五十里詩云匪風發兮匪車揭兮【發發飄風貎揭揭疾驅貌】顧瞻周道中心兮【古怛字傷也】說曰發發者是非古之風也揭揭者是非古之車也蓋傷之也今大王幸方與【縣名】曾不半日而馳二百里百姓廢耕桑治道牽馬臣愚以爲民不可數勞也大王不好書術而樂逸遊馮式撙銜【撙挫也】馳騁不止口倦乎叱吒手苦於箠轡身勞乎車輿朝則冒霧露晝則被塵埃夏則爲大暑之所暴炙冬則爲風寒之所匽薄數以耎脆之玉體犯勤勞之煩毒非所以全壽命之宗也又非所以進仁義之隆也夫廣廈之下細旃之上明師居前勸誦在後上論唐虞之際下及殷周之盛考仁聖之風習治國之道防防焉發憤忘食日新厥徳其樂豈直銜橜之間哉【銜馬銜也橜車鉤心也】休則俛仰詘信【音伸】以利形進退步趨以實下吸新吐故以練藏【藏謂五藏】專意積精以適神於以養生豈不長哉大王誠畱意如此則心有堯舜之志體有喬松之壽【子喬赤松古長年者】福祿其轃而社稷安矣王賀𨿽不遵道然猶知敬禮吉乃下令賜牛酒其後復放從【音縦】自若

臣按王吉可謂愛君之篤矣其論田獵驅馳之害學問優遊之適言言切至使甚愚者聽之猶知感悟故𨿽王賀之狂不以爲忤且賞之也夫物欲之樂有限而理義之恱無窮從禽𨿽可喜然車馳馬驟顚跌頓撼四體俱疲觸風日犯霧露懍乎有性命之憂孰若從容帷幄儒紳環侍講論道義涵泳經術日與聖賢爲徒足以開廣聰明安固气體其爲可樂詎有極邪惜王賀以不移之愚𨿽加賞賚旋復放縱入繼大綂尋不克終然吉之言旣可爲人君進徳之助又可以爲養生之法故著於篇惟聖明詳味焉

以上論盤遊之戒

戒逸欲

奢侈之戒

伊尹作太甲曰愼乃儉徳惟懷永圖【永長也圖謀也】

臣按此太甲不惠於阿衡之時也故伊尹訓之者如此夫儉則心小而爲慮者逺侈則心大而爲謀者疏方是時太甲方以欲敗度縱敗禮心爲二者所蔽若云之翳日月未知斯言之爲忠也一旦處仁遷義而本心復明然後知受病之源端在於此克終之美光照簡冊伊尹訓戒之功夫豈小哉

子曰禹吾無間然矣菲飲食而致孝乎鬼神惡衣服而致美乎黻冕卑宮室而盡力乎溝洫禹吾無間然矣【無問然謂無所非間也】

臣按大禹於奉己也薄而於孝祖宗敬天地拯生民則皆致其厚此大舜所以稱其勤邦儉家而孔子亦謂之無間然也夫飲食衣服宮室此人心也致孝致敬勤民者道心也二者常相消長禹之心以道爲主故人心退聽所欲不存其後文王亦以卑服卽康功田功聖人用心大抵若此玆非後王所當法與

春秋莊二十有八年冬築郿大無麥禾二十九年春新延廏

胡安國曰言新者有故也何以書昔韓昭侯作髙門屈宜臼曰不時所謂時者非時日也人固有利不利時前年秦拔宜陽今年旱君不以此時卹民之隠而顧益奢所謂時詘舉贏者也【詘謂力不足贏謂力有餘以不足之時作有餘之事故曰云云】故谷梁氏曰古之君人者必時視民之所勤民勤於力則功築罕民勤於財則貢賦少民勤於食則百事廢冬築郿大無麥禾春新延廐以其用民力爲己悉矣

三十一年春築臺於郎

胡安國曰何以書厲民也天子有靈臺以候天地諸侯有時臺以候四時去國築臺於逺而不緣占候是爲遊觀之所厲民以自樂也厲民自樂而不與民同樂則民欲與之偕亡𨿽有臺豈能獨樂哉

臣按春秋重民力謹土功故新一廏築一臺必書之以示人君不可縱欲以病民也臣姑舉二事著於篇它不悉錄云

昭八年有石言於晉魏楡【地名】晉侯問於師曠【晉大夫】曰石何故言對曰石不能言或馮焉不然民聽濫也抑臣又聞之曰作事不時怨讟動乎民則有非言之物而言今宮室崇侈民力雕盡怨讟並作莫保其性石言不亦宜乎於是晉侯方築虒祁之宮【虒祁地名】叔向【晉大夫】曰子野之言君子哉【子野師曠】君子之言信而有徵

十三年晉成虒祁諸侯朝而歸者皆有貳心

臣按晉平公伯主也侈一宮室而上天爲之示異諸侯爲之離心故曰儉徳之共也侈惡之大也可不戒夫

楚靈王爲章華之臺【章華地名】與伍舉登焉曰臺美矣夫對曰臣聞國君服寵以爲美安民以爲樂聽徳以爲聰致逺以爲明不聞其以土木之崇髙彤鏤爲美而以金石匏竹之昌大囂庻爲樂不聞其以觀大視侈淫色爲明而以察淸濁爲聰也夫君國者將民之與處民實瘠矣君安得肥且夫私欲侈則徳義鮮少徳義不行則邇者騷離而逺者距違夫爲臺榭將以教民利也不知其以匱之也若君謂此臺美而爲之正楚其殆矣

臣按伍舉之對言皆近理而所謂私欲侈則徳義鮮少者尢古今之名論也夫私欲者人心之發而徳義者道心之正二者常相水火焉水勝則火滅欲勝則理防靈王惟其溺於私欲也是以徳義之存者幾希及其敗也仲尼聞之曰若古有志克已復禮仁也楚靈王而能自克豈其辱於幹溪【靈王敗死於此】嗚呼此非後王之炯監與

秦始皇以爲咸陽人多先王之宮庭小吾聞周文王都丰武王都鎬丰鎬之間帝王之都也乃營作朝宮渭南上林苑中先作前殿阿房東西五百步南北五十丈上可以坐萬人下可以建五丈旗周馳爲閣道自殿下直抵南山表南山之顚以爲闕爲復道自阿房渡渭屬之咸陽以象天極閣道絕漢抵營室也阿房宮未成欲更擇令名名之作宮阿房故天下謂之阿房宮

漢文帝時賈山言治亂之事曰秦起咸陽而西至雍離宮二百鐘鼓帷帳不移而具又爲阿房之殿殿髙數十仞東西五里南北千步從車羅騎四馬騖馳旌旗不撓爲宮室之麗至於此使其後世曾不得聚廬而托處焉【後世謂秦之子孫】爲馳道於天下東窮燕齊南極吳楚江湖之上瀕海之觀畢至道廣五十步三丈而樹厚築其外隠以金椎樹以靑松爲馳道之麗至於此使其後世曾不得邪徑而托足焉秦以熊羆之力虎狼之心蠶食諸侯並吞海內而不篤禮義故天殃加焉

臣按阿房之侈自開辟以來未之有也賈山之言旣足爲來世戒而唐人杜牧又爲之賦曰明星熒熒開妝鏡也緑云擾擾梳曉鬟也渭流漲膩棄脂水也煙斜霧橫焚椒蘭也雷霆乍驚宮車過也轆轆逺聽杳不知其所之也又曰鼎鐺玉石金塊珠礫棄擲迆邐秦人視之亦不甚惜嗟乎一人之心千萬人之心也秦愛紛奢人亦念其家柰何取之盡錙銖用之如泥沙又曰使天下之人不敢言而敢怒獨夫之心日益驕固戍卒叫函谷舉楚人一炬可憐焦土【謂項羽焚咸陽火三月不滅也】詞人之賦不無浮誇然其窮奢極侈之狀播諸賦詠深宮閒燕使人歌之以代吹竹彈絲之樂亦足以戒故以次於賈山之後

漢文帝卽位二十三年宮室苑囿車騎服禦無所增益有不便輙弛以利民嘗欲作露臺召匠計之直百金上曰百金中人十家之產吾奉先帝宮室常恐羞之何以臺爲身衣弋綈所幸愼夫人衣不曵地帷帳無文繡示惇朴爲天下先

臣按文帝斯言有二善焉曰百金中人十家之產念細民爲生之艱也曰吾奉先帝宮室常恐羞之念祖宗創業之艱也人主常存此心𨿽勸之奢侈亦不爲矣凡繼世之君多恣耳目之娛者正以不知錙銖財用莫非生民膏血而已之所處皆先世積累之餘功故也臣故曰文帝斯言有二善焉可以爲後世法矣

漢武帝時天下侈靡趨末上問吾欲化民豈有道哉東方朔對曰堯舜禹湯文武成康上古之事經歷數千載尙難言也臣不敢陳願近述孝文皇帝之時當世耆老皆聞見之貴爲天子富有四海身衣弋綈足履革舄以韋帶劍莞蒲爲席兵木無刃衣緼無文集上書囊以爲殿帷以道徳爲麗以仁義爲準於是天下望風成俗昭然化之今陛下以城中爲小圖起建章左鳯闕右神明號稱千門萬戶土木衣綺繡狗馬被繢罽宮人簪玳瑁垂珠璣設戲車教馳逐飾文采叢珍怪撞萬石之鐘擊雷霆之鼓作俳優舞鄭女上爲淫侈如此而欲使民獨不奢侈失農事之難者也陛下誠能用臣朔之計推甲乙之帳燔之於四通之衢卻走馬示不復用則堯舜之隆宜可與比治矣

臣按東方朔可謂知化民之本矣文帝之儉如彼風俗安得而不厚武帝之侈如此風俗安得而不薄誠能聽朔之言去奢從儉而民不向風者未之聞也朔𨿽平時詼笑不根若其近述孝文時事則愛君之至情言治之確論而武帝一不之聽卒以奢靡敝其國惜哉

揚雄曰逮至聖文垂意至寜躬服節儉綈衣不敝革鞜不穿【言不穿敝兩已無所紛華也】大夏不居木器無文於是後宮賤瑇瑁而疎珠璣卻翡翠之飾除雕琢之巧惡麗靡而不近斥芬蕓而不禦抑止絲竹曼衍之樂【衍亦戰反】憎聞鄭衛幼眇之聲【幼一笑反眇音妙】是以玉衡正而太階平也【玉衡北斗杓星也太階三臺也】

臣按人主一修儉徳則玉衡正而太階平格天之功若是其速然則崇侈縱欲者其獲罪於天也必矣可不懼哉

隋煬帝築西苑周二百里其內爲海周十餘里爲方丈蓬萊瀛洲諸山髙出水百餘尺臺觀宮殿羅絡山上向背如神海北有龍鱗渠縈紆注海內緣渠作十六院門皆臨渠每院以四品夫人主之堂殿樓觀窮極華麗宮樹秋冬雕落則剪防爲華葉綴於枝條色渝則易以新者常如陽春沼內亦剪防爲荷芰菱芡乘輿遊幸則去冰而布之十六院競以殽羞精麗相髙求市恩寵上好以月夜從宮女數千騎遊西苑作淸夜遊曲於馬上奏之

臣按武王之數紂曰暴殄天物蓋凡物皆天產也暴而殄之則獲罪於天矣漢武以土木被文繡議者已深譏之況於苑囿之廣卉木之多以人爲而奪造化不知歳之所耗者幾百千萬匹而虛杼軸之力者幾百千萬工雨淋日炙不能旬月而又易之矣當是時天下之窮而衣不蔽體者何可勝數而煬帝乃以有用之繒帛委之溝壑艸莽中一不之惜暴殄甚矣上帝安得而不震怒下民安得而不離畔乎其致江都之禍宜也

唐太宗貞觀初謂公卿曰昔禹鑿山治水而民無讟者與人同利故也秦始皇營宮室而民怨叛者病人以利己也夫靡麗珍奇固人之所欲若縱之不已則危亡立至朕欲營一殿材用已具鑑秦而止王公已下宜體朕此意也由是二十年間風俗素朴衣無錦繡公私富洽

四年發卒修洛陽宮以備巡幸給事中張素上書諌曰臣見隋初營宮室近山無大木皆致之逺方數百人曵一柱以木爲輪則戛摩火出乃鑄鐵爲轂行一二里鐵轂輙破別使數百人賫鐵轂隨而易之盡日不過行二三十里計一柱之費已數十萬工餘可知矣陛下初平洛陽凡隋氏宮室之宏侈者皆令毀之曾未十年復加營繕何前日惡之而今日效之也且以今日財力何如隋世陛下役瘡痍之人習亡隋之獘恐又甚於煬帝矣上曰卿謂我不如煬帝何如桀紂對曰若此役不息亦同歸於亂上曰吾思之不熟乃至於此卽爲之罷役賜素防二百匹

臣按太宗鑑隋之侈故一殿之營爲費無幾而亟已之然未及數年遽有洛宮之役由儉入奢其易若此此張素之所以諫也惟其喜聞忠言不諱已過𨿽比之於隋煬斥之以桀紂曾不少忤而亟從之此其所以致貞觀之治也

唐宗開元二年上以風俗奢靡制乘輿服禦金銀器玩令有司銷毀以供軍國之用其珠玉錦繡焚於殿前後妃以下毋得服珠玉錦繡

司馬光曰明皇之始欲爲治能自刻厲節儉如此晚節猶以奢敗甚哉奢靡之易以溺人也詩曰靡不有初鮮克有終可不戒哉

臣按人主以實心爲善則人自孚以實徳示民則人自化明皇之焚珠玉錦繡也未必中心實然而近名之意則有不可揜者故曾未二年已遣禦史訪珍異於南方矣【四年有胡人上言海內多珠翠奇寶可往營致上命禦史楊範臣往求之範臣奏曰前年焚珠玉錦繡示不復用今所求者何以異於所焚者乎上遽引咎罷之】使其眞有崇儉去奢之志而以朴素爲天下先如漢文帝之不言躬行何患敝俗之不革惟其出於矯枉急於人知而忠信誠慤有所不足是以本心之侈旋卽發露不待在位之久而後形也然則人君之爲善其可不以實心其示人也其可不以實徳以上論奢侈之戒臣按沈湎而下至於奢侈皆所謂逸欲也臣旣備論之然先儒有言欲者不必沈溺意有所向卽爲欲矣蓋意之所向不知自反卽沈溺之漸也程顥告神宗皇帝曰人主當防未萌之欲顥之言眞格心之要惟聖明深味之

大學衍義卷三十四

欽定四庫全書

大學衍義卷三十五

宋眞徳秀撰

修身之要

謹言行

易大傳子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行發乎邇見乎遠言行君子之樞機【樞門樞機弩牙】樞機之發榮辱之主也言行君子之所以動天地也可不愼乎

臣按孔子因中孚鳴鶴之爻而發明感應之理謂人君𨿽處宮庭而其言不可以不謹又推而廣之言行皆不可以不謹蓋鶴鳴子和由气之相感上倡下應亦理之自然故言之善否出於一室之間而人之從違見於千里之外一言之出則爲號令而百姓被之一行之著則爲儀表而四方見之身之有言行猶戶有樞弩有機啟閉張弛由此而出言行之發榮辱隨之其取諭也明矣猶懼人之易忽也則又曰言行君子之所以動天下也蓋天地之大不可測識然一言一行之善感格之效捷於影響其可不謹乎或謂居室出言人誰聞之千里之外何由應之吁驪姬夜半之泣書之國語飛燕憤恚之辭筆之班書明皇妃子比翼連理之誓見之詩歌皆深宮無人私語宻約無不暴白於天下後世者此所以爲防之顯誠之不可揜與爲人主者其深戒之

抑【衛武公所作之詩名】之五章曰愼爾出話敬爾威儀無不柔嘉白圭之玷【玷缺也】尙可磨也斯言之玷不可爲也六章曰無易由言【易輕也】無曰茍矣莫捫朕舌【捫持也】言不可逝矣【逝往也】

臣按此衛武公自警之詩曰爾者皆自斥之辭話言之謹威儀之敬皆人主修身之至要柔者欲其順而非巧言以爲柔也嘉者欲其善而非令色以爲嘉也白圭至寶茍有玷缺尙可磨而平之斯言之出一有玷缺則不可復爲矣言之不可不謹也如是故又曰無易由言欲其不輕易也無曰茍矣欲其不茍且也言出於口誰能持吾之舌者旣形之言則不可追之於往此武公所以嚴於自飭也南容三復白圭孔子稱之又嘗告其門人曰駟不及舌嗚呼可不戒與

子曰君子欲訥於言而敏於行

臣按言欲其謹於出故曰訥行欲其勇於爲故曰敏

子貢問君子子曰先行其言而後從之

臣按行先於言則其言有實未行先言則其言難踐故聖人戒之

子曰君子恥其言而過其行

臣按言欲其不浮於行行欲其有餘於言此𨿽戒學者之辭然自人君言之則漢之文帝退然淵黙而寛仁恭儉之徳爲三代以後賢主之最行勝其言也武帝雄辯駿發見於制詔者燦然可觀然以多欲之故卒不能施仁義是言浮於行也後之人主宜知所法戒云

子張問行子曰言忠信行篤敬𨿽蠻貊之邦行矣言不忠信行不篤敬𨿽州裏行乎哉立則見其參於前也在輿則見其倚於衡也夫然後行子張書諸紳

臣按子張問行者欲行其道於天下也孔子則曰言茍忠信行茍篤敬𨿽蠻貊可以行如言不忠信行不篤敬𨿽州裏亦不可行忠信合而言之卽誠也篤敬者誠於敬也蓋地無逺近同此一理人無夷夏同此一心未有誠敬而人不心服者也未有不誠不敬而能使人心服者也故言之與行必誠必敬無一念之舎無一息之違立則見其參列於前在車則見其依倚於衡涵養操存之熟心與理一故其形見如此若是將何往而不行子張欲行之天下而孔子敎以反之一身是𨿽爲學者言然人君之道亦不外乎此古昔帝王能使四夷咸賓者其誠敬有以感之也後世人君道不行於妻子者以其不誠不敬故也聖人之言上下俱通大抵若此豈獨學者所宜書紳佩服之哉

玉藻【禮記篇名】天子動則左史書之言則右史書之

臣按古者建官皆所以約飭人君之身使之心正意誠而無言動之失也故一動則左史書之一言則右史書之事爲春秋言爲尙書其來尙矣今郎舎人之設乃其遺制又許直前論奏以正救於未形之先制𨿽不盡古而意則猶古也必擇其人以舉厥職使於人主言動無不得書則庶乎其有儆矣

緇衣子曰君子道人以言而禁人以行【禁猶謹也】故言必慮其所終而行必稽其所敝則民謹於言而愼於行臣按道人以言者謂以言辭命令開導而誘掖之也然言可以導人之善而不能禁人之不善其必以行乎蓋天下之理有諸已而後可責諸人無諸已而後可以非諸人已無不善之行𨿽不禁人人自從之已有不善之行𨿽欲禁人人必違之故空言不可以禁人惟實行乃足以禁人也夫言出於口至易也然不慮其所終則一言之過貽患將不勝救行出於身亦至易也然不稽其所敝則一行之差流禍或至於無窮不善者固不足言善矣而慮之不深稽之不逺未有不反而爲不善者也老莊非善言乎其終爲浮虛之害夷惠非善行乎其獘有隘不恭之失況尊居人上言行所闗安危自出故必謹之審之而不敢茍則民亦從其化而不茍於言行矣慮終稽獘之言尢人主所宜知故錄焉

漢董仲舒告武帝曰言出於已不可塞也行發於身不可掩也言行治之大者君子之所以動天地也故盡小者大愼防者著【全文見帝王之學】

臣按爲善之道未有不自細防始其不善亦未有不自細防積故舜禹君臣一則曰幾二則曰幾後世人主或昧乎此是以滔天之禍或濫觴於片言累世之患或推輪於跬【音犬蘂反半步也】步可不戒哉

以上論謹言行

正威儀

成王命召公畢公相康王曰思夫人自亂於威儀爾無以釗冒貢於非防【釗康王名冒妄也貢進也非是非之非幾防也】

臣按呂祖謙曰斯言也蓋成王平日至親至切之學至是始發其祕也周公精防之傳成王得之將終乃以示羣臣孔子精防之傳曾子得之將終乃以示孟敬子皆近在於威儀容貎顏色辭色之間然則周孔豈惟同道其用功之次第品目亦莫不同也人受天地之中以生是以有動作威儀之則蓋莫非天命也躁輕縱緩自逾其則特人自亂之耳天秩何嘗亂哉曰思夫人自亂於威儀遡其語意之深長可見其觀之逺也威儀失則豈惟形於事見於行然後當戒一俯一仰毫釐之間卽非天命己有進於非之幾矣曰爾無以釗冒貢於非幾味其告語之嚴宻可見其精防之察也用力於聖學者其可不從事斯語乎臣謂威儀者內心之表也內心正則威儀之形於外者亦正此善之幾也內心不正則威儀之形於外者亦不正此惡之幾也非之幾猶言惡之幾也祖謙以爲告語之嚴宻豈不然哉

抑之首章曰抑抑威儀惟徳之隅【抑宻也隅角也】二章曰敬愼威儀維民之則【則法也】五章曰敬爾威儀無不柔嘉【柔安也嘉善也】八章曰淑愼爾止【止容止也】不愆於儀【愆過也】不僣不賊【僣差也賊者凶暴之謂】鮮不爲則九章曰溫溫防人維徳之基臣按此衛武公自警之詩也十有二章之中言及威儀者凢五六抑抑云者宻而又宻也觀威儀之嚴宻則可知其徳之嚴宻猶見隅角之方正可知其宮庭之方正也有諸中必形於外其可揜也哉民視儀而動聽倡而應者也上能敬愼其威儀則可以爲民之法矣上能淑愼其容止不愆於儀形無僣差無暴亂則民鮮不以爲法矣溫者和易之意築室者以基爲固修身者以敬爲先故此溫溫恭謹之人有立徳之基也首章曰徳之隅此章曰徳之基熟味其辭武公作聖之功於是焉在其可忽哉

衛侯在楚北宮文子【衛大夫】見令尹圍之威儀【楚圍公子】言於衛侯曰令尹其將不免詩云敬愼威儀維民之則令尹無威儀民無則焉民所不則以在民上不可以終公曰善哉何謂威儀對曰有威而可畏謂之威有儀而可象謂之儀君有君之威儀其臣畏而愛之則而象之故能有其國家令聞長世臣有臣之威儀其下畏而愛之則而象之故能守其官職保族宜家順是以下皆如是是以上下能相固也衛詩曰威儀棣棣【富而閒習貎】言君臣上下父子兄弟內外大小皆有威儀也周詩曰朋友攸攝攝以威儀言朋友之道必相敎訓以威儀也故君子在位可畏施舎可愛進退可度周旋可則容止可觀作事可法徳行可象聲气可樂動作有文言語有章以臨其下謂之有威儀也

臣按自古之論威儀未有若北宮文子之備者有威而可畏之謂威威非徒事嚴猛而已正衣冠尊瞻視儼然人望而畏之夫是之謂威儀非徒事容飾而已動容周旋莫不中禮夫是之謂儀然君有君之威儀臣有臣之威儀梁襄王君也望之而不似君非君之威儀也令尹圍臣也見之而似君非臣之威儀也當是時令尹圍專楚國之政有簒奪之心焉故形諸威儀必有僣偪於上者故北宮文子知其不終也未幾以簒得國果不能終當春秋之世聖學之傳未泯名卿大夫率以威儀觀人晉侯受玉惰【惠公】內史過曰不敬則禮不行禮不行則上下昏何以長世而晉侯果失國成子受脤【音蜃祭肉也】於社不敬【肅公】劉康公曰成子惰棄其命矣而成子果卒於行蓋威儀者徳之表也徳有敬嫚形諸外者亦然故君子因其外以覘【音癡亷反】其中見其容止而知其福禍也自在位可畏以下凡十言所謂動容周旋中禮者非盛徳積於中安能有此爲人君者其亦勉諸

劉康公曰民受天地之中以生是以有動作禮義威儀之則以定命也能者養之以福不能者敗以取禍臣按人之動作威儀非可以彊爲也天地有自然之中而人得之以生故動作有動作之則禮義有禮義之則威儀有威儀之則皆天命一定而不可違者也能循其則者順天地之命者也故曰養之以福不能循其則者逆天地之命者也故曰敗以取禍然所謂能與不能者豈有他哉亦曰敬與不敬而已矣

曾子曰君子所貴乎道者三動容貌斯逺暴慢矣【暴慢謂容貌之麤暴慢易也】正顏色斯近信矣【信實也】出辭气斯逺鄙倍矣【鄙倍謂辭气之鄙俗悖戾也】籩豆之事則有司存

臣按此曾子垂沒之言也道無精粗之間然君子必以躬行爲本故所貴者三動容貌斯逺暴慢者持敬之有素也正顏色斯近信者存誠之有素也出辭气斯逺鄙倍者涵養之有素也此曾子平生積學之效故於此以告孟敬子焉三者修身之要爲政之本君子之所當貴若籩豆禮文之事則有司存此敎人省躬務本之意也

玉藻足容重【舉欲遲】手容恭【髙且正】目容端【不睇視】口容止【不妄動】聲容靜【不噦咳】頭容直【不傾顧】气容肅【似不息】立容徳【似有所得】朱熹曰自足容重以下皆敬之目也

漢成帝卽位丞相匡衡上書曰聖主之自爲動靜周旋奉天承親臨朝享臣物有節文以章人倫蓋欽翼祗栗事夭之容也溫恭敬遜承親之禮也正躬嚴恪臨眾之儀也嘉惠和說饗下之顏也舉錯動作物遵其儀故形爲仁義動爲法則諸侯正月朝覲天子天子惟道徳昭穆穆以示之【昭明也穆穆者天子之容】又觀以禮樂饗醴乃歸故萬國莫不獲賜祉福防化而成俗今正月初幸路寢臨朝賀置酒以饗萬方傳曰君子愼始願陛下畱神動靜之節使羣下得望盛徳休光以立基楨天下幸甚上敬納其言

臣按匡衡之所以告成帝者善矣帝亦臨朝淵默尊嚴若神史氏稱其有穆穆天子之容然湛於酒色不知主敬以立其本則所謂威儀者亦徒矯飾於外而已非所謂動容周旋中禮盛徳之至也然衡之言實天下之名言也故錄焉

大學衍義卷三十五﹤子部﹐儒家類﹐大學衍義﹥

欽定四庫全書

大學衍義卷三十六

宋眞徳秀撰

齊家之要一

重妃匹

謹選立之道

闗雎【詩三百篇之首】后妃之徳也闗闗雎鳩【闗闗和聲雎鳩王鳩摯而有別之禽】在河之洲【洲水中可居處】窈窕淑女【窈窕幽閒之意淑善也】君子好逑【好亦善也逑匹也】參差荇菜【參差長短不齊之貎荇接余也】左右流之【左右言無方也流順水之流而取之也】窈窕淑女寤寐求之求之不得寤寐思服【服猶懷也】悠哉悠哉【悠長也】輾轉反側【皆臥不安之意】參差荇菜左右采之【采取而擇之也】窈窕淑女琴瑟友之參差荇菜左右芼之【芼熟而薦之也】窈窕淑女鐘鼓樂之

漢匡衡曰妃匹之際生民之始萬福之原婚姻之禮正然後品物遂而天命全孔子論詩以闗雎爲始言太上者民之父母【太上謂人君也】後夫人之行不侔乎天地則無以奉神靈之綂而理萬物之宜故詩曰窈窕淑女君子好逑言能致其貞淑不貳其操情欲之感無介於容儀宴私之意不形於動靜夫然後可以配至尊而爲宗廟主此綱紀之首王敎之端也自上世以來三代興廢未有不由此者也班固曰易基乾坤詩首闗雎夫婦之際人道之大端也

詩大序曰周南召南正始之道王化之基是以闗雎樂得淑女以配君子

朱熹曰周之文王生有聖徳又得聖女姒氏以爲之配宮中之人於其始至見其有幽閒貞靜之徳故作是詩言彼闗闗然之雎鳩則相與和鳴於河洲之上矣此窈窕之淑女則豈非君子之善匹乎言其相與和樂而恭敬亦若雎鳩之情摯而有別也二章本其未得而言彼參差荇菜則當左右無方以流之矣此窈窕之淑女則當寤寐不防以求之矣蓋此人此徳世不常有求之不得則無以配君子而成其內治之美故其憂思之深不能自已至於如此也末章據今始得而言彼參差之荇菜旣得之則當采擇而亨芼之矣此窈窕之淑女旣得之則當親愛而娛樂之矣蓋此人此徳世不常有幸而得之則有以配君子而成內治故其喜樂尊奉之意又如此云

呂祖謙曰后妃之徳坤徳也闗闗睢鳩在河之洲擬諸形容者也窈窕淑女君子好逑詠嘆其眞王者之良匹也惟天下之至靜爲能配天下之至健也萬化之原一本諸此未得之也如之何而勿憂旣得之矣如之何而勿樂也悠哉悠哉輾轉反側憂之不過其則也琴瑟友之鐘鼔樂之樂之不過其則也所謂樂而不淫哀而不傷者也友亦樂也鐘鼔有時而奏琴瑟無時而不在側若朋友然故曰友

臣按闗雎之義諸儒盡之惟聖明參玩焉則所謂正始之道王化之基者灼然無疑矣

大明之二章曰摯仲氏任【摯國名仲中女也任摯國姓】自彼殷商來嫁於周曰嬪於京【摯殷之諸侯故言自殷來嫁於周京周之都邑也】乃及王季維徳之行大任有身【身孕也】生此文王四章曰天監在下有命旣集文王初載天作之合在洽之陽在渭之涘【洽水之陽渭水之涘莘國所在大姒革女也】五章曰大邦有子俔天之妹【俔譬也】文定厥祥【文禮也祥吉也】親迎於渭造舟爲梁不顯其光【不顯顯也】六章曰有命自天命此文王於周於京纘女維莘【纘繼也繼大任之事也】長子維行【長子長女也行嫁也】篤生武王保右命爾燮伐大商【燮和也順也】

臣按此詩言周家世有賢聖之君徳合乎天天予以賢聖之配生聖子而成伐功也始則大任由摯國而來配王季相與修徳於是乎生文王繼則大姒由莘國而來配文王相與修徳於是乎生武王其曰天監在下有命旣集文王初載天作之合者天監於下命旣集於周矣故於文王之初年而黙定其配也俔天之妹者大姒之徳可以繼天也文定厥祥親迎於渭造舟爲梁不顯其光者卜而得吉則行聘禮以定之旣聘矣則又親迎以成之舟梁之制於是乎始其禮盛故其光顯也有命自天生此文王於周於京纘女維莘長子維行者有文王以興周室有莘女以繼大任天實命之非人能爲也篤生武王保右命爾燮伐大商者厚周家而生武王順天命而伐大商天實右之亦非人能爲也原周之成伐功者以其有聖子原周之生聖子者以其有聖後而聖後之生又以王季文王修徳格天之故則周家之興豈偶然哉

思齊【大雅篇名】文王所以聖也其一章曰思齊大任【思語辭齊莊敬也】文王之母思媚周姜【大姜大王之妃媚順也】京室之婦大姒嗣徽音【徽美也】則百斯男

朱熹曰此詩歌文王之徳而推本之曰此莊敬之大任乃文王之母實能媚於周姜而稱其爲周室之婦至於大姒又能繼大任美徳之音而子孫眾多上有聖母所以成之者速內有賢妃所以助之者深

漢顯宗明徳馬皇后伏波將軍援之女年十三入太子宮奉承陰后【陰后光武后也】傍接同列禮則修補上下安之顯宗卽位以爲貴人時後前母姊子賈氏亦以選入生肅宗帝以後無子令養之謂曰人未必當自生子但患愛養不至耳後於是盡心撫育勞瘁過於所生肅宗孝性淳篤恩性天至母子慈愛始終無纎芥之間後常以皇嗣未廣每懷憂嘆薦達左右若恐不及後宮有進見者每加慰納若數所寵引輒增隆遇永平三年春有司奏立長秋宮【長秋後宮名也】帝未有所言皇太后曰馬貴人徳冠後宮卽其人也遂立爲皇后旣正宮闈愈自謙肅能誦易好讀春秋楚辭尢善周官董仲舒書常衣大練裙不加緣帝嘗幸苑囿離宮後輒以風邪霧露爲戒辭意欵備多見詳擇時楚獄連年不斷囚相證引坐系者甚眾後慮其多濫乘間言及惻然帝感悟之夜起彷徨爲思所納卒多有所降宥時諸將奏事及公卿較議難平者帝數以試後後輒分解趣理各得其情每於侍執之際輒言及政事多所毘補而未嘗以家私幹欲寵敬日隆始終無衰及肅宗卽位尊後曰皇太后自撰顯宗起居注削去兄防參醫藥事【馬防後之兄也嘗侍顯宗疾】帝請曰黃門舅旦夕供養且一年旣無褒異又不錄勤勞無乃過乎太后曰吾不欲令後世聞先帝數親後宮之家故不著也建初元年欲封爵諸舅太后不聽明年夏大旱言事者以爲不封外戚之故有司因此上奏宜依舊典太后詔曰凡言事者欲媚朕以要福耳昔王氏五侯同日俱封其時黃霧四塞不聞澍雨之應又田蚡竇嬰【二人皆武帝時外戚】寵貴橫恣傾覆之禍爲世所傳故先帝防愼舅氏不令在樞機之位諸子之封裁令半楚淮陽諸國常謂我子不當與先帝子等今有司柰何欲以馬氏比陰氏乎吾爲天下母而身服大練食不求甘左右但著帛布無香薫之飾者欲身率下也以爲外親見之當傷心自勅但笑言太后素好儉前過濯龍門上見外家問起居者車如流水馬如遊龍倉頭衣綠褠領袖正白顧視禦者不及逺矣故不加譴怒但絕嵗用而已冀以黙愧其心而猶懈怠無憂國防家之慮知臣莫若君況親屬乎吾豈可上負先帝之防下虧先人之徳重襲西京敗亾之禍哉固不許帝省詔悲嘆復重請曰漢興舅氏之封侯猶皇子之爲王也太后誠存謙虛柰何令臣獨不加恩三舅乎太后報曰吾反覆思之思令兩善豈徒欲獲謙讓之名而使帝受不外施之嫌哉昔竇太后【景帝後武帝母也】欲封王皇后【武帝後】之兄丞相條侯【周亞夫也】言受髙祖約無軍功非劉氏不侯今馬氏無功於國豈得與陰郭中興之後等耶【陰郭二氏皆光武后】常觀富貴之家祿位重疊猶再實之木其根必傷吾計之熟矣勿有疑也初太夫人塟起墳防髙太后以爲言兄廖等卽時減削其外親有謙素義行者輒假借溫言賞位如有纎芥則先見嚴恪之色然後加譴其美車服不軌法度者便絕屬籍遣歸田裏於是內外從化被服如一諸家惶恐倍於永平時【永平顯宗年號】乃置織室蠶於濯龍中【濯龍宮名】數往觀視以爲娛樂常與帝旦夕言道政事及教授諸小王論語經書述敍平生雍和終日

臣按明徳馬氏之所以賢於人者有五肅宗非其所生而盡心撫育防己私也憂皇嗣未廣而薦達左右如恐弗及不妬忌也帝每出遊幸輒以風邪霧露爲戒楚獄之寃乘閒開陳以致感悟多所原宥能輔佐也躬衣大練崇節儉也裁抑馬氏封爵不私外家也有此五者故爲兩都賢後之最後世未有及焉者推本言之又以知問學喜讀書之故然則後之於學其可不講哉

唐太宗文徳長孫後隋右驍衛將軍晟女喜圖傳視古今善惡以自鑑矜尙禮法晟以女太宗時隠太子釁閱已構後內盡孝事髙祖謹承諸妃消釋嫌隙俄爲皇后性約素服禦取給則止益觀書𨿽容櫛不少廢與帝言或及天下事辭曰牝雞司晨家之窮也可乎帝固要之訖不對後廷有被罪者帝怒詔繩治俟意解徐爲開理終不令有寃下嬪生豫章公主而死後視如所生媵侍疾病輟所禦飲藥資之下懷其仁兄無忌於帝本布衣交以佐命爲元功出入臥內帝將引以輔政後固謂不可乘閒曰妾托體紫宮尊貴已極不願私親更據權於朝漢之官霍【官謂上官氏昭帝後也霍事見後】可以爲戒帝不聽後密諭令牢讓帝不獲已乃聽後喜見顏間太子承幹乳媼請增東宮什器後曰太子患無徳與名器何請爲從幸九成宮方屬疾防柴紹等急變聞帝甲而起後輿疾以從宮司諫止後曰上震驚吾可自安疾稍亟太子欲請大赦泛度道人祓塞災防後曰死生有命非人力所支若修福可延吾不爲惡使爲善無效我尙何求且赦令國大事佛老異方敎耳皆上所不爲豈宜以吾亂天下法時房齡小譴就第後曰齡陛下布衣舊非大故不可棄妾家以恩澤進無徳而祿易以取禍無屬樞柄以外戚奉朝請足矣妾生無益於時死不可以厚塟又請帝納忠容諫勿受讒省遊畋作役死無恨後嘗采古婦人事著女則十篇又爲論斥漢之馬后不能簡抑外家使與政事乃戒其車馬之侈此謂開本源卹末事常誡守者吾以自簡故書無條理勿令至尊見之及崩宮司以聞帝爲之慟示近臣曰後此書可用垂後我豈不通天命而割情乎顧內失吾良佐哀不可已耳

初長樂公主將出降上以皇后所生特愛之勅有司資送倍於永嘉公主【髙祖女也】魏徵諫曰昔漢明帝欲封皇子曰我子豈得與先帝子比皆令半楚淮陽今資送公主倍於長主得無異明帝之意乎上然其言入告皇后後嘆息曰妾亟聞陛下稱重魏徵不知其故今觀其引禮義以抑人主之情乃知眞社稷之臣也妾與陛下結髮爲夫婦曲承恩禮每言必先顏色不敢輕犯威嚴況以人臣之疎逺乃抗言如是陛下不可不從也因請遣中使賫錢絹以賜徵且曰聞公正直乃今見之故以相賞公且常秉此心勿轉移也上嘗罷朝怒曰防須殺此田舎翁後問爲誰上曰魏徵每廷辱我後退具朝衣立於庭上驚問其故後曰妾聞主明臣直今魏徵直由陛下之明故也妾敢不賀上乃恱

臣按文徳長孫後之賢其行事皆可爲後世法方太宗之怒魏徵也非後從容開捄則徵不得免矣其爲君徳之累可勝計耶一言而全直臣於將死之際立太宗於無過之地𨿽古之賢後何以逾此吁可仰哉吁可仰哉【以上皆徳選者】

漢武帝衛后字子夫生微也爲平陽主謳者【平陽公主帝之姊】武帝過平陽主主見所侍美人帝不說旣飲謳者進帝獨說子夫帝起更衣子夫侍尙衣得幸主因送入宮後有身尊寵召其兄衛長君弟靑侍中元朔元年生男據遂立爲皇后後色衰遭巫蠱事自殺

成帝趙后本長安宮人壯屬陽阿主家學歌舞號曰飛燕成帝防行出過陽阿主作樂上見飛燕悅之召入宮大幸有女弟復召入俱爲倢伃貴傾後宮許後之廢也上欲立趙倢伃皇太后嫌其所出防甚難之太后姊子淳於長爲侍中數往來傳語得太后指上封倢伃父爲成陽侯諫大夫劉輔上書以爲武王周公承順天地以饗魚烏之瑞然猶君臣祗懼動色相戒況於季世不防繼嗣之福屢受威怒之異𨿽夙夜自責攺過易行畏天命念祖業妙選有徳之世考卜窈窕之女以承宗廟順神只心塞天下望子孫之祥猶恐晚暮今乃觸情縱欲傾於卑賤之女欲以母天下不畏於天不愧於人惑莫大焉裏語曰腐木不可以爲柱卑人不可以爲主書奏上使侍禦史攸縛輔系掖庭祕獄後月餘立倢仔爲皇后寵少衰而弟昭儀絕幸後以殘滅繼嗣危宗廟貶爲孝成皇后又廢爲庶人自殺

臣按二後一以謳者進一以歌者進始進不正其能終乎古今以色選者非一姑錄二事爲方來之鑑他不悉紀云又按漢之選後色進之外有以親進者孝惠張后宣平侯敖女敖尙帝姊魯元公主呂太后欲爲重親以公主女配帝爲後欲使生子萬方終無子遂使陽爲有身取後宮美人子名之殺其母立所名子爲太子後呂氏滅後廢處北宮武帝陳后長公主嫖女初武帝爲太子長主有力取長主女爲妃及帝卽位擅寵驕貴十餘年無子後以媚道覺廢處長門宮成帝許後平恩侯嘉女元帝悼傷母恭哀後居位日淺而遭霍氏之辜【事見後】故選嘉女以配太子成帝卽位立爲後常寵於上後宮希得進見久之寵益衰後以媚道祝謔【音詛】廢處昭臺宮三後憑舊姻以進本欲隆戚裏之恩而驕恣怙寵秪速禍敗由其以親而不以徳故也後漢則桓帝梁后亦然梁氏自順烈後【順帝後】至此凡二後矣後順烈女弟也時太后秉政而梁冀專朝後獨得寵幸借姊兄勢恣極奢靡及太后崩恩愛稍衰後旣無子潛懷怨忌每宮人孕育鮮得全者冀誅追廢爲貴人及晉之楊氏兩爲帝後其禍尢烈見後外屬事中親進之外又有以妃嬪進者文帝元年有司請立皇后薄太后曰諸侯皆同姓立太子母爲皇后卽竇氏也竇生景帝古者天子諸侯皆娶大國其國以娣侄從正妃死次妃攝行內事而無有嗣升後夫人之位者故齊桓公葵丘之盟毋以妾爲妻魯公子荊之母嬖哀公將以爲夫人使宗人釁夏獻其禮對曰無之公怒曰女爲司宗立夫人國之大禮也何故無之對曰周公及武王娶於薛孝惠娶於商【商宋也】自桓以下娶於齊此禮也則有若以妾爲夫人則固無其禮也春秋之世犯葵丘之盟者多矣獨宗人釁夏能守其禮自漢文以後人主惟意所向不復議矣若魏文帝將立郭貴嬪爲後而中郎棧潛爭之唐明皇將立武惠妃爲後而禦史潘好禮爭之千數百年之間能守此禮者又獨二臣爲然余則惟主意所欲且習以爲常無復議之者矣嗚呼禮之失久矣誠欲重帝王之匹正風化之本其可茍乎

以上論謹選立之道臣按元祐中給事中兼侍講範祖禹言於宣仁聖烈皇后曰臣伏奉詔防皇帝納後六禮令翰林學士禦史中丞兩省給舎與禮部太常寺同共詳議臣竊伏思此乃國家大事萬世之本福祚所系風化所先自古聖王重之今陛下宜先知者有四不可不謹也臣謹稽之上古參之後世爲陛下悉數而詳陳之一曰族姓二曰女徳三曰隆禮四曰博議所謂族姓者臣聞古之帝王所以爲昏姻者必大國諸侯先聖王之後勲賢之裔不然則甥舅之國也不以微賤上敵至尊故其福祚盛大子孫蕃昌昔黃帝娶於西陵之女是爲嫘祖爲帝正妃其子孫皆有天下五帝三王皆黃帝之後也舜娶帝堯之二女釐降於爲汭遂有天下大禹娶塗山是生夏啟天下歸之子孫享國四百七十餘年成湯娶於有莘氏子孫有天下六百餘年周之先祖後稷生於姜嫄世有賢妃太王娶太姜是生王季王季娶太任是生文王文王娶太姒其禮尢盛大雅歌之曰文定厥祥親迎於渭造舟爲梁不顯其光自古昏禮未有如文王之盛也太姜炎帝之後也太任太昊之後也太姒大禹之後也太姒生十子武王周公皆聖人也其餘皆爲顯諸侯周之子孫徧於天下太姒之徳也詩人美文王之聖本由太任其詩曰思齊太任文王之母思媚周姜京室之婦太姒嗣徽音則百斯男又曰刑於寡妻至於兄弟以禦於家邦言文王之化自家及國以至天下也周南闗雎后妃之徳人倫之始風化天下皆美太任太姒也武王亦娶於姜是生成王周有天下三十餘世八百餘年其基本蓋由此也故族姓不可不貴所謂女徳者臣聞三代之興皆有賢妃其亾也皆有嬖女夏之興也以塗山其亾也以末喜商之興也以有娀其亾也以妲己周之興也以姜嫄其亾也以褒姒此皆聖賢所紀詩書所載垂之後世以爲永鑑者秦漢以後婚姻多不正無足取法惟後漢顯宗明徳馬后唐太宗文徳長孫後皆有後徳出於勲賢之家其餘敗亂足以爲戒而已恭惟本朝太祖皇帝以來家道正而人倫明歷世皆有聖後內徳之助自三代以來未有如本朝家法也皇帝聖徳明茂睿質純粹天監在下必生聖女以佑皇家惟陛下逺觀上古近鑑後世上思天地宗廟之奉下爲萬世子孫之計選卜窈窕以母儀萬國表正六宮非有徳孰可以當之然閨門之徳不可著見必視其世族觀其祖考察其家風參以庶事亦可知也昔漢之初大臣議欲立髙帝子齊王皆曰王母家駟鈞惡戾虎而冠者也代王母家薄氏君子長者乃立代王是爲文帝文帝爲漢之賢主亦由其母家仁善也故女徳不可不先所謂隆禮者臣聞天子之與後猶天之與地日之與月陽之與陰相須而後成者也孔子對魯哀公曰古之爲政愛人爲大所以治愛人禮爲大所以治禮敬爲大敬之至矣大昏爲大大昏至矣大昏旣至冕而親迎親之也哀公曰冕而親迎不已重乎孔子愀然作色而對曰合二姓之好以繼先聖之後以爲天地宗廟社稷之主君何謂已重乎蓋深非之也臣今與眾官討論講議皆約先王之禮參酌其宜不爲過隆願陛下勿以爲疑進言者必曰天子至尊無敵於天下不當行夫婦之禮臣謹按禮冠昏惟有士禮而無天子諸侯之禮故三代以來惟以士禮推而上之爲天子諸侯之禮蓋以成人之與夫婦自天子至於士則一也臣竊聞親王宗室之間娶妻殊無齊體之禮敬而親之之義天下豈有獨尊而無配偶者哉至於鄙慝之禮或雜戎狄之俗或習委巷之風下自士俗上流宮禁有涉於此者願陛下一切屏絕之以正基本以先天下故禮不可不隆所謂博議者臣聞古者天子聘後上公逆之諸侯主之故春秋書祭公來遂逆王后於紀夫國有大事大臣不容不預聞也昔慈聖光獻之立也呂夷簡定其議故其詔曰覽上宰之敷言其冊曰宗公鼎臣誦言於朝先是茶商陳氏女亦預選擇王曾宋綬皆以爲言繼有言者遂罷陳氏仁宗所以爲聖者能從眾也進言者必曰此陛下家事非外人所預自古誤人主者多由此言也天子以四海爲家中外之事孰非陛下家事大臣無不可預之理且陛下用一執政進一近臣必欲協天下之望況立皇后以母天下乎臣恐陛下一日降詔云立某氏爲皇后則大臣𨿽有所見亦難乎論議矣今陛下之所選擇莫若出其姓氏宣問大臣若聖志旣定而眾議僉同則卜筮協從鬼神其依天人之意無不同矣故議不可不博臣幸備勸講其職在以帝王之事禆益聖徳故敢獻其所聞臣之愚誠惟中宮正位之後四海之內室家相慶則宗社之福也臣謂自昔論擇後者未有若範祖禹之詳備故著於篇以爲法云

大學衍義卷三十六

欽定四庫全書

大學衍義卷三十七

宋眞徳秀撰

齊家之要一

重妃匹

賴規警之益

周宣姜後賢而有徳事非禮不言行非禮不動宣王嘗早臥晏起後夫人不出於房姜後旣出乃脫簮珥待罪於永巷使其傅母通言於王曰妾不才妾之淫心見矣至使君王失禮而晏朝以見君王之樂色而忘徳也夫茍樂色必好奢好奢必窮樂窮樂者亂之所興也原亂之興從婢子起敢請罪惟君王命王曰寡人不徳寔自過過從寡人起非夫人罪也遂復姜後而勤於政事早朝晏退繼文武之迹興周室之業卒成中興之名爲周世宗

臣按宣王所以能復文武之業者由姜後之賢庶幾乎任姒也古者後夫人入禦於君雞初鳴太師奏雞鳴於陛下【太師樂官】夫人鳴佩玉於房中告去也應門擊柝告辟也【辟音辟啟也】然則古之夙興莫不以雞鳴爲節宣王當興衰撥亂之際顧乃早臥而晏起此姜後所以規之也宣王自是勤於政事周以復興內助之力胡可少哉

齊雞鳴思賢妃也哀公荒淫怠慢故陳賢妃貞女夙夜警戒相成之道焉雞旣鳴矣朝旣盈矣【言會朝者已滿也】匪雞則鳴蒼蠅之聲東方明矣朝旣昌矣【昌盛也】匪東方則明月出之光虫飛薨薨【薨薨眾也】甘與子同夢防且歸矣無庶予子憎

臣接此詩蓋思古之賢妃正女所以警戒其君如此也曰雞旣鳴矣防朝者盈矣靜而聴之蓋蠅聲而非雞鳴也東方明矣防朝者亦盛矣審而視之蓋月出之光而非東方之明也賢妃正女心存乎敬其在君所惟恐夙夜之不時以致其君視朝之或晚故因其疑似而作焉虫飛薨薨此將明之時也豈不欲與子臥而同夢乎顧羣臣之防於朝者亦欲歸而治其家事庶幾及時而退無憎予與子也知人之情而不狥己之欲非賢且正其能若是乎範祖禹有言聖人順天地陰陽之理觀萬物之情明而動晦而休故以雞鳴爲夙興之節是以虫飛薨薨則不獨以怠於政事亦非尙寐之時也君子之修身不以有事而蚤無事而晏其興居皆順天地之理所以爲常也斯言得之矣

楚樊姬者莊王之夫人莊王初卽位好狩獵畢弋樊姬諫不止乃不食禽獸之肉三年而王攺

齊衛姬者桓公夫人公好淫樂衛姬爲不聽鄭衛之聲漢成帝遊於後庭嘗欲與班婕妤同輦載婕妤辭曰觀古圖畫賢聖之君皆有名臣在側三代末主廼有女嬖今欲同輦得無近似之乎上善其言而止太后聞之喜曰古有樊姬今有班婕妤

太宗賢妃徐惠貞觀末數調兵討定四夷稍稍治宮室百姓勞怨惠上疏極諫且言東戍遼海西討昆丘士馬罷耗漕饟漂沒捐有盡之農趨無窮之壑圖未獲之眾防已成之軍故地廣者非常安之術人勞者爲易亂之符又言翠防玉華等宮𨿽因山借水無築構之苦而工力和僦不謂無煩有道之君以逸逸人無道之君以樂樂身又言伎巧爲防國斧斤珠玉爲蕩心酖毒侈麗纎美不可以不遏志驕於業泰體逸於時安其剴【剴音該平聲】切精詣大略如此帝善其言優賜之

臣按樊姬而下或諸侯之配或嬪禦之列而能知古者賢妃貞女警戒其君之道其可尙者故附著焉宮掖之中誠得如是之人日陳規益庶其有補乎不然鮮不以狡媚蕩其君心者

以上論賴規警之益

重妃匹

明嫡媵之辧

春秋傳辛有【周大夫】諗周公【名黒肩】曰並後【妾如後】匹嫡【庶如嫡】兩政【臣擅命】耦國【都如國】亂之本也

臣按天無二日土無二王尊無二上故妾不可以並後庶不可以加嫡臣不可以儗君此天地之常經古今之大義也辛有以四者倂言而並後爲之首故敍於此

綠衣【衛風篇名】衛莊姜傷已也妾上僣夫人失位而作是詩其一章曰綠兮衣兮綠衣黃裏心之憂矣曷維其已二章曰綠兮衣兮緑衣黃裳心之憂矣曷維其亡

臣按莊姜者莊公之正配也莊公惑於嬖妾而夫人失位故莊姜作此詩焉不以刺公而以傷己忠厚之意也綠間色黃正色間色之綠不當爲衣猶妾不宜專寵也正色之黃乃爲裏猶夫人見疎而防也至於綠反爲衣而在上黃反爲裳而處下則其尊卑失序又益甚矣莊姜之憂蓋爲宗國而非爲己也蓋嫡妾之亂其獘將有不勝言者曰曷維其已曷維其亡蓋𨿽欲防憂而不可得也其後嬖妾之子州吁果以簒立而衛爲之大亂莊姜之憂於是乎驗有國者其可不鑑於玆

漢文帝所幸愼夫人在禁中常與皇后同席坐及幸上林布席袁盎引卻愼夫人夫人怒上亦怒盎因前說曰臣聞尊卑有序則上下和今已立後夫人乃妾也妾主豈可與同坐哉且陛下獨不見人彘乎【人彘戚姬事見後國本篇】上說語夫人賜盎金五十斤

臣按漢制士大夫猶得出入禁中故髙祖擁戚姬周昌見之因陳桀紂之諫夫人與後同席袁盎見之而引卻其坐以外臣而敢卻夫人之席毋乃非禮乎然其言曰尊卑有序則上下和此當理之言也故文帝始怒而遄喜不惟赦之又有以賞賚之盎之直固可尙文帝亦賢矣哉

以上論明嫡媵之辧

重妃匹

懲廢奪之失

詩白華周人刺幽後也幽王取申女以爲後【申姜姓之國】又得褒姒而黜申後【褒姒褒人所入之女姒其字也】故下國化之以妾爲妻以孽代宗【孽支庶也宗嫡子也】而王不能治周人爲之作是詩也白蕐菅【音姦】兮白茅束兮之子之逺【之子謂王也】俾我獨兮英英白雲【英英輕明之貎】露彼菅茅天步艱難之子不猶滮【音皮休反】池北流浸彼稻田嘯歌傷懷念彼碩人【碩人謂王】樵彼桑薪卬烘於煁【卬我也煁烓竈也】維彼碩人實勞我心鼔鐘於宮聲聞於外念子懆懆【憂貎】視我邁邁【不顧貎】有鶖在梁【鶖禿鶖梁魚梁】有鶴在林維彼碩人實勞我心鴛鴦在梁戢其左翼之子無良二三其徳有扁斯石【扁卑貎】履之卑兮之子之逺俾我疷兮【疷病也】

臣按此詩舊說以爲周人作朱熹謂申後作也味其辭指熹說得之白華之爲物視茅爲美故白華則漚以爲菅白茅則用之包束物之美惡用各有所猶尊卑上下各有其分也今王亂貴賤之序而棄逺我使我窮獨失所此首章之義也英英輕明之白雲降而爲露菅之與茅俱被其潤滮池之水其流𨿽防而禾稻之田防其灌漑今時運艱難反不如白雲之能潤王之尊大反不如滮流之能漑所以嘯歌傷懷也此二章三章之義也桑薪所以供亨爨而用之以烘燎物失其所以諭嫡後之見棄此四章之義也夫鼓鐘於宮中而其聲徹聞於外如幽王心寵褒姒而形之聲容也何以知之我念王則懆懆不能釋王視我則邁邁不相親此五章之義也鶖之與鶴皆以魚爲食然鶴之與鶖淸濁則有間矣今鶖在梁而鶴在林鶖則飽而鶴則饑矣王之棄後而親嬖亦猶養鶖而棄鶴此六章之義也鴛鴦能好其匹雄雌相從不失其性幽王無良不一其徳殆鴛鴦之不如此七章之義也乘石履之以登車用之卑者也嬖妾下人其用猶此今乃進彼而逺我焉使我病也此八章之義也申後𨿽見棄而其辭气和平如此信乎其爲先王之澤與

瞻卬【音仰】凡伯刺幽王大壞也其三章曰哲夫成城哲婦傾城【哲智也城猶國也】懿厥哲婦【哲婦謂褒姒也】爲梟爲鴟【鴟鴞惡聲鳥也】婦有長舌【能多言】維厲之階【階梯也】亂匪降自天生自婦人匪敎匪誨時維婦寺【婦婦人寺寺人】

臣按易曰無攸遂在中饋言婦人之職他無所成惟居中主飲食而已詩曰無非無儀惟酒食是議言婦不可以有非亦不可以有能惟賓祭酒食是議亦猶易之意也然則又焉用智乎夫男子正位於外爲國家之主故有智則能立國婦人正位乎內爲饋祀之主有智則適以覆國故此懿美之婦而反爲梟鴟蓋以其多言而能爲禍亂之梯也是則亂豈自天降哉特由此婦人而已蓋其言𨿽多而非有敎誨之益者惟婦人與寺人耳上文但言婦人之禍此乃兼以寺人爲言蓋二者常相倚以爲姦不可不倂戒也

正月之章曰燎之方揚寧或滅之赫赫宗周褒姒烕之【烕音血】

歐陽修曰幽王𨿽亾而太子宜臼立是爲平王而詩人乃言滅之者以爲文武之業於是蕩盡東周𨿽在不能復興矣其曰滅之者甚嫉之之辭也

臣按國語方褒姒之有寵於王也大夫史伯曰虢石父讒諂巧從之人也而立以爲卿士與剸同也棄聘後而立內妾好窮固也侏儒戚施實禦在側近頑童也周法不昭而婦言是行用讒慝也是物也不可以久且宣王之時有童謡曰檿弧箕服實亾周國宣王聞之有夫婦鬻是器者王使執而戮之【戮辱也】府之小妾生女而非王子也【謂無夫自孕】懼而棄之此人也收以奔褒褒人有獄而以爲入王嬖之使至於爲後天之生此久矣其爲毒也大矣將俟淫徳而加之焉毒之酋臘者【酋利也臘疾也】其殺也滋速申繒西戎方彊王室方騷將以縱欲不亦難乎王欲殺太子以成伯服必求之申申人弗畀必伐之若伐申而繒與西戎防以伐周周不守矣考之史記其後果如史伯言王被殺而褒姒虜周東遷於洛不復振嗚呼悲夫

漢孝宣許後父廣漢以罪輸掖庭後爲暴室嗇夫【暴室暴練之地嗇夫其小吏也】宣帝養掖庭號曾孫與廣漢同寺居廣漢以女與曾孫生元帝數月曾孫立爲帝時霍將軍光有小女與皇太后有親公卿議立後皆心儀【音螘】霍將軍女上乃詔求防時故劍大臣知指白立許婕妤爲皇后霍光夫人顯欲貴其小女道無從明年許皇后當娠病顯屬女醫淳於衍曰將軍素愛小女成君欲奇貴之願以累少夫【少夫衍之字】衍曰何謂邪顯曰婦人免乳大故十死一生今皇后當免身可投毒藥去也成君卽得爲皇后矣衍曰藥雜治當先嘗安可顯曰在少夫爲之耳將軍領天下誰敢言者衍良久曰願盡力卽附子賫入長定宮皇后免身後衍取附子並合太醫大丸以飲皇后有頃遂加煩懣崩後人有上書告諸醫侍疾無狀者皆收系詔獄顯恐事急卽以狀具語光因曰旣失計爲之無令吏急衍光驚愕黙然不應奏上署衍勿論顯遂勸光納成君果立爲皇后初許後從防賤登至尊從官車服甚節儉五日一朝皇太后於長樂宮親奉案上食以婦道共養及霍后立亦修許後故事而皇太后親霍后之姊子故常竦體敬禮之皇后轝駕侍從甚盛賞賜官屬以千萬計與許後時縣絕矣上亦寵之顓房立三嵗光薨後一嵗立許後男爲太子顯怒恚不食曰此乃民間時子安得立卽後有子反爲王邪復敎皇后令毒太子皇后召太子食保阿輒先嘗後挾毒不得行後殺許後事泄顯遂與諸婿謀反覺後廢處昭臺宮後徙雲林館乃自殺

臣按顯之敢爲此者知光之可恃也光不學無術徒以重厚受知武帝膺末命之托其始猶有敬忌之心及孝宣旣立功益盛權益尊平時志操於是盡變陰妻邪謀害天下之母光知而旣不問匿侍醫之罪又成其納女之謀漢有良史宜書曰霍光弒皇后許氏立女爲皇后則當其罪矣然光之爲此本以昌熾其家而不知赤族之禍乃自是始其可不戒也夫

唐髙宗皇后武氏士彠女太宗聞其美召爲才人賜號武媚及帝晏駕爲比丘尼髙宗爲太子時入侍悅之王皇后久無子蕭淑妃方幸後陰不恱他日帝過佛廬才人見且泣帝感動後引納後宮以撓妃寵才人有權數詭變不窮始下辭降體事後後喜數譽於帝故進爲昭儀一旦顧幸在蕭右寖與後不協後性簡重不曲事上下故昭儀伺後所薄必欵結之得賜予盡以分遺由是後及妃所爲必得得輒以聞然未有以中也昭儀生女後就顧弄去昭儀潛斃兒衾下伺帝至陽爲歡言發衾視兒死矣又驚問左右皆曰後適來昭儀卽悲涕帝不能察怒曰後殺吾女往與妃相讒媢今又爾邪後無以自解而帝愈信愛始有廢後意久之欲進號宸妃侍中韓瑗中書令來濟言不可昭儀乃誣後與母厭勝帝挾前憾實其言將遂廢之長孫無忌褚遂良韓瑗及濟瀕死固爭帝猶豫而中書舎人李義府衛尉卿許敬宗素崄側狙勢卽表請昭儀爲後帝意決下詔廢後進昭儀爲皇后於是逐無忌遂良踵死徙寵焰赫然王后並蕭良娣廢囚宮中帝念後間行至囚所見門禁錮嚴進飲食竇中惻然傷之呼曰皇后良娣無恙否二人同辭曰妾等以罪棄爲婢安得尊稱邪流涕嗚咽又曰陛下幸念疇昔使妾死更生復見日月乞署此爲回心院帝曰朕有處置武后知之詔杖二人百剔其手足反接投釀罋中曰令二人骨醉數日死殊其屍武后頻見二人被髮血爲厲惡之以巫祝解謝卽徙蓬萊宮厲復見故多駐東都云

臣按武氏之傾王后也可謂極天下之憸巧旣奪其位置之死地又極天下之慘虐自有載籍未之聞也始太宗命無忌遂良受顧命曰朕佳兒佳婦悉以付卿髙宗懦庸惟色是徇方其見才人於太宗之側已有欲炙之心此念一萌天地鬼神其知之矣至是縱賊嬪而害嫡後不復以末命爲意由是政移房闥拱手受制而鼎祚以移原其本皆自疇昔一念始禍淫之監豈不昭灼也哉

以上論懲廢奪之失

大學衍義卷三十七

欽定四庫全書

大學衍義卷三十八

宋眞徳秀撰

齊家之要二

嚴內治

宮闈內外之分

記古者天子後立六宮三夫人九嬪二十七世婦八十一禦妻以聽天下之內治以明章婦順故內和而家理天子立六官三公九卿二十七大夫八十一元士以聽天下之外治以明章天下之男敎故外和而國治故曰天子聴男敎後聽女順此之謂盛徳是故男敎不修陽事不得適見於天【適與謫同見音現】日爲之食婦順不修陰事不得適見於天月爲之食是故日食則天子素服而修六官之職月食則後素服而修六宮之職故天子之與後猶日之與月陰之與陽相須而後成者也天子修男敎父道也後修女順母道也故曰天子之與後猶父之與毋也

臣按家人之卦曰女正位乎內男正位乎外男女正天地之大義也易言其理而禮述其法蓋相表裏云

曲禮曰外言不入於梱內言不出於梱

臣按此嚴中外杜請謁之法也自士大夫之家猶然況帝室乎

以上論宮闈內外之分

嚴內治

宮闈預政之戒

春秋傳齊桓公葵丘之盟曰毋使婦人預國事

臣按春秋之世婦人擅寵於內者多矣而未聞預政於外者也葵丘之盟可爲萬世之戒者三曰毋易樹子【適子也】毋以妾爲妻而此其一也及戰國時秦太后齊君王后始預國事見於史

漢髙祖呂皇后爲人剛毅佐髙帝定天下惠帝立爲皇太后惠帝崩立孝惠後宮子爲帝太后臨朝稱制髙後元年冬太后議欲立諸呂爲王問右丞相陵陵曰髙帝刑白馬盟曰非劉氏而王天下共擊之今王呂氏非約也太后不悅問左丞相平太尉勃對曰髙帝定天下王子弟今太后稱制王諸呂無所不可太后喜罷朝王陵讓陳平絳侯曰始與髙帝啑血盟諸君不在邪今太后女主欲王呂氏諸君阿意背約何面目見髙帝地下乎陳平絳侯曰於今面折廷爭臣不如君全社稷定劉氏之後君亦不如臣太后以王陵爲帝太傅實奪之相權陵遂病免歸乃以陳平爲右丞相辟陽侯審食其爲左丞相不治事令監宮中如郎中令食其故得幸於太后公卿皆因決事太后又追尊其父臨泗侯呂公爲宣王兄澤爲悼武王欲以王諸呂爲漸太后欲王呂氏乃先立所名孝惠子彊爲淮陽王不疑爲恆山王使大謁者張釋風大臣乃請立悼武王長子酈侯臺爲呂王割齊之濟南郡爲呂國

二年封齊悼惠王子章爲朱虛侯令入宿衛又以呂祿女妻章

四年太后封女弟爲臨光侯

少帝寖長自知非皇后子出言曰後安能殺吾母而名我我壯卽爲變太后聞之幽永巷中廢殺之立恆山王爲帝更名宏不稱元年以太后制天下事故也

六年立肅王弟產爲呂王

七年太后召趙幽王友友以諸呂女爲後弗愛愛他姬諸呂女怒去讒之於太后太后以故召趙王趙王至置邸不得見令衛圍守之弗與食餓死徙梁王恢爲趙王呂王產爲梁王梁王不之國爲帝太傅

趙王恢之徙趙心懷不樂太后以呂產女爲王后王后從官皆諸呂擅權防伺趙王趙王不得自恣王有所愛姬王后使人酖殺之王不勝悲憤自殺太后以爲王用婦人棄宗廟禮廢其嗣

是時諸呂擅權用事朱虛侯章年二十有气力忿劉氏不得職常入侍太后燕飲太后令章爲酒吏章自請曰臣將種也請得以軍法行酒太后曰可酒酣章請爲耕田歌太后許之章曰深耕穊種立苗欲疏非其種者鋤而去之太后黙然頃之諸呂有一人醉亾酒章追拔劍斬之而還太后左右皆大驚業已許其軍法無以罪也因罷自是之後諸呂憚朱虛侯𨿽大臣皆依朱虛侯劉氏爲益彊

陳平患諸呂力不能制恐禍及已嘗燕居深念陸賈往直入坐而陳丞相不見陸生曰何念之深也陳平曰生揣我何念陸生曰足下極富貴無欲矣然有憂念不過患諸呂少主耳陳平曰然爲之柰何陸生曰天下安注意相天下危注意將將相和調則士豫附天下𨿽有變權不分爲社稷計在兩君掌握耳君何不交驩太尉深相結因爲陳平畫呂氏數事陳平用其計乃以五百金爲絳侯壽厚具樂飲太尉報亦如之兩人深相結呂氏謀益衰

太后立兄子呂祿爲趙王

八年立呂肅王子東平侯通爲燕王太后病甚乃令趙王祿爲上將軍居北軍呂王產居南軍太后誡產祿曰呂氏之王大臣弗平我卽崩帝年少大臣恐爲變必據兵衛宮愼母送防爲人所制太后崩遺詔大赦天下以呂王產爲相國以呂祿女爲帝後諸呂欲爲亂畏大臣絳灌等未敢發朱虛侯以呂祿女爲婦故知其謀乃陰令人告其兄齊王欲令發兵西朱虛侯東平侯爲內應以誅諸呂立齊王爲帝相國呂產等聞之乃遣潁陰侯灌嬰將兵擊之灌嬰至滎陽謀曰諸呂擁兵闗中欲危劉氏而自立今我破齊還報此益呂氏之資也乃畱屯滎陽使使諭齊王及諸侯與連和以待呂氏變共誅之齊王聞之乃還兵西界待約呂祿呂產欲作亂內憚絳侯朱虛侯等外畏齊楚兵又恐灌嬰叛之欲待灌嬰兵與齊合而發猶豫未決當是時濟川王太淮陽王武常山王朝及魯王張偃皆年少未之國居長安趙王祿梁王產各將兵居南北軍皆呂氏之人也列侯羣臣莫自堅其命太尉絳侯勃不得主兵曲周侯酈商老病其子寄與呂祿善絳侯乃與丞相陳平謀使人劫酈商令其子寄往紿說呂祿曰髙帝與呂后共定天下劉氏所立九王呂氏所立三王皆大臣之議事已布告諸侯諸侯皆以爲宜今太后崩帝少而足下佩趙王印不急之國守藩乃爲上將將兵畱此爲大臣諸侯所疑足下何不歸將印以兵屬太尉請梁王歸相國印與大臣盟而之國齊兵必罷大臣得安足下髙枕而王千里此萬世之利也呂祿信然其計太尉欲入北軍不得襄平侯紀通尙符節乃令持節矯內太尉北軍太尉復令酈寄與典客劉掲先說呂祿曰帝使太尉守北軍欲足下之國急解將印辭去不然禍且起呂祿以爲不欺已遂解印屬典客而以兵授太尉太尉至軍呂祿已去太尉入軍門行令軍中曰爲呂氏右袒爲劉氏左袒軍中皆左袒太尉遂將北軍然尙有南軍丞相平乃召朱虛侯章佐太尉太尉令朱虛侯監軍門令平陽侯告衛尉毋入相國產殿門呂產不知呂祿已去北軍乃入未央宮欲爲亂至殿門弗得入徘徊往來平陽矦恐弗勝馳語太尉太尉尙恐不勝諸呂未敢公言誅之乃謂朱虛侯急入宮衛帝朱虛侯請卒太尉予卒千餘人入未央宮門見帝廷中遂擊產殺之郎中府吏厠中朱虛侯已殺產帝命謁者持節勞朱虛侯朱虛侯欲奪其節謁者不肯朱虛侯則從與載因節信馳走斬長樂衛尉呂更始還馳入北軍報太尉太尉起拜賀朱虛侯曰所患獨呂產今已誅天下定矣遂遣人分部悉捕諸呂男女無少長皆斬之捕斬呂祿而笞殺呂嬃遣朱虛侯章以誅諸呂事告齊王令罷兵

臣按呂后之初受遺也髙帝謂曹參可代蕭相國陳平可助王陵安劉氏者必勃可令爲太尉後皆用之如髙帝言是時未有邪心也一旦臨朝稱制軍國大權旣從已出於是尊諸呂抑劉氏之意生矣垂沒慮禍令祿產分據兵權而私外家攘神器之謀決矣非內有平勃之忠外有齊楚之彊則呂氏將不可制非祿產庸駑易紿肯去兩軍則𨿽內外有人亦未易制然則漢祚之不亾者天也使後能以安劉全呂爲心當惠帝之沒迎立代邸【卽文帝也】以嗣髙帝之業付托得人坐享天下之養功在宗祏慶流外家𨿽百世可也釋此不爲而貪八年稱制之權艷三國分王之寵騎虎不下逆志以萌致使宗族殱夷嬰孺莫保昔之自私者乃還以自禍也豈不哀哉

孝元王皇后成帝立尊爲皇太后哀帝立尊爲太皇太后哀帝崩無子太皇太后以新都侯莽爲大司馬【莽太后之侄也】與共徵中山王奉哀帝後是爲平帝帝年九嵗被疾太后臨朝委政於莽莽專威福平帝崩無子莽徵宣帝孫選取少者廣成侯子嬰年二嵗立爲孺子令莽踐阼居攝如周公故事太后不以爲可力不能禁於是莽遂爲攝皇帝攺元稱制焉【莽簒事見外戚篇】

班彪曰三代以來春秋所記王公國君與其失世稀不以女寵漢興后妃之家呂霍上官幾危國者數矣及王莽之興由孝元後歷漢四世爲天下母饗國六十餘載羣弟世權更持國柄五將十侯卒成新都位號已移於天下而元後惓惓猶握一璽不欲以授莽婦人之仁悲夫

後漢皇后紀【範氏撰】曰自古𨿽主幼時艱必委成冢宰簡求忠賢未有專任婦人斷割重器惟秦太后始攝政事故穰侯權重於昭王家富於秦國【太后昭王母也穰侯者太后弟魏冉也】漢仍其謬知患莫攺權歸女主外立者四帝【四帝安質桓靈】臨朝者六後【竇鄧閻梁竇何是也】莫不定防帷帟委事父兄貪孩童以久其政抑明賢以專其威

孝和帝卽位年十六【和帝章帝子也】尊皇后竇氏爲皇太后太后臨朝兄憲弟篤等皆在親要之地至永元四年竇氏益盛遂圖弒害和帝誅之【事在外戚篇中】

和帝崩殤帝生始百日鄧後迎立之尊後爲皇太后臨朝殤帝崩太后定防立安帝猶臨朝政

範氏論曰鄧後稱制終身號令自出術謝前政之良身闕明辟之義至使嗣主側目斂袵於虛器直生懷懣騰書於象魏

臣按東漢母后之臨朝者惟和熹爲最賢然貪權不釋杜根上書請還政爲後所誅故史氏譏之

安帝閻皇后自帝時寵盛兄弟頗與朝權譖廢皇太子保爲濟陰王帝崩尊爲皇太后臨朝後欲久專國政貪立幼年與弟顯等定防禁中迎北鄕侯懿立之立二百餘日而疾篤及薨後徵濟北河間王子未至而中黃門孫程等立濟陰王是爲順帝遷太后於離宮顯等皆伏誅

衝帝立尊梁后爲皇太后臨朝衝帝尋崩復立質帝猶秉朝政太后夙夜勤勞推心仗賢委任太尉李固等拔用忠良務崇節儉其貪叨罪慝多見誅廢海內肅然而兄大將軍冀鴆殺質帝遂立桓帝以此天下失望桓帝無嗣竇后爲皇太后臨朝定防立解瀆亭侯宏是爲靈帝太后父大將軍武謀誅宦官中常侍曹節等殺武遷太后於南宮雲臺靈帝崩皇子辧卽位尊何后爲皇太后臨朝後兄大將軍進欲誅宦官反爲所害後董卓專政遷太后於永安宮爲所弒

臣按此所謂臨朝者六後也六後之中若鄧與梁本以賢稱而桓帝竇后亦志存社稷然鄧以終身稱制爲天下後世所非梁竇亦不免於禍敗由其以中壼而預國政外家而擅朝權非先王之令典故也可不監哉

魏文帝詔曰婦人與政亂之本也自今以來羣臣無得奏事太后後族之家不得輔政

臣按曹魏行事鮮可法者獨此詔足以矯漢世之失故錄焉

唐武后城防深痛柔忍不恥以就大事髙宗謂能奉己故拔公議立之已得志卽盜威福施施無憚避帝久稍不平後召方士入禁中爲蠱祝宦人王伏勝發之帝怒召西臺侍郎上官儀使艸詔廢之左右馳告後後遽從帝自訴帝羞縮待之如初然猶意其恚且曰是皆上官儀敎我後諷許敬宗構儀殺之初元舅【長孫無忌】大臣【褚遂良也】怫防不閱嵗屠覆道路目語及儀見誅則政歸房帷天子拱手矣羣臣朝四方奏章皆曰二聖每視朝殿中垂簾偶坐生殺賞罰惟所命當其忍斷𨿽甚愛不少隠也帝晚益病風不支天下事一付後帝將下詔遜位於後宰相郝處俊固諫乃止帝崩中宗卽位尊爲皇太后稱遺詔軍國大務聽參決未幾廢帝爲廬陵王自臨朝立睿宗爲帝實囚之而諸武擅命武承嗣僞設洛水石號爲寶圖太后乃郊上帝謝貺自號聖母神皇宗室韓王元嘉等謀舉兵迎還中宗不克元嘉等自殺余悉坐誅諸王牽連死滅殆盡𨿽嬰褓亦投嶺南太后身拜洛受圗令薛懷義與羣浮圗作大云經言神皇受命事又有詭言周書武成篇辭有垂拱天下治爲受命之符後喜班示天下稍圖革命然畏人心不附乃陰忍鷙害肆斬殺怖天下內縱酷吏周興來俊臣等數十人爲爪吻有不慊若素疑憚者必危法中之宗姓侯王及他骨鯁臣將相駢頸就鈇血丹狴戶家不能自保太后保奩具坐重幃而國命移矣禦史傅遊藝率闗內父老請革命攺帝氏爲武太后知威柄在已因大赦天下攺國號周自號聖神皇帝以皇帝爲皇嗣立武氏七廟其後宰相張柬之等建防請中宗以兵入誅二張【易之昌宗後所寵也】請傳位中宗於是復卽位徙太后上陽宮

唐史臣曰禮本夫婦詩始后妃治亂因之興亾系焉盛徳之君帷薄嚴奧衷謁不忓於朝外言不納諸梱闗雎之風行彤史之化修故淑範懿行更爲內助若夫艷嬖之興常在中主笫裯旣接則情與愛遷顏辭媚熟則事爲私奪乘易昏之明牽不斷之柔險言似忠故受而不詰醜行已效反狃而爲好左右附之憸壬惎之狡謀鉗其悟先哀誓揵於寵初天下之事已去而恬不自覺此武韋所以遂簒而防王室也【韋氏中宗後弒帝】

臣按昔之論武氏者多矣以臣觀之後之爲人絕類王莽莽初飾僞以釣名旣得志而後肆其威虐後亦飾詐以徼寵旣得志而後威虐行焉莽之簒也造符命收人情始而攝次而假久之遂爲眞矣後放而依之無一不然至其才術權數則十倍於莽故𨿽以無道行之而材能爲之用怨叛不敢發此又莽之所不及也吁天生尢物以斵防有唐之家國防髙宗懦庸牝晨之鳴得以潛移神器化唐爲周然考其僣位財二十年而宗族屠翦殆無噍類向之黃其屋者乃所以爲赤族之地又曷若爲任爲姒不失聖後之名而本支百世永享無疆之福哉韋氏愚庸妄意踵武曾不旋踵身僇族夷不足錄云

以上論宮闈預政之戒

大學衍義卷三十八﹤子部﹐儒家類﹐大學衍義﹥

欽定四庫全書

大學衍義卷三十九

宋眞徳秀撰

齊家之要二

嚴內治

內臣忠謹之福

春秋左氏傳僖公二十四年晉文公旣入【文公重耳也】呂郤畏偪【呂甥郤苪惠公之臣畏爲文公所偪害】將焚公宮而弒晉侯寺人披請見【寺人內官披其名也】公使讓之且辭焉【辭不見】曰蒲城之役君命一宿女【音汝】卽至【君謂晉獻公也重耳在蒲城獻公以驪姬之讒伐之重耳遂奔翟】其後余從狄君以田渭濱女爲惠公來求殺余命女三宿女中宿至𨿽有君命何其速也夫袪猶在【袪衣也披斬重耳之袪】女其行乎對曰臣謂君之入也其知之矣若猶未也又將及難君命無二古之制也除君之惡惟力是視蒲人狄人余何有焉【言文公在蒲則蒲人在狄則狄人於我何有也】今君卽位其無蒲狄乎齊桓公置射鉤而使管仲相【幹時之役管仲射桓公中帶鉤】君若易之何辱命焉【言君若反齊桓之所爲己將自去不須辱命】行者甚眾豈惟刑臣【言一失人心則去者多也披閹人故自謂刑臣】公見之以難告【告呂郤欲焚公宮】三月晉侯潛防秦伯於王城【潛出以避呂郤之難】己丑晦公宮火瑕甥【卽呂甥也】郤芮不獲公乃如河上秦伯誘而殺之臣按披可謂知君臣之義矣方獻惠時重耳爲公子在外公使伐焉若披有二心於重耳豈得爲忠丁公爲項羽將而私漢王終以被戮漢景帝爲太子而召衛綰綰不往以此見褒披惟知此義是以事獻惠時知有獻惠而不知有文公及文公旣入卽吾君也有難而不以告又豈得爲忠乎文公見之遂免於難觀其言曰君命無二古之制也除君之惡惟力是視非賢而能之乎此不惟內臣所當法凡爲人臣皆所當法也

漢元帝時史遊爲黃門令勤心納忠有所補益

臣按漢藝文志遊有所著急就篇行於世方是時石顯以中人筦執樞機肆爲姦慝而遊乃勤心納忠有所禆益可謂賢矣顯𨿽叨權竊寵卒不免竄流以死千載之下讀其傳者猶唾詈之而遊於侍從之暇優遊翰墨著爲小學之書有補世用身保寵祿名垂方來豈不美哉豈不美哉

順帝時中常侍良賀淸儉退厚位至大長秋陽嘉中詔九卿舉武猛賀獨無所薦帝問其故對曰臣生自艸茅長於宮掖旣無知人之明又未嘗交接士類昔衛鞅因景監以見有識知其不終今得臣舉者匪榮伊辱固辭之

臣按晉文公得原【邑名】難其守問於寺人勃鞮以畀趙衰夫衰賢者也舉而得賢則勃鞮亦賢也後之議者猶以爲譏蓋中臣之職承侍左右從容納忠可也而薦引人才則非其職矣良賀能以景監薦商鞅爲非自謂得臣舉者匪榮伊辱賢矣哉後之中臣蓋有援引小人使預機政相與表裏以成其姦者皆賀之罪人也

呂彊少以宦官爲小黃門再遷中常侍爲人淸忠奉公靈帝時例封宦者以彊爲都鄕侯彊辭讓懇惻固不敢當帝乃聽之因上疏陳事曰諸侯上象四七下裂茅土髙祖重約非功臣不侯所以重天爵明勸戒也中常侍曹節王甫張讓等並爲列侯宦官祜薄品卑人賤防謟媚主佞邪徼寵疾妬忠良而陛下不悟妄授茅土開國承家小人是用陰陽乖剌罔不由玆又後宮防女數千衣食之費日數百金民有饑色而莫之防宮女無用塡積後庭豈無憂怨又今外戚四姓貴幸之家及中官公族無功徳者造起館捨凡有萬數樓閣連接丹靑素堊雕刻之費不可單言防葬逾制奢麗過禮競相放效谷梁傳曰財盡則怨力盡則懟師曠曰梁柱衣繡民無褐衣池有棄酒士有渴死廐馬秣粟民有饑色此之謂也又前召議郎蔡邕對問於金商門邕不敢懷道迷國切言極對陛下不宻其言至令宣露羣邪膏唇拭舌競欲咀嚼造作飛條陛下曲受誹謗致邕刑罪室家徙放老幼流離豈不負忠臣哉今羣臣以邕爲戒上畏不測之難下懼劍客之害臣知朝廷不復聞忠言矣太尉段熲武勇冠世習於邊事而爲司校尉楊球所誣一身旣斃妻子逺播天下惆悵功臣失望宜徵邕更授任反熲家屬則忠正路開眾怨以弭矣帝知其忠而不能用時帝多稸私蔵收天下之珍每郡國貢獻先輸中署彊上疏諌不省黃巾賊起帝問所宜施行彊欲先誅左右貪濁者大赦黨人料簡刺史二千石能否帝納之乃先赦黨人諸常侍人人求退又各自徵還家親子弟在州郡者中常侍趙忠等遂共搆彊云與黨人共議朝廷數讀霍光傳帝不恱使中黃門持兵召彊彊怒曰吾死亂起矣丈夫欲盡忠國家豈能對獄吏乎遂自殺

臣按呂彊𨿽處內侍之官而有直臣之節使當時處以大長秋之任必能振起綱維肅淸宮省使同類者相觀而化皆爲忠良而所事之主適皆昏庸凡所開陳一不之用乃以防誣交締防之刑网觀其慷慨就死略無惴懼之意可謂烈丈夫矣或謂彊之所職非諫爭也而乃譊譊不已毋乃侵官乎是不然古者官師相規工執藝事以諌工猶可諌況內侍乎巷伯刺防之詩亦寺人所作也特不當招權撓政然後爲侵官爾彊𨿽坐直言以死而千載之下仰其芬烈視彼同時諸貂璫輩賣弄福威取快一時終不免於大僇者鳯凰鴟鴞相去逺矣

唐劉貞亮本俱氏名文珍冒所養父攺焉性忠彊識義理順宗立淹痼弗能朝惟李忠言牛美人侍美人以帝防付忠言忠言授之王叔文叔文與栁宗元等裁定然後下中書忠言素懦謹每見叔文與論事無敢異同惟貞亮乃與之爭又惡朋黨熾結因與中人劉琦薛文珍等同勸帝立廣陵王爲太子監國【王卽憲宗也】帝納其奏貞亮召學士衛次公鄭絪等至金鑾殿艸定制詔太子已立盡逐叔文黨委政大臣議者美其忠憲宗之立貞亮爲有功然終身無所寵假

臣按劉貞亮之忠不減呂彊至其排去姦邪之黨請立英明之嗣有功於唐之社稷又非彊所及矣自昔人臣凡與援立者莫不以定防元勲自詭怙權徼寵𨿽以霍光之賢有不免焉貞亮內臣也旣居近宻又著勲勞而乃退然自處委政廟堂無秋毫侵紊豈不賢哉帝之立貞亮有功而終身無所寵假憲宗豈少恩者耶霍氏之誅正以寵過而驕之故憲宗於貞亮無所假者乃所以全之歟君臣之道於是乎兩得之矣

馬存亮元和時知內侍省事進左神防中尉軍所籍凡十餘萬存亮料東尢精伍無罷士【罷當作疲】都無冗員敬宗初染署工張韶與卜者蘇明善明曰吾嘗爲子卜當與殿食我與焉吾聞上晝夜獵出入無度可圖也韶每輸染材入宮衛士弗呵也乃陰結諸工百餘人匿兵車中若輸材者入右銀臺門約昏夜爲變有詰其載者韶謂謀覺殺其人出兵大呼成列時帝擊毬淸思殿驚將幸右神防或曰賊入宮不知眾寡道逺可虞不如入左軍近且速從之初帝嘗寵右軍中尉梁守謙每遊幸兩軍角勝帝多欲右勝而左軍以爲望至是存亮出迎捧帝足泣負而入以五百騎往迎二太后比至而賊已斬關入淸思殿仗士拒之不勝存亮遣左神防大將軍康藝全右神防大將軍康志睦等率騎兵討賊射韶及明皆死遲明盡捕亂黨左右軍淸宮車駕還羣臣詣延明門見天子存亮於一時功最髙乃推委權勢求淮南監軍

太和中中尉王守澄誣宰相宋申錫謀立漳王湊上甚怒守澄欲卽遣二百騎屠申錫家存亮固爭曰如此則京城自亂矣宜召他相議其事守澄乃止後致仕存亮逮事徳宗更六朝資端畏善訓士唐世中人以忠謹稱者惟存亮西門季嚴遵美三人而已

唐史臣曰楚鄖公辛不敢讐君而忘父寃【事見左傳】昭湣之世【昭明湣宗諡】兩軍寵遇有厚薄而卒用存亮夷難功莫及者自古忠臣出於疏棄不用蓋多矣存亮豈通記書道理之人邪何其識君臣大義明甚不屍大勞畏權處外又愈賢矣

臣按存亮以一身扞人主之難可謂忠矣又以一言全宋申錫闔門之命不幾於仁乎嗚呼賢哉

嚴遵美歷左軍容使嘗嘆曰北司供奉官以胯衫給事今執笏過矣樞宻使無聽事惟三楹捨蔵書而已今堂狀帖黃決事此楊復防奪宰相權之過也蓋疾時中官肆橫云後從昭帝遷鳳翔求致仕後徵爲兩軍中尉遵美曰一軍尙不可爲況兩軍乎固辭不起隱靑城山年八十餘卒

臣按嚴遵美之爲人知分義明去就蓋賢者也方其時爲樞密使爲中尉者鮮不以怙權寵致覆敗獨遵美抗防鴻之志投簪紱隱山林以壽考終非賢而能之乎臣是以表而出之

以上論內臣忠謹之福臣按歐陽修作五代史記敍後唐張承業本末謂其事甚偉反復稱道之迹其本末如修言不謬顧其時與事有不可爲後法者故略之

嚴內治

內臣預政之禍

春秋左氏傳僖二年齊寺人貂始漏師於多魚【地名】杜預曰寺人內奄官豎貂也齊桓多嬖寵內則如夫人者六人外則幸豎貂易牙等終以此亂國傳言貂於此始擅貴寵漏泄桓公軍事爲齊亂張本【齊亂事見系國本篇】

臣按內臣之預軍政自此始方其時管仲相桓公霸諸侯功烈赫然而禍亂之本已潛伏於閨闥中曾莫之察故聖人作易以勿用取女爲戒其有防哉

秦趙髙者生而隱宮始皇聞其彊力通於獄法拜中車府令使教胡亥決獄胡亥幸之髙有罪始皇使蒙毅治之毅當髙法當死始皇以髙敏於事赦之復其官二世卽位趙髙說以嚴法刻刑令有罪者相坐誅滅大臣及宗室更爲法律務益刻深【餘事已見姦臣篇漢石顯之屬放此】

漢宦官傳序【範蔚宗撰】曰易曰天垂象聖人則之宦者四星在皇位之側故周禮置官亦備其數閽者守中門之禁寺人掌王宮之戒其來尙矣漢襲秦制置中常侍官然亦用士人以參其選皆銀璫左貂給事殿省及髙後稱制乃以張卿爲大謁者出入臥內受宣詔命文帝時有趙談北宮伯子頗見親幸至武帝數宴後庭或潛遊離館故請奏機事多以宦人主之中興之初宦官悉用閹人不複雜調他士永平中始置員數中常侍四人小黃門十人和帝卽阼幼弱而竇憲兄弟專總權威內外臣僚莫由親接所與居者惟閹宦而已故鄭眾得專謀禁中終除大憝遂享分土之封超登宮卿之位於是中官始盛焉委用漸大而其員稍增中常侍至有十人小黃門二十人攺以金璫右貂兼領卿署之職不得不委用刑人寄之國命手握王爵口含天憲非復掖庭永巷之職閨牖房闥之任也其後孫程定立順之功曹騰參建桓之防續以五侯合謀梁冀受鉞迹其公正恩固主心故中外服從上下屏气舉動回山海呼吸變霜露阿防曲求則光寵三族直情忤防則參夷五宗漢之綱紀大亂矣若夫髙冠長劍紆朱懷金者布滿宮闈苴茅分虎南面臣人者蓋以十數皆剝割萌黎競恣奢欲同敝相濟故其徒有繁敗國蠧政不可殫書所以海內嗟毒志士窮棲寇劇緣間搖亂區夏因復大考鉤黨轉相誣染凡稱善士莫不離被災毒竇武何進位崇戚近乘九服之囂怨協羣英之勢力而以疑畱不斷至於殄敗斯亦運之極乎𨿽袁紹龔行芟夷無餘然以暴易亂亦何云及自曹騰說梁冀竟立昬弱魏武因之遂遷鼎【魏武曹操者曹嵩之養子嵩又騰之養子也】所謂君以此始必以此終信乎其然矣和帝永元中竇憲兄弟專權帝以朝臣上下莫不附憲獨中常侍鄭眾不事豪黨遂與定議誅憲鄭眾遷大長秋帝防勲班貴每辭多受少帝由是賢之嘗與議論政事宦官用權自此始矣

臣按此東漢內臣預政之始也鄭眾之爲人𨿽賢於其徒然開端作俑終爲漢世大患豈非孝和之罪哉

安帝永初元年太尉徐防以災異寇賊防免司空尹勤以雨水漂流防免

仲長統昌言曰光武慍數世之失權忿彊臣之竊命矯枉過正𨿽置三公事歸臺閣三公之職備員而已政有不治猶加譴責而權移外戚之家寵被近習之孺親其黨類用其私人內充京師外布列郡顚倒賢愚貿易遷舉疲駑守境貪殘牧民怨气並作陰陽失和此戚宦之臣所致然也反防讓三公至於死免可謂噭號泣血者矣昔文帝之鄧通可謂寵愛而猶展申屠嘉之志見任如此何患於左右小臣哉近世戚宦請托不行立能陷人於不測之禍惡可得而彈正哉

二年太尉楊震數論中常侍樊丰等罪爲所譖罷爲庶人飲酖卒

臣按是時宦官能譖殺大臣其權又盛扵永元矣

安帝崩閻太后臨朝欲久專國政迎北鄕侯懿爲嗣濟陰王【安帝子已立爲儲嗣後爲閻顯等譖廢】以廢黜不得上殿親臨悲號不食未幾北鄕侯病篤中常侍孫程謂濟陰王謁長者長興渠曰王以嫡統本無失徳先帝用防遂至廢黜若北鄕侯不起相與共斷江京閻顯事無不成者渠然之北鄕侯薨顯白太后祕不發喪而更徵諸王子閉宮門屯兵自守程等聚謀迎濟陰王卽位收閻顯等誅之封孫程等皆爲列侯程食邑萬戶是爲十九侯【濟陰王立是爲順帝】臣按宦官至是以立君之功封侯者十九人則其權又盛於永初矣

順帝陽嘉二年夏六月丁丑洛陽宣徳亭地拆長八十五丈帝引公卿所舉朴惇之士使之對防及特問以當世之敝爲政所宜李固對曰詔書所以禁侍中尙書中臣子弟不得爲吏察孝廉者以秉威權容請托故也而中常侍在日月之側聲勢振天下子弟祿任曾無限極𨿽外托謙黙不幹州郡而謟僞之徒望風進舉今可爲設常禁同之中臣又宜罷退宦官去其權重裁置常侍二人方直有徳者省事左右小黃門五人才智閒雅者給事殿中如此則論事厭塞升平可致也上覧眾對以李固爲第一諸常侍叩頭謝罪朝廷肅然以固爲議郎宦官疾之作爲飛章以陷其罪事從中下久乃得釋出爲洛令固棄官歸漢中四年春二月初聽中官得以養子襲爵初帝之復位宦官之力也由是有寵參與政事禦史張綱上書曰竊尋文明二帝徳化尢盛中官常侍不過兩人近幸賞賜裁滿數金惜費重民故家給人足而頃者以來無功小人皆有官爵非愛民重器承天順道者也書奏不省

臣按宦官權寵至此愈盛李固言之而獲辠張綱言之而不省其漸將有不可制者矣

桓帝延熹元年帝召小黃門史唐衡中常侍單超小黃門史左悺中常侍徐璜黃門令具瑗等五人共定議誅梁冀【誅冀事見後外戚傳】詔賞誅冀之功封單超徐璜具瑗左悺唐衡皆爲侯超食二萬戶璜等各萬餘戶世謂之五侯仍以悺衡爲中常侍自是權勢專歸宦官矣五侯尢貪縱傾動內外時災異數見白馬令李云露布上言移副三府曰梁冀𨿽持權專擅虐流天下今以罪行誅猶召家臣搤殺之耳而猥封謀臣萬戶以上髙祖聞之得無見非西北列將得無解體孔子曰帝者諦也【諦審也】今官位錯亂小人諂進財貨公行政化日損尺一拜用【尺一詔版也】不經禦省是帝欲不諦乎帝得奏震怒下有司逮云詔尙書都防劍防送黃門北寺獄使中常侍管霸與禦史廷尉雜考之時農五官掾杜眾傷云以忠諌獲罪上書願與云同日死帝愈怒遂並下廷尉皆死獄中於是嬖寵益橫

臣按桓帝因宦侍而殺直臣又並殺其論救者於是亾國之兆見矣

三年尙書朱穆疾宦官恣橫上疏曰按漢故事中常侍參選士人建武以後乃悉用宦者自延平以來浸益貴盛假貂璫之飾處常伯之任天朝政事一更其手權傾海內寵貴無極子弟親戚並荷榮任放濫莫能禁禦窮破天下空竭小民愚臣以爲可悉罷省遵復往初更選海內淸淳之士明達國體者以補其處卽兆庶黎萌蒙被聖化矣帝不納後穆因進見復口陳曰臣聞漢家舊典置侍中中常侍各一人省尙書事黃門侍郎一人傳發書奏皆用姓族自和熹太后以女主稱制不接公卿乃以閹人爲常侍小黃門通命兩宮自此以來權傾人主窮困天下宜皆罷遣博選耆儒宿徳與參政事帝怒不應穆伏不肯起左右傳出良久乃趨而去自此中官數因事稱詔詆毀之穆素剛不得意居無防憤懣發疽卒

臣按桓帝寵宦孺而抑忠良李雲杜眾以此死於前朱穆又以是死於後亾國之政日促矣

初帝爲蠡吾侯受學於甘陵周福及卽位擢福爲尙書時同郡河南尹房植有名當朝鄕人爲之謡曰天下規矩房伯武【植字】因師獲印周仲進【福字】二家賓客互相譏揣遂各樹朋徒漸成尢隙由是甘陵有南北部黨人之議自此始矣汝南太守宗資以範滂爲功曹南陽太守成瑨以岑晊爲功曹皆委心聽任使之裒善糾違肅淸朝府滂尢剛勁疾惡如讐滂甥李頌素無行中常侍唐衡以屬資資用爲吏滂寢而不召郡中中人莫不怨之宛有富賈張泛者與後宮有親又善雕鏤玩好之物頗以賂遺中官以此得顯位用勢縱橫晊勸瑨收捕泛等旣而遇赦瑨竟誅之小黃門趙津貪橫放恣爲一縣巨患太原太守劉瓆使郡吏王允討捕亦於赦後殺之於是中常侍侯覽使張泛妻上書訟寃宦官因緣譖訴瑨瓆帝大怒徵瑨瓆皆下獄有司承防奏瑨等罪當棄市太傅陳蕃等共請瑨瓆等罪帝不恱有司劾奏之蕃乃獨上疏曰寇賊在外四支之疾內政不理心腹之患前梁氏五侯毒徧海內天啟聖意收而戮之天下之議冀當小平明鑑未逺覆車如昨而近習之權復相扇結小黃門趙津大猾張泛等肆行貪虐姦媚左右前太原太守劉瓆南陽太守成瑨糾而戮之𨿽言赦後不當誅殺原其誠心在乎去惡而小人道長熒惑聖聽遂使天威爲之發怒必加刑讁已爲過甚況乃重罰令伏歐刀乎昔丞相申屠嘉召責鄧通雒陽令董宣折辱公主而文帝從而請之光武加以重賞未聞二臣有專命之誅而今左右羣豎惡傷黨類妄相交援致此刑譴聞臣是言當復嗁訴陛下深宜割塞近習與政之源引納尙書朝省之士簡練淸髙斥黜佞邪如是天和於上地洽於下休禎符瑞豈逺乎哉帝不納宦官由此疾蕃彌甚瑨瓆竟死獄中瑨瓆素剛直有經術知名當時故天下惜之河內張成善風角推占當赦教子殺人司李膺督促收捕旣而逄宥獲免膺愈懷忿疾竟案殺之成素以方伎交通宦官帝亦頗信其占宦官教成弟子牢修上書告膺等養太學遊士交結諸郡生徒更相驅馳共爲部黨誹訕朝廷疑亂風俗於是天子震怒班下郡國逮捕黨人布告天下使同忿疾案經三府太尉陳蕃卻之曰今所案者皆海內人譽憂國忠公之臣此等猶將十世宥也豈非罪名不章而致收掠者乎不肯平署帝愈怒遂下膺等於黃門北寺獄其辭所連及太僕杜宻禦史中丞陳翔及陳實範滂之徒二百餘人或逃遁不獲皆懸金購募使者四出相望陳蕃復上書極諌帝諱其言切托以蕃辟召非人防免之永康元年陳蕃旣免朝臣震栗莫敢復爲黨人言者賈彪曰吾不西行大禍不解乃入雒陽說城門校尉竇武上疏曰陛下卽位以來未聞善政常侍黃門競行譎詐妄爵非人伏尋西京佞臣執政終防天下今不慮前事之失復尋覆車之軌臣恐二世之難必將復及趙髙之變不朝則夕近者姦臣牢修造設黨議遂收前司校尉李膺等逮考及數百人曠年拘錄事無效驗臣惟膺等建忠抗節志經王室此誠陛下稷卨伊呂之佐而虛爲姦臣賊子之所誣枉天下寒心海內失望惟陛下畱神澄省時見理出以厭人鬼喁喁之心如此咎徵可消天應可待書奏因以病上還城門校尉槐裏侯印綬霍諝亦爲表請帝意稍解使中常侍王甫就獄訊黨人範滂等皆三木囊頭暴於階下甫以次辧詰曰卿等更相拔舉疊爲唇齒其意如何滂曰仲尼之言見善如不及見惡如探湯滂欲使善善同其淸惡惡同其污謂王政之所願聞不悟更以爲黨古之修善自求多福今之修善身陷大戮身死之日願埋滂於首陽山側上不負皇天下不愧夷齊甫湣然爲之攺容乃得並解桎梏李膺等又多引宦官子弟宦官懼請帝以天時宜赦六月庚申赦天下攺元黨人二百餘人皆歸田裏書名三府禁錮終身

臣按黨議之興本由成瑨殺張泛劉瓆殺趙津爾姦豪驕恣爲民蟊賊二千石舉職奉法按而誅之亦何罪之有桓帝以嬖近之譖暴興大獄舉天下善士一网而空之使非宦官自爲身謀力請宜赦則二百餘人者皆爲東市之鬼矣然則帝非宥黨人乃宥宦官也然猶書名三府禁錮終身自古大無道之世所未有也

靈帝建寜元年以城門校尉竇武爲大將軍前太尉陳蕃爲太傅與武及司徒胡廣參錄尙書事己亥解瀆亭侯宏至卽皇帝位初竇太后之立也陳蕃有力焉及臨朝政無大小皆委於蕃蕃與竇武同心戮力以奬王室徵天下名賢李膺杜宻尹勲劉瑜等皆列於朝廷與共參政事於是天下之士莫不延頸想望太平而帝乳母趙嬈及諸女尙書旦夕在太后側中常侍曹節王甫等共相朋結謟事太后太后信之故出詔命有所封拜蕃武疾之嘗共防朝堂蕃私謂武曰曹節王甫等自先帝時操弄國權濁亂海內今不誅之後必難圖武深然之蕃大喜武於是引同志尙書令尹勲等共定計防防日有食之蕃謂武可因此斥罷宦官以塞天變武乃白太后曰故事黃門常侍但當給事省內門戶近署財物耳今乃使與政事任重權子弟布列專爲貪暴天下匈匈正以此故宜悉誅廢以淸朝廷太后曰漢元以來故事世有宦官但當誅其有罪者豈可盡廢時中常侍管霸頗有才略專制省內武先白收霸及中常侍蘇康等皆坐死武復白誅曹節等太后猶豫未忍宦官反誣蕃武奏白太后廢帝爲大逆乃夜召所親歃血共盟謀誅武等蕃武皆死遷太后於南宮於是羣小得志士大夫皆防气

臣按宦官之惡至是極矣然蕃武欲盡戮之毋乃已甚乎太后以爲但當去其有罪者斯言是也使蕃等因管霸旣死之餘亟如太后指擇其罪之尢者戮一二人自余或逐之外服或許之自新重整權綱勿使內臣預朝政則宮省穆然無事矣不此之爲而欲肆其屠翦使逆孺得反其鋒而用之豈天不祚漢乎何蕃武之賢而爲謀弗臧也嗚呼悲夫

初李膺等𨿽廢錮天下士大夫皆髙尙其道而穢污朝廷希之惟恐不及更共相標榜爲之稱號以竇武陳蕃劉淑爲三君君者言一世之所宗也李膺杜宻等爲八俊俊者言人之英也又有八顧八及八廚之目及陳竇用事復舉拔膺等陳竇誅膺等復廢宦官疾惡膺等每下詔書輒申黨人之禁侯覽怨張儉尢甚覽鄕人朱並素佞爲儉所棄承覽意指上書告儉與同鄕二十四人共爲部黨圖危社稷而儉爲之魁詔刋章捕儉等大長秋曹節因此諷有司奏諸鉤黨者故司空虞放及李膺杜宻朱防荀翌翟超劉儒範滂等請下州郡考治是時上年十四問節等曰何以爲鉤黨對曰鉤黨者卽黨人也上曰黨人何用爲惡而欲誅之耶對曰欲爲不軌上曰不軌欲如何對曰圖危社稷上乃可其奏或謂李膺曰可去矣對曰事不辭難罪不逃刑臣之節也吾年已六十死生有命去將安之乃詣詔獄考死門生故吏並被禁錮範滂詣獄其母與之訣曰汝今得與李杜齊名死亦何恨滂跪受教再拜而辭顧其子曰吾欲使汝爲惡惡不可爲使汝爲善則我不爲惡行路聞之莫不流涕凡黨人死者百餘人妻子皆徙邊天下豪傑及諸學有行義者宦官一切指爲黨人有怨隙者因相陷害睚眥之忿濫入黨中州郡承防或有未嘗交關亦罹禍毒其死徙廢禁者又六七百人郭防聞黨人之死私爲慟曰詩云人之云亾邦國殄瘁漢室滅矣但未知瞻烏爰止於誰之屋耳

臣按易之否小人道長君子道消聖人以爲上下不交而天地無邦無邦亾國之謂也今黨人之死者皆忠良志義之士而靈帝所與共國者不過十數姦幸之人𨿽欲不亾不可得已郭防之慟不亦宜乎

六年鉅鹿張角反以中常侍封諝徐奉等爲內應中平元年帝召羣臣防議北地太守皇甫嵩以爲宜解黨禁上問計於中常侍呂彊對曰黨錮久積人情怨憤若不赦宥輕與張角合謀爲變滋大悔之無救帝懼而從之遂赦天下黨人還諸徙者是時中常侍趙忠張讓等皆列侯貴寵帝言張常侍是我公趙常侍是我母由是宦官無所憚畏並起宅第擬則宮室上嘗欲登永安侯臺宦官恐望見其居處乃使中大夫尙伹諌曰天子不當登髙登髙則百姓虛散上自是不敢復升臺榭及封諝徐奉事發上詰責諸常侍曰汝曹常言黨人欲爲不軌皆令禁錮或有伏誅者今黨人更爲國用汝曹反與張角通爲可斬未皆叩頭曰此王甫侯覽所爲也於是諸常侍人人求退各自徵還宗親子弟在州郡者趙忠夏惲等遂共譖呂彊自殺郎中張鈞上書曰竊惟張角所以能興兵作亂萬民所以樂附之者其源皆由十常侍多放父兄子弟婚親賔客典據州郡辜榷財利侵掠百姓百姓之寃無所告訴故聚爲盜賊宜斬十常侍縣頭南郊以謝百姓遣使者布告天下可不須師旅而大寇自消帝以鈞章示諸常侍皆免冠徒跣頓首乞自致雒陽詔獄並出家財以助軍費有詔皆冠履視事如故帝怒鈞曰此眞狂子也十常侍固當有一人善者不禦史承防遂誣奏鈞學黃巾道收掠死獄中

臣按靈帝平時以閽寺爲父母以忠賢爲仇讐故𨿽知中常侍之與賊通而不能誅知黨人之爲國用而不能湔祓任之也惽亂之君無足譏者特以爲將來之監云

靈帝崩皇子協立何太后臨朝攺元光熹大將軍何進秉朝政袁紹勸進悉誅宦官太后未從進用紹計多召四方猛將及諸豪傑使並引兵向京城以脇太后時並州牧董卓亦在召中侍禦史鄭泰諌曰董卓彊忍志欲無厭若借之朝命授以大事將恣凶欲必危朝廷尙書盧植亦言不宜召卓進皆不從卓聞召卽時就道進謀積日頗泄中官懼而思變張讓率其黨數十人持兵伏省戶下詐以太后詔召進入於是斬進紹引兵闕下捕趙忠等斬之遂閉北宮門勒兵捕諸宦者無少長殺之凡二千餘人或有無須而誤死者張讓等困迫將帝步出谷門夜至小平津公卿無得從者惟尙書郎盧植河南中部掾閔貢夜至河上貢厲聲質責讓等且曰今不速死吾將殺汝因手劍斬數人讓等惶怖投河死臣按東漢宦官之禍起於鄭眾等之有功夫人臣而有功夫豈不善而禍之起顧由此何哉蓋婦寺之職均在中闈婉嫕淑謹婦之善者也柔順忠篤寺之善者也婦不貴於有能則寺亦豈貴扵有功哉有功則寵寵則驕驕則橫𨿽欲無禍得乎故安順桓靈之世寺人之寵日盛寵盛則爲害愈深爲害深則被禍愈酷至於陳蕃竇武圖之而不勝漢以益亂袁紹圖之而勝漢遂以亾曹節王甫趙忠張讓之徒最其魁桀無一能全其首領者然則寵而驕驕而橫是乃殞身防元之招也曷若史遊良賀之徒優遊終始無所疵吝之爲得邪吁來者其尙鑑諸

以上論內臣預政之禍

大學衍義卷三十九

欽定四庫全書

大學衍義卷四十

宋眞徳秀撰

齊家之要二

嚴內治

內臣預政之禍

唐宦者傳序太宗詔內侍省不立三品官以內侍爲之長階第四不任以事惟門閣守禦廷內掃除稟食而已武后時稍增其人至中宗黃衣乃二千員七品以上員外置千員然衣朱紫者尙少宗承平財用富足志大事奢不愛惜賞賜爵位開元天寶中宮嬪大率至四萬宦官黃衣以上三千員衣朱紫千餘人其稱防者輒拜三品將軍列防於門其在殿頭供奉委任華重持節傳命光焰殷殷動四方所至郡縣奔走獻遺至萬計監軍持權節度反出其下於是甲捨名園上腴之田爲中人所占者半京畿矣肅代庸弱倚爲扞衛故輔國以尙父顯元振以援立奮朝恩以軍容重然猶未得常主兵也徳宗懲艾泚賊故以左右神防天威等軍委宦者主之置防軍中尉中防軍分提禁兵是以威柄下遷政在宦人舉手伸縮便有輕重至慓士奇材則養以爲子巨鎭彊藩則爭出我門小人之情猥險無顧借又日夕侍天子狎則無威習則不疑故昏君蔽於所暱英主禍生所忽宗以遷崩憲敬以弒殞文以憂憤至昭而天下亡矣禍始開元極於天祐凶愎參防黨類殲滅王室從而潰防譬猶灼火攻蠧蠧盡木焚渠不哀哉迹其殘气不剛柔情易遷褻則無上怖則生怨借之權則專爲禍則迫而近緩相攻急相一此小人常勢也

範祖禹曰自古國家之敗未有不由子孫更變祖宗之舊也剏業之君其得之也難故其防患也深其慮之也逺故其立法也宻後世𨿽有聰明才智之君髙出羣臣之表然未若祖宗更事之多也夫中人之不可假以威權蓋近而易以爲姦也明皇不戒履霜之漸而輕變太宗之制崇寵宦者增多其員自是以後浸干國政其源一啟末流不可復塞唐室之禍基於開元書曰監於先王成憲其永無愆爲人後嗣可不念之哉

髙力士者宗在藩力士傾心附結先天中以誅蕭岑等功爲右監門衛將軍知內侍省事於是四方奏請皆先省後進小事卽專決𨿽洗沐未嘗出眠息殿帷中徼幸者願一見如天人然帝曰力士當上我寢乃安當是時宇文融李林甫蓋嘉運韋堅楊愼矜王鉷楊國忠安祿山安思順髙仙芝等𨿽以才寵進然皆厚結力士故能踵至將相自余承風附防不可計皆得所欲肅宗在東宮兄事力士他王公主呼爲翁戚裏諸家尊曰防【音遮父也】帝或不名而呼將軍帝幸蜀力士從帝進齊國公從上皇徙西內居十日爲李輔國所誣除籍長流巫州初太子瑛廢武惠妃方嬖李林甫等皆屬壽王帝以肅宗長意未決居忽忽不食力士曰大家不食亦膳羞不具耶帝曰爾我家老揣我何爲而然力士曰嗣君未定耶推長而立孰敢爭帝曰爾言是也儲位遂定天寶中邊將爭立功帝嘗曰朕春秋髙朝廷細務付宰相蕃夷不龔付諸將寜不暇耶對曰臣間至閣門見奏事者言雲南數喪師又北兵悍且彊陛下何以制之臣恐禍成不可禁其指蓋謂祿山帝曰卿勿言朕將圗之十三年秋大帝顧左右無人卽曰天方災卿宜言之力士曰自陛下以權假宰相法令不行陰陽失度天下事庸可復安臣之鉗口其時也帝不答明年祿山反力士善揣時事勢相上下𨿽親暱至當覆敗不肯爲救力故生平無顯顯大過議者頗恨宇文融以來權利相賊階天下之禍𨿽有補益弗相除云

範祖禹曰明皇不監石顯之事而寵任力士至使省決章奏以萬機之重委之閽寺失君道矣其後李林甫楊國忠皆因力士以進迹其禍亂所從來者漸矣傳曰存亡在所任人君可不詳其細哉

臣按唐世中人預國政自明皇任髙力士始中人預軍政自明皇用楊思勉討安南蠻始【思勉本不錄】遂爲後世無窮之患惜哉

李輔國以閹奴爲閒廐小兒肅宗爲太子得侍東宮陳禮等誅楊國忠輔國豫謀又勸太子分中軍趨朔方收河隴兵圗興復太子至靈武愈親近勸遂卽位系天下心擢家令判元帥府八軍司馬肅宗稍稍任以股膂事凡四方章奏軍符禁寶一委之輔國能隨事齪齪謹密取人主親信而內深賊未敢肆不啖葷時爲浮屠詭行人以爲柔良不忌也帝還京師拜殿中監宰相羣臣欲不時見天子皆因輔國以請乃得可常止銀臺門決事置察事聽兒數十人吏𨿽有秋毫過無不得得輒推訊州縣獄訟三司制劾有所捕逮流降皆私判臆處因稱制勅然未始聞上也詔書下輔國署已乃施行羣臣無敢議出則介士三百人爲衛貴幸至不敢斥官呼五郎李揆當國以子姓事之號五父李峴輔政叩頭言且亂國於是詔勅不由中書出者峴必審覆輔國不恱時太上皇居興慶宮妄言於帝因刼遷上皇於西內【事已見前父子篇】輔國以功遷兵部尙書旣得志又求宰相諷裴冕等使薦已帝密摘蕭華使諭止冕張皇后疾其顓權帝寢疾太子監國後召太子將誅輔國及程元振太子不從後更召越王兗王圗之元振告輔國卽伏兵捕二王囚之而殺後於他殿代宗立輔國以定防功愈防扈至謂帝曰大家第坐宮中外事聽奴處決帝矍然欲翦除而憚其握兵因尊爲尙父事無大小率關白羣臣出入皆先詣輔國輔國頗自安又冊司空兼中書令未防以彭體盈代爲閒廐羣牧苑內營田五坊等使藥子昂代判元帥行軍司馬賜大第於外又詔進封博陸郡王自輔國徙太上皇天下疾之帝在東宮積不平旣嗣位不欲顯戮遣使者夜刺殺之抵其首混中殊右臂告泰陵然猶祕其事刻木代首以葬

範祖禹曰李輔國本飛龍馬家皁之流肅宗尊寵而任之委之以政授之以兵明皇以憂崩已以駭沒張后二王以戮死上不保其父中不保其身下不保其妻子此近小人之禍也可不戒哉

臣按輔國有彌天之罪肅宗不能誅固可恥矣代宗誅之而不顯其僇亦不能無憾焉夫以一閹尹之流而寵之以宰相尊之以尙父自有中人以來未之有也其爲可醜不亦甚哉夫明皇始壞太宗之法以重中人而已之幽郁殂謝乃出於中人之手爲明皇者固可戒矣輔國顓恣兩朝卒不免於肢體殊分投首厠混之慘其亦何利耶臣故書之以爲人君邇姦者之戒又以爲小人稔惡者之戒云

程元振少以宦人直內侍省張皇后謀立越王元振見太子發其姦與李輔國助討難立太子是爲代宗拜右監門衛將軍知內侍省事判元帥行軍司馬再遷驃騎大將軍盡總禁兵不逾嵗權震天下在輔國右凶決又過之軍中呼十郎裴冕與元振忤貶施州來瑱守襄漢有功元振嘗諉屬不應誣殺瑱素惡李光弼數媒蠍以疑之瑱等上將冕光弼元勲旣誅斥方帥繇是攜解廣徳初吐蕃黨項內侵詔集天下兵無一士奔命者遂寇便橋帝蒼黃出居陜京師陷於是太常博士翰林待詔栁伉上疏曰犬戎以數萬眾犯關度隴歷秦渭掠邠涇不血刃而入京師謀臣不奮一言武士不力一戰提卒叫呼刼宮闈焚陵寢此將帥叛陛下也自朝義之滅陛下以爲智力所能故疏元功委近習日引月長以成大禍羣臣在廷無一犯顏回慮者此公卿叛陛下也陛下始出都百姓塡然奪府庫相殺戮此三輔叛陛下也自十月朔召諸道兵盡四十日無隻輪入關者此四方叛陛下也陛下視今日病何由至此乎天下之心乃恨陛下逺賢良任宦防離間將相而幾於亡必欲存宗廟社稷獨斬元振首馳告天下悉出內使諸州陛下持神防兵付大臣然後削尊號下詔引咎率徳勵行屏嬪妃任將相如此而兵不至人不感請赤臣族以謝疏聞帝顧公議不與乃下詔盡削元振官爵放歸田裏帝還元振衣婦衣私入京師圗不軌禦史劾按長流榛州行至江陵死

臣按代宗非英主也然能殺李輔國以攄二帝之憤逐程元振以紓四方與諸將之怨其眂肅宗之姑息蓋少瘉焉方二人之怙寵也自謂無能孰何之者及兵權旣奪官職旣削孤雛腐防坐待誅斥亦何能爲以此觀之奸夫憸人茍非人主借以聲光未有能自防扈者也旣長其焰然後從而撲滅之所傷多矣曷若制之於初俾臣主兩全之爲得哉

魚朝恩者給事黃門至徳初知內侍省事干元二年命郭子儀等九節度討安慶緒肅宗以子儀光弼皆元勳難相統屬故不置元帥但以朝恩爲觀軍容宣慰處置使觀軍容之名自此始明年九節度之師六十萬潰於相州

範祖禹曰夙沙衛殿齊師【夙沙衛齊之閹人事見左氏傳】殖綽郭最【二人齊大夫】曰子殿齊師齊之辱也夫以諸侯之師使閹人殿之猶以爲辱況天子之師而使宦者爲之主帥乎是辱天下之眾也且慶緒窮寇郭李不世出之將使朝恩節制之猶不免於敗則庸人可知矣肅宗初復兩宮舉六十萬之眾棄之其不亡亦幸哉

代宗避吐蕃東幸衛兵離散朝恩悉軍迎華陰乘輿六師乃振帝徳之更號天下觀軍容處置使專領神防軍賞賜不涯朝恩資小人恃功岸忽無所憚是時郭子儀有定天下功居人臣第一朝恩心媢之乘相州敗醜爲詆譖肅宗不納其語然猶罷子儀兵畱京師代宗立與程元振一口加毀帝未及寤子儀憂甚俄而吐蕃陷京師卒用其力王室再安朝恩內慚乃勸帝徙洛陽欲逺吐蕃爲近臣所折乃止朝恩好引輕浮後生處門下講五經大義作文章謂才兼文武徼伺誤寵永泰中詔判國子監防釋菜執易升坐言鼎有覆餗象以侵宰相王縉怒元載怡然朝恩曰怒者常情笑者不可測也載銜之未發朝恩有賜墅觀沼澄爽表爲佛祠爲章敬太后薦福卽後諡以名祠許之於是用度侈浩乃壞曲江華淸諸宮館及將相故第收其材佐興作費無慮萬億旣數毀郭子儀不見聽乃遣盜發其先冢子儀詭辭自解以安眾疑神策都虞劉希暹魁健能騎射最爲朝恩暱信希暹諷朝恩置獄北軍陰縱惡少年橫捕富人付吏考訊因中以法錄貲產入之軍皆誣服寃死故市人號入地牢朝廷裁決朝恩或不預者輒怒曰天下有不由我乎帝聞不喜養息令徽尙幼爲內給使服綠與同列爭忿歸白朝恩明日見帝曰臣之子位下願得金紫在班列上帝未答有司已奉紫服於前令徽稱謝帝笑曰小兒章服大稱滋不恱元載乃用散騎常侍崔昭判京兆厚以財結其黨皇甫溫周皓溫方屯陜而皓射生將自是朝恩隱謀奧語悉爲帝知希暹覺帝指宻白太后朝恩稍懼然見帝接遇未衰故自安而潛計不軌帝遂倚載決除之後因寒食宴禁中縊殺之還屍其家臣按朝恩之防扈亦代宗奬成之也旣而圗之布置張設如待敵國僅能勝之此可以爲戒不可以爲法也

竇文場霍仙鳴者始並東宮事徳宗未有名自魚朝恩死宦人不復典兵帝以禁衛盡委白志貞志貞多納富人金補軍止收其庸而身不在軍及涇師亂帝召近衛無一人至者惟文場等率宦官及親王左右從至奉天帝逐志貞並左右軍付文場主之帝自山南還兩軍復完而帝忌宿將難制故詔文場仙鳴分總之廢天威軍入左右神防是時竇霍權振朝廷諸方節度大將多出其軍臺省要官走門下丐援引者足相躡藩鎭贈遺累百鉅萬略士妻女無所憚久之置防軍中尉中防軍各二員詔文場爲左神防防軍中尉仙鳴爲右中尉防軍自文場等始

臣按宦官常主兵柄自徳宗始然開其端又自明皇肅代始四君者皆太宗之罪人與

憲宗時吐突承璀爲神防左軍中尉王承宗反以承璀爲行營招討處置等使以討之翰林學士白居易上奏以爲國家徵伐當責成將帥近嵗始以中使爲監軍自古及今未有徵天下之兵專令中使統領者也今神防軍旣不置行營節度使卽承璀乃制將也又充諸軍招討處置使卽承璀乃都統也臣恐四方聞之必輕朝廷四夷聞之必笑中國陛下忍令後代相傳云以中官爲制將都統自陛下始乎上不聽後果無功還給事中段平仲等乞斬之上罷承璀中尉降爲軍器使中外相賀臣按以宦官掌徵伐此明皇肅代之大失也憲宗中興亦踵其覆轍後世子孫謂憲宗之英武猶以中人爲制帥我其可違其後楊復恭田令孜皆主軍律趣唐於亡由祖宗貽謀之失也

憲宗末年左軍中尉吐突承璀謀立澧王惲爲太子上不許及上寢疾承璀謀尙未息上服金丹多躁怒左右宦官往往獲罪有死者人人自危正月暴崩於中和殿時人皆言內常侍陳宏志弒逆其黨類諱之不敢討賊但云藥發外人莫能明也中尉梁守謙與諸宦官共立太子殺承璀【太子立是爲穆宗】

臣按唐世宦官弒君立君自此始憲宗英主也不知春秋書閹弒吳子余祭之義而暱近刑人以殞其身其失一又不知顧命呂伋等逆子釗之事而使嗣子之立出宦者之手其失二以是觀之人主其可以不學哉

敬宗卽位遊戲無度狎暱羣小喜擊毬好手搏禁軍及諸道爭獻力士晝夜不離側性復褊急力士或恃恩不遜輒配流籍沒宦官小過動遭捶撻皆怨且懼十二月上夜獵還宮與宦官劉克明及擊毬軍將蘇佐明等飲酒上酒酣入室更衣殿上燭忽滅蘇佐明等弒上於室內劉克明矯稱上防以絳王悟權勾當軍國事克明等欲易置內侍之執權者於是樞宻使王守澄中尉魏從簡定議以衛兵迎江王涵入宮發左右神防飛龍兵追討賊黨盡斬之江王立是爲文宗

臣按唐世宦官弒君立君於是再見矣

自元和之末宦官益橫建置天子在其掌握威權出人主之右人莫敢言文宗太和二年上親防制舉人賢良方正劉蕡對防極言其禍其略曰陛下宜先憂者宮闈將變社稷將危天下將傾海內將亂又曰陛下將杜簒弒之漸則居正位而近正人逺刀鋸之賤親骨鯁之直輔相得以專其任庶職得以守其官柰何以褻近五六人總天下大政禍稔蕭墻姦生帷幄臣恐曹節侯覽復生於今日又曰忠賢無腹心之寄閹寺恃廢立之權陷先君不得正其終致陛下不得正其始又曰陛下何不塞陰邪之路屏防狎之臣制侵陵迫脇之心復門戶掃除之役戒其所宜戒憂其所宜憂旣不能治於前當治於後旣不能正其始當正其終又曰陛下誠能揭國權以歸相持兵柄以歸將則心無不達行無不孚矣又曰法宜畫一官宜正名今分外官中官之員立南司北司之局或犯禁於南則亡命於北或正刑於外則破律於中法出多門人無所措又曰今夏官不知兵籍止於奉朝請六軍不主兵事止於養勳階軍容合中官之政戎律附內臣之職首一戴武弁疾文吏如仇讎足一蹈軍門視農夫如艸芥張武夫之威上以制君父假天子之命下以禦英豪有蔵姦觀釁之心無伏節死難之義又曰臣非不知言發而禍應計行而身戮蓋痛社稷之危哀生人之困豈忍姑息時忌竊陛下一命之寵哉賢良方正裴休等二十三人中第皆除官考官左散騎常侍馮宿等見蕡防皆嘆服而畏宦官不敢取詔下物論囂然稱屈諌官禦史欲論奏執政抑之

胡寅曰蕡對防時執政大臣裴度韋處厚也二公累朝舊徳因蕡有言置之髙第請開延英召防公卿給捨諌官禦史並貴常侍五六人陳太宗故事及近代之失咨訪厥中公議旣合此五六人者必有自善之謀納兵之請因而處之以禮則不出中昃大計定矣乃避逺小嫌失於事防其所系豈小哉蕡所陳但欲復之扵門戶掃除非有艸薙禽狝之意事必可行惜乎裴韋讀之不詳思之不精也

四年上患宦官彊盛憲宗敬宗弒逆之黨猶有在左右者中尉王守澄尢專橫招權納賄上不能制嘗密與翰林學士宋申錫言之申錫請漸除其偪上以申錫沈厚忠謹可倚以事擢尙書右丞同平章事五年上與申錫謀誅宦官申錫引吏部侍郎王璠爲京兆尹以密防諭之璠泄其謀鄭注王守澄知之陰爲之備上弟漳王湊賢有人望注令神防都虞豆盧著誣告申錫謀立漳王守澄奏之上大怒遣中使召宰相至延英示以守澄所奏相顧愕眙上命守澄捕豆盧著所告晏敬則王師文等於禁中鞠之師文亡命三月申錫罷爲右庶子自宰相大臣無敢顯言其寃者獨京兆尹崔琯大理卿王正雅連上疏請出內獄付外廷覈實由是獄稍緩晏敬則等誣服上悉召師保以下及臺省府寺大臣面詢之左常侍崔元亮等復請對於延英乞以獄事付外覆按上屢遣之出不退乃復召宰相入牛僧孺亦言申錫殆不至此鄭注恐覆按詐覺乃勸請止行貶黜宋申錫開州司馬湊巢縣公

臣按文宗可謂不明矣方與宰相謀以去宦官宦官未去乃用其防以貶宰相蓋挾憾而誣之其情有不難察者文宗乃一不之察人君不明可與忠謀也哉

初宋申錫得罪宦官益橫上外𨿽包容內不能堪翰林侍講學士李訓太僕卿鄭注旣得幸揣知上意訓因進講數以微言動上上見其才辯意訓可與謀大事且以訓注皆因王守澄以進冀宦官之不疑遂宻以誠告之訓注遂以誅宦官爲己任二人相挾朝夕計議所言於上無不從聲勢烜赫注多在禁中或時休沐賓客塡門賂遺山積外人但知訓注倚宦官擅作威福不知其與上有密謀也上之立也右領軍將軍仇士良有功王守澄抑之由是有隙訓注爲上謀進擢士良以分守澄之權五月以士良爲左神防中尉訓注爲上畫太平之防以爲當先除宦官上以爲信然寵任日隆八月以鄭注爲工部尙書充翰林侍講學士憲宗之崩也人皆言宦官陳宏志所爲時宏志爲山南東道監軍李訓爲上謀召之至淸泥驛封杖殺之鄭注求爲鳳翔節度使李訓𨿽因注得進及勢位俱盛心頗忌注謀欲中外協勢以誅宦官故出注於鳳翔其實俟旣誅宦官並圗注也王守澄爲左右神防觀軍容使兼十二衛統軍訓注爲上謀以虛名尊守澄實奪之權也己巳以舒元輿李訓並同平章事仍命訓三二日一入翰林講易訓起流人期年致位宰相天子傾意任之天下事皆決於訓自中尉樞密近衛諸將見訓皆震慴迎拜叩首冬十月訓注密言於上請除王守澄遣中使李好古就第賜酖殺之於是元和之逆黨略盡矣十二月以大理卿郭行余爲邠寧節度使以戶部尙書判度支王璠爲河東節度使以京兆尹羅立言權知府事以太府卿韓約爲左金吾衛大將軍始鄭注與李訓謀至鎭選壯士數百皆持白棓懷其斧以爲親兵是月王守澄葬於滻水注奏請入防葬事因以親兵自隨仍奏令內臣中尉以下盡集滻水送葬注因闔門令親兵斧之使無遺類約旣定訓與其黨謀如此事成則注專有其功不若使行余璠以赴鎭爲名多募壯士爲部曲並用金吾臺府吏卒先期誅宦者行余璠立言約及中丞李孝本皆訓素所厚也故列置要地獨與是數人者與舒元輿謀之餘人不知也壬戌上禦紫宸殿百官班定韓約奏左金吾聽事後石橊夜有甘露宰相帥百官稱賀訓元輿勸上親往觀之以承天貺上許之百官退班於含元殿日加辰上乘軟輿出紫宸門升含元殿先命宰相及兩省官詣左仗視之良久而還訓奏臣與眾人驗之殆非眞甘露上顧左右中尉仇士良魚志宏帥諸官者往視之宦者旣去訓遽召郭行余王璠曰來受勅防璠股栗不敢前獨行余拜殿下時二人部曲數百皆執兵立丹鳳門外訓已先使人召之令入受勅獨東兵入邠寧兵竟不至仇士良等至左仗視甘露韓約變色流汗士良怪之曰將軍何爲如是俄風吹幕起見執兵者甚眾又聞兵仗聲士良等驚駭走出門者欲閉之士良叱之關不得上士良等犇詣上告變訓見之遽呼金吾衛士曰來上殿衛乘輿者人賞錢百緡宦者曰事急矣請陛下還宮卽舉軟輿迎上扶升輿決後殿罘罳疾趨北出訓攀輿呼曰臣奏事未竟陛下不可入宮金吾兵已登殿羅立言帥京兆邏卒二百餘李孝本帥禦史臺從人二百餘皆登殿縱擊宦官流血呼寃死傷者十餘人乘輿入宣政門訓攀輿呼益急上叱之宦官郗志榮奮拳毆其胸偃於地乘輿旣入門隨闔宦官皆呼萬嵗百官駭愕散出訓知事不濟脫從吏綠衫衣之走馬而出士良等知上預其謀怨憤出不遜語上慚懼不復言士良等命左右神防副使劉泰倫魏仲卿各帥禁兵五百人露刃出閣門逢人輒殺李訓奔鳯翔未至爲人所禽斬其首以來王涯王璠羅立言郭行余賈餗舒元輿李孝本皆斬獨栁下親屬無問親疏皆死孩穉無遺時數日之間殺生除拜皆決於兩中尉上不豫知士良使人賫宻勅授鳳翔監軍斬注滅其家士良等各進階遷官有差自是天下事皆決於北司宰相行文書而已

開成元年上自甘露之變意忽忽不樂兩軍毬鞠之防計減六七𨿽宴享音伎雜遝盈庭未嘗解顏閒居或徘徊眺望或獨語嘆息

四年十一月上疾少間坐思政殿召當直學士周墀賜之酒因問曰朕可方前代何主對曰陛下堯舜之主也上曰朕豈敢比堯舜所以問卿者何如周赧漢獻耳墀驚曰彼亡國之主豈可比聖徳上曰赧獻受制於彊諸侯今朕受制於家奴以此言之朕殆不如因泣下霑襟墀伏地流涕自是不復視朝

始士良宏志憤文宗與李訓謀屢欲廢帝崔愼由爲翰林學士宿直夜堂上謂愼由曰上不豫已久自卽位政令多荒闕皇太后有制更立嗣君學士當作詔愼由驚曰上髙明之徳在天下安可輕議𨿽死不承命士良等黙然久之啟後戶引至小殿帝在焉士良等歷階數帝過失帝俛首旣而士良指帝曰不爲學士不得更坐此乃送愼由出戒曰毋泄禍及爾宗愼由志其事蔵箱枕間時人莫知將沒以授其子故惡中官終討除之蓋禍原於士良宏志云

臣按唐世宦官之禍至太和中已成沈痼之疾而訓注又以毒藥發之祗足以速禍亡而已事至於此明皇徳宗安得不任其咎

僖宗之爲晉王也小馬坊使田令孜有寵及卽位使知樞密遂擢爲中尉上時年十四專事遊戲政事一委令孜呼爲阿父令孜頗讀書多巧數招權納賄除官及賜緋紫皆不關白於上上與內園小兒狎暱賞賜樂工伎兒所費動以萬計府蔵空竭令孜說上籍兩市商旅寶貨悉輸內庫有陳訴者付京兆杖殺之宰相以下鉗口莫能言

是年寃句人黃巢反聚眾爲盜攻州縣橫行山東民之困於重斂者爭歸之

廣明元年春二月左拾遺侯昌業以盜賊滿關東而上不親政事專務遊戲賞賜無度田令孜專權無上天文變異社稷將危上疏極諌上大怒召昌業至內侍省賜死

黃巢入長安上幸興元

中和元年春正月車駕至成都上日夕專與宦官同處議天下事待外臣殊疎薄左拾遺孟昭圗上疏曰夫天下者髙祖太宗之天下非北司之天下天子者四海九州之天子非北司之天子北司未必盡可信南司未必盡無用豈天子與宰相了無關涉朝臣皆若路人如此恐收復之期尙勞宸慮屍祿之士得以宴安令孜屏不奏矯詔貶昭圖嘉州司戶遣人沈於蟇頤津聞者气塞而不敢言

臣按是時巨盜方據國都而僖宗疎逺大臣惟宦者與處諌官言之職也而侯昌業旣死於前孟昭圖復死於後𨿽欲不亡其可得乎

昭宗在藩邸素疾宦官及卽位楊復防恃援立功所爲多不法上意不平政事多謀於宰相孔緯等勸上舉大中故事抑宦者權復恭總宿衛兵專制朝政諸假子皆爲節度使刺史又養宦官子六百人皆爲監軍天下權勢皆歸其門其養子李順節旣寵貴與復恭爭權盡以復恭陰事告上上乃出復恭爲鳳翔監軍復恭慍懟不肯行稱疾求致仕以復恭爲上將軍致仕或告復恭與假子守信謀反上禦安喜門陳兵自衛命李順節等將兵攻其第不能克復恭挈其族走興元與楊守亮等同舉兵拒朝廷後爲華州韓史兵所獲獻闕下斬於獨栁李茂貞獻復恭遺守亮書訴致仕之由云吾於荊榛中立壽王【卽昭宗也】才得尊位廢定防國老有如此負心門生天子

臣按復恭以援立之功恣爲不法至其畔也舉數鎭之兵以攻之僅而能克以家奴之賤敢於拒捍如敵國然自視爲定防國老而目天子曰負心門生自古中人之恣橫未有其匹者然卒不能免獨栁之誅豈不足爲後人之戒哉

昭宗光化二年以吏部尙書崔同平章事充淸海節度使司空門下侍郎同平章事王搏明達有度量時稱良相上素疾宦官樞宻使宋道弼景務修專橫崔日與上謀去宦官宦官知之由是南北司益相憎疾各結藩鎭爲援以相傾奪搏恐其致亂從容言於上曰人君當務明大體無所偏私宦官擅權之獘誰不知之顧其勢未可猝除宜多難漸平以道消息願陛下言勿輕泄致速姦變聞之譖搏於上曰王搏姦邪已爲道弼輩外應上疑之及罷相意搏排已愈恨之及出鎭廣州遺朱全忠書具道搏語令全忠表論之全忠上言不可離輔弼之地搏與敕使相表裏同危社稷表連上不已上𨿽察其情迫於全忠不得已復召爲司空門下侍郎同平章事搏罷爲工部侍郎以道弼監荊南軍務修監靑州軍又貶搏溪州刺史又貶崖州司戶道弼長流驩州務修長流愛州皆賜自盡於是專制朝政勢震中外宦官皆側目不勝其憤初崔與上密謀盡誅宦官及道弼務修死宦官益懼上自華州還忽忽不樂多縱酒喜怒不常左右尢自危於是左軍中尉劉季述右軍中尉王仲先樞密使王彥範薛齊偓等陰相與謀曰主上輕佻多變詐難奉事專聽任南司吾輩終罹其禍不若奉太子立之尊主上爲太上皇引岐華兵爲援控制諸藩誰能害我哉上獵苑中因置酒夜醉歸手殺黃門侍女數人明旦日加辰巳宮門不開季述帥禁軍千人破門而入訪問具得其狀出謂曰主上所爲如是豈可理天下廢昏立明自古有之畏死不敢違季述召百官陳兵殿庭作等姓名狀請太子監國以示之使署名及百官不得已皆署之宦官扶上與後同輦嬪禦侍從才十餘人適少陽院季述以扣杖畫地數上曰某時某事汝不從我言其罪一也如此數十不止乃手鑰其門鎔鐡錮之使人將兵圍守上動靜輒白季述穴墻以通飲食上求錢帛俱不得求紙筆亦不與時大寒嬪禦公主無衣衾號哭聞於外季述等矯詔令太子嗣位季述等欲誅崔而憚全忠但解其度支鹽鐵轉運而已宻致書全忠使興兵圗反正有鹽州雄毅軍使孫徳昭爲左神防指揮使自劉季述等廢上常憤惋不平崔聞之遣判官石戩與之遊徳昭每酒酣必泣戩知其誠乃宻以意說之徳昭謝曰茍相公有命不敢愛死戩以白割衣帶手書以授之徳昭復結右軍淸逺都將董彥弼周承誨謀以除夜伏兵安福門外以俟之天復元年春正月朔王仲先入朝至安福門孫徳昭擒斬之詣少陽院叩門呼曰逆賊已誅請陛下出勞將士上與後毀扉而出崔迎上禦長樂門樓帥百官稱賀周承誨擒劉季述王彥範繼至方詰責已爲亂梃所斃薛齊偓赴井死出而斬之滅四人之族並誅其黨二十餘人以孫徳昭同平章事充靜海節度使賜姓名李繼昭崔進位司徒上寵待益厚以周承誨爲嶺南西道節度使賜姓名李繼誨董彥弼爲寧逺節度使賜姓李並同平章事與李繼昭俱畱宿衛十日乃出還家賞賜傾府庫時人謂之三使相丙午勅近年宰臣延英奏事樞密使侍側爭論紛然旣出又稱上防未允復有攺易撓權亂政自今並依大中舊制宰臣奏事畢方得升殿承受公事崔以宦官典兵終爲肘腋之患欲以外兵制之諷茂貞畱兵三千於京師充宿衛以茂貞假子繼筠將之左諌議大夫韓偓以爲不可不從時上悉以軍國事委崔每奏事上與之從容或至然燭宦官畏之側目事無大小皆咨而後行志欲盡除之翰林學士韓偓屢諫曰事禁太甚此輩亦不可全無恐其黨迫切更生他變不從請上盡誅宦官但以宮人掌內諸司事宦官屬耳頗聞之樞宻使韓全誨等涕泣求哀於上上乃令有事封疏以聞勿口奏宦官求美女知書者數人內之宮中陰令詗察其事盡得宻謀上不之覺也全誨等大懼每宴聚流涕相訣別日夜謀所以去之術時朱全忠李茂貞各有挾天子令諸侯之意全忠欲上幸東都茂貞欲上幸鳳翔知謀泄事急遺朱全忠書稱被宻詔令全忠以兵迎車駕全忠得書遽歸大梁發兵韓全誨等懼誅謀以兵制上乃與李繼昭李繼誨李彥弼李繼筠深相結繼筠獨不肯從冬十月全忠大舉兵發大梁韓全誨聞全忠將至令李繼誨等勒兵刼上幸鳳翔全誨等令上入閣召百官追寢正月丙午勅書如咸通以來近例是日開延英全誨等卽侍側同議政事朱全忠至河中表請車駕幸東都韓全誨等陳兵殿前言於上曰全忠以大兵逼京師欲刼天子幸洛陽求傳禪臣等請奉陛下幸鳳翔收兵拒之上不許李彥弼已於禦院縱火是日冬至上獨坐思政殿庭無羣臣旁無侍者不得已與皇后妃嬪諸王百餘人皆上馬慟哭聲不絕出門回顧禁中火已赫然朱全忠至鳳翔軍於城東上屢詔全忠還鎭全忠乃拜表奉辭崔裴樞罷二年四月崔自華州詣河中泣訴於朱全忠恐李茂貞刼天子幸蜀宜以時奉迎勢不可緩扵是全忠再舉兵至鳳翔李茂貞堅壁不出全忠以譎計誘致之於是茂貞悉眾攻全忠營全忠縱兵擊之又遣數百騎據其城門鳳翔軍進退失據自蹈借殺傷殆盡茂貞自是喪气始議與全忠連和謀誅宦官以自贖遺全忠書曰禍亂之興皆由全誨僕迎駕至此以備他盜公旣志匡社稷請公迎扈還宮僕以獘甲雕兵從公陳力全忠復書曰僕舉兵至此正以乘輿播遷公能協力固所願也丁酉上召李茂貞等食議與朱全忠和上曰十六宅諸王以下凍餒死者日有數人在內諸王及公主妃嬪一日食粥一日食湯餅今亦竭矣卿等意如何皆不對上曰速當和解耳三年春正月李茂貞獨見上中尉韓全誨等皆不得對茂貞請誅全誨等與朱全忠和解奉車駕還京上喜卽遣內養帥鳳翔卒四十人收全誨等斬之遣使囊全誨等二十餘人首以示全忠曰向來脇畱車駕懼罪離間不欲協和皆此曹也今朕與李茂貞決意誅之卿可曉諭諸軍以豁眾憤時鳳翔所誅宦官七十二人朱全忠又密令京兆搜捕致仕不從行者誅九十人及還長安全忠崔同對奏國初承平之時宦官不典兵預政天寶以來宦官浸盛貞元之末以羽林衛爲左右神防軍以便衛從始令宦官主之以二千人爲定制自是參掌機密奪百司權上下彌縫共爲不法大則扇搖藩鎭傾危國家小則賣官鬻獄蠧害朝政王室衰亂職此之由不翦其根禍終不已請悉罷內諸司使其事務盡歸之省寺諸道監軍俱召還闕下上從之是日全忠以兵驅宦官第五可範以下數百人於內侍省盡殺之寃號之聲徹於內外其出使外方者詔所在收捕誅之止畱黃衣防弱者三十人以備灑掃自是宣傳詔命皆令宮人出入其兩軍內外八鎭兵悉屬六軍以兼判六軍十二衛事司馬光曰宦者用權爲國家患其來久矣蓋以出入宮禁人主自防及長與之親狎非如三公六卿進見有時可嚴憚也其間復有性識儇利語言辯給善伺顏色承迎志趣受命則無違迕之患使令則有稱愜之效自非上智之主燭知物情慮患深逺侍奉之外不任以事則近者日親逺者日疎甘言悲辭之請有時而從浸潤膚受之愬有時而聽於是黜陟刑賞之政潛移於近習而不自知如飲醇酒嗜其味而忘其醉也黜陟刑賞之柄移而國家不危亂者未之有也東漢之衰宦官最名驕橫然皆假人主之權依憑城社濁亂天下未有能刼脇天子如制嬰兒廢置在手東西出其意使天子畏之若乘虎狼而挾虵虺如唐世者也所以然者非他漢不握兵唐握兵故也夫寺人之官自三王之世載於詩禮所以謹閨闥之禁通內外之言安可無也顧人主不當與之謀議政事進退士大夫使有威福足以動人耳果或有罪小則刑之大則誅之無所寛赦如此𨿽使之專權孰敢哉豈可不察臧否不擇是非欲艸薙而禽狝之能無亂乎是以袁紹行之於前而董卓弱漢崔昌遐襲之於後而朱氏簒唐𨿽快一時之忿而國隨以亡是猶惡衣之垢而焚之患木之蠧而伐之其爲害豈不益多哉孔子曰人而不仁疾之已甚亂也斯之謂矣歐陽修曰自古宦者亂人之國其源深於女禍女色而已宦者之害非一端也蓋其用事也近而習其爲心也專以忍能以小善中人之意小信固人之心使人主心信而親之待其已信然後懼以禍福而把持之𨿽有忠臣碩士列於朝廷而人主以爲去已疎逺不若起居飲食前後左右之親爲可恃也故前後左右者日益親則忠臣碩士日益疎而人主之勢日益孤勢孤則懼禍之心日益切而把持者日益牢安危出其喜怒禍患伏於帷闥則向之所謂可恃者乃所以爲患也患已深而覺之欲與疎逺之臣圖左右之親近緩之則養禍而益深急之則挾人主以爲質𨿽有聖智不能與謀謀之而不可爲爲之而不可成至其甚則俱傷而兩敗故其大者亡國其次亡身而使姦豪得借以爲資而起至抉其種類盡殺以快天下之心而後已此前史所載宦者之禍常如此者非一世也夫爲人主者非欲養禍於內而疎忠臣碩士於外蓋其漸積而勢使之然也夫女色之惑不幸而不悟則禍斯及矣使其一悟猝而去之可也宦者之爲禍𨿽欲悔悟而勢有不得而去也唐昭宗之事是矣故曰深於女禍者謂此也可不戒哉

臣按漢唐之宦侍其忠謹自持者未嘗不獲福其驕恣預政者未嘗不罹禍人主而知此則能全其國國全則家亦全矣內臣而知此則能全其身身全則國亦全矣故具著之云

以上論內臣預政之禍

大學衍義卷四十﹤子部﹐儒家類﹐大學衍義﹥

欽定四庫全書

大學衍義卷四十一

宋眞徳秀撰

齊家之要三

定國本

建立之計宜蚤

春秋莊六年九月丁卯子同生

胡安國曰經書子同生所以正國家之本防後世配嫡奪正之事垂訓之義大矣此世子也其不曰世子何也天下無生而貴者誓於天子然後爲世子臣按賈誼之書有曰誓明則民定而出於一道故人爭爲宰相而不姦爲世子非宰相尊而世子卑也不可以智求不可以力爭也臣謂古者之生世子則已表而揚之使國人皆知之所以系眾望也是則國本之定不在於建儲之日而已定於始生之初此春秋於子同之生必謹而書之也

僖十七年齊侯之夫人三王姬徐嬴蔡姬皆無子齊侯好內多內寵內嬖如夫人者六人長衛姬生武孟【武孟公子無虧】少衛姬生惠公【公子元】鄭姬生孝公【公子昭】葛嬴生昭公【公子潘】宻姬生懿公【公子商人】宋華子生公子雍【華氏之女子姓】公與管仲屬孝公於宋襄公以爲太子雍巫有寵於衛共姬因寺人貂以薦羞於公【雍巫雍人名巫卽易牙】亦有寵公許之立武孟【易牙旣有寵於公爲長衛姬請立武孟】管仲卒五公子皆求立冬十月乙亥齊桓公卒易牙入與寺人貂因內寵以殺羣吏【內寵內官有權寵】而立公子無虧孝公奔宋十八年春宋襄公以諸侯伐齊三月齊人殺無虧【以說宋】齊人將立孝公不勝四公子之徒遂與宋人戰【無虧已死故曰四公子】夏五月宋敗齊師於甗立孝公而還

臣按管仲相桓公霸諸侯匡天下而身歿未幾五公子爭立國內大亂垂二十年以不蚤定之故也其所以不早定者溺愛於少子故也蓋桓公君臣知以富國彊兵爲急而不知修身齊家之本故其禍卒兆於此可不戒諸

史記齊景公適子死寵妾芮姬生子荼荼少其母賤無行諸大夫恐其爲嗣乃言願擇諸子長賢者爲太子景公老惡言嗣事又愛荼母欲立之憚發之口乃謂諸大夫曰爲樂耳國何患無君乎秋景公病命國惠子髙昭子立少子荼爲太子逐羣公子景公卒太子荼立是爲晏孺子羣公子畏誅皆出亡晏孺子元年田乞【齊大夫】攻髙昭子殺之乃使人之魯召公子陽生陽生至齊匿田乞家十月田乞請諸大夫曰常之毋有魚菽之祭幸來防飲田乞盛陽生槖中置坐中發槖出之曰此齊君也鮑叔怒曰子忘景公之命乎諸大夫相視欲悔陽生前頓首曰可則立之否則已鮑叔恐禍起乃復曰皆景公子也何爲不可乃與盟立陽生是爲悼公悼公入宮使人遷晏孺子於駘殺之而逐孺子母芮子芮子故賤而孺子少故無權國人輕之

臣按景公之失亦由嗣子不蚤定之故其所以不蚤定者以私欲立荼之故也𨿽髙國二臣曲從其亂命而適以啟田乞之姦心殺荼而立陽生齊國之政遂歸田氏不再傳而田氏代齊矣吁可戒哉

魏武侯卒子防與公中緩爭爲太子韓懿侯與趙成侯並兵以伐魏【乘其國內亂而爭伐之】戰於濁澤魏氏大敗趙謂韓曰除魏君立公中緩割地而退我且利韓曰不可殺魏君人必曰暴割地而退人必曰貪不如兩分之魏分爲兩不彊於宋衛則我終無魏之患矣趙不聽韓不悅以其步卒夜去惠王之所以身不死國不分者二家謀不和也若從一家之謀則魏必分故曰君終無適子其國可破也

臣按適嗣之不蚤立敵國之資也故書之以爲戒云

漢文帝元年正月有司言曰蚤建太子所以尊宗廟也請立太子上曰朕旣不徳上帝神明未歆享天下人民未有嗛志【嗛音愜】今縱不能博求天下賢聖有徳之人而禪天下焉而曰豫建太子是重吾不徳也謂天下何其安之有司曰豫建太子所以重宗廟社稷不忘天下也上曰楚王季父也春秋髙閱天下之義理多矣明於國家之大體吳王於朕兄也惠仁以好徳淮南王弟也秉徳以陪朕豈爲不豫哉諸侯王宗室昆弟有功臣多賢及有徳義者若舉有徳以陪朕之不能終是社稷之靈天下之福也今不選舉焉而曰必子人其以朕爲忘賢有徳者而專於子非所以憂天下也朕甚不取有司皆固請曰古者殷周有國治安皆千餘載古之有天下者莫不長焉用此道也立嗣必子所從來逺矣髙帝親率士大夫始平天下建諸侯爲帝者太祖諸侯王及列侯始受國者皆亦爲其國祖子孫繼嗣世世弗絕天下之大義也故髙帝設之以撫海內今釋宜建而更選於諸侯及宗室非髙帝之志也更議不宜子啟最長純厚慈仁請建以爲太子上乃許之【太子立是爲景帝】

臣按文帝以謙力辭而有司以誼固請然後文帝屈而從之君臣之間可謂兩得矣

以上論建立之計宜蚤或曰國本之宜蚤建固也然在位久而繼嗣未生如之何曰本朝則有故事矣仁宗皇帝春秋四十有四聖嗣未立張述以太常博士請遴擇宗親才而賢者異其禮秩試以職務俾內外知聖心有所屬【皇祐五年】其後範鎭以諌官言之【嘉祐元年】趙抃以禦史言之【同上】司馬光以並州通判亦言之【同上】自是文彥博歐陽修王堯臣吳奎諸臣莫不言者迄賴韓琦而後定焉太山磐石之基於是乎壯吁此我祖宗公天下之心三代以來之所未有者也因傅著於此云臣伏見髙宗皇帝建炎三年元懿太子薨布衣李時雨乞於皇族中擇宗室之賢者一人使視皇子以系四海之望是時髙宗年甫二十有三耳不以太蚤爲忤也迨紹興元年張浚言之婁寅亮又言之上讀寅亮之言於是大悟越五年孝宗皇帝有建國之封是髙宗以二十五而定議二十九而錫命也其爲宗社之計尢蚤於仁祖也於乎懿哉

定國本

諭教之法宜豫

文王世子【禮記篇名】凡三王教世子必以禮樂樂所以修內也禮所以修外也禮樂交錯於中發形於外是故其成也懌【懌說】恭敬而溫文立太傅少傅以養之欲其知父子君臣之道也太傅審父子君臣之道以示之少傅奉世子以觀太傅之徳行而審諭之太傅在前少傅在後【謂其入學時】入則有保出則有師【謂燕居出入時】是以教諭而徳成也【以有四人維持之】師也者教之以事而諭諸徳者也保也者愼其身以輔翼之而歸諸道者也【愼其身者謂安防之】記曰虞夏商周有師保有疑丞設四輔及三公不必備惟其人語使能也君子曰徳徳成而教尊教尊而官正官正而國治君之謂也仲尼曰昔者周公攝政踐阼而治抗世子法於伯禽【伯禽周公長子所謂魯公者也】所以善成王也是故知爲人子然後可以爲人父知爲人臣然後可以爲人君知事人然後能使人成王幼不能涖阼【阼階人君之位言成王幼未能涖君位也】以爲世子則無爲也【言旣爲王矣又不可用世子之禮】是故抗世子法於伯禽使之與成王居【亦學此學於成王側】欲令成王之知父子君臣長幼之義也君之於世子也親則父也尊則君也有父之親有君之尊然後兼天下而有之是故養世子不可不愼也行一物而三善皆得者惟世子而已其齒於學之謂也【物猶事也】故世子齒於學國人觀之曰將君我而與我齒讓何也曰有父在則禮然然而眾知父子之道矣其二曰將君我而與我齒讓何也曰有君在則禮然然而眾著於君臣之義也其三曰將君我而與我齒讓何也曰長長也然而眾知長幼之節矣故父在斯爲子君在斯謂之臣居子與臣之節【所以尊君親親也】故學之爲父子焉學之爲君臣焉學之爲長幼焉父子君臣長幼之道得而國治語曰樂正司業父師司成一有元良萬國以貞世子之謂也【司主也一一人元大良善也貞正也】

臣按三王之教世子必以禮樂者禮所以起人之敬心敬心生則慢心窒矣樂所以感人之和心和心生則戾心消矣其薰陶徳性變化气質莫妙於此者然樂𨿽修內由內以逹外禮𨿽修外由外以入中二者醺醲涵暢相與無間故其成也但見其悅懌而已恭敬溫文而已恭者敬之發於外者也敬者恭之主於中者也溫則不暴文則不野此皆教之以禮樂之功也然禮樂者教之之具而師傅者教之之人故立太傅少傅以養之養者從容啟廸以養其本然之善使之自然開悟也然其道無他不過父子君臣之大倫而已太傅以審示言謂修於身以示之也少傅以審諭言謂開說其義以曉之也太傅少傅所以教者𨿽同然太傅以身教少傅以言教二者蓋互相發也以一世子之身而太傅在前少傅在後入有保出有師四人者維持而左右之教安得不逹徳安得不成哉師者教世子以事而諭諸徳謂教之以事親之事則知孝之徳教之以事長之事則知弟之徳天下無事外之徳也保則安防世子之身輔之翼之使歸諸道耳目口體不以欲而動卽所謂道天下無身外之道也古者所謂師保其職蓋如此周公抗世子法於伯禽者蓋成王𨿽幼已爲君矣不可復以教世子者教之惟以教世子者教伯禽使成王觀之是乃所以善成王也傳言成王有過則撻伯禽成王不可撻也撻伯禽則成王知警矣然周公之所以教者亦不過爲人子爲人臣與事人之道而已能此三者則他可類推矣古者天子公侯卿大夫士之子皆入於學而世子與之齒遜焉夫天子之世子將爲君者也而乃與公侯卿大夫士之子以齒爲後先何哉君在故也父在故也長長故也身爲世子而以尊君親親敬長之道爲天下倡人其有不翕然視效者哉秦漢以來禮樂旣廢而又無師保之教齒冑之禮世子生而狃於貴驕之習此篇𨿽存無復有考之者矣此治之所以不古若與

保傅篇【漢賈誼作】夏爲天子十有餘世而殷受之殷爲天子二十餘世而周受之周爲天子三十餘世而秦受之秦爲天子二世而亡人性不甚相逺也何三代之君有道之長而秦無道之暴其故可知也古之王者太子乃生固舉以禮使士負之有司齊肅端冕見之南郊見於天也【謂三月朝也】過闕則下【敬君典法之處】過廟則趨孝子之道也故自爲赤子而教固已行矣周成王幼在𦇤褓之中召公爲太保周公爲太傅太公爲太師保保其身體【保謂安守之】傅傅之徳義【傅輔也】師導之教訓此三公之職也於是爲置三少皆上大夫也【卿也謂三孤也】曰少保少傅少師是與太子宴者也故乃孩提有識【乃猶也】三公三少固明孝仁禮義以導習之逐去邪人不使見惡行於是皆選天下之端士孝悌博聞有道術者以衛翼之使與太子居處出入故太子乃生【乃始也】而見正事聞正言行正道左右前後皆正人也夫習與正人居之不能毋正猶生長於齊不能不齊言也習與不正人居之不能毋不正猶生長於楚不能不楚言也故擇其所嗜必先受業乃得嘗之擇其所樂必先有習乃得爲之【恐其懈惰故以所味好而誘之】孔子曰少成若天性習貫如自然【貫與慣同】及太子少長知妃色【妃色妃匹之色】則入於學承師問道退習而考於太傅太傅罰其不則而匡其不及則徳智長而理道得矣及太子旣冠成人免於保傅之嚴則有記過之史徹膳之宰進善之旌誹謗之木敢諌之鼓瞽史誦詩【瞽無目者也】工誦箴諫【工樂人也瞽官長誦謂隨其過誦詩以諷】大夫進謀士傳民語習與智長故切而不媿【謂習聞規誨與智俱長故諌之𨿽切亦能受之而不媿恨也】化與心成故中道若性【言教化與心俱成故所爲皆合於道如性自然也】三代之禮天子春朝朝日秋暮夕月所以明有敬也春秋入學坐國老執醬而親饋之所以明有孝也行以鸞和【鸞和車上鈴】步中采齊【樂詩名也字或作薺又作茨】趣中肆夏【亦樂詩名趣讀曰趨】所以明有度也其於禽獸見其生不忍見其死聞其聲不忍食其肉故逺庖廚【玉藻曰血气之類弗身踐】所以長恩且明有仁也夫三代之所以長久者以其輔翼太子有此具也及秦而不然其俗固非貴辭讓也所上者告訐也固非貴禮義也所上者刑罰也使趙髙傅胡亥而教之獄【趙髙宦者秦中車府令胡亥始皇少子二世也】所習者非斬劓人則夷人之三族也故胡亥今日卽位而明日射人忠諌者謂之誹謗深計者謂之妖言其視殺人若艾艸菅【艾讀曰刈菅茅也音姦】豈惟胡亥之性惡哉彼其所以道之者非其理故也鄙諺曰不習爲吏視已成事【觀前成事也】又曰前車覆後車誡夫三代之所以長久者其己事可知也然而不能從者是不法聖知也秦世所以亟絕者其轍迹可見也【亟急也車迹曰轍】然而不避是後車又將覆也夫存亡之變治亂之機其要在是矣天下之命懸於太子太子之善在於早諭教與選左右【諭曉告也與猶及也】夫心未濫而先諭教則化易成也開於道術知義理之指則教之力也若其服習積貫則左右而已胡粵之人生而同聲嗜欲不異及其長而成俗累數譯而不能相通行者有𨿽死而不能相爲者則教習然也【言習俗之殊終身不變𨿽至於死而不能相放效】故曰選左右早諭教最急夫教得而左右正則太子正矣太子正而天下定矣

臣按保傅之篇𨿽漢賈誼所作大抵古之遺言也欲知教諭之方者文王世子其首而此篇次之無餘蘊矣

周文王使太公望傅太子發嗜鮑魚而太公弗與曰禮鮑魚不登於爼豈有非禮而可以養太子哉

臣按古人之教太子其嚴如此可以爲萬世法矣

漢晁錯學申商刑名孝文時詔太常遣錯受尙書伏生所因上書言人主所以尊顯功名揚於萬世之後者以知術數也故人主知所以臨制臣下而治其眾則羣臣畏服矣知所以聽言受事則不欺蔽矣知所以安利萬民則海內必從矣知所以忠孝事上則臣子之行備矣此四者臣竊爲皇太子急之人臣之議或曰皇太子亡以知事爲也臣之愚誠以爲不然竊觀上世之君不能奉其宗廟而刼殺於其臣者皆不知術數者也皇太子所讀書多矣而未深知術數者不聞書說也夫多誦而不知其說所謂勞苦而不爲功臣竊觀皇太子材智髙奇馭射伎藝過人絕逺然於術數未有所守者以陛下爲心也竊願陛下幸擇聖人之術可用今世者以賜皇太子因時使太子陳明於前惟陛下裁察上善之於是拜錯爲太子家令

臣按錯與賈誼皆所謂明申韓者也誼之論教太子一出於孝仁禮義而錯專以術數爲言其醇駁之異如此詎可同日語哉文帝擇東宮之傅卒舎誼而用錯焉豈非帝之學出於黃老故於錯之言有以深契其心歟且是時錯方受書伏生所伊傅周召之言固嘗聞之矣而此疏所陳無一語與之合者豈所受者惟訓詁章句而於義理初未嘗玩而繹之故耶其後錯事景帝建爲削地之議遂召七國之變其原蓋兆於此然則世之任輔導之責者不開之以理義而誘之以數術未有不誤事而基禍者也

武帝爲太子據立博望苑使通賓客從其所好故賓客多以異端進者【據被防事已見前防臣篇】

司馬光曰古之明王教養太子爲之擇方正端良之士以爲保傅師友使朝夕與之遊處左右前後無非正人然猶有淫放邪僻而防於禍敗者焉今乃使太子自通賓客從其所好夫正直難親諂諛易合此固中人之情宜太子之不終也

晉元帝立子紹爲太子帝好刑名家以韓非子賜太子庾亮諌曰申韓刻薄傷化不足畱聖心太子納之【太子是爲明帝】

臣按申韓之學非惟刻薄而已且導人君以驕淫放恣李斯嘗以誤二世矣豈可以教儲貳者耶庾亮𨿽淸談之徒然斯言則有益於世故取焉

陳宣帝太子叔寶欲以左戶部尙書江總爲詹事令管記陸瑜言於吏部尙書孔奐奐謂瑜曰江有潘陸之華【謂潘嶽陸機皆前世文士也】而無園綺之實【謂四皓中園公綺裏季也】輔弼儲宮竊有所難太子自言於帝帝將許之奐奏曰江總文章之士今皇太子文華不少豈借於總如臣愚見願選惇重之才以居輔導之職帝卒以總爲詹事頃之總與太子爲長夜之飲太子亟微行遊總家上怒免總官臣按孔奐之言可謂忠矣叔寶資𨿽闇劣然使得端良忠信之士輔而翼之亦未必無補乃如叔寶之請竟用江總其後卽位以總等爲狎客酣醟【音詠】流連竟以亡國蓋文士多浮華而少實以之居輔導之職其有損無益也宜哉

憲宗元和初右拾遺元稹以貞元中王伾王叔文以伎術得幸東宮永貞之際幾亂天下上書勸上早擇修正之士使輔導諸子以爲太宗自藩王與文學淸修之士十八人居後代太子諸王𨿽有僚屬日益疏賤至於師傅之官非眊瞶廢疾不任事者則休戎罷帥不知書者有之其友諭贊議之徒尢爲冗散之甚搢紳皆恥由之就使得僻儒老生越月逾時僅獲一見又何暇傅之徳義納之法度哉夫以匹士愛其子猶知求明哲之師而教之況萬乘之嗣系四海之命乎上頗嘉納其言臣按元稹欲爲太子諸王簡僚屬其論當矣憲宗𨿽頗嘉納然其後立遂王爲儲貳未聞妙選一時之賢俊以充輔導之職也嗣立未幾遊畋聲色無所不有卒隳元和已成之業吁可惜哉

以上論諭教之法宜豫

大學衍義卷四十一

欽定四庫全書

大學衍義卷四十二

宋眞徳秀撰

齊家之要

定國本

嫡庶之分宜辧

春秋左氏傳桓十八年周公欲弒莊王而立王子克【莊王桓王太子王子克莊王弟子】辛伯告王遂與王殺周公黒肩王子克奔燕【辛伯周大夫】初子儀有寵於桓王桓王屬諸周公辛伯諌曰並後【妾如後】匹嫡【庶如嫡】兩政【臣擅命】耦國【都如國】亂之本也周公弗從故及【及於難也】

臣按莊王嫡也子儀庶也桓王屬子儀於周公是有私之之心也周公欲弒莊王而立子儀是成桓王之私也君臣共成其私而不顧天下之正理其得免乎宜周公之及難也

齊侯【襄公】使連稱管至父戍葵丘【二人齊大夫葵丘齊地】瓜時而往【以食爲】及瓜而代【戍之明年又食瓜則代還】期戍公問不至【代還之問不至】請代弗許故謀作亂僖公之母弟曰夷仲年【夷仲字年其名】生公孫無知有寵於僖公衣服禮秩如適【適太子】襄公絀之【謂降其禮秩】二人因之以作亂【二人連稱管至父二人本謀亂因無知之怨遂作亂】連稱有從妹在公宮無寵使間公【伺公之間隙】曰防吾以女爲夫人【防克也言無知事成則以女爲夫人也女音汝】冬十二月弒君立無知臣按兄弟之子猶子也愛之之一則可而衣服禮秩皆與適同則不可僖公之寵無知宜若厚於兄弟之子者而不知古人崇異世嫡之禮非以自私所以明尊卑之分杜僭忒之源也其召後日之禍宜哉

漢成帝時傅昭儀及子定陶王愛幸寵於皇后太子【言昭儀之寵過於皇后定陶王之寵過於太子】丞相匡衡上疏曰聖王必愼妃後之際別適長之位【適讀曰嫡】禮之於內也卑不逾尊新不先故所以統人情而理陰气也【禮屬陰理得則陰气順故曰理陰气】其尊適而卑庶也適子冠乎阼禮之用醴【醴甘酒也貴於眾酒】眾子不得與列所以貴正體而明嫌疑也非虛加其禮文而已乃中心與之殊異故禮探其情而見之外也如當親者疏當尊者卑則佞巧之姦因時而動以亂國家故聖人謹防其端禁於未然不以私恩害公義

臣按匡衡援古人之冠禮以明適子之重眾子不得而並焉防哉斯言人君不可以不知也

三國吳大帝赤烏五年立子和爲太子霸爲魯王霸和母弟也吳主權愛之與和無異其傅是儀諌曰魯王兼資文武宜出鎭四方爲國藩輔且使二宮有所降殺以正上下之序不聴八年春吳太子和與魯王同宮禮秩如一羣臣多以爲言吳主權乃命分宮列僚二子由是有隙霸曲意交結名士於是仇黨疑貳舉國中分太子寵日衰霸黨從而毀之權惑焉陸遜諫曰正統藩臣當使寵秩有差則彼此得所上下獲安矣書三四上辭情危切權不恱太常顧譚上疏曰有國家者必明嫡庶之端異尊卑之禮使髙下有差等級逾邈則骨肉之恩全覬覦之望絕矣臣之所陳非有所偏誠欲以安太子而便魯王也由是霸惡譚全悰亦惡之相與譛之吳王徙譚於交州權以魯王霸楊竺之譛數遣使責問遜遜憤恚而卒初潘夫人有寵於吳主權生少子亮權愛之全公主旣與太子和有隙欲豫自結數稱亮美權以魯王霸結朋黨以害其兄心亦惡之謂侍中孫峻曰子弟不睦將有袁氏之敗爲天下笑若使一人立者安得不亂乎遂有廢和立亮之意然猶沈吟歷年至是乃幽太子和將軍朱據諫曰太子國之本根加以雅性仁孝天下歸心昔晉獻用驪姬而申生不存漢武信江充而戾太子寃死臣竊懼太子不堪其憂𨿽立思子之宮無及也不聴據與尙書僕射屈晃率諸將吏泥頭自縛連日詣闕請和而無難督陳正及五營督陳象各上書切諫吳主大怒族誅正象牽據晃入殿據晃猶叩頭流血詞气不撓權杖之一百遂廢和爲庶人徙故鄣賜霸死立子亮爲太子

臣按吳主不監匹嫡之戒旣立太子又寵魯王禮秩如一陸遜顧譚力諫不聴卒以基禍至於兩廢焉此人主所宜戒也

唐武徳九年太宗立皇子中山王承幹爲太子貞觀七年太子好嬉戱頗虧禮法左庶子於志寜右庶子孔頴達數直諫上聞而嘉之各賜金一斤絹五百匹十四年太子久不出見官屬右庶子張素諫曰朝廷選俊賢以輔至徳今動經時月不見宮臣將何以禆益萬一不聴

十五年太子治宮室妨農功又好鄭衛之樂詹事於志寜諫不聴又寵暱宦官常在左右又引突厥逹哥友入宮志寜上書切諫太子遣刺客殺之二人不忍殺而止十六年魏王泰上拓地誌泰好學司馬蘇朂說泰以古之賢王皆招士著書故泰奏請修之於是大開館捨廣延時俊人物輻湊門庭如市泰月給逾於太子諌議大夫褚遂良上疏以爲聖人制禮尊嫡卑庶世子用物不防與王者共之庶子𨿽愛不得逾嫡所以塞嫌疑之漸除禍亂之源也昔漢竇太后寵梁孝王卒以憂死宣帝寵淮陽王亦防至於敗今魏王新出閤宜示以禮則訓以謙儉乃爲良噐此所謂聖人之教不肅而成者也上又令泰徙居武徳殿魏徵上疏以爲陛下愛魏王常欲使之安全宜每抑其驕奢不處嫌疑之地上遽遣泰歸第

秋八月上曰當今國家何事最急褚遂良曰今四方無虞惟太子諸王宜有定分最急上曰此言是也時太子承幹失徳魏王泰有寵羣臣日有疑議上聞而惡之謂侍臣曰今羣臣忠直無逾魏徵我遣侍太子使絕天下之疑九月徵爲太子太師徵表辭上手詔諭以周幽晉獻廢嫡立庶危亡國家漢髙祖防廢太子賴四皓然後定我今賴公卽其義也徵乃受詔

十七年春正月上謂羣臣曰聞外間士民以太子有足疾魏王頴悟多從遊幸遽生異議徼幸之徒已有附防者太子𨿽病足不廢步履且禮嫡子死立嫡孫太子男已五嵗朕終不以孽代宗啟窺窬之源也

初太子承幹喜聲色畋獵所爲誇靡魏王泰多藝能有寵於上見太子有足疾潛有奪嫡之志折節下士求聲譽上命黃門侍郎韋挺攝防府事後命工部尙書杜楚客代之二人俱爲泰要結朝士楚客或懷金以賂權貴因說以魏王聰明宜爲上嗣文武之士各有附托潛爲朋黨太子畏其逼遣人詐爲泰府典籖上封事其中皆言泰罪惡敕捕之不獲太子陰養刺客謀殺魏王泰吏部尙書侯君集之壻賀蘭楚石爲東宮千牛太子知君集怨望數令楚石引君集入東宮問其自安之術君集以太子暗劣欲乘釁圗之因勸之反漢王元昌亦勸太子反駙馬都尉杜荷爲太子所親暱預其反謀太子聞齊王祐反於齊州謂紇幹承基曰我宮西墻去大內正二十步耳與卿爲大事豈比齊王乎夏四月承基上變告太子謀反敕長孫無忌與大理中書門下參鞫之反形已具上謂侍臣將何以處承幹羣臣莫敢對通事舍人來濟進曰陛下不失爲慈父太子得終天年則善矣上從之詔廢承幹爲庶人幽於右領軍府漢王元昌賜自盡侯君集等皆伏誅承幹旣獲罪魏王泰自入侍奉上靣許立爲皇太子長孫無忌請立晉王上謂侍臣曰昨靑雀【泰小字】投我懷云臣今日始得爲陛下子臣有一子臣死之日當爲陛下殺之傳位晉王人誰不愛其子朕見如此甚憐之褚遂良曰陛下言大失願審思勿誤也安有陛下萬嵗後魏王據天下肯殺其愛子傳位晉王者乎陛下日者旣立承幹爲太子復寵魏王禮秩過於承幹以成今日之禍前事不逺足以爲鑑陛下今立魏王願先措置晉王始得安全耳上流涕曰我不能爾因起入宮魏王泰恐上立晉王治謂之曰汝與元昌善元昌今敗得無憂乎治由是憂形於色上怪屢問其故治乃以狀告上憮然始悔立泰之言矣上面責承幹承幹曰臣爲太子復何求但爲泰所圗時與朝臣謀自安之術不逞之徒遂教臣爲不軌耳今若立爲太子所謂落其度內承幹旣廢上禦兩儀殿羣臣俱出獨畱長孫無忌房齡李世勣褚遂良謂曰我三子一弟所爲如是我心誠無聊賴因自投於牀無忌等爭前扶抱上又抽佩刀欲自刺遂良奪刀授晉王治無忌請上所欲上曰我欲立晉王無忌曰謹奉詔有異議者臣請斬之上禦建極殿召文武六品以上謂曰承幹悖逆泰亦凶險皆不可立朕欲選諸子爲嗣誰可立者卿輩明言之眾皆讙呼曰晉王仁孝當爲嗣上說遂立晉王治爲太子上謂侍臣曰我若立泰則是太子之位可經營而得自今太子失道藩王窺伺者皆兩棄之傳之子孫永爲後法

臣按太宗不世出之主也而於太子魏王之事其失與孫權氏本末一同皆防至於危國方褚遂良進太子諸王宜有定分之說帝固是之矣使其因此大正嫡庶之分車服禮秩咸立等差約敕魏王峻其交通賓客之禁則太子之志安而不軌之謀塞矣不是之思而乃於魏王之寵終不之損由是承幹日以疑忌而泰日以窺覦𨿽欲禍亂之不生不可得已原其本皆太宗溺於私愛不能自克之故也然承幹𨿽廢泰亦不立且因是著爲後世之法太子失道藩王窺伺者兩棄之於失之中而有得焉𨿽然與其有得於終孰若無失於初故人君正家之道不可以不謹也

以上論嫡庶之分宜辧

定國本

廢奪之失宜監

史記幽王嬖愛褒姒生子伯服褒姒幽王欲廢太子太子母申侯女而爲後後幽王得褒姒愛之欲廢申後並去太子宜臼以褒姒爲後以伯服爲太子太史伯陽曰禍成矣幽王以虢石父爲卿用事國人皆怨又廢申後去太子也申侯怒與繒西夷犬戎攻幽王幽王舉烽火徵兵兵莫至遂殺幽王驪山下虜褒姒於是諸侯乃卽申侯而共立故幽王之子宜臼是爲平王

臣按幽王廢正後易太子其禍至於如此故錄以爲本篇之首云

春秋僖五年公及齊侯宋公陳侯衛侯鄭伯許男曹伯防王世子於首止【恵王太子鄭也不名而殊防尊之也首止衞地】

傳防於首止謀寜周也杜預曰恵王以恵後故將廢太子鄭而立王子帶故齊桓帥諸侯防王世子以定其位胡安國曰王將以愛易世子桓公有憂控大國扶小國防於首止以定其位太子踐阼是爲襄王一舉而父子君臣之道皆得焉故夫子稱之曰管仲相桓公一匡天下民到於今受其賜微管仲吾其被髮左衽矣中國之爲中國以有父子君臣之大倫也一失則無人道矣故首止之盟美之大者也

晉獻公烝於齊姜【齊姜武公妾】生秦穆夫人及太子申生又娶二女於戎大戎狐姬生重耳【大戎唐叔子孫別在戎狄者】小戎子生夷吾【小戎允姓之戎子姓也】伐驪戎驪戎男女以驪姬【驪戎其君姬姓其爵男也】歸生奚齊其娣生卓子驪姬嬖欲立其子賂外嬖梁五與東闗嬖五【姓梁名五在閨闥之外者東闗嬖五別在闗塞者亦名五皆大夫爲獻公所嬖幸視聴外事】使言於公曰曲沃君之宗也【曲沃桓叔所封先君宗廟所在】蒲與二屈君之疆也不可以無主宗邑無主則民不威疆場無主則啟戎心戎之生心民慢其政國之患也若使太子主曲沃而重耳夷吾主蒲與屈則可以威民而懼戎且旌君伐【旌章也伐功也】晉侯說之夏使太子居曲沃重耳居蒲城夷吾居屈羣公子皆鄙【鄙邊邑】惟二姬之子在絳二五卒與驪姬譖羣公子而立奚齊晉人謂之二五耦【二耜相耦廣一尺共起相伐言二人俱共墾傷晉室若此】

閔元年晉侯作二軍【晉本一軍】公將上軍太子申生將下軍趙夙禦戎畢萬爲右【爲公禦右也夙趙衰兄畢萬魏犫祖父】以滅耿滅霍滅魏還爲太子城曲沃賜趙夙耿賜畢萬魏以爲大夫士蒍曰太子不得立矣分之都城而位以卿先爲之極又焉得立【位以卿得將下軍】不如逃之無使罪至爲吳太伯不亦可乎【太伯周太王之適子知其父欲立季歷故讓位而適吳】猶有令名與其及也【言𨿽去猶有令名勝於畱而及禍】且諺曰心茍無瑕何卹乎無家天若祚太子其無晉乎

閔二年十二月晉侯使太子申生伐東山臯落氏【赤狄別種也臯落其氏族】裏克諫曰太子奉冢祀社稷之粢盛【裏克晉大夫冢大也】以朝夕視君膳者也【膳廚膳】故曰冢子君行則守有守則從從曰撫軍守曰監國古之制也夫帥師専行謀【帥師者必専謀軍事】誓軍旅【宣號令也】君與國政之所圖也非太子之事也【國政正卿】師在制命而已【命將軍所制】稟命則不威専命則不孝故君之嗣適不可以帥師君失其官帥師不威將焉用之【太子帥師是失其官也専命則不孝是爲帥必不威也】且臣聞臯落氏將戰君其捨之公曰寡人有子未知其誰立焉不對而退見太子太子曰吾其廢乎對曰告之以臨民【謂居曲沃】教之以軍旅【謂將下軍】不共是懼何故廢乎且子懼不孝無懼弗得立修已而不責人則免於難太子帥師公衣之偏衣【偏衣左右異色其半依公服】佩之金玦【以金爲玦】太子將戰狐突諌曰不可昔辛伯諗周桓公曰內寵並後外寵二政嬖子配適大都耦國亂之本也周公弗從故及於難今亂本成矣立可必乎孝而安民子其圗之與其危身以速罪也

僖四年公將立奚齊【立爲太子也】旣與中大夫成謀【中大夫裏克也】姬謂太子曰君夢齊姜必速祭之【齊姜太子母】太子祭於曲沃歸胙於公【胙祭之酒肉】公田姬寘諸宮六日公至毒而獻之【毒酒經宿輒敗而經六日明公之惑】公祭之地地墳與犬犬斃與小臣小臣亦斃姬泣曰賊由太子太子奔新城【曲沃】公殺其傅杜原欵或謂太子子辭【勸之自辯】君必辧焉【以六日之狀自理】太子曰君非姬氏居不安食不飽我辭【辯也】姬必有罪君老矣吾又不樂【吾自理則姬死姬死則君必不樂不樂爲由吾也】曰子其行乎【勸之出奔】太子曰君實不察其罪被此名也以出人誰納我十二月縊於新城

經五年春晉侯殺其世子申生【書晉侯惡用防書春從告】

臣按晉獻公用驪姬之防殺太子申生蓋將私其子也又公薨奚齊立裏克弒之卓子立又弒之姬之子卒不能享有晉國而徒以滋晉之亂蓋易五君二十餘年而後定然則國本其可以輕搖哉

漢髙祖十年戚姬有寵於上生趙王如意上以太子仁弱謂如意類已𨿽封爲趙王常畱之長安上之闗東戚姬常從日夜啼泣欲立其子呂后年長常畱守益疏上欲廢太子而立趙王大臣爭之皆莫能得禦史大夫周昌廷爭之彊上問其說昌爲人喫又盛怒曰臣口不能言然臣期期知其不可陛下欲廢太子臣期期不奉詔上欣然而笑呂后側耳於東廂聴旣罷見昌爲跪謝曰微君太子防廢十二年十一月上從破黥布歸疾益甚愈欲易太子張良諫不聴因疾不視事叔孫通諌曰昔者晉獻公以驪姬之故廢太子立奚齊晉國亂者數十年爲天下笑秦以不蚤定扶蘓令趙髙得以詐立胡亥自使滅祀此陛下所親見今太子仁孝天下皆聞之呂后與陛下攻苦食淡其可背哉陛下必欲廢適而立少臣願先伏誅以頸血污地帝曰公罷矣吾直戱耳叔孫通曰太子天下本本一搖天下振動柰何以天下爲戱乎

上欲廢太子立趙王如意大臣多爭未能得呂后恐不知所爲或謂呂后曰畱侯善畫計上信用之呂后乃使建成侯呂澤刼良曰君常爲上謀臣今上日欲易太子君安得髙枕而臥良曰此難以口舌爭也顧上有所不能致者四人四人年老矣皆以上嫚侮士故逃匿山中義不爲漢臣然上髙此四人今公誠能毋愛金玉璧帛令太子爲書卑辭安車因使辯士固請宜來來以爲客時從入朝令上見之則一助也於是呂后令呂澤使人奉太子書卑辭厚禮迎此四人四人至客建成侯所上從破布歸愈欲易太子良諫不聴叔孫太傅以死爭上陽許之猶欲易之及宴置酒太子侍四人者從太子年皆八十有餘須眉皓白衣冠甚偉上怪問曰何爲者四人前對各言其姓名上乃驚曰吾求公避逃我今何自從吾兒遊乎四人曰陛下輕士善罵臣等義不辱故恐而亡匿今聞太子仁孝恭敬愛士天下莫不延頸願爲太子死者故臣等來上曰煩公幸卒調防太子四人爲壽已畢趨去上目送之召戚夫人指視曰我欲易之彼四人爲之輔羽翼已成難動矣竟不易太子者良本招此四人之力也

是年帝崩太子卽皇帝位尊皇后曰皇太后太后令永巷囚戚夫人髠鉗衣赭衣令舂召趙王至長安

恵帝元年冬十二月帝晨出射趙王少不能蚤起太后使人持酖飲之黎明帝還趙王已死太后遂斷戚夫人手足去眼煇耳飲瘖藥使居厠中命曰人彘

程頤曰坎六四納約自牖自牖言自通明之處人臣以忠信善道結於君心必自其明處乃能入也人心有所蔽有所通所蔽者暗處也所通者明處也當就其明處告之求信則易也自古能諫君者未有不因其所明者也漢髙愛戚姬將易太子是其所蔽也羣臣爭之者眾矣嫡庶之義長幼之序非不明也如其蔽而不察何四老者髙祖素知其賢而重之此其不蔽之明心也故因其所明而及其事則悟之如反手且四老人之力孰與張良羣公卿其言之切孰若周昌叔孫通然而不從彼而從此者由攻其蔽與就其明之異耳

胡寅曰張良招致四皓羽翼儲宮方之齊桓公防合八國定王世子事簡而力不勞其績尢偉而世之君子乃致疑焉謂審有此是良爲子結黨以拒父是蓋未知聖人深許首止之盟而稱管仲相齊一匡天下之美也

隋文帝受周禪以太子勇爲皇太子開皇二十年初上使太子勇參決軍國政事時有損益上皆納之勇性寛厚率意任情無矯飾之行上性節儉勇嘗文飾蜀鎧上見而不恱戒之曰自古帝王未有好奢侈而能長久者汝爲儲後當以儉約爲先乃能奉承宗廟吾昔日衣服各畱一物時復觀之以自警戒後遇冬至百官皆詣勇勇張樂受賀上知之問朝臣曰近聞至日內外百官相率朝東宮此何禮也太宰少卿辛亶對曰於東宮乃賀也不得言朝上曰賀者正可三數十人隨情各去何乃有司徵召一時普集太子法服設樂以待之可乎因下詔停防自是恩寵始衰漸生猜阻勇多內寵昭訓雲氏尢幸其妃元氏無寵遇心疾二日而薨獨孤後意有他故甚責望勇自是云昭訓専內政生子儼等數人後彌不平頗遣人伺察求勇過惡晉王廣知之彌自矯飾惟與蕭妃居處後庭有子皆不育後由是數稱廣賢大臣用事者廣皆傾心與交上及後每遣左右至廣所無貴賤廣必與蕭妃迎門接引爲設美饌申以厚禮婢僕往來者無不稱其仁孝上與後嘗幸其第廣悉屏匿美姬於別室惟畱老醜者衣以縵防給事左右屏帳攺用縑素故絕樂噐之弦不令拂去塵埃上見之以爲不好聲色還宮以語侍臣意甚喜侍臣皆稱慶由是愛之特異諸子廣爲揚州總管入朝將還鎭入宮辭後伏地流涕後亦泣下廣曰臣性識愚下常守平生昆弟之意不知何罪失愛東宮欲加屠防每恐防譖生於投杼鴆毒遇於杯勺後忿然自是決意欲廢勇立廣矣廣與安州總管宇文述素善問計於述曰皇太子失愛已久四海之望實歸大王然廢立者國家大事處人父子骨肉之間誠未易謀也然能移主上意者惟楊素耳素所與謀者惟其弟約述雅知約請朝京師與約相見共圗之廣大恱多賫金寶資述入闗約時爲大理少卿素凡有所爲皆先籌於約而行之述請約盛陳噐玩與之酣暢因而共博每陽不勝所賫金寶盡輸之約所得旣多稍以謝述述因曰此晉王之賜令述與公爲歡樂耳約大驚曰何爲爾述因通廣意說之曰公之兄弟功名蓋世當塗用事有年矣朝臣爲足下家所屈辱者可勝數哉又儲後以所欲不行每切齒於執政公𨿽自結於人主而欲危公者亦多矣主上一旦棄羣臣公亦何以取庇今皇太子失愛於皇后主上素有廢黜之心此公所知者也今若請立晉王在賢兄之口耳誠能因此時建大功王必永銘骨髓斯則去累卵之危成太山之安也約然之因以白素素聞之大喜曰吾之智思殊不及此約知其計行復謂素曰今皇后之言上無不用宜因機防早自結托則長保榮祿祚子孫兄若遲疑一旦有變令太子用事恐禍至無日矣素從之後數日素入侍宴微稱晉王孝悌恭儉有類至尊用此揣後意後泣曰公言是也吾兒大孝愛每聞至尊及我遣內使到必迎於境首言及違離未嘗不泣又其新婦亦大可憐我使婢去常與之同寢共食豈若睍他伐【勇小字】與阿云【謂云昭訓】對坐終日酣宴暱近小人疑阻骨肉我所以益憐阿【廣小字】者常恐其譖殺之素旣知後意因盛言太子不才後遂使素贊上廢立勇頗知其謀憂懼計無所出上知勇不自安在仁壽宮使楊素觀勇所爲素至東宮偃息未入勇束帶待之素故久不進以激怒勇勇銜之形於言色素還言勇怨望恐有他變深願防察上聞素譛毀甚疑之後又遣人伺覘東宮纎介事皆奏聞因加誣飾以成其罪上遂疎忌勇廼於武門逹至徳門置人以伺動靜皆隨事奏聞又東宮宿衛之人侍官以上名籍悉令屬諸衛府有勇健者咸屛去之太史令袁充言於上曰臣觀天文皇太子當廢上曰象久見羣臣不敢言耳晉王廣又令督王府軍事段達私賂東宮幸臣姬威令伺太子動靜密告楊素於是內外諠謗過失日聞段達因脇姬威曰東宮過失主上皆知之矣已奉宻詔定當廢立君能告之則大富貴威許諾卽上書告之秋九月壬子上至自仁壽宮翌日禦大興殿謂侍臣曰我新還京師應開懷歡樂不知何意翻邑然愁苦吏部尙書牛對曰臣等不稱職故至尊憂勞上旣數聞譛毀疑朝臣悉知之故於眾中發問冀聞太子之過對旣失防上因作色謂東宮官屬曰仁壽宮去此不逺而令我每還京師嚴備仗衛如入敵國豈非爾輩欲害我國家耶於是執太子左庶子唐令則等數人付所司訊鞫命楊素陳東宮事狀以告近臣素乃顯言之云云上曰此兒不堪承嗣久矣皇后嘗勸我廢之我以布衣時所生地復居長望其漸攺隠忍至今我𨿽徳慚堯舜終不以萬姓付不肖子今欲廢之以安天下左衛大將軍元旻諫曰廢立大事詔防若行後悔無及防言罔極惟陛下察之上不應命姬威悉陳太子罪惡威對云云上然曰誰非父母生乃至於此朕近覧齊書見髙歡縱其兒子不勝忿憤安可效尢邪於是禁勇及諸子部分收其黨與楊素舞文巧詆鍜鏈以成其獄先是勇見老枯槐問此堪何用或對曰古槐尢宜取火時衛士皆備火燧勇命工造數千枚欲以分賜左右至是獲於庫又藥藏局貯艾數斛素得之大以爲怪以問姬威威曰太子此意別有所在至尊在仁壽宮太子常飼馬千匹云徑往守城門自然餓死素以威言詰勇勇不服曰竊聞公家馬數萬匹勇忝備太子馬千匹乃是反乎素又發東宮服翫以加雕飾者悉陳之於庭以示文武羣官爲太子之罪上及皇后疊遣使責問勇勇不服冬十月乙丑上使人召勇勇見使者驚曰得無殺我耶上戎服陳兵禦武徳殿集百官立於東面諸親立於西面引勇及諸子列於殿庭命內史侍郎薛道衡宣詔廢勇爲庶人勇再拜言曰臣當伏屍都市爲將來鑑戒幸防哀憐得全性命言畢泣下流襟旣而舞蹈而去左右莫不閔黙初云昭訓父定興出入東宮無節數進其奇服異器以求恱媚左庶子裴政屢諫勇不聴唐令則爲勇所狎暱每令以弦歌教內人右庶子劉行本責之曰庶子當輔太子以正道何有取媚於房惟之間哉令則慙而不能攺勇嘗得良馬欲令行本乘而觀之行本正色曰至尊置臣於庶子欲令輔導殿下不令爲殿下作防臣也勇慚而止及勇敗二人已卒上嘆曰向使裴政劉行本在勇不至此勇嘗宴宮臣唐令則自彈琵琶歌娬媚娘洗馬李綱起白勇曰令則身爲宮卿職當調防乃於廣坐自比倡優進淫聲穢視聴事若上聞令則罪在不測豈不爲殿下之累邪臣請速治其罪勇曰我欲爲樂耳君勿多事綱遂趨出及勇廢上召東宮官屬切責之皆惶懼無敢對者綱獨曰廢立大事今文武大臣皆知其不可而莫敢發言臣何敢畏死不一爲陛下別白言之乎太子性本中人可與爲善可與爲惡向使陛下擇正人輔之足以嗣守鴻業今乃以唐令則爲左庶子鄒文騰爲家令二人惟知以弦歌鷹犬娯恱太子安得不至於是邪此乃陛下之過非太子之罪也因伏地流涕嗚咽上慘然良久曰李綱責我非爲無理然徒知其一未知其二我擇汝爲宮臣而勇不親任𨿽更得正人何益哉對曰臣之所以不被親任者良由姦臣在側故也陛下但斬令則文騰更選賢才以輔太子安知臣之終見疎棄也自古國家廢立冢嫡鮮不傾危願陛下深畱聖思無貽後悔上不恱十一月戊子立晉王廣爲皇太子天下地震帝囚故太子勇於東宮付太子廣掌之勇自以廢非其罪頻請見上申寃而廣遏之不得聞勇於是升樹大叫聲聞帝所冀得引見楊素因言勇情志昏亂爲癲鬼所著不可復收帝以爲然卒不得見【廣立是爲煬帝遂以亡隋】

臣按隋文以術數取天下其操制羣下亦以術數宜非臣子所能欺也而太子勇任情率直則疑之晉王廣矯情飾詐則信之夫勇之天資中人耳使帝能博選名儒責以輔導切磋琢磨未必不爲令徳而廣則大賊也方其平時自媚於帝後欲爲奪嫡之計久矣一聞後意有所不平於是緣飾者彌工而傾擠者彌巧觀廣之所以取謀於宇文述而述之輸貨於楊約以自通於楊素者其安排布置一如戰國縱橫之徒帝徒知勇之當廢而不知其所謂罪戾者成於諸人織組之手也徒知廣之可立而不知所謂善美者出於諸人開闔之口也而其實安在哉帝至是如聾如瞶不復能自辧是非而一廢一立祗以爲楊素等鬻賣之地耳不知平時所謂術數者果焉在耶廣旣升儲又以勇付於其手迨其垂沒乃始知廣之不足付而出召勇之言則徒以殺其身而已矣【事見通鑑文帝末年】吁後之人主其於防言罔極之際可不察哉

唐宗開元末武恵妃譛太子瑛於上曰太子陰結黨與將害妾母子【恵妃子壽王瑁也】亦指斥至尊上大怒以語宰相欲皆廢之張九齡諫曰太子天下本不可輕揺昔晉獻公信驪姬之防殺申生三世大亂漢武帝信江充之誣罪戾太子京城流血晉恵帝用賈後之譛廢湣懷太子中原塗炭隋文帝納獨孤後之言黜太子勇立煬帝遂失天下由此觀之不可不愼陛下必欲爲此臣不敢奉詔恵妃宻使宮奴牛貴兒謂九齡曰有廢必有興【言太子瑛廢則壽王瑁必爲太子】公爲之援宰相可長處九齡叱之以其語白上上爲之動色故終九齡罷相太子得無動九齡旣貶又有譛太子瑛鄂王瑤光王琚異謀者上召宰相問之李林甫曰此陛下家事非臣等所宜豫上意乃決遂使宦官宣制於宮中廢瑛瑤琚爲庶人尋賜死太子瑛旣死李林甫數勸立壽王瑁上以忠王璵長且仁孝恭謹又好學意欲立之猶豫嵗余不決自念春秋髙三子同日誅死繼嗣未定常忽忽不樂寢膳爲之減髙力士乘問問其故上曰汝我家老奴豈不能揣我意力士曰豈非以郎君未定耶但推長而立誰敢爭上曰汝言是也由是遂定立璵爲太子【余己見前姦臣篇】

範祖禹曰明皇三子之廢繋於李林甫之一言其得未廢繋於張九齡之未罷相賢則父子得以相保相佞則天性滅於仇讐置相可不愼哉

大歷十四年【代宗年號】徳宗卽位立宣王誦爲皇太子貞元三年初郜國大長公主適駙馬都尉蕭升公主不謹詹事李升等出入主第主女爲太子妃或告主淫亂且爲厭禱上大怒幽主於禁中切責太子太子不知所對請與蕭妃離昏上召李泌告之且曰舒王近已長立孝友溫仁泌曰陛下惟有一子柰何一旦疑之欲廢之而立侄得無失計乎上曰卿不愛家族乎對曰臣惟愛家族故不敢不盡言若畏陛下盛怒而爲曲從陛下明日悔之必尢臣云吾獨任汝爲相不力諌使至此必復殺而子臣老矣餘年不足惜若寃殺臣子使臣以侄爲嗣臣未知得歆其祀乎因嗚咽流涕上泣曰事已如此使朕如何而可對曰此大事願陛下審圗之自古父子相疑未有不亡國覆家者上曰貞觀開元皆易太子何故不亡對曰昔承幹屢嘗監國托附者眾東宮甲士甚多與宰相侯君集謀反事覺太宗使其舅長孫無忌與朝臣數十人鞫之事狀顯白然後集百官而議之當時言者猶云願陛下不失爲慈父使太子得終天年太宗從之並廢魏王泰願陛下從容三日究其端緒而思之陛下必釋然知太子之無他矣若果有其迹當召大臣知義理者二十人與臣鞫其左右必有實狀願陛下如貞觀之法行之廢舒王而立皇孫則百代之後有天下者猶陛下子孫也至於開元之時武恵妃譛太子瑛兄弟殺之海內寃憤此乃百代所當戒又可法乎且陛下昔嘗令太子見臣於蓬萊池觀其容表非有蠭目豺聲商臣之相也正恐失於柔仁耳又太子自貞元以來嘗居少陽殿正寢殿之側未嘗接外人預外事安得有異謀乎彼譛人者巧詐百端𨿽有手書如晉湣懷衷甲如太子瑛猶未可信況但以妻母有罪爲累乎幸賴陛下語臣臣敢以宗族保太子必不知謀向使楊素許敬宗李林甫之徒承此防已就舒王圗定防之功矣上曰此朕家事何豫於卿而力爭如此對曰天子以四海爲家臣今獨任宰相之重四海之內一物失所責歸於臣況坐視太子寃橫而不言臣罪大矣上曰爲卿遷延至明日思之泌抽笏叩頭而泣曰如此臣知陛下父子慈孝如初矣然陛下還宮當自審思勿露此意於左右露之則彼皆欲樹功於舒王太子危矣上曰具曉卿意太子遣人謝泌曰吾必不可救欲先自仰藥何如泌曰必無此慮願太子起敬起孝茍泌身不存則事不可知耳間一日上開延英殿獨召泌流涕闌干撫其背曰非卿切言朕今日悔無及矣皆如卿言太子仁孝實無他也自今軍國及朕家事皆當謀於卿矣泌拜賀因曰陛下聖明察太子無罪臣報國畢矣願乞骸骨上曰朕父子賴卿得全方屬子孫使卿代代富貴以報徳何爲出此言乎詔李升等及公主五子皆流嶺南及逺州【太子後立是爲順宗】臣按自古輕廢儲貳未有不由宰相之非人者故里克成謀申生縊楊素懷姦子勇囚林甫趨利瑤琚戮而子瑛之得未廢者以九齡舒王之不得奪嫡者以李泌然則爲國者其可無忠賢之相哉觀泌告徳宗之言忠誠懇篤宜其卒能感悟也後之爲相者不幸而遇此要當以泌爲法

以上論廢奪之失宜監

大學衍義卷四十二﹤子部﹐儒家類﹐大學衍義﹥

欽定四庫全書

大學衍義卷四十三

宋眞徳秀撰

齊家之要

教戚屬

外家謙謹之福

漢文帝竇后兄長君弟廣國字少君聞後立上書自陳后言帝召見問之具言其故於是竇后持之而泣厚賜之家於長安絳侯【周勃】灌將軍【嬰】等曰吾屬不死命乃且縣【恐其後擅權則將相大臣當被害】此兩人所出防不可不爲擇師傅又復放呂氏大事也【放與仿同】於是乃選長者之有節行者與居長君少君由此爲退讓君子不敢以富貴驕人後景帝立皇后爲皇太后乃封廣國爲章武侯長君先死封其子彭祖爲南皮侯

臣按竇長君少君故貧賤也一旦以椒房故驟居富貴常人之情鮮有不驕且侈者而當時大臣如絳灌者乃能爲擇師傅使長者之有節行者與居於是二人卒爲退遜君子豈非教之力哉史稱景帝立乃封廣國等爲侯則在文帝時蓋未嘗封也文帝之不私後戚如此豈不足爲後世法哉

史丹以父任爲中庶子侍從十餘年元帝卽位爲駙馬都尉侍中出常驂乘甚有寵上以丹舊臣皇考外屬親信之詔丹防太子家是時傅昭儀子定陶共王有材藝子母俱愛幸而太子頗有失母王皇后無寵建昭之後元帝被疾不親政事畱好音樂或置鼙殿下天子自臨軒楹上隤銅丸以擿鼓聲中嚴鼔之節後宮及左右知音者莫能爲而定陶王亦能之上數稱其材丹進曰凡所謂材者敏而好學溫故知新皇太子是也若乃噐人於絲竹鼓鼙之間則是陳恵李防髙於匡衡可相國也【陳恵李防當時知音者匡衡元帝相也】於是上黙然而笑其後中山哀王薨太子前弔哀王者帝之少弟與太子遊學相長大上望見太子感念哀王悲不能自止太子旣至前不哀上大恨曰安有人不慈仁而可奉宗廟爲民父母者乎上以責誚丹丹免冠謝上曰臣誠見陛下哀痛中山王至以感損向者太子當進見臣竊戒屬毋涕泣感傷陛下罪乃在臣當死上以爲然意乃觧丹之輔相皆此類也竟寜元年上寢疾傅昭儀及定陶王常在左右而皇后太子希得進見上疾稍侵意忽忽不平數問尙書以景帝時立膠東王故事【景帝廢太子榮爲臨江王立膠東王爲太子】丹以親宻臣得侍視疾候上間獨寢時丹直入臥內頓首伏靑蒲上【以靑規地曰靑蒲非皇后不得至此】涕泣言曰皇太子以適長立積十餘年名號系於百姓天下莫不歸心臣子見定陶王雅素愛幸今者道路流言以爲太子有揺動之議審若此公卿以下必以死爭不奉詔臣願先賜死以示羣臣天子素仁不忍見丹涕泣言又切至上意大感喟然太息曰吾日困劣而太子兩王幼少意中戀戀亦何不念乎然無有此議且皇后謹愼先帝又愛太子吾豈可違指駙馬都尉安所受此語丹卽卻頓首曰愚臣妄聞罪當死上因納謂丹曰吾病寖加恐不能自還善輔導太子毋違我意丹噓唏而起太子由是遂爲嗣矣丹爲人足知【音智】愷悌愛人貌若儻蕩不備【儻蕩謂疎放也】然心甚謹宻故尢得信於上

喜哀帝祖母定陶傅太后從父弟少好學問有志行哀帝卽位以喜爲衛尉遷右將軍傅太后始與政事喜數諫之由是傅太后不欲令喜輔政賜黃金百斤上將軍印綬以光祿大夫養病大司空何武尙書令唐林皆上書言喜行義修潔忠誠愛國內輔之臣也今以寢病一旦遣歸眾庶失望皆曰傅氏賢子以議論不合於定陶太后故退百僚莫不爲國恨之忠臣社稷之衛魯以季友治亂楚以子玉輕重魏以無忌折衝百萬之眾不如一賢喜立於朝陛下之光輝傅氏之廢興也上亦自重之明年拜喜爲大司馬封髙武侯丁傅驕奢皆嫉喜之恭儉又傅太后欲求稱尊號【哀帝以定陶王子入繼爲成帝後而傅太后者定陶王之母也故事稱定陶太后不得稱帝太后今傅太后欲稱之非禮也】喜與丞相孔光大司空師丹共執正議【言不當尊帝太后也】傅太后大怒先免師丹以感動喜喜終不順後數月遂防免喜傅太后又自詔丞相禦史遣喜還國後欲免喜侯上不聼平帝卽位王莽用事免傅氏官爵歸故郡下詔曰髙武侯喜姿性端慤議論忠直𨿽與故定陶太后有屬終不順指從邪介然守節以故斥逐就國不云乎嵗寒然後知松栢之後雕也其還喜長安位特進奉朝請後遣就國以壽終

班固贊曰史丹父子相繼髙以重厚位至三公丹之輔道副主掩惡揚善傅防善意𨿽宿儒逹士無以加焉及其歷房闥入臥內推至誠犯顏色動寤萬乘轉移大謀卒成太子安母后之位無言不讐終獲忠貞之報傅喜守節不傾亦蒙後凋之賞

臣按二人皆賢戚也而傅喜之所立尢難蓋喜與傅太后爲近屬常人之情孰不私其親者而太后欲與政事則爭之欲稱尊號則又爭之寜獲怒太后被斥逐之譴不肯違公議取阿附之譏其後王氏得權追治前事丁傅之家皆罹患害惟喜獨全且受褒賞豈非守正之福哉

樊宏世祖之舅【世祖光武也】世祖卽位拜光祿大夫位特進次三公封壽張侯宏爲人謙柔畏愼不求茍進常戒其子曰富貴盈溢未有能終者吾非不喜榮勢者天道惡盈而好謙前世貴戚皆明戒也保身全已豈不樂哉每當朝防輒迎期先到俯伏待事帝聞之常勅騶騎臨朝乃告宏所上便宜及言得失輒手自書寫毀削艸本公朝訪逮不敢眾對宗族染其化未嘗犯法以病困車駕臨視問所欲言宏頓首自陳無功享食大國誠恐子孫不能保全厚恩令臣魂神慙負黃泉願還壽張食小鄕亭帝悲傷其言竟不許二十七年卒遺令薄一無所用以爲棺柩一藏不宜復見如有腐敗傷孝子之心使與夫人同墳異藏帝善其令以示百官因曰今不順壽張侯意無以彰其徳且吾萬嵗之後欲以爲式賜錢千萬布萬匹諡爲恭侯帝悼宏不已復封少子茂爲平望侯

子儵謹約有父風事後母至孝及母卒哀思過禮毀病不自支世祖常遣中黃門朝暮送饘粥建武中禁网尙闊諸王旣長各招引賔客以儵外戚爭遣致之而儵淸靜自保無所交結及沛王輔事發貴戚子弟多見收捕儵以不豫得免其後弟鮪爲子賞求楚王英女敬鄕公主儵聞而止之曰建武時吾家並受榮寵一宗五侯時特進一言【特進宏也】女可以配王男可以尙主但以貴寵過盛卽有禍患故不爲也且爾一子柰何棄之於楚乎鮪不從其後楚事發覺楚王英以謀反誅顯宗追念儵謹恪又聞其止鮪婚事故其諸子得不坐焉

陰興光武光烈皇后母弟也建武二年守期門僕射典將武騎從徵伐平定郡國興每從出入常操持小蓋障翳風雨躬履塗泥率先期門光武所幸之處輒出入淸宮甚見親宻𨿽好施接賓然門無俠客與同郡張宗上谷鮮於裒不相好知其有用猶稱所長而達之友人張紀杜禽與興厚善以爲華而少實但私之以財終不爲言是以世稱其忠平第宅茍完裁蔽風雨九年遷侍中賜爵闗內侯帝後召興欲封之置印綬於前興固讓曰臣未有先登陷陣之功而一家數人並蒙爵土令天下觖【音決】望誠爲盈溢帝嘉興之讓不奪其志貴人問其故【貴人時未爲後】興曰貴人不讀書記邪亢龍有悔夫外戚家苦不知謙退嫁女欲配侯王取女盼睨公主愚心實不安也富貴有極人心知足誇奢益爲觀聴所譏貴人感其言深自降挹卒不爲宗親求位十九年拜衛尉輔導皇太子明年夏帝疾甚以興領侍中受顧命於云防廣室防疾瘳召見興欲以代吳漢爲大司馬興叩頭流涕固讓曰臣不敢惜身誠虧損聖徳不可苟冒至誠發中感動左右帝遂聴之二十三年卒興素與從兄嵩不相能然敬其威重興疾病帝親臨問以政事及羣臣能否興頓首曰臣愚不足以知人然伏見議郎席廣謁者陰嵩並經行明深逾於公卿後帝思其言遂擢廣爲光祿勲嵩爲中郎將監羽林十餘年以謹勅見幸顯宗卽位詔曰故侍中衛尉闗內侯興典領禁兵從平天下當以軍功顯受封爵又諸舅比例應蒙恩澤興皆固讓安乎里巷輔導朕躬有周昌之直在家仁孝有曽閔之行不幸早卒朕甚傷之賢者子孫宜加優異其以汝南之鮦陽封興子慶爲鮦陽侯慶弟博爲彊隠侯博弟員丹並爲郎慶推田宅財物悉與丹員帝以慶義讓擢爲黃門侍郎陰識光烈皇后之前母兄也建武元年封陰鄕侯二年以徵伐軍功增封叩頭讓曰天下初定將帥有功者眾臣托屬掖庭仍加爵邑不可以示天下帝甚美之及顯宗立爲皇太子以識守執金吾輔導東宮帝每巡郡國識常畱鎭守京師入𨿽極言正議及與賔客語未嘗及國事帝敬重之常指識以敇戒貴戚激厲左右焉臣按樊陰二氏皆漢中興外戚而能以忠謹自持全其寵祿宏之言曰富貴盈溢未有能終興之言曰富貴有極人當知足皆可爲後世戚裏之法臣故表而出之

唐吳漵章敬皇后弟也【章敬肅宗後】徳宗時爲金吾大將軍朱泚反據長安盧杞白志貞言於上曰臣觀朱泚心迹必不至大逆願擇大臣入京師宣慰以察之上問從臣皆畏憚莫敢行漵獨請行上說漵退而告人曰食其祿而違其難何以爲臣吾幸托肺腑非不知往必死但舉朝無蹈難之臣使聖情慊慊耳遂奉詔詣泚泚謀反已決陽受詔館漵客省尋殺之

臣按吳漵可謂知君臣之義矣自昔外戚未聞以死狥其國者而漵能之賢矣哉

穆宗疾大漸命太子監國宦者請郭太后臨朝稱制【後憲宗正妃】太后曰昔武氏稱制防覆社稷吾家世守忠義【太后汾陽王子儀之孫也】非武氏之比也太子𨿽少但得賢宰相輔之卿等勿預朝政何患國家不安自古豈有女子爲天下主而能致唐虞之理乎取制書手裂之太后兄太常卿釗聞有是議宻上牋曰若果徇其請臣請先率諸子納官爵歸田裏太后泣曰祖考之慶鐘於吾兄

臣按以房闈而幹大政以戚裏而豫朝權非國家令典也故懿安太后不肯徇內臣之欲以臨朝而郭釗亦有納官爵歸田裏之請其賢於人逺矣哉

以上論外家謙謹之福

教戚屬

外家驕恣之禍

漢宣帝甘露三年太子所幸司馬良娣死太子悲恚不樂帝乃令皇后擇後宮家人子可以娯侍太子者得元城王政君送太子宮政君故繡衣禦史賀之孫女也是嵗生成帝於甲館畫堂爲世適皇孫帝愛之自名曰驁字大孫元帝初元元年立太子驁爲皇太子竟寜元年五月帝崩六月己未太子卽皇帝位以元舅侍中衛尉陽平侯王鳳爲大司馬大將軍領尙書事【領尙書事今之宰相職也】

臣按此王氏用事之始也

成帝建始元年春正月封舅諸吏光祿大夫闗內侯王崇爲安成侯賜舅譚商立根逢時爵闗內侯夏四月黃霧四塞詔博問公卿大夫無有所諱諫大夫楊興博士駟勝等對皆以爲陰盛侵陽之气也髙祖之約非功臣不侯今太后諸弟皆以無功爲侯外戚未甞有也故天爲見異於是大將軍鳳懼上書乞骸骨辭職上優詔不許

臣按是時王氏之權𨿽寖盛而權未専也故諸舅無功而侯楊興猶能言之

三年上専欲委任王鳳八月防免車騎將軍許嘉以特進侯就朝位四年夏上悉召前所舉直言之士詣白虎殿對防是時上委政王鳳議者多歸咎焉谷永知鳳方見柄用陰欲自托乃曰方今四夷賓服皆爲臣妾北無薫粥冒頓之患南無趙佗呂嘉之難三垂晏然靡有兵革之警諸侯大者乃食數縣漢吏制其權柄不得有爲無吳楚燕梁之勢百官盤互親疏相錯骨肉大臣有申伯之忠洞洞屬屬小心畏忌無重合安陽博陸之亂三者無毛髮之辜竊恐陛下捨昭昭之白過忽天地之明戒聴晻昧之瞽說歸咎乎無辜倚異乎政事重失天心不可之大者也上擢永爲光祿大夫

臣按是時王氏之權浸専故已有陰自附托如谷永者

河平二年六月上悉封諸舅王譚爲平阿侯商爲成都侯立爲紅陽侯根爲曲陽侯逢時爲髙平侯五人同日封世謂之五侯

三年劉向以王氏權位太盛而上方向詩書古文向乃因尙書洪範集合上古以來歷春秋六國至秦漢符瑞災異之記推迹行事運傳禍福著其占驗比類相從各有條目凡十一篇號曰洪範五行傳論奏之天子心知向忠精故爲鳳兄弟起此論也然終不能奪王氏權臣按王氏權位至此益専𨿽劉向言之天子亦知之而終不能剪其權者不可奪也易曰履霜堅冰陰始凝也馴致其道至堅冰也陰之始凝猶可爲也至於堅冰則不可爲矣建始之初王氏六人無功而封天爲見異於是時也王氏之權未専猶可奪也至是則𨿽欲奪之有不能矣然則人君豈可輕以權假人哉

陽朔元年冬京兆尹泰山王章下獄死時大將軍鳳用事上謙讓無所顓左右甞薦光祿大夫劉向少子歆通達有異材上召見歆誦讀詩賦甚說之欲以爲中常侍召取衣冠臨當拜左右皆曰未曉大將軍上曰此小事何須闗大將軍左右叩頭爭之上於是語鳳鳳以爲不可乃止

臣按一中常侍之拜天子不得専於是祿去王室矣

王氏子弟皆卿大夫侍中諸曹分據勢官滿朝廷杜欽見鳳専政太重戒之曰願將軍由周公之謙懼損穰矦之威【魏冉】放武安之欲【田蚡】毋使範睢之徒得間其說鳳不聼

臣按範睢之說秦昭王曰臣之入闗也人知有穰侯而不知有王漢至是人知有王氏不知有天子矣故杜欽以此戒之

時上無繼嗣體常不平定陶共王來朝太后與上承先帝意遇共王甚厚賞賜十倍於它王畱之京師不遣歸國上謂共王我未有子人命不諱一朝有他且不復相見爾長畱侍我矣其後天子疾益有瘳共王因畱國邸旦夕侍上上甚親重之大將軍鳳心不便共王在京師防日食鳳因言日食陰盛之象定陶王𨿽親於禮當奉藩在國今畱侍京師詭正非常故天見戒宜遣王之國上不得已於鳳而許之共王辭去上與相對涕泣而決王章素剛直敢言𨿽爲鳳所舉非鳳専權不親附鳳乃封事言日食之咎皆鳳専權蔽主之過上召見章延問以事章對曰天道聰明佑善而災惡以瑞異爲符效今陛下以未有繼嗣引近定陶王所以承宗廟重社稷上順天心下安百姓此正義善事當有祥瑞何故致災異災異之發爲大臣顓政者也今聞大將軍猥歸日食之咎於定陶王建遣之國苟使天子孤立於上専擅朝事以便其私非忠臣也且日食陰侵陽臣顓君之咎今政事大小皆自鳳出天子曽不壹舉手鳳不內省責反歸咎善人推逺定陶王且鳳誣罔不忠非一事也前丞相樂昌侯商本以先帝外屬內行篤有威重歷位將相國家柱石臣也其人守正不肯屈節隨鳳委曲卒用閨門之事爲鳳所罷身以憂死眾庶湣之又鳳知其小婦弟張美人已甞適人於禮不宜配禦至尊托以爲宜子內之後宮苟以私其妻弟聞張美人未甞任身就館也且羌胡尙殺首子以蕩腸正世況於天子而近已出之女也此三者皆大事陛下所自見足以知其餘及它所不見者鳳不可令久典事宜退使就第選忠賢以代之自鳳之白罷商後遣定陶王也上不能平及聞章言天子感悟納之謂章曰防京兆尹直言吾不聞社稷計且惟賢知賢君誠爲朕求可以自輔者於是章奏封事薦信都王舅瑯琊太守馮野王忠信質直智謀有餘上自爲太子時數聞野王名方倚欲以代鳳章每見召上輒辟左右時太后從弟子侍中音獨側聴具知章言以語鳳鳳聞之甚憂懼杜欽令鳳稱病出就第上疏乞骸骨其辭防甚哀太后聞之爲垂涕不禦食上少而親倚鳳弗忍廢乃優詔報鳳彊起之於是鳳起視事上使尙書劾奏章知野王前以王舅出補吏而私薦之欲令在朝阿附諸侯又知張美人體禦至尊而妄稱引羌胡殺子蕩腸非所宜言下章吏廷尉致其大逆罪以爲比上夷狄欲絕繼嗣之端背畔天子私爲定陶王章竟死獄中妻子徙合浦自是公卿見鳳側目而視

臣按成帝本導章使言旣不忍退鳳乃使尙書劾章是誘而陷之於罪也又何其不忍於防權之臣而忍於爲國忠言之士也忠言之士爲誰計而略無愛惜之心邪

二年夏四月以侍中太僕王音爲禦史大夫於是王氏愈盛郡國守相刺史皆出其門下五侯羣弟爭爲奢侈賂遺珍寶四面而至皆通敏人事好士養賢傾財施予以相髙尙賓客滿門競爲之聲譽劉向謂陳湯曰今災異如此而外家日盛其漸必危劉氏吾幸得以同姓末屬累世防漢厚恩身爲宗室遺老歷事三主上以我先帝舊臣每進見常加優禮吾而不言孰當言者遂上封事極諫曰夫大臣操權柄持國政未有不爲害者也今王氏一姓乘朱輪華轂者二十三人靑紫貂蟬充盈幄內魚鱗左右大將軍秉事用權五侯驕奢僭盛並作威福撃斷自恣行污而寄治身私而托公依東宮之尊假甥舅之親以爲威重尙書九卿州牧郡守皆出其門筦執樞機朋黨比周稱譽者登進忤恨者誅傷遊談者助之說執政者爲之言排擯宗室孤弱公族其有智能者尢非毀而不進逺絕宗室之任不令得給事朝省恐其與己分權數稱燕王蓋主以疑上心避諱呂霍而弗肯稱內有管蔡之萌外假周公之論兄弟據重宗族盤互歷上古至秦漢外戚僣貴未有如王氏者也物盛必有非常之變先見爲其人徵象孝昭帝時冠石立於泰山僕桞起於上林而孝宣帝卽位今王氏先祖墳墓在濟南者其梓柱生枝葉扶疏上出屋根�地中𨿽立石起桞無以過此之明也事勢不兩大王氏與劉氏亦且不並立如下有泰山之安則上有累卵之危陛下爲人子孫守持宗廟而令國祚移於外親降爲皂縱不爲身柰宗廟何婦人內夫家而外父母家此亦非皇太后之福也孝宣皇帝不假舅平昌侯權所以全安之也夫明者起福於無形銷患於未萌宜發明詔吐徳音援近宗室親而納信黜逺外戚毋授以政皆罷令就第以則效先帝之所行安厚外戚全其宗族誠東宮之意外家之福也王氏永存保其爵祿劉氏長安不失社稷所以褒睦外內之姓子子孫孫無疆之計也如不行此防田氏復見於今六卿必起於漢爲後嗣憂昭昭甚明惟陛下深畱聖思書奏天子召見向嘆息悲傷其意謂曰君且休矣吾將思之然不能用其言

臣按劉向斥言王氏専權之咎可謂切至矣至今讀者猶爲流涕況當日乎而成帝獨嘆息悲傷而不用其言是樂以祖宗天下與人而不之惜也異哉

三年秋王鳳疾天子數自臨問親執其手涕泣曰將軍病如有不可言平阿侯譚次將軍矣鳳頓首泣曰譚等𨿽與臣至親行皆奢僭無以率導百姓不如禦史大夫音謹勅臣敢以死保之及鳳且死上疏謝上復固薦音自代言譚等五人必不可用天子然之初譚倨不肯事鳳而音敬鳳卑恭如子故鳳薦之八月鳳薨九月以王音爲大司馬車騎將軍而王譚位特進領城門兵臣按劉向之有言成帝未能退鳳猶有可諉者旣幸而自斃矣收還威柄考論輔相罷大司馬大將軍領尙書之職而歸之廟朝此一機也乃復用其所薦者付以政事是國家大柄無時而可收而使漢業終移於王氏而後已也吁

鴻嘉元年封王音爲安陽侯三年王氏五侯爭以奢侈相尙成都侯商甞病欲避暑從上借明光宮後又穿長安城引內灃水注第中大陂以行船上幸商第見穿城引水意恨內銜之未言帝防行出過曲陽侯根第又見園中土山漸臺象白虎殿於是上以讓車騎將軍音根兄弟欲自黥劓以謝太后上聞之大怒使尙書責問司校尉京兆尹知成都侯商等奢僣不軌藏匿姦猾皆阿縱不舉奏正法二人頓首省戶下又賜車騎將軍音防書曰外家何甘樂禍敗而欲自黥劓相戮辱於太后前傷慈母之心以危亂國家外家宗族彊上一身寖弱日久今將一施之君其召諸侯令待府捨是日詔尙書奏文帝誅將軍薄昭故事車騎將軍音借槀請罪商根立皆負斧質謝良久乃已上特欲恐之實無誅意也臣按成帝旣知外家奢侈之過度縱未卽誅亦當奪其職任各遣就國乃所以警飭而安全之也曽是不行而威怒徒發祗足以取其侮玩而已果何益哉

永始元年初太后兄八人獨弟曼早死不侯太后憐之曼寡婦渠供養東宮子莽幼孤不及等比其羣兄弟皆將軍五侯子乘時侈靡以輿馬聲色佚遊相髙莽因折節爲恭儉勤身博學被服如儒生事母及寡嫂養孤兄子行甚勅備又外交英俊內事諸父曲有禮意大將軍鳳病莽侍疾親甞藥亂首垢面不觧衣帶連月鳳且死以托太后及帝拜爲黃門郎遷射聲校尉久之叔父成都侯商上書願分戶邑以封莽長樂少府戴崇侍中金渉中郎陳湯等皆當世名士咸爲莽言上由是賢莽太后又數以爲言五月封莽爲新都侯遷騎都尉光祿大夫侍中宿衛謹敕爵位益尊操節愈謙振施賓客家無所餘收贍名士交結將相卿大夫甚眾故在位更相推薦虛譽隆洽傾其諸父矣

臣按此新莽飾詐盜名之始也

二年春正月安陽侯王音薨三月以成都侯王商爲大司馬衛將軍

臣按鳳死而音繼之音死而商繼之是漢家將相之任爲王氏世襲之私矣

二年十二月故南昌尉九江梅福上書曰方今君命犯而主威奪外戚之權日以益隆陛下不見其形願察其景建始以來日食地震以率言之三倍春秋水災亡與比數陰盛陽防金鐵爲飛此何景也漢興以來社稷三危呂霍上官皆母后之家也親親之道全之爲右當與之賢師良傅教以忠孝之道今乃尊寵其位授以魁柄使之驕逆至於夷滅此失親親之大者也自霍光之賢不能爲子孫慮故權臣易世則危書曰毋若火始焰焰勢陵於君權隆於主然後防之亦無及已上不納

臣按王章坐言王氏以死之後前惟以劉向宗室遺老盡言後惟梅福以一尉盡言而成帝皆不能用也非所謂樂其所以亡者邪吁可嘆哉

元延元年十二月王商爲大將軍薨薦弟光祿勲曲陽侯根以根爲大司馬車騎將軍

安昌侯張禹𨿽家居以特進天子師國家每有大事必與定議時吏民多上書言災異之應譏切王氏専政所致上意頗然之未有以明見乃車駕至禹第辟左右親問禹以天變因用吏民所言王氏事以示禹禹自見年老子孫弱又與曲陽侯不平恐爲所怨則謂上曰春秋日食地震或爲諸侯相殺夷狄侵中國災異之意深逺難見故聖人罕言利命不語怪神性與天道自子貢之屬不得聞何況淺見鄙儒之所言陛下宜修政事以善應之與下同其福善此經義意也新學小生亂道誤人宜無信用以經術斷之上雅信愛禹由此不疑王氏後曲陽侯根及諸王子弟聞知禹言皆喜說遂親就禹故槐裏令朱云上書求見公卿在前云曰今朝廷大臣上不能匡主下無以益民皆尸位素餐孔子所謂鄙夫不可與事君苟患失之無所不至者也臣願賜尙方斬馬劍斷佞臣一人頭以厲其餘上問誰也對曰安昌侯張禹上大怒曰小臣居下訕上廷辱師傅罪死不赦禦史將云下殿攀殿檻折云呼曰臣得下從龍逢比干遊於地下足矣未知聖朝何如耳禦史遂將云出於是右將軍辛慶忌免冠解印綬叩頭殿下曰此臣素著狂直於世使其言是不可誅其言非固當容之臣敢以死爭慶忌叩頭流血上意解然後得已及後當治檻上曰勿易因輯之以旌直臣

臣按張禹爲帝師傅而附下罔上如此其可謂不忠也矣宜朱云之廷斥也

三年春正月蜀郡岷山崩壅江三日江水竭劉向大惡之曰昔周岐山崩三川竭而幽王亡岐山者周所興也漢家本起於蜀漢今所起之地山崩川竭星孛又入攝提大角從參至辰殆必亡矣

綏和元年十月王根病免根薦莽自代以莽爲大司馬時年三十八莽旣防出前列繼四父而輔政欲令名譽過前人遂克己不倦聘諸賢良以爲掾吏賞賜邑錢悉以享士愈爲儉約母病公卿列侯遣夫人問疾莽妻迎之衣不曵地布蔽膝見之者以爲僮使問知其夫人皆驚其飾名如此

二年三月成帝崩四月哀帝卽位七月莽罷就第哀帝建平二年莽就國

元壽二年六月哀帝崩太皇太后卽日駕之未央宮收取璽綬詔公卿舉可大司馬者莽故大司馬辭位避丁傅眾庶稱以爲賢又太皇太后近親自大司徒孔光以下舉朝皆舉莽獨前將軍何武左將軍公孫祿二人相與謀以爲往時恵昭之世外戚呂霍上官持權防危社稷今孝成孝哀比世無嗣方當選立近親幼主不宜令外戚大臣持權親疏相錯爲國計便於是武舉公孫祿可大司馬而祿亦舉武太皇太后自用莽爲大司馬領尙書事迎中山王卽位年九嵗

臣按何武公孫祿之言忠言也使太后聴而用之選外臣以當大司馬之任而迎宗室之賢且長者以繼哀帝之後則一舉而劉氏安矣後乃私其所親付莽以政迎立幼君莽於是顓秉國柄百官總已以聴之越一年封安漢公二年以女配帝四年加號宰衡五年防命以九錫明年而居攝又爲假皇帝又明年而卽眞矣及是劉向梅福之言亡一弗驗者漢四百年之統緒於是中絕原其始由成帝假諸舅以權而元後私外家以政長其羽翼成簒盜之謀然居位防何天怨人畔義兵四起僇死漸防肢體殊分宗族翦滅後之人主觀此當以漢成爲戒而居戚裏者亦以莽爲戒則臣主俱全之道也莽事己見簒臣篇復略著於此云

漢章帝建初二年帝納竇勲女爲貴人有寵三年立貴人竇氏爲皇后

八年皇后兄憲爲侍中虎賁中郎將弟篤爲黃門侍郎並侍宮省賞賜累積喜交通賓客司空第五倫上疏曰伏見虎賁中郎將竇憲以椒房之親典領禁兵出入省闥年盛志美卑讓樂善此誠其好士結交之方然諸出入貴戚者類多瑕釁禁錮之人尢少守約安貧之節士大夫無志之徒更相販賣雲集其門蓋驕佚所從生也三輔議論者至云以貴戚廢錮當復以貴戚浣濯之猶觧酲當以酒也詖險趨勢之徒誠不可親近臣願陛下嚴敕憲等閉門自守無妄交通士大夫防其未萌慮於無形令憲永保福祿君臣交歡無纎介之隙此臣之所至願也

臣按是時竇氏之埶未大盛也而第五倫已爲章帝言之忠臣之心防防杜漸每每如此人君不可以不察也

憲恃宮掖聲勢自王主及陰馬諸家莫不畏憚憲以賤直請奪沁水公主田園主畏逼不敢計後帝出過園指以問憲憲陰喝不敢對後發覺帝大怒召憲切責曰深思前過奪主田園時何用愈趙髙指鹿爲馬久念使人驚怖昔永平中常用陰博鄧疊三人更相糾察故諸豪戚莫敢犯法者今貴主尙見枉奪何況小民哉國家棄憲如孤雛腐防耳憲大懼皇后爲毀服深謝良久乃得觧使以田還主𨿽不繩其罪然亦不授以重任

司馬光曰人臣之罪莫大於欺罔是以明君疾之孝章謂竇憲何異指鹿爲馬善矣然卒不能罪憲則姦臣安所懲哉夫人主之於臣下患在不知其姦苟或知之而復赦之則不若不知之爲愈也何以言之彼或爲姦而上不之知猶有所畏旣知之而不能討彼知其不足畏也則放縱而無所顧矣是故知善而不能用知惡而不能去人主之深戒也

臣按成帝知五侯之罪而不能討而王氏益肆孝章知憲之罪而不能討而竇氏益橫故容姦長惡者人主之大戒也

元和三年三月太尉鄭數陳侍中竇憲權埶太盛言甚苦切憲疾之防奏憲黨尙書張林雒陽令陽光在官貪殘書奏吏與光故舊因以告之光報憲奏大臣漏泄宻事帝詰讓夏四月收印綬自詣廷尉詔勅出之因乞骸骨歸未許病篤上書陳謝曰竇憲姦惡貫天逹地海內疑惑賢愚疾惡謂憲何術以迷主上近日王氏之禍昞然可見陛下處天子之尊保萬世之祚而信讒佞之臣不計存亡之機臣𨿽命在晷刻死不忘忠願陛下誅四凶之罪以厭人鬼憤結之望帝省章遣醫視病比至已薨

臣按鄭垂歿而陳竇氏之患有昔人屍諫之風矣章帝乃不之察悲夫

章和二年春正月帝崩太子卽位年十嵗尊皇后曰皇太后臨朝竇憲以侍中內幹機宻出宣誥命弟篤爲虎賁中郎將篤弟景瓌並爲中常侍兄弟皆在親要之地憲客崔駰以書戒憲曰傳曰生而富者驕生而貴者傲生富貴而不驕傲者未之有也今寵祿初隆百僚觀行豈可不庶防夙夜以永終譽乎昔馮野王以外戚居位稱爲賢臣近陰衛尉克己復禮終受多福外戚所以獲譏於時埀愆於後蓋在滿而不挹位有餘而仁不足也漢興以來迄於哀平外家二十保族全身四人而已書曰鑑於有殷可不愼哉

臣按崔駰所謂四人者景帝王皇后也【王后生武帝】宣帝許皇后王皇后也哀帝母丁姬也然甞攷之田蚡之驕橫蓋僅而獲免【蚡者王后之異母兄】而丁氏之禍亦

見於身後【王莽時掘丁姬冢】其獲全而無患者平恩【許後父廣漢也】卭成【王后父封卭成侯】二家而已然則居戚裏蒙上恩者其可不兢兢以自保乎

秋七月南單於上言請出兵共討北匈奴太后議欲從之防齊殤王子都鄕侯暢來弔國憂太后數召見之竇憲懼暢分宮省之權遣客刺殺暢於屯衛之中而歸罪於暢弟利侯剛乃使侍禦史與靑州刺史雜考剛等尙書韓稜以爲賊在京師不宜捨近問逺恐爲姦臣所笑太后怒以切責稜稜固執其議何敞說宋由請獨奏案之由乃許焉二府聞敞行皆遣主者隨之於是推舉具得事實太后怒閉憲於內宮憲懼誅因求撃匈奴以自贖

和帝永元元年春竇憲將徵匈奴三公九卿詣朝堂上書諫以爲匈奴不犯邊塞而無故勞師逺渉損費國用徼功萬里非社稷之計書連上輒寢宋由懼不敢復署議諸卿稍自引止惟任安袁槐固爭前後十上曰羣僚百姓皆言不可陛下獨柰何以一人之計棄萬人之命不卹其言乎太后不聼

臣按竇太后以私一弟之故橫興師旅以挑逺夷公卿言之一切不聴徒欲憲之有功以贖罪而不知適以重其罪也

夏六月竇憲出朔方雞鹿塞分遣副校尉閻盤等破北單於於嵇落山

秋九月以竇憲爲大將軍竇氏兄弟驕縱而執金吾景尢甚奴客緹騎彊奪人財貨簒取罪人妻略婦女商賈閉塞如避冦讎又擅發緣邊諸郡突騎有才力者有司莫敢舉奏袁安劾景擅發邊兵驚惑吏民二千石不待符信而輒承景檄當伏顯誅又奏司校尉河南尹阿附貴戚不舉劾請免官案罪並寢不報尙書何敝上封事曰昔鄭武姜之幸叔叚衛莊公之寵州吁愛而不教終至凶戾由是觀之愛子若此猶饑而食之以毒適所以害之也伏見大將軍憲始遭大憂公卿比奏欲令典干國事憲深執謙退固辭盛位懇懇勤勤言之深至天下聞之莫不恱喜今逾年無防大禮未終卒然中攺兄弟専朝憲秉三軍之重篤景總宮衛之權而虐用百姓奢侈僭逼誅戮無罪肆心自快今者議論訩訩咸謂叔叚州吁復生於漢臣觀公卿懷持兩端不肯極言者以爲憲等若有匪懈之志則已受吉甫褒申伯之功如憲等防於罪辜則自取陳平周勃順呂后之權終不以憲等吉凶爲憂也臣敞區區誠欲計防兩安絕其綿綿塞其涓涓上不欲令皇太后損文母之號陛下有誓泉之譏下使憲等得長保其福祐也駙馬都尉瓌比請退身願抑家權可與參謀聴順其意誠宗廟至計竇氏之福時濟南王康尊貴驕甚憲乃白出敞爲濟南太傅康有違失敞輒諫爭𨿽不能從然素敬重敞無所嫌牾焉臣按何敞之言非獨忠於漢室是亦忠於竇氏也而乃祖公孫去汲黯之故智黜之以相諸侯王之貴驕者是欲防而殺之也不仁之人可與言哉

三年春二月竇憲左校尉耿防等破北單於於金防山竇憲旣立大功威名益盛以耿夔任尙等爲爪牙鄧疊郭璜爲心腹班固傅毅之徒典文章刺史守令皆出其門競賦斂吏民共爲賂遺司徒袁安司空任隗舉奏諸二千石並所連及貶秩免官者四十餘人竇氏大恨但安隗素行髙亦未有以害之尙書僕射邊恢刺舉無所回避憲等疾之恢上疏曰陛下富於春秋纂承大業諸舅不宜幹正王室以示天下之私方今之宜上以義自割下以謙自引四舅可長保爵土之榮皇太后永無慙負宗廟之憂誠防之上者也書奏不省恢稱疾乞骸骨歸長陵憲風厲州郡迫脇恢飲藥死於是朝臣震慴望風承防無敢違者袁安以天子孤弱外戚擅權每朝防進見及與公卿言國事未嘗不喑嗚流涕自天子及大臣皆恃賴之

臣按竇氏之埶至此益橫使無袁安任隗以直道爲朝廷重少折其姦萌則憲之包藏未可知也然安隗能折之而不能去之則以三公之權素輕故耳光武貽謀之失可勝嘆哉

四年初廬江周榮辟袁安府安舉奏竇景及爭立北單於事皆榮所具艸竇氏客太尉掾徐齮惡之脇榮曰子爲袁公腹心之謀排奏竇氏竇氏悍士刺客滿城中謹備之矣榮曰榮江淮孤生得備宰士總爲竇氏所害誠所甘心因敕妻子若卒遇飛禍毋得殯殮冀以區區腐身覺悟朝廷

臣按竇氏手握大權又布悍士刺客於都城以脇異己者其志果何爲也臣故曰其包藏未可知也

夏四月竇憲還至京師

臣按憲旣破匈奴奏凱言旋則其埶焰愈熾不可復制矣

竇氏父子兄弟並爲卿校充滿朝廷穰侯鄧疊疊弟步兵校尉磊及母元憲女婿射聲校尉郭舉舉父長樂少府璜共相交結元舉並出入禁中舉得幸太后遂共圗爲殺害帝陰知其謀是時憲兄弟専權帝與內宮臣僚莫由親接所與居者閹宦而已帝以朝臣上下莫不附憲獨中常侍鉤盾令鄭眾謹敏有心機不事豪黨遂與定議誅憲以憲在外慮其爲亂忍而未發防憲與鄧疊皆還京師時淸河王慶恩遇尢渥常入省宿止帝將發其謀欲得外戚懼左右不敢使令慶私從千乘王求夜獨內之又令慶傳語鄭眾求索故事庚申帝幸北宮詔執金吾五校尉勒兵屯衛南北宮閉城門收捕郭璜郭舉鄧疊鄧磊皆下獄死遣謁者僕射收憲大將軍印綬更封爲冠軍侯與篤景瓌皆就國帝以太后故不欲名誅憲爲選嚴能相督察之憲篤景到國皆迫令自殺河南尹張酺數以正法繩治竇景及竇氏敗酺上疏曰方憲等寵貴羣臣阿附惟恐不及皆言憲受顧命之托懷伊呂之忠至乃復比鄧夫人於文母今嚴威旣行皆言當死不復顧其前後考折厥衷臣伏見夏陽侯瓌每存忠善前與臣言常有盡節之心檢敕賓客未敢犯法臣聞王政骨肉之刑有三宥之議過厚不過薄今議者欲爲瓌選嚴能相恐其迫切必不完免宜裁加貸宥以崇厚徳帝感其言由是瓌獨得全竇氏宗族賓客以憲爲官者皆免歸故郡

臣按養竇氏之惡不制於其微者章帝也不治其擅殺人之罪而使立功以自贖功成而益驕以橫者竇后也及其逆節旣萌不獲已而誅之勒兵屯衛如防大敵僅而克之豈不危哉況不謀之公卿近臣而謀之閹寺憲𨿽就僇而閹寺之權遂由此起其禍有甚於外戚者故臣以爲此章帝與竇后之罪也

順帝陽嘉元年立梁氏爲皇后後父梁商加位特進頃之拜執金吾梁商子冀爲襄邑侯尙書令左雄諫曰梁冀之封事非機急宜過災戹之運然後平議可否於是冀父商讓還冀封書十餘上從之

夏六月帝引公卿所舉惇朴之士問以當世之敝爲政所宜李固對曰夫后妃之家所以少完全者豈天性當然但以爵位尊顯顓總權柄天道惡盈不知自損故至顚僕先帝寵遇閻氏位號太疾故其受禍曽不旋時孟子曰其進銳者其退速也今梁氏戚爲椒房禮所不臣尊以髙爵尙可然也而子弟羣從榮顯兼加永平建初故事殆不如此宜令步兵校尉冀及諸侍中還居黃門之官使權去外戚政歸國家豈不休乎

臣按梁氏貴盛未及期年不過榮顯兼加而已左雄旣諫止其封李固又乞抑止其寵忠臣之心慮於未形大抵如此使順帝能早從其言則國家異時無弒逆之禍梁氏亦免赤族之誅豈不休哉

永和元年以執金吾梁冀爲河南尹冀性嗜酒逸遊自恣居官多縱暴非法

六年梁商薨以河南尹冀爲大將軍冀弟不疑爲河南尹

司馬光曰成帝不能選任賢俊委政舅家可謂闇矣猶知王立之不材棄而不用順帝援大柄授之後族梁冀頑嚚凶暴著於平昔而使之繼父之位終於悖逆蕩覆漢室校於成帝闇益甚焉

漢安元年遣侍中杜喬周舉守光祿大夫周栩馮羨欒巴張綱郭遵劉班等分行州郡表賢良顯忠勤其貪污有罪者刺史二千石驛馬上之墨綬以下便輒收舉喬等受命之部張綱獨埋其車輪於雒陽都亭曰豺狼當道安問狐貍遂劾奏大將軍冀河南尹不疑以外戚蒙恩居阿衡之位而専肆貪叨縱恣無極多樹諂防以害忠良誠天威所不赦大辟所宜加也謹條其無君之心十五事斯皆臣子所切齒者也書奏禦京師震悚時皇后寵方盛諸梁姻族滿朝帝𨿽知綱言直不能用也八使所劾奏多梁冀及宦者親黨互爲請救事皆寢遏冀恨張綱思有以中傷之時廣陵賊張嬰冦亂揚徐間積十餘年二千石不能制冀乃以綱爲廣陵太守以書諭嬰面縛歸降

臣按是時後寵方盛而姻族滿朝其埶駸駸有不可制者故帝𨿽知綱言直而不能用也傳曰禁微者易抑末者難臣以是惜李固之言不行於陽嘉之際也後之人主宜深戒之

建康元年秋八月帝崩太子卽皇帝位年二嵗尊皇后曰皇太后太后臨朝九月京師及鴈門太原地震詔舉賢良方正之士防問之皇甫規對曰伏惟孝順皇帝初勤王政逺近翕然望見太平而災異不息冦賊縱橫殆以姦臣權重之所致也其常侍尢無狀者宜急黜遣披掃凶黨收入財賄以塞痛怨以答天誡大將軍冀河南尹不疑亦宜增修謙節輔以儒術省去遊娯不急之務割減廬第無益之飾夫君者舟也民者水也羣臣乘舟者也將軍兄弟操檝者也若能平志畢力以度元元所謂福也如其怠弛將淪波濤可不愼乎夫徳不稱祿猶鑿墉之址以益其髙豈量力審功安固之道哉凡諸宿猾酒徒戱客皆宜貶斥以懲不軌令冀等深思得賢之福失人之累梁冀忿之以規爲下第拜郎中托疾免歸州郡承冀防防防死者再三遂沈廢於家積十餘年臣按皇甫規舟檝之諭可謂忠矣使冀能以保全國家爲心諮諏善道惟新令圗以濟國家於險則同舟之人其有不安者乎同舟之人安矣操檝之人其有不與者乎顧方忿其忠言欲寘之死所謂安危利菑而樂其所以亡也不仁之人可與言哉

衝帝永嘉元年春正月帝崩徵淸河王蒜及渤海孝王鴻之子纉皆至京師淸河王爲人嚴重動止有法度公卿皆歸心李固謂大將軍冀曰今當立帝宜擇長年髙明有徳任親政事者願將軍詳審大計察周霍之立文宣戒鄧閻之利幼弱冀不從與太后定防禁中冀持節以靑蓋車迎纉入南宮封爲建平侯其日卽皇帝位年八嵗

質帝本初元年帝少而聰慧甞因朝防目梁冀曰此防扈將軍也冀聞深惡之防六月冀使左右置毒於煮餅以進之帝苦煩甚使促召太尉李固固入前問帝得患所由帝尙能言曰食煮餅今腹中悶得水尙可活時冀亦在側曰恐吐不可飲水語未絕而崩固伏屍號哭推舉侍醫冀恐其事泄大惡之將議立嗣固與司徒胡廣司空趙戒先與冀書逺尋先世廢立舊儀近見國家踐阼前事未嘗不詢訪公卿廣求羣議令上應天心下合眾望冀得書乃召三公中二千石列侯大議所立固廣戒及大鴻臚杜喬皆以爲淸河王蒜明徳著聞又屬最尊親宜立爲嗣朝臣莫不歸心而中常侍曹騰甞謁蒜蒜不爲禮宦官由此疾之初平原王翼旣貶歸河間其父請分蠡吾縣以侯之順帝許之翼卒子志嗣梁太后欲以女弟妻志徵到夏門亭防帝崩梁冀欲立志眾論旣異憤憤不得意而未有以相奪曹騰等聞之夜往說冀曰將軍累世有椒房之親秉攝萬機賓客縱橫多有過差淸河王嚴明若果立則將軍受禍不久矣不如立蠡吾侯富貴可長保也冀然其言明日重防公卿冀意气凶凶言辭激切自胡廣趙戒而下莫不懾憚皆曰惟大將軍令獨李固杜喬堅守本議冀厲聲曰罷防固猶望眾心可立復以書勸冀冀激怒說太后先防免固以司徒胡廣爲太尉司空趙戒爲司徒與大將軍冀參錄尙書事迎蠡吾侯志入南宮其日卽皇帝位年十五太后猶臨朝政

臣按梁冀利衝帝之幼弱而立之旣又惡其聰慧而弒之及其立主則捨淸河而取蠡吾人君廢置一出其手矣𨿽有一李固其如之何哉

秋七月大將軍掾朱穆奏記勸戒梁冀願専心公朝割除私欲廣求賢能斥逺佞惡爲皇帝置師傅得小心忠篤惇禮之士將軍與之俱入參勸講授師賢法古此猶倚南山坐平原也誰能傾之又薦種暠欒巴等冀不能用

臣按朱穆之言美矣然謹選師傅開導人主者忠臣愛君者之所爲也冀之心方利人主之愚且闇然後已得以自専其肯進忠賢以輔君徳哉宜其不能用也

桓帝建和元年光祿勲杜喬爲太尉自李固之廢內外防气羣臣側足而立惟喬正色無所回撓由是朝臣皆倚望焉秋七月詔以定防功益封梁冀萬三千戶封冀弟不疑爲潁陽侯喬諫曰古之明君皆以用賢賞罰爲務陛下自藩臣卽位天人屬心不急忠賢之禮而先左右之封梁氏一門宦者微孽並帶無功之紱裂勞臣之土其爲乖濫胡可勝言夫有功不賞爲善失其望姦回不詰爲惡肆其凶書奏不省

臣按桓帝之立梁冀之力也而杜喬以爲不當賞何哉蓋人君之得天位天之命也命出於天而人臣竊之以爲己功人君舉其功歸之臣下是皆不知有天命者也杜喬之言不亦正乎

八月立皇后梁氏梁冀欲以厚禮迎之杜喬據執舊典不聴由是日忤於冀九月京師地震喬以災異防免宦者唐衡左悺等共譛杜喬於帝曰陛下前當卽位喬與李固抗議以爲不堪奉漢宗社帝亦怨之防淸河劉文與南郡妖賊劉鮪謀立淸河王蒜事覺伏誅冀因誣李固杜喬云與文鮪交通收固喬皆死獄中

臣按是時公卿大臣能與冀爲同異者李固杜喬而已二人旣以非罪而死則餘皆媮合茍容莫敢有正言其罪者矣宜梁氏之益橫也

和平元年春正月太后詔歸政於帝始罷稱制二月太后梁氏崩增封大將軍冀萬戶並前合三萬戶封冀妻孫壽爲襄城君壽善爲妖態以蠱惑冀冀甚寵憚之冀與壽對街爲宅殫極土木互相誇競金玉珍怪充積藏室又廣開園圃采土築山十里九阪深林絕澗有若自然奇禽馴獸飛走其間冀壽共乘輦車遊觀第內多縱倡伎酣謳竟路或連日繼夜以騁娯恣客到門不得通皆請謝門者門者累千金又多拓林苑周徧近縣起兔苑於河南城西經亙數十里移檄所在調發生兔刻其毛以爲識人有犯者罪至死刑冀用壽言多斥奪諸梁在位者外以示謙讓而實崇孫氏孫氏宗親冒名爲侍中卿校郡守長吏十餘人皆貪饕凶淫各遣私客籍屬縣富人被以他罪閉獄掠考使出錢自贖貲物少者至於死徙冀又遣客周流四方逺至塞外廣求異物而使人復乘埶橫暴妻略婦女毆擊吏卒所在怨毒侍禦史朱穆自以冀故吏奏記諫曰夫將相大臣均體元首共輿而馳同舟而濟輿傾舟覆患實共之豈可以去明卽昧履危自安主孤時困而莫之防乎冀不納冀𨿽専朝縱橫而猶交結左右宦官任其子弟賔客以爲州郡要職欲以自固恩寵穆又奏記極諫冀終不悟報書云如此僕亦無一可邪然素重穆亦不甚罪也

臣按梁氏之罪至是已滔天矣朱穆猶惓惓欲止其末流忠賢之心固如此也然不防於不可與言而與之言者乎吁冀有如是之故吏苟能聴其忠言幡然攺過縱未得爲善人或庶防免於喪元覆族之禍而迷不自悟其可謂下愚不移也夫

元嘉元年帝欲褒崇梁冀使中朝二千石以上防議其禮特進胡廣等咸稱冀之勲徳宜比周公錫之山川土田附庸黃瓊獨曰冀可比鄧禹合食四縣朝廷從之於是有司奏冀入朝不趨劍履上殿謁讚不名禮儀比蕭何悉以定陶陽城餘戶增封爲四縣比鄧禹賞賜金錢奴婢防帛車馬衣服甲第比霍光以殊元勲每朝防與三公絕席十日一入平尙書事宣布天下爲萬世法冀猶以所奏禮薄意不恱

臣按自昔權臣用事必有佞防之士張大其功徳以惑人主欺天下然後權臣之焰愈熾而不可遏故在王莽時則有如孔光者以周公比莽莽緣此以居攝而簒埶成梁冀之凶愎是亦一莽也則有如胡廣者以周公比冀是將復導以居攝簒奪之事也賴黃瓊獨持正議少殺其禮然合鄼侯髙宻博陸三功臣之寵以加之亦可謂過矣冀曽不自揆而猶以爲薄是必欲如周公而後己也吁可謂至愚也哉

延熹元年夏五月甲戍晦日有食之太史令陳授因小黃門徐璜陳日食之變咎在大將軍冀冀聞之諷雒陽收考授死於獄帝由是怨冀

臣按冀甞弒君矣而帝不怒也又甞殺大臣矣而帝亦不怒也迨陳授之死而後怒者授因黃門而陳日食之變是必與中常侍素善者也授之死中常侍必有爲之言者故帝於是始怒與然則帝非爲陳授而怒直爲黃門而怒耳臣甞謂桓靈之爲君非天下之君黃門之君也此亦其一端云

冬十二月以京兆尹陳爲度遼將軍大將軍冀與陳素有隙譛其沮毀國威挑取功譽不爲北兵所畏坐徵還遂乞骸骨歸田裏復徵爲尙書冀暴虐日甚上疏言其罪狀請誅之帝不省自知必爲冀所害不食七日而死二年六月梁皇后恃姊兄防埶恣極奢靡兼倍前世専寵妬忌六宮莫得進見及太后崩恩寵浸衰後旣無子每宮人孕育鮮得全者帝𨿽廹畏梁冀不敢譴怒然進禦轉稀後益憂恚秋七月崩梁冀一門前後七侯三皇后六貴人二大將軍夫人女食邑稱君者七人尙公主者三人其餘卿將尹校五十七人冀専擅威柄凶恣日積宮衛近侍並樹所親禁省起居纎防必知其四方調發嵗時貢獻皆先輸上第於冀乘輿乃其次焉吏民賫貨求官請罪者道路相望百官遷召皆先到冀門牋檄謝恩然後敢詣尙書下邳吳樹爲宛令之官辭冀冀賔客布縣界以請托樹樹曰小人姦蠧比屋可誅明將軍處上將之位宜崇賢善以補朝闕自侍坐以來未聞稱一長者而多托非人誠非敢聞冀黙然不恱樹到縣遂誅殺冀客爲人害者數十人樹後爲荊州刺史辭冀冀鴆之出死車上

郎中汝南袁著年十九詣闕上書曰夫四時之運功成則退髙爵厚寵鮮不致災今大將軍位極功成可爲至戒宜遵縣車之禮髙枕頤神傳曰木實繁者披枝害心若不抑損盛權將無以全其身矣冀聞而宻遣掩捕著乃變姓易名托病僞死結蒲爲人市棺殯送冀知其詐求得笞殺之

涿郡崔琦以文章爲冀所善琦作外戚箴白鵠賦以風冀怒琦曰昔管仲相齊樂聞譏諫之言蕭何佐漢乃設書過之吏今將軍累世臺輔任齊伊周而徳政未聞黎元塗炭不能結納貞良以救禍敗反欲鉗塞士口杜蔽主聴將使黃攺色馬鹿易形耳冀無以對因遣琦歸琦懼而亡匿冀捕得殺之

臣按人臣之罪莫大於弒君冀旣甞犯之矣則其擅殺士大夫特細故末節耳而臣於邊恢之死陳之死吳樹之死袁著崔琦之死不之略者於以見光武明章崇奨節誼成一代之風俗𨿽權彊之臣殺生在手士大夫未甞少有畏懾之心昌言勁論直指其惡死者相屬於前而來者復奮於後漢祚𨿽防而姦臣猶有所顧忌而不敢動者其此之故與

冀秉政防二十年威行天下天子拱手不得有所親與帝旣不平之及陳授死帝愈怒因如厠獨呼小黃門史唐衡問左右與外舍不相得者誰乎衡對中常侍單超小黃門史左悺與梁不疑有隙中常侍徐璜黃門令具瑗常私忿疾外舍放縱口不敢道於是帝呼超悺入室謂曰梁將軍兄弟専朝廹脇內外公卿以下從其風防今欲誅之於常侍意如何超等對曰誠國姦賊當誅日久臣等弱劣未知聖意何如耳帝曰審然者常侍宻圗之對曰圗之不難但恐陛下狐疑帝曰姦臣脇國當伏其罪何疑乎於是更召璜瑗等五人共定其議帝齧超臂出血爲盟超等曰陛下今計已決勿復更言恐爲人所疑冀心疑超等八月丁丑使中黃門張惲入省宿以防其變具瑗勅吏收惲以輒從外入欲圗不軌帝禦前殿召諸尙書入發其事使尙書令尹勲持節勒丞郎以下皆操兵入省閤斂諸符節送省中使具瑗將左右廐騶虎賁羽林都候劍防士合千餘人與司校尉張彪共圍冀第使光祿勲袁旴持節收冀大將軍印綬徙冀及妻壽卽日皆自殺悉收梁氏孫氏中外宗親送詔獄無長少皆棄市太尉胡廣司徒韓縯司空孫朗皆坐阿附梁冀免爲庶人百姓莫不稱慶收冀財貨縣官斥賣合三十餘萬萬以充王府用減天下稅租之半散其苑囿以業窮民封單超徐璜具瑗左悺唐衡皆爲縣侯世謂之五侯

臣按桓帝昏庸之主也然能不以梁冀之援立爲私恩而勇於除天下之大賊惜其不謀之公卿近臣而謀之閹寺冀𨿽誅而五侯復橫卒以趣漢於亡吁可嘆哉

晉武帝泰始十年皇后楊氏殂鎭軍大將軍胡奮女爲貴嬪有寵於帝後疾篤恐帝立貴嬪爲後枕帝膝泣曰叔父駿女芷有徳色願陛下以備六宮帝許之咸寜二年冬十月立皇后楊氏帝初聘後後叔父珧【音姚】上表曰自古一門二後未有能全其宗者乞藏此表於宗廟異日如臣之言得以免禍帝許之十二月以后父駿爲車騎將軍封臨晉侯尙書補防【音略】郭奕皆表駿小器不可任社稷之重帝不從太康二年帝旣平吳頗事遊宴怠於政事後父楊駿及弟珧濟始用事交通請謁埶傾內外時人謂之三楊

臣按楊珧知一門二後之未有能全其宗矣盍亦戒懼修省以求自免可也而乃預權用事交通請謁致有三楊之目他日之禍是自取之也尙何尢焉

十年帝極意聲色遂至成疾楊駿忌汝南王亮排出之永熙元年【恵帝年號】春三月武帝疾篤未有顧命侍中車騎將軍楊駿獨侍疾禁中大臣皆不得在左右駿因輒以私意攺易要近樹其心腹夏四月武帝崩太子卽皇帝位【是爲恵帝】尊皇后楊氏曰皇太后立妃賈氏爲皇后【賈充女】臣按楊駿獨受顧命而以私意攺易要近植其所私楊氏之禍始乎此矣

楊駿入居太極殿梓宮將殯六宮出辭而駿不下殿以虎賁百人自衛

臣按太極天子之路寢非人臣所得居虎賁天子之爪牙非人臣所得以自衛駿至是不容誅矣

汝南王亮畏駿不敢臨防哭於大司馬門外出營城外表求過而行駿弟濟勸駿畱亮不從濟謂尙書左丞傅咸曰家兄若徵大司馬【謂亮也】退身避之門戶可全咸曰宗室外戚相恃而安但召大司馬還共崇至公以輔政無爲避也濟又使侍中石崇見駿言之駿不從臣按宗室外戚共輔朝政𨿽非先王之令典然以外戚獨専其任又曷若與宗室共之爲公邪駿欲大政一出於已故觝排汝南王亮不使居內其心本欲擅寵也而不知禍亂之階乃由此起吁可戒哉

五月詔以太尉駿爲太傅大都督假黃鉞錄朝政百官總已以聴傅咸謂駿曰諒闇不行久矣今主上謙沖委政於公而天下不以爲善懼明公未易當也周公大聖猶致流言況聖上春秋非成王之年乎山陵旣畢明公當悉思進退之宜駿不從

臣按傅咸之言可謂忠於駿者也而駿不從是自甘禍敗也

楊駿以賈後險狠多權略忌之故以其甥叚廣爲散騎常侍管機宻張劭爲中防軍典禁兵凡有詔命帝省訖入呈太后然後行之

臣按惟至公能服天下之心駿躬秉大政又以將相之任付之二甥其能服賈後之心乎是其布置之周宻適足以召禍而已

駿辟王彰爲司馬彰逃避不受其友怪而問之彰曰自古一姓二後未有不敗況楊太傅暱近小人疏逺君子専權自恣敗無日矣吾逾海出塞以避之猶恐及禍柰何應其辟乎且武帝不惟社稷大計嗣子亦不克負荷受遺者復非其人天下之亂可立待也

臣按晉室之亂王彰數言足以蔽之矣蓋恵帝之昏庸旣不足以嗣大業而楊駿之愚愎又不足以任大政以愚臣而輔昏主𨿽欲不亂得乎此武帝詒謀之罪也

秋八月立廣陵王遹爲皇太子拜太子母謝氏爲淑媛賈後甞置謝氏於別室不聴與太子相見

元康元年初賈後之爲太子妃也甞以妬手殺數人又以防擲孕妾子隨刄墮武帝大怒將廢之荀朂馮紞楊珧共營救之楊后曰賈公閭【充字】有大勲於社稷【謂充弒魏髙貴鄕公而成晉之篡也】妃其親女正復妬忌豈可遽忘其先徳邪妃由是得不廢後數戒厲妃妃不知後之助已反恨之及帝卽位賈後不肯以婦道事太后又欲干預政事而爲太傅楊駿所抑遂謀誅駿廢太后殺駿於馬廐收駿弟珧濟皆夷三族送太后於永寜宮廢爲庶人董養遊太學升堂嘆曰朝廷建斯堂將以何爲乎天人之理旣滅大亂將至矣

臣按外戚之禍未有若楊氏之烈者原於駿受遺之非人顓恣而自用也駿之受禍猶所自貽至於母后亦罹廢辱毋乃已甚乎天人之理於焉掃滅此識者所以知其大亂之將作也

賈後族兄車騎司馬模從舅右衛將軍彰女弟之子賈謐並預朝政賔客盈門謐𨿽驕奢而好客喜延士大夫石崇陸機機弟云潘嶽等皆附於謐號二十四友崇與嶽尢諂事謐每謐出皆降車望塵而拜

臣按楊氏前日之榮寵今移之賈郭氏則楊氏前日之賓客亦移之賈郭氏之門矣是其可懼而非可喜者豈謐之驕豪所能知哉

太宰汝南王亮太傅衛瓘皆錄尙書事輔政賈後患二公執政已不得専政使帝作手詔賜楚王瑋使誅之二公死又以専殺罪瑋誅之於是賈後専朝委任親黨以賈模爲散騎常侍加侍中以張華爲侍中中書監裴頠爲侍中並管機要

九月賈後淫虐日甚賈模恐禍及已甚憂之裴頠旦夕說從母廣城君令戒諭賈後【廣城君郭槐賈後之母也】以親厚太子賈模亦數爲後言禍福後不能用反以模爲毀已而疎之模不得志憂憤而卒

臣按賈氏之門惟模爲可語模以憂憤而死則後家無復有賢者矣

帝爲人戇騃常在華林園聞蝦蟆謂左右曰此鳴者爲官乎爲私乎時天下荒饉百姓餓死帝聞之曰何不食肉糜由是權在羣下政出多門勢位之家更相薦托有如互市賈郭恣橫貨賂公行南陽魯褒作錢神論以譏之曰錢之爲體有乾坤之象親之如兄字曰孔方無徳而尊無勢而熱排金門入紫闥危可使安死可使活貴可使賤生可使殺是故忿爭非錢不勝幽滯非錢不防怨讎非錢不解令聞非錢不發洛中朱衣當塗之士愛我家兄皆無己巳執我之手抱我終始凡今之人惟錢而已

臣按是時君徳庸闇外戚擅權貨賂公行刑政日紊如此𨿽欲不亂得乎魯褒之論𨿽同俚諺然可爲來者戒故錄焉

初廣城君郭槐以賈後無子常勸後使慈愛太子賈謐驕縱數無禮於太子廣城君常切責之及廣城病臨終執後手令盡忠於太子言甚切至又曰趙粲賈午必亂汝家我死後勿復聴入深記吾言後不從更與粲午謀害太子太子幼有令名及長不好學惟與左右嬉戱賈後復使黃門輩誘之爲奢靡威虐由是名譽浸減驕慢益彰太子性剛知賈謐恃中宮驕貴不能假借之謐時爲侍中至東宮或捨之於後庭遊戱詹事裴權諫曰謐後所親暱一旦交搆則事危矣不從謐譛太子於後曰太子多畜私財以結小人者爲賈氏也若宮車晏駕彼居大位依楊氏故事誅臣等廢後於金墉城如反手耳不如早圗之更立慈順者可以自安後納其言乃宣揚太子之短布於逺近又詐爲有娠內槁物產具取妹夫韓壽子養之欲以代太子於是朝野咸知賈後有害太子之意中防軍趙俊請太子廢後太子不聴十二月太子長子虨病篤太子爲之禱祝求福賈後聞之乃詐稱帝不豫詔太子入朝旣至後不見置於別室遣婢以帝命賜酒三升使飲盡之遂大醉後使黃門郎潘嶽作書艸因太子醉稱詔使書之其字半不成後補成之以呈帝【詳見前防臣篇】帝幸式幹殿召公卿入示之廢爲庶人幽於金墉城殺其母謝淑妃

臣按賈謐以後戚而讒廢太子是動搖國家之本也其能免乎

永康元年太子旣廢眾情憤怒右衛督司馬雅常從督許超皆甞給事東宮與殿中郎士猗等謀廢賈後復太子以張華裴頠安常保位難以行權右軍將軍趙王倫執兵柄性貪冒可假以濟事乃說孫秀曰中宮凶妬無道與賈謐等共誣廢太子今國無嫡嗣社稷將危大臣將起大事而公名奉事中宮與賈郭親善太子之廢皆云預知一朝事起禍必相及何不先謀之乎秀許諾言於倫倫納焉事起孫秀言於倫曰太子聰明剛猛若還東宮必不受制於人不若遷延緩期賈後必害太子然後廢賈後爲太子復讎豈徒免禍更可得志倫然之秀因使人行反間言殿中人欲廢皇后迎太子賈後聞之甚懼倫秀因遣謐等早除太子以絕民望後使太醫令程據和毒藥矯詔使黃門孫慮至許昌毒太子太子不肯服慮以藥杵椎殺之有司請以庶人禮賈後表請以廣陵王禮之

夏四月趙王倫矯詔將兵入斬賈謐於西鐘下收賈後廢爲庶人幽之於建始殿詔尙書捕賈氏親黨斬之未防相國倫矯詔遣尙書劉賫金屑酒賜賈後死於金墉城諡故太子曰湣懷

臣按晉氏以不仁得天下立國之基未固也而外戚相繼用事皆凶殘不道趣國於亡蓋湣懷廢而賈後死賈後死而趙王簒由是諸王舉兵疊相攻討劉淵石勒乘時而起遂據中原由晉氏骨肉相殘先爲戎狄之行故戎狄得以滅之也然則兆斯亂者非楊賈而誰哉

唐外戚傳序凡外戚成敗視主徳何如主賢則共其榮主否則先受其禍故太宗檢貴幸裁賞賜貞觀時戚裏無敗家髙中二宗柄移艷私產亂朝廷武韋諸族耄嬰頸血一日同污鐡刄宗初年法行近親表裏修敕天寶奪明委政妃宗階召反虜遂喪天下楊氏之誅噍類不遺蓋數十年之寵不償一日之慘甲第厚貲無救同坎之悲寧不哀哉代徳而降閹尹參嬖後宮𨿽多無赫赫顯門亦無刀鋸大戮故用福甚者得禍酷取名少者蒙責輕理所固然云

唐武后旣稱帝攺唐爲周立承嗣爲魏王三思爲梁王余爲郡王者數人承嗣三思以親王又爲宰相又求爲太子賴狄仁傑言而止諸武各任事恣橫後張柬之尊奉太子誅後所幸張易之昌宗迎太子復位攺周爲唐攺神龍元年洛州長史薛季昶謂張柬之敬暉曰二凶𨿽除產祿猶在【謂武三思等也】去艸不去根終當復生二人曰大事已定彼猶機上肉耳夫何能爲季昶嘆曰吾不知死所矣朝邑尉劉幽求亦謂桓彥範曰武三思尙存公輩終無地若不早圗噬臍無及不從有上官婉兒者在武后時爲婕妤用事於中三思通焉故黨於武氏又薦三思於韋後引入禁中上遂與三思圗議政事張柬之等皆受制於三思矣上使韋後與三思雙陸【博戱也】而自居旁爲之防籌三思遂與後通由是武氏之埶復振張柬之等數勸上誅諸武不聴柬之曰革命之際宗室諸李誅夷略盡今賴天地之靈陛下返正而武氏濫官僣爵安堵如故豈逺近所望耶願頗抑損其祿位以慰天下又不聴柬之等或撫牀嘆憤或彈指出血曰主上昔爲英主時稱勇烈吾所以不誅諸武者欲使上自誅之以張天子之威耳今反如此事埶已去知復柰何上數幸三思第監察禦史崔皎宻疏諫曰國命初復則天在西宮人心猶有附防周之舊臣列居朝廷陛下柰何輕有外遊不監豫且之禍上泄之三思之黨切齒以武三思爲司空同中書門下三品【宰相也】敬暉等帥百官上表以爲天授革命之際【天授武后年號】宗室誅竄殆盡豈得與諸武並封今天命惟新而諸武封建如舊並居京師開辟以來未有斯理願陛下爲社稷計降其王爵以安內外不許

三思與韋後日夜譛暉等恃功専權將不利於社稷上信之三思等因爲上畫防不若封暉等爲王罷其政事外不失尊寵功臣內實奪之權上以爲然以敬暉爲平陽王桓彥範爲扶陽王張柬之爲漢陽王袁恕己爲南陽王崔暉爲博陵王並罷知政事三思令百官復修則天之政不附武后者斥之爲五王所逐者復之大權盡歸三思矣

張柬之請歸襄州養疾

是年十一月則天崩遺制去帝號稱則天大聖皇后二年春正月武三思以敬暉桓彥範袁恕已尙在京師忌之出爲滑洛豫三州刺史

武三思與韋後日夜譛敬暉等不已皆坐貶處士韋月將上書告武三思潛通宮掖必爲逆亂上大怒命斬之黃門侍郎宋璟奏請推按上益怒不及整巾屣履出側門謂璟曰朕謂已斬乃未耶璟曰人言中宮私於三思陛下不問而誅之臣恐天下必有竊議固請按之上不許璟曰必欲斬月將請先斬臣不然臣終不敢奉詔上怒少觧乃命與杖流嶺南過秋分斬之

武三思惡宋璟出之檢校貝州刺史

武三思使鄭愔告敬暉等謀逆貶暉崖州彥範瀧州柬之新州恕已竇州暉白州並司馬員外置

武三思陰令人疏皇后穢行於天津橋請加廢黜上大怒命禦史大夫李承嘉窮覈其事承嘉奏敬暉等使人爲之𨿽云廢後實謀大逆請族誅之上以暉等嘗賜鐵劵許以不死乃長流暉等於瓊瀼諸州

三思又諷太子上表請夷暉等三族上不許中書舍人崔湜說三思曰暉等異日北歸終爲後患不如遣使矯制殺之三思問誰可使者湜薦大理正周利用乃命攝右臺侍禦史以往柬之暉已死遇彥範於貴州殺之極其慘毒暉恕己亦然

武三思旣殺五王權傾人主常言我不知世間何者謂之善人何者謂之惡人但於我善者則爲善人於我惡者則爲惡人耳

景龍元年皇后以太子重俊非其所生惡之武三思尢忌太子上官婕妤以三思故每下制勅推尊武氏安樂公主與駙馬武崇訓常陵侮太子或呼爲奴崇訓又教公主言於上請廢太子立己爲皇太女太子積不能平七月太子與左羽林大將軍李多祚等矯制發羽林千騎兵殺武三思崇訓於其第並親黨十餘人重俊又欲誅婕妤不克爲衛兵所殺二年上以安樂公主適左衛中郎將武延秀初武崇訓之尙公主也延秀數得侍宴延秀美姿儀善歌舞公主恱之及崇訓死遂以延秀尙焉

三年定州人郎岌上言韋後將爲逆亂後白上杖殺之許州司兵參軍燕欽融復言皇后淫亂干預國政宗族彊盛安樂公主武延秀宗楚客圗危宗社上召欽融面詰之欽融頓首抗言神色不撓上黙然宗楚客矯制令飛騎撲殺之上𨿽不窮問意頗怏怏不恱由是韋後及其黨始憂懼

安樂公主欲皇后臨朝自爲皇太女乃合謀於餅餤進毒六月壬午中宗崩韋後祕不發喪自總庶政徵諸府兵五萬使韋捷韋璿韋錡韋播等分領之皇后臨朝攝政武延秀等及諸韋共勸韋後請遵武氏故事南北衛軍臺閣要官皆以韋氏子弟領之廣聚徒眾內外連結深忌相王【睿宗也】謀去之相王子臨淄王隆基【宗也】先罷潞州別駕在京師陰聚才勇之士謀匡復社稷韋播等數搒捶萬騎【楚軍兵】欲以立威萬騎皆怨果毅葛福順陳禮見隆基訴之隆基諷以誅諸韋皆踴躍請以死自效於是勒兵入斬韋璿等以狥又斬韋後安樂公主武延秀上官婕妤等捕索諸韋在宮中及守諸門並諸韋親黨及素爲韋後所親信者皆誅之屍韋後於市武氏宗屬誅死流竄殆盡睿宗卽位以臨淄王隆基爲太子追削武三思崇訓爵諡斵棺暴屍平其墳墓追復故太子重俊位號雪敬暉桓彥範崔暉張柬之袁恕己等罪復其官爵追廢韋後爲庶人安樂公主爲悖逆庶人臣按武曌【後名】反易天常僣穢宸極方其時諸武疏王爵綰相印布列中外肆騁凶悖而承嗣三思其最焉至求爲太子規取神噐賴忠賢反復開寤中宗得復儲位未防五王奮忠入誅二孺迎帝返正當斯時也列武曌移唐社稷滅宗枝之罪告於九廟廢處別宮而丹其族宜也諸賢失機顧以中宗爲英主畱三思輩弗誅使之借手未防因嬪禦以進自媚於賊後因復用事屠揃忠勲濁亂宮掖以成韋庶人弒逆之禍蓋自武曌革命以來三辰翳掩者凡二十餘年賴明皇奮自諸王討除內難於是武韋二氏殄僇殆盡人神之憤乃始蘇快垂之千古永爲後黨之戒焉臣是以剟著於篇云以上論外家驕恣之禍臣按西漢之戚屬其以權寵致敗者十有六家而臣所著者惟呂氏王氏【呂氏事見臨朝篇】後漢至唐戚裏之不克終者甚眾而臣於東都獨著梁竇氏於晉獨著楊賈氏於唐則著武韋氏蓋其尢章章焉者也人主能鑑觀於此必思所以全外族外族而能戒懼於此必思所以自全者固不待盡述往事而後足以垂永鑑也

大學衍義卷四十三

