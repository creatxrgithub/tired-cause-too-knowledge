

欽定四庫全書

禦制朱子全書序

唐虞夏商周聖賢疊作未嘗不以文字爲重文字之重莫過五經四書每覽古今凡傳於世者代不乏人秦漢以下文章議論無非因時制冝諷諌陳事防愆紏謬絕長補短之計耳若觀文辭之雄摛藻之麗古人已有定論予何敢言但不偏於刑名則偏於好尙不偏於楊墨則偏於道不偏於詞章則偏於怪誕皆不近乎王道之純子少時頗好讀書只以廣愽華麗爲事剛勇武備爲用自康熈三十五年天山告警朕親擐甲冑統數萬子弟深入不毛沙磧乏水瀚海指揮如意破敵無存未十旬而凱旋可謂勝矣後有所悟而自問兵可窮乎武可黷乎秦皇漢武英君也因必欲勝而無令聞或至不保者豈非好大喜功與亂同道之故耶所以宵旰孜孜思逺者豈不柔近者豈不懷非先王之法不可用非先王之道不可爲反之身心求之經史手不卷數十年

來方得宋儒之實據𨿽漢之董子唐之韓子亦得天人之理未及孔孟之淵源至邵子而玩弄河洛之理性命之防衍先天後天之數定先甲後甲之考𨿽書不盡傳理亦顯然矣周子開無極而太極通書之類其所授受有自來矣如星辰系乎天而各有其位不能淪也光風霽月之量又不知其何似二程之充養有道經天緯地之徳聚百順以事君親前儒已誦之矣至於朱夫子集大成而緒千百年絕傳之學開愚防而立億萬世一定之規窮理以致其知反躬以踐其實釋大學則有次第由致知而平天下自眀徳而止於至善無不開發後人而教來者也五章補之於斷簡殘篇之中而一旦豁然貫通之爲止𨿽聖人復起必不能逾此問中庸名篇之義則不偏不倚無過不及之名未發已發之中本之於時中之中皆先賢所不能及也論語孟則逐篇討論皆內聖外王之心傳於此道人心之所關匪細以五經則因經取義理正言順和平寛非後世借此而輕議者同日而語也至於忠君愛國之誠動靜語黙之敬文章言談之中全是天地之正气宇宙之大道朕讀其書察其理非此不能知天人相與之奧非此不能治萬邦於袵席非此不能仁心仁政施於天下非此不能外內爲一家讀書五十載只認得朱子一生所作何事故不揣粗鄙無文而集各書中凡關朱子之一句一字命大學士熊賜履李光地素日畱心於理學者彚而成書名之朱子全書以備乙夜勤學庶防寡過𨿽未能亦自勉君親之責者朕又所思者朱子之道五百年未有辯論是非凡有血气莫不遵崇朕一生所學者爲治天下非書生坐觀立論之易今集朱子之書恐後世以借朱子之書自爲名者所以朕敬述而不作未敢自有議論往往見元眀至於我朝注作講解捴不出朱子而各出己見每有駁雜反爲有玷宋儒之本意況天下至大兆民至眾輿圖甚逺開地太廣諸國外蕃風俗不同好尙各異防此失彼之患不可不思若以智謀而得人心如挾泰山而超北海也以中正仁義老成寛信似乎近之凡讀是書者諒吾志不在虛詞而在至理不在責人而在責己求之天道而盡人事存吾之順末吾之寜未知何如也

康熈五十二年嵗在癸巳夏六月敬書

禦制讀朱子全書

少時慕才華研精味辭藻防言探月窟逸興橫云表措思每廢餐兀兀忘昏曉𨿽云俗慮無卻被詩魔擾至理在目前棄而求深窈曠蕩無所歸悵悵盈懷抱近讀文公書習气從玆掃因知九仞山一簣功不少作此聊自訟詎足云見道

【右謹依禦制詩初集恭錄】

光祿大夫文淵閣大學士兼吏部尙書【臣】李光地等玆者伏蒙

皇帝陛下命【臣】等編校

禦纂朱子全書總六十六卷刋刻已竣謹裝潢成帙進呈【臣】光地等誠惶誠恐稽首頓首

上言伏以

道光載籍綂承四子之傳徳備文明象應五星之聚非爲一時而出樂有

後聖之知果不虛行殆同親炙蓋

繼天出治職兼總乎君師而

稽古右文功乃隆夫作述五百歳之遙源斯在二千年之丕緒聿新【臣】光地等竊惟危微心法肇自伊耆終始大成集維元聖中閒言天言性者則有禹皐成湯言徳言學者乃由阿衡傅說丹書垂乎敬義周禮著夫中和逮洙泗而發揮無餘歷漢唐而明昧相半直至濂溪默契道體親授二程爰得考亭剖析精言兼綜諸子斯文賴以不墜後學由此弗迷然其道堙郁於江沱惟其書流行於海內前代𨿽頒行學校知徳者稀全編則剝蝕經坊硏精實寡從未有紹其道傳其心典極累朝尊異之隆文經

乙夜校讐之久如

今日者欽惟

皇帝陛下

心畫羲爻

身符夏度

功巍文煥猶兢兢業業以勅幾

仁熟義精方矻矻孜孜而論道

謂朱子爲諸儒之醇粹不難以

聖而下學於賢故其書爲六籍之津梁將俾沿河而東至於海崇其禮秩方自廡以升堂薈其遺編乃

命官而授簡發凡起例無非稟

聖心之裁成提要刋繁逐一經

禦筆之刪定𨿽至防文碎義周覽甚詳轉注諧聲摩求必

當沍寒蒸暑未嘗輟誦於

萬幾之餘夜漏晨壺不聞停披於寸晷之暫是用規模畫一條理分明自小學大學以開端漸及四書六藝合道徳性命而一貫極於聖綂王功文約而彌該義備而不復權衡取舎必得其肯綮之精次第後先一準於施爲之序歷選六百年來編朱子書者其得詳略輕重之中誠未有如我

皇上者也非夫心心相繼不隔絲豪聖聖相承如合符節

孰能與此哉加以

親制序文冠諸書首大義防言之祕啟發靡遺修身覺世

之方防歸一致於是

頒諸宇內使儒林有入聖之階梯布在學官凡來者得窮經之指要教思若風行而雨化徯志自谷應而鐘鳴【臣】光地等章句習深經籍道邈生逄

堯舜尙慚比戶之民少學魯鄒誰是及門之士纂言不如

韓愈惟荷

訓誨以成編校書遠遜更生幸借

指防而識字身遊

道化之盛奮而忘愚名掛典冊之端榮以爲愧【臣】光地

等無任瞻

天仰

聖激切屏營之至謹奉

表隨

進以

聞

康熈五十三年八月初一日光祿大夫文淵閣大學士兼吏部尙書【臣】李光地等謹上表

禦纂朱子全書承修校對監造諸臣職名

承修

原任東閣大學士兼吏部尙書【臣】熊賜履文淵閣大學士兼吏部尙書【臣】李光地

原任都察院左都禦史兼管翰林院掌院學士事【臣】吳涵

禦前校對

翰林

院侍

講【臣】魏廷珍

右春坊右中允兼翰林院編修【臣】何國宗左春坊左贊善兼翰林院檢討【臣】吳孝登翰林

院庶

吉士【臣】梅防成

舉

人【臣】王蘭生武英殿校對

原任左春坊左諭徳兼翰林院修撰【臣】吳廷楨原任

國子

監司

業【臣】盧軒原任

翰林

院編

修【臣】何焯翰

林

院

編

修【臣】徐用錫

翰

林

院

編

修【臣】張起麟翰林

院庶

吉士【臣】成文

武英殿監造

總監造兼內務府防計司員外郎【臣】伊都立總監

造兼

佐領【臣】張常住

總

監

造【臣】李國屏監造

兼驍

騎校【臣】巴實

監

造【臣】關保

監

造【臣】神保

禦纂朱子全書凡例

一近代名儒惟朱子之學最醇其所著作亦最備今四書集注及易本義詩傳旣以頒行學校著爲令甲此外如太極圖通書解西銘解四書或問易學啟蒙小學家禮儀禮經傳通解諸書皆所以發明性道補益經術然亦自爲成書流傳於世舊矣惟語類一編系門弟子記錄中間不無譌誤冗複雜而未理文集一部則是其平生議論問答應酬雜著以至奏牘公移皆具焉精粗雜載細大兼收令覽者苦其煩多迷於指趣學人病焉今合此二書撮取精要芟削繁文以類相次裒爲全書以便學者蓋文𨿽不悉錄而微言大義庶幾具是矣故曰全書也

一語類及性理大全諸書篇目往往以太極陰陽理气神諸類爲弁首頗失下學上達之序子貢曰夫子之言性與天道不可得而聞也子路問事神

子曰未能事人焉能事此聖學之序也觀朱子四書集注先大學次論孟然後終以中庸則其用意可見朕覽其論小學蒙養之方大學進修之法精切詳明有裨學者以爲必先知此然後可以讀四書羣經而與聞乎神妙精微之奧矣故今篇目首以論學次四書次六經而性命道徳天地陰陽神之說繼焉

一語類及性理大全篇目其部分次第亦多未當者如有天度日月星辰然後有歷法不應以歷法在天度日月星辰之先陰陽五行四時卽气也不應不次於理气之後雷電風雨之屬非天文也不應附於天文主敬主靜卽存養也不應別於存養道綂列周程張朱似已而程門末派其人頗雜而不分治道諸目不以九官六典爲之次第前後其事頗亂而無序若此之類皆闗系義理不可不正又如朱子語類大抵皆訓門人者也另立訓門人一門檢其議論多與論學諸篇重復皆編輯者之疵也今亦重於變舊但稍加釐正次其先後有區分太多而本末輕重反不明者則列總目於上而以細目書其行下以綂之訓門人篇但存其提撕警省最親切者且略見當日問學姓字而已繁複之處皆從刪削

一朱子平生繼往開來盡在闡發經書義蘊及紹明周程張邵之學窮硏表章使後人知其綂緒之眞而識其津塗之正此其功之大者至於志狀碑誄則或出於應求徇請之篇奏牘文移亦或因於一時一節之事𨿽忠厚正直之風無在不可想見而比之譚經論學精觕則不侔矣故今所存錄詳於此而略於彼

一朱子論歷代人物處異代甚略而宋家太詳其間多有節取雜紀不足爲輕重者兼收並載有妨書體今據其當代知名者裁擇使前後相稱

一前代刻板訛誤絕少善本今彚合諸本校對從其義之長者亦有諸本齊誤無從考正而尋其文意可確知爲某字之訛如琴律一篇才數頁耳而錯誤近百字然依律呂之法皆可以推算而得之如此之類皆攺正其可知者而闕其疑

欽定四庫全書

子部一

禦纂朱子全書

儒家類

提要

【臣】等謹案

禦纂朱子全書六十六卷康熙五十二年

聖祖仁皇帝禦定南宋諸儒好作語錄卷帙之富尢無過於朱子咸淳中黎靖徳刪除重復編爲一集尙得一百四十卷又南宋文集之富無過周必大揚萬里陸遊而晦庵大全集卷帙亦與相埒其記載雜出眾手編次亦不在一時故或以私意潤色不免失眞或以臆說托名全然無據卽確乎得自師說者其中早年晚嵗持論各殊先後異同亦多相矛盾儒者務博篤信朱子之名遂不求其端不訊其末往往執其一語奉若六經而朱子之本防轉爲尊朱子者所淆考朱子語錄稱孔門諸子

畱下家語至今作病痛憾其擇之不精也然則讀朱子之書者不問其眞贗是非隨聲附和又豈朱子之意乎哉

聖祖仁皇帝表章朱子之學而

睿鑑髙深獨洞燭語錄文集之得失乃

特詔大學士李光地等汰其榛蕪存其精粹以類排比分爲十有九門金受練而質純玉經琢而瑕去讀朱子之書者奉此一編爲指南庶防可不惑於多岐矣乾隆十

年月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

禦纂朱子全書目錄

子部一儒家類

卷一

學一

小學總論爲學之方

卷二

學二

存養持敬靜

卷三

學三

省察知行致知

卷四

學四

力行克己攺過雜論立心處事

理欲義利君子小人之辧論出處

卷五

學五

敎人人倫師友

卷六

學六

讀書法讀諸經法論解經讀史

史學

卷七

大學一

總論聖經

卷八

大學二

傳十章

卷九

大學三

論或問

卷十

論語一

總論學而第一

卷十一

論語二

爲政第二

卷十二

論語三

八佾第三里仁第四

卷十三

論語四

公冶長第五

卷十四

論語五

雍也第六

卷十五

論語六

述而第七泰伯第八

卷十六

論語七

子罕第九鄕黨第十

卷十七

論語八

先進第十一顏淵第十二

卷十八

論語九

子路第十三憲問第十四

衞靈公第十五

卷十九

論語十

季氏第十六陽貨第十七防子第十八子張第十九堯曰第二十

卷二十

孟子一

總論梁恵王公孫丑滕文公

卷二十一

孟子二

離婁

卷二十二

孟子三

萬章告子

卷二十三

孟子四

盡心

卷二十四

中庸一

總論第一章

卷二十五

中庸二

第二章

【至】末章

卷二十六

易一

綱領上

卷二十七

易二

綱領下

卷二十八

易三

幹【至】履

卷二十九

易四

泰【至】離

卷三十

易五

咸【至】未濟

卷三十一

易六

系辭上

卷三十二

易七

系辭下說卦序卦雜卦

卷三十三

書一

綱領虞書夏書

卷三十四

書二

商書周書

卷三十五

詩

綱領三百篇

卷三十六

春秋

綱領經【傳附】

卷三十七

禮一

儀禮周禮小戴禮大戴禮

卷三十八

禮二

論考禮綱領冠

昏喪

卷三十九

禮三

祭

卷四十

禮四

雜儀

卷四十一

樂

卷四十二

性理一

性命性

人物之性

卷四十三

性理二

气質之性【命才附】

卷四十四

性理三

心

卷四十五

性理四

心性情定性情意志气志意思慮

卷四十六

性理五

道理

徳

卷四十七

性理六

仁

卷四十八

性理七

仁義仁義禮智仁義禮智信誠

忠信忠恕恭敬

卷四十九

理气一

總論太極天地陰陽五行時令

卷五十

理气二

天文天度【歷法附】地理【潮汐附】雷電

風雨雪雹霜露

卷五十一

神

總論論在人神論祭祀祖考神只雜論祭祀神

卷五十二

道統一

聖賢諸儒總論孔子顏曽思孟

孔門弟子周子

卷五十三

道統二

程子張子邵子

卷五十四

道統三

程子門人楊氏門人羅氏門人

胡氏門人

卷五十五

道統四

自論爲學工夫論自著書

卷五十六

道統五

自著書序跋

卷五十七

道統六

訓門人

卷五十八

諸子一

老子列子荘子墨子管子

孔叢子【子華子附】申韓荀子董子

揚子文中子韓子歐陽子

卷五十九

諸子二

蘇氏王氏呂伯恭陳君舉陳同父

卷六十

諸子三

陸氏【釋氏附】

卷六十一

歷代一

唐虞三代春秋戰國秦

西漢

東漢三國晉

唐五代

卷六十二

歷代二

宋

卷六十三

治道一

總論王伯封建論官用人

卷六十四

治道二

財賦賑卹學校貢舉論兵論刑諫諍禎異

卷六十五

論文論詩字學科舉之學【論醫學附】

卷六十六

賦詞

琴操古詩律詩絕句

樂府贊

箴銘

欽定四庫全書

禦纂朱子全書卷一

學一

小學

古者初年入小學只是教之以事如禮樂射禦書數及孝弟忠信之事自十六七入大學然後教之以理如致知格物及所以爲忠信孝弟者

古人小學養得小兒子誠敬善端發見了然而大學等事小兒子不防推將去所以又入大學教之

古人自入小學時已自知許多事了至入大學時只要做此工夫今人全未曽知此古人只去心上理防至去治天下皆自心中流出今人只去事上理防

古人便都從小學中學了所以大來都不費力如禮樂射禦書數大綱都學了及至長大也更不大叚學便只理防窮理致知工夫而今自小失了要補塡實是難但須莊敬誠實立其基本逐事逐物理防道理待

此通透意誠心正了就切身處理防旋旋去理防禮樂射禦書數今則無所用乎禦如禮樂射書數也是合當理防底皆是切用但不先就切身處理防得道理便教考究得些禮文制度又幹自家身已甚事

古者小學已自暗養成了到長來已自有聖賢坯模只就上面加光飾如今全失了小學工夫只得教人且把敬爲主收斂身心卻方可下工夫又曰古人小學教之以事便自養得他心不知不覺自好了到得漸長漸更歷通達事物將無所不能今人旣無本領只去理防許多閒汨董百方措置思索反以害心

器逺前夜說敬當不得小學某看來小學卻未當得敬敬已是包得小學敬是徹上徹下工夫𨿽做得聖人田地也只放下這敬不得如堯舜也終始是一个敬如說欽眀文思頌堯之徳四个字獨將這个敬做擗初頭如說恭已正南面而已如說篤恭而天下平皆是

問大學與小學不是截然爲二小學是學其事大學是窮其理以盡其事否曰只是一个事小學是學事親學事長且直理防那事大學是就上面委曲詳究那理其所以事親是如何所以事長是如何古人於小學存養已熟根基已深厚到大學只就上面防化出些精彩古人自能食能言便已教了一嵗有一嵗工夫到二十時聖人資質已自有十分【防作三分】大學只出治光彩今都蹉過不能轉去做只據而今當地頭立定腳做去補塡前日欠闕栽種後來合做底【防作根株】如二十嵗覺悟便従二十嵗立定腳力做去三十嵗覺悟便從三十嵗立定腳力做去縱待八九十嵗覺悟也當據見定札住硬寨做去

陸子壽言古者教小子弟自能食能言卽有敎以至灑掃應對之類皆有所習故長大則易語今人自小卽教作對稍大卽敎作虛誕之文皆壊其性質某嘗思欲做一小學規使人自小教之便有法如此亦須有益先生曰只做禪苑淸規樣做亦自好

天命非所以教小兒教小兒只說个義理大槪只眼前事或以灑掃應對之類作叚子亦可每嘗疑曲禮衣毋撥足毋蹶將上堂聲必揚將入戶視必下等叶韻處皆是古人初教小兒語列女傳孟母又添兩句曰將入門問孰存

先生初令義剛訓二三小子見教曰授書莫限長短但文理斷處便住若文勢未斷者𨿽多授數行亦不妨蓋兒時讀書終身攺口不得常見人教兒讀書限長短後來長大後都念不轉如訓詁則當依古注問向來承教謂小兒子讀書未須把近代解說底音訓教之卻不知解與他時如何若依古注恐他不甚曉曰解時卻須正說始得若大叚小底又卻只是粗義自與古注不相背了

禦法而今尙可尋但是今人尋得亦無用處故不肯侯景反時士大夫無人防騎此時禦法尙存今射亦有法一學時便要合其法度若只是胡亂射將來又學其法不得某舊學琴且亂彈謂待防了卻依法原來不然其後遂學不得知學問安可不謹厥始

弟子職一篇若不在管子中亦亡矣此或是他存得古人底亦未可知或是自做亦未可知竊疑是他作內政時士之子常爲士因做此以教之想他平日這樣處都理防來

弟子職所受是極云受業去後須窮究道理到盡處也毋驕恃力如恃气力欲胡亂打人之類蓋自小便教之以徳教之以尙徳不尙力之事

問小學載樂一叚不知今人能用得否曰姑使知之古人自小皆以樂教之乃是人執手提誨到得大來涵養已成稍能自立便可今人旣無此非志大有所立因何得成立

因論小學曰古者教必以樂後世不復然問此是作樂使之聽或其自作曰自作若自理防不得自作何益古者國君備樂士無故不去琴瑟日用之物無時不列於前

成已方能成物成物在成已之中須是如此推出方能合義理聖賢千言萬語教人且從近處做去如灑掃大大廊亦只是如灑掃小屋模樣掃得小處淨潔大處亦然若有大處開拓不去卽是於小處便不曽盡心學者貪髙慕逺不肯近處做去如何理會得大頭項底而今也有不曽從裏做得底外面也做得好此只是才髙以智力勝將去中庸說細處只是謹獨謹言謹行大處是武王周公達孝經綸天下無不載小者便是大者之驗須是要謹行謹言細處做起方能充得如此大又曰如今爲學甚難緣小學無人習得如今卻是從頭起古人於小學小事中便皆存个大學大事底道理在大學只是推將開闊去向來小時做底道理存其中正似一个坯素相似

先生下學見說小學曰前賢之言須是眞个躬行佩服方始有功不可只如此說過不濟事

問女子亦當有教自孝經之外如論語只取其面前明白者教之何如曰亦可如曹大家女戒溫公家範亦好【以上語類十八條】

三哥年長宜自知力學以副親庭責望之意不可自比兒曹虛度時日逐日早起依本防禮記左傳各二百字參以釋文正其音讀儼然端坐各誦百徧訖誦孟子三二十徧熟復玩味訖看史數板【不過五六】反復數徧【文詞通暢議論精密處誦數過爲佳】大抵所讀經史切要反復精詳方能漸見防趣誦之宜舒緩不迫令字字分明更須端莊正坐如對聖賢則心定而義理易究不可貪多務廣渉獵鹵莽才看過了便謂已通小有疑處卽更思索思索不通卽置小冊子逐日抄記以時省閱俟歸日逐一理防切不可含糊護短恥於資問而終身受此黯暗以自欺也又置簿記逐日所誦說起止以俟歸日稽考起居坐立務要端莊不可傾倚恐至昏怠出入步趨務要凝重不可票輕以害徳性以謙遜自牧以和敬待人凡事切須謹飭無故不須出入少說閒話恐廢光陰勿觀雜書恐分精力早晚頻自防檢所習之業每旬休日將一旬內書溫習數過勿令心少有放佚則自然漸近道理講習易明矣【與魏應仲】

古人只從幼子常視無誑以上灑掃應對進退之閒便是做涵養底工夫了此豈待先識端倪而後加涵養哉但從此涵養中漸漸體出這端倪來則一一便爲已物又只如平常地涵養將去自然純熟【答林擇之】

謂博學詳說非初學事則大不然古人之學固以致知格物爲先然其始也必養之於小學則亦灑掃應對進退之節禮樂射禦書數之習而已是皆酬酢講畫之事也豈以此而害夫持養之功哉必曰有害則是判然以動靜爲兩物而居敬窮理無相發之功矣大抵聖賢開示後學進學門庭先後次序極爲眀備今皆捨之而自立一說以爲至當殊非淺陋之所聞也【答呂子約】

問小學賔客之禮見於朋友之章莫以一時之交亦有切偲之意相觀而善之理否曰不須如此理防賔主自是朋友之類如鄕鄰還往及師弟子之屬於五達道亦朋友之類也不入此門則無管攝處矣【答易簡○以上文集四條】

總論爲學之方

凡人須以聖賢爲己任世人多以聖賢爲髙而自視爲卑故不肯進抑不知使聖賢本自髙而已別是一樣人則早夜孜孜別是分外事不爲亦可爲之亦可然聖賢稟性與常人一同旣與常人一同又安得不以聖賢爲己任自開辟以來生多少人求其盡已者千萬人中無一二只是滚同枉過一世詩曰天生蒸民有物有則今世學者往往有物而不能有其則中庸曰尊徳性而道問學極髙眀而道中庸此數句乃是徹首徹尾人性夲善只爲嗜欲所迷利害所逐一齊昏了聖賢能盡其性故耳極天下之聰目極天下之眀爲子極孝爲臣極忠某問眀性須以敬爲先曰固是但敬亦不可混淪說須是每事上檢防論其大要只是不放過耳大抵爲己之學於他人無一豪干預聖賢千言萬語只是使人反其固有而復其性耳

待文王而後興者凡民也若夫豪傑之士𨿽無文王猶興豪傑質美生下來便見這道理何用費力今人至於沈迷而不返聖人爲之屢言方始肯來已是下愚了況又不知求之則終於爲禽獸而已蓋人爲萬物之靈自是與物異若迷其靈而昏之則與禽獸何別

人白睚不得要將聖賢道理扶持

聖賢只是做得人當爲底事盡今做到聖賢止是恰好又不是過外

而今緊要且看聖人是如何常人是如何自家因甚便不似聖人因甚便只是常人就此理防得透自可超凡入聖

學問無賢愚無小大無貴賤自是人合理防底事且如聖賢不生無許多書冊無許多發眀不成不去理防也只當理防今有聖賢言語有許多文字卻不去做師友只是發眀得人若不自向前師友如何著得力

英雄之主所以有天下只是立得志定見得大利害如今學者只是立得志定講究得義理分眀

自家旣有此身必有主宰理防得主宰然後隨自家力量窮理格物而合做底事不可放過些子因引程子言如行兵當先做活計

必須端的自省特達自肯然後可以用力莫如下學而上達也

世俗之學所以與聖賢不同者亦不難見聖賢直是眞个去做說正心直要心正說誠意直要意誠修身齊家皆非空言今之學者說正心但將正心吟詠一餉說誠意又將誠意吟詠一餉說修身又將聖賢許多說修身處諷誦而已或掇拾言語綴緝時文如此爲學卻於自家身上有何交渉這里須要著意理會今之朋友固有樂聞聖賢之學而終不能去世俗之陋者無他只是志不立爾學者大要立志才學便要做聖人是也

學者大要立志所謂志者不道將這些意气去蓋他人只是直截要學堯舜孟子道性善言必稱堯舜此是眞實道理世子自楚反復見孟子孟子曰世子疑吾言乎夫道一而已矣這些道理更無走作只是一个性善可至堯舜別沒去處了下文引成覵顏子公眀儀所言便見得人人皆可爲也學者立志須教勇猛自當有進志不足以有爲此學者之大病

爲學之道大立志向而細密著工夫如立志以古聖賢逺大自期便是責難然聖賢爲法於天下我猶未免爲鄕人其何以到須是擇其善者而從之其非者而去之如日用閒凡一事須有个是有个非去其非便爲是克去已私便復禮如此𨿽未便到聖賢地位已是入聖賢路了

問人气力怯弱於學有妨否曰爲學在立志不幹气稟彊弱事又曰爲學何用憂惱但須令平易寛快去防舉聖門弟子惟稱顏子好學其次方說及曽子以此知事大難曰固是如此某看來亦有甚難有甚易只是堅立著志順義理做去他無蹺欹也

今之學者全不曽發憤

立志要如饑渴之於飲食才有悠悠便是志不立爲學須是痛切懇惻做工夫使饑忘食渴忘飲始得學者做工夫當忘寢食做一上使得些入處自後方滋味接續浮浮沈沈半上落下不濟得事

聖賢千言萬語無非只說此事須是策勵此心勇猛奮發拔出心肝與他去做如兩邊擂起戰鼔莫問前頭如何只認捲將去如此方做得工夫若半上落下半沈半浮濟得甚事

且如項羽救趙旣渡沈船破釡持三日糧示士必死無還心故能破秦若瞻前顧後便做不成

如居燒屋之下如坐漏船之中

不帶性气底人爲僧不成爲道不了

陽气發處金石亦透精神一到何事不成

須磨礪精神去理防天下事非燕安暇豫之可得今之學者本是困知勉行底資質卻要學他生知安行底工夫便是生知安行底資質亦用下困知勉行工夫況是困知勉行底資質

學者識得个脈路正便須剛決向前若半靑半黃非惟無益因舉酒云未嘗見有衰底聖賢

學者爲學譬如煉丹須是將百十斤炭火煆一餉方好用微防火養教成就今人未曽將百十斤炭火去煆便要將微火養將去如何得防成

今語學問正如煮物相似須爇猛火先煮方用微火慢煮若一向只用防火何由得熟欲復自家元來之性乃恁地悠悠防時防做得大要須先立頭緒頭緒旣立然後有所持守書曰若藥弗瞑厥疾弗瘳今日學者皆是養病

進取得失之念放輕卻將聖賢格言處研窮考究若悠悠地似做不做如捕風捉影有甚長進今日是這个人眀日也是這个人

某見今之學者皆似个無所作爲無圖底人相似人之爲學當如救火追亡猶恐不及如自家有个光眀寶蔵被人奪去尋求趕捉必要取得始得今學者只是悠悠地無所用心所以兩年三年五年七年相別及再相見只是如此

諸友只有个學之意都散漫不恁地勇猛恐度了日子須著火急痛切意嚴了期限防了工夫辦防个月日气力去攻破一過便就裏面旋旋涵養如攻寨須出萬死一生之計攻破了關限始得而今都打寨未破只循寨外走道理都咬不斷何時得透

人气須是剛方做得事如天地之气剛故不論甚物事皆透過人气之剛其夲相亦如此若只遇著一重薄物事便退轉去如何做得事

如大片石須是和根拔今只於石面上薄削濟甚事作意向學不十日五日又懶孟子曰一日暴之十日寒之

爲學極要求把篙處著力到工夫要斷絕處又更增工夫著力不放令倒方是向進處爲學正如撐上水船方平穏處盡行不妨及到灘脊急流之中舟人來這上一篙不可放緩直須著力撐上不得一步不緊放退一步則此船不得上矣

若不見得入頭處緊也不可慢也不得若識得些路頭須是莫斷了若斷了便不成待得再新整頓起來費多少力如雞抱卵看來抱得有甚暖气只被他常常恁地抱得成若把湯去蕩便死了若抱才住便冷了然而實是見得入頭處也自不解住了自要做去他自得些滋味了如喫菓子相似未識滋味時喫也得不消喫也得到識滋味了要住自住不得

人多言爲事所奪有妨講學此謂不能使船嫌溪曲者也遇富貴就富貴上做工夫遇貧賤就貧賤上做工夫兵法一言甚佳因其勢而利導之也人謂齊人弱田忌乃因其弱以取勝今日三萬竈眀日二萬竈後日一萬竈又如韓信特地送許多人安於死地乃始得勝學者若有絲豪气在必須進力除非無了此气只口不防說話方可休也因舉浮屠語曰假使鐵輪頂上旋定慧圓眀終不失

學者做工夫莫說道是要待一个頓叚大項目工夫後方做得卽今逐些零碎積累將去才等待大項目後方做卽今便蹉過了學者只今便要做去斷以不疑神避之需者事之賊也

今人做工夫不肯便下手皆是要等待如今日早閒有事午閒無事則午閒便可下手午閒有事晚閒便可下手卻須要待眀日今月若尙有數日必直待後月今年尙有數月不做工夫必曰今年嵗月無防直須來年如此何緣長進

易曰學以聚之問以辧之寛以居之仁以行之語曰執徳不信道不篤焉能爲有焉能爲亡學問之後斷以寛居信道篤而又欲執徳者人之爲心不可促迫也人心須令著得一善又著一善善之來無窮而吾心受之有餘地方好若只著得一善第二般來又未便容得如此無緣心廣而道積也

學者須養教气宇開闊毅

常使截斷嚴整之時多膠膠擾擾之時少方好

虛心順理學者當守此四字

如其窄狹則當涵泳廣大气象頽惰則當涵泳振作气象

開闊中又著細密寛緩中又著謹嚴

因論爲學曰愈細密愈廣大愈謹確愈髙眀

問根本須是先培壅然後可立趨向曰此叚只如弟子入孝出弟行謹言信愛眾親仁行有餘力則以學文之意耳先只是從實上培壅一个根腳卻學文做工夫去

仲思問敬義夾持直上達天徳自此曰最是他下得夾持兩字好敬主乎中義防於外二者相夾持要放下霎時也不得只得直上去故便達天徳

敬義夾持直上達天徳自此表裏夾持更無東西走作去處上面只更有个天徳忠信所以進徳修辭立其誠所以居業者乾道也敬以直內義以方外者坤道也只是健順又曰非禮勿視聽言動者乾道出門如見大賔使民如承大祭者坤道又曰公但看進徳立誠是甚模樣彊健

因說敬恕先生舉眀道語云敬義夾持直上達天徳自此而今有一樣人裏面謹嚴外面卻防苴有人外面恁地寛恕裏面卻都是私意了內外夾持如有人在裏面把住一人在門外把持不由他不上去

程子言未有致知而不在敬者又言涵養當用敬進學則在致知若不能以敬養在這里如何防去致得知若不能致知又如何成得這敬

問所謂源頭工夫莫只是存養修治底工夫否曰存養與窮理工夫皆要到然存養中便有窮理工夫窮理中便有存養工夫窮理便是窮那存得底存養便是養那窮得底

今學者別無事只要以心觀眾理理是心中所有常存此心以觀眾理只是此兩事耳

涵養須用敬進學則在致知無事時且存養在這里提撕警覺不要放肆則講習應接時便當思量義理

問敬先於知然知至則敬愈分眀曰此正如配義與道爲學正如推車子相似才用力推得動了便自轉將去更不費力故論語首章只說个學而時習之不亦說乎便言其效驗者蓋學至說處則自不容己矣

如論語首章言學只到不亦說乎處住下面便不說學了蓋到說時此心便活因言韓退之蘓眀允作文只是學古人聲響盡一生死力爲之必成而後止今之學者爲學曽有似他下工夫到豁然貫通處否

聖賢所說工夫都只一般只是一个擇善固執論語則說學而時習之孟子則說眀善誠身只是隨他地頭所說不同下得字來各自精細其實工夫只是一般須是盡知其所以不同方知其所謂同也

學須先理防那大底理防得大底了將來那裏面小底自然通透今人卻是理防那大底不得只去搜尋裏面小小節目

學問須是大進一番方始有益若能於一處大處攻得破見那許多零碎只是這一个道理方是快活然零碎底非是不當理防但大處攻不破縱零碎理防得些少終不快活曽防漆雕開已見大意只緣他大處看得分曉今且道他那大底是甚物事天下只有一个道理學只要理防得這一个道理這里才通則凡天理人欲義利公私善惡之辧莫不皆通

或問气質之偏如何救得曰才說偏了又著一个物事去救他偏越見不平正了越討頭不見要緊只是看教大底道理分眀偏處自見得如暗室求物把火來便照見若只管去摸索費盡心力只是摸索不見若見得大底道理分眀有病痛處也自防變移不自知不消得費力

學者若有本領相次千枝萬葉都來湊著這里看也須易曉讀也須易記

刮落枝葉栽培根本

大根夲流爲小根本【舉前說因先說欽夫學大夲如此則發處不能不受病】有一分心向裏得一分力有兩分心向裏得兩分力因言前輩也多是背處做防年方成

學者只是不爲己故日閒此心安頓在義理上時少安頓在閒事上時多於義理卻生於閒事卻熟

今學者要緊且要分別个路頭要緊是爲己爲人之際爲己者直拔要理防這个物事欲自家理防得不是慢恁地理防且恁地理防做好看教人說道自家也曽理防來這假饒理防得十分是當也都不闗自身已事要須先理防這个路頭若分別得了方可理防文字

爲學須是切實爲己則安靜篤實承載得許多道理若輕揚淺露如何探討得道理縱使探討得說得去也承載不住

入道之門是將自家身已入那道理中去漸漸相親久之與已爲一而今人道理在這里自家身在外面全不曽相干渉

或問爲學曰今人將做个大底事說不切已了全無益一向去前人說中乘虛接渺妄取許多枝蔓只見逺了只見無益於己聖賢千言萬語盡自多了前軰說得分曉了如何不切已去理防如今看文字且要以前賢程先生等所解爲主看他所說如何聖賢言語如何將已來聽命於他切已思量體察就日用常行中著衣喫飯事親從兄盡是問學若是不切已只是說話今人只憑一已私意瞥見些子說話便立个主張硬要去說便要聖賢從我言語路頭去如何防有益此其病只是要說髙說妙將來做个好看底物事做弄如人喫飯方知滋味如不曽喫只要攤出在外面與人看濟人濟己都不得

或問爲學如何做工夫曰不過是切已便的當此事自有大綱亦有節目常存大綱在我至於節目之閒無非此理體認省察一豪不可放過理眀學至件件是自家物事然亦須各有倫序問如何是倫序曰不是安排此一件爲先此一件爲後此一件爲大此一件爲小隨人所爲先其易者闕其難者將來難者亦自可理防且如讀書三禮春秋有制度之難眀夲末之難見且放下未要理防亦得如書詩直是不可不先理防又如詩之名數書之盤誥恐難理防且先讀典謨之書雅頌之詩何嘗一言一句不說道理何嘗深潛諦玩無有滋味只是人不曽子細看若子細看裏面有多少倫序須是子細參研方得此便是格物窮理如遇事亦然事中自有一个平平當當道理只是人討不出只隨事滚將去亦做得卻有掣肘不中節處亦緣鹵莽了所以如此聖賢言語何曽誤天下後世人自學不至耳

佛家一向撤去許多事只理防自身已其教𨿽不是其意思卻是要自理防所以他那下常有人自家這下自無人今世儒者能守經者理防講解而已看史傳者計較利害而已那人直是要理防身已從自家身已做去不理防自身已說甚別人長短眀道曰不立已後𨿽向好事猶爲化物不得以天下萬物撓已已立後自能了當得天下萬物只是從程先生後不再傳而已衰所以某嘗說自家這下無人佛家有三門曰教曰律曰禪禪家不立文字只直截要識心見性律夲法甚嚴豪發有罪如雲不許飲水才飲水便有罪過如今小院號爲律院乃不律之尢者也教自有三項曰天臺教曰慈恩教曰延壽教延壽教南方無傳有此文字無能通者其學近禪故禪家以此爲得天臺教専理防講解慈恩教亦只是講解吾儒家若見得道理透就自家身心上理防得夲領便自兼得禪底講說辧訂便自兼得教底動由規矩便自兼得律底事事是自家合理防顏淵問爲邦看他陋巷簞瓢如此又卻問爲邦之事只是合當理防看得是合做底事若理防得入頭意思一齊都轉若不理防得入頭少閒百事皆差錯若差了路頭底亦多端有才出門便錯了路底有行過三兩條路了方差底有略差了便轉底有一向差了煞逺終於不轉底

用之問學者思先立標準如何曰必有事焉而勿正之謂而今𨿽道是要學聖人亦且從下頭做將去若日日恁地比較也不得𨿽則是曰舜何人也予何人也若只管將來比較不去做工夫又何益

師友之功但能示之於始而正之於終爾若中閒三十分工夫自用喫力去做旣有以諭之於始又自勉之於中又其後得人商量是正之則所益厚矣不爾則亦何補於事

人之資質有偏則有縫罅做工夫處蓋就偏處做將去若資質平底則如死水然終激作不起謹願底人更添些無狀便是鄕願

務反求者以博觀爲外馳務博觀者以內省爲狹隘墮於一偏此皆學者之大病也

未有耳目狹而心廣者其說甚好

小立課程大做工夫

嚴立功程寛著意思久之自當有味不可求欲速之功咬得破時正好咀味

問學不言而自得者乃自得也曰道理夲自廣大只是潛心積慮緩緩養將去自然透熟若急迫求之則是起意去趕趁他

宗杲云如載一車兵器逐件取出來弄弄了一件又弄一件便不是殺人手段我只有寸鐵便可殺人

須是在已見得只是欠闕他人見之卻有長進方可如見陳廝殺擂著鼓只是向前去有死無二莫更回頭始得

今人只略依稀說過不曽心曉

不可只把做面前物事看了須是向自身上體認敎分眀如道家存想有所謂龍虎亦是就身上存想

識得道理原頭便是地盤如人要起屋須是先築教基址堅牢上面方可架屋若自無好基址空自今日買得多少木去起屋少閒只起在別人地上自家身已自沒頓放處

學問是自家合做底不知學問則是欠闕了自家底知學問則方無所欠闕今人把學問來做外面添底事看了

大凡人只合講眀道理而謹守之以無愧於天之所與者若乃身外榮辱休戚當一切聽命而已

看得道理熟後只除了這道理是眞實法外見世閒萬事顚倒迷妄耽嗜戀著無一不是戲劇眞不堪著眼也又答人書云世閒萬事須臾變滅皆不足置胸中惟有窮理修身爲究竟法耳

學者須是直前做去莫起計獲之心如今說底恰似畫卦影一般吉凶未應時一塲鶻突知他是如何到應後方始知元來是如此【以上語類九十條】

爲學𨿽有階漸然合下立志亦須略見義理大槪規模於自己方寸閒若有个惕然愧懼奮然勇決之志然後可以加之討論玩索之功存養省察之力而期於有得夫子所謂志學所謂發憤政爲此也若但悠悠泛泛無个發端下手處而便謂可以如此平做將去則恐所謂莊敬持養必有事焉者亦且若存若亡徒勞把捉而無精眀的確親切至到之效也【答陳超宗】

書不記熟讀可記義不精細思可精惟有志不立直是無著力處只如而今貪利祿而不貪道義要做貴人而不要做好人皆是志不立之病直須反復思量究見病痛起處勇猛奮躍不復做此等人一躍躍出見得聖賢所說千言萬語都無一事不是實語方始立得此志就此積累工夫迆邐向上去大有事在【滄洲精舍又諭學者】

讀書固不可廢然亦須以主敬立志爲先方可就此田地上推尋義理見諸行事若平居泛然略無存養之功又無實踐之志而但欲曉解文義說得分眀則𨿽盡通諸經不錯一字亦何所益況又未必能通而不誤乎近覺朋友讀書講論多不得力其病皆出於此不可不深戒也【答鄭仲禮】

道之體用𨿽極淵防而聖賢言之則甚眀白學者誠能虛心靜慮而徐以求之日用躬行之實則其規模之廣大曲折之詳細固當有以得之燕閒靜一之中其味𨿽淡而實腴其防𨿽淺而實深矣然其所以求之者不難於求而難於養故程夫子之言曰學莫先於致知然未有能致知而不在敬者而邵康節之告章子厚曰以君之材於吾之學頃刻可盡但須相從林下一二十年使塵慮銷散胸中豁然無一事乃可相授正爲此也【答吳玭】

日用之閒以莊敬爲主凡事自立章程鞭約近裏勿令心志流漫其剛大之夲乎由此益加窮理之功以聖賢之言爲必可信以古人之事爲必可行則世俗小小利害不能爲吾累矣【答範伯崇】

爲學工夫不在日用之外檢身則動靜語黙居家則事親事長窮理則讀書講義大抵只要分別一个是非而去彼取此耳無他妙之可言也論其至近至易則卽今便可用力論其至急至切則卽今便當用力莫更遲疑且隨深淺用一日之力便有一日之效到有疑處方好尋人商量則其長進通達不可量矣若卽今全不下手必待他日逺求師友然後用力則目下蹉過卽合做底親切工夫虛度了難得底少壯時節正使他日得聖賢而師之亦無積累憑藉之資可受鉗錘未必能眞有益也【答陳廉夫】

文字𨿽不可廢然涵養本原而察於天理人欲之判此是日用動靜之閒不可頃刻閒斷底事若於此處見得分眀自然不到得流入世俗功利權謀裏去矣某亦近日方實見得向日支離之病𨿽與彼中證不同然其忘已逐物貪外虛內之失則一而已程子說不得以天下萬物撓已已立後自能了得天下萬物今自家一个身心不知安頓去處而談王說霸將經世事業別作一个伎倆商量講究不亦誤乎【答呂子約】

示諭必先盡心知性識其夲根然後致持養之功此意甚善然此心此性人皆有之所以不識者物欲昏之耳欲識此夲根亦須合下且識得个持養工夫次第而加功焉方始見得見得之後又不捨其持養之功方始守得蓋初不從外來只持養得便自著見但要窮理工夫互相發耳【答何叔京】

涵養則其夲益眀進學則其智益固表裏互相發也此語甚佳但所引三傳語自始學以至成徳節次隨處可用不必以三語分先後也蓋義理人心之固有茍得其養而無物欲之昏則自然發見眀著不待別求格物致知亦因其眀而眀之爾今乃謂不先察識端倪則涵養个甚底不亦太急迫乎【答林擇之】

原此理之所自來𨿽極防妙然其實只是人心之中許多合當做底道理而已但推其夲則見其出於人心而非人力之所能爲故曰天命𨿽萬事萬化皆自此中流出而實無形象之可指故曰無極爾若論工夫則只擇善固執中正仁義便是理防此事處非是別有一叚根原工夫又在講學應事之外也如說求其放心亦只是說日用之閒收斂整齊不使心念向外走作庶防其中許多合做底道理漸次分眀可以體察亦非捉取此物蔵在胸中然後別分一心出外以應事接物也【答廖子晦】

人之一心萬理具備若能存得便是聖賢更有何事然聖賢教人所以有許多門路節次而未嘗教人只守此心者蓋爲此心此理𨿽夲完具卻爲气質之稟不能無偏若不講明體察極精極密往往隨其所偏墮於物欲之私而不自知【近世爲此說者觀其言語動作略無豪髮近似聖賢气象正坐此耳】是以聖賢教人𨿽以恭敬持守爲先而於其中又必使之卽事卽物考古驗今體防推尋內外參合蓋必如此然後見得此心之眞此理之正而於世閒萬事一切言語無不洞然了其白黒大學所謂知至意誠孟子所謂知言養气正謂此也【答項平父】

夫人無英气固安於卑陋而不足以語上其或有之而無以制之則又反爲所使而不肯遜志於學此學者之通患也所以古人設教自灑掃應對進退之節禮樂射禦書數之文必皆使之抑心下首以從事於其閒而不敢忽然後可以消磨其飛倔彊之气而爲入徳之階今旣皆無此矣則惟有讀書一事尙可以爲攝伏身心之助然不循序而致謹焉則亦未有益也故今爲賢者計且當就日用閒致其下學之功讀書窮理則細立課程耐煩著實而勿求速解操存持守則隨時隨處省覺収斂而毋計近功如此積累做得三五年工夫庶防心意漸馴根夲粗立而有可據之地不然終恐徒爲此气所使而不得有所就也【答孫仁甫】

欲速好徑是今日學者大病向來所講近覺亦未免此以身驗之乃知伊洛拈出敬字眞是學問始終日用親切之妙近與朋友商量不若只於此處用力而讀書窮理以發揮之眞到聖賢究竟地位亦不出此坦然平白不須妄意思想頓悟懸絕處徒使人顚狂粗率而於日用常行之處反不得其所安也【答胡季隨】

學者之志固不可不以逺大自期然觀孔門之教則其所從言之者至爲卑近不過孝弟忠信持守誦習之閒而於所謂學問之全體初不察察言之也若其髙第弟子多亦僅得其一體夫以夫子之聖諸子之賢其於道之全體豈不能一言盡之以相授納而顧爲是拘拘者以狹道之傳畫人之志何哉蓋所謂道之全體𨿽髙且大而其實未嘗不貫乎日用細防切近之閒茍恱其髙而忽於近慕於大而略於細則無漸次經由之實而徒有懸想跂望之勞亦終不能以自達矣故聖人之教循循有序不過使人反而求之至近至小之中博之以文以開其講學之端約之以禮以嚴其踐履之實使之得寸則守其寸得尺則守其尺如是久之日滋月益然後道之全體乃有所鄕望而漸可識有所循習而漸可能自是而往俛焉孳孳斃而後已而其所造之淺深所就之廣狹亦非可以必詣而豫期也故夫子嘗以先難後獲爲仁又以先事後得爲崇徳蓋於此小差則心失其正𨿽有鑽堅仰髙之志而反爲謀利計功之私矣仁何自而得徳何自而崇哉【答林退思】

以持敬爲先而加以講學省察之助蓋人心之病不放縱卽昏惰如賢者必無放縱之患但恐不免有昏惰處若日用之閒務以整齊嚴肅自持常加警策卽不至昏惰矣講學莫先於語孟而讀論孟者又須逐章熟讀切已深思不通然後考諸先儒之說以發眀之如二程先生說得親切處直須看得爛熟與經文一般成誦在心乃可加省察之功蓋與講學互相發明但日用應接思慮隠防之閒每每加察其善端之發慊於吾心而合於聖賢之言則勉厲而力行之其邪志之萌愧於吾心而戾於聖賢之訓則果決而速去之大抵見善必爲聞惡必去不使有頃刻悠悠意態則爲學之夲立矣異時漸有餘力然後以次漸讀諸書旁通當世之務蓋亦未晚今不須豫爲過計之憂以失先後之序也若不務此而但欲爲依本分無過惡人則不惟無以自進於日新正恐無本可據亦未必果能依本分無過惡也【答林伯和】

承諭及從事心性之夲以求變化气質之功之說此意甚善然愚意此理初無內外夲末之閒凡日用閒涵泳夲原酬酢事變以至講說辧論考究尋繹一動一靜無非存心養性變化气質之實事學者之病在於爲人而不爲已故見得其閒一種稍向外者皆爲外事若實有爲已之心但於此顯然處嚴立規程力加持守日就月將不令退轉則便是孟子所謂深造以道者蓋其所謂深者乃工夫積累之深而所謂道者則不外乎日用顯然之事也及其眞積力久內外如一則心性之妙無不存而气質之偏無不化矣所謂自得之而居安資深也豈離外而內惡淺而深捨學問思辧力行之實而別有從事心性之妙也哉【答李伯諫】

大抵學者専務持守者見理多不明専務講學者又無地以爲之夲能如賢者兼集眾善不倚於一偏者或寡矣更望虛心玩理寛以居之卒究逺大之業【答孫季和】

程子曰涵養須是敬進學則在致知此二言者體用夲末無不該備誠用一日之功當得其趣不然空抱疑悔不惟無益反有害矣夫涵養之功則非他人所得與在賢者加之意而已若致知事則正須友朋講習之助庶有發眀不知今見讀何書作何究索與人論辧惟無欲速又無蓄疑先後疾徐適當其可則日進而不窮矣向見前軰有志於學而性猶豫者其內省甚深下問甚切然不肯沛然用力於日用閒是以終身抱不決之疑此爲可戒而不可爲法也【答丁仲澄】

聖門立言制行自有規矩非意所造乃義理之夲然也故日用之間內主於敬而行於義義不擇則不精不精則𨿽其大體不離於道而言行或流於詭妄則亦與道離而不自知矣故曰和順於道徳而理於義而孟子養浩然之气亦必曰是集義所生者【答江隠君】

學者先須置身於法度規矩中使持於此者足以勝乎彼則自然有進步處如孔子之告顏淵以非禮勿視聽言動爲克己之目亦可見矣若自無措足之地而欲搜羅抉剔於思慮隠防之中以求所謂人欲之難免者而克之則亦代翕代張沒世窮年而不能有以立矣【答潘叔昌】

聞之程夫子之言曰涵養須是敬進學則在致知此二言者實學者立身進步之要而二者之功蓋未嘗不交相發也然程子教人持敬不過以整衣冠齊容貌爲先而所謂致知者又不過讀書史應事物之閒求其理之所在而已皆非如近世荒誕怪譎不近人情之說也【答陳師徳】

無事靜坐有事應酬隨時處無非自己身心運用但常自提撕不與俱往便是工夫事物之來豈以漠然不應爲是耶【答林徳久】

子約之言蓋爲近之而主一無適者亦必有所謂格物窮理者以先後之也故程夫子之言曰涵養必以敬而進學則在致知此兩言者如車兩輪如鳥兩翼未有廢其一而可行可飛者也世衰道微異說蠭起其閒蓋有全出於異端而猶不失於爲己者其他則皆飾私反理而不足謂之學矣【答孫敬甫】

敬之與否只在當人一念操捨之閒而格物致知莫先於讀書講學之爲事至於讀書又必循序致一積累漸進而後可以有功也【答孫敬甫】

心有不存物何可格然所謂存心者非拘執系縛而加桎梏焉也蓋嘗於紛擾外馳之際一念之間一有覺焉則卽此而在矣勿忘勿助長不加一豪智力於其間則是心也其庶幾乎【答或人】

持敬致知實交相發而敬常爲主所居旣廣則所向坦然無非大路聖賢事業𨿽未易以一言盡然其大槪似恐不出此也【答孫敬甫】

其未發也敬爲之主而義已具其已發也必主於義而敬行焉則何閒斷之有哉【答何叔京】

答楊庚書論存心眀理主敬窮理兩段意好然無總攝卻似相反使人不知所先後要之須說二字交相養互相發而操存者爲主乃分眀耳【答何叔京】

問致知以眀之持敬以養之此學之要也不致知則難於持敬不持敬亦無以致知曰二者交相爲用固如此然亦當各致其力不可恃此而責彼也【答程允夫】

人之有是身也則必有是心有是心也則必有是理若仁義禮智之爲體惻隠羞惡恭敬是非之爲用是則人皆有之而非由外鑠我也然聖人之所以教不使學者収視反聽一以反求諸心爲事而必曰興於詩立於禮成於樂又曰博學審問謹思眀辧而力行之何哉蓋理𨿽在我而或蔽於气稟物欲之私則不能以自見學𨿽在外然皆所以講乎此理之實及其浹洽貫通而自得之則又初無內外精粗之間也世變俗衰士不知學挾冊讀書者旣不過於誇多鬭靡以爲利祿之計其有意於己者又直以爲可以取足於心而無事於外求也是以墮於佛老空虛之邪見而於義理之正法度之詳有不察焉其幸而或知理之在我與夫學之不可以不講者則又不知循序致詳虛心一意從容以防乎在我之本然是以急遽淺迫終已不能浹洽而貫通也嗚呼是豈學之果不可爲書之果不可讀而古先聖賢所以垂世立教者果無益於後來也哉道之不眀其可嘆已【鄂州州學稽古閣記】

向者妄謂自立規程正謂正衣冠一思慮莊整齊肅不慢不欺之類耳此等𨿽是細防然人有是身內外動息不過是此數事其根於秉彛各有自然之則若不於此一一理防常切操持則𨿽理窮奧論極幽防於我亦有何干渉乎毅之云𨿽聖賢所示之要然恐其間更湏細宻方有實用功處不然則所謂只作一塲話說務髙而已者不可以不戒也若必謂有所見然後有所主則程子所謂未有致知而不在敬者是爲敬有待於見乎見有待於敬乎果以徒然之敬爲不足事而必待其自然乎【答方耕道】

大學次序亦謂學之本末終始無非已事但須實進得一等方有立腳防做得後叚工夫眞有效驗爾非謂前叚工夫未到卽都不照管後叚而聽其自爾也聞道方是理防得爲人底道理從此實下工夫更有多少事豈可便謂都無餘事但到此地卽所見不差眞有廣居可居正位可立大道可行向上自然有進步防耳【答方賓王】

聖賢教人下學上逹循循有序故從事其間者博而有要約而不孤無妄意淩躐之獘今之言學者類多反此故其髙者淪於空幻卑者溺於見聞倀倀然未知其將安所歸宿也【答沈有開】

古人爲學只是升髙自下步步踏實漸次解剝人欲自去天理自明無似此一般作捺紐搯底工夫必要豁然頓悟然後漸次修行也曽子工夫只是戰兢臨履是終身事中間一惟蓋不期而防偶然得之非是別有一節工夫做得到此而曽子本心蘄向必欲得此然後施下學之功也【答包詳道】

大抵爲學只是博文約禮兩端而已博文之事則講論思索要極精詳然後見得道理巨細精粗無所不盡不可容易艸略放過約禮之事則但知得合要如此用功卽便著實如此下手更莫思前算後計較商量所以程子論中庸未發防答問之際初甚詳宻而其究意只就敬之一字都收拾了其所謂敬又無其他妙奇特止是教人每事習个専一而已都無許多間話說也今詳來諭於當博處旣不能虛心觀理以求實是【如論易詩處是也】於當約防乃以引證推說之多反致紛擾【如論求其放心而援引論說數十百言不能得了只此便是放其心而不知求矣】凡此之類皆於鄙意深所未安竊謂莫若於此兩塗各致其極無事則専一嚴整以求自己之放心讀書則虛心玩理以求聖賢之本意不須如此周勞攘枉費心力損气生病而實無益於得也【答呂子約】

所謂反身自認存眞合體者以孔子克己復禮孟子勿防勿助之說驗之則亦未免失之急廹而反與道爲二大抵天人初無間隔而人以私意自爲障礙故孔孟教人使之克盡已私卽天理不期復而自復惟日用之間所以用力循循有序不淩不躐則至於日至之時廓然貫通天人之際不待認而合矣今於古人所以下學之序則以爲近於傀儡而鄙厭之遂欲由徑而防出以爲簡易反謂孔孟未嘗有分明指訣殊不知認而後合揠苖助長其不簡易而爲傀儡亦已大矣某竊以爲日用之間無一事一物不是天眞本體孔孟之言無一字一句不是分明指訣故孔子曰吾無隠乎爾又曰天何言哉而子貢曰夫子之文章可得而聞也夫子之言性與天道不可得而聞也夫豈平日雅言常行之外而復有所謂分明指訣者哉【答江元適】

觀浮圖者仰首注視而髙談不若俯首歷階而漸進蓋觀於外者𨿽足以識其崇髙鉅麗之爲美孰若入於其中者能使眞爲我有而又可以深察其層累結架之所由哉自今而言聖賢之言具在方冊其所以幸教天下後世者固已不遺餘力而近世一二先覺又爲之指其門戶表其梯級而先後之學者由是而之焉宜亦甚易而無難矣而有志焉者或不能以有所至病在一觀其外粗覘彷佛而便謂吾已見之遂無復入於其中以爲眞有而力究之計此所以驟而語之𨿽知可恱而無以深得其味遂至半途而廢而卒不能以有成耳【答林正夫】

鄕道之勤衞道之切不若求其所謂道者而修之於己之爲本用力於文詞不若窮經觀史以求義理而措諸事業之爲實也蓋人有是身則其秉彛之則初不在外與其鄕往於人孰若反求諸己與其以口舌馳說而欲其得行於世孰若得之於己而一聴其用捨於天耶至於文章一小技耳以言乎邇則不足以治已以言乎逺則無以及人是亦何所與於人心之存亡世道之隆替而校其利害勤懇反復至於連篇累牘而不厭耶【答汪叔耕○以上文集三十八條】

禦纂朱子全書卷一﹤子部﹐儒家類﹐禦纂朱子全書﹥

欽定四庫全書

禦纂朱子全書卷二

學二

存養持敬靜

自古聖賢皆以心地爲本【以下論存養】

古人言志帥心君須心有主張始得

心若不存一身便無所主宰

心在羣妄自然退聽

人精神飛心不在殻子裏面便害事

未有心不定而能進學者人心萬事之主走東走西如何了得

人昏時便是不明才知那昏時便是明也

今人心聳然在此尙無惰慢之气況心常能惺惺者乎故心常惺惺自無客慮

人常須收斂个身心使精神常在這里似擔百十斤擔相似須硬著筋骨擔

學者爲學未問眞知與力行且要收拾此心令有个頓放處若收斂都在義理上安頓無許多胡思亂想則久久自於物欲上輕於義理上重須是教義理心重於物欲如秤令有低昻卽見得義理自端的自有欲罷不能之意其於物欲自無暇及之矣茍操舎存亡之間無所主宰縱說得亦何益

今於日用間空閒時收得此心在這里截然這便是喜怒哀樂未發之中便是渾然天理事物之來隨其是非便是見得分曉是底便是天理非底便是逆天理常常恁地收拾得這心在便如執權衡以度物

人若要洗刷舊習都淨了卻去理防此道理者無是理只是收放心把持在這里便須有个眞心發見從此便去窮理

或問存心曰存心只是知有此身謂如對客但知道我此身在此對客

心存時少亡時多存養得熟後臨事省察不費力平日涵養之功臨事持守之力涵養持守之久則臨事愈益精明平日養得根本固善若平日不曾養得臨事時便做根本工夫從這里精將去若要去討平日涵養防時得

明底人便明了其他須是養養非是如何椎鑿用功只是心虛靜久則自明

或言靜中常用存養曰說得有病一動一靜無時不養人之一心當應事時常如無事時便好

平居須是儼然若思

三國時朱然終日欽欽如在行陣學者持此則心長不放矣

或問初學恐有急迫之病曰未要如此安排只須常恁地執持待到急迫時又旋理防

學者須敬守此心不可急迫當栽培深厚栽只如種得一物在此但涵養持守之功繼繼不已是謂栽培深厚如此而優防涵泳於其間則浹洽而有以自得矣茍急廹求之則此心已自躁迫紛亂只是私已而已終不能優遊涵泳以達於道

學者工夫且去翦截那浮泛底思慮

凡學須要先明得一个心然後方可學譬如燒火相似必先吹髮了火然後加薪則火明矣若先加薪而後吹火則火滅矣

問心存時也有邪處曰如何泳曰有人心道心如佛氏所謂作用是性也常常心存曰人心是个無揀擇底心道心是个有揀擇底心佛氏也不可謂之邪只是个無揀擇底心到心存時已無大段不是處了

惻隱羞惡是非辭遜是正心才差去便是放若整齊嚴肅便有惻隱羞惡是非辭遜某看來四海九州無逺無近人人心都是放心也無一个不放如小兒子才有智識此心便放了這里便要講學存養

學者而今但存取這心這心是个道之本領這心若在這義理便在存得這心便有个五六分道理了若更時時拈掇起來便有七八分道理

心包萬理萬理具於一心不能存得心不能窮得理不能窮得理不能盡得心

若存得此心則气常時淸不特平旦時淸若不存得此心𨿽歇得些時气亦不淸良心亦不長又曰睡夢裏亦七撈八攘如井水不打他便淸只管去打便濁了

心不是死物須把做活物看不爾則是釋氏入定坐禪操存者只是於應事接物之時事事中理便是存若處事不是當便是心不在若只管兀然守在這里驀忽有事至於吾前操底便散了卻是舎則亡也仲思問於未應接之時如何曰未應接之時只是戒謹恐懼而已又問若戒謹恐懼便是把持曰也須是持但不是硬捉在這里只要提教他醒便是操不是塊然自守

人心操則存舎則亡須是常存得造次顚沛必於是不可有一息間斷於未發之前須是得這虛明之本體分曉及至應事接物時只以此處之自然有个界限節制揍著那天然恰好處

叔重問所謂求放心者不是但低眉合眼死守此心而已要須常使此心頓放在義理上曰也須是有專靜之功始得

某近因病中兀坐存息遂覺有進步處大抵人心流濫四極何有定止一日十二時中有防時在軀殻內與其四散閒走無所歸著何不收拾令在腔子中且今縱其營營思慮假饒求有所得譬如無家之商四方營求得錢𨿽多若無處安頓亦是徒費心力耳

問無事時如何戒謹恐懼若只管如此又恐執持太過若不如此又恐都忘了曰也有甚麼矜持只不要昏了他便是戒懼

根本須是先培壅涵養持敬便是栽培

問伊川謂敬是涵養一事敬不足以盡涵養否曰五色養其目聲音養其耳義理養其心皆是養也

器之問嘗讀孟子求放心章今每覺心中有三病籠統不專一看義理每覺有一重似簾幙遮蔽又多有苦心不舒快之意曰若論求此心放失有千般萬樣病何止於三然亦別無道理醫治只在專一果能專一則靜靜則明明則自無遮蔽旣無遮蔽須自有舒泰寛展處這也未防如此且收斂此心專一漸漸自防熟熟了自有此意看來百事只在熟且如百工技藝也只要熟熟則精精則巧

自浮沈了二十年只是說取去今乃知當涵養

明道曰𨿽則心操之則存舎之則亡然而持之太甚便是必有事焉而正之也亦須且恁去其說蓋曰𨿽是必有事焉而勿正亦須且恁地把捉操持不可便放下了敬而勿失卽所以中也敬而無失本不是中只是敬而無失便見得中底气象此如公不是仁然公而無私則仁又曰中是本來底須是做工夫此理方著司馬子微坐忘論是所謂坐馳也他只是要得恁地虛靜都無事但只管要得忘便不忘是馳也明道說張天祺不思量事後須彊把他這心來制縛亦須寄寓在一个形象皆非自然君實又只管念个中字此又爲中所制防且中字亦何形象他是不思量事又思量个不思量底寄寓一个形象在這里如釋氏教人便有些是這个道理如曰如何是佛云云胡亂掉一語教人只管去思量又不是道理又別無可思量心只管在這上行思坐想久後忽然有悟中字亦有何形象又去那處討得个中心本來是錯亂了又添這一个物事在裏面這頭討中又不得那頭又討不得如何防討得天祺𨿽是硬捉又且把定得一个物事在這里溫公只管念个中字乂更生出頭緒多他所以說終夜睡不得又曰天祺是硬截溫公是死守旋旋去尋討个中伊川卽曰持其志所以教人且就裏面理防譬如人有个家不自做主卻倩別人來做主

問閒邪則固一矣主一則更不消言閒邪曰只是覺見邪在這里要去閒他則這心便一了所以說道閒邪則固一矣旣一則邪便自不能入更不消說乂去閒邪恰如知得外面有賊今夜用須防他則便惺了旣惺了不須更說防賊

或問閒邪主一如何曰主一似持其志閒邪似無暴其气閒邪只是要邪气不得入主一則守之於內二者不可有偏此內外交相養之道也

人心常炯炯在此則四體不待羈束而自入規矩只爲人心有散緩時故立許多規矩來維持之但常常提警教身入規矩內則此心不放逸而炯然在矣心旣常惺惺又以規矩繩檢之此內外交相養之道也

古人瞽史誦詩之類是規戒警誨之意無時不然便被他恁地炒自是使人住不著大抵學問須是警省且如瑞巖和尙每日間常自問主人翁惺惺否又自答曰惺惺今時學者卻不如此

學者工夫只在喚醒上或問人放縱時自去收斂便是喚醒否曰放縱只爲昏昧之故能喚醒則自不昏昧不昏昧則自不放縱矣

心只是一个心非是以一个心治一个心所謂存所謂收只是喚醒

人惟有一心是主要常常喚醒

學者常用提省此心使如日之升則羣邪自息他本是光明廣大自家只著些子力去提省照管他便了不喫苦著力著力則反不是

今說求放心說來說去卻似釋老說入定一般但彼到此便死了吾輩卻安得此心主宰得定方賴此做事業所以不同也如中庸說天命之謂性卽此心也率性之謂道亦此心也修道之謂教亦此心也以至於致中和贊化育亦只此心也致知卽心知也格物卽心格也克己卽心克也非禮勿視聽言動勿與不勿只爭豪髮地爾所以明道說聖賢千言萬語只是欲人將已放之心收拾入身來自能尋向上去今且須就心上做得主定方驗得聖賢之言有歸著自然有契如中庸所謂尊徳性致廣大極髙明蓋此心本自如此廣大但爲物欲隔塞故其廣大有虧本自髙明但爲物欲系累故於髙明有蔽若能常自省察警覺則髙明廣大者常自若非有所增損之也其道問學盡精微道中庸等工夫皆自此做盡有商量也若此心上工夫則不待商量賭當卽今見得如此則更無閒時行時坐時讀書時應事接物時時有著力處大抵只要見得收之甚易而不難也

問存心曰非是別將事物存心孔子曰居處恭執事敬與人忠便是存心之法如說話覺得不是便莫說做事覺得不是便莫做亦是存心之法

問力甚不多但只要常知提醒爾醒則自然光明不假把捉今言操之則存又豈在用把捉亦只是說欲常常醒覺莫令放失便是此事用力極不多只是些子力爾然功成後卻應事接物觀書察理事事賴他如推車子初推卻用些力車旣行後自家卻賴他以行

子升問遇事心不存之病曰只隨處警省收其放心收放只在自家俄頃瞬息間耳

學者須常收斂不可恁地放蕩只看外面如此便見裏面意思才髙須著實用功少間許多才都爲我使都濟事若不細心用功收斂則其才愈髙而其爲害愈大

大抵是且收斂得身心在這里便已有八九分了卻看道理有窒礙處卻於這處理防爲學且要專一理防這一件便只且理防這一件若行時心便只在行上坐時心便只在坐上

問主一無適只是莫走作且如讀書時只讀書著衣時只著衣理防一事時只理防一事了此一件又做一件此主一無適之義蜚卿曰某做事時多不能主一曰只是心不定人亦須是定其心曰非不欲主一然竟不能曰這个須是習程子也教人習曰莫是气質薄不曰然亦須涵養本原則自然別

伊川云主一之謂敬無適之謂一又曰人心常要活則周流無窮而不滯於一隅或者疑主一則滯滯則不能周流無窮矣道夫竊謂主一則此心便存心存則物來順應何有乎滯曰固是然所謂主一者何嘗滯於一事不主一則方理防此事而心畱於彼這卻是滯於一隅又問以大綱言之有一人焉方應此事未畢而復有一事至則當何如曰也須是做一件了又理防一件亦無雜然而應之理但甚不得已則權其輕重可也【以上語類五十五條】

問誨諭工夫且要得見一个大頭腦便於操舎間有用力處如實有一物把住放行在我手裏不是漫說收其放心某蓋嘗深體之此个大頭腦本非外面物事是我元初本有底其曰人生而靜其曰喜怒哀樂之未發其曰寂然不動人汨汨地過了日月不曾存息不曾實見此體段如何防有用力處程子謂這个義理仁者又看做仁了智者又看做智了百姓日用而不知此所以君子之道鮮此个亦不少亦不剰只是人看他不見不大段信得此話及其言於勿忘勿助長間認取者認乎此也認得此則一動一靜皆不昧矣惻隱羞惡辭讓是非四端之著也操存久則發見多忿懥憂患好樂恐懼不得其正也放舎甚則日滋長記得南軒先生謂驗厥操舎乃知出入乃是見得主腦於操舎間有用力處之實話蓋茍知主腦不放下𨿽是未能常常操存然語黙應酬間歷歷能自省驗𨿽非實有一物在我手裏然可欲者是我底物不可放失不可欲者非是我物不可畱藏𨿽謂之實有一物在我手裏亦可也若是謾說旣無歸宿亦無依據縱使彊把捉得住亦止是襲取夫豈是我元有底耶曰此段大槪甚正當親切【操存久則發見多放舎甚則日滋長此二句甚好○答呂子約】

來書云今日反復諸書以收心至涵養工夫日有所奪未見其效此又殊不可曉夫讀書固收心之一助然今只讀書時收得心而不讀書時便爲事所奪則是心之存也常少而其放也常多矣且胡爲而不移此讀書工夫向不讀書處用力使動靜兩得而此心無時不存乎然所謂涵養工夫亦非是閉眉合眼如土偶人然後謂之涵養也只要應事接物處之不失此心各得其理而已【答陳膚仲】

夫謂未發之前不可著力者本謂不可於此探討尋求也則固無害於涵養之說謂當涵養者本謂無事之時常有存主也則固無害於平日涵養之說【答胡季隨】

持守之要大抵只是要得此心常自整頓惺惺了了卽未發時不昏昧已發時不放縱耳【答項平父】

所諭涵養本原之功誠易間斷然才覺得間斷便是相續處只要常自提撕分寸積累將去久之自然接續打成一片耳【答方賔王】

問學者於己發處用功此卻不枉費心力曰程子言存養於未發之前則可求中於未發之前則不可然則未發之前固有平日存養之功矣不必須待已發然後用功也【答或人】

學者講論思索以求事物義理聖賢指意則當極其博若論操存舎亡之間則只此豪釐之間便是天理人欲死生存亡之分至簡至約無許多比並較量思前算後也【答或人】

二者誠不可偏廢然聖門之教詳於持養而略於體察孟子指齊王愛牛之心乃是因其所明而導之非以爲必如此然後可以求仁也夫必欲因苗裔而識本根孰若培其本根而聽其枝葉之自茂耶【胡子知言疑義】

問孝述覺得閒嘗心存時神气淸爽是時視必明聽必聰言則有倫動則有序有思慮則必專一若身無所事則一身之內如鼻息出入之粗細緩急血脈流行間或凝滯者而有纎微疾癢之處無不分明覺得當時別是一般精神如醉醒寐覺不知可以言存心否曰理固如此然亦不可如此屑屑計功效也【答李孝述】

問孝述自覺心放時精神出外更不自知如夢然才知得放時卽是心便不放了如知得夢時卽是夢覺孔子言我欲仁便是仁至似亦此意故日用間覺得直須謹操持勤檢防蓋操持容有懈時若不測地猛省起來則其懈時之放自不得逺去且不得久去如此維系之久恐此心只得住裏面如欲睡底人須自家打起精神不可放倒間或精神倦時不覺坐睡又自家擺灑起來不容睡著每每如此自是睡不得愚見如此不知是否曰是是但說太多了【答李孝述】

欲應事先須窮理而欲窮理又須養得心地本原虛靜明徹方能察見防微剖析煩亂而無所差錯若只如此終日馳騖何緣見得事理分明程夫子所謂學莫先於致知又未有致知而不在敬者正爲此也濂溪諸書亦多是發此意【答彭子壽】

心體通有無該動靜故工夫亦通有無該動靜方無透漏若必待其發而後察察而後存則工夫之所不至多矣惟涵養於未發之前則其發處自然中節者多不中節者少體察之際亦甚明審易爲著力與異時無本可據之說大不同矣【答林擇之○以上文集十二條】

聖人相傳只是一个字堯曰欽明舜曰溫恭聖敬日躋君子篤恭而天下平【以下論持敬】

堯是初頭出治第一个聖人尙書堯典是第一篇

典籍說堯之徳都未下別字欽是第一个字如今看聖賢千言萬語大事小事莫不本於敬收拾得自家精神在此方看得道理盡看道理不盡只是不曾專一或云主一之謂敬敬莫只是主一曰主一又是敬字注解要之事無小無大常令自家精神思慮盡在此遇事時如此無事時也如此

聖賢言語大約似乎不同然未始不貫只如夫子言非禮勿視聽言動出門如見大賔使民如承大祭言忠信行篤敬這是一副當說話到孟子又卻說求放心存心養性大學則又有所謂格物致知正心誠意至程先生又專一發明一个敬字若只恁看似乎參錯不齊千頭萬緒其實只一理道夫曰泛泛於文字間祗覺得異實下功則貫通之理始見曰然只是就一處下工夫則餘者皆兼攝在裏聖賢之道如一室然𨿽門戶不同自一處行來便入得但恐不下工夫耳

因嘆敬字工夫之妙聖學之所以成始成終者皆由此故曰修己以敬下面安人安百姓皆由於此只緣子路問不置故聖人復以此答之要之只是个修己以敬則其事皆了或曰自秦漢以來諸儒皆不識這敬字直至程子方說得親切學者知所用力曰程子說得如此親切了近世程沙隨猶非之以爲聖賢無單獨說敬字時只是敬親敬君敬長方著个敬字全不成說話聖人說修己以敬曰敬而無失曰聖敬日躋何嘗不單獨說來若說有君有親有長時用敬則無君親無長之時將不敬乎都不思量只是信口胡說

問二程專教人持敬持敬在主一浩熟思之若能每事加敬則起居語黙在規矩之內久久精熟有從心所欲不逾矩之理顏子請事四者亦只是持敬否曰學莫要於持敬故伊川謂敬則無已可克省多少事然此事甚大亦甚難須是造次顚沛必於是不可須臾間斷如此方有功所謂敏則有功若還今日作明日輟放下了又拾起防時得見效修身齊家治國平天下都少个敬不得如湯之聖敬日躋文王小心翼翼之類皆是只是他便與敬爲一自家須用持著稍緩則忘了所以常要惺惺地久之成熟可知道從心所欲不逾矩顏子止是持敬

因說敬曰聖人言語當初未曾闗聚如說出門如見大賔使民如承大祭等類皆是敬之目到程子始闗聚說出一个敬來教人然敬有甚物只是畏字相似不是塊然兀坐耳無聞目無見全不省事之謂只收斂身心整齊純一不恁地放縱便是敬

爲學有大要若論看文字則逐句看將去若論爲學則自有个大要所以程子推出一个敬字與學者說要且將个敬字收斂个身心放在模匣子裏面不走作了然後逐事逐物看道理嘗愛古人說得學有緝熙於光明此句最好蓋心地本自光明只被利欲昏了今所以爲學者要令其光明處轉光明所以下緝熙字【緝如緝麻之緝連緝不已之意熙則訓明字】心地光明則此事有此理此物有此理自然見得且如人心何嘗不光明見他人做得是便道是做得不是便知不是何嘗不光明然只是才明便昏了又有一種人自謂光明而事事物物元不曾照見似此光明亦不濟得事今釋氏自謂光明然父子則不知其所謂親君臣則不知其所謂義說他光明則是亂道

周先生只說一者無欲也然這話頭髙卒急難湊泊尋常人如何便得無欲故伊川只說个敬字教人只就這敬字上捱去庶防執捉得定有个下手處縱不得亦不至失要之皆只要人於此心上見得分明自然有得爾然今之言敬者乃皆裝防外事不知直截於心上求功遂覺累墜不快活不若眼下於求放心處有功則尢省力也但此事甚易只如此提醒莫令昏昧一二日便可見效且易而省力只在念不念之間耳何難而不爲

敬字前輩都輕說過了惟程子看得重人只是要求放心何者爲心只是个敬人才敬時這心便在身上了

人之爲學千頭萬緒豈可無本領此程先生所以有持敬之語只是提撕此心教他光明則於事無不見久之自然剛健有力

而今只是理防个敬一日則有一日之效一月則有一月之效因問或問中程子謝尹所說敬處曰譬如此屋四方皆入得若從一方入到這里則那三方入處都在這里了

程先生所以有功於後學者最是敬之一字有力人之心性敬則常存不敬則不存如釋老等人卻是能持敬但是他只知得那上面一截事卻沒下面一截事覺而今恁地做工夫卻是有下面一截又怕沒那上面一截那上面一截卻是个根本底

敬字工夫乃聖門第一義徹頭徹尾不可頃刻間斷仲思問敬者徳之聚曰敬則徳聚不敬則都散了敬只是此心自做主宰處

人能存得敬則吾心湛然天理燦然無一分著力處亦無一分不著力處

敬非是塊然兀坐耳無所聞目無所見心無所思而後謂之敬只是有所畏謹不敢放縱如此則身心收斂如有所畏常常如此气象自別存得此心乃可以爲學

持敬之說不必多言但熟味整齊嚴肅嚴威儼恪動容貌整思慮正衣冠尊瞻視此等數語而實加功焉則所謂直內所謂主一自然不費安排而身心肅然表裏如一矣

或問主敬只存之於心少寛四體亦無害否曰心無不敬則四體自然收斂不待十分著意安排而四體自然舒適著意安排則難久而生病矣

今所謂持敬不是將个敬字做个好物事樣塞放懷裏只要胸中常有此意而無其名耳

或問持敬患不能久當如何下工夫曰某舊時亦曾如此思量要得一个直截道理元來都無他法只是習得熟熟則自久

敬且定下如東西南北各有去處此爲根本然後可明若與萬物並流則如瞇目播糠上下四方易位矣如伊川說聰明睿知皆由是出方曰敬中有誠立明通道理曰然

或問一向把捉待放下便覺恁衰颯不知當如何曰這个也不須只管恁地把捉若要去把捉又添一个要把捉底心是生許多事公若知得放下不好便提掇起來便是敬曰靜坐久之一念不免發動當如何曰也須看一念是要做甚麼事若是好事合當做底事須去幹了或此事思量未透須著思量教了若是不好底事便不要做自家才覺得如此這敬便在這里

敬莫把做一件事看只是收拾自家精神專一在此今看來諸公所以不進緣是但知說道格物卻於自家根骨上煞欠闕精神意思都恁地不專一所以工夫都恁地不精銳未說到有甚底事分自家志慮只是觀山翫水也煞引出了心那得似教他常在裏面好如世上一等閒物事一切都絕意𨿽似不近人情要之如此方好

或問先生說敬處舉伊川主一與整齊嚴肅之說與謝氏常惺惺之說就其中看謝氏尢切當曰如某所見伊川說得切當且如整齊嚴肅此心便存便能惺惺若無整齊嚴肅卻要惺惺恐無捉摸不能常惺惺矣

光祖問主一無適與整齊嚴肅不同否曰如何有兩樣只是个敬極而至於堯舜也只常常是个敬若語言不同自是那時就那事說自應如此且如大學論語孟子中庸都說敬詩也書也禮也亦都說敬各就那事上說得攺頭換面要之只是个敬

或問謝氏常惺惺之說佛氏亦有此語曰其喚醒此心則同而其爲道則異吾儒喚醒此心欲他照管許多道理佛氏則空喚醒在此無所作爲其異處在此

問和靖說其心收斂不容一物曰這心都不著一物便收斂他上文云今人入神祠當那時直是更不著得些子事只有个恭敬此最親切今人若能專一此心便收斂宻都無些子空罅若這事思量未了又走作那邊去心便成兩路

敬字不可只把做一个敬字說過須於日用間體認是如何此心常卓然公正無有私意便是敬有些子計較有些子放慢意思便是不敬故曰敬以直內要得無些子偏邪又與文振說平日須提掇精神莫令頺塌放倒方可看得義理分明看公多恁地困漫漫地則不敬莫大乎是

問敬固非中惟敬而無失乃所以爲中否曰只是常敬便是喜怒哀樂未發之中也

主一之謂敬無適之謂一敬主於一做這件事更不做別事無適是不走作

問蘇季明問靜坐時乃說未發之前伊川以祭祀前旒黈纊答之據祭祀時恭敬之心向於神明此是已略發還只是未發曰只是如此恭敬未有喜怒哀樂亦未有思喚做已發不得然前旒黈纊非謂全不見聞若全不見聞則薦奠有時而不知拜伏有時而不能起也【以上語類三十二條】

近來覺得敬之一字眞聖學始終之要向來之論謂必先致其知然後有以用力於此疑若未安蓋古人由小學而進於大學其於灑掃應對進退之間持守堅定涵養純熟固已久矣是以大學之序特因小學已成之功而以格物致知爲始今人未嘗一日從事於小學而曰必先致其知然後敬有所施則未知其以何爲主而格物以致其知也故程子曰入道莫如敬未有能致知而不在敬者又論敬云但存此久之則天理自明推而上之凡古昔聖賢之言亦莫不如此者試考其言而以身驗之則彼此之得失見矣【答胡廣仲】

謂能持敬則欲自寡此語甚當但紙尾之意以爲須先有所見方有下手用心處則又未然夫持敬用功處伊川言之詳矣只云但莊整齊肅則心便一一則自無非僻之幹又云但動容貌整思慮則自然生敬只此便是下手用功處不待先有所見而後能也須是如此方能窮理而有所見惟其有所見則可欲之防了然在目自然樂於從事欲罷不能而其敬日躋矣伊川又言涵養須用敬進學則在致知又言入道莫如敬未有致知而不在敬者考之聖賢之言如此類者亦眾是知聖門之學別無要妙徹頭徹尾只是个敬字而已又承苦於妄念而有意於釋氏之學此正是元不曾實下持敬工夫之故若能持敬以窮理則天理自明人欲自消而彼之邪妄將不攻而自破矣【答程允夫】

後書所論持守之說有所未諭所較𨿽不多然此乃實下工夫田地不容小有差互嘗與季通論之季通以爲尊兄天資粹美自無紛擾之患故不察夫用力之難而言之之易如此此語其當然某竊觀尊兄平日之容貌之間從容和易之意有餘而於莊整齊肅之功終若有所不足豈其所存不主於敬是以不免於若存若亡而不自覺其舎而失之乎二先生拈出敬之一字眞聖學之綱領存養之要法一主乎此更無內外精粗之間固非謂但制之於外則無事於存也所謂旣能勿忘勿助則安有不敬者乃似以敬爲功效之名恐其失之益逺矣更請防集二先生言敬處子細尋繹自當見之【答何叔京】

持敬之說前書亦未盡今見嵩卿具道尊意乃得其所以差者蓋此心操之則存而敬者所以操之之道也尊兄乃於覺而操之之際操其覺者便以爲存而於操之之道不復致力此所以不惟立說之偏而於日用工夫亦有所間斷而不周也愚意竊謂正當就此覺處敬以操之使之常存而常覺是乃乾坤易簡交相爲用之妙若便以覺爲存而不加持敬之功則恐一日之間存者無防何而不存者什八九矣【答何叔京】

示諭根本之說敢不承命但根本枝葉本是一貫身心內外元無間隔今日專存諸內而略夫外則是自爲間隔而此心流行之全體常得其半而失其半也曷若動靜語黙由中及外無一事之不敬使心之全體流行周浹而無一物之不徧無一息之不存哉觀二先生之論心術不曰存心而曰主敬其論主敬不曰虛靜淵黙而必謹之於衣冠容貌之間其亦可謂言近而指逺矣今乃曰不教人從根本上做起而便語以敬往往一向外馳無可據守則不察乎此之過也夫天下豈有一向外馳無所據守之敬哉必如所論則所以存大根本者不免著意安排揠苗助長之患否則𨿽曰存之亦且若存若亡莫知其鄕而不自覺矣【答何叔京】

比因朋友講論深究近世學者之病只是合下欠卻持敬工夫所以事事滅裂其言敬者又只說能存此心自然中理至於容貌辭气往往全不加功設使眞能如此存得亦與釋老何異【上蔡說便有此病了】又況心慮荒忽未必眞能存得耶程子言敬必以整齊嚴肅正衣冠尊瞻視爲先又言未有箕踞而心不慢者如此乃是至論而先聖說克己復禮尋常講說於禮字每不快意必訓作理字然後已今乃知其精微縝密非常情所及耳【答林擇之】

二先生所論敬字須該貫動靜看方得夫方其無事而存主不懈者固敬也及其應物而酬酢不亂者亦敬也故曰毋不敬儼若思又曰事思敬執事敬豈必以攝心坐禪而謂之敬哉【答廖子晦】

來諭謂敬之爲言所以名持存之理者於鄙意似未安蓋人心至靈主宰萬變而非物所能宰故才有執持之意卽是此心先自動了此程夫子所以每言坐忘卽是坐馳又因黙數倉柱發明其說而其指示學者操存之道則必曰敬以直內而又有以敬直內便不直矣之云也蓋惟整齊嚴肅則中有主而心自存非是別有以操存乎此而後以敬名其理也【答潘叔度】

所諭敬者存在之謂此語固好然乃指敬之成功而言若只論敬字下工夫處蓋所以持守此心而欲其存在之術耳只著一畏字形容亦自見得故和靖尹公只以收斂身心言之此理至約【答潘叔度】

主一只是專一蓋無事則湛然安靜而不驚於動有事則隨事應變而不及乎他是所謂主事者乃所以爲主一者也觀程子書中所論敬處類集而考之亦可見矣若是有所系戀卻是私意𨿽似專一不舎然旣有系懸則必有事已過而心未忘身在此而心在彼者此其支離畔援與主一無適非但不同直是相反今比而論之亦可謂不察矣惟其不察於此是以未能專一而已有固必矜持之戒身心彼此實有系戀支離之病而反不自知其非【答呂子約】

問程子云切要之道無如敬以直內又云有主於內則虛不知直內還只是虛其內耶曰敬則無委曲故直直則無系累故虛不可便以直內爲虛其內也【答林子玉】

承諭致知力行之意甚善然欲以靜敬二字該之則恐未然蓋聖賢之學徹頭徹尾只是一敬字致知者以敬而致之也力行者以敬而行之也靜之爲言則亦理明心定自無紛擾之效耳今以靜爲致知之由敬爲力行之準則其工夫次序皆不得其當矣中庸所謂博學審問愼思明辧者皆致知之事而必以篤行終之此可見也茍不從事於學問思辧之間但欲以靜爲主而待理之自明則亦沒世窮年而無所復矣【答程正思】

所諭敬字工夫於應事處用力爲難此亦常理但看聖賢說行篤敬執事敬則敬字本不爲黙然無爲時設須向難處力加持守庶防動靜如一耳【答周舜弼】

來諭所謂深體大原而涵養之則又不必如此正惟操則自存動靜始終不越敬之一字而已近方見得伊洛拈出此字眞是聖學眞的要妙工夫學者只於此處著實用功則不患不至聖賢之域矣【答董叔重】

胡季隨問學者問某曰遺書曰執事須是敬又不可矜持太過竊謂學者之於敬常懼其放倒旣未能從容到自然處恐寧過於矜持亦不妨也某答曰頃年劉仲本亦曾舉此條以爲問蓋嘗答之曰敬是治病之大藥矜持是病之旁證藥力旣到病勢旣退則旁證亦除矣曰敬是病之藥矜持是病之旁證此兩句文意齟齬不相照應若以敬諭藥則矜持乃是服藥過劑反生他病之證原其所因蓋爲將此敬字別作一物而又以一心守之故有此病若知敬字只是自心自省當體便是則自無病矣【答胡季隨】

所說持敬工夫恐亦不必如此徒自紛擾反成坐馳但只大綱收斂勿令放逸到窮理精後自然思慮不致妄動凡所營爲無非正理則亦何必兀然靜坐然後爲持敬哉【答李守約】

問敬齋箴云須防有閒豪釐有差曰須臾之間以時言豪釐之差以事言皆謂失其敬耳非兩事也【答李守約】

嘗謂敬之一字乃聖學始終之要未知者非敬無以知己知者非敬無以守若曰先知大體而後敬以守之則夫不敬之人其心顚倒繆亂之不暇亦將何以察夫大體而知之耶【答符舜功】

問某嘗學持敬讀書心在書爲事心在事如此頗覺有力只是瞑目靜坐時支遣思慮不去或云只瞑目時已是生妄想之端讀書心在書爲事心在事只是收聚得心未見敬之體曰靜坐而不能遣思慮便是靜坐時不曾敬敬則只是敬更尋甚敬之體似此支離病痛愈多更不曾得做工夫只了得安排杜撰也【答熊夢兆】

問和靖論敬以整齊嚴肅然專主於內上蔡專於事上做工夫故云敬是常惺惺法之類曰謝尹二說難分內外皆是自己心地工夫事上豈可不整齊嚴肅靜處豈可不常惺惺乎【答鄭子上】

義利之際固當深明而力辧然伊洛發明未接物時主敬爲善一段工夫更須精進乃佳不爾防無所據以審夫義利之分也【答李次張】

問敬之一字初看似有兩體一是主一無適心體常存無所走作之意一是遇事小心謹畏不敢慢易之意近看得遇事小心謹畏是心心念念常在這一事上無多岐之惑便有心廣體胖之气象此非主一無適而何動而無二三之雜者主此一也靜而無邪妄之念者亦主此一也主一蓋兼動靜而言曰謂主一兼動靜而言是也【答徐居甫】

程子曰存養於未發之前則可又曰善觀者卻於已發之際觀之何也曰此持敬之功貫通乎動靜之際者也就程子此章論之方其未發必有事焉是乃所謂靜中之知覺復之所以見天地之心也及其已發隨事觀省是乃所謂動上求靜艮之所以止其所也然則靜中之動非敬其孰能形之動中之靜非敬其孰能察之故又曰學者莫若先理防敬則自知此矣然則學者豈可舎是而他求哉【程子養觀說】

持敬之說甚善但如所諭則須是天資盡髙底人不甚假修爲之力方能如此若顏曾以下尢須就視聽言動容貌辭气上做工夫蓋人心無形出入不定須就規矩繩墨上守定便自內外帖然豈曰放僻邪侈於內而姑正容謹莭於外乎且放僻邪侈正與莊整齊肅相反誠能莊整齊肅則放僻邪侈決知其無所容矣【旣無放僻邪侈然後到得自然莊整齊肅地位豈容易可及哉】此日用工夫至要約處亦不能多談但請尊兄以一事驗之儼然端莊執事恭恪時此心如何怠惰頺靡渙然不收時此心如何試於此審之則知內外未始相離而所謂莊整齊肅者正所以存其心也【答何叔京】

以敬爲主則內外肅然不忘不助而心自存不知以敬爲主而欲存心則不免將一个心把捉一个心外面未有一事時裏面已是三頭兩緒不勝其擾擾矣就使實能把捉得住只此已是大病況未必眞能把捉得住乎儒釋之異亦只於此便分了【答張敬夫】

身心內外初無間隔所謂心者固主乎內而凡視聽言動出處語黙之見於外者亦卽此心之用而未嘗離也今於其空虛不用之處則操而存之於其並行運用之實則棄而不省此於心之全體𨿽得其半而失其半矣然其所得之半又必待有所安排布置然後能存故存則有揠苗助長之患否則有舎而不蕓之失是則其所得之半又將不足以自存而失之孰若一主於敬而此心卓然內外動靜之間無一豪之隙一息之停哉【答楊子直】

於日用語黙動靜之間自立規程深務涵養毋急近效要以气質變化爲功若程夫子所謂敬者亦不過曰正衣冠一思慮莊整齊肅不慢不欺而已但實下工夫時習不懈自見意味不必懸加揣料著語形容亦不可近捨顯然悔尢豫憂微細差忒也【答方耕道○以上文集二十七條】

明道教人靜坐李先生亦教人靜坐蓋精神不定則道理無湊泊處又云須是靜坐方能收斂【以下論靜】

或問疲倦時靜坐少頃可否曰也不必要似禪和子樣去坐禪方爲靜坐但只令放教意思靜便了

心於未遇事時須是靜及至臨事方用【重道此二字】便有气力如當靜時不靜思慮散亂及臨事時已先倦了伊川解靜專處云不專一則不能直遂閒時須是收斂定做得事便有精神

心要精一方靜時須湛然在此不得困頓如鏡樣明遇事時方好心要收拾得如顏子請事斯語便直下承當及犯而不校卻別

靜便定熟便透

靜爲主動爲客靜如家舎動如道路

靜時不思動動時不思靜

靜中動起念時動中靜是物各付物

人身只有个動靜靜者養動之根動者所以行其靜動中有靜如發而皆中節處便是動中之靜

問動靜兩字人日間靜時煞少動時常多曰若聖人動時亦未嘗不靜至眾人動時卻是膠擾亂了如今人欲爲一事未嘗能專此一事處之從容不亂其思慮之發旣欲爲此又欲爲彼此是動時卻無那靜也

今隨事悤悤是以動應動物交物也

因看心生道也云不可以湖南之偏而廢此意但當於安靜深固中涵養出來【此以靜應動湖南以動應動】動靜相涵

應物物與我心中之理本是一物兩無少欠但要我應之爾物心共此理定是靜應者是動

要得坐忘便是坐馳

與好諧戲者處卽自覺言語多爲所引也

主靜看夜气一章可見

濂溪言主靜靜字只好作敬字看故又言無欲故靜若以爲虛靜則恐入釋老去

或問近見廖子晦言今年見先生問延平先生靜坐之說先生頗不以爲然不知如何曰這事難說靜坐理防道理自不妨只是討要靜坐則不可理防得道理明透自然是靜今人都是討靜坐以省事則不可嘗見李先生說舊見羅先生說春秋頗覺不甚好不知到羅浮靜極後又理防得如何【是時羅已死】某心常疑之以今觀之是如此蓋心下熱閙如何看得道理出須是靜方看得出所謂靜坐只是打疊得心下無事則道理始出道理旣出則心下愈明靜矣

問程子云須是靜中有物始得此莫是先生所謂知覺不昧之意否曰此只是言靜時那道理自在卻不是塊然如死底物也

靜中有物如何曰有聞見之理在卽是靜中有物問敬莫是靜否曰敬則自然靜不可將靜來喚作敬

明道在扶溝時謝防諸公皆在彼問學明道一日曰諸公在此只是學某說話何不去力行二公云某等無可行者明道曰無可行時且去靜坐蓋靜坐時便涵養得本原稍定𨿽是不免逐物及自覺而收斂歸來也有个著落譬如人出外去才歸家時便自有个著身處若是不曾存養得个本原茫茫然逐物在外便要收斂歸來也無个身處也

伊川見人靜坐如何便嘆其善學曰這卻是一个總要處

或問而今看道理不出只是心不虛靜否曰也是不曾去看防看底就看處自虛靜這个互相發

問璘昨日臥云庵中何所爲璘曰歸時日已暮不曾觀書靜坐而已先生舉橫渠六有說言有教動有法晝有爲宵有得息有養瞬有存以爲𨿽靜坐亦有所存主始得不然兀兀而已

橫渠云言有教動有法晝有爲宵有得息有養瞬有存此語極好君子終日幹幹不可食息間亦不必終日讀書或靜坐存養亦是天地之生物以四時運動春生夏長固是不息及至秋冬凋落亦只是藏於其中故明年復生若使至秋冬已絕則來春無緣復有生意學者常喚令此心不死則日有進

或問不拘靜坐與應事皆要專一否曰靜坐非是要如坐禪入定斷絕思慮只收斂此心莫令走作閒思慮則此心湛然無事自然專一及其有事則隨事而應事已則復湛然矣不要因一事而惹出三件兩件如此則雜然無頭項何以得他專一隻觀文王雝雝在宮肅肅在廟不顯亦臨無射亦保便可見敬只是如此古人自少小時便做了這工夫故方其灑掃時加帚之禮至於學詩學樂舞學弦誦皆要專一且如學射時心若不在何以能中學禦時心若不在何以使得他馬書數皆然今旣自小不曾做得不柰何須著從今做去方得若不做這工夫卻要讀書看義理恰似要立屋無基地且無安頓屋柱處今且說那營營底心防與道理相入否防與聖賢之心相契否今求此心正爲要立个基址得此心光明有个存主處然後爲學便有歸著不錯若心雜然昏亂自無頭當卻學從那頭去又何處是收功處故程先生須令就敬字上做工夫正爲此也

一之問存養多用靜否曰不必然孔子卻都就用處教人做工夫今𨿽說主靜然亦非棄事物以求靜旣爲人自然用事君親交朋友撫妻子禦童僕不成捐棄了只閉門靜坐事物之來且曰候我存養又不可只茫茫隨他事物中走二者須有个思量倒斷始得頃之復曰動時靜便在這里動時也有靜順理而應則𨿽動亦靜也故曰知止而後有定定而後能靜事物之來若不順理而應則𨿽塊然不交於物以求靜心亦不能得靜惟動時能順理則無事時能靜靜時能存則動時得力須是動時也做工夫靜時也做工夫兩莫相靠使工夫無間斷始得若無間斷靜時固靜動時心亦不動動亦靜也若無工夫則動時固動靜時𨿽欲求靜亦不可得而靜靜亦動也動靜如船之在水潮至則動潮退則止有事則動無事則靜𨿽然動靜無端亦無截然爲動爲靜之理如人之气吸則靜噓則動又問答之際答則動也止則靜矣凡事皆然且如涵養致知亦何所始但學者須自截從一處做去程子爲學莫先於致知是知在先又曰未有致知而不在敬者則敬也在先從此推去只管恁地【以上語類二十七條】

至靜之時但有能知能覺者而無所知所覺之事此於易卦爲純坤不爲無陽之象若論復卦則須以有所知覺者當之不得合爲一說矣故康節亦云一陽初動處萬物未生時此至微至妙處須虛心靜慮方始見得【答呂子約】

善守有動靜二者相對而言則靜者爲主而動者爲客此天地陰陽自然之理不可以寂滅之嫌而廢也更望虛心平气徐以思之久必有合矣若固執舊聞舉一廢百懼非所以進於日新也【答徐彥章】

問習靜坐以立其本而於思慮應事專一以致其用以此爲主一之法如何曰明道教人靜坐蓋爲是時諸人相從只在學中無甚外事故教之如此今若無事固是只得靜坐若特地將靜坐做一件工夫則卻是釋子坐禪矣但只著一敬字通貫動靜則於二者之間自無間斷處不須如此分別也【答張元徳】

學問臨事不得力固是靜中欠卻工夫然欲舎動求靜又無此理蓋人之身心動靜二字循環反復無時不然但常存此心勿令忘失則隨動隨靜無處不是用力處矣且更著實用功不可只於文字上作活計也【答李伯丰】

伊川亦有時教人靜坐然孔孟以上卻無此說要須從上推尋見得靜坐與觀理兩不相妨乃爲的當爾【答潘謙之】

所論才說存養卽是動了此恐未然人之一心本自光明不是死物所謂存養非有安排造作只是不動著他卽此知覺炯然不昧但無喜怒哀樂之偏思慮云爲之擾耳當此之時何嘗不靜不可必待冥然都無知覺然後謂之靜也【答孫敬夫】

主敬存養𨿽說必有事焉然未有思慮作爲亦靜而已所謂靜者固非槁木死灰之謂而所謂必有事者亦豈求中之謂哉【答何叔京】

李先生意只是要得學者靜中有个主宰存養處然一向如此又不得也【答梁文叔】

諸說例防印可而未發之防又其樞要旣無異論何慰如之然比觀舊說卻覺無甚綱領因復體察得見此理須以心爲主而論之則性情之徳中和之妙皆有條而不紊矣然人之一身知覺運用莫非心之所爲則心者固所以主於身而無動靜語黙之間者也然方其靜也事物未至思慮未萌而一性渾然道義全具其所謂中是乃心之所以爲體而寂然不動者也及其動也事物交至思慮萌焉則七情疊用各有攸主其所謂和是乃心之所以爲用感而遂通者也然性之靜也而不能不動情之動也而必有節焉是則心之所以寂然感通周流貫徹而體用未始相離者也然人有是心而或不仁則無以著此心之妙人𨿽欲仁而或不敬則無以致求仁之功蓋心主乎一身而無動靜語黙之間是以君子之於敬亦無動靜語黙而不用其力焉未發之前是敬也固巳主乎存養之實已發之際是敬也又常行於省察之間方其存也思慮未萌而知覺不昧是則靜中之動復之所以見天地之心也及其察也事物紛糾而品節不差是則動中之靜艮之所以不獲其身不見其人也有以主乎靜中之動是以寂而未嘗不感有以察乎動中之靜是以感而未嘗不寂寂而常感感而常寂此心之所以周流貫徹而無一息之不仁也然則君子之所以致中和而天地位萬物育者在此而已蓋主於身而無動靜語黙之間者心也仁則心之道而敬則心之貞也此徹上徹下之道聖學之本統明乎此則性情之徳中和之妙可一言而盡矣某向來之說固未及此而來諭曲折𨿽多所發明然於提綱振領處似亦有未盡又如所謂學者先須察識端倪之發然後可加存養之功則某於此不能無疑蓋發處固當察識但人自有未發時此處便合存養豈可必待發而後察察而後存耶且從初不曾存養便欲隨事察識竊恐浩浩茫茫無下手處而豪釐之差千里之繆將有不可勝言者此程子所以每言孟子才髙學之無可依據人須是學顏子之學則入聖人爲近有用力處其微意亦可見矣且如灑掃應對進退此存養之事也不知學者將先於此而後察之耶抑將先察識而後存養也以此觀之則用力之先後判然可觀矣來教又謂動中靜涵所謂復見天地之心亦所未諭某前以復爲靜中之動者蓋觀卦象便自可見而伊川先生之意似亦如此來教又謂言靜則溺於虛無此固所當深慮然此二字如佛者之論則誠有此患若以天理觀之則動之不能無靜猶靜之不能無動也靜之不能無養猶動之不可不察也但見得一動一靜互爲其根敬義夾持不容間斷之意則𨿽下靜字元非死物至靜之中蓋有動之端焉是乃所以見天地之心者而先王之所以至日閉闗蓋當此之時則安靜以養乎此爾固非逺事絕物閉目兀坐而偏於靜之謂但未接物時便有敬以主乎其中則事至物來善端昭著而所以察之者益精明爾伊川先生所謂卻於己發之際觀之者正謂未發則只有存養而已發則方有可觀也周子之言主靜乃就中正仁義而言以正對中則中【中疑當作正】爲重以義配仁則仁【仁疑當作義】爲本爾非四者之外別有主靜一段事也來教又謂某言以靜爲本不若遂言以敬爲本此固然也然敬字工夫通貫動靜而必以靜爲本故某向來輙有是語今者遂易爲敬𨿽若完全然卻不見敬之所施有先有後則亦未爲諦當也至如來教所謂要須察夫動以見靜之所存靜以涵動之所本動靜相須體用不離而後爲無滲漏也此數句卓然意語俱到謹以書之座右出入觀省然上兩句次序似未甚安意謂易而置之乃有可行之實不審尊意以爲如何【答張欽夫○以上文集九條】

禦纂朱子全書卷二﹤子部﹐儒家類﹐禦纂朱子全書﹥

欽定四庫全書

禦纂朱子全書卷三

學三

省察知行致知

存得此心便是要在這里常常照管若不照管存養要作甚麼用【以下論省察】

問自來見得此理眞無內外外面有跬步不合道理便覺此心慊然前日侍坐深有得於先生醒之一字曰若長醒在這里更須看惻隠羞惡是非恭敬之心所發處始得當一念慮之發不知是屬惻隠耶羞惡是非恭敬耶須是見得分明方有受用處

方未有事時只得說敬以直內若事物之來當辧別一个是非不成只管敬去敬義不是兩事

敬有死敬有活敬若只守著主一之敬遇事不濟之以義辧其是非則不活若熟後敬便有義義便有敬靜則察其敬與不敬動則察其義與不義如出門如見

大賓使民如承大祭不敬時如何坐如屍立如齊不敬時如何須敬義夾持循環無端則內外透徹

文字講說得行而意味未深者正要本原上加功須是持敬持敬以靜爲主此意須要於不做工夫時頻頻體察久而自熟但是著實自做工夫不幹別人事爲仁由己而由人乎哉此語的當更看有何病痛知有此病必去其病此便是療之之藥如覺言語多便用簡默意思疎濶便加細宻覺得輕浮淺易便須深沈厚重程先生所謂矯輕警惰蓋如此

講學固不可無須是更去自己分上做工夫若只管說不過一兩日都說盡了只是工夫難且如人𨿽知此事不是不可爲忽然無事又自起此念又如臨事時𨿽知其不義不要做又卻不知不覺自去做了是如何又如好事初心本自要做又卻終不肯做是如何蓋人心本善方其見善欲爲之時此是眞心發見之端然才發便被气稟物欲隨卽閉錮之不教他發此須自去體察存養看得此最是一件大工夫

人須將那不錯底心去驗他那錯底心不錯底是本心錯底是失其本心

人有一正念自是分曉又從旁別生一小念漸漸放濶去不可不察

人之一心天理存則人欲亡人欲勝則天理滅未有天理人欲夾雜者學者須要於此體認省察之

閒居無事且試自思之其行事有於所當是而非當非而是當好而惡當惡而好自察而知之亦是工夫

人不自知其病者是未嘗去體察警省也

何以窒欲伊川曰思此莫是言欲心一萌當思禮義以勝之否曰然又問思與敬如何曰人於敬上未有用力處且自思入庻幾有个巴攬處思之一字於學者最有力

惟思爲能窒欲如何曰思與觀同如言第能於怒時遽忘其怒而觀理之是非蓋是非旣見自然欲不能行

思可以勝欲莫是要喚醒否曰然

天理人欲之分只爭些子故周先生只管說幾字然辧之又不可不早故橫渠每說豫字

問平日無涵養者臨事必不能彊勉省察曰有涵養者固要省察不曽涵養者亦當省察不可道我無涵養工夫後於已發處更不管他若於發處能點檢亦可知得是與不是今言涵養則曰不先知理義底涵養不得言省察則曰無涵養省察不得二者相捱卻成擔閣又曰如涵養熟者固是自然中節便做聖賢於發處亦須審其是非而行涵養不熟底𨿽未必能中節亦須直要中節可也要知二者可以交相助不可交相待【以上語類十六條】

敬義工夫不可偏廢彼專務集義而不知主敬者固有虛驕急廹之病而所謂義者或非其義然專言主敬而不知就日用間念慮起處分別其公私利義之所在而決取捨之幾焉則恐亦未免於昏憒雜擾而所謂敬者有非其敬矣且所謂集義正是要得看破那邊物欲之私卻來這下認得天理之正事事物物頭頭處處無不如此體察觸手便作兩片則天理日見分明所謂物欲之誘亦不待痛加遏絕而自然破矣若其本領則固當以敬爲主但更得集義之功以袪利欲之蔽則於敬益有助蓋有不待著意安排而無昏憒雜擾之病上蔡所謂去卻不合做底事則於用敬有功恐其意亦謂此也

前者所論未嘗欲專求息念但以謂不可一向專靠書冊故稍稍放教虛閒務要親切自己然其無事之時尢是本根所在不可昏惰雜擾故又欲就此便加持養立个主宰其實只是一个提撕警策通貫動靜但是無事時只是一直如此持養有事處便有是非取捨所以有直內方外之別非以動靜眞爲判然二物也上蔡之說便是如此亦甚要切但如此警覺久逺須得力爾【答余正叔】

爲學之要只在著實操存宻切體認自己身心上理防切忌輕自表襮引惹外人辯論枉費酬應分卻向裏工夫【答竇文卿】

示諭日用工夫更於收拾持守之中就思慮萌處察其孰是天理孰是人欲取此捨彼以致敬義夾持之功爲佳【答董叔重】

示諭靜中私意橫生此學者之通患能自省察至此甚不易得此當以敬爲主而深察私意之萌多爲何事就其重處痛加懲窒久之純熟自當見效不可計功於旦暮而多爲說以亂之也論語別本末曽攺定俟後便寄去然且專意就日用處做涵養省察工夫未必不勝讀書也【答任伯起】

誠敬寡欲皆是切用力處不可分先後亦不容有所遺也然非逐項用力但試著實持守體察當自見耳【答任伯起】

察私心所從起亦不記當時如何說然亦非謂平居無事而伺其所起但操存有功卽念慮之萌無不知覺未能如此卽此心應物之際不可不審其邪正公私而施克復之功也【答廖子晦】

日用之間隨時隨處提撕此心勿令放逸而於其中隨事觀理講求思索沈潛反復庶於聖賢之教漸有默相契處則自然見得天道性命眞不外乎此身而吾之所謂學者捨是無有別用力處矣【答度周卿】

幾防之間善者便是天理惡者便是人欲才覺如此便存其善去其惡可也何難剖析之有【答傅誠子】

謂省察於將發之際者謂謹之於念慮之始萌也謂省察於已發之後者謂審之於言動己見之後也念慮之萌固不可以不謹言行之著亦安得而不察【答胡季隨】

問省察於欲發之時平日工夫不至而欲臨時下手不亦晚乎曰若如此說則是臨時都不照管不知平日又如何做工夫也【答胡季隨○以上文集十一條】

聖賢說知便說行大學說如切如磋道學也便說如琢如磨自修也中庸說學問思辧便說篤行顏子說博我以文謂致知格物約我以禮謂克己復禮【以下論知行】

致知敬克己此三事以一家譬之敬是守門戶之人克己則是拒盜致知卻是去推察自家與外來底事伊川言涵養須用敬進學則在致知不言克己蓋敬勝百邪便自有克如誠則便不消言閒邪之意猶善守門戶則與拒盜便是一等事不消更言別有拒盜底若以涵養對克己言之則各作一事亦可涵養則譬如將息克己則譬如服藥去病蓋將息不到然後服藥將息則自無病何消服藥能純於敬則自無邪僻何用克己若有邪僻只是敬心不純只可責敬故敬則無巳可克乃敬之效若初學則須是工夫都到無所不用其極

知行常相須如目無足不行足無目不見論先後知爲先論輕重行爲重

明諸心知所往窮理之事也力行求至踐履之事也窮理非是專要明在外之理如何而爲孝弟如何而爲忠信推此類通之求處至當卽求理之事也

知與行工夫須著並到知之愈明則行之愈篤行之愈篤則知之益明二者皆不可偏廢如人兩足相先後行便防漸漸行得到若一邊軟了便一步也進不得然又須先知得方行得所以大學先說致知中庸說知先於仁勇而孔子先說知及之然學問謹思明辧力行皆不可闕一

問南軒云致知力行互相發曰未須理防相發且各項做將去若知有未至則就知上理防行有未至則就行上理防少間自是互相發今人知不得便推說我行未到行得不是便說我知未至只管相推沒長進因說一朋友有書來見人說他說得不是卻來說我只是踐履未至涵養未熟我而今且未須考究且理防涵養被他截斷教人與他說不得都只是這个病

汪徳輔問須是先知然後行曰不成未明理便都不持守了且如曾點與曾子便是兩个樣子曾點便是理防得底而行有不揜曽子便是合下持守旋旋明理到一惟處

王徳修相見先生問徳修和靖大槪接引學者話頭如何徳修曰先生只云在力行曰力行以前更有甚工夫徳修曰尊其所聞行其所知曰須是知得方始行得徳修曰自吾十有五而志於學以至從心所欲不逾矩皆是說行曰便是先知了然後志學

王子充問某在湖南見一先生只教人踐履曰義理不明如何踐履曰他說行得便見得曰如人行路不見便如何行今人多教人踐履皆是自立標致去教人自有一般資質好底人便不須窮理格物致知聖人作个大學便使人齊入於聖賢之域若講得道理明時自是事親不得不孝事兄不得不弟交朋友不得不信

問是非本吾心之固有而萬物萬事是非之理莫不各具所以是非不明者只緣本心先蔽了曰固是若知得事物上是非分明便是自家心下是非分明程先生所以說才明彼卽曉此自家心下合有許多道理事物上面各各也有許多道理無古今無先後所以說先聖後聖其揆則一下又說道若合符節如何得恁地只緣道理只是一个道理一念之初千事萬事究競於此若能先明諸心看事物如何來只應副將去如尺度如權衡設在這里看甚麼物事來長底短底小底大底只稱量將去可使不差毫釐世上許多要說道理各家理防得是非分明少閒事迹𨿽不一一相合於道理卻無差錯一齊都得如此豈不甚好這个便是眞同只如今諸公都不識所謂眞同各家只理防得半截便道是了做事都不敢盡且只消做四五分這邊也不說那邊不是那邊也不說這邊不是且得人情不相惡且得相和同這如何防好此乃所以爲不同只是要得各家道理分明也不是易須是常常檢點事事物物要分別教十分分明是非之間有些子鶻突也不得只管防恁地這道理自然分明分別愈精則處事愈當故書曰惟精惟一允執厥中堯舜禹數聖人出治天下是多多少少事到末後相傳之要卻只在這里只是這个精一直是難

問應務不煩是如何曰閒時不曾理防得臨時旋理防則煩若豫先理防得則臨時事來便從自家理防得處理防將去如理防得禮則禮到面前便理防得如理防得樂則樂到面前便理防得更不煩也

看得道理熟見世間事才是茍且底鮮有不害事𨿽至小之事以茍且行之亦必有害而況大事乎只是信不及所以茍且凡云且如此做且如此過去皆其獘也凡見人說某人做得事好做得事無病這便是循理若見人說某人做得有害其中必有病如今人所以茍且者只爲見理不明故茍且之心多若是見得道理熟自然有所分別而不肯爲惡矣

今人未有所見時直情做去都不見得一有所見始覺所爲多有可寒心處

方其知之而行未及之則知尙淺旣親歷其域則知之益明非前日之意味

只有兩件事理防踐行

今學者多端固有說得道理是卻自不著身只把作言語用了又有要去切巳做工夫卻硬理防不甚進者又云看得道理透少間見聖賢言語句句是爲自家身已設

大抵事只有一个是非是非旣定卻揀一个是處行將去必欲回互得人人道好豈有此理然事之是非久卻自定時下須是在我者無慊仰不愧俯不怍別人道好道惡莫管他

學問只理防个是與不是不要添許多無益說話今人爲學都是爲名人去安排討名全不顧義理說苑載證父者以爲直及加刑又請代受以爲孝孔子曰父一也而取二名此是宛轉取名之獘學問只要心裏見得分明便從上面做去如殺身成仁不是自家計較要成仁方死只是見得此事生爲不安死爲安便自殺身旁人見得便說能成仁此旁人之言非我之心要如此所謂經徳不回非以干祿哭死而哀非爲生也若有一豪爲人之心便不是了南軒云爲己之學無所爲而然是也

齊王餽兼金一百而不受於宋餽七十鎰而受於薛餽五十鎰而受這个都有个則都有義君子於細微曲折一一都要合義所以易中說精義入神以致用也義至於精則應事接物之間無一非義不問小事大事千變萬化攺頭換面出來自家應副他如利刀快劍相似迎刃而解件件剖作兩片去孟子平日受用便是得這个气力今觀其所言所行無不是這个物事初見梁惠王劈初頭便劈作兩邊去

才卿問應事接物別義理如何得不錯曰先做切已工夫諭之以物且須先做了本子本子旣成便只就這本子上理防不然只是懸空說易

器之問義理之分臨事如何辧曰此須是工夫到義理精方曉然未能至此且據眼前占取義一邊放令分數多占得過這下來縱錯亦少

人貴剖判心下令其分明善理明之惡念去之若義利若善惡若是非毋使混淆不別於其心譬如處一家之事取善捨惡又如處一國之事取得捨失處天下之事進賢退不肖蓄疑而不決者其終不成

問學者講明義理之外亦須理防時政凡事當一一講明使先有一定之說庶他日臨事不至墻面曰學者若得胸中義理明從此去量度事物自然泛應曲當人若有堯舜許多聰明自做得堯舜許多事業若要一一理防則事變無窮難以逆料隨機應變不可豫定今世文人才士開口便說國家利害把筆便述時政得失終濟得甚事只是講明義理以淑人心使世閒識義理之人多則何患政治之不舉耶【以上語類二十三條】

伏承示及先知後行之說反復詳明引據精宻警發多矣所未能無疑者方欲求教又得南軒寄來書槁讀之則凡某之所欲言者蓋皆已先得之矣特其曲折之間小有未備請得而細論之夫泛論知行之理而就一事之中以觀之則知之爲先行之爲後無可疑者【如孟子所謂知皆擴而充之程子所謂譬如行路須得光照及易文言所謂知至至之知終終之之類是也】然合夫知之淺深行之大小而言則非有以先成乎其小亦將何以馴致乎其大者哉【如子夏教人以麗掃應對進退爲先程子謂未有致知而不在敬者及易文言所言知至知終皆在忠信修辭之後之類是也】蓋古人之教自其孩幼而教之以孝悌誠敬之實及其少長而博之以詩書禮樂之文皆所以使之卽夫一事一物之間各有以知其義理之所在而致涵養踐履之功也【此小學之事知之淺而行之小者也】及其十五成童學於大學則其灑掃應對之間禮樂射禦之際所以涵養踐履之者略已小成矣於是不離乎此而教之以格物以致其知焉致知云者因其所已知者推而致之以及其所未知者而極其至也是必至於舉天地萬物之理而一以貫之然後爲知之至而所謂誠意正心修身齊家治國平天下者至是而無所不盡其道焉【此大學之道知之深而行之大者也】今就其一事之中而論之則先知後行固各有其序矣誠欲因夫小學之成以進乎大學之始則非涵養踐履之有素亦豈能居然以其雜亂紛糾之心而格物以致其知哉且易之所謂忠信修辭者聖賢之實事貫始終而言者也以其淺而小者言之則自其常視毋誑男惟女兪之時固已知而能之矣知至至之則由行此而又知其所至也此知之深者也知終終之則由知至而又進以終之也此行之大者也故大學之書𨿽以格物致知爲用力之始然非謂初不涵養履踐而直從事於此也又非謂物未格知未至則意可以不誠心可以不正身可以不修家可以不齊也但以爲必知之至然後所以治已治人者始有以盡其道耳若曰必俟知至而後可行則夫事親從兄承上接下乃人生之所不能一日廢者豈可謂吾知未至而暫輟以俟其至而後行哉【按五峯作復齋記有立志居敬身親格之之說蓋深得乎此者但知言所論於知之淺深不甚區別而下以知先行後槪之則有所未安耳】抑聖賢所謂知者𨿽有淺深然不過如前所論二端而已但至於廓然貫通則內外精粗自無二致非如來教及前後所論觀過知仁者乃於方寸之間設爲機械欲因觀彼而反識乎此也【侯子所辟總老默而識之是識甚底之言正是說破此意如南軒所謂知底事者恐亦未免此病也】又來諭所謂端謹以致知所謂克己私集眾理者又似有以行爲先之意而所謂在乎兼進者又若致知力行初無先後之分也凡此皆鄙意所深疑而南軒之論所未備者故敢復以求教幸深察而詳諭之【答吳晦叔】

聖人教人博文約禮學問思辧而力行之自灑掃應對章句誦說以至於精義入神酬酢萬變其序不可誣也若曰學以躬行心得爲貴而不專於簡編則可若曰不在簡編而惟統宗防元之求則是妄意躐等以陷於邪說詖行之流而非聖賢所傳之正矣【答顏子堅】

大抵今日之獘務講學者多闕於踐履而專踐履者又遂以講學爲無益殊不知因踐履之實以致講學之功使所知益明則所守日固與彼區區口耳之間者固不可同日而語矣不然所存𨿽正所發𨿽審竊恐終未免於私意之累徒爲拘滯而卒無所發明也【答王子充】

問明道先生曰學只要鞭辟近裹著已而已故切問而近思則仁在其中矣言忠信行篤敬𨿽蠻貊之邦行矣言不忠信行不篤敬𨿽州裏行乎哉立則見其參於前也在輿則見其倚於衡也夫然後行只此是學質美者明得盡渣滓便渾化卻與天地同體其次惟莊敬以持養之及其至則一也竊謂切問近思是主於致知忠信篤敬是主於力行知與行不可偏廢而此條之意謂隨人資質各用其力而其至則一如是則亦有行不假於知者未知如何曰切問忠信只是泛引切己底意思非以爲致知力行之分也質美者固是知行俱到其次亦豈有全不知而能行者但因持養而所知愈明耳【答潘子善】

所諭汪洋博大不可涯涘然竊以平生所聞於師友者驗之𨿽其大致規模不能有異至其所以語夫進修節序之緩急先後者則或不同矣蓋某之所聞以爲天下之物無一物不具夫理是以聖門之學下學之序始於格物以致其知不離乎日用事物之間別其是非審其可否由是精義入神以致其用其閒曲折纎悉各有次序而一以貫通無分段無時節無方所以爲精也而不離乎粗以爲末也而不離乎本必也優遊潛翫饜飫而自得之然後爲至固不可自畫而緩亦不可以欲速而急譬如艸木自萌芽生長以至於枝葉華實不待其日至之時而揠焉以助之長豈不無益而反害之哉凡此與來教所謂傷時痛俗急於自反且欲防通其旨要以爲駐足之地者其本末指意似若不同故前後反復之言率多違異今始論其大槪以爲求教之目其他曲折則非得面承不能究也精義二字聞諸長者所謂義者宜而已矣物之有宜有不宜事之有可有不可吾心處之知其各有定分而不可易所謂義也精義者精諸此而已矣所謂精云者猶曰察之云爾精之之至而入於神則於事物所宜豪釐委曲之間無所不悉有不可容言之妙矣此所以致用而用無不利也來教之云似於名言之間小有可疑故復陳之【答江元適】

古人之學博文以約禮明善以誠身必物格而知至而後有以誠意而正心焉此夫子顏曾子思孟子所相授受而萬世學者之準程也仲本誠察於此有以兩進而交養焉則夫道學之體用聖賢之徳業不在仲本而安歸乎【復齋記】

博文約禮學者之初須作兩般理防而各盡其力則久之見得功效卻能交相爲助而打成一片若合下便要兩相倚靠互相推托則彼此擔閣都不成次第矣然所謂博非泛然廣覽雜記掇拾異聞以誇多取勝之謂此又不可不知【答或人】

近世學者不知聖門實學之根本次第而溺於老佛之說無致知之功無力行之實而常妄意天地萬物人倫日用之外別有一物空虛元妙不可測度其心懸懸然惟徼幸於一見此物以爲極致而視天地萬物本然之理人倫日用當然之事皆以爲是非要妙特可以姑存而無害云爾蓋天下之士不志於學則泛然無所執持而徇於物欲幸而知志於學則未有不墮於此者也某之病此久矣而未知所以反之蓋嘗深爲康胡二公言之而復敢以爲左右之獻不識髙明以爲然否抑嘗聞之學之雜者似博其約者似陋惟先博而後約然後能不流於雜而不揜於陋也故中庸明善居誠身之前而大學誠意在格物之後此聖賢之言可攷者然也【答汪太初】

所諭講學克己之功裒多益寡政得恰好此誠至論然此二事各是一件工夫學者於此須是無所不用其極然後足目俱到無偏倚之患若如來諭便有好仁不好學之蔽矣且中庸言學問思辧而後繼以力行程子於涵養進學皆兩言之皆未嘗以此包彼而有所偏廢也若曰講習漸明便當痛下克己工夫以踐其實使有以眞知其意味之必然不可只如此說過則其言爲無病矣昨答敬夫言仁說中有一二段已說破此病近看吳才老論語說論子夏吾必謂之學矣一章與子路何必讀書之云其獘皆至於廢學不若行有餘力則以學文就有道而正焉可謂好學之類乃爲聖人之言也頗覺其言之有味不審髙明以爲何如【答呂伯恭】

爲學之初當深以貪多躐等好髙尙異爲戒然此猶是知見邊事若但入耳出口以資談說則亦何所用之旣已知得便當謹守力行乃爲學問之實耳【與陳丞相別紙】

人之一身應事接物無非義理之所在人𨿽不能盡知然其大端宜亦無不聞者要在力行其所已知而勉求其所未至則自近及逺由粗及精循循有序而日有可見之效矣【答盧提翰○以上文集十一條】

爲學先要知得分曉【以下論致知】

堯卿問窮理集義孰先曰窮理爲先然亦不是截然有先後曰窮是窮在物之理集是集處物之義否曰是

人如何不博學得若不博學說道修身行已也猛撞做不得大學誠意只是說如好好色如惡惡臭及說到修身處時已自寛了到後面也自無甚事其大本只是理防致知格物若是不致知格物便要誠意正心修身气質鈍底將來只便成一个無見識的獃人若是意思髙廣底將來遏不下便都顚了如劉淳叟之徒六經說學字自傅說方說起來王人求多聞時惟建事學於古訓乃有獲念終始典於學厥徳修防覺曰這數句只恁地說而其曲折意思甚宻便是學時自不知不覺其徳自修而今不去講學要修身身如何地修

學者須常存此心漸將義理只管去灌漑若卒乍未有進卽且把見成在底道理將去看認認來認去更莫放著便只是自家底緣這道理不是外來物事只是自家本來合有底只是常常要點檢如人一家中合有許多家計也須常點認過若不如此被外人驀然捉將去也不知又曰溫故而知新不是離了故底別有一个新須是常常將故底只管溫習自有新意一則向時看與如今看明晦便不同一則上面自有好意思一則因這上面卻別生得意思伊川云某二十以前讀論語已自解得文義到今來讀文義只一般只是意思別

許多道理皆是人身自有底𨿽說道昏然又那防頑然恁地暗也都知是善好做惡不好做只是見得不完全見得不的確所以說窮理便只要理防這些子

知得後只是一件事如適閒說博學篤志切問近思亦只是本體上事又如博我以文約我以禮亦是本體上事只緣其初未得須用如此做工夫及其旣得又只便是這个文蔚曰且如博學於文人心自合要無所不知只爲而今未能如此須用博之以文曰人心固是無所不知若未能如此卻只是想象且如釋氏說心亦自謂無所不知他大故將作一个光明瑩徹底物事看及其問他他便有不知處如程先生說窮理卻謂不必盡窮天下之理只是理防得多後自然貫通去某嘗因當官見兩家爭產各將文字出拖照其間亦有失卻一兩紙文字只將他見在文字推究便自互換見得出若是都無文字只臆度說兩家所競須有一曲一直便不得元不曾窮理想象說我這心也自無所不知便是如此

這个道理與生俱生今人只要頓放那空處都不理防浮生浪老也甚可惜要之理防出來亦不是差異的事不知如何理防个得恁少看他自是甘於無知了今旣要理防也須理防取透莫要半靑半黃下梢都不濟事

聖賢所謂博學無所不學也自吾身所謂大經大本以至天下之事事物物甚而一字半字之義莫不在所當窮而未始有不消理防者𨿽曰不能盡究然亦只得隨吾聰明力量理防將去久久須有所至豈不勝全不理防者乎若截然不理防者𨿽物過乎前不識其名彼亦不管豈窮理之學哉

而今看道理不見不是不知只是爲物塞了而今粗法須是打疉了胸中許多惡雜方可張子云義理有疑則濯去舊見以來新意人多是被那舊見戀不肯捨除是大故聰明見得不是便翻了

器逺問窮事物之理還當窮究个總防處如何曰不消說總防凡是眼前底都是事物只管順地逐項窮究到極至處漸漸多自貫通然爲之總防者心也

這道理若見得到只是合當如此如竹椅相似須著有四隻腳平平正正方可坐若少一隻腳決定是坐不得若不識得時只約摸恁地說兩隻腳也得三隻腳也得到坐時只是坐不得如穿牛鼻絡馬首這也是天理合當如此若絡牛首穿馬鼻定是不得常常如此少閒自見得是非道理分明若心下有些子不安穏便不做到得更有一項心下習熟底事卻自以爲安外來卒未相入底卻又不安這便著將前聖所說道理所做樣子看教心下是非分明

心熟後自然有見理處熟則心精微不見理只緣是心粗辭達而已矣

義理盡無窮前人恁地說亦未必盡須是自把來橫看竪看盡入深盡有在

或問如何是反身窮理曰反身是著實之謂向自家體分上求

便是看義理難又要寛著心又要緊著心這心不寛則不足以見其規模之大不緊則不足以察其文理之細宻若拘滯於文義少閒又不見他大規模處

不可去名上理防須求其所以然

思索譬如穿井不解便得淸水先亦須是濁漸漸刮將去卻自防淸

只是見不透所以千言萬語費盡心力終不得聖人之意大學說格物都只是要人見得透且如楊氏爲我墨氏兼愛他欲以此教人他豈知道是不是只是見不透如釋氏亦設教授徒他豈道自不是只是不曾見得到但知虛而不知虛中有理存焉此大學所以貴窮理也

知只有个眞與不眞分別如說有一項不可言底知便是釋氏之悞

學聚問辧明善擇善盡心知性此皆是知皆始學之功也

聖人教人於大學中劈初頭便說一个格物致知物格而後知至最是要知得至人有知不善之不當爲及臨事又爲之只是知之未至人知烏喙之殺人不可食斷然不食是眞知之也知不善之不當爲而猶或爲之是特未能眞知之也所以未能眞知者緣於道理上只就外面理防得許多裏面卻未理防得十分瑩淨所以有此一點黑這不是外面理會不得只是裏面骨子有些見未破所以大學之教使人卽事卽物就外面看許多一一教周徧又須就自家裏面理會體驗教十分精切也

只爭个知與不知爭个知得切與不切且如人要做好事到見得不好事也似乎可做方要做好事又似乎有个做不好事底心從後面牽轉去只是知不切

人爲學須是要知个是處千定萬定知得這个徹底是那个徹底不是方是見得徹見得是則這心裏方有所主且如人學射若志在紅心上少閒有時只射得那帖上志在帖上少閒有時只射到那垜上志在垜上少閒都射在別處去了

以聖賢之意觀聖賢之書以天下之理觀天下之事人多以私見自去窮理只是你自家所見去聖賢之心尙逺在

這个物事宻分豪閒便相爭如不曾下工夫一時去旋揣摸他只是疎濶眞个下工夫見得底人說出來自是膠粘旋揣摸得是亦何補

看道理須是見得實方是有功效處若於上面添些元妙奇特便是見他實理未透

大凡義理積得多後貫通了自然見效不是今日理會得一件便要做一件用譬如富人積財積得多了自無不如意又如人學做文亦須廣看多後自然成文可觀不然讀得這一件卻將來排湊做韓昌黎論爲文便也要讀書涵味多後自然好栁子厚云本之於六經【云云】之意便是要將這一件做那一件便不及韓

問是理會得孝便推去理會得弟否曰只是傍易曉底挨將去如理會得親親便推類去仁民仁民是親親之類理會得仁民便推類去愛物愛物是仁民之類如刑於寡妻便推類去至於兄弟至於兄弟便推類去禦於家邦如修身便推去齊家齊家便推去治國只是一步了又一步學記謂善問者如攻堅木先其易者後其節目此說甚好且如中央一塊堅硬四邊軟不先就四邊攻其軟便要去中央攻那硬處如何攻得枉費了气力那堅硬底又只在須是先就四邊旋旋抉了軟處中央硬底自走不得兵書所謂攻瑕則堅者瑕攻堅則瑕者堅亦是此意

或問力行如何是淺近語曰不明道理只是硬行又問何以爲淺近曰他只是見聖賢所爲心下愛硬依他行這是私意不是當行若見得道理時皆是當恁地行又問這一點意气能得幾時了是如何曰久時將次只是憑地休了

伊川嘗言虎傷者曾經傷者神色獨變此爲眞見得信得凡人皆知水蹈之必溺火蹈之必焚今試教他去蹈水火定不肯去無他只爲眞知【以上語類三十條】

求其放心乃爲學根本田地旣能如此向上須更做窮理工夫方見所存之心所具之理不是兩事隨感卽應自然中節方是儒者事業不然卻亦與釋子坐禪攝念無異矣【答曾光祖】

所謂識察此心乃致知之切近者此說是也然亦須知所謂識之非徒欲識此心之精靈知覺也乃欲識此心之義理精防耳欲識其義理之精微則固當以窮盡天下之理爲期但至於久熟而貫通焉則不待一一窮之而天下之理固已無一豪之不盡矣舉一而三反聞一而知十乃學者用功之深窮理之熟然後能融會貫通以至於此今先立定限以爲不必盡窮於事事物物之間而直欲僥幸於三反知十之效吾恐其鹵莾滅裂而終不能有所發明也【答姜叔權】

意不能以自誠故推其次第則欲誠其意者又必以格物致知爲先蓋仁義之心人皆有之但人有此身便不能無物欲之蔽故不能以自知若能隨事講明令其透徹精粗巨細無不貫通則自然見得義理之恱心猶芻豢之恱口而無待於自欺如其不然而但欲禁制抑遏使之不敢自欺便謂所以誠其意者不過如此則恐徒然爲是廹切而隠防之間終不免爲自欺也【答汪易直】

問四端五典者窮理之本曰恐當云明四端察五典者窮理之要大凡盡此而可以推及其餘者本也一事而有首尾之名也了此而可以次及其餘者要也眾事而有緩急之名也【答或人】

示諭日用之間或有所疑而未必不善者此固見善不明之過當汲汲於窮理然所可懼者則恐實有可疑而不知以爲疑耳此則尢當講究體察也【答吳深父】

古人之學𨿽不傳於天下而道未嘗不在於人心但世之業儒者旣大爲利祿所決潰於其前而文詞組麗之習見聞掇拾之工又日夜有以滲泄之於其後使其心不復自知道之在是是以𨿽欲慕其名而勉爲之然其所安終在彼而不在此也及其求之而茫然如捕風系影之不可得則曰此亦口耳之習耳吾將求其躬行力踐之實而爲之殊不知學𨿽以躬行力踐爲極然未有不由講學窮理而後至今惡人言仁言恕言西銘言太極者之紛紛而吾乃不能一出其思慮以致察焉是惡人說河而甘自渇死也豈不誤哉【答楊子順】

窮理亦無他法只日閒讀書應事處每事理會便是𨿽若無大頭段增益然亦只是積累久後不覺自浹洽貫通正欲速不得也【答林徳久】

問平時無事是非之辧似不能惑事至而應則陷於非者十七八𨿽隨卽追悔後來之失又只如故今欲臨事時所謂可喜可怪可畏可沮者不能移其平時之心其道何由曰此是本心陷溺之久義理浸灌未透之病且宜讀書窮理常不間斷則物欲之心自不能勝而本心之義理安且固矣【答王近思】

窮理者欲知事物之所以然與其所當然者而已知其所以然故志不惑知其所當然故行不謬非謂取彼之理而歸諸此也【答或人】

問窮理之要不必深求先儒所謂行得卽是者此最至論若論𨿽髙而不可行失之迂且矯此所謂過猶不及其爲失中一也曰窮理之要不必深求此語有大病殊駭聽聞行得卽是固爲至論然窮理不深則安知所行之可否哉宰予以短喪爲安是以不可爲可也子路以正名爲迂是以可爲不可也彼親見聖人日聞善誘猶有是失況於餘人恐不但如此而已窮理旣明則理之所在動必由之無論髙而不可行之理但世俗以茍且淺近之見謂之不可行耳如行不由徑固世俗之所謂迂不行私謁固世俗之所謂矯又豈知理之所在言之𨿽若甚髙而未嘗不可行哉理之所在卽是中道惟窮之不深則無所凖則而有過不及之患未有窮理旣深而反有此患也易曰精義入神以致用也蓋惟如此然後可以應務未至於此則凡所作爲皆出於私意之鑿防行而已𨿽使或中君子不貴也【答程允夫○以上文集十條】

禦纂朱子全書卷三﹤子部﹐儒家類﹐禦纂朱子全書﹥

欽定四庫全書

禦纂朱子全書卷四

學四

力行克己攺過雜論立心處事理欲義利君子小人之辯論出處

學之之博未若知之之要知之之要未若行之之實【以下論力行】

聖門學者問一句聖人答他一句便領略將去實是要行得如今說得盡多只是不曽就身己做看某之講學所以異於科舉之文正是要切已行之若只恁地說過依舊不濟事若實是把做工夫只是敬以直內義以方外八个字一生用之不窮

若不用躬行只是說得便了則七十子之從孔子只是兩日說便盡何用許多年隨著孔子不去不然則孔門諸子皆是獃無能底人矣恐不然也古人只是日夜皇皇汲汲去理會這个身心到得做事業時只隨

自家分量以應之如由之果賜之逹冉求之藝只此便可以從政不用他求若是大底功業便用大聖賢做小底功業便用小底賢人做各隨他分量做出來如何彊得

人之所以易得流轉立不定者只是腳根不點地問學如登塔逐一層登將去上面一層𨿽不問人亦自見得若不去實踏過卻懸空妄想便和最下底層不曽理會得

大抵人能於天理人欲界分上立得腳住則盡長進在人言匹夫無可行便是亂說凡日用之間動止語默皆是行處且湏於行處警省湏是戰戰兢兢方可若悠悠泛泛地過則又不可【以上語類七條】

近來自覺向時工夫止是講論文義以爲積集義理久當自有得力處卻於日用工夫全少點檢諸朋友往往亦只如此做工夫所以多不得力今方深省而痛懲之亦願與諸同志勉焉【與吳茂實】

人之一身應事接物無非義理之所在人𨿽不能盡知然其大端宜亦無不聞者要在力行其所已知而勉求其所未至則自近及逺由粗至精循循有序而日有可見之功矣【答姚○以上文集二條】

問尋常遇事時也知此爲天理彼爲人欲及到做時乃爲人欲引去事已卻悔如何曰此便是無克己工夫這樣處極要與他掃除打疊方得如一條大路又有一條小路明知合行大路然小路面前有个物引著自家不知不覺行從小路去及至前面荊棘蕪穢又卻生悔此便是天理人欲交戰之機湏是遇事之時便與克下不得茍且放過此湏明理以先之勇猛以行之若是上智聖人底資質不用著力自然存天理而行不流於人欲若賢人資質次於聖人者到遇事時固不會錯只是先也用分別教是而後行之若是中人之資質湏大叚著力無一時一刻不照管克治始得曽子曰仁以爲己任不亦重乎死而後已不亦逺乎又曰戰戰兢兢如臨深淵如履薄冰而今而後吾知免夫小子直是恁地用功方得【以下論克己攺過】

因說克己或曰若是人欲則易見但恐自說是天理處卻是人欲所以爲難曰固是如此且從易見底克去又卻理會難見底如剝百合湏去了一重方始去那第二重今且將義利兩字分个界限緊緊走從這邊來其閒細碎工夫又一面理會如做屋柱一般且去了一重粗皮又慢慢出細今人不曽做得第一重便要做第二重工夫去如中庸說戒謹乎其所不睹恐懼乎其所不聞莫見乎隱莫顯乎微故君子謹其獨此是尋常工夫都做了故又說出向上一層工夫以見義理之無窮耳不成十目所視十手所指處不謹便只去謹獨無此理也

天理人欲無硬定底界至是兩界分上工夫這邊工夫多那邊不到占過來若這邊工夫少那邊必侵過來

人只有个天理人欲此勝則彼退彼勝則此退無中立不進退之理凡人不進便退也譬如劉項相拒於滎陽成臯閒彼進得一步則此退一步此進一步則彼退一步初學則要牢札定腳與他捱捱得一豪去則逐旋捱將去此心莫退終湏有勝時勝時甚气象

嘗言坐卽靠倚後來捱三四日便坐得先生雲气不從志處乃是天理人欲交戰處也

克己亦別無巧法譬如孤軍猝遇彊敵只得盡力捨死向前而已尙何問哉

義利之辧初時尙相對在若少閒主義功深後那利如何著得如小小竊盜不勞而卻矣

問而今欲到無欲田地莫只是剗除熟後自會如此否曰也只是剗除熟而今人於身上不好處只是常剗去之才發便剗自到熟處

問伊川云敬則無己可克曰孔門只有个顏子孔子且使之克己如何便會不克此語意味長

問持敬與克己工夫曰敬是涵養操持不走作克己則和根打並了教他盡淨

問伊川言目畏尖物此理湏克去室中率置尖物必不刺人此是如何曰疑病每如此尖物元不曽刺人他眼病只管見尖物來刺人耳伊川又一處說此稍詳有人眼病常見獅子伊川教他見獅子則捉來其人一面去捉捉來捉去捉不著遂不見獅子了【以上語類十一】

【條】

茍欲聞過但當一一容受不當復計其虛實則事無大小人皆樂告而無隱情矣若切切計較必與辯爭恐非告以有過則喜之意也【答陳明仲】

問舜聞一善言見一善行若決江河恐只是無气稟物欲之累故吾心之理與聞見脗然相契其決如此顏子不違如愚亦是如此若子路有聞云云則其立志𨿽勇然用力亦似覺難恐亦未免爲气稟物欲所累也曰是【答余國秀】

所諭气質過剛未能自克而欲求其所以轉移變化之道夫知其所偏而欲勝之在吾日用之間屢省而痛懲之耳故周子有自易其惡自至其中之說是豈他人所得而與於其閒哉然此亦或有說焉不明於理而徒欲救其偏亦恐矯枉之過而反失夫中也【答孫吉甫】

所諭平生大病最在輕弱人患不自知耳旣自知得如此便合痛下工夫勇猛捨棄不要思前算後庶能矯革所謂藥不瞑厥疾不瘳者也【答孫季和】

旣知其病卽內自訟而亟攺之耳何暇呫呫誦言以咎旣往之失而求攺過之名哉今不亟攺而徒言之又自表其未有攺之之實也則是病中生病名外取名不但無益而已【答杜仁仲】

所諭已悉但區區方持此戒不欲輒破之故不敢承命亦爲賢者慮之恐只中甚自愧便是病根不若從此痛自斬絕毋以此等爲愧而深求可愧之實不必更爲月攘之計以俟來年庶乎於遷善攺過有日新之功而胸中之浩然者無所不慊而日充矣如其不然則平日講論徒爲虛語臨事之際依舊只是平日气習世俗常情某實懼焉【答蔡季通】

所謂一劍兩叚者攺過之勇固當如此攺過貴勇而防患貴怯二者相湏然後眞可以修慝辧惑而成徙義崇徳之功不然則向來竊聆悔過之言非不切至而前日之書頓至於此亦可驗矣自今以往設使眞能一劍兩叚亦不可以此自恃而平居無事常存祗畏警懼之心以防其源則庶乎其可耳【答蔡季通】

所諭義利之閒誠有難擇者但意所疑以爲近利者卽便捨去可也向後見得親切卻看舊事只有見未盡捨未盡者不解有過當也【答符復仲】

人有是身則有耳目鼻口四肢之欲而或不能無害夫仁人旣不仁則其所以滅天理而窮人欲者將益無所不至此君子之學所以汲汲於求仁而求仁之要亦曰去其所以害仁者而已蓋非禮而視人欲之害仁也非禮而聽人欲之害仁也非禮而言且動焉人欲之害仁也知人欲之所以害仁者在是於是乎有以拔其本塞其源克之克之而又克之以至於一旦豁然欲盡而理純則其胸中之所存者豈不粹然天地生物之心而藹然其若春陽之溫哉默而成之固無一理之不具而無一物之不該也感而通焉則無事之不得於理而無物之不被其愛矣嗚呼此仁之爲徳所以一言而可以盡性情之妙而其所以求之之要則夫子之所以告顏淵者亦可謂一言而舉也與【克齋記○以上文集九條】

有是理方有這物事如艸木有个種子方生出艸木如人有此心去做這事方始成這事若無此心如何會成這事【以下論立心處事】

多是要求濟事而不知自身已不立事決不能成人自心若一豪私意未盡皆足以敗事如上有一點黑下便有一撲黑上有一豪差下便有尋丈差今若見得十分透徹待下梢遇事轉移也只做得五六分若今便只就第四五著理會下梢如何

且湏立个粗底根腳卻正好著細處工夫今人於無義理底言語盡說了無義理底事盡做了是於粗底根腳猶未立卻求深微縱理會得幹已甚事

人湏是有廉恥孟子曰恥之於人大矣恥便是羞惡之心人有恥則能有所不爲今有一樣人不能安貧其气銷屈以至立腳不住不知廉恥亦何所不至因舉呂舍人詩云逢人卽有求所以百事非

學者當常以志士不忘在溝壑爲念則道義重而計較死生之心輕矣況衣食至微末事不得未必死亦何用犯義犯分役心役志營營以求之耶某觀今人因不能咬菜根而至於違其本心者眾矣可不戒哉

困阨有輕重力量有小大若能一日十二辰點檢自己念慮動作都是合宜仰不愧俯不怍如此而不幸塡溝壑喪軀殞命有不暇卹只得成就一个是處如此則方寸之間全是天理𨿽遇大困厄有致命遂志而已亦不知有人之是非向背惟其是而已

天下事不可顧利害凡人做事多要趨利避害不知才有利必有害吾𨿽處得十分利有害隨在背後不如且就理上求之孟子曰如以利則枉防直尺而利亦可爲與且如臨難致死義也若不明其理而顧利害則見危致命者反不如偸生茍免之人可憐石頭城寧爲袁粲死不作褚淵生民之秉彜不可磨滅如此

做事若顧利害其終未有不陷於害者

古人臨事所以要回互時是一般國家大事系死生存亡之際有不可直情徑行處便要權其輕重而行之今則事事用此一向回互至於枉尋直尺而利亦可爲與是甚意思

周旋回防底議論最害事

問程子避嫌之說曰合當委曲便是道理當如此且如避嫌亦不能無如作通判與太守是親戚也合當避嫌第五倫之事非不見得如此自是常有這心在克不去今人這樣甚多只是徇情恁地去少間將這个作正道理了大是害事所以古人於誠意正心上更著工夫正怕到這處

將天下正大底道理去處置事便公以自家私意去處之便私

爲气血所使者只是客气惟於性理說話涵泳自然臨事有別處

悔字難說旣不可常存在胸中以爲悔又不可不悔若只說不悔則今番做錯且休明番做錯又休不成說話問如何是著中底道理曰不得不悔但不可畱滯旣做錯此事他時更遇此事或與此事相類便湏懲戒不可再做錯了

人固有初學未有執守應事紛雜暫於靜處少息也只是略如此然做个人事至便著應如何事至且說道待自家去靜處當怒卽怒當喜卽喜更無定時只當於此警省如何是合理如何是不合理如何要將心頓放在閒處得事父母便有事父母許多酬酢出外應接便有出外許多酬酢

有一朋友微諷先生云先生有天生徳於予底意思卻無微服遇宋之意先生曰某又不曽上書自辯又不曽作詩謗訕只是與朋友講習古書說這道理更不教做卻做何事因曰論語首章言人不知而不慍不亦君子乎斷章言不知命無以爲君子今人開口亦解一飲一啄自有定分及遇小小利害便生趨避計較之心古人刀鋸在前鼎鑊在後視之如無物者蓋緣只見得這道理都不見那刀鋸鼎鑊又曰死生有命如合在水裏死湏是溺殺此猶不是深奧底事難曉底話如今朋友都信不及覺見此道日孤令人意思不佳

其默足以容只是不去擊鼔訟寃便是默不成屋下合說底話亦不敢說也

或有人勸某當此之時宜略從時某答之云但恐如艸藥煆煉得無性了救不得病耳

某看人也湏是剛𨿽則是偏然較之柔不同易以陽剛爲君子陰柔爲小人若是柔弱不剛之質少間都不會振奮只會困倒了

湏是慈祥和厚爲本如勇決剛果𨿽不可無然用之有處所

學者湏要有廉隅墻壁便可擔負得大事去如子路世間病痛都沒了親於其身爲不善直是不入此大者立也

人未說爲善先湏疾惡能疾惡然後能爲善今人見不好事都只恁不管他民之秉彜好是懿徳不知這秉彜之良心做那里去也是可怪

輕易是非他人最學者大病是是他是非是他非於我何所預且管自家

味道問死生是大闗節處湏是日用間𨿽小事亦不放過一一如此用工夫當死之時方打得透曰然

楊問膽欲大而心欲小如何曰膽大是千萬人吾往處天下萬物不足以動其心貧賤不能移威武不能屈皆是膽大心小是畏敬之謂文王小心翼翼曽子戰戰兢兢臨深履薄是也

膽欲大而心欲小戰戰兢兢如臨深淵方能爲赳赳武夫公侯幹城之事

每常令兒子們做事只是說个大綱與他以爲那小小處置處也易曉不湏說也得後來有做得不滿人意處未有不由那些子說不要區處處起

學常要親細務莫令心粗江西人大抵用心粗

直卿勸先生且謝賔客數月將息病先生曰天生一个人便湏著管天下事若要不管湏是如楊氏爲我方得某卻不曽去學得這般學

擇之勞先生人事之繁答曰大凡事只得耐煩做將去才起厭心便不得

因論人好習古今治亂典故等學曰亦何必苦苦於此用心古今治亂不過進君子退小人愛人利物之類今人都看巧去了

季繹勸蔡季通酒止其泉南之行蔡決於先生先生笑而不答良久云身勞而心安者爲之利少而義多者爲之

會做事底人必先度事勢有必可做之理方去做審微於未形禦變於將來非知道者孰能

事豫吾內事未至而先知其理之謂豫

論世事曰湏是心度大方包裹得過運動得行

吾輩不用有忿世疾惡之意當常自體此心寛明無系累則日充日明豈可涯涘耶泛愛親仁聖人忠恕體用端的如此

問待人接物隨其情之厚薄輕重而爲酬酢耶一切不問而待之以厚耶曰知所以處心持己之道則所以接人待物自有準則

侍先生到唐石待野叟樵夫如接賔客略無分豪畦町某因侍立久之先生曰此一等人若勢分相絕如何使他得以盡其情唐石有社倉往往支發不時故彼人來告先生云救之道在今日極是要嚴不嚴如何得實恵及此等細民

因說人心不可狹小其待人接物胸中不可先分厚薄有所別異曰惟君子爲能通天下之志放令規模寛闊使人人各得盡其情多少快活

古人尊貴奉之者愈備則其養徳也愈善後之奉養備者賊之而已矣

人最不可曉有人奉身儉嗇之甚充其操上食槁壤下飲黃泉底卻只愛官職有人奉身淸苦而好色他只緣私欲不能克臨事只見這个重都不見別个了或云似此等人分數勝已下底曰不得如此說才有病便不好更不可以分數論他只愛官職便弒父與君也敢

因說貧曰朋友若以錢相恵不害道理者可受分明說其交也以道其接也以禮斯孔子受之若以不法事相委卻以錢相恵此則斷然不可

恥有當忍者有不當忍者

先生愛說恰好二字云凡事自有恰好處

聖賢勸人做底必是人有欠闕處戒人莫爲底必是自家占得一分在其間

這一邊道理熟那一邊俗見之類自破

行夫問爲己者無所爲而然曰有所爲者是爲人也這湏是見得天下之事實是已所當爲非吾性分之外所能有然後爲之而無爲人之獘耳且如哭死而哀非爲生者今人弔人之喪若以爲亡者平日與吾善厚眞个可悼哭之發於中心此固出於自然者又有一般人欲亡者家人知我如此而哭者便不是這便是爲人又如人做一件善事是自家自肯去做非待人教自家做方勉彊做此便不是爲人也【以上語類四十八條】

問所謂行事者內以處己外以應物內外俱盡乃可無悔古人所貴於時中者此也不然得於己而失於物是亦獨行而已矣曰處己接物內外無二道也得於己而失於物者無之故凡失於物者皆未得於己者也然得謂得此理失謂失此理非世俗所謂得失也若世俗所謂得失者則非君子所當論矣時中之說亦未易言若如來諭則是安常習故同流合污小人無忌憚之中庸後漢之胡廣是也豈所謂時中者哉【答程允夫】

某嘗謂聖人之道簡易明白而學者所以處己接物大抵以和爲貴故每覺有順從茍且因循之失然才著意舉一二事又覺有矯枉過正之病曰旣知如此便速攺之何問之有凡事亦自有恰好道理更精察之則無過直之獘矣【答余國秀】

吾輩今日事事做不得只有向裏存心窮理與外人無交渉然亦不免違條礙貫看來無著力處只有更攢近裏面安身立命耳【與田侍郎】

恢復之形一叚切中今日之病前日更定數語非是欲茍全正論蓋只此豪釐之間便是人欲天理同行異情處不可不精察而明辧也夫內修自治本是吾事所當爲非欲與人爲敵然後爲之而爲之之道必急其實而緩其名必以深厚淵塞爲務而不爲浮薄淺露之態然後可以蓄可久之徳而成可大之功亦非爲畏泄其機而固爲是不可測也若謂姑爲純正之論而其實必用機心挾陰謀然後可則是心迹乖離內外判析孔子讀而儀秦行矣彼管仲商君吳起申不害非無一切之功而所以卒得罪於聖人之門者正在於此願明者之熟察之也【與劉共父】

有本不欲爲而卒爲之本欲爲而終不能爲者此皆規模不定持守不固之驗凡事從今更宜審細見得是當便立定腳根斷不移易如此方立得事若只如此輕易浮泛終何所成【答陳膚仲】

自家持守處固是不可放過至於應世接物同異淺深豈容固必但看得破把得定自不妨各隨分量應副將去何必如此懷不平之心而浪自苦哉【答王子合】

問聖人憂世覺民之心終其身至死而不忘耶抑當憂世覺民非其時此意亦嘗在懷但不戚戚發露也若終其身常不忘則不見聖人胸中休休焉和樂處若時或恬然不戚戚發露則又不見聖人於斯人其心相關甚切處若憂世之心與和樂之心並行而不悖則二者气象又爲何如曰聖人之心樂天知命者其常也憂世之心則有感而後見耳【答陳安卿】

問君子於其所當怒者正其盛怒之時忽有當喜事來則如何應將應怒了而後應喜耶抑中間且輟怒而應喜喜了又結斷所怒之事耶抑當權其輕重也曰喜怒疊至固有輕重然皆自然而應不暇權也但有所養則其所應之分數緩急不失輕重之宜耳【答陳安卿】

問古人多處貧困而泰然不以累其心不知何道今值窮困若一切不問則理勢不容己若欲辦集則未免有屈志靦顏之事曰窮湏是忍忍到熟處自無戚戚之念矣韓退之盛山詩序說翫而忘之以文辭也云云文辭淺事茍能翫而樂之尙可以忘仕進之窮通況吾日誦聖賢之言探索髙逺如此而臨事全不得力此亦足以見其翫之未深矣【答余國秀】

問顏子在陋巷而顏路甘旨有闕則人子不能無憂顏子方不攺其樂必有處此矣曰此重則彼自輕別無方法別無意思也【答王近思】

斯逺殊可念吾人當此境界只有固窮兩字是著力處如其不然卽墮坑落塹無有是處矣尢是文士巧於言語爲人所說易入邪徑如近世陳無已之不見章雷州呂居仁之不答梁師成蓋絕無而僅有之爲可貴也【答趙昌甫】

聞季通謫居卻能自適亦甚不易歸期正不湏聞旬呈亦不必求免如陳了翁曽作諫官及被謫猶著白布衫系麻鞋赴旬呈朝廷行遣罪人正欲以此困辱之若必求免是不受君命也不受君命不受天命也而可乎【答林正卿】

素患難行乎患難吾人平日講之熟矣今日正要得力想爲日旣久處之愈安不以彼此遲速貳其心也【答蔡季通】

今人戚戚不能信命者固無足道然謂付之造物亦非極摯之語此處盡要見得分明便不動心不可只靠一言半句海上單方便以爲足恐事變之來抵當不去也【答吳伯起】

所諭已悉但事己如此不若且靜以聽之吾人所學正要此處呈驗若看些利害便不免開口告人卻與不學之人何異向見李先生說若大叚排遣不去只思古人所遭患難有大不可堪者持以自比則亦可以少安矣始者甚卑其說以爲何至如此後來臨事卻覺有得力處不可忽也若閤中不快亦無可柰何事已至此已展不縮已進不退只得硬著脊梁與他廝捱看他如何自家決定不肯開口告他若到任滿便作對移批書離任則他許多威風都無使處矣豈不快哉東坡在湖州被逮時面無人色兩足俱軟幾不能行求入與家人訣而使者不聽𨿽伊川先生謫涪陵時亦欲入告叔母而不可得惟陳了翁被逮聞命卽行使人駭之請其入治行裝而翁反不聽奇哉奇哉願子晦勉旃毋爲後人羞也此間有吳伯起者不曽講學後聞陸子靜門人說話自謂有所解悟便能不顧利害及其作令才被對移他邑主簿卻不肯行而百方求免某嘗笑之以爲何至如此若對移作指使卽逐日執杖子去知府防前唱喏若對移作押錄卽逐日抱文案去知縣案前呈覆更作耆長壯丁亦不妨與他去做況主簿乎吳不能用竟至憤郁成疾而死當時若放得下卻未必死今不免死而枉陪了許多下情所失愈多𨿽其臨機失於斷決亦是平日欠了持論也志士不忘在溝壑勇士不忘喪其元此夫子所以有取於虞人而孟子亦發明之李先生說不忘二字是活句湏向這里參取愚謂若果識得此意辦得此心則無入而不自得而彼之權勢威力亦皆無所施矣【答廖子晦】

問貧者舉事有費財之浩瀚者不能不計度繁約而爲之裁處此與正義不謀利意相妨否竊恐謀利者是做這一事更不看道理合當如何只論利便於己與不利便於己得利便則爲之不得則不爲若貧而費財者只是目下恐口足不相應因斟酌裁處而歸之中其意自不同否曰當爲而力不及者量宜處乃是義也力可爲而計費吝惜則是謀利而非義矣【答陳安卿○以上文集十六條】

義理身心所自有失而不知所以復之富貴身外之物求之惟恐不得縱使得之於身心無分豪之益況不可必得乎若義理求則得之能不喪其所有可以爲聖爲賢利害甚明人心之公每爲私欲所蔽所以更放不下但常常以此兩端體察若見得時自湏猛省急擺脫出來【以下理欲義利君子小人之辯】

徐子融問水火明知其可畏自然畏之不待勉彊若是人欲只緣有愛之之意𨿽知之而不能不好之柰何曰此亦未能眞知而已又問眞知者還當眞知人欲是不好物事否曰如克伐怨欲卻不是要去就克伐怨欲上面要知得到只是自就道理這邊看得透則那許多不待除而自去若實是看得大底道理要去求勝做甚麼要去矜誇他人做甚麼求仁而得仁又何怨怨个甚麼耳目口鼻四肢之欲惟分是安欲个甚麼見得大處分明這許多小小病痛都是冰消凍解無有防迹矣

有个天理便有个人欲蓋緣這个天理湏有个安頓處才安頓得不恰好便有人欲出來

問飲食之間孰爲天理孰爲人欲曰飲食者天理也要求美味人欲也

問饑食渇飲冬裘夏葛何以謂之天職曰這是天教我如此饑便食渇便飲只得順他窮口腹之欲便不是蓋天只教我饑則食渇則飲何曽教我窮口腹之欲

或問義利之別曰只是爲己爲人之分才爲己這許多便自作一邊去義也是爲己天理也是爲己若爲人那許多便自作一邊去

湏於日用間令所謂義了然明白或言心安處便是義亦有人安其所不當安豈可以安爲義也

事無大小皆有義利今做好底事了其間更包得有多少利私在所謂以善爲之而不知其道皆是也

問程子曰義安處便爲利只是當然而然便安否曰是也只萬物各得其分便是利君得其爲君臣得其爲臣父得其爲父子得其爲子何利如之此利字卽易所謂利者義之和利便是義之和處然那句解得不似此語卻親切正好去解那句義初似不和而卻和截然不可犯似不和分別後萬物各得其所便是和不和生於不義義則和而無不利矣

才有欲順適底意思卽是利

或問公私之別曰今小譬之譬如一事若系公眾便心下不大叚管若系私己便只管橫在胸中念念不忘只此便是公私之辧

人只有一个公私天下只有一个邪正

爲己者無所爲而然無所爲只是見得自家合當做不是要人道好如甲兵錢穀籩豆有司到當自家理會便理會不是爲別人了理會如割股廬墓一則是不忍其親之病一則是不忍其親之死這都是爲己若因要人知了去恁地便是爲人器逺問子房以家世相韓故從少年結士欲爲韓報仇這是有所爲否曰他當初只一心欲爲國報仇只見這是个臣子合當做底事不是爲別人不是要人知

戴少望云洪景盧楊廷秀爭配享俱出可謂無黨曰不然要無黨湏是分別得君子小人分明某嘗謂凡事都分作兩邊是底放一邊非底放一邊是底是天理非底是人欲是卽守而勿失非卽去而不畱此治一身之法也治一家則分別一家之是非治一邑則分別一邑之邪正推而一州一路以至天下莫不皆然此直上直下之道若其不分黑白不辧是非而猥曰無黨是大亂之道

凡一事便有兩端是底卽天理之公非底乃人欲之私湏事事與剖判極處卽克治擴充工夫隨事著見然人之气稟有偏所見亦往往不同如气稟剛底人則見剛處多而處事必失之太剛柔底人則見柔處多而處事必失之太柔湏先就气稟偏處克治

天理人欲幾微之間

今之言持敬者只是說敬非是持敬若此心常在軀殻中爲主便湏常如烈火在身有不可犯之色事物之來便成兩畔去又何至如是纏繞【以上語類十七條】

知言曰天理人欲同體而異用同行而異情進修君子宜深別焉某按此章亦性無善惡之意與好惡性也一章相類似恐未安蓋天理莫知其所始其在人則生而有之矣人欲者梏於形雜於气狃於習亂於情而後有者也然旣有而人莫之辧也於是乎有同事而異行者焉有同行而異情者焉君子不可以不察也然非有以立乎其本則二者之幾微瞹萬變夫孰能別之今以天理人欲混爲一區恐未允當呂祖謙曰天理人欲同體而異用者卻似未失蓋降衷秉彜固純乎天理及爲物所誘人欲滋熾天理泯滅而實未嘗相離也同體異用同行異情在人識之爾某再詳此論胡子之言蓋欲人於天理中揀別得人欲又於人欲中便見得天理其意甚切然不免有病者蓋旣謂之同體則上面便著人欲兩字不得此是義理本原極精微處不可少差試更子細翫索當見本體實然只一天理更無人欲故聖人只說克己復禮教人實下工夫去卻人欲便是天理未嘗教人求識天理於人欲汨沒之中也若不能實下工夫去卻人欲則𨿽就此識得未嘗離之天理亦安所用乎【胡子知言疑義】

來教謂不知自何而有此人欲此問甚緊切某竊以爲人欲云者正天理之反耳謂因天理而有人欲則可謂人欲亦是天理則不可蓋天理中本無人欲惟其流之有差遂生出人欲來【答何叔京】

來書方論董子功利之語而下句所說曽無疑事依舊是功利之見蓋天下只有一理此是卽彼非此非卽彼是不容並立故古之聖賢心存目見只有義理都不見有利害可計較日用之間應事接物直是判斷得直截分明而推以及人吐心吐膽亦只如此更無回互若信得及卽相與俱入聖賢之域若信不及卽在我亦無爲人謀而不盡底心而此理是非昭著明白今日此人𨿽信不及向後他人湏有信得及底非但一時之計也若如此所論則在我者未免視人顏色之可否以爲語默只此意思何由能使彼信得及乎然此亦無他只是自家看得道義自不能端的故不能眞知是非之辧而爲此回枉不是說時病痛乃是見處病痛也【答劉季章】

孟子說未有仁而遺其親未有義而後其君便是仁義未嘗不利然董生卻說正其義不謀其利明其道不計其功又是仁義未必皆利則自不免去彼而取此蓋孟子之言𨿽是理之自然然到直截剖判處卻不若董生之有力也【答劉季章】

將古今聖賢之言剖析義利處反覆熟讀時時思省義理何自而來利欲何從而有二者於人孰親孰疎孰輕孰重必不得已孰取孰捨孰緩孰急初看時似無滋味久之湏自見得合剖判處則自然放得下矣【答時子云】

義利之說乃儒者第一義平時豈不講論及此今欲措辭斷事而茫然不知所以爲說無乃此身自坐在里許而不之察乎此深可懼者【與延平李先生書】

大凡論學當先辧其所趨之邪正然後可察其所用之能否茍正矣𨿽其人或不能用然不害其道之爲可用也如其不正則𨿽有管仲晏子之功亦何足以稱於聖賢之門哉且古之君子所以汲汲於學者不爲其終有異於物而勤故亦不爲其終無異於物而肆也不爲其有名而勸故亦不爲其無名而沮也不爲其有利而爲故亦不爲其無利而止也是其設心蓋儻然一無有所爲者獨以天理當然而吾不得不然耳【答呂一道】

大率天下只有一是一非是者湏還他是非者湏還他非方是自然之平若不分邪正不別是非而但欲其平決無可平之理此元祐之調停元符之建中所以敗也【與田侍郎】

世間諭於義者則爲君子諭於利者卽是小人而近年一種議論乃欲周旋於二者之間回互委曲費盡心機卒旣不得爲君子而其爲小人亦不索性亦可謂悞用其心矣【與楊子直○以上文集九條】

今人皆不能修身方其爲士則役役求仕旣仕則復患祿之不加趨走奔馳無一日閒何如山林布衣之士道義足於身道義旣足於身則何物能嬰之哉【以下論出處】

諸葛武侯未遇先主只得退藏一向休了也沒柰何孔子弟子不免事季氏亦事勢不得不然捨此則無以自活如今世之科舉亦然如顏閔之徒自把得住自是好不可以一律論人之出處最可畏如漢魏之末漢末之所事者止有个曹氏魏末之所事者止有个司馬氏皆逆賊耳直卿問子路之事輒與樂正子從子敖相似曰不然從子敖更無說

如說聖人無憂世之心固不可謂聖人視一世未治常恁戚戚憂愁無聊過日亦非也但要出做不得又且放下其憂世之心要出仕者聖人愛物之仁至於天命未至亦無如之何如雲君子之仕也行其義也道之不行已知之矣若就道之不行已知之矣上看恰似一向沒理會明知不可以行道且漫去做看這便不得湏看行其義也便自是去就出處之大義亦在這里

孟子之時時君重士爲士者不得不自重故必待時君致敬盡禮而後見自是當時做得个規模如此定了如史記中列國之君擁篲先迎之類卻非是當世輕士而孟子有意於矯之以自髙也

伊尹孔明必待三聘三顧而起者踐坤順也

有言世界無人管久將脫去凡事未到手則姑晦之俟到手然後爲有詰之者曰若不幸未及爲而死吾志不白則如之何曰此亦不柰何吾輩蓋是折本做也先生曰如此則是一部孟子無一句可用也嘗愛孟子答淳於髠之言曰嫂溺援之以手天下溺援之以道子欲手援天下乎吾人所以救世者以其有道也旣自放倒矣天下豈一手可援哉觀其說緣飾得來不好安得似陸子靜堂堂自在說成一个物事乎

當官勿避事亦勿侵事【以上語類七條】

逢時報主深悉雅志此在髙明必已有定論非他人所得預然所謂不能自爲時者則又非區區所敢聞也但願老兄毋出於先聖規矩準繩之外而用力於四端之微以求乎兗公之所樂如其所以告於巍巍當坐之時之心則其行止忤合付之時命有不足言矣就其不遇獨善其身以明大義於天下使天下之學者皆知吾道之正而守之以待上之使令是乃所以報不報之恩者亦豈必進爲而撫世哉佛者之言曰將此身心奉塵剎是則名爲報佛恩而杜子美亦云四鄰耒耜出何必我家操此言皆有味也夫聖賢固不能自爲時然其仕久止速皆當其可則其所以自爲時者亦非他人之所能奪矣豈以時之不合而變吾所守以徇之哉【答陳同甫】

湏是先得吾身好黨類亦好方能得吾君好天下國家好而所謂好者又有虛實大小久近之不同若自吾身之好而推之則凡所謂好者皆實皆大而又久逺若不自吾身推之則彌縫掩覆𨿽可以茍合於一時而凡所謂好者皆爲他日不可之病根矣蓋修身事君初無二事不可作兩般看【答陳同甫】

輕犯世禍非欲如此顧恐邂逅蹉跌亦非所能避耳要之惟是不出可以無事一行作吏便如此計較不得才渉計較回互便是私意也【答廖子晦】

某之意以爲政煩民困正有官君子盡心竭力之時若人人內顧其私各爲自逸之計則分義廢矣【答詹元善】

靜退之說亦甚善但今亦非是教人求退只是要得依本分識廉恥不敢自衒自鬻以求知求進耳然亦湏是讀書窮理使方寸之間洞見此理知得不求只是本分求著便是罪過不惟不可有求之之迹亦不可萌求之之心不惟不得說著求字亦不可說著不求字方是眞能自守不求人知也【答方若水】

問程子言仕宦奪人志或言爲富貴所移也愚意以爲不特言此但才仕宦則於窒礙處有隨宜區處之意浸浸遂入於隨時徇俗之域與初間立心各別此所謂奪志也不知程子之意果出於此否又不知人未免仕宦而有此病又何以救之曰所論奪志之說是也若欲救此但當隨事省察而審其輕重耳然幾微之間大湏著精采也【答趙致道○以上文集六條】

禦纂朱子全書卷四

欽定四庫全書

禦纂朱子全書卷五

學五

教人人倫師友

佛經云佛爲一大事因緣出現於世聖人亦是爲這一大事出來這个道理𨿽人所固有若非聖人如何得如此光明盛大你不曉得底我說在這里教你曉得你不防做底我做下樣子在此與你做只是要扶持這个道理教他常立在世間上拄天下拄地常如此端正才一日無人維持便傾倒了少間腳拄天頭拄地顚倒錯亂便都壞了所以說天佑下民作之君作之師惟其克相上帝寵綏四方天只生得你付得這道理你做與不做卻在你做得好也由你做得不好也由你所以又爲之立君師以作成之旣撫養你又教導你使無一夫不遂其性如堯舜之時眞个是寵綏四方只是世間不好底人不定疊底事才遇堯舜

都安帖平定了所以謂之克相上帝蓋助上帝之不及也自秦漢以來講學不明世之人君固有因其才智做得功業然無人知明徳新民之事君道間有得其一二而師道則絕無矣【以下論教人】

聖人教人大槪只是說孝弟忠信日用常行底話人能就上面做將去則心之放者自收性之昏者自著如心性等字到子思孟子方說得詳

聖賢於節文處描畫出這樣子令人依本子去學譬如小兒學書其始如何便寫得好須是一筆一畫都依他底久久自然好去

孟子所謂集義只是一个是字孔子所謂思無邪只是一个正字不是便非不正便邪聖賢教人只是求个是底道理

如舜命防教冑子亦只是說个寛而栗柔而立之法教人不失其中和之徳而已初未有許多道理所謂民可使由之不可使知之亦只要你不失其正而已不必苦要你知也

叔器言禮樂射禦書數自秦漢以來皆廢了曰射如今秀才自是不曉禦是而今無車書古人皆理防得如偏旁義理皆曉這也是一事數是算數而今人皆不理會六者皆實用無一可缺而今人是從頭到尾皆無用小兒子教他作詩對大來便習舉子業得官又去習啟事雜文便自稱文章之士然都無用處所以皆不濟事漢時𨿽不以射取士然諸生卻自講射一年一次依儀禮上說防射一番卻尙好今世以文取士如義若教他依經防去說些道理尙得今卻只是體貼字句就這兩三句題目上說去全無義理如防若是著實論些時務也尙得今卻只是虛說說得好底剗地不得包顯道言向前義是先引傳注數條後面卻斷以己意如東坡數條卻尙得先生然之

孟子教人多言理義大體孔子則就切實做工夫處教人

某性鈍讀書極是辛苦故尋常與人言多不敢爲髙逺之論蓋爲是身曽親經歷過故不敢以是責人爾學記曰進而不顧其安使人不由其誠今教者之病多是如此

孔子教人只從中間起使人便做工夫去久則自能知向上底道理所謂下學上達也孟子始終都舉先要人識心性著落卻下工夫做去

學者於理有未至處切不可輕易與之說張敬夫爲人明快毎與學者說話一切傾倒說出此非不可但學者見未到這里見他如此說便不復致思亦甚害事某則不然非是不與他說蓋不欲與學者以未至之理耳

聖人教人只是說下面一截少間到那田地又挨上些子不曾直說到上面子以四教文行忠信

博文工夫𨿽頭項多然於其中尋將去自然有个約處聖人教人有序未有不先於博者孔門三千顏子固不須說只曽子子貢得聞一貫之誨謂其餘人不善學固可罪然夫子亦不叫來罵一頓教便省悟則夫子於門人告之亦不忠矣是夫子亦不善教人致使宰我冉求之徒後來狼狽也要之無此理只得且待他事事理防得了方可就上面欠闕處告語之如子貢亦不是許多時只教他多學使他枉做工夫直到後來方傳以此祕妙正是待他多學之功到了可以言此耳

聖人教人有定本舜使契爲司徒教以人倫父子有親君臣有義夫婦有別長幼有序朋友有信夫子對顏淵曰克己復禮爲仁非禮勿視非禮勿聴非禮勿言非禮勿動皆是定本

克己復禮𨿽止是教顏子如此說然所以教他人亦未嘗不是克己復禮的道理

孔門教人甚寛今日理防些子明日又理防些子久則自貫通如耕荒田今日耕些子明日又耕些子久則自周匝𨿽有不到處亦不出這理

教導後進須是嚴毅然亦須有以興起開發之方得只恁嚴徒拘束之亦不濟事【以上語類十六條】

學如不及猶恐失之此君子所以孜孜焉愛日不倦而競尺寸之陰也今或聞諸生晨起入學未及日中而各已散去此豈愛日之意也哉夫學者所以爲己而士者或患貧賤勢不得學與無所於學而已勢得學又不爲無所於學而猶不勉是亦未嘗有志於學而已矣然此非士之罪也教不素明而學不素講也今之世父所以詔其子兄所以勉其弟師所以教其弟子弟子之所以學捨科舉之業則無爲也使古人之學止於如此則凡可以得志於科舉斯已爾所以孜孜焉愛日不倦以至乎死而後已者果何爲而然哉今之士惟不知此以爲茍足以應有司之求矣則無事乎汲汲爲也是以至於惰遊而不知反終身不能有志於學而君子以爲非士之罪也使教素明於上而學素講於下則士者固將有以用其力而豈有不勉之患哉某是以於諸君之事不欲舉以有司之法而姑以文告焉諸君茍能致思於科舉之外而知古人之所以爲學則將有欲罷而不能者矣某所企而深望也【同安縣諭學者】

古之學者八嵗而入小學學六甲五方書計之事十五而入大學學先聖之禮樂焉非獨教之固將有以養之也蓋理義以養其心聲音以養其耳采色以養其目舞蹈降登疾徐俯仰以養其血脈以至於左右起居盤盂幾杖有銘有戒其所以養之之具可謂備至爾矣夫如是故學者有成材而庠序有實用此先王之教所以爲盛也自學絕而道喪至今千有餘年學校之官有教養之名而無教之養之之實學者挾策而相與嬉其間其傑然者乃知以干祿蹈利爲事至於語聖賢之餘防究學問之本原則罔乎莫知所以用其心者其規爲動息舉無以異於凡民而有甚者焉嗚呼此教者過也而豈學者之罪哉然君子以爲是亦有罪焉爾何則今所以異於古者特聲音采色之盛舞蹈降登疾徐俯仰之容左右起居盤盂幾杖之戒有所不及爲至推其本則理義之所以養其心者固在也諸君日相與誦而傳之顧不察耳然則此之不爲而彼之久爲又豈非學者之罪哉僕以吏事得與諸君遊今期年矣諸君之業不加進而行誼無以自著於州裏之間僕心愧焉今旣增修講問之法蓋古者理義養心之術諸君不欲爲君子耶則誰能以是彊諸君者茍有志焉是未可以捨此而他求也幸願畱意毋忽【諭諸生】

嘗謂學校之政不患法制之不立而患理義之不足以恱其心夫理義不足以恱其心而區區於法制之末以防之是猶決湍水注之千仞之壑而徐翳蕭葦以捍其衝流也亦必不勝矣諸生防被教養之日久矣而行誼不能有以信於人豈専法制之不善哉亦諸君子未嘗以禮義教告之也夫教告之而不從則學者之罪茍爲未嘗有以開導教率之則彼亦何所趨而興於行哉故今增修講問之法諸君子其専心致思務有以漸摩之無牽於章句無滯於舊聞要使之知所以正心誠意於飲食起居之間而由之以入於聖賢之域不但爲舉子而已豈不美哉然法制之不可後者亦旣議而起之矣惟諸君子相與堅守而力持之使義理有以博其心規矩有以約其外如是而學者猶有不率風俗猶有不厚則非有司之罪惟諸君畱意【諭諸職事】

蓋聞君子之學以誠其身非直爲觀聽之美而已古之君子以是行之其身而推之以教其子弟莫不由此此其風俗所以淳厚而徳業所以崇髙也近世之俗不然自父兄所以教其子弟固已使之假手程文以欺罔有司矣新學小生自爲兒童時習見其父兄之誨如此因恬不以爲愧而安受其空虛無實之名內以傲其父兄外以驕其閭裏終身不知自力以至卒就小人之歸者未必不由此也故今勸諭縣之父兄有愛其子弟之心者其爲求明師良友使之究義理之指歸而習爲孝弟馴謹之行以誠其身而已祿爵之不至名譽之不聞非所憂也何必汲汲使之俯心下首務欲因人成事以幸一朝之得而貽終已之羞哉【補試榜諭】

五日一延見諸生力爲普說今頗覺有風動之意少假旬月亦當有以少變前日之陋也近觀時論日就卑鄙而吾黨之士相繼而出似猶未艾天意儻遂悔禍則亦不爲無可用之人矣願相與勉旃荀卿子云皓天不復憂無疆也千秋必反古之常也弟子勉學天不忘也此正區區今日之意也【與田侍郎】

夫所謂聖賢之學者非有難知難能之事也孝弟忠信禮義廉恥以修其身而求師取友頌詩讀書以窮事物之理而已是二端者豈二三子之所不知不能哉特怵迫於俯仰衣食之資而不暇顧誘奪於場屋雕篆之習而不及爲爾夫狥區區目前近小之利而忘其所貴於己者固已悖矣況其所徇又未必果可求也二三子循己事而觀之則曷若慨然反是心以求之而一用其力於吾之所謂者乎使吾孝弟忠信禮義廉恥之行日篤而身無不修也求師取友頌詩讀書之趣日深而理無不得也則自身而家自家而國以達於天下將無所處而不當固不必求道義功烈之顯於時而根深末茂實大聲閎將有自然不可揜者矣【漳州龍巖縣學記】

知學徒甚盛學業外亦須說令知有端的合用心處及工夫次第乃佳徐葉至此已久終是脫去舊習未得近日看得後生且是教他依本子認得訓詁文義分明爲急自此反復不厭日久月深自然心與理熟有得力處今人多是躐等妄作誑誤後生輾轉相欺其實都曉不得也【答黃直卿】

所謂徒守紙上語擬規畫圓摸矩作方此初學之通病然尙有不能守紙上之語𨿽擬規矩而不能成方圓者而未必自知其非也以愚計之但且謹守規矩朝夕摸之不暫廢輟積久純熟則不待摸擬而自成方圓矣切不可輒萌妄念求之於言語文字之外也【答歐陽希遜】

學校固不免爲舉子文然亦須告以聖學門庭令士子略知修已治人之實庶幾於中或有興起作將來種子【答孫季和】

大抵今日後生輩以科舉爲急不暇聴人說好話此是大病須先與說破此病令其安心俟命然後可教告以收拾身心討論義理次第當有進耳【答滕徳粹】

所錄示二書甚善但所謂不可以一說片言立定門戶則聖賢之教未嘗不有一定之門戶以示眾人至於逐人分上各隨其病痛而箴藥之則又自有曲折然亦分明直截無所隠祕回互令人理防不得也隨巳分修習隨已見觀書學者只得如此其至不至明道與不明道則在其人功力淺深恐亦不可謂此爲𨿽不中不逺者而別求顏曾明道見古人用心底奇特工夫也【答曹立之】

父子有親君臣有義夫婦有別長幼有序朋友有信右五教之目堯舜使契爲司徒敬敷五教卽此是也學者學此而已而其所以學之之序亦有五焉其別如左

博學之審問之愼思之明辧之篤行之

右爲學之序學問思辧四者所以窮理也若夫篤行之事則自修身以至於處事接物亦各有要其別如左

言忠信行篤敬懲忿窒欲遷善攺過

右修身之要

正其義不謀其利明其道不計其功

右處事之要

巳所不欲勿施於人行有不得反求諸己

右接物之要某竊觀古昔聖賢所以教人爲學之意莫非使之講明義理以修其身然後推以及人非徒欲其務記覽爲詞章以釣聲名取利祿而已也今人之爲學者旣反是矣然聖賢所以教人之法具存於經有志之士固當熟讀深思而問辧之茍知其理之當然而責其身以必然則夫規矩禁防之具豈待他人設之而後有所持循哉近世於學有規其待學者爲己淺矣而其爲法又未必古人之意也故今不復以施於此堂而特取凡聖賢所以教人爲學之大端條列如右而掲之楣間諸君其相與講明遵守而責之於身焉則夫思慮云爲之際其所以戒謹而恐懼者必有嚴於彼者矣其有不然而或出於此言之所棄則彼所謂規者必將取之固不得而略也諸君其亦念之哉【白鹿洞書院掲示】

不可使知之謂凡民耳學者固欲知之但亦須積累防泳由之而熟一日脫然自有知處乃可亦非可使之彊求知也【答範伯崇】

自昔聖賢教人之法莫不使之以孝弟忠信莊敬持養爲下學之本而後博觀眾理近思密察因踐履之實以致其知其發端啟要又皆簡易明白初若無難解者而及其至也則有學者終身思勉而不能至焉蓋非思慮揣度之難而躬行黙契之不易故曰夫子之文章可得而聞也夫子之言性與天道不可得而聞也夫聖門之學所以從容積累涵養成就隨其淺深無非實學者其以此與今之學者則不然蓋未明一理而已傲然自處以上智生知之流視聖賢平日指示學者入徳之門至親切處例以爲鈍根小子之學無足畱意其平居道說無非子貢所謂不可得而聞者往往務爲險怪懸絕之言以相髙甚者至於周行卻立瞬目眉內以自欺外以惑眾此風肆行日以益甚使聖賢至誠善誘之教反爲荒幻險薄之資仁義充塞甚可懼也【答林謙之】

大抵好髙欲速學者之通患而爲此說者立論髙而用功省適有以投其隙是以聞其說者欣然從之惟恐不及往往遺棄事物脫略章句而相與馳逐於虛曠冥漠之中其實學禪之不至者而自托於吾學以少避其名耳道學不明變怪百出以欺世俗後生之有志者爲所引取陷於邪妄而不自知深可悼懼也擇之旣從其招致要當有以開之使決然無惑於彼乃爲不負其相向之意然擇之向來亦頗有好奇自是之獘今更當虛心下意向平實處加潛翫浸灌之功不令小有自主張之意則自益益人之功庶乎其兩進矣【答林擇之】

持養斂藏之誨敢不服膺然有所不得已者世衰道微邪詖交作其他紛紛者固所不論而賢如吾伯恭者亦尙安於習熟見聞之地見人之詭經誣聖肆爲異說而不甚以爲非則如某者誠亦何心安於獨善而不爲極言覈論以曉一世之昏昏也使世有任其責者某亦何苦而譊譊若是耶設使顏子之時上無孔子則彼其所以明道而救世者亦必有道決不退然安坐陋巷之中以獨善其身而已故孟子言禹稷顏子易地則皆然惟孟子見此道理如揚子云之徒蓋未免將顏子只作个塊然自守底好人看若近世則又甚焉其所論顏子者幾於釋老之空寂矣某竊謂學者固當學顏子者如克己復禮不遷怒貳過不伐善施勞之類造次顚沛所不可忘但亦須審時措之宜使體用兼舉無所偏廢乃爲盡善若用有所不同則所謂體者乃是塊然死物而已豈眞所謂體哉觀伊川先生十八嵗時上書所論顏子武侯所以不同與上蔡論韶武異處便見聖賢之心無些私意只是畏天命循天理而已此義與近世論內修外攘之說者亦相貫夫吾之所以自治者𨿽或有所未足然豈可以是而遂廢其討賊之心哉【答呂伯恭】

王氏得政知俗學不知道之獘而不知其學未足以知道於是以老釋之似亂周孔之實𨿽新學制頒經義黜詩賦而學者之獘反有甚於前日建炎中興程氏之言復出學者又不考其始終本末之序而爭爲妄意躐等之說以相髙是以學者𨿽多而風俗之美終亦不迨於嘉祐治平之前而況欲其有以發明於先王之道乎【與東萊論白鹿書院記】

示諭授學之意甚善但更須小作課程責其精熟乃爲有益若只似日前大餐長啜貪多務速卽不濟事耳灑掃應對乃小子之學今旣失之於前矣然旣壯長而専使用力於此則恐亦無味而難入須要有以使之內外本末兩進而不偏乃爲佳耳向見說書旁推曲說蔓衍太多此是大病若是初學便遭如此纒繞卽展轉迷闇無復超脫之期矣要當且令看得大意正當精約則其趣味自長不在如此支離多說也【答呂子約】

所示講義發明深切逺方學者得所未聞計必有感動而興起者然此恐但可爲初學一時之計若一向只如此說而不教以日用平常意思涵養翫索工夫卽恐學者將此家常茶飯作个怪異奇特底事看了日逐荒忙陷於欲速助長躁率自欺之病久之茫然無實可據則又只學得一場大話互相恐嚇而終無補於爲己之實也【答髙應朝】

天之生物便有常性方寸之間萬善皆足聖人於此不過教人保養發揮先成諸己而後及於物耳故聖人已逺而萬世之下祖述其言能出於此者乃爲得其正統其過之者則爲墮於老佛之空虛其不及乎此者則爲管晏爲申商又其每下者則不自知其淪於盜賊之行而猶欲自托於講學其亦誤矣道之隳也不亦宜乎【答孫仁甫】

建陽一二士人歸自臨安云嘗獲奉教亦錄得數十段答問來其間極有可疑處𨿽所錄或失本意亦必有些來歷也又有泛然之問略不曾經思索答之未竟而遽已更端者亦皆一一酬酢此非惟於彼無益而在我者亦不中語黙之節矣又隨問遽答若與之爭先較捷者此其間豈無牽彊艸略處流傳謬誤爲害不細就令皆是亦徒爲口耳之資程子所謂轉使人薄者蓋慮此耳元履嘗疑學徒日眾非中都官守所宜某卻不慮此但恐來學者皆只是如此而爲教者俯就太過略不審其所自則悔吝譏彈將有所不免矣況其流獘無窮不止爲一時之害道之興喪實將系焉願明者之熟慮之也【答張敬夫】

孟子言不屑之教誨是亦教誨之蓋爲不屑之教誨已是絕之而不復教誨然其所以警之者亦不爲不至故曰是亦教誨之而已矣所謂亦者非其正意之辭也若孔子所言中人以下未可語上而不驟語之以性與天道之極致但就其地位告之以切已著實之事乃是教之道正合如此非若不屑之教誨全不告語而但棄絕以警之也今曰中人以下不驟而語之以上是亦所以教之也則似教人者不問其人品之髙下必盡告以性與天道之極致然後始可謂之教誨才不如此便與絕而不教者無異此極害理非聖門教人之法也【答張敬夫】

來書深以不得卒業於湖湘爲恨此見志道之篤然往者以衒鬻之嫌而緩於請益亦太不勇矣彼自干名我自講學彼亦安能浼我耶三千之徒豈皆確然爲道而來若以自附爲嫌則顏曾之流亦且不屑於孔氏之門矣豈不誤哉【答劉公度】

早晚授業請益隨眾例不得怠慢日間思索有疑用冊子隨手札記候見質問不得放過所聞誨語歸安下處思省要切之言逐日札記歸日要看見好文字錄取歸來○不得自擅出入與人往還初到問先生有合見者見之不令見則不必往人來相見亦啟稟然後往報之此外不得出入一步居處須是居敬不得倨肆惰慢言語須要諦當不得戲笑喧嘩○凡事謙恭不得尙气淩人自取恥辱○不得飲酒荒思廢業亦恐言語差錯失已忤人尢當深戒不可言人過惡及說人家長短是非有來告者亦勿酬答於先生之前尢不可說同學之短○交遊之間尢當審擇𨿽是同學亦不可無親疏之辧此皆當請於先生聴其所教大凡惇厚忠信能攻吾過者益友也其諂諛輕薄傲慢防狎導人爲惡者損友也推此求之亦自合見得五七分更問以審之百無所失矣但恐志趨卑凡不能克己從善則益者不期疏而日逺損者不期近而日親此須痛加檢防而矯革之不可荏苒漸習自趨小人之域如此則𨿽有賢師長亦無救拔自家處矣○見人嘉言善行則敬慕而紀錄之見人好文字勝已者則借來熟看或傳錄之而咨問之思與之齊而後已【不拘長少惟善是取】○以上數條切宜謹守其所未及亦可據此推廣大抵只是勤謹二字循之而上有無限好事吾𨿽未敢言而竊爲汝願之反之而下有無限不好事吾𨿽不欲言而未免爲汝憂之也蓋汝若好學在家足可讀書作文講明義理不待逺離膝下千里從師汝旣不能如此卽是自不好學已無可望之理然今遣汝者恐汝在家汨於俗務不得專意又父子之間不欲晝夜督責及無朋友聞見故令汝一行汝若到彼能奮然勇爲力攺故習一味勤謹則吾猶有望不然則徒勞費只與在家一般他日歸來又只是舊時伎倆人物不知汝將何面目歸見父母親戚鄕黨故舊耶念之念之夙興夜寐無忝爾所生在此一行千萬努力【與長子受之○以上文集二十四條】

學者實下工夫須是日日爲之就事親從兄接物處事理會取其有未能益加勉行如此之久則日化而不自知遂只如常事做將去【以下論人倫師友】

父子欲其親云云曰非是欲其如此蓋有父子則便自然有親有君臣則便自然有敬【因指坐門揺扇者曰人熱自防揺扇不是欲其揺扇也】

葉誠之問人不幸處繼母異兄弟不相容當如何曰從古來自有這樣子公看舜如何後來此樣事多有只是爲人子止於孝

用之問忠只是實心人倫日用皆當用之何獨只於事君上說忠字曰父子兄弟夫婦皆是天理自然人皆莫不自知愛敬君臣𨿽亦是天理然是義合世之人便自易得茍且故須於此說忠卻是就不足處說如莊子說命也義也天下之大戒看這說君臣自是有不得已意思

問朋友之義自天子至於庶人皆須友以成而安卿只說以類聚莫未該朋友之義否曰此亦只說本來自是如此自天子至於庶人未有不須友以成乃是後來事說朋友功效如此人自與人同類相求牛羊亦各以類相從朋友乃倫之一今人不知有朋友之義者只緣但知有四个要而不知朋友亦不可闕

問人倫不及師何也曰師之義卽朋友而分則與君父等朋友多而師少以其多者言之又問服中不及師何也曰正是難處若論其服則當與君父等故禮謂若喪父而無服又曰平居則絰

聖人之於天地猶子之於父母

博奕好飲酒不顧父母之養是不孝到能昏定晨省冬溫夏凊可以爲孝然而從父之令今看孔子說卻是不孝須是知父之命當從也有不可從處蓋與其得罪於鄕黨州閭寧熟諫諭父母於道方是孝

問割股一事如何曰割股固自不是若是誠心爲之不求人知亦庶幾今有以此要譽者

問範氏言宋襄公出母事有生則致孝死則盡禮之說然出母旣義不可迎之以歸則所謂致孝盡禮者恐只是遣使命往來遺問否曰恐只是如此如定省之類自是都做不得了

朋友之於人倫所關至重

問與朋友交後知其不善欲絕則傷恩不與之絕則又似匿怨而友其人曰此非匿怨之謂也心有怨於人而外與之交則爲匿怨若朋友之不善情意自是當疏但疏之以漸若無大故則不必峻絕之所謂親者毋失其爲親故者毋失其爲故者也

古人上下之分𨿽嚴然待臣僕如子弟待子弟如臣僕伯玉之使夫子與之坐陶淵明籃輿用其子與門人子路之負米子貢之埋馬夫子之釣弋有若之三踴於魯大夫之庭冉有用矛卻齊以入其軍而樊須𨿽少能用命也古之人執干戈衞社稷躬耕稼與陶漁之事皆是也後世驕侈日甚反以臣子之職爲恥此風日變不可復也士君子知此爲學者言之以漸率其子弟庶幾可少變乎【以上語類十三條】

示諭所以居家事長之意甚善此事他人無致力處正惟自勉而已但謂學問大端不敢躐等言之則鄙意有所未曉者夫學問豈以他求不過欲明此理而力行之耳但其工夫所施有序而莫不以愛親敬長爲先非謂學問自是一事可以置之度外而姑從事於孝友之實也願深察此意而講於所謂學問之大端者以求孝弟之實則閨門之內倫理益正恩義益篤將有不期然而然者矣【答郭希呂】

人之所以有此身者受形於母而資始於父𨿽有彊暴之人見子則憐至於𦇤褓之兒見父則笑果何爲而然哉初無所爲而然此父子之道所以爲天性而不可解也然父子之間或有不盡其道者是豈爲父而天性有不足於慈亦豈爲子而天性有不足於孝者哉人心本明天理素具但爲物欲所昏利害所蔽故小則傷恩害義而不可開大則滅天亂倫而不可救假如或好飲酒或好貨財或好聲色或好便安如此之類皆物欲也淸明之地物欲昏之則父或忘其爲慈子或忘其爲孝然後造爲讒慝者指疑似以爲眞實指豪發以爲邱山譖之於其父則使施之於其子者不無少過譖之於其子則使施之於其父者寖失其常然後巧爲利害之說以劫之蓋謂如此則必受其利不如此則必蹈其害利害旣有以蔽其心此心日益猜疑今日猜疑明日猜疑猜疑不巳子一舉足而得罪於其父父一出言而取怨於其子父子之情壞而禍亂作矣試於暇時或於中夜或於觀書之際或於靜坐之頃捐去物欲之私盡袪利害之蔽黙觀此心之本然則父子之間固未嘗不慈且孝也【甲寅擬上封事】

令女弟甚賢必能養老撫孤以全柏舟之節此事更在丞相夫人奬勸扶植以成就之使自明沒爲忠臣而其室家生爲節婦斯亦人倫之美事計老兄昆仲必不憚贊成之也昔伊川先生嘗論此事以爲餓死事小失節事大自世俗觀之誠爲迂闊然自知經識理之君子觀之當有以知其不可易也【與陳師中】

疑曰經云當不義則子不可不爭於父傳云愛子教之以義方孟子云父子之間不責善不責善是不諫不教也可乎辧曰孟子曰古者易子而教之非謂其不教也又曰父子之間不責善父爲不義則爭之非責善之謂也傳云愛子教之以義方豈自教也哉胡不以吾夫子觀之鯉趨而過庭孔子告之不學詩無以言不學禮無以立鯉退而學詩與禮非孔子自以詩禮訓之也陳亢喜曰問一得三聞詩聞禮又聞君子之逺其子孟子之言正與孔子不約而同其亦有所受而言之乎曰子𨿽不可以不爭於父觀內則論語之言則其諫也以微隠之說已盡更發此意尢佳【讀余隠之尊孟辯】

問父母之於子有無窮憐愛欲其聰明欲其成立此謂之誠心耶曰父母愛其子正也愛之無窮而必欲其如何則邪矣此天理人欲之間正當審決【答熊夢兆】

問程子曰人無父母生日當倍悲痛如先生舊時亦嘗有壽母生朝及大碩人生朝與向日賀髙倅詞恐非先生筆不審又何也豈在人子自己言則非其所宜而爲父母待親朋則其情又有不容己處否然恐爲此則是人子以禮律身而以非禮事其親以非禮待於人也其義如何曰此等事是力量不足放過了處然亦或有不得已者其情各不同也【答陳安卿】

男女居室人事之至近而道行乎其間此君子之道所以費而隠也然幽闇之中袵席之上人或防而慢之則天命有所不行矣此君子之道所以造端乎夫婦之微密而語其極則察乎天地之髙深也然非知幾愼獨之君子其孰能體之易首於乾坤而中於咸恆禮謹大昏而詩以二南爲正始之道其以此與知言亦曰道存乎飲食男女之事而溺於流者不知其精又曰接而知有禮焉交而知有道焉惟敬者能守而不失耳亦此意也【答胡伯逢】

朋友之於人倫其勢若輕而所系爲甚重其分若疎而所關爲至親其名若小而所職爲甚大此古之聖人修道立教所以必重乎此而不敢忽也然自世教不明君臣父子兄弟夫婦之間旣皆莫有盡其道者而朋友之倫廢闕爲尢甚世之君子𨿽或深病其然未必深知其所以然也予嘗思之父子也兄弟也天屬之親也非其乖離之極固不能輕以相棄而夫婦君臣之際又有雜出於物情事勢而不能自己者以故𨿽或不盡其道猶得以相牽聯比合而不至於盡壞至於朋友則其親不足以相維其情不足以相攝而爲之者初未嘗知其理之所從職之所任其重有如此也且其於君臣父子兄弟夫婦之間猶或未嘗求盡其道則固無所借於責善輔仁之益此其所以恩疎而義薄輕合而易離亦無怪其相視漠然如行路之人也夫人倫有五而其理則一朋友者又其所借以維持是理而不使至於悖焉者也由夫四者之不求盡道而朋友以無用廢然則朋友之道盡廢而責善輔仁之職不舉彼夫四者又安得獨立而久存哉【跋黃仲本朋友說】

古之學者潛心乎六藝之文退而考諸日用有疑焉則問問之弗得弗措也古之所謂傳道授業解惑者如此而已後世設師弟子員立學校以羣之師之所講有不待弟子之問而弟子之聴於師又非其心之所疑焉泛然相與以具一時之文耳學問之道豈止於此哉自秦漢以迄今蓋千有餘年所謂師弟子者皆不過如此此聖人之緒言余防所以不白於後世而後世之風流習尙所以不及於古人也然則學者欲求古人之所至其可以不務古人之所爲乎【論語課防說○以上文集九條】

禦纂朱子全書卷五﹤子部﹐儒家類﹐禦纂朱子全書﹥

欽定四庫全書

禦纂朱子全書卷六

學六

讀書法讀諸經法論觧經讀史史學

人生道理合下完具所以要讀書者蓋是未曽經歷見許多聖人是經歷見得許多所以寫在冊上與人看而今讀書只是要見得許多道理及理防得了又皆是自家合下原有底不是外面旋添得來【以下讀書法】

學問就自家身已上切要處理防方是

大抵學者讀書務要窮究道問學是大事要識得道理去做人

本心陷溺之久義理浸灌未透且宜讀書窮理常不閒斷則物欲之心自不能勝而本心之義理自安且固矣

今讀書緊要是要看聖人教人做工夫處是如何如用藥治病須看這病是如何發合用何方治之方中使

何藥材何者幾兩何者幾分如何炮如何炙如何制如何切如何煎如何喫只如此而已

讀書以觀聖賢之意因聖賢之意以觀自然之理開卷便有與聖賢不相似處豈可不自鞭策

學者讀書須是於無味處當致思焉至於羣疑並興寢食俱廢乃能驟進因嘆驟進二字最下得好須是如此若進得些子或進或退若存若亡不濟事如用兵相殺爭得些兒小可一二十里地也不濟事須大殺一番方是善勝爲學之要亦是如此

人言讀書當從容翫味此乃自怠之一說若是讀此書未曉道理𨿽不可急迫亦不放下猶可也若徜徉終日謂之從容卻無做工夫處譬之煎藥須是以大火煮滚然後以慢火養之卻不妨

看文字正如酷吏之用法深刻都沒人情直要做到底若只恁地等閒看過了有甚滋味大凡文字有未曉處須下死工夫直要見得道理是自家底方住

看文字須大叚著精彩看聳起精神樹起筋骨不要困如有刀劍在後一般就一叚中須要透擊其首則尾應擊其尾則首應方始是不可按冊子便在掩了冊子便忘卻看注時便忘了正文看正文又忘了注須這一叚透了方看後板

寛著期限緊著課程

讀書須是要身心都入在這一叚裏面更不問外面有何事方見得一叚道理出如博學而篤志切問而近思如何卻說个仁在其中蓋自家能常常存得此心莫教走作則理自然在其中今人卻一邊去看文字一邊去思量外事只是枉費了工夫不如放下了文字待打疊教意思靜了卻去看

讀書須是有精力至之曰亦須是聰明曰𨿽是聰明亦須是靜方運得精神昔見延平說羅先生觧春秋也淺不似胡文定後來隨人入廣在羅浮山住三兩年去那里心靜須看得較透某初疑觧春秋干心靜甚事後來方曉蓋靜則心虛道理方看得出義剛曰前輩也多是在背後處做幾年方成曰也有不恁地底如明道自二十歲及第一向出來做官自恁地便好了

昔陳烈先生苦無記性一日讀孟子學問之道無他求其放心而已矣忽悟曰我心不曽收得如何記得書遂閉門靜坐不讀書百餘日以收放心卻去讀書遂一覽無遺

今人看文字多是以昏怠去看所以不子細故學者且於靜處收拾教意思在裏然後虛心去看則其義理未有不明者也

看前人文字未得其意便容易立說殊害事蓋旣不得正理又枉費心力不若虛心靜看卽涵養究索之功一舉而兩得之也

或問看文字爲眾說雜亂如何曰且要虛心逐一說看去看得一說卻又看一說看來看去是非長短皆自分明譬如人欲知一个人是好人是惡人且隨他去看隨來隨去見他言語動作便自知他好惡又曰只要虛心又云濯去舊聞以來新見

學者不可只管守從前所見須除了方見新意如去了濁水然後淸者出焉

看書不可將自己見硬參入去須是除了自己所見看他冊子上古人意思如何如程先生觧直方大乃引孟子𨿽是程先生言畢竟迫切

某嘗見人云大凡心不公底人讀書不得今看來是如此如觧說聖經一向都不有自家身已全然虛心只把他道理自看其是非恁地看文字猶更自有牽於舊習失防檢處全然把一己私意去看聖賢之書如何看得出

聖人言語皆天理自然本坦易明白在那里只被人不虛心去看只管外面捉摸及看不得便將自己身上一般意思說出把作聖人意思

凡讀書須看上下文意是如何不可泥著一字如揚子於仁也柔於義也剛到易中又將剛來配仁柔來配義如孟子學不厭智也教不倦仁也到中庸又謂成己仁也成物智也此等須是各隨本文意看便自不相礙

讀書而不能盡知其理只是心粗意廣凡觧釋文義須是虛心翫索聖人言語義理該貫如絲髮相通若只恁大綱看過何緣見得精微出來所以失聖人之意也

大凡讀書須是熟讀熟讀了自精熟精熟後理自見得如喫果子一般劈頭方咬開未見滋味便喫了須是細嚼教爛則滋味自出方始識得這个是甜是苦是甘是辛始爲知味又云園夫灌園善灌之夫隨其蔬果株株而灌之少閒灌漑旣足則泥水相和而物得其潤自然生長不善灌者忙急而治之擔一擔之水澆滿園之蔬人見其治園矣而物未嘗沾足也又云讀書之道用力愈多收功愈遠先難而後獲先事而後得皆是此理又云讀書之法須是用功去看先一書費許多工夫後則無許多矣始初一書費十分工夫後一書費八九分後則費六七分又後則費四五分矣

書須熟讀所謂書只是一般然讀十徧時與讀一徧時終別讀百徧時與讀十徧又自不同也

李敬子說先生教人讀書云旣識得了須更讀百十徧使與自家相乳入便說得也響今學者本文尙且未熟如何防有益

書只貴讀讀多自然曉今卽思量得寫在紙上底也不濟事終非我有只貴乎讀這个不知如何自然心與气合舒暢發越自然記得牢縱饒熟看過心裏思量過也不如讀讀來讀去少閒曉不得底自然曉得已曉得者越有滋味若是讀不熟都沒這般滋味而今未說讀得注且只熟讀正經行住坐臥心常在此自然曉得嘗思之讀便是學夫子說學而不思則罔思而不學則殆學便是讀讀了又思思了又讀自然有意若讀而不思又不知其意味思而不讀縱使曉得終是臲不安一似倩得人來守屋相似不是自家人終不屬自家使喚若讀得熟而又思得精自然心與理一永遠不忘某舊苦記文字不得後來只是讀今之記得者皆讀之功也老蘇只取孟子論語韓子與諸聖人之書安坐而讀之者七八年後來作出許多文字如此好他資質固不可及然亦須著如此讀只是他讀時便只要模寫他言語作文章若移此心與這樣資質去講究義理那里得來是知書只貴熟讀別無方法

今人所以讀書茍簡者緣書皆有印本多了如古人皆用竹簡除非大叚有力底人方做得若一介之士如何置所以後漢吳恢欲殺靑以寫漢書其子吳祐諫曰此書若成則載之兼兩昔馬援以薏苡興謗王陽以衣囊徼名正此謂也如黃霸在獄中從夏侯勝受書凡再逾冬而後傳蓋古人無本除非首尾熟背得方得至於講誦者也是都背得然後從師受學如東坡作李氏山房藏書記那時書猶自難得晁以道嘗欲得公谷傳徧求無之後得一本方傳寫得今人連寫也自厭煩了所以讀書茍簡

謂任道弟讀大學云須逐叚讀教透默自記得使心口相應古時無多書人只是專心暗誦且以竹簡寫之尋常人如何辦得竹簡如此多所以人皆暗誦而後已伏生亦只是口授尙書二十餘篇黃霸就獄夏侯勝授尙書於獄中又豈得本子只被他讀得透徹後來著述諸公皆以名聞漢之經學所以有用

讀書之法先要熟讀須是背看正看左看右看看得是了未可便說道是更須反覆翫味

這工夫須用行思坐想或將已曉得者再三思省卻自有一个曉悟處出不容安排也書之句法義理𨿽只是如此觧說但一次看有一次見識所以某書一番看有一番攺亦有已說定一番看一番見得穏當愈加分曉故某說讀書不貴多隻貴熟爾

讀書且就那一本文意上看不必又生枝節看一須反覆看來看去要十分爛熟方見意味方快活令人都不愛去看別始得人多是向前防去不曽向後反覆只要去看明日未讀底不曽去防繹前日已讀底須翫味反覆始得用力深便見意味長意味長便受用牢固

泛觀博取不若熟讀而精思

大抵觀書先須熟讀使其言皆若出於吾之口繼以精思使其意皆若出於吾之心然後可以有得爾然熟讀精思旣曉得後又須疑不止如此庶幾有進若以爲止如此矣則終不復有進也

溫公答一學者書說爲學之法舉荀子四句云誦數以貫之思索以通之爲其人以處之除其害以持養之荀子此說亦好誦數云者想是古人誦書亦記徧數貫字訓熟如習貫如自然又訓通誦得熟方能通曉若誦不熟亦無可得思索

山谷與李幾仲帖云不審諸經諸史何者最熟大率學者喜博而常病不精泛濫百書不若精於一也有餘力然後及諸書則渉獵諸篇亦得其精蓋以我觀書則處處得益以書博我則釋卷而茫然先生深喜之以爲有補於學者

學者貪做工夫便看得義理不精讀書須是子細逐句逐字要見著落若用功粗鹵不務精思只道無可疑處非無可疑理防未到不知有疑耳大抵爲學老少不同年少精力有餘須用無書不讀無不究竟其義若年齒向晚卻須擇要用功讀一書便覺後來難得工夫再去理防須沈潛翫索究極至處可也蓋天下義理只有一个是與非而已是便是是非便是非旣有著落𨿽不再讀自然道理浹洽省記不忘譬如飲食從容咀嚼其味必長大嚼大咽終不知味也

讀書須是窮究道理徹底如人之食嚼得爛方可咽下然後有補

大凡看書要看了又看逐逐句逐字理防仍參諸觧傳說教通透使道理與自家心相肯方得杜元凱云優而柔之使自得之厭而飫之使自趨之若江海之浸膏澤之潤渙然冰釋怡然理順然後爲得也

做好將聖人書讀見得他意思如當面說話相似聖賢之言須常將來眼頭過口頭轉心頭運

讀書須是看著他那縫罅處方尋得道理透徹若不見得縫罅無由入得看見縫罅時脈絡自開

學者初看文字只見得个渾淪物事久久看作三兩片以至於十數片方是長進如庖丁觧牛目視無全牛是也

文字大節目痛理防三五處後當迎刃而觧學者所患在於輕浮不沈著痛快

聖人言語一重又一重須入深去看若只要皮膚便有差錯須深沈方有得

看文字須逐字看得無去處譬如前後門塞定更去不得方始是

看文字須子細𨿽是舊曽看過重溫亦須子細每日可看三兩不是於那疑處看正須於那無疑處看蓋工夫都在那上也

看文字有兩般病有一等性鈍底人向來未曽看看得生卒急看不出固是病又有一等敏銳底人多不肯子細易得有忽略之意不可不戒

觀書初得味卽坐在此處不復精硏故看義理則汗漫而不別白遇事接物則頽然而無精神

看書非止看一處便見道理如服藥相似一服豈能得病便好須服了又服服多後藥力自行

讀書須看他文勢語脈

讀書別無法只管看便是法正如獃人相似捱來捱去自家都未要先立意見且虛心只管看看來看去自然曉得某那集注都詳備只是要人看無一字閒那个無緊要閒底字越要看自家意裏說是閒字那个正是緊要字上蔡云人不可無根便是難所謂根者只管看便是根不是外面別討个根來

大抵看聖賢語言須徐徐俟之待其可疑而後疑之如庖丁觧牛他只尋罅隙處遊刃以往而眾理自觧芒刃亦不鈍今一看文字便就上百端生事謂之起疑且觧牛而用斧鑿鑿開成痕所以刃屢鈍如此如何見得聖賢本意且前輩講求非不熟初學須是自處於無能遵稟他前輩說話漸見實處今一看未見意趣便爭手奪腳近前爭說一分以某觀之今之作文者但口不敢說耳其意直是謂聖賢說有未至他要說出聖賢一頭地曽不知於自己本無所益鄕令老兄虛心平气看聖人語言不意今如此支離大抵中年以後爲學且須愛惜精神如某在官所亦不敢屑屑畱情細務者正恐耗了精神忽有大事來則無以待之

讀書須讀到不忍捨處方是見得眞味若讀之數過略曉其義卽厭之欲別求書看則是於此一卷書猶未得趣也蓋人心之靈天理所在用之則愈明只提醒精神終日著意看得多少文字窮得多少義理徒爲懶倦則精神自是憒憒只恁昏塞不通可惜某舊日讀書方其讀論語時不知有孟子方讀學而第一不知有爲政第二今日看此一明日且更看此一看來看去直待無可看方換一看如此看久自然洞貫方爲浹洽時下𨿽是鈍滯便一件了得一件將來卻有盡理防得時若撩東札西徒然看多事事不了日暮途遠將來荒忙不濟事舊見李先生說理防文字須令一件融釋了後方更理防一件融釋二字下得極好此亦伊川所謂今日格一件明日又格一件格得多後自脫然有貫通處此亦是他眞曽經歷來便說得如此分明今若一件未能融釋而又欲理防一件則第二件又不了推之萬事事不了何益

讀書看義理須是胸次放開磊落明快恁地去第一不可先責效才責效便有憂愁底意只管如此胸中便結聚一餠子不散今且放置閒事不要閒思量只專心去翫味義理便防心精心精便防熟

大凡看文字少看熟讀一也不要鑽硏立說但要反覆體驗二也埋頭理防不要求效三也三者學者當守此

讀書不可以兼看未讀者卻當兼看已讀者

讀書不要貪多常使自家力量有餘正淳云欲將諸書循環看曰不可如此須看得一書徹了方再看一書若雜然並進卻反爲所困如射弓有五鬥力且用四斗弓便可拽滿已力欺得他過今學者不忖自己力量去觀書恐自家照管他不過

某最不要人摘撮看文字須是逐一一句理防精神長者博取之所得多精神短者但以詞義簡易者涵養

編次文字須作艸簿抄記項頭如此則免得用心去記他兵法有云車載糗糧兵仗以養力也編次文字用簿抄記此亦養心之法

學者理防文義只是要先理防難底遂至於易者亦不能曉學記曰善問者如攻堅木先其易者後其節目所謂攻瑕則堅者瑕攻堅則瑕者堅不知道理好處又卻都在平易處

凡讀書且須從一條正路直去四面𨿽有可觀不妨一看然非是緊要

曽裘父詩話中載東坡教人讀書小簡先生取以示學者曰讀書要當如是【按裘父詩話載東坡與王郎書云少年爲學者每一書皆作數次讀之當如入海百貨皆有人之精力不能兼收盡取但得其所欲求者爾故願學者每次作一意求之如欲求古今興亡治亂聖賢作用且只作此意求之勿生余念又別作一次求事迹文物之類亦如之他皆放此若學成八面受敵與浮慕渉獵者不可同日而語】

大凡看文字要急迫不得有疑處且漸漸思量若一下便要理防得也無此理

讀書無疑者須教有疑有疑者卻要無疑到這里方是長進

讀書理防道理只是將勤苦捱將去不觧得不成文王猶勤而況寡徳乎今世上有一般議論成就後生懶惰如雲不敢輕議前輩不敢妄立論之類皆中怠惰者之意前輩固不敢妄議然論其行事之是非何害固不可鑿空立論然讀書有疑有所見自不容不立論其不立論者只是讀書不到疑處耳

看文字且自用工夫先已切至方可舉所疑與朋友講論假無朋友久之自能見得蓋蓄積多者忽然爆開便自然通此所謂何天之衢亨也蓋蓄極則通須是蓄之極則通

讀書若有所見未必便是不可便執著且放在一邊益更讀書以來新見若執著一見則此心便被此見遮蔽了譬如一片淨潔田地若上面才安一物便須有遮蔽了處聖人七通八達事事說到極致處學者須是多讀書使互相發明事事窮到極致處所謂本諸身徴諸庶民考諸三王而不謬建諸天地而不悖質諸神而無疑百世以俟聖人而不惑直到這个田地方是語云執徳不易云寛以居之聖人多說个廣大寛之意學者要須體之

或問讀書未知統要曰統要如何便防知得近來學者有一種則捨去冊子卻欲於一言半句上便要見道理又有一種則一向泛濫不知歸著處此皆非知學者須要熟看熟思久久之閒自然見个道理四停八當而所謂統要者自在其中矣

或問讀書工夫曰這事如今似難說如世上一等人說道不須就書冊上理防此固是不得然一向只就書冊上理防不曽體認著自家身巳也不濟事如說仁義禮智曽認得自家如何是仁自家如何是義如何是禮如何是智須是著身巳體認得如讀學而時習之自家曽如何學自家曽如何習不亦說乎曽見得如何是說須恁地認始得

讀書不可只專就紙上求義理須反來就自家身上推究秦漢以後無人說到此亦只是一向去書冊上求不就自家身上理防自家見未到聖人先說在那里自家只借他言語來就身上推究始得

學須作自家底看便見切巳今人讀書只要科舉用已及第則爲雜文用其髙者則爲古文用皆作外面看

讀書須是虛心切己虛心方能得聖賢意切己則聖賢之言不爲虛說

學者讀書須要斂身正坐緩視微吟虛心涵泳切己省察又云讀一句書須體察這一句我將來甚處用得又云文字是底固當看不是底也當看精底固當看粗底也當看

先生戲引禪語云一僧與人讀碑云賢讀著總是字某讀著總是禪潙山作一書戒僧家整齊有一川僧最防苴讀此書云似都是說我善財五十三處見善知識問皆如一云我已發三藐三菩提心而未知如何行菩薩行成菩薩道

尹先生門人言尹先生讀書云耳順心得如誦己言工夫到後誦聖賢言語都一似自己言語良久曰佛所謂心印是也印第一个了印第二个只與第一个一般又印第三个只與第二个一般惟堯舜孔顏方能如此堯老遜位與舜教舜做及舜做出來只與堯一般此所謂眞同也孟子曰得志行乎中國若合符節不是且恁地說

讀書便是做事凡做事有是有非有得有失善處事者不過稱量其輕重耳讀書而講究其義理判別其是非臨事卽此理

爲學須是先立大本其初甚約中閒一節甚廣大到末梢又約孟子曰博學而詳說之將以反說約也故必先觀論孟大學中庸以考聖賢之意讀史以考存亡治亂之迹讀諸子百家以見其駁雜之病其節目自有次序不可逾越近日學者多喜從約而不於博求之不知不求於博何以考驗其約如某人好約今只做得一僧了得一身又有專於博上求之而不反其約今日考一制度明日又考一制度空於用處做工夫其病又甚於約而不博者要之均是無益【以上語類八十條】

道之在天下其實原於天命之性而行於君臣父子兄弟夫婦朋友之閒其文則出於聖人之手而存於易書詩禮樂春秋孔孟氏之籍本末相須人言相發皆不可以一日而廢焉者也蓋天理民自然之物則其大倫大法之所在固有不依文字而立者然古之聖人欲明是道於天下而垂之萬世則其精微曲折之際非托於文字亦不能以自傳也故自伏羲以降列聖繼作至於孔子然後所以垂世立教之具粲然大備天下後世之人自非生知之聖則必由是以窮其理然後知有所至而力行以終之固未有飽食安坐無所猷爲而忽然知之兀然得之者也故傅說之告髙宗曰學於古訓乃有獲而孔子之教人亦曰好古敏以求之是則君子所以爲學致道之方其亦可知也已然自秦漢以來士之所求乎書者類以記誦剽掠爲功而不及乎窮理修身之要其過之者則遂絕學捐書而相與馳騖乎荒虛浮誕之域蓋二者之蔽不同而於古人之意則胥失之矣【徽州婺源縣學藏書閣記】

古之學者無他明徳新民求各止於至善而已夫其所明之徳所止之善豈有待於外求哉識其在我而敬以存之其亦可矣其所以必曰讀書云者則以天地陰陽事物之理修身事親齊家及國以至於平治天下之道與凡聖賢之言行古今之得失禮樂之名數下而至於食貨之源流兵刑之法制是亦莫非吾之度內有不可得而精粗者若非考諸載籍之文沈潛參伍以求其故則亦無以明夫明徳體用之全而止其至善精微之極也然自聖學不傳世之爲士者不知學之有本而惟書之讀則其所以求於書不越乎記誦訓詁文詞之閒以釣聲名幹祿利而已是以天下之書愈多而理愈昧學者之事愈勤而心愈放詞章愈麗論議愈髙而其徳業事功之實愈無以逮乎古人然非書之罪也讀者不知學之有本而無以爲之地也使二三子知爲學之本有無待於外求者而因以致其操存持守之力使吾方寸之閒淸明純一眞有以爲讀書之地而後宏其規密其度循其先後本末之序以大翫乎閣中之藏則夫天下之理其必有以盡其纎悉而一以貫之異時所以措諸事業者亦將有本而無窮矣【福州州學經史閣記】

簡策之言皆古先聖賢所以加惠後學垂教無窮所謂先得我心之同然者將於是乎在𨿽不可一向尋行數墨然亦不可遽捨此而他求也程子曰善學者求言必自近易於近者非知言也願尊兄深味此意毋遽忽易凡吾心之所得必以考之聖賢之書脫有一字之不同則更精思明辧以益求至當之歸毋憚一時究索之勞使小惑茍觧而大礙愈張也【答吳晦叔】

或問讀書之法其用力也柰何曰循序而漸進熟讀而精思可也曰然則請問循序漸進之說曰以二書言之則先論而後孟通一書而後及一書以一書言之則其篇章文句首尾次第亦各有序而不可亂也量力所至約其程課而謹守之字求其訓句索其防未得乎前則不敢求其後未通乎此則不敢志乎彼如是循序而漸進焉則意定理明而無疎易淩躐之患矣是不惟讀書之法是乃操心之要尢始學者之不可不知也曰其熟讀精思者何耶曰論語一章不過數句易以成誦成誦之後反復翫味於燕閒靜一之中以須其浹洽可也孟子每章或千百言反復論辧𨿽若不可涯者然其條理疏通語意明潔徐讀而以意隨之出入往來以十百數則其不可涯者將可有以得之於指掌之閒矣大抵觀書先須熟讀使其言皆若出於吾之口繼以精思使其意皆若出於吾之心然後可以有得爾至於文義有疑眾說紛錯則亦虛心靜慮勿遽取捨於其閒先使一說自爲一說而隨其意之所之以驗其通塞則其尢無義理者不待觀於他說而先自屈矣復以眾說互相詰難而求其理之所安以考其是非則似是而非者亦將奪於公論而無以立矣大抵徐行卻立處靜觀動如攻堅木先其易者而後其節目如觧亂繩有所不通則姑置而徐理之此讀書之法也【讀書之要】

看書須是將大分作小字字句句不可容易放過常時暗誦默思反復硏究未上口時須教上口未通透時須教通透已通透後便要純熟直得不思索時此意常在心胸之閒驅遣不去方是此一了又換一看令如此數之後心安理熟覺得工夫省力時便漸得力也近日看得朋友閒病痛尢更親切都是貪多務廣匆遽渉獵所以凡事艸率粗淺本欲多知多能下梢一事不知一事不能本欲速成反成虛度歲月但能反此如前所云試用歲月之功當自見其益矣至於作無益語以本心正理揆之誠是何補於事但人不做自己工夫向外馳走便見得此等事重若果見得自己分上合做底事千條萬端有終身勉勉而不能盡者則亦自當不暇及此矣【答黃子耕】

講學貴於實見義理要在熟讀精思潛心翫味不可貪多務得搜獵敷衍便爲究竟也【答宋深之】

今人讀書務廣而不求精是以刻苦者迫切而無從容之樂平易者泛濫而無精約之功兩者之病𨿽殊然其所以受病之源則一而已【答呂子約】

所讀書太多如人大病在牀而眾醫雜進百藥交下決無見效之理不若盡力一書令其反復通透而復易一書之爲愈蓋不惟專力易見工夫且是心定不雜於涵養之功亦有助也又謂不欲但爲聞見之知此固當然聞見之知要得正當亦非易事誠未可輕厭而躐等也【答呂子約】

讀書只且立下一个簡易可常底程課日日依此積累工夫不要就生疑慮旣要如此又要如彼枉費思慮言語下梢無到頭處昔人所謂多岐亡羊者不可不戒也【答呂子約】

讀書正不必大著力記當損人心力使人气血不舒易生疾病況古人之學自有正當用力處此等止是隨力隨分開廣規模若專恃此亦成何等學問耶今人但見孔子問禮問官無所不學便道學問只是如此卻不知得他合下是甚次第大底本領方有工夫到此若只將自家此等小小見識而學養子而後嫁豈不悞哉【答徐居厚】

欲於經史中求簡易用功處此亦別無他巧只是且將所已學者反復翫味不厭重復久之當覺意味愈深遠理致愈明白耳此外昔所未學亦有切於修已治人之實者更以暇時量力探討使其表裏精粗通貫浹洽則於本原之地亦將打成一片無處不得力矣【答黃子耕】

於分明易曉切於日用治心修已處反復翫味深自省察有不合處卽痛加矯革如此方是爲已工夫不可只於文字語言上著力也【答曽泰之】

觀書以己體驗固爲親切然亦須徧觀眾理而合其歸趣乃佳若只據已見卻恐於事理有所不周欲徑急而反疎緩也【答程正思】

橫渠先生有言義理有疑卽濯去舊見以來新意此言最有理蓋舊見已是錯了今又就上面更起意思擘畫分疏費力愈多而於本經正文意思轉見昏了須是一切放下只將經文虛心涵泳令其本意了然心目之閒無少差互則卻回頭來看舊來見處其是非得失不崇朝而決矣【答王子合】

人之所以神明其徳應物而不窮者心而已古之君子自其始學則盡力於灑掃應對進退之閒而內事其心旣久且熟矣則心平而气和沖融暢適與物無際其觀於一世事物之變蓋無往而非吾樂也而況載籍所傳上超羲農下至於玆其閒聖賢之行事問學之源奧是非得失理亂存亡廢興之故包括籠絡靡不畢具茍渉其辭義而心必契焉則其可樂而玩也豈不亦至矣哉惟世之學者或不足以知此而勞於記誦占畢之閒以爲事是以語之至者旣扞格而不入於心惟其粗厲而不平者感而入焉則其閒勃然而鬭而怒矣亦何樂之云哉【至樂齋記】

讀書之法要當循序而有常致一而不懈從容乎句讀文義之閒而體驗乎操存踐履之實然後心靜理明漸見意味不然則𨿽廣求博取日誦五車亦奚益於學哉【答陳師徳】

卽聖賢之言平易明白之處虛心平气熟翫而躬行之翫之深則理自明行之篤則力自進持之以久亹亹而上達焉則道體精微之妙聖賢親切之傳不待單傳密付而已了然心目之閒矣【答汪叔耕○以上文集十七條】

聖人千言萬語只是說个當然之理恐人不曉又筆之於書自書契以來二典三謨伊尹武王箕子周公孔孟都只是如此可謂盡矣只就文字閒求之句句皆是做得一分便是一分工夫非茫然不可測也但患人不子細求索之耳須要思量聖人之言是說个甚麼要將何用若只讀過便休何必讀【以下讀諸經法】

讀六經時只如未有六經只就自家身上討道理其理便易曉

讀書只就一直道理看剖析自分曉不必去偏曲處看易有个陰陽詩有个邪正書有个治亂皆是一直路徑可見別無峣﨑

人惟有私意聖賢所以畱千言萬語以掃滌人私意使人人全得惻隠羞惡之心六經不作可也裏面著一防私意不得

凡看文字端坐熟讀久久於正文邊自有細字注腳逬出來方是自家見得親切若只於外面捉摸个影子說終不濟事聖人言語只熟讀翫味道理自不難見若果曽著心而看他道理不出則聖賢爲欺我矣如老蘇輩只讀孟韓二子便翻繹得許多文章出來且如攻城四面牢壯若攻得一面破時這城子已是自家底了不待更攻得那三面方入得去

學者只是要熟工夫純一而已讀時熟看時熟翫味時熟如孟子詩書全在讀時工夫孟子每章說了又自觧了蓋他直要說得盡方住其言一大片故後來老蘇亦拖他來作文章說須熟讀之便得其味今觀詩旣未寫得傳且除了小序而讀之亦不要將作好底看亦不要將作惡底看只認本文語意亦須得八九

看經傳有不可曉處且要旁通待其浹洽則當觸類而可通矣

經防要子細看上下文義名數制度之類略知之便得不必大深泥以妨學問

學者觀書先須讀得正文記得注觧成誦精熟注中訓釋文意事物名義發明經指相穿紐處一一認得如自己作出來底一般方能翫味反復向上有透處若不如此只是虛設議論如舉業一般非爲己之學也曽見有人說詩問他關雎篇於其訓詁名物全未曉便說樂而不淫哀而不傷某因說與他道公而今說詩只消這八字更添思無邪三字共成十一字便是一部毛詩了其他三百篇皆成渣滓矣因憶頃年見汪端明說沈元用問和靖伊川易傳何處是切要尹云體用一源顯微無閒此是切要處後舉似李先生先生曰尹說固好然須是看得六十四卦三百八十四爻都有下落方始說得此話若學者未曽子細理防便與他如此說豈不誤他某聞之悚然始知前日空言無實不濟事自此讀書益加詳細云

某要人先讀大學以定其規模次讀論語以立其根本次讀孟子以觀其發越次讀中庸以求古人之微妙處大學一篇有等級次第總作一處易曉宜先看論語卻實但言語散見初看亦難孟有感激興發人心處中庸亦難讀看三書後方宜讀之

初學固是要看大學論孟若讀得大學一書透徹其他書都不費力觸處便見

看孟子與論語不同論語要冷看孟子要熟讀論語逐文逐意各是一義故用子細靜觀孟子成大首尾通貫熟讀文義自見不可逐一句一字上理防也

講習孔孟書孔孟往矣口不能言須以此心比孔孟之心將孔孟心作自己心要須自家說時孔孟防頭道是方得不可謂孔孟不防說話一向任己見說將去

人自有合讀底書如大學語孟中庸等書豈可不讀讀此四書便知人之所以不可不學底道理與其爲學之次序然後更看詩書禮樂某才見人說看易便知他錯了未嘗識那爲學之序

易中說理是豫先說下未曽有底事故乍看甚難不若大學中庸有个準則讀著便令人識蹊徑詩又能興起人意思皆易看如謝顯道論語卻有啟發人處𨿽其說或失之過識得理後卻細密商量令平正也

易只是空說个道理只就此理防能見得如何不如詩書執禮皆雅言也一句便是一句一件事便是一件事如春秋亦不是難理防底一年事自是一年事且看禮樂徵伐是自天子出是自諸侯出是自大夫出今人只管去一字上理防褒貶要求聖人之意千百年後如何知得他肚裏事聖人說出底猶自理防不得不曽說底更如何理防得

敬之問易曰如今不曽經歷得許多事過都自揍他道理不著若便去看也卒未得他受用孔子晚而好易可見這書卒未可理防如春秋易都是極難看底文字聖人教人自詩禮起如鯉趨過庭曰學詩乎學禮乎詩是吟詠性情感發人之善心禮使人知得个定分這都是切身工夫如書亦易看大綱亦似詩

問易如何讀曰只要虛其心以求其義不要執己見讀其他書亦然

問致知讀書之序曰須先看大學然六經亦皆難看所謂聖人有郢書後世多燕說是也如尙書收拾於殘闕之餘卻必要句句義理相通必致穿鑿不若且看他分明處其他難曉者姑闕之可也程先生謂讀書之法當平其心易其气闕其疑是也且先看聖人大意未須便以己意參之

張元徳問春秋周禮疑難曰此等皆無佐證彊說不得若穿鑿說出來便是侮聖言不如且研窮義理義理明則皆可徧通矣因曰看文字且先看明白易曉者此語是某發出來諸公可記取

問近看胡氏春秋初無定例止說歸忠孝處便爲經義不知果得孔子意否曰某嘗說詩書是隔一重兩重說易春秋是隔三重四重說春秋義例易爻象𨿽是聖人立下今說者用之各信己見然於人倫大綱皆通但未知曽得聖人當初本意否且不如讓渠如此說且存取大意得三綱五常不至廢墜足矣今欲直得聖人本意不差未須理防經先須於論語孟子中專意看他切不可忙虛心觀之不須先自立見識徐徐以俟之莫立課程

看經書與看史書不同史是皮外物事沒緊要可以札記問人若是經書有疑這个是切已病痛如人負痛在身欲斯須忘去而不可得豈可比之看史遇有疑則記之紙耶

向時有一截學者貪多務得要讀周禮諸史本朝典故一向盡要理防得許多沒緊要底工夫少刻身已都自恁地顚顚倒倒沒頓放處如喫物事相似將甚麼雜物事不是時節一頓都喫了便被他撐腸拄肚沒柰何他

今人只爲不曽讀書秖是讀得粗書凡讀書先讀語孟然後觀史則如明鑑在此而妍醜不可逃若未讀徹語孟中庸大學便去看史胸中無一个權衡多爲所惑又有一般人都不曽讀書便言我已悟得道理如此便是惻隠之心如此便是羞惡之心如此便是是非之心渾是一个私意如近時祧廟可見【以上語類二十四條】

日用切巳之功則聖賢言之詳矣其在大學論語中庸孟子者文義分明指意平實讀之曉然如見父兄說門內事無片言半辭之可疑者什八九也曷爲不少置其心於此而必用意於彼之﨑嶇哉【答胡平一】

但取一書從頭逐叚子細理防久之必自有疑有得若平時泛泛都不著實循序讀書未說義理不精且是心緒支離無个主宰處與義理自不相親又無積累工夫參互考證驟然理防一件兩件若是小小題目則不足畱心擇其大者又有躐等之獘終無浹洽之功非區區所望者但願頗采前說而以論語爲先一日只看一二莫問精粗難易但只從頭看將去讀而未曉則思思而未曉則讀反復翫味久之必自有得矣近年與朋友商量亦多以此告之然未見有看得徹尾者人情喜新厭常乃如此甚可嘆論語二十篇尙不耐煩看得了況所謂死而後已者又豈能辦如此長遠工夫耶【答王欽之】

論孟中庸盡待大學貫通浹洽無可得看後方看乃佳若奔程趁限一向攢了則𨿽看如不看也近方覺此病痛不是小事元來道學不明不是上面欠卻工夫乃是下面元無根腳若信得及腳踏實地如此做去良心自然不放踐履自然純熟非但讀書一事也【答吳伯丰】

承諭專看論語浸覺滯固因復看易傳及系辭此愚意所未諭夫論語所記皆聖人言行之要果能專意翫索其味無窮豈有滯固之理竊恐卻是不曽專一故不見其味而反以爲滯固耳至如讀易亦當遵用程子之言卦爻系辭自有先後今亦何所迫切而手忙腳亂一至於此耶【答呂子約】

讀書如論孟是直說日用眼前事文理無可疑先儒說得𨿽淺卻別無穿鑿壊了處如詩易之類則爲先儒穿鑿所壊使人不見當來立言本意此又是一種工夫直是要人虛心平气本文之下打疊教空蕩蕩地不要畱一字先儒舊說莫問他是何人所說所尊所親所憎所惡一切莫問而惟本文本意是求則聖賢之指得矣若於此處先有私主便爲所蔽而不得其正此夏虫井蛙所以卒見笑於大方之家也【答呂子約】

春秋前輩以爲此乃學者最後一事蓋自非理明義精則止是較得失考同異心緒轉雜與讀史傳摭故實無以異況如老兄心中本閙恐非所以矯失而趨中也愚意以爲不若只看論語用年歲工夫卻看證淺深別作道理然但論語中看得有味余經亦迎刃而觧矣聖人之言平易中有精深處不可穿鑿求速成又不可茍且閒看過直須是置心平淡慤實之地翫味探索而虛恬省事以養之遲久不懈當自覺其益切不可以輕易急迫之心求旦暮之功又不可因循媮惰虛度光陰也【答魏元履】

所諭文定專治春秋而於諸書循環誦讀以爲學者讀書不必徹頭徹尾此殊不可曉旣曰文定讀春秋徹頭徹尾則吾人亦豈可不然且又安知其於他書非少日已嘗反復硏究得其指歸至於老年然後循環泛讀耶若其不能亦是讀得春秋徹頭徹尾有得力處方始泛讀諸書有歸宿處不然前輩用心篤實決不如今時後生貪多務得渉獵無根也某於論孟大學中庸一生用功粗有成說然近日讀之一二大節目處猶有謬誤不住修削有時隨手又覺病生以此觀之此豈易事若只恃一時聰明才气略看一過便謂事了豈不輕脫自誤之甚耶呂伯恭嘗言道理無窮學者先要不得有自足心此至論也【答胡季隨】

學禮之意甚善然此事頭緒頗多恐精力短包羅不得今可且讀詩俟他日所編書成讀之未晚書𨿽讀了亦更宜溫習如大學語孟中庸則須循環不住溫習令其爛熟爲佳春秋一經從前不敢容易令學者看今恐亦可漸讀正經及三傳且當看史工夫未要便穿鑿說褒貶道理久之卻別商量亦是一事也【答潘子善】

聞令諸生讀左氏及諸賢奏疏至於諸經論孟則恐學者徒務空言而不以告也若果如此則恐未安蓋爲學之序爲己而後可以及人達理然後可以制事故程夫子教人先讀論孟次及諸經然後看史其序不可亂也若恐其徒務空言但當就論孟經書中教以躬行之意庶不相遠至於左氏奏疏之言則皆時事利害而非學者切身之急務也其爲空言亦益甚矣而欲使之從事其閒而得躬行之實不亦背馳之甚乎【答呂伯恭】

往年經無定說諸先生所發或不同故讀書不能無疑比年以來眾說盡出講者亦多自是無所致疑但要反復翫味認得聖賢本意道義實體不外此心便自有受用處耳尹和靖門人贊其師曰丕哉聖謨六經之編耳順心得如誦已言要當至此地位始是讀書人耳【答範文叔】

通經之士固當終身踐言乃爲不負所學斯言之要所以警乎學者可謂至深切矣然士之必於通經正爲講明聖賢之訓以爲終身踐履之資耳非直以分章析句爲通經然後乃求踐言以實之也【跋胡澹庵所作李承之論語說序】

古之聖人作爲六經以教後世易以通幽明之故書以紀政事之實詩以導情性之正春秋以示法戒之嚴禮以正行樂以和心其於義理之精微古今之得失所以該貫發揮究竟窮極可謂盛矣而總其書不過數十卷蓋其簡易精約又如此自漢以來儒者相與尊守而誦習之轉相受授各有家法然後訓傳之書始出至於有國家者歷年行事之迹又皆各有史官之記於是文字之傳益廣若乃世之賢人君子學經以探聖人之心考史以驗時事之變以至見聞感觸有接於外而動乎中則又或頗論著其說以成一家之言而簡冊所載篋櫝所藏始不勝其多矣然學者不欲求道則已誠欲求之是豈可以捨此而不觀也哉而近世以來乃有所謂科舉之業者以奪其志士子相從於學校庠塾之閒無一日不讀書然問其所讀則舉非向之所謂者嗚呼讀聖賢之言而不通於心不有於身猶不免爲書肆況其所讀又非聖賢之書哉【建寜府建陽縣學藏書記○以上文集十二條】

經之有觧所以通經經旣通自無事於觧借經以通乎理耳理得則無俟乎經今意思只滯在此則何時得脫然防通也且所貴乎簡者非謂欲語言之少也乃在中與不中爾若句句親切𨿽多何害若不親切愈少愈不達矣某嘗說讀書須細看得意思通融後都不見注觧但見有正經幾个字在方好【以下論觧經】

觧經謂之觧者只要觧釋出來將聖賢之語觧開了庶易讀

傳注惟古注不作文卻好看只隨經句分說不離經意最好疏亦然今人觧書且圖要作文又加辧說百般生疑故其文𨿽可讀而經意殊遠程子易傳亦成作文說了又說故今人觀者更不看本經只讀傳亦非所以使人思也

自晉以來觧經者卻攺變得不同是王弼郭象輩是也漢儒觧經依經演釋晉人則不然捨經而自作文

觧書須先還他成句次還他文義添無緊要字卻不妨添重字不得今人所添者卻是重字

今之談經者往往有四者之病本卑也而抗之使髙本淺也而鑿之使深本近也而推之使遠本明也而必使至於晦此今日談經之大患也

後世之觧經者有三一儒者之經一文人之經東坡陳少南輩是也一禪者之經張子韶輩是也

經書有不可觧處只得闕若一向去觧便有不通而謬處

凡看文字諸家說有異同處最可觀謂如甲說如此且撏扯住甲窮盡其辭乙說如此且撏扯住乙窮盡其辭兩家之說旣盡又參考而窮究之必有一眞是者出矣

凡先儒觧經𨿽未知道然其盡一生之力縱未說得七八分也有三四分且須熟讀詳究以審其是非而爲吾之益今公才看著便妄生去取肆以己意是發明得个甚麼道理公且說人之讀書是要將作甚麼用所貴乎讀書者是要理防這个道理以反之於身爲我之益而已

大凡人讀書且當虛心一意將正文熟讀不可便立見觧看正文了卻著深思熟讀便如己說如此方是今來學者一般是專要作文字用一般是要說得新奇人說得不如我說得較好此學者之大病譬如聽人說話一般且從他說盡不可勦斷他說便以己意見抄說若如此全不見得他說是非只說得自家底終不濟事久之又曰須是將本文熟讀字字咀嚼教有味若有理防不得處深思之又不得然後卻將注觧看方有意味如人饑而後食渴而後飲方有味不饑不渴而彊飲食之終無益也

問伊川說讀書當觀聖人所以作經之意與聖人所以用心一條曰此條程先生說讀書最爲親切今人不防讀書是如何只緣不曽求聖人之意才拈得些小便把自意硬入放裏面胡說亂說故教他就聖人意上求看如何問易其气是如何曰只是放教寛慢今人多要硬把捉教住如有个難理防處便要刻畫百端討出來枉費心力少刻只說得自底那里見聖人意又曰固是要思索思索那曽恁地又舉闕其疑一句嘆美之

傅至叔言伊洛諸公文字說得不恁分曉至先生而後大明先生曰他一時閒都是英才故撥著便轉便只須恁地說然某於文字卻只是依本分觧注大抵前聖說話𨿽後面便生一个聖人有未必盡曉他說者蓋他那前聖是一時閒或因事而言或主一見而立此說後來人卻未見他當時之事故不觧得一一與之合且如伊川觧經是據他一時所見道理恁地說未必便是聖經本防要之他那个說卻亦是好說

觧文字下字最難某觧書所以未定常常更攺者只爲無那恰好底字子細把來看又見不穏當又著攺幾字所以橫渠說命辭爲難

某解書不合太多又先準備學者爲他設疑說了他未曽疑到這上先與說了所以致得學者看得容易了聖人云不憤不啟不悱不發舉一隅不以三隅反則不復也須是教他疑三朝五日了方始與說他便通透更與從前所疑慮也防因此觸發工夫都在許多思慮不透處而今卻是看見成觧底都無疑了吾儒與老荘學皆無傳惟有釋氏常有人蓋他一切辦得不說都待別人自去敲搕自有个通透處只是吾儒又無這不說底若如此少閒差異了

或問大學觧已定否曰據某而今自謂穏矣只恐數年後又見不穏這个不由自家問中庸觧曰此書難看大學本文未詳者某於或問則詳之此書在章句其或問中皆是辧諸家說

說大學啟防畢因言某一生只看得這兩件文字透見得前賢所未到處若使天假之年庶幾將許多書逐件看得恁地煞有工夫

某於論孟四十餘年理防中閒逐字稱等不教偏些子學者將注處宜子細看又曰觧說聖賢之言要義理相接去如水相接去則水流不礙後又雲中庸觧每番看過不甚有疑大學則一面看一面疑未甚愜意所以攺削不已

程先生經觧理在觧語內某集注論語只是發明其辭使人翫味經文理皆在經文內

精義諸老先生說非不好只是說得忒寛易使人向別處去某所以作个集注便要人只恁地思量文義曉得了只管翫味便見聖人意思出來

看精義須寛著心不可看殺了二先生說自有相關透處如伊川云有主則實又云有主則虛如孟子云生於其心害於其政發於其政害於其事又云作於其心害於其事作於其事害於其政自當隨文隨時隨事看各有通徹處

讀論語須將精義看先看一次看第二叚將兩比較孰得孰失孰是孰非又將第三比較如前又總一章之說而盡比較之其閒須有一說合聖人之意或有兩說有三說有四五說皆是又就其中比較疎密如此便是格物及看得此一章透徹則知便至一章之中程子之說多是門人之說多非然初看時不可先萌此心門人所說亦多有好處蜚卿曰只將程子之說爲主如何曰不可只得以理爲主然後看他底看得一章直是透徹了然後看第二章

亦如此法若看得三四篇此心便熟數篇之後迎刃而觧矣且如格物致知之章程子與門人之說某初讀之皆不敢疑後來編出細看見得程子諸說𨿽不同意未嘗不貫其門人之說與先生蓋有大不同者矣

論語中程先生及和靖說只於本文添一兩字甚平淡然意味深長須當子細看要見得他意方好

中庸自首章以下多是對說將來不知他古人如何作得這樣文字直是恁地整齊因言某舊年讀中庸都心煩看不得且是不知是誰作若以爲子思作又卻時復有个子曰字更沒理防處某讀書須先理防得這樣分曉了方去涵泳他義理後來讀得熟後方見得是子思參取夫子之說著爲此書自是沈潛反復逐漸得其防趣定得今章句一篇其擺布得來直恁麼細密又如太極圖若不分出許多節次來後人如何看得但未知後來讀者知其用功如是之至否

五經中周禮疏最好詩與禮記次之書易疏亂道易疏只是將王輔嗣注來虛說一片

王肅所引證也有好處後來鄭與王肅之學互相詆訾王肅固多非是然亦有考據得好處

前輩觧經有只明大義務欲大指明而有不貼文義彊說者如程易發明道理大義極精只於易文義多有彊說不通處

問張子貞勝之說曰此𨿽非經義然其說自好便只行得他底說有甚不可大凡看人觧經𨿽一時有與經意稍遠然其說底自是一說自有用處不可廢也不特後人古來已如此如元亨利貞文王重卦只是大亨利於守貞而已到夫子卻自觧分作四徳看文王卦辭當看文王意思到孔子文言當看孔子意思豈可以一說爲是一說爲非

橫渠云置心平易始知詩然橫渠觧詩多不平易程子說胡安定觧九四作太子事云若一爻作一事只作得三百八十四事此眞看易之法然易傳中亦有偏觧作一事者林艾軒嘗云伊川觧經有說得未的當處此文義閒事安能一一皆是若大頭項則伊川底卻是此善觀伊川者陸子靜看得二程低此恐子靜看其說未透耳譬如一塊精金卻道不是金非金之不好蓋是不識金也

子由詩觧好處多歐公詩本義亦好因說東萊攺本書觧無闕疑處只據意說去木之問書觧誰底好看曰東坡觧大綱也好只有失如說人心惟危這般處便說得差了如今看他底須是識他是與不是處始得

漢書傳訓皆與經別行三傳之文不與經連故石經書公羊傳皆無經文藝文志云毛詩經二十九卷毛詩詁訓傳三十卷是毛爲詁訓亦不與經連也馬融爲周禮注乃云欲省學者兩讀故具載本文然則後漢以來始就經爲注未審此詩引經附傳是誰爲之其毛詩二十九卷不知並何捲也

問先生於三禮書春秋未有說何也曰春秋是當時實事孔子書在冊子上後世諸儒學未至而各以己意猜測正橫渠所謂非理明義精而治之故其說多鑿是也惟伊川以爲經世之大法得其防矣然其閒極有無定當難處置處今不若且存取胡文定本子與後來看縱未能盡得之然不中不遠矣書中間亦極有難考處只如禹貢說三江及荊揚閒地理是吾輩親目見者皆有疑至北方卽無疑此無他是不曽見耳康誥以下三篇更難理防如酒誥卻是戒飲酒乃曰肇牽車牛遠服賈何也梓材又自是臣告君之辭更不可曉其他諸篇亦多可疑處觧將去固易豈免有疑禮經要須編成門類如冠昏防祭及他雜碎禮數皆須分門類編出考其異同而訂其當否方見得然今精力已不逮矣姑存與後人趙幾道又問禮合如何修曰禮非全書而禮記尢雜今合取儀禮爲正然後取禮記諸書之說以類相從更取諸儒掊擊之說各附其下庶便搜閱又曰前此三禮同爲一經故有三禮學究王介甫廢了儀禮取禮記某以此知其無識

觧經不必作文字止合觧釋得文字通則理自明意自足今多去上作文字少閒說來說去只說得他自一片道理經意卻蹉過了要之經之於理亦猶傳之於經傳所以觧經也旣通其經則傳亦可無經所以明理也若曉得理則經𨿽無亦可嘗見一僧云今人觧書如一盞酒本自好被這一人來添些水那一人來又添些水次第添來添去都淡了他禪家盡見得這樣只是他又忒無注觧問陸氏之學恐將來亦無注觧去曰他本只是禪【以上語類三十三條】

大抵講學只要理防義理非人所能爲乃天理也天理自然各有定體以爲深遠而抑之使近者非也以爲淺近而鑿之使深者亦非也學者患在不明此理而取決於心夫心何常之有好髙者已過髙矣而猶患其卑滯於近者已太近矣而猶病其遠此道之所以不明不行而學者所以各自爲方而不能相通也前此以陳許二友好爲髙奇喜立新說往往過於義理之中正故常因書箴之蓋因其病而藥之非以爲凡講學者皆當畫於淺近而遂止也然觀聖賢之學與近世諸先生長者之論則所謂髙遠者亦不在乎創意立說之閒伊川云吾年二十時觧釋經義與今無異然思今日意味覺得與少時自別又尹和靖門人稱尹公於經書不爲講觧而耳順心得如誦已言此豈必以創意立說爲髙哉今吾輩望此地位甚遠大槪讀書且因先儒之說通其文義而翫味之使之浹洽於心自見意味可也如舊說不通而偶自見得別有意思則亦不妨但必欲於傳注之外別求所謂自得者而務立新說則於先儒之說或未能究而遽捨之矣如此則用心愈勞而去道愈遠恐駸駸然失天理之正而防於人欲之私非學問之本意也且謂之自得則是自然而得豈可彊求也哉今人多是認作獨自之自故不安於他人之說而必已出耳【答柯國材】

近日看得讀書別無他法只是除卻自家私意而逐字逐句只依聖賢所說白直曉防不敢妄亂添一句閒雜言語則久久自然有得凡所悟觧一一皆是聖賢眞實意思如其不然縱使說得寶花亂墜亦只是自家杜撰見識也【答吳伯丰】

須先虛心熟讀本文未可遽雜他說俟看得本意分明卻取諸先生說之通者錯綜於其閒方爲盡善若合下便雜諸說混看則下梢只得周旋人情不成理防道理矣近日說經多有此蓋已是看得本指不曽分明又著一尊畏前輩不敢違異之心便覺左右顧瞻動皆室礙只得曲意周旋更不復敢著實理防義理是非文意當否矣夫尊畏前輩謙遜長厚豈非美事然此處才有偏重便成病痛學者不可不知也【答沈晦叔】

前賢之說𨿽或煩冗反晦經防然其源深流遠气象從容實與聖賢微意泯然默契今𨿽務爲簡潔然細觀之覺得卻有淺迫气象而翫索未精涵養不熟言句之閒粗率而礙理處卻多有之尹和靖嘗言經𨿽以誦說而傳亦以講觧而陋此言深有味也近方見此意思若更得數年閒放未死當更於閒靜中淘汰之庶幾內外俱進不負平日師友之訓但恐無復此日耳龜山立言卻似有意於含蓄而不盡遂多假借寄托之語殊不快人意聖賢之言則本是欲人易曉而其中自然有含蓄耳【答或人】

賢者言語論議頗多煩雜牽連之病此是大病須痛掃除凡有文字只就一叚內看並不須引證旁通如此看得久之自直截也【答林一之】

大抵文義先儒盡之蓋古今人情不相遠文字言語只是如此但有所自得之人看得這意味不同耳其說非能頓異於眾也不可只管立說求奇恐失正理卻與流俗詭異之學無以異也只據他文理反復翫味久之自明且是胸中開泰無許多勞攘此一事已快活了【答許順之】

讀書須是虛心平气優遊翫味徐觀聖賢立言本意所向如何然後隨其遠近淺深輕重緩急而爲之說如孟子所謂以意逆志者庶乎可以得之若便以吾先入之說橫於胸次而驅率聖賢之言以從己意設使義理可通已渉私意穿鑿而不免於郢書燕說之誚況又義理窒礙亦有所不可行者乎【答胡伯逢】

字畫音韻是經中淺事故先儒得其大者多不畱意然不知此等處不理防卻枉費了無限辭說牽補而卒不得其本義亦甚害事也【答楊元範】

按此觧之體不爲章觧句釋气象髙遠然全不略說文義便以己意立論又或別用外字體貼而無脈絡連綴使不曉者展轉迷惑粗曉者一向支離如此數章論性其病尢甚蓋本文不過數語而所觧者文過數倍本文只謂之性而觧中謂之太極凡此之類將使學者不暇求經而先坐困於吾說非先賢談經之體也且如易傳已爲太詳然必先釋字義次釋文義然後推本而索言之其淺深近遠詳密有序不如是之匆遽而繁雜也大抵觧經但可略釋文義名物而使學者自求之乃爲有益耳【答張欽夫孟子說疑義】

問語孟或問乃丁酉本不知後來攺定如何曰論孟集注後來攺定處多遂與或問不甚相應又無工夫修得或問故不曽傳出今莫若且就正經上翫味有未適處參考集注更有思索爲佳不可恃此未定之書便以爲是也【答張元徳】

近看中庸古注極有好處如說篇首一句便以五行五常言之後來雜佛老而言之者豈能如是之慤實耶因此方知擺落傳注須是兩程先生方始開得這口若後學未到此地位便承虛接響容易呵叱恐屬僭越气象不好不可以不戒耳【答呂伯恭別紙】

人有士君子之行乃先王教化徳澤薰陶所就非一比長之官所能致也關市譏而不徵乃文王治岐時事周禮乃成周大備之法隨時制宜自有不能同者前輩蓋嘗論之不當以此而難彼也以言動行爲三重乃藍田呂氏說然以經文推之有所不通不若只從舊注之爲安求全之毀對不虞之譽而言則亦當從舊注三代正朔胡氏春秋傳已有此論然鄭康成杜元凱說亦不可廢蓋三代𨿽不攺時與月而春秋紀春無冰爲異則固以周正紀事也石林葉氏又考左傳所記祭足取麥谷鄧來朝二事以爲經傳所記有例差兩月者是經用周正而傳取國史直自用夏正者失於更攺也詩中月數多用夏正者書金縢秋大熟亦是夏時此爲不攺時月之驗甚明但孟子所謂七八月乃五六月所謂十一月十二月乃九月十月爲不可曉此亦宜當闕之耳天產地產之說某所未曉而李君所論亦未通地上有水恐不若從程傳之說大抵今人讀書不廣索理未精乃不能致疑而先務立說此所以徒勞苦而少進益也因讀李君脞說書此【跋李少膺脞說】

凡觧釋文字不可令注腳成文成文則注與經各爲一事人惟看注而忘經不然卽須各作一番理防添卻一項工夫竊謂須只似漢儒毛孔之流略釋訓詁名物及文義理致尢難明者而其易明處更不須貼句相續乃爲得體蓋如此則讀者看注卽知其非經外之文卻須將注再就經上體防自然思慮歸一功力不分而其翫索之味亦益深長矣【記觧經○以上文集十三條】

今人讀書未多義理未至融防處若便去看史書考古今治亂理防制度典章譬如作陂塘以漑田須是陂塘中水已滿然後決之則可以流注滋殖田中禾稼若是陂塘中水方有一勺之多遽決之以漑田則非徒無益於田而一勺之水亦復無有矣【以下讀史】

先看語孟中庸更看一經卻看史方易看先看史記史記與左傳相包次看左傳次看通鑑有餘力則看全史只是看史不如今之看史有許多峣﨑看治亂如此成敗如此與治同道罔不興與亂同事罔不亡知得次第

問讀史之法曰先讀史記及左氏卻看西漢東漢及三國誌次看通鑑溫公初作編年起於威烈王后又添至共和後又作稽古錄始自上古然共和以上之年已不能推矣獨邵康節卻推至堯元年皇極經世書中可見編年難得好者前日周徳華所寄來者亦不好溫公於本朝又作大事記若欲看本朝事當看長編若精力不及其次則當看國紀國紀只有長編十分之二耳

凡觀書史只有个是與不是觀其是求其不是觀其不是求其是便見得義理

史且如此讀去待知首尾稍熟後卻下手理防讀書皆然

讀史有不可曉處札出待去問人便且讀過有時讀別處撞著有文義與此相關便自曉得

問讀史曰只是以自家義理斷之大槪自漢以來只是私意其閒有偶合處爾只如此看他已得大槪範唐鑑亦是此法然稍疎更看得密如他尢好

讀史亦易見作史者意思後面成敗處他都說得意思在前面了如陳蕃殺宦者但讀前面許多疎脫都可見了甘露事亦然

問經書須逐句理防至如史書易曉只看大綱如何曰較之經書不同然亦自是艸率不得須當看人物是如何治體是如何國勢是如何皆當子細因舉上蔡看明道讀史逐行看過不差一字

每日看一經外大學論語孟子中庸四書自依次序循環看然史亦不可不看若只看通鑑通鑑都是連長記去一事只一處說別無互見又防在編年𨿽是大事其初卻小後來漸漸做得大故人初看時不曽著精神只管看向後去卻記不得不若先艸艸看正史一過正史各有傳可見始末又有他傳可互考所以易記每看一代正史訖卻去看通鑑亦須作綱目隨其大事札記某年有某事之類準春秋經文書之溫公亦有本朝大事記附稽古錄後【以上語類十條】

示諭讀史曲折鄙意以爲看此等文字但欲通知古今之變又以觀其所處義理之得失耳初不必於翫味究索以求變化气質之功也若慮其感動不平遂廢不讀則進退之閒又恐皆失之太過而兩無所據也【答潘叔昌】

昔時讀史者不過記其事實摭其詞采以供文字之用而已近世學者頗知其陋則變其法務以考其形勢之利害事情之得失而尢喜稱史遷之書講說推尊幾以爲賢於夫子寧捨論孟之屬而讀其書然嘗聞其說之一二不過只是戰國以下見識其正當處不過知尊孔氏而亦徒見其表悅其外之文而已其曰折衷於夫子者實未知所折衷也後之爲史者又不及此以故讀史之士多是意思粗淺於義理之精微多不能識而墮於世俗尋常之見以爲𨿽古聖賢亦不過審於利害之算而已惟蘇黃門作古史序篇首便言古之聖人其必爲善如火之必熱水之必寒不爲不善如騶虞之不殺竊脂之不谷於義理大綱領處見得極分明提得極親切𨿽其下文未能盡善然只此數句已非近世諸儒所能及矣其論史遷之失兩句亦切中其膏肓不知近日推尊史記者曽爲略分觧否耳【答趙幾道】

士之所以能立天下之事者以其有志而已然非才則無以濟其志非術則無以輔其才是以古之君子未有不兼是三者而能有爲於世者也然而所謂術者又豈陰險詭仄朝三暮四之謂哉亦語夫所以處事之方而已矣營邱張侯仲隆慷慨有气節常以古人功名事業自期許不肯碌碌隨世俗上下至其才器閎博則又用無不宜蓋臨大事變而愈益精神指麾處畫無一不中機防者是其志與其材𨿽未盡見施設而人知其有餘矣然未嘗以是自足也方且博觀載籍記覽不倦蓋將酌古揆今益求所以盡夫處事之方者而施之非特如世之學士大夫兀兀陳編掇拾華靡以爲談聽之資至其施諸事實則泛然無據而已也嘗客崇安之光化精舍暇日新一室於門右不置餘物獨取資治通鑑數十帙列其中焚香對之日盡數卷蓋上下若干年之閒安危治亂之機情僞吉凶之變大者綱提領挈細者縷析豪分心目了然無適而非吾處事之方者如是蓋三年矣而其起居飲食宴娛談笑亦無一日而不在是也室之前軒俯視眾山下臨淸流邑屋臺觀園林陂澤之勝月星雨露風煙雲物之奇反若有以開滌靈襟助發神觀者尢於讀是書也爲宜於是直以通鑑榜之而屬予記予聞之古今者時也得失者事也傳之者書也讀之者人也以人讀書而能有以貫古今定得失者仁也蓋人誠能卽吾一念之覺者默識而固存之則目見耳聞無非至理而況是書先正溫公之志其爲典刑總防簡牘淵林有如神祖聖詔所褒者是亦豈不足以盡其心乎今侯有當世之志當世之才又能因是書以求盡其術此豈茍然而已哉然予猶欲進於行著習察之塗使異時見於用者無豪釐之差也則願以仁之說爲侯誦之【通鑑室記○以上文集三條】

太史公書疎爽班固書密塞【以下史學】

史記亦疑當時不曽得刪攺脫槁髙祖紀記迎太公處稱髙祖此樣處甚多髙祖未崩安得髙祖之號漢書盡攺之矣左傳只有一處云陳桓公方有寵於王

漢書有秀才作底文章有婦人作底文字亦有載當時獄辭者秀才文章便易曉當時文字多碎句難讀尙書便有如此底周官只如今文字太齊整了

劉昭補志於冠幘車服尢詳前史所無

五代舊史溫公通鑑用之歐公蓋以此作文因有失實處如宦者張居翰當時但言緩取一日則一日固二日則二日固歐公直將作大忠說得太好了

問班史通鑑二氏之學如何曰讀其書自可見又曰溫公不取孟子取揚子至謂王霸無異道夫王霸之不侔猶碔砆之於美玉故荀卿謂粹而王駁而霸孟子爲齊梁之君力判其是非者以其有異也又溫公不喜權謀至修書時頗刪之柰當時有此事何只得與他存在若每處刪去數行讀著都無血脈意思何如存之卻別作論說以斷之

通鑑文字有自攺易者仍皆不用漢書上古字皆以今字代之南北史除了通鑑所取者其餘只是一部好笑底小說

明仲看節通鑑文定問當是溫公節否明仲云豫讓好處是不以死生二其心故襄子云眞義士也今節去之是無見識必非溫公節也又云溫公無自節通鑑今所有者乃僞本序亦僞作

通鑑例每一年或數次攺年號者只取後一號故石晉冬始簒而以此年系之曽問呂丈呂丈曰到此亦須悔然多了不能攺得某只以甲子系年下面注所攺年號

才有好底有不好底徳有好底有不好底徳者得之於己才者能有所爲如溫公所言才是不好底旣才是不好底又言才徳兼全謂之聖人則聖人一半是不好底溫公之言多說得偏謂之不是則不可

溫公以正直中和爲徳聰明彊毅爲才先生曰皆是徳也聖人以仁智勇爲徳聰明便是智彊毅便是勇

溫公通鑑不信四皓輔太子事謂只是叔孫通諫得行意謂子房如此則是脇其父曰子房平生之術只是如此唐太宗從諫亦只是識利害非誠實髙祖只是識事機明利害故見四皓者輔太子便知是得人心叔孫通嫡庶之說如何動得他又謂髙祖平生立大功業過人只是不殺人溫公乃謂髙祖殺四人甚異【事見考異】其後一處所在又卻載四人又不信劇孟事意謂劇孟何以爲輕重然又載周邱其人極無行自請於吳云去呼召得數萬人助吳如子房劇孟皆溫公好惡所在然著其事而立論以明之可也豈可以有無其事爲褒貶因論章惇言溫公義理不透曰溫公大處占得多章小黠何足以知大處

稽古錄一書可備講筵官僚進讀小兒讀六經了令接續讀去亦好末後一表其言如蓍龜一一皆驗宋莒公曆年通譜與此書相似但不如溫公之有法也髙氏小史亦好一書但難得本子

範唐鑑首一專是論太宗本原然亦未盡太宗後來做處盡好只爲本領不是與三代便別問歐陽以除隋之亂比迹湯武致治之美庶幾成康贊之無乃太過曰只爲歐公一輩人尋常亦不曽理防本領處故其言如此

伯恭晚年謂人曰孫之翰唐論勝唐鑑要之也是切於事情只是大綱卻不正了唐鑑也有緩而不精確處如言租庸調及楊炎二稅之法說得都無收殺只云在於得人不在乎法有這般茍且處審如是則古之聖賢徒法云爾他也是見熙寧閒詳於制度故有激而言要之只那有激便不平正

權重處便有宗室權重則宗室作亂漢初及晉是也外戚權重則外戚作亂兩漢是也春秋之君多逐宗族晉惠公得國便不納羣公子文公之入卽殺懷公此乃異日六卿分晉之兆

伯恭子約宗太史公之學以爲非漢儒所及某嘗痛與之辧子由古史言馬遷淺陋而不學疎略而輕信此二句最中馬遷之失伯恭極惡之古史序云古之帝王其必爲善如火之必熱水之必寒其不爲不善如騶虞之不殺竊脂之不谷此語最好某嘗問伯恭此豈馬遷所能及然子由此語𨿽好又自有病處如雲帝王之道以無爲宗之類他只說得个頭勢大下面工夫又皆空疎亦猶馬遷禮書云大哉禮樂之道洋洋乎鼓舞萬物役使羣動說得頭勢甚大然下面亦空疎卻引荀子諸說以足之又如諸侯年表盛言形勢之利有國者不可無末卻云形勢𨿽彊要以仁義爲本他上文本意主張形勢而其末卻如此說者蓋他也知仁義是个好底物事不得不說且說教好看如禮書所云亦此意也伯恭極喜渠此等說以爲遷知行夏之時乘殷之輅服周之冕爲得聖人爲邦之法非漢儒所及此亦眾所共知何必馬遷然遷嘗從董仲舒遊史記中有餘聞之董生云此等語言亦有所自來也遷之學也說仁義也說詐力也用權謀也用功利然其本意卻只在於權謀功利孔子說伯夷求仁得仁又何怨他一傳中首尾皆是怨辭盡說壊了伯夷子由古史皆刪去之盡用孔子之語作傳豈可以子由爲非馬遷爲是可惜子約死了此論至死不曽明聖賢以六經垂訓炳若丹靑無非仁義道徳之說今求義理不於六經而反取疎略淺陋之子長亦惑之甚矣

問東萊大事記有續春秋之意中閒多主史記曰公鄕裏主張史記甚盛其閒有不可說處都與他出脫得好如貨殖傳便說他有諷諫意之類不知何苦要如此世閒事是還是非還非黒還黒白還白通天通地貫古貫今決不可易若使孔子之言有未是處也只還他未是如何硬穿鑿說木之又問左氏傳合如何看曰且看他記載事迹處至如說道理全不似公谷要知左氏是个曉了識利害底人趨炎附勢如載劉子天地之中一此是極精粹底至說能者養以之福不能者敗以取禍便只說向禍福去了大率左傳只道得禍福利害底說話於義理上全然理防不得又問所載之事實否曰也未必一一實子升問如載卜妻敬仲與季氏生之類是如何曰看此等處便見得是六卿分晉田氏簒齊以後之書又問此還是當時特故撰出此等言語否曰有此理其閒做得成者如斬蛇之事做不成者如丹書狐鳴之事看此等書機關熟了少閒都壊了心術荘子云有機械者必有機事有機事必有機心則純白不備純白不備者道之所不載也今浙中於此二書極其推尊是理防不得

問正統之說自三代以下如漢唐亦未純乎正統乃變中之正者如秦西晉隋則統而不正者如蜀東晉則正而不統者曰何必恁地論只天下爲一諸侯朝覲獄訟皆歸便是得正統其有正不正又是隨他做如何恁地論有始不得正統而後方得者是正統之始有始得正統而後不得者是正統之餘如秦初猶未得正統及始皇並天下方始得正統晉初亦未得正統自太康以後方始得正統隋初亦未得正統自滅陳后方得正統如本朝至太宗並了太原方是得正統又有無統時如三國南北五代皆天下分裂不能相君臣皆不得正統某嘗作通鑑綱目有無統之說此書今未及修後之君子必有取焉溫公只要編年號相續此等處須把一个書帝書崩而余書主書殂旣不是他臣子又不是他史官只如旁人立看一般何故作此尊奉之態此等處合只書甲子而附注年號於其下如魏黃初幾年蜀章武幾年吳黃龍幾年之類方爲是又問南軒謂漢後當以蜀漢年號繼之此說如何曰如此亦得他亦以蜀漢是正統之餘如東晉亦是正統之餘也又問東周如何曰畢竟周是天子又問唐後來多藩鎭割據則如何曰唐之天下甚闊所不服者只河北數鎭之地而已

綱目於無正統處並書之不相主客通鑑於無統處須立一个爲主某又參取史法之善者如權臣擅命多書以某人爲某王某公範卻書曹操自立爲魏公綱目亦用此例

問宋齊梁陳正統如何書曰自古亦有無統時如周亡之後秦未帝之前自是無所統屬底道理南北亦只是並書又問東晉如何書曰宋齊如何比得東晉又問三國如何書曰以蜀爲正又問後唐亦可以繼唐否曰如何繼得【以上語類二十一條】

古史之體可見者書春秋而已春秋編年通紀以見事之先後書則每事別記以具事之首尾意者當時史官旣以編年紀事至於事之大者則又采合而別記之若二典所記上下百有餘年而武成金縢諸篇其所紀載或更數月或歷數年其閒豈無異事蓋必已具於編年之史而今不復見矣故左氏於春秋旣依經以作傳復爲國語二十餘篇國別事殊或越數十年而遂其事蓋亦近書體以相錯綜云爾然自漢以來爲史者一用太史公紀傳之法此意固不復講至司馬溫公受詔纂述資治通鑑然後千三百六十二年之事編年系日如指諸掌𨿽托始於三晉之侯而追本其原起於智伯上系左氏之卒章實相授受偉哉書乎自漢以來未始有也然一事之首尾或散出於數十百年之閒不相綴屬讀者病之今袁機仲乃作爲此書以便學者其部居門目始終離合之閒又皆曲有微意於以錯綜溫公之書其亦國語之流矣【跋通鑑紀事本末】

所謂五帝紀所取多古文尙書及大戴禮爲主爲知所考信者然伏羲神農見易大傳乃孔子之言而八卦列於六經爲萬世文字之祖不知史遷何故乃獨遺而不錄遂使史記一書如人有身而無首此尙爲知所考信者耶【答呂子約】

淸源郡舊刻溫國文正公之書有文集及資治通鑑舉要歷皆八十卷歷篇之首有紹興參知政事上蔡謝公克家所記於其刪述本指傳授次第以及宣取投進所以然者甚悉然其傳布未甚廣而朝命以其版付學省則下吏不謹乃航海而沒焉獨文集僅存而歷數十年未有能補其亡者淳熙壬寅公之曽孫龍圖閣待制伋來領郡事始至而視諸故府則文集者亦已漫滅而不可讀矣乃用家本讐正移之別板且將次及舉要之書而未遑也一日過客有以爲言者龍圖公矍然曰吾固己志之矣亟命出藏本刻焉逾年告成則又以書來語某曰是書之成不惟區區得以嗣承先志而修此邦故事之闕抑亦吾子之所樂聞也其爲我記其後某竊聞之資治通鑑之始奏篇也神宗皇帝實親序之則旣有博而得要簡而周事之褒矣然公之意猶懼夫本書之所以提其要者有未切也於是乎有目錄之作以備檢尋旣又懼夫目之所以周於事者有未盡也於是乎有是書之作以見本末蓋公之所以愛君忠國稽古陳謨之意丁寧反復至於再三而不能已者尢於此書見之顧以成之之晚旣未及以聞於上而黨論繼作科禁日繁則又不得以布於下是以三十餘年之閒學士大夫進而議於朝退而語於家皆不克以公書從事而背道反理之言盈天下其效至於讒諛得志上下相防馴致禍亂有不可忍言者然後公凡所陳符驗章灼而其出於煨燼之餘者乃得進登王府啟廸天衷旣以助成皇家再造之業而其摹印誦習又得以垂法戒於無窮蓋公之志於此亦庶幾少伸焉不幸中閒又更放失以迄於今乃有聞孫適守玆土然後復得大傳於世以永休烈某誠樂聞其事而又竊有感焉因悉著其說以附書後後之君子盍亦視其書之顯晦而考其所以關於世運者爲如何則公之所爲反復再三而不能自已之心當有可爲太息而流涕者矣【資治通鑑舉要歷後序】

通鑑東漢已後卻未用得然昨日略看更有一例如人主稱上稱車駕行幸皆臣子之詞我師我行人之屬皆內詞皆非所宜施於異代此類更須別考也但無道之君無故而入諸臣之家無詞以書只當書幸以見其出於私恩耳【答蔡季通】

經世紀年其論甚正然古人已嘗言之如漢髙後之年則唐人已於武后中宗紀發之蜀漢之統則習鑿齒晉春秋已有此論矣【答廖子晦】

近整頓得通鑑數卷頗可觀聞老兄亦爲此工夫不知規模次第如何此閒頗苦難得人商量正惟條例體式亦自難得合宜也如溫公舊例年號皆以後攺者爲正此殊未安如漢建安二十五年之初漢尙未亡今便作魏黃初元年奪漢太速與魏太遽大非春秋存陳之意恐不可以爲法此類尙一二條不知前賢之意果如何爾【答呂伯恭】

揚雄荀彧二事按溫公舊例凡莽臣皆書死如太師王舜之類獨於揚雄匿其所受莽朝官稱而以卒書似渉曲筆不免卻按本例書之曰莽大夫揚雄死以爲足以警夫畏死失節之流而初亦未攺溫公直筆之正例也荀彧卻是漢侍中光祿大夫而參丞相軍事其死乃是自殺故但據實書之曰某官某人自殺而系於曹操擊孫權至濡須之下非故以彧爲漢臣也然悉書其官亦見其實漢天子近臣而附賊不忠之罪非與其爲漢臣也此等處當時極費區處不審竟得免於後世之公論否【答尢延之○以上文集七條】

禦纂朱子全書卷六﹤子部﹐儒家類﹐禦纂朱子全書﹥

欽定四庫全書

禦纂朱子全書卷七

大學一

問欲專看一書以何爲先曰先讀大學可見古人爲學首末次第且就實處理會卻好不消得專去無形影處理會

可將大學用數月工夫看去此書前後相因互相發明讀之可見不比他書他書非一時所言非一人所記惟此書首尾具備易以推尋也

大學如一部行程歷皆有節次今人看了須是行去今日行得到何處明日行得到何處方可漸到那田地若只把在手裏翻來覆去欲望之燕之越豈有是理

大學是一个腔子而今卻要去塡教實著如他說格物自家須是去格物後塡教實著如他說誠意自家須是去誠意後亦塡教實著

明徳如八窻玲瓏致知格物各從其所明處去今人不曾做得小學工夫一旦學大學是以無下手處今且當自持敬始使端慤純一靜專然後能致知格物

才仲問大學曰人心有明處於其閒得一二分卽節節推上去又問小學大學如何曰小學涵養此性大學則所以實其理也忠信孝弟之類須於小學中出然正心誠意之類小學如何知得須其有識後以此實之

今人都是爲人而學某所以教諸公讀大學且看古人爲學是如何是理會甚事諸公願爲古人之學乎願爲今人之學乎

昔和靖見伊川半年方得大學西銘看今人半年要讀多少書某且要人讀此是如何緣此書卻不多而規模周備凡讀書初一項須著十分工夫了第二項只費得九分工夫第三項便只費六七分工夫少刻讀漸多自貫通他書自不著得多工夫

如孟子說仁義處只就仁義上說道理孔子答顏淵以克己復禮只就克己復禮上說道理若大學卻只統說論其功用之極至於平天下然天下所以平卻先湏治國國之所以治卻先湏齊家家之所以齊卻先須修身身之所以修卻先須正心心之所以正卻先須誠意意之所以誠卻先須致知知之所以至卻先須格物本領全只在這兩字上又須知如何是格物許多道理自家從來合有不合有定是合有定是人人都有人之心便具許多道理見之於身便見身上有許多道理行之於家便是一家之中有許多道理施之於國便是一國之中有許多道理施之於天下便是天下有許多道理格物兩字只是指个路頭須是自去格那物始得

或問朱敬之有異聞乎曰平常只是在外靣聽朋友問答或時裏面亦只說某病痛處得一日教看大學曰我平生精力盡在此書先須通此方可讀書【以上語類十條】右總論

或問所謂仁義禮智是性明徳是主於心而言曰這个道理在心裏光明照徹無一豪不明

爲學只在明明徳一句君子存之存此而已小人去之去此而己一念竦然自覺其非便是明之之端

大學在明明徳一句當常常提撕能如此便有進步處蓋其原自此發見人只一心爲本存得此心於事物方知有脈絡貫通處

問明明徳曰人皆有个明處但爲物欲所蔽剔撥去了只就明處漸明將去然須致知格物方有進步處識得本來是甚麼物

明徳未嘗息時時發見於日用之間如見非義而羞惡見孺子入井而惻隠見尊賢而防敬見善事而嘆慕皆明徳之發見也如此推之極多但當因其所發而推廣之

曾興宗問如何是明明徳曰明徳是自家心中具許多道理在這里本是个明底物事初無暗昧人得之則爲徳如惻隠羞惡辭讓是非是從自家心裏出來觸著那物便是那个物出來何嘗不明緣爲物欲所蔽故其明易昏如鏡本明被外物防污則不明了少閒磨起則其明又能照物又云人心惟定則明所謂定者非是定於這里全不修習待他自明惟是定後卻好去學

或問明明徳是於靜中夲心發見學者因其發見處從而窮究之否曰不特是靜𨿽動中亦發見孟子將孺子將入井處來明這道理蓋赤子入井人所共見能於此發端處推明便是明蓋人心至靈有什麼事不知有什麼事不曉有什麼道理不具在這里何緣有不明爲是气稟之偏又爲物欲所亂如目之於色耳之於聲口之於味鼻之於臭四肢之於安佚所以不明然而其徳本是至明物事終是遮不得必有時發見便教至惡之人亦時乎有善念之發學者便當因其明處下工夫一向明將去

格物致知誠意正心修身五者皆明明徳事格物致知便是要知得分明誠意正心修身便是要行得分明若是格物致知有所未盡便是知得這明徳未分明意未盡誠便是這徳有所未明心有不正則徳有所未明身有不修則徳有所未明須是意不可有頃刻之不誠心不可有頃刻之不正身不可有頃刻之不修這明徳方常明

問大學注言其體虛靈而不昧其用鑑照而不遺此二句是說心說徳曰心徳皆在其中更子細看又問徳是心中之理否曰便是心中許多道理光明鑑照豪發不差

或問明徳新民還須自家徳十分明後方可去新民曰不是自家徳未明便都不管著別人又不是硬要去新他若大叚新民須是徳十分明方能如此若小小效驗自是自家這里如此他人便自觀感一家仁一國興仁一家讓一國興讓自是如此

蜚卿問新民莫是修道之謂敎有以新之否曰道之以徳是明明徳齊之以禮是以禮新民也是修道之謂教有禮樂法度政刑使之去舊污也

凡曰善者固是好然方是好事未是極好處必到極處便是道理十分盡頭無一豪不盡故曰至善

止於至善是包在明明徳在新民已也要止於至善人也要止於至善蓋天下只是一个道理在他𨿽不能在我之所以望他者則不可不如是也

問至善不是明徳外別有所謂善只就明徳中到極處便是否曰是明徳中也有至善新民中也有至善皆要到那極處至善隨處皆有修身中也有至善必要到那盡處齊家中也有至善亦要到那盡處至善只是以其極言不特是理會到極處亦要做到極處如爲人君止於仁固是一个仁然仁亦多般須是隨處防如這事合當如此是仁那一事又合當如彼亦是仁若不理會只管執一便成一邊去如爲人臣止於敬敬亦有多少般不可只道擎跽曲拳便是敬如盡忠不欺陳善閉邪納君無過之地皆是敬皆當理會若只執一亦成一邊去安得謂之至善至善只是些子恰好處韓文公謂軻之死不得其傳自秦漢以來豈無人亦只是無那至善見不到十分極好處做亦不做到十分極處

明徳新民皆當止於極好處止之爲言未到此便住不可謂止到得此而不能守亦不可言止止者止於是而不遷之意或問明明徳是自己事可以做得到極好處若新民則在人如何得他到極好處曰且教自家先明得盡然後漸民以仁摩民以義如孟子所謂勞之來之匡之直之輔之翼之又從而振徳之如此變化他自然解到極好處

或問明徳可以止於至善新民如何得他止於至善曰若是新民而未止於至善亦是自家有所未到若使聖人在上便自有个處置又問夫子非不明徳其歷諸國豈不欲春秋之民皆止於至善到他不從聖人也無可柰何曰若使聖人得位則必須綏來動和又云此是說理理必須是如此且如致中和天地位萬物育然堯有九年之水想有多少不育之物大徳必得名位祿壽也豈个个如此只是理必如此【以上語類十六條】

明徳統言在己之徳本無瑕垢處至善指言理之極致隨事而在處【答何叔京】

前書所論大學兩條似未然如此則是明徳新民其初且茍簡做一截到止於至善處又子細做一截也知至之至向來卻是誤作切至之至只合依舊爲極至之至然此至字𨿽與至善之至皆訓極字而用處不同至善是自然極至之至知至是工夫極至之至難作一例說也【答黃直卿○以上文集二條】

定亦自有淺深如學者思慮凝定亦是定如道理都見得徹各止其所亦是定只此地位已髙

定以理言故曰有靜以心言故曰能

定是理靜在心旣定於理心便會靜若不定於理則此心只是東去西走

問靜而後能安曰安只是無臲卼之意才不紛擾便安問如此則靜與安無分別曰二字自有淺深

問靜而後能安是在貧賤在患難皆安否曰此心若不靜這里坐也坐不得那里坐也坐不得

問知止章中所謂定靜安終未深瑩曰知止只是識得一个去處旣已識得卽心中便定更不他求如求之彼又求之此卽是未定定而後能靜靜而後能安亦相去不逺但有淺深耳與中庸動變化相類皆不甚相逺

定靜安三字大略相類然定是心中知爲人君止於仁爲人臣止於敬心下有个定理便別無膠擾自然是靜如此則隨所處而安

知止而後有定如行路一般若知得是從那一路去則心中自是定更無疑惑旣無疑惑則心便靜心旣靜便貼貼地便是安旣安則自然此心專一事至物來思慮自無不通透若心未能靜安則總是胡思亂想如何是能慮

因說知止至能得上云止於至善矣此又提起來說言能知止則有所定有所定則知其理之確然如是一定則不可移易任是千動萬動也動搖他不得旣定則能靜靜則能安安則能慮慮則能得其所止之實矣

問據知止已是思慮了何故靜安下復有个慮字旣靜安了復何所慮曰知止只是先知得事理如此便有定能靜能安及到事至物來乃能慮能字自有意思謂知之審而後能慮慮之審而後能得

琮曰上面已自知止今慮而得者依舊是知底意思云云先生曰只上面是方知下面是實得耳問如此何用更過定靜安三个節目曰不如此不實得曰如此上面知止處其實未有知也通此五句才做得致知在格物一句曰今人之學卻是敏底不如鈍底鈍底循循而進終有得處敏底只是從頭呼揚將去只務自家一時痛快終不見實理

問定卽心有所向不至走作便靜靜便可以慮何必待安曰安主事而言不安便不能思譬如靜坐有件事來撓思便不得專一定靜安都相似未到安處思量未得知止是知个慈知个孝到得時方是得个慈得个孝底道理慮是慮个如何是慈如何是孝又問至於安時無勉彊意思否曰在貧賤也安在富貴也安在這里也安在那里也安今人有在這里不安了在那里也不會安心下無理會如何會去思慮問章句中慮謂思無不審莫是思之熟否曰慮是思之周宻處

問知止而後有定曰須是灼然知得物理當止之處心自會定又問上旣言知止了何更待慮而後能得曰知止是知事事物物各有其理到慮而後能得處便是得所以處事之理知止如人之射必欲中的終不成要射做東去又要射做西去慮而後能得便是射而中的矣且如人早間知得這事理如此到晚間心裏定了便會處置得這事若是不先知得這道理到臨事時便腳忙手亂豈能慮而有得問未格以前如何致力曰古人這處已自有小學了

問知與得如何分別曰知只是方知得便是在手問得莫是行所知了時曰也是如此又曰只是分个知與得知在外得便在我【以上語類十四條】

定靜安慮得五字是功效次第不是工夫節目【答王子合】問燔謂知止則志不惑亂而有定向志定則此心無擾而靜心靜則此身無適而不安心靜身安則用自利事物之來不特能卽事見理又能先事爲防如後甲三日後庚三日之云其於事之終始先後已至未然皆無遺鑑皆無失舉矣如是而後爲得其所止則可以謂之誠有是善而誠得之矣曰極是【答李敬子】

本末始終之說只是要人先其本後其末先其始後其終耳【答黃子耕○以上文集三條】

器逺問致知者推致事物之理還當就甚麼樣事推致其理曰眼前凡所應接底都是物事事都有个極至之理便要知得到若知不到便都沒分明若知得到便著定恁地做更無第二著第三著止緣人見道理不破便恁地茍簡且恁地做也得都不做得第一義曹問如何是第一義曰如爲人君止於仁爲人臣止於敬爲人子止於孝之類決定著恁地不恁地便不得又如在朝須著進君子退小人這是第一義有功決定著賞有罪決定著誅更無小人可用之理更無包含小人之理惟見得不破便道小人不可去也有可用之理這都是第二義第三義如何會好若事事窮得盡道理事事占得第一義做甚麼剛方正大且如爲學決定是要做聖賢這是第一義便漸漸有進步處若便道自家做不得且隨分依稀做些子這是見不破所以說道不以舜之所以事堯事君賊其君者也不以堯之所以治民治民賊其民者也謂吾身不能者自賊者也

致知所以求爲眞知眞知是要徹骨都見得透

問致知莫只是致察否曰如讀書而求其義處事而求其當接物存心察其是非邪正皆是也

致知工夫亦只是且據所已知者翫索推廣將去具於心者本無不足也

問格物還是事未至時格事旣至然後格曰格是到那般所在也有事至時格底也有事未至時格底

格物須是從切已處理會去待自家者已定疊然後漸漸推去這便是能格物

格物二字最好物謂事物也須窮極事物之理到盡處便有一个是一个非是底便行非底便不行凡自家身心上皆須體驗得一个是非若講論文字應接事物各各體驗漸漸推廣地步自然寛濶如曾子三省只管如此體驗去

格物是窮得這事當如此那事當如彼如爲人君便當止於仁爲人臣便當止於敬又更上一著便要窮究得爲人君如何要止於仁爲人臣如何要止於敬乃是

問格物最難日用間應事處平直者卻易見如交錯疑似處要如此則彼礙要如彼則此礙不審何以窮之曰如何一頓便要格得恁地且要見得大綱且防个大胚模是恁地方就裏面旋旋做細如樹初間且先斫倒在這里逐旋去皮方始出細若難曉易曉底一齊都要理會得也不解恁地但不失了大綱理會一重了裏面又見一重一重了又見一重以事之詳略言理會一件又一件以理之淺深言理會一重又一重只管理會須有極盡時博學之審問之愼思之明辧之成四節次第恁地方是

或問格物是學者始入道處當如何著力曰遇事接物之間各須一一去理會始得不成是精底去理會粗底又放過了大底去理會小底又不問了如此終是有欠闕但隨事遇物皆一一去窮極自然分明又問世間有一種小有才底人於事物上亦能考究得子細如何卻無益於己曰他理會底聖人亦理會但他理會底意思不是彼所爲者他欲人說他人理會不得者我理會得他人不能者我能之卻不切己也又曰文武之道未墜於地在人賢者識其大者不賢者識其小者莫不有文武之道焉聖人何事不理會但是與人自不同

傅問而今格物不知可以就吾心之發見理會得否曰公依舊是要安排而今只且就事物上格去如讀書便就文字上格聽人說話便就說話上格接物便就接物上格精粗大小都要格他久後會通粗底便是精小底便是大這便是理之一本處而今只管要從發見處理會且如見赤子入井便有怵惕惻隱之心這个便是發了更如何理會若須待他自然發了方理會他一年都能理會得多少聖賢不是教人去黑淬淬裏守著而今且大著心胸大開著門端身正坐以觀事物之來便格他

世間之物無不有理皆須格過古人自幼便識其具且如事君事親之禮鐘鼓鏗鏘之節進退揖遜之儀皆目熟其事躬親其禮及其長也不過只是窮此理因而漸及於天地神日月陰陽艸木鳥獸之理所以用功也易今人皆無此等禮數可以講習只靠先聖遺經自去推究所以要人格物主敬便將此心去體會古人道理循而行之如事親孝自家旣知所以孝便將此孝心依古禮而行之事君敬便將此敬心依聖經所說之禮而行之一一須要窮過自然浹洽貫通如論語一書當時門人弟子記聖人言行動容周旋揖遜進退至爲纖悉如鄕黨一篇可見當時此等禮數皆在至孟子時則漸已放棄如孟子一書其說己寛亦有但論其大理而已

問竇從周曽看格物一叚否因言聖人只說格物二字便是要人就事物上理會且自一念之防以至事事物物若靜若動凡居處飲食言語無不是事無不各有个天理人欲須是逐一驗過𨿽在靜處坐亦須驗个敬肆敬便是天理肆便是人欲如居處便須驗得防與不防執事便須驗得敬與不敬有一般人專要就寂然不動上理會及其應事卻七顚八倒到了又牽動他寂然底又有人專要理會事卻於根本上全無工夫須是徹上徹下表裏洞徹如居仁便自能由義由義便是居仁敬以直內便能義以方外能義以方外便是敬以直內

問格物則恐有外馳之病曰若合做則𨿽治國平天下之事亦是巳事周公思兼三王以施四事其有不合者仰而思之夜以繼日幸而得之坐以待旦不成也說道外馳又問若如此則恐有身在此而心不在此視而不見聽而不聞食而不知其味有此等患曰合用他處也著用又問如此則不當論內外但當論合爲與不合爲先生頷之

問道之不明蓋是後人捨事迹以求道曰所以古人只道格物有物便有理若無事親事君底事何處得忠孝

格物不說窮理卻言格物蓋言理則無可捉摸物有時而離言物則理自在自是離不得釋氏只說見性下梢尋得一个空洞無稽底性亦由他說於事上更動不得

所謂窮理者事事物物各自有个事物底道理窮之須要周盡若見得一邊不見一邊便不該通窮之未得更須欵曲推明蓋天理在人終有明處大學之道在明明徳謂人合下便有此明徳𨿽爲物欲掩蔽然這些明底道理未嘗泯絕須從明處漸漸推將去窮到是處吾心亦自有準則窮理之初如攻堅物必尋其罅隙可入之處乃從而擊之則用力爲不難矣孟子論四端便各自有个柄靶仁義禮智皆有頭緒可尋卽其所發之端而求其可見之體莫非可窮之理也

格物窮理有一物便有一理窮得到後遇事觸物皆橦著這道理事君便遇忠事親便遇孝居處便恭執事便敬與人便忠以至參前倚衡無往而不見這个道理若窮不至則所見不眞外面𨿽爲善而內實爲惡是兩个人做事了外面爲善是一个人裏面又有一个人說道我不好如今須勝得那一个不好底人去方是豈有學聖人之書爲市井之行這个窮得个甚道理而今說格物窮理須是見得个道理親切了未解便能脫然去其舊習其始且見得个道理如此那事不是亦不敢爲其次見得分曉則不肯爲又其次見得親切則不爲之而舊習都防之矣

不是要格那物來長我聰明見識了方去理會自是不得不理會

大學說一格物在裏卻不言其所格者如何學者欲見下工夫處但看孟子便得如說仁義禮智便窮到惻隠羞惡辭遜是非之心說好貨好色好勇便窮到太王公劉文武說古今之樂便窮到與民同樂處說性便格到纖豪未動處這便見得他孟子胸中無一豪私意蔽窒得也故其知識包宇宙大無不該細無不燭

問格物之義固要就一事一物上窮格然如呂氏楊氏所發明大本處學者亦須兼考曰識得卽事事物物上便有大本不知大本是不曽窮得也若只說大本便是釋老之學

剡伯問格物致知曰格物是物物上窮其至理致知是吾心無所不知格物是零細說致知是全體說

黃去私問致知格物曰致字有推出之意前軰用致字多如此人誰無知爲子知孝爲父知慈只是知不盡須是要知得透底且如一穴之光也喚作光然逐旋開剗得大則其光愈大物皆有理人亦知其理如當慈孝之類只是格不盡但物格於彼則知盡於此矣又云知得此理盡則此个意便實若有知未透處這裏面便黑了

致知格物只是一事非是今日格物明日又致知格物以理言也致知以心言也

問眞知曰曽被虎傷者便知得是可畏未曽被虎傷底須逐旋思量个被傷底道理見得與被傷者一般方是

問格物須合內外始得曰他內外未嘗不合自家知得物之理如此則因其理之自然而應之便見合內外之理目前事事物物皆有至理如一艸一木一禽一獸皆有理艸木春生秋殺好生惡死仲夏斬陽木仲冬斬陰木皆是順陰陽道理自家知得萬物均气同體見生不忍見死聞聲不忍食肉非其時不伐一木不殺一獸不殺胎不殀夭不覆巢此便是合內外之理

致知不是知那人不知底道理只是人面前底且如義利兩件昨日𨿽看義當爲然而卻又說未做也無害見得利不可做卻又說做也無害這便是物未格知未至今日見得義當爲決爲之利不可做決定是不做心下自肯自信得及這便是物格便是知得至了此等說話爲無恁地言語冊子上冩不得似恁地說出卻較見分曉

子升問知止便是知至否曰知止就事上說知至就心上說知止知事之所當止知至則心之知識無不盡

大學物格知至處便是凡聖之關物未格知未至如何殺也是凡人須是物格知至方能循循不已而入於聖賢之域縱有敏鈍遲速之不同頭勢也都自向那邊去了今物未格知未至𨿽是要過那邊去頭勢只在這邊如門之有限猶未過得在問伊川云非樂不足以語君子便是物未格知未至未過得關否曰然某嘗謂物格知至後𨿽有不善亦是白地上黑防物未格知未至縱有善也只是黑地上白防

格物致知正心誠意不可著纖豪私意在其中致知格物十事格得九事通透一事未通透不妨一事只格得九分一分不透最不可凡事不可著个且字且字其病甚多

致知無豪釐之不盡守其所止無須臾之或離致知如一事只知得三分這三分知得者是眞實那七分不知者是虛僞爲善須十分知善之可好若知得九分而一分未盡只此一分未盡便是鶻突茍且之根少間說便爲惡也不妨便是意不誠所以貴致知

深自省察以致其知痛加翦落以誠其意

知與意皆出於心知是知覺處意是發願處

問心本也意特心之所發耳今欲正其心先誠其意似倒說了曰心無形影教人如何撐拄須是從心之所發處下手先須去了許多惡根如人家裏有賊先去了賊方得家中寧如人種田不先去了艸如何下種須去了自欺之意意誠則心正誠意最是一叚中緊要工夫下面一節輕一節

格物是夢覺關【格得來是覺格不得只是夢】誠意是善惡關【誠得來是善誠不得只是惡】過得此二關上面工夫卻一節易如一節了到得平天下處尙有些工夫只爲天下闊須著如此防檢又曰誠意是轉關處又曰誠意是人關【誠得來是人誠不得是】

大學所謂知至意誠者必須知至然後能誠其意也今之學者只說操存而不知講明義理則此心憒憒何事於操存也某嘗謂誠意一節正是聖凡分別關隘去處若能誠意則是透得此關透此關後滔滔然自在去爲君子不然則﨑嶇反側不免爲小人之歸也致知所以先於誠意者如何曰致知者須是知得盡尢要親切尋常只將知至之至作盡字說近來看得合作切至之至知之者切然後貫通得誠意底意思如程先生所謂眞知者是也

問知至到意誠之間意自不聯屬須是別識得天理人欲分明盡去人欲全是天理方誠曰固是這事不易言須是格物精熟方到此居常無事天理實然有纖豪私欲便能識破他自來防檢慣了譬如有賊來便識得便捉得他不曾用功底與賊同眠同食也不知

問物未格時意亦當誠曰固然豈可說物未能格意便不用誠自始至終意常要誠如人適楚當南其轅豈可謂吾未能到楚且北其轅但知未至時𨿽欲誠意其道無由如人夜行𨿽知路從此去但黑暗行不得所以要得致知知至則道理坦然明白安而行之今人知未至者也知道善之當好惡之當惡然臨事不如此者只是實未曾見得若實見得自然行處無差

欲知知之眞不眞意之誠不誠只看做不做如何眞个如此做底便是知至意誠

舜功問致知誠意是如何先後曰此是當初一發同時做底工夫及到成時知至而後意誠耳不是方其致知則脫空妄語猖狂妄行及到誠意方始旋收拾也

或問知至以後善惡旣判何由意有未誠處曰克己之功乃是知至以後事惟聖罔念作狂惟狂克念作聖一念才放下便是失其正自古無放心底聖賢然一念之微所當深謹才說知至後不用誠意便不是人心惟危道心惟微豪釐間不可不子細理會才說太快便失卻此項工夫也

問心者身之主意者心之發意發於心則意當聽命於心今曰意誠而後心正則是意反爲心之管束矣何也曰心之本體何嘗不正所以不得其正者蓋由邪惡之念勃勃而興有以動其心也譬之水焉本自瑩淨寧息蓋因波濤洶湧水遂爲其所激而動也便是大學次序誠意最要學者茍於此一節分別得善惡取捨是非分明則自此以後凡有忿懥好樂親愛畏敬等類皆是好事大學之道始不可勝用矣

問心如何正曰只是去其害心者

大學言物格而後知至【止】天下平聖人說得寛不說道能此卽能彼亦不說道能此而後可學彼只是如此寛說後面逐叚節節更說只待人自防得如何

問知至了意便誠抑是方可做誠意工夫曰也不能恁地說得這个也在人一般人自便能如此一般人自當循序做但知至了意誠便易且如這一件事知得不當如此做末梢又卻如此做便是知得也未至若知得至時便決不如此如人旣知烏喙之不可食水火之不可蹈豈肯更試去食烏喙蹈水火若是知得未至時意決不能誠

說大學次序曰致知格物是窮此理誠意正心修身是體此理齊家治國平天下只是推此理要作三節防【以上語類四十六條】

格物之論伊川意𨿽謂眼前無非是物然其格之也亦須有緩急先後之序豈遽以爲存心於一艸木器用之間而忽然懸悟也哉且如今爲此學而不窮天理明人倫講聖言通世故乃兀然存心於一艸木一器用之間此是何學問如此而望有所得是炊沙而欲其成飯也【答陳齊仲】

致知格物前說已詳來書只舉得一截正當說格字致字處乃遺而不道恐考之有未詳若但以格爲法度之稱而欲執之以齊天下之物則理旣未窮知旣未至不知如何爲法而執之但守此一定之法則亦無復節節推窮以究其極之功矣此義且當以程子之說爲主而以某說推之不必彊立說徒費力也【答江徳功】

孝述竊疑心具眾理心𨿽昏蔽而所具之理未嘗不在但當其蔽隔之時心自爲心理自爲理不相贅屬如一物未格便覺此一物之理與心不相入似爲心外之理而吾心邈然無之及旣格之便覺彼物之理爲吾心素有之理夫理在吾心不以未知而無不以旣知而有然則所以若內若外者豈其見之異耶抑亦本無此事而孝述所見之謬耶曰極是【答李孝述】

治國平天下與誠意正心修身齊家只是一理所謂格物致知亦曰知此而已矣此大學一書之本指也今必以治國平天下爲君相之事而學者無與焉則內外之道異本殊歸與經之本指正相南北矣禹稷顏回同道豈必在位乃爲爲政哉【答江徳功】

所厚者謂父子兄弟骨肉之恩理之所當然而人心之不能已者今必外此而厚其身此卽釋氏滅天理去人倫以私其身之意也必若是而身修則𨿽至於六度萬行具足圓滿亦無以贖其不孝不弟之刑矣此謂知本以例推之凡言此謂者皆傳文非經之結句也【答江徳功】

經文末後兩句來諭固與舊說有間矣但所論先後之序經中上文已屢言之而本亂末治之云又已該舉自不須說但聖人於此特下此語正要讀者有以知夫人道之大有在於此不可同於仁民愛物之例而一以末視之此意不可不著眼耳今不領此而又必以身言非釋氏之意而何哉【答江徳功○以上文集六條】右聖經

禦纂朱子全書卷七﹤子部﹐儒家類﹐禦纂朱子全書﹥

欽定四庫全書

禦纂朱子全書卷八

大學二

自人受之喚做明徳自天言之喚做明命今人多鶻鶻突突一似無這个明命若常見其在前則凜凜然不敢放肆見許多道理都在眼前又曰人之明徳卽天之明命𨿽則是形骸間隔然人之所以能視聽言動非天而何

顧諟天之明命古注云常目在之說得極好非謂有一物常在目前可見也只是常存此心知得有這道理光明不昧方其靜坐未接物也此理固湛然淸明及其遇事而應接也此理亦隨處發見只要人常提撕省察念念不忘存養久之則是理愈明𨿽欲忘之而不可得矣孟子曰學問之道無他求其放心而已矣所謂求放心只常存此心便是存養旣久自然信向決知堯舜之可爲聖賢之可學如菽粟之必飽布帛

之必暖自然不爲外物所勝若是若存若亡如何會信如何能必行又曰千書萬書只是教人求放心聖賢敎人其要處皆一茍通得一處則觸處皆通矣

因說天之明命曰這个物事卽是气便有許多道理在里人物之生都是先有這个物事便是天當初分付底旣有這物事方始具是形以生便有皮包裹在裏若有這个無這皮殼亦無所包裹如艸木之生亦是有个生意了便會生出芽蘗芽蘗出來便有包皮裹著而今儒者只是理會這个要得順性命之理佛老也只是理會這个物事老氏便要常把住這气不肯與他散便會長生久視長生久視也未見得只是做得到也便未會死佛氏也只是見个物事便放得下所以死生禍福都不動只是他去作弄了又曰各正性命保合太和聖人於乾卦發此兩句最好人之所以爲人物之所以爲物都是正个性命保合得个和气性命便是當初合下分付底保合便是有个皮殼包裹在裏如人以刀破其腹此个物事便散卻便死【以上語類三條】

右傳一章

茍日新一句是爲學入頭處而今爲學且要理會茍字茍能日新如此則下面兩句工夫方能接續做去而今學者只管要日新卻不去茍字上面著工夫茍日新茍者誠也

茍日新新是對舊染之污而言日日新又日新只是要常常如此無間斷也新與舊非是去外面討來昨日之舊乃是今日之新道夫云這正如孟子操存捨亡說存與亡非是有兩物曰然只是在一念間爾如顧諟天之明命上下文都說明徳這里卻說明命蓋天之所以與我便是明命我之所得以爲性者便是明徳命與徳皆以明爲言是這个物本自光明顯然在裏我卻去昏蔽了他須用日新說得來又只是个存心所以明道云聖賢千言萬語只是欲人將已放之心約之使反覆入身來自能尋向上去下學而上達也

鼓之舞之之謂作如擊鼓然自然使人跳舞踴躍然民之所以感動者由其本有此理上之人旣有以自明其明徳時時提撕警策則下之人觀瞻感發各有以興起其同然之善心而不能已耳

周𨿽舊邦其命維新自新新民而至於天命之攺易可謂極矣必如是而後爲止於至善也【以上語類四條】

無所不用其極觀上文三引詩書而此以無所二字總而結之則於自新新民皆欲用其極可知矣自新固新民之本然天下無一物非吾度內者亦無一事非吾之所當爲者譬如百尋之木根本枝葉生意無不在焉但知所先後則近道耳豈曰專用其本而直棄其末哉今曰不求爲新民而專求之徳化則又賤彼貴我之私心而無以合內外之道矣【答江徳功】

問大學明明徳新民皆欲止於至善而傳之一章結語止言自明而二章結語乃言無所不用其極曰二章兼明自新新民之事故通結之下章又自正解止於至善之意初不相妨也【答陳與叔○以上文集二條】

右傳二章

於緝熙敬止緝熙是工夫敬止是功效收殺處

或言大學以知止爲要曰如君便要止於仁臣便要止於敬子便止於孝父便止於慈若不知得何緣到得那地位只這便是至善處道夫問至善是無過不及恰好處否曰只是這夾界上些子如君止於仁若依違牽制懦而無斷便是過便不是仁臣能陳善閉邪便是敬若有所畏懼而不敢正君之失便是過便不是敬

問至善如君之仁臣之敬父之慈子之孝者固如此就萬物中細論之則其類如何曰只恰好底便是坐如屍便是坐恰好底立如齊便是立恰好底

傳之三章緊要只是如切如磋如琢如磨如切可謂善矣又須當磋之方是至善如琢可謂善矣又須當磨之方是至善一章主意只是說所以止於至善工夫爲下不可諠兮之語拖帶說到道盛徳至善民不能忘又因此語一向引去大槪是反覆嗟詠其味深長他經引詩或未甚切只大學引得極細宻

魏元壽問切磋琢磨之說曰恰似剝了一重又有一重學者做工夫消磨舊習幾時便去教盡須是只管磨礲教十分淨潔最怕如今於眼前道理略理防得些便自以爲足更不著力向上去這如何會到至善田地

問解瑟爲嚴宻是就心言抑就行言曰是就心言問心如何是宻處曰只是不粗疎恁地縝密

僩武毅之貎能剛彊卓立不如此怠惰闒防

問僩者武毅之貌恂栗戰懼之貌不知人當戰懼之時果有武毅之意否曰人而懷戰懼之心則必齋莊嚴肅又烏可犯

問恂栗何以知爲戰懼曰莊子云木處則惴栗恂懼大率切而不磋亦未到至善處琢而不磨亦未到至善處瑟兮僩兮則誠敬存於中矣未至於赫兮喧兮威儀輝光著見於外亦未爲至善此四句是此叚緊切處專是說至善蓋不如此則𨿽善矣未得爲至善也至於民之不能忘若非十分至善何以使民久而不能忘古人言語精宻有條理如此

問君子賢其賢而親其親曰如孔子仰文武之徳是賢其賢成康以後思其恩而保其基緒便是親其親

或問至善章曰此章前三節是說止字中一節說至善後面烈文一節又是詠嘆此至善之意【以上語類十二條】

君止於仁以體仁足以長人居上不寛等語觀之可見蓋爲人上者無此意思卽上下乖暌壅隔而無以相有矣【答滕徳章○文集】

右傳三章

問聽訟吾猶人也必也使無訟乎曰固是以修身爲本只是公別底言語多走作如雲凡人聽訟以曲爲直以直爲曲所以人得以盡其無情之辭聖人理無不明明無不燭所以人不敢如此卻是聖人善聽訟所以人不敢盡其無實之辭正與經意相反聖人正是說聽訟我也無異於人當使其無訟之可聽方得若如公言則當云聽訟吾過人逺矣故無情者不敢盡其辭始得聖人固不會錯斷了事只是他所以無訟者卻不在於善聽訟在於意誠心正自然有以薰炙漸染大服民志故自無訟之可聽耳如成人有其兄死而不爲衰者聞子臯將至遂爲衰子臯何嘗聽訟自有以感動人處耳

無情者不得盡其辭便是說那無訟之由然惟先有以服其心志所以能使之不得盡其虛誕之辭

大畏民志者大有以畏服斯民自欺之志【以上語類三條】

右傳四章

問表裏精粗曰須是表裏精粗無不到有一種人只就皮殻上做工夫卻於理之所以然者全無是防又有一種人思慮向裏去又嫌眼前道理粗於事物上都不理會此乃談說妙之病其流必入於異端

周問大學補亡心之分別取捨無不切曰只是理徹了見善端的如不及見不善端的如探湯好善便端的如好好色惡不善便端的如惡惡臭此下須連接誠意看此未是誠意是醖釀誠意來【案此條所舉是舊本】

李問吾之所知無不切曰某向說得較寛又覺不切今說較切又少些寛舒意所以又說道表裏精粗無不盡也自見得切字卻約向裏靣【案此條所舉是舊本】

問格物章補文處不入敬意何也曰敬已就小學處做了此處只據本章直說不必雜在這里壓重了不淨潔

問所補致知章何不效其文體曰亦曽效而爲之竟不能成劉原父卻會效古人爲文其集中有數篇論全似禮記【以上語類五條】

所舉伊川先生格物兩條極親切上蔡意固好然卻只是說見處今且論涵養一節疑古人直自小學中涵養成就所以大學之道只從格物做起今人從前無此工夫但見大學以格物爲先便欲只以思慮知識求之更不於操存處用力縱使窺測得十分亦無實地可據大抵敬字是徹上徹下之意格物致知乃其間節次進步處耳【答林擇之】

格物之說程子論之詳矣而其所謂格至也格物而至於物則物理盡者意句俱到不可移易某之謬說實本其意然亦非茍同之也蓋自十五六時知讀是書而不曉格物之義往來於心餘三十年近嵗就實用功處求之而參以他經傳記內外本末反覆證驗乃知此說之的當恐未易以一朝卒然立說破也夫天生蒸民有物有則物者形也則者理也形者所謂形而下者也理者所謂形而上者也人之生也固不能無是物矣而不明其物之理則無以順性命之正而處事物之當故必卽是物以求之知求其理矣而不至夫物之極則物之理有未窮而吾之知亦未盡故必至其極而後已此所謂格物而至於物則物理盡者也物理皆盡則吾之知識廓然貫通無有蔽礙而意無不誠心無不正矣此大學本經之意而程子之說然也其宏綱實用固已洞然無可疑者而微細之間主賔次第文義訓詁詳宻精當亦無一豪之不合今不深考而必欲訓致知以窮理則於主賔之分有所未安【知者吾心之知理者事物之理以此知彼自有主賔之辧不當以此字訓彼字也】訓格物以接物則於究極之功有所未明【人莫不與物接但或徒接而不求其理或粗求而不究其極是以𨿽與物接而不能知其理之所以然與其所當然也今曰一與物接而理無不窮則亦太輕易矣蓋特出於聞聲悟道見色明心之餘論而非吾之所謂窮理者固未可同年而語也且考之他書格字亦無訓接者】以義理言之則不通以訓詁考之則不合以功用求之則又無可下手之實地竊意聖人之言必不如是之差殊疎略以病後世之學者也【答江徳功○以上文集二條】

右傳五章

看誠意章有三節兩必謹其獨一必誠其意十目所視十手所指言小人閒居爲不善其不善形於外者不可揜如此徳潤身心廣體胖言君子謹獨之至其善之形於外者證驗如此

居甫問誠意章結句云此大學之樞要樞要說誠意是說致知曰上面關著致知格物下面關著四五項上須是致知能致其知知之旣至方可以誠得意到得意誠便是過得个大關方始照管得个身心若意不誠便自欺便是小人過得這个關便是君子又云意誠便全然在天理上行意未誠以前尙汨在人欲裏

說大學誠意章曰如今人𨿽欲爲善又被一个不欲爲善之意來妨了𨿽欲去惡又被一个尙欲爲惡之意來妨了蓋其知之不切故爲善不是他心肯意肯去惡亦不是他心肯意肯這个便是自欺便是不誠意才不誠則心下便有許多忿懥恐懼憂患好樂而心便不正心旣不正則凡有愛惡等事莫不倚於一偏如此如何要家齊國治天下平惟是知得切則好善必如好好色惡惡必如惡惡臭是非爲人而然蓋胸中實欲如此而後心滿意愜

問實其心之所發欲其一於理而無所雜曰只爲一便誠二便雜如惡惡臭如好好色一故也小人間居爲不善【止】著其善二故也只要防這些便分曉二者爲是眞底物事卻著些假攙放裏便成詐僞如這一盞茶一味是茶便是眞才有些別底滋味便是有物夾雜了便是二【按此條所舉是舊本】

器逺問物格知至了如何到誠意又說毋自欺也毋者禁止之辭曰物旣格知旣至到這里方可著手下工夫不是物格知至了下面許多一齊掃了

所謂誠其意者毋自欺也注云心之所發陽善陰惡則其好善惡惡皆爲自欺而意不誠矣而今說自欺未說到與人說時方謂之自欺只是自家知得善好要爲善然心中卻覺得微有些沒緊要底意思便是自欺便是虛僞不實矣正如金已是眞金了只是鍜鏈得微不熟防有些渣滓去不盡顏色或白或靑或黃便不是十分精金矣顏子有不善未嘗不知便是知之至知之未嘗復行便是意之實【按此條所舉注亦是舊本】

所謂自欺者非爲此人本不欲爲善去惡但此意隨發常有一念在內阻隔住不放教表裏如一便是自欺但當致知分別善惡了然後致其謹獨之功而力割去物欲之雜而後意可得其誠也

國秀問大學誠意防來有三樣一則內全無好善惡惡之實而專事掩覆於外者此不誠之尢也一則𨿽知好善惡惡之爲是而隱微之際又茍且以自瞞底一則知有未至隨意應事而自不覺防於自欺底曰這个不用恁地分只是一路都是自欺但有深淺之不同耳

次早云夜來國秀說自欺有三樣底後來思之是有這三樣意思然卻不是三路只是一路有淺深之不同又因論以假托換掩覆字云假托字又似重了掩覆字又似輕不能得通上下底字又因論誠與不誠不特見之於外只裏靣一念之發便有誠僞之分譬如一粒粟外面些皮子好裏面那些子不好如某所謂其好善也陰有不好者以拒於內其惡惡也陰有不惡者以挽其中蓋好惡未形時已有那些子不好不惡底藏在裏面了

人固有終身爲善而自欺者【不特外面有心中欲爲善而常有个不肯底意思便是自欺也】須是要打疊得盡蓋意誠而後心可正過得這一關後方可進

自慊之慊大意與孟子行有不慊相類子細思之亦防有不同孟子慊訓滿足意多大學訓快意多橫渠云有外之心不足以合天心初防亦只一般然橫渠亦是訓足底意思多大學訓快意多問大學說自慊且說合做處便做無牽滯於己私且只是快底意少間方始心下充滿孟子謂行有不慊只說行有不滿足則便餒耳曰固是夜來說此極子細若不理會得誠意意思親切也說不到此今防來誠意如惡惡臭如好好色只是苦切定要如此不如此自不得

誠意章皆在兩个自字上用功

問毋自欺是誠意自慊是意誠否小人閒居以下是形容自欺之情狀心廣體胖是形容自慊之意否曰然後叚各發明前說但此處是个牢關今能致知知至而意誠矣驗以日用間誠意十分爲善矣有一分不好底意思潛發以間於其間此意一發便由斜徑以長這个卻是實前面善意卻是虛矣如見孺子入井救之是好意其間有些要譽底意思以雜之如薦好人是善意有些要人徳之之意隨後生來治惡人是好意有些狠疾之意隨後來前面好意都成虛了如姤卦上五爻皆陽下面只一陰生五陽便立不住了荀子亦言心臥則夢偸則自行使之則謀【見解蔽萹】彼言偸者便是說那不好底意若曰使之則謀者則在人使之如何耳謀善謀惡都由人只是那偸底可惡故須致知要得早辧而豫戒之耳

問誠其意者毋自欺也近攺注云自欺者心之所發若在於善而實則未能不善也若字之義如何曰若字只是外面做得來一似都善其實中心有些不愛此便是自欺前日得孫敬甫書他說自慊字似差了其意以爲好善如好好色惡惡如惡惡臭如此了然後自慊看經文語意不是如此此之謂自慊謂如好好色惡惡臭只此便是自慊是合下好惡時便是要自慊了非是做得善了方能自慊也自慊正與自欺相對不差豪發所謂誠其意便是要毋自欺非至誠其意了方能不自欺也所謂不自欺而慊者只是要自快足我之志願不是要爲他人也誠與不誠自慊與自欺只爭這些子豪發之間耳又曰自慊則一自欺則二自慊者外靣如此中心也是如此表裏一般自欺者外面如此做中心其實有些子不願外面且要人道好只此便是二心誠僞之所由分也【按此條所舉注亦是舊本】

問知至而後意誠則知至之後無所用力意自誠矣傳猶有謹獨之說何也曰知之不至則不能謹獨亦不肯謹獨惟知至者見得實是實非灼然如此則必戰懼以終之此所謂能謹獨也如顏子請事斯語曾子戰戰兢兢終身而後已彼豈知之不至然必如此方能意誠蓋無放心的聖賢惟聖防念作狂一豪少不謹懼則已墮於意欲之私矣此聖人教人徹上徹下不出一敬字也

誠意章上云必愼其獨者欲其自慊也下云必愼其獨者防其自欺也蓋上言如惡惡臭如好好色此之謂自慊故君子必愼其獨者欲其察於隱微之間必吾所發之意好善必如好好色惡惡必如惡惡臭皆以實而無不自慊也下言小人閒居爲不善而繼以誠於中形於外故君子必愼其獨者欲其察於隠微之間必吾所發之意由中及外表裏如一皆以實而無少自欺也

問自欺與厭然揜其不善而著其善之類有分別否曰自欺只是於理上虧欠不足便胡亂且欺謾過去如有得九分義理雜了一分私意九分好善惡惡一分不好不惡便是自欺到得厭然揜著之時又其甚者原其所以自欺又是知不至不曽見得道理精至處所以向來說表裏精粗字如知爲人子止於孝這是表到得知所以必著孝是如何所以爲孝當如何這便是裏見得到這般處方知決定是著孝方可以用力於孝又方肯決然用力於孝人須是掃去气稟私欲使胸次虛靈洞徹

問意誠曰表裏如一便是但所以要得表裏如一卻難今人當獨處時此心非是不誠只是不柰何他今人在靜處非是此心要馳騖但把捉他不住此已是兩般意思至如見君子而後厭然詐善時已是第二番罪過了

此一个心須每日提撕令常惺覺頃刻放寛便隨物流轉無復収拾如今大學一書豈在防他言語正欲驗之於心如何如好好色如惡惡臭試驗之吾心好善惡惡果能如此乎閒居爲不善見君子則掩其不善而著其善是果有此乎一有不至則勇猛奮躍不已必有長進處今不知爲此則書自書我自我何益之有

誠於中形於外大學和惡字說此誠只是實字也惡者卻是無了天理本然者但實有其惡而已

凡惡惡之不實爲善之不勇外然而中實不然或有所爲而爲之或始勤而終怠或九分爲善尙有一分茍且之心皆不實而自欺之患也所謂誠其意者表裏內外徹底皆如此無纖豪絲髮茍且爲人之獘如饑之必欲食渴之必欲飲皆自以求飽足於己而已非爲他人而食飲也又如一盆水徹底皆淸瑩無一豪砂石之雜如此則其好善也必誠好之惡惡也必誠惡之而無一豪勉彊自欺之雜所以說自慊但自滿足而已豈有待於外哉是故君子謹其獨非特顯明之處是如此𨿽至微至隠人所不知之地亦常謹之小處如此大處亦如此顯明處如此隠微處亦如此表裏內外精粗隠顯無不謹之方謂之誠其意孟子曰人能充無欲害人之心而仁不可勝用也夫無欲害人之心人皆有之閒時皆知惻隠及到臨事有利害時此心便不見了且如一堆金寶有人曰先爭得者與之自家此心便欲爭奪推倒那人定要得了方休又如人皆知穿窬之不可爲𨿽稍有識者亦不肯爲及至顚於富貴而不知恥或無義而受萬鐘之祿便是到利害時有時而昏所謂誠意者須是隠微顯明小大表裏都一致方得孟子所謂見孺子入井時怵惕惻隠非惡其聲而然非爲內交要譽而然然卻心中有內交要譽之心卻向人說我實是惻隠羞惡所謂爲惡於隠微之中而詐善於顯明之地是所謂自欺以欺人也然人豈可欺哉人之視已如見其肺肝然則欺人者適所以自欺而已誠於中形於外那个形色气貎之見於外者自別決不能欺人秪自欺而已這樣底永無緣做得好人爲其無爲善之地也外面一副當𨿽好然裏面卻踏空永不足以爲善永不濟事更莫說誠意正心修身至於治國平天下越沒幹渉矣

問誠意自欺注今攺本恐不如舊注好曰何也曰今注云心之所發陽善陰惡則其好善惡惡皆爲自欺而意不誠矣恐讀書者不曉又此句或問中已言之卻不如舊注云人莫不知善之當爲然知之不切則其心之所發必有陰在於惡而陽爲善以自欺者故欲誠其意者無他亦曰禁止乎此而已矣此言明白而易曉曰不然本經正文只說所謂誠其意者毋自欺也初不曽引致知兼說今若引致知在中間則相牽不了卻非解經之法又況經文誠其意者毋自欺也這說話極細蓋言爲善之意稍有不實照管少有不到處便爲自欺未便說到心之所發必有陰在於惡而陽爲善以自欺處若如此則大故無狀有意於惡非經文之本意也所謂心之所發陽善陰惡乃是見理不實不知不覺地防於自欺非是陰有心於爲惡而詐爲善以自欺也如公之言須是鑄私錢假官會方爲自欺大故是無狀小人此豈自欺之謂耶【又曰所謂毋自欺者正當於幾微豪釐處做工夫只幾防之間少有不實便爲自欺豈待如此狼當至於陰在爲惡而陽爲善而後謂之自欺耶此處語意極細不可艸艸防】此處工夫極細未便說到那粗處所以前後學者多說差了蓋爲賺連下文小人閒居爲不善一叚防了所以差也又問今攺注下文云則無待於自欺而意無不誠也據經文方說毋自欺毋者禁止之辭若說無待於自欺恐語意太快未易到此曰旣能禁止其心之所發皆有善而無惡實知其理之當然便無待於自欺非勉彊禁止而猶有時而發也若好善惡惡之意有一豪之未實則其發於外也必不能掩旣是打疊得盡實於爲善便無待於自欺矣如人腹痛畢竟是腹中有些冷積須用藥驅除去這冷積則其痛自止不先除去冷積而但欲痛之自止豈有此理【按此條所辧皆系舊本】

敬子問所謂誠其意者毋自欺也注云外爲善而中實未能免於不善之雜某意欲攺作外爲善而中實容其不善之雜如何蓋所謂不善之雜非是不知是知得了又容著在這里此之謂自欺曰不是知得了容著在這里是不柰他何了不能不自欺公合下認錯了只管說个容字不是如此容字又是第二節

緣不柰他何所以容在這里此一叚文意公不曾識得他源頭在只要硬去捺他所以錯了【大槪以爲有纖豪不善之雜便是自欺】自欺只是自欠了分數恰如淡底金不可不謂之金只是欠了分數如爲善有八分欲爲有兩分不爲此便是自欺是自欠了這分數或云如此則自欺卻是自欠曰公且去看【又曰自欺非是要如此是不柰他何底】荀子曰心臥則夢偸則自行使之則謀某自十六七讀時便曉得此意蓋偸心是不知不覺自走去底不由自家使底倒要自家去捉他使之則謀這卻是好底心由自家使底李云某每常多是去捉他如在此坐心忽散亂又用去捉他曰公又說錯了公心粗都看這說話不出所以說格物致知而後意誠裏面也要知得透徹外面也要知得透徹便是自無那个物事譬如果子爛熟後皮核自脫落離去不用人去咬得了如公之說這裏面一重不曾透徹在只是認得个容著硬遏捺將去不知得源頭工夫在所謂誠其意者毋自欺也此是聖人言語之最精處如个尖鋭底物事如公所說只似个樁頭子都粗了公只是硬要去彊捺如水恁地滚出來卻硬要將泥去塞他如何塞得住又引中庸論誠處而曰一則誠雜則僞只是一个心便是誠才有兩个心便是自欺好善如好好色惡惡如惡惡臭他徹底只是這一个心所以謂之自慊若才有些子閒雜便是兩个心便是自欺如自家欲爲善後面又有个人在這里抝你莫去爲善欲惡惡又似有个人在這里抝你莫要惡惡此便是自欺【因引近思錄如有兩人焉欲爲善云云一叚正是此意】如人說十句話九句實一句脫空那九句實底被這一句脫空底都壞了如十分金徹底好方謂之眞金若有三分銀便和那七分底也壞了又曰佛家看此亦甚精被他分析得項數多如雲有十二因緣只有一心之發便被他推尋得許多察得來極精微又有所謂流注想他最怕這个所以潙山禪師云某參禪幾年了至今不曽斷得這流注想此卽荀子所謂偸則自行之心也【按此條所舉亦是舊本蓋舊本經屢攺也】

次早又曰昨夜思量敬子之言自是但傷雜耳某之言卻只說得那个自欺之根自欺卻是敬子容字之意容字卻說得是蓋知其爲不善之雜而又蓋庇以爲之此方是自欺謂如人有一石米卻只有九斗欠了一斗此欠者便是自欺之根自家卻自蓋庇了嚇人說是一石此便是自欺謂如人爲善他心下也自知有个不滿處他卻不說是他有不滿處卻遮蓋了硬說我做得是這便是自欺卻將那虛假之善來蓋覆這眞實之惡某之說卻說髙了移了這位次了所以人難曉大率人難曉處不是道理有錯處時便是語言有病不是語言有病時便是移了這步位了今若只恁地說時便與那小人閒居爲不善處都說得貼了

次日又曰夜來說得也未盡夜來歸去又思防來如好好色如惡惡臭一叚便是連那毋自欺也說言人之毋自欺時便要如好好色如惡惡臭樣方得若好善不如好好色惡惡不如惡惡臭此便是自欺毋自欺者謂如爲善若有些子不善而自欺時便當斬根去之眞个是如惡惡臭始得如小人閒居爲不善底一叚便是自欺底只是反說閒居爲不善便是惡惡不如惡惡臭見君子而後厭然揜其不善而著其善便是好善不如好好色若只如此防此一篇文義都貼實平易坦然無許多屈曲某舊說忒說闊了髙了深了然又自有一樣人如舊說者欲節去之又可惜但終非本文之意耳

問十目所視十手所指曰此承上文人之視己如見其肺肝底意不可道是人不知人曉然共見如此

心廣體胖心本是闊大底物事只是因愧怍了便卑狹便被他隔礙了只見得一邊所以體不能常舒泰

伊川問尹氏讀大學如何對曰只看得心廣體胖一句甚好又問如何尹氏但長吟心廣體胖一句尹氏必不會嚇人須是他自見得今人讀書都不識這樣意思【以上語類二十八條】

欺慊兩事正相抵背此之謂自慊卽是言如惡惡臭好好色便是自慊非謂必如此而後能自慊也所論謹獨一節亦似太說開了須知卽此念慮之間便當審其自欺自慊之向背以存誠而去僞不必待其作姦行詐干名蹈利然後謂之自欺也小人閒居以下則是極言其獘必至於此以爲痛切之戒非謂到此方是差了路頭處也【答孫敬甫】

毋自欺乃解誠其意之義知未至者固當如此用力然知之至者亦未可便謂不假此也但知未至者禁之𨿽力而或未能止惟知至然後禁之不難而無不能止耳【答吳伯丰】

論亦有眞知而自欺者此亦未然只此自欺便是知得不曾透徹此間昨晚有嘗防藥而中毒者幾至委頓只此便是不曽眞知砒霜能殺人更何疑耶然又不是隨眾略知之外別有眞知更須別作道理尋求但只就此略知得處著實體驗須有自然信得及處便是眞知也【答趙防父○以上文集三條】

右傳六章

問先生近攺正心一章方包括得盡舊來說作意或未誠則有是四者之累卻只說從誠意去曰這事連而卻斷斷而復連意有善惡之殊意或不誠則可以爲惡心有得失之異心有不正則爲物所動卻未必爲惡然未有不能格物致知而能誠意者亦未有不能誠意而能正心者

問意旣誠而有憂患之類何也曰誠意是無惡憂患忿懥之類卻不是惡但有之則是有所動

問心體本正發而爲意之私然後有不正今欲正心且須誠意否未能誠意且須操存否曰豈容有意未誠之先且放他喜怒憂懼不得其正不要管他直要意誠後心卻自正如此則意終不誠矣所以伊川說未能誠意且用執持

誠意是眞實好善惡惡無夾雜又曰意不誠是私意上錯了心不正是公道上錯了又曰好樂之類是合有底只是不可畱滯而不消化無畱滯則此心便虛

問忿懥恐懼憂患好樂皆不可有否曰四者豈得皆無但要得其正耳如中庸所謂喜怒哀樂發而中節者也

防心有所喜怒說曰喜怒哀樂固欲中節然事過後便須平了謂如事之可喜者固須與之喜然別遇一事又將此意待之便不得其正蓋心無物然後能應物如一量稱稱物固自得其平若先自添著些物在上而以之稱物則輕重悉差矣心不可有一物亦猶是也

四者心之所有但不可使之有所私爾才有所私便不能化梗在胸中且如忿懥恐懼有當然者若定要他無直是用死方得但不可先有此心耳今人多是才忿懥𨿽有可喜之事亦所不喜才喜𨿽有當怒之事亦不復怒便是蹉過事理了便視而不見聽而不聞食而不知其味了蓋這物事才私便不去只管在胸中推蕩終不消釋設使此心如太虛然則應接萬務各止其所而我無所與則便視而見聽而聞食而眞知其味矣防此一叚只是要人不可先有此心耳

忿懥好樂恐懼憂患這四者皆人之所有不能無然有不得其正者只是應物之時不可夾帶私心如有一項事可喜自家正喜驀見一可怒底事來是當怒底事卻以這喜心處之和那怒底事也喜了便是不得其正可怒事亦然惟誠其意眞个如鑑之空如衡之平妍媸髙下隨物定形而我無與焉這便是正心因說前在漳州見屬官議一事數日不決卻是有所挾後忽然看破了道這个事不可如此一向判一二百字盡皆得這意思此是因事上見這心親切

人心如一个鏡先未有一个影像有事物來方始照見妍醜若先有一个影像在裏如何照得人心本是湛然虛明事物之來隨感而應自然見得髙下輕重事過便當依前恁地虛方得若事未來先有一个忿懥好樂恐懼憂患之心在這里及忿懥好樂恐懼憂患之事到來又以這心相與滚合便失其正事了又只苦畱在這里如何得正

問喜怒憂懼人心所不能無如忿懥乃戾气豈可有也曰忿又重於怒心然此處須防文勢大意但此心先有忿懥時這下面便不得其正如鏡有人影在裏面第二人來便照不得如秤子釘盤星上加一錢則稱一錢物便成兩錢重了心若先有怒時更有當怒底事物來便成兩分怒了有當喜底事來又減卻半分喜了先有好樂也如此先有憂患也如此若把忿懥作可疑則下面憂患好樂等皆可疑問八章謂五者有當然之則如敖惰之心則豈可有也曰此處亦當看文勢大意敖惰只是一般人所爲得人厭棄不起人敬畏之心若把敖惰作不當有則親愛敬畏等也不當有

黃丈云舊嘗問視而不見聽而不聞只是說知覺之心卻不及義理之心先生曰才知覺義理便在此才昏便不見了

心須卓立在八九者之外【謂忿懥之類】而勿防於八九者之中方得其正聖人之心周流應變而不窮只爲在內而外物入不得及其出而應接又不防於彼【以上語類十二條】

問宋傑嘗觀傳文論修身在正其心嘗每閒力自克亦頗得力而敬子不以爲然以謂若論是當須還是喜怒中節乃可然宋傑今日之所謂得力者仍是隨意之所便者以致力而實未深察夫不能自已者也曰正心之功若自知至意誠中來則不須如此安排而自無不正矣未到此地則亦隨力隨分省察持守可也不須如此計較且向格物處用功乃爲知所先後耳【答余國秀○文集】

右傳七章

問七章八章頗似一意如何曰忿懥之類心上理會親愛之類事上理會心上理會者是見於念慮之偏事上理會者是見於事爲之失

正卿問大學傳正心修身莫有深淺否曰正心是就心上說修身是就應事接物上說那事不從心上做出來如修身如絜矩都是心做得出但正心是萌芽上理會若修身及絜矩等事卻是各就地頭上理會

親愛賤惡畏敬哀矜敖惰各自有當然之則只不可偏如人饑而食只合當食食才過些子便是偏渴而飲飲才過些子便是偏如愛其人之善若愛之過則不知其惡便是因其所重而防於所偏惡惡亦然下面說人莫知其子之惡莫知其苗之碩上面許多偏病不除必至於此

問章句曰人於五者本有當然之則然敖之與惰則气習之所爲實爲惡徳至若哀矜之形正良心之苗裔偏於哀矜不失爲仁徳之厚又何以爲身不修而不可以齊其家者乎曰敖惰謂如孔子之不見孺悲孟子不與王驩言哀矜謂如有一般大姦大惡方欲治之被他哀鳴懇告卻便恕之道夫云這只是言流爲姑息之意曰這便是哀矜之不得其正處

因學者問大學敖惰處而曰某嘗說如有人問易不當爲卜筮書詩不當去小序不當叶韻及大學敖惰處皆在所不答

問大學釋修身齊家章不言修身何也曰好而不知其惡惡而不知其美是以好爲惡以曲爲直可謂之修身乎【以上語類六條】

敖惰讀者多以爲疑嘗欲於或問中補數語以發之而未暇大抵此自有一等人上不至於可親愛畏敬下不至於可賤惡哀矜使人視之泛然不入念慮者耳然如此而猶以恐其有偏爲戒則豈眞敖忽而忘之哉【答潘防叔】

問燔近於家間區處一二事便覺上下暌隔情意寖薄欲遂置而不問則諸事不整不知且只於身上自理會莫屑屑問他如何曰威如之吉反身之謂也【答李敬子○以上文集二條】

右傳八章

孝者所以事君弟者所以事長慈者所以使眾此道理皆是我家裏做成了天下人看著自能如此不是我推之於國

心誠求之者求赤子之所欲也於民亦當求其有不能自達此是推其慈幼之心以使眾也

如保赤子一節只是說慈者所以使眾一句保赤子慈於家也如保赤子慈於國也保赤子是慈如保赤子是使眾

李徳之問齊家治國平天下三章看來似皆是恕之功用曰如治國平天下兩章是此意治國章乃責人之恕平天下章乃愛人之恕齊家一章但說人之偏處

因講禮讓爲國曰一家仁一國興仁一家讓一國興讓自家禮讓有以感之故民亦如此興起自家好爭利卻責民間禮讓如何得他應東坡防制惇教化中一叚說得也好𨿽說得粗道理卻是如此【惇教化云欲民之知信莫若務實其言欲民之知義莫若務去其貪云云】看道理不要妙只是粗處說得出便是如今官司不會制民之產民自去買田又取他牙稅錢古者羣飲者殺今置官誘民飲酒惟恐其不來如何得民興於善【以上語類五條】

問傳之九章大率皆躬行之事而未及乎爲政八章亦然曰成教於國則政事之施在其中矣但須以躬行爲本故特詳之本末輕重固自不同也【答李敬子○文集】右傳九章

問平天下在治其國章曰此三節見上行下效理之必然又以見人心之所同是以君子有絜矩之道所以以己之心度人之心使皆得以自盡其興起之善心若不絜矩則𨿽躬行於上使彼有是興起之善心而不可得遂亦徒然也又曰因何恁地上行下效蓋人心之同然所以絜矩之道我要恁地也使彼有是心者亦得恁地全章大意只反覆說絜矩如專利於上急徵橫斂民不得以自養我這里𨿽能興起其善心濟甚事若此類皆是不能絜矩

才卿問上老老而民興孝恐便是連那老眾人之老說曰不然此老老長長卹孤方是就自家身上切近處說所謂家齊也民興孝興弟不倍此方是就民之感發興起處說治國而國治之事也緣爲上行下效防於影響可以見人心之所同者如此是以君子必有絜矩之道也此一句方是引起絜矩事下面方觧說絜矩而結之云此之謂絜矩之道蓋人心感發之同如此所以君子須用推絜矩之心以平天下此幾多分曉若如才卿說則此便是絜矩何用下面更絮說許多才卿不合誤曉老老長長爲絜矩所以差也所謂文王之民無凍餒之老者此皆是絜矩以後事如何將作老老說得

所謂絜矩者矩者心也我心之所欲卽他人之所欲也我欲孝弟而慈必欲他人皆如我之孝弟而慈不使一夫之不獲者無一夫不得此理也只我能如此而他人不能如此則是不平矣

問絜矩一條此是上下四方度量而知民之好惡否曰知在前面這處是推老老而民興孝長長而民興弟卹孤而民不倍這處便已知民之好惡與己之好惡相似是以君子有絜矩之道便推將去緊要在毋以字上又曰興謂興起其善心遂謂成遂其事又曰爲國絜矩之大者又在於財用所以後面只管說財如今茶鹽之禁乃是人生日用之常卻反禁之這个都是不能絜矩

平天下謂均平也所惡於上毋以使下所惡於下毋以事上此與中庸所謂所求乎臣以事君未能者同意但中庸是言其所好者此言其所惡者也問前後左右何指曰譬如交代官相似前官之待我者旣不善吾毋以前官所以待我者待後官也左右如東鄰西鄰以鄰國爲壑是所惡於左而以交於右也俗語所謂將心比心如此則各得其平矣問章句中所謂絜矩之道是使之各得盡其心而無不平也如何曰此是推本上老老而民興孝上長長而民興弟上卹孤而民不倍須是畱他地位使人各得自盡其孝弟不倍之心如八十者其家不從政廢疾非人不養者一子不從政是使其各得自盡也又如生聚蕃息無令父子兄弟離散之類【以上語類五條】

興孝興弟不倍上行下效之意上章已言之矣【治國】此章再舉之者【平天下】乃欲引起下文君子必須絜矩然後可以平天下之意不然則𨿽民化其上以興於善而天下終不免於不平也故此一章首尾皆以絜矩之意推之而未嘗復言躬行化下之說然則治國平天下𨿽無二道然其設施之際不可謂無異術也【答王子合】

老老長長卹孤正是治國之事皆人君躬行以化其下者至於有夫三者之效則國治矣故欲平天下者必須先有此个本領效驗然後有以爲地而致其絜矩之功所謂平天下在治其國者也文勢甚明無可疑者其不能絜矩之病章句或問三處說極分明如來諭所謂奪其財力使不得養其父母者亦無疑矣【答陳膚仲】

問絜矩之道推己度物而求所以處之之方故於上下左右前後之際皆不以己之所不欲者施諸彼而已矣然皆以敬老事長卹孤之三者推之以見民心之同然故下文極言好惡不可以異乎人而財利不可以擅乎己茍爲不然皆取惡之道也是則一章之意無非發明恕之一字上章旣言所藏乎身不恕則不能諭諸人矣於此復推廣之以極其所不通之意恕之爲用其大如此求其指歸則不過孝弟慈三者行乎一家推而至於治國平天下同一幾而已孝弟慈非恕也自身而家自家而國自國而天下推之者近施之者廣必與人同其欲而不拂乎人之性玆其所以爲恕以此觀之是否曰此叚說得條暢【答周舜弼○以上文集三條】

或問爭鬭其民而施以劫奪之教曰民本不是要如此惟上之人以徳爲外而急於貨財暴徵橫斂民便效尢相攘相奪則是上教得他如此

趙唐卿問十章三言得失而章句云至此而天理存亡之幾決矣何也曰他初且言得眾失眾再言善不善意已切矣終之以忠信驕泰分明是就心上說出得失之由以決之忠信乃天理之所以存驕泰乃天理之所以亡

問仁者以財發身曰不是特地散財以取名買教人來奉己只是不私其有則人自歸之而身自尊只是言其散財之效如此

蜚卿問未有上好仁而下不好義如何上仁而下便義曰這只是一个在上便喚做仁在下便喚做義在父便謂之慈在子便謂之孝直卿云也如孝慈則忠曰然

國不以利爲利如秦發閭左之戍也是利墮名城殺豪傑銷鋒鏑北築長城皆是自要他利利不必專指財利所以孟子從頭截防只說仁義說到未有仁而遺其親未有義而後其君這里利卻在裏面所以說義之所安卽利之所在蓋惟義之安則自無不利矣

問末章說財處太多曰後世只此一事不能與民同第九章

十章齊家治國旣已言化平天下只言措置之理絜度也矩所以爲方也如用曲尺爲方者也何謂是以君子有絜矩之道上面人旣自有孝弟下面民亦有孝弟只要使之自遂其孝弟之心於其下便是絜矩若拂其良心重賦橫斂以取之使他不得自遂其心便是不方左右前後皆然言是以者須是如此後面說民之父母所好所惡皆是要與民同利之事且如食祿之家又畜雞豚牛羊卻是與民爭利便是不絜矩所以道以義爲利者義以方外也【以上語類七條】絜矩章專言財用繼言用人蓋人主不能絜矩者皆由利心之起故徇己欲而不知有人此所以專言財用也人才用捨最系人心向背若能以公滅私好惡從眾則用捨當於人心矣此所以繼言用人也【答範叔應】

問平天下之事蓋新民之極功則用益廣而法宜益詳今攷傳文則皆感發維持之意而不及乎他似未免乎略曰平天下章以絜矩推之而詳言同貨利公好惡之事其法可謂詳矣何謂略耶【答李敬子○以上文集二條】右傳十章

禦纂朱子全書卷八﹤子部﹐儒家類﹐禦纂朱子全書﹥

欽定四庫全書

禦纂朱子全書卷九

大學三

論或問

問友仁看大學或問如何曰粗曉其義曰如何是收其放心養其徳性曰放心者或心起邪思意有妄念耳聽邪言目觀亂色口談不道之言至於手足動之不以禮皆是放也收者便於邪思妄念處截斷不續至於耳目言動皆然此乃謂之收旣能收其放心徳性自然養得不是收放心之外又養个徳性也曰看得也好

問大學首云明徳而不曾說主敬莫是已具於小學否曰固然自小學不傳伊川卻是帶補一敬字

持敬以補小學之闕小學且是拘檢住身心到後來克己復禮又是一段事

林安卿問介然之頃一有覺焉則其本體已洞然矣湏是就這些覺處便致知充擴將去曰然昨日固已言之如擊石之火只是些子才引著便可以燎原若必欲等大覺了方去格物致知如何等得這般時節【林先引或問中至於久而後有覺之語爲比先生因及此】那个覺是物格知至了大徹悟到恁地時事都了若是介然之覺一日之間其發也無時無數只要人識認得操持充養將去又問眞知之知與久而後有覺之覺字同否曰大略也相似只是各自所指不同眞知是知得眞个如此不只是聽得人說便喚作知覺則是忽然心中自有所覺悟曉得道理是如此人只有兩般心一个是是底心一个是不是底心只是才知得這是个不是底心只這知得不是底心便是是底心便將這知得不是底心去治那不是底心知得不是底心便是主那不是底心便是客便將這个做主去治那个客便常守定這个知得不是底心做主莫要放失更那別討个心來喚作是底心如非禮勿視聽言動只才知得這个是非禮底心此便是禮底心便莫要視

仁甫問以其義理精微之極有不可得而名者故姑以至善目之曰此是程先生說至善便如今人說極是且如說孝孟子說博奕好飲酒不顧父母之養此是不孝到得會奉養其親也似煞彊得這个又湏著如曾子之養志而後爲能養這又似好了又當如所謂先意承志諭父母於道不遺父母惡名使國人稱願道幸哉有子如此方好又云孝莫大於尊親其次能飬直是到這里方喚作極是處方喚作至善處

郭徳元問或問有不務明其明徳而徒以政教法度爲足以新民者又有自謂足以明其明徳而不屑乎新民者又有略知二者之當務而不求止於至善之所在者此三者求之古今人物是有甚人相似曰如此等類甚多自謂能明其徳而不屑乎新民者如佛老便是不務明其明徳而以政敎法度爲足以新民者如管仲之徒便是略知明徳新民而不求止於至善者如前日所論王通便是【卓錄云又有略知二者之當務顧乃安於小成狃於近利而不求止於至善之所在者如前日所論王通之事是也】看他於己分上亦甚修飭其論爲治本末亦有條理甚有志於斯世只是規模淺狹不會就本原上著功便做不徹湏是無所不用其極方始是看古之聖賢別無用心只這兩者是喫處明明徳便欲無一豪私欲新民便欲人於事事物物上皆是當正如佛家說爲此一大事因緣出見於世此亦是聖人一大事也千言萬語只是說這个道理若還一日不扶持便倒了聖人只是常欲扶持這个道理敎他撐天拄地

問明徳而不能推之以新民可謂是自私否曰徳旣明自然是能新民然亦有一種人不如此此便是釋老之學此个道理人人有之不是自家可專獨之物旣是明得此理湏當推以及人使各明其徳豈可說我自防了我自樂之不與人共因說會有學佛者王天順與陸子靜辧論云我這佛法和耳目鼻口髓腦皆不愛惜要度天下人各成佛法豈得是自私先生笑曰待度得天下人各成佛法卻是敎得他各各自私陸子靜從初亦學佛嘗言儒佛差處是義利之間某應曰此猶是第二著只他根本處便不是當初釋迦爲太子時出遊見生老病死苦遂厭惡之入雪山修行從上一念便一切作空看惟恐割棄之不猛屏除之不盡吾儒卻不然蓋見得無一物不具此理無一理可違於物佛說萬理俱空吾儒說萬理俱實從此一差方有公私義利之不同今學佛者云識心見性不知是識何心是見何性

安卿問知止是始能得是終或問言非有等級之相懸何也曰也不是無等級中間許多只是小階級無那大階級如志學至從心中間許多便是大階級步卻闊知止至能得只如志學至立相似立至不惑相似定靜安皆相類只是中間細分別恁地問到能得處是學之大成抑後面更有工夫曰在己巳盡了更要去齊家治國平天下亦只是自此推去

問或問自誠意以至於平天下所以求得夫至善而止之是能得已包齊家治國說了前晚何故又云能得後更要去齊家治國平天下曰以修身言之都已盡了但以明明徳言之在己無所不盡萬物之理亦無所不盡如至誠惟能盡性只盡性時萬物之理都無不盡了故盡其性便盡人之性盡人之性便盡物之性

蜚卿言或問云人皆有以明其明徳則各誠其意各正其心各修其身各親其親各長其長而天下無不平矣明徳之功果能若是不亦善乎然以堯舜之聖閨門之內或未盡化況謂天下之大能服堯舜之化而各明其徳乎曰大學明明徳於天下只是且說个規模如此學者湏是有如此規模卻是自家本來合如此不如此便是欠了他底

徳元問何謂妙眾理曰大凢道理皆是我自有之物非從外得所謂知者便只是知得我底道理非是以我之知去知彼道理也道理固本有用知方發得出來若無知道理何從而見所以謂之妙眾理猶言能運用眾理也運用字有病故只下得妙字

問知如何宰物曰無所知覺則不足以宰制萬物要宰制他也湏是知覺

郭徳元問莫不有以知夫所以然之故與其所當然之則曰所以然之故卽是更上面一層如君之所以仁蓋君是个主腦人民土地皆屬他管他自是用仁愛試不仁愛看便行不得非是說爲君了不得已用仁愛自是理合如此試以一家論之爲家長者便用愛一家之人惜一家之物自是理合如此若天使之然每常思量著極好笑自那原頭來便如此了又如父之所以慈子之所以孝蓋父子本同一气只是一人之身分成兩个其恩愛相屬自有不期然而然者其他大倫皆然皆天理使之如此豈容彊爲哉

問南軒謂爲己者無所爲而然也曰只是見得天下事皆我所合當爲而爲之非有所因而爲之然所謂天下之事皆我之所當爲者只恁地彊信不得須是學到那田地經歷磨鏈多後方信得過

問爲己曰這湏要自看逐日之聞小事大事只是道我合當做便如此做這便是無所爲且如讀書只道自家合當如此讀合當如此理會身己才說要人知便是有所爲如世上人才讀書便安排這个好作時文此又爲人之甚者【以上語類十五條】

或問云然而本體之明得之於天終有不可得而昧者云云所以使之卽其所養之中因其所發而啟其明之之端也某竊謂覺是人之本心不容泯沒故乘間發見之時直是昭著不與物雜於此而自識則本心之體卽得其眞矣上蔡謂人湏是識其眞心竊恐謂此然此恐亦隨在而有蓋此心或昭著於燕閒靜一之時【如孟子言平旦之气】或發見於事物感動之際【如孟子言人乍見孺子將入井皆有怵惕惻隠之心】或求之文字而怡然有得【如伊川先生所謂有讀了後其中得一兩句喜者】或索之講論而恍然有悟【如夷子聞孟子極論一本之說遂憮然爲閒而受命】凡此恐皆是覺處若素未有覺之前但以爲己有是心而求以存之恐昏隔在此不知實爲何物必至覺時方始識其所以爲心者旣嘗識之則恐不肯甘心以其虛明不昧之體迷溺於卑污茍賤之中此所以汲汲求明益不能已而其心路已開亦自有可進步處與夫茫然未識指趣者大不侔矣故孝述竊疑覺爲小學大學相承之機不知是否曰所論甚精但覺似少渾厚之意【答李孝述】

問或問於明明徳於天下處只言誠意正心修身而不及致知又益以親親長長而不及齊家治國平天下願聞其指曰致知所以明之親親長長卽齊家之大者【答李敬子】

問或問所釋皆因經文獨致知舉程子五條於格物之前何也莫是格物致知亦難截然分先後故或問於此章一滚說去否曰格物致知只是一事難分先後【答李堯卿○以上文集三條】

右聖經

問克明徳克能也或問中卻作能致其克之之功又似克治之克如何曰此克字𨿽訓能字然克字重如能字能字無力克字有力便見得是他人不能而文王獨能之若只作能明徳語意便都弱了凡字有訓義一般而聲響頓異便見得有力無力之分如克之與能是也如雲克宅厥心克明俊徳之類可見

問或問常目在之眞若見其參於前倚於衡也則成性存存而道義出矣不知所見者果何物耶曰此豈有物可見但是凡人不知省察常行日用每與是徳相忘亦不自知其有是也今所謂顧諟者只是心裏常常存著此理在一出言則言必有當然之則不可失也一行事則事必有當然之則不可失也不過如此耳初豈實有一物可以見其形象耶

問引成性存存道義出矣何如曰自天之所命謂之明命我這里得之於己謂之明徳只是一个道理人只要存得這些在這里才存得在這里則事君必會忠事親必會孝見孺子則怵惕之心便發見穿窬之類則羞惡之心便發合恭敬處便自然會恭敬合辭遜處便自然防辭遜湏要常存得此心則便見得此性發出底都是道理若不存得這些待做出那个防合道理

問顧諟一句或問復以爲見天之未始不爲人而人之未始不爲天何也曰只是言人之性本無不善而其日用之閒莫不有當然之則則所謂天理也人若每事做得是則便合天理天人本只一理若理防得此意則天何嘗大人何嘗小也

問天未始不爲人而人未始不爲天曰天卽人人卽天人之始生得於天也旣生此人則天又在人矣凡語言動作視聽皆天也只今說話天便在這里顧諟是常要看敎光明燦爛照在目前【以上語類五條】

右傳一章

徳元問湯之盤銘見於何書曰只見於大學又曰成湯工夫全是在敬字上看來大段是一个修飭底人故當時人說他做工夫處亦說得大段地著如禹克勤於邦克儉於家之類卻是大綱說到湯便說檢身若不及文蔚云以義制事以禮制心不邇聲色不殖貨利等語可見日新之功曰固是某於或問中所以特地詳載者非道人不知亦欲學者經心耳【語類】

右傳二章

瑟兮僩兮者恂栗也僩字舊訓寛大某看經子所載或從忄或從才之不同然皆云有武毅之貎所以某注中直以武毅言之道夫云如此注則方與瑟字及下文恂栗之說相合曰且如恂字鄭氏讀爲峻某始者言此只是恂恂如也之恂何必如此及讀莊子見所謂木處則惴栗恂懼然後知鄭氏之音爲當如此等處某於或問中不及載也要之如這般處湏是讀得書多然後方見得

問切磋琢磨是學者事而盛徳至善或問乃指聖人言之何也曰後面說得來大非聖人不能此是連上文文王於緝熙敬止說然聖人也不是插手掉臂做到那處也須學始得如孔子所謂徳之不修學之不講聞義不能徙不善不能攺是吾憂也此有甚要聖人卻憂者何故惟其憂之所以爲聖人所謂生而知之者便只是知得此而已故曰惟聖罔念作狂惟狂克念作聖

周問切磋是始條理琢磨是終條理終條理較密否曰始終條理都要密講貫而益講貫修飭而益修飭

問琢磨後更有瑟僩赫喧何故爲終條理之事曰那不是做工夫處是成就了气象恁地穆穆文王亦是气象也【以上語類四條】

右傳三章

人各有个知識湏是推致而極其至不然半上落下終不濟事湏是眞知問固有人明得此理而涵養未到卻爲私意所奪曰只爲明得不盡若明得盡私意自然畱不得若半靑半黃未能透徹便是尙有渣滓非所謂眞知也問湏是涵養到心體無不盡處方善不然知之𨿽至行之終恐不盡也曰只爲知不至今人行到五分便是他只知得五分見識只識到那地位譬諸穿窬稍是个人便不肯做蓋眞知穿窬之不善也虎傷事亦然

問進修之術何先者云云曰物理無窮故他說得來亦自多端如讀書以講明道義則是理存於書如論古今人物以別其是非邪正則是理存於古今人物如應接事物而審處其當否則是理存於應接事物所存旣非一物能專則所格亦非一端而盡如曰一物格而萬理通𨿽顏子亦未至此但當今日格一件明日又格一件積習旣多然後脫然有个貫通處此一項尢有意味向非其人善問則亦何以得之哉

叔文問正心誠意莫湏操存否曰也湏見得後方始操得不然只恁空守亦不濟事蓋謹守則在此一合眼則便走了湏是格物蓋物格則理明理明則誠一而心自正矣不然則戢戢而生如何守得他住曰格物最是難事如何盡格得曰程子謂今日格一件明日又格一件積習旣多然後脫然有貫通處某嘗謂他此語便是眞實做工夫來他也不說格一件後便防通也不說盡格得天下物理後方始通只云積習旣多然後脫然有个貫通處又曰今卻不用慮其他只是个知至而後意誠這一轉較難

明道云窮理者非謂必盡窮天下之理又非謂只窮得一理便到但積累多後自當脫然有悟處又曰自一身之中以至萬物之理理防得多自當豁然有个覺處今人務博者卻要盡窮天下之理務約者又謂反身而誠則天下之物無不在我者皆不是如一百件事理防得五六十件了這三四十件𨿽未理防也大槪是如此向來某在某處有訟田者契數十本中閒一段作僞是崇寧政和間至今不決將正契及公案藏匿皆不可考某只索四畔眾契比驗前後所斷情僞更不能逃者窮理亦只是如此

問程子言今日格一件明日格一件積習旣久自當脫然有貫通處又言格物非謂盡窮天下之理但於一事上窮盡其他可以類推二說如何曰旣是敎類推不是窮盡一事便了且如孝盡得个孝底道理故忠可移於君又湏去盡得忠以至於兄弟夫婦朋友從此推之無不盡窮始得

問伊川論致知處云若一事上窮不得且別窮一事竊謂致之爲言推而致之以至於盡也於窮不得處正當努力豈可遷延逃避別窮一事耶至於所謂但得一道而入則可以類推而通其餘矣夫專心致誠猶慮其未能盡知況敢望以其易而通其難者乎曰這是言隨人之量非曰遷延逃避也蓋於此處旣理防不得若專一守在這里卻轉昏了湏著別窮一事又或可以因此而明彼也

徳元問萬物各具一理而萬理同出一原曰萬物皆有此理理皆同出一原但所居之位不同則其理之用不一如爲君湏仁爲臣湏敬爲子湏孝爲父湏慈物物各具此理而物物各異其用然莫非一理之流行也聖人所以窮理盡性而至於命凡世閒所有之物莫不窮極其理所以處置得物物各得其所無一事一物不得其宜除是無此物方無此理旣有此物聖人無有不盡其理者所謂惟至誠贊天地之化育則可與天地參者也

行夫問萬物各具一理而萬理同出一原此所以可推而無不通也曰近而一身之中逺而八荒之外微而一艸一木之眾莫不各具此理如此四人在坐各有這个道理某不用假借於公公不用求於某仲思與廷秀亦不用自相假借然𨿽各自有一个理又卻同出於一个理爾如排數器水相似這盂也是這樣水那盂也是這樣水各各滿足不待求假於外然打破放裏卻也只是个水此所以可推而無不通也所以謂格得多後自能貫通者只爲是一理釋氏云一月普現一切水一切水月一月攝這是那釋氏也窺見得這些道理濓溪通書只是說這一事

又問物必有理皆所當窮云云曰此處是切學者湏當知夫天如何而能髙地如何而能厚神如何而爲幽顯山嶽如何而能融結這方是格物

問觀物察己還因見物反求諸己此說亦是程子非之何也曰這理是天下公共之理人人都一般初無物我之分不可道我是一般道理人又是一般道理將來相比如赤子入井皆有怵惕知得人有此心便知自家亦有此心更不消比並自知

周問程子謂一艸一木皆所當窮又謂恐如大軍遊騎出太逺而無所歸何也曰便是此等語說得好平正不向一邊去且窮實理令有切己工夫若只泛窮天下萬物之理不務切己卽是遺書所謂遊騎無所歸矣

問格物莫是天下之事皆當理防然後方可曰不必如此聖人正怕人如此聖人云吾少也賤故多能鄙事又云君子多乎哉不多也又云多聞擇其善者而從之多見而識之知之次也聖人恐人走作這心無所歸著故程子云如大軍之遊騎出太逺而無所歸也

問格物莫若察之於身其得之尢切曰前旣說當察物理不可專在性情此又言莫若得之於身爲尢切皆是互相發處

問格物窮理但立誠意以格之曰立誠意只是朴實下工夫與經文誠意之說不同

問立誠意以格之曰此誠字說較淺未說到深處只是確定【徐錄作堅確】其志朴實去做工夫如胡氏立志以定其本便是此意誠意不立如何能格物所謂立誠者只是要著實下工夫不要若存若亡遇一物須是眞个卽此一物究極得个道理了方可言格若物格而後知至知至而後意誠大學蓋言其止之序其始則必在於誠

伊川謂學莫先於致知未有致知而不在敬者致知是主善而師之也敬是克一而協之也敬則心存心存則理具於此而得失可驗故曰未有致知而不在敬者

問程先生所說格物之要在以誠敬爲主胡氏說致知格物又要立志以定其本如何曰此程先生說得爲人切處古人由小便學如視無誑如灑掃應對進退皆是少年從小學來敎他都是誠敬今人小學都不曽去學卻欲從大學做去且如今格一物若自家不誠不敬【誠是不欺不妄敬是無怠慢放蕩】才格不到便棄了又如何了得工夫如何成得又雲程先生云主一之謂敬此理又深又說今人所作所爲皆緣是不去立志若志不立又如何去學又如何去致知格物中做得事立志之說甚好非止爲讀書說一切之事皆要立志

任道弟問或問涵養又在致知之先曰涵養是合下在先古人從小以敬涵養父兄漸漸敎之讀書識義理今若說待涵養了方去理防致知也無期限湏是兩下用功也著涵養也著致知伊川多說敬敬則此心不放事事皆從此做去

致知在乎所養養知莫過於寡欲二句致知者推致其知識而至於盡也將致知者必先有以養其知有以養之則所見益明所得益固欲養其知者惟寡欲而已矣寡欲則無紛擾之雜而知益明矣無變遷之患而得益固矣

致知一章此是大學最初下手處若理防得透徹後面便容易故程子此處說得節目最多皆是因人之資質耳𨿽若不同其實一也見人之敏者太去理防外事則敎之使去父慈子孝處理防曰若不務此而徒欲泛然以觀萬物之理則吾恐其如大軍之遊騎出太逺而無所歸若是人專只去裏面理防則敎之以求之情性固切於身然一艸一木亦皆有理要之內事外事皆是自己合當理防底但湏是六七分去裏面理防三四分去外面理防方可若是工夫中半時已自不可況在外工夫多在內工夫少耶此尢不可也

問以其理之一故於物無不能知以其稟之異故於理或不能知曰气稟之偏者自不求所以知若或有這心要求便卽在這里緣本來个仁義禮智人人同有只被气稟物欲遮了然這个理未嘗亡才求便得又曰這个便是難說喚做難又不得喚做易又不得喚做易時如何自堯舜禹湯文武周孔以後如何更無一个人與相似喚做難又才知覺這个理又便在這里這个便湏是要子細講究湏端的知得做將去自容易若不知得𨿽然恁地把捉在這里今夜捉住明朝又不見了明朝捉住後日又不見了若知得到許多蔽翳都沒了如气稟物欲一齊打破便日日朝朝只恁地穏穏做到聖人地位

問或考之事爲之著或察之念慮之防看來闗於事爲者不外乎念慮而入於念慮者往往皆是事爲此分爲両項意如何曰固是都相闗然也有做在外底也有念慮方動底念慮方動便須辧別那个是正那个是不正這隻就始末上大約如此說問只就著與防上看曰有个顯有个防

問所借以爲從事之實者初不外乎人生日用之近其所以爲精防要妙不可測度者則在乎眞積力久黙識心通之中是乃夫子所謂下學而上逹者曰只是眼前切近起居飲食君臣父子兄弟夫婦朋友處便是這道理只就近處行到熟處見得自髙有人說只且據眼前這近處行便是了這便成茍簡卑下又有人說掉過這个上面自有一个道理亦不是下梢只是謾人聖人便只說下學上達卽這个便是道理別更那有道理只是這个熟處自見精微又曰堯舜之道孝弟而已矣亦只是就近處做得熟便是堯舜聖人與庸凡之分只是个熟與不熟庖丁解牛莫不中節古之善書者亦造神妙

問或問物有當然之則亦必有所以然之故如何曰如事親當孝事兄當弟之類便是當然之則然事親如何卻湏要孝從兄如何卻湏要弟此卽所以然之故如程子雲天所以髙地所以厚若只言天之髙地之厚則不是論其所以然矣

大凡爲學湏是四方八面都理防敎通曉仍更理防向裏來譬如喫果子一般先去其皮殻然後食其肉又更和那中閒核子都咬破始得若不咬破又恐裏頭別有多滋味在若是不去其皮殼固不可若只去其皮殼了不管裏面核子亦不可恁地則無緣到得極至處大學之道所以在致知格物格物謂於事物之理各極其至窮到盡頭若是裏面核子未破便是未極其至也如今人於外面天地造化之理都理防得而中閒核子未破則所理防得者亦未必皆是終有未極其至處因舉五峯之言曰身親格之以精其知𨿽於致字得向裏之意然卻恐遺了外面許多事如某便不敢如此說湏是內外本末隠顯精粗一一周徧方是儒者之學

問以類而推之說曰是從己理防得處推將去如此便不隔越若逺去尋討則不切於己

問或問云心𨿽主乎一身而其體之虛靈足以管乎天下之理理𨿽散在萬物而其用之微妙實不外乎一人之心不知用是心之用否曰理必有用何必又說是心之用夫心之體具乎是理而理則無所不該而無一物不在然其用實不外乎人心蓋理𨿽在物而用實在心也又云理徧在天地萬物之閒而心則管之心旣管之則其用實不外乎此心矣然則理之體在物而其用在心也次早先生云此是以身爲主以物爲客故如此說要之理在物與在吾身只一般

或問云萬物生於天地之閒不能一日而相無而亦不可相無也如何曰萬物生於天地人如何少得他亦如何使他無得意只是如此

或問中近世大儒格物致知之說曰格猶扞也禦也能扞禦外物而後能知至道【溫公】必窮物之理同出於一爲格物【呂與叔】窮理只是尋个是處【上蔡】天下之物不可勝窮然皆備於我而非從外得【龜山】今日格一件明日格一件爲非程子之言【和靖】物物致察宛轉歸己【胡文定】卽事卽物不厭不棄而身親格之【五峯】

呂與叔謂凡物皆出於一又格个甚麼固是出於一隻緣散了千岐萬徑今日窮理所以要收拾歸於一

上蔡說窮理只尋个是處以恕爲本窮理自是我不曉這道理所以要窮如何說得恕字他當初說恕字大槪只是說要推我之心以窮理便礙理了龜山說反身而誠卻大段好湏是反身乃見得道理分明如孝如弟湏見得孝弟我元有在這里若能反身爭多少事他又卻說萬物皆偹於我不湏外面求此卻錯了身親格之說得親字急廹自是自家格不成倩人格

張元徳問以今日格一件明日格一件爲非程子之言者曰此和靖之說也大抵和靖爲人淳故他不聽得而出於眾人之錄者皆以爲非伊川之言且如伊川論春秋之傳爲案經爲斷他亦以爲伊川無此言且以此兩句卽以傳考經之事迹以經別傳之眞僞之意非伊川之言而何

龜山說只反身而誠便天地萬物之理在我胡文定卻言物物致察宛轉歸己見云雷知經綸見山下出泉知果行之類惟伊川言不可只窮一理亦不能徧窮天下萬物之理某謂湏有先後緩急久之亦要窮盡如正防是盡窮萬物之理

問物物致察與物物而格何別曰文定所謂物物致察只求之於外如所謂察天行以自彊察地勢以厚徳只因其物之如是而求之耳初不知天如何而健地如何而順也道夫曰所謂宛轉歸己此等言語似失之巧曰若宛轉之說則是理本非己有乃彊委曲牽合使入來爾許多說只有上蔡所謂窮理只是尋个是處爲得之道夫曰龜山反身而誠之說只是摸空說了曰都無一个著實處道夫曰卻似甚快曰若果如此則聖賢都易做了又問他旣如此說其下工夫時亦湏有个窒礙曰也無礙處如龜山於天下事極明得如言治道與官府政事至纎至細處亦曉得到這里卻恁說次第他把來作兩截看了

五峯說立志以定其本居敬以持其志志立乎事物之表敬行乎事物之內而知乃可精者這段語本說得極精然卻有病者只說得向裏來不曾說得外面所以語意頗傷急迫蓋致知本是廣大湏用說得表裏內外周徧兼該方得其曰志立乎事物之表敬行乎事物之內此語極好而曰而知乃可精便有局促气象他便要就這里便精其知殊不知致知之道不如此急迫湏是寛其程限大其度量久久自然貫通他言語只說得裏面一邊極精遺了外面一邊所以其規模之大不如程子且看程子所說今日格一件明日格一件積久自然貫通此言該內外寛緩不迫有涵泳從容之意所謂語小天下莫能破語大天下莫能載也

黃問立志以定其本居敬以持其志曰人之爲事必先立志以爲本志不立則不能爲得事𨿽能立志茍不能居敬以持之此心亦泛然而無主悠悠終日亦只是虛言立志必湏髙出事物之表而居敬則常存於事物之中令此敬與事物皆不相違言也湏敬動也須敬坐也須敬頃刻去他不得

問立志以定其本莫是言學便以道爲志言人便以聖爲志之意否曰固是但凡事湏當立志不可謂今日做些子明日便休又問敬行乎事物之內曰這个便是細密處事事要這些子在志立乎事物之表立志便要卓然在這事物之上看是甚麼都不能奪得他又不恁地細細碎碎這便是志立乎事物之表所以今江西諸公多說甚大志開口便要說聖說賢說天說地傲睨萬物目視霄漢更不肯下人問如此則居敬以持其志都無了曰豈復有此據他才說甚敬便壊了那个又曰五峯說得這數句甚好但只不是正格物時工夫卻是格物以前事而今卻湏恁地

問胡氏說何謂太迫曰說得來局蹙不恁地寛舒如將繩索絣在這里一般也只看道理未熟如程子說便寛舒他說立志以定其本是始者立个根基居敬以持其志志立乎事物之表敬行乎事物之內而知乃可精知未到精處方是可精此是說格物以前底事後面所說又是格物以後底事中閒正好用功曲折處都不曽說便是局蹙了

格物湏是到處求博學之審問之謹思之明辧之皆格物之謂也若只求諸己亦恐見有錯處不可執一伊川說得甚詳或讀書或處事或看古人行事或求諸己或卽人事復曰於人事上推測自有至當處如楊謝遊尹諸公非不見伊川畢竟說得不曾透不知如何今人多說傳聞不如親見看得如此時又卻傳聞未必不如親見蓋當時一問一對只說得一件話而今卻鬭合平日對問講論作一處所以分明好看

這个道理自孔孟旣沒便無人理防得只有韓文公曾說來又只說到正心誠意而遺了格物致知及至程子始推廣其說工夫精密無復遺慮然程子旣沒諸門人說得便差都說從別處去與致知格物都不相干只不曾精曉得程子之說耳只有五峯說得精其病猶如此亦緣當時諸公所聞於程子者語意不全或只聞一時之語或只聞得一邊所以其說多差後來卻是集諸家語錄湊起眾說此段工夫方始渾全則當時門人親炙者未爲全幸生於先生之後者未爲不幸蓋得見諸家記錄全書得以詳考所以其法畢備又曰格物致知其次上蔡說得稍好

問延平謂爲學之初且當常存此心勿爲他事所勝凡遇一事卽當且就此事反覆推尋以究其極待此一事融釋脫落然後別窮一事久之自當有灑然處與伊川今日格一件明日格一件之語不同如何曰這話不如伊川說今日明日恁地急【卓錄但云伊川說得較快】這說是敎人若遇一事卽且就上理防敎爛熟離析不待擘開自然分解久之自當有灑然處自是見得快活某常說道天下事無他只是个熟與不熟若只一時恁地約摸得都不與自家相干久後皆忘卻只如借得人家事一般少閒被人取將去又濟自家甚事

李堯卿問延平言窮理工夫先生以爲不若伊川規模之大條理之密莫是延平敎人窮此一事必待其融釋脫落然後別窮一事設若此事未窮遂爲此事所拘不若程子若窮此事未得且別窮之言爲大否曰程子之言誠善窮一事未透又便別窮一事亦不得彼謂有甚不通者不得已而如此耳不可便執此說容易攺換卻致工夫不專一也【以上語類四十二條】

問延平格物之說原其意亦自程子說中得之云云又嘗疑前面反覆論難專以程說爲主蓋不可以復加矣至此段引延平說則又曰有非他說所能及未易以口舌爭其辭似抑揚低昻有左程右李別立一家之意曰他說是指門人說語意自明何疑之有【答陳安卿】

示諭程子格物之說誠若有未易致力者然其曰天地之所以髙厚一物之所以然蓋極其大小而言之以明是理之無不在而學問之功不可一物而有遺爾若其所以用力之地則亦不過讀書史應事物如前之云爾豈茫然放其心於汗漫紛綸不可知之域哉【答吳伯丰○以上文集二條】

右傳五章

因說自欺欺人曰欺人亦是自欺此又是自欺之甚者便敎盡大地只有自家一人也只是自欺如此者多矣到得那欺人時大故郎當若論自欺細處且如爲善自家也知得是合當爲也勉彊去做只是心裏又有些便不消如此做也不妨底意思如不爲不善心裏也知得不當爲而不爲𨿽是不爲然心中也又有些便爲也不妨底意思此便是自欺便是好善不如好好色惡惡不如惡惡臭便作九分九釐九豪要爲善只那一豪不要爲底便是自欺便是意不實矣或問中說得極分曉

先之問誠意章或問云孟子所論浩然之气其原蓋出於此何也曰人只是慊快充足仰不愧俯不怍則其气自直便自日長以至於充塞天地𨿽是刀鋸在前鼎鑊在後也不怕【以上語類二條】

問傳言謹獨正就誠意著工夫處說或問又就意已誠之後說夫意之誠者旣無所不盡眞能慊快充足仰不愧俯不怍到此地位其勢決然自不能已矣而猶曰不敢弛其謹獨之勞焉所以防慮省察使其日新又新而不至於閒斷何也恐此時所謂謹獨與向時所謹獨者大不同曰兩說不見其不同但說到此恰好著力不可閒斷耳【答陳安卿○文集】

右傳六章

或問意旣誠矣而心猶有動焉然後可以責其不正而復乎正是如何曰若是意未誠時只是一个虛僞無實之人更問甚心之正與不正惟是意已誠實然後方可見得忿懥恐懼好樂憂患有偏重處卽便隨而正之也【語類】

右傳七章

或問先吏部說有諸己而後求諸人無諸己而後非諸人曰這是說尋常人若自家有諸己又何必求諸人無諸己又何必非諸人如孔子說躬自厚而薄責於人攻其惡毋攻人之惡至於大學之說是有天下國家者勢不可以不責他然又湏自家有諸己然後可以求人之善無諸己然後可以非人之惡

蜚卿問大學或問近世名卿謂以恕己之心恕人是不忠之恕如何曰這便是自家本領不正古人便先自本領上正了卻從此推出去如己欲立也不是阿附得立到得立人處便也不要由阿附而立己欲達也不是邪枉得達到得達人處便也不要由邪枉而達今人卻是自家先自不正當了阿附權勢討得些官職富貴去做了便見別人阿附討得富貴底便欲以所以恕己者而恕之卻不知恕之一字只可說出去不可說入來只可以接物不可以處己蓋自家身上元著不得个恕字只恕己兩字便不是了問今人言情恕恕以待人是否曰似如此說處也未見他邪正之所在若說道自家不合去穿窬切望情恕這卻著不得若說道偶然不及寫書切望情恕這卻無害蓋自家有忙底時節【以上語類二條】

右傳九章

問或問以所占之地言之則隨所在如此否曰上下也如此前後也如此左右也如此古人小處亦可見如並坐不橫肱恐妨礙左邊人又妨礙右邊人如此則左右俱不相妨此便是以左之心交於右以右之心交於左如戶開亦開戶闔亦闔有後入者闔而勿遂前人之開所以待後之來自家亦當依他恁地開前人之闔恐後人有妨所議自家亦當依他恁地闔此是不以後來而變乎前之意如後面更有人來則吾不當盡闔了門此又是不以先入而拒乎後之意如此則前後處得都好便是以前之心先於後以後之心從於前問凡事事物物皆要如此否曰是如我事親便也要使人皆得事親我敬長慈防便也要使人皆得敬長慈防此章上面說上老老而民興孝上長長而民興弟上卹孤而民不倍是民之感化如此可見天下人人心都一般君子旣知人都有此心所以有絜矩之道要人人都得盡其心若我之事其親備四海九州之美味卻使民之父母凍餓藜藿糟糠不給我之敬長慈防卻使天下之人兄弟妻子離散便不是絜矩中庸一叚所求乎子之事我如此而我之事父卻未能如此所求乎臣之事我如此而我之事君卻未能如此及所求乎弟所求乎朋友亦是此意上下左右前後及中央作七个人看便自分曉【語類】右傳十章

禦纂朱子全書卷九﹤子部﹐儒家類﹐禦纂朱子全書﹥

欽定四庫全書

禦纂朱子全書卷十

論語一

總論

論孟工夫少得效多六經工夫多得效少

論語不說心只說實事孟子說心後來遂有求心之病孔子之言多且是泛說做工夫如居處恭執事敬言忠信行篤敬之類未說此是要理會甚麼物待學者自做得工夫透徹卻就其中見得體段是如此至孟子則恐人不理會得又趲進一著說如惻隱之心與學問之道求放心之類說得漸漸親切今人將孔孟之言都只恁地艸率看過了

問論語近讀得如何昨日所讀底今日再讀見得如何干曰尙看未熟曰這也使急不得也不可慢所謂急不得者功效不可急所謂不可慢者工夫不可慢

王子充問學曰聖人敎人只是个論語漢魏諸儒只是訓詁論語湏是翫味今人讀書傷快湏是熟方得曰論語莫也湏揀个要底看否曰不可湏從頭看無精無粗無淺無深且都翫味得熟道理自然出曰讀書未見得切湏見之行事方切曰不然且如論語第一便敎人學便是孝弟求仁便戒人巧言令色便三省也可謂甚切

莫云論語中有要底有泛說底且要著力要底便是揀別若如此則孟子一部可刪者多矣聖賢言語粗說細說皆著理防敎透徹蓋道理至廣至大故有說得易處說得難處說得大處說得小處若不盡見必定有窒礙處若謂只言忠信行篤敬便可則自漢唐以來豈是無此等人因甚道統之傳卻不曾得亦可見矣

或講論語因曰聖人說話開口見心必不只說半截藏著半截學者觀書且就本文上看取正意不湏立說別生枝蔓惟能認得聖人句中之意乃善

聖人之言𨿽是平說自然周徧停停當當都有許多四方八面不少了些子意思若門人弟子之言便有不能無偏處如夫子言文質彬彬自然停當恰好子貢文猶質也質猶文也便說得偏夫子言行有餘力則以學文自然有先後輕重而子夏𨿽曰未學吾必謂之學便有廢學之獘

論語集注如秤上稱來無異不髙些不低些自是學者不肯用功看如看得透存養熟可謂甚生气質

或問集注有兩存者何者爲長曰使某見得長底時豈復存其短底只爲是二說皆通故並存之然必有一說合得聖人之本意但不可知爾復曰大率兩說前一說勝

讀書湏痛下工夫湏要細看心粗性急終不濟事如看論語精義且只將諸說相比並看自然比得正道理出來如識髙者初見一條便能判其是非如未能且細看如看案欵相似𨿽未能便斷得他案然已是經心盡知其情矣只管如此將來粗急之心亦磨礲得細密了橫渠云文欲密察心欲洪放若不痛做工夫終是難入【以上語類十一條】

論語纂訓書無捲第合一篇凡古今論語訓義見錄者十四家而大抵宗程氏蓋某外兄邱子野所述子野亦以意附見其是非取捨之說某讀之其不合於聖人者寡矣因爲之序論曰士生乎聖人旣沒數千百歳之下而欲明聖人之心於數千百歳之上推其立言垂訓之旨約其辭義於眾說殽亂之中以爲一家之書而又欲其是非取舎不謬於聖人亦難矣蓋聖人之書其爲意微其爲詞約茍不明乎其宗而識乎其本多見其以私見臆說亂之也昔之大儒其猶有不免乎此者況後世之紛紛乎此其所以難也抑又有甚難者焉孔子曰文莫吾猶人也躬行君子則吾未之有得此其所以爲甚難者也夫其所以難者如此所以爲甚難者又如此則是書之作亦將以明乎其所難者求至乎其所甚難而已其可已乎故其求之能博取之能審推是言之其寡過矣孟子曰博學而詳說之將以反說約也此之謂己如是則後聖人數千百歳而生而欲明其心於數千百歳之上無難矣夫學之所以盡其心如此又安有放其邪心以窮乎外物之患哉其行之也不逺矣則其所以爲甚難者又得而庶幾焉某是以樂道之而爲之序所以明子野之爲是書其難如此而亦以著其從事於聖人者不易焉【論語纂訓序】

昔有人見龜山先生請敎先生令讀論語其人復問論語中要切是何語先生云皆要切且熟讀可也此語甚有味乍看似平淡沒可說只平淡中有味所以其味無窮今人說得來驚天動地非無捷徑可喜只是味短與此殊不倫矣且看論語中一句一字孰有非要切之言者若學者體防踐履得皆是性分內切慤實事便從此反本還原心與理一夫豈有剩法哉【答江隠君○以上文集二條】

學而第一

今讀論語且熟讀學而一篇若明得一篇其餘自然易曉

學而篇皆是先言自修而後親師友有朋自逺方來在時習之後而親仁在入則孝出則弟之後就有道而正焉在食無求飽居無求安之後毋友不如己者在不重則不威之後今人都不去自修只是專靠師友說話【以上語類二條】

學而說此篇名也取篇首兩字爲別初無意義但學之爲義則讀此書者不可以不先講也夫學也者以字義言之則己之未知未能而效夫知之能之之謂也以事理言之則凡未至而求至者皆謂之學𨿽稼圃射禦之微亦曰學配其事而名之也而此獨專之則所謂學者果何學也蓋始乎爲士者所以學而至乎聖人之事伊川先生所謂儒者之學是也蓋伊川先生之言曰今之學者有三詞章之學也訓詁之學也儒者之學也欲通道則捨儒者之學不可尹侍講所謂學者所以學爲人也學而至於聖人亦不過盡爲人之道而已此皆切要之言也夫子之所志顏子之所學子思孟子之所傳皆是學也其精純盡在此書而此篇所明又學之本故學者不可以不盡心焉【答張敬夫○文集】

學而時習之章

學之一字實兼致知力行而言不可偏舉

學而時習之𨿽是講學力行平說然看他文意講學意思終較多觀則以學文𨿽曰未學則可見

書也只是熟讀常記在心頭便得𨿽孔子敎人也只是學而時習之若不去時習則人都不柰你何只是孔門弟子編集把這个作第一件若能時習將次自曉得十分難曉底也解曉得

問程子二說一云時復思繹是就知上習所學在我是就行上習否曰是如此

問程云習重習也時復思繹浹洽於中則說也看來只就義理處說後添入上蔡坐如屍一段此又就躬行處說然後盡時習之意曰某備兩說其意可見兩段者各只說得一邊尋繹義理與居處皆當習可也後又問習鳥數飛也如何是數飛之義曰此是說文習字從羽月令鷹乃學習只是飛來飛去也【以上語類五條】

學而時習之此是論語第一句句中五字𨿽有虛實輕重之不同然字字皆有意味無一字無下落讀者不可以不詳而說者尢不可以有所略也學之爲言效也以己有所未知而效夫知者以求其知以己有所未能而效夫能者以求其能之謂也而者承上起下之辭也時者無時而不然也習者重復溫習也之者指其所知之理所能之事而言也言人旣學矣而又時時溫習其所知之理所能之事也蓋人而不學則無以知其所當知之理無以能其所當爲之事學而不習則𨿽知其理能其事然亦生澀危殆而不能以自安習而不時𨿽曰習之而其工夫閒斷一暴十寒終不足以成其習之之功矣聖言𨿽約而其指意曲折深密而無窮蓋如此【與張敬夫論癸巳論語說○文集】

或問不亦說乎曰不但只是學道有說處今人學冩字初閒寫不好到後來一旦寫得好時豈不歡喜又如人習射初閒都射不中到後來射得中時豈不歡喜大抵學到說時已是進一進了只說後便自住不得且如人過險處過不得得人扶持將過才過得險處了見一條平坦路便自歡喜行將去矣

問有朋自逺方來莫是爲學之驗否曰不必以驗言大抵朋友逺來能相信從吾旣與他共知得這个道理自是樂也或問說與樂如何曰說是自家心裏喜說人卻不知樂則發散於外也

問以善及人而信從者眾是樂其善之可以及人乎是樂其信從者眾乎曰樂其信從者眾也大抵私小底人或有所見則不肯告人持以自多君子存心廣大己有所得足以及人若己能之以敎諸人而人不能是多少可悶今旣信從者自逺而至其眾如是安得不樂又云要在學而時習之到說處自不能已今人學而不能久只是不到可說處到學而不能自已則久久自有此理

吳仁父問非樂不足以語君子曰惟樂後方能進這一步不樂則何以爲君子時舉云說在己樂有與眾共之之意曰要知只要所學者在我故說人只爭這一句若果能說則樂與不慍自可以次而進矣

人不知而不慍不亦君子乎自是不相干渉要他知做甚自家爲學之初便是不要人知了至此而後眞能不要人知爾若煆煉未能得十分如此成熟心裏固有時被他動及到這里方眞个能人不我知而不慍也

有朋自逺方來而樂者天下之公也人不知而慍者一己之私也以善及人而信從者眾則樂人不己知則不慍樂慍在物不在己至公而不私也

或問謂朋來講習之樂爲樂曰不似伊川說得大蓋此个道理天下所公共我獨曉之而人曉不得也自悶人若有朋自逺方來則信向者眾故可樂若以講習爲樂則此方有資於彼而後樂則其爲樂也小矣這个地位大故是髙了人不知而不慍說得容易只到那地位自是難不慍不是大故怒但心裏略有些不平底意思便是慍了此非得之深養之厚者不能如此

聖賢言語平鋪地說在那里如夫子說學而時習之自家是學何事便湏著時習習之果能說否有朋自逺方來果能樂不樂今人之學所以求人知之不見知果能不慍否

問學而一章曰看精義湏看諸先生說學字誰說得好時習字誰說得好說字誰說得好湏恁地看林擴之問多把習字作行字說如何曰看古人說學字習字大意只是講習亦不必湏是行幹問謝氏遊氏說習字似分曉曰據正文意只是講習遊謝說乃推廣習字畢竟也在裏面遊氏說得𨿽好取正文便較迂曲些問伊川解不亦說作說在心範氏作說自外至似相反曰這在人自忖度幹曰旣是思繹浹洽於中則說必是在內曰範氏這一句較疎說自是在心說便如暗歡喜相似樂便是个發越通暢底气象問範氏下面樂由中出與伊川發散在外之說卻同曰然問範氏以不亦說乎作比於說猶未正夫說如何曰不必如此說問範氏遊氏皆以人不知而不慍不亦君子乎作不知命無以爲君子說如何曰也未說到命處爲學之意本不欲人知學在己知不知在人何慍之有問謝氏知我者希之說如何曰此老子語也亦不必如此說【以上語類九條】

有子曰其爲人也孝弟章

其爲人也孝弟此說資質好底人其心和順柔遜必不好犯上仁便從此生鮮是少對下文未之有也上下文勢如此若巧言令色鮮矣仁鮮字則是絕無君子務本本立而道生此兩句泛說凡事是如此與上下不相干下文卻言孝弟也者方是應上文故集注著个大凡也

問君子務本注云凡事專用力於根本如此則孝弟爲仁之本乃是舉其一端而言曰否本是說孝弟上面務本是且引來上面且泛言下面是收入來說曰君臣父子夫婦兄弟皆是本否曰孝弟較親切於親孝故忠可移於君事兄弟故順可移於長便是本

問本立道生曰此甚分明如人能孝能弟漸漸和於一家以至親戚以至故舊漸漸通透

問孝弟是良心之發見因見良心之發見爲仁甚易曰此說固好但無執著觀此文意只是云其爲人孝弟則和遜溫柔必能齊家則推之可以仁民務者朝夕爲此且把這一个作一把頭處

問孝弟爲仁之本是事父母兄旣盡道乃立得个根本則推而仁民愛物方行得有條理曰固是但孝弟是合當底事不是要仁民愛物方從孝弟做去可學云如艸木之有本根方始枝葉繁茂曰固是但有本根則枝葉自然繁茂不是要得枝葉繁茂方始去培植本根

問孝弟爲仁之本曰論仁則仁是孝弟之本行仁則當自孝弟始又云孟子曰仁之實事親是也義之實從兄是也智之實知斯二者弗去是也禮之實節文斯二者是也樂之實樂斯二者是也以此觀之豈特孝弟爲仁之本四端皆本於孝弟而後見也然四端又在學者子細省察

問仁者心之徳義禮智亦可爲心之徳否曰皆是心之徳只是仁專此心之徳

仁只是愛底道理此所以爲心之徳

仁者愛之理只是愛之道理猶言生之性愛則是理之見於用者也蓋仁性也性只是理而已愛是情情則發於用性者指其未發故曰仁者愛之理情卽已發故曰愛者仁之用

問節如何仁是性孝弟是用曰所以當愛底是仁曰不是曰仁是孝弟之母子有仁方發得孝弟出來無仁則何處得孝弟先生應曰然次日問曰先生以節言所以當愛底不是未達曰當字不是又曰未說著愛在他防愛如目能視𨿽瞑目不動他卻能視仁非愛他卻能愛又曰愛非仁愛之理是仁心非仁心之徳是仁

程子謂爲仁以孝弟爲本論性則以仁爲孝弟之本仁是性孝弟是用性中只有个仁義禮智曷嘗有孝弟來譬如一粒粟生出爲苖仁是粟孝弟是苖便是仁爲孝弟之本又如木有根有榦有枝葉親親是根仁民是幹愛物是枝葉便是行仁以孝弟爲本【以上語類十一條】

仁至難言故聖賢之言或指其方或語其用未嘗直指其體而名言之也上蔡云古人語仁多矣然終非仁也又云孝弟可以論仁而孝弟非仁也正欲發明此意然不覺乘快一向說開了至於其閒界分脈絡自有相管攝聮屬處卻不曾分明爲人指出故讀之者只見曠蕩無可撈摸便更向別處走此其立言之病也又云人心之不僞者莫如事親從兄以是心而充之則無適而非仁矣此語亦皆未安蓋性之所有而根於心者莫非眞實不但孝弟爲不僞也但孝弟乃人心之不可已者所發最親切所系最重大故行仁之道必自此始非謂充擴孝弟可以求仁也此章之義只當從伊川說【記謝上蔡論語疑義○文集】

巧言令色鮮矣仁章

或問巧言令色鮮矣仁曰只心在外便是不仁也不是別更有仁

問鮮矣仁先生云絕無何也曰只是心在時便是仁若巧言令色之人一向逐外則心便不在安得謂之仁顏子三月不違仁也只是心在伊川云知巧言令色之非仁則知仁矣謂之非仁則絕無可知【以上語類二條】

容貌辭气之閒正學者持養用力之地然有意於巧令以悅人之觀聽則心馳於外而鮮仁矣若是就此持養發禁躁妄動必溫恭只要體當自家直內方外之實事乃是爲己之切求仁之要復何病乎故夫子告顏淵以克己復禮之目不過視聽言動之閒而曾子將死之善言亦不外乎容貌顏色辭气三者而已夫子所謂遜以出之辭不欲巧者亦一事也仲山甫之徳柔嘉維則令儀令色則大賢成徳之行而進乎此者夫子之逞顏色怡怡如也乃聖人動容周旋中禮之事又非仲山甫之所及矣至於小人訐以爲直色厲內荏則𨿽與巧言令色者不同然考其矯情飾僞之心實巧言令色之尢者故聖人惡之上蔡引此數條而不肯明言其所以然者將使學者深求而自得之也然令學者反求之於冥漠不可知之中失之愈逺言仁錄中所解亦少曲折故詳論之使學者無淫思力索之苦而有以審夫用力之幾焉【巧言令色說】

巧言令色敬夫云若夫君子之修身謹於言語容貌之閒乃所以體當在己之實事是求仁之要也此意甚善但恐湏先設疑問以發之此語方有所指今無所發端而遽言之則於經無所當而反亂其本意矣如易傳中發明經外之意亦必設爲問答以起之蓋湏如此方有節次來歷且不與上文解經正意相雜而其抑揚反覆之閒尢見得義理分明爾【與張敬夫論癸巳論語說○以上文集二條】

曾子曰吾日三省吾身章

蜚卿言曾子三省固無非忠信學習之事然人之一身大倫之目自爲人謀交朋友之外得無猶在所省乎曰曾子也不是截然不省別底只是見得此三事上實有纎豪未到處其他處固不可不自省特此三事較急耳如今人記書熟底非全不記但未熟底比似這个較用著心力照管這也是他打不過處又云爲人謀而忠也自是難底事大凡人爲己謀便盡爲人謀便未必盡直卿因舉先生舊說云人在山路避人必湏立己於路後讓人於路前此爲人謀之不忠也如此等處蹉過多少

曾子三省看來是當下便省得才有不是處便攺不是事過後方始去攺省了卻又休也只是合下省得便與他攺

某一日看曾子三省處集注說亦有病如省察已做底事曾子省察只當下便省察俯視拱手而曰爲人謀而不忠乎

問三省忠信是聞一貫之後抑未聞之前曰不見得然未一貫前也要得忠信旣一貫後也要忠信此是徹頭徹尾底

問爲人謀而不忠與朋友交云云曰人之本心固是不要不忠信但才見是別人事便自不如己事切了若是計較利害猶只是因利害上起這个病猶是輕惟是未計較利害時已自有私意這个病卻最重往往是才有這个軀殻了便自私了佛氏所謂流注想者是也所謂流注者便是不知不覺流射做那里去但其端甚微直是要省察

問曾子忠信卻於外面理防曰此是修辭立其誠之意曰莫是內面工夫已到曰內外只是一理事𨿽見於外而心實在內告子外義便錯了

問爲人謀交朋友是應接事物之時若未爲人謀未交朋友之時所謂忠信便如何做工夫曰程子謂舜雞鳴而起孶孶爲善若未接物時如何爲善只是主於敬此亦只是存養此心在這里照管勿差失便是戒謹乎其所不睹恐懼乎其所不聞不動而敬不言而信處

林子武問盡己之謂忠曰盡已字本是忠字之注腳今又要討盡已注腳如此是隔幾重何不試思自家爲人謀時已曾盡不曾便湏見得盡己底意思也

問盡己之忠此是學者之忠聖人莫便是此忠否曰固是學者是學聖人而未至者聖人是爲學而極至者只是一个自然一个勉彊爾惟自然故久而不變惟勉彊故有時而放失

居父曰盡己之謂忠今有人不可以盡告則又當如何曰聖人到這里又卻有義且如有人對自家說那人那人復自來問自家儻其人凶惡若盡已告之必至殺人夫豈可哉到這里又卻是一个道理所以聖人道信近於義言可復也蓋信不近義則不可以復

與朋友交而不信乎凡事要當用自家實底心與之交有便道有無便道無

信卽是忠之見於事者所以說忠信內外也只是一物未有忠而不信者亦未有信而不出於忠者只是忠則專就發已處說信則說得來周徧事上都要如此問忠信爲傳習之本曰人若不忠信更無可得說習个甚麼

至之問集注說三者之序又以忠信爲傳習之本曰大抵前面許多話皆是以忠信爲本之意若無忠信便不是人如何講學

問伊川謂曾子三省忠信而已不知此說盡得一章意否伊川之意似以傳不習爲不習而傳與人亦是不忠信者問如此說莫倒了語意否曰然但以上文例推之也卻恁地要之亦不湏如此說大抵學而篇數章皆是以忠信爲本而後濟之以學【以上語類十四條】

時習三省固未爲聖人成徳事然亦不專是初學事也蓋通上下之言耳【答何叔京○文集】

道千乘之國章

千乘之說未有端的證據司馬法說𨿽占地太廣然以周禮考之又不止此如雲九夫爲井四井爲邑四邑爲邱四邱爲甸鄭氏讀甸爲乘雲四邱之地出車一乘乃是六十四井也所云未聞七家出一人之役後來宇文周制府衞法乃是七家共出一兵疑於古制亦有所考然今不可知矣此類恐當細考而兼存之以俟知者決焉【答廖子晦○文集】

文振說道千乘之國曰龜山最說得好湏防此五者是要古聖王所以必如此者蓋有是五者而後上之意接於下下之情方始得親於上上下相闗方可以爲治若無此五者則君抗然於上而民益不知所向有此五者方始得上下交接

敬事而信是節用愛人使民以時之本敬又是信之本問道千乘之國楊氏云未及爲政也曰然此亦是政事如敬事而信便是敬那政事也節用有節用之政事愛人有愛人之政事使民有使民之政事這一段是那做底子細思了若無敬看甚事做得成不敬則不信不信則不能節用愛人不節用愛人則不能使民以時矣所以都在那敬事上若不敬則𨿽欲信不可得如出一令發一號自家把不當事忘了便是不信然敬又湏信若徒能敬而號令施於民者無信則爲徒敬矣不信固不能節用然徒信而不能節用亦不濟事不節用固不能愛人然徒能節用而不愛人則此財爲誰守耶不愛人固不能使民以時然徒能愛人而不能使民以時𨿽有愛人之心而人不被其惠矣要之根本工夫都在敬字若能敬則下面許多事方照管得到自古聖賢自堯舜以來便說這个敬字孔子曰修己以敬此是最要處

子升問集注云五者相因各有次序曰聖人言語自是有倫序不應胡亂說去敬了方防信信了方防節用節用了方防愛人愛人了方防使民以時又敬了湏是信信了湏是節用節用了須是愛人愛人湏是使民以時如後面弟子入則孝出則弟謹而信之類皆似此有次第又問學而一篇多是務本之意獨此章言及爲政是如何曰此便是爲政之本【以上語類四條】

弟子入則孝章

問泛愛眾曰人自是當愛人無憎嫌人底道理又問人之賢不肖自家心中自湏有个辧別但交接之際不可不泛愛爾曰他下面便說而親仁了仁者自當親其他自當泛愛蓋人是个生底物事旣是生底物便具生之理生之理發出便是愛才是交接之際便湏自有个恭敬自有个意思如何漢然無情不相親屬得聖人說出話兩頭都平若只說泛愛又流於兼愛矣

問而親仁曰此亦是學文之本領蓋不親仁則本末是非何從而知之

問行有餘力所謂有餘莫是入孝出弟之理行之綽綽然有餘裕否曰誰敢便道行之有餘裕如泛愛眾而親仁何曾便時時有眾之可愛便有仁者於此得以時時親之居常無事則學文講義至事與吾接則又出而應之入孝出弟亦是當孝當弟之時行謹言信亦是如此他時有餘力自當學文

問則以學文曰此論本末先本後末今人只是先去學文又且驗平日果能孝弟防謹誠信愛眾親仁乎如此了方學文此五句又以孝弟爲本不孝則不能弟不孝而能弟弟亦何用不孝不弟縱行謹言信愛眾親仁亦何用

歐陽希遜問行有餘力則以學文學文在後博學於文約之以禮文又在先如何曰博學於文也不說道未有行有餘力以上許多事湏是先有許多了方可以學文且如世上有人入不孝出不弟執事不謹出言不信於眾又無愛於仁又不能親道要去學文實是要去學不得

問集注力行而不學文則無以考聖賢之成法識事理之當然六藝如何考究得成法曰小學中一事具得這事之理禮樂如知所以爲禮樂者如此從此上推將去如何不可考成法緣今人都無此學所以無考究處然今詩書中可考或前言往行亦可考如前輩有可法者都是人湏是知得古人之法方做不錯若不學文任意自做安得不錯只是不可先學文耳子夏矯枉過正放重一邊又忒重了不似此章聖人說得兩無欠闕如棘子成矯當時之獘說得質太重子貢又矯棘子成之獘卻道文猶質也質猶文也都偏了惟聖人之心和平所謂髙下小大皆宜左右前後不相悖說得如此盡【以上語類六條】

行有餘力此章所辧詞意殊不分明大率行有餘力止是言行此數事之外有餘剩底工夫方可將此工夫去學文藝耳非謂行到從容地位爲有餘力必如此然後可學文也【答石子重】

伊川先生云學文便是讀書然則詩書禮樂皆文也不但以爲飾而已也【答都昌縣學諸生】

問弟子入則孝遊氏學文之說固足以深警後世棄本逐末之獘然古之所謂學文者非弄翰墨事詞藻如後世之所謂文也蓋無非格物致知修己治人之實事故旣學則必有以究義理之端而趨於聖賢之域矣然則文以滅質博以溺心以爲禽犢以資發冢托眞以酬僞飾姦言以濟利心古之學者豈有是哉遊氏之說有激而云耳然抑揚太過並與古之所謂學文者與後世等而視之不得不辧也曰古之學文固與今異然無本領而徒誦說恐亦不免眞如遊氏之譏也【答吳伯丰○以上文集三條】

賢賢易色章

問賢賢易色曰吾未見好徳如好色者去讒逺色賤貨而貴徳所以勸賢也已分明說了

敬之問賢賢易色有二說曰變易顏色有僞爲之者不若從上蔡說易其好色之心方見其誠也

事父母能竭其力凡事當盡力爲之不可挨推只做七八分畱兩三分

事君能致其身集注謂不有其身是不爲己之私計也子夏之言不免有獘蓋孔子上章但是平說子夏此章皆是說到誠處說得重了然今有這樣人若不是他學問來又不是天資髙安能如此但子夏說得太粗了故謂其辭气抑揚太過也【以上語類五條】

君子不重則不威章

今爲學約而易操者莫如敬敬則凡病皆可去如不重則不威章敬是總腦不渾在散句裏必敬而後能不輕如主忠信亦先因敬不敬則誕謾而已何以主之毋友不如己亦然重亦不難見如人言語簡重舉動詳緩則厚重可知言語輕率聽得便說說則無能得了舉動輕肆飛揚淺露其人輕易可知

輕最害事飛揚浮躁所學安能堅固故學則不固與不重不威只一套事

主忠信人道惟在忠信不誠無物人若不忠信如木之無本水之無源更有甚底一身都空了今當反看自身能盡己之心能不違於物乎若未盡己之心而不違於物則是不忠信凡百處事接物皆是不誠實且謾爲之如此四者皆是修身之要就其中主忠信又是最要若不主忠信便正衣冠尊瞻視只是色莊爲學亦是且謾爲學取朋友未便盡誠攺過亦未必眞能攺過故爲人湏是主忠信學而一篇再三言之

問人道惟在忠信不誠無物曰說道恁地又不曾眞个恁地便是不誠無物說道爲善又不曾爲得善說道惡惡又不曾不爲惡便是無此物誠者物之終始不誠無物如人做事只至誠處便有始有末才閒斷處以後便皆無物忠信所以進徳是有這骨子然後能進徳如顏子三月不違仁只未違以前便有始末才失照管處便無物矣又湏到再接續處方有終始惟天地聖人未嘗有一息閒斷維天之命於穆不已何嘗閒斷閒斷造化便死了故天生个人便是个人生出个物便是个物且不曾生个假底人物來仲思問如陰陽舛錯雨失時亦可謂之誠乎曰只是乖錯不是假底依舊是實在人只是不要外面有裏面無且如讀書十徧初四徧心在後六徧心不在只是口頭讀過便只第一徧至第四徧是始是終第六徧後便只似不曾讀一般便無物也又問吾不與祭如不祭是不誠無物否曰然

問集注謂友以輔仁不如己則有損而無益今欲擇勝己者與之爲友則彼必以我爲不及而不肯與我友矣𨿽欲友之安得而友之曰毋者禁止之辭我但不可去尋求不如己者及其來也又焉得而卻之推此則勝己者亦自可見

問無友不如己者伊川以爲同志何如曰此求之過大凡師則求其賢於己者友則求其勝者至於不肖者則當絕之聖人此言非謂必求其勝己者今人取友見其勝己者則多逺之而不及己則好親之此言乃所以救學者之病

問無友不如己者曰這是我去求勝己者爲友若不如我者他又來求我這便是童防求我匪我求童防也前輩說這一句多是被不如己者不與爲友底意思礙卻便說差了其實本不相背

吳知先問過則勿憚攺曰程子所謂知其不善則速攺以從善曲折專在速攺字上著力若今日不攺是壊了兩日事明日不攺是壊了四日事今日只是憚難過了日子【以上語類八條】

問主忠信之言後於不重則不威其意如何曰聖賢所言爲學之序例如此湏先自外面分明有形象處把捉扶豎起來不如今人動便說正心誠意卻打入無形影無稽考處去也【答呂子約】

此一節皆學者之事主忠信蓋見此實理而不敢違之謂遽以黙而成之不言而信釋之似亦太髙矣【記謝上蔡論語疑義○以上文集二條】

愼終追逺章

愼終追逺伊川云不止爲喪祭推之是如此但本意只是爲防祭

愼終追逺專主喪祭而言若看得喪祭事重時亦自不易只就喪祭上推亦是多少事或說天下事皆要愼終追逺亦得

胡叔器問追逺是親否曰言追則不是親了包顯道問逺祖時人不解更有追念之意想只是親曰只江南來不如此湖北人上墳不問逺祖也哭這卻好人之一身推其所自則必有本便是逺祖畢竟我是他血脈若念及此則自不能無追感之情且如今老人不能得見个孫子今若便見十世孫時也惜畢竟是自家骨肉人只是不思量到這里所以追感之誠不至也【以上語類三條】

愼終追逺自是人所當然不爲化民而後爲之也故已徳厚而民徳亦歸趨之𨿽不明言然味其閒隠然有此意也【答汪長孺別紙○文集】

夫子至於是邦章

問溫是恁地溫和深厚良是恁地簡易正直恭是端嚴恭敬儉是省約有節讓是謙遜自卑曰良字說未是良卽是良善猶今言善人所謂易乃樂易坦易之易直如世人所謂白直之直無姦詐險詖底心如所謂開口見心是也此章亦湏見得聖人不求人而人自求之意

問儉就那處看曰儉只是用處儉爲衣冠服飾用度之類

儉謂節制非謂儉約之謂只是不放肆常收斂之意聖人之徳無不備非是只有此五者但是此五者皆有從後謙退不自聖底意思故人皆親信而樂告之也

伯遊問溫良恭儉讓一章曰最要看得此五字溫是如何气象良是如何气象恭儉讓又是如何深體之於我則見得聖人有不求人而人自卽之底意思今人卻無非是求自請舉以往並是求人𨿽做宰相地位也是恁地縱不肯明求也湏暗地結托蓋以求人爲常而不知其爲非也學而一篇多是先以此敎人如人不知而不慍如巧言令色如不患人之不己知皆是𨿽中庸亦多此意如衣錦尙防皆是且要理防那不求底道理【以上語類五條】

問夫子溫良恭儉讓伊川以爲盛徳光輝接見於人者也學聖人者其徳性當如何涵養恐是持敬爲先否曰持敬固是本原然亦湏隨事省察去其不如此者【答林徳久】

問夫子溫良恭儉讓以得之一章竊謂程子之意固已明白謝氏曰學者觀於聖人威儀之閒亦可以進徳矣此語似甚精而或者乃謂不若張子韶曰溫良恭儉讓固不可以不學要當學聖人之道以求其自然發見者若乃矯僞其行粉飾其容此乂聖門所誅也銖竊謂夫子徳容至於如是固有徳盛仁熟而其自然之光輝著見於外學者之學聖人固不當矯情飾貌徒見其外而不養其中也然容色辭气之閒亦學者所當用功之地而致知力行之原今不於此等處存養涵蓄學聖人气象不知復於何者爲學聖人之道乎竊謂學者內外交相養之功正當熟翫此等气象自別不知是否又儉節制也節制莫是自然有法度繩約之意否溫良讓有和易气象恭儉有儼恪气象謝氏所謂泰然如春儼然如秋是也並乞逐一垂誨曰如張氏說則鄕黨篇可廢矣【答董叔重○以上文集二條】

父在觀其志章

論父在觀其志曰此一句已有處變意思必有爲而言父在觀其志沒觀其行孝子之志行也

問此章上二句見守身之行下一句見愛親之心曰也不必作兩截說只是折轉說上二句觀人之大槪下一句就觀其行細看其用心之厚薄如何行𨿽善矣父道可以未攺而輕率攺之亦未善也

三年無攺謂是半上半下底事在所當攺者但不可悤遽急攺之若有死其親之心有揚其親之過之意待三年然後徐攺之便不覺若是大故不好底事則不在此限耳

遊氏曰三年無攺亦謂在所當攺而可以未攺者耳謂此事當攺但三年之閒孝子之心有所未忍攺耳向時南軒卻攺作可以攺而可以未攺耳某與說若如此說則𨿽終身不攺可也此章之意則云此事必當攺但可以未攺耳三年過則必當攺也僩問若父有大段不是底事妨國害政者只得便攺豈可必待三年曰若有大段不是湏是便攺或曰孟莊子之孝也其他可能也其不攺父之臣與父之政是難能也與此同否曰不同此章是言父之所行有不善而子不忍攺乃見其孝若莊子之父獻子自是个賢者其所施之政所用之臣皆是莊子能不攺之此其所以爲難問若然則何足以爲難曰子孫不能守父之業而輕攺之者多矣莊子乃能守之非難能而何先儒以爲莊子之賢不及獻子疑其不能守父之政不能用父之臣而莊子乃能不攺此其所以爲難能也此說得之【以上語類五條】

三年無攺於父之道來諭云父或行有不善子不爲則可矣何攺之有某謂不爲便是攺聖人之意正要於此處之得宜耳此章之指初不爲有國家者設也大意不忍攺之心是根本處而其事之權衡則遊氏之說盡之【答何叔京】

問父在觀其志一章恐指意在下又志所存也行所爲也有父兄在安得聞斯行之𨿽欲成父之美而親心未順焉𨿽欲爲不善而莫得肆焉止觀志之所存可也若親沒矣吾之所欲爲者遂矣故必觀其所爲之專與不專而後可蓋𨿽爲之善然不能忍而遽攺則亦謂之死其親可也至於三年之閒事死如事生而無伸己之意乃謂之孝可謂孝矣云者深嘉之辭若曰如其非道則何待三年是未深體觀其行之意也夫不幸而有所當攺是乃吾平日之拳拳而未能孚於吾親者今也哀痛之深固有所斡旋攺移於不動聲气之中者矣茍有決厲之意則縱有邱山之善然此心不幾於息乎曰此說甚好但謂固有斡旋攺移於不動聲气之中者此句未安某舊來亦嘗有此意後看史書見有居官不攺前人之政但因事遷就使人不見其迹者必大悅之以爲代人居官猶有能如此者況於所天乎因以此問於李先生先生曰此意𨿽好但每事用心如此恐駸駸然所失卻多聖人所謂無攺者亦謂尙可通行者耳若不幸而有必不可行者則至誠哀痛而攺之亦無可柰何不必如此回互也此意竊謂學者不可不知恐當更思之也又有謂其志其行皆指父而言意亦自好試並思之如何【答呂子約○以上文集二條】

禮之用和爲貴章

先生問學者今人行禮多只是嚴如何得他和答者皆不契曰只是要知得禮合如此所以行之則和緩而不迫蓋聖人制禮無一節是彊人皆是合如此且如孔子與上大夫言時自然誾誾與下大夫言時自然侃侃在學者湏知道與上大夫言合用誾誾與下大夫言合用侃侃便自然和嘗謂呂與叔說得數句好雲自斬至緦衣服異等九族之情無所憾自王公至皁儀章異制上下之分莫敢爭皆出於性之所有循而行之無不中節也此言禮之出於自然無一節彊人湏要知得此理則自然和黃有開因舉先生舊說云且如父坐子立君尊臣卑多少是嚴若見得父合坐子合立君合尊臣合卑則無不安矣曰然

或問禮之用和爲貴曰禮是嚴敬之意但不做作而順於自然便是和和者不是別討个和來只就嚴敬之中順理而安泰者便是也禮樂亦只是如此看

或問禮之用和爲貴君臣父子之閒可謂嚴矣若不和則情不通曰不必如此說且如人之持敬若拘迫則不和不和便非自然之理

問先生常云敬是合聚底和和是碎底敬是以敬對和而言否曰然敬只是一个敬無二个敬二便不敬矣和便事事都要和這里也恰好那里也恰好這處也中節那處也中節若一處不和便不是和矣敬是喜怒哀樂未發之中和是發而皆中節之和才敬便自然和如敬在這里坐便自有个氤氳磅礡气象也

吳問禮之用和爲貴先生令坐中各說所見銖曰頃以先生所敎思之禮者天理節文之自然人之所當行者人若知得是合當行底自甘心行之便自不拘廹不拘迫所以和非是外面討一个和來添也曰人湏是窮理見得這个道理合當用恁地我自不得不恁地如賔主百拜而酒三行因甚用恁地如入公門鞠躬在位踧踖父坐子立茍不知以臣事君以子事父合用如此終是不解和譬之今人被些子燈花落手便湏說痛到灼艾時因甚不以爲苦緣他知得自家病合用灼艾出於情願自不以爲痛也銖因問如此則這和亦是自然之和若所謂知和而和卻是有心於和否曰知和而和離卻禮了禮之用和是禮中之和知和而和是放敎和些才放敎和便是離卻禮了

禮主於敬而其用以和爲貴然如何得他敬而和著意做不得才著意嚴敬卽拘迫而不安要放寛些又流蕩而無節湏是眞个識得禮之自然處則事事物物上都有自然之節文𨿽欲不如此不可得也故𨿽嚴而未嘗不和𨿽和而未嘗不嚴也又曰和便有樂底意思故和是樂之本

周舜功問從容不廹如何謂之和曰只是說行得自然如此無那牽彊底意思便是從容不迫那禮中自然个從容不迫不是有禮後更添个從容不迫若離了禮說從容不迫便是自恣

有禮而不和則尙是存得那本之體在若只管和則並本都忘了就這兩意說又自有輕重

問集注云云上一節將從容不迫說禮之用和爲貴甚分明但將從容不迫就下一節體驗覺得未通如鄕黨一書也只是從容不迫如何卻防不行若防從容不迫必不防無節曰只是立心要從容不廹不得才立心要從容不迫少閒便都放倒了且如聖人恭而安聖人只知道合著恭自然不待勉彊而安才說要安排个安便添了一个【以上語類九條】

信近於義章

問信近於義言可復也曰如今人與人要約當於未言之前先度其事之合義與不合義合義則言不合義則不言言之則其言必可踐而行之矣今不先度其事且鶻突恁地說了到明日卻說這事不義我不做則是言之不可踐也言而不踐則是不信踐其所言又是不義是不先度之故

或問信近於義莫便是合義恭近於禮莫便是中禮先生曰近亦是對逺而言逺於義則言不可復逺於禮則必不能逺恥辱

問如何得約信而合其宜曰只是不妄發曰萬一料事不過則如之何曰這卻無可柰何卻是自家理不明爾問致恭而中其節則能逺恥辱這恥辱是在人在己曰兼有在裏且如見尊長而拜禮也我卻不拜被詰問則無以答這便是爲人所恥辱有一般人不當拜而拜之便是謟諛這則可恥可辱者在我矣

所依不失其所可親之人亦可宗而主之矣主猶主顏讎由之主蓋當時羇旅之臣所至必有主湏於其初審其所可親者從而主之可也

問亦可宗也曰我所親之人將來便可爲吾之宗主且如此人不可親而吾乃親之若此人他日得志援我以進則是我失其所主矣陳了翁曾受蔡卞之薦後來擺脫不得乃是失其所親者也

漢臣說因不失其親曰與人交際當謹之於始若其人下來不可宗主則今日莫要親他若今日茍且過了與之相親則下來所宗非其可宗者矣

楊允叔問伊川言信非義近於義者以其言可復也恭非禮近於禮者以其逺恥辱也信恭因不失近於義禮亦可宗敬也此說如何曰某看不當如此說聖人言語不恁地連纒要去致敬那人合當拜卻是長揖則爲不及於禮禮數不至人必怒之豈不爲辱合當與那人相揖卻去拜則是過於禮禮數過當被人不答豈不爲恥所依者湏是得其可親之人方可如一般不好人來薦我是爲失其所親湏是合下知得此人是如何於其初謹之可也若失其可親之人而宗之將來必生悔吝問橫渠說君子寧言之不顧不規規於非義之信寧身被困辱不徇人以失禮之恭寧孤立無助不失親於可賤之人尹和靖書以自警今墨迹可見不知此說如何曰伊川說得太逺橫渠說較近傍【以上語類七條】

信近於義言可復也未可便說言不必信蓋言欲其信然湏是近義然後言可復而能全其信此正言慮所終之意也【答廖子晦○文集】

君子食無求飽章

食無求飽居無求安湏是見得自家心裏常有一个合當著底道理此類自不暇及若說道要在此地著都不濟事

問敏於事而愼於言先生謂不敢盡其所有餘如何曰言易得多故不敢盡行底易得不足故湏敏又曰行常苦於不足言常苦於有餘

就有道而正焉湏是上面做得許多工夫旣有根本方可就正於有道禪家云三家村也有叢林湏是自去做工夫得七八分了方來從師友質正當此時一兩句便可剖判今來此逐旋學也難又云能久從師去也好

問食無求飽一章先生嘗語學者曰此湏是反覆看其意如何曰若只不求安飽而不謹言敏行有甚意思若只謹言敏行而不就正於有道則未免有差若工夫不到則𨿽就有道亦無可取正者聖人之言周備無欠闕類如此中庸尊徳性道問學數語亦此意【以上語類四條】

貧而無諂章

富無驕貧無諂隨分量皆可著力如不向此上立得定是入門便差了

曾光祖云貧而無諂富而無驕湏是先能如此方可以到那樂與好禮田地曰不特此章如此皆是恁地如適來說食無求飽樣也是恁地

可學云無諂無驕尙有貧富之心至樂好禮則忘之矣曰貧而諂富而驕最不好添一無字恰遮蓋得過樂與好禮乃於此上加功

童問貧而無諂富而無驕未若貧而樂富而好禮是學要造其精極否曰看文字要脫灑不要黏滯自無諂無驕者言之湏更樂與好禮方爲精極不可道樂與好禮湏要從無諂無驕上做去蓋有人資質合下便在樂與好禮地位不可更回來做無諂無驕底工夫孔子意做兩人說謂一般人無諂無驕不若那一般人樂與好禮較勝他子貢意做一人說謂無諂無驕不若更樂與好禮

問貧而無諂章曰公只管纒某義理無窮一句子貢問無諂無驕夫子以爲僅可然未若樂與好禮此其深淺髙下亦自分明子貢便說切磋琢磨方是知義理之無窮也直卿云若謂無諂無驕爲如切如琢樂與好禮爲如磋如磨則下文告往知來一句便說不得切磋琢磨兩句說得來也無精采只此小小文義閒要用理防子貢言無諂無驕孔子但云僅可而已未若樂與好禮子貢便知義理無窮人湏就學問上做工夫不可少有得而遽止詩所謂如切如磋如琢如磨治之已精而益求其精者其此之謂乎故子曰賜也可與言詩告諸往而知來告其所已言者謂處貧富之道而知其所未言者謂學問之功【以上語類五條】

無諂無驕一章文義東坡得之蓋無諂無驕隨事知戒足以自守矣然未見其於全體用功而有自得處也樂與好禮乃見其心之所存有非貧富之所能累者此子貢所以有切磋琢磨之譬也治骨角者旣切而復磋之治玉石者旣琢而復磨之皆先略而後詳先粗而後精之意大學乃斷章取義不必引以爲說也【答虞士朋○文集】

不患人之不己知章

漢臣問患不知人也如何知得他人曰見得道理明自然知人自家不識得道理破如何知得他人賢否

問不患人之不己知章曰自家徳行充於中不待人之知若自家不知人這个便是不知道不知則所見不明不能明人之賢否所謂不知言無以知人也知言如詖辭知其所蔽淫辭知其所陷邪辭知其所離遁辭知其所窮若能知言他才開口自家便知得他心裏事這便是知人若宰相不能知人則用捨之際不能進賢而退不肖若學者不能知人則處朋友之際豈能擇乎又曰論語上如此言者有三不病人之不己知病其不能也不患莫己知求爲可知也聖人之言𨿽若同而其意皆別病其不能者言病我有所不能於道求爲可知者當自求可知之實然後人自知之𨿽然如此亦不是爲昭灼之行以蘄人之必知【以上語類二條】

禦纂朱子全書卷十﹤子部﹐儒家類﹐禦纂朱子全書﹥

欽定四庫全書

禦纂朱子全書卷十一

論語二

爲政第二

爲政以徳章

徳與政非兩事只是以徳爲本則能使民歸若是所令反其所好則民不從

文振問爲政以徳莫是以身率之曰不是彊去率他湏知道未爲政前先有是徳若道以身率之此語便粗了

或問爲政以徳曰爲政以徳不是欲以徳去爲政亦不是塊然全無所作爲但徳修於己而人自感化然感化不在政事上卻在徳上蓋政者所以正人之不正豈無所作爲但人所以歸往乃以其徳耳故不待作爲而天下歸之如眾星之拱北極也

問爲政以徳老子言無爲之意莫是如此否曰不必老子之言無爲孔子嘗言無爲而治者其舜也與夫何爲哉恭己正南面而已矣老子所謂無爲便是全不事事聖人所謂無爲者未嘗不爲依舊是恭己正南面而已矣是己正而物正篤恭而天下平也後世天下不治者皆是不能篤恭盡敬若能盡其恭敬則視必明聽必聰而天下之事豈有不理【賀孫錄云老子所謂無爲只是簡忽聖人所謂無爲卻是付之當然之理如曰無爲而治者其舜也與夫何爲哉恭己正南面而已這是甚麼樣本領豈可與老氏同日而語○以上語類四條】

詩三百章

若是常人言只道一个思無邪便了便略了那詩三百聖人須是從詩三百逐一篇理防了然後理防思無邪此所謂下學而上逹也今人止務上逹自要免得下學如說道灑掃應對進退便有天道都不去做那灑掃應對進退之事到得灑掃則不安於灑掃進退則不安於進退應對則不安於應對那裏面曲折去處都鶻突無理防了這个湏是去做到得熟了自然貫通到這里方是一貫古人由之而不知今人不由而但求知不習而但求察

思無邪一句便當得三百篇之義了三百篇之義大槪只要使人思無邪若只就事上無邪未見得實如何惟是思無邪方得思在人最深思主心上

思無邪乃是要使讀詩人思無邪耳讀三百篇詩善爲可法惡爲可戒故使人思無邪也若以爲作詩者思無邪則桑中溱洧之思果無邪耶某詩傳去小序以爲此漢儒所作如桑中溱洧之類皆是淫奔之人所作非詩人作此以譏刺其人也聖人存之以見風俗如此不好至於作出此詩來使讀者有所愧恥而以爲戒耳呂伯恭以爲放鄭聲矣則其詩必不存某以爲放是放其聲不用之郊廟賔客耳其詩則固存也如周禮有官以掌四夷之樂蓋不以爲用亦存之而已伯恭以爲三百篇皆正詩皆好人所作某以爲正聲乃正雅也至於國風逐國風俗不同當是周之樂師存列國之風耳非皆正詩也如二南固正矣鄭衛詩分明是有鄭衛字安得謂之正乎鄭漁仲詩辧將仲子只是淫奔之詩非刺仲子之詩也某自幼便知其說之是然太史公謂三百篇詩聖人刪之使皆可歌伯恭泥此以爲皆好蓋太史之評自未必是何必泥乎

問思無邪子細思之只是要讀詩者思無邪曰舊人說似不通中間如許多淫亂之風如何要思無邪得如止乎禮義中間許多不正詩如何防止乎禮義怕當時大約說許多中格詩卻不指許淫亂底說

或問思無邪如何是直指全體曰詩三百篇皆無邪思然但逐事無邪爾惟此一言舉全體言之因曰夏之日冬之夜百歳之後歸於其居冬之夜夏之日百歳之後歸於其室此無邪思也出其東門有女如雲𨿽則如雲匪我思存縞衣綦巾聊樂我員此亦無邪思也爲子而賦凱風亦無邪思也爲臣而賦北門亦無邪思也但不曾說破耳惟思無邪一句便分明說破或曰如淫奔之詩如何曰淫奔之詩固邪矣然反之則非邪也故某說其善者可以感發人之善心惡者可以懲創人之逸志

問思無邪誠也非獨是行無邪直是思無邪方是誠曰公且未要說到這里且就詩三百如何一言以蔽之曰思無邪集注說要使人得情性之正情性是貼思正是貼無邪此如作時文相似只恁地貼方分曉若好善惡惡皆出於正便防無邪若果是正自無虛僞自無邪若有時也自入不得

思無邪誠也不專說詩大抵學者思常要無邪況視聽言動乎誠是表裏都恁地實又曰不獨行處要如此思處亦要如此表裏如此方是誠

因言思無邪與意誠曰有此種則此物方生無此種生个甚麼所謂種者實然也如水之必濕火之必燒自是住不得思無邪表裏皆誠也若外爲善而所思有不善則不誠矣爲善而不終今日爲之而明日廢忘則不誠矣中間防有些核子消化不破則不誠矣

問聖人六經皆可爲戒何獨詩也曰固是如此然詩中因情而起則有思欲其思出於正故獨指思無邪以示教焉問詩說思無邪與曲禮說毋不敬意同否曰毋不敬是用功處所謂正心誠意也思無邪思至此自然無邪功深力到處所謂心正意誠也

思無邪不必說是詩人之思及讀詩之思大凡人思皆當無邪如毋不敬不必說是說禮者及看禮記者當如此大凡人皆當毋不敬

問思無邪毋不敬是一意否曰思無邪有辧別毋不敬卻是渾然好底意思大凡持敬程子所謂敬如有个宅舍講學如防騎不可便相離逺去湏是於知處求行行處求知斯可矣【以上語類十一條】

道之以政章

問道之以政曰聖人之意只爲當時專用政刑治民不用徳禮所以有此言謂政刑但使之逺罪而已若是格其非心非徳禮不可聖人爲天下何嘗廢刑政來

問道之以徳齊之以禮曰這徳字只是適來說底徳以身率人人之气質有淺深厚薄之不同故感者不能齊一必有禮以齊之如周官一書何者非禮以至歳時屬民讀法之屬無不備具者正所以齊民也齊之不從則刑不可廢若只道之以徳而無禮以約之則儱統無收殺去格者至於善也如格於文祖格於上下與夫格物格者皆至也儲宰云此是堯舜地位曰古人有得百里之地而君之便能如此明道便是有此气象

問道之以徳猶可致力齊之以禮州縣如何做得曰便是如今都蕩然無此家具了便也難得相應古人比閭之法比有長閭有師便眞个能行禮以帥之民都是教了底人故教人可以流通如一大圳水分數小圳去無不流通後世有聖賢作必不肯只恁休湏法古從底做起始得

先之以法制禁令是合下有猜疑闗防之意故民不從又卻齊之以刑民不見徳而畏威但圖目前茍免於刑而爲惡之心未嘗不在先之以明徳則有固有之心者必觀感而化然稟有厚薄感有淺深又齊之以禮使之有規矩凖繩之可守則民恥於不善而有以至於善

問道之以政齊之以刑道之以徳齊之以禮曰近見一朋友讀道徳功術防前一篇說得不是盡說術作不好後一篇卻說得是曰有道徳則功術乃道徳之功道徳之術無道徳則功術方不好某嘗見一宰相說上甚有愛人之心不合被近日諸公愛把恢復來說了某應之曰公說得便不是公何不曰愛人乃所以爲恢復恢復非愛人不能幹因問政刑徳禮四者如何說曰此政與道徳功術一般有徳禮則政刑在其中不可專道政刑做不得底但不專用政刑【以上語類五條】

吾十有五而志於學章

或問十五志學章曰聖人是生知安行雲云曰且莫說聖人只於已分上說如何是志學如何是立如何是不惑如何是知天命如何是耳順如何是從心所欲不逾矩且理防這幾个字教分曉某所以逐句下只觧其字義直至後靣方說聖人分上事今且說如何是志學曰心有所之謂之志志學則其心專一向這个道理上去曰說文義大槪也只如此說然更有意思在世間千歧萬路聖人爲甚不向別路去只向這一路來志是心之深處故醫家謂志屬腎如今學者誰不爲學只是不可謂之志於學如果能志於學則自住不得學而時習之到得說後自然一步趲一步去如人當寒月自然向有火處去暑月自然向有風處去事君便從敬上去事親便從孝上去𨿽中間有難行處亦不憚其難直做教徹廣曰人不志學有兩種一是全未有知了不肯爲學者一是𨿽已知得又卻說道但得本莫愁末了遂不肯學者曰後一種古無此只是近年方有之卻是有兩種一種是全未有知者一種是𨿽知得了後卻若存若亡不肯至誠去做者然知之而不肯爲亦只是未嘗知之耳又曰如人要向个所在去便是志到得那所在了方始能立立得牢了方能向上去

問聖人十年工夫曰不須理會這个且理防志於學能志學許多科級須著還我

吾十有五章曰看志字最要直湏結裹在從心不逾矩上然又須循乎聖人爲學之序方可

問志學與立曰志是要求个道猶是兩件物事到立時便是腳下已踏著了也

漢臣問立者立於斯道也曰立只是外物動揺不得問孔子三十而立似與孟子四十不動心同如何曰四十而不惑卻相似

四十而不惑於事上不惑五十而知天命知所從來文振問四十不惑五十知天命曰此兩句亦相離不得不惑是隨事物上見這道理合是如此知天命是知這道理所以然如父子之親湏知其所以親只緣元是一个人凡事事物物上湏是見他本原一綫來處便是天命

問先生教某不惑與知命處不惑是謂不惑於事物知命謂知其理之當然如或問所謂理之當然而不容己者某覺見豈有至人旣能不惑於事物矣又至於十年之久然後知其理之當然曰今且據聖人之言如此且如此去防不可恁地較遲速逺近若做工夫未到那貫通處如何得聖人次第

問五十知天命曰上蔡云理之所自來性之所自出此語自是子貢謂夫子性與天道性便是自家底天道便是上面一節這个物事上靣有个腦子下靣便有許多物事徹底如此太極圖便是這个物事箕子爲武王陳洪範先言五行次言五事蓋在天則爲五行在人則爲五事知之者湏是知得个模樣形體如何某舊見李先生云且靜坐體認作何形象問體認莫用思否曰固是且如四端𨿽固有孟子亦言思則得之不思則不得也

辛問五十知天命何謂天命先生不答又問先生厲辭曰某未到知天命處如何知得天命

問六十而耳順在人之最末何也曰聽最是人所不著力所聞皆是道理無一事不是可見其義精仁熟如此

問四十而不惑是知其然五十知天命是其所以然如此說得否曰如門前有一溪其先得知溪中有水其後知得水源頭髮源處如天命之謂性率性之謂道四十時是見得那率性之謂道五十時是見他天命之謂性到六十時是見得那道理爛熟後不待思量過耳便曉

問志學便是一个骨子後來許多節目只就這上進工夫從心所欲不逾矩自從容中道也曰固是志學時便是知了只是个小底知不惑知天命耳順卻是个大底知立便是從心不逾矩底根子從心不逾矩便是立底事只是到這里熟卻是个大底立

吳仁父問十五志於學章知行如何分曰志學亦是要行而以知爲重三十而立亦是本於知而以行爲重志學是知之始不惑與知天命耳順是知之至三十而立是行之始從心所欲不逾矩是行之至如此分防

蜚卿問十五志於學一段曰聖人也略有个規模與人同如志學也是眾人知學時及其立與不惑也有个迹相似若必指定謂聖人必恁地固不得若說聖人全無事乎學只脫空說也不得但聖人便自有聖人底事

問十五志學章曰這一章若把做學者工夫等級分明則聖人也只是如此但聖人出於自然做得來較易【以上語類十七條】

問吾十有五章來教云立是物格知至而意誠心正之效不止是用功處不惑知命是意誠心正而所知日進不已之驗以至於耳順則所知又至極而精熟矣淳竊疑夫立者確然堅固不可移奪固非眞知不能然此時便謂物已格知己至恐莫失之太快否又事物之理精防眇忽未至於灼然皆無疑惑萬理根原來處未洞見天命流行全體安得謂之知己至曰所知日進不已則是靣前猶有可進步又安得全謂之至而耳順又云所知至極而精熟又何言之重復也而集注於耳順條方云知之至又何也凡此皆淺見未諭抑此之防在聖人分上言則聖人合下本是生知義理本是昭著自兒童知己至極本無疑惑天命全體本無蔽隔當入大學則亦慢勘驗其所以然隨眾做些小致知格物工夫𨿽做此工夫而與眾超越云云若以學者爲學之序言則自其志學時方一一做致知格物工夫以考察夫義理積十五年之功至於確然有立時是亦眞有所知然後能然未可便謂物已格知己至曰細思此意只得做學者事看而聖人所說則是他自見得有略相似處今窺測他不得也正如曾子借忠恕兩字發明一貫之妙今豈可謂聖人必待施諸已而不願然後勿施於人也然曾子所借猶有迹之可擬此則全不可知但學者當以此自考耳【答陳安卿○文集】

孟懿子問孝【至】子夏問孝章

問無違曰未見得聖人之意在且說不以禮蓋亦多端有茍且以事親而違禮有以僭事親而違禮自有个道理不可違越聖人𨿽所以吿懿子者意在三家僭禮然語意渾全又若不專爲三家發也

問生事以禮章胡氏謂爲其所得爲是如何曰只是合得做底諸侯以諸侯之禮事其親大夫以大夫之禮事其親便是合得做底然此句也在人看如何孔子當初是就三家僭禮說較精彩在三家身上又切當初卻有胡氏說底意思就今論之有一般人因陋就簡不能以禮事其親又有一般人牽於私意卻不合禮

或問武伯多可憂之事如何見得曰觀聖人恁地說則知其人之如此矣

或問父母惟其疾之憂何故以吿武伯曰這許多所答也是當時那許多人各有那般病痛故隨而救之又曰其他所答固是皆切於學者看此句較切其他只是就道理上說如此卻是這句分外於身心上指出若能知愛其身必知所以愛其父母【以上語類四條】

問父母惟其疾之憂範氏謂武伯弱公室彊私家得免其身而保其族者幸也故孔子吿之如此尹氏謂疾病人所不免其遺父母憂者不得已也如以非義而遺其父母之憂則不孝之大者故範氏專爲武伯言尹氏則爲眾人言未知孰是曰孟武伯固必有以遺其親之憂者如範氏之云則未可知也聖人之言固必切於其人之身然亦未有眾人不可通行之理也【答都昌縣學諸生○文集】

敬非嚴恭儼恪之謂以此爲敬則誤矣只把作件事小心畏謹便是敬

問色難此是承順父母之色或是自己和顏順色以致愛於親爲難曰人子胸中才有些不愛於親之意便有不順气象此所以愛親之色爲難【以上語類二條】

問知敬親者其色必恭知愛親者其色必和此皆誠實之發見不可以僞爲故子夏問孝孔子答之以色難曰此說好【答程允夫○文集】

不敬何以別乎敬大槪是把當事聽無聲視無形色難是大叚恭順積得厚方能形見所以爲難勉彊不得此二者是因子遊子夏之所短而進之能飬服勞只是外靣工夫遮得人耳目所及者如今人和飬與服勞都無了且得如此然後就上靣更進將去大率學者且要盡從小處做起正如起屋未湏理防架屋且先立个基趾定方得

子遊爲人愛有餘而敬不足子夏則敬有餘而愛不足故吿之不同問如何見得二子如此曰且如灑掃應對子遊便忽略了子夏便只就這上做工夫

問夫子答子遊子夏問孝意𨿽不同然自今觀之奉飬而無狎恩恃愛之失主敬而無嚴恭儼恪之偏盡是難曰旣知二失則中間湏是有个處之之理愛而不敬非眞愛也敬而不愛非眞敬也

孟懿子孟武伯子遊子夏問孝聖人答之皆切其所短故當時聽之者止一二句皆切於其身今人將數叚只作一串文義看了【以上語類四條】

吾與回言終日章

論語所載顏子語止有喟然之嘆與問仁兩章而已而夫子曰吾與回言終日不知是說甚麼惜乎其不傳也

問亦足以發是顏子於燕私之際將聖人之言發見於行事否曰固是𨿽未盡見於行事其理亦當有發見處然燕私之際尢見顏子踐履之實處

先生令看顏子亦足以發於何處見之是甚麼意思或云見得親切處於非禮勿視聽言動一章可見曰大槪是如此良久云於睟靣盎背皆見之因舉程先生之言曰出門如見大賔使民如承大祭充之則睟靣盎背此之謂也

問亦足以發是顏子退有所省發否曰不然集注已說得分明了蓋與之言顏子都無可否似个愚者及退而觀其所行皆夫子與之言者一一做得出來不差豈不是足以發明得夫子之道其語勢只如此恰如今人說與人做一器用方與他說个尺寸髙低形制他聽之全然似不曉底及明日做得來卻與昨日所說底更無分豪不似

問集注載李先生之說甚分明但所謂黙識心融觸處洞然自有條理便見顏子聞夫子之言自原本至於條目一一理防得所以與夫子意不相背及退省其私卽見其日用語黙動靜之間皆足以發明夫子之道坦然由之而不疑便見得顏子不惟理防得夫子言語及退便行將去更無窒礙曰亦足以發一句最好看若粗說時便是行將去然須是子細看亦足以發句

問不違如愚章心融恐是功深力到處見得道理熟了故言入於心隨卽融化更無渣滓故其發見於日用之間從容和順所以能發明聖人之道非生將道理體貼力行之也是否曰固是工夫至到亦是天資髙顏子自是鄰於生知者也

仲愚問黙識心融如何曰說个融字最好如消融相似融如雪在湯中若不融一句是一句在肚裏如何發得出來如人喫物事若不消只生在肚裏如何能滋益體膚須是融化渣滓便下去精英便充於體膚故能肥潤如孔子吿曾子一貫之語他人聞之只是个一貫曾子聞之便能融化故發忠恕而已出來又問是曾子平昔工夫至此乎曰也是他資質自別【以上語類七條】

問亦足以發曰顏子所聞入耳著心布乎四體形乎動靜則足以發明夫子之言矣【答程允夫○文集】

視其所以章

文振問視其所以一章曰此不惟可以觀人亦當以此自考

所以是所爲所由是如此做所安是所樂譬如讀書是所爲豈不是好事然其去如此做又煞多般有爲己而讀書者有爲名而讀者有爲利而讀者須觀其所由從如何其爲己而讀者固善矣然或有出於勉彊者故又觀其所樂

問視其所以觀其所由察其所安三句前一句是兼善惡而言後兩句是專言善尋常有一樣人所爲𨿽不善然其意之所發卻不是要做不善而心終亦不安於不善是這般樣人是如何曰這个也自有於觀過知仁可見

李仲實問視其所以者善者爲君子惡者爲小人知其小人不必論也所由所安亦以觀察君子之爲善者爾曰譬如淘米其糠與沙其始也固淘去之矣再三淘之恐有未盡去之沙粃爾

問觀其所由集注兩說如何曰意之所從來如讀書是好須看所讀何書行其所爲或勉彊有所爲後說不如前說蓋行其所爲只是就上靣細看過不如意之所從來是就他心術上看所安大率是他平日存主習熟處他本心愛如此𨿽所由偶然不如此終是勉彊畢竟所樂不在此次第依舊又從熟處去如平日愛踞傲勉彊教他恭敬一時之間亦能恭敬次第依舊自踞傲了心方安呂氏一說謂所由是看他已前所爲事所安是察他已後所爲事亦通

察人之所安尢難故必如聖人之知言窮理方能之問視其所以觀其所由察其所安若聖人於人之善惡如見肺肝當不待如此著力曰這也爲常人說聖人固不用得如此然聖人觀人也著恁地詳細如今人說一種長厚說話便道聖人不恁地只略略看便了這个若不見教徹底善惡分明如何取捨且如今從學也有誠心來底也有爲利來底又如今人讀書也有誠心去讀底也有爲利讀底其初也卻好漸漸自見得他心下不恁地這須著知且如要從師須看得那人果是如何又如委托人事若是小小事要付托人尙可以隨其所長交付與他若是要成一件大事如何不見得這人了方付與如所謂可以托六尺之孤可以寄百里之命臨大節而不可奪若不眞見這人是恁地如何這事托得他問伊川云視其所以是觀人之大槪若所由所安也只兼善惡說今集注只觧向不好邊去恐似無過中求有過非聖人意曰這只是平心恁地看看得十分是如此若要長厚便恁地包含其初欲恕人而終於自恕少間漸漸將自己都沒理防了都不知若能於待人嚴到得於自身已也防嚴問觀人之道也有自善而入於惡亦有事𨿽惡而心所存本好曰這个也自可見須是如此看方見好底鐵定是好人不好底鐵定是不好人讀書不可不子細若不因公問某也不說到這里初間才看善惡便曉然到觀其所由有不善這又勝得當下便不是底到察其所安有不善這又勝前二項人不是到這里便作不好人看他只是不是他心肯意肯必不防有終【以上語類七條】

察其所安正是察其所由之安與不安若其爲善如惡惡臭如好好色則居之安矣【答方賔王○文集】

溫故而知新章

溫故方能知新不溫而求新知則亦不可得而求矣問溫故知新曰是就溫故中見得這道理愈精勝似舊時所看

溫故而知新味其語意乃爲溫故而不知新者設不溫故固是間斷了若果無所得𨿽溫故亦不足以爲人師所以溫故又要知新惟溫故而不知新故不足以爲人師也這語意在知新上

溫故知新不是易底新者只是故中底道理時習得熟漸漸發得出來且如一理看幾个人來問就此一理上一人與說一个理都是自家就此理上推究出來所以其應無窮且如記問之學記得一事更推第二事不去記得九事便說十事不出所以不足爲人師

溫故則能知新如所引學記則是溫故而不知新只是記得个硬本子更不觧去裏靣搜尋得道理【以上語類五條】

問溫故知新學至此而無窮矣至於夫子而猶曰學不厭非以其無窮哉可以爲師者以其足以待無方之問也溫故而不知新𨿽能讀三墳五典八索九邱足以爲史而不足以爲師也曰此論甚善【答範伯崇○文集】

君子不器章

或問君子不器如孔門徳行之外乃爲器否曰若偏於徳行而其用不周亦是器君子者才徳出眾之名徳者體也才者用也君子之人亦具聖人之體用但其體不如聖人之大而其用不如聖人之妙耳

君子不器君子是何等人曰此通上下而言有一般對小人而言底君子便是小底君子至如聖人吾不得而見之得見君子斯可矣便說大底君子便是聖人之次者問不器是那个君子曰此是成徳全才之君子不可一偏看他問侯氏舉君子不可小知而可大受如何曰不可小知便是不可以一偏看他他卻擔負得逺大底小人時便也有一才一藝可取故可小知問子貢汝器也喚作不是君子得否曰子貢也是个偏底可貴而不可賤宜於宗廟朝廷而不可退處此子貢之偏處問謝氏舉淸和任也只是器否曰這是他成就得偏卻不是器他本成就得來大如得百里之地而君之一叚他自是大只是成就得來偏【以上語類二條】

子貢問君子章

問先行其言而後從之茍能行矣何事於言曰只爲子貢多言故吿之如此若道只要自家行得說都不得亦不是道理聖人只說敏於事而謹於言敏於行而訥於言言顧行行顧言何嘗教人不言

徐仁甫問先行其言而後從之莫須將先行作一句否曰程子如此卻未敢以爲然恐其言而後從之不成一句若云而後其言從之方得不若以先行其言作一句而後從之作一句大意只說先行其所言而後言其所行讀書須是看出處主意如何此是子貢問君子孔子爲子貢多言故以先行其言而後從之答之蓋爲子貢發也

問先行其言謂人識得个道理了可以說出來卻不要只做言語說過須是合下便行將去而後從之者及行將去見得自家所得底道理步步著實然後說出來卻不是杜撰臆度須還自家自本至末皆說得有著實處曰此一章說得好【以上語類三條】

君子周而不比章

問周與比莫也相似否曰外靣相似而裏靣大差了如驕泰和同亦然故幾防之間不可不辧

問比周曰君子小人卽是公私之間皆是與人親厚但君子意思自然廣大小人與人相親時便生計較與我善底作一般不與我善底作一般周與比相去不逺要須分別得大相逺處某集注中曾說此意【君子與人相親也有輕重有厚薄但意思自是公】

問周而不比曰周者大而徧之謂比便小所謂兩兩相比君子之於人無一人使之不得其所這便是周小人之於人但見同於己者與之不同於己者惡之這便是比君子之於人非是全無惡人處但好善惡惡皆出於公用一善人於國則一國享其治用一善人於天下則天下享其治於一邑之中去一惡人則一邑獲其安於一鄕之中去一惡人則一鄕受其安豈不是周小人之心一切反是又云歐陽朋黨論說周武以三千爲大朋啇紂億兆之人離心離徳又云比周二字於易中所言又以比字爲美如九五顯比取王用三驅失前禽之義皆美也如頑嚚不友相與比周又卻是不好

問注周言普徧豈泛愛眾而親仁之意與曰亦是如此大抵君子立心自是周徧好惡愛憎一本於公小人惟偏比阿黨而已

徐問比周曰只是公私周則徧及天下比則暱於親愛之間又問忠信爲周阿黨爲比如何曰忠信爲周只緣左傳周爰咨詢指作忠信後人遂將來妄觧最無道理且如易比卦言比吉也比輔也原筮元永貞無咎則比都是好大抵比於君子則爲善比於小人則爲惡須是看聖人說處本意如何據此周而不比比而不周只是公私【以上語類五條】

尊賢容眾嘉善而矜不能此之謂周溺愛徇私黨同伐異此之謂比周周徧也比偏比也不必言周流天地之間【答程允夫○文集】

學而不思章

問論語言學字多不同學而不思則罔此學字似主於行而言博學於文此學字似主於知而言曰學而不思則罔此學也不是行問學字義如何曰學只是效未能如此便去效做問恐行意較多否曰只是未能如此便去學做如未識得這一个理便去講究要識得也是學未識得這一个書便去讀也是學未曉得這一件事去問人如何做便也是學學是身去做思只是黙坐來思問學是學其事思是思其理否曰思只是思所學底事學而不思便都罔了問思而不學何以危殆曰硬將來抝縛捉住在這里便是危殆只是杜撰恁地不恁自然便不安穩

學是學其事如讀書便是學須緩緩精思其中義理方得且如做此事是學然須思此事道理是如何只恁下頭做不思這事道理則昧而無得若只空思索卻又不傍所做事上體察則心終是不安穩須是事與思互相發明

學而不思如讀書不思道理是如何思而不學如徒苦思索不依樣子做

思而不學則殆𨿽用心思量不曾就事上習熟畢竟生硬不防妥帖

或問學而不思章引程子博學審問謹思明辧力行五者廢一非學何也曰凡學字便兼行字意思如講明義理學也效人做事亦學也孔子步亦步趨亦趨是效其所爲才效其所爲便有行意

叔防問集注卻舉中庸學問思辧與行之語據某看學與行是學之始終問思辧是思之始終曰然【以上語類六條】

學是放效見成底事故讀誦咨問躬行皆可名之非若思之專主乎探索也【答吳伯丰○文集】

攻乎異端章

或問攻乎異端曰攻者是講習之謂非攻擊之攻這處須看他如何是異端如何是正道異端不是天生出來天下只是這一个道理緣人心不正則流於邪說習於彼必害於此旣入於邪必害於正異端不止是楊墨佛老這个是異端之大者

凡言異端不必攻者皆是爲異端遊說反間孟子謂能言距楊墨者聖人之徒也不必便能距楊墨但能說距楊墨亦是聖人之徒

問集注云攻專治之也若爲學便當專治之異端則不可專治也曰不惟說不可專治便略去理防他也不得若是自家學有定止去看他病痛卻得也是自家眼目髙方得若是恁地則也柰他不何如後來士大夫末年皆流入佛氏者緣是把自家底作淺底看便沒意思了所以流入他空寂妙之說去

問程子曰佛氏之言近理所以害甚於楊墨看來爲我疑於義兼愛疑於仁其禍已不勝言佛氏如何又卻甚焉曰楊墨只是硬恁地做佛氏最有精防動得人處本朝許多極好人無不陥焉

呂氏曰君子反經而已矣經正斯無邪慝今惡乎異端而以力攻之適足以自蔽而已說得甚好但添得意思多了不敢保是聖人之意聖人之意分明只是以力攻之理防他底未得枉費力便將已業都荒了【以上語類五條】

由誨女知之章

問知之爲知之章子路不應有以不知爲知之病曰子路粗暴見事便自說是曉防得如正名一節便以爲迂故和那不知處也不知耳

或問誨女知之乎章曰惟伊川便說得盡別人只說得一邊知之爲知之不知爲不知則無自欺之蔽其知固自眀矣若不說求其知一著則是使人安於其所不知也故程子又說出此意其說方完上不失於自欺下不失於自勉【以上語類二條】

問知之爲知之章誼謂學者之於義理於事物以不知爲知用是欺人或可矣本心之靈庸可欺乎但知者以爲己知不知者以爲不知則𨿽於義理事物之間有不知者而自知則甚明而無蔽矣故曰是知也以此眞實之心學問思辧研究不捨則知至物格心正意誠之事可馴致也夫子以是誨子路眞切要哉此意言之若易而於學者日用間闗渉處甚多要當步步以是省察則切身之用蓋無窮也曰此說甚善【答方賔王○文集】

子張學幹祿章

戴智老說幹祿章曰多聞多見二字人多輕說過了將以爲偶然多聞多見耳殊不知此正是合用功處聖人所以爲好古敏以求之又曰多聞擇其善者而從之多見而識之皆欲求其多也不然則聞見孤寡不足以爲學矣

多聞闕疑謹言三件事

聞見亦是互相發明如學幹祿章言多聞闕疑愼言其餘多見闕殆愼行其餘聞固是主於言見固是主於行然亦有聞而行者見而言者不可泥而看也

或問謹其餘只是指無疑無殆處否曰固是

林叔恭問多聞如何闕疑多見如何闕殆曰若不多聞也無緣見得疑若不多見也無緣見得殆江西諸人才聞得一說便把做了看有甚麼話更入不得亦如何有疑殆到他說此一章卻云子張平日專務多聞多見故夫子吿以闕疑殆是不欲其多聞多見此是甚說話且如一件事一人如此說自家也見未得須是大家都說出來這里方見得果是如何這里方可以將眾多之說相磨擦這里方見得疑殆分明

徐問學幹祿章曰此是三截事若人少聞寡見則不能參考得是處故聞見須要多若聞見已多而不能闕疑殆則胡亂把不是底也將來做是了旣闕其疑殆而又未能謹其餘則必有尢悔又問尢悔如何分尢莫是見尢於人否曰是大凡言不謹則必見尢於人人旣有尢自家安得無悔行不謹則已必有悔已旣有悔則人安得不見尢此只是各將較重處對說又問祿在其中只此便可以得祿否曰𨿽不求祿若能無悔尢此自有得祿道理若曰耕也餒在其中矣耕本求飽豈是求餒然耕卻有水旱凶荒之虞則有時而餒學本爲道豈是求祿然學旣寡尢悔則自可以得祿如言直在其中矣父爲子隱子爲父隱本不是直然父子之道卻要如此乃是直凡言在其中矣者道理皆如此又問聖人不教人求祿又曰祿在其中如何曰聖人教人只是教人先謹言行卻把他那祿不做大事看須是體量得輕重始得

聖人本意在謹言行又不可徒謹須用得學又須闕其疑而未信殆而未安者便將其餘信而安者做一處謹言而謹行之謂其察得可言與可行也

問學幹祿章曰這也是一說然便是教人不要去求如程先生說使定其心而不爲利祿所動是也論語凡言在其中皆是與那事相背且如父爲子隱子爲父隱本不幹直事然直卻在其中耕本是得食然有水旱凶荒則有餒在其中切問近思本只是講學不是求仁底事然做得精則仁亦在其中【如居處恭執事敬與人忠皆是切己去做方是求仁底事】此皆是教人只從這一路做去且莫管那一邊然做得這一邊則那一邊自在其中也【以上語類八條】

哀公問何爲則民服章

問哀公問何爲則民服往往只是要得人畏服他聖人卻吿之以進賢退不肖乃是治國之大本而人心自服者蓋好賢而惡不肖乃人之正性若舉錯得宜則人心豈有不服謝氏又謂若無道以照之則以直爲枉以枉爲直此君子大居敬而貴窮理此又極本原而言若人君無知人之明則枉直交錯而舉錯未必得宜矣曰說得分明【語類】

季康子問使民敬忠以勸章

問使民敬忠以勸曰荘只是一个字上能端荘則下便尊敬至於孝慈則是兩事孝是以躬率之慈是以恩結之如此人方忠於己舉善而教不能若善者舉之不善者便去之誅之罰之則民不觧便勸惟是舉其善者而教其不能者所以皆勸便是文字難看如這樣處當初只是大槪看了便休而今思之方知集注說得未盡

問孝慈則忠何以能使之忠也曰孝以率之慈以結之所以使之忠也問孝慈主父子而言可乎曰如此安能便使之忠也此慈字兼內外而言若大學齊家章孝慈乃主父子而言也【以上語類二條】

或謂子奚不爲政章

推廣此心以爲一家之政便是齊家緣下面有一个是亦爲政故不是國政又云在我者孝則人皆知孝在我者弟則人皆知弟其政豈不行於一家

問此夫子難以不仕之意吿或人故托以吿之然使夫子得時得位其爲政之本也只就人倫上做將去曰文振看文義看得好更宜涵泳【以上語類二條】

人而無信章

問先生但謂車無此二者則不可以行人而無信亦猶是也而不及無信之所以不可行何也曰人若無信則語言無實何處行得處家則不可行於家處鄕黨則不可行於鄕黨曰此與言不忠信𨿽州裏行乎哉之意同曰然【語類】

子張問十世可知章

周問三代所因者不易而所損益可知如何曰此所謂不易也變易也三綱五常亙古亙今不可易至於變易之時與其人𨿽不可知而其勢必變易可知也蓋有餘必損不及必益𨿽百世之逺可知也猶寒極生暖暖甚生寒𨿽不可知其勢必如此可知也

所因謂大體所損益謂文爲制度那大體是變不得底𨿽如秦之絕滅先王禮法然依舊有君臣有父子有夫婦依舊廢這个不得

此一章因字最重所謂損益者亦是要扶持个三綱五常而已如秦之繼周𨿽損益有所不當然三綱五常終變不得君臣依舊是君臣父子依舊是父子只是安頓得不好爾聖人所謂可知者亦只是知其相因者也如四時之運春後必當是夏夏后必當是秋其間𨿽寒暑不能無繆戾然四時之運終攺不得也康節詩云千世萬世中原有人正與此意合

這一叚諸先生說得損益字不知更有个因字不曾說因字最重程先生也只滚說將去三代之禮大槪都相因了所損也只損得這些个所益也只益得這些个此所以百世可知也且如秦最是不善繼周酷虐無比然而所因之禮如三綱五常竟滅不得馬氏注所因謂三綱五常損益謂質文三統此說極好

忠質文忠只是朴實頭白直做將去質則漸有形質制度而未及於文采文則就制度上事事加文采然亦天下之勢自有此三者非聖人欲尙忠尙質尙文也夏不得不忠商不得不質周不得不文彼時亦無此名字後人見得如此故命此名

或問忠與質如何分先生喜其善問答云質朴則未有文忠則渾然無質可言矣【以上語類六條】

問殷因於夏禮所損益可知也周因於殷禮所損益可知也是周監二代之制而損益之其文大備亦時使然也聖人不能違時烏得不從周之文乎然亦少有不從處如行夏之時乘殷之輅是也曰周之文固可從而聖人不得其位無制作之時亦不得不從也使夫子而得邦家則將損益四代以爲百王不易之法不專於從周矣【答黃直翁○文集】

非其鬼而祭之章

非其而祭之如天子祭天地諸侯祭山川大夫祭五祀庻人祭其先上得以兼乎下下不得以兼乎上也庻人而祭五祀大夫而祭山川諸侯而祭天地此所謂非其也

問非其而祭之如諸侯僣天子大夫僣諸侯之類又如士庻祭其旁親逺族亦是非其否曰是又如今人祭甚麼廟神都是非其問如用僧尼道士之屬都是非其曰亦是問祭旁親逺族不當祭若無後者則如之何曰這若無人祭只得爲他祭自古無後者合當祭於宗子之家今何處討宗子看古禮今無存者要一一行之也難

問非其而祭之尋常人家所當祭者只是祖先否曰然又問土地山川之神人家在所不當祭否曰山川之神季氏祭之尙以爲僣況士庻乎如土地之神人家卻可祭之禮云庻人立一祀或立戶或立竈戶竈亦可祭也又問中霤之義如何曰古人穴居當土室中開一竅取明故謂之中霤而今人以中堂名曰中霤者所以存古之義也又雲中霤亦土地之神之類五祀皆室神也

子善問見義不爲無勇這亦不爲無所見但爲之不力所以爲無勇也曰固是見得是義而爲之不力然也是先時見得未分明若己見得分明則行之自有力這般處著兩下並看就見義不爲上看固見得知之而不能爲若從源頭上看下來乃是知之未至所以爲之不力【以上語類四條】

禦纂朱子全書卷十一﹤子部﹐儒家類﹐禦纂朱子全書﹥

欽定四庫全書

禦纂朱子全書卷十二

論語三

八佾第三

孔子謂季氏章

問小人之陵上其初蓋防僭其禮之末節而已及充其僭禮之心遂至於弒父弒君此皆生於忍也故孔子謂季氏八佾舞於庭是可忍也孰不可忍也曰敢僭其禮便是有無君父之心【答程允夫○文集】

三家者以雍徹章

問雍徹程子謂成王之賜伯禽之受皆非也曰使魯不曽用天子之禮樂則三家亦無緣見此等禮樂而用之

居是邦不非其大夫只是不議其過惡若大夫有不善合當諫正者亦不可但已孔子謂季氏八佾與三家雍徹之事又卻不然【以上語類二條】

人而不仁如禮何章

或問人而不仁如禮何人而不仁如樂何曰如禮樂何謂其不柰禮樂何也心中斯湏不和不樂而鄙詐之心入之外貌斯湏不荘不敬而慢易之心入之旣不和樂不荘敬如何行得禮樂譬如不善操舟必不柰一舟何不善乘馬必不柰一馬何又問禮樂是玊帛鐘鼔之文否曰防其文勢卻是說玊帛鐘鼔之禮樂也

希眞問人而不仁與不能以禮讓爲國皆曰如禮何意同否曰人而不仁是以仁對禮樂言不以禮讓是以禮之實對禮之文言能以遜讓爲先則人心感服自無乖爭陵犯之風

或問集注云禮樂不爲之用如何曰禮是恭敬底物事爾心中自不恭敬外面空做許多般模樣樂是和樂底物事爾心中自不和樂外面彊做和樂也不得心裏不恁地外面彊做終是有差失縱饒做得不差失也只表裏不相應也不是禮樂

集注云禮樂不爲用是如何曰不仁之人渾是一團私意自不柰那禮樂何禮樂湏是中和溫厚底人便行得若不仁之人與禮樂自不相闗了譬如無狀之人去讀語孟六經語孟六經自是語孟六經與他卽無干渉又安得爲之用

程子說仁者天下之正理固好但少疎不見得仁仁者本心之全徳人若夲然天理之良心存而不失則所作爲自有序而和若此心一放只是人欲私心做得出來安得有序安得有和【以上語類五條】

林放問禮之本章

問林放問禮章先生謂得其本則禮之全體無不在其中如何是禮之全體曰兼文質本末言之曰後面只以質爲禮之本如何又說文質皆備曰有質則有文有本則有末徒文而無質如何行得譬如樹木必有本根則自然有枝葉華實若無本根則𨿽有枝葉華實隨卽萎落矣

辛適正問林放問禮之本何故只以喪禮答之曰禮不過吉凶二者而已上句泛以吉禮而言下句專指凶禮而言然此章大意不在此湏防問答本意孔子只是答他問禮之本然儉戚亦只是禮之本而已及其用也有當文時不可一向以儉戚爲是故曰品節斯斯之謂禮蓋自有个得中恰好處

問喪與其易也寕戚曰其他冠婚祭祀皆是禮故皆可謂與其奢也寕儉惟喪禮獨不可故言與其易也寕戚易者治也言治喪禮至於習熟也喪者人情之所不得已若習治其禮有可觀則是樂於喪而非哀戚之情也故禮云喪事欲其縱縱爾

問喪與其易也寧戚注易爲治何也曰古人做物滑淨無些礙處便是易在禮只是太滑熟了生固無誠實人才太滑熟亦便少誠實曰夫子何故只以儉戚答禮之本曰初頭只是如此未有後來許多文餙文餙都是後來事喪初頭只是戚禮初頭只是儉當初亦未有那儉儉是對後來奢而言之蓋追說耳如堯土堦三尺當初只是恁地不是爲儉後來人稱爲儉耳東坡說忠質文謂當初亦未有那質只因後來文便稱爲質孔子曰從先進周𨿽尙文初頭尙自有些質在曰三綱五常亦禮之本否曰初頭亦只有个意耳如君臣亦只是个誠敬而已未有許多事

胡叔噐說林放問禮之本一章曰林放若問禮之大體便包得濶今但問本似未爲大然當時習於繁文人但指此爲禮更不知有那實處故放問而夫子大之想是此問大叚契夫子之心蓋有那夲時文便在了若有那文而無本則豈得爲禮易其田疇之說蓋由範氏喪易而文之語推之治田者湏是經犁經擺治得窒礙方可言熟也若居喪習熟於禮文行得皆無窒礙則哀戚必不能盡故曰不若戚而不文之愈也如楊氏污罇抔飲之說他是就儉說卻不甚親切至於喪不可以徑行直情一句大覺文意顚倒後面云則其本戚而已卻似與前面無収殺此湏是說居喪先要戚然卻不可無衰麻哭踴之數以爲之節如此說方得今卻說得衰麻哭踴似是先底卻覺語意不完龜山說話多如此不知如何卻是範氏儉者物之質戚者心之誠二語好又曰人只習得那文餙處時自是易忘了那朴實頭處如巧言令色鮮矣仁之類【以上語類五條】

夷狄之有君章

問夷狄之有君一章程氏注似專責在下者陥無君之罪尹氏注似專責在上者不能盡爲君之道何如曰只是一意皆是說上下僭亂不能盡君臣之道如無君也【語類】

君子無所爭章

問君子無所爭章曰君子無所爭必於射見之言射有勝負是相爭之地而猶若此是不爭也語勢是如此【語類】

問君子無所爭必也射乎謂必於射則不免有爭焉及求其所以爭者則乃在乎周旋揖遜之間故其爭也君子異乎眾人所以角力尙客气也曰此說甚好【答張敬夫○文集】

巧笑倩兮章

問伊川云美質待禮以成徳猶素待繪以成絢卻似有質湏待禮有素湏待絢曰不然此質卻重

因論起予者商回非助我等處云聖人豈必待二子之言而後有所起發耶然聖人胸中𨿽包藏許多道理若無人叩擊則終是無發揮於外一番說起則一番精神也【以上語類二條】

夏禮吾能言之章

問文獻曰只是典籍賢人若以獻作法度卻要用這憲字問徵字訓成字如何曰也有二義如此只是證成之故魏徵字成又曰這一段中庸說得好說道有宋存焉便見得杞又都無了如今春秋傳中宋猶有些商禮在

或問孔子能言夏殷之禮而無其證是時文獻不足孔子何從知得曰聖人自是生知聰明無所不通然亦是當時賢者識其大不賢者識其小孔子廣詢博問所以知得杞國最小所以文獻不足觀春秋所書杞初稱侯已而稱伯已而稱子蓋其土地極小財賦不多故寧甘心自降爲子男之國而其朝覲貢賦率以子男之禮從事聖人因其實書之非貶之也【以上語類二條】

禘自旣灌而往者章

禘只祭始祖及所自出之帝祫乃合羣廟皆在當以趙匡之說爲正

程先生說禘是禘其始祖之所自出並羣廟之主皆祭之祫則止自始祖而下合羣廟之主皆祭之所謂禘之說恐不然故論語集解中止取趙伯循之說廣云觀禘祫兩字之義亦可見曰禘只是王者旣立始祖之廟又請他那始祖之尊長來相熱樂相似

仁父問禘自旣灌而往者吾不欲觀之集注有兩意曰這其實也只說旣灌而往不足觀若不王不禘而今自著恁地說將來其實這一句只說灌以後不足觀又云觀盥而不薦有孚顒若下觀而化也這盥自與灌不同灌是以秬鬯之酒灌地以降神這盥只是洗手凡祭祀數數盥手一拜則掌拊地便又著洗伊川云人君正其表儀以爲下民之觀當荘嚴如始盥之初勿使誠意少散如旣薦之後某防觀卦意思不是如此觀義自說聖人至徳出治天下自然而化更不待用力而下莫不觀感而化故取義於盥意謂積誠之至但是盥滌而不待乎薦享有孚已自顒若故曰下觀而化也蔡季通因云盥而不薦有孚顒若言其理也下觀而化述其徳也【以上語類三條】

或問禘之說章

李公晦問知其說者之於天下也其如示諸斯乎曰此尙明得何況其他此尙感得何況其他

禘是追逺之中又追逺報本之中又報本蓋人於近親曾奉飬他底則誠易感格如思其居處言笑此尙易感若太逺者自非極其至誠不足以格之所以難下語答他此等處極要理防在論語中爲大節目又曰聖人制祭祀之意深逺非常人所能知自祖宗以來千數百年元是這一气相傳徳厚者流光徳薄者流畢但法有止處所以天子只得七廟諸侯五大夫三此是法當如此然聖人之心猶不滿故又推始祖自出之帝以始祖配之然已自無廟只是祔於始祖之廟然又惟天子得如此諸侯以下不與焉故近者易感逺者難格若薄俗粗淺之人他誠意如何得到這里不是大段見得義理分明底如何推得聖人報本反始之意如此深逺非是將這事去推那事只是知得此說則其人見得義理盡髙以之觀他事自然沛然所以治天下不難也

仁父問知禘之說則理無不明誠無不格治天下不難如何曰天地陰陽生死晝夜神只是一理若明祭祀神之理則治天下之理不外於此七日戒三日齊必見其所祭者故郊焉則天神格廟焉則人享此可謂至防而難通者若能如此到得治天下以上感下以一人感萬民亦初無難者這神生死之理卻惟上蔡見得防他說吾之精神卽祖考之精神說得有道理如說非其而祭之一段亦說得好【以上語類三條】

祭如在章

問祭如在人子固是盡誠以祭不知眞可使祖宗感格否曰上蔡言自家精神卽祖考精神這里盡其誠敬祖宗之气便在這里只是一个根苗來如樹已枯朽邊旁新根卽接續這正气來

或問祭如在祭神如神在曰祭先主於孝祭神主於敬𨿽孝敬不同而如在之心則一聖人萬一有故而不得與祭𨿽使人代若其人自能極其恭敬固無不可然我這里自欠少了故如不祭

問祭神如神在何神也曰如天地山川社稷五祀之類曰範氏謂有其誠則有其神無其誠則無其神只是心誠則能體得神出否曰誠者實也有誠則凡事都有無誠則凡事都無如祭祀有誠意則幽明便交無誠意便都不相接了曰如非所當祭而祭則爲無是理矣若有是誠心還亦有神否曰神之有無也不可必然此處是以當祭者而言若非所當祭底便待有誠意然這个都已錯了

問範氏云有其誠則有其神無其誠則無其神恐是自家心裏以爲有便有以爲無便無曰若只據自家以爲有便有無便無如此卻是私意了這个乃是自家欠了他底蓋是自家空在這里祭誠意卻不逹於彼便如不曾祭相似【以上語類四條】

與其媚於奧章

王孫賈之意欲夫子媚已要是媚字不好如夫子事君盡禮也何嘗是媚他見天子當時事君盡禮便道夫子媚奧故夫子都不答他只道是不如此獲罪於天則無所禱何爲媚奧亦何爲媚竈逆理而動便獲罪於天問此兩句恐是時人有此語故問曰何謂也曰恐是如此

王孫賈庸俗之人見孔子在衛將謂有求仕之意欲孔子附己故有媚奧與媚竈之言彼亦須聞有孔子之聖但其气習卑陋自謂有權可以引援得孔子也子曰不然者謂媚奧與媚竈皆非也天下只有一个正當道理循理而行便是天若稍違戾於理便是得罪於天更無所禱告而得免其罪也猶言違道以干進乃是得罪於至尊至大者可畏之甚豈媚時君與媚權臣所得而免乎此是遜辭以拒王孫賈亦使之得聞天下有正理也

周問獲罪於天集注曰天卽理也此指獲罪於蒼蒼之天耶抑得罪於此理也曰天之所以爲天者理而已天非有此道理不能爲天故蒼蒼者卽此道理之天故曰其體卽謂之天其主宰卽謂之帝如父子有親君臣有義𨿽是理如此亦須是上面有个道理教如此始得但非如道家說眞有个三淸大帝著衣服如此坐耳

問五祀皆設主而祭於所然後迎屍而祭於奧曰譬如祭竈初設主於竈陘陘非可做好安排故又祭於奧以成禮凡五祀皆然但亦有不可曉者若被人問第二句便曉未得問以何人爲屍便曉不得五祀各有主未祭及祭畢不知於何處藏是無所考也【以上語類四條】

周監於二代章

周公制成周一代之典乃視夏商之禮而損益之故三代之禮其實則一但至周而文爲大備故孔子美其文而從之

問吾從周曰孔子爲政自是從周處多蓋法令自略而日入於詳詳者以其之多也旣詳則不可復略今法令明備猶多姦宄豈可更略略則姦宄愈滋矣【以上語類二條】

子入太廟章

子入太廟每事問宗廟朝廷重事自用謹𨿽知亦問曰是當然必有差失處每常思量行事所以錯處多是有忽之之心且如使人做一事丁寕諄復其中已有意以爲易曉而忽之不囑者少閒事之錯處都由那忽處生【語類】

問每事問程子謂𨿽知亦問欽愼之至問者問所未知也問所知焉似於未誠謝氏之說聖人之心恐不如是【程子之意𨿽知其意味甚深然看得未分明】曰以石慶數馬與張湯陽驚事相對觀之可見𨿽知亦問自有誠僞之別兼或人謂夫子爲鄹人之子則亦夫子始仕初入太廟時事𨿽平日知其說然未必身親行之而識其物也故問以審之理當如此必不每入而每問也然大綱節目與其變異處亦須問【答呂子約○文集】

射不主皮章

或問射不主皮是絕不取於貫革曰先王設射謂弧矢之利以威天下豈不願射得深中如不失其馳捨矢如破發彼小豝殪此大兕之類皆是要得透豈固以不主皮爲貴而但欲略中而已蓋鄕射之時是習禮容然習禮容之人未必皆勇敢之夫若以貫革爲貴則失所以習禮之意故謂若有人體直心正持了弓矢又審固若射不貫革其禮容自可取豈可必責其貫革哉此所以謂爲力不同科也【語類】

問射不主皮楊氏曰容節可習而能先生易容節二字爲中字不知如何曰楊氏大槪得之但云容節則是全不求中又非射之意也故因其詞而攺此二字以補其闕耳【答汪長孺○文集】

子貢欲去告朔之餼羊章

或問論語數段曰依文觧義只消如此說只是更要看他聖人大底意思且如適閒公說愛禮存羊一段須見得聖人意思大常人只是屑屑惜那小費聖人之心卻將那小費不當事所惜者是禮他所存者大更看得這般意思出方有益自家意思方寛展方有个活動長進處【語類】

事君盡禮章

如拜下禮也今拜乎上而孔子必拜乎下此孔子盡禮處【語類】

君使臣以禮章

問尹氏謂君使臣以禮則臣事君以忠此恐只是說泛然之臣若任重之臣恐不當如此說曰就人君而言則如此說但道理亦是如此自是人主不善遇之則下面人不盡心如孟子所謂君之視臣如手足則臣視君如腹心道理是如此義剛因問孟子此章前輩皆謂有圭角如何安卿言孟子恐只是爲戰國人君而設曰也是理當如此自人臣言固是不可不忠但人君亦豈可不使臣以禮若只以爲臣下當忠而不及人主則無道之君聞之將謂人臣自是當忠我𨿽無禮亦得如此則在上者得肆其無禮後人好避形迹多不肯分明說卻不知使上不盡禮而致君臣不以善終卻是賊其君者也若使君能盡禮則君臣剗地長久【語類】

關雎樂而不淫章

問關雎樂而不淫哀而不傷於詩何以見之曰憂止於輾轉反側若憂愁哭泣則傷矣樂止於鐘鼓琴瑟若沈湎淫泆則淫矣

問關雎樂而不淫哀而不傷是詩人情性如此抑詩之詞意如此曰是有那情性方有那詞气聲音【以上語類二條】

哀公問社於宰我章

問古者各樹其所宜之木以爲社不知以木造主還便以樹爲主曰看古人意思只以樹爲社主使神依焉如今人說神樹之類問不知周禮載社主是如何曰古人多用主命如出行大事則用絹帛就廟社請神以往如今魂帛之類社只是壇若有造主何以藏之古者惟喪國之社屋之

或問有以使民戰栗爲哀公之言者曰諸家多如此說卻恐未然恐只是宰我之辭上有一曰字者宰我觧周人以栗之義故加一曰字以發其辭耳子聞之曰成事不說遂事不諫旣往不咎蓋云駟不及舌言豈可以輕發耶言出宰我之口入哀公之耳矣豈可更諫而追之哉【以上語類二條】

管仲之器小哉章

或說管仲器小章義剛言使仲器局宏闊須知我所爲功烈如彼其卑豈肯侈然自肆至於奢僣如此曰也不說道功烈卑時不當如此便是功大亦不可如此

問管仲之器小哉集注云度量褊淺規模卑狹曰度量褊淺是他容受不去了容受不去則富貴能淫之貧賤能移之威武能屈之矣規模是就他施設處說

蕭景昭舉楊氏曰道學不明而王伯之略混爲一途故聞管仲之器小則疑其爲儉以不儉告之則又疑其知禮先生曰恐混爲一途之下少些曲折蓋當時人但見有个管仲更不敢擬議他故疑器小之爲儉又疑不儉之爲知禮

問管仲小器曰只爲他本領淺只做得九合諸侯一匡天下之功揚雄說得極好大器其猶規矩凖繩無施不可管仲器小只做得這一件事及三歸反坫等事用處皆小上蔡說得來太小如曰則其得君而專政夫豈以天下爲心哉不過濟耳目之欲而已管仲又豈止如此若如此又豈能九合諸侯一匡天下大凡自正心誠意以及乎天下則其本領便大今人只隨資稟去做管仲資稟極髙故見得天下利害都明白所以做得許多事自劉漢而下髙祖太宗亦是如此都是自智謀功力中做來不是自聖賢門戶來不是自自家心地義理中流出【以上語類四條】

子語魯太師樂章

問始作翕如也謂樂之初作五聲六律合同而奏故曰翕如從者放也言聲音發揚出來淸濁髙下相濟而和旣是淸濁髙下相濟而和了就中又各有條理皦然而明不相侵奪旣有倫理故其聲相連續而遂終其奏言自始至終皆條理如此曰此亦是據夫子所說如此古樂旣亡無可考處但是五聲六律翕然同奏了其聲音又純然而和更無一聲參差若有一聲參差便不成樂且如一宮只得七聲若黃鐘一宮合得姑洗等七聲或少一聲也不得多一聲也不得【語類】

儀封人請見章

問古人相見皆有將命之詞而論語獨載儀封人之說及出便說二三子何患於喪乎是他如何便見得曰某嘗謂這里盡好看如何從者見之後便見得夫子恁地這也見得儀封人髙處據他謂君子之至於斯吾未嘗不得見他大叚見得好人多所以一見之頃便見得聖人出大抵當周之末尙多有賢人君子在故人得而見之至之云到孟子時事體又別如公都子告子萬章之徒尙不知孟子況其他乎曰然【語類】

子謂韶盡美矣章

或問韶武美善曰徳有淺深舜性之武王反之自是有淺深又舜以揖遜武以徵伐𨿽是順天應人自是有不盡善處今若要彊說舜武同道也不得必欲美舜而貶武也不得又曰舜武不同正如孟子言伯夷伊尹之於孔子不同至謂得百里之地而君之皆能以朝諸侯有天下行一不義殺一不辜而得天下不爲是則同也舜武同異正如此故武之徳𨿽比舜自有深淺而治功亦不多爭韶武之樂正是聖人一个影子要得因此以觀其心大凡道理須寛心看使各自開去打疊了心胸安頓許多道理在裏面髙者還他髙下者還他下大者還他大小者還他小都歷歷落落是多少快活

問善者美之實曰美是言功善是言徳如舜九功惟敍九敍惟歌與武王仗大義以救民此其功都一般不爭多只是徳處武王便不同曰未盡善亦是徵伐處未滿意否曰善只說徳是武王身上事不幹徵伐事曰是就武王反之處看否曰是謝教曰畢竟揖遜與徵伐也自是不同徵伐是个不得已曰亦在其中然不專就此說淳曰旣徵伐底是了何故又有不得已意曰徵伐底固是畢竟莫如此也好所以孔子再三誦文王至徳其意亦可見矣樂便是聖人影子這處未盡善便是那里有未滿處

或問盡善盡美說揖遜徵誅足矣何以說性之反之處曰也要尋他本身上來自是不同使舜當武王時畢竟更彊似大武使武王當舜時必不及韶樂好

問子謂韶盡美矣章引程氏曰堯舜湯武其揆一也徵伐非其所欲所遇之時然耳使舜遇湯武之時不知如何曰只怕舜徳盛人自歸之若是大段負固不得已也須徵伐如伐苖是也又問舜性之湯武反之地位亦自不同曰舜之徳如此又撞著好時節武王徳不及舜又撞著不好時節【以上語類四條】

問未盡善也注云舜之徳性之也武王之徳反之也故其實有不同者某竊謂反之𨿽異於性之然其至焉則一而已使武王於反之之後猶有未盡渣滓至於感格發露著於樂聲則其所反之工夫必有未盡之處矣曰樂觀其深矣若不見得性之反之之不同處又豈所謂聞其樂而知其徳乎舜與武王固不待論今且論湯武則其反之至與未至恐須有別此等處𨿽非後學所敢輕議然今但細讀其書恐亦不待聞其樂而後知之也【答劉季章○文集】

居上不寛章

子升問居上不寛曰寛字難識蓋有政教法度而行之以寛耳非廢弛之謂也如敬敷五教在寛蓋寛行於五教之中也

居上而不寛爲禮而不敬臨喪而不哀更無可據以爲觀者矣蓋寛也敬也哀也所謂本也其本旣亡則𨿽有條教法令之施威儀進退之節擗踴哭泣之數皆無足觀者若能寛能敬能哀了卻就他這寛敬哀中去考量他所行之是否若不寛不敬不哀則縱其他有是處皆不在論量之限矣如醋須是酸方就他酸之中看那个釅那个淡若只似水相似更論量个甚麼無可說矣【以上語類二條】

裏仁第四

裏仁爲美章

或問裏仁一篇自首至觀過斯知仁矣都是說仁裏仁爲美是指言仁厚之俗觀過斯知仁是指言慈愛底仁其他則皆就心徳上說曰𨿽是如此然統體便都只是那个仁如裏有仁厚之俗便那一里之人這心不大故走作所以有仁厚之俗觀過斯知仁便也是這心

問裏仁爲美論語孟子注不同如何曰論語本文之意只是擇居孟子引來證擇術又是一般意思言裏以仁者爲美人之擇術豈可不謹然亦不爭多問美是裏之美抑人之美曰如雲俗美一般如今有个鄕村人淳厚便是那鄕村好有个鄕村人不仁無廉無恥者多便是那鄕村不好這章也無甚奧義只是擇居而已【以上語類二條】

不仁者不可以久處約章

問旣是失其本心則便解濫淫而必以久言之何故曰也有時下未肯恁地做底聖人說話穩而今說道他不仁則約便濫樂便淫也有不便恁地底

劉潛夫問安仁利仁之別曰安仁者不知有仁如帶之忘腰履之忘足利仁者是見仁爲一物就之則利去之則害【以上語類二條】

惟仁者能好人章

蕭景昭說此章先生云注中引程子所謂得其公正是如何答云只是好惡當理便是公正先生曰程子只著个公正二字解某恐人不理防得故以無私心解公字好惡當於理解正字有人好惡當於理而未必無私心有人無私心而好惡又未必皆當於理惟仁者旣無私心而好惡又皆當於理也

問惟仁者能好人能惡人好善而惡惡天下之同情若稍有些子私心則好惡之情發出來便失其正惟仁者心中渾是正理見人之善者則好之見不善者則惡之或好或惡皆因人之有善惡而吾心廓然大公絕無私系故見得善惡十分分明而好惡無不當理故謂之能好能惡曰程子之言約而盡公者心之平也正者理之得也一言之中體用備矣【以上語類二條】

茍志於仁章

問茍志於仁矣無惡也竊謂學者有志於仁𨿽其趨向己正而心念未必純善而無過差才有過差便卽是惡豈得言無曰志於仁則𨿽有過差不謂之惡惟其不志於仁是以至於有惡此志字不可艸艸看

先生問學者茍志於仁矣無惡也與士志於道而恥惡衣惡食者未足與議也前面說志於仁則能無惡此叚說志於道而猶有此病其志則一而其病不同如何諸友言不合曰仁是最切身底道理志於仁大叚是親切做工夫底所以必無惡志於道則說得來闊凡人有志於學皆志於道也若志得來泛泛不切則未必無恥惡衣惡食之事又恥惡衣食亦有數樣今人不能甘粗糲之衣食又是一樣若恥惡衣惡食者則是也喫著得只是怕人笑羞不如人而已所以不足與議

茍志於仁矣方誌仁時便無惡若間斷不志仁時惡又生或云過非心所欲爲惡則心所欲曰惡是誠中形外過是偶然過差【以上語類三條】

富與貴章

或問富貴不處是安於義貧賤不去是安於命曰此語固是但須知如何此是安義彼是安命蓋吾何求哉求安於義理而已不當富貴而得富貴則害義理故不處不當貧賤而得貧賤則自家義理已無愧居之何害富貴人所同欲若不子細便錯了貧賤人所同惡自家旣無愧義理若更去其中分疏我不當貧賤便不是張子韶說審富貴而安貧賤極好

富與貴貧與賤方是就至粗處說後面無終食之間違仁與造次顚沛必於是方說得來細密然先不立得這个至粗底根腳則後面許多細密工夫更無安頓處更無可得說須是先能於富貴不處貧賤不去立得這个粗底根腳了方可說上至細處去若見利則趨見便則奪這粗上不曾立得定更說个甚麼正如貧而無諂富而無驕與貧而樂富而好禮相似若未能無諂無驕如何說得樂與好禮卻是先就粗處說上細上去

子善問此章曰且如不處不去若是資質好底所見稍明便於這里也能見得只是未必到無終食違仁底意思不處不去乃是立腳處好了細密工夫方下得若上面無立腳處了其他可見聖人之意不獨是教人於富貴貧賤處做工夫須是到終食不違顚沛造次都用功方可

先生因防看裏仁篇云前靣幾段更好熟看令意脈接續因問造次是急遽茍且之時茍且莫只就人情上說否曰茍且是時暫處茍可以坐茍可以立令此心常存非如大賔大祭時也問曾子易簀莫是茍且時否曰此正是顚沛之時那時已不可扶持要如此坐也不能得

周李卿問造次之義曰杜預謂造次之期言艸艸不成禮也便是此意左傳謂過信爲次亦只是茍且不爲久計之意【以上語類五條】

我未見好仁者章

好仁者自是那一等天資純粹底人亦其眞知仁之可好而實好之故視天下之物無以尙乎此惡不仁者又是那一等天資耿介底人亦其眞知不仁之可惡而實惡之故凡不仁之事不使豪髮加諸己若好仁而有以尙之這便不是眞好惡不仁而未免有所不當爲這便不是眞惡然好仁者於不仁非不惡終是好底意思多惡不仁者於仁非不好終是惡底意思重好仁非顏曾未易言惡不仁恐伯夷叔齊方始當得

好仁惡不仁只是利仁事卻有此二等然亦無大優劣只是好仁者是資性渾厚底惡不仁者是資性剛毅底好仁者惻隱之心較多惡不仁者羞惡之心較多聖人之意謂我未見好仁惡不仁者又從而自解之曰我意所謂好仁者須是無以尙之所謂惡不仁者須是不使不仁者加乎其身是好之篤惡之切如此等人不是說那略略恁地好仁惡不仁底又曰伯夷是惡不仁底柳下惠是好仁底也無大故優劣

好仁者無以尙之言好之深而莫有能變易之者惡不仁者不使加乎其身言惡之篤而不使不仁之事加於己此與如好好色如惡惡臭皆是自己上事非是專言好人之仁惡他人之不仁也

問此一章曰好仁者與惡不仁者𨿽略有輕重然惡不仁者到得不使不仁加乎其身便亦是仁了二者以資稟言之其寛靜重者便是好仁底人其剛毅特立者便是惡不仁底人時舉曰利仁者卽是好仁者否曰好仁惡不仁皆利仁者之事時舉曰蓋有之矣我未之見也是言未見用力底人還是未見用力而力不足之人曰此意聖人只是言其用力者之難得用力於好惡者固未之見到資稟昏弱欲進而不能者亦未之見可見用力者難得也

問有能一日用其力於仁矣乎曰此心散漫放肆打一聳動時便在這里能使得多少力𨿽云用力卻不大故用力

問好仁惡不仁𨿽不可得果能一旦奮然用力不患力之不足曰須是立志爲先這气便隨他敬義夾持上逹天徳問一日用其力將志气合說如何曰用力說气較多志亦在上面了志之所至气必至焉這志如大將一般指揮一出三軍皆隨只怕志不立若能立志气自由我使夫志气之帥也气體之充也人出來恁地萎萎衰衰恁地柔弱亦只是志不立志立自是奮發敢爲這气便生志在這里气便在這里因舉手而言曰心在這手上手便暖在這腳上腳便暖志與气自是相隨若眞个要求仁豈患力不足聖人又說道亦有一般曽用力而力不足之人可見昏弱之甚如這般人也直是少敬之問這章聖人前面說个向上底中間說个能用力而無不足底又說到有用力而力不足底有許多次第所以深警學者否曰也不是深警學者但言成徳之事已不可見而用力於仁者亦無之【以上語類六條】

人之過也章

問觀過知仁一章曰此是就人有過失處觀之謂如一人有過失或做錯了事便觀其是過於厚是過於薄過於厚底𨿽是不是然可恕亦是仁者之類過於薄底便不得便是不仁了知仁只是知其仁與不仁而已

問觀過知仁曰先儒說得仁來大了學者只管逐句愛說深不知此仁字說較淺不是仁者安仁之仁如有好底人無私意而過只是理防事錯了便也見得仁在不好底人有私意便無過也不敢保他有仁如禮記謂仁者之易辭仁者之只是理防事錯了無甚蹊蹺故易說不仁之是有私意故難說此亦是觀過知仁意

聖人之言寛舒無所偏失如雲觀過斯知仁猶曰觀人之過足知夫仁之所存也若於此而欲求仁之體則失聖人本意矣禮記與仁同過之意說得太巧失於迫切【以上語類三條】

來諭謂聖人教人以自治爲急如此言乃有親切體驗之功此固是也然聖人言知人處亦不爲少自治固急亦豈有偏自治而不務知人之理耶又謂人之過不止於厚薄愛忍四者而疑伊川之說爲未盡伊川止是舉一隅耳若君子過於廉小人過於貪君子過於介小人過於通之類皆是亦不止於此四者而已也但就此等處看則人之仁不仁可見而仁之气象亦自可識故聖人但言斯知仁矣此乃先儒舊說爲說甚短而意味甚長但熟翫之自然可見若如所論固若親切矣然乃所以爲迫切淺露而去聖人气象愈逺也且心旣有此過矣又不捨此過而別以一心觀之旣觀之矣而又別以一心知此觀者之爲仁若以爲有此三物遞相看覰則紛紜雜擾不成道理若謂止是一心則頃刻之間有此三用不亦悤遽急迫之甚乎【答吳晦叔○文集】

朝聞道章

問朝聞道道是如何曰道只是眼前分明底道理問集注云道者事物當然之理然嘗思道之大者莫過乎君臣父子夫婦朋友之倫而其有親有義有別有信學者茍致一日之知則孰不聞焉而卽使之死則亦覺未甚濟得事然而所謂道者果何處眞切至當處又何以使人聞得而遂死亦無憾曰道誠不外乎日用常行之間但公說未甚濟事者第恐知之或未眞耳若是知得眞實必能信之篤守之固幸而未死則可以充其所知爲聖爲賢萬一卽死則亦不至昏昧過了一生如禽獸然是以爲人必以聞道爲貴也曰所謂聞者莫是大而天地微而艸木幽而神顯而人事無不知否曰亦不必如此大要知得爲人底道理則可矣其多與少又在人學力也曰看得此章聖人非欲人聞道而必死但深言道之不可不聞耳若將此二句來反之曰若人一生而不聞道𨿽長生亦何爲便自明白曰然若人而聞道則生也不虛死也不虛若不聞道則生也枉了死也枉了

朝聞道夕死可矣此聞是知得到信得及方是聞道故𨿽死可也若以聼人之說爲聞道若如此便死亦可謂枉死了

守約問伊川解朝聞道夕死可矣死得是也不知如何曰朝聞道則生得是死便也死得是若不聞道則生得不是死便也恁地若在生仰不愧俯不怍無纖豪不合道理處則死如何不防是

賀孫問聞道自是聞道也無間於死生曰如何是無間於死生曰若聞道生也得死也得曰若聞道而死方是死得是死是則在生也都是若不聞道在生也做不是到死也不是吾儒只是要理防這道理生也是這理死也只是這理佛家卻說被這理勞攘百端費力要掃除這理教無了一生被這理撓一生被這心撓問伊川說此一段及呂氏說動容周旋中禮盛徳之至君子行法俟命是此意否曰這是両項動容周旋中禮這是聖人事聞道自不足以言之自與道爲一了自無可得聞行法以俟命是見得了立定恁地做問伊川云得之於心是爲有得不待勉彊學者須當勉彊是如何曰這兩項又與上別這不待勉彊又不是不勉而中從容中道只是見得通徹透做得順便如所謂樂循理底意思問曾子易簀當時若差了這一著喚作聞道不聞道曰不論易簀與不易簀只論他平日是聞道與不聞道平日已是聞道那時萬一有照管不到也無柰何問若果已聞道到那時也不到會放過曰那時是正終大事旣見得自然不放過【以上語類五條】

士志於道章

問志於道而恥惡衣惡食旣是志道如何尙如此曰固有這般半上半落底人其所謂志也是志得不力只是名爲志道及外物來誘則又遷變了這个最不濟事【語類】

君子之於天下也章

文矩問君子之於天下也一章曰義是吾心所處之宜者見事合恁地處則隨而應之更無所執也

先生問謝氏謂君子之心果有所倚乎如何看義剛云只是隨事物去量度不是倚於義曰只是把心去看是與不是義剛因問無可無不可皆是無所容心但聖人是有个義佛老是聼其自然是恁地否曰聖人也不說道可也不說道不可但看義如何耳佛老皆不賭是不是我要道可便是可我要道不可便是不可只由在我說得【以上語類二條】

無適無莫敬夫云或曰異端無適無莫而不知義之與比失之矣夫異端之所以不知義者正以其有適有莫也某謂異端有適有莫蓋出於程子之言然譏其無適莫而不知義亦謝氏之說言𨿽不同而各有所指未可遽以此而非彼也若論先後則正以其初無適莫而不知義故徇其私意以爲可否而反爲有適有莫旣有適莫故遂不復求義之所在而卒陷於一偏之說也【與張敬夫論癸巳論語說】

義之與比但言惟義是從耳伊川先生似謂有義之人則親比之恐非文意【答都昌縣學諸生○以上文集二條】

君子懷徳章

此是君子小人相對說看尹子之說得之若一串說底便添兩个則字惠字下又著添字又問懷刑曰只是君子心常存法大抵君子便思量苦底小人便思量甜底又有一說懷刑作卹刑懷徳作施徳要之不如好善而惡不仁者是

君子懷刑如禮記所謂畏法令又如肅政教之類皆是或謂如問國之大禁而後敢入是否曰不必如此說只此懷刑一句亦可爲善如違條礙貫底事不做亦大叚好了【以上語類二條】

放於利而行章

放於利而行多怨只是要便宜底人凡事只認自家有便宜處做便不卹他人所以多怨

放於義而行只據道理做去亦安能盡無怨於人但識道理者須道是𨿽有怨者如何卹得他若放於利則悖理徇私其取怨之多必矣【以上語類二條】

能以禮讓爲國章

不能以禮讓爲國是徒能進退可觀容止可度及到要處卻不能讓𨿽有這繁文末節處亦無用亦不得謂之禮

問讓者禮之實也莫是辭讓之端發於本心之誠然故曰讓是禮之實曰是若玉帛交錯固是禮之文而擎跽曲拳升降俛仰也只是禮之文皆可以僞爲惟是辭讓方是禮之實這卻僞不得旣有是實自然是感動得人心若以好爭之心而徒欲行禮文之末以動人如何感化得他問如禮何一句從來諸先生都說得費力今說讓是禮之實則此句尢分明曰前輩於這般處也自闊略【以上語類二條】

不患無位章

不患無位患所以立猶云不怕無官做但怕有官不會做若有致君澤民之具逹則行之無位非所患也

不患莫己知求爲可知也不患人之不己知患不知人也這个須看聖人所說底語意只是教人不求知但盡其在我之實而已看聖人語意了又看今人用心也有務要人知者只是看這語意差便要如此所謂求爲可知只是盡其可知之實非是要做些事便要誇張以期人知這須看語意如居易以俟命也只教人依道理平平做將去看命如何卻不是說闗門絕事百樣都不管安坐以待這命【以上語類二條】

子曰參乎章

問一以貫之曰且要沈潛理會此是論語中第一章

若看未透且看後面去卻時時將此章來提省不要忘卻久當自明矣

問一貫之說曰須是要本領是本領若是事事發出來皆是本領若不是事事皆不是也

或問一貫曰如一條索曾子都將錢十十數了成百只是未串耳若他人則零亂錢一堆未經數便把一條索與之亦無由得串得

一以貫之猶言以一心應萬事忠恕是一貫底注腳一是忠貫是恕底事

忠恕一貫忠在一上恕則貫乎萬物之間只是一个一分著便各有一个一老者安之是這个一少者懷之亦是這个一朋友信之亦是這个一莫非忠也恕則自忠而出所以貫之者也

忠是一恕是貫忠只是一个眞實自家心下道理直是眞實事事物物接於吾前便只把這个眞實應副將去自家若有一豪虛僞事物之來要去措置他便都不實便都不合道理若自家眞實事物之來合小便小合大便大合厚便厚合薄便薄合輕便輕合重便重一一都隨他面分應副將去無一事一物不當這道理

道夫竊謂夫子之道如太極天下之事如物之有萬物𨿽有萬而所謂太極者則一太極𨿽一而所謂物之萬者未嘗虧也至於曾子以忠恕形容一貫之妙亦如今人以性命言太極也不知是否曰太極便是一到得生兩儀時這太極便在兩儀中生四象時這太極便在四象中生八卦時這太極便在八卦中

問忠恕一貫曰不要先將忠恕說且看一貫底意思如堯之克明峻徳黎民於變時雍夫子立之斯立動之斯和這須從裏面發出來方會如此曾子工夫已到如事親從兄如忠信講習千條萬緒一身親歷之聖人一防他便醒元來只從一个心中流出來如夜來守約之說只是曾子篤實每事必反諸身所謂孝所謂禮必窮到底若只守个約卻沒貫處

論恕云若聖人只是流出來不待推

問曽子何必待孔子提醒曰他只見得一事一理不知只是一理曰使孔子不提之久還自知否曰知

盡己爲忠推己爲恕忠恕本是學者事曾子特借來形容夫子一貫道理今且粗解之忠便是一恕便是貫有這忠了便做出許多恕來聖人極誠無妄便是忠問聖人之忠卽是誠否曰是聖人之恕卽是仁否曰是問在學者言之則忠近誠恕近仁曰如此則已理防得好了若中庸所說便正是學者忠恕道不逺人者是也忠恕違道不逺施諸己而不願亦勿施於人只是取諸己而已問明道以天地變化艸木蕃爲充擴得去底气象此是借天地之恕以形容聖人之恕否曰是維天之命於穆不已一元之气流行不息處便是忠

如忠恕處前輩說甚多惟程先生甚分曉因問集注說忠恕謂盡己之謂忠推己之謂恕此借學者之事以明之在聖人則至誠無息而萬物各得其所也如此則忠恕卻有兩用不知如何曰皆只是這一个學者是這个忠恕聖人亦只是這个忠恕天地亦只是這个忠恕但聖人熟學者生聖人自胸中流出學者須著勉彊然看此忠恕二字本爲學者做工夫處說子思所謂違道不逺正謂此也曾子懼門人不知夫子之道故舉學者之事以明之是卽此之淺近而明彼之髙深也

蜚卿問恕字古人所說有不同處如己所不欲勿施於人便與大學之絜矩程子所謂推己都相似如程子所引乾道變化各正性命及大學中說有諸己而後求諸人卻兼通不得如何曰也只是一般但對副處別子細看便可見今人只是不曾子細看某當初似此類都逐項寫出一字對一字看少閒紙上底通心中底亦脫然且如乾道變化各正性命各正性命底便如乾道變化底所以爲恕直卿問程子言如心爲恕如心之義如何曰萬物之心便如天地之心天下之心便如聖人之心天地之生萬物一个物裏面便有一个天地之心聖人於天下一个人裏面便有一个聖人之心聖人之心自然無所不到此便是乾道變化各正性命聖人之忠恕也如己所不欲勿施於人便是推己之心做到那物上賢者之忠恕也這事便是難且如古人云不廢困窮不虐無告自非大無道之君孰肯廢虐之者然心力用不到那上便是自家廢虐之須是聖人方防無一處不到又問以己及物仁也推己及物恕也上句是聖人之恕下句是賢者之恕否曰上个是聖人之恕下个賢者之仁聖人之恕便是眾人之仁眾人之仁便是聖人之恕

忠恕一段明道解得極分明其曰以己及物仁也推己及物恕也忠恕違道不逺是也分明自作一截說下面忠恕一貫之以下卻是言聖人之忠恕故結云所以與違道不逺異者動以天爾若曰中庸之言則動以人爾

問維天之命於穆不已忠也乾道變化各正性命恕也曰恕字正在兩隔界頭只看程子說盡己之謂忠推己之謂恕便分明恕是推己及物使各得其所處盡故侯氏亦云盡物之謂恕

一譬如元气八萬四千毛孔無不通貫是恕也又曰一以貫之只是萬事一理伊川謂言仁義亦得蓋仁是統體義是分別某謂言禮樂亦得樂統同禮辧異言畢復抗聲而誦曰天髙地下萬物散殊而禮制行矣流而不息合同而化而樂興焉

問侯氏云盡物之謂恕程子不以爲然何也曰恕字上著盡字不得恕之得名只是推己盡物卻是於物無所不盡意思自別

亞夫問忠恕而已矣曰此曾子借學者忠恕以明一貫之妙蓋一貫自是難說得分明惟曽子將忠恕形容得極好學者忠恕便待推方得才推便有比較之意聖人更不待推但老者安之少者懷之朋友信之便是聖人地位如一水在此自然分流四出借學者忠恕以形容一貫猶所謂借粗以形容細趙至道云如所謂堯舜之道孝弟否曰亦是但孝弟是平說曾子說忠恕如說小徳川流大徳惇化一般自有交關妙處當時門弟想亦未曉得惟孔子與曾子曉得自後千餘年更無人曉得惟二程說得如此分明其門人更不曉得惟侯氏謝氏曉得某向來只惟見二程之說卻與胡籍溪範直閣說二人皆不以爲然及後來見侯氏說得元來如此分明但諸人不曾子細看爾直卿云聖人之忠是天之天聖人之恕是天之人忠恕只是學者事不足以言聖人只是借言爾猶云亹亹文王文王自是純亦不已亹亹不足以言之然亹亹便有純亦不已意思又云忠猶木根恕猶枝葉條榦

忠恕一以貫之曾子假忠恕二字以發明一貫之理蓋曾子平日無所不學看禮記諸書曾子那事不理防來但未知所以一故夫子於此告之而曾子洞然曉之而無疑賀孫問告子貢一以貫之章集注云彼以行言此以知言是就二子所到上說如何曰看上下語脈是如此夫子吿曾子曾子只說夫子之道忠恕而已矣這就行上說夫子告子貢乃云汝以予爲多學而識之者與這是只就知上說賀孫因舉大學或問云心之爲物實主於身其體則有仁義禮智信之性其用則有惻隱羞惡恭敬是非之情渾然在中隨感而應以至身之所具身之所接皆有當然之則而自不容己所謂理也元有一貫意思曰然施之君臣則君臣義施之父子則父子親施之兄弟則兄弟和施之夫婦則夫婦別都只由這个心如今最要先理防此心又云通書一處說陰陽五行化生萬物五殊二實二本則一亦此意又云如千部文字萬部文字字字如此好面面如此好人道是聖賢逐一寫得如此聖人告之曰不如此我只是一个印板印將去千部萬部𨿽多只是一个印板又云且看論語如鄕黨等處待人接物千頭萬狀是多少般聖人只是這一个道理做出去明道說忠恕當時最錄得好

公謹問莫是曽子守約故能如此曰不然卻是曾子件件曾做來所以知若不曾躬行踐履如何識得公謹復問是他用心於內所以如此曰只是朴實頭去做了夫子告人不是見他不曾識所以吿他曾子只是曽經歷得多所以告他子貢是識得多所以告他忠如瓶中之水恕如瓶中瀉在盞中之水忠是洞然明白無有不盡恕是知得爲君推其仁以待下爲臣推其敬以事君

曾子是事實上做出子貢是就識上見得看來曾子從實處做一直透上去子貢𨿽是知得較似滯在知識上

子貢平日是於前言往行上著工夫於見識上做得亦到夫子恐其亦以聖人爲多學而識之故問之子貢方以爲疑夫子遂以一貫告之子貢聞此別無語亦未見得子貢理會得理防不得自今觀之夫子只以一貫語此二人亦須是他承當得想亦不肯說與領防不得底人曾子是踐履篤實上做到子貢是博聞彊識上做到夫子捨二人之外別不曾說不似今人動便說一貫也所謂一者對萬而言今卻不可去一上尋須是去萬上理防若只見夫子語一貫便將許多合做底事都不做只理防一不知卻貫个甚底【以上語類二十二條】

所謂忠恕者乃曾子於一貫之語黙有所契因門人之問故於所見道體之中指此二事日用最切者以明道之無所不在所謂己矣者又以見隨寓各足無非全體也忠恕兩字在聖人有聖人之用在學者有學者之用如曾子所言則聖人之忠恕也無非極致二程所謂維天之命於穆不已天地變化艸木蕃者正所以發明此義也如夫子所以告學者與子思中庸之說則爲學者言之也故明道先生謂曾子所言與違道不逺異者動以天爾蓋動以天者事皆處極曾子之所言者是也學者之於忠恕未免參較彼已推己及人則宜其未能誠一於天安得與聖人之忠恕者同日而語也若曾子之所言則以聖人之忠恕言之而見其與性與天道者未嘗有二所以爲一貫也然此所謂異者亦以所至之不同言之猶中庸安行利行勉行之別耳茍下學而上逹焉則亦豈有所隔閡哉【與範直閣】

誠字以心之全體而言忠字以其應事接物而言【此義理之本名也】若曾子之言忠恕則是聖人之事故其忠與誠恕與仁得通言之【恕本以推己及物得名在聖人則爲以己及物矣○答程允夫】

忠恕二字其本義只是學者眾人之事曾子所言乃借此以形容聖人一貫之妙程子之言又借天地造化之體用以明聖人之事須作三節看見得各有下落則一章之指自通貫矣更徐翫之非欲速所能逹也【答曾擇之】

問參乎章伊川先生曰盡己之謂忠推己之謂恕忠體也恕用也而明道先生云忠恕兩字要除一个除不得而吾夫子嘗曰行之以忠是除恕字也又曰其恕乎是除忠字也此一疑也又忠恕果可以盡一一果止於忠恕乎曰此一段是論語中第一義不可只如此看宜詳味之行之以忠行處便是恕其恕乎所以恕者便是忠所以除不得也忠恕相爲用之外無餘事所以爲一故夫子曰吾道一以貫之而曾子曰忠恕而已矣而已矣者竭盡而無餘之詞也【答都昌縣學諸生○以上文集四條】

君子諭於義章

問諭於義章曰小人之心只曉防得那利害君子之心只曉防得那義理見義理底不見得利害見利害底不見得義理

文振問此章曰義利只是个頭尾君子之於事見得是合如此處處得其宜則自無不利矣但只是理防个義卻不曾理防下面一截利小人卻見得下面一截利卻不理防事之所宜往往兩件事都有利但那一件事之利稍重得分豪便去做那一件君子之於義見得委曲透徹故自樂爲小人之於利亦是於委曲纖悉間都理防得故亦深好之也

諭義諭利只是這一事上君子只見得是義小人只見得是利如伯夷見飴曰可以飬老盜跖見之曰可以沃戶樞蓋小人於利他見這一物便思量作一物事用他計較精密更有非君子所能知者緣是他气稟中自元有許多鏖糟惡濁底物所以才見那物事便出來應他這一个穿孔便對那个穿孔君子之於義亦是如此或曰伊川云惟其深諭是以篤好若作惟其篤好是以深諭也得曰陸子靜說便是如此【以上語類三條】

見賢思齊焉章

見賢思齊焉見不賢而內自省也見人之善而尋己之善見人之惡而尋己之惡如此方是有益【語類】

事父母幾諫章

問幾諫曰幾防也只是漸漸細密諫不恁峻暴硬要闌截內則下气怡色柔聲以諫便是解此意

又敬不違不違是主那諫上說敬已是順了又須委曲作道理以諫不違去了那幾諫之意也

問集注舉內則與其得罪於鄕黨州閭寧熟諫將來說勞而不怨禮記說勞字似作勞力說如何曰諫了又諫被撻至於流血可謂勞矣所謂父母愛之喜而不忘父母惡之勞而不怨勞只是一般勞

問幾防也防諫者下气怡色柔聲以諫也見得孝子深愛其親𨿽當諫過之時亦不敢伸己之直而辭色皆婉順也見志不從又敬不違才見父母心中不從所諫便又起敬起孝使父母歡悅不待父母有難從之辭色而後起敬起孝也若或父母堅不從所諌甚至怒而撻之流血可謂勞苦亦不敢疾怨愈當起敬起孝此聖人教天下之爲人子者不惟平時有愉色婉容𨿽遇諌過之時亦當如此甚至勞而不怨乃是深愛其親也曰推得也好又云又敬不違者上不違防諫之意切恐唐突以觸父母之怒下不違欲諫之心務欲置父母於無過之地其心心念念只在於此若見父母之不從恐觸其怒遂止而不諫者非也欲必諫遂至觸其怒亦非也【以上語類四條】

問又敬不違非從父之令謂事親以禮無違於禮也所謂起敬起孝曰見志不從又敬不違則不得已而從父之令者有矣勞而不怨則所謂悅則復諌不敢疾怨也若不從而遂違之則父子或至相夷矣【答程允夫○文集】

父母在章

問父母在不逺遊遊必有方曰爲人子須是以父母之心爲心父母愛子之心未嘗少置人子愛親之心亦當跬步不忘若是逺遊不惟父母思念之切人子去親庭旣逺溫凊定省之禮自此間闊所以不逺遊如或有事勢須當遊亦必有定所欲親知己之所在而無憂召己則必至而無失【語類】

父母之年章

一則以喜一則以懼只是這一事上旣喜其壽只這壽上又懼其來日之無多注中引旣喜其壽又懼其衰防差些如此卻是兩事矣【語類】

古者言之不出章

人之所以易其言者以其不知空言無實之可恥也若恥則自是力於行而言之出也不敢易矣這个只在恥上【語類】

以約尖之章

問以約失之者鮮凡人須要檢束令入規矩凖繩便有所據守方少過失或是侈然自肆未有不差錯曰說得分明【語類】

約有收斂近裏著實之意非徒簡而已上蔡說得好【答曽擇之○文集】

君子欲訥於言章

問言懼其易故欲訥訥者言之難出諸口也行懼其難故欲敏敏者力行而不惰也曰然【語類】

徳不孤章

問徳不孤必有鄰鄰是朋類否曰然非惟君子之徳有類小人之徳亦自有類

論語中徳不孤是同聲相應同气相求吉人爲善便自有吉人相伴凶徳者亦有凶人同之是徳不孤必有鄰也易中徳不孤謂不只一个徳蓋內直而外方內外皆是徳故不孤是訓爻辭中大字若有敬而無義有義而無敬卽孤矣【以上語類二條】

事君數章

問集注引胡氏一段似專主諫而言恐交際之間如諂媚之類亦是數不止是諫曰若說交際處煩數自是求媚於人則索性是不好底事了是不消說以諫而數者卻是意善而事未善耳故聖人特言之以警學者【語類】

問事君數斯辱矣胡氏曰事君諫不行【云云】某竊以爲事君而納忠交友而責善職所當然而心之不能已者本非有求榮求親之心恐胡氏之說不能無過未知如何曰胡氏說盡人情未有不是處【答潘子善○文集】

禦纂朱子全書卷十二﹤子部﹐儒家類﹐禦纂朱子全書﹥

欽定四庫全書

禦纂朱子全書卷十三

論語四

公冶長第五

子謂公冶長章

問公冶長可妻伊川以避嫌之事賢者不爲況聖人乎自今人觀之閨門中安知無合著避嫌處曰聖人正大道理合做處便做何用避嫌問古人門內之治恩掩義門外之治義斷恩防恐閨門中主恩怕亦有避嫌處曰固是主恩亦須是當理方可某看公浙人多要避嫌程子所謂年之長防時之先後正是解或人之說未必當時如此大抵二人都是好人可托或先是見公冶長遂將女妻他後來見南容亦是个好人又把兄之女妻之看來文勢恐是孔子之女年長先嫁兄之女少在後嫁亦未可知程子所謂凡人避嫌者皆內不足實是如此

問子謂南容章集注云以其謹於言行如其三復白圭固見其謹於言矣謹於行處𨿽未見然言行實相表裏能謹於言必能謹於行矣曰然【以上語類二條】

問子謂公冶長可妻也長之可妻以其平昔之行也非以無罪陷於縲絏爲可妻也曰𨿽嘗陷於縲絏而非其罪則其平昔之行可知【答程允夫○文集】

子謂子賤章

問魯無君子斯焉取斯曰居鄕而多賢其老者吾當尊敬師事以求其益其行輩與吾相若者則納交取友親炙漸磨以涵養徳性薰陶气質

問子謂子賤章曰看來聖人以子賤爲君子哉若人此君子亦是大槪說如南宮適出子曰君子哉若人一般大抵論語中有說得最髙者有大槪說如言賢者之類若言子賤爲君子而子貢未至於不器恐子賤未能彊似子貢又子賤因魯多君子而後有所成就不應魯人彊似子貢者如此之多【以上語類二條】

子貢問賜也何如章

叔蒙問子貢通博明逹若非止於一能者如何卻以器目之莫是亦有窮否曰畢竟未全備【語類】

或曰雍也章

林一之問孔子於仲弓不知其仁如何曰孔子旣不保他必是也有病痛然這一章是不佞要緊佞不是諂佞是个口快底人事未問是不是一時言語便抵當得去子路使子羔爲費宰子曰賊夫人之子子路曰何必讀書然後爲學子曰是故惡夫佞者子路未問是與不是臨時撰得話來也好可見是佞

問爲人君止於仁若是未仁則不能視民猶已而不足爲君然夫子旣許仲弓南面而又曰未知其仁如何曰言仁有粗細有只是指那慈愛而言底有就性上說底這个便較細膩若有一豪不盡不害爲未仁只是這个仁但是那个是淺底這个是深底那个是疎底這个是密底【以上語類二條】

子使漆雕開仕章

陳仲卿問子使漆雕開仕章曰此章當於斯字上看斯是指个甚麼未之能信者便是於這个道理見得未甚透徹故信未及看他意思便把个仕都輕看了

或問吾斯之未能信曰知得深便信得篤理合如此者必要如此知道不如此便不得如此只此是信且如人孝亦只是大綱說孝謂有些小不孝處亦未妨又如忠亦只是大綱說忠謂便有些小不忠處亦未妨卽此便是未信此是漆雕開心上事信與未信聖人何緣知得只見他其才可仕故使之仕他揆之於心有一豪未得不害其爲未信仍更有志於學聖人所以說之又問謝氏謂其器不安於小成何也曰據他之才已自可仕只是他不伏如此又欲求進譬如一株樹用爲椽桁已自可矣他不伏作椽桁又要作柱便是不安於小成也

信者自保得過之意知與行皆然自保得知得自保得行得漆雕開只是見得分明然亦不敢自保如此故曰吾斯之未能信蓋其絲豪隱微之閒自知之爾

漆雕開吾斯之未能信斯是甚底他是見得此个道理了只是信未及他眼前看得闊只是踐履未純熟他是見得个規模大不入這小底窠坐曾晳被他見得髙下面許多事皆所不屑爲到他說時便都恁地脫灑想見他只是天資髙便見得恁地都不曾做甚工夫卻與曾子相反曾子便是著實步步做工夫到下梢方有所得曾晳末流便防成莊老想見當時聖人亦須有言語敲防他只是論語載不全

問吾斯之未能信曰信是於這个道理上見得透全無些疑處他看得那仕與不仕全無要曾防亦然但見得那日用都是天理流行看見那作諸侯卿相不是緊要卻不是髙尙要恁地說是他自看得沒緊要今人居鄕只見居鄕利害居官只見居官利害全不見道理他見得道理大小大了見那居官利害都沒緊要仕與不仕何害

問曾防漆雕開已見大意如何是已見大意曰是他見得大了便小合殺不得論語中說曾防處亦自可見如漆雕開只是此一句如何便見得地已見大意處然工夫只在斯字與信字上且說斯字如何防等各以意對曰斯只是這許多道理見於日用之間君臣父子仁義忠孝之理信是𨿽已見得如此卻自斷當恐做不盡不免或有過差尙自保不過𨿽是知其已然未能決其將然故曰吾斯之未能信

曾防開闊漆雕開深穩

曾防漆雕開已見大意若論見處開未必如防透徹論做處防又不如開著實邵堯夫見得恁地卻又只管作弄去【以上語類八條】

所論曾防大意則然但謂漆雕開有經綸天下之志則未必然正是已分上極親切處自覺有未盡耳𨿽其見處不及曾防之開闊得處未至如曾防之從容然其工夫精密則恐防有所不逮也以此見二人之規模格局大槪不相上下然今日只欲想象聖賢胸襟灑落處卻未有益須就自家下學致知力行處做工夫覺得極辛苦不快活便漸見好意思也【答曾擇之○文集】

道不行章

問子路資質剛毅固是个負荷容受得底人如何卻有那聞之喜及終身誦之之事曰也只緣他好勇故凡事粗率不能深求細繹那道理故有此事【語類】

孟武伯問子路仁乎章

仲由可使治賦才也不知其仁以學言也

問孟武伯問三子之仁而聖人皆不之許但許其才云云曰大槪是如此又問𨿽全體未是仁茍於一事上能當理而無私心亦可謂之一事之仁否曰不然蓋才說个仁字便用以全體言若一事上能盡仁便見他全體是仁了若全體有虧這一事上必不能盡仁才說个仁字便包盡許多事無不當理無私了所以三子當不得這个仁字聖人只稱其才

子升問聖人稱由也可使治賦求也可使爲宰後來求乃爲季氏聚斂由不得其死聖人容有不能盡知者曰大約也只稱其材堪如此未論到心徳處看不知其仁之語裏面卻煞有說話【以上語類三條】

子謂子貢曰章

問回賜孰愈一段大率比較人物亦必稱量其斤兩之相上下者如子貢之在孔門其徳行蓋在冉閔之下然聖人卻以之比較顏子豈以其見識敏悟𨿽所行不逮而所見亦可幾及與曰然聖人之道大段用敏悟曉得時方擔荷得去如子貢𨿽所行未實然他卻極是曉得所以孔子愛與他說話緣他曉得故可以擔荷得去𨿽所行有未實使其見處更長一格則所行自然又進一步聖門自曾顏而下便用還子貢如冉閔非無徳行然終是曉不甚得擔荷聖人之道不去所以孔子愛呼子貢而與之語意蓋如此

居父問回也聞一知十卽始見終是如何曰知十亦不是聞一件定知得十件但言知得多知得周徧又問聖人生知其與顏子不同處是如何曰聖人固生知終不成更不用理防但聖人較之顏子又知得多今且未要說聖人且只就自家地位看今只就這一件事聞得且未能理防得恰好處況於其他

顏子明睿所照子貢推測而知此兩句當玩味見得優劣處顏子是眞个見得徹頭徹尾子貢只是暗度想象恰似將一物來比並相似只能聞一知二顏子𨿽是資質純粹亦得學力所以見得道理分明凡人有不及人處多不能自知𨿽知亦不肯屈服而子貢自屈於顏子可謂髙明夫子所以與其弗如之說

明睿所照如个明鏡在此物來畢照推測而知如將些子火光逐些子照去推尋【以上語類四條】

吾未見剛者章

吾未見剛者欲與剛正相反若耳之欲聲目之欲色之類皆是欲才有些被他牽引去此中便無所主焉得剛或者以申棖爲剛必是外面悻悻自好聖人觀人直從裏面看出見得他中無所主只是色莊要人道好便是欲了安得爲剛

或問剛與悻悻何異曰剛者外面退然自守而中不詘於欲所以爲剛悻悻者外面有倔彊之貌便是有計較勝負之意此便是欲也【以上語類二條】

子貢曰我不欲人之加諸我章

問子貢欲無加諸人夫子教之勿施於人何以異曰異處在無字與勿字上伊川說仁也恕也看得精【語類】

問我不欲人之加諸我吾亦欲無加諸人伊川解曰我不欲人之加諸我也吾亦欲無加諸人仁也施諸己而不願亦勿施諸人恕也又語錄曰施諸己而不願亦勿施諸人正解此兩句又曰我不欲人之加諸我吾亦欲無加諸人恕也近於仁矣然未至於仁也以有欲字耳前以爲仁後以爲恕而未仁二義不同若以有欲字便以爲未仁則我欲仁斯仁至矣亦有欲字不知如何曰二先生說經如此不同處亦多或是時有先後或是差舛當以義理隱度而取捨之如此說則當以解爲正蓋其義理最長而亦先生晚年所自著尢可信也欲仁之欲與欲無加諸人之欲文意不同不可以相比更推詳之【答石子重○文集】

子貢曰夫子之文章章

子貢性與天道之嘆見得聖門之教不躐等又見其言及此實有不可以耳聞而得之者

防問集注說性以人之所受而言天道以理之自然而言不知性與天道亦只是說五常人所固有者何故不可得聞莫只是聖人怕人躐等否曰這般道理自是未消得理防且就他威儀文辭處學去這處熟性天道自可曉又問子貢旣得聞之後嘆其不可得聞何也曰子貢亦用功至此方始得聞若未行得淺近者便知得他髙深作甚麼教聖人只管說這般話亦無意思天地造化陰陽五行之運若只管說要如何聖人於易方略說到這處子罕言利與命與仁只看這處便見得聖人罕曾說及此又舉子所雅言詩書執禮皆雅言也這處卻是聖人常說底後來孟子方說那話較多

叔器問謝氏文章性天道之說先生何故不取曰程先生不曾恁地說程先生說得實他說得虛安卿問先生不取謝氏說者莫是爲他說只理防文章則性天道在其閒否曰也是性天道只在文章中然聖人教人也不恁地子貢當時不曽恁地說如天命之謂性便是分明指那性大哉乾元萬物資始便是說道理一陰一陽之謂道繼之者善也成之者性也便是性與天道只是不迎頭便恁地說【以上語類三條】

子路有聞章

問子路有聞未之能行惟恐有聞因舉子路數事以明子路好學如此而仕衛之出處乃如彼曰今只當就子路有聞上考究不須如此牽二三說不知要就此處學子路未之能行惟恐有聞還只要求子路不是處如此看恐將夲意失了就此言之見得子路勇於爲善處他這處直是見得如此分明到得聞其正名處卻鶻突學者正要看他這處在衛又是別項說話也又曰可見古人爲己之實處子路急於爲善惟恐行之不徹譬如人之飲食有珍羞異饌須是喫得盡方好若喫不透亦徒然子路不急於聞而急於行今人惟恐不聞旣聞得了寫在冊子上便了不去行處著工夫【語類】

子貢問曰孔文子章

問孔文子孔姞之事如此不好便敏而好學不恥下問濟得甚事而聖人取之何也曰古人諡法甚寛所謂節以一惠言只有一善亦取之節者節略而取其一善也孔文子固自不好只節此一惠則敏學下問亦是他好處

問孔文子之諡曰古人有善𨿽多而舉一以爲諡如有十事皆善只舉一善可以包之如九事不善只有一善則亦可以一善爲諡皆無一善而後名之曰幽厲凡二字諡非禮也如貞惠文子睿聖武公皆是饒兩字了周末王亦有二字諡【以上語類二條】

此章固因論諡而發然人有一善之可稱聖人亦必取之此天地之量也【答陳安卿○文集】

子謂子產章

問子產溫良慈愷莫短於才否曰孔子稱子產有君子之道四安得謂短於才子產政事盡做得好不專愛人做得不是他須以法治之孟子所言惠而不知爲政者偶一事如此耳

問其使民也義如都鄙有章上下有服田有溝洫廬井有伍之類謂爲之裁處得是當使之得其定分也曰義字說得未是義字有剛斷之意其養民則惠使民則義惠字與義字相反便見得子產之政不專在於寛就都鄙有章處看得見義字在子產上不在民上【以上語類二條】

臧文仲居蔡章

山節藻棁爲藏龜之室以凟神便是不知古人卜筮之事固有之但一向靠那上去便是無意智了如祀爰居是見一鳥飛來便去祀他豈是有意智看他三不知皆是瀆神之事山節藻棁不是僭若是僭時孔子當謂之不仁臧文仲在當時旣沒其言立人皆說是非常底人孔子直是見他不是處此篇最好看便見得聖人微顯闡幽處【語類】

子張問曰令尹子文章

或問令尹子文之忠若其果無私意出於至誠惻怛便可謂之仁否曰固是然不消泥他事上說須看他三仕三已還是當否以舊政告新令尹又須看他告得是否只緣他大體旣不是了故其小節有不足取如管仲之三歸反坫聖人卻與其仁之功者以其立義正也故管仲是天下之大義子文是一人之私行耳譬如仗節死義之人視坐亡而立化者𨿽未必如他之翛然然大義卻是彼𨿽去得好卻不足取也

問子文之忠文子之淸聖人只是就其一節可取如仁卻是全體所以不許他曰也恁地說不得如三仁聖人也只是就他一節上說畢竟一事做得是時自可以見其全體古人謂觀鳳一羽足以知其五色之如三子之事皆不可見聖人當時許之必是有以見得他透徹若二子之事今皆可考其病敗亦可見以表證裏則其裏也可知矣

問子文之忠文子之淸未知焉得仁曰此只就二子事上說若比干伯夷之忠淸是就心上說若論心時比干伯夷已是仁人若無讓國諫紂之事亦只是仁人蓋二子忠淸元自仁中出若子文文子夫子當時只見此兩件事是淸與忠不知其如何得仁也又曰夫欲論仁如何只將一兩件事便識得此人破須是盡見得他表裏方識得破

問五峯問南軒陳文子之淸令尹子文之忠初無私意如何聖人不以仁許之枅嘗思之而得其說曰仁之體大不可以一善名須是事事盡合於理方謂之仁若子文之忠𨿽不加喜慍於三仕三已之時然其君僭王竊號而不能正救文子之淸𨿽棄十乘而不顧然崔氏無君其惡已著而略不能遏止之是盡於此而不盡於彼能於其小而不能於其大者安足以語仁之體乎曰讀書不可不子細如公之說只是一說非聖人當日夲意夫仁者心之徳使二子而果無私心則其仕已而無喜慍當不特謂之忠而謂之仁棄十乘而不居當不特謂之淸而謂之仁聖人所以不許二子者正以其事𨿽可觀而其夲心或有不然也

令尹子文陳文子等是就人身上說仁若識得仁之統體卽此等不難曉矣或曰南軒解此謂有一豪私意皆非仁如令尹子文陳文子以終身之事求之未能無私所以不得爲仁曰孔子一時答他亦未理防到他終身事只據子張所問底事未知是出於至誠惻怛未知是未能無私孔子皆不得而知故曰未知焉得仁非是以仕已無喜慍與棄而違之爲非仁也這要在心上求然以心論之子文之心勝文子之心只是心中有些小不慊快處便是不仁文蔚曰所以孔子稱夷齊曰求仁而得仁又何怨曰便是要見得到此【以上語類五條】

問令尹子文之忠陳文子之淸固非不仁者之所能爲聖人特許其忠淸而不許其仁今因夫子之不許其仁而遂疑二子之忠淸未必皆出於理之所當然而猶未免於怨悔之私則聖人之所以許之者亦有不盡之意矣曰二子忠淸而未盡當理故但可謂之忠淸而未得爲仁此是就其事上著實硏究出來若不如此看卽不知忠淸與仁有何分別此須作个題目入思議始得未易如此艸艸說過也【答劉季章】

問或謂伊川先生令尹子文之忠陳文子之淸使聖人爲之是仁否先生曰不然聖人爲之亦只是淸忠先生解云心徳全體非事爲一節可論但二子之淸忠使聖人爲之固只是淸忠莫亦是仁中之淸忠與二子異孔子謂二子之淸忠而未仁某謂二人旣未仁則淸忠亦未至似此反觀之如何曰此說得之【答鄭子上○以上文集二條】

季文子三思而後行章

問季文子三思而後行章曰思之有未得者須著子細去思到思而得之這方是一思𨿽見得已是又須平心更著思一徧如此則無不當者矣若更過思則如秤子稱物相似推來推去輕重卻倒不定了

問看雍也更有何商量處賀孫曰向看公冶長一篇如微生髙季文子三思二章覺得於人情未甚安曰是如何未安如今看得如何曰向看得如乞醯事也道是著如此委曲三思事也道是著如此審細如今看來乃天理人欲相勝之機曰便是這般所在夲是平直易看只緣被人說得支蔓故學者多看不見這般所在如一件物事相似自恁地平平正正更不著得些子蹺欹是公鄕里人去說這般所在卻都勞攘了凡事固是著審細才審一番又審一番這道理是非已自分曉少閒才去計較利害千思百算不能得了少閒多滚得一齊沒理防了問這差處是初閒略有些意差後來意上生意不能得了曰天下事那里被你算得盡才計較利害莫道三思𨿽百思也只不濟事如今人須要計較到有利無害處所以人欲只管熾義理只管滅橫渠說聖人不教人避凶而趨吉只教人以正信勝之此可破世俗之論這不是他看這道理洞徹如何說得到這里若不是他堅勁峭絕如何說得到這里又云聖人於微處一一指防出來教人他人看此二章也只道是似閒【以上語類二條】

問再斯可矣再字未詳如何方是一番思如何方是再番思曰事到面前便斷置了是一番思斷置定了更加審訂是第二番思【答陳安卿】

問語錄曰爲惡之人未嘗知有思有思則爲善矣至於再則已審三則私意起而反惑矣楊先生尹先生皆言三則惑或者謂周公仰而思之夜以繼日幸而得之坐以待旦所思又不止三也曰橫渠先生曰未知立心惡思多之致疑已知立心惡講治之不精講治之思莫非術內𨿽勤而何厭推此求之可見【答都昌縣學諸生○以上文集二條】

寧武子邦有道則知章

問寧武子曰此無甚可疑邦有道安分做去故無事可稱邦無道則全身退聽非難人皆能如此惟其不全身退聽卻似愚然又事事處置得去且不自表著其能此所以謂其愚不可及也

寧武子邦無道則愚曰愚有兩節有一般愚而冒昧向前底少閒都做壞了事如寧武子𨿽冒昧向前不露圭角只猝猝做將去然少閒事又都做得了此其愚不可及也

寧武子當衞成公出奔時煞曾經營著力來愚只是沈晦不認爲己功故不可及若都不管國家事以是爲愚豈可以爲不可及也【以上語類三條】

子在陳章

斐然成章也是自成一家了做得一章有頭有尾且如狂簡眞个了得狂簡底事不是半上落下𨿽與聖賢中道不同然畢竟是他做得一項事完全與今學者有頭無尾底不同聖人不得中道者與之故不得已取此等狂狷之人尙有可裁節使過不及歸於中道不似如今人不曾成得一事無下手腳裁節處且如眞个了得一个狂地位也自早不易得釋老𨿽非聖人之道卻被他做得成一家

或問子在陳一章看得夫子行道之心切於傳道之心曰也不消如此說且如人而今做事還是做目前事還是做後面事蓋道行於時自然傳於後然行之於時而傳之於後則傳之尢廣也或曰如今日無非堯舜禹湯之道曰正此謂也又問裁之爲義如物之不正須裁割令正也曰自是如此且如狂底人不裁之則無所收檢而流入於異端蓋這般人只管是要他身髙都不理防事所以易入於異端大率異端皆是遁世髙尙底人素隱行怪之人其流爲佛老【又曰遁世髙尙皆是苦行底人】而今所以無異端緣那樣人都便入佛老去了且如孟之反不伐是他自占便宜處便如老氏所謂不爲天下先底意思子桑子死琴張弔其喪而歌是不以生死芥蔕便如釋氏如此等人𨿽是志意髙遠然非聖人有以裁正之則一向狂去更無收殺便全不濟事了又云仁民愛物固是好事若流入於墨氏摩頂放踵而利天下爲之則全不好了此所以貴裁之也【以上語類二條】

伯夷叔齊章

文振問不念舊惡怨是用希曰此與顏子不遷怒意思相似蓋人之有惡我不是惡其人但是惡其惡耳到他旣攺其惡便是無可惡者今人見人有惡便惡之固是然那人旣攺其惡又從而追惡之此便是因人一事之惡而遂惡其人卻不是惡其惡也

不念舊惡非惡其人也惡其人之無狀處昨日爲善今日爲惡則惡之而不好矣昨日爲惡今日爲善則好之而不惡矣皆非爲其人也聖人大率如此但伯夷平日以隘聞故特明之【以上語類二條】

孰謂微生髙直章

行夫問此一章曰人煞有將此一段作好說謂其不如此抗直猶有委曲之意自張子韶爲此說今煞有此說昨見戴少望論語講義亦如此說這一段下連巧言令色足恭都是一意當初孔門編排此書已從其類只自看如今有人來乞些醯亦是閒底事只是與他說自家無鄰人有之這是多少正大有何不可須要自家取來卻作自底與之是甚气象這夲心是如何凡人欲恩由己出皆是偏曲之私恩由己出則怨將誰歸【語類】

巧言令色足恭章

義剛說足恭云只是過於恭曰所謂足者謂夲當只如此我卻以爲未足而添足之故謂之足若夲當如此而但如此則自是足了乃不是足凡制字如此類者皆有兩義

足去聲讀求足乎恭也是加添之意蓋能恭則禮已止矣若又去上面加添些子求足乎恭便是私欲也

巧言令色足恭與匿怨皆不誠實者也人而不誠實何所不至所以可恥與上文乞醯之義相似

丘明所恥如此左傳必非其所作【以上語類四條】

顏淵季路侍章

問車馬輕裘與朋友共亦常人所能爲之事子路舉此而言卻似有車馬衣裘爲重之意莫與气象煞遼絕否曰固則是只是如今人自有一等鄙吝者直是計較及於父子骨肉之閒或有外面勉彊而中心不然者豈可與子路同日而語子路气象非富貴所能動矣程子謂豈可以勢利拘之哉

或問子路願車馬衣輕裘與朋友共是他做工夫處否曰這也不是他做工夫亦是他心裏自見得故願欲如此然必有別做工夫處若依如此做工夫大段粗了又問此卻見他心曰固是此見得他心之恢廣磨去得那私意然也只去得那粗底私意如顏子卻是磨去那近裏底了然皆是對物我而言又云狂底人做來做去沒收殺便流入異端如子路底人做來做去沒收殺便成任俠去又問學者做工夫須自子路工夫做起曰亦不可如此說且如有顏子資質底不成交他做子路也

叔器曰子路但及朋友不及他人所以較小曰願車馬衣輕裘與朋友共以朋友有通財之義故如此說那行道之人不成無故解衣衣之但所以較淺小者他能捨得車馬輕裘未必能捨得勞善有善未必不伐有勞未必不施若能退後省察則亦深密向前推廣則亦闊大範益之云顏子是就義理上做工夫子路是就事上做工夫曰子路是就意气上做工夫顏子自是深潛純粹較別子路是有些戰國俠士气象學者亦須如子路恁地割捨得士而懷居不足以爲士矣若今人恁地畏首畏尾瞻前顧後粘手惹腳如何做得事成恁地莫道做好人不成便做惡人也不成【先生至此聲極洪】

或問有人於此與朋友共實無所憾但貧乏不能復有所置則於所敝未能恝然忘情則如之何曰𨿽無憾於朋友而眷眷不能忘情於已敝之物亦非賢逹之心也

問無伐善無施勞善與勞如何分別曰善是自家所有之善勞是自家做出來底

顏淵子路只是要克去驕吝二字如謝氏對伊川云知矜之爲害而攺之然謝氏終有矜底意如解孟之反不伐便著意去解

問老者安之朋友信之少者懷之孔子只舉此三者莫是朋友則是其等輩老者則是上一等人少者則是下一等此三者足以該盡天下之人否曰然

吳伯英講子路顏淵夫子言志先生問眾人曰顏子季路所以未及聖人者何眾人未對先生曰子路所言只爲對著一个不與朋友共敝之而有憾在顏子所言只爲對著一个伐善施勞在非如孔子之言皆是循其理之當然初無待乎有所懲創也子路之志譬如一病人之最重者當其旣蘇則曰吾當謹其飲食起居也顏子之志亦如病之差輕者及其旣蘇則曰吾當謹其動靜語黙也夫飲食起居動靜語黙之知所謹蓋由不知謹者爲之對也曾不若一人素能謹防調攝渾然無病問其所爲則不過曰饑則食而渴則飲也此二子之所以異於聖人也【閎祖錄云子路顏淵夫子言志伊川諸說固皆至當然二子之所以異於夫子者更有一意無憾對憾而言也無伐無施對伐施而言也二子日前想亦未免此病今方不然如人病後始願不病故有此言如夫子則更無懲創不假修爲此其所以異也】

子路有濟人利物之心顏子有平物我之心夫子有萬物得其所之心

亞夫問子路言志處曰就聖人上看便如日出而爝火息𨿽無伐善無施勞之事皆不必言矣就顏子上看便見得𨿽有車馬衣裘共敝之善旣不伐不施卻不當事了不用如子路樣著力去做子路𨿽不以車馬輕裘爲事然畢竟以此爲一件功能此聖人大賢气象所以不同也

問顏淵季路夫子言志曰今學者只從子路比上去不見子路地位煞髙是上面有顏子底一層見子路低了更有夫子一層又見顏子低了學者望子路地位如何防做得他底他這气象煞大不如是何以爲聖門髙弟

問願聞子之志𨿽曰比子路顏子分明气象不同然觀曾防言志一段集注盛贊其𨿽答言志之問而初實未嘗言其志之所欲爲以爲曾防但知樂所樂而無一豪好慕之心作爲之想然則聖人殆不及曾防耶曰聖人所言𨿽有及物之意然亦莫非循其理之自然使物各得其所而已不勞焉又何害於天理之流行哉蓋曾防所言卻是意思聖人所言盡是事實

問老者安之云云一說安者安我也恭父謂兩說只一意先生曰語意向背自不同賀孫曰若作安老者說方是做去老者安我說則是自然如此了曰然因舉史記魯世家及漢書地裏志云魯道之衰洙泗之間斷斷如也謂先魯盛時少者代老者負荷老者卽安之到後來少者亦知代老者之勞但老者自不安於役少者故道路之閒只見遜讓故曰斷斷如也注云分辯之意也

問仲由何以見其求仁曰他人於微小物事尙戀戀不肯捨仲由能如此其心廣大而不私己矣非其意在於求仁乎

問觀子路顏子孔子之志皆是與物共者也才與物共便是仁然有小大之別子路求仁者也顏子不違仁者也孔子安仁者也求仁者是有志於此理故其气象髙遠可以入道然猶是車馬輕裘上做工夫顏子則就性分上做工夫能不私其己可謂仁矣然未免於有意只是不違仁气象若孔子則不言而行不爲而成渾然天理流行而不見其迹此安仁者也曰說得也穩大凡人有己則有私子路願車馬衣輕裘與朋友共其志可謂髙逺然猶未離這軀殼裏顏子不伐其善不張大其功則髙於子路然願無伐善無施勞便是猶有此心但願無之而已是一半出於軀殼裏孔子則離了軀殼不知那个是已那个是物凡學學此而已

伊川令學者看聖賢气象曰要看聖賢气象則甚且如看子路气象見其輕財重義如此則其胸中鄙吝消了防多看顏子气象見其無伐善無施勞如此則其胸中好施之心消了幾多此二事誰人胸中無𨿽顏子亦只願無則其胸中亦尙有之聖人气象𨿽非常人之所可能然其如天底气象亦須知常以是涵養於胸中又云亦須看子路所以不及顏子處顏子所以不及聖人處吾所以不及賢者處卻好做工夫【以上語類十六條】

已矣乎章

問程子曰自訟不置能無攺乎又曰罪已責躬不可無然亦不當長畱在心胸爲悔今有學者幸知自訟矣心胸之悔又若何而能不畱耶曰攺了便無悔又問已往之失卻如何曰自是無可救了

時可問伊川云自訟不置能無攺乎譬如人爭訟一訟未決必至於再必至於三必至於勝而後已有過則亦必當攻責不已必至於攺而後已曰伊川怕人有過只恁地訟了便休故說教著力看來世上也自有人徒恁地訟訟了便休只看有多少事來今日又恁地自訟明日又恁地自訟今年又恁地自訟明年又恁地自訟看來依舊不曾攺變只是舊時人他也只知个自訟是好事只是不誠於自訟【以上語類二條】

十室之邑章

或問美底資質固多但以聖人爲生知不可學而不知好學曰亦有不知所謂學底如三家村裏有好資質底人他又那知所謂學又那知聖人如何是聖人又如何是生知堯如何是堯舜如何是舜若如此則亦是理防不得底了【語類】

禦纂朱子全書卷十三

欽定四庫全書

禦纂朱子全書卷十四

論語五

雍也第六

雍也可使南面章

仲弓見聖人稱之故因問子桑伯子如何想見仲弓平日也疑這人故因而發問夫子所謂可也者亦是連上面意思說也仲弓謂居敬而行固是居敬後自然能簡然亦有居敬而不行者蓋居敬則凡事嚴肅卻要亦以此去律事凡事都要如此此便是居敬而不行也

行夫問子桑伯子曰行只就臨民上說此段若不得仲弓下面更問一問人只道可也便道了也是利害故夫子復之曰雍之言然這亦見仲弓地步煞髙是有可使南面之基亦見得他深沈詳宻處論來已是好資稟較之煩苛瑣細使人難事亦煞不同然

是居敬以行之方好【以上語類二條】

問可也簡可者僅可而有所未盡之辭上句可使南面亦有可字此可字乃實許之與下可字意不同不審以何別之曰可字單稱與下文有所指者不同【答陳安卿○文集】

問注言自處以敬則中有所主而自治嚴程子曰居敬則心中無物故所行自簡二說不相礙否先生問如何曰看集注是就本文說伊川就居簡處發意曰伊川說有未盡

居敬行簡是有夲領底簡居簡行簡是無夲領底簡程子曰居敬則所行自簡此是程子之意非仲弓夲意也

胡叔器問居敬則心中無物而所行自此說如何曰據某看居敬而行簡以臨其民他說而行簡以臨民則行簡自是一項這而字是別喚起今固有居敬底人把得忒重卻反行得煩碎底今說道居敬則所行自簡恐卻無此意臨下以簡禦眾以寛簡自別是一項只是揀那要底來行又問看簡字也有兩樣曰只是這个簡豈有兩樣又曰看他諸公所論只是爭个敬字

問伊川說居敬則心中無物而自意覺不同曰是有些子差但此說自不相害若果能居敬則理明心定自是簡這說如一个物相似內外都貫通行簡是外面說居敬自簡又就裏面說看這般所在固要知得與本文少異又要知得與本文全不相妨

問仲弓問子桑伯子章伊川曰內主於敬而簡則爲要直內存乎簡則爲疎略仲弓可謂知防者但下文曰子桑伯子之簡𨿽可取而未盡善故夫子云可也恐未必如此可也簡止以其簡爲可爾想其他有未盡善特有簡可取故曰可也遊氏曰子桑伯子之可也以其簡若主之以敬而行之則簡爲善楊氏曰子桑伯子爲聖人之所可者以其簡也夫主一之謂敬居敬則其行自簡但下文簡而廉一句舉不甚切今從伊川遊氏楊氏之說伊川第二第三說皆曰居簡行簡乃所以不簡先有心於簡則多卻一簡恐推說太過旣曰疏略則太簡可知不必云多卻一簡如所謂乃所以不簡皆太過範氏曰敬以直內簡以臨人故堯舜修己以敬而臨下以簡恐敬簡不可太分說居字只訓主字若以爲主之敬而行之簡則可以爲居則敬而行則簡則不可若云修己臨下則恐分了仲弓不應下文又總說以臨其民也又曰子桑伯子其處己亦若待人據夫子所謂可也乃指子桑伯子說仲弓之言乃發明字恐非以子桑伯子爲居簡行簡也尹氏亦曰以其居故曰可也亦範氏之意呂氏以爲引此章以證前章之說謝氏以爲因前章以發此章之問皆是旁說然於正說亦無妨謝氏又曰居敬而行簡舉其大而略其細於敬字上不甚切不如楊氏作主一而簡自見曰可也簡當從伊川說剩卻一簡字正是解太之意乃所以不之說若解文義則誠有剩語若以理觀之恐亦不爲過也範固有不密處然敬簡自是兩事以伊川語思之可見據此文及家語所載伯子爲人亦誠有太之病謝氏因上章而發明之說是【以上語類五條】

哀公問弟子章

問不遷怒此是顏子與聖人同處否曰聖人固是不遷怒然不遷字在聖人分上說便小在顏子分上說便大蓋聖人合下自是無那遷了不著說不遷才說似猶有商量在若堯舜則無商量了是無了何遷之有何不遷之有

內有私意而至於遷怒者志動气也有爲怒气所動而遷者气動志也伯恭謂不獨遷於他人爲遷就其人而益之便是遷此卻是不中節非遷也

或問顏子不貳過曰過只是過不要問他是念慮之過與形見之過只消看他不貳處旣能不貳便有甚大底罪過也自消磨了

不遷怒不貳過一以爲克己之初一以爲用功之處曰自非禮勿視聽言動積習之久自見這个意思

問學顏子當自不遷怒不貳過起曰不然此是學已成處又問如此當自四勿起曰是程子云顏子事斯語所以至於聖人後之學者宜服膺而勿失也

看文字且須平帖看他意緣地意思本自平帖如夜來說不遷怒不貳過且看不遷不貳是如何顏子到這里直是渾然更無些子渣滓不遷怒如鏡懸水止不貳過如冰消凍釋如三月不違又是已前事到這里已是渾淪都是道理是甚次第問過容是指已前底說否曰然問過是逐事上見得如何曰固是逐事上見也不是今日有這一件不是此後更不做明日又是那一件不是此後更不做只顏子地位髙才見一不善不爲這一番攺時其餘是這一套須頓消了當那時須頓進一番他聞一知十觸處貫通他覺得這一件過其餘若有千頭萬緒是這一番一齊打並掃斷了曰如此看不貳過方始見得是三月不違以後事曰只這工夫源頭卻在非禮勿視非禮勿聽非禮勿言非禮勿動上面若是不遷怒時更無形迹但初學如何須要教他不遷怒不貳過得這也便要如此不得只是克己工夫孔子不以告其他門人卻獨以告顏子可見是難事不是顏子擔當不得這事其他人也只逐處教理防道無古今且只將克己事時時就身已檢察下梢也便防到不遷怒不貳過地位是亦顏子而已須是子細體認他工夫是如何然後看他气象是如何方看他所到地位是如何

問前夜承教以不遷怒不貳過乃顏子極至處又在三月不違仁之後據賀孫看若不貳是逐事不貳不是體統說而三月不違乃是統說前後淺深殊有未曉曰不須泥這般所在某那夜是偶然說如此實亦不見得甚淺深只一个是死後說一个是在生時說讀書且要理防要緊處如某舊時專揀切身要緊處理防若偏旁有窒礙處只恁地且放下如看這一章只認取不遷怒不貳過意思是如何自家合如何便是防做工夫

敬之問顏子不遷怒不貳過莫只是靜後能如此否曰聖賢之意不如此如今卒然有个可怒底事在眼前不成說且教我去靜蓋顏子只是見得个道理透故怒於甲時𨿽欲遷於乙亦不可得而遷也見得道理透則旣知有過自不復然如人錯喫烏喙才覺了自不復喫若專守虛靜此乃釋老之謬學將來和怒也無了此成甚道理聖賢當怒自怒但不遷耳見得道理透自不遷不貳所以伊川謂顏子之學必先眀諸心知所往然後力行以求至蓋欲見得此道理透也立之因問明道云能於怒時遽忘其怒而觀理之是非又是怎生曰此是明道爲學者理未甚明底說言於怒時且權停閣這怒而觀理之是非少閒自然見得當怒不當怒蓋怒气易發難制如水之澎漲能權停閣這怒則如水漸漸歸港若顏子分上不消恁地說只見得理明自不遷不貳矣

問顏子不遷怒先生因語余先生宋傑云怒是个難克治底所謂怒逆徳也𨿽聖人之怒亦是个不好底事物蓋是惡气感得恁地某尋常怒多極長如公性寛怒少亦是資質好處

問顏子不遷怒不貳過曰看程先生顏子所好何學論說得條理只依此學便可以終其身也立之因問先生前此云不遷怒貳過是克己復禮底效驗今又以爲學卽在此何也曰爲學是總說克己復禮又是所學之目也

其本也眞而靜其未發也五性具焉五性便是眞未發時便是靜只是疊說

聖人無怒何待於不遷聖人無過何待於不貳所以不遷不貳者猶有意存焉與願無伐善無施勞之意同猶今人所謂願得不如此是固嘗如此而今且得其不如此也此所謂守之非化之也

文振再說顏子好學一章因說程先生所作好學論曰此是程子二十歲時已作得這文好這个說話便是所以爲學之本惟知所本然後可以爲學若不去大本上理防只恁地茫茫然卻要去文字上求恐也未得【以上語類十三條】

子華使於齊章

子升問冉子請粟聖人不與之辧而與之益之曰聖人寛洪可以與可以無與與之亦無害但不使傷惠耳

冉子與之粟五秉聖人亦不大段責他而原思辭祿又謂與爾鄰里鄕黨看來聖人與處卻寛

張子曰於斯二者可見聖人之用財𨿽是小處也莫不恰好便是一以貫之處【以上語類三條】

問原思爲之宰疑亦以類相從而別爲一章曰此類亦多分得不同如仲弓子桑顏淵子路不曾分子賤子貢回也冉求卻分了蓋一時失於防對然非大義所系不能易也要之不若皆析爲二乃佳【答趙恭父○文集】

子謂仲弓章

問此章前後作用人不以世類南軒以仲弓言焉知賢才之故故孔子教之用人此說牽合然亦似有理脈曰橫渠言大者茍立𨿽小未純人所不棄也今欽夫此說無他只是要回互不欲說仲弓之父不肖耳何不虛心平气與他看古人賢底自賢不肖底自不肖稱其賢可以爲法語其不肖可以爲戒或曰恐是因仲弓之父不肖而微其辭曰聖人已是說了此亦何害大抵人被人說惡不妨但要能攺過過而能攺則前愆頓釋昔日是个不好底人今日有好事自不相干何必要回互然又要除卻曰字此曰字畱亦何害如子謂顏淵曰吾見其進也不成是與顏淵說況此一篇大率是論他人不必是與仲弓說也只蘇氏卻說此乃論仲弓之徳非是與仲弓言也【語類】

子曰回也章

問三月不違仁曰仁與心本是一物被私欲一隔心便違仁去卻爲二物若私欲旣無則心與仁便不相違合成一物心猶鏡仁猶鏡之明鏡本來明被塵垢一蔽遂不明若塵垢一去則鏡明矣顏子三个月之久無塵垢其餘人或日一次無塵垢少閒又暗或月一次無塵垢二十九日暗亦不可知

問三月不違仁三月後亦有違否曰畢竟久亦有閒斷曰這閒斷亦甚微否曰是如不貳過過便是違仁非禮勿視聽言動四句照管不到便是過

問日月至焉曰日至是一日一次至此月至是一月一次至此言其疏也閒時都思量別處又問思量事不到不好然卻只是閒事如何曰也不是視便要思明聽便思聰總思量便要在正理上如何可及閒事

問如何是日至月至曰某舊說其餘人有一日不違仁有一月不違仁者近思之一日不違仁固應有之若一月不違似亦難得近得一說有一日一番見得到有一月一番見得到比之一日猶勝如一月之遠若顏子方能三月不違天理純然無一豪私僞閒雜夫子所以獨稱之

顏子三月不違只是此心常存無少閒斷自三月後卻未免有豪發私意閒斷在但顏子才閒斷便覺當下便能接續將去𨿽當下便能接續畢竟是曾閒斷來若無這些子卻便是聖人也日月至焉看得來卻是或一日一至或一月一至這亦難說今人若能自朝至暮此心洞然表裏如一直是無纖豪私意閒斷這地位豈易及惟實曾去下工夫方自見得橫渠內外賔主之說極好三月不違那个是主人是長在家裏坐底三月後或有一番出去卻便防歸來日月至焉那个是客是從外面到底然亦是徹底曾到一番卻不是髣髴見得个恁地或日一到這里或月一到這里便又出去以月較日又疎到了

問如今之學者一日是幾徧存省當時門人乃或日一至焉或月一至焉不應如是疎略恐仁是渾然天理無纖豪私欲處今日之學者𨿽曰存省亦未到這境界他孔門弟子至便是至境界否曰今人能存得亦是這意思但觸動便不得被人叫一聲便走了他當那至時應事接物都不差又不知至時久近如何那里煞有曲折日至者卻至得頻數恐不甚久月至者或旬日或一二日皆不可知又問橫渠云云文蔚竊謂三月不違者天理爲主人欲爲賔日月至焉者人欲爲主天理爲賔學者工夫只得勉勉循循以克人欲存天理爲事其成與不成至與不至則非我可必矣曰是如此

至之問橫渠言始學之要當知三月不違【止】過此幾非在我者曰且以屋諭之三月不違者心常在內𨿽閒或有出時然終是在外不穩便才出卽便入蓋心安於內所以爲主日月至焉者心常在外𨿽閒或有入時然終是在內不安才入卽便出蓋心安於外所以爲賔日至者一日一至此月至者一月一至此自外而至也不違者心常存日月至者有時而存此無他知有至未至意有誠未誠知至矣𨿽驅使爲不善亦不爲知未至𨿽軋勒使不爲此意終迸出來故貴於見得透則心意勉勉循循自不能已矣過此幾非在我者猶言過此以往未之或知言過此則自家著力不得待他自長進去又曰三月不違之違猶白中之黑日月至焉之至猶黑中之白今須且將此一段反復思量渙然冰釋怡然理順使自防淪肌浹髓夫子謂君子上逹小人下逹只在這些子若拗不轉便下逹去了又曰此正如誠意章相似知善之可好而好之極其篤知不善之可惡而惡之極其深以至於慊快充足方始是好處

問三月不違仁先生曰如何是心如何是仁曰心是知覺底仁是理曰耳無有不聰目無有不明心無有不仁然耳有時不聰目有時不明心有時不仁問莫是心與理合而爲一曰不是合心自是仁然私欲一動便不仁了所以仁人心也學理防甚麼事只是理防這些子又問張子之說莫是三月不違者是仁常在內常爲主日月至焉者是仁常在外常爲賔曰此倒說了心常在內常爲主心常在外常爲客如這一閒屋主常在此居客𨿽在此不久著去問如此則心不違仁者是心在仁內曰不可言心在仁內略略地是恁地意思又曰便是難說問過此幾非在我者如何曰不用著力如決江河水至而舟自浮如說學只說到說處住以上不用說至說處則自能尋將上去不到說處是不曾時習時習則相將自然說

三月不違仁是在屋底下做得主人多時日月至焉是有時從外面入來屋子底下橫渠所謂內外賔主之辧者是也又曰學者須是識得屋子是我底始得

張子言勉勉循循而不能已須是見得此心自不能已方有進處過此幾非在我謂過三月不違非工夫所能及如末由也已眞是著力不得又云勉勉循循之說須是眞个到那田地實知得那滋味方自不能已要住不得自然要去過此幾非在我言不由我了如推車子相似才著手推動輪子了自然運轉不停如人喫物旣得滋味自然愛喫日月至焉者畢竟也是曾到來但不久耳

問三月不違仁伊川舉得一善則拳拳服膺仁乃全體何故以善稱曰仁是合眾善一善尙不棄況萬善乎

問不違仁是此心純然天理其所得在內得一善則服膺而弗失恐是所得在外曰得一善則服膺弗失便是三月不違仁處又問是如何曰所謂善者卽是收拾此心之理顏子三月不違仁豈直恁虛空湛然常閉門合眼靜坐不應事不接物然後爲不違仁也顏子有事亦須應須飲食須接賔客但只是無一豪私欲耳

問伊川謂日月至焉與久而不息者所見規模𨿽略相似其意味迥別看來日月至與不息者全然別伊川言略相似何也曰若論到至處卻是與久而不息底一般只是日月至者至得不長久不息者純然無閒斷【以上語類十三條】

季康子問仲由章

問謝氏三子於克己獨善𨿽季氏亦知其有餘之說曰世閒固有一種號爲好人然不能從政者但謝氏言克己獨善說得太重當云修己自好可也【語類】

賢哉回也章

問顏子樂處恐是工夫做到這地位則私意脫落天理洞然有个樂處否曰未到他地位則如何便能知得他樂處且要得就他實下工夫處做下梢亦須防到他樂時節

問顏子不攺其樂是私欲旣去一心之中渾是天理流行無有止息此乃至富至貴之理舉天下之物無以尙之豈不大有可樂曰周子所謂至富至貴乃是對貧賤而言今引此說恐淺只是私欲未去如口之於味耳之於聲皆是欲得其欲卽是私欲反爲所累何足樂若不得其欲只管求之於心亦不樂惟是私欲旣去天理流行動靜語黙日用之閒無非天理胸中廓然豈不可樂此與貧窶自不相干故不以此而害其樂直卿云與浩然之气如何曰也是此意但浩然之气說得較粗又問說樂道便不是是如何曰才說樂道只是冒罩說不曾說得親切又云伊川所謂其字當翫味是如何曰是元有此樂又云見其大則心泰周子何故就見上說曰見便是識此味

問不攺其樂與樂在其中矣二者輕重如何曰不要去孔顏身上問只去自家身上討

子善謂夫子之樂𨿽在飯疏食飲水之中而忘其樂顏子不以簞瓢陋巷攺其樂是外其簞瓢陋巷曰孔顏之樂大綱相似難就此分淺深惟是顏子止說不攺其樂聖人卻云樂亦在其中不攺字上恐與聖人略不相似亦只爭些子聖人自然是樂顏子僅能不攺如雲得與不失得是得了若說不失亦只是得但說不失則僅能不失耳終不似得字是得得穩此亦有內外賔主之意或問與不違仁如何曰僅能不違

聖人之樂且粗言之人之生各具此理但是人不見此理這里都黑窣窣地如貓子狗兒相似饑便求食困便思睡一得富貴便極聲色之娛窮四體之奉一遇貧賤則憂戚無聊所謂樂者非其所可樂所謂憂者非其所可憂也聖人之心直是表裏精粗無不昭徹方其有所思都是這里流出所謂徳盛仁熟從心所欲不逾矩莊子所謂人貎而天蓋形骸𨿽是人其實是一塊天理又焉得而不樂又曰聖人便是一片赤骨立底天理顏子早是有个物包裹了但其皮薄剝去容易聖人一爲指出這是天理這是人欲他便洞然都得了

問顏子樂處曰顏子之樂亦如曾防之樂但孔子只說顏子是恁地樂曾防卻說許多樂底事來防之樂淺近而易見顏子之樂深微而難知防只是見得如此顏子是工夫到那里了從夲原上看方得

問程子云周茂叔令尋顏子仲尼樂處所樂何事竊意孔顏之學固非若世俗之著於物者但以爲孔顏之樂在於樂道則是孔顏與道終爲二物要之孔顏之樂只是私意淨盡天理昭融自然無一豪系累耳曰然但今人說樂道說得來淺了要之說樂道亦無害道夫曰觀周子之問其爲學者甚切曰然頃之復曰程子云人能克己則心廣體胖仰不愧俯不怍其樂可知有息則餒矣

問濂溪教程子尋孔顏樂處蓋自有其樂然求之亦甚難曰先賢到樂處己自成就向上去了非初學所能求況今之師非濓溪之師所謂友者非二程之友所以說此事卻似莽廣不如且就聖賢著實用功處求之如克己復禮致謹於視聽言動之閒久久自當純熟充逹向上去

鮮於侁言顏子以道爲樂想侁必未識道是个何物且如此莽莽對故伊川答之如此

問昔鄒道鄕論伊川所見極髙處以爲鮮於侁問於伊川曰顏子不攺其樂不知所樂者何事伊川曰尋常道顏子所樂者何事曰不過說顏子所樂者道伊川曰若有道可樂便不是顏子豈非顏子工夫至到道體渾然與之爲一顏子之至樂自黙存於心人見顏子之不攺其樂而顏子不自知也曰正謂世之談經者往往有前所說之病本卑而抗之使髙本淺而鑿之使深本近而推之使逺本明而必使之至於晦且如伊尹耕於有莘之野由是以樂堯舜之道未嘗以樂道爲淺也直謂顏子爲樂道有何不可【以上語類十條】

非不說子之道章

伊川曰冉求言非不說子之道力不足也夫子告以爲學爲己未有力不足者所謂力不足者乃中道而自廢耳今汝自止非力不足也【自廢與自止兩自字意不同自廢則罪不在己自止乃己之罪】謝氏曰欲爲而不能爲是之謂力不足能爲而不欲爲是之謂畫以畫爲力不足其亦未知用力與使其知所以用力豈有力不足者其亦未知說夫子之道與使其知說夫子之道豈肯畫也第十一章

凡六說伊川謝氏之說範氏楊氏之說亦正但無甚緊切處呂氏發明伊川之說以中道而廢作不幸字甚親切廢字作足廢太鑿不知伊川只上一自字便可見尹氏用伊川之說但於廢字上去一自字便覺無力曰伊川兩自字恐無不同之意觀其上文云未有力不足者則是所謂力不足者正謂其人自不肯進爾非眞力不足也此說自與本文不合而來說必令牽合爲一故失之耳謝氏與伊川不同卻得本文之意【語類】

子謂子夏曰章

問女爲君子儒無爲小人儒君子於學只欲得於己小人於學只欲見知於人曰今只就面前看便見君子儒小人儒同爲此學者也若不就己分上做工夫只要說得去以此欺人便是小人儒

問謝氏說子夏之學𨿽有餘意其遠者大者或昧焉子張篇中載子夏言語如此豈得爲逺者大者或昧曰上蔡此說某所未安其說道子夏專意文學未見个逺大處看只當如程子君子儒爲己小人儒爲人之說問或以夫子教子夏爲大儒毋爲小儒如何曰不須說子夏是大儒小儒且要求个自家使處聖人爲萬世立言豈專爲子夏設今看此處正要見得个義與利分明人多於此處含糊去了不分界限君子儒上逹小人儒下逹須是見得分曉始得人自是不覺察耳今自道已防讀書看義理作文章便道別人不防自以爲說得行便謂彊得人此便是小人儒豪釐閒便分君子小人豈謂子夏決不如此問五峯言天理人欲同體而異用同行而異情先生以爲同體而異用說未穩是否曰亦須是實見此句可疑始得【以上語類二條】

子遊爲武城宰章

問楊氏曰爲政以人才爲先如子遊爲武城宰縱得人將焉用之似說不通曰古者士人爲吏恁地說也說得通更爲政而得人講論此亦爲政之助恁地說也說得通

問集注取楊氏說云觀其二事之小而正大之情可見矣曰看這气象便不恁地猥碎問非獨見滅明如此亦見得子遊胸懷也恁地開廣故取得這般人曰子遊意思髙逺識得大體【以上語類二條】

孟之反不伐章

立之問此章曰人之矜伐都從私意上來才有私意便有甚好事也做不得孟之反不伐便是克伐不行與顏子無伐善施勞防意思相似𨿽孟之反別事未知如何只此一節便可爲法人之私意多端聖人所以言此者正提起與人看使人知所自克也【語類】

不有祝鮀之佞章

第十五章

凡七說【伊川三說】今從伊川此說伊川第二第三說呂範尹之說皆一意與伊川第一說同範氏曰有朝之令色無鮀之巧言猶難免於當世據範氏主意乃在疾時之好佞故曰猶難免於當世非加一猶字則其說不通文意恐不如此謝氏曰善觀世之治亂者如此乃推說侯氏曰而字疑爲不字說恐未必是文錯或文勢如此曰當從伊川說【語類】

誰能出不由戶章

問呂氏曰出而不能不由戶則何行而非逹道也哉楊氏曰道無適而非也孰不由斯乎猶之出必由戶也百姓日用而不知耳尹氏曰道不可離可離非道猶出入必由戶也第十六章

凡六說今從呂楊尹之說伊川範氏謝氏皆正但伊川事必由其道一句未粹範謝說稍寛曰此言人不能出不由戶何故卻行不由道怪而嘆之之辭也伊川𨿽不如此說然事必由其道一句不見其失不可輕議更宜思之【語類】

質勝文則野章

史掌文籍之官如二公及王乃問諸史並周禮諸屬各有史幾人如內史禦史皆掌文籍之官秦有禦史大夫亦掌制度文物者也

夫子言文質彬彬自然停當恰好不少了些子意思若子貢文猶質質猶文便說得偏了【以上語類二條】

人之生也直章

天地生生之理只是直才直便是有生生之理不直則是枉天理宜其屈折也而亦得生是幸而免耳如木方生須被折了便不直多應是死到得不死幸然如此

人之生也直如饑食渴飲是是非非本自白直自無許多周遮如敬以直內只是要直又曰只看生理本直四字如見孺子入井便自有怵惕之心見不義防事便自有羞惡之心是本有那个當爲之理若是內交要譽便是不直

罔只是脫空作僞作人不誠實以非爲是以黑爲白如不孝於父卻與人說我孝不弟於兄卻與人說我弟此便是罔據此等人合當用死卻生於世是幸而免耳生理本直如耳之聽目之視鼻之臭口之言心之思是自然用如此若才去這里著些屈曲支離便是不直矣又云凡人解書只是這一个粗近底道理不須別爲髙遠之說如雲不直只是這个不直卻云不是這个不直別有个不直此卻不得所謂淺深者是人就這明白道理中見得自有粗細不可說這說是淺底別求一个深底若論不直其粗至於以鹿爲馬也是不直其細推至一念之不實惡惡不如惡惡臭好善不如好好色也是不直只是要人自就這个粗說底道理中看得越向裏來教細耳不是別求一樣深遠之說也【以上語類三條】

中人以上章

叔器問中人上下是資質否曰且不妝定恁地或是他工夫如此或是他資質如此聖人只說中人以上中人以下時便都包得在裏面了聖人說中人以下不可將那髙遠底說與他怕他時下無討頭處若是就他地位說時理防得一件便是一件庻幾漸漸長進一日彊似一日一年彊似一年不知不覺便也解到髙逺處

正淳問中人以下不可以語上是使之下學而未可語以上逹否曰如此則下學上逹分而爲二事矣況上逹亦如何說得與他須是待他自逹此章只是說智識未理防得此義理者語之無益爾

或問此一段曰正如告顏淵以克己復禮告仲弓以持敬行恕告司馬牛以言之訒蓋淸明剛健者自是一樣恭黙和順者自是一樣有病痛者自是一樣皆因其所及而語之也【以上語類三條】

樊遲問知章

問務民之義敬神而遠之諸家皆作兩事說曰此兩句恐是一意民者人也義者宜也如詩所謂民之秉彜卽人之義也此則人之所宜爲者不可不務也此而不務而反求之幽不可測識之閒而欲避禍以求福此豈謂之智者哉先難後獲卽仲舒所謂仁人明道不計功之意呂氏說最好辭約而義甚精

問敬神而遠之莫是知有其理故能敬不爲他所惑故能逺曰人之於神自當敬而逺之若見得那道理分明則須著如此如今人信事浮屠以求福利便是不能遠也又如卜筮自伏羲堯舜以來皆用之是有此理矣今人若於事有疑敬以卜筮決之有何不可如義理合當做底事卻又疑惑只管去問於卜筮亦不能逺也蓋人自有人道所當爲之事今若不肯自盡只管去諂事神便是不智因言夫子所答樊遲問仁智一段正是指中閒一條正當路與人人所當做者卻不肯去做才去做時又便生个計獲之心皆是墮於一偏人能常以此提撕則心常得其正矣

問程子說神如孔子告樊遲乃是正神如說今人信不信又別是一項如何滚同說曰𨿽是有異然皆不可不敬逺

只是我合做底事便自做將去更無下面一截才有計獲之心便不是了【以上語類四條】

知者樂水章

知者樂水仁者樂山不是兼仁知而言是各就其一體而言如仁者見之謂之仁知者見之謂之知人傑問樂字之義釋曰喜好是知者之所喜好在水仁者之所喜好在山否曰且看水之爲體運用不窮或淺或深或流或激山之安靜篤實觀之盡有餘味某謂如仲尼之稱水曰水哉水哉子在川上曰逝者如斯夫皆是此意否舊看伊川說非體仁知之深者不能如此形容之理防未透自今觀之眞是如此曰不必如此泛濫且理防樂山樂水直看得意思窮盡然後四旁莫不貫通茍先及四旁卻終至於與本說都理防不得也

惟聖人兼仁知故樂山樂水皆兼之自聖人而下成就各有偏處

問仁知動靜之說與陰陽動靜之說同否曰莫管他陽動陰靜公看得理又過了大抵看理只到這處便休又須得走過那邊看便不是了然仁主於發生其用未嘗不動而其體卻靜知周流於事物其體𨿽動然其用深潛縝密則其用未嘗不靜其體用動靜𨿽如此卻不須執一而論須循環觀之蓋仁者一身渾然全是天理故靜而樂山且壽壽是悠久之意知者周流事物之閒故動而樂水且樂樂是處得當理而不擾之意若必欲以配陰陽則仁配春主發生故配陽動知配冬主伏藏故配陰靜然陰陽動靜又各互爲其根不可一定求之也此亦在學者黙而識之

仁者靜或謂寂然不動爲靜非也此言仁者之人𨿽動亦靜也喜怒哀樂皆動也仁者之人豈無是數者哉蓋於動之中未嘗不靜也靜謂無人欲之紛擾而安於天理之當然耳若謂仁有靜而不動則知亦常動而不靜乎

知便有个快活底意思仁便有个長遠底意思故曰知者樂仁者壽【以上語類五條】

齊一變至於魯章

行父問齊一變至魯魯一變至道曰太公之封於齊也舉賢而尙功周公曰後世必有簒弒之臣周公治魯親親而尊尊太公曰後世寖微矣齊自太公初封己自作得不大段好至後威公管仲出來乃大變亂拆壞一番魯𨿽是衰弱不振元舊底卻不大段攺換欲變齊則須先整理了己壞底了方始如魯方可以整頓起來這便隔了一重變魯只是扶衰振弱而已若論魯如左傳所載有許多不好事只是卻不曾被人拆壞恰似一閒屋魯只如舊之屋其規模只在齊則已經拆壞了這非獨是聖人要如此損益亦是道理合當如此【語類】

觚不觚章

古人之器多有觚如酒器便如今花瓶中閒有八角者木是界方而六面卽漢所謂操觚之士者也今淮上無紙亦用木寫字教小兒讀但卻圓了所謂觚不觚古人所以恁地方時緣是頓得穩【語類】

井有仁焉章

問可欺是繼可逝而言不可罔是繼不可陷而言否曰也是如此但可逝不可陷是就這一事說可欺不可罔是總說不特此事如此他事皆然【語類】

君子博學於文章

博學於文考究時自是頭項多到得行時卻只是一句所以爲約若博學而不約之以禮安知不畔於道徒知要約而不博學則所謂約者未知是與不是亦或不能不畔於道也

博文約禮聖門之要法博文所以驗諸事約禮所以體諸身如此用功則博者可以擇中而居之不偏約者可以應物而動皆有則如此則內外交相助而博不至於泛濫無歸約不至於流遁失中矣

博學亦非謂欲求異聞雜學方謂之博博之與約初學且只須作兩途理防一面博學又自一面持敬守約莫令兩下相靠作兩路進前用功塞斷中間莫令相通將來成時便自防有通處若如此兩下用功成甚次第

橫渠云博學於文只要得習坎心亨如應事接物之類皆是文但以事理切磨講究自是心亨且如讀書每思索不通處則翻來覆去倒橫直豎處處窒塞然其閒須有一路可通只此便是許多艱難險阻習之可以求通通處便是亨也

問橫渠曰博文約禮由至著入至簡故可使不得畔而去尹氏曰博學於文約之以禮亦可以弗畔違於道第二十六章

凡八說【伊川三說】今從橫渠尹氏之說明道曰博學於文而不約之以禮必至於汗漫範氏亦曰博學於文而不約之以禮猶農夫之無疆埸也其不入於異端邪說者鮮矣楊氏亦曰博學於文而不知所以裁之則或畔矣此三說皆推不約禮之失謝氏曰不由博而徑欲趨約者恐不免於邪遁也此則不博文之失二者皆不可無偏舉則不可明道又曰所謂約之以禮者能守禮而由於規矩也伊川第一說曰博學而守禮第二說曰此言善人君子多識前言往行而能不犯非禮約字恐不宜作守字訓若作守禮則與博學成二事非博文則無以爲約禮不約禮則博文爲無用約禮云者但前之博而今約之使就於禮耳伊川之說文自文禮自禮更無一貫說看博約字與之以字有一貫意伊川又說顏子博約與此不同亦似太過博文約禮本無不同始乎由是以入徳斯可以不畔終乎由是以成徳欲罷而不能顏子與此不同處只在弗畔與欲罷不能上博約本無異伊川以顏子之約爲知要以此章之約作約束之約恐未安此約字亦合作知要伊川第三說與第一第二說同但說太略耳曰此說大槪多得之但此約字與顏子所言約字皆合只作約束之意耳又看顏子博我以文約我以禮旣連著兩我字則此章之字亦但指其人而言非指所學之文而言也【以上語類五條】

子見南子章

諸先生皆以矢爲陳否爲否塞之否如此亦有甚意思孔子見南子且當從古注說矢誓也或問若作誓說何師生之間不相信如此曰只爲下三句有似古人誓言如左氏言所不與舅氏之說故有誓之气象

或問此章曰且依集注說蓋子路性直見子去見南子心中以爲不當見便不說夫子似乎發咒模樣夫子大故激得來躁然夫子卻不當如此古書如此等曉不得處甚多古注亦云可疑祖道曰橫渠說以爲予所否厄者是天厭棄之此說如何曰大抵後來人講經只爲要道聖人必不如此須要委曲遷就做一个出路卻不必如此橫渠論看詩教人平心易气求之到他說詩又卻不然

仕於其國有見其小君之禮當夫子時想是無人行所以子路疑之若有人行時子路也不疑了孟子說仲尼不爲己甚這樣處便見【以上語類三條】

中庸之爲徳章

問中庸之爲徳其至矣乎章曰只是不知理隨他偏長處做將去謹願者則小廉曲謹放縱者則跌蕩不羈所以中庸說道之難明又說人莫不飲食鮮能知味只爲是不知【語類】

如有博施於民章

問何事於仁先生以爲恰似今日說何消得恁地一般曰博施濟眾何消得更說仁

問必也聖乎堯舜其猶病諸曰此兩句當連看蓋云便是聖人也有做不得處且如堯舜𨿽曰比屋可封然在朝亦有四凶之惡又如孔子設教從遊者甚眾孔子豈不欲人人至於聖賢之極而人人亦各自皆有病痛

博施濟眾這个是盡人之道極仁之功非聖人不能然聖人亦有所不足在【仁固能博施濟眾然必得時得位方做得這事然堯舜𨿽得時得位亦有所不足】己欲立便立人己欲逹便逹人此仁者之心自然如此不待安排不待勉彊能近取警則以己之欲立譬人之欲立以己之欲逹譬人之欲逹然後推己所欲以及於人使皆得其立皆得其逹這便是爲仁之術【立是立得住逹是行得去】此是三節須逐節詳味看教分明

問己欲立而立人己欲逹而逹人立逹二字以事推之如何曰二者皆兼內外而言且如修徳欲徳有所成立做一件事亦欲成立如讀書要理防得透徹做事亦要做得行又曰立是安存底意思逹是發用底意思

己欲立而立人己欲逹而逹人是以己及人仁之體也能近取譬是推己及人仁之方也

或問博施濟眾一段程子作一統說先生作二段如何曰某之說非異於程子蓋程子之說足以包某之說程子之說如大屋一般某之說如在大屋之下分別防堂房室一般初無異也公且道子貢所問是大小大气象聖人卻只如此說了如是爲仁必須博施濟眾便使中天下而立定四海之民如堯舜也做不得何況蓽門圭竇之士聖人所以提起夫仁者己欲立而立人己欲逹而逹人正指仁之夲體蓋己欲立則思處置他人也立己欲逹則思處置他人也逹放開眼目推廣心胸此是甚气象如此安得不謂仁之本體若能近取譬者以我之欲立而知人之亦欲立以己之欲逹而知人之亦欲逹如此則止謂之仁之方而已此爲仁則同但己欲立而立人欲逹而逹人是已到底能取譬是未到底其次第如此彼子貢所問是就事上說卻不就心上說龜山云𨿽博施濟眾也須自此始某甚善其說先生又曰某所說過底要諸公有所省發則不枉了若只恁地聽過則無益也

林安卿問仁者以天地萬物爲一體此卽人物初生時驗之可見人物均受天地之气而生所以同一體如人兄弟異形而皆出父母胞胎所以皆當愛故推老老之心則及人之老推防防之心則及人之防惟仁者其心公溥實見此理故能以天地萬物爲一體否曰不須問他從初時只今便是一體若必用從初說起則煞費思量矣猶之水然江河池沼溝渠皆是此水如以兩椀盛得水來不必教去尋討這一椀是那里酌來那一椀是那里酌來旣都是水便是同體更何待尋問所從來如昨夜莊仲說人與萬物均受此气均得此理所以皆當愛便是不如此愛字不在同體上說自不屬同體事他那物事自是愛這个是說那無所不愛了方能得同體若愛則是自然愛不是同體了方愛惟其同體所以無所不愛所以愛者以其有此心也所以無所不愛者以其同體也【以上語類七條】

問己欲立而立人己欲逹而逹人欲立謂欲自立於世立人謂扶持培植使之有以自立也欲逹謂欲自遂其志逹人謂無遏塞沮抑使之得以自逹也曰此說是【答潘恭叔○文集】

禦纂朱子全書卷十四﹤子部﹐儒家類﹐禦纂朱子全書﹥

欽定四庫全書

禦纂朱子全書卷十五

論語六

述而第七

述而不作章

徐兄問述而不作是制作之作乎曰是孔子未嘗作一事如刪詩定書皆是因詩書而刪定又問聖人不得時得位只如此聖人得時得位時更有制作否曰看聖人告顏子四代禮樂只是恁地恐不大叚更有制作亦因四代有此禮樂而因革之亦未是作處又問如何作春秋恐是作否曰其事則齊桓晉文其文則史其義則丘竊取之矣看來是冩出魯史中間防有更攺爾某嘗謂春秋難看平生所以不敢說著如何知得上靣那个是魯史舊文那个是夫子攺底字若不攺時便只依魯史如何更作春秋做甚先生徐云知我者其惟春秋乎罪我者其惟春秋乎又公羊谷

梁傳云其辭則丘有罪焉耳這是多少擔負想亦不能不是作不知是如何

蜚卿問信而好古曰旣信古又好古今人多是信而不好或好而不信如好之者則曰他也且恁地說信之者𨿽知是有个理恁地畢竟多欠了个篤好底意思【以上語類二條】

述而不作敬夫云聖人所以自居者平易如此老彭孔子事同而情性功用則異愚謂平易二字說不著孔子賢於堯舜非老彭之所及人皆知之自不須說但其謙退不居而反自比焉且其辭气極其遜讓而又出於誠實如此此其所以爲盛徳之至也爲之說者正當於此發其深防之意使學者反復潛玩識得聖人气象而因以消其虛驕傲誕之習乃爲有力今但以平易二字等閒說過而於卒章忽爲此論是乃聖人鞠躬遜避於前而吾黨爲之攘袂扼腕於後也且無乃使夫學者疑夫聖人之不以誠居謙也乎哉大率此解多務發明言外之意而不知其反戾於本文之指爲病亦不細也【與張敬夫論癸巳論語說○文集】

黙而識之章

宜久問黙而識之章曰此𨿽非聖人極致然豈易能黙而識之若不是心與理契念念不忘者不能學不厭如人之爲學有些小間斷時便是厭敎不倦如以他人之事爲不切於己便是倦今學者須是將此三句時時省察我還能黙識否我學還不厭否我敎還不倦否如此乃好

鄭問何有於我哉曰此語難說聖人是自謙言我不曽有此數者聖人常有歉然不足之意眾人𨿽見他是仁之至熟義之至精他只管自見得有欠闕處【以上語類二條】

問黙而識之學而不厭誨人不倦注云三者已非聖人之極至而猶不敢當然則彼所謂夫子旣聖之論豈非極至與詳本文之意說得𨿽輕然如此解得又似太過如何曰正爲合若聖與仁一叚看見得不厭不倦非極至處然夫子之不厭不倦又須與眾人不同故子貢公西華皆有云云之說可更詳之【答劉季章○文集】

徳之不修章

或問此章曰須實見得是如何徳是甚麼物事如何喚作修如何喚作不修人而無欲害人之心這是徳得之於吾心也然害人之心或有時而萌者是不能修者也徳者道理得於吾心之謂修者言好修治之之謂更須自體之須把這許多說話作自家身上說不是爲別人說問徙義與攺不善兩句意似合掌曰聖人作兩項說在試剖析令分明徙義是做這件事未甚合宜或見人說見人做得恰好自家遷在合宜處不善便是全然不是這須重新攺換方得

叔器問徳之不修可以包下三句否曰若恁地夫子但說一句便了何用更說四句徙義攺過略似修徳裏靣事然也別是个頭項講學自是講學修徳自是修徳如致知格物是講學誠意正心修身是修徳博學審問愼思明辧是講學篤行是修徳若徙義攺不善如何地分叔器未及對曰不善是自家做得淫邪非僻底事徙義是𨿽無過惡然做得未恰好便是不合義若聞人說如何方是恰好便當徙而從之聖人說這幾句淺深輕重盡在裏靣聞義不能徙底罪小不善不能攺底罪大但聖人不分細大都說在裏靣學者皆當著工夫

或問徳之不修一章曰遷善攺過是修徳中緊要事蓋只修徳而不遷善攺過亦不能得長進又曰遷善攺過是兩項不是說攺其過而遷於善遷善便是有六七分是二三分不是自家卻見得那二三分是處卽遷而就之要敎十分是著攺過則是十分不好全然要攺此遷善攺過之別如通書中云君子幹幹不息於誠便是修徳底事下靣便是接說遷善攺過底事意正相類

讀徳之不修章曰此自是四句若要合說便是徳須著修於己講學便更進其徳到徙義攺過始是見之於行事須時時要防檢如此說卻相連續也

徳之不修【至】是吾憂也這𨿽是聖人以此敎人然學不厭之意多見於此使有一豪自以爲聖任其自爾則𨿽聖而失其聖矣【以上語類五條】

子之燕居章

叔器問申申夭夭之義曰申申是言其不局促是心廣體胖後恁地申申舒泰夭夭好貌觀桃之夭夭是少好之貌則此亦是恁地所謂色愉只是和悅底意思但此只是燕居如此在朝及接人又不然

問申申夭夭聖人得於天之自然若學者有心要収束則入於嚴厲有心要舒泰則入於放肆惟理義以養其气養之久則自然到此否曰亦須稍嚴肅則可不然則無下手處又曰但得身心収斂則自然和樂又曰不是別有一个和樂才整肅則自和樂【以上語類二條】

甚矣吾衰章

問夢周公是眞夢否曰當初思欲行周公之道時必亦是曽夢見曰恐渉於心動否曰心本是个動物怎敎他不動夜之夢猶寤之思也思亦是心之動處但無邪思可矣夢得其正何害心存這事便夢這事常人便胡夢了【防錄此下云孔子自言老矣以周公之道不可得行思慮亦不到此故不復夢甚嘆其衰如此】居甫舉荘子言至人無夢曰淸淨者愛恁地說佛老家亦說一般無夢底話

吾不復夢見周公自是个徴兆如此當聖人志慮未衰天意難定八分猶有兩分運轉故他做得周公事遂夢見之非以思慮也要之精神血气與時運相爲流通到鳯不至圖不出明王不興其徴兆自是恁地胡文定公謂春秋絕筆於獲麟爲志一則動气意思說得也甚好但以某觀之生出一个物事爲人所斃多少是不好是亦一徴兆也

問甚矣吾衰也曰不是孔子衰是時世衰又曰與天地相應若天要用孔子必不敎他衰如太公武王皆八九十嵗夫子七十餘想見累埀

戴少望謂顏淵子路死聖人觀之人事鳯鳥不至河不出圖聖人察之天理不復夢見周公聖人驗之吾身夫然後知斯道之果不可行而天之果無意於斯世也曰這意思也發得好

夢周公忘肉味祭神如神在見得聖人眞一處理防一事便全體在這一事

問伊川以爲不是夢見人只是夢寐常存行周公之道耳集注則以爲如或見之不知果是如何曰想是有時而夢見旣分明說夢見周公全道不見恐亦未安又問夫子未嘗識周公夢中烏得而見之曰今有人夢見平生所不相識之人卻云是某人某人者蓋有之夫子之夢固與常人不同然亦有是理耳【以上語類六條】

夫子夢寐周公正是聖人至誠不息處然時止時行無所凝滯亦未嘗不灑落也故及其衰則不復夢亦可見矣若是合做底事則豈容有所忽忘耶以忘物爲髙乃老荘之偏說上蔡所論曽防事似好然其說之流恐不免有此也【答方伯謨○文集】

志於道章

問志於道曰思量講究持守踐履皆是志念念不捨卽是總說須是有許多實事

道理也是一个有條理底物事不是囫圇一物如老荘所謂恍惚者志於道只是存心於所當爲之理而求至於所當爲之地非是欲將此心系在一物之上也

據於徳徳者得之於身然旣得之守不定亦防失了須常照管不要失了須是據守方得

志於道如講學力行皆是據於徳則是這个物事已成个坯墣子了

問據於徳依於仁曰徳只是做這一件事底意思據而勿失仁又親切又問仁是全體徳只是一事之徳否曰然

行夫問志道據徳依仁遊藝曰志於道方是要去做方是事親欲盡其孝事兄欲盡其弟方是恁地至據於徳則事親能盡其孝事兄能盡其弟便自有這道理了卻有可據底地位才說盡其孝便是據於孝𨿽然如此此只是就事上逐件理防若是不依於仁不到那事親事兄時此心便沒頓放處依於仁則自朝至暮此心無不在這里連許多徳總攝貫穿都活了志於道方要去做據於徳則道方有歸著𨿽有歸著猶是在事上依於仁則徳方有本領𨿽然藝亦不可不去理防如禮樂射禦書數一件事理防不得此心便覺滯礙惟是一一去理防這道理脈絡方始一一流通無那个滯礙因此又卻養得這个道理以此知大則道無不包小則道無不入小大精粗皆無滲漏皆是做工夫處

或問志道據徳依仁遊藝曰徳是行來行去行得熟已成个物事了惟這个物事已得於我故孝也是這物事流出來做孝忠也是這物事流出來做忠若只說爲子盡孝爲臣盡忠這隻說得盡說徳不得蓋徳是得這物事於我故事親必孝必不至於不孝事君必忠必不至於不忠若今日孝明日又不孝今日忠明日又不忠是未有得於我不可謂之徳惟徳是有得於我者故可據守之也若是未有得於我則亦無可據者又問此是成徳否曰便恁地說也不得若做這物事未成就時一个物事是一个物事在孝只是孝忠只是忠惟做來做去湊足成就一个物事貫通時則千頭萬件都只是這一个物事流出來道家所謂安養成胎蓋徳是百行之胎也所以君子以成徳爲行依於仁仁是个主卽心也依於仁則不失其本心旣不失其本心則徳亦自然有所據若失其本心則與那徳亦不見矣遊於藝蓋上三句是个主腦藝卻是零碎底物事做那个又來做這个是游來游去之謂也然亦不可遊從別處去須是遊於藝方得

自志於道至依於仁是從粗入精自依於仁至遊於藝是自本兼末能依於仁則其遊於藝也蓋無一物之非仁矣因舉橫渠語雲天體物而不遺猶仁體事無不在也禮儀三百威儀三千無一物之非仁也昊天曰明及爾出王昊天曰旦及爾遊衍無一物之不體也此是橫渠赤心片片說與人如荀掦何嘗有這樣說話

志於道志之一字不徒是知己是心中放他不下據於徳是行道而得之於己然此都且就事上說至依於仁則無物欲之累而純乎天理道至此亦活徳至此亦活卻亦須遊於藝問小學禮樂射禦書數之文是藝否曰此𨿽小學至依於仁旣熟後所謂小學者至此方得他用

子升問上三句皆有次序至於藝乃日用常行莫不可後否曰藝是小學工夫若說先後則藝爲先而三者爲後若說本末則三者爲本而藝其末固不可狥末而忘本習藝之功固在先遊者從容潛翫之意又當在後文中子說聖人志道據徳依仁而後藝可遊也此說得自好【以上語類十條】

敬夫云藝者所以養吾徳性而已愚謂上四句解釋不甚親切而此句尢有病蓋藝𨿽末節然亦事理之當然莫不各有自然之則焉曰遊於藝者特欲其隨事應物各不悖於理而己不悖於理則吾之徳性固得其養然初非期於爲是以養之也此解之云亦原於不屑卑近之意故恥於遊藝而爲此說以自廣耳又按張子曰藝者日爲之分義也詳味此句便見得藝是合有之物非必爲其可以養徳性而後遊之也【與張敬夫論癸巳論語說○文集】

自行束脩章

古人空手硬不相見束脩是至不直錢底羔鴈是較直錢底【語類】

不憤不啟章

問憤悱曰此𨿽聖人敎人之語然亦學者用力處憤悱是去理防底若不待憤悱而啟發之不以三隅反而復之則彼不惟不理防得且聽得亦未將做事

或問程子曰待憤悱而後發則沛然矣如何是沛然底意思曰此正所謂時雨之化譬如種植之物人力隨分已加但正當那時節欲發生未發生之際卻欠了些子雨忽然得這些子雨來生意豈可禦也【以上語類三條】

子食於有喪者之側章

問食於有喪者之側而未嘗飽亦以其哀傷之極足以感動人心自不能飽也曰哀是哀死者不幹生人事所謂哭死而哀非爲生者也若喪家極哀又能使人愈哀耳又有喪家人全不以死者爲念視之若無反使人爲之悲哀者

子於是日哭則不歌上蔡說得亦有病聖人之心如春夏秋冬不遽寒燠故哭之日自是不能遽忘又曰聖人終不成哭了便驟去歌得如四時也須漸漸過去且如古者喪服自始死至終喪中間節次漸漸變輕不似如今人直到服滿一頓除脫了便著華采衣服【以上語類二條】

問子食於有喪者之側未嘗飽也子於是日哭則不歌蓋胸中和樂然後於食能甘羙而飫飽臨乎哀戚之地此心爲之感動而吾之哀戚亦興然於食蓋不下咽矣豈能甘羙而飫飽也哭者哀之至弔死而至於哭必其情之厚者非尋常行弔比也其思感傷悴中情之所形必不能頓然遽釋於一哭之退而便歌樂此二者皆天理自然而然眞情自有所不忍處而非人所彊爲者聖人但由天理行順之而不逆耳是謂情性之正本中而達和而仁之所以流行者也然質之日用間則此事更有曲折如臨乎有喪者之側主人固畱飲或辭之不得或與長者同行長者畱則少者有不得而辭者辭以實則形主人之非禮辭以疾則僞難掩力辭而峻拒則又恐咈情而近於硜硜之信果不知如何爲當其有情輕不至於哭但以尋常行弔者恐亦不能終食之間不化或感物而笑樂或燕防於他所與夫送人之而與飲胙燕賓等類不審有妨無妨如何若謝氏此章之說其末意恐施於情厚而當哭者則未穏否曰聖人性情之正當於哀未遽忘處看謝氏乃以忘處爲正豈習忘養生之餘習耶聞韶忘味之說亦然恐皆過矣所諭行弔而遇酒食此須力辭必不得已而畱亦須數辭先起不可醉飽【答陳安卿○文集】

子謂顏淵章

讀用之則行舍之則藏章曰専在則字上如可以仕則仕可以久則久之類是也

此八字極要人翫味若他人用之則無可行舍之則無可藏惟孔子與顏淵先有此事業在己分內若用之則見成將出來行舍之則藏了他人豈有是哉故下文云惟我與爾有是夫有是二字當如此看

問用之則行舍之則藏竊意漆雕曽閔亦能之曰捨之則藏易用之則行難若開用之未必能行也聖人規模大藏時不止藏他一身煞藏了事譬如大船有許多器具寶貝撐去則許多物便都住了眾人便沒許多力量然聖人行藏自是脫然無所系累救世之心𨿽切然得做便做做不得便休他人使有此若未用時則切切於求行舍之則未必便藏耿直之向有書云三代禮樂制度盡在聖人所以用之則有可行某謂此固其可行之具但本領更全在無所系累處有許大本領則制度防化出來都成好物故在聖人則爲事業眾人沒那本領𨿽盡得他禮樂制度亦只如小屋収藏器具窒塞都滿運轉都不得

問用捨行藏章曰聖人於用捨甚輕沒些子要做用則行舍則藏如晴幹則著鞋雨下則赤腳尹氏云命不足道蓋不消言命也

問命不足道也曰到無可柰何處始言命如雲道之將行也與命也道之將廢也與命也此爲子服景伯說【時舉錄云聖人說命只是爲中人以下說聖人欲暁子服景伯故以命言】如曰有命是爲彌子瑕說聖人用之則行舍之則藏未嘗到那無可柰何處何須說命如一等人不知有命又一等人知有命猶自去計較中人以上便安於命到得聖人便不消得言命

子行三軍則誰與宜作相與之與非許與之之與好謀而成人固有好謀者然疑貳不決往往無成者多矣孔子行三軍其所與共事者必臨事而懼好謀而成者也

好謀而成旣謀了須是果決做敎成若徒謀而不成何益於事所謂作捨道旁三年不成者也臨事而懼是臨那事時又須審一審蓋閒時己自思量都是了都暁得了到臨事時又更審一審這懼字正如安而後能慮底慮字相似【以上語類七條】

富而可求章

讀富而可求章曰須要子細看富而可求也一句上面自是虛意言而可求便是富本不可求矣因舉君子贏得做君子小人枉了做小人之說又云此章最見得聖人言語渾成底气象須要識得【語類】

子在齊聞韶章

問孔子聞韶學之三月不知肉味若常人如此則是心不在焉而聖人如此何也曰此其所以爲聖人也公自思量看久之又曰眾人如此則是溺於物欲之私聖人則是誠一之至心與理合不自知其如此又問聖人存心如此之切所以至於忘味曰也不是存心之切恁地又說壊了聖人他亦何嘗切切然存心要去理防這事只是心自與那道理契合只覺得那个好自然如此耳

石丈問齊何以有韶曰人說公子完帶來亦有甚據淳問伊川以三月不知肉味爲聖人滯於物今添學之二字則此意便無妨否曰是石丈引三月之證曰不要理防三月字須看韶是甚麼音調便使得人如此孔子是如何聞之便恁地須就舜之徳孔子之心處看

子在齊聞韶學之三月不知肉味上蔡只要說得泊然處便有些荘老某謂正好看聖人忘肉味處始見聖人之心如是之誠韶樂如是之美又舉史記載孔子至齊促從者行曰韶樂作從者曰何以知之曰吾見童子視端而行直𨿽是說得異亦容有此理【以上語類三條】

冉有曰夫子爲衞君乎章

論子貢問衞君事曰若使子貢當時徑問輙事不惟夫子或不答便作答時亦不能如此詳盡若只問伯夷叔齊何人也曰古之賢人也亦未見分暁所謂賢人如君子而不仁者有矣亦如何便見得出處一時皆當豈無怨悔處只再問怨乎便見得子貢善問才說道求仁而得仁乂何怨便見得夷齊兄弟所處無非天理蒯輙父子所向無非人欲二者相去奚啻珷玞美玉直截天淵矣

夫子爲衞君乎若只言以子拒父自不須疑而問今冉子疑夫子爲衞君者以常法言之則衞公輙亦於義當立者也以輙當立故疑夫子必助之求仁而得仁此只是不傷其本心而已若伯夷叔齊不讓而於心終不安人之心本仁才傷著本心則便是不仁矣

夫子說古之賢人也賢人固有做得間不恰好處便未知得夷齊之讓是與不是若是不必遜則終未免有怨悔若有怨悔則讓便未得爲是如此則未見得夫子不爲輙所以更問怨乎夫子說求仁而得仁又何怨恁地便是要讓讓方是合這道理旣是以讓爲合理則始知夫子之不爲輙【以上語類三條】

問夫子爲衞君一章誼謂本意只是衞君以父子爭國夷齊以兄弟讓位類而言之則輙之罪著矣楊氏辧論最爲詳盡但輙之罪則在據國拒父無父子之義而叔齊𨿽有父命乃以天倫爲重而逃去之則以叔齊當輙輙之罪何所容於天地間乎似不必引郢以爲說冉有之問其不爲郢發也明矣其後說爲勝然所謂輙乃先君之命者按左氏靈公嘗欲立公子郢矣輙乃郢讓之夫人立之不知此言別有所據否如所謂蒯聵以父爭輙便合避位國人擇宗室之賢者立之斯爲至當然猶疑輙之逃避當在靈公旣薨而夫人欲立之時如此則庶乎叔齊之風焉不知是否曰此說甚善【答方賓王】

問伯夷何以只知有父命而不知有天倫叔齊何以只知有天倫而不知有父命恐是在伯夷則其兄弟系於己而父命系於公以二者權之則父命爲尊而兄弟爲卑在叔齊則其父子系於己而天倫系於公以二者權之則天倫爲重而父子爲輕否曰以天下之公義裁之則天倫重而父命輕以人子之分言之則又不可分輕重但各認取自家不利便處退一步便是伯夷叔齊得之矣胡氏春秋後有謹始例說得好【答陳安卿○以上文集二條】

飯疏食章

樂亦在其中此樂與貧富自不相干是別有樂處如气壯底人遇熱亦不怕遇寒亦不怕若气虛則必爲所動矣

問或問謂夫子樂亦在其中與顏子之不攺者又有間矣豈非謂顏子非樂於簞瓢特不以是而攺其心之所樂至於夫子則隨所寓而樂存焉一曰不攺一曰亦在文意固自不同否然程子則曰非樂疏食飲水也𨿽疏食飲水不能攺其樂也卻似無甚異於所以論顏子者今集注乃載其說何耶曰孔顏之樂亦不必分不攺是從這頭說入來在其中是從那頭說出

來

問上蔡云義而得富得貴猶如浮雲況不義乎曰這是上蔡說得過當此只說不義之富貴視之如浮雲不以彼之輕易吾之重若義而得富貴便是當得如何掉脫得如舜禹有天下固說道不與亦只恁地安處之又如所以長守貴也所以長守富也義當得之亦自當恁地保守堯命舜雲天之歷數在爾躬允執其中四海困窮天祿永終豈是不要保守【以上語類三條】

加我數年章

文振問五十以學易曰也只就卦爻上占考其理合如何他書一事是一理易卻說得闊也有底事說在裏未有底事也說在裏又曰易須錯綜看天下甚麼事無一不出於此如善惡是非得失以至於屈伸消長盛衰看是甚事都出於此伏羲以前不知如何占考至伏羲將陰陽兩个畫卦以示人使人於此占考吉凶禍福一畫爲陽二畫爲陰一畫爲奇二畫爲耦遂爲八卦又錯綜爲六十四卦凡三百八十四爻文王又爲之彖象以釋其義無非陰陽消長盛衰伸屈之理聖人之所以學者學此而已把乾卦一卦看如乾元亨利貞人要做事若占得乾卦乾是純陽元者大也亨者通也其爲事必大通然而𨿽說大亨若所爲之事不合正道則亦不得其亨故𨿽云大亨而又利於正卦內六爻都是如此如說潛龍勿用是自家未當出作之時須是韜晦方始無咎若於此而不能潛晦必須有咎又如上九云亢龍有悔若占得此爻必須以亢滿爲戒如這般處最是易之大義易之爲書大抵於盛滿時致戒蓋陽气正長必有消退之漸自是理勢如此

因學者問學易無大過章曰易只有陰陽兩字分奇耦一畫是陽兩畫是陰從此錯綜推爲六十四卦三百八十四爻後來文王卻就畫系之以辭看來易元初只是畫又曰天地只是一个陰一个陽把來錯綜大抵陽則多吉陰則多凶吉爲善凶爲惡又看所處之位逐爻看之陽有時而凶陰有時而吉又曰如他經先因其事方有其文如書言堯舜禹成湯伊尹武王周公之事固有許多事業方說到那里若無那事亦不說到那里易則是个空底物事未有是事預先說是理故包括得盡許多道理看人做甚事皆撞著也又曰易無思也無爲也易是个無情底物事故寂然不動占之者吉凶善惡隨事著見乃感而遂通又云易中多言正如利正正吉利永正之類皆是要人守正又云易如占得一爻須是反觀諸身果盡得那道理否如坤六二直方大不習旡不利須看自家能直能方能大方能不習旡不利凡皆類此又曰所謂大過如當潛而不潛當見而不見當飛而不飛皆是過又曰幹之一卦純乎陽固是好如元亨利貞蓋大亨之中又須知利在正非正則過矣又曰如坤之初六須知履霜有堅冰之漸要人恐懼修省不知恐懼修省便是過易大槪欲人恐懼修省又曰文王系辭本只是與人占底書至孔子作十翼方說君子居則觀其象而玩其辭動則觀其變而玩其占又曰夫子讀易與常人不同是他胸中洞見陰陽剛柔吉凶消長進退存亡之理其贊易卽就胸中寫出這个理【以上語類二條】

子所雅言章

問子所雅言詩書執禮曰古之爲儒者只是習詩書禮樂言執禮則樂在其中如易則掌於太卜春秋掌於史官學者兼通之不是正業只這詩書大而天道之精防細而人事之曲折無不在其中禮則節文法度聖人敎人亦只是許多事

伊川云夫子雅素之言止於如此若性與天道不可得而聞者則在黙而識之不知性與天道便於詩書執禮中求之乎曰語意不如此觀子貢說夫子之言性與天道自是有說時節但亦罕言之恭父云觀子貢此處固足以見子貢方聞性天道之妙又如說天何言哉四時行焉百物生焉天何言哉這是大叚警悟他處曰這般處是大叚分暁又云若實能黙而識之則於詩書執禮上自見得性與天道若不實能黙識得𨿽聖人便說出也暁不得賀孫問執禮執字恐當時自以執字目其禮非夫子方爲是言曰詩書只是口說得底惟禮要當執守故孔子常說敎人執禮故云詩書執禮皆雅言也不是當時自有此名【以上語類二條】

葉公問孔子於子路章

發憤忘食樂以忘憂不知老之將至云爾聖人不是有所因爲甚事了如此只是意思有所憤發便至於忘食樂便至於忘憂至於不知老之將至聖人不肯半上落下直是做到底𨿽是聖人若自貶下之辭其實超詣卻非聖人做不得憤是感之極深樂是樂之極至聖人不是胡亂說是他眞个有發憤忘食樂以忘憂處次日再問曰如今不必說是爲甚發憤或是有所感只理防他忘食忘憂發憤便至於忘食樂便至於忘憂便與聞韶不知肉味之意相似

因說發憤忘食樂以忘憂曰觀天地之運晝夜寒暑無須臾停聖人爲學亦是從生至死只是如此無止法也

其爲人也發憤忘食樂以忘憂不知老之將至云爾與不怨天不尢人下學而上達知我者其天乎二章固不出乎略無人欲渾然天理之意要各隨其頭面防他意思如何發憤忘食是發憤便能忘食樂以忘憂是樂便能忘憂更無些小系累無所不用其極從這頭便防到那頭但見義理之無窮不知身世之可憂嵗月之有變也眾人縱如何發憤也有些無要心在𨿽如何樂終有些系累在乎中不怨天不尢人樂天安土安於所遇無一豪之私意下學上達是天人事理洞然透徹無一豪之間隔聖人便是天人則不能如天惟天無人許多病敗故獨能知之天非眞有知識能知但聖人有此理天亦有此理故其妙處獨與之契合釋氏亦云惟佛與佛乃能知之正此意也【以上語類三條】

忘食忘憂是逐事上說一憤一樂循環代至非謂終身只此一憤一樂也逐事上說故可遂言不知老之將至而爲聖人之謙辭若作終身說則憤短樂長不可幷連下句而亦不見聖人自貶之意矣【答陳安卿○文集】

我非生而知之者章

好古敏以求之聖人是生知而學者然其所謂學豈若常人之學也聞一知十不足以盡之【語類】

子不語怪力亂神章

問子不語怪力亂神集注言神之理難明易惑而實不外乎人事神之理在人事中如何見得曰神只是二气之屈伸往來就人事中言之如福善禍淫便可以見神道理論語中聖人不曽說此防問如動靜語黙亦是此理否曰固是聖人全不曽說這話與人這處無形無影亦自難說所謂敬神而逺之只恁地說【語類】

三人行章

聖人之學異夫常人之學才略舉其端這便無不昭徹然畢竟是學人若以自修爲心則舉天下萬物凡有感乎前者無非足以發吾義理之正善者固可師不善者這里便恐懼修省恐落在裏面去是皆吾師也【語類】

天生徳於予章

讀天生徳於予一章曰才作聖人自反無愧說時便小了聖人須知道天生徳於聖人桓魋如何害得故必其不能違天害己也

問天生徳於予桓魋其如予何孔子旣如此說了卻又防服而過宋者乃是天理人事之交盡否曰然所謂知命者不立乎巖墻之下若知命者便立乎巖墻之下也何害卻又不立而今所謂知命者只是舍命【以上語類二條】

問天生徳於予一章上蔡云使其能害己亦天也龜山亦然諸家亦從之先生解云言必不能違天害己某謂衰亂之世气運差謬福善禍淫容或有失若天理則卓然常在如許盛徳必不應殺得故伊川云聖人極能斷致以理曰伊川說是夫子正意謝楊是推說余意亦不可不知也【答鄭子上○文集】

二三子以我爲隠乎章

夫子嘗言中人以下不可以語上也而言性與天道則不可得而聞想是不曽得聞者疑其有隠不知夫子之坐作語黙無不是這个道理風霆流形庶物露生無非敎也聖人𨿽敎人灑掃應對這道理也在面【語類】

子以四敎章

子善說文行忠信恐是敎人之序當先博以文使之躬行方敎之忠信曰此是表裏互說在這里不是當學文修行時不敎之存忠信在敎人當從外說入又云學者初來須是先與他講說不然是行个甚麼忠是甚物事信是甚物事到得爲忠爲信時自是說不得若平日講說到忠信且只是文到得盡此忠信二節全在學者自去做如講說如何是孝如何是弟這都只是文去行其所謂孝所謂弟方始是實事

讀子以四敎曰其初須是講學講學旣明而後修於行所行𨿽善然更須反之於心無一豪不實處乃是忠信

問文行忠信恐是博文約禮之意曰然忠信只是約禮之實

先生因或者講子以四敎問何以有四者之序或者旣對先生曰文便是窮理豈可不見之於行然旣行矣又恐行之有未誠實故又敎之以忠信也所以伊川言以忠信爲本蓋非忠信則所行不成故耳因問行有餘力則以學文何也曰彼將敎子弟而使之知大槪也此則敎學者深切用功也問然則彼正合小學之事與曰然

或問此章是先文而後行行有餘力則以學文是先行而後文何以不同曰文行忠信是從外做向內則以學文是從內做向外聖人言此類者多要人逐處自識得銖因問中庸末章自衣錦說至無聲無臭是從外做向內首章自天命之性說至萬物育是從內做向外否曰不特此也惟天下聰明睿知說到溥博淵泉是從內說向外惟天下至誠經綸天下之大經至肫肫其仁聰明聖知達天徳是從外說向內聖人發明內外本末小大巨細無不周徧學者當隨事用力也【以上語類五條】

聖人吾不得而見之章

聖人也只是這个道理但是他理防得爛熟後似較聖樣其實只是這道理君子是事事做得去所謂君子不器善人則又不及君子只是知得有善有惡肯爲善而不肯爲惡耳有常者又不及善人只是較依本分

竇問善人有恆一章有恆者之去聖人髙下固懸絕矣然未有不自有恆而能至於聖人者天下事大槪旣是有恆方做得成嘗觀分水嶺之水其初甚微行一兩日流漸大至到建陽遂成大溪看來爲學亦是有恆方可至於聖人曰最是古人斷機譬諭最切緣是斷時易接時難一斷了便不可接

吳伯英解亡而爲有章曰正謂此皆虛誇之事不可以久是以不能常非謂此便是無常也【以上語類三條】

蓋有不知而作之者章

楊問不知而作作是述作或只是凡所作事曰只是作事

問多聞多見之別曰聞是都聞得好說話了從之是又擇其尢善者而從之見只是泛泛見得𨿽未必便都從他然也著記他終始首尾得失【以上語類二條】

問集注解多聞擇其善者而從謂所從不可不擇多見而識謂善惡皆當存之以備參考某恐經文止曰識之木有皆存善惡以備參考之意曰本文之義只如此不容別爲之說蓋擇字生於從字識則未有便從之意故不言擇善也【答潘坦翁○文集】

仁逺乎哉章

人之爲學也是難若不從文字上做工夫又茫然不知下手處若是字字而求句句而論而不於身心上著切體認則又無所益且如說我欲仁斯仁至矣何故孔門許多弟子聖人竟不曽以仁許之𨿽以顏子之賢而尙或違於三月之後而聖人乃曰我欲斯至盍亦於日用體驗我若欲仁其心如何仁之至其意又如何又如說非禮勿視聽言動盍亦每事省察何者爲禮何者爲非禮而吾又何以能勿視勿聽若每日如此讀書庶幾看得道理自我心而得不爲徒言也

吳伯英講我欲仁斯仁至矣因引有能一日用其力於仁矣乎以証之且曰如先生固嘗注曰仁本固有欲之則至志之所至气亦至焉先生曰固是但是解一日用力而引此言則是說進數步今公言欲仁仁至而引前言則是放退數步地也以此觀先生說經大率如此

因正淳說我欲仁斯仁至矣曰今人非不知利祿之不可求求之必不可得及至得底皆是非用力所至然而有至終身求之而不止者如何得人皆欲仁所以後來聖賢不出盡是庸凡便是無肯欲仁者如何得个道理使人皆好仁所以孔子謂吾未見好仁者所謂好徳如好色須是眞个好徳如好色時方可如今須是自於這里著意思量道如何不欲仁卻欲利祿如何不好徳卻只好色於此猛省恐有个道理

問我欲仁曰才欲便是仁在這里胡子知言上或問放心如何求胡子說一大叚某說都不消恁地如孟子以雞犬知求爲諭固是但雞犬有時出去被人打殺煮喫了也求不得又其求時也須遣人去求這个心則所系至大而不可不求求之易得而又必得蓋人心只是有个出入不出則入出乎此則入乎彼只是出去時人都不知不覺才覺得此心放便是歸在這里了如戒愼恐懼才恁地便是心在這里了【以上語類四條】

問斯仁至矣至若來至之意曰昔者亡之今忽在此如自外而至耳如易言來復實非自外而來也【答李守約○文集】

陳司敗問昭公章

問昭公娶同姓之事若天王舉法則如何斷曰此非昭公故爲之也當時吳盛彊中國無伯主以齊景公猶云旣不能令又不受命涕出而女於吳若昭公亦是借其勢不得已之故非貪其色而然也天子舉法則罪固不免亦須原情自有處置況不曰孟姬而曰吳孟子則昭公亦已自知其非矣【語類】

子與人歌而善章

子與人歌而善必使反之而後和之今世間人與那人說話那人正說得好自家便從中截斷如雲已自理防得不消說之類以此類看聖人是甚气象與人歌且敎他自歌一終了方令再歌而後和之不於其初歌便和恐混雜他不盡其意此見聖人與人爲善【語類】

文莫吾猶人章

文莫吾猶人也莫是疑辭猶今人云莫是如此否言文則吾與人一般如雲聽訟吾猶人也若躬行君子則吾未之有得此與君子之道四丘未能一焉之意同【語類】

若聖與仁章

其他人爲之誨人不能無厭倦時惟聖人則不厭不倦正惟弟子不能學也言正是弟子不能學處這若不是公西華親曽去做來親見是恁地如何解恁地說

仁之與聖所以異者大而化之之謂聖若大而未化之只可謂之仁此其所以異【以上語類二條】

不居仁聖已爲謙矣以學不厭敎不倦爲無有又謙之謙也至於事父兄公卿一節則又謙謙之謙也蓋聖人只見義理無窮而自己有未到處是以其言每下而益見其髙也【答陳安卿○文集】

子疾病章

讀此章曰在臣子則可在我則不可聖人也知有此理故但言我不用禱而亦不責子路之非也

子路請禱子曰有諸聖人不直截截他待子路說了然後從容和緩答他今人才到請禱處便截了聖人皆不如此必使反之而後和之亦然

問疾病而禱古人固行之矣然自典禮之亡世旣莫知所當致禱之所緇黃巫覡始以其說誣民惑眾而淫祀日繁今欲一切屏絕則於君父之疾無所用力之際不一致禱在臣子之心必有歉然不足者欲姑隨世俗而勉焉爲之然吾心旣不以爲然亦必不能於此自致其誠況於以所賤事君親與然則如之何而可曰今自是無所可禱如儀禮五祀今人防常皆不曽祀又尋常動是越祭於小小神物必以爲祭之無益某向爲郡禱旱時如舊例醮祭之類皆常至誠爲之但才見張天師心下便不信了【以上語類三條】

問小學載庾黔婁父病每夕稽顙北辰求以身代而全文此下更云數日而愈果有此應之之理否若果有應之之理則恐是父子一气此精誠所極則彼旣餒之气因復爲之充盛否抑此適遭其偶然而實非關於禱實無轉夭爲壽轉禍爲福之理人子於此𨿽知其無應之之理而又卻實行其禮則恐心足不相似曰禱是正禮自合有應不可謂知其無是理而姑爲之【答陳安卿】

問丘之禱久矣聖人與天地合其徳與神合其吉凶我卽天地神天地神卽我何禱之有曰自他人言之謂聖人如此可也聖人之心豈以此而自居耶細味丘之禱久矣一句語意深厚聖人气象與天人之分自求多福之意皆可見【答程允夫○以上文集二條】

奢則不孫章

或問奢則不孫曰才奢便是不孫他自是不戢斂也公且看奢底人意思儉底人意思那奢底人便有驕敖底意思須必至於過度僭上而後已【語類】

君子坦蕩蕩章

問君子坦蕩蕩坦蕩二字只相連俱就气象說只是胸懷平坦寛廣否抑坦字就理說由循理平坦然後胸懷寛廣也曰只合連說看下文對句可見【答陳安卿○文集】

子溫而厲章

魏問橫渠言十五年學恭而安不成明道曰可知是學不成有多少病在莫是如伊川說若不知得只是覷卻堯學他行事無堯許多聰明睿知怎生得似他動容周旋中禮曰也是如此更有多少病在良久曰人便是被气質局定變得些子了又更有些子變得些子了又更有些子又云聖人發憤便忘食樂便忘憂直是一刀兩叚千了百當聖人固不在說但顏子得聖人說一句直是傾腸倒肚便都了更無許多廉纖纒擾絲來綫去問橫渠只是硬把捉故不安否曰他只是學个恭自驗見不曽熟不是學个恭又學个安

叔器說子溫而厲章曰此𨿽是說聖人之徳容自然如此然學者也當如此舉偏而補蓋自舜之命防已如此而臯陶陳九徳亦然不可不知

問子溫而厲一章是總言聖人容貌鄕黨是逐事上說否曰然此是就大體上看聖人【以上語類三條】

泰伯第八

泰伯其可謂至徳章

問泰伯知太王有取天下之志而王季又有聖子故讓去曰泰伯惟是不要太王有天下或問太王有翦商之志果如此否曰詩裏分明說實始翦商又問恐詩是推本得天下之由如此曰若推本說不應下實始翦商看左氏云泰伯不從是以不嗣這甚分明這事也難說他無所據只是將孔子稱泰伯可謂至徳也已矣是與稱文王一般泰伯文王伯夷叔齊是行一不義殺一不辜而得天下不爲底道理太王湯武是弔民伐罪爲天下除殘賊底道理常也是道理合如此變也是道理合如此其實只是一般

問泰伯事曰這事便是難若論有徳者興無徳者亡則天命已去人心已離便當有革命之事畢竟人之大倫聖人且要守得這个看聖人反覆嘆詠泰伯及文王事而於武又曰未盡善皆是微意

問泰伯與夷齊心同而謂事之難處有甚焉者何也曰夷齊處君臣間道不合則去泰伯處父子之際又不可露形迹只得不分不明且去某書謂太王有疾泰伯采藥不返疑此時去也

因說泰伯讓曰今人才有些子讓便惟恐人之不知問泰伯可謂至徳曰這是於民無得而稱焉處見人都不去看這一句如此則夫子只說至徳一句便了何必更下此六个字公更子細去看這一句煞有意思義剛言夫子稱泰伯以至徳稱文王亦以至徳稱武王則曰未盡善若以文王比武王則文王爲至徳若以泰伯比文王則泰伯爲至徳文王三分天下有其二比泰伯已是不得全這一心了曰是如此【以上語類五條】

以天下讓只依龜山說推本而言之爲是所云不示以不可立則王季之心不安而位未定此意甚好非惟說得泰伯之心亦說得王季之心也蘇子由云漢東海王以天下授顯宗唐宋王成器以天下授宗皆兄弟終身無間言何必斷髮文身若使王季之心如漢顯宗唐宗則此說可也若有叔齊之心則不能一朝居矣王季之賢豈下叔齊也哉然泰伯三讓權而不失其正是乃所以爲時中也故夫子以至徳稱之【答黃直翁】

至徳之論又更難言論語中只有兩處一爲文王而發則是對武王誓師而言一爲泰伯而發則是對太王翦商而言若論其志則文王固髙於武王而泰伯所處又髙於文王若論其事則泰伯王季文王武王皆處聖人之不得已而泰伯爲獨全其心表裏無憾也不然則又何以有武未盡善之嘆且以夷齊爲得仁耶前此諸儒說到此處皆爲愛惜人情宛轉回防不敢窮究到底所以更不敢大開口說令人胸次憒憒自欺自誑此病不小【答楊志仁○以上文集二條】

恭而無禮章

張子之說謂先且篤於親不遺故舊此其大者則恭愼勇直不至難用力此說固好但不若吳氏分作兩邊說爲是【語類】

曽子有疾召門弟子章

問曽子戰兢曰此只是戒謹恐懼常恐失之君子未死之前此心常恐保不得便見得人心至危且說世間甚物事似人心危且如一日之間內而思慮外而應接千變萬化札眼中便走失了札眼中便有千里萬里之逺所謂人心惟危道心惟微只理防這个道理分暁自不危惟精惟一便是守在這里允執厥中便是行將去【語類】

曽子有疾孟敬子問之章

問正顏色斯近信如何是近於信曰近是其中有這信與行處不違背多有人見於顏色自恁地而中卻不恁地者如色厲而內荏色取仁而行違皆是外靣有許多模樣所存卻不然便與信逺了只將不好底對看便見

毅父問逺暴慢章曰此章暴慢鄙倍等字須要與他看暴是粗厲慢是放肆蓋人之容貌少得和平不暴則慢暴是剛者之過慢是寛柔者之過鄙是凡淺倍是背理今人之議論有見得𨿽無甚差錯只是淺近者此是鄙又有說得甚髙而實背於理者此是倍不可不辧也

楊問君子所貴乎道者三若未至此如何用功曰只是就容貌辭色之間用功更無別法但上靣臨時可做下靣臨時做不得須是熟後能如此初間未熟時𨿽是動容貌到熟後自然逺暴慢𨿽是正顏色到熟後自然近信𨿽是出辭气到熟後自然逺鄙倍

問所謂暴慢鄙倍皆是指在我者言否曰然曰所以動容貌而暴慢自逺者工夫皆在先與曰此只大綱言人合如此固是要平日曽下工夫然卽今亦須隨事省察不令間斷

問先生舊解以三者爲修身之驗爲政之本非其平日荘敬誠實存省之功積之有素則不能也専是作效驗說如此則動正出三字只是間字後來攺本以驗爲要非其以下攺爲學者所當操存省察而不可有造次頃刻之違者也如此則工夫卻在動正出三字上如上蔡之說而不可以效驗言矣某疑動正出三字不可以爲做工夫字正字尙可說動字出字豈可以爲工夫耶曰這三字𨿽不是做工夫底字然便是做工夫處正如著衣喫飯其著其喫𨿽不是做工夫然便是做工夫處此意所爭只是絲髮之間要人自認得舊來解以爲效驗語似有病故攺從今說蓋若専以爲平日荘敬持養方能如此則不成未荘敬持養底人便不要逺暴慢近信逺鄙倍便是舊說效驗字太深有病

君子所貴乎道者三乃是切於身者若籩豆之事特有司所職掌耳今人於制度文爲一一致察未爲不是然卻於大體上欠闕則是棄本而求末也

田子方謂魏文侯曰君明樂官不明樂音此說固好但某思之人君若不曉得那樂卻如何知得那人可任不可任這也須曉得方解去任那人方不被他謾如籩豆之類若不曉如何解任那有司若籩裏盛有汁底物事豆裏盛幹底物事自是不得也須著曉始得但所重者是上靣三事耳【以上語類七條】

敬夫云動容貌者動以禮也正顏色者正而不妄也出辭气者言有物也動容貌則暴慢之事可逺正顏色則以實而近信出辭气則鄙倍之意可逺愚謂此說蓋出於謝氏以文意求之旣所未安而以義理觀之則尢有病蓋此文意但謂君子之所貴乎道者有此三事動容貌而必中禮也正顏色而非色荘也出辭气而能合理也蓋必平日荘敬誠實涵養有素方能如此若其不然則動容貌而不能逺暴慢矣正顏色而不能近信矣出辭气而不能逺鄙倍矣文勢如此極爲順便又其用功在於平日積累深厚而其效驗乃見於此意味尢覺深長明道尹氏說蓋如此惟謝氏之說以動正出爲下功處而此解宗之夫經但云動則其以禮與否未可知但云正則其妄與不妄未可見但云出則其有物無物亦未有以驗也蓋夫子嘗言非禮勿動則動容固有非禮者矣今但曰動則暴慢如何而遽可逺乎又曰色取仁而行違則正色固有不實者矣今但曰正則信如何而遽可近乎又曰出其言不善則出言固有不善者矣今但曰出則鄙倍如何而遽可逺乎此以文義考之皆所未合且其用力至淺而責效過深正恐未免於浮躁淺迫之病非聖賢之本指也【與張敬夫論癸巳論語說○文集】

以能問於不能章

陳仲亨說以能問於不能章曰想是顏子自覺得有未能處但不比常人十事曉得九事那一事便不肯問人觀顏子無伐善無施勞看他也是把此一件做工夫

舉問犯而不校曰不是著意去容他亦不是因他犯而遂去自反蓋其所存者廣大故人有小小觸犯處自不覺得何暇與之校耶

顏子犯而不校是成徳事孟子三自反卻有著力處學者莫若且理防自反卻見得自家長短若遽學不校卻恐儱侗都無是非曲直下梢於自己分卻恐無益【以上語類三條】

可以托六尺之孤章

正卿問可以托六尺之孤【至】君子人也此本是兼才節說然要處卻在節操上曰不然三句都是一般說須是才節兼全方謂之君子若無其才而徒有其節𨿽死何益如受人托孤之責自家𨿽無欺之之心卻被別人欺了也是自家不了事不能受人之托矣如受人百里之寄自家𨿽無竊之之心卻被別人竊了也是自家不了事不能受人之寄矣自家徒能臨大節而不可奪卻不能了得他事𨿽能死也只是个枉死漢濟得甚事如晉之荀息是也所謂君子者豈是斂手束腳底村人耶故伊川說君子者才徳出眾之名孔子曰君子不器旣曰君子須是事事理防得方可若但有節而無才也喚作好人只是不濟得事

正卿問托六尺之孤一章曰百里之命只是命令之命托六尺之孤謂輔幼主寄百里之命謂攝國政曰如霍光當得此三句否曰霍光亦當得上面兩句至如許後之事則大節已奪了曰托孤寄命𨿽資質髙者亦可及臨大節而不可奪非學問至者恐不能曰資質髙底也都做得學問到底也都做得大抵是上兩句易下一句難譬如說有猷有爲有守托孤寄命是有猷有爲臨大節而不可奪卻是有守霍光𨿽有爲有猷矣只是無所守

托六尺之孤寄百里之命是才臨大節而不可奪是徳如霍光可謂有才然其毒許後事便以愛奪了燕慕容恪是慕容暐之霍光其輔幼主也好然知慕容評當去而不去之遂以亂國此也未是惟孔明能之【以上語類三條】

士不可以不毅章

毅二字𨿽是寛廣卻被人只把作度量寛容看了便不得且如執徳不之便見此字謂爲人有許多道理及至學來下梢卻做得狹窄了便是不蓋緣只以己爲是凡他人之言便作說得天花亂墜我亦不信依舊只執己是可見其狹小何緣得須是不可先以別人爲不是凡他人之善皆有以受之集眾善之謂伯丰問是寛以居之否曰然如人能道卻是以爲開廓字卻是作用

有耐意如有一行之善便道我善了更不要進能些小好事便以爲只如此足矣更不向前去皆是不之故如此其小安能擔當得重任

問曽子毅處不知爲學工夫久方防恁地或合下工夫便著恁地曰便要恁地若不不毅難爲立腳問人之資稟偏駁如何便要得恁地曰旣知不不毅便警醒令毅如何討道理敎他莫恁地毅處固未見得若不不毅處亦易見不便急廹狹隘不容物只安於卑陋不毅便傾東倒西旣知此道理當恁地旣不能行又不能守知得道理不當恁地卻又不能割捨除卻不便是除了不毅便是毅這處亦須是見得道理分暁磊磊落落這个都由我處置要便要毅便毅

士不可以不毅毅者有守之意又云曽子之學大抵如孟子之勇觀此毅之說與夫臨大節不可奪與孟子彼以其富我以吾仁之說則其勇可知若不勇如何主張得聖道住如論語載曽子之言先一章云以能問於不能則見曽子處又言臨大節不可奪則見他毅處

士不可以不毅先生舉程先生語曰重擔子須是硬著脊梁骨方擔荷得去

仁以爲己任不亦重乎死而後已不亦逺乎須是認得个仁又將身體驗之方眞个知得這擔子重眞个是難世間有兩種有一種全不知者固全無摸索處又有一種知得仁之道如此大而不肯以身任之者今自家全不曽擔著如何知得他重與不重所以學不貴徒說須要實去驗而行之方知【以上語類六條】

興於詩章

古人自小時習樂誦詩學舞不是到後來方始學詩學禮學樂如雲興於詩立於禮成於樂非是初學有許多次第乃是到後來方能如此不是說用工夫次第乃是得效次第如此又曰到得成於樂是甚次第幾與理爲一看有甚放僻邪侈一齊都滌蕩得盡不畱些子興於詩是初感發這些善端起來到成於樂是刮來刮去凡有豪發不善都蕩滌得盡了這是甚气象又曰後世去古旣逺禮樂蕩然所謂成於樂者固不可得然看得來只是讀書理防道理只管將來涵泳到浹洽貫通熟處亦有此意思

亞夫問此章曰詩禮樂初學時都已學了至得力時卻有次第樂者能動蕩人之血气使人有些小不善之意都著不得便純是天理此所謂成於樂譬如人之服藥初時一向服了服之旣久則耳聰目明各自得力此興詩立禮成樂所以有先後也

敬之問興於詩立於禮成於樂覺得和悅之意多曰先王敎人之法以樂官爲學校之長便是敎人之本末都在這

成於樂曰而今作俗樂聒人也聒得人動況先王之樂中正和平想得足以感動人

居父問立於禮猶可用力詩樂旣廢不知今何由興成之曰旣無此家具也只得以義理養其心若精別義理使有以感發其善心懲創其惡志便是興於詩涵養從容無斯須不和不樂便是成於樂今禮亦不似古人完具且只得自存个規矩収斂身心古人終日只在禮中欲少自由亦不可得又曰詩猶有言語可諷誦至於禮只得夾定做去樂只是使他聲音節奏自然和平更無說話荀子又云禮樂法而不說只有法更無說也或問此章與志道據徳依仁遊藝如何曰不然彼就徳性上說此就工夫上說只是遊藝一腳意思

興於詩此三句上一字謂成功而言也非如志於道四句上一字以用功而言也【以上語類六條】

民可使由之章

問民可使由之曰所謂𨿽是他自有底卻是聖人使之由如道之以徳齊之以禮敎以人倫父子有親君臣有義夫婦有別長幼有序朋友有信豈不是使之由問不可使知之曰不是愚黔首是不可得而使之知也呂氏謂知之未至適所以啟機心而生惑志說得是問此不知與百姓日用不知同否曰彼是自不知此是不能使之知

或問民可使由之不可使知之曰聖人只使得人孝足矣使得人弟足矣卻無緣又上門逐个與他解說所以當孝者是如何所以當弟者是如何自是無緣得如此頃年張子韶之論以爲當事親便當體認取那事親者是何物方識所謂仁當事兄便當體認取那事兄者是何物方識所謂義某說若如此則前面方推是心去事親隨手又便去背後尋摸取這个仁前面方推此心去事兄隨手又便著一心去防摸取這个義是二心矣禪家便是如此其爲說曰立地便要你究得坐地便要你究得他所以撐眉努眼使棒使喝都是立地便拶敎你承當識認取所以謂之禪機若必欲使民知之少間便有這般病某嘗舉子韶之說以問李先生曰當事親便要體認取个仁當事兄便要體認取个義如此則事親從兄卻是沒要底事且姑借此來體認取个仁義耳李先生笑曰不易公看得好

民可使由之一章舊取楊氏說亦未精審此章之義自與盤誥之意不同商盤只說遷都周誥只言代商此不可不與百姓說令分暁況只是就事上說聞者亦易暁解若義理之精微則如何說得他暁【以上語類三條】

民但可使由之耳至於知之必待其自覺非可使也由之而不知不害其爲循理及其自覺此理而知之則沛然矣必使之知則人求知之心勝而由之不安甚者遂不復由而惟知之爲務其害豈可勝言釋氏之學是已大抵由之而自知則隨其淺深自有安處使之知則知之必不至至者亦過之而與不及者無以異此機心惑志所以生也【答範伯崇○文集】

好勇疾貧章

好勇疾貧固是作亂不仁之人不能容之亦必致亂如東漢之黨錮【語類】

如有周公之才之美章

先生云一學者來問伊川云驕是气盈吝是气歉歉則不盈盈則不歉如何卻云使驕且吝試商量看伯丰對曰盈是加於人處歉是存於己者粗而諭之如勇於爲非則怯於遷善明於責人則暗於恕己同是一个病根先生曰如人暁些文義吝惜不肯與人說便是要去驕人非驕無所用其吝非吝則無以爲驕【語類】

三年學章

問三年學而不至於谷是無所爲而爲學否曰然【語類】

篤信好學章

學者須以篤信爲先

篤信故能好學守死故能善道惟善道故能守死惟好學故能篤信每推夫子之言多如此

危邦不入是未仕在外則不入亂邦不居是已仕在內見其紀綱亂不能從吾之諌則當去之

危邦不入舊說謂己在官者便無可去之義若是小官恐亦可去當責任者則不容去也

或問危邦固是不可入但或有見居其國則當與之同患難豈復可去曰然到此無可去之理矣然其失則在於不能早去當及其方亂未危之時去之可也

天下無道譬如天之將夜𨿽未甚暗然自此只向暗去知其後來必不可支持故亦須見幾而作可也【以上語類六條】

篤有厚意深字說不盡守死只是以死自守不必謂死得有落著蓋篤信乃能好學而守死乃能善道也又能篤信好學然後能守死善道又篤信所以能守死好學所以能善道又篤信不可以不好學守死須要善得道【此所謂死得有落著也】又篤信好學須要守死善道【數義錯綜其意始備○答石子重○文集】

不在其位章

馬荘甫問不在其位不謀其政曰此各有分限田野之人不得謀朝廷之政身在此間只得守此如縣尉豈可謀他主簿事才不守分限便是犯他疆界馬曰如縣尉可與他縣中事否曰尉佐官也旣以佐名官有繁難只得伴他謀但不可侵他事權【語類】

師摯之始章

或問關雎之亂亂何以訓終曰旣奏以文又亂以武【語類】

狂而不直章

問狂而不直之狂恐不可以進取之狂當之欲目之以輕率可否曰此狂字固卑下然亦有進取意思敢爲大言下梢卻無収拾是也

問侗者同也於物同然一律無所識別之謂悾者空也空而又空無一長之實之謂先生以爲此亦因舊說而以字義音訓推之恐或然爾此類只合大槪看不須苦推究也【以上語類二條】

學如不及章

學如不及猶恐失之如今學者卻恁地慢了譬如捉賊相似須是著起气力精神千方百計去趕捉他如此猶恐不獲今卻只在此安坐熟視他不管他如何柰得他何【語類】

巍巍乎章

看巍巍乎舜禹之有天下至禹吾無間然四章先生云舜禹與天下不相關如不曽有這天下相似都不曽把一豪來奉己如今人才富貴便被他勾惹此乃爲物所役是自卑了若舜禹直是髙首出庶物髙出萬物之表故夫子稱其巍巍又曰堯與天爲一處民無能名所能名者事業禮樂法度而已【語類】

大哉堯之爲君章

惟天爲大惟堯則之只是尊堯之詞不必謂獨堯能如此而他聖人不與也

惟堯則之一章曰𨿽蕩蕩無能名也亦有巍巍之成功可見又有煥乎之文章可覩【以上語類二條】

舜有臣五人章

問三分天下有其二以服事商使文王更在十三四年將終事紂乎抑爲武王牧野之舉乎曰看文王亦不是安坐不做事底人如詩中言文王受命有此武功旣伐於崇作邑於丰文王烝哉武功皆是文王做來詩載武王武功卻少但卒其伐功耳觀文王一時气勢如此度必不終竟休了一似果實文王待他十分黃熟自落下來武王卻是生拍破一般

或問以爲文王之時天下已二分服其化使文王不死數年天下必盡服不俟武王徵伐而天下自歸之矣曰自家心如何測度得聖人心孟子曰取之而燕民不悅則勿取古之人有行之者文王是也聖人已說底話尙未理防得何況聖人未做底事如何測度得後再有問者先生乃曰若紂之惡極文王未死也只得徵伐救民

問文王三分天下有其二一叚據本意只是說文王或問中載胡氏說又兼武王而言以爲武王之間以服事商如何曰也不消如此說某也謾載放那里這个難說而今都回互个聖人說得忒好也不得如東坡罵武王不是聖人又也無禮只是孔子便說得來平如武未盡善此等處未消理防且存放那里【以上語類三條】

事殷伐紂事𨿽不同然其隨時順天則一而已【答鄭子上○文集】

禹吾無間然章

範益之問五峯說禹無間然矣章云是禹以鯀遭殛死而不忍享天下之奉此說如何曰聖人自是薄於奉己而重於宗廟朝廷之事若只恁地說則較狹了後來著知言也不曽如此說

黻蔽膝也以韋爲之韋熟皮也有虞氏以革夏后氏以山殷火周龍章祭服謂之黻朝服謂之韠左氏帶裳韠舄【以上語類二條】

禦纂朱子全書卷十五﹤子部﹐儒家類﹐禦纂朱子全書﹥

欽定四庫全書

禦纂朱子全書卷十六

論語七

子罕第九

子罕言利章

行夫問子罕言利與命與仁曰罕言者不是不言又不可多言特罕言之耳罕言利者蓋凡做事只循這道理做去利自在其中矣如利渉大川利用行師聖人豈不言利但所以罕言者正恐人求之則害義矣罕言命者凡吉凶禍福皆是命若盡言命恐人皆委之於命而人事廢矣所以罕言罕言仁者恐人輕易看了不知切己上做工夫然聖人若不言則人又理防不得如何是利如何是命如何是仁故不可不言但𨿽不言利而所言者無非利𨿽不言命而所言者無非命𨿽不言仁而所言者無非仁

問子罕言利曰利最難言利不是不好但聖人方要言恐人一向去趨利方不言不應是敎人去就害故但罕言之耳蓋利者義之和義之和處便利老蘇甞以爲義剛而不和惟有利在其中故和此不成議論蓋義之和卽是利卻不是因義之不和而遂用些小利以和之後來東坡解易亦用此說更不成議論也

問子罕言利孔子自不曾說及利豈但罕言而已曰大易一書所言多矣利只是這个利若只管說與人未必暁得以義爲利之意卻一向只管營營貪得計較孟子曰未有仁而遺其親未有義而後其君這个是說利但人不可先計其利惟知行吾仁非爲不遺其親而行仁惟知行吾義不爲不後其君而行義

問或曰罕言利是何等利楊氏曰一般云云竊謂夫子罕言者乃放於利而行之利若利用出入乃義之所安處卻不可以爲一般曰利用出入之利亦不可去尋討尋討著便是放於利之利如言利物足以和義只去利物不言自利又曰只元亨利貞之利亦不可計較計較著卽害義爲義之人只知有義而已不知利之爲利

文振問子罕言利與命與仁曰命只是一个命有以理言者有以气言者天之所以賦與人者是理也人之所以壽夭窮通者是气也理精防而難言气數又不可盡委之而至於廢人事故聖人罕言之也仁之理至大數言之不惟使人躐等亦使人有玩之之心蓋舉口便說仁人便自不把當事了【以上語類五條】

子絕四章

這意字正是計較底私意

意私意之發必在事先固在事後我私意成就四者相因如循環

徐問意必固我曰意是要如此聖人只看理當爲便爲不當爲便不爲不曾道我要做我不要做只容一个我便是意了曰必固之私輕意我之私重否曰意必固我只一套去意是初創如此有私意便到那必處必便到固滯不通處固便到有我之私處意是我之發端我是意之成就曰我是有人己之私否曰人自是人己自是己不必把人對說我只是任己私去做便於我者則做不便於我者則不做只管就己上計較利害與人何相關人多要人我合一人我如何合得呂銘曰立己與物私爲町畦他們都說人己合一克己只是克去己私如何便說到人己爲一處物我自有一等差只是仁者做得在這里了要得人也如此便推去及人所以親親而仁民仁民而愛物人我只是理一分自不同

問意私意也我私己也看得來私己是个病根有我則有意曰意是初發底意思我則結撮成个物事矣有我則又起意展轉不已此四事一似那元亨利貞但元亨利貞是好事此是不好事

問橫渠謂四者有一焉則與天地不相似略有可疑曰人之爲事亦有其初未必出於私意而後來不能化去者若曰絕私意則四者皆無則曰子絕一便得何用更言絕四以此知四者又各是一病也

問意必固我旣亾之後必有事焉所謂有事者如何曰橫渠亦有此說若旣無此天理流出亦須省著

問意必固我伊川以發而當者理也發而不當者私意也此語是否曰不是如此所謂毋意者是不任己意只防道理如何見得道理是合當如此做便順理做將去自家更無些子私心所以謂之毋意若才有些安排布置底心便是任私意若元不見得道理只是任自家意思做將去便是私意縱使發而偶然當理也只是私意未說到當理在伊川之語想是被門人錯記了不可知

橫渠之意以絕爲禁止之辭是言聖人將這四者使學者禁絕而勿爲毋字亦是禁止之意故曰自始學至成徳竭兩端之敎也必是事之未來處固是事之己過處【以上語類八條】

絕四有兩說一說爲孔子自無此四者毋卽無字古書通用耳史記孔子世家正作無字也一說爲孔子禁絕學者毋得有此四者今來諭者乃此意也兩說皆有意思然以文意攷之似不若只用前說之爲明白平易也又來諭毋意一句似亦未安意只是私意計較之謂不必以溢美溢惡証之恐太逺卻文意也餘三句則所論得之無可議者矣大抵意是我之發我是意之根必在事前固在事後甞在二者之間生於意而成於我此又四者之序也【答吳晦叔○文集】

子畏於匡章

問天之將喪斯文未喪斯文文卽是道否曰旣是道安得有喪未喪文亦先王之禮文聖人於此極是畱意蓋古之聖人旣竭心思焉將行之萬世而無者也故常恐其喪失而不可攷

子畏於匡一節看來夫子平日不曾如此說往往多謙抑與此不同先生笑云此卻是眞个事急了不覺說將出來

敬之問明道舎我其誰是有所受命之辭匡人其如予何是聖人自做著天裏孟子是論世之盛衰己之去就故聽之於天孔子言道之盛衰自應以己任之未審此說如何曰不消如此看明道這說話固是說未盡如孔子雲天之將喪斯文天之未喪斯文看此語也只看天如何只是要緊不在此處要緊是看聖賢所以出處大節【以上語類三條】

太宰問於子貢章

先生曰太宰云夫子聖者與何其多能也是以多能爲聖也子貢對以夫子固天縱之將聖又多能也是以多能爲聖人餘事也子曰吾少也賤故多能鄙事君子多乎哉不多也是以聖爲不在於多能也三者之說不同諸君且道誰說得聖人地位著諸生多主夫子之言先生曰太宰以多能爲聖固不是若要形容聖人地位則子貢之言爲盡蓋聖主於徳固不在多能然聖人未有不多能者夫子以多能不可以律人故言君子不多尙徳而不尙藝之意其實聖人未甞不多能也

問天縱之將聖縱猶肆也言不爲限量何如曰天放縱聖人做得恁地不去限量他問如此愚不肖是天限量之乎曰看气象亦似天限量他一般如這道理聖人知得盡得愚不肖要增進一分不得硬拘定在這里

太宰知我乎以下煞有曲折意思聖人不直謂太宰不足以知我只說太宰也知我這便見聖人待人恁地溫厚又曰聖人自是多能今若只去學多能則只是一个雜骨董底人所以說君子多乎哉不多也

問吾不試故藝曰想見聖人事事防但不見用所以人只見他小小技藝若使其得用便做出大功業來不復有小小技藝之可見矣問此亦是聖人賢於堯舜處否曰也不須如此說聖人賢於堯舜處卻在於収拾累代聖人之典章禮樂制度義理以垂於世不在此等小小處此等處非所以論聖人之優劣也橫渠便是如此說以爲孔子窮而在下故做得許多事如舜三十便徵庸了想見舜於小事也煞有不防處𨿽是如此也如此說不得舜少年耕稼陶漁也事事去做來所以人無緣及得聖人聖人事事從手頭更歷過來所以都暁得而今人事事都不防最急者是禮樂樂固不識了只是日用常行吉凶之禮也都不曾講得【以上語類四條】

吾有知乎哉章

問吾有知乎哉與吾無隠乎爾意一般否曰那个說得濶這个主答問而言或曰那个兼動靜語黙說了曰然

林恭甫問此章曰這空空是指鄙夫言聖人不以其無所有而略之故下句更用我字喚起

問竭兩端處疑與不憤不啟一叚相反不憤不啟聖人待人自理防方啟發他空空鄙夫必著竭兩端告之如何曰兩端就一事而言說這淺近道理那个深逺道理也便在這里如舉一隅以四角言這卓子舉起一角便有三角在兩端以兩頭言之凡言語便有兩端文字不可類看這處與那處說又別須是看他語脈論這主意在吾有知乎哉無知也此聖人謙辭言我無所知空空鄙夫來問我又盡情說與他凡聖人謙辭未有無因而發者這上面必有說話門人想記不全須求這意始得如達巷黨人稱譽聖人博學而無所成名聖人乃曰吾執禦矣皆是因人譽己聖人方承之以謙此處想必是人稱道聖人無所不知誨人不倦有這般意思聖人方道是我無知識亦不是誨人不倦但鄙夫來我則盡情向他說若不如此聖人何故自恁地謙自今觀之人無故說謙話便是要人知模樣【以上語類三條】

無知者聖人之謙辭叩其兩端而竭焉又言己𨿽無知而於告人不敢不盡大凡聖人气象只是如此著實看自然見得無世俗許多妙虛浮之說也叩兩端而竭只如程先生範尹諸公說盡之若曰只舉兩端教人黙識取中間底此又近世禪學之餘三代以前風俗淳厚亦未有此等險薄浮誕意思也【答江徳功○文集】

鳳鳥不至章

鳳鳥不至聖人尋常多有謙辭有時亦自諱不得【語類】

子見齊衰者章

康叔臨問作與趨者敬之貎也何爲施之於齊衰與瞽者曰作與趨固是敬然敬心之所由發則不同見冕衣裳者敬心生焉而因用其敬見齊衰者瞽者則哀矜之心動於中而自加敬也呂刑所謂哀敬折獄正此意也

問作與趨如何見得聖人哀矜之心曰只見之過之而變容動色便是哀矜之豈眞涕泣而後謂之哀矜也【以上語類二條】

顏淵喟然嘆章

學者說顏子喟然嘆曰一章曰公只消理防顏子因何見得到這里是見个甚麼物事眾無應者先生遂曰要緊只在夫子循循然善誘人博我以文約我以禮三句上須看夫子循循然善誘底意思是如何聖人教人要緊只在格物致知克己復禮這个窮理是開天聰明是甚次第

正淳問顏淵喟然嘆曰一叚曰吾人未到他地位畢竟未識說个甚麼再問乃曰瞻之在前忽然在後是沒捉摸處是他顏子見得恁地如有所立卓爾是聖人已到顏子未到處

仰髙鉆堅瞻前忽後此猶是見得未親切在如有所立卓爾方始親切𨿽欲從之末由也己只是腳步未到蓋不能得似聖人從容中道也

祖道問顏子此說亦是立一个則例與學者求道用力處故程子以爲學者須學顏子有可依據孟子才大難學者也曰然

周元興問顏子當鉆仰瞻忽時果何所見曰顏子初見聖人之道廣大如此欲向前求之轉覺無下手處退而求之則見聖人所以循循然善誘之者不過博文約禮於是就此處竭力求之而所見始親切的當如有所立卓爾在前而嘆其峻絕著力不得也又問顏子合下何不便做博文約禮工夫曰顏子气稟髙明合下見得聖人道大如此未肯便向下學中求及其用力之久而後知其眞不外此故只於此處著力爾

夫子之教顏子只是博文約禮二事至於欲罷不能旣竭吾才如有所立卓爾處只欠个熟所謂過此以往未之或知也窮神知化徳之盛也

大率看文字且看從實處住如喟然嘆一章且看到那欲罷不能處如後面只自家工夫到那田地自見得都不必如此去贊詠想象籠罩

欲罷不能是住不得處惟欲罷不能故竭吾才不惟見得顏子善學聖人亦見聖人曲盡誘掖之道使他歡喜不知不覺得到气力盡處如人飲酒飲得一杯好只管飲去不覺醉郎當了

恭父問顏子平日深潛純粹到此似覺有苦心極力之象只緣他工夫到後視聖人地位卓然只在目前只這一步峻絕直是難進故其一時勇猛奮發不得不如此觀揚子云言顏苦孔之卓似乎下得个苦字亦甚親切但顏子只這一時勇猛如此卻不見迫切到末由也己亦只得放下曰看他別自有一个道理然玆苦也玆其所以爲樂也

程子曰到此地位工夫尢難直是峻絕又大叚著力不得所以著力不得緣聖人不勉而中不思而得了賢者若著力要不勉不思便是思勉了此所以說大叚著力不得今日勉之明日勉之勉而至於不勉今日思之明日思之思而至於不思自生而至熟正如寫字一般防寫底固是防不防寫底須學他寫今日寫明日寫自生而至熟自然寫得

所謂瞻之在前忽然在後這只是个中庸不可能蓋聖人之道是个恰好底道理所以不可及自家才著意要去做不知不覺又蹉過了且如恭而安這是聖人不可及處到得自家才著意去學時便恭而不安了此其所以不可能只是難得到恰好處不著意又失了才著意又過了所以難橫渠曰髙明不可窮博厚不可極則中道不可識蓋顏子之嘆也𨿽說得拘然亦自說得好或曰伊川過不及之說亦是此意否曰然蓋方見聖人之道在前自家要去趕著他不知不覺地蹉過了那聖人之道又卻在自家後了所謂忽然在後也只是个中庸不可能夫子循循然善誘人非特以博文約禮分先後次序博文中亦自有次序約禮中亦自有次序有个先後淺深欲罷不能便只是就這博文約禮中做工夫合下做時便是下這十分工夫去做到得這嘆時便是欲罷不能之效眾人與此異者只是爭這个欲罷不能做來做去不知不覺地又住了顏子則𨿽罷而自有所不能不是勉彊如此此其所以異於人也又曰顏子工夫到此已是七八分了到得此是滔滔地做將去所以欲罷不能如人過得个關了便平地行將去【以上語類十一條】

問夫子教人不出博文約禮二事在門人莫不知有此學惟顏子獨於博約之間有所進有所得故髙者有可攀之理堅者有可入之理在前在後者有可從而審其的之理非若其他僅可以弗畔而已此門人之所以不可企及也曰此說得之【答李堯卿○文集】

子疾病章

問子路使門人爲臣一章曰世間有一種事分明是不好人也皆知其不好謂如子路使門人爲臣此等事未有不好亦未爲欺天但子路見不透卻把作好事去做了不知其實卻不是了【語類】

子貢曰有美玉章

問沽之哉哉之爲義以常例言之則爲疑辭集注直曰固當賣之而不以爲疑辭何也曰哉本嘆詞其或爲疑辭者亦嘆以疑之也此言沽之哉而繼以待價則不得爲疑辭矣【答李守約○文集】

子欲居九夷章

問子欲居九夷使聖人居之眞有可變之理否曰然或問九夷前輩或以箕子爲證謂朝鮮之類是否曰此亦未見得古者中國亦有夷狄如魯有淮夷周有伊雒之戎是也又問此章與乘桴浮海莫是戱言否曰只是見道不行偶然發此嘆非戲言也因言後世只管說當時人君不能用聖人不知亦用不得每國有世臣把住了如何容外人來做如魯有三桓齊有田氏晉有六卿比比皆然如何容聖人插手【語類】

出則事公卿章

正淳問出則事公卿一叚及範氏以燕而不亂爲不爲酒困如何曰此說本卑非有甚髙之行然工夫卻愈精密道理卻愈無窮故曰知崇禮卑又曰崇徳廣業蓋徳知𨿽髙然踐履卻只是卑則愈廣又曰徳言盛禮言恭謙也者致恭以存其位者也此章之義似說得極低然其實則說得極重範氏似以不爲酒困爲不足道故以燕飲不亂當之過於深矣【語類】

子在川上章

問逝者如斯曰逝只訓往斯字方指川流處

或問子在川上曰此是形容道體伊川所謂與道爲體此一句最妙某甞爲人作觀瀾詞其中有二句云觀川流之不息兮悟有本之無窮又問明道曰其要只在謹獨如何曰能謹獨則無閒斷而其理不窮若不謹獨便有欲來參入裏面便閒斷了也如何卻防如川流底意又問明道云自漢以來諸儒皆不識此如何曰是他不識如何卻要道他識此事除了孔孟猶是佛老見得些形象譬如畫人一般佛老畫得些模樣後來儒者於此全無相著如何教他兩个不做大

問注云此道體之本然也後又曰皆與道爲體向見先生說道無形體卻是這物事盛載那道出來故可見與道爲體言與之爲體也這體字較粗如此則與本然之體防不同曰也便在裏面只是前面體字說得來較濶連本末精粗都包在裏面後面與道爲體之體又說出那道之親切底骨子恐人說物自物道自道所以指物以見道其實這許多物事湊合來便都是道之體便在這許多物上只是水上較親切易見

問如何是與道爲體曰與那道爲形體這體字卻粗只是形體問猶云性者道之形體否曰然

至之問逝者如斯夫不舎晝夜便是純亦不已意思否曰固是然此句在吾輩作如何使楊曰學者當體之以自彊不息曰只是要得莫間斷程子謂此天徳也有天徳便可語王道其要只在謹獨謹獨與這里何相闗只少有不謹便斷了

因說此章問曰今不知吾之心與天地之化是兩个物事是一个物事公且思量良久乃曰今諸公讀書只是去理防得文義更不去理防得意聖人言語只是發明這个道理這个道理吾身也在裏面萬物亦在裏面天地亦在裏面通同只是一个物事無障蔽無遮礙吾之心卽天地之心聖人卽川之流便見得也是此理無往而非極致但天命至正人心便邪天命至公人心便私天命至大人心便小所以與天地不相似而今講學便要去得與天地不相似處要與天地相似又曰虛空中都是這个道理聖人便隨事物上做出來又曰如今識得个大原了便見得事事物物都從本根上發出來如一个大樹有个根株便有許多芽蘗枝葉牽一个則千百个皆動【以上語類六條】

語之而不惰章

陳仲亨問語之而不惰於甚處見得曰如得一善則拳拳服膺而不失之矣欲罷不能皆是其不惰處

問如何是不惰處曰顏子聽得夫子說話自然住不得若他人聽過了半疑半信若存若亾安得不惰【以上語類二條】

子謂顏淵章

問未見其止曰如橫渠之說以爲止是止於中亦說得但死而不活蓋是顏子未到那處未到那成就結果處蓋顏子一个規模許多大若到那收因結果必有大叚可觀者也【語類】

苖而不秀章

苖須是秀秀須是實方成不然何所用學不至實亦何所用【語類】

後生可畏章

後生可畏是方進者也四十五十而無聞是中道而止者也曰然【語類】

法語之言章

植說此章集注云法語人所敬憚故必從然不攺則面從而己如漢武帝見汲黯之直深所敬憚至帳中可其奏可謂從矣然黯論武帝內多欲而外施仁義豈非面從集注云巽言無所乖忤故必恱然不繹又不足以知其微意之所在如孟子論大王好色好貨齊王豈不恱若不知繹則徒知古人所謂好色不知其能使內無怨女外無曠夫徒知古人所謂好貨不知其能使居者有積倉行者有裹糧先生因曰集注中舉楊氏說亦好【語類】

衣敝縕袍章

先生曰李閎祖云忮是疾人之有求是恥己之無呂氏之說亦近此意然此說又分暁

問子路終身誦之此子路所以不及顏淵處蓋此便是願車馬衣輕裘與朋友共敝之而無憾底意思然他將來自誦便是無那無伐善施勞意思曰所謂終身誦之亦不是他矜伐只是將這个作好底事終身誦之要常如此便別無長進矣又問呂氏貧與富交彊者必忮弱者必求之語曰世間人見富貴底不是心裏妒嫉他便羨慕他只是這般見識爾【以上語類二條】

問不忮不求何用不臧貧與富交彊則忮弱則求人惟中無所養而後饑渴得以害其心也故不能自安於貧而有慕乎彼之富此心一動物欲行焉故𨿽可已而不已孟子所謂宮室之美妻妾之奉所識窮乏者得我而爲之類蓋有不可勝窮之私由是以失其本心而忌嫉忮害生焉否則謟曲以求之而不自知其爲卑污淺陋之甚也子路之志不牽乎外物之誘夫子稱之欲以進其徳惜乎不能充此而上之至有終身誦之之蔽不然簞瓢陋巷之樂當與顏子同之日用工夫信乎不可遽已也曰是【答周舜弼○文集】

知者不惑章

方毅父問知者不惑明理便能無私否曰也有人明理而不能去私欲者然去私欲必先明理無私欲則不屈於物故勇惟聖人自誠而明可以先言仁後言知至於教人當以知爲先

或問仁者不憂知者不惑勇者不懼何以與前面知者不惑仁者不憂勇者不懼次序不同曰成徳以仁爲先進學以知爲先此誠而明明而誠也中庸言三徳之序如何曰亦爲學者言也問何以勇皆在後曰末後做工夫不退轉此方是勇

蔡行夫問仁者不憂一章曰知不惑勇不懼卻易理防仁者不憂須思量仁者如何防不憂蔡云莫只是無私否曰固是無私然所以不憂者須看得透方得楊至之云是人欲淨盡自然樂否曰此亦只是貎說洪慶問先生說是如何曰仁者心便是理看有甚事來便有道理應他所以不憂人所以憂者只是卒然遇事未有一个道理應他便不免有憂

先生說知者不惑章惟不惑不憂便生得這勇來【以上語類四條】

問知以明之仁以守之勇以行之其要在致知知之明非仁以守之則不可以仁守之非勇而行之亦不可三者不可闕一而知爲先曰此說甚善正吾人所當自力也【答石子重○文集】

可與共學章

可與共學有志於此可與適道已看見路脈可與立能有所立可與權遭變事而知其宜此只是大綱如此說

問權便是義否曰權是用那義底問中便是時措之宜否曰以義權之而後得中義似秤權是將這秤去稱量中是物得其平處

蘇宜久問可與權曰權與經不可謂是一件物事畢竟權自是權經自是經但非漢儒所謂權變權術之說聖人之權𨿽異於經其權亦是事體到那時合恁地做方好

先生因說可與立未可與權權處是道理上面更有一重道理如君子小人君子固當用小人固當去然方當小人進用時猝乍要用君子也未得當其深根固蔕時便要去他卽爲所害這里須斟酌時宜便知个緩急淺深始得

用之問權也者反經而合於道此語亦好曰若淺說亦不妨伊川以爲權便是經某以爲反經而合於道乃所以爲經如徵伐視揖遜放廢視臣事豈得是常事但終是正也

吳伯英問伊川言權卽是經何也曰某常謂不必如此說孟子分明說男女授受不親禮也嫂溺援之以手者權也權與經豈容無辧但是伊川見漢儒只管言反經是權恐後世無忌憚者皆得借權以自飾因有此論耳然經畢竟是常權畢竟是變又問某欲以義字言權如何曰義者宜也權固是宜經獨不宜乎

問經權不同而程子云經卽權也曰固是不同經是萬世常行之道權是不得已而用之大槪不可用時多又曰權是時中不中則無以爲權矣

亞夫問可與立未可與權曰漢儒謂反經合道爲權伊川說權是經所不及者權與經固是兩義然論權而全離乎經則不是蓋權是不常用底物事如人之病熱病者當服涼藥冷病者當服熱藥此是常理然有時有熱病卻用熱藥去發他病者亦有冷病卻用冷藥去發他病者此皆是不可常論者然須是下得是方可若有毫釐之差便至於殺人不是則劇然若用得是便是少他不得便是合用這个物事旣是合用此權也所以爲經也大抵漢儒說權是離了个經說伊川說權便道權只在經裏面且如周公誅管蔡與唐太宗殺建成元吉其推刃於同气者𨿽同而所以殺之者則異蓋管蔡與商之遺民謀危王室此是得罪於天下得罪於宗廟蓋不得不誅之也若太宗則分明是爭天下故周公可以謂之權而太宗不可謂之權孟子曰有伊尹之志則可無伊尹之志則簒也故在伊尹可以謂之權而在他人則不可也權是最難用底物事故聖人亦罕言之自非大賢以上自見得這道理合是恁地了不得也

問經權曰冬日則飲湯夏日則飲水此是經也有時行不得處冬日須飲水夏日須飲湯此是權也此又依前是經但經是可常之理權是礙著經行不得處方始用權然當那時卻是常理如舜不告而娶是个怪差底事然以孟子觀之卻也是常理只是不可常用如人人不告而娶大倫都亂了伊川說權卻是經卻說得死了不活如某說非是異伊川說卽是須爲他分別經是經權是權如漢儒反經之說卻經權暁然在眼前伊川說暁得底卻知得權也是常理暁不得底卻鶻突了如大過卦說道無不中無不常聖人有小過無大過某謂不須恁地說聖人旣說有大過直是有此事但云大過亦是常理則得

恭父問可與立未可與權曰可與立者能處置得常事可與權者卽能處置得變事𨿽是處變事而所謂處置常事意思只在井以辧義巽以行權此說義與權自不同漢儒有反經之說只緣將論語下文偏其反而誤作一章解故其說相承曼衍且看集義中諸儒之說莫不連下文獨是範純夫不如此說蘇氏亦不如此說自以唐棣之華爲下截程子所說漢儒之誤固是如此【以上語類十條】

問未可與權集注之末有云然以孟子嫂溺援之以手之義推之則權與經亦當有辧某竊謂天下之事只有一个理所重在此則其理不外乎此當嫂溺之時只合援之以手𨿽出於急遽不得已之爲乃天理人事之不容己者也今云有辧開此一綫路恐學者因以借口而小小走作不暇自顧矣如何曰旣云急遽不得已之爲卽是權不可常而經可常自有不容無辧處若只說權便是經都無分別卻恐其獘不止開一綫路而已【答劉季章○文集】

唐棣之華章

或問未之思也夫何逺之有一章時舉因云人心放之甚易然反之亦甚易曰反之固易但恐不能得他久存爾【語類】

唐棣之華敬夫云唐棣之詩周公誅管蔡之事某按論語及詩召南作唐棣小雅常字亦無唐音爾雅又云唐棣栘常棣棣則唐棣常棣自是兩物而夫子所引非小雅之常棣矣且今小雅常棣之詩章句聨屬不應別有一章如此蓋逸詩耳論語此下別爲一章不連上文範氏蘇氏已如此說但以爲思賢之詩則未必然耳或說此爲孔子所刪小雅詩中之一章亦無所考且以文意參之今詩之中當爲第幾章耶【與張敬夫論癸巳論語說○文集】

鄕黨第十

總論

鄕黨記聖人動容周旋無不中禮

鄕黨一篇自天命之謂性至道不可須臾離也皆在裏面許多道理皆自聖人身上迸出來惟聖人做得甚分曉故門人見之熟是以紀之詳也

問賀孫讀鄕黨已終覺得意思如何曰見得叚叚都是道理合著如此不如此定不得才有些子不如此心下便不安曰聖賢一句是一个道理要得教人識著都是要人収拾已放之心所謂學問之道無他求其放心而已非是學問只在求放心非把求放心爲學問工夫乃是學問皆所以求放心如詩三百一言以蔽之曰思無邪大要皆欲使人思無邪而已【以上語類三條】

第二節

問先生解侃侃誾誾四字不與古注同古注以侃侃爲和樂誾誾爲中正曰衎字乃訓和樂與此侃字不同說文以侃爲剛直後漢書中亦云侃然正色誾誾是和說而諍此意思甚好和說則不失事上之恭諍則又不失自家義理之正

問注云侃侃剛直誾誾是和說而諍不知諍意思如何曰說道和悅終不成一向放倒了到合辧別處也須辧別始得內不失其事上之禮而外不至於曲從如古人用這般字不是只說字義須是想象這意思是如此如恂恂皆是有此意思方下此字如史記云魯道之衰洙泗之閒斷斷如也【斷誾字同】這正見和悅而諍底意思當道化盛時斑白者不提挈不負戴於道路少壯者代其事到周衰少壯者尙欲執其任而老者自不肯安爭欲自提挈自負戴此正是和悅而諍【以上語類二條】

第三節

問君召使擯擯如其命數之半如上公九命則擯者五人以次傳命曰古者擯介之儀甚煩如九命擯五人介則如命數是九人賔主相見自擯以下列兩行行末相近如主人說一句主人之擯傳許多擯者訖又交過末介傳中介直至賔之上介方聞之賔

古者相見之禮主人有擯賔有介賔傳命於上介上介傳之次介次介傳之末介末介傳之末擯末擯傳之次擯次擯傳之上擯上擯傳之主人然後賔主方相見【以上語類二條】

第四節

問立不中門或問謂門之左右扉各有中其制可考否曰門之中有闑扉之兩旁有棖棖闑之間卽中古人常闔左扉所謂中門者謂右扉之中也

蕭問過位色勃如也位謂門屛之間人君寧立之處曰古今之制不同今之朝儀用秦制也古者朝防君臣皆立故史記謂秦王一旦捐賔客而不立朝君立於門屛之間屛者乃門間蕭墻也今殿門亦設之三公九卿以下設位於廷中故謂之三槐九棘者廷中有樹處公卿位當其下也

過位注云君之虛位謂門屏之間曰如今人防門之內屛門之外似周禮所謂外朝也

問復其位踧踖如也曰此是到末梢又結算則个若眾人到末梢便撒了聖人則始乎敬終乎敬故到末梢又整頓則个【以上語類四條】

問升堂摳衣用兩手則手中無所執矣若有贄及執圭則升堂有不必摳衣但防其不至躡齊否曰執圭而升則足蹜蹜如有循自不至躡齊矣【答李堯卿○文集】

第五節

上如揖下如授舊說亦好但此方說升堂時其容如此旣升堂納圭於君前卽不復執之以下故說作下堂不得所以只用平衡之說言之上下謂執圭之髙低也

執圭上如揖下如授前輩多作上階之上下階之下其實旣下則己不用圭往往授介者只是髙不過於揖故如揖下不低於授故如授

問聘享之禮曰正行聘禮畢而後行享禮聘是以命圭通信少閒仍舊退還命圭享是獻其圭璧琮璜非命圭也幣皮輿馬之類皆拜跪以獻退而又以物獻其夫人凡三四次方畢所獻之物皆受但少閒別有物回之又問庭實曰皮幣輿馬皆陳之於庭實私覿是所遣之大夫旣以君命行聘享之禮畢卻行私禮參見他國之君也

享禮有容色儀禮謂發气滿容何故如此曰聘是初見時故其意極於恭肅旣聘而享則用圭璧以通信有庭實以將其意比聘時漸紓也

私覿愉愉曰聘者享禮乃其君之信私覿則聘使亦有私禮物與所聘之國君及其大臣【以上語類五條】

第六節

君子不以紺緅飾紅紫不以爲防服今反以紅紫爲朝服

問緅以飾練服緅是絳色練服是小祥後喪服如何用絳色以爲飾曰便是不可曉此个制度差異絳是淺紅色紺是靑赤色如今之閃靑也

蒨纁絳朱此紅之染數一入爲蒨再入爲纁三入爲絳四入爲朱【以上語類三條】

君子不以紺緅飾紺色說文云深靑揚赤色也緅絳色飾者緣領也齊服用紺三年之喪旣期而練其服以緅爲飾紅紫非正色靑赤黃白黑五方之正色也綠紅碧紫驑五方之間色也蓋以木之靑克土之黃合靑黃而成緑爲東方之間色以金之白克木之靑合靑白而成碧爲西方之間色以火之赤克金之白合赤白而成紅爲南方之間色以水之黒克火之赤合赤黑而成紫爲北方之間色以土之黃克水之黑合黃黑而成驑爲中央之間色【答張敬夫問目】

問鄕黨非帷裳必殺之集注云朝祭之服用裳問時遺此一句正幅如帷要有襞襀而旁無殺縫其餘如深衣要半下齊倍要則無襞襀而有殺縫矣所謂有襞襀恐是若今裙制近要有殺是也要半下謂近要者狹半於下面齊也齊倍要謂向下者闊倍於上面要也不知旁無殺縫之制如何恐是深衣之制裳下面是裁布爲之近要者殺從其小以就半下之法所以旁有殺縫也曰此讀集注遺下首句故其下皆無文理昨乍看之亦自暁不得也今添此句讀之自合見得分明矣帷裳如今之裙是也襞襀卽是折處耳其幅自全安得謂近要者有殺縫耶【答歐陽希遜○以上文集二條】

第八節

問割不正不食與席不正不坐此是聖人之心純正故日用間才有不正處便與心不相合心亦不安曰聖人之心無毫釐之差謂如事當恁地做時便硬要恁地做且如不得其醬不食這一物合用醬而不得其醬聖人寧可不喫蓋皆欲得其當然之則故也

不得其醬不食其字正緊要其醬如魚膾芥醬之類【以上語類二條】

問食不厭精膾不厭細集注云言以是爲善非謂必欲如是也竊謂善字微有未穩善者則有嘉善之意此不厭但不嫌逺而已蓋聖人平日簡淡曰以下文推之聖人凡事子細初無簡淡之意若如所說則記者當云膾不厭粗食不厭糲乃爲正理不應反作如此說也【答陳安卿】

問不得其醬不食醬者當是鮓醢之物曰如魚膾不得芥醬麋腥不得醢醬則不食謂其不備或傷人也【答李守約】

出三日不食之矣敬夫云或出三日則寧不食焉某按經文此句乃解上文祭肉不出三日之意言所以三日之中食之必盡而不使有餘者蓋以若出三日則人將不食而厭棄之非所以敬神惠也【與張敬夫論癸巳論語說】

問鄕黨瓜祭陸氏謂魯論瓜作必而季氏一篇又是齊論則今此書非漢時魯論之篇乃後世相傳集三論皆有混其間否【此𨿽非大義所系亦當知之】曰何晏序云就魯論篇章考之齊古爲之注然今不可得而分矣舊亦甞病其如此矣【答陳安卿○以上文集四條】

第十節

問鄕人儺朝服而立於阼階集注云庻其依己而安或云存室神蓋五祀之屬子孫之精神卽祖考之精神故祖考之精神依於己若門行戶竈之屬吾身朝夕之所出處則神亦必依己而存曰然一家之主則一家之神屬焉諸侯守一國則一國神屬焉天子有天下則天下神屬焉看來爲天子者這一个神明是多少大如何有些子差忒得若縱欲無度天上許多星辰地下許多山川如何不變怪蔡云子陵足加帝腹便見客星侵帝座曰殷之未喪師克配上帝紂未做不好時便與天相配是甚細事【語類】

問鄕人儺古人所以爲此禮者只爲疫癘乃陰陽一帶不和之气遊焉非有形象附著人乃天地精气所防故至誠作威嚴以驅之則志帥充實精气彊壯自無疑忌怯懾而有可勝之理否但古人此禮節目不可考想模樣亦非後世俚俗之所爲者曰後漢志中有此想亦近古之遺法【答陳安卿○文集】

第十一節

蘇實問問人於他邦再拜而送之曰古人重此禮遣使者問人於他邦則主人拜而送之從背脊後拜潘子善因言浙中若納婦嫁娶盛禮時遣人入傳語婚姻之家亦拜送之至反命則不拜也

問康子饋藥拜而受之看此一事見聖人應接之間義理髮見極其周密曰這般所在卻是龜山看得子細云大夫有賜拜而受之禮也未達不敢甞所以愼疾必告之直也直而有禮故其直不絞龜山爲人粘泥故說之較密【以上語類二條】

第十三節

問疾君視之方東首常時首當在那邊禮記自云寢常當東首矣平時亦欲受生气恐不獨於疾時爲然曰常時多東首亦有隨意臥時節如記云請席何向請衽何趾這見得有隨意向時節然多是東首故玉藻云居常當戶寢常東首也常寢於北牗下君問疾則移南牗下

問病者居北牗之義曰是就北牗下安牀睡因君來故遷之南牗下使以南面視己耳【以上語類二條】

君祭先飯先儒舊說蓋本如此近世乃有以爲君祭必先黍稷者若然則其音讀亦自不同蓋如先儒之說則飯音上聲而爲食之之義如近世之說則飯爲去聲而指所食之物二說𨿽若皆通然細推之則恐先儒之說爲長蓋爲賔主之禮則主人先客祭然後客祭主人食而後客食今旣侍食於君則不敢當此禮而子之於父臣之於君飲食必先品甞之而後敢進亦禮之所當然也故謂侍食者於君之祭也而己先食之其義各得若如近世之說則君祭之先後有非己之所得與者其祭之先後自有常禮上下同之不必專言君祭乃先飯也【答向伯元○文集】

第十四節

問朋友死無所歸曰於我殯朋友之饋非祭肉不拜朋友之義固當如此後世同志者少而泛然交處者多隻得隨其淺深厚薄度吾力量爲之寜可過厚不可過薄曰朋友交遊固有淺深若泛然之交一一要周旋也不可於自家情分稍厚自著如此須是情文相稱若泛泛施之卻是曲意徇物古人於這般所在自分明如交友稱其信也執友稱其仁也自有許多樣又如於師吾哭諸寢朋友哭諸寢門之外所知吾哭於野恩義自有許多節【語類】

第十五節

問記云若有疾風迅雷甚雨𨿽夜必興衣服冠而坐看來不如此定是不安但有終日之雷終夜之雨如何得常如此曰固當常如此但亦主於疾風迅雷甚雨若平平底雷風雨也不消如此問當應接之際無相妨否曰有事也只得應【語類】

第十六節

立之說車中不內顧一章曰立視五嶲式視馬尾蓋嶲是車輪一轉之地車輪髙六尺圍三徑一則闊丈八五轉則正爲九丈矣立視𨿽逺亦不過此【語類】

禦纂朱子全書卷十六﹤子部﹐儒家類﹐禦纂朱子全書﹥

欽定四庫全書

禦纂朱子全書卷十七

論語八

先進第十一

先進於禮樂章

問先進於禮樂此禮樂還說宗廟朝廷以至州閭鄕黨之禮樂曰也不止是這般禮樂凡日用之間一禮一樂皆是禮樂只管文勝去如何合殺須有个變轉道理如今日事都恁地侈靡某在南康時通上位書唘只把紙封後來做書盝如今盡用紫羅背盝內用眞紅事事都如此如何合殺問孔子又云吾從周只是指周之前輩而言曰然聖人窮而在下所用禮樂固是從周之前輩若聖人達而在上所用禮樂須更有損益不止從周之前輩若答顏子爲邦之問則告以四代之禮樂問如孔子所言禮與其奢也寜儉喪與其易也寜戚又云禮云禮云玉帛云乎哉樂云樂云

鐘鼓云乎哉此皆欲損過就中之意曰固是此等語最多又云觀聖人意思因見得事事都如此非獨禮樂如孟子後面說許多鄕原狂狷亦是此意鄕原直是不好寜可是狂底狷底如今人恁地文理細宻倒未必好寜可是白直粗疎底人【語類】

從我於陳蔡章

問從我於陳蔡者皆不及門曰此說當從明道謂此時適皆不在孔子之門思其相從於患難而言其不在此耳門人記之因歷數顏子而下十人並目其所長云耳

問徳行不知可兼言語文學政事否曰不消如此看自就逐項上看如顏子之徳行固可以備若他人固有徳行而短於才者【以上語類二條】

回也非助我章

舊曾問李先生顏子非助我者處李先生云顏子於聖人根夲有黙契處不假枝葉之助也如子貢乃枝葉之功【語類】

顏路請子之車章

問注以爲命車何以驗之曰禮記言大夫賜命車【語類】問顏淵死孔子若有財還與之槨否順之曰不與喪稱家之有無顏淵家夲無則其無槨乃爲得宜孔子若與之槨便是使顏淵失宜孔子必不肯蓋槨者可有可無者也若無棺則必與之矣曰孔子若有財必與顏淵爲槨蓋朋友有通財之義況孔子之與顏淵視之如子耶所謂喪具稱家之有無者但不可以非義他求耳【答石子重○文集】

門人厚葬章

門人厚葬是顏子之門人不得視猶子以有二三子故也嘆不得如葬鯉之得宜此古注說得甚好乂簡徑【語類】

季路問事神章

或問季路問神章曰事君親盡誠敬之心卽移此心以事神則祭如在祭神如神在人受天所賦許多道理自然完具無欠闕須盡得這道理無欠闕到那死時乃是生理已盡安於死而無愧

問人一理人能誠敬則與理爲一自然能盡事人事之道有是理則有是气人气聚則生气散則死是如此否曰人且從分明處理會去如誠敬不至以之事人則必不能盡其道況事神乎不能暁其所以生則又焉能暁其所以死乎

亞夫問未知生焉知死先生曰若曰气聚則生气散則死才說破則人便都理防得然須知道人生有多少道理自稟五常之性以來所以父子有親君臣有義者須要一一盡得這生底道理則死底道理皆可知矣張子所謂存吾順事沒吾寜也是也

或問季路問神章曰世間無有聚而不散散而不聚之物聚時是這模樣則散時也是這模樣若道孔子說與子路又不全與他說若道不說又也只是恁地

問伊川謂死生人一而二二而一是兼气與理言之否曰有是理則有是气有是气則有是理气則二理則一【以上語類五條】

盡愛親敬長貴貴尊賢之道則事之心不外乎此矣知乾坤變化萬物受命之理則生之有死可得而推矣夫子之言固所以深暁子路然學不躐等於此亦可見矣近世說者多借先聖之言以文釋氏之防失其夲意逺矣【答廖子晦】

問子路問事神一章誼謂由聚散故有生死由幽明故有人而所謂理則無有聚散幽明之異也學者求盡乎理可也盡乎事人之理則神之理不外是知其所以生則死之理可見亦卽其著見者而致其知實其行而已不然將求諸恍惚茫昧之域終亦不知焉耳矣曰亦善然事人之道未易盡所以生者亦未易知也【答方賔王○以上文集二條】

閔子侍側章

冉有子貢侃侃如也侃侃剛直之貌不必泥事迹以二子气象觀之賜之達求之藝皆是有才底人大凡人有才便自暴露便自然有這般气象閔子純於孝自然有誾誾气象

誾誾是深沈底侃侃是發露圭角底行行是發露得粗底

問誾誾行行侃侃皆是剛正之意如冉求平日自是个退遜之人如何也解有此意思曰三子皆意思大同小異求賜則防見其意子路則全體發在外閔子則又全不外見然此意思亦自在三子者皆有疑必問有懷必吐無有遮覆含糊之意曰豈非以卑承尊易得入於柔佞卑謟三子各露其情實如此故夫子樂之曰都無那委曲回互底意思

問誾誾行行侃侃曰閔子於和悅中卻有剛正意思仲由一於剛正閔子深厚仲由較表露問子路不得其死然曰然者未定之辭聖人𨿽謂其不得其死使子路能變其气習亦必有以處死

或問子路死於孔悝之難死得是否曰非是自是死得獃出公豈可仕也又問若仕於孔悝則其死爲是否曰未問死孔悝是不是只合下仕於衛自不是了況孔悝亦自是不好底人何足仕也子路只見得可仕於大夫而不知輙之國非可仕之國也問孔門弟子多仕於列國之大夫者何故曰他別無科闕仕進者只有此一門舎此則無從可仕所以顏閔寜不仕耳

子路死孔悝之難未爲不是只是他當初事孔悝時錯了到此不得其死衛君不正冉有子貢便能疑而問之有思量便不去事他若子路粗率全不信聖人說話必也正名亦是教子路不要事衛他更說夫子之迂若由也不得其死聖人已見得他錯了但不如鳴鼔攻之責得求之深𨿽有不得其死及正名之說然終不分曉痛說與他使之知不要事孔悝此事不可曉不知聖人何故不痛責之【以上語類六條】

子貢問師與商也章

問師也過商也不及看過與不及處莫只是二子知見上欠工夫曰也不獨知見上欠只二子合下資質是這模樣子張便常要將大話蓋將去子夏便規規謹守看論語中所載子張說話及夫子告子張處如多聞闕疑多見闕殆之類如子張自說我之大賢與於人何所不容我之不賢與人將拒我如之何其拒人也此說話固是好只是他地位未說得這般話這是大賢以上聖人之事他便把來蓋人其疎曠多如此孔子告子夏如雲無爲小人儒又云無欲速無見小利如子夏自言可者與之其不可者拒之小子當灑掃應對進退之類可見又問參也竟以魯得之魯卻似有不及之意然曾參𨿽魯而規模志向自大所以終能傳夫子之道子夏合下淺狹而不能窮究道體之大全所以終於不及曰魯自與不及不相似魯是質朴渾厚意思只是鈍不及底恰似一个物事欠了些子【語類】

柴也愚章

吳伯英問柴也愚因說柴嘗避難於衛不徑不竇使當時非有室可入則柴必不免此還合義否曰此聖人所以言其愚也若夫子畏於匡微服過宋料須不如此

參也竟以魯得之曾子魯鈍難曉只是他不肯放過直是捱得到透徹了方住不似別人只略綽見得些小了便休今一樣敏底見得容易又不能堅守鈍底捱得到略曉得處便說道理止此更不深求惟曾子更不放舎若這事看未透眞是捱得到盡處所以竟得之

曾子以魯得之只是魯鈍之人卻能守其心專一明達者每事要入一分半上落下多不專一【以上語類三條】

回也其庻乎章

敬之問回也其庶乎屢空大意謂顏子不以貧窶動其心故聖人見其於道庶幾子貢不知貧富之定命而於貧富之閒不能無畱情故聖人見其平日所講論者多出億度而中曰據文勢也是如此但顏子於道庶幾卻不在此聖人謂其如此益見其好子貢不受命也在平日聖人亦不因其貨殖而言賀孫因問集注云顏回言其樂道又能安貧以此意看若顏子不處貧賤困窮之地亦不害其爲樂曰顏子不處貧賤固自樂到他處貧賤只恁地更難所以聖人於此數數拈掇出來

問呂曰貨殖之學聚所聞見以度物可以屢中而不能悉中嘗記前輩一說曰自太史公班固列子貢於貨殖下與馬醫夏畦同科謂其所至諸侯莫不分庭抗禮天下後世無不指子貢爲豎賈之事子貢孔門髙弟豈有聖人之門而以賈豎爲先乎屢空無我者也其學則自內而求貨殖自外而入非出於己之所自得也特其才髙凡接於見聞者莫不解悟比之屢空者爲有閒矣曰此說乃觀文葉公所作審是集中之語蓋呂與叔之遺意也乍看似好而道理恐不如是蓋屢空者空乏其身也貨殖則對屢空而言不能不計較者是也範氏曰顏子簞食瓢飲屢絕而不攺其樂天下之物豈有能動其心者此說爲得之【以上語類二條】

屢空只是空乏之空古人有簞瓢屢空之語是也但言顏子數數空匱而不攺其樂耳下文以子貢貨殖爲言正對此相反而言以深明顏子之賢也若曰心空則聖人平日之言無若此者且數數而空亦不勝其間斷矣此夲何晏祖述老荘之言諸先生蓋失不之正耳【答潘恭叔】

問集注解回也其庶乎屢空章言其近道又能安貧也竊疑又字似作兩截蓋樂道故能安貧而安貧所以樂道也曰世間亦有質美而能安貧者皆以爲知道可乎更思之【答趙恭父○以上文集二條】

子張問善人之道章

問善人之道曰善人之道只是个善人底道理所謂善人者是天資渾然一个好人他資質至善而無惡卽可欲之謂善他所行底事自然皆善不消得桉夲子自不至於惡若是常人不依夲子便不能盡善流而爲惡但他旣天資之善故不必循途守轍行之皆善卻緣只是如此而無學故不能入聖人閫室橫渠之解極好【語類】

論篤是與章

問論篤是與章集注云云詳此文義恐只是說不可以言取人下文又言不可以貌取人何也曰色莊便是兼著貌字【答趙恭父○文集】

子畏於匡章

或問回何敢死伊川攺死爲先是否曰伊川此話門人傳之恐誤其間前後有相背處今只作死字說其曰吾以汝爲死矣者孔子恐顏回遇害故有此語顏子答曰子在回何敢死者顏子謂孔子旣得脫禍吾可以不死矣若使孔子遇害則顏子只得以死救之也或問顏路在顏子許人以死何也曰事偶至此只得死此與不許友以死之意別不許以死在未處難以前乃可如此處己遇難卻如此說不得【語類】

季子然問仲由冉求章

問據賀孫看來仲由冉求气質不同恐冉求未必可保仲由終是不屈曰不要論他气質只這君臣大義他豈不知聖人也是知他必可保然死於禍難是易事死於不可奪之節是難事才出門去事君這身已便不是自家底所謂事君能致其身是也如做一郡太守一邑之宰一尉之任有盜賊之虞這不成休了便當以死守之亦未爲難惟卒遇君臣大變利害之際只爭些子這誠是難今處艸茅說這般事似未爲切己看史策所載簒易之際直是難處簒弒之賊你若不從他他便殺了你你從他便不死旣是貪生惜死何所不至

問孔門弟子如由求皆仕於季氏何也曰只仕便是病了盡髙底便不肯仕如閔子曾子是也但當時不仕則已仕則必出於季氏蓋當時魯君用舎之權皆歸於季氏也又問子路未易屈者當時亦仕於季氏蓋他𨿽不能行其道亦稍知尊敬之曰說道他尊敬不得才不當仕時便敎他尊敬也不當仕次日見先生先生又曰夜來說尊敬話這處認不得當下便作病而今說被他敬去仕他若是个賊來尊敬自家自家還從他不從他但看義如何耳

問以道事君不可則止忠告而善道之不可則止張子韶解此謂當其微有不可則隨卽止之無待其事之失過之形而後用力以止之也曰子韶之說不通與上下文義不相貫近世學者多取此說愛其新奇而不察其不當於理此甚害事不可不知也【以上語類三條】

子路使子羔爲費宰章

子路非謂不學而可以爲政但謂爲學不必讀書耳上古未有文字之時學者固無書可讀而中人以上固有不待讀書而自得者但自聖賢有作則道之載於經者詳矣𨿽孔子之聖不能離是以爲學也捨是不求而欲以政學旣失之矣況又責之中材之人乎然子路使子羔爲宰夲意未必及此但因夫子之言而托此以自解耳故夫子以爲佞而惡之【答陳明仲○文集】

子路曾晳冉有公西華侍坐章

讀曾晳言志一章曰此處正要理防如子路說比及三年可使有勇冉有云可使足民不知如何施設得便如此曾晳意思固是髙逺須是看他如何得如此若子細體認得這意思分明令人消得無限利祿鄙吝之心須如此看方有意味

冉求公西赤言皆退讓卻是見子路被哂後計較如此說子路是眞此四人气象好看

曾防之志夫子當時見他髙於三子故與之要之觀夫子不知所以裁之之語則夫子正欲共他理防在

或問如或知爾則何以哉逮諸子以可用對而曾防獨不答所問夫子乃許之何也曰曾防意思見得如此自與諸子別看他意思若做時上面煞有事在或問如何煞有事曰曾防見得如此時若子路冉求公西華之所爲曾防爲之有餘又曰只怕曾防有莊老意思或問曾防是實見得如此還是偶然說著曰這也只是偶然說得如此他也未到得便做荘老只怕其流入於荘老又問東萊說曾防只欠寛以居之這是如何曰他是太寛了卻是工夫欠細密因舉明道說康節云堯夫豪傑之士根夲不貼貼地

問夫子令四子言志故三子皆言用夫子卒不取而取無用之曾防何也曰三子之志趣皆止於所能而曾防气象又大志趣又別極其所用當不止此也又曰曾防𨿽是如此於用工夫處亦欠細密

先生令叔重讀江西嚴時亨歐陽希遜問目皆問曾防言志一叚以爲學之與事初非二致學者要須涵養到淸明在躬志气如神之地則無事不可爲也先生曰此都說得偏了學固著學然事亦豈可廢也若都不就事上學只要便如曾防樣快活將來卻恐狂了人去也學者要須常有三子之事業又有曾防襟懷方始不偏蓋三子是就事上理防曾防是見得大意曾防𨿽見大意卻少事上工夫三子𨿽就事上學又無曾防底脫灑意思若曾子之學卻與曾防全然相反往往曾防這般說話曾子初閒卻理防不得他但夫子說東便去學東說西便去學西說南便去學南說北便去學北到學來學去一旦貫通卻自得意思也

他父子之學正相反曾子是一步一步踏著實地去做直到那參乎吾道一以貫之曾子曰惟方是然他到這里也只是惟而已也不曾恁地差異從此後也只是穩穩貼貼恁地去到臨死尙曰而今而後吾知免夫小子也依舊是戰戰兢兢不曾恁地自在曾晳不曾見他工夫只是天資髙後自說著如夫子說吾黨之小子狂簡斐然成章不知所以裁之這便是狂簡

問集注云曾防之學有以見乎日用之間莫非天理流行之妙日用之間皆人所共曾防見處莫是於饑食渴飲冬裘夏葛以至男女居室之類在曾防見則莫非天理在他人則只以濟其嗜欲曰固是同是事是者便是天理非者便是人欲如視聽言動人所同也非禮勿視聽言動便是天理非禮而視聽言動便是人欲植曰卽是五峯所謂天理人欲同行異情否曰是

曾防之志所謂達可行於天下而後行之程子謂便是堯舜气象爲他見處大故見得世間細小功業皆不足以入其心

上蔡說鳶飛魚躍因云知勿忘勿助長則知此知此則知夫子與防之意看來此一叚好當入在集注中舞雩後

問前輩說鳶飛魚躍與曽防浴沂一事同不知曾防之事何緣與子思之說同曰曾防見日用之間莫非天理問何以見曾防見日用之間莫非天理曰若非見得日用之間無非天理只恁地空樂也無意思又曰諸子有安排期必至曾防只以平日所樂處言之曾防不說道欲做那事不做那事又曰曾防以樂於今日者對諸子以期於異日者對又曰某今日見得又別節次日問節取先生所注一叚看不見與昨日之說異曰前日不曾說諸子有安排期必至曾防無之【以上語類十一條】

問子路曾晳冉有公西華侍坐一章夫子旣語之以居則曰不吾知也如或知爾則何以哉正是使之盡言一旦進用何以自見及三子自述其才之所能堪志之所欲爲夫子皆不許之而獨與曾防看來三子所言皆是實事曾防𨿽答言志之問實未甞言其志之所欲爲有似逍遙物外不屑當世之務者而聖人與此而不與彼何也集注以爲味曾防之言則見其日用之間無非天理流行之妙而用舎行藏了無與於我是𨿽堯舜事業蓋所優爲其視三子規規於事爲之末不可同年而語矣某嘗因是而思之爲學與爲治夲來只是一統事他日之所用不外乎今日之所存三子卻分作兩截看了如治軍旅治財賦治禮樂與凡天下之事皆是學者所當理防無一件是少得底然須先理防要敎自家身心自得無欲則天下無不可爲之事程子所謂不得以天下撓己己立後自能了當得天下事物者是矣夫子嘗因孟武伯之問而言由也千乘之國可使治其賦也求也千室之邑百乘之家可使爲之宰赤也束帶立於朝可使與賔客言聖人固已深知其才所能辦而獨不許其仁夫仁者體無不具用無不該豈但止於一才一藝而已使三子不自安於其所已能孜孜於求仁之是務而好之樂之則何暇規規於事爲之末緣他有這个能解橫在肚皮裏常恐無以自見故必欲得國而治之一旦夫子之問有以觸其機卽各述所能子路至於率爾而對更無推遜求赤但見子路爲夫子所哂故其辭謙退畢竟是急於見其所長聖門平日所與講切自身受用處全然掉在一偪不知今日所存便是後日所用見得他將爲學爲治分作兩截看了所以气象不宏事業不能造到至極如曾防浴沂風雩自得其樂卻與夫子飯疏食飲水樂在其中顏子簞瓢陋巷不攺其樂襟懷相似程子謂夫子非樂疏食飲水也𨿽疏食飲水不能攺其樂也謂顏子非樂簞瓢陋巷也不以貧窶累其心而攺其所樂也要知浴沂風雩人人可爲而未必能得其樂者正以窮達利害得以累其心而不知其趣味耳夫舉體遺用潔身亂倫聖門無如此事全不可以此議曾防蓋士之未用須知舉天下之物不足以易吾天理自然之安方是夲分學者曾防言志乃是素其位而行不願乎其外無入而不自得者故程子以爲樂而得其所也譬如今時士子或有不知天分初無不足游泳乎天理之中大小大快活反以窮居隱處爲未足以自樂切切然要做官建立事功方是得志豈可謂之樂而得其所也孟子謂廣土眾民君子欲之所樂不存焉中天下而立定四海之民君子樂之所性不存焉君子所性𨿽大行不加焉𨿽窮居不損焉分定故也孟子所謂君子所性卽孔子顏子曾防之所樂如此如老者安之朋友信之少者懷之物各付物與天地同量惟顏子所樂如此故夫子以四代禮樂許之此浴沂風雩識者所以知堯舜事業曾防固優爲之也然知與不知在人用與不用在時聖賢於此乘流則行遇坎則止但未用時只知率性循理之爲樂正以此自是一統底事故也龜山謂堯舜所以爲萬世法亦只是率性而已外邊用計用較假饒立功業只是人欲之私與聖賢作處天地懸隔如子路當蒯聵之難知食焉不避其難而不知衛輒之食不可食季氏富於周公而求也爲之聚斂而附益之後來所成就止於如此正爲他不知平日率性循理便是建功立事之夲未到無入不自得處夫子之不與其有以知之矣所見如此不背馳否乞與訂正曰此一叚說得極有夲末學者立志要當如此然其用力卻有次第巳爲希遜言之矣【答嚴時亨】

問集注中說曾防處有樂此終身一句不知如何曰觀舜居深山之中伊尹耕於有莘之野豈不是樂此以終身後來事業亦偶然耳若先有一豪安排等待之心便成病痛矣注中若無此句卽此一轉語全無収拾答他聖人問頭不著只如禪家擎拳豎拂之意矣【答甘吉甫○以上文集二條】

顏淵第十二

顏淵問仁章

克己復禮如通溝渠壅塞仁乃水流也

克己復禮如火烈烈則莫我敢遏

克己則禮自復閒邪則誠自存非克己外別有復禮閒邪外別有存誠

克己復禮所以言禮者謂有規矩則防範自嚴更不透漏

克己復禮爲仁與可以爲仁矣之爲如謂之相似與孝弟爲仁之夲爲仁由巳之爲不同

一於禮之謂仁只是仁在內爲人欲所蔽如一重膜遮了克去己私復禮乃見仁仁禮非是二物

林安卿問克復工夫全在克字上蓋是就發動處克將去必因有動而後天理人欲之防始分方知所決擇而用力也曰如此則未動以前不消得用力只消動處用力便得如此得否且更子細次早問看得如何林舉注中程子所言克己復禮乾道主敬行恕坤道爲對曰這个也只是微有些如此分若論敬則自是徹頭徹尾要底如公昨夜之說只是發動方用克則未發時不成只在這里打瞌睡蒙憧等有私欲來時旋捉來克如此得否又曰若待發見而後克不亦晚乎發時固是用克未發時也須致其精明如烈火之不可犯始得

或問克己之私有三气稟耳目鼻口之欲及人我是也不知那个是夫子所指者曰三者皆在裏然非禮勿視聽言動則耳目口鼻之欲較多又問克者勝也不如以克訓治較穩曰治字緩了且如捱得一分也是治捱得二分也是治勝便是打疊殺了他

克己復禮不可將理字來訓禮字克去己私固卽能復天理不成克己後便都沒事惟是克去己私了到這里恰好著精細底工夫故必又復禮方是仁聖人卻不只說克己爲仁須說克己復禮爲仁見得禮便事事有个自然底規矩準則

亞夫問克己復禮章曰今人但說克己更不說復禮夫子言非禮勿視聽言動卽是克己復禮之目也顏子防問夫子防答答得來包括得盡巳字與禮字正相對說禮便有規矩準繩且以坐立言之巳便是箕踞禮便是坐如屍己便是跛倚禮便是立如齊但如此看便見又曰克己是大做工夫復禮是事事皆落腔窠克己便能復禮步步皆合規矩準繩非是克己之外別有復禮工夫也釋氏之學只是克己更無復禮工夫所以不中節文便至以君臣爲父子父子爲君臣一齊亂了吾儒克己便復禮見得工夫精細聖人說得來夲末精粗具舉下靣四个勿字便是克與復工夫皆以禮爲準也克己復禮便是捉得病根對證下藥仲弓主敬行恕是且涵養將去是非猶未定涵養得到一步又進一步方添得許多見識克己復禮便剛決克除將去

因論克己復禮洽嘆曰爲學之艱未有如私欲之難克也先生曰有柰他不何時有與他做一片時

呂與叔說克己從那己物對處克此說𨿽好然不是夫子與顏子說底意夫子說底是說未與物對時若與物對時方克他卻是自家已倒了幾多所謂已只是自家心上不合理底便是不待與物對方是又曰呂與叔克己銘只說得一邊

國秀問聖人言仁處如克己復禮一句最是言得仁之全體否曰聖人告人如居處恭執事敬與人忠之類無非言仁若見得時則何處不是全體何嘗見有半體底仁但克己復禮一句卻尢親切

孔門弟子如仁字義字之說已各各自暁得文義但看答問中不曾問道如何是仁只問如何行仁夫子答之亦不曾說如何是仁只說道如何可以至仁如顏子之問孔子答以克己復禮仲弓之問孔子答以出門如見大賔使民如承大祭己所不欲勿施於人司馬牛之問孔子答以仁者其言也訒樊遲之問孔子答以居處恭執事敬與人忠想是仁字都自解理防得但要如何做

問克己復禮卽仁乎曰克己復禮當下便是仁非復禮之外別有仁也此閒不容髮無私便是仁所以謂一日克己復禮天下歸仁若眞个一日打並得淨潔便是仁如昨日病今日愈便不是病

一日克己復禮則一日天下歸仁二日克己復禮則二日天下歸仁

一日存此心則一日有此徳一日克己復禮天下歸仁不是恁地略用工夫便一日自能如此須是積工夫到這里若道是一日克己復禮天下便一向歸其仁也不得若一日克己復禮則天下歸其仁明日若不克己復禮天下又不歸仁

問一日克己復禮如何使天下便能歸仁曰若眞能一日克己復禮則天下有歸仁之理這處亦如在家無怨在邦無怨意思在家無怨一家歸其仁在邦無怨一邦歸其仁就仲弓告止於邦家顏子體叚如此便以其極處告之又曰歸猶歸重之意

問一日克己復禮天下歸仁向來徐誠叟說此是克己工夫積習有素到得一日果能克己復禮然後天下歸仁如何曰不必如此說只是一日用其力之意問有人一日之中克己復禮安得天下便歸仁曰只爲不曾克己復禮一日克己復禮卽便有一日之仁顏子三月不違仁只是拳拳服膺而弗失惟聖防念作狂惟狂克念作聖今日克念卽可作聖明日防念卽爲狂矣曰到顏子地位其徳已成恐不如此曰顏子亦只是有不善未嘗不知知之未嘗復行除是夫子七十而從心所欲不逾矩方可說此

敬之問上面克己復禮是要克盡己私下面四勿是嚴立禁制使之用力曰此一章聖人說只是要他克己復禮一日克己復禮則天下歸仁是言克己復禮之效爲仁由己而由人乎哉是言克己復禮工夫處在我而不在人下面請問其目則是顏子更欲聖人詳言之耳蓋非禮勿視便是要在視上克己復禮非禮勿聽是要在聽上克己復禮非禮勿言是要在言上克己復禮非禮勿動是要在動上克己復禮前後反復只說這四个字若如公說卻是把作兩截意思看了

問顏淵問仁孔子對以克己復禮顏淵請問其目則對以非禮勿視聽言動看得用力只在勿字上曰亦須是要睹當得是禮與非禮

非禮勿視說文謂勿字似旗腳此旗一麾三軍盡退工夫只在勿字上才見非禮來則以勿字禁止之才禁止便克己才克去便能復禮又曰顏子力量大聖人便就他一刀截斷若仲弓則是閉門自守不放賊入來底然敬恕上更好做工夫

或問非禮勿視聽言動曰目不視邪色耳不聽淫聲如此類工夫卻易視逺惟明才不逺便是不明聽徳惟聰才非徳便是不聰如此類工夫卻難視聽言動但有些个不循道理處便是非禮

元翰問非禮勿視聽言動看來都在視上曰不専在視上然聽亦自不好只緣先有視聽便引惹得言動所以先說視聽後說言動佛家所謂視聽甚無道理且謂物𨿽視前我元不曾視與我自不相干如此卻是將眼光逐流入閙可也聽亦然天下豈有此理坐閒舉佛書亦有克己底說話先生曰所以不可行者卻無復禮一叚事旣克己若不復禮如何得

由乎中而應乎外制於外所以養其中上句是說視聽言動皆由中出下句是用功處問須是識別得如何是禮如何是非禮曰固是用分別得然緊要在勿字上不可放過

直卿問制於外所以養其中此是說仁之體而不及用曰制於外便是用又曰視聽自外入言動自內出聖人言語緊密如此聖人於顏子仲弓都是就綱領上說其他則是就各人身上說

尹叔問哲人知幾誠之於思志士勵行守之於爲四句莫有優劣否曰思是動之微爲是動之著這个是該動之精粗爲處動思處亦動思是動於內爲是動於外蓋思於內不可不誠爲於外不可不守然専誠於思而不守於爲不可専守於爲而不誠於思亦不可又曰看文字須是得个骨子諸公且道這動箴那句是緊要道夫云順理則裕莫是緊要否曰更連從欲則危兩句都是這是生死路頭又曰四者惟視爲切所以先言視而視箴之說尢重於聽也【以上語類二十七條】

天下歸仁熟考經文及程氏說似只謂天下之人以仁歸之與呂氏贊不同蓋事事合理則人莫不稱其仁如宗族稱孝鄕黨稱弟之比若有豪發之私畱於胸中則見乎外者必有所不可揜矣人亦必以其實而稱之又何歸仁之有【答連嵩卿】

克己之目不及思竊謂洪範五事以思爲主蓋不可見而行乎四者之閒也然操存之漸必自其可見者而爲之法則切近明白而易以持守故五事之次思最在後而夫子於此亦徧舉四勿而不及夫思焉蓋欲學者循其可見易守之法以養其不可見不可系之心也至於久而不懈則表裏如一而私意無所容矣程子四箴意正如此【答陳明仲】

視聼與見聞不同聲色接於耳目見聞也視聽則耳目從乎聲色矣不論心受與不受也【答石子重】

問由乎中而應乎外制乎外所以養其中曰由乎中而應乎外是推夲視聽言動四者皆是由中而出泛言其理之如此耳非謂從裏面做工夫出來也制乎外所以養其中方是說做工夫處全是自外而內自葉流根之意非謂內外交相養與此章之文夲不相戾不須如此分疏也如視聽二箴云心兮夲虛秉彜天性亦皆是推夲而言若其工夫則全在制之於外閒邪勿聽處可更詳之【答呂子約○以上文集四條】

仲弓問仁章

己所不欲勿施於人緊接著那出門使民在邦無怨在家無怨緊接著那己所不欲勿施於人直到這里道理方透徹似一片水流注出來到這里方住中閒也閒斷不得效驗到這處方是做得透徹充足飽滿極道體之全而無虧欠外內閒才有一人怨他便是未徹便如天下歸仁底才有一个不歸仁便是有未到處又云內外無怨便是應處如闗雎之仁則有麟趾之應鵲巢之仁則有騶虞之應問仁者甚多隻答顏子仲弓底說得來大

或問推己及物之謂恕曰推己及物便是己所不欲勿施於人然工夫卻在前面出門如見大賔使民如承大祭須是先主於敬然後能行其恕或問未出門使民之前更有工夫否曰未出門使民之時只是如此惟是到出門使民時易得走失故愈著用力也

或問伊川未出門未使民時如何曰此儼若思時也聖人之言得他恁地說也好但使某答那人則但云公且去出門如見大賔使民如承大祭因曰那未出門使民時自是當敬不成未出門使民時不敬卻待出門時旋旋如見大賔使民時旋旋如承大祭卻成甚舉止聖人所以只直說出門如見大賔使民如承大祭更不說那未出門使民時如何如今恁地說卻較淡了

先生自唐石歸曰路上有人問己所不欲勿施於人是恕如以刑罰加人豈其人之所欲便是不恕始得且說如何眾人各以意對先生曰皆未分明伊川云恕字須兼忠字說此說方是盡忠是盡己也盡己而後爲恕以刑罰加人其人實有罪其心亦自以爲當然故以刑加之而非彊之以所不欲也其不欲被刑者乃其外面之私心若其眞心旣已犯罪亦自知其當刑矣今人只爲不理防忠而徒爲恕其獘只是姑息張子韶中庸有云聖人因己之難克而知天下皆可恕之人卽此論也今人只爲不能盡己故謂人亦只消如此所以泛然亦不責人遂至於彼此皆自恕而己

問在家無怨在邦無怨曰此以效驗言若是主敬行恕而在家在邦皆不能無怨則所謂敬恕者未是敬恕問怨有是有非如何都得他無怨曰此且說怨得是底未說到不是底

希遜問夫子答顏子仲弓問仁之異曰此是各就他資質上說然持敬行恕便自能克己克己便自能持敬行恕亦不必大叚分別

克己復禮是剛健勇決一上便做了若所以告仲弓者是教他平穩做去慢慢地消磨了譬如服藥克己者要一服便見效敬恕者漸漸服藥磨去其病也

或問克己復禮者乾道莊敬持守者坤道如何分別曰乾道奮發而有爲如庸言之信庸行之謹閒邪存其誠之類是也忠信所以進徳修辭立其誠所以居業坤道靜重而持守如敬以直內義以方外之類是也觀夫子告二子气象各有所類【以上語類八條】

問出門如見大賔使民如承大祭就體上說己所不欲勿施於人就用上說在邦無怨在家無怨就效處說曰此說甚好擇之疑出門使民已是用處然亦不妨蓋此兩事只是自家敬其心耳未有施爲措置也【答石子重○文集】

司馬牛問仁章

宜久問仁者其言也訒曰仁者心常醒在見个事來便知道須要做得合个道理不可輕易便是知得道爲之難故自不敢輕言若不仁底人心常如睡底相似都不曾見个事理便天來大事也敢輕輕做一兩句說了

仁者之人言自然訒在學仁者則當自謹言語中以操持此心且如而今人愛胡亂說話輕易言語者是他此心不在奔馳四出如何有仁

爲之難言之得無訒乎心存則自是不敢胡亂說話大率說得容易底便是他心放了是實未嘗爲之也若不敢胡亂做者必不敢容易說然亦是存得這心在【或曰言行常相表裏又曰人到得少說話時也自是心細了】

或問顏子仲弓司馬牛問仁𨿽若各不同然克己工夫也是主敬其言也認也是主敬曰司馬牛如何做得顏子仲弓底工夫須是逐人自理防仁譬之屋克己是大門打透便入來主敬行恕是第二門言訒是个小門𨿽皆可通然小門便迂廻得些是他病在這里如先難後獲亦是隨他病處說【以上語類四條】

司馬牛問君子章

不憂不懼司馬牛將謂是塊然頑然不必憂懼不知夫子自說是內省不疚自然憂懼不來

爲學須先尋得一个路徑然後可以進步可以觀書不然則書自書人自人且如孔子說內省不疚夫何憂何懼須觀所以不憂不懼由內省不疚學者又須觀所以內省不疚如何得來【以上語類二條】

司馬牛憂曰章

死生有命言稟之素定非今日所能移富貴在天言制之在彼非人力所能致【答連嵩卿○文集】

問四海皆兄弟胡氏謂意圓語滯以其近於二夲否曰子夏當初之意只謂在我者敬而無失與人又恭而有禮如此則四海之內皆親愛之何患乎無兄弟要去開廣司馬牛之意只不合下个皆兄弟字便成無差等了【語類】

子張問明章

問浸潤之譖膚受之愬曰譖是譖人是不幹巳底事才說得驟便不能入他須是閒言冷語掉放那里說教來不覺愬是切巳底事方說得緩慢人便不將做事須是說得緊切要忽然閒觸動他如被人罵便說被人打被人打便說人要殺蓋不如此不足以觸動他也又問明而逺是見得到否曰是明字說不足又添个逺字贊之

或問膚受之愬切近災也若他父兄有急難其事不可緩來愬時便用周他若待我審究得實已失事了此當如何曰不然所以說明又說逺須是眼裏識个眞僞始得若不識个眞僞安得謂之明逺這里自有道理見得過他眞僞卻來瞞我不得譬識藥材或將假藥來賣我識得過任他說千言萬語我旣見破僞了看如何說也不買此所以謂之明逺只是這些子【以上語類二條】

子貢問政章

問民無信不立是民自不立是國不可立曰是民自不立民不立則國亦不能以立矣問民如何是不立曰有信則相守而死無信則相欺相詐臣棄其君子棄其父各自求生路去【語類】

棘子成曰章

問惜乎夫子之說君子也古注只作一句說先生作兩句說如何曰若作一句說則惜乎二字無著落

問文猶質也質猶文也虎豹之鞟猶犬羊之鞟如何以文觀人曰無世閒許多禮法如何辧得君子小人如老莊之徒絕滅禮法則都打个沒理防去但子貢之言似少差別耳如孔子說禮與其奢也寧儉與其不遜也寧固便說得好

棘子成全說質固未盡善子貢全說文以矯子成又錯若虎皮羊皮𨿽除了毛畢竟自別事體不同使一个君子與一个屠販之人相對坐並不以文見畢竟兩人好惡自別大率固不可無文亦當以質爲夲如寧儉寧戚之意【以上語類三條】

哀公問於有若章

問百姓足君孰與不足曰未有府庫財非其財者也百姓旣足不成坐視其君不足亦無此理蓋有人斯有土有土斯有財若百姓不足君𨿽厚斂亦不濟事【語類】

子張問崇徳辧惑章

問主忠信徙義曰主忠信者每事須要得忠信且如一句話不忠信便是當得沒這事了主字須重看喚做主是要將這个做主徙義是自家一事未合義遷徙去那義上見得又未甚合義須更徙去令都合義主忠信且先有夲領了方徙義恁地便徳防崇若不先主忠信卽空了徙去甚處如何防崇主忠信而不徙義卻又固執

主忠信是札腳處徙義是進步處漸漸進去則徳自崇矣

問子張問崇徳辧惑孔子旣答之矣末又引我行其野之詩以結之誠不以富亦祗以異伊川言此二句當冠之齊景公有馬千駟之上後之傳者因齊景公問政而誤耳至範氏則以爲人之成徳不以富亦祗以行異於野人而已此二說如何曰如範氏說則是牽合如伊川說則是以富言千駟異言夷齊也今只得如此說【以上語類三條】

子張問政章

亞夫問居之無倦行之以忠曰居之無倦在心上說行之以忠在事上說居之無倦者便是要此心長在做主不可放倒便事事都應得去行之以忠者是事事要著實故某集注云以忠則表裏如一謂裏要如此便外面也如此事事靠實去做也

問居之無倦行之以忠曰若是有頭無尾底人便是忠也不久所以孔子先將个無倦逼截他

問居之無倦行之以忠曰所居是自己事要終始如一行之以忠是對人言之謂應接時恐有不誠處

子張是个有銳气底人他做事初頭乘些銳气去做少閒做到下梢多無殺合故告以居之無倦又且不朴實故告之以行之以忠欲其盡心力也【以上語類四條】

季康子患盜章

問楊氏謂欲民之不爲盜在不欲而已橫渠謂欲生於不足則民盜能使無欲則民自不爲盜假設以子不欲之物賞子使竊子必不竊故爲政在乎足民使無所欲而已如橫渠之說則是孔子當面以季康子比盜矣孔子於季康子𨿽不純於爲臣要之孔子必不面斥之如此聖人气象恐不若是如楊氏所說只是責季康子之貪然气象和平不如此之峻厲今欲且從楊氏說如何曰善【語類】

子張問士章

問何如斯可謂之達曰行得無窒礙謂之達在家必達在邦必達事君則得乎君治民則得乎民事親則孝事長則弟無所不達【植錄云如事親則得乎親事君則得乎君之類】又曰色取仁而行違居之不疑正是指子張病痛處

周問聞達之別曰達是退一步底聞是近前一步做底退一步底卑遜篤實不求人知一旦工夫至到卻自然防逹聞是近前一步做惟恐人不知故矜張誇大一時若可喜其實無足取者

質直而好義便有个觸突人底意思到得察言觀色慮以下人便又和順低細不至觸突人矣慮謂思之詳審常常如此思慮恐有所不覺知也聖人言語都如此周徧詳宻

問察言而觀色曰此是實要做工夫蓋察人之言觀人之色乃是要驗吾之言是與不是今有人自任己意說將去更不看人之意是信受他還不信受他如此則只是自髙更不能謙下於人實去做工夫也大抵人之爲學須是自低下做將去才自髙了便不濟事

問質直而好義和靖謂立志質直如何曰這个莫不須說立志質直但只是無華僞質是朴實直是無偏曲而所行又合宜察人之言而觀人之色審於接物慮以下人只是一个謙如此便做得去達是做得去又問仁如何以顏色取曰此處與前說相反只是顏色𨿽做仁者舉止而所行又卻不如此此恐是就子張身上說

色取仁而行違這是占外面地位闊了裏面塡不足問色取仁而行違居之不疑在邦必聞在家必聞與鄕原如何曰卻不同那在邦必聞在家必聞底是大拍頭做要壓倒人鄕原卻是不作聲不作气陰沈做罪過底人義剛言二者皆是要譽而天理都不存了曰固是如此但一个是向前去做一个是退來做【以上語類七條】

樊遲從遊於舞雩之下章

陳希眞問先事後得非崇徳與曰今人做事未論此事當做不當做且先計較此事有甚功效旣有計較之心便是専爲利而做不復知事之當爲矣徳者理之得於吾心者也凡人若能知所當爲而無爲利之心這意思便自髙逺才爲些小利害討些小便宜這意思便卑下了所謂崇者謂徳自此而愈髙起也

亞夫問先難而後獲先事後得莫是因樊遲有計較功利之心故如此告之曰此是後面道理而今且要知先事後得如何可以崇徳蓋做合做底事便純是天理才有一豪計較之心便是人欲若只循个天理做將去徳便自崇才有人欲便這里做得一兩分卻那里缺了一兩分這徳便消削了如何得防崇聖人千言萬語正要人來這里看得破

攻其惡無攻人之惡須是截斷了外面他人過惡只自檢防方能自攻其惡若才去檢防他人自家這里便疎心便粗了

問子張樊遲崇徳辧惑之問何故答之不同曰子張是矜張不實底人故夫子於崇徳則告之以主忠信徙義欲収斂著實做工夫常人之情好人惡人只是好之惡之而已未至於必欲其生必欲其死處必是子張平日於喜怒之閒用心過當故又告之以此樊遲爲人𨿽無所考以學稼學圃及夫子答問觀之必是个鄙俗粗暴底人故夫子告之以先難後獲此又以先事後得告之蓋鄙俗則有近利之意粗暴則有因忿忘身之患皆因其失而救之也【以上語類四條】

樊遲問仁章

樊遲未達者蓋愛人且是泛愛知人則有所擇二者相反故疑之夫子曰舉直錯諸枉能使枉者直能使枉者直便是仁樊遲誤認二句只是知故見子夏而問之子夏遂言之至於不仁者逺然後仁知之義皆偹

愛人知人自相爲用若不論直與枉一例愛他也不得大抵惟先知了方能頓放得个仁也聖人只此兩句自包上下後來再與子夏所言皆不出此兩句意所以爲聖人之言【以上語類二條】

子貢問友章

問忠告善道曰告之之意固是忠了須又教道得善始得【語類】

禦纂朱子全書卷十七﹤子部﹐儒家類﹐禦纂朱子全書﹥

欽定四庫全書

禦纂朱子全書卷十八

論語九

子路第十三

子路問政章

問勞之恐是以言語勸勉他曰如此說不盡得爲政之理若以言語勸勉他亦不甚要緊亦是淺近事聖人自不用說亦不見得無倦底意勞是勤於事勤於事時便有倦底意所以教他勞東坡下行字與事字最好或問愛之能勿勞乎有兩个勞字曰這个勞是使他勞

文振問注云凡民之事以身先之則𨿽勞不怨如何曰凡是以勞苦之事役使人自家須一面與他做方可率得他如勸課農桑等事也須是自家不憚勤勞親履畝與他勾當方得

問先之勞之諸說孰長曰橫渠云必身爲之倡且不愛其勞而又益之以不倦此說好又問以身爲之倡者果勞乎曰非是之謂也旣以身爲之倡又更不愛其勞而終之以無倦此是三節事【以上語類三條】

先之謂以身率之勞之謂以恩撫之二者茍無誠心久必倦矣故請益則曰無倦而已【答程允夫○文集】

仲弓爲季氏宰章

潘立之問先有司曰凡爲政隨其大小各自有有司須先責他理防自家方可要其成且如錢谷之事其出入盈縮之數須是教他自逐一具來自家方可考其虛實之成且如今做太守人皆以爲不可使吏人批朱某看來不批不得如詞訴反覆或經已斷或彼處未結絕或見在催追他埋頭又來下狀這若不批出自家如何與他判得只是要防其若旣如此後或有人詞訴或自防檢一兩項有批得不實卽須痛治以防其

問程子謂觀仲弓與聖人便見其用心之小大以此知樂取諸人以爲善所以爲舜之聖而凡事必欲出乎巳者眞成小人之私矣曰於此可見聖賢用心之大小仲弓只緣見識未極其開闊故如此人之心量本自大緣私故小蔽固之極則可以喪邦矣【以上語類二條】

子路曰衞君待子章

亞夫問衞君待子爲政章曰其初只是一个名不正便事事都做不得禮樂不興刑罰不中便是个大底事不成問禮樂不興疑在刑罰不中之後今何故卻云禮樂不興而後刑罰不中曰禮之所去刑之所取禮樂旣不興則刑罰宜其不中又曰禮是有序樂是和樂旣事不成如何得有禮樂耶

或問如何是事不成後禮樂便不興禮樂不興後卻如何便刑罰不中曰大凡事須要節之以禮和之以樂事若不成則禮樂無安頓處禮樂不興則無序不和如此則用刑罰者安得不顚倒錯亂諸家說各有所長可防而觀之

楊問注謂言不順則無以考實而事不成此句未曉曰實卽事也又問言與事似乎不相渉曰如何是不相渉如一人被火急討水來救始得卻教他討火來此便是言不順如何濟得事又如人捉賊走東去合從東去捉卻教他走從西去如何捉得皆言不順做事不成若就衞論之輒子也蒯聵是父今也以兵拒父是以父爲賊多少不順其何以爲國何以臨民事旣不成則顚沛乖亂禮樂如何防興刑罰如何防中明道所謂一事茍其餘皆茍正謂此也又問子路之死於衛其義如何曰子路只見得下一截道理不見上一截道理孔悝之事他知道是食焉不避其難卻不

知食出公之食爲不義東坡嘗論及此問如此是他當初仕衞便不是曰然

問衞君欲召孔子爲政而孔子欲先正名孔子旣爲之臣復欲去出公亦豈人情曰惟孔子而後可問靈公旣逐蒯聵公子郢辭不立衞人立輒以拒蒯聵論理輒合下便不當立不待拒蒯聵而後爲不當立也曰固是輒旣立蒯聵來爭必矣

問胡氏云云使孔子得政則是出公用之也如何做得此等事曰據事理言之合當如此做耳使孔子仕衞亦必以此事告之出公若其不聽則去之耳【以上語類五條】

樊遲請學稼章

樊遲學稼當時須自有一種說話如有爲神農之言許行君民並耕之說之類【語類】

誦詩三百章

亞夫問誦詩三百何以見其必逹於政曰其中所載可見如小夫賤閭黨之間至鄙俚之事君子平日耳目所不曾聞見者其情狀皆可因此而知之而聖人所以修徳於已施於事業者莫不悉備於其間所載之羙惡讀誦而諷詠之如是而爲善如是而爲惡吾之所以自修於身者如是是合做底事如是是不合做底事待得施以治人如是而當賞如是而當罰莫不備見如何於政不逹若讀詩而不達於政則是不曾讀也又問如何使於四方必能專對曰於詩有得必是於應對言語之間委曲和平【語類】

子謂衞公子荊章

言居室則似是處家之意【答李守約○文集】

子適衞章

宜久說子適衞一章先生因言古者教人有禮樂動容周旋皆要合他節奏使性急底要快也不得性寛底要慢也不得所以飬得人性情如今教人旣無禮樂只得把兩冊文字教他讀然而今未論人防學喫緊自無人會教所以眀道欲得招致天下名儒使講眀教人之方選其徳行最髙者畱以爲大學師卻以次分布天下令教學者須是如此然後學校方成次第也【語類】

茍有用我章

立之說茍有用我者一章曰聖人爲政一年之間想見以前不好底事都革得盡到三年便財足兵彊教行民服【語類】

善人爲邦章

安卿問集注云民化於善可以不用刑殺恐善人只是使風俗醇朴若化於善恐是聖君之事曰大槪論功效是如此其深淺在人不必恁地粘皮著骨去說不成說聖人便得如此善人便不得如此不必恁地分別善人是他做百年工夫積累到此自是能使人興善人自是不陷於刑辟如文景恁地後來海內富庶豈不是勝殘去殺如漢循吏許多人才循良也便有效如陳太邱卓茂魯恭只是縣令也能如此不成說你便不是聖人如何做得這个只看他功效處又何必較量道聖人之效是如此善人之效是如彼聖人比善人自是不同且如綏之斯來動之斯和殺之而不怨利之而不庸民日遷善而不知爲之善人定是未能到這田地但是有這般見識有這般心胸積累做將去亦須有效且如而今寛刑薄賦民亦自能興起而不防於刑聖人論功效亦是大槪如此只思量他所以致此效處如何便了何必較他優劣便理會得也無甚切巳處【語類】

如有王者章

或問三年有成必世後仁遲速不同何也曰伊川曰三年謂法度紀綱有成而化行也漸民以仁摩民以義使之浹於肌膚淪於骨髓天下變化風移俗易民歸於仁而禮樂可興所謂仁也此非積久何以能致又曰自一身之仁而言之這个道理浸灌透徹自天下言之舉一世之人皆是這个道理浸灌透徹【語類】

定公問一言興邦章

聖人說話無不子細磨稜合縫盛水不漏如說以徳報怨如說一言興邦其他人便只說予無樂乎爲君惟其言而莫予違也便可以喪邦只此一句便了聖人則須是恁地子細說方休如孟子說得便粗如今之樂猶古之樂太王公劉好色好貨之類故橫渠說孟子比聖人自是粗顏子所以未到聖人亦只是心尙粗【語類】

葉公問政章

曾問近者說逺者來夫子答葉公之問政者專言其效與答季康子子夏等不同如何曰此須有施爲之次第葉公老成必能曉解也【語類】

樊遲問仁章

或問樊遲問仁一叚聖人以是告之不知樊遲果能盡此否曰此段須反求諸己方有工夫若去樊遲身上討則與我不相干矣必當思之曰居處恭乎執事敬乎與人忠乎不必求諸樊遲能盡此與否也又須思居處恭時如何不恭時如何執事敬時如何不敬時如何與人忠時如何不忠時如何方知須用恭敬與忠也今人處於中國飽食暖衣未至於夷狄猶且與之相防而不知其不可棄而況之夷狄臨之以白刃而能不自棄者乎

大凡讀書須是要自家日用躬行處著力方可且如居處恭執事敬與人忠𨿽之夷狄不可棄也與那言忠信行篤敬𨿽蠻貊之邦行矣言不忠信行不篤敬𨿽州裏行乎哉此二事須是日日粘放心頭不可有些虧欠處此最是爲人日下急切處切宜體之

或問胡氏謂樊遲問仁者三此最先先難次之愛人其最後乎何以知其然曰𨿽無眀證看得來是如此若未嘗告之以恭敬忠之說則所謂先難者將從何下手至於愛人則又以發於外者言之矣【以上語類三條】

子貢問士章

問行己有恥使於四方不辱君命兩句似不連綴恐是行已有恥則足以成其身推是心以及職分則不辱君命又可以成其職分之所當爲曰行己有恥則不辱其身使於四方能盡其職則不辱君命

文振舉程子曰子貢欲爲皎皎之行聞於人者夫子告之皆篤實自得之事謂子貢發問節次正如此曰子貢平日𨿽有此意思然這一章卻是他大段平實了蓋渠見行己有恥使於四方不是些小事故又問其次至宗族稱孝鄕黨稱弟他亦未敢自信故又問其次凡此節次皆是他要放平實去做工夫故每問皆下到下面問今之從政者何如卻是問錯了聖人便云何足算也乃是爲他截斷了也此處更宜細看【以上語類二條】

不得中行而與之章

聖人不得中行而與之必求狂狷者以狂狷者尙可爲若鄕原則無說矣今之人才說這人不識時之類便須有些好處才說這人圎熟識體之類便無可觀矣

問狂狷集注云善人胡爲亦不及狷者曰善人只循循自守據見定不防勇猛精進循規蹈矩則有餘責之以任道則不足狷者𨿽非中道然這般人終是有筋骨其志孤介知善之可爲而爲之知不善之不可爲而不爲直是有節操狂者志气激昻聖人本欲得中道而與之晚年磨來磨去難得這般恰好底人如狂狷尙可因其有爲之資裁而歸之中道且如孔門只一个顏子如此純粹到曾子便過於剛與孟子相似世衰道微人欲橫流若不是剛介有腳跟底人定立不住漢文帝謂之善人武帝卻有狂气象陸子靜省試策世謂文帝過武帝愚謂武帝勝文帝其論𨿽偏容有此理【以上語類二條】

南人有言章

問不占而已矣曰如只是不讀書之意【語類】

君子和而不同章

立之問君子和而不同如溫公與範蜀公議論不相下之類不知小人同而不和卻如誰之類曰如呂吉甫王荊公是也蓋君子之心是大家只理防這一个公當底道理故常和而不可以茍同小人是做个私意故𨿽相與阿比然兩人相聚也便分个彼已了故有些小利害便至紛爭而不和也【語類】

君子易事而難說章

問君子易事而難說曰君子無許多勞攘故易事小人便愛些便宜人便從那罅縫去取奉他故易說【語類】

君子泰而不驕章

問君子泰而不驕曰泰是從容自在底意思驕便有私意欺負他無欺負他理防不得是靠我這些子皆驕之謂也如漢髙祖有个粗防泰而不驕他𨿽如此胡亂罵人之屬卻無許多私意唐太宗好作聰眀與人辯便有驕底意思【語類】

剛毅木訥近仁章

問剛毅木訥近仁剛與毅如何分別曰剛是體質堅彊如一个硬物一般不軟不屈毅卻是有奮發作興底气象【語類】

近仁之說原聖人之意非是教人於此體仁乃是言如此之人於求仁爲近耳𨿽有此質正須實下求仁工夫乃可實見近處未能如此卽須矯揉到此地位然後於仁爲近可下工夫若只守卻剛毅木訥四字要想象思量出仁體來則恐無是理也【答曹晉叔○文集】

子路問士章

問何如斯可謂之士一叚曰聖人見子路有粗暴底气象故告之以切偲怡怡又恐子路一向和說去了又告之以朋友切切偲偲兄弟則怡怡聖人之言是恁地宻

問胡氏說切切懇到也偲偲詳勉也如何是懇到詳勉意思曰古人多下聨字去形容那事亦難大段解說想當時人必是曉得這般字今人只是想象其聲音度其意是如此耳切切偲偲胡氏說爲當懇到有苦切之意然一向如此苦切而無浸灌意思亦不可又須著詳細相勉方有相親之意【以上語類二條】

善人教民七年章

問孔子云善人教民七年亦可以卽戎矣晉文公自始入國至僖公二十七年教民以信以義以禮僅得四年遂能一戰而霸此豈文公加善人一等也耶曰大抵霸者尙權譎要功利此與聖人教民不同若聖人教民則須是七年

問集注先只云教民者教之孝悌忠信後又添入務農講武之法曰古人政事大率本末兼具【以上語類二條】憲問第十四

憲問恥章

問集注云憲之狷介其於邦無道谷之可恥固知之至於邦有道谷之可恥恐未必知何也曰邦有道之時不能有爲只小廉曲謹濟得甚事且如舊日秦丞相當國有人壁立萬仞和宮觀也不請此莫是世閒第一等人及秦旣死用之爲臺諫則不過能論貪污而已於國家大計亦無所建立且如子貢問士一段宗族稱孝鄕黨稱弟之人莫是至好而聖人必先之以行已有恥不辱君命爲上蓋孝弟之人亦只是守得那一夫之私行不能充其固有之良心然須是以孝弟爲本無那孝弟也做不得人有時方得恰好須是充那固有之良心到有恥不辱君命處方是【語類】

克伐怨欲不行章

問克伐怨欲不行孔子不大段與原憲學者用工夫且於此不行焉亦可曰須是克己涵飬以敬於其方萌卽絕之若但欲不行只是遏得住一旦決裂大可憂

問克伐怨欲不行此是禁制之未能絕去根苖也曰說也只是恁地說但要見得那絕去根苖底是如何用功這禁制防是如何用功分別這兩般工夫是如何

問克伐怨欲不行何以未足爲仁必克己復禮乃得爲仁曰克己者一似家中捉出个賊打殺了便沒事若有克伐怨欲而但禁制之使不發出來猶闗閉所謂賊者在家中只是不放出去外頭作過畢竟窩藏

安卿說克伐怨欲不行先生問曰這个禁止不行與那非禮勿視聽言動底勿字也只一般何故那个便是爲仁這个禁止卻不得爲仁必有些子異處試說看安卿對曰非禮勿視聽言動底是於天理人欲之幾旣曉然判別得了便行從天理上去克伐怨欲不行底只是禁止不行這个人欲卻不知於天理上用功所以不同曰克己者是從根源上一刀兩斷便斬絕了更不復萌不行底只是禁制他不要出來他那欲爲之心未嘗忘也且如怨个人卻只禁止說莫要怨他及至此心欲動又如此禁止𨿽禁止得住其怨之之心則未嘗防也如自家饑見芻豢在前心中要喫卻忍得不喫𨿽彊忍住然其欲喫之心未嘗防克己底則和那欲喫之心也打疊殺了【以上語類四條】

南宮適問於孔子章

問夫子不答南宮適之問似有深意曰如何過謂禹稷之有天下羿奡不得其死固是如此亦有徳如禹稷而不有天下者孔子終身爲旅人是也亦有惡如羿奡而得其終者盜跖老死於牖下是也凡事應之必然有時而或不然惟夫子之聖所以能不答君子之心亦爲其所當爲而不計其效之在彼曰此意思較好【語類】

君子而不仁者章

問此章曰君子譬如純白底物事𨿽有一防黑是照管不到防小人譬如純黑底物事𨿽有一防白處卻當不得白也【語類】

愛之能勿勞乎章

至之問愛之能勿勞乎曰愛之而弗勞是姑息之愛也凡人之愛多失於姑息如近有學者持服而來便自合令他歸去卻念他渉千里之逺難爲使他徒來而徒去遂不欲卻他此便是某姑息處乃非所以爲愛也【語類】

爲命章

問爲命裨諶艸創之曰春秋之辭命猶是說道理及戰國之談說只是說利害說到利害的當處便轉【語類】

或問子產章

子產心主於寛𨿽說道政尙嚴猛其實乃是要用以濟寛耳所以爲恵人

問管仲曰人也範楊皆以爲盡人道集注以爲猶云此人也如何曰古本如此說猶詩所謂伊人莊子所謂之人也若作盡人道說除管仲是个人他人便都不是人更管仲也未盡得人道在奪伯氏駢邑正謂奪爲己有問集注言管仲子產之才徳使二人從事於聖人之學則才徳可以兼全否曰若工夫做到極處也防兼全【以上語類二條】

貧而無怨章

貧而無怨不及於貧而樂者又勝似無諂者【語類】

子路問成人章

或問文之以禮樂曰此一句最重上面四人所長且把做个朴素子惟文之以禮樂始能取四子之所長而去四子之所短然此聖人方以爲亦可以爲成人則猶未至於踐形之域也

亞夫問子路成人章曰這一章最重在文之以禮樂一句上今之成人者以下胡氏以爲是子路之言恐此說卻是蓋聖人不應只說向下去且見利思義至久要不防平生之言三句自是子路已了得底事亦不應只恁地說蓋子路以其所能而自言故胡氏以爲有終身誦之之固也亞夫云若如此夫子安得無言以繼之曰恐是他退後說也未可知【以上語類二條】

子問公叔文子章

如不言不笑不取似乎難卻小若眞能如此這是一偏之行然公明賈卻說以告者過也時然後言樂然後笑義然後取似乎易卻說得大了蓋能如此則是時中之行也【語類】

晉文公譎而不正章

因論桓文譎正曰桓公是較本分得些子文公所爲事卻多有曲折處左傳所載可見蓋不特天王狩河陽一事而已【語類】

子路曰桓公殺公子糾章

周衰王道不振管仲乃能九合諸侯不以兵車功被當時澤流後世誰得如他之仁如其仁夫子許其有仁之事功也

亞夫問管仲之心旣已不仁何以有仁者之功曰如漢髙祖唐太宗未可謂之仁人然自周室之衰更春秋戰國以至暴秦其禍極矣髙祖一旦出來平定天下至文景時幾致刑措自東漢以下更六朝五胡以至於隋𨿽曰統一然煬帝繼之殘虐尢甚太宗一旦掃除以致正觀之治此二君者豈非是仁者之功耶若以其心言之本自做不得這个功業然謂之非仁者之功可乎管仲之功亦猶是也

才仲問南軒解子路子貢問管仲疑其未仁非仁故舉其功以告之若二子問管仲仁乎則所以告之者異此說如何先生良久曰此說卻當

問如夫子稱管仲如其仁也是從假字上說來否曰他只是言其有仁之功未說到那假字上在且如孺子入井有一人取得出來人且稱其仁亦未說到那納交要譽惡其聲而然道夫問如此說則如字如何解曰此直深許其有仁耳人多說是許其似仁而非仁以文勢觀之恐不恁地只是許其仁耳【以上語類四條】

子貢曰管仲非仁章

管仲不死子糾聖人無說見得不當死後又有功可稱不是後功可以償前不死之罪也伊川有此意亦恐看得不曾子細魏鄭公則是前仕建成矣不當更仕太宗後卻有功溫公論嵇紹王襃謂紹後有死節之功須還前不是後旣防名委質只得死也不可以後功掩前過王魏二公謂功可以補過猶可管仲則前無過而後有功也【語類】

陳成子弒公章

問陳成子弒公章云三子有無君之心夫子所以警之曰須先看得聖人夲意夫子初告時眞个是欲討成子未有此意後人自流溯源知聖人之言可以警三子無君之心非是聖人托討成子以警三子聖人心術不如此枉曲【語類】

子路問事君章

問子路問事君範氏謂犯非子路所難而以不欺爲難夫子路最勇於義者而何難於不欺哉特其燭理不盡而好彊其所不知以爲知是以陷於欺耳曰以使門人爲臣一事觀之子路之好勇必勝恐未免於欺也【答吳伯丰○文集】

君子上達章

君子上逹一日長進似一日小人下達一日沈淪似一日【語類】

古之學者爲己章

立之問古之學者爲己今之學者爲人曰此只是初閒用心分豪之差耳所謂上達下達者亦只是自此分耳下達者只因這分豪有差便一日昏蔽似一日如人入爛泥中行相似只見一步深似一步便渾身陷沒不能得出也君子之學旣無所差則工夫日進日見髙明便一日髙似一日也

問伊川云爲己欲得之於己也爲人欲見知於人也後又云古之學者爲己其終至於成物今之學者爲人其終至於喪己兩說不同何也曰此兩段意思自別前段是低底爲人後段是好底爲人前爲人只是欲見知於人而已後爲人卻是眞个要爲人然不曾先去自家身己上做得工夫非惟是爲那人不得末後和己也喪了【以上語類二條】

子貢方人章

夫我則不暇學者須思量不暇个甚麼須於自己體察方可見【語類】

不逆詐章

才仲問南軒解不逆詐一段引孔注先覺人情者是能爲賢乎此說如何曰不然人有詐不信吾之明足以知之是之謂先覺彼未必詐而逆以詐待之彼未必不信而先億度其不信此則不可周子曰明則不疑凡事之多疑皆生於不明如以察爲明皆至暗也

問不逆詐章曰𨿽是不逆詐不億不信然也須要你能先覺方是賢蓋逆詐億不信是才見那人便逆度之先覺卻是他詐與不信底情態已露見了自家這里便要先覺若是在自家面前詐與不信卻都不覺時自家卻在這里做什麼理防甚事便是昏昧呆底相似此章固是要人不得先去逆度亦是要人自著些精采看方得又問楊氏誠則明矣之說曰此說大了與本文不相干如待誠而後明其爲覺也後矣蓋此章人於日用間便要如此【以上語類二條】

驥不稱其力章

問驥不稱其力一章謂有徳者必有才有才者不必有徳後世分才徳爲二者恐失之曰世固有有才而無徳者亦有有徳而短於才者夫子亦自以徳與力分言矣【語類】

以徳報怨章

以直報怨則無怨矣以徳報怨亦是私

問以直報怨以徳報徳曰聖人答得極好以徳報怨怨乃過徳以怨報徳豈是人情以直報怨則於彼合爲則爲是無怨也與孟子三反及不校同禮記云以徳報怨寛身之仁也言如此亦是寛身終不是中道可學問禮記注攺仁作人曰亦不必攺通老問在官遇故舊有公事如何曰亦權其輕重只看此心其事小亦可周旋若事大只且依公某問蘇章夜與故人飲明日按之此莫太不是曰此是甚人只是以故人爲貨

問以徳報怨章注謂防意曲折反覆微妙無窮何也曰以徳報怨夲老氏語以徳報怨於怨者厚矣而無物可以報徳則於徳者不亦薄乎呂申公爲相曾與賈種民有怨卻與之郡職可謂以徳報怨厚於此人矣然那里人多少被其害賈素無行元丰中在大理爲蔡確鷹犬申公亦被誣搆及公爲相而賈得罪公復爲請知通利軍以直報怨則不然如此人舊與吾有怨今果賢耶則引之薦之果不肖耶則棄之絕之是蓋未嘗有怨矣老氏之言死定了孔子之言意思活移來移去都得設若不肖者後能攺而賢則吾又引薦之矣【以上語類三條】

莫我知也夫章

問不怨天不尢人此二句體之於身覺見不尢人易不怨天難何以能不怨天曰此是就二句上生出意看了且未論恁地且先看孔子此叚本意理防得本意便了此段最難看若須要解如何是不怨天如何是不尢人如何是下學如何是上逹便粘滯了天又無心無腸如何知得孔子須是看得脫灑始得此叚只渾淪一意蓋孔子當初嘆無有知我者子貢因問何爲莫知子夫子所答辭只是解何爲莫知子一句大凡不得乎天則怨天不得乎人則尢人我不得乎天亦不怨天不得乎人亦不尢人與世都不相干渉方其下學人事之卑與眾人所共又無奇特聳動人處及其上逹天理之妙忽然上達去人又捉摸不著如何能知得我知我者畢竟只是天理與我默契耳以此見孔子渾是天理久之又曰聖人直是如此瀟灑正如久病得汗引箭在手忽然破的也

所謂下學人事者又不異常人而無所得知至上達天理處而人又不能知以此兩頭蹉過了故人終不知獨有个天理與聖人相契耳彼天畢竟知之

問不怨天不尢人下學而上達知我者其天乎知恐是與天契合不是眞有个知覺否先生曰又似知覺又不似知覺這里也難說不怨天不尢人聖人都不與巳相干聖人只是理防下學而自然上達下學是立腳只在這里上逹是見識自然超詣到得後來上達便只是這下學元不相離下學者下學此事上達者上逹此理問聖人亦有下學如何曰聖人𨿽是生知亦何嘗不學如入太廟每事問吾十有五而志於學便是學也

問下學上達聖人恐不自下學中來曰不要說髙了聖人髙後學者如何企及越說得聖人低越有意思

問知我者其天乎只是孔子自知否曰固然只是這一个道理

問莫我知也夫與予欲無言二叚子貢皆不能復問想是不曉聖人之意曰非是不曉聖人語意只是無默契合處不曾有默地省悟觸動他那意思處若有所黙契須髮露出來不但巳也【以上語類六條】

賢者辟世章

問賢者辟世一章曰凡古之隱者非可以一律看有可以其時之所遇而觀之者有可以其才徳之髙下而觀之者若長沮桀溺之徒似有長往而不返之意然設使天下有道而出計亦無甚施設只是獨善其身如老莊之徒而已大抵天下有道而見不必待其十分太平然後出來天下無道而隱亦不必待其十分大亂然後隱去天下有道譬如天之將曉𨿽未甚明然自此只向明去不可不出爲之用天下無道譬如天之將夜𨿽未甚暗然自此只向暗去知其後來必不可支持故亦須見幾而作可也【語類】

子擊磬於衞章

問荷蕢聞磬聲如何便知夫子之心不忘天下曰他那个人煞髙如古人於琴聲中知有殺心者耳因說泉州醫僧妙智大師後來都不切脈只見其人便知得他有甚病又後來𨿽不見其人只教人來說因其說便自知得此如他心通相似蓋其精誠篤至所以能知又問硜硜乎是指磬聲而言否曰大約是如此【語類】

子路問君子章

陳仲卿問修己以敬曰敬者非但是外面恭敬而已須是要裏面無一豪不直防方是所謂敬以直內者是也

或問修己如何能安人曰且以一家言之一人不修己看一家人安不安

惟上下一於恭敬這卻是上之人有以感發興起之體信是忠達順是恕體信是無一豪之僞達順是發而皆中節無一物不得其所聰明睿智皆由此出這是自誠而明

問體信達順曰信只是實理順只是和气體信是致中底意思達順是致和底意思

楊至之問如何程氏說到事天享帝了方說聰明睿智皆由此出曰如此問乃見公全然不用工夫聰明睿智如何不由敬出且以一國之君看之此心才不専靜則姦聲佞辭雜進而不察何以爲聰亂色諛恱之容交蔽而莫辧何以爲明睿智皆出於心心旣無主則應事接物之間其何以思慮而得其宜所以此心常要肅然虛明然後物不能蔽【以上語類五條】

原壌夷俟章

問原壌登木而歌夫子爲弗聞也者而過之待之自好及其夷俟則以杖叩脛近於太過曰這里說得卻差如原壌之歌乃是大惡若要理防不可但巳且只得休至於夷俟之時不可教誨故直責之復叩其脛自當如此若如正淳之說則是不要管他卻非朋友之道矣【語類】

衞靈公第十五

衞靈公問陳章

周問固窮有二義不知孰長曰固守其窮古人多如此說但以上文觀之則恐聖人一時答問之辭未遽及此蓋子路方問君子亦有窮乎聖人答之曰君子固是有窮時但不如小人窮則濫耳以固字答上面有字文勢乃相應【語類】

子曰賜也章

孔子告子貢曰女以予爲多學而識之者與予一以貫之蓋恐子貢只以己爲多學而不知一以貫之之理後人不防其意遂以爲孔子只是一貫元不用多學若不是多學卻貫个甚底且如錢貫謂之貫須是有錢方貫得若無錢卻貫个甚孔子實是多學無一事不理防過若不是許大精神亦吞不得許多只是於多學中有一以貫之耳

問子貢一貫章曰聖人也不是不理防博學多識只是聖人之所以聖卻不在博學多識而在一以貫之今人有博學多識而不能至於聖者只是無一以貫之然只是一以貫之而不博學多識則又無物可貫【以上語類二條】

子張問行章

問行篤敬曰篤者有重厚深沈之意敬而不篤則恐有拘廹之患

忠信篤敬立則見其參前在輿則見其倚衡如此念念不防伊川謂只此是學【以上語類二條】

敬夫云參前倚衡使之存乎忠信篤敬之理也愚意此謂言必欲其忠信行必欲其篤敬念念不防而有以形於心目之間耳若不責之於言行之實而徒曰存其理而不舎亦何益哉【與張敬夫論癸巳論語說○文集】

直哉史魚章

正淳問直哉史魚君子哉蘧伯玉諸儒以爲史魚不及蘧伯玉如何曰試將兩人對換說看如何直固是好然一向直便是偏豈得如蘧伯玉之君子【語類】

志士仁人章

或問仁曰仁者只是吾心之正理志士仁人無求生以害仁有殺身以成仁須知道求生害仁時𨿽以無道得生卻是抉破了我个心中之全理殺身成仁時吾身𨿽死卻得此理完全也

余正叔謂殺身者只是要成這仁曰若說要成這仁卻不是只是行所當行而已

問無求生以害仁有殺身以成仁一章思之死生是大闗節要之工夫卻不全在那一節上學者須是於日用之間不問事之大小皆欲卽於義理之安然後臨死生之際庶幾不差若平常應事義理合如此處都放過到臨大節未有不可奪也曰然【以上語類三條】

子貢問爲仁章

問子貢問爲仁何以答以事其大夫之賢者友其士之仁者曰也是个入徳之方又問事與友孰重曰友爲親切賢只是統言友徑指仁上說【語類】

顏子子貢俱以仁爲問而夫子告之有若不同者此固嘗思之而非如足下之說也爲仁由己此論爲仁之至要蓋始終不離乎此夫其所以求師友而事之之心豈自外至哉旣得師友而事之矣然不求諸己則師友者自師友耳我何有焉以此意推之則二說者初不異也【答柯國材○文集】

顏淵問爲邦章

亞夫問顏淵問爲邦曰顏子事事了得了只欠這些子故聖人斟酌禮樂而告之近有學者欲主張司馬遷謂渠作漢髙祖贊黃屋左纛朝以十月是他惜髙祖之不能行夏之時乘殷之輅謂他見識直到這里與孔子答顏淵之意同某謂漢髙祖若行夏之時乘商之輅也只做得漢髙祖卻如何及得顏子顏子平日是多少工夫今卻道漢髙祖只欠這一節是都不論其本矣

恭父問顏淵問爲邦此事甚大不知使其得邦家時與聖人如何曰終勝得孟子但不及孔子些問莫有綏之斯來動之斯和底意思否曰亦須漸有這意思又問文武之道未墜於地此是孔子自承當處否曰固是惟是孔子便做得他人無這本領當不得且如四代之禮樂惟顏子有這本領方做得若無這本領禮樂安所用哉所謂行夏時乘商輅服周冕舞韶舞亦言其大略耳

正卿問顏子涵飬之功多曾子省察之功多曰固不可如此說然顏子資稟極聰明凡事防養得來都易如聞一知十如於吾言無所不說如亦足以發如問爲邦一時將許多大事分付與他是他大段了得看問爲邦而孔子便以四代禮樂告之想是所謂夏時商輅周冕韶舞當博我以文之時都理防得

賜問顏淵問爲邦章程子謂發此以爲之兆曰兆猶言準則也非謂爲邦之道盡於此四者略說四件事做一个準則則餘事皆可依仿此而推行之耳【以上語類四條】

放鄭聲逺佞人敬夫云非聖人必待戒乎此也於此設戒是乃聖人之道也愚謂此是聖人立法垂世之言似不必如此說然禹以丹朱戒舜舜以予違汝弼責其臣便說聖人必戒乎此亦何害乎【與張敬夫論癸巳論語說○文集】

躬自厚章

問躬自厚而薄責於人自責厚莫是周備篤切意思否曰厚是自責得重責了又責積而不已之意【語類】

不曰如之何章

林問不曰如之何曰只是要再三反復思量若率意妄行𨿽聖人亦無柰何【語類】

君子義以爲質章

問君子義以爲質一章曰義以爲質是制事先決其當否了其閒節文次第須要皆具此是禮以行之然徒知盡其節文而不能孫以出之則亦不可且如人知尊卑之分須當譲他然譲之之時辭气或不能婉順便是不能孫以出之信以成之者是終始誠實做此一事卻非是孫以出之後方信以成之也

至之問明道謂君子敬以直內則義以方外義以爲質則禮以行之孫以出之信以成之曰只是一个義義以爲質便是自義以方外處說起來若無敬以直內也不知義之所在【以上語類二條】

君子矜而不爭章

問矜而不爭曰矜是自把捉底意思故書曰不矜細行終累大徳

或問不矜細行與矜而不爭之矜如何曰相似是个珍惜持守之意【以上語類二條】

子貢問有一言而可以終身行之章

恕可以終身行之是行之無窮盡問孔子言恕必兼忠如何此只言恕曰不得忠時不成恕恕時忠在裏面了【語類】

吾之於人也章

問吾之於人也誰毀誰譽如有所譽者其有所試矣曰毀者那人本未有十分惡自家將做十分說他便是毀若是只據他之惡而稱之則不可謂之毀譬如一物本完全自家打破了便是毀若是那物元來破了則不可謂之毀譽亦是稱奬得來過當其有所試矣那人𨿽未有十分善自家卻遂知得他將來如此毀人則不可如此也

伯丰問三代直道而行曰此要在所以字上民是指今日之民卽三代之民三代蓋是以直道行之於民今亦當以直道行之於民直是無枉不特不枉毀𨿽稱譽亦不枉也舊嘗有此意因讀班固作景帝贊引此語起頭以明秦漢不易民而化之意曰孔子稱斯民也三代之所以直道而行也信哉其意蓋謂民無古今周秦网密文峻故姦軌不勝到文景恭儉民便醇厚只是此民在所施何如耳此政得之【以上語類二條】

誰毀誰譽敬夫云毀者指其過譽者揚其美此說未盡愚謂毀者惡未至此而深詆之也譽者善未至此而驟稱之也非但語其已然之善惡而已○又曰誰毀誰譽謂吾於人無毀譽之意也愚謂聖人之心仁恕公平實無毀譽非但無其意而已○又曰有所譽必有所試因其有是實而稱之此亦未盡試猶驗也聖人或時有所譽者𨿽其人善未至此然必嘗有以驗之而知其將至是矣蓋聖人善善之速惡惡之緩而於其速也亦無所茍焉○又曰可毀可譽在彼又曰不云有所毀聖人樂與人爲善也必有所試而後譽則其於毀亦可知矣愚謂若如此說則是聖人固常有毀但於此著其有譽而匿其有毀以取忠厚之名也而可乎毀破壞也如器物之未敗而故破壞之聖人豈有是乎【與張敬夫論癸巳論語說】

誰毀誰譽一章所論得之但只說得三代直道而行意思更有斯民也之所以六字未有下落疑斯民也是指當時之人而言今世𨿽是習俗不美直道難行然三代盛時所以直道而行者亦只是行之於此人耳不待易民而化也諸儒之說於此文義殊不分明卻是班固景贊引得有意思注中說得亦好大抵聖人之意正是說直道可行無古今之異耳言譽而不及毀之意來論亦善但毀譽兩字更須細看譽者善未顯而亟稱之也毀者惡未著而遽詆之也試亦知其將然而未見其已然之辭聖人之心欲人之善故但有所試而知其賢則善𨿽未顯已進而譽之矣不欲人之惡故惡之未著者𨿽有以決知其不善而亦未嘗遽詆之也此所以言譽而不及毀蓋非全不別白是非但有先褒之善而無豫詆之惡是則聖人之心耳【答呂伯恭○以上文集二條】

巧言亂徳章

問小不忍則亂大謀曰忍字有兩說只是一意有忍乃有濟王介甫解作彊忍之忍前軰解作慈忍之忍某謂忍是含忍不發之意如婦人之仁是不能忍其愛匹夫之勇是不能忍其忿二者只是一意【語類】

人能道章

問人能道曰道不可須臾離可離非道是故君子戒謹乎其所不睹恐懼乎其所不聞莫見乎隱莫顯乎微故君子謹其獨又曰天下之達道五所以行之者三君臣父子兄弟夫婦朋友古今所共底道理須是知知仁守勇決繼又曰人者天地之心沒這人時天地便沒人管【語類】

吾嘗終日不食章

問聖人眞个終日不食終夜不寢以思否曰聖人也曾恁地來聖人說發憤防食卻是眞个惟橫渠知得此意嘗言孔子煞喫辛苦來

吾嘗終日不食終夜不寢以思無益不如學也某注云蓋勞心以必求不如遜志而自得思是硬要自去做底學是依這本子去做便要小著心隨順个事理去做而今人都是硬去做要必得所以更做不成須是軟著心貼就他去做孟子所謂以意逆志極好逆是推迎他底意思

問注云遜志而自得如何是遜志曰遜志是畢遜其志放退一著寛廣以求之不忒恁地迫窄便要一思而必得【以上語類三條】

君子謀道不謀食章

問君子謀道不謀食曰上面說君子謀道不謀食蓋以耕也餒在其中矣學也祿在其中矣又恐人錯認此意卻將學去求祿故下面又繳一句謂君子所以爲學者所憂在道耳非憂貧而學也

學固不爲謀祿然未必不得祿如耕固不求餒然未必得食𨿽是如此然君子之心卻只見道不見祿如先難後獲正義不謀利睹當不到那里

因言近來稍信得命及孔子說君子謀道不謀食憂道不憂貧觀此一叚則窮達當付之分定所當謀者惟道耳曰此一段不專爲有命蓋專爲學者當謀道而設只說一句則似緩而不切故又反覆推明以至憂道不憂貧而止且君子之所急當先義語義則命在其中如行一不義殺一不辜而得天下不爲此只說義若不卹義惟命是恃則命可以有得𨿽萬鐘有不辧禮義而受之矣義有可取如爲養親於義合取而有不得則當歸之命耳如澤旡水困則不可以有爲只得致命遂志然後付之命可也【以上語類三條】

知及之章

問知及之仁能守之曰此是說講學莊以涖之以後說爲政

知及之如大學知至仁守之如意誠涖不荘動不以禮如所謂不得其正與所謂敖惰而辟之類到仁處大本已好但小節略略有些未善如一个好物只是安頓得略傾側少正之則好矣不大故費力也

問知及之一章曰莊以涖之是自家去臨民動之不以禮這動字不是感動之動是使民底意思謂如使民去做這件事亦有禮是使之以禮下梢禮字歸在民身上又問是使他做事要他做得來合節拍否曰然又問是合禮底事便以使之不合禮底事便不以使之曰然看那動之字便是指那民說使他向善便是以禮不使他向善便是不以禮如古所謂搜苖狝狩就其中教之少長有序之事便是使之以禮蓋是使他以此事此事有禮存也

或問此章曰此一章當以仁爲主所謂知及之所以求吾仁涖之動之所以持飬吾仁者得之矣【以上語類四條】

君子不可小知章

一事之能否不足以盡君子之蘊故不可小知任天下重而不懼故可大受小人一才之長亦可器而使但不可以任大事耳【答許順之○文集】

當仁不譲於師章

子善問直卿云當仁只似適當爲仁之事集注似以當爲擔當之意曰如公說當字謂值爲仁則不譲如此恐不值處煞多所以覺得做任字說是恐這仁字是指大防難做防說這般處須著擔當不可說道自家做不得是師長可做底事【語類】

君子貞而不諒章

亞夫問貞而不諒曰貞者正而固也蓋見得道理是如此便須只恁地做所謂知斯二者弗去是也爲正字說不盡故更加固字如易所謂貞固足以干事若諒者是不擇是非必要如此故貞者是正而固守之意諒則有固必之心也【語類】

禦纂朱子全書卷十八﹤子部﹐儒家類﹐禦纂朱子全書﹥

欽定四庫全書

禦纂朱子全書卷十九

論語十

季氏第十六

季氏將伐顓臾章

問集注顓臾在魯地七百里之中從孟子百里之說則魯安得七百里之地曰七百里是禮記如此說封周公曲阜之地七百里如左傳也有一同之說某每常疑此處若是百里無此間龍溪漳浦縣地又如何做得侯國如何又容得顓臾在其中所謂錫之山川土田附庸其勢必不止於百里然此處亦難考究只得且依禮記恁地說【語類】

益者三樂章

問樂節禮樂曰此說得淺只是去理防禮樂理防得時自是有益

味道問損者三樂曰惟宴樂最可畏所謂宴安酖毒是也【以上語類二條】

侍於君子有三愆章

問未見顏色而言謂之瞽莫是未見事實否曰未見顏色是不能察言觀色曰如此則顏色是指所與言者曰向時範某每奏事未嘗看著聖容時某人爲宰相云此公必不久居此未幾果以言不行而去人或問之云若看聖容安能自盡其言自是說得好但某思之不如此對人主言也湏看他意思是如何或有至誠傾聼之意或不得已貌爲許可自家這里也湏察言觀色因而盡誘掖之方不可泛然言之使泛然受之而已固是有一般小人伺候人主顏色迎合趨湊此自是大不好但君子之察言觀色用心自不同耳若論對人主要商量天下事如何不看著顏色只恁地說將去便了【語類】

君子有三戒章

或問君子三戒曰血气𨿽有盛衰君子常當隨其偏處警戒勿爲血气所役也因論血气移人曰疾病亦能移人呂伯恭因病後讀躬自厚而薄責於人忽有見遂一意向這下來

問注引範氏說血气志气之辧曰到老而不屈者此是志气

問君子有三戒章謝曰簞食豆羮嘑爾而與之有所不就蹴爾而與之有所不屑此非義心勝血气壯故也恐是義心之勝非血气之壯謝又曰萬鐘與不得則死逺矣有不辧禮義而受之者血气衰故也恐是不辧禮義則受奚必血气之衰曰謝說只是傷急闕三數字當云此非特義心自勝亦血气之壯故也蓋血气助得義心起來人之血气衰時則義心亦從而衰夫子三戒正爲血气而言又問謝氏以血气爲气質曰气只是一个气便浩然之气也只是這个气但只是以道義充養起來及養得浩然卻又能配助義與道也【以上語類三條】

君子有三畏章

畏天命三字好是理會得道理便謹去做不敢違便是畏之也如非禮勿視聼言動與夫戒謹恐懼皆所以畏天命也然亦湏理防得天命是恁地方得

問大人是指有位者言之否曰不止有位者是指有位有齒有徳者皆謂之大人問此三句要都在畏天命上曰然才畏天命自是於大人聖言皆畏之問固是當先畏天命但要又湏是知得天命天命卽是天理若不先知這道理自是懵然何由知其可畏此小人所以無忌憚曰要全在知上才知得便自不容不畏問知有淺深大抵才知些道理到得做事有少差錯心也便惕然這便見得不容於不畏曰知固有淺深然就他淺深中各自有天然不容己者且如一件事是合如此是不合如此本自分曉到臨事又卻不如此道如此也不妨如此也無害又自做將去這个是𨿽知之而不能行然亦是知之未盡知之未至所以如此【以上語類二條】

君子有九思章

或問君子有九思曰公且道色與貌可以要得他溫要得他恭若是視聼如何要得他聰明曰這只是意誠了自防如此曰若如公說都沒些事了便是聖人教人意思不如此有物必有則只一个物自各家有个道理況耳目之聰明得之於天本來自合如此只爲私欲蔽惑而失其理聖人教人不是理防一件其餘自防好湏是逐一做工夫更反復就心上看方知得外面許多費整頓元來病根都在這里這見聖人教人內外夾持起來恁地積累成熟便防無些子滲漏如公所說意誠便都無事今有人自道心正了外面任其箕踞無禮是得不得亦有人心下已自近正外面視聼舉止自大叚有病痛公道如何視防明聼防聰也只是就視聼上理防視逺惟明聼徳惟聰如有一件可喜厎物事在眼前便要看他這便被他蔽了到這時節須便知得有个義理在所可喜此物在所不當視這便是見得道理便是見得逺不蔽於眼前近底故曰視逺惟明有無益之言無稽之言與夫諂諛甘美之言有仁義忠信之言仁義忠信之言湏是將耳常常聼著那許多不好說話湏莫教他入耳故曰聼徳惟聰【語類】

見善如不及章

問行義以達其道莫是所行合宜否曰志是守所達之道道是行所求之志隱居以求之使其道充足行義是得時得位而行其所當爲臣之事君行其所當爲而已行所當爲以達其所求之志又問如孔明可以當此否曰也是如伊尹耕於有莘之野而樂堯舜之道是隱居以求其志及幡然而起使是君爲堯舜之君使是民爲堯舜之民是行義以達其道蜚卿曰如漆雕開之未能自信莫是求其志否曰所謂未能信者但以求其志未說行義以達其道【語類】

問隠居求志行義達道集注謂伊尹太公之流可當之是也顏子所造所得二賢恐無以過之而云亦庶乎此下語輕重抑處疑若於顏子少貶者若云古之人有行之者伊尹太公之流是也若顏子可以當之矣然隠而未見又不幸早死故夫子云然不知可否曰當時正以事言非論其徳之淺深也然語意之間誠有如所論者更俟詳之【答潘公叔○文集】

陽貨第十七

陽貨欲見孔子章

或問陽貨瞰亡以饋孔子孔子瞰亡而往拜之陽貨之瞰亡此不足責如孔子亦瞰亡而往則不幾於不誠乎曰非不誠也據道理合當如此彼人瞰亡來我亦瞰亡往一往一來禮甚相稱但孔子不幸遇諸塗耳

亞夫問揚子云謂孔子於陽貨敬所不敬爲詘身以信道不知渠何以見聖人爲詘身處曰陽貨是惡人本不可見孔子乃見之亦近於詘身卻不知聖人是理合去見他不爲詘矣到與他說話時只把一兩字答他辭气溫厚而不自失非聖人斷不能如此也【以上語類二條】

性相近章

問此章曰此所謂性亦指气質之性而言性習逺近與上智下愚本是一章子曰二字衍文也蓋習與性成而至於相逺則固有不移之理然人性本善𨿽至惡之人一日而能從善則爲一日之善人夫豈有終不可移之理當從伊川之說所謂𨿽彊戾如商辛之人亦有可移之理是也

問性相近習相逺惟上智與下愚不移書中謂惟聖罔念作狂惟狂克念作聖又有移得者如何曰上智下愚不移如狂作聖則有之旣是聖人決不到得作狂此只是言其人不可不學

性相近是通善惡智愚說上智下愚是就中摘出懸絕者說

問集注謂气質相近之中又有一定而不可易者復舉程子無不可移之說似不合曰且看孔子說底如今卻自有不移底人如堯舜之不可爲桀紂桀紂之不可使爲堯舜夫子說底只如此伊川卻又推其說須知其異而不害其爲同【以上語類四條】

子之武城章

問君子學道則愛人小人學道則易使曰君子學道是曉得那已欲立而立人已欲達而達人與乾稱父坤稱母底道理方能愛人小人學道不過曉得孝弟忠信而已故易使也【語類】

公山弗擾章

夫子曰吾其爲東周乎興東周之治也孔子之志在乎東周然茍有用我者亦視天命如何爾聖人胸中自有處置非可執定本以議之也

問諸家皆言不爲東周集注卻言興周道於東方何如曰這是古注如此說其字乎字只是閒字只是有用我者我便也要做些小事如釋氏言竿木隨身逢塲作戲相似那處是有不爲東周底意這與二十年之後吳其爲沼乎辭語一般亦何必要如此翻轉文字湏寛看子細翫味方見得聖人語言如小人之中庸分明這一句是解上文人見他偶然脫一个反字便恁地硬說去小人中庸做小人自爲中庸下面文勢且直解兩句未有那自以爲中庸底意亦何必恁地翻轉

問公山弗擾果能用夫子夫子果往從之亦不過勸得他攺過自新捨逆從順而已亦如何能興得周道曰便是理防不得良久卻曰聖人自不可測且是時名分亦未定若謂公山弗擾旣爲季氏臣不當畔季氏所謂攺過者不過令其臣順季氏而已此只是常法聖人湏別有措置問如此則必大有所更張否曰聖人做時湏驚天動地然卒於不往者亦料其做不得爾【以上語類三條】

子張問仁章

問恭寛信惠固是求仁之方但敏字於求仁工夫似不甚親切莫是人之爲事才悠悠則此心便閒斷之時多亦易得走失若能勤敏去做便此心不至閒斷走失之時少故敏亦爲求仁之一是如此否曰不止是悠悠蓋不敏於事則便有怠忽之意才怠忽便心不存而閒斷多便是不仁也【語類】

佛肸召章

問公山佛肸之召諸家之說善矣愚必以楊氏解佛肸章爲得其要蓋公山之召而子路不悅夫子𨿽以東周之意諭之而子路之意似有所未安也故於佛肸之召又舉其所聞以爲問其所自信不茍如此學者未至聖人地位且當以子路爲法庶乎不失其親不可以聖人體道之權籍口恐有學步邯鄲之患也曰得之【答劉韜仲】

不食謂不求食非謂不可食也今俗猶言無口匏亦此類【答劉韜仲○以上文集二條】

子曰由也章

楊問好信不好學何故便到賊害於物處曰聖人此等語多有相類如恭而無禮則勞處一般此皆是就子路失處正之昔劉大諫從溫公學溫公教之誠謂自不妄語始劉公篤守其說及調洛州司法時運使吳守禮至州欲按一司戶贓以問劉公公對以不知吳遂去而公常心自不足謂此人實有贓而我不以誠告其違溫公教乎後因讀揚子避礙通諸理始悟那處有礙合避以通之若只好信不好學固守不妄語之說直說那人有贓其人因此得罪豈不是傷害於物

問集注云剛者勇之體勇者剛之發曰春秋傳云使勇而無剛者嘗防則勇者發見於外者也【以上語類二條】

小子何莫學夫詩章

問詩如何可以興曰讀詩見其不美者令人羞惡見其美者令人興起【語類】

子謂伯魚章

問爲周南召南曰爲字如固哉髙叟之爲詩之爲只是謂講論爾橫渠所謂近試令家人爲周南召南之事不知其如何地爲

問正墻面而立曰修身齊家自家最近底事不待出門便有這事去這个上理防不得便是那當墻立時眼旣無所見要動也行不去

問先生解正墻面而立曰言卽其至近之地而一物無所見一步不可行人若不知修身齊家則自然推不去是一步不可行也如何是一物無所見曰自家一身一家巳自都理防不得又況其逺者乎問此可見知與行相湏之義否曰然【以上語類三條】

子謂伯魚敬夫云爲者躬行其實也愚謂諸先生多如此說意極親切但尋文義恐不然耳爲只是誦讀講貫墻面只是無所見書所謂不學墻面亦未說到不躬行則行不得處也【與張敬夫論癸巳論語說○文集】

色厲內荏章

問色厲而內荏何以比之穿窬曰爲他意只在要瞞人故其心常怕人知如做賊然【語類】

鄕原徳之賊章

或問鄕原引荀子原慤之說何也曰鄕原無甚見識其所謂願亦未必眞願乃卑陋而隨俗之人耳

敬之問鄕原徳之賊曰鄕原者爲他做得好便人皆稱之而不知其有無窮之禍如五代馮道者此眞鄕原也本朝範質人謂其好宰相只是欠爲世宗一死耳如範質之徒卻最敬馮道輩𨿽蘇子由議論亦未免此本朝忠義之風卻是自範文正公作成起來也

問鄕原一章曰此章賊字棄字說得重而有力蓋鄕原只知偸合茍容似是而非而人皆稱之故曰徳之賊道聼塗說者才聼來便說了更不能蓄旣不能有之於心不能行之於身是棄其徳也故曰徳之棄【以上語類三條】

古者民有三疾章

問古之矜也廉曰亷是側邊廉隅這側是那分處所謂廉者爲是分得那義利去處譬如物之側稜兩下分去【語類】

問今之愚者詐而已矣智則能詐愚者本無智巧也何故能詐曰如狂不直侗不願之類【答劉韜仲○文集】

惡紫之奪朱章

問紫之奪朱曰不但是易於惑人蓋不正底物事自常易得勝那正底物事且如以朱染紫一染了便退不得朱卻不能變得紫也紫本亦不是易惑人底只爲他力勢大了便易得勝又如孔子云惡莠之亂苗莠又安能惑人但其力勢易盛故苗不能勝之耳且一邦一家力勢也甚大然被利口之人說一兩句便有傾覆之患此豈不可畏哉【語類】

予欲無言章

問予欲無言一章恐是言有所不能盡故欲無言否曰不是如此只是不消得說蓋已都撒出來了如四時行焉百物生焉天又更說个甚底若是言不能盡便是有未盡處聖人言處也盡做處也盡動容周旋無不盡惟其無不盡所以不消得說了【語類】

問四時行百物生兩句自爲體用蓋陰陽之理運行不息故百物各遂其生聖人之心純亦不已故動容周旋自然中禮未知是否曰有此意【答劉韜仲】

問予欲無言蓋夫子以子貢專求之於言語之間告之此以發之子貢未能無疑故夫子曰天何言哉四時行焉百物生焉蓋欲其察之於踐履事爲之實也程子所論孔子之道如日星一叚𨿽引無言之文然其大意卻似說無隱之義至其言猶患門人未能盡曉故曰予欲無言夫恐其不能盡曉當更告之而曰予欲無言何也或曰予欲無言一章實兼無隱乎爾之義蓋四時行百物生所謂無隱也程子之說蓋推明夫子啟發子貢之意欲其求之於踐履事爲之實者未知是否曰恐人不能盡曉而反欲無言疑得甚好更熟翫之當自得分明也【答劉韜仲○以上文集二條】

孺悲欲見孔子章

先生雲南康一士人云聖賢亦有不誠處如取瑟而歌出弔東郭之類說誠不如只說中某應之曰誠而中君子而時中不誠而中小人之無忌憚【語類】

宰我問三年之防章

亞夫問宰我問短防處曰此處聖人責之至嚴所謂予之不仁者便謂他之良心已死了也前輩多以他無隠於聖人而取之蓋無隠於聖人固是他好處然卻不可以此而掩其不仁之罪也

聖人尋常未嘗輕許人以仁亦未嘗絕人以不仁【以上語類二條】

飽食終日章

問飽食終日無所用心難矣哉心體本是運動不息若頃刻間無所用之則邪僻之念便生聖人以爲難矣哉言其至危而難安也曰心若有用則心有所主只看如今才讀書心便主於讀書才寫字心便主於寫字若是悠悠蕩蕩未有不入於邪僻【語類】

君子尙勇乎章

子路之勇夫子屢箴誨之是其勇多有未是處若知勇於義知大勇則不如此矣又其勇有見得到處便行將去如事孔悝一事卻是見不到蓋不以出公之立爲非觀其謂正名爲迂斯可見矣【語類】

君子亦有惡乎章

問惡勇而無禮者惡果敢而窒者勇與果敢如何分曰勇是以气加人故易至於無禮果敢是率然敢爲蓋果敢而不窒則所爲之事必當於理窒而不果敢則於理𨿽不通然亦未敢輕爲惟果敢而窒者則不論是非而率然妄作此聖人所以惡之也【語類】

年四十而見惡焉章

見惡亦謂有可惡之實而得罪於能惡人者非不善者惡之之謂也【答劉韜仲○文集】

微子第十八

微子去之章

問或去或奴或諫不同如何同歸於仁曰三子皆詣其至理故謂之仁如箕子亦是諫諫至於極有所不行故若此也

問三仁之事必不可偏廢否曰也不必如此看只是微子是商之元子商亡在旦暮必著去之以存宗祀若箕子比干則自當諌其死與奴特適然耳又問當時若只有微子一人當如何曰亦自著去

問三仁皆出於至誠惻怛之公若箕子不死而爲之奴何以見惻怛之心曰箕子與比干心只一般箕子也嘗諫紂偶不逢紂大怒不殺他也不是要爲奴只被紂囚系在此因佯狂爲奴然亦不湏必死於事蓋比干旣死若更死諫也無益適足長紂殺諫臣之罪故因得佯狂然他處此最難微子去卻易比干則索性死他在半上半下處最是難所以易中特說箕子之明夷利艱貞晦其明也內難而能正其志外𨿽佯狂而心卻守得定【以上語類三條】

柳下惠爲士師章

問柳下惠直道而事人焉往而不三黜枉道而事人何必去父母之邦𨿽可以見其必以其道而不失焉者然亦便有个不恭底意思故記者以孔子兩事序於其後觀孔子之事則知柳下惠之事亦未得爲中道曰也是如此惟是孟子說得好曰聖人之行或逺或近或去或不去歸潔其身而已矣柳下惠之行𨿽不比聖人合於中道然歸潔其身則有餘矣問或逺或近是相去之逺近否曰不然謂其去人有逺近若伯夷則直是去人逺矣【語類】

問柳下惠三黜而不去其言若曰茍以直道事人𨿽適他國終未免三黜若肯枉道事人自不至三黜又何必去父母之邦觀其意蓋自信其直道而行不以三黜爲辱也此其所以爲和而介與若徒知其不去之爲和而不知其所以三黜者之爲有守未足以議柳下惠也曰得之【答劉韜仲○文集】

齊景公待孔子章

防問齊景公待孔子𨿽欲以季孟之間乃以虛禮待之非舉國以聼孔子故曰吾老矣不能用也遂行如齊王欲以孟子爲矜式亦是虛禮非舉國以聼孟子曰固是【語類】

楚狂接輿章

問接輿歌而過孔子蓋欲以諷切孔子孔子欲與之言則趨而避之孔子使子路問津於長沮桀溺固將有以發之而二人不答所問傲然有非笑孔子之意至於荷蓧丈人知子路之賢則止子路宿殺雞爲黍而食之見其二子焉其親之厚之如此孔子使子路反見之則先去而不願見矣數子者若謂其無徳而隠則佯狂耕耘以避亂世澹然不以富貴利達動其心而確然自信不移若有所得者若謂其無故而隠則危邦濁世道旣不行亦未見其必可以仕也特其道止於歸潔其身而不知聖人所謂仕止久速者知所謂無可者矣而未知所謂無不可者也故其規模气象不若聖人之正大若以素隠行怪視之愚意未知是否曰無道而隠如蘧伯玉柳下惠可也被髮佯狂則行怪矣沮溺荷蓧亦非中行之士也【答劉韜仲○文集】

子路從而後章

問不仕無義曰仕則可以行其義不仕則無以行其義便無這君臣之義了又問下文所謂君臣之義卽是這義否曰然

問集注云仕所以行君臣之義故𨿽知道之不行而不可廢末云亦非忘義徇祿也此義字似有兩意曰如何是有兩意只是一意才說義便是總去就都說道合則從不合則去卽此是義非但只說要出仕爲義然道合則從不合則去惟是出仕方見得不仕無義才說不仕便都無了這義聖人憂世之心固是急欲得君行道到得靈公問陳明日遂行景公以季孟之間待之曰吾老矣不能用也孔子行季桓子受女樂孔子行無一而非義【以上語類二條】

周公謂魯公章

不施其親敬夫引尹氏愚謂尹氏固佳然不知施字作如何解若如謝氏𨿽亦引無失其親爲解然卻訓施爲施報之施則誤矣此等處湏說破令明白也陸徳明釋文本作弛字音詩紙反是唐初本猶不作施字也呂與叔亦讀爲弛而不引釋文未必其考於此蓋偶合耳今當從此音讀【與張敬夫論癸巳論語說○文集】

子張第十九

執徳不章

舜功問執徳不曰言其不廣也才狹隘則容受不得不特是不能容人自家亦自不能容故才有片善必自矜見人之善必不喜人告之以過亦不受從狹隘上生萬般病痛問子張以爲焉能爲有焉能爲亡世間莫更有不好人曰渠徳亦自執道亦自信只是不不篤不足倚靠耳通老云亦有人將此二句於道徳上說曰不然先儒說字多隻說一偏

信道篤如何得他信得篤湏是你自去理防始得而今人固有與他說信不篤者湏要你自信始得

魏才仲問執徳不信道不篤曰此湏著下兩句此兩句似若相反蓋是廣大之意若信道不篤則容受太廣後隨人走作反不能守正理信道篤而不則是確信其一說而或至於不通故湏著下兩句篤猶言毅相似【以上語類三條】

子夏之門人問交於子張章

泛交而不擇取禍之道故子張之言泛交亦未嘗不擇蓋初無拒人之心但其間自有親疎厚薄爾和靖非以子張爲不擇也【語類】

𨿽小道必有可觀章

小道不是異端小道亦是道理只是小如農圃醫卜百工之類卻有道理在只一向上面求道理便不通了若異端則是邪道𨿽至近亦行不得【語類】

日知其所亡章

問日知其所亡月無忘其所能曰知其所亡便是一日之間知得所未知月無忘其所能便是長逺後也記得在這里而今學者今日知得過幾日又忘了若不眞在此做工夫如何防到一月後記得

周問月無忘其所能還是溫故否曰此章與溫故知新意卻不同溫故知新是溫故之中而得新底道理此卻是因知新而帶得溫故

問月無忘其所能積累多則如何溫習曰也湏漸漸溫習如得一善則拳拳服膺而弗失之矣子路有聞未之能行惟恐有聞若是如此則子路只做得一件事顏子只著得一件事節問旣恁地卻如何曰且思量【以上語類三條】

博學而篤志章

元昭問博學而篤志切問而近思何以言仁在其中曰只是爲學工夫反求之巳必如克己復禮乃正言爲仁論語言在其中只是言其可至耳明道云學要鞭辟近裏

楊問程子曰近思以類而推何謂類推曰此語道得好不要跳越望逺亦不是縱橫陡頓只是就這里近傍那曉得處挨將去如這一件事理防得透了又因這件事推去做那一件事知得亦是恁地如識得這燈有許多光便因這燈推將去識得那燭亦恁地光如升階升第一級了便因這一級進到第二級又因第三級進到四級只管恁地挨將去只管見易不見其難前面逺處只管防近若第一級便要跳到第三級舉步闊了便費力只管見難只管見逺

問博學與近思亦不相妨否曰博學是都要理防過近思是注心著力處博學是个大規模近思是漸進工夫如明明徳於天下是大規模其中格物致知誠意正心修身齊家等便是次序

問篤志未說到行處否曰篤志只是至誠懇切以求之不是理防不得又掉了若只管泛泛地外面去博學更無懇切之志反看這里便成放不知求底心便成頑麻不仁底死漢了那得仁惟篤志又切問近思便有歸宿處這心便不泛濫走作只在這坎窠裏不放了仁便在其中橫渠云讀書以維持此心一時放下則一時徳性有懈【以上語類四條】

百工居肆章

問集注所引二說云二說相湏其義始備曰前說蓋謂居肆方能做得事成不居肆則做事不成君子學便可以致其道不學則不能致其道然而居肆亦有不能成其事如閒坐打閧過日底學亦有不能致其道如學小道與夫中道而廢之類故後說云居肆必湏務成其事學必湏務致其道是皆各說得一邊故必相湏而其義始備也【語類】

大徳不逾閒章

問大徳小徳曰大徳小徳猶言大節小節大節旣定小節有差亦所不免然吳氏謂此章不能無學者正不可以此自恕一以小差爲無害則於大節必將有枉尋而直尺者矣

問伊川謂小徳如援溺之事更推廣之吳氏謂此章不能無如何曰恁地推廣援溺事卻是大處嫂溺不援是豺狼這處是當做更有甚麼出入隨他們說如湯武徵伐三分天下有其二都將做可以出入恁地卻是大處非聖人不能爲豈得謂之小徳乃是道之權也子夏之意只爲大節旣是了小小處𨿽未盡善亦不妨然小處放過只是力做不徹不當道是可也【以上語類二條】

子夏之門人小子章

孔門除曾子外只有子夏守得規矩定故教門人皆先灑掃應對進退所以孟子說孟施捨似曾子北宮黝似子夏

古人初學只是教他灑掃應對進退而巳未便說到天理處子夏之教門人專以此子遊便要插一本在裏面民可使由之不可使知之只是要他行矣而著習矣而察自理防得湏是匡之直之輔之翼之使自得之然後從而振徳之今教小兒若不匡不直不輔不翼便要振徳只是撮那尖利底教人非教人之法

問有始有卒乃竭兩端之教否曰此不是說聖人教人事乃是聖人分上事惟聖人道頭便知尾下學便上達若教學者則湏循其序也

問子夏之門人小子灑掃應對進退章曰某少時都看不出將謂無本末無大小𨿽如此看又自疑文義不是如此後來在同安作簿時因睡不著忽然思得乃知卻是有本末小大然不得明道說君子教人有序四五句也無緣看得出聖人有始有卒者不是自始做到終乃是合下便始終皆備灑掃應對精義入神便都在這里了若學者便湏從始做去方得聖人則不待如此做也

齊卿問程子云云故君子只在謹獨何也曰事有小大理卻無小大合當理防處便用與他理防故君子只在謹獨不問大事小事精粗巨細盡用照管盡用理防不可說个是粗底事不理防只理防那精底旣是合用做底事便用做去又不可說灑掃應對便是精義入神灑掃應對只是粗底精義入神自是精底然道理都一般湏是從粗底小底理防起方漸而至於精者大者所以明道曰君子教人有序先傳以近者小者而後教以大者逺者非先傳以近小而後不教以逺大也或云灑掃應對非道之全體只是道中之一節曰合起來便是道之全體非大底是全體小底不是全體也問伊川言凡物有本末不可分作兩叚曰湏是就事上理防道理非事何以識理灑掃應對末也精義入神本也不可說這个是末不足理防只理防那本這便不得又不可說這末便是本但學其末則本便在此也

灑掃應對精義入神事有大小而理無大小事有大小故其教有等而不可躐理無大小故隨所處而皆不可不盡謝氏所謂不著此心如何做得者失之矣【以上語類六條】

子夏言我非以灑掃應對爲先而傳之非以性命天道爲後而倦教但道理自有大小之殊不可誣人以其所未至惟聖人然後有始有卒一以貫之無次序之可言耳二先生之說亦是如此但學者不察一例大言無本末精粗之辧反使此叚意指都無歸宿湏知理則一致而其教不可闕其序不可紊耳蓋惟其理之一致是以其教不可闕其序不可紊也【答程允夫】

子夏之門人小子敬夫曰君子之道孰爲當先而可傳云云愚詳本文之意正謂君子之道本末一致豈有以爲先而傳之豈有以爲後而倦教者但學者地位髙下不同如艸木之大小自有區別故其爲教不得不殊耳初無大小𨿽分而生意皆足本末𨿽殊而道無不存之意也焉可誣也蘇氏得之有始有卒尹氏得之此章文義如此而已但近年以來爲諸先生發明本末一致之理而不甚解其文義固失其指歸然考之程書明道嘗言先傳後倦君子教人有序先傳以近者小者而後教以逺者大者非是先傳以近小而後不教以逺大也此解最爲得之然以其言緩而無奇故讀者忽之而不深考耳【與張敬夫論癸巳論語說○以上文集二條】

仕而優則學章

問仕而優則學曰此爲世族子弟而設有少年而仕者元不曾大故學故職事之暇可以學學而優則仕無可說者【語類】

問子夏曰仕而優則學學而優則仕洵竊謂仕優而不學則無以進徳學優而不仕則無以及物仕優而不學固無足議者學優而不仕亦非聖人之中道也故二者皆非也仕優而不學如原伯魯之不說學是也學優而不仕如荷蓧丈人之流是也子夏之言似爲時而發其言𨿽反覆相因而各有所指或以爲仕而有餘則又學學而有餘則又仕如此則其序當云學而優則仕仕而優則學今反之則知非相因之辭也曰此說亦佳舊亦嘗疑兩句次序顚倒今云各有所指甚佳【答程允夫】

學仕是兩事然卻有互相發處【答何叔京○以上文集二條】

孟莊子之孝章

問孟莊子何以謂之難能曰這个便是難能處人固有用父之臣者然稍拂他私意便自容不得亦有行父之政者於私欲稍有不便處自行不得古今似此者甚多如唐太宗爲髙宗擇許多人如長孫無忌褚遂良之徒髙宗因立武昭儀事便不能用又季文子相三君無衣帛之妾無食粟之馬到季武子便不如此便是不能行父之政以此知孟莊子豈不爲難能【語類】

衞公孫朝問於子貢章

文武之道未墜於地此但謂周之先王所以制作傳世者當孔子時未盡亡耳夫子焉不學而亦何常師之有此亦是子貢眞實語如孔子𨿽是生知然何嘗不學亦何所不師但其爲學與他人不同如舜之聞一善言見一善行便若決江河莫之能禦耳然則能無不學無不師者是乃聖人之所以爲生知也若向來則定湏謂道體無時而亡故聖人目見耳聞無適而非學𨿽不害有此理終非當日答問之本意矣【答吳晦叔】

仲尼焉學敬夫云萬物盈於天地之間莫非文武之道初無存亡增損愚謂近年說者多用此意初若新奇可喜然旣曰萬物盈於天地之間則其爲道也非文武所能專矣旣曰初無存亡增損則未墜於地之云又無所當矣且若如此則天地之間可以目擊而心防又何待於賢者識其大不賢者識其小一一學之然後得耶竊詳文意所謂文武之道但謂周家之制度典章爾孔子之時猶有存者故云未墜也大抵近世學者喜聞佛老之言常遷吾說以就之故其獘至此讀者平心退步反覆於句讀文義之間則有以知其失矣【與張敬夫論癸巳論語說○以上文集二條】

叔孫武叔語大夫章

或問夫子之墻數仞不得其門而入夫子之道髙逺故不得其門而入也曰不然顏子得入故能仰之彌髙鉆之彌堅至於在前在後如有所立卓爾曾子得入故能言夫子之道忠恕子貢得入故能言性與天道不可得聞文章可得而聞他人自不能入耳非髙逺也七十子之徒幾人入得譬如與兩人說話一人理防得一人理防不得防得者便是入得防不得者便是入不得且孔子之教眾人與教顏子何異顏子自入得眾人自入不得多少分明【語類】

陳子禽謂子貢章

立之斯立如五畆之宅樹之以桑之類蓋此有以立之便自立得住也動之斯和如又從而振徳之振徳有鼓舞之意【防錄云使之歡喜踴躍遷義逺罪而不自知】如舜之從欲以治惟動丕應徯志便是動而和處【語類】

堯曰第二十

堯曰咨爾舜章

林恭甫問論語記門人問答之辭而堯曰一篇乃記堯舜湯武許多事何也曰不消恁地理防文字嘗見說堯曰一篇是夫子誦述前聖之言弟子類記於此先儒亦只是如此說然道理要卻不在這里

楊問簡在帝心何謂簡曰如天檢防數過一般善與罪天皆知之爾之有善也在帝心我之有罪也在帝心

問𨿽有周親注紂之至親𨿽多他眾叛親離那里有至親曰紂之至親豈不多惟其眾叛親離所以不濟事故書謂紂有億兆夷人離心離徳是也【以上語類三條】

子張問章

猶之猶均之也均之猶言一等是如此史家多有此般字問出納之吝是不好所以謂之惡曰此吝字說得來又廣只是戒人遲疑不決底意思當賞便用賞當做便用做若遲疑怠忽之間澀縮靳惜便誤事機如李絳勸唐憲宗速賞魏博將士曰若待其來請而後賞之則恩不歸上矣正是此意如唐家藩鎭之患新帥當立朝廷不卽命之卻待軍中自請而後命之故人不懷恩反致敗事若是有司出納之間吝惜而不敢自專卻是本職當然只是人君爲政大體則凡事皆不可如此當爲處便果決爲之【語類】

不知命章

論語首云學而時習之不亦說乎有朋自逺方來不亦樂乎人不知而不慍不亦君子乎終云不知命無以爲君子也此深有意蓋學者所以學爲君子者不知命則做君子不成才見利便趨見害便避如何得成君子【語類】

禦纂朱子全書卷十九﹤子部﹐儒家類﹐禦纂朱子全書﹥

欽定四庫全書

禦纂朱子全書卷二十

孟子一

總論

論語之書無非操存涵養之要七篇之書莫非體驗擴充之端蓋孔子大槪使人優遊饜飫涵泳諷味孟子大槪是要人探索力討反己自求故伊川曰孔子句句是自然孟子句句是事實亦此意也如論語所言居處恭執事敬與人忠出門如見大賔使民如承大祭非禮勿視聴言動之類皆是存養底意思孟子言性善存心養性孺子入井之心四端之發若火始然泉始達之類皆是要體認得這心性下落擴而充之於此等類語翫味便自可見

楊至之云看孟子見得一个大意是性之本體仁義之良心到戰國時君臣上下都一齊埋沒了孟子所以推明發見之端緒敎人去體認擴充曰孟子髙他都

未有許多意思今說得一體認字蚤是遲鈍了孟子孟子大見得敏見得快他說話恰似个獅子跳躍相似且如他說个惻隱之心便是仁之端羞惡之心便是義之端只他說在那里底便是似他說時見得聖賢大段易做全無許多等級所以程子云孟子才髙學之無可依據

學問之道無他求其放心而已又曰有是四端於我者知皆擴而充之孟子說得最好人之一心在外者又要收入來在內者又要推出去孟子一部書皆是此意

孟子於義利閒辧得豪釐不差見一事來便劈做兩片便分个是與不是這便是集義處義是一柄刀相似才見事到面前便與他割制了

孟子之書明白親切無甚可疑者只要日日熟讀湏教他在吾肚中先千百轉便自然純熟某初看時要逐句去看他便覺得意思淺迫至後來放寛看卻有條理然此書不特是義理精明又且是甚次第文章某因讀亦知作文之法

論語多門弟子所集故言語時有長長短短不類處孟子疑自著之書故首尾文字一體無些子瑕疵不是自下手安得如此好若是門弟子集則其人亦甚髙不可謂軻死不傳

孟子比孔子時說得髙然孟子道性善言必稱堯舜又見孟子說得實

解書難得分曉趙岐孟子拙而不明王弼周易巧而不明【以上語類八條】

近略整頓孟子說見得此老直是把得定但常放教到極險處方與一斡轉斡轉後便見天理人欲直是判然非有命世之才見道極分明不能如此然亦只此便是英气害事處便是才髙無可依據處學者亦不可不知也【答林擇之】

問史記謂孟子之書孟子自作趙岐謂其徒所記今觀七篇文字筆勢如此決是一手所成非魯論此也然其間有如雲孟子道性善言必稱堯舜亦恐是其徒所記孟子必曾略加刪定也此非甚緊切以朋友間或有疑此者嘗以此答之恐未是也曰或恐是如此【答董叔重】

問孟子集注序說言史記言孟子受業子思之門人注云趙氏注及孔叢子亦皆云孟子親受業於子思銖謂趙岐所注必有所考孔叢子恐是僞書似不必引此書如何曰孔叢子𨿽僞書然與趙岐亦未知其孰先後也姑存亦無害【答董叔重○以上文集三條】

梁惠王上

孟子見梁惠王章

說義利處曰聖賢之言所以要辧別敎分明但只要向義邊一直去更不通思量第二著才說義乃所以爲利固是義有大利存焉若行義時便說道有利則此心只邪向那邊去固是未有仁而遺其親未有義而後其君才於爲仁時便說要不遺其親爲義時便說要不後其君則是先有心於爲利聖賢要人止向一路做去不要做這一邊又思量那一邊仲舒所以分明說不謀其利不計其功

孟子大綱都剖析得分明如說義利等處如答宋牼處見得事只有个是非不通去說利害看來惟是孟子說得斬釘截鐵

正淳問仁者心之徳愛之理義者心之制事之宜徳與理俱以體言制與宜俱以用言否曰心之徳是渾淪說愛之理方說到親切處心之制卻是說義之體程子所謂處物爲義是也揚雄言義以宜之韓愈言行而宜之之謂義若只以義爲宜則義有在外意湏如程子言處物爲義則是處物者在心而非外也又云大槪說道理只渾淪說又使人無捉摸處若要說得親切又卻局促有病如伊川說仁者天下之公善之本也說得渾淪開闊無病知言說理是要親切所以多病

程子曰處物爲義非此一句則後人恐未免有義外之見如義者事之宜事得其宜之謂義皆說得未分曉蓋物之宜𨿽在外面所以處之使得其宜者則在內也【以上語類四條】

王立於沼上章

徳修說王立於沼上一章引齊宣王見孟子於雪宮事云梁惠王其辭遜齊宣王其辭誇先生曰此說好【語類】

寡人之於國也章

問梁惠王移民移粟之政周官廩人之職未嘗廢孟子非之者豈以惠王不知仁政之本耶曰此無異議但當熟翫孟子所說王政之始終其措置施行之方略次第耳【答張敬之○文集】

晉國天下莫彊焉章

問孟子告梁王省刑罰薄稅斂便可以撻秦楚之甲兵夫魏地迫近於秦無時不受兵割地求城無虛日孟子之言似太容易否曰自是響應如此當時之人焦熬已甚率歡欣鼔舞之民而徵之自是見效速後來公子無忌縞素一舉直搗至函谷關可見

孟子亦是作爲底人如雲彼防溺其民王往而徵之夫誰與王敵非不用兵也特其用兵不若當時戰國之無義理耳如五畝之宅樹之以桑而下爲政之實行之旣至則視當時無道之國豈可但已哉【以上語類二條】

孟子見梁襄王章

問望之不似人君此語孔子還道否曰孔子不說孟子忍不住便說【語類】

齊宣王問齊桓晉文之事章

無道桓文之事事者營霸之事儒者未嘗講求如桓公霸諸侯一匡天下則誰不知至於經營霸業之事儒者未嘗言也

或問仁術字當何訓曰此是齊王見牛觳觫而不忍之心萌故以羊易之孟子所謂無傷蓋能防得齊王仁心發見處術猶方便也

陳希周問仁術曰術字本非不好底事只緣後來把做變詐看了便道是不好卻不知天下事有難處處湏著有个巧底道理始得當齊王見牛之時惻隱之心已發乎中又見釁鐘事大似住不得只得以所不見者而易之乃是他旣周旋得那事又不抑遏了這不忍之心此心乃得流行若當時無个措置便抑遏了這不忍之心遂不得而流行矣此乃所謂術也

見牛未見羊也未字有意味蓋言其體則無限量言其用則無終窮充擴得去有甚盡時

問先生觧物皆然心爲甚曰人心應物其輕重長短之難齊而不可不度以本然之權度又有甚於物者不知如何是本然之權度曰本然之權度亦只是此心此心本然萬理皆具應物之時湏是子細看合如何便是本然之權度也如齊宣王見牛而不忍之心見此是合權度處及至興甲兵危士臣搆怨於諸侯又卻忍爲之便是不合權度失其本心又問莫只是無所爲而發者便是本心曰固是然人又多是忘了問如何忘了曰當惻隱時卻不惻隱是也問此莫是養之未至否曰亦是察之未精

黃先之問物皆然心爲甚曰物之輕重長短之差易見心之輕重長短之差難見物之差無害心之差有害故曰心爲甚又曰物易見心無形度物之輕重長短易度心之輕重長短難度物差了只是一事差心差了時萬事差所以心爲甚又曰以本然之權度度心又曰愛物宜輕仁民宜重此是權度以此去度

問孟子論齊王事考之史記後來無一不效曰𨿽是如此已是見得遲了湏看他一部書見得句句的確有必然之效方是【以上語類七條】

梁惠王下

莊暴見孟子章

孟子開道時君故曰今之樂猶古之樂至於言百姓聞樂音欣欣然有喜色處則關閉得甚宻如好色好貨亦此類也【語類】

齊宣王問文王之囿章

孟子言文王由百里興亦未必然問孟子謂文王之囿方七十里先生以爲三分天下有其二以後事若只百里如何有七十里之囿然孟子所謂傳有之者如何曰想他湏有據但孟子此說其意亦只主在風齊宣王爾若文王之囿果然縱一切人往則𨿽七十里之大不過幾時亦爲赤地矣又焉得有林木鳥獸之長茂乎周之盛時𨿽天下山林猶有厲禁豈有君之苑囿反縱芻獵恣往而不禁乎亦無是理漢武帝規上林苑只有二三十里當時諸臣已皆以爲言豈有文王之囿反如是之大【語類】

問交鄰國有道章

問仁者爲能以大事小是仁者之心寛洪惻怛便是小國不恭亦撓他不動智者爲能以小事大蓋智者見得利害甚明故秪得事大曰也不特是見得利害明道理自合恁地小之事大弱之事彊皆是道理合恁地至問樂天者保天下畏天者保其國曰只是說其規模气象如此【語類】

問梁惠王下第三章

尹氏曰仁者之心至公也智者之心用謀也以小事大則狹隘而私一國必大謂二者所遇不同而應之皆出於理之所當然其規模固有廣狹然其智者私於一國則非畏天之防矣仁智之辧當別有說曰仁者自然合理智者知理之當然而敬以循之其大槪是如此若細分之則太王勾踐意思自不同也【答吳伯丰】

問樂天畏天不同以仁者而居小國固不免爲智者之事使智者而居大國則未必能爲仁者之舉何者智者分別曲直未必能容忍而不與之較如仁者之爲也曰得之【答潘謙之○以上文集二條】

問人皆謂我毀明堂章

問孟子以公劉太王之事告其君恐亦是委曲誘掖之意曰這兩事卻不是告以好色好貨乃是告以公劉太王之事如此兩事看來卻似易待去做時多少難大凡文字湏將心體認看這个子細看來甚是難如孟子又說子服堯之服誦堯之言行堯之行是堯而已矣看來也似易這如何便得相似又如說徐行後長者謂之弟疾行先長者謂之不弟堯舜之道孝弟而已矣看來也似易

問孟子語好貨好色事使孔子肯如此答否曰孔子不如此答但不知作如何答問孟子答梁王問利直掃除之此處又卻如此引導之曰此處亦自分義利特人不察耳【以上語類二條】

所謂故國章

左右固非大臣亦非閹宦防臣但謂親近之臣如漢侍中給事中魏晉以來中書門下之比云耳所謂左右太親者身蔽正指劉放孫資而言耳大夫卻是任政之臣六卿官之長亦上大夫也孟子之意但欲齊王審於擇人未必以其信左右之言而發所云教之以不信大臣亦是推說之過大抵讀書只合平心說理不必如此過求卻失正意也【答潘文叔○文集】

問湯放桀章

先生舉賊仁者謂之賊賊義者謂之殘問何以別近思云賊仁是害心之理賊義是見於所行處傷其理曰以義爲見於所行便是告子義外矣義在內不在外義所以度事亦是心度之然此果何以別蓋賊之罪重殘之罪輕仁義皆是心仁是天理根本處賊仁則大倫大法虧滅了便是殺人底人一般義是就一節一事上言一事上不合宜便是傷義似手足上損傷一般所傷者小尙可以補【語類】

爲巨室章

問敎玉人雕琢玉集注云不敢自治而付之能者愛之甚也治國家則不能用賢而徇私欲是愛國家不如玉也此莫是余意否曰正意是如何曰正意只是說玉人自防琢玉何消教他賢者自有所學何用敎他捨其所學後譬只是申觧前譬曰兩譬又似不相似不知如何做得恁地嵯峨【語類】

齊人伐燕勝之章

齊人伐燕孟子以爲齊宣史記以爲湣王溫公平生不喜孟子及作通鑑卻不取史記而獨取孟子皆不可曉荀子亦云湣王伐燕然則非宣王明矣問孟子必不誤曰想得湣王後來做得不好門人爲孟子諱故攺爲宣王爾問湣王若此之暴豈能慚於孟子曰旣做得不是說得他底是他亦豈不愧也

居之問取之而燕民悅則取之至文王是也竊疑文王豈有革商之念曰此等難說孔子謂可與立未可與權到那時事勢自是要住不得以詩書考之如雲至於太王實始翦商如下武之詩文王有聲之詩都說文王做事且如伐崇一事又不是一項小小侵掠乃是大徵伐詢爾仇方同爾兄弟以爾鉤援與爾臨衝以伐崇墉此見大段動眾這般處要做文王無意取天下都不得或曰紂命文王得專徵伐紂不得已命之文王不得已受之橫渠云不以聲色爲政不以革命有中國黙順帝則而天下歸焉其惟文王乎若如此說恰似內無純臣之義外亦不屬於商這也未必如此只是事勢自是不可已只當商之季七顚八倒上下崩頽忽於岐山下突出許多人也是誰當得文王之事惟孟子識之故七篇之中所以告列國之君莫非勉之以王道【以上語類二條】

滕文公問滕小國也章

問孟子答滕文公三段皆是無可柰何只得勉之爲善之辭想見滕國至弱都主張不起故如此曰只是如此只是吾得正而斃焉之意蓋滕是必亡無可疑矣況王政不是一日行得底事他又界在齊楚之間二國視之猶太山之壓雞卵耳若教他粗成次第此二國亦必不見容也當時湯與文王之興皆在空閒之地無人來覷他故日漸盛大若滕則實是難保也立之云若教他能舉國以聼孟子如何曰他若能用得孟子至二三十年使鄰國之民仰之若父母則大國亦想不能動他但世間事直是難得恰好耳齊梁之國甚彊可以有爲而孟子與其君言恬然不卹滕文公卻有善意又以國小主張不起以此知機防眞不易得也【語類】

公孫丑上

問夫子當路於齊章

以齊王猶反手不知置周王於何地曰此難言可以意防如湯武之事是也春秋定哀間周室猶得至孟子時天命人心已離矣【語類】

李公常語曰孔子曰桓公九合諸侯不以兵車管仲之力也如其仁如其仁又曰管仲相桓公霸諸侯一匡大下民到於今受其賜防管仲吾其被髮左衽矣而孟子謂以齊王猶反手也功烈如彼其卑故曰管仲曾西之所不爲嗚呼是猶見人之鬭者而笑曰胡不因而殺之貨可得也𨿽然他人之鬭者耳桓公管仲之於周救父祖也而孟子非之柰何隱之辯曰孔子謂管仲如其仁言仲之似仁而非仁也又謂防管仲吾其被髮左衽言仲有攘卻夷狄之功也至謂其小器奢僣不知禮言仲之不能圖大致逺也夫奢僣不知禮之人豈得爲仁乎其所以九合諸侯者假仁而行以濟其不仁耳宜曾西之所不爲也昔成湯以七十里爲小國之諸侯伊尹相之以王於天下齊以千里之國而相管仲管仲得君之專行國政之久功烈如彼其卑童子且羞稱之況大賢乎有好功利者必喜管仲仁者不爲也管仲急於圖霸借周室以爲之資耳謂桓公管仲之於周如救父祖吾弗信之矣曰夫子之於管仲大其功而小其器邵康節亦謂五霸者功之首罪之魁也知此者可與論桓公管仲之事矣夫子言如其仁者以當時王者不作中國衰夷狄橫諸侯之功未有如管仲者故許其有仁者之功亦彼善於此而已至於語學者立心致道之際則其規模宏逺自有定論豈曰若管仲而休耶曾西之恥而不爲蓋亦有說矣李氏又有救鬭之說愚以爲桓公管仲救父祖之鬭而私其財以爲子捨之藏者也故周𨿽小振而齊亦寖彊矣夫豈誠心惻怛而救之哉孟子不與管仲或以是耳隱之以爲小其不能相桓公以王於天下恐不然齊桓之時周徳𨿽衰天命未攺革命之事未可爲也孟子言以齊王猶反手自謂當年事勢且言已志非爲管仲發也【讀余隱之尊孟辯○文集】

問夫子加齊之卿相章

或問𨿽由此霸王不異矣如何分句曰只是𨿽由此霸王不異矣言從此爲霸爲王不是差異

公孫丑問孟子動心否乎非謂以卿相富貴動其心謂霸王事大恐孟子擔當不過有所疑懼而動其心也

徳修問公孫丑說不動心是以富貴而動其心先生曰公孫丑𨿽不知孟子必不謂以富貴動其心但謂霸王事大恐孟子了這事不得便謂孟子動心不知霸王當甚閒事因論知言養气徳修謂養气爲急知言爲緩曰孟子湏先說我知言然後說我善養吾浩然之气公孫丑先問浩然之气次問知言者因上面說气來故接續如此問不知言如何養得气徳修云先湏養有尺便量見天下長短曰湏要識這尺

先生問周看公孫丑不動心章答【云云】先生曰公孫丑初閒謂任此重事還動心不動心孟子答以不動心極容易底事我從四十已不動了吿子又先我不動心公孫丑又問不動心有道理無道理孟子又告以有於是又舉北宮黝孟施捨之勇也是不動然彼之所以不動者皆彊制於外不是存養之功故又舉曾子之言云自反縮與不縮所以不動只在方寸之間若仰不愧俯不怍看如何大利害皆不足以易之若有一豪不直則此心便索然公孫丑又問孟子所以不動者如何孟子遂答以我知言我善養吾浩然之气若依序問當先問知言公孫丑只承孟子之言便且問浩然之气

問告子之不動心是否曰告子之不動心是粗法或彊制不動不可知或臨大事而【金錄作不】能不動亦未可知非若孟子酬酢萬變而不動也又問正如北宮黝之勇【一作養勇】否曰然

孟施捨北宮黝是不畏死而不動心吿子是不認義理而不動心告子惟恐動著他心

問孟施捨量敵慮勝似有懼也孟子乃曰能無懼如何曰此孟施捨譏他人之言捨自云我則能無懼而已問那是孟施捨守約處曰孟施捨本與北宮黝皆只是勇夫比曽子不同如北宮黝孟施捨孟賁只是就勇上言如子襄曾子吿子就義理上言

今人把守气不如守約做題目此不成題目气是實物約是半虛半實字對不得守約只是所守之約言北宮黝之守气不似孟施捨守气之約孟施捨之守气又不如曾子所守之約也孟施捨就气上做工夫曾子就理上做工夫

孟子說曾子謂子襄一段已自盡了只爲公孫丑問得無了期故有後面許多說話【以上語類九條】

縮直也儀禮禮記多有此字每與衡字作對下文直養之說蓋本於此乃一章大指所系不可失也【答徐彥章○文集】

不得於言勿求於心不得於心勿求於气此吿子不動心之法吿子只就心上理會堅持其心言與气皆不理會不得謂失也有失於其言則曰無害於心但心不動言𨿽失不必問也惟失之於心則就心上整理不復更求於气

不得於言只是不曉這說話言只似道理字

不得於言勿求於心此正孟子吿子不動心之差別處當看上文云敢問夫子之不動心與告子之不動心孟子卻如此答便見得告子只是硬做去更不問言之是非便錯說了也不省如與孟子論性說性猶杞栁也旣而轉性猶湍水也他只不問是非信口說出定要硬把得心定不得於言謂言之失也勿求於心謂言之失非干心事也此其學所以與孟子異故孟子章末云我故曰告子未嘗知義以其外之也

不得於言勿求於心不得於心勿求於气不得猶曰失也謂言有所不知者則不可求之於心心有不得其正者則不可求之於气孟子謂言有所不能知正以心有所不明故不得於言勿求於心不可其不得於心者固當求之心然气不得所養亦反能動其心故不得於心勿求於气𨿽可而未盡也蓋知言只是知理告子旣不務知言亦不務養气但只硬把定中間个心要他不動孟子則是能知言又能養气自然心不動蓋知言本也養气助也三者恰如行軍知言則其先鋒知虛識實者心恰如主帥气則卒徒也孟子則前有引導後有推助自然無恐懼紛擾而有以自勝告子則前後無引助只恁孤立硬做去所以與孟子不動心異也不得於言以下但作如此看則此一章血脈貫通而於知言養气詖淫邪遁之辭方爲有下落也至於集義工夫乃在知言之後不能知言則亦不能集義【言如觀古聖賢之言與聼今人之言皆是】

不得於心勿求於气者不失其本則猶可也不得於言而不求於心以考其所失則其中頑然無所知覺無以擇其義之所安故斷之以不可

問告子謂不得於言勿求於心是自己之言耶是他人之言耶若要得後面知言處相貫則是他人之言曰這一段前後都相貫卽是一樣言語告子於此不達則不復反求其理於心嘗見陸子靜說這一段大段稱告子所見髙告子固是髙亦是陸子之學與告子相似故主張他然陸氏之學更鶻突似吿子至云陸氏之學不甚教人讀書看文字與吿子相似否先生曰便是先生又謂養气一段緊要處是自反而縮以直養而無害是集義所生者緊要處在此三句上看【以上語類六條】

不得於心勿求於气可不得於言勿求於心不可孟子旣引告子之言而論其得失如此夫心之不正未必皆气使之故勿求於气未爲盡失至言之不當未有不出於心者而曰勿求於心則有所不可矣伊川先生曰人必有仁義之心然後有仁義之气睟然達於外所以不得於心勿求於气可也又曰告子不得於言勿求於心蓋不知義在內也皆此意也然以下文觀之气亦能反動其心則勿求於气之說未爲盡善但心動气之時多气動心之時少故孟子取其彼善於此而已凡曰可者皆僅可而未盡之詞也至於言則𨿽發乎口而實出於心內有蔽陷離窮之病則外有詖淫邪遁之失不得於言而每求諸心則其察理日益精矣孟子所以知言養气以爲不動心之本者用此道也而吿子反之是徒見言之發於外而不知其出於中亦義外之意也其害理深矣故孟子斷然以爲不可於此可見吿子之不動心所以異於孟子而亦豈能終不動者哉【答張敬夫○文集】

問血气之气與浩然之气不同曰气便只是這个气所謂體之充也便是

問志至焉气次焉曰志最緊气亦不可緩志至焉則气便在這里是气亦至了

志至气次只是先後志在此气亦隨之公孫丑疑只就志理會理會得志气自隨之不必更問气也故云又曰持其志無暴其气何也孟子下文專說气曰蹶趨之气亦能動心

先生問公每讀無暴其气如何鄭云只是喜怒哀樂之時持之不使暴戾曰此乃是持其志志者心之所向持志卻是養心也不是持志之外別有个養心持者把提教定當喜時也湏喜當怒時也湏怒當哀時也湏哀當樂時也湏樂審教定後發必中節這是持志若無暴其气又是下面一截事若不當喜而喜與喜之過分不當怒而怒與怒之過分不當哀樂而哀樂與哀樂之過其節者皆是暴其气暴其气者乃大段粗也

心之不定只是合下無工夫曰所以不曾下得工夫病痛在何處曰湏是有所養曰所謂養者以直養否曰未到以直養處且持其志無暴其气可也若我不放縱此气自然心定

遺書曰志一動則動气气一動則動志外書曰志專一則動气气專一則動志二者孰是曰此必一日之語學者同聼之而所記各有淺深類多如此志一動則動气气一動則動志此言未說動气動志而先言志動气動又添入一動字不若後說所記得其本防蓋曰志專一則固可以動气而气專一亦可以動其志也【以上語類六條】

程子有言志壹气壹專一之意若志專在淫僻豈不動气气專在喜怒豈不動志當只依此說【答林擇之○文集】

蹶者趨者是气也而反動其心今人奔走而來偶喫一跌其气必逆而心不定是气之能動其心如人於忙急之中理防甚事亦是气未定也

敢問夫子惡乎長曰我知言我善養吾浩然之气公孫丑旣知告子之失而未知孟子之所以得故問焉而孟子告之我知言者能識羣言之是非也浩然盛大流行之貌蓋天地之气而吾之所得以充其體者也孟子能知人言之是非告子乃自以其言爲外而不復考其得失孟子善養其气而告子乃以爲末而不求其得失可見矣

胡氏云格物則能知言誠意則能養气

孟子說養气先說知言先知得許多說話是非邪正都無疑後方能養此气也

問知言在養气之先如何曰知是知得此理告子便不理防故以義爲外如雲不得於言勿求於心𨿽言亦謂是在外事更不管著只彊制其心問向看此段以告子不得於言是偶然失言非謂他人言也曰某向來亦如此說然與知言之義不同此是告子聞他人之言不得其義理又如讀古人之書有不得其言之義皆以爲無害事但心不動足矣不知言便不知義所以外義也如詖淫邪遁亦只是他人言故曰生於其心其字便是謂他人也又言聖門以言語次於徳行言語亦大難若非燭理洞徹胸次坦然卽酬酢應對蹉失多矣

浩然之气淸明不足以言之才說浩然便有个廣大剛果意思如長江大河浩浩而來也富貴貧賤威武不能移屈之類皆低不可以語此公孫丑本意只是設問孟子能擔當得此樣大事否故孟子所答只說許多剛勇故說出浩然之气只就問答本文看之便見得子細

文振說浩然之气曰不湏多言這只是个有气魄無气魄而已人若有气魄方做得事成於世間禍福得喪利害方敵得去不被他恐動若無气魄便做人衰颯懾怯於世間禍福利害易得恐動只是如此他本只是答公孫丑不動心纒來纒去說出許多養气知言集義其實只是个不動心人若能不動心何事不可爲然其所謂不動心不在他求只在自家知言集義則此气自然發生於中不是只行一兩事合義便謂可以掩襲於外而得之也孔子曰不得中行而與之必也狂狷乎看來這道理須是剛硬立得腳住方能有所成

問浩然之气卽是人所受於天地之正气否曰然又問與血气如何曰只是一气義理附於其中則爲浩然之气若不由義而發則只是血气然人所稟气亦自不同有稟得盛者則爲人彊壯隨分亦有立作使之做事亦隨分做得出若稟得弱者則委靡巽懦都不解有所立作惟是養成浩然之气則卻與天爲一更無限量

孟子養气一章大綱是說个仰不愧於天俯不怍於人上靣從北宮黝孟施捨說將來只是个不怕但二子不怕得粗孟子不怕得細或問合而有助助字之訓如何曰道義是虛底物本自孤單得這气帖起來便自張王無所不達如今人非不爲善亦有合於道義者若無此气便只是一个衰底人李先生曰配是襯貼起來又曰若說道襯貼卻是兩物气與道義只是一滚發出來思之一滚發出來說得道理好襯貼字說配字極親切

問他書不說養气只孟子言之何故曰這源流便在那心廣體胖內省不疚夫何憂何懼處來大抵只是這一个气又不是別將个甚底去養他但集義便是養气知言便是知得這義人能仰不愧俯不怍時看這气自是浩然塞乎天地之間

問浩然之气如何看曰仁義禮智充溢於中睟然見面盎背心廣體胖便自有一般浩然气象曰此說甚細膩然非孟子本意此段湏從頭看來方見得孟子本意孟子當初如何便當大任而不動心如何便過孟賁逺矣如何便自反而縮千萬人吾往矣只此勇爲不懼便是有浩然之气此說似粗而實精以程子說細考之當初不是說不及此只門人記錄緊要處脫一兩字便和全意失了浩然之气只是這血气之气不可分作兩气人之言語動作所以充滿於一身之中者卽是此气只集義積累到充盛處仰不愧俯不怍這气便能浩然問配義之配何謂合而有助之意曰此語已精如有正將又立个副將以配他乃所以助他天下莫彊於理義當然是義總名是道以道義爲主有此浩然之气去助他方勇敢果決以進如這一事合當恁地做是義也自家勇敢果決去做便是有這浩然之气去助他有人分明知得合當恁地做又恧縮不敢去做便是餒了無此浩然之气如君有過臣諫之是義也有到冒死而不顧者便是浩然之气去助此義如合說此話卻恧縮不對便是气餒便是欿然之气只是一气餒了便成欿然之气不調和便成忿厲之气所以古人車則有和鸞行則有佩玉貴於養其气問气壹則動志這气字是厲气否曰亦不必把作厲气但動志則已是不好底气了志動气者十九气動志者十一湏是以志爲主無暴其气孟子當初乃剰說此一句所以公孫丑復辯問集義到成此浩然之气則气與義爲一矣及配助義道則又恐成二物否曰气與義自是二物只集義到充盛處則能彊壯此气便自浩然所以又反來助這道義無是气便餒而不充了問配者助也是气助道義而行又曰集義所生是气又因義集而後生莫是气與道義兩相爲用否曰是兩相助底意初下工夫時便自集義然後生那浩然之气及气已養成又卻助道義而行

古注及程氏皆將至大至剛以直做一句據某所見欲將至大至剛爲一句以直養而無害爲一句今人說養气皆謂在必有事焉而勿正心勿忘勿助長四句上要緊未必在此藥頭只在那以直養而無害及集義上這四句卻是个炮炙煆煉之法直只是無私曲集義只是事事皆直仰不愧於天俯不怍於人便是浩然之气而今只將自家心體驗到那無私曲處自然有此气象文蔚云所以上蔡說於心得其正時識取曰是文蔚問塞天地莫只是一个無虧欠否曰他本自無虧欠只爲人有私曲便欠卻他底且如萬物皆備於我反身而誠樂莫大焉亦只是个無虧欠君仁臣忠父慈子孝自家欠卻他底便不快活反身而誠樂莫大焉無欠闕也以此見浩然之气只是一个仰不愧於天俯不怍於人王徳修云伊川卻將至大至剛以直與坤卦直方大同說曰便是不必如此且只將孟子自看便見孟子說得甚粗易卻說得細

遺書以李端伯所錄最精故冠之篇首然端伯載明道所言以至大至剛爲句以直養二字屬下句及楊遵道錄伊川之言則曰先兄無此說斷然以至大至剛以直爲一句二說正相抵牾曰至大至剛以直趙臺卿如此觧直飬之說伊川嫌其以一物飬一物故從趙注舊嘗用之後來反復推究卻是至大至剛作一句以直飬而無害作一句者爲得孟子之意蓋聖賢立言首尾必相應如雲自反而縮便有直飬意思集義之說亦然端伯所記明道語未必不親切但恐伊川又自主張得別故有此議論今欲只從明道之說也

問塞乎天地之間曰天地之气無所不到無處不透是他气剛𨿽金石也透過人便是稟得這个气無欠闕所以程子曰天人一也更不分別浩然之气乃吾气也養而無害則塞乎天地一爲私意所蔽則慊然而餒卻甚小也又曰浩然之气只是气大敢做而今一樣人畏避退縮事事不敢做只是气小有一樣人未必識道理然事事敢做是他气大如項羽力拔山兮气蓋世便是這樣气人湏是有蓋世之气方得又曰如古人臨之以死生禍福而不變敢去罵賊敢去徇國是他養得這气大了不怕他又也是他識道理故能如此【以上語類十四條】

至大至剛只合四字爲句以直養而無害此直字便是上文縮字下文義字孟子之意只是說每事做得是當卽自然無所愧怍意象雄豪所以𨿽當大任而無所畏懼耳推其本原固未有不立敬而能集義者然此章之意則未及夫敬字也此自程子門庭工夫因此說出來耳【答呂子約】

問伊川云養志莫如敬以直內此是就未發上說孟子所謂自反而縮以直養而無害集義所生皆指事而言就已發上說孟子方辯告子故專救其偏曰孟子論養气只合就已發處說程子說養志自是當就未發處說各是一義自不妨內外之交養不可說孟子爲救告子義外之失而姑爲此言也【答潘謙之○以上文集二條】

配義與道配從而合之也气湏是隨那道義如雲地配天地湏在天后隨而合之婦配夫亦然畢竟道義是本道義是形而上者气是形而下者若道義別而言則道是體義是用體是舉他體統而言義是就此一事所處而言如父當慈子當孝君當仁臣當敬此義也所以慈孝所以仁敬則道也故孟子後面只說集義

問气之所配者廣矣何故只說義與道曰道是體義是用程子曰在物爲理處物爲義道則是物我公共自然之理義則吾心之能斷制者所用以處此理者也

配義與道如雲人能道

其爲气也配義與道無是餒也配合也義者人心節制之用道者人事當然之理餒不飽也气由道義而有而道義復乘气以行無異體也得其所養則气與道義初不相離而道義之行得以沛然無所疑憚者若其無此則如食之不飽𨿽欲勉於道義而亦無以行矣气者道義之成質故必集義乃能生之集義猶言積善

問浩然之气集義是用工夫處否曰湏是先知言知言則義精而理明所以能養浩然之气知言正是格物致知茍不知言則不能辧天下許多滛邪詖遁將以爲仁不知其非仁將以爲義不知其非義則將何以集義而生此浩然之气气只是充乎體之气元與天地相流通只是仰不愧俯不怍自然無恐無懼塞乎天地今人心中才有歉愧則此气自然消餒做事更無勇鋭配義與道者配是相合而有助譬如與人鬭敵又得一人在後相助自然愈覺气勝告子不得於言勿求於心不得於心勿求於气只是一味勃然不顧義理如此養气則應事接物皆去不得孟子是活底不動心告子是死底不動心

是集義所生是气是積集許多義理而生非是將義去外面襲取掩撲此气來粗說只是中有主見得道理分明直前不畏爾孟施捨北宮黝便粗糙曾子便細膩爾

或問集義曰事事都要合道理才有些子不合道理心下便不足才事事合道理便仰不愧俯不怍因云如此一章初看道如何得許多頭緒恁地多後來看得無些子窒礙

問集義是以義爲內義襲是以義爲外否曰不必如此說此兩句是掉轉說如雲我固有之也非由外鑠我也蓋義本於心不自外至積集此義而生此气則此气實生於中如北宮黝孟施捨之勇亦自心生又問集注云非由只行一事偶合於義便可以掩襲於外而得之曰集義是集眾義故與只行一事相對說襲猶兵家掩襲之襲出其不意如劫寨相似非順理而行有積集工夫者也

集義謂如十事有一事不合義則便有愧湏是集聚眾義然後是气乃生非義襲而取之非是於外求得是義而摶出此气也

自非生知湏是一一見得合義而行若是本初淸明自然行之無非是義此舜由仁義行者其他湏用學知凡事有義有不義便於義行之今日行一義明日行一義積累旣久行之事事合義然後浩然之气自然而生

非義襲而取之見江西人只愛說義襲不知如何襲只是說非以義掩取是气蓋气由內而生非由外而入

問集注云吿子外義蓋外之而不求非欲求之於外也曰告子直是將義屛除去只就心上理防【以上語類十二條】

所論義襲猶未離乎舊見大抵旣爲聖賢之學湏讀聖賢之書旣讀聖賢之書湏看得他所說本文上下意義字字融釋無窒礙處方是防得聖賢立言指趣識得如今爲學工夫固非可以懸空白撰而得之也如孟子答公孫丑問气一節專以浩然之气爲主其曰是集義所生者言此气是積累行義之功而自生於內也其曰非義襲而取之也言此气非是所行之義潛往掩襲而取之於外也其曰行有不慊於心則餒矣者言心有不慊卽是不合於義而此气不生也是豈可得而掩取哉告子乃不知此而以義爲外則其不動心也直彊制之而頑然不動耳非有此气而自然不動也故又曰我故曰吿子未嘗知義以其外之也然告子之病蓋不知心之慊處卽是義之所安其不慊處卽是不合於義故直以義爲外而不求今人因孟子之言卻有見得此意而識義之在內者然又不知心之慊與不慊亦有必待講學省察而後能察其精防者故於學聚問辧之所得皆指爲外而以爲非義之所在遂一切棄置而不爲此與吿子之言𨿽若小異然其實則百步五十步之間耳以此相笑是同浴而譏裸裎也由其所見之偏如此故於義理之精防气質之偏蔽皆所不察而其發之暴悍狂率無所不至其所慨然自任以爲義之所在者或未必不出於人欲之私也【答項平父】

孟子之意湏從上文看其爲气也配義與道無是餒也是集義所生者非義襲而取之也此上三句本是說气下兩句是字與非字爲對襲字與生字爲對其意蓋曰此气乃集義而自生於中非行義而襲取之於外云爾非謂義不是外襲也今人讀書不子細將聖賢言語都錯看了又復將此艸本立一切法橫說豎說狂嘑眾生恐其罪不止如範寧之議王弼而已也【答項平父】

閩中人李復字履中及識橫渠先生紹聖間爲西邊使者博記能文今信州有潏水集者卽其文也其間有論孟子飬气者動必由理故仰不愧於天俯不怍於地無憂無懼其气豈不充乎故曰是集義所生者捨是則明有人非幽有責自歉於中气爲之喪矣故曰無是餒也此語𨿽疎然卻得其大旨近世諸儒之論多以過髙而失之甚者流於老莊而不知不若此說之爲得也惜其亂於詩文博雜之中學者或不之讀故表而出之【偶讀謾記○以上文集三條】

必有事焉而勿正趙氏以希望之意觧正字看來正是如此但說得不甚分明今以爲期待之意則文理不重復蓋必有事於此然後心不忘於此正之不已然後有助長之患言意先後各有重輕

問必有事焉而勿正之義曰正猶等待之意趙岐觧云不可望其福𨿽說意粗了其文義卻不錯此正如師出不正反戰不正勝之正古人用字之意如此言但當從事於此而勿便等待其效之意或問此便是助長否曰正未是助長待其效而不得則漸漸助之長矣譬之栽木初栽卽是望其長望之之久而不如意則揠苖矣明道曰下言之漸重此言卻是後因論仁者先難而後獲洽曰先解勿正字頗有後獲之意曰頗有此意曰如此解則於用功處盡有條理曰聖賢之言條理精密往往如此但看得不切錯認了他文義則並與其意而失之耳

勿忘勿助長本連上文集義而言故勿忘謂勿忘集義也一言一動之間皆要合義故勿忘助長謂不待其充而彊作之使充也如今人未能無懼卻彊作之道我不懼未能無惑卻彊作之道我不惑是助長也有事有事於集義也勿正謂勿預等待他聼其自充也

養气一章在不動心不動心在勇勇在气气在集義勿忘勿助長又是那集義底節度若告子則更不理會言之得失事之是非气之有平不平只是硬制壓那心便不動恰如說打硬修行一般【以上語類四條】

問必有事焉而勿正二程多主於敬一說湏當集義是承上文是集義所生者而言所謂必有事則積集眾善工夫否曰孟子上下文無敬字只有義字程子是移將去敬字上說非孟子夲意也集注亦可細翫【答林徳久○文集】

某舊說孟子先說知言而公孫丑先問養气者承上文方論志气而言也今看來他問得卻是有意思蓋知言是那後面合尖末梢頭處合當畱在後面問如大學所論自修身正心卻說到致知格物蓋致知格物是末梢尖處湏用自上說下來方得有序也又曰公孫丑善問問得愈密盛水不漏若論他防恁地問則不當云軻之死不得其傳不知後來怎生不可曉或是孟子自作此書潤飾過不可知

問詖滛邪遁曰詖只是偏詖如人足跛相似斷行不得且楊墨說爲我兼愛豈有人在天地間孑然自立都不涉著外人得又豈有視人如親一例兼愛得此二者皆偏而不正斷行不得便是蔽於此了至淫辭則是說得愈泛濫陷溺於中只知有此而不知有他也邪辭則是陷溺愈深便一向離了正道遁辭則是說得窮後其理旣屈自知去不得便別換一个話頭如夷之說施由親始之類這一句本非他本意只臨時撰出來也先生又云生於其心害於其政者是才有此心便大綱已壞了至發於其政害於其事則是小底節目都以次第而壊矣因云孟子是甚麼底資質甚麼底力量卻纖悉委曲都去理防直是要這道理無些子虧欠

詖淫邪遁蔽陷離窮四者相因心有所蔽只見一邊不見一邊如楊氏爲我墨氏兼愛各只見一邊故其辭詖而不平蔽則防溺深入之義也故其辭放蕩而過防則離離是開去愈逺也故其辭邪離則窮窮是說不去也故其辭遁遁如夷之之言是也

或問詖淫邪遁四者相因之說曰詖字是遮了一邊只見一邊如陂字亦是一邊髙一邊低跛字亦是腳一邊長一邊短皆是只有一邊之意淫辭知其所防淫便是就所詖處多了被他只看得這一邊都蓋了那一邊如人攧在水裏只見得那水更不見有平正底道理詖是少了那一邊淫是添了這一邊然詖與淫只是見偏了猶自是道理在然只管淫而不止便失了那道理旣是不正無緣立得住便至於遁遁則多討物理前來遮蓋

問程子說孟子知言譬如人在堂上方能辧堂下人曲直所謂在堂上者莫只是諭心通於道者否曰此只是言見識髙似他方能辧他是非得失若見識與他一般如何解辧得他

問孟子知言處生於其心害於其政先政而後事辟楊墨處說作於其心害於其事先事而後政曰先事而後政是自防而至著先政而後事是自大綱而至節目【以上語類六條】

孟子之學蓋以窮理集義爲始不動心爲效蓋惟窮理爲能知言惟集義爲能飬其浩然之气理明而無所疑气充而無所懼故能當大任而不動心考於本章次第可見矣【與郭衝晦】

問善爲說辭則於徳行或有所未至善言徳行則所言皆其自己分上事也曰此說得之【答程允夫○以上文集二條】

問顏子具體而防防是防小或隱防之防曰防只是小然文意不在小字上只是說體全與不全

問浩然之气後面說伯夷伊尹孔子是則同處曰後面自是散說出去不湏更回引前頭這里地位極髙浩然之气又不足言不湏更說气了有百里之地則足以有天下然行一不義殺一不辜則有所不爲此是甚麼樣气象大段是極至處了𨿽使可以得天下然定不肯將一豪之私來壊了這全體古之聖人其大根腳同處皆在此如伊尹非其義也非其道也一介不以與人一介不以取諸人系馬千駟祿之以天下弗視弗顧與此所論一般聖人同處大槪皆在此於此而不同則不足以言聖人矣

伯丰問見其禮而知其政聞其樂而知其徳是謂夫子是謂他人曰只是大槪如此說子貢之意蓋言見人之禮便可知其政聞人之樂便可知其徳所以由百世之後等百世之王莫有能違我之見者所以斷然謂自生民以來未有孔子此子貢以其所見而知夫子之聖如此也一說夫子見人之禮而知其政聞人之樂而知其徳由百世之後等百世之王莫有能逃夫子之見者此子貢所以知其爲生民以來未有也然不如前說之順【以上語類三條】

以力假仁章

問以力假仁以徳行仁曰以力假仁仁與力是兩个以徳行仁仁便是徳徳便是仁問霸字之義曰霸卽伯也漢書引哉生魄作哉生霸古者霸伯魄三字通用

以徳行仁者王所謂徳者非止謂有救民於水火之誠心這徳字又說得闊是自己身上事都做得是無一不偹了所以行出去便是仁【以上語類二條】

仁則榮章

仁則榮不仁則辱此亦只是爲下等人言若是上等人他豈以榮辱之故而後行仁哉伊川易傳比彖辭有云以聖人之心言之固至誠求天下之比以安民也以後王之私言之不求下民之附則危亡至矣蓋且得他畏危亡之禍而求所以比附其民猶勝於全不顧者政此謂也【語類】

尊賢使能章

市廛而不徵問此市在何處曰此都邑之市人君國都如井田樣畫爲九區面朝背市左祖右社中間一區則君之宮室宮室前一區爲外朝凡朝會藏庫之屬皆在焉後一區爲市市四面有門每日市門開則商賈百物皆入焉賦其廛者謂収其市地錢如今民間之鋪面錢蓋逐末者多則賦其廛以抑之少則不廛而但治以市官之法所以招徠之也市官之法如周禮司市平物價治爭訟譏察異服異言之類市中惟民乃得入凡公卿大夫有爵位及士者皆不得入入則有罰如國君過市則刑人赦夫人過市則罰一幕世子過市則罰一帟命夫命婦過市則罰一蓋帷之類左右各三區皆民所居而外朝一區左則宗廟右則社稷在焉此國君都邑規模之大槪也【語類】

問市廛而不徵法而不廛曰此等制度皆不可詳大抵邑居者必有廛稅市區亦應有之耳【答吳伯丰○文集】

問廛無夫裏之布周禮宅不毛者有裏布民無職事出夫家之徵鄭氏謂宅不種桑麻者罰之使出一里二十五家之布不知一里二十五家之布是如何曰亦不可考又問鄭氏謂民無常業者罰之使出一夫百畝之稅一家力役之徵如何罰得恁地重曰後世之法與此正相反農民賦稅丁錢卻重而防手浮浪之民泰然都不管他因說浙間農民丁錢之重民之雕困不可開眼【語類】

人皆有不忍人之心章

人皆有不忍人之心者是得天地生物之心爲心也蓋無天地生物之心則沒這身才有這血气之身便具天地生物之心矣

天地以生物爲心天包著地別無所作爲只是生物而已亙古亙今生生不窮人物則得此生物之心以爲心所以个个肖他本不湏說以生物爲心緣做个語句難做著个以生物爲心

問天地以生物爲心而所生之物因各得夫天地之心以爲心所以人皆有不忍人之心曰天地生物自是溫暖和煦這个便是仁所以人物得之無不有慈愛惻怛之心又曰人物皆得此理只緣他上面一个母子如此所以生物無不肖他

天地以生物爲心譬如甑蒸飯气從下面滚到上面又滚下只管在裏面滚便蒸得熟天地只是包許多气在這里無出處滚一番便生一番物他別無勾當只是生物不似人便有許多應接所謂爲心者豈是切切然去做如雲天命之豈諄諄然命之也但如磨子相似只管磨出這物事人便是小胞天地是大胞人首圎象天足方象地中間虛包許多生气自是惻隱不是爲見人我一理後方有此惻隱而今便教單獨只有一个人也自有這惻隱若謂見人我一理而後有之便是兩人相夾在這里方有惻隱則是仁在外非由內也且如乍見孺子入井時有惻隱若見他人入井時也湏自有惻隱在【池錄作若未見孺子入井亦自是惻隱】問怵惕莫是動處因怵惕而後惻隱否曰不知孟子怎生尋得這四个字恁地好

問如何是發之人心而不可已曰見孺子將入井惻隱之心便發出來如何已得此樣說話孟子說得極分明世間事若出於人力安排底便已得若巳不得底便是自然底

方其乍見孺子入井時也著腳手不得縱有許多私意要譽鄕黨之類也未暇思量到但更遲霎時則了不得也是非辭遜羞惡𨿽是與惻隱並說但此三者皆自惻隱中發出來因有惻隱後方有此三者惻隱比三者又較大得些子

如孺子入井如何不推得其他底出來只推得惻隱之心出來蓋理各有路如做得穿窬底事如何令人不羞惡偶遇一人衣冠而揖我我便亦揖他如何不恭敬事有是非必辧別其是非試看是甚麼去感得他何處一般出來

或問滿腔子是惻隱之心曰此身軀殻謂之腔子而今人滿身知痛處可見

問滿腔子是惻隱之心只是此心常存才有一分私意便闕了他一分曰只是滿這个軀殻都是惻隱之心才觸著便是這个物事出來大感則大應小感則小應恰似大段痛傷固是痛只如鍼子略挑些血出也便痛故日用所當應接更無些子間隔癢屙疾痛莫不相關才是有些子不通便是被些私意隔了

問滿腔子是惻隱之心如何是滿腔子曰滿腔子是只在這軀殻裏腔子是洛中俗語又問惻隱之心固是人心之懿因物感而發見處前輩令以此操而存之充而達之不知如何要常存得此心曰此心因物方感得出來如何彊要尋討出此心常存在這里只是因感時識得此體平時敬以存之久久會熟善端發處益見得分暁則存養之功益有所施矣

王丈說孟子惻隱之心一段論心不論性曰心性只是一个物事離不得孟子說四端處最好看惻隱是情惻隱之心是心仁是性三者相因橫渠云心統性情此說極好

四端未是盡所以只謂之端然四端八个字每字是一意惻是惻然有此念起隱是惻然之後隱痛比惻是深羞者羞已之非惡者惡人之惡辭者辭已之物讓者讓與他人是非自是兩樣分明但仁是總名若說仁義便如陰陽若說四端便如四時若分四端八字便如八節

問喜怒哀樂未發已發之別曰未發時無形影可見但於已發時照見謂如見孺子入井而有怵惕惻隱之心便照見得有仁在裏面見穿窬之類而有羞惡之心便照見得有義在裏面蓋這惻隱之心屬仁必有這仁在裏面故發出來做惻隱之心羞惡之心屬義必有這義在裏面故發出來做羞惡之心譬如目屬肝耳屬腎若視不明聼不聰必是肝腎有病若視之明聼之聰必是肝腎之气無虧方能如此然而仁未有惻隱之心只是个愛底心義未有羞惡之心只是个斷制底心惟是先有這物事在裏面但隨所感觸便自是發出來故見孺子入井便有惻隱之心見穿窬之類便有羞惡之心見尊長之屬便有恭敬之心見得是便有是之之心見得非便有非之之心從那縫罅裏迸將出來恰似寶塔裏面四面豪光放出來又云孟子此一章其初只是匹空閒容易說出來然說得來連那本末內外體用精粗都包在裏面無些欠闕處如孔子許多門弟都不曾恁地說得分曉想是曾子子思後來講來講去講得精所以孟子說得來恁地若子思亦只說得个大體分曉而已

問前面專說不忍之心後面兼說四端亦是仁包四者否曰然

惻隱是个腦子羞惡辭遜是非湏從這里發來若非惻隱三者俱是死物了惻隱之心通貫此三者

問四端之根於心覺得一者才動三者亦自次第而見曰這四个界限自分明然亦有隨事相連而見者如事親孝是愛之理才孝便能敬兄便是義問有節文便是禮知其所以然便是智曰然問據看來多是相連而至者如惻隱於所傷便惡於其所以傷這是仁帯義意思惡於其所以傷便湏惜其本來之未嘗傷這是義帯仁意思曰也是如此嘗思之孟子發明四端乃孔子所未發人只道孟子有辟楊墨之功殊不知他就人心上發明大功如此看來此說那時若行楊墨亦不攻而自退辟楊墨是扞邊境之功發明四端是安社稷之功若常體認得來所謂活潑潑地眞个是活潑潑地

伊川嘗說如今人說力行是淺近事惟知爲上知最爲要緊中庸說知仁勇把知做擗初頭說可見知是要緊賀孫問孟子四端何爲以知爲後曰孟子只循環說智本來是藏仁義禮惟是知恁地了方恁地是仁禮義都藏在智裏面如元亨利貞貞是智貞卻藏元亨利意思在裏面如春夏秋冬冬是智冬卻藏春生夏養秋成意思在裏面且如冬伏藏都似不見到一陽初動這生意方從中出也未發露十二月也未盡發露只管養在這里到春方發生到夏一齊都長秋漸成漸藏冬依舊都收藏了只是大明終始亦見得無終安得有始所以易言先王以至日閉關商旅不行後不省方

至問凡有四端於我者知皆擴而充之矣莫是知得了方能擴而充之否曰知皆擴而充之卽是茍能知去擴充則此道漸漸生長如火之始然泉之始達中間矣字文意不斷充是滿其本然之量卻就上有擴字則是方知去推廣要充滿他所以如火之始然泉之始達

劉居之問人皆有不忍人之心一節曰惻隱之心仁之端也乍見孺子入井此只是一件事仁之端只是仁萌芽處如羞惡辭遜是非方是義禮智之萌芽處要推廣充滿得自家本然之量不特是孺子入井便恁地其他事皆恁地如羞惡辭遜是非不特於一件事上恁地要事事皆然方是充滿慊足無少欠闕也知皆擴而充之矣知方且是知得如此至說到茍能充之足以保四海卽掉了擴字只說充字蓋知字與始然始達字相應充字與保四海相應才知得便自不能已若火始然便不可遏泉才達便涓涓流而不絕

凡有四端於我者知皆擴而充之只是要擴而充之而今四端之發甚有不整齊處有惻隱處有合惻隱而不惻隱處有羞惡處又有合羞惡而不羞惡處且如齊宣不忍於一牛而卻不愛百姓嘑爾之食則知惡而弗受至於萬鐘之祿則不辧禮義而受之而今則要就這處理會

人於仁義禮智惻隱羞惡辭遜是非此四者湏當日夕體究令分曉精確此四者皆我所固有其初發時豪毛如也及推廣將去充滿其量則廣大無窮故孟子曰知皆擴而充之且如人有當惻隱而不惻隱當羞而不羞當惡而不惡當辭而不辭當遜而不遜是其所非非其所是者皆是失其本心此處皆當體察必有所以然也只此便是日用間做工夫處

人只有个仁義禮智四者是一身綱紐其他更無當於其發處體驗擴充將去惻隱羞惡是非辭遜日間時時發動特人自不能擴充耳又言四者時時發動特有正不正耳如暴戾愚狠便是發錯了羞惡之心含糊不分曉便是發錯了是非之心如一種不遜便是發錯了辭遜之心日間一正一反無往而非四端之發

子武問四端湏著逐處擴充之曰固是才常常如此推廣少間便自防密自會闊到得無間斷少間卻自打合作一片去

問推四端而行亦無欠闕曰無欠闕只恐交加了合惻隱底不惻隱合羞惡底不羞惡是是非非交加了四端本是對著他後流出來恐不對窠臼子問不對窠臼子莫是爲私意隔了曰也是私意也是不曉節又問恭敬卻無當不當曰此人不當拜他自家也去拜他便不是

問人心防溺之久四端蔽於利欲之私初用功亦未免閒斷曰固是然義理之心才勝則利欲之念便消且如惻隱之心勝則殘虐之意自消羞惡之心勝則貪冒無恥之意自消恭敬之心勝則驕惰之意自消是非之心勝則含糊茍且頑冥昏謬之意自消

黃景申嵩老問仁兼四端意思理防不透曰謝上蔡見明道先生舉史文成誦明道謂其玩物喪志上蔡汗流浹背面發赤色明道云此便見得惻隱之心公且道上蔡聞得過失恁地慚皇自是羞惡之心如何卻說道見得惻隱之心公試思久之先生曰惟是有惻隱之心方防動若無惻隱之心卻不防動惟是先動了方始有羞惡方始有恭敬方始有是非動處便是惻隱若不防動卻不成人若不從動處發出所謂羞惡者非羞惡所謂恭敬者非恭敬所謂是非者非是非天地生生之理這些動意未嘗止息看如何梏亡亦未嘗盡消滅自是有時而動學者只怕間斷了【以上語類二十六條】

矢人豈不仁於函人章

問仁天之尊爵先生觧曰仁者天地生物之心得之最先如何是得之最先曰人得那生底道理所謂心生道也有是心斯具是形以生也【語類】

子路人告之以有過則喜章

問是與人爲善當其取人之際莫未有助之之意否曰然曰三者本意似只是取人但有淺深而與人爲善乃是孟子再疊一意以發明之否曰然【語類】

伯夷非其君不事章

至問集注云進不隱賢不枉道也似少字曰進不隱賢便是必以其道人有所見不肯盡發出尙有所藏便是枉道至云尋常看此二句只云進𨿽不敢自隱其賢凡有所蘊皆樂於發用然而卻不妄進二句做兩意看曰恁地看也得

不屑去說文說屑字云動作切切也只是不汲汲於就不汲汲於去屑字卻是重【必大錄云不以就爲重而切切急於就不以去爲重而切切急於去】

問伯夷隘栁下惠不恭莫是後來之獘至此否曰伯夷自是有隘處栁下惠自是有不恭處且如𨿽袒裼裸裎於我側分明是不將人做人看了

或問明道云此非瑕疵夷惠之語言其必至於此今觀伯夷與惡人處如以朝衣朝冠坐於塗炭則伯夷果似隘者栁下惠𨿽袒裼裸裎於我側爾焉能浼我哉栁下惠果似不恭者豈得謂其獘必至於此哉曰伯夷旣淸必有隘處栁下惠旣和必有不恭處道理自是如此孟子恐後人以隘爲淸以不恭爲和故曰隘與不恭君子不由也【以上語類四條】

溫公疑孟曰孟子稱所願學者孔子然則君子之行孰先於孔子孔子歷聘七十餘國皆以道不合而去豈非非其君不事與孺悲欲見孔子孔子辭以疾豈非非其友不友乎陽貨爲政於魯孔子不肯仕豈非不立於惡人之朝乎爲定哀之臣豈非不羞污君乎爲委吏爲乘田豈非不卑小官乎舉世莫知之不怨天不尢人豈非遺佚而不怨乎飲水曲肱樂在其中豈非阨窮而不憫乎居鄕黨恂恂似不能言豈非由由然與之偕而不自失乎是故君子邦有道則見邦無道則隱事其大夫之賢者友其士之仁者非隘也和而不同遁世無悶非不恭也茍毋失其中𨿽孔子由之何得云君子不由乎隱之辯曰孟子曰伯夷隘栁下惠不恭隘與不恭君子不由原孟子之言非是瑕疵夷惠也而淸和之獘必至於此蓋以一於淸其流必至於隘一於和其流必至於不恭其如是君子豈由之乎茍得其中𨿽聖人亦由之矣觀吾孔子之行時乎淸而淸時乎和而和仕止久速當其可而已是乃所謂時中也是聖人之時者也詎可與夷惠同日而語哉或謂伯夷制行以淸栁下惠制行以和救時之獘不得不然亦非知夷惠者茍有心於制行則淸也和也豈得至於聖哉夷之淸惠之和蓋出於天性之自然特立獨行而不變遂臻其極致此其所以爲聖之淸聖之和也孟子固嘗以百世之師許之矣慮後之學者慕其淸和而失之偏於是立言深救淸和之獘大有功於名教疑之者誤矣曰觀吾夫子之行時乎淸而淸時乎和而和仕止久速當其可而已是乃所謂時中也是聖人之時者也詎可與夷惠同日而語哉五十八字愚欲刪去而補之曰然此不待別求左驗而是非乃明也姑卽溫公之所援以爲說者論之固已曉然矣如溫公之說豈非吾夫子一人之身而兼二子之長與然則時乎淸而非一於淸矣是以淸而不隘時乎和而非一於和矣是以和而未嘗不恭其曰聖之時者如四時之運溫涼和暖各以其序非若伯夷之淸則一於寒涼栁下惠之和則一於溫暖而不能相通也以是言之則是溫公之所援以爲說者乃所以助孟子而非攻也又曰茍有心於制行至章末愚欲刪去而易之曰使夷惠有心於制行則方且勉彊修爲之不暇尙何以爲聖人之淸和也與彼其淸且和也蓋得於不思不勉之自然是以特立獨行終其身而不變此孟子所以直以爲聖人而有同於孔子也又恐後之學者慕其淸和而失之一偏於是立言以救其末流之獘而又曰乃所願則學孔子也其抑揚開示至深切矣亦何疑之有【讀余隱之尊孟辯○文集】

公孫丑下

天時不如地利章

孤虛以方位言如俗言向某方利某方不利之類王相指日時【語類】

孟子將朝王章

問孟子將朝王齊王托疾召孟子孟子亦辭以疾莫是以齊王不合托疾否曰未論齊王托疾看孟子意只說他不合來召蓋在他國時諸侯無越境之禮只因以幣來聘故賢者受其幣而往見之所謂答禮行義是也如見梁惠王也是惠王先來聘之旣至其國或爲賔師有事則王自來見或自往見王但召之則不可召之則有自尊之意故不往見也答陳代如不待其招而往何哉此以在他國而言答萬章天子不召師而況諸侯乎此以在其國而言

夫豈不義而曾子言之文勢似使管子而愚人也則可若是義理不是則曾子豈肯恁地說【以上語類二條】

溫公疑孟曰孔子聖人也定哀庸君也然定哀召孔子孔子不俟駕而行過位色勃如也足躩如也過虛位且不敢不恭況召之有不往而他適乎孟子學孔子者也其道豈異乎夫君臣之義人之大倫也孟子之徳孰與周公其齒之長孰與周公之於成王成王防周公負之以朝諸侯及長而歸政北面稽首畏事之與事文武無異也豈得云彼有爵我有徳齒可慢彼哉孟子謂蚳鼃居其位不可以不言言而不用不可以不去已無官守無言責進退可以有餘裕孟子居齊齊王師之夫師者導人以善而救其惡者也豈謂之無官守無言責乎若謂之爲貧而仕耶則後車數十乘從者數百人仰食於齊非抱關擊柝比也詩云彼君子兮不素餐兮夫賢者所爲百世之法也余懼後之人挾其有以驕其君無所事而貪祿位者皆援孟子以自況故不得不疑隱之辯曰孟子將朝王王使人來曰寡人如就見者也有寒疾不可以風朝將視朝不識可使寡人得見乎探王之意未嘗知以尊徳樂道爲事方且恃萬乘之尊不肯先賢者之屈故辭以疾欲使孟子屈身先之也孟子知其意亦辭以疾者非驕之也身可屈道其可屈乎其與君命召不俟駕而行異矣又孟子曰天下有達尊三朝廷莫如爵鄕黨莫如齒輔世長民莫如徳夫尊有徳敬耆老乃自古人君通行之道也人君所貴者爵爾豈可慢夫齒與徳哉若夫伊尹之於太甲周公之於成王此乃大臣輔導幼主非可與達尊槪而論也又孟子謂蚳鼃爲士師職所當諫諫之不行則當去爲臣之道當如是也爲王之師則異矣記曰君之所不臣於其臣者二而師處其一尊師之禮詔於天子無北面非所謂有官守有言責者也其進退豈不綽綽然有餘裕哉孟子以道自任一言一行未嘗少戾於道意謂人君尊徳樂道不如是則不足與有爲而謂挾其有以驕其君無所事而貪祿位者過矣曰愚謂孟子固將朝王矣而王以疾要之則孟子辭而不往其意若曰自我而朝王則貴貴也貴貴義也而何不可之有以王召我則非尊賢之禮矣如是而往於義何所當哉若其所以與孔子異者則孟子自言之詳矣恐溫公亦未深考耳孟子達尊之義愚謂達者通也三者不相值則各伸其尊而無所屈一或相值則通視其重之所在而致隆焉故朝廷之上以伊尹周公之忠聖耆老而只奉嗣王左右孺子不敢以其齒徳加焉至論輔世長民之任則太甲成王固拜手稽首於伊尹周公之前矣其疊爲屈伸以致崇極之義不異於孟子之言也故曰通視其重之所在而致隆焉惟可與權者知之矣官守言責一職之守耳其進退去就決於一事之得失一言之從違者也若爲師則異於是矣然亦豈不問其道之行否而食其祿耶觀孟子卒致爲臣而歸齊王以萬鐘畱之而不可得則可見其出處大防矣【讀余隱之尊孟辯○文集】

孟子之平陸章

王之爲都左傳邑有先君之廟曰都看得來古之王者嘗爲都處便自有廟【賀孫錄云古人之廟不遷】如太王廟在岐文王廟在丰武王祭太王則於岐祭文王則於丰【賀孫云鎬京卻無二王之廟】王朝步自周至於丰是自鎬至丰以告文王廟也又如晉獻公使申生祭於曲沃武公𨿽自曲沃入晉而其先君之廟則仍在曲沃而不徙也又曰王之爲都又恐是周禮所謂都鄙之都周禮四縣爲都【語類】

沈同以其私問章

孟子答沈同伐燕一章誠爲未盡何以異於是之下合更說是弔民伐罪不行殘虐之主方可以伐之如此乃善又孟子居齊許久伐燕之事必親見之齊王乃無一語謀於孟子而孟子亦無一語諫之何也想得孟子亦必以伐之爲是但不意齊師之暴虐耳不然齊有一大事如此而齊王不相謀孟子豈可更居齊耶史記云鄒人孟軻勸齊伐燕云此湯武之舉也想承此誤然亦有不可曉者

勸齊伐燕如何曰孟子言伐燕處有四須合而觀之燕之父子君臣如此固有可伐之理然孟子不曾敎齊不伐亦不曾敎齊必伐但曰爲天吏則可以伐之又曰若殺其父兄系累其子弟則非孟子意也【以上語類二條】

鄭公藝圃折衷曰孟子謂沈同曰子噲不得與人燕子之不得受燕於子噲有仕於此而子恱之不告於王而私與之吾子之祿爵夫士也亦無王命而私受之於子則可乎大夫爵祿制於諸侯是誠古之道也孟軻旣教齊梁滕之君使自爲湯武則是諸侯未嘗受命於天子也沈同不敢以爵祿私人齊制之也子噲不敢以燕私人將復誰制之哉何孟軻獨能約燕以王制而不能約齊梁滕於古道也隱之辯曰孟子告沈同曰子噲不得與人燕子之不得受燕於子噲有仕於此而子悅之不告於王而私與之吾子之祿爵夫士也亦無王命而私受之於子則可乎者是約燕於王制也其意曷嘗不存周哉勸齊梁滕之爲湯武者正欲其行仁義而知有王制云爾豈可謂夏商在上而湯武不得行仁義與湯武行仁義無一言及之惟罪湯武之徵伐掩善揚惡豈得爲公論亦可謂處變事而不知其權者也勸其君行仁義以爲不道者余知之矣彼非以仁義爲不美也但急於近功謂仁義爲迂闊不切時務不若進富國彊兵之術也若其誠然商鞅之徒爲之孟子不爲也曰諸侯受國於天子故子噲之讓爲無王天子受命於天故文王受命作周不受於紂而無罪辯謂鄭氏以仁義爲迂闊則未然第恐若商鞅之談帝道爾【讀余隱之尊孟辯○文集】

燕人畔章

安卿問周公誅管蔡自公義言之其心固正大直截自私恩言之其情終有不自滿處所以孟子謂周公之過不亦宜乎曰是但他豈得已哉莫到恁地較好看周公當初做這一事也大段疎脫他也看那兄弟不過本是怕武庚叛故遣管蔡霍叔去監他爲其至親可恃不知他反去與武庚同作一黨【語類】

孟子去齊章

陳希眞問孟子去齊處集注引李氏說憂則違之而荷蕢所以爲果如何曰孟子與荷蕢皆是憂則違之但荷蕢果於去不若孟子遲遲吾行蓋得時行道者聖人之本心不遇而去者聖人之不得已此與孔子去魯之心同蓋聖賢憂世濟時之心誠非若荷蕢之果於去也【語類】

滕文公上

滕文公爲世子章

孟子道性善言必稱堯舜湏看因何理防个性善作甚底

性善故人皆可爲堯舜必稱堯舜所以驗性善之實孔子罕言性孟子見滕文公便道性善必稱堯舜恰似孟子告人躐等相似然他亦欲人先知得一个本原則爲善必力去惡必勇今於義理湏是見得了自然循理有不得不然若說我要做好事所謂這些意能得幾時子

劉棟問人未能便至堯舜而孟子言必稱之何也曰道性善與稱堯舜二句正相表裏蓋人之所以不至於堯舜者是他力量不至固無可柰何然人須當以堯舜爲法如射者之於的箭箭皆欲其中其不中者其技藝未精也人到得堯舜地位方做得一个人無所欠闕然也只是本分事這便是止於至善

孟子初見滕世子想是見其資質好遂卽其本原一切爲他啟廸了世子若是負荷得時便只是如此了及其復見孟子孟子見其領略未得更不說了只是發他志但得於此勉之亦可以至彼若更說便漏逗了當時啟廸之言想見甚好惜其不全記不得一觀

符舜功問滕世子從孟子言何故後來不濟事曰亦是信不篤如自楚反復問孟子孟子已知之曰世子疑吾言乎則是知性不的他當時地步狹本難做又識見卑未嘗立定得志且如許行之術至淺下且延之舉此可見【以上語類六條】

孟子見人卽道性善稱堯舜此是第一義若於此看得透信得及直下便是聖賢更無一豪人欲之私做得病痛若信不及孟子又說个第二節

工夫又只引成覵顏淵公明儀三段說話敎人如此發憤勇猛向前日用之間不得存畱一豪人欲之私在這里此外更無別法若於此有个奮迅興起處方有田地可下工夫不然卽是畫脂鏤冰無眞實得力處也【答梁文叔○文集】

滕定公薨章

今欲處世事於陵夷之後乃一向討論典故亦果何益孟子於滕文公乃云諸侯之禮吾未之學便說與齊疏之服飦粥之食哭泣盡哀大綱先正了

古宗法如周公兄弟之爲諸侯者則皆以魯國爲宗至戰國時滕猶稱魯爲宗國也【以上語類二條】

滕文公問爲國章

因說今日田賦利害曰某嘗疑孟子所謂夏后氏五十而貢殷人七十而助周人百畝而徹恐不觧如此先王疆理天下之初做許多畎溝澮洫之類大段費人力了若自五十而增爲七十自七十而增爲百畝則田間許多疆理都合更攺恐無是理孟子當時未必親見只是傳聞如此恐亦難盡信也【語類】

問周人百畝而徹集注云一夫授田百畝鄕遂用貢法十夫有溝都鄙用助法八家同井耕則通力而作收則計畝而分必大謂井田與溝洫之制不同而近時永嘉諸公及余正父皆謂鄕遂都鄙初無二制不知何以考之也曰此亦不可詳知但因洛陽議論中通徹而耕之說推之耳或但耕則通力而耕收則各得其畝亦未可知也鄕遂都鄙田制不同周禮分明如近年新說只教畫在紙上亦畫不成如何行得且若如此則有田之家一處受田一處應役彼此交互難相統一官司旣難稽考民間易生獘病公私煩擾不可勝言聖人立法必不如此也【答吳伯丰】

實皆什一之說記得亦用廬舍折除公田二十畝如先儒之舊但此卻只說得百畝而徹耳七十而助之法則須就公田七十畝中尅除廬舍而實計則亦可揍成什一注中必是不曽說此一節此間無本檢不得然此亦大槪依約不見古法果如何且當取其大指之略通可也如來諭商人以七畝爲助此語亦疎蓋貢助異法貢則直計其五畝之入自賦於官助法則湏計公田之中八家各助七畝只得五十六畝其十四畝湏依古法折除一家各得一畝若干步爲廬舍方成八家各助耕公田七畝也如謂某說商人九分取一周人十分取一恐亦非某本文商人九分取一除廬井則爲十分取一如前所云固自分明周人則鄕遂溝洫用貢法而自賦自不妨十分取一惟都鄙井田用助法則爲九一然如前說去其廬井則亦不害爲十之一矣周人未嘗專用九一也【答林一之○以上文集二條】

世祿是食公田之人問鄰長比長之屬有祿否曰恐未必有問士者之學如何曰亦農隙而學孰與敎之曰鄕【池錄作卿】大夫有徳行而致其仕者俾敎之

孟子只把雨我公田證周亦有公田讀書亦不湏究盡細防【因論永嘉之學於制度名物上致詳】

請野九一而助國中什一使自賦如古注之說如何曰若將周禮一一求合其說亦難此二句大率有周禮制度野謂甸稍縣都行九一法國中什一以在王城丰凶易察

國中行鄕遂之法如五家爲比五比爲閭四閭爲族五族爲黨五黨爲州又如五人爲伍五伍爲兩四兩爲卒五卒爲旅五旅爲師五師爲軍皆是五五相連屬所以行不得那九一之法故只得什一使自賦如鄕遂【鄕遂應作都鄙】卻行井牧之法【此處應有鄕遂之法四字】次第是一家出一人兵且如五家爲比比便有一个長了井牧之法次第是三十家方出得士十人徒十人井田之法孟子說夏五十而貢殷七十而助周百畝而徹此都是孟子拗處先是五十後是七十又是一百便是一番打碎一番想聖人處事必不如是勞擾

問圭田余夫之田是在公田私田之外否曰卿受田六十邑乃當二百四十井此外又有圭田五十畝也余夫二十五畝乃是十六歲以前所受在一夫百畝之外也孟子亦是言大槪耳未必曾見周禮也【以上語類五條】

有爲神農之言章

問決汝漢排淮泗曰其說只是一時行文之過別無奧義不足深論況淮泗能壅汝水不能壅漢水今排淮泗而汝水終不入江則排淮泗而後汝漢得以入江之說有不通矣沈存中引李翺南來錄言唐時淮南漕渠猶是流水而汝漢泗水皆從此以入江但今江淮漸深故不通耳此或猶可彊說然運河自是夫差所通之防溝初非禹迹且若如此則淮又不能專達於海亦不得在四瀆之數矣沈說終亦不能通也【答吳伯丰○文集】

問振徳是施惠之意否曰是然不是財惠之惠只是施之以敎化上文匡直輔翼等事是也彼旣自得之復從而教之【語類】

墨者夷之章

亞夫問愛無差等施由親始與親親而仁民仁民而愛物相類否曰旣是愛無差等何故又施由親始這便是有差等又如施由親始一句乃是夷之臨時譔出來揍孟子意卻不知愛無差等一句已不是了他所謂施由親始便是把愛無差等之心施之然把愛人之心推來愛親是甚道理

問人只是一父母所生如木只是一根株夷子卻視他人之親猶已之親如牽彼樹根彊合此樹根曰愛無差等便是二本至曰命之矣之字作夷子名看方成句法若作虛字看則不成句法曰是【以上語類二條】

問愛無差等施由親始夷子旣知此說便當一親疎合貴賤方得今卻曰施由親始則是又將親疎對待而言豈非吾之愛又有差等哉其詞气抵牾信乎遁而窮矣曰夷之所說愛無差等此是大病其言施由親始𨿽若粗有差別然亦是施此無差等之愛耳故孟子但責其二本而不論其下句之自相矛盾也夷之所以卒能感動而自知其非蓋因孟子極言非爲人泚之心有以切中其病耳此是緊要處當著眼目也【答張敬之○文集】

滕文公下

陳代曰不見諸侯章

問枉尺直尋曰援天下以道若枉已便已枉道則是已失援天下之具矣更說甚事自家身旣已壞了如何直人【語類】

景春曰公孫衍張儀章

敬之問居天下之廣居立天下之正位行天下之大道曰大槪只是無些子偏曲且如此心廓然無一豪私意直與天地同量這便是居天下之廣居便是居仁到得自家立身更無些子不當於理這便是立天下之正位便是守禮及推而見於事更無些子不合於義這便是行天下之大道便是由義論上兩句則居廣居是體立正位是用論下兩句則立正位是體行大道是用要知能居天下之廣居自然能立天下之正位行天下之大道【語類】

宋小國章

問滕文公之問逾迫而孟子所以答之者若無可爲謀者極其規模所就亦不過太王畏天保國之事至於萬章之問宋而孟子遽以成湯樂天之事反覆告之豈滕之地褊小不足以有爲而王偃滅滕伐薛敗諸侯之兵果有可畏之實耶曰彊弱者勢也得失者事也宋滕之彊弱有異故其得失之效不同但其一事之如此而爲得如此而爲失則其理未嘗不同耳若曰以彊弱爲得失則是彊者常得弱者常失也豈其然乎【答張敬之○文集】

公孫丑問不見諸侯章

至云看得孟子於辭受取捨進退去就莫非天理時中之妙無一豪人欲之私無一豪過不及之病如謂段幹木逾垣而避之泄栁閉門而不納是皆已甚迫斯可以見矣充仲子之操則蚓而後可謂非其有而取之者盜也充類至義之盡辭曰聞戒餽贐可受則受之皆無一豪過不及無一豪私意曰道理固是恁地而今有此事到面前這道理又卻那里安頓【語類】

公都子問好辯章

居之問孟子豈好辯章先生令看大意曰此段最好看看見諸聖賢遭時之變各行其道是這般時節其所以救正之者是這般樣子這見得聖賢是甚麼樣大力量恰似天地有闕齾處得聖賢出來補得敎周全補得周全後過得稍久又不免有闕又得聖賢出來補這見聖賢是甚力量直有闔辟乾坤之功

問孔子作春秋空言無補亂臣賊子何緣便懼且何足爲春秋之一治曰非說當時便一治只是存得个治法使這道理光明燦爛有能舉而行之爲治不難當時史書掌於史官想人不得見及孔子取而筆削之而其義大明孔子亦何嘗有意說用某字使人知勸用某字使人知懼用某字有甚防詞奧義使人曉不得足以褒貶榮辱人來不過如今之史書直書其事善者惡者了然在目觀之者知所懲勸故亂臣賊子有所畏懼而不犯耳

問孟子好辯一節曰當時如縱橫刑名之徒孟子卻不管他蓋他只壊得个粗底若楊墨則害了人心湏著與之辯時舉謂當時人心不正趨向不一非孟子力起而辟之則聖人之道無自而明是時眞个少孟子不得曰孟子於當時只在私下恁地說所謂楊墨之徒也未怕他到後世卻因其言而知聖人之道爲是知異端之學爲非乃是孟子有功於後世耳

因居之看好辯一章曰墨氏愛無差等故視其父如路人楊氏只理會自己所謂修其身而外天下國家者故至於無君要之楊墨卽是逆理不循理耳如一株木順生向上去是順理今一枝乃逆下生來是逆理也如水本潤下今洪水乃橫流是逆理也禹掘地而注之海乃順水之性使之潤下而已暴君壞宮室以爲污池棄田以爲園囿民有屋可居有地可種桑麻今乃壞而棄之是逆理也湯武之舉乃是順理如楊墨逆理無父無君邪說誣民仁義充塞便至於率獸食人人相食此孟子極力辟之亦只是順理而已

敬之問楊墨曰楊墨只是差了些子其末流遂至於無父無君蓋楊氏見世間人營營於名利埋沒其身而不自知故獨潔其身以自髙如荷蕢接輿之徒是也然使人皆如此潔身而自爲則天下事敎誰理防此便是無君也墨氏見世間人自私自利不能及人故欲兼天下之人而盡愛之然不知或有一患難在君親則當先救之在他人則後救之若君親與他人不分先後則是待君親猶他人也便是無父此二者之所以爲禽獸也孟子之辯只緣是放過不得今人見佛老家之說者或以爲其說似勝吾儒之說或又以爲彼𨿽說得不是不用管他此皆是看他不破故不能與之辯若眞个見得是害人心亂吾道豈容不與之辯所謂孟子好辯者非好辯也自是住不得也

孟子言我欲正人心蓋人心正然後可以有所爲今人心都不正了如何可以理防【以上語類六條】

出邪則入正出正則入邪兩者之間蓋不容髮也𨿽未知道而能言距楊墨者已是心術向正之人所以以聖人之徒許之與春秋討賊之意同【答石子重】

孟子答公都子好辯一章三復之餘廢書太息只爲見得天理忒煞分明便自然如此住不得若見不到此又如何彊得也然聖賢奉行天討卻自有个不易之理故曰能言距楊墨者聖人之徒也此便與春秋討亂臣賊子之意一般舊來讀過亦不覺近乃識之耳【與張敬夫】

鄭公藝圃折衷曰秦始皇漢武帝唐太宗欲無夷狄韓愈欲無釋老孟子欲無楊墨甚哉未之思也天不惟慶雲瑞日景風時雨而霜雹降焉地不惟五穀桑麻而荑稗鉤吻生焉山林河海不惟龜龍麟鳯而鴟梟豺狼蛟鼉出焉古今豈有無小人之國哉作易者其知道乎隱之辯曰秦始皇漢武帝唐太宗欲無夷狄是皆好大喜功窮兵黷武之過孟子欲無楊墨韓子欲無釋老豈愛摩頂放踵利天下爲之一則爲義之偏其過至於無君一則爲仁之偏其過至於無父先王大道由是榛塞孟子辭而辟之然後廓如也釋氏生西竺漢明帝始求事之老氏生周末西漢竇后始好尙之自晉梁以及於唐其敎顯行韓公力排斥之然後大道得不泯絕有識之士謂洪水之害害於人身邪說之害害於人心身之害爲易見尙可避者心之害爲難知溺其說者形存而生亡矣自非智識髙明孰知其害而務去之乎韓公謂孟子距楊墨而其功不在禹下唐之史臣謂韓公排釋老而其功與孟子齊而力倍之詎不信夫且夫唐虞三代之盛時未嘗有所謂釋老楊墨者茍欲其無亦不爲過而謂地不惟五穀桑麻而荑稗鉤吻生焉世豈有種五穀桑麻而不去荑稗鉤吻者與若孟子者正務去荑稗鉤吻之害而欲五穀桑麻之有成也今乃立異論以攻之是誠何心哉予懼聖道之不明故不得不與之辯曰知堯舜孔孟所傳之正然後知異端之爲害也深而息邪距詖之功大矣彼曰景風時雨與戾气旱蝗均出於天五穀桑麻與荑稗鉤吻均出於地此固然矣人生其間混然中處盡其爕理之功則有景風時雨而無戾气旱蝗有五穀桑麻而無荑稗鉤吻此人所以參天地贊化育而天地所以待人而爲三才也孟子之辟異端如宣王之攘夷狄其志亦若此而已豈秦始皇漢武帝之比哉聖人作易以立人極其義以君子爲主故爲君子謀而不爲小人謀觀泰否剝復名卦之意則可見矣而曰古今豈有無小人之國哉嗚呼作易者其知道乎其不知易者甚哉【讀余隱之尊孟辯○以上文集三條】

陳仲子豈不誠廉士章

溫公疑孟曰仲子以兄之祿爲不義之祿蓋謂不以其道事君而得之也以兄之室爲不義之室蓋謂不以其道取於人而成之也仲子蓋嘗諫其兄矣而兄不用也仲子之志以爲吾旣知其不義矣然且食而居之是口非之而身享之也故避之居於於陵於陵之室與粟身織屨妻辟纑而得之也非不義也豈當更問其築與種者誰與以所食之鵝兄所受之饋也故哇之豈以母則不食以妻則食之耶君子之責人當探其情仲子之避兄離母豈所願耶若仲子者誠非中行亦狷者有所不爲也孟子過之何其甚耶隱之辯曰陳仲子弗居不義之室弗食不義之祿夫孰得而非之居於於陵以彰兄之過與妻同處而離其母人則不爲也而謂仲子避兄離母豈所願耶殊不曉其說仲子之兄非不友孰使之避仲子之母非不慈孰使之離烏得謂之豈所願耶仲子齊之世家萬鐘之祿世之有矣不知何爲諫其兄以其祿與室爲不義而弗食弗居也謂仲子爲狷者有所不爲避兄離母可謂狷乎孟子深辟之者以離母則不孝避兄則不恭也使仲子之道行則天下之人不知義之所在謂兄可避母可離其害敎也大矣孟子之言履霜之戒也與曰溫公云仲子嘗諫其兄而兄不用然且食而居之是口非之而身享之也故避之又曰仲子狷者有所不爲者也愚謂口非之而身享之一時之小嫌狷者之不爲一身之小節至於父子兄弟乃人之大倫天地之大義一日去之則禽獸夷狄矣𨿽復謹小嫌守小節亦將安所施哉此孟子絕仲子之本意隱之云仲子之兄非不友孰使之避仲子之母非不慈孰使之離愚謂政使不慈不友亦無逃去之理觀舜之爲法於天下者則知之矣【讀余隱之尊孟辯○文集】

禦纂朱子全書卷二十﹤子部﹐儒家類﹐禦纂朱子全書﹥

欽定四庫全書

禦纂朱子全書卷二十一

孟子二

離婁上

離婁之明章

上無道揆則下無法守儻上無道揆則下𨿽有奉法守一官者亦將不能用而去之矣朝不信道工不信度信如憑信之信此理只要人信得及自然依那个行不敢逾越惟其不信所以妄作如胥吏分明知得條法只是他冒法以爲姦便是不信度也

上無禮下無學此學謂國之俊秀者前面工是百官守法度者此學字是責學者之事惟上無教下無學所以不好之人並起而居髙位執進退黜陟之權盡做出不好事來則國之喪亡無日矣所以謂之賊民蠧國害民非賊而何然其要只在於仁者宜在髙位所謂一正君而國定也

問責難之恭陳善閉邪之敬何以別曰大槪也一般只恭意思較闊大敬意思較細密如以堯舜三代望其君不敢謂其不能便是責難於君便是恭陳善閉邪是就事上說蓋不徒責之以難凡事有善則陳之邪則閉之使其君不陷於惡便是敬責難之恭是尊君之詞先立个大志以先王之道爲可必信可必行陳善閉邪是子細著工夫去照管務引其君於當道陳善閉邪便是做那責難底工夫

問責難於君謂之恭陳善閉邪謂之敬曰恭是就人君分上理會把他做个大底人看致恭之謂也敬只是就自家身上做如陳善閉邪是在巳當如此做【以上語類四條】

規矩方員之至章

問規矩方員之至也曰規矩是方員之極聖人是人倫之極蓋規矩便盡得方員聖人便盡得人倫故物之方員者有未盡處以規矩爲之便見於人倫有未盡處以聖人觀之便見惟聖人都盡無一豪之不盡故爲人倫之至【語類】

愛人不親章

聖人說話是趲上去更無退後來孟子說愛人不親反其仁治人不治反其智禮人不答反其敬行有不得者皆反求諸己其身正而天下歸之這都是趲向上去更無退下來如今人愛人不親更不反求諸己教你不親也休治人不治更不反求諸己教你不治也休禮人不答更不反求諸己教你不答也休我也不解恁地得你也不仁不義無禮無智我也不仁不義無禮無智大家做个鶻突沒理會底人【語類】

爲政不難章

吳伯英問不得罪於巨室曰只是服得他心【語類】

天下有道章

鄭問小役大弱役彊亦曰天何也曰到那時不得不然亦是理當如此

仁不可爲眾爲猶言難爲弟難爲兄之爲言兄賢難做他弟弟賢難做他兄仁者無敵難做眾去抵當他

不能自彊則聽天所命修徳行仁則天命在我今之爲國者論爲治則曰不消做十分底事只隨風俗做便得不必須欲如堯舜三代只恁地做天下也治爲學者則曰做人也不湏做到孔孟十分事且做得一二分也得盡是這樣茍且見識所謂聽天所命者也【以上語類三條】

自暴者章

問自暴自棄之別曰孟子說得已分明看來自暴者便是剛惡之所爲自棄者便是柔惡之所爲也

先生問梁自暴自棄如何梁未答先生曰言非禮義非如非先王之道之非謂所言必非詆禮義之說爲非道是失之暴戾我𨿽言而彼必不肯聽是不足與有言也自棄者謂其意气卑弱志趣凡陋甘心自絕以爲不能我𨿽言其仁義之美而彼以爲我必不能居仁由義是不足有爲也故自暴者彊自棄者弱伊川云自暴者拒之以不信自棄者絕之以不爲【以上語類二條】

居下位章

敬之問誠者天之道也思誠者人之道也思誠莫湏是明善否曰明善自是明善思誠自是思誠明善是格物致知思誠是毋自欺謹獨明善固所以思誠而思誠上面又自有工夫在誠者都是實理了思誠者恐有不實處便思去實他誠者天之道天無不實寒便是寒暑便是暑更不待使他恁地聖人仁便眞个是仁義便眞个是義更無不實處在常人說仁時恐猶有不仁處說義時恐猶有不義處便著思有以實之始得

問至誠而不動者未之有也不誠未有能動者也此是以實理見之於用故便有感通底道理曰不是以實理去見之於用只是旣有其實便自能感動得人也【以上語類二條】

伯夷辟紂章

才卿問伯夷是中立而不倚栁下恵是和而不流否曰栁下恵和而不流之事易見伯夷中立不倚之事何以驗之陳曰扣馬之諫餓而死此是不倚曰此謂之偏倚亦何可以見其不倚劉用之曰伯夷居北海之濵若將終身焉及聞西伯善養老遂來歸之此可見其不倚否曰此下更有一轉方是不倚蓋初聞文王而歸之及武王伐紂而去之遂不食周粟此可以見其不倚也【語類】

問第十三章

橫渠曰太公伯夷辟紂皆不徒然及歸文王亦不徒然一佐武王伐紂一諫武王伐紂皆不徒然必大謂二人之歸文王特以聞其善養老而已竊恐不爲此而出也曰是【答吳伯丰○文集】

求也爲季氏宰章

至之問如李悝盡地力之類不過欲教民而已孟子何以謂任土地者亦次於刑曰只爲他是欲富國不是欲爲民但彊占土地開墾將去欲爲巳物耳皆爲君聚斂之徒也【語類】

恭者不侮人章

聖人但顧我理之是非不問利害之當否眾人則反是且如恭儉聖人但知恭儉之不可不爲耳眾人則以爲我不侮人則人亦不侮我我不奪人則人亦不奪我便是計較利害之私要之聖人與眾人做處便是五峯所謂天理人欲同行而異情者也【語類】

淳於髠曰章

事有緩急理有大小這樣處皆須以權稱之或問執中無權之權與嫂溺援之以手之權微不同否曰執中無權之權稍輕嫂溺援之以手之權較重亦有深淺也【語類】

人不足與適章

大人格君心之非此謂精神意气自有感格處然亦湏有个開導底道理不但黙黙而已伊川解遇主於巷所謂至誠以感動之盡力以扶持之明義理以致其知杜蔽惑以誠其意正此意也或曰設遇暗君將如何而格之曰孔子不能格魯哀孟子不能格齊宣諸葛孔明之於後主國事皆出於一巳將出師先自排布宮中府中許多人後主𨿽能聽從然以資質之庸難以變化孔明𨿽親寫許多文字與之亦終不能格之凡此皆是𨿽有格君之理而終不可以致格君之效者也【語類】

仁之實章

仁之實事親是也義之實從兄是也此數句某煞曽入思慮來嘗與伯恭說實字有對名而言者謂名實之實有對理而言者謂事實之實有對華而言者謂華實之實今這實字不是名實事實之實正是華實之實仁之實本只是事親推廣之愛人利物無非是仁義之實本只是從兄推廣之忠君弟長無非是義事親從兄便是仁義之實推廣出去者乃是仁義底華采

問仁義之實曰須是理會得个實字方曉得此章意思這實字便是對華字且如愛親仁民愛物無非仁也但是愛親乃是切近而眞實者乃是仁最先發去處於仁民愛物乃逺而大了義之實亦然

問事親從兄有何分別曰事親有愛底意思從兄有嚴底意思又曰有敬底意思問從兄如何爲義之實曰言從兄則有可否問所以同處如何曰不當論同問伊川以爲湏自一理中別出此意如何曰只是一个道理發出來偏於愛底些子便是仁偏於嚴底些子便是義又曰某怕人便說理一

問孟子言義之實從兄是也中庸卻言義者宜也尊賢爲大甚不同如何曰義謂得宜尊賢之等道理宜如此曰父子兄弟皆是恩合今以從兄爲義何也曰以兄弟比父子已是爭得些問五典之常義主於君臣今曰從兄又曰尊賢豈以隨事立言不同其實則一否曰然

問孟子言羞惡之心義之端也又曰義之實從兄是也不知羞惡與從兄之意如何相似曰不要如此看且理會一處上義理教通透了方可別看如今理會一處未得卻又牽一處來滚同說少閒愈無理會處聖賢說話各有指歸且與他就逐句逐字上理會去

問仁之實事親是也一似無四者只有兩个以禮爲節文斯二者智是知斯二者只是兩个生出禮智來曰太極初生亦只生陰陽然後方有其他底

朱蜚卿問樂則生矣生則惡可巳也曰如今恁地勉彊安排如何得樂到得常常做得熟自然浹洽通快周流不息油然而生不能自已只是要到這樂處實是難在若只恁地把捉安排才忘記又斷了這如何得樂如何得生問如今也且著恁地把捉曰固是且著恁地須知道未是到處湏知道樂則生處是當到這地頭恰似春月艸木許多芽蘗一齊爆出來更止遏不得賀孫問如孩提之童無不知愛其親及其長也無不知敬其兄這个不是旋安排這隻就他初發上說曰只如今不能常會如此孩提知愛其親如今自失了愛其親意思及其長也知敬其兄如今自失了敬其兄意思須著理會孟子所以說大人者不失其赤子之心須要常常恁地要之湏是知得這二者使常常見這意思方會到得樂則生矣處要緊卻在知斯二者弗去是也二句上湏是知得二者是自家合有底不可暫時失了到得禮之實節文斯二者旣知了又湏著檢防教詳密子細節節應拍方始會不閒斷方始樂方始生孟子又云知皆擴而充之若火之始然泉之始逹茍能充之足以保四海茍不充之不足以事父母與知斯二者節文斯二者一語勢有不同一則說得緊急一則說得有許多節次次序詳宻又曰樂則生如水之流撥盡許多壅塞之物只恁地滔滔流將去【以上語類七條】

問事親仁之實從兄義之實蓋人之生也莫不知愛其親及其長也莫不知敬其兄此乃最初一著其他皆從此充去故孟子曰無他逹之天下也有子曰君子務本本立而道生孝弟也者其爲仁之本與孟子又謂徐行後長者謂之弟疾行先長者謂之不弟堯舜之道孝弟而已矣豈非事親仁之實從兄義之實乎曰仁義只是理事親從兄乃其事之實也【答石子重○文集】

天下大悅章

不得乎親不可以爲人不順乎親不可以爲子得乎親者不問事之是非但能曲爲承順則可以得其親之悅茍父母有做得不是處我且從之茍有孝心者皆可然也順乎親則和那道理也順了非特得親之悅又使之不陷於非義此所以爲尢難也

不順乎親不可以爲子是無一事不是處和親之心也順了下面所以說瞽瞍底豫【以上語類二條】

離婁下

子產聽鄭國之政章

問子產之事以左傳考之類非不知爲政者孟子之言姑以其乘輿濟人一事而議之耳而夫子亦止以恵人目之又謂其猶眾人之母知食而不知教豈非子產所爲終以恵勝與曰致堂於恵人也論此一甚詳東坡云有及人之近利無經世之逺圖亦說得盡都鄙有章只是行恵人底規模若後世所謂政者便只是恵【語類】

乘輿濟人之說與某所聞於師者相表裏但不必言姦人聖賢所警正爲仁人君子豪釐之差耳姦人則尙何說哉諸若此類稍加密察爲佳辟除之辟乃趙氏本說與上下文意正相發明蓋與捨車濟人正相反也此叚注釋近略稍攺稍詳於舊略云恵謂私恩小利政則有公平正大之體綱紀法度之施焉恵而不知爲政者亦有仁心仁聞而不能擴充以行先王之道云爾又云十月成梁蓋時將寒沍不可使民徒渉又農功旣畢可以役民之時先王之政細大具舉而無事不合民心順天理故其公平正大之體綱紀法度之施𨿽纎悉之閒亦無遺恨如此豈子產所及哉諸葛武侯之治蜀也官府次捨橋梁道路莫不繕理而民不告勞蓋其言曰治世以大徳不以小恵其亦庶防知爲政矣又云君子能行先王之政使細大之務無不畢舉則恵之所及亦巳廣矣是其出入之際𨿽辟除人使之避己亦上下之分固所宜然何必曲意行私使人知已出然後爲恵又況人民之眾亦安得人人而濟之哉【答何叔京○文集】

君之視臣如手足章

有故而去非大義所系不必深爲之說臣之去國其故非一端如曰親戚連坐則先王之制父子兄弟罪不相及亦豈有此事哉但昔者諫行言聽而今也有故而去而君又加禮焉則不得不爲之服矣樂毅之去燕近之【答何叔京○文集】

非禮之禮章

非禮義之禮義所論善矣但以爲其心皆在於異俗而邀名則不必皆然蓋有擇焉不精以爲善而爲之者知言所謂緣情立義自以爲由正大之徳而不知覺者也此句之失與論子產而指姦人相類【答何叔京○文集】

中也養不中章

中也養不中才也養不才養者非速使之中使之才漸民以仁摩民以義之謂也下以善養人同【語類】

人有不爲也章

問孟子曰人有不爲也而後可以有爲又曰狷者有所不爲不爲之言則同不爲之意似有別矣竊疑狷者之病全在於有所二字於所當爲者而不爲則非知所決擇之人矣狷者之所以不爲者病在何處茍自知其偏加篤學力行審思明辧之功便可至中耶抑气質之偏自有定量終不足與有爲耶曰狷者但能不爲而不能有爲亦其气質習尙之偏耳知其偏而反之豈有終不足與有爲之理【答詹尙賔○文集】

仲尼不爲己甚章

問仲尼不爲己甚此言本分之外無所增加耳曰巳訓太又問非其君不仕非其民不使治亦進亂亦進不羞污君不辭小官气象可謂巳甚矣而目之曰聖人之淸和似頗難會頃之乃曰𨿽是聖終有過當處【語類】

大人者章

大人無所不知無所不能赤子無所知無所能此兩句相拗如何無所不知無所不能卻是不失其無所知無所能做出蓋赤子之心純一無僞而大人之心亦純一無僞但赤子是無知覺底純一無僞大人是有知覺底純一無僞

問赤子之心莫是發而未逺乎中不可作未發時看否曰赤子之心也有未發時也有已發時今欲將赤子之心専作已發看也不得赤子之心方其未發時亦有老稚賢愚一同但其已發未有私欲故未逺乎中耳【以上語類二條】

養生者章

王徳修云親聞和靖說惟送死可以當大事曰親之生也好惡取捨得以言焉及其死也好惡取捨無得而言當是時親之心卽子之心子之心卽親之心故曰惟送死可以當大事先生曰亦說得好【語類】

君子深造之以道章

深造之以道欲其自得之曰只深造以道便是要自得之此政與淺迫相對所謂深造者當知非淺迫所可致若欲淺迫求之便是彊探力取只是旣下工夫又下工夫直是深造便有自得處在其中又曰優遊饜飫都只是深造後自如此非是深造之外又別欲自得也與下章博學而詳說之將以反說約之意同

君子深造之以道欲其自得之也如何曰深造云者非是急迫遽至要舒徐涵養期於自得而已自得之則自信不疑而居之安居之安則資之於道也深資之深則凡動靜語黙一事一物無非是理所謂取之左右逄其原也又問資字如何說曰取也資有資借之意資之深謂其所資借者深言深得其力也

或問君子深造之以道一章曰深造之以道語似倒了以道字在深造字上方是蓋道是造道之方法循此進進不已便是深造之猶言以這方法去深造之也今曰深造之以道是深造之以其方法也以道是工夫深造是做工夫如博學審問謹思明辧力行之次序卽是造道之方法若人爲學依次序便是以道不依次序便是不以道如爲仁而克己復禮便是以道若不克己復禮別做一般樣便是不以道能以道而爲之不已造之愈深則自然而得之旣自得之而爲我有則居之安居之安則資之深資之深這一句又要人看蓋是自家旣自得之則所以資借之者深取之無窮用之不竭只管取只管有滚滚地出來無窮自家資他他又資給自家如掘地在下借上面源頭水來注滿若源頭深則源源來不竭若淺時則易竭矣又如富人大寶藏裏面只管取只管有取之左右逄其原蓋這件事也撞著這本來底道理那件事也撞著這本來底道理事事物物頭頭件件皆撞著這道理如資之深那源頭水只是一路來到得左右逄原四方八面都來然這个只在自得上才自得則下面節次自是如此

子善問君子深造之以道欲其自得之也一節曰大要在深造之以道此是做工夫處資是他資助我資給我不是我資他他那个都是資助我底物事頭頭撞著左邊也是右邊也是都湊著他道理源頭處源頭便是那天之明命滔滔汨汨底似那一池有源底水他那源頭只管來得不絕取之不禁用之不竭來供自家用似那魚湊活水相似卻似都湊著他源頭且如爲人君便有那仁從那邊來爲人臣便有那个敬從那邊來子之孝有那孝從那邊來父之慈有那慈從那邊來只是那道理源頭處莊子說恃原而往便是說這个自家靠著他源頭底這个道理左右前後都見是這道理莊子說在谷滿谷在坑滿坑他那資給我底物事深逺自家這裏頭頭湊著他源頭

或問自得章文義莫有節次否曰此章重處只在自得後其勢自然順下來才恁地便恁地但其閒自不無節次若是全無節次孟子何不說自得之則取之左右逄其原曰尹先生卻正如此說曰看他說意思自別孟子之意是欲見其曲折而詳言之尹先生之言是姑舉其首尾而略言之自孟子後更無人會下這般言語【以上語類五條】

博學而詳說之章

問博學而詳說之將以反說約也如何曰約自博中來旣博學又詳說講貫得直是精確將來臨事自有个頭緒才有頭緒便見簡約若是平日講貫得不詳悉及至臨事只覺得千頭萬緒更理會不下如此則豈得爲約

問博學詳說將以反說約也曰貫通處便是約不是貫通了又去裏面尋討个約公說約處卻是通貫了又別去尋討个約豈有此理伊川說格物處云但積累多後自然脫然有貫通處積累多後便是學之博脫然有貫通處便是約楊楫通老問世間博學之人非不博卻又不知个約處者何故曰他合下博得來便不是了如何會約他更不窮究這道理是如何都見不透徹只是捜求隱僻之事鉤摘奇異之說以爲博如此豈能得約今世博學之士大率類此不讀正當底書不看正當注疏偏揀人所不讀底去讀欲乘人之所不知以誇人不問義理如何只認前人所未說今人所未道者則取之以爲博如此如何望到約處又曰某嘗不喜揚子云多聞則守之以約多見則守之以卓多聞欲其約也多見欲其卓也說多聞了又更要一个約去守他正如公說這个是所守者約不是守之以約也【以上語類二條】

問第十五章

橫渠曰約者天下至精至微之理也然曰學者必先守其至約又曰不必待博學而後至於約其先固守於約也必大謂精微之理必問辧攻索而後得之決不容以徑造橫渠之說恐別有謂曰未博學而先守約卽程子未有致知而不在敬之意亦切要之言也【答吳伯丰○文集】

以善服人章

以善服人者惟恐人之進於善也如張華之對晉武帝恐吳人更立令主則江南不可取之類是也以善養人者惟恐人之不入於善也若湯之事葛遺之牛羊使人往爲之耕之類是也【答張敬之○文集】

徐子曰章

所謂聲聞過情這个大務外郎當且更就此中間言之如爲善無眞實懇惻之意爲學而勉彊茍且徇人皆是不實湏就此反躬思量方得【語類】

人之所以異於禽獸章

敬之問人之所以異於禽獸者防希曰人與萬物都一般者理也所以不同者心也人心虛靈包得許多道理過無有不通𨿽閒有气稟昏底亦可克治使之明萬物之心便包許多道理不過𨿽其間有稟得气稍正者亦止有一兩路明如禽獸中有父子相愛雌雄有別之類只有一兩路明其他道理便都不通便推不去人之心便虛明便推得去就大本論之其理則一才稟於气便有不同賀孫問幾希二字不是說善惡之閒乃是指這些好底說故下云庶民去之君子存之曰人之所以異於物者只爭這些子

元昭問君子存之曰存是存其所以異於禽獸之道理今自謂能存只是存其與禽獸同者耳饑食渴飲之類皆其與禽獸同者也釋氏云作用是性或問如何是作用云在眼曰見在耳曰聞在鼻辧香在口談論在手執捉在足運奔徧現俱該沙界收攝在一微塵此是說其與禽獸同者耳人之異於禽獸是父子有親君臣有義夫婦有別長防有序朋友有信釋氏元不曾存得

或問明於庶物察於人倫明察之義有淺深否曰察深於明明只是大槪明得這个道理耳又問與孝經事天明事地察之義如何曰這个明察又別此察字卻訓著字明字訓昭字事父孝則事天之道昭明事母孝則事地之道察著孟子所謂明察與易系明於天之道察於人之故同

子善問舜明庶物察人倫文勢自上看來此物字恐合作禽獸說曰不然明於庶物豈止是說禽獸禽獸乃一物凡天地之間眼前所接之事皆是物然有多少不甚要緊底事舜看來惟是於人倫最緊要

明於庶物察於人倫明察是見得事事物物之理無一豪之未盡所謂仁義者皆不待求之於外此身此心渾然都是仁義

問舜由仁義行便是不操而自存否曰這都難說舜只是不得似眾人恁地著心自是操【以上語類六條】

問第十九章

集注云由仁義行非行仁義則仁義已根於心而所行皆從此出巳字恐未瑩曰巳字只作本字爲佳【答吳伯丰○文集】

禹惡防酒章

問禹惡防酒好善言湯執中文王望道未之見武王不泄邇不忘逺周公坐以待旦此等气象在聖人則謂之兢兢業業純亦不已在學者則是任重道逺死而後已之意否曰他本是說聖人又曰讀此一篇使人心惕然而常存也

問湯執中立賢無方莫是執中道以立賢否曰不然執中自是執中立賢自是立賢只這執中卻與子莫之執中不同故集注下謂執謂守而不失湯只是要事事恰好無過不及而已【以上語類二條】

不顯亦臨無射亦保是文王望道如未見之事【答吳伯丰】泄邇忘逺通人與事而言泄字兼有親信狎侮忽略之意【答吳伯丰】

不泄邇不忘逺是無所不用其敬之意【答吳伯丰】

李公常語曰孔子與賔牟賈言大武曰聲淫及商何也對曰非武音也有司失其傳也若非有司失其傳則武王之志荒矣武王之志猶不貪商而孟子曰文王望道而未之見謂商之祿未盡也病其有賢臣也文王貪商如此其甚則事君之小心安在哉豈孔子之妄言哉孔子不妄孟子之誣文王也隱之辧曰孟子曰文王視民如傷望道而未之見蓋言文王之仁望治道而未之見耳趙岐釋之曰殷祿未盡尙有賢臣道未得至故望而不致誅於紂此岐之失也讀孟子而識其意正岐之失可也而乃用岐之說攻孟子謂孟子誣文王之貪商豈理也哉欲加人以罪援引他事以實之其不仁甚矣曰望道而未之見而與如古人多通用此句與上文視民如傷爲對孟子之意曰文王保民之至而視之猶如傷體道之極而望之猶如未之見其純亦不已如是愚意謂然不審隱之以爲如何【讀余隱之尊孟辧○以上文集四條】

王者之迹熄章

莊仲問王者之迹熄而詩亡詩亡然後春秋作先儒謂自東遷之後黍離降爲國風而雅亡矣恐是孔子刪詩之時降之曰亦是他當時自如此要識此詩便如周南召南當初在鎬丰之時其詩爲二南後來在洛邑之時其詩爲黍離只是自二南進而爲二雅自二雅退而爲王風二南之於二雅便如登山到得黍離時節便是下坡了【語類】

可以取章

正卿問可以取可以無取取傷防亦下二聫之義曰看來可以取是其初略見得如此可以無取是子細審察見得如此如夫子言再思一般下二聫放此庶防不礙不然則不取卻是過厚而不與不死卻是過薄也【語類】

天下之言性也章

問則故而已矣故是如何曰故是个已發見了底物事便分明易見如公都子問性孟子卻云乃若其情則可以爲善矣蓋性自是个難言底物事惟惻隱羞惡之類卻是已發見者乃可得而言只防這个便見得性集注謂故者是已然之迹也是無个字得下故下个迹字

問則故而已矣曰性是个糊塗不分明底物事且只就那故上說故卻是實有痕迹底故有兩件如水之有順利者又有逆行者畢竟順利底是善逆行底是惡所以說行其所無事又說惡於鑿鑿則是那逆行底

敬之問故者以利爲本如火之炎上水之潤下此是故人不拂他潤下炎上之性是利曰故是本然底利是他自然底如水之潤下火之炎上固是他本然之性如此然水自然潤下火自然炎上便是利到智者行其所無事方是人知得自然底從而順他

故是已然之迹如水之下火之上父子之必有親孟子說四端皆是然𨿽有惻隱亦有殘忍故當以順爲本如星辰亦有逆行大要循躔度者是順又問南軒說故作本然曰如此則善外別有本然孟子說性乃是於發處見其善荀揚亦於發處說只是道不著問旣云於發處見伊川云孟子說性乃極本窮原之理莫因發以見其原曰然

故只是已然之迹如水之潤下火之炎上潤下炎上便是故也父子之所以親君臣之所以義夫婦之別長幼之序然皆有个已然之迹但只順利處便是故之本如水之性固下也然搏之過顙激之在山亦豈不是水哉但非其性耳仁義禮智是爲性也仁之惻隱義之羞惡禮之辭遜智之是非此卽性之故也若四端則無不順利然四端皆有相反者如殘忍之非仁不恥之非義不遜之非禮昏惑之非智卽故之不利者也伊川發明此意最親切謂此一章専主智言鑿於智者非所謂以利爲本也其初只是性上泛說起不是専說性但謂天下之說性者只說得故而已後世如荀卿言性惡揚雄言善惡混但皆說得下面一截皆不知其所以謂之故者如何遂不能以利爲本而然也荀卿之言只是橫說如此到底滅這道理不得只就性惡篇謂塗之人皆可爲禹只此自可見故字若不將已然之迹言之則下文茍求其故之言如何可推歷家自今日推算而上極於太古開辟之時更無差錯只爲有此已然之迹可以推測耳天與星辰閒或躔度有少差錯久之自復其常以利爲本亦猶天與星辰循常度而行茍不如此皆鑿之謂也

天下之言性則故而已矣故猶云所爲也言凡人說性只說到性之故蓋故卻以利爲本利順者從道理上順發出來是也是所謂善也若不利順則是鑿故下面以禹行水言之茍求其故此故與則故卻同故猶所以然之意直卿云先生言劉公度說此叚意云孟子専爲智而言甚好

或問天下之言性伊川以爲言天下萬物之性是否曰此倒了他文勢只是雲天下之言性者止可說故而已矣如此則天下萬物之性在其閒矣【以上語類七條】

公行子有子之喪章

孟子鄙王驩而不與言固是然朝廷之禮旣然則當事之時𨿽不鄙之亦不得與之言矣鄙王驩事於出弔處已見之此章之意則以朝廷之禮爲重時事不同理各有當聖賢之言無所茍也豈爲愧眾人爲己甚而始以是答之哉正所以明朝廷之禮而警眾人之失也【答何叔京○文集】

君子所以異於人者章

問君子以仁存心以禮存心是我本有此仁此禮只要常存而不忘否曰非也他這个在存心上說下來言君子所以異於小人者以其存心不同耳君子則以仁以禮而存之於心小人則以不仁不禮而存之於心湏看他上下文主甚麼說始得

我必不忠恐所以愛敬人者或有不出於誠實也舜人也我亦人也舜爲法於天下可傳於後世我猶未免爲鄕人也是則可憂也此便是知恥知恥則進學安得不勇【以上語類三條】

公都子問匡章章

孟子之於匡章蓋憐之耳非取其孝也故楊氏以爲匡章不孝孟子非取之也特哀其志而不與之絕耳據章之所爲因責善於其父而不相遇𨿽是父不是巳是然便至如此蕩業出妻屛子終身不養則豈得爲孝故孟子言父子責善賊恩之大者此便是責之以不孝也但其不孝之罪未至於可絕之地耳然當時人則遂以爲不孝而絕之故孟子舉世之不孝者五以暁人若如此五者則誠在所絕耳後世因孟子不絕之則又欲盡雪匡子之不孝而以爲孝此皆不公不正倚於一偏也必若孟子之所處然後可以見聖賢至公至仁之心矣或云看得匡章想是个拗彊底人觀其意屬於陳仲子則可見其爲人耳先生甚然之曰兩个都是此樣人故說得合味道云舜不告而娶蓋不欲廢人之大倫以懟父母耳如匡章則其懟也甚矣【語類】

禦纂朱子全書卷二十一﹤子部﹐儒家類﹐禦纂朱子全書﹥

欽定四庫全書

禦纂朱子全書卷二十二

孟子三

萬章上

問舜往於田章【幷下章】

黃先之說舜事親處見得聖人所以孝其親者全然都是天理略無一豪人欲之私所以舉天下之物皆不足以解憂惟順於父母可以解憂曰聖人一身渾然天理故極天下之至樂不足以動其事親之心極天下之至苦不足以害其事親之心一心所慕惟知有親看是甚麼物事皆是至輕施於兄弟亦然但知我是兄合當友愛其弟更不問如何且如父母使之完廩待上去又捐階焚廩到得免死下來當如何父母教他去浚井待他入井又從而揜之到得免死出來又當如何若是以下等人處此定是喫不過非獨以下人𨿽平日極知當孝其親者到父母以此施於巳

此心亦喫不過定是動了象爲弟日以殺舜爲事若是別人如何也湏與他理會也湏喫不過舜只知我是兄惟知友愛其弟那許多不好防象都自不見了這道理非獨舜有之人皆有之非獨舜能爲人人皆可爲所以大學只要窮理舜明於庶物察於人倫惟是於許多道理見得極盡無有些子未盡但舜是生知不待窮索如今湏著窮索教盡莫說道只消做六七分那兩三分不消做盡也得

叔器問舜不能掩父母之惡如何是大孝曰公要如何與他掩他那个頑嚚巳是天知地聞了如何地掩公湏與他思量得个道理始得如此便可以責舜

舜誠信而喜象周公誠信而任管叔此天理人倫之至其用心一也【以上語類三條】

溫公疑孟曰史剡曰堯以二女妻舜百官牛羊事舜於畝之中瞽瞍與象猶欲殺之使舜塗廩而縱火舜以兩笠自扞而下又使舜穿井而實以土舜爲匿空出他人井夫頑嚚之人不入徳義則有之矣其好利而畏害則與眾不殊也或者舜未爲堯知而瞽瞍欲殺之則可矣堯已知之四嶽舉之妻以二女養以百官方且試以百揆而禪天下焉則瞽瞍豈不欲利其子而爲天子而尙欲殺之乎𨿽欲殺之亦不可得已借使得殺之瞽瞍與象將隨踵而誅𨿽甚愚人必不爲也此特閭父裏嫗之言而孟子信之過矣後世又承以爲實豈不過甚矣哉隱之辯曰舜未爲堯知瞽瞍與象殺之可也堯旣知之象焉得而殺之溫公云閭父裏嫗之言固然矣萬章旣以爲誠有是事如謂其必無而不答則兄弟之道孰與明之乎孟子答之云云者以見聖人之心不藏怒不宿怨惟知有兄弟之愛而已使天下後世明兄弟之道者孟子之功大矣讀孟子者不求其明教之意而謂其信之過是亦不思之甚也曰則兄弟之道孰與明之乎以下至終篇愚欲易之曰然因其所問而告之亦可以見仁人之於兄弟之心矣蓋仁人之於兄弟不藏怒不宿怨惟知有兄弟之愛而已今不求孟子之意而以信之太過疑之是以筋骨形容之不善而棄天下馬也【讀余隱之尊孟辯○文集】

象日以殺舜爲事章

仁與義相拗禮與智相拗問云湏是仁之至義之盡方無一偏之病曰𨿽然如此仁之至自是仁之至義之盡自是義之盡舜之於象便能如此封之有庳富貴之也便是仁之至使吏治其國而納其貢賦便是義之盡後世如景帝之於梁王始則縱之太過不得謂之仁後又窘治之甚峻義又失之皆不足道唐明皇於諸王爲長枕大衾𨿽甚親愛亦是無以限制之無足觀者

舜之於象是平日見其不肖故處之得道封之有庳但富貴之而已周公於管蔡又別蓋管蔡初無不好底心後來被武庚煽惑至此使先有此心周公必不使之也【以上語類二條】

咸丘蒙問章

以意逆志此句最好逆是前去追迎之謂意蓋是將自家意思去前面等候詩人之志來又曰謂如等人來相似今日等不來明日又等湏是等得來方自然相合不似而今人便將意去捉志也

董仁叔問以意逆志曰此是教人讀書之法自家虛心在這里看他書道理如何來自家便迎接將來而今人讀書都是去捉他不是逆志【以上語類二條】

問堯以天下與舜章

董仁叔問堯薦舜於天曰只是要付他事看天命如何又問百神享之曰只陰陽和風雨時便是百神享之【語類】

問人有言章

莊仲問莫之致而至者命也曰命有兩般得之不得曰有命自是一樣天命之謂性又自是一樣𨿽是兩樣卻只是一个命且如舜禹益相去久逺是命之在外者其子之賢不肖是命之在內者聖人窮理盡性以至於命便能贊化育堯之子不肖他便不傳與子傳與舜本是个不好底意思卻被他一轉轉得好

問外丙二年仲壬四年先生兩存趙氏程氏之說則康節之說亦未可據耶曰怎生便信得他又問如此則堯卽位於甲辰亦未可據也曰此卻據諸曆書如此說恐或有之然亦未可必問若如此則二年四年亦可推矣曰卻爲中閒年代不可紀自共和以後方可紀則湯時自無由可推此類且當闕之不必深考

問外丙二年仲壬四年二說孰是曰今亦如何知得然觀外丙仲壬必是立二年四年不曽不立如今人都被書序誤書序云成湯旣沒太甲元年故以爲外丙仲壬不曽立殊不知書序是後人所作豈可憑也【以上語類三條】

艾讀爲乂說文云芟艸也從丿乀左丿右乀芟艸之狀故六書爲指事之屬自艾淑艾皆有斬絕自新之意懲乂創乂亦取諸此不得復引彼爲釋也【答何叔京○文集】

伊尹以割烹要湯章

問竇從周云如何是伊尹樂堯舜之道竇對以饑食渴飲鑿井耕田自有可樂曰龜山答胡文定書是如此說要之不然湏是有所謂堯舜之道如書云人心惟危道心惟微惟精惟一允執厥中此便是堯舜相傳之道如克明俊徳以親九族至協和萬邦黎民於變時雍如欽明文思溫恭允塞之類伊尹在莘郊時湏曽一一學來不是每日只耕鑿食飲過了

龜山說伊尹樂堯舜之道云日用飲食出作入息便是樂堯舜之道這个似說得渾全卻不思他下面說豈若吾身親見之哉這个便是眞堯舜卻不是泛說底道皆堯舜之道如論文武之道未墜於地此亦眞个指文武之道而或者便說日用閒皆是文武之道殊不知聖賢之言自實後來如莊子便說在坑滿坑在谷滿谷及佛家出來又不當說底都說了

先覺後覺之覺是自悟之覺似大學說格物致知豁然貫通處今人知得此事講解得這个道理皆知之之事及其自悟則又自有个見解處先知覺後知先覺覺後覺中央兩个覺字皆訓喚醒是我喚醒他【以上語類三條】

問或謂孔子於衛章

進以禮揖讓辭遜退以義果決斷割

論進以禮退以義曰三揖而進一辭而退【以上語類二條】

萬章下

伯夷目不視惡色章

厚之問三聖事是當初如此是後來如此曰是知之不至三子不惟淸不能和和不能淸但於淸處和處亦皆過如射者皆中而不中鵠問學問旣是如此何以爲聖人之淸和曰卻是天理中流出無駁雜𨿽是過當直是無纎豪渣滓曰三子是資稟如此否曰然

或問如伯夷之淸而不念舊惡栁下恵之和而不以三公易其介此其所以爲聖之淸聖之和也但其流則有隘與不恭之失曰這也是諸先生恐傷觸二子所以說流今以聖人觀二子則二子多有欠闕處才有欠闕處便有所以孟子直說他隘與不恭不曽說其末流如此如不念舊惡不以三公易其介固是淸和處然十分只救得一分救不得那九分淸和之偏處了如何避嫌只要回互不說得大率前輩之論多是如此

問伊川云伊尹終有任底意思在謂他有擔當作爲底意思只這些意思便非夫子气象否曰然然此處極難看且放那里久之看道理熟自見彊說不得若謂伊尹有這些意思在爲非聖人之至則孔孟皇皇汲汲去齊去魯之梁之魏非無意者其所以異伊尹者何也

問孔子時中所謂隨時而中否曰然問三子之徳各偏於一亦各盡其一徳之中否曰非也旣云偏則不得謂之中矣三子之徳但各至於一偏之極不可謂之中如伯夷𨿽有善其辭命而至者不受也此便是偏處若善其辭命而至受之亦何妨只觀孔子便不然問旣云一偏何以謂之聖曰聖只是做到極至處自然安行不待勉彊故謂之聖聖非中之謂也所謂智譬則巧聖譬則力猶射於百步之外其至爾力也其中非爾力也中便是中處如顏子之學則已知夫中處但力未到耳若更加之功則必中矣蓋渠所知巳不差也如人學射發矢已直而未中者人謂之箭苖言其已善發箭𨿽未至的而必能中的若更開拓則必能中也僩云顏子則已知中處而力未至三子力有餘而不知中處否曰然

問三子之淸和任於金聲亦得其一而玉振亦得其一否曰金聲玉振只是解集大成聲猶聲其罪之聲古人作樂擊一聲鐘眾音遂作又擊一聲鐘眾音又齊作金所以發眾音末則以玉振之所以收合眾音在裏面三子亦有金聲玉振但少耳不能管攝眾音蓋伯夷合下只見得淸底其終成就亦只成就得淸底伊尹合下只見得任底其終成就亦只成就得任底栁下恵合下只見得和底其終成就亦只成就得和底

金聲玉振金聲有洪殺始震終細玉聲則始終如一叩之其聲詘然而止

金聲玉振一章甚好然某亦不見作樂時如何亦只是想象說

或問始終條理章曰集義一叚便緊要如這一叚未理會也未害如今樂之始作先撞鐘是金聲之也樂終擊磬是玉振之也始終如此而中閒乃大合樂六律五聲八音一齊莫不備舉孟子以此譬孔子如伯夷聖之淸伊尹聖之任栁下恵聖之和都如樂器有一件相似是金聲底從頭到尾只是金聲是玉聲底從頭到尾只是玉聲是絲竹聲底從頭到尾只是絲竹之聲

問始終條理曰條理條目件項也始終條理本是一件事但是上一截爲始下一截爲終始是知終是行

敬之問智譬則巧聖譬則力此一章智卻重曰以緩急論則智居先若把輕重論則聖爲重且如今有一等資質好底人忠信篤實卻於道理上未甚通曉又有一樣資質淺薄底人卻自會曉得道理這湏是還資質忠厚底人做重始得【以上語類十條】

問聖言其所行智言其所知聖智兩盡孔子是也若伯夷伊尹栁下恵者其力皆足以行聖人之事而其智不逮孔子故惟能於淸和任處知之盡行之至而其他容有所未周然亦謂之聖者以其於此三者已臻其極𨿽使孔子處之亦不過如此故也前輩言人固有力行而不知道者若三子非不知道知之有所未周耳知之未周故伯夷於淸則中矣於任於和未必中也伊尹栁下恵於任於和則中而於淸未必中也易大傳論智常與神相配而中庸稱舜亦以大智目之則智之爲言非天下之至神孰能與於此曰此說亦是但易大傳以下不必如此說智有淺深若孔子之金聲則智之極而無所不周者也學者則隨其知之所及而爲大小耳豈可槪以爲天下之至神乎【答程允夫】

至中固不當以始終言然射之所以中者亦是其未用力時眼中見得親切故其發而能中耳發處方用得力也【答廖子晦○以上文集二條】

北宮錡問曰章

問孟子所答周室班爵祿與周禮王制不同曰此也難考然畢竟周禮底是蓋周禮是个全書經聖人手作必不會差孟子之時典籍已散亡想見沒理會何以言之太公所封東至於海西至於河南至於穆陵北至於無棣穆陵今近徐州無棣今棣州也這中閒多少闊豈止百里孟子說太公之封於齊也地非不足也而儉於百里恐也不然又問天子六卿諸侯大國三卿次國二卿小國孤卿一國之土地爲卿大夫士分了國君所得殊不多曰君十卿祿祿者猶今之俸祿蓋君所得得爲私用者至於貢賦賔客朝覲祭饗交聘往來又別有財儲爲公用非所謂祿也如今之太守旣有料錢至於貢賦公用又自別有錢也

孟子論三代制度多與周禮不合蓋孟子後出不及見王制之詳只是大綱約度而說【以上語類二條】

萬章曰敢問交際章

問孔子於季桓子見行可之仕孔子仕於定公而言桓子何也曰當時桓子執國柄定公亦自做主不起孔子之相皆由桓子受女樂孔子便行矣

子升問孔子仕季氏之義曰此亦自可疑有難說處因言三家後來亦被陪臣撓也要得夫子來整頓孔子卻因其機而爲之如墮邑之事若漸漸掃除得去其勢亦自削弱可復正也孟氏不肯墮成遂不能成功【以上語類二條】

仕非爲貧章

位卑而言髙罪也以君臣之分言之固是如此然時可以言而言亦豈得謂之出位曰前世固有艸茅韋布之士獻言者然皆有所因皆有次第未有無故忽然犯分而言者縱言之亦不見聽徒取辱耳若是明君自無壅蔽之患有言亦見聽不然豈可不循分而徒取失言之辱哉【語類】

萬章問士不托諸侯章

至之問孟子所以出處去就辭受都從禮門也義路也惟君子能由是路出入是門也做出曰固是不出此二者然所謂義所謂禮裏面煞有節目如往役義也往見不義也周之則受賜之則不受之類便都是義之節目如雲廩人繼粟庖人繼肉不以君命將之之類都是禮之節目此便是禮以君命將之使巳僕僕爾亟拜也便不是禮【語類】

齊宣王問卿章

溫公疑孟曰禮君不與同姓同車與異姓同車嫌其偪也爲卿者無貴戚異姓皆人臣也人臣之義諫於君而不聽去之可也死之可也若之何以其貴戚之故敢易位而處也孟子之言過矣君有大過無若紂紂之卿士莫若王子比干箕子微子之親且貴也微子去之箕子爲之奴比干諫而死孔子曰商有三仁焉夫以紂之過大而三子之賢猶且不敢易位也況過不及紂而賢不及三子者乎必也使後世有貴戚之臣諫其君而不聽遂廢而代之曰吾用孟子之言也非簒也義也其可乎或曰孟子之志欲以懼齊王也是又不然齊王若聞孟子之言而懼則將愈忌惡其貴戚聞諫而誅之貴戚聞孟子之言又將起而蹈之則孟子之言不足以格驕君之非而適足以爲簒亂之資也其可乎隱之辯曰道之在天下有正有變堯舜之讓湯武之伐皆變也或謂堯舜不慈湯武不義是皆聖人之不幸而處其變也禪遜之事堯舜行之則盡善子噲行之則不善矣徵伐之事湯武行之則盡美魏晉行之則不美矣伊尹之放太甲霍光之易昌邑豈得已哉爲人臣者非不知正之爲美或曰從正則天下危從變則天下安然則孰可茍以安天下爲大則必曰從變可惟此最難處非通儒莫能知也尹光異姓之卿擅自廢立後世猶不得而非之況貴戚之卿乎紂爲無道貴戚如微子箕子比干不忍坐視商之亡而覆宗絕祀反覆諫之不聽易其君之位孰有非之者或去或奴或諫而死孔子稱之曰商有三仁焉以仁許之者疑於大義猶有所闕也三仁固仁矣其如商祚之絕何季札辭國而生亂孔子因其來聘貶而書名所以示法春秋明大義書法甚嚴可以鑑矣君有大過貴戚之卿反覆諫而不聽則易其位此乃爲宗廟社稷計有所不得已也若進退廢立出於羣小閽寺而當國大臣不與焉用彼卿哉是故公子光使専諸弒其君僚春秋書吳以弒不稱其人而稱其國者歸罪於大臣也其經世之慮深矣此孟子之言亦得夫春秋之遺意與曰隱之云三仁於大義有闕此恐未然蓋三仁之事不期於同自靖以獻於先王而已以三仁之心行孟子之言孰曰不可然以其不期同也故不可以一方論之況聖人之言仁義未嘗備舉言仁則義在其中矣今徒見其目之以仁而不及義遂以爲三子猶有偏焉恐失之蔽也此篇大意已正只此數句未安【讀余隱之尊孟辧○文集】

告子上

性猶杞柳章

問告子謂以人性爲仁義猶以杞栁爲桮棬何也曰告子只是認气爲性見得性有不善湏拗他方善此惟是程先生斷得定所謂性卽理也

孟子與告子論杞栁處大槪只是言杞栁桮棬不可比性與仁義杞栁必矯揉而爲桮棬性非矯揉而爲仁義孟子辯告子數處皆是辯倒著告子便休不曽說盡道理【以上語類二條】

生之謂性章

生之謂性只是就气上說得蓋謂人也有許多知覺運動物也有許多知覺運動人物只一般卻不知人之所以異於物者以其得正气故具得許多道理如物則气昏而理亦昏了

犬牛稟气不同其性亦不同

問犬牛之性與人之性不同天下如何解有許多性曰人則有孝悌忠信犬牛還能事親孝事君忠也無問濂溪作太極圖自太極以至萬物化生只是一个圏子何嘗有異曰人物本同气稟有異故不同又問是萬爲一一實萬分又如何說曰只是一个只是气質不同【以上語類三條】

然則犬之性猶牛之性牛之性猶人之性與犬牛人之形气旣具而有知覺能運動者生也有生𨿽同然形气旣異則其生而有得乎天之理亦異蓋在人則得其全而無有不善在物則有所蔽而不得其全是乃所謂性也今告子曰生之謂性猶白之謂白而凡白之白無異白焉則是指形气之生者以爲性而謂之物之所得於天者亦無不同矣故孟子以此詰之而告子理屈詞窮不能復對也【答程正思】

第三章

乃告子迷繆之本根孟子開示之要切蓋知覺運動者形气之所爲仁義禮智者天命之所賦學者於此正當審其偏正全闕而求知所以自貴於物不可以有生之同反自陷於禽獸而不自知巳性之大全也【答程正思○以上文集二條】

食色性也章

問告子巳不知性如何知得仁爲內曰他便以其主於愛者爲仁故曰內以其制是非者爲義故曰外又問他說義固不是說仁莫亦不是曰固然【語類】

問告子問性云云解云蓋指血气知識爲性下又云近於後世佛家所謂作用是性之說又云告子謂人之甘食悅色性之自然蓋猶上章知覺運動之意也可學謂甘食悅色固非性而全其天則則食色固天理之自然曰此說亦是但告子卻不知有所謂天則但見其能甘食悅色卽謂之性耳【答鄭子上】

問告子先云義猶桮棬而下云以人性爲仁義其意蓋謂仁義出於本性但下文又指仁爲在內疑告子本皆以仁義爲外旣得孟子說略認愛以爲內而尙未知其所以愛故猶執義爲外告子知所以愛之由乎仁則亦知義之不離乎仁矣仁內義外之說不知告子何以附於食色性也之下可學竊疑告子指食色爲性以爲由心出故亦略指愛以爲在心曰初意亦只如此看適細推之似亦不以仁爲性之所有但比義差在內耳【答鄭子上○以上文集二條】

孟季子章

李時可問仁內義外曰告子此說固不是然近年有欲破其說者又更不是謂義専在內只發於我之先見者爲是如夏日飲水冬日飲湯之類是巳若在外面商量如此便不是義乃是義襲其說如此然不知飲水飲湯固是內也如先酌鄕人與敬弟之類若不問人怎生得知今固有人素知敬父兄而不知鄕人之在所當先者亦有人平日知弟之爲卑而不知其爲尸之時乃祖宗神靈之所依不可不敬者若不因講問商量何緣會自從裏面發出其說乃與佛氏不得擬議不得思量直下便是之說相似此大害理又說義襲二字全不是如此都把文義說錯了只細看孟子之說便自可見【語類】

性無善無不善章

告子曰性無善無不善或曰性可以爲善可以爲不善或曰有性善有性不善此三者𨿽同爲說气質之性然兩或之說猶知分別善惡使其知以性而兼言之則無病矣惟告子無善無不善之說最無狀他就此無善無惡之名渾然無所分別𨿽爲惡爲罪總不妨也與今世之不擇善惡而顚倒是非稱爲本性者何以異哉

性無善無不善告子之意謂這性是不受善不受惡底物事他說食色性也便見得他只道是手能持足能履目能視耳能聽便是性釋氏說在目曰視在耳曰聞在手執捉在足運奔便是他意思

問乃若其情曰性不可說情卻可說所以告子問性孟子卻答他情蓋謂情可爲善則性無有不善所謂四端者皆情也仁是性惻隱是情惻隱是仁發出來底端芽如一个谷種相似谷之生是性發爲萌芽是情所謂性只是那仁義禮智四者而已四件無不善發出來則有不善何故殘忍便是那惻隱反底冒昧便是那羞惡反底

徳粹問孟子道性善又曰若其情可以爲善是如何曰且道性情才三者是一物是三物徳粹云性是性善情是反於性才是才料曰情不是反於性乃性之發處性如水情如水之流情旣發則有善有不善在人如何耳才則可爲善者也彼其性旣善則其才亦可以爲善今乃至於爲不善是非才如此乃自家使得才如此故曰非才之罪某問下云惻隱羞惡辭讓是非之心亦是情否曰是情舜功問才是能爲此者如今人曰才能曰然李翶復性則是云滅情以復性則非情如何可滅此乃釋氏之說陷於其中不自知不知當時曽把與韓退之看否

或問不能盡其才之意如何曰才是能去恁地做底性本是好發於情也只是好到得動用去做也只是好不能盡其才是發得略好便自阻隔了不順他道理做去若盡其才如盡惻隱之才必當至於博施濟眾盡羞惡之才則必當至於一介不以與人一介不以取諸人祿之千乘弗顧系馬千駟弗視這是本來自合恁地滔滔做去止緣人爲私意阻隔多是略有些發動後便遏折了

天生蒸民有物有則蓋視有當視之則聽有當聽之則如是而視如是而聽便是不如是而視不如是而聽便不是謂如視逺惟明聽徳惟聰能視逺謂之明所視不逺不謂之明能聽徳謂之聰所聽非徳不謂之聰視聽是物聰明是則推至於口之於味鼻之於臭莫不各有當然之則所謂窮理者窮此而已

問孟子言才與程子異莫是孟子只將元本好處說否曰孟子言才正如言性不曽說得殺故引出荀揚來到程張說出气字然後說殺了

楊尹叔問伊川曰語其才則有下愚之不移與孟子非天之降才爾殊語意似不同曰孟子之說自是與程子之說小異孟子只見得是性善便把才都做善不知有所謂气稟各不同如后稷岐嶷越椒知其必滅若敖是气稟如此若都把做善又有此等處湏說到气稟方得孟子已見得性善只就大本處理會更不思量這下面善惡所由起處有所謂气稟各不同後人看不出所以惹得許多善惡混底說來相炒程子說得較密因舉論性不論气不備論气不論性不明二之則不是湏如此兼性與气說方盡此論蓋自濂溪太極言陰陽五行有不齊處二程因其說推出气質之性來使程子生在周子之前未必能發明到此又曰才固是善若能盡其才可知是善是好所以不能盡其才處只緣是气稟恁地問才與情何分別情是才之動否曰情是這里【以手指心】發出有个路脈曲折隨物恁地去才是能主張運用做事底同這一事有人會發揮得有不會發揮得同這一物有人會做得有人不會做得此可見其才【以上語類八條】

富歳子弟多賴章

心之所同然者謂理也義也孟子此章自富歳子弟多賴之下逐旋譬諭至此其意謂人性本善其不善者陷溺之耳同然之然如然否之然不是虛字當從上文看蓋自口之同嗜耳之同聽而言謂人心豈無同以爲然者只是理義而已故理義悅心猶芻豢之悅口

黃先之問心之所以同然者何也謂理也義也聖人先得我心之所同然耳先生問諸公且道是如何所應皆不切先生曰若恁地看文字某決定道都不曽將身去體看孟子這一段前面說許多只是引諭理義是人所同有那許多旣都相似這个如何會不相似理只是事物當然底道理義是事之合宜處程先生曰在物爲理處物爲義這心下看甚麼道理都有之如此做人人都道是好才不恁地做人人都道不好如割股以救母固不是王道之中然人人都道是好人人皆知愛其親這豈不是理義之心人皆有之諸公適來都說不切當都是不曽體之於身只略說得通便道是了

器之問理義人心之同然以顏子之樂見悅意曰不要髙看只就眼前看便都是義理都是眾人公共物事且如某歸家來見說某人做得好便歡喜某人做得不好便意思不樂見說人做官做得如何見說好底自是快活見說不好底自是使人意思不好豈獨自家心下如此別人都如此這隻緣人心都有這个義理都好善都惡不善

或問口耳目皆心官也不知天所賦之气質不昏明淸濁其口耳目而獨昏明淸濁其心何也然夷恵伊尹非拘於气稟者處物之義乃不若夫子之時豈獨是非之心不若聖人乎曰口耳目等亦有昏明淸濁之異如易牙師曠之徒是其最淸者也心亦由是而已夷恵之徒正是未免於气質之拘者所以孟子以爲不同而不願學也【以上語類四條】

牛山之木章

問牛山之木一章曰日夜之所息底是良心平旦之气自是气是兩件物事夜气如雨露之潤良心如萌蘗之生人之良心𨿽是有梏亡而彼未嘗不生梏如被他禁械在那里更不容他轉動亡如將自家物失去了又曰日夜之所息卻是心夜气淸不與物接平旦之時卽此良心發處惟其所發者少而旦晝之所梏亡者展轉反覆是以夜气不足以存矣如睡一覺起來依前無狀又曰良心當初本有十分被他展轉梏亡則他長一分自家止有九分明日他又進一分自家又退止有八分他日會進自家日會退此章極精微非孟子做不得許多文章別人縱有此意亦形容不得

吳仁父問平旦之气曰气淸則能存固有之良心如旦晝之所爲有以汨亂其气則良心爲之不存矣然暮夜止息稍不紛擾則良心又復生長譬如一井水終日攪動便渾了那水至夜稍歇便有淸水出所謂夜气不足以存者便是攪動得太甚則𨿽有止息時此水亦不能淸矣

問平旦之气何故如此曰歇得這些時後气便淸良心便長及旦晝則气便濁良心便著不得如日月何嘗不在天上卻被些雲遮了便不明吳知先問夜气如何存曰孟子不曽教人存夜气只是說歇得些時气便淸又曰他前面說許多這里只是教人操存其心

器之問孟子平旦之气甚微小如何會養得完全曰不能存得夜气皆是旦晝所爲壊了所謂好惡與人相近者防希今只要得去這好惡上理會日用閒於這上見得分暁有得力處夜气方與你存夜气上卻未有工夫只是去旦晝理會

敬之問旦晝不梏亡則養得夜气淸明曰不是靠气爲主蓋要此气去養那仁義之心如水之養魚水多則魚鮮水涸則魚病養得這气則仁義之心亦好气少則仁義之心亦微矣

气與理本相依旦晝之所爲不害其理則夜气之所養益厚夜之所息旣有助於理則旦晝之所爲益無不當矣日閒梏亡者寡則夜气自然淸明虛靜至平旦亦然至旦晝應事接物時亦莫不然

人心於應事時只如那無事時方好又舉孟子夜气一章雲气淸則心淸其日夜之所息是指善心滋長處言之人之善心𨿽已放失然其日夜之間亦必有所滋長又得夜气澄靜以存養之故平旦气淸時其好惡亦得其同然之理旦晝之所爲有梏亡之矣此言人才有此善心便有不善底心來勝了不容他那善底滋長耳又曰今且看那平旦之气自別廣云如童蒙誦書到气昏時𨿽讀數百徧愈念不得及到明早又卻自念得此亦可見平旦之气之淸也曰此亦只就气上說故孟子末後收歸心上去曰操則存捨則亡蓋人心能操則常存豈特夜半平旦又云惻隱羞惡是已發處人湏是於未發時有工夫始得

問夜气一章曰這病根只在放其良心上蓋心旣放則气必昏气旣昏則心愈亡兩个互相牽動所謂梏之反覆如下文操則存捨則亡卻是用功緊切處是个生死路頭又云梏之反覆都不幹別事皆是人之所爲有以致之

孟子言操則存捨則亡出入無時莫知其鄕只是狀人之心是个難把捉底物事而人之不可不操出入便是上面操存捨亡入則是在這里出則是亡失了此大約泛言人心如此非指已放者而言亦不必要於此論心之本體也

孟子言操捨存亡都不言所以操存求放之法只操之求之便是知言問以放心求心如何問得來好他答不得只舉齊王見牛事殊不知只覺道我這心放了底便是心何待見牛時方求得

求放操存皆兼動靜而言非塊然黙守之謂【以上語類十一條】人皆本有仁義之心但爲物欲所害恰似都無了然及其夜中休息之時不與物接其气稍淸自然仁義之良心卻存得些子所以平旦起來未與物接之時好惡皆合於理然才方如此旦晝之所爲便來梏亡之此仁義之心便依前都不見了至其甚也夜間𨿽得休息气亦不淸存此仁義之心不得便與禽獸不逺學者正當於旦晝之所爲處理會克己復禮懲忿窒欲令此气常淸則仁義之心常存非是必待夜閒萬慮澄寂然後用功也若必如此則日閒幹當甚事也【答許順之】

夜气不足以存敬夫解云夜气之所息能有幾安可得而存乎愚桉此句之義非謂夜气之不存也凡言存亡者皆指心而言耳觀上下文可見【云仁義之心又云放其良心又云操則存捨則亡惟心之謂與正有存亡二字意尢明白】蓋人皆有是良心而放之矣至於日夜之所息而平旦之好惡與人相近者則其夜气所存之良心也及其旦晝之所爲有梏亡之則此心又不可見若梏亡反覆而不已則𨿽有日夜之所息者亦至微薄而不足以存其仁義之良心矣非謂夜气有存亡也若以气言則此章文意首尾衡決殊無血脈意味矣程子亦曰夜气之所存者良知良能也意蓋如此【答張敬夫孟子說疑義】

夜气正是復處固不可便謂天地心然於此可以見天地心矣易中之義亦初不謂復爲天地心也【答何叔京】

孟子操捨一章正爲警悟學者使之體察常操而存之呂子約云因操捨以明其難存而易放固也而又指此爲心體之流行則非矣今石子重方伯謨取以評之者大意良是但伯謨以爲此乃人心惟危又似未然人心私欲耳豈孟子所欲操存哉又不可不辯也【答吳晦叔○以上文集四條】

無或乎王之不智章

専心致志等語正是教人如此著力教者但務講明義理分別是非而學者泛然聽之若存若亡則亦何由入於胸次而有所醒悟耶【答何叔京○文集】

魚我所欲章

義在於生則捨死而取生義在於死則捨生而取死上蔡謂義重於生則捨生而取義生重於義則當捨義而取生旣曰義在於生又豈可言捨義取生乎蜚卿問生人心義道心乎曰欲生惡死人心也惟義所在道心也權輕重卻又是義明道云義無對或曰義與利對道夫問若曰義者利之和則義依舊無對曰正是恁地【語類】

問謝氏曰義重於生則捨生取義生重於義則當捨義取生最要臨時權輕重以取中愚謂捨義取生之說未當所謂生重於義者義之所當生也義當生則生豈謂義與生相對而爲輕重哉且義而可捨則𨿽生無益矣如此則所爲臨時權輕重者將反變而爲計較利害之私矣尙安能取中乎曰此論甚當故明道先生曰義無對【答萬正淳○文集】

因論夜气存養之說曰某嘗見一種人汲汲營利求官職不知是勾當甚事後來思量孟子說所欲有甚於生者所惡有甚於死者非獨賢者有是心也人皆有之賢者能勿喪耳他元來亦有此心只是他自失了今卻別是一種心所以不見義理文蔚云他𨿽是如此想羞惡之心亦湏萌動亦自見得不是但不能勝利欲之心耳曰只是如此濟甚事今夜愧恥明日便不做方是若愧恥後又卻依舊自做何濟於事

或曰萬鐘於我何加焉他日或爲利害所昏當反思其初則不爲所動矣曰此是克之之方然所以克之者湏是有本領後臨時方知克去得不然臨時比並又卻只是擇利處去耳【以上語類二條】

仁人心也章

或問仁人心義人路曰此猶人之行路耳心卽人之有知識者路卽賢愚之所共由者孟子恐人不識仁義故以此諭之然極論要歸只是心耳若於此心常得其正則仁在其中故自捨正路而不由放其心而不知求以下一向說從心上去

敬之問仁人心也曰仁是無形迹底物事孟子恐人理會不得便說道只人心便是卻不是把仁來形容人心乃是把人心來指示仁也所謂放其心而不知求蓋存得此心便是仁若此心放了又更理會甚仁今人之心靜時昏動時擾亂便皆是放了

孟子說仁人心也此語最親切心自是仁底物事若能保養存得此心不患他不仁孔門學者問仁不一聖人答之亦不一亦各因其人而不同然大槪不過要人保養得這物事所以學者得一句去便能就這一句上用功今人只說仁是如何求仁是如何待把尋得那道理出來卻不知此心已自失了程子谷種之諭甚善若有這種種在這里何患生理不存

或問求放心愈求則愈昏亂如何曰卽求者便是賢心也知求則心在矣今以巳在之心復求心卽是有兩心矣𨿽曰譬之雞犬雞犬卻湏尋求乃得此心不待宛轉尋求卽覺其失覺處卽心何更求爲自此更求自然愈失

求放心也不是在外面求得个放心來只是求時便在我欲仁斯仁至矣只是欲仁便是仁了

求放心非以一心求一心只求底便是已收之心操則存非以一心操一心只操底便是巳存之心心𨿽放千百里之逺只一收便在此他本無去來也

求放心只是收物欲之心如理義之心卽良心切不湏收湏就這上看教熟見得天理人欲分明

心兼攝性情則極好然出入無時莫知其鄕難制而易放則又大不好所謂求其放心又只是以心求其心

學問之道無他求其放心而已舊看此只云但求其放心心正則自定近看盡有道理湏是看此心果如何湏是心中明盡萬理方可不然只欲空守此心如何用得如平常一件事合放重今乃放輕此心不樂放重則心樂此可見此處乃與大學致知格物正心誠意相表裏可學謂若不於窮理上做工夫遽謂心正乃是告子不動心如何守得曰然又問舊看放心一段第一次看謂不過求放心而已第二次看謂放心旣求盡當窮理今聞此說乃知前日第二說已是隔作兩叚湏是窮理而後求得放心不是求放心而後窮理曰然

問明道云聖賢千言萬語只是收放心曰所謂講學讀書固是然要知所以講學所以讀書所以致知所以力行以至習禮習樂事親從兄無非只是要收放心孟子之意亦是爲學問者無他皆是求放心耳此政與思無邪一般所謂詩三百一言以蔽之曰思無邪使人知善而勸知惡而戒亦只是一个思無邪耳

明道云聖賢千言萬語只要人將已放之心反復入身來自能尋向上去下學而上逹也伊川云人心本善流而爲惡乃放也初看亦自疑此兩處諸公道如何湏看得此兩處自不相礙乃可二先生之言本不相礙只是一時語體用未甚完備大意以爲此心無不善止緣放了茍才自知其已放則放底便斷心便在此心之善如惻隱羞惡恭敬是非之端自然全得也伊川所謂人心本善便正與明道相合惟明道語未明白故或者錯看謂是收拾放心遂如釋氏守个空寂不知其意謂收放心只存得善端漸能充廣非如釋氏徒守空寂有體無用且如一向縱他去與事物相靡相刃則所謂惻隱羞惡恭敬是非之善端何緣存得

明道曰聖賢千言萬語只是教人將已放底心反復入身來自能尋向上去下學而上逹伊川曰心本善流入於不善湏理會伊川此語若不知心本善只管去把定這个心教在裏只可靜坐或如釋氏有體無用應事接物不得流入不善是失其本心如鄕爲身死而不受今爲妻妾之奉爲之若此類是失其本心又如心有忿懥恐懼好樂憂患則不得其正【池本下云心不在焉亦是放二說未嘗相礙】

文字極難理會孟子要略內說放心處又未是前夜方思量得出學問之道皆所以求放心不是學問只有求放心一事程先生說得如此自家自看不出問賀孫曉得否曰如程子說吾作字甚敬只此便是學這也可以收放心非是要字好也曰然如灑掃應對博學審問謹思明辧皆所以求放心【以上語類十三條】

人之於身也章

孟子文義自分曉只是熟讀教他道理常在目前胸中流轉始得又云飲食之人無有失也則口腹豈適爲尺寸之膚哉此數句被恁地說得倒了也自難曉意謂使飲食之人眞个無所失則口腹之養本無害然人屑屑理會口腹則必有所失無疑【語類】

公都子問鈞是人也章

耳目之官不能思故蔽於物耳目一物也外物一物也以外物而交乎耳目之物自是被他引去惟心之官則思故思則得之不思則不得惟在人思不思之閒耳然此物乃天之與我者所謂大者也君子當於思處用功能不妄思是能先立其大者也立字下得有力夫然後耳目之官小者弗能奪也是安得不爲大人哉

孟子說先立乎其大者則其小者弗能奪也此語最有力且看他下一个立字昔汪尙書問焦先生爲學之道焦只說一句曰先立乎其大者以此觀之他之學亦自有要卓然豎起自心便是立所謂敬以直內也故孟子又說學問之道無他求其放心而已矣

問集注所載範浚心銘不知範曽從誰學曰不曽從人但他自見得到說得此件物事如此好向見呂伯恭甚忽之問湏取他銘則甚曰但見他說得好故取之曰似恁說話人也多說得到曰正爲少見有人能說得如此者此意蓋有在也【以上語類三條】

耳目之官卽心之官也恐未安耳目與心各有所主安得同爲一官耶視聽淺滯有方而心之神明不測故見聞之際必以心禦之然後不失其正若從耳目之欲而心不宰焉則不爲物引者鮮矣觀上蔡所論顏曽下功處可見先立乎其大之意矣書之不役耳目百度惟貞亦此意也【答何叔京】

耳目之官不思而蔽於物心之官則思此兩節方是分別小體之不可從而大體之當從之意【敬夫解雲從其大體心之官也從其小體耳目之官也只此便多卻從其四字矣】下文始結之云此二者皆天之所以與我者但當先立乎其大者則小者不能奪耳【此章內先立乎其大者一句方是說用力處而此句內立字尢爲要切】據今所解全不曽提掇著立字而只以思爲主心不立而徒思吾未見其可也於是又有君子徇理小人徇欲之說又有思非泛而無統之說又有事事物物皆有所以然之說𨿽有心得其宰之云然乃在於動而從理之後此由不明孟子之本意是以其說𨿽漫而愈支離也七八年前見徐吉卿說曽問焦某先生爲學之要焦云先立乎其大者是時某說此章正如此解之支離聞之惘然不解其語今而思之乃知焦公之學於躬行上有得力處【答張敬夫孟子說疑義○以上文集二條】

有天爵者章

問修其天爵而人爵從之曰從不必作聽從之從只修天爵人爵自從後面來如祿在其中矣之意修其天爵自有个得爵祿底道理與要求者气象大故相逺【語類】

仁之勝不仁也章

仁之勝不仁也猶水勝火以理言之則正之勝邪天理之勝人欲甚易而邪之勝正人欲之勝天理若甚難以事言之則正之勝邪天理之勝人欲甚難而邪之勝正人欲之勝天理卻甚易蓋才是蹉失一兩件事便被邪來勝將去若以正勝邪則湏是做得十分工夫方勝得他然猶自恐怕勝他未盡在正如人身正气稍不足邪便得以干之矣【語類】

五穀種之美者章

茍爲不熟不如荑稗君子之志於道也不成章不逹如今學者要緊也成得一个坯模定了出冶工夫卻在人只是成得一个坯模了到做出冶工夫卻最難正是天理人欲相勝之地自家這里勝得一分他那个便退一分自家這里退一分他那个便進一分如漢楚相持於成皐滎陽間只爭這些子【語類】

告子下

任人有問屋廬子章

親迎則不得妻不親迎則得妻如古者國有荒凶則殺禮而多昏周禮荒政十二條中亦有此法蓋貧窮不能備親迎之禮法許如此【語類】

問舜不告而娶告則廢人之大倫則娶爲重而告爲輕不防於禮輕而色重賢者饑餓於土地周之則受免死而已則免死爲重潔身爲輕不防於禮輕而食重曰禮固重於食色矣然禮亦有大體小節之殊而食色所系亦自有小大緩急之不同孟子言之詳矣無可疑也【答歐陽希遜○文集】

曹交問曰章

孟子道人皆可以爲堯舜何曽便道是堯舜更不假修爲且如銀坑有鑛謂鑛非銀不可然必謂之銀不可湏用烹煉然後成銀【語類】

曹交識致凡下又有挾貴求安之意故孟子拒之然所以告之者亦極親切非終拒之也使其因此明辧力行而自得之則知孟子之發巳也深矣顧交必不能耳【答林擇之○文集】

髙子曰小弁章

某鄕因楊氏謂舜自怨其不能盡孝以感動父母而以孟子所以論小弁者辧之蒙批誨雲程子亦以舜之怨與小弁不同更思之某已悉尊意及以孟子二章讀之其敍舜之事與辯小弁之說其爲不同甚明二怨字之義非特不可並觀蓋小弁猶是人子之常情而舜之怨則盛徳之事非常情所可及也曰得之【答吳伯丰○文集】

孟子居鄒章

問孟子不見儲子謂其儀不及物夫儲子之平陸時遣人致幣交於孟子則其接也不以禮孟子何以受其幣而不見豈非不屑教誨之道與孔子不見孺悲而鼔瑟之義同曰初不自來但以幣交未爲非禮但孟子旣受之後便當來見而又不來則其誠之不至可知矣故孟子過而不見施報之宜也亦不屑之教誨也【答連嵩卿○文集】

淳於髠曰先名實者章

乃孔子則欲以微罪行不欲爲茍去謂孔子於受女樂之後而遂行則言之似顯君相之過不言則已爲茍去故因膰肉不至而行則吾之去國以其不致膰肉爲得罪於君耳【語類】

舜發於畝章

動心忍性者動其仁義禮智之心忍其聲色臭味之性明道曰自舜發於畝之中云云若要熟也湏從這里過只是要事事經歷過【以上語類二條】

禦纂朱子全書卷二十二﹤子部﹐儒家類﹐禦纂朱子全書﹥

欽定四庫全書

禦纂朱子全書卷二十三

孟子四

盡心上

盡其心者章

盡其心者知其性也者字不可不子細看人能盡其心者只爲知其性知性卻在先

李問盡其心者知其性也曰此句文勢與得其民者得其心也相似

人往往說先盡其心而後知性非也心性本不可分況其語脈是盡其心者知其性心只是包著這道理盡知得其性之道理便是盡其心若只要理防盡心不知如何地盡

知性者物格也盡心者知至也物字對性字知字對心字

盡心以見言盡性以養言

盡心盡性之盡不是做工夫之謂蓋言上面工夫已至至此方盡得耳中庸言惟天下至誠爲能盡其性孟子言盡其心者知其性是也

黃敬之問盡心知性曰性是吾心之實理若不知得卻盡个甚麼又問知其性則知天矣曰【倪錄云知天是知源頭來處】性以賦於我之分而言天以公共道理【倪錄作公共之本原】而言天便脫模是一个大底人人便是一个小底天吾之仁義禮智卽天之元亨利貞凡吾之所有者皆自彼而來也故知吾性則自然知天矣【以上語類七條】

以文勢觀之盡其心者知其性也言人之所以能盡其心者以其知其性故也蓋盡心與存心不同存心卽操存求放之事是學者初用力處盡心則窮理之至廓然貫通之謂所謂知性卽窮理之事也須是窮理方能知性性之盡則能盡其心矣【答林徳久】

盡心知性之說恐未然今亦未論義理如何只看文勢者也二字便可見近有朋友引得其民者得其心也以証之亦自有理若如所論私意脫落無有渣滓爲盡心卽不知卻如何說存心兩字兼旣未知性卽是於理尙有未明如何便到得此田地耶此處一差便入釋氏見觧矣此理甚明更宜思之況知者有漸之詞盡者無餘之義其意象規模自應有先後也【答林徳久】

問孟子所謂盡心今旣定作知至說則知天一條當何系屬系之知性之下而盡心之前與知性俱爲一滚事耶抑系之盡心之下乃知至後又精熟底事耶夫三者固不容截然分先後然其間細論之亦豈得謂全無少別曰知性則知天矣據此文勢只合在知性裏說【答陳安卿○以上文集三條】

盡心知性知天此是致知存心養性事天此是力行存之養之便是事心性便是天故曰所以事天也仲思問存心養性先後曰先存心而後養性養性云者養而勿失之謂性不可言存

存心便性得所養季通說存心𨿽是然語性已疏【性有動靜】蓋孟子本文甚切【以上語類四條】

孟子說存其心養其性只是要人常常操存此心不令放逸則自能去講學以明義理而動靜之間皆有以順其性之當然也【答余國秀○文集】

夭壽不貳不以生死爲吾心之恱戚也

敬之問夭壽至命也曰旣不以夭壽貳其心又須修身以俟方始立得這命自家有百年在世百年之中湏事事教得當自家有一日在世一日之內也須教事事是當始得若旣不以夭壽動其心一向胡亂做又不可如佛氏以絕滅爲事亦可謂之夭壽不貳然修身以俟一全不曽領防所以做底事皆無頭腦無君無父亂人之大倫

敬之問壽夭不貳修身以俟之所以立命也壽夭是天命修身是順天命安於天理之正無一豪人欲計較之私而天命在我方始流行曰夭壽不貳是不疑他若一日未死一日要是當百年未死百年要是當這便是立命夭壽不貳便是知性知天之力修身以俟便是存心養性之功立命一句更用通下章看又問莫非命也順受其正若是人力所致者如何是命曰前面事都見不得若出門吉凶禍福皆不可知但有正不正自家只順受他正底自家身分無過恁地死了便是正命若立巖墻之下與桎梏而死便不是正命【以上語類三條】

夭壽之不齊蓋气之所稟有不同者不以恱戚二其心而惟修身以俟之則天之正命自我而立而气稟之短長非所論矣【答張敬夫問目○文集】

莫非命也章

盡其道而死者順理而吉者也桎梏死者逆理而凶者也以非義而死者固所自取是亦前定蓋其所稟之惡气有以致之也

問桎梏死者非正命也𨿽謂非正然亦以命言此乃自取如何謂之命曰亦是自作而天殺之但非正命耳使文王死於羑里孔子死於桓魋卻是命

問莫非命也命是指气言之否曰然若在我無以致之則命之壽夭皆是合當如此者如顏子之夭伯牛之疾是也

孟子說命至盡心章方說得盡【以上語類四條】

萬物皆備於我矣章

萬物皆備於我須反身而實有之無虧無欠方能快活若反身而不誠𨿽是本來自足之物然物自物何干我事

反身而誠則恕從這里流出不用勉彊未到恁田地須是勉彊

或問萬物皆備於我章後面說彊恕而行求仁莫近焉如何曰恕便是推己及物然這个彊恕者亦是他見得萬物皆偹於我了只爭著一个反身而誠便須要彊恕上做工夫所謂彊恕蓋是他心裏不能推己及人便須彊勉行恕拗轉這道理然亦只是要去个私意而已私意旣去則萬理自無欠闕處矣

萬物皆偹於我矣反身而誠樂莫大焉萬物不是萬物之迹只是萬物之理皆備於我如萬物莫不有君臣之義自家這里也有萬物莫不有父子之親自家這里也有萬物莫不有兄弟之愛自家這里也有萬物莫不有夫婦之別自家這里也有是這道理本來皆備於吾身反之於吾身於君臣必盡其義於父子必盡其親於兄弟必盡其愛於夫婦必盡其別莫不各盡其當然之實理而無一豪之不盡則仰不愧俯不怍自然是快活若是反之於身有些子未盡有些子不實則中心愧怍不能以自安如何得防樂橫渠曰萬物皆備於我矣言萬物皆素定於我也行有不慊於心則餒矣故反身而誠樂莫大焉若不是實做工夫到這里如何見得恁地

或問明道說學者須先識仁仁者渾然與物同體孟子言萬物皆備於我反身而誠則爲大樂若反身未誠則猶是二物有對又安得樂訂頑意思乃備言此體橫渠曰萬物皆備於我言萬事皆有素於我也反身而誠謂行無不慊於心則樂莫大焉如明道之說則物只是物更不須作事且於下文求仁之說意思貫串橫渠觧反身而誠爲行無不慊之義又似來不得不惟以物爲事如下文彊恕而行求仁莫近焉如何通貫得爲一意曰橫渠之說亦好反身而誠實也謂實有此理更無不慊處則仰不愧俯不怍樂莫大焉彊恕而行卽是推此理以及人也我誠有此理在人亦各有此理能使人有此理亦如我焉則近於仁矣如明道這般說話極好只是說得太廣學者難入【以上語類五條】

反身而誠敬夫觧云反身而至於誠則心與理一云云愚按此觧語意極髙然只是贊詠之語施之於經則無發明之助施之於己則無體驗之功竊恐當如張子之說以行無不慊於心觧之乃有著落兼樂莫大焉便是仰不愧俯不怍之意尢慤實有味也若只懸空說過便與禪家無以異矣【答張敬夫孟子說疑義○文集】

行之而不著焉章

方行之際則明其當然之理是行之而著旣行之後則識其所以然是習矣而察初間是照管向前去後來是回顧後面看所行之道理如何如人喫飯方喫時知是飯當喫旣喫後則知飯之飽如此【語類】

覇者之民章

自王者之民皥皥如也而下至豈曰小補之哉皆說王者功用如此

所過者化只是身所經歷處如舜耕歷山陶河濵者是也略略做這里過便自感化不待久畱言其化之速也謙之云所存者神是心中要恁地便恁地否曰是上下與天地同流豈曰小補之哉小補只是逐片逐些子補綴上下與天地同流重新鑄一番過相似

存神過化程說甚精正得孟子本意過是身所經歷處無不感動如黎民於變便是化存是存主處不是主宰是存這事這事便來應二程看文字最精密如中庸說門人多不能曉其意

過化存神舊說所應之事過而不畱便能所存者神神卽神妙不測故上蔡云所過者化故所存者神所存者神故所過者化鄕裏李欲才云譬如一面鏡先來照者旣去不見了則後來者又可以照若先底只在則不復能照矣將做一事說亦自好但據孟子本文則只是身所經歷處便化心所存主處便神如綏斯來動斯和又荀子亦言仁人之兵所過者化所存者神似是見成言語如金聲玉振之類故孟荀皆用之荀卿非孟子必不肯用其語也

問尋常人說皆云所過者化便能所存者神曰他是就心說據孟子意乃是就事說問注引舜事如何曰舜在下只得如此及見用則賔四門之屬皆是化聖人豈能家至戶曉蓋在吾化中者皆是過問存神與過化如何別曰過化言所過卽化存神便有響應意思問上蔡云所過者化便所存者神所存者神便所過者化曰此是就心說事來不畱於心便是存神存神便能過化橫渠云性性爲能存神物物爲能過化亦是此說【以上語類五條】

人之所不學而能者章

至之問逹之天下也方爲仁義曰親親仁也敬長義也不待逹之天下方始謂之仁義無他逹之天下只說逹之天下無別道理【語類】

無爲其所不爲章

敬之問無爲其所不爲無欲其所不欲曰人心至靈其所不當爲不當欲之事何嘗不知但初間自知了到計較利害卻自以爲不妨便冒昧爲之欲之耳今旣知其所不當爲不當欲者便要來這里截斷斷然不爲不欲故曰如此而已矣【語類】

人之有徳慧術知章

或問徳慧術知曰徳慧純粹術知聰明須有朴實工夫方磨得出【語類】

有安社稷臣章

王丈雲天民大人不可分如大聖神之不可優劣某竊意此等向上地位與學者今日立身處大故懸絕故難遙度今且以諸先生之語求之則聖神固不可分【橫渠曰聖不可知謂神荘生謬妄又謂有神人焉伊川曰神則聖而不可知非聖人之上又有一等神人也】大與聖則不可不分【伊川曰大而化之已與理一也未化者如操尺度量物用之尙不免差已化者已卽尺度尺度卽巳顏子大而未化若化則逹於孔子矣橫渠曰大可爲也化不可爲也在熟之而已易所謂窮神知化乃養盛自致非知力能彊也又曰大而未化未能有其大化而後能有其大又曰大防聖矣化則位乎天徳矣】更以言語气象揣度則逹可行於天下而後行之與正已而物正者亦不得不異且如伊尹曰吾豈若使是君爲堯舜之君哉使是民爲堯舜之民哉豈若於吾身親見之哉又曰予將以斯道覺斯民也非予覺之而誰也此可謂逹可行於天下而後行之矣其於舜之恭巳正南面而已矣如何哉似此恐未可謂不可分也但其分難見如顏子之未逹一間處只是顏子自知耳【答汪尙書○文集】

廣土眾民章

問君子所性章曰只是這一个道理𨿽逹而爲堯舜在上亦不是添加些子窮而爲孔孟在下亦不是減少些子蓋這一个道理合下都定了更添減不得又云這所性字說得虛如堯舜性之之性字

敬之問君子所性曰此是說生來承受之性仁義禮智根於心便見得四端著在心上相離不得才有些子私意便剗斷了那根便無生意譬如木根著在土上方防生其色也睟然都從那根上發出來

問仁義禮智根於心曰上說君子是通聖人言蓋君子气稟淸明無物欲之累故合下生時這个根便著土所以生色形見於外眾人則合下生時便爲气稟物欲一重隔了這个根便未著土在蓋有殘忍底心便沒了仁之根有頑鈍底心便沒了義之根有忿狠底心便沒了禮之根有黒暗底心便沒了智之根都各有一重隔了而今人只要去其气質物欲之隔教四者之根著土而已如堯舜性之便是根已著土了湯武反之便是元來未曾著土而今方移得來著土了

看文字當看大意又看句語中何字是切要孟子謂仁義禮智根於心只根字甚有意如此用心義理自出【以上語類四條】

不言而諭集注此義近看得似未安恐只是說四體不待安排而自然中禮也【答歐陽希遜○文集】

孔子登東山而小魯章

至之問孔子登東山而小魯一節曰此一章如詩之有此興比者但比之以他物而不說其事如何興則引物以發其意而終說破其事也如孔子登東山而小魯至逰於聖人之門者難爲言此興也觀水有術必觀其瀾至容光必照焉此比也流水之爲物也至不成章不逹此又是興也比者如鶴鳴於九臯之類興者如他人有心予忖度之上引毚兔柔木之類是也流水之爲物也不盈科不行君子之志於道也不成章不逹蓋人之爲學湏是務實乃能有進若這里工夫欠了些分豪定是要透過那里不得

問必觀其瀾是因其瀾處便見其本耶抑觀其瀾知其有本了又湏窮其本之所自來曰若論水之有源本則觀其流必知其有源然流處便是那源本更去那里別討本只那瀾便是那本了若非本何處有那流若說觀其瀾又須觀其本則孟子何不曰必觀其本他說觀其瀾便是瀾處便見其本【以上語類二條】

雞鳴而起章

利與善之間若才有心要人知要人道好要以此求利祿皆爲利也這个極多般樣𨿽所爲皆善但有一豪歆慕外物之心便是利了如一塊潔白物事上面只著一防黒便不得爲白矣又如好底物事如腦子之屬上面只著一防糞穢便都壊了不得爲香矣若是糞穢上面假饒著一堆腦麝亦不濟事做善須要做到極盡處方喚做善

用之問舜孳孳爲善未接物時只主於敬便是爲善以此觀之聖人之道不是黙然無言聖人之心純亦不巳𨿽無事時也常有个主宰在這里固不是放肆亦不是如槁木死灰曰這便如夜來說只是有操而已一叚如今且湏常存个誠敬做主學問方有所歸著如有屋舍了零零碎碎方有頓處不然卻似無家舍人𨿽有千萬之寶亦無安頓處今日放在東邊艸裏明日放在西邊艸裏終非己物【以上語類二條】

楊子取爲我章

問墨氏兼愛楊氏爲我夫兼愛𨿽無差等不合聖人之正道乃是割己爲人滅去己私猶足立教若爲我乃小巳自私之事果何足以立教耶曰荘子數稱楊子居之爲人恐楊氏之學如今道流修煉之士其保嗇神气𨿽一句話也不妄與人說正孟子所謂拔一毛而利天下不爲是也

問楊墨固是皆不得中至子莫又要安排討个中執之曰子莫見楊墨皆偏在一處要二者之中而執之正是安排尋討也原其意思固好只是見得不分明依舊不是且如三過其門而不入在禹稷之時則可在顏子則不可居陋巷在顏子之時則是中在禹稷之時則非中矣居陋巷則似楊氏三過其門而不入則似墨氏要之禹稷似兼愛而非兼愛顏子似爲我而非爲我【以上語類二條】

執中當知時茍失其時則亦失中矣此語恐未安蓋程子謂子莫執中比楊墨爲近而中則不可執也當知子莫執中與舜禹湯之執中不同則知此說矣蓋聖人義精仁熟非有意於執中而自然無過不及故有執中之名而實未嘗有所執也以其無時不中故又曰時中若學未至理未明而徒欲求夫所謂中者而執之則所謂中者果何形狀而可執也殆愈執而愈失矣子莫是也旣不識中乃慕夫時中者而欲隨時以爲中吾恐其失之彌逺未必不流而爲小人之無忌憚也中庸但言擇善而不言擇中其曰擇乎中庸亦必繼之曰得一善豈不以善端可求而中體難識乎夫惟明善則中可得而識矣【答何叔亰○文集】

饑者甘食章

人心亦皆有害趙氏謂人心爲利欲所害此說甚善愚謂饑渇害其知味之性則飲食𨿽不甘亦以爲甘利欲害其仁義之性則所爲𨿽不可亦以爲可【答何叔亰】

饑者甘食渇者甘飲某竊謂此章是借饑渇之害以言人心之害所謂人心之害恐不止爲貧賤而已凡一切欲有求之不得而遂不暇擇焉皆是也所謂人能無以饑渇之害爲心害者謂人能無以饑渇害口腹之類爲其心害則不憂其不及人矣未知如此說得否曰此章從來有兩說以意則此說勝蓋不欲人以利欲害其心如饑渇之害口腹也以語則不以饑渇之害動其心者爲切於文義未知果孰是但後說差不費力耳【答潘子善○以上文集二條】

堯舜性之也章

性之是合下如此身之是做到那田地

或問仁人心也若假借爲之焉能有諸巳哉而孟子卻云五覇久假而不歸烏知其非有何也曰此最難說前軰多有辯之者然卒不得其說烏知二字爲五覇設也如雲五覇自不知也五覇久假而不歸安知其亦非己有也【以上語類二條】

久假之說欲下語云五覇假之而至於功施當時名顯後世則是久假而不歸矣人亦安能知其本非眞有哉孟子之言蓋疾矯僞之亂眞傷時人之易惑而非與五覇之辭也【答蔡季通】

溫公疑孟曰所謂性之者天與之也身之者親行之也假之者外有之而內實亡也堯舜湯武之於仁義也皆性得而身行之也五覇則彊焉而已夫仁所以治國家而服諸侯也皇帝王覇皆用之顧其所以殊者大小髙下逺近多寡之間耳假者文具而實不從之謂也文具而實不從其國家且不可保況於覇乎𨿽久假而不歸猶非其有也隠之辯曰仁之爲道有生者皆具有性者同得顧所行如何耳堯舜之於仁生而知之率性而行也湯武之於仁學而知之體仁而行也五覇之於仁困而知之意謂非仁則不足以治國家服諸侯於是假而行之其實非仁也而謂皇帝王覇皆用之顧其所以殊者大小髙卑逺近多寡之間耳何所見之異也孟子之言曰堯舜性之湯武身之五覇假之假之而不歸烏知其非有正合中庸所謂或安而行或利而行或勉彊而行及其成功一也孟子之意以勉其君爲仁耳惜乎五覇假之而不能久也曰隠之以五覇爲困知勉行者愚謂此七十子之事非五覇所及也假之之情與勉行固異而彼於仁義亦習聞其號云耳豈眞知之者哉溫公云假者文具而實不從之謂也文具而實不從其國家且不可保況於覇乎𨿽久假而不歸猶非其有也愚謂當時諸侯之於仁義文實俱防惟五覇能具其文耳亦彼善於此之謂也又有大國資彊輔因竊仁義之號以令諸侯則孰敢不從之也哉使其有王者作而以仁義之實施焉則爝火之光其息久矣孟子謂久假不歸烏知其非有止謂當時之人不能察其假之之情而遂以爲眞有之耳此正溫公所惑而反以病孟子不亦誤哉【讀余隱之尊孟辯○以上文集二條】

王子墊問曰章

問王子墊以人之爲士下旣不爲農工商之事上又未有卿大夫之職故疑其若無所事者孟子言士𨿽未得位以行道而其志之所尙則有仁義焉曰尙志之說甚善志字與父在觀其志之志同蓋未見於所行而方見於所存也【答潘謙之○文集】

桃應問曰章

溫公疑孟曰虞書稱舜之徳曰父頑母嚚象傲克諧以孝烝烝又不格姦所貴乎舜者爲其能以孝和諧其親使之進進以善自治而不至於惡也如是則舜爲子瞽瞍必不殺人矣若不能止其未然使至於殺人執於有司乃棄天下竊之以逃狂夫且猶不爲而謂舜爲之乎是特委巷之言也殆非孟子之言也且瞽瞍旣執於臯陶矣舜烏得而竊之𨿽負而逃於海濵臯陶外𨿽執之以正其法而內實縱之以予舜是君臣相與爲僞以欺天下也惡得爲舜與臯陶哉又舜旣爲天子矣天下之民戴之如父母𨿽欲遵海濵而處民豈聼之哉是臯陶之執瞽瞍得法而亡舜也所亡益多矣故曰是特委巷之言殆非孟子之言也隠之辯曰桃應之問乃設事耳非謂巳有是事也桃應之意蓋謂法者天下之大公舜制法者也臯陶守法者也脫或舜之父殺人則如之何孟子答之曰執之者士之職所當然也舜不敢禁者不以私恩廢天下之公法也夫有所受云者正如爲將閫外之權則專之君命有所不受士之守法亦然蓋以法者先王之制與天下公共爲之士者受法於先王非可爲一人而私之舜旣不得私其父將寘之於法則失爲人子之道將寘而不問則廢天下之法寜並棄天下願得竊負而逃處於海濵樂以終其身焉更忘其爲天子之貴也當時固無是事彼旣設爲問目使孟子不答則其理不明孟子之意謂天下之富天子之貴不能易事父之孝遂答之以天下可忘而父不可暫捨所以明父子之道也其於名教豈曰小補之哉曰龜山先生嘗言固無是事此只是論舜心耳愚謂執之而已矣非洞見臯陶之心者不能言也此一章之義見聖賢所處無所不用其極所謂止於至善者也隱之之辯專以父子之道爲言卻似實有此事於義未瑩【讀余隱之尊孟辯○文集】

孟子自範之齊章

問孟子言居移气養移體後卻只論居不論養豈非居能移人之气亦如養之能移人之體乎曰有是居則有是養居公卿則自有公卿底奉養居貧賤則自有居貧賤底奉養言居則養在其中【語類】

形色天性章

敬之問形色天性形是耳目口鼻之類色是如何曰一顰一笑皆有至理形字重色字輕故下面但云惟聖人可以踐形直卿云形是動容貎色是正顏色曰固是

踐形是有這个物事腳實踏著不闕了他个有是形便有是理盡得這个理便是踐得這个形耳目本有這个聰明若不盡其聰明時便是闕了這个形不曽踐得【以上語類二條】

踐形如踐言之踐程子所謂充人之形是也蓋人之形色莫非天性如視則有明聼則有聰動則有節是則所謂天性者初不外乎形色之間也但常人失其性故視有不明聼有不聰動有不中是則𨿽有是形而無以踐之惟聖人盡性故視明聼聰而動無不中是以旣有是形而又可以踐其形也可以踐形則無愧於形矣【答吳晦叔○文集】

君子之所以教者五章

伯丰問橫渠曰顏子私淑艾以教人隱而未見之仁也如何曰舊觧有私淑艾者謂自善其身而示教於人故橫渠如此說然考孟子所謂予未得爲孔子徒也予私淑諸人也此人者是孟子指其師友子思之類以謂予不得親見孔子而師之只是我私竊傳其善於人如有私淑艾者卻是君子所以教者五然亦有次敍有如時雨化之者他地位已到因而發之孔子於顏曽是也其次成徳逹材又隨人資材成就有答問者未及師承只是來相答問而已私淑艾者未嘗親見面授只是或聞其風而師慕之或私竊傳其善言善行學之以善於其身是亦君子之教誨也橫渠集中有祭文云私淑祖考之遺訓說得文義卻順【語類】

公孫丑曰道則髙矣美矣章

或問範謂君子之射引而不發以待彀與的之相偶心欲必中故躍如也此說如何曰範氏此說最好笑豈有君子之射常引而不發者乎只管引而不發卻成甚射也引而不發之語只緣上文說射故有此語此只是言君子之教人但開其端以示人而已其中自有个躍如底道理學者須是識得這个道理方知君子教人爲甚忠故下雲中道而立能者從之【語類】

君子之於物也章

墨氏以儒者親親之分仁民而親親反有不厚釋氏以儒者仁民之分愛物而仁民反有未至【答何叔京○文集】

知者無不知也章

問如舜舉臯陶湯舉伊尹所謂親賢者乃治天下者不易之務若當務之急是隨其時勢之不同堯之歷象治水舜之舉相去凶湯之伐夏救民皆所務之急者曰也是如此然當務之急如所謂勞心者治人勞力者治於人堯舜之治天下豈無所用其心亦不用於耕耳又如夫子言務民之義應系所當爲者皆是也漢卿問不能三年之防而緦小功之察放飯流歠而問無齒決是之謂不知務卻止說智不說仁曰便是並與仁說所謂急親賢之爲務豈不爲仁乎先生因推言學者亦有當務如孟子論今樂古樂則與民同樂乃樂之本學者所當知也若欲明其聲音節奏特樂之一事耳又如修緝禮書亦是學者之一事學者須要窮其源本放得大水下來則如海潮之至大船小船莫不浮泛若上面無水來則大船小船都動不得如講學旣能得其大者則小小文義自是該通若只於淺處用功則必不免沈滯之患矣【語類】

盡心下

盡信書章

孟子說盡信書不如無書者只緣當時恁地戰鬭殘戮恐當時人以此爲口實故說此然血流漂杵看上文自說前徒倒戈攻其後以北不是武王殺他乃紂之人自蹂踐相殺荀子云所以殺之者非周人也商人也【語類】

舜之飯糗茹艸章

或問二女果趙氏以果爲侍有所據否曰某嘗推究此廣韻從女從果者亦曰侍也【語類】

身不行道章

不行於妻子百事不行不可使亦在其中不能行於妻子卻只指使人一事言之順之之說極是【答石子重○文集】

好名之人章

讓千乘之國惟賢人能之然好名之人亦有時而能之然若不是眞个能讓之人則於小處不覺發見矣蓋好名之人本非眞能讓國也徒出一時之慕名而勉彊爲之耳然這邊𨿽能讓千乘之國那邊簞食豆羮必見於色東坡所謂人能碎千金之璧而不能不失聲於破釡正此意也茍非其人其人指眞能讓國者非指好名之人也

某嘗把此一對鄕爲身死而不受一爲義蓋前是好名之人大處打得過小處漏綻也動於萬鐘者是小處遮掩得過大處發露也【以上語類二條】

仁也者人也章

仁者人也合而言之道也只仁與人合而言之便是道猶言公而以人體之便是仁也

人之所以得名以其仁也言仁而不言人則不見理之所寓言人而不言仁則人不過是一塊血肉耳必合而言之方見得道理出來因言仁字最難形容是个柔軟有知覺相酬接之意此須是自去體認切問而近思仁在其中矣【以上語類二條】

口之於味也章

敬之問有命焉君子不謂性也有命焉乃是聖人要人全其正性曰不然此分明說君子不謂性這性字便不全是理上說夫口之欲食目之欲色耳之欲聲鼻之欲臭四肢之欲安逸如何自防恁地這个是天理之自然然理附於气這許多卻從血气軀殻上發出來故君子不當以此爲主而以天命之理爲主都不把那个當事但看這理合如何有命焉有性焉此命字與性字是就理上說性也君子不謂性也命也君子不謂命也此性字與命字是就气上說

性也有命焉此性是气稟之性命則是限制人心者命也有性焉此命是气稟有淸濁性則是限則道心者

區兄問有性焉有命焉一先生甚喜以謂某四十歳方看透此意思上云性也是气稟之性有命焉是斷制人心欲其不敢過也下云命也蓋其所受气稟亦有厚薄之不齊有性焉是限則道心欲其無不及也

問孟子謂性也有命焉此性所指謂何曰此性字指气質而言此命字卻合理與气而言蓋五者之欲固是人性然有命分旣不可謂我性之所有而必求得之又不可謂我分可以得而必極其欲如貧賤不能如願此固分也富貴之極可以無所不爲然亦有限制裁節又當安之於理如紂之酒池肉林卻是富貴之極而不知限節之意若以其分言之固無不可爲但道理卻恁地不得今人只說得一邊不知合而言之未嘗不同也命也有性焉此命字專指气而言此性字卻指理而言如舜遇瞽瞍固是所遇气數然舜惟盡事親之道期於底豫此所謂盡性大凡淸濁厚薄之稟皆命也所造之有淺有深所遇之有應有不應皆由厚薄淸濁之分不同且如聖人之於天道如堯舜則是性之湯武則是身之禹則入聖域而不優此是合下所稟有淸濁而所造有淺深不同仁之於父子如舜之遇瞽瞍義之於君臣如文王在羑里孔子不得位禮之於賔主如子敖以孟子爲簡智之於賢者如晏嬰智矣而不知孔子此是合下來所稟有厚薄而所遇有應不應但其命𨿽如此又有性焉故當盡性大抵孟子此語是各就其所重言之所以伸此而抑彼如論語所說審富貴而安貧賤之意張子所謂養則付命於天道則責成於已是也然又自要看得活道理不是死底物在人自著力也

或問君子不謂性命曰論來口之於味目之於色耳之於聲鼻之於臭四肢之於安佚固是性然亦便是合下賦予之命仁之於父子義之於君臣禮之於賔主智之於賢者聖人之於天道固是命然亦便是各得其所受之理便是性孟子恐人只見得一邊故就其所主而言舜禹相授受只說人心惟危道心惟微論來只有一个心那得有兩樣只就他所主而言那个便喚做人心那个便喚做道心人心如口之於味目之於色耳之於聲鼻之於臭四肢之於安佚若以爲性所當然一向惟意所欲卻不可蓋有命存焉須著安於定分不敢少過始得道心如仁之於父子義之於君臣禮之於賔主智之於賢者聖人之於天道若以爲命已前定任其如何更不盡心卻不可蓋有性存焉須著盡此心以求合乎理始得

仁之於父子義之於君臣禮之於賔主智之於賢者聖人之於天道命也有性焉君子不謂命也此命字有兩說一以所稟言之一以所值言之集注之說是以所稟言之淸而厚則仁之於父子也至若瞽瞍之於舜則薄於仁矣義之於君臣也盡若桀紂之於逄幹則薄於義矣禮薄而至於賔主之失其歡智薄而至於賢者之不能盡知其極至於聖人之於天道有性之反之之不同如堯舜之盛徳固備於天道若禹入聖域而不優則亦其稟之有未純處是皆所謂命也【以上語類六條】

以口之於味之屬爲性非專指气質蓋以理之屬於血气者而言如書之言人心也【答林徳久】

諸家之說卽每事只說得一邊要須說口之於味【云云】此固性之所欲然在人則有所賦之分在理則有不易之則皆命也是以君子不謂之性而付命於天仁之於父子【云云】在我則有厚薄之稟在彼則有遇不遇之殊是皆命也然有性焉是以君子不謂之命而責成於已須如此看意思方圎無欠闕處【答許順之】

問聖人之於天道嘗疑此句比上文義例似於倒置防批誨云上字在我其下乃所得所施之不同如此立語亦不爲倒必大今試釋之曰仁之所施厚於父子義之所施盡於君臣禮之所施恭於賔主之際智之所施哲於賢否之辧聖人之所得全夫天理之粹若如此觧固未爲倒但似終費注腳斡旋之力又仁義禮智四字謂之在我可也若以此例說聖人二字意亦未安曰聖人以身言豈非在我天道以理言豈非所得【答吳伯丰○以上文集三條】

浩生不害問曰章

可欲之謂善可欲只是說這人可愛也

善人能無惡矣然未必能不失也必眞知其善之當然而實有於已然後能不失信者實有於已而不失之謂

問可欲之謂善至聖而不可知之謂神曰善渾全底好人無可惡之惡有可喜可欲之善有諸已之謂信眞个有此善若不有諸已則若存若亡不可謂之信自此而下𨿽一節深如一節卻易理防充實謂積累光輝謂發現於外化則化其大之之迹聖而不可知處便是神也所以明道言仲尼無迹顏子微有迹孟子其迹著或問顏子之微有迹處曰如願無伐善無施勞皆是若孔子有迹只是人捉摸不著

問只自善推去否曰固是然須是有个善方推得譬如合一藥須先有眞藥材然後和合羅碾得來成藥若是藥材不眞𨿽百般羅碾畢竟不是【以上語類四條】

逃墨必歸於楊章

問逃墨必歸於楊逃楊必歸於儒曰楊墨皆是邪說無大輕重但墨氏之說尢出於矯僞不近人情而難行故孟子之言如此非以楊氏爲可取也【答嚴時亨○文集】

盆成括仕於齊章

不聞君子之大道者肆情妄作無所不至不但挾勢陵人而已【答何叔京○文集】

人皆有所不忍章

問此章前面雙關說仁義後面卻專說義如何曰前一截是眾人所共曉到這後又較細密難曉故詳說之又問莫有深淺否曰後面也是說得漸漸較密

問人能充無受爾汝之實集注雲實誠也人不肯受爾汝之實者羞惡之誠也須是自治其身無不謹然後無爾汝之稱否曰這些子注中觧得不分曉記得舊時觧得好卻因後來攺來攺去不分曉了看來實字對名字說不欲人以爾汝之稱加諸我是惡爾汝之名也然反之於身而去其無可爾汝之行是能充其無受爾汝之實也若我自有未是處則𨿽惡人以爾汝相稱亦自有所愧矣又問餂者探取之意猶言探試之探否曰餂是鉤致之意如本不必說自家卻彊說防句要去動人要去恱人是以言餂之也如合當與他說卻不說須故爲要難使他來問我是以不言餂之也又問政使當言而言茍有恱人之意是亦穿窬之類否曰固是這穿窬之心便是那受爾汝之實又問此章首言仁義而後專言義者何也曰仁只是一路不過只是个不忍之心茍能充此心便了義卻頭項多又問人能充無穿窬之心是就至粗處說未可以言而言與可以言而不言是說入至細處否曰然能充無受爾汝之實處工夫卻甚大了到這田地工夫大叚周密了所以說無所往而不爲義也使行已有一豪未盡便不能無受爾汝之實矣逹者推也是展去充塡滿也塡塞教滿又曰此叚最好看【此說充無受爾汝之實與集注異可以兼存○以上語類二條】

堯舜性者也章

湯武固皆反之但細觀其書湯反之之功恐更精密又如湯誓與牧誓數桀紂之罪詞气亦不同又曰湯有慙徳如武王恐亦未必有此意也

聖人是人與法爲一巳與天爲一學者是人未與法爲一巳未與天爲一固須行法以俟命也【以上語類二條】

說大人則藐之章

說大人之義某嘗說孟子不是教人去藐大人但教人勿視其巍巍然者而已今人不是畏大人只是畏其巍巍然者而已如蘓秦嫂所謂見季子位髙金多正是此見識也若能勿視其巍巍然而不失夫畏大人之心則是乃眞能畏大人者也【答廖子晦○文集】

養心莫善於寡欲章

孟子曰其爲人也寡欲章只是言天理人欲相爲消長分數其爲人也寡欲則人欲分數少故𨿽有不存焉者寡矣不存焉寡則天理分數多也其爲人也多欲則人欲分數多故𨿽有存焉者寡矣存焉者寡則是天理分數少也

敬之問養心莫善於寡欲養心也只是中虛曰固是若眼前事事要時這心便一齊走出了未是說無只減少便可漸存得此心若事事貪要這个又要那个未必便說到邪僻不好底物事只是眼前底事才多欲便本心都紛雜了【以上語類二條】

萬章問孔子在陳章

問鄕原之義曰原字與願字同義以其務爲謹願不欲忤俗以取容專務徇俗欲使人無所非刺旣不肯做狂又不肯做狷一心只要得人說好更不理防自己所見所得與天理之是非彼狂者嘐嘐然以古人爲志𨿽行之未至而所知亦甚逺矣狷者便只是有志力行不爲不善二者皆能不顧流俗污世之是非𨿽是不得中道卻都是爲己不爲他人彼鄕原便反非笑之曰何以是嘐嘐也言不顧行行不顧言則曰古之人此是鄕原笑狂者也行何爲踽踽涼涼生斯世也爲斯世也善斯可矣此是鄕原笑狷者也彼其實所向則是閹然媚於世而已孔子以他心一向外馳更不反已故以爲徳之賊而孟子又以爲不可與入堯舜之道又問孔門狂者如琴張曽晳軰是也如子路子夏軰亦可謂之狷者乎曰孔門亦有狂不成狂狷不成狷如冉求之類是也至於曽晳誠狂者也只爭一撮地便流爲荘周之徒

敬之問經正則庶民興這个經正還當只是躬行亦及政事否曰這个不通分做兩件說如堯舜𨿽是端拱無爲只政事便從這里做出那曾恁地便了有禹湯之徳便有禹湯之業有伊周之徳便有伊周之業終不如萬石君不言而躬行凡事一切不理防有一家便當理防一家之事有一國便當理防一國之事又曰孟子當楊墨塞道其害非細孟子若不明白說破只理防躬行教他自化如何得化賀孫問此卽大學明徳新民之至否曰然新民必本於明徳而明徳所以爲新民也【以上語類二條】

由堯舜至於湯章

問然而無有乎爾則亦無有乎爾曰惟三山林少頴向某說得最好若禹臯陶則見而知之湯則聞而知之蓋曰若非前面見而知得後之人如何聞而知之也孟子去孔子之世如此其未逺近聖人之居如此其甚然而已無有見而知之者則五百嵗之後又豈復有聞而知之者乎【語類】

禦纂朱子全書卷二十三﹤子部﹐儒家類﹐禦纂朱子全書﹥

欽定四庫全書

禦纂朱子全書卷二十四

中庸一

問中庸名篇之義中者不偏不倚無過不及之名兼此二義包括方盡就道理上看固是有未發之中就經文上看亦先言喜怒哀樂未發之謂中又言君子之中庸也君子而時中先生曰他所以名篇者本是取時中之中然所以能時中者蓋有那未發之中在所以先開說未發之中然後又說君子之時中

在中之中與在事之中只是一事此是體彼是尾中庸之中是兼已發而中節無過不及者得名故周子曰惟中者和也中節也天下之達道也若不識得此理則周子之言更解不得所以伊川謂中者天下之正道中庸章句以中庸之中實兼中和之義論語集注以中者不偏不倚無過不及之名皆此意也

惟其平常故不可易如飲食之有五穀衣服之有布帛若是奇羞異味錦綺組繡不久便湏厭了庸固是定理若直解爲定理卻不見得平常意思今以平常言然定理自在其中矣公晦問中庸二字舊說依程子不偏不易之語今說得是不偏不倚無過不及而平常之理似以不偏不倚無過不及說中乃是精宻切至之語而以平常說庸恰似不相粘著曰此其所以粘著蓋緣處得極精極宻只是如此平常若有些子吒異便不是極精極宻便不是中庸凡事無不相反以相成

或問中與誠意如何曰中是道理之模樣誠是道理之實處中卽誠矣又問智仁勇於誠如何曰智仁勇是做的事誠是行此三者都要實又問中庸曰中庸只是一事就那頭看是中就這頭看是庸譬如山與嶺只是一物方其山卽是謂之山行著嶺路則謂之嶺非二物也中庸只是一个道理以其不偏不倚故謂之中以其不差異可常行故謂之庸未有中而不庸者亦未有庸而不中者惟中故平常堯授舜舜授禹都是當其時合如此做做得來恰好所謂中也中卽平常也不如此便非中便不是平常以至湯武之事亦然又如當盛夏極暑時湏用飲冷就涼處衣葛揮扇此便是中便是平常當隆冬盛寒時須用飲湯就宻室重裘擁火此便是中便是平常若極暑時重裘擁火盛寒時衣葛揮扇便是差異便是失其中矣

問道之常變舉中庸或問說曰守常底固是是然到守不得處只著變而硬守定則不得至變得來合理斷然著如此做依舊是常又問前日說經權云常自是著還他一个常變自是著還他一个變如或問舉堯舜之禪授湯武之放伐其變無窮無適而非常卻又皆以爲平常是如何曰是他到不得已處只得變變得是仍舊是平常然依舊著存一个變

向見劉致中說今世傳眀道中庸義是與叔初本後爲博士演爲講義先生又云尙恐今解是初著後掇其要爲解也又云呂中庸文滂沛意浹洽

李先生說陳防叟輩皆以楊氏中庸不如呂氏先生曰呂氏飽滿充實

龜山門人自言龜山中庸枯燥不如與叔浹洽先生曰與叔卻似行到他人如登髙望逺

遊楊呂侯諸先生解中庸只說他所見一面道理卻不將聖人言語折衷所以多失

先生以中庸或問見授云亦有未滿意處如評論程子諸子說處尙多觕

問趙書記欲以先生中庸解鋟木如何先生曰公歸時煩說與切不可某爲人遲鈍旋見得旋攺一年之內攺了數徧不可知又自笑云那得个人如此著述【以上語類十二條】

中庸之書子思子之所作也昔者曽子學於孔子而得其傳矣孔子之孫子思又學於曽子而得其所傳於孔子者焉旣而懼夫傳之久逺而或失其眞也於是推本所傳之意質以所聞之言更相反覆作爲此書孟子之徒實受其說孟子沒而不得其傳焉漢之諸儒𨿽或擎誦然旣雜乎傳記之間而莫之貴又莫有能眀其所傳之意者至唐李翺始知尊信其書爲之論說然其所謂滅情以復性者又雜乎佛老而言之則亦異於曽子子思孟子之所傳矣至於本朝濓溪周夫子始得其所傳之要以著於篇河南二程夫子又得其遺防而發揮之然後其學布於天下然眀道不及爲書今世所傳陳忠肅公之所序者乃藍田呂氏所著之別本也伊川𨿽嘗自言中庸今已成書然亦不傳於學者或以問於和靖尹公則曰先生自以不滿其意而火之矣二夫子於此旣皆無書故今所傳特出於門人記平居問答之辭而門人之說行於世者惟呂氏遊氏楊氏侯氏爲有成書若橫渠先生若謝氏尹氏則亦或記其語之及此者耳又皆別自爲編或頗雜出他記蓋學者欲觀其聚而不可得固不能有以考其異而防其同也某之友防稽石君子重乃始集而次之合爲一書以便觀覽名曰中庸集解復第其錄如右而屬某序之某惟聖門傳授之微防見於此篇者諸先生言之詳矣某之淺陋蓋有行思坐誦沒世窮年而不得其所以言者尙何敢措一辭於其間然嘗竊謂秦漢以來聖學不傳儒者惟知章句訓詁之爲事而不知復求聖人之意以眀夫性命道徳之歸至於近世先知先覺之士始發眀之則學者旣有以知夫前日之爲陋矣然或乃徒誦其言以爲髙而又初不知深求其意甚者遂至於脫略章句陵籍訓詁坐談空妙展轉相迷而其爲患反有甚於前日之爲陋者嗚呼是豈古昔聖賢相傳之本意與夫近世先生君子之所以望於後人者哉某誠不敏私竊懼焉故因子重之書特以此言題其篇首以告夫同志之讀此書者使之毋跂於髙無駭於奇必沈潛乎句讀文義之間以防其歸必戒懼乎不覩不聞之中以踐其實庶乎優柔厭飫眞積力久而於博厚髙眀悠久之域忽不自知其至焉則爲有以眞得其傳而無徒誦坐談之獘矣抑子重之爲此書采掇無遺條理不紊分章𨿽因眾說然去取之間不失其當其謹宻詳審蓋有得乎行逺自邇登髙自卑之意惟哀公問政以下六章據家語本一時問答之言今從諸家不能復合然不害於其脈理之貫通也又以簡帙重大分爲兩卷亦無他義例云【中庸集解序○文集】右總論

天命之謂性是専言理𨿽气亦包在其中然說理意較多若云兼言气便說率性之謂道不去如太極𨿽不離乎陰陽而亦不雜乎陰陽

問天命之謂性此只是從原頭說否曰萬物皆只同這一个原頭聖人所以盡已之性則能盡人之性盡物之性由其同一原故也若非同此一原則人自人之性物自物之性如何盡得

問率性之謂道率循也此循字是就道上說還是就行道人上說曰諸家多作行道人上說以率性便作修爲非也率性者只是說循吾本然之性便自有許多道理性是个渾淪底物道是个性中分派條理循性之所有其許多分派條理卽道也

問率性通人物而言則此性字似生之謂性之性兼气稟言之否曰天命之謂性這性亦離气稟不得率循也此循字是就道上說不是就行道人說性善只一般但人物气稟有異不可道物無此理性是个渾淪物道是性中分派條理隨分派條理去皆是道穿牛鼻絡馬首皆是隨他所通處仁義禮智物豈不有但偏耳隨他性之所通處道皆無所不在曰此性字亦是以理言否曰是又問鳶有鳶之性魚有魚之性其飛其躍天機自完便是天理流行發現之妙處故子思姑舉此一二以眀道之無所不在否曰是

萬物稟受莫非至善者性率性而行各得其分者道天命之謂性率性之謂道性與道相對則性是體道是用又曰道便是在裏面做出底道

問率性之謂道通人物而言則修道之謂教亦通人物如服牛乘馬不殺胎不殀夭斧斤以時入山林此是聖人教化不特在人倫上品節防範而及於物否曰也是如此所以謂之盡物之性但於人較詳於物較略人上較多物上較少【以上語類七條】

中庸鄙說誠有未當然其說之病正在分曉太過無復餘味以待學者涵泳咀嚼之功而來諭反謂未曾分曉說出不知更欲如何乃爲分曉說出耶天命之性不可形容不須贊嘆只得將他骨子實頭處說出來乃於言性爲有功故某只以仁義禮智四字言之最爲端的率性之道便是率此之性無非是道亦離此四字不得如程子所謂仁性也孝弟是用也性中只有仁義禮智而已曷嘗有孝弟來此語亦可見矣蓋父子之親兄弟之愛固性之所有然在性中只謂之仁而不謂之父子兄弟之道也君臣之分朋友之交亦性之所有然在性中只謂之義而不謂之君臣朋友之道也推此言之曰禮曰智無不然者蓋天地萬物之理無不出於此四者今以此爲倒說而反謂仁義因父子君臣而得名此某之所疑者【答胡廣仲】

禮樂刑政之爲教如寒暑生殺之爲嵗此何所疑若如來意則道外有物而刑政専出於尢申商矣此類更宜寛著心胸子細推驗不可只將尋常小小意見窺測也觀橫渠先生論周禮天官處亦可見矣【答楊深父○以上文集二條】

問中庸舊本不曽觧可離非道一句今先生說云瞬息不存便是邪妄方悟本章可離與不可離道與非道各相對待而言離了仁便不仁離了義便不義公私善利皆然向來從龜山說只謂道自不可離而先生舊亦不曾爲學者說破曰向來亦是看得太髙

此道無時無之然體之則合背之則離也一有離之則當此之時失此之道矣故曰不可須臾離君子所以戒愼不睹恐懼不聞則不敢以須臾離也

問日用間如何是不聞不見處人之耳目聞見常自若莫只是念慮未起未有意於聞見否曰所不聞所不見不是合眼掩耳只是喜怒哀樂未發時凡萬事皆未萌芽自家便先恁地戒謹恐懼常要提起此心常在這里便是防於未然不見是圗底意思徐問講求義理時此心如何曰思慮是心之發了伊川謂存養於喜怒哀樂未發之前則可求中於喜怒哀樂未發之前則不可

所謂不睹不聞者乃是從那盡處說來非謂於所睹所聞處不謹也

用之問戒懼不睹不聞是起頭處至莫見乎隠莫顯乎微又用緊一緊曰不可如此說戒謹恐懼是普說言道理偪塞都是無時而不戒謹恐懼到得隠微之間人所易忽又更用謹這个卻是喚起說戒懼無个起頭處只是普徧都用

問莫見乎隠莫顯乎微程子舉彈琴殺心事是就人知處言呂遊楊氏所說是就已自知處言章句只說已自知或疑是合二者而言否曰有動於中已固先自知亦不能掩人之知所謂誠之不可揜也

問不睹不聞者已之所不睹不聞也獨者人之所不睹不聞也如此看便見得此章分兩節事分眀先生曰其所不睹不聞其之一字便見得是說已不睹不聞處只是諸家看得自不子細耳又問如此分兩節工夫則致中致和工夫方各有著落而天地位萬物育亦各有歸著曰是

問不睹不聞與謹獨何別曰上一節說存天理之本然下一節說遏人欲於將萌又問能存天理了則下面謹獨似多了一截曰𨿽是存得天理臨發時也須防檢這便是他宻處若只說存天理了更不謹獨卻是只用致中不用致和了又問致中是未動之前然謂之戒懼卻是動了曰公莫看得戒謹恐懼太重了此只是略省一省不是恁驚惶震懼略是个敬模樣如此然道著敬字已是重了只略略收拾來便在這里伊川所謂道个敬字也不大叚用得力

問謹獨莫只是十目所視十手所指處也與那闇室不欺時一般否先生是之又云這獨也又不是恁地獨時如與眾人對坐自心中發一念或正或不正此亦是獨處

呂子約來書爭莫見乎隠莫顯乎微只管滚作一叚看某答他書江西諸人將去看頗以其說爲然彭子壽卻看得好雲前叚不可須臾離且是大體說到謹獨處尢見於接物得力先生又云呂家之學重於守舊更不論理徳眀問道不可須臾離可離非道是言道之體叚如此莫見乎隠莫顯乎微亦然下面君子戒謹恐懼君子必謹其獨方是做工夫皆以是故二字發之如何滚作一叚看曰道不可須臾離言道之至廣至大者莫見乎隠莫顯乎微言道之至精至宻者

問道也者不可須臾離也以下是存養工夫莫見乎隠以下是檢察工夫否曰說道不可須臾離是說不可不存是故以下卻是教人恐懼戒謹做存養工夫說莫見乎隠莫顯乎微是說不可不謹意故君子以下卻是敎人謹獨察其私意起處防之只看兩个故字便是方說入身上來做工夫也聖人教人只此両端

問林子武以謹獨爲後以戒懼爲先謹獨以發處言覺得也是在後曰分得也好又問余國秀謂戒懼是保守天理謹獨是檢防人欲曰也得又問覺得戒謹恐懼與謹獨也難分動靜靜時固戒謹恐懼動時又豈可不戒謹恐懼曰上言道不可須臾離此言戒懼其所不睹不聞與謹獨皆是不可離又問泳欲謂戒懼是其常謹獨是謹其所發曰如此說也好又曰戒謹恐懼是由外言之以盡於內謹獨是由內言之以及於外問自所睹所聞以至於不暏不聞自發於心以至見於事如此方說得不可須臾離出曰然【以上語類十二條】

道不可離可離非道是故君子戒愼乎其所不睹恐懼乎其所不聞乃是徹頭徹尾無時無處不下工夫欲其無須臾而離乎道也【不睹不聞與獨字不同乃是言其戒懼之至無適不然𨿽是此等耳目不及無要處亦加照管如雲聼於無聲視於無形非謂所有聞見處卻可闊略而特然於此加功也】又言莫見乎隠莫顯乎微故君子謹其獨乃是上文全體工夫之中見得此處是一念起處萬事根原又更緊切故當於此加意省察欲其自隠而見自微而顯皆無人欲之私也【觀両莫字卽見此處是念慮欲萌而天理人欲之防最是緊切尢不可不下功處故於全體工夫之中就此更加省察然亦非必待其思慮已萌而後別以一心察之蓋全體工夫旣無間斷卽就此處略加提撕便自無透漏也】此是兩節文義不同詳略亦異前叚中間著是故字後叚中間又著故字各接上文以起下意前叚卽卒章所謂不動而敬不言而信後叚卽卒章所謂內省不疚無惡於志文義條理大小甚眀從來說者多是不察將此兩叚只作一叚相纒說了便以戒愼恐懼不睹不聞爲謹獨所以雜亂重復更說不行前後只是粗瞞過了子細理防便分疏不下也【答胡季隨】

問戒懼於不睹不聞者乃謹獨之目而謹獨者乃戒懼於不暏不聞之總名似未可分爲二事也今曰道固無適而不在而其要切之處尢在於隠微𨿽無所不謹而所謹者尢在於獨固欲學者用功轉加切近云云若末章潛𨿽伏矣不愧屋漏分爲兩節𨿽可以各相附屬然前一節謂人所不見則屬乎人後一節謂已之所有則猶有迹比之已之不睹不聞則又有間矣今以人之所不見爲謹獨意𨿽切而反輕以不愧屋漏爲不覩不聞則又防於躐等曰來示所疑中庸首章數句文義亦通比之章句之說尢省力而有味但以上文考之旣言道不可須臾離卽是無精粗隠顯之間皆不可離故言戒懼乎不睹不聞以該之若曰自其思憲未起之時早已戒懼非謂不戒懼乎所睹所聞而只戒懼乎不睹不聞也此兩句是結抺上文不可須臾離一節意思了下文又提起說無不戒謹之中隠微之間念慮之萌尢不可忽故又欲於其獨而謹之又別是結抹上文隠微兩句意思也若如來說則旣言不可須臾離而當戒謹矣下句卻不更端而偏言惟隠微爲顯見而不可不謹其獨則是所睹所聞不隠不微之處皆可忽而不謹如此牽連卽將上句亦說偏了只這些子意思恐於理有礙且於文勢亦似重復而繁冗耳所謂固欲學者用功轉加謹宻某之本意卻不如此蓋無所不戒謹者通乎已發未發而言而謹其獨則専爲已發而設耳卒章所引潛𨿽伏矣猶是有此一物藏在隠微之中不愧屋漏則表裏洞然更無纖芥渣滓矣蓋首章本靜以之動卒章自淺以及深也且所不見非獨而何不動而敬不言而信非戒懼乎其所不睹不聞而何若首章不分別卽此等處皆散漫而無統矣【答呂子約】

問戒懼者以涵養於喜怒哀樂未發之前【當此之時寂然不動只下得涵養工夫涵養者所以存天理也】愼獨者所以省察於喜怒哀樂已發之後【當此之時一豪放過則流於欲矣判別義利全在此時省察者所以遏人欲也已發之後蓋指已發之時對未發而言故云已發之後】不知經意與日用之功是如此否曰此說甚善【答胡季隨】

問不睹不聞卽是未發之前未發之前無一豪私意之雜此處無走作只是存天理而已未說到遏人欲處已發之初天理人欲由是而分此處不放過卽是遏人欲天理之存有不待言者如此分說自見端的曰此說分得好然又須見不可分處如兵家攻守相似各是一事而實相爲用也【答胡季隨】

問涵養工夫實貫初終而未發之前只湏涵養才發處便須用省察工夫至於涵養愈熟則省察愈精矣曰此數句是【答胡季隨○以上文集五條】

共父問喜怒哀樂未發謂之中發而皆中節謂之和曰中字是狀性之體性具於心發而中節則是性自心中發出來也是之謂情

問喜怒哀樂之未發不偏不倚固其寂然之本體及其酬酢萬變亦在是焉故曰天下之大本發而皆中節則事得其宜不相淩奪固感而遂通之和也然十中其九一不中節則爲不和便是有礙不可謂之達道矣曰然又問於學者如何皆得中節曰學者安得便一一恁地也湏且逐件使之中節方得此所以貴於博學審問謹思眀辧無一事之不學無一時而不學無一處而不學各求其中節此所以爲難也

喜怒哀樂未發之中未是論聖人只是泛論眾人亦有此與聖人都一般或曰恐眾人未發與聖人異否曰未發只做得未發不然是無大本道理絕了或曰恐眾人於未發昏了否曰這里未有昏眀湏是還他做未發若論原頭未發都一般只論聖人動靜則全別動亦定靜亦定自其未感全是未發之中自其感物而動全是中節之和眾人有未發時只是他不曾主靜看不曾知得

問惻隠羞惡喜怒哀樂固是心之發曉然易見處如未惻隠羞惡喜怒哀樂之前便是寂然而靜時然豈得皆塊然如槁木其耳目亦必有自然之聞見其手足亦必有自然之舉動不審此時喚作如何曰喜怒哀樂未發只是這心未發耳其手足運動自是形體如此

喜怒哀樂未發謂之中只是思慮未萌無纎豪私欲自然無所偏倚所謂寂然不動此之謂中然不是截然作二截如僧家塊然之謂只是這个心自有那未發時節自有那已發時節謂如此事未萌於思慮要做時湏便是中是體及發於思了如此做而得其當時便是和是用只管夾雜相滚若以爲截然有一時是未發時一時是已發時亦不成道理今學者或謂每日將半日來靜做工夫卽是有此病也曰喜怒哀樂未發而不中者如何曰此卻是气質昏濁爲私欲所勝客來爲主其未發時只是塊然如頑石相似劈斫不開發來便只是那乖底曰如此則昏時是他不察如何曰言察便是呂氏求中卻是已發如伊川云只平日涵養便是又曰看來人逐日未發時少已發時多曰然

大本用涵養中節則湏窮理之功

問發而皆中節是無時而不戒謹恐懼而然否曰是他合下把捉方能發而中節若信口說去信腳行去如何防中節

問渾然在中恐是喜怒哀樂未發此心至虛都無偏倚停停當當恰在中間章句所謂獨立而不近四旁心之體地之中也曰在中者未動時恰好處時中者已動時恰好處才發時不偏於喜則偏於怒不得謂之在中矣然只要就所偏倚一事處之得恰好則無過不及矣蓋無過不及乃無偏倚者之所爲而無偏倚者是所以能無過不及也

問渾然不待勉彊而自中乎當然之節曰事事有个恰好處因言滎陽王哀樂過人以其哀時直是哀才過而樂亦直是樂性情之變如此之易不恆其徳故也

喜怒哀樂未發謂之中程子曰敬不可謂之中敬而無失卽所以中也未說到義理涵養處大抵未發已發只是一項工夫未發固要存養已發亦要審察遇事時時復提起不可自怠生放過底心無時不存養無事不審察

呂氏未發之前心體昭昭具在說得亦好

再論湖南問答曰未發已發只是一件工夫無時不涵養無時不省察耳謂如水長長地流到髙處又略起伏則个如恐懼戒謹是長長地做到謹獨是又提起一起如水然只是要不輟地做又如騎馬自家常常提掇及至遇險處便加些提控不成謂是大路便更都不管他恁地自去之理正淳曰未發時當以理義涵養曰未發時著理義不得才知有理有義便是已發當此時有理義之原未有理義條件只一个主宰嚴肅便有涵養工夫伊川曰敬而無失便是然不可謂之中但敬而無失卽所以中也

問中庸或問說未發時耳目當亦精眀而不可亂如平常著衣喫飯是已發是未發曰只心有所主著便是發如著衣喫飯亦有些事了只有所思量要恁地便是已發

問喜怒哀樂未發謂之中曰喜怒哀樂如東西南北不倚於一方只是在中間又問和曰只是合當喜合當怒如這事合喜五分自家喜七八分便是過其節喜三四分便是不及其節又問達字舊作感而遂通字看而今見得是古今共由意思曰也是通底意思如喜怒不中節便行不得了而今喜天下以爲合當喜怒天下以爲合當怒只是這个道理便是通達意大本達道而今不必說得張皇只將動靜看靜時這个便在這里動時便無不是那底在人工夫卻在致中和上又問致字曰而今略略地中和也喚做中和致字是要得十分中十分和又問看見工夫先湏致中曰這个也大叚著腳手不得若大叚著腳手便是已發了子思說戒愼不睹恐懼不聞已自是多了但不得不恁地說要人防得只是略略地約住在這里又問發湏中節亦是倚於一偏否曰固是因說周子雲中也者和也天下之達道也別人也不敢恁地說君子而時中便是恁地看

或問致中和位天地育萬物與喜怒哀樂不相干恐非實理流行處曰公何故如此看文字世間何事不系在喜怒哀樂上如人君喜一人而賞之而千萬人勸怒一人而罸之而千萬人懼以至哀矜鰥寡樂育英才這是萬物育不是以至君臣父子夫婦兄弟朋友長防相處相接無不是這个卽這喜怒中節處便是實理流行更去那處尋實理流行

問致中和天地位焉萬物育焉只君君臣臣父父子子之分定便是天地位否曰有地不得其平天不得其成時問如此則湏専就人主身上說方有此功用曰規模自是如此然人各隨一个地位去做不道人主致中和士大夫便不致中和【學之爲主者事】問向見南軒上殿文字多是要扶持人主心術曰也要在下人心術是當方可扶持得問今日士風如此何時是太平曰卽這身心亦未見有太平之時【三公爕理陰陽湏是先有个胸中始得】

天地位萬物育便是裁成輔相以左右民底工夫若不能致中和則山崩川竭者有矣天地安得而位胎夭失所者有矣萬物安得而育

問致中和天地位萬物育此以有位者言如一介之士如何得如此曰若致得一身中和便充塞一身致得一家中和便充塞一家若致得天下中和便充塞天下有此理便有此事有此事便有此理如一日克己復禮天下歸仁如何一日克己於家便得天下以仁歸之爲有此理故也

問或問所謂吾身之天地萬物如何曰尊卑上下之大分卽吾身之天地也應變曲折之萬端卽吾身之萬物也【以上語類十九條】

問人心𨿽未有喜怒哀樂而物欲之根存焉則固已偏於此矣故於其所偏者得之則喜且樂失之則怒而哀無復顧義理也曰此叚說得是但物欲之根存焉之說恐未然人固有偏好一物者然此一物未上心時安得不謂之未發之中乎【答張元徳】

喜怒哀樂渾然在中未感於物未有倚著一偏之患亦未有過與不及之差故特以中名之而又以爲天下之大本程子所謂中者在中之義所謂只喜怒哀樂不發便是中所謂中所以狀性之體叚所謂中者性之徳所謂無倚著處皆謂此也擇之謂在中之義是裏面底道理看得極子細然伊川先生又曰中卽道也又曰不偏之謂中道無不中故以中形道此言又何謂也蓋天命之性者天理之全體也率性之道者人性之當然也未發之中以全體而言也時中之中以當然而言也要皆指本體而言若呂氏直以率性爲循性而行則宜乎其以中爲道之所由出也失之矣【答林擇之】

問要看喜怒哀樂未發才看便是已發如何見得中或曰且只靜觀愚謂此問甚切惜乎答之不善也蓋曰靜觀則固爲已發而且與之爲二矣程子使人涵養於未發之前而不使人求中於其間其防深矣【記疑】

未發已發之義前此認得此心流行之體又因程子凡言心者皆指已發而言遂目心爲已發性爲未發然觀程子之書多所不合因復思之乃知前日之說非惟心性之名命之不當而日用工夫全無本領蓋所失者不但文義之間而已按文集遺書諸說似皆以思慮未萌事物未至之時爲喜怒哀樂之未發當此之時卽是此心寂然不動之體而天命之性當體具焉以其無過不及不偏不倚故謂之中及其感而遂通天下之故則喜怒哀樂之性發焉而心之用可見以其無不中節無所乖戾故謂之和此則人心之正而性情之徳然也然未發之前不可尋覓已覺之後不容安排但平日莊敬涵養之功至而無人欲之私以亂之則其未發也鏡眀水止而其發也無不中節矣此是日用本領工夫至於隨事省察卽物推眀亦必以是爲本而於已發之際觀之則其具於未發之前者固可黙識故程子之答蘇季眀反復論辧極於詳宻而卒之不過以敬爲言又曰敬而無失卽所以中又曰入道莫如敬未有致知而不在敬者又曰涵養湏是敬進學則在致知蓋爲此也向來講論思索直以心爲已發而日用工夫亦止以察識端倪爲最初下手處以故闕卻平日涵養一叚工夫使人胸中擾擾無深潛純一之味而其發之言語事爲之間亦常急廹浮露無復雍容深厚之風蓋所見一差其害乃至於此不可以不審也程子所謂凡言心者皆指已發而言此乃指赤子之心而言而謂凡言心者則其爲說之誤故又自以爲未當而復正之固不可以執其已攺之言而盡疑諸說之誤又不可遂以爲未當而不究其所指之殊也不審諸君子以爲何如【與湖南諸公論中和第一書○與下篇多同今両存之】

未發已發之義前此認得此心流行之體又因程子凡言心者皆指已發之云遂目心爲已發而以性爲未發之中自以爲安矣比觀程子文集遺書見其所論多不符合因再思之乃知前日之說𨿽於心性之實未始有差而未發已發命名未當且於日用之際欠卻本領一叚工夫蓋所失者不但文義之間而已因條其語而附以己見告於朋犮願相與講焉恐或未然當有以正之○文集雲中卽道也又曰道無不中故以中形道又雲中卽性也此語極未安中也者所以狀性之體叚如天圎地方又雲中之爲義自過不及而立名若只以中爲性則中與性不合又云性道不可合一而言中止可言體而不可與性同徳又雲中性之徳此爲近之又云不若謂之性中又云喜怒哀樂之未發謂之中赤子之心發而未逺乎中若便謂之中是不識大本也又云赤子之心可以謂之和不可謂之中遺書云只喜怒哀樂不發便是中又云旣思便是已發喜怒哀樂一般又云當中之時耳無聞目無見然見聞之理在始得又云未發之前謂之靜則可靜中湏有物始得這里最是難處能敬則自知此矣又云敬而無失便是喜怒哀樂未發謂之中也敬不可謂之中但敬而無失卽所以中也又雲中者天下之大本天地間亭亭當當直上直下之理出則不是惟敬而無失最盡又云存養於未發之前則可求中於未發之前則不可又云未發更怎生求只平日涵養便是涵養久則喜怒哀樂發而中節又云善觀者卻於已發之際觀之○右據此諸說皆以思慮未萌事物未至之時爲喜怒哀樂之未發當此之時卽是心體流行寂然不動之處而天命之性體叚具焉以其無過不及不偏不倚故謂之中然已是就心體流行處見故直謂之性則不可呂博士論此大槪得之特其中卽是性赤子之心卽是未發則大失之故程子正之【解中亦有求中之意蓋答書時未暇辧耳】蓋赤子之心動靜無常非寂然不動之謂故不可謂之中然無營欲知巧之思故爲未逺乎中耳未發之中本體自然不湏窮索但當此之時敬以持之使此气象常存而不失則自此而發者其必中節矣此日用之際本領工夫其曰卻於已發之處觀之者所以察其端倪之動而致擴充之功也一不中則非性之本然而心之道或防乎息矣故程子於此每以敬而無失爲言又云入道莫如敬未有能致知而不在敬者又曰涵養湏是敬進學則在致知以事言之則有動有靜以心言之則周流貫徹其工夫初無間斷也但以靜爲本爾【周子所謂主靜者亦是此意但言靜則偏故程子又說敬】向來講論思索直以心爲已發而所論致知格物亦以察識端倪爲初下手處以故缺卻平日涵養一叚工夫其日用意趣常偏於動無復深潛純一之味而其發之言語事爲之間亦常躁廹浮露無古聖賢气象由所見之偏而然爾程子所謂凡言心者皆指已發而言此卻指心體流行而言非謂事物思慮之交也然與中庸本文不合故以爲未當而復正之固不可執其已攺之言而盡疑諸說之誤又不可遂以爲未當而不究其所指之殊也周子曰無極而太極程子又曰人生而靜以上不容說才說時便已不是性矣蓋聖賢論性無不因心而發若欲専言之則是所謂無極而不容言者亦無體叚之可名矣未審諸君子以爲如何【已發未發說】

中字之說甚善而所論狀性形道之不同尢爲精宻開發多矣然愚意竊恐程子所云只一个中字但用不同此語更可翫味夫所謂只一个中字者中字之義未嘗不同亦曰不偏不倚無過不及而已矣然用不同者則有所謂在中之義者有所謂中之道者是也蓋所謂在中之義者言喜怒哀樂之未發渾然在中亭亭當當未有个偏倚過不及處其謂之中者蓋所以狀性之體叚也有所謂中之道者乃卽事卽物自有个恰好底道理不偏不倚無過不及其謂之中者則所以形道之實也只此亦便可見來教所謂狀性形道之不同者但又見得中字只是一般道理以此狀性之體叚則爲未發之中以此形道則爲無過不及之中耳且所謂在中之義猶曰在裏面底道理云爾非以在中之中字解未發之中字也【答張敬夫】

分別體用乃物理之固然非彼之私言也求之吾書𨿽無體用之云然其曰寂然而未發者固體之謂也其曰感通而方發者固用之謂也且今之所謂一者其間固有動靜之殊則亦豈能無體用之分哉非曰純於善而無間斷則遂晝度夜思無一息之暫停也彼其外物不接內欲不萌之際心體湛然萬理皆備是乃所以爲純於善而無間斷之本也今不察此而又不能廢夫寂然不動之說顧獨詆釋老以寂然爲宗無乃自相矛盾耶大抵老釋說於靜而欲無天下之動是猶常寐不覺而棄有用於無用聖賢固弗爲也今說於動而欲無天下之靜是猶常行不止𨿽勞而不得息聖賢亦弗能也蓋其失𨿽有彼此之殊其倚於一偏而非天下之正理則一而已嗚呼學者能知一陰一陽一動一靜之可以相勝而不能相無又知靜者爲主而動者爲客焉則庶乎其不昧於道體而日用之間有以用其力耳【答徐彥章】

以未發爲太極只此句便不是所以下文一向差卻未發者太極之靜已發者太極之動也湏如此看得方無偏滯而両儀四象八卦十二卦之說皆不相礙矣【答呂子約】

未發已發子思之言已自眀白程子數條引寂然感通者皆與子思本指符合更相發明但答呂與叔之問偶有凡言心者皆指已發一言之失而隨卽自謂未當亦無可疑至遺書中才思卽是已發一句則又能發眀子思言外之意蓋言不待喜怒哀樂之發但有所思卽爲已發此意已極精微說到未發界至十分盡頭不復可以有加矣問者不能言下領略切已思惟只管要說向前去遂有無聞無見之問據此所問之不切與程子平日接人之嚴當時正合不答不知何故卻引惹他致他如此記錄前後差舛都無理防後來讀者若未敢便以爲非亦且合存而不論今卻據守其說字字推詳以爲定論不信程子手書此固未當之言而寧信他人所記自相矛盾之說彊以已發之名侵過未發之實使人有生已後未死已前更無一息未發時節惟有爛熟睡著可爲未發而又不可以立天下之大本此其謬誤又不難曉故或問中粗發其端今旣不信而復有此紛紛之論則請更以心思耳聞目見三事較之以見其地位時節之不同蓋心之有知與耳之有聞目之有見爲一等時節𨿽未發而未嘗無心之有思乃與耳之有聼目之有視爲一等時節一有此則不得爲未發故程子以有思爲已發則可而記者以無見無聞爲未發則不可若苦未信則請更以程子之言証之如稱許渤持敬而注其下云曷嘗有如此聖人又每力詆坐禪入定之非此言皆何謂耶若必以未發之時無所見聞則又安可譏許渤而非入定哉此未發已發之辧也【答呂子約】

余蚤從延平李先生學受中庸之書求喜怒哀樂未發之防未達而先生沒余竊自悼其不敏若窮人之無歸聞張欽夫得衡山胡氏學則往從而問焉欽夫告余以所聞余亦未之省也退而沈思殆忘寢食一日喟然嘆曰人自嬰兒以至老死𨿽語黙動靜之不同然其大體莫非已發特其未發者爲未嘗發爾自此不復有疑以爲中庸之防果不外乎此矣後得胡氏書有與曾吉父論未發之防者其論又適與余意合用是益自信𨿽程子之言有不合者亦直以爲少作失傳而不之信也然間以語人則未見有能深領防者乾道己丑之春爲友人蔡季通言之問辧之際予忽自疑斯理也𨿽吾之所黙識然亦未有不可以告人者今析之如此其紛糾而難眀也聼之如此其防迷而難諭也意者乾坤易簡之理人心所同然者殆不如是而程子之言出其門人髙弟之手亦不應一切謬誤以至於此然則予之所自信者其無乃反自誤乎則復取程氏書虛心平气而徐讀之未及數行凍解冰釋然後知情性之本然聖賢之微防其平正眀白乃如此而前日讀之不詳妄生穿穴凡所苦而僅得之者適足以自誤而已至於推類究極反求諸身則又見其爲害之大蓋不但名言之失而已也於是又竊自懼亟以書報欽夫及嘗同爲此論者惟欽夫復書深以爲然其餘則或信或疑或至於今累年而未定也夫忽近求逺厭常棄新其乃至於此可不戒哉暇日料檢故書得當時往還書槀一編輙序其所以而題之曰中和舊說蓋所以深懲前日之病亦使有志於學者讀之因予之可戒而知所戒也獨恨不得奉而質之李氏之門然以先生之所已言者推之知其所未言者其或不逺矣【中和舊說序】

天地之所以位萬物之所以育𨿽出一理然亦各有所從來翫其气象自可見【答李伯恭問龜山中庸】

問如堯湯不可謂不能致中和而亦有水旱之災曰致中和而天地位萬物育者常也堯湯之事亦常之變也大抵致中和自吾一念之間培植推廣以至於裁成輔相匡直輔翼無一事之不盡方是至處自一事物之得所區處之合宜以致三光全寒暑平山不童澤不涸飛潛動植各得其性方是天地位萬物育之實效蓋致者推致極處之名湏從頭到尾看方見得極處若不說到天地萬物眞實效驗便是只說得前一截卻要準折了後一截元不是實推到極處也【答胡季隨】

中庸曰天命之謂性率性之謂道修道之謂教何也曰天命之謂性渾然全體無所不該也率性之謂道大化流行各有條貫也修道之謂教克己復禮日用工夫也知全體然後條貫可尋而工夫有序然求所以知之又在日用工夫下學上達而已矣又曰道也者不可湏臾離也可離非道也是故君子戒愼乎其所不睹恐懼乎其所不聞莫見乎隠莫顯乎微故君子愼其獨也何也曰率性之謂道則無時而非道亦無適而非道如之何而可湏臾離也可湏臾離則非率性之謂矣故君子戒愼乎其所不睹恐懼乎其所不聞蓋知道之不可湏臾離則隠微顯著未嘗有異所以必謹其獨而不敢以湏臾離也然豈怠於顯而偏於獨哉蓋獨者致用之源而人所易忽於此而必謹焉則亦無所不謹矣喜怒哀樂未發謂之中發而皆中節謂之和中也者天下之大本也和也者天下之達道也致中和天地位焉萬物育焉何也曰天命之性渾然而已以其體而言之則曰中以其用而言之則曰和中者天地之所以立也故曰大本和者化育之所以行也故曰達道此天命之全也人之所受蓋亦莫非此理之全喜怒哀樂未發是則所謂中也發而莫不中節是則所謂和也然人爲物誘而不能自定則大本有所不立發而或不中節則達道有所不行大本不立達道不行則𨿽天理流行未嘗間斷而其在我者或防乎息矣惟君子知道之不可湏臾離者其體用在是則必有以致之以極其至焉蓋敬以直內而喜怒哀樂無所偏倚所以致夫中也義以方外而喜怒哀樂各得其正所以致夫和也敬義夾持涵養省察無所不用其戒謹恐懼是以當其未發而品節已具隨所發用而本體卓然以至寂然感通無少間斷則中和在我天人無間而天地之所以位萬物之所以育其不外是矣【中庸首章說○按此說戒愼両節是朱子舊槀蓋此時𨿽悟中和而猶以戒懼謹獨作一片說也○以上文集十三條】

右第一章

禦纂朱子全書卷二十四﹤子部﹐儒家類﹐禦纂朱子全書﹥

欽定四庫全書

禦纂朱子全書卷二十五

中庸二

或問君子之中庸也君子而時中曰君子只是說个好人時中只是說做得个恰好底事

君子而時中與易傳中所謂中重於正正者未必中之意同正者且是分別个善惡中則是恰好處

問如何是君子之徳與小人之心曰爲善者君子之徳爲惡者小人之心君子而處不得中者有之小人而不至於無忌憚者亦有之惟其反中庸則方是其無忌憚也

至之疑先生所解有君子之徳又能隨時以處中曰當看而字旣是君子又要時中旣是小人又無忌憚

或問子思稱夫子爲仲尼曰古人未嘗諱其字明道嘗云予年十四五從周茂叔本朝先輩尙如此伊川亦嘗呼明道表徳如唐人尙不諱其名杜甫詩云白也

詩無敵李白詩云飯顆山頭逢杜甫又曰近看儀禮見古人祭祀皆稱其祖爲伯某甫可以釋所疑子思不字仲尼之說【以上語類五條】

中和之中專指未發而言中庸之中則兼體用而言【答呂伯恭○文集】

右第二章

問道之不明不行曰今人都說得差了此正分明交互說智者恃其見之髙而以道爲不足行此道所以不行賢者恃其行之過而以道爲不足知此道之所以不明如舜之大知則知之不過而道所以行如回之賢則行之不過而道所以明

問知者如何卻說不行賢者如何卻說不明曰知者緣他見得過髙便不肯行故曰不行賢者資質旣好便不去講學故云不明知如佛老皆是賢如一種天資好人皆是

舜聖矣而好問好察邇言則非知者之過執兩端用其中則非愚者之不及回賢矣而能擇乎中庸非賢者之過服膺勿失則非不肖者之不及【以上語類三條】

右第四章

舜固是聰明睿知然又能好問而好察邇言樂取諸人以爲善並合將來所以謂之大知若只據一巳所有便有窮盡

問隱惡而揚善曰其言之善者播揚之不善者隱而不宣則善者愈樂告以善而不善者亦無所愧而不復言也若其言不善我又揚之於人說他底不是則其人愧恥不復敢以言來告矣此其求善之心廣大如此人安得不盡以其言來告而吾亦安有不盡聞之言乎蓋舜本自知能合天下之知爲一人之知而不自用其知此其知之所以愈大若愚者旣愚矣又不能求人之知而自任其愚此其所以愈愚惟其知也所以能因其知以求人之知而知愈大惟其愚也故自用其愚而不復求人之知而愈愚也

兩端如厚薄輕重執其兩端用其中於民非謂只於二者之間取中當厚而厚卽厚上是中當薄而薄卽薄上是中輕重亦然

才卿問兩端謂眾論不同之極致且如眾論有十分厚者有十分薄者取極厚極薄之二說而中折之則此爲中矣曰不然此乃子莫執中也安得謂之中兩端只是个起止二字猶雲起這頭至那頭也自極厚以至極薄自極大以至極小自極重以至極輕於此厚薄大小輕重之中擇其說之是者而用之是乃所謂中也或曰孔子所謂我叩其兩端與此同否曰然竭其兩端是自精至粗自大至小自上至下都與他說無一豪之不盡舜之執兩端是取之於人者自精至粗自大至小總括包盡無一善之或遺

問舜是生知如何謂之擇善曰聖人也湏擇豈是全無所作爲他做得更密生知安行者只是不似他人勉彊耳堯稽於眾舜取諸人豈是信步行將去【防孫錄云問舜大知章是行底意多回擇中章是知底意多曰是又問擇字舜分上莫使不得否曰好問好察執其兩端豈不是擇○以上語類五條】

舜好察邇言邇言淺近之言也猶所謂尋常言語也尋常言語人之所忽而舜好察之非洞見道體無精粗差別不能然也孟子曰自耕稼陶漁以至爲帝無非取諸人者又曰聞一善言見一善行若決江河沛然莫之能禦此皆好察邇言之實也伊川先生曰造道深後𨿽聞常人語言至淺近事莫非義理是如此【答張敬夫○文集】

右第六章

呂氏說顏子云隨其所至盡其所得據而守之則拳拳服膺而不敢失勉而進之則旣竭吾才而不敢緩此所以恍惚前後而不可爲像求見聖人之止欲罷而不能也此處甚縝密無些滲漏【語類】

右第八章

公晦問天下國家可均也爵祿可辭也白刃可蹈也謂資質之近於智仁勇而力能勉者皆足以能之若中庸則四邊都無所倚著淨淨潔潔不容分豪力曰中庸便是三者之閒非是別有个道理只於三者做得那恰好處便是中庸不然只可謂之三事

徐孟寶問中庸如何是不可能曰只是說中庸之難行也急些子便是過慢些子便不及且如天下國家𨿽難均捨得便均得【今桉捨字恐誤】爵祿𨿽難辭捨得便辭得蹈白刃亦然只有中庸卻便如此不得所以難也徐曰如此也無難只心無一防私則事事物物上各有个自然道理便是中庸以此公心應之合道理順人情處便是恐亦無難曰若如此時聖人卻不必言致知格物格物者便是要窮盡物理到个是處此个道理至難揚子云說得是窮之益逺測之益深分明是徐又曰只以至公之心爲大本卻將平日學問積累便是格物如此不輟終湏自有到處曰這个如何當得大本若使如此容易天下聖賢煞多隻公心不爲不善此只做得个稍稍賢於人之人而已聖賢事業大有事在湏是要得此至公之心有歸宿之地事至物來應之不錯方是徐又曰爲人君止於仁爲人臣止於敬爲人子止於孝至如止於慈止於信但只言止便是心止宿之地此又皆是人當爲之事又如何防錯曰此處便是錯要知所以仁所以敬所以孝所以慈所以信仁少差便失於姑息敬少差便失於沽激豪釐之失謬以千里如何不是錯【以上語類二條】

右第九章

問南北方之彊是以風土言君子彊者居之是以气質言和而不流以下是學問做出來曰是

問寛柔以教不報無道恐是風气資稟所致以比北方之彊是所謂不及乎彊者未得爲理義之彊何爲君子居之曰𨿽未是理義之彊然近理也人能寛柔以教不報無道亦是个好人故爲君子之事又問和而不流中立而不倚國有道不變未達之所守國無道至死不變此四者勇之事必如此乃能擇中庸而守之否曰非也此乃能擇後工夫大知之人無俟乎守只是安行賢者能擇能守無俟乎彊勇至此樣資質人則能擇能守後湏用如此自勝方能徹頭徹尾不失

和而不流中立而不倚如和便有流若是中便自不倚何必更說不倚後思之中而不硬健便難獨立解倒了若中而獨立不有所倚尢見硬健處

問國有道不變塞焉國無道至死不變曰國有道則有達之理故不變其未達之所守若國無道則有不幸而死之理故不變其平生之所守不變其未達之所守易不變其平生之所守難【以上語類四條】

右第十章

問漢藝文志引中庸云索隱行怪後世有述焉素隱作索隱似亦有理鉤索隱僻之義素索二字相近恐誤作素不可知曰素隱從來解不分曉作索隱讀亦有理索隱是知者過之行怪是賢者過之

素隱行怪不能擇半塗而廢不能執依乎中庸能擇也不見知而不悔能執也【以上語類二條】

右第十一章

問形而上下與費而隱如何曰形而上下者就物上說費而隱者就道上說

或問聖人不知不能曰至者非極至之至蓋道無不包若盡論之聖人豈能纖悉盡知伊川之說是

及其至也程門諸公都愛說妙遊氏便有七聖皆迷之說設如把至作精妙說則下文語大語小便如何分諸公親得程子而師之都差了

問以孔子不得位爲聖人所不能竊謂祿位名壽此在天者聖人如何能必得曰中庸明說大徳必得其位孔子有大徳而不得其位如何不是不能又問君子之道四丘未能一此是大倫大法所在何故亦作聖人不能先生曰道無所不在無窮無盡聖人亦做不盡天地亦做不盡此是此章要意思侯氏所引孔子之類乃是且將孔子裝影出來不必一一較量

問費隱一章云夫婦之愚可以與知能行及其至也𨿽聖人有所不知不能先生嘗云此處難看近思之頗看得透侯氏說夫子問禮問官與夫子不得位堯舜病博施爲不知不能之事說得亦粗止是尋得一二事如此元不曾說著及其至也之意此是聖人看得徹底故於此理亦有未皆自居處如所求乎子以事父未能之類眞是聖人有未能處又如說黙而識之學而不厭誨人不倦何有於我哉是聖人不敢自以爲知出則事公卿入則事父兄喪事不敢不勉不爲酒困何有於我哉此是聖人不敢以爲能處曰夫婦之與知能行是萬分中有一分聖人不知不能是萬分中欠得一分【以上語類五條】

問天地之大也人猶有所憾恐非謂天能生覆而不能形載地能形載而不能生覆人猶有憾處恐只在於陰陽寒暑之或乖其常吉凶災祥之或失其宜品類之枯敗夭折而不得遂其理此𨿽天地不能無憾人固不能無憾於此也曰旣是不可必望其全便是有未足處【答徐居甫○文集】

鳶飛魚躍某云其飛其躍必是气使之然曰所以飛所以躍者理也气便載得許多理出來若不就鳶飛魚躍上看如何見得此理問程子云若說鳶上面更有天在說魚下面更有地在是如何先生黙然微誦曰天有四時春秋冬夏風雨霜露無非教也地載神气神气風霆風霆流形庶物露生無非教也便覺有悚動人處

廣曰前日與公晦論程子鳶飛魚躍活潑潑地公晦問畢竟此理是如何廣云今言道無不在無適而非道固是只是說得死搭搭地若說鳶飛戾天魚躍於淵與必有事焉而勿正心勿忘勿助長則活潑潑地曰也只說得到這里由人自看且如孔子說天何言哉四時行焉百物生焉如今只看天何言哉一句耶爲復是看四時行焉百物生焉兩句耶又曰天有四時春夏秋冬風雨霜露無非敎也地載神气神气風霆風霆流形庶物露生無非敎也聖人說得如是實

問上下察是此理流行上下昭著下面察乎天地是察見天地之理或是與上句察字同意曰與上句察字同意言其昭著徧於天地之間【以上語類三條】

言其上下察也其者指道體而言察者昭著之義言道體之流行發見昭著如此也謝楊之意似皆以爲觀察之察若如其言則此其字應是指人而言不知此時豈有人之可指而亦豈上下文之意耶呂氏以夫婦所知所能爲費聖人所不知不能爲隱此爲用橫渠說而異乎伊川者然伊川亦不說著費隱二字如何分畫但想其意不如此耳【答王子合○文集】

亞夫問中庸言造端乎夫婦何也曰夫婦者人倫中之至親且密者夫人所爲蓋有不可告其父兄而悉以告其妻子者昔宇文泰遺蘇綽書曰吾平生所爲蓋有妻子所不能知者公盡知之然則男女居室豈非人之至親且密者與茍於是而不能行道則面前如有物蔽焉旣不能見且不能行也所以孔子有言人而不爲周南召南其猶正墻面而立也與

造端乎夫婦言至微至近處及其至也言極盡其量【以上語類二條】

右第十二章

問道不逺人人之爲道而逺人不可以爲道莫是一章之綱目否曰是如此所以下面三節又只是解此三句

緊要處全在道不逺人一句言人人有此道只是人自逺其道非道逺人也人人本自有許多道理只是不曾依得這道理卻做從不是道理處去今欲治之不是別討个道理治他只是將他元自有底道理還以治其人如人之孝他本有此孝他卻不曾行得這孝卻亂行從不孝處去君子治之非是別討个孝去治他只是與他說你這个不是你本有此孝卻如何錯行從不孝處去其人能攺卽是孝矣不是將他人底道理去治他又不是分我底道理與他他本有此道理我但因其自有者還以治之而已及我自治其身亦不是將他人底道理來治我亦只是將我自思量得底道理自治我之身而已所以說執柯伐柯其則不逺執柯以伐柯不用更別去討法則只那手中所執者便是則然執柯以伐柯睨而視之猶以爲逺若此个道理人人具有才要做底便是初無彼此之別放去收回只在這些子何用別處討

蜚卿問忠恕卽道也而曰違道不逺何耶曰道是自然底人能忠恕則去道不逺

凡人責人處急責巳處緩愛己則急愛人則緩若拽轉頭來便自道理流行因問施諸己而不願亦勿施諸人此只是恕何故子思將作忠恕說曰忠恕兩个離不得方忠時未見得恕及至恕時忠行乎其閒施諸己而不願亦勿施諸人非忠者不能也故曰無忠做恕不出來【以上語類四條】

君子之道四丘未能一焉𨿽是聖人自責之詞然必其於責人之際反求諸己而見其於道之全體曲折細微容有不能無不盡處如舜之號泣於旻天之類但當於此負罪引慝益加勉勵而不敢自恕焉耳【答鄭子上】

所求乎子【句】以事父未能也【句】主意立文皆與大學絜矩一節相似人多誤讀【答徐彥章○以上文集二條】

右第十三章

問神之徳如何曰自是如此此言神實然之理猶言人之徳不可道人自爲一物其徳自爲徳

問體物而不可遺是有此物便有神凡天下萬物萬事皆不能外夫鬼神否曰不是有此物時便有此神說倒了乃是有這神了方有此物及至有此物了又不能遺夫神也體物而不可遺用拽轉看將神作主將物作賓方看得出是神去體那物神卻是主也

或問神體物而不可遺只是就陰陽上說末後又卻以祭祀言之是如何曰此是就其親切著見者言之也若不如此說則人必將風雷山澤作一般神看將廟中祭享者又作一般神看故卽其親切著見者言之欲人防之爲一也

侯師聖解中庸神之爲徳謂神爲形而下者神之徳爲形而上者且如中庸之爲徳不成說中庸爲形而下者中庸之徳爲形而上者

神之體便只是个誠以其實有是理故造化發育響應感通無非此理所以云體物而不遺非爲人心能誠則有感應也

問中庸十二章子思論道之體用十三章言人之爲道不在乎逺當卽夫眾人之所能知能行極乎聖人之所不能知不能行第十四章

又言人之行道當隨其所居之分而取足於其身曰此兩章大綱相似曰第十五章

又言進道當有序第十六章

方言神之道費而隱蓋論君子之道則卽人之所行言之故但及其費而隱自存論神之道則本人之所不見不聞而言故先及其隱而後及於費曰神之道便是君子之道非有二也【以上語類六條】

祭義所說如有見聞論語所說祭神如在皆是主於祭者而言此章言使天下之人齊明盛服以承祭祀是主於神而言自有賓主如何卻如此看【體物使人兩句更湏深體】又來諭言如其神之在焉非眞有在者也此言尢害理若如此說則是僞而已矣又豈所謂誠之不可揜乎昭明焄蒿淒愴疏說非是昭明謂光景焄蒿謂气象淒愴使人神思灑淅如漢書云風肅然者宰我答問一章所論神正與中庸相表裏今且先看令中庸意思分明卻看此章便見子細【答歐陽希遜】

問謝氏說致生之故其神致死之故其不神何也人以爲神則神人以爲不神則不神矣桉夫子致生致死之說本爲明器發也以致死之爲不仁故必有是明器以致生之爲不智故爲是明器而不可用故曰神明之也謝氏之意則與此不同矣又其說主乎致生故謂人以爲神則神如此則所謂神者其有無專系乎人心而已無乃似流於作用是性之失乎又曰以爲有亦不可以爲無亦不可這里有妙理又曰自家要有便有要無便無皆是此意曰記得論語說中似有當生者使人致生之當死者使人致死之此卻有理【謝氏論語說曰陰陽交而有神形气離而有知此者爲智事此者爲仁推仁智之合者可以制祀典祀典之意可者使人格之不使人致死之不可者使人逺之不使人致生之致生之故其神致死之故其不神則神之情狀豈不昭昭乎○答萬正淳○以上文集二條】

右第十六章

問气至而滋息爲培气反而流散則覆曰物若扶植種在土中自然生气湊泊他若已傾倒則生气無所附著從何處來相接如人疾病此自有生气則藥力之气依之而生意滋長若已危殆則生气流散而不復相湊矣【語類】

右第十七章

問身不失天下之顯名與必得其名湏有些等級不同曰遊楊是如此說尹氏又破其說然看來也是有此意如堯舜與湯武眞个爭分數有等級只看聖人說謂韶盡羙矣又盡善也謂武盡羙矣未盡善也處便見

問古無追王之禮至周之武王周公以王業肇於太王王季文王故追王三王至於組紺以上則止祀以先公之禮所謂葬以士祭以大夫之義也曰然周禮祀先王以衮冕祀先公以鷩冕則祀先公依舊止用諸侯之禮但乃是天子祭先公之禮耳問諸儒之說以爲武王未誅紂則稱文王爲文考以明文王在位未嘗稱王之證及至誅紂乃稱文考爲文王然旣曰文考則其諡定矣若如其言將稱爲文公耶曰此等事無證佐皆不可曉闕之可也【以上語類二條】

右第十八章

旅酬者以其家臣或鄕吏之屬【大夫則有鄕吏】一人先舉觶獻賔賔飲畢卽以觶授於執事者則以獻於其長遞遞相承獻及於沃盥者而止焉沃盥謂執盥洗之事至賤者也故曰旅酬下爲上所以逮賤也

問如何是導飲曰主人酌以獻賔賔酬主人曰酢主人又自飲而復飲賔曰酬其主人又自飲者是導賔使飲也【諺云主人倍食於賔疑卽此意】但賔受之卻不飲奠於席前至旅時亦不舉又自別舉爵不知如何又問行旅酬時祭事已畢否曰其大節目則已了亦尙有零碎禮數未竟又問想必湏在飲福受胙之後曰固是古人酢賔便是受胙胙與酢昨字古人皆通用

問燕毛所以序齒也曰燕時擇一人爲上賔不與眾賔齒餘者皆序齒

問呂氏分修其祖廟以下一節作繼志序昭穆以下一節作述事恐不必如此分曰看得追王與所制祭祀之禮兩節皆通上下而言呂氏考訂甚詳卻似不曾言得此意又問呂氏又分郊社之禮作立天下之大本處宗廟之禮言正天下之大經處亦不消分曰此不若遊氏說郊社之禮所謂惟聖人爲能享帝禘嘗之義謂惟孝子爲能享親意思甚周密【以上語類四條】右第十九章

修道以仁修道便是說上文修身之道自爲政在人轉說將來修道以仁仁是築底處試商量如何伯丰言克去巳私復此天理然後得其修曰固是然聖賢言仁字處便有个溫厚慈祥之意帶个愛底道理上文便言親親爲大

問修道以仁繼之以仁者人也何爲下面又添說義禮曰仁便有義如陽便有陰親親尊賢皆仁之事親之尊之其中自有个差等這便是義與禮親親在父子如此在宗族如彼所謂殺也尊賢有當事之者有當友之者所謂等也

知天是起頭處能知天則知人事親修身皆得其理矣聞見之知與徳性之知皆知也只是要知得到信得及如君之仁子之孝之類人所共知而多不能盡者非眞知故也

問智仁勇曰理防得底是智行得底是仁著力去做底是勇

問智仁勇之分曰大槪知底屬智行底屬仁勇是勇於知勇於行又云生知安行以智爲主學知利行以仁爲主困知勉行以勇爲主

知恥如舜人也我亦人也舜爲法於天下可傳於後世我猶未免爲鄕人也是則可憂也旣恥爲鄕人進學安得不勇

問凡事豫則立以下四句只是泛舉四事或是包達道達徳九經之屬曰上文言天下之達道五所以行之者三天下之達徳三所以行之者一凡爲天下國家有九經所以行之者一遂言凡事豫則立則此凡事正指達道達徳九經可知素定是指先立乎誠可知中庸方言所以行之者一不應忽突出一語言凡事也

或問言前定則不跲曰句句著實不脫空也今人才有一句言語不實便說不去

事前定則不困閒時不曾做得臨時自是做不徹便至於困行前定則不疚若所行不前定臨時便易得屈折枉道以從人矣道前定則不窮這一句又包得大連那上三句都包在裏面是有个妙用千變萬化而不窮之謂事到面前都理防得他人處置不得底事自家便處置得他人理防不得底事自家便理防得【以上語類九條】

問凡事豫則立一節言與事行與道皆欲先定於其初則不跲不困不疚不窮斯有必然之驗故下文自不獲乎上不信乎朋友不順乎親而推之皆始於不誠乎身而已然則先立乎誠爲此章之要防而不明乎善則不可以誠乎身也今欲進乎明善之功要必格物以窮其理致知以處其義夫然後眞知善之爲可好而好之則如好好色眞知惡之爲可惡而惡之則如惡惡臭明善如此夫安得而不誠哉以是觀之則中庸所謂明善卽大學致知之事中庸之所謂誠身卽大學意誠之功要其指歸其理則一而已是否曰得之【答周舜弼○文集】

問反諸身不誠曰反諸身是反求於心不誠是不曾實有此心如事親以孝須是實有這孝之心若外面假爲孝之事裏面卻無孝之心便是不誠矣

誠者天之道誠是實理自然不假修爲者也誠之者人之道是實其實理則是勉而爲之者也孟子言萬物皆備於我便是誠反身而誠便是誠之反身只是反求諸己誠只是萬物具足無所欠

問誠者眞實無妄之謂天之道也此言天理至實而無妄指理而言也誠之者未能眞實無妄而欲其眞實無妄之謂人之道也此言在人當有眞實無妄之知行乃能實此理之無妄指人事而言也蓋在天固有眞實之理在人當有眞實之功聖人不思不勉而從容中道無非實理之流行則聖人與天如一卽天之道也未至於聖人必擇善然後能實明是善必固執然後實得是善此人事當然卽人之道也程子所謂實理者指理而言也所謂實見得是實見得非者指見而言也此有兩節意曰如此見得甚善

博學謂天地萬物之理修已治人之方皆所當學然亦各有次序當以其大而急者爲先不可雜而無統也

先生屢說謹思之一句言思之不謹便有枉用工夫處中庸言謹思之思之粗後不及固是不謹到思之過時亦是不謹所以他聖人不說深思不說別樣思卻說个謹思

或問篤行是有急切之意否曰篤厚也是心之懇惻問博學之至明辧之是致知之事篤行則力行之事否曰然又問有弗學至行之弗篤弗措也皆是勇之事否曰此一段卻只是虛說只是應上面博學之五句反說起如雲不學則已學之而有弗能定不休如雲有不戰戰必勝矣之類也弗措也未是勇事到得後面說人一已百人十已千方正是說勇處𨿽愚必明是致知之效𨿽柔必彊是力行之效

漢卿問哀公問政章曰舊時只零碎解某自初讀時只覺首段尾與次段首意相接如雲政也者蒲盧也故爲政在人取人以身修身以道修道以仁便說仁者人也親親爲大義者宜也尊賢爲大都接續說去遂作一段看始覺貫穿後因看家語乃知是本來只一段也中庸三十三章其次第甚密古人著述便是不可及此只將別人語言鬭湊成章本末次第終始總合如此縝密【以上語類九條】

所引家語只是證明中庸章句要見自哀公問政至擇善固執處只是一時之語耳於義理指歸初無所害似不必如此力加排斥也大率觀書但當虛心平气以徐觀義理之所在如其可取𨿽世俗庸人之言有所不廢如有可疑𨿽或傳以爲聖賢之言亦湏更加審擇自然意味平和道理明白腳踏實地動有據依無籠罩自欺之患若以此爲卑近不足畱意便欲以明道先生爲法竊恐力量見識不到他地位其爲泛濫殆有甚焉此亦不可不深慮也且不知此章旣不以家語爲證其章句之分當復如何爲定耶家語固有駮雜處然其間亦豈無一言之得耶一槪如此立論深恐終啟學者好髙自大之獘願明者熟察之【答張敬夫○文集】

右第二十章

自誠明謂之性此性字便是性之也自明誠謂之敎此敎字是學之也此二字卻是轉一轉說與首章天命之謂性修道之謂敎二字義不同【語類】

右第二十一章

盡人性盡物性性只一般人物气稟不同人𨿽稟得气濁善底只在那里有可開通之理是以聖人有敎化去開通他使復其善底物稟得气偏了無道理使開通故無用敎化盡物性只是所以處之各當其理且隨他所明處使之他所明處亦只是這个善聖人便是用他善底如馬悍者用鞭防亦可乘然物只到得這里此亦是敎化是隨他天理流行發見處使之也

盡已之性如在君臣則義在父子則親在兄弟則愛之類已無一之不盡盡人之性如黎民時雍各得其所盡物之性如鳥獸艸木咸若如此則可以贊天地之化育皆是實事非私心之仿像也

能盡其性則能盡人之性能盡人之性則能盡物之性只是恁地貫將去然卻有个則字在

贊天地之化育人在天地中閒𨿽只是一理然天人所爲各自有分人做得底卻有天做不得底如天能生物而耕種必用人水能潤物而灌漑必用人火能熯物而薪防必用人裁成輔相須是人做非贊助而何程先生言參贊之義非謂贊助此說非是【以上語類四條】右第二十二章

問致曲是就偏曲處致力否曰如程子說或孝或弟或仁或義所偏發處推致之各造其極也問如此或將來只就所偏處成就曰不然或仁或義或孝或弟更互而發便就此做致曲工夫

問明動變化伊川以君子所過者化解動字是和那變化二字都說在裏面否曰動是方感動他變則已攺其舊俗然尙有痕瑕在化則都消化了無復痕迹矣【以上語類二條】

明則動以下當從程子說皆以他人而言孟子在下位一章全用中庸語其曰至誠而不動者未之有也卽謂此也【答徐彥章○文集】

右第二十三章

問至誠之道可以前知曰在我無一豪私僞故常虛明自能見得如禎祥妖孽與蓍所告四體所動皆是此理已形見但人不能見耳聖人至誠無私僞所以自能見得且如蓍所告之吉凶甚明但非至誠人卻不能見也【語類】

前知之義經文自說禎祥妖孽蓍四體解中又引執玉髙卑之事以明四體之說則其所謂前知者乃以眹兆之萌知之蓋事幾至此已自昭晰但湏是誠明照徹乃能察之其與異端怪誕之說自不嫌於同矣程子所說用與不用似因異端自謂前知而言其曰不如不知之愈者蓋言其不知者本不足道其知者又非能察於事理之防微特以偵伺於幽隱之中妄意推測而知故其知之反不如不知之愈因引釋子之言以見其徒稍有識者已不肯爲皆所以甚言其不足道而深絕之非以其用者爲可取也今來諭發明固以爲異端必用而後知不用則不知惟至誠則理不可揜故不用而自知是乃所謂天道者此義精矣然不用之雲實生於程子所言之嫌而程子之言初不謂此引以爲說恐又惑人且以此而論至誠異端之不同又不若注中指事而言尢明白而直截也【答張敬夫○文集】

右第二十四章

問誠者自成也而道自道也兩句語勢相似而先生之觧不同上句工夫在誠字上下句工夫在行字上曰亦微不同自成若只作自道解亦得某因言妄意謂此兩句只是說个爲己不得爲人其後卻說不獨是自成亦可以成物先生未答久之復曰某舊說誠有病蓋誠與道皆泊在誠之爲貴上了後面卻便是說个合內外底道理若如舊說則誠與道成兩物也

誠者自成也下文云誠者物之終始不誠無物此二句便解上一句實有是理故有是人實有是理故有是事

誠者物之終始徹頭徹尾

問誠者物之終始不誠無物是實有是理而後有是物否曰且看他聖人說底正文語脈誠者物之終始卻是事物之實理始終無有間斷自開辟以來以至人物消盡只是如此在人之心茍誠實無僞則徹頭徹尾無非此理一有閒斷則就閒斷處卽非誠矣如聖人至誠便是自始生至沒身首尾是誠顏子不違仁便是自三月之初爲誠之始三月之末爲誠之終三月以後便不能不閒斷矣日月至焉只就至焉時便爲終始至焉之外卽閒斷而無誠無誠卽無物矣不誠則心不在焉視不見聽不聞是𨿽謂之無耳目可也且如禘自旣灌而往不欲觀是方灌時誠意存焉卽有祭祀之事物及其誠意一散則𨿽有升降威儀已非所以爲祭祀之事物矣

誠者物之終始不誠無物誠便貫通乎物之終始若不誠則𨿽爲其事與無事同

誠者物之終始物之終始皆此理也以此而始以此而終物事也亦是萬物不誠無物以在人者言之謂無是誠則無是物如視不明則不能見是物聼不聰則不能聞是物謂之無物亦可又如怪妖邪之物吾以爲無便無亦是

誠者物之終始不誠無物作萬物看亦得就事物上看亦得物以誠爲體故不誠則無此物終始是徹頭徹尾底意問或問中云自其間斷之後𨿽有其事皆無實之可言何如曰此是說不誠無物如人做事未做得一半便棄了卽一半便不成問楊氏云四時之運已卽成物之功廢曰只爲有這些子如無這些子其機闗都死了再問爲其至誠無息所以四時行百物生更無巳時此所以維天之命於穆不已也曰然

不誠無物人心無形影惟誠時方有這物事今人做事若初閒有誠意到半截後意思懶散謾做將去便只是前半截有物後半截無了若做到九分這一分無誠意便是這一分無功

問成已合言知而言仁成物合言仁而言知何也曰克已復禮爲仁豈不是成已知周乎萬物而道濟天下豈不是成物仁者體之存知者用之發

學不厭所以成已而成已之道在乎仁敎不倦所以成物而成物之功由乎智【因看呂氏中庸解誠者自成章末辯論爲下此語○以上語類十條】

右第二十五章

問至誠無息不息則久果有分別否曰不息只如言無息遊楊氏分無息爲至誠不息所以體乎誠非是

問久則徵徵是徵驗發見於外否曰除是久然後有徵驗只一日兩日工夫如何有徵驗

或問以存諸中者而言則悠久在髙明博厚之前見諸用者而言則悠久在博厚髙明之後如何曰此所以爲悠久也若始初悠久末稍不悠久便是不悠久矣

至誠無息一段鄭氏曰言至誠之徳著於四方是也諸家多將作進徳次第說只一个至誠已該了豈復更有許多節次不湏說入裏面來古注有不可易處如非天子不議禮一段鄭氏曰言作禮樂者必聖人在天子之位甚簡當

呂氏說有如是廣博則其勢不得不髙有如是深厚則其精不得不明此兩句甚善章句中𨿽是用他意然當初只欲辭簡故反不似他說得分曉譬如爲臺觀須是大做根基方始上面可以髙大又如萬物精气蓄於下者深厚則其發越於外者自然光明

問純亦不已曰純便不已若有間斷便是駁雜【以上語類六條】

右第二十六章

禮儀三百威儀三千優優大哉皆是天道流行發見爲用處

聖人將那廣大底收拾向實處來敎人從實處做將去老佛之學則說向髙逺處去故都無工夫了聖人𨿽說本體如此及做時須事事著實如禮樂刑政文爲制度觸處都是體用動靜互換無端都無少許空闕處若於此有一豪之差則便於本體有欠處也

廣大似所謂理一精微似所謂分殊

致廣大謂心胸開闊無此疆彼界之殊極髙明謂無一豪人欲之私以累於已才汨於人欲便卑污矣

問髙明是以理言中庸是以事言否曰不是理與事極髙明是言心道中庸是言學底事立心超乎萬物之表而不爲物所累是髙明及行事則恁地細密無過不及是中庸

問章句云不以一豪私意自蔽不以一豪私欲自累如何是私意如何是私欲曰私意是心中發出來要去做底今人說人有意智但看此意字便見得是小所以不廣大私欲是耳目鼻口之欲今才有欲則昏濁沈墜卽不髙明矣某解此處下這般字義極費心思

極髙明須要道中庸若欲髙明而不道中庸則將流入於佛老之學且如儒者逺庖佛老則好髙之過遂至戒殺食素儒者不邇聲色不殖貨利他是過於髙明遂至絕人倫及欲割己惠人之屬如陸子靜天資甚麼髙明卻是不道中庸後其學便誤人

問極髙明而道中庸心體髙明如天超然於萬物之上何物染著得他然其行於事物之閒如耳之於聲目之於色𨿽聖人亦不免此但盡其當然而已曰才說得不免字便是聖人只勉彊如此其說近於佛老且更子細看這一句

溫故而知新溫故有七分工夫知新有三分工夫其實溫故則自然知新上下五句皆然

溫故只是存得這道理在便是尊徳性惇厚只是个朴實頭亦是尊徳性

文蔚以所與李守約答問書請敎曰大槪亦是如此只是尊徳性工夫卻不在紙上在人自做自尊徳性至惇厚凡五件皆是徳性上工夫自道問學至崇禮皆是問學上工夫湏是橫截斷看問學工夫節目卻多尊徳性工夫甚簡約且如伊川只說一个主一之謂敬無適之謂一只是如此別更無事某向來自說得尊徳性一邊輕了今覺見未是上面一截便是一个坯子有這坯子學問之功方有措處文蔚曰昔人多以前面三條分作両截至溫故而知新卻說是問學事惇厚以崇禮卻說是尊徳性事惟先生一徑截斷初若可疑子細看來卻甚縝密曰溫故大段省力知新則所造益深惇厚是徳性上事才說一个禮字便有許多節文所以前面云禮儀三百威儀三千皆是禮之節文大哉聖人之道洋洋乎發育萬物峻極於天卻是上面事下學上達𨿽是從下學始要之只是一貫

問尊徳性而道問學何謂尊曰只是把做一件物事尊崇擡起他何謂道曰只是行如去做他相似這十件相類致廣大極髙明溫故惇厚只是尊徳性盡精微道中庸知新崇禮只是道問學如伊川言涵養湏用敬進學則在致知

問尊徳性而道問學一段曰此本是兩事細分則有十事其實只兩事兩事又只一事只是个尊徳性卻將个尊徳性來道問學所以說尊徳性而道問學也

問溫故如何是存心之屬曰言涵養此已知底道理常在我也道中庸何以是致知之屬曰行得到恰好處無些過與不及乃是知得分明事事件件理防得到一个恰好處方能如此此足以見知與行互相發明滋養處又問其言足以興興如何言興起在位曰此古注語興如興賢興能之興倍與背同言忠於上而不背叛也【以上語類十四條】

右第二十七章

有位無徳而作禮樂所謂愚而好自用有徳無位而作禮樂所謂賤而好自專居周之世而欲行夏殷之禮所謂居今之世反古之道道卽指議禮制度考文之事議禮所以制行故行同倫制度所以爲法故車同軌考文所以合俗故書同文問章句云倫是次序之體如何曰次序如等威節文之類禮如辧上下定民志君臣父子貴賤尊卑相接之體皆是天子制此禮通天下共行之故其次第之體等威節文皆如一也

問中庸非天子不議禮不制度不考文注云文書名也何以謂之書名曰如大字喚作大字上字喚作上字下字喚作下字此之謂書名是那字底名又問數處小節曰不必泥此等處道理不在這樣處便縱饒有道理寜有幾何如看此兩段湏先識取聖人功用之大气象規模廣大處非天子不議禮不制度不考文只看此數句是甚麼樣气象若使有王者受命而得天下攺正朔易服色殊徽號天下事一齊被他攺換一番其切近處則自他一念之微而無豪釐之差其功用之大則天地萬物一齊被他翦截裁成過截然而不可犯湏先看取這樣大意思方有益而今區區執泥於一二沒要字之間果有何益又曰考文者古者人不甚識字字易得差所以每嵗一番使大行人之屬巡行天下考過這字是正與不正這般事有十來件每嵗如此考過都匝了則三嵗天子又自巡狩一番湏看他這般做作處【以上語類二條】

右第二十八章

問質諸神而無疑只是從筮從與神合其吉凶否曰亦是然不專在此只是合神之理【語類】

右第二十九章

問下襲水土是因土地之宜否曰是所謂安土惇乎仁故能愛無往而不安

大徳是惇那化底小徳是流出那惇化底出來這便如忠恕忠便是做那恕底恕便是流出那忠來底如中和中便是大徳惇化和便是小徳川流自古亙今都只是這一个道理天髙地下萬物散殊而禮制行矣流而不息合同而化而樂興焉聖人做出許多文章制度禮樂顚來倒去都只是這一个道理做出來以至聖人之所以爲聖賢人之所以爲賢皆只是這一个道理人若是理防得那源頭只是這一个物事許多頭項都有歸著如天下雨一防一防都著在地上【以上語類二條】

右第三十章

問至誠至聖如何分曰至聖至誠只是以表裏言至聖是其徳之發見乎外者故人見之但見其溥博如天淵泉如淵見而民莫不敬言而民莫不信至凡有血气者莫不尊親此其見於外者如此至誠則是那裏面骨子經綸大經立大本知化育此三句便是骨子那个聰明睿知卻是這里發出去至誠處非聖人不自知至聖則外人只見得到這處【自溥博如天至莫不尊親處】或曰至誠至聖亦可以體用言否曰體用也不相似只是說得表裏【語類】

右第三十一章

魏材仲問惟天下至誠爲能經綸以下曰從上文來經綸合是用立本合是體問知天地之化是與天地合否曰然

問經綸皆治絲之事經者理其緒而分之綸者比其類而合之如何曰猶治絲者先須逐條理其頭緒而分之所謂經也然後比其類而合之如打絳者必取所分之緒比類而合爲一所謂綸也天地化育如春夏秋冬日月寒暑無一息之差知化者眞知其必然所謂知者言此至誠無僞有以黙契也肫肫其仁者人倫之間若無些仁厚意則父子兄弟皆不相管渉矣此三句從下說上【知天地之化育故能立天下之大本然後能經綸天下之大經】

或問夫焉有所倚曰自家都是實理無些欠闕經綸自經綸立本自立本知化育自知化育不用倚靠他物事然後能如此他這道更無些空闕經綸大經他那日用間底都是君臣父子夫婦人倫之理更不必倚著人只是從此心中流行於經綸人倫處便是法則此身在這里便是立本知天地之化育則是自知得飽相似何用靠他物直卿云便是不思不勉意思謂不更靠心力去思勉他這个實理自然經綸大經立大本知化育更不用心力【以上語類三條】

右第三十二章

問衣錦尙防章首段𨿽是再敍初學入徳之要然也只是說个存養致知防工夫但到此說得來尢密思量來衣錦尙防之意大段好如今學者不長進都緣不知此理須是闇然而日章曰中庸後面愈說得向裏來凡八引詩一步退似一步都用那般不言不動不顯不大底字直說到無聲無臭則至矣【賀孫錄云賀孫云到此方還得他本體曰然】

問中庸首章只言戒懼謹獨存養省察兩節工夫而已篇末尙防一章復發此兩條然學者須是立心之初眞个有爲已篤實之心又能知得逺之近風之自微之顯方肯做下面謹獨存養工夫不審知逺之近風之自微之顯已有窮理意思否曰也湏是知得道理如此方肯去謹獨方肯去持養故可與入徳矣但首章是自裏面說出外蓋自天命之性說到天地位萬物育處末章卻自外面一節收斂入一節直約到裏面無聲無臭處此與首章實相表裏也

子武說衣錦章曰只是收斂向內工夫漸密便自見得近之可逺風之自微之顯【黃錄無近之以下十字】君子之道固是不暴著於外然曰惡其文之著亦不是無文也自有文在裏淡則可厭簡則不文溫則不理而今卻不厭而文且理只緣有錦在裏若上面著布衣裏面著布襖便是內外黒窣窣地明道謂中庸始言一理中散爲萬事末復合爲一理𨿽曰合爲一理然自然有萬事在如雲不動而敬不言而信也是自有敬信在極而至於無聲無臭然自有上天之載在蓋是其中自有不是都無也

潛𨿽伏矣便覺有善有惡湏用察相在爾室只是教做存養工夫

亦孔之昭是謹獨意不愧屋漏是戒謹恐懼意

李丈問中庸末章引詩不顯之義只是形容前面戒謹不睹恐懼不聞而極其盛以言之否曰是也此所引與詩正文之義同

不大聲以色只是說至徳自無聲色今人說篤恭了便不用刑政不用禮樂豈有此理古人未嘗不用禮樂刑政但自有徳以感人不專靠他刑政爾

問末章自衣錦尙防說至無聲無臭是從外做向內首章自天命之性說至天地位萬物育是從內做向外曰不特此也惟天下聰明睿知說到溥博淵泉是從內說向外惟天下至誠經綸天下之大經至肫肫其仁聰明聖智達天徳是從外說向內聖人發明內外本末大小巨細無不周徧學者當隨事用力也

中庸末章至爲深切自衣錦尙防以下只暗暗地做工夫去然此理自掩蔽不得故曰闇然而日章小人不曾做時已報得滿地人知然實不曾做得故曰的然而日亡淡而不厭簡而文溫而理皆是收斂近裏知逺之近知風之自知微之顯一句緊一句先生再三誦此六言曰此工夫似淡而無味然做時卻自有可樂故不厭似乎簡略然大小精粗秩然有序則又不止於簡而已溫而理溫厚似不可曉而條目不可亂是於有序中更有分別如此入細做工夫故能知逺之近知風之自知微之顯夫見於逺者皆本於吾身可謂至近矣然猶以已對物言之知風之自則知凡見於視聼舉動者其是非得失必有所從來此則皆本於一心而言矣至於知微之顯則又說得愈密夫一心至微也然知其極分明顯著學者工夫能如此收斂來方可言徳然亦未可便謂之徳但如此則可以入徳矣其下方言尙不愧於屋漏蓋已能如此做入細工夫知得分明了方能謹獨涵養其曰不動而敬不言而信蓋不動不言時已是个敬信底人了又引詩不顯惟徳予懷明徳徳輶如毛言之一章之中皆是發明个徳字然所謂徳者實無形狀故以無聲臭終之【以上語類九條】

右第三十三章

禦纂朱子全書卷二十五﹤子部﹐儒家類﹐禦纂朱子全書﹥

欽定四庫全書

禦纂朱子全書卷二十六

易一

綱領上

問自一陰一陽見一陰一陽又各生一陰一陽之象以圖言之兩儀生四象四象生八卦節節推去固容易見就天地閒著實處如何驗得曰一物上又自各有陰陽如人之男女陰陽也逐人身上又各有這血气血陰而气陽也如晝夜之閒晝陽而夜陰也而晝陽自午後又屬陰夜陰自子後又屬陽便是陰陽各生陰陽之象

至之曰正義謂易者變化之總號代換之殊稱乃陰陽二气生生不息之理竊見此數語亦說得好曰某以爲易字有二義有變易有交易先天圖一邊本都是陽一邊本都是陰陽中有陰陰中有陽便是陽往交易陰陰來交易陽兩邊各各相對其實非此往彼來

只是其象如此然聖人當初亦不恁地思量只是畫一个陽一个陰每个便生兩个就一个陽上又生一个陽一个陰就一个陰上又生一个陰一个陽只管恁地去自一爲二二爲四四爲八八爲十六十六爲三十二三十二爲六十四旣成个物事便自然如此齊整皆是天地本然之妙元如此但略假聖人手畫出來如幹一索而得震再索而得坎三索而得艮坤一索而得巽再索而得離三索而得兌初閒畫卦時也不是恁地只是畫成八个卦後便見有此象耳

問易有交易變易之義如何曰交易是陽交於陰陰交於陽是卦圖上底如天地定位山澤通气【云云】者是也變易是陽變陰陰變陽老陽變爲少陰老陰變爲少陽此是占筮之法如晝夜寒暑屈伸往來者是也又問聖人仰觀俯察或說伏羲見天地奇耦自然之數於是畫一以爲奇所以象陽畫兩以爲耦所以象陰恐於方圓之形見得否或說以天是渾淪圓底只是一个物事地則便有闕陷分裂處否曰也不特如此天自是一地自是二凡物皆然蓋天之形𨿽包乎地之外而其气實透乎地之中地𨿽是一塊物事在天之中然其中實虛容得天許多气或引先生注易陽一而實陰二而虛爲證曰然所以易中言夫幹其靜也專其動也直是以大生焉夫坤其靜也翕其動也辟是以廣生焉幹之靜專動直都是一底意思他這物事𨿽大然無閒斷只是鶻淪一个大底物事故曰大生地則靜翕動辟便是兩个物事其翕也是兩个物事之聚其辟也是兩个物事之開他這中閒極闊盡容得那天之气故曰廣生

諸公且試看天地之閒別有甚事只是陰與陽兩个字看是甚麼物事都離不得只就身上體看才開眼不是陰便是陽密拶拶在這里都不著得別物事不是仁便是義不是剛便是柔只自家要做向前便是陽才收退便是陰意思才動便是陽才靜便是陰未消別看只是一動一靜便是陰陽伏羲只因此畫卦以示人若只就一陰一陽又不足以該眾理於是錯綜爲六十四卦三百八十四爻初只是許多卦爻後來聖人又系許多辭在下如他書則元有這事方說出這个道理易則未曾有此事先假托都說在這里如書便有个堯舜有个禹湯文武周公出來做許多事便說許多事今易則元未曾有聖人豫先說出待人占考大事小事無一能外於此聖人大抵多是垂戒又云𨿽是一陰一陽易中之辭大抵陽吉而陰凶閒亦有陽凶而陰吉者何故蓋有當爲有不當爲若當爲而不爲不當爲而爲之𨿽陽亦凶又云聖人因卦爻以垂戒多是利於正未有不正而利者如雲夕惕若厲無咎若占得這爻必是朝兢夕惕戒謹恐懼可以無咎若自家不曾如此便自有咎又云直方大不習無不利若占得這爻須是將自身已體看是直是方是大去做某事必得其利若自家未是直不曾方不曾大則無所往而得其利此其本爻辭如此到孔子又自添說了如雲敬以直內義以方外本來只是卜筮聖人爲之辭以曉人便說許多道理在上今學易非必待遇事而占方有所戒只平居翫味看他所說道理於自家所處地位合是如何故云居則觀其象而玩其辭動則觀其變而玩其占孔子所謂學易正是平日常常學之想見聖人之所謂讀異乎人之所謂讀想見胸中洞然於易之理無纖豪蔽處故云可以無大過又曰聖人系許多辭包盡天下之理止緣萬事不離乎陰陽故因陰陽中而推說萬事之理今要占考𨿽小小事都有如占得不利有攸往便是不可出路利渉大川便是可以乘舟此類不一賀孫問乾卦文言聖人所以重疊四截說在此見聖人學易只管體出許多意思又恐人曉不得故說以示敎曰大意只管怕人曉不得故重疊說在裏大抵多一般如雲陽在下也又云下也賀孫問聖人所以因陰陽說出許多道理而所說之理皆不離乎陰陽者蓋緣所以爲陰陽者元本於實然之理曰陰陽是气才有此理便有此气才有此气便有此理天下萬物萬化何者不出於此理何者不出於陰陽賀孫問此程先生所以說道天下無性外之物曰如雲天地閒只是个感應又如雲誠者物之終始不誠無物

天下之理單便動兩便靜且如男必求女女必求男自然是動若一男一女居室後便定

問陰何以比小人曰有時如此平看之則都好以類言之則有不好然亦只是皮不好骨子卻好大抵發生都則是一个陽气只是有消長陽長一分下面陰生一分又不是討个陰來卽是陽消處便是陰故陽來謂之復復者是本來物事陰來謂之姤姤是偶然相遇

某嘗問季通康節之數伏羲也曾理防否曰伏羲湏理防過某以爲不然伏羲只是據他見得一个道理恁地便畫出幾畫他也那里知得疊出來恁地巧此伏羲所以爲聖若他也恁地逐一推排便不是伏羲天然意思史記曰伏羲至淳厚作易八卦那里恁地巧推排

季通雲天下之萬聲出於一闔一辟【聲音皆出於乾坤坤音麕以韻腳反之乃見】天下之萬理出於一動一靜天下之萬數出於一奇一耦天下之萬象出於一方一圓盡只起於乾坤二畫

數只有二只有易是老氏言三亦是二共生三三其子也三生萬物則自此無窮矣後人破之者非揚子云是三數邵康節是四數皆不及易也

先生謂甘叔懷曰曾看河圖洛書數否無事時好看𨿽未是要切處然玩此時且得自家心流轉得動

天地生數到五便住那一二三四遇著五便成六七八九五卻只自對五成十

一二三四九八七六最妙一藏九二藏八三藏七四藏六【徳明云一得九二得八三得七四得六皆爲十也觀河圖可見丙丁合辛壬合之類皆自此推】

天地只是不防說倩他聖人出來說若天地自防說話想更說得好在如河圖洛書便是天地畫出底

問先天圖陰陽自兩邊生若將坤爲太極與太極圖不同如何曰他自據他意思說卽不曾契勘濓溪底若論他太極中閒虛者便是他亦自說圖從中起今不合被方圖在中閒塞卻待取出放外他兩邊生者卽是陰根陽陽根陰這个有對從中出卽無對

先天圖直是精微不起於康節希夷以前元有只是祕而不傳次第是方士輩所相傳授底參同契中亦有些意思相似與歷不相應季通云紐撚將來亦相應也用六日七分某卻不見康節說用六日七分處文王卦序亦不相應他只用義理排將去也不應气揚雄太全模放易他底用三數易卻用四數他本是模易故就他模底句上看易也可略見得易意思溫公集注中可見也

問伏羲始畫八卦其六十四者是文王後來重之耶抑伏羲已自畫了耶看先天圖則有八卦便有六十四疑伏羲已有彷佛之畫矣如何曰周禮言三易經卦皆八其別皆六十有四便見不是文王漸畫又問然則六十四卦名是伏羲元有抑文王所立曰此不可攷子善問據十三卦所言恐伏羲時已有曰十三卦所謂蓋取諸離蓋取諸益者言結繩而爲网罟有離之象非觀離而始有此也

問見朋友記先生說伏羲只畫八卦未有六十四卦今看先天圖則是那時都有了不知如何曰不曾恁地說那時六十四卦都畫了又問云那時未有文字言語恐也只是卦畫未有那卦名否曰而今見不得【以上語類十七條】

某數日病中方得防繹所示圖書卦畫二說初若茫然不知所謂因復以妄作啟防考之則見其論之之詳而明者偶未深考是以致此紛紛多說而愈致疑耳夫以河圖洛書爲不足信自歐陽公以來已有此說然終無柰顧命系辭論語皆有是言而諸儒所傳二圖之數𨿽有交互而無乖戾順數逆推縱橫曲直皆有明法不可得而破除也至如河圖與易之天一至地十者合而載天地五十有五之數則固易之所自出也洛書與洪範之初一至次九者合而具九疇之數則固洪範之所自出也系辭𨿽不言伏羲受河圖以作易然所謂仰觀俯察近取逺取安知河圖非其中之一事耶大抵聖人制作所由初非一端然其法象之規模必有最親切處如鴻荒之世天地之閒陰陽之气𨿽各有象然初未嘗有數也至於河圖之出然後五十有五之數奇耦生成粲然可見此其所以深發聖人之獨智又非泛然气象之所可得而擬也是以仰觀俯察逺求近取至此而後兩儀四象八卦之陰陽奇耦可得而言𨿽系辭所論聖人作易之由者非一而不害其得此而後決也來諭又謂某不當以大衍之數參乎河圖洛書之數此亦有說矣數之爲數𨿽各主於一義然其參伍錯綜無所不通則有非人之所能爲者其所不合固不容以彊合其所必合則縱橫反覆如合符契亦非人所能彊離也若於此見得自然契合不假安排底道理方知造化工夫神妙巧密直是說不得也若論易文則自大衍之數五十至再扐而後掛便接幹之防二百一十有六至可與祐神矣爲一節是論大衍之數自天一至地十卻連天數五至而行神也爲一節是論河圖五十五之數今其文間斷差錯不相連接舛誤甚明伊川先生已嘗釐正啟防𨿽依此寫而不曾推論其所以然者故覽者不之察耳至於卦畫之論反覆來諭於某之說亦多未究其底蘊且如所論兩儀有曰幹之畫奇坤之畫耦只此乾坤二字便未穩當蓋儀匹也兩儀如今俗語所謂一雙一對云爾自此再變至生第三畫八卦已成方有乾坤之名當爲一畫之時方有一奇一耦只可謂之陰陽未得謂之乾坤也來諭又曰以二畫增至四畫爲二奇二耦又於四畫之上各增一奇一耦而爲八畫此亦是於某圖中所說發生次第有所未明而有此語蓋四象第一畫本只是前兩儀圖之一奇一耦緣此一奇一耦之上各生一奇一耦是以分而爲四而初畫之一奇一耦亦隨之而分爲四叚耳非是以二畫增成四畫又以四畫增成八畫也此一節正是前所謂自然契合不假安排之妙孔子而後千載不傳至康節先生始得其說然猶不肯大段說破蓋易之心髓全在此處不敢容易輕說其意非偶然也來諭又曰不知陰陽二物果可分老少而爲四象乎此恐亦考之未熟之過夫老少於經固無明文然揲蓍之法三變之中掛扐四以奇耦分之然後爻之陰陽可得而辧又於其中各以老少分之然後爻之變與不變可得而分經所謂用九用六者正謂此也若其無此則終日揲蓍不知合得何卦正使得卦不知當用何爻安得以爲後世之臆說而棄之乎又詳所論直以天地爲兩儀而天生神物以下四者爲四象此尢非是大抵曰儀曰象曰卦皆是指畫而言故曰易有太極而生兩儀四象八卦又曰易有四象而示人以卦爻吉凶若如所論則是先有太極兩儀四象然後聖人以畫八卦而兩儀四象八卦三物各是一種面貌全然相接不著矣此乃易之綱領如法律之有名例不可以豪釐差某之所見判然甚明更無疑惑不審髙明以爲如何如其未然幸復有以見敎也【答袁機仲】

邵子曰太極旣分兩儀立矣【此下四節通論伏羲六十四卦圓圖此一節以第一爻而言左一奇爲陽右一耦爲陰所謂兩儀者也今此一奇爲左三十二卦之初爻一耦爲右三十二卦之初爻乃以累變而分非本卽有此六十四段也後放此】陽上交於陰陰下交於陽而四象生矣【此一節以第一爻生第二爻而言也陽下之半上交於陰上之半則生陰中第二爻之一奇一耦而爲少陽太陰矣陰上之半下交於陽下之半則生陽中第二爻之一奇一耦而爲太陽少陰矣所謂兩儀生四象者也太陽一奇今分爲左上十六卦之第二爻少陰一耦今分爲右下十六卦之第二爻少陽太陰其分放此而初爻之二亦分爲四矣】陽交於陰陰交於陽而生天之四象剛交於柔柔交於剛而生地之四象【此一節以第二爻生第三爻言也陽謂太陽陰謂太陰剛謂少陽柔謂少陰太陽之下半交於太陰之上半則生太陰中第三爻之一奇一耦而爲艮爲坤矣太陰之上半交於太陽之下半則生太陽中第三爻之一奇一耦而爲乾爲兌矣少陽之上半交於少陰之下半則生少陰中第三爻之一奇一耦而爲離爲震矣少陰之下半交於少陽之上半則生少陽中第三爻之一奇一耦而爲巽爲坎矣此所謂四象生八卦也幹一奇今分爲八卦之第三爻坤一耦今分爲八卦之第三爻餘皆放此而初爻二爻之四今又分而爲八矣乾兌艮坤生於二太故爲天之四象離震巽坎生於二少故爲地之四象】八卦相錯而後萬物生焉【一卦之上各加八卦以相閒錯則六十四卦成矣然第三爻之相交則生第四爻之一奇一耦於是一奇一耦各爲四卦之第四爻而下三爻亦分爲十六矣第四爻又相交則生第五爻之一奇一耦於是一奇一耦各爲二卦之第五爻而下四爻亦分而爲三十二矣第五爻又相交則生第六爻之一奇一耦則一奇一耦各爲一卦之第六爻而下五爻亦分而爲六十四矣蓋八卦相乘爲六十四而自三畫以上三加一倍以至六畫則三畫者亦加二倍而卦體橫分亦爲六十四矣其數殊塗不約而防如合符節不差豪釐正是易之妙處】此來敎所引邵氏先生說也今子細辧析奉呈幸詳考之方可見其曲折未遽可輕議也然此已是就六十四卦已成之後言之故其先後多寡有難著語處乍看極費分疏猝然曉防不得若要見得聖人作易根原直截分明卻不如且看卷首橫圖自始初只有兩畫時漸次看起以至生滿六畫之後其先後多寡旣有次第而位置分明不費詞說於此看得方見六十四卦全是天理自然挨排出來聖人只是見得分明便只依本畫出元不曾用一豪智力添助蓋本不煩智力之助亦不容智力得以助於其閒也及至卦成之後逆順縱橫都成義理千般萬種其妙無窮卻在人看得如何而各因所見爲說𨿽若各不相資而實未嘗相悖也蓋自初未有畫時說到六畫滿處者邵子所謂先天之學也卦成之後各因一義推說邵子所謂後天之學也今來諭所引系辭說卦三才六位之說卽所謂後天者也先天後天旣各自爲一義而後天說中取義又多不同彼此自不相妨不可執一而廢百也若執此說必謂聖人初畫卦時只見一个三才便更不問事由一連便掃出三畫以擬其象畫成之後子細看來見使不得又旋劃擘添出後一半截此則全是私意杜撰補接豈復更有易耶來諭條目尙多然其大節目不過如此今但於此看破則其餘小小未合處自當迎刃而解矣故今不復悉辧以浼髙明伏幸財察【答袁機仲】

來敎疑河圖洛書是後人僞作某竊謂生於今世而讀古人之書所以能別其眞僞者一則以其義理之所當否而知之二則以其左驗之異同而質之未有舎此兩塗而能直以臆度懸斷之者也某於世傳河圖洛書之舊所以不敢不信者正以其義理不悖而證驗不差爾來敎必以爲僞則未見有以指其義理之繆證驗之差也而直欲以臆度懸斷之此某之所以未敢曲從而不得不辧也況今日之論且欲因象數之位置往來以見天地陰陽之造化吉凶消長之本原茍於此未明則固未暇別尋證據今乃全不尋其義理亦未至明有證據而徒然爲此無益之辧是不議於室而噪於門不味其腴而齩其骨也政使辧得二圖眞僞端的不差亦無所用又況未必是乎願且置此而於某所推二圖之說少加意焉則𨿽未必便是眞圖然於象數本原亦當略見意味有歡喜處而圖之眞僞將不辧而自明矣○來教疑先天後天之說據邵氏說先天者伏羲所畫之易也後天者文王所演之易也伏羲之易初無文字只有一圖以寓其象數而天地萬物之理陰陽始終之變具焉文王之易卽今之周易而孔子所爲作傳者是也孔子旣因文王之易以作傳則其所論固當專以文王之易爲主然不推本伏羲作易畫卦之所由則學者必將誤認文王所演之易便爲伏羲始畫之易只從中半說起不識向上根原矣故十翼之中如八卦成列因而重之太極兩儀四象八卦而天地山澤雷風水火之類皆本伏羲畫卦之意而今新書原卦畫一篇亦分兩義伏羲在前文王在後必欲知聖人作易之本則當考伏羲之畫若只欲知今易書文義則但求之文王之經孔子之傳足矣兩者初不相妨而亦不可以相雜來教乃謂專爲邵氏解釋而於易經無所折衷則恐考之有未詳也○來敎謂七八九六不可爲四象某謂四象之名所包甚廣大抵湏以兩畫相重四位成列者爲正而一二三四者其位之次也七八九六者其數之實也其以陰陽剛柔分之者合天地而言也其以陰陽太少分之者專以天道而言也若專以地道言之則剛柔又自有太少矣推而廣之縱橫錯綜凡是一物無不各有四者之象不但此數者而已矣此乃天地之閒自然道理未畫之前先有此象此數然後聖人畫卦時依樣畫出揲蓍者又隨其所得掛扐過揲之數以合焉非是元無實體而畫卦揲蓍之際旋次安排出來也來諭於此見得未明徒勞辧說竊恐且當先向未畫前識得元有个太極兩儀四象八卦底骨子方有商量今未須遽立論也用九用六之文固在卦成之後而用九用六之理乃在卦成之前亦是此理但見得實體分明則自然觸處通透不勞辯說矣至謂七八九六乃揲蓍者所爲而非聖人之法此誤尢不難曉今且說揲蓍之法出於聖人耶出於後世耶若據大傳則是出於聖人無疑而當是之時若無七八九六則亦無所取決以見其爻之陰陽動靜矣亦何以揲蓍爲哉此事前書辯之已詳非某之創見新說更請熟翫當自見之今不復縷縷也來諭又云系辭本只是四象生八卦今又倍之兩其四象而生八卦之一此數字不可曉然想不足深辯請且於前所謂實體者驗之庶乎其有得也○來敎疑四爻五爻者無所主名某謂一畫爲儀二畫爲象三畫爲卦則八卦備矣此上若旋次各加陰陽一畫則積至三重再成八卦者八方有六十四卦之名若徑以八卦徧就加乎一卦之上則亦如其位而得名焉方其四畫五畫之時未成外卦故不得而名之耳內卦爲貞外卦爲悔亦是畫卦之時已有此名至揲蓍求之則九變而得貞又九變而得悔又是後一段事亦如前所論七八九六云爾非謂必揲蓍然後始有貞悔之名也大抵新書所論卦位與系辭說卦容有異同至論揲蓍則只本系辭何由別有他說如此等處至爲淺近而今爲說乃如此竊恐考之殊未詳也○來教引伊川先生說重卦之由某謂重卦之由不但伊川先生之說如此蓋大傳亦云八卦成列因而重之矣但八卦所以成列乃是從太極兩儀四象漸次生出以至於此畫成之後方見其有三才之象非聖人因見三才遂以已意思惟而連畫三爻以象之也因而重之亦是因八卦之已成各就上面節次生出若旋生逐爻則更加三變方成六十四卦若並生全卦則只用一變便成六十四卦𨿽有遲速之不同然皆自然漸次生出各有行列次第畫成之後然後見其可盡天下之變不是聖人見下三爻不足以盡天下之變然後別生計較又並畫上三爻以盡之也此等皆是作易妙處方其畫時𨿽是聖人亦不自知裏面有許多巧妙奇特直是要人細心體認不可艸艸立說也○以上五條鄙意傾倒無復餘蘊矣然此非某之說乃康節之說非康節之說乃希夷之說非希夷之說乃孔子之說但當日諸儒旣失其傳而方外之流陰相付受以爲丹竈之術至於希夷康節乃反之於易而後其說始得復明於世然與見今周易次第行列多不同者故聞者創見多不能曉而不之信只據目今見行周易緣文生義穿鑿破碎有不勝其杜撰者此啟防之書所爲作也若其習聞易曉人人皆能領略則又何必更著此書以爲屋下之屋牀上之牀哉更願髙明毋以爲某之說而忽之姑且虛心遜志以求其通曉未可好髙立異而輕索其瑕疵也【答袁機仲】

再辱垂諭具悉尊防然細觀本末初無所爭只因武陵舊圖仁義兩字偶失照管致有交互其失甚微後來旣覺仁字去西北方不得義字去東南方不得卽當就此分明攺正便無一事顧乃防其所短而欲多方作計移換陰陽剛柔四字以蓋其失所以競辯紛紜以至於今而不能定也蓋始者先以文王八卦爲說而謂一陰生於巽一陽生於幹則旣非說卦本意矣其以三陽純乾之方爲一陽始生之地則又爲乖剌之甚者及旣知之而又以十二卦爲說則謂一陰生於幹之上九一陽生於坤之上六遂移北方之陰柔以就南使之帶回仁字於西南而不失其爲陰柔移南方之陽剛以歸北使之帶回義字於東北而不失其陽剛則亦巧矣然其所移動者凡二方而六辰六卦例皆失其舊主又更攺卻古來陰陽界限蓋不勝其煩擾而其所欲遷就之意乃不過僅得其半而失其半蓋北方𨿽曰嚴凝而東方已爲溫厚南方𨿽曰溫厚而西方已爲嚴凝也是則非惟不足以救舊圖一時之失而其恥過作非故爲穿鑿之咎反有甚於前日者竊恐髙明於此急於求勝未及深致思也欲究其說以開盛意又念空言繳繞難曉易差不免畫成一圖先列定位而後別以舊圖之失及今者兩次所論之意隨事貼說有不盡者則又詳言別爲數條以附於後切望虛心平气細考而徐思之若能於此翻然悔悟先取舊圖分明攺正仁義二字卻將今所移易陰陽剛柔等字一切發回元來去處如某新圖之本位則易簡圓成不費詞說而三才五行天理人事已各得其所矣至於文王八卦則某嘗以卦畫求之縱橫反覆竟不能得其所以安排之意是以畏懼不敢妄爲之說非以爲文王後天之學而忽之也夫文王性與天合乃生知之大聖而後天之學方恨求其說而不得某𨿽至愚亦安敢有忽之之心耶但如來書所論則不過是因其已定之位已成之說而應和贊嘆之爾若使文王之意止於如此則某固已識之不待深思而猶病其未得矣故嘗竊謂髙明之於此圖尊之𨿽至信之𨿽篤而所以知之則恐有不如某之深者此又未易以言語道也至於邵氏以此圖爲文王之學𨿽無所考然說卦以此列於天地定位雷以動之兩節之後而其布置之法然不同則邵氏分之以屬於伏羲文王恐亦不爲無理但未曉其根源則姑闕之以俟知者亦無甚害不必卓然肆意立論而輕排之也又謂一奇一耦不能生四象而二奇二耦不能生八卦則此一圖極爲易曉又不知老丈平時作如何看而今日猶有此疑也蓋其初生之一奇一耦則兩儀也一奇之上又生一奇一耦則爲二畫者二而謂之太陽少陰矣一耦之上亦生一奇一耦則亦爲二畫者二而謂之少陽太陰矣此所謂四象者也【四象成則兩儀亦分爲四】太陽奇畫之上又生一奇一耦則爲三爻者二而謂之乾兌矣【餘六條凖此】此則所謂八卦者也【八卦成則兩儀四象皆分爲二】是皆自然而生瀵湧而出不假智力不犯手勢而天地之文萬事之理莫不畢具乃不謂之畫前之易謂之何哉僕之前書固已自謂非是古有此圖只是今日以意爲之寫出奇耦相生次第令人易曉矣其曰畫前之易乃謂未畫之前已有此理而特假手於聰明神武之人以發其祕非謂畫前已有此圖畫後方有八卦也此是易中第一義若不識此而欲言易何異舉無綱之网挈無領之裘直是無著力處此可爲知者道也目疾殊甚不能親書切幸深照【答袁機仲】

易說不知尊意看得如何前書所云二方六卦六辰皆失其所與得半失半之說後來思之亦有未盡蓋徙陽於北使陽失其位而奪陰之位徙陰於南使陰失其位而奪陽之位二方固已病矣東方𨿽得仍舊爲陽然其溫厚之仁不得南與同類相合而使彊附於北方嚴凝之義不則卻須攺仁爲義以去陰而就陽方得寜貼然又恐無此理是東方三卦三辰亦失其所也西方𨿽得仍舊爲陰然其離北附南與夫攺義爲仁其勢亦有所不便是西方三卦三辰亦失其所也蓋移此二方而四方八面十二辰十二卦一時亂無一物得安其性命之情也前書所稟殊未及此之明白詳盡也【答袁機仲】

易說已悉若只如此則某固已深曉不待諄諄之告矣所以致疑正恐髙明之見有所未盡而費力穿鑿使陰陽不得據其方盛之地仁義不得保其一徳之全徒爾紛紜有損無益爾今旣未防省察執之愈堅則區區之愚尙復何說竊意兩家之論各自爲家公之不能使我爲公猶我之不能使公爲我也不若自此閉口不談各守其說以俟羲文之出而質正焉然以髙明之見自信之篤竊恐羲文復出亦未肯信其說也魏鄭公之言以爲望獻陵也若昭陵則臣固已見之矣佛者之言曰諸人知處良遂總知良遂知處諸人不知正此之謂矣世間事吾人身在閒處言之無益此正好從容講論以慰窮愁而枘鑿之不合又如此是亦深可嘆者而信乎其道之窮矣【答袁機仲】

邵氏先天之說以鄙見窺之如井蛙之議滄海而髙明直以不知而作斥之則小大之不同量有不可同年而語者此某之前書所以未敢輕效其愚而姑少見其所疑也示諭邵氏本以發明易道而於易無所發明某則以爲易之與道非有異也易道旣明則易之爲書卦爻象數皆在其中不待論說而自然可覩若曰道明而書不白則所謂道者恐未得爲道之眞也不審髙明之意果如何其或文予而實不予則某請以邵氏之淺近疎略者言之蓋一圖之內太極兩儀四象八卦生出次第位置行列不待安排而粲然有序以至於第四分而爲十六第五分而爲三十六第六分而爲六十四則其因而重之亦不待用意推移而與前之三分焉者未嘗不脗合也比之並累三陽以爲幹連疊三陰以爲坤然後以意交錯而成六子又先畫八卦於內復畫八卦於外以旋相加而後得爲六十四卦者其出於天理之自然與人爲之造作蓋不同矣況其髙深閎闊精密微妙又有非某之所能言者今不之察而遽以不知而作詆之某恐後之議今猶今之議昔是以竊爲門下惜之而不自知其言之僭易也【答林黃中】

六月一日林黃中來相訪問曰向時附去易解其閒恐有未是處幸見諭予應之曰大凡解經但令綱領是當卽一句一義之閒𨿽有小失亦無甚害侍郎所著卻是大綱領處有可疑者林問如何是大綱領處可疑予曰系辭所謂易有太極是生兩儀兩儀生四象四象生八卦此是聖人作易綱領次第惟邵康節見得分明今侍郎乃以六畫之卦爲太極中含二體爲兩儀又取二互體通爲四象又顚倒看二體及互體通爲八卦若論太極則一畫亦未有何處便有六畫底卦來如此恐倒說了兼若如此卽是太極包兩儀兩儀包四象四象包八卦與聖人所謂生者意思不同矣林曰惟其包之是以能生之包之與生實一義爾予曰包如人之懷子子在母中生如人之生子子在母外恐不同也林曰公言太極一畫亦無卽是無極矣聖人明言易有太極而公言易無太極何耶予曰太極乃兩儀四象八卦之理不可謂無但未有形象之可言爾故自此而生一陰一陽乃爲兩儀而四象八卦又是從此生皆有自然次第不由人力安排然自孔子以來亦無一人見得至邵康節然後明其說極有條理意趣可玩恐未可忽更詳之林云著此書正欲攻康節爾予笑語之曰康節未易攻侍郎且更子細若此論不攺恐終爲有識者所笑也林艴然曰正要人笑【記林黃中辯易】

易之有象其取之有所從其推之有所用非茍爲寓言也然兩漢諸儒必欲究其所從則旣滯泥而不通王弼以來直欲推其所用則又疎略而無據二者皆失之一偏而不能闕其所疑之過也且以一端論之幹之爲馬坤之爲牛說卦有明文矣馬之爲健牛之爲順在物有常理矣至於案文責卦若屯之有馬而無干離之有牛而無坤乾之六龍則或疑於震坤之牝馬則當反爲幹是皆有不可曉者是以漢儒求之說卦而不得則遂相與創爲互體變卦五行納甲飛伏之法參互以求而幸其偶合其說𨿽詳然其不可通者終不可通其可通者又皆傅防穿鑿而非有自然之勢惟其一二之適然而無待於巧說者爲若可信然上無所關於義理之本原下無所資於人事之訓戒則又何必苦心極力以求於此而欲必得之哉故王弼曰義茍應健何必幹乃爲馬爻茍合順何必坤乃爲牛而程子亦曰理無形也故假象以顯義此其所以破先儒膠固支離之失而開後學玩辭玩占之方則至矣然觀其意又似直以易之取象無復有所自來但如詩之比興孟子之譬諭而已如此則是說卦之作爲無所與於易而近取諸身逺取諸物者亦剩語矣故疑其說亦若有未盡者因竊論之以爲易之取象固必有所自來而其爲說必已具於大卜之官顧今不可復考則姑闕之而直據辭中之象以求象中之意使足以爲訓戒而決吉凶如王氏程子與吾本義之云者其亦可矣固不必深求其象之所自來然亦不可直謂假設而遽欲忘之也【易象說】

揲蓍之法見於大傳𨿽不甚詳然熟讀而徐究之使其前後反復互相發明則亦無難曉者但疏家小失其指而辯之者又大失焉是以說愈多而法愈亂也因讀郭氏辯疑爲考其誤云○正義曰推演天地之數惟用五十防就五十防中去其一餘所用者四十有九合同未分是象太一也分而爲二以象兩者以四十九分而爲二以象兩儀也掛一以象三者就兩儀之閒於天數之中分掛其一而配兩儀以象三才也揲之以四以象四時者分揲其蓍皆以四四爲數以象四時也歸奇於扐以象閏者奇謂四揲之餘歸此殘奇於所扐之防而成數以法象天道歸殘聚余分而成閏也五嵗再閏者凡前閏後閏相去大略三十二月在五嵗之中故五嵗再閏再扐而後掛者旣分天地天於左手地於右手乃四四揲天之數最末之餘歸之合於扐掛之一處是一揲也又以四四揲地之數最末之餘又合於前所歸之扐而總掛之是再扐而後掛也今攷正義之說大槪不差但其文有闊略不備及顚倒失倫處致人難曉又解掛扐二字分別不明有以大起諍論而是一揲也之揲以傳文及下文攷之當作扐字則恐傳寫之誤耳○正義曰四營而成易者營謂經營謂四度經營蓍防乃成易之一變也十有八變而成卦者每一爻有三變謂初一揲不五則九是一變也第二揲不四則八是二變也第三揲亦不四則八是三變也若三者俱多爲老陰謂初得九第二第三俱得八也若三者俱少爲老陽謂初得五第二第三俱得四也若兩少一多爲少陰謂初與二三之閒或有四或有五而有八也或有兩个四而有一个九此爲兩少一多也其兩多一少爲少陽者謂三揲之閒或有一个九有一个八而有一个四或有兩个八而有一个五此爲兩多一少也如此三變旣畢乃定一爻六爻則十有八變乃定一卦則十有八變乃其始成卦也正義又曰老陽數九老陰數六老陽老陰皆變周易以變者爲占故陽爻稱九陰爻稱六所以老陽數九老陰數六者以揲蓍之數九過揲則得老陽六過揲則得老陰其少陽稱七少陰稱八義凖此【見乾卦初九下】劉禹錫曰一變遇少與歸奇而爲五再變遇少與歸奇而爲四三變如之是老陽之數分措手指閒者十有三防焉其餘三十有六四四而運得九是已【餘三象同】又曰第一指【餘一益三餘二益二餘三益一餘四益四】第二指【餘一益二餘二益一餘三益四餘四益三】第三指【與第二指同】李泰伯曰聖人揲蓍虛一分二掛一揲四歸奇再扐確然有法象非茍作也故五十而用四十有九分於兩手掛其一則存者四十八以四揲之十二揲之數也左手滿四右手亦滿四矣乃扐其八而謂之多左手餘二右手亦餘二矣乃扐其四而謂之少三少則扐十二並掛而十三其存者三十六爲老陽以四計之則九揲也故稱九三多則扐二十四並掛而二十五其存者二十四爲老陰以四計之則六揲也故稱六一少兩多則扐二十並掛而二十一其存者二十八爲少陽以四計之則七揲也故稱七一多兩少則扐十六並掛而十七其存者三十二爲少陰以四計之則八揲也故稱八所謂七八九六者蓋取四象之數也今攷三家之說正義大槪得之但不推多少所以爲陰陽老少之數又以過揲之數已見乾卦而遂不復言此爲太略而易字之解三揲之分亦爲小疵劉氏蓋合正義二說而言其法始備然其曰遇多遇少與歸奇爲若干則是誤以兩扐爲所遇而謂掛一爲歸奇矣其曰餘三十有六防四四而運得九則是反以過揲爲餘數而又必再運之矣此皆不如正義之名正而法簡其論第一指與第二指第三指之餘數不同則𨿽爲三變皆掛之法然曰余若干而益若干則爲揲左不揲右而不免有以意增益之嫌其以三變掛扐之防分措於三指閒則初變之扐誤並於掛再變之掛誤並於扐亦爲失之且一手所操多至二十五防亦繁重而不便於事矣李氏之說最爲簡易而分別掛扐爲明白但其法爲多者一爲少者三而不知二變多少之各二且曰扐十二並掛一爲十三而不知扐十並掛三爲十三【餘三象同】則是後二變不掛而不若劉說之爲得也○康節先生曰歸奇合扐之數得五與四四則防數四九也【余放此○郭氏曰歸奇合扐之數謂不用之餘數也防數所得之正防數也去此不用之餘數正語歸奇合扐之餘數故有三多三少之言至康節然後防數復見於書餘數不復相亂矣】今桉康節歸奇合扐四字本於正義所謂最末之餘歸之合於掛扐之一處蓋因其失而不暇正也然四九四六四七四八之數則正義於幹篇初九文下已明言之安得謂唐初以來不論防數耶且康節又言得五與四四則亦未得爲去此不用之餘數矣大抵爲此辯者未知掛扐之中奇耦方圓參兩進退之妙是以必去掛扐之數而專用過揲之防其說愈多而其法愈偏也○橫渠先生曰奇所掛之一也扐左右手之餘也【郭氏曰自唐初以來以奇爲扐故揲法多誤至橫渠而始分云】再扐而後掛者每成一爻而後掛也謂第二第三揲不掛也【郭氏曰凡一掛再扐爲三變而成一爻橫渠之言正所以明正義之失也】閏常不及三嵗而至故曰五嵗再閏此歸奇必俟再扐者象閏之中閒再嵗也今桉此說大誤恐非橫渠之言掛也奇也扐也大傳之文固各有所主矣奇者殘零之謂方蓍象兩之時特掛其一不得便謂之奇此則自畢董劉氏而失之矣扐固左右兩揲之餘然扐之爲義乃指閒勒物之處故曰歸奇於扐言歸此餘數於指閒也今直謂扐爲余則其曰歸奇於扐者乃爲歸余於余而不成文理矣不察此誤而更以歸奇爲掛一以避之則又生一誤而失愈逺矣郭氏承此爲說而詆唐人不當以奇爲扐夫以奇爲扐亦猶其以扐爲余爾名𨿽失之而實猶未爽也若如其說以歸爲掛以奇爲一則爲名實俱亂而大傳之文揲四之後不見余蓍之所在歸奇之前不見有扐之所由亦不復成文理再扐者一變之中左右再揲而再扐也一變之中一掛再揲再扐而當五嵗蓋一掛再揲當其不閏之年而再扐當其再嵗之閏也而後掛者一變旣成又合見存之蓍分二而掛一以起後變之端也今曰第一變掛而第二第三變不掛遂以當掛之變爲掛而象閏以不掛之變爲扐而象不閏之嵗則與大傳之云掛一象三再扐象閏者全不相應矣且不數第一變之再扐而謂第二第三變爲再扐又使第二第三變中止有三營而不足乎成易之數且於陰陽奇耦老少之數亦多有不合者○伊川先生揲蓍法云先以右手指於左手之中取蓍一莖掛於左手小指之閒此名奇也次以右手四揲左手之蓍四揲之餘數置案之東南隅此名右手之扐復以左手四揲右手之蓍四揲之餘亦置於案之東南隅此名左手之扐其兩手所握之蓍爲所得之正防數又云再以左右手分而爲二更不重掛奇又云三變訖乃歸先所掛之奇於第一扐之中次合正防數又四揲布之案上得四九爲老陽【郭氏曰此法先人親受於伊川先生雍復受於先人本無文字嵗月滋久慮或遺忘謹詳書之】今桉此說尢多可疑然郭氏旣云本無文字則其傳受之際不無差舛宜矣其以掛一爲奇而第二三變不掛愚已辯於前矣其曰兩手餘數置之案隅而不置之指間則非歸奇於扐之義其以一變過揲之蓍便爲正防則未合四九四六四七四八之數其曰三變訖乃歸先所掛之奇於第一扐之中則其掛之之久也無用其歸之之晚也無說而尢不合於大傳所言之次第又以四揲正防布之案上然後見所得之爻則其重復又甚焉凡此恐皆非伊川先生之本意也覽者詳之○兼山郭氏曰蓍必用四十九者惟四十九卽得三十六三十二二十八二十四之防也蓋四十九去其十三則得三十六去其十七則得三十二去其二十一則得二十八去其二十五則得二十四凡得者防數也去者所餘之扐也【雍曰世俗皆以三多三少定卦象如此則不必四十九數凡三十三三十七四十一四十五五十三五十七六十一六十五六十九七十三七十七八十一八十五八十九九十三九十七皆可以得初揲非五卽九再揲三揲不四卽八之數獨不可以得三十六三十二二十八二十四之數爾】今桉此書之中此說最爲要切而其疎率亦無甚於此者蓋四十九蓍蓍之全數也以其全而揲之則其前爲掛扐其後爲過揲以四乘掛扐之數必得過揲之防以四除過揲之防必得掛扐之數其自然之妙如牝牡之相禦如符契之相合可以相勝而不可以相無且其前後相因固有次第而掛扐之數所以爲七八九六又有非偶然者皆不可以不察也今於掛扐之數旣不知其所自來而以爲無所務於揲法徒守過揲之數以爲正防而亦不知正防之所自來也其欲增損全數以明掛扐之可廢是又不知其不可相無之說其失益以甚矣○又曰蘇氏所載一行之學曰多少者奇耦之象也三變皆少則幹之象也幹所以爲老陽而四數其餘得九故以九名之三變皆多則坤之象也坤所以爲老陰而四數其餘得六故以六名之又曰七八九六者因餘數以名陰陽而陰陽之所以爲老少者不在是而在乎三變之閒八卦之象也如上所言則是直取三變多少卦象相類以畫爻而不復論其防數也今桉四十九中聖人無不周之數已見於前矣蘇氏之說旣不知七八九六之已具於掛扐而必求之過揲之閒其與郭氏之說已略相似矣但蘇氏以八卦之象爲斷而郭氏以四象之防爲言少不同耳然蘇氏亦云四數其餘得九則固亦兼取防數矣而郭氏峻文深詆遽至於此哉○又云凡揲蓍第一變必掛一者謂不掛一則無變所餘皆得五也惟掛一則所餘非五則九故能變第二第三變𨿽不掛亦有四八之變蓋不必掛也今桉三變皆掛蓋本大傳所謂四營而成易者予已論於前矣然其所以不可不掛者則又有兩說蓋三變之中前一變屬陽故其餘五九皆奇數後二變屬陰故其餘四八皆耦數屬陽者爲陽三而爲陰一圍三徑一之術也【掛一而左一右三也掛一而左右皆二也掛一而左三右一也皆陽也掛一而左右皆四者陰也】屬陰者爲陰二而爲陽二皆以圍四用半之術也【掛一而左一右二也掛一而左二右一也陽也掛一而左三右四也掛一而左四右三也陰也】是皆以三變皆掛之法得之後兩變不掛則不得也【後兩變不掛則左一右三左二右二左三右一皆爲陽惟左右皆四乃爲陰】三變之後其可爲老陽者十二可爲老陰者四可爲少陰者二十八可爲少陽者二十𨿽多寡之不同而皆有法象【老陰陽數本皆八老者動而陰性本靜故損陰之四以歸於陽少陰陽本皆二十四少者靜而陽性本動故損陽之四以歸於陰】是亦以三變皆掛之法得之而後兩變不掛則不得也【後兩變不掛則老陽少陰皆二十七少陽九老陰一】郭氏僅見第二第三變可以不掛之一端爾而遂執以爲說夫豈知其掛與不掛之爲得失乃如此哉大抵郭氏他說偏滯𨿽多而其爲法尙無甚戾獨此一義所差𨿽小而深有害於成卦變爻之法尢不可以不辯○舊說掛一以象三者也扐謂歸奇於扐以象閏者也五嵗者一變之閒一掛再揲再扐各當一嵗之象也再閏者兩扐之嵗爲再閏之象也而後掛者又合余蓍再分而掛以起後變之象也其文義象類旣皆有條而不紊又通數之必五嵗而再閏亦無不合○郭氏之說以掛爲奇三變之中第一變掛扐第二第三變不掛而扐故以有掛有扐之變爲掛無掛有扐之變爲扐其有掛之扐又棄不數而曰歸奇必俟再扐者象閏之中閱再嵗也然則掛象閏嵗而不象三才扐反象不閏之嵗而不象閏且必三扐而後復掛與大傳之文殊不相應又其閏必六嵗而後再至亦不得爲五嵗而再閏矣○沈氏筆談曰易象九爲老陽七爲少八爲少陰六爲老舊說陽以進爲老陰以退爲老九六者乾坤之畫陽得兼陰陰不得兼陽此皆以意配之不然也九七八六之數陽順陰逆之理皆有所從來得之自然非意之所配也凡歸余之數有多有少多爲陰如爻之耦少爲陽如爻之奇三少幹也故曰老陽九揲而得之故其數九其防三十六兩多一少則一少爲之主震坎艮也故皆謂之少陽【少在初爲震中爲坎末爲艮】皆七揲而得之故其數七其防二十八三多坤也故曰老陰六揲而得之故其數六其防二十有四兩少一多則一多爲之主巽離兌也故皆謂之少陰【多在初爲巽中爲離末爲兌】皆八揲而得之故其數八其策三十有二盈則變【純少陽盈純多陰盈】盈爲老故老動而少靜吉凶悔吝生乎動者也卦爻之辭皆九六者惟動則有占不動則無眹𨿽易亦不能占之國語謂正屯悔豫皆八遇泰之八是也今人以易筮者𨿽不動亦用爻辭斷之易中但有九六旣不動則是七八安得用九六爻辭此流俗之過也諸家揲蓍說惟筆談此論簡而盡但謂不動則易不能占與引國語之說爲誤爾【蓍卦考誤○以上文集十條】

禦纂朱子全書卷二十六﹤子部﹐儒家類﹐禦纂朱子全書﹥

欽定四庫全書

禦纂朱子全書卷二十七

易二

綱領下

問易曰聖人作易之初蓋是仰觀俯察見得盈乎天地之間無非一陰一陽之理有是理則有是象有是象則其數便自在這里非特河圖洛書爲然蓋所謂數者祗是气之分限節度處得陽必奇得陰必耦凡物皆然而圖書爲特巧而著耳於是聖人因之而畫卦其始也只是畫一奇以象陽畫一耦以象陰而已但才有兩則便有四才有四則便有八又從而再倍之便是十六蓋自其無眹之中而無窮之數已具不待安排而其勢有不容已者卦畫旣立便有吉凶在裏蓋是陰陽往來交錯於其間其時則有消長之不同長者便爲主消者便爲客事則有當否之或異當者便爲善否者便爲惡卽其主客善惡之辧而吉凶見

矣故曰八卦定吉凶吉凶旣決定而不差則以之立事而大業自此生矣此聖人作易教民占筮而以開天下之愚以定天下之志以成天下之事者如此但自伏羲而下但有此六畫而未有文字可傳到得文王周公乃系之以辭故曰聖人設卦觀象系辭焉而明吉凶蓋是卦之未畫也因觀天地自然之法象而畫及其旣畫也一卦自有一卦之象象謂有个形似也故聖人卽其象而命之名以爻之進退而言則如剝復之類以其形之肖似而言則如鼎井之類此是伏羲卽卦體之全而立个名如此及文王觀卦體之象而爲之彖辭周公視卦爻之變而爲之爻辭而吉凶之象益著矣大率天下之道只是善惡而已但所居之位不同所處之時旣異而其幾甚微只爲天下之人不能曉防所以聖人因此占筮之法以曉人使人居則觀象玩辭動則觀變玩占不迷於是非得失之途所以是書夏商周皆用之其所言𨿽不同其辭𨿽不可盡見然皆太卜之官掌之以爲占筮之用有所謂繇辭者左氏所載尢可見古人用易處蓋其所謂象者皆是假此眾人共曉之物以形容此事之理使人知所取捨而已故自伏羲而文王周公𨿽自略而詳所謂占筮之用則一蓋卽那占筮之中而所以處置是事之理便在那里了故其法若粗淺而隨人賢愚皆得其用蓋文王𨿽是有定象有定辭皆是虛說此个地頭合是如此處置初不黏著物上故一卦一爻足以包無窮之事不可只以一事指定說他裏面也有指一事說處如利建侯利用祭祀之類其他皆不是指一事說此所以見易之爲用無所不該無所不徧但看人如何用之耳到得夫子方始純以理言𨿽未必是羲文夲意而事上說理亦是如此但不可便以夫子之說爲文王之說又曰易是个有道理底卦影易以占筮作許多理便也在裏但是未便說到這處如楚辭以神爲君以祀之者爲臣以寓其敬事不可忘之意固是說君臣【林錄云但假托事神而說】但是先且爲他說事神然後及他事君意趣始得今人解說便直去解作事君底意思也不喚作不是他意但須先與結了那一重了方可及這里方得夲末周備易便是如此今人心性褊急更不待先說他夲意便將道理來滚說了易如一个鏡相似看甚物來都能照得如所謂潛龍只是有个潛龍之象自天子至於庶人看甚人來都使得孔子說作龍徳而隱不易乎世不成乎名便是就事上指殺說來然防看底𨿽孔子說也活也無不通不防看底𨿽文王周公說底也死了須知得他是假托說是包含說假托謂不惹著那事包含是說个影像在這里無所不包【以下論易爲卜筮之書】

八卦之畫夲爲占筮方伏羲畫卦時止有奇耦之畫何甞有許多說話文王重卦作繇辭周公作爻辭亦只是爲占筮設到孔子方始說從義理去如乾元亨利貞坤元亨利牝馬之貞與後面元亨利貞只一般元亨謂大亨也利貞謂利扵正也占得此卦者則大亨而利於正耳至孔子乃將乾坤分作四徳說此亦自是孔子意思伊川云元亨利貞在乾坤爲四徳在他卦只作兩事不知別有何證據故學易者須將易各自看伏羲易自作伏羲易看是時未有一辭也文王易自作文王易周公易自作周公易孔子易自作孔子易看必欲牽合作一意看不得今學者諱言易夲爲占筮作須要說作爲義理作若果爲義理作時何不直述一件文字如中庸大學之書言義理以曉人須得畫八卦則甚周官惟太卜掌三易之法而司徒司樂師氏保氏諸子之教國子庶民只是教以詩書教以禮樂未甞以易爲教也

或問易解伊川之外誰說可取曰如易某便說道聖人只是爲卜筮而作不解有許多說話但是此說難向人道人不肯信向來諸公力來與某辯某煞費气力與他分析而今思之只好不說只作放那里信也得不信也得無許多气力分疏且聖人要說理何不就理上直剖判說何故恁地回互假托教人不可曉又何不別作一書何故要假卜筮來說又何故說許多吉凶悔吝今人卻道聖人言理而其中因有卜筮之說他說理後說從那卜筮上來做麼若有人來與某辯某只是不答次日義剛問先生昨言易只是爲卜筮而作其說已自甚明白然先生扵先天後天無極太極之說卻畱意甚切不知如何曰卜筮之書如火珠林之類許多道理依舊在其間但是因他作這卜筮後卻去推出許多道理來他當初作時卻只是爲卜筮畫在那里不是曉盡許多道理後方始畫這个道理難說向來張安國児子來問某與說云要曉時便只似靈棊課模樣有一朋友言恐只是以其人未能曉而告之以此說某云是誠實恁地說良久曰通其變遂成天下之文極其數遂定天下之象因言夜來有一說說不曽盡通書言聖人之精畫卦以示聖人之蘊因卦以發精是聖人夲意蘊是偏旁帶來道理如春秋聖人本意只是載那事要見世變禮樂徵伐自諸侯出臣弒其君子弒其父如此而已就那事上見得是非羙惡曲折便是因以發底如易有太極是生兩儀兩儀生四象四象生八卦這四象生八卦以上便是聖人夲意底如彖象文言系辭皆是因而發底不可一例看今人只把作占去看便活若是的定把卦爻來作理看恐死了國初講筵講飛龍在天利見大人太祖遽云此書豈可令凡民見之某便道是解易者錯了這大人便是飛龍言人若占得此爻便利於見那大人謂如人臣占得此爻則利於見君而爲吉也如那見龍在田利見大人有徳者亦謂之大人言人若防師若要見好人時占得此爻則吉若是把作占看時士農工商事事人用得這般人占得便把作這般用那般人占得便把作那般用若似而今說時便只是秀才用得別人都用不得了古時人蠢蠢然事事都不曉做得是也不知做得不是也不知聖人便作易教人去占占得恁地便吉恁地便凶所謂通天下之志定天下之業斷天下之疑者卽此是也而今若把作占說時吉凶悔吝便在我看我把作甚麼用皆用得今若把作文字解便是硬裝了安卿問如何恁地曰而今把作理說時吉凶悔吝皆斷定在九二六四等身上矣如此則吉凶悔吝是硬裝了便只作得一般用了林擇之云伊川易說得理也太多曰伊川求之太深甞說三百八十四爻不可只作三百八十四爻解其說也好而今似他解時依舊只作得三百八十四般用安卿問彖象莫也是因爻而推其理否曰彖象文言系辭皆是因而推明其理

易只是古人卜筮之書如五𨿽主君位而言然實不可泥

熟讀六十四卦則覺得系辭之語直爲精密是易之括例要之易書是爲卜筮而作如雲定天下之吉凶成天下之亹亹者莫大乎蓍龜又云天生神物聖人則之則専爲卜筮也魯可幾曰古之卜筮恐不如今日所謂火珠林之類否曰以某觀之恐亦自有這法如左氏所載則支幹納音配合之意似亦不廢如雲得屯之比旣不用屯之辭亦不用比之辭卻自別推一法恐亦不廢這理也

易爲卜筮而作皆因吉凶以示訓戒故其言𨿽約而所包甚廣夫子作傳亦略舉一端以見凡例而已

易本爲卜筮作【古人質朴作事須卜之神】孔子恐義理一向沒卜筮中故明其義至如曰義無咎也義弗乘也只是一个義

才卿云先生解易之本意只是爲卜筮爾曰然據某解一部易只是作卜筮之書今人說得來太精了更入粗不得如某之說𨿽粗然卻入得精精義皆在其中若曉得某一人說則曉得伏羲文王之易本是作如此用元未有許多道理在方不失易之本意今未曉得聖人作易之本意便先要說道理縱饒說得好【池錄云只是無情理】只是與易元不相干聖人分明說昔者聖人之作易觀象設卦系辭焉以明吉凶幾多分曉某所以說易只是卜筮書者此類可見

上古之時民心昧然不知吉凶之所在故聖人作易教之卜筮使吉則行之凶則避之此是開物成務之道故系辭云以通天下之志以定天下之業以防天下之疑正謂此也初但有占而無文往往如今之環珓相似耳但如今人因火珠林起課者但用其爻而不用其辭則知古者之占往往不待辭而後見吉凶至文王周公方作彖爻之辭使人得此爻者便觀此辭之吉凶至孔子又恐人不知其所以然故又復逐爻觧之謂此爻所以吉者謂以中正也此爻所以凶者謂不當位也明明言之使人易曉耳至如文言之類卻是就上面發明道理非是聖人作易専爲說道理以教人也須見聖人本意方可學易【以上語類九條】

語孟更須寛心細意看令通徹易則恐未易讀如此穿鑿似枉費心力也蓋易本卜筮之書故先王設官掌扵太卜而不列於學校學校所教詩書禮樂而已至孔子乃於其中推出所以設卦觀象系辭之防而因以識夫吉凶進退存亡之道蓋聖人當時已曉卜筮之法與其詞意所在【如說田狩卽實是田狩說祭祀卽寔是祭祀徵伐婚媾之類皆然非譬諭也】故就其間推出此理耳若在今日則已不得其法又不曉其詞而暗中摸索妄起私意竊恐便有聖人復生亦未易通與其虛費心力於此不若且看詩書禮樂之爲明白而易知也然大學論孟中庸又在四者之先須都理防得透徹方可略看易之大指亦未爲晚今所論論語尙爾未通豈宜遽及此耶【答黎季忱】

近讀易見一意思聖人作易本是使人卜筮以決所行之可否而因之以教人爲善如嚴君平所謂與人子言依於孝與人臣言依於忠者故卦爻之辭只是因依象類虛設扵此以待扣而決者使以所值之辭決所疑之事似若假之神明而亦必有是理而後有是辭但理無不正故其丁寜告戒之詞皆依於正天下之動所以正夫一而不繆於所之也以此意讀之似覺卦爻十翼指意通暢【答張敬夫】

讀易之法竊疑卦爻之詞本爲卜筮者防吉凶而因以訓戒至彖象文言之作始因其吉凶訓戒之意而推說其義理以明之後人但見孔子所說義理而不復推本文王周公之本意因鄙卜筮爲不足言而其所以言易者遂逺於日用之實類皆牽合委曲偏主一事而言無復包含該貫曲暢旁通之妙若但如此則聖人當時自可別作一書明言義理以詔後世何用假托卦象爲此艱深隱晦之辭乎故今欲凡讀一卦一爻便如占筮所得虛心以求其詞義之所指以爲吉凶可否之決然後考其象之所已然者求其理之所以然者然後推之於事使上自王公下至民庶所以修身治國皆有可用私竊以爲如此求之似得三聖之遺意然方讀得上經其間方多有未曉處不敢彊通也其可通處極有本甚平易淺近而今傳注誤爲髙深微妙之說者【如利用祭祀利用享祀只是卜祭則吉田獲三狐田獲三品只是卜田則吉公用享於天子只是卜朝覲則吉利建侯只是卜立君則吉利用爲依遷國只是卜遷國則吉利用侵伐只是卜侵伐則吉之類但推之於事或有如此說者耳】凡此之類不一亦欲私識其說與朋友訂之而未能就也不審尊意以爲如何【答呂伯恭】

向所托校歸藏告示及晁以道易說亦望借及此書近細讀之恐程傳得之已多但不合全說作義理不就卜筮上看故其說有無頓著處耳今但作卜筮看而以其說推之道理自不可易但其間有不須得如此說處剩著道理耳正如詩之興者舊說甞剩卻一半道理也【答蔡季通】

易之爲書更歷三聖而制作不同若庖羲氏之象文王之辭皆依卜筮以爲教而其法則異至扵孔子之贊則又一以義理爲教而不専於卜筮也是豈其故相反哉俗之淳漓旣異故其所以爲教爲法者不得不異而道則未甞不同也然自秦漢以來考象辭者泥於術數而不得其通簡易之法談義理者淪於空寂而不適乎仁義中正之歸求其因時立教以承三聖不同於法而同於道者則惟伊川先生程氏之書而已後之君子誠能日取一卦若一爻者熟復而深玩之如已有疑將決於筮而得之者虛心端意推之於事而反之扵身以求其所以處此之實則於吉凶消長之理進退存亡之道將無所求而不得邇之事父逺之事君無所處而不當矣華山皇甫斌甞讀其書而深好之蓋甞大書深刻摹以予人惟恐傳者之不廣而讀者之不多也顧猶來請其所以讀之之說某不得讓輙書此以遺之【書伊川先生易傳板本後】

所諭讀易甚善此書本爲卜筮而作其言皆依象數以斷吉凶今其法已不傳諸儒之言象數者例皆穿鑿言義理者又太汗漫故其書爲難讀此本義啟防所以作也然本義未能成書而爲人竊出再行模印有誤觀覽啟防本欲學者且就大傳所言卦畫蓍數推防不須過爲浮說而自今觀之如論河圖洛書亦未免有剩語要之此書眞是難讀不若詩書論孟之明白而易曉也【答劉君房】

易之爲書本爲卜筮而作然其義理精微廣大悉備不可以一法論蓋有此理卽有此象有此象卽有此數各隨問者意所感通如利涉大川或是渡江或是渉險不可豫爲定說但其本指只是渡江而推類旁通則各隨其事【論易傳】

所論易大槪得之但時事人位等字說得太早今只可且作卦爻看看得通透了到推說處方說得平居無事處時應事之法是第二節

事也如幹之初九只是陽气濳藏之象未可發用之占耳若便著个不易乎世不成乎名隱而未見行而未成底人坐在裏面便死殺了非所謂潔靜精微者若防得卦爻本意卻不妨當此時居此位作此人也頃年甞因人問易應之曰公曽看靈棋課否易之模樣便只是如此也後有人問豈以其不足告而云爾耶此錯認了話頭也試思之【答林正卿】

示諭觀玩之別想已有成說玆因下問之及甞竊思之敢布左右蓋易有象【八卦六爻】然後有辭【卦爻之辭】筮有變【老陽老陰】然後有占【變爻之辭】象之變也在理而未形扵事者也辭則各因象而指其吉凶占則又因吾之所值之辭而決焉其示人也益以詳矣故君子居而學易則旣觀象矣又玩辭以攷其所處之當否動而諏筮則旣觀變矣又玩占以攷其所值之吉凶善而吉者則行否而凶者則止是以動靜之間舉無違理而自天祐之吉無不利也蓋觀者一見而決玩者反復而不捨之辭也筮短龜長之說惟見扵左氏元凱之注理固有之但先王制卜筮之法至嚴至敬虛其心以聼扵神専一則應疑貳則差故禮曰卜筮不相襲蓋爲此也晉獻公之欲立驪姬以理觀之不待卜而不吉可知及其卜之不吉也則亦深切著明已矣乃不勝其私意而復筮之是以私心爲主而取必扵神明也豈有感通之理哉此所以筮之𨿽吉而卒不免扵凶也今不推其所以聼於神者之不専不一而遽欲卽此以較龜筮之短長恐未免乎易其言之責也理則一而已矣其形者則謂之器其不形者則謂之道然而道非器不形器非道不立蓋陰陽亦器也而所以陰陽者道也是以一陰一陽往來不息而聖人指是以明道之全體也此一陰一陽之謂道之說也不審髙明以爲然否【答丘子野】

以經言論之其所發明固不外乎一理然其所指則不能無異同之別而就其所同之中蓋亦不無賔主親疎逺近之差焉如卦之所以八者以奇耦之三加而成也而爻之所以三則取諸三才之象而非奇耦所能與此理之一而所指之不同者也四象之說本爲畫卦則當以康節之說爲主而七八九六東西南北水火金木之類爲客得其主則客之親疏逺近皆卽此而可定不得其主而曰是皆一說則我欲同而彼自異終有不可得而同者矣此所指之同而不能無賔主之分者也是皆樂渾全而忘剖析之過也至扵乾坤之純而不雜者聖人所以形容天地之徳而爲六十四卦之綱也幹之純扵剛健而不雜又聖人所以形容天理自然之全體而爲坤之綱也所以贊其剛健柔順之全徳以明聖人體道之妙學者入徳之方者亦云備矣未甞以其偏而貶之也至於諸爻𨿽或不免扵有戒然幹九三之危以其失中也其得無咎以其健而健也坤六五之元吉以其居尊而能下也上六之龍戰以其太盛而亢陽也是豈惡幹之剛而欲其柔惡坤之柔而欲其剛哉今未察乎其精微之蘊而遽指其偏以爲當戒意若有所未足於乾坤而陿小之者是不亦喜髙妙而略細微之過乎至扵用九用六乃爲戒其剛柔之偏者然亦因其陰變爲陽陽變爲陰之象而有此戒如歐陽子之云者非聖人創意立說而彊爲之也大抵易之書本爲卜筮而作故其詞必根扵象數而非聖人已意之所爲其所勸戒亦以施諸筮得此卦此爻之人而非反以戒夫卦爻者近世言易者殊不知此所以其說𨿽有義理而無情意𨿽大儒先生有所不免比因玩索偶幸及此私竊自慶以爲天啟其衷而以語人人亦未見有深曉者不知髙明以爲如何舊亦艸筆其說今漫錄二卦上呈其他文義未瑩者多未能卒業姑以俟後世之子云耳近又甞編一小書略論象數梗槪並以爲獻妄竊自謂學易而有意扵象數之說者扵此不可不知外此則不必知也心之精微言不能盡臨風引領馳想增劇【答趙提舉○以上文集十條】

某甞謂上古之書莫尊扵易中古後書莫大扵春秋然此兩書皆未易看今人才理防二書便入於鑿若要讀此二書且理防他大義易則是尊陽抑陰進君子而退小人明消息盈虛之理春秋則是尊王賤霸內中國而外夷狄明君臣上下之分【以下論讀易之法】

漢書易本隠以之顯春秋推見至隠易興春秋天人之道也易以形而上者說出在那形而下者上春秋以形而下者說上那形而上者去

問看易如何曰詩書執禮聖人以教學者獨不及於易至扵假我數年五十以學易乃是聖人自說非學者事蓋易是个極難理防底物事非他書之比如古者先王順詩書禮樂以造士亦只是以此四者亦不及於易蓋易只是个卜筮書藏扵太史太卜以占吉凶亦未有許多說話及孔子始取而敷繹爲彖象系辭文言雜卦之類方說出道理來

看易須是看他卦爻未畫以前是怎模樣卻就這上見得他許多卦爻象數是自然如此不是杜撰且詩則因風俗世變而作書則因帝王政事而作易初未有物只是懸空說出當其未有卦畫則渾然一太極在人則是喜怒哀樂未發之中一旦發出則陰陽吉凶事事都有在裏面人須是就至虛靜中見得這道理周遮通瓏方好若先靠定一事說則滯泥不通了此所謂潔靜精微易之教也

問讀易未能浹洽何也曰此須是此心虛明寧靜自然道理流通方包羅得許多義理蓋易不比詩書他是說盡天下後世無窮無盡底事理只一兩个字便是一个道理又人須是經歷天下許多事變讀易方知各有一理精審端正今旣未盡經歷非是此心大叚虛明寧靜如何見得此不可不自勉也

須是以身體之且如六十四卦須作六十四人身上看三百八十四爻又作三百八十四人身上小底事看易之所說皆是假說不必是有恁地事假設如此則如此假設如彼則如彼假說有這般事來人處這般地位便當恁地應

問讀易貴知時今觀爻辭皆是隨時取義然非聖人見識卓絕盡得義理之正則所謂隨時取義安得不差曰古人作易只是爲卜筮今說易者乃是硬去安排聖人隨時取義只事到面前審驗个是非難爲如此安排下也

仁父問時與義曰夏日冬日時也飲湯飲水義也許多名目須也是逐一理防過少間見得一个卻有一个落著不爾都只恁地鶻突過

易有象辭有占辭有象占相渾之辭

問卦下之辭爲彖辭左傳以爲繇辭何也曰此只是彖辭故孔子曰智者觀其彖辭則思過半矣如元亨利貞乃文王所系卦下之辭以斷一卦之吉凶此名彖辭彖斷也陸氏音中語所謂彖之經也大哉乾元以下孔子釋經之辭亦謂之彖所謂彖之傳也爻下之辭如潛龍勿用乃周公所系之辭以斷一爻之吉凶也天行健君子以自彊不息所謂大象之傳潛龍勿用陽在下也所謂小象之傳皆孔子所作也天尊地卑以下孔子所述系辭之傳通論一經之大體凡例無經可附而自分上系下系也左氏所謂繇字從系疑亦是言系辭系辭者扵卦下系之以辭也

先就乾坤二卦上看得本意了則後面皆有通路易中緊要底只是四爻

問王弼說初上無陰陽定位如何曰伊川說陰陽奇耦豈容無也幹上九貴而無位需上六不當位乃爵位之位非陰陽之位此說極好

問乾坤大過頤坎離中孚小過八卦番覆不成兩卦是如何曰八卦便只是六卦乾坤坎離是四正卦兌便是番轉底巽震便是番轉底艮六十四卦只八卦是正卦余便只二十八卦番轉爲五十六卦中孚便是大底離小過是个大底坎又曰中孚是个雙夾底離小過是个雙夾底坎大過是个厚畫底坎頤是个厚畫底離

問讀易若只從伊川之說恐太見成無致力思索處若用巳意思索立說又恐涉狂易浩近學看易主以伊川之說參以橫渠溫公安定荊公東坡漢上之解擇其長者抄之或足以已意可以如此否曰呂伯恭教人只得看伊川易也不得致疑某謂若如此看文字有甚精神卻要我做甚浩曰伊川不應有錯處曰他說道理決不錯只恐扵文義名物也有未盡又曰公看得諸家如何浩曰各有長處曰東坡解易大體最不好然他卻防作文識句法解文釋義必有長處

易中說卦爻多只是說剛柔這是半就人事上說去連那陰陽上面不全就陰陽上說卦爻是有形質了陰陽全是气彖辭所說剛柔亦半在人事上此四件物事有个精粗顯微分別健順剛柔之精者剛柔健順之粗者【以上語類十六條】

刪遺書之未精探易傳之未至此在當日楊尹諸先逹猶未敢輕言之今日安敢議此耶只如所示屯卦之說深所未曉若欲以此揍補易傳七分之心恐合不著也大率近日學者例有好髙務廣之病將聖人言語不肯就當下著實處看須要說教妙深逺添得支離蔓衍未論於已無益且是令人厭聼若道理只是如此前賢豈不防說何故卻只如此平淡簡短都無一種似此大驚小怪底浮說蓋是看得分明思得爛熟只有此話別無可說耳其曰只說得七分者亦言沈酣浸漬自信自得之功更在學者自著力耳豈是更要別添外料醸酒而和太也耶且如元亨利貞四字文王本意在乾坤者只與諸卦一般是大亨而利扵正耳至孔子作彖傳文言始以乾坤爲四徳而諸卦自如其舊二聖人之意非有不同蓋各是發明一理耳今學者且當虛心玩味各隨本文之意而體會之其不同處自不相妨不可遽以已意橫作主張必欲挽而同之以長私意增衍說終日馳騖扵虛詞浮辯之間而扵存飬省察日用之功反有所損而無所益也【答趙子欽】

看易傳若自無所得縱看數家反被疑惑如伊川先生教人看易只須看王弼注胡安定王介父解今有伊川傳且只看此尢妙解書難得分曉趙岐孟子拙而不明王弼周易巧而不明格物致知正心誠意不可著些纎豪私意在其中【答萬正淳】

易傳明白無難看處但此是先生以天下許多道理散入六十四卦三百八十四爻之中將作易看卽無意味須將來作事看卽句句字字有用處耳【答胡季隨】

讀易傳甚佳但此書明白而精深易讀而難曉須兼論孟及詩書明白處讀之乃有味耳【答符復仲】

示諭讀書遺忘此亦士友之通患無藥可醫只有少讀深思令其意味浹洽當稍見功耳讀易亦佳但經書難讀而此經爲尢難蓋未開卷時已有一重象數大槪工夫開卷之後經文本意又多被先儒硬說殺了令人看得意思局促不見本來開物成務活法廷老所傳鄙說正爲欲救此但當時艸艸抄出疎略未成文字耳然試略考之亦粗見門戶梗槪若有他說則非吾之所敢聞也【答趙履常○以上文集五條】

京房便有納甲之說參同契取易而用之不知天地造化如何排得如此巧所謂初三震受庚上兌受丁十五幹體就十八巽受辛下艮受丙三十坤受乙這都與月相應初三昏月在西上昏在南十五昏在東十八以後漸漸移來至三十晦光都不見了又曰他以十二卦配十二月也自齊整復卦是震在坤下【一陽】臨是兌在坤下【二陽】防是乾在坤下【三陽】大壯是震在乾上【四陽】夬是兌在乾上【五陽】幹是幹在幹上【六陽】姤是乾在巽上【一陰】遁是乾在艮上【二陰】否是乾在坤上【三陰】觀是巽在坤上【四陰】剝是艮在坤上【五陰】坤是坤在坤上【六陰○以下雜論易學】

仲黙問太如何曰聖人說天一地二天三地四天五地六天七地八天九地十甚簡易今太說得卻支離太如他立八十一首卻是分陰陽中間一首半是陰半是陽若看了易後去看那不成物事又問或云易是陰陽不用五曰他說天一地二天三地四時便也是五了又言揚雄也是學焦延壽推卦气曰焦延壽易也不成物事又問闗子明二十七象如何曰某甞說二十七象最亂道若是闗子明有見識必不作這个若是他作時便是無見識今人說焦延壽卦气不好是取太不知太卻是學他

問太曰天地間只有陰陽二者而已便防有消長今太有三个了如冬至是天元到三月便是地元七月便是人元夏至卻在地元之中都不成物事

太甚拙嵗是方底物他以三數乘之皆算不著聖人說數說得疏到康節說得密了他也從一陰一陽起頭他卻作陰陽太少幹之四象剛柔太少坤之四象又是那八卦他說這易將那元亨利貞全靠著那數三百八十四爻管定那許多數說得太宻了易中只有个奇耦之數是自然底大衍之數卻是用以揲蓍底康節盡歸之數所以二程不肯問他學若是聖人用數不過如大衍之數便是他須要先探蓍以求那數起那卦數是恁地起卦是恁地求不似康節坐地黙想推將去便道某年某月某日當有某事聖人決不恁地

伊川晚年所見甚實更無一句懸空說底話今觀易傳可見何甞有一句不著實

伯恭謂易傳理到語精平易的當立言無豪髮遺恨此乃名言今作文字不能得如此自是牽彊處多

問易傳如何看曰且只恁地看又問程易扵本義如何曰程易不說易文義只說道理極處好看又問幹繇辭下解云聖人始畫八卦三才之道備矣因而重之以盡天下之變故六畫而成卦據此說卻是聖人始畫八卦每卦便是三畫聖人因而重之爲六畫似與邵子一生兩兩生四四生八八生十六十六生三十二三十二生六十四爲六畫不同曰程子之意只云三畫上疊成六畫八卦上疊成六十四卦與邵子說誠異蓋康節此意不曽說與程子程子亦不曽問之故一向只隨他所見去但他說聖人始畫八卦不知聖人畫八卦時先畫甚卦此處便曉他不得又問啟防所謂自太極而分兩儀則太極固太極兩儀固兩儀自兩儀而分四象則兩儀又爲太極而四象又爲兩儀以至四象生八卦節節推去莫不皆然可見一物各具一太極是如此否曰此只是一分爲二節節如此以至扵無窮皆是一生兩爾因問序所謂自本而幹自幹而支是此意否曰是又問以功用謂之神以妙用謂之神二神字不同否曰神之神此神字說得粗如系辭言神也者妙萬物而爲言此所謂妙用謂之神也言知神之情狀此所謂功用謂之神也只是推本系辭說程易除去解易文義處只單說道理處則如此章說天専言之則道也以下數句皆極精

問伊川易說理太多曰伊川言聖人有聖人用賢人有賢人用若一爻止作一事則三百八十四爻止作得三百八十四事也說得極好然他解依舊是三百八十四爻止作得三百八十四事用也

問程傳大槪將三百八十四爻作人說恐通未盡否曰也是則是不可妝定作人說看占得如何有就事言者有以時節言者有以位言者以吉凶言之則爲事以初終言之則爲時以髙下言之則爲位隨所值而看皆通系辭云不可爲典要惟變所適豈可妝定作人說

易變易也隨時變易以從道正謂伊川這般說話難說蓋他把這書硬定作人事之書他說聖人作這書只爲世間人事本有許多變樣所以作這書出來

某之易簡略者當時只是略搭記兼文義伊川及諸儒皆已說了某只就語脈中略牽過這意思

先生扵詩傳自以爲無復遺恨曰後世若有揚子云必好之矣而意不甚滿扵易本義蓋先生之意只欲作卜筮用而爲先儒說道理太多終是翻這窠臼未盡故不能不致遺恨云

歐陽公所以疑十翼非孔子所作者他童子問中說道仰以觀扵天文俯以察於地理又說河出圖洛出書聖人則之只是說作易一事如何有許多般樣又疑後面有許多子曰旣言子曰則非聖人自作這个自是他曉那前面道理不得了卻只去這上面疑他所謂子曰者往往是弟子後來旋添入亦不可知近來胡五將周子通書盡除去了篇名卻去上靣各添一个周子曰此亦可見其比

老蘇說易専得扵愛惡相攻而吉凶生以下三句他把這六爻似那累世相讐相殺底人相似看這一爻攻那一爻這一畫克那一畫全不近人情東坡見他恁地大粗疎卻添得些佛老在裏面其書自作兩樣亦間有取王輔嗣之說以補老蘇之說亦有不曉他說了亂塡補處老蘇說底亦有去那物理上看得著處

東坡易說六个物事若相咬然此恐是老蘇意其他若佛說者恐是東坡

問籍溪見譙天授問易天授曰且看見乃謂之象一句通此一句則六十四卦三百八十四爻皆通籍溪思之不得天授曰豈不知易有太極者乎先生曰若作个說話乍看似好但學易工夫不是如此【學履錄云他自是一家說能娛人其說未是】不過熟讀精思自首至尾章章推防字字玩索以求聖人作易之意庶幾其可一言半句如何便了得他

先生因說郭子和易謂諸友曰且如揲蓍一事可謂小小只所見不明便錯了子和有蓍卦辧疑說前人不是不知疏中說得最備只是有一二字錯更有一叚在乾卦疏中劉禹錫說得亦近桞子厚曽有書與之辯【先生揲蓍辯爲子和設】

趙善譽說易云乾主剛坤主柔剛柔便自偏了某云若如此則聖人作易須得用那偏底在頭上則甚旣是乾坤皆是偏底道理聖人必須作一个中卦始得今二卦經傳又卻都不說那偏底意思是如何剛天徳也如生長處便是剛消退處便是柔如萬物自一陽生後生長將去便自剛長極而消便是柔以天地之气言之則剛是陽柔是陰以君子小人言之則君子是剛小人是柔以理言之則有合當用剛時合當用柔時

浩問李壽翁最好麻衣易與闗子明易如何先生笑曰偶然兩書皆是僞書闗子明易是阮逸作陳無已集中說得分明麻衣易乃是南康戴主簿作某知南康時尙見此人已垂老卻也讀書博記一日訪之見他案上有冊子問是甚文字渠云是某有見抄錄因借歸看內中言語文勢大率與麻衣易相似已自捉破又因問彼處人麻衣易從何處傳來皆雲從前不曽見只見戴主簿傳與人又可知矣仍是淺陋內有山是天上物落在地上之說此是何等語他只見南康有落星寺便爲此說若時復落一兩个世間人都被壓作粉碎先生遂大笑後來戴主簿死了某又就渠家借所作易圖看皆與麻衣易言語相應逐卦將來牽合取象畫取圖子需卦畫共食之象以坎卦中一畫作卓兩陰爻作飲食幹三爻作三个人向而食之訟卦則三人背飲食而坐防卦以筆牽合六爻作小兒之象大率可笑如此某遂寫與伯恭伯恭轉聞壽翁時壽翁知太平謂如此戴簿亦是明易人卻作書托某津遣來太平相見時戴已死又曰李壽翁看杜撰易渠亦自得杜撰受用

沙隨云易三百八十四爻惟閏嵗恰三百八十四日正應爻數余曰聖人作易如此則惟三年方一度可用餘年皆用不得矣且閏月必小盡審如公言則閏年止有三百八十三日更剰一爻無用處矣或問沙隨何以答曰他執拗不回豈肯服也【以上語類二十一條】

問當期曰易卦之位震東離南兌西坎北者爲一說十二辟卦分屬十二辰者爲一說及焦延壽爲卦气直日之法乃合二說而一之旣以八卦之震離兌坎二十四爻直四時又以十二辟卦直十二月且爲分四十八卦爲之公侯卿大夫而六日七分之說生焉若以八卦爲主則十二卦之幹不當爲己之辟坤不當爲亥之辟艮不當侯扵申酉巽不當侯扵戌亥若以十二卦爲主則八卦之幹不當在西北坤不當在西南艮不當在東北巽不當在東南彼此二說互爲矛盾且其分四十八卦爲公侯卿大夫以附扵十二辟卦初無法象而直以意言本已無所據矣不待論其減去四卦二十四爻而後可以見其失也揚雄太次第乃是全用焦法其八十一首蓋亦去其震離兌坎者而但擬其六十卦耳諸家扵八十一首多有作擬震離兌坎者近世許翰始正其誤至立踦贏二贊則正以七百二十九贊又不足乎六十卦六日七分之數而益之恐不可反據其說以正焦氏之說也【答程防之】

誨諭參同邵氏不知易之說辧博髙深非淺陋所能窺測但參同之書本不爲明易乃姑借此納甲之法以寓其行持進退之候異時每欲學之而不得其傳無下手處不敢輕議然其所言納甲之法則今所傳京房占法見扵火珠林者是其遺說沈存中筆談解釋甚詳亦自有理參同所云甲乙丙丁庚辛者乃以月之昏旦出沒言之非以分六卦之方也此𨿽非爲明易而設然易中無所不有茍其言自成一說可推而通則亦無害扵易恐不必輕肆詆排也至扵邵氏先天之說則有推本伏羲畫卦次第生生之妙乃是易之宗祖尢不當率爾妄議或未深曉且當置而不論以謹闕疑若必以爲不知易則如某軰尙何足與言易而每煩提耳之勤也旣荷不鄙不敢不盡其愚【答袁機仲】

示諭讀易之說甚善向見敬夫及呂伯恭皆令學者専讀程傳往往皆無所得蓋程傳但觀其理而不考卦畫經文則其意味無窮各有用處誠爲切扵日用工夫但以卦畫經文考之則不免有可疑者某蓋甞以康節之言求之而得其畫卦之次第方知聖人只是見得陰陽自然生生之象而摹寫之初未甞有意安排也至扵經文亦但虛心讀之間略曉其一二至有不可曉處則便放下不敢穿鑿以求必通如此卻似看得有些意思亦甞粗筆其說而未成也至扵畫卦揲蓍之法則又甞有一書摸印以傳名曰啟防不知賢者曽見之否今以奉寄試詳考之復以見諭幸也來諭所謂隠者豈非麻衣之流乎此乃僞書向來敬夫𨿽不以其說爲然然亦誤以爲眞希夷之師說也其言専說卦畫大槪似是而其所以爲說者則皆瑣碎支離附防穿鑿更無是處【答鄭仲禮】

某前日看所寄易說不子細書中未敢察察言之遣書後歸故居道間看得兩冊始見其底蘊如言四象及先天次序皆非康節本指其他亦多杜撰如九轉圖引魏伯陽參同契張平叔悟眞篇尢爲無理亦自不曉參同契中所說道理可惜用許多工夫都不濟事大抵易之一書最不易讀而今人喜言之正所謂畫神者殊不知只是暪得不防底扵自己分上成得何事而世人自有曉得者亦不可得而欺也某向來作啟防正爲見人說得支離因竊以謂易中所說象數聖人所已言者不過如此今學易者但曉得此數條則扵易略通大體而象數亦皆有用此外紛紛皆不須理防矣聞巳見之甞試推攷自當見得其第二篇

論太極兩儀四象之屬尢精誠得其說則知聖人畫卦不假纎豪思慮計度而所謂畫前有易者信非虛語也然此書所論彼書之失幸勿語人又生競辯區區但恐老兄或信其說而講求之則枉費工夫故専附此奉報爾【答方賔王】

所諭易說誠是太略然此書體面與他經不同只得如此防掇說過多著言語便說殺了先儒注解非是不好只爲皆墮毛病故不滿人意中間更欲稍移經下注文入傳中庶得經文意思更寛而未有工夫到得今病衰如此更有無限未了底文字恐爲沒身之恨矣【答吳宜之】

麻衣心易頃嵗甞略見之固已疑其詞意凡近不類一二百年前文字今得黃君所傳細讀之益信所疑之不謬也如所謂雷自天下而發山自天上而墜之類皆無理之妄談所謂一陽生扵子月而應在卯月之類乃術家之小數所謂由破體煉之乃成全體則鑪火之末技所謂人間萬事悉是假合又佛者之幻語耳其他此比非一不容悉舉要必近年術數末流道聼塗說掇拾老佛醫卜諸說之陋者以成其書而其所以托名扵此人者則以近世言象數者必宗邵氏而邵氏之學出扵希夷扵是又求希夷之所敬得所謂麻衣者而托之以爲若是則凡出扵邵氏之流者莫敢議己而不自知其說之陋不足以自附扵陳邵之間也夫麻衣方外之士其學固不純扵聖賢之意然其爲希夷所敬如此則其爲說亦必有奇絕過人者豈其若是之庸瑣哉且五代國初時人文字言語質厚沈實與今不同此書所謂落處活法心地等語皆出近年且復不成文理計其僞作不過四五十年間事耳然予前所見本有張敬夫題字猶摘其所謂當扵羲皇心地上馳騁莫扵周孔腳迹下盤旋者而與之辯是亦徒費扵辭矣此直無理不足深議但當摘其謬妄之實而掊擊之耳【書麻衣心易後】

予旣爲此說後二年假守南康始至有前湘陰主簿戴師愈者來謁老且躄使其壻自掖而前坐語未久卽及麻衣易說其言暗澀殊無倫次問其師傳所自則曰得之隠者問隠者誰氏則曰彼不欲世人知其姓名不敢言也旣復問之邦人則皆曰書獨出戴氏莫有知其所自來者予省前語𨿽益疑之然亦不記前已見其姓名也後至其家因復扣之則曰學易而不知此則不明卦畫之妙而其用差矣予問所差謂何則曰坎兌皆水而卦畫不同若煮藥者不察而誤用之則失其性矣予了其妄因不復問而見其幾間有所著雜書一編取而讀之則其詞語气象宛然麻衣易也其間雜論細事亦多有不得其說而公爲附托以欺人者予以是始疑前時所料三五十年以來人者卽是此老旣歸亟取觀之則最後跋語固其所爲而一書四人之文體制規模乃出一手然後始益深信所疑之不妄然是時戴病已昏不久卽死遂不復可窮詰獨得其易圖數卷閱之又皆鄙陋瑣碎穿宂無稽如小兒嬉戲之爲者欲以其事馳報敬夫則敬夫亦已下世因以書語呂伯恭曰吾病廢有年乃復爲吏然不爲他郡而獨來此豈天固疾此書之妄而欲使我親防其實耶時當塗守李壽翁侍郎雅好此書伯恭因以予言告之李亟以書來曰卽如君言斯人而能爲此書亦吾所願見也幸爲津致使其一來予適以所見聞報之而李已得謝西歸遂不復出不知竟以予言爲何如也【再跋麻衣易說後】

漢藝文志易經十二篇施孟梁丘三家顏師古曰上下經及十翼故十二篇是則彖象文言系辭始附卦爻而傳扵漢與先儒謂費直専以彖象文言參解易爻以彖象文言雜入卦中者自費氏始其初費氏不列學官惟行民間至漢末陳元鄭康成之徒學費氏古十二篇之易遂亡孔穎逹又謂輔嗣之意象本釋經宜相附近分爻之象辭各附當爻則費氏初變亂古制時猶若今乾卦彖象系卦之末與古經始變扵費氏而卒大亂扵王弼惜哉【某案正義曰夫子所作象辭元在六爻經辭之後以自卑退不敢幹亂先聖正經之辭及王輔嗣之意以爲象者本釋經文宜相附近其義易了故分爻之象辭各附其當爻下言之此晁氏所引以證王弼分合經傳者然其言夫子作象辭元在六爻經辭之後則孔氏亦初不見十二篇之易矣又在於彖及大象發之似亦有所未盡】柰何后之儒生尢而效之杜預分左氏傳扵經宋衷範望軰散太贊與測扵八十一首之下是其明比也揆觀其初乃如古文尙書司馬遷班固序傳揚雄法言序篇云爾今民間法言列序篇扵其篇首與學官書不同槪可見也唐李鼎祚又取序卦冠之卦首則又效小王之過也劉牧雲小象獨幹不系扵爻辭尊君也石守道亦曰孔子作彖象扵六爻之前小象系逐爻之下惟幹悉屬之扵後者讓也嗚呼他人尙何責哉【某案詩疏云漢初爲傳訓者皆與經別行三傳之文不與經連故石經書公羊傳皆無經文而藝文志所載毛詩故訓傳亦與經別及馬融爲周禮注乃云欲省學者兩讀故具載本文而就經爲注據此則古之經傳本皆自爲一書故髙貴鄕公所謂彖象不連經文者十二卷之古經傳也所謂注連之者鄭氏之注具載本經而附以彖象如馬融之周禮也晁氏於此固不如呂氏之有據然呂氏於乾卦經傳之次第所以與他卦不同者則無說焉愚恐晁氏所謂初亂古制則猶若今之乾卦而卒大亂扵王弼者似亦未可盡廢也因竊記於此云云○記嵩山晁氏卦爻彖象說】

右古文周易經傳十二篇亡友東萊呂祖謙伯恭父之所定而音訓一篇則其門人金華王莘叟之所筆受也某甞以謂易經本爲卜筮而作皆因吉凶以示訓戒故其言𨿽約而所包甚廣夫子作傳亦略舉其一端以見凡例而已然自諸儒分經合傳之後學者便文取義往往未及玩心全經而遽執傳之一端以爲定說扵是一卦一爻僅爲一事而易之爲用反有所局而無以通乎天下之故若是者某蓋病之是以三復伯恭父之書而有發焉非特爲其章句之近古而已也音訓則妄意其猶或有所遺脫莘叟蓋言書甫畢而伯恭父沒是則固宜然亦不敢輙補也爲之別見扵篇後云【書臨漳所刋四經後○以上文集八條】

太乙肇判陰降陽升陽一以施陰兩而承惟皇昊羲仰觀俯察奇耦旣陳兩儀斯設旣榦乃支一各生兩陰陽交錯以立四象奇加以奇曰陽之陽奇而加耦陽陰以章耦而加奇陰內陽外耦復加耦陰與陰防兩一旣分一復生兩三才在目八卦指掌奇奇而奇初一曰幹奇奇而耦兌次二焉奇耦而奇次三曰離奇耦而耦四震以隨耦奇而奇巽居次五耦奇而耦坎六斯睹耦耦而奇艮居次七耦耦而耦八坤以畢初畫爲儀中畫爲象上畫卦成人文斯朗因而重之一貞八悔六十四卦由內逹外交易爲體往此來彼變易爲用時靜而動降帝而王傳夏曆商有占無文民用弗彰文王系彖周公系爻視此八卦二純六交乃幹斯父乃坤斯母震坎艮男巽離兌女離南坎北震東兌西乾坤艮巽位以四維建官立師命曰周易孔聖傳之是爲十翼遭秦弗燼及宋而明邵傳羲畫程演周經象陳數列言盡理得彌億萬年永著常式【原象】

昔在上古世質民淳是非莫別利害不分風气旣開乃生聖人聰明睿知出類超羣仰觀俯察始畫奇耦教之卜筮以斷可否作爲君師開鑿戶牖民用不迷以有常守降及中古世變風移淳澆質防民僞日滋穆穆文王身防大難安土樂天惟世之患乃本卦義系此彖辭爰及周公六爻是資因事設教丁寧詳密必中必正乃亨乃吉語子惟孝語臣則忠鉤深闡微如日之中曁乎末流滛扵術數僂句成欺黃裳亦誤大哉孔子晚好是書韋編旣絕八索以袪乃作彖象十翼之篇専用義理發揮經言居省象辭動察變占存亡進退陟降飛潛曰豪曰釐匪差匪謬加我數年庶無大咎恭惟三古四聖一心垂象炳明千載是臨惟是學者不本其初文辭象數或肆或拘嗟予小子旣微且陋鉆仰沒身奚測奚究匪警滋荒匪識滋漏維用存疑敢曰垂後【述防】

倚數之元參天兩地衍而極之五十乃備是曰大衍虛一無爲其爲用者四十九蓍信手平分置右扵幾取右一蓍掛左小指乃以右手揲左之策四四之餘歸之扵扐初扐左手無名指間右策左揲將指是安再扐之奇通掛之算不五則九是謂一變置此掛扐再用存策分掛揲歸復凖前式三亦如之奇皆四八三變旣備數斯可察數之可察其辧伊何四五爲少八九爲多三少爲九是曰老陽三多爲六老陰是當一少兩多少陽之七孰八少陰少兩多一旣得初爻復合前蓍四十有九如前之爲三變一爻通十八變六爻發揮卦體可見老極而變少守其常六爻皆守彖辭是當變視其爻兩兼首尾變及三爻占兩卦體或四防五視彼所存四二五一二分一専皆變而他新成舊毀消息盈虛拾此視彼幹占用九坤占用六防愕匪人姤喜來復【明筮】

八卦之象說卦詳焉考之扵經其用弗専彖以情言象以象告惟是之求斯得其要幹健天行坤順地從震動爲雷巽入木風坎險水泉亦雲亦雨離麗文明電日而火艮止爲山兌說爲澤以是舉之其要斯得凡卦六虛奇耦殊位奇陽耦陰各以其類得位爲正二五爲中二臣五君初始上終貞悔體分爻以位應陰陽相求乃得其正凡陽斯淑君子居之凡隠斯慝小人是爲常可類求變非例測非常曷變謹此爲則【稽類】

讀易之法先正其心肅容端席有翼其臨扵卦扵爻如筮斯得假彼象辭爲我儀則字從其訓句逆其情事因其理意適其平曰否曰臧如目斯見曰止曰行如足斯踐毋寛以略毋宻以窮毋固而可毋必而通平易從容自表而裏及其貫之萬事一理理定旣實事來尙虛用應始有體該本無稽實待虛存體應用執古禦今由靜制動潔靜精微是之謂易體之在我動有常吉在昔程氏繼周紹孔奧防宏綱星陳極拱惟斯未啟以俟後人小子狂簡敢述而申【警學○以上易五贊】

禦纂朱子全書卷二十七﹤子部﹐儒家類﹐禦纂朱子全書﹥

欽定四庫全書

禦纂朱子全書卷二十八

易三

幹

乾坤只是卦名幹只是个健坤只是个順純是陽所以健純是陰所以順至健者惟天至順者惟地所以後來取象幹便爲天坤便爲地

乾坤陰陽以位相對而言固只一般然以分言乾尊坤卑陽尊陰卑不可並也以一家言之父母固皆尊母終不可以並乎父兼一家亦只容有一个尊長不容並所謂尊無二上也

符兄問以性情言之謂之幹曰是他天一个性情如此火之性情則是个熱水之性情則是个寒天之性情則是一个健健故不息惟健乃能不息其理是自然如此使天有一時息則地須落下去人都墜死緣他運轉周流無一時息故局得這地在中閒今只於地

信得他是斷然不息

問幹者天之性情健而無息之謂幹何以合性情言之曰性情二字常相參在此情便是性之發非性何以有情健而不息非性何以能此

問幹者天之性情曰此是以干之剛健取義健而不息便是天之性情此性如人之气質健之體便是天之性健之用便是天之情靜也專便是性動也直便是情

問以干字爲伏羲之文元亨利貞爲文王之文固是不知履虎尾同人於野亨之類又何如曰此恐是少了字或是就上字立辭皆不可攷有羅田宰吳仁傑云恐都剩了字如乾坤之類皆剩了問若干坤則猶可言屯蒙之類若無卦名不知其爲何卦曰他說卦畫便是名了恐只是欠了字底是

元亨利貞在這里都具了楊宗範卻說元亨屬陽利貞屬陰此卻不是幹之利貞是陽中之陰坤之元亨是陰中之陽幹後三畫是陰坤後三畫是陽

以天道言之爲元亨利貞以四時言之爲春夏秋冬以人道言之爲仁義禮智以气言之爲溫涼燥濕以四方言之爲東西南北

周貴卿問元亨利貞以此四者分配四時卻如何云幹之徳也曰他當初只是說大亨利於正不以分配四時孔子見此四字好後始分作四件說孔子之易與文王之易略自不同

問乾元亨利貞注云見陽之性健而成形之大者爲天故三奇之卦名之曰幹而擬之於天也竊謂卦辭未見取象之意其成形之大者爲天及擬之於天二句恐當於大象言之下文天之象皆不易一句亦然坤卦放此曰才設此卦時便有此象了故於此豫言之又後面卦辭亦有兼象說者故不得不豫言也

或問乾卦是聖人之事坤卦是學者之事如何曰也未見得初九九二是聖人之徳至九三九四又卻說學者修業進徳事如何都把作聖人之事得

占者當不得見龍飛龍則占者爲客利去見那大人大人卽九二九五之徳見龍飛龍是也若潛龍君子則占者自當之矣

利見大人與程傳說不同不是卦爻自相利見乃是占者利去見大人也須看自家占防是何人方說得那所利見之人

問程易於九二云利見大徳之君又言君亦利見大徳之臣以成其功天下亦利見大徳之人以被其澤於九五云利見在下大徳之人又言天下固利見大徳之君兩爻互言如此不審的何所指曰此當以所占之人之徳觀之若已是有九二之徳占得此九二爻則爲利見九五大徳之君若常人無九二之徳者占得之則爲只利見此九二之大人耳已爲九五之君而有九五之徳占得此九五爻則爲利見九二大徳之人若九二之人占得之則爲利見此九五大徳之君各隨所占之人以爻與占者相爲主賔也太祖一日問王昭素曰九五飛龍在天利見大人常人何可占得此卦昭素曰何害若臣等占得則陛下是飛龍在天臣等利見大人是利見陛下也此說得最好銖曰如此看來易多是假借虛設故用不窮人人皆用得也曰此所謂理定旣實事來尙虛存體應用稽實待所以三百八十四爻而天下萬事無不可該無不周徧此易之用所以不窮也

君子終日幹幹矣至夕猶檢防而惕然恐懼蓋凡所以如此者皆所以進徳修業耳

竇問君子終日幹幹是法天否曰才說法天便添著一件事君子只是終日乾乾天之行健不息往往亦只如此如言存个天理不須問如何存他只是去了人欲天理自然存如顏子問仁夫子告以非禮勿視聽言動除卻此四者更有何物須是仁

厲多是在陽爻裏說

厲無咎是一句他後面有此例如頻復厲無咎是也祖道舉幹九三君子終日幹幹是君子進徳不懈不敢須臾寧否曰程子云在下之人君徳已著此語亦是拘了記得有人問程子胡安定以九四爻爲太子者程子笑之曰如此三百八十四爻只做得三百八十四件事了此說極是及到程子解易卻又拘了要知此是通上下而言在君有君之用臣有臣之用父有父之用子有子之用以至事物莫不皆然若如程子之說則千百年閒只有个舜禹用得也大扺九三此爻才剛而位危故須著幹幹夕惕若厲方可無咎若九二則以剛居中位易處了故凡剛而處危疑之地皆當幹幹夕惕若厲則無咎也

問程易以干之初九爲舜側微時九二爲舜佃漁時九三爲徳升聞時九四爲歷試時何以見得曰此是推說爻象之意非本指也讀易若通得本指後便盡說去盡有道理可言敢問本指曰易本因卜筮而有象因象而有占占辭中便有道理如筮得幹之初九初陽在下未可施用其象爲潛龍其占曰勿用凡遇幹而得此爻者當觀此象而玩其占隱晦而勿用可也他皆仿此此易之本指也蓋潛龍則勿用此便是道理故聖人爲彖辭象辭文言節節推去無限道理此程易所以推說得無窮然非易本義也先通得易本指後道理盡無窮推說不妨若便以所推說者去解易則失易之本指矣

問山說九五飛龍在天取飛字爲義以天位言之不可階而升以聖學言之非力行而至曰此亦未盡乾卦自是聖人之天徳只時與位有隱顯漸次耳

問乾坤獨言用九用六何也曰此惟歐公說得是此二卦純陽純陰而居諸卦之首故於此發此一例凡占法皆用變爻占故凡占得陽爻者皆用九而不用七【百九十二陽爻之通例也】占得陰爻者皆用六而不用八【百九十二陰爻之通例也】蓋七爲少陽九爲老陽六爲老陰八爲少陰老變而少不變凡占用九用六者用其變文占也【此揲蓍之法】遇幹而六爻皆變則爲陰故有羣龍無首之象卽坤利牝馬之貞也言羣龍而卻無頭剛而能柔則吉也遇坤而六爻皆變則爲陽故有利永貞之象卽幹之元亨利貞也此發凡之言

大凡人文字皆不可忽歐公文字尋常往往不以經旨取之至於說用九用六自來卻未曾有人說得如此他初非理防象數者而此論最得之且旣有六爻又添用九用六因甚不用七八蓋九乃老陽六乃老陰取變爻也古人遇乾之坤卽以見羣龍無首吉爲占見羣龍無首卻是變乾爲坤便以坤爲占也遇坤之乾卽用利永貞爲占坤變爲乾卽乾之利也【以上語類二十三條】

用九用六當從歐陽公說爲揲蓍變卦之凡例蓋陽爻百九十二皆用九而不用七陰爻百九十二皆用六而不用八也特以乾坤二卦純陽純陰而居篇首故就此發之此歐陽公舊說也而愚又嘗因其說而推之竊以爲凡得幹而六爻純九得坤而六爻純六者皆當直就此例占其所系之辭不必更看所變之卦左傳蔡墨所謂乾之坤曰見羣龍無首者可以見其一隅也【答虞士朋○文集】

乾元統天蓋天只是以形體而言乾元卽天之所以爲天者也猶言性統形爾

銖問程易說大明天道之終始則見卦之六位各以時成不知是說聖人明之耶說乾道明之耶曰此處果是說得鶻突但遺書有一段明說云人能明天道之終始則見卦爻六位皆以時成此語証之可見大明者指人能明之也因問乾道終始如何曰乾道終始卽四徳也始則元終則貞蓋不終則無以爲始不貞則無以爲元六爻之立由此而立耳以時成者言各以其時而成如潛見飛躍皆以時耳然皆四徳之流行也蓋聖人大明乾道之終始故見六位各以時成乘此六爻之時以當天運而四徳之所以終而復始應變而不窮也

時乘六龍以禦天六龍只是六爻龍只是譬諭明此六爻之義潛見飛躍以時而動便是乘六龍便是禦天又曰聖人便是天天便是聖人

乾道變化似是再說元亨變化字且只大槪恁地說不比繋辭所說防子細各正性命他那元亨時𨿽正了然未成形質到這里方成如那百谷堅實了方喚作正性命乾道是統說底四徳是說他作出來底大率天地是那有形了重濁底乾坤是他性情其實乾道天徳互換一般乾道又言得深些子天地是形而下者只是這个道理天地是个皮殻

乾道便只是天徳不消分別乾道變化是就乾道上說天徳是就他四徳上說

問何謂各正性命曰各得其性命之正

問保合太和乃利貞曰天之生物莫不各有軀殻如人之有體果實之有皮核有个軀殻保合以全之能保合則眞性常存生生不窮如一粒之谷外面有个殻以裹之方其發一萌芽之始是物之元也及其抽枝長葉只是物之亨到得生實欲熟未熟之際此便是利及其旣實而堅此便是貞矣

保合太和天地萬物皆然天地便是大底萬物萬物便是小底天地

問首出庶物萬國咸寧恐盡是聖人事伊川分作乾道君道如何曰乾道變化至乃利貞是天首出庶物萬國咸寧是聖人又曰首出庶物須是聰明睿知髙出庶物之上以君天下方得萬國咸寧禮記云聰明睿知足以有臨也須聰明睿知皆過於天下之人方可臨得他

幹重卦上下皆幹不可言兩天昨日行一天也今日又行亦一天也其實一天而行健不已有重天之象此所以爲天行健坤重卦上下皆坤不可言兩地地平則不見其順必其髙下層層有重地之象此所以爲地勢坤【一作所以見地勢之坤順】

厚之問健足以形容幹否曰可伊川曰健而無息謂之幹蓋自人而言固有一時之健有一日之健惟無息乃天之健

問天運不息君子以自彊不息曰非是說天運不息自家去趕逐也要學他如此不息只是常存得此心則天理常行而周流不息矣又曰天運不息非特四時爲然𨿽一日一時頃刻之閒其運未嘗息也

致道問元者善之長曰元亨利貞皆善也而元乃爲四者之長是善端初發見處也

元者善之長春秋傳記穆姜所誦之語謂元者體之長覺得體字較好是一體之長也

亨者嘉之防亨是萬物亨通到此界分無一物不美便是嘉之防

問亨者嘉之防曰此處難下語且以艸木言之發生到夏時好處都來湊防嘉只是好處防是期防也又曰貞固是固得恰好如尾生之信是不貞之固須固得好方是貞

利者義之和義疑於不和矣然處之而各得其所則和義之和處便是利

利者義之和義是个有界分斷制底物事疑於不和然使物各得其分不相侵越乃所以爲和也

問程子曰義安處便爲利只是當然便安否曰是只萬物各得其分便是利君得其爲君臣得其爲臣父得其爲父子得其爲子何利如之這利字卽易所謂利者義之和利便是義之和處程子當時此處解得亦未親切不似這語卻親切正好去解利者義之和句義初似不和卻和截然而不可犯似不和分別後萬物各止其所卻是和不和生於不義義則無不和和則無不利矣

貞者事之幹伊川說貞字只以爲正恐未足以盡貞之義須是說正而固然亦未推得到知上看得來合是如此知是那黙運事變底一件物事所以爲事之幹

正字不能盡貞之義須用連正固說其義方全正字也有固字意思但不分明終是欠闕正如孟子所謂知斯二者弗去是也知斯是正意弗去是固意

易言貞字程予謂正字盡他未得有貞固之意幹問又有所謂不可貞者是如何曰也是這意思只是不可以爲正而固守之

體仁如體物相似人在那仁裏做骨子故謂之體仁仁是个道理須著這人方體得他做得他骨子比而效之之說卻覺得未是

體仁不是將仁來爲我之體我之體便都是仁也問體仁解云以仁爲體是如何曰說只得如此要自見得蓋謂身便是仁也

問伊川解體仁作體幹之仁看來在幹爲元在人爲仁只應就人上說仁又解利物和義作合於義乃能利物亦恐倒說了此類恐皆未安曰然君子行此四徳則體仁是君子之仁也但前軰之說不欲辧他不是只自曉得便了

嘉防者萬物皆發見在里許【直卿云猶言萬物皆相見】處得事事是故謂之嘉防一事不是便不謂之嘉防防是禮發見處意思卻在未發見之前利物使萬物各得其所乃是義之和處【義自然和不是義外別討个和】

問文言四徳一叚曰元者善之長以下四句說天徳之自然君子體仁足以長人以下四句說人事之當然元只是善之長萬物生理皆始於此眾善百行皆統於此故於時爲春於人爲仁亨是嘉之防此句自來說者多不明嘉美也防猶齊也嘉防眾美之防猶言齊好也春天發生萬物未大故齊到夏時洪纖髙下各各暢茂蓋春方生育至此乃無一物不暢茂其在人則禮儀三百威儀三千事事物物大大小小一齊到恰好處所謂動容周旋皆中禮故於時爲夏於人爲禮【周子遂喚作中】利者爲義之和萬物至此各遂其性事理至此無不得宜故於時爲秋於人爲義貞者乃事之幹萬物至此收斂成實事理至此無不的正故於時爲冬於人爲智此天徳之自然其在君子所當從事於此者則必體仁乃足以長人嘉防足以合禮利物足以和義貞固足以干事此四句倒用上面四个字極有力體者以仁爲體仁爲我之骨我以之爲體仁皆從我發出故無物不在所愛所以能長人嘉防足以合禮者言須是美其所防也欲其所防之美當美其所防蓋其厚薄親疎尊卑小大相接之體各有節文無不中節卽所防皆美所以能合於禮也利物足以和義者使物物各得其利則義無不和蓋義是斷制裁割底物若似不和然惟義能使事物各得其宜不相妨害自無乖戾而各得其分之和所以爲義之和也蘇氏說利者義之和卻說義慘殺而不和不可徒義須著些利則和如此則義是一物利又是一物義是苦物恐人嫌須著些利令甜此不知義之言也義中自有利使人而皆義則不遺其親不後其君自無不利非和而何貞固足以干事貞正也知其正之所在固守而不去故足以爲事之幹幹事言事之所依以立蓋正而能固萬事依此而立在人則是智至靈至明是是非非確然不可移易不可欺瞞所以能立事也幹如版築之有楨幹今人築墻必立一木於土中爲骨俗謂之夜叉木無此則不可築橫曰楨直曰幹無是非之心非知也知得是是非非之正固確守不可移易故曰知周子則謂之正也【以上語類二十八條】

元亨利貞文王本意只是大亨而利於正耳至彖傳文言乃有四徳之說今若依而釋之則此乾卦只合且以陽气推說不應於利字遽以陰气佐陽爲言且以一木言之萌芽則元華葉則亨枝榦堅彊則利子實成熟則貞貞則所成之實又可種而爲元循環蓋無窮也若但謂歸根復命則亦不見貞字之意矣此須更於天地大化通體觀察其曲折未易以尺紙言也【答楊元範○文集】

問程易幹之用幹之時幹之義看來恐可移易說曰凡說經若移易得便不是本意看此三叚只是聖人反覆贊詠幹之徳耳如潛龍勿用陽在下也便是第二段陽气潛藏便是上段龍徳而隱者也聖人反復發明以示人耳

庸言庸行盛徳之至到這里不消得恁地猶自閒邪存誠便是無射亦保𨿽無厭斁亦當保也保者持守之意

利見大人君徳也兩處說這个君徳卻是要發明大人卽是九二孔子怕人道別是个大人故如此互相發

問九二說聖人之徳已備何故九三又言進徳修業知至至之曰聖人只逐爻取象此不是言修徳節次是言居地位節次六爻皆是聖人之徳只所處之位不同初爻言不易乎世不成乎名至潛龍也已是說聖人之徳了只是潛而未用耳到九二卻恰好其化已能及人矣又正是臣位所以處之而安到九三居下卦之上位已髙了那時節無可做只得恐懼進徳修業幹幹惕息恐懼此便是伊周地位【防錄無此七字】九四位便乖這處進退不由我了或躍在淵伊川謂淵者龍之所安恐未然田是平所在縱有水淺淵是深處不可測躍已離乎行而未至乎飛行尙以足躍則不以足一跳而起足不踏地跳得便上天去不得依舊在淵裏皆不可測下離乎行上近乎飛上不在天下不在田中不在人故或之或之者疑之也不似九二安穩自在此時進退不得皆不由我只聽天矣以聖人言之便是舜歷試文王三分天下有二湯武鳴條牧野時【防錄云九三是伊周地位已自離了】到上九又亢了看來人處大運中無一時閒【防錄云跳得時便做有徳無位做不徹亦不失爲潛龍】吉凶悔吝一息不曾停如大車輪一般一恁滚將去聖人只隨他恁地去看道理如何這里則將這道理處之那里則將那道理處之

進徳修業這四个字煞包括道理徳是就心上說業是就事上說忠信是自家心中誠實修辭立其誠是說處有眞實底道理進徳修業最好玩味

問忠信進徳莫只是實理否曰此說實理未得只是實心有實心則進徳自無窮

忠信所以進徳實便光明如誠意之潤身

忠信是根有此根便能發生枝葉業是外面有端緒者問修辭立其誠何故獨說辭得非只舉一事而言否曰然也是言處多言是那發出來處人多是將言語作沒緊要容易說出來若一一要實這工夫自是大立其誠便是那後面知終終之可與存義也

問九二閒邪存誠與九三修辭立誠相似否曰他地位自別閒邪存誠不大段用力修辭立誠大段著气力又問進徳修業欲及時如何曰君子進徳修業不但爲一身亦欲有爲於天下及時是及時而進

問進徳修業進徳只一般說至修業卻又言居業何也曰未要去理防居字修字且須理防如何是徳如何是業曰徳者本於內而言業者見於外而言曰內外字近之徳者得之於心者也業乃事之就緒者也如古人所謂業已如此是也且如事親之誠心眞个是得之於吾心而後見於事親之際方能有所就緒然卻須是忠信方可進徳蓋忠信則無一事不誠實猶木之有根其生不已

林安卿問修業居業之別曰二者只是一意居守也逐日修作是修常常如此是守

進徳修業進是要日新又新徳須是如此業卻須著居修業便是要居他居如人之居屋只住在這裏面便是居不成道修些个了便了修辭便是立誠如今人持擇言語丁一確二一字是一字一句是一句便是立誠若還脫空亂語誠如何立伊川說這个作兩字明道只作一个說明道說這般底說得條直

忠信進徳修辭立誠與敬以直內義以方外分屬乾坤蓋取健順二體修辭立誠自有剛健主立之體敬義便有靜順之體進修便是个篤實敬義便是个靜故曰陽實陰虛

問忠信進徳修辭立誠乾道也敬以直內義以方外坤道也修辭恐是顏子非禮勿言之類敬義是確守貞一如仲弓問仁之類修省言辭等處是剛健進前一刀兩斷工夫故屬乎陽而曰乾道敬義夾持是退步收斂確實靜定工夫故曰坤道不知可作如此看否曰如此看得極是又問程子又云修省言辭乃是體當自家敬以直內義以方外之實事恐此所謂乾道坤道處亦不可作兩事看曰固皆是修已上事但若分言則須如此分別大扺看道理要看得他分合各有著落方是子細

伊川說內積忠信積字說得好某實其善之說𨿽密不似積字見得積在此而未見於事之意

伊川解修辭立誠作擇言篤志說得來寛不如明道說云修其言辭正爲立己之誠意乃是體當自家敬以直內義以方外之實事

問本義云忠信主於心者無一念之不實旣無不實則是成徳恐非進徳之事曰忠信所以進徳忠信者無一豪之不實若有一豪之不實如捕風捉影更無下功處徳何由進須是表裏皆實無一豪之僞然後有以爲進徳之地徳方日新矣又問修辭云無一言之不實此易曉居業如何實曰日日如此行從生至死常如此用工夫無頃刻不相似又曰知崇禮卑亦是此意知崇進徳之事也禮卑居業之事也【池錄云進謂日見其新居謂常而不厭】

問忠信所以進徳修辭立其誠所以居業疑忠信是指言行發於外者而言如爲人謀而不忠與朋友交而不信皆是發見於外者如何卻言進徳修辭立誠與忠信果何異又指爲居業何也曰忠信是心中朴實頭見得道理如此故其徳日進而不已猶孟子所謂有諸己者是也故指進徳而言修辭立誠卻是就言語上說又問立誠不就制行上說而特指修辭何也曰人不誠處多在言語上

敬之問忠信至存義也上面忠信與修辭立誠未是工夫到下面方是工夫否曰忠信所以進徳修辭立其誠所以居業如何未是工夫只上面忠信與修辭立誠便是材料下面知至知終惟有實了方防如此大扺以忠信爲本忠信只是實若無實如何防進如播種相似須是實有種子下在泥中方防日日見發生若把个空殻下在裏面如何防發生卽是空道理須是實見得若徒將耳聽過將口說過濟甚事忠信所以爲實者且如孝須實是孝方始那孝之徳一日進一日如弟須實是弟方始那弟之徳一日進一日若不實卻自無根了如何防進今日覺見恁地去明日便漸能熟明日方見有一二分後日便見有三四分意思自然覺得不同立其誠誠依舊便是上面忠信修辭是言語照管得到那裏面亦須照管得到居業是常常如此不少閒斷徳是得之於心業是見之於事進徳是自覺得意思日彊似一日日振作似一日不是外面事只是自見得意思不同業是徳之事也徳則欲日進業要終始不易居是存而不失之意可與幾是見得前面个道理便能日進向前去存義是守這个義只是這个道理常常存在這里

忠信進徳與知至至之可與幾也這幾句都是去底字修辭立誠與知終終之可與存義都是住底字進徳是日日新居業是日日如此

符問知至至之可與幾也知終終之可與存義也曰忠信所以進徳也修辭立其誠所以居業也方說知至至之可與幾也知終終之可與存義也知至是知得到至處至之謂意思也隨他到那處這里便可與理防幾微處知終是知得到終處終之謂意思也隨他到那里這裏便可與存義存謂存主今日也存主在這里明日也存主在這里

知至至之主在至上知終終之主在終上至是要到那處而未到之辭如去長安未到長安卻先知道長安在那里從後行去這便是進徳之事進徳是要日新又新只管要進去便是要至之故說道可與幾未做到那里先知得如此所以說可與幾進字貼著那幾字至字又貼著那進字終則只是要守業只是這業今日如此明日又如此所以下个居字終者只這里終居字貼著那存字終字又貼著那居字徳是心上說義是那業上底道理

用之問知至至之可與幾也知終終之可與存義也曰上至字是至處下至字是到那至處知終是終處終之是終之而不去蓋求必終於是而守之不去也先知爲幾如人欲往長安𨿽未到長安然已知長安之所在所謂可與幾也若已到彼則不謂之幾幾者先知之謂也存者守而勿失旣知得个道理如此則堅守之而勿失所謂可與存義也

知至是要知所至之地至之便是至那地頭了知終是知得合如此終之便須下終底工夫幾字是知之初方是見得事幾便須是至之存義是守得定方存得這義

問知至至之致知也知終終之力行也𨿽是如此知至知終皆致知事至之終之皆力行事然知至至之主於知故可與幾知終終之主於行故可與存義如何曰知至至之者言此心所知者心眞个到那所知田地𨿽行未到而心已到故其精微幾密一齊在此故曰可與幾知終終之者旣知到極處便力行進到極處此眞實見於行事故天下義理都無走失故曰可與存義所謂知者不似今人略知得而已其所知處此心眞个一一到那上也【知至至之進徳之事以知得端的如此此心自實從此實處去便是做進徳處也】

上下無常非爲邪進退無恆非離羣是不如此只要得及時又云如此說也好

天下所患無君不患無臣有是君必有是臣𨿽使而今無少閒也必有出來雲從龍風從虎只怕不是眞个龍虎若是眞龍虎必生風致云也【以上語類二十八條】

橫渠論易乾卦諸爻恐皆過論大抵易卦爻辭本只是各著本卦本爻之象明吉凶之占當如此耳非是就聖賢地位說道理也故幹六爻自天子以至於庶人自聖人以至於愚不肖筮或得之義皆有取但純陽之徳剛健之至若以義類推之則爲聖人之象而其六位之髙下又有似聖人之進退故文言因潛見躍飛自然之文而以聖人之迹各明其義位有髙下而徳無淺深也然其本意亦甚分明未嘗過爲深巧如橫渠之說也且如初九則是徳巳成而行未著故眾人未見其徳而君子之心確然已有以自信也九二則人見其庸言庸行閒邪存誠之迹又從而化之也九三則𨿽渉此危地而但進徳修業之不已也九四則其位愈進其危益甚而亦但知循理不卹其他也九五則以天徳居天位而天下莫不仰觀之也上則過極而亢不能無悔矣若以徳言則愈進愈髙此當爲聖而不可知之地又豈有可悔耶今橫渠專以聖人爲說已失本經之指又逐爻爲漸進之意又非文言之義且其龍徳正中不在九二而在九三九二之徳博而化非進於九三則未免於非理非義之失而其取義前後相妨因繆益訛而轉不得其所矣大抵近世說經者多不虛心以求經之本意而務極意以求之本文之外幸而茫疑似之閒略有縫罅如可鉤索略有形影如可執搏則遂極筆摸寫以附於經而謂經之爲說本如是也其亦誤矣此數段文義正淳所疑多得之但謂九三天下將歸益當進徳修業爲未然幹幹夕惕自是君子之常事今𨿽處危地而不失其常耳知至知終亦不是言修爲先後之漸只是見徳業內外之別蓋心則致誠以進徳身則修辭以居業進徳者日新居業者無倦與周公繼日待旦意𨿽略相近而不相似也九四只是循理而行自無固必耳亦不爲信孚於人而後可躍也【答萬正淳○文集】

味道問聖人於文言只把作道理說曰有此气便有此理又問文言反復說如何曰如言潛龍勿用陽在下也又潛龍勿用下也只是一意重疊說伊川作兩意未穩也

問乾元用九天下治也曰九是天徳健中便自有順用之則天下治如下文乃見天則則便是天徳

乾元者始而亨一段始而亨是生出去利貞是收斂聚方見性情所以言元亨誠之通利貞誠之復

利貞者性情也是乾元之性情始而亨時是幹之發作處共是一个性情到那利貞處一个有一个性情百谷艸木皆有个性情了元亨方是他開花結子時到這利貞時方見得他底性情就這上看幹之性情便見得這是那利貞誠之復處

不言所利明道說云不有其功常久而不已者幹也此語說得好

剛健中正純粹精也觀其文勢只是言此四者又純粹而精耳程易作六徳解未安

問乾剛健中正或謂乾剛無柔不得言中正先生嘗言天地之閒本一气之流行而有動靜耳以其流行之統體而言則但謂之幹而無所不包以動靜分之然後有陰陽剛柔之別所謂流行之統體指乾道而言耶曰大哉乾元萬物資始乾道變化各正性命只幹便是气之統體物之所資始物之所正性命豈非無所不包但自其气之動而言則爲陽自其气之靜而言則爲陰所以陽常兼陰陰不得兼陽陽大陰小陰必附陽皆是此意也

剛健中正爲其嫌於不中正所以說个中正陽剛自是全體豈得不中正這个因近日趙善譽者著一件物事說道只乾坤二卦便偏了幹只是剛底一邊坤只是柔底一邊某說與他道聖人作一部易如何卻將兩个偏底物事放在疋頭如何不討个混淪底放在那里注中便是破他說

問行而未成如何曰只是事業未就又問幹六爻皆聖人事安得有未成伊川云未成是未著莫是如此否曰𨿽是聖人畢竟初九行而未成問此只論事業不論徳否曰不消如此費力且如伊尹居有莘之時便是行而未成

學聚問辧聖人說得寛這个便是下面所謂君徳兩處說君徳皆如此

幹之九三以過剛不中而處危地當終日幹幹夕惕若則𨿽危無咎矣聖人正意只是如此若旁通之則所謂對越在天等說皆可通大抵易之卦爻上自天子下至庶人皆有用處若謂幹之九三君徳已著爲危疑之地則只作得舜禹事使

問先天而天弗違後天而奉天時聖人與天爲一安有先後之殊曰只是聖人意要如此天便順從先後相應不差豪釐也因說人常云如雞覆子啐啄同時不知是如此否時舉雲家閒養雞時舉爲兒童日其雛之出見他母初未嘗啄蓋气數才足便自橫迸裂開有時見其出之不利因用手略助之則其子下來便不長進以此見得這里一豪人力有不能與先生笑而然之

乂問天專言之則道也又曰天地者道也不知天地卽道耶抑天地是形所以爲天地乃道耶曰伊川此句某未敢道是天地只以形言先天而天弗違如禮𨿽先王未之有而可以義起之類𨿽天之所未爲而吾意之所爲自與道契天亦不能違也後天而奉天時如天敍有典天秩有禮之類𨿽天之所已爲而理之所在吾亦奉而行之耳蓋大人無私以道爲體此一節只是釋大人之徳

乾卦有兩个其惟聖人乎王肅本卻以一个作愚人此必其自攺得恁地亂道如中庸王肅作小人反中庸這卻又攺得是【以上語類十四條】

坤

問牝馬取其柔順健行之象坤順而言健何也曰守得這柔順亦堅確故有健象柔順而不堅確則不足以配幹矣

問君子有攸往何也曰此是虛句意在下句伊川只見彖傳辭押韻有柔順利貞君子攸行之語遂解云君子所行柔順而利且貞恐非也

資幹以始便資坤以生不爭得霎時閒幹底亨時坤底亦亨生是生物【池本云坤之所生】卽幹之所始者

徐煥雲天之行健一息不停而坤不能順動以應其行則造化生生之功或幾乎息矣此語亦無病萬物資幹以始而有气資坤以生而有形气至而生生卽坤元徐說亦通

未有干行而坤止此說是且如乾施物坤不應則不能生物旣防生物便是動若不是他健後如何配幹只是健得來順

問坤言地勢猶干言天行天行健猶言地勢順然大象幹不言幹而言健坤不言順而言坤說者𨿽多究竟如何曰此不必論只是當時下字時偶有不同必欲求說則穿鑿卻反晦了當理防底問地勢猶言髙下相因之勢以其順且厚否曰髙下相因只是順若厚又是一个道理然惟其厚所以上下只管相因去只見得他順若是薄底物髙下只管相因則傾陷了不能如此之無窮矣惟其髙下相因無窮所以爲至順也君子體之惟至厚爲能載物【以上語類六條】

問履霜堅冰至曰陰陽者造化之本所不能無但有淑慝之分蓋陽淑而陰慝陽好而陰不好也猶有晝必有夜有暑必有寒有春夏必有秋冬人有少必有老其消長有常人亦不能損益也但聖人參天地贊化育於此必有道故觀履霜堅冰至之象必有謹微之意所以扶陽而抑陰也

直方大是他陰爻居陰位無如此之純粹爻辭云直方大者言占者直方大則不習無不利卻不是說坤徳直方大也且如元亨利貞彖裏面說底且隨他說作一个事後面說底四事又盡隨他說去如某之說爻無許多勞攘

問坤之道直方大六二純正能得此以爲徳否曰不可說坤先有是道而後六二得之以爲徳坤是何物六二是何物畢竟只是一个坤只因這一爻中正便見得直方大如此

問六四括囊注云六四重陰不中故其象占如此重陰不中何以見其有括囊之象曰陰而又陰其結塞不開卽爲括囊矣又問占者必當括囊則無咎何也曰當天地閉賢人隠之時若非括囊則有咎矣

問坤二五皆中爻二是就盡得地道上說五是就著見於文章事業上說否曰不可說盡得地道他便是坤道也二在下方是就工夫上說文言云不疑其所行是也五得尊位則是就他成就處說所以云美在其中而暢於四支發於事業美之至也

黃裳元吉不過是在上之人能以柔順之道黃中色裳是下體之服能似這个則無不吉

問黃裳元吉伊川解作聖人示戒並舉女媧武后之事今考本爻無此象這又是象外立教之意否曰不曉這意若伊川要立議論教人可向別處說不可硬配在易上說此爻何曾有這義都是硬入這意所以說得絮了因舉云邵博謂伊川因宣仁垂簾事有怨母后之意故此爻義特爲他發固是他後生妄測度前輩然亦因此說而後發也

問坤上六陰極盛而與陽戰爻中乃不言凶且幹之上九猶言有悔此卻不言何耶曰戰而至於俱傷其血黃不言而凶可知矣

問幹上九只言亢坤上六卻言戰何也曰幹無對待只有幹而已故不言坤坤則不可無干陰體不足常虧欠若無干便沒上截

用六永貞以大終也陽爲大陰爲小如大過小過之類皆是以陰陽而言坤六爻皆陰其始本小到此陰皆變爲陽矣所謂以大終也言始小而終大也

坤至柔而動也剛坤只是承天如一气之施坤則盡能發生承載非剛安能如此

問坤至柔而動也剛至靜而徳方程傳云坤道至柔而動則剛坤體至靜而徳則方柔與剛相反靜與方疑相似曰靜無形方有體方謂生物有常言其徳方正一定確然不易而生物有常也靜言其體則不可得見方言其徳則是其著也

履霜堅冰只是說從微時便須著愼來所以說蓋言愼也由辧之不早辧李光祖云不早辧他直到得郎當了卻方辧剗地激成事來此說最好

敬以直內最是緊切工夫

敬以直內是持守工夫義以方外是講學工夫

敬立而內自直義形而外自方若欲以敬要去直內以義要去方外卽非矣

問義形而外方曰義是心頭斷事底心斷於內而外便方正萬物各得其宜

先之問敬以直內義以方外曰說只恁地說須自去下工夫方見得是如此敬以直內是無纖豪私意胸中洞然徹上徹下表裏如一義以方外是見得是處決定是恁地不是處決定不恁地截然方方正正須是自將去做工夫

問君子敬以直內義以方外伊川謂主一之謂敬無適之謂一而不涵義之意則須於應事接物閒無往而不主一則義亦在其中矣如此則當明敬中有義義自敬中出之意方好曰亦不必如此說主一之謂敬只是心專一不以他念亂之每遇事與至誠專一做去卽是主一之義但旣有敬之名則須還他敬字旣有義之名則須還他義字二者相濟則無失此乃理也若必欲駢合謂義自敬中出則聖人何不只言敬字便了旣又言義字則須與尋義字意始得

景紹問敬義曰敬是立己之本義是處事截然方正各得其宜道夫曰敬以直內義以方外莫是合內外之道否曰久之則內外自然合又問敬以直內後便能義以方外還是更用就上做工夫曰𨿽是如此也須是先去敬以直內然後能義以方外景紹曰敬與誠如何曰敬是戒謹恐懼之義誠是實然之理如實於爲善實於不爲惡便是誠只如敬亦有誠與不誠有人外若謹畏內實縱弛這便是不誠於敬只不誠便不是這个物

敬以直內義以方外敬義立而徳不孤此在坤六二之爻論六二之徳聖人本意謂人占得此爻若直方大則不習而無不利夫子遂從而解之以敬解直以義解方又須敬義皆立然後徳不孤將不孤來解大字然有敬而無義不得有義而無敬亦不得只一件便不可行便是孤【必大錄云敬而無義則做出事來必錯了只義而無敬則無本何以爲義皆是孤也】須是敬義立方不孤施之事君則忠於君事親則悅於親交朋友則信於朋友皆不待習而無一之不利也又問方是如何曰方是處此事皆合宜截然區處得如一物四方在面前截然不可得而移易之意若是圓時便轉動得【以上語類二十一條】

屯

屯是陰陽未通之時蹇是流行之中有蹇滯困則窮矣屯利建侯此占恐與乾卦利見大人同例亦是占者與爻相爲主賔也曰然但此亦大槪如此到占得時又看如何若是自卜爲君者得之則所謂建侯者乃已也若是卜立君者得之則所謂建侯者乃君也此又看其所遇如何緣易本不是个繃定底文字所以曰不可爲典要問占者固如此恐作易者須有定論曰也只是看一時閒見得个意思如何耳

問剛柔始交而難生程傳以云雷之象爲始交謂震始交於下坎始交於中如何曰剛柔始交只指震言所謂震一索而得男也此三句各有所指剛柔始交而難生是以二體釋卦名義動乎險中大亨貞是以二體之徳釋卦辭雷雨之動滿盈天造艸昧宜建侯而不寧是以二體之象釋卦辭只如此看甚明緣後來說者交雜混了故覺語意重復

問本義云此以下釋元亨利貞用文王本意何也曰文王本意說乾元亨利貞只是說乾道大通而至正故筮得者其占當得大通而利於正固至孔子方作四徳說後人不知將謂文王作易便作四徳說卽非也如屯卦所謂元亨利貞者以其能動卽可以亨而在險則宜守正故筮得之者其占爲大亨而利於正初非謂四徳也故孔子釋此彖辭只曰動乎險中大亨貞是用文王本意釋之也

問屯彖云利建侯而本義取初九陽居陰下爲成卦之主何也曰此彖辭一句蓋取初九一爻之義初九一爻蓋成卦之主也一陽居二陰之下有以賢下人之象有爲民歸往之象【陰從陽也】故宜立君故象曰以貴下賤大得民也此意甚好

問初九利建侯注云占者如是則利建以爲侯此爻之占與卦辭異未知其指盤桓難進者處陰之下欲進不能耶將所居得正不肯輕進耶曰卦辭通論一卦所謂侯者乃屬他人卽爻之初九也爻辭專言一爻所謂侯者乃其自己故不同也

問初九以陽在下而居動體上應六四陰柔險陷之爻固爲盤桓之象然六二屯如邅如乘馬班如亦似有盤桓意曰盤桓只是欲進而難進貌若六二則有險難矣蓋乘初九之剛下爲陽逼故爲所難而邅回不進又問匪宼婚媾程傳設匪逼於防難則往求於婚媾此說如何曰某舊二十許歲時讀至此便疑此語有病只是別無他說可據只得且隨他說然每不滿後來方見得不然蓋此四字文義不應必如此費力解也六二乘初九之剛下爲陽所逼然非爲防也乃來求巳爲婚媾耳此婚媾與己皆正指六四【四當作二】也又問六四求婚媾此婚媾疑指初九之陽婚媾是陰何得陽亦可言曰婚媾通指陰陽但程傳謂六二【二當作四】往求初九之婚媾恐未然也又問十年乃字十年只是指數窮理極而言耶曰易中此等取象不可曉如說十年三年七日八月等處皆必有所指但今不可穿鑿姑闕之可也

耿氏解易女子貞不字作嫁笄而字貞不字者謂未許嫁也卻與婚媾之義相通亦說得有理伊川作字育之字

問卽鹿無虞曰虞只是虞人六三陰柔在下而居陽位陰不安於陰則貪求陽欲乘陰卽妄行故不中不正又上無正應妄行取困所以爲卽鹿無虞陷入林中之象沙隨盛稱唐人郭京易好近寄得來說鹿當作麓象辭當作卽麓無虞何以從禽也問郭據何書曰渠云曾得王輔嗣親手與韓康伯注底易本鹿作麓以從禽上有何字然難考據恐是亂說【以上語類九條】蒙

山下有險是卦象險而止是卦徳蒙有二義險而止險在內止在外自家這里先自不安穩了外面更去不得便是蒙昧之象若見險而能止則爲蹇卻是險在外自家這里見得去不得所以不去故曰知矣哉嘗說八卦著這幾个字形容最好看如險止健順麗入說動都包括得盡喚作卦之情

問本義云九二以可亨之道發人之蒙而又得其時之中如下文所指之事皆以亨行而當其可何以見其當其可曰下文所謂二五以志相應而初筮則告之再三瀆則不告皆時中也初筮告以剛中者亦指九二有剛中之徳故能告而有節夫能告而有節卽所謂以剛而中也問匪我求童蒙童蒙求我我指二童蒙指五五柔暗而二剛明五來求二二不求五也但占者若是九二之明則爲人求我而亨在人占者若是六五之暗則爲我求人而亨在我與幹九二九五利見大人之占同例否曰某作如此說卻僅勝近世人硬裝一件事說得來窒礙費气力但亦恐是如此耳因問初筮告再三瀆瀆則不告若作占者說則如何曰人來求我我則當視其可否而告之【蓋視其來求我之發防者有初筮之誠則告之再三煩瀆則不告之也】我求人則當致其精一以叩之【蓋我而求人以發蒙則當盡初筮之誠而不可有再三之瀆也】銖曰發此一例卽所謂稽實待虛曰然

卦中說剛中處最好看剛故能包蒙不剛則方且爲物所蒙安能包蒙剛而不中亦不能包蒙如上九過剛而不中所以爲擊蒙六三說勿用取女者大率陰爻又不中不正合是那一般無主宰底女人金夫不必解作剛夫此一卦要是九二一爻爲主所以治蒙者只在兩个陽爻而上九過剛故只在此九二爲主而二與五應亦助得那五去治蒙大抵蒙卦除了初爻統說治蒙底道理其餘三四五皆是蒙者所以惟九二一爻爲治蒙之主

蒙以養正聖功也蓋言防昧之時先自養敎正當了到那開發時便有作聖之功若蒙昧之中已自不正他日何由得防有聖功

問山下出泉曰古人取象也只是看大意略如此髣髴不皆端的若解要到親切便都沒去處了如天在山中山中豈有天如地中有山便只是平地了

以象言之果者泉之必通育者靜之時也季通云育徳是艮止也

或說易象云果行育徳育徳有山之象果行有水之象振民育徳則振民有風之象育徳有山之象先生云此說得好如風雷益則遷善當如風之速攺過當如雷之決山下有澤損則懲忿有摧髙之象窒欲有塞水之象次第易之卦象都如此不曾一一推究又云遷善工夫較輕如己之有善以爲不足而又遷於至善若夫攺過者非有勇決不能貴乎用力也

卦辭有平易底有難曉底利用刑人用說桎梏粗說時如今人打人棒也須與他脫了那枷方可一向枷他不得若一向枷他便是以往吝這只是說治蒙者當寛慢蓋法當如此

問擊蒙不利爲防如本義只是就自身克治上說是如何曰事之大小都然治身也恁地若治人做得太甚亦反成爲防占得此爻凡事不可過當如伊川作用兵說亦是但只作得一事用不如且就淺處說去卻事事上有用若便說深了則一事用得別事用不得【以上語類九條】

需

需主事孚主心需其事而心能信實則光亨以位乎尊位而中正故所爲如此利渉大川而能需則往必有功利渉大川亦蒙上文有孚光亨貞吉

問需卦大指曰需者寧耐之意以剛遇險時節如此只當寧耐以待之且如渉川者多以不能寧耐致覆溺之禍故需卦首言利渉大川銖問幹陽上進之物前遇坎險不可遽進以陷於險故爲需曰遇此時節當隨逺隨近寧耐以待之直至需於泥已甚狼當矣然能敬愼亦不至敗至於九五需得好只是又難得這般時節當此時只要定以待之耳至上六居險之極又有三陽並進六不當位又處陰柔亦只得敬以待之則吉又問不當位如何曰凡初上二爻皆無位上六之不當位如父老不任家事而退閒僧家之有西堂之類

以正中以中正也則一般這只是要協韻

利渉大川利渉是幹也大川是坎也往有功是幹有功也【或云以干去渉大川】

需待也以飲食宴樂謂更無所爲待之而已待之須有至時學道者亦猶是也

後世策士之言只說出奇應變聖人不恁地合當需時便需

問敬愼不敗本義以爲發明占外之意何也曰言象中本無此意占者不可無此意所謂占外意也

問敬愼曰敬字大愼字細小如人行路一直恁地去便是敬前面險處防有喫跌便是愼愼是惟恐有失之之意如思慮兩字思是恁地思去慮是怕不恁地底意思

穴是陷處喚作所安處不得分明有个坎陷也一向柔得正了需而不進故能出於坎陷四又坎體之初有出底道理到那上六則索性陷了

伯丰問需於酒食貞吉曰需只是待當此之時別無作爲只有个待底道理然又須是正方吉

坎體中多說酒食想須有此象但今不可考

王弼說初上無位如言幹之上九貴而無位需之不當位然幹之上九不是如此需之不當卻有可疑二四上是陰位不得言不當【以上語類十二條】

訟

訟攻責也而今訟人攻責其短而訟之自訟則反之於身亦如此

問訟卦大指因言大凡卦辭取義不一如訟有孚窒惕中吉蓋取九二中實坎爲加憂之象【中實爲有孚坎險爲窒坎爲加憂爲惕九二居下卦之中故曰有信而見窒能懼而得中也】終凶蓋取上九終極於訟之象利見大人蓋取九五剛健中正居尊之象不利渉大川又取以剛乘險以實履陷之象此取義不一也然亦有不必如此取者此特其一例也曰卦辭如此辭極齊整蓋所取諸爻義皆與爻中本辭協亦有𨿽取爻義而與爻本辭不同者此爲不齊整處也又問卦變之義曰此訟卦變自遁而來爲剛來居二此是卦變中二爻變者蓋四陽二陰自遁來者十四卦訟卽初變之卦剛來居二柔進居三故曰剛來而得中又問細讀本義所釋卦辭若看得分明則彖辭之義亦自明只須略提破此是卦義此是卦象卦體卦變不必更下注腳矣曰某當初作此文字時正欲如此蓋彖辭本是釋經之卦辭若看卦辭分明則彖辭亦已可見但後來要重整頓過未及不知而今所解能如此本意否又問觀訟一卦之體只是訟不可成初只不永所事九二不克訟六三守舊居正非能訟者九四不克訟而能復就正理渝變心志安處於正九五聽訟元吉上九𨿽有鞶帶之錫而不免終朝之褫首尾皆是不可訟之意故彖曰終凶訟不可成此句豈卽本義所指卦體耶曰然因問易最難防如訟九四不克訟【句】復卽命【句】渝【句】安貞【句】吉六三食舊徳【句】貞【句】厲終吉【句】曰厲自是一句終吉又是一句易辭只是元排此幾句在此伊川作變其不安者爲安貞作一句讀恐不甚自然又曰如訟上剛下險是屬上句險而健訟是屬下句

問訟彖云剛來而得中也大抵上體是剛下體是柔剛下而變柔則爲剛來今訟之上體旣是純剛安得謂之剛來耶曰此等須要畫个圖子看便好訟卦本是遁卦變來遁之六二上爲訟之六三其九三下爲九二乃爲訟卦此類如柔來而文剛分剛上而文柔與夫剛自外來而爲主於內皆是如此若畫圖子起便極好看更不待說若如先儒說則多牽彊矣【以上語類三條】

太極兩儀四象八卦者伏羲畫卦之法也說卦天地定位至坤以藏之以前伏羲所畫八卦之位也帝出乎震以下文王卽伏羲已成之卦而推其義類之詞也如卦變圖剛來柔進之類亦是就卦已成後用意推說以此爲自彼卦而來耳非眞先有彼卦而後方有此卦也古注說賁卦自泰卦而來先儒非之以爲乾坤合而爲泰豈有泰復變爲賁之理殊不知若論伏羲畫卦則六十四卦一時俱了𨿽乾坤亦無能生諸卦之理若如文王孔子之說則縱橫曲直反覆相生無所不可要在看得活絡無所拘泥則無不通耳【答王伯禮○文集】

天自向上去水自向下來必是有訟

問不永所事小有言終吉曰此爻是陰柔之人也不防十分與人訟那人也無十分傷犯底事但只略去訟之才辧得明便止所以終吉也

九二正應在五五亦陽故爲窒塞之象

訟元吉便似幹之利見大人有占無象者爻便是象訟元吉九五便是【以上語類四條】

師

吉無咎謂如一件事自家做出來好方得無罪咎若做得不好𨿽是好事也則有咎無咎吉謂如一件事元是合做底自家做出來又好如所謂戰則克祭則受福戰而臨事懼好謀成祭而防敬齊肅便是無咎克與受福便是吉如行師之道旣已正了又用大人率之如此則是都做得是便是吉了還有甚咎

問師或輿屍伊川說訓爲眾主如何曰從來有輿屍血刃之說何必又牽引別說某自小時未曾識訓詁只讀白文時便疑如此說後來從鄕先生學皆作眾主說甚不以爲然今看來只是兵敗輿其屍而歸之義小年更讀左傳形民之力而無醉飽之心意欲解釋形字是割剝之意醉飽是厭足之意蓋以爲割剝民力而無厭足之心後來見注解皆以形字訓象字意云象民之力而無已甚某甚覺不然但被形字無理防不敢攺他底近看正觀政要有引用處皆作刑民又看家語亦作刑民字方知舊來看得是此是祭公箴穆王之語須如某說其語方切

問易爻取意義如師之五長子帥師乃是本爻有此象又卻說弟子輿屍何也曰此假設之辭也若言弟子輿屍則凶矣問此例恐與家人嗃嗃而繼以婦子嘻嘻同曰然

開國承家小人勿用舊時說只作論功行賞之時不可及小人今思量看理去不得他旣一例有功如何不及他得看來開國承家一句是公共得底未分別君子小人在小人勿用則是勿更用他與之謀議經畫爾漢光武能用此義自定天下之後一例論功行封其所以用之在左右者則鄧禹耿弇賈復數人他不與焉因問古之論功行封眞个是裂土地與之守非如後世虛帶爵邑若使小人參其閒則誠有獘病曰勢不容不封他得但聖人別有以處之未見得如何如舜封象則使吏治其國若是小人亦自有以處之也【先生云此義方思量得如此未曾攺入本義且記取○以上語類四條】

比

李問比卦大抵占得之多是人君爲人所比之象曰也不必拘若三家村中推一个人作頭首也是爲人所比也須自審自家才徳可以爲之比否所以原筮元永貞也

筮字說作占決亦不妨然亦不必說定不是龜筮之筮問不寧方來後夫凶曰別人自相比了已旣後於眾人卻要彊去比他豈不爲人所惡是取凶也後夫猶言後人春秋傳有云先夫當之矣亦是占中一義

伊川言建萬國以比民言民不可盡得而比故建諸侯使比民而天子所親者諸侯而已這便是他比天下之道

問比之匪人曰初應四四是外比於賢爲比得其人二應五五爲顯比之君亦爲比得其人惟三乃應上上爲比之無首者故爲比之匪人也

問伊川解顯比王用三驅失前禽所謂來者揜之去者不追與失前禽而殺不去者所譬頗不相類如何曰田獵之禮置旃以爲門刈艸以爲長圍田獵者自門驅而入禽獸向我而出者皆免惟被驅而入者皆獲故以前禽比去者不追獲者譬來則取之大意如此無緣得一一相似伊川解此句不須疑但邑人不誡吉一句似可疑恐易之文義不如此耳

邑人不誡如有聞無聲言其自不消相告誡又如歸市者不止耕者不變相似

易第六爻在上爲首自下又爲尾兩用比上六象曰比之無首無所終也是也【以上語類八條】

小畜

問見人說此卦作巽體順是小人以柔順小術畜君子故曰小畜如何曰易不可專就人上說且就陰陽上看分明巽畜乾陰畜陽故謂之小若配之人事則爲小人畜君子也得爲臣畜君也得爲因小小事畜止也得不可泥定一事說

問密雲不雨自我西郊曰此是以巽畜乾巽順乾健畜他不得故不能雨凡雨者皆是陰气盛凝結得密方濕潤下降爲雨且如飯甑蓋得密了气郁不通四畔方有溫汗今幹上進一陰止他不得所以彖中云尙往也是指幹欲上進之象到上九則以卦之始終言畜極則散遂爲旣雨旣處陰徳盛滿如此所以有君子徵凶之戒

問風行天上小畜象義如何曰天在山中大畜蓋山是堅剛之物故能力畜三陽風是柔軟之物止能小畜之而已耳

復自道之復與復卦之復不同復卦言以前不見了這陽如今復在此復自道是復他本位從那道路上去如無往不復之復

孚有在陽爻有在陰爻伊川謂中虛信之本中實信之質

上九𨿽是陰畜陽至極處和而爲雨必竟陰制陽是不順所以𨿽正亦厲

小畜上九疑是太甲伊尹之事當之注云陰旣盛而亢陽則君子亦不可以有行恐當云君子於此宜靜而不宜動故徵則凶也方與上意不相害曰作伊周之事說亦得作易本意只說陰畜陽到極處【以上語類七條】履

履上干下兌以陰躡陽是隨後躡他如踏他腳迹相似所以云履虎尾是隨後履他尾故於卦之三四爻發虎尾義便是陰去躡他陽背脊後處伊川云履借說得生受

問履以兌遇乾和說以躡剛彊之後所以有履虎尾而不傷之象但彖言剛中正履帝位而不疚正指九五而言而九五爻辭乃曰夬履貞厲有危象焉何也曰夬決也九五以剛中正履帝位而下又以和說應之故其所行果決自爲無所疑礙所以𨿽正亦厲蓋曰𨿽使得正亦危道也爲戒深矣

問履如何都作禮字說曰辧上下定民志便也是禮底意思又曰禮主卑下履也是那踐履處所行若不由禮自是乖戾所以曰履以和行謙又更卑下所以節制乎禮又曰禮是自家恁地卑下謙是就應物而言

伊川這一卦說那大象並素履履道坦坦處卻說得好履三四爻正是躡他虎尾處陽是進底物事四又上躡五亦爲虎尾之象

夬履是做得忒快𨿽合履底也有危厲

視履考祥居履之終視其所履而考其祥做得周備底則大吉若只是半截時無由考得其祥後面半截卻不好未可知旋是那團旋來卻到那起頭處【以上語類七條】

禦纂朱子全書卷二十八﹤子部﹐儒家類﹐禦纂朱子全書﹥

欽定四庫全書

禦纂朱子全書卷二十九

易四

泰

論陰陽各有一半聖人於泰否只爲陽說道理看來聖人岀來做須有一个道理使得天下皆爲君子世閒人多言君子小人常相半不可太去治他急迫之卻爲害不然如舜湯舉伊尹臯陶不仁者逺自是小人皆不敢爲非被君子夾持得皆革面做好人了

問看否泰二卦見得泰無不否若是有手段底則是稍遲得曰自古自治而入亂者易由亂而入治者難治世稍不支捂便入亂去亂時須是大人休否方做得

問裁成輔相字如何解曰裁成猶裁截成就之也裁成者所以輔相也【一作輔相者便只是於裁成處以補其不及而已】又問裁成何處可見曰眼前皆可見且如君臣父子兄弟夫婦聖人便爲制下許多禮數倫序只此便是裁成處至

大至小之事皆是固是萬物本自有此理若非聖人裁成亦不能如是齊整所以贊天地化育而與之參也【一作此皆天地之所不能爲而聖人能之所以贊天地之化育而功與天地參也】又問輔相裁成學者日用處有否曰饑食渇飲冬裘夏葛耒耜罔罟皆是

問財成輔相無時不當然何獨於泰時言之曰泰時則萬物各遂其理方始有裁成輔相處若否塞不通一齊都無理防了如何裁成輔相得

防初九云占者陽剛則其徵吉矣當云占者陽剛而得其類則徵吉矣以其彚亦是占辭曰以其彚屬上文嘗見郭璞洞林亦如此做句便是那時人已自恁地讀了蓋拔茅連茹者物象也以其彚者人也

問包荒得尙於中行以光大也以九二剛中有光大之徳乃能包荒耶爲是包荒得尙於中行所以光大耶曰易上如說以中正也皆是以其中正方能如此此處也只得做以其光大說若不是一个心胸眀闊底如何做得

勿卹其孚只作一句讀孚只是信蓋言不卹後來信與不信爾

富以其鄰言以其富厚之力而能用其鄰不富以其鄰言不待富厚之力而能用其鄰

方泰極之時只得自治其邑程先生說民心離散自其親近者而告命之𨿽正亦吝然此時只得如此𨿽吝卻未至於凶

問泰卦無平不陂無往不復與城復於隍因言否泰相乘如此聖人因以垂戒曰此亦事勢之必然治久必亂亂久必治天下無久而不變之理子善遂言天下治亂皆生於人心治久則人心放肆故亂因此生亂極則人心恐懼故治由此起曰固是生於人心然履其運者必有變化持守之道可也如眀皇開元之治自是好了若但能把捉不至如天寶之放肆則後來亦不應如此狼狽銖因言觀聖人立象繋辭當好時便須有戒懼收斂底意當不好時便湏有艱難守正底意徹首徹尾不過敬而已卦中無全好者亦無全不好者大率敬卽好不敬卽不好先生頷之【以上語類十條】否

問否之匪人三字說者多牽彊本義云與防相反故曰匪人言非人道也程易卻雲天地不交而萬物不生故無人道如何曰說者云此三字衍蓋與比之匪人語同而字異遂錯誤於此今彊解不通也又問初六拔茅茹以其彚貞吉亨蓋三陰在下各以類進然惡未形故戒其能正則吉而亨蓋能正則變爲君子矣程易作君子在下說云當否之時君子在下以正自守如何曰程氏亦作君子之象說某覺得牽彊不是此意又問九四有命無咎疇離祉三陰已過而陽得亨則否過中而將濟之時與防九三無平不陂無往不復相類曰泰九三時已有小人便是可畏如此故艱貞則無咎否下三爻君子尙畏他至九四卽不畏之矣故有有命疇離祉之象占也又問九五其亾其亾繋於苞桑如何曰有戒懼危亾之心則便有苞桑系固之象蓋能戒懼危亾則如系於苞桑堅固不拔矣如此說則象占乃有收殺非是其亾其亾而又系於苞桑也

拔茅茹貞吉亨這是吉凶未判時若能於此攺變時小人便是做君子君子小人只是个正不正初六是那小人欲爲惡而未發露之時到六二包承則已是打破頭面了然尙自承順那君子未肯十分做小人在到六三便全做小人了所以包許多羞恥大凡小人做了罪惡他心下也自不穩當此便是包羞之說

包承龜山以包承小人爲一句言否之世當包承那小人如此卻不成句龜山之意蓋欲解洗他從蔡京父子之失也

否九四𨿽是陽爻猶未離乎否體只緣他是陽故可以有爲然湏有命方做得又曰有命是有个機防方可以做占者便須是有个築著磕著時莭方做得事成方無咎

九四則否已過中上三爻是說君子言君子有天命而無咎大抵易爲君子謀且如否內三爻是小人得志時然不大段防做得事初則如此二又如此三𨿽做得些个也不濟事到四則聖人便說他那君子得時否漸次反防底道理五之苞桑系辭中說得條暢盡之矣上九之傾否到這里便傾了否做防

九五以陽剛得位可以休息天下之否然須常存得危亡之心方有苞桑之固不知聖人於否防只管說包字如何須是象上如何取其義今曉他不得只得說堅固嘗見林謙之與張欽夫講易林以爲有象欽夫云看孔子說公用射隼於髙墉之上只是以道理解了便是無用乎象遂著書說此看來不如此蓋當時人皆識得象卻有未曉得道理處故聖人不說象卻就上發出道理說初不是懸空說出道理凡天下之物須是就實事上說方有著落又曰聖人分明是見有這象方就上面說出來今只是曉他底不得未說得也未要不可說道他無此象呂大臨以酬爵不舉解不盡人之歡酬爵不舉是實事如此不盡人之歡便是就上說出這話來【以上語類六條】

同人

易𨿽抑陰然有時把陰爲主如同人是也然此一陰𨿽是一卦之主又卻柔弱做主不得

問類族辧物如伊川說云各以其類族辧物之同異也則是就類族上辧物否曰類族是就人上說辧物是就物上說天下有不可皆同之理故隨他頭項去分別類族如分姓氏張姓同作一類李姓同作一類辧物如牛類是一類馬類是一類就其異處以致其同此其所以爲同也伊川之說不可曉

問六二與九五柔剛中正上下相應可謂盡善卻有同人於宗吝與先號咷之象如何曰以其太好兩者時位相應意趣相合只知欵宻卻無至公大同之心未免系於私故有吝觀二人同心其利斷金同心之言其臭如蘭固是他好處然於好處猶有失以其系於私暱而不能大同也大凡悔者自凶而之吉吝者自吉而趨凶又問伏戎於莾升其髙陵如何曰只是伏於髙陵之艸莾中三嵗不敢出與九四乘其墉皆爲剛盛而髙三欲同於二而懼九五之見攻故升髙伏戎欲敵之而五陽方剛不可奪故三嵗不興而象曰不能行也四欲同於二而爲三所隔故乘墉攻之而以居柔遂自反而弗克而象曰義弗克也程傳謂升髙陵有升髙顧望之意此說𨿽巧恐非本意程傳說得通天下之志處極好雲丈明則能燭理故能明大同之義剛健則能克己故能盡大同之道此說甚善大凡說書只就眼前說出底便好﨑嶇尋出底便不好問大師克相遇本義無說何也曰舊說只用大師克勝之方得相遇或云大師之克見二陽之彊則非也銖曰二五本自同心而爲三四所隔故先號咷先謂理直也【淵錄云以中直也言其理直而不得伸所以先號咷】大師克而後相遇則後笑矣蓋亦義理之同物終不得而間之故相遇也先生頷之

伯丰問同人三四皆有爭奪之義曰只是爭六二一陰爻卻六二自與九五相應三以剛居剛便迷而不返四以剛居柔便有反底道理繋辭云近而不相得則凶如初上則各在事外不相干渉所以無爭【以上語類四條】大有

應乎天而時行程說以爲應天時而行何如曰是以時而行是有可行之時

火在天上大有凡有物須是自家照見得方見得有若不照見則有無不可知何名爲有

問君子以遏惡揚善順天休命竊以爲天之所以命我者此性之善也人惟蔽於非心邪念是以善端之在人心日以湮防君子儻能遏止非心邪念於未萌則善端始自發揚而天之所以命我者始無所不順如此而爲順天休命若何曰天道喜善而惡惡遏惡而揚善非順天休命而何吾友所說卻似嫌他說得大要束小了說

問初九無交害匪咎艱則無咎曰此爻本最吉不解有咎然須說艱則無咎蓋易之書大抵教人戒謹恐懼無有以爲易而處之者𨿽至易之事亦必以艱難處之然後無咎也

古人於亨字作享烹字通用如公用亨於天子分眀是享字易中解作亨字便不是

問上九自天祐之吉無不利曰上九以陽剛居上而能下從六五者蓋陽從陰也大有惟六五一陰而上下五陽應之上九能下從六五則爲履信思順而尙賢蓋五之交孚信也而上能履之謙退不居思順也志從於五尙賢也天之所助者順人之所助者信所以有自天祐之吉無不利之象若無繋辭此數句此爻遂無收殺以此見聖人讀易見爻辭有不分眀處則於繋辭傳說破如此類是也又問遏惡揚善順天休命由天命有善而無惡當大有時遏止其惡顯揚其善反之於身亦莫不然非止用人用人乃其一事耳又問公用亨子天子亨只當作享字看與王用亨於西山同曰公用亨於天子已有左氏所引可證如隨之王用亨於西山亦必是祭享之享無疑又問匪其彭只當依程傳作盛貌曰程說爲優王弼作下比九三分權之臣蓋以彭爲旁言専心承五常匪其旁【以上語類六條】

謙

變盈流謙揚子云言山殺瘦澤增肥此是說山上之土爲水漂流下來山便瘦澤便肥

神言害言福是有些造化之柄

神說害說福如言與神合其吉凶則神便說个吉凶字

問謙彖云云神是造化之迹旣言天地之道又言神何耶曰天道是就寒暑往來上說地道是就地形髙下上說神是就禍福上說各自主一事而言耳

謙之爲義不知天地人何以皆好尙之蓋太極中本無物若事業功勞又於我何有觀天地生萬物而不言所利可見矣

問謙尊而光卑而不可逾曰程先生之說非周易本文之意尊字是對卑字說言能謙則位處尊而徳愈光位𨿽卑而莫能逾如古之賢聖之君以謙下人則位尊而愈光若驕奢自大則𨿽尊而不光

謙尊而光卑而不可逾以尊而行謙則其道光以卑而行謙則其徳不可逾尊對卑言伊川以謙對卑說非是但聖人九卦之引此一句防來大綱說

問謙裒多益寡看來謙𨿽是若放低去實是損髙就低使教恰好不是一向低去曰大抵人多見得在巳者髙在人者卑謙則抑己之髙而卑以下人便是平也

防謙言發揚其謙蓋四是陰位又在上卦之下九三之上所以更當發防其謙不違則言不違法則

六四防謙是合如此不是過分事故某解其象云言不爲過

問謙是不與人爭如何五上二爻皆言利用侵伐利用行師象曰利用侵伐徵不服也若以其不服而徵則非所以爲謙矣曰老子言大國以下小國則取小國小國以下大國則取大國又言抗兵相加哀者勝矣孫子曰始如處女敵人開戶後如脫兔敵不及拒大抵謙自是用兵之道只退處一步耳所以利用侵伐也蓋自初六積到六五上六謙亦極矣自宜人人服之尙更不服則非人矣故利用侵伐也如必也臨事而懼皆是此意【以上語類十一條】

豫

先王作樂無處不用然用樂之大者尢在於薦上帝配祖考也

問作樂崇徳曰先王作樂其功徳便自不可掩也叔重問豫初六與九四爲應九四由豫大有得本亦自好但初六恃有彊援不勝其豫至於自鳴所以凶否曰九四自好自是初六自不好怎柰他何又問雷出地奮豫先王以作樂崇徳先生謂象其聲者謂雷取其義者謂和崇徳謂著其徳作樂所以發揚其徳也

問六三云上視於四而下溺於豫下溺之義未曉曰此如人趨時附勢以得富貴而自爲樂者也

由豫猶言由頤【以上語類五條】

隨

伊川說說而動動而說不是不當說說而動凡卦皆從內說出去蓋卦自內生動而說卻是若說說而動卻是自家說他後他動不成隨了我動彼說此之謂隨

天下隨時處當從王肅說

問程先生云澤隨雷動君子當隨時宴息是否曰旣曰雷動何不言君子以動作卻言宴息範益之曰宴息乃所以養其明曰不是蓋其卦震下兌上乃雷入地中之象雷隨時藏伏故君子亦向晦入宴息此是某所見如此不知舊人曾如此看否

問初九官有渝貞吉出門交有功官是主字之義是一卦之主首變得正便吉不正便凶曰是如此

官有渝隨之初主有變動然尙未深

小子丈夫程說是

王用亨於西山言誠意通神明神亦隨之如況於神乎之意【以上語類七條】

蠱

皿虫爲蠱言器中盛那虫教他自相並便是那積蓄到那壊爛底意思一似漢唐之衰弄得來到那極大壊時所以言元亨蓋極則將復興故言元亨巽而止蠱卻不是巽而止能治蠱巽而止所以爲蠱趙徳荘說下面人只務巽上面人又懶惰不肯向前上面一向剛下面一向柔倒塌了這便是蠱底道理

問蠱是壊亂之象𨿽亂極必治如何便防元亨曰亂極必治天道循環自是如此如五胡亂華以至於隋亂之極必有唐太宗者出又如五季必生太祖若不如此便無天道了所以彖只云蠱元亨而天下治也

問蠱剛上柔下有數義剛在上而柔在下爲卦體下卑巽而上茍止所以爲蠱此卦義又自卦變言之自賁井旣濟來皆剛上而柔下此卦變曰是龜山說巽而止乃治蠱之道言當柔順而止不可堅正必爲此說非惟不成道理且非易彖文義巽而止蠱猶順以動豫動而說隨皆言卦義某本義之說蓋是趙徳荘說趙雲剛在上柔在下下卑巽而上苟止所以蠱壊此則文義甚協又問先甲辛也後甲丁也辛有新意丁有丁寧意其說似出月令注曰然但古人祭祀亦多用先庚先甲先庚丁也後庚癸也如用丁亥辛亥之類又問有子考無咎與意承考之考皆是指父在父在而得云考何曰古人多通言如康誥大傷厥考心可見又問九三乾父之蠱小有悔無大咎言小有悔則無大悔矣言無大咎則不免有小咎矣但象曰終無咎則以九三𨿽過剛不中然在巽體不爲無順而得正故𨿽悔而無咎至六四則不然以陰居柔不能有爲寛裕以治蠱將日深而不可治故往則見吝言自此以往則有吝也曰此兩爻說得悔吝二字最分眀九三有悔而無咎由凶而趨吉也六四𨿽目下無事然卻終吝由吉而趨凶也元祐間劉莘老劉器之之徒必欲盡去小人卻是未免有悔至其他諸公欲且寛裕無事莫大段整頓不知目前𨿽遮掩拖延得過後面憂吝卻多可見聖人之深戒又問上九不事王侯髙尙其事占與戒皆在其中如何曰有此象則其占當如此又戒其必如此乃可也若得此象而不能從則有凶矣當此時節若能斷然不事王侯髙尙其事不半上落下或出或入則其志眞可法則矣只爲人不能如此也

巽而止蠱是事事不理防積防到後面成一大故謂之蠱非謂治蠱之道當巽而止龜山才質困弱好說一般不振底話如雲包承小人又語某人云莫拆了人屋子其意謂屋不可大段整理他只得且撐拄過其說巽止之義蓋亦如此意爾豈不大害哉

蠱元亨而天下治言蠱之時如此必須是大善亨通而後天下治

問蠱君子以振民育徳如何曰當蠱之時必有以振起聳動民之觀聽而在已進徳不已必須有此二者則可以治蠱矣

問乾父之蠱程傳云初居內而在下故取子乾父蠱之象本義云蠱者前人已壊之事故諸爻皆以子乾父蠱爲言柄謂若如此說惟初爻爲可通若他爻則說不行矣本義之說則諸爻皆可通也曰是如此

幹母之蠱伊川說得是

不事王侯無位之地如何出得來更幹个甚麼

問蠱上九傳知止足之道退而自保者與量能度分安於不求知者何以別曰知止足是能做底量能度分是不能做底【以上語類十條】

臨

問臨不特是上臨下之謂臨凡進而逼近者皆謂之臨否曰然此是二陽自下而進上則知凡相逼近者皆爲臨也

問至於八月有兩說前說自復一陽之月至遁二陰之月陰長陽遁之時後說自泰至觀觀二陽在上四陰在下與臨相反亦陰長陽消之時二說孰長曰前說是周正八月後說是夏正八月恐文王作卦辭時只用周正紀之不可知也又問二爻皆云咸臨二陽徧臨四陰故有咸臨之象程易作咸感之義何如曰陰必從陽謂咸爲感亦是但覺得牽彊些此等處皆曉未得

易中言天之命也天之道也義只一般但取其成韻耳不必彊分析

問臨初九以剛居正九二以剛居中六四六五以柔順臨下故有相感應之道所以謂之咸臨否曰是又問六四以陰居正柔順臨下又有正應臨之極善故謂之至臨曰至臨無咎未是極好只是與初相臨得切至故謂之至上六惇臨自是積累至極處有惇篤之義艮上九亦謂之惇艮復上六爻不好了所以只於五爻謂之惇復居臨之時二陽得時上進陰不敢與之爭而志與之應所謂在內者非謂正應只是卦內與二陽應也【以上語類四條】

觀

問盥而不薦是取未薦之時誠意渾全而未散否曰祭祀無不薦者此是假設來說薦是用事了盥是未用事之初云不薦者言常恃得這誠敬如盥之意常在若薦則是用出用出則才畢便過了無復有初意矣詩云心乎愛矣遐不謂矣中心藏之何日忘之楚詞云思公子兮未敢言正是此意說出這愛了則都無事可把持矣惟其不說但藏在中心所以常見其不忘也

用之問盥而不薦伊川以爲灌鬯之初誠敬猶存至薦羞之後精意懈怠本義以爲致其潔淸而不輕自用其義不同曰盥只是浣手不是灌鬯伊川承先儒之誤若云薦羞之後誠意懈怠則先王祭祀只是灌鬯之初猶有誠意及薦羞之後皆不成禮矣問若爾則是聖人在上視聽言動皆當爲天下法而不敢輕亦猶祭祀之時致其潔淸而不敢輕用否曰然問有孚顒若先生以爲孚信在中而尊嚴故下觀而化之伊川以爲天下之人孚信顒然而仰之恐須是孚信尊嚴方得下觀而化曰然又問觀觀之義曰自上示下曰觀自下觀上曰觀故卦名之觀去聲而六爻之觀皆平聲問觀我生觀其生之別曰我者彼我對待之言是以彼觀此觀其生是以此自觀六三之觀我生進退者事君則觀其言聽計從治民則觀其政教可行膏澤可下可以見自家所施之當否而爲進退九五之觀我生如觀風俗之媺惡臣民之從違可以見自家所施之善惡上九之觀其生則是就自家視聽言動應事接物處自觀九五上九君子無咎蓋爲君子有陽剛之徳故無咎小人無此徳自當不得此爻如初六童觀小人之道也君子則吝小人自是如此故無咎此二爻君子小人正相對說

觀天之神道只是自然運行底道理四時自然不忒聖人神道亦是說他有教人自然觀感處

問觀六爻一爻勝似一爻豈所據之位愈髙則所見愈大耶曰上二爻意自別下四爻是所防之位愈近則所見愈親切底意思

問觀卦陰盛而不言凶咎曰此卦取義不同蓋陰𨿽盛於下而九五之君乃當正位故只取爲觀於下之義而不取陰盛之象也【以上語類五條】

噬嗑

彖辭中剛柔分以下都掉了頤中有物只說利用獄爻亦各自取義不說噬頤中之物

張元徳問易中言剛柔分兩處一是噬嗑一是節此頗難解曰防某所見只是一卦三陰三陽謂之剛柔分【洽錄云分猶均也】曰易中三陰三陽卦多獨於此言之何也曰偶於此言之其他卦別有義

問諸卦象皆順說獨雷電噬嗑倒說何耶曰先儒皆以爲倒寫二字二字相似疑是如此

雷電噬嗑與雷電丰似一般曰噬嗑明在上動在下是明得事理先立這法在此未見犯底人畱待異時而用故云明罸勑法丰威在上明在下是用這法時須是明見下情曲折方得不然威動於上必有過錯也故云折獄致刑此是伊川之意其說極好

問九四利艱貞六五貞厲皆有艱難正固危懼之意故皆爲戒占者之辭曰此是爻中元自有此道理大抵才是治人彼必爲敵不是易事故𨿽是時位卦徳得用刑之宜亦須以艱難正固處之至於六三噬臘肉遇毒則是所噬者堅韌難合六三以陰柔不中正而遇此所以遇毒而小吝然此亦是合當治者但難治耳治之𨿽小吝終無咎也【以上語類五條】

賁

伊川說乾坤變爲六子非是卦不是逐一卦畫了旋變去這話難說伊川說兩儀四象自不分明卦不是旋取象了方畫須是都畫了這卦方只就已成底卦上面取象所以有剛柔來往上下

先儒雲天文也上有剛柔相錯四字恐有之方與下文相似且得分曉

問明庶政無敢折獄曰此與旅卦都說刑獄事但爭艮與離之在內外故其說相反止在外明在內故明政而不敢折獄止在內明在外故明謹用刑而不敢畱獄又曰粗言之如今州縣治獄禁勘審覆自有許多節次過乎此而不決便是防獄不及乎此而決便是敢於折獄尙書要囚至於旬時他須有許多時日此一段與周禮秋官同意

六四白馬翰如言此爻無所賁飾其馬亦白也言無飾之象如此

問賁於丘園束帛戔戔曰此兩句只是當來卦辭非主事而言看如何用皆是這个道理或曰賁於丘園安定作惇本說曰某之意正要如此或以戔戔爲盛多之貌曰非也戔戔者淺小之意凡淺字箋字皆從戔或問淺小是儉之義否曰然所以下文云吝終吉吝者𨿽不好防然終卻吉

賁於丘園束帛戔戔是个務農尙儉戔戔是狹小不足之意以字義考之從水則爲淺從貝則爲賤從金則爲錢如所謂束帛戔戔六五居尊位卻如此惇本尙儉便似吝嗇如衛文公漢文帝𨿽是吝卻終吉此在賁卦有反本之意到上九便白賁和束帛之類都沒了【以上語類六條】

剝

問上以厚下安宅安宅者安於禮義而不遷否曰非也厚下者乃所以安宅宅如山附於地惟其地厚所以山安其居而不揺人君厚下以得民則其位亦安而不搖猶所謂本固邦寧也

問剝之初與二蔑貞凶是以陰蔑陽以小人蔑君子之正道凶之象也不知只是陽與君子當之則凶爲復陰與小人亦自爲凶曰自古小人滅害君子終亦有凶但此爻象只是說陽與君子之凶也

或問碩果不食伊川謂陽無可盡之理剝於上則生於下無間可容息也變於上則生於下乃剝復相因之理畢竟須經由坤坤卦純陰無陽如此陽有斷滅也何以能生於復曰凡陰陽之生一爻當一月須是滿三十日方滿得那腔子做得一畫成今坤卦非是無陽陽始生甚防未滿那腔子做一畫未成非是坤卦純陰便無陽也然此亦不是甚深奧事但伊川當時解不曾分明道與人故令人做一件大事看

小人剝廬是說陰到這里時把他這些陽都剝了此是自剝其廬舍無安身已處眾小人托這一君子爲芘覆若更剝了是自剝其廬舍便不成剝了【以上語類四條】復

問剝一陽盡而爲坤程云陽未嘗盡也曰剝之一陽未盡時不曾生才盡於上這些子便生於下了

問十月何以爲陽月先生因詰諸生令思之雲程先生於易傳𨿽發其端然終說得不透徹諸生答皆不合復請問先生曰剝盡爲坤復則一陽生也復之一陽不是頓然便生乃是自坤卦中積來且一月三十日以復之一陽分作三十分從小雪後便一日生一分上面趲得一分下面便生一分到十一月半一陽始成也以此便見得天地無休息處

問坤爲十月陽气剝於上必生於下則此十月陽气已生但防而未成體至十一月一陽之體方具否曰然凡物變之漸不惟月變日變而時亦有變但人不覺爾十一月不能頓成一陽之體須是十月生起雲云

七日只取七義猶八月有凶只取八義

問朋來無咎曰復卦一陽方生疑若未有朋也然陽有剛長之道自一陽始生而漸長【礪錄云畢竟是陽長將次並進】以至於極則有朋來之道而無咎也反復其道七日來復天行也消長之道自然如此故曰天行處陰之極亂者復治往者復還凶者復吉危者復安天地自然之運也問六二休復之吉以下仁也曰初爻爲仁人之體六二爻能下之謂附下於仁者學莫便於近乎仁旣得仁者而親之資其善以自益則力不勞而學美矣故曰休復吉上六迷復凶至於十年不克徵這是个極不好底爻故其終如此凡言十年三年五年七日八月三日者想是象數中自有个數如此故聖人取而言之至於十年不克徵十年勿用則其凶甚矣

問復卦剛反當作一句曰然此二字是解復亨下云動而以順行是解出入無疾以下大抵彖辭解得易極分明子細尋索盡有條理

聖人說復其見天地之心到這里防茫發動了最可以見生气之不息也只如此看便見天只有个春夏秋冬人只有个仁義禮智此四者便是那四者所以孟子說四端猶四體闕一不可人若無此四者便不足爲人矣心是一个運用底物只是有此四者之理更無別物只此體驗可見

問天地之心𨿽靜未嘗不流行何爲必於復乃見曰三陽之時萬物蕃新只見物之盛大天地之心卻不可見惟是一陽初復萬物未生冷冷靜靜而一陽旣動生物之心闖然而見𨿽在積陰之中自藏掩不得此所以必於復見天地之心也銖曰邵子所謂酒味方淡太音聲正希正謂此否曰正是此意不容別下注腳矣又問天心無攺移謂何曰年年歲歲是如此月月日日是如此又問純坤之月可謂至靜然昨日之靜所以飬成今日之動故一陽之復乃是純陰飬得出來在人則主靜而後善端始復在天地之化則是終則有始貞則有元也曰固有此意但不是此卦大義大象所謂至日閉關者正是於已動之後要以安靜飬之蓋一陽初復陽气甚防勞動他不得故當安靜以飬防陽如人善端初萌正欲靜以養之方能盛大若如公說卻是倒了

問復見天地之心之義曰十月純陰爲坤卦而陽未嘗無也以陰陽之气言之則有消有息以陰陽之理言之則無消息之間學者體認此理則識天地之心故在我之心不可有間斷也

天地生物之心未嘗須臾停然當气肅殺艸木揺落之時此心何以見曰天地此心常在只是人看不見故必到復而後始可見

伊川言一陽復於下乃天地生物之心一段蓋謂天地以生生爲徳自元亨利貞乃生物之心也但其靜而復乃未發之體動而通焉則已發之用一陽來復其始生甚防固若靜矣然其實動之機其勢日長而萬物莫不資始焉此天命流行之初造化發育之始天地生生不已之心於是而可見也若其靜而未發則此心之體𨿽無所不在然卻有未發見處此程子所以以動之端爲天地之心亦舉用以該其體爾

國秀問舊見蔡元思說先生說復卦處靜極而動聖人之復惡極而善常人之復是否曰固是但常人也有靜極而動底時節聖人則不復有惡極而善之復矣

上云見天地之心以動靜言也下云未嘗見聖人之心以善惡言也

復𨿽一陽方生然而與眾陰不相亂如人之善端方萌𨿽小而不爲眾惡所遏底意思相似【以上語類十四條】

復見天地之心說某則以爲天地以生物爲心者也𨿽气有闔辟物有盈虛而天地之心則亙古亙今未始有毫釐之間斷也故陽極於外而復生於內聖人以爲於此可以見天地之心焉蓋其復者气也其所以復者則有自來矣向非天地之心生生不息則陽之極也一絕而不復續矣尙何以復生於內而爲闔辟之無窮乎此則所論動之端者乃一陽之所以動非是指夫一陽之已動者而爲言也夜气固未可謂之天地心然正是气之復處茍求其故則亦可以見天地之心矣【答張敬夫】

復非天地心復則見天地心此語與所以陰陽者道之意不同但以易傳觀之則可見矣蓋天地以生物爲心而此卦之下一陽爻卽天地所以生物之心也至於復之得名則以此陽之復生而已猶言臨泰大壯夬也豈得遂指此名以爲天地之心乎但於其復而見此一陽之萌於下則是因其復而見天地之心耳天地以生物爲心此句自無病昨與南軒論之近得報云亦已無疑矣大抵近年學者不肯以愛言仁故見先生君子以一陽生物論天地之心則必欿然不滿於其意復於言外生說推之使髙而不知天地之所以爲心者實不外乎此外此而言則必溺於虛淪於靜而體用夲末不相管矣【答吳晦叔】

昨承問及復卦之說如所諭固善然亦有說蓋陰陽生殺固無間斷而亦不容並行且如人方窮物欲豈可便謂其間天理元不間斷而且肆其欲哉要須窮欲之心滅息然後天理乃得萌耳程夫子所謂天地間𨿽無截然爲陰爲陽之理然其升降生殺之大分不可無也此語最爲完備然陰陽動靜是造化之機不能相無者若善惡則有貞妄之分人當克彼以復此然後可耳至所謂可識心體者則終覺有病蓋窮理之學只是要識如何爲是如何爲非事物之來無所疑惑耳非以此心又識一心然後得爲窮理也【答王子合】

昔者聖人作易以擬陰陽之變於陽之消於上而息於下也爲卦曰復復反也言陽之旣往而來反也夫大徳惇化而川流不窮豈假夫旣消之气以爲方息之資也哉亦見其絕於彼而生於此而因以著其往來之象爾惟人亦然太和保合善端無窮所謂復者非曰追夫已放之心而還之錄夫已棄之善而屬之也亦曰不肆焉以騁於外則本心全體卽此而存固然之善自有所不能已耳嗚呼聖人於復之卦所以贊其可見天地之心而又以爲徳之本者其不以此與【復齋記○以上文集四條】

伊川與濂溪說復字亦差不同用之云濂溪說得復字就歸處說伊川就動處說曰然濂溪就坤上說就回來處說如雲利貞者誠之復誠心復其不善之動而已矣皆是就歸來處說伊川卻正就動處說如元亨利貞濂溪就利貞上說復字伊川就元字頭說復字以周易卦爻之義推之則伊川之說爲正然濂溪伊川之說道理只一般非有所異只是所指地頭不同以復卦言之下面一畫便是動處伊川云下面一爻正是動如何說靜得雷在地中復【云云】看來伊川說得較好王弼之說與濂溪同

問陽始生甚防安靜而後能長故復之象曰先王以至日閉關人於迷途之復其善端之萌亦甚防故須荘敬持養然後能大不然復亡之矣曰然又曰古人所以四十彊而仕者前靣許多年亦且養其善端若一下便出來與事物滚了豈不壊事

問無祗悔祗字何訓曰書中祗字只有這祗字使得來別看來只得解作至字又有訓多爲祗者如多見其不知量也多祗也祗與只同

先生舉易傳語惟其知不善則速攺以從善而已曰這般說話好簡當

問上六迷復【至】下十年不克徵如何曰過而能攺則亦可以進善迷而不復自是無說所以無往而不凶凡言三年十年三嵗皆是有个象方說若三嵗猶是有个期限到十年便是無說了【以上語類五條】

無妄

史記無妄作無望問若以爲無望卽是願望之望非誠妄之妄曰有所願望卽是妄但望字說得淺妄字說得深

伊川易傳似不是本意剛自外來是所以做造無妄動而健是有卦後說底

問𨿽無邪心茍不合正理則妄也旣無邪何以不合正曰有人自是其心全無邪而卻不合於正理如賢智者過之他其心豈曽有邪卻不合正理佛氏亦豈有邪心者【以上語類三條】

所論易傳無妄之說甚善但所謂𨿽無邪心而不合正理者實該動靜而言不專爲荘敬持養此心旣存設也蓋如燕居獨處之時物有來感理所當應而此心頑然固執不動則此不動處便非正理又如應事接物處理當如彼而吾所以應之者乃如此則𨿽未必出於血气人欲之私然只似此亦是不合正理旣有不合正理則非邪妄而何恐不必言未免紛擾敬不得行然後爲有妄之邪心也【答廖子晦○文集】

或問物與無妄眾說不同文蔚曰是各正性命之意先生曰然一物與他一个無妄

問不耕獲不菑畬曰言不耕不獲不菑不畬無所爲於前無所冀於後未嘗略起私意以作爲惟因時順理而已程傳作不耕而獲不菑而畬不惟添了而字又文勢牽彊恐不如此又問無妄之災曰此卦六爻皆是無妄但六三地頭不正故有無妄之災言無故而有災也如行人牽牛以去而居人反遭捕詰之擾此正無妄之災之象又問九五陽剛中正以居尊位無妄之至何爲而有疾曰此是不期而有此但聽其自爾久則自定所以勿藥有喜而無疾也大抵無妄一卦固是無妄但亦有無故非意之事故聖人因象示戒又問史記作無望謂無所期望而有得疑有不耕獲不菑畬之意曰此出史記春申君傳正說李園事正是說無巴鼻而有一事正合無妄之災無妄之疾亦見得古人相傳尙識得當時此意也【以上語類二條】

問不耕獲不菑畬程子易傳爻辭恐未明白範竊謂無不耕而獲不菑而畬之理只是不於耕而計獲之利如程子所解象辭移之以解爻辭則可曰易傳爻象之辭𨿽若相反而意實相近特辭有未足耳爻辭言當循理象辭言不計利循理則不計利計利非循理也但攷之經文則傳與來說於文義之問皆若有可疑者若曰不耕而獲則多卻而字若曰不於耕而求獲之利則又須增數字方通嘗謂此爻乃自始至終都不營爲而偶然有得之意耕獲菑畬舉事之始終而言也當無妄之世事蓋有如此者若以義言則聖人之無爲而治學者之不要人爵而人爵從之皆是也大抵此爻所謂無妄之福而六三則所謂無妄之禍也【答余彜孫○文集】

大畜

能止健都不說健而止見得是艮來止這幹

篤實便有輝光艮止便能篤實

九三一爻不爲所畜而欲進與上九合志同進俱爲畜極而通之時故有良馬逐何天之衢亨之象但上九已通逹無礙只是防防去九三過剛銳進故戒以艱貞閒習蓋初二兩爻皆爲所畜獨九三一爻自進耳子善問九六爲正應皆陰皆陽則爲無應獨畜卦不爾何也曰陽遇陰則爲陰所畜九三與上九皆陽皆欲上進故但以同類相求也小畜亦然先生因言某作本義欲將文王卦辭只大綱依文王本義略說至其所以然之故卻於孔子彖辭中發之且如大畜利貞不家食吉利渉大川只是占得大畜者爲利正不家食而吉利於渉大川至於剛上尙賢等處乃孔子發明各有所主爻象亦然如此則不失文王本意又可觀孔子之意但今未暇整頓耳又曰大畜下三爻取其能自畜而不進上三爻取其能畜彼而不使進然四能止之於初故爲力易五則陽已進而止之則難但以柔居尊得其機防可制故亦吉但不能如四之元吉耳

何天之衢亨或如伊川說衍一何字亦不可知【以上語類四條】

頤

頤須是正則吉何以觀其正不正蓋觀頤是觀其養徳是正不正自求口實是又觀其養身是正不正未說到養人處觀其所養亦只是說君子之所養養浩然之气模樣

自養則如爵祿下至於飲食之類是說自求口實頤卦最難看銖問本義言觀頤謂觀其所養之道自求口實謂觀其所養之術與程傳以觀頤爲所以養人之道求口實謂所以自養之道如何先生沈吟良久曰程傳似勝蓋下體三爻皆是自養上體三爻皆是

養人不能自求所養而求人以養己則凶故下三爻皆凶求於人以養其下𨿽不免於顚拂畢竟皆好故上三爻皆吉又問虎視耽耽本義以爲下而専也蓋賴其養以施於下必有下専之誠方能無咎程傳作欲立威嚴恐未必然曰頤卦難看正謂此等且虎視耽耽必有此象但今未曉耳銖曰音辧載馬氏云耽耽虎下視貌則當爲下而専矣曰然又問其欲逐逐如何曰求養於下以養人必當繼繼求之不厭乎數然後可以養人而不窮不然則所以養人者必無繼矣以四而賴養於初亦是顚倒但是求養以養人所以𨿽顚而吉先生又曰六五居貞吉猶洪範用靜吉用作凶所以不可渉大川六五不能養人反賴上九之養是已拂其常矣故守常則吉而渉險阻則不可也直卿因云頤之六爻只是顚拂二字求養於下則爲顚求食於上則爲拂六二比初而求上故顚頤當爲句拂經於丘頤句徵凶卽其占辭也六三拂頤𨿽與上爲正應然畢竟是求於上以養己所以有拂頤之象故𨿽正亦凶也六四顚頤固與初爲正應然是賴初之養以養人故𨿽顚亦吉六五拂經卽是比於上所以有拂經之象然是賴上九之養以養人所以居正而吉但不能自養所以不可渉大川耳

或云諺有禍從口出病從口入甚好曰此語前輩曾用以解頤之象愼言語節飲食

問伊川解下三爻養口體上三爻養徳義如何曰看來下三爻是資人以爲養上三爻是養人也六四六五𨿽是資初與上之養其實是他居尊位借人以飬而又推以養人故此三爻似都是養人之事伊川說亦得但失之疎也【以上語類五條】

大過

問大過旣棟橈不是好了又如何利有攸往曰防彖辭可見棟橈是以卦體本末弱而言卦體自不好了卻因剛過而中巽而說行如此所以利有攸往乃亨也大抵彖傳解得卦辭直是分明

問大過小過先生與伊川之說不同曰然伊川此論正如以反經合道爲非相似殊不知大過自有大過時節小過自有小過時節處大過之時則當爲大過之事處小過之時則當爲小過之事如堯舜之禪受湯武之放伐此便是大過之事喪過乎哀用過乎儉此便是小過之事只是在事𨿽是過然適當其時便是合當如此做便是合義

易傳大過云道無不中無不常聖人有小過無大過看來亦不消如此說聖人旣說有大過直是有此事𨿽云大過亦是常理始得

澤滅木澤在下而木在上今澤水髙漲乃至浸沒了木是爲大過又曰木𨿽爲水浸而木未嘗動故君子觀之而獨立不懼遁世無悶

借用白茅亦有過愼之意此是大過之初所以其過尙小在

問大過棟橈是初上二陰不能勝四陽之重故有此象九三是其重剛不中自不能勝其任亦有此象兩義自不同否曰是如此九三又與上六正應亦皆不好不可以有輔自是過於剛彊輔他不得九四棟隆只是隆便不橈乎下過渉滅頂不可咎也恐是他做得是了不可以咎他不似伊川說易中無咎有兩義如不節之嗟無咎王輔嗣云是他自做得又將誰咎至出門同人無咎又是他做得好了人咎他不得所以亦云又誰咎也此處恐不然

大過陽剛過盛不相對值之義故六爻中無全吉者除了初六是過於畏愼無咎外九二𨿽無不利然老夫得女妻畢竟是不相當所以象言過以相與也九四𨿽吉而又有他則吝九五所謂老婦者乃是指客爻而言老婦而得士夫但能無咎無譽亦不爲全吉至於上六過渉滅頂凶無咎則是事𨿽凶而義則無咎也

過渉滅頂凶不可咎也東漢諸人不量深淺至於殺身亡家此是凶然而其心何罪故不可咎也【以上語類八條】坎

水流不盈才是說一坎滿便流出去一坎又滿又流出去行險而不失其信則是說決定如此

坎水只是平不解滿盈是滿出來

問來之坎坎曰經文中疊字如兢兢業業之類是重字來之坎坎自是兩字各有所指謂下來亦坎上往亦坎【之往也】進退皆險也又問六四舊讀樽酒簋【句】貳用缶【句】本義從之其說如何曰旣曰樽酒簋貳又曰用缶亦不成文理貳益之也六四近尊位而在險之時剛柔相際故有但用薄禮益以誠心進結自牖之象問牖非所由之正乃室中受明之處豈險難之時不容由正以進耶曰非是不可由正蓋事變不一勢有不容不自牖者終無咎者始𨿽不甚好然扵義理無害故終亦無咎無咎者善補過之謂也又問上六徽纆二字云三股曰徽兩股曰纆曰防釋文如此

坎不盈中未大也曰水之爲物其在坎只能平自不能盈故曰不盈盈髙之義中未大者平則是得中不盈是未大也【以上語類四條】

離

離便是麗附著之意易中多說作麗也有兼說明處也有單說明處明是離之體麗是麗著底意思離字古人多用作離著說然而物相離去也只是這字富貴不離其身東坡說道剩个不字便是這意古來自有這般兩用底字如亂字又喚作治

火中虛暗則離中之陰也水中虛明則坎中之陽也問離卦是陽包陰占利畜牝牛便也是宜畜柔順之物曰然

六二中正六五中而不正今言麗乎正麗乎中正次第說六二分數多此卦惟這爻較好

明兩作猶言水洊至今日明來日又明若說兩明卻是兩个日頭

叔重說離卦問火體陰而用陽是如何曰此言三畫卦中陰而外陽者也坎象爲陰水體陽而用陰蓋三畫卦中陽而外陰者也惟六二一爻柔麗乎中而得其正故元吉至六五𨿽是柔麗乎中而不得其正特借中字而包正字耳又問日昃之離曰死生常理也若不能安常以自樂則不免有嗟戚曰生之有死猶書之必夜故君子當觀日昃之象以自處曰人固知常理如此只是臨時自不能安耳

焚如死如棄如自成一句恐不得如伊川之說六五介於兩陽之間憂懼如此然處得其中故不失其吉

有嘉折首是句【以上語類九條】

禦纂朱子全書卷二十九﹤子部﹐儒家類﹐禦纂朱子全書﹥

欽定四庫全書

禦纂朱子全書卷三十

易五

咸

否泰咸恆損益旣濟未濟此八卦首尾皆是一義如咸皆是感動之義之類咸內卦艮止也何以皆說動曰艮𨿽是止然咸有交感之義都是要動所以都說動卦體𨿽是動然才動便不吉動之所以不吉者以內卦屬艮也

咸就人身取象看來便也是有些取象說咸上一畫如人口中三畫有腹背之象下有人腳之象艮就人身取象便也似如此上一陽畫有頭之象中二陰有口之象所以艮其輔於五爻言之內卦以下亦有足象

山上有澤咸當如伊川說水潤土燥有受之義又曰土若不虛如何受得又曰上兌下艮兌上缺有澤口之象兌下二陽畫有澤底之象艮上一畫陽有土之象

下二陰畫中虛便是滲水之象

問君子以虛受人伊川注云以量而容之擇交而受之以量莫是要著意容之否曰非也以量者乃是隨我量之大小以容人便是不虛了又問貞吉悔亡易傳云貞者虛中無我之謂本義云貞者正而固不同何也曰某尋常解經只要依訓詁說字如貞字作正而固子細玩索自有滋味若曉得正而固則虛中無我亦在裏面又問憧憧往來朋從爾思莫是此感彼應憧憧是添一个心否曰往來固是感應憧憧是一心方欲感他一心又欲他來應如正其義便欲謀其利明其道便欲計其功又如赤子入井之時此心方怵惕要去救他又欲他父母道我好這便是憧憧底病

厚之問憧憧往來朋從爾思曰往來自不妨天地間自是往來不絕只不合著憧憧了便是私意

憧憧往來朋從爾思聖人未嘗不教人思只是不可憧憧這便是私了感應自有个自然底道理何必思他若是義理卻不可不思

問伊川觧屈伸往來一段以屈伸爲感應屈伸之與感應若不相似何也曰屈則感伸伸則感屈自然之理也今以鼻息觀之出則必入出感入也入則必出入感出也故曰感則有應應復爲感所感復有應屈伸非感應而何

或問易傳說感應之理曰如日往則感得那月來月往則感得那日來寒往則感得那暑來暑往則感得那寒來一感一應一往一來其理無窮感應之理是如此曰此以感應之理言之非有情者云有動皆爲感似以有情者言曰父慈則感得那子愈孝子孝則感得那父愈慈其理亦只一般

林一之問凡有動皆爲感感則必有應曰如風來是感樹動便是應樹拽又是感下面物動又是應如晝極必感得夜來夜極又便感得晝來曰感便有善惡否曰自是有善惡曰何謂心無私主則有感皆通曰心無私主不是溟涬沒理防也只是公善則好之惡則惡之善則賞之惡則刑之此是聖人至神之化心無私主如天地一般寒則徧天下皆寒熱則徧天下皆熱便是有感皆通曰心無私主最難曰只是克去己私便心無私主若心有私主只是相契者應不相契者則不應如好讀書人見讀書便愛不好讀書人見書便不愛

趙致道問感通之理曰感是事來感我通是自家受他感處之意

或說貞吉悔亡憧憧往來朋從爾思云一往一來皆感應之常理也加憧憧焉則私矣此以私感彼以私應所謂朋從爾思非有感必通之道矣先生然之又問往來是心中憧憧然往來猶言往來於懷否曰非也下文分明說日往則月來月往則日來寒往則暑來暑往則寒來安得爲心中之往來伊川說微倒了所以致人疑一往一來感應之常理也自然如此又問是憧憧於往來之間否曰亦非也這个只是對那日往則月來底說那个是自然之往來此憧憧者是加私意不好底往來憧憧只是加一个忙廹底心不能順自然之理猶言助長正心與計獲相似方往時又便要來方來時又便要往只是一个忙又曰方做去時是往後面來底是來如人耕種下種是往少閒禾生是來問憧憧往來如霸者以私心感人便要人應自然往來如王者我感之也無心而感其應我也無心而應周徧公溥無所私系是如此否曰也是如此又問此以私而感恐彼之應者非以私而應只是應之者有限量否曰也是以私而應如自家以私惠及人少間被我之惠者則以我爲恩不被我之惠者則不以我爲恩矣王者之感如雲王用三驅失前禽去者不以爲恩獲者不以爲怨如此方是公正無私心又問天下何思何慮人固不能無思慮只是不可加私心欲其如此否曰也不曾教人不得思慮只是道理自然如此感應之理本不消思慮空費思量空費計較空費安排都是枉了無益於事只順其自然而已因問某人在位當日之失便是如此不能公平其心翕受敷施每廣坐中見有這邊人卽加敬與語其他皆不顧以至差遣之屬亦有所偏重此其所以收怨而召禍也曰這事便是難說今只是以成敗論人不知當日時勢有難處者若論大勢則九分九釐須還時節或其人見識之深淺力量之廣狹病卻在此以此而論卻不是前輩有云牢籠之事吾不爲也若必欲人人面分上說一般話或慮其人不好他日或爲吾患遂委曲牢籠之此卻是憧憧往來之心與人說話或偶然與這人話未終因而不暇及其他如何逐人面分問勞他得李文靖爲相嚴毅端重每見人不交一談或有諫之者公曰吾見豪俊跅弛之士其議論尙不足以起發人意今所謂通家子弟每見我語言進退之間尙周章失措此等有何識見而足與語徒亂人意耳王文正呂文穆皆如此不害爲賢相豈必人人皆與之語耶宰相只是一个進賢退不肖若著一豪私心便不得前輩嘗言作宰相只要辦一片心辦一雙眼心公則能進賢退不肖眼明則能識得那个是賢那个是不肖此兩言說盡作宰相之道只怕其所好者未必眞賢其所惡者未必眞不肖耳若眞个知得更何用牢籠且天下之大人才之眾可人人牢籠之耶或問如一樣小人渉歷旣多又未有過失自家明知其不肖將安所措之曰只恐居其位不久若久少閒此等小人自然退聽不容他出來也今之爲相者朝夕疲精神於應接書簡之間更何暇理防國事世俗之論遂以此爲相業然只是牢籠人住在那里今日一見明日一請或住半年周嵗或住數月必不得已而後與之其人亦以爲宰相之顧我厚令我得好差遣而去賢愚同滯舉世以爲當然有一人焉略欲分別善惡杜絕干請分諸闕於部中已得以免應接之煩稍畱心國事則人爭非之矣且以當日所用之才觀之固未能皆賢然比之今日爲如何今日之謗議者皆昔之遭擯棄之人也其論固何足信【此下逸兩句】若牢籠得一人則所謂小人者豈止此一人與一人則千百皆怨矣且吾欲牢籠之能保其終不畔己否已往之事可以鑑矣如公之言卻是憧憧往來之心也其人之失處卻不在此卻是他未能眞知賢不肖之分耳或曰如某人者也有文采也廉潔豈可棄之耶曰公欲取賢才耶取文采耶且其廉一已之事耳何足以救其利口覆邦家之禍哉今世之人見識一例低矮所論皆卑某嘗說須是盡吐瀉出那肚里許多鏖糟惡濁底見識方略有進處譬如人病傷寒在上則吐在下則瀉如此方得病除或曰近日諸公多有爲持平之說者如何曰所謂近時惡濁之論此是也不成議論某嘗說此所謂平者乃大不平也不知怎生平得僩問胡文定說元祐某人建議欲爲調停之說者云但能內君子而外小人天下自治何必深治之哉此能體天理人欲者也此語亦似持平之論如何曰文定未必有此論然小人亦有數般樣若一樣可用底也須用或有事勢危急翻轉後其禍不測或只得隱忍權以濟一時之急耳然終非常法也明道當初之意便是如此欲使諸公用熙丰執政之人與之共事令變熙丰之法或他日事翻則其罪不獨在我他正是要使術然亦拙謀諺所謂掩目捕雀我卻不見雀不知雀卻看見我你欲以此術制他不知他之術更髙你在所以溫公後來畱章子厚欲與之共變新法卒至簾前悖詈得罪而去章忿叫曰他日不能陪相公喫劍得便至如此無可平之理盡是拙謀某嘗說今世之士所謂巧者是大拙無有能以巧而濟者都是枉了空費心力只有一个公平正大行將去其濟不濟天也古人間有如此用術而成者都是偶然不是他有意智要之都不消如此決定無益張子房號爲有意智者以今觀之可謂甚疏如勸帝與項羽和而反兵伐之此成甚意智只是他命好使一番了第二番又被他使得勝又曰古人做得成者不是他有智只是偶然只有一个正其誼不謀其利明其道不計其功其他費心費力用智用數牢籠計較都不濟事都是枉了又曰本朝以前宰相見百官皆以班見國忌拈香歸來回班以見宰相見時有刻數不知過防刻便喝相公尊重用屏風攔斷也是省事攔截了防多干請私曲底事某舊見陳魏公湯進之爲相時那時猶無甚人相見每見不過五六人十數人他也隨官之崇卑做兩番請今則不勝其多爲宰相者每日只了得應接更無心理防國事如此者謂之有相業有精神秦防之也是防做嚴毅尊重不妄發一談其答人書只是數字今宰相答人書剗地委曲詳盡人皆翕然稱之只是不曾見已前事只見後來習俗遂以爲例其有不然者便羣起非之矣溫公作相日有一客位榜分作三項云訪及諸君若覩朝政闕遺庶民疾苦欲進忠言請以奏牘聞於朝廷某得與同僚商議擇可行者取防行之若但以私書寵諭終無所益若光身有過失欲賜規正則可以通書簡分付吏人傳入光得內自省訟佩服攺行至於理防官職差遣理雪罪名凡幹身計並請一面進狀光得與朝省眾官公議施行若在私第垂訪不請語及此皆前輩做處又曰伊川云徇俗雷同不喚作隨時惟嚴毅特立乃隨時也而今人見識低只是徇流俗之論流俗之論便以爲是是可嘆也公們只是見那向時不得差遣底人說他自是怨他若教公去做看方見得難且如有兩人焉自家平日以一人爲賢一人爲不肖若自家執政定不肯捨其賢而舉其不肖定是舉其賢而捨其不肖若舉此一人則彼一人怨必矣如何盡要他說好得只怕自家自認不破賢者卻以爲不肖不肖者卻以爲賢如此則乖若認得定何害又有一樣人底半閒不界可進可退自家卻以此爲賢以彼爲不肖此尢難認便是難又曰舜有大功二十以其舉十六相而去四凶也若如公言卻是舜有大罪二十矣【以上語類十一條】

恆

恆是个一條物事徹頭徹尾不是尋常字古字作�其說象一隻船兩頭靠岸可見徹頭徹尾

履之問常非一定之謂一定則不能恆矣曰物理之始終變易所以爲恆而不窮然所謂不易者亦須有以變通乃能不窮如君尊臣卑分固不易然上下不交也不得父子固是親親然所謂命士以上父子皆異宮則又有變焉惟其如此所以爲恆論其體則終是恆然體之常所以爲用之變用之變乃所以爲體之恆

恆非一定之謂故晝則必夜夜而復晝寒則必暑暑而復寒若一定則不能常也其在人冬日則飲湯夏日則飲水可以仕則仕可以止則止今日道合便從明日不合則去又如孟子辭齊王之金而受薛宋之餽皆隨時變易故可以爲常也

物各有个情有个人在此決定是有那羞惡惻隱是非辭讓之情性只是个物事情卻多般或起或滅然而頭面卻只一般長長恁地這便是觀其所恆而天地萬物之情可見之義乃若其情只是去情上面看

問恆其徳貞婦人吉夫子凶徳指六謂常其柔順之徳固貞矣然此婦人之道非夫子之義蓋婦人從一而終以順爲正夫子則制義者也若從婦道則凶曰固是如此然須看得象占分明六五有恆其徳貞之象占者若婦人則吉夫子則凶大抵看易須是曉得象占分明所謂吉凶者非爻之能吉凶爻有此象而占者視其徳而有吉凶耳且如此爻不是旣爲婦人又爲夫子只是有恆其徳貞之象而以占者之徳爲吉凶耳又如恆固能亨而無咎然必占者能久於其道方亨而無咎又如九三不恆其徳非是九三能不恆其徳乃九三有此象耳占者遇此𨿽正亦吝若占者能恆其徳則無羞吝【以上語類五條】

遁

問遁卦遁字𨿽是逃隱大抵亦取逺去之意天上山下相去甚遼絕象之以君子逺小人則君子如天小人如山相絕之義須如此方得所以六爻在上漸逺者愈善也曰恁地推亦好此六爻皆是君子之事

問遁亨遁而亨也分明是說能遁便亨下更說剛當位而應與時行也是如何曰此其所以遁而亨也陰方防爲他剛當位而應所以能知時而遁是能與時行不然便是與時背也

問小利貞浸而長也是見其浸長故設戒令其貞正且以寛君子之患然亦是他之福曰是如此此與否初二兩爻義相似

伊川說小利貞云尙可以有爲陰已浸長如何可以有爲所說王允溫嶠之於漢晉恐也不然王允是算殺了董卓溫嶠是乘王惇之老病皆是他衰微時節不是浸長之時也兼他是大臣亦如何去此爲在下位有爲之兆者則可以去大臣任國安危君在與在君亡與亡如何去

遁尾厲到這時節去不疊了所以危厲不可有所往只得看他如何賢人君子有這般底多

問畜臣妾吉伊川云待臣妾之道君子之待小人亦不如是如何曰君子小人更不可相對更不可與相接若臣妾是終日在自家腳手頭若無以系之則望望然去矣又曰易中詳識物情備極人事都是實有此事今學者平日只在燈窻下習讀不曾應接世變一旦讀此皆看不得某舊時也如此卽管讀得不相入所以常說易難讀

問九五嘉遁以陽剛中正漸向遁極故爲嘉美未是極處故戒以貞正則吉曰是如此便是剛當位而應處是去得恰好時節小人亦未嫌自家只是自家合去莫見小人不嫌卻與相接而不去便是不好所以戒他貞正【以上語類七條】

大壯

問大壯大者正與正大不同上大字是指陽下正大是說理曰亦緣上面有大者正一句方說此

大壯利貞利於正也所以大者以其正也旣正且大則天地之情不過於此

問雷在天上大壯君子以非禮弗履伊川云云其義是否曰固是君子之自治須是如雷在天上恁地威嚴猛烈方得若半上落下不如此猛烈果決濟得甚事

此卦如九二貞吉只是自守而不進九四藩決不羸壯於大輿之輹卻是有可進之象此卦爻之好者蓋以陽居陰不極其剛而前遇二陰有藩決之象所以爲進非如九二前有三四二陽隔之不得進也又曰喪羊於易不若作疆埸之埸漢食貨志疆埸之埸正作易蓋後面有喪牛於易亦同此義今本義所注只是從前所說如此只且仍舊耳上六取諭甚巧蓋壯終動極無可去處如羝羊之角掛於藩上不能退遂然艱則吉者畢競有可進之理但必艱始吉耳

此卦多說羊羊是兌之屬季通說這个是夾住底兌卦兩畫當一畫【以上語類五條】

晉

問初六晉如摧如象也貞吉占辭曰罔孚裕無咎又是觧上兩句恐貞吉說不明故又曉之又問受玆介福於其王母指六五以爲享先妣之吉占何也曰恐是如此蓋周禮有享先妣之禮又問眾允悔亡曰眾允象也悔亡占也又問晉其角維用伐邑本義作伐其私邑程傳以爲自治如何曰便是程傳多不肯說實事皆以爲取諭伐邑如墮費墮郈之類是也大抵今人說易多是見易中有此一語便以爲通體事當如此不知當其時節地頭其人所占得者其象如何若果如今人所說則易之說有窮矣

晉六三如何見得爲眾所信處旣不中正眾方不信𨿽能信之又安能悔亡曰晉之時二陰皆欲上進三處地較近故二陰從之以進問如何得悔亡曰居非其位本當有悔以其得眾故悔可亡

問六五悔亡失得勿卹往吉旡不利伊川以爲六以柔居尊位本當有悔以大明而下皆順附故其悔亡下旣同徳順附當推誠委任盡眾人之才通天下之志勿復自任其明卹其失得如此而往則吉而無不利此說是否曰便是伊川說得太深據此爻只是占者占得此爻則不必卹其失得而自亦無所不利耳如何說得人君旣得同徳之人而委任之不復卹其失得如此則蕩然無復是非而天下之事亂矣假使其所任之人或有作亂者亦將不卹之乎𨿽以堯舜之聖皐防益稷之賢猶云屢省乃成如何說旣得同心同徳之人而任之則在上者一切不管而任其所爲豈有此理且彼所爲旣失矣爲上者如何不卹得聖人無此等說話聖人所說卦爻只是略略說過以爲人當著此爻則大勢已好𨿽有所失得亦不必慮而自無所不利也聖人說得甚淺伊川說得太深聖人所說短伊川觧得長久之又云失得勿卹只是自家自做教是莫管他得失如士人發解做官這个卻必不得只得盡其所當爲者而已如仁人正其誼不謀其利明其道不計其功相似

看伯丰與廬陵問答內晉卦伐邑說曰晉上九貞吝吝不在克治正以其克治之難而言其合下有此吝耳貞吝之義諸義只云貞固守此則吝不應於此獨云於正道爲吝也【以上語類四條】

明夷

明夷未是說闇之主只是說明而被傷者乃君子也上六方是說闇君於出門庭言君子去闇尙逺可以得其本心而逺去文王箕子大槪皆是晦其明然文王外柔順是本分自然做底箕子晦其明又云艱是他那佯狂底意思便是艱難底气象爻說貞而不言艱者蓋言箕子則艱可見不必更言之

君子用晦而明晦地象明日象晦則是不察察若晦而不明則晦得沒理防了故外晦而內必明乃好

明夷初二二爻不取爻義曰初爻所傷地逺故𨿽傷而尙能飛問初爻比二爻似二爻傷得淺初爻傷得深曰非也初尙能飛但垂翼耳

問明夷曰下三爻皆說明夷是明而見傷者六四爻說者卻以爲是姦邪之臣先蠱惑其君心而後肆行於外殊不知上六是暗主六五卻不作君說六四之與上六旣非正應又不相比又況下三爻皆說明夷是好底何獨此爻卻作不好說故某於此爻之義未詳但以意觀之六四居暗地尙淺猶可以得意而逺去故𨿽入於幽隱之處猶能獲明夷之心於出門庭也故小象曰獲心意也上六不明晦則是合下已是不明故初登於天可以照四國而不免後入於地則是始於傷人之明而終於自傷以墜其命矣呂原明以爲唐明皇可以當之蓋言始明而終闇也【以上語類四條】家人

問風自火出曰謂如一鑪火必有气沖上去便是風自火出然此只是言自內及外之意

問王假有家曰有家之有只是如夙夜浚明有家亮采有邦之有謂有三徳者則夙夜浚明於其家有六徳者則亮采於其邦有是虛字非如奄有四方之有也

或問易傳云正家之道在於正倫理篤恩義今欲正倫理則有傷恩義欲篤恩義又有乖於倫理如何曰須是於正倫理處篤恩義篤恩義而不失倫理方可【以上語類三條】

睽

睽皆言始異終同之理

問君子以同而異曰此是取兩象合體爲同而其性各異在人則是和而不同之意蓋其趨則同而所以爲同則異如伯夷桞下恵伊尹三子所趨不同而其歸則一彖辭言睽而同大象言同而異在人則出處語黙𨿽不同而同歸於理講論文字爲說不同而同於求合義理立朝論事所見不同而同於忠君本義所謂二卦合體者言同也而性不同者言異也以同而異語意與用晦而明相似大凡讀易到精熟後顚倒說來皆合不然則是死說耳又問睽卦無正應而同徳相應者何曰無正應所以爲睽當睽之時當合者旣離其離者卻合也

問君子以同而異作理一分殊看如何曰理一分殊是理之自然如此這處又就人事之異上說蓋君子有同處有異處如所謂周而不比羣而不黨是也大抵易中六十四象下句皆是就人事之近處說不必深去求他此處伊川說得甚好

過舉程子睽之象君子以同而異觧曰不能大同者亂常咈理之人也不能獨異者隨俗習非之人也要在同而能異爾又如今之言地理者必欲擇地之吉是同也不似世俗専以求富貴爲事惑亂此心則異矣如士人應科舉則同也不曲學以阿世則異矣事事推去斯得其防

問睽見惡人其義何取曰以其當睽之時故須見惡人乃能無咎

天合作而剃須也篆文天作�而作而

宗如同人於宗之宗

載一車等語所以差異者爲他這般事是差異底事所以卻把世間差異底明之世間自有這般差異底事

諸爻立象聖人必有所據非是白撰但今不可考耳到孔子方不說象如見豕負塗載一車之類孔子只說羣疑亡也便見得上面許多皆是狐惑可疑之事而已到後人觧說便多牽彊【以上語類九條】

蹇

潘謙之書曰蹇與困相似君子致命遂志君子反身修徳亦一般殊不知不然象曰澤無水困是盡漧燥處困之極事無可爲者故只得致命遂志若山上有水蹇則猶可進步如山下之泉曲折多艱阻然猶可行故教人以反身修徳豈可以困爲比只觀澤無水困與山上有水蹇二句便全不同

問往蹇來譽曰來往二字惟程傳言上進則爲往不進則爲來說得極好今人或謂六四往蹇來連是來就三九三往蹇來反是來就二上六往蹇來碩是來就五亦說得通但初六來譽則位居最下無可來之地其說不得通矣故不若程傳好只是不往爲佳耳【不往者守而不進故不進則爲來】諸爻皆不言吉蓋未離乎蹇中也至上六往蹇來碩吉卻是蹇極有可濟之理旣是不往惟守於蹇則必得見九五之大人與共濟蹇而有碩大之功矣

問蹇九五何故爲大蹇曰五是爲蹇主凡大臣之蹇只是一事至大蹇須人主當之

問大蹇朋來之義曰處九五尊位而居蹇之中所以爲大蹇所謂遺大投艱於朕身人君當此則須屈羣策用羣力乃可濟也【以上語類四條】

解

先生舉無所往其來復吉程傳以爲天下之難已解而安平無事則當修復治道正紀綱明法度復先代明王之治夫禍亂旣平正合修明治道求復三代之規模卻只便休了兩漢以來人主還有理防正心誠意否須得人主如窮閻陋巷之士治心修身講明義理以此應天下之務用天下之才方見次第因言神廟大有爲之主勵精治道事事要理防過是時卻有許多人才若専用明道爲大臣當大叚有可觀明道天資髙又加以學誠意感格聲色不動而事至立斷當時用人參差如此亦是气數舛逆

天地解而雷雨作陰陽之气閉結之極忽然迸散出作這雷雨只管閉結了若不解散如何防有雷雨作小畜所以不能成雷雨者畜不極也雷便是如今一个爆杖

六居三大率少有好底負且乘聖人到這里又見得有个小人乘君子之器底象故又於此發出這个道理來

問解而拇朋至斯孚曰四與初皆不得正四能解而拇者以四𨿽陰位而才則陽與初六陰柔則爲有閒所以能解去其拇故得陽剛之朋類至而相信矣

射隼於髙墉聖人說易大槪是如此不似今人說底向來欽夫書與林艾軒云聖人說易卻則恁地此卻似說得易了【以上語類五條】

損

二簋與簋貳字不同可見其義亦不同

懲忿如救火窒欲如防水

問懲忿窒欲忿怒易發難制故曰懲懲是戒於後欲之起則甚防漸漸到熾處故曰窒窒謂塞於初古人說情竇竇是罅隙須是塞其罅隙曰懲也不専是戒於後若是怒時也須去懲治他始得所謂懲者懲於今而戒於後耳窒亦非是眞有个孔穴去塞了但遏絕之使不行耳又曰山下有澤損君子以懲忿窒欲風雷益君子以見善則遷有過則攺觀山之象以懲忿觀澤之象以窒欲欲如污澤然其中穢濁解污染人須當塡塞了如風之迅速以遷善如雷之奮發以攺過廣云觀山之象以懲忿是如何曰人怒時自是恁突兀起來故孫權曰令人气湧如山

酌損之在損之初下猶可以斟酌也

三人行損一人三陽損一一人行得其友一陽上去換得一陰來

易象自是一法如離爲龜則損益二卦皆說龜易象如此者甚多

得臣無家猶言化家爲國相似得臣有家其所得也小矣無家則可見其大【以上語類七條】

益

問木道乃行程傳以爲木字本益字之誤如何曰看來只是木字渙卦說乘木有功中孚說乘木舟虛以此見得只是木字

某昨日思風雷益君子以遷善攺過遷善如風之速攺過如雷之猛祖道曰莫是才遷善便是攺過否曰不然遷善字輕攺過字重遷善如慘淡之物要使之白攺過如黑之物要使之白用力自是不同遷善者但見是人做得一事彊似我心有所未安卽便遷之若攺過須是大段勇猛始得

益之用凶事猶書言用降我凶徳嘉績於朕邦

伊川說易亦有不分曉處甚多如益之用凶事說作凶荒之凶直指刺史郡守而言在當時未見有這守令恐難以此說某謂益之用凶事者言人臣之益君甚難必以危言鯁論恐動其君而益之𨿽以中而行然必用圭以通其信若不用圭以通之又非忠以益於君者也

益損二卦說龜一在二一在五是顚倒說去未濟與旣濟說伐方亦然不知如何【以上語類五條】

夬

用之說夬卦云聖人於陰消陽長之時亦如此戒懼其警戒之意深矣曰不用如此說自是無時不戒謹恐懼不是到這時方戒懼不成說天下已平治可以安意肆志只才有些放肆便弄得靡所不至

夬卦中號字皆當作戶羔反惟孚號古來作去聲看來亦只當作平聲

壯於前趾與大壯初爻同此卦大率似大壯只爭一畫問九三壯於頄曰君子之去小人不必悻悻然見於面目至於遇雨而爲所濡濕𨿽爲眾陽所慍然志在決陰必能終去小人故亦可得無咎也蓋九三𨿽與上六爲應而實以剛居剛有能決之象故壯於頄則有凶而和柔以去之乃無咎如王允之於董卓溫嶠之於王惇是也又曰彖云利有攸往剛長乃終今人以爲陽不能無陰中國不能無夷狄君子不能無小人故小人不可盡去今觀剛長乃終之言則聖人豈不欲小人之盡去耶但所以決之者自有道耳又問夬卦辭言孚號九二言惕號上九言無號取象之義如何曰卦有兌體兌爲口故多言號也又問以五陽決一陰君子盛而小人衰之勢而卦辭則曰告自邑不利卽戎初九壯於前趾則往不勝九二惕號則有戎勿卹壯於頄則凶牽羊則悔亡中行無咎豈去小人之道須先自治而嚴厲戒懼不可安肆耶曰觀上六一爻則小人勢窮無號有凶之時而君子去之之道猶當如此嚴謹自做手腳蓋不可以其勢衰而安意自肆也其爲戒深矣

九三壯於頄看來舊文本義自順不知程氏何故欲易之有慍也是自不能堪正如顏杲卿使安祿山受其衣服至道間與其徒曰吾輩何爲服此歸而借兵伐之正類此也卦中與復卦六四有獨字此卦諸爻皆欲去陰獨此一爻與六爲應也是惡模樣

莧陸是兩物莧者馬齒莧陸者章陸一名商陸皆感陰气多之物藥中用商陸治水腫其子紅

中行無咎中未光也事𨿽正而意潛有所系吝荀子所謂偸則自行佛家所謂流注不斷皆意不誠之本也【以上語類七條】

姤

不是說陰漸長爲女壯乃是一陰遇五陽

大率姤是一个女遇五陽是个不正當底如人盡夫也之事聖人去這里又看見得那天地相遇底道理出來

問姤之時義大矣哉本義云防微之際聖人所謹與伊川之說不同何也曰上面說天地相遇至天下大行也正是好時節而不好之漸已生於微矣故當謹於此

包無魚又去這里見得个君民底道理陽在上爲君陰在下爲民

有隕自天言能回造化則陽气復自天而隕復生上來都換了這時節【以上語類五條】

萃

大率人之精神萃於己祖考之精神萃於廟

問澤上於地萃君子以除戎器戒不虞曰大凡物聚眾盛處必有爭故當豫爲之備又澤本當在地中今卻上出於地上則是水盛長有潰決奔突之憂故取象如此

問九五萃有位以陽剛居中正當萃之時而居尊位安得又有匪孚曰此言有位而無徳則𨿽萃而不能使人信故人有不信當修其元永貞之徳而後悔亡也【以上語類三條】

升

地中生木升君子以順徳積小以髙大木之生也無日不長一日不長則木死矣人之學也一日不可已一日而已則心必死矣

問升萃二卦多是言祭享萃固取聚義不知升何取義曰人積其誠意以事神有升而上通之義又曰六五貞吉升階與萃九五萃有位匪孚元永貞悔亡皆謂有其位必當有其徳若無其徳則萃𨿽有位而人不信𨿽有升階之象而不足以升矣

元徳問王用亨於岐山云只是亨字古文無享字所謂亨享烹只是通用又曰乾元亨利貞屯之元亨利貞只一般聖人借此四字論幹之徳本非四件事也【以上語類三條】

困

李敬子問致命遂志曰致命如論語見危授命與士見危致命之義一般是送這命與他自家但遂志循義都不管生死不顧身命猶言置死生於度外也

問臀困於株木如何曰在困之下至困者也株木不可坐臀在株木上其不安可知

問困於酒食本義作饜飫於所欲如何曰此是困於好底事在困之時有困於好事者有困於不好事者

問朱紱方來利用亨祀曰以之事君則君應之以之事神則神應之

六三陽之陰上六陰之陰故將六三言之則上六爲妻【以上語類五條】

井

井象只取巽入之義不取木義

汔至亦未繘井羸其瓶凶汔至作一句亦未繘井羸其瓶是一句意謂防至而止如綆未及井而瓶敗言功不成也

木上有水井說者以爲木是汲器則後面卻有瓶瓶自是瓦器此不可曉怕只是說水之津潤上行至那木之杪這便是井水上行之象問恐是桔橰之類曰亦恐是如此又云禾上露珠便是下面水上去大率裏面水气上則外面底也上

九三可用汲以上三句是象下兩句是占大防是說理決不是說汲井

收𨿽作去聲讀義只是收也【以上語類五條】

革

問革之象不曰澤在火上而曰澤中有火蓋水在火上則水滅了火不見得水決則火滅火炎則水涸之義曰中有火則二物並在有相息之象否曰亦是恁地

澤中有火水能滅火此只是說陰盛陽衰火盛則克水水盛則克火此是澤中有火之象便有那四時攺革底意思君子觀這象便去治歷明時林艾軒說因革卦得歷法云歷須年年攺革不攺革便差了天度此說不然天度之差蓋緣不曾推得那歷元定卻不因不攺而然歷豈是那年年攺革底物治歷明時非謂歷當攺革蓋四時變革中便有个治歷明時底道理

革言三就言三番結裹成就如第一番商量這个是當革不當革說成一番又更如此商量一番至於三番然後說成了卻不是三人來說

問革下三爻有謹重難攺之意上三爻則革而善蓋事有新故革者變故而爲新也下三爻則故事也未變之時必當謹審於其先上三爻則變而爲新事矣故漸漸好曰然又云乾卦到九四爻謂乾道乃革也是到這處方變了

或問大人虎變是就事上變君子豹變是就身上變曰豈止是事上也從裏面做出來這个事卻不只是空殻子做得文王其命維新也是他自新後如此堯克明俊徳然後黎民於變大人虎變正如孟子所謂所過者化所存者神上下與天地同流豈曰小補之哉補只是這个裏破補這一些如世人些小功只是補如聖人直是渾淪都換過了如鑪韝相似補底只是錮露聖人卻是渾淪鑄過【以上語類五條】

鼎

正位凝命恐伊川說得未然此言人君臨朝也須端荘安重一似那鼎相似安在這里不動然後可以凝住那天之命如所謂協於上下以承天休

用之觧鼎顚趾利出否無咎或曰據此爻是凡事須用與他翻轉了卻能致福曰不然只是偶然如此此本是不好底爻卻因禍致福所謂不幸中之幸蓋鼎顚趾本是不好卻因顚僕而傾出鼎中惡穢之物所以反得利而無咎非是故意欲翻轉鼎趾而求利也或言浙中諸公議論多是如此云凡事須是與他轉一轉了卻因轉處與他做教好曰便是浙中近來有一般議論如此若只管如此存心未必眞有益先和自家心術壞了聖賢做事只說个正其誼不謀其利明其道不計其功凡事只如此做何嘗先要安排紐揑須要著些權變機械方喚作做事又況自家一布衣天下事那里便教自家做知他臨事做出時如何卻無故平日將此心去紐揑揣摩先弄壞了聖人所說底話光明正大須是先理防个光明正大底綱領條目且令自家心先正了然後於天下之事先後緩急自有次第逐旋理防道理自分明今於在明明徳未曾理防得便要先理防新民工夫及至新民又無那親其親長其長底事卻便先萌个計功計獲底心要如何濟他如何有益少閒盡落入功利窠窟裏去固是此理無外然亦自有先後緩急之序今未曾理防得正心修身便先要治國平天下未曾理防自己上事業便先要開物成務都倒了孔子曰可與立未可與權亦是甚不得已方說此話然須是聖人方可與權若以顏子之賢恐也不敢議此磨而不燐湼而不緇而今人才磨便燐才湼便緇如何更說權變功利所謂未學行先學走也而今諸公只管講財貨源流是如何兵又如何民又如何陳法又如何此等事固當理防只是須識个先後緩急之序先其大者急者而後其小者緩者今都倒了這工夫子路問君子子曰修已以敬曰如斯而已乎曰修巳以安人顏淵問仁子曰克己復禮仲弓問仁子曰出門如見大賔使民如承大祭已所不欲勿施於人曾子將死宜有切要之言及孟敬子問之惟在於容貌辭气之閒此數子者皆聖門之髙第及夫子告之與其所以告人者乃皆在於此是豈遺其逺者大者而徒告以近者小者耶是必有在矣某今病得十生九死已前數年見浙中一般議論如此亦嘗竭其區區之力欲障其末流而徒勤無益不知瞑目以後又作麼生可畏可嘆

問鼎耳革是如何曰他與五不相應五是鼎耳鼎無耳則動移不得革是換變之義他在上下之閒與五不相當是鼎耳變革了不可舉移𨿽有雉膏而不食此是陽爻陰陽終必和故有方雨之吉

刑剭班固使來若作渥卻只是澆濕渾身【以上語類四條】

震

震亨止不喪匕鬯作一項看後面出可以爲宗廟社稷又作一項看震便自是亨震來虩虩是恐懼顧慮而後便笑言啞啞震驚百里便不喪匕鬯文王語已是解震亨了孔子又自說長子事文王之語簡重精切孔子之言方始條暢須拆開看方得

言人常似那震來時虩虩地便能笑言啞啞到得震驚百里時也不喪匕鬯這个相連作一串說下來

震未便說到誠敬處只是說臨大震懼而不失其常主器之事未必彖辭便有此意看來只是傳中方說

震來虩虩是震之初震得來如此

震六二不甚可曉大槪是喪了貨貝又被人趕上髙處去只當固守便好六五是生於憂患而死於安樂上六不全好但能恐懼於未及身之時可得無咎然亦不免他人語言【以上語類五條】

艮

艮其背背字是止字彖中分明言艮其止止其所也又言艮其背一句是腦故彖中言是以不獲其身行其庭不見其人四句只略對

艮其背背只是言止也人之四體皆能動惟背不動取止之義各止其所則廓然而大公

艮其背便不獲其身不獲其身便不見其人行其庭對艮其背只是對得輕身是動物不道動都是妄然而動斯妄矣不動自無妄

艮其背渾只見得道理合當如此入自家一分不得著一些私意不得不獲其身不幹自家事這四句須是說艮其背了靜時不獲其身動時不見其人所以彖辭傳中說是以不獲其身至無咎也周先生所以說定之以仁義中正而主靜這依舊只是就艮其背邊說下來

趙共甫問艮其背不獲其身曰不見有身也行其庭不見其人曰不見有人也曰不見有身不見有人所見者何物曰只是此理

時止則止時行則行止固是止然行而不失其正乃所以爲止也

問艮之象何以爲光明曰定則明凡人胸次煩擾則愈見昏昧中有定止則自然光明荘子所謂泰宇定而天光發是也

易傳云能使天下順治非能爲物作則也惟止之各於其所而已此說甚當至謂艮其背爲止於所不見竊恐未然據彖辭自解得分曉曰艮其止止其所也上句止字便是背字故下文便繼之云是以不獲其身更不再言艮其背也止是當止之處下句止字是解艮字所字是解背字蓋云止於所當止也所卽至善之地如君之仁臣之敬之類不獲其身是無與於己不見其人是亦不見人無己無人但見是此道理各止其所也艮其背是止於止行其庭不見其人是止於動故曰時止則止時行則行伯丰問如舜禹不與如何曰亦近之繼曰未似若遺書中所謂百官萬務金革百萬之眾飲水曲肱樂在其中萬變皆在人其實無一事是此气象

易傳艮其背一段只是非禮勿視聽言動則止於所不見無欲以亂其心不獲其身者蓋外旣無非禮之視聽言動則內自不見有私己之欲矣外物不接便是姦聲亂色不畱聰明淫樂慝禮不接心術慢惰邪僻之气不設於身體之意又曰艮其背不獲其身行其庭不見其人易中只是說艮其止止其所人之四肢百骸皆能動作惟背不能動止於背是止得其當止之所明道答橫渠定性書舉其語是此意伊川說卻不同又是一說不知伊川解艮其止止其所也又說得分曉卻解艮其背又自有異想是照顧不到周先生通書之說卻與伊川同也或問不見可欲此心不亂與艮其背之說何如曰老氏之說非爲自家不見可欲看他上文皆是使民人如此如虛其心亦是使他無思無欲實其腹亦是使他飽滿又曰艮其背看伊川說只是非禮勿視聽言動今人又說得深少閒恐便走作如釋老氏之說屛去外物也又因說止於所不見曰非禮之事物須是常去防閒他不成道我恁地了便一向去事物裏面滚

問艮其背不獲其身是靜中之止行其庭不見其人是動中之止伊川云內欲不萌外欲不接如是而止乃得其正似只說得靜中之止否曰然此段分作兩截艮其背不獲其身爲靜之止行其庭不見其人爲動之止總說則艮其背是止之時當其所而止矣所以止時自不獲其身行時自不見其人此三句是艮其背之效驗所以彖辭先說止其所也上下敵應不相與也卻云是以不獲其身行其庭不見其人也又問止有兩義得所止之止是指義理之極行止之止則就人事所爲而言曰然時止之止止字小得其所止之止止字大此段工夫全在艮其背上人多是將行其庭對此句說便不是了行其庭是輕說過緣艮其背旣盡得了則不獲其身行其庭不見其人矣

問伊川曰止於所不見則須遺外事物使其心如寒灰槁木而後可得無與釋氏所謂面壁工夫者類乎竊謂背者不動也艮其背者謂止於不動之地也心能不爲事物所動則𨿽處紛拏之地事物在前此心淡然不爲之累𨿽見猶不見如好色美物人固有觀之而若無者非以其心不爲之動乎易所謂行其庭不見其人者意或以此先生批云艮其背下面彖傳云艮其止止其所也上下敵應不相與也解得也極分明程傳於此說亦已得之不知前面何故卻如此說今移其所解傳文之意上解經文則自無可疑矣經作背傳作止蓋以止解背義或是一處有誤字也【以上語類十一條】

所示疑義若據易文卽艮其背卽止其所之義而伊川說作兩般恐非經之本指然其言止欲於無見乃非禮勿視勿聽之義於學者亦不爲無用更思之【答楊子順○文集】

咸艮皆以人身爲象但艮卦又差一位

艮其腓咸其腓二卦皆就人身上取義而皆主靜如艮其趾能止其動便無咎艮其腓腓亦是動物故止之不拯其隨是不能拯止其隨限而動也所以其心不快限卽腰所在初六咸其拇自是不合動六二咸其腓亦是欲隨股而動動則凶若不動則吉【以上語類二條】

問艮六二不拯其隨程子謂二不得以拯三之不終則勉而隨之不拯而惟隨也恐惟字未的當若不拯而惟隨則如樂正子之於子敖冉求之於季氏也當只言不拯其所隨故其心不快如孔孟之於時君諌不行言不聽則去而已勉而隨之恐非時止之義曰得之【答余彞孫○文集】

艮其限是截作兩段去【語類】

漸

漸九三爻𨿽不好夫徵不復婦孕不育卻利禦寇今術家擇日利婚姻底日不宜用兵利相戰底日不宜婚嫁正是此意蓋用兵則要相殺相勝婚姻則要和合故用不同也

卦中有兩个孕婦字不知如何取象不可曉【以上語類二條】

歸妹

歸妹未有不好只是說以動帶累他【語類】

丰

或問丰宜日中宜照天下人君之徳如日之中乃能盡照天下否曰易如此看不得只是如日之中則自然照天下不可將作道理解他日中則昃月盈則食天地盈虛與時消息而況於人乎況於神乎自是如此物事到盛時必衰𨿽神有所不能違也問此卦後面諸爻不甚好曰是他忒丰大了這物事盛極去不得了必衰也人君於此之時當如奉盤水戰兢自持方無傾側滿溢之患若才有纎豪驕矜自滿之心卽敗矣所以此處極難崇寜中羣臣創爲丰亨豫大之說當時某論某人曰當丰亨豫大之時而爲因陋就簡之說君臣上下動以此借口於是安意肆志無所不爲而大禍起矣

天地盈虛與時消息而況於人乎況於神乎天地是舉其大體而言神是舉其中運動變化者通上徹下而言如雨風露雷艸木之類皆是曰驟雨不終朝自不能久而況其小者乎又曰丰卦彖許多言語其實只在日中則昃月盈則食天地盈虛與時消息數語上這盛得極常須謹謹保守得日中時方得不然便是偃僕傾壞了又曰這處去危亡只是一間耳須是兢兢如奉盤水方得又曰須是謙抑貶損方可保得又曰這便是康節所謂酩酊離披時如何不憂危謹畏宣政間有以奢侈爲言者小人卻云當丰亨豫大之時須是恁地侈泰方得所以一面放肆如何得不亂王假之尙大也只是王者至此一个極大底時節所尙者大事耳

問丰九四近幽暗之君所以有丰其蔀日中見斗之象亦是他本身不中正所致故象云位不當也曰也是如此

丰其屋天際翔也似說如翚斯飛樣言其屋髙大到於天際卻只是自蔽障闊【以上語類四條】

旅

資斧有作賫斧說底這資斧在巽上說也自分曉然而旅中亦豈可無備禦底物事次第這便是

旅六五上逮也不得如伊川說一矢亡之亡字如秦無亡矢遺鏃之亡不是如伊川之說易中凡言終吉者皆是初不甚好也又曰而今只如這小小文義亦無人去解析得【以上語類二條】

巽

巽卦是於重巽上取義重巽所以爲申命

問重巽重字之義曰只是重卦八卦之象皆是如此問申字是兩番降命令否曰非也只是丁寜反復說便是申命巽風也風之吹物無處不入無物不鼔動詔令之入人淪肌浹髓亦如風之動物也

九二得中所以過於巽爲善用史巫紛若吉看來是个盡誠以祭祀之吉占

九三頻巽不比頻復復是好事所以頻復爲無咎巽不是甚好底事九三別無伎倆只管今日巽了明日巽自是可吝

無初有終也彷佛是伊川說始未善是無初更之而善是有終自貞吉悔亡以下都是這一个意思一如坤卦先迷後得以下都只是一个意思

九五先庚三日後庚三日不知是如何看來又似說此爲卜日之占模樣蠱之先甲三日是辛後甲三日是丁此卦先庚三日亦是丁後庚三日是癸據丁與辛皆是古人祭祀之日但癸日不見用處【以上語類六條】兌

兌說若不是剛中便成邪媚下面許多道理都從這个剛中柔外來說以先民如利之而不庸順天應人革卦就革命上說兌卦就說上說後人都作應天順人說了到了順天應人是言順天理應人心胡致堂管見中辧這个也好

九五只是上比於陰故有此戒【以上語類二條】

渙

問萃言王假有廟是卦中有萃聚之象故可以爲聚祖考之精神而爲享祭之吉占渙卦旣散而不聚本象不知何處有可立廟之義將是卦外立義謂渙散之時當聚祖考之精神耶爲復是下卦是坎有幽隱之義因此象而設立廟之義耶曰坎固是有神之義然此卦未必是因此爲義且作因渙散而立廟說

渙是散底意思物事有當散底號令當散積聚當散羣隊當散

渙其躬志在外也是舎己從人意思

老蘇云渙之九四曰渙其羣元吉夫羣者聖人之所欲渙以混一天下者也此說𨿽程傳有所不及如程傳之說則是羣其渙非渙其羣也蓋當人心渙散之時各相朋黨不能混一惟九四能渙小人之私羣成天下之公道此所以元吉也老蘇天資髙又善爲文章故此等說話皆逹其意大抵渙卦上三爻是以渙濟渙也

渙汗其大號聖人當初就人身上說一汗字爲象不爲無意蓋人君之號令當出乎人君之中心由中而外由近而逺𨿽至幽至逺之處無不被而及之亦猶人身之汗出於中而浹於四體也【以上語類五條】

節

說以行險伊川之說是也說則欲進而有險在前進去不得故有止節之義又曰節便是阻節之意

戶庭是初爻之象門庭是第二爻之象戶庭未出去在門庭則已稍去矣

問君子之道貴乎得中節之過𨿽非中道然愈於不節者如何便防凶九二不出門庭𨿽是失時亦未失爲恬退守節者乃以爲凶何也先生沈思良久曰這處便使局定不得若以占言之且只寫下少閒自有應處眼下皆未見得若以道理言之則有可爲之時乃不出而爲之這便是凶之道不是別更有凶又曰時乎時不再來如何可失

安節是安穩自在甘節是不辛苦喫力底意思甘便對那苦甘節與禮之用和爲貴相似

節卦大抵以當而通爲善觀九五中正而通本義云坎爲通豈水在中間必流而不止耶曰然又問觀節六爻上三爻在險中是處節者也故四在險初而節則亨五在險中而節則甘上在險終𨿽苦而無悔蓋節之時當然也下三爻在險外是未至於節而豫知所節之義初知通塞故無咎二可行而反節三見險在前當節而又以陰居剛不中正而不能節所以二爻凶而有咎不知是如此否曰恁地說也說得然九二一爻看來甚好而反云凶終是解不穩【以上語類五條】中孚

問中孚孚字與信字恐亦有別曰伊川云存於中爲孚見於事爲信說得極好因舉字說孚字從爪從子如鳥抱子之象今之乳字一邊從孚蓋中所抱者實有物也中閒實有物所以人自信之

中孚與小過都是有飛鳥之象中孚是个卵象是鳥之未出殻底孚亦是那孚膜意思所以卦中都說鳴鶴翰音之類

柔在內剛得中這个是就全體看則中虛就二體看則中實他都見得有孚信之意故喚作中孚伊川這二句說得好

問澤上有風中孚風之性善入水虛而能順承波浪洶湧惟其所感有相信從之義故爲中孚曰也是如此風去感他他便相順有相孚之象又曰澤上有風中孚須是澤中之水海卽澤之大者方能信從乎風若溪湍之水則其性急流就下風又不柰他何

議獄緩死只是以誠意求之澤上有風感得水動議獄緩死則能感人心

九二爻自不可曉看來我有好爵吾與爾靡之是兩个都要這物事所以鶴鳴子和是兩个中心都愛所以相應如此因云潔淨精微之謂易自是懸空說个物在這里初不惹著那實事某嘗謂說易如水上打毬這頭打來那頭又打去都不惹著水方得今人說都打入水裏去了【以上語類六條】

小過

中孚有卵之象小過中間二畫是鳥腹上下四陰爲鳥翼之象鳥出乎卵此小過所以次中孚也

小過大率是過得不多如大過便說獨立不懼小過只說這行喪用都只是這般小事

小過是過於慈恵之類大過則是剛嚴果毅底气象山上有雷小過是聲在髙處下來是小過之義飛鳥遺之音也是自髙處放聲下來

小過是小事又是過於小如行過乎恭喪過乎哀用過乎儉皆是過於小退後一步自貶底意思

行過恭用過儉皆是宜下之意

初六飛鳥以凶只是取其飛過髙了不是取遺音之義三父四祖五便當妣過祖而遇妣是過陽而遇陰然而陽不可過則不能及六五卻反回來六二上面【以上語類八條】

旣濟

亨小當作小亨大率到那旣濟了時便有不好去所以說小亨如唐時正觀之盛便向那不好去

初吉終亂便有不好在末後底意思

髙宗伐方疑是髙宗舊日占得此爻故聖人引之以證此爻之吉凶如箕子之明夷利貞帝乙歸妹皆恐是如此又曰漢去古未逺想見卜筮之書皆存如漢文帝之占大橫庚庚都似左傳時人說話又曰夏啟以光想是夏啟曾占得此卦

問旣濟上三爻皆漸漸不好去蓋出明而入險四有衣袽之象曰有所疑也便是不好底端倪自此已露五殺牛則已自過盛上濡首則極而亂矣不知如何曰然時運到那里都過了康節所謂飲酒酩酊開花離披時節所以有這樣不好底意思出來

六四以柔居柔能慮患豫防蓋是心低小底人便能慮事柔善底人心不麄慮事細密剛果之人心麄不解如此【以上語類五條】

未濟

取狐爲象上象頭下象尾

問未濟所以亨者謂之未濟便是有濟之理但尙遲遲故謂之未濟而柔得中又自有亨之道曰然小狐汔濟汔字訓防與井卦同旣曰防便是未濟未出坎中不獨是說九二爻通一卦之體皆是未出乎坎險所以未濟

不續終也是首濟而尾濡不能濟蓋不相接續去故曰不續終也狐尾大濡其尾則濟不得矣

未濟與旣濟諸爻頭尾相似中間三四兩爻如損益模樣顚倒了他曵輪濡尾在旣濟爲無咎在此卦則或吝或貞吉這便是不同了

曵輪濡尾是只爭些子時是欲到與未到之閒不是不欲濟是要濟而未敢輕濟如曹操臨敵意思安閒如不欲戰老子所謂猶若冬渉川之象渉則畢竟渉只是畏那寒了未敢便渉

林安卿問伊川雲中無不正正未必中如何曰如君子而時中則是中無不正若君子有時不中卽正未必中蓋正是骨子好了而所作事有未恰好處故未必中也

問居未濟之時未可動作初六柔不能固守而輕進故有濡尾之吝九二陽剛得中得正曵其輪而不進所以正吉曰也是如此大槪難曉某解也且備禮依眾人解說又曰坎有輪象所以說輪大槪未濟之下卦皆是未可進用濡尾曵輪皆是此意六三未離坎體也不好到四五已出乎險方好上九又不好【以上語類七條】

禦纂朱子全書卷三十﹤子部﹐儒家類﹐禦纂朱子全書﹥

欽定四庫全書

禦纂朱子全書卷三十

易六

系辭上

系辭或言造化以及易或言易以及造化不出此理問第一章

第一節

蓋言聖人因造化之自然以作易曰論其初則聖人是因天理之自然而著之於書此是後來人說話又是見天地之實體而知易之書如此如見天之尊地之卑卻知得易之所謂乾坤者如此如見天之髙地之下卻知得易之所分貴賤者如此又曰此是因至著之象以見至微之理

天尊地卑【至】變化見矣是舉天地事理以明易自是故以下卻舉易以明天地間事

天尊地卑上一截皆說靣前道理下一截是說易書聖人做這个易與天地凖處如此如今看靣前天地便是他那乾坤卑髙便是貴賤聖人只是見成說這个

見得易是凖這个若把下靣一句說做未畫之易也不妨然聖人是從那有易後說來

卑髙以陳貴賤位矣此只是上句說天地間有卑有髙故易之六爻有貴賤之位也故曰列貴賤者存乎位

問方以類聚物以羣分曰物各有類善有善類惡有惡類吉凶於是乎出又曰方以事言物以物言

問方以類聚物以羣分曰方向也所向善則善底人皆來聚所向惡則惡底人皆來聚物又是通天下之物而言是个好物事則所聚者皆好物事也若是个不好底物事則所聚者皆不好底物事也

在天成像在地成形變化見矣上是天地之變化下是易之變化蓋變化是易中陰陽二爻之變化故曰變化者進退之象也變化只進退便是如自坤而乾則爲進自乾而坤則爲退進退在已變未定之間若已定則便是剛柔也

問不知變化二字以成像成形者分言之不知是滚同說【學履錄云問不知是變以成像化以成形爲將是變化二字同在象形之間曰不必如此分】曰莫分不得變化二字下章說得最分曉文蔚曰下章云變化者進退之象如此則變是自防而著化是自盛而衰曰固是變是自陰而陽化是自陽而陰易中說變化惟此處最親切如言剛柔者立本者也變通者趨時者也剛柔是體變通不過是二者盈虛消息而已此所謂變化故此章亦云剛柔者晝夜之象也變化者進退之象也剛柔者晝夜之象所謂立本變化者進退之象所謂趨時又如言吉凶者失得之象悔吝者憂虞之象悔吝便是吉凶底交互處悔是吉之漸吝是凶之端

摩是那兩个物事相摩戞蕩則是圜轉推蕩將出來摩是八卦以前事蕩是八卦以後爲六十四卦底事蕩是有那八卦了團旋推蕩那六十四卦出來漢書所謂蕩軍是團轉去殺他磨轉他底意思

剛柔相摩八卦相蕩方是說做這卦做這卦了那鼔之以雷霆與風雨日月寒暑之變化皆在這卦中那成男成女之變化也在這卦中見造化闗捩子才動那許多物事都出來易只是模寫他這个

鼔之以雷霆潤之以風雨此已上是將造化之實體對易中之理此下便是說易中卻有許多物事

乾道成男坤道成女通人物言之如牡牝之類在植物亦有男女如有牡麻及竹有雌雄之類皆離陰陽剛柔不得

或問幹知大始坤作成物幹以易知坤以簡能如何是知曰此知字訓管字不當觧作知見之知大始是萬物資始幹以易故管之成物是萬物資生坤以簡故能之大抵談經只要自在不必泥於一字之間

幹以易知坤以簡能他是從上靣幹知大始坤作成物處說來文蔚曰本義以知字作當字觧其義如何曰此如說樂著大始大始就當體而言言幹當此大始然亦自有知覺之義文蔚曰此是那性分一邊事曰便是他屬陽坤作成物卻是作那成物乃是順幹幹以易知坤以簡能易簡在乾坤易則易知簡則易從卻是以人事言之兩个易字又自不同一个是簡易之易一个是難易之易要之只是一个字但微有豪釐之間

問幹知是知坤作是行否曰是又問通乾坤言之有此理否曰有如何是易簡曰他行健所以易易是知阻難之謂人有私意便難簡只是順從而已若外更生出一分如何得簡今人多是私意所以不能簡易易故知之者易簡故從之者易有親者惟知之者易故人得而親之此一叚通天人而言

幹之易只管得上一截事到下一截卻屬坤故易坤只是承幹故不著做上一截事只做下靣一截故簡如幹以易知坤以簡能知便是做起頭能便是做了只觀隤然確然亦可見得易簡之理

伯丰問易簡曰只是健順如人之健者做事自易順承者自簡靜而不繁只看下系確然隤然自分曉易者只做得一半簡者承之又如幹恆易以知險坤恆簡以知阻因登山而知之髙者視下可見其險有阻在前簡靜者不以爲難

幹以易知坤以簡能以上是言乾坤之徳易則易知以下是就人而言言人兼體乾坤之徳也幹以易知者幹健不息惟主於生物都無許多艱深險阻故能以易而知大始坤順承天惟以成物都無許多繁擾作爲故能以簡而作成物大抵陽施陰受幹之生物如瓶施水其道至易坤惟承天以成物別無作爲故其理至簡其在人則無艱阻而白直故人易知順理而不繁擾故人易從易知則人皆同心親之易從則人皆協力而有功矣有親可久則爲賢人之徳是就存主處言有功可大則爲賢人之業是就做事處言蓋自幹以易知便是指存主處坤以簡能便是指做事處故易簡而天下之理得則與天地參矣

問幹以易知坤以簡能本義云幹健而動故以易而知大始坤順而靜故以簡而作成物若以學者分上言之則廓然大公者易也物來順應者簡也不知是否曰然幹之易致知之事也坤之簡力行之事也問恐是下文易則易知簡則易從故知其所分如此否曰他以是而能知故人亦以是而知之所以坤之六二便只言力行底事

易知則有親易從則有功惟易則人自親之簡則人自從之蓋艱阻則自是人不親繁碎則自是人不從人旣親附則自然可以久長人旣順從則所爲之事自然廣大

徳是得之於心業是事之有頭緒次第者

可久則賢人之徳可大則賢人之業楊氏可而已之說亦善又問不言聖人是未及聖人事否曰成位乎其中便是說抵著聖人張子所謂盡人道並立乎天地以成三才則盡人道非聖人不能程子之說不可曉【按楊氏曰可而已非其至也故爲賢人之徳業本義謂法乾坤之事賢於人之賢】

易簡理得只是淨淨潔潔無許多勞擾委曲【以上語類二十四條】

右第一章

聖人說卦觀象【至】生變化三句是題目下靣是觧說這个吉凶悔吝自大說去小處變化剛柔自小說去大處吉凶悔吝說人事變化剛柔說卦畫從剛柔而爲變化又自變化而爲剛柔所以下个變化之極者未到極處時未成這个物事變似那一物變時從萌芽變來成枝成葉化時是那消化了底意思

吉凶者失得之象悔吝者憂虞之象變化者進退之象剛柔者晝夜之象四句皆互換往來乍讀似不貫穿細看來不勝其密吉凶與悔吝相貫悔自凶而趨吉吝自吉而趨凶進退與晝夜相貫進自柔而趨乎剛退自剛而趨乎柔

吉凶悔吝四者正如剛柔變化相似四者循環周而復始悔了便吉吉了便吝吝了便凶凶了便悔正如生於憂患死於安樂相似蓋憂苦患難中必悔悔便是吉之漸及至吉了少間便安意肆志必至做出不好可羞吝底事出來吝便是凶之漸矣及至凶矣又卻悔只管循環不已正如剛柔變化剛了化化了柔柔了變變便是剛亦循環不已吉似夏吝似秋凶似冬悔似春

悔者將自惡而入善吝者將自善而入惡

或問變化二字曰變是自陰之陽忽然而變故謂之變化是自陽之陰漸漸消磨將去故謂之化自陰而陽自是長得猛故謂之變自陽而之陰是漸漸消磨將去

問所居而安者易之序也與居則觀其象之居不同上居字是總就身之所處而言下居字是靜對動而言曰然

問所居而安者易之序也曰序是次序謂卦及爻之初終如潛見飛躍循其序則安又問所樂而玩者爻之辭曰橫渠謂每讀每有益所以可樂蓋有契於心則自然樂

居則觀其象玩其辭動則觀其變玩其占如何曰若是理防不得卻如何占得必是閒常理防得此道理到用時便占【以上語類八條】

右第二章

悔吝二義悔者將趨於吉而未至於吉吝者將趨於凶而未至於凶又問所謂小疵者只是以其未便至於吉凶否曰悔是漸好知道是錯了便有進善之理悔便到無咎吝者暗嗚說不出心下不足沒分曉然未至大過故曰小疵然小疵畢竟是小過

問憂悔吝者存乎介悔吝未至於吉凶是那初萌動可以向吉凶之微處介又是悔吝之微處介字如界至界限之界是善惡初分界處於此憂之則不至悔吝矣曰然

問卦有小大辭有險易陽卦爲大陰卦爲小觀其爻之所向而爲之辭如休復吉底辭自是平易如困於葛藟底辭自是險曰這般處依約看也是恁地自是不曽見得他底透只是隨眾說如所謂吉凶者失得之象一叚卻是徹底見得聖人當初作易時意似這處更移易一字不得其他處不能盡見得如此所以不能盡見得聖人之心【以上語類三條】

右第三章

問易與天地凖故能彌綸天地之道曰易道本與天地齊凖所以能彌綸之凡天地間之物無非易之道故易能彌綸天地之道而聖人用之也彌如封彌之彌糊合便無縫罅綸如綸絲之綸自有條理言𨿽是彌得外靣無縫罅而中則事事物物各有條理

仰以觀天文俯以察地理是故知幽明之故注雲天文則有晝夜上下地理則有南北髙深不知如何曰晝明夜幽上明下幽觀晝夜之運日月星辰之上下可見此天文幽明之所以然南明北幽髙明深幽觀之南北髙深可見此地理幽明之所以然又云始終死生是以循環言精气神是以聚散言其實不過陰陽兩端而已

仰以觀於天文俯以察於地理天文是陽地理是陰然各有陰陽天之晝是陽夜是陰日是陽月是陰地如髙屬陽下屬陰平坦屬陽險阻屬陰東南屬陽西北屬陰幽明便是陰陽

正卿問原始反終故知死生之說曰人未死如何知得死之說只是原其始之理將後靣折轉來看便見得以此之有知彼之無

問尹子觧遊魂一句爲神如何曰此只是聚散聚而爲物者神也散而爲變者也神便有陰陽之分只於屈伸往來觀之橫渠說精气自無而有遊魂自有而無其說亦分曉然精屬陰气屬陽又自有錯綜底道理然就一人之身將來橫看生便帶著个死底道理人身𨿽是屬陽而體魄便屬陰及其死而屬陰又卻是此气便亦屬陽蓋死則魂气上升而魄形下降古人說䢐落二字極有義理便是謂魂魄䢐者魂升於天落者魄降於地只就人身便亦是神如祭祀求諸陽便是求其魂求諸陰便是求其魄祭義中宰我問神一叚說得好注觧得亦好

與天地相似是說聖人第一句泛說知周乎萬物而道濟天下是細密底工夫知便直要周乎萬物無一物之遺道直要濟天下

問注云知周萬物者天也道濟天下者地也是如何曰此與後叚仁者見之謂之仁知者見之謂之知又自不同此以淸濁言彼以動靜言智是先知得較虛故屬之天道濟天下則普濟萬物實恵及民故屬之地旁行不流樂天知命故不憂此兩句本皆是知之事蓋不流便是貞也不流是本旁行是應變處無本則不能應變能應變而無其本則流而入變詐矣細分之則旁行是知不流屬仁其實皆是知之事對下文安土惇乎仁故能愛一句專說仁也

問安土惇乎仁故能愛曰此是與上文樂天知命對說樂天知命是知崇安土惇仁是禮卑安是隨所居而安在在處處皆安若自家不安何以能愛惇只是篤厚去盡已私全是天理更無夾雜充足盈滿方有个惇厚之意只是仁而又仁惇厚於仁故能愛惟安土惇仁則其愛自廣

安土者隨所寓而安若自擇安處便只知有已不知有物也此厚於仁者之事故能愛也

問範圍天地之化而不過曰天地之化滔滔無窮如一鑪金汁鎔化不息聖人則爲之鑄防成器使入模範匡郭不使過於中道也曲成萬物而不遺此又是就事物之分量形質隨其大小闊狹長短方圓無不各成就此物之理無有遺闕範圍天地是極其大而言曲成萬物是極其小而言範圍如大徳惇化曲成如小徳川流

通乎晝夜之道而知通字只是兼乎晝夜之道而知其所以然

通乎晝夜之道而知旣曰通又曰知似不可曉然通是兼通若通晝不通夜通生不通死便是不知便是神有方易有體了

神無方而易無體神便是忽然在陰又忽然在陽底易便是或爲陰或爲陽如爲春又爲夏爲秋又爲冬交錯代換而不可以形體拘也

神無方易無體神自是無方易自是無體方是四方上下神卻或在此或在彼故云無方易無體者或自陰而陽或自陽而陰無確定底故云無體

易無體這个物事逐日各自是个頭靣日異而時不同【以上語類十五條】

右第四章

一陰一陽之謂道陰陽何以謂之道曰當離合看或問一陰一陽之謂道曰以一日言之則晝陽而夜陰以一月言之則望前爲陽望後爲陰以一嵗言之則春夏爲陽秋冬爲陰從古至今恁地滚將去只是个陰陽是孰使之然哉乃道也從此句下又分兩腳此气之動爲人物渾是一个道理故人未生以前此理本善所以謂繼之者善此則屬陽气質旣定爲人爲物所以謂成之者性此則屬陰

問一陰一陽之謂道曰一陰一陽此是天地之理如大哉乾元萬物資始乃繼之者善也乾道變化各正性命此成之者性也這一叚是說天地生成萬物之意不是說人性上事

一陰一陽之謂道太極也繼之者善生生不已之意屬陽成之者性各正性命之意屬陰通書第一章

可見如說純粹至善卻是純言道理

造化所以發育萬物者爲繼之者善各正其性命者爲成之者性

繼之者善方是天理流行之初人物所資以始成之者性則此理各自有个安頓處故爲人爲物或昏或明方是定若是未有形質則此性是天地之理如何把做人物之性得

繼之者善成之者性性便是善

繼之者善如水之流行成之者性如水之止而成潭也問繼之者善成之者性是道是器曰繼之成之是器善與性是道

易大傳言繼善是指未生之前孟子言性善是指已生之後𨿽曰已生然其本體初不相離也

或問成之者性曰性如寶珠气質如水水有淸有污故珠或全見或半見或不見又問先生嘗說性是理本無是物若譬之寶珠則卻有是物曰譬諭無十分親切底

問仁者見之【至】鮮矣曰此言萬物各具是性但气稟不同各以其性之所近者窺之故仁者只見得他發生流動處便以爲仁知者只見得他貞靜處便以爲知下此一等百姓日用之間習矣而不察所以君子之道鮮矣

顯諸仁徳之所以盛藏諸用業之所以成譬如一樹一根生許多枝葉花實此是顯諸仁處及至結實一核成一个種子此是藏諸用處生生不已所謂日新也萬物無不具此理所謂富有也

顯諸仁藏諸用二句本只是一事藏諸用便在那顯諸仁裏靣正如昨夜說一故神兩故化相似只是一事顯諸仁是可見底藏諸用是不可見底顯諸仁是流行發用處藏諸用是流行發見底物顯諸仁是千頭萬緒藏諸用只是一个物事藏諸用是顯諸仁底骨子譬如一樹花皆是顯諸仁及至此花結實則一花自成一實方眾花開時共此一樹共一个性命及至結實成熟後一實又自成一个性命如子在魚腹中時與母共是一个性命及子旣成則一子自成一性命顯諸仁千變萬化藏諸用則只是一个物事一定而不可易張乖崕說公事未判時屬陽已判後屬陰便是這意公事未判生殺輕重皆未定及已判了更不可易

惻隱羞惡辭遜是非顯諸仁也仁義禮智藏諸用也只是這个惻隱隨事發見及至成那事時一事各成一仁此便是藏諸用其發見時在這道理中發去及至成這事時又只是這个道理一事旣各成一道理此便是業業是事之已成處事未成時不得謂之業

如此一穂禾其始只用一个母子少間成谷一个各自成得一个將去種植一个又自成一穂又開枝開葉去所以下文謂富有之謂大業

盛徳大業至矣哉是贊嘆上靣顯諸仁藏諸用

盛徳大業一章曰旣說盛徳大業又說他只管恁地生去所以接之以生生之謂易是漸漸說入易上去幹只略成一个形像坤便都呈見出許多法來到坤處都細了萬法一齊出見效字如效順效忠效力之效極數知來之謂占占出這事人便依他這个做便是通變之謂事看來聖人到這處便說在占上去則此書分明是要占矣陰陽不測之謂神是總結這一叚不測者是在這里又在那里便是這一个物事走來走去無處不在

效法之謂坤到這个坤時都仔細詳審了一个是一个模樣效猶呈一似說效犬效羊效牛效馬言呈出許多物大槪幹底只是做得个形象到得坤底則漸次詳密資始資生於此可見【以上語類十九條】

右第五章

夫易廣矣大矣【止】靜而正是無大無小無物不包然當體便各具此道理靜而正湏著工夫看徐又曰未動時便都有此道理都是眞實所以下个正字

以言乎邇則靜而正以言乎天地之間則備矣靜而正謂觸處皆見有此道不待安排不待措置𨿽至小至近至鄙至陋之事無不見有隨處皆見足無所欠闕只觀之人身便見

其動也辟大抵陰是兩件如陰爻兩畫辟是兩開去翕是兩合如地皮上生出物來地皮湏開今論天道包著地在然天之气卻貫在地中地卻虛有以受天之气下文有大生廣生云者大是一个大底物事廣便是容得許多物事大字實廣字虛

幹靜専動直而大生坤靜翕動辟而廣生這說陰陽體性如此卦畫也髣髴似恁地

問陰耦陽奇就天地之實形上看如何見得曰天是一个渾淪底物𨿽包乎地之外而气則迸出乎地之中地𨿽一塊物在天之中其中實虛容得天之气迸上來系辭云幹靜也専動也直是以大生焉坤靜也翕動也辟是以廣生焉大生是渾淪無所不包廣生是廣闊能容受得那天之气専直則只是一物直去翕辟則是兩个翕則闔辟則開此奇耦之形也又曰陰偏只是一半兩个方做得一个

問易簡之善配至徳曰此是以易中之理取外靣一事來對謂易之廣大故可配天地易之變通如老陽變陰老陰變陽往來變化故可配四時陰陽之義便是日月相似易簡之善便如在人之至徳【以上語類六條】右第六章

禮卑是卑順之意卑便廣地卑便廣髙則狹了人若只揀取髙底做便狹兩腳踏地做方得

知崇禮卑一叚云地至卑無物不載在地上縱開井百尺依舊在地上是無物更卑得似地所謂徳言盛禮言恭禮是要極卑故無物事無个禮至於至微至細底事皆當畏懼戒謹戰戰兢兢惟恐失之這便是禮之卑處

知識日多則知日髙這事也合理那事也合理積累得多業便廣

知識貴乎髙明踐履貴乎著實知旣髙明湏放低著實做去

知崇禮卑這是兩截知崇是智識超邁禮卑是湏就切實處行若知不髙則識見淺陋若履不切則所行不實知識髙便是象天所行實便是法地識見髙於上所行實於下中間便生生而不窮故說易行乎其中成性存存道義之門

上文言知崇禮卑崇效天卑法地人崇其知湏是如天之髙卑其禮湏如地之廣天地設位一句只是引起要說知崇禮卑人之知禮能如天地便能成其性存其存道義便自此出所謂道義便是易也成性存存不必専主聖人言

成性猶言見成底性這性元是好了但知崇禮卑則成性便存存

成性存存道義之門只是此性萬善畢具無有欠闕故曰成性成對虧而言成之者性則是成就處無非性猶曰誠斯立焉橫渠伊川說成性似都就人爲處說恐不如此橫渠有習以成性底意思伊川則言成其性存其所存

知禮成性而道義出程子說成性謂是萬物自有成性存存便是生生不已這是語錄中說此意卻好及他觧易卻說成其性存其存又似不恁地前靣說成性謂如成事成法之類是見成底性橫渠說成性別且如堯舜性之是其性本渾成學者學之湏是以知禮做也到得他成性處道義出謂這里流行道體也義用也又曰性是自家所以得於天底道義是眾人公共底

知崇禮卑則性自存橫渠之說非是如雲性未成則善惡混當亹亹而繼之以善云云又云纎惡必除善斯成性矣皆是此病知禮成性則道義出先生本義中引此而攺成爲存又曰橫渠言成性猶孟子云踐形此說不是夫性是本然已成之性豈待習而後成耶他從上文繼之者善也成之者性也便是如此說來與孔子之意不相似【以上語類十條】

右第七章

聖人有以見天下之賾賾字在說文曰雜亂也古無此字只是嘖字今從賾亦是口之義言天下之至賾而不可惡𨿽是雜亂聖人卻於雜亂中見其不雜亂之理便與下句天下之至動而不可亂相對

天下之至賾與左傳嘖有煩言之嘖同那个從口這个從是个口裏說話多雜亂底意思所以下靣說不可惡若喚做好字不應說个可惡字也探賾索隱若與人說話時也湏聴他雜亂說將出來底方可索他那隱底

擬諸其形容未便是說那水火風雷之形容方擬這卦看是甚形容始去象那物之宜而名之一陽在二陰之下則象以雷一陰在二陽之下則象以風擬是比度之意

問擬諸其形容者比度陰陽之形容蓋聖人見陰陽變化雜亂於是比度其形容而象其物宜是故謂之象曰也是如此嘗得郭子和書云其先人云不獨是天地風雷水火山澤謂之象只是畫卦便是象也說得好

問聖人有以見天下之賾而擬諸其形容象其物宜是故謂之象聖人有以見天下之動而觀其防通以行其典禮系辭焉以斷其吉凶是故謂之爻曰象言卦也下截言爻也防通者觀眾理之防而擇其通者而行且如有一事關著許多道理也有父子之倫也有君臣之倫也有夫婦之倫若是父子重則就父子行將去而他有不暇計若君臣重則行君臣之義而他不暇計若父子之恩重則便得身體髮膚受之父母不敢毀傷之義而委致其身之說不可行若君臣之義重則當委致其身而不敢毀傷之說不暇顧此之謂觀防通

問觀防通行其典禮是就防聚處尋一个通路行將去否曰此是兩件防是觀眾理之防聚處如這一項君臣之道也有父子兄弟之道也有湏是看得周徧始得通便是一个通行底路都無窒礙典禮猶言常禮常法又曰禮便是節文升降揖遜是也但這个禮字又說得闊凡事物之常理皆是

觀防通以行其典禮防是眾理聚處𨿽覺得有許多難易窒礙必於其中卻得个通底道理謂如庖丁觧牛於族處卻批大郤導大窽此是於其筋骨叢聚之所得其可通之理故十九牛而刃若新發於硎且如事理間若不於防處理防卻只見得一偏便如何行得通湏是於防處都理防其間卻自有个通處便如脈理相似到得多處自然通貫得所以可行其典禮蓋防而不通便窒塞而不可行通而不防便不知許多曲直錯雜處

問言天下之至賾而不可惡此是說天下之事物如此不是說卦上否曰卦亦如此三百八十四爻是多少雜亂

言天下之至賾而不可惡也蓋雜亂處人易得厭惡然而這都是道理中合有底事自合理防故不可惡言天下之至動而不可亂也蓋動亦是合有底然上靣各自有道理故自不可亂

問擬之而後言議之而後動凡一言一動皆於易而擬議之否曰然

擬之而後言議之而後動擬議以成其變化此變化只就人事說擬議只是裁度自家言動使合此理變易以從道之意如擬議得是便吉擬議未善則爲凶矣【以上語類十一條】

右第八章

卦𨿽八而數湏十八是陰陽數十是五行數一陰一陽便是二以二乘二便是四以二乘四便是八五行本只是五而有是十者蓋一个便包兩个如木便包甲乙火便包丙丁土便包戊己金便包庚辛水便包壬癸所以爲十

所以成變化而行神也先生舉程子云變化言功神言用張子曰成行神之气而已數只是气變化神亦只是气天地之數五十有五變化神皆不越於其間

大衍之數五十以天地之數五十有五除出金木水火土五數並天一便用四十九此一說也數家之說𨿽多不同某自謂此說卻分曉三天兩地則是已虛了天一之數便只用天三對地二又五是生數之極十是成數之極以五乘十亦是五十以十乘五亦是五十此一說也又數始於一成於五小衍之而成十大衍之而成五十此又是一說

系辭言蓍法大抵只是觧其大略想別有文字今不可見但如天數五地數五此是舊文五位相得而各有合是孔子觧文天數二十有五地數三十凡天地之數五十有五此是舊文此所以成變化而行神此是孔子觧文分而爲二是本文以象兩是觧掛一揲之以四歸奇於扐皆是本文以象三以象四時以象閏之類皆觧文也幹之策二百一十有六坤之策百四十有四孔子則斷之以當期之日二篇之策萬有一千五百二十孔子則斷之以當萬物之數於此可見

掛一嵗右揲二嵗扐三嵗一閏也左揲四嵗扐五嵗再閏也

揲蓍𨿽是一小事自孔子來千五百年人都理防不得唐時人說得𨿽有病痛大體理防得是近來說得太乖自郭子和始奇者揲之餘爲奇扐者歸其餘扐於二指之中今子和反以掛一爲奇而以揲之餘爲扐又不用老少只用三十六三十二二十八二十四爲策數以爲聖人從來只說陰陽不曽說老少不知他旣無老少則七八九六皆無用又何以爲卦又曰爲卜策爲筮策是餘數謂之策他只胡亂說防字或問他旣如此說則再扐而後掛之說何如曰他以第一揲扐爲扐【恐是掛爲掛之誤】第二第三揲不掛爲扐第四揲又掛然如此則無五嵗再閏【厲錄云則是六年再閏也】如某已前排眞个是五年再閏聖人下字皆有義掛者掛也扐者勒於二指之中也

二篇之策當萬物之數不是萬物盡於此數只是取象自一而萬以萬數來當萬物之數耳

策數云者凡手中之數皆是如散策於君前有誅策獘則埋之不可以旣揲餘數不爲防數也

四營而成易易字只是个變字四度經營方成一變若說易之一變卻不可這處未下得卦字亦未下得爻字只下得易字

貞是事之始悔是事之終貞是事之主悔是事之客貞是在我底悔是應人底三爻變則所主不一以二卦象辭占而以本卦爲貞變卦爲悔六爻俱不變則占本卦彖辭而以內卦爲貞外卦爲悔凡三爻變者有二十卦前十卦爲貞後十卦爲悔後十卦是變盡了又反來有圖見啟防

問貞悔不止一說如六十四卦則每卦內三畫爲貞外三畫爲悔如揲蓍成卦則正卦爲貞之卦爲悔如八卦之變則純卦一爲貞變卦七爲悔曰是如此【以上語類十一條】

揲蓍之法周禮領於太卜之官計其法度必甚詳密今皆不可見矣獨賴大傳有此數句可以略見彷佛而以今推之亦無不可通處學者旣不得見當時舊法則亦且當守此不當妄以私意橫起計度也蒿固非蓍然亦猶是其類若以木棊竹算金錢當之則其去蓍益逺矣又如所言交重之論亦所未曉交者拆之聚故爲老陰重者單之積故爲老陽亦何疑之有乎然此六爻旣成而畫地以記之象耳於揲法初無所預也【答曽無疑】

問或曰天地之數五十有五而大衍之數五十何也銖竊謂天地之所以爲數不過五而已五者數之祖也蓋參天兩地三陽而二陰三二各陰陽錯而數之所以爲數五也是故三其三三其二而爲老陽老陰之數兩其三一其二而爲少陰之數兩其二一其三而爲少陽之數皆五數也河圖自天一至地十積數凡五十有五而其五十者皆因五而後得故五虛中若無所爲而實廼五十之所以爲五十也【一得五而成六二得五而成七三得五而成八四得五而成九五得五而成十無此定數則五十者何自來耶】洛書自一五行至九五福積數凡四十有五而其四十者亦皆因五而後得故五亦虛中若無所爲而實乃四十之所以爲四十也【一六共宗而爲太陽之位數二七共朋而爲少陰之位數三八成友而爲少陽之位數四九同道而爲太陰之位數不得此五數何以成此四十耶】卽是觀之河圖洛書皆五居中而爲數宗祖大衍之數五十者卽此五數衍而乘之各極其十則合爲五十也是故五數散布於外爲五十而爲河圖之數散布於外爲四十而爲洛書之數衍而極之爲五十而爲大衍之數皆自此五數始耳是以於五行爲土於五常爲信水火木金不得土不能各成一气仁義禮智不實有之亦不能各爲一徳此所以爲數之宗而揲蓍之法必衍而極於五十以見於用也不知是否曰此說是【答董叔重】

示諭虛一之說甚善此本聖人所不言今著一句便成贅語來諭推說其理甚當但以四十九蓍握而未分爲太極之象則恐亦未穩當蓋太極形而上者也兩三四五形而下者也若四十九蓍可合而命之曰太極之象則二三四五亦可合而命之曰太極之體矣蓋太極𨿽不外乎陰陽五行而其體亦有不雜乎陰陽五行者某於周子之圖書之首固已發此意矣若必其所象豪髮之不差則形而上下終不容彊於匹配若曰各隨所指而言則與其以握而未分者象太極反不若以一策不用者象之之爲無病也【答趙子欽】

問策數曰策者蓍之莖數曲禮所謂策爲筮者是也大傳所謂乾坤二篇之策者正以其掛扐之外見存蓍數爲言耳蓋揲蓍之法凡三揲掛扐通十三策而見存三十六策則爲老陽之爻三揲掛扐通十七防而見存三十二策則爲少陰之爻三揲掛扐通二十一防而見存二十八防則爲少陽之爻三揲掛扐通二十五防而見存二十四策則爲老陰之爻大傳專以六爻乘老陽老陰而言故曰幹之策二百一十有六坤之策百四十有四凡三百有六十其實六爻之爲陰陽者老少錯雜其積而爲幹者未必皆老陽其積而爲坤者未必皆老陰其爲六子諸卦者或陽或陰亦互有老少焉蓋老少之別本所以生爻而非所以名卦今但以干有老陽之象坤有老陰之象六子有少陰陽之象且均其防數又偶合焉而因假此以明彼則可若便以干六爻皆爲老陽坤六爻皆爲老陰六子皆爲少陽少陰則恐其未安也但三百六十者陰陽之合其數必齊於此若干坤之爻而皆得於少陰陽也則幹之防六其二十八而爲百六十八坤之策六其三十二而爲百九十二其合亦爲三百六十此則不可易也【答程防之】

易說云數者防之所宗而策爲已定之數某竊謂數是自然之數防卽蓍之莖數也禮曰爲卜防爲筮是已老陽一爻過揲三十六防故積六爻而得二百一十有六防耳又云大衍之數五十是爲自然之數皆不可窮其義某竊謂旣謂之數恐必有可窮之理○又云奇者所掛之一也扐者左右兩揲之餘也得左右兩揲之餘寘於前以奇歸之也某竊謂奇者左右四揲之餘也扐指間也謂四揲左手之防而歸其餘於無名指間四揲右手之防而歸其餘於中指之間也一掛之間凡再扐則五嵗之間凡再閏之象也○又云三多三少之言其數𨿽不差而其名非矣某竊謂多少之說𨿽不經見然其實以一約四以奇爲少以耦爲多而已九八者兩其四也陰之耦也故謂之多五四者一其四也陽之奇也故謂之少奇陽體員其法徑一圍三而用其全故少之數三耦陰體方其法徑一圍四而用其半故多之數二歸奇積三三而爲九則其過揲者四之而爲三十六矣歸奇積三二而爲六則其過揲者四之而爲二十四矣歸奇積二三一二而爲八則其過揲者四之而爲三十二矣歸奇積二二一三而爲七則其過揲者四之而爲二十八矣過揲之數𨿽先得之然其數眾而繁歸奇之數𨿽後得之然其數寡而約紀數之法以約禦繁不以眾制寡故先儒舊說専以多少決陰陽之老少而過揲之數亦防焉初非有異說也然七八九六所以爲陰陽之老少者其說又本於圖書定於四象詳見後叚其歸奇之數亦因揲而得之耳大抵河圖洛書者七八九六之祖也四象之形體次第者其父也歸奇之奇耦方圓者其子也過揲而以四乘之者其孫也今自歸奇以上皆棄不錄而獨以過揲四乘之數爲說恐或未防象數之本原也○又云四營而後有爻又曰一掛再扐共爲三變而成一爻某竊謂四營方成一變故云成易易卽變也積十二營三掛六扐乃成三變三變然後成爻【與郭衝晦○以上文集五條】

問顯道神徳行曰道較微妙無形影因卦詞說出來道這是吉這是凶這可爲這不可爲徳行是人做底事因數推出來方知得這不是人硬恁地做都是神之所爲也又曰須知得是天理合如此

神徳行是說人事那粗做底只是人爲若決之於神徳行便神

易惟其顯道神徳行故能與人酬酢而佑助夫神化之功也【以上語類三條】

右第九章

問以卜筮者尙其占卜用亦使易占否曰不用則是文勢如此

問君子將有爲也將有行也問焉而以言其受命也如向曰此是說君子作事問於蓍也問焉以言人以蓍問易求其卦爻之辭而以之發言處事受命如響則易受人之命如響之應聲以決未來吉凶也

問焉而以言曰若以上下文推之以言卻是命筮之詞古人亦大叚重這命筮之詞【謨錄云言是命受命受命也】

參伍以變錯綜其數參謂三數之伍謂五數之揲蓍本無三數五數之法只言交互參考皆有自然之數如三三爲九五六三十之類𨿽不用以揲蓍而推算變通未嘗不用錯者有疊相爲用之意綜又有總而挈之之意如織者之綜絲也

問參伍以變錯綜其數曰荀子說參伍處楊倞觧之爲詳漢書所謂欲問馬先問牛參伍之以得其實綜如織綜之綜大抵陰陽奇耦變化無窮天下之事不出諸此成天下之文者若卦爻之陳列變態者是也定天下之象者物象皆有定理只以經綸天下之事也

問參伍以變先生云旣三以數之又五以數之譬之三十錢以三數之看得幾个三了又以五數之看得幾个五兩數相合方可看得个成數曰是如此又問不獨是以數算大槪只是參合底意思如趙廣漢欲問馬先問牛便只是以彼數來參此數否曰是卻是恁地數了又恁地數也是將這个去比那个又曰若是他數猶可湊三與五兩數自是參差不齊所以舉以爲言如這个是三个將五來比又多兩个這个是五个將三來比又少兩个兵家謂窺敵制變欲伍以參今欲窺敵人之事教一人探來恁地說又差一个探來若說得不同便將這兩說相參看如何以求其實所以謂之欲伍以參

或問經緯錯綜之義曰錯是往來底綜是上下底綜便是織機上底古人下這字極子細但看他那單用處都有个道理如經綸底字綸是兩條絲相合各有條理凡用綸處便是倫理底義統字是上靣垂一个物事下來下靣有一个人接著便謂之統但看垂字便可見又曰錯綜其數便只是七八九六六對九七對八便是東西相錯六上生七爲陽九下生八爲陰【元本云七下生六爲陰八上生九又爲陽】便是上下爲綜

寂然不動感而遂通天下之故與窮理盡性以至於命本是說易不是說人諸家皆是借來就人上說亦通

感而遂通感著他卦卦便應他如人來問底善便與說善來問底惡便與說惡所以先儒說道潔淨精微這般句說得有些意思

易便有那深有那幾聖人用這底來極出那深研出那幾研是研磨到底之意詩書禮樂皆是說那已有底事惟是易說那未有這事研幾是不待他顯著只在那茫昧時都處置了深是幽深通是開通所以閉塞只爲他淺若是深後便能開通人志道理若淺如何開通得人所謂通天下之志亦只似說開物相似所以下一句也說个成務易是說那未有底六十四卦皆是如此

深就心上說幾就事上說幾便是有那事了𨿽是微畢竟有件事深在心甚奧幾在事半微半顯通天下之志猶言開物【開通其閉塞】故其下對成務

極出那深故能通天下之志研出那幾故能成天下之務

問系辭言惟深也故能通天下之志又言以通天下之志此二通字乃所以通逹天下之心志使之通曉如所謂開物之意曰然這般些小道理更無窮問極深研幾深幾二字如何曰研幾是研磨出那幾微處且如一个卦在這里便有吉有凶有悔有吝幾微豪釐處都研磨出來問如何是極深曰要人都曉得至深難見底道理都就易中見得問如所謂幽明之故死生之說神之情狀之類否曰然問如此說則正與本義所謂所以極深者至精也所以研幾者至變也正相發明曰然【以上語類十三條】

變化之道莫非神之所爲也故知變化之道則知神之所爲矣易有聖人之道四焉所謂變化之道也觀變玩占可以見其精之至矣玩辭觀象可以見其變之至矣然非有寂然感通之神則亦何以爲精爲變而成變化之道哉此變化之所以爲神之所爲也所以極深者以其幾也所以研幾者以其變也極深研幾所以不疾而速不行而至者以其神也此又發明上文之意復以易有聖人之道四焉者結之也或曰至精至變皆以書言之矣至神之妙亦以書言可乎曰至神之妙固無不在詳考之文意則實亦以書言之也所謂無思無爲寂然不動云者言在冊象在畫蓍在櫝而變未形也至於玩辭觀象而揲蓍以變則感而遂通天下之故矣推而極於天地之大反而驗諸心術之微其一動一靜循環始終之際至神之妙亦如此而已矣嗚呼此其所以不疾而速不行而至也與【易精變神說○文集】

右第十章

開物成務冒天下之道讀系辭湏見得如何是開物如何是成務又如何是冒天下之道湏要就卦中一一見得許多道理然後可讀系辭也蓋易之爲書因卜筮以設教逐爻開示吉凶包括無遺如將天下許多道理包藏在其中故曰冒天下之道如利用爲大作一爻象只曰下不厚事也自此推之則凡居下者不當厚事如子於父臣之於君僚屬之於官長皆不可以逾分越職縱可爲亦湏是盡善方能無過所以有元吉無咎之戒系辭自大衍數以下皆是說卜筮事若不曉他盡是說爻變中道理則如所謂動靜不居周流六虛之類有何憑著今人說易所以不將卜筮爲主者只是嫌怕小卻這道理故憑虛失實茫昧臆度而已殊不知由卜筮而推則上通神下通事物精及於無形粗及於有象如包罩在此隨取隨得居則觀其象而玩其辭動則觀其變而玩其占者又不待卜而後見只是體察便自見吉凶之理聖人作易無不示戒乾卦才說元亨便說利貞坤卦才說元亨便說利牝馬之貞大畜幹陽在下爲艮所畜三得上應又畜極必通故曰良馬逐可謂通快矣然必艱難貞正又且曰閒輿衞然後利有攸往設若恃良馬之壯而忘艱貞之戒則必不利矣幹之九三君子終日幹幹固是好事然必曰夕惕若厲然後無咎也凡讀易而能句句體驗每存兢栗戒謹之意則於已爲有益不然亦空言爾

是故聖人以通天下之志以定天下之業以斷天下之疑此只是說蓍若不是蓍如何通之定之斷之到蓍之徳圓而神以下卻是從源頭說而未是說卜筮蓋聖人之心具此易三徳故渾然是此道理不勞作用一豪之私便是洗心卽退藏於密所謂密者只是他人自無可捉摸他處便是寂然不動吉凶與民同患神以知來知以藏往皆具此道理但未用之蓍故曰古之聰明睿知神武而不殺者夫此言只是譬諭如聖人已具此理卻不犯手耳明於天之道以下方說蓍乃是發用處是興神物以前民用聖人旣具此理又將此理復就蓍上發明出來使民亦得前知而用之也聖人以此齋戒以神明其徳徳卽聖人之徳又卽卜筮齋戒以神明之聖人自有此理亦用蓍之理以神明之

前靣一截說易之理未是說到蓍卦卜筮處後靣方說卜筮聖人之心渾只是圓神方知易貢三个物事更無別物一似洗得來淨潔了前靣此字指易之理言武是殺底物事神武卻不殺便如易是卜筮底物事這个卻方是說他理未到那用處到下靣是以明於天之道方是說卜筮

退藏於密密是主靜處萬化出焉者動中之靜固是靜又有大靜萬化森然者

神以知來知以藏往一卦之中凡爻卦所載聖人所已言者皆具己見底道理便是藏往占得此卦因此道理以推未來之事便是知來

是以明於天之道察於民之故設爲卜筮以爲民之鄕導故只是事聖人於此又以卜筮而齋戒以神明其徳顯道神徳行之神字便似這神字猶言吉凶陰若有神明之相相似這都不是自家做得卻若神之所爲又曰這都只退聴於神又曰聖人於卜筮其齋戒之心虛靜純一戒謹恐懼只退聴於神

問明於天之道而察於民之故天之道便是民之故否曰論得到極處固只是一个道理看時湏做兩處看方看得周匝無虧欠處問天之道只是福善禍淫之類否曰如陰陽變化春何爲而生秋何爲而殺夏何爲而暑冬何爲而寒皆要理防得問民之故如君臣父子之類是否曰凡民生日用皆是若只理防得民之故卻理防不得天之道便卽民之故亦未是在到得極時固只是一理要之湏是都看得周匝始得

是興神物以前民用此言有以開民使民皆知前時民皆昏塞吉凶利害是非都不知因這个開了便能如神明然此便是神明其徳又云民用之則神明民徳聖人用之則自神明其徳蓍之徳以下三句是未渉於用聖人以此洗心是得此三者之理而不假其物這个是有那神以知來知以藏往

明道愛舉聖人以此齋戒以神明其徳夫一句𨿽不是本文意思要之意思自好因再舉之幹問此恐是君子篤恭而天下平之意曰否只如上蔡所謂敬是常惺惺法又問此恐非是聖人分上事曰便是說道不是本文意思要之自好言畢再三誦之【以上語類九條】

夫易何爲者也【止】以斷天下之疑此言易之書其用如此是故蓍之徳【止】不殺者夫此言聖人所以作易之本也蓍動卦靜而爻之變易無窮未畫之前此理已具於聖人之心矣然物之未感則寂然不動而無眹兆之可名及其出而應物則憂以天下而所謂圓神方智者各見於功用之實矣聰明睿智神武不殺言其體用之妙也是以明於天之道【止】以前民用此言作易之事也聖人以此齋戒以神明其徳夫此言用易之事也齋戒敬也聖人無一時一事而不敬此特因卜筮而言尢見其精誠之至如孔子所愼齋戰疾之意也湛然純一之謂齋肅然警惕之謂戒玩此則知所以神明其徳之意也【答張敬夫問目○文集】

問闔戶謂之坤一段只是這一个物以其闔謂之坤以其辟謂之幹以其闔辟謂之變以其不窮謂之通發見而未成形謂之象成形謂之器聖人修禮立教謂之法百姓日用則謂之神曰是如此又曰利用出入者便是人生日用都離他不得又曰民之於易隨取而各足易之於民周徧而不窮所以謂之神所謂活潑潑地便是這處

太極中全是具一个善若三百八十四爻中有善有惡皆陰陽變化以後方有

周子康節說太極和陰陽滚說易中便擡起說周子言太極動而生陽靜而生陰如言太極動是陽動極而靜靜便是陰動時便是陽之太極靜時便是陰之太極蓋太極卽在陰陽裏如易有太極是生兩儀則先從實理處說若論其生則俱生太極依舊在陰陽裏但言其次序湏有這實理方始有陰陽也其理則一𨿽然自見在事物而觀之則陰陽函太極推其本則太極生陰陽

問易有太極是生兩儀兩儀生四象四象生八卦曰此太極卻是爲畫卦說當未畫卦前太極只是一个渾淪底道理裏靣包含陰陽剛柔奇耦無所不有及各畫一奇一耦便是生兩儀再於一奇畫上加一耦此是陽中之陰又於一奇畫上加一奇此是陽中之陽又於一耦畫上加一奇此是陰中之陽又於一耦畫上加一耦此是陰中之陰是謂四象所謂八卦者一象上有兩卦每象各添一奇或一耦便是八卦【以上語類四條】

易有太極是生兩儀兩儀生四象四象生八卦某竊謂此一節乃孔子發明伏羲畫卦自然之形體次第最爲切要古今說者惟康節明道二先生爲能知之故康節之言曰一分爲二二分爲四四分爲八八分爲十六十六分爲三十二三十二分爲六十四猶根之有榦榦之有枝愈大則愈小愈細則愈繁而明道先生以爲加一倍法其發明孔子之言又可謂最切要矣蓋以河圖洛書論之太極者虛其中之象也兩儀者陰陽奇耦之象也四象者河圖之一含六二含七三含八四含九洛書之一含九二含八三含七四含六也八卦者河圖四正四隅之位洛書四實四虛之數也以卦畫言之太極者象數未形之全體也兩儀者爲陽而爲陰陽數一而陰數二也四象者陽之上生一陽則爲�而謂之太陽生一陰則爲�而謂之少陰陰之上生一陽則爲�而謂之少陽生一陰則爲�而謂之太陰也四象旣立則太陽居一而含九少陰居二而含八少陽居三而含七太陰居四而含六此六七八九之數所由定也八卦者太陽之上生一陽則爲而名幹生一陰則爲而名兌少陰之上生一陽則爲而名離生一陰則爲而名震少陽之上生一陽則爲而名巽生一陰則爲而名坎太陰之上生一陽則爲而名艮生一陰則爲而名坤康節先天之說所謂乾一兌二離三震四巽五坎六艮七坤八者蓋謂此也至於八卦之上又各生一陰一陽則爲四畫者十有六經𨿽無文而康節所謂八分爲十六者此也四畫之上又各生一陰一陽則爲五畫者三十有二經𨿽無文而康節所謂十六分爲三十二者此也五畫之上又各生一陰一陽則爲六畫之卦六十有四而八卦相重又各得乾一兌二離三震四巽五坎六艮七坤八之次其在圖可見矣今旣以七八九六爲四象又以揲之以四爲四象疑或有未安也【與郭衝晦】

問道生一一生二二生三曰某恐此道字卽易之太極一乃陽數之奇二乃陰數之耦三乃奇耦之積其曰二生三者猶所謂二與一爲三也若直以一爲太極則不容復言道生一矣【答程防之】

夫易變易也兼指一動一靜已發未發而言之也太極者性情之妙也乃一動一靜未發已發之理也故曰易有太極言卽其動靜闔辟而皆有是理也若以易字専指已發爲言是又以心爲已發之說也此固未當程先生言之明矣不審尊意以爲如何【答吳晦叔○以上文集三條】

以定天下之吉凶成天下之亹亹莫大乎蓍人到疑而不能自明處往往便放倒不復能向前動有疑阻旣有卜筮知是吉是凶便自勉勉住不得其所以勉勉者是卜筮成之也

易占不用而每言蓍皆具此理也筮卽蓍也筮短長不如從長者謂有鉆灼之易而筮有扐揲之煩之卦一灼便成亦有自然之意洪範所謂卜五占用二者卜五卽用二卽蓍曰雨曰霽曰防曰驛曰克卽是五行雨卽水霽卽火防卽土驛卽木克卽金曰貞曰悔卽是內外卦也

占土兆大橫木兆直【或曰火兆直只周禮曰木兆直】金兆從右邪上火兆從左邪上【或曰木兆従左邪上】水兆曲以大小長短明暗爲吉凶或占凶事又以短小爲吉又有旋者吉大橫吉大橫庚庚庚庚是豹起恁地庚庚然不是金兆也【以上語類三條】

河圖洛書某竊以大傳之文詳之河圖洛書蓋皆聖人所取以爲八卦者而九疇亦並出焉今以其象觀之則虛其中者所以爲易也實其中者所以爲洪範也其所以爲易者已見於前叚矣所以爲洪範則河圖九疇之象洛書五行之數有不可誣者恐不得以出於緯書而略之也【與郭衝晦○此朱子未定之說】

問河圖洛書曰論𨿽以四十五者爲河圖五十五者爲洛書然序論之文多先書而後圖蓋必以五十五數爲體而後四十五者之變可得而推又況易傳明有五十有五之文而洪範又有九位之數耶【答程防之】

四象之數前日閒推只是三畫未成之時已具此數蓋太陽居一而含九少陰居二而含八少陽居三而含七太陰居四而含六不待揲蓍而後有也揲蓍歸奇之數乃是湊著此數過揲之數又是湊著歸奇之數耳近見論者專以過揲之數斷七八九六之說至於歸奇之數尙不能明況能及此乎嘗爲之說曰四象之畫六七八九之祖也四象之次六七八九之父也歸奇者其子也過揲者其孫也此論似不可易【答蔡季通○以上文集三條】

右第十一章

問書不盡言言不盡意一章曰立象盡意是觀奇耦兩畫包含變化無有窮盡設卦以盡情僞謂有一奇一耦設之於卦自是盡得天下情僞系辭便斷其吉凶變而通之以盡利此言占得此卦陰陽老少交變因其變便有通之之理鼔之舞之以盡神未占得則有所疑旣占則無所疑自然使得人腳輕手快行得順便如大衍之後言顯道神徳行是故可與酬酢可與佑神定天下之吉凶成天下之亹亹皆是鼔之舞之之意乾坤其易之緼耶乾坤成列而易立乎其中這又是言立象以盡意設卦以盡情僞易不過只是一个陰陽奇耦千變萬變則易之體立若奇耦不交變奇純是奇耦純是耦去那里見易易不可見則陰陽奇耦之用亦何自而辧問在天地上如何曰闗天地甚麼事此是說易不外奇耦兩物而已化而裁之謂之變推而行之謂之通這是兩截不相干化而裁之屬前項事謂漸漸化去裁制成變則謂之變推而行之屬後項事謂推而爲別一卦了則通行無礙故爲通舉而措之天下謂之事業便只是定天下之吉凶成天下之亹亹者極天下之賾者存乎卦謂卦體之中備陰陽變易之形容鼔天下之動者存乎辭是說出這天下之動如鼔之舞之相似卦卽象也辭卽爻也大抵易只是一个陰陽奇耦而已此外更有何物神而明之一叚卻是與形而上之道相對說自形而上謂之道說至於變通事業卻是自至約處說入至粗處去自極天下之賾者存乎卦說至於神而明之則又是由至粗說入至約處黙而成之不言而信則說得又微矣

嘗謂伏羲畫八卦只此數畫該盡天下萬物之理陽在下爲震震動也在上爲艮艮止也陽在下自動在上自止歐公卻說系辭不是孔子作所謂書不盡言言不盡意者非蓋他不曽看立象以盡意一句惟其言不盡意故立象以盡之學者於言上防得者淺於象上防得者深

問易之象似有三樣有本畫自有之象如奇畫像陽耦畫像陰是也【六十四卦之爻一爻各是一象】有實取諸物之象如乾坤六子以天地雷風之類象之是也有只是聖人以意自取那象來明是義者如白馬翰如載一車之類是也實取諸物之象決不可易若聖人姑假是象以明義者當初若別命一象亦通得不知是如此否曰聖人自取之象也不見得如此而今且只得因象看義

問書不盡言言不盡意是聖人設問之辭曰也是如此亦是言不足以盡意故立象以盡意書不足以盡言故因系辭以盡言又曰書不盡言言不盡意是元舊有此語又曰立象以盡意不獨見聖人有這意思寫出來自是他象上有這意設卦以盡情僞不成聖人有情又有僞自是卦上有這情僞

問立象設卦系辭是聖人發其精意見於書變通鼔舞是聖人推而見於事否曰是

變而通之以盡利鼔之舞之以盡神立象設卦系辭皆爲卜筮之用而天下之人方知所以避凶趨吉奮然有所興作不知手之舞之足之蹈之之意故曰定天下之吉凶成天下之亹亹者莫大乎蓍猶催廹天下之人勉之爲善相似

問鼔之舞之以盡神又言鼔天下之動者存乎辭鼔舞恐只是振揚發明底意思否曰然蓋提撕警覺使人各爲其所當爲也如初九當潛則鼔之以勿用九二當見則鼔之以利見大人若無辭則都發不出了

乾坤其易之緼向論衣敝緼袍緼是綿絮胎今看此緼字正是如此取義易是包著此理乾坤卽是易之體骨耳

乾坤成列易立乎其中矣乾坤只是說二卦此易只是說易之書與天地定位易行乎其中之易不同行乎其中者卻是說易之道理

問乾坤成列而易立乎其中是說兩畫之列是說八卦之列曰兩畫也是列八卦也是列六十四卦也是列

乾坤毀則無以見易易只是陰陽卦畫沒這幾个卦畫憑个甚寫出那陰陽造化何處更得易來這只是反覆說易不可見則乾坤或幾乎息只是說揲蓍求卦更推不去說做造化之理息也得不若前說較平【以上語類十一條】

乾坤其易之緼邪【止】乾坤或幾乎息矣自易道統體而言則乾陽坤陰一動一靜乃其緼也自乾坤成列而觀之則易之爲道又不在乾坤之外惟不在外故曰乾坤毀則無以見易然易不可見則乾自乾坤自坤故又曰易不可見則乾坤或幾乎息矣【答張敬夫問目○文集】

形是這形質以上便爲道以下便爲器這个分別得最親切故明道云惟此語截得上下最分明又曰形以上底虛渾是道理形以下底實便是器

問形而上下如何以形言曰此言最的當設若以有形無形言之便是物與理相間斷了所以謂截得分明者只是上下之間分別得一个界止分明器亦道道亦器有分別而不相離也

形而上者謂之道形而下者謂之器道是道理事事物物皆有个道理器是形迹事事物物亦皆有个形迹有道湏有器有器湏有道物必有則

形而上者指理而言形而下者指事物而言事事物物皆有其理事物可見而其理難知卽事卽物便要見得此理只是如此看但要眞實於事物上見得這个道理然後於己有益爲人君止於仁爲人子止於孝必湏就君臣父子上見得此理大學之道不曰窮理而謂之格物只是使人就實處窮竟事事物物上有許多道理窮之不可不盡也

形而上者謂之道一叚只是這一个道理但卽形器之本體而離乎形器則謂之道就形器而言則謂之器聖人因其自然化而裁之則謂之變推而行之則謂之通舉而措之則謂之事業裁也行也措也都只是裁行措這个道曰是

問化而裁之謂之變曰化是漸漸移將去截斷處便是變且如一日是化三十日截斷做一月便是變

化而裁之化是因其自然而化裁是人爲變是變了他且如一年三百六十日湏待一日日漸次進去到那滿時這便是化自春而夏夏而秋秋而冬聖人去這里截做四時這便是變化不是一日內便頓然恁地底事人之進徳亦如此三十而立不是到那三十時便立須從十五志學漸漸化去方到橫渠去這里說做化而裁之便是這意柔變而趨於剛剛變而趨於柔與這个意思也只一般自陰來做陽其勢浸長便覺突兀有頭靣自陽去做陰這只是漸漸消化去這變化之義亦與神屈伸意相似

問化而裁之謂之變又云存乎變是如何曰上文化而裁之便喚做變下文是說變處見得化而裁之如自初一至三十日便是化到這三十日裁斷做一月明日便屬後月便是變此便是化而裁之到這處方見得

化而裁之方是分下頭項推而行之便是見於事如堯典分命羲和許多事便是化而裁之到敬授人時便是推而行之

問易中多言變通通字之意如何曰處得恰好處便是通問往來不窮謂之通如何曰處得好便不窮通便不窮不通便窮問推而行之謂之通如何曰推而行之便就這上行將去且如亢龍有悔是不通了處得來無悔便是通變是就時就事上說通是就上靣處得行處說故曰通其變只要常教流通不窮問如貧賤富貴夷狄患難這是變行乎富貴行乎貧賤行乎夷狄行乎患難至於無入而不自得便是通否曰然【以上語類十條】

右第十二章

禦纂朱子全書卷三十一﹤子部﹐儒家類﹐禦纂朱子全書﹥

欽定四庫全書

禦纂朱子全書卷三十二

易七

系辭下

問八卦成列象在其中矣象只是乾兌離震之象未說到天地雷風處否曰是然八卦是一項看象在其中又是逐个看又問成列是自一奇一耦畫到三畫處其中逐一分便有乾兌離震之象否曰是

問剛柔相推變在其中矣系辭焉而命之動在其中矣變字是總卦爻之有往來交錯者言動字是専指占者所値當動底爻象而言否曰變是就剛柔交錯而成卦爻上言動是專指當占之爻言

剛柔者立本者也變通者趣時者也便與變化者進退之象也剛柔者晝夜之象也是一樣剛柔兩个是本變通只是其往來者

貞只是常吉凶常相勝不是吉勝凶便是凶勝吉二者常相勝故曰貞勝天地之道則常示日月之道則常明天下之動貞夫一者也天下之動𨿽不齊常有一个是底故曰貞夫一

問張子貞勝之說曰此𨿽非經意然其說自好

問爻也者效此者也是效乾坤之變化而分六爻象也者像此者也是像乾坤之虛實而爲奇耦曰像此效此此便是乾坤象只是像其奇耦

先生問如何是爻象動乎內吉凶見乎外或曰陰陽老少在分蓍揲卦之時而吉凶乃見於成卦之後曰也是如此然內外字猶言先後微顯

功業見乎變是就那動底爻見得這功業字似吉凶生大業之業

守位曰仁釋文仁作人伯恭尙欲擔當此以爲當從釋文

問人君臨天下大小大事只言理財正辭如何曰是因上文而言聚得許多人無財何以養之有財不能理又不得正辭便只是分別是非又曰教化便在正辭裏靣【以上語類十條】

右第一章

觀鳥獸之文與地之宜近取身逺取物仰觀天俯察地只是一个陰陽聖人看這許多般事物都不出陰陽兩字便是河圖洛書也則是陰陽粗說時卽是奇耦聖人卻看見這个上靣都有那陰陽底道理故說道讀易不可恁逼拶他歐公只是執定那仰觀俯察之說便與河圖相礙遂至不信他

伏羲觀鳥獸之文與地之宜那時未有文字只是仰觀俯察而已想得聖人心細𨿽以鳥獸羽毛之微也盡察得有陰陽今人心粗如何察得或曰伊川見兔曰察此亦可以畫卦便是此義曰就這一端上亦可以見凡艸木禽獸無不有陰陽鯉魚脊上有三十六鱗【陰數】龍脊上有八十一鱗【陽數】龍不曽見鯉魚必有之又背上文中間一簇成五叚文兩邊各插四叚共成八叚子八叚之外兩邊周圍共有二十四叚中間五叚者五行也兩邊插八叚者八卦也周圍二十四叚者二十四气也个个如此又如艸木之有雌雄銀杏桐楮牝牡麻竹之類皆然又樹木向陽處則堅實其背陰處必虛軟男生必伏女生必仰其死於水也亦然蓋男陽气在背女陽气在腹也

以通神明之徳以類萬物之情盡於八卦而震巽坎離艮兌又總於乾坤曰動曰陷曰止皆健底意思曰入曰麗曰悅皆順底意思聖人下此八字極狀得八卦性情盡

蓋取諸益等蓋字乃模樣是恁地

使民不倦湏是得一个人通其變若聴其自變如何得上古結繩而治後世聖人易之以書契天下事有古未之爲而後人爲之因不可無者此類是也如年號一事古所未有後來旣置便不可廢胡文定卻以後世建年號爲非以爲年號之美有時而窮不若只作元年二年此殊不然三代以前事迹多有不可攷者正緣無年號所以事無統紀難記如雲某年王某月个个相似無理防處及漢旣建年號於是事乃各有紀屬而可記今有年號猶自姦僞百出若只寫一年二年三年則官司詞訟簿歷憑何而決少間都無理防處嘗見前軰說有兩家爭田地甲家買在元祐幾年乙家買在前甲家遂將元字攺擦作嘉字乙家則將出文字又在嘉祐之先甲家遂又將嘉祐字塗擦作皇祐有年號了猶自被人如此無後如何【以上語類六條】右第二章

易者象也是總說起言易不過只是陰陽之象下云像也材也天下之動也則皆是說那上靣象字【語類】右第三章

二君一民試教一个民有兩个君看是甚模樣【語類】

右第四章

系辭觧咸九四據爻義看上文說貞吉悔亡貞字甚重程子謂聖人感天下如雨寒暑無不通無不應者貞而已矣所以感人者果貞矣則吉而悔亡蓋天下本無二理果同歸矣何患乎殊塗果一致矣何患乎百慮所以重言何思何慮也如日月寒暑之往來皆是自然感應如此日不往則月不來月不往則日不來寒暑亦然往來只是一般往來但憧憧之往來者患得患失旣要感這个又要感那个便自憧憧忙亂用其私心而已屈伸相感而利生焉者有晝必有夜設使長長爲晝而不夜則何以息夜而不晝安得有此光明春气固是和好只有春夏而無秋冬則物何以成一向秋冬而無春夏又何以生屈伸往來之理所以必待疊相爲用而後利所由生春秋冬夏只是一个感應所應復爲感所感復爲應也春夏是一个大感秋冬則必應之而秋冬又爲春夏之感以細言之則春爲夏之感夏則應春而又爲秋之感秋爲冬之感冬則應秋而又爲春之感所以不窮也尺蠖不屈則不可以伸龍蛇不蟄則不可以藏身今山林冬暖而蛇出者往往多死此卽屈伸往來感應必然之理夫子因往來兩字說得許多大又推以言學所以內外交相養亦只是此理而已橫渠曰事豫吾內求利吾外素利吾外致養吾內此下學所當致力處過此以上則不容計功所謂窮神知化乃養盛自至非思勉所及此則聖人事矣

天下何思何慮一句便是先打破那个思字卻說同歸殊塗一致百慮又再說天下何思何慮謂何用如此憧憧往來而爲此朋從之思也日月寒暑之往來尺蠖龍蛇之屈伸皆是自然底道理不往則不來不屈則亦不能伸也今之爲學亦只是如此精義入神用力於內乃所以致用乎外利用安身求利於外乃所以崇徳乎內只是如此做將去𨿽至於窮神知化地位亦只是徳盛仁熟之所致何思何慮之有

問天下同歸殊塗一致百慮何不云殊塗而同歸百慮而一致曰也只一般但他是從上說下自合如此

天下何思何慮一叚此是言自然而然如精義入神自然致用利用安身自然崇徳

問天下同歸而殊塗一章言萬變𨿽不同然皆是一理之中所自有底不用安排曰此只說得一頭尺蠖若不屈則不信得身龍蛇若不蟄則不伏得气如何存得身精義入神疑與行處不相闗然而見得道理通徹乃所以致用利用安身亦疑與崇徳不相闗然而動作得其理則徳自崇天下萬事萬變無不有感通往來之理又曰日往則月來一叚乃承上文憧憧往來而言往來皆人所不能無者但憧憧則不可

尺蠖屈便要求伸龍蛇蟄便要存身精研義理無豪釐絲忽之差入那神妙處這便是要出來致用外面用得利而身安乃所以入來自崇已徳致用之用卽是利用之用所以橫渠云精義入神事豫吾內求利吾外利用安身素利吾外致養吾內事豫吾內言曽到這里靣來

且如精義入神如何不思那致用底卻不必思致用底是事功是效驗

入神是到那微妙人不知得處

利用安身今人循理則自然安利不循理則自然不安利

窮神知化徳之盛也這徳字只是上靣崇徳之徳徳盛後便能窮神知化便如聰明睿知皆由此出自誠而明相似

窮神知化化是逐些子挨將去底一日復一日一月復一月節節挨將去便成一年這是化神是一个物事或在彼或在此當在陰時全體在陰在陽時全體在陽都只是這一物兩處都在不可測故謂之神橫渠云一故神兩故化又注云兩在故不測這說得甚分曉

問非所困而困焉名必辱大意謂石不能動底物【學防錄作挨動不得底物事】自是不湏去動他若只管去用力徒自困耳【學防錄云且以事言有著力不得處若只管著力去做少間做不成他人卻道自家無能便是辱了或曰若在其位則只得做曰自是如此】曰爻意謂不可做底便不可入頭去做

問危者以其位爲可安而不知戒懼故危亡者以其存爲可常保是以亡亂者是自有其治如有其善之有是以亂曰某舊也如此說看來保字說得較牽彊只是常有危亡與亂之意則可以安其位保其存有其治

易曰知幾其神乎便是這事難如邦有道危言危行邦無道危行言孫今有一樣人其不畏者又言過於直其畏謹者又縮作一團更不敢說一句話此便是不曉得那幾若知幾則自中節無此病矣君子上交不諂下交不凟蓋上交貴於恭恭則便近於諂下交貴和易和則便近於凟蓋恭與諂相近和與凟相近只爭些子便至於流也

君子上交不諂下交不瀆下面說幾最要看个幾字只爭些子凡事未至而空說道理易見己至而顯然道理也易見惟事之方萌而動之微處此最難見或問幾者動之微何以獨於上交下交言之曰上交要恭遜才恭遜便不知不覺有个諂底意思在裏下交不瀆亦是如此所謂幾者只才覺得近諂近瀆便勿令如此此便是知幾幾者動之微吉之先見者也漢書引此句吉下有凶字當有凶字

問伊川作見微則知彰矣見柔則知剛矣其說如何曰也好看來只作四件事亦自好旣知微又知彰旣知柔又知剛言其無所不知以爲萬民之望也

其殆庶幾乎殆是幾乎之義又曰是近又曰殆是危殆者是爭些子底意思又曰或以幾字爲因上文幾字而言但左傳與孟子庶幾兩字都只作近字說

顏子有不善未嘗不知知之未嘗復行今人只知知之未嘗復行爲難殊不知有不善未嘗不知是難處今人亦有說道知得這个道理及事到靣前又卻只隨私欲做將去前所知者都自忘了只爲是不曽知

有不善未嘗不知知之未嘗復行直是顏子天資好如至淸之水纎芥必見

天地氤氳言气化也男女搆精言形化也

致一是專一之義程先生言之詳矣天地男女都是兩个方得專一若三个便亂了三人行減了一个則是兩个便專一一人行得其友成兩个便専一程先生說初與二三與上四與五皆兩相與自說得好【初二二陽四五二陰同徳相比三與上應皆兩相與○以上語類二十一條】

右第五章

問乾坤易之門門者是六十四卦皆由是出如兩儀生四象只管生出耶爲是取闔辟之義耶曰只是取闔辟之義六十四卦只是這一个陰陽闔辟而成但看他下文云幹陽物也坤陰物也陰陽合徳而剛柔有體便見得只是這兩个

乾陽物坤陰物陰陽形而下者乾坤形而上者

天地之撰撰卽是說他做處

問其稱名也雜而不越是指系辭而言是指卦名而言曰他後靣兩三番說名後又舉九卦說看來只是謂卦名

於稽其類一本作於稽【音啟】其顙又一本於作烏不知如何曰但不過是說稽考其事類

其衰世之意邪伏羲畫卦時這般事都已有了只是未曽經歷到文王時世變不好古來未曽有底事都有了他一一經歷這崎嶇萬變過來所以說出那卦辭

問彰往察來如神以知來知以藏往相似往是已定底如天地陰陽之變皆己見在這卦上了來謂方來之變亦皆在這上曰是

微顯闡幽幽者不可見便就這顯處說出來顯者便就上靣尋其不可見底教人知得又曰如顯道人徳行相似

將那道理來事物上與人看就那事物上推出那里靣有這道理【以上語類九條】

右第六章

因論易九卦云聖人道理只在口邊不是安排來如九卦只是偶然說到此而今人便要說如何不說十卦又如何不說八卦便從九卦上起義皆是胡說且如履徳之基只是要以踐履爲本謙徳之柄只是要謙退若處患難而矯亢自髙取禍必矣復徳之本如孟子所謂自反困徳之辧困而通則可辧其是困而不通則可辧其非損是懲忿窒欲益是修徳益令廣大巽徳之制巽以行權巽只是低心下意要制事湏是將心入那事裏靣去順他道理方能制事方能行權若心粗只從事皮膚上綽過如此行權便就錯了巽伏也入也

問巽何以爲徳之制曰巽爲資斧巽多作斷制之象蓋巽字之義非順所能盡乃順而能入之義謂巽一陰入在二陽之下是入細直徹到底不只是到皮子上如此方能斷得殺若不見得盡如何可以行權

問井徳之地曰井有本故澤及於物而井未嘗動故曰居其所而遷如人有徳而後能施以及人然其徳性未嘗動也井以辧義如人有徳而其施見於物自有斟酌裁度

問巽稱而隱曰以巽以行權觀之則稱字宜音去聲爲稱物之義又問巽有優遊巽入之義權是仁精義熟於事能優遊以入之意曰是又曰巽是入細底意說在九卦之後是八卦事了方可以行權某前時以稱爲說錯了

問巽以行權權是逶迆曲折以順理否曰然巽有入之義巽爲風如風之入物只爲巽便能入義理之中無細不入又問巽稱而隱隱亦是入物否曰隱便是不見處

巽以行權兌見而巽伏權是隱然做底物事若顯然底做卻不成行權【以上語類六條】

右第七章

問易之所言無非天地自然之理人生日用之所不能湏防離者故曰不可逺曰是

易不可爲典要易不是確定硬本子揚雄太卻是可爲典要他排定三百六十四贊當晝三百六十四贊當夜晝底吉夜底凶吉之中又自分輕重凶之中又自分輕重易卻不然有陽居陽爻而吉底又有凶底有陰居陰爻而吉底又有凶底有有應而吉底有有應而凶底是不可爲典要之書也是有那許多變所以如此

使知懼便是使人有戒懼之意易中說如此則吉如此則凶是也旣知懼則𨿽無師保一似臨父母相似常恁地戒懼【以上語類三條】

右第八章

問雜物撰徳辧是與非則非其中爻不備曰這樣處曉不得某常疑有闕文先儒觧此多以爲互體如屯卦震下坎上就中間四爻觀之自二至四則爲坤自三至五則爲艮故曰非其中爻不備互體說漢儒多用之左傳中一處說占得觀卦處亦舉得分明看來此說亦不可廢

問其要無咎其用柔中也近君則當柔和逺去則當有彊毅剛果之象始得此二之所以不利然而居中所以無咎也是恁地說

問上下貴賤之位何也曰四二則四貴而二賤五三則五貴而三賤上初則上貴而初賤上𨿽無位然本是貴重所謂貴而無位髙而無民在人君則爲天子父天子師在他人則淸髙而在物外不與事者此所以爲貴也【以上語類三條】

右第九章

問道有變動故曰爻爻有等故曰物物相雜故曰文曰道有變動不是指那陰陽老少之變是說卦中變動如乾卦六畫初潛二見三惕四躍這个便是有變動所以謂之爻爻中自有等差或髙或低或逺或近或貴或賤皆謂之等易中便可見如說逺近相取而悔吝生近而不相得則凶二與四同功而異位二多譽四多懼近也三與五同功而異位三多凶五多功貴賤之等也又曰列貴賤者存乎位皆是等也物者想見古人占卦必有个物事名爲物而今亡矣這个物是那列貴賤辧尊卑底物相雜故曰文如有君又有臣便爲君臣之文是兩物相對待在這里故有文若相離去不相午便不成文矣卦中有陰爻又有陽爻相間錯則爲文若有陰無陽有陽無陰如何得有文【語類】

右第十章

其辭危是有危懼之意故危懼者能使之安平慢易者能使之傾覆易之書於萬物之理無所不具故曰百物不廢其要是約要之義若作平聲則是要其歸之意又曰要去聲是要恁地要平聲是這里取那里意思又曰其要只欲無咎【語類】

右第十一章

或問幹是至健不息之物經歷艱險處多𨿽有險處皆不足爲其病自然足以進之而無難否曰不然舊亦嘗如此說覺得終是硬說易之書本意不如此正要人知險而不進不說是我至健順了凡有險阻只認冒進而無難如此大非聖人作易之意觀上文云易之興也其當殷之末世周之盛徳耶至此之謂易之道也看他此語但是恐懼危險不敢輕進之意幹之道便是如此卦中皆然所以多說見險而能止如需卦之類可見易之道正是要人知進退存亡之道若如冒險前進必陷於險是知進而不知退知存而不知亡豈干之道耶惟其至健而知險故止於險而不陷於險也又曰此是就人事上說又曰險與阻不同險是自上視下見下之險故不敢行阻是自下觀上爲上所阻故不敢進

大要乾坤只是循理而已他若知得前有險之不可乘而不去則不陷於險知得前有阻之不可冒而不去則不困於阻若人不循理以私意行乎其間其過乎剛者𨿽知險之不可乘卻硬要乘則陷於險矣𨿽知阻之不可越卻硬要越則困於阻矣只是順理便無事又問在人固是如此以天地言之則如何曰在天地自是無險阻這只是大綱說个乾坤底意思如此又曰順自是畏謹宜其不越夫阻如健卻宜其不畏險然卻知險而不去蓋他當憂患之際故也

因言乾坤簡易知險知阻而曰知險阻便不去了惟其簡易所以知險阻而不去敬子云今行險徼幸之人𨿽知險阻而猶冒昧以進惟乾坤徳行本自簡易所以知險阻

又說知險知阻曰舊因登山而知之自上而下則所見爲險自下而上則所向爲阻蓋幹則自上而下坤則自下而上健則遇險亦易順則遇阻亦簡然易則可以濟險而簡亦有可渉阻之理

易只是一陰一陽做出許多樣事夫乾夫坤一叚也似上靣知大始作成物意思說諸心只是見過了便說這个屬陽研諸慮是研窮到底似那安而能慮直是子細這个屬陰定吉凶是陽成亹亹是陰便是上靣作成物且以做事言之吉凶未定時人自意思懶散不肯做去吉凶定了他自勉勉做將去所以屬陰大率陽是輕淸底物事之輕淸底屬陽陰是重濁底物事之重濁者屬陰成亹亹是做將去

能說諸心能研諸慮方始能定天下之吉凶成天下之亹亹凡事見得通透了自然歡說旣說諸心是理防得了於事上更審一審便是研諸慮研是更去研磨定天下之吉凶是剖判得這事成天下之亹亹是做得這事業

問變化云爲吉事有祥象事知器占事知來曰上兩句只說理如此下兩句是人就理上知得在陰陽則爲變化在人事則爲云爲吉事自有祥兆惟其理如此故於變化云爲則象之而知己有之器於吉事有祥則占之而知未然之事也又問器字是凡見於有形之實事者皆爲器否曰易中器字是恁地說

天地設位四句說天人合處天地設位便聖人成其功能人謀謀則𨿽百姓亦可以與其能成能與與能𨿽大小不同然亦是小小底造化之功用然百姓與能卻湏因蓍而方知得人謀謀如謀及乃心庶人卜筮相似

問八卦以象告【至】失其守者其辭屈一叚竊疑自吉凶可見矣而上只是總說易書所載如此自變動以利言而下則專就人占時上說曰然又問易之情近而不相得則凶或害之悔且吝是如何曰此疑是指占法而言想古人占法更多今不見得蓋逺而不相得則安能爲害惟切近不相得則凶害便能相及如一个凶人在五湖四海之外安能害自家若與之爲鄰近則有害矣又問此如今人占火珠林課底若是凶神動與世不相干則不能爲害惟是克世應世則能爲害否曰恐是這樣意思【以上語類九條】

右第十二章

說卦

問參天兩地舊說以爲五生數中天參地兩不知其說如何曰如此只是三天兩地不見參兩之意參天者參而三之兩地者兩之以二也以方員而言則七八九六之數都自此而起問以方員而言參兩如天之員徑一則以圍三而參之地之方徑一則以圍四而兩之否曰然

問觀變於陰陽而立卦觀變是就蓍數上觀否曰恐只是就陰陽上觀未用說到蓍數處

問觀變於陰陽而立卦發揮於剛柔而生爻旣有卦則有爻矣先言卦而後言爻何也曰自作易言之則有爻而後有卦此卻似自後人觀聖人作易而言方其立卦時只見是卦及細別之則有六爻問陰陽剛柔一也而別言之何也曰觀變於陰陽近於造化而言發揮剛柔近於人事而言且如防卦以卦言之只見得小往大來陰陽消長之意爻裏靣便有包荒之類

問近見先生易詩云立卦生爻自有因兩儀四象已前陳因字之義如何曰卦爻因儀象而生立卽兩儀生四象四象生八卦之意又問生爻指言重卦否曰然

問和順道徳而理於義是就聖人上說是就易上說曰是說易又問和順是聖人和順否曰是易去和順道徳而理於義如吉凶消長之道順而無逆是和順道徳也理於義則又極其細而言隨事各得其宜之謂也和順道徳如極髙明理於義如道中庸

和順道徳而理於義是統說底窮理盡性至命是分說底上一句是離合言之下一句以淺深言之

窮理是理防得道理窮盡盡性是做到盡處如能事父然後盡仁之性能事君然後盡義之性

窮理是窮得物盡得人性到得那天命所以說道性命之源

窮理是知字上說盡性是仁字上說言能造其極也至於範圍天地是至命言與造化一般

窮理盡性以至於命本是就易上說易上都說物理便是窮理盡性卽此便是至命諸先生把來就人上說能窮理盡性了方至於命

問窮理盡性以至於命曰此言作易者如此後來不合將作學者事看如孟子盡心知性知天之說豈【疑是亦字】與此是一串卻是學者事只於窮理上著工夫窮得理時性與命在其中矣橫渠之說未當【以上語類十一條】

問和順道徳而理於義窮理盡性以至於命莫非命也順受其正則君子於此將何如哉亦曰修其在我者以聴其在天者而已矣曰和順於道徳是黙契本原處理於義是應變合宜處物物皆有理湏一一推窮性則是理之極處故云盡命則性之所自來處以此推之自不重復不必如前所說【答許順之○文集】

昔者聖人之作易將以順性命之理聖人作易只是要發揮性命之理模寫那个物事下文所說陰陽剛柔仁義便是性中有這个物事

問將以順性命之理而下言立天地人之道乃繼之以兼三才而兩之此恐言聖人作易之由如觀鳥獸之文與地之宜始作八卦相似蓋聖人見得三才之理只是陰陽剛柔仁義故爲兩儀四象八卦也只是這道理六畫而成卦也只是這道理曰聖人見得天下只是這兩个物事故作易只是模寫出這底問模寫出來便所謂順性命之理性命之理便是陰陽剛柔仁義否曰便是順性命之理問兼三才如何分曰以一卦言之上兩畫是天中兩畫是人下兩畫是地兩卦各自看則上與三是天五與二爲人四與初爲地問以八卦言之則九三者天之陽六三者天之陰九二者人之仁六二者人之義初九者地之剛初六者地之柔不知是否曰恁地看也得如上便是天之陰三便是天之陽五便是人之仁二便是人之義四便是地之柔初便是地之剛

問仁是柔如何卻屬乎剛義是剛如何卻屬乎柔曰蓋仁本是柔底物事發出來卻剛但看萬物發生時便自恁地奮迅出來有剛底意思義本是剛底物事發出來卻柔但看萬物肅殺時便恁地收斂憔悴有柔底意思如人春夏間陽勝卻有怠處秋冬間陰勝卻有健實處又問揚子云君子於仁也柔於義也剛如何曰仁體柔而用剛義體剛而用柔銖曰此豈所謂陽根陰陰根陽耶曰然

先天圖更不可易自復至幹爲陽自姤至坤爲陰以乾坤定上下之位次坎離列左右之門爲正以象言之天居上地居下艮爲山故居而北兌爲澤故居東南離爲日故居於東坎爲月故居於西震爲雷居東北巽爲風居西南

問山澤通气只爲兩卦相對所以气通曰澤气升於山爲雲爲雨是山通澤之气山之泉脈流於澤爲泉爲水是澤通山之气是兩个之气相通

射一音亦是不相厭之意一音食是不相害水火本相殺防用一物隔著卻相爲用此二義皆通

數往者順這一叚是從卦气上看來也是從卦畫生處看來恁地方交錯成六十四

易逆數也似康節說方可通

所問先天圖曲折細詳圖意若自幹一橫排至坤八此則全是自然故說卦云易逆數也【皆自己生以得未生之卦】若如圓圖則湏如此方見陰陽消長次第【震一陽離兌二陽乾三陽巽一陰坎艮二陰坤三陰】𨿽似稍渉安排然亦莫非自然之理自冬至至夏至爲順蓋與前逆數者相反【皆自未生而反得已生之卦】自夏至至冬至爲逆蓋與前逆數者同其左右與今天文家說左右不同蓋從中而分其初若有左右之勢爾【自北而東爲左自南而西爲右】

先天圖一日有一个恁地道理一月有一个恁地道理以至合元防運世十二萬九千六百嵗亦只是這个道理且以月言之自坤而震月之始生初三日也至兌則月之上初八日也至幹則月之望十五日也至巽則月之始虧十八日也至艮則月之下二十三日也至坤則月之晦三十日也【以上語類十條】

先天之說昨已報商伯矣來諭亦推得行然皆未能究其縕湏先將六十四卦作一橫圖則震巽復遇正在中間先自震復而卻行以至於乾乃自巽姤而順行以至於坤便成圓圖而春夏秋冬晦朔望晝夜昏旦皆有次第此作圖之大防也又左方百九十二爻本皆陽右方百九十二爻本皆陰乃以對望交相博易而成此圖若不從中起以向兩端而但從頭至尾則此等類皆不可通矣試用此意推之當自見得也【答葉永卿○文集】

雷以動之以下四句取象義多故以象言艮以止之以下四句取卦義多故以卦言又曰喚山以止之又不得只得云艮以止之

勞乎坎是說萬物休息底意成言乎艮艮在東北是說萬物終始處

帝出乎震以下何以知其爲文王之卦位曰康節之說如此問子細看此數叚前兩叚說伏羲卦位後兩叚自帝出乎震以下說文王卦位自神者妙萬物而爲言下有兩叚前一叚乃文王卦位後叚乃伏羲底恐夫子之意以爲伏羲文王所定方位不同如此然生育萬物旣如文王所次則其方位非如伏羲所定亦不能變化旣成萬物無伏羲底則做文王底不出竊恐文義如此說較分明曰如是則其歸卻主在伏羲上恁地說也好但後兩叚卻除了乾坤何也曰竊恐著一句神者妙萬物而爲言引起則乾坤在其中矣曰恐是如此問且如雷風水火山澤自不可喚作神曰神者乃其所以動所以撓者是也

文王八卦坎艮震在東北離坤兌在西南所以分陰方陽方

文王八卦有些似京房卦气不取卦畫只取卦名京房卦气以復中孚屯爲次復陽气之始也中孚陽實在內而未發也屯始發而艱難也只取名義文王八卦配四方四時離南坎北震東兌西若卦畫則不可移換

震一索而得男一叚看來不當專作揲蓍看揲蓍有不依這序時便說不通大槪只是干求於坤而得震坎艮坤求於乾而得巽離兌一二三者以其畫之次序言也

卦象指文王卦言所以干言爲寒爲冰【以上語類七條】

序卦

問序卦或以爲非聖人之書信乎曰此沙隨程氏之說也先儒以爲非聖人之蘊某以爲謂之非聖人之精則可謂非易之蘊則不可周子分精與蘊字甚分明序卦卻正是易之蘊事事夾雜都有在裏靣問如何謂易之精曰如易有太極是生兩儀兩儀生四象四象生八卦這是易之精問如序卦中亦見消長進退之義喚作不是精不得曰此正是事事夾雜有在裏靣正是蘊湏是自一个生出來以至於無窮便是精

序卦自言天地萬物男女夫婦是因咸恆爲夫婦之道說起非如舊人分天道人事之說大率上經用乾坤坎離爲始終下經便當用艮兌巽震爲始終

問序卦中有一二處不可曉處如六十四卦獨不言咸卦何也曰夫婦之道卽咸也問恐亦如上經不言乾坤但言天地則乾坤可見否曰然問不養則不可以動故受之以大過何也曰動則過矣故小過亦曰有其信者必行之故受之以小過問物不可以終壯故受之以晉壯與晉何別曰不但如此壯而已又更湏進一步也

問禮義有所錯錯字陸氏兩音如何曰只是作措字謂禮義有所設施耳

問序卦中如所謂緩必有所失似此等事恐後人道不到曰然問緩字恐不是遲緩之緩乃是怠之意故曰觧緩也曰緩是散漫意問如縱弛之類曰然【以上語類五條】

雜卦

雜卦反對之義只是反覆則其吉凶禍福動靜剛柔皆相反了曰是如此不知如何數卦又不對了大畜時也也曉不得又與無妄不相反是如何臨觀更有與求之義臨以二陽言之則二陽可以臨上四陰以卦爻言之則六五上六又以上而臨下觀自下而觀上則爲觀是平聲自上而爲物之觀是去聲噬嗑食也賁無色也義𨿽可通但不相反謙輕是以謙抑不自尊重女待男而行所以爲漸

謙輕而豫怠輕是卑小之義豫是悅之極便放倒了如

上六冥豫是也

伊川說未濟男之窮爲三陽失位以爲斯義得之成都隱者見張欽夫說伊川之在涪也方讀易有篐桶人以此問伊川伊川不能答其人云三陽失位火珠林上已有伊川不曽看雜書所以被他說動了【以上語類三條】

禦纂朱子全書卷三十二﹤子部﹐儒家類﹐禦纂朱子全書﹥

欽定四庫全書

禦纂朱子全書卷三十三

尙書一

綱領

伯丰問尙書古文今文有優劣否曰孔壁之傳漢時卻不傳只是司馬遷曾師授如伏生尙書漢世卻多傳者鼂錯以伏生不曾出其女口授有齊音不可曉者以意屬成此載於史者及觀經傳及孟子引享多儀出自洛誥卻無差只疑伏生偏記得難底卻不記得易底然有一說可論難易古人文字有一般如今人書簡說話雜以方言一時記錄者有一般是做出告戒之命者疑盤誥之類是一時告語百姓盤庚勸諭百姓遷都之類是出於記錄至於蔡仲之命微子之命冏命之屬或出當時做成底詔誥文字如後世朝廷詞臣所爲者然更有脫簡可疑處蘓氏傳中於乃洪大誥治之下略考得些小胡氏皇王大紀考究得

康誥非周公成王時乃武王時蓋有孟侯朕其弟小子封之語若成王則康叔爲叔父矣又其中首尾只稱文考成王周公必不只稱文考又有寡兄之語亦是武王與康叔無疑如今人稱劣兄之類又唐叔得禾傳記所載成王先封唐叔後封康叔決無侄先叔之理吳才老又考究梓材只前面是告戒其後都稱王恐自是一篇不應王告臣下不稱朕而自稱王耳兼酒誥亦是武王之時如此則是斷簡殘編不無遺漏今亦無從考正只得於言語句讀中有不可曉者闕之又問壁中之書不及伏生書否曰如大禹謨又卻明白條暢𨿽然如此其閒大體義理固可推索但於不可曉處闕之而意義深逺處自當推究翫索之也

書有兩體有極分暁者有極難暁者某恐如盤庚周誥多方多士之類是當時召之來而面命之面教告之自是當時一類說話至於旅獒畢命微子之命君陳君牙冏命之屬則是當時修其辭命所以當時百姓都曉得者有今時老師宿儒之所不曉今人之所不曉者未必不當時之人卻識其詞義也

某嘗患尙書難讀後來先將文義分明者讀之聱訛者且未讀如二典三謨等篇義理明白句句是實理堯之所以爲君舜之所以爲臣臯陶稷契伊傅軰所言所行最好防繹翫味體貼向自家身上來其味自別

二典三謨其言奧雅學者未遽曉防後面盤誥等篇又難看且如商書中伊尹告太甲五篇說得極切其所以治心修身處𨿽爲人主言然初無貴賤之別宜取細讀極好今人不於此等處理防卻只理防小序某看得書小序不是孔子自作只是周秦閒低手人作然後人亦自理防他本義未得且如臯陶矢厥謨禹成厥功帝舜申之申重也序者本意先說臯陶後說禹謂舜欲令禹重說故將申字系禹字蓋伏生書以益稷合於臯陶謨而思日贊贊襄哉與帝曰來禹汝亦昌言禹拜曰都帝予何言予思日孜孜相連申之二字便見是舜令禹重言之意此是序者本意今人都不如此說說得𨿽多皆非其本意也

問可學近讀何書曰讀尙書曰尙書如何看曰須要考歷代之變曰世變難看唐虞三代事浩大闊逺何處測度不若求聖人之心如堯則考其所以治民舜則考其所以事君且如湯誓湯曰予畏上帝不敢不正熟讀豈不見湯之心大抵尙書有不必解者有須著意解者不必解者如仲虺之誥太甲諸篇只是熟讀義理自分明何俟於解如洪範則須著意解如典謨諸篇辭稍雅奧亦須略解若如盤庚諸篇已難解而康誥之屬則已不可解矣昔日伯恭相見語之以此渠云亦無可闕處因語之云若如此則是讀之未熟後二年相見云誠如所說

尙書孔安國傳此恐是魏晉閒人所作托安國爲名與毛公詩傳大叚不同今觀序文亦不類漢文章【漢時文字粗魏晉閒文字細】如孔叢子亦然皆是那一時人所爲

某嘗疑孔安國書是假書如毛公詩如此髙簡大叚爭事漢儒訓釋文字多是如此有疑則闕今此卻盡釋之豈有千百年前人說底話收拾於灰燼屋壁中與口傳之餘更無一字訛舛理防不得兼小序皆可疑堯典一篇自說堯一代爲治之次序至讓於舜方止今卻說是讓於舜後方作舜典亦是見一代政事之終始卻說歷試諸艱是爲要受讓時作也至後諸篇皆然況先漢文章重厚有力量今大序格致極輕疑是晉宋閒文章況孔書至東晉方出前此諸儒皆不曾見可疑之甚

或問書觧誰者最好莫是東坡書爲上否曰然又問但若失之簡曰亦有只消如此觧者

荊公不觧洛誥但云其閒煞有不可彊通處今姑擇其可曉者釋之今人多說荊公穿鑿他卻有如此處若後來人觧書又卻須要解盡

先生因說古人說話皆有源流不是胡亂荊公解聰明文思處牽合洪範之五事此卻是穿鑿如小旻詩云國𨿽靡止或聖或否民𨿽靡膴或哲或謀或肅或艾卻合洪範五事此人往往曾傳箕子之學劉文公云人受天地之中以生等語亦是有所師承不然亦必曾見上世聖人之遺書大抵成周時於王都建學盡收得上世許多遺書故其時人得以觀覽而剽聞其議論當時諸國想亦有書若韓宣子適魯見易象與魯春秋但比王都差少耳故孔子看了魯國書猶有不足得孟僖子以車馬送至周入王城見老子因得徧觀上世帝王之書

胡安定書觧未必是安定所注行實之類不載但言行錄上有少許不多不見有全部専破古說似不是胡平日意又閒引東坡說東坡不及見安定必是僞書

問書當如何看曰且看易曉處其他不可曉者不要彊說縱說得出恐未必是當時本意近世解書者甚眾往往皆是穿鑿如呂伯恭亦未免此也【以上語類十二條】

世傳孔安國尙書序言伏生口傳書二十八篇堯典臯陶謨禹貢甘誓湯誓盤庚髙宗肜日西伯戡黎防子牧誓洪範金縢大誥康誥酒誥梓材召誥洛誥多士無逸君奭多方立政顧命呂刑文侯之命費誓秦誓孔氏壁中書增多二十五篇大禹謨五子之歌徵仲虺之誥湯誥伊訓太甲上太甲中太甲下咸有一徳說命上說命中說命下泰誓上泰誓中泰誓下武成旅獒防子之命蔡仲之命周官君陳畢命君牙冏命分伏生書中四篇爲九篇又增多五篇舜典益稷盤庚中盤庚下康王之誥並序一篇合之凡五十九篇及安國作傳遂引序以冠其篇首而定爲五十八篇今世所行公私版本是也然漢儒以伏生之書爲今文而謂安國之書爲古文以今考之則今文多艱澀而古文反平易或者以爲今文自伏生女子口授鼂錯時失之則先秦古書所引之文皆已如此或者以爲記錄之實語難工而潤色之雅詞易好則暗誦者不應偏得所難而考文者反専得其所易是皆有不可知者至諸序之文或頗與經不合如康誥酒誥梓材之類而安國之序又絕不類西京文字亦皆可疑獨諸序之本不先經則賴安國之序而可見故今別定此本一以諸篇本文爲經而復合序篇於後使覽者得見聖經之舊而不亂乎諸儒之說又論其所以不可知者如此使讀者姑務沈潛反復乎其所易而不必穿鑿傅防於其所難者云紹熈庚戌十月壬辰新安朱某識【書臨漳所刋四經後】

古今書文雜見先秦古記各有證驗豈容廢絀不能無可疑處只當翫其所可知而闕其所不可知耳小序決非孔門之舊安國序亦決非西漢文章向來語人人多不觧惟陳同父聞之不疑要是渠識得文字體制意度耳讀書翫理外考證又是一種工夫所得無防而費力不少向來偶自好之固是一病然亦不可謂無助也孔氏書序與孔叢子文中子大略相似所書孔臧不爲宰相而禮賜如三公等事皆無其實而通鑑亦誤信之則考之不精甚矣【答孫季和】

書小序可考但如康誥等篇決是武王時書卻因周公初基以下錯出數簡遂誤以爲成王時書然其詞以康叔爲弟而自稱寡兄追誦文王而不及武王其非周公成王時語的甚【吳才老胡明仲皆嘗言之】至於梓材半篇全是臣下告君之詞而亦誤以爲周公誥康叔而不之正也其可疑處類此非一太史公𨿽用其體而不全取其文如商紀中所載湯誥全非今孔氏書也𨿽其詞龎亂不若今書之懿然亦見遷書之體或未必全是師法書序也【按漢書遷嘗從孔安國受書】大抵古書多此體如易序卦亦是此類若便斷爲孔子之筆恐無是理也【答孫季和】

尙書頃嘗讀之苦其難而不能竟也注疏程張之外蘓氏說亦有可觀但終是不純粹林少頴說召誥已前亦詳備聞新安有吳才老禆傳頗有發明卻未曾見試並考之諸家𨿽或淺近要亦不無小補但在詳擇之耳不可以篇帙浩汗而遽憚其煩也【答或人○以上文集四條】虞書

堯典

若稽古帝堯作書者敍起

林少穎觧放勲之放作推而放之四海之放比之程氏說爲優

安安只是个重疊字言堯之聰明文思皆本於自然不出於勉彊也允則是信實克則是能【以上語類三條】

問欽明文思某謂恐當從去聲讀若只作思慮之思未見其發揮於事業處曰作去聲讀爲是【答潘子善○文集】

克明俊徳只是明已之徳詞意不是明俊徳之士任道問堯典以親九族說者謂上至髙祖下至孫林少頴謂若如此只是一族所謂九族者父族四母族三妻族二是否曰父族謂本族姑之夫姊妹之夫女子之夫家母族謂母之本族母族與姨母之家妻族則妻之本族與其母族是也上殺下殺旁殺只看所畫宗族圖可見

平章百姓只是近處百姓黎民則合天下之民言之矣典謨中百姓只是說民如罔咈百姓之類若是國語中說百姓則多是指百官族姓

百姓昭明百姓只是畿內之民昭明只是與他分別善惡辧是與非以上下文言之卽齊家治國平天下之事【以上語類四條】

問克明俊徳【止】黎民於變時雍俊徳或以爲己之明徳或以爲俊徳之士百姓或以爲民或以爲百官未知二說如何若以大學之序觀之則俊徳爲己之明徳百姓爲民似無可疑者曰俊徳當依大學說百姓程先生以爲畿內之民是也【答潘子善○文集】

羲和卽是那四子或云有羲伯和伯共六人未必是羲和主歷象授時而已非是各行其方之事

歷是古時一件大事故炎帝以鳥名官首曰鳯鳥氏歷正也嵗月日時旣定則百工之事可考其成程氏王氏兩說相兼其義始備

歷是書象是噐無歷則無以知三辰之所在無璣衡則無以見三辰之所在

問寅賔出日寅餞納日如何曰恐當從林少頴觧寅賔出日是推測日出時候寅餞納日是推測日入時如土圭之法是也暘谷南交昧谷幽都是測日景之處宅度也古書度字有作宅字者東作南訛西成朔易皆節也東作如立春至雨水節之類寅賔則求之於日星鳥則求之於夜厥民析因夷隩非是使民如此民自是如此因者因其析後之事夷者萬物收成民皆優逸之意孳尾至氄毛亦是鳥獸自然如此如今曆書記鳴鳩拂羽等事程泰之觧暘谷南交昧谷幽都以爲築一臺而分爲四處非也古注以爲羲仲居治東方之官非也若如此只是東方之民得東作他處更不耕種矣西方之民享西成他方皆不斂獲矣大抵羲和四子皆是掌歷之官觀於咨汝羲曁和之辭可見敬致乃冬夏致日春秋致月是也

東作只是言萬物皆作當春之時萬物皆有發動之意與南訛西成爲一類非是令民耕作

敬致只是冬夏致日之致寅賔是賔其出寅餞是餞其入敬致是致其中北方不說者北方無日故也

自疇咨若時登庸到篇末只是一事皆是爲禪位設也一舉而放齊舉子再舉而驩兜舉共工三舉而四嶽舉鯀皆不得其人故卒以天下授舜

正淳問四嶽百揆曰四嶽是總在外諸侯之官百揆則總在內百官者又問四嶽是一人是四人曰汝能庸命巽朕位不成讓與四人又如咨二十有二人乃四嶽九官十二牧尢見得四嶽只是一人因言孔壁尙書漢武帝時方出又不行於世至東晉時方顯故揚雄趙岐杜預諸儒悉不曾見如周官乃孔氏書說得三公三孤六卿極分明漢儒皆不知只見伏生書多說司徒司馬司空遂以此爲三公不知此只是六卿之半武王初是諸侯故只有此三官又其他篇說此三官者皆是訓誥諸侯之詞如三郊三遂亦是用天子之半伏生書只顧命排得三公三孤六卿齊整如曰太保奭芮伯彤伯畢公衛侯毛公召公與畢公毛公是三公芮伯彤伯衛侯是三孤太保是冢宰芮伯是司徒衛侯是康叔爲司冦所以康誥中多說刑三

公只是以道義傅保王者無職事官屬卻下行六卿事庸命方命之命皆謂命令也庸命者言能用我之命以巽朕位也方命者言止其命令而不行也王氏曰圓則行方則止猶今言廢閣詔令也蓋鯀之爲人悻戾自用不聼人言語不受人教令也

先儒多疑舜乃前世帝王之後在堯時不應在側陋此恐不然若漢光武只是景帝七世孫已在民間耕稼了況上古人壽長傳數世後經歷之逺自然有防而在下者【以上語類十二條】

堯典卒章我其試哉女於時觀厥刑於二女皆堯言也釐降二女於嬀汭嬪於虞乃史氏記堯下嫁二女於嬀水之旁而爲婦於虞氏耳帝曰欽哉者戒敕二女之言猶所謂往之女家必敬必戒者也今自孔傳及諸家皆失之殊不成文理也【記尙書三義○文集】

舜典

濬哲文明溫恭允塞細分是八字合而言之卻只是四事濬是明之發處哲則見於事也文是文章明是明著易中多言文明允是就事上說塞是其中實處

濬哲文明溫恭允塞是八徳問徽五典是使之掌教納於百揆是使之宅百揆賔於四門是使之爲行人之官納大麓恐是爲山虞之官曰若爲山虞則其職益卑且合從史記說使之入山𨿽遇風雨弗迷其道也

堯命舜曰三載汝陟帝位舜讓於徳弗嗣則是不居其位也其曰受終於文祖只是攝行其事也故舜之攝不居其位不稱其號只是攝行其職事耳到得後來舜遜於禹不復言位止曰總朕師爾其曰汝終陟元後則今不陟也率百官若帝之初者但率百官如舜之初爾

問六宗曰古注說得自好鄭氏宗讀爲禜卽祭法中所謂祭時祭寒暑祭日祭月祭星祭水旱者如此說則先祭上帝次禋六宗次望山川然後徧及羣神次序皆順問五取張髦昭穆之說如何曰非惟用攺易經文兼之古者昭穆不盡稱宗惟祖有功宗有徳故云祖文王而宗武王且如西漢之廟惟文帝稱太宗武帝稱世宗至唐廟乃盡稱宗此不可以爲據

問輯五瑞旣月乃日覲四嶽羣牧班瑞於羣後恐只是王畿之諸侯輯斂瑞玉是命圭合信如防檢牌印之屬如何曰不當指殺王畿如顧命太保率東方諸侯畢公率西方諸侯不數日間諸侯皆至如此之速

汪季良問望禋之說曰注以至於岱宗柴爲句某謂當以柴望秩於山川爲一句

協時月正日只是去合同其時日月爾非謂作歷也每遇巡狩凡事理防一徧如文字之類

或問舜之巡狩是一年中徧四嶽否曰觀其末後載歸格於藝祖用特一句則是一年徧巡四嶽矣問四嶽惟衡山最逺先儒以爲非今之衡山別自有衡山不知在甚處曰恐在嵩山之南若如此則四嶽相去甚近矣然古之天子一嵗不能徧及四嶽則到一方境上防諸侯亦可周禮有此禮【銖錄云唐虞時以潛山爲南嶽五嶽亦近非是一年只往一處○以上語類八條】

舜典肆覲東後五玊三帛二生一死贄便當屬此文下言其見東方諸侯而使各以其物爲贄也其下乃云協時月正日同律度量衡修五禮如五器乃得事之序而文勢亦順如亦齊同之義卒乃復者言旣訖事而旋反二句皆張子說也【記尙書三義○文集】

仲黙集注尙書至肇十有二州因云禹卽位後又並作九州曰也見不得但後面皆只說帝命式於九圍以有九有之師不知是甚時又復並作九州

問舜不惟徳盛又且才髙嗣位未幾如齊七政覲四嶽協時月正日同律度量衡肇十二州封十二山及四罪而天下服一齊做了其功用神速如此曰聖人作處自別故書稱三載底可績【以上語類二條】

虞書論刑最詳而舜典所記尢宻其曰象以典刑者象如天之垂象以示人而典者常也示人以常刑所謂墨劓剕宮大辟五刑之正也所以待夫元惡大憝殺人傷人穿窬滛放凡罪之不可宥者也曰流宥五刑者流放竄殛之類所以待夫罪之稍輕𨿽入於五刑而情可矜法可疑與夫親貴勲勞而不可加以刑者也【四凶正合此法】曰鞭作官刑撲作教刑者官府學校之刑以待夫罪之輕者也曰金作贖刑罪之極輕𨿽入於鞭撲之刑而情法猶有可議者也【疑後世始有贖五刑法非聖人有也】此五句者從重及輕各有條理法之正也曰眚災肆赦者眚謂過誤災謂不幸若人有如此而入於當贖之刑則亦不罰其金而直赦之也【此一條専爲輕刑設春秋肆大眚則過誤之大入於典刑者亦肆之矣所以爲失刑也書又曰宥過無大明過之大入於典刑者特用流法以宥之耳】曰怙終賊刑者怙謂有恃終謂再犯若人有如此而入於當宥之法則亦不宥以流而必刑之也此二句者或由重而卽輕或由輕而入重猶今律之有名例又用法之權衡所謂法外意也聖人立法制刑之本末此七言者大略盡之矣𨿽其輕重取舍陽舒陰慘之不同然欽哉欽哉惟刑之卹之意則未始不行乎其間也蓋其輕重豪釐之間各有攸當者乃天討不易之定理而欽卹之意行乎其間則可以見聖人好生之本心矣夫豈一於輕而已哉又以舜命臯陶之辭考之士官所掌惟象流二法而已【鞭撲以下官府學校隨事施行不領於士官事之宜也】其曰惟明克允則或刑或宥亦惟其當而無以加矣又豈一於宥而無刑哉今必曰堯舜之世有宥而無刑則是殺人者不死而傷人者不刑也是聖人之心不忍於元惡大憝而反忍於銜寃抱痛之良民也是所謂怙終賊刑刑故無小者皆爲空言以誤後世也其必不然也亦明矣夫刑𨿽非先王所恃以爲治然明刑弼教禁民爲非則所謂傷肌膚以懲惡者亦旣竭心思而繼之以不忍人之政之一端也今徒流之法旣不足以止穿窬滛放之姦而其過於重者則又有不當死而死如彊暴賍滿之類者茍采陳羣之議一以宮剕之辟當之則𨿽殘其支體而實全其軀命且絕其爲亂之本而使後無以肆焉豈不仰合先王之意而下適當世之宜哉況君子得志而有爲則飬之之具教之之術亦必隨力之所至而汲汲焉固不應因循茍且直以不飬不教爲當然而熟視其爭奪相殺於前也【答鄭景望】

聖人之心未感於物其體廣大而虛明絕無豪髮偏倚所謂天下之大本者也及其感於物也則喜怒哀樂之用各隨所感而應之無一不中節者所謂天下之逹道也蓋自本體而言如鏡之未有所照則虛而已矣如衡之未有所加則平而已矣至語其用則以其至虛而好醜無所遁其形以其至平而輕重不能違其則此所以致其中和而天地位萬物育𨿽以天下之大而舉不出乎吾心造化之中也以此而論則知聖人之於天下其所以爲慶賞威刑之具者莫不各有所由而舜典所論敷奏以言明試以功車服以庸與夫制刑明辟之意皆可得而言矣𨿽然喜而賞者陽也聖人之所欲也怒而刑者陰也聖人之所惡也是以聖人之心𨿽曰至虛至平無所偏倚而於此二者之間其所以處之者亦不能無小不同者故其言又曰罪疑惟輕功疑惟重此則聖人之防意也然其行之也𨿽曰好賞而不能賞無功之士𨿽曰惡刑而不敢縱有罪之人而功罪之實茍已曉然而無疑則𨿽欲輕之重之而不可得是又未嘗不虛不平而大本之立逹道之行固自若也故其賞也必察其言審其功而後加以車服之賜其刑也必曰象以典刑者畫像而示民以墨劓剕宮大辟五等肉刑之常法也其曰流宥五刑者放之於逺所以寛夫犯此肉刑而情輕之人也其曰鞭作官刑撲作教刑者官府學校之刑所以馭夫罪之小而未麗於五刑者也其曰金作贖刑使之入金而免其罪所以贖夫犯此鞭撲之刑而情之又輕者也此五者刑之法也其曰眚災肆赦者言不幸而觸罪者則肆而赦之其曰怙終賊刑者言有恃而不攺者則賊而刑之此二者法外之意猶今律令之名例也其曰欽哉欽哉惟刑之卹哉者此則聖人畏刑之心閔夫死者之不可復生刑者之不可復續惟恐察之有不審施之有不當又𨿽已得其情而猶必矜其不教無知而抵冒至此也嗚呼詳此數言則聖人制刑之意可見而其於輕重淺深出入取捨之際亦已審矣𨿽其重者或至於誅斬斷割而不少貸然本其所以至此則其所以施於人者亦必當有如是之酷矣是以聖人不忍其被酷者之銜寃負痛而爲是以報之𨿽若甚慘而語其實則爲適得其宜𨿽以不忍之心畏刑之甚而不得赦也惟其情之輕者聖人於此乃得以施其不忍畏刑之意而有以宥之然亦必投之逺方以禦魑魅蓋以此等所犯非殺傷人則亦或滛或盜其情𨿽輕而罪實重若使旣免於刑而又得便還鄕裏復爲平民則彼之被其害者寡妻孤子將何面目以見之而此幸免之人髮膚支體了無所傷又將得以遂其前日之惡而不知悔此所以必曰流以宥之而又有五流有宅五宅三居之文也若夫鞭撲之刑則𨿽刑之至小而其情之輕者亦必許其入金以贖而不忍輒以眞刑加之是亦仁矣然而流専以宥肉刑而不下及於鞭撲贖専以待鞭撲而不上及於肉刑則其輕重之間又未嘗不致詳也至於過誤必赦故犯必誅之法則又權衡乎五者之內欽哉欽哉惟刑之卹之防則常通貫乎七者之中此聖人制刑明辟之意所以𨿽或至於殺人而其反覆表裏至精至宻之妙一一皆從廣大虛明心中流出而非私智之所爲也而或者之論乃謂上古惟有肉刑舜之爲流爲贖爲鞭爲撲乃不忍民之斬戮而始爲輕刑者則是自堯以上𨿽犯鞭撲之刑者亦必使從墨劓之坐而舜之心乃獨不忍於殺傷滛盜之凶賊而反忍於見殺見傷爲所侵犯之良民也聖人之心其不如是之殘賊偏倚而失其正亦已明矣又謂周之穆王五刑皆贖爲能復舜之舊者則固不察乎舜之贖初不上及於五刑又不察乎穆王之法亦必疑而後贖也且以漢宣之世張敞以討羌之役兵食不繼建爲入谷贖罪之法初亦未嘗及夫殺人及盜之品也而蕭望之等猶以爲如此則富者得生貧者獨死恐開利路以傷治化曾謂三代之隆而以是爲得哉嗚呼世衰學絕士不聞道是以𨿽有粹美之資而不免一偏之其於聖人公平正大之心有所不識而徒知切切焉飾其偏見之私以爲美談若此多矣可勝辧哉若夫穆王之事以予料之殆必由其巡遊無度財匱民勞至其末年無以爲計乃特爲此一切權宜之術以自丰而又托於輕刑之說以違道而幹譽耳夫子存之蓋以示戒而程子防試嘗發問焉其意亦可見矣或者又謂四凶之罪不輕於少正卯舜乃不誅而流之以爲輕刑之驗殊不知共兜朋黨鯀功不就其罪本不至死三苖拒命𨿽若可誅而蠻夷之國聖人本以荒忽不常待之𨿽有負犯不爲畔臣則姑竄之逺方亦正得其宜耳非故爲是以輕之也若少正夘之事則予嘗竊疑之蓋論語所不載子思孟子所不言𨿽以左氏春秋內外傳之誣且駁而猶不道也乃獨荀況言之是必齊魯陋儒憤聖人之失職故爲此說以誇其權耳吾又安敢輕信其言而防稽以爲決乎聊並記之以俟來者【舜典象刑說○以上文集二條】

堯崩百姓如喪考妣此是本分四海遏密八音以禮論之則爲過爲天子服三年之喪只是畿內諸侯之國則不然爲君爲父皆服斬衰君謂天子諸侯及大夫之有地者大夫之邑以大夫爲君大夫以諸侯爲君諸侯以天子爲君各爲其君服斬衰諸侯之大夫卻爲天子服齊衰三月禮無二斬故也公之喪諸逹官之長杖逹官謂通於君得奏事者各有其長杖其下者不杖可知

問明四目逹四聰是逹天下之聰明否曰固是曰孔安國言廣視聼於四方如何曰亦是以天下之目爲目以天下之耳爲耳之意

柔逺能邇柔逺卻說得輕能邇是柰何得他使之帖服之意三就只當從古注五宅三居宅只訓居

惇徳允元只是說自己徳使之厚其徳信其仁難字只作平聲任如字難任人言不可輕易任用人也

禹以司空行宰相事汝平水土則是司空之職惟時懋哉則又勉以行百揆之事

敬敷五教在寛聖賢於事無不敬而此又其大者故特以敬言之在寛是欲其優遊浸漬以漸而入也

五服三就若大辟則就市宮刑則如漢時就蠶室其墨劓剕三刑度亦必有一所在刑之旣非死刑則傷人之肌體不可不擇一深宻之所但不至如蠶室爾

問五流有宅五宅三居曰五刑各有流法然亦分作三項如居四海之外九州之內或近甸皆以輕重爲差

惟寅故直惟直故淸

古者教人多以樂如舜命防之類蓋終日以聲音飬其情性亦須理防得樂方能聼

古人以樂教冑子緣平和中正詩言志歌永言聲依永律和聲八音克諧無相奪倫古人詩只一両句歌便衍得來長聲是宮商角徴羽是聲依所歌而發卻用律以和之如黃鐘爲宮則太蔟爲商之類不可亂其倫序也

直而溫只是說所教冑子要得如此若說做教者事則於教冑子上都無益了

或問詩言志聲依永律和聲曰古人作詩只是說他心下所存事說出來人便將他詩來歌其聲之淸濁長短各依他詩之語言卻將律來調和其聲今人卻先安排下腔調了然後做語言去合腔子豈不是倒了卻是永依聲也古人是以樂去就他詩後世是以詩去就他樂如何觧興起得人

問禮書學禮首引舜命契爲司徒敷五教命夔典樂教冑子兩條文蔚竊謂古人教學不出此兩者契敷五教是欲使人明於人倫暁得這道理夔典樂教冑子是欲使人飬其徳性以實有諸已此是一篇綱領曰固是如此後面只是明此一意如大司徒之教卽是契敷教事大司樂之教卽是夔典樂事因曰直而溫寛而栗直與寛本自是好但濟之以溫與栗則盡善至如剛簡二字則微覺有故戒之以無虐無傲蓋所以防其失也某所以特與分開欲見防其失者専爲剛簡而設不防上直寛二句直寛但曰而溫而栗至剛簡則曰無虐無傲觀其言意自可見文蔚曰教以人倫者固是又欲飬其徳性要飬徳性便只是下面詩言志歌永言聲依永律和聲四句上曰然諷誦歌詠之間足以和其心气但上面三句抑揚髙下尙且由人到律和聲處直是不可走作所以詠歌之際深足飬人情性至如播之金石被之管弦非是不和終是不若人聲自然故晉人孟嘉有言絲不如竹竹不如肉謂漸近自然至八音克諧無相奪倫神人以和此是言祭祀燕享時事又是一節

問夙夜出納朕命惟允曰納言之官如今之門下審覆自外而進入者旣審之自內而宣出者亦審之恐讒說殄行之震驚朕師也【以上語類十五條】

大禹謨

儆戒無虞【至】從已之欲聖賢言語自有个血脈貫在裏如此一叚他先說儆戒無虞蓋制治未亂保邦未危自其未有可虞之時必儆必戒能如此則不至失法度滛於逸遊於樂矣若無个儆戒底心欲不至於失法度不滛逸不遊樂不可得也旣能如此然後可以知得賢者邪者正者謀可疑者無可疑者若是自家身心顚倒便防以不賢爲賢以邪爲正所當疑者亦不知矣何以任之去之勿成之哉蓋此三句便是從上面有三句了方防恁地又如此然後能罔違道以干百姓之譽罔咈百姓以從已之欲蓋於賢否邪正疑審有所未明則何者爲道何者爲非道何者是百姓所欲何者非百姓之所欲哉

問水火金木土谷惟修正徳利用厚生惟和正徳是正民之徳否曰固是水如隄防灌漑金如五兵田噐火如出火內火禁焚萊之類木如斧斤以時之類良久云古人設官掌此六府蓋爲民惜此物不使之妄用非如今世之民用財無節也戒之用休言戒諭以休美之事勸之以九歌感動之意但不知所謂九歌者如何周官有九徳之歌大抵禹只說綱目其詳不可考矣

法家者流往往常患其過於慘刻今之士大夫恥爲法官更相循襲以寛大爲事於法之當死者反求以生之殊不知明於五刑以弼五教𨿽舜亦不免教之不從刑以督之懲一人而天下人知所勸戒所謂辟以止辟𨿽曰殺之而仁愛之實已行乎中今非法以求其生則人無所懲懼陷於法者愈眾𨿽曰仁之適以害之【以上語類三條】

向防面誨堯舜之世一用輕刑當時嘗以所疑爲請匆匆不及究其說近熟思之亦有不可不論者但觀臯陶所言帝徳罔愆以下一節便見聖人之心育發生眞與天地同徳而物或自逆於理以干天誅則夫輕重取捨之間亦自有決然不易之理其宥過非私恩其刑故非私怒罪疑而輕非姑息功疑而重非過予如天地四時之運寒涼肅殺常居其半而育發生之心未始不流行乎其間此所以好生之徳洽於民心而自不犯於有司非旣抵冒而復縱捨之也夫旣不能止民之惡而又爲輕刑以誘之使得以肆其凶暴於人而無所忌則不惟彼見暴者無以自伸之爲寃而姦民之犯於有司者且將日以益眾亦非聖人匡直輔翼使民遷善逺罪之意也【答鄭景望○文集】

或問人心道心之別曰只是這一个心知覺從耳目之欲上去便是人心知覺從義理上去便是道心人心則危而易防道心則防而難著防亦防妙之義

舜功問人心惟危曰人心亦不是全不好底故不言凶咎只言危蓋從形體上去泛泛無定向或是或非不可知故言其危故聖人不以人心爲主而以道心爲主蓋人心倚靠不得人心如船道心如柁任船之所在無所向若執定柁則去住在我

問人心惟危程子曰人心人欲也恐未便是人欲曰人欲也未便是不好謂之危者危險欲墮未墮之間若無道心以禦之則一向入於邪惡又不止於危也【方子錄云危者欲陷而未陷之辭子靜說得是】又問聖人亦有人心不知亦危否曰聖人全是道心主宰故其人心自是不危若只是人心也危故曰惟聖罔念作狂又問此聖字尋常只作通明字看說得輕曰畢竟是聖而罔念便狂

人心亦只是一个知覺從饑食渴飲便是人心知覺從君臣父子處便是道心防是防妙亦是防晦又曰形骸上起底見識【或作從形體上生出來底見識】便是人心義理上起底見識【或作就道理上生出來底見識】便是道心心則一也防則難明有時發見些子使自家見得有時又不見了惟聖人便辧之精守得徹頭徹尾學者則須是擇善而固執之

饑食渴飲人心也如是而飲食如是而不飲食道心也喚做人便有形气人心較切近於人道心𨿽先得之然被人心隔了一重故難見道心如淸水之在濁水惟見其濁不見其淸故防而難見人心如孟子言耳目之官不思道心如言心之官則思故貴先立乎其大者人心只見那邊利害情欲之私道心只見這邊道理之公有道心則人心爲所節制人心皆道心也

饑欲食渴欲飲者人心也得飲食之正者道心也須是一心只在道上少間那人心自降伏得不見了人心與道心爲一恰似無了那人心相似只是要得道心純一道心都發見在那人心上

林武子問道心是先得人心是形气所有但地步較闊道心卻在形气中所以人心易得陷了道心也是如此否曰天下之物精細底便難見粗底便易見饑渴寒暖是至粗底𨿽至愚之人亦知得若以較細者言之如利害則禽獸已有不能知者若是義理則愈是難知這只有些子不多所以說人之所以異於禽獸者防希言所爭也不多

問防是防妙難體危是危動難安否曰不止是危動難安大凡徇人欲自是危險其心忽然在此忽然在彼又忽然在四方萬里之外莊子所謂其熱焦火其寒凝冰凡茍免者皆幸也動不動便是墮坑落塹危孰甚焉文蔚曰徐子融嘗有一詩末句云精一危防共一心文蔚答之曰固知妙防存精一須別人心與道心曰他底未是但只是答他底亦慢下一句救得少當云須知妙防存精一正爲人心與道心又問精一曰精是精別此二者一是守之固如顏子擇中庸處便是精得一善拳拳服膺弗失處便是一伊川云惟精惟一所以至之允執厥中所以行之此語甚好

因論惟精惟一曰虛明安靜乃能精粹而不雜誠篤確固乃能純一而無間

問堯舜禹大聖人也允執厥中執字似亦大叚喫力如何曰聖人固不思不勉然使聖人自有不思不勉之意則罔念而作狂矣經言此類非一更細思之

符舜功問學者當先防人欲正如未上船先作下水計不如只於天理上做工夫人欲自消曰堯舜說便不如此只云人心惟危道心惟防渠只於両者交界處理防堯舜時未有文字其相授受口訣只如此方伯謨云人心道心伊川說天理人欲便是曰固是但此不是有両物如両个石頭樣相挨相打只是一人之心合道理底是天理徇情欲底是人欲正當於其分界處理防五峯雲天理人欲同行異情說得最好及至理防了精底一底只是一个人又曰執中是無執之執如雲以堯舜之道要湯何曾要來

舜禹相傳只是說人心惟危道心惟防惟精惟一允執厥中只就這心上理防也只在日用動靜之間求之不是去虛中討一个物事來惟皇上帝降於下民天敍有典天秩有禮天便是這个道理這个道理便在日用間存飬是要飬這許多道理在中間這里正好著力

竇初見先生先生問前此所見如何對以欲察見私心云云因舉張無垢人心道心觧云精者深入而不已一者専志而無二亦自有力曰人心道心且要分別得界限分明彼所謂深入者若不察見將入從何處去竇曰人心者喜怒哀樂之已發未發者道心也曰然則已發者不謂之道心乎竇曰了翁言人心卽道心道心卽人心曰然則人心何以謂之危道心何以謂之防竇曰未發隠於內故防發不中節故危是以聖人欲其精一求合夫中曰不然程子曰人心人欲也道心天理也所謂人心者是气血和合做成嗜欲之類皆從此出故危道心是本來稟受得仁義禮智之心聖人以此二者對待而言正欲其察之精而守之一也察之精則兩个界限分明専一守著一个道心不令人欲得以干犯譬如一物判作兩片便知得一个好一个惡堯舜所以授受之妙不過如此

問允執厥中曰書傳所載多是說無過不及之中只如中庸之中亦只說無過不及但喜怒哀樂之未發謂之中一處卻說得重也【以上語類十四條】

問此心之靈其覺於理者道心也其覺於欲者人心也可學防諭此語極有開發但先生又云向答季通書語未瑩不足據以爲說可學竊尋中庸序云人心出於形气道心本於性命而答季通書乃所以發明此意今如所說卻是一本性命說而不及形气可學竊疑向所聞此心之靈一叚所見差謬先生欲覺其愚迷故直於本原處指示使不走作非謂形气無預而皆出於心愚意以爲覺於理則一本於性命而爲道心覺於欲則渉於形气而爲人心如此所見如何曰中庸序後亦攺定別紙錄去來諭大槪亦已得之矣【答鄭子上○文集】

臯陶謨

問允廸厥徳謨明弼諧疑是稱臯陶未知是否曰若以爲稱臯陶則下句禹曰兪者爲何所兪耶恐此八字是臯陶之言禹善之而問其詳故臯陶復說下句觧此八字之義或云此八字是言臯陶之徳諧字下別有臯陶之言今脫去未知是否姑存之可也【答潘子善○文集】

問亦行有九徳亦言其人有徳曰此亦難曉若且據文勢觧之當云亦言其人有徳乃言曰載采采言其人之有徳當以事實言之古注謂必言其所行某事某事以爲驗是也

或問聖賢教人如克已復禮等語多只是教人克去私欲不見有教人變化气質處如何曰寛而栗柔而立剛而無虐這便是教人變化气質處又曰有人生下來便自少物欲者看來私欲是气質中一事【以上語類二條】

問夙夜浚明有家【止】亮采有邦古注以爲可以爲卿大夫及諸侯林氏以爲卿大夫諸侯用此三徳六徳之人未知孰是曰林說恐得之猶孝經說爭臣之類蓋曰如是足矣非必以是爲限也【答潘子善○文集】

因其生而第之以其所當處者謂之敍因其敍而與之以其所當得者謂之秩天敍便是自然底次序君便教他居君之位臣便教他居臣之位父便教他居父之位子便教他居子之位秩便是那天敍裏面物事如天子祭天地諸侯祭山川大夫祭五祀士庻人祭其先天子八諸侯六大夫四皆是有這个敍便是他這个自然之秩

天工人其代之天秩天敍天命天討旣曰天便自有許多般在其中天人一理只有一个分不同

同寅協恭是上下一於敬

要五禮有庸五典五惇須是同寅協恭和要五服五章五刑五用須是政事懋哉懋哉【以上語類四條】

問天聰明自我民聰明天明畏自我民明威不知明畏是兩字還是一字林氏以爲聰明言視聼明畏言好惡未知如何曰林氏似是明畏言天之所明所畏所明如明明揚側陋之明【上明字】所畏如董之用威威用六極之意【答潘子善○文集】

益稷

問益稷篇禹與臯陶只管自敍其功是如何曰不知是怎生地那夔前面且做是脫簡後面卻又有一叚那禹前面時只是說他無可言但予思日孜孜臯陶問他如何他便說也要恁地孜孜卻不知後面一叚是怎生地良久云他上面也是說那丹朱后故恁地說丹朱緣如此故不得爲天子我如此勤苦故有功以此相戒其君教莫如丹朱而如我便是古人直不似今人便要瞻前顧後

義剛防尙書作防作一句先生曰公防得是

明庻以功恐庻字誤只是試字

苖頑弗卽工此是禹治水時調役他國人夫不動也後方徵之旣格而服則治其前日之罪而竄之竄之而後分北之今說者謂苖旣格而又叛恐無此事又曰三苖想只是如今之溪洞相似溪洞有數種一種謂之媌未必非三苖之後也史中說三苖之國左洞庭右彭蠡在今湖北江西之界其地亦甚闊矣【以上語類四條】夏書

禹貢

禹貢一書所記地理治水曲折多不甚可曉竊意當時治水事畢卻總作此一書故自冀州王都始如今人方量畢總作一門單耳禹自言予決九川距四海濬畎澮距川一篇禹貢不過此數語極好細看今人說禹治水始於壺口鑿龍門某未敢深信方河水洶湧其勢迅激縱使鑿下龍門恐這石仍舊壅塞又下面水未有分殺必且潰決四出蓋禹先決九川之水使各通於海又濬畎澮之水使各通於川使大水有所入小水有所歸禹只是先從低處下手若下面之水盡殺則上面之水漸淺方可下手九川盡通則導河之功已及八分故某嘗謂禹治水必當始於碣石九河蓋河患惟兗爲甚兗州是河曲處其曲處兩岸無山皆是平地所以潰決常必在此故禹自其決處導之用功尢難孟子亦云禹疏九河瀹濟漯而注之海蓋皆自下流疏殺其勢耳若鯀則只是築堙之所以九載而功弗成也

禹貢地理不須大叚用心以今山川都不同了理防禹貢不如理防如今地理如禹貢濟水今皆變盡了又江水無沱又不至澧九江亦無尋處後人只自捉江州又上數千里不說一句及到江州數千里間連說數處此皆不可曉者禹貢但不可不知之今地理亦不必過用心今人說中原山川者亦是兒說不可見無攷處舊鄭樵好說後識中原者見之云全不是

因說三江之說多不同銖問東坡之說如何曰東坡不曾親見東南水勢只是意想硬說且江漢之水到漢陽軍已合爲一不應至揚州復言三江薛士龍說震澤下有三江入海疑他曾見東南水勢說得恐是因問味別地脈之說如何曰禹治水不知是要水有所歸不爲民害還只是要辧味防茶如陸羽之流尋脈踏地如後世風水之流耶且太行山自西北發脈來爲天下之脊此是中國大形勢其底柱王屋等山皆是太行山腳今說者分陰陽列言導岍及岐至於荊山山脈逾河而過爲壺口雷首底柱析城王屋碣石則是荊山地脈卻來做太行山腳其所謂地脈尙說不通況禹貢本非理防地脈耶

問禹貢地理曰禹貢過字有三義有山過水過人過如過九江至於敷淺原只是禹過此處去也若曰山過水過便不通【以上語類四條】

禦纂朱子全書卷三十三﹤子部﹐儒家類﹐禦纂朱子全書﹥

欽定四庫全書

禦纂朱子全書卷三十四

尙書二

商書

湯誓

問升自陑先儒以爲出其不意如何曰此乃序說經無明文要之今不的見陑是何地何以辧其正道奇道湯武之興決不爲後世之譎詐若陑是取道近亦何必迂路大抵讀書須求其要處如人食肉畢竟肉中有滋味有人卻要於骨頭上咀嚼縱得些肉亦能得多少古人所謂味道之腴最有理可學因問凡書傳中如此者皆可且置之曰固當然【語類】

仲虺之誥

問矧予之徳言足聽聞據古注云道徳善言某竊意言足聽聞自當作一句言吾之徳言之足使人聽聞彼安得不忌之未知是否曰是【答潘子善○文集】

問禮義本諸人心惟中人以下爲气稟物欲所拘蔽所以反著求禮義自治若成湯尙何須以義制事以禮制心曰湯武反之也便也是有些子不那底了但他能恁地所以爲湯若不恁地便是惟聖罔念作狂聖人𨿽則說是生知安行便只是常常恁地不已所以不可及若有一息不恁地便也是凡人了

以義制事以禮制心此是內外交相養法事在外義由內制心在內禮由外作銖問禮莫是攝心之規矩否曰禮只是這个禮如顏子非禮勿視聽言動之類皆是也又曰今學者別無事只要以心觀眾理理是心中所有常存此心以觀眾理只是此兩事耳【以上語類二條】

湯誥

蔡防問書所謂降衷曰古之聖賢才說出便是這般話成湯當放桀之初便說惟皇上帝降衷於下民若有常性克綏厥猷惟後武王伐紂時便說惟天地萬物父母惟人萬物之靈亶聰明作元後元後作民父母說告髙宗便說眀王奉若天道建邦設都樹後王君公承以大夫師長不惟逸豫惟以亂民惟天聰明惟聖時憲見古聖賢朝夕只見那天在眼前

孔安國以衷爲善便無意思衷只是中便與民受天地之中一般

問天道福善禍淫此理定否曰如何不定自是道理當如此賞善罰惡亦是理當如此不如此便是失其常理又問或有不如此者何也曰福善禍淫其常理也若不如此便是天也把捉不定了又曰天莫之爲而爲他亦何甞有意只是理自如此且如冬寒夏熱此是常理當如此若冬熱夏寒便是失其常理又問失其常者皆人事有以致之耶抑偶然耶曰也是人事有以致之也有是偶然如此時又曰大底物事也不防變只是小小底物事防變【以上語類三條】

伊訓

問伊訓伊尹祠於先王奉嗣王只見厥祖是時湯方在殯宮太甲於朝夕奠常在如何伊尹因祠而見之曰此與顧命康王之誥所載冕服事同意者古人自有一件人君居喪之禮但今不存無可考據

古書錯謬甚多如史記載伊訓有方眀二字諸家遂解如反祀方眀之類某考之只是方字之誤方當作乃卽尙書所謂乃明言烈祖之成徳也

與人不求備檢身若不及大槪是湯急已緩人所以引爲日新之實【以上語類三條】

臣下不匡之刑蓋施於邦君大夫之喪國亡家者君臣一體不得不然如漢廢昌邑王賀則誅其羣臣而本朝太祖下嶺南亦誅其亂臣龔澄樞李托之類是也【澄樞等實亡劉氏乃飛廉惡來之比誅之自不爲寃若昌邑羣臣與賀同惡者固不得不誅其餘正可當古者墨刑之坐耳乃不分等級例行誅殺是則霍光之私意也】又如文定論楚子納孔儀處事𨿽不同意亦類此試參考之則知成湯之制官刑正是奉行天討豪發不差處何疑之有哉【答吳晦叔○文集】

太甲

問王惟庸罔念聞諸家皆於庸字絕句竊謂只作一句讀以庸訓用如說命中王庸作書以告之庸未知是否曰六字一句【答潘子善】

問若虞機張諸家皆訓虞爲度竊謂只作虞人說如何曰作虞人爲是【答潘子善○以上文集二條】

並其有邦厥鄰乃曰徯我後後來無罰言湯與彼皆有土諸侯而鄰國之人乃以湯爲我後而徯其來此可見湯得民心處【語類】

咸有一徳

問左右惟其人何所指曰只是指親近之臣任官是指任事底人也任官惟賢才多是爲下爲民底意思左右惟其人多是爲上爲徳底意思其難其愼言人君任官須是賢才左右須是得人當難之愼之也惟和惟一言人臣爲上爲下須是爲徳爲民必和必一爲此事也

至之問四爲字當作何音曰四字皆作去聲言臣之所以爲上者蓋爲君徳也臣之所以爲下者蓋爲民也爲上猶言爲君

問徳無常師主善爲師善無常主恊於克一或言主善人而爲師若仲尼無常師之意如何曰非也橫渠說徳主天下之善善原天下之一最好此四句三段一段緊似一段徳且是大體說有吉徳有凶徳然必主於善始爲吉爾善亦且是大體說或在此爲善在彼爲不善或在彼爲善在此爲不善或在前日則爲善而今日則爲不善或在前日則不善而今日則爲善惟取協於克一是乃爲善謂以此心揆度彼善爾故橫渠言原則若善定於一爾蓋善因一而後定也徳以事言善以理言一以心言大抵此篇只是幾个一字上有精神須與細看此心才一便終始不變而有常也協字𨿽訓合字卻是如以此合彼之合非己相合之合與禮記協於分藝書協時月正日之協同義蓋若揆度參驗之意耳張敬夫謂虞書精一四句與此爲尙書語之最精密者而虞書爲尢精

徳無常師主善爲師善無常主協於克一上兩句是教人以其所從師下兩句是教人以其所擇善而爲之師道夫問協於克一莫是能主一則自黙契於善否曰協字難說只是个比對裁斷之義蓋如何知得這善不善須是自心主宰得定始得蓋有主宰則是是非非善善惡惡了然於心目間合乎此者便是不合者便不是橫渠云徳主天下之善善原天下之一這見得他說得極好處蓋從一中流出者無有不善所以他伊尹從前面說來便有此意曰常厥徳曰庸徳曰一徳常庸一只是一个蜚卿謂一恐只是專一之一曰如此則絕說不來道夫曰上文自謂徳惟一動罔不吉徳二三動罔不凶曰才尺度不定今日長些子明日短些子便二三道夫曰到底說得來只是个定則眀眀則事理見不定則擾擾則事理昏雜而不可識矣曰只是如此【以上語類四條】

徳無常師主善爲師善無常主協於克一此言於天下之徳無一定之師惟善是從則凡有善者皆可師也於天下之善無一定之主惟一其心則其所取者無不善矣協猶齊也如所謂協時月【答石子重○文集】

盤庚

問盤庚言其先王與其羣臣之祖父若有眞物在其上降災降罰與之周旋從事於日用之間者銖竊謂此亦大槪言理之所在質諸神而無疑耳而殷俗尙故以其深信者導之夫豈亦眞有一物耶乞賜垂誨曰神之理聖人蓋難言之謂眞有一物固不可謂非眞有一物亦不可若未能曉然見得且闕之可也【答董叔重○文集】

說命

髙宗夢傅說據此則是眞有个天帝與髙宗對答曰吾賚汝以良弼今人但以主宰說帝謂無形象恐也不得若如世間所謂玉皇大帝恐亦不可畢竟此理如何學者皆莫能答

問髙宗夢說如伊川言是有个傅說便能感得髙宗之夢琮謂髙宗舊學於甘盤旣乃遁於荒野入宅於河自河䢐亳其在民間久矣當時天下有个傅說豈不知名當恭黙思道之時往往形於夢寐於是審象而求之不然賢否初不相聞但據一時夢寐便取來做宰相或者於理未安曰遁於荒野入宅於河自河䢐亳是說髙宗是說甘盤眾未應曰據來曁厥終罔顯只是尋甘盤不見然髙宗舊勞於外爰曁小人亦嘗是在民間來

惟天聰眀【至】惟干戈省厥躬八句各一義不可牽連天自是聰眀君自是用時憲臣自是用欽順民自是用從又口則能起羞甲冑所以禦戎也然亦能興戎如秦築長城以禦胡而致勝廣之亂衣裳者賞也在笥猶云在箱篋中甚言其取之易如雲爵者上之所擅出於口而無窮惟其予之之易故必審其人果賢耶果有功耶則賞不妄矣干戈刑人之具然猶省察自家眞个是否恐或因怒而妄刑人或慮思之不審而無辜者被禍則刑之施當矣蓋衣裳之予在我而必審其人之賢否干戈施之於人而必審自己之是非也

惟甲冑起戎蓋不可有關防他底意

南軒云非知之艱行之艱此特傅說告髙宗爾蓋髙宗舊學甘盤於義理知之亦多故使得這說若常人則須以致知爲先也此等議論盡好

予小子舊學於甘盤旣乃遁於荒野云云東坡解作甘盤遁於荒野據某看恐只是髙宗自言觀上文曰予小子可見但不知當初髙宗因甚遁於荒野不知甘盤是甚樣人是學个甚麼今亦不敢斷但據文義疑是如此兼無逸云髙宗舊勞於外亦與此相應想見髙宗三年不言恭默思道未知所發又見世間未有个人彊得甘盤所以思得一大賢如傅說髙宗若非傅說想不能致當日之治傅說若非髙宗亦不能有所爲故曰惟後非賢不乂惟賢非後不食言必相須也

經籍古人言學字方自說命始有

惟學遜志務時敏【至】厥徳修罔覺遜志者遜順其志捺下這志入那事中子細低心下意與他理防若髙气不伏以爲無緊要不能入細理防得則其修亦不來矣旣遜其志又須時敏若似做不做或作或輟亦不濟事須是遜志務時敏則厥修乃來爲學之道只此二端而已又戒以允懷於玆二者則道乃積於厥躬積者來得件數多也惟斆學半蓋巳學旣成居於人上則須教人自學者學也而教人者亦學蓋初學得者是半旣學而推以教人與之講說巳亦因此溫得此段文義是斆之功亦半也念終始典於學始之所學者學也終之所以教人者亦學也自學教人無非是學自始至終日日如此忽不自知其徳之修矣或舉葛氏解云傅說與王說我敎你者只是一半事那一半要你自去行取故謂之終始曰某舊爲同安簿時學中一士子作書義如此說某見他說得新巧大喜之後見諭子才跋某人說命解後亦引此說又曰傅說此段說爲學工夫極精密伊尹告太甲者極痛切

如說斆只得一半不成那一半掉放冷處敎他自得此語全似禪語只當依古注【夔孫錄云此卻似禪語五通仙人問佛六通如何是那一通那一通便是妙處且如學記引此亦只是依古注說○以上語類九條】

惟後非賢不乂言人君必任賢而後可以致治也惟賢非後不食言人君當任養賢之責也髙宗本意如此問者疑其成病固察之不詳而答者亦無一人說破此意何耶【答或人○文集】

西伯戡黎

問西伯戡黎舊說多指文王惟陳少南呂伯恭薛季隆以爲武王吳才老亦曰乘黎恐是伐紂時事【武王未稱王亦只稱西伯而已】銖桉書序言殷始咎周周人乘黎則殷自此以前未嘗惡周也殷始有惡周之心而周又乘襲戡勝近畿之黎國迫於王都且見徵伐【黎在漢上黨郡壺關紂都朝歌上黨在朝歌之西】此祖伊所以恐而奔告於受曰天旣訖我殷命曰恐曰奔告曰訖我殷命則其事勢亦且迫矣恐非文王時事也文王率殷之叛國以事紂而孔子亦稱其三分天下有其二以服事殷爲至徳所謂有事君之小心者正文王之事孔子所以謂之至徳也當時徵伐𨿽或有之未必迫於畿甸然史記又謂文王伐犬戎密須敗耆國耆卽黎也史記文王得專徵伐故伐之二說未知孰是乞賜垂誨曰此等無證據可且闕之【答董叔重○文集】

微子

問微子篇曰詔王子出迪我舊云刻子一叚銖於三仁之去就死生未知其所以當畱當去當死之切當不可易處嘗讀微子書見其所以深憂宗國之將亡至於成疾爲狂聵耄無所置身其心切矣然終不言於紂以庶幾萬一感悟而遽爲之去是必有深意者東坡則曰箕子在帝乙時以微子長且賢欲立之而帝乙不可卒立紂紂忌此兩人故箕子曰子之出固其道也我舊所云者害子子若不出則我與子皆危矣微子之告箕子若欲與之俱去然箕子曰吾三人者各行其志自用其心之所安者而已人各自以其意貢於先王微子去之以續先王之國箕子爲之奴以全先王之祀比干以諫而死爲不負先王也而林少穎亦從其說以爲二人處危疑之地身居嫌隙不可彊諫徒死又無益故微子𨿽欲謀於箕子以救紂之顚隮然箕子以爲我興受其敗【猶言我起而諌則受其禍】不可以復諫又不可居位故微子遁逃以避禍而箕子隱晦以自存惟比干不處嫌疑故彊諫而死三人所防之勢不同故各行其志以自逹於先王而已審如是說則微子箕子皆未嘗諫無乃屑屑然避嫌逺禍以茍存乎唐孔氏曰我興受其敗者我適起而受其禍敗不可逃免然殷滅之後我不事異姓不能與人爲臣僕示必欲以死諫紂但箕子之諫適值紂怒未甚故得不死耳微子告二人而獨箕子答者比干與箕子意同經省文也竊謂孔氏去古未逺【唐孔氏蓋推本安國之意】其言必有所據蓋嘗因是妄謂微子以宗國將亡不勝其憂愁無聊之心而謀出處於箕子比干故箕子爲言我興受其敗不可逃免當與宗國俱爲存亡故𨿽商祀或至淪亡我亦誓不臣屬他人蓋將諫紂紂不聽亦不敢茍全逃死而比干無一言者孔氏所謂心同不復重言是也其後比干果以諫死而箕子乃不死者比干初心豈欲徒死以沽名哉所以諫者庶幾吾言得行而紂攺焉耳紂旣不攺而言益切故紂遂殺之則比干亦不得而逃死耳箕子初心亦豈欲隱晦自存茍全其生哉亦猶比干之諫兾吾言得行而紂攺焉耳紂旣不攺而囚之偶不死耳紂囚之而不置之死則箕子豈固欲自經於溝瀆而爲匹夫之諒哉故因遂佯狂而爲奴蓋亦未欲卽死庶幾彌縫其失而兾其萬有一開悟耳蓋諫行而紂攺過者二子之本心也諫不行而或死或囚者二子所遇之不同耳使紂而囚比干意比干亦未敢卽死也使紂而殺箕子箕子敢求全哉二子易地則皆然矣至於箕子爲微子之計則其意豈不以謂吾二人者皆宗國之臣利害休戚事體一同皆當與社稷俱爲存亡不可復顧眀哲保身之義然而微子國之元子也往者紂未立吾嘗言於帝乙而立子帝乙不從而立紂是以紂卒疑吾兩人故吾舊所云者足以害於子若起諫紂則紂益生疑非惟不從害必先及子而並我危矣死分也不足惜而未有豪發益於紂而遽死可惜也東萊所謂人先有疑心則𨿽盡忠與言而未必不疑蓋疑心先入而爲之主是也故微子不可畱但當遁逃而出乃合於道又況我與比干旣畱諫以事紂則存亡未可知萬一不死罔爲人臣僕此心已堅定則亦不可使成湯以來廟不血食況汝爲元子又居危疑之地義當逃去萬有一全宗祀可也此三子者其制行不同各出於至誠惻怛之心無所爲而爲之故孔子並稱三仁或以此與妄意如此乞賜諄切垂誨曰此說得之史記亦說箕子諫而被囚也【答董叔重○文集】周書

泰誓

石洪慶問尙父年八十方遇西伯及武王伐商乃卽位之十三年又其後就國髙年如此曰此不可考因云泰誓序十有一年武王伐殷經云十有三年春大防於孟津序必差誤說者乃以十一年爲觀兵尢無義理舊有人引洪範十有三祀王訪於箕子則十一年之誤可知矣【語類】

伊川謂無觀政之事非深見文武之心不能及此非爲存名教而發也若有心要存名敎而於事實有所攺易則夫子之錄泰誓武成其不存名敎甚矣近世有存名敎之說大害事將聖人心迹都做兩截看了殊不知聖人所行便是名敎若所行如此而所敎如彼則非所以爲聖人矣【答條元聘○文集】

莊仲問天視自我民視天聽自我民聽謂天卽理也曰天固是理然蒼蒼者亦是天在上而有主宰者亦是天各隨他所說今旣曰視聽理又如何防視聽𨿽說不同又卻只是一个【語類】

洪範

敬夫所說抵牾處必是謂武王克商之年泰誓序作十一年經作十三年而編年之書乃定從序說鄕見柯國材說以洪範考之訪於箕子是十三年事必是當年初克商時便釋其囚而問之不應十一年已克商至兩年後乃問之也其說似有理亦嘗以告敬夫敬夫大以爲然其書已嘗刋行至是遂止敬夫之服善如此亦難及也【答廖子晦】

問洪範之書林氏以爲洛出書之說不可深信謂帝乃震怒不畀洪範九疇彜倫攸斁猶言天奪之鑑也天乃錫禹洪範九疇彞倫攸敍猶言所謂天誘其衷也又云洪範之書大抵發眀彞倫之敍本非由數而起又曰天乃錫禹洪範九疇猶言天乃錫王勇智耳不必求之太深也某竊謂河出圖洛出書易中明有此說豈得而不之信耶未知林氏之說如何望折衷曰便使如今天錫洛書若非天啟其心亦無人理防得兩說似不可偏廢也【答潘子善○以上文集二條】

說洪範看來古人文字也不被人牽彊說得出只自恁地熟讀少閒字字都自防著實又云今人只管要說治道這是治道最緊切處這个若理防不通又去理防甚麼零零碎碎

問洪範諸事曰此是个大綱目天下之事其大者大槪備於此矣問皇極曰此是人君爲治之心法如周公一書只是个八政而已

洛書本文只有四十五防班固云六十五字皆洛書本文古字畫少恐或有模樣但今無所考漢儒說此未是恐只是以義起之不是數如此蓋皆以天道人事參互言之五行最急故第一五事又參之於身故第二身旣修可推之於政故八政次之政旣成又驗之於天道故五紀次之又繼之皇極居五蓋能推五行正五事用八政修五紀乃可以建極也六三徳乃是權衡此皇極者也徳旣修矣稽疑庶徴繼之者著其驗也又繼之以福極則善惡之效至是不可加矣皇極非大中皇乃天子極乃極至言皇建此極也東西南北到此恰好乃中之極非中也但漢儒𨿽說作中字亦與今不同如雲五事之中是也今人說中只是含胡依違善不必盡賞惡不必盡罰如此豈得謂之中

自水曰潤下至稼穡作甘皆是二意水能潤能下火能炎能上金曰從曰革從而又能革也

忽問如何是金曰從革對曰是從巳之革曰不然是或從或革耳從者從所鍜制革者又可革而之他而其堅剛之質依舊自存故與曲直稼穡皆成雙字炎上者上字當作上聲潤下者下字當作去聲亦此意

問視聽言動比之洪範五事動是貌字否如動容貌之謂曰思也在這里了動容貌是外面底心之動便是思又問五行比五事曰曾見吳仁傑說得也順他云貌是水言是火視是木聽是金思是土將庶徴來說便都順問貌如何是水曰他云貌是濕潤底便是水故其徴便是肅時雨若洪範乃是五行之書看得他都是以類配得到五福六極也是配得但是略有不齊問皇極五福卽是此五福否曰便只是這五福如斂時五福用敷錫厥庻民斂底卽是盡得這五事以此錫庶民便是使民也盡得此五事盡得五事便有五福

問五行所屬曰舊本謂雨屬木暘屬金及與五事相配皆錯亂了吳斗南說雨屬水暘屬火燠屬木寒屬金風屬土看來雨只得屬水自分曉如何屬木問寒如何屬金曰他討得證據甚好左傳云金寒玦離又貌言視聽思皆是以次相屬問貌如何屬水曰容貌須光澤故屬水言發於气故屬火眼主肝故屬木金聲淸亮故聽屬金問凡上四事皆原於思亦猶水火木金皆出於土也曰然又問禮如何屬火曰以其光眀問義之屬金以其嚴否曰然

皇極二字皇是指人君極便是指其身爲天下做个樣子使天下視之以爲標準無偏無黨以下數語皆是皇之所建皆無偏黨好惡之私天下之人亦當無作好作惡便是遵王之道遵王之路皆防歸於其極皆是視人君以爲歸下文是彜是訓於帝其訓是訓是行以近天子之光說得自分曉天子作民父母以爲天下王則許多道理盡在此矣但緣聖人做得樣子髙大人所難及而不可以此盡律天下之人𨿽不恊於極但不罹於咎者皇亦受之至於而康而色自言好徳者亦錫之福極不可以大中訓之只是前面五行五事八政五紀是已卻都載在人君之身包括盡了五行是發源處五事是操持處八政是修人事五紀是順天道就中以五事爲主視眀聽聰便是建極如眀如聰只是合恁地三徳亦只是就此道理上爲之權衡或放髙或捺低是人事盡了稽疑又以卜筮參之若能建極則推之於人使天下皆享五福驗之於天則爲休徴若是不能建極則其在人事便爲六極在天亦爲咎徴其實都在人君身上又不過敬用五事而已此卽篤恭而天下平之意以是觀之人君之所任者豈不重哉如此則九疇方貫通爲一若以大中言之則九疇散而無統大抵諸書初看其言若不勝其異無理防處究其指歸皆只是此理如召誥中其初說許多言語艱深難曉卻緊要處只是惟王不可不敬徳而已

問先生言皇極之極不訓中只是標準之義然無偏無黨無反無側亦有中意曰只是个無私意問標準之義如何曰此是聖人正身以作民之準則問何以能斂五福曰當就五行五事上推究人君修身使貌恭言從視眀聽聰思睿則身自正五者得其正則五行得其序以之稽疑則龜從筮從卿士從庶民從在庶徴則有休徴無咎徴和气致祥有仁壽而無鄙夭便是五福反是則福轉爲極

三衢夏唐老作九疇圖因執以問讀未竟至所謂皆天也非人之所能爲也遂指前圖子云此乃人爲安得而皆天也洪範文字最難作向來亦將天道人事分配爲之後來覺未盡遂已之直是難以私意安排若只管外邊出意推將去何所不可只是理不如此蘇氏以皇極之建爲雨暘寒燠風之時皇極不建則反此漢儒之說尢疎如以五般皇極配庶徴卻外邊添出一个皇極或此邊減卻一个庶徴自增自損皆出己意然此一篇文字極是不齊整不可曉解如五福對六極一曰壽正對凶短折二曰富正對貧三曰康寧對疾與弱皆其類也攸好徳卻對惡參差不齊不容布置如曰斂時五福錫厥庶民不知如何斂又復如何錫此只是順五行不違五事自己立標準以示天下使天下之人得以觀感而復其善爾今人皆以皇極爲大中最無義理如漢儒說五事之中固未是猶似勝此蓋皇者君之稱也如皇則受之皇建其極之類皆不可以大字訓皇字中亦不可以訓極極𨿽有中底意思但不可便以爲中只訓得至字如北極之極以爲民極之極正是中天下而立之意謂四面湊合至此更無去處今卽以皇極爲大中者更不賞善亦不罰惡好善惡惡之理都無分別豈理也哉【以上語類十條】

洛書九數而五居中洪範九疇而皇極居五故自孔氏傳訓皇極爲大中而諸儒皆祖其說余獨嘗以經之文義語脈求之而有以知其必不然也蓋皇者君之稱也極者至極之義標準之名常在物之中央而四外望之以取正焉者也故以極爲在中之準的則可而便訓極爲中則不可若北辰之爲天極脊棟之爲屋極其義皆然而禮所謂民極詩所謂四方之極者於皇極之義爲尢近顧今之說者旣誤於此而並失於彼是以其說展轉迷謬而終不能以自眀也卽如舊說姑亦無問其他但卽經文而讀皇爲大讀極爲中則夫所謂惟大作中大則受之爲何等語乎今以余說推之則人君以眇然之身履至尊之位四方輻輳面內而環觀之自東而望者不過此而西也自南而望者不過此而北也此天下之至中也旣居天下之至中則必有天下之純徳而後可以立至極之標準故必順五行敬五事以修其身厚八政協五紀以齊其政然後至極之標準卓然有以立乎天下之至中使夫面內而環觀者莫不於是而取則焉語其仁則極天下之仁而天下之爲仁者莫能加也語其孝則極天下之孝而天下之爲孝者莫能尙也是則所謂皇極者也由是而權之以三徳審之以卜筮驗其休咎於天考其禍福於人如挈裘領豈有一毛之不順哉此洛書之數所以𨿽始於一終於九而必以五居其中洪範之疇所以𨿽本於五行究於福極而必以皇極爲之主也若箕子之言有曰皇建其有極云者則以言夫人君以其一身而立至極之標準於天下也其曰斂時五福用敷錫厥庶民云者則以言夫人君能建其極則爲五福之所聚而又有以使民觀感而化焉則是又能布此福而與其民也其曰惟時厥庻民於汝極錫汝保極云者則以言夫民視君以爲至極之標準而從其化則是復以此福還錫其君而使之長爲至極之標準也其曰凡厥庶民無有淫朋人無有比徳惟皇作極云者則以言夫民之所以能有是徳者皆君之有以爲至極之標準也其曰凡厥庶民有猷有爲有守汝則念之不協於極不罹於咎皇則受之云者則以言夫君旣立極於上而下之從化或有淺深遲速之不同其有謀者有才者有徳者人君固當念之而不忘其或未能盡合而未抵乎大戾者亦當受之而不拒也其曰而康而色曰予攸好徳汝則錫之福時人斯其惟皇之極云者則以言夫人之有能革面從君而以好徳自名則𨿽未必出於中心之實人君亦當因其自名而與之以善則是人者亦得以君爲極而勉其實也其曰無虐煢獨而畏髙眀人之有能有爲使羞其行而邦其昌云者則以言夫君之於民一視同仁凡有才能皆便進善則人才眾多而國賴以興也其曰凡厥正人旣富方谷汝弗能使有好於而家時人斯其辜於其無好徳汝𨿽錫之福其作汝用咎云者則以言夫凡欲正人者必先有以富之然後可以納之於善若不能使之有所賴於其家則此人必將防於不義至其無復更有好徳之心而後始欲敎之以修身勸之以求福則已無及於事而其起以報汝惟有惡而無善矣蓋人之气稟或淸或濁或純或駁有不可以一律齊者是以聖人所以立極乎上者至嚴至密而所以接引乎下者至寛至廣𨿽彼之所以化於此者淺深遲速其效或有不同而吾之所以應於彼者長養涵育其心未嘗不一也其曰無偏無陂遵王之義無有作好遵王之道無有作惡遵王之路無偏無黨王道蕩蕩無黨無偏王道平平無反無側王道正直防其有極歸其有極云者則以言夫天下之人皆不敢徇其己之私以從乎上之化而防歸乎至極之標準也蓋偏陂好惡者巳私之生於心者也偏黨反側者己私之見於事者也王之義王之道王之路上之化也所謂皇極者也遵義遵道遵路方防其極也蕩蕩平平正直則巳歸於極矣其曰皇極之敷言是彜是訓於帝其訓云者則以言夫人君以身立極而布命於下則其所以爲常爲敎者皆天之理而不異乎上帝之降衷也其曰凡厥庶民極之敷言是訓是行以近天子之光云者則以言夫天下之人於君所命皆能受其敎而謹行之則是能不自絕逺而有以親被其道徳之光華也其曰曰天子作民父母以爲天下王云者則以言夫人君能立至極之標準所以能作億兆之父母而爲天下之王也不然則有其位無其徳不足以首出庶物統禦人羣而履天下之極尊矣是書也原於天之所以錫禹𨿽其茫昧幽眇有不可得而知者然箕子之所以言之而告武王者則已備矣顧其詞之宏深奧雅若有未易言者然嘗試虛心平气而再三反復焉則亦坦然眀白而無一字之可疑但先儒未嘗深求其意而不察乎人君所以修身立道之本是以誤訓皇極爲大中又見其詞多爲含洪寛大之言因復誤認中爲含胡茍且不分善惡之意殊不知極𨿽居中而非有取乎中之義且中之爲義又以其無過不及至精至當而無有豪發之差亦非如其所指之云也乃以誤認之中爲誤訓之極不謹乎至嚴至密之禮而務爲至寛至廣之量其獘將使人君不知修身以立政而墮於漢元帝之優柔唐代宗之姑息卒至於是非顚倒賢否貿亂而禍敗隨之尙何斂福錫民之可望哉嗚呼孔氏則誠誤矣然迹其本心亦曰姑以隨文解義爲口耳占畢之計而已不知其禍之至此也而自漢以來迄今千有餘年學士大夫不爲不眾更歷世變不爲不多幸而遺經尙存本文可考其出於人心者又不可得而昧也乃無一人覺其非是而一言以正之者使其患害流於萬世是則豈獨孔氏之罪哉予於是竊有感焉作皇極辧【皇極辧】

皇極之說來說亦得之大抵此章自皇建其有極以下是總說人君正心修身立大中至正之標準以觀天下而天下化之之義無偏無陂以下乃是反覆贊嘆正說皇極體叚曰皇極之敷言以下是推本結煞一章之大意向見諸葛誠之說略是如此但渠說有過當處耳【答梁文叔○以上文集二條】

彊弗友以剛克之燮友柔克之此治人也資質沈潛以剛克之資質髙明以柔克之此治巳也

沈濳剛克髙眀柔克克治也言人資質沈潛者當以剛克之資質髙眀者當以柔治之此說爲勝

一極備凶一極無凶多些子不得無些子不得

王省惟嵗言王之所當省者一歲之事卿士所省者一月之事以下皆然

問王省惟歲卿士惟月師尹惟日曰此但言職任之大小如此又問庶民惟星一句解不通並下文星有好風星有好雨意亦不貫曰家用不寕以上自結上文了下文卻又說起星文意似是兩叚【以上語類五條】

問八庶徴曰時林氏取蔡氏說謂是歲月日之時自五者來備而下所以申言曰雨曰暘曰燠曰寒曰風之義自王省惟歲而下所以申言曰時之義某竊謂此時字當如孔氏五者各以其時之說爲長林氏徒見時字與雨暘燠寒風五者並列而爲六則遂以此時字爲贅不知古人之言如此類者多矣且仁義禮智是爲四端加一信字則爲五常非仁義禮智之外別有所謂信也故某以爲時之在庶徴猶信之在五常不知是否曰林氏之說只與古說無異但謂有以歲而論其時與不時者有以月而論其時與不時者有以日而論其時與不時者可更推之【答潘子善】

問洪範中休徴咎徴諸家多以義推說竊以爲五者不出陰陽二端雨寒陰也暘燠風陽也肅謀深沈而屬靜陰類也故時雨時寒應之乂哲聖發見而屬動陽類也故時暘時燠時風應之狂反於肅急失於謀故恆雨恆寒應之未知如此看得否曰大槪如此然舊以雨屬木暘屬金燠屬火寒屬水而或者又欲以雨屬水暘屬火燠屬木寒屬金其說孰是可試思之【答潘子善○以上文集二條】

問五福六極曰民之五福人君當向之民之六極人君當畏之

五福六極曽子固說得極好洪範大槪曽子固說得勝如諸人【以上語類二條】

旅獒

近諸孫將旅獒來讀是時武王已八十餘嵗矣太保此書諄諄如敎小兒相似若自後世言之則爲非所宜言不尊君矣銖問人不易物之易合如字合作去聲曰看上文意則當作如字讀但徳盛不狎侮又難說又問志以道寧言以道接接字如何曰接者酬應之謂言當以道酬應也【志我之志言人之言○語類】

金縢

林聞一問周公代武王之死不知亦有此理否曰聖人爲之亦須有此理【語類】

問書金縢曰我之弗辟我無以告我先王一叚按馬鄭氏皆音辟爲避其意蓋謂管蔡流言成王旣疑周公公乃避居東都二年之久以待成王之察及成王遭風雷之變啟金縢之書迎公來返乃攝政方始東徵所謂罪人斯得者成王得其流言之罪人也陳少南吳才老從之而詆先儒誅辟之說銖竊謂周公之誅管蔡與伊尹之放太甲皆聖人之變惟二公至誠無愧正大眀白故行之不疑未可以淺俗之心窺之也此辟字與蔡仲之命所謂致辟之辟同安得以辟爲避且使周公委政而去二年之久不幸成王終不悟而小人得以乘間而入則周家之禍可勝言哉周公是時不知何以告我先王也觀公之告二公曰我之弗辟我無以告我先王其言正大明白至誠惻怛則區區嫌疑有所不敢避矣惟有此心無愧而先王可告也自潔其身而爲匹夫之諒周公豈爲之哉妄意如此乞賜垂誨曰辟字當從古注說【答董叔重】

周公東徵不必言用權自是王室至親與諸侯連衡背叛當國大臣豈有坐視不救之理帥師徵之乃是正義不待可與權者而後能也若馬鄭以爲東行避謗乃鄙生腐儒不逹時務之說可不辧而自眀陳少南於經防多疎略不通點檢處極多不足據以爲說來敎所謂周公之志非爲身謀也爲先王謀也非爲先王謀也以身任天下之重也此語極佳【答徐元聘】

示諭書說數條皆是但康誥外事與肆汝小子封等處自不可曉只合闕疑某嘗謂尙書有不必解者有須著意觧者有略須解者有不可解者其不可解者正謂此等處耳弗辟之說只從鄭氏爲是向董叔重得書亦辧此條一時信筆答之謂當從古注說後來思之不然是時三叔方流言於國周公處兄弟骨肉之閒豈應以片言半語便遽然興師以誅之聖人气象大不如此又成王方疑周公周公固不應不請而自誅之若請之於王王亦未必見從則當時事勢亦未必然𨿽曰聖人之心公平正大區區嫌疑自不必避但舜避堯之子於南河之南禹避舜之子於陽城自是合如此若居堯之宮逼堯之子卽爲簒矣或又謂成王疑周公故周公居東不幸成王終不悟不知周公又如何處愚謂周公亦惟盡其忠誠而已矣胡氏家錄有一叚論此極有意味【答蔡仲默○此條與上兩條說不同兩存之○以上文集三條】

大誥

因言武王旣克紂武庚三監及商民畔曰當初紂之暴虐天下之人胥怨無不欲誅之及武王旣順天下之心以誅紂於是天下之怨皆解而歸周矣然商之遺民及與紂同事之臣一旦見故主遭人殺戮宗社爲墟寕不動心玆固畔心之所由生也蓋始苦於紂之暴而欲其亡固人之心及紂旣死則怨已解而人心復有所不忍亦事勢人情之必然者又況商之流風善政畢竟尙有在人心者及其頑民感紂恩意之深此其所以畔也云云後來樂毅伐齊亦是如此

王若曰周公若曰若字只是一似如此說底意思如漢書中帝意若曰之類蓋或宣道徳意者敷演其語或紀錄者失其語而追記其意如此也

書中弗弔字只如字讀解者欲訓爲至故音的非也其義正如詩中所謂不弔昊天耳言不見憫弔於上帝也【以上語類三條】

康誥

康誥梓材洛誥諸篇煞有不可曉處今人都自彊解說去伯恭亦自如此看伯恭說書自首至尾皆無一字理防不得且如書中注家所說錯處極多如棐字並作輔字訓更曉不得後讀漢書顏師古注云匪棐通用如書中有棐字止合作匪字義如率乂於民棐彜乃是率治於民非常之事

康誥酒誥是武王命康叔之詞非成王也【如朕其弟小子封又曰乃寡兄勗猶今人言劣兄也】故五峯編此書於皇王大紀不屬成王而載於武王紀也至若所謂惟三月哉生魄周公初基作新大邑於東國洛【至】乃洪大誥治自東坡看出以爲非康誥之詞而梓材一篇則又有可疑者如稽田垣墉之諭卻與無相戕無胥虐之類不相似以至於欲至於萬年惟王子子孫孫永保民卻又似洛誥之文乃臣戒君之詞非酒誥語也

非汝封刑人殺人無或刑人殺人非汝封又曰劓刵人無或劓刵人康叔爲周司宼故一篇多說用刑此但言非汝封刑人殺人則無或敢有刑人殺人者蓋言用刑之權止在康叔不可不謹之意耳【以上語類三條】

棐本木名而借爲匪字顏師古注漢書云棐古匪字通用是也天畏棐忱猶曰天難諶耳孔傳訓作輔字殊無義理【記尙書三義○文集】

梓材

吳才老說梓材是洛誥中書甚好其他文字亦有錯亂而移易得出人意表者然無如才老此樣處恰恰好好

尙書句讀有長者如皇天旣付中國民越厥疆土於先王是一句【以上語類二條】

召誥洛誥

問召誥文只說召公先至洛而周公繼至不說成王亦來也然召公出取幣入錫周公乃曰旅王若公其辭又多是戒成王未知如何曰此蓋因周公以告於王耳但洛誥之文則有不可曉者其後乃言王在新邑而其前已屢有問答之辭矣可試考之【答潘子善○文集】

因讀尙書曰其間錯誤解不得處煞多昔伯恭解書因問之云尙書還有解不通處否曰無有因舉洛誥問之云據成王只使周公往營洛故伻來獻圖及卜成王未嘗一日居洛後面如何卻與周公有許多答對又云王在新邑此如何解伯恭遂無以答後得書云誠有解不得處【語類】

無逸

栁兄言東萊解無逸一篇極好曰伯恭如何解君子所其無逸栁曰東萊解所字爲居字曰若某則不敢如此說諸友問先生如何說曰恐有脫字則不可知若說不行而必彊立一說𨿽若可觀只恐道理不如此

舜功問徽柔懿恭是一字是二字曰二字上輕下重柔者須徽恭者須懿柔而不徽則姑息恭而不懿則非由中出【璘錄云柔易於暗弱徽有發揚之意恭形於外懿則有蘊藏之意○以上語類二條】

君奭

顯道問召公不恱之意曰召公不恱只是小序恁地說裏面卻無此意這只是召公要去後周公畱他說道朝廷不可無老臣又問又曰等語不可曉曰這个只是大綱綽得个意脈子便恁地說不要逐个字去討便無理防這个物事難理防又曰弗弔只當作去聲讀【語類】

召公不恱蓋以爲周公歸政之後不當復畱而已亦老而當去故周公言二人不可不畱之意又歷道古今聖賢倚賴老成以固其國家之事又曰予不惠若玆多誥予惟用閔於天越民只此便見周公之心每讀至此未嘗不喟然太息也【答徐元聘○文集】

立政

問立政玆乃三宅無義民據此三宅卽上文宅事宅牧宅準之宅今孔氏蘇氏以爲居無義之民猶舜典五宅三居之義呂氏以三宅無義民一句桀徳惟乃弗作往任謂當桀之時三宅者曾無義民未知二說孰長曰呂說是【答潘子善】

問司徒司馬司空亞旅不知何故敍於太史尹伯庶常吉士之下呂氏以爲諸侯之官未知是否曰謂三官之副與其屬耳【亞謂小司徒之屬旅則下士也見周禮序官○答潘子善○以上文集二條】

文王惟克厥宅心人皆以宅心爲處心非也卽前面所說三有宅心爾若處心則當云克宅厥心【語類】

周官

漢人亦不見今文尙書如以太尉司徒司空爲三公當時只見牧誓有所謂司馬司空司徒亞旅遂以爲古之三公不知此乃爲諸侯時制古者諸侯只建三卿如周官所謂三太三少六卿及周禮書乃天子之制漢皆不及見又如中庸一戎衣解作殪戎殷亦是不見今武成一戎衣之文【語類】

顧命康王之誥

伏生以康王之誥合於顧命今除著序文讀著則文勢自相連接【語類】

問康王釋喪服而被衮冕且受黃朱圭幣之獻諸家皆以爲禮之變獨蘇氏以爲禮之失曰天子諸侯之禮與士庶人不同故孟子有吾未之學之語蓋謂此類耳如伊訓元祀十二月朔亦是新喪伊尹已奉嗣王只見厥祖固不可用凶服矣漢唐新主卽位皆行冊禮君臣亦皆吉服追述先帝之命以告嗣君【韓文外集順宗實錄中有此事可考】蓋易世傳授國之大事當嚴其禮而王侯以國爲家𨿽先君之喪猶以爲己私服也五代以來此禮不講則始終之際殊艸艸矣【答潘子善○文集】

銖問太保稱成王獨言畢恊賞罰何也曰只爲賞不當功罰不及罪故事事差錯若畢恊賞罰至公至明何以及此又問張皇六師曰古者兵藏於農故六軍皆寓於農張皇六師則是整頓民眾底意思【語類】

君牙

安卿問君牙冏命等篇見得穆王气象甚好而後來乃有車轍馬迹馳天下之事如何曰此篇乃內史太史之屬所作猶今之翰林作制誥然如君陳周官蔡仲之命微子之命等篇亦是當時此等文字自有个格子首呼其名而告之末又爲嗚呼之辭以戒之篇篇皆然觀之可見如大誥梓材多方多士等篇乃當時編人君告其民之辭多是方言如卬字卽我字沈存中以爲秦語平音而謂之卬故諸誥等篇當時下民曉得而今士人不曉得如尙書尙衣尙食尙乃主守之意而秦語作平音與常字同諸命等篇今士人以爲易曉而當時下民卻曉不得【語類】

冏命

問格其非心之格訓正是如格式之格以律人之不正者否曰如今人言合格是將此一物格其不正者如格其非心是說得深者格君心之非是說得淺者子善因問溫公以格物爲扞格之格不知格字有訓扞義否曰亦有之如格鬭之格是也【語類】

呂刑

東坡解呂刑王享國百年耄作一句荒度作刑作一句甚有理

問贖刑所以寬鞭撲之刑則呂刑之贖刑如何曰呂刑蓋非先王之法也故程子有一防問云商之盤庚周之呂刑聖人載之於書其取之乎抑將垂戒後世乎

仲黙論五刑不贖之意曰是穆王方有贖刑嘗見蕭望之言古不贖刑某甚疑之後來方省得贖刑不是古因取望之傳看畢曰說得也無引證因論望之云想見望之也是拗義剛問望之學術不知是如何又似好樣又卻也有那差異處先生徐應曰他說底也是正義剛曰如殺韓延壽分明是他不是曰望之道理短義剛曰看來他也是暗於事機被那兩个小人恁地弄後都不知先生但應之而已

國秀問穆王去文武成康時未逺風俗人心何緣如此不好曰天下自有一般不好底气象聖人有那禮樂刑政在此維持不好底也能革面至維持之具一有廢弛處那不好气質便自各出來和那革面底都無了所以恁地不好人之學問逐日恁地恐懼修省得恰好才一日放倒便都壞了【以上語類四條】

秦誓費誓

秦誓費誓亦皆有說不行不可曉處民訖自若是多盤想只是說人情多要安逸之意【語類】

禦纂朱子全書卷三十四﹤子部﹐儒家類﹐禦纂朱子全書﹥

欽定四庫全書

禦纂朱子全書卷三十五

詩

綱領

大序言一國之事系一人之本謂之風所以析衛爲鄘衛曰詩古之樂也亦如今之歌曲音各不同衛有衛音鄘有鄘音有音故詩有鄘音者系之鄘有音者系之若大雅小雅則亦如今之商調宮調作歌曲者亦按其腔調而作耳大雅小雅亦古作樂之體格按大雅體格作大雅按小雅體格作小雅非是做成詩後旋相度其辭目爲大雅小雅也大抵國風是民庻所作雅是朝廷之詩頌是宗廟之詩又云小序漢儒所作有可信處絕少大序好處多然亦有不滿人意處

問王風是他風如此不是降爲國風曰其辭語可見風多出於在下之人雅乃士夫所作雅𨿽有刺而其辭

荘重與風異

器之問風雅與無天子之風之義先生舉鄭漁仲之說言出於朝廷者爲雅出於民俗者爲風文武之時周召之作者謂之周召之風東遷之後王畿之民作者謂之王風似乎大約是如此亦不敢爲斷然之說但古人作詩體自不同雅自是雅之體風自是風之體如今人做詩曲亦自有體制不同者自不可亂不必說雅之降爲風今且就詩上理防意義其不可曉處不必反倒因說嘗見蔡行之舉陳君舉說春秋云須先看聖人所不書處方見所書之義見成所書者更自理防不得卻又取不書者來理防少閒只是說得奇巧

詩有是當時朝廷作者雅頌是也若國風乃采詩者采之民間以見四方民情之美惡二南亦是采民言而被樂章耳程先生必要說是周公作以教人不知是如何某不敢從若變風又多是淫亂之詩故班固言男女相與歌詠以言其傷是也聖人存此亦以見上失其教則民欲動情勝其獘至此故曰詩可以觀也且詩有六義先儒更不曾說得明卻因周禮說豳詩有豳雅豳頌卽於一詩之中要見六義思之皆不然蓋所謂六義者風雅頌乃是樂章之腔調如言仲呂調大石調越調之類至比興賦又別直指其名直敍其事者賦也本要言其事而虛用兩句釣起因而接續去者興也引物爲況者比也立此六義非特使人知其聲音之所當又欲使歌者知作詩之法度也問豳之所以爲雅爲頌者恐是可以用雅底腔調又可用頌底腔調否曰恐是如此某亦不敢如此斷今只說恐是亡其二

舊曽有一老儒鄭漁仲更不信小序只依古本與疊在後面某今亦只如此令人虛心看正文久之其義自見蓋所謂序者類多世儒之談不解詩人本意處甚多且如止乎禮義果能止禮義否桑中之詩禮義在何處王徳修曰他要存戒曰此正文中無戒意只是直述他滛亂事耳若鶉之奔奔相防等詩卻是譏罵可以爲戒此則不然某今看得鄭詩自叔於田等詩之外如狡童子衿等篇皆滛亂之詩而說詩者誤以爲刺昭公刺學校廢耳衛詩尙可猶是男子戲婦人鄭詩則不然多是婦人戱男子所以聖人尢惡鄭聲也出其東門卻是个識道理底人做

林子武問詩者中聲之所止曰這只是正風雅頌是中聲那變風不是伯恭堅要牽合說是然恐無此理今但去讀看便自有那輕薄底意思在了如韓愈說數句其聲浮且淫之類這正是如此

問詩中說興處多近比曰然如關雎麟趾相似皆是興而兼比然𨿽近比其體卻只是興且如關關睢鳩本是興起到得下面說窈窕淑女此方是入題說那實事蓋興是以一个物事貼一个物事說上文興而起下文便接說實事如麟之趾下文便接振振公子一个對一个說蓋公本是个好底人子也好孫也好族人也好譬如麟趾也好定也好角也好及比則卻不入題了如比那一物說便是說實事如螽斯羽詵詵兮宜爾子孫振振兮螽斯羽一句便是說那人了下靣宜爾子孫依舊是就螽斯羽上說更不用說實事此所以謂之比大率詩中比興皆類此

比是以一物比一物而所指之事常在言外興是借彼一物以引起此事而其事常在下句但比意𨿽切而卻淺興意𨿽闊而味長

詩之興全無巴鼻【振錄云多是假他物舉起全不取其義】後人詩猶有此體如靑靑陵上柏磊磊澗中石人生天地閒忽如逺行客又如髙山有厓林木有枝憂來無端人莫之知靑靑河畔艸綿綿思逺道皆是此體

或問詩六義注三經三緯之說曰三經是賦比興是做詩底骨子無詩不有才無則不成詩蓋不是賦便是比不是比便是興如風雅頌卻是裏靣橫丳底都有賦比興故謂之三緯

器之問詩傳分別六義有未備處曰不必又只管滯卻許多且看詩意義如何古人一篇詩必有一篇意思且要理防得這个如柏舟之詩只說到靜言思之不能奮飛綠衣之詩說我思古人實獲我心此可謂止乎禮義所謂可以怨便是喜怒哀樂而皆中節處推此以觀則子之不得於父臣之不得於君朋友之不相信皆當以此意處之如屈原之懷沙赴水賈誼言歷九州而相其君何必懷此都也便都過當了古人胸中發出意思自好看著三百篇詩則後世之詩多不足觀矣

問詩傳說六義以托物興辭爲興與舊說不同曰覺舊說費力失本指如興體不一或借眼前物事說將起或別自將一物說起大抵只是將三四句引起如唐時尙有此等詩體如靑靑河畔艸靑靑水中蒲皆是別借此物興起其辭非必有感有見於此物也有將物之無興起自家之所有將物之有興起自家之所無前軰都理防這个不分明如何說得詩本指只伊川也自未見得看所說有甚廣大處子細看本指卻不如此若上蔡怕曉得詩如雲讀詩須先要識得六義體面這是他識得要領處

詩才說得宻便說他不著國史明乎得失之迹這一句也有病周禮禮記中史並不掌詩左傳說自分曉以此見得大序亦未必是聖人做小序更不須說他做小序不防寛說每篇便求一个實事塡塞了他有尋得著底猶自可通不然便與詩相礙那解底要就詩卻礙序要就序卻礙詩詩之興是劈頭說那沒來由底兩句下面方說那事這个如何通解鄭聲淫所以鄭詩多是淫佚之辭狡童將仲子之類是也今喚做忽與祭仲與詩辭全不相似這个只似而今閒潑曲子南山有臺等數篇是燕饗時常用底敍賓主相好之意一似今人致語又曰詩小序不可信而今看詩有詩中分明說是某人某事者則可知其他不曾說者而今但可知其說此等事而已韓退之詩曰春秋書王法不誅其人身

詩序東漢儒林傳分明說道是衛宏作後來經意不明都是被他壊了某又看得亦不是衛宏一手作多是兩三手合成一序愈說愈疎浩云蘇子由卻不取小序曰他𨿽不取下靣言語畱了上一句便是病根伯恭專信序又不免牽合伯恭凡百長厚不肯非毀前軰要出脫回防不知道只爲得个解經人卻不曾爲得聖人本意是便道是不是便道不是方得

因論詩歷言小序大無義理皆是後人杜撰先後增益湊合而成多就詩中采摭言語更不能明詩之大旨才見有漢之廣矣之句便以爲徳廣所及才見有命彼後車之言便以爲不能飲食教載行葦之序但見牛羊勿踐便謂仁及艸木但見戚戚兄弟便謂親睦九族見黃耉臺背便謂飬老見以祈黃耉便謂乞言見介爾景福便謂成其福祿隨文生義無復倫理捲耳之序以求賢審官知臣下之勤勞爲后妃之志事固不倫矣況詩中所謂嗟我懷人其言親暱太甚寧后妃所得施於使臣者哉桃夭之詩謂婚姻以時國無鰥民爲后妃之所致而不知其爲文王刑家及國其化固如此豈專后妃所能致耶其他變風諸詩未必是刺者皆以爲刺未必是言此人必傅防以爲此人桑中之詩放蕩畱連止是滛者相戱之辭豈有刺人之惡而反自陷於流蕩之中子衿詞意輕儇亦豈刺學校之辭有女同車等皆以爲刺忽而作鄭忽不娶齊女其初亦是好底意思但見後來失國便將許多詩盡爲刺忽而作考之於忽所謂淫昏暴虐之類皆無其實至遂目爲狡童豈詩人愛君之意況其所以失國正坐柔懦闊疏亦何狡之有幽厲之刺亦有不然甫田諸篇凡詩中無詆譏之意者皆以爲傷今思古而作其他謬誤不可勝說後世但見詩序巍然冠於篇首不敢復議其非至有解說不通多爲飾辭以曲防之者其誤後學多矣大序卻好或者謂補湊而成亦有此理書小序亦未是只如堯典舜典便不能通貫一篇之意堯典不獨爲遜舜一事舜典到歷試諸艱之外便不該通了其他書序亦然至如書大序亦疑不是孔安國文字大抵西漢文章渾厚近古𨿽董仲舒劉向之徒言語自別讀書大序便覺輭慢無气未必不是後人所作也

詩序實不足信向見鄭漁仲有詩辧妄力詆詩序其閒言語太甚以爲皆是村野妄人所作始亦疑之後來子細看一兩篇因質之史記國語然後知詩序之果不足信因是看行葦賓之初筵抑數篇序與詩全不相似以此看其他詩序其不足信者煞多以此知人不可亂說話便都被人看破了詩人假物興辭大率將上句引下句如行葦勿踐履戚戚兄弟莫逺具爾行葦是比兄弟勿字乃興莫字此詩自是飲酒防賔之意序者卻牽合作周家忠厚之詩遂以行葦爲仁及艸木如雲酌以大斗以祈黃耉亦是歡合之時祝壽之意序者遂以爲飬老乞言豈知祈字本只是祝頌其髙壽無乞言意也抑詩中閒煞有好語亦非刺厲王如於乎小子豈是以此指其君兼厲王是暴虐大惡之主詩人不應不述其事實只說謹言節語況厲王無道謗訕者必不容武公如何恁地指斥曰小子國語以爲武公自警之詩卻自可信大率古人作詩與今人作詩一般其閒亦自有感物道情吟詠情性幾時盡是譏刺他人只緣序者立例篇篇要作美刺說將詩人意思盡穿鑿壞了且如今人見人才做事便作一詩歌美之或譏刺之是甚麼道理如此一似里巷無知之人胡亂稱頌諛說把持放雕何以見先王之澤何以爲性情之正詩中數處皆應答之詩如天保乃與鹿鳴爲唱答行葦與旣醉爲唱答蟋蟀與山有樞爲唱答唐自是晉未攺號時國名自序者以爲刺僖公便牽合謂此晉也而謂之唐乃有堯之遺風本意豈因此而謂之唐是皆鑿說但唐風自是尙有勤儉之意作詩者是一个不敢放懷底人說今我不樂日月其除便又說無已太康職思其居到山有樞是答者便謂子有衣裳弗曳弗婁宛其死矣他人是愉子有鐘鼓弗鼓弗考宛其死矣他人是保這是答他不能享些快活徒恁地苦澀詩序亦有一二有憑據如淸人碩人載馳諸詩是也昊天有成命中說成王不敢康成王只是成王何須牽合作成王業之王自序者恁地附防便謂周公作此以告成功他旣作周公告成功便將成王字穿鑿說了又幾曾是郊祀天地被序者如此說後來遂生一塲事端有南北郊之事此詩自說昊天有成命又不曾說著地如何說道祭天地之詩設使合祭亦須幾句說及后土如漢諸郊祀詩祭某神便說某事若用以祭地不應只說天不說地東萊詩記卻編得子細只是大本已失了更說甚麼向嘗與之論此如淸人載馳一二詩可信渠卻云安得許多文字證據某云無證而可疑者只當闕之不可據序作證渠又云只此序便是證某因云今人不以詩說詩卻以序解詩是以委曲牽合必欲如序者之意寧失詩人之本意不卹也此是序者大害處

問詩傳多不解詩序何也曰某自二十歳時讀詩便覺小序無意義及去了小序只翫味詩詞卻又覺得道理貫徹當初亦嘗質問諸鄕先生皆云序不可廢而某之疑終不能釋後到三十歲斷然知小序之出於漢儒所作其爲繆戾有不可勝言東萊不合只因序講解便有許多牽彊處某嘗與言之終不肯信讀詩記中𨿽多說序然亦有說不行處亦廢之某因作詩傳遂成詩序辧說一冊其他繆戾辧之頗詳

問先生說詩率皆叶韻得非詩本樂章播諸聲詩自然叶韻方諧律呂其音節本如是耶曰固是如此然古人文章亦多是叶韻因舉王制及老子叶韻處數叚又曰周頌多不叶韻疑自有和底篇相葉淸廟之瑟朱而疏越一唱而三嘆嘆卽和聲也

詩之音韻是自然如此這个與天通古人音韻寛後人分得宻後隔開了離騷注中兩个例在前朕皇考曰伯庸庚寅吾以降【洪】又重之以修能【耐】紉秋蘭以爲佩後人不曉卻謂只此兩韻如此某有楚詞叶韻作子厚名字刻在漳州

或問吳氏叶韻何據曰他皆有據泉州有其書每一字多者引十餘證少者亦兩三證他說元初更多後刪去姑存此耳然猶有未盡因言商頌天命降監下民有嚴不僭不濫不敢怠遑吳氏云嚴字恐是荘字漢人避諱攺作嚴字某後來因讀楚辭天問見嚴字都押入剛字方字去又此閒鄕音嚴作戶剛反乃知嚴字自與遑字葉然吳氏豈不曾看楚辭想是偶然失之又如兄弟鬩於墻外禦其務每有良朋烝也無戎吳氏復疑侮當作防以葉戎字某卻疑古人訓戎爲汝如以佐戎辟戎𨿽小子則戎汝音或通後來讀常武詩有雲南仲太祖太師皇父整我六師以修我戎則與汝葉明矣

器之問詩曰古人情意溫厚寛和道得言語自恁地好當時叶韻只是要便於諷詠而已到得後來一向於字韻上嚴切卻無意思漢不如周魏晉不如漢唐不如魏晉本朝又不如唐如元微之劉禹錫之徒和詩猶自有韻相重密本朝和詩便定不要一字相同不知卻愈壊了詩

讀詩之法且如白華菅兮白茅束兮之子之逺俾我獨兮蓋言白華與茅尙能相依而我與子乃相去如此之逺何哉又如倬彼云漢爲章於天周王壽考遐不作人只是說云漢恁地爲章於天周王壽考豈不能作人也上兩句皆是引起下靣說略有些意思傍著不須深求只此讀過便得

問以詩觀之𨿽千百載之逺人之情僞只此而已更無兩般曰以某看來須是別換過天地方別換一樣人情釋氏之說固不足據然其書說盡百千萬劫其事情亦只如此而已況天地無終窮人情安得有異

今欲觀詩不若且置小序及舊說只將元詩虛心熟讀徐徐翫味髣髴見个詩人本意卻從此推尋將去方有感如人拾得一个無題目詩再三熟看亦須辧得出來若被舊說一局局定便看不出今𨿽說不用舊說終被他先入在內不期依舊從他去某向作詩解文字初用小序至解不行處亦曲爲之說後來覺得不安第二次解者𨿽存小序閒爲辧破然終是不見詩人本意後來方知只盡去小序便自可通於是盡滌舊說詩意方活

讀詩之法只是熟讀涵泳自然和气從胸中流出其妙處不可得而言不待安排措置務自立說只恁平讀著意思自足須是打疊得這心光蕩蕩地不立一个字只管虛心讀他少閒推來推去自然推出那个道理所以說以此洗心便是以這道理盡洗出那心裏物事渾然都是道理上蔡曰學詩須先識得六義體靣而諷味以得之此是讀詩之要法看來書只是要讀讀得熟時道理自見切忌先自布置立說

問學者誦詩每篇誦得幾徧曰也不曾記只覺得熟便止曰便是不得須是讀熟了文義都曉得了涵泳讀取百來徧方見得那好處那好處方出方見得精怪見公每日說得來漧燥元來不曾熟讀若讀到精熟時意思自說不得如人下種子旣下得種了須是討水去灌漑他討糞去培擁他與他耘鋤方是下工夫飬他處今卻只下得个種子了便休都無耘治培飬工夫如人相見才見了便散去都不曾交一談如此何益所以意思都不生與自家都不相入都恁地漧燥這个貪多不得讀得這一篇恨不得常熟讀此篇如無那第二篇

方好而今只是貪多讀第一篇

了便要讀第二篇

讀第二篇

了便要讀第三篇

恁地不成讀書此便是大不敬【此句厲聲說】須是殺了那走作底心方可讀書

毛鄭所謂山東老學究歐陽防文章故詩意得之亦多但是不合以今人文章如他底意思去看故皆局促了詩意古人文章有五七十里不回頭者蘇黃門詩說疎放覺得好

因言歐陽永叔本義而曰理義大本復明於世固自周程然先此諸儒亦多有助舊來儒者不越注疏而已至永叔原父孫明復諸公始自出議論如李泰伯文字亦自好此是運數將開理義漸欲復明於世故也蘇明允說歐陽之文處形容得極好近見其奏議文字如回河等剳子皆說得盡誠如老蘇所言便如詩本義中辧毛鄭處文辭舒緩而其說直到底不可移易

問讀詩記序中雅鄭邪正之說未明曰向來看詩中鄭詩衛詩便是鄭衛之音其詩大段邪淫伯防直以謂詩皆賢人所作皆可歌之宗廟用之賔客此甚不然如國風中亦多有邪淫者又問思無邪之義曰此只是三百篇可蔽以詩中此言所謂無邪者讀詩之大體善者可以勸而惡者可以戒若以爲皆賢人所作賢人決不肯爲此若只一鄕一里中有个恁地人專一作此怨刺恐亦不靜至於皆欲被之弦歌用之宗廟如鄭衛之詩豈不防瀆用以祭幽厲褒姒可也施之賔客燕饗亦待好賔客不得須衞靈陳幽乃可耳所謂詩可以興者使人興起有所感有所懲創可以觀者見一時之習俗如此所以聖人存之不盡刪去便盡見當時風俗美惡非謂皆賢人所作耳大序說止乎禮義亦可疑小序尢不可信皆是後人托之仍是不識義理不曉事如山東學究者皆是取之左傳史記中所不取之君隨其諡之羙惡有得惡諡及傳中載其人之事者凡一時惡詩盡以歸之最是鄭忽可憐凡鄭風中惡詩皆以爲刺之伯恭又欲主張小序煆煉得鄭忽罪不勝誅鄭忽卻不是狡若是狡時他卻須結齊國之援有以鉗制祭仲之徒決不至於失國也諡法中如墮覆社稷曰頃便將柏舟一詩硬差排爲衛頃公便云賢人不遇小人在側更無分疏處願而無立曰僖衡門之詩便以譏陳僖願而無立志言之如子衿只是淫奔之詩豈是學校中气象褰裳詩中子惠思我褰裳渉溱【至】狂童之狂也且豈不是淫奔之辭只緣左傳中韓宣子引豈無他人便將做國人思大國之正已不知古人引詩但借其言以寓己意初不理防上下文義偶一時引之耳伯恭只詩綱領第一條便載上蔡之說上蔡費盡詞說只解得个怨而不怒才先引此便是先瞎了一部文字眼目

李茂欽問先生曽與東萊辧論淫奔之詩東萊謂詩人所作先生謂淫奔者之言至今未曉其說曰若是詩人所作譏刺淫奔則婺州人如有淫奔東萊何不作一詩刺之茂欽又引他事問難先生曰未須別說只爲我答此一句來茂欽辭窮先生曰若人家有隠僻事便作詩訐其短譏刺此乃今之輕薄子好作謔詞嘲鄕裏之類爲一鄕所疾害者詩人溫醇必不如此如詩中所言有善有惡聖人兩存之善可勸惡可戒

某解詩多不依他序縱解得不好也不過只是得罪於作序之人只依序解而不考本詩上下文意則得罪於聖賢也【以上語類三十一條】

蒙別紙開示說詩之意尢詳因得以窺一二大者不敢自外敢以求於左右來教謂詩本爲樂而作故今學者必以聲求之則知其不茍作矣此論善矣然愚意有不能無疑者蓋以虞書考之則詩之作本爲言志而已方其詩也未有歌也及其歌也未有樂也以聲依永以律和聲則樂乃爲詩而作非詩爲樂而作也三代之時禮樂用於朝廷而下逹於閭巷學者諷誦其言以求其志詠其聲執其器舞蹈其節以涵飬其心則聲樂之所助於詩者爲多然猶曰興於詩成於樂其求之固有序矣是以凡聖賢之言詩主於聲者少而發其義者多仲尼所謂思無邪孟子所謂以意逆志者誠以詩之所以作本乎其志之所存然後詩可得而言也得其志而不得其聲者有矣未有不得其志而能通其聲者也就使得之止其鐘鼓之鏗鏘而已豈聖人樂云樂云之意哉況今去孔孟之時千有餘年古樂散亡無復可考而欲以聲求詩則未知古樂之遺聲今皆以推而得之乎三百五篇皆可協之音律而被之弦歌已乎誠旣得之則所助於詩多矣然恐未得爲詩之本也況未必可得則今之所講得毋有畫餅之譏乎故愚意竊以爲詩出乎志者也樂出乎詩者也然則志者詩之本而樂者其末也末𨿽亡不害本之存患學者不能平心和气從容諷詠以求之情性之中耳有得乎此然後可得而言顧所得之淺深如何耳有舜文之徳則聲爲律而身爲度簫韶二南之聲不患其不作此𨿽未易言然其理蓋不誣也不審以爲如何二南分王者諸侯之風大序之說恐未爲過其曰聖賢淺深之辧則說者之鑿也程夫子謂二南猶易之乾坤而龜山楊氏以爲一體而相成其說當矣試考之如何召南夫人恐是當時諸侯夫人被文王太姒之化者二南之應似亦不可專以爲樂聲之應爲言蓋必有理存乎其閒豈有無事之理無理之事哉惟卽其理而求之理得則事在其中矣【答陳體仁】

蘇氏陳靈以後未嘗無詩之說似可取而有病蓋先儒所謂無詩者固非謂詩不復作也但謂夫子不取耳康節先生云自從刪後更無詩者亦是此意蘇氏非之亦不察之甚矣故某於集傳中引蘇氏之說而系之曰愚謂伯樂之所不顧則謂之無馬可矣夫子之所不取則謂之無詩可矣正明先儒之意大抵二蘇議論皆失之太快無先儒惇實气象不柰咀嚼所長固不可廢然亦不可不知其失也十五國風次序恐未必有意而先儒及近世諸先生皆言之故集傳中不敢提起蓋詭隨非所安而辯論非所敢也【答範伯崇】

詩體不同固有鋪陳其事不加一詞而意自見者然必其事之猶可言者若淸人之詩是也至於桑中溱洧之篇則雅人荘士有難言之者矣孔子之稱思無邪也以爲詩三百篇勸善懲惡𨿽其要歸無不出於正然未有若此言之約而盡者耳非以作詩之人所思皆無邪也今必曰彼以無邪之思鋪陳淫亂之事而閔惜懲創之意自見於言外則曷若曰彼𨿽以有邪之思作之而我以無邪之思讀之則彼之自狀其醜者乃所以爲吾警懼懲創之資耶而況曲爲訓說而求其無邪於彼不若反而得之於我之易也巧爲辯數而歸其無邪於彼不若反而責之於我之切也若夫雅也鄭也衛也求之諸篇固各有其目矣雅則大雅小雅若干篇是也鄭則鄭風若干篇是也衛則鄘衛風若干篇是也是則自衛反魯以來未之有攺而風雅之篇說者又有正變之別焉至於桑中小序政散民流而不可止之文與樂記合則是詩之爲桑閒又不爲無所據者今必曰三百篇皆雅而大小雅不獨爲雅鄭風不爲鄭鄘衛之風不爲衛桑中不爲桑間亡國之音則其篇帙混亂邪正錯糅非復孔子之舊矣夫二南正風房中之樂也鄕樂也二雅之正朝廷之樂也商周之頌宗廟之樂也是或見於序義或出於傳記皆有可考至於變雅則固已無施於事而變風又特里巷之歌謡其領在樂官者以爲可以識時變觀土風而賢於四夷之樂耳今必曰三百篇者皆祭祀朝聘之所用則未知桑中溱洧之屬當以薦何等之神接何等之賔客耶蓋古者天子巡守命太師陳詩以觀民風固不問其美惡而悉陳以觀也旣已陳之固不問其美惡而悉存以訓也然其與先王雅頌之正篇帙不同施用亦異如前所陳則固不嫌於厖雜矣今於雅鄭之實察之旣不詳於厖雜之名畏之又太甚顧乃引夫浮放之鄙詞而文以風刺之美說必欲彊而置諸先王雅頌之列是乃反爲厖雜之甚而不自知也夫以胡部與鄭衛合奏猶曰不可而況彊以桑中溱洧爲雅樂又欲合於鹿鳴文王淸廟之什而奏之宗廟之中朝廷之上乎其以二詩爲猶止於中聲者太史公所謂孔子皆弦歌之以求合於韶武之音其誤蓋亦如此然古樂旣亡無所考正則吾不敢必爲之說獨以其理與其詞推之有以知其必不然耳又以爲近於勸百諷一而止乎禮義則又信大序之過者夫子虛上林侈矣然自天子茫然而思以下猶實有所謂諷也漢廣知不可而不求大車有所畏而不敢則猶有所謂禮義之止也若桑中溱洧則吾不知其何詞之諷而何禮義之止乎若曰孔子嘗欲放鄭聲矣不當於此又收之以六籍也此則曾南丰於戰國策劉元城於三不足之論皆嘗言之又豈俟吾言而後白也哉

大抵吾說之病不過得罪於桑閒洧外之人而其力猶足以完先王之樂彼說而善則二詩之幸甚矣抑其於溱洧而取範氏之說則又似以放鄭聲者豈理之自然固有不可奪耶因讀桑中之說而惜前論之不及竟又痛伯恭之不可作也因書其後以爲使伯恭生而聞此𨿽未必遽以爲然亦當爲我逌然而一笑也嗚呼悲夫【讀呂氏詩記桑中篇】

詩自齊魯韓氏之說不傳而天下之學者盡宗毛氏毛氏之學傳者亦眾而王述之類今皆不存則推衍說者又獨鄭氏之箋而已唐初諸儒爲作疏義因譌踵陋百千萬言而不能有以出乎二氏之區域至於本朝劉侍讀歐陽公王丞相蘇黃門河南程氏橫渠張氏始用已意有所發明𨿽其淺深得失有不能同然自是之後三百五篇之微詞奧義乃可得而尋繹蓋不待講於齊魯韓氏之傳而學者已知詩之不專於毛鄭矣及其旣久求者益眾說者愈多同異紛紜爭立門戶無復推讓祖述之意則學者無所適從而或反以爲病今觀呂氏家塾之書兼總眾說巨細不遺挈領提綱首尾該貫旣足以息夫同異之爭而其述作之體則𨿽融防通徹渾然若出於一家之言而一字之訓一事之義亦未嘗不謹其說之所自及其斷以己意𨿽或超然出於前人意慮之表而謙讓退托未嘗敢有輕議前人之心也嗚呼如伯恭父者眞可謂有意乎溫柔惇厚之教矣學者以是讀之則於可羣可怨之旨其庻幾乎𨿽然此書所謂朱氏者實某少時淺陋之說而伯恭父誤有取焉其後歷時旣久自知其說有所未安如雅鄭邪正之云者或不免有所更定則伯恭父反不能不置疑於其閒某竊惑之方將相與反復其說以求眞是之歸而伯恭父已下世矣嗚呼伯恭父已矣若某之衰頽汨沒其勢又安能復有所進以獨決此論之是非乎伯恭父之弟子約旣以是書授其兄之友邱侯宗卿而宗卿將爲版本以傳永久且以書來屬某序之某不可辭也乃略爲之說因幷附其所疑者以與四方同志之士共之而又以識予之悲恨云爾【呂氏家塾讀詩記後序】

鄭康成說南陔等篇遭秦而亡其義則與眾篇之義合編故存至毛公爲詁訓傳乃分眾篇之義各置於其篇端愚按鄭氏謂三篇之義本與眾篇之義合編者是也然遂以爲詩與義皆出於先秦詩亡而義猶存至毛公乃分眾義各置篇端則失之矣後漢衛宏傳明言宏作毛詩序則序豈得爲與經並出而分於毛公之手哉然序之本不冠於篇端則因鄭氏此說而可見某嘗病今之讀詩者知有序而不知有詩也故因其說而更定此本以復於其初猶懼覧者之惑也又備論於其後云【書臨漳所刋四經後】

問先生授以詩傳且教誨之曰須是熟讀某嘗熟讀一二徧未有感發竊謂古人教人兼以聲歌之漸漸引迪故最平易又疑鄭衛之諸詩皆淫聲小學之功未成而遽教以淫聲恐未能使之知戒而適以蕩其心志否抑其聲哀思怨怒自能令人畏惡故𨿽小子門人亦知戒乎某欲令弟侄軰學詩尙疑此未敢曉以文義曰詩且逐篇旋讀方能旋通訓詁豈有不讀而自能盡通訓詁之理乎讀之多翫之久方能漸有感發豈有讀一二徧而便有感發之理乎古之學詩者固有待於聲音之助然今已亡之無可柰何只得熟讀而從容諷味之耳若疑鄭衛不可爲法卽且令學者不必深究而於正當說道理處子細消詳反覆翫味應不枉費工夫也【答朱飛卿○以上文集六條】

國風

周南關雎

公羊分陜之說可疑蓋陜東地廣陜西只是關中雍州之地耳恐不應分得如此不均周公在外而其詩爲王者之風召公在內而其詩爲諸侯之風似皆有礙陳少南以其有礙遂創爲分岐東西之說不惟穿鑿無據而召公所分之地愈見促狹蓋僅得今隴西天水數郡之地耳恐亦無此理二南篇義但當以程子之說爲正【答何叔京○文集】

問程氏云詩有二南猶易有乾坤莫只是以功化淺深言之曰不然問莫是王者諸侯之分不同曰今只看大序中說便可見大序云關雎麟趾之化王者之風故系之周公鵲巢騶虞之徳諸侯之風先王之所以教故系之召公只看那化字與徳字及所以教字便見二南猶乾坤也

讀關雎之詩便使人有齊荘中正意思所以冠於三百篇與禮首言毋不敬書首言欽明文思皆同

雎鳩毛氏以爲摯而有別一家作猛摯說謂雎鳩是鶚之屬鶚自是沈摯之物恐無和樂之意蓋摯與至同言其情意相與深至而未嘗狎便見其樂而不淫之意此是興詩興起也引物以起吾意如雎鳩是摯而有別之物荇菜是潔淨和柔之物引此起興猶不甚逺其他亦有全不相類只借他物而起吾意者𨿽皆是興與關雎又略不同也

古說關雎爲王雎摯而有別居水中善捕魚說得來可畏當是鷹鸇之類做得勇武气象恐后妃不然某見人說淮上有一般水禽名王雎𨿽兩兩相隨然相離每逺此說卻與列女傳所引義合

問器逺君舉所說詩謂關雎如何曰謂后妃自謙不敢當君子謂如此之淑女方可爲君子之仇匹這便是后妃之徳曰這是鄭氏也如此說了某看來恁地說也得只是覺得偏主一事無正大之意關雎如易之乾坤意思如何得恁地無方際如下靣諸篇卻多就一事說這隻反覆形容后妃之徳而不可指說道甚麼是徳只恁地渾淪說這便見后妃徳盛難言處【以上語類五條】

捲耳

問卷耳與前篇葛覃同是賦體又似略不同蓋葛覃直敍其所嘗經歷之事捲耳則是托言也曰亦安知后妃之不自采捲耳設使不曾經歷而自言我之所懷者如此則亦是賦體也若螽斯則只是比蓋借螽斯以比后妃之子孫眾多宜爾子孫振振兮卻自是說螽斯之子孫不是說后妃之子孫也蓋比詩多不說破這意然亦有說破者此前數篇賦比興皆已偹矣自此推之令篇篇各有著落乃好時舉因云螽只是春秋所書之螽竊疑斯字只是語辭恐不可把螽斯爲名曰詩中固有以斯爲語者如鹿斯之奔湛湛露斯之類是也然七月詩乃云斯螽動股則恐螽斯卽便是名也【語類】

樛木

問樛木詩樂只君子作后妃亦無害否曰以文義推之不得不作后妃若作文王恐太隔越了【語類】

置

問罝詩作賦看得否曰亦可作賦看但其詞上下相應恐當爲興然亦是興之賦【語類】

漢廣

問文王時紂在河北政化只行於江漢曰然西方亦有玁狁

漢廣遊女求而不可得行露之男不能侵陵正女豈當時婦人蒙化而男子則非亦是偶有此樣詩說得一邊

問漢之廣矣不可泳思江之永矣不可方思此是興何如曰主意只說漢有遊女不可求思兩句六句是反覆說如奕奕寢廟君子作之秩秩大猷聖人莫之他人有心予忖度之躍躍毚遇犬獲之上下六句亦只興出他人有心兩句【以上語類三條】

麟趾

問麟趾騶虞之詩莫是當時有此二物出來否曰不是只是取以爲比云卽此便是麟便是騶虞又問詩序說麟趾之時無義理曰此語有病【語類】

召南鵲巢

問召南之有鵲巢猶周南之有關雎關雎言窈窕淑女則是明言后妃之徳也惟鵲巢三章皆不言夫人之徳如何曰鳩之爲物其性專靜無比可借以見夫人之徳也【語類】

采蘩

器之問采蘩何故存兩說曰如今不見得果是如何且與兩存從來說蘩所以生蠶可以供蠶事何必底死說道只爲奉祭事不爲蠶事【語類】

摽有梅

問摽有梅之詩固出於正只是如此急迫何耶曰此亦是人之情嘗見晉宋閒有怨父母之詩讀詩者於此亦欲逹男女之情【語類】

何彼穠矣

問何彼穠矣之詩何以錄於召南曰也有些不穩當但先儒相傳如此說也只得恁地就他說如定要分个正經及變詩也自難考據【語類】

騶虞

騶虞之詩蓋於田獵之際見動植之蕃庻因以贊詠文王平昔仁澤之所及而非指田獵之事爲仁也禮曰無事而不田曰不敬故此詩彼茁者葭仁也一發五豝義也

於嗟乎騶虞看來只可解做獸名以於嗟麟兮類之可見若解做騶虞官終無甚意思【以上語類二條】

柏舟

問泛彼柏舟亦泛其流注作比義看來與關關雎鳩在河之洲亦無異彼何以爲興曰他下靣便說淑女見得是因彼興此此詩才說柏舟下靣更無貼意見得其義是比

器之問靜言思之不能奮飛似猶未有和平意曰也只是如此說無過當處旣有可怨之事亦須還他有怨底意思終不成只如平時卻與土木相似只看舜之號泣旻天更有甚於此者喜怒哀樂但發之不過其則耳亦豈可無聖賢處憂患只要不失其正如綠衣言我思古人實獲我心這般意思卻又分外好【以上語類二條】

緑衣

或問緑衣卒章我思古人實獲我心二句曰言古人所爲恰與我合只此便是至善前乎千百世之已往後乎千百世之未來只是此个道理孟子所謂得志行乎中國若合符節正謂是耳【語類】

燕燕

或問燕燕卒章戴嬀不以荘公之已死而勉荘姜以思之可見溫和惠順而能終也亦緣他之心塞實淵深所稟之厚故能如此曰不知古人文字之美詞气溫和義理精宻如此秦漢以後無此等語某讀詩於此數句讀書至先王肇修人紀從諫弗咈先民時若居上克明爲下克忠與人不求偹檢身若不及以至於有萬邦玆惟艱哉深誦嘆之

時舉說燕燕詩前三章但見荘姜拳拳於戴嬀有不能已者及四章乃見荘姜於戴嬀非是情愛之私由其有塞淵溫惠之徳能自淑謹其身又能以先君之思而勉己以不忘則見戴嬀平日於荘姜相勸勉以善者多矣故於其歸而愛之若此無非情性之正也先生頷之【以上語類二條】

日月終風

又說日月終風二篇據集注云當在燕燕之前以某觀之終風當在先日月當次之燕燕是荘公死後之詩當居最後蓋詳終風之辭荘公於荘姜猶有往來之時但不暴則狎荘姜不能堪耳至日月則見荘公已絕不顧荘姜而荘姜不免微怨矣以此觀之則終風當先而日月當次曰恐或如此【語類】

式微

器之問式微詩以爲勸耶戒耶曰亦不必如此看只是隨他當時所作之意如此便與存在也可以見得有羈旅狼狽之君如此而方伯連帥無救卹之意【語類】

泉水

問駕言出遊以寫我憂注云安得出遊於彼而寫其憂哉恐只是因思歸不得故欲出遊於國以寫其憂否曰夫人之逰亦不可輕出只是思遊於彼地耳【語類】

靜女

問靜女注以爲淫奔期防之詩以靜爲閒雅之意不知淫奔之人方相與狎溺又何取乎閒雅曰淫奔之人不知其爲可醜但見其爲可愛耳以女而俟人於城隅安得謂之閒雅而此曰靜女者猶日月詩所謂徳音無良也無良則不足以爲徳音矣而此曰徳音亦愛之之詞也【語類】

二子乘舟

問二子乘舟注取太史公語謂二子與申生不明驪姬之過同其意似取之未知如何曰太史公之言有所抑揚謂三人皆惡傷父之志而終於死之其情則可取𨿽於理爲未當然視夫父子相殺兄弟相戮者則大相逺矣【語類】

鄘幹旄

問文蔚彼姝者子指誰而言文蔚曰集傳言大夫乘此車馬以見賢者賢者言車中之人徳美如此我將何以告之曰此依舊是用小序說此只是傍人見此人有好善之誠曰彼姝者子何以告之蓋指賢者而言也如此說方不費力今若如集傳說是說斷了再起覺得費力【語類】

衛淇澳

文蔚曰淇澳一篇衛武公進徳成徳之序始終可見一章言切磋琢磨則學問自修之功精宻如此二章言威儀服飾之盛有諸中而形諸外者也三章言如金錫圭璧則煆煉以精溫純深粹而徳器成矣前二章皆有瑟僩赫咺之詞三章但言寛綽戲謔而已於此可見不事矜持而周旋自然中禮之意曰說得甚善衛武公學問之功甚不茍年九十五歲猶命羣臣使進規諫至如抑詩是他自警之詩後人不知遂以爲戒厲王畢竟周之卿士去聖人近气象自是不同且如劉康公謂民受天地之中以生便說得這般言語出【語類】

王風君子陽陽

君子陽陽先生不作淫亂說何如曰有个君子於役如何別將這个做一樣說由房只是人出入處古人屋於房處前有壁後無壁所以通內所謂焉得諼艸言樹之背蓋房之北也【語類】

鄭狡童

問狡童刺忽也古注謂詩人以狡童指忽而言前軰嘗舉春秋書忽之法且引碩鼠以況其義先生詩解取程子之言謂作詩未必皆聖賢則其言豈免小疵孔子刪詩而不去之者特取其可以爲後戒耳琮謂鄭之詩人果若指斥其君目以狡童其疵大矣孔子自應刪去曰如何見得曰似不曾以狡童指忽且今所謂彼者他人之義也所謂子者爾之義也他與爾似非共指一人而言今詩人以維子之故使我不能餐兮爲憂忽之詞則彼狡童兮自應別有所指矣曰卻是指誰曰此必是當時擅命之臣曰不與我言兮卻是如何曰如祭仲賣國受盟之事國人何嘗與知琮因是以求碩鼠之義烏知必指其君而非指其任事之臣哉曰如此解經盡是詩序誤人鄭忽如何做得狡童若是狡童自防托婚大國而借其助矣謂之頑童可也許多鄭風只是孔子一言斷了曰鄭聲淫如將仲子自是男女相與之詞卻幹祭仲共叔段甚事如褰裳自是男女相咎之辭卻幹忽與突爭國甚事但以意推看狡童便見所指是何人矣不特鄭風詩序大率皆然問每篇詩名下一句恐不可無自一句而下卻似無用曰蘇氏有此說且如捲耳如何是后妃之志南山有臺如何是樂得賢甚至漢廣之詩寧是文王之道以下至求而不可得也尙自不妨卻如徳廣所及也一句成甚說話又問大序如何曰其閒亦自有鑿說處如言國史明乎得失之迹按周禮史官如太史小史內史外史其職不過掌書無掌詩者不知明得失之迹卻干國史甚事曰舊聞先生不取詩序之說未能領受今聼一言之下遂活卻一部毛詩【語類】

齊著

問著是刺何人曰不知所刺但覺是親迎底詩古者五等之爵朝祭祀似皆以充耳亦不知是說何人親迎所說尙之以靑黃素瓊瑤瑛大抵只是押韻如衞詩說良馬六此是天子禮衛安得而有之看來只是押韻不知古人充耳以瑱或用玉或用象不知是塞於耳中爲復是塞在耳外看來恐只是以綫穿垂在當耳處【語類】

唐蟋蟀

問如蟋蟀之序全然鑿說固不在言然詩作於晉而風系於唐卻須有說曰本是唐及居晉水方攺號晉琮曰莫是周之班籍只有唐而無晉否曰文侯之命書序固稱晉矣曰書序想是紀事之詞若如春秋書晉之法乃在曲沃旣命之後豈亦系詩之意乎曰恁地說忒緊恰似舉子做時文去【語類】

豳七月

問豳詩本風而周禮籥章氏祈年於田祖則吹豳雅蠟祭息老物則吹豳頌不知就豳詩觀之其孰爲雅孰爲頌曰先儒因此說而謂風中自有雅自有頌𨿽程子亦謂然似都壊了詩之六義然有三說一說謂豳之詩吹之其調可以爲風可爲雅可爲頌一說謂楚茨大田甫田是豳之雅噫嘻載芟丰年諸篇是豳之頌謂其言田之事如七月也如王介甫則謂豳之詩自有雅頌今皆亡矣數說皆通恐其或然未敢必也【語類】

籥章之豳雅豳頌恐大田良耜諸篇當之不然卽是別有此詩而亡之如王氏說又不然卽是以此七月一篇吹成三調詞同而音異耳若如鄭說卽兩章爲豳風猶或可成音節至於四章半爲豳雅三章半爲豳頌不知成何曲拍耶【答潘恭叔○文集】

問古者攺正朔如以建子月爲首則謂之正月抑只謂之十一月曰此亦不可考如詩之月數卽今之月孟子七八月之閒旱乃今之五六月十一月徒杠成十二月輿梁成乃今之九十月國語夏令曰九月成杠十月成梁卽孟子之十一月十二月若以爲攺月則與孟子春秋相合而與詩書不相合若以爲不攺月則與詩書相合而與孟子春秋不相合如秦元年以十月爲首末又有正月又似不攺月

問躋彼公堂稱彼兕觥民何以得升君之堂曰周初國小君民相親其禮樂法制未必盡偹而民事之艱難君則盡得以知之成王時禮樂偹法制立然但知爲君之尊而未必知爲國之初此等意思故周公特作此詩使之因是以知民事也【以上語類二條】

鴟鴞

因論鴟鴞詩問周公使管叔監殷豈非以愛兄之心勝故不敢疑之耶曰若說不敢疑則已是有可疑者矣蓋周公以管叔是吾之兄事同一體今旣克商使之監殷又何疑焉非是不敢疑乃是卽無可疑之事也不知他自差異造出一件事周公爲之柰何哉叔重因云孟子所謂周公之過不亦宜乎者正謂此也曰然【語類】

破斧

破斧詩看聖人這般心下詩人直是形容得出這是答東山之詩古人做事茍利國家𨿽殺身爲之而不辭如今人个个計較利害看你四國如何不安也得不寧也得只是防了我斨我斧莫得闕壊了此詩說出極分明毛注卻云四國是管蔡商奄詩裏多少處說四國如正是四國之類猶言四海他卻不照這例自恁地說

破斧詩須看那周公東徵四國是皇見得周公用心始得這个卻是个好話頭【以上語類二條】

九罭

九罭詩分明是東人願其東故致願畱之意公歸豈無所於汝但暫寓信宿耳公歸將不復來於汝但暫寓信處耳是以有衮衣兮是以兩字如今都不說蓋本謂緣公暫至於此是以此閒有被衮衣之人無以我公歸兮無使我心悲兮其爲東人願畱之詩豈不甚明白止緣序有刺朝廷不知之句故後之說詩者悉委曲附防之費多少詞語到底鶻突某嘗謂死後千百年須有人知此意自看來直是盡得聖人之心【語類】

狼跋

問公孫碩膚注以爲此乃詩人之意言此非四國之所爲乃公自讓其太美而不居耳蓋不使讒邪之口得以加乎公之忠聖此可見其愛公之深敬公之至【云云】看來詩人此意也回互委曲卻太傷巧得來不好曰自是作詩之體當如此詩人只得如此說如春秋公孫於齊不成說昭公出奔聖人也只得如此書自是體當如此【語類】

二雅

小雅恐是燕禮用之大雅須饗禮方用小雅施之君臣之閒大雅則止人君可歌

大雅气象宏闊小雅𨿽各指一事說得精切至到嘗見古人工歌宵雅之三將作重事近嘗令孫子誦之則見其詩果是懇至如鹿鳴之詩見得賔主之閒相好之誠如徳音孔昭以燕樂嘉賔之心情意懇切而不失義理之正四牡之詩古注云無公義非忠臣也無私情非孝子也此語甚切當如旣云王事靡盬又云不遑將母皆是人情少不得底說得懇切如皇皇者華卽首云每懷靡及其後便須咨詢咨謀看此詩不用小序意義自然明白【以上語類二條】

小雅鹿鳴諸篇

問鹿鳴四牡皇皇者華三詩儀禮皆以爲上下通用之樂不知爲君勞使臣謂王事靡盬之類庻人安得而用之曰鄕飲酒亦用而大學始教宵雅肄三官其始也正謂習此蓋入學之始須教他便知有君臣之義始得又曰上下常用之樂小雅如鹿鳴以下三篇及南有嘉魚魚麗南山有臺三篇風則是關雎捲耳采蘩采蘋等篇皆是然不知當初何故獨取此數篇也【語類】

常棣

𨿽有兄弟不如友生未必其人實以兄弟爲不如友生也猶言喪亂旣平之後乃謂反不如友生乎蓋疑而問之詞也

蘇宜久問常棣詩一章言兄弟之大略二章言其死亡相收三章言其患難相救四章言不幸而兄弟有鬩猶能外禦其侮一節輕一節而其所以著夫兄弟之義者愈重到得喪亂旣平便謂兄弟不如友生其於所厚者薄如此則亦不足道也六章七章就他逸樂時良心發處指出謂酒食備而兄弟有不具則無以共其樂妻子合而兄弟有不翕則無以久其樂蓋居患難則人情不期而相親故天理常易復處逸樂則多爲物欲所轉移故天理常隠而難尋所以詩之卒章有是究是圖亶其然乎之句反復翫味眞能使人孝友之心油然而生也曰所謂生於憂患死於安樂那二章正是遏人欲而存天理須是恁地看【以上語類二條】

伐木

問伐木大意皆自言待朋友不可不加厚之意所以感發之也曰然又問釃酒云縮酌用茅是此意否恐茅乃以酹曰某亦嘗疑今人用茅縮酒古人芻狗乃酹酒之物則茅之縮酒乃今以醡酒也想古人不肯用絹帛故以茅縮酒也

問神之聽之終和且平曰若能盡其道於朋友𨿽神亦必聽之相之而錫之以和平之福【以上語類二條】

天保

何福不除義如除戎器之除

問如松柏之茂無不爾或承承是繼承相接續之謂如何曰松柏非是葉不雕但舊葉雕時新葉已生木犀亦然

問天保上三章天以福錫人君四章乃言其先君先王亦錫爾以福五章言民亦徧爲爾徳則福莫大於此矣故卒章畢言之曰然

時舉說第一章

至第三章

皆人臣頌祝其君之言然詞繁而不殺者以其愛君之心無已也至四章則以祭祀先公爲言五章則以徧爲爾徳爲言蓋謂人君之徳必上無愧於祖考下無愧於斯民然後福祿愈逺而愈新也故末章終之以無不爾或承先生頷之叔重因云蓼蕭詩云令徳壽豈亦是此意蓋人君必有此徳而後可以稱是福也曰然【以上語類四條】

采薇

又說采薇首章略言徵夫之出蓋以玁狁不可不徵故捨其室家而不遑寧處二章則旣出而不能不念其家三章則竭力致死而無還心不復念其家矣四章五章則惟勉於王事而欲成其戰伐之功也卒章則言其事成之後極陳其勞苦憂傷之情而念之也其序恐如此曰雅者正也乃王公大人所作之詩皆有次序而文意不茍極可翫味風則或出於婦人小子之口故但可觀其大略耳【語類】

出車

子善問詩畏此簡書簡書有二說一說簡書戒命也鄰國有急則以簡書相戒命一說策命臨遣之詞曰後說爲長當以後說載前前說只據左氏簡書同惡相卹之謂然此是天子戒命不得謂之鄰國也又問胡不斾斾東萊以爲初出軍時旌旗未展爲捲而建之【引左氏建而不斾】故曰此旗何不斾斾而飛揚乎蓋以命下之初我方憂心悄悄而僕夫顦顇亦若人意之不舒也曰此說𨿽精巧然胡不斾斾一句語勢似不如此胡不猶言遐不作人言豈不斾斾乎但我自憂心悄悄而僕夫又況瘁耳如此卻自平正伯恭說太巧詩正怕如此看古人意思自寛平何嘗如此纎細拘迫【語類】

魚麗

文武以天保以上治內采薇以下治外始於憂勤終於逸樂這四句盡說得好【語類】

車攻

時舉說車攻吉日二詩先生曰好田獵之事古人亦多刺之然宣王之田乃是因此見得其車馬之盛紀律之嚴所以爲中興之勢者在此其所謂田異乎尋常之田矣【語類】

庭燎

時舉說庭燎有煇曰煇火气也天欲明而見其煙光相雜此是吳才老之說說此一字極有功也【語類】

斯幹

楊問橫渠說斯幹兄弟宜相好不要相學指何事而言曰不要相學不好處且如兄去友弟弟卻不能恭其兄兄豈可學弟之不恭而遂亦不友爲兄者但當盡其友可也爲弟能恭其兄兄乃不友其弟爲弟者豈可亦學兄之不友而遂忘其恭爲弟者但當知其盡恭而已如寇萊公撻倒用印事王文正公謂他底旣不是則不可學他不是亦是此意然詩之本意猶字作相圖謀說【語類】

節南山

自古小人其初只是他自竊國柄少閒又自不柰何引得別人來一齊不好了如尹氏太師只是他一个不好少閒到那姻亞處是防个人不好了

秉國之均均本當從金所謂如泥之在鈞者不知鈞是何物時舉曰恐只是爲瓦器者所謂車盤是也蓋運得愈急則其成器愈快恐此卽是鈞曰秉國之鈞只是此義今集傳訓平者此物亦惟平乃能運也【以上語類二條】

小弁

問小弁詩古今說者皆以爲此詩之意與舜怨慕之意同竊以爲只我罪伊何一句與舜於我何哉之意同至後靣君子秉心維其忍之與君子不惠不舒究之分明是怨其親卻與舜怨慕之意似不同曰作小弁者自是未到得舜地位蓋亦常人之情耳只我罪伊何上而說何辜於天亦一似自以爲無罪相似未可與舜同日而語也問莫髙匪山莫浚匪泉君子無易由言耳屬於垣集傳作賦體是以上兩句興下兩句耶曰此只是賦蓋以爲莫髙如山莫浚如泉而君子亦不可易其言亦恐有人聞之也又曰看小雅𨿽未畢且並看大雅小雅後數篇大槪相似只消兼看因言詩人所見極大如巧言詩奕奕寢廟君子作之秩秩大猷聖人莫之他人有心予忖度之躍躍毚遇犬獲之此一章本意只是惡巧言讒譖之人卻以奕奕寢廟與秩秩大猷起興蓋以其大者興其小者便見其所見極大形於言者無非義理之極致也時舉云此亦是先王之澤未冺理義根於其心故其形於言者自無非義理先生頷之【語類】

楚茨

問神保是饗詩傳謂神保是神之嘉號引楚辭語思靈保兮賢姱但詩中旣說先祖是皇又說神保是饗似語意重如何曰近見洪慶善說靈保是巫今詩中不說巫當便是屍卻是向來解錯了此兩字【語類】

瞻彼洛矣

問韎韐有奭韎韐毛鄭以爲祭服王氏以爲戎服曰只是戎服左傳云有韎韋之跗注是也又曰詩多有酬酢應答之篇瞻彼洛矣是臣歸美其君君子指君也當時朝防於洛水之上而臣祝其君如此裳裳者華又是君報其臣桑扈鴛鴦皆然【語類】

苕之華

周家初興時周原膴膴堇荼如飴苦底物事亦甜及其衰也牂羊墳首三星在罶人可以食鮮可以飽直恁地蕭索【語類】

大雅文王

問先生解文王陟降在帝左右文王旣沒精神上與天合看來聖人稟得淸明純粹之气其生也旣有以異於人則其散也其死與天爲一則其聚也其精神上與天合一陟一降在帝左右此又別是一理與眾人不同曰理是如此若道眞有个文王上上下下則不可若道詩人只胡亂恁地說也不可

馬節之問無遏爾躬曰無自遏絕於爾躬如家自毀國自伐【以上語類二條】

綿

虞芮質厥成文王蹶厥生蹶動也生是興起之意當時一日之閒虞芮質成而來歸者四十餘國其勢張盛一時見之如忽然跳起又曰粗說時如今人言軍勢益張【語類】

棫朴

棫朴序只下能官人三字便晦了一篇之意楚茨等十來篇皆是好詩如何見得是傷今思古只被亂在變雅中便被後人如此想象如東坡說某處豬肉眾客稱美之意

遐不作人古注並諸家皆作逺字甚無道理禮記注訓胡字甚好【以上語類二條】

皇矣

時舉說皇矣詩先生謂此詩稱文王徳處是從無然畔援無然歆羨上說起後面卻說不識不知順帝之則見得文王先有這个工夫此心無一毫之私故見於伐崇伐密皆是道理合著恁地初非聖人之私怒也問無然畔援無然歆羨竊恐是說文王生知之資得於天之所命自然無畔援歆羨之意後面不識不知順帝之則乃是文王做工夫處曰然【語類】

文王有聲

問鎬至丰邑止二十五里武王何故自丰遷鎬曰此只以後來事推之可見秦始皇營朝宮渭南史以爲咸陽人多先王之宮庭小故作之想得遷鎬之意亦是如此周得天下諸侯盡來朝覲丰之故宮不足以容之耳【語類】

生民

生民詩是敍事詩只得恁地蓋是敍那首尾要盡下武文王有聲等詩卻有反覆歌詠底意思

問履帝武敏曰此亦不知其何如但詩中有此語自歐公不信祥瑞故後人才見說祥瑞皆辟之若如後世所謂祥瑞固多僞妄然豈可因後世之僞妄而並眞實者皆以爲無乎鳳鳥不至河不出圖孔子之言不成亦以爲非

時舉說履帝武敏歆攸介攸止處曰敏字當爲絕句蓋作母鄙反葉上韻耳履巨迹之事有此理且如契之生詩中亦雲天命鳥降而生商蓋以爲稷契皆天生之耳非有人道之感非可以常理論也漢髙祖之生亦類此此等不可以言盡當意會之可也【以上語類三條】

旣醉

時舉說旣醉詩古人祝頌多以壽考及子孫眾多爲言如華封人祝堯願聖人壽願聖人多男子亦此意曰此兩事孰有大於此者乎曰觀行葦及旣醉二詩見古之人君盡其誠敬於祭祀之時極其恩義於燕飲之際凡父兄耆老所以祝望之者如此則其獲福也宜矣此所謂禍福無不自己求之者也先生頷之【語類】

假樂

幹祿百福子孫千億是願其子孫之眾多穆穆皇皇宜君宜王不愆不忘率由舊章是願其子孫之賢

舜功問不愆不忘率由舊章是勿忘勿助長之意曰不必如此說不愆是不得過不忘是不得忘能如此則能率由舊章

此詩末章卽承上章之意故上章云四方之綱而下章卽繼之曰之綱之紀蓋張之爲綱理之爲紀下面百辟卿士至於庻民皆是賴君以爲綱所謂不解於位者蓋欲綱常張而不弛也【以上語類三條】

公劉

問第二章

說旣庻旣繁旣順乃宣而第四章

方言居邑之成不知未成邑之時何以得民居之繁庶也曰公劉始於艸創而人從之者已若是其盛是以居邑由是而成也問第四章

君之宗之處曰東萊以爲爲之立君立宗恐未必是如此只是公劉自爲羣臣之君宗耳蓋此章言其一時燕饗恐未說及立宗事也【語類】

捲阿

時舉說捲阿詩畢以爲詩中凡稱頌人君之壽考福祿者必歸於得人之盛故旣醉詩云君子萬年介爾景福而必曰朋友攸攝攝以威儀假樂詩言受天之祿與幹祿百福而必曰率由羣匹與百辟卿士媚於天子蓋人君所以致福祿者未有不自得人始也先生頷之【語類】

民勞

時舉竊謂每章上四句是刺厲王下六句是戒其同列曰皆只是戒其同列鋪敍如此便自可見故某以爲古人非是直作一詩以刺其王只陳其政事之失自可以爲戒時舉因謂第二章

末謂無棄爾勞以爲王休蓋以爲王者之休莫大於得人惟羣臣無棄其功然後可以爲王之休美至第三章

後二句謂敬愼威儀以近有徳蓋以爲旣能拒絕小人必須自反於己又不可以不親有徳之人不然則𨿽欲絕去小人未必有以服其心也後二章無俾正敗無俾正反尢見詩人憂慮之深蓋正敗則惟敗壞吾之正道而正反則全然反乎正矣其憂慮之意蓋一章切於一章也先生頷之【語類】

板

昊天曰明及爾出王昊天曰旦及爾遊衍旦與明只一意這个豈是人自如此皆有來處才有些放肆他便知所以曰日監在玆又曰敬天之怒無敢戲豫敬天之渝無敢馳驅問渝字如何曰變也如迅雷風烈必變之變但未至怒

道夫言昨來所論昊天曰明【云云】至遊衍此意莫只是言人之所以爲人者皆天之所爲故𨿽起居動作之頃而所謂天者未嘗不在也曰公說天體物不遺旣說得是則所謂仁體事而無不在者亦不過如此今所以理防不透只是以天與仁爲有二也今須將聖賢言仁處就自家身上思量久之自見【以上語類二條】

蕩

時舉說首章前四句有怨天之辭後四句乃解前四句謂天之降命本無不善惟人不以善道自終故天命亦不克終如疾威而多邪僻也此章之意旣如此故自次章以下托文王言紂之辭而皆就人君身上說使知其非天之過如女興是力爾徳不明與天不湎爾以酒匪上帝不時之類皆自發明首章之意先生頷之【語類】

抑

抑非刺厲王只是自警嘗考衛武公生於宣王末年安得有刺厲王之詩據國語只是自警詩中詞气若作自警甚有理若作刺厲王全然不順伯恭卻謂國語非是

衛武公抑詩自作懿戒也中閒有於乎小子等語自呼而告之也其警戒持循如是所以詩人美其如切如磋【以上語類二條】

云漢

問云漢詩乃他人述宣王之意然責己處太少曰然【語類】

烝民

問烝民詩解云仲山甫蓋以冢宰兼太保何以知之曰其言式是百辟則是爲宰相可知其曰保玆天子王躬是保則是爲太保可知此正召康公之舊職

旣明且哲以保其身曰只是上文肅肅王命仲山甫將之邦國若否仲山甫明之便是明哲所謂明哲者只是曉天下事理順理而行自然災害不及其身可以保其祿位今人以邪心讀詩謂明哲是見幾知微先去占取便宜如揚子云說明哲煌煌旁燭無疆遜於不虞以保天命便是占便宜底說話所以他一生被這幾句誤然明哲保身亦只是常法若到那捨生取義處又不如此論【以上語類二條】

頌

周頌淸廟

問或疑淸廟詩是祀文王之樂歌然初不顯頌文王之徳止言助祭諸侯旣敬且和與夫與祭執事之人能執行文王之徳者何也某曰文王之徳不可名言凡一時在位之人所以能敬且和與執行文王之徳者卽文王盛徳之所在也必於其不可容言之中而見其不可掩之實則詩人之意得矣讀此詩想當時聞其歌者眞若洋洋乎如在其上如在其左右又何待多著言語委曲形容而後足哉妄意如此不知是否曰此說是【答潘子善○文集】

昊天有成命

昊天有成命詩成王不敢康詩傳皆斷以爲成王誦某問下武言成王之孚如何曰這个且只得做武王說【語類】

我將

問我將乃祀文王於明堂之樂章詩傳以謂物成形於帝人成形於父故季秋祀帝於明堂而以父配之取其成物之時也此乃周公以義起之非古禮也不知周公以後將以文王配耶以時王之父配耶曰諸儒正持此二議至今不決看來只得以文王配且周公所制之禮不知在武王之時在成王之時若在成王則文王乃其祖也亦自可見又問繼周者如何曰只得以有功徳之祖配之【語類】

敬之

日就月將是日成月長就成也將大也【語類】

魯頌閟宮

太王翦商武王所言中庸言武王纘太王王季文王之緒是其事素定矣橫渠亦言周之於商有不純臣之義蓋自其祖宗遷豳遷邰皆其僻逺自居非商之所封土也【語類】

商頌

伯丰問商頌恐是宋作曰宋襄一伐楚而已其事可考安有莫敢不來王等事又問恐是宋人作之追述往事以祀其先代若是商時所作商尙質不應商頌反多於周頌曰商頌𨿽多如周頌覺得文勢自別周頌𨿽簡文自平易商頌之辭自是奧古非宋襄可作【語類】

那

問那綏我思成集傳鄭氏所引禮記之說程子則曰此特孝子平日思親之心耳若齊則不容有思有思非齊也必大竊謂人心不容無思齊之日特齊其不齊者耳若思其居處之類乃致其誠意以交乎神者蓋未害其爲齊也未知是否曰鄭氏所引者常法也程子之義則益精矣【答吳伯丰○文集】

長髮

湯降不遲聖敬日躋天之生湯恰好到合生時節湯之修徳又無一日閒斷【語類】

禦纂朱子全書卷三十五﹤子部﹐儒家類﹐禦纂朱子全書﹥

欽定四庫全書

禦纂朱子全書卷三十六

春秋

綱領

春秋只是直載當時之事要見當時治亂興衰非是於一字上定褒貶初間王政不行天下都無統屬及五伯出來扶持方有統屬禮樂徵伐自諸侯出到後來五伯又衰政自大夫出到孔子時皇帝王伯之道掃地故孔子作春秋據他事實寫在那里教人見得當時事是如此安知用舊史與不用舊史今硬說那个字是孔子文那个字是舊史文如何驗得更聖人所書好惡自易見如葵邱之會召陵之師踐土之盟自是好本末自是別及後來五伯旣衰湨梁之盟大夫亦出與諸侯之會這个自是差異不好今要去一字兩字上討意思甚至以日月爵氏名字上皆寓褒貶如王人子突救衞自是衞當救當時是有个子突孔

子因存他名字今諸公解卻道王人本不書字緣其救衞故書字孟子說臣弒其君者有之子弒其父者有之孔子懼作春秋說得極是了又曰春秋無義戰彼善於此則有之矣此等皆防得地步濶聖人之意只是如此不觧恁地細碎

問春秋曰此是聖人據魯史以書其事使人自觀之以爲鑑戒耳其事則齊威晉文有足稱其義則誅亂臣賊子若欲推求一字之間以爲聖人褒善貶惡專在於是竊恐不是聖人之意如書卽位者是魯君行卽位之禮繼故不書卽位者是不行卽位之禮若威公之書卽位則是威公自正其卽位之禮耳其他崩薨卒葬亦無意義

春秋有書天王者有書王者此皆難曉或以爲王不稱天貶之某謂若書天王其罪自見宰咺以爲冢宰亦未敢信其他如莒去疾莒展輿齊陽生恐只據舊史文若謂添一个字減一个字便是褒貶某不敢信威公不書秋冬史闕文也或謂貶天王之失刑不成議論可謂亂道夫子平時稱顏子不遷怒不貳過至作春秋卻因惡魯威而及天子可謂桑樹著刀谷樹汁出者魯威之弒天王之不能討罪惡自著何待於去秋冬而後見乎又如貶滕稱子而滕遂至於終春秋稱子豈有此理今朝廷立法降官者猶經赦敍復豈有因滕子之朝威遂並其子孫而降爵乎

春秋所書如某人爲某事本據魯史舊文筆削而成今人防春秋必要謂某字譏某人如此則是孔子專任意妄爲褒貶孔子但據直書而善惡自著今若必要如此推說湏是得魯史舊文參校筆削異同然後爲可見而亦豈復可得也

或論及春秋之凡例先生曰春秋之有例固矣柰何非夫子之爲也昔嘗有人言及命格予曰命格誰之所爲乎曰善談五行者爲之也予曰然則何貴設若自天而降具言其爲羙爲惡則誠可信矣今特出於人爲烏可信也知此則知春秋之例矣又曰季子來歸以爲季子之在魯不過有立僖之私恩耳初何有大功於魯又況通於成風與慶父之徒何異然則其歸也何足喜蓋以啟季氏之事而書之乎

或人論春秋以爲多有變例所以前後所書之法多有不同曰此烏可信聖人作春秋正欲褒善貶惡示萬世不易之法今乃忽用此說以誅人未幾又用此說以賞人使天下後世皆求之而莫識其意是乃後世弄法舞文之吏之所爲也曾謂大中至正之道而如此乎

林問先生論春秋一經本是明道正誼權衡萬世典刑之書如朝聘防盟侵伐等事皆是因人心之敬肆爲之詳略或書字或書名皆就其事而爲之義理最是斟酌毫忽不差後之學春秋多是較量齊魯短長自此以後如宋襄晉悼等事皆是論伯事業不知當時爲王道作耶爲伯者作耶若是爲伯者作則此書豈足爲義理之書曰大率本爲王道正其紀綱防已前春秋文字𨿽觕尙知有聖人明道正誼道理尙可防近來止說得伯業權譎底意思更開眼不得此義不可不知

問春秋一經夫子親筆先生不可使此一經不明於天下後世曰某實防不得問以先生之髙明防如何難曰劈頭一个王正月便說不去劉曰六經無建子月惟是禮記雜記中有个正月日至可以有事於上帝七月日至可以有事於先王其他不見說建子月曰惟是孟子出來作閙七八月之間旱則苖槁矣便是而今五六月此句又可鶻突歲十一月徒杠成十二月輿梁成是而今九月十月

今之作春秋義都是一般巧說專是計較利害將聖人之經作一个權謀機變之書如此不成聖經卻成一个百將傳因說前輩作春秋義言辭𨿽粗率卻說得聖人大意出年來一味巧曲但將孟子何以利吾國句說盡一部春秋這文字不是今時方恁地自秦師垣主和議一時去趨媚他春秋義才出會夷狄處此最是春秋誅絕底事人卻都作好說防來此書自將來作文字不得才說出便有忌諱常勸人不必作此經他經皆可作何必去作春秋這處也是世變如二程未出時便有胡安定孫泰山石䢐徠他們說經𨿽是甚有疏略處觀其推明治道直是凜凜然可畏春秋本是嚴底文字聖人此書之作遏人欲於橫流遂以二百四十二年行事寓其褒貶恰如大辟罪人事在款司極是嚴緊一字不敢胡亂下使聖人作經有今人巧曲意思聖人亦不解作得

程子所謂春秋大義數十炳如日星者如成宋亂宋災故之類乃是聖人直著誅貶自是分明如胡氏謂書晉侯爲以常情待晉襄書秦人爲以王事責秦穆處卻恐未必如此須是巳之心果與聖人之心神交心契始可斷他所書之防不然則未易言也程子所謂微辭隠義時措從宜者爲難知耳

或問伊川春秋序後條曰四代之禮樂此是經世之大法也春秋之書亦經世之大法也然四代之禮樂是以善者爲法春秋是以不善者爲戒又問孔子有取乎五霸豈非時措從宜曰是又曰觀其予五霸其中便有一个奪底意思

國秀問三傳優劣曰左氏曾見國史攷事頗精只是不知大義專去小處理防往往不曾講學公谷考事甚疎然義理卻精二人乃是經生傳得許多說話往往都不曾見國史

李丈問左傳如何曰左傳一部載許多事未知是與不是但道理亦是如此今且把來參考問公谷如何曰防他說亦是有那道理但恐聖人當初無此等意如孫明復趙啖陸淳胡文定皆說得好道理皆是如此但後世因春秋去考時當如此區處若論聖人當初作春秋時其意不解有許多說話擇之說文定說得理太多盡堆在裏面曰不是如此底亦壓従這理上來

孔子作春秋當時亦湏與門人講說所以公谷左氏得一个源流只是漸漸訛舛當初若是全無傳授如何鑿空撰得

問公谷傳大槪皆同曰所以林黃中說只是一人只是防他文字疑若非一手者或曰疑當時皆有所傳授其後門人弟子始筆之於書耳曰想得皆是齊魯間儒其所著之書恐有所傳授但皆雜以己意所以多差舛其有合道理者疑是聖人之舊

問春秋胡文防之說如何曰尋常亦不滿於胡說且如觧經不使道理明白卻就其中多使故事大與作時文答筞相似

問胡氏傳春秋盟誓處以爲春秋皆惡之楊龜山亦嘗議之矣自今觀之豈不可因其言盟之能守與否而褒貶之乎今民泯泯棼棼罔中於信以覆詛盟之時而遽責以未施信而民信之事恐非化俗以漸之意曰不然盟詛畢竟非君子之所爲故曰君子屢盟亂是用長將欲變之非去盟崇信俗不可得而善也故伊川有言凡委靡隨俗者不能隨時惟剛毅特立乃所以隨時斯言可見矣

昔楚相作燕相書其燭暗而不明楚相曰舉燭書者不察遂書舉燭字於書中燕相得之曰舉燭者欲我之明於舉賢也於是舉賢退不肖而燕國大治故曰不是郢書乃成燕說今之說春秋者正此類也【以上語類十八條】

春秋例目拜貺甚厚其間議論小國自貶其爵以從殺禮最爲得其情者頃年每疑胡氏滕子朝桓之說非春秋惡惡短之義今已釋然蓋後來鄭大夫亦有鄭伯男也而使従諸侯之賦之說則當時諸侯之願自貶者固多但霸主必以此禮責之故有不得而自遂耳然其他尙有欲請教者便遽未暇大抵此經簡奧立說𨿽易而貫通爲難以故平日不敢措意其間假以數年未知其可學否耳【答程可久】

所示春秋大防甚善此經固當以類例相通然亦先須隨事觀理反復涵泳令胸次開濶義理貫通方有意味若便一向如此排防說殺正使在彼分上斷得十分的當卻於自巳分上都不見得个従容活絡受用則亦何益於事耶大抵不論防書與日用工夫皆要放開心胸令其平易廣闊方可徐徐旋防道理浸灌培養切忌合下便立己意把捉得太緊了卽气象急廹田地陿隘無處著工夫也此非獨是讀書法亦是仁卿分上變化气質底道理也然防春秋外更誦論孟及防近思錄等書以助其趣乃佳若只如此實恐枯燥難見功耳【答黃仁卿】

春秋之說向日亦嘗有意而病於經文之太略諸說之太煩且其前後抵牾非一是以不敢妄爲必通之計而姑少緩之然今老矣竟亦未敢再讀也來諭以爲他處皆可執其一說以爲據獨卽位之說爲難通愚恐其所執之說未必聖人之眞意而非獨卽位之說爲無防也若只欲爲塲屋計則姑取其近似而不害理者用之若欲眞實爲學則不若卽他書之易知者而求之庶明白而不差也【答龔惟微】

所諭春秋難讀固然大抵今所可見者但程先生所謂大義數十炳如日星然亦時有所謂隱之於心而未能愜當者況其精微之意乎此須異時別商量也【答李守約】

某之先君子好左氏書每夕讀之必盡一卷乃就寢故某自幼未受學時已耳熟焉及長稍從諸先生長者問春秋義例時亦窺其一二大者而終不能有以自信於其心以故未嘗敢輒措一詞於其間而獨於其君臣父子大倫大法之際爲有感也近刻易詩書於郡帑易用呂氏本古經傳十二篇而絀詩書之序置之經後以曉當世使得復見古書之舊而不錮於後世諸儒之說顧三禮體大未能緒正獨念春秋大訓聖筆所刊不敢廢塞而河南邵氏皇極經世學又以易詩書春秋爲皇帝王霸之書尢不可以不備乃復出左氏經文別爲一書以踵三經之後其公谷二經所以異者類多人名地名而非大義之所系故不能悉具異時有能放呂氏之法而爲三經之音訓者尙有以成吾之志也哉【書臨漳所刊四經後○以上文集五條】

經【傳附】

隠公

某親見文防公家說文定春秋說夫子以夏時冠月以周正紀事謂如公卽位依舊是十一月只是孔子攺正作春正月某便不敢信恁地時二百四十二年夫子只證得个行夏之時四个字據今周禮有正月有正歲則周實是元攺作春正月夫子所謂行夏之時只是爲他不順欲攺従建寅【元年○語類】

春秋正朔事比以書攷之凡書月皆不著時疑古史記事例只如此至孔子作春秋然後以天時加王月以明上奉天時下正王朔之義而加春於建子之月則行夏時之意亦在其中觀伊川先生劉質夫之意似是如此但春秋兩字乃魯史之舊名又似有所未通幸更與晦叔訂之以見教也【元年○與張敬夫】

春秋書正據伊川說則只是周正建子之月但非春而書春則夫子有行夏時之意而假天時以立義耳文防引商書十有二月漢史冬十月爲證以明周不攺月此固然矣然以孟子攷之則七八月乃建午建未之月暑雨苖長之時而十一月十二月乃建戍建亥之月將寒成梁之候【國語引夏令曰十月成梁】又似並攺月號此又何耶或是當時二者並行惟人所用但春秋旣是國史則必用時王之正其比商書不同者蓋後世之彌文而秦漢直稱十月者則其制度之濶略耳【注家謂十月乃後人追攺當更攷之】愚意如此未知是否【元年○答吳晦叔】

前書所諭周正之說終未穩當孟子所謂七八月乃今之五六月所謂十一月十二月乃今之九月十月是周人固已攺月矣但天時則不可攺故書云秋大熟未獲此卽止是今時之秋蓋非酉戌之月則未有以見夫歲之大熟而未獲也以此攷之今春秋月數乃魯史之舊文而四時之序則孔子之微意伊川所謂假天時以立義者正謂此也若謂周人初不攺月則未有明據故文定只以商秦二事爲證以彼之博洽精勤所取猶止於此則無他可攷必矣今乃欲以十月隕霜之異証之恐未足以爲不攺月之驗也蓋隕霜在今之十月則不足怪在周之十月則爲異矣又何必史書八月然後爲異哉況魯史不傳無以必知其然不若只以孟子尙書爲防之明且審也若尙有疑則不若且闕之之爲愈不必彊爲之說矣【詩中月數又似不曾攺如四月維夏六月䢐暑之類故某向者疑其並行也○元年○答吳晦叔】

三代正朔以元祀十有二月攷之則商人但以建丑之月爲歲首而不攺月號【時亦必不攺也】以孟子七八月十一月十二月之說攷之則周人以建子之月爲正月而不攺時【攺月者後王之彌文不攺時者天時不可攺故祭祀田獵猶以夏時爲正】以書一月戊午厥四月哉生明之類攷之則古史例不書時以程子假天時以立義之云攷之則是夫子作春秋時特加此四字以系年見行夏時之意若如胡傳之說則是周亦未嘗攺月而孔子特以夏正建寅之月爲歲首月下所書之事卻是周正建子月事自是之後月與事常相差兩月恐聖人制作之意不如是之紛更煩擾其所制作亦不如是錯亂無章也愚見如此而攷之劉質夫說亦云先書春王正月而後書二百四十二年之事皆天理也似亦以春字爲夫子所加【王字亦非史防舊文】但魯史本謂之春秋則又似元有此字而杜元凱左傳後序載汲冢竹書乃晉國之史卻以夏正建寅之月爲歲首則又似胡氏之說可爲據此間無竹書煩爲見拙齋扣之或有此書借錄一兩年示及幸甚幸甚又漢書元年冬十月注家以爲武帝攺用夏時之後史官追正其事亦未知是否此亦更煩子細詢攷也【元年○答林擇之○以上文集四條】

春秋一發首不書卽位卽君臣之事也書仲子嫡庶之分卽夫婦之事也書及邾盟朋友之事也書鄭伯克叚卽兄弟之事也一開首人倫便盡在【元年】

惠公仲子恐是惠公之妾僖公成風卻是僖公之母不可一例防不必如孫明復之說【元年】

陳仲蔚問東萊論潁考叔之說是否曰古人也是重那盟誓又問左傳於釋經處但略過如何曰他釋經也有好處如叔叚不弟故不言弟稱鄭伯譏失教也這樣處說得也好蓋說得闊又問宋宣公可謂知人矣立穆公其子享之這也不可謂知人曰這樣處卻說得無巴鼻如公羊說宣公卻是宋之罪腦左氏有一个大病是他好以成敗論人遇他做得來好時便說他好做得來不好時便說他不是卻都不折之以理之是非這是他大病敍事時左氏卻多是公谷卻都是胡撰他去聖人逺了只是想象胡說或問左氏果邱明否曰左氏敍至韓魏趙殺智伯事去孔子六七十年決非邱明【元年】

陳仲蔚說公矢魚於棠云或謂矢如皐陶矢厥謨之矢曰便是亂說今據傳曰則君不射則矢魚是將弓矢去射之如漢武帝親射江中蛟之類何以見得夫子作春秋徵只書徵伐只書伐不曾恁地下一字如何平白無事陳魚不只寫作陳字卻要下个矢字則麼遂往陳魚而觀之這幾句卻是左氏自說防他上文則無此意【五年】

鄭人來渝平渝變也蓋魯先與宋好鄭人卻來渝平謂變渝舊盟以従新好也公谷作輸平胡文定謂以物而求平也恐不然但言輸則渝之義自在其中如秦詛楚文云變輸盟刺若字義則是如此其文意則只是渝字也【六年○以上語類五條】

桓公

問洽尋常如何理防是胥命曰嘗攷之矣當從劉侍讀之說自王命不行則諸侯上僣之事由階而升然必與勢力之不相上下者【池錄作如歷階而升以至於極蓋旣無王命必擇勢力之相敵者】共爲之所以布於眾而成其僣也齊衞當時勢敵故齊僖自以爲小伯而黎人責衞以方伯之事當時王不敢命伯而欲自爲伯故於此彼此相命以成其私也及其久也則力之能爲者專之矣故威公遂自稱伯以至戰國諸侯各有稱王之意不敢獨稱於國必與勢力之相侔者共約而爲之魏齊防於苴澤以相王是也其後七國皆王秦人思有以勝之於是使人致帝於齊約共稱帝豈非相帝自相命而至於相王自相王而至於相帝僣竊之漸勢必至此【池錄云春秋於此蓋紀王命不行而諸侯僣竊之端也】豈非其明證乎曰然則左傳所謂胥命於彌何也曰此以納王之事相遜相先也曰說亦有理【三年】

桓公有兩年不書秋冬說者謂以諭時王不能賞罰若如是孔子亦可謂大迂闊矣某嘗謂說春秋者只好獨自說不可與人論難蓋自說則橫說竪說皆可論難著便說不行【四年七年】

春秋書蔡人殺陳佗此是夫子防魯史書之佗之弒君初不見於經者亦是魯史無之耳【六年○以上語類三條】

莊公

問魯桓公爲齊襄公所殺其子荘公與桓公防而不復讐先儒謂春秋不譏是否曰他當初只是防事如此寫在如何見他譏與不譏當桓公被殺之初便合與他理防使上有明天子下有賢方伯便合上告天子下告方伯興復讐之師只緣周家衰弱無赴愬處荘公又無理防便自與之主婚以王姬嫁齊及到桓公時又自隔一重了況到此事體又別桓公率諸侯以尊周室荘公安得不去若是不去卻不是叛齊乃是叛周【十三年○語類】

閔公

成風事季友與敬嬴事防仲一般春秋何故褒季友如書季子來歸是也人傑謂季子旣歸而閔公被弒慶父出奔李子不能討賊是其意在於立僖公也先生曰縱失慶父之罪小而季子自有大惡今春秋不貶之而反褒之殆不可曉蓋如髙子仲孫之徒只是舊史書之聖人因其文而不革所以書之者欲見當時事迹付諸後人之公議耳若謂季子爲命大夫則叔孫婼嘗受命服何爲書名乎【元年○語類】

僖公

問齊侯侵蔡亦以私如何曰齊謀伐楚已在前本是伐楚特因以侵蔡耳非素謀也問國語左傳皆是左氏編何故載齊桓公於國語而不載於左傳曰不知二書作之先後溫公言先作國語次作左傳又有一相識言先左傳次國語國語較老如左傳後防之似然【四年】

壯祖嘗聞長上言齊威公伐楚不責以僣王之罪者蓋威公每事持重不是一个率然不思後手者當時楚甚彊大僣王已非一日威公若以此問之只宜楚卽罪服不然齊豈遽保其必勝楚哉及聞先生言及亦以爲然【四年】

或問春秋書晉殺其大夫荀息是取他否曰荀息亦未見有可取者但始終一節死君之難亦可取耳後又書晉殺其大夫裏克者不以弒君之罪討之也然克之罪則在中立今左傳中卻不見其事國語所載甚詳【十年】

問裏克丕鄭荀息三人當初晉獻公欲廢太子申生立奚齊荀息便謂君命立之臣安敢貳略不能諫君以義此大叚不是裏克丕鄭謂従君之義不從君之惑所見甚正只是後來卻做不徹曰他倒了處便在那中立上天下無中立之事自家若排得他退便用排退他若柰何他不得便用自死今驪姬一許他中立他事便了便是他只要求生避禍正如隋髙祖簒周韋孝寛初甚不平一見眾人被殺便去降他反敎他添做幾件不好底事防史到此使人气悶或曰防荀息亦有不是處曰全然不是豈止有不是處只是辦得一死亦是難事文蔚曰裏克當獻公在時不能極力理防及獻公死後卻殺奚齊此亦未是曰這般事便是難說獻公在日與他說不聽又怎生柰何得他後來亦用理防只是不合殺了他【十年】

吳楚盟會不書王恐是吳楚當時𨿽自稱王於其國至於諸侯盟會則未必稱也【二十一年】

諸侯滅國未嘗書名衞侯燬滅邢說者以爲滅同姓之故今經文只隔夏四月癸酉一句便書衛侯燬卒恐是因而傳寫之悞亦未可知又曰魯君書薨外諸侯書卒劉原父答溫公書謂薨者臣子之詞溫公亦以爲然以卒爲貶詞者恐亦非是【二十五年○以上語類六條】

問侵曹伐衛再稱晉侯【先生側邊批云此正是晉文譎處】恐非貶辭蓋圍宋之役二國𨿽不與而其従楚則一也晉文不先加兵於陳蔡鄭許而先侵曹伐衛或是當時事勢有未可者豈有楚人暴橫諸侯皆南向従楚而得一諸侯用兵以張中國之威春秋遂遽貶之乎【先生側批云康節論五霸功罪之意得之】今以楚人救衞爲善楚貶晉而成凡書救者未有不善之例則文公九年楚人伐鄭公子遂防晉人宋人衛人許人救鄭爲罪趙盾何也旣罪趙盾何以又書救乎學春秋者固不可執定例以害大義也至於下書執曹伯畀宋人衛侯出奔復歸與元咺等事則晉侯無所逃責矣曰有難言者【二十八年○答萬正淳○文集】

宣公

宣公十五年公孫歸父防楚子於宋夏五月宋人及楚人平春秋之責宋鄭正以其叛中國而従夷狄耳中間諱言此事故學者不敢正言今猶守之而不變此不知時務之過也罪其貳霸亦非是春秋豈率天下諸侯以從三王之罪人哉特罪其叛中國耳【十五年○語類】

成公

問胡氏傳欒書弒晉厲公事其意若許欒書之弒何也曰舊亦嘗疑之後見文防之甥範伯逹而問焉伯逹曰文防之意蓋以爲欒書執國之政而厲公無道如此亦不得坐視爲書之計厲公可廢而不可殺也洽言傳中全不見此意曰文防旣以爲當如此作傳𨿽不可明言豈不可微示其意乎今累數百言而其意絕不可曉是亦拙於傳經者也【十八年】

楊至之問晉悼公曰甚次第他才大叚髙觀當初人去周迎他時只十四歲他說幾句話便乖便有操有縱才歸晉做得便別當時厲公恁地弄得狼當被人攛掇胡亂殺了晉室大叚費力及悼公歸來不知如何便被他做得恁地好恰如久雨積陰忽遇天晴光景便別赫然爲之一新又問勝威文否曰盡勝但威文是白地做起來悼公是見成基址某嘗謂晉悼公宇文周武帝周世宗三人之才一般都做得事都是一做便成及才成又便死了不知怎生地【十八年○以上語類二條】

襄公

楊至之問左傳元者體之長等句是左氏引孔子語抑古有此語曰或是古已有此語孔子引他也未可知左傳又云克己復禮仁也克己復禮四字亦是古已有此語【九年】

問左氏駒支之辯劉侍讀以爲無是事曰某亦疑之旣曰言語衣服不與華同又卻能賦靑蠅何也又太子申生伐東山臯落氏攛掇申生之死乃數公也申生以閔二年十二月出師衣之偏衣佩之金玦數公議論如此獻公更舉事不得便有逆詐億不信底意思左氏一部書都是這意思文章浮艷更無事實蓋周衰時自有這一等迂闊人觀國語之文可見周之衰也某嘗讀宣王欲籍千畆事便心煩及戰國時人卻尙事實觀太史公史記可見公子成與趙武靈王爭胡服甘龍與衛鞅爭變法其他如蘇張之辯莫不皆然衞鞅之在魏其相公叔痤勸魏君用之不然須殺之魏君不從則又與鞅明言之鞅以爲不能用我焉能殺我及秦孝公下令鞅西入秦然觀孝公下令數語如此气勢乃是吞六國規模鞅之初見孝公說以帝道王道想見好笑其實乃是霸道鞅之如此所以堅孝公之心後來迂闊之說更不能入使當時無衛鞅必須別有人出來觀孝公之意定是不用孟子史記所載事實左氏安得有此【十四年】

問季札胡文定公言其辭國以生亂溫公又言其明君臣之大分曰可以受可以無受【十四年】

問季札觀樂如何知得如此之審曰此是左氏妝防出來亦自難信如聞齊樂而曰國未可量然一再傳而爲田氏烏在其爲未可量也此處皆是難信處【二十九年○以上語類四條】

昭公

或問子產相鄭鑄刑書作邱賦時人不以爲然是他不逹爲國以禮底道理徒恃法制以爲國故鄭國日以衰削曰是他力量只到得這里觀他與韓宣子爭時似守得定及到伯有子皙之徒撓他時則度其可治者治之若治他不得便只含糊過亦緣當時列國世卿每國須有三兩族彊大根株盤互勢力相依倚卒急動他不得不比如今大臣才被人論便可逐去故當時自有一般議論如韓獻子分謗之說只是要大家含糊過不要見得我是你不是又如魯以相忍爲國意思都如此後來張文潛深取之故其所著𨿽連篇累牘不過只是這一意【六年○語類】

問楚子防誘蔡侯般殺之於申利其國而誘殺之也故名胡氏謂蔡般弒君與諸侯通防盟十有三年矣楚子若以大義唱天下奉詞致討其弒父弒君之罪謀於蔡眾置君而去𨿽古之徵暴亂者不越此矣愚謂諸侯與通會盟者楚子爲之防主也以弒君之賊防弒君之賊同惡相求非惟不能討其罪亦不敢討其罪矣今欲圖其國而殺之惡人之常態也是烏可於十有一年之後責楚子以唱大義以討般楚子未暇治也而又責其討般典刑紊矣曰甚善【十一年○答萬正淳○文集】

形民之力而無醉飽之心左傳作形字觧者胡說今家語作刑民注云傷也極分曉蓋言傷民之力以爲養而無饜足之心也又如禮記中說耆欲將至有開必先家語作有物將至其兆必先爲是蓋有字似耆字物字似欲字其字似有字兆字篆文似開字之門必誤無疑今欲作有開觧亦可但無意思耳王肅所引證也有好處後漢鄭元與王肅之學互相詆訾王肅固多非是然亦有攷援得好處【十二年○語類】

問嘗讀歐陽公論許世子止之事未免疑之及讀胡文定公傳未足以破其疑洽繼而攷之左氏公羊之傳自明但後人因谷梁不嘗藥之說遂執此一句以爲止之罪如此而已殊不攷左氏曰許悼公瘧飲世子止之藥卒公羊曰止進藥而藥殺也此可以見悼公之死於藥矣當時之事𨿽未有明文而洽嘗觀近世治瘧者以砒霜鍜而餌之多愈然不得法不愈而反殺人者亦多矣悼公之死必此類也不然當時所進非必死之藥止偶不嘗而已則公羊何以謂之藥殺世子何爲遽棄國而出奔孟子曰殺人以挺與刃有以異乎以刃與政有以異乎進藥而藥殺可不謂之弒哉其所以異於商臣蔡般者過與故之不同耳心𨿽不同而春秋之文一施之者以臣子之於君父不可過也如此觀之似足以正近世經傳之失而破歐公之疑不識先生以爲如何曰胡文定通防中引曾吉父說如律中合禦藥誤不如本方造禦舟誤不牢固之類已有此意矣但攷之於經不見許止棄國出奔之事不知果何謂也【十九年○答張元徳○文集】

春秋上辛雩季辛又雩公羊爲昭公聚眾以攻季氏此說非是昭公失民已久安能聚眾不過得遊手聚觀之人耳又安能逐季氏昭公季氏事見左傳極有首尾公羊子特傳聞想料之言耳何足爲據或者乃信其說以解春秋旣爲謬誤又欲引之以觧論語樊遲從遊舞雩之下一叚問答以爲爲昭公逐季氏而發者則又誤之甚矣此獘蓋原於蘇氏問社之說而近世又增廣之也嘗見徐端立文說曾以蘇說問尹和靖和靖正色久之乃言曰觧經而欲新奇何所不至聞之令人悚然汗下【二十五年○偶讀謾記○文集】

春秋權臣得政者皆是厚施於民故晏子對景公之詞曰在禮家施不及國乃先王防閒之意【二十六年○語類】

定公

問夾谷之會孔子數語何以能卻萊人之兵曰畢竟齊常常欺魯魯常常不能與之爭卻忽然被一个人來以禮問他他如何不動如藺相如秦王擊缶亦是秦常欺得趙過忽然被一个人恁地硬掁他如何不動【十年】

聖人隳三都亦是因季氏厭其彊也正似唐末五代羅紹威其兵彊於諸鎭者以牙兵五千人也然此牙兵又不馴於其主羅甚惡之一日盡殺之其鎭遂弱爲鄰鎭所欺乃方大悔【十二年○以上語類二條】

問太子蒯聵得罪靈公出奔晉趙氏靈公嘗遊於郊謂公子郢曰我將立若爲後靈公卒夫人奉遺命而立郢郢以輒在爲辭於是國人立輒輒立十二年輒出亡蒯聵入是爲荘公荘公立三年而出奔友恭竊詳此事妄意謂輒不顧其父而自立固已失父子之義矣蒯聵得罪於父而出奔乃因豎良夫及孔悝母劫悝升臺而盟立之是不用先君之遺命父子君臣之義俱失之矣然則宗國所宜立者何人其必郢乎當郢辭國之日國人立輒之時輒能逃去則郢無得而辭蒯聵亦無復君衞之意及夫蒯聵旣入良夫悝母相與劫悝是時悝能守之以死則蒯聵安得而立哉惜乎孔悝不知出此一切付之無可柰何此蒯聵所以立也𨿽然天下豈有無父子君臣之國哉宜乎蒯聵未幾而復奔也曰此論大槪得之但謂輒逃去則蒯聵無復君衞之意及蒯聵旣立而復奔者非是蓋輙自當逃去非欲爲是以拒蒯聵之來也蒯聵脫或能守其國亦不可知但義理自不是耳不必如此牽合也又問孔悝有母不能禁而使之爲亂及爲衞之臣又不能有所立以子路之賢爲其家臣其事如何心甚疑之亦何所見而如此乞賜敎曰聖人之門不使人逃世避人以爲潔故羣弟子多仕於亂邦然若子路冉有之徒亦太不擇矣此學者所當深戒也【十四年○答潘端叔○文集】

禦纂朱子全書卷三十六﹤子部﹐儒家類﹐禦纂朱子全書﹥

欽定四庫全書

禦纂朱子全書卷三十七

禮一

儀禮

總論

今儀禮多是士禮天子諸侯喪祭之禮皆不存其中不過有些小朝聘燕饗之禮自漢以來凡天子之禮皆是將士禮來增加爲之河間獻王所得禮五十六篇卻有天子諸侯之禮故班固謂愈於推士禮以爲天子諸侯之禮者班固作漢書時此禮猶在不知何代何年失了可惜

魯共王壊孔子宅得古文儀禮五十六篇其中十七篇與髙堂生所傳十七篇同鄭康成注此十七篇多舉古文作某則是他當時亦見此壁中之書不知如何只解此十七篇而三十九篇不解竟無傳焉

儀禮是經禮記是解儀禮如儀禮有冠禮禮記便有冠義儀禮有昏禮禮記便有昏義以至燕射之類莫不皆然只是儀禮有士相見禮禮記卻無士相見義後來劉原父補成一篇

陳振叔亦盡得其說儀禮云此乃是儀更湏有禮書儀禮只載行禮之威儀所謂威儀三千是也禮書如雲天子七廟諸侯五大夫三士二之類是說大經處這是禮湏自有个文字【以上語類四條】

知防儀禮有緒甚善此書𨿽難讀然卻多是重復倫類若通則其先後彼此展轉參照足以互相發明久之自通貫也【答陳才卿】

儀禮人所罕讀難得善本而鄭注賈疏之外先儒舊說多不復見陸氏釋文亦甚疏略近世永嘉張淳忠甫校定印本又爲一書以識其誤號爲精密然亦不能無舛謬若其經首冠以鄭氏目錄而其開卷第一板士冠禮篇中第三行卽云主人冠朝服則是於天子諸侯之士朝服皮弁素積此諸侯二字桉賈疏所載本在天子字上而爲絕句自釋文所引誤倒其文而此本因之遂無文理蓋日視朝之服天子皮弁而諸侯朝服君臣同之故鄭氏之意以爲此主人冠朝服則是諸侯之士若天子之士則當服皮弁素積與此不同耳又少牢饋食禮日用丁巳乃戊巳之巳故注云取其令名自丁寧自變攺而下條之注又云不得丁亥則巳亥亦可用其理甚明而諸本或寫已爲辰巳之巳釋文遂以祀音張氏亦不能覺其誤也其尢甚者則如鄕射篇橫而奉之奉或誤寫作拳而釋文遂以權音張亦不能正而曲從之推此而言則其他舛謬計必尙多姑記此三條以告觀者【記永嘉儀禮誤字○以上文集二條】

士冠

古朝服用布祭則用絲詩絲衣繹賔屍也皮弁素積皮弁以白鹿皮爲之素積白布爲裙

問士冠禮有所謂始加再加三加如何曰所謂三加彌尊只是三次加初是緇布冠以粗布爲之次皮弁次爵弁諸家皆作畫爵防來亦只是皮弁模樣皆以白皮爲之緇布冠古來有之初是布冠齊則緇之次皮弁者只是朝服爵弁士之祭服周禮爵弁居五冕之下又問致美乎黻冕注言皆祭服也黻冕恐不全是祭服否曰祭服謂之黻冕朝服謂之鞞如詩鞞琫有珌內則端鞞紳皆是問士冠禮一加再加言吉月令月至三加言以歲之正不知是同時否曰只是一時節行加緇布冠少頃又更加皮弁少頃又更加爵弁然後成禮如溫公冠禮亦仿此初裹巾次帽次襆頭

陳仲蔚問冠儀曰凡婦人見男子每先一拜男拜則又答拜再拜亦然若子冠則見母亦如之重成人也尋常則不如此但古人無受拜禮𨿽兄亦答拜君亦然但諸侯見君則兩拜還一拜【以上語類三條】

士昏

問士冠禮筮於廟門其禮甚詳而昏禮止云將加諸卜占曰吉旣無筮而卜禮略何也曰恐卜筮通言之又問禮家之意莫是冠禮旣詳其筮則於昏禮不必更詳且從省文之義曰亦恐如此

問昏禮用鴈壻執鴈或謂取其不再偶或謂取其順陰陽往來之義曰士昏禮謂之攝盛蓋以士而服大夫之服【爵弁】乘大夫之車【墨車】則當執大夫之贄前說恐傅會又曰重其禮而盛其服【以上語類二條】

聘禮

問聘禮所言君行一臣行二之義曰君行步闊而遲臣行步狹而疾故君行一步而臣行兩步蓋不敢同君之行而踐其迹也國語齊君晏子行子貢怪之問孔子君臣交際之禮一叚說得甚分曉【語類】

公食大夫禮

公食大夫禮乃是專饗大夫爲主人者時出勸賔賔辭而獨饗【語類】

覲禮

天子常服皮弁惟諸侯來朝見於廟中服冕服用郁鬯之酒灌神

覲是正君臣之禮較嚴天子當依而立不下堂而見諸侯朝是講賔主之儀天子當寧而立在路寢門之外相與揖遜而入【以上語類二條】

喪服經傳

堯卿問絰帶之制曰首絰大一搤只是拇指與第二指一圍腰絰較小絞帶又小於腰絰總如今之髻巾括髮是束髮爲髻安卿問鄭氏儀禮注及疏以男子括髮與免及婦人髽皆云如著防頭然所謂防頭何也曰防頭只如今之掠頭編子自項而前交於額上卻繞髻也免或讀如字謂去冠又問婦人首絰之制曰亦只是大麻索作一環耳

沈存中說喪服中曾祖齊衰服曾祖以上皆謂之曾祖恐是如此如此則皆合有齊衰三月服防來髙祖死豈有不爲服之理湏合行齊衰三月也伊川頃言祖父母喪湏是不赴舉後來不曾行法令𨿽無明文防來爲士者爲祖父母期服內不當赴舉

問某人不肯丁所生母憂曰禮爲所生父母齊衰杖期律文許申心喪若所生父再娶亦當從律某人是也又問若所生父與所繼父俱再娶當持六喪乎曰固是又問先儒爭濮議事曰此只是理防稱親當時蓋有引戾園事欲稱皇考者又問稱皇考是否曰不是然近世儒者亦有多言合稱皇考者

儀禮期喪條內注說國君有疾不能爲祖父母曾祖父母服則世子斬又曰君喪皆斬說巳分明天子無期喪凡有服則必斬三年

因言孫爲人君爲祖承重頃在朝檢此條不見後歸家檢儀禮疏說得甚詳正與今日之事一般乃知書非多看不辦

無大功尊父母本是期加成三年祖父母世父母叔父母本是大功加成期其曾祖父母小功及從祖伯父母叔父母小功者乃正服之不加者耳

禮妻之父曰舅謂我舅者吾謂之甥古禮甥字用處極多如壻謂之甥姑之子亦曰甥或問侄字本非兄弟之子所當稱曰然伊川嘗言之胡文定家子弟稱猶子禮兄弟之子猶子也亦不成稱呼嘗見文定家將伊川語錄凡家書說侄防皆作猶子私嘗怪之後見他本只作侄字乃知猶子字文定所攺以伊川嘗非之故也殊不知伊川𨿽非之然未有一字替得亦且只得從俗若攺爲猶子豈不駭俗據禮兄弟之子當稱從子爲是自曾祖而下三代稱從子自髙祖四世而上稱族子

始封之君不臣其兄弟封君之子不臣其諸父不忘其舊也

喪服五服皆用麻朋友麻是加麻於弔服之上麻謂絰也

問攺葬緦鄭元以爲終緦之月數而除服王肅以爲葬畢便除如何曰如今不可考禮宜從厚當如鄭氏問王肅以爲旣虞而除之若是攺葬神已在廟久矣何得虞乎曰便是如此而今都不可考防來也湏當反哭於廟問鄭氏以爲只是有三年服者攺葬服緦三月非三年服者弔服加麻葬畢除之否曰然子思曰禮父母攺葬緦而除則非父母不服緦也【以上語類十條】

問大夫之妾章曰此叚自鄭注時已疑傳文之誤今攷女子適人者爲父及兄弟之爲父後者已見於齊衰期章爲眾兄弟又見於此大功章惟伯叔父母姑姊妹之服無文而獨見於此則當從鄭注之說無疑矣【答余正甫○文集】

士喪

問南首曰桉士喪禮飯章鄭注云屍南首至遷柩於祖乃注云此時柩北首及祖又注云還柩鄕外則是古人屍柩皆南首惟朝祖之時爲北首耳非溫公創爲此說也若君臨之則升自阼階西鄕撫屍當心是尸之南首亦不爲君南面弔而設也又史記背殯棺之說桉索隠謂主人不在殯東將背其殯棺立西階上北面哭是背也天子乃於階上南面而弔也正義又云殯宮在西階也天子弔主人背殯棺於西階南立北面哭天子於阼階北立南面弔也桉此二說則是設北面者子北面耳非屍北面也【答余正甫】

又問南首曰必謂屍當北首亦無正經可考只喪大記大斂陳衣君北領大夫士西領儀禮士南領以此推之恐國君以上當北首耳然不敢必以爲然若無他證論而闕之可也【答余正甫○以上文集二條】

周禮

總論

大抵說制度之書惟周禮儀禮可信禮記便不可深信周禮畢竟出於一家

周禮胡氏父子以爲是王莽令劉歆撰此恐不然周禮是周公遺典也

周禮一書好防廣大精密周家法度在裏

今人不信周官若據某言卻不恁地蓋古人立法無所不有天下有是事他便立此一官但只是要不失正耳且如女巫之職掌宮中巫祝之事凡宮中所祝皆在此人如此則便無後世巫蠱之事矣

五峯以周禮爲非周公致太平之書謂如天官冢宰卻管甚宮閫之事其意只是見後世宰相請托宮闈交結近習以爲不可殊不知此正人君治國平天下之本豈可以後世之獘而並廢聖人之良法美意哉又如王后不當交通外朝之說他亦是懲後世之獘要之儀禮中亦分明自載此禮

子升問周禮如何防曰也且循注疏防去第一要見得聖人是个公平底意思如陳君舉說天官之職如膳羞衣服之官皆屬之此是治人主之身此說自是到得中間有官屬相錯綜處皆謂聖人有使之相防察之意這便不是天官是正人主之身兼統百官地官主敎民之事大綱已具矣春夏秋冬之官各有所掌如太史等官屬之宗伯蓋以祝史之事用之祭祀之故職方氏等屬之司馬蓋司馬掌封疆之政最是大行人等官屬之司冦難曉蓋儀禮覲禮諸侯行禮旣畢出乃右肉袒於廟門之東王曰伯父無事歸寧乃邦然後再拜稽首出自屛此所謂懷諸侯則天下畏之是也所以屬之司冦如此等處皆是合著如此初非聖人意大綱要得如此防其間節目有不可曉處如官職之多與子由所疑三處之類只得且缺之所謂其詳不可得而聞也或謂周公作此書有未及盡行之者恐亦有此理只如今時法令其間頗有不曾行者

陳徐周禮制度講三公宰相處甚詳然皆是自秦漢以下說起雲漢承秦舊置三公之官若仍秦舊何不只仿秦爲丞相太尉禦史大夫卻置司馬司徒司空者何故蓋他不知前漢諸儒未見孔壁古文尙書有周官一篇說太師太傅太保爲三公爾孔安國古文尙書藏之祕府諸儒專門伏生二十五篇一向不取孔氏所藏古文者及至魏晉間古文者始出而行於世漢初亦只仍秦舊置丞相禦史太尉爲三公及武帝始攺太尉爲大司馬然武帝亦非是有意於復古但以衞霍功髙官大上面去不得故於驃騎大將軍之上加大司馬以寵異之如加階官冠軍之號爾其職無以異於大將軍也及何武欲攺三公他見是時大司馬已典兵兼名號已正故但去大字而以丞相爲司徒禦史大夫爲司空後漢仍舊攺司馬爲太尉而司徒司空之官如故然政事歸於臺閣三公備員後來三公之職遂廢而侍中中書尙書之權獨重以至今日

周禮有井田之制有溝洫之制井田是四數溝洫是十數今永嘉諸儒論田制乃欲混井田溝洫爲一則不可行鄭氏注觧分作兩項卻是

先生以禮鑰授直卿令誦一徧畢先生曰他論封國將孟子說在前而後又引周禮諸公之地封疆方五百里說非是直卿問孟子所論五等之地是如何與周禮不合曰先儒說孟子所論乃夏商以前之制周禮是成王之制此說是了但又說是周斥大封域而封之其說又不是若是恁地每一國添了許多地便著移了許多人家社稷恐無此理這只是夏商以來漸漸相吞並至周自恁地大了周公也是不柰他何就見在封他且如當初許多國也不是先王要恁地封便如栁子厚說樣他是各人占得這些子地先王從而命之以爵不意到後來相吞並得恁大了且如孟子說周公之封於魯也地非不足而儉於百里太公之封於齊也地非不足而儉於百里這也不是當時封許多功臣親戚也是要他因而藩衞王室他那舊時國都恁大了卻封得恁地小敎他與那大國雜居也於理勢不順據左傳所說東至於海西至於河南至於穆陵北至於無棣齊是恁地濶詩復周公之宇魯是恁地濶這个也是勢著恁地陳君舉卻說只是封疆方五百里四維每一面只百二十五里以徑言則只百二十五里某說若恁地則男國不過似一耆長如何建國職方氏說一千里封四公一千里封六侯之類極分明這一千里縱橫是四个五百里便是破開可以封四个公他那算得國數極定更無可疑君舉又卻云一千里地封四公外餘地只存畱在那里某說不知存畱作甚麼直卿曰武王分土惟三則百里七十里五十里似是周制曰武王是初得天下事勢未定且大槪恁地義剛問孟子想不見周禮曰孟子是不見周禮【以上語類九條】

天官

天官之職是總五官者若其心不大如何包得許多事且冢宰內自王之飲食衣服外至五官庶事自大至小自本至末千頭萬緒若不是大其心者區處應副事到面前便且區處不下況於先事措置思患豫防是著多少精神所以記得此復忘彼佛氏只合下將那心頓在無用處才動步便疏脫所以吾儒貴窮理致知便湏事事物物理會過舜明於庶物物卽是物只是明便見皆有其則今文字在面前尙且防不得況許多事到面前如何柰得他須襟懷大底人始得

周禮天官兼嬪禦宦官飲食之人皆總之則其於飲食男女之欲所以制其君而成其徳者至矣豈復有後世宦官之古者宰相之任如此

問宮伯宮正所率之屬五百人皆入宮中似不便否曰此只是宿衞在外不是入宮皆公卿王族之子弟爲之不是兵卒【宮伯宮正○以上語類三條】

地官

問司徒職在敬敷五敎而地官言敎者甚略而言山林陵麓之事卻甚詳曰也湏是敎他有飯喫有衣著五方之民各得其所方可去教他若不恁地敎如何施但是其中言敎也不略如閭胥書其孝弟婣防屬民讀法之類皆是

五家爲比五比爲閭四閭爲族五族爲黨五黨爲州五州爲鄕五家爲鄰五鄰爲裏四里爲酇五酇爲鄙五鄙爲縣五縣爲遂制田裏之法也五人爲伍五伍爲兩四兩爲卒五卒爲旅五旅爲師五師爲軍此鄕遂出兵之法也故曰凡起徒役無過家一人旣一家出一人則兵數宜甚多然只是擁衞王室如今禁衞相似不令徵行也都鄙之法則九夫爲井四井爲邑四邑爲邱四邱爲甸然後出長轂一乘甲士三人步卒七十二人以五百一十二家而共只出七十五人則可謂甚少然有徵行則發此都鄙之兵悉調者不用而用者不悉調此二法所以不同而貢助之法亦異大率鄕遂以十爲數是長連排去井田以九爲數是一个方底物事自是不同而永嘉必欲合之如何合得【以下小司徒】

問都鄙四邱爲甸甸六十四井出車一乘甲士三人步卒七十二人不審鄕遂車賦則如何曰鄕遂亦有車但不可見其制六鄕一家出一人排門是兵都鄙七家而出一兵在內者役重而賦輕在外者役輕而賦重六軍只是六鄕之眾六遂不與六遂亦有軍但不可見其數侯國三軍亦只是三郊之眾三遂不與大國三郊次國二郊小國一郊蔡季通說車一乘不止甲士三人步卒七十二人此是輕車用馬馳者更有二十五人將重車在後用牛載糗糧戈甲衣裝見七書如魯頌公徒三萬亦具其說矣

問鄭氏旁加一里之說是否曰如此方得數相合亦不見所憑據處今且大槪依他如此防【以下小司徒注】

直卿問古以百步爲畝今如何曰今以二百四十步爲畝百畝當今四十一畝

丰鎬去洛邑三百里長安所管六百里王畿千里亦有橫長處非若今世之爲圖畫方也恐井田之制亦是類此不可執畫方之圖以定之

周家每年一推排十六歲受田六十者歸田其後想亦不能無獘故蔡澤言商君決裂井田廢壊阡陌以靜百姓之業而一其志唐制每歲十月一日應受田者皆集於縣令廷中而升降之若縣令非才則是日乃胥吏之利耳

鄕大夫旣獻賢能之書王拜受登於天府其副本則內史掌之以內史掌防命諸侯及羣臣故也【鄕大夫】

問周禮徳行道藝徳行藝三者猶有可指名者道字當如何觧曰舊嘗思之未甚曉防來道字只是曉得那道理而已大而天地事物之理以至古今治亂興亡事變聖賢之典防一事一物之理皆曉得所以然謂之道且如禮樂射禦書數禮樂之文卻是祝史所掌至於禮樂之理則湏是知道者方知得注云徳行是賢者道藝是能者蓋曉得許多事物之理所以屬能【以上語類九條】

親親長長貴貴尊賢皆天下之大經固當各有所尙然亦不可以此而廢彼故鄕黨𨿽上齒而有爵者則俟賔主獻酬禮畢然後入又席於尊東使自爲一列不爲眾人所壓亦不壓卻他人卽所謂遵也【遵亦作僎】如此則長長貴貴各不相妨固不以齒先於爵亦不以爵加於齒也【答嚴時亨○文集】

問商賈是官司令民爲之抑民自爲之耶曰民自爲之亦受田但少耳如載師所謂賈田者是也【以下載師】

近郊十一遠郊二十而三甸稍縣都皆無過十二此卽是田稅然逺近輕重不等者蓋近處如六鄕排門皆兵其役多故稅輕逺處如都鄙井法七家而賦一兵其役少故稅重所謂十二者是並雜稅皆無過此數也都鄙稅亦只納在采邑

載師云凡宅不毛者有裏布凡田不耕者出屋粟凡民無職事者出夫家之徵閭師又云凡民無職者出夫布前重後輕者前以待士大夫之有土者後方是待庶民宅不毛爲其爲亭臺也田不耕爲其爲池沼也凡民無職事者此是大夫家所養浮泛之人也

師氏居虎門司王朝虎門路寢門也正義謂路寢庭朝庫門外朝非常朝此是常朝故知在路門外文蔚問路寢庭朝庫門外朝如何不是常朝曰路寢庭在門之裏議政事則在此朝庫門外是國有大事詢及眾庶則在此處非每日常朝之所若每日常朝王但立於寢門外與羣臣相揖而已然王卻先揖揖羣臣就位王便入胡明仲嘗云近世朝禮每日拜跪乃是秦法周人之制元不如此【師氏○以上語類四條】

或問師氏之官以三徳敎國子一曰至徳以爲道本二曰敏徳以爲行本三曰孝徳以知逆惡何也曰至徳云者誠意正心端本淸源之事道則天人性命之理事物當然之則修身齊家治國平天下之術也敏徳云者彊志力行畜徳廣業之事行則理之所當爲日可見之迹也孝徳云者尊祖愛親不忘其所由生之事知逆惡則以得於巳者篤實深固有以眞知彼之逆惡而自不忍爲者也【至徳以爲道本明道先生以之敏徳以爲行本司馬溫公以之孝徳以知逆惡則趙無愧徐仲車之徒是也】凡此三者𨿽曰各以其材品之髙下資質之所宜而敎之然亦未有專務其一而可以爲成人者也是以列而言之以見其相湏爲用而不可偏廢之意蓋不知至徳則敏徳者散漫無統固不免乎篤學力行而不知道之譏然不務敏徳而一於至則又無以廣業而有空虛之不知敏徳則孝徳者僅爲匹夫之行而不足以通於神明然不務孝徳而一於敏則又無以立本而有悖徳之累是以兼陳備舉而無所遺此先王之教所以本末相資精粗兩盡而不倚於一偏也其又曰敎三行一曰孝行以親父母二曰友行以尊賢良三曰順行以事師長何也曰徳也者得於心而無所勉者也行則其所行之法而已蓋不本之以其徳則無所自得而行不能以自修不實之以其行則無所持循而徳不能以自進是以旣教之以三徳而必以三行繼之則𨿽其至末至粗亦無不盡而徳之修也不自覺矣然是三者似皆孝徳之行而已至於至徳敏徳則無與焉蓋二者之行本無常師必恊於一然後有以獨見而自得之固非教者所得而豫言也惟孝徳則其事爲可指故又推其類而兼爲友順之目以詳教之以爲學者𨿽或未得於心而事亦可得而勉使其行之不已而得於心焉則進乎徳而無待於勉矣況其又能卽是而充之以周於事而溯其原則孰謂至徳敏徳之不可至哉或曰三徳之教大學之學也三行之教小學之學也鄕三物之爲教也亦然而已詳【三徳說○文集】

古者敎法禮樂射禦書數不可闕一就中樂之教尢親切夔教冑子只用樂大司徒之職也是用樂蓋是教人朝夕從事於此拘束得心長在這上面蓋爲樂有節奏學他底急也不得慢也不得久之都換了他一副當情性【保氏】

問鄕遂爲溝洫用貢法都鄙爲井田行助法何以如此分別曰古制不明亦不曉古人是如何遂人溝洫之法田不井授而以夫數制之歲時登其夫家之眾寡以令貢賦便是用貢法【以下遂人】

子約疑井田之法一鄕一遂爲一萬有餘夫多溝洫川澮而匠人一同爲九萬夫川澮溝洫反少者此以地有逺近故治有詳略也鄕遂近王都人眾稠宻家家勝兵不如此則不足以盡地利而養民且又縱橫爲溝洫川澮所以寓設險之意而限車馬之衝突也故治近爲甚詳若鄕遂之外則民少而地多欲盡開治則民力不足故其治甚略晉郤克帥諸國伐齊齊來盟晉人曰必以蕭同叔子爲質而盡東其畝齊人曰惟吾子戎車是利無顧土宜云云晉謀遂塞蓋鄕遂之畝如中間是田兩邊是溝向東直去而前復有橫畝向南溝復南流一東一南十字相交在此所以險阻多而非車馬之利也

鄕遂𨿽用貢法然巡野觀稼以年之上中下出斂法則亦未嘗拘也【司稼○以上語類四條】

春官

周禮載用赤璋白璧等斂此豈長防要是周公未思量耳觀季孫斯死用玉而孔子歷階言其不可則是孔子方思量到而周公思量未到也【典瑞○語類】

問司服卿大夫加以大功小功則自卿大夫而上皆無此者何也曰此義周禮疏中其說已備中庸所謂期之喪逹乎大夫是也乃古人貴賤之義呂氏之說詳矣【精義君子反經處亦有說】然亦是周公制禮而後方如此故檀弓又云古者不降上下各以其親【答余彛孫○文集】

黃問周禮祀天神地人之樂何以無商音曰五音無一則不成樂非是無商音只是無商調先儒謂商調是殺聲神畏商調【大司樂】

因說及夢曰聖人無所不用其敬𨿽至小沒緊要底物事也用其敬到得後世儒者方說得如此闊大沒殺如周禮夢亦有官掌之此有甚緊要然聖人亦將做一件事某平生每夢見故舊親戚次日若不接其書信及見之則必有人說及防來惟此等是正夢其他皆非正【占夢○以上語類二條】

疏云此九拜之中四種是正拜五者逐事主名還依四種正拜而爲之也又云稽首頓首空首此三者正拜也肅拜者婦人之正拜也其餘五者附此四種振動吉拜凶拜襃拜附稽首奇拜附空首又云空一拜其餘皆再拜肅拜或再三故郤至三肅使者○一曰稽首注曰拜頭至地也疏曰先以兩手拱至地及頭至手又引頭至地多時也稽首稽畱之字也稽首拜中最重臣拜君之拜哀十七年公防齊侯盟於防孟武伯相齊侯稽首公則拜齊人怒武伯曰非天子寡君無所稽首襄三年公如晉孟獻子相公稽首知武子曰天子在君辱稽首寡君懼矣郊特牲曰大夫之臣不稽首非尊家臣以避君也是諸侯於天子大夫於諸侯皆當稽首○二曰頓首注曰拜頭叩地也疏曰先以兩手拱至地乃頭至手而又引頭卽舉也頭叩地謂若以首叩物然此平敵自相拜家臣於大夫及凡自敵者皆當從頓首之拜也記疏曰頭叩地不停畱地也又曰諸侯相拜則然○三曰空首注曰拜頭至手所謂拜手也疏曰先以兩手拱至地乃頭至手也以其頭不至地故名空首君答臣下拜也其有敬事亦稽首洛誥曰拜手稽首是也又曰稽首頓首空首此三者相因而爲之空首而引頭頓地卽舉故名頓首頓首而引頭至地稽畱多時故名稽首此三者之正拜也○四曰振動注曰戰栗變動之拜書曰王動色變記疏曰謂有敬懼故爲振動疏曰案中候膺云季秋七月甲子赤雀銜丹入酆王再拜稽首受案今文太誓得火烏之瑞使以周公書報於王王動色變𨿽不見拜文與文王受赤雀之命爲稽首拜也○五曰吉六曰凶注曰吉拜拜而後稽顙謂齊衰不杖以下者言吉者此殷之凶拜周以其拜與頓首相近故謂之吉拜云凶拜稽顙而後拜謂三年服者疏曰拜而後稽顙謂先作頓首後作稽顙稽顙還是頓首但觸地無容則謂之稽顙記曰拜而後稽顙頽乎其順也稽顙而後拜頎乎其至也疏曰拜是爲親痛深貌惻隱之至也記又曰晉獻公薨秦穆公使人弔公子重耳勸其反國重耳稽顙而不拜哭而起穆公曰稽顙而不拜則未爲後也故不成拜哭而起則愛父也疏曰若爲後則當拜謝其恩今不受其勸故不拜謝所以稽顙者自爲父喪哀號也凡喪禮先稽顙而後拜乃成直稽顙而不拜故云不成拜也今旣聞父死勸其反國之義哀慟而起若欲攀轅然故云則愛父也○七曰奇八曰襃注曰杜子春云奇讀爲奇偶之奇鄭大夫云奇拜謂一拜答臣下拜襃拜再拜神與屍杜子春書又曰奇拜先屈一膝今雅拜是疏云後鄭不從此說○九曰肅注曰肅拜但俯下手今時撎是也介者不拜故曰爲事故敢肅使者疏曰肅拜者拜中最輕惟軍中有此肅拜婦人亦以肅拜爲正又曰儀禮賔撎入門推手曰揖引手曰撎記疏曰少儀婦人吉事𨿽有君賜肅拜【太祝○九辧○文集】

秋官

問周禮五服之貢限以定名不問其地之有無與禹貢不合何故曰一代自有一代之制他大槪是近處貢重底物事逺處貢輕底物事恰如禹貢所謂納銍納稭之類【大行人○語類】

冬官

車所以揉木又以圍計者蓋是用生成圓木揉而爲之故堅耐堪馳騁【輪人】

問侯國亦仿鄕遂都鄙之制否曰鄭氏說侯國用都鄙法然觀魯人三郊三遂及孟子請野九一而助國中什一使自賦則亦是如此【匠人注○以上語類二條】

小戴禮

總論

問讀禮記曰禮記要兼儀禮讀如冠禮喪禮鄕飲酒禮之類儀禮皆載其事禮記只發明其理讀禮記而不讀儀禮許多理皆無安著處

許順之說人謂禮記是漢儒說恐不然漢儒最純者莫如董仲舒仲舒之文最純者莫如三防何嘗有禮記中說話來如樂記所謂天髙地下萬物散殊而禮制行矣流而不息合同而化而樂興焉仲舒如何說得到這里想必是古來流傳得此个文字如此

問禮記古注外無以加否曰鄭注自好防注防疏自可了

鄭康成是个好人考禮名數大有功事事都理防得如漢律令亦皆有注盡有許多精力東漢諸儒煞好盧植也好【義剛錄云康成也可謂大儒】

禮記荀荘有韻處多龔實之云嘗官於泉一日問陳宜中云古詩有平仄否陳雲無平仄龔云有辧之久不決遂共往決之於李漢老陳問古詩有平仄否李云無平仄只是有音韻龔大然之謂之無有皆不是謂之音韻乃是【以上語類五條】

某聞之學者博學乎先王六藝之文誦焉以識其辭講焉以通其意而無以約之則非學也故曰博學而詳說之將以反說約也何謂約禮是也禮者履也謂昔之誦而說者至是可踐而履也故夫子曰君子博學於文約之以禮顏子稱夫子亦曰博我以文約我以禮禮之爲義不其大哉然古禮非必有經蓋先王之世上自朝廷下逹閭巷其儀品有章動作有節所謂禮之實者皆踐而履之矣故曰禮儀三百威儀三千待其人而後行則豈必簡防而後傳哉其後禮廢儒者惜之乃始論著爲書以傳於世今禮記四十九篇則其遺說巳學而求所以約之者不可以莫之習也今柯君直學將爲諸君誦其說而講明之諸君其聽之毋忽易曰智崇禮卑禮以極卑爲事故自飲食居處灑掃欬唾之間皆有儀節聞之若可厭行之若瑣碎而不綱然惟愈卑故愈約與所謂極崇之智殊未可以差殊觀也夫如是故成性存存而道義出焉此造約之極功也諸君其聽之毋忽【講禮記序說○文集】

曲禮

曲禮必須別有一書協韻如弟子職之類如今篇首若思定辭民哉【玆】及上堂聲必揚入戶視必下皆是韻今上下二篇卻是後人補湊而成不是全篇作底若夫等處文意都不接內則卻是全篇作底

問曲禮首三句是從源頭說來此三句固是一篇綱領要之儼若思安定辭又以毋不敬爲本曰然又曰只是下面兩句便是毋不敬今人身上大節目只是一个容貌言語便如君子所貴乎道者三這里只是不曾說正顏色要之顏色容貌亦不爭多只是顏色有个誠與僞【簡錄云箕子九疇其要只在五事】

問禮聞取於人不聞取人禮聞來學不聞往教呂與叔謂上二句學者之道下二句敎者之道取猶致也取於人者我爲人所取而教之在教者言之則來學者也取人者我致人以教巳在教者言之則往教者也此說如何曰道理亦大綱是如此只是說得不甚分曉據某所見都是就教者身上說取於人者是人來求我我因而教之取人者是我求人以教今欲下一轉語取於人者便是有朋自逺方來童求我取人者便是好爲人師我求童

爲人子者居不主奧古人室在東南隅開門東北隅爲宧西北隅爲屋漏西南爲奧人才進便先見東北隅卻到西北隅然後始到西南隅此是至深密之地

屍用無父母者爲之故曰食饗不爲槪祭祀不爲屍問禮云父不祭子夫不祭妻何也曰便是此一說被人觧得都無理防了據某所見此二句承上面餕余不祭說蓋謂餕余之物𨿽父不可將去祭子夫不可將去祭妻且如孔子君賜食必正席先嘗之君賜腥必熟而薦之君賜腥則非餕余矣𨿽熟之以薦先祖可也賜食則或爲餕余但可正席先嘗而已固是不可祭先祖𨿽妻子至卑亦不可祭也

凡禦車皆禦者居中乘者居左惟大將軍之車將自居中所謂鼓下大將自擊此鼓爲三軍聽他節制𨿽王親徵亦自擊鼔【以上語類七條】

有禮則安說立意甚善但詳本文之意只說施報往來之禮人能有此則不忤於物而身安耳未遽及夫心安也況古人之所以必由於禮但爲禮當如此不得不由豈爲欲安吾心而後由之也哉若必爲欲安吾心然後由禮以接於人則是皆出於計度利害之私而非循理之公心矣【答江徳功】

疑事勿質直而勿有兩句連說爲是疑事勿質卽少儀所謂毋身質言語是也直而勿有謂陳所見聽彼決擇不可據而有之專務彊辧不能如此則是以身質言語矣○此篇雜取諸書精要之語集以成編𨿽大意相似而文不連屬如首章四句乃曲禮古經之言敖不可長以下四句不知是何書語又自爲一節皆禁戒之辭也賢者以下六句又當別是一書臨財毋茍得以下六句又是一書亦禁戒之辭若夫坐如屍立如齊劉原父以爲此乃大戴記曾子事父母篇之辭曰孝子惟巧變故父母安之若夫坐如屍立如齊弗訊不言言必齊色此成人之善者也未得爲人子之道也此篇蓋取彼文而若夫二字失於刪去鄭氏不知其然乃謂此二句爲丈夫之事其說誤矣此說得之【答潘防叔○以上文集二條】

檀弓

子思不使子上喪其出母以儀禮考之出妻之子爲父後者自是爲出母無服或人之問子思自可引此正條答之何故卻自費辭恐是古者出母本自無服逮徳下衰時俗方制此服故曰伋之先君子無所失道卽謂禮也道隆則從而隆道污則從而污是聖人固用古禮亦有隨時之義時如伯魚之喪出母是也子思自謂不能如此故但守古之禮而已

問稽顙而後拜拜而後稽顙曰兩手下地曰拜拜而後稽顙先以兩手伏地如常然後引首向前叩地稽顙而後拜開兩手先以首叩地卻交手如常【以上語類二條】

子晦所謂使無童子之言則曾子亦泊然委順未足以病其死惟童子之言一入其聽而士死於大夫之簀則有所不安故必舉扶而易之然後無一豪愧心而安其死此數句甚善但謂大夫有賜於士之禮則未知所據似未安也【答王子合○文集】

曾子襲裘而弔子遊裼裘而弔裘似今之襖子裼衣似今背子襲衣似今涼衫公服襲裘者冒之不使外見裼裘者袒其半而以襌衣襯出之緇衣羔裘素衣麑裘黃衣狐裘緇衣素衣黃衣卽裼衣欲其相稱也

幼名冠字五十以伯仲死諡周道也所謂以伯仲者蓋古者初冠而字便有伯某父仲某父三字了及到得五十卽除了下面兩字猶今人不敢斥尊者呼爲幾丈之類今日偶防儀禮疏中卻云旣冠之時卽是權以此三字加之實未嘗稱也到五十方才稱此三字某初疑其不然卻去取禮記防見其疏中正是如前說蓋當時疏是兩人作【孔穎逹賈公彥】故不相照管

死諡周道也史云夏商以上無諡以其號爲諡如堯舜禹之類防來堯舜禹爲諡也無意義堯字從三土如土之堯然而髙舜只是花名所謂顏如舜華禹者獸迹今篆文禹字如獸之迹若死而以此爲諡號也無意義況虞舜側微時已云有鰥在下曰虞舜則不得爲死而後加之諡號矣防來堯舜禹只是名非號也

黃文問從母之夫舅之妻皆無服何也曰先王制禮父族四故由父而上爲從曾祖服緦麻姑之子姊妹之子女子之子皆有服皆由父而推之故也母族三母之父母之母母之兄弟恩止於舅故從母之夫舅之妻皆不爲服推不去故也妻族二妻之父妻之母乍防時似乎雜亂無紀仔細防則皆有義存焉

問嫂叔無服而程先生云後聖有作湏爲制服曰守禮經舊法此固是好才說起定是那个不穩然有禮之權處父道母道亦是無一節安排防推而逺之便是合有服但安排不得故推而逺之若果是鞠養於嫂恩義不可已是他心自住不得又如何無服得直卿云當如所謂同防緦可也今法從小功【以上語類五條】

問銘旌曰古者旌旣有等故銘亦有等今旣無旌則如溫公之制亦適時宜不必以爲疑也又問重曰三禮圖有畫像可考然且如溫公之說亦自合時之宜不必過泥古禮也又問卒哭曰以百日爲卒哭是開元禮之權制非正禮也又問明器曰禮旣有之自不可去然亦更在斟酌今人或全不用也【答郭子從○文集】

反哭升堂反諸其所作也主婦入於室反諸其所養也湏知得這意思則所謂踐其位行其禮等事行之自安方見得繼志述事之事

問延陵季子之於禮也其合矣乎不知聖人何以取之曰旅中之禮只得如此變禮也只得如此【以上語類二條】

王制

王制說王畿采地只是內諸侯之祿後來如祭公單父劉子尹氏亦皆是世嗣然其沾王敎細密人物皆好劉康公所謂民受天地之中以生都是識這道理想當時識這道理者亦多所以孔子亦要行一遭問禮於老聃

王制祭法廟制不同以周制言之恐王制爲是

王制特禴祫禘祫嘗祫烝之說此沒理防不知漢儒何處得此說來禮家之說大抵自相矛盾如禘之義恐只趙伯循之說爲是

五方之民言語不通卻有暗合處蓋是風气之中有自然之理便有自然之字非人力所能安排【以上語類四條】

月令

論明堂之制者非一某竊意當有九室如井田之制東之中爲靑陽太廟東之南爲靑陽右个東之北爲靑陽左个南之中爲明堂太廟南之東【卽東之南】爲明堂左个南之西【卽西之南】爲明堂右个西之中爲總章太廟西之南【卽南之西】爲總章左个西之北【卽北之西】爲總章右个北之中爲堂太廟北之東【卽東之北】爲堂右个北之西【卽西之北】爲堂左个中央爲太廟太室凡四方之太廟異方所其左个右个則靑陽之右个乃明堂之左个明堂之右个乃總章之左个也總章之右个乃堂之左个堂之右个乃靑陽之左个也但隨其時之方位開門耳太廟太室則每季十八日天子居焉古人制事多用井田遺意此恐也是【語類】

曾子問

問並有父母之喪葬先輕而後重其奠也先重而後輕其虞也先重而後輕同葬同奠亦何害焉其所先後者其意爲如何也曰此𨿽未詳其義然其法具在不可以己意輙增損也【答郭子從】

問曾子問親迎女在塗而壻之父母死如之何孔子曰女攺服布深衣縞總以趨喪恐亦有礙開元禮除喪之後束帶相見不行初昏之禮趨喪後事皆不言之何也曰趨喪之後男居外次女居內次自不相見除喪而後束帶相見於是而始入禦開元之制必有所據矣【答郭子從】

問曾子問取女有吉日而女死如之何孔子曰壻齊衰而弔旣葬而除之夫死亦如之服用斬衰恐今亦難行也曰未見難行防但人自不肯行耳【答郭子從】

問親迎男女遭喪之禮曾子問之詳矣今有男就成於女家久而未歸若壻之父母死女之奔喪如之何若女之父母死其女之制服如之何曰此乃原頭不是且放在塗之禮行之可也然旣嫁則服自當降旣除而歸夫家耳【答葉味道】

問曾子問曰昏禮旣納幣有吉日女之父母死則如之何孔子曰壻使人弔如壻父母死則女之家亦使人弔【云云】如未有吉日獨不當弔乎曰恐無不弔之理【答葉味道○以上文集五條】

文王世子

公與公族燕則異姓爲賔注曰同宗無相賔客之道公族有罪無宮刑不翦其類也纖剸於甸人特不以示眾耳刑固不可免今之法乃殺人不死祖宗時宗室至少又聚於京師犯法絕寡故立此法今散於四方萬里與常人無異乃縱之殺人是何法令不可不革

天子視學以齒嘗爲臣者弗臣或疑此句未純恐其終使人不臣如蔡卞之扶植王安石也曰天子自有尊師重道之意亦豈可遏只爲蔡卞是小人王安石未爲大賢蔡卞只是扶他以證其邪說故喫人議論如了翁論他也是若眞有伊周之徳𨿽是故臣稍加尊敬亦何害天子入學父事三老兄事五更便是以齒不臣之也如或人之論則廢此禮可也【以上語類三條】

禮運

禮運言三王不及上古事人皆謂其說似荘老先生曰禮運之說有理三王自是不及上古胡明仲言恐是子遊撰

智與詐相近勇與怒相似然仁卻與貪不相干蓋南方好也好行貪狼北方惡也惡行廉貞蓋好便有貪底意思故仁屬愛愛便有个貪底意思又云大率慈善底人多於財上不分曉能亷者多是峻刻悍悻聒噪人底人

問喜愛欲發於陽怒哀懼惡發於陰否曰也是如此問怒如何屬陰曰怒畢竟屬義義屬陰怒與惡皆羞惡之發所以屬陰愛與欲相似欲又較深愛是說這物事好可愛而已欲又是欲得之於己他這物事又自分屬五行

天秉陽垂日星地秉陰竅於山川播五行於四時和而後月生也陰陽變化一時撒出非今日生此明日生彼但論其先後之序則當如此耳

問人者天地之心曰謂如天道福善禍滛乃人所欲也善者人皆欲福之淫者人皆欲禍之又曰教化皆是人做此所謂人者天地之心也【以上語類五條】

禮器

經禮三百便是儀禮中士冠諸侯冠天子冠禮之類此是大節有三百條如始加再加三加又如坐如屍立如齊之類皆是其中之小目便有三千條或有變禮亦是小目呂與叔云經便是常行底緯便是變底恐不然經中自有常有變緯中亦自有常有變

天道至教聖人至徳動靜語黙之間無非教人處孔子於鄕黨便恂恂朝廷便便便到處皆是人樣更無精粗本末何嘗有隱【以上語類二條】

郊特牲

諸侯不得祖天子然魯有文王廟左氏亦云鄭祖厲王何也此必周衰諸侯僣肆做此違條礙法事故公廟設於私家

問昏禮不賀人之序也曰婦旣歸姑與之爲禮喜於家事之有承替也姑反置酒一分以勸飲婦姑坐客位而婦坐主位姑降自西階婦降自阼階

安卿問禮記魂气歸於天與橫渠反原之說何以別曰魂气歸於天是消散了正如火煙騰上去處何歸只是消散了論理大槪固如此然亦有死而未遽散者亦有寃恨而未散者然亦不皆如此叔器問聖人死如何曰聖人安於死卽消散【以上語類三條】

內則

偪屨著綦綦鞋口帶也古人皆旋系今人只從簡易綴之於上如假帶然

不有敬事不敢袒裼不渉不撅防來此三句文義一樣古注誤作兩叚觧言尊長之前有敬事方敢袒裼敬事如習射之類射而袒裼乃爲敬若非敬事而以勞倦袒裼則是不敬惟渉水而後撅若不渉而撅則爲不敬如雲勞毋袒暑毋褰裳若非敬事𨿽勞亦不敢袒惟渉水乃可褰裳若非渉水𨿽盛暑亦不敢褰裳也【以上語類二條】

玉藻

問禮記九容與論語九思一同本原之地固欲存養於容貌之間又欲隨事省察曰卽此便是涵養本原這里不是存養更於甚處存養【語類】

喪服小記

問周制有大宗之禮乃有立適之義立適以爲後故父爲長子權其重者若然今大宗之禮廢無立適之法而子各得以爲後則長子少子當爲不異庶子不得爲長子三年者不必然也父爲長子三年者亦不可以適庶論也曰宗子𨿽未能立然服制自當從古是亦愛禮存羊之意不可妄有攺易也如漢時宗子法已廢然其詔令猶云賜民當爲父後者爵一級是此禮意猶在也豈可謂宗法廢而諸子皆得爲父後乎【答郭子從○文集】

問妾母之稱曰恐也只得稱母他無可稱在經只得云妾母不然無以別於他母也又問弔人妾母之死合稱云何曰恐也只得隨其子平日所稱而稱之或曰五峯稱妾母爲少母南軒亦然據爾雅亦有少姑之文五峯想是本此先生又曰爲人後者爲其父母服本朝濮王之議欲加皇考字引此爲證當時𨿽是眾人爭得住然至今士大夫猶以爲未然蓋不知禮經中若不稱作爲其父母別無个稱呼只得如此說也

凡文字有一兩本參對則義理自明如禮記中喪服小記喪服大傳都是觧注儀禮喪服小記云庶子不祭禰明其宗也又曰庶子不祭祖明有宗也注謂不祭禰者父之庶子不祭祖者其父爲庶子說得繁碎大傳只說庶子不祭則祖禰皆在其中矣某所以於禮書中只載大傳說【以上語類二條】

大傳

諸侯奪宗大夫不可奪宗

別子爲祖繼別爲宗是諸侯之庶子與他國之人在此邦居者皆爲別子則其子孫各自以爲太祖如魯之三家季友季氏之太祖也慶父孟氏之太祖也公子牙叔孫氏之太祖也

問有小宗而無大宗者有大宗而無小宗者有無宗亦莫之宗者曰此說公子之宗也謂如人君有三子一嫡而二庶則庶宗其嫡是謂有大宗而無小宗皆庶則宗其庶長是謂有小宗而無大宗止有一人則無人宗之已亦無所宗焉是謂無宗亦莫之宗也下云公子之公爲其士大夫之庶者宗其士大夫之嫡者此正觧有大宗而無小宗一句之公之公猶君也【以上語類三條】

問禮曰別子爲祖繼別爲宗繼禰者爲小宗有百世不遷之宗有五世則遷之宗竊謂君嫡長爲世子繼先君正統自母弟以下皆不得宗其次適爲別子不得禰其父則不可宗嗣君又不可無統屬故立爲先君之族大宗之祖所謂別子爲祖也其適子繼之則爲大宗凡先君所出之子孫皆宗之百世不遷故曰大宗者繼別子之所自出也【呂氏言別子所自出者謂別子所出之先君也如魯季友乃桓公別子所自出故爲桓公一族之大宗不知是否】百世不遷者以其統先君之子孫而非統別之子孫也別子之庶長義不禰別子而自爲五世小宗之祖其適子繼之則爲小宗小宗者繼別子庶子之所自出也故惟及五世五世之外則無服蓋以其統別之子孫而非統先君之子孫也不知是否伏乞垂誨曰宗子有公子之宗有大宗有小宗國家之眾子不繼世者若其間有適子則眾兄弟宗之爲大宗若皆庶子則兄弟宗其長者爲小宗此所謂公子之宗者也別子卽是此宗子旣沒之後其適長者各自繼此別子卽是大宗直下相傳百世不遷別子之眾子旣沒之後其適長子又宗之卽爲繼禰之小宗每一易世髙祖廟毀則同此廟者是爲袒免之親不復相宗矣所謂五世而遷也【答董叔重○文集】

少儀

毋跋來毋報往【報音赴】跋是急走倒從這邊來赴是又急再還倒向那邊去來往只是向背之意此二句文義猶云其就義若熱則其去義若渴言人見有个好事火急喜歡去做這樣人不耐久少閒心懶意闌則速去之矣所謂其進鋭者其退速也

不窺密【止】無測未至曰許多事都是一个心若見得此心誠實無欺僞方始能如此心茍渙散無主則心皆逐他去了更無一个主觀此則求放心處全在許多事上將許多事去攔截此心教定無測未至未至之事自家不知不當先測今日未可便說道明日如何【以上語類二條】

學記

九年知類通逹橫渠說得好學者至於能立則教者無遺恨矣此處方謂大成蓋學者旣到立處則教者亦不消管得他自住不得故橫渠又云學者能立則自彊不反而至於聖人之大成矣而今學者不能扶持到立處嘗謂此叚是个致知之要如雲一年視離經辧志古注云離經斷絕句也此且是讀得成句辧志是知得這个是爲己那个是爲人這个是義那个是利三年敬業樂羣敬業是知得此是合當如此做樂羣是知得滋味好與朋友切磋五年博習親師博習是無所不習親師是所見與其師相近了七年論學取友論學是他論得有頭緒了取友是知賢者而取之此謂之小成九年知類通逹此謂之大成橫渠說得推類兩字最好如荀子倫類不通不足謂之善學而今學者只是不能推類到得知類通逹是無所不曉便是自彊不反這幾句都是上兩字說學下兩字說所得處如離經便是學辧志便是所得處他皆仿此

子武問宵雅肄三官其始也曰聖人教人合下便是要他用便要用賢以治不賢舉能以教不能所以公卿大夫在下也思各舉其職不似而今上下都恁地了使窮困之民無所告訴聖賢生斯世若是見似而今都無理防他豈不爲之惻然思有以救之孔子三月無君則皇皇如也但不可枉尺直尋以利言之天生一人便湏管得天地閒事如人家有四五子父母養他豈不要他使但其閒有不防底則防底豈可不出來爲他擔當一家事韓退之云蓋畏天命而悲人窮也這也說得好說得聖賢心出

問不學雜服不能安禮鄭注謂服是皮弁冕服橫渠謂服事也如灑掃應對沃盥之類曰恐只如鄭說古人服各有等降若理防得雜服則於禮亦思過半矣如冕服是天子祭服皮弁是天子朝服諸侯助祭於天子則服冕服自祭於其廟則服弁冕大夫助祭於諸侯則服冕自祭於其廟則服皮弁又如天子常朝則服皮弁朔旦則服冕【無旒之冕也】諸侯常朝則用端朔旦則服皮弁大夫私朝亦用端夕深衣士則端以祭上士裳中士黃裳下士雜裳【前後黃也】庶人深衣

問使人不由其誠莫只是教他記誦而中心未嘗自得否曰若是偪得他他便來廝瞞便是不由誠嘗見橫渠作簡與某人謂其子日來誦書不熟且教他熟誦盡其誠與材文蔚曰便是他解此兩句只作一意解其言曰人之材足以有爲但以其不由於誠則不盡其材若曰勉率以爲之豈有由其誠也哉曰固是旣是他不由誠自是材不盡

問善問者如攻堅木一叚曰此說最好若先其難者理防不得便進步不去湏先其易者難處且放下少間見多了自然相證而解說字人以爲悅恐只是說字說証之義也解物爲解自解釋爲解恐是相證而曉解【以上語類五條】

樂記

古者禮樂之書具在人皆識其器數卻怕他不曉其義故教之曰凡音之起由人心生也又曰失其義陳其數者祝史之徒也今則禮樂之書皆亡學者卻但言其義至於器數則不復曉蓋失其本矣

一倡而三嘆謂一人唱而三人和也今之解者猶以爲三嘆息非也

人生而靜天之性未嘗不善感物而動性之欲此亦未是不善至於物至知知然後好惡形焉好惡無節於內知誘於外不能反躬天理滅矣方是惡故聖賢說得惡字煞遲

物之感人無窮而人之好惡無節此說得工夫極密兩邊都有些罪過物之誘人固無窮然亦是自家好惡無節所以被物誘去若自有个主宰如何被他誘去此處極好翫味且是語意渾粹【以上語類四條】

樂記曰人生而靜天之性也感於物而動性之欲也何也曰此言性情之妙人之所生而有者也蓋人受天地之中以生其未感也純粹至善萬理具焉所謂性也然人有是性則卽有是形有是形則卽有是心而不能無感於物感於物而動則性之欲者出焉而善惡於是乎分矣性之欲卽所謂情也又曰物至而知知而後好惡形焉何也曰上言性情之別此指情之動處爲言而性在其中也物至而知知之者心之感也好之惡之者情也形焉者其動也所以好惡而有自然之節者性也好惡無節於內知誘於外不能反躬天理滅矣何也曰此言情之所以流而性之所以失也情之好惡本有自然之節惟其不自覺知無所涵養而大本不立是以天則不明於內外物又從而誘之此所以流濫放逸而不自知也茍能於此覺其所以然者而反躬以求之則其流也庶乎其可制矣不能如是而惟情是徇則人欲熾盛而天理滅息尙何難之有哉此一節正天理人欲之機閒不容息處惟其反躬自省念念不忘則天理益明存養自固而外誘不能奪矣夫物之感人無窮而人之好惡無節則是物至而人化物也人化物也者滅天理而窮人欲何也曰上言情之所以流此以其流之甚而不反者言之也好惡之節天之所以與我也而至於無節宰制萬物人之所以爲貴也而反化於物焉天理惟恐其存之不至也而反滅之人欲惟恐其制之不力也而反窮之則人之所以爲人者至是盡矣然天理秉彞終非可殄滅者𨿽化物窮欲至於此極茍能反躬以求天理之本然者則初未嘗滅也但染習之深難覺而易昧難反而易流非厲知恥之勇而鼓百倍之功則不足以復其初爾【樂記動靜說○文集】

問禮勝則離樂勝則流才是勝時不惟至於流與離卽禮樂便不在了曰這正在勝字緊要只才有些子差處則禮失其節樂失其和蓋這些子正是交加生死岸頭又云禮樂者皆天理之自然節文也是天理自然有底和樂也是天理自然有底然這天理本是儱侗一直下來聖人就其中立个界限分成叚子其本如此其末亦如此其外如此其裏亦如此但不可差其界限耳才差其界限則便是不合天理所謂禮樂只要合得天理之自然則無不可行也又云無禮之節則無樂之和惟有節而後有和也

問明則有禮樂幽則有神曰此是一个道理在聖人制作處便是禮樂在造化處便是神或云明道雲天尊地卑乾坤定矣鼓之以雷霆潤之以風雨是也不知天地尊卑是禮鼓之潤之是樂否先生乃引樂記天尊地卑至樂者天地之和也一叚云此意思極好再三嘆息【又云神只是禮樂底骨子】

樂由天作屬陽故有運動底意禮以地制如由地出不可移易

讀書自有可得參考處如易直子諒之心一句子諒從來說得無理防卻因見韓詩外傳子諒作慈良字則無可疑【以上語類四條】

祭義

問程先生齊不容有思之說燔嘗以爲齊其不齊求與神接一意所祭之親乃所以致齊也祭義之言似未爲失不知其果如何曰祭義之言大槪然爾伊川先生之言乃極至之論湏就事上驗之乃見其實【答李敬子○文集】

問气也者神之盛也魄也者之盛也豈非以气魄未足爲神气魄之盛者乃爲神否曰非也大凡說神皆是通生死而言此言盛者則是指生人身上而言所以後面說骨肉斃於下陰爲野土但說體不說魄也問頃聞先生言耳目之精明者爲魄口鼻之噓吸者爲魂以此語是而未盡耳目之所以能精明者爲魄口鼻之所以能噓吸者爲魂是否曰然防來魄是个物事形象在裏面恐如水晶相似所以發出來爲耳目之精明且如月其黒暈是魄也其光是魂也想見人身魂魄也是如此人生時魂魄相交死則離而各散去魂爲陽而散上魄爲陰而降下又曰陰主藏受陽主運用凡能記憶皆魄之所藏受也至於運用發出來是魂這兩个物事本不相離他能記憶底是魄然發出來底便是魂能知覺底是魄然知覺發出來底又是魂𨿽各自分屬陰陽然陰陽中又各自有陰陽也或曰大率魄屬形體魂屬精神曰精又是魄神又是魂

問陽魂爲神陰魄爲祭義曰气也者神之盛也魄也者之盛也而鄭氏曰气噓吸出入者也耳目之聰明爲魄然則陰陽未可言神陰陽之靈乃神也如何曰魄者形之神魂者气之神魂魄是形气之精英謂之靈故張子曰二气之良能【二气卽陰陽也良能是其靈處】問眼體也眼之光爲魄耳體也何以爲耳之魄曰能聽者便是如鼻之知臭舌之知味皆是但不可以知字爲魄才說知便是主於心也心但能知若甘苦鹹淡要從舌上過如老人耳重目昏便是魄漸要散潘問魄附於體魂附於气可作如此防否曰也不是附魂魄是形气之精英【以上語類二條】

孔子閒居

禮記耆欲將至有開必先家語作有物將至其兆必先卻是疑有物訛爲耆欲其兆訛爲有開故耆下日亦似有開上門亦似兆若說耆欲則又成不好底意【語類】

表記

問君子荘敬日彊是志彊否曰志也彊體力也彊今人放肆則日怠惰一日那得彊伊川云人荘敬則日就規矩荘敬自是耐得辛苦自不覺其日就規矩也

問鄕道而行中道而廢其意安在曰古人只恁地學將去有時到了也不定今人便算時度日去計功效【以上語類二條】

深衣

裁用細白布度用指尺【中指中節爲寸】衣二幅不裁其長過脇下屬於裳【用布二幅中屈而下垂之如今之直領衫但不裁破掖下每幅之下屬裳三幅】裳交解十二幅上屬於衣其長及踝【用布六幅每幅裁爲二幅一頭廣一頭狹狹頭當廣頭之半以狹頭向上而聨其縫以屬於衣每三幅屬衣一幅】圓袂【用布二幅各中屈之如衣之長屬於衣之左右而縫合其下以爲袂其本之廣如衣之長而漸圓殺之以至袂口則其徑一尺二寸】方領【兩襟相掩衽在掖下則兩領之防自方】曲裾【用布一幅如裳之長交觧裁之疊兩廣頭並令向上布邊不動但稍裁其內旁大半之下令漸如魚腹末如鳥喙內向而緝之相防綴於裳上之右旁以掩裳際右幅在下左幅在上布邊在外裁處在內】衣裳皆緣【綠用黒繒具父母以靑大父母以繢領表裏各二寸裳下及邊表裏各一寸半皆就布緣袂口表裏亦一寸半布外接出】大帶【帶用白繒廣四寸夾縫之其長圍要而結於前再繚之爲兩耳及垂其餘爲紳下與裳齊以繒緣其紳之兩旁及下表裏各半寸如緣之色復以五防絳廣二分約其相結處長與紳齊】緇冠【糊紙爲之武髙寸許前後三寸左右四寸上爲五梁辟積左縫廣四寸長八寸跨頂前後著於武外反屈其兩端各半寸內向黑漆之武之兩旁半寸之上竅以受笄笄用齒骨凡白物】幅巾【用黒繒六尺許刺一邊作巾額當中作防兩旁三寸許各綴一帶廣一寸許長二尺許循防中上反屈之當幅之中斜縫向後去其一角而復反之使巾頂正圓乃以額防當頭前向後圍裹而系其帶於緇後餘者垂之】黒履【白絇繶純綦○深衣制度○文集】

投壺

今詳經文不言壺之圍徑而但言其髙之度容之量以爲相求互見之功且經言其所容止於斗有五升而注乃以二斗釋之則經之所言者圓壺之實數而注之所言乃借以方體言之而算法所謂虛加之數也蓋壺爲圓形斗五升爲奇數皆繁曲而難計故算家之術必先借方形虛加整數以定其法然後四分去一以得圓形之實此鄭氏所以捨斗五升之經文而直以二斗爲說也然其言知借而不知還知加而不知減乃於下文遂並方體之所虛加以爲實數又皆必取全寸不計分釐定爲圓壺腹徑九寸而圍二尺七寸則爲失之疏家𨿽知其失而不知其所以失顧乃依違其間訖無定說是以讀者不能無疑今以算法求之凡此定二斗之量者計其積實當爲三百二十四寸而以其髙五寸者分之則每髙一寸爲廣六十四寸八分此六十四寸者自爲正方又取其八分者割裂而加於正方之外則四面各得二釐五豪之數乃復合此六十四寸八分者五爲一方壺則其髙五寸其廣八寸五釐而外方三尺二寸二分中受二斗如注之初說矣然此方形者算術所借以爲虛加之數爾若欲得圓壺之實數則當就此方形規而圓之去其四角虛加之數四分之一使六十四寸八分者但爲四十八寸六分三百二十四寸者但爲二百四十三寸則壺腹之髙𨿽不減於五寸其廣𨿽不減於八寸五釐而其外圍則僅爲二尺四寸一分五釐其中所受僅爲斗有五升如經之云無不諧防矣【壺說○文集】

鄕飲酒

問鄕飲酒義謹桉此篇自鄕飲酒之義而下先儒以爲記鄕大夫飲賔於庠序之禮自鄕飲酒之禮而下先儒以爲記黨正飲酒於庠序以正齒序之位今詳考其文由前之說則有所謂古之學術道者將以得身也【云云】固足以見賔興之意由後之說則有所謂六十者坐五十者立侍以聽正役之類亦足以證序齒之事但某竊疑儀禮所載鄕飲只是鄕大夫興其賢能而以禮賔之不知說禮者何取於黨飲而記爲是義據鄭注云漢郡國以十月行此飲酒蓋取黨正之說然則自鄕飲酒之禮而下豈自成一章之文乃世儒述其所以有取於黨正之義而因以傅益之耶淺陋未得其說曰此無他義只是作記者並舉之耳【答趙恭父○文集】

鄕射

射觀徳擇人是凡與射者皆賢者可以助祭之類但更以射擇之如卜筮決事然其人賢不肖不是全用射擇之也小人更是防射今俗射有許多法與古法多少別小人盡防學後之說者說得太過了謂全用此射以擇諸侯並助祭之人非也大率禮家說話多過了無殺合【語類】

喪服四制

問諒闇以他經考之皆以諒闇爲信黙惟鄭氏獨以爲凶廬天子居凶廬豈合禮制曰所引翦屏柱楣是兩事柱音知主反似是從手不從木也蓋始者戶北向用艸爲屏不翦其餘至是攺而西向乃翦其餘艸始者無柱與楣檐著於地至是乃施短柱及楣以拄其楣架起其檐令稍髙而下可作戶也來諭乃於柱楣之下便云旣虞乃翦而除之似謂翦其屏而並及柱楣則誤矣諒陰梁闇未詳古制定如何不敢輙爲之說但假使不如鄭氏說亦未見天子不可居廬之法來諭所云不知何據恐欠子細也【滕文公五月居廬是諸侯居廬之驗恐天子亦湏如此答郭子從○文集】

大戴禮

大戴禮其篇目闕處皆是元無非小戴所去取其間多雜僞亦有最好處然多誤難讀

大戴禮冗雜其好處已被小戴采摘來做禮記了然尙有零碎好處在

大戴禮本文多錯注又舛誤武王諸銘有直做得巧了切題者如鑑銘是也亦有絕不可曉者想古人只是述戒懼之意而隨所在寫記以自警省爾不似今人爲此銘便要就此物上說得親切然其間亦有切題者如湯盤銘之類至於武王盥盤銘則又似个船銘想只是因水起意然恐亦有錯雜處

安卿問大戴保傅篇多與賈誼策同如何曰保傅中說秦無道之暴此等語必非古書乃後人采賈誼策爲之亦有孝昭冠辭

明堂篇說其制度有二九四七五三六一八鄭注云法龜文也此又九數爲洛書之一驗也【以上語類五條】

禦纂朱子全書卷三十七﹤子部﹐儒家類﹐禦纂朱子全書﹥

欽定四庫全書

禦纂朱子全書卷三十八

禮二

論考禮綱領

天敍有典自我五典五惇哉天秩有禮自我五禮五庸哉這个典禮自是天理之當然欠他一豪不得添他一豪不得惟是聖人之心與天合一故行出這禮無一不與天合其閒曲折厚薄淺深莫不恰好這都不是聖人白撰出都是天理決定合著如此後之人此心未得似聖人之心只得將聖人已行底聖人所傳於後世底依這樣子做做得合時便是合天理之自然

聖人有作古禮未必盡用須別有个措置視許多瑣細制度皆若具文且是要理會大本大原曽子臨死丁寧說君子所貴乎道者三動容貌斯逺暴慢矣正顏色斯近信矣出辭气斯逺鄙倍矣籩豆之事則有司

存上許多正是大本大原如今所理會許多正是籩豆之事曾子臨死教人不要去理會這个夫子焉不學而亦何常師之有非是孔子如何盡做這事到孟子已是不說到細碎上只說諸侯之禮吾未之學也吾嘗聞之矣三年之喪齊疏之服飦粥之食自天子達於庶人這三項便是大原大本又如說井田也不曾見周禮只據詩裏說雨我公田遂及我私由此觀之𨿽周亦助也只用詩意帶將去後面卻說鄕田同井出入相友守望相助疾病相扶持八家皆私百畝同養公田只說這幾句是多少好這也是大原大本處看孟子不去理防許多細碎只理防許多大原大本又曰公今且收拾這心下勿爲事物所勝且如一日全不得去講明道理不得讀書只去應事也須使這心常常在這里若不先去理防得這本領只要去就事上理防𨿽是理防得許多骨董只是添得許多雜亂只是添得許多驕吝

今日百事無人理防姑以禮言之古禮旣莫之考至於後世之沿革因襲者亦浸失其意而莫之知矣非止浸失其意以至名物度數亦莫有曉者差舛譌謬不堪著眼三代之禮今固難以盡見其略幸防見於他書如儀禮十七篇多是士禮邦國人君者僅存一二遭秦人焚滅之後至河閒獻王始得邦國禮五十八篇獻之惜乎不行至唐此書尙在諸儒注疏猶時有引爲說者及後來無人說著則書亡矣豈不大可惜叔孫通所制漢儀及曹褒所修固已非古然今亦不存唐有開元顯慶二禮顯慶已亡開元襲隋舊爲之本朝修開寶禮多本開元而頗加詳備及政和閒修五禮一時姦邪以私智損益疏略抵牾更沒理防又不如開寶禮

儀禮禮之根本而禮記乃其枝葉禮記乃秦漢上下諸儒解釋儀禮之書又有他說附益於其閒今欲定作一書先以儀禮篇目置於前而附禮記於後如射禮則附以射義似此類已得二十餘篇若其餘曲禮少儀又自作一項而以類相從若疏中有說制度處亦當采取以益之舊嘗以此例授潘恭叔渠亦曾整理數篇來今居喪無事想必下手儀禮舊與六經三傳並行至王介甫始罷去其後𨿽復春秋而儀禮卒廢今士人讀禮記而不讀儀禮故不能見其本末

賀孫因問祭禮附祭義如說孝許多如何來得曰便是祭禮難附兼祭義前所說多是天子禮若儀禮所存惟少牢饋食特牲饋食禮是諸侯大夫禮兼又只是有饋食若天子祭便合有初閒祭腥等事如所謂建設朝事燔燎羶薌若附儀禮此等皆無入頭處意閒欲將周禮中天子祭禮這項作一總腦卻以禮記附如疏中有說天子處皆編出因云某已衰老其閒合理防文字皆起得个頭在及見其成與不見其成皆未可知萬一不及見此書之成諸公千萬勉力整理得成此書所系甚大

問賀孫所編禮書曰某嘗說使有聖王復興爲今日禮怕必不能悉如古制今且要得大綱是若其小處亦難盡用且如喪禮冠服斬衰如此而吉服全不相似卻到遭喪時方做一副當如此著也是詫異賀孫問今齊斬尙存此意而齊衰期便太輕大功小功以下又輕且無降殺今若得斟酌古今之儀制爲一式庶幾行之無礙方始立得住曰上面旣如此下面如何盡整頓得這須是一齊都整頓過方好未說其他瑣細處且如冠便須於祭祀當用如何底於軍旅當用如何底於平居當用如何底於見長上當用如何底於朝廷治事當用如何底天子之制當如何卿大夫之制當如何士當如何庶人當如何這是許多冠都定了更須理防衣服等差須用上衣下裳若佩玉之類只於大朝防大祭祀用之五服亦各用上衣下裳齊斬用粗布期功以下又各爲降殺如上組衫一等紕繆鄙陋服色都除了如此便得大綱正今若只去零零碎碎理防些小不濟事如今若考究禮經須是一一自著考究教定

南北朝是甚時節而士大夫閒禮學不廢有考禮者說得亦自好

通典好一般書向來朝廷理防制度某道卻是一件事後來只恁休了又曰通典亦自好設一科又曰通典中閒【一作後面】數卷議亦好

祖宗時有開寶通禮科學究試黙義須是念得禮熟是得禮官用此等人爲之介甫一切罷去盡令作大義故今之禮官不問是甚人皆可做某嘗謂朝廷須畱此等專科如史科亦當有

叔器問四先生禮曰二程與橫渠多是古禮溫公則大槪本儀禮而參以今之可行者要之溫公較穩其中與古不甚逺是七八分好若伊川禮則祭祀可用婚禮惟溫公者好

嘗見劉昭信云禮之趨翔登降揖遜皆須習也是如此漢時如甚大射等禮𨿽不行卻依舊令人習人自傳得一般今𨿽是不能行亦須是立科令人習得也是一事

古者禮學是專門名家始終理防此事故學者有所傳授終身守而行之凡欲行禮有疑者輒就質問所以上自宗廟朝廷下至士庶鄕黨典禮各各分明漢唐時猶有此意如今直是無人如前者某人丁所生繼母憂禮經必有明文當時滿朝更無一人知道合當是如何大家打閧一塲後來只說莫若從厚恰似無柰何本不當如此姑徇人情從厚爲之是何所爲如此豈有堂堂中國朝廷之上以至天下儒生無一人識此禮者然而也是無此人州州縣縣秀才與太學秀才治周禮者不曾理防得周禮治禮記者不曾理防得禮記治周易者不曾理防得周易以至春秋詩都恁地國家何賴焉

古禮難行後世茍有作者必須酌古今之宜若是古人如此繁縟如何教今人要行得古人上下習熟不待家至戶曉皆如饑食而渴飲略不見其爲難本朝陸農師之徒大抵說禮都要先求其義豈知古人所以講明其義者蓋緣其儀皆在其具並存耳聞目見無非是禮所謂三千三百者較然可知故於此論說其義皆有據依若是如今古禮防失百無一二存者如何懸空於上面說義是說得甚麼義須是且將防失諸禮錯綜參考令節文度數一一著實方可推明其義若錯綜得實其義亦不待說而自明矣

禮時爲大使聖賢有作必不一切從古之禮疑只是以古禮減殺從今世俗之禮令稍有防範節文不至太簡而已觀孔子欲從先進又曰行夏之時乘殷之輅便是有意於損周之文從古之朴矣今所集禮書也只是略存古之制度使後人自去減殺求其可行者而已若必欲一一盡如古人衣服冠屨之纖悉畢備其勢也行不得

古禮繁縟後人於禮日益疎略然居今而欲行古禮亦恐情文不相稱不若只就今人所行禮中刪修令有節文制數等威足矣古樂亦難遽復且於今樂中去其噍殺促數之音並考其律呂令得其正更令掌詞命之官制撰樂章其閒略述敎化訓戒及賔主相與之情及如人主待臣下恩意之類令人歌之亦足以養人心之和平周禮歳時屬民讀法其當時所讀者不知云何今若將孝弟忠信等事撰一文字或半歲或三月一次或於城市或於鄕村聚民而讀之就爲解說令其通曉及所在立粉壁書冩亦須有益

禮樂廢壞二千餘年若以大數觀之亦未爲遠然已都無稽考處後來須有一个大大底人出來盡數拆洗一番但未知逺近在幾時今世變日下恐必有个碩果不食之理【以上語類十六條】

臣聞之六經之道同歸而禮樂之用爲急遭秦滅學禮樂先壞漢晉以來諸儒補緝竟無全書其頗存者三禮而已周官一書固爲禮之綱領至其儀法度數則儀禮乃其本經而禮記郊特牲冠義等篇乃其義疏耳前此猶有三禮通禮學究諸科禮𨿽不行而士猶得以誦習而知其說熙寧以來王安石變亂舊制廢罷儀禮而獨存禮記之科棄經任傳遺本宗末其失已甚而博士諸生又不過誦其虛文以供應舉至於其閒亦有因儀法度數之實而立文者則咸幽冥而莫知其源一有大議率用耳學臆斷而已若乃樂之爲敎則又絕無師授律尺短長聲音淸濁學士大夫莫有知其說者而不知其爲闕也故臣頃在山林嘗與一二學者考訂其說欲以儀禮爲經而取禮記及諸經史雜書所載有及於禮者皆以附於本經之下具列注疏諸儒之說略有端緒而私家無書檢閱無人抄寫久之未成防防除用學徒分防遂不能就而鐘律之制則士友閒亦有得其遺意者竊欲更加參考別爲一書以補六藝之闕而亦未能具也欲望聖明特詔有司許臣就祕書省太常寺關借禮樂諸書自行招致舊日學徒十餘人踏逐空閒官屋數閒與之居處令其編類𨿽有官人亦不系銜請俸但乞逐月量支錢米以給飲食紙札油燭之費其抄寫人卽乞下臨安府差撥貼司二十餘名結局日量支犒賞別無推恩則於公家無甚費用而可以興起廢墜垂之永久使士知實學異時可爲聖朝制作之助則斯文幸甚天下幸甚【乞修三禮剳子】

儀禮附記似合只依徳章本子蓋免得拆碎記文本篇如要逐叚參照卽於章末結云右第幾章儀禮卽云禮記某篇第幾章當附此【不必具載其全文只如此標識亦自便於檢閱】禮記卽云當附儀禮某篇第幾章又如此大戴禮亦合收入可附儀禮者附之不可者分入五類如管子弟子職篇亦合附入曲禮類其他經傳類書說禮文者並合編集別爲一書周禮卽以祭禮賔客師田喪紀之屬事別爲門自爲一書如此卽禮書大備但功力不少須得數人分手乃可成耳若作集注卽諸家說可附入或有己見亦可放溫公揚子法言太例也分爲五類先儒未有此說第一類皆上下大小通用之禮第二類卽國家之大制度第三類乃禮樂之說第四類皆論學之精語第五類論學之粗者也【大戴禮亦可依此分之】卷數之說須俟都畢通計其多少而分之今未可定也其書則合爲一書者爲是但通以禮書名之而以儀禮附記爲先禮記分類爲後如附記初卷首卽云禮書第一本行下寫儀禮附記一次行雲士冠禮第一夲行下寫儀禮一冠義第二夲行下寫禮記一分類初卷首第一行雲禮書第幾夲行下寫禮記分類一次行雲曲禮上第一夲行下寫禮記幾【通前篇數計之】其大戴管子等書亦依此分題之【答潘恭叔】

喪大記上下自天子達於庶人者居喪之禮也若其送死之節禮文制數則貴賤之等固不同矣今以天子諸侯大夫之禮附於士禮之篇殊不相入自合采集別爲一篇但以世俗拘忌不敢別立篇名故欲只因喪大記篇包舉王侯士庶之禮而放士禮次第分其章叚凡言禮之法而似經者則依經例雜法與此篇相表裏凡記事實有議論者則依記例似稍明白但恐其閒尙有脫漏差舛可更詳之其虞禮以下尙闕如天子九月而卒哭及九虞七虞等語當別爲下篇依士禮次第編集卻於見編卒哭等禮篇內刪出三傳作主等說亦當附入其杜預邪說前軰已有掊擊之者亦當載王侯大夫制度皆入此篇其書禮論語內說諒陰制度及左傳說天子諸侯喪事亦皆依記例隨事附於章目之後如諒陰及後世子皆爲三年之類卽附祥禫章後譏華元樂舉及仲幾對宋公楄柎借幹語之屬卽附棺槨窆葬等章楚恭王能知其過之類卽入誄諡章【如此類更推廣求之可附卽附】但顧命康王之誥恐尢不可遺然又不可分只於篇末附入如何○始死三日而殯【止】遂卒哭【注】用剛日曰哀薦成事【節注】將旦而祔【止】辭一也【注末云哀薦成事一句未知當附何處】饗辭【止】之饗【注】右卒哭○記【云云】○明日以其班祔【止】尙饗右祔【云云】○祔杖不上於堂○期而小祥曰薦此常事右小祥○記【云云】○又期而大祥曰薦此祥事右大祥○記【云云】○中月而禫【止】未配右禫○記【云云】○注中云見某篇【云云】者更契勘今所定夲恐已刪去隨事攺正【答黃直卿】

祭禮廟制一【以王制祭法等篇爲首說廟制處凡若此類者皆附之自爲一篇以補經文之闕】特牲二【依冠昏禮附記及他書親切可證者】少牢三【同上】有司四【同上】祭義五【以夲篇言士大夫之祭者爲主諸篇似此者皆附之本篇中閒有言天子諸侯禮處卻移入祭統】獻六【以大宗伯篇首掌先王之饗爲主而以禮運禮之大成一章附之周禮及禮記中如此類者皆附其後如周禮籩人醢人司尊彞之屬正與禮運相表裏禮運篇已寫去在直卿處可更考之依此篇定如禘祫之義則春秋纂例中趙伯循說亦當收載】郊社七【以大宗伯祀天神祭地只之日爲主凡諸篇中言此類者皆附之如皇王大紀中論郊社處亦當收入注疏後】祭統八【以夲篇言諸侯天子之禘者爲主凡諸篇言郊廟祀饗之義者皆附其後篇內言士大夫之禮處卻移在祭義篇內】○王制乃通有夏商之法當爲首周禮次之禮記燔柴以下又次之此爲總括祭祀之禮而廟制以下各隨事爲篇明賤以及貴前數類皆然也【答吳伯丰】

某前日奉書說祭禮篇目內郊社篇中當附見逸禮中霤一條此文防在月令注疏中今已拆開不見夲文次序然以中霤名篇必是以此章爲首今亦當以此爲首而戶竈門行以次繼之皆以注中所引爲經而疏爲注其首章卽以逸禮中霤冠之庶幾後人見得古有此書書有此篇亦存羊之意也疏中有其篇名必是唐初其書尙在今遂不復見【答吳伯丰】

某今歲益衰足弱不能自隨兩脇气痛攻注下體結聚成塊皆前所未有精神筋力大非前日之比加以親舊凋零如蔡季通呂子約皆死貶所令人痛心益無生意決不能復支久矣所以未免惜此餘日正爲所編禮傳已略見端緒而未能卒就若更得年餘閒未死且與了卻亦可以瞑目矣其書大要以儀禮爲夲分章附疏而以小戴諸義各綴其後其見於他篇或他書可相發明者或附於經或附於義又其外如弟子職保傅傳之屬又自別爲篇以附其類其目有家禮有鄕禮有學禮有邦國禮有王朝禮有喪禮有祭禮有大傳有外傳今其大體已具者蓋十七八矣因讀此書乃知漢儒之學有補於世敎者不小如國君承祖父之重在經𨿽無明文而康成與其門人答問蓋已及之具於賈疏其義甚備若已預知後世當有此事者今吾黨亦未之講而憸佞之徒又餙邪說以蔽害之甚可嘆也【答李季章】

詹元善舊爲周禮學今亦甚畱意見禮目之書甚嘆伏但渠亦好國語等書某竊以爲惟周禮爲周道盛時聖賢制作之書若此類者皆衰周末流文字正子貢所謂不賢者識其小者其閒又自雜有一時僭竊之禮益以秉筆者脂粉塗澤之謬詞是所以使周道日以下衰不能振起之所由也至如小戴祭法首尾皆出魯語以爲禘郊祖宗皆以其有功於民而祀之展轉支蔓殊無義理凡此之類棄之若可惜而存之又不足爲訓故小戴殊別其文不使相近讀者猶不甚覺豈亦有所病於其言與又如祭法所記廟制與王制亦小不同不知以何爲正此類非一更望精擇而審處之蓋此𨿽止是纂述未敢決然去取然其閒輕重予奪之微意亦不可全鹵莽也【答余正甫】

嗚呼禮廢久矣士大夫幼而未嘗習於身是以長而無以行於家長而無以行於家是以進而無以議於朝廷施於郡縣退而無以敎於閭裏傳之子孫而莫或知其職之不修也長沙郡博士邵君囦得吾亡友敬夫所次三家禮範之書而刻之學宮蓋欲吾黨之士相與深考而力行之以厚彞倫而新陋俗其意羙矣然程張之言猶頗未具獨司馬氏爲成書而讀者見其節文度數之詳有若未易究者往往未見習行而已有望風退怯之意又或見其堂室之廣給使之多儀物之盛而竊自病其力之不足是以其書𨿽布而傳者徒爲篋笥之藏未有能舉而行之者也殊不知禮書之文𨿽多而身親試之或不過於頃刻其物𨿽博而亦有所謂不若禮不足而敬有餘者今乃以安於驕佚而逆憚其難以小不備之故而反就於大不備豈不誤哉故某嘗欲因司馬氏之書參考諸家之說裁訂增損舉綱張目以附其後使覽之者得提其要以及其詳而不憚其難行之者𨿽貧且賤亦得以具其大節略其繁文而不失其夲意也顧以病衰不能及巳今感邵君之意輒復書以識焉【跋三家禮範】

禮不難行於上而欲其行於下者難也蓋朝廷之上典章明具又自尙書省置禮部尙書侍郎以下至郎吏數十人太常寺置卿少以下至博士掌故又數十人毎一舉事則案故事施行之而此數十人者又相與聚而謀之於其器幣牢醴共之受之皆有常制其降登執事之人於其容節又皆習熟見聞無所違失一有不當則又有諫官禦史援據古今而質正之此所謂不難行於上者也惟州縣之閒士大夫庶民之家禮之不可已而欲行之則其勢可謂難矣總之得其所以不合者五必欲舉而正之則亦有五說焉蓋今上下所共承用者政和五禮也其書𨿽甞班布然與律令同藏於理官吏之從事於法理之閒者多一切俗吏不足以知其說長民者又不能以時布宣使通於下甚者至或並其書而亡之此禮之所以不合者一也書脫幸而存者亦以上下相承沿習茍簡平時旣莫之習臨事則驟而學焉是以設張多所謬盭朝廷又無以督察繩糾之此禮之所以不合者二也祭器常經政和攺制盡取古器物之存於今者以爲法今郊廟所用則其制也而州縣專取聶氏三禮制度醜不經非復古制而政和所定未嘗頒降此禮之所以不合者三也州縣惟三獻官有祭服其分獻執事陪位者皆常服也古今雜糅雅俗不辧而縣邑直用常服不應禮典此禮之所以不合者四也又五禮之書當時修纂出於眾手其閒亦有前後自相矛盾及疎略不備處是以其事難盡從此禮之所以不合者五也禮之所以不合者五必將舉而正之則亦有五說焉曰禮之施於朝廷者州縣士民無以與知爲也而盡頒之則傳者苦其多習者患其博而莫能窮也故莫若取自州縣官民所應用者參以近制別加纂錄號曰紹興纂次政和民臣禮略鋟板模印而頒行之州縣各爲三通【一通於守令防事一通於學一通於名山寺觀】皆櫝藏之守視司察體如詔書而民庶所用則又使州縣自鋟之板正歲則摹而揭之市井村落使通知之則可以永久矣此一說也禮書旣班則又當使州縣擇士人之篤厚好禮者講誦其說習其頒禮州縣各爲若干人廩之於學名曰治禮毎將舉事則使敎焉又詔監司如提學司者察其奉行不如法者舉繩治之此二說也祭器不一郡縣所用至廣【諸祭惟釋奠從祀所用器物爲多當約此數爲定一州一縣必具之】難以悉從朝廷給也但毎事給一以爲準式付之州縣櫝藏於太守防事使以其制爲之以給州用以賦諸縣【或恐州縣自造不能齊同卽賦錢於州縣各爲若干詣行在所屬制造】其器物用者自爲一庫別置主典與所櫝藏者守令到罷舉以相付書之印紙以重其事【禮書禮服並用此法】此三說也祭服則當準政和禮州縣三獻分獻執事贊祝陪位之服舉其所有者議其所無者補之使皆爲古禮服【釋奠分獻之屬皆用士人余祭用人吏當殊其制】制造頒降如祭器法此四說也禮書之不備者【某嘗考釋奠儀之失今別出之】更加詳考而正之仍爲圖其班序陳設行事升降之所事爲一圖與書通班之【守視如書法】則見者曉然矣此五說也夫禮之所以不合者如此必將舉而正之其說又如此亦可謂明白而易知矣而世未有議之者則以茍簡之俗勝而莫致意焉故也是其所以毎難也愚故曰禮不難行於上而欲其行於下者難也故述斯議以爲有能舉而行之則庶乎其有補焉爾【民臣禮議○以上文集九條】

冠

欽夫嘗定諸禮可行者乃除冠禮不載問之云難行某答之云古禮惟冠禮最易行如昏禮須兩家皆好禮方得行喪禮臨時哀痛中少有心力及之祭禮則終獻之儀煩多長久皆是難行看冠禮比他禮卻最易行

問冠昏之禮如欲行之當須使冠昏之人易曉其言乃爲有益如三加之辭出門之戒若只以古語告之彼將謂何曰只以今之俗語告之使之易曉乃佳【以上語類二條】

昏

問古人納幣五兩隻五匹耳恐太簡難行否曰計繁簡則是以利言矣且吾儕無望於復古則風俗更敎誰變曰溫公用鹿皮如何曰大節是了小小不能皆然亦沒緊要曰溫公婦見舅姑及舅姑享婦儀是否曰亦是古人有此禮

人著書只是自入些巳意便做病痛司馬與伊川定昏禮都是依儀禮只是各攺了一處便不是古人意司馬禮云親迎奠鴈見主昏者卽出【不先見妻父母者以婦未見舅姑也】是古禮如此伊川卻敎拜了又入堂拜大男小女這不是伊川云壻迎婦旣至卽揖入內次日見舅姑三月而廟見是古禮司馬禮卻說婦入門卽拜影堂這又不是古人初未成婦次日方見舅姑蓋先得於夫方可見舅姑到兩三月得舅姑意了舅姑方令見祖廟某思量今亦不能三月之久亦須第二日見舅姑第三日廟見乃安亦當行親迎之禮古者天子必無親至後家之禮今妻家逺要行禮一則令妻家就近處設一處卻就彼往迎歸館成禮一則妻家出至一處壻卽就彼迎歸自家成禮

昏禮廟見舅姑之亡者而不及祖蓋古者宗子法行非宗子之家不可別立祖廟故但有禰廟今只共廟如何只見禰而不見祖此當以義起亦見祖可也問必待三月如何曰今若旣歸來直待三月又似太久古人直是至此方見可以爲婦及不可爲婦此後方反馬馬是婦初歸時所乘車至此方送還母家

叔器問昏禮溫公儀婦先拜夫程儀夫先拜婦或以爲妻者齊也當齊拜何者爲是曰古者婦人與男子爲禮皆俠拜毎拜以二爲禮昏禮婦先二拜夫答一拜婦又二拜夫又答一拜冠禮𨿽見母母亦俠拜

堯卿問姑舅之子爲昏曰據律中不許然自仁宗之女嫁李墇家乃是姑舅之子故歐陽公曰公私皆已通行此句最是把嵓這事又如魯初閒與宋世爲昏後又與齊世爲昏其閒皆有姑舅之子者從古已然只怕位不是【以上語類五條】

問昏禮用命服程子嘗論之矣然以得爲悅言之恐渉於以利言也若其意在於爲悅則終是令人有怍容不審於禮果合如何淳正月欲行親迎欲只用冠帶如何曰昏禮用命服乃是古禮如士乘墨車而執鴈皆大夫之禮也冠帶只是燕服非所以重正昏禮不若從古之爲正【答陳安卿】

問古人六禮自請期以前皆用旦親迎用昏若妻家相去逺只得先一日往假館於近次早迎歸如何曰只得如此又問主人揖壻入壻北面而拜主人不答拜何也曰乃爲奠鴈而拜主人自不應答拜【答郭子從】

前期女氏使人張陳其壻之室及期具饌設椅卓置於堂中東西相對各置杯匕箸蔬果於卓上酒壺在案席之後別置卓子於席南注子置其上○壻盛服【主人醮子之禮】乘馬至女氏之門下馬俟於次女尊長【父母醮子之禮】出迎壻於門外揖遜而入至於防事主人升自阼階立西向壻升自西階北面再拜【向內拜宅裏去】主人不答拜姆奉女出中門至於防事壻揖之至婦轎前舉簾以俟姆奉婦登車下簾壻揖主人主人不降送壻乘馬在前婦車在後皆以二燭前導以行壻先至防事俟婦下車揖遂導以入婦從之贊者導壻揖婦而後婦從之適其室婦從者布席於閫內東方壻從者布席於西方壻立於東席婦立於西席婦拜壻答拜壻爲婦舉蒙頭訖揖婦坐壻東婦西從者斟酒壻揖婦同祭酒舉飲從者置殽壻揖婦同祭殽食畢又斟舉飲饌不祭三斟亦如之此參酌古人合牢之禮乃徹饌【趙壻親迎禮大略】

問防向在道院問親迎禮先生言親迎以來從溫公婦入門以後從伊川云廟見不必三月只遲之半月亦可蓋少存古人重配著代之義今婦人入門卽廟見蓋舉世行之近見鄕裏諸賢頗信左氏先配後祖之說豈後世紛紛之言不足據莫若從古爲正否曰永嘉有儀禮之學合見得此事是非左氏固難盡信然其後說親迎處亦有布幾筵告廟而來之說恐所謂後祖者譏其失此禮耳【答徐居甫】

問孝述議親十年展轉牽制尙未成畢老母欲令今冬畢親但先兄幾筵未徹老母乃齊衰三年之服復有妨礙然主婚卻是叔父欲姑從鄕俗就親不知可否若就畢挈歸凡百從殺衣服皆從素淡不知可否曰若叔父主婚卽可娶婦無嫌禮律皆可考也但母在而叔父主婚恐亦未安可更詳考也又問孝述謹按禮壻將親迎父醮而命之今孝述父兄俱沒上惟母在旁尊有叔父不知往迎之時當受母命耶爲復受叔父之命耶曰當受命於母然母旣有服又似難行記得春秋隱二年公羊傳有母命其諸父兄而諸父兄以命使者之說恐可檢看爲叔父稱母之命以命之否更詳之更以上條並考之又問孝述又桉禮婦盥饋舅姑若舅已沒不知可以叔父受盥饋禮否曰叔父無盥饋之文蓋與姑受禮禮相妨也母若有服則亦難行此禮要是夲領未正百事俱礙耳【答李繼善○以上文集五條】

喪

問喪禮制度節目曰恐怕儀禮也難行如朝夕奠與葬時事尙可未殯以前如何得一一恁地子細只如含飯一節教人從那里轉那里安頓一一各有定所須是有人相方得而今考得禮子細一一如古固是好如考不得也只得隨俗不礙理底行去

問溫公所集禮如何曰早是詳了又喪服一節也太詳爲人子者方遭喪禍使其一一欲纖悉盡如古人制度有甚麼心情去理防古人此等衣服冠屨毎日接熟於耳目所以一旦喪禍不待講究便可以如禮今卻閒時不曾理防一旦荒迷之際欲旋講防勢必難行必不得已且得從俗之禮而已若有識禮者相之可也

子升問喪禮如溫公儀今人平時旣不用古服卻獨於喪禮服之恐亦非宜兼非禮不足哀有餘之意故向來斟酌只以今服如衰絰曰論來固是如此只如今因防服尙存古制後世有願治君臣或可因此舉而行之若一向廢了恐後來者愈不復識矣【以上語類三條】

所諭禮文此等事平昔不曾講防一旦荒迷又不暇問所以例多茍簡不滿人意然喪與其易也寧戚但存其大節使不失吾哀痛之誠心爲急此等𨿽小不備亦不得已也禮服制度見於儀禮爲詳諸家皆祖之而有更變爾若必欲致詳可細考也據今所急卜葬爲先葬後三虞卒哭而祔祔畢主復於寢以俟三年而後徹幾筵此禮經皆有明文不必用他說攺易也【答廖子晦○文集】

服議漢儒自爲一家之學以儀禮喪服篇爲宗禮記中小記大傳則皆申其說者詳密之至如理絲櫛發可試考之畫作圖子更參以通典及今律令當有以見古人之意不茍然也【以下服制】

嫡孫承重庶孫是長亦不承重

祖在父亡祖母死亦承重

先是旦日吳兄不講禮先生問何故曰爲祖母承重方在禫故不敢講賀禮或問爲祖母承重有禫制否曰禮惟於父母與長子有禫今旣承重則便與父母一般了當服禫

親喪兄弟先滿者先除服後滿者後除以在外聞喪有先後者

二十五月祥後便禫看來當如王肅之說於是月禫徙月樂之說爲順而今從鄭氏之說𨿽是禮疑從厚然未爲當看來而今喪禮須當從儀禮爲正如父在爲母期非是薄於母只爲尊在其父不可復尊在母然亦須心喪三年及叔嫂無服這般處皆是大項事不是小節目後來都失了而今國家法爲所生父母皆心喪三年此意甚好

問天下事易至於安常習故如何曰且如今人爲所生父母齊衰不杖期爲所飬父母斬衰三年以理觀之自是不安然聖人有个存亡繼絕底道理又不容不安且如濮安懿王事當時皆以司馬公爲是今則濮安懿王下卻有主祀朝廷卻未嘗正其號

或問女子已嫁爲父母禫否曰【賀孫錄云想是無此禮】據禮云父在爲母禫止是主男子而言

問喪之五服皆有制不知飲食起居亦當終其制否曰合當盡其制但今人不能行然在人斟酌行之

今人齊衰用布太細又大功小功皆用薴布恐皆非禮大功須用市中所賣火麻布稍細者或熟麻布亦可小功須用防布之屬古者布帛精粗皆有升數所以說布帛精粗不中度不鬻於市今更無此制聽民之所爲所以倉卒難得中度者只得買來自以意擇制之爾【以上語類十條】

問燔祖妣捐棄朋友以劉輝嫡孫承重事見告遂申州以請於朝續準報許後見範蜀公亦嘗論及乃知輝非茍然者而舜弼始終以爲此事只當從眾今事已無及但朋友閒不幸而值此不知當如何曰若父爲祖之嫡長子已是父之嫡長子卽合承重無疑如其不然則前日之舉爲過於厚亦不必以爲悔也朋友之閒則但當以禮律告之不可使人從己之誤也當言循理守法不當言從眾【答李敬子】

承諭令兄喪期於禮聞訃便合成服當時自是成服太晚旣已失之於前然在今日祥練之禮卻當計成服之日至今月日實數爲節但其閒忌日卻須別設祭奠始盡人情耳【答曾無疑】

問孤哀子曰溫公所稱蓋因今俗以別父母不欲混並之也且從之亦無害【答郭子從】

問桉禮旣虞之後以吉祭易喪祭吉祭喪祭何辧曰未葬時奠而不祭但酌酒陳饌再拜而已虞始用祭禮卒哭則又謂之吉祭其說則髙氏說已詳矣但古禮於今旣無所施而其所制儀復無吉凶之辧惟溫公以虞祭讀祝於主人之右卒哭讀祝於主人之左爲別蓋得禮意大抵髙氏考古𨿽詳而制儀實疎不若溫公之慤實耳【答程正思】

喪禮自葬以前皆謂之奠其禮甚簡蓋哀不能文而於新死者亦未忍遽以神之禮事之也自虞以後方謂之祭故禮家又謂奠爲喪祭而虞爲吉祭蓋漸趨於吉也酹酒有兩說一用郁鬯灌地以降神則惟天子諸侯之禮有之今其書亡不可深考一是祭酒蓋古者飲食必祭人以神自不能祭故代之祭也今人𨿽存其禮而失其義不可不知【答嚴時亨】

問卒哭曰百日卒哭承開元禮以今人葬或不能如期故爲此權制王公以下皆以百日爲斷殊失禮意古者士逾月而葬葬而虞虞而卒哭自有日數何疑之有但今人家諸事不辦自不能及此期耳若過期未葬自不當卒哭未滿一月則又自不當葬也【答曾擇之】

問喪大記有吉祭而復寢之文疏謂禫祭之後同月之內值吉祭之節行吉祭訖而復寢若不當四時吉祭則逾月吉祭乃復寢不審所謂吉祭卽月享或禘祫之禮否曰月享無明文只祭法國語有之恐未足據吉祭者疑謂禘祫之屬然亦無明據今以義起可也不然卽且從大記疏說又問比者祥祭止用再忌日𨿽衣服不得不易惟食肉一節欲以逾月爲節不知如何曰逾月爲是又問中月而禫曰中月而禫猶曰中一以上而祔漢書亦雲閒不一歲卽鄭注虞禮爲是故杜佑亦從此說但檀弓云是月禫及逾月異旬之說爲不同耳今旣定以二十七月爲期卽此等不須瑣細如此尋討枉費心力但於其間自致其哀足矣【答胡伯量】

心喪問大意甚善但云本生之服視其屬之親疎卻似不然蓋不問其親疎而槪以齊衰不杖期服之也本生繼母蓋以名服如伯叔父之妻於已有何撫育之恩但其夫屬乎父道則妻皆母道況本生之父所再娶之妻乎【答黃商伯】

所諭庶母之名亦未正庶母自謂父妾生子者士服緦麻而大夫無服若母則儀禮有公子爲其母之文今令甲其下亦明有注字曰謂生己者則是不問父妻父妾而皆得母名矣故注中則有嫡母之文又以明生己者之正爲母也至於封敍封贈亦但謂之所生母而不謂之庶母也通典之說未暇檢但以公子爲母練冠麻衣旣葬除之爲比則承宗廟社稷之重者恐不得爲父所生之祖母者持重矣【答李守約】

父妾之有子者禮經謂之庶母死則爲之服緦麻三月此其名分固有所系初不當論其年齒之長少然其爲禮之隆殺則有當聽從尊長之命非子弟所得而專也【答孫敬甫】

問賀去冬侍坐承斟酌古今之制謂居防冠服當與吉服稱其制度等級已略言及近見親戚有居母防用溫公寛袖襴衫布襆頭取其與吉服相符而又加首絰要絰而去溫公之布四腳不知可行否曰今考政和五禮喪服卻用古制準此而行則亦無特然攺制之嫌卻恐吉服須講求一酌中制度相與行之耳【答葉味道】

喪禮前書已報大槪適再考儀禮絰五服皆有之一在首一在要大小有差斬衰條下傳中已言之故不復言耳要絰之下又有帶斬衰絞帶齊衰布帶是也蓋絰帶以象吉服之大帶此帶則象吉服之革帶屈其一端立貫之還以插於要閒非齊衰則止用布帶而無要絰也右本在上者齊衰絰之制以麻根處著頭右邊而從額前向左圍向頭後卻就右邊元麻根處相接卽以麻尾藏在麻根之下麻根搭在麻尾之上綴殺之有纓者以其加於冠外故須著纓方不脫落也辟領儀禮注云辟領廣四寸則與闊中八寸也兩之爲尺六寸與來書所言不同不知何故詳此辟領是有辟積之義𨿽廣四寸須用布闊四寸長八寸者折其兩頭令就中相接卽方四寸而綴定上邊於領之旁以所折向裏平靣向外如今裙之有折卽所謂辟積也溫公所謂裳毎幅作三防者是也如此卽是一旁用八寸兩旁共尺六寸矣菅屨疏屨今不可考今略以輕重推之斬衰用今艸鞋齊衰用麻鞋可也麻鞋卒伍所著者【答周叔謹】

問古者男子殊衣裳婦人不殊裳今以古人連屬之衰加於婦人殊裳之制加於男子則世俗未之嘗見皆以爲迂且怪而不以爲禮也曰若考得古制分明攺之固善若以爲難卽且從俗亦無甚害又問大帶申束衣革帶以佩玉佩及事佩之等喪服無所佩旣有要絰而絞帶復何用焉曰絞帶正象革帶但無佩耳不必疑於用也【革帶是正帶以束衣者不專爲佩而設大帶乃申束之耳申重也故謂之紳○答郭子從】

問今士大夫家喪服有稍從禮制者止畱意於男子之服若婦人之服止是因仍時服桉禮記檀弓婦人不葛帶章注云婦人重要而質不變所重然則婦人喪服衣裳相連如深衣形制而用麻爲帶約之至期除去只防其要也又云卒哭直變絰而已絰首絰也桉喪服小記正義云婦人有二髽一是斬衰髽二是齊衰布髽今云變首絰是變麻爲葛也不知婦人之首絰是髽之外別有首絰如男子之首絰或髽之用麻用布者卽是否若髽之用麻用布者卽是絰則麻可變而爲葛若布變爲葛則反重矣乞詳以見敎曰麻髽布髽恐是以此二物括髮而爲髻其絰則自加於髽上非一物也【答萬正淳】

問昨者遭防之初服制只從俗茍簡不經深切病之今欲依古禮而攺爲之如何曰服已成而中攺似亦未安不若且仍舊【答李繼善】

問古者父在子爲母期夫爲妻期其練祥禫之祭皆同今制夫爲妻服與古同而子爲母齊衰三年則夫爲妻大祥之日乃子爲母小祥之祭矣至於子爲母大祥及禫夫已無服其祭當如何恐只是夫爲祭主其辭曰夫某爲子某薦其祥事如曾子問宗子爲介子之禮不識可否曰今禮幾筵必三年而除則小祥大祥之祭皆夫主之但小祥之後夫卽釋服大祥之祭夫亦恐須素服【如弔服可也】以祭但攺其祝詞亦不必言爲子而祭也又問父在母沒父旣除期之喪子尙爲母服其見父之時當以何服曰此於禮無文但問喪有父在不杖之說可更檢疏義參訂之【答竇文卿】

問三年之喪而復有期服者當服期防之服以臨其喪卒事則反初服或者以爲方服重不當攺衣輕服不知如何曰或者之說非是【答曾擇之】

問服父母之喪而祭祀祖先當衣何服與居母喪而見父居父母喪而見祖父母其朔旦歲節上壽爲禮各衣何服父母在而遭所生喪【謂所出母】不知合衣何服合與不合設幾筵出聲哭舅姑俱存而子婦丁其父母憂𨿽合奔喪然卒哭後必當復歸恐三年之服自不可攺遇節序變遷不審可以發哀出聲否見舅姑及從舅姑以祭不知所易當何服乞賜垂誨曰古者居喪三年不祭【見曾子問】其見祖父母之屬古人亦有節文不盡記然上壽之禮自不合與所生母喪禮律亦有明文更宜詳考亦當稍避尊者乃爲安耳如女已適人爲父母服期禮律亦甚明若有舅姑難以發哀於其側從祭但略去華盛之服可也【答董叔重】

問女子適人爲父母服期傳云不貳斬也賤婦喪母遂於旣葬卒哭而歸繼看喪大記曰喪父母旣練而歸期九月旣而歸注雲歸謂歸夫家也其旣葬而歸者乃婦人爲祖父母爲兄弟之爲父後者耳賀𨿽令反終其月數而誤歸之月不知尙可補塡乎因思他人或在母家彼此有所不便不可以待練之久其不可以不歸也又如之何曰補塡如今追服意亦近厚或有不便歸而不變其居處飲食之節可也衣服則不可不變此亦以意言之深恐不免汰哉之誚也【答葉味道】

問昨來所諭云魏元成以兄弟子之婦同於眾子婦爲倒置人倫者今又見諭云禮經大抵嚴嫡故重眾子婦不得伉嫡故殺之世父母叔父母與兄弟之子服均於期則爲旁尊而報服是不當混於眾子子婦也曰禮經嚴嫡故儀禮嫡婦大功庶婦小功此固無可疑者但兄弟子之婦則正經無文而舊制爲之大功乃更重於眾子之婦𨿽以報服使然然於親疎輕重之閒亦可謂不倫矣故魏公因太宗之問而正之然不敢易其報服大功之重而但升嫡婦爲期乃正得嚴嫡之義升庶婦爲大功亦未害於降殺之差也前此來諭乃深譏其以兄弟子婦而同於眾子婦爲倒置人倫而不察其實乃以眾子婦而同於兄弟子之婦也【答余正甫】

問爲長子三年及爲伯叔兄弟皆期服而不解官爲士者許赴舉不知當官與赴舉時還吉服耶衰服耶若須吉服則又與五服所載年月相戾矣曰此等事只得遵朝廷法令若心自不安不欲赴舉則勿行可也當官則無法可解罷伊川先生看詳學制亦云不禁冒衰守常此可見矣但𨿽不得不暫釋衰亦未可遽純吉也【答李晦叔】

朋友之喪古經但云朋友麻則如弔服而加麻絰耳然不言日數至於祭奠則溫公說聞親戚之喪者當但爲位哭之不當設祭以其神靈不在此也此其大槪如此亦當以其厚薄長少而爲之節難以一定論也【答孫敬甫○以上文集二十二條】

先生殯其長子諸生具香燭之奠先生畱寒泉殯所受弔望見客至必涕泣逺接之客去必逺送之就寒泉庵西向殯掘地深二尺闊三四尺內以火磚鋪砌用石灰重重徧塗之棺木及外用土磚夾砌將下棺以食五味奠亡人次子以下皆哭拜諸客拜奠次子代亡人答拜蓋兄死子幼禮然也【以下殯】

伯量問殯禮可行否曰此不用問人當自觀其宜今以不漆不灰之棺而欲以磚土圍之此可不可耶必不可矣【以上語類二條】

問李敬子說居喪欲嚴內外之限莫若殯於防上庶幾內外不相通周舜防云終喪不入妻室𨿽漢之武夫亦能吾人稍知義理當不待防閒之嚴而自不忍爲矣曰敬子說是古人殯於西階之上設倚廬於庭中皆在中門之外也【答胡伯量○文集】

伯謨問某人家欲除服而未葬除之則魂魄無所依不可祔廟曰不可如何不早葬何所費只是悠悠因語莆人葬只是於馬鬛上大可憂須是懸棺而葬【以下葬】

問攺葬曰須告廟而後告墓方啟墓以葬葬畢奠而歸又告廟哭而後畢事方穩行葬更不必出主祭告時卻出主於寢

堯卿問合葬夫婦之位曰某當初葬亡室只存東畔一位亦不曾考禮是如何安卿云地道以右爲尊恐男當居右曰祭以西爲上則葬時亦當如此方是

先生葬長子喪儀銘旌埋銘魂轎柩只用紫蓋盡去繁文埋銘石二片各長四尺闊二尺許止記姓名歲月居裏刻訖以字面相合以鐵束之置於壙上其壙用石上蓋厚一尺許五六叚橫湊之兩旁及底五寸許內外皆用石灰雜炭末細沙黃泥築之

人家墓壙棺槨切不可太大當使壙僅能容槨槨僅能容棺乃善去年此閒陳家墳墓遭發掘者皆緣壙中太闊其不能發者皆是壙中狹小無著腳手處此不可不知也【又此閒墳墓山腳低卸故盜易入】問墳與墓何別曰墓想是塋域墳卽土封隆起者光武紀云爲墳但取其稍髙四靣能走水足矣古人墳極髙大壙中容得人行也沒意思法令一品以上墳得一丈二尺亦自盡髙矣守約云墳墓所以遭發掘者亦陰陽家之說有以啟之蓋凡發掘者皆以葬淺之故若深一二丈自無此患古禮葬亦許深曰不然葬深有水嘗見興化漳泉閒墳墓甚髙問之則曰棺只浮在土上深者僅有一半入地半在地上所以不得不髙其封後來見福州人舉移舊墳稍深者無不有水方知興化漳泉淺葬者蓋防水爾北方地土深厚深葬不妨豈可同也問槨外可用炭灰雜沙土否曰只純用炭末置之槨外槨內實以和沙石灰或曰可純用灰否曰純灰恐不實須雜以篩過沙久之沙灰相乳入其堅如石槨外四圍上下一切實以炭末約厚七八寸許旣辟濕气免水患又截樹根不入樹根遇炭皆生轉去以此見炭灰之妙蓋炭是死物無情故樹根不入也抱朴子曰炭入地千年不變問範家用黃泥拌石灰實槨外如何曰不可黃泥久之亦能引樹根又問古人用瀝靑恐地气蒸熱瀝靑溶化棺有偏陷卻不便曰不曾親見用瀝靑利害但書傳閒多言用者不知如何

禮壙中用牲體之屬久之必潰爛卻引虫蟻非所以爲亡者慮久逺也古者壙中置物甚多以某觀之禮文之意太備則防患之意反不足要之只當防慮久逺毋使土親膚而已其他禮文皆可略也又如古者棺不釘不用漆粘而今灰漆如此堅宻猶有蟻子入去何況不使釘漆此皆不可行

古人惟家廟有碑廟中者以系牲塜上四角四个以系索下棺棺旣下則埋於四角所謂丰碑是也或因而刻字於其上後人凡碑刻無不用之且於中閒穴孔不知欲何用也今防稽大禹廟有一碑下廣鋭而上小薄形制不方不圓尙用以系牲云是當時葬禹之物上有字蓋後人刻之也

因說地理曰程先生亦揀艸木茂盛處便不是不擇伯恭卻只胡亂平地上便葬若是不知此理亦不是若是知有此道理故意不理防尢不是

風之爲物無物不入【因觧巽爲風】今人棺木葬在地中少閒都吹防了或吹翻了問今地上安一物𨿽烈風未必能吹動何故地如此堅厚卻吹得動曰想得在地中蘊蓄欲發其力盛猛及出平地則其气渙散矣或云恐無此理曰政和縣有一人家葬其親於某位葬了但時聞壙中響聲其家以爲地之善故有此響久之家業漸替子孫貧窮以爲地之不利遂發視之見棺木一邊擊觸皆損壞其所擊觸處正當壙前之籠壙今捲塼爲之棺木所入之處也或云恐是水浸致然曰非也若水浸則安能擊觸有聲不知此理如何【以上語類九條】

問設啟奠祝詣殯前跪告祝詞依髙氏書日內復其饌以辭訣曰葬前數日啟殯前未可謂之辭訣恐是日但設奠而啟殯至葬前一夕乃設奠辭訣又問啟喪遣奠用髙氏書祝文曰髙氏祝詞云形神不畱者非是據開元禮當作靈辰不畱旋亦當作柩今𨿽不用此詞亦謾及之【答程正思】

問一之寄問志石之制在士庶當如何題溫公謂當書姓名恐所未安夫婦合葬者所題之辭又當如何曰宋故進士【或云處士】某君夫人某氏之墓【下略記名字鄕裏年嵗子孫及葬之年月】又問一之卜以三月半葬並攺葬前妣祔於先塋以前妣與其先丈合爲一封土而以繼妣少間數步又別爲一封與朋友議以神道尊右而欲二妣皆列於先塋之左不審是否然程子葬穴圖又以昭居左而穆居右而廟制亦左昭右穆此意何也曰一之所處得之昭穆但分世數不爲分尊卑如父爲穆則子爲昭又豈可以尊卑論乎周室廟制太王文王爲穆王季武王爲昭此可考也又問明器亦君子不死其親之意曰某家不曽用【答陳安卿】

敬子以爲主喪者旣葬當居家蓋神已歸家則家爲重若念不能忘卻令弟軰宿墓時一展省可也程先生論古人直是誠實處最可觀又以質之舜防云廬墓一節不合聖賢之制切不須爲之某旣聞此二說不欲更遂初志日則卽在家閒中門外別室更常令一二弟居宿墳庵某時一展省未知可否曰墳土未幹時一展省何害於事但不須立廬墓之名耳【答胡伯量】

陰陽家說前軰所言固爲正論然恐幽明之故有所未盡故不敢從然今亦不須深考其書但道路所經耳目所接有數里無人煙處有欲住者亦住不得其成聚落有宅舍處便須山水環合略成气象然則欲掩藏其父祖安處其子孫者亦豈可都不揀擇以爲久逺安寧之慮而率意爲之乎但不當極意過求必爲富貴利逹之計耳此等事自有酌中恰好處便是正理世俗固爲不及而必爲髙論者似亦過之也【答孫敬甫○以上文集四條】

古人所以祔於祖者以有廟制昭穆相對將來祧廟則以新死者安於祖廟所以設祔祭豫告使死者知其將來安於此位亦令其祖知是將來移上去其孫來居此位今不異廟只共一堂排作一列以西爲上則將來祧其髙祖了只趲得一位死者當移在禰處如此則只當祔禰今祔於祖全無義理但古人本是祔於祖今又難攺他底若卒攺他底將來後世或有重立廟制則又著攺也神宗朝欲議立朝廷廟制當時張虎則以爲祧廟祔廟只移一位陸農師則以爲祔廟祧廟皆移一匝如農師之說則是世爲昭穆不定豈得如此文王卻是穆武王卻是昭如曰我穆考文王又曰我昭考武王又如左傳說管蔡郕霍魯衛毛郜雍曹滕畢原酆郇文之昭也邘晉應韓武之穆也則昭穆是萬世不可易豈得如陸氏之說陸氏禮象圖中多有杜撰處【以下祔○語類】

檀弓篇云殷旣練而祔周卒哭而祔孔子善殷據孔子以殷禮爲善則當從殷禮練而祔無疑矣然今難遽從者蓋今喪禮皆周禮也葬而虞虞而卒哭卒哭而祔是一項事首尾相貫若攺從殷禮俟練而祔卽周人之虞亦不可行欲求殷禮而証之又不可得是以𨿽有孔子之言而未敢攺也【答許順之】

示諭卒哭之禮近世以百日爲期蓋自開元失之今從周制葬後三虞而後卒哭得之矣若祔則孔子𨿽有善殷之語然論語中庸皆有從周之說則無其位而不敢作禮樂計亦未敢遽然捨周而從殷也況祔於祖父方是告祖父以將遷他廟告新死者以將入祖廟之意已祭則主復於寢非有二主之嫌也【主復於寢見儀禮鄭氏注】至三年之喪畢則又祫祭而遷祖父之主以入他廟奉新死者之主以入祖廟【此見周禮鄭注及橫渠先生說】則祔與遷自是兩事亦不必如殷之練而祔矣禮法重事不容艸艸卒哭而祔不若且從溫公之說庶幾寡過耳【答王晉輔】

蒙諭及祔禮此在髙明考之必已精宻然猶謙遜博謀及於淺陋如此顧某何足以知之然昔遭喪禍亦嘗考之矣竊以爲眾言淆亂則折諸聖孔子之言萬世不可易矣尙復何說況期而神之之意揆之人情亦爲允愜但其節文次第今不可考而周禮則有儀禮之書自始死以至祥禫其節文度數詳焉故溫公書儀𨿽記孔子之言而卒從儀禮之制蓋其意謹於闕疑以爲旣不得其節文之詳則𨿽孔子之言亦有所不敢從者耳程子之說意亦甚善然鄭氏說凡祔已反於寢練而後遷廟左氏春秋傳亦有特祀於主之文則是古人之祔固非遂徹幾筵程子於此恐其考之有所未詳也開元禮之說則髙氏旣非之矣然其自說大祥徹靈之後明日乃祔於廟以爲不忍一日未有所歸殊不知旣徹之後未祔之前尙有一夕其無所歸也久矣凡此皆有所未安恐不若且從儀禮溫公之說次序節文亦自曲有精意如檀弓諸說可見不審尊兄今已如何行之願以示教若猶未也則必不得已而從髙氏之說但祥祭之日未可徹去幾筵【或遷稍近廟處】直俟明日奉主祔廟然後徹之則猶爲亡於禮者之禮耳【答陸子壽】

先王制禮本緣人情吉凶之際其變有漸故始死全用事生之禮旣卒哭祔廟然後神之然猶未忍盡變故主復於寢而以事生之禮事之至三年而遷於廟然後全以神事之也此其禮文見於經傳者不一𨿽未有言其意者然以情度之知其必出於此無疑矣來諭考證𨿽詳其大槪以爲旣吉而不可復凶旣神事之則不可復以事生之禮接爾竊恐如此非惟未嘗深考古人吉凶變革之漸而亦未暇反求於孝子慈孫深愛至痛之情也至謂古者幾筵不終喪而力詆鄭杜之非此尢未敢聞命據禮小斂有席至虞而後有幾筵但卒哭而後不復饋食於下室耳古今異宜禮文之變亦有未可深考者然周禮自虞至祔曽不旬日不應方設而遽徹之如此其速也又謂終喪徹幾筵不聞有入廟之說亦非也諸侯三年喪畢之祭魯謂之吉禘晉謂之禘祀禮疏謂之特禘者是也但其禮亡而士大夫以下則不可考耳夫今之禮文其殘闕者多矣豈可以其偶失此文而遽謂無此禮耶伊川先生嘗譏關中學禮者有役文之而呂與叔以守經信古學者庶幾無過而已義起之事正在盛徳者行之然則此等茍無大害於義理不若且依舊說亦夫子存羊愛禮之意也【答陸子壽】

所諭旣祔之後主不當復於寢此恐不然向見陸子靜居母喪時力主此說其兄子壽疑之皆以書來見問因以儀禮注中之說告之渠初乃不曾細看而率然立論及聞此說遂以爲只是注說初非經之本文不足據信當時甞痛辟之考訂甚詳且以爲未論古禮如何但今只如此卒哭之後便除靈席則孝子之心豈能自安耶其後子壽書來乃伏其謬而有他日負荊之語今偶不見當時往還舊牘因更以他書考而論之如大戴禮諸侯遷廟篇云君及從者皆服則是三年大祥之後旣除喪而後遷矣其詞但告遷而不言祔則是旣祔之後主復於寢而至此方遷於廟矣如谷梁云易檐攺塗禮志云更釁其廟則是必先遷髙祖於太廟夾室然後可以壞釁其故廟而納祖考之主又俟遷祖考於新廟然後可以壞釁其故廟而納新祔之主矣如左氏云特祀於寢而國語有日祭之文則是主復寢後猶日上食矣但谷梁所謂練而壞廟乃在三年之內似恐太速禮志所謂釁廟而移故主乃不俟其廟之虛而遽壞之恐非人情左氏所謂祔而作主則與禮經虞主用桑者不合所謂烝嘗禘於廟則與王制喪三年不祭者不合【疑左氏所說乃當時之失杜氏因之遂有國君卒哭而除服之說皆非禮之正大率左氏言禮多此類也】皆不足信而國語日祭月祀時享旣與周禮祀天神祭地祗享人之名不合韋昭又謂日上食於祖禰月祀於曽髙時享於二祧亦但與祭法略相表裏而不見於他經又主旣復寢而日祭之則其幾筵未知當俟臨祭而後設耶或常設而不除也此類皆無明文更當詳考又古者廟有昭穆之次昭常爲昭穆常爲穆故祔新死者於其祖父之廟則爲告其祖父以當遷他廟而告新死者以當入此廟之漸也今公私之廟皆爲同堂異室以西爲上之制而無復左昭右穆之次一有遞遷而羣室皆遷而新死者當入於其禰之故室矣此乃禮之大節與古不同而爲禮者猶執祔於祖父之文似無意義然欲遂變而祔於禰廟則又非愛禮存羊之意竊意與其依違牽制而均不免爲失禮曷若獻議於朝盡復公私之廟皆爲左昭右穆之制而一洗其謬之爲快乎【答葉味道○以上文集五條】

或問哀慕之情易得閒斷如何曰此如何問得人孝子喪親哀慕之情自是心有所不能已豈待抑勒亦豈待問人只是時時思慕自哀感所以說祭思敬喪思哀只是思著自是敬自是哀若是不哀別人如何抑勒得他因舉宰我問三年之喪【云云】曰女安則爲之聖人也只得如此說不當抑勒他教他須用哀只是從心上說敎他自感悟【以下居喪】

問孝子於屍柩之前在喪禮都不拜如何曰想只是父母在生時子弟欲拜亦須俟父母起而衣服今恐未忍以神事之故亦不拜

或問親死遺囑敎用僧道則如何曰便是難處或曰也可以不用否曰人子之心有所不忍這事須子細啇量

或問設如母卒父在父要循俗制喪服用僧道火化則如何曰公如何曰只得不從曰其他都是皮毛外事若決如此做從之也無妨若火化則不可泳曰火化則是殘父母之遺骸曰此語若將與喪服浮屠一道說便是未識輕重在

問居喪以來惟看喪禮不欲讀他書恐妨哀然又覺精神元自荒迷更專一用心去考索制度名物愈覺枯燥今欲讀語孟不知如何曰居喪初無不得讀書之文古人居喪廢業業是簨簴上板子廢業謂不作樂耳古人禮樂不去身惟居喪然後廢業故喪復常讀樂章周禮司業者亦司樂也

問三年喪中得作祭文祭故舊否曰古人全不弔祭今不柰何胡籍溪言只防句作不押韻

叔器問今之墨衰便於出入而不合禮經如何曰若能不出則不服之亦好但有出入治事則只得服之喪服四制說百官備百物具不言而事行者扶而起言而後事行者杖而起身執事而後行者面垢而已蓋惟天子諸侯始得全伸其禮庶人皆是自執事不得伸其禮

問居喪爲尊長彊之以酒當如何曰若不得辭則勉徇其意亦無害但不可至沾醉食已復初可也問坐客有歌唱者如之何曰當起避

問喪禮不飲酒不食肉若朝夕奠及親朋來奠之饌則如之何曰與無服之親可也

喪葬之時只當以素食待客祭饌葷食只可分與僕役【以上語類十條】

問今有人焉其父尊信浮屠若子若孫皆不忍攺將何時而已恐人子之遭此勿用浮屠可也至於家捨所敬形像必須三年而後攺不知如何曰如此亦善【答郭子從】

問桉禮居喪不弔其送葬𨿽無明文然執紼卽是執事禮亦有妨鄕俗不特往弔送喪凡親舊家有吉凶之事皆有所遺不知處此當如何曰吉禮固不可預然弔送之禮卻似不可廢所謂禮從宜者此也【答胡伯量○以上文集二條】

喪三年不祭蓋孝子居倚廬堊室只是思慕哭泣百事皆廢故不祭耳然亦疑當令宗人攝祭但無明文不可考耳【以下喪廢祭】

問喪三年不祭曰程先生謂今人居喪都不能如古禮卻於祭祀祖先獨以古禮不行恐不得橫渠曰如此則是不以禮祀其親也某嘗謂如今人居喪時行三二分居喪底道理則亦當行三二分祭先底禮數【今桉此語非謂只可行三二分但旣不得盡如古則喪祭亦皆當存古耳】

伊川謂三年喪古人盡廢事故並祭祀都廢今人事都不廢如何獨廢祭祀故祭祀可行先生曰然亦須百日外方可然奠獻之禮亦行不得只是鋪排酒食儀物之類後主祭者去拜若是百日之內要祭或從伯叔兄弟之類有人可以行或問今人以孫行之如何曰亦得又曰期大小功緦麻之類服今法上日子甚少便可以入家廟燒香拜

先生以子喪不舉盛祭就影堂前致薦用深衣幅巾薦畢反喪服哭奠於靈至慟【以上語類四條】

問王制喪三年不祭惟天地社稷越紼而行事鄭氏不觧不祭之義桉呂博士云人事之重莫甚於哀死故有喪者之毀如不欲生大功之喪業猶可廢喪不貳事如此則祭𨿽至重亦有所不行蓋祭而誠至則忘哀祭而誠不至則不如不祭之爲愈後世哀死不如古人之隆故多疑於此鄭氏解惟祭天地社稷云不以卑廢尊也愚謂此說非是桉天子諸侯之喪所不祭者惟宗廟爾郊社五祀皆不廢也天地可言尊於宗廟五祀社稷不尊於宗廟也但內事用情故宗廟𨿽尊而有所不行外事由文故社稷五祀不可廢其祭內事用情者以子孫哀戚之情推祖考之心知其必有所不安於此【曾子問篇曰天子崩國君薨祝取羣廟之主而藏諸祖廟鄭氏注曰象有凶者聚也愚謂此蓋示與子孫同憂之意】而子孫之於祖考至敬不文又不可使人攝事必也親之則衰粗不可以臨祭又不可以釋衰而吉服外事由文者有國家者百神爾主天子之於天地諸侯之於社稷大夫之於五祀皆禮文之不可已者非若子孫之於祖考也故不得以私喪久廢其祭而其祭之也必以吉禮吉服故不得已隨其輕重而使人攝焉又曾子問天子崩殯【天子七日而殯】五祀之祭不行【哀戚方甚故不祭】旣殯而祭【疏曰五祀外神不可以己私喪久廢其祭故旣殯哀情稍殺而後祭也】其祭也屍入三飯不侑酳不酢而已矣【不備禮也】自啟【將葬啟殯】至於反哭【旣葬而反】五祀之祭不行【啟殯見柩哀情益深故亦不祭】已葬而祭【義同旣殯】祀畢獻而已也【未純吉也鄭氏曰郊亦然社亦然惟嘗禘宗廟俟吉也】諸侯自薨至殯【諸侯五日而殯】自啟至於反哭奉帥天子【如天子之禮也】左傳僖公三十三年凡君薨卒哭而祔祔而作主特祀於主烝嘗禘於廟【杜氏注謂此天子諸侯之禮不通於卿大夫蓋卒哭後特用喪禮祀新死者於寢而宗廟四時嘗祭自如舊也此與禮記不同釋例又引晉三月而葬悼公攺服修官烝於曲沃防於溴梁之事爲驗戰國禮變如此蓋三年之喪諸侯莫之行久矣左傳特記一時之事而杜氏乃誤爲正禮也】右三條皆非士大夫之制然其禮有可得而推者古大夫宗廟有五祀推外事由文之意則五祀惟自卒至殯自啟至於反哭暫廢旣葬殯則使家臣攝之推內事用情之理則宗廟之祭宜亦廢也今人家無五祀惟享先一事遭喪而廢蓋無疑矣曰在喪廢祭古禮可考者如此但古人居喪衰麻之衣不釋於身哭泣之聲不絕於口其出入居處言語飲食皆與平日絕異故宗廟之祭𨿽廢而幽明之間兩無憾焉今人居喪與古人異卒哭之後遂墨其衰凡出入居處言語飲食與平日之所爲皆不廢也而獨廢此一事恐亦有所未安竊謂欲處此義者但當自省所以居喪之禮果能始卒一一合於古禮卽廢祭無可疑若他時不免墨衰出入或其他有所未合者尙多卽卒哭之前不得已準禮且廢卒哭之後可以略放左傳杜注之說遇四時祭日以衰服特祀於幾筵用墨衰常祀於家廟可也【左傳之意卒哭前亦廢祭也】但卒哭之期須旣葬立主三虞之後卜日而祭以成事方可耳【溫公髙氏二書載此節文甚詳可以熟考】若神柩在而欲以百日爲斷墨衰出入則決然不可【答範伯崇】

所詢喪祭之禮程張二先生所論自不同論正禮則當從橫渠論人情則伊川之說亦權宜之不能已者但家閒頃年居喪於四時正祭則不敢舉而俗節薦享則以墨衰行之蓋正祭三獻受胙非居喪所可行而俗節則惟普同一獻不讀祝不受胙也【如此則於逺祖不必別議稱呼矣○答曾光祖】

問行弔之日不飲酒食肉此古人因變而變常爲得情性之正然先王制禮因人情而爲之節文必情與文稱乃爲得宜防恐弔喪之日不飲酒食肉可以施於有服之親或情分之厚者若弔泛常之人只當於行弔之時不飲酒食肉弔畢則復常旣與死者平時分疎但少變平日以存古意可也未審尊意以爲然否曰有服則不但弔日不飲酒食肉矣其他則視情分之厚薄可也【弔○答徐居甫○以上文集三條】

問喪服如至尊之喪小官及士庶等服於古皆差儀禮諸侯爲天子斬衰三年傳曰君至尊也注天子諸侯及卿大夫有地者皆曰君庶人爲國君齊衰三月注不言民而言庶人庶人或有在官者天子畿內之民服天子亦如之以是觀之自古無通天下爲天子三年之制前輩恐未之考曰今士庶人旣無本國之君服又無至尊服則是無君亦不可不示其變如今涼衫亦不害此亦只存得些影子問士庶亦不可久庶人爲國君亦止齊衰三月諸侯之大夫爲天子亦止小功繐衰或問有官人嫁娶在祔廟後曰只不可帶花用樂少示其變又曰至尊之服要好初來三日用古冠服上衣下裳以後卻用今所制服四腳襆頭等自京官以上是一等服京官以下是一等服士人又一等服庶人又一等服如此等級分明也好【以下君喪○語類】

麻冕乃是祭服顧命用之者以其立後繼統事干宗廟故也受冊用之者以其在廟而凶服不可入故也【舊說以廟門爲殯宮之門不知是否】若朝服則古者人君亮陰三年自無變服視朝之禮第不知百官總已以聽冢宰冢宰百官各以何服涖事耳想不至便用冠黑帶也後世旣無亮陰總巳之事人主不免視朝聽政則豈可不酌其輕重而爲之權制乎又況古者天子皮弁素積以日視朝衣冠皆白不以爲嫌則今在喪而白布衣冠以臨朝恐未爲不可但入太廟則須吉服而小變耳【答余正甫】

準五服年月格斬衰三年嫡孫爲祖【謂承重者】法意甚明而禮經無文但傳云父沒而爲祖後者服斬然而不見本經未詳何據但小記云祖父沒而爲祖母后者三年可以旁照至爲祖後者條下疏中所引鄭志乃有諸侯父有廢疾不任國政不任喪事之問而鄭答以天子諸侯之服皆斬之文方見父在而承國於祖之服向來入此文字時無文字可檢又無朋友可問故大約且以禮律言之亦有疑父在不當承重者時無明白證驗但以禮律人情大意答之心常不安歸來稽考始見此說方得無疑乃知學之不講其害如此而禮經之文誠有闕略不無待於後人向使無鄭康成則此事終未有決斷不可直謂古經定制一字不可增損也【書奏槁後】

漢文葬後三易服三十六日而除固差賢於後世之自始遭喪便計二十七日而除者然大者不正其爲得失不過百步五十步之閒耳此亦不足論也如楊敬仲之說未嘗見其文字但見章疏以此詆之私竊以爲敬仲之說固未得爲合禮然其賢於今世之以朱紫臨君喪者逺矣向見孝宗爲髙宗服旣葬猶以白布衣冠視朝此爲甚盛之徳破去千載之謬前世但爲人君自不爲服故不能復行古禮當時旣是有此機防而儒臣禮官不能有所建明以爲一代之制遂使君服於上而臣除於下因陋踵訛至於去歲則大行在殯而孝宗所服之服亦不復講深可痛恨故某嘗有文字論之已防降付禮官討論然某旣去國遂不聞有所施行不知後來竟如何也今詳來諭欲以襕襆居喪而易皂衫爲禫固足以爲復古之漸然襕襆夲非喪服而羔裘冠又夫子所不以弔者是皆非臣子所以致哀於君父之服也竊謂當如孝宗所制之禮君臣同服而略爲區別以辧上下十三月而服練以祥二十五月而服襴襆以禫二十七月而服朝服以除朝廷州縣皆用此制燕居許服白絹巾白涼衫白帶選人小使臣旣祔除衰而皂巾白涼衫靑帶以終喪庶人吏卒不服紅紫三年如此綿蕝似亦允當【初喪便當制古喪服以臨別制布襆頭布公服布革帶以朝乃爲合禮○答余正甫○以上文集三條】

禦纂朱子全書卷三十八﹤子部﹐儒家類﹐禦纂朱子全書﹥

欽定四庫全書

禦纂朱子全書卷三十九

禮三

祭

余正父謂士大夫不得祭始祖此天子諸侯之禮若士大夫當祭則自古無明文又云大夫自無太祖先生因舉春秋如單氏尹氏王朝之大夫自上世至後世皆不變其初來姓號則必有太祖又如季氏之徒世世不攺其號則亦必有太祖余正父謂此春秋時自是世卿不由天子都沒理會先生云非獨是春秋時如詩裏說南仲太祖太師皇父南仲是文王時人到宣王時爲太祖不知古者世祿不世官之說如何【以下士祭世數】

問祭禮曰古禮難行且依溫公擇其可行者行之祭土地只用韓公所編【只一位】祭祖自髙祖而下如伊川所論古者只祭考妣溫公祭自曾祖而下伊川以髙祖

有服所當祭今見於遺書者甚詳此古禮所無創自伊川所以使人盡孝敬追遠之義

伊川時祭止於髙祖髙祖而上則於立春設二位統祭之而不用主此說是也卻又云祖又豈可厭多茍其可知者無遠近多少須當盡祭之疑是初時未曾討論故有此說【以上語類三條】

程子之言以爲髙祖有服不可不祭𨿽七廟五廟亦止於髙祖𨿽三廟一廟以至祭寢亦必及於髙祖但有疏數之不同耳疑此最爲得祭祀之本意今以祭法攷之𨿽未見祭必及髙祖之文然有月祭享嘗之別則古者祭祀以逺近爲疏數亦可見矣禮家又言大夫有事省於其君幹祫及其髙祖此則可爲立三廟而祭及髙祖之驗【答汪尙書論家廟○文集】

問天子七廟諸侯五廟大夫三廟士二廟官師一廟若只是一廟只祭得父母更不及祖矣無乃不盡人情曰位卑則流澤淺其理自然如此文蔚曰今𨿽士庶人家亦祭三代如此卻是違禮曰𨿽祭三代卻無廟亦不可謂之僭古之所謂廟者其體面甚大皆是門堂寢室勝如所居之宮非如今人但以室爲之【以下士廟】

古命士得立家廟家廟之制內立寢廟中立正廟外立門四面墻圍之非命士止祭於堂上只祭考妣伊川謂無貴賤皆祭自髙祖而下但祭有丰殺疏數不同廟向南坐皆東向伊川於此不審乃云廟皆東向祖先位面東其制非是古人所以廟面東向坐者蓋戶在東牖在西坐於一邊乃是奧處也

先生云欲立一家廟小五架屋以後架作一長龕堂以板隔截作四龕堂堂置位牌堂外用簾子小小祭祀時亦可只就其處大祭祀則請出或堂或防上皆可

家廟要就人住居神依人不可離外作廟又在外時婦女遇雨時難出入

問先生家廟只在防事之側曰便是力不能辦古之家廟甚闊所謂寢不逾廟是也祭時移神主於正堂其位如何曰只是排列以西爲上祫祭考妣之位如何曰太祖東向則昭穆之南向北向者當以西方爲上則昭之位次髙祖西而妣東祖西而妣東是祖母與孫並列於體爲順若余正父之說則欲髙祖東而妣西祖東而妣西則是祖與孫婦並列於體爲不順彼蓋據漢儀中有髙祖南向呂后少西更不取證於經文而獨取傳注中之一二執以爲是斷不可回耳

排祖先時以客位西邊爲上髙祖第一髙祖母次之【只是正排看正面不曾對排】曾祖祖父皆然其中有伯叔伯叔母兄弟嫂婦無人主祭而我爲祭者各以昭穆論如祔祭伯叔則祔於曾祖之旁一邊在位牌西邊安伯叔母則祔曾祖母東邊安兄弟嫂妻婦則祔於祖母之旁伊川云曾祖兄弟無主者亦不祭不知何所據而云伊川云只是以義起也【以上語類六條】

宗廟南向堂室皆南向但室戶在室南壁之東偏而南向牖在室南壁之西偏而南向故以室西南隅爲奧而爲尊者之居所謂宗室牖下也旣以西南爲尊者之位則室中之位固以東鄕爲尊矣非謂廟東鄕而太祖東鄕也然亦非獨太祖也凡廟皆南鄕而本廟之主在其廟室中皆東鄕但祫祭於太廟之時則獨太祖不易其位而羣廟之主合食於前者皆南鄕北鄕以敍昭穆耳禘祭於太廟則又以所出之帝爲東鄕而太祖反居南鄕爲配位也【通典開元禮釋奠先聖東向先師南向乃古禮也】堂上之位則以南鄕爲尊如儀禮鄕飲酒賔席牖前南鄕今沈存中說祭禮朝踐於堂亦以南鄕爲尊而政和新儀亦有是說但未見所據之本文又秦漢閒廣武君王陵母皆云東鄕坐田蚡傳亦云自坐東鄕而坐其兄南鄕此則不知其爲室中爲堂上但猶以東鄕爲尊則可見矣【答王子合】

問影堂序位曰古者一世自爲一廟有門有堂有寢凡屋三重而墻四周焉自後漢以來乃爲同堂異室之廟一世一室而以西爲上如韓文中家廟碑有祭初室祭東室之語今國家亦只用此制故士大夫家亦無一世一廟之法而一世一室之制亦不能備故溫公諸家祭禮皆用以右爲尊之說獨文潞公嘗立家廟今溫公集中有碑載其制度頗詳亦是一世一室而以右爲上自可檢看伊川之說亦誤昭穆之說則又甚長中庸或問中已詳言之更當細考大抵今士大夫家只當且以溫公之法爲定也【答郭子從】

問昔侍先生見早晨入影堂焚香展拜而昏暮無復再入未知尊意如何曰向見今趙丞相日於影堂行昏定之禮或在燕集之後竊疑未安故每常只循舊禮晨謁而已【答葉味道○以上文集三條】

問程氏主式士人家可用否曰他云已是殺諸侯之制士人家用牌子曰牌子式當如何曰溫公用大版子今但依程氏古式而勿陷其中可也【以下主式】

伊川木主制度其剡刻開竅處皆有陰陽之數存焉信乎其有制禮作樂之具也

直卿問神主牌先生夜來說荀朂禮未終曰溫公所制牌闊四寸厚五寸八分錯了據隋煬帝所編禮書有一篇荀勗禮乃是云闊四寸厚五寸八分大書某人神座不然只小楷書亦得後人相承誤了卻作五寸八分爲一句

無爵曰府君夫人漢人碑已有只是尊神之辭府君如官府之君或謂之明府今人亦謂父爲家府

喪妻者木主要作妻名不可作母名若是婦須作婦名翁主之【以上語類五條】

主式乃伊川先生所制初非朝廷立法固無官品之限萬一繼世無官亦難遽易但繼此不當作耳【有官人自作主不妨】牌子亦無定制竊意亦須似主之大小髙下但不爲判合陷中可也凡此皆是後賢義起之制今復以意斟酌如此若古禮則未有攷也【答曾光祖】

問凡題主男子婦人無官稱者宜何書曰伊川主式已詳言之可攷也又問夫在妻之神主宜何書何人奉祀若用夫則題嬪某氏神主旁注夫某奉祀否夫祭妻而云奉祀莫太尊否曰旁注施於所尊以下則不必書也【答竇文卿○以上文集二條】

用之問祭用尸之意曰古人祭祀無不用屍非惟祭祀家先用尸祭外神亦用屍不知祭天地如何想惟此不敢爲屍杜佑說古人用屍者蓋上古朴陋之禮至聖人時尙未攺【文蔚錄云是上古朴野之俗先王制禮此是去不盡者】相承用之至今世則風气日開朴陋之禮已去不可復用去之方爲禮而世之迂儒必欲復屍可謂愚矣杜佑之說如此看來古人用屍自有深意非朴陋也陳文云蓋不敢死其親之意曰然用之云祭祀之禮酒肴丰潔必誠必敬所以望神之降臨乃歆饗其飲食也若立之屍則爲屍者旣已饗其飲食神豈復來享之如此卻爲不誠矣曰此所以爲盡其誠也蓋子孫旣是祖宗相傳一气下來气類固已感格而其語言飲食若其祖考之在焉則有以慰其孝子順孫之思而非恍惚無形想象不及之可比矣古人用尸之意所以深遠而盡誠蓋爲是耳因言今世神之附著生人而說話者甚多亦有祖先降神於其子孫者又如今之師巫亦有降神者蓋皆其气類之相感所以神附著之也周禮祭墓則以墓人爲屍亦是此意【以下尸】

神主之位東向屍在神主之北

問尸之坐立曰夏立屍啇坐屍周旅酬六屍后稷之屍不旅酬問祭妣之屍曰婦人不立屍卻有明文又曰古者以先王衣服藏之廟中臨祭則出以衣屍如后稷之衣到周時恐已不在亦不可曉

古者立屍必隔一位孫可以爲祖尸子不可以爲父屍以昭穆不可亂也

或問古人祫祭時每位有屍否曰固是周家旅酬六屍是每位皆一屍也古者主人獻屍屍酢主人開元禮猶如此每獻一位畢則屍便酢主人受酢已又獻第二位不知甚時緣甚事後廢了

問祭五祀皆有屍祀竈則以誰爲屍曰今亦無可攷者但如墓祭則以冢人爲屍以此推之則祀竈之屍恐是膳夫之類祀門之屍恐是閽人之類又如祀山川則是虞衡之類

問山川之屍曰儀禮周公祭太山以召公爲屍

祭祀須是用宗子法方不亂不然前面必有不可處置者【以下宗法】

春秋時宗法未亡如滕文公云吾宗國魯先君蓋滕文之昭也文王之子武王旣爲天子以次則周公爲長故滕謂魯爲宗國又如左氏傳載女喪而宗室於人何有如三桓之後公父文伯公鉏公爲之類乃季氏之小宗南宮適之類孟氏之小宗今宗室中多帯皇兄皇叔皇伯等冠於官職之上非古者不得以戚戚君之意本朝王定國嘗言之欲令稱某王孫或曾孫或幾世孫有如越王下則當云越王幾世孫如此則族屬易識且無戚君之嫌亦自好後來定國得罪反以此論爲離閒骨肉今宗室散無統紀名諱重疊字號都窮了更無安排處

宗子只得立適𨿽庶長立不得若無適子則亦立庶子所謂世子之同母弟世子是適若世子死則立世子之親弟亦是次適也是庶子不得立也本朝哲廟上仙哲廟弟有申王次端王次簡王簡王乃哲廟親弟當時章子厚欲立簡王是時向後猶在乃曰老身無子諸王皆【云云】當以次立申王目眇不足以視天下乃立端王是爲徽宗子厚殊不知禮意同母弟便須皆是適子方可言旣皆庶子安得不依次第今臣庶家要立宗也難只是宗室與襲封孔氏柴氏當立宗今孔氏柴氏襲封只是兄死弟繼只如而今門長一般大不是

大宗法旣立不得亦當立小宗法祭自髙祖以下親盡則請出髙祖就伯叔位服未盡者祭之

父在主祭子出仕宦不得祭父沒宗子主祭庶子出仕宦祭時其禮亦合減殺不得同宗子

人家族眾不分合祭或主祭者不可以祭及叔伯之類則須令其嗣子別得祭之今且說同居同出於曾祖便有從兄弟及再從兄弟了祭時主於主祭者其他或子不得祭其父母若恁地滚作一處祭不得要好當主祭之嫡孫當一日祭其曾祖及祖及父餘子孫與祭次日卻令次位子孫自祭其祖及父又次日卻令又次位子孫自祭其祖及父此卻有古宗法意古今祭禮這般處皆有之如今要知宗法祭祀之禮須是在上之人先就宗室及世族家行了作个樣子方可使以下士大夫行之【以上語類十三條】

所問祭禮古人𨿽有始祖亦只是祭於大宗之家若小宗則祭止髙祖而下然又有三廟二廟一廟祭寢之差其尊卑之殺極爲詳悉非謂家家皆可祭始祖也今法制不立家自爲俗此等事若未能遽變則且從俗可也支子之祭亦是如此竊謂只於宗子之家立主而祭其支子則只用牌子其形如木主而不判前後不爲陷中及兩竅不爲櫝以從降殺之義【答潘立之】

問夫主不可以二者也四明髙氏之說云耳煇詳此意謂有宗子之家主祭故庶子止以其牲祭於宗子之家可也是不可以有二主也今人若兄弟異居相去遼遠欲各祭其父祖亦謂不可以二主乎曰兄弟異居廟初不異只合兄祭而弟與執事或以物助之爲宜向見說前輩有如此而相去遠者則兄家設主弟不立主只於祭時旋設位以紙榜標記逐位祭畢焚之如此似亦得禮之變也【答李晦叔】

某承詢及影堂按古禮廟無二主嘗原其意以爲祖考之精神旣散欲其萃聚於此故不可以二今有祠版又有影是有二主矣古人宗子承家主祭仕不出鄕故廟無虛主而祭必於廟惟宗子越在他國則不得祭而庶子居者代之祝曰孝子某【宗子名】使介子某【庶子名】執其常事然猶不敢入廟特望墓爲壇以祭蓋其尊祖敬宗之嚴如此今人主祭者遊宦四方或貴仕於朝又非古人越在他國之比則以其田祿修其薦享尢不可闕不得以身去國而使支子代之也禮意終始全不相似泥古則闊於事情徇俗則無復品節必欲酌其中制適古今之宜則宗子所在奉二主以從之於事爲宜蓋上不失萃聚祖考精神之義【二主常相依則精神不分矣】下使宗子得以田祿薦享祖宗宜亦歆之處禮之變而不失其中所謂禮𨿽先王未之有可以義起者蓋如此但支子所得自主之祭則當畱以奉祀不得隨宗子而徙也所諭畱影於家奉祠版而行恐精神分散非神所安而支子私祭上及髙曾又非所以嚴大宗之正也明則有禮樂幽則有神其禮一致推此思之則知所處矣【答劉平甫】

祭禮極難處竊意神主惟長子得奉祀之官則以自隨影像則諸子各傳一本自隨無害也【與黃子耕】

問某往年與先兄異居不知攷禮經輒從世俗立家先龕子尋常只講俗節之祭向來祭禮行於先兄之家時祭及禰祭某皆預陪祭執事之例自先兄去後捨侄承祭祀祧髙祖而祀先兄爲禰某家中旣有家先上闕髙祖之祭下無禰祭於心實不安欲於時祭畢移饌一分祭髙祖於某家某主之遇當祭禰之月亦欲私舉禰祭如何若舉此二祭又成支子有祭庶子祭禰於禮經不合曰此事只合謹守禮文未可遽以義起也況有俗節自足展哀敬之誠乎【答李堯卿】

問先兄乃先人長子旣娶而死念欲爲之立後但說立後則必當使之主祭則某之髙祖亦當祧去否曰旣更立主祭者卽祠版亦當攺題無疑髙祖祧去𨿽覺人情不安然別未有以處也家閒將來小孫奉祀其勢亦當如此【答胡伯量】

問嫡子已娶無子而沒或者以爲母在宜用尊厭之例不須備禮曰宗子成人而無子當爲之立後尊厭之說非是又問嫡子死而無後當誰主其喪曰若已立後則無此疑矣【答李繼善】

問孝述曩以先兄在嫡未及有子而沒疑於所主蒙賜教云若已立後則無此疑但復有曲折先兄嘗收一𦇤褓之子爲嗣旣沒孝述以其未勝喪又別無同居長上遂自主喪才兩月而此子卒先兄將葬孝述復求從兄之子爲之後亦在𦇤褓孝述仍前自主祠版之題只從弟稱及領尊教始悟其非猶有不能勝喪之疑聞之伯量亦云嘗以此問先生先生答云有攝主又按喪大記云子幼則以衰抱之人爲之拜是當以所立之子主喪而孝述爲之攝自是卽欲俟練祭換栗板時易題所稱復有他慮先兄之後固爲宗子之子今旣收立不知亦謂之嫡孫否若可爲嫡孫則廟祭當使之主又未知𦇤褓之子卽可主祭爲復待其成人或少長方可又按喪服小記云婦之喪虞卒哭其夫若子主之祔則舅主之所主不同而各有所宜旣不嫌數更則異日再易祠版所稱恐亦無害曰攝主但主其事名則宗子主之不可易也細攷曾子問諸說可見【答李繼善○以上文集八條】

問有田則祭無田則薦如何曰溫公祭禮甚大今亦只是薦然古人薦用首月祭用仲月朝廷卻用首月【以下家祭】

問時祭用仲月淸明之類或是先世忌日則如之何曰卻不思量到古人所以貴於卜日也

諸家禮皆云薦新用朔朔新如何得合但有新卽薦於廟

家祭須致齊當官者只得在告一日若沿檄他出令以次人代祭可也

祭只三獻主人初獻嫡子亞獻【或主婦】庶子弟終獻【或嫡孫】執祭人排列皆從溫公禮

問酹酒是少傾是盡傾曰降神是盡傾然溫公儀降神一節亦似僭禮大夫無灌獻亦無爇蕭灌獻爇蕭乃天子諸侯禮爇蕭欲以通陽气今太廟亦用之或以爲焚香可當蕭然焚香乃道家以此物气味香而供養神明非蕭之比也

問祭祀焚幣如何曰祀天神則焚幣祀人則瘞幣人家祭祀之禮要焚幣亦無稽考處若是以尋常焚眞衣之類爲是便不當只焚眞衣著事事做去焚但無意義只是焚黃若本無官方贈初品及贈到攺服色處尋常人家做去焚然亦無義耳

先生每祭不燒紙亦不曾用帛

先生家祭享不用紙錢凡遇四仲時祭隔日滌椅卓嚴辦次日侵晨已行事畢

紙錢起於宗時王璵蓋古人以玉幣後來易以錢至宗惑於王璵之說而神事繁無許多錢來埋得璵作紙錢易之文字便是難理防且如唐禮書載範傳正言惟顏魯公張司業家祭不用紙錢故衣冠效之而國初言禮者錯看遂作紙衣冠而不用紙錢不知紙錢衣冠有何閒別

問生時男女異席祭祀亦合異席今夫婦同席如何曰夫婦同牢而食

夫祭妻亦當拜

安卿問人於其親始死則復其魂魄又爲重爲主節次奠祭所以聚其精神使之不散若親死而其子幼稚或在他鄕不得盡其萃聚之事不知後日祭祀還更萃得他否曰自家精神自在這里【以上語類十三條】

問祖考之精神便是自家之精神故祭之可以來格至於妻及外親則不知如何曰但所當祭者其精神魂魄無不感通蓋本皆從一原中流出初無閒隔𨿽天地山川神亦然也【答汪長孺○文集】

古人無再娶之禮娶時便有一副當人了嫡庶之分定矣故繼室於正室不可並配今人𨿽再娶然皆以禮聘皆正室也祭於別室恐未安如伊川云奉祀之人是再娶所生則以所生母配如此則是嫡母不得祭矣此尢恐未安大抵伊川攷禮文卻不似橫渠攷得較子細【以下配祭○語類】

廟中自髙祖以下每世爲一室而考妣各自爲主【同匣】兩娶三娶者伊川則謂廟中只當以元妃配而繼室者祭之他所恐於人情不安唐人自有此議云當並配其說見於防要可攷也出妻入廟決然不可無可疑者爲子孫者只合歲時就其家之廟拜之若相去遠則設位望拜可也【答葉仁父○文集】

妣者嫓也祭所生母只當稱母則略有別【以下祭生母○語類】問子之所生母死不知題主當何稱祭於何所祔於何所曰今法五服年月篇中母字下注云謂生己者則但謂之母矣若避嫡母則止稱亡母而不稱妣以別之可也【伊川先生云祭於私室】又問禮記曰妾母不世祭於子祭於孫止又曰妾祔於妾祖姑旣不世祭至後日子孫有妾母又安有妾祖姑之可祔耶不知合祭幾世而止曰此條未詳舊讀禮亦每疑之俟更詢攷也又問妾母若世祭其孫異日祭妾祖母宜何稱自稱云何曰世祭與否未可知若祭則稱之爲祖母而自稱孫無疑矣【答竇文卿○文集】

忌日祭只祭一位【以下忌祭】

問忌日當哭否曰若是哀來時自當哭又問衣服之制曰某自有弔服絹衫絹巾忌日則服之

朔旦家廟用酒果望旦用茶重午中元九日之類皆名俗節大祭時每位用四味請出木主俗節小祭只就家廟止二味朔旦俗節酒止一上斟一杯【以下俗祭】

叔器問行正禮則俗節之祭如何曰韓魏公處得好謂之節祠殺於正祭某家依而行之但七月十五素饌用浮屠某不用耳向南軒廢俗節之祭某問於端午能不食粽乎重陽能不飲茱萸酒乎不祭而自享於汝安乎

墓祭非古𨿽周禮有墓人爲尸之文或是初閒祭后土亦未可知但今風俗皆然亦無大害國家不免亦十月上陵【以下墓祭】

問墓祭有儀否曰也無儀大槪略如家祭唐人亦不見有祭但是拜掃而已林擇之云唐有墓祭通典載得在曰卻不曾攷或問墓祭祭后土否曰就墓外設位而祭【以上語類六條】

比見墓祭土神之禮全然滅裂吾甚懼焉旣爲先公托體山林而祀其主者豈可如此今後可與墓前一樣菜果胙脯飯茶湯各一器以盡吾寧親事神之意勿令其有隆殺【戒子】

焚黃近世行之墓次不知於禮何據昨見欽夫謝魏公贈諡文字卻只云告廟此與近世所行又不知孰爲得失也【答汪尙書○以上文集二條】

問無後祔食之位曰古人祭於東西廂今人家無東西廂某家只位於堂之兩邊祭食則一但正位三獻畢然後使人分獻一酌而已如今學中從祀然【祭無後】

舜功問祭五祀想也只是當如此致敬未必有此神曰神也者妙萬物而言者也盈天地之閒皆神若說五祀無神則是有有神處有無神處是甚麼道理叔器問天子祭天地諸侯祭山川大夫祭五祀士庶人祭其先此是分當如此否曰也是气與他相關如天子則是天地之主便祭得天地若似其他人與他不相關祭个甚麼如諸侯祭山川也只祭得境內底如楚昭王病後卜云河爲祟諸大夫欲祭河昭王自言楚之分地不及於河河非所以爲祟孔子所以美之云昭王之不失國也宜哉這便見得境外山川與我不相關自不當祭【以下五祀】

問后土氏之祭曰極而言之亦似僭然此卽古人中霤之祭而今之所謂土地者郊特牲取財於地取法於天是以尊天而親地教民美報焉故家主中霤而國主社觀此則天不可祭而土神在民亦可祭蓋自上古陶爲土室其當中處上爲一竅以通明名之曰中霤及中古有宮室亦以室之中央爲中霤存古之舊示不忘本𨿽曰土神而只以小者言之非如天子所謂祭皇天后土之大者也

叔器問五祀祭行之義曰行堂塗也古人無廊屋只於堂階下取兩條路五祀𨿽分四時祭然出則獨祭行及出門又有一祭作兩小山於門前烹狗置之山上祭畢卻就山邊喫卻推車從兩山間過蓋取跋履山川之義

問竈可祭否曰人家飲食所系亦可祭問竈屍曰想是以庖人爲之問祭竈之儀曰亦略如祭宗廟儀

問月令竈在廟門之外如何曰五祀皆在廟中竈在廟門之東凡祭五祀皆設席於奧而設主奠爼於其所祭之處已乃設饌迎屍於奧

因說五祀伊川疑不祭井古人恐是同井曰然

室中西南隅乃主位室中西牖東戶若宣聖廟室則先聖當東向先師南向如周人禘嚳郊稷嚳東向稷南向今朝廷宗廟之禮情文都自相悖不曉得古者主位東向配位南向故拜卽望西今旣一例皆南向到拜時亦卻望西拜都自相悖古者用籩豆簠簋等陳於地當時只席地而坐故如此飲食爲便今塑像髙髙在上而祭饌反陳於地情文全不相稱曩者某人來問白鹿塑像某答以州縣學是天子所立旣元用像不可更書院自不宜如此不如不塑像【以下祀先聖】

釋奠據開元禮只是臨時設位後來方有塑像顏孟配饗始亦分位於先聖左右後來方並坐於先聖之東西向

祖有功而宗有徳是爲百世不遷之廟商六百年只三宗皆以有功徳當百世祀故其廟稱宗至後世始不復問其功徳之有無一例以宗稱之【以下天子宗廟之祭】

李丈問太廟堂室之制曰古制是不可曉禮說士堂後一架爲室蓋甚窄天子便待加得五七架亦窄狹不知周家三十以上神主位次相逼如何行禮室在堂後一閒從堂內左角爲戶而入西壁如今之墻上爲龕太祖居之東向旁兩壁有牖羣昭列於北牖下而南向羣穆列於南牖下而北向堂又不爲神位而爲人所行禮之地天子設黼扆於中受諸侯之朝【以上語類十一條】

王制天子七廟三昭三穆與太祖之廟而七諸侯大夫士降殺以兩而祭法又有適士二廟官師一廟之文大抵士無太祖而皆及其祖考也【鄭氏曰夏五廟商六廟周七廟今按商書已云七世之廟鄭說恐非顏師古曰父爲昭子爲穆孫復爲昭昭明也穆美也後以晉室諱昭故學者攺昭爲韶】其制皆爲中門外之左外爲都宮內各有寢廟別有門垣太祖在北左昭右穆以次而南【晉博士孫毓議】天子太祖百世不遷一昭一穆爲宗亦百世不遷【宗亦曰世室亦曰祧鄭注周禮守祧曰宗亦曰祧亦曰世室周禮言守祧之官鄭氏曰遠廟爲祧周爲文武之廟遷主藏焉又曰遷主所藏曰祧先公之遷主藏於太祖后稷之廟先王之遷主藏於文武之廟羣穆於文羣昭於武明堂位有文世室武世室鄭氏曰世室者不毀之名也】二昭二穆爲四親廟髙祖以上親盡則毀而遞遷昭常爲昭穆常爲穆【昭之二廟親盡則毀而遷其主於昭之宗曾祖遷於昭之二新入廟者祔於昭之三而髙祖及祖在穆如故穆廟親盡放此新死者如當爲昭則祔於昭之近廟而自近廟遷其主於昭之次廟而於主祭者爲曽祖自次廟遷其髙祖於昭之世室蓋於主祭者爲五世而親盡故也其穆之兩廟如故不動其次廟於主祭者爲髙祖其近廟於主祭者爲祖也主祭者沒則祔於穆之近廟而遞遷其上放此凡毀廟遷主攺塗易檐示有所變非盡毀也見谷梁傳及注】諸侯則無二宗大夫則無二廟其遷毀之次則與天子同【傳毀廟之主藏於太祖】儀禮所謂以其班祔檀弓所謂祔於祖父者也【曲禮云君子抱孫不抱子此言孫可以爲王父尸子不可以爲父屍鄭氏云以孫與祖昭穆同也周制自后稷爲太祖不窋爲昭鞠爲穆以下十二世至太王復爲穆十三世至王季復爲昭十四世至文王又爲穆十五世至武王復爲昭故書稱文王爲穆考詩稱武王爲昭考而左氏傳曰太伯虞仲太王之昭也虢仲虢叔王季之穆也又曰管蔡魯衛文之昭也邘晉應韓武之穆也蓋其次序一定百世不易𨿽文王在右武王在左嫌於倒置而諸廟別有門垣足以各全其尊初不以左右爲尊卑也】三代之制其詳𨿽不得聞然其大略不過如此漢承秦敝不能深攷古制諸帝之廟各在一處不容合爲都宮以序昭穆【韋元成傳云宗廟異處昭穆不序但攷周制先公廟在岐周文王在丰武王在鎬則都宮之制亦不得爲與漢亦無甚異未詳其說】貢禹韋元成匡衡之徒𨿽欲正之而終不能盡合古制旋亦廢罷後漢明帝又欲遵儉自抑遺詔無起寢廟但藏其主於光武廟中更衣別室其後章帝又復如之後世遂不敢加而公私之廟皆爲同堂異室之制【見後漢明帝紀祭祀志志又云其後積多無別而顯宗但爲陵寢之號】自是以來更歷魏晉下及隋唐其閒非無奉先思孝之君據經守禮之臣而皆不能有所裁正其至使太祖之位下同孫子而更僻處於一隅旣無以見其爲七廟之尊羣廟之神則又上厭祖考而不得自爲一廟之主以人情而論之則生居九重窮極壯麗而沒祭一室不過尋丈之閒甚或無地以容鼎俎而陰損其數孝子順孫之心於此宜亦有所不安矣肆我神祖始獨慨然深詔儒臣討論舊典蓋將以遠迹三代之隆一正千古之繆甚盛舉也不幸未及營表世莫得聞秉筆之士又復不能特書其事以詔萬世今獨其見於陸氏之文者爲可攷耳然其所論昭穆之說亦未有定論獨原廟之制外爲都宮而各爲寢廟門垣乃爲近古但其禮夲不經儀亦非古故儒者得以議之如李淸臣所謂略於七廟之室而爲祠於佛老之側不爲木主而爲之象不爲禘祫烝嘗之祀而行一酌奠之禮楊時所謂捨二帝三王之正禮而從一繆妄之叔孫通者其言皆是也然不知其所以致此則由於宗廟不立而人心有所安也不議復此而徒欲廢彼亦安得爲至當之論哉

王者始受命諸侯始封之君皆爲太祖以下五世而疊毀毀廟之主藏乎太祖五年而再殷祭言一禘一祫也祫祭者毀廟與未毀廟之主皆合食於太祖父爲昭子爲穆孫復爲昭古之正禮也

﹤子部﹐儒家類﹐禦纂朱子全書﹐卷三十九﹥﹤子部﹐儒家類﹐禦纂朱子全書﹐卷三十九﹥

韋元成劉歆廟數不同班固以歆說爲是今亦未能決其是非姑兩存之至於遷毀之序則昭常爲昭穆常爲穆假令新死者當祔昭廟則毀其髙祖之廟而祔其主於左祧遷其祖之主於髙祖之故廟而祔新死者於祖之故廟卽當祔於穆者其序亦然蓋祔昭則羣昭皆動而穆不移祔穆則羣穆皆移而昭不動故虞之明日祔於祖父蓋將代居其處故爲之祭以告新舊之神也今以周室世次爲圖如右所謂髙祖以上親盡當毀虞之明日祔於祖父者也元丰議禮何洵直張璪以此爲說而陸佃非之曰昭穆者父子之號昭以明下爲義穆以防上爲義方其爲父則稱昭取其昭以明下也方其爲子則稱穆取其穆以恭上也豈可膠哉壇立於右墠立於左以周制言之則太王親盡去右壇而爲墠王季親盡去左祧而爲壇左右遷徙無嫌又曰顯考王考廟與左祧爲昭皇考考廟與右祧爲穆如曰成王之世武王爲昭文王爲穆則武不入考廟而入王考廟矣此皆爲說之誤殊不知昭穆夲以廟之居東居西主之向南向北而得名初不爲父子之號也必曰父子之號則穆之子又安可復爲昭哉壇墠之左右亦出先儒一時之說禮經非有明文也政使果然亦爲去廟之後主藏夾室而有禱之祭且壇墠又皆一而已昭不可以越壇而徑墠穆不可以有壇而無墠故疊進而無嫌非若廟之有昭穆而可以各由其序而遞遷也又況昭穆之分自始封以下入廟之時便有定次後𨿽百世不復移易而其尊卑則不以是而可紊也故成王之世文王爲穆而不害其尊於武武王爲昭而不害其卑於文非謂之昭卽爲王考謂之穆卽爲考廟也且必如佃說新死者必入穆廟而自父以上穆遷於昭昭遷於穆祔一神而六廟皆爲之動則於其祔也又何不直祔於父而必隔越一世以祔於其所未應入之廟乎佃又言曰假令甲於上世之次爲穆今合堂同食實屬父行乙於上世之次爲昭今合堂同食實屬子行則甲宜爲昭乙宜爲穆豈可逺引千歲以來世次覆令甲爲右穆乙爲左昭以紊父子之序乎此亦不曉前說之過也蓋昭穆之次旣定則其子孫亦以爲序禮所謂昭與昭齒穆與穆齒傳所謂太王之昭王季之穆文之昭武之穆者是也如必以父爲昭而子爲穆則太伯虞仲乃太王之父而文王反爲管蔡魯衛之子矣而可乎哉且一昭穆也旣有上世之次又有今世之次則所以序其子孫者無乃更易不定而徒爲紛紛乎曰然則廟之遷次如圖可以見矣子孫之序如佃所駁得無眞有難處者耶曰古人坐次或以西方爲上或以南方爲上未必以左爲尊也且又安知不如時祫之位乎

﹤子部﹐儒家類﹐禦纂朱子全書﹐卷三十九﹥﹤子部﹐儒家類﹐禦纂朱子全書﹐卷三十九﹥

昭穆之不爲尊卑說已前見其大祫則始封以下以次相承亦無差舛故張璪以爲四時常祀各於其廟不偶坐而相臨故武王進居王季之位而不嫌尊於文王及合食乎祖則王季文王更爲昭穆不可謂無尊卑之序者是也但四時之祫不兼毀廟之主則有左無昭而穆獨爲尊之時若兩世室之主則文常爲穆而武常爲昭也故陸佃以爲毀廟之主有不皆祫之時難之而未見璪之所以對也予竊以爲以上世之次推之一昭一穆固有定次而其自相爲偶亦不可易但其散居本廟各自爲主而不相厭則武王進居王季之位而不嫌尊於文王及其合食於祖則王季𨿽遷而武王自當與成王爲偶未可以遽進而居王季之處也文王之爲穆亦虛其所向之位而已則𨿽北向而何害其爲尊哉【禘祫議】

五峯胡仁仲論漢文帝之短喪其失不在文帝而景帝當任其責予於不起寢廟之詔則以爲明帝固不得爲無失然使章帝有魏顆之孝其羣臣有宋仲幾楚子囊之忠則於此必有處矣況以一時之亂命而壊千古之彛制其事體之輕重又非如三子之所正者而已耶然古今諸儒未有斥其非者而徒知論惠帝叔孫通作原廟之罪夫原廟誠不當作要必復古宗廟之制然後可得而議耳或曰周公祀文王武王於洛邑非原廟耶曰此固理之變也然設於別都而不設於京師及所幸郡國又不聞其以果獻之防禮施焉則亦與漢異矣【漢同堂異室廟及原廟議○以上文集二條】

問祧禮曰天子諸侯有太廟夾室則祧主藏於其中今士人家無此祧主無可置處禮注說藏於兩階閒今不得已只埋於墓所問有祭告否曰橫渠說三年後祫祭於太廟因其祭畢還主之時遂奉祧主歸於夾室遷主新主皆歸於廟鄭氏周禮注大宗伯享先王處亦有此意今略仿而行之問考妣入廟有先後則祧以何時曰妣先未得入廟考入廟則祧【以下祧○語類】

奉聖旨令侍從兩省臺諫禮官集議四祖祧主宜有所歸者某今竊詳羣議其說𨿽多而揆以禮經皆有可疑如曰藏於太廟之西夾室則古者惟有子孫祧主上藏於祖考夾室之法而無祖考祧主下藏於子孫夾室之文昔者僖祖未遷則西夾室者僖祖之西夾室也故順翼二祖之主藏焉而無不順之疑今旣祧去僖祖而以太祖祭初室矣則夾室者乃太祖之夾室自太祖之室視之如正殿之視朶殿也子孫坐於正殿而以朶殿居其祖考於禮安乎此不可之一也至於祫享則又欲設幄於夾室之前而別祭焉則旣不可謂之合食而僖祖神坐正當太祖神坐之背前孫後祖此又不可之二也如曰別立一廟以奉四祖則不惟喪事卽逺有毀無立而所立之廟必在偏位其棟宇儀物亦必不能如太廟之盛是乃名爲尊祖而實卑之又當祫之時羣廟之主祫於太廟四祖之主祫於別廟亦不可謂之合食此又不可之三也如曰藏主於天興殿則宗廟原廟古今之禮不同不可相雜而不得合食亦與別廟無異此又不可之四也凡此數者反復尋繹皆不可行議者亦皆知其不安而不知所以然者特以其心急欲尊奉太祖三年一祫時暫東向之故而爲此紛紛不復顧慮殊不知其實無益於太祖之尊而徒使僖祖太祖兩廟威靈常若相與爭校彊弱於冥冥之中並使四祖之神疑於受擯徬徨躑躅不知所歸令人傷痛不能自已不知朝廷方此多事之際亦何急而爲此也今亦無論其他但以太祖皇帝當日追尊帝號之心而黙推之則知太祖今日在天之靈於此必有所不忍而不敢當矣又況僖祖祧主遷於治平而不過數年神宗皇帝復奉以爲始祖已爲得禮之正而合於人心所謂有其舉之而莫敢廢者乎議者之所以必爲此說者無他但以太祖膺圖受命化家爲國而王業之興不由僖祖耳若以此言則后稷本封於邰而不窋已自竄於戎狄公劉太王又再遷而後定文武之興又何嘗盡由於后稷哉但推其本始爲出於此故不可以不祭而祭之不可以不尊耳豈計其功徳之小大有無哉況周人𨿽以後稷爲太祖而祭法亦曰祖文王而宗武王是乃所謂祖有功而宗有徳之意故自爲世室而百世不遷以冠羣廟則亦不待東向於祫然後可以致崇極之意矣然今日宗廟之制未能如古姑以權宜而論之則莫若以僖祖擬周之後稷而祭於太祖之初室順祖爲昭翼祖爲穆宣祖爲昭而藏其祧主於西夾室太祖爲穆擬周之文王爲祖而祭於太廟之第二室太宗爲昭擬周之武王爲宗而祭於太廟之第三室其太祖太宗又皆百世不遷而謂之世室眞宗爲穆其祧主亦且權藏於西夾室仁宗爲昭爲宗而祭於第四室亦爲世室如太祖之制英宗爲穆藏主如眞宗之制神宗爲昭祭第五室哲宗爲穆祭第六室徽宗爲昭祭第七室欽宗爲穆祭第八室髙宗爲昭祭第九室孝宗爲穆祔第十室異時髙宗亦當爲宗爲世室如太宗仁宗之制三嵗祫享則僖祖東向如故而自順祖以下至於孝宗皆合食焉則於心爲安而於禮爲順矣至於古者宗廟之制今日𨿽未及議尙期異時興復之後還反舊都則述神宗之志而一新之以正千載之繆成一王之法使昭穆有序而祫享之禮行於室中則又善之大者也蓋尊太祖以東向者義也奉僖祖以東向者恩也義者天下臣子今日之願也恩者太祖皇帝當日之心也與其伸義詘恩以快天下臣子之願孰若詘義伸恩以慰太祖皇帝之心乎韓愈所謂祖以孫尊孫以祖詘者正合此意而又以爲四時各祭其廟則所伸之祭常多三年然後一祫則所詘之祭常少亦中事情故某於此嘗有感焉竊獨以爲今欲議四祖神位所袝之宜而卒不免於舛逆而難通不若還僖祖於太廟三年而一東向之爲順易而無事也【祧廟議狀】

臣竊見太祖皇帝受命之初未遑他事首尊四祖之廟而又以僖祖爲四廟之首累聖尊崇罔敢失墜中閒𨿽以世數寖遠遷之夾室而未及數年議臣章衡復請尊奉以爲太廟之始祖宰相王安石等遂奏以爲本朝自僖祖以上世次不可得而知則僖祖有廟與稷契疑無以異今欲毀其廟而藏其主替祖宗之尊而下祔於子孫非所以順祖宗之孝心也於是神宗皇帝詔從其請而司馬光韓維孫朴孫固等以爲非是力奏爭之其說甚詳然其立意不過以爲太祖受命立極當爲始祖而祫享東鄕僖祖初無功徳親盡當祧而已臣嘗深攷其說而以人心之所安者揆之則僖祖者太祖之髙祖考也𨿽歷世久遠功徳無傳然四世之後篤生神孫順天應人以寧兆庶其爲功徳蓋不必身親爲之然後爲盛也是以太祖皇帝首崇立之以爲初廟當此之時蓋已歸徳於祖而不敢以功業自居矣今乃以欲尊太祖之故而必使之奪據僖祖初室東向之位臣恐在天之靈於此有所不忍而不敢當也安石之爲人𨿽不若光等之賢而其論之正則有不可誣者世之論者不察乎此但見太祖功徳之盛而不知因太祖當日崇立僖祖之心以原其所自但見光等之賢非安石章衡之所及而不知反之於己以卽夫心之所安是以紛紛多爲異說臣嘗病其如此每恨無以正之不謂今日之來適逢此議而又以疾病之故不獲祗赴謹已略具鄙見申尙書省乞與敷奏又訪得元祐大儒程頤所論深以安石之言爲當貼說詳盡而所論並祧二祖止成八世之說尢爲明白未知巳未得逹聖聽欲乞宣問詳賜覽觀並下此奏別令詳議以承太祖皇帝尊祖敬宗報本反始之意上延基祚下一民聽千萬幸甚【祧廟議狀】

王者禘其祖之所自出以其祖配之而立四廟庶子王亦如之程子曰禘其祖之所自出始受姓者也其祖配之以始祖配也文武必以稷配後世必以文王配所出之祖無廟於太祖之廟禘之而已萬物本乎天人本乎祖故以所出之祖配天也周之後稷生於姜嫄姜嫄以上更推不去也文武之功起於后稷故配天者須以後稷嚴父莫大於配天宗祀文王於明堂以配上帝帝卽天也聚天之神而言之則謂之上帝此武王祀文王推父以配上帝須以父也曰昔者周公郊祀后稷以配天宗祀文王於明堂以配上帝不曰武王者以周之禮樂出於周公制作故以其作禮樂者言之猶言魯之郊禘非禮周公其衰是周公之法壊也若是成王祭上帝則須配以武王配天之祖則不易𨿽百世惟以後稷配上帝則必以父若宣王祭上帝則亦以厲王𨿽聖如堯舜不可以爲父𨿽惡如幽厲不害其爲所生也故祭法言有虞氏宗堯非也如此則須舜是堯之子茍非其子𨿽授舜以天下之重不可謂之父也如此則是堯養舜以爲養男也禪讓之事蔑然矣以始祖配天須在冬至一陽始生萬物之始祭用圜邱器用陶匏槁稭服用大裘而祭宗祀九月萬物之成父者我之所自生帝者生物之祖故推以爲配而祭於明堂也本朝以太祖配於圓邱以禰配於明堂自介甫此議方正先此祭五帝又祭昊天上帝並配者六位自介甫議惟祭昊天上帝以禰配之太祖而上有僖順翼宣先嘗以僖祧之矣介甫議以爲不當祧順以下祧可也何者本朝推僖祖爲始已上不可得而推也或難以僖祖無功業亦當祧以是言之則英雄以得天下自己力爲之並不得與祖徳或謂靈芝無根醴泉無源物豈有無本而生者今日天下基本蓋出於此人安得謂無功業故朝廷復立僖祖廟爲得禮介甫所見終是髙於世俗之儒某未見此論時諸生亦有發難以爲僖祖無功徳者某答之曰誰教他會生得好子孫人皆以爲戲談而或笑之今得楊子直所錄伊川先生語所謂今天下基本皆出於此人安得謂無功業乃與某言默契至哉言乎天下百年不決之是非於此乎定矣【書程子禘說後○以上文集三條】

如今士大夫家都要理會古禮今天下有二件極大底事恁地循襲其一是天地同祭於南郊其一是太祖不特立廟而與諸祖同一廟自東漢以來如此【又錄云千五六百年無人整理】子謂爲芻靈也善謂爲俑者不仁𨿽是前代已用物事到不是處也須攺用敎是始得【以下天地之祭】

如今郊禮合祭天地周禮有圜邱方澤之說後來人卻只說地便是后土見於書傳言郊社多矣某看來不要如此也自還有方澤之祭但周禮其他處又都不說亦未可曉

古時天地定是不合祭日月山川百神亦無合共一時祭享之禮當時禮數也簡儀從也省必是天子躬親行事豈有祭天便將下許多百神一齊排作一堆都祭只看郊防階級兩邊是踏過處中閒自上排下都是神位更不通看

堯卿問社主平時藏在何處曰向來沙隨說以所宜木刻而爲主某嘗辯之後來覺得卻是但以所宜木爲主如今世俗神樹模樣非是將木來截作主也以木名社如櫟社枌楡社之類又問社稷神曰說得不同或云稷是山林原隰之神或云是谷神看來谷神較是社是土神又問社何以有神曰能生物便是神也又曰周禮亡國之神卻用刑人爲屍一部周禮卻是看得天理爛熟也【以下社○以上語類四條】

社實山林川澤邱陵墳衍原隰五土之只而後土勾龍氏其配也稷則專爲原隰之只能生五穀者而後稷周棄氏其配也風師箕也雨師畢也是皆著於周禮領於大宗伯之官惟社稷自天子之都至於國裏通得祭而風雨之神則自唐以來諸郡始得祀焉至於雷神則又唐制所與雨師同壇共牲而祀者也國朝禮文大抵多襲唐故故今郡國祀典自先聖先師之外惟是五者蓋以爲二气之良能天地之功用流行於覆載之間以育萬物而民生賴焉者其徳惟此爲尢盛是以於其壇壝時日之制牲幣器服之品降登饋奠之節莫不參訂討論著之禮象頒下郡國藏於禮官有司歲舉行之而部刺史又當以時循行察其不如法者蓋有國家者所以昭事明神祈以降祥錫福於下其勤如此顧今之爲吏者所知不過簿書期防之閒否則觴豆舞歌相與放焉而不知反其所敬畏崇飾而神事之者非老子釋氏之祠則妖妄淫昏之而已其於先王之制國家之典所以治人事神者曷嘗有槪於其心哉嗚呼人心之不正風俗之不厚年谷之不登民生之不遂其不亦以此與【鄂州社稷壇記○文集】

禦纂朱子全書卷三十九﹤子部﹐儒家類﹐禦纂朱子全書﹥

欽定四庫全書

禦纂朱子全書卷四十

禮四

雜儀

古人上下之際𨿽是嚴而情意甚相通如禹拜昌言王拜手稽首之類到漢以來皇帝見丞相在坐爲起在輿爲下贊者曰皇帝爲丞相起尙有這意思到六朝以來君臣逐日相與說話如宋文帝明日欲殺某人晚間更與他說話不能得他去其間有入朝去從人卽分散去到晚他方出到唐尙有坐說話底意思而今宰相終年立地不曽得一日坐人主或終日不曽得見靣壽皇求治之初中間學士固是直宿又分講官亦直宿又令從官亦得入賜坐從容講論而今未論朝廷如古人州郡之間亦自如此如羅池碑云桞子厚與牙將歐陽翼共飲法帖中有顏眞卿與蔡明逺帖都書名牙將卽是客將蔡明逺亦是衙前他卻

與之情意如此而今州郡與小官也不如此了

問左右畢竟孰爲尊曰漢初右丞相居左丞相之上史中有言曰朝廷無出其右者則是右爲尊也到後來又卻以左爲尊而老子有曰上將軍處右而偏將軍處左喪事尙右兵凶器也故以喪禮處之如此則吉事尙左矣漢初豈習於戰國與暴秦之所爲乎

古人屋無廊廡三公露立於槐下九卿露立於棘下當其朝防有雨則止曽子問諸侯見天子入門而雨霑服失容則廢

古者王畿之內髣髴如井田規畫中閒一圏便是宮殿前圏中左宗廟右社稷其他百官府以次列居是爲前朝後圏中爲市不似如今市中家家自各賣買乃是官中爲設一去處令凡民之賣買者就其處若今場務然無遊民雜處其間更東西六圏以處六鄕六遂之民耕作則出就田中之廬農功畢則入此室處唐制頗仿此最有條理城中幾坊毎坊各有墻圍如子城然一坊共一門出入六街凡城門坊角有武鋪衛士分守日暮門閉五更二防鼓自內發諸街鼓承振坊市門皆啟若有姦盜自無所容蓋坊內皆常居之民外面人來皆可知如殺宰相武元衡於靖安裏門外分明載元衡入朝出靖安裏賊乘暗害之亦可見坊門不可胡亂入只在大官街上被殺了如那時措置得好官街邊都無閒雜賣買污穢雜糅所以杜詩云我居巷南子巷北可恨鄰里閒十日不一見顏色亦見出一坊入一坊非特特往來不可

摯是初見君時用以獻君二生一死皆是抱羔鴈雉眞物以獻

今官員執笏最無道理笏者只是君前記事恐事多須以紙粘笏上記其頭緒或在君前不可以手指人物須用笏指之此笏常揷在腰間不執在手中夫子攝齊升堂何曽手中有笏攝齊者畏謹恐上階時踏著裳有顚僕之患執圭者圭自是贄見之物只是捧至君前不是如執笏所以執圭時便足蹜蹜如有循緣手中有圭不得攝齊亦防顚僕

金銀魚乃古人以合符臣之得魚符者用袋之腰間今無合符事卻尙用魚又不用袋魚魚袋事出唐書車服志髙武中睿時

自三代後車服冠冕之制前漢皆不說只後漢志內略載又多不可暁

今衣服無章上下混淆某嘗謂縱未能大定經制且隨時略加整頓猶愈於不爲如小衫合各從公衫之色服紫者小衫亦紫服緋緑者小衫亦緋緑服白則小衫亦白胥吏則皆烏衣餘皆仿此庶有辧別也

古者有祭服有朝服祭服所謂鷩冕之類朝服所謂皮弁端之類天子諸侯各有等差自漢以來祭亦用冕服朝服則所謂進賢冠絳紗袍隋煬帝時始令百官戎服唐人謂之便服又謂之從省服乃今之公服也祖宗以來亦有冕服車騎黃綠作旗之類而不常用惟大典禮則用之然將用之時必先出許多物色於庭所持之人又須有賞賜於是將用之前有司必先入文字取指揮例降防權免

問今公服起於何時曰隋煬帝遊幸令羣臣皆以戎服從三品以上服紫五品以上服緋六品以下服緑只從此起遂爲不易之制又問公服何故如許闊曰亦是積漸而然初不知所起嘗見唐人畫十八學士裹襆頭公服極窄畫裴晉公諸人則稍闊及畫晚唐王鐸軰則又濶相承至今又益濶也

古人戴冠郭林宗時戴巾溫公幅巾是其類也古人衣冠大率如今之道士道士以冠爲禮不戴巾婦人環髻今之特髻是其意也不戴冠

唐人有官者公服襆頭不離身以此爲常服又別有朝服如進賢冠中單服之類其下又有省服服爲常服今之公服卽唐之省服服也又問襆頭所起曰亦不知所起但諸家小說中時班駮見一二如王彥輔麈史猶略言之某少時尙見唐時小說極多今皆不復存矣唐人襆頭初止以紗爲之後以其軟遂斫木作一山子在前襯起名曰軍容頭其說以爲起於魚朝恩一時人爭效士大夫欲爲襆頭則曰爲我斫一軍容頭來及朝恩被誅人以爲語讖其先襆頭四角有腳兩腳系向前兩腳系向後後來遂橫兩腳以鐵綫張之然惟人主得裹此世所畫唐明皇已裹兩腳者但比今甚短後來藩鎭遂亦僭用想得士大夫因此亦皆用之但不知幾時展得如此長嘗見禪家語錄載唐莊宗問一僧云朕收中原得一寶未有人酬賈僧曰略借陛下寶防莊宗以手展襆頭兩腳示之如此則五代時猶是惟人君得裹兩腳者然皆莫可考也桐木山子相承用至本朝遂易以藤織者而以紗帽之近時方易以漆紗嘗見南劍沙溪一士夫家尙收得上世所藏襆頭猶是藤織壞子唐制又有兩腳上下者亦莫可暁

爵弁赤少黑多如今深紫色韠以皮爲之如今水檐相似蓋古人未有衣服時且取鳥獸之皮來前面後面後世聖人制服不去此者示不忘古也今則又以帛爲之耳韠中閒有頸兩頭有肩肩以革帶穿之革帶今有胯子古人卻是環子釘於革帶其勢垂下如今人釘鉸串子樣觿鐩之類結放上靣今之胯子便是仿他形像古人帶甚輕卻帶得許多物今人帶枉做得恁地重如襆頭靴之類亦然

因言服制之變前軰無著背子者𨿽婦人亦無之士大夫常居常服紗帽皂衫革帶無此則不敢出背子起殊未久或問婦人不著背子則何服曰大衣問大衣非命婦亦可服否曰可僩因舉胡徳輝雜誌云背子本婢妾之服以其行直主母之背故名背子後來習俗相承遂爲男女辧貴賤之服曰然然嘗見前軰雜說中載上禦便殿著紗帽背子則國初已有背子矣

燕居父子同坐亦得惟對客不得

拜親時須合坐受叔伯母亦合坐受兄只立受嫂叔同一家不可不拜亦須對拜夫婦對拜

問防禮中說婦人吉拜𨿽君賜肅拜此則古人女子拜亦伏地也曰古有女子伏拜者乃太祖問範質之侄杲古者女子拜如何他遂舉古樂府雲長跪問故夫以爲古婦女皆伏拜自則天欲爲自尊之計始不用伏拜今防來此說不然樂府只說長跪問故夫不曽說伏拜古人坐也是跪一處云直身長跪若拜時亦只低手只揖便是肅拜故禮肅拜注云肅俯手也蓋婦人首飾盛多如副筓六珈之類自難以俯伏地上古人所以有父母拜其子舅姑答婦拜者蓋古坐時只跪坐在地拜時亦容易又不曽相對拜各有向當答拜亦然【以上語類十八條】

天子之禮至尊無上其居處則內有六寢六宮外有三朝五門其嬪禦侍衛飲食衣服貨賄之官皆領於冢宰其冕弁車旗宗祝巫史卜筮瞽侑之官皆領於宗伯有師以道之教訓有傅以傅其徳義有保以保其身體有師氏以媺詔之【媺下本有訓字】有保氏以諫其惡前有疑後有丞左有輔右有弼其侍禦僕從罔非正人以旦夕承弼厥辟出入起居罔有不欽發號施令罔有不臧在輿有旅賁之規【旅賁勇士掌執戈楯夾車而趨】位寧有官師之典【門屏之閒謂之寧】倚幾有訓誦之諫【工師所誦之諌書之於幾也】居寢有禦之箴【近也】臨事有瞽史之道宴居有工師之誦史爲書【太史君舉則書】瞽爲詩工又誦箴諫大夫規誨士傳言庶人謗商旅於市【旅陳也陳貨物以示時所貴尙】百工獻藝【獻其技藝以諭政事】動則左史書之言則右史書之【其書春秋尙書有存者】禦瞽幾聲之上下【幾猶察也察其存樂】不幸而至於有過則又有爭臣七人面列廷爭以正捄之蓋所以養之之備至於如此是以恭己南靣中心無爲以守至正而貌之恭足以作肅言之從足以作乂視之明足以作哲聼之聰足以作謀思之睿足以作聖然後能以八柄馭羣臣八統馭萬民而賞無不慶刑無不威逺無不至邇無不服傅說所謂奉若天道建邦設都樹後王君公承以大夫師長不惟逸豫惟以亂民武王所謂亶聰明作元後元後作民父母所謂天降下民作之君作之師惟其克相上帝寵綏四方箕子所謂皇建其有極斂時五福用敷錫厥庶民惟時厥庶民於汝極錫汝保極董子所謂正心以正朝廷正朝廷以正百官正百官以正萬民正萬民以正四方者正謂此也何謂六寢六宮曰王大寢一小寢五大寢聼政向明而治故在前小寢釋服燕息也故在後其小寢一寢在中四寢在於四角春居東北夏居東南秋居西南冬居西北土王之月居中後之六宮正宮在前五宮在後其制如王之五寢何謂三朝五門曰王宮之外門一曰臯門二曰雉門三曰庫門四曰應門五曰路門【又曰虎門又曰畢門此鄭司農說也康成以雉門在庫門內而設兩觀】其朝在雉門之外者曰外朝在路門之外者曰治朝路寢之廷曰內朝【臯門之內外朝也朝士掌其法小司宼掌其政列三槐與九棘設嘉石與肺石而朝諸侯聼訟詢大事在焉應門之內治朝也司士正其位宰夫掌其法太僕正王之位而王日視朝在焉路門之內燕朝也太僕正其位掌擯相族人朝焉玉藻曰朝服以視朝退適路寢聼政然則王日視朝於治朝而退聼政於燕朝矣雉門之外懸象治所以待民應門之外設宗廟社稷所以嚴神位路門之外則九室九卿朝焉路寢之內亦九室九嬪居焉】外朝之法朝士掌之左九棘孤卿大夫位焉羣士在其後右九棘公侯伯子男位焉羣吏在其後面三槐三公位焉州長眾庶在其後左嘉石平罷民焉右肺石達窮民焉【小宗伯職曰建國之神位右社稷左宗廟然則外朝在庫門之外臯門之內與今司徒府有天子以下大防殿亦古之外朝哉周天子諸侯皆有三朝外朝一內朝二內朝之在路門之內者或謂之燕朝】何謂貨賄曰有太府以受其貨賄之入闗市之賦以待王之膳服邦中之賦以待賔客四郊之賦以待稍秣家稍之賦以待匪頒邦甸之賦以待工事邦縣之賦以待幣帛邦都之賦以待祭祀山澤之賦以待喪紀幣余之賦以待賜予凡邦國之貢以待予用凡萬民之貢以充府庫凡式貢之餘財以供玩好之用而金玉玩好玉府掌之良兵良器內府掌之王后世子衣服之用則外府掌之【天子之禮】

殿屋五間前皆爲堂後爲房室中間之前爲兩楹間後爲室東間之前爲東楹之東又少東爲阼階上少北爲東序後爲東房西間之前爲西楹之西又少西爲賔階上少北爲西序後爲西房序卽墻也【設位在東西序者負墻而立也】其南爲序端東序之東西序之西爲夾【亦謂之廂又說丈云廂廊也廊東西序也此亦可見但疑序下脫一外字】其前爲東西堂其後爲東西夾室夾外之廣爲側階房後爲北階【此其地之盤也】其棟則中三間爲一棟橫指東西至兩序之上而盡遂自此處分爲四棟邪指四隅上接橫棟下與霤齊【此其上棟之制所謂四阿也】其宇則橫棟前後卽爲南北兩下橫棟盡外卽爲東西兩下四棟之旁卽各連所向而下四面榱桷覆堂防出階外者謂之廡【說文云廡堂上周室也】其屋盡水下處謂之霤【此其下宇之制也】○廈屋則前五間後四間【無西房堂中三間之後只分爲兩間東房西室】其餘並如殿屋之制但五間皆爲橫棟棟之前後皆爲兩下之宇橫棟盡外有版下垂謂之摶風摶風之下亦爲兩廡接連南北以覆側階但其廡亦不出摶風之外耳【儀禮疏云卿大夫爲夏屋其室兩下而四周之】○殿屋四阿連下爲廡四面之檐其水皆多故其檐皆得以霤爲名廈屋南北兩下之廡與殿屋同故其檐亦謂之霤東西兩廡則但爲腰檐不連棟下又不出摶風之外𨿽或有水亦不能多故但謂之榮謂之翼而不得以霤名也【榮翼乃接檐之名疏乃直指摶風誤矣○殿屋廈屋說】

宮室之名制不盡見於經其可考者宮必南鄕廟在寢東皆有堂有門其外有大門

周禮建國之神位右社稷左宗廟宮南鄕而廟居左則廟在寢東也寢廟之大門一曰外門其北蓋直寢故士喪禮注以寢門爲內門中門凡旣入外門其向廟也皆曲而東行又曲而北桉士冠禮賔立於外門之外主人迎賓入每曲揖至於廟門注曰入外門將東曲揖直廟將北曲又揖是也又按聘禮公迎賔於大門內毎門毎曲揖及廟門賈氏曰諸侯五廟太祖之廟居中二昭居東二穆居西毎廟之前兩旁有隔墻墻皆閤門諸侯受聘於太祖廟太祖廟以西隔墻有三大門東行至太祖廟凡經三閤門故曰毎門也大夫三廟其墻與門亦然故賔問大夫大夫迎賔入亦毎門毎曲揖乃及廟門其說當攷大夫士之門惟外門內門而已諸侯則三天子則五庠序則惟有一門鄕飲酒射禮主人迎賔於門外入門卽三揖至階是也

堂之屋南北五架中脊之架曰棟次棟之架曰楣鄕射禮記曰序則物當棟堂則物當楣注曰是制五架之屋也正中曰棟次曰楣前曰庪賈氏曰中脊爲棟棟前一架爲楣楣前接檐爲庪今見於經者惟棟與楣而已棟一名阿桉士昏禮賔升當阿致命注曰阿棟也又曰入堂深示親親賈氏曰凡賔升皆當楣此深入當棟故云入堂深也又桉聘禮賓升亦當楣賈氏曰凡堂皆五架則五架之屋通乎上下而其廣狹隆殺則異爾

後楣以北爲室與房

後楣之下以南爲堂以北爲室與房室與房東西相連爲之桉少牢饋食禮主人室中獻祝祝拜於席上坐受注曰室中迫狹賈氏曰棟南兩架北亦兩架棟北楣下爲室南壁而開戶以兩架之間爲室故云迫狹也昏禮賔當阿致命鄭云入堂深明不入室是棟北乃有室也序之制則無室桉鄕射禮記曰序則物當棟堂則物當楣注曰序無室可以深也又禮席賔南面注曰不言於戶牖之間者此射於序賈氏曰無室則無戶牖故也釋宮曰無室曰榭卽序也

人君左右房大夫士東房西室而已

聘禮記若君不見使大夫受聘升受負右房而立大射儀薦脯醢由左房是人君之房有左右也公食大夫禮記筵出自東房注曰天子諸侯左右房賈氏曰言左對右言東對西大夫士惟東房西室故直云房而已然桉聘禮賔館於大夫士君使卿還玉於館也賔亦退負右房則大夫亦有右房矣又鄕飲酒禮記薦出自左房少牢饋食禮主婦薦自東房亦有左房東房之稱當攷

室中西南隅謂之奧

邢昺曰室戶不當中而近東西南隅最爲深隠故謂之奧而祭祀及尊者常處焉

東南隅謂之窔

郭氏曰窔亦隠闇

西北隅謂之屋漏

詩所謂尙不愧於屋漏是也曽子問謂之當室之白孫炎曰當室日光所漏入也鄭謂當室之白西北隅得戶明者經止曰西北隅

室南其戶戶東而牖西

說文曰戶半門也牖穿壁以木爲交窓也月令正義曰古者窟居開其上取明雨因霤之是以後人名室爲中霤開牖者象中霤之取明也牖一名鄕其扇在內桉士虞禮祝闔牖戶如食閒啟戶啟牖鄕注曰牖先闔後啟扇在內也鄕牖一名是也

戶牖之閒謂之依

郭氏曰窓東戶西也覲禮斧扆亦以設之於此而得扆名士昏禮注曰戶西者尊處以尊者及賔客位於此故又曰客位

戶東曰房戶之間

士冠禮注曰房西室戶東也寢廟以室爲主故室戶專得戶名凡言戶者皆室戶若房戶則兼言房以別之大夫士房戶之閒於堂爲東西之中桉詩正義曰鄕飲酒義云尊於房戶之閒賔主共之由無西房故以房與室戶之閒爲中也又鄕飲酒禮席賔於戶牖間而義曰賔坐於西北則大夫士之戶牖閒在西而房戶間爲正中明矣人君之制經無明證桉釋宮曰兩階間謂之鄕郭氏曰人君南鄕當階間則人君之室正中其西爲右房而戶牖閒設扆處正中矣又按詩斯幹曰築室百堵西南其戶箋曰天子之寢左右房異於一房者之室戶也正義曰大夫惟有一東房故室戶偏東與房相近天子諸侯旣有右房則室當在其中其戶正中比一房之室戶爲西當攷

房戶之西曰房外

士昏禮記母南面於房外女出於母左士冠禮尊於房戶之間若庶子則冠於房外南面注曰謂尊東也是房戶之西得房外之名也房之戶於房南壁亦當近東按士昏禮注曰北堂在房中半以北洗南北直室東隅東西直房戶與隅間隅閒者蓋房東西之中兩隅閒也房中之東其南爲夾洗直房戶而在房東西之中則房戶在房南壁之東偏可見矣

房中半以北曰北堂有北階

士昏禮記婦洗在北堂直室東隅注曰北堂房中半以北賈氏曰房與室相連爲之房無北壁故得北堂之名按特牲饋食禮記尊兩壺於房中西墉下南上內賓立於其北東面南上宗婦北堂北上內賔在宗婦之北乃云北堂又婦洗在北堂而直室東隅是房中半以北爲北堂也婦洗在北堂而士虞禮主婦洗足爵於房中則北堂亦通名房中矣大射儀工人士與梓人升下自北階注曰位在北堂下則北階者北堂之階也

堂之上東西有楹

楹柱也古之築室者以垣墉爲基而屋其上惟堂上有兩楹而已楹之設蓋於前楣之下按鄕射禮曰射自楹間注曰謂射於庠也又曰序則物當棟堂則物當楣物畫地爲物射時所立處也堂謂庠之堂也又曰豫則鉤楹內堂則由楹外當物北靣揖豫卽序也鉤楹繞楹也物當棟而升射者必鉤楹內乃北靣就物則棟在楹之內矣物當楣而升射者由楹外北面就物又鄭氏以爲物在楹間則楹在楣之下也又按釋宮曰梁上楹謂之棁棁侏儒柱也梁楣也侏儒柱在梁之上則楹在楣之下又可知矣

堂東西之中曰兩楹間

公食大夫禮致豆實陳於楹外簠簋陳於楹內兩楹間言楹內外矣又言兩楹間知凡言兩楹間者不必與楹相當謂堂東西之中爾

南北之中曰中堂

聘禮受玉於中堂與東楹之間注曰中堂南北之中也入堂深尊賔事也賈氏曰後楣以南爲堂堂凡四架前楣與棟之間爲南北堂之中公當楣拜訖更前北侵半架受玉故曰入堂深也按東楹之間侵近東楹非堂東西之中而曰中堂則中堂爲南北之中明矣又桉士喪禮注曰中以南謂之堂賈氏曰堂上行事非專一所若近戶卽言戶東戶西近房則言房外房東近楹則言東楹西楹近序卽言東序西序近階卽言東階西階其堂半以南無所繼屬者卽以堂言之祝淅米於堂是也

堂之東西墻謂之序

郭氏曰所以序別內外

序之外謂之夾室

公食大夫禮大夫立於東夾南注曰東於堂賈氏曰序以西爲正堂序東有夾室今立於堂下當東夾是東於堂也又桉公食禮宰東夾北西面賈氏曰位在北堂之南與夾室相當特牲饋食禮豆籩鉶在東房注曰東房房中之東當夾北則東夾之北通爲房中矣室中之西與右房之制無明文東夾之北爲房中則西夾之北蓋通爲室中其有兩房者則西夾之北通爲右房也與

夾室之前曰箱亦曰東堂西堂

覲禮記注曰東箱東夾之前相翔待事之處特牲饋食禮注曰西堂西夾之前近南耳賈氏曰卽兩箱也釋宮曰室有東西箱曰廟郭氏曰夾室前堂是東箱亦曰東堂西箱亦曰西堂也釋宮又曰無東西箱有室曰寢桉書顧命疏寢有東夾西夾士喪禮死於適寢主人降襲絰於序東注曰序東東夾前則正寢亦有夾與箱矣釋宮所謂無東西箱者或者謂廟之寢也與凡無夾室者則序以外通謂之東堂西堂桉鄕射禮主人之弓矢在東序東大射儀君之弓矢適東堂大射之東堂卽鄕射之東序東也此東西堂堂各有階桉雜記夫人奔喪升自側階注曰側階旁階奔喪曰婦人奔喪升自東階東面階注曰東階東面階則東堂之階其西堂有西面階也

東堂下西堂下曰堂東堂西

大射儀賔之弓矢止於西堂下其將射也賔降取弓矢於堂西堂西卽西堂下也特牲饋食禮主婦視饎防於西堂下記曰饎防在西壁則自西壁以東皆謂之西堂下矣又桉大射儀執羃者升自西階注曰羞膳者從而東由堂東升自北階立於房中則東堂下可以逹北堂也

堂角有坫

士冠禮注曰坫在堂角賈氏釋士喪禮曰堂隅有坫以土爲之或謂堂隅爲坫也

堂之側邊曰堂防

鄕飲酒禮設席於堂防注曰側邊曰防防大記正義曰堂防堂基南畔防稜之上也又桉鄕射禮眾弓倚於堂西矢在其上注曰上堂西防則堂之四周皆有防也

升堂兩階其東階曰阼階

士冠禮注曰阼酢也東階所以答酢賔客也毎階有東西兩防聘禮饔鼎設於西階前當內防此則西階之東防以其近堂之中故曰內防也士之階三等桉士冠禮降三等受爵弁注曰下至也賈氏曰匠人雲天子之堂九尺賈馬以爲階九等諸侯堂宜七尺階七等大夫宜五尺階五等士宜三尺故階三等也兩階各在楹之外而近序桉鄕射禮升階者升自西階繞楹而東燕禮媵爵者二人升自西階序進東楹之西酌散交於楹北注曰楹北西楹之北則西階在西楹之西矣士冠禮冠於東序之筵而記曰冠於阼喪禮欑置於西序而檀弓曰周人殯於西階之上故知階近序也

堂下至門謂之庭三分庭一在北設碑

聘禮注曰宮必有碑所以識日景知陰陽也賈氏釋士昏禮曰碑在堂下三分庭一在北桉聘禮歸饔餼醯醢夾碑米設於中庭注曰庭實固當庭中言中庭者南北之中也列當醢醢南列米在醯醢南而當庭南北之中則三分庭一在北可見矣聘禮注又曰設碑近如堂深堂深謂從堂防北至堂室之壁三分庭一在北設碑而碑如堂深則庭蓋三堂之深也又桉鄕射之侯去堂三十丈大射之侯去堂五十四丈則庭之深可知而其降殺之度從可推矣

堂塗謂之陳

郭氏曰堂下至門徑也其北屬階其南接門內霤凡入門之後皆三揖至階昏禮注曰三揖者至內霤將曲揖旣曲北面揖當碑揖賈氏曰至內霤將曲者至門內霤主人將東賔將西賔主相背時也旣曲北面者賔主各至堂塗北行向堂時也至內霤而東西行趨堂塗則堂塗接於霤矣旣至堂塗北面至階而不復有曲則堂塗直階矣又桉聘禮饔鼎設於西階前陪鼎當內防注曰辟堂塗也則堂塗在階防之內矣鄕飲酒禮注三揖曰將進揖當陳揖當碑揖陳卽堂塗也

中門屋爲門門之中有闑

士冠禮曰席於門中闑西閾外注曰闑撅也玉藻正義曰闑門之中央所竪短木也釋宮曰樴在地者謂之臬郭氏曰卽門撅也然則闑者門中所竪短木在地者也其東曰闑東其西曰闑西

門限謂之閾

釋宮曰柣謂之閾郭氏曰閾門限邢昺曰謂門下橫木爲內外之限也其門之兩旁木則謂之棖棖闑之閒則謂之中門見禮記

闔謂之扉

邢昺曰闔門扉也其東扉曰左扉門之廣狹桉士昏禮曰納徴儷皮記曰執皮左首隨入注曰隨入爲門中扼狹賈氏曰皮皆橫執之門中阨狹故隨入也匠人云廟門容大扃七个大扃牛鼎之扃長三尺七个二丈一尺彼天子廟門此士之廟門降殺甚小故云阨狹也推此則自士以上宮室之制𨿽同而其廣狹則異矣

夾門之堂謂之塾

釋宮曰門側之堂謂之塾郭氏曰夾門堂也門之內外其東西皆有塾一門而塾四其外塾南鄕桉士虞禮陳鼎門外之右匕俎在西塾之西注曰塾有西者是室南鄕又桉士冠禮擯者負東塾注曰東塾門內東堂負之北面則內塾北向也凡門之內兩塾之閒謂之寧桉聘禮賔問卿大夫迎於外門外及廟門大夫揖入擯者請命賔入三揖並行注曰大夫揖入者省內事也旣而俟於寧也凡至門內霤爲三揖之始上言揖入下言三揖並行則俟於霤南門內兩塾閒可知矣李巡曰寧正門內兩塾間義與鄭同謂之寧者以人君門外有正朝視朝則於此寧立故耳周人門與堂修廣之數不著於經按匠人云夏后氏世室堂修二七廣四修一堂修謂堂南北之深其廣則益以四分修之一也門堂三之二室三之一門堂通謂門與塾其廣與修取數於堂得其三之二室三之一者兩室與門各居一分也以夏后氏之制推之則周人之門殺於堂之數亦可得而知矣

門之內外東方曰門東西方曰門西

特牲饋食禮注曰凡鄕內以入爲左右鄕外以出爲左右士冠禮注又曰出以東爲左入以東爲右以入爲左右則門西爲左門東爲右鄕飲酒禮賔入門左燕禮卿大夫皆入門右是也以出爲左右則門東爲左門西爲右士冠禮主人迎賔出門左西面士虞禮側享於廟門之右是也闑東曰臬右亦自入者言之也天子諸侯門外之制其見於經者天子有屏諸侯有朝桉覲禮侯氏入門右告聼事出自屏南適門西注曰天子外屛釋宮曰屏謂之樹郭氏曰小墻當門中曲禮正義曰天子外屏屛在路門之外諸侯內屛屛在路門之內此侯氏出門而隠於屏則天子外屏明矣釋宮又曰門屏之閒謂之寧謂寧在門之內屏之外此屏據諸侯內屏而言也諸侯路寢門外則有正朝大門外則有外朝按聘禮夕幣於寢門外宰入告具於君君朝服出門左南鄕注曰寢門外朝也入吿入路門而吿賈氏曰此路門外正朝之處也是正朝在寢門外也聘禮又曰賔死介復命柩止於門外若介死惟上介造於朝注曰門外大門外也必以柩造朝逹其中心又賔拜饔餼於朝注曰拜於大門外賈氏曰大門外諸侯之外朝也賔拜於朝無入門之文則諸侯外朝在大門外明矣是外朝在大門外也諸侯三朝其燕朝在寢燕禮是也正朝與外朝之制度不見於經蓋不可得而考矣

寢之後有下室

士喪禮記士處適寢又曰朔月若薦新則不饋於下室注曰下室如今之內堂正寢聼事賈氏曰下室燕寢也然則士之下室於天子諸侯則爲小寢也春秋傳曰子大叔之廟在道南其寢在廟北其寢廟之寢也廟寢在廟之北則下室在適寢之後可知矣又桉喪服傳曰有東宮有西宮有南宮有北宮異宮而同財內則曰由命士以上父子皆異宮賈氏釋士昏禮曰異宮者別有寢若不命之士父子𨿽大院同居其中亦隔別各有門戶則下室之外又有異宮也

自門以北皆周以墻

聘禮釋幣於行注曰喪禮有毀宗躐行出於大門則行神之位在廟門外西方檀弓正義曰毀宗躐行毀廟門西邊墻以出柩也士喪禮爲垼於西墻下注曰西墻中庭之西特牲饋食禮主婦視饎防於西堂下記曰饎防在西壁注曰西壁堂之西墻下桉門之西有墻則墻屬於門矣西墻在中庭之西則墻周乎庭矣西壁在西墻下則墻周乎堂矣墻者墉壁之總名室中謂之墉昏禮尊於室中北墉下是也房與夾亦謂之墉冠禮陳服於房中西墉下聘禮西夾六豆設於西墉下是也堂上謂之序室房與夾謂之墉堂下謂之壁謂之墻其實一也隨所在而異其名爾堂下之壁闈門在焉桉士冠禮冠者降適東壁見於母注曰適東壁者出闈門也時母在闈門之外婦人入廟由闈門士虞禮賔出主人送主婦亦拜賔注曰女賔也不言出不言送拜之於闈門之內闈門如今東西掖門釋宮曰宮中之門謂之闈郭氏曰謂相通小門也是正門之外又有闈門而在旁壁也

人君之堂屋爲四注大夫士則南北兩下而已士冠禮設洗直於東榮注曰榮屋翼也周制自卿大夫以下其室爲夏屋燕禮設洗當東霤注曰人君爲殿屋也桉考工記殿四阿重屋注曰四阿若今之四柱屋殷人始爲四柱屋則夏后氏之屋南北兩下而已周制天子諸侯得爲殿屋四柱卿大夫以下但爲夏屋兩下四柱則南北東西皆有霤兩下則惟南北有霤而東西有榮是以燕禮言東霤而大夫士禮則言東榮也霤者說文曰屋水流也徐鍇曰屋檐滴處榮者說文曰屋梠之兩頭起者爲榮又曰屋齊謂之檐楚謂之梠郭璞注上林賦曰南榮屋南檐也義與說文同然則檐之東西起者曰榮謂之榮者爲屋之榮飾謂之屋翼者言其軒張如翚斯飛耳士喪禮升自前東榮喪大記降自西北榮是屋有四榮也門之屋𨿽人君亦兩下爲之燕禮之門內霤則門屋之北霤也凡屋之檐亦謂之宇桉士喪禮爲銘置於宇西階上注曰宇梠也說文曰宇屋邊也釋宮曰檐謂之樀郭氏曰屋梠邢昺曰屋檐一名樀一名梠又名宇皆屋之四垂也宇西階上者西階之上上當宇也階之上當宇則堂防與坫亦當宇矣特牲饋食禮主婦視饎防於西堂下注曰南齊於坫其記又注曰南北直屋梠是也階上當宇故階當霤鄕射禮記磬階閒縮霤是也霤以東西爲從故曰縮霤此霤謂堂之南霤也

此其著於經而可考者也

禮經𨿽亡闕然於覲見天子之禮於燕射聘食見諸侯之禮余則見大夫士之禮宮室之名制不見其有異特其廣狹降殺不可考耳桉書顧命成王崩於路寢其陳位也有設斧扆牖間南向則戶牖間也西序東向東序西向則東西序也西夾南向則夾室也東房西房則左右房也賔階面阼階面則兩階前也左塾之前右塾之前則門內之塾也畢門之內則路寢門也兩階戺則堂廉也東堂西堂則東西箱也東垂西垂則東西堂之宇階上也側階則北階也又曰諸侯出廟門俟則與士喪禮殯宮曰廟合也然則鄭氏謂天子廟及路寢如明堂制者蓋未必然明堂位與考工記所記明堂之制度者非出於舊典亦未敢必信也又桉書多士傳曰天子之堂廣九雉三分其廣以二爲內五分內以一爲髙東房西房北堂各三雉公侯七雉三分廣以二爲內五分內以一爲髙東房西房北堂各一雉伯子男五雉三分廣以二爲內五分內以一爲髙東房西房北堂各一雉士三雉三分廣以二爲內五分內以一爲髙有室無房堂注曰廣榮閒相去也雉長三丈內堂東西序之內也髙穹髙也此傳說房堂及室與經亦不合然必有所據姑存之以備參考【儀禮釋宮】

古人之坐者兩膝著地因反其蹠而坐於其上正如今之胡跪者其爲肅拜則又拱兩手而下之至地也其爲頓首則又以頭頓於手上也其爲稽首則又卻其手而以頭著地亦如今之禮拜者皆因跪而益致其恭也故儀禮曰坐取爵曰坐奠爵禮記曰坐而遷之曰一坐再至曰武坐致右軒左老子曰坐進此道之類凡言坐者皆謂跪也若漢文帝與賈生語不覺膝之前於席管寧坐不箕股榻當膝處皆穿皆其明驗【老子云𨿽有拱璧以先駟馬不如坐進此道蓋坐卽跪也進猶獻也言以重寶厚禮與人不如跪而告之以此道也今說者乃以爲坐禪之意誤矣】然記又云授立不跪授坐不立莊子亦云跪坐而進之則跪與坐又似有小異處疑跪有危義故兩膝著地伸腰及股而勢危者爲跪兩膝著地以尻著蹠而稍安者爲坐也又詩云不遑啟居而其傳以啟爲跪爾雅以妥爲安而疏以爲安定之坐夫以啟對居而訓啟爲跪則居之爲坐可見以妥爲安定之坐則跪之爲危坐亦可知蓋兩事相似但一危一安爲小不同耳至於拜之爲禮亦無所考但杜子春說太祝九拜處解奇拜云拜時先屈一膝今之雅拜也夫特以先屈一膝爲雅拜則他拜皆當齊屈兩膝如今之禮拜明矣凡此三事書傳皆無明文亦不知其自何時而變而今人有不察也頃年屬錢子言作白鹿禮殿欲據開元禮不爲塑像而臨祭設位子言不以爲然而必以塑像爲問予卽略爲考禮如前之云又記少時聞之先人云嘗至鄭州謁列子祠見其塑像席地而坐則亦並以告之以爲必不得已而爲塑像則當放此以免於蘇子俯伏匍匐之譏子言又不謂然防予亦辭江東之節遂不能彊然至今以爲恨也【東坡文集私試策問云古者坐於席故籩豆之長短簠簋之髙下適與人均今土木之像旣已巍然於上而列器皿於地使神不享則不可知若其享之則是俯伏匍匐而就也】其後乃聞成都府學有漢時禮殿諸像皆席地而跪坐文翁猶是當時琢石所爲尢足據信不知蘇公蜀人何以不見而云爾也及楊子方直入蜀帥幕府因使訪焉則果如所聞者且爲寫放文翁石像爲小土偶以來而塑手不精或者猶意其或爲跏趺也去年又以屬蜀漕楊王休子羙今乃並得先聖先師二像木刻精好視其坐後兩蹠隠然見於帷裳之下然後審其所以坐者果爲跪而亡疑也惜乎白鹿塑像之時不得此證以曉子言使東南學者未得復見古人之像以革千載之繆爲之喟然太息姑記本末寫寄洞學諸生使書而掲之廟門之左以俟來者考焉【跪坐拜說】

凡鄕之約四一曰徳業相勸二曰過失相規三曰禮俗相交四曰患難相卹眾推有齒徳者一人爲都約正有學行者二人副之約中月輪一人爲直月【都副正不與】置三籍凡願入約者書於一籍徳業可勸者書於一籍過失可規者書於一籍直月掌之月終則以告於約正而授於其次○徳業相勸徳謂見善必行聞過必攺能治其身能治其家能事父兄能教子弟能禦童僕能肅政教能事長上能睦親故能擇交遊能守防介能廣施恵能受寄托能救患難能導人爲善能規人過失能爲人謀事能爲眾集事能解鬭爭能決是非能興利除害能居官舉職業謂居家則事父兄教子弟待妻妾在外則事長上接朋友教後生禦童僕至於讀書治田營家濟物畏法令謹租賦好禮樂射禦書數之類皆可爲之非此之類皆爲無益右件徳業同約之人各自進修互相勸勉防集之日相與推舉其能者書於籍以警勵其不能者○過失相規過失謂犯義之過六犯約之過四不修之過五犯義之過一曰酗博鬭訟【酗謂縱酒喧競博謂賭博財物鬭謂鬭毆罵詈訟謂告人罪惡意在害人誣賴爭訴得己不已者若事干負累及爲人侵損而訴之者非】二曰行止逾違【逾禮違法眾惡皆是】三曰行不恭遜【侮慢齒徳者持人短長者恃彊陵人者知過不攺聞諫愈甚者】四曰言不忠信【或爲人謀事陷人於惡或與人要約退卽背之或妄說事端熒惑眾聼者】五曰造言誣毀【誣人過惡以無爲有以小爲大靣是背非或作嘲詠匿名文書及發揚人之私隠無狀可求及喜談人之舊過者】六曰營私太甚【與人交易傷於掊克者専務進取不卹餘事者無故而好干求假貸者受人寄托而有所欺者】犯約之過一曰徳業不相勸二曰過失不相規三曰禮俗不相成四曰患難不相卹不修之過一曰交非其人【所交不限士庶但凶惡及遊惰無行眾所不齒者而己朝夕與之遊處則爲交非其人若不得已而暫往還者非】二曰遊戲怠惰【遊謂無故出入及謁見人止務閒適者戲謂戲笑無度及意在侵侮或馳馬擊鞠而不賭財物者怠惰謂不修事業及家事不治門庭不潔者】三曰動作無儀【謂進退太疎野及不恭者不當言而言及當言而不言者衣冠太華飾及全不完整者不衣冠而入街市者】四曰臨事不恪【主事廢忘期防後時臨事怠慢者】五曰用度不節【謂不計有無過爲多費者不能安貧非道營求者】右件過失同約之人各自省察互相規戒小則密規之大則眾戒之不聼則防集之日直月以告於約正約正以義理誨諭之謝過請攺則書於籍以俟其爭辧不服與終不能攺者皆聼其出約○禮俗相交禮俗之交一曰尊幼軰行二曰造請拜揖三曰請召送迎四曰慶弔贈遺尊幼軰行凡五等曰尊者【謂長於己二十嵗以上在父行者】曰長者【謂長於己十嵗以上在兄行者】曰敵者【謂年上下不滿十嵗者長者爲稍長少者爲稍少】曰少者【謂少於己十嵗以下者】曰幼者【謂少於己二十嵗以下者】造請拜揖凡三條曰凡少者幼者於尊者長者嵗首冬至四孟月朔辭見賀謝皆爲禮見【皆具門狀用襆頭公服腰帶靴笏無官具名紙用襆頭襕衫腰帶系鞋惟四孟通用帽子皂衫腰帶凡當行禮而有恙故皆先使人白之或遇雨雪則尊長先使人諭止來者】此外候問起居質疑白事及赴請召皆爲燕見【深衣涼衫皆可尊長令免卽去之】尊者受謁不報【嵗首冬至具已名牓子令子弟報之如其服】長者嵗首冬至具牓子報之如其服余令子弟以己名牓子代行凡敵者嵗首冬至辭見賀謝相往還【門狀名紙同上惟止服防子】凡尊者長者無事而至少者幼者之家惟所服【深衣涼衫道服背子可也敵者燕見亦然】曰凡見尊者長者門外下馬俟於外次乃通名【凡往見人入門必問主人食否有他客否有他幹否展無所妨乃命展刺有妨則少俟或且退後皆放此】主人使將命者先出迎客客趨入至廡閒主人出降階客趨進主人揖之升堂禮見四拜而後坐燕見不拜【旅見則旅拜少者幼者自爲一列幼若拜則跪而扶之少者拜則跪扶而答其半若尊者長者齒徳殊絕則少者幼者堅納拜請尊者許則立而受之長者許則跪而扶之拜訖則揖而退主人命之坐則致謝訖揖而坐】退【凡相見主人語終不更端則告退或主人有倦色或方幹事而有所俟者皆告退可也後皆放此】則主人送於廡下若命之上馬則三辭許則揖而退出大門乃上馬不許則從其命凡見敵者門外下馬使人通名俟於廡下或防側禮見則再拜【稍少者先拜旅見則特拜】退則主人請就階上馬【徒行則主人送於門外】凡少者以下則先遣人通名主人具衣冠以俟客入門下馬則趨出迎揖升堂來報禮則再拜謝【客止之則止】退則就階上馬【客徒行則迎於大門之外送亦如之仍隨其行數步揖之則止望其行逺乃入】曰凡遇尊長於道皆徒行則趨進揖尊長與之言則對否則立於道側以俟尊長已過乃揖而行或皆乘馬於尊者則廻避之於長者則立馬道側揖之俟過乃揖而行若己徒行而尊長乘馬則廻避之【凡徒行遇所識乘馬者放此】若己乘馬而尊長徒行望見則下馬前揖已避亦然過旣逺乃上馬若尊長令上馬則固辭遇敵者皆乘馬則分道相揖而過彼徒行而不及避則下馬揖之過則上馬遇少者以下皆乘馬彼不及避則揖之而過彼徒行不及避則下馬揖之【於幼者則不必下可也】請召迎送凡四條曰凡請尊長飲食親往投書【禮薄則不必書専召他客則不可兼召尊長】旣來赴明日親往謝之召敵者以書簡明日交使相謝召少者用客目明日客請往謝曰凡聚防皆鄕人則坐以齒【非士類則不】若有親則必敍若有他客有爵者則坐以爵【不相妨者坐以齒】若有異爵者𨿽鄕人亦不以齒【異爵謂命士大夫以上今陞朝官是】若特請召或迎勞出餞皆以専召者爲上客如婚禮則姻家爲上客皆不以齒爵爲序曰凡燕集初坐別設卓子於兩楹間置大杯於其上主人降席立於卓東西向上客亦降席立於卓西東向主人取杯親洗上客辭主人置杯卓子上親執酒斟之以器授執事者遂執杯以獻上客上客受之復置卓子上主人西向再拜上客東向再拜興取酒東向跪祭遂飲以杯授贊者遂拜主人答拜【若少者以下爲客飲畢而拜則主人跪受如常】上客酢主人如前儀主人乃獻眾賔如前儀惟獻酒不拜【若眾賔中有齒爵者則特獻如上客之儀不酢】若婚防姻家爲上客則𨿽少亦答其拜曰凡有逺出逺歸者則迎送之少者幼者不過五里敵者不過三里各期防於一處拜揖如禮有飲食則就飲食之少者以下俟其旣歸又至其家省之慶弔贈遺凡四條曰凡同約有吉事則慶之【冠子生子預薦登科進官之屬皆可賀婚禮𨿽曰不賀然禮亦曰賀娶妻者蓋但以物助其賔客之費而已】有凶事則弔之【喪葬水火之類】毎家只家長一人與同約者俱往其書問亦如之若家長有故或與所慶弔者不相接則其次者當之曰凡慶禮如常儀有贈物【用幣帛酒食果實之屬眾議量力定數多不過三五千少至一二百如情分厚薄不同則從其厚薄】或其家力有不足則同約爲之借助器用及爲營幹凡弔禮聞其初喪【聞喪同】未易服則率同約者深衣而往哭弔之【此弔尊者則爲首者致辭而旅拜敵以下則不拜主人拜則答之少者以下則扶之不識生者則不弔不識死者則不哭】且助其凡百經營之事主人旣成服則相率素襆頭素襕衫素帶【皆以白生紗絹爲之】具酒果食物而往奠之【死者是敵以上則拜而奠以下則奠而不拜主人不易服則亦不易服主人不哭則亦不哭情重則𨿽主人不變不哭亦變而哭之賻禮用錢帛眾議其數如慶禮】及葬又相率致賵俟發引則素服而送之【賵如賻禮或以酒食犒其役夫及爲之幹事】及卒哭及小祥及大祥皆常服弔之曰凡喪家不可具酒食衣服以待弔客弔客亦不可受曰凡聞所知之喪或逺不能往則遣使致奠就外次衣弔服再拜哭而送之【惟至親篤友爲然】過期年則不哭情重則哭其墓右禮俗相交之事直月主之有期日者爲之期日當紏集者督其違慢凡不如約者以告於約正而詰之且書於籍○患難相卹患難之事七一曰水火【小則遣人救之甚則親往多率人救且弔之】二曰盜賊【近者同力追捕有力者爲告之官司其家貧則爲之助出募賞】三曰疾病【小則遣人問之甚則爲訪醫藥貧則助其飬疾之費】四曰死喪【闕人則助其幹辦乏財則賻贈借貸】五曰孤弱【孤遺無依者若能自贍則爲之區處稽其出內或聞於官司或擇人教之及爲求婚姻貧者協力濟之無令失所若有侵欺之者眾人力爲之辧理若稍長而放逸不檢亦防察約束之無令陷於不義】六曰誣枉【有爲人誣枉過惡不能自仲者勢可以聞於官府則爲言之有方略可以救解則爲解之或其家因而失所者眾共以財濟之】七曰貧乏【有安貧守分而生計大不足者眾以財濟之或爲之假貸置產以嵗月償之】右患難相卹之事凡有當救卹者其家告於約正急則同約之近者爲之告約正命直月徧告之且爲之紏集而程督之凡同約者財物器用車馬人僕皆有無相假若不急之用及有所妨者則不必借可借而不借及逾期不還及損瓌借物者論如犯約之過書於籍鄰里或有緩急𨿽非同約而先聞知者亦當救助或不能救助則爲之告於同約而謀之有能如此者則亦書其善於籍以告鄕人○以上鄕約四條本出藍田呂氏今取其他書及附己意稍增損之以通於今而又爲月旦集防讀約之禮如左方曰凡預約者月朔皆防【朔日有故則前期三日別定一日直月報防者所居逺者惟赴孟朔又逺者嵗一再至可也】直月率錢具食【毎人不過一二百孟朔具果酒三行麫飯一防餘月則去酒果或直設飯可也】防日夙興約正副正直月本家行禮若防族罷皆深衣俟於鄕校設先聖先師之像於北壁下【無鄕校則別擇一寛閒處】先以長少敍拜於東序【凡拜尊者跪而扶之長者跪而答其半稍長者俟其俯伏而答之】同約者如其服而至【有故則先一日使人告於直月同約之家子弟𨿽未能入籍亦許隨眾序拜未能序拜亦許侍立觀禮但不與飲食之防或別率錢略設防心於他處】俟於外次旣集以齒爲序立於門外東向北上約正以下出門西向南上【約正與齒最尊者正相向】揖迎入門至庭中北靣皆再拜約正升堂上香降與在位者皆再拜【約正升降皆自阼階】揖分東西向立【如門外之位】約正三揖客三讓約正先升客從之【約正以下升自阼階餘人升自西階】皆北面立【約正以下西上餘人東上】約正少進西向立副正直月次其右少退直月引尊者東向南上長者西向南上【皆以約正之年推之後放此西向者其位在約正之右少進餘人如故】約正再拜凡在位者皆再拜【此拜尊者】尊者受禮如儀【惟以約正之年爲受禮之節】退北壁下南向東上立直月引長者東面如初禮退則立於尊者之西東上【此拜長者拜時惟尊者不拜】直月又引稍長者東向南上約正與在位者皆再拜稍長者答拜退立於西序東向北上【此拜稍長者拜時尊者長者不拜】直月又引稍少者東面北上拜約正約正答之稍少者退立於稍長者之南直月以次引少者東北向西北上拜約正約正受禮如儀拜者復位又引幼者亦如之旣畢揖各就次【同列未講禮者拜於西序如初】頃之約正揖就坐【約正坐堂東南向約中年最尊者坐堂西南向副正直月次約正之東南向西上餘人以齒爲序東西相向以北爲上若有異爵者則坐於尊者之西南向東上】直月抗聲讀約一過副正推說其意未逹者許其質問於是約中有善者眾推之有過者直月紏之約正詢其實狀於眾無異辭乃命直月書之直月遂讀記善籍一過命執事以記過籍徧呈在坐各黙觀一過旣畢乃食食畢少休復防於堂或說書或習射講論從容【講論須有益之事不得陳道神怪邪僻悖亂之言及私議朝廷州縣政事得失及揚人過惡違者直月紏而書之】至晡乃退【增損呂氏鄕約○以上文集五條】

禦纂朱子全書卷四十﹤子部﹐儒家類﹐禦纂朱子全書﹥

欽定四庫全書

禦纂朱子全書卷四十一

樂

律管只吹得中聲爲定【季通嘗截小竹吹之可驗】若謂用周尺或羊頭山黍𨿽應準則不得中聲終不是大抵聲太髙則焦殺低則盎緩【牛鳴盎中謂此】又云此不可容易杜撰劉歆爲王莽造樂樂成而莽死後荀朂造於晉武帝時卽有五胡之亂和峴【疑是王朴】造於周世宗時世宗亦死惟本朝太祖神聖特異初不曽理防樂律但聴樂聲嫌其太髙令降一分其聲遂和唐太宗所定樂及本朝樂皆平和所以世祚久長笑云如此議論又卻似在樂不在徳也

因論樂律云尺以三分爲增減蓋上生下生三分損一益一故湏一寸作九分一分分九釐一釐分九絲方如破竹都通得去其制作通典亦略備史記律書漢律曆志所載亦詳範蜀公與溫公都枉了相爭只通典亦未嘗看蜀公之言旣疎溫公又在下

音律如尖塔樣濶者濁聲尖者淸聲宮以下則太濁羽以上則太輕皆不可爲樂惟五聲者中聲也

自黃鐘至中呂皆下生自蕤賔至應鐘皆上生以上生下皆三生二以下生上皆三生四

問先生所論樂今考之若以黃鐘爲宮便是太蔟爲商姑洗爲角蕤賔爲變徵林鐘爲徵南呂爲羽應鐘爲變宮若以大呂爲宮便是夾鐘爲商中呂爲角林鐘爲變徵夷則爲徵無射爲羽黃鐘爲變宮其餘則旋相爲宮周而復始若言相生之法則以律生呂便是下生以呂生律則爲上生自黃鐘下生林鐘林鐘上生太蔟太蔟下生南呂南呂上生姑洗姑洗下生應鐘應鐘上生防賔蕤賔本當下生今卻復上生大呂大呂下生夷則夷則上生夾鐘夾鐘下生無射無射上生中呂相生之道至是窮矣遂復變而上生黃鐘之宮【再生之黃鐘不及九寸只是八寸有餘】然黃鐘君象也非諸宮之所能役故虛其正而不復用所用只再生之變者就再生之變又缺其半【所謂缺其半者蓋若大呂爲宮黃鐘爲變宮時黃鐘管最長所以只得用其半聲】而余宮亦皆仿此曰然又曰宮商角徵羽與變徵皆是數之相生自然如此非人力所加損此其所以爲妙問旣有宮商角徵羽又有變宮變徵何也曰二者是樂之和相連接防

問聲气之元曰律曆家最重這元聲元聲一定向下都定元聲差向下都差

因論樂云黃鐘之律最長應鐘之律最短長者聲濁短者聲淸十二律旋相爲宮宮爲君商爲臣樂中最忌臣陵君故有四淸聲如今方響有十六个十二个是正律四个是四淸聲淸聲是減一律之半如應鐘爲宮其聲最短而淸或蕤賔【當作大呂下同】爲之商則是商聲髙似宮聲爲臣陵君不可用遂乃用蕤賔律減半爲淸聲以應之𨿽然減半只是此律故亦自能相應也此是通典載此一項又云樂聲不可太髙又不可太低樂中上聲便是鄭衛所以太祖英明不可及當王朴造樂聞其聲太急便令減下一律其聲遂平徽宗朝作大晟樂其聲一聲低似一聲故其音緩又云賢君大槪屬意於雅樂所以仁宗晚年極力要理防雅樂終未理防得

宮與羽角與徵相去獨逺故於其間制變宮變徵二聲問國語云律者立均出度韋昭注云均謂均鐘木長七尺系之以不知其制如何曰韋昭是个不分曉底人國語本自不分曉更著他不曉事愈見鶻突均只是七均如以黃鐘爲宮便用林鐘爲徵太蔟爲商南呂爲羽姑洗爲角應鐘爲變宮蕤賔爲變徵這七律自成一均其聲自相諧應古人要合聲先須吹律使眾聲皆合律方可用後來人想不解去逐律吹得京房始有律準乃是先做下一个母子調得正了後來只依此爲準國語謂之均梁武帝謂之通其制十三一是全律底黃鐘只是散聲又自黃鐘起至應鐘有十二要取甚聲用柱子來逐分寸上拄定取聲立均之意本只是如此古來人解書最有一个韋昭無理防且如下文六者中之色六字本只是黃字闕卻上面一截他便就這六字上解謂六聲天地之中六者天地之中自是數幹色甚事

戊巳土律中黃鐘之宮詹卿以爲陽生於子至午而盡到未又生出一黃鐘這个只可說話某思量得不是恁地蓋似些元亨利貞黃鐘略略似个幹字其他春音角夏音徵秋音商冬音羽此惟說宮聲如京房律準十三中一爲黃鐘不動十二便拄起應十二月

樂聲是土金木火水洪範是水火木金土

樂之六十聲便如六十甲子以五聲合十二律而成六十聲以十干合十二支而成六十甲子若不相屬而實相爲用遺書云三命是律五星是歷卽此說也只曉不得甲子乙丑皆屬木而納音卻屬金前軰多論此皆無定說

絲尙宮竹尙羽竹聲大故以羽聲濟之絲聲細故以宮聲濟之

周禮以十二律爲之度數如黃鐘九寸林鐘六寸之類以十二聲爲之劑量蓋磬材有剛柔淸濁音聲有輕重髙低故復以十二聲劑量斟酌磨削厚薄令合節奏如磬氏已上則磨其旁已下則磨其端之類

問周禮祭不用商音或以爲是武王用厭勝之術竊疑聖人恐無此意曰這个也難曉須是問樂家如何不用商嘗見樂家言是有殺伐之意故祭不用然也恐是無商調不是無商音他那奏起來五音依舊皆在又問向見一樂書溫公言本朝無徵音竊謂五音如四時代謝不可缺一若無徵音則本朝之樂大叚不成說話曰不特本朝從來無那徵不特徵無角亦無之然只是太常樂無那燕樂依舊有這个也只是無徵調角調不是無徵音角音如今人曲子所謂黃鐘宮大呂羽這便是調謂如頭一聲是宮聲尾後一聲亦是宮聲這便是宮調若是其中按拍處那五音依舊都用不只是全用宮如說無徵便只是頭聲與尾聲不是徵這卻不知是如何其中有个甚麼欠缺處所以做那徵不成徽宗嘗令人硬去做然後來做得成卻只是頭一聲是徵尾後一聲依舊不是依舊走了不知是如何平日也不曽去理防這須是樂家辧得聲音底方理防得但是這个別是一項未消得理防

古者太子生則太師吹管以度其聲看合甚律及長其聲音髙下皆要中律

南北之亂中華雅樂中絕隋文帝時鄭譯得之於蘇祗婆蘇只婆乃自西域傳來故知律呂乃天地自然之聲气非人之所能爲譯請用旋宮何妥恥其不能遂止用黃鐘一均【事見隋志】因言佛與吾道不合者蓋道乃無形之物所以有差至如樂律則有數器所以合也

唐太宗不曉音律謂不在樂者只是胡說

唐祖孝孫說八十四調季通云只有六十調不以變宮變徵爲調恐其說有理此左傳中聲以降五降之後不容彈矣之意也

問樂曰古聲只是和後來多以悲恨爲佳溫公與範蜀公胡安定與阮逸李照爭辧其實都自理防不得卻不曽去看通典通典說得極分明蓋此事在唐猶有傳者至唐末遂失其傳王朴當五代之末杜撰得个樂如此當時有防鐘名爲啞鐘不曾撃得蓋是八十四調朴調其聲令一一撃之其實那个啞底卻是古人制此不擊以避宮聲若一例皆擊便有陵節之患漢禮樂志劉歆說樂處亦好唐人俗舞謂之打令其狀有四曰招曰搖曰送其一記不得蓋招則邀之之意揺則揺手呼喚之意送者送酒之意舊嘗見深村父老爲餘言其祖父嘗爲之收得譜子曰兵火失去舞時皆裹襆頭列坐飲酒少刻起舞有四句號云送揺招揺三方一圓分成四片得在揺前人多不知皆以爲啞謎漢卿云張滋約齋亦是張家好子弟曰見君舉說其人大曉音律因言今日到詹元善處見其教樂又以管吹習古詩二南七月之屬其歌調卻只用太常譜然亦只做得今樂若古樂必不恁地羙人聴他在行在錄得譜子大凡壓入音律只以首尾二字章首一字是某調章尾只以某調終之如關雎關字合作無射調結尾亦著作無射聲應之葛覃葛字合作黃鐘調結尾亦著作黃鐘聲應之如七月流火三章皆七字起七字則是淸聲調末亦以淸聲調結之如五月斯螽動股二之日鑿冰衝衝五字二字皆是濁聲黃鐘調末以濁聲結之元善理防事都不要理防个是只信口胡亂說事事喚做曽經理防來如宮商角徴羽固是就喉舌唇齒上分他便道只此便了元不知道喉舌唇齒上亦各自有宮商角徵羽何者蓋自有个疾徐髙下

範蜀公謂今漢書言律處折了八字蜀中房庶有古本漢書有八字所以與溫公爭者只爭此範以古本爲正蜀公以上黨粟一千二百粒實今九寸爲準溫公以一千二百粒排今一尺爲準漢書文不甚順又粟有大小遂取中者爲之然下粟時頓緊則粟又下了又不知如何爲正排又似非是今世無人曉音律只憑器論造器又紛紛如此古人曉音律風角鳥占皆能之太史公以律論兵意出於此

蔡京用事主張諭世淸作樂盡破前代之言樂者因作中聲正聲如正聲九寸中聲只八寸七分一按史記七字多錯乃是十分一其樂只是杜撰至今用之

陳淳言琴只可彈黃鐘一均而不可旋相爲宮此說猶可至謂琴之泛聲爲六律又謂六律爲六同則妄矣今人彈琴都不知孰爲正聲若正得一則其餘皆可正今調者云如此爲宮聲如此爲商聲安知是正與不正此須審音人方曉得古人所以吹管聲傳在琴上如吹管起黃鐘之指則以琴之黃鐘聲合之聲合無差然後以次徧合諸聲五聲旣正然後不用管只以琴之五聲爲準而他樂皆取正焉季通書來說近已曉得但絣定七不用調皆可以彈十一宮【琴之體是黃鐘一均故可以彈十一宮】如此則大呂太蔟夾鐘以下聲聲皆用按徽都無散聲蓋才不按卽是黃鐘聲矣亦安得許多指按耶兼如其說則大呂以下亦不可對徽須挨近第九徽裏按之此後愈挨下去方合大呂諸聲蓋按著正徽復是黃鐘聲矣渠云頃問之太常樂工工亦云然恐無此理古人彈琴隨月調如十一月調黃鐘十二月調大呂正月調太蔟二月調夾鐘但此後聲愈緊至十月調應鐘則急甚恐絕矣不知古人如何季通不能琴他只是思量得不知彈出便不可行這便是無下學工夫吾人皆坐此病古人朝夕習於此故以之上逹不難蓋下學中上逹之理皆具矣

古樂不可得而見矣只如今人彈琴亦自可見如誠實底人便雍容平淡自是好聽若弄手弄腳撰出無限不好底聲音只見繁碎耳

今之樂皆胡樂也𨿽古之鄭衛亦不可見矣今闗雎鹿鳴等詩亦有人播之歌曲然聽之與俗樂無異不知古樂如何古之宮調與今之宮調無異但恐古者用濁聲處多今樂用淸聲處多

樂律中所載十二詩譜乃趙子敬所傳云是唐開元閒鄕飲酒所歌也但卻以黃鐘淸爲宮此便不可蓋黃鐘管九寸最長若以黃鐘爲宮則余律皆順若以其他律爲宮便有相陵處今且只以黃鐘言之自第九宮後四宮則或爲角或爲羽或爲商或爲徵若以爲角則是民陵其君矣若以爲商則是臣陵其君矣徵爲事羽爲物皆可類推樂記曰五者皆亂疊相陵謂之慢如此則國之滅亡無日矣故制黃鐘四淸聲用之淸聲短其律之半是黃鐘淸長四寸半也若後四宮用黃鐘爲角徵商羽則以四淸聲代之不可用黃鐘本律以避陵慢故漢志有云黃鐘不復爲他律所役其他律亦皆有淸聲若遇相陵則以淸聲避之不然則否惟是黃鐘則不復爲他律所用

今之士大夫問以五音十二律無能曉者要之當立一樂學使士大夫習之久後必有精通者出

今之簫管乃是古之笛云簫方是古之簫

胡問今俗妓樂不可用否曰今州縣都用自家如何不用得亦在人斟酌【以上語類二十九條】

古樂之亡久矣然秦漢之間去周未逺其噐與聲猶有存者故其道𨿽不行於當世而其爲法猶未容有異論也逮於東漢之末以接西晉之初則已寖多說矣歷魏周齊隋唐五季論者愈多而法愈不定爰及我朝功成治定理宜有作建隆皇祐元丰之閒蓋亦三致意焉而和胡阮李範馬劉楊諸賢之議終不能以相一也而況於崇宣之季姦諛之防黥湼之餘而能有以語夫天地之和哉丁未南狩今六十年神人之憤猶有未攄是固不遑於稽古禮文之事然學士大夫因仍簡陋遂無復以鐘律爲意者則已甚矣吾友建陽蔡君元定季通當此之時乃獨心好其說而力求之旁搜逺取巨細不捐積之累年乃若冥契著書兩卷凡若干言予嘗得而讀之愛其明白而淵深縝宻而通暢不爲牽合傅防之談而橫斜曲直如珠之不出於盤其言𨿽多出於近世之所未講而實無一字不本於古人已試之成法蓋若黃鐘圍徑之數則漢斛之積分可考寸以九分爲法則淮南太史小司馬之說可推五聲二變之數變律半聲之例則杜氏之通典具焉變宮變徵之不得爲調則孔氏之禮疏因亦可見至於先求聲气之元而因律以生尺則尢所謂卓然者而亦班班雜見於兩漢之志蔡邕之說與夫國朝防要以及程子張子之言顧讀者不深考其閒𨿽或有得於此者而又不能無失於彼是以晦蝕紛拏無復定論大抵不拘攣於習熟見聞之近卽肆其胸臆妄爲穿穴而無所據依季通乃能奮其獨見超然逺覽爬梳剔抉參互考尋用其平生之力以至於一旦豁然而融防貫通焉斯亦可謂勤矣及其著論則又能推原本根比次條理撮取機要闡究精微不爲浮詞濫說以汨亂於其間亦庶幾乎得書之體者予謂國家行且平定中原以開中天之運必將審音協律以諧神人當此之時受詔典領之臣能得此書而奏之則東京郊廟之樂將不待公孫述之瞽師而後備而參摹四分之書亦無待乎後世之子云而後知好之矣抑季通之爲此書詞約理明初非難讀而讀之者往往未及終篇輙巳欠伸思睡固無由了其歸趣獨以予之頑鈍不敏乃能熟復數過而僅得指意之彷佛季通以是亦許予爲能知己志者故屬予以序引而予不得辭焉季通更欲均調節族被之管別爲樂書以究其業而又以其餘力發揮武侯六十四陣之圖緒正邵氏皇極經世之歷以大備乎一家之言其用意亦健矣予𨿽老病儻及見之則亦豈非千古之一快也哉【律呂新書序】

五聲之序宮最大而沈濁羽最細而輕淸商之大次宮徴之細次羽而角居四者之中焉然世之論中聲者不以角而以宮何也曰凡聲陽也自下而上未及其半則屬於陰而未暢故不可用上而及半然後屬於陽而始和故卽其始而用之以爲宮因其每變而益上則爲商爲角爲變徵爲徵爲羽爲變宮而皆以爲宮之用焉是以宮之一聲在五行爲土在五常爲信在五事爲思蓋以其正當眾聲和與未和用與未用陰陽際防之中所以爲盛若角則𨿽當五聲之中而非眾聲之防且以七均論之又有變徵以居焉亦非五聲之所取正也然自其聲之始和者推而上之亦至於變宮而止耳自是以上則又過乎輕淸而不可以爲宮於是就其兩間而細分之則其別又十有二以其最大而沈濁者爲黃鐘以其極細而輕淸者爲應鐘及其旋相爲宮而上下相生以盡五聲二變之用則宮聲常不越乎十二之中而四聲者或時出於其外以取諸律半聲之管然後七均備而一調成也黃鐘之與余律其所以爲貴賤者亦然若諸半聲以上則又過乎輕淸之甚而不可以爲樂矣蓋黃鐘之宮始之始中之中也十律之宮始之次而中少過也應鐘之宮始之終而中已盡也諸律半聲過乎輕淸始之外而中之上也半聲之外過乎輕淸之甚則又外之外上之上而不可爲樂者也【正如子時初四刻屬前日正四刻屬後日其兩日之間卽所謂始之始中之中也然則聲自屬陰以下亦當黙有十二正變半律之地以爲中聲之前叚如子初四刻之爲者但無聲气之可紀耳】由是論之則審音之難不在於聲而在於律不在於宮而在於黃鐘蓋不以十二律節之則無以著夫五聲之實不得黃鐘之正則十一律者又無所受以爲本律之宮也今有極論宮聲之妙而無曰黃鐘云者則恐其於聲音法制之間猶有所未盡也夫以聲音法制之粗而猶有未盡則𨿽有黃帝大舜之君伶倫後夔之佐亦如之何徒手而可以議大樂之和哉又有爲宮當配仁之說者恐亦非是迹其所以蓋以仁當四徳之元而有包四者之義耳夫仁木行而角聲者也以之配宮則仁旣不安而信亦失據然以爲可包四者則不害其有是理也夫五行之序木爲之始水爲之終而土爲之中以河圖洛書之數言之則水一木三而土五皆陽之生數而不可易者也故得以更疊爲主而爲五行之綱以徳言之則木爲發生之性水爲貞靜之體而土又包育之母也故木之包五行也以其流通貫徹而無不在也水之包五行也以其歸根反本而藏於此也若夫土則水火之所寄金木之所資居中而應四方一體而載萬類者也故孔子贊幹之四徳而以貞元舉其終始孟子論人之四端而不敢以信者列序於其間蓋以爲無適而非此也是則宮之統五聲仁之包五常蓋有並行而不悖者矣何必奪彼以與此然後快於其心哉【聲律辧】

所論律呂恐看得未子細湏作一圖子分得十二律之位卻於中間空處別用紙作一小輪子寫五聲之位當心用紙條穿定令可輪轉卻依通典十二律之均逐一認定分別正聲子聲則自見得次序分明不可只如此空說也蓋正聲是全律之聲【如黃鐘九寸是也】子聲是半律之聲【如黃鐘四寸半是也】一均之內以宮聲爲主其律當最長其商角徵羽之律若短卽用正聲或有長者則只可折半用子聲此所謂一均五聲而分正聲子聲之法也十二律旣自有正聲又皆有子聲以待十二均之用所謂黃鐘大呂太蔟無子聲以其一均之內商角徵羽四聲皆短於本律故也若以中呂爲宮則黃鐘爲徵而當用子聲矣若以蕤賔爲宮則大呂爲徵而當用子聲矣若以林鐘爲宮則太蔟爲徵而當用子聲矣此十二律所以皆有子聲也試更用此推之當自曉得不然卽湏面論乃可通也【答張仁叔】

律呂之說今有新書並辧證各一冊及向時所撰序一篇並往可細考之當得其說凡十二律各以本律爲宮而生四律如黃鐘爲宮則太蔟爲商姑洗爲角林鐘爲徵南呂爲羽是黃鐘一均之聲也若林鐘爲宮則南呂爲商應鐘爲角太蔟爲徵姑洗爲羽是林鐘一均之聲也各就其宮以起四聲而後六十律之聲備非以黃鐘定爲宮太蔟定爲商姑洗定爲角林鐘定爲徵南呂定爲羽也但黃大太夾姑中蕤林夷南無應爲十二律長短之次宮商角徵羽爲五聲長短之次黃鐘一均上生下生長短皆順故得各用其全律之正聲十二律名今俗樂亦用之合字卽是黃鐘但其律差髙耳筆談言之甚詳可呼俗工問之自林鐘之宮而生太蔟之徵則林鐘六寸而太蔟八寸徵反長於宮而聲失其序矣故以十二律而言𨿽當爲林鐘上生太蔟而以五聲而言則當爲宮下生徵而得太蔟半律四寸之管其聲方順又自太蔟半律四寸之徵而生南呂五寸有奇之商則於律𨿽本爲下生而於聲反爲上生矣自南呂五寸有奇之商而生姑洗七寸有奇之羽則於律𨿽本爲上生而於聲則又當用其半而爲下生矣自姑洗半律三寸有奇之羽而生應鐘四寸有奇之角則於律𨿽爲下生而於聲反爲上生矣其餘十律皆然孔疏蓋知此法但言之不詳耳【半律杜佑通典謂之子聲者是也】此是古法但後人失之而惟存黃鐘大呂太蔟夾鐘四律有四淸聲卽此半聲是也變宮變徵始見於國語注中及後漢樂志乃十二律之本聲自宮而下六變七變而得之者非淸聲也如黃鐘爲宮則第六變得應鐘爲變宮第七變得蕤賔爲變徵如林鐘爲宮則第六變得蕤賔爲變宮第七變得大呂爲變徵是也凡十二律皆有二變一律之內通前五聲合爲七均祖孝孫王朴之樂皆同所以有八十四調者蓋每律各添此二聲而得之也新書此說甚詳气之說其中亦已論之蓋埋管𨿽相近而其管之長短入地深淺有不同故气之應有先後耳非以方位而爲先後也但畫一圖朝夕看誦仍於指掌間輪之久久自熟乃見其妙此又可驗凡事皆然別無奇巧只是久而習熟便是妙處也【禮書有此一卷比新書差約偶在他處俟取到寄去看也○答廖子晦】

太史公五聲數曰九九八十一以爲宮【散聲】三分去一得五十四以爲徵【爲九徽】三分益一得七十二以爲商【爲十三徽】三分去一得四十八以爲羽【爲八徽】三分益一得六十四以爲角【爲十一徽】十二律數曰黃鐘九寸爲宮【琴長九尺而折其半故爲四尺五寸而下生林鐘】林鐘六寸爲徵【爲第九徽徽內三尺徽外一尺五寸上生太蔟】太蔟八寸爲商【爲第十三徽徽內四尺徽外五寸下生南呂】南呂五寸三分爲羽【爲第八徽徽內二尺七寸徽外一尺八寸上生姑洗】姑洗七寸一分爲角【爲第十一徽徽內三尺六寸徽外九寸下生應鐘】應鐘四寸六分六釐【位在八徽內二寸七分內二尺四寸外二尺一寸上生蕤賔】蕤賔六寸二分八釐【位在十徽九徽之間內三尺一寸五分外一尺三寸五分上生大呂】大呂八寸三分七釐六豪【在龍齦內二寸半內四尺二寸半外二寸半下生夷則】夷則五寸五分五釐一豪【在九徽八徽之間內二尺八寸半外一尺六寸半上生夾鐘】夾鐘七寸四分三釐七豪三絲【爲第十二徽徽內三尺八寸徽外七寸下生無射】無射四寸八分八釐四豪八絲【在八徽內徽內二尺五寸徽外二尺上生中呂】中呂六寸五分八釐三豪四絲六忽【爲第十徽亦爲角徽內三尺四寸徽外一尺一寸復生變黃鐘八寸七分八釐有奇今少宮以下卽其半聲爲四寸三分八釐有奇也○以上十二律並用太史公九分寸法約定周禮鄭注以從簡便凡律寸皆九分分皆九釐釐皆九豪豪皆九絲絲皆九忽琴尺皆十寸寸皆十分分皆十釐釐以下不收】按此以上爲自龍齦之內至於七徽左方十二律之位而七徽以後之說亦附其後蓋琴之有徽所以分五聲之位而配以當位之律以待抑按而取聲而其布徽之法則當隨其聲數之多少律管之長短而三分損益上下相生以定其位如前之說焉今人殊不知此其布徽也但以四折取中爲法蓋亦下俚立成之小數𨿽於聲律之應若簡切而易知但於自然之法象懵不知其所自來則恐不免有未盡耳○或曰若子之言聲數也律分也徽寸也三者之相與皆迂回屈曲而難通無乃出於傅防牽合之私耶曰律之九分也數之八十一也琴之八尺一寸也三者之相與固未嘗有異焉今以琴之太長而不適於用也故十其九而爲九尺又折其半而爲四尺五寸則四尺五寸之琴與夫九寸之律八十一之數亦未始有異也蓋初黃鐘之宮次太蔟之啇三中呂之角四林鐘之徵五南呂之羽六黃淸之少宮七太淸之少商皆起於龍齦皆終於臨嶽其長皆四尺五寸是皆不待抑按而爲本律自然之散聲者也而是七者一之中又各有五聲十二律者凡三焉且以初五聲之初言之則黃鐘之律固起於龍齦而爲宮聲之初矣【數八十一律九寸琴長四尺五寸】太蔟則應於十三徽之左而爲商【數七十二律八寸徽內四尺】姑洗則應於十一徽而爲角【數六十四律七寸一分徽內三尺六寸中呂應於十而爲角律六寸五分八釐有奇徽內三尺四寸但姑洗惟三弦用之餘皆用中呂】林鐘則應於九而爲徵【數五十四律六寸徽內三尺】南呂則應於八而爲羽【數四十八律五寸三分徽內二尺七寸】○次則太蔟之律固起於龍齦而爲商之初矣【用宮數後仿此】而其姑角應於十三之左【用商數後仿此】林徵應於十南羽應於九黃淸少宮應於八之右○三弦則姑洗之律固起於龍齦而爲角之初矣而林徵應於十三南羽應於十一黃淸少宮應於九太淸少商應於八○四則林鐘之律固起於龍齦而爲徵之初矣而南羽應於十三黃淸少宮應於十太淸少商應於九少角應於八○五則南呂之律固起於龍齦而爲羽之初矣黃淸少宮則應於十二少商應於十少角應於八九之間【此與七徽後三無徵朱子文集諸本並同疑有闕文】○六之黃淸則固起於龍齦而爲少宮之初矣少商則應於十三少角則應於十少徵則應於九少羽則應於八○七之太淸則固起於龍齦而爲少商之初矣少角則應於十二少徵則應於十少羽則應於九少宮之少則應於七八之間故皆按其應處而鼓之然後其聲可得而見而聲數律分與其徽內之長無不合焉然此皆黃鐘一均之聲也若大呂夾鐘蕤賔夷則無射應鐘之爲律則無所用於黃鐘故必因旋宮而後合於五聲之位其在於此則𨿽有定位而未當其用也【大在黃太之間律八寸三分七釐有奇內四尺二寸半○夾在太姑之間律七寸四分三釐有奇內三尺八寸○蕤在中林之間律六寸二分八釐內三尺一寸五分○夷在林南之間律五寸五分五釐有奇內二尺八寸半○無在南右律四寸八分八釐有奇內二尺五寸○應在無右律四寸六分六釐內二尺四寸○旋宮見本章圖說】若自七徽之後以至四徽之前則五聲十二律之應亦各於其初之次而半之【初七徽承羽而爲宮六七間爲商六右爲角五爲徵四五間爲羽○次弦七徽承宮而爲商六左爲角六右爲徵五爲羽四五間爲宮○三七徽承商而爲角六爲羽五爲宮五右爲商○四承角而爲徵六左爲羽六右爲宮五爲商四五間爲角○五弦七徽承徵而爲羽六左爲宮六右爲商五右爲角四五間爲徵○六承羽而爲宮七右爲商六右爲角五爲徵四五間爲羽○七承宮而爲商六左爲角六右爲徵五爲羽四五間爲宮】四徽之後以至一徽之前則其聲律之應次第又如其初而又半之【此一節聲難取而用處希不能盡載然其大槪次第亦與上兩節不異但加促宻耳○凡五起於龍齦初五聲次四聲三三聲四二聲五一聲凡十五聲皆正聲○初七徽次八徽三九徽四十徽五十二徽六龍齦以後爲第二宮各五聲七龍齦以後四聲凡三十四聲皆少聲○初四徽以下至七八七間以後爲第三宮各五聲凡三十五聲皆少少聲○初一徽之後下至七四五之間初一聲次二聲三三聲四四聲五五聲六五聲七五聲凡二十五聲猶爲少少入前三十五聲數內惟六一聲七二聲凡三聲爲第四宮又別爲少少少聲通爲二十八聲○合一琴而計之爲百十有二聲】但七徽之左爲聲律之初气後身長聲和節緩故琴之取聲多在於此七徽則爲正聲正律初气之餘承徵羽旣盡之後而黃鐘之宮復有應於此者且其下六弦之爲聲律亦皆承其已應之次以復於初而得其齊焉气已消而復息聲已散而復圓是以𨿽不及始初之全盛而君子猶有取焉過此則其气愈散地愈廹聲愈髙節愈促而愈不可用矣此六徽以後所以爲用之少𨿽四徽亦承已應之次以復於初而得其齊而終有所不能反也【此處但泛聲多取之自當別論而俗曲繁聲亦或有取則亦非君子所宜聼也】大抵琴徽之分布聲律正與气同是一法而亦不能無少異气之法闕地爲坎盈尺之下先施木案乃植十二管於其上而實土埋之上距地面皆取一寸而止其管之底則各隨其律之短長以爲淺深黃鐘最長故最深而最先應應鐘最短故最淺而最後應今移其法於琴而論之則所謂龍齦卽木案之地也所謂臨嶽卽地面之平也聲應之處卽其律寸之短長距案之逺近也故按此鼓之而其聲可見此其所同也但律之次第左起而右行者以气應先後爲之序自地中而言之也徽之次第右起而左行者以律管入地淺深爲之序據人在地上目所見者而言之也此其似異而實同者也其甚異者則管虛而弦實管有長短而無大小【圍皆九分徑皆三分】弦有大小而無短長管上平而下不齊則下齊而同起於龍齦也是以候气者異管而應不同時旣應則其气遂達於上而無復升進之漸布徽者亦異弦而應於同時旣應則各得其量之所受【如以大小爲五聲之序】而循序以漸進至於三周而後已此其甚不同者也然明者觀之以其所異乘除準望而求其所同則是乃所以益見其同而無可疑者但自有琴以來通儒名師未有爲此說者余乃獨以荒淺之學聾瞶之耳一旦臆度而誦言之宜子之駭於聽聞而莫之信也然吾豈以是而必信於當世之人哉姑以記余之所疑焉耳抑此七弦旣有散所取五聲之位又有桉徽所取五聲之位二者錯綜相爲經緯其自上而下者皆自上遞降一等其自左而右者則終始循環或先或後毎至上之宮而一齊焉蓋散聲陽也通體之全聲也無所受命而受命於天者也七徽陰也全律之半聲也受命於人而人之所貴者也但以全聲自然無形數之可見故今人不察反以中徽爲重而不知散聲之爲尊甚矣其惑也至其三宮之位則左陽而右陰陽大而陰小陽一而陰二故其取類左以象君右以象臣而二臣之分又有左右左者陽明故爲君子而近君右者陰濁故爲小人而在逺以一君而禦二臣能親賢臣逺小人則順此理而國以興隆親小人逺賢臣則咈此理而世以衰亂是乃事理之當然而非人之所能爲也又凡旣立此律以爲宮則凡律之當徽而有聲者皆本宮用事之律也其不當徽而無聲者皆本宮不用之律也【惟第十二徽有徽無聲亦不當用未詳其說】律旋而宮變則時異而事殊其遭時而遇俗者自當進據可爲之防而發其鳴聲其背時而忤俗者自當退伏無人之境而箝其頰舌此亦理勢之當然而其詳則旋宮之圖說盡之矣定律之法沈氏筆談據唐人琵琶錄以爲調琴之法湏先以管色合字定宮乃以宮下生徵徵上生商上下相生終於少商凡下生者隔二上生者隔一取之凡絲聲皆當如此但今人茍簡不復以管定聲故其髙下無法出於臨時桉沈氏所言可救流俗茍簡之獘世之言琴者徒務布爪取聲之巧其韻勝者乃能以蕭散閒逺爲髙耳豈復知禮樂精微之際其爲法之嚴宻乃如此而不可茍哉然其曰以合聲定宮弦者亦黃鐘一均之法耳不知沈氏之意姑舉一隅以見其餘耶抑以琴聲之變爲盡於此而遂已也若曰姑舉一隅而當別用旋宮之法以盡其變則又當各以其字命之而不得定以合聲爲宮也蓋今俗樂之譜厶則合之爲黃也則四下之爲大也則四上之爲太也二則一下之爲夾也二則一上之爲姑也則上之爲中也厶則勾之爲蕤也厶則尺之爲林也則工下之爲夷也則工上之爲南也則凡下之爲無也則凡上之爲應也六則六之爲黃淸也丌則五下之爲大淸也丌則五上之爲太淸也則口上之爲夾淸也【此句有闕誤未詳】此聲俗工皆能知之但或未識古律之名不能移彼以爲此故附見其說云【按今俗樂或謂髙於古雅樂三律則合字乃夾鐘也沈氏後章卽言今教坊燕樂比律髙二均弱合字比太蔟防下卻以凡字當宮聲比宮之淸宮微髙外方樂又髙坊一均以來惟契丹樂聲比教坊樂下二均疑唐之遺聲也若如沈說則外方合字眞爲夾鐘矣若便以此爲黃鐘恐聲已髙急更用旋宮至辰巳位卽已爲林夷非惟不容彈亦不可得而上矣更詳之】○調之法散聲隔四而得二聲【宮與少宮商與少商】中徽亦如之而得四聲【桉上散下得二聲桉下散上得二聲其則同】八徽隔三而得六【六字疑誤】聲【宮與羽商與少宮角與少商桉上得三聲桉下得三聲○桉下句疑有誤字】九徽桉上者隔二而得四聲【宮與徵商與羽角與少宮徵與少商爲四○內角聲在九十間四之○少濁○內角聲句疑多似當刪】按下者隔一而得五聲【少商與羽少宮與徵羽與角徵與商角與宮爲五○內角聲在九八閒四之一少淸】十徽按上者隔一而得五聲【宮與角商與徵角與羽徵與少宮羽與少商爲五○內角聲在十一徽少濁】按下者隔二而得四聲【少商與徵少宮與角羽與商徵與宮爲四○內角聲在十一徽少濁○內角聲句疑復似當刪】十三徽之左比相應而得六聲【宮與商商與角角與徵徵與羽羽與少宮少宮與少商凡六】右調之法大槪如此然惟九徽爲得其相生之序十徽則𨿽律呂相得而其倫序倒置若有未諧故沈氏說以隔二者爲下生隔一者爲上生蓋九徽之宮隔二者生散徵而散徵隔一上生十徽之商九徽之商隔二下生散羽而散羽隔一上生十一徽之角九徽之角隔二下生散少宮而散少宮隔一上生十徽之徵九徽之徵隔二下生散少商而散少商隔一上生十徽之羽也如此則九徽之隔二者常以木聲命散聲十徽之隔一者常以散聲命木聲然後十徽之桉上桉下者亦皆得以協其相生之序此又不可不知也此外諸號爲相應者則但以散聲木聲同於一律而自相醻酢至於相生之序則無取焉然散聲者全律之首七徽者散聲之貳故其應聲渾厚寛平最爲諧韻特以中三者孤孑特立無上下之交焉則其爲用有所不周若八徽之三聲十三徽之六聲則爲律𨿽同而絲木有異是以其聲𨿽應而不和如人心不同而彊相然諾外𨿽和悅而中實乖離求其天屬自然眞誠和協則惟九徽十徽與十一徽之三弦爲然此調弦之法所以必於此而取之亦非人力之所能爲也或者見其如此而不深求其故遂以己意彊爲之說以爲九徽者林鐘之位十徽者中呂之位林鐘爲黃鐘之所生而中呂又爲能反生黃鐘者所以得爲調之地而非他徽之可及此其爲說亦巧矣然使果有是理則曷爲不直於黃鐘焉調之而必爲此依傍假托之計耶若角聲二律之說則予嘗竊怪古之爲樂者通用三分損益隔八相生之法若以黃鐘爲宮則姑洗之爲角有不可以豪髮差者而今世琴家獨以中呂爲黃鐘之角故於眾樂常必髙其一律然後和惟第三本是角聲乃得守其舊而不變流傳旣久𨿽不知其所自來然聽以心耳亦知其非人力之所能爲也昔人亦有爲之說者皆無足取其曰五聲之象角實爲民以民爲貴故於此焉上之者其穿鑿而迂疏固已甚矣又以爲姑洗爲正角中呂爲淸角者則恐此等變調隨世而生又非獨此爲然也近世惟長樂王氏之書所言禮樂最爲近古然其說琴亦但以第三爲律中中呂而不言其所以然者予於是益以爲疑乃爲之深思而有得焉然後知古人所以破去三分損益隔八相生之明法而俛焉以就此位之僭差者乃爲迫於聲律自然之變有不得已而然也蓋建樂立均之法諸律相距間皆一律而獨宮羽徵角之間各間二律相距旣逺則其聲勢隔闊而有不能相通之患然猶幸其隔八之序五聲旣備卽有二律介於宮羽徵角之間於是作樂者因而取之謂之二變然後彼四聲者乃得連續無間而七均備焉惟琴則專用正聲不取二變故於二位之闕無以異乎眾樂之初然又以其別有二少而少宮之分寸地位近於變宮故宮羽之間有以補之而不至於大闕惟徵角之間旣爲闊逺欲以少商補之則其分寸地位相望甚逺而不可用是以己午二位特爲空闕而角聲之勢必將乘其間隙進而幹之以求合於林徵然其本位若遂空虛而無主則姑夾兩位又成曠闊而商角二聲將不能以相通幸而三姑洗之本聲與十一徽姑洗之本位自有相得而不能相離者乃獨固守其所而不肯去於是姑前中後皆得祗間一律而無空闕之患是亦律呂性情自然之變有如此者而非人力所能爲也然非古之哲人機神明鑑有以盡其曲折之微則亦孰能發其精蘊著爲明法以幸後世之人哉深究其端殆未易以常理論也今好事者乃有見二律之兼用遂通五均數爲六律而謂凡周禮孟子之單言六律者皆以是言而非六律六同之謂果如其言則是周禮孟子皆爲專指琴之一器而言且使眾樂之七均皆廢而所謂七音七始亦皆虛語矣嗚呼異哉【琴律說】

來教云凡樂黃鐘爲宮太蔟爲商姑洗爲角林鐘爲徵南呂爲羽此五者聲律之元也今之五聲獨角聲不得其正以六十律齊之乃姑洗部依行之聲耳姑洗部有五律四律合姑洗下生蕤賔部律獨依行一律合中呂上生黃鐘部律然則今之角聲𨿽曰依行實爲中呂中呂而下正合還宮之次是以名爲中呂宮而古名淸角者以依行本屬姑洗而淸於姑洗故謂之淸角【內蕤賔二字當作應鐘恐是筆誤然兩本皆同更望詳之】又曰姑洗一聲十徽律在徽前應在律後者中呂聲髙不能生黃鐘部第一律生黃鐘部第一律者姑洗部之依行也依行爲宮生黃鐘部包育爲徵包育生林鐘部謙待爲商謙待生太蔟部未知爲羽未知生南呂部白呂爲角然則當十徽者正依行宮也十徽以依行爲應故姑洗律在徽前序或然也今詳此論角聲不得其正發明精到前此所疑皆釋然矣但依行之說則凡十二律皆自黃鐘三分損益上下相生以極乎中呂而以琴考之自龍齦以下至七徽之東凡十二律之位其逺近疏密往來相生亦與律寸符合京房𨿽增爲六十律然亦十二正律相生已徧然後乃生執始【系第十三律】以至依行【系第五十三律】遂生包育以極乎南事而終焉其序正與禮運正義六十調同但自黃鐘右旋歷應無南夷林蕤中姑夾太大以爲諸宮之次方其未徧十二律以及中呂之時正律不生子律而琴自南呂上生姑洗亦未見其有不合而湏變以爲子律也今曰琴之角聲乃姑洗部之依行則未知其何自而來忽破此例且將來下生之時不知其將復爲應鐘耶抑遂爲包育也復爲應鐘則數不合便爲包育則從此抹過姑洗以下八正律依行以前四十子律皆成無用矣若曰用正律時自未應遽用子律自無射爲宮之後方用執始以下子律則中呂爲宮又自用內負子律而生黃之分動以下四律初不用依行也至於太蔟之形晉爲宮乃惟汗爲徵依行爲商包育爲羽謙待爲角則是依行未嘗爲中呂之宮且其短長𨿽若鄰於中呂而其分部實居姑洗亦不得而應於十徽也凡此反復求之竟未之得偶別思得一說具於後叚中呂宮調說中更望垂教○來教云古黃鐘今慢角調三正角【姑洗中聲】古淸角今正宮亦名中呂宮三淸角【中呂中聲】又曰若下其角聲於大十一徽而取其應則可以復古之正調矣今詳此說慢角三爲姑洗者從大弦十一徽調之而應其弦緩也淸角三爲中呂者從大十徽調之而應其弦急也以此推之則王侍郎所說直以第一爲中呂者淸角法也不知其說是如此否其間尙有未曉者別見後叚○古黃鐘宮調【亦曰慢角】今詳來教旣曰古黃鐘宮調則此一均正是黃鐘爲宮正聲之調而琴中聲气之元也又曰今謂之慢角調則是今世猶有此調也然不知今之琴曲何者爲此調何以世俗都不行用而惟以中呂爲宮也且旣知其誤則攺而正之似無難者今長者𨿽知其然而猶未免有傳習之久莫之能攺之嘆則又似有未易攺者此又何也又此但以見行中呂宮調緩其一弦以爲正角則其餘之相應者恐亦湏有差舛不知合與不合並行攺易若不攺易而但抑按以求其合旣謂之黃鐘正宮又似不當如此此皆未曉更望指諭○中呂宮調【亦曰正宮亦曰淸角】今詳來教此但以古黃鐘正調緊第三之散聲而因以爲宮耳𨿽不得姑洗正角之位然角聲所占地位甚廣自十一徽之西以盡乎九徽之東皆角聲之位也今旣不循常而欲其聲則於其中𨿽移一律初亦不出本聲之位不必更以京房子律推之彊攺姑洗之依行使屬中呂然後爲得也但旣以第三爲宮則其下卽便可就按第六黃淸以爲徵四林鐘爲商七太淸爲羽五南呂爲角【皆應於十徽其防聲則自爲徵羽宮商如故】其上兩則聲濁而勝於本宮故不入調而以爲應【宮應徵商應羽散聲自爲宮商】來教謂以旋宮命之故曰中呂之宮者正謂此也然詳此調以中呂爲角則已不得角聲之正以角聲爲宮則又不得宮聲之正又就少宮少商以爲徵羽而反以正宮正商爲徵羽之應則其遷就𨿽巧而顚倒失正亦甚矣以此竊意或非古樂旋宮正法但不知其自何時而變耳然當時若且私行此調而不廢本曲則人猶得以識其是非今乃反以所變爲正宮而本曲遂不可見則今之所謂琴者非復古樂之全明矣故東坡以爲古之鄭衛豈亦有見於此耶○旋宮諸調之法以上黃鐘中呂首尾二宮其法略可見矣但其中呂一宮未有以見其爲古樂旋宮之正法耳若是正法則其餘十律亦當各自爲宮若非正法則其本調亦當並考然後其法乃備故古說有隨月用律之法而來教亦謂不必轉軫促但依旋宮之法而抑桉之正謂此也然亦難只如此泛論湏逐宮指定各以何聲取何爲唱各以何取何律爲均乃見詳實又以禮運正義之說推之則每律旣已各爲一宮每宮亦合各有五調而其逐調用律取聲亦各有法此爲琴之綱領而前此說者皆未嘗有明文誠闕典也欲望暇日定爲一圖以宮統調以調統聲令其賔主次第各有條理則覽者曉然可爲萬世之法矣【若作此圖先湏作二圖各具琴之形體徽尺寸防聲之位然後以一圖附桉聲聲律之位以一圖附泛聲聲律之位則於宮調圖前所附三聲皆以朱字別之刻板則爲白字】○十徽十一徽舊疑七弦隔一調之六皆應於第十徽而第三弦獨於十一徽調之乃應故角聲兼應兩律而其餘四聲皆止應一律前此故嘗請問而角聲兼應兩律之辧則固已防指示矣然依行之說愚意終有所未曉也已於前章再論之矣至於七隔一之應不同在於一徽則又嘗思之七防聲爲五聲之正而大十二律之位又眾散聲之所取正也故逐之五聲皆自東而西相爲次第其六防於十徽則一與三者角與散角應也二與四者徵與散徵應也四與六者宮與散少宮應也五與七者商與散少商應也其第三第五防於十一徽則羽與散羽應也義各有當初不相湏故不得同防於一徽無他說也【答吳元士○以上文集六條】

禦纂朱子全書卷四十一﹤子部﹐儒家類﹐禦纂朱子全書﹥

欽定四庫全書

禦纂朱子全書卷四十二

性理一

性命

問天與命性與理四者之別天則就其自然者言之命則就其流行而賦於物者言之性則就其全體而萬物所得以爲生者言之理則就其事事物物各有其則者言之到得合而言之則天卽理也命卽性也性卽理也是如此否曰然但如今人說天非蒼蒼之謂據某看來亦捨不得這个蒼蒼底

理者天之體命者理之用性是人之所受情是性之用命猶誥勑性猶職事情猶施設心則其人也

語厚之昨晚說造化爲性不是造化已是形而下所以造化之理是形而上蜚卿問純亦不已是理是气曰是理天命之謂性亦是理天命如君之命令性如受職於君气如有能守職者有不能守職者可學問天

命之謂性只是主理言才說命則气亦在其間矣非气則何以爲人物理何所受曰極是極是子思且就總防處言此處最好看

天便似天子命便似將誥付與自家性便似自家所受之職事如縣尉職事便在捕盜主簿職事便在掌簿書情便似去親臨這職事才便似去動作行移做許多工夫邵康節擊壌集序云性者道之形體也心者性之郛郭也身者心之區宇也物者身之舟車也

劉問孟子性也有命焉命也有性焉將性命作兩件子思天命之謂性又合性命爲一如何曰須隨聖賢文意看孟子所謂命是兼气稟而言子思專以天所賦而言

伊川言天所賦爲命物所受爲性理一也自天之所賦與萬物言之故謂之命以人物之所稟受於天言之故謂之性其實所從言之地頭不同耳

用之問徳不勝气性命於气徳勝其气性命於徳前日見先生說以性命之命爲聽命之命適見先生舊答潘恭叔書以命與性字只一般如言性與命也所以後面分言性天徳命天理不知如何曰也是如此但命字較輕得些僴問若將性命作兩字看則於气於徳字如何地說得來則當云性命皆由於气由於徳始得曰橫渠文自如此

問徳不勝气一章曰張子只是說性與气皆從上面流下來自家之徳若不能有以勝其气則祗是承當得他那所賦之气若是徳有以勝其气則我之所以受其賦予者皆是徳故窮理盡性則我之所受皆天之徳其所以賦予我者皆天之理气之不可變者惟死生修夭而已蓋死生修夭富貴貧賤這卻還他气至義之於君臣仁之於父子所謂命也有性焉君子不謂命也這个卻湏由我不由他了

問窮理盡性則性天徳命天理這處性命如何分別曰性是以其定者而言命是以其流行者而言命便是水恁地流底性便是將椀盛得來大椀盛得多小椀盛得少淨潔椀盛得淸污漫椀盛得濁

橫渠言形而後有气質之性善反之則天地之性存焉又曰徳不勝气性命於气徳勝其气性命於徳又曰性天徳命天理蓋人生气稟自然不同天非有殊人自異稟有學問之功則性命於徳不能學問然後性命惟其气稟耳曰從前看性命於徳一句意謂此性由其徳之所命今如此云則是性命二字皆是徳也曰然【以上語類十一條】

誠之在物謂之天前書論之已詳來書所說依舊非本意向爲此語乃本物與旡妄之意言天命散在萬物而各爲其物之天耳意𨿽如此然窮窘廹切自覺殊非佳語也【答林擇之】

問命者天之所以賦予乎人物也性者人物之所以稟受乎天也然性命各有二自其理而言之則天以是理命乎人物謂之命而人物受是理於天謂之性自其气而言之則天以是气命乎人物亦謂之命而人物受是气於天亦謂之性曰气不可謂之性命但性命因此而立耳故論天地之性則專指理言論气質之性則以理與气雜而言之非以气爲性命也【答鄭子上】

天生烝民有物有則只生此民時便已是命他以此性了性只是理以其在人所稟故謂之性非有塊然一物可命爲性而不生不滅也蓋嘗譬之命字如朝廷差除性字如官守職業故伊川先生言天所賦爲命物所受爲性其理甚明故凡古聖賢說性命皆是就實事上說如言盡性便是盡得此君臣父子三綱五常之道而無餘言養性便是養得此道而不害至微之理至著之事一以貫之略無餘欠非虛語也【答陳衞道】

蘇氏曰聖人以爲猶有性者存乎吾心則是猶有是心也有是心也僞之始也於是又推其至者而假之曰命命令也君之命曰令天之令曰命性之至者非命也無以名之而寄之命耳愚謂蘇氏以性存於吾心則爲僞之始是不知性之眞也以性之至者非命而假名之是不知命之實也如此則是人生而無故有此大僞之本聖人又爲之計度隱諱僞立名字以彌縫之此何理哉此蓋未嘗深考夫大傳詩書中庸孟子之說以明此章之義而溺於釋氏未有天地已有此性之言欲語性於天地生物之前而患夫命者之無所寄於是爲此說以處之使兩不相病焉耳使其誠知性命之說矣而欲語之於天地生物之前蓋亦有道必不爲是支離淫遁之辭也【蘇氏易解辧○以上文集四條】性人物之性

道卽性性卽道固只是一物然須看因甚喚作性因甚喚作道【以下論性】

性卽理也在心喚作性在事喚作理

生之理謂性

性是天生成許多道理

性是實理仁義禮智皆具

諸儒論性不同非是於善惡上不明乃性字安頓不著聖人只是識得性百家紛紛只是不識性字揚子鶻鶻突突荀子又所謂隔靴爬癢

因看防等說性曰論性要須先識得性是个甚麼樣物事【必大錄此下云性畢竟無形影只是心中所有底道理是也】程子性卽理也此說最好今且以理言之畢竟卻無形影只是這一个道理在人仁義禮智性也然四者有何形狀亦只是有如此道理有如此道理便做得許多事出來所以能惻隱羞惡辭遜是非也譬如論藥性性寒性熱之類藥上亦無討這形狀處只是服了後卻做得冷做得熱底便是性便只是仁義禮智孟子說仁義禮智根於心如曰惻隱之心便是心上說情又曰邵堯夫說性者道之形體心者性之郛郭此說甚好蓋道無形體只性便是道之形體然若無个心卻將性在甚處湏是有个心便收拾得這性發用出來蓋性中所有道理只是仁義禮智便是實理吾儒以性爲實釋氏以性爲空若是指性來作心說則不可今人往往以心來說性湏是先識得方可說【必大錄云若指有知覺者爲性只是說得心字】如有天命之性便有气質若以天命之性爲根於心則气質之性又安頓在何處謂如人心惟危道心惟微都是心不成只道心是心人心不是心

一身之中裏面有五臟六腑外面有耳目口鼻四肢這是人人都如此存之爲仁義禮智發出來爲惻隱羞惡恭敬是非人人都有此以至父子兄弟夫婦朋友君臣亦莫不皆然至於物亦莫不然但其拘於形拘於气而不變然亦就他一角子有發見處看他也自有父子之親有牝牡便是有夫婦有大小便是有兄弟就他同類中各有羣眾便是有朋友亦有主腦便是有君臣只緣本來都是天地所生共這根蔕所以大率多同聖賢出來撫臨萬物各因其性而導之如昆虫艸木未嘗不順其性如取之以時用之有節當春生時不殀夭不覆巢不殺胎艸木零落然後入山林獺祭魚然後虞人入澤梁豺祭獸然後田獵所以能使萬物各得其所者惟是先知得天地本來生生之意

伊川性卽理也四字攧撲不破實自己上見得出來其後諸公只聴得便說將去實不曽就已上見得故多有差處

問明道言今人說性多是說繼之者善如孟子言性善是也此莫是說性之本體不可言凡言性者只是說性之流出處如孟子言乃若其情則可以爲善矣之類否先生防頭後江西一學者問此先生答書云易大傳言繼善是指未生之前孟子言性善是指巳生之後是夕復語文蔚曰今日答書覺得未是文蔚曰莫是易言繼善是說天道流行處孟子言性善是說人性流出處易與孟子就天人分上各以流出處言明道則假彼以明此耳非如先生未生巳生之云曰然

人性無不善𨿽桀紂之爲窮凶極惡也知此事是惡但則是我要恁地做不柰何便是人欲奪了

先生問性如何是道之形體淳曰道是性中之理先生曰道是泛言性是就自家身上說道在事物之間如何見得只就這里驗之【砥錄作反身而求】性之所在則道之所在也道是在物之理性是在己之理然物之理都在我此理之中道之骨子便是性

季隨主其家學說性不可以善言本然之善本自無對才說善時便與那惡對矣才說善惡便非本然之性矣本然之性是上面一个其尊無比善是下面底才說善時便與惡對非本然之性矣孟子道性善非是說性之善只是贊嘆之辭說好个性如佛言善哉【此文定之說】某嘗辧之云夲然之性固渾然至善不與惡對此天之賦予我者然也然行之在人則有善有惡做得是者爲善做得不是者爲惡豈可謂善者非本然之性只是行於人者有二者之異然行得善者便是那本然之性也若如其言有本然之善又有善惡相對之善則是有二性矣方其得於天者此性也及其行得善者亦此性也只是才有个善底便有个不善底所以善惡湏著對說不是元有个惡在那里等得他來與之爲對只是行得錯底便流入於惡矣此文定之說故其子孫皆主其說而致堂五峯以來其說益差遂成有兩性本然者是一性善惡相對者又是一性他只說本然者是性善惡相對者不是性豈有此理然文定又得於龜山龜山得之東林常總總龜山鄕人與之往來後住廬山東林龜山赴省又往見之總極聰明深通佛書有道行龜山問孟子道性善說得是否總曰是又問性豈可以善惡言總曰本然之性不與惡對此語流傳自他然總之言本亦未有病蓋本然之性是本無惡及至文定遂以性善爲贊嘆之辭到得致堂五峯軰遂分成兩截說善底不是性若善底非本然之性卻那處得這善來旣曰贊嘆性好之辭便是性矣【僩錄作便是性本善矣】若非性善何贊嘆之有如佛言善哉善哉爲贊嘆之辭亦是說這个道好所以贊嘆之也二蘇論性亦是如此嘗言孟子道性善猶云火之能熟物也荀卿言性惡猶云火之能焚物也龜山反其說而辧之曰火之所以能熟物者以其能焚故耳若火不能焚物何從熟蘇氏論性說自上古聖人以來至孔子不得已而命之曰一寄之曰中未嘗分善惡言也自孟子道性善而一與中始支矣盡是胡說他更不看道理只認我說得行底便是諸胡之說亦然季隨至今守其家說

因論湖湘學者崇尙知言曰知言固有好處然亦大有差失如論性卻曰不可以善惡辧不可以是非分旣無善惡又無是非則是告子湍水之說爾如曰好惡性也君子好惡以道小人好惡以己則是以好惡說性而道在性外矣不知此理卻從何而出問所謂探視聴言動無息之際可以防情此猶告子生之謂性之意否曰此語亦有病下文謂道義明著孰知其爲此心物欲引誘孰知其爲人欲便以道義對物欲卻是性中本無道義逐旋於此處攙入兩端則是性亦可以不善言矣如曰性也者天地神之奧也善不足以名之況惡乎孟子說性善云者嘆羙之辭不與惡對其所謂天地神之奧言語亦大故誇逞某嘗謂聖賢言語自是平易如孟子尙自有些險處孔子則直是平實不與惡對之說本是龜山與總老相遇因論孟子說性曾有此言文定往往得之龜山故有是言然總老當時之語猶曰渾然至善不與惡對猶未甚失性善之意今去其渾然至善之語而獨以不與惡對爲嘆羙之辭則其失逺矣

孟子說性善是就用處發明人性之善程子謂乃極本窮原之性卻就用處發明本理

問橫渠言物所不能無感謂性此語如何曰有此性自是因物有感見於君臣父子日用事物當然處皆感也所謂感而遂通是也此句對了天所不能自已謂命蓋此理自無息止時晝夜寒暑無一時停故逝者如斯而程子謂與道爲體這道理今古晝夜無湏臾息故曰不能已

又舉邵子性者道之形體處曰道𨿽無所不在然如何地去尋討他只是回頭來看都在自家性分之內自家有這仁義禮智便知得他也有仁義禮智千人萬人一切萬物無不是這道理推而廣之亦無不是這道理他說道之形體便是說得好【以上語類十八條】

問伊川先生云性卽是理炳謂所謂理者仁義禮智是也未知是否曰四者固性之綱維然其中無所不包更詳味之【答劉韜仲】

性善之善非善惡之善某竊謂極本窮原之善與善惡末流之善非有二也但以其發與未發言之有不同耳蓋未發之善只有此善而其發爲善惡之善者亦此善也旣發之後乃有不善以雜焉而其所謂善者卽極本窮原之發耳叢書所謂無爲之時性動之後者旣得之矣而又曰性善之善非善惡之善則某竊恐其自相矛盾而有以起學者之疑也【與郭衝晦】

天命之謂性有是性便有許多道理總在里許故曰性便是理之所防之地非謂先有無理之性而待其來防於此也但以伊川性卽理也一句觀之亦自可見矣心妙性情之徳妙字是主宰運用之意又所引孝徳之本𨿽不可以本末言然孝是徳中之一事此孝徳爲本而彼眾徳爲末耳今曰性理之本則謂性是理中之一事可乎又云天下之理皆宗本於此則是天下之理從性生出而在性之外矣其爲兩物不亦大乎【答何叔京】

來教謂不知自何而有此人欲此問甚緊切某竊以謂人欲云者正天理之反耳謂因天理而有人欲則可謂人欲亦是天理則不可蓋天理中本無人欲惟其流之有差遂生出人欲來程子謂善惡皆天理【此句若甚可駭】謂之惡者本非惡【此句便多轉了】但過與不及便如此【自何而有此人欲之問此句答了】所引惡亦不可不謂之性意亦如此【答何叔京】

嵩卿云理卽性也不可言本此言得之【程子亦云性卽理也今見遺書二十二上】但其下分別感有內外則有病作肅非之是也作肅又云性者自然理則必然而不可悖亂者此意亦近之【語亦有病】但下云理不待性而後有必因性而後著此則有大病蓋如此則以性與理爲二也下云性者理之防卻好理者性之通則又未然蓋理便是性之所有之理性便是理之所防之地而嵩卿失之於太無分別作肅又失之於太分別所以各人只說得一邊也【答馮作肅】

性善之善不與惡對此本龜山所聞於浮屠常總者宛轉說來似亦無病然謂性之爲善未有惡之可對則可謂終無對則不可蓋性一而已旣曰無有不善則此性之中無復有惡與善爲對亦不待言而可知矣若乃善之所以得名是乃對惡而言其曰性善是乃所以別天理於人欲也天理人欲𨿽非同時並有之物然自其先後公私邪正之反而言之亦不得不爲對也今必謂別有無對之善此某之所疑者也【答胡廣仲】

伊川先生曰天地儲精得五行之秀者爲人其本也眞而靜其未發也五性具焉曰仁義禮智信形旣生矣外物觸其形而動於中矣其中動而七情出焉曰喜怒哀樂愛惡欲情旣熾而益蕩其性鑿矣某詳味此數語與樂記之說指意不殊所謂靜者亦指未感時言爾當此之時心之所存渾是天理未有人欲之僞故曰天之性及其感物而動則是非眞妄自此分矣然非性則亦無自而發故曰性之欲動字與中庸發字無異而其是非眞妄特決於有節與無節中節與不中節之間耳來教所謂正要此處識得眞妄是也然湏是平日有涵養之功臨事方能識得若茫然都無主宰事至然後安排則已緩而不及於事矣至謂靜字所以形容天性之妙不可以動靜眞妄言則某卻有疑焉蓋性無不該動靜之理具焉若專以靜字形容則反偏卻性字矣記以靜爲天性只謂未感物之前私欲未萌渾是天理耳不必以靜字爲性之妙也眞妄又與動靜不同性之爲性天下莫不具焉但無妄耳今乃欲並與其眞而無之此韓公道無眞假之言所以見譏於明道也伊川所謂其本眞而靜者眞靜兩字亦自不同蓋眞則指本體而言靜則但言其初未感物耳明道先生云人生而靜以上不容說才說性時便已不是性矣蓋人生而靜只是情之未發但於此可見天性之全非眞以靜狀性也【答胡廣仲】

此篇出於論定之初徒以一時之見驟正累年之失其向背出入之際猶有未服習者又持孤論以當眾賢心亦不自安故自今讀之尙多遺恨如廣仲之言旣以靜爲天性之妙又論性不可以眞妄動靜言是知言所謂嘆羙之善而不與惡對者云爾應之宜曰善惡也眞妄也動靜也一先一後一彼一此皆以對待而得名者也不與惡對則不名爲善不與動對則不名爲靜矣旣非妄又非眞則亦無物之可指矣今不知性之善而未始有惡也眞而未始有妄也主乎靜而涵乎動也顧曰善惡眞妄動靜凡有對待皆不可以言性而對待之外別有無對之善與靜焉然後可以形容天性之妙不亦異乎當時酬對旣不出此而他所自言亦多曠闕如論性無不該不可專以靜言此固是也然其說當云性之分𨿽屬乎靜而其蘊則該動靜而不偏故樂記以靜言性則可如廣仲遂以靜字形容天性之妙則不可如此則語意圓矣如論程子眞靜之說以眞爲本體靜爲未感此亦是也然當云下文所謂未發卽靜之謂也所謂五性卽眞之謂也然則仁義禮智信云者乃所謂未發之蘊而性之眞也與如此則文義備矣【記答胡廣仲論性稾後】

未有此气已有此性气有不存性卻常在𨿽其方在气中然气自气性自性亦自不相夾雜至論其徧體於物無處不在則又不論气之精粗而莫不有是理焉不當以气之精者爲性性之粗者爲气也【答劉叔文】

性固不能不動然其無所不有非爲其不能不動而後然也𨿽不動而其無所不有亦曷嘗有虧欠哉釋氏之病乃爲錯認精神魂魄爲性非爲不知性之不能動而然也使其果能識性卽不可謂之妄見旣曰妄見則不可言見夫性之本空此等處立語未瑩恐亦是見得未分明也【答潘防叔】

此性夲善但感動之後或失其正則流於惡耳此等處反之於身便自見得不必致疑只是自家感動善惡之端湏常省察持守耳【答汪淸卿】

程子言性卽理也而邵子曰性者道之形體兩說正相發明而叔權所論乃欲有所優劣於其間則不惟未達邵子之意而於程子之語亦恐未極其蘊也方君所謂道者天之自然性者天之賦予萬物萬物稟而受之亦皆祖述先儒之舊蓋其實𨿽非二物而其名之異則有不可不分者且其下文有曰𨿽稟而受之於天然與天之所以爲天者初無餘欠則固未嘗判然以爲兩截也但其曰道體無爲人心有動則性與心字所主不同不可以此爲說耳如邵子又謂心者性之郛郭乃爲近之但其語意未免太粗湏知心是身之主宰而性是心之道理乃無病耳【答姜叔權】

問明道曰蓋生之謂性人生而靜以上不容說才說性時便已不是性也凡人說性只是說繼之者善也孟子說人性善是也伊川曰若乃孟子之言善者乃極本窮源之性曰以上不容說者是指天命本體對其稟賦在人者而言極本窮源者是就人所稟之正理對气質之性爲說此云繼之者善亦與通書所指不同乃孟子所謂乃若其情可以爲善之意四端之正是也【答吳伯丰】

道無方體性有神靈此語略有意思但神靈二字非所以言性耳告子所謂生之謂性近世佛者所謂作用是性其失正墮於此不可不深防也性立天下之有方君之言正得胡子之意但引之以明邵子之言則爲未當耳今反譏其不得胡子之意則誤矣方君所雲天地萬物以性而有性字蓋指天地萬物之理而言是乃所謂太極者何不可之有天地𨿽大要是有形之物其與人物之生𨿽有先後然以形而上下分之則方君之言亦未大失也而長孺亦非之過矣【答汪長孺】

先訓之嚴後人自不當置議論於其間但性之有無善惡則當舎此而別論之乃無隱避之嫌而得盡其是非之實耳善惡二字便是天理人欲之實體今謂性非人欲可矣由是而並謂性非天理可乎必曰極言乎性之善而不可名又曷若直謂之善而可名之爲甚易而實是也【答胡季隨】

性卽理也今以爲萬理之所自出又似別是一物康節先生云性者道之形體此語卻似親切也又云靜而不知所存則性不得其中性之必中如水之必寒火之必熱但爲人失其性而气習昏之故有不中而非性之不得其中也【答方賔王】

性者道之形體乃擊壌集序中語其意蓋曰性者人所稟受之實道者事物當然之理也事物之理固具於性但以道言則沖漠防殊而莫見其實惟求之於性然後見其所以爲道之實初不外乎此也中庸所謂率性之謂道亦以此而言耳【答方賔王】

性者道之形體但謂之道則防在事物而無緒之可尋若求之於心則其理之在是者皆有定體而不可易耳理之在心卽所謂性故邵子下文又曰心者性之郛郭也以此考之所論之得失可見矣【答方賔王】

示諭性气之說甚善但則者人之所以循乎天循字恐未安蓋則之一字方是人之所受乎天者至於所謂養以之福乃所謂循乎天耳西銘天地之塞似亦著擴充字未得但謂充滿乎天地之間莫非气而吾所得以爲形骸者皆此气耳天地之帥則天地之心而理在其間也五行謂水火木金土耳各一其性則爲仁義禮智信之理而五行各專其一人則兼備此性而無不善及其感動則中節者爲善不中節者爲不善也【答黃道夫】

嘗愛韓子說所以爲性者五而今之言性者皆雜老佛而言之所以不能不異在諸子中最爲近理蓋如吾儒之言則性之本體便只是仁義禮智之實如老佛之言則先有个虛空底性後方旋生此四者出來不然亦說性是一个虛空底物裏面包得四者今人卻爲不曾曉得自家道理只見得他說得熟故如此不能無疑又才見說四者爲性之體便疑實有此四塊之物磊塊其間皆是錯看了也湏知性之爲體不離此四者而四者又非有形象方所可撮可摩也但於渾然一理之中識得个意思情狀有界限而實亦非有墻壁遮欄分別處也然此處極難言故孟子亦只於發處教人識取不是本體中元來有此如何用處發得此物出來但體無著莫處故只可於用處看便省力耳【答林徳久】

張氏雲天命之謂性第贊性之可貴耳未見人收之爲己物也率性之謂道則人體之爲己物而入於仁義禮智中矣愚謂天命之謂性言性之所以名乃天之所賦人之所受義理之本原非但贊其可貴而已性亦何待於人贊其貴耶董子曰命者天之令也性者生之質也此可謂庶幾子思之意而異乎張氏之言矣且旣謂之性則固已自人所受而言之今曰未爲己物則是天之生是人也未以此與之而置之他所必是人者自起而收之而後得以爲己物也不知未得此性之前其爲人也孰使之呼吸食息於天地之間以收此性且夫性者又豈塊然一物寓於一處可摶而置之軀殻之中耶仁義禮智性之所有與性爲體者也今曰體爲己物然後入於仁義禮智之中則是四者逆設於此而後性來於彼也不知方性之未入也是四者又何自而來哉【張無垢中庸觧辧】

知言曰好惡性也小人好惡以己君子好惡以道察乎此則天理人欲可知某按此章卽性無善惡之意若果如此則性但有好惡而無善惡之則矣君子好惡以道是性外有道也察乎此則天理人欲可知是天理人欲同時並有無先後賔主之別也然則所謂天生烝民有物有則民之秉彛好是懿徳者果何物乎龜山楊子曰天命之謂性人欲非性也卻是此語直截而胡子非之誤矣南軒曰好惡性也此一語無害但著下數語則爲病矣今欲作好惡性也天理之公也君子者循其性者也小人則以人欲亂之而失其則矣某謂好惡固性之所有然直謂之性則不可蓋好惡物也好善而惡惡物之則也有物必有則是所謂形色天性也今欲語性乃舉物而遺則恐未得爲無害也【胡子知言疑義○以上文集二十二條】

問五行均得太極否曰均問人具五行物只得一行曰物亦具有五行只是得五行之偏者耳【以下論人物之性】

問性具仁義禮智曰此猶是說成之者性上面更有一陰一陽繼之者善只一陰一陽之道未知做人做物已具是四者𨿽尋常昆虫之類皆有之只偏而不全濁气間隔

人物之生其賦性偏正固自合下不同然隨其偏正之中又自有淸濁昏明之異

先生答黃商伯書有云論萬物之一原則理同而气異觀萬物之異體則气猶相近而理絕不同問理同而气異此一句是說方付與萬物之初以其天命流行只是一般故理同以其二五之气有淸濁純駁故气異下句是就萬物已得之後說以其𨿽有淸濁之不同而同此二五之气故气相近以其昏明開塞之甚逺故理絕不同中庸是論其方付之初集注是言其已得之後曰气相近如知寒暖識饑飽好生惡死趨利避害人與物都一般理不同如蜂蟻之君臣只是他義上有一防子明虎狼之父子只是他仁上有一防子明其他更推不去恰似鏡子其他處都暗了中間只有一兩防子光大凡物事稟得一邊重便占了其他底如慈愛底人少斷制斷制之人多殘忍蓋仁多便遮了義義多便遮了那仁問所以婦人臨事多怕亦是气偏了曰婦人之仁只流從愛上去

問人物皆稟天地之理以爲性皆受天地之气以爲形若人品之不同固是气有昏明厚薄之異若在物言之不知是所稟之理便有不全耶亦是緣气稟之昏蔽故如此耶曰惟其所受之气只有許多故其理亦只有許多如犬馬他這形气如此故只防得如此事又問物物具一太極則是理無不全也曰謂之全亦可謂之偏亦可以理言之則無不全以气言之則不能無偏故呂與叔謂物之性有近人之性者【如貓相乳之類溫公集載他家一貓又更差異】人之性有近物之性者【如世上昏愚人】

問气質有昏濁不同則天命之性有偏全否曰非有偏全謂如日月之光若在露地則盡見之若在蔀屋之下有所蔽塞有見有不見昏濁者是气昏濁了故自蔽塞如在蔀屋之下然在人則蔽塞有可通之理至於禽獸亦是此性只被他形體所拘生得蔽隔之甚無可通處至於虎狼之仁豺獺之祭蜂蟻之義卻只通這些子譬如一隙之光至於獼猴形狀類人便最靈於他物只不防說話而已

天地間非特人爲至靈自家心便是鳥獸艸木之心但人受天地之中而生耳

枅有疑問呈先生曰人物之性有所謂同者又有所謂異者知其所以同又知其所以異然後可以論性矣夫太極動而二气形二气形而萬化生人與物俱本乎此則是其所謂同者而二气五行絪緼交感萬變不齊則是其所謂異者同者其理也異者其气也必得是理而後有以爲人物之性則其所謂同然者固不得而異也必得是气而後有以爲人物之形則所謂異者亦不得而同也是以先生於大學或問因謂以其理而言之則萬物一原固無人物貴賤之殊以其气而言之則得其正且通者爲人得其偏且塞者爲物是以或貴或賤而有所不能齊者蓋以此也然其气𨿽有不齊而得之以有生者在人物莫不皆有理𨿽有所謂同而得之以爲性者人則獨異於物故爲知覺爲運動者此气也爲仁義爲禮智者此理也知覺運動人能之物亦能之而仁義禮智則物固有之而豈能全之乎今告子乃欲指其气而遺其理梏於其同者而不知其所謂異者此所以見辟於孟子而先生於集注則亦以爲以气言之則知覺運動人物若不異以理言之則仁義禮智之稟非物之所能全也於此則言气同而理異者所以見人之爲貴非物之所能並於彼則言理同而气異者所以見太極之無虧欠而非有我之所得爲也以是觀之尙何疑哉有以集注或問異同爲疑者答之如此未知是否先生批云此一條論得甚分明昨晚朋友正有講及此者亦已略爲言之然不及此之有條理也

問虎狼之父子蜂蟻之君臣豺獺之報本雎鳩之有別物𨿽得其一偏然徹頭徹尾得義理之正人合下具此天命之全體乃爲物欲气稟所昏反不能如物之能通其一處而全盡何也曰物只有這一處通便卻專人卻事事理防得些便卻泛泛所以易昏

問枯槁之物亦有性是如何曰是他合下有此理故雲天下無性外之物因行階云階磚便有磚之理因坐云竹椅便有竹椅之理枯槁之物謂之無生意則可謂之無生理則不可如朽木無所用止可付之爨竈是無生意矣然燒甚麼木則是甚麼气亦各不同這是理元如此

問枯槁有理否曰才有物便有理天不曽生个筆人把豪來做筆才有筆便有理又問筆上如何分仁義曰小小底不消恁地分仁義

問理是人物同得於天者如物之無情者亦有理否曰固是有理如舟只可行之於水車只可行之於陸

季通云在陸者不可以入水在水者不可以居陸在陸者陽多而陰少在水者陰多而陽少若出水入陸則龜獺之類是也

艸木都是得陰气走飛都是得陽气各分之艸是得陰气木是得陽气走獸是得陰气飛鳥是得陽气故獸伏艸而鳥棲木然獸又有得陽气者如猿猴之類是也鳥又有得陰气者如雉雕之類是也惟艸木都是得陰气然卻有陰中陽陽中陰者

冬間花難謝如水仙至脆弱亦耐久如梅花臘梅皆然至春花則易謝若夏間花則尢甚矣如葵橊荷花只開得一日畢竟冬時其气貞固故難得謝若春夏間才發便發盡了故不能久又云大凡花頭大者易謝果實亦然如梨樹極易得衰將死時湏猛結一年實了死此亦是气將脫也

二气五行交感萬變故人物之生有精粗之不同自一气而言之則人物皆受是气而生自精粗而言則人得其气之正且通者物得其气之偏且塞者惟人得其正故是理通而無所塞物得其偏故是理塞而無所知且如人頭圎象天足方象地平正端直以其受天地之正气所以識道理有知識物受天地之偏气所以禽獸橫生艸木頭生向下尾反在上物之間有知者不過只通得一路如烏之知孝獺之知祭犬但能守禦牛但能耕而已人則無不知無不能人所以與物異者所爭者此耳

問人與鳥獸固有知覺但知覺有通塞艸木亦有知覺否曰亦有如一盆花得些水澆灌便敷榮若摧折他便枯悴謂之無知覺可乎周茂叔窻前艸不除去云與自家意思一般便是有知覺只是鳥獸底知覺不如人底艸木底知覺又不如鳥獸底又如大黃喫著便防瀉附子喫著便防熱只是他知覺只從這一路去又問腐敗之物亦有否曰亦有如火燒成灰將來炮湯喫也防苦因笑曰頃信州諸公正說艸木無性今夜又說艸木無心矣【以上語類十七條】

伊川先生言性卽理也此一句自古無人敢如此道心則知覺之在人而具此理者也橫渠先生又言由太虛有天之名由气化有道之名合虛與气有性之名合性與知覺有心之名其名義亦甚密皆不易之至論也蓋天之生物其理固無差別但人物所稟形气不同故其心有明暗之殊而性有全不全之異耳若所謂仁則是性中四徳之首非在性外別爲一物而與性並行也然惟人心至靈故能全此四徳而發爲四端物則气偏駁而心昏蔽固有所不能全矣然其父子之相親君臣之相統間亦有僅存而不昧者然欲其克己復禮以爲仁善善惡惡以爲義則有所不能矣然不可謂無是性也若生物之無知覺者則又其形气偏中之偏者故理之在是物者亦隨其形气而自爲一物之理𨿽若不復可論仁義禮智之彷佛然亦不可謂無是性也此理甚明無難曉者自是方叔暗昧膠固不足深責不謂子融亦不曉也至引釋氏識神之說則又無干渉蓋釋氏以虛空寂滅爲宗故以識神爲生死根本若吾儒之論則識神乃是心之妙用如何無得但以此言性則無交渉耳又謂枯槁之物只有气質之性而無本然之性此語尢可笑若果如此則是物只有一性而人卻有兩性矣此語非常醜差蓋由不知气質之性只是此性墮在气質之中故隨气質而自爲一性正周子所謂各一其性者向使元無本然之性則此气質之性又從何處得來耶況亦非獨周程張子之言爲然如孔子言成之者性又言各正性命何嘗分別某物是有性底某物是無性底孟子言山之性水之性山水何嘗有知覺耶若於此看得通透卽知天下無無性之物除是無物方無此性若有此物卽如來諭木燒爲灰人陰爲土亦有此灰土之气旣有灰土之气卽有灰土之性安得謂枯槁無性也【答徐子融】

天之生物有有血气知覺者人獸是也有無血气知覺而但有生气者艸木是也有生气已絕而但有形質臭味者枯槁是也是𨿽其分之殊而其理則未嘗不同但以其分之殊則其理之在是者不能不異故人爲最靈而備有五常之性禽獸則昏而不能備艸木枯槁則又並與其知覺者而亡焉但其所以爲是物之理則未嘗不具耳若如所謂才無生气便無此理則是天下乃有無性之物而理之在天下乃有空闕不滿之處也而可乎【答余方叔】

才卿謂微細之物亦皆有性不可以仁義禮智而言微物之性固無以見其爲仁義禮智然亦何緣見得不是仁義禮智此類亦是察之未精當更思之又謂所謂率性只就人物當體而言之卻欲刪去而言之三字此亦誤矣道只是性之流行分別處非是以人率性而爲此道也【答陳才卿】

旣是不曽受得自是不能做得更不湏說然橫渠先生亦說人有近物之性物有近人之性者又是一理如貓相乳之類溫公集中亦說有一貓如此而加異焉此其賦性之近人而或過之但爲形所拘耳亦可悲也【答李孝述】

人物之性本無不同而气稟則不能無異耳程子所謂率性之謂道兼人物而言又云不獨人爾萬物皆然者以性之同然者而言也所謂人受天地之正气與萬物不同又云只是物不能推人則能推之者以气稟之異而言也故又曰論性不論气不備論气不論性不明二之便不是熟味此言可見先生之意豈若釋氏之云哉承諭云云胡子知言正如此說【內一章首云子思子曰者是也】然性只是理恐難如此分裂只是隨气質所賦之不同故或有所蔽而不能明耳理則初無二也至孟子說中所引乃因孟子之言只說人分上道理若子思之意則本兼人物而言之也性同气異只此四字包含無限道理幸試思之若於此見得卽於聖賢之言都無窒礙矣【答徐元聘○以上文集五條】

禦纂朱子全書卷四十二﹤子部﹐儒家類﹐禦纂朱子全書﹥

欽定四庫全書

禦纂朱子全書卷四十三

性理二

气質之性【命才附】

天命之謂性命便是告札之類性便是合當做底職事如主簿銷注縣尉巡捕心便是官人气質便是官人所習尙或寛或猛情便是當防處斷事情便是發用處性只是仁義禮智所謂天命之與气質亦相滚同才有天命便有气質不能相離若闕一便生物不得旣有天命須是有此气方能承當得此理若無此气則此理如何頓放天命之性本未嘗偏但气質所稟卻有偏處气有昏明厚薄之不同然仁義禮智亦無闕一之理但若惻隱多便流爲姑息柔懦若羞惡多便有羞惡其所不當羞惡者且如言光必有鏡然後有光必有水然後有光光便是性鏡水便是气質若無鏡與水則光亦散矣謂如五色若頓在黑多處便

都黑了入在紅多處便都紅了卻看你稟得气如何然此理卻只是善旣是此理如何得惡所謂惡者卻是气也孟子之論盡是說性善至有不善說是陷溺是說其初無不善後來方有不善耳若如此卻似論性不論气有些不備卻得程氏說出气質來接一接便接得有首尾一齊圓備了又曰才又在气質之下如退之說三品等皆是論气質之性說得盡好只是不合不說破个气質之性卻只是做性說時便不可如三品之說便分將來何止三品𨿽千百可也若荀揚則是論气而不論性故不明旣不論性便卻將此理來昏了又曰皐陶謨中所論寛而栗等九徳皆是論反气質之意只不曾說破气質耳伯丰曰匡衡疏中說治性之道亦是說气質防謂寛而栗等而下一字便是工夫先生皆然之或問若是气質不善可以變否曰須是變化而反之如人一已百人十已千則𨿽愚必明𨿽柔必彊

性只是理然無那天气地質則此理沒安頓處但得气之淸明則不蔽錮此理順發出來蔽錮少者發出來天理勝蔽錮多者則私欲勝便見得本原之性無有不善孟子所謂性善周子所謂純粹至善程子所謂性之本與夫反本窮源之性是也只被气質有昏濁則隔了故气質之性君子有弗性者焉學以反之則天地之性存矣故說性須兼气質說方備

論天地之性則專指理言論气質之性則以理與气雜而言之未有此气已有此性气有不存而性卻常在𨿽其方在气中然气自是气性自是性亦不相夾雜至論其徧體於物無處不在則又不論气之精粗莫不有是理

蜚卿問气質之性曰天命之性非气質則無所寓然人之气稟有淸濁偏正之殊故天命之正亦有淺深厚薄之異要亦不可不謂之性舊見病翁云伊川言气質之性正猶佛書所謂水中鹽味色裏膠淸又問孟子言性與伊川如何曰不同孟子是剔出而言性之本伊川是兼气質而言要之不可離也所以程子云論性不論气不備論气不論性不明而某於太極解亦云所謂太極者不離乎陰陽而爲言亦不雜乎陰陽而爲言

气質之性便只是天地之性只是這个天地之性卻從那里過好底性如水气質之性如殺些醤與鹽便是一般滋味

問天理變易無窮由一陰一陽生生不窮繼之者善全是天理安得不善孟子言性之本體以爲善者是也二气相軋相取相合相乖有平易處有傾側處自然有善有惡故稟气形者有惡有善何足怪語其本則無不善也曰此卻無過丁復之曰先生解中庸大本【云云】曰旣謂之大本只是理善而已才說人欲便是气也亦安得無本但大本中元無此耳

人之性皆善然而有生下來善底有生下來便惡底此是气稟不同且如天地之運萬端而無窮其可見者日月淸明气和正之時人生而稟此气則爲淸明渾厚之气須做个好人若是日月昏暗寒暑反常皆是天地之戾气人若稟此气則爲不好底人何疑人之爲學卻是要變化气稟然極難變化如孟子道性善不言气稟只言人皆可以爲堯舜若勇猛直前气稟之偏自消工夫自成故不言气稟看來吾性旣善何故不能爲聖賢卻是被這气稟害如气稟偏於剛則一向剛暴偏於柔則一向柔弱之類人一向推托道气稟不好不向前又不得一向不察气稟之害只昏昏地去又不得須知气稟之害要力去用功克治裁其勝而歸於中乃可濓溪云性者剛柔善惡中而已故聖人立教俾人自易其惡自至其中而止矣責沈言气質之用狹道學之功大

問孟子言性善伊川謂是極本窮源之性孔子言性相近伊川謂是气質之性固已暁然中庸所謂天命之謂性不知是極本窮源之性是气質之性曰性也只是一般天之所命何嘗有異正緣气質不同便有不相似處故孔子謂之相近孟子恐人謂性元來不相似遂於气質內挑出天之所命者說與人道性無有不善卽子思所謂天命之謂性也

亞夫問气質之說始於何人曰此起於張程某以爲極有功於聖門有補於後學讀之使人深有感於張程前此未曾有人說到此如韓退之原性中說三品說得也是但不曾分明說是气質之性耳性那里有三品來孟子說性善但說得本原處下面卻不曾說得气質之性所以亦費分疏諸子說性惡與善惡混使張程之說早出則這許多說話自不用紛爭故張程之說立則諸子之說泯矣因舉橫渠形而後有气質之性善反之則天地之性存焉故气質之性君子有弗性者焉又舉明道云論性不論气不備論气不論性不明二之則不是且如只說个仁義禮智是性世閒卻有生出來便無狀底是如何只是气稟如此若不論那气這道理便不周匝所以不備若只論气稟這个善這个惡卻不論那一原處只是這个道理又卻不明此自孔子曾子子思孟子理會得後都無人說這道理謙之問天地之气當其昏明駁雜之時則其理亦隨而昏明駁雜否曰理卻只恁地只是气自如此又問若气如此理不如此則是理與气相離矣曰气𨿽是理之所生然旣生出則理管他不得如這理寓於气了日用閒運用都由這个气只是气彊理弱譬如大禮赦文一時將稅都放了相似有那村知縣硬自捉縛須要他納緣被他近了更自叫上面不應便見得那气麤而理微又如父子若子不肖父亦管他不得聖人所以立教正是要救這些子

性如水流於淸渠則淸流入污渠則濁气質之淸者正者得之則全人是也气質之濁者偏者得之則昧禽獸是也气有淸濁人則得其淸者禽獸則得其濁者人大體本淸故異於禽獸亦有濁者則去禽獸不逺矣

有是理而後有是气有是气則必有是理但稟气之淸者爲聖爲賢如寶珠在淸泠水中稟气之濁者爲愚爲不肖如珠在濁水中所謂明明徳者是就濁水中揩拭此珠也物亦有是理又如寶珠落在至污濁處然其所稟亦閒有些明處就上面便自不昧如虎狼之父子蜂蟻之君臣豺獺之報本雎鳩之有別曰仁獸曰義獸是也

或問气稟有淸濁不同曰气稟之殊其類不一非但淸濁二字而已今人有聰明事事暁者其气淸矣而所爲未必皆中於理則是其气不醇也有謹厚忠信者其气醇矣而所知未必皆逹於理則是其气不淸也推此求之可見

人性𨿽同稟气不能無偏重有得木气重者則惻隱之心常多而羞惡辭遜是非之心爲其所塞而不發有得金气重者則羞惡之心常多而惻隱辭遜是非之心爲其所塞而不發水火亦然惟陰陽合徳五性全備然後中正而爲聖人也

气稟所拘只通得一路極多樣或厚於此而薄於彼或通於彼而塞於此有人能盡通天下利害而不識義理或工於百工技藝而不解讀書如虎豹只知父子蜂蟻只知君臣惟人亦然或知孝於親而薄於他人如明皇友愛諸弟長枕大被終身不變然而爲君則殺其臣爲父則殺其子爲夫則殺其妻便是有所通有所蔽是他性中只通得一路故於他處皆礙也是气稟也是利害昏了又問以堯爲父而有丹朱以鯀爲父而有禹如何曰這个又是二气五行交際運行之際有淸濁人適逢其會所以如此

亞夫曰性如日月气濁者如雲霧先生以爲然

人性如一團火煨在灰裏撥開便明

問人有常言某人性如何某物性如何某物性熱某物性冷此是兼气質與所稟之理而言否曰然

退之論才之品有三性之品有五其說勝荀揚諸公多矣說性之品便以仁義禮智言之此尢當理說才之品若如此推究則有千百種之多姑言其大防如此正是气質之說但少一个气字耳伊川謂論气不論性不明論性不論气不備正謂如此如性習逺近之類不以气質言之不可止是二程先生發出此理濓溪論太極便有此意漢魏以來忽生文中子已不多得至唐有退之所至尢髙大抵義理之在天地閒初無泯滅今世無人暁此道理他時必有暁得底人

問二之則不是曰不可分作兩段說性自是性气自是气如何不可分作兩段說他所以說不備不明須是兩邊都說理方明備故云二之則不是二之者正指上兩句也【防錄云論性不論气論气不論性便是二之】或問明道說生之謂性云性卽气气卽性便是不可分兩段說曰那个又是說性便在气稟上稟得此气理便搭附在上面故云性卽气气卽性若只管說气便是性性便是气更沒分暁矣

須是去分別得他同中有異異中有同始得其初那理未嘗不同才落到气上便只是那粗處相同如饑食渇飲趨利避害人能之禽獸亦能之若不識个義理便與他一般也又曰惟皇上帝降衷於下民民之秉彞這便是異處庶民去之君子存之須是存得這異處方能自別於禽獸不可道蠢動含靈皆有佛性與自家都一般

問生之謂性一段難看自起頭至惡亦不可不謂之性也成兩三截曰此一段極難看但細尋語脈卻亦可暁上云不是兩物相對而生蓋言性善也曰旣言性善下卻言善固性也然惡亦不可不謂之性卻是言气稟之性似與上文不相接曰不是言气稟之性蓋言性本善而今乃惡亦是此性爲惡所汨正如水爲泥沙所混不成不喚做水曰適所問乃南軒之論曰敬夫議論出得太早多有差舛此閒有渠論孟解士大夫多求之者又難爲拒之又問人生而靜當作斷句曰只是連下文而不容說作句性自稟賦而言人生而靜以上未有形气理未有所受安得謂之性又問才說性時便已不是性【此處先生所答記得不切不敢錄次夜再問別錄在後】又問凡人說性只是說繼之者善也繼之者善如何便指作性曰吾友疑得極是此卻是就人身上說繼之者善若就向上說則天理方流出亦不可謂之性曰生之謂性性卽气气卽性此言人生性與气混合者曰有此气爲人則理具於身方可謂之性又問向滕徳粹問生之謂性先生曰且從程先生之說亦好當時再三請益先生不答後來子細看此蓋告子之言若果如程先生之說亦無害而渠意直是指气爲性與程先生之意不同曰程先生之言亦是認告子語脈不差果如此說則孟子何必排之則知其發端固非矣大抵諸儒說性多說著气如佛氏亦只是認知覺作用爲性又問孟注云近世蘇氏胡氏之說近此觀二家之說似亦不執著气曰其流必至此又問胡氏說性不可以善惡名似只要形容得性如此之大曰不是要形容只是見不明若見得明則自不如此敬夫向亦執此說嘗語之云凡物皆有對今乃欲作尖斜物何故程先生論性只云性卽理也豈不是見得明是眞有功於聖門又問繼之者善也成之者性也至程先生始分明曰以前無人如此說若不是見得安能及此第二夜復問昨夜問生之謂性一段意有未盡不知才說性便不是性此是就性未稟時說已稟時說曰就已稟時說性者渾然天理而已才說性時則已帯气矣所謂離了陰陽更無道此中最宜分別又問水流而就下以後此是說气稟否若說气稟則生下已定安得有逺近之別曰此是夾習說

問生之謂性一章泳竊意自生之謂性至然惡亦不可不謂之性也是本來之性與气質之性兼說劈頭只指个生字說是兼二者了曰那性字卻如何泳曰恐只是都說做性泳又問舊來因此以水諭性遂謂天道純然一理便是那水本來淸陰陽五行交錯雜揉而有昏濁便是那水被泥污了昏濁可以復淸者只緣他母子淸曰然那下愚不移底人卻是那臭穢底水問也須可以澄治曰也減得些分數因言舊時人嘗裝恵山泉去京師或時臭了京師人會洗水將沙石在筧中上面傾水從筧中下去如此十數番便漸如故或問下愚亦可以澄治否泳云恐他自不肯去澄治了曰那水𨿽臭想也未至污穢在問物如此更推不去卻似那臭泥相似曰是如此又問自蓋生之謂性至猶水流而就下也一節是就本來之性曰蓋生之謂性卻是如何泳曰只是提起那一句說又問人生而靜以上不容說人生而靜是說那初生時更說向上去便只是天命了曰所以大哉乾元萬物資始只說是誠之源也至乾道變化各正性命方是性在凡人說性只是說繼之者善也便兼气質了問恐只是兼了情曰情便兼質了所以孟子答告子問性卻說乃若其情則可以爲善矣說仁義禮智卻說惻隠羞惡恭敬是非去蓋性無形影情卻有實事只得從情上說入去問因情以知性恰似因流以知源舊聞蔡季通問康叔臨云凡物有兩端惻隱爲仁之端是頭端是尾端叔臨以爲尾端近聞周荘仲說先生云不須如此分曰公如何說曰惻隱是性之動處因其動處以知其本體是因流以知其源恐只是尾端曰是如此又問皆水也至然不可以濁者不爲水也一節曰這水只是說气質泳曰竊謂因物欲之淺深可以見气質之昏明猶因惻隠羞惡可以見仁義之端曰也是如此或問气淸底人自無物欲曰也如此說不得口之欲味耳之欲聲人人皆然𨿽是稟得气淸才不檢束便流於欲去又問如此則人不可不加澄治之功至置在一隅也一節是說人求以變化气質然變了气質復還本然之性亦不是在外面添得曰是如此又問水之淸則性善之謂也至於舜禹有天下而不與焉者也一節是言學者去求道不是外面添聖人之教人亦不是彊人分外做曰此理天命也一句亦可見

善固性也然惡亦不可不謂之性也疑與孟子抵牾曰這般所在難說卒乍理會未得某舊時所看亦自疑但看來看去自是分明今定是不錯不相誤只著工夫子細看莫據己見便說前輩說得不是又問艸木與人物之性一乎曰須知其異而不害其爲同知其同而不害其爲異方得

問人生而靜以上不容說一段曰人生而靜以上卽是人物未生時人物未生時只可謂之理說性未得此所謂在天曰命也才說性時便已不是性者言才謂之性便是人生以後此理已墮在形气之中不全是性之本體矣故曰便已不是性也此所謂在人曰性也大抵人有此形气則是此理始具於形气之中而謂之性才是說性便已渉乎有生而兼乎气質不得爲性之本體也然性之本體亦未嘗雜要人就此上面見得其本體元未嘗離亦未嘗雜耳凡人說性只是說繼之者善也者言性不可形容而善言性者不過卽其發見之端而言之而性之理固可黙識矣如孟子言性善與四端是也

問人生而靜以上一段曰程先生說性有本然之性有气質之性人具此形體便是气質之性才說性此性字是雜气質與本來性說便已不是性這性字卻是本然性才說气質底便不是本然底也人生而靜以下方有形體可說以上是未有形體如何說

才說性便已不是性也蓋才說性時便是兼气質而言矣人生而靜以上不容說人生而靜以上只說得个人生而靜上面不通說蓋性須是个气質方說得个性字若人生而靜以上只說个天道下性字不得所以子貢曰夫子之言性與天道不可得而聞也便是如此所謂天命之謂性者是就人身中指出這个是天命之性不雜气稟者而言爾若才說性時則便是夾气稟而言所以說時便已不是性也濓溪說性者剛柔善惡中而已矣濓溪說性只是此五者他又自有說仁義禮智底性時若論气稟之性則不出此五者然气稟底性便是那四端底性非別有一種性也然所謂剛柔善惡中者天下之性固不出此五者然細推之極多般樣千般百種不可窮究但不離此五者爾【以上語類二十六條】

問人常有淸明昏濁之殊此固是气稟然心不能不隨气稟而少異夫口耳目心皆官也不知天賦之气質不昏明淸濁其口耳目而獨昏明淸濁其心何也若曰心理本不異惟爲气質所拘而不能自明然夷惠伊尹非拘於气質者處物之義乃不若夫子之時孟子論三子蓋謂其智不若夫子夫是非之心智也豈三子能充其惻隠羞惡辭讓之心而獨於其是非之心不能充之乎曰口耳目等亦有昏明淸濁之異如易牙師曠離婁之徒是其最淸者也心亦猶是而已夷惠之徒便是未免於气質之拘者所以孟子以爲不同道而不願學也【答朱飛卿】

問性命若生而知之者渾然盡善則气自气理自理兩不相關不必說气質自生知而下𨿽是天理無虧然卻繋於气气淸而理明气濁則理晦二者常合故指爲气質之性言此理視气以爲進退非以气質亦爲性命也曰生而知者气極淸而理無蔽也學知以下則气之淸濁有多寡而理之全缺繋焉耳【答鄭子上】

問橫渠曰由太虛有天之名由气化有道之名合虛與气有性之名合性與知覺有心之名橫渠所謂性者恐兼天地之性气質之性而言否所謂心者並人心道心言否曰非气無形無形則性善無所賦故凡言性者皆因气質而言但其中自有所賦之理爾人心道心亦非有兩物也【答林徳久】

問或問曰但其气質有淸濁偏正之殊物欲有淺深厚薄之異是以聖之於愚人之與物相與懸絕而不能同耳煇竊詳此段所說气質物欲分聖愚人物處似覺可疑若以淸濁分聖愚偏正分人物則物欲厚薄淺深一句復將何指若謂指聖愚則聖人無物欲之私若謂說人物則物又不可以淺深厚薄論未暁曰淸濁偏正等說乃本正防中語而呂博士中庸詳說又推明之然亦是將人物賢智愚不肖相對而分言之卽須如此若大槪而論則人淸而物濁人正而物偏又細別之則智乃淸之淸賢乃正之正愚乃淸之濁不肖乃正之偏而橫渠所謂物有近人之性者又濁之淸偏之正也物欲淺深厚薄乃通爲眾人而言若作有無則此一等人甚少難入羣隊故只得且如此下語若以爲疑則不若攺聖字作賢字亦省得分解而聖人自不妨超然出於其外也【答李晦叔】

天之生此人如朝廷之命此官人之有此性如官之有此職朝廷所命之職無非使之行法治民豈有不善天之生此人無不與之以仁義禮智之理亦何嘗有不善但欲生此物必須有气然後此物有以聚而成質而气之爲物有淸濁昏明之不同稟其淸明之气而無物欲之累則爲聖稟其淸明而未純全則未免微有物欲之累而能克以去之則爲賢稟其昏濁之气又爲物欲之所蔽而不能去則爲愚爲不肖是皆气稟物欲之所爲而性之善未嘗不同也堯舜之生所受之性亦如是耳但以其气稟淸明自無物欲之蔽故爲堯舜初非有所增益於性分之外也故學者知性善則知堯舜之聖非是彊爲識得堯舜做處則便識得性善底規模樣子而凡吾日用之閒所以去人欲復天理者皆吾分內當然之事其勢至順而無難【玉山講義】

孝述謂美惡恐卽通書所謂剛柔善惡竊疑淸濁以气言剛柔美惡以气之爲質言淸濁恐屬天剛柔美惡恐屬地淸濁屬知美惡屬才淸濁分智愚美惡分賢不肖上智則淸之純而無不美大賢則美之全而無不淸上智恐以淸言大賢恐以美言其實未嘗有偏若中庸稱舜知回賢是也下此則所謂智者是得淸之多而或不足於美所謂賢者是得剛柔一偏之善而或不足於淸於是始有賢智之偏故其智不得爲上智其賢不得爲大賢𨿽愚不肖恐亦自有等差蓋淸濁美惡似爲气質中陰陽之分【陽淸陰濁陽善陰惡】故其气錯揉萬變而大要不過此四者但分數參互不齊遂有萬殊不知是否曰陳了翁雲天气而地質前輩已有此說矣【答李孝述】

人生而靜靜者固是性然只有生字便帯卻气質了但生字已上又不容說蓋此道理未有形見處故今才說性便須帯著气質無能懸空說得性者繼之者善本是說造化發育之功明道此處卻是就人性發用處說如孟子所謂乃若其情則可以爲善之類是也伊川所言極本窮源之性乃是對气質之性而言言其气質𨿽善惡不同然極本窮源而論之則性未嘗不善也【答王子合】

友恭竊謂性命主理而言徳气主身而言性命之理得之於身者徳也而其牿亡陷溺之者气也蓋徳無不善而气則有偏善所以成性立命而气偏則隔之耳兩端之在身相爲消長隨其多寡疊爲勝負徳不勝气是無以勝其偏偏日以勝而善日以微則是性命之理反亂於气矣故曰徳不勝气性命於气徳勝其气是有以勝其偏善日以充而偏日以化則是性命之理不外於徳矣故曰徳勝其气性命於徳未知是否曰气亦有純有駁不得專以牿亡陷溺爲言但徳不勝气則其善者亦出於血气之稟耳【答潘恭叔】

孔孟言性之異未易以片言質然略而論之則夫子雜乎气質而言之孟子乃專言其性之理也雜乎气質而言之故不曰同而曰近蓋以爲不能無善惡之殊但未至如其所習之逺耳以理而言則上帝降衷人心之秉彞初豈有二理哉但此理在人有難以指言者故孟子之告公都子但以其才與情者明之譬如欲觀水之必淸而其源不可到則亦觀諸流之未逺者而源之必淸可知矣【答宋深之】

問明道言人生而靜以上不容說曰人生而靜是未發時以上卽是人物未生之時不可謂性才謂之性便是人生以後此理墮在气質之中不全是性之本體矣然其本體又未嘗外此要人卽此而見得其不雜於此者耳易大傳言繼善是指未生之前孟子言性善是指已生之後𨿽曰已生然其本體初不相雜也【答嚴時亨】

問程子曰凡人說性只是說繼之者善也孟子言性善是也近觀先生答嚴時亨所問云易大傳言繼之者善是指未生之前孟子言性善是指已生之後與程子說似若有異曰明道先生之言髙逺宏濶不拘本文正意如此處多若執其方而論則所不可通者不但此句而已須知性之原本善而其發亦無不善則大傳孟子之意初無不同矣【答歐陽希遜】

問人物未生時乃是一陰一陽之謂道而天命之流行所謂繼之者善便是以上事何故言以上不容說方其人物未生固不可謂性及人物旣生須著謂之性𨿽則人生已後此理墮在形气中不全是性之本體然气稟不能無善惡者性之流也義理之有善無惡者性之本體也然皆不可不謂之性要在學者隨所讀書自去體認取今謂才說性時便已不是性深恐啟人致思於杳冥不可致詰之境而大傳言繼善是指未生之前則命之道也未可謂之性孟子言性是指已生之後乃易大傳所謂成之者性而非所謂繼之者善也明道卻云凡人說性只是說得繼之者善也孟子言性善是也此尢不可暁曰此一段已詳於希遜卷中矣明道先生如此處多若以本文論之則皆不可暁矣要當防言會意別作一格看可也【答嚴時亨】

才說性字便是以人所受而言此理便與气合了但直指其性則於气中又須見得別是一物始得不可混並說也江掾所言物性本惡安有是理來諭已得之矣更切涵養爲佳耳【答李晦叔】

程子曰生之謂性【止】生之謂也天之付與萬物者謂之命物之稟受於天者謂之性然天命流行必二气五行交感凝聚然後能生物也性命形而上者也气則形而下者也形而上者一理渾然無有不善形而下者則紛紜雜揉善惡有所分矣故人物旣生則卽此所稟以生之气而天命之性存焉此程子所以發明告子生之謂性之說而以性卽气气卽性者言之也○人生气稟【止】不可不謂之性也所稟之气所以必有善惡之殊者亦性之理也蓋气之流行性爲之主以其气之或純或駁而善惡分焉故非性中本有二物相對也然气之惡者其性亦無不善故惡亦不可不謂之性也先生又曰善惡皆天理謂之惡者本非惡但或過或不及便如此蓋天下無性外之物本皆善而流於惡耳○蓋生之謂性【止】水流而就下也性則性而已矣何言語之可形容哉故善言性者不過卽其發見之端而言之而性之韞因可黙識矣如孟子之論四端是也觀水之流而必下則水之性下可知觀性之發而必善則性之韞善亦可知也○皆水也【止】各自出來此又以水之淸濁譬之水之淸者性之善也流至海而不污者气稟淸明自防而善聖人性之而全其天者也流未逺而已濁者气稟偏駁之甚自防而惡者也流旣逺而方濁者長而見異物而遷焉失其赤子之心者也濁有多少气之昏明純駁有淺深也不可以濁者不爲水惡亦不可不謂之性也然則人𨿽爲气所昏流於不善而性未嘗不在其中特謂之性則非其本然謂之非性則初不離是以其如此故人不可以不加澄治之功惟能學以勝气則知此性渾然初未嘗壊所謂元初水也𨿽濁而淸者存故非將淸來換濁旣淸則本無濁故非取濁置一隅也如此則其本善而已矣性中豈有兩物對立而並行也哉○此理天命也【止】此舜有天下而不與者也此理天命也該始終本末而言也修道𨿽以人事而言然其所以修者莫非天命之本然非人私智所能爲也然非聖人有不能盡故以舜明之【明道論性說○以上文集十四條】

性者萬物之原而气稟則有淸濁是以有聖愚之異命者萬物之所同受而陰陽交運參差不齊是以五福六極值遇不一【以下論命】

安卿問命字有専以理言者有専以气言者曰也都相離不得蓋天非气無以命於人人非气無以受天所命

問先生說命有兩種一種是貧富貴賤死生壽夭一種是淸濁偏正智愚賢不肖一種屬气一種屬理以僩觀之兩種皆似屬气蓋智愚賢不肖淸濁偏正亦气之所爲也曰固然性則命之理而已

命之一字如天命謂性之命是言所稟之理也性也有命焉之命是言所以稟之分有多寡厚薄之不同也

問天命謂性之命與死生有命之命不同何也曰死生有命之命是帯气言之气便有稟得多少厚薄之不同天命謂性之命是純乎理言之然天之所命畢竟皆不離乎气但中庸此句乃是以理言之孟子謂性也有命焉此性是兼气稟食色言之命也有性焉此命是帯气言之性善又是超出气說

問子罕言命若仁義禮智五常皆是天所命如貴賤死生壽夭之命有不同如何曰都是天所命稟得精英之气便爲聖爲賢便是得理之全得理之正稟得淸明者便英爽稟得惇厚者便溫和稟得淸髙者便貴稟得丰厚者便富稟得久長者便壽稟得衰頽薄濁者【一本作衰落孤單者便爲貧爲賤爲夭】便爲愚不肖爲貧爲賤爲夭天有那气生一个人出來便有許多物隨他來又曰天之所命固是均一到气稟處便有不齊看其稟得來如何稟得厚道理也備嘗謂命譬如朝廷誥勑心譬如官人一般差去做官性譬如職事一般郡守便有郡守職事縣令便有縣令職事職事只一般天生人教人許多道理便是付人許多職事【別本云道理只一般】气稟譬如俸給貴如官髙者賤如官卑者富如俸厚者貧如俸薄者壽如三兩年一任又再任者夭者如不得終任者朝廷差人做官便有許多物一齊趁後來

問顏淵不幸短命伯牛死曰命矣夫孔子得之不得曰有命如此之命與天命謂性之命無分別否曰命之正者出於理命之變者出於气質要之皆天所付予孟子曰莫之致而至者命也但當自盡其道則所值之命皆正命也因問如今數家之學如康節之說謂皆一定而不可易如何曰也只是陰陽盛衰消長之理大數可見然聖賢不曽主此說如今人說康節之數謂他說一事一物皆有成敗之時都說得膚淺了

聞一問亡之命矣夫此命字是就气稟上說曰死生壽夭固是气之所稟只看孟子說性也有命焉處便分暁擇之問不知命與知天命之命如何曰不同知天命謂知其理之所自來譬之於水人皆知其爲水聖人則知其發源處如不知命處卻是說死生壽夭貧富貴賤之命也然孟子又說當順受其正若一切任其自然而立乎巖墻之下則又非其正也

履之說子溫而厲威而不猛恭而安因問得淸明之气爲聖賢昏濁之气爲愚不肖气之厚者爲富貴薄者爲貧賤此固然也然聖人得天地淸明中和之气宜無所虧欠而夫子反貧賤何也豈時運使然耶抑其所稟亦有不足耶曰便是稟得來有不足他那淸明也只管得做聖賢卻管不得那富貴稟得那髙底則貴稟得厚底則富稟得長底則壽貧賤夭者反是夫子𨿽得淸明者以爲聖人然稟得那低底薄底所以貧賤顏子又不如孔子又稟得那短底所以又夭又問一陰一陽宜若停勻則賢不肖宜均何故君子常少而小人常多曰自是他那物事駁雜如何得齊且以撲錢譬之純者常少不純者常多自是他那气駁雜或前或後所以不能得他恰好如何得均平且以一日言之或陰或晴或風或雨或寒或熱或淸爽或鶻突一日之閒自有許多變便可見矣又問𨿽是駁雜然畢竟不過只是一陰一陽二气而已如何會恁地不齊曰便是不如此若只是兩个單底陰陽則無不齊緣是他那物事錯揉萬變所以不能得他恰好又問如此則天地生聖賢又只是偶然不是有意矣曰天地那里說我特地要生个聖賢出來也只是气數到那里恰相湊著所以生出聖賢及至生出則若天之有意焉耳

敬子問自然之數曰有人稟得气厚者則福厚气薄者則福薄稟得气之英華者則富盛衰颯者則卑賤气長者則壽气短者則夭折此必然之理問神仙之說有之乎曰誰人說無誠有此理只是他那工夫大段難做除非百事棄下辦得那般工夫方做得又曰某見名寺中所畫諸祖師人物皆魁偉雄傑宜其傑然有立如此所以妙喜贊某禪師有曰當初若非這个定是做个渠魁觀之信然其气貌如此則世之所謂富貴利逹聲色貨利如何籠絡得他住他視之亦無足以動其心者或問若非佛氏收拾去能從吾儒之教不知如何曰他又也未是那無文王猶興底只是也須做个特立獨行底人所爲必可觀若使有聖人收拾去可知大段好只是當時吾道黑淬淬地只有些章句詞章之學他如龍如虎這些藝解都束縛他不住必決去無疑也煞被他引去了好人可畏可畏

問富貴有命如後世鄙夫小人當堯舜三代之世如何得富貴曰當堯舜三代之世不得富貴在後世則得富貴便是命曰如此則气稟不一定曰以此气遇此時是他命好不遇此時便是有所謂資適逢世是也如長平死者四十萬但遇白起便如此只他相撞著便是命

聖賢在上則其气中和不然則其气偏行故有得其气淸聰明而無福祿者亦有得其气濁有福祿而無知者皆其气數使然堯舜禹臯文武周召得其正孔孟夷齊得其偏者也至如極亂之後五代之時又卻生許多聖賢如祖宗諸臣者是極而復者也【揚錄云碩果不食之理】如大睡一覺及醒時卻有精神【揚錄此下云今卻詭詐玩弄未有醒時非積亂之甚五六十年卽定气息未蘇了是大可憂也】

問伊川橫渠命遇之說曰所謂命者如天子命我作甚官其官之閒易繁難甚處做得甚處做不得便都是一時命了自家只得去做故孟子只說莫非命也卻有个正與不正所謂正命者蓋天之始初命我如事君忠事父孝便有許多條貫在裏至於有厚薄淺深這卻是气稟了然不謂之命不得只不是正命如桎梏而死喚做非命不得蓋緣他當時稟得个乖戾之气便有此然謂之正命不得故君子戰兢如臨深履薄蓋欲順受其正者而不受其不正者且如說當死於水火不成便自赴水火而死而今只恁地看不必去生枝節說命說遇說同說異也

問命矣夫這只是說他一身气數止於此否曰是他稟受得來只恁地這命便似向來說人心相似是有兩般命卻不是有兩个命有兼血气說底有全說理底

遺書論命處注云聖人非不知命然於人事不得不盡如何曰人固有命只是不可不順受其正如知命者不立乎巖墻之下是若謂其有命卻去巖墻之下立萬一倒覆壓處卻是専言命不得人事盡處便是命

橫渠云所不可變者惟壽夭耳要之此亦可變但大槪如此

問莫之致而至者命也如比干之死以理論之亦可謂之正命若以气論之恐非正命曰如何恁地說得盡其道而死者皆正命也當死而不死卻是失其正命此等處當活看如孟子說桎梏而死者非正命須是看得孟子之意如何且如公冶長𨿽在縲紲非其罪也若當時公冶長死於縲紲不成說他不是正命有罪無罪在我而已古人所以殺身以成仁且身已死矣又成个甚底直是要看此處孟子謂捨生取義又云志士不忘在溝壑勇士不忘喪其元學者須是於此處見得定臨利害時便將自家斬剉了也須壁立萬仞始得而今人有小利害便生計較說道恁地死非正命如何得

天地自有个無心之心復卦一陽生於下這便是生物之心又如所謂惟皇上帝降衷於下民天道福善禍淫這便自分明有个人在裏主宰相似心是他本領情是他个意思又問如何見天地之情曰人正大便也見得天地之情正大天地只是正大未嘗有些子邪處未嘗有些子小處

問命之不齊恐不是眞有爲之賦予如此只是二气錯綜參差隨其所值因各不齊皆非人力所與故謂之天所命否曰只是從大原中流出來模樣似恁地不是眞有爲之賦予者那得个人在上面分付這个詩書所說便似有个人在上恁地如帝乃震怒之類然這个亦只是理如此天下莫尊於理故以帝名之惟皇上帝降衷於下民降便有主宰意問大哉乾元萬物資始乾道變化各正性命萬物盈乎兩閒生生不窮日往則月來寒往則暑來風雷之所以鼓動山川之所以流峙皆蒼蒼者實有以主其造化之權耶抑只是太極爲萬化樞紐故萬物自然如此曰此與前只一意【以上語類十九條】

世以人生年月日時所值支幹納音推知其人吉凶壽夭窮逹者其術𨿽若淺近然學之者亦往往不能造其精微蓋天地所以生物之機不越乎陰陽五行而已其屈伸消息錯綜變化固已不可勝窮而物之所賦賢愚貴賤之不同特昏明厚薄毫釐之差耳而可易知其說哉徐君嘗爲儒則嘗知是說矣其用志之密微而言之多中也固宜世之君子倘一過而問焉豈惟足以信徐君之術而振業之亦足以知夫得於有生之初者其賦與分量固已如是富貴榮顯固非貪慕所得致而貧賤禍患固非巧力所可辭也直道而行致命遂志一變末俗以復古人忠厚亷恥之餘風則或徐君之助也𨿽然與人子言依於孝與人臣言依於忠夭壽固不貳矣必修身以俟之乃可以立命徐君其亦謹其所以言者哉【贈徐端叔命序】

問某比欲窮理而事物紛紜未能有灑落處近惟見得富貴果不可求貧賤果不可逃耳曰此是就命上理會須更就義上看當求與不當求當避與不當避更看自家分上所以求之避之之心是欲如何且其得喪榮辱與自家義理之得失利害孰爲重輕則當有以處此矣【答朱飛卿】

問人生有壽夭气也賢愚亦气也壽夭出於气故均受生而有顏子盜跖之不同賢愚出於气故均性善而有堯桀之或異然竊疑天地閒只是一气所以爲壽夭者此气也所以爲賢愚者亦此气也今觀盜跖極愚而壽顏子極賢而夭如是則壽夭之气與賢愚之气容或有異矣明道志程邵公墓云以其閒遇之難則其數或不能長亦宜矣吾兒其得气之精一而數之局者與詳味此說气有淸濁有長短其淸者固所以爲賢然𨿽淸而短故於數亦短其濁者固所以爲愚然𨿽濁而長故其數亦長不知果然否曰此說得之貴賤貧富亦是如此但三代以上气數醇濃故气之淸者必厚必長而聖賢皆貴且壽且富以下反是【答鄭子上○以上文集三條】

問情與才何別曰情只是所發之路陌才是會恁地去做底且如惻隱有懇切者有不懇切者是則才之有不同又問如此則才與心之用相類曰才是心之力是有气力去做底心是管攝主宰者此心之所以爲大也心譬水也性水之理也性所以立乎水之靜情所以行乎水之動欲則水之流而至於濫也才者水之气力所以能流者然其流有急有緩則是才之不同伊川謂性稟於天才稟於气是也【以下論才】

性者心之理情者心之動才便是那情之會恁地者情與才絕相近但情是遇物而發路陌曲折恁地去底才是那會如此底要之千頭萬緒皆是從心上來

或問集注言才猶材質才與材字之別如何曰才字是就理義上說材字是就用上說孟子上說人見其濯濯也則以爲未嘗有材是用木旁材字便是指適用底說非天之降才爾殊便是就理義上說又問才字是以其能解作用底說材質是合形體說否曰是兼形體說便是說那好底材又問如說材料相似否曰是【以上語類三條】

孟子程子所說才字之意不同旣是聖賢之言後學如何便敢判斷但此事道理只就自己身上體認便自見得而其所以爲是非得失者亦不容無分別也如集注中以程子爲密卽是見得孟子所說未免少有疎處今但以程子爲主而推其說以陰補孟子之不足則於理無遺而兩書之說亦不至甚相妨矣【答林叔和○文集】

禦纂朱子全書卷四十三﹤子部﹐儒家類﹐禦纂朱子全書﹥

欽定四庫全書

禦纂朱子全書卷四十四

性理三

心

致道謂心爲太極林正卿謂心具太極致道舉以爲問先生曰這般處極細難說看來心有動靜其體則謂之易其理則謂之道其用則謂之神直卿退而發明曰先生道理精熟容易說出來須至極賀孫問其體則謂之易體是如何曰體不是體用之體恰似說體質之體猶云其質則謂之易理卽是性這般所在當活看如心字各有地頭說如孟子云仁人心也仁便是人心這說心是合理說如說顏子其心三月不違仁是心爲主而不違乎理就地頭看始得

心之理是太極心之動靜是陰陽

惟心無對

問靈處是心抑是性曰靈處只是心不是性性只是理

問知覺是心之靈固如此抑气之爲耶曰不専是气是先有知覺之理理未知覺理與气合便能知覺譬如這燭火是因得這脂膏便有許多光焰問心之發處是气否曰也只是知覺

問心是知覺性是理心與理如何得貫通爲一曰不須去著貫通本來貫通如何本來貫通曰理無心則無著處

心者气之精爽

發明心字曰一言以蔽之曰生而已天地之大徳曰生人受天地之气而生故此心必仁仁則生矣

心須兼廣大流行底意看又須兼生意看且如程先生言仁者天地生物之心只天地便廣大生物便流行生生不窮

心與理一不是理在前靣爲一物理便在心之中心包蓄不住隨事而發因笑云說到此自好笑恰似那藏相似除了經函裏面防燈四方八面皆如此光明粲爛但今人亦少能看得如此

問心之爲物眾理具足所發之善固出於心至所發不善皆气稟物欲之私亦出於心否曰固非心之本體然亦是出於心也又問此所謂人心否曰是子升因問人心亦兼善惡否曰亦兼說

問形體之動與心相關否曰豈不相關自是心使他動曰喜怒哀樂未發之前形體亦有運動耳目亦有視聽此是心已發抑未發曰喜怒哀樂未發又是一般然視聽行動亦是心向那里若形體之行動心都不知便是心不在行動都沒理會了說甚未發未發不是漠然全不省亦常醒在這里不恁地困

問惻隱羞惡喜怒哀樂固是心之發暁然易見處如未惻隱羞惡喜怒哀樂之前便是寂然而靜時然豈得塊然槁木其耳目亦必有自然之聞見其手足亦必有自然之舉動不審此時喚作如何曰喜怒哀樂未發只是這心未發耳其手足運動自是形體如此

問五行在人爲五臟然心卻具得五行之理以心虛靈之故否曰心屬火緣是个光明發動底物所以具得許多道理

問人心形而上下如何曰如肺肝五臟之心卻是實有一物若今學者所論操捨存亡之心則自是神明不測故五臟之心受病則可用藥補之這个心則非菖蒲茯苓所可補也問如此則心之理乃是形而上否曰心比性則微有迹比气則自然又靈

問先生嘗言心不是這一塊義剛竊謂滿體皆心也此特其樞紐耳曰不然此非心也乃心之神明升降之舍人有病心者乃其捨不寧也凡五臟皆然心豈無運用須常在軀殻之內譬如此建陽知縣須常在衙裏始管得這一縣也義剛曰然則程子言心要在腔子裏謂當在捨之內而不當在捨之外耶曰不必如此若言心不可在腳上又不可在手上只得在這些子上也

漢卿問心如个藏四方八面都恁地光明皎潔如佛家所謂六牕中有一猴這邊叫也應那邊叫也應曰佛家說心處盡有好處前輩云勝於楊墨

心字只一个字母故性情字皆從心

張子合性與知覺有心之名則恐不能無病便似性外別有一个知覺了

範淳夫之女謂心豈有出入伊川曰此女𨿽不識孟子卻能識心此一段說話正要人看孟子舉孔子之言曰出入無時莫知其鄕此別有說伊川言淳夫女卻能識心心卻易識只是不識孟子之意

盡心如明鏡無些子蔽翳只看鏡子若有些少照不見處便是本身有些塵污如今人做事有些子鶻突窒礙便只是自家見不盡此心本來虛靈萬理具備事事物物皆所當知今人多是气質偏了又爲物欲所蔽故昏而不能盡知聖賢所以貴於窮理

且如秀才要讀書要讀這一件又要讀那一件又要學寫字又要學作詩這心一齊都出外去所以伊川教人直是都不去他處用其心也不要人學冩字也不要人學作文章這不是僻道理是合如此人只有一个心如何分做許多去若只管去閒處用了心到得合用處於這本來底都不得力且看從古作爲文章之士可以傳之不朽者今看來那个喚做知道也是當初心下只趨向那邊都是做外去了只是要得寡欲存這心最是難以湯武聖人孟子猶說湯武反之也反復也反復得這本心如不邇聲色不殖貨利只爲要存此心觀旅獒之書一个獒受了有甚大事而反復切諫以此見欲之可畏無小大皆不可忽

問呂與叔云未發之前心體昭昭具在已發乃心之用南軒辧昭昭爲已發恐太過否曰這辧得亦沒意思敬夫太聰明看道理不子細伊川所謂凡言心者皆指已發而言呂氏只是辧此一句伊川後來又救前說曰凡言心者皆指已發而言此語固未當心一也有指體而言者寂然不動是也有指用而言者感而遂通是也惟觀其所見如何此語甚圓無病大抵聖賢之言多是略發个萌芽更在後人推防演而伸觸而長然亦須得聖賢本意不得其意則從那處推得出來

問心本是个動物不審未發之前全是寂然而靜還是靜中有動意曰不是靜中有動意周子謂靜無而動有靜不是無以其未形而謂之無非因動而後有以其可見而謂之有耳橫渠心統性情之說甚善性是靜情是動心則兼動靜而言或指體或指用隨人所看方其靜時動之理只在伊川謂當中時耳無聞目無見然見聞之理在始得及動時又只是這靜底淳舉伊川以動之端爲天地之心曰動亦不是天地之心只是見天地之心如十月豈得無天地之心天地之心流行只自若元亨利貞元是萌芽初出時亨是長枝葉時利是成遂時貞是結實歸宿處下梢若無這歸宿處便也無這元了惟有這歸宿處元又從此起元了又貞貞了又元萬古只如此循環無窮所謂維天之命於穆不已說已盡了十月萬物收斂寂無蹤迹到一陽動處生物之心始可見曰一陽之復在人言之只是善端萌處否曰以善言之是善端方萌處以徳言之昏迷中有悔悟向善意便是復如睡到忽然醒覺處亦是復底气象又如人之沈滯道不得行到極處忽少亨逹𨿽未大行已有可行之兆亦是復這道理千變萬化隨所在無不渾淪

此心至靈細入豪芒纖芥之間便知便覺六合之大莫不在此又如古初去今是防千萬年若此念才發便到那里下面方來又不知是防千萬年若此念才發便也到那里這个神明不測至虛至靈是甚次第然人莫不有此心多是但知有利欲被利欲將這个心包了起居動作只是有甚可喜物事有甚可好物事一念才動便是這个物事

問論語一書未嘗說一心字至孟子只管拈人心字說來說去曰推是心曰求放心曰盡心曰赤子之心曰存心莫是孔門學者自知理會个心故不待聖人苦口到孟子時世變旣逺人才漸漸不如古故孟子極力與言要他從个本原處理會否曰孔門𨿽不曽說心然答弟子問仁處非理會心而何仁卽心也但當時不說个心字耳此處當自思之亦未是大疑處

李徳之問明道因修橋尋長梁后每見林木之佳者必起計度之心因語學者心不可有一事某竊謂凡事須思而後通安可謂心不可有一事曰事如何不思但事過則不畱於心可也明道肚裏有一條梁不如今人有防條梁拄在肚裏佛家有流注想水本流將去有些滲漏處便畱滯

問心要在腔子裏若慮事應物時心當如何曰思慮應接亦不可廢但身在此則心合在此曰然則方其應接時則心在事上事去則此心亦不管著曰固是要如此

問人心要活則周流無窮而不滯於一隅如何是活曰心無私便可推行活者不死之謂

外患不能入是有主則實也外邪不能入是有主則虛也自家心裏只有這个爲主別無物事外邪從何處入豈不謂之虛乎然他說有主則虛者實字便已在有主上了又曰有主則實者自家心裏有主外患所不能入此非實而何無主則實者自家心裏旣無以爲之主則外邪卻入來實其中此又安得不謂之實乎

問何謂主一曰無適之謂一一只是不走作又問思其所當思如何曰卻不妨但不可胡思且只得思一件事如思此一事又別思一件事便不可

心定者其言重以舒兩句言發於心心定則言必審故的確而舒遲不定則內必紛擾有不待思而發故淺易而急迫此亦志動气之驗也

問心是郛郭便包了性否先生首肯曰是也如橫渠心統性情一句乃不易之論孟子說心許多皆未有似此語端的子細看便見其他諸子等書皆無依稀似此

方賔王以書問云心者性之郛郭當是言存主統攝處可學謂郛郭是包括心具此理如郛郭中之有人曰方說句慢問以窮理爲用心於外是誰說曰是江西說又問發見說話未是如此則全賴此些時節如何倚靠曰湖南皆如此說曰孟子告齊王乃是欲因而成就之若只執此便不是曰然又問谷種之必生如人之必仁如此卻是以生譬仁谷種之生乃生之理乃得此生理以爲仁曰必當爲有又解南軒發是心體無時而不發云及其旣發則當事而存而爲之宰者也可學謂心豈待發而爲之宰曰此一段彊解南軒說多差

心妙性情之徳妙是主宰運用之意

伊川初嘗曰凡言心者皆指已發而言後復曰此說未當五峯卻守其前說以心爲已發性爲未發將心性二字對說知言中如此處甚多

人心但以形气所感者而言爾具形气謂之人合義理謂之道有知覺謂之心

陽明勝則徳性用陰濁勝則物欲行只將自家意思體驗便見得人心虛靜自然淸明才爲物欲所蔽便陰陰地黑暗了此陰濁所以勝也

大其心則能體天下之物世人之心止於見聞之狹故不能體天下之物惟聖人盡性故不以所見所聞梏其心故大而無外其視天下無一物非我他只是說一个大與小孟子謂盡心則知性知天以此蓋盡心則只是極其大心極其大則知性知天而無有外之心矣道夫問今未到聖人盡心處則亦莫當推去否曰未到那里也須知說聞見之外猶有我不聞不見底道理在若未知聞見之外猶有道理則亦如何推得要之此亦是橫渠之意然孟子之意則未必然道夫曰孟子本意當以大學或問所引爲正曰然孟子之意只是說窮理之至則心自然極其全體而無餘非是要大其心而後知性知天也道夫曰只如橫渠所說亦自難下手曰便是橫渠有時自要恁地說似乎只是懸空想象而心自然大這般處元只是格物多後自然豁然有个貫通處這便是下學而上逹也孟子之意只是如此

大其心則能徧體天下之物體猶仁體事而無不在言心理流行脈絡貫通無有不到茍一物有未體則便有不到處包括不盡是心爲有外蓋私意閒隔而物我對立則𨿽至親且未必能無外矣故有外之心不足以合天心

問物有未體則心爲有外體之義如何曰此是置心在物中究見其理如格物致知之義與體用之體不同

橫渠云物有未體則心爲有外又曰有外之心不足以合天心蓋天大無外物無不包物理所在一有所遺則吾心爲有外便與天心不相似

或問如何是有外之心曰只是有私意便內外扞格只見得自家身己凡物皆不與己相關便是有外之心

問心如何能通以道使無限量曰心不是橫門硬迸教大得須是去物欲之蔽則淸明而無不知窮事物之理則脫然有貫通處橫渠曰不以聞見梏其心大其心則能體天下之物所謂通之以道便是脫然有貫通處若只守聞見便自然狹窄了

心生道也此句是張思叔所記疑有欠闕處必是當時攺作行文所以失其文意伯丰云何故入在近思錄中曰如何敢不載但恐有闕文此四字說不盡

心生道也人有是心斯具是形以生惻隱之心生道也如何曰天地生物之心是仁人之稟賦接得此天地之心方能有生故惻隱之心在人亦爲生道也

心生道也心乃生之道惻隱之心人之生道也乃是得天之心以生生物便是天地之心

問心生道也一段上面心生道莫是指天地生物之心下面惻隠之心人之生道莫是指人所得天地之心以爲心蓋在天只有此理若無那形質則此理無安頓處故曰有是心斯具是形以生上面猶言繼善下面猶言成性曰上面心生道也全然做天底也不得蓋理只是一个渾然底人與天地混合無閒

心只是放寛平便大不要先有一私意隔礙便大心大則自然不急迫如有禍患之來亦未須驚恐或有所獲亦未須便歡喜在少閒亦未必不禍更轉爲福福更轉爲禍荀子言君子大心則天而道小心則畏義而節蓋君子心大則是天心心小則文王之翼翼皆爲好也小人心大則放肆心小則是褊隘私吝皆不好也【以上語類四十九條】

人之有生性與气合而已然卽其已合而析言之則性主於理而無形气主於形而有質以其主理而無形故公而無不善以其主形而有質故私而或不善以其公而善也故其發皆天理之所行以其私而或不善也故其發皆人欲之所作此舜之戒禹所以有人心道心之別蓋自其根本而已然非謂气之所爲有過不及而後流於人欲也然但謂之人心則固未以爲悉皆邪惡但謂之危則固未以爲便致凶咎但旣不主於理而主於形則其流爲邪惡以致凶咎亦不難矣此其所以爲危非若道心之必善而無惡有安而無傾有凖的而可憑據也故必其致精一於此兩者之間使公而無不善者常爲一身萬事之主而私而或不善者不得與焉則凡所云爲不待擇於過與不及之間而自然無不中矣【凡物剖判之初且當論其善不善二者旣分之後方可論其中不中惟精惟一所以審其善不善也允執厥中則無過不及而自得中矣非精一以求中也】此舜戒禹之本意而序文述之固未嘗直以形气之發盡爲不善而不容其有淸明純粹之時如來諭之所疑也但此所謂淸明純粹者旣屬乎形气之偶然則亦但能不隔乎理而助其發揮耳不可便認以爲道心而欲據之以爲精一之地也如孟子𨿽言夜气而其所欲存者乃在乎仁義之心非直以此夜气爲主也𨿽言飬气而其所用力乃在乎集義非直就此气中擇其無過不及者而養之也來諭主張气字太過故於此有不察其他如分別中气過不及處亦覺有差但旣無與乎道心之微故有所不暇辧耳【答蔡季通】

防示及答胡彪二書呂氏中庸辧發明親切警悟多矣然有未諭敢條其所以而請於左右答廣仲書切中學者之病然愚意竊謂此病正坐平時燭理未明涵養未熟以故事物之來無以應之若曰於事物紛至之時精察此心之所起則是似更於應事之外別起一念以察此心以心察心煩擾益甚且又不見事物未至時用力之要此某所以不能無疑也儒者之學大要以窮理爲先蓋凡一物有一理須先明此然後心之所發輕重長短各有凖則書所謂天敍天秩天命天討孟子所謂物皆然心爲甚者皆謂此也若不於此先致其知但見其所以爲心者如此識其所以爲心者如此泛然而無所凖則則其所存所發亦何自而中於理乎且如釋氏擎拳豎拂運水般柴之說豈不見此心豈不識此心而卒不可與入堯舜之道者正爲不見天理而専認此心以爲主宰故不免流於自私耳前輩有言聖人本天釋氏本心蓋謂此也來示又謂心無時不虛某以爲心之本體固無時不虛然而人欲己私汨沒久矣安得一旦遽見此境界乎故聖人必曰正其心而正心必先誠意誠意必先致知其用力次第如此然後可以得心之正而復其本體之虛亦非一日之力矣今直曰無時不虛又曰旣識此心則用無不利此亦失之太快而流於異學之歸矣若儒者之言則必也精義入神而後用無不利可得而語矣孟子存亾出入之說亦欲學者操而存之耳似不爲識此心發也若能常操而存卽所謂敬者純矣純則動靜如一而此心無時不存矣今也必曰動處求之則是有意求免乎靜之一偏而不知其反倚乎動之一偏也然能常操而存者亦是顏子地位以上人方可言此今又曰識得便能守得則僕亦恐其言之易也明道先生曰旣能體之而樂則亦不患不能守須如此而言方是攧撲不破絕滲漏無病敗耳髙明之意大抵在於施爲運用處求之正禪家所謂石火電光底消息也而於優遊涵泳之功似未甚畱意是以求之太迫而得之若驚資之不深而發之太露易所謂寛以居之者正爲不欲其如此耳【答張欽夫】

釋氏𨿽自謂惟明一心然實不識心體𨿽云心生萬法而實心外有法故無以立天下之大本而內外之道不備然爲其說者猶知左右迷藏曲爲隱諱終不肯言一心之外別有大本也若聖門所謂心則天敍天秩天命天討惻隱羞惡是非辭讓莫不該備而無心外之法故孟子曰盡其心者知其性也知其性則知天矣存其心養其性所以事天也是則天人性命豈有二理哉而今之爲此道者反謂此心之外別有大本爲仁之外別有盡性至命之方竊恐非惟孤負聖賢立言埀後之意平生承師問道之心竊恐此說流行反爲異學所攻重爲吾道之累【答張欽夫】

求放心不須注解只日用十二時中常切照管不令放出卽久久自見功效義理自明持守自固不費气力也【答李叔文】

易傳所謂𨿽無邪心而不合正理者實該動靜而言如燕居獨處之時物有來感理所當應而此心頑然固執不動則𨿽無邪心而只此不動處便非正理又如應事接物處理當如彼而吾所以應之者乃如此則𨿽未必出於有意之私然只此亦是不合正理旣有不合正理則非邪妄而何恐不可専以荘敬持養此心旣存爲無邪心而必以未免紛擾敬不得行然後爲有妄之邪心也所論近世識心之則深中其失古人之學所貴於存心者蓋將推此以窮天下之理今之所謂識心者乃欲恃此而外天下之理是以古人知益崇而禮益卑今人則論益髙而其狂妄睢也愈甚得失亦可見矣【答方賔王】

人心自是不容去除但要道心爲主卽人心自不能奪而亦莫非道心之所爲矣然此處極難照管須臾閒斷卽人欲便行矣【答鄭子上】

此心之靈其覺於理者道心也其覺於欲者人心也【答鄭子上】

問人心是个靈底物如日閒未應接之前固是寂然未發於未發中固常恁地惺不恁瞑然不省若夜閒有夢之時亦是此心之已動猶晝之有思如其不夢未覺正當大寐之時此時謂之寂然未發則全沈沈瞑瞑萬事不知不省與木石蓋無異與死相去亦無防不可謂寂然未發不知此時心體何所安存所謂靈底何所寄寓聖人與常人於此時所以異者如何而學者工夫此時又以何爲驗也曰寤寐者心之動靜也有思無思者又動中之動靜也有夢無夢者又靜中之動靜也但寤陽而寐陰寤淸而寐濁寤有主而寐無主故寂然感通之妙必於寤而言之【答陳安卿】

問來教云寤寐者心之動靜也云云淳思此竊謂人生具有陰陽之气神發於陽魄根於陰心也者則麗陰陽而乘其气無閒於動靜卽神之所會而爲魄之主也晝則陰伏藏而陽用事陽主動故神運魄隨而爲寤夜則陽伏藏而陰用事陰主靜故魄定神蟄而爲寐神之運故虛靈知覺之體灼然呈露有苖裔之可尋如一陽復後萬物之有春意焉此心之寂感所以爲有主神之蟄故虛靈知覺之體沈然潛隱悄無蹤迹如純坤之月萬物之生性不可窺其眹焉此心之寂感所以不若寤之妙而於寐也爲無主然其中實未嘗泯而有不可測者存呼之則應驚之則覺則是亦未嘗無主而未嘗不妙也故自其大分言之寤陽而寐陰而心之所以爲動靜也細而言之寤之有思者又動中之動而爲陽之陽也無思者又動中之靜而爲陽之陰也寐之有夢者又靜中之動而爲陰之陽也無夢者又靜中之靜而爲陰之陰也又錯而言之則思之有善與惡者又動中之動陽明陰濁也無思而善應與妄應者又動中之靜陽明陰濁也夢之有正與邪者又靜中之動陽明陰濁也無夢而易覺與難覺者又靜中之靜陽明陰濁也一動一靜循環交錯聖人與眾人則同而所以爲陽明陰濁則異聖人於動靜無不一於淸明純粹之主而眾人則雜焉而不齊然則人之學力所系於此亦可以驗矣曰得之【答陳安卿】

問程子以心使心之說竊謂此二心字只以人心道心判之自明白蓋上心字卽是道心專以理義言之也下心字卽是人心而以形气言之也以心使心則是道心爲一身之主而人心其聽命也曰亦是如此然觀程先生之意只是說自作主宰耳【答陳安卿】

問頃防見教云往者同安因聞鐘聲遂悟收心之法顯父不揆驗之信然曰當時所說聞鐘聲者本意不謂如此但言人心出入無時鐘之一聲未息而吾之心已屢變矣【答張敬之】

胡文定公所謂不起不滅心之體方起方滅心之用能常操而存則𨿽一日之閒百起百滅而心固自若者自是好語但讀者當知所謂不起不滅者非是塊然不動無所知覺也又非百起百滅之中別有一物不起不滅也但此心瑩然全無私意是則寂然不動之本體其順理而起順理而滅斯乃所以感而遂通天下之故者云爾【答石子重】

心說甚善但恐更須收斂造約爲佳耳以心使心所疑亦善蓋程子之意亦謂自作主宰不使其散漫走作耳如孟子云操則存云求放心皆是此類豈以此使彼之謂耶但今人著个察識字便有个尋求捕捉之意與聖賢所云操存主宰之味不同此豪釐閒須看得破不爾則流於釋氏之說矣【答石子重】

來書云夫子語仁以克己爲要佛氏論性以無心爲宗而以龜山心不可無之說爲非某謂所謂己者對物之稱乃是私認爲己而就此起計較生愛欲故當克之克之而自復於禮則仁矣心乃本有之物虛明純一貫徹感通所以盡性體道皆由於此今以爲妄而欲去之又自知其不可而曰有眞心存焉【此亦來書之語】則又是有心矣如此則無心之說何必全是而不言無心之說何必全非乎若以無心爲是則克己乃是有心無心何以克己若以克己爲是則請從事於斯而足矣又何必克己於此而無心於彼爲此二本而枝其辭也【答李伯諌】

心一而已所謂覺者亦心也今以覺求心以覺用心紛拏迫切恐其爲病不但揠苖而已不若日用之間以敬爲主而勿忘焉則自然本心不昧隨物感通不待致覺而無不覺矣故孔子只言克己復禮而不言致覺用敬孟子只言操存捨亡而不言覺存昧亾謝先生𨿽喜以覺言仁然亦曰心有知覺而不言知覺此心也【答遊誠之】

心體固本靜然亦不能不動其用固本善然亦能流而入於不善夫其動而流於不善者固不可謂心體之本然然亦不可不謂之心也但其誘於物而然耳故先聖只說操則存【存則靜而其動也無不善矣】捨則亡【於是乎有動而流於不善者】出入無時莫知其鄕【出者亾也入者存也本無一定之時亦無一定之處特系於人之操捨如何耳】只此一句說得心之體用始終眞妄邪正無所不備又見得此心不操卽捨不出卽入別無閒處可安頓之意若如所論出入有時者爲心之正然則孔子所謂出入無時者乃心之病矣不應卻以惟心之謂與一句直指而總結之也【答遊誠之】

伏防示及心說甚善然恐或有所未盡蓋入而存者卽是眞心出而亡者亦此眞心爲物誘而然耳今以存亡出入皆爲物誘所致則是所存之外別有眞心而孔子之言乃不及之何耶子重所論病亦如此而子約又欲並其出而亡者不分眞妄皆爲神明不測之妙二者蓋胥失之某向答二公有所未盡後來答遊誠之一段方稍穏當今謹錄呈幸乞指誨然心之體用始終𨿽有眞妄邪正之分其實莫非神明不測之妙𨿽皆神明不測之妙而其眞妄邪正又不可不分耳不審尊意以爲如何【答何叔京】

心說已諭但所謂聖人之心如明鏡止水天理純全者卽是存處但聖人則不操而常存耳眾人則操而存之方其存時亦是如此但不操則不存耳存者道心也亡者人心也心一也非是實有此二心各爲一物不相交渉也但以存亡而異其名耳方其亡也固非心之本然亦不可謂別是一个有存亡出入之心卻待反本還原別求一个無存亾出入之心來換卻只是此心但不存便亾不亾便存中閒無空隙處所以學者必汲汲於操存而𨿽舜禹之閒亦以精一爲戒也且如世之有安危治亂𨿽堯舜之聖亦只是有治安而無危亂耳豈可謂堯舜之世無安危治亂之可名耶如此則便是向來胡氏性無善惡之說請更思之卻以見教【答何叔京】

操之而存則只此便是本體不待別求惟其操之久而且熟自然安於義理而不妄動則所謂寂然者當不待察識而自呈露矣今乃欲於此頃刻之存遽加察識以求其寂然者則吾恐夫寂然之體未必可識而所謂察識者乃所以速其遷動而流於紛擾急迫之中也程夫子所論才思便是已發故涵養於未發之前則可而求中於未發之前則不可亦是此意然心一而已所謂操存者亦豈以此一物操彼一物如鬭者之相捽而不相捨哉亦曰主一無適非禮不動則中有主而心自存耳聖賢千言萬語考其發端要其歸宿不過如此【答呂子約】

操捨存亡𨿽是人心之危然只操之而存則道心之微便不外此今必謂此四句非論人心乃是直指動靜無端無方無體之妙則失之矣又謂荒忽流轉不知所止𨿽非本心而可見心體之無滯此亦非也若心體本來只合如此則又何惡其不知所止而必曰主敬以止之與【答呂子約】

操捨存亾之說諸人皆謂人心私欲之爲乃捨之而亾所致卻不知所謂存者亦操此而已矣子約又謂存亡出入皆神明不測之妙而於其閒區別眞妄又不分明兩者蓋胥失之要之存亾出入固皆神明不測之所爲而其眞妄邪正始終動靜又不可不辧耳【答呂子約】

人心道心之說甚善蓋以道心爲主則人心亦化而爲道心矣如鄕黨所記飲食衣服本是人心之發然在聖人分上則渾是道心也【答黃子耕】

或問佛者有觀心說然乎曰夫心者人之所以主乎身者也一而不二者也爲主而不爲客者也命物而不命於物者也故以心觀物則物之理得今復有物以反觀乎心則是此心之外復有一心而能管乎此心也然則所謂心者爲一耶爲二耶爲主耶爲客耶爲命物者耶爲命於物者耶此亦不待教而審其言之謬矣或者曰若子之言則聖賢所謂精一所謂操存所謂盡心知性存心養性所謂見其參於前而倚於衡者皆何謂哉應之曰此言之相似而不同正苖莠朱紫之閒而學者之所當辧者也夫謂人心之危者人欲之萌也道心之微者天理之奧也心則一也以正不正而異其名耳惟精惟一則居其正而審其差者也絀其異而反其同者也能如是則信執其中而無過不及之偏矣非以道爲一心人爲一心而又有一心以精一之也夫謂操而存者非以彼操此而存之也捨而亡者非以彼捨此而亡之也心而自操則亡者存捨而不操則存者亡耳然其操之也亦曰不使旦晝之所爲得以梏亡其仁義之良心云爾非塊然兀坐以守其炯然不用之知覺而謂之操存也若盡心云者則格物窮理廓然貫通而有以極夫心之所具之理也存心云者則敬以直內義以方外若前所謂精一操存之道也故盡其心而可以知性知天以其體之不蔽而有以究夫理之自然也存心而可以飬性事天以其體之不失而有以順夫理之自然也是豈以心盡心以心存心如兩物之相持而不相捨哉若參前倚衡之云者則爲忠信篤敬而發也蓋曰忠信篤敬不忘乎心則無所適而不見其在是云爾亦非有以見夫心之謂也且身在此而心參於前身在輿而心倚於衡是果何理也耶大抵聖人之學本心以窮理而順理以應物如身使臂如臂使指其道夷而通其居廣而安其理實而行自然釋氏之學以心求心以心使心如口齕口如目視目其機危而迫其途險而塞其理虛而其勢逆蓋其言𨿽有若相似者而其實之不同蓋如此也然非夫審思明辧之君子其亦孰能無惑於斯耶【觀心說】

問橫渠云心要洪放又曰心大則百物皆通心小則百物皆病孫思邈云膽欲大而心欲小竊謂橫渠之說是言心之體思邈之說是言心之用未知是否曰心自有合要大處有合要小處若只著題目斷了則便無可思量矣【答潘子善】

須反之於心只就放去收來時體看只在操時當處便存只要工夫接續不令閒斷耳【答李晦叔】

問煇竊嘗謂學者卻須當常存此心於端荘靜一之中毋使一豪私意雜乎其閒則方寸之間自有主宰不致散漫走作而虛靈洞徹之本體庶乎可以黙識矣然欲眞實識其虛靈洞徹之本體則又須是日與義理相親克去己私然後心之本體可得而識曰罷卻許多閒安排除卻許多閒言語只看操則存一句是如何亦不可重疊更下注腳【答李晦叔】

近世學者多是向外走作不知此心之妙是爲萬事根本其知之者又只是撐眉努眼喝罵將去便謂只此便是良心本性無有不善卻不知道若不操存踐履講究體驗則只此撐眉努眼便是私意人欲自信愈篤則其狂妄愈甚此不可不深察而逺避之也【答或人】

某桉心無死生則防於釋氏輪廻之說矣天地生物人得其秀而最靈所謂心者乃夫虛靈知覺之性猶耳目之有見聞耳在天地則通古今而無成壊在人物則隨形气而有始終知其理一而分殊則亦何必爲是心無死生之說以駭學者之聽乎【胡子知言疑義】

夫心操存捨亡閒不容息知其放而求之則心在是矣今於己放之心不可操而復存者置不復問乃俟異時見其發於他處而後從而操之則夫未見之閒此心遂成閒斷無復有用功處及其見而操之則所操者亦發用之一端耳於其本源全體未嘗有一日涵養之功便欲擴而充之與天同大愚竊恐其無是理也【胡子知言疑義】

問淳嘗著心說云維天之命於穆不已所以爲生物之主者天之心也人受天命而生因全得夫天之所以生我者以爲一身之主渾然在中虛靈知覺常昭昭而不昧生生而不可已是乃所謂人之心其體則卽所謂元亨利貞之道具而爲仁義禮智之性其用則卽所謂春夏秋冬之气發而爲惻隱羞惡辭讓是非之情故體𨿽具於方寸之閒而其所以爲體則實與天地同其大萬理蓋無所不備而無一物出乎是理之外用𨿽發乎方寸之閒而其所以爲用則實與天地相流通萬事蓋無所不貫而無一理不行乎事之中此心之所以爲妙貫動靜一顯微徹表裏終始無閒者也人惟拘於陰陽五行所值之不純而又重以耳目口鼻四支之欲爲之累於是此心始梏於形器之小不能廓然大同無我而其靈亦無以主於心矣人之所以欲全體此心而常爲一身之主者必致知之力到而主敬之功専使胸中光明瑩淨超然於气稟物欲之上而吾本然之體所與天地同大者皆有以周徧昭晰而無一理之不明本然之用與天地流通者皆無所隔絕閒斷而無一息之不生是以方其物之未感也則此心澄然惺惺如鑑之虛如衡之平蓋眞對越乎上帝而萬理皆有定於其中矣及夫物之旣感也則姸蚩髙下之應皆因彼之自爾而是理固周流該貫莫不各止其所如乾道變化各正性命自無分數之差而亦未嘗與之俱往矣靜而天地之體存一本而萬殊動而天地之用逹萬殊而一貫體常涵用用不離體體用渾淪純是天理日常呈露於動靜閒夫然後向之所以全得於天者在我眞有以復其本而維天於穆之命亦與之爲不已矣此人之所以存夫心之大略也王丞子正云看得盡有功但所謂心之體與天地同大而用與天地流通必有徴驗處更幸見教淳因復有後篇所謂體與天地同其大者以理言之耳蓋通天地閒惟一實然之理而已爲造化之樞紐古今人物之所同得但人爲物之靈極是體而全得之總會於吾心卽所謂性𨿽會在吾之心爲我之性而與天固未嘗閒此心之所謂仁卽天之元此心之所謂禮卽天之亨此心之所謂義卽天之利此心之所謂智卽天之貞其實一致非引而譬之也天道無外此心之理亦無外天道無限量此心之理亦無限量天道無一物之不體而萬物無一之非天此心之理亦無一物之不體而萬物無一之非吾心【那个不是心做那个道理不具於心】天下豈有性外之物而不統於吾心是理之中也哉但以理言則爲天地公共不見其切於己謂之吾心之體則卽理之在我有統屬主宰而其端可尋也此心所以至靈至妙凡理之所至其思隨之無所不至大極於無際而無不通細入於無倫而無不貫前乎上古後乎萬古而無不徹近在跬步逺在萬里而無不同𨿽至於位天地育萬物亦不過充吾心體之本然而非外爲者此張子所謂有外之心不足以合天心者也所謂用與天地相流通者以是理之流行言之耳蓋是理在天地閒流行圓轉無一息之停凡萬物萬事小大精粗無一非天理流行吾心全得是理而是理之在吾心亦本無一息不生生而不與天地相流行人惟欲淨情逹不隔其所流行然後常與天地流通耳且如惻隱一端近而發於親親之閒親之所以當親是天命流行者然也吾但與之流行而不虧其所親者耳一或少有虧焉則天理隔絕於親親之閒而不流行矣次而及於仁民之際如老者之所以當安少者之所以當懷入井者之所以當怵惕亦皆天命流行者然也吾但與之流行而不失其所懷所安所怵惕者耳一或少有失焉則天理便隔絕於仁民之際而不流行矣又逺而及於愛物之際如方長之所以不折胎之所以不殺夭之所以不殀亦皆天命流行者然也吾但與之流行而不害其所長所胎所夭者耳一或少有害焉則天理便隔絕於愛物之際而不流行矣凡日用閒四端所應皆然但一事不到則天理便隔絕於一事之下一刻不貫則天理便隔絕於一刻之中惟其千條萬緒皆隨彼天則之自爾而心爲之周流貫匝無人欲之閒焉然後與元亨利貞流行乎天地之閒者同一用矣此程子所以指天地變化艸木蕃以形容恕心充擴得去之气象也然亦必有是天地同大之體然後有是天地流通之用亦必有是天地流通之用然後有是天地同大之體則其實又非兩截事也王丞批此篇後截稍近又曰天命性心𨿽不可謂異物然各有界分不可誣也今且當論心體便一向與性與天滚同說去何往而不可若見得脫灑一言半句亦自可見更宜涵養體察淳再思之體與天地同大用與天地流通自原頭處論竊恐亦是如此然一向如此則又渉於過髙而有不切身之不若且只就此身日用見定言渾然在中者爲體感而應者爲用爲切實也又覺聖賢說話如平常然此二篇辭意恐皆過當並望正之曰此說甚善更寛著意思防養則愈見精密矣然又不可一向如此向無形影處追尋更宜於日用事物經書指意史傳得失上做工夫卽精粗表裏融會貫通而無一理之不盡矣【答陳安卿○以上文集三十條】

禦纂朱子全書卷四十四﹤子部﹐儒家類﹐禦纂朱子全書﹥

欽定四庫全書

禦纂朱子全書卷四十五

性理四

心性情定性情意志气志意思慮

性猶太極也心猶陰陽也太極只在陰陽之中非能離陰陽也然至論太極自是太極陰陽自是陰陽惟性與心亦然所謂一而二二而一也韓子以仁義禮智信言性以喜怒哀樂言情蓋愈於諸子之言性然至分三品卻只說得气不曾說得性【以下論心性情】

問天之付與人物者爲命人物之受於天者爲性主於身者爲心有得於天而光明正大者爲明徳否曰心與性如何分別明如何安頓受與得又何以異人與物與身又何閒別明徳合是心合是性曰性卻實以感應虛明言之則心之意亦多曰此兩个說著一个則一个隨到元不可相離亦自難與分別捨心則無以見性捨性又無以見心故孟子言心性每每相隨說

仁義禮智是性又言惻隱之心羞惡之心辭遜是非之心更細思量

性𨿽虛都是實理心𨿽是一物卻虛故能包含萬理這个要人自體察始得

性本是無卻是實理心似乎有影像然其體卻虛性便是心之所有之理心便是理之所會之地

性是理心是包含該載敷施發用底

心以性爲體心將性作餡子模樣蓋心之所以具是理者以有性故也

說得出又名得出方是見得分明如心性亦難說嘗曰性者心之理情者性之動心者性情之主

性不可言所以言性善者只看他惻隱辭遜四端之善則可以見其性之善如見水流之淸則知源頭必淸矣四端情也性則理也發者情也其本則性也如見影知形之意

伯丰論性有已發之性有未發之性曰性才發便是情情有善惡性則全善心又是一个包總性情底大抵言性便湏見得是元受命於天其所稟賦自有本根非若心可以一槪言也卻是漢儒解天命之謂性云木神仁金神義等語卻有意思非茍言者學者要體會親切又嘆曰若不用明破只恁涵養自有到處亦自省力若欲立言示訓則湏契勘教子細庶不悖於古人

舊看五峯說只將心對性說一个情字都無下落後來看橫渠心統性情之說乃知此話有大功始尋得个情字著落與孟子說一般孟子言惻隱之心仁之端也仁性也惻隱情也此是情上見得心又曰仁義禮智根於心此是性上見得心蓋心便是包得那性情性是體情是用

人多說性方說心看來當先說心古人制字亦先制得心字性與情皆從心以人之生言之固是先得這道理然才生這許多道理卻都具在心裏且如仁義自是性孟子則曰仁義之心惻隱羞惡自是情孟子則曰惻隱之心羞惡之心蓋性卽心之理情卽性之用今先說一个心便教人識得个性情底總腦教人知得个道理存著處若先說性卻似性中別有一个心橫渠心統性情語極好

性是未動情是已動心包得已動未動蓋心之未動則爲性已動則爲情所謂心統性情也欲是情發出來底心如水性猶水之靜情則水之流欲則水之波瀾但波瀾有好底有不好底欲之好底如我欲仁之類不好底則一向奔馳出去若波濤翻浪大段不好底欲則滅卻天理如水之壅決無所不害孟子謂情可以爲善是說那情之正從性中流出來者元無不好也

心主宰之謂也動靜皆主宰非是靜時無所用及至動時方有主宰也言主宰則混然體統自在其中心統攝性情非儱侗與性情爲一物而不分別也

問人當無事時其中虛明不昧此是气自然動處便是性曰虛明不昧便是心此理具足於中無少欠闕便是性感物而動便是情橫渠說得好由太虛有天之名由气化有道之名此是總說合虛與气有性之名合性與知覺有心之名是就人物上說

問心性情之辧曰程子云心譬如谷種其中具生之理是性陽气發生處是情推而論之物物皆然

孟子說性不曽說著性只說乃若其情則可以爲善看得情善則性之善可知又曰惻隱羞惡多是因逆其理而見惟有所可傷這里惻隱之端便動惟有所可惡這里羞惡之端便動若是事親從兄又是自然順處見之

問先生解盡心知性處云心無體以性爲體如何曰心是虛底物性是裏面饟肚餡艸性之理包在心內到發時卻是性底出來性不是有一个物事在裏面喚作性只是理所當然者便是性只是人合當如此做底便是性惟是孟子惻隱之心仁之端也這四句也有性也有情也有心與橫渠心統性情一語好看

心統性情者也寂然不動而仁義禮智之理具焉動處便是情有言靜處便是性動處是心如此則是將一物分作兩處了心與性不可以動靜言凡物有心而其中必虛如飲食中雞心豬心之屬切開可見人心亦然只這些虛處便包藏許多道理彌綸天地該括古今推廣得來蓋天蓋地莫不由此此所以爲人心之妙與理在人心是之謂性性如心之田地充此中虛莫非是理而已心是神明之舍爲一身之主宰性便是許多道理得之於天而具於心者發於智識念慮處皆是情故曰心統性情也

問旣就人身言之卻以就人身者就天地言之可乎曰天命流行所以主宰管攝是理者卽其心也而有是理者卽其性也如所以爲春夏所以爲秋冬之理是也至發育萬物者卽其情也

心性以谷種論則包裹底是心有秫種有稉種隨那種發出不同這便是性心是个發出底他只會生又如服藥喫了會治病此是藥力或溫或涼便是藥性至於喫了有溫證有涼證這便是情【以上語類二十一條】

作肅云情本於性故與性爲對心則於斯二者有所知覺而能爲之統禦者也未動而無以統之則空寂而已已動而無以統之則放肆而已此數句卻好但必以不動爲心則又非矣若心本不動則孟子又何必四十而後不動心乎湏知未動爲性已動爲情心則貫乎動靜而無不在焉則知三者之說矣知言曰性立天下之有情效天下之動心妙性情之徳此言甚精密【答馮作肅】

心主性情理亦曉然今不暇別引證據但以吾心觀之未發而知覺不昧者豈非心之主乎性者乎已發而品節不差者豈非心之主乎情者乎心字貫幽明通上下無所不在不可以方體論也【答胡廣仲】

未發之前固不可謂之無物但便謂情性無二更無虛靜時節則不可耳蓋未發之前萬理皆具然乃虛中之實靜中之動渾然未有形影著莫故謂之中及其已發然後所具之實理乃行乎動者之中耳【答徐彥章】

所諭心性分別不知後來見得如何性只是理情是流出運用處心之知覺卽所以具此理而行此情者也以智言之所以知是非之理則智也性也所以知是非而是非之者情也具此理而覺其爲是非者心也此處分別只在豪釐之閒精以察之乃可見耳愛恭宜別喜怒哀樂皆情也以前說推之可以三隅反矣【答潘謙之】

元亨利貞性也生長收藏情也以元生以亨長以利收以貞藏者心也仁義禮智性也惻隱羞惡辭讓是非情也以仁愛以義惡以禮讓以智知者心也性者心之理也情者心之用也心者性情之主也程子曰其體則謂之易其理則謂之道其用則謂之神正謂此也又曰言天之自然者謂之天道言天之付與萬物者謂之天命又曰天地以生物爲心亦謂此也【元亨利貞說】

有是形則有是心而心之所得乎天之理則謂之性性之所感於物而動則謂之情是三者人皆有之不以聖凡爲有無也但聖人則气淸而心正故性全而情不亂耳學者則當存心以養性而節其情也今以聖人爲無心而遂以爲心不可以須臾有事然則天之所以與我者何爲而獨有此贅物乎【答徐景光】

問性之初只有善本無惡之可言乃四徳之元五常之仁也孟子所謂性善者此是也明道言繼之者善方言性之發用則四端之心是也烏得與情合而言之曰性之始終一於善而已不當云性之初只有善也若如所云則謂性之終爲有惡可乎性之發用非情而何情之初則可謂有善而無惡耳乃若其情若字恐亦未必訓順也【答王子合】

問孟子謂乃若其情則可以爲善而周子有五性感動而善惡分是又以善惡於動處並言之豈孟子就其情之未發而周子就其情之已發者言之乎曰情未必皆善也然而本則可以爲善而不可以爲惡惟反其情故爲惡耳孟子指其正者而言也周子兼其正與反者而言也莊子有遁天倍情之語亦此意也【答張敬之】

程子所論心指已發後書明言此固未當則是一時言語不免小差湏如後說乃爲無病蓋性爲體情爲用而心則貫之必如橫渠先生所謂心統性情者其語爲精密也【答方賔王】

喜怒哀樂之未發謂之中性也發而皆中節謂之和情也子思之爲此言欲學者於此識得心也心也者其妙性情之徳者與【答張敬夫○以上文集十條】

問明道云莫若廓然而大公物來而順應如何曰廓然大公便不是憧憧物來順應便不是朋從爾思此只是比而不周周而不比之意這一段舊看易惑人近來看得節目極分明【以下論定性】

舜弼問定性書也難理防曰也不難定性字說得也詫異此性字是个心字意明道言語甚圓轉初讀未曉得都沒理防子細看卻成段相應此書在鄠時作年甚少

明道定性書自胸中瀉出如有物在後面逼逐他相似皆寫不辦直卿曰此正所謂有造道之言曰然只是一篇之中都不見一个下手處蜚卿曰廓然而大公物來而順應這莫是下功處否曰這是說已成處且如今人私欲萬端紛紛擾擾無可柰何如何得他大公所見與理皆是背馳如何便得他順應道夫曰這便是先生前日所謂也須存得這个在曰也不由你存此心紛擾看著甚方法也不能得他住這湏是見得湏是知得天下之理都著一豪私意不得方是所謂知止而後有定也不然只見得他如生龍活虎相似更把捉不得

問定性書云大率患在於自私而用智自私則不能以有爲爲應迹用智則不能以明覺爲自然曰此一書首尾只此兩項伊川文字段數分明明道多隻恁成片說將去初看似無統子細理防中閒自有路脈貫串將去君子之學莫若廓然而大公物來而順應自後許多說話都只是此二句意艮其背不獲其身行其庭不見其人此是說廓然而大公孟子曰所惡於智者爲其鑿也此是說物來而順應第能於怒時遽忘其怒而觀理之是非遽忘其怒是應廓然而大公而觀理之是非是應物來而順應這須子細去看方始得

明道答橫渠定性未能不動一章明道意言不惡事物亦不逐事物今人惡則全絕之逐則又爲物引將去惟不拒不流泛應曲當則善矣蓋橫渠有意於絕外物而定其內明道意以爲須是內外合一動亦定靜亦定則應物之際自然不累於物茍只靜時能定則動時恐卻被物誘去矣

問聖人動亦定靜亦定所謂定者是體否曰是曰此是惡物來感時定抑善惡來皆定曰惡物來不感這里自不接曰善物則如何曰當應便應有許多分數來便有許多分數應這里自定曰子哭之慟而何以見其爲定曰此是當應也須是廓然而大公物來而順應再三誦此語以爲說得圓

問聖人定處未詳曰知止而後有定只看此一句便了得萬物各有當止之所知得則此心自不爲物動曰舜號泣於旻天象憂亦憂象喜亦喜當此時何以見其爲定曰此是當應而應當應而應便是定若不當應而應便是亂了當應而不應則又是死了

問天地之常以其心普萬物而無心聖人之常以其情順萬事而無情故君子之學莫若廓然而大公物來而順應學者卒未到此柰何曰𨿽未到此規模也是恁地廓然大公只是除卻私意事物之來順他道理應之且如有一事自家見得道理是恁地卻有个偏曲底意思要爲那人便是不公便逆了這道理不能順應聖人自有聖人大公賢人自有賢人大公學者自有學者大公又問聖賢大公固未敢請學者之心當如何曰也只要存得這个在克去私意這兩句是有頭有尾說話大公是包說順應是就裏面細說公是忠便是維天之命於穆不已順應便是乾道變化各正性命

廓然而大公是寂然不動物來而順應是感而遂通天地之常以其心普萬物而無心聖人之常以其情順萬事而無情所謂普萬物順萬事者卽廓然而大公之謂無心無情者卽物來而順應之謂自私則不能廓然而大公所以不能以有爲爲應迹用智則不能物來而順應所以不能以明覺爲自然

明道云不能以有爲爲應迹應迹謂應事物之迹若心則未嘗動也

問昨日因說程子謂釋氏自私味道舉明道答橫渠書中語先生曰此卻是舉常人自私處言之若據自私而用智與後面治怒之說則似乎說得淺若看得說那自私則不能以有爲爲應迹用智則不能以明覺爲自然則所指亦大闊矣先生曰固然但明道總人之私意言耳味道又舉返鑑索照與夫惡外物之說先生曰此亦是私意蓋自常人之私意與佛之自私皆一私也但非是専指佛之自私言耳又曰此是程子因橫渠病處箴之然有一般人其中空疎不能應物又有一般人溺於空虛不肯應物皆是自私若能廓然而大公則上不陷於空寂下不累於物欲自能物來而順應

先生舉人情易發而難制者惟怒爲甚惟能於怒時遽忘其怒而觀理之是非舊時謂觀理之是非才見已是而人非則其爭愈力後來看不如此如孟子所謂我必不仁也其自反而仁矣其橫逆由是也則曰此亦妄人而已矣

問聖人恐無怒容否曰怎生無怒容合當怒時必亦形於色如要去治那人之罪自爲笑容則不可曰如此則恐渉忿怒之气否曰天之怒雷霆亦震舜誅四凶當其時亦須怒但當怒而怒便中節事過便消了更不積【以上語類十四條】

定性者存養之功至而得性之本然也性定則動靜如一而內外無閒矣天地之所以爲天地聖人之所以爲聖人不以其定乎君子之學亦以求定而已矣故廓然而大公者仁之所以爲體也物來而順應者義之所以爲用也仁立義行則性定而天下之動一矣所謂貞也夫豈急於外誘之除而反爲是憧憧哉然常人之所以不定者非其性之本然也自私以賊夫仁用智以害夫義是以情有所蔽而憧憧耳不知自反以去其所蔽顧以惡外物爲心而反求照於無物之地亦見其用力愈勞而燭理愈昧益以憧憧而不自知也艮其背則不自私矣行無事則不用智矣內外兩忘非忘也一循於理不是內而非外也不是內而非外則大公而順應尙何事物之爲累哉聖人之喜怒大公而順應天理之極也眾人之喜怒自私而用智人欲之盛也忘怒則公觀理則順二者所以爲自反而去蔽之方也夫張子之於道固非後學所敢議然意其彊探力取之意多涵泳完養之功少故不能無疑於此程子以是發之其旨深哉【定性說○文集】

問意是心之運用處是發處曰運用是發了問情亦是發處何以別曰情是性之發情是發出恁地意是主張要恁地如愛那物是情所以去愛那物是意情如舟車意如人去使那舟車一般【以下論情意】

問意是心之所發又說有心而後有意則是發處依舊是心主之到私意盛時心也隨去曰固然

李夢先問情意之別曰情是會做底意是去百般計較做底意因有是情而後用

問天命之謂性充體謂气感觸謂情主宰謂心立趨向謂志有所思謂意有所逐謂欲答云此語或中或否皆出臆度要之未可遽論且涵泳玩索久之當自有見某嘗見先生云名義之語極難下如說性則有天地之性气質之性說仁則伊川有専言之仁偏言之仁此等且要黙識心通【以上語類四條】

性者卽天理也萬物稟而受之無一理之不具心者一身之主宰意者心之所發情者心之所動志者心之所之比於情意尢重气者卽吾之血气而充乎體者也比於他則有形器而較粗者也【以下論志气志意】

心之所之謂之志日之所之謂之旹志字從之從心旹字從之從日如日在午旹在寅旹制字之義由此志是心之所之一直去底意又是志之經營往來底是那志底腳凡營爲謀度往來皆意也所以橫渠云志公而意私

問意志曰橫渠云以意志兩字言則志公而意私志剛而意柔志陽而意陰

問意者心之所發與情性如何曰意也與情相近問志如何曰志也與情相近只是心寂然不動方發出便喚作意橫渠云志公而意私看這自說得好志便淸意便濁志便剛意便柔志便有立作意思意便有潛竊意思公自子細看自見得意多是說私意志便說匹夫不可奪志

志乾气坤

气若並在一處自然引動著志古人所以動息有養也【以上語類六條】

气一也主於心者則爲志气主於形體者卽爲血气【答李晦叔○文集】

徳輔云思曰睿學而不思則罔蓋亦弗思而已矣豈有不可思維之理曰固是若不可思維則聖人著書立言於後世何用【以下論思慮】

問思慮紛擾曰公不思慮時不識个心是何物須是思慮時知道這心如此紛擾漸漸見得卻有下工夫處

學原於思思所以啟發其聰明

蔡問程子曰要息思慮便是不息思慮曰思慮息不得只敬便都沒了

問橫渠說客慮多而常心少習俗之心勝而實心未完所謂客慮與習俗之心有分別否曰也有分別客慮是泛泛思慮習俗之心便是從來習染偏勝底心實心是義理之心

問發於思慮則有善不善看來不善之發有二有自思慮上不知不覺自發出來者有因外誘然後引動此思慮者閒邪之道當無所不用其力於思慮上發時便加省察更不使形於事爲於物誘之際又當於視聼言動上理防取然其要又只在持敬惟敬則身心內外肅然交致其功則自無二者之病曰謂發處有兩端固是然畢竟從思慮上發者也只在外來底天理渾是一个只不善便是不從天理出來不從天理出來便是出外底了視聼言動該貫內外亦不可謂専是外面工夫若以爲在內自有一件工夫在外又有一件工夫則內外支離無此道理須是誠之於思守之於爲內外交致其功可也【以上語類六條】

人心無不思慮之理若當思而思自不當苦苦排抑卻反成不靜也【答吳伯丰】

問何以窒其欲曰思而已矣學莫貴於思惟思爲能窒欲或曰思而不正不足以窒欲適所以害事思無邪如何曰思而不正是亦欲而已矣思其理之是非可否則無不正矣【答都昌縣學諸生】

所謂收心正心不是要得漠然無思念只是要得常自惺覺思所當思而不悖於義理耳【答郭希呂】

物格知至者應物𨿽從容然臨事豈可不思況未至此又豈可不熟思耶【答陳安卿】

當應事然後思是事之理當接物然後思是物之理則恐思之不豫而無所及若豫講之則又陷於所謂出位而思念慮紛擾之病用力之久必有說以處此矣【答程次卿】

所諭思慮不一胸次凝滯此學者之通患然難驟革莫若移此心以窮理使向於彼者専則系於此者不解而自釋矣【答王子合】

問思慮紛擾如何或曰人心本無思慮多是憶旣往與未來事某謂心之有思乃體之有用所以知來藏往周流貫徹而無一物之不該也但能敬以操之則常得其正而無紛擾之患今患其紛擾而告以本無則固不盡乎心之體用且夫本無之說又惡能止其紛擾之已然哉【記疑○以上文集七條】

禦纂朱子全書卷四十五

欽定四庫全書

禦纂朱子全書卷四十六

性理五

道理

徳

道者兼體用該隱費而言也【以下論道】

道訓路大槪說人所共由之路理各有條理界瓣因舉康節云夫道也者道也道無形行之則見於事矣如道路之道坦然使千億萬年行之人知其歸者也

問道與理如何分曰道便是路理是那文理問如木理相似曰是問如此卻似一般曰道字包得大理是道字裏靣許多理脈又曰道字宏大理字精密

問泛觀天地閒日往月來寒往暑來四時行百物生這是道之用流行發見處卽此而總言之其往來生化無一息閒斷處便是道體否曰此體用說得是但總字未當總便成兼用說了只就那骨處便是體如水之或流或止或激成波浪是用卽這水骨可流可止

可激成波浪處便是體如這身是體目視耳聽手足運動處便是用如這手是體指之運動提掇處便是用淳舉論語集注曰往者過來者續無一息之停乃道體之本然也曰卽是此意

問前夜說體用無定所是隨處說如此若合萬事爲一大體用則如何曰體用也定見在底便是體後來生底便是用此身是體動作處便是用天是體萬物資始處便是用地是體萬物資生處便是用就陽言則陽是體陰是用就陰言則陰是體陽是用

問先生昔曰禮是體今乃曰禮者天理之節文人事之儀則似非體而是用曰公江西有般鄕談才見分叚子便說道是用不是體如說尺時無寸底是體有寸底不是體便是用如秤無星底是體有星底不是體便是用且如扇子有柄有骨子用紙糊此便是體人搖之便是用楊至之問體曰合當底是體

所謂道不須別去尋討只是這个道理非是別有一个道被我忽然看見攫拏得來方是見道只是如日用底道理恁地是恁地不是事事理防得个是處便是道也近時釋氏便有个忽然見道底說話道又不是一件甚物可摸得入手

道者古今共由之理如父之慈子之孝君仁臣忠是一个公共底道理徳便是得此道於身則爲君必仁爲臣必忠之類皆是自有得於己方解恁地堯所以修此道而成堯之徳舜所以修此道而成舜之徳自天地以先羲黃以降都卽是這一个道理亙古今未嘗有異只是代代有一个人出來做主做主便卽是得此道理於己不是堯自是一个道理舜又是一个道理文王周公孔子又別是一个道理老子說失道而後徳他都不識分做兩个物事便將道做一个空無底物事看吾儒說只是一个物事以其古今公共是這一个不著人身上說謂之道徳卽是全得此道於己他說失道而後徳失徳而後仁失仁而後義若離了仁義便是無道理了又更如何是道

先生因言近來學者多務髙逺不自近處著工夫有對者曰近來學者誠有好髙之獘有問伊川如何是道伊川曰行處是又問明道如何是道明道令於父子君臣兄弟上求諸先生言如此初不曾有髙逺之說曰明道之說固如此然父子兄弟君臣之閒各有一个當然之理是道也

天下只是這道理走不得如佛老𨿽滅人倫然他卻拜其師爲父以其弟子爲子長者謂之師兄少者謂之師弟只是防得个假底

形而上者謂之道形而下者謂之器道是道理事事物物皆有个道理器是形迹事事物物亦皆有个形迹有道須有器有器須有道物必有則

問其體則謂之性其用則謂之道曰道只是統言此理不可便以道爲用仁義禮智信是理道便是統言此理直卿云道字看來亦兼體用如說其理則謂之道是指體言又說率性則謂之道是指用言曰此語上是就天上說下是就人身上說

正卿問邵子所謂道之形體如何曰諸先生說這道理卻不似邵子說得最著實這个道理才說出只是虛空更無形影惟是說性者道之形體卻見得實有不須談空說逺只反諸吾身求之是實有這个道理還是無這个道理故嘗爲之說曰欲知此道之實有者當求之吾性分之內邵子忽地於擊壤集序自說出幾句最說得好

龜山以饑食渴飲便是道是言器而遺道言物而遺則也又曰道不可須臾離可離非道也所謂不可離者謂道也若便以日用之閒舉止動作便是道則無所適而非道然則君子何用恐懼戒謹何用更學道爲爲其不可離所以須是依道而行如人說話不成便以說話者爲道須是有个仁義禮智始得若便以舉止動作爲道何用更說不可離得【以上語類十四條】

道體之大無窮而於其閒文理密察有不可以豪釐差者此聖賢之語道所以旣言發育萬物峻極於天以形容其至大而又必曰禮儀三百威儀三千以該悉其至微而其指示學者修徳凝道之功所以旣曰致其廣大而又必曰盡其精微也近世之言道者則不然其論大抵樂渾全而忌剖析喜髙妙而略細微其於所謂廣大者則似之而於精微有不察則其所謂廣大者亦未易以議其全體之眞也【答趙提舉】

以道爲髙逺妙而不可學耶則道之得名正以人生日用當然之理猶四海九州百千萬人當行之路爾非若老佛之所謂道者空虛寂滅而無與於人也以道爲迂逺疎濶而不必學耶則道之在天下君臣父子之閒起居動息之際皆有一定之明法不可頃刻而暫廢故聖賢有作立言垂訓以著明之巨細精粗無所不備而讀其書者必當講明究索以存諸心行諸身而見諸事業然後可以盡人之職而立乎天地之閒不但玩其文詞以爲綴緝纂組之工而已也故子遊誦夫子之言曰君子學道則愛人小人學道則易使而夫子是之則學道云者豈近世後學之言哉【答周益公】

以道左爲無用則道乃無用之物也而可乎但仁是直指人心親切之妙道是統言義理公共之名故其言有親疎其實則無二物也中庸曰修道以仁胡子亦謂人而不仁則道義息意亦可見【答連嵩卿】

問天人無二理本末無二致盡人道卽天道亦盡得其末則本亦未離𨿽謂之聖人亦曰人倫之至而已佛氏離人而言天岐本末而有所擇四端五常之有於性者以爲理障父子君臣夫婦長幼所不能無者以爲緣合甚則以天地陰陽人物爲幻化未嘗或過而問焉而直語太虛之性夫天下無二理豈有天人本末輒生取捨而可以爲道乎夫其所見如此則亦偏小而不全矣豈所謂徹上徹下一以貫之之學哉聖門下學而上逹由灑掃應對進退而往𨿽飲食男女無所不用其敬蓋君子之道費而隱費卽日用也隱卽天理也卽日用而有天理則於君臣父子夫婦長幼之閒應對酬酢食息視聽之頃無一而非理者亦無一之可紊一有所紊天理喪矣故君子無所不用其敬由是而操之固習之熟則隱顯混融內外合一而道在我矣佛者烏足以語是哉佛氏之所謂悟亦瞥見端倪而已天理人心實然而不可易者則未嘗見也其所謂修亦攝心寂坐而已棄人倫滅天理未見其有得也此先生所以謂其卒不近也喜怒哀樂之未發卽寂然不動者是也卽此爲天地之心卽此爲天下之本天下無二本故乾坤變化萬類紛揉無不由是而出形形生生各有天性此本末之所以不可分也得其靈而爲人而於四者之際淵然而虛靜若不可以名言者而子思以其無所偏倚而謂之中孟子以其純粹而謂之善夫子卽其生生之體而言之以仁名不同而體一亦未嘗離於日用之閒此先生所以謂其分明不待尋究者也某昔者讀紛然不一之書而不得其要領泛觀乎天地陰陽人物神而不能一在邇求逺未免有極力尋究之過亦嘗聞於龜山先生之說曰未言盡心先須理防心是何物若體得了然分明然後可以言盡某前日之說正坐是也然道無須臾可離日用昭昭奚俟於尋究此先生所爲丁寧開諭某敢不敬承至於鑑影之惑非先生之教幾殆也某昔者閒居黙坐見夫所謂充周而洞逹者萬物在其中各各呈露遂以鑑影之譬爲近故推之而爲鳶魚之說竊以爲似之先生以太虛萬象而辟其失某讀之久始大悟其非若爾則鳶魚吾性分爲二物矣詳究先生之意蓋鳶魚之生必有所以爲鳶魚者此道體之所在也其飛其躍豈鳶魚之私蓋天理髮越而不可已也勿忘勿長之閒天理流行無纖豪之私正類是此明道先生所以謂之同某鄙見如此未知合於先生之意否乎其他死生神之說須俟面求教誨曰來諭一一皆契鄙懷足見精敏固知前此心期之不謬也其閒尙一二未合亦非大故屬此客中冗冗未及一一條對更願益加辧學之功所見當漸眞實也【答廖子晦】

張元徳訓道爲行固爲疎闊子約非之是也然其所說行字亦不爲全無來歷今不就此與之剖析而別引程子沖漠气象者以告之故覺得有墮於窈防恍惚之病【程子所說乃因對義而言故自有歸著而不爲病】而所以破其說者又似彼東我西不相領略此乃吾之所見自未透徹未免臆度籠罩而彊言之所以支離浮泛而不能有所發明也若如鄙意則道之得名只是事物當然之理元徳直以訓行則固不可當時若但以當行之路答之則因彼之說發吾之意而沖漠之云亦自通貫矣今且以來示所引一陰一陽君臣父子形而上下沖漠气象等說合而析之則陰陽也君臣父子也皆事物也人之所行也形而下者也萬象紛羅者也是數者各有當然之理卽所謂道也當行之路也形而上者也沖漠之無聯者也若以形而上者言之則沖漠者固爲體而其發於事物之閒者爲之用若以形而下者言之則事物又爲體而其理之發見者爲之用不可槪謂形而上者爲道之體天下逹道五爲道之用也元徳所云道不能以自行以下自無病而答語卻說開了【其說自是好語但答他不著爾】今更爲下一語云形而上者謂之道物之理也形而下者謂之器物之物也且試屏去他說而只以此二句推之若果見得分明則其他說亦自通貫而無所遺也【答呂子約】

問所以不以元徳以道訓行爲然者蓋以道爲行則道非行字所能盡又須以所以行者言之則毋乃欲一而反二乎故以程子道有沖漠气象告之欲渠深探夫峻極之體而黙識夫無聲無臭之妙則自知非行之一字所能盡若謂當行之路則恐只可言逹道耳於論道之原則恐難如此著語也形而下卽形而上者易傳謂至微者理卽所謂形而上者也至著者象卽所謂形而下者也體用一源顯微無閒則𨿽形而上形而下亦只是此个義理也曰元徳所說之病前書盡之如來諭之云卻攻他不著恐是只見自家底是於鄙論卻未深考也謂當行之理爲逹道而沖漠無聯爲道之本原此直是不成說話不謂子約見處乃只如此亦無怪他說之未契也須看得只此當然之理沖漠無聯非此理之外別有一物沖漠無聯也至於形而上下卻有分別須分得此是體彼是用方說得一源分得此是象彼是理方說得無閒若只是一物卻不須更說一源無閒也【答呂子約】

蘇氏曰老子示人以道而薄於器以爲學者惟器之知則道隠矣故絕仁義棄禮樂以明道愚謂道者仁義禮樂之總名而仁義禮樂皆道之體用也聖人之修仁義制禮樂凡以明道故也今曰絕仁義棄禮樂以明道則是舍二五而求十也豈不悖哉【蘇黃門老子解辧】

蘇氏曰天道不可言可言者皆其似者也逹者因似以識眞而昧者執似以陷於僞愚謂聖人之言道曰君臣也父子也夫婦也昆弟也朋友之交也不知此言道耶抑言其似者而已耶執此而行亦有所陷者耶然則道豈眞不可言但人自不識道與器之未嘗相離也而反求之於昏黙無形之中所以爲是言耳【蘇黃門老子解辧】

道理無形影惟因事物言語乃可見得是非理防極子細卽道理極精微古人所謂物格知至者不過是就此下工夫【答胡季隨○以上文集九條】

理如一把綫相似有條理如這竹籃子相似指其上行篾曰一條子恁地去又別指一條曰一條恁地去又如竹木之文理相似直是一般理橫是一般理有心便存得許多理【以下論理】

大而天地萬物小而起居食息皆太極陰陽之理也天下之物未嘗無對有陰便有陽有仁便有義有善便有惡有語便有黙有動便有靜然又卻只是一个道理如人行出去是這腳行歸亦是這腳譬如口中之气噓則爲溫吸則爲寒耳

徹上徹下無精粗本末只是一理

凡看道理要見得大頭腦處分明下面節節只是此理散爲萬殊如孔子教人只是逐件逐事說个道理未嘗說出大頭腦處然四面八方合聚湊來也自見得个大頭腦若孟子便已指出教人周子說出太極已是太煞分明矣且如惻隱之端從此推上則是此心之仁仁卽所謂天徳之元元卽太極之陽動如此節節推上亦自見得大總腦處若今看得太極處分明則必能見得天下許多道理條件皆自此出事事物物上皆有个道理元無虧欠也

道理有面前底道理平易自在說出來底便好說得出來﨑嶇底便不好

天地中閒物物上有這个道理𨿽至沒要底物事也有這道理蓋天命之謂性這道理卻無形無安頓處只那日用事物上道理便在上面這兩个元不相離凡有一物便有一理所以君子貴博學於文看來博學似个沒要物事然那許多道理便都在這上都從那源頭上來所以無精粗小大都一齊用理防過蓋非外物也都一齊理防方無所不盡方周徧無疎缺處

大學說格物卻不說窮理蓋說窮理則似懸空無捉摸處只說格物則只就那形而下之器上便尋那形而上之道便見得這个元不相離所以只說格物天生蒸民有物有則所謂道者是如此何嘗說物便是則

這道理盡無窮四方八面無不是千頭萬緒相貫串以指旋曰分明一層了又一層橫說也如此豎說也如此翻來覆去說都如此如以兩儀言則太極是太極兩儀是用以四象言則兩儀是太極四象是用以八卦言則四象又是太極八卦又是用

此个道理大則包括乾坤提挈造化細則入毫釐絲忽裏去無逺不周無微不到但須是見得个周到底是何物

天地萬物之理無獨必有對問如何便至不知手之舞之足之蹈之曰眞个是未有無對者看得破時眞个是差異好笑且如一陰一陽便有對至於太極便對甚底曰太極有無極對曰此只是一句如金木水火土卽土亦似無對然皆有對太極便與陰陽相對此是形而上者謂之道形而下者謂之器便對過卻是橫對了土便與金木水火相對蓋金木水火是有方所土卻無方所亦對得過【必大錄云四物皆資土故也】胡氏謂善不與惡對惡是反善如仁與不仁如何不可對若不相對覺說得天下事都尖斜了沒个是處

問天下之理無獨必有對有動必有靜有陰必有陽以至屈伸消長盛衰之類莫不皆然還是他合下便如此耶曰自是他合下來如此一便對二形而上便對形而下然就一言之一中又自有對且如眼前一物便有背有面有上有下有內有外二又各自爲對𨿽說無獨必有對然獨中又自有對且如碁盤路兩兩相對末梢中閒只空一路若似無對然此一路對了三百六十路此所謂一對萬道對器也

問沖漠無聯【至】教入塗轍他所謂塗轍者莫只是以人所當行者言之凡所當行之事皆是先有此理卻不是臨行事時旋去尋討道理曰此言未有這事先有這理如未有君臣已先有君臣之理未有父子已先有父子之理不成元無此理直待有君臣父子卻旋將道理入在裏面又問旣是塗轍卻只是一个塗轍是如何曰是這一个事便只是這一个道理精粗一貫元無兩樣今人只見前面一叚事無形無兆將謂是空蕩蕩卻不知道沖漠無聯萬象森然已具如釋氏便只是說空老子便只是說無卻不知道莫實於理曰未應不是先已應不是後應字是應務之應否曰未應是未應此事已應是已應此事未應固是先卻只是後來事已應固是後卻只是未應時理

問天下善惡皆天理楊墨之類只是過不及皆出於仁義謂之天理則可如世之大惡謂之天理可乎曰本是天理只是番了便如此如人之殘忍便是番了惻隱如放火殺人可謂至惡若把那火去炊飯殺其人之所當殺豈不是天理只緣番了道理有背有面順之則是背之則非緣有此理方有此惡如溝渠至濁當初若無淸泠底水緣何有此

或問善惡皆天理也若是過與不及些小惡事固可說天理如世閒大罪惡如何亦是天理曰初來本心都自好少閒多被利害遮蔽如殘賊之事自反了惻隱之心是自反其天理賀孫問旣是反了天理如何又說皆天理也莫是殘賊底惡初從羞惡上發淫溺貪欲底惡初從惻隱上發後來都過差了原其初發都是天理曰如此說亦好但所謂反者亦是四端中自有相反處如羞惡自與惻隱相反是非自與辭遜相反如公說也是好意思因而看得舊一句不通處出如用人之智去其詐用人之勇去其暴這兩句意分曉惟是用人之仁去其貪一句沒分曉今公說貪是愛上發來也是思之是淳善底人易得含胡茍且姑息貪戀

季容甫問中理在事義在心如何曰中理只是做得事來中理義則所以能中理者也義便有揀擇取捨易傳曰在物爲理處物爲義【以上語類十六條】

除了身只是理只是不以血气形骸爲主而一循此理耳非謂身外別有一物而謂之理也流於偏差則非所謂得矣【答呂子約】

所云禪學悟入乃是心思路絕天理盡見此尢不然心思之正便是天理流行運用無非天理之發見豈待心思路絕而後天理乃見耶且所謂天理復是何物仁義禮智豈不是天理君臣父子兄弟夫婦朋友豈不是天理若使釋氏果見天理則亦何必如此悖亂殄滅一切昏迷其本心而不自知耶【答吳斗南】

所謂釋氏一覺之外更無分別不復事事而吾儒事事無非天理此語是也然吾儒亦非覺外有此分別只此覺處便有天髙地下萬物散殊毫髮不可移易所謂天敍天秩天命天討正在是耳【答詹兼善】

至微者理也至著者象也體用一原顯微無閒蓋自理而言則卽體而用在其中所謂一原也自象而言則卽顯而微不能外所謂無閒也【答汪尙書】

天理旣渾然然旣謂之理則便是个有條理底名字故其中所謂仁義禮智四者合下便各有一个道理不相混雜以其未發莫見端緒不可以一理名是以謂之渾然非是渾然裏面都無分別而仁義禮智卻是後來旋次生出四件有形有狀之物也須知天理只是仁義禮智之總名仁義禮智便是天理之件數【答何叔京○以上文集五條】

中庸分道徳曰父子君臣以下爲天下之逹道智仁勇爲天下之逹徳君有君之道臣有臣之道徳便是个行道底故爲君主於仁爲臣主於敬仁敬可喚做徳不可喚做道【以下論徳】

至徳至道道者人之所共由徳者己之所獨得盛徳至善盛徳以身之所得而言至善以身之極致而言誠忠孚信一心之謂誠盡已之謂忠存於中之謂孚見於事之謂信

徳是得於天者講學而得之得自家本分底物事事父母則爲孝徳事兄長則爲悌徳徳是有得於心是未事親從兄時已渾全是孝弟之心此之謂徳

先生問遺書中欲夾持這天理則在徳一叚看得如何必大對曰中庸所謂茍不至徳至道不凝焉先生黙然久之必大問如何曰此亦說得然只是引證畢竟如何是徳曰只是此道理因講習躬行後見得是我之所固有故守而勿失耳曰尋常看據於徳如何說必大以橫渠得寸守寸得尺守尺對曰須先得了方可守如此說上依舊認徳字未著今且說只是這道理然須常常提撕令在巳者決定是做得如此如方獨處黙坐未曽事君親接朋友然在我者已渾全是一个孝弟忠信底人以此做出事來事親則必孝事君則必忠與朋友交則必信不待旋安排蓋存於中之謂徳見於事之謂行易曰君子以成徳爲行正謂以此徳而見諸事耳徳成於我者若有一个人在內必定孝弟忠信斷不肯爲不孝不弟不忠不信底事與道家所謂養成个嬰兒在內相似凡人欲邊事這个人斷定不肯教自家做故曰黙而成之不言而信存乎徳行謂𨿽未曽說出來時存於心中者已斷是如此了然後用得戒謹恐懼存養工夫所以必用如此存養者猶恐其或有時間斷故耳程子所謂須有不言而信者謂未言動時已渾全是个如此人然卻未有迹之可言故曰言難爲形狀【以上語類五條】

禦纂朱子全書卷四十六﹤子部﹐儒家類﹐禦纂朱子全書﹥

欽定四庫全書

禦纂朱子全書卷四十七

性理六

仁

或問誠是渾然不動仁是此理流出否曰自性言之仁亦未是流岀但其生動之理包得四者

得此生意以有生然後有禮智義信以先後言之則仁爲先以大小言之則仁爲大

今日要識得仁之意思是如何聖賢說仁處防多那邊如彼說這邊如此說文義各不同防得个意思定了將聖賢星散說體防處處皆是這意思初不相背始得集注說愛之理心之徳愛是惻隠惻隠是情其理則謂之仁心之徳徳又只是愛謂之心之徳卻是愛之夲柄人之所以爲人其理則天地之理其气則天地之气理無迹不可見故於气觀之要識仁之意思是一个渾然溫和之气其气則天地陽春之气其理

則天地生物之心今只就人身己上防有這意思是如何才有這意思便自恁地好便不恁地漧燥將此意防聖賢許多說仁處都只是這意告顏子以克己復禮克去己私以復於禮自然都是這意思這不是待人旋安排自是合下都是這个渾全流行物事此意思才無私意閒隔便自見得人與己一物與己一公道自流行須是如此防孔門弟子所問都只是問做工夫若是仁之體叚意思也各各自理防得了今卻是這个未曽理防得如何說要做工夫且如程先生云偏言則一事専言則包四者上云四徳之元猶五常之仁恰似有一个小小底仁有一个大大底仁偏言則一事是小小底仁只做得仁之一事専言則包四者是大大底仁又是包得禮義智底若如此說是有兩樣仁不知仁只是一个𨿽是偏言那許多道理也都在裏面𨿽是専言那許多道理也都在裏面致道云如春是生物之時已包得夏長秋成冬蔵意思在曰春是生物之時到夏秋冬也只是這气流注去但春則是方始生榮意思到夏便是結裏定了是這生意到後只漸老了賀孫曰如溫和之气固是見得仁若就包四者意思防便自然有節文自然得宜自然明辧曰然

仁流行到那田地時義處便成義禮智處便成禮智且如萬物收蔵何甞休了都有生意在裏面如谷種桃仁杏仁之類種著便生不是死物所以名之曰仁見得都是生意如春是生物夏是生物之盛秋是生意漸漸收斂冬是生意收蔵又曰春夏是行進去秋冬是退後去正如人呵气呵出時便熱吸入時便冷

百行萬善固是都合著力然如何件件去理防得百行萬善總於五常五常又總於仁所以孔孟只教人求仁求仁只是主敬求放心若能如此道理便在這里

或問存得此心便是仁曰且要存得此心不爲私欲所勝遇事每每著精神照管不可隨物流去湏要守著若常存得此心應事接物𨿽不中不逺思慮紛擾於中都是不能存此心此心不存合視處也不知視合聼處也不知聼或問莫在於敬否曰敬非別是一事常喚醒此心便是人每日只鶻鶻突突過了心都不曽收拾得在裏面又曰仁𨿽似有剛直意畢竟夲是个溫和之物但出來發用時有許多般湏得是非辭遜斷制三者方成仁之事及至事定三者各退仁仍舊溫和緣是他夲性如此人但見有是非節文斷制卻謂都是仁之夲意則非也春夲溫和故能生物所以說仁爲春

或曰存得此心卽便是仁曰此句甚好但下面說合於心者爲之不合於心者勿爲卻又從義上去了不幹仁事今且只以孟子仁人心也義人路也便見得仁義之別蓋仁是此心之徳才存得此心卽無不仁如說克己復禮亦只是要得私欲去後此心常存耳未說到行處也才說合於心者行之便侵過義人路底界分矣然義之所以能行卻是仁之用處學者湏是此心常存方能審度事理而行其所當行也此孔孟之學所以必以求仁爲先蓋此是萬理之原萬事之夲且要先識認得先存養得方有下手立腳處耳

耳之徳聰目之徳明心之徳仁且將這意去思量體認○將愛之理在自家心上自體認思量便見得仁○仁是个溫和柔軟底物事老子說柔弱者生之徒堅彊者死之徒見得自是防石頭上如何種物事出藹乎若春陽之溫泛乎若醴酒之醇此是形容仁底意思○當來得於天者只是个仁所以爲心之全體卻自仁中分四界子一界子上是仁之仁一界子是仁之義一界子是仁之禮一界子是仁之智一个物事四腳撐在裏面惟仁兼統之心裏只有此四物萬物萬事皆自此出○天之春夏秋冬防分曉春生夏長秋收冬蔵𨿽分四時然生意未甞不貫縱雪霜之慘亦是生意○以生字說仁生自是上一節事當來天地生我底意我而今湏要自體認得○試自防一个物堅硬如頑石成甚物事此便是不仁○試自防溫和柔軟時如何此所以孝弟爲仁之夲若如頑石更下種不得俗說硬心腸可以見硬心腸如何可以與他說話○惻隠羞惡辭遜是非都是兩意惻是初頭子隠是痛羞是羞己之惡惡是惡人之惡辭在我遜在彼是非自分明○才仁便生出禮所以仁配春禮配夏義是裁制到得智便了所以配秋配冬○旣認得仁如此分明到得做工夫湏是克己復禮出門如見大賔使民如承大祭己所不欲勿施於人方是做工夫處

周明作問仁曰聖賢說話有說自然道理處如仁人心是也有說做工夫處如克己復禮是也

熟底是仁生底是恕自然底是仁勉彊底是恕無計較無覩當底是仁有計較有覩當底是恕

前軰教人求仁只說是淵深溫粹義理飽足

仁是愛底道理公是仁底道理故公則仁仁則愛周明作謂私欲去則爲仁曰謂私欲去後仁之體見則可謂私欲去後便爲仁則不可譬如日月之光雲霧蔽之固是不見若謂雲霧去則便指爲日月亦不可如水亦然沙石雜之固非水之夲然然沙石去後自有所謂水者不可便謂無沙無石爲水也

余正叔謂無私欲是仁曰謂之無私欲然後仁則可謂無私便是仁則不可蓋惟無私欲而後仁始見如無所壅底而後水方行方叔曰與天地萬物爲一體是仁曰無私是仁之前事與天地萬物爲一體是仁之後事惟無私然後仁惟仁然後與天地萬物爲一體【要在二者之閒識得】畢竟仁是甚模樣欲曉得仁名義湏並義禮智三字防欲眞个見得仁底模樣湏是從克己復禮做工夫去【今人說仁如糖皆道是甜不曽喫著不知甜是甚滋味】聖人都不說破在學者以身體之而已矣

仁字說得廣處是全體惻隠慈愛底是說他夲相仁是根惻隠是萌芽親親仁民愛物便是推廣到枝葉處

問先生答湖湘學者書以愛字言仁如何曰緣上蔡說得覺字太重便相似說禪問山卻推惻隠二字曰山言萬物與我爲一【云云】說亦太寛問此還是仁之體否曰此不是仁之體卻是仁之量仁者固能覺謂覺爲仁不可仁者固能與萬物爲一謂萬物爲一爲仁亦不可譬如說屋不論屋是木做柱竹做壁卻只說屋如此大容得許多物如萬物爲一只是說得仁之量【因舉禪語是說得量邊事云云】

問程門以知覺言仁克齋記乃不取何也曰仁離愛不得上蔡諸公不把愛做仁他見伊川言博愛非仁也仁是性愛是情伊川也不是道愛不是仁若當初有人防問必說道愛是仁之情仁是愛之性如此方分曉惜門人只領那意便専以知覺言之於愛之說若將浼焉遂蹉過仁地位去說將仁更無安頓處見孺子匍匐將入井皆有怵惕惻隠之心這處見得親切聖賢言仁皆從這處說又問知覺亦有生意曰固是將知覺說來冷了覺在知上卻多隻些小搭在仁邊仁是和底意然添一句又成一重湏自防得便都理會得

湖南學者說仁舊來都是深空說出一片頃見王日休解孟子云麒麟者獅子也仁夲是惻隱溫厚底物事卻被他們說得虛打險眉努眼卻似說麒麟做獅子有吞伏百獸之狀蓋自知覺之說起之【麒麟不食生肉不食生艸獅子則百獸聞之而腦裂】

愛之理是偏言則一事心之徳是専言則包四者故合而言之則四者皆心之徳而仁爲之主分而言之則仁是愛之理義是宜之理禮是恭敬辭遜之理知是分別是非之理也

仁者愛之理是將仁來分作四叚防仁便是愛之理至於愛人愛物皆是此理義便是宜之理禮便是恭敬之理智便是分別是非之理理不可見因其愛與宜恭敬與是非而知有仁義禮智之理在其中乃所謂心之徳乃是仁能包四者便是流行處所謂保合太和是也仁是个生理若是不仁便死了人未甞不仁只是爲私欲所昏才克己復禮仁依舊在直卿曰私欲不是別有个私欲只心之偏處便是汪正甫問三仕三巳不爲仁管仲又卻稱仁是如何曰三仕三巳是獨自底管仲出來畢竟是做得仁之功且如一个人坐亡立化有一个人仗節死義畢竟還仗節死義底是坐亡立化濟得甚事防亞夫問殺身成仁求生仁曰求生畢竟是心不安理當死卽得殺身身𨿽死而理卽在亞夫云要將言仁處類聚防曰若如此便是趕縛得急卻不好只依次序防若理會得一叚了相似忘卻忽又理會一叚覺見得意思轉好

或問仁者心之徳曰義禮智皆心之所有仁則渾然分而言之仁主乎愛合而言之包是三者或問仁有生意如何曰只此生意心是活物必有此心乃能知辭遜必有此心乃能知羞惡必有此心乃能知是非此心不生又烏能辭遜羞惡是非且如春之生物也至於夏之長則是生者長秋之遂亦是生者遂冬之成亦是生者成也百谷之熟方及七八分若斬斷其根則生者喪矣其谷亦只得七八分若生者不喪湏及十分收而蔵之生者似息矣只明年種之又復有生諸子問仁不同而今曰愛之理云者克己復禮亦只要存得此愛非以克己復禮是仁友其士之仁者事其大夫之賢者亦只是要見得此愛其餘皆然

問愛之理心之徳曰理便是性緣裏面有這愛之理所以發出來無不愛程子曰心如谷種其生之性乃仁也生之性便是愛之理也

公之爲仁公不可與仁比並防公只是無私才無私這仁便流行程先生云惟公爲近之卻不是近似之近才公仁便在此故云近猶云知所先後則近道矣不是道在先後上只知先後便近於道如去其壅塞則水自流通水之流通卻不是去壅塞底物事做出來水自是元有只被塞了才除了塞便流仁自是元有只被私意隔了才克去己私做底便是仁賀孫云公是仁之體仁是理曰不用恁地說徒然不分曉只是要無私無私則理無或蔽今人喜也是私喜怒也是私怒哀也是私哀懼也是私懼愛也是私愛惡也是私惡欲也是私欲茍能克去己私廓然大公則喜是公喜怒是公怒哀懼愛惡欲莫非公矣此處煞系利害顏子所受於夫子只是克己復禮爲仁讀書防忌以巳見去說但欲合已見不知非夲來旨意湏是且就他頭說說教分明有不通處卻以己意較量

胡五峯云人有不仁心無不仁此說極好人有私欲遮障了不見這仁然心中仁依舊只在如日月夲是光明𨿽被雲遮光明依舊在裏又如水被泥土塞了所以不流然水性之流依舊只在所以克己復禮爲仁只是克了私欲仁依舊只在那里譬如一个鏡夲自光明只緣塵都昏了若磨去塵光明只在

問遺書中取醫家言仁又一叚云醫家以不識痛癢爲不仁又以不知覺不認義理爲不仁又卻從知覺上說曰覺是覺於理問與上蔡說同異曰異上蔡說覺才見此心耳問南軒云上蔡說覺與佛家不同如何曰上蔡云自此心中流出與佛亦不大叚異今說知痛癢能知覺皆好只是說得第二節

說得用湏當防如何識痛癢血脈從何而出知覺從何而至某云若不究見原夲卻是不見理只說得气曰然伊川言谷種之性一叚防好

問如何是滿腔子皆惻隠之心曰腔只是此身裏虛處問莫是人生來惻隠之心具足否曰如今也恁地防事有个不穩處便自覺不穩這便是惻隠之心林擇之甞說人七尺之軀一个鍼剳著便痛問吾身固如此處事物亦然否曰此心應物不窮若事事物物甞是這个心便是仁若有一事不如此便是這一處不仁了問夲心依舊在否曰如今未要理防在不在論著理來他自是在那里只是這一處不恁地便是這一處不在了如率土之濵莫非王臣忽然有一鄕人自不服化稱王稱覇便是這一處無君君也只在那里然而他靠不得不可道是天理只在那里自家這私欲放行不妨王信伯在館中範伯逹問人湏是天下物物皆歸吾仁王指牕櫺問範曰此牕還歸仁否範黙然某見之當答曰此牕不歸仁何故不打壊了如人處事但个个處得是便是事事歸仁且如牕也要糊得在那里教好不成沒巴鼻打壊了問仁者以萬物爲一體如事至物來皆有以處之如事物未至不可得而體者如何曰只是不在這里然此理也在這里若來時便以此處之

問惻隠之心如何包得四端曰惻隠便是初動時羞惡是非恭敬亦湏是這个先動一動了方會恁地只於動處便見譬如四時若不是有春生之气夏來長个甚麼秋時又把甚收冬時又把甚蔵

元者乃天地生物之端易言大哉乾元萬物資始至哉坤元萬物資生乃知元者天地生物之端倪也元者生意在亨則生意之長在利則生意之遂在貞則生意之成若言仁便是這意思仁夲生意乃惻隠之心也茍傷著這生意則惻隠之心便發若羞惡也是仁去那義上發若辭遜也是仁去那禮上發若是非也是仁去那智上發若不仁之人安得更有義禮智

問程子曰敬以直內義以方外仁也如何以此便謂之仁曰亦是仁也若能到私欲淨盡天理流行處皆可謂之仁如博學篤志切問近思能如是則仁亦在其中如克己復禮亦是仁出門如見大賔使民如承大祭亦是仁居處恭執事敬與人忠亦是仁防從那路入但從一路入做到極處皆是仁

大率把捉不定皆是不仁問曰心之夲體湛然虛明無一豪私欲之累則心徳未甞不存矣把捉不定則爲私欲所亂是心外馳而其徳亡矣曰如公所言則是把捉不定故謂之不仁今此但曰皆是不仁乃是言惟其不仁所以致把捉不定也

問周子牕前艸不除去卽是謂生意與自家一般曰他也只是偶然見與自家意思相契又問橫渠驢鳴是天機自動意思曰固是但也是偶然見他如此如謂艸與自家意一般木葉便不與自家意思一般乎如驢鳴與自家呼喚一般馬鳴卻便不與自家一般乎問程子觀天地生物气象也是如此曰他也只是偶然見如此便說出來示人而今不成只管去守防生物气象問觀雞雛可以觀仁此則湏有意謂是生意初發見處曰只是爲他皮殻尙薄可觀大雞非不可以觀仁但爲他皮殻粗了

必大曰子厚聞皇子生喜甚見饑殍食便不羙者正淳甞云與人同休戚陸子壽曰此主張題目耳先生問曽致思否對曰皆是均气同體惟在我者至公無私故能無閒斷而與之同休戚也曰固是如此然亦只說得一截如此說時眞是主張題目實不曽識得今土木何甞有私然與他物不相管人則元有此心故至公無私便都管攝之無閒斷也

仁便蔵在惻隠之心裏面仁便是那骨子到得成就得數件事了一件事上自是一个仁便是那業處

仁之包四徳猶冢宰之統六官

思慮方萌持守得定便是仁如思慮方萌錯了便是賊其仁當施爲時錯了便是賊其禮當收斂時錯了便是賊其義當貞靜時錯了便是賊其智凡物皆有个如此道理

春爲一嵗之首由是而爲夏爲秋爲冬皆自此生出所以謂仁包四徳者只緣四个是一个只是三个元卻有元之元元之亨元之利元之貞又有亨之元利之元貞之元曉得此意則仁包四者尢明白了

問伊川云萬物之生意防可觀曰物之初生其夲未逺固好防及榦成葉茂便不好防如赤子入井時惻隠怵惕之心只些子仁見得時卻好防到得發政施仁其仁固廣便防不見得何處是仁

問遺書謂切脈可以體仁莫是心誠求之之意否曰還是切脈底是仁那脈是仁曰切脈是仁曰若如此則當切脈時又用著个意思去體仁復問蜚卿曰仲思所說如何曰以伯羽觀之恐是觀雞雛之意曰如何曰雞雛便是仁也曰切脈體仁又如何曰脈是那血气周流切脈則便可以見仁曰然恐只是恁地脈理貫通乎一身仁之理亦是恁地又問雞雛如何是仁道夫曰先生甞謂初與嫩底便是曰如此防較分明蓋當是時飲啄自如未有所謂爭鬭侵陵之患者只此便是仁也

問公只是仁底道理仁卻是个流動發生底道理故公而以人體之方謂之仁否曰此便是難說公而以人體之此一句夲防有病然若眞个曉得方知這一句說得好所以程先生又曰公近仁蓋這个仁便在這人字上你元自有這仁合下便帯得來只爲不公所以蔽塞了不出來若能公仁便流行譬如溝中水被沙土罨靸壅塞了故水不流若能擔去沙土罨靸水便流矣又非是去外面別擔水來放溝中是溝中元有此水只是被物事壅遏了去其壅塞水便流行如克己復禮爲仁所謂克己復禮者去其私而已矣能去其私則天理便自流行不是克己了又別討个天理來放在裏面也故曰公近仁又問公所以能恕所以能愛恕則仁之施愛則仁之用愛是仁之發處恕是推其愛之之心以及物否曰如公所言亦非不是只是自是湊合不著都無滋味若道理只是如此防又更做甚麼所以只見不長進正緣防那物事沒滋味又問莫是帯那上文公字說否曰然恕與愛夲皆出於仁然非公則安能恕安能愛又問愛只是合下發處便愛未有以及物在恕則方能推已以及物否曰仁之發處自是愛恕是推那愛底愛是恕之所推者若不是恕去推那愛也不能及物也不能親親仁民愛物只是自愛而已若裏面元無那愛又只推个甚麼如開溝相似是裏面元有這水所以開著便有水來若裏面元無此水如何會開著便有水若不是去開溝縱有此水也如何得他流出來愛水也開之者恕也

問仁之道只消道一公字公是仁之理公而以人體之故曰仁竊謂仁是夲有之理公是克己工夫到處公所以能仁所謂公而以人體之者若曰己私旣盡只就人身上防便是仁體猶骨也如體物不可遺之體貞者事之幹之類非體認之體也曰公是仁之方法人是仁之材料有此人方有此仁蓋有形气便具此生理若無私意間隔則人身上全體皆是仁如無此形質則生意都不湊泊他所謂體者便作體認之體亦不妨體認者是將此身去裏面體察如中庸體羣臣之體也

仁之名不從公來乃是從人來故曰公而以人體之則爲仁

公而以人體之爲仁仁是人心所固有之理公則仁私則不仁未可便以公爲仁須是體之以人方是仁公恕愛皆所以言仁者也公在仁之前恕與愛在仁之後公則能仁仁則能愛能恕故也

或問恕則仁之施愛則仁之用施與用如何分別曰恕之所施施其愛爾不恕則𨿽有愛而不能及人也

問恕則仁之施愛則仁之用施與用何以別曰施是從這里流出用是就事說推已爲恕恕是從己流出去及那物愛是才調恁地愛如水恕如水之流又問先生謂愛如水恕如水之流淳退而思有所未合竊謂仁如水愛如水之潤恕如水之流不審如何曰說得好昨日說過了

恕則仁之施愛則仁之用施用兩字移動全不得這般處惟有孔孟能如此下自荀楊諸人便不能便可移易昔有言盡已之謂忠盡物之謂恕伊川言盡物只可言信推已之謂恕蓋恕是推已只可言施如此等處極當細防

問謝顯道初見明道自負該博史書盡捲不遺一字明道曰賢卻記得許多可謂玩物喪志謝聞此言汗流浹背面發赤明道曰卽此是惻隠之心夫爲師問所折難而愧形於顏色與惻隠之心似不相屬明道乃云爾者何也曰此問卻要啇量且何不曰羞惡之心而謂之惻隠之心諸公試各以己意言之黎季成對曰此恐是識痛癢底道理先生未以爲然次日復以此請問先生曰只是謝顯道聞明道之言動一動爲他聞言而動便是好處卻不可言學者必欲其動且如惻隠羞惡辭遜是非不是四件物合下都有偏言則一事總言則包四者觸其一則心皆隨之言惻隠之心則羞惡辭遜是非在其中矣

趙共父問天體物而不遺猶仁體事而無不在也以見物物各有天理事事皆有仁曰然天體在物上仁體在事上猶言天體於物仁體於事夲是言物以天爲體事以仁爲體緣須著從上說故如此下語致道問與體物而不可遺一般否曰然曰先生易解將幹事說曰幹事猶言爲事之幹體物猶言爲物之體共父問下文云禮儀三百威儀三千無一物而非仁也曰禮儀三百威儀三千然須得仁以爲骨子

問惇篤虛靜者仁之夲曰惇篤虛靜是爲仁之夲【以上語類四十九條】

天地以生物爲心者也而人物之生又各得夫天地之心以爲心者也故語心之徳𨿽其總攝貫通無所不備然一言以蔽之則曰仁而已矣請試詳之蓋天地之心其徳有四曰元亨利貞而元無不統其運行焉則爲春夏秋冬之序而春生之气無所不通故人之爲心其徳亦有四曰仁義禮智而仁無不包其發用焉則爲愛恭宜別之情而惻隠之心無所不貫故論天地之心者則曰乾元坤元則四徳之體用不待悉數而足論人心之妙者則曰仁人心也則四徳之體用亦不待徧舉而該蓋仁之爲道乃天地生物之心卽物而在情之未發而此體已具情之旣發而其用不窮誠能體而存之則眾善之源百行之夲莫不在是此孔門之教所以必使學者汲汲於求仁也其言有曰克己復禮爲仁言能克去己私復乎天理則此心之體無不在而此心之用無不行也又曰居處恭執事敬與人忠則亦所以存此心也又曰事親孝事兄弟及物恕則亦所以行此心也又曰求仁得仁則以讓國而逃諌伐而餓爲能不失乎此心也又曰殺身成仁則以欲甚於生惡甚於死而能不害乎此心也此心何心也在天地則坱然生物之心在人則溫然愛人利物之心包四徳而貫四端者也或曰若子之言則程子所謂愛情仁性不可以愛爲仁者非與曰不然程子之所訶以愛之發而名仁者也吾之所論以愛之理而名仁者也蓋所謂情性者𨿽其分域之不同然其脈絡之通各有攸屬者則曷甞判然離絕而不相管哉吾方病夫學者誦程子之言而不求其意遂至於判然離愛而言仁故特論此以發明其遺意而子顧以爲異乎程子之說不亦誤哉或曰程氏之徒言仁多矣蓋有謂愛非仁而以萬物與我爲一爲仁之體者矣亦有謂愛非仁而以心有知覺釋仁之名者矣今子之言若是然則彼皆非與曰彼謂物我爲一者可以見仁之無不愛矣而非仁之所以爲體之眞也彼謂心有知覺者可以見仁之包乎智矣而非仁之所以得名之實也觀孔子答子貢博施濟眾之問與程子所謂覺不可以訓仁者則可見矣子尙安得復以此而論仁哉抑泛言同體者使人含糊昏緩而無警切之功其或至於認物爲己者有之矣専言知覺者使人張皇迫躁而無沈潛之味其或至於認欲爲理者有之矣一忘一二者蓋胥失之而知覺之云者於聖門所示樂山能守之气象尢不相似子尙安得復以此而論仁哉因並記其語作仁說【仁說】

程子言仁夲末甚備今撮其大要不過數言蓋曰仁者生之性也而愛其情也孝弟其用也公者所以體仁猶言克己復禮爲仁也學者於前三言者可以識仁之名義於後一言者可以知其用力之方矣今不深考其夲末指意之所在但見其分別性情之異便謂愛之與仁了無干渉見其以公爲近仁便謂直指仁體防爲深切殊不知仁乃性之徳而愛之夲因其性之有仁是以其情能愛【義禮智亦性之徳也義惡之夲禮遜之夲智知之夲因性有義故情能惡因性有禮故情能遜因性有智故情能知亦若此爾】但或蔽於有我之私則不能盡其體用之妙惟克己復禮廓然大公然後此體渾全此用昭著動靜夲末血脈貫通爾程子之言意蓋如此非謂愛之與仁了無干渉也【此說前書言之已詳今請復以兩言決之如某之說則性發爲情情根於性未有無性之情無情之性各爲一物而不相管攝二說得失此亦可見】非謂公之一字便是直指仁體也【細觀來諭所謂公天下而無物我之私則其愛無不溥矣不知此兩句甚處是直指仁體處若以愛無不溥爲仁之體則防於以情爲性之失髙明之見必不至此若以公天下而無物我之私便爲仁體則恐所謂公者漠然無情但如虛空木石𨿽其同體之物尙不能有以相愛況能無所不溥乎然則此兩句中初未甞有一字說著仁體湏知仁是夲有之性生物之心惟公爲能體之非因公而後有也故曰公而以人體之故爲仁細防此語卻是人字裏面帯得仁字過來】由漢以來以愛言仁之正爲不察性情之辧而遂以情爲性爾今欲矯其反使仁字泛然無所歸宿而性情遂至於不相管可謂矯枉過直是亦枉而已矣其將使學者終日言仁而實未甞識其名義且又並與天地之心性情之徳而昧焉竊謂程子之意必不如此【答張欽夫論仁說】

再讀別紙所示三條竊意髙明𨿽已灼知舊說之非而此所論者差之豪忽之閒或亦未必深察也謹復論之廣仲引孟子先知先覺以明上蔡心有知覺之說己自不倫其謂知此覺此亦未知指何爲說要之大夲旣差勿論可也今觀所示乃直以此爲仁則是以知此覺此爲知仁覺仁也仁夲吾心之徳又將誰使知之而覺之耶若據孟子夲文則程子釋之已詳矣曰知是知此事【知此事當如此也】覺是覺此理【知此事之所以當如此之理也】意已分明不必更求妙且其意與上蔡之意亦初無干渉也上蔡所謂知覺正謂知寒暖飽饑之類爾推而至於酬酢佑神亦只是此知覺無別物也但所用有小大爾然此亦只是智之發用處但惟仁者爲能兼之故謂仁者心有知覺則可謂心有知覺謂之仁則不可蓋仁者心有知覺乃以仁包四者之用而言猶云仁者知所羞惡辭讓云爾若曰心有知覺謂之仁則仁之所以得名初不爲此也今不究其所以得名之故乃指其所兼者便爲仁體正如言仁者必有勇有徳者必有言豈可遂以勇爲仁言爲徳哉今伯逢必欲以覺爲仁尊兄旣非之矣至於論知覺之淺深又未免證成其說則非某之所敢知也至於伯逢又謂上蔡之意自有精神得其精神則天地之用皆我之用矣此說甚髙甚妙然旣未甞識其名義又不論其實下功處而欲驟語其精神此所以立意愈髙爲說愈妙而反之於身愈無根夲可據之地也所謂天地之用卽我之用殆亦其傳聞想象如此爾實未甞到此地位也【答張欽夫論仁說】

類聚孔孟言仁處以求夫仁之說程子爲人之意可謂深切然専一如此用功卻恐不免長欲速好徑之心滋入耳出口之亦不可不察也大抵二先生之前學者全不知有仁字凡聖賢說仁處不過只作愛字防了自二先生以來學者始知理防仁字不敢只作愛說然其流復不免有者蓋専務說仁而於操存涵泳之功不免有所忽略故無復優柔厭飫之味克己復禮之實不但其蔽也愚而已而又一向離了愛字懸空揣摸旣無眞實見處故其爲說恍惚驚怪獘病百端殆反不若全不知有仁字而只作愛字防卻之爲愈也某竊甞謂若實欲求仁固莫若力行之近但不學以明之則有擿埴行之患故其蔽愚若主敬致知交相爲則自無此蔽矣若且欲曉得仁之名義則又不若且將愛字推求若見得仁之所以愛而愛之所以不能盡仁則仁之名義意思了然在目矣初不必求之於恍惚有無之閒也【答張敬夫】

細防言仁序云𨿽欲竭力以爲仁而善之不明其獘有不可勝言者此數句似未安爲仁固是須當明善然仁字主意不如此所以孔子每以仁智對言之也近年說得仁字與智字都無分別故於令尹子文陳文子事說得差殊气象淺迫全與聖人語意不相似觀此序文意思首尾恐亦未免此病【答張敬夫】

以愛論仁猶升髙自下尙可因此附近推求庶其得之若如近日之說則道近求逺一向沒交渉矣此區區所以妄爲前日之論而不自知其偏也至謂類聚言仁亦恐有病者正爲近日學者厭煩就簡避迂求防此風已盛方且日趨於險薄若又更爲此以導之恐益長其計獲欲速之心方寸愈見促廹紛擾而反防於不仁耳然卻不思所類諸說其中下學上逹之方蓋已無所不具苟能深玩而力行之則又安有此【答張敬夫】

己私旣克則廓然大公與天地萬物血脈貫通愛之理得於內而其用形於外天地之間無一物之非吾仁矣此亦其理之夲具於吾性者而非彊爲之也【此數句亦未安】蓋己私旣克則廓然大公皇皇四逹而仁之體無所蔽矣夫理無蔽則天地萬物血脈貫通而仁之用無不周矣然則所謂愛之理者乃吾夲性之所有特以廓然大公而後在非因廓然大公而後有也以血脈貫通而後逹非以血脈貫通而後存也今此數句有少差紊更乞詳之愛之之理便是仁若無天地萬物此理亦無虧欠於此識得仁體然後天地萬物血脈貫通而用無不周者可得而言矣蓋此理夲甚約今便將天地萬物夾雜說卻鶻突了夫子答子貢博施濟眾之問正如此也更以復見天地之心之說觀之亦可見蓋一陽復處便是天地之心完全自足非有待於外也又如濂溪所云與自家意思一般者若如今說便只說得一般兩字而所謂自家意思者卻如何見得耶【答張欽夫】

視天下無一物之非仁此亦可疑蓋謂視天下無一物不在吾仁中則可謂物皆吾仁則不可蓋物自是物仁自是心如何視物爲心耶【答張欽夫】

仁字之義孟子言心該貫體用統性情而合言之也程子言性剖析疑似分體用而對言之也【答呂伯恭】

某所謂仁者天地生物之心而人物之所得以爲心此𨿽出於一時之臆見然竊自謂正發明得天人無閒斷處稍似精密若防得破則見仁字與心字渾然一體之中自有分別豪釐有辧之際卻不破碎【答何叔京】

仁無不統故惻隠無不通此正是體用不相離之妙若仁無不統而惻隠有不通則體大用小體圓用偏矣觀謝子爲程子所難直得面赤汗下是乃所謂羞惡之心者而程子指之曰只此便是惻隠之心則可見矣【答何叔京】

知覺言仁程子已明言其非蓋以知覺言仁只說得仁之用而猶有所未盡不若愛字卻說得仁之用平正周徧也【答何叔京】

人之夲心無有不仁但旣汨於物欲而失之便須用功親切方可復得其夲心之仁故前書有仁是用功親切之效之說以今觀之只說得下一截心是夲來完全之物又卻只說得上一截然則兩語非有病但不圓耳若云心是通貫始終之物仁是心體夲來之妙汨於物欲則𨿽有是心而失其夲然之妙惟用功親切者爲能復之如此則庶幾近之矣孟子之言固是渾然然人未甞無是心而或至於不仁只是失其夲心之妙而然耳然則仁字心字亦須略有分別始得記得李先生說孟子言仁人心也不是將心訓仁字此說防有味【答何叔京】

所諭惻隠似非出於覺者此語甚佳但所謂覺之一字未必不佳者鄙意亦非以覺爲不佳但謂工夫用力處在敬而不在覺耳上蔡云敬是常惺惺法此言得之但不免有便以惺惺爲仁之意此則未穩當耳【答遊誠之】

孟子論仁𨿽有惻隠人心之殊程子於此亦有偏言専言之別然若實於惻隠之偏言處識得此人心専言者其全體便可見今只爲於此認得不眞故不能有以識其全體乃欲廣大其言以想象而包籠之不知言愈廣大而意愈不親切也程子之言惟谷種一條防爲親切而非以公便爲仁者亦甚縝密今乃反皆不認而必以易傳偏旁贊嘆之言爲直解字義則不惟不識仁亦錯防了易傳矣【答呂子約】

仁字固不可専以發用言然卻須識得此是个能發用底道理始得不然此字便無義理訓釋不得矣且如元者善之長便是萬物資始之端能發用底夲體不可將仁之夲體做一物又將發用底別做一物也【答呂子約】

仁之爲義須以一意一理求得方就上面說得無不通貫底道理如其不然卽是所謂儱侗眞如顢頇佛性而仁之一字遂無下落矣【答呂子約】

所疑荷批誨今皆已釋然蓋仁者心有知覺謂知覺爲仁則不可知覺卻屬智也理一而分殊愛有差等殊與差等品節之卻屬禮施之無不得宜卻屬義義也禮也智也皆仁也惟仁可以包夫三者然所以得名各有界分須索分別不然混雜爲一孰爲仁孰爲義孰爲智曰仁字之說甚善要之須將仁義禮智作一處防交相參照方見疆界分明而疆界分明之中卻自有貫通總攝處是乃所謂仁包四者之實也近年學者専說仁字而於三者不復致思所以含胡溟涬動以仁包四者爲言而實不識其所以包四者之果何物也今得尊兄精思明辧如此學者益有賴矣【答石子重】

切脈觀雞之說固佳然方切脈觀雞之際便有許多曲折則一心二用自相妨奪非惟仁不可見而脈之浮沈緩急雞之形色意態皆有所不暇觀矣竊意此語但因切脈而見血气之周流因觀雞雛而見生意之呈露故卽此指以示人如引醫家手足頑痺之語舉周子不去庭艸之事皆此意爾【答林擇之】

仁字須是就一事上見統體之全就統體處見一事之實方始活絡無滯礙處【答王子合】

須知所謂心之徳者卽程先生谷種之說所謂愛之理者則正所謂仁是未發之愛愛是已發之仁耳只以此意推之更不須外邊添入道理反混雜得無分曉處若如此處認得仁字卽不妨與天地萬物同體若不防得而便將天地萬物同體爲仁卻轉見無交渉矣【答周舜弼】

所示教引巧言令色剛毅木訥兩條以爲聖人所以開示爲仁之方使人自得者某猶竊有疑焉而前書亦未及論也蓋此兩語正是聖人教人實下工夫防患立心之一術果能戒巧令務惇朴則心不恣縱而於仁爲近矣非徒使之由是而知仁也大抵向來之說皆是苦心極力要識仁字故其說愈巧而气象愈薄近日究觀聖門垂教之意卻是要人躬行實踐直內勝私使輕浮刻薄貴我賤物之態潛消於之中而吾之夲心渾厚慈良公平正大之體常存而不失便是仁處其用功著力隨人淺深各有次第要之須是力行久熟實到此地方能知此意味蓋非可以想象臆度而知亦不待想象臆度而知也【答吳晦叔】

自性言之仁字亦未流出但是其生動之理包得四者其實與誠字所指不同須更辧得分明始得【答鄭子上】

問公而以人體之故爲仁李公前所問蓋以仁字純就生人之類而言某謂人字不當如此說而李公以爲先生說要在人字上今承批教復未之然某請畢愚見而折焉竊謂此叚之意人字只是指吾此身而言與中庸言仁者人也之人自不同不必重防要卻在體字上蓋仁者心之徳主性情宰萬事夲是吾身至親至切底物公只是仁之理専言公則只虛空說著理而不見其切於己故必以身體之然後我與理合而謂之仁亦猶孟子合而言之道也然公果如之何而體如之何而謂之仁亦不過克盡己私至於此心豁然瑩淨光潔徹表裏純是天理之公生生無閒斷則天地生物之意常存故其寂而未發惺惺不昧如一元之徳昭融於地中之復無一事一物不涵在吾生理之中其隨感而動也惻然有隠如春陽發逹於地上之豫無一事非此理之貫無一物非此生意之所被矣此體公之所以爲仁所以能恕所以能愛𨿽或爲義爲禮爲智爲信無所往而不通也不審是否曰此說得之不然則如釋氏之舍身飼虎𨿽公而不仁矣【答陳安卿】

問呂氏孟子惻隠說云蓋實傷吾心非譬之也然後知天下皆吾體生物之心皆吾心彼傷則我傷非謀慮所及非勉彊所能此所謂皆吾體皆吾心者亦只是以同一理言之否曰非但同理亦同气也【答陳安卿】

公則無情仁則有愛公字屬理仁字屬人克己復禮不容一豪之私豈非公乎親親仁民而無一物之不愛豈非仁乎以此推之意亦可見【答楊仲思】

問四徳之元猶五常之仁【云云】防謂偏言一事仁之用也専言四者仁之體也仁之用莫若愛仁之體則愛有所不能盡必包四者論之而後仁之體可見曰仁之一事乃所以包四者不可離其一事而別求兼四者之仁也【答鄧衞老】

問仁者心之徳愛之理也曰仁者心之徳猶言潤者水之徳燥者火之徳愛之理猶言木之根水之源試以此意思之【答曽擇之】

所謂心無私欲卽是仁之全體亦是也但須識得此處便有夲來生意融融泄泄气象乃爲得之耳顏子不攺其樂是他工夫到後自有樂處與貧富貴賤了不相關自是攺他不得仁智樂壽亦是工夫到此自然有此效驗【答林徳久】

問觀孔子言仁如告顏子以克己復禮所以爲仁之機殆若發露而無餘蘊至孟子論仁𨿽甞指人心而言然其意使人自惻隠之心推之要其有歸多主於愛之一辭𨿽所以指示於人者豈不精切而確實然不似聖人之言仁廣大渾全而使人自得於精思力行之餘也意者孟子適當夫好戰嗜殺人之時爲救焚拯溺之計不可不自夫受病之所而藥之與曰程子曰四徳之元猶五常之仁偏言則一事専言則包四者惻隠之類偏言之也克己之類専言之也然卽此一事便包四者蓋亦非二物也故論語集注中云仁者心之徳愛之理也此言極有味可更思之不可謂孟子之言不如孔子之周徧孟子亦有専言之者仁人心是也孔子亦有偏言之者愛人是也又謂孟子以世人好殺而言惻隠尢非也孔子𨿽不以義對仁然每以智對仁更宜思之【答歐陽希遜】

遺書論孝弟爲仁之夲及仁性也孝弟用也處及博愛之謂仁又答心如谷種之說但防此三叚更以前聖賢之言參之則自見無所疑惻隠不能貫三者向見何兄亦深以爲疑竟不能決此不難曉更熟防孟子不忍人之心一章及外書中明道說謝子玩物喪志之說則亦自分明矣【答或人】

問仁者天地生物之心而人生所得以爲心者其體則通天地而貫萬物其理則包四端而統萬善蓋専一心之全徳而爲性情之主卽所謂乾坤之元者也故於此語其名義則以其沖融涵育溫粹渾厚當生生而不死因謂之仁人惟己私蔽之是以生道息而天理隔遂頑然不識痛癢而爲忍人人之所以體乎仁者必此身私欲淨盡廓然無以蔽其所得天地生物之體其中眞誠懇惻藹然萬物之春意常存徹表徹裏徹巨徹細徹終徹始渾是天理流行無一處不匝無一處不到無一息不貫於一元之气流行無間斷乃可以當渾然之全體而無愧若一處稍有病痛一微細事照管不到一頃刻稍有閒斷則此意便私私意行而生道息理便不流通便是頑麻絕愛處烏得渾全是仁如人之一身渾是血气周流便是純無病人才一指血脈不到便是頑麻不仁處顏子三月不違仁三月之後則微有少違然當下便覺融化依然復不見其違焉竊意三月之內渾是中心安仁底气象三月之後便是勉而中否曰中後又不須勉但久則又不免於有違耳【答陳安卿○以上文集三十二條】

禦纂朱子全書卷四十七

欽防四庫全書

禦纂朱子全書卷四十八

性理七

仁義仁義禮智仁義禮智信

趙致道問仁義體用動靜何如曰仁固爲體義固爲用然仁義各有體用各有動靜自詳細驗之【以下論仁義】

仁義互爲體用動靜仁之體夲靜而其用則流行不窮義之用夲動而其體則各止其所

義之嚴肅卽是仁底收斂

以仁屬陽以義屬陰仁主發動而言義主收斂而言若揚子云扵仁也柔扵義也剛又自是一義便是這物事不可一防名之防他用處如何

先生答叔重疑問曰仁體剛而用柔義體柔而用剛廣請曰自太極之動言之則仁爲剛而義爲柔自一物中陰陽言之則仁之用柔義之用剛曰也是如此仁便有个流動發越之意然其用則慈柔義便有个商

量從宜之義然其用則決裂

仁義如陰陽只是一气陽是正長底气陰是方消底气仁便是方生底義義便是收回頭底仁要之仁未能盡得道體道則平鋪地散在裏仁固未能盡得然仁卻是足以該道之體若識得陽便識得陰識得仁便識得義識得一个便曉得其餘个

問義者仁之質曰義有裁制割斷意是把防處便發出許多仁來如非禮勿視聴言動便是把防防一日克己復禮天下歸仁便是流行處

問孟子以惻隠爲仁之端羞惡爲義之端周子曰愛曰仁宜曰義然以其存扵心者而言則惻隱與愛固爲仁心之發然羞惡乃就恥不義上反說而非直指義之端也宜字乃是就事物上說不知義在心上其體段如何曰義之在心乃是決裂果斷者也

義如利刀相似都割斷了許多牽絆

義字如一橫劍相似凡事物到前便兩分去君子義以爲質義以爲上義不食也義弗乘也精義入神以致用也是此義十分精用便見也

仁言心之徳便見得可包四者義言心之制卻只是說義而已曰然

問心之徳是就專言之統體上說愛之理是就偏言之一體上說𨿽言其體而用未嘗不包在其中心之制是說義之主扵中事之宜是說義之形扵外合內外而言之也曰心之制亦是就義之全體處說事之宜是就千條萬緒各有所宜防說事之宜亦非是就在外之事說防甚麼事來這裏面便有个宜處這便是義又舉伊川曰在物爲理處物爲義又曰義似一柄利刀看甚物來皆割得去非是刀之割物處是義只這刀便是義

天地只是一气便自分陰陽緣有陰陽二气相感化生萬物故事物未嘗無對天便對地生便對死語黙動靜皆然以其種如此故也所以四端只舉仁義言亦如陰陽故曰立天之道曰陰與陽立人之道曰仁與義

陰陽柔剛仁義防來當曰義與仁當以仁對陽仁若不是陽剛如何做得許多造化義𨿽剛卻主扵收斂仁卻主扵發舒這也是陽中之陰陰中之陽互蔵其根之意且如今人用賞罰到賜與人自是無疑便做將去若是刑殺時便遲疑不肯果決這見得陽舒陰斂仁屬陽義屬陰處

陳仲蔚問龜山說知其理一所以爲仁知其分殊所以爲義仁便是體義便是用否曰仁只是流出來底義是合當做底如水流動防是仁流爲江河滙爲池沼便是義如惻隠之心便是仁愛父母愛兄弟愛鄕黨愛朋友故舊有許多等差便是義且如敬只是一个敬到敬君敬長敬賢便有許多般樣禮也是如此如天子七廟諸侯五廟這个便是禮其或七或五之不同便是義禮是理之節文義便是事之所宜處呂與叔說天命之謂性云自斬而緦防服異等而九族之情無所憾自王公至皂隸儀章異制而上下之分莫敢爭自是天性合如此且如一堂有十房父子到得父各慈其子子各孝其父而人不嫌者自是合如此也其慈其孝這便是仁各親其親各子其子這便是義這个物事分不得流出來便是仁仁打一動義禮知便隨在這里了不是要仁使時義卻防在後面少閒放出來其實只是一个道理論著界分便有許多分別【以上語類十五條】

某嘗謂天命之性流行發用見扵日用之間無一息之不然無一物之不體其大端全體卽所謂仁而扵其閒事事物物莫不各有自然之分如方維上下防位不易豪釐之間不可差謬卽所謂義立人之道不過二者而二者則初未嘗相離也是以學者求仁精義亦未嘗不相爲用其求仁也克去己私以復天理初不外乎日用之間其精義也辧是非別可否亦不離乎一念之際蓋無適而非天理人心體用之實未可以差殊觀也孟子告齊王曰權然後知輕重度然後知長短物皆然心爲甚王請度之嗚呼此求仁之方也而精義之夲在焉孟子其可謂知言之要矣【答江元適】

問有子以孝弟爲仁之夲孟子以事親爲仁事兄爲義何也蓋孔門論仁舉體以該用卽所謂專言之仁也孟子言仁必以其配卽所謂偏言之者也事親主乎愛而已義則愛之宜者也推其事親者以事其長而得其宜則仁之道行焉曰此說是【答吳伯丰】

知仁爲愛之理則當知義爲宜之理矣蓋二者皆爲未發之夲體而愛與宜者乃其用也今乃曰義者理之宜則以義爲夲體之發也不防扵仁內義外之失乎【答姜叔權】

義之所以能行卻是仁之用處故學者湏是此心常存方能審度事理如其不然則方寸之間自無主宰亦不復能審度可否而行所當行矣此孔門之學所以必以求仁爲先蓋此萬理之原萬事之夲且要先識認得先存飬得方有下手立腳防爾【答李元翰】

問有子以孝弟爲仁之夲孟子分事親從兄爲仁義之實義主敬或主扵事之宜也曰以宜爲主敬在其中【答林徳久○以上文集五條】

問仁義禮智體用之別曰自陰陽上防下來仁禮屬陽義智屬陰仁禮是用義智是體春夏是陽秋冬是陰只將仁義說則春作夏長仁也秋斂冬蔵義也若將仁義禮智說則春仁也夏禮也秋義也冬智也仁禮是敷施出來底義是肅殺果斷底智便是收蔵底如人肚髒有許多事如何見得其智愈大其蔵愈深正如易中道立天之道曰陰與陽立地之道曰柔與剛立人之道曰仁與義觧者多以仁爲柔以義爲剛非也卻是以仁爲剛義爲柔蓋仁是个發出來了便硬而彊義便是收斂向裏底外面見之便柔【以下論仁義禮智】

仁禮屬陽屬健義智屬陰屬順問義則截然有防分有收斂底意思自是屬陰順不知智如何觧曰智更是截然更是收斂如知得是知得非知得便了更無作用不似仁義禮三者有作用智只是知得了便交付惻隱羞惡辭遜三者他那个更收斂得快

仁所以包三者蓋義禮智皆是流動底物所以皆従仁上漸漸推出仁智元貞是終始之事這兩頭卻重如坎與震是始萬物終萬物處艮則是中間接續處

味道問仁包義禮智惻隠包羞惡辭遜是非元包亨利貞春包夏秋冬以五行言之不知木如何包得火金水曰木是生气有生气然後物可得而生若無生气則火金水皆無自而能生矣故木能包此三者

四端猶四徳逐一言之則各自爲界限分而言之則仁義又是一大界限故曰仁人心也義人路也如幹文言旣曰四徳又曰乾元者始而亨者也利貞者性情也

正淳言性之四端疊爲賔主然仁智其總統也恭而無禮則勞是以禮爲主也君子義以爲質是以義爲主也蓋四徳未嘗相離遇事則疊見層出要在人黙而識之曰說得是

仁字湏兼義禮智防方防得出仁者仁之夲體禮者仁之節文義者仁之斷制智者仁之分別猶春夏秋冬𨿽不同而同出扵春春則生意之生也夏則生意之長也秋則生意之成冬則生意之蔵也自四而兩兩而一則統之有宗防之有元故曰五行一陰陽陰陽一太極又曰仁爲四端之首而智則能成始而成終猶元爲四徳之長然元不生扵元而生扵貞蓋天地之化不翕聚則不能發散也仁智交際之間乃萬化之機軸此理循環不窮脗合無閒故不貞則無以爲元也

禮者仁之發智者義之蔵且以人之資質言之溫厚者多謙遜通曉者多刻剝

惻隠之心頭尾都是惻隱三者則頭是惻隠尾是羞惡辭遜是非若不是惻隠則三者都是死物蓋惻隱是个頭子羞惡辭遜是非便從這里發來

仁與禮自是有个發生底意思義與智自是有个收斂底意思【以上語類十一條】

孝述見先生答黃寺丞健順仁義禮智之問云有分而言之者有合而言之者孝述扵分而言者已隨愚見陳扵上矣復以合而言者求之竊意仁義禮智若以用言則有有爲者有無爲者故仁禮爲健義智爲順若論其所以爲是四者之實則仁是人之不忍之心似有柔順之意禮之品節一防而不可易似有陰靜之意二者恐是健中有順義之裁制方嚴似有剛斷之意智之周流不滯似有陽動之意二者恐是順中有健扵此可見陰陽夲不相離之意不知是否曰當時之意恐謂分則爲四合則爲二耳然如所說又自是一意卽所謂水陰根陽火陽根陰者【答李孝述】

性是太極渾然之體夲不可以名字言但其中含具萬理而綱理之大者有四故命之曰仁義禮智孔門未嘗備言至孟子而始備言之者蓋孔子時性善之理素眀𨿽不詳著其條而說自具至孟子時異端蠭起往往以性爲不善孟子懼是理之不眀而思有以眀之茍但曰渾然全體則恐其如無星之秤無寸之尺終不足以曉天下扵是別而言之界爲四破而四端之說扵是而立蓋四端之未發也𨿽寂然不動而其中自有條理自有閒架不是儱侗都無一物所以外邊才感中間便應如赤子入井之事感則仁之理便應而惻隠之心扵是乎形如過廟過朝之事感則禮之理便應而恭敬之心扵是乎形蓋由其中間眾理渾具各各分眀故外邊所遇隨感而應所以四端之發各有面貌之不同是以孟子析而爲四以示學者使知渾然全體之中而粲然有條若此則性之善可知矣然四端之未發也所謂渾然全體無聲臭之可言無形象之可見何以知其粲然有條如此蓋是理之可驗乃依然就他發處驗得凡物必有夲根性之理𨿽無形而端的之發最可驗故由其惻隠所以必知其有仁由其羞惡所以必知其有義由其恭敬所以必知其有禮由其是非所以必知其有智使其夲無是理扵內則何以有是端扵外由其有是端扵外所以必知有是理扵內而不可誣也故孟子言乃若其情則可以爲善矣乃所謂善也是則孟子之言性善蓋亦遡其情而逆知之耳仁義禮智旣知得界限分曉又湏知四者之中仁義是个對立底闗鍵蓋仁仁也而禮則仁之著義義也而智則義之蔵猶春夏秋冬𨿽爲四時然春夏皆陽之屬也秋冬皆陰之屬也故曰立天之道曰陰與陽立地之道曰柔與剛立人之道曰仁與義是知天地之道不兩則不能以立故端𨿽有四而立之者則兩耳仁義𨿽對立而成兩然仁實貫通乎四者之中蓋偏言則一事專言則包四者故仁者仁之夲體禮者仁之節文義者仁之斷制智者仁之分別猶春夏秋冬𨿽不同而同出乎春春則春之生也夏則春之長也秋則春之成也冬則春之蔵也自四而兩自兩而一則統之有宗防之有元矣故曰五行一陰陽陰陽一太極是天地之理固然也仁包四端而智居四端之末者蓋冬者蔵也所以始萬物而終萬物者也智有蔵之義焉有終始之義焉則惻隠羞惡恭敬是三者皆有可爲之事而智則無事可爲但分別其爲是爲非爾是以謂之蔵也又惻隠羞惡恭敬皆是一面底道理而是非則有兩面旣別其所是又別其所非是終始萬物之象故仁爲四端之首而智則能成始防成終猶元气𨿽四徳之長然元不生扵元而生扵貞蓋由天地之化不翕聚則不能發散理固然也仁智交際之間乃萬化之機軸此理循環不窮脗合無閒程子所謂動靜無端陰陽無始者此也【答陳器之】

問幹之四徳以貞配冬無可疑人之四徳以智配冬猶未瑩豈以一嵗之功萬物之成畢見扵此如智之眀辧者乎曰智主含蔵分別有知覺而無運用冬之象也【答廖子晦○以上文集三條】

或問仁義禮智性之四徳又添信字謂之五性如何曰信是誠實此四者實有是仁實有是義禮智皆然如五行之有土非土不足以載四者又如土扵四時各寄王十八日或謂王扵戊巳然季夏乃土之夲宮故尢王月令載中央土以此【以下論仁義禮智信】

問向防戒諭說仁意思云義禮智信上著不得又湏見義禮智信上少不得方見得仁統五常之意大雅今以樹爲諭夫樹之根固有生气然貫徹首尾豈可謂榦與枝花與葉無生气也曰固然只如四時春爲仁有个生意在夏則見其有个亨通意在秋則見其有个成實意在冬則見其有个貞固意在夏秋冬生意何嘗息夲𨿽雕零生意則常存大抵天地間只一理隨其到防分許多名字出來四者扵五行各有配惟信配土以見仁義禮智實有此理不是虛說又如幹四徳元最重其次貞亦重以眀終始之義非元則無以生非貞則無以終非終則無以爲始不始則不能成終矣如此循環無窮此所謂大眀終始也

窮理只就自家身上求之都無別物事只有个仁義禮智防如何千變萬化也離這四个不得公且自防日用之間如何離得這四个如信者只是有此四者故謂之信信實也實是有此論其體則實是有仁義禮智論其用則實是有惻隱羞惡恭敬是非更假僞不得試防天下豈有假做得仁假做得義假做得禮假做得智所以說信者以言其實有而非僞也【以上語類三條】

界限之說亦是要見得五行之在性中各有體段要得分辧不雜不可說未感時都無分別感物後方有分別也觀程先生沖漠無聯一叚可見矣【答林徳久】

前書所論仁義禮智分屬五行四時此是先儒舊說未可輕詆今者來書𨿽不及之然此大義也或恐前書有所未盡不可不究其說蓋天地之間一气而已分陰分陽便是兩物故陽爲仁而陰爲義然陰陽又各分而爲二故陽之初爲木爲春爲仁陽之盛爲火爲夏爲禮陰之初爲金爲秋爲義陰之極爲水爲冬爲智蓋仁之惻隠方自中出而禮之恭敬則已盡發扵外義之羞惡方自外入而智之是非則已全伏扵中故其象類如此非是假合附防若防黙防扵心便自可見元亨利貞其理亦然文言取類尢爲眀白非區區今日之臆說也五行之中四者旣各有所屬而土居中宮爲四行之地四時之主在人則爲信爲眞實之義而爲四徳之地眾善之主也【五聲五色五味五臭五蔵五虫其分放此】蓋天人一物內外一理流通貫徹初無間隔若不見得則𨿽生扵天地閒而不知所以爲天地之理𨿽有人之形貌而亦不知所以爲人之理矣故此一義切扵吾身比前數段尢爲要非但小小節目而已也【答袁機仲】

程珙請曰論語多是說仁孟子卻兼說仁義意者夫子說元气孟子說陰陽仁恐是體義恐是用先生曰孔孟之言有同有異固所當講然今且當理防何者爲仁何者爲義曉此兩字義理分眀方扵自己分上有用力防然後孔孟之言有同異處可得而論如其不曉自己分上元無工夫說得𨿽工何益扵事且道如何說个仁義二字底道理大凡天之生物各付一性性非有物只是一个道理之在我者耳故性之所以爲體只是仁義禮智信五字天下道理不出扵此韓文公云人之所以爲性者五其說最爲得之卻爲後世之言性者多雜佛老而言所以將性字作知覺心意防之非聖賢所說性字夲指也五者之中所謂信者是个眞實無妄底道理如仁義禮智皆眞實而無妄者也故信字更不湏說只仁義禮智四字扵中各有分別不可不辧蓋仁則是个溫和慈愛底道理義則是个斷制裁割底道理禮則是个恭敬撙節底道理智則是个分別是非底道理凡此四者具扵人心乃是性之夲體方其未發漠然無形象之可見及其發而爲用則仁者爲惻隠義者爲羞惡禮者爲恭敬智者爲是非隨事發見各有苗脈不相殽亂所謂情也故孟子曰惻隠之心仁之端也羞惡之心義之端也恭敬之心禮之端也是非之心智之端也謂之端者猶有物在中而不可見必因其端緒發見扵外然後可得而尋也蓋一心之中仁義禮智各有界限而其性情體用又自各有分別湏是見得分眀然後就此四者之中又自見得仁義兩字是个大界限如天地造化四序流行而其實不過扵一陰一陽而已扵此見得分眀然後就此又自見得仁字是个生底意思通貫周流扵四者之中仁固仁之夲體也義則仁之斷制也禮則仁之節文也智則仁之分別也正如春之生气貫徹四時春則生之生也夏則生之長也秋則生之收也冬則生之蔵也故程子謂四徳之元猶五常之仁偏言則一事專言則包四者正謂此也孔子只言仁以其專言者言之也故但言仁而仁義禮智皆在其中孟子兼言義以其偏言者言之也然亦不是扵孔子所言之外添入一个義字但扵一理之中分別出來耳其又兼言禮智亦是如此蓋禮又是仁之著智又是義之蔵而仁之一字未嘗不流行乎四者之中也若論體用亦有兩說蓋以仁存扵心而義形扵外言之則曰仁人心也義人路也而以仁義相爲體用若以仁對惻隱義對羞惡而言則就其一理之中又以未發已發相爲體用若認得防得透則玲瓏穿穴縱橫顚倒無防不通而日用之間行著習察無不是著工夫處矣珙又請曰三代以前只是說中說極至孔門答問說著便是仁何也先生曰說中說極今人多錯防了他文義今亦未暇一一詳說但至孔門方說仁字則是列聖相傳到此方漸次說親切防爾夫子所以賢扵堯舜扵此亦可見其一端也【玉山講義○以上文集三條】

誠忠信忠恕恭敬

誠實理也亦誠慤也由漢以來專以誠慤言誠至程子乃以實理言後學皆棄誠慤之說不觀中庸亦有言實理爲誠防亦有言誠慤爲誠處不可只以實爲誠而以誠慤爲非誠也【以下論誠】

問性誠曰性是實誠是虛性是理底名誠是好防底名性譬如這扇子相似誠譬則這扇子做得好又曰五峯曰誠者命之道乎中者性之道乎仁者心之道乎此語分得輕重虛實處卻好某以爲道字不若攺做徳字更親切道字又較疎

先生問諸友誠敬二字如何分各舉程子之說以對先生曰敬是不放肆底意思誠是不欺妄底意思

誠只是一个實敬只是一个畏

或問誠是體仁是用否曰理一也以其實有故謂之誠以其體言則有仁義禮智之實以其用言則有惻隱羞惡恭敬是非之實故曰五常百行非誠非也蓋無其實矣又安得有是名乎

或問專一可以至誠敬否曰誠與敬不同誠是實理是人前背後都恁地做一件事直是做到十分便是誠若只做得兩三分說道今且謾恁地做恁地也得不恁地也得便是不誠敬是戒謹恐懼意

伊川言一心之謂誠盡心之謂忠某防忠有些子是誠之用如惡惡臭如好好色十分眞實恁地便是誠若有八九分恁地有一分不恁地便是夾雜些虛僞在內便是不誠忠便是盡心盡心亦是恁地便有些子是誠之用

一心之謂誠盡己之謂忠誠是實理自然如此此處卻不曽帶那動只恁地平放在這里忠卻是處事待物見得卻是向外說來

問無妄誠之道不欺則所以求誠否曰無妄者聖人也謂聖人爲無妄則可謂聖人爲不欺則不可又問此正所謂誠者天之道思誠者人之道否曰然無妄是自然之誠不欺是著力去做底

味道問無妄之謂誠不欺其次也曰非無妄故能誠無妄便是誠無妄是四方八面都去得不欺猶是兩个物事相對【以上語類十一條】

問劉器之問誠之目扵溫公曰當自不妄語入此易所謂修辭立其誠也曰近之【答程允夫】

學者問曰遺書曰誠然後能敬未及誠時湏敬而後能誠學者如何便能誠恐不若專主扵敬而後能誠也大時答曰誠者天之道也而實然之理亦可以言誠敬道之成則聖人矣而整齊嚴肅亦可以言敬此兩事者皆學者所當用力也曰敬是竦然如有所畏之意誠是眞實無妄之名意思不同誠而後防敬者意誠而後心正也敬而後防誠者意𨿽未誠而能常若有畏則當不敢自欺而進扵誠矣此程子之意也問者略見此意而不防達之扵言答者卻答不著【答胡季隨】

問呂氏謂誠者理之實然曰誠之爲言實也然經傳用之各有所指不可一槪論也如呂氏此說卽周子所謂誠者聖人之夲蓋指實理而言之者也如周子所謂聖誠而已矣卽中庸所謂天下至誠者指人之實有此理者而言也溫公所謂誠卽大學所謂誠其意者指人之實其心而不自欺者言也【答或人】

問程子曰無妄之謂誠不欺其次矣無妄是聖人之誠不欺是學者之誠如何曰程子此叚似是名理之言不爲人之等差而發也【答程允夫○以上文集四條】

忠自裏面發出信是就事上說忠是要盡自家這个心信是要盡自家這个道理【以下論忠信】

實心便是學者之關中河內必先有此而後可以有爲若無此則若存若亡而已烏防有得乎有諸己之謂信意正謂此

信者忠之驗忠只是盡已因見扵事而信又見得忠如此

忠信只是一事但是發扵心而自盡則爲忠驗扵理而不違則爲信忠是信之夲信是忠之發

忠信只是一事而相爲內外始終夲末有扵己爲忠見扵物爲信做一事說也得做兩事說也得

問忠是人心實理扵事父謂之孝處朋友謂之信獨扵事君謂之忠何也曰父母兄弟朋友皆是分義相親至扵事君則分際甚嚴人每若有不得已之意非有出扵中心之誠者故聖人以事君盡忠言之又問忠與誠如何曰忠與誠皆是實理一心之謂誠盡心之謂忠誠是心之夲主忠又誠之用處用者只是心中防見得用

或問學者盡己之忠如何比得聖人至誠不息曰只是這一个物但有精粗眾人有眾人底忠學者有學者底忠賢者有賢者底忠聖人有聖人底忠眾人只是朴實頭不欺瞞人亦謂之忠直卿云己字便是至誠字盡字便是不息字至誠便是維天之命不息便是於穆不已

文振問盡己之謂忠以實之謂信曰忠信只是一理自中心發出來便是忠著實便是信謂與人說話時說到底見得恁地了若說一半不肯說盡便是不忠有這事說這事無這事便說無便是信只是一个理自其發扵心謂之忠驗扵事謂之信又文振說發己自盡爲忠循物無違爲信發己自盡便是盡己循物無違譬如香鑪只喚做香鑪桌只喚做桌便著實不背了若以香鑪爲桌桌爲香鑪便是背了他便是不著實

問盡己之謂忠以實之謂信信旣是實先生前又說道忠是實心不知如何分別曰忠是就心上說信是指事上說如今人要做一件事是忠做出在外是信如今人問火之性是如何向他說熱便是忠火性是熱便是信心之所發旣實則見扵事上皆是實若中心不實則見扵事上便不實所謂不誠無物若心不實發出來更有甚麼物事

問發己自盡爲忠何以不言反己曰若言反己是全不見用處如何接得下句來推發此心更無餘蘊便是忠處信自在其中如今俗語云逢人只說三分話只此便是不忠循體事物而無所乖違是之謂信後來伊川往往見此說尙晦故更云盡己之謂忠以實之謂信便是穩當分眀

問眀道伊川以忠信爲表裏內外何也曰盡己之謂忠見扵事而爲信將彼己防亦得發扵我而自盡者忠也他人見得便是信問莫只是一事否曰只是一个道理問有說信字又不說忠字如何曰便兼表裏而言問有說忠字而不說信字如何曰信非忠不能忠則必信矣又曰且如這事自家見得十分只向人三分不說那七分便是不信如何是循物無違有人問今日在甚處來便合向他說在大中寺來故程先生曰一心之謂誠盡心之謂忠存扵中之謂孚見扵事之謂信

問盡物之謂信盡物只是循物無違意否曰是【以上語類十二條】

問先生曰忠信一理但所從言之異耳友恭竊謂忠信一理而扵己言忠扵物言信者盡己則主心而言物則主理而言故盡己之心爲忠循物之理爲信𨿽內外之不同要之皆誠扵我耳曰心理不可以彼己分以理爲事可也循物無違非謂循物之理但言此物則循扵此物之實而無所違則是所謂信耳【答潘恭叔】

問一心之謂誠盡心之謂忠其分如何又謂忠天道也其與盡心之義同否曰一心之謂誠專以體言盡心之謂忠是當體之用忠天道也對恕之推已而言正指盡心之義【答呂子約○以上文集二條】

程子說維天之命於穆不已忠也便是實理流行乾道變化各正性命恕也便是實理及物守約問恁地說又與夫子之道忠恕而已矣之忠恕相似曰只是一个忠恕豈有二分聖人與常人忠恕也不甚相逺又曰盡己不是說盡吾身之實理自盡便是實理【此防切恐有脫誤】若有些子未盡處便是不實如欲爲孝𨿽有七分孝只中閒有三分未盡固是不實𨿽有九分孝只略略有一分未盡亦是不實【以下論忠恕】

主扵內爲忠見扵外爲恕忠是無一豪自欺處恕是稱物平施防

忠恕先生以手向自己是忠卻翻此手向外是恕忠只是一个忠做出百千萬个恕來

中心爲忠如心爲恕此語見周禮疏

問如心爲恕曰如比也比自家心推將去仁之與恕只爭些子自然底是仁比而推之便是恕

劉問忠恕曰忠卽是實理忠則一理恕則萬殊如維天之命於穆不已亦只以這實理流行發生萬物牛得之爲牛馬得之而爲馬艸木得之而爲艸木【以上語類七條】

張無垢云恕由忠而生忠所以責己也知己之難克然後知天下之未見性者不可深罪也又曰知一己之難克而知天下皆可恕之人愚謂恕由忠生眀道謝子侯子蓋嘗言之然其爲說與此不相似也若曰知一己之難克而知天下皆可恕之人則是以己之私待人也恕之爲義夲不如此正防曰以責人之心責己則盡道以愛己之心愛人則盡仁以眾人望人則易從此則物我一致各務循理而無違矣聖賢之言自有凖則所謂以人治人者𨿽曰以眾人望人然而必曰道不逺人則所以爲眾人者亦有道矣以己不能克其私而並容他人使之成其惡則是相率而禽獸也其爲不忠不恕孰大扵是【張無垢中庸解辧】

問恕則仁之施愛則仁之用施與用不知如何分曰恕之所施施其愛耳不恕則𨿽有愛而不能及人也【答潘子善】

問程子以忠爲天道恕爲人道莫是謂忠者聖人之在己與天同運而恕者所以待人之道否曰聖人防巳待人亦無二理天人之別但以體用之殊耳【答嚴時亨】

恕說亦佳但大學絜矩常在格物之後蓋湏理眀心正則吾之所欲所不欲莫不皆得其正然後推以及物則其防物亦莫不皆得其正而無物我之間如其不然而以私已自便之心爲主又欲以是而及人則人道不立而驅一世以爲姑息茍且之場矣【答黃商伯】

問近看得忠恕只是體用其體則純亦不已其用則塞乎天地其體則實然不易其用則廓然大通然體用一源而不可析也故程子謂防忠恕二字自見相爲用處而夫子曰吾道一以貫之曰此甚善【答呂子約○以上文集五條】

問仁敬曰上蔡以來以敬爲小不足言湏加仁字在上其實敬不湏言仁敬則仁在其中矣【以下論恭敬】

恭主容敬主事有事著心做不易其心而爲之是敬恭形扵外敬主扵中自誠身而言則恭較自行事而言則敬爲切

初學則不如敬之切成徳則不如恭之安敬是主事然專言則又如修已以敬敬以直內只偏言是主事恭是容貌上說

因言恭敬二字如忠信或云敬主扵中者也恭發扵外者也曰凡言發扵外比似主扵中者較大蓋必充積盛滿而後發扵外則發扵外者豈不如主扵中者然主扵中者卻是夲不可不知

問恭與敬如何曰恭是主容貌而言【貌曰恭手容恭】敬是主事而言【執事敬事思敬】問敬如何是主事而言曰而今做一件事湏是專心在上面方得不道是不好事而今若讀論語心又在孟子上如何理防得若做這一件事心又在那事永做不得又曰敬是畏底意思又曰若有事時則此心便卽專在這一事上無事則此心湛然又曰恭是謹敬是畏荘是嚴嚴威儼恪非所以事親是莊扵這處使不得若以臨下則湏是荘臨之以荘則敬不荘以蒞之則民不敬【以上語類五條】

問恭敬二字語孟之言多矣如敬而無失與人恭而有禮居處恭執事敬行己也恭事上也敬責難扵君謂之恭陳善閉邪謂之敬伊川先生言發扵外者謂之恭有諸中者謂之敬蓋恭敬只一理表裏之言以此意觧語孟之言似不契莫是有輕重否曰恭主容敬主事自學者而言則恭不如敬之力自成徳而言則敬不如恭之安【答連嵩卿】

詳考從上聖賢以及程氏之說論下學防莫不以正衣冠肅容貌爲先蓋必如此然後心得所存而不流扵邪僻易所謂閒邪存其誠程氏所謂制之扵外所以飬其中者此也但不可一向溺扵儀章器數之末耳【答呂伯恭】

問某承先生誨以持敬自求病痛是气衰不能勝其怠惰如頭容欲直手容欲恭則時或不防卽此便是持敬不純私意已行矣今遂欲一一如禮則力困實做不得不知但存之扵心而四體則少寛之終可以有得而無害扵敬否曰心無不敬則四體自然收斂不待著意安排而四體亦自舒適矣著意安排則難久而生病矣【答朱飛卿○以上文集三條】

禦纂朱子全書卷四十八﹤子部﹐儒家類﹐禦纂朱子全書﹥

欽定四庫全書

禦纂朱子全書卷四十九

理气一

總論

天下未有無理之气亦未有無气之理

有是理後生是气自一陰一陽之謂道推來此性自有仁義

先有个天理了卻有气气積爲質而性具焉

問先有理抑先有气曰理未嘗離乎气然理形而上者气形而下者自形而上下言豈無先後理無形气便粗有渣滓

理气本無先後之可言然必欲推其所従來則須說先有是理然理又非別爲一物卽存乎是气之中無是气則是理亦無掛搭處气則爲金木水火理則爲仁義禮智

問理與气曰伊川說得好曰理一分殊合天地萬物而言只是一个理及在人則又各自有一个理

有是理便有是气但理是本而今且従理上說气如雲太極動而生陽動極而靜靜而生陰不成動已前便無靜程子曰動靜無端蓋此亦是且自那動處說起若論著動以前又有靜靜以前又有動如雲一陰一陽之謂道繼之者善也這繼字便是動之端若只一開一闔而無繼便是闔殺了又問繼是動靜之間否曰是靜之終動之始也且如四時到得冬月萬物都歸窠了若不生來年便都息了蓋是貞復生元無窮如此

問有是理而後有是气未有人時此理何在曰也只在這里如一海水或取得一杓或取得一擔或取得一椀都是這海水但是他爲主我爲客他較長久我得之不久耳

問理在气中發見處如何曰如陰陽五行錯綜不失條緒便是理若气不結聚時理亦無所附著

問先有理後有气之說曰不消如此說而今知得他合下是先有理後有气耶後有理先有气耶皆不可得而推究然以意度之則疑此气是依傍這理行及此气之聚則理亦在焉蓋气則防凝結造作理卻無情意無計度無造作只此气凝聚處理便在其中且如天地間人物艸木禽獸其生也莫不有種定不會無種了白地生出一个物事這个都是气若理則只是个潔淨空闊底世界無形迹他卻不防造作气則防醞釀凝聚生物也

問有是理便有是气似不可分先後曰要之也先有理只不可說是今日有是理眀日卻有是气也須有先後

問未有天地之先畢竟是先有理如何曰未有天地之先畢竟也只是理有此理便有此天地若無此理便亦無天地無人無物都無該載了有理便有气流行發育萬物曰發育是理髮育之否曰有此理便有此气流行發育理無形體曰所謂體者是彊名否曰是曰理無極气有極否曰論其極將那處做極

或問理在先气在後曰理與气本無先後之可言但推上去時卻如理在先气在後相似

可機問大鈞播物還是一去便休也還有去而復來之理曰一去便休耳豈有散而復聚之气

問气之伸屈曰譬如將水放鍋裏煮水旣幹那泉水依前又來不到得將巳幹之水去做他

問上帝降衷扵民天將降大任扵人天佑民作之君天生物因其材而篤作善降百祥作不善降百殃天將降非常之禍扵此世必預出非常之人以擬之凡此等是蒼蒼在上者眞有主宰如是耶抑天無心只是推原其理如此曰此三段只一意這个也只是理如此气運従來一盛了又一衰一衰了又一盛只管恁地循環去無有衰而不盛者

人呼气時腹卻脹吸气時腹卻厭論來呼而腹厭吸而腹脹乃是今若此者蓋呼气時此一口气𨿽出第二口气復生故其腹脹及吸气時其所生之气又従裏趕出故其腹卻厭老子曰天地之閒其猶橐籥乎動而不屈虛而愈出橐籥只是今之韝扇耳

理搭扵气而行

以气言則春夏秋冬以徳言則元亨利貞在人則爲仁義禮智元亨利貞理也有只四段气也有只四叚理便在气中兩个不曽相離

問理與數曰有是理便有是气有是气便有是數蓋數乃是分界限處

此身只是个軀殻內外無非天地陰陽之气如魚在水外面水便是肚裏水鱖魚肚裏水與鯉魚肚裏水只一般

气聚成形理與气合便防知覺如火得脂膏便有許多光焰蓋所覺者心之理也能覺者气之靈也

人之所以爲人其理則天地之理其气則天地之气理無迹不可見故扵气觀之【以上語類二十三條】

天地之間有理有气理也者形而上之道也生物之本也气也者形而下之器也生物之具也是以人物之生必稟此理然後有性必稟此气然後有形【答黃道夫】

所謂理與气決是二物但在物上看則二物渾淪不可分開各在一處然不害二物之各爲一物也若在理上防則𨿽未有物而已有物之理然亦但有其理而己未嘗實有是物也大凡看此等處湏認得分眀又兼始終方是不錯【答劉叔文】

有此理後方有此气旣有此气然後此理有安頓處大而天地細而螻蟻其生皆是如此又何慮天地之生無所付受耶要之理之一字不可以有無論未有天地之時便已如此了也【答楊志仁】

問天地之間有理有气理常不移而气不常定中庸曰大徳必得其名必得其位必得其壽理固當如此然孔子無位顏子夭死蓬蓽之士固有老死而名不著者豈非气使之然耶故君子道其常而不道其非常然竊疑理先而气後今理旣不足以勝气則凡福善禍淫之說不驗常多何以爲天地之常經意謂气𨿽不同然亦隨世而異堯舜禹以聖人在上天下平治以和召和則气亦醇正而隨扵理如春秋戰國之時刑殺慘酷則气亦隨之而變而理反不防勝此處亦當闗扵人事否曰此扵前叚論性命處已言之矣𨿽是所感不同亦是元气薄耳【答鄭子上】

有是理卽有是气气則無不兩者故易曰太極生兩儀而老子乃謂道先生一而後一乃生二則其察理亦不精矣【答程可久】

論萬物之一原則理同而气異觀萬物之異體則气猶相近而理絕不同也气之異者粹駁之不齊理之異者偏全之或異幸更詳之自當無可疑也【答黃商伯】

气之所聚理卽在焉然理終爲主此卽所謂妙合也【答王子合】

所疑理气之偏若論本原卽有理然後有气故理不可以偏全論若論稟賦則有是气而後理隨以具故有是气則有是理無是气則無是理是气多則是理多是气少卽是理少又豈不可以偏全論耶【答趙致道】

理固不可以偏正通塞言然气稟旣殊則气之偏者便只得理之偏气之塞者便自與理相隔是理之在人亦不防無偏塞也橫渠論受光有大小昏眀而照納不二其說甚備【答杜仁仲】

所論气稟有偏而理之統體未嘗有異得之眀道又謂不可以濁者不爲水亦是此意也【答杜仁仲】

蓋理則純粹至善卽气則雜糅不齊內君子外小人凢所以抑陰而扶陽者乃順乎理以裁成輔相而濟夫气數之不及者也又何病乎【答或人】

性只是理不可以聚言所謂精神魂魄有知有覺者皆气之所爲也故聚則有則無若理則初不爲聚而有無也但有是理則有是气茍气聚乎此則其理亦命乎此耳【答廖子晦】

理有動靜故气有動靜若理無動靜則气何自而有動靜乎且以目前論之仁便是動義便是靜此又何闗於气乎【答鄭子上○以上文集十三條】

太極

太極只是一个理字

問太極不是未有天地之先有个渾成之物是天地萬物之理總名否曰太極只是天地萬物之理在天地言則天地中有太極在萬物言則萬物中各有太極未有天地之先畢竟是先有此理動而生陽亦只是理靜而生陰亦只是理

萬物四時五行只是従那太極中來太極只是一个气迆邐分做兩个气裏面動底是陽靜底是陰又分做五气又爲萬物

問太極解何以先動而後靜先用而後體先感而後寂曰在陰陽言則用在陽而體在陰然動靜無端陰陽無始不可分先後今只就起處言之畢竟動前又是靜用前又是體感前又是寂陽前又是陰而寂前又是感靜前又是動將何者爲先後不可只道今日動便爲始而昨日靜更不說也如鼻息言呼吸則辭順不可道吸呼畢竟呼前又是吸吸前又是呼

太極非是別爲一物卽陰陽而在陰陽卽五行而在五行卽萬物而在萬物只是一个理而已因其極至故名曰太極

若無太極便不翻了天地

太極理也動靜气也气行則理亦行二者常相依而未嘗相離也當初元無一物只有此理有此理便防動而生陽靜而生陰靜極復動動極復靜循環流轉其實理無窮气亦與之無窮自有天地便是這物事在這里流轉一日有一日之運一月有一月之運一嵗有一嵗之運只是這个物事滚將去

太極未動之前便是陰陰靜之中自有陽之根陽動之中又有陰之根動之所以必靜者根乎陰故也靜之所以必動者根乎陽故也

太極之有動靜是天命之流行也或疑靜防如何流行曰惟是一動一靜所以流行如秋冬之時謂之不流行可乎若謂不防流行何以謂之靜而生陰也觀生之一字可見

自太極至萬物化生只是一个道理包括非是先有此而後有彼但統是一个大原由體而逹用従防而至著

問一理之實而萬物分之以爲體故萬物各具一太極如此說則太極有分裂乎曰本只是一太極而萬物各有稟受又自各全具一太極爾如月在天只一而已及在江湖則隨處而見不可謂月分也

太極分開只是兩个陰陽括盡了天下物事

原極之所以得名蓋取樞極之義聖人謂之太極者所以指夫天地萬物之根也周子因之而又謂之無極者所以大無聲無臭之妙也

太極無方所無形體無地位可頓放若以未發時言之未發卻只是靜動靜陰陽皆只是形而下者然動亦太極之動靜亦太極之靜但動靜非太極耳故周子只以無極言之未發固不可謂之太極然中含喜怒哀樂喜樂屬陽怒哀屬陰四者初未著而其理已具若對已發言之容或可謂之太極然終是難說此皆只說得个髣髴形容當自體認

動不是太極但動者太極之用耳靜不是太極但靜者太極之體耳

或問太極曰太極只是个極好至善底道理人人有一太極物物有一太極周子所謂太極是天地人物萬善至好底表徳

才太極便帯著陰陽才說性便帶著气不帯著陰陽與气太極與性那里収附然要得分眀又不可不拆開說

問先生太極有是性則有陰陽五行此性是如何曰想是某舊說近思量又不然此性字爲稟扵天者言若太極只當說理自是移易不得易言一陰一陽之謂道繼之者則謂之善至扵成之者方謂之性此謂天所賦扵人物人物所受扵天者也

某嘗說太極是个蔵頭底動時屬陽未動又屬陰了太極自是涵動靜之理卻不可以動靜分體用蓋靜卽太極之體也動卽太極之用也譬如扇子只是一个扇子動搖便是用放下便是體才放下時便只是這一个道理及搖動時亦只是這一个道理

梁文叔云太極兼動靜而言曰不是兼動靜太極有動靜喜怒哀樂未發也有个太極喜怒哀樂已發也有个太極只是一个太極流行扵已發之際斂蔵扵未發之時

或問太極曰未發便是理已發便是情如動而生陽便是情

太極者如屋之有極天之有極到這里更沒去處理之極至者也陽動陰靜非太極動靜只是理有動靜理不可見因陰陽而後知理撘在陰陽上如人跨馬相似才生五行便被气質拘定各爲一物亦各有一性而太極無不在也

問劉子所謂天地之中卽周子所謂太極否曰只一般但名不同中只是恰好處書惟皇上帝降衷扵下民亦只是恰好防極不是中極之爲物只是在中如這燭臺中央簪防便是極從這里比到那里也恰好不曽加些従那里比到這里也恰好不曽減些

太極是个大底物事四方上下曰宇古往今來曰宙無一个物似宇樣大四方去無極上下去無極是多少大無一个物似宙樣長逺亙古亙今往來不窮自家心下須常認得這意思問此是誰語曰此是古人語象山常要說此語但他說便只是這个又不用裏面許多節拍卻只守得个空蕩蕩底公更看橫渠西銘初看有許多節拍卻是狹充其量是甚麼樣大

以理言之則不可謂之有以物言之則不可謂之無或問康節云道爲太極又云心爲太極道指天地萬物自然之理而言心指人得是理以爲一身之主而言曰固是但太極只是个一而無對者

太極是五行陰陽之理皆有不是空底物事若是空時如釋氏說性相似

極是道理之極至總天地萬物之理便是太極

太極只是極至更無去處了至髙至妙至精至神是沒去處濓溪恐人道太極有形故曰無極而太極是無之中有个極至之理

問太極理也理如何動靜有形則有動靜太極無形恐不可以動靜言曰理有動靜故气有動靜若理無動靜則气何自而有動靜乎

自見在事物而觀之則陰陽函太極推原其本則太極生陰陽

問太極便是人心之至理曰事事物物皆有个極是道理之極至或曰如君之仁臣之敬便是極曰此是一事一物之極總天地萬物之理便是太極太極本無此名只是个表徳

太極如一本生上分爲枝榦又分而生花生葉生生不窮到得成果子裏面又有生生無窮之理生將出去又是無限个太極更無停息只是到成果實時又卻略少歇也不是生到這里自合少止所謂終始萬物莫盛乎艮艮止是生息之意

只是這一个物事所以萬物到秋冬時各自収斂閉蔵忽然一下春來各自發越條暢這只是一气一个消一个息只如人相似方其黙時便是靜及其語時便是動那个滿山靑黃碧綠無非是這太極

所謂太極者不離乎陰陽而爲言亦不雜乎陰陽而爲言

問萬物各具一太極此是以理言以气言曰以理言無極而太極只是無形而有理周子恐人扵太極之外更尋太極故以無極言之旣謂之無極則不可以有底道理彊搜尋也問太極始扵陽動乎曰陰靜是太極之本然陰靜又自陽動而生一靜一動便是一个辟闔自其辟闔之大者推而上之更無窮極不可以本始言

問南軒云太極之體至靜如何曰不是又云所謂至靜者貫乎已發未發而言如何曰如此卻成一不正當尖斜太極【以上語類三十九條】

天地之間只有動靜兩端循環不已更無餘事此之謂易而其動其靜則必有所以動靜之理是則所謂太極者也

所謂太極者便只在陰陽裏所謂陰陽者便只在太極裏今人說是陰陽上別有一个無形無影裏是太極非也

性猶太極也心猶陰陽也太極只在陰陽之中非防離陰陽也然至論太極則太極自是太極陰陽自是陰陽惟性與心亦然所謂一而二二而一也【以上三條出性理太極圖小注】

此道字卽易之太極一乃陽數之奇二乃陰數之偶三乃奇偶之積其曰二生三者猶所謂二與一爲三也若直以一爲太極則不容復言道生一矣【答程泰之】

動靜無端陰陽無始本不可以先後言然就中閒截斷言之則亦不害其有先後也觀周子所言太極動而生陽則其未動之前固已嘗靜矣又言靜極復動則已靜之後固必有動矣如春夏秋冬元亨利貞固不防無先後然不冬則何以爲春而不貞又何以爲元就此看之又自有先後也【答王子合】

前書所謂太極不在陰陽之外者正與來教所謂不倚扵陰陽而生陰陽者合但某以形而上下者其實初不相雜故曰在陰陽之中吾丈以形而上下者其名不可相雜故曰不在陰陽之外𨿽所自而言不同而初未嘗有異也【答程可久】

太極之義正謂理之極致耳有是理卽有是物無先後次序之可言故曰易有太極則是太極乃在陰陽之中而非在陰陽之外也今以大中訓之又以乾坤未判大衍未分之時論之恐未安也形而上者謂之道形而下者謂之器今論太極而曰其物謂之神又以天地未分元气合而爲一者言之亦恐未安也【答程可久】

太極含動靜則可以本體而言也謂太極有動靜則可以流行而言也若謂太極便是動靜則是形而上下者不可分而易有太極之言亦贅矣【答楊子直】

太極乃兩儀四象八卦之理不可謂無但未有形象之可言爾故自此而生一陰一陽乃爲兩儀而四象八卦又是従此生皆有自然次第不由人力安排然自孔子以來亦無一人見得至邵康節然後明其說極有條理意趣可玩恐未可忽更詳之【答林黃中】

未發者太極之靜已發者太極之動【答呂子約】

銖問極之爲言究竟至極不可有加之謂以狀此理之名義則舉天下無以加此之稱也故常在物之中爲物之的物無之則無以爲根主而不防以有立故以爲在中之義則可而便訓極爲中則不可以有形者論之則如屋之有脊棟囷廩之有通天柱常在此物之中央四面八方望之以取正千條萬別本之以有生禮所謂民極詩所謂四方之極其義一也未知推說如此是否曰是【答董叔重○以上文集八條】

天地

天地初閒只是陰陽之气這一个气運行磨來磨去磨得急了便桚許多渣滓裏面無處出便結成个地在中央气之淸者便爲天爲日月爲星辰只在外常周環運轉地便在中央不動不是在下

天運不息晝夜輥轉故地榷在中閒使天有一息之停則地須陷下惟天運轉之急故凝結得許多渣滓在中閒地者气之渣滓也所以道輕淸者爲天重濁者爲地

問天有形質否曰只是个旋風下輭上堅道家謂之剛風人常說天有九重分九處爲號非也只是旋有九耳但下面气較濁而暗上面至髙處則至淸至眀耳

天地始初混沌未分時想只有水火二者水之滓腳便成地今登髙而望羣山皆爲波浪之狀便是水泛如此只不知因甚麼時凝了初閒極輭後來方凝得硬問想得如潮水湧起沙相似曰然水之極濁便成地火之極淸便成風霆雷電日星之屬

問自開辟以來至今未萬年不知已前如何曰已前亦須如此一番眀白來又問天地會壊否曰不會壊只是相將人無道極了便一齊打合混沌一番人物都盡又重新起又問生第一个人時如何曰以气化二五之精合而成形釋家謂之化生如今物之化生者甚多如虱然

方渾淪未判陰陽之气混合幽暗及其旣分中閒放得開闊光朗而兩儀始立邵康節以十二萬九千六百年爲一元則是十二萬九千六百年之前又是一个大闔辟更以上亦復如此直是動靜無端陰陽無始小者大之影只晝夜便可見五峯所謂一气大息震蕩無垠海宇變動山勃川湮人物消盡舊迹大滅是謂鴻荒之世嘗見髙山有螺蚌殻或生石中此石卽舊日之土螺蚌卽水中之物下者卻變而爲髙柔者卻變而爲剛此事思之至深有可驗者

問天地未判時下面許多都已有否曰只是都有此理天地生物千萬年古今只不離許多物

地卻是有空缺防天卻四方上下都周匝無空缺逼塞滿皆是天地之四向底下卻靠著那天天包地其气無不通恁地看來渾只是天了气卻従地中迸出又見地廣防

天包乎地天之气又行乎地之中故橫渠云地對天不過

問天地之所以髙深曰天只是气非獨是髙只今人在地上便只見如此髙要之連地下亦是天又云世閒無一个物事大故地恁地大地只是气之渣滓故厚而深也

天地但陰陽之一物依舊是陰陽之气所生也

康節言天依形地附气所以重復而言不出此意者惟恐人於天地之外別尋去處故也天地無外所以其形有涯而其气無涯也爲其气極緊故防扛得地住不然則墜矣气外更須有軀殻甚厚所以固此气也若夫地動只是一處動亦不至逺也

古今歷家只是推得个陰陽消長界分爾如何得似康節說得那天依地地附天天地自相依附天依形地附气底防句

問天依形地附气曰恐人道下面有物天行急地閣在中

天明則日月不眀天無眀夜半黒淬淬地天之正色天只是一个大底物須是大著心腸看他始得以天運言之一日固是轉一匝然又有大轉底時候不可如此偏滯求也

天轉也非自東而西也非旋環磨轉卻是側轉

問康節論六合之外恐無外否曰理無內外六合之形須有內外日従東畔升西畔沈眀日又從東畔升這上面許多下面亦許多豈不是六合之內歷家算气只算得到日月星辰運行處上去更算不得安得是無內外

問天地之心亦靈否還只是漠然無爲曰天地之心不可道是不靈但不如人恁地思慮伊川曰天地無心而成化聖人有心而無爲

問天地之心天地之理理是道理心是主宰底意否曰心固是主宰底意然所謂主宰者卽是理也不是心外別有个理理外別有个心又問此心字與帝字相似否曰人字似天字心字似帝字

問天地無心仁便是天地之心若使其有心必有思慮有營爲天地曷嘗有思慮來然其所以四時行百物生者蓋以其合當如此便如此不待思維此所以爲天地之道曰如此則易所謂復其見天地之心正大而天地之情可見又如何如所說祗說得他無心處耳若果無心則須牛生出馬桃樹上發李花他又卻自定程子曰以主宰謂之帝以性情謂之幹他這名義自定心便是他个主宰處所以謂天地以生物爲心

天地別無勾當只是以生物爲心一元之气運轉流通略無停閒只是生出許多萬物而已問程子謂天地無心而成化聖人有心而無爲曰這是說天地無心處且如四時行百物生天地何所容心至扵聖人則順理而已復何爲哉所以眀道雲天地之常以其心普萬物而無心聖人之常以其情順萬事而無情得最好問普萬物莫是以心周徧而無私否曰天地以此心普及萬物人得之遂爲人之心物得之遂爲物之心艸木禽獸接著遂爲艸木禽獸之心只是一个天地之心爾今須要知得他有心防又要見得他無心處只恁定說不得

萬物生長是天地無心時枯槁欲生是天地有心時造化之運如磨上面常轉而不止萬物之生似磨中撒出有粗有細自是不齊又曰天地之形如人以兩椀相合貯水扵內以手常常掉開則水在內不出稍住手則水漏矣

天在四畔地居其中減得一尺地遂有一尺气但人不見耳此是未成形者及至浮而上降而下則已成形者若融結糟粕煨燼卽是气之渣滓要之皆是示人以理

晝夜運而無息便是陰陽之兩端其四邊散出紛擾者便是遊气以生人物之萬殊如麪磨相似其四邊只管層層散出天地之气運轉無已只管層層生出人物其中有粗有細如人物有偏有正

帝是理爲主

蒼蒼之謂天運轉周流不已便是那个而今說天有个人在那里批判罪惡固不可說道全無主之者又不可這里要人見得

問經傳中天字曰要人自看得分曉也有說蒼蒼者也有說主宰者也有單訓理時

天以气而依地之形地以形而附天之气天包乎地地特天中之一物爾天以气而運乎外故地在中閒隤然不動使天之運有一息停則地須陷下

季通云地上便是天

天地不恕謂肅殺之類

問天有形質否曰無只是气旋轉得緊如急風然至上面極髙處轉得愈緊若轉才慢則地便脫墜矣

道家有髙防有萬里剛風之說便是那里气淸緊低處則气濁故緩想得髙山更上去立人不住了那里气又緊故也離騷有九天之說注家妄解云有九天據某觀之只是九重蓋天運行有許多重數裏面重數較軟至外面則漸硬想到第九重只成硬殻相似那里轉得又愈緊矣

生物之初陰陽之精自凝結成兩个蓋是气化而生如虱子自然爆出來旣有此兩个一牝一牡後來卻従種子漸漸生去便是以形化萬物皆然

天地形而下者乾坤形而上者天地乾坤之形殻乾坤天地之性情

夫幹其靜也専其動也直是以大生焉夫坤其靜也翕其動也辟是以廣生焉本義云幹一而實故以質言而曰大坤二而虛故以量言而曰廣學者不曉請問曰此兩句解得極分曉蓋言以形言之則天包地外地在天中所以說天之質大以理與气言之則地卻包著天天之气卻盡在地之中地盡承受那天之气所以說地之量廣大只是一个物事一故實従裏面便實出來流行發生只是一个物事所以說幹一而實地𨿽是堅然卻虛所以天之气流行乎地之中皆従地裏發出來所以說坤二而虛用之云地形如肺形質𨿽硬而中本虛故陽气升降乎其中無所障礙𨿽金石也透過去地便承受得這气發育萬物曰然要之天形如一个鼓韝天便是那鼓韝外面皮殻子中閒包得許多气開闔消長所以說幹一而實地只是个物事中閒盡是這气升降往來緣中閒虛故容得這升降來往以其包得地所以說其質之大以其容得天之气所以說其量之廣非是說地之形有盡故以量言也只是說地盡容得天之气所以說其量之廣爾

或問伊川說以主宰謂之帝孰爲主宰曰自有主宰蓋天是个至剛至陽之物自然如此運轉不息所以如此必有爲之主宰者這樣處要人自見得非言語所能盡也因舉荘子孰綱維是孰主張是十數句曰他也見得這道理

列子曰天積气日月星宿亦積气中之有光耀者此言得之或問天地壊也不壊曰旣有形气如何得不壊但一个壊了便有一个生得來【以上語類三十九條】

問康節天地自相依附之說燔以爲此說與周子太極圖程子動靜無端陰陽無始之義一致非歷家所防窺測曰康節之言大體固如是矣然歷家之說亦須考之方見其細密處如禮記月令疏及晉天文志皆不可不讀也【答李敬子】

問淸濁以气言剛柔羙惡以气之爲質言淸濁恐屬天剛柔羙惡恐屬地曰陳了翁雲天气而地質前軰已有此說矣【答徐彥章】

天地之閒品物萬形各有所事惟天確然扵上地隤然扵下一無所爲只以生物爲事故易曰天地之大徳曰生而程子亦曰天只是以生爲道其論復見天地之心又以動之端言之其理亦已眀矣然所謂以生爲道者亦非謂將生來做道也【答張欽夫】

康節所著漁樵對問論天地自相依附形有涯而气無涯極有條理當時想是如此說故伊川然之【答呂伯恭○以上文集四條】

陰陽五行時令

天地統是一个大陰陽一年又有一年之陰陽一月又有一月之陰陽一日一時皆然【以下論陰陽】

陰陽五行之理須常常看得在目前則自然牢固矣五行相爲陰陽又各自爲陰陽

得五行之秀者爲人只說五行而不言陰陽者蓋做這人須是五行方做得成然陰陽便在五行中所以周子云五行一陰陽也捨五行無別討陰陽防如甲乙屬木甲便是陽乙便是陰丙丁屬火丙便是陽丁便是陰不須更說陰陽而陰陽在其中矣或曰如言四時而不言寒暑耳曰然

陽無驟生之理如冬至前半月中气是小雪陽已生三十分之一分到得冬至前防日須已生到二十七八分到是日方始成一畫不是昨日全無今日一旦便都復了大抵剝盡防便生荘子云造化密移疇覺之哉這語自說得好又如列子亦謂運轉無已天地密移疇覺之哉凡一气不頓進一形不頓虧亦不覺其成不覺其虧蓋陰陽浸消浸盛人之一身自少至老亦莫不然

天地閒只有一个陰陽故程先生云只有一个感與應所謂陰與陽無處不是且如前後前便是陽後便是陰又如左右左便是陽右便是陰又如上下上面一截便是陽下面一截便是陰問先生易說中謂伏羲作易驗陰陽消息兩端而已此語最盡曰陰陽𨿽是兩个字然卻只是一气之消息一進一退一消一長進處便是陽退防便是陰長處便是陽消處便是陰只是這一气之消長做出古今天地閒無限事來所以陰陽做一个說亦得做兩个說亦得

又問气之發散者爲陽收斂者爲陰否曰也是如此如鼻气之出入出者爲陽收回者爲陰入息如螺螄出殻了縮入相似是收入那出不盡底若只管出去不收便死矣問出入息畢竟出去時漸漸消到得出盡時便死否曰固是如此然那气又只管生

天地間一陰一陽如環無端便是相勝底道理陰符經說天地之道浸故陰陽勝浸字最下得妙天地間不陡頓恁地陰陽勝

大抵言語兩端處皆有陰陽如開物成務開物是陽成務是陰如致知力行致知是陽力行是陰周子之書屢發此意推之可見

橫渠言遊气紛擾合而成質者生人物之萬殊其陰陽兩端循環不已者立天地之大義說得似稍支離只合云陰陽五行循環錯綜升降往來所以生人物之萬殊立天地之大義

問一故神曰橫渠說得極好須當子細看但近思錄所載與本書不同當時緣伯恭不肯全載故後來不曽與他添得一故神橫渠親注云兩在故不測只是這一物卻周行乎事物之閒如所謂陰陽屈伸往來上下以至扵行乎什百千萬之中無非這一个物事所以謂兩在故不測兩故化注云推行乎一凡天下之事一不防化惟兩而後防化且如一陰一陽始防化生萬物𨿽是兩个要之亦是推行乎此一爾此說得極精須當與他子細看

神化兩字𨿽程子說得亦不甚分眀惟是橫渠推出來推行有漸爲化合一不測爲神又曰一故神【兩在故不測】兩故化言兩在者或在陰或在陽在陰時全體都是陰在陽時全體都是陽化是逐一挨將去底一日復一日一月復一月節節挨將去便成一年這是化直卿云一故神猶一動一靜互爲其根兩故化猶動極而靜靜極復動

橫渠言陰聚之陽必散之一叚卻見得陰陽之情五行一陰陽也陰陽一太極也太極本無極也此當思無有陰陽而無太極底時節若以爲止是陰陽陰陽卻是形而下者若只専以理言則太極又不曽與陰陽相離正當沈潛玩索將圖像意思抽開細看又復合而觀之某解此云非有離乎陰陽也卽陰陽而指其本體不雜乎陰陽而爲言也此句自有三節意思更宜深考通書云靜而無動動而無靜物也動而無動靜而無靜神也當卽此兼看之

問動而生陽靜而生陰注太極者本然之妙動靜者所乘之機太極只是理理不可以動靜言惟動而生陽靜而生陰理寓扵气不防無動靜所乘之機乘如乘載之乘其動靜者乃乘載在气上不覺動了靜靜了又動曰然又問動靜無端陰陽無始那个動又從上面靜生下上面靜又是上面動生來今姑把這个起曰然

問太極動而生陽是陽先動也今解云必體立而用得以行如何曰體自先有下言靜而生陰只是說相生無窮耳

統言陰陽只是兩端而陰中自分陰陽陽中亦有陰陽乾道成男坤道成女男𨿽屬陽而不可謂其無陰女𨿽屬陰亦不可謂其無陽人身气屬陽而气有陰陽血屬陰而血有陰陽

問陰陽動靜以大體言則春夏是動屬陽秋冬是靜屬陰就一日言之晝陽而動夜陰而靜就一時一刻言之無時而不動靜無時而無陰陽曰陰陽無防無之橫看豎看皆可見橫看則左陽而右陰豎看則上陽而下陰仰手則爲陽覆手則爲陰向眀防爲陽背眀處爲陰正防云陰陽之气循環疊至聚相蕩升降相求絪縕相揉相兼相制欲一之不防蓋謂是也

厚之問陽變陰合如何是合曰陽行而陰隨之

陰陽有相對而言者如東陽西陰南陽北陰是也有錯綜而言者如晝夜寒暑一个橫一个直是也伊川言易變易也只說得相對底陰陽流轉而已不說錯綜底陰陽交互之理言易須兼此二意【體在天地後用起天地先對待底是體流行底是用體靜而用動○以上語類二十條】

陰陽只是一气陰气流行卽爲陽陽气凝聚卽爲陰非直有二物相對也此理甚眀周先生扵太極圖中已言之矣【答楊元範】

謂一陰一陽之謂道已渉形器五性爲形而下者恐皆未然陰陽固是形而下者然所以一陰一陽者乃理也形而上者也五事固是形而下者然五常之性則理也形而上者也【答楊子順】

問蔡丈雲天根是好人之情狀月窟是小人之情狀三十六宮是八卦陰陽之爻某疑人物二字恐未可便以善惡斷之又言三十六宮都是春卽月窟亦爲春也曰陽善陰惡聖賢如此說處極多蓋自正理而言二者固不可相無以對待而言則又各自有所主康節所詠恐是指生物之源而言則正气爲人偏气爲物爲陰陽之辧季通所論卻是推說然意亦通也【答甘吉甫】

問蔡文言天根爲好人之情狀月窟爲小人之情狀又云陰陽都將做好說也得以陰爲惡陽爲善亦得伏蒙賜教以爲陽善陰惡聖賢如此說處極多蓋自正理而言二者固不可相無以對待而言則又各有所主某疑康節先言天根月窟是合偏正而言後言以爲都是春者是専以正者言之不知是否曰看遺書中善惡皆天理及惡亦不可不謂之性不可以濁者不謂之水等語及易傳陽無可盡之理一節卽此義可推矣更以事實考之只如鴟梟蝮蠍惡艸毒藥還可道不是天地陰陽之气所生否【答甘吉甫】

盈天地之閒所以爲造化者陰陽二气之終始盛衰而已陽生扵北長扵東而盛扵南陰始扵南中扵西而終於北故陽常居左而以生育長養爲功其類則爲剛爲眀爲公爲義而凡君子之道屬焉陰常居右而以夷傷慘殺爲事其類則爲柔爲暗爲私爲利而凡小人之道屬焉聖人作易畫卦系辭扵其進退消長之際所以示人者深矣【傅伯拱字序】

陰陽之气相勝而不防相無其爲善惡之象則異乎此蓋以气言則動靜無端陰陽無始其本固並立而無先後之序善惡之分也若以善惡之象而言則人之性本獨有善而無惡其爲學亦欲去惡而全善不復得以不能相無者而爲言矣今以陰陽爲善惡之象而又曰不防相無故必曰小人日爲不善而善心未嘗不閒見以爲陰不防無陽之證然則曷不曰君子日爲善而惡心亦未嘗不閒見以爲陽不能無陰之證耶蓋亦知其無是理矣且又曰克盡巳私純是義理亦不離乎陰陽之正則善固可以無惡矣所謂不防相無者又安在耶大凡義理精微之際合交錯其變無窮而不相違悖且以陰陽善惡論之則陰陽之正皆善也其沴皆惡也【周子所謂剛善剛惡柔亦如之者是也】以象類言則陽善而陰惡以動靜言則陽客而陰主此類甚多要當大其心以觀之不可以一說拘也【答王子合】

陰陽盈天地之閒其消息闔辟終始萬物觸目之閒有形無形無非是也而蘇氏以爲象立而陰陽隱凡可見者皆物也非陰陽也失其理矣逹陰陽之本者固不指生物而謂之陰陽亦不別求陰陽扵物象見聞之外也【蘇氏易解辧】

一陰一陽往來不息舉道之全體而言莫著扵此者矣而以爲借陰陽以諭道之似則是道與陰陽各爲一物借此而況彼也陰陽之端動靜之機而已動極而靜靜極而動故陰中有陽陽中有陰未有獨立而孤居者此一陰一陽所以爲道也今曰一陰一陽者陰陽未交而物未生廓然無一物不可謂之無有者道之似也然則道果何物乎此皆不知道之所以爲道而欲以虛無寂滅之學揣摸而言之故其說如此【蘇氏易觧辧】

夫謂溫厚之气盛扵東南嚴凝之气盛扵西北者禮家之說也謂陽生於子於卦爲復陰生於午扵卦爲姤者歷家之說也謂巽位東南乾位西北者說卦之說也此三家者各爲一說而禮家歷家之言猶可相通至扵說卦則其卦位自爲一說而與彼二者不相謀矣今來教乃欲合而一之而其閒又有一說之中自相乖戾者此某所以不能無疑也夫謂東南以一陰已生而爲陰柔之位西北以一陽已生而爲陽剛之位則是陽之盛於春夏者不得爲陽陰之盛扵秋冬者不得爲陰而反以其始生之微者爲主也謂一陰生扵東南一陽生扵西北則是陰不生扵正南午位之遇而滛於東陽不生扵正北子位之復而旅扵西也謂巽以一陰之生而位乎東南則幹者豈一陽之生而位扵西北乎況說卦之本文扵巽則但取其潔齊於幹則但取其戰而已而未嘗有一陰一陽始生之說也凡此﨑嶇反復終不可通不若直以陽剛爲仁陰柔爲義之眀白而簡易也蓋如此則發生爲仁肅殺爲義三家之說皆無所牾肅殺𨿽似乎剛然實天地収斂退蔵之气自不妨其爲陰柔也【答袁機仲】

論十二卦則陽始扵子而終扵己陰始扵午而終扵亥論四時之气則陽始於寅而終扵未陰始扵申而終扵丑此一說者𨿽若小差而所爭不過二位蓋子位一陽𨿽生而未出乎地至寅位泰卦則三陽之生方出地上而溫厚之气從此始焉已位乾卦六陽𨿽極而溫厚之气未終故午位一陰𨿽生而未害於陽必至未位遁卦而後溫厚之气始盡也其午位陰已生而嚴凝之气及申方始亥位六陰𨿽極而嚴凝之气至醜方盡義亦仿此蓋地中之气難見而地上之气易識故周人以建子爲正𨿽得天統而孔子之論爲邦乃以夏時爲正蓋取其陰陽始終之著眀也按圖以推其說可見【答袁機仲】

來諭以東南之溫厚爲仁西北之嚴凝爲義此鄕飲酒義之言也然本其言𨿽分仁義而無陰陽柔剛之別但扵其後復有陽气發扵東方之說則固以仁爲屬乎陽而義之當屬乎陰従可推矣來諭乃不察此而必欲以仁爲柔以義爲剛此旣失之而又病夫柔之不可屬乎陽剛之不可屬乎陰也扵是彊以溫厚爲柔嚴凝爲剛又移北之陰以就南而使主乎仁之柔移南之陽以就北而使主乎義之剛其於方位气候悉反易之而其所以爲說者率皆參差乖迕而不可合又使東北之爲陽西南之爲陰亦皆得其半而失其半愚扵圖子已具見其失矣蓋嘗論之陽主進而陰主退陽主息而陰主消進而息者其气彊退而消者其气弱此陰陽之所以爲柔剛也陽剛溫厚居東南主春夏而以作長爲事陰柔嚴凝居西北主秋冬而以斂蔵爲事作長爲生斂蔵爲殺此剛柔之所以爲仁義也以此觀之則陰陽剛柔仁義之位豈不曉然而彼揚子云之所謂於仁也柔扵義也剛者乃自其用處之末流言之蓋亦所謂陽中之陰陰中之陽固不妨自爲一義但不可以雜乎此而論之爾【答袁機仲○以上文集十一條】

問前日先生答書云陰陽五行之爲性各是一气所稟而性則一也兩性字同否曰一般又曰同者理也不同者气也又曰他所以道五行之生各一其性節復問這个莫是木自是木火自是火而其理則一先生應而曰且如這个光也有在硯蓋上底也有在墨上底其光則一也【以下論五行】

气之精英者爲神金木水火土非神所以爲金木水火土者是神在人則爲理所以爲仁義禮智信者是也

金木水火土𨿽曰五行各一其性然一物又各具五行之理不可不知康節卻細推出來

天一自是生水地二自是生火生水只是合下便具得濕底意思木便是生得一个軟底金便是生出得一个硬底五行之說正防中說得好又曰木者土之精華也又曰水火不出於土正防一叚得好不胡亂下一字

問黃寺丞云金木水火體質屬土曰正防有一說好只金與木之體質屬土水與火卻不屬土問火附木而生莫亦屬土否曰火自是个虛空中物事問只溫熱之气便是火否曰然

水火淸金木濁土又濁

論陰陽五行曰康節說得法密橫渠說得理透邵伯溫載伊川言曰向惟見周茂叔語及此然不及先生之有條理也欽夫以爲伊川未必有此語蓋伯溫妄載某則以爲此語恐誠有之

陰以陽爲質陽以陰爲質水內眀而外暗火內暗而外眀橫渠曰陰陽之精互蔵其宅正此意也

淸眀內影濁眀外影淸眀金水濁眀火日

陽變陰合初生水火水火气也流動閃鑠其體尙虛其成形猶未定次生木金則確然有定形矣水火初是自生木金則資扵土五金之屬皆従土中旋生出來

大抵天地生物先其輕淸以及重濁天一生水地二生火二物在五行中防輕淸金木復重扵水火土又重於金木如論律呂則又重濁爲先宮防重濁啇次之角次之徴又次之羽防後【以上語類十一條】

陰陽之爲五行有分而言之者如木火陽而金水陰也有合而言之者如木之甲火之丙土之戊金之庚水之壬皆陽而乙丁己辛癸皆陰也以此推之健順五常之理可見【答黃商伯】

問一曰水二曰火三曰木四曰金五曰土竊謂气之初溫而已溫則蒸溽蒸溽則條達條達則堅凝堅凝則有形質五者𨿽一有俱有然推其先後之序理或如此曰向見吳斗南說五事庶徵皆當依此爲序其言亦有理【答黃商伯】

問二气五行造化萬物一闔一辟萬變是生所謂五行之气卽雷風水火之運耶又卽二气之參差殊者耶先儒謂物物皆具則人之气稟有偏重者謂之皆具可乎或謂𨿽物皆具而就五行之中有得其多者有得其少者扵此思之殊茫然未曉曰五行之气如溫涼寒暑燥濕剛柔之類盈天地之閒者皆是舉一物無不具此五者但其閒有多少分數耳【五音五色五味之類皆是也○答呂子約】

問以質而語其生之序則曰水火木金土而水木陽也火金陰也此豈就圖而指其序耶而水木何以謂之陽火金何以謂之陰曰天一生水地二生火天三生木地四生金一三陽也二四陰也【答林子玉】

問以气而語其行之序則木火土金水而木火陽也金水陰也此豈卽其運用處而言之耶而木火何以謂之陽金水何以謂之陰曰此以四時而言春夏爲陽秋冬爲陰【答林子玉○以上文集五條】

問學者云古人排十二時是如何諸生思未得先生云志字従之從心乃是心之所之古旹字従之從日亦是日之所至蓋日至扵午則謂之午時至未則謂之未時十二時皆如此推古者訓日字實也月字缺也月則有缺時日常實是如此如天行亦有差月星行又遲趕他不上惟日鐵定如此又云看北斗可以見天之行【以下論時令】

數只是算气之節候大率只是一个气陰陽播而爲五行五行中各有陰陽甲乙木丙丁火春屬木夏屬火年月日時無有非五行之气甲乙丙丁又屬陰屬陽只是二五之气人之生適遇其气有得淸者有得濁者貴賤壽夭皆然故有參錯不齊如此

陽變陰合而生水火木金土陰陽气也生此五行之質天地生物五行獨先地卽是土土便包含許多金木之類天地之閒何事而非五行五行陰陽七者滚合便是生物底材料五行順布四時行焉金木水火分屬春夏秋冬土則寄旺四季如春屬木而淸眀後十二日卽是土寄旺之時每季寄旺十八日共七十二日惟夏季十八日土气爲防旺故防生秋金也以圗象考之木生火金生水之類各有小畫相牽連而火生土土生金獨穿乎土之內余則従旁而過爲可見矣【以上語類三條】

禦纂朱子全書卷四十九﹤子部﹐儒家類﹐禦纂朱子全書﹥

欽定四庫全書

禦纂朱子全書卷五十

理气二

天文

月無盈闕人看得有盈闕蓋晦日則月與日相疊了至初三方漸漸離開去人在下面側看見則其光闕至望日則月與日正相對人在中間正看見則其光方圎【以下日月】

問月本無光受日而有光季通云日在地中月行天上所以光者以日气從地四旁周圍空處迸出故月受其光先生曰若不如此月何緣受得日光方合朔時日在上月在下則月面向天者有光向地者無光故人不見及至望時月面向人者有光向天者無光故見其圓滿若至時所謂近一逺三隻合有許多光又雲月常有一半光月似水日照之則水面光倒射壁上乃月照也

歷家之說謂日光以望時遙奪月光故月食日月交防日爲月掩則日食然聖人不言月蝕日而以有食爲文者闕於所不見

日食是爲月所掩月食是與日爭敵月饒日些子方好無食

日月食皆是陰陽气衰徽廟朝曽下詔書言此定數不足爲災異古人皆不曉歷之故

楊子云雲月未望則載魄於西旣望則終魄於東其遡於日乎先生舉此問學者是如何眾人引諸家注語【古注解載作始魄作光溫公攺魄作朏先生云皆非是】皆不合久之乃曰只曉得个載字便都曉得載者如加載之載如老子云載營魄左氏雲從之載正是這个載字諸家都亂說只有古注解雲月未望則光始生於西面以漸東滿旣望則光消虧於西面以漸東盡此兩句略通而未盡此兩句盡在其遡於日乎一句上蓋以日爲主月之光也日載之光之終也日終之載猶加載之載【又訓上如今人上光上采色之上】蓋初一二閒時日落於酉月是時同在彼至初八九日落在酉則月已在午至十五日相對日落於酉而月在卯此未望而載魄於西蓋月在東日則在西日載之光也及日與月相去愈逺則光漸消而魄生少閒月與日相蹉過日卻在東月卻在西故光漸至東盡則魄漸復也當攺古注云日加魄於西面以漸東滿日復魄於西面以漸東盡其載也日載之其終也日終之皆系於日又說秦周之士貴賤拘肆皆系於上之人猶月之載魄終魄皆系於日也故曰其遡於日乎其載其終皆向日也溫公云當攺載魄之魄作朏都是曉揚子云說不得故欲如此攺老子所謂載營魄便是如此載營魄抱一能無離乎一便是魄抱便是載蓋以火養水也魄是水以火載之營字恐是熒字光也古字或通用不可知或人解作經營之營亦得次日又云昨夜說終魄於東終字亦未是【昨夜解終作復言光漸消而復其魄也】蓋終魄亦是日光加魄於東而終之也【以上語類六條】

問日月陰陽之精气向時所問殊覺艸艸所謂終古不易與光景常新者其判別如何非以今日已昳之光復爲來日將升之光固可略見大化無息而不資於巳散之气也然竊嘗觀之日月虧食隨所食分數則光沒而魄存則是魄常在而光有聚散也所謂魄者在天豈有形質耶或乃气之所聚而所謂終古不易者耶曰日月之說沈存中筆談中說得好日食時亦非光散但爲物掩耳若論其實須以終古不易者爲體但其光气常新耳然亦非但一日一个蓋頃刻不停也【答呂子約○文集】

天道左旋日月星並左旋星不是貼天天是陰陽之气在上面下人看見星隨天去耳【以下論星辰】

南極在下七十二度常隱不見唐書說有人至海上見南極下有數大星甚眀此亦在七十二度之內

問星受日光否曰星恐自有光

緯星是陰中之陽經星是陽中之陰蓋五星皆是地上木火土金水之气上結而成卻受日光經星卻是陽气之餘凝結者疑得也受日光但經星則閃爍開闔其光不定緯星則不然縱有芒角其本體之光亦自不動細視之可見

莫要說水星蓋水星貼著日行故半月日見

夜眀多是星月早日欲上未上之際已先鑠退了星月之光然日光猶未上故天欲眀時一霎時暗

星有墮地其光燭天而散者有變爲石者

分野之說始見於春秋時而詳於漢志然今左傳所載大火辰星之說又卻只因其國之先曽主二星之祀而已是時又未有所謂趙魏晉者然後來占星者又卻多驗殊不可曉

問星辰有形質否曰無只是气之精英凝聚者或云如燈花否曰然

安卿問北辰曰北辰是那中間無星處這些子不動是天之樞紐北辰無星緣是人要取此爲極不可無个記認故就其旁取一小星謂之極星這是天之樞紐如那門筍子樣又似个輪藏心藏在外面動這裏面心都不動義剛問極星動不動曰極星也動只是他近那辰後𨿽動而不覺如那射糖盤子樣那北辰便是中心樁子極星便是近樁底防子𨿽也隨那盤子轉卻近那樁子轉得不覺今人以管去窺那極星見其動來動去只在管裏面不動出去向來人說北極便是北辰皆只說北極不動至本朝人方去推得是北極只在北辰邊頭而極星依舊動

又一說那空無星處皆謂之辰康節說日月星辰自是四件辰是一件天上分爲十二段卽十二辰【以上語類十一條】

天度【歷法附】

天有三百六十度只是天行得過處爲度天之過處便是日之退處日月防爲辰

天道與日月五星皆是左旋天道日一周天而常過一度日亦日一周天起度端終度端故比天道常不及一度月行不及十三度十九分度之七今人卻雲月行速日行遲此錯說也但歷家以右旋爲取其易見日月之度耳

天行至健一日一夜一周天必差過一度日一日一夜一周恰好月卻不及十三度有奇只是天行極速日稍遲一度月又遲十三度有奇耳因舉陳元滂云只似在圓地上走一人過急一步一人差不及一步又一人甚緩差數步也天行只管差過故歷法亦只管差堯時昏旦星中於午月令差於未漢晉以來又差今比堯時似差及四分之一古時冬至日在牽牛今卻在斗

辰天壤也每一辰各有幾度謂如日月宿於角防度卽所宿處爲辰

日月所防是爲辰注云一歲日月十二防所防爲辰十一月辰在星紀十二月辰在枵之類是也然此特在天之位耳若以地而言之則南面而立其前後左右亦有四方十二辰之位焉但在地之位一定不易而在天之象運轉不停惟天之鶉火加於地之午位乃與地合而得天運之正耳

或問天道左旋自東而西日月右行則何如曰橫渠說日月皆是左旋說得好蓋天行甚健一日一夜周三百六十五度四分度之一又進過一度日行速健次於天一日一夜周三百六十五度四分度之一正恰好比天進一度則日爲退一度二日天進二度則日爲退二度積至三百六十五日四分日之一則天所進過之度又恰周得本數而日所退之度亦恰退盡本數遂與天防而成一年月行遲一日一夜三百六十五度四分度之一行不盡比天爲退了十三度有奇進數爲順天而左退數爲逆天而右歷家以進數難算只以退數算之故謂之右行且曰日行遲月行速

問天道左旋日月星辰右轉曰自疏家有此人皆守定其看天上日月星不曾右轉只是隨天轉天行健這个物事極是轉得速且如今日日與月星都在這度上眀日旋一轉天卻過了一度日遲些便欠了一度月又遲些又欠了十三度如歲星須一轉爭了三十度要看歷數子細只是璇璣玉衡疏中載王蕃渾天說一叚極精密便是一个現成天地了其曰天之形狀似鳥卵地居其中天包地外猶殻之裹黃圓如彈丸故曰渾天言其形體渾渾然也其術以爲天半覆地上半在地下其天居地上見者一百八十二度半彊地下亦然北極出地上三十六度南極入地下亦三十六度而嵩髙正當天之中極南五十五度當嵩髙之上又其南十二度爲夏至之日道又其南二十四度爲春秋分之日道又其南二十四度爲冬至之日道南下去地三十一度而已是夏至日北去極六十七度春秋分去極九十一度冬至去極一百一十五度此其大率也南北極持其兩端其天與日月星宿斜而廻轉也

問或以爲天是一日一周日則不及一度非天過一度也曰此說不是若以爲天是一日一周則四時中星如何解不同更是如此則日日一般卻如何紀歲把甚麼時節做定限若以爲天不過而日不及一度則趲來趲去將次午時便打三更矣因取禮記月令疏指其中說早晚不同及更行一度兩處曰此說得甚分眀其他曆書都不如此說蓋非不曉但習而不察更不去子細檢防而今若就天裏看時只是行得三百六十五度四分度之一若把天外來說則是一日過了一度蔡季通嘗有言論日月則在天裏論天則在太虛空裏若去太虛空裏觀那天自是日月滚得不在舊時處了又曰天無體只二十八宿便是天體日月皆從角起天亦從角起日則一日運一周依舊只到那角上天則一周了又過角些子日日累上去則一年便與日防蔡仲黙天說亦雲天體至圓周圍三百六十五度四分度之一繞地左旋常一日一周而過一度日麗天而少遲故日行一日亦繞地一周而在天爲不及一度積三百六十五日九百四十分日之二百三十五而與天防是一歲日行之數也月麗天而尢遲一日常不及天十三度十九分度之七積二十九日九百四十分日之四百九十九而與日防十二防得全日三百四十八餘分之積又五千九百八十八如日法九百四十而一得六不盡三百四十八通計得日三百五十四九百四十分日之三百四十八是一歲月行之數也歲有十二月月有三十日三百六十日者一歲之常數也故日與天防而多五日九百四十分日之二百三十五者爲气盈月與日防而少五日九百四十分日之五百九十二者爲朔虛合气盈朔虛而閏生焉故一歲閏率則十日九百四十分日之八百二十七三歲一閏則三十二日九百四十分日之六百單一五歲再閏則五十四日九百四十分日之三百七十五十有九歲七閏則气朔分齊是爲一章也此也分眀

問周天之度是自然之數是彊分曰天左旋一晝一夜行一周而又過了一度以其行過處一日作一度三百六十五度四分度之一方是一周只將南北表看今日恁時看時有甚星在表邊眀日恁時看這星又差逺或別是一星了

問同度同道曰天有黃道有赤道天正如一圓匣相似赤道是那匣子相合縫處在天之中黃道一半在赤道之內一半在赤道之外東西兩處與赤道相交度卻是將天橫分爲許多度數防時是日月在那黃道赤道十字路頭相交處廝撞著望時是月與日正相向如一个在子一个在午皆同一度謂如月在畢十一度日亦在畢十一度𨿽同此一度卻南北相向日所以蝕於朔者月常在下日常在上旣是相防被月在下面遮了日故日蝕望時月蝕固是陰敢與陽敵然歷家又謂之暗虛蓋火日外影其中實暗到望時恰當著其中暗處故月蝕

或言嵩山本不當天之中爲是天形欹側遂當其中耳曰嵩山不是天之中乃是地之中黃道赤道皆在嵩山之南南極北極天之樞紐只是此處不動如磨臍然此是天之中至極處如人之臍帶也

問經星左旋緯星與日月右旋是否曰今諸家是如此說橫渠說天左旋日月亦左旋看來橫渠之說極是只恐人不曉所以詩傳只載舊說或曰此亦易見如以一大輪在外一小輪載日月在內大輪轉急小輪轉慢𨿽都是左轉只有急有慢便覺日月似右轉了曰然但如此則歷家逆字皆著攺做順字退字皆著攺做進字

天文有半邊在上面須有半邊在下面

有一常見不隱者爲天之蓋有一常隱不見者爲天之底

叔器問天有幾道曰據歷家說有五道而今且將黃赤道說赤道正在天之中如合子縫模樣黃道是在那赤道之間

天一日周地一遭更過一度日卽至其所趕不上一度月不及十三度天一日過一度至三百六十五度四分度之一則及日矣與日一般是爲一期

天最健一日一周而過一度日之健次於天一日恰好行三百六十五度四分度之一但比天爲退一度月比日大故緩比天爲退十三度有奇但歷家只算所退之度卻云日行一度月行十三度有奇此乃截法故有日月五星右行之說其實非右行也橫渠曰天左旋處其中者順之少遲則反右矣此說最好書疏璣衡禮疏星回於天漢志天體沈括渾儀議皆可參考

天左旋日月亦左旋但天行過一度日只在此當卯而卯當午而午某看得如此後來得禮記暗與之合

晉天文志論得亦好多是李淳風爲之日月隨天左旋如橫渠說較順五星亦順行歷家謂之緩者及是急急者反是緩歷數謂日月星所經歷之數

問日是陽如何反行得遲如月曰正是月行得遲問日行一度月行十三度有奇曰歷家是將他退底度數爲進底度數天至健故日常不及他一度月又遲故不及天十三度有奇且如月生於西一夜一夜漸漸向東便可見月退處問如此說則是日比天行遲了一度月比天行遲了十三度有奇曰歷家若如此說則算著那相去處度數多今只以其相近處言故易算聞季通云西域有九執歷卻是順算

天日月星皆是左旋只有遲速天行較急一日一夜繞地一周三百六十五度四分度之一而又進過一度日行稍遲一日一夜繞地恰一周而於天爲退一度至一年方與天相值在恰好處是謂一年一周天月行又遲一日一夜繞地不能匝而於天常退十三度十九分度之七至二十九日半彊恰與天相值在恰好處是謂一月一周天月只是受日光月質常圓不曽缺如圓毬只有一面受日光望日日在酉月在卯正相對受光爲盛天積气上面勁只中間空爲日月來往地在天中不甚大四邊空有時月在天中央日在地中央則光從四旁上受於月其中昏暗便是地影望以後日與月行便差背向一畔相去漸漸逺其受光面不正至朔行又相遇日與月正相合日便蝕無光月或從上過或從下過亦不受光星亦是受日光但小耳北辰中央一星甚小謝氏謂天之機亦略有意但不似天之樞較切

歷家言天左旋日月星辰右行非也其實天左旋日月星辰亦皆左旋但天之行疾於日天一日一周更攙過一度日一日一周恰無贏縮以月受日光爲可見月之望正是日在地中月在天中所以日光到月四畔更無虧欠惟中心有少黶翳處是地有影蔽者爾及日月各在東西則日光到月者止及其半故爲上又減其半則爲下逐夜增減皆以此推地在天中不爲甚大只將日月行度折算可知天包乎地其气極試登極髙處驗之可見形气相催束而成體但中間气稍寛所以容得許多品物若一例如此气則人與物皆消磨矣

渾儀可取蓋天不可用試令主蓋天者做一樣子如何做只似个雨傘不知如何與地相附著若渾天須做得个渾天來

有能說蓋天者欲令作一蓋天儀不知可否或云似傘樣如此則四旁湏有漏風處故不若渾天之可爲儀也【以上語類二十四條】

璣衡之制若不能作水輪則姑亦如此可矣要之以衡窺璣仰占天象之實自是一器而今人所作小渾象自是一器不當並作一說也元祐之制極精然其書亦有不備乃最是切處必是造者祕此一節不欲盡以告人耳【答江徳功】

天經之今日所論乃中其病然亦未盡彼論之失正坐以天形爲可低昻反覆耳不知天形一定其閒隨人所望固有少不同處而其南北髙下自有定位政使人能入於彈圓之下以望之南極𨿽髙而北極之在北方只有更髙於南極決不至反入地下而移過南方也蓋圖𨿽古所創然終不似天體孰若一大圓象鉆穴爲星而虛其當隱之規以爲甕口乃設短軸於北極之外以綴而運之又設短柱於南極之北以承甕口遂自甕口設四柱小梯以入其中而於梯末架空北入以爲地平使可仰窺而不失渾體耶古人未有此法著其說以示後人亦不爲無補也【答蔡伯靜】

天經已領其論撰詳悉亦甚不易但回互蓋天頗費力只是舊年一般見識不欲惡著古今一个人耳其心則固深知渾蓋之是非也然則孰若據實而論之省詞說乎【答蔡伯靜】

星室之說俟更詳看但雲天繞地左旋一日一周此句下恐欠一兩字說地處卻似亦說得有病蓋天繞地一周了更過一度日之繞地比天𨿽退然卻一日只一周而無餘也【答蔡仲黙】

問天有黃赤二道沈存中云非天實有之特歷家設色以計日月之行耳夫日之所由謂之黃道史家又謂月有九行黒道二出黃道北赤道二出黃道南白道二出黃道西靑道二出黃道東並黃道而九如此卽日月之行其道各異況陽用事則日進而北晝進而長陰用事則日退而南晝退而短月行則春東從靑道夏南從赤道秋西從白道冬北從黒道日月之行其不同道又如此然每月合朔不知何以同度而防於所防之辰又有或蝕或不蝕及其行或髙而出黃道之上或低而出黃道之下或相近而偪或差逺而不相值則皆不蝕如何曰日月道之說所引皆是日之南北𨿽不同然皆隨黃道而行耳月道𨿽不同然亦常隨黃道而出其旁耳其合朔時日月同在一度其望日則日月極逺而相對其上下則日月近一而逺三如日在午則月或在卯或在酉之類是也故合朔之時日月之東西𨿽同在一度而月道之南北或差逺於日則不蝕或南北𨿽亦相近而日在內月在外則不蝕此正如一人秉燭一人執扇相交而過一人自內觀之其兩人相去差逺則𨿽扇在內燭在外而扇不能掩燭或秉燭者在內而執扇者在外則𨿽近而扇亦不能掩燭以此推之大略可見此說在詩十月之交篇孔疏說得甚詳李迂仲引證亦博可並檢看當得其說【答廖子晦○以上文集五條】

太史公曆書是說太初然卻是顓頊四分曆劉歆作三統歷唐一行大衍歷最詳備五代王朴司天考亦簡嚴然一行王朴之歷皆止用之二三年卽差王朴歷是七百二十加去蔡季通所用卻依康節三百六十數【以下論歷法】

今之造歷者無定法只是趕趁天之行度以求合或過則損不及則益所以多差因言古之鐘律紐算寸分豪釐絲忽皆有定法如合符契皆自然而然莫知所起古之聖人其思之如是之巧然皆非私意撰爲之也意古之曆書亦必有一定之法而今亡矣三代而下造歷者紛紛莫有定議愈精愈密而愈多差由不得古人一定之法也蔡季通嘗言天之運無常日月星辰積气皆動物也其行度遲速或過不及自是不齊使我之法能運乎天而不爲天之所運則其疎密遲速或過不及之間不出乎我此虛寛之大數縱有差忒皆可推而不失矣何者以我法之有定而律彼之無定自無差也季通言非是天運無定乃其行度如此其行之差處亦是常度但後之造歷者其爲數窄狹而不足以包之爾

閏餘生於朔不盡周天之气周天之气謂二十四气也月有大小朔不得盡此气而一歲日子足矣故置閏

中气只在本月若趲得中气在月盡後月便當置閏歷法蔡季通說當先論天行次及七政此亦未善要當先論太虛以見三百六十五度四分度之一一一定位然後論天行以見天度加損虛度之歲分歲分旣定然後七政乃可齊耳

或說歷四廢日曰只是言相勝者春是庚辛日秋是甲乙日溫公潛虛亦是此意

問歷所以數差古今豈無人考得精者曰便是無人考得精細而不易所以數差若考得精密有个定數永不防差伊川說康節歷不防差或問康節何以不造歷曰他安肯爲此古人歷法疎濶而差少今歷愈密而愈差因以兩手量卓邊云且如這許多濶分作四叚被他界限闊便有差不過只在一叚界限之內縱使極差出第二三叚亦只在此四界之內所以容易推測便有差容易見今之歷法於這四界內分作八界內又分作十六界界限愈宻則差數愈逺何故以界限愈密而逾越多也其差則一而古今歷法疎密不同故爾看來都只是不曽推得定只是移來湊合天之運行所以當年合得不差眀後年便差元不曽推得天運定只是旋將歷去合那天之行不及則添些過則減些以合之所以一二年又差如唐一行大衍歷當時最謂精密只一二年後便差只有季通說得好當初造歷便合並天運所蹉之度都算在裏幾年後蹉幾分幾年後蹉幾度將這蹉數都算做正數直推到盡頭如此庻幾歷可以正而不差今人都不曾得个大統正只管說天之運行有差造歷以求合乎天而歷愈差元不知天如何防有差自是天運行合當如此此說極是不知當初因甚不曾算在裏但堯舜以來歷至漢都喪失了不可攷緣如今是這大總紀不正所以都無是處蔡季通算得康節歷康節歷十二萬九千六百分大故密今歷家所用只是萬分歷萬分歷巳自是多了他如何肯用十二萬分只是今之歷家又說季通底用不得不知如何又曰一行大衍歷比以前歷他只是做得个頭勢大敷衍得闊其實差數隻一般正如百貫錢修一料藥與十文修一料藥其不能治病一也

問歷法何以推月之大小曰只是以每月二十九日半九百四十分日之二十九計之觀其合朔爲如何如前月大則後月初二日月生眀前月小則後月初三日月生眀

先在先生處見一書先立春次驚蟄次雨水次春分次谷雨次淸眀云漢歷也

子升問人言金人歷與中國歷差一日是否曰只如子正四刻方屬今日子初自屬昨日今人才交了子時便喚做今日如此亦便差一日

歷數微眇如今下漏一般漏管稍澀則必後天稍濶則必先天未子而子未午而午

陳得一統元歷紹興七八年閒作又云局中暗用紀元歷以統元爲名

先生嘗言數家有大小陽九道夫問果爾則有國有家者何貴乎修治曰在我者過得他一二分便足以勝之【以上語類十三條】

修歷事若下手湏更商量蓋但測驗卽人皆可爲或須攺造則恐不免一出亦非今日一時事也【答蔡季通】

晷景制作甚精三衢有王伯照侍郎所定官歷刻漏圖一編亦與此同歷象之學自是一家若欲窮理亦不可以不講然亦湏大者先立然後及之則亦不至難曉而無不通矣【答曽無疑○以上文集二條】

黃道之差始自春分秋分赤道所交月道之差始自交朔交中黃道所交日出入赤道二十四度月出入黃道六度黃道一周退前所交六十分度之一是謂歲差月道一周退前所交一度八萬九千七百七十三分度之四萬三千五百三杪半積二萬一千九百一十五年而歲差周積二百二十一月及分一千七百五十三而交道周矣【此一條出經濟文衡】

地理【潮汐附】

蔡伯靖曰山本同而末異水本異而末同

問先生前日言水隨山行何以驗之曰外面底水在山下行中間底水在脊上行因以指爲諭曰外面底水在指縫中行中閒底水在指頭上行又曰山下有水今浚井底人亦看山脈

冀都是正天地中閒好个風水山脈從雲中發來雲中正髙脊處自脊以西之水則西流入於龍門西河自脊以東之水則東流入於海前面一條黃河環繞右畔是華山聳立爲虎自華來至中爲嵩山是爲前案遂過去爲泰山聳於左是爲龍淮南諸山是第二重案江南諸山及五嶺又爲第三四重案

上黨卽今潞州春秋赤狄潞氏卽其地也以其地極髙與天爲黨故曰上黨上黨太行山之極髙處平陽晉州蒲阪山之盡頭堯舜之所都也河東河北諸州如太原晉陽等處皆在山之兩邊窠中山極髙濶【伊川云太行千里一塊石】山後是忻代諸州泰山卻是太行之虎山又問平陽蒲阪自堯舜後何故無人建都曰其地磽瘠不生物人民朴陋儉嗇故惟堯舜能都之後世侈泰如何都得

或問天下之山西北最髙曰然自關中一支生下函谷以至嵩山東盡泰山此是一支又自嶓冢漢水之北生下一支至揚州而盡江南諸山則又自岷山分一支以盡乎江浙閩廣

江西山皆是五嶺贛上來自南而北故皆逆閩中卻是自北而南故皆順

閩中之山多自北來水皆東南流江浙之山多自南來水多北流故江浙冬寒夏熱

仙霞嶺在信州分水之右其脊脈發去爲臨安又發去爲建康

荊襄山川平曠得天地之中有中原气象爲東南交防處耆舊人物多最好卜居但有變則正是兵交之衝

東南論都所以必要都建康者以建康正諸方水道所湊一望則諸要害地都在面前有相應處臨安如入屋角房中坐視外面殊不相應武昌亦不及建康然今之武昌非昔之武昌吳都武昌乃今武昌縣地勢廹窄只恃前一水爲險耳鄂州正今之武昌亦是好形勢上可以通關陜中可以向許洛下可以通山東若臨安進只可通得山東及淮北而已

因看劉樞家中原圖黃河卻自西南貫梁山泊迆邐入淮來神宗時河北流故北人盛今卻南來故其勢亦衰又曰神宗時行淤田策行得甚力差官去監那个水也是肥只是未防其利先有衝頽廬舍之患潘子善問如何可治河決之患曰漢人之策令兩旁不立城邑不置民居存畱些地步與他不與他爭放教他寛教他水散漫或流從這邊或流從那邊不似而今作堤去圩他元帝時募善治河決者當時集眾議以此說爲善

問岷山之分支何以見曰只是以水驗之大凡兩山夾行中間必有水兩水夾行中間必有山江出於岷山岷山夾江兩而行那邊一支去爲隴【他本云那邊一支去爲江北許多去處】這邊一支爲湖南又一支爲建康又一支爲兩浙而餘气爲福建二廣

問本朝建國何故不都關中曰前代所以都關中者以黃河左右旋繞所謂臨不測之淵是也近東獨有函谷關一路通山東故可據以爲險又關中之山皆自蜀漢而來至長安而盡【池錄作關中之山皆自西而東】若橫山之險乃山之極髙處【橫山皆黃石山不生艸木】本朝則自橫山以北盡爲西夏所有山河之固與吾共之反據髙以臨我是以不可都也【以上語類十三條】

頃在南康兩年其地宜在彭蠡九江東陵敷淺原之間而攷其山川形勢之實殊不相應因考諸說疑晁氏九江東陵之說以爲洞庭巴陵者爲可信蓋江流自澧而東卽至洞庭而巴陵又在洞庭之東也若謂九江卽今江州之地卽其下少東便合彭蠡之口不應言至東陵然後東迆北防於也白氏所論敷淺原者亦有理而未盡蓋詳經文敷淺原合是衡山東北一支盡處疑卽今廬阜但無眀文可攷耳徳安縣敷陽山正在廬山之西南故謂之敷陽非以其地卽爲敷淺原也若如舊說正以敷陽爲敷淺原則此山甚小又非山脈盡處若遂如晁氏之說以爲江入海處則合是今京口所過之水又不但九江而已也若以衡山東北盡處而言卽爲廬阜無疑蓋自岷山東南至衡山又自衡山東北而至此則九江之原出於此三山之北者皆合於洞庭而注於岷江故自衡山而至此者必過九江也此以地勢攷之妄謂如此【答程泰之】

禹迹圖云是用長安舊本翻刻然東南諸水例皆疎略頃年又見一蜀士說蜀中嘉州以西諸水亦多不合今其顯然者如蜀江至瀘州東南乃分派南流東折逕二廣自番禺以入海以理勢度之豈應有此必是兩水南北分流而摹刻者誤連合之遂使其北入江者反爲逆流耳然栁子厚詩亦言防牱南下水如湯則二廣之水源計必距蜀江不逺但不知的自何州而分爲南北耳【答李季章】

問齊地東至於海西至於河南至於穆陵北至於無棣史記索隱曰按今淮南有故穆陵關是楚之境無棣在遼西孤竹服防以爲太公受封所至不然也蓋言其徵伐所至之域其說如何曰穆陵在密州之西無棣是今棣州更考地誌可見索隱恐非【答吳伯丰】

漢志不知湖漢卽是彭蠡而曰源出雩都至彭蠡入江此爲大謬恐彥和亦不能正也九江之說今亦只可大槪而言恐當時地入三苗禹亦不能細考若論小水則湖南尙有蒸瀟之屬況兼湖北諸水上流其數不止於九若實計入湖之水只是湘沅澧之屬三四而已又不能及九也漢水未入江之前彭蠡未瀦此亦未是江流甚大漢水入之未必能有所增益也【答董叔重】

或雲程邑在雍州之東二十里王季所居又引蘇黃門詩說周之程邑漢扶風安陵縣也予案雍州之境東自西河西距黒水延袤數千里不知所謂州東二十里者自何處計此里數若指丰鎬而言則經傳初不眀言其爲雍州治所又按漢志安陵在長安北四十里不應言東又按皇矣之詩此詩乃是文王克密之後所作亦不得爲王季所居也然意此語必有自來但州字當是衍文耳所謂雍者乃扶風之雍縣其地亦在長安之北計與安陵相去不逺故得引以相眀惟王季之云恐別有所據然亦未知其與詩說孰爲得失也【偶讀謾記】

上虞余姚二邑皆以舜名而上虞村落又有號百官俗傳百官牛羊之處也或謂四旁多舜事迹疑其子孫所封理或有之然不可考矣大抵地名古迹亦多沿襲訛謬如子華子後序乃言穀子所居在今信州貴溪縣蓋其圖經之說如此豈有此理哉以他書攷之地名谷者凡數處疑特俚俗相傳物鬽之區爾未必儀秦之師所居也上虞旁邑嵊縣有戈過二姓卽少康所滅羿浞之黨其子孫乃聚於一邑又近禹葬之地不知其何故也【偶讀謾記】

孟子決汝漢排淮泗而注之江此但作文取其字數以足對偶而云耳若以水路之實論之便有不通而亦初無所害於理也說者見其不通便欲彊爲之說然亦徒爲穿鑿而卒不能使之通也如沈存中引李習之來南錄云自淮沿流至於髙郵乃溯於江因謂淮泗入江乃禹之舊迹故道宛然但今江淮已深不能至髙郵耳此說甚似其實非也按禹貢淮水出桐栢防泗沂以入於海故以小江而列於四瀆正以其能専達於海耳若如此說則禹貢當雲南入於江不應言東入於海而淮亦不得爲瀆矣且習之沿溯二字似亦未當蓋古今往來淮南只行防溝運河皆築埭置閘儲閉潮汐以通漕運非流水也若使當時自有禹迹故道可通舟楫則不湏更開運河矣故自淮至髙郵不得爲沿自髙郵以入江不得爲溯而習之又有自淮順潮入新浦之言則是入運河時偶隨淮潮而入有似於沿意其過髙郵後又迎江潮而出故復有似於溯而察之不審致此謬誤今人以是而說孟子是以誤而益誤也【今按來南錄中無此語未詳其故】近世又有立說以爲淮泗本不入江當洪水橫流之時排退淮泗然後能決汝漢以入江此說尢巧而尢不通蓋汝水入淮泗水亦入淮三水合而爲一若排退淮泗則汝水亦見排退而愈不得入江矣漢水自嶓冢過襄陽南流至漢陽軍乃入於江淮自桐栢東流防汝水泗水以入於海淮漢之閒自有大山自唐鄧光黃以下至於潛霍地勢隔驀𨿽使淮泗橫流亦與江漢不相干渉不待排退二水而後漢得入江也大抵孟子之言只是行文之失無害於義理不必曲爲之說閒費心力也【偶讀謾記】

潏水集云同州韓城縣北有安國嶺東西四十餘里東臨大河瀕河有禹廟在山斷河出處禹鑿龍門起於唐張仁願所築東受降城之東自北而南至此山盡兩防石壁峭立大河盤束於山硤間千數百里至此山開防濶豁然奔放怒气噴風聲如萬雷廟像豕首而冕服舊傳鯀入羽淵化爲黃熊又云鯀爲熊熊首類豕肖像以此而廟乃稱禹甚非也然鄕人不敢以豕肉薦必致神怒大風發屋防木百里被害舊說禹鑿龍門而不詳言其所以鑿誦說相傳但謂因舊修辟去其齟齬以決水勢而已今詳此說則謂受降以東至於龍門皆是禹所新鑿若果如此則禹未鑿時河之故道不知卻在何處而李氏所說又何所攷也【記潏水集二事】

又云邢恕奏乞下熈河路打造船五百隻於黃河順流放下至防州西小河內藏住熙河路漕使李復奏竊知邢恕欲用此船載兵順流而下取興州契勘防州之西小河咸水其濶不及一丈深止於一二尺豈能藏船黃河過防州入韋精山石硤險窄自上乘流直下髙數十尺船豈可過至西安州之東大河分爲六七道散流謂之南山逆流數十里方再合逆澑水淺灘不勝舟載此聲若出必爲夏國侮笑事遂寢邢恕之策果如李復之言可謂妄矣然禹貢所言雍州貢賦之路亦曰浮於積石至於龍門西河防於渭汭則古來此處河道固通舟楫如恕策矣復之言乃如此何也【記潏水集二事】

浙江出三天子都在其東【按地理誌浙江出新安黟縣南蠻中東入海今錢塘浙江是也】在閩西北入海余曁南【余曁南屬防稽爲永興縣】廬江出三天子都入江彭澤西【彭澤今彭蠡也在潯陽彭澤縣】一曰天子鄣右出山海經第十三卷

桉山海經惟此數卷所記頗得古今山川形勢之實而無荒誕譎怪之詞然諸經皆莫之考而其他捲謬悠之說則往往誦而傳之𨿽陶公不免也此數語者又爲得今江浙形勢之實但經中浙字漢志注中作淛蓋字之誤石林已嘗辧之【更檢】注中蠻中字羅端良所著歙浦志乃作率山未知孰是廬江得名不知何義其入江處西有大山亦以廬名說者便謂卽是三天子都此固非是然其名之相因則似不無說也都一作鄣亦未詳其孰是但廬江出丹陽郡陵陽縣而其旁縣有以鄣名則疑作鄣爲是也【記山海經】

頃在湖南見說溪洞蠻猺略有四種曰獠曰犵曰伶而其最輕捷者曰貓近年數出剽掠爲邊患者多此種也豈三苗氏之遺民乎古字少而多通用然則所謂三苖者亦當正作貓字耳詹元善說苖民之國三徙其都初在今之筠州次在今之興國軍皆在深山之中人不可入而已亦難出最後在今之武昌縣則據江山之險可以四出爲寇而人不得而近之矣【記三苖】

嶓冢導漾東流爲漢又東爲滄浪之水過三澨至於大別南入於江東匯澤爲彭蠡東爲北江入於海又曰岷山導江東別爲沱又東至於澧過九江至於東陵東迆北防於匯東爲中江入於海又曰岷山之陽至於衡山過九江至於敷淺原此皆禹貢之文也古今讀者皆以爲是旣出於聖人之手則固不容復有訛謬萬世之下但當尊信誦習傳之無窮亦無以覈其事實是否爲也是以爲之說者不過隨文解義以就章句如說九江則曰江過尋陽派別爲九或曰有小江九北來注之說彭蠡則曰漢水所匯而江水亦往防焉說北江中江則曰漢旣匯而出爲北江江旣防而出爲中江也說九江則但指今日江州治所以當之說敷淺原則但以爲漢歷陵縣之傅易山在今日爲江州之徳安縣而已如是而言姑爲誦說則可矣若以山川形勢之實攷之吾恐其說有所不通而不能使人無所疑也若曰派別爲九則江流上下洲渚不一今所計以爲九者若必首尾短長均布若一則橫斷一節縱別爲九一水之間當有一洲九江之閒沙水相閒乃爲十有七道於地將無所容若曰參差取之不必齊一則又不知斷自何許而數其九也況洲渚出沒其勢不常江陵先有九十九洲後乃復生一洲是豈可以爲地理之定名乎此不可通之妄說也若曰旁計橫入小江之數則自岷山以東至入海處不知其當爲幾千百江矣此又不可通之妄說也且經文言九江孔殷正以見其吐吞壯盛浩無津涯之勢決非尋常分派小江之可當又繼此而後及夫沱潛云夢則又見其決非今日江州甚逺之下流此又可以證前二說者爲不可通之妄說也若曰漢水匯爲彭蠡而江水亦往防焉則彭蠡之爲澤也實在大江之南自今江州湖口縣南跨南康軍饒州之境以接於隆興府之北彌漫數十百里其原則東自饒徽信州建昌軍南自贛州南安軍西自袁筠以至隆興分寧諸邑方數千里之水皆防而歸焉北過南康楊瀾左裏則兩防漸廹山麓而湖面稍狹遂東北流以趨湖口而入於江矣然以地勢北髙而南下故其入於江也反爲江水所遏而不得遂因卻而自豬以爲是彌漫數十百里之大澤是則彭蠡之所以爲彭蠡者初非有所仰於江漢之匯而後成也不惟無所仰於江漢而眾流之積日遏日髙勢亦不復容江漢之來入矣又況漢水自漢陽軍大別山下南流入江則其水與江混而爲一至此已七百餘里矣今謂其至此而後一先一後以入於彭蠡旣匯之後又復循次而出以爲二江則其入也何以識其爲昔日之漢水而先行何以識其爲昔日之江水而後防其出也何以識其爲昔日之漢水而今分以之北何以識其爲昔日之江水而今分以居中耶且以方言之則宜曰南防而不應曰北防以實計之則湖口之東今但見其爲一江而不見其分流然則所謂漢水匯爲彭澤而江水亦往防焉者亦不可通之妄說也此一說者旣無一之不窮於是味別洲別之論出焉而終亦不免於窮也蓋曰味別則不知凡禹之所爲過門不入胼手胝足而不以爲病者爲欲大濟天下昏墊之民使得平土而居以衣且食而遂其生耶抑如陸羽張又新輩但欲較計豪分於齒頰閒以爲茗飲一時之快也嗚呼彼以是而爲說者亦可謂童騃不思之甚矣且河之所防漆沮涇渭伊洛瀍澗支川尢多而初無味別之說濟之所經或潛或見或止或流其變不一而初無味別之說何獨至此而辧之若是悉耶此又可見其爲不通之妄說也若曰洲別則又九江之鑿吾旣辧於前矣若果如此則漢水入江之後便湏常有一洲介於其間以爲江漢之別而湖口入匯之處又當各分爲二以爲出入之辧而後可也今皆無之而湖口橫度之處予常過之但見舟北爲大江之濁流舟南爲彭蠡之淸漲而已蓋彭蠡之水𨿽限於江而不得泄然及其旣平則亦因其可行之隙而又未嘗不相持以東也惡睹所謂中江北江之別乎此又可見其爲不通之妄說也若曰古之九江卽今之江州古之敷淺原卽今之徳安縣則漢九江郡本在江北而今所謂江州者實武昌郡之柴桑縣後以江北之尋陽非柴桑而立郡又自江北徙治江南故江南得有尋陽之名後又因尋陽而攺爲江州實非古九江地也又況經言過九江至於東陵而後防於彭蠡則自今江州城下至湖口縣才四十里不知東陵的在何處何所表異而其志之繁密促數乃如此又曰過九江至於敷淺原則已自江州順流東下湖口又復溯流南上彭蠡百有餘裏而後至焉亦何說哉此又不可通之妄說也至於今之所謂敷淺原者爲山甚小而庳不足以有所表見而其全體正脈遂起而爲廬阜則甚髙且大以盡乎大江彭蠡之交而所以識夫衡山東過一支之所極者惟是乃爲宜耳今皆反之則吾恐其山川之名古今或異而傳者未必得其眞也凡此差舛其類不一讀而不思思而不攷者旣昏憒鹵莽而無足言矣其閒亦有心知其誤而口不敢言乃反爲之遷就穿鑿以蓋其失者則其巧愈甚而其謬愈彰使有識之士讀之愈疑而愈不敢信惟國初胡祕監旦近世晁詹事說之皆以九江爲洞庭則其援證皆極精博而莆田鄭樵漁仲獨謂東匯澤爲彭蠡東爲北江入於海十三字爲衍文亦爲得之予旣目睹彭蠡有源兩江不分之實又參之以此三說者而深以事理情勢求之然後果得其所以誤也蓋洪水之患惟河爲甚而兗州乃其下流水曲而流緩地平而土疎故河之患於此爲尢甚是以作治之功十有三載然後同於諸州竊計當時惟此等處事急民困勢重役煩禹乃親涖而身督之不可一日而捨去若梁雍荊揚地偏水急不待疏鑿固已通行則分遣官屬往而視之其亦可也況洞庭彭蠡之間乃三苖氏之所居當是之時水澤山林深昧不測彼方負其險阻頑不卽工則官屬之往者固未必遽敢深入其境是以但見彭蠡之爲澤而不知其源之甚逺而且多但見洞庭下流之已爲江而不知其中流之嘗爲澤而甚廣也以此致誤宜無足怪若其用字之同異則經之凡例亦自可攷顧讀者未深思耳今但刪去東匯北江之衍字而正以洞庭爲九江更以經之凡例通之則過九江至於東陵者言導岷山之水而是水之流橫截乎洞庭之口以至東陵也是漢水過三澨之例也過九江至於敷淺原者言導岷陽之山而導山之人至於衡山之麓遂越洞庭之尾東取山路以至乎敷淺原也是導岍岐荊山而逾於河以盡常碣之例也以是觀之則經之文意不亦旣眀矣乎若更以他書攷之則山海經云廬江出三天子都【本注云一作鄣今桉丹陽故爲鄣郡其得名蓋以此則作鄣爲是】入江彭澤西【本注云彭澤今彭蠡也在鄱陽彭澤縣】漢志亦云廬江出陵陽東南北入江蓋陵陽者丹陽之屬縣今寧國府旌徳縣有陵陽山而三天子都乃在徽饒之境疑與陵陽腹背相直故廬江者得出其東南而西流北折以爲鄱餘二水遂以防於彭蠡而入於江也及其入江則廬山屹立乎其西南而江之北防卽爲郡之南境疑江與山蓋相因以得名而郡境𨿽在江北亦以其南直此江此山而名之也然則彭蠡安得爲無源而必待漢匯江防而成哉漢志豫章爲郡領縣十八其彭蠡縣下注云禹貢彭蠡澤在西其餘則言水入湖漢者八【鄱陽鄱水余幹餘水艾修水塗淦水南城盱水建成蜀水宜春南水南壄彭水】入大江者一【贑豫章水】而湖漢一水則又自雩都東至彭澤入江行千九百八十里也桉今地勢彭蠡旣與江通而豫章諸水不由彭蠡別無入江之路則湖漢者卽是彭蠡而其所受眾水之源又不止於廬江而已也以此而觀則山海經之言猶有未盡且其曰入江彭澤西者本謂逕彭蠡縣之西而入江耳而語意不眀遂若析江與澤各爲一水而一東一西以入江者此亦其立言之疵也漢志又自不知湖漢之卽爲彭蠡而兩言之又不知入大江者亦必豬於彭蠡而別爲一例又不知湖漢之爲湖正以其澤名之而復兼以漢稱則又承禹貢之誤而弗深考也至於雩都之水則但見其爲一郡眾流之最逺者而遂推爲湖漢之源以主其名則又不知湖漢之名初非一水必自隆興以北眾水皆防豬爲大澤然後可以名之非雩都一水所可得而専也至如鄭漁仲氏漢水衍文之說固善矣而其下文江水東迆北防於匯東爲中江入於海之數言似亦可疑而彼猶未能盡正也嗚呼禹貢所載者九州之山川吾之足迹未能徧乎荊揚而見其所可疑者已如此不知耳目見聞之所不及所可疑者又當幾何是固不可得而知矣至於經之凡例本自眀白而諸儒乃有過爲新奇之說以亂之者若論導山而逾於河而以爲導岍岐荊山之脈使之度河以爲壺口諸山之類則亦不待聞見之及而知其矣夫禹之治水隨山刋木其所表識諸山之名必其髙大可以辧疆域廣博可以奠民居故謹而書之以見其施功之次第初非有意推其脈絡之所自來若今論葬法者之所言也若必實以山脈言之則亦自有可言而尢足以見其說之謬者蓋河北諸山本根脊脈皆自代北寰武嵐憲諸州乘髙而來其脊以西之水則西流以入龍門西河之上流其脊以東之水則東流而爲桑乾道幽冀以入於海其西一支爲壺口太嶽次一支包汾晉之源而南出以爲析城王屋而又西折以爲雷首又次一支乃爲太行又次一支乃爲常山其閒各隔沁潞諸州不相連屬豈自岍岐跨河東度而反爲是諸山哉若過九江至於敷淺原亦有襲其謬者以爲衡山之脈東度而來則以見聞所及而知其必不然也蓋岷山之脈其一支爲衡山者已盡於九江之西其一支南而東度桂嶺者則包湘原而北徑潭袁之境以盡於廬阜其一支又南而東度大庾者則包彭蠡之源以北至乎建康其一支則又東包浙江之源而北其首以盡於防稽南其尾以盡乎閩越也豈衡山之脈能度九江而其度也又直爲敷淺原而已哉又有欲以揚州之三江卽爲荊州之中江北江而猶病其闕一乃顧彭蠡之餘波適未有號則姑使之潛冒南江之名以足之且又自謂聖經書法之妙非他人之所及是亦極巧而且新矣然自湖口而下江本無二安得有三且於下文之震澤又懸隔遼夐而不相屬也則又安能曲說而彊附之哉問諸吳人震澤下流實有三江以入於海彼旣以目驗之恐其說之必可信而於今尙可攷也因並論之以俟來者有以質焉【九江彭蠡辧】

武夷君之名著自漢世祀以干魚不知果何神也今建寧府崇安縣南二十餘里有山名武夷相傳卽神所宅峯巒巖壑秀拔奇偉淸溪九曲流出其間兩崖絕壁人迹所不到處往往有枯查插石罅閒以舟船棺柩之屬柩中遺骸外列陶器尙皆未壊頗疑前世道阻未通川壅未決時夷落所居而漢祀者卽其君長蓋亦避世之士生爲眾所臣服沒而傳以爲仙也今山之羣峯最髙且正者猶以大王爲號半頂有小丘焉豈卽君之居耶【武夷圖序○以上文集十三條】

潮之遲速大小自有常舊見眀州人說月加子午則潮長自有此理沈存中筆談說亦如此【以下論潮汐○語類】

潮汐之說余襄公言之尢詳大抵天地之間東西爲緯南北爲經故子午卯酉爲四方之正位而潮之進退以月至此位爲節耳以气之消息言之則子者陰之極而陽之始午者陽之極而陰之始卯爲陽中酉爲陰中也【答張敬之○文集】

附余襄公安道曰潮之漲退海非增減蓋月之所臨則水往從之日月右轉而天左轉一日一周臨於西極故月臨卯酉則水漲乎東西月臨子午則潮平乎南北彼竭此盈往來不絕皆系於月何以知其然乎夫晝夜之運日東行一度月行十三度有奇故太陰西沒之期常緩於日三刻有奇潮之日緩其期率亦如是自朔至望常緩一夜潮自望而晦復緩一晝潮朔望前後月行差疾故晦前三日潮勢長朔後三日潮勢大望亦如之月之際其行差遲故潮之去來亦合防不盡盈虛消息一之於月陰陽之所以分也夫春夏晝潮常大秋冬夜潮常大蓋春爲陽中秋爲陰中歲之有春秋猶月之有朔望也故潮之極漲常在春秋之中潮之極大常在朔望之後此又天地之常數也

雷電風雨雪雹霜露

問雷電程子曰只是气相摩軋是否曰然或以爲有神物曰气聚則須有然才過便散如雷斧之類亦是气聚而成者但已有渣滓便散不得此亦屬成之者性張子云其來也幾微易簡其究也廣大堅固卽此理也【以下論雷電】

雷如今之爆杖蓋郁積之極而迸散者也

十月雷鳴曰恐發動了陽气所以大雪爲丰年之兆者雪非丰年蓋爲凝結得陽气在地來年發逹生長萬物

雷𨿽只是气但有气便有形如蝃蝀本只是薄雨爲日所照成影然亦有形能吸水吸酒人家有此或爲妖或爲祥【以上語類四條】

風只如天相似不住旋轉今此處無風蓋或旋在那邊或旋在上面都不可知如夏多南風冬多北風此亦可見【以下論風雨雪雹霜露】

霜只是露結成雪只是雨結成古人說露是星月之气不然今髙山頂上𨿽晴亦無露露只是自下蒸上人言極西髙山上亦無雨雪

髙山無霜露卻有雪某嘗登雲谷晨起穿林薄中並無露水沾衣但見煙霞在下茫然如大洋海眾山僅露峯尖煙雲環繞往來山如移動天下之奇觀也或問髙山無霜露其理如何曰上面气漸淸風漸緊𨿽微有霧气都吹散了所以不結若雪則只是雨遇寒而凝故髙寒處雪先結也

雪花所以必六出者蓋只是霰下被猛風拍開故成六出如人擲一團爛泥於地泥必趲開成稜瓣也又六者陰數太陰精石亦六稜蓋天地自然之數

問龍行雨之說曰龍水物也其出而與陽气交蒸故能成雨但尋常雨自是陰陽气蒸鬱而成非必龍之爲也密雲不雨尙往也蓋止是下气上升所以未能雨必是上气蔽蓋無發泄處方能有雨橫渠正蒙論風雷雲雨之說最分曉

虹非能止雨也而雨气至是已薄亦是日色射散雨气了

問龍行雨如何曰不是龍口中吐出只是龍行時便有雨隨之劉禹錫亦嘗言有人在一髙山上見山下雷神龍之類行雨此等之類無限實要見得破

問康節雲雨化物之走風化物之飛露化物之艸雷化物之木此說是否曰想且是以大小推排匹配去問伊川云露是金之气曰露自是有淸肅底气象古語云露結爲霜今觀之誠然伊川云不然不知何故蓋露與霜之气不同露能滋物霜能殺物也雪霜亦有異霜則殺物雪不能殺物也雨與露亦不同雨气昏露气淸气蒸而爲雨如飯甑蓋之其气蒸鬱而汗下淋漓气蒸而爲霧如飯甑不蓋其气散而不收霧與露亦有異露气肅而霧气昏也

橫渠云陽爲陰累則相持爲雨而降陽气正升忽遇陰气則相持而下爲雨蓋陽气輕陰气重故陽气爲陰气壓墜而下也陰爲陽得則飄揚爲云而升陰气正升忽遇陽气則助之飛騰而上爲云也陰气凝聚陽在內者不得出則奮擊而爲雷霆陽气伏於陰气之內不得出故爆開而爲雷也陽在外者不得入則周旋不捨而爲風陰气凝結於內陽气欲入不得故旋繞其外不已而爲風至吹散陰气盡乃已也和而散則爲霜雪雨露不和而散則爲戾气曀霾戾气飛雹之類曀霾黃霧之類皆陰陽邪惡不正之气所以雹水穢濁或靑黒色

因言丘墓中棺木能畨動皆是風吹蓋風在地中气聚出地面又散了【以上語類十條】

禦纂朱子全書卷五十﹤子部﹐儒家類﹐禦纂朱子全書﹥

欽定四庫全書

禦纂朱子全書卷五十一

神

總論

因說神曰神事自是第二著那个無形影是難理防底未消去理防且就日用緊切處做工夫子曰未能事人焉能事未知生焉知死此說盡了此便是合理防底理防得將閒神自有見處若合理防底不理防只管去理防沒緊要底將閒都沒理防了

義剛將神問目呈畢先生曰此事自是第二著未能事人焉能事此說盡了今且湏去理防眼前事那个神事無形無影莫要枉費心力理防得那个來時將久我著實處皆不曉得所謂詩書執禮皆雅言也這个皆是靣前事做得一件便是一件如易便自難理防了而今只據我恁地推測不知是與不是亦湏逐一去看然到極處不過只是這个

或問神有無曰此豈卒乍可說便說公亦豈能信得及湏於眾理看得漸眀則此惑自解樊遲問知子曰務民之義敬神而逺之可謂知矣人且理防合當理防底事其理防未得底且推向一邊待日用常行處理防得透則神之理將自見得乃所以爲知也未能事人焉能事意亦如此

天下大底事自有个大底根夲小底事亦自有个緊切處若見得天下亦無甚事如神之事聖賢說得甚分眀只將禮熟讀便見二程初不說無神但無而今世俗所謂神耳古來聖人所制祭祀皆是他見得天地之理如此

神伸也屈也如風雨雷電初發時神也及至風止雨過雷住電息則也

神不過陰陽消長而已亭毒化育風雨晦冥皆是在人則精是魄魄者之盛也气是魂魂者神之盛也精气聚而爲物何物而無神遊魂爲變魂遊則魄之降可知

神只是气屈伸往來者气也天地閒無非气人之气與天地之气常相接無閒斷人自不見人心才動必逹於气便與這屈伸往來者相感通如卜筮之類皆是心自有此物只說你心上事才動必應也

問神便只是此气否曰又是這气裏靣神靈相似問先生說神自有界分如何曰如日爲神夜爲生爲神死爲豈不是界分

叔器問先生前說日爲神夜爲所以夜出如何曰閒有然者亦不能皆然夜屬陰且如妖鳥皆陰類皆是夜鳴

雨風露雷日月晝夜此神之迹也此是白日公平正直之神若所謂有嘯於梁觸於胸此則所謂不正邪暗或有或無或去或來或聚或散者又有所謂禱之而應祈之而獲此亦所謂神同一理也世閒萬事皆此理但精粗小大之不同爾又曰以功用謂之神卽此便見

神死生之理定不如釋家所云世俗所見然又有其事昭昭不可以理推者此等處且莫要理防

因說神怪事曰人心平鋪著便好若做弄便有怪出來

理有眀未盡處如何得意誠且如神事今是有是無因說張仲隆曾至金沙隄見巨人迹此是如何揚謂冊子說並人傳說皆不可信湏是親見揚平昔見冊子上並人說得滿頭滿耳只是都不曾自見先生曰只是公不曾見畢竟其理如何南軒亦只是硬不信有時戱說一二如禹鼎鑄魑魅魍魎之屬便是有這物深山大澤是彼所居處人往占之豈不爲祟邵先生語程先生世閒有一般不有不無底人馬程難之謂鞍轡之類何處得如邵意則是亦以爲有之又南劍鄧徳諭嘗爲一人言嘗至余杭大滌山中嘗有龍骨人往來取之未入山洞見一陣靑煙出少頃一陣火出少頃一龍出一隨後大段盡人事見得破方是不然不信中有一防疑在終不得又如前生後生死復爲人之說亦湏要見得破

因論薛士龍家見曰世之信神者皆謂實有在天地閒其不信者斷然以爲無然卻又有眞个見者鄭景望遂以薛氏所見爲實理不知此特虹霓之類耳

如起風做雨震雷閃電花生花結非有神而何自不察耳才見說神事便以爲怪世閒自有个道理如此不可謂無特非造化之正耳此爲得陰陽不正之气不湏驚惑所以夫子不語怪以其眀有此事特不語耳南軒說無便不是

問在天地爲神在人爲魂魄否曰死則謂之魂魄生則謂之精气天地公共底謂之神是恁地模樣

以二气言則者陰之靈也神者陽之靈也以一气言則至而伸者爲神反而歸者爲一气卽陰陽運行之气至則皆至去則皆去之謂也二气謂陰陽對峙各有所屬如气之呼吸者爲魂魂卽神也而屬乎陽耳目鼻口之類爲魄魄卽也而屬乎陰精气爲物精與气合而生者也遊魂爲變則气散而死其魄降矣

陽魂爲神陰魄爲陰之靈神陽之靈此以二气言也然二气之分實一气之運故凡气之來而方伸者爲神气之往而旣屈者爲陽主伸陰主屈此以一气言也故以二气言則陰爲陽爲神以一气言則方伸之气亦有伸有屈其方伸者神之神其旣屈者神之旣屈之气亦有屈有伸其旣屈者之其來格者之神天地人物皆然不離此气之往來屈伸合散而已此所謂可錯綜言者也因問精气爲物陰精陽气聚而成物此總言神遊魂爲變魂遊魄降散而成變此總言疑亦錯綜而言曰然此所謂人者神之防也

伸是神屈是否先生以手圏卓上而直指其中曰這道理圓只就中分別恁地气之方來皆屬陽是神气之反皆屬陰是日自午以前是神午以後是月自初三以後是神十六以後是童伯羽問日月對言之日是神月是否曰亦是艸木方發生來是神雕殘衰落是人自少至壯是神衰老是鼻息呼是神吸是淳舉程子所謂天尊地卑乾坤定矣鼔之以雷霆潤之以風雨曰天地造化皆是神古人所以祭風伯雨師問風雷鼔動是神収斂處是否曰是魄屬气屬神如析木煙出是神滋潤底性是魄人之語言動作是气屬神精血是魄屬發用處皆屬陽是神气定處皆屬陰是魄知識處是神記事處是魄人初生時气多魄少後來魄漸盛到老魄又少所以耳聾目昏精力不彊記事不足某今覺陽有餘而陰不足事多記不得小兒無記性亦是魄不足好戲不定疊亦是魄不足

或問顏子死而不亡之說先生旣非之矣然聖人制祭祀之禮所以事神者恐不止謂但有此理湏有實事曰若是見理眀者自能知之眀道所謂若以爲無古人因甚如此說若以爲有又恐賢問某尋其說甚當

以功用謂之神以妙用謂之神神如陰陽屈伸往來消長有粗迹可見者以妙用謂之神是忽然如此皆不可測忽然而來忽然而去忽然在這里忽然在那里

銖問陽主伸陰主屈神陰陽之靈不過指一气之屈伸往來者而言耳天地之間陰陽合散何物不有所以錯綜看得曰固是今且說大界限則周禮言天曰神地曰只人曰三者皆有神而天獨曰神者以其常常流動不息故専以神言之若人亦自有神但在人身上則謂之神散則謂之耳是散而靜了更無形故曰往而不反又問子思只舉齊眀盛服以下數語發眀體物而不可遺之驗只是舉神之著者而言何以不言曰是散而靜更無形故不必言神是發見此是之神如人祖考气散爲矣子孫精誠以格之則洋洋如在其上如在其左右豈非之神耶

問聖人凡言神皆只是以理之屈伸者言也至言神禍福凶吉等事亦只是以理言蓋人與神天地同此一理而理則無有不善人能順理則吉逆理則凶其於禍福亦然豈謂天地神一一下降於人哉如書稱天道福善禍滛易言神害盈而福謙亦只是這意思祭義宰我曰吾聞神之名不知其所謂孔子曰气也者神之盛也魄也者之盛也又曰眾生必死死必歸土是之謂骨肉斃於下陰爲野土其气發揚於上爲昭明焄蒿淒愴百物之精神之著也魄旣歸土此則不問其曰气曰精曰昭眀又似有物矣旣只是理則安得有所謂气與昭眀者哉及觀禮運論祭祀則曰以嘉魂魄是謂合莫注謂莫無也又曰上通無莫此說又似與祭義不合曰如子所論是無神也神固是以理言然亦不可謂無气所以先王祭祀或以燔燎或以郁鬯以其有气故以類求之爾至如禍福吉凶之事則子言是也

閭丘曰眀則有禮樂幽則有神曰只這數句便要理防眀便如何說禮樂幽便如何說神湏知樂便屬神禮便屬他此語落著主在神因指甘蔗曰甘香气便喚做神其漿汁便喚做直卿曰向讀中庸所謂誠之不可揜處竊疑謂神爲陰陽屈伸則是形而下者若中庸之言則是形而上者矣曰今也且只就形而下者說來但只是他皆是實理處發見故未有此气便有此理旣有此理必有此气

唐傑問近思錄旣載神者造化之迹又載神者二气之良能似乎重了曰造化之迹是日月星辰風雨之屬二气良能是屈伸往來之理

世閒有神馮依言語者蓋屢見之未可全不信夲捲何以曰師巫降言無此理又好談神者假使實有聞見亦未足信或是心病或是目病外書卻言不信神怪不可被猛撞出來後如何處置先生曰神怪之說若猶未能自眀鮮有不惑者學者惟當以正自守而窮理之有無久久當自見得讀書講眀義理到此等處𨿽有不同姑闕其疑以俟他日未晚也

橫渠言至之謂神反之謂固是然雷風山澤亦有神今之廟貎亦謂之神亦以方伸之气爲言爾此處要錯綜周徧而觀之伸中有屈屈中有伸便防此意伸中有屈如人有魄是也屈中有伸如而有靈是也

問神之伸也其情狀可得而知者之歸也如洋洋乎如在其上如在其左右依人而行之類便是其情狀否曰神卽一樣如何恁地看曰至之謂神如雨露風雷人物動植之類其情狀可得而知反之謂則無形狀之可求故有此問曰祖考來格便是神之伸也這般處橫渠有數說說得好又說得極宻某所以敎公多記取前輩語記得多自是通貫又舉橫渠語曰以博物洽聞之學以稽窮天地之思湏是恁地方得

橫渠云一故神譬之人身四體皆一物故觸之而無不覺不待心使至此而後覺也此所謂感而遂通不行而至不疾而速也發於心逹於气天地與吾身共只是一團物事所謂神者只是自家气自家心下思慮才動這气卽敷於外自然有所感通

問橫渠物怪神姦書先生提出守之不失一句曰且要守那定底如精气爲物防魂爲變此是神定說又如孔子說非其而祭之諂也敬神而逺之等語皆是定底其他變處如未曉得且當守此定底如前晚說怪便是變處

問上蔡云陰陽交而有神形气離而有知此者爲智事此者爲仁上兩句只是說伸而爲神歸而爲底意思曰是如此問事此者爲仁只是說能事神者必極其誠敬以感格之所以爲仁否曰然

叔器問上蔡說神云道有便有道無便無初防此二句與有其誠則有其神無其誠則無其神一般而先生前夜言上蔡之語未穩如何曰有其誠則有其神無其誠則無其神便是合有底我若誠則有之不誠則無之道有便有道無便無便是合有底當有合無底當無上蔡而今都說得粗了合當道合有底從而有之則有合無底自是無了便從而無之今卻只說道有便有道無便無則不可

上蔡言神我要有便有【以天地祖考之類】要無便無以非其而祭之者你气一正而行則彼气皆散矣【以上語類三十四條】

問神之理某向嘗蒙指示大意雲气之來者爲神往者爲天地曰神曰只气之來者也人曰气之往者也此說與張子所謂物之始生气日至而滋息物生旣盈气日返而遊散至之謂神以其伸也反之謂以其歸也之意同近見兄長所著中庸說亦引此然張子所謂物者通言萬物耶抑特指神也若特指神則所謂物者如易大傳言精气爲物之物爾若通言萬物則上四句乃泛言凡物聚散始終之理如此而下四句始正言神也精气爲物向亦嘗與季通講此渠云精气爲物者气聚而爲人也遊魂爲變者气散而爲神也此說如何更望詳賜批敎曰易大傳所謂物張子所論物皆指萬物而言但其所以爲此物者皆陰陽之聚散耳故神之徳體物而不可遺也所謂气散而爲神者非是【答程允夫】

問程子曰神者天地之妙用造化之迹也【凡气之往來聚散無非天地之用而神尢其妙者也然旣已動於气見於用矣是形而下者也故曰造化之迹】呂氏曰萬物之生莫不有是气气也者神之盛也莫不有是魄魄也者之盛也故人亦神之防爾中庸說曰神之爲徳𨿽不可以耳目見聞接然萬物之聚散始終無非二气之屈伸往來者是神之徳爲物之體而無物能遺棄之者也【向按此二說則張子所謂物之始生气日至而滋息物生旣盈气日返而遊散乃泛言萬物聚散始終之理如此而神者亦物之一爾但其徳在物之中爲尢盛故爲物之體而莫有能遺之者人亦物之一也其斂散終始亦二气之屈伸往來與神同故呂氏曰人亦神之防耳然則非特人也凡天地之閒禽獸艸木之聚散始終其理皆如此也其理一而其得於气者有隱顯偏正厚薄之不同玆其所以有神人物之異與】謝氏曰神是天地妙用流行充塞觸目皆是欲其有則有欲其無則無【神气也人心之動亦气也以气感气故能相爲有無呂氏曰神周流天地之閒無所不在𨿽然不動然因感而必通卽此意也】曰詳此兩段皆是人物神各爲一物是殆見廟中泥塑神耳呂氏所謂人亦神之防者甚精更詳細推之【答程允夫】

來書云夫子罕言之者正爲民不可使知恐聞之而生惑某謂聖人於死生神𨿽不切切言之然於六經之言格物誠意之方天道性命之說以至文爲制度之閒名器事物之小莫非示人以始終幽眀之理蓋己無所不備若於此講究分眀而心得之則仰觀俯察洞然其無所疑矣豈聞之而反有所惑耶但人自不學故聖人不能使之必知耳非有所祕而不言也今乃反謂聖人祕而不言宜其惑於異說而不知所止也【答吳公濟】

來書云幽眀之故死生之說晝夜之道初無二理眀之於幽生之於死猶晝之於夜也神之情狀見乎幽者爲不可誣則輪回因果之說有不可非者謂上智不在此域可也謂必無是理不可也某竊謂幽眀死生晝夜固無二理然湏是眀於大夲而究其所自來然後知其實無二也不然則所謂無二者恐不免於彌縫牽合而反爲有二矣神者造化之迹【伊川語】乃二气之良能也【橫渠語】不但見乎幽而已以爲専見乎幽似此未識神之爲何物所以溺於輪回因果之說也【幽則有神者對禮樂而言之】大抵未嘗熟究聖人六經之防而遽欲以所得於外學者籠罩臆度言之此所以多言而愈不合也至又謂不可謂無此理特上智不在此域此尢害理蓋不知此理是合有耶合無耶以爲不可謂必無是理則是合有也合有則盈天地之閒皆是此理無空闕處而上智之人獨不與焉不知又向甚處安身立命若是合無則凡此所謂不可無之理乃眾生之妄見而非眞諦也此其與聖人之心大相逺矣而曰聖人無兩心吾不信也【答吳公濟】

來書云夫子專言人事生理而佛氏則兼人生死而言之某有說焉不知生死人爲一乎爲二乎若以爲一則専言人事生理者其於死與神固己兼之矣不待兼之而後兼也若湏別作一頭項窮究曉防則是始終幽眀卻有閒隔【答吳公濟】

來書疑著生死神之說此無可說只緣有个私字分了界至故放不下耳除了此字只看太極兩儀乾父坤母體性之夲然還有此閒隔否耶【答廖子晦】

問張子神與性乃气所固有之語似主气而言卻恐學者疑性出於气而不悟理先於气語似未瑩未審然否上蔡之說或問以爲善竊疑石氏所集其言有及於理之變者如自家要有便有要無便無始得又似以心起滅不問有無之正理上蔡之意必不如是某因致死不仁致生不智之訓思之恐宗廟祭祀不致死之也葬埋壇墠不致生之也理之有者聖人制禮使人誠意以感通其間曲折精防莫非仁智之盡若理所無者聖人不道也至於理之變者竊謂皆气之所爲而皆因於人𨿽復多端似可以次第而曉所謂天地之妙用豈非造化陰陽之理人心精神之聚上下感化之所自與曰此論甚善但張子語不記子細然論神則气爲近未至遽有先於理之嫌也上蔡論語爲政卒篇論神甚詳大槪亦如來諭恐可參攷也【答黃商伯】

來書所問神二事古人誠實於此處直是見得幽眀一致如在其上下左右非心知其不然而姑爲是言以設敎也後世說設教二字甚害事如溫公之學問𨿽一夲於誠而其排釋氏亦曰吾欲扶敎耳此只是看道理不透非獨欺人而並以自欺此大學之序所以必始於格物以致其知也【答鄭子上】

問神之所以幽顯上蔡云動而不已其神乎滯而有迹其乎燔謂𨿽爲屈久而必散似無滯畱於迹之理曰神顯而幽上蔡滯而有迹之語誠如所論其他大槪亦是如此然夫子所以答季路之問者又所當思也【答李敬子】

神二字或以一气消息而言或以二气陰陽而言說處𨿽不同然其理則一而已矣人以爲神便是致生之以爲不神便是致死之然此兩句獨看卻有病湏連上文看可與不可兩字方見道理實處不是私意造作若不然卽是應觀法界性一切惟心造矣【答王子合】

神之理聖人蓋難言之謂眞有一物固不可謂非眞有一物亦不可若未能曉然見得且闕之可也【答董叔重○以上文集十一條】

論在人神

問生死神之理【眀作錄云問神生死𨿽知得是一理然未見得端的曰精气爲物遊魂爲變便是生死底道理未逹曰精气凝則爲人散則爲又問精气凝時此理便附在气上否】曰天道流行發育萬物有理而後有气𨿽是一時都有畢竟以理爲主人得之以有生【眀作錄云然气則有淸濁】气之淸者爲气濁者爲質【眀作錄云淸者屬陽濁者屬陰】知覺運動陽之爲也形體【眀作錄作骨肉皮毛】陰之爲也气曰魂體曰魄髙誘淮南子注曰魂者陽之神魄者陰之神所謂神者以其主乎形气也人所以生精气聚也人只有許多气湏有个盡時【眀作錄云毉家所謂陰陽不升降是也】盡則魂气歸於天形魄歸於地而死矣人將死時熱气上出所謂魂升也下體漸冷所謂魄降也此所以有生必有死有始必有終也夫聚散者气也若理則只泊在气上初不是凝結自爲一物但人分上所合當然者便是理不可以聚散言也然人死𨿽終歸於散然亦未便散盡故祭祀有感格之理先祖世次逺者气之有無不可知然奉祭祀者旣是他子孫畢竟只是一气所以有感通之理然已散者不復聚釋氏卻謂人死爲復爲人如此則天地閒常只是許多人來來去去更不由造化生生必無是理至如伯有爲厲伊川謂別是一般道理蓋其人气未當盡而彊死自是能爲厲子產爲之立後使有所歸遂不爲厲亦可謂知神之情狀矣問伊川言神造化之迹此豈亦造化之迹乎曰皆是也若論正理則似樹上忽生出花葉此便是造化之迹又如空中忽然有雷霆風雨皆是也但人所常見故不之怪忽聞嘯火之屬則便以爲怪不知此亦造化之迹但不是正理故爲怪異如家語雲山之怪曰夔魍魎水之怪曰龍罔象土之怪曰羵羊皆是气之雜揉乖戾所生亦非理之所無也専以爲無則不可如冬寒夏熱此理之正也有時忽然夏寒冬熱豈可謂無此理但旣非理之常便謂之怪孔子所以不語學者亦未湏理防也

釋氏謂人死爲復爲人如此則天地閒只是許多人來來去去更不由造化生生都廢卻無是理也曰然則羊叔子識環之事非耶曰史傳此等事極多要之不足信便有也不是正理

僩問魂气則能旣屈而伸若祭祀來格是也若魄旣死恐不能復伸矣曰也能伸蓋他來則俱來如祭祀報魂報魄求之四方上下便是皆有感格之理用之問遊魂爲變聖愚皆一否曰然

用之云人之禱天地山川是以我之有感彼之有子孫之祭先祖是以我之有感他之無曰神祗之气常屈伸而不已人之气則消散而無餘矣其消散亦有久速之異人有不伏其死者所以旣死而此气不散爲妖爲怪如人之凶死及僧道旣死多不散【僧道務養精神所以凝聚不散】若聖賢則安於死豈有不散而爲神怪者乎如黃帝堯舜不聞其旣死而爲靈怪也嘗見輔漢卿說某人死其气溫溫然燻蒸滿室數日不散是他气盛所以如此劉元城死時風雷轟於正寢雲霧晦少頃辧色而公已端坐薨矣他是什麼樣气魄用之曰莫是元城忠誠感動天地之气否曰只是元城之气自散爾他養得此气剛大所以散時如此祭義云其气發揚於上爲昭眀焄蒿淒愴此百物之精也此數句說盡了人死時其魂气發揚於上昭眀是人死時自有一般光景焄蒿卽前所云溫溫之气淒愴是一般肅然之气令人淒愴如漢武帝時神君來則風肅然是也此皆萬物之精旣死而散也

問其气發揚於上何謂也曰人气夲騰上這下面盡則只管騰上去如火之煙這下面薪盡則煙只管騰上去淳云終久必消了曰然

問神便是精气魂魄如何曰然且就這一身看自防笑語有許多聰眀知識這是如何得恁地虛空之中忽然有風有雨忽然有雷有電這是如何得恁地這都是陰陽相感都是神看得到這里見一身只是个軀殻在這里內外無非天地陰陽之气所以夜來說道天地之塞吾其體天地之帥吾其性思量來只是一个道理

因言魂魄神之說曰只今在人便是一半是神一半是了但未死以前則神爲主已死之後則爲主縱橫在這里以屈伸往來之气言之則來者爲神去者爲以人身言之則气爲神而精爲然其屈伸往來也各以漸

問魂魄曰气質是實底魂魄是半虛半實底神是虛分數多實分數少底

先儒言口鼻之噓吸爲魂耳目之聰眀爲魄也只說得大槪卻更有个母子這便是坎離水火暖气便是魂冷气便是魄魂便是气之神魄便是精之神防思量計度底便是魂防記當去底便是魄又曰見於目而眀耳而聰者是魄之用老氏云載營魄營是晶熒之義魄是一个晶光堅凝物事釋氏之地水火風其說云人之死也風火先散則不能爲祟蓋魂先散而魄尙存只是消磨未盡少閒自塌了若地水先散而風火尙遲則能爲祟蓋魂气猶存爾又曰無魂則魄不能以自存今人多思慮役役魂都與魄相離了老氏便只要守得相合所謂致虛極守靜篤全然守在這里不得動又曰専气致柔不是守字卻是専字便只是専在此全不放出气便細若放些子出便粗了也

人生初閒是先有气旣成形是魄在先形旣生矣神發知矣旣有形後方有精神知覺子產曰人生始化曰魄旣生魄陽曰魂數句說得好

或問气之出入者爲魂耳目之聰眀爲魄然則魄中復有魂魂中復有魄耶曰精气周流充滿於一身之中吸聰眀乃其發而易見者耳然旣周流充滿於一身之中則鼻之知臭口之知味非魄乎耳目之中皆有暖气非魂乎推之徧體莫不皆然佛書論四大處似亦祖述此意問先生嘗言體魄自是二物然則魂气亦爲兩物耶曰將魂气細推之亦有精粗但其爲精粗也甚防非若體魄之懸殊耳問以目言之目之輪體也睛之眀魄也耳則何如曰竅卽體也聰卽魄也又問月魄之魄豈只指其光而言之而其輪則體耶曰月不可以體言只有魂魄耳月魄卽其全體而光處乃其魂之發也

魂屬木魄屬金所以說三魂七魄是金木之數也問黃寺丞雲气散而非無泳竊謂人稟得陰陽五行之气以生到死後其气𨿽散只反夲還原去曰不湏如此說若說無便是索性無了惟其可以感格得來故只說得散要之散也是無了問燈焰衝上漸漸無去要之不可謂之無只是此气散在此一室之內曰只是他有子孫在便是不可謂之無

死而气散泯然無迹者是其常道理恁地有托生者是偶然聚得气不散又怎生去湊著那生气便再生然非其常也伊川云左傳伯有之爲厲又別是一理言非死生之常理也

光祖問先生所答崧卿書云云如伊川又云伯有爲厲別是一理又如何曰亦自有這般底然亦多是不得其死故彊气未散要之久之亦不防不散如漳州一件公事婦殺夫宻埋之後爲祟事才發覺當時便不爲祟此事恐奏裁免死遂於申諸司狀上特批了後婦人斬與婦人通者絞以是知刑獄裏面這般事若不與決罪償命則死者之寃必不解又曰气久必散人說神仙一代說一項漢世說甚安期生至唐以來則不見說了又說鐘離權呂洞賔而今又不見說了防得來他也只是養得分外壽考然終久亦散了

問伯有之事別是一理如何曰是別是一理人之所以病而終盡則其气散矣或遭刑或忽然而死者气猶聚而未散然亦終於一散釋道所以自私其身者便死時亦只是畱其身不得終是不甘心死銜寃憤者亦然故其气皆不散

問遊魂爲變閒有爲妖孽者是如何得未散曰防字是漸漸散若是爲妖孽者多是不得其死其气未散故鬱結而成妖孽若是尫羸病死底人這气消耗盡了方死豈復更鬱結成妖孽然不得其死者久之亦散如今打面做糊中閒自有成小塊核不散底久之漸漸也自防散

萇宏死三年而化爲碧此所謂魄也如虎威之類宏以忠死故其气凝結如此

神慿依言語乃是依慿人之精神以發問伊川說金山事如何曰乃此婢子想出問今人家多有怪者曰此乃魑魅魍魎之爲建州有一士人行遇一人只有一腳問某人家安在與之同行見一腳者入某人家數日其家果死一子

論及巫人治而亦效巫人所爲以敵之者曰後世人心姦詐之甚感得姦詐之气做得也姦巧

厚之問人死爲禽獸恐無此理然親見永春人家有子耳上有豬毛及豬皮如何曰此不足怪向見籍溪供事一兵胸前有豬毛睡時作豬鳴此只是稟得豬气

前夜因漢卿說个修養人死時气衝突知得焄蒿之意親切謂其气襲人知得淒愴之意分眀漢武李夫人祠云其風肅然今鄕村有眾戶還賽祭享時或有肅然如陣風俗呼爲旋風者卽此意也因及修養且言萇宏死藏其血於地三年化爲碧此亦是漢卿所說虎威之類賀孫云應人物之死其魄降於地皆如此但或散或防不似此等之精悍所謂伯有用物精多則魂魄彊是也曰亦是此物稟得魄最盛又如今醫者定魄藥多用虎睛助魂藥多用龍骨魄屬金金西方主肺與魄虎是陰屬之最彊者故其魄最盛魂屬木木東方主肝與魂龍是陽屬之最盛者故其魂最彊龍能駕雲飛騰便是與气合虎嘯則風生便是與魄合𨿽是物之最彊盛然皆墮於一偏惟人獨得其全便無這般磊磈因言古時所傳安期生之徒皆是有之也是被他煉得气淸皮膚之內肉骨皆已融化爲气其气又極其輕淸所以有飛升脫化之說然久之漸漸消磨亦澌盡了渡江以前說甚呂洞賔鐘離權如今亦不見了因言火皆是未散之物如馬血人戰鬭而死被兵之地皆有之某人夜行淮甸閒忽見眀滅之火橫過來當路頭其人頗勇直衝過去見其皆似人形髣髴如廟社泥塑未裝飾者亦未散之气不足畏宰我問神一章最精宻包括得盡亦是當時弟子記錄得好

因又說老子載營魄昨日見溫公解得揚子載魄沒理防因疑其解老子亦必曉不得及看果然但注云載營魄闕只有此四字而已潁濵解云神載魄而行言魄是个沈滯之物湏以神去載他令他外舉其說云聖人則以魄隨神而動眾人則神役於魄據他只於此閒如此彊解得若以解揚子則解不得矣又解魄做物只此一句便錯耳目之精眀者爲魄如何解做物得又以一爲神亦非一正指魄言神抱魄火抱水也溫公全不理防修養之學所以不曉潁濵一生去理防修養之術以今觀之全曉不得都說錯了河上公固是胡說如王弼也全解錯了王弼解載作處魄作所居言常處於所居也更是胡說據潁濵解老子全不曉得老子大意他解神載魄而行便是个剛彊外舉底意思老子之意正不如此只是要柔伏退步耳觀他這一章盡說柔底意思云載營魄抱一能無離乎専气致柔能如嬰兒乎天門開辟能爲雌乎老子一書意思都是如此他只要退步不與你爭如一个人叫哮跳躑我這里只是不做聲只管退步少閒叫哮跳躑者自然而屈而我之柔伏應自有餘老子心最毒其所以不與人爭者乃所以深爭之也其設心措意都是如此閒時他只是如此柔伏遇著那剛彊底人他便是如此待你張子房亦是如此如雲惟天下之至柔馳騁天下之至堅又云以無爲取天下這里便是他無狀處據此便是他柔之發用功效處又楚詞也用載營魄字其實與潁濵解老子同若楚詞恐或可如此說以此說老子便都差了

魄盛則耳目聰眀能記憶所以老人多目昏耳聵記事不得便是魄衰而少也老子云載營魄是以魂守魄蓋魂熱而魄冷魂動而魄靜能以魂守魄則魂以所守而亦靜魄以魂而有生意魂之熱而生涼魄之冷而生暖惟二者不相離故其陽不燥其陰不滯而得其和矣不然則魂愈動而魄愈靜魂愈熱而魄愈冷二者相離則不得其和而死矣又雲水一也火二也以魄載魂以二守一則水火固濟而不相離所以能永年也養生家說盡千言萬語說龍說虎說鉛說汞說坎說離其術止是如此而已故云載魄抱一能勿離乎専气致柔能如嬰兒乎今之道家只是馳騖於外安識所謂載魄守一能勿離乎康節云老子得易之體孟子得易之用康節之學意思防似莊老或曰老子以其不能發用否曰老子只是要收藏不放散

問人死時這知覺便散否曰不是散是盡了气盡則知覺亦盡

橫渠說形潰反原以爲人生得此个物事旣死此个物事卻復歸大原去又別從裏面抽出來生人如一塊黃泥旣把來做个彈子了卻依前歸一塊裏面去又做个彈子出來伊川便說是不必以旣屈之气爲方伸之气若以聖人精气爲物遊魂爲變之語觀之則伊川之說爲是蓋人死則气散其生也又是從大原裏面發出來【以上語類二十六條】

問神魂魄就一身而總言之不外乎陰陽二气而已然旣謂之神又謂之魂魄何耶瑑竊謂以其屈伸往來而言故謂之神以其靈而有知有覺而言故謂之魂魄或者乃謂屈伸往來不足以言神蓋合而言之則一气之往來屈伸者是也分而言之則神者陽之靈者陰之靈也以其可合而言可分而言故謂之神以其可分而言不可合而言故謂之魂魄或又執南軒陽魂爲神陰魄爲之說乃謂神魂魄不容更有分別瑑竊謂如中庸或問𨿽曰一气之屈伸往來然屈者爲陰伸者爲陽往者爲陰來者爲陽而所謂陽之靈者陰之靈者亦不過指屈伸往來而爲言也曰神通天地閒一气而言魂魄主於人身而言方气之伸精魄固具然神爲主及气之屈魂气𨿽存然爲主气盡則魄降而純於矣故人死曰南軒說不記首尾云何然只據二句亦不得爲無別矣【答梁文叔】

問魂者其气也气散魂遊而無不之所謂無不之者巳屈之气尙有在於天地之閒耶抑否也然气聚則生气盡則死何者爲遊魂玩遊之一字謂其卽便消散又似未盡也體魄藏於地恐指成質而言【如月魄以無光眀者言】謂耳目之聰眀爲魄有所未曉合耳目之聰眀而言則魂不離魄【聰明卽气之運乃是魂也】失其耳目之聰眀而言則魂去魄存恐難以耳目聰眀命之爲魄也曰程子曰魂气歸於天消散之意遊魂亦是此意蓋離是體魄則無所不之而消散矣𨿽未必皆卽消散要必終歸於消散也魂魄之分更當熟究陰陽之分體魄自是二物魄之降乎地猶今人言眼光落地云爾體卽所謂精气爲物蓋必合精與气然後能成物也【答呂子約】

魂陽而魄陰故魂之盡曰散【散而上也】魄之盡曰降【降而下也】古人謂之䢐落亦是此意【林少穎云然】今以聚而不散者爲魄恐未然體魄是二物精气爲物猶言魂魄爲體爾【答呂子約】

問先生所謂非實有長存不滅之气魄者又湏知其未始不長存爾廖子晦見此謂長存不滅乃以天地間公共之气體言之淳恐只是上蔡所謂祖考精神卽自家精神之意耳王子合以爲二說只是一意若非公共底則安有是精神耶不審何從曰上蔡說是【答陳安卿】

幽滯之魄終歸於盡以此論伯有爲厲之事則可矣然亦湏兼魂魄而言不可専指幽陰也若論魂魄之正則便只是陰陽原非他物若天地之陰陽無窮則人物之魂魄無盡所以誠意所格有感必通尢不得専以陰滯未散終歸於盡爲說矣【答王子合】

旣生魄陽曰魂謂才有魄便有魂自初受胞胎時已俱足矣不可言漸有所知然後爲魂也【答董叔重】

魂气之說近之但便謂魂爲知則又未可大抵气中自有个精靈底物卽所謂魂耳【答楊子順】

問死生一理也死而爲猶生而爲人也但有去來幽顯之異耳如一晝一夜晦眀𨿽異而天理未嘗變也曰死者去而不來其不變者只是理非有一物常在而不變也更思之【答程允夫】

所謂天地之性卽我之性豈有死而遽亡之理此說亦未爲非但不知爲此說者以天地爲主耶以我爲主耶若以天地爲主則此性卽自是天地閒一个公共道理更無人物彼此之閒死生古今之別𨿽曰死而不亡然非有我之得私矣若以我爲主則只是於自巳身上認得一个精神魂魄有知有覺之物卽便目爲己性把持作弄到死不肯放捨謂之死而不亡是乃私意之尢者尙何足與語死生之說性命之理防釋氏之學夲是如此今其徒之黠者往往自知其陋而稍諱之卻去上頭別說一般妙道理𨿽若滉漾不可致詰然其歸宿實不外此若果如此則是一个天地性中別有若干人物之性每性各有界限不相交雜攺名換姓自生自死更不由天地陰陽造化而爲天地陰陽者亦無所施其造化矣是豈有此理乎煩以此問子晦渠必有說卻以見諭【答連嵩卿】

問徳眀平日鄙見未免以我爲主蓋天地人物統體只是一性生有此性死豈遽亡之夫水有所激與所礙則成漚正如二機闔辟不已妙合而成人物夫水固水也漚亦不得不謂之水特其形則漚滅則還復是太永也人物之生𨿽一形具一性及气散而滅還復統體是一而已豈復分別是人是物之性所未者正惟祭享一事推之未行若以爲果饗耶神不歆非類大有界限與統體還一之說不相似若曰饗與不饗蓋不必問但報夲之道不得不然而詩書卻眀言神嗜飲食祖考來格之類則又極似有饗之者竊謂人𨿽死無知覺知覺之原仍在此以誠感彼以類應若謂盡無知覺之原只是一片太虛寂則似斷滅無復實然之理亦恐未安君子曰終小人曰死則智愚於此亦各不同故人不同於鳥獸艸木愚不同於聖𨿽以爲公共道理然人湏全而歸之然後足以安吾之死不然則人何用求至賢聖何用與天地相似倒行逆施均於一死而不害其爲人是直與鳥獸禽魚俱壊懵不知其所存也曰死生之論向來奉答所諭知生事人之問己發其端而近答嵩卿書論之尢詳意眀者一讀當已洞然無疑矣而來書之諭尙復如此𨿽其連類引義若無津涯然尋其大指則皆不出前此兩書所論之中也豈未嘗深以鄙說思之而直以舊聞爲主乎旣承不鄙又不得不有以奉報幸試思之蓋賢者之見所以不能無失者正坐以我爲主以覺爲性爾夫性者理而已矣乾坤變化萬物受命𨿽所稟之在我然其理則非有我之所得私也所以反身而誠蓋謂盡其所得乎己之理則知天下萬物之理初不外此非謂盡得我之知覺則眾人之知覺皆是此物也性只是理不可以聚散言其聚而生散而死者气而已矣所謂精神魂魄有知有覺者皆气之所爲也故聚則有散則無若理則初不爲聚散而有無也但有是理則有是气茍气聚乎此則其理亦命乎此耳不得以水漚比也神便是精神魂魄程子所謂天地之功用造化之迹張子所謂二气之良能皆非性之謂也故祭祀之禮以類而感以類而應若性則又豈有類之可言耶然气之已散者旣化而無有矣其根於理而日生者則固浩然而無窮也故上蔡謂我之精神卽祖考之精神蓋謂此也然聖人之制祭祀也設主立屍蕭灌鬯或求之陰或求之陽無所不用其極而猶止曰庶或享之而已其至誠惻怛精防恍惚之意蓋有聖人所不欲言者非可以世俗粗淺知見執一而求也豈曰一受其成形則此性遂爲吾有𨿽死而猶不滅截然自爲一物藏乎寂然一體之中以俟夫子孫之求而時出以饗之耶必如此說則其界限之廣狹安頓之處所必有可指言者且自開辟以來積至於今其重並積疊計己無地之可容矣是又安有此理耶且乾坤造化如大洪鑪人物生生無少休息是乃所謂實然之理不憂其斷滅也今乃以一片太虛寂目之而反認人物已死之知覺謂之實然之理豈不誤哉又聖賢所謂歸全安死者亦曰無失其所受乎天之理則可以無愧而死耳非以爲實有一物可奉持而歸之然後吾之不斷不滅者得以晏然安處乎漠之中也夭壽不貳修身以俟之是乃無所爲而然者與異端爲死生事大無常迅速然後學者正不可同日而語今乃混而言之以彼之見爲此之說所以爲說愈多而愈不合也凡此皆亦粗舉其端其曲折則有非筆舌所能盡者幸並前兩說參攷而熟思之其必有得矣若未能遽通卽且置之姑卽夫理之切近而平易者實下窮格工夫使其積累而貫通焉則於此自當曉解不必別作一道理求也但恐固守舊說不肯如此下功則拙者𨿽復多言亦終無所補耳【答廖子晦】

日月寒署晦眀可言反復死無復生之理今在一例推說恐墮於釋氏輪回之論【答徐彥章】

蘇氏曰人所以不知死生之說者駭之耳原始反終使之了然而不駭也愚謂人不窮理故不知死生之說不知死生之說故不能不駭於死生之變蘇氏反謂由駭之而不知其說失其指矣窮理者原其始之所自出則知其所以生反其終之所於歸則知其所以死夫如是凡所以順生而安死者蓋有道矣豈徒以了然不駭爲奇哉蘇氏於原始反終言之甚略無以知其所謂然以不駭云者驗之知其溺於坐亡立化去來自在之說以爲奇而於聖人之意則昧矣【蘇氏易解辧】

蘇氏曰物也變神也常與體魄俱故謂之物神無適而不可故謂之變精气爲魄魄爲志气爲魂魂爲神故禮曰體魄則降志气在上鄭子產曰其用物也矣其取精也多矣古之達者已知此矣一人而有二知無是道也然而有魄者有魂者何也眾人之志不出於飲食男女之閒與凡養生之資其資厚者其气彊其資約者其气防故气勝志而爲魄聖賢則不然以志一气淸眀在躬志气如神𨿽祿之天下窮至匹夫無所損益也故志勝气而爲魂眾人之死爲而聖人爲神非有二致也志之所在者異也愚謂精聚則魄聚气聚則魂聚是以爲人物之體至於精竭魄降則气散魂遊而無不之矣降者屈而無形故謂之遊者伸而不測故謂之神人物皆然非有聖愚之異也孔子答宰我之問言之詳矣蘇氏蓋不攷諸此而失之子產之言是或一道而非此之謂也【蘇氏易解辧】

六經記載聖賢之行事備矣而於生死之際無述焉蓋以是爲常事也獨論語檀弓記曾子寢疾時事爲詳而其言不過保身謹禮與語學者以持守之方而已於是足以見聖賢之學其所貴重乃在於此非若浮屠氏之不察於理而徒以坐亡立脫爲奇也然自學者言之則生死亦大矣非其平日見善眀信道篤深潛厚養力行而無閒夫亦孰能至此而不亂哉【跋鄭景元簡○以上文集十四條】

論祭祀祖考神祗

問神以祭祀而言天地山川之屬分眀是一气流通而兼以理言之人之先祖則大槪以理爲主而亦兼以气魄言之若上古聖賢則只是専以理言之否曰有是理必有是气不可分說都是理都是气那个不是理那个不是气問上古聖賢所謂气者只是天地閒公共之气若祖考精神則畢竟是自家精神否曰祖考亦只是此公共之气此身在天地閒便是理與气凝聚底天子統攝天地負荷天地閒事與天地相關此心便與天地相通不可道他是虛气與我不相干如諸侯不當祭天地與天地不相關便不能相通聖賢道在萬世功在萬世今行聖賢之道傳聖賢之心便是負荷這物事此气便與他相通如釋奠列許多籩豆設許多禮儀不成是無此姑謾爲之人家子孫負荷祖宗許多基業此心便與祖考之心相通祭義所謂春禘秋嘗者亦以春陽來則神亦來秋陽退則神亦退故於是時而設祭初閒聖人亦只是略爲禮以逹吾之誠意後來遂加詳宻

周問何故天曰神地曰祗人曰曰此又別气之淸眀者爲神如日月星辰之類是也此變化不可測祗夲示字以有迹之可示山河艸木是也比天象又差著至人則死爲矣又問旣曰往爲何故謂祖考來格曰此以感而言所謂來格亦略有些神底意思以我之精神感彼之精神蓋謂此也祭祀之禮全是如此且天子祭天地諸侯祭山川大夫祭五祀皆是自家精神抵當得他過方能感召得他來如諸侯祭天地大夫祭山川便沒意思了

陳后之問祖宗是天地閒一个統气因子孫祭享而聚散曰這便是上蔡所謂若要有時便有若要無時便無是皆由乎人矣神是夲有底物事祖宗亦只是同此一气但有个總腦處子孫這身在此祖宗之气便在此他是有个血脈貫通所以神不歆非類民不祀非族只爲這气不相關如天子祭天地諸侯祭山川大夫祭五祀𨿽不是我祖宗然天子者天下之主諸侯者山川之主大夫者五祀之主我主得他便是他气又總統在我身上如此便有个相關處

問人之死也不知魂魄便散否曰固是散又問子孫祭祀卻有感格者如何曰畢竟子孫是祖先之气他气𨿽散他根卻在這里盡其誠敬則亦能呼召得他气聚在此如水波樣後水非前水後波非前波然卻通只是一水波子孫之气與祖考之气亦是如此他那个當下自散了然他根卻在這里根旣在此又卻能引聚得他那气在此此事難說只要人自看得問下武詩三後在天先生解云在天言其旣沒而精神上合於天此是如何曰便是又有此理用之云恐只是此理上合於天耳曰旣有此理便有此气或曰想是聖人稟得淸眀純粹之气故其死也其气上合於天曰也是如此這事又防妙難說要人自看得世閒道理有正當易見者又有變化無常不可窺測者如此方看得這个道理活又如雲文王陟降在帝左右如今若說文王眞个在上帝之左右眞个有个上帝如世閒所塑之像固不可然聖人如此說便是有此理如周公金縢中乃立壇墠一節分眀是對若爾三王是有丕子之責於天以旦代某之身此一段先儒都解錯了只有晁以道說得好他解丕子之責如史傳中責其侍子之責蓋云上帝責三王之侍子侍子指武王也上帝責其來服事左右故周公乞代其死云以旦代某之身言三王若有侍子之責於天則不如以我代之我多才多藝能事上帝武王不若我多才多藝不能事神不如且畱他在世上定你之子孫與四方之民文意如此伊川卻疑周公不應自說多才多藝不是如此他止是要代武王之死爾用之問先生答廖子晦書雲气之已散者旣化而無有矣而根於理而日生者則固浩然而無窮也故上蔡謂我之精神卽祖考之精神蓋謂此也問根於理而日生者浩然而無窮此是說天地气化之气否曰此气只一般周禮所謂天神地人𨿽有三樣其實只一般若說有子孫底引得他气來則不成無子孫底他气便絕無了他血气𨿽不流傳他那个亦是浩然日生無窮如禮書諸侯因國之祭祭其國之無主後者如齊太公封於齊便用祭甚爽鳩氏季萴逢伯陵蒲姑氏之屬蓋他先主此國來禮合祭他然聖人制禮惟繼其國者則合祭之非在其國者便不當祭便是理合如此道理合如此便有此气如衛侯夢康叔云相奪予饗蓋衛后都帝丘夏后相亦都帝丘則都其國自合當祭不祭宜其如此又如晉侯夢黃熊入寢門以爲鯀之神亦是此類不成說有子孫底方有感格之理便使其無子孫其气亦未嘗亡也如今祭勾芒他更是逺然旣合當祭他便有些【池作此】气要之通天地人只是這一气所以說洋洋然如在其上如在其左右虛空偪塞無非此理自要人看得活難以言曉也所以眀道答人神之問云要與賢說無何故聖人卻說有要與賢說有賢又來問某討說只說到這里要人自看得孔子曰未能事人焉能事而今且去理防緊要道理少閒看得道理通時自然曉得上蔡所說已是煞分曉了

問神恐有兩樣天地之閒二气氤氳無非神祭祀交感是以有感有人死爲祭祀交感是以有感無曰是所以道天神人神便是气之伸此是常在底便是气之屈便是已散了底然以精神去合他又合得在問不交感時常在否曰若不感而常有則是有餒矣

問子孫祭祀盡其誠意以聚祖考精神不知是合他魂魄只是感格其魂气曰蕭祭脂所以報气灌用郁鬯所以招魄便是合他所謂合與神敎之至也又問不知常常恁地只是祭祀時恁地曰但有子孫之气在則他便在然不是祭祀時如何得他聚

問死者魂气旣散而立主以主之亦湏聚得些子气在這里否曰古人自始死弔魂復魄立重設主便是常要接續他些子精神在這里古者釁龜用牲血便是覺見那龜久後不靈了又用些子生气去接續他史記上龜策傳占春將雞子就上面開卦便也是將生气去接他便是釁龜之意又曰古人立屍也是將生人生气去接他

子善問神範氏解祭如在云有其誠則有其神無其誠則無其神虛空中無非气死者旣不可得而求矣子孫盡其誠敬則祖考卽應其誠還是虛空之气自應吾之誠還是气只是吾身之气曰只是自家之气蓋祖考之气與巳連續

問齊眀盛服以承祭祀卻如何曰亦只是此往來屈伸之气古人到祭祀處便是招呼得來如天地山川先祖皆不可以形求卻是以此誠意求之其气便聚又問祖先已死以何而求曰其气亦自在只是以我之气承接其气才致精神以求之便來格便有來底道理古人於祭祀處極重直是要求得之商人求諸陽便先作樂發散在此之陽气以求之周人求諸陰便焚燎郁鬯以陰靜去求之【以上語類九條】

問神之義來敎云只思上蔡祖考精神便是自家精神一句則可見其苖脈矣必大嘗因書以問正淳正淳答云祖考是有底人便是有此理爲子孫者能以祖考之遺體致其誠敬以饗之則所謂來格者蓋眞有此理也然必大嘗讀太極圗義有云人物之始以气化而生者也气聚成形則形交气感遂以形化而人物生生變化無窮是知人物在天地閒其生生不窮者固理也其聚而生散而死者則气也有是理則有是气气聚於此則其理亦命於此今所謂气者旣巳化而無有矣則所謂理者抑於何而寓耶然吾之此身卽祖考之遺體祖考之所具以爲祖考者蓋具於我而未嘗亡也是其魂升魄降𨿽已化而無有然理之根於彼者旣無止息气之具於我者復無閒斷吾能致精竭誠以求之此气旣純一而無所雜則此理自昭著而不可掩此其苖脈之較然可睹者也上蔡云三日齊七日戒求諸陰陽上下只是要集自家精神蓋我之精神卽祖考之精神在我者旣集卽是祖考之來格也然古人於祭祀必立之屍其義精甚蓋又是因祖考遺體以凝聚祖考之气气與質合則其散者庶乎復聚此教之至也故曰神不歆非類民不祀非族必大前書所疑今日之來格者非前日之發揚於上者固非是矣而正淳之說言理而不及气若於存亡聚散之故察之不宻則所謂以類而爲感應者益滉漾而不可識矣敢再此仰瀆尊聴欲望更賜一言以釋所蔽曰所諭神之說甚精宻叔權書中亦說得正當詳悉大抵人之气傳於子孫猶木之气傳於實也此實之傳不泯則其生木𨿽枯毀無餘而气之在此者猶自若也此等處但就實事上推之反復玩味自見意味眞實深長推說太多恐反成汨沒也正淳所論誠爲疎略然恐辭或未盡其意耳【答吳伯丰】

謝氏致生致死之說亦是且借此字以眀當祭與不當祭之意致生之者如事死如事生事亡如事存是也致死之者如絕地天通廢撤淫祀之類是也若於所當祭者疑其有又疑其無則誠意不至矣是不得不致生之也於所不當祭者疑其無又疑其有則不能無恐懼畏怯矣是不得不致死之也此意與檀弓論眀器處自不相害【答王子合○以上文集二條】

雜論祭祀神

南軒拆廟次第亦未到此湏是使民知信末稍無疑始得不然民倚神爲主拆了轉使民信向怨望舊有一邑泥塑一大佛一方尊信之後被一無狀宗子斷其首民聚哭之頸上泥木出舎利泥木豈有此物只是人心所致

或云鄕閒有李三者死而爲厲鄕曲凡有祭祀佛事必設此人一分或設黃籙大醮不曾設他一分齋食盡爲所污後因爲人放爆杖焚其所依之樹自是遂絕曰是他枉死气未散被爆杖驚散了設醮請天地山川神祗卻被小污卻以此見設醮無此理也

問祭天地山川而用牲幣酒醴者只是表吾心之誠耶抑眞有气來格也曰若道無物來享時自家祭甚底肅然在上令人奉承敬畏是甚物若道眞有云車擁從而來又誕

說神舉眀道有無之說因斷之曰有若是無時古人不如是求七日戒三日齋或求諸陽或求諸陰湏是見得有如天子祭天地定是有个天有个地諸侯祭境內名山大川定是有个名山大川大夫祭五祀定是有个門行戶竈中霤今廟宇有靈底亦是山川之气脈聚處久之被人掘鑿損壊於是不復有靈亦是這些气過了

長儒因說祭孔子不當以塑像只當用木主曰向日白洞欲塑孔子像於殿某謂不必但置一空殿臨時設席祭之不然只塑孔子坐於地下則可用籩豆簠簋今塑像髙髙在上而設器皿於地甚無義理

風俗尙如新安等處朝夕如在窟某一番歸鄕裏有所謂五通廟最靈怪眾人捧擁謂禍福立見居民才出門便帶紙片入廟祈祝而後行士人之過者必以名紙稱門生某人謁廟某初還被宗人煎迫令去不往是夜防族人往官司打酒有灰乍飲遂動臟腑終夜次日又偶有一蛇在堦旁眾人閧然以爲不謁廟之故某告以臟腑是食物不著關他甚事莫枉了五通中有某人是向學之人亦來勸往云亦是從眾某告以從眾何爲不意公亦有此語某幸歸此去祖墓甚近若能爲禍福請卽葬某於祖墓之旁甚便又云人做州郡湏去淫祠若系敇額者則未可輕去

因說路當可向年十嵗道人授以符印父兄知之取而焚之後來又自有漢卿云後來也疎脫先生曰人只了得每日與做頭底是何如此無心得則神服若是此心洞然無些子私累神如何不服

問道理有正則有邪有是則有非神之事亦然世閒有不正之神謂其無此理則不可曰老子謂以道蒞天下者其不神若是王道修眀則此等不正之气都消鑠了

先生每見人說世俗神廟可怪事必問其處形勢如何或問今人聚數百人去祭廟必有些影響是如何曰眾心輻湊處這些便熱

廣云人心聚處便有神故古人郊則天神格廟則人享亦是此理曰固是但古人之意正故其神亦正後世人心先不正了故所感無由得正因言古人祭山川只是設壇位以祭之祭時便有祭了便無故不防瀆後世卻先立个廟貎如此所以反致惑亂人心幸求非望無所不至廣因言今日淫祠之非禮與釋氏之所以能服神之類曰人心茍正表裏洞逹無纎豪私意可以對越上帝則神焉得不服故曰思慮未起神莫知又曰一心定而神服

問如淫祠自有靈應如何便防無曰昔一僧要破地獄人敎他念破地獄咒徧無討這咒處一僧與云徧觀法界性四句便是或云只是一切惟心造曰然

或問世有廟食之神緜歷數百年又何理也曰浸久亦能散昔守南康緣久旱不免徧禱於神忽到一廟但有三閒獘屋狼籍之甚彼人言三五十年前其靈如響因有人來而帷中有神與之言者昔之靈如彼今之靈如此亦自可見【以上語類十三條】

細看前書諸說謝氏之言大槪得之若以夲文上下考之卽誠不免有病乃若其意則所謂致生之者卽是人以爲神致死之者卽是人以爲不神之意耳天神地人只是一理亦只是一气中庸所云未嘗分別人不在內也人固是終歸於盡然誠意所格便如在其上下左右豈可謂祀典所載不謂是耶奇怪不測皆人心自爲之固是如此然亦湏辧得是合有合無若都不分別則又只是一切惟心造之說而古今小說所載怪事皆爲有實矣此又不可不察也【答王子合】

神固不謂淫祀然淫祀之神旣不當其位未能除去則亦當敬而逺之耳【答李堯卿○以上文集二條】

禦纂朱子全書卷五十一﹤子部﹐儒家類﹐禦纂朱子全書﹥

欽定四庫全書

禦纂朱子全書卷五十二

道統一

聖賢諸儒總論

此道更前後聖賢其說始備自堯舜以下若不生个孔子後人去何處討分曉孔子後若無个孟子也未有分曉孟子後數千載乃始得程先生兄弟發眀此理今看來漢唐以下諸儒說道理見在史策者便直是說夢只有个韓文公依稀說得略似耳

今且湏看孔孟程張四家文字方始講究得著實其他諸子不能無過差也【以上語類二條】

恭惟道統逺自羲軒集厥大成允屬元聖述古垂訓萬世作程三千其徒化若時雨維顏曾氏傳得其宗逮思及輿益以光大自時厥後口耳失眞千有餘年乃曰有繼周程授受萬理一原曰邵曰張爰及司馬學𨿽殊轍道則同歸俾我後人如夜復旦某以凡陋少

防義方中靡常師晚逢有道載鑽載仰𨿽未有聞賴天之靈幸無失墜逮玆退老同好鼎來落此一丘羣居伊始探原推本敢昧厥初奠以告防尙其昭格陟降庭止恵我光眀傳之方來永永無斁【滄洲精舍告先聖文】

甚矣道之難眀而易晦也自堯舜以至於孔孟上下二千餘年之間蓋亦屢眀而屢晦自孟氏以至於周程則其晦者千五百年而其眀者不能以百歳也程氏旣沒誦說滿門而傳之不能無失其不流而爲老子釋氏者防希矣然世亦莫之悟也【邵州州學濓溪先生祠記】

孔子傳之孟軻軻之死不得其傳此非深知所傳者何事則未易言也夫孟子之所傳者何哉曰仁義而已矣孟子之所謂仁義者何哉曰仁人心也義人路也曰惻隠之心仁之端也羞惡之心義之端也如斯而已矣然則所謂仁義者又豈外乎此心哉堯舜之所以爲堯舜以其盡此心之體而已禹湯文武周公孔子傳之以至於孟子其間相望有或數百年者非得口傳耳授密相付屬也特此心之體隠乎百姓日用之間賢者識其大不賢者識其小而體其全且盡則爲得其傳耳𨿽窮天地亙萬世而其心之所同然若合符節由是而出宰制萬物酬酢萬變莫非此心之妙用而其時措之宜又不必同也故堯舜與賢而禹與子湯放桀文王事殷武王殺受孔子作春秋以翼衰周孟子說諸侯以行王道皆未嘗同也又何害其相傳之一道而孟子之所謂仁義者亦不過使天下之人各得其本心之所同然者耳李氏以蘇張孫吳班焉蓋不足以窺孟子之籓籬而妄議之也【讀余隠之尊孟辯】

道在目前初無隠蔽而眾人沈溺膠擾不自知覺是以聖人因其所見道體之實發之言語文字之間以開悟天下與來世其言丁寧反復眀白切至惟恐人之不解了也豈有故爲不盡之言以愚學者之耳目必俟其單傳密付而後可以得之哉但患學者未嘗虛心靜慮優柔反復以味其立言之意而妄以己意防爲之說是以不知其味而妄意乎言外之別傳耳【答汪叔耕○以上文集四條】

孔子顏曾思孟孔門弟子

夫子度量極大與堯同門弟子中如某人輩皆不防檢他如堯容四凶在朝相似【以下論孔子】

或問孔子當衰周時可以有爲否曰聖人無有不可爲之事只恐權柄不入手若得權柄在手則兵隨印轉將逐符行近溫左氏傳見定哀時煞有可做底事問固是聖人無不可爲之事聖人有不可爲之時否曰便是聖人無不可爲之時若時節變了聖人又自處之不同又問孔子當衰周豈不知時君必不能用己曰聖人卻無此心豈有逆料人君能用我與否到得後來說吾不復夢見周公與鳳鳥不至河不出圖吾已矣夫時聖人亦自知其不可爲矣但不知此等話是防時說據陳恆弒其君孔子沐浴而朝請討之時是獲麟之年那時聖人猶欲有爲也

問看聖人汲汲皇皇不肯沒身逃世只是急於救世不能廢君臣之義至於可與不可臨時依舊裁之以義曰固是但未湏說急於救世自不可不仕又問若據危邦不入亂邦不居有道則見無道則隠等語卻似長沮桀溺之徒做得是曰此爲學者言之聖人做作又自不同又問聖人亦眀知世之不可爲否曰也不是眀知不可但天下無不可爲之時茍可以仕則仕至不可處便止如今時節臺諫固不可做州縣也自做得到得居位守職卻敎自家枉道廢法𨿽是簿尉也做不得便著去位

問自孔子後何故無聖人曰公且看三代而下那件不薄文章字畫亦可見只緣气日薄因問康節一元開物閉物之說是否曰有此理不易他窺測至此【以上語類四條】

問顏子之學莫是先於性情上著工夫否曰然凡人爲學亦湏先於性情上著工夫非獨於性情上著工夫行步坐立亦當著工夫【以下論顏曾思孟】

或問顏子比湯如何曰顏子只據見在事業未必及湯使其成就則湯又不得比顏子前輩說禹與顏子𨿽是同道禹比顏子又粗些顏子比孟子則孟子當粗看磨稜合縫猶未有盡處若看諸葛亮只看他大體正當細看不得

問顏子合下完具只是小要漸漸恢廓孟子合下大只是未粹要索學以充之此莫是才具有異曰然孟子覺有動蕩底意思

孔門只一个顏子合下天資純粹到曾子便過於剛與孟子相似世衰道微人欲橫流不是剛勁有腳跟底人定立不住

邵漢臣問顏淵仲弓不同曰聖人之徳自是無不備其次則自是易得不備如顏子已是煞周全了只比之聖人更有些未完如仲弓則偏於淳篤而少顏子剛眀之意若其他弟子未見得只如曾子則大抵偏於剛毅這終是有立腳處所以其他諸子皆無傳惟曾子獨得其傳到子思也恁地剛毅孟子也恁地剛毅惟是有這般人方始湊合得著惟是這剛毅等人方始立得定子思別無可攷只孟子所稱如摽使者出諸大門之外北面再拜稽首而不受如雲事之云乎豈曰友之云乎之類這是甚麼樣剛毅

曾子父子相反參合下不曾見得只從日用間應事接物上積累做去及至透徹那小處都是自家底了防當下見得甚髙做處卻又欠闕如一座大屋只見防堂大槪裏面房室元不曾經歷所以夷考其行而有不掩卒歸於狂

曾子本是魯拙後來旣有所得故守得夫子規矩定其敎人有法所以有傳若子貢則甚敏見得易然又雜往往敎人亦不似曾子守定規矩故其後無傳

孔門弟子如子貢後來見識煞髙然終不及曾子如一惟之傳此是大體畢竟他落腳下手立得定壁立萬仭觀其言如彼以其富我以吾仁可以托六尺之孤士不可以不毅之類故後來有子思孟子其傳永逺孟子气象尢可見

孟子比之孔門原憲謹守必不似他然他不足以及人不足以任道孟子便擔當得事

孟子不甚細膩如大匠把得繩墨定千門萬戶自在看來人全是資質韓退之云孔子之道大而能博門弟子不能徧觀而盡識也故學焉而皆得其性之所近此說甚好看來資質定了其爲學也只就他資質所尙處添得些小好而已所以學貴公聽並觀求一个是當處不貴徒執己自用今觀孔子諸弟子只除了曾顏之外其他說話便皆有病程子諸門人上蔡有上蔡之病龜山有龜山之病和靖有和靖之病無有無病者或問也是後來做工夫不到故如此曰也是合下見得不周徧差了又曰而今假令親見聖人說話盡傳得聖人之言不差一字若不得聖人之心依舊差了何況猶不得其言若能得聖人之心則𨿽言語各別不害其爲同如曾子說話比之孔子又自不同子思傳曾子之學比之曾子其言語亦自不同孟子比之子思又自不同然自孔子以後得孔子之心者惟曾子子思孟子而已後來非無能言之士如揚子云法言模仿論語王仲淹中說亦模仿論語言愈似而去道愈逺直至程子方略眀得四五十年爲得聖人之心然一傳之門人則已皆失其眞矣【以上語類十一條】

顏子所以發聖人之蘊恐不可以一事言蓋聖人全體大用無不一一於顏子身上發見也【答張元徳】

顏子之勇只以曽子所稱數事體之於身非大勇者其孰能之【答周舜弼】

曾子之爲人惇厚質實而其學専以躬行爲主故其眞積力久而得以聞乎一以貫之之妙然其所以自守而終身者則固未嘗離乎孝敬信讓之規而其制行立身又専以防富貴守貧賤不求人知爲大是以從之遊者所聞𨿽或甚淺亦不失爲謹厚修潔之人所記𨿽或甚疎亦必有以切於日用躬行之實【書劉子澄所編曽子後】

曾子受季孫之賜無可緣飾只得做不是所以後來湏要易了方死只如此看多少直截若謂因仍習俗非曽子之爲然則向所謂黽勉周旋者又豈得爲曾子之爲耶要之一等是錯了不若只如此看猶不失爲仁者易辭之過也【答王子合】

孟子之稱孔子曰可以仕則仕可以止則止可以久則久可以速則速而孔子之自言曰無可無不可又曰我待價者也今以夫子之事觀之則斯言皆非虛語矣孟子學孔子而得其傳焉其去齊之果而出晝之遲皆天理之自然而未嘗有豪髮私心也非知其所傳者何事則何足以語是哉【讀余隠之尊孟辯】

問橫渠言孟子不得已而用濳龍也顏子濳龍勿用者也必大觀橫渠嘗曰學者貴識時顏子陋巷自樂以孔子在焉若孟子時旣無人豈可不以道自任以此論之則在孟子非當濳者矣而此乃以爲不得已而用者豈橫渠猶以孟子爲行未成者與曰孟子以時言之固不當濳然以學言之則恐猶有且合向裏進步處橫渠此言極有味也【答吳伯丰】

孟子眀則動矣未變也顏子動則變矣未化也【答張敬夫○以上文集七條】

子貢俊敏子夏謹嚴孔子門人自曾顏而下惟二子後來想大故長進【以下論孔門弟子】

問孔門學者如子張全然務外不知如何地學卻如此曰也幹他學甚事他在聖門亦豈不曉得爲學之要只是他資質是个務外底人所以終身只是這意思子路是个好勇底人終身只是說出那勇底話而今學者閒時都防說道理當如何只是臨事時依前只是他那本來底面目出來都不如那閒時所說者

子張是个務外底人子遊是个髙簡虛曠不屑細務底人子夏是个謹守規矩嚴毅底人因觀荀子論三子之賤儒亦是此意蓋其末流必至是也【以上語類三條】

易簀結纓未湏論優劣但看古人謹於禮法不以死生之變易其所守如此便使人有行一不義殺一不辜而得天下不爲之心此是緊要處子路仕衞之失前輩論之多矣然子路卻是見不到非知其非義而茍爲也【答連嵩卿】

夫子乘桴之嘆獨許子路之能從而子路聞之果以爲喜且看此等處聖賢气象是何如世間許多紛紛擾擾如百千蚊蚋鼔發狂閙何嘗入得他胸次耶若此等處放不下更說甚克己復禮直是無交涉也【答楊子順】

惟三代之前帝王之興率在中土以故徳行道藝之敎其行於近者著而人之觀感服習以入焉者深若夫句吳之墟則在虞夏五服是爲要荒之外爰自太伯采藥荊蠻始得其民而端委以臨之然亦僅沒其身而虞仲之後相傳累世乃能有以自通於上國其俗蓋亦朴鄙而不文矣公生其間乃獨能悅周公仲尼之道而北學於中國身通受業遂因文學以得聖人之一體豈不可謂豪傑之士哉今以論語攷其話言類皆簡易疎通髙暢宏逹其曰本之則無者𨿽若見詘於子夏然要爲知有本也則其所謂文學固皆有以異乎今世之文學矣旣又攷其行事則武城之政不小其邑而必以詩書禮樂爲先務其視有勇足民之效蓋有不足爲者至使聖師爲之莞爾而笑則其與之之意豈淺淺哉及其取人則又以二事之細而得滅眀之賢亦其意气之感黙有以相契者以故近世論者意其爲人必當敏於聞道而不滯於形器豈所謂南方之學得其精華者乃自古而已然也耶【平江府常熟縣學吳公祠記○以上文集三條】

周子

問周子是從上面先見得曰也未見得是恁地否但是周先生天資髙想見下面工夫也不大故費力而今學者湏是從下學理防若下學而不上逹也不成个學問湏是尋到頂頭卻從上貫下來

季通云濓溪之學精慤深密

周子看得這理熟縱橫妙用只是這數个字都括盡了周子從理處看邵子從數處看都只是這理砥曰畢竟理較精粹曰從理上看則用處大數自是細碎

濓溪在當時人見其政事精絕則以爲宦業過人見其有山林之志則以爲襟懷灑落有仙風道气無有知其學者惟程大中獨知之這老子所見如此宜其生兩程子也【以上語類四條】

先生博學力行聞道甚蚤遇事剛果有古人風爲政精密嚴恕務盡道理嘗作太極圖易說易通數十篇在南安時年少不爲守所知洛人程公珦攝通守事視其气貌非常人與語知其爲學知道也因與爲友且使二子往受學焉及爲郎故事當舉代每一遷授輒以先生名聞在郴時郡守李公初平知其賢與之語而嘆曰吾欲讀書何如先生曰公老無及矣某也請得爲公言之於是初平日聽先生語二年果有得而程公二子卽所謂河南二先生也南安獄有囚法不當死轉運使王逵欲深治之逵苛刻吏無敢相可否先生獨力爭之不聽則置手板歸取告身委之而去曰如此尙可仕乎殺人以媚人吾不爲也逵亦感悟囚得不死在郴桂陽皆有治績來南昌縣人迎喜曰是能辧分寧獄者吾屬得所訴矣於是更相告語莫違敎命蓋不惟以抵罪爲憂實以污善政爲恥也在合州事不經先生手吏不敢決茍下之民不肯從蜀之賢人君子皆喜稱之趙公時爲使者人或讒先生趙公臨之甚威而先生處之超然然趙公疑終不釋及守防先生適佐州事趙公熟視其所爲乃悟執其手曰防失君矣今日乃知周荗叔也於邵州新學校以敎其人及使嶺表不憚出入之勤瘴毒之侵𨿽荒崖絕島人迹所不至者必緩視徐按務以洗寃澤物爲己任施設措置未及盡其所爲而病以歸矣自少信古好義以名節自砥礪奉己甚約俸祿盡以周宗族奉賔友家或無百錢之儲李初平卒子幼防其防歸葬之又往來經紀其家終始不懈及分司而歸妻子粥或不給而亦曠然不以爲意也襟懷飄灑雅有髙趣尢樂佳山水遇適意處或徜徉終日廬山之麓有溪焉發源於蓮華峯下潔淸紺寒下合於湓江先生濯纓而樂之因寓以濓溪之號而築書堂於其上豫章黃太史庭堅詩而序之曰茂叔人品甚髙胸中灑落如光風霽月知徳者亦深有取其言云【濓溪先生事實記】

道之在天下者未嘗亡惟其托於人者或絕或續故其行於世者有眀有晦是皆天命之所爲非人智力之所能及也夫天髙地下而二气五行紛綸錯糅升降往來於其間其造化發育品物散殊莫不各有固然之理而最其大者則仁義禮智之性君臣父子昆弟夫婦朋友之倫是巳是其周流充塞無所虧間夫豈以古今治亂爲存亡者哉然气之運也則有醇漓判合之不齊人之稟也則有淸濁昏眀之或異是以道之所以托於人而行於世者惟天所畀乃得與焉決非巧智果敢之私所能億度而彊探也河圖出而八卦畫洛書呈而九疇敍而孔子於斯文之興防亦未嘗不推之於天聖人於此其不我欺也審矣若濓溪先生者其天之所畀而得乎斯道之傳者與不然何其絕之久而續之易晦之甚而眀之亟也蓋自周衰孟軻氏沒而此道之傳不屬更秦及漢歷晉隋唐以至於我有宋聖祖受命五星集奎實開文眀之運然後气之漓者醇判者合淸眀之稟得以全付乎人而先生出焉不由師傳黙契道體建圖屬書根極要領當時見而知之有程氏者遂擴大而推眀之使夫天理之微人倫之著事物之眾神之幽莫不洞然畢貫於一而周公孔子孟氏之傳煥然復眀於當世有志之士得以探討服行而不失其正如出於三代之前者嗚呼盛哉非天所畀其孰能與於此【江州重建濓溪先生書堂記】

防諭及二程之於濂溪亦若橫渠之於範文正耳先覺相傳之祕非後學所能窺測誦其詩讀其書則周範之造詣固殊而程張之契悟亦異如曰仲尼顏子所樂吟風弄月以歸皆是口傳心受的當親切處後來二先生舉似後學亦不將作第二義看然則行狀所謂反求之六經然後得之者特語夫功用之大全耳至其入處則自濓溪不可誣也若橫渠之於文正則異於是蓋當時粗發其端而已受學乃先生自言此豈自誣者耶大抵近世諸公知濓溪甚淺如呂氏童防訓記其嘗著通書而曰用意髙逺夫通書太極之說所以眀天理之根源究萬物之終始豈用意而爲之又何髙下逺近之可道哉【與汪尙書○以上文集三條】

太極圖只是一个實理一以貫之【以下論周子書】

易有太極是生兩儀四象八卦皆有形狀至於太極有何形狀故周子曰無極而太極蓋云無此形狀而有此道理耳

周子所謂無極而太極非謂太極之上別有無極也但言太極非有物耳如雲上天之載無聲無臭故云無極之眞二五之精旣言無極則不復別舉太極也若如今說則此處豈不欠一太極字耶

無極是有理而無形如性何嘗有形太極是五行陰陽之理皆有不是空底物事若是空時如釋氏說性相似又曰釋氏只見得个皮殻裏面許多道理他卻不見他皆以君臣父子爲幻妄

無極而太極不是太極之外別有無極無中自有此理又不可將無極便做太極無極而太極此而字防無次序故也動而生陽靜而生陰動卽太極之動靜卽太極之靜動而後生陽靜而後生陰生此陰陽之气謂之動而生靜而生則有漸次也一動一靜互爲其根動而靜靜而動辟闔往來更無休息分陰分陽兩儀立焉兩儀是天地與畫卦兩儀意思又別動靜如晝夜陰陽如東西南北分從四方去一動一靜以時言分陰分陽以位言

因問太極圖所謂太極莫便是性否曰然此是理也問此理在天地間則爲陰陽而生五行以化生萬物在人則爲動靜而生五常以應萬事曰動則此理行此動中之太極也靜則此理存此靜中之太極也

問太極動然後生陽則是以動爲主曰才動便生陽不是動了而後生這个只得且從動上說起其實此之所以動又生於靜上面之靜又生於動此理只循環生去動靜無端陰陽無始

周子謂五殊二實二本則一一實萬分萬一各正大小有定自下推而上去五行只是二气二气又只是一理自上推而下來只是此一个理萬物分之以爲體萬物之中又各具一理所以乾道變化各正性命然總又只是一个理此理處處皆渾淪如一粒粟生爲苖苖便生花花便結實又成粟還復本形一穂有百粒每粒个个完全又將這百粒去種又各成百粒生生只管不已初閒只是這一粒分去物物各有理總只是一个理曰鳶飛魚躍皆理之流行發見處否曰固是然此叚更湏將前後文通看

或問太極圖之說曰以人身言之呼吸之气便是陰陽軀體血肉便是五行其性便是理又曰其气便是春夏秋冬其物便是金木水火土其理便是仁義禮智信

某許多說話是太極中說己盡太極便是性動靜陰陽是心金木水火土是仁義禮智信化生萬物是萬事又云無極之眞二五之精妙合而凝此數句甚妙是气與理合而成性也

問無極而太極先生謂此五字添減一字不得而周子言無極之眞卻又不言太極曰無極之眞已該得太極在其中眞字便是太極又問太極動而生陽靜而生陰靜極復動則動復生陽靜復生陰不知分陰陽以立兩儀在靜極復動之前爲復在後曰動而生陽靜而生陰則陰陽分而兩儀立矣靜極復動以後所以眀混辟不窮之妙

气化是當初一个人無種後自生出來底形生卻是有此一个人後乃生生不窮底

形旣生矣形體陰之爲也神發知矣神知陽之爲也蓋陰主翕凡斂聚成就者陰爲之也陽主辟凡發暢揮散者陽爲之也

問五性感動而善惡分曰天地之性是理也才到有陰陽五行處便有气質之性於此便有昏眀厚薄之殊得其秀而最靈乃气質以後事

問周子不言禮智而言中正如何曰禮智說得猶寛中正則切而實矣且謂之禮尙或有不中節處若謂之中則無過不及無非禮之禮乃節文恰好處也謂之智尙或有正不正若謂之正則是非端的分眀乃智之實也

問處之也正裁之也義處與裁字二義頗相近曰然處是居之裁是就此事上裁度又曰處字作居字卽分曉

問聖人定之以中正仁義曰本無先後此四字配金木水火而言中有禮底道理正有智底道理如幹之元亨利貞元卽仁亨卽中利卽義貞卽正皆是此理至於主靜是以正與義爲體中與仁爲用聖人只是主靜自有動底道理譬如人說話也湏是先沈黙然後可以說話蓋沈黙中便有个言語底意思

聖人定之以中正仁義此四物常在這里流轉然常靠著个靜做主若無夜則做得晝不分曉若無冬則做得春夏不長茂如人終日應接卻歸來這里空處少歇便精神較健如生物而無冬只管一向生去元气也防竭了中仁是動正義是靜通書都是恁地說如雲禮先而樂後

問中正仁義而主靜中仁是動正義是靜如先生解曰非此心無欲而靜則何以酬酢事物之變而一天下之動哉今於此心寂然無欲而靜處欲見所謂正義者何以見曰只理之定體便是又曰只是那一个定理在此中截然不相侵犯𨿽然就其中又各有動靜如惻隠是動仁便是靜羞惡是動義便是靜

問又言無欲故靜何也曰欲動情勝則不能靜

聖人定之以中正仁義而主靜正是要人靜定其心自作主宰程子又恐只管靜去遂與事物不相交涉卻說个敬云敬則自虛靜湏是如此做工夫

太極圖首尾相因脈絡貫通首言陰陽變化之原其後卽以人所稟受眀之自惟人也得其秀而最靈所謂最靈純粹至善之性也是所謂太極也形生神發則陽動陰靜之爲也五性感動則陽變陰合而生水火木金土之性也善惡分則成男成女之象也萬事出則萬物化生之義也至聖人定之以中正仁義而主靜立人極焉則又有以得乎太極之全體而與天地混合而無閒矣故下又言天地日月四時神四者無不合也

太極首言性命之源用力處卻在修吉悖凶其本則主於靜

林問太極原始反終故知死生之說南軒解與先生解不同如何曰南軒說不然恐其偶思未到周子太極之書如易六十四卦一一有定理豪髮不差自首至尾只不出陰陽二端而已始處是生生之初終處是已定之理始有處說生已定處說死死則不復變動矣因舉張乖崖說斷公事以爲未判底事皆屬陽己判之事皆屬陰以爲不可攺變通書無非發眀此二端之理

問先生謂程子不以太極圖授門人蓋以未有能受之者然而孔門亦未嘗以此語顏曾是如何曰焉知其不曾說曰觀顏曾做工夫處只是切己做將去曰此亦何嘗不切己皆非在外乃我所固有也曰然此恐徒長人億度料想之見曰理防不得者固如此若理防得者莫非在我便可受用何億度之有

君子修之吉小人悖之凶而今看他說這物事這機關一下撥轉後卒乍攔他不住聖人所以一日二日萬防兢兢業業如臨深淵如履薄冰只是大化恁地流行隨得是便好隨得不是便喝他不住存心養性所以事天也夭壽不貳修身以俟之所以立命也所以昨日說西銘都相穿透

周子畱下太極圖若無通書卻敎人如何曉得故太極圖得通書而始眀

直卿云通書便可上接語孟曰比語孟較分曉精深結構得密語孟說得較闊

大哉乾元萬物資始誠之源也此統言一个流行本源乾道變化各正性命誠之流行出來各自有个安頓處如爲人也是這个誠爲物也是這个誠故曰誠斯立焉譬如水其出只一源及其流出來千派萬別也只是這个水

防問舉一陰一陽之謂道以下三句是證上文否曰固是一陰一陽之謂道一句通證誠之源大哉乾元至誠斯立焉二節繼之者善又證誠之源一節成之者性證誠斯立焉一節

問濓溪論性自气稟言卻是上面已說太極誠不妨如孔子說性相近習相逺不成是不識如荀揚便不可曰然他已說純粹至善

直卿問利貞誠之復如先生注下言復如伏蔵先生曰復只是回來這个是周先生添這一句孔子只說乾道變化各正性命又曰這个物事流行到這里來這里住著卻又復從這里做起又曰如母子相似未生之時母無气不能生其子旣生之後子自是子母自是母又曰如樹上開一花結一子未到利貞處尙是運下面气去蔭他及他到利貞處自不用養又問自一念之萌以至於事之得其所是一事之元亨利貞先生應之曰他又自這里做起所謂生生之謂易也是恁地又記曰气行到這里住著便立在這里旣立在這里則又從這里做起

誠下一章言太極之在人者

問誠五常之本同此實理於其中又分此五者之用曰然

問果而確果者陽決確者陰守曰此只是一事而首尾相應果而不確卽無所守確而不果則無決二者不可偏廢猶陰陽不可相無也

誠無爲誠實理也無爲猶寂然不動也實理該貫動靜而其本體則無爲也防善惡防者動之微動則有爲而善惡形矣誠無爲則善而已動而有爲則有善有惡

曾問誠無爲防善惡曰誠是實理無所作爲便是天命之謂性喜怒哀樂未發之謂中防者動之微微動之初是非善惡於此可見一念之生不是善便是惡孟子曰道二仁與不仁而已矣是也徳者有此五者而巳仁義禮智信者徳之體曰愛曰宜曰理曰通曰守者徳之用

濓溪言誠無爲防善惡才誠便行其所無事而防有善惡之分於此之時宜當窮察識得是非其初有豪忽之微至其窮察之久漸見充越之大天然有个道理開裂在那里此防微之決善惡之分也若於此分眀則物格而知至知至而意誠意誠而心正身修而家齊國治天下平如激湍水自己不得如田單火牛自止不住

或舉季通語通書誠無爲防善惡與太極惟人也得其秀而最靈形旣生矣神發知矣五性感動而善惡分二說似乎相背旣曰無爲矣如何又卻有善惡之防恐是周子失照管處如何曰當寂然不動時便是誠無爲有感而動卽有善惡防是動處大凡人性不能不動但要頓放得是於其所動處頓放得是時便是徳愛曰仁宜曰義頓放得不是時便一切反是人性豈有不動但須於中分得天理人欲方是

或問有陰陽便有善惡曰陰陽五行皆善又曰陰陽之理皆善又曰合下只有善惡是後一截事又曰豎起看皆善橫看後一截方有惡又曰有善惡理卻皆善

徳愛曰仁【至】守曰信徳者人之得於身者也愛宜理通守者徳之用仁義禮智信者徳之體理謂有條理通謂通逹守謂確實此三句就人身而言誠性也防情也徳兼性情而言也

性焉安焉之謂聖是就聖人性分上說發微不可見充周不可窮之謂神是他人見其不可測耳

問性者獨得於天如何言獨得曰此言聖人合下淸眀完具無所虧欠此是聖人所獨得者此對了復字說復者已失而反其初便與聖人獨得處不同安字對了執字說執是執持安是自然大率周子之言秤等得防重極是合宜因問周子之學是自得於心還有所傳授否曰也湏有所傳授渠是陸詵壻溫公涑水記聞載陸詵事是个篤實長厚底人

發微不可見充周不可窮之謂神言其發也微妙而不可見其充也周徧而不可窮發字充字就人看如性焉安焉執焉復焉皆是人如此微不可見周不可窮卻是理如此神只是聖之事非聖外又有一个神別是个地位也

問通書言神者五其義同否曰當隨所在看曰神只是以妙言之否曰是且說感而遂通者神也橫渠謂一故神兩在故不測因指造化而言曰忽然在這里又忽然在那里便是神曰在人言之則如何曰知覺便是神觸其手則手知痛觸其足則足知痛便是神神應故妙

防善惡言眾人者也動而未形有無之閒也言聖人豪釐發動處此理無不見寂然不動者誠也至其微動處卽是防防在誠神之閒

防𨿽已感卻是方感之初通則直到末梢皆是通也如推其極到協和萬邦黎民於變時雍亦只是通也防卻只在起頭一些子

通書多說防太極圖上卻無此意曰五性感動動而未分者便是

安卿問誠神防學者當從何入曰隨處做工夫誠是存主處發用處是神防是決擇處然緊要處在防

動而正曰道言動而必正爲道否則非也用而和曰徳徳有熟而不喫力之意

問性者剛柔善惡中而已曰此性便是言气質之性四者之中去卻兩件剛惡柔惡卻又剛柔二善中擇中而主焉

正淳問通書注中字處引允執厥中曰此只是無過不及之中書傳中所言皆如此只有喜怒哀樂未發之中一處是以體言到中庸字亦非専言體便有無過不及之意

人之生不幸不聞過大不幸無恥此兩句只是一項事知恥是由內心以生聞過是得之於外人湏知恥方能過而攺故恥爲重

問無思本也思通用也無思而無不通爲聖人不知聖人是有思耶無思耶曰無思而無不通是聖人必思而後無不通是睿時舉云聖人寂然不動是無思才感便通特應之耳曰聖人也不是塊然由人撥後方動如荘子云推而行曳而止之類只是才思便通不待大故地思索耳

防是事之端緒有端緒方有討頭處這方是用得思問聖希天若論聖人自是與天相似了得非聖人未嘗自以爲聖𨿽已至聖處而猶戒謹恐懼未嘗頃刻忘所法則否曰不消如此說天自是天人自是人終是如何得似天自是用法天眀王奉若天道建邦設都無非法天者大事大法天小事小法天

竇問志伊尹之志學顏子之學所謂志者便是志於行道否曰志伊尹之所志不是志於私大抵古人之學本是欲行伊尹耕於有莘之野而樂堯舜之道凡所以治國平天下者無一不理防但方處畝之時不敢言必於用耳及三聘幡然便向如此做去此是堯舜事業看二典之書堯舜所以捲舒作用直如此熟因說耿守向曾說用之則行舍之則蔵惟我與爾有是夫此非専爲用捨行蔵凡所謂治國平天下之具惟夫子顏子有之用之則抱持而往不用則捲而懷之曰某不敢如此說若如此說卽是孔顏胸次全無些灑落底气象只是學得許多骨董將去治天下又如龜山說伊尹樂堯舜之道只是出作入息饑食渴飲而已卽是伊尹在莘郊時全無些能解及至伐夏救民逐旋叫喚起來皆說得一邊事今世又有一般人只道飽食暖衣無外慕便如此涵養去亦不是湏是一一理防去

志伊尹之所志學顏子之所學志固是要立得大然其中又自有先後緩急之序致廣大而盡精微若曰未到伊尹田地做未得不成塊然喫飯都不思量天下之事若是見州郡所行事有不可人意或百姓遭酷虐自家寧不惻然動心若是朝夕憂慮以天下國家爲念又那里敎你恁地來或曰聖賢憂世之志樂天之誠蓋有並行而不相悖者如此方得曰然便是怕人倒向一邊去今人若不塊然不以天下爲志便又切切然理防不干己事如世間一樣學問専理防典故世務便是如此古之欲眀眀徳於天下者合下學便是學此事旣曰欲眀眀徳於天下不成只恁地空說裏面有防多工夫

問動而無動靜而無靜曰此說動而生陽動極而靜靜而生陰靜極復動此自有个神在其間不屬陰不屬陽故曰陰陽不測之謂神且如晝動夜靜在晝閒神不與之俱動在夜閒神不與之俱靜神又自是神神卻變得晝夜晝夜卻變不得神神妙萬物如說水陰根陽火陽根陰巳是有形象底是說粗底了又曰靜者爲主故以防艮終云

問動而無動靜而無靜神也此理如何曰譬之晝夜晝固是屬動然動卻來管那神不得夜固是屬靜靜亦來管那神不得蓋神之爲物自是超然於形器之表貫動靜而言其體常如是而已矣

混兮辟兮混言太極辟言爲陰陽五行以後故末句曰其無窮兮言旣辟之後爲陰陽五行爲萬物無窮盡也

通書論樂意極可觀首尾有條理只是淡與不淡和與不和

問通書注云而其制作之妙眞有以得乎聲气之元不知而今尙可尋究否曰今所爭秖是黃鐘一宮耳這里髙則都髙這里低則都低蓋難得其中耳問胡安定樂如何曰亦是一家

問伊川云爲士必志於聖人周子乃云一爲要一者無欲也何如曰若注釋古聖賢之書恐認當時聖賢之意不親切或有悞處此書乃周子自著不應有差一者無欲一便是無欲今試看無欲之時心豈不一又問比主一之敬如何曰無欲之與敬二字分眀要之持敬頗似費力不如無欲撇脫人只爲有欲此心便千頭萬緒此章之言甚爲緊切學者不可不知

問一是純一靜虛是此心如眀鑑止水無一豪私欲塡於其中故其動也無非從天理流出無一豪私欲撓之靜虛是體動直是用曰也是如此靜虛易看動直難看靜虛只是伊川雲中有主則虛虛則邪不能入是也若物來奪之則實實則暗暗則塞動直只是其動也更無所礙若少有私欲便礙便曲要恁地做又不要恁地做便是有窒礙便不是直曲則私私則狹

問聖學章一者是表裏俱一純徹無二少有纖豪私欲便二矣內一則靜虛外一則動直而眀通公溥則又無時不一也一者此心渾然太極之體無欲者心體粹然無極之眞靜虛者體之未發豁然絕無一物之累陰之性也動直者用之流行坦然由中道而出陽之情也眀屬火通屬木公屬金溥屬水眀通則靜極而動陰生陽也公溥則動極而靜陽生陰也而無欲者又所以貫動靜眀通公溥而統於一則終始表裏一太極也不審是否曰只四象分得未是此界兩邊說眀屬靜邊通屬動邊公屬動邊溥屬靜邊眀是貞屬水通是元屬木公是亨屬火溥是利屬金只恁地循環去眀是萬物収斂醒定在這里通是萬物初發逹公是萬物齊盛溥是秋來萬物溥徧成遂各自分去所謂各正性命曰在人言之則如何曰眀是曉得事物通是透徹無窒礙公是正無偏陂溥是溥徧萬事便各有个理去直卿曰通者眀之極溥者公之極曰亦是

彰言道之顯微言道之隠匪靈弗瑩言彰與微湏靈乃能了然照見無滯礙也此三句是言理別一本靈作虛義短剛善剛惡柔亦如之中焉止矣此三句言性二气五行以下並言命實是實理

厥彰厥微只是說理有大小精粗如人事中自有難曉底道理如君仁臣忠父慈子孝此理甚顯然若陰陽性命神往來則不亦微乎

鄭問理性命章何以下分字曰不是割成片去只如月映萬川相似

萬一各正小大有定言萬个是一个一个是萬个蓋體統是一太極然又一物各具一太極所謂萬一各正猶言各正性命也

防問五殊二實一段先生說了又雲中庸如天之無不覆幬地之無不持載止是一个大底包在中閒又有四時錯行日月代眀自有細小去處道並行而不相悖萬物並育而不相害並行並育便是那天地覆載不相悖不相害便是那錯行代眀底小徳川流是說小細底大徳惇化是那大底大底包小底小底分大底千五百年閒不知人如何讀這个都似不理防得這道理又云一實萬分萬一各正便是理一分殊處

問理性命章注云自其本而之末則一理之實而萬物分之以爲體故萬物各有一太極如此則是太極有分裂乎曰本只是一太極而萬物各有稟受又自各全具一太極耳如月在天只一而已及散在江湖則隨處而見不可謂月巳分也

問顏子能化而齊曰此與大而化之之化異但言消化卻富貴貧賤之念方能齊齊亦一之意

杜斿問濓溪言道至貴者不一而足曰周先生是見世閒愚輩爲外物所揺動如墮在火坑中不忍見他故如是說不一世人心不在殻子裏如發狂相似只是自不覺

問極重不可反識其重而亟反之可也曰是說天下之勢如秦至始皇彊大六國便不可敵東漢之末宦官權重便不可除紹興初只斬陳少陽便成江左之勢極重則反之也難識其重之機而反之則易

文所以載道一章之大意輪轅飾而人弗庸徒飾也言有載道之文而人弗用也況虛車乎此不載道之文也自篤其實至行而不逺是輪轅飾而人庸之者也自不賢者至彊之不從也是弗庸者也自不知務道徳至藝而已虛車也

或問發聖人之蘊敎萬世無窮者顏子也曰夫子之道如天惟顏子盡得之夫子許多大意思盡在顏子身上發見譬如天地生一瑞物卽此物上盡可以見天地純粹之气謂之發者乃亦足以發之發不必待顏子言然後謂之發也

精謂心之精微也蘊謂徳所蘊蓄也

聖人之蘊因卦以發易本未有許多道理因此卦遂將許多道理撘在上面所謂因卦以發者也

問聖人之精聖人之蘊曰精是精微之意蘊是包許多道理又問伏羲始畫而其蘊亦已發見於此否曰謂之已具於此則可謂之已發見於此則不可方其初畫也未有幹四徳意思到孔子始推出來然文王孔子𨿽能推出意思而其道理亦不出伏羲始畫之中故謂之蘊蘊如衣敝緼袍之緼是包得在裏面【饒錄云方其初畫出來未有今易中許多事到文王孔子足得出來而其理亦不外乎始畫】

精是聖人本意蘊是偏旁帶來道理如春秋聖人本意只是載那事要見世變禮樂徵伐自諸侯出臣弒其君子弒其父如此而已就那事上見得是非羙惡曲折便是因卦以發底如易有太極是生兩儀兩儀生四象四象生八卦是聖人本意底如文王系辭等孔子之言皆是因而發底不可一例作重看

幹幹不息者體日往月來寒往暑來者用有體則有用有用則有體不可分先後說

第一句言幹幹不息第二句言損第三句言益者蓋以解第一句若要不息湏著去忿欲而有所遷攺中幹之用其善是其字疑是莫字蓋與下兩句相對若只是其字則無義理說不通

問此章前面懲忿窒欲遷善攺過皆是自修底事後面忽說動者何故曰所謂懲忿窒欲遷善攺過皆是動上有這般過失湏於方動之時審之方無凶悔吝所以再說个動

問止非爲也爲不止矣何謂也曰止便不作爲作爲便不是止曰止是以心言否曰是淳舉易傳內欲不萌外物不接曰卽是這止【以上語類八十五條】

蓋嘗竊謂先生之言其髙極乎無極太極之妙而其實不離乎日用之閒其幽探乎陰陽五行造化之賾而其實不離乎仁義禮智剛柔善惡之際其體用之一源顯微之無閒秦漢以下誠未有臻斯理者而其實則不外乎六經論語中庸大學七篇之所傳也蓋其所謂太極云者合天地萬物之理而一名之耳以其無器與形而天地萬物之理無不在是故曰無極而太極以其具天地萬物之理而無器與形故曰太極本無極也是豈離乎生民日用之常而自爲一物哉其爲陰陽五行造化之賾者固此理也其爲仁義禮智剛柔善惡者亦此理也性此理而安焉者聖也復此理而執焉者賢也自堯舜以來至於孔孟其所以相傳之說豈有一言以易此哉顧孟氏旣沒而諸儒之智不足以及此是以世之學者茫然莫知所適髙則放於虛無寂滅之外卑則溺於雜博華靡之中自以爲道固如是而莫或知其非也及先生出始發眀之以傳於程氏而其流遂及於天下天下之學者於是始知聖賢之所以相傳之實乃出於此而有以用其力焉此先生之敎所以繼往聖開來學而大有功於斯世也【隆興府學濓溪先生祠記】

先生之精立圖以示先生之蘊因圖以發而其所謂無極而太極云者又一圖之綱領所以眀夫道之未始有物而實爲萬物之根柢也夫豈以爲太極之上復有所謂無極者哉近世讀者不足以識此而或妄議之旣以爲先生病史氏之傳先生者乃增其語曰自無極而爲太極則又無所依據而重以病夫先生故某嘗欲援故相蘇公請刋國史艸頭木腳之比以正其失【邵州州學濓溪先生祠記】

天地之閒只有動靜兩端循環不巳更無餘事此之謂易而其動其靜則必有所以動靜之理焉是則所謂太極者也聖人旣指其實而名之周子又爲之圖以象之其所以發眀表著可謂無餘蘊矣原極之所以得名蓋取樞極之義聖人謂之太極者所以指夫天地萬物之根也周子因之而又謂之無極者所以著夫無聲無臭之妙也然而無極而太極太極本無極則非無極之後別生太極而太極之上先有無極也又曰五行陰陽陰陽太極則非太極之後別生二五而二五之上先有太極也以至於成男成女化生萬物而無極之妙蓋未始不在是焉此一圖之綱領大易之遺意與老子所謂物生於有有生於無而以造化爲眞有始終者正南北矣來諭乃欲一之所以於此圖之說多所乖礙而不得其理也【答楊子直】

先天乃伏羲本圖非康節所自作𨿽無言語而所該甚廣凡今易中一字一義無不自其中流出者太極卻是濓溪自作發眀易中大槪綱領意思而已故論其格局則太極不如先天之大而詳論其義理則先天不如太極之精而約蓋合下規模不同而太極終在先天範圍之內又不若彼之自然不假思慮安排也若以數言之則先天之數自一而二自二而四自四而八以爲八卦太極之數亦自一而二【剛柔】自二而四【剛善剛惡柔善柔惡】遂加其一【中】以爲五行而遂下及於萬物蓋物理本同而象數亦無二致但推得有大小詳略耳【答黃直卿】

伏承示諭太極西銘之失備悉指意然二書之說從前不敢防議非是從人腳根依他門戶卻是反覆看來道理實是如此別未有開口處所以信之不疑而妄以己見輒爲之說正恐未能盡發其奧而反以累之豈敢自謂有扶掖之功哉今詳來敎及省從前所論卻恐長者從初便忽其言不曾致思只以自家所見道理爲是不知卻元來未到他地位而便以己見防肆抵排也今亦不暇細論只如太極篇首一句最是長者所深排然殊不知不言無極則太極同於一物而不足爲萬化之根不言太極則無極淪於空寂而不能爲萬化之根只此一句便見其下語精密微妙無窮而向下所說許多道理條貫脈絡井井不亂只今便在目前而亙古亙今攧撲不破只恐自家見得未曾如此分眀直截則其所可疑者乃在此而不在彼也至於西銘之說猶更分眀今亦且以首句論之人之一身固是父母所生然父母之所以爲父母者卽是乾坤若以父母而言則一物各一父母若以乾坤而言則萬物同一父母矣萬物旣同一父母則吾體之所以爲體者豈非天地之塞吾性之所以爲性者豈非天地之帥哉古之君子惟其見得道理眞實如此所以親親而仁民仁民而愛物推其所爲以至於能以天下爲一家中國爲一人而非意之也今若必謂人物只是父母所生更與乾坤都無干涉其所以有取於西銘者但取其姑爲宏闊廣大之言以形容仁體而破有我之私而已則是所謂仁體者全是虛名初無實體而小己之私卻是實理合有分別聖賢於此卻初不見義理只見利害而妄以己意造作言語以增飾其所無破壊其所有也若果如此則其立言之失膠固二字豈足以盡之而又何足以破人之梏於一己之私哉大抵古之聖賢千言萬語只是要人眀得此理此理旣眀則不務立論而所言無非義理之言不務正行而所行無非義理之實無有初無此理而姑爲此言以救時俗之者不知子靜相防曾以此話子細商量否【答陸子羙】

前書誨諭之悉敢不承敎所謂古之聖賢惟理是視言當於理𨿽婦人孺子有所不棄或乖理致𨿽出古書不敢盡信此論甚當非世儒淺見所及也但某竊謂言不難擇而理未易眀若於理實有所見則於人言之是非不翅黑白之易辧固不待訊其人之賢否而爲去取不幸而吾之所謂理者或但出於一己之私見則恐其所取捨未足以爲羣言之折衷也況理旣未眀則於人之言恐亦未免有未盡其意者又安可以遽絀古書爲不足信而直任胸臆之所裁乎來書反復其於無極太極之辧詳矣然以某觀之伏羲作易自一畫以下文王演易自乾元以下皆未嘗言太極也而孔子言之孔子贊易自太極以下未嘗言無極也而周子言之夫先聖後聖豈不同條而共貫哉若於此有以灼然實見太極之眞體則知不言者不爲少而言之者不爲多矣何至若此之紛紛哉今旣不然則吾之所謂理者恐其未足以爲羣言之折衷又況於人之言有所不盡者又非一二而已乎旣防不鄙而敎之某亦不敢不盡其愚也且夫大傳之太極者何也卽兩儀四象八卦之理具於三者之先而蘊於三者之內者也聖人之意正以其究竟至極無名可名故特謂之太極猶曰舉天下之至極無以加此云爾初不以其中而命之也至如北極之極屋極之極皇極之極民極之極諸儒𨿽有解爲中者蓋以此物之極常在此物之中非指極字而訓之以中也極者至極而已以有形者言之則其四方八面合輳將來到此築底更無去處從此推出四方八面都無向背一切停勻故謂之極耳後人以其居中而能應四外故指其處而以中言之非以其義爲可訓中也至於太極則又初無形象方所之可言但以此理至極而謂之極耳今乃以中名之則是所謂理有未眀而不能盡乎人言之意者一也通書理性命章其首二句言理次三句言性次八句言命故其章內無此三字而特以三字名其章以表之則章內之言固已各有所屬矣蓋其所謂靈所謂一者乃爲太極而所謂中者乃气稟之得中與剛善剛惡柔善柔惡者爲五性而屬乎五行初未嘗以是爲太極也且曰中焉止矣而又下屬於二气五行化生萬物之云是亦復成何等文字義理乎今來諭乃指其中者爲太極而屬之下文則又理有未眀而不能盡乎人言之意者二也若論無極二字乃是周子灼見道體迥出常情不顧旁人是非不計自己得失勇往直前說出人不敢說底道理令後之學者曉然見得太極之妙不屬有無不落方體若於此看得破方見得此老眞得千聖以來不傳之祕非但架屋上之屋疊牀上之牀而巳也今必以爲未然是又理有未眀而不能盡人言之意者三也至於太極旣曰形而上者謂之道矣而又曰一陰一陽之謂道此豈眞以陰陽爲形而上者哉正所以見一陰一陽𨿽屬形器然其所以一陰而一陽者是乃道體之所爲也故語道體之至極則謂之太極語太極之流行則謂之道𨿽有二名初無兩體周子所以謂之無極正以其無方所無形狀以爲在無物之前而未嘗不立於有物之後以爲在陰陽之外而未嘗不行乎陰陽之中以爲通貫全體無乎不在則又初無聲臭影響之可言也今乃深詆無極之不然則是以太極爲有形狀有方所矣直以陰陽爲形而上者則又昧於道器之分矣又於形而上者之上復有況太極乎之語則是又以道上別有一物爲太極矣此又理有未眀而不能盡乎人言之意者四也至某前書所謂不言無極則太極同於一物而不足爲萬化根本不言太極則無極淪於空寂而不能爲萬化根本乃是推本周子之意以爲當時若不如此兩下說破則讀者錯認語意必有偏見之病聞人說有卽謂之實有見人說無卽謂之眞無耳自謂如此說得周子之意巳是大煞分眀只恐知道者厭其漏泄之過甚不謂如老兄者乃猶以爲未穏而難曉也請以某書上下文意詳之豈謂太極可以人言而爲加損者哉是又理有未眀而不能盡乎人言之意者五也來書又謂大傳眀言易有太極今乃言無何耶此尢非所望於髙眀者今夏因與人言易其人之論正如此當時對之不覺失笑遂至被劾彼俗儒膠固隨語生解不足深怪老兄平日自視爲如何而亦爲此言耶老兄且謂大傳之所謂有果如兩儀四象八卦之有定位天地五行萬物之有常形耶周子之所謂無是果虛空斷滅都無生物之理耶此又理有未眀而不能盡乎人言之意者六也老子復歸於無極無極乃無窮之義如莊生入無窮之門以遊無極之野雲爾非若周子所言之意也今乃引之而謂周子之言實出乎彼此又理有未眀而不能盡乎人言之意者七也髙眀之學超出方外固未易以世閒言語論量意見測度今且以愚見執方論之則其未合有如前所陳者亦欲奉報又恐徒爲紛紛重使世俗觀笑旣而思之若遂不言則恐學者終無所取正較是二者寧可見笑於今人不可得罪於後世是以終不獲已而竟陳之【答陸子靜】

來書云人能道【止】敢悉布之某桉此段規模宏大而指意精切如曰𨿽自謂其理已眀安知非私見蔽說及引大舜善與人同等語尢爲的當某𨿽至愚敢不承敎但所謂莫知其非歸於一是者未知果安所決區區於此亦願眀者有以深察而實踐其言也○來書云尊兄未嘗【止】固自不同也某亦謂老兄正爲未識太極之本無極而有其體故必以中訓極而又以陰陽爲形而上者之道虛見之與實見其言果不同也○來書云老氏以無【止】諱也某詳老氏之言有無以有無爲二周子之言有無以有無爲一正如南北水火之相反更請子細著眼未可容易譏評也○來書云此理乃【止】子矣更請詳看某前書曾有無理二字否○來書云極亦此【止】極哉某謂極是名此理之至極中是狀此理之不偏𨿽然同是此理然其名義各有攸當𨿽聖賢言之亦未嘗敢有所差互也若皇極之極民極之極乃爲標凖之意猶曰立於此而示於彼使其有所向望而取正焉爾非以其中而命之也立我烝民立與粒通卽書所謂烝民乃粒莫匪爾極則爾指后稷而言蓋曰使我眾人皆得粒食莫非爾后稷之所立者是望耳爾字不指天地極字亦非指所受之中中者天下之大本乃以喜怒哀樂之未發此理渾然無所偏倚而言太極固無偏倚而爲萬化之本然其得名自爲至極之極而兼有標凖之義初不以中而得名也○來書云以極爲中【止】理乎老兄自以中訓極某未嘗以形訓極也今若此言則是已不曉文義而謂他人亦不曉也請更詳之○來書云大學文言皆言知至某詳知至二字𨿽同而在大學則知爲實字至爲虛字兩字上重而下防蓋曰心之所知無不到耳在文言則知爲虛字至爲實字兩字上防而下重蓋曰有以知其所當至之地耳兩義旣自不同而與太極之爲至極者又皆不相似請更詳之○來書云直以陰陽爲形器【止】道器之分哉若以陰陽爲形而上者則形而下者復是何物更請見敎若某愚見與其所聞則曰凡有形有象者皆器也其所以爲是器之理者則道也如是則來書所謂始終晦眀奇耦之屬皆陰陽所爲之器獨其所以爲是器之理如目之眀耳之聰父之慈子之孝乃爲道耳如此分別似差眀白不知尊意以爲如何○來書云通書曰【止】類此某謂周子言中而以和字釋之又曰中節又曰逹道彼非不識字者而其言顯與中庸相戾則亦必有說矣蓋此中字是就气稟發用而言其無過不及處耳非直指本體未發無所偏倚者而言也豈可以此而訓極爲中也哉來書引經必盡全章𨿽煩不厭而所引通書乃獨截自中焉止矣而下此安得爲不誤老兄本自不信周子政使誤引通書亦未爲害何必諱此小失而反爲不攺之過乎○來書云大傳【止】孰古某謂大傳洪範詩禮皆言極而巳未嘗謂極爲中也先儒以此極處常在物之中央而爲四方之所面內而取正故因以中釋之蓋亦未爲甚失而後人遂直以極爲中則又不識先儒之本意矣爾雅乃是纂集古今諸儒訓詁以成書其閒蓋亦不能無誤不足據以爲古又況其閒但有以極訓至以殷齊訓中初未嘗以極爲中乎○來書云又謂周子【止】道耳某謂無極而太極猶曰莫之爲而爲莫之致而至又如曰無爲之爲皆語勢之當然非謂別有一物也其意則固若曰非如皇極民極屋極之有方所形象而但有此理之至極耳若曉此意則於聖門有何違叛而不肯道乎上天之載是就有中說無無極而太極是就無中說有若實見得卽說有說無或先或後都無妨礙今必如此拘泥彊生分別曾謂不尙空言専務事實而反如此乎○來書云夫幹【止】自反也某謂太極固未嘗隠於人然人之識太極者則少矣往往只是於禪學中認得个昭昭靈靈能作用底便謂此是太極而不知所謂太極乃天地萬物本然之理亙古亙今攧撲不破者也迥出常情等語只是俗談卽非禪家所能専有不應儒者反當回避況今𨿽偶然道著而其所見所說卽非禪家道理非如他人陰實祖用其說而攺頭換面陽諱其所自來也如曰私其說以自妙而又祕之又曰寄此以神其姦又曰系絆多少好气質底學者則恐世閒自有此人可當此語某𨿽無狀自省得與此語不相似也○某已具此而細看其閒亦尙有說未盡處大抵老兄昆仲同立此論而其所以立論之意不同子羙尊兄自是天資質實重厚當時看得此理有未盡處不能子細推究便立議論因而自信太過遂不可回見𨿽有病意實無他老兄卻是先立一說務要突過有若子貢以上更不數近世周程諸公故於其言不問是非一例吹毛求疵須要討不是處正使說得十分無病此意卻先不好了況其言之粗率又不能無病乎夫子之聖固非以多學而得之然觀其好古敏求實亦未嘗不多學但其中自有一以貫之處耳若只如此空疎杜撰則𨿽有一而無可貫矣又何足以爲孔子乎顏曾所以獨得聖學之傳正爲其博文約禮足目俱到亦不是只如此空疎杜撰也子貢𨿽未得承道統然其所知似亦不在今人之後但未有禪學可攺換耳周程之生時世𨿽在孟子之下然其道則有不約而合者反覆來書竊恐老兄於其所言多有未解者恐皆未可遽以顏曾自處而防之也顏子以能問於不能以多問於寡有若無實若虛犯而不校曾子三省其身惟恐謀之不忠交之不信傳之不習其智之崇如彼其禮之卑如此豈有一豪自滿自足彊辯取勝之心乎來書之意所以見敎者甚至而其末乃有若猶有疑不憚下敎之言某固不敢當此然區區鄙見亦不敢不爲老兄傾倒也不審尊意以爲如何如曰未然則我日斯邁而月斯徵各尊所聞各行所知亦可矣無復可望於必同也言及於此悚息之深千萬幸察【答陸子靜】

太極中正仁義之說若謂四者皆有動靜則周子於此更列四者之目爲剩語矣但熟翫四者指意自有動靜其於道理極是分眀蓋此四字便是元亨利貞四字【仁元中亨義利正貞】元亨利貞一通一復豈得爲無動靜乎近日深翫此理覺得一語黙一起居無非太極之妙正不須以分別爲嫌也【答張敬夫】

動靜無端陰陽無始天道也始於陽成於陰本於靜流於動者人道也然陽復本於陰靜復根於動其動靜亦無端其陰陽亦無始則人蓋未始離乎天而天亦未始離乎人也○元亨誠之通動也利貞誠之復靜也元者動之端也本乎靜貞者靜之質也著乎動一動一靜循環無窮而貞也者萬物之所以成終而成始者也故人𨿽不能不動而立人極者必主乎靜惟主乎靜則其著乎動也無不中節而不失其本然之靜矣○靜者性之所以立也動者命之所以行也然其實則靜亦動之息耳故一動一靜皆命之行而行乎動靜者乃性之眞也故曰天命之謂性○情之未發者性也是乃所謂中也天下之大本也性之已發者情也其皆中節則所謂和也天下之逹道也皆天理之自然也妙性情之徳者心也所以致中和立大本而行逹道者也天理之主宰也○靜而無不該者性之所以爲中也寂然不動者也動而無不中者情之發而得其正也感而遂通者也靜而常覺動而常止者心之妙也寂而感感而寂者也【太極說】

問周子曰誠無爲防善惡此眀人心未發之體而指其已發之端蓋欲學者致察於萌動之微知所決擇而去取之以不失乎本然之體而已或疑之以謂有類於胡子同體而異用之云者遂妄以意揣量爲圖如後

善惡𨿽相對當分賔主天理人欲𨿽分派必省宗孽自誠之動而之善則如木之自本而幹自榦而末上下相達者則道心之發見天理之流行此心之本主而誠之正宗也其或旁榮側秀若寄生龎贅者此𨿽亦誠之動則人心之發見而私欲之流行所謂惡也非心之固有蓋客寓也非誠之正宗蓋庶孽也茍辧之不早擇之不精則客或乘主孽或代宗矣學者能於萌動防微之閒而察其所發之向背凡其直出者爲天理旁出者爲人欲直出者爲善旁出者爲惡直出者固有旁出者橫生直出者有本旁出者無源直出者順旁出者逆直出者正旁出者邪而吾於直出者利導之旁出者遏絕之功力旣至則此心之發自然出於一途而保有天命矣於此可以見未發之前有善無惡而程子所謂不是性中元有此兩物相對而生又曰凡言善惡皆先善而後惡蓋謂此也若以善惡爲東西相對彼此角立則是天理人欲同出一源未發之前已具此兩端所謂天命之謂性亦甚污雜矣此胡氏同體異用之意也曰此說得之而圖子有病已略攺定更詳之【答趙致道】

來諭謂動靜之外別有不與動對之靜不與靜對之動此則尢所未諭動靜二字相爲對待不能相無乃天理之自然非人力之所能爲也若不與動對則不名爲靜不與靜對則亦不名爲動矣但眾人之動則流於動而無靜眾人之靜則淪於靜而無動此周子所謂物則不通者也惟聖人無人欲之私而全乎天理是以其動也靜之理未嘗亡其靜也動之機未嘗息此周子所謂神妙萬物者也然而必曰主靜云者蓋以其相資之勢言之則動有資於靜而靜無資於動如幹不専一則不能直遂坤不翕聚則不能發散龍蛇不蟄則無以奮尺蠖不屈則無以伸亦天理之必然也【答胡廣仲○以上文集十一條】

禦纂朱子全書卷五十二﹤子部﹐儒家類﹐禦纂朱子全書﹥

欽定四庫全書

禦纂朱子全書卷五十三

道統二

程子

明道當初想眀得煞容易便無那渣滓只一再見濓溪當時又不似而今有許多言語出來不是他天資髙見得易如何便眀得徳眀問遺書中載眀道語便自然灑落眀快曰自是他見得容易伊川易傳卻只管修攺晚年方出其書若使眀道作想無許多事【以下論眀道】

或問明道五十年猶不忘遊獵之心曰人當以此自防檢湏見得眀道气質如此至五十年猶不能忘在我者當益加操守方是不可以此自恕【以上語類二條】

眀道言當與元丰大臣共政此事昨來已嘗論之然亦有未盡今詳此事乃是聖賢之用義理之正非姑爲權譎茍以濟事於一時也蓋伊川气象自與眀道不

同而其論變化人材亦有此意【見外書胡氏所記】易傳於睽之初爻亦有不絕小人之說足見此事自是正理當然非權譎之私也然亦湏有眀道如此廣大規模和平气象而其誠心昭著足以感人然後有以盡其用耳常人之心旣不足以窺測此理又無此等力量自是信不及設有信者又不免以權譎利害之心爲之則其悖理而速禍也爲尢甚矣此今之君子所以不能無疑於眀道之言也【胡氏所記尹氏亦疑之豈所謂未可與權者耶○答呂伯恭】

別紙所諭邵氏所記仐只入外書不入行狀所疑小人不可共事固然然堯不誅四凶伊尹五就桀孔子行乎季孫惟聖人有此作用而眀道或庻幾焉觀其所在爲政而上下響應論新法而荊公不怒同列異意者亦稱其賢此等事類非常人所及所謂元丰大臣當與共事蓋實見其可而有是言非傳聞之誤也然力量未至此而欲學之則誤矣【答張敬夫】

先生之學自其大者而言之則其所謂考諸前聖而不謬百世以俟後聖而不惑者蓋不待言而諭自其小者而言之則上元之政於先生之逺者大者又懼其未足以稱揚也吾何言哉於是伏而思之先生之學固髙且逺矣然其教人之法循循有序而嘗病世之學者捨近求逺處下窺髙所以輕自大而卒無得焉則世之徒悅其大者有所不察也上元之政誠若狹而近矣然其言有曰一命之士茍存心於愛物於人必有所濟則其中之所存者又烏得以大小而議之哉【建康府學明道先生祠記○以上文集三條】

竇問前輩多言伊川似孟子曰不然伊川謹嚴𨿽大故以天下自任其實不似孟子放腳放手孟子不及顏子顏子常自以爲不足【以下論伊川】

伊川說話如今看來中閒寜無小小不同只是大綱統體說得極善如性卽理也一語直自孔子後惟是伊川說得盡這一句便是千萬世說性之根基理是个公共底物事不觧防不善人做不是自是失了性卻不是壊了著修

東坡見伊川主司馬公之喪譏其父在何以學得喪禮如此然後人遂爲伊川解說道伊川先丁母艱也不消如此人自少讀書如禮記儀禮便都已理防了古人謂居喪讀喪禮亦平時理防了到這時更把來溫審不是方理防【以上語類三條】

先生名頤字正叔眀道先生之弟也【眀道生於眀道元年壬申伊川生於眀道二年癸酉】幼有髙識非禮不動【見語錄】年十四五與明道同受學於舂陵周茂叔先生【見哲宗徽宗實錄】皇祐二年年十八上書闕下勸仁宗以王道爲心生靈爲念黜世俗之論期非常之功且乞召對面陳所學不報閒遊太學時海陵胡翼之先生方主敎導嘗以顏子所好何學論試諸生得先生所試大驚卽延見處以學職【見文集】呂希哲原明與先生鄰齋首以師禮事焉旣而四方之士從遊者日益眾【見呂氏童防訓】舉進士嘉祐四年廷試報罷遂不復試太中公屢當得任子防輒推與族人【見涪陵記義錄】治平熙寜閒近臣屢薦自以爲學不足不願仕也【見文集又按呂申公家傳云公判太學命眾博士卽先生之居惇請爲太學正先生固辭公卽命駕過之又雜記治平三年九月公知蔡州將行言曰伏見南省進士程頤年三十有四特立之操出羣之姿嘉祐四年已與殿試自後絕意進取往來太學諸生願得以爲師臣方領國子監親往惇請卒不能屈臣嘗與之語洞明經術通古今治亂之要實有經世濟物之才非同迂士曲儒徒有偏長使在朝廷必爲國器伏望特以不次旌用眀道行狀云神宗嘗使推擇人材先生擇人材薦數十人以父表弟張載曁弟頤爲稱首】元丰八年哲宗嗣位門下侍郎司馬公光尙書左丞呂公公著及西京畱守韓公絳上其行義於朝【見哲宗徽宗實錄案溫公集與呂申公同薦札子曰臣等竊見河南處士程頤力學好古家貧守節言必忠信動遵禮義年逾五十不求仕進眞儒者之髙蹈聖世之逸民伏望特加召命擢以不次足以矜式士類俾益風化又按胡文定公文集云是時諫官朱光庭又言頤道徳純備學問淵博材資勁正有中立不倚之風識慮明徹至知幾其神之妙言行相顧而無擇仁義在躬而不矜若用斯人俾當勸講必能輔養聖徳啟道天聰一正君心爲天下福又謂頤究先王之蘊逹當世之務乃天民之先覺聖代之眞儒俾之日侍經筵足以發揚聖訓兼掌學教足以丕變斯文又祖宗時起陳摶種放髙風素節聞於天下揆頤之賢摶放未必能過之頤之道則有摶放所不及知者觀其所學眞得聖人之傳致思力行非一日之積有經天緯地之才有制禮作樂之具乞訪問其至言正論所以平治天下之道又謂頤以言乎道則貫徹三才而無一豪之爲閒以言乎徳則幷包眾羙而無一善之或遺以言乎學則博通古今而無一物之不知以言乎才則開物成務而無一理之不總是以聖人之道至此而傳況當天子進學之初若俾眞儒得率經席豈不盛哉】十一月丁巳授汝州團練推官西京國子監教授【見實錄】先生再辭尋召赴闕元祐元年三月至京師【王巖叟奏云伏見程頤學極聖又之精微行全君子之純粹早與其兄顥俱以徳名顯於時陛下復起頤而用之頤趨召以來待詔闕下四方俊乂莫不翹首鄕風以觀朝廷所以待之者如何處之者當否而將議焉則陛下此舉系天下之心臣願陛下加所以待之之禮擇所以處之之方而使髙賢得爲陛下盡其用則所得不獨頤一人而已四海潛光隠徳之士皆將相招而爲朝廷出矣】除宣徳郎祕書省校書郎先生辭曰祖宗時布衣被召自有故事今臣未得入見未敢祗命【王巖叟奏云臣伏聞聖恩特除程頤京官仍與校書郎足以見陛下優禮髙賢而使天下之人歸心於盛徳也然臣區區之誠尙有以爲陛下言者願陛下一召見之試以一言問爲國之要陛下至眀遂可自觀其人臣以頤抱道養徳之日久而潛神積慮之功深靜而閱天下之義理者多必有嘉言以新聖聽此臣所以區區而進頤然非爲頤也欲成陛下之美耳陛下一見而後命之以官則頤當之而無愧陛下與之而不悔授受之閒兩得之矣】於是召對太皇太後面諭將以爲崇政殿說書先生辭不獲始受西監之命且上奏論經筵三事其一以上富於春秋輔養爲急宜選賢徳以備講官因使陪侍宿直陳說道義所以涵養气質薰陶徳性其二請上左右內侍之人皆選老成厚重之人不使侈靡之物淺俗之言接於耳目仍置經筵祗應內臣十人使伺上在宮中動息以語講官其或小有違失得以隨事規諫其三請令講官坐講以飬人主尊儒重道之心寅畏祗懼之徳而曰若言可行敢不就職如不可用願聽其辭【札子三道見文集又按劉忠肅公文集有章疏論先生辭卑居尊未被命而先論事爲非是蓋不知先生出處語黙之際其義固己精矣】旣而命下以通直郎充崇政殿說書【見實錄】先生再辭而後受命四月例以暑熱罷講先生奏言輔導少主不宜疎略如此乞令講官以六參日上殿問起居因得從容納誨以輔上徳【見文集】五月差同孫覺顧臨及國子監長貳看詳國子監條制【見實錄】先生所定大槪以爲學校禮義相先之地而月使之爭殊非教養之道請攺試爲課有所未至則學官召而教之更不考定髙下制尊賢堂以延天下道徳之士鐫觧額以去利誘省繁文以專委任勵行檢以厚風教及置待賔吏師齋立觀光法如是者亦數十條【見文集舊實錄云禮部尙書胡宗愈謂先帝聚士以學教人以經三捨科條固己精密宜一切仍舊因是深詆先生謂不宜使在朝廷】六月上疏太皇太后言今日至大至急爲宗社生靈長久之計惟是輔養上徳而輔養之道非徒渉書史覽古今而已要使跬步不離正人乃可以涵養薰陶成就聖徳今閒日一講觧釋數行爲益旣少又自四月罷講直至中秋不接儒臣殆非古人旦夕承弼之意請俟初秋卽令講官輪日入侍陳說義理仍選臣僚家十一二歳子弟三人侍上習業且以邇英廹隘暑熱恐於上體非宜而講日宰臣史官皆入使上不得舒防悅懌請自今一月再講於崇政殿然後宰臣史官入侍餘日講於延和殿則後楹垂簾而太皇太后時一臨之不惟省察主上進業其於後徳未必無補且使講官欲有所言易以上逹所系尢大又講讀官例兼他職請亦罷之使得積誠意以感上心皆不報八月差兼判登聞鼔院先生引前說且言入談道徳出領訴訟非用人之體再辭不受【見文集楊時日仕道與祿仕不同常夷甫以布衣入朝神宗欲優其祿令兼數局如鼓院染院之數夷甫一切受之及伊川先生爲講官朝廷亦欲使兼他職則固辭蓋前日所以不仕者爲道也則今日之仕湏其官足以行道乃可受不然是茍祿也然後世道學不眀君子辭受取舍人鮮知之故常公之受人不以爲非而先生之辭人亦不以爲是也】二年又上疏論延和講讀垂簾事且乞時召講官至簾前問上進學次第又奏邇英暑熱乞就崇政延和殿或他寛涼處講讀給事中顧臨以殿上講讀爲不可有防修展邇英閣先生復上疏以爲修展邇英則臣所請遂矣然祖宗以來並是殿上坐講自仁宗始就邇英而講官立侍蓋從一時之便耳非若臨之意也今臨之意不過以尊君爲說而不知尊君之道若以其言爲是則誤主上知見臣職當輔導不得不辧先生在經筵每當進講必宿齋豫戒濳思存誠冀以感動上意【見文集】而其爲說常於文義之外反復推眀歸之人主一日當講顏子不攺其樂章門人或疑此章非有人君事也將何以爲說及講旣畢文義乃復言曰陋巷之士仁義在躬忘其貧賤人主崇髙奉養備極茍不知學安能不爲富貴所移且顏子王佐之才也而簞食瓢飲季氏魯國之蠧也而富於周公魯君用捨如此非後世之監乎聞者嘆服【見胡氏論語詳說】而哲宗亦嘗首肯之【見文集】不知者或誚其委曲已甚先生曰不於此盡心竭力而於何所乎上或服藥卽日就醫官問起居【見語錄】然入侍之際容貎極荘時文潞公以太師平章重事或侍立終日不懈上𨿽諭以少休不去也人或以問先生曰君之嚴視潞公之恭孰爲得失先生曰潞公四朝大臣事幼主不得不防吾以布衣職輔導亦不敢不自重也【見邵氏聞見錄】嘗聞上在宮中起行潄水必避螻蟻因請之曰有是乎上曰然誠恐傷之爾先生曰願陛下推此心以及四海則天下幸甚【見語錄】一日講罷未退上忽起憑檻戲折柳枝先生進曰方春發生不可無故摧折上不悅【見馬永卿所編劉諌議語錄且云溫公聞之亦不悅或云恐無此事】所講書有容字中人以黃覆之曰上藩邸嫌名也先生講罷進言曰人主之勢不患不尊患臣下尊之過甚而驕心生爾此皆近習輩養成之不可以不戒請自今舊名皆勿復避【見語錄】時神宗之喪未除而百官以冬至表賀先生言節序變遷時思方切請攺賀爲慰及除喪有司又將以開樂置宴先生又奏請罷宴曰除喪而用吉禮則因事用樂可矣今特設宴是喜之也【見文集】嘗聞後苑以金制水桶問之曰崇慶宮物也先生曰若上所禦則吾不敢不諫在職累月不言祿吏亦弗致旣而諸公知之俾戶部特給焉又不爲妻求邑封或問之先生曰某起於艸萊三辭不獲而後受命今日乃爲妻求封乎【見語錄】經筵承受張茂則嘗招諸講官啜茶觀畫先生曰吾平生不啜茶亦不識畫竟不往【見山語錄或云恐無此事】文潞公嘗與呂範諸公入侍經筵聞先生講說退相與嘆曰眞侍講也一時人士歸其門者甚盛而先生亦以天下自任論議褒貶無所顧避由是同朝之士有以文章名世者疾之如讐與其黨類巧爲謗詆【見山語錄王公系年錄呂申公家傳及先生之子端中所撰集序又按蘇軾奏狀亦自云臣素疾程某之姦未嘗假以辭色又按侍禦史呂陶言眀堂降赦臣寮稱賀訖而兩省官欲往奠司馬光是時程頤言曰子於是日哭則不歌豈可賀赦才了卻往弔喪坐客有難之曰子於是日哭則不歌卽不言歌則不哭今已賀赦了卻往弔喪於禮無害蘇軾遂以鄙語戲程頤眾皆大笑結怨之端蓋自此始又語錄云國忌行香伊川令供素饌子瞻詰之曰正叔不好佛胡爲食素先生曰禮居喪不飲酒不食肉忌日喪之餘也子膽令具肉食曰爲劉氏者左於是範淳夫輩食素秦黃輩食肉又鮮於綽傳信錄云舊例行香齋筵兩制以上及臺諌官破蔬饌然以麄糲遂輪爲食防皆用肉食矣元祐初崇政殿說書程正叔以食肉爲非是議爲素食眾多不從一日門人範淳夫當排食遂具蔬饌內翰蘇子瞻因以鄙語戲正叔正叔門人朱公掞輩銜之遂立敵矣是後蔬饌亦不行又語錄云時呂申公爲相凡事有疑必質於伊川進退人才二蘇疑伊川有力故極詆之又曰朝廷欲以遊酢爲某官蘇右丞沮止毀及伊川宰相蘇子容曰公未可如此頌觀過其門者無不肅也又按劉諌議盡言集亦有異論劉非蘇黨蓋不相知耳】一日赴講防上瘡疹不坐已累日先生退詣宰臣問上不禦殿知否曰不知先生曰二聖臨朝上不禦殿太皇不當獨坐且人主有疾而大臣不知可乎翌日宰臣以先生言奏請問疾由是大臣亦多不悅而諌議大夫孔文仲因奏先生污下憸巧素無鄕行經筵陳說僭橫忘分徧謁貴臣歷造防諫騰口閒亂以償恩讐致市井目爲五鬼之魁請放還田裏以示典刑八月差管勾西京國子監【見舊實錄又文仲傳載呂申公之言曰文仲爲蘇軾所誘脇論事皆用軾意又呂申公家傳亦載其與呂大防劉摯王存同駁文仲所論朱光庭事語甚激切且云文仲本以伉直稱然惷不曉事爲浮薄輩所使以害忠良晚乃自知爲小人所紿憤郁嘔血而死桉舊錄固多妄然此類不爲無據新錄皆刪之失其實矣又範太史家傳云元祐九年奏曰臣伏見元祐之初陛下召程頤對便殿自布衣除崇政殿說書天下之士皆謂得人實爲稀闊之美事而才及歳余卽以人言罷之頤之經術行誼天下共知司馬光呂公著皆與頤相知二十餘年然後舉之此二人者非爲欺罔以誤聖聰也頤在經筵切於皇帝陛下進學故其講說語常繁多艸茅之人一旦入朝與人相接不爲關防未習朝廷事體而言者謂頤大佞大邪貪黷請求奔走交結又謂頤欲以故舊傾大臣以意气役防諌其言皆誣罔非實也蓋當時臺諫官王巖叟朱光庭賈易皆素推伏頤之經行故不知者指以爲頤黨陛下愼擇經筵之官如頤之賢乃足以輔導聖學至如臣輩叨備講職實非敢望頤也臣久欲爲頤一言懷之累年猶豫不果使頤受誣罔之謗於公正之朝臣每思之不無愧也今臣已乞去職若復召頤勸講必有補聖明臣𨿽終老在外無所憾矣】先生旣就職再上奏乞歸田裏曰臣本布衣因說書得朝官今以辠罷則所授官不當得三年又請皆不報乃乞致仕至再又不報五年正月丁太中公憂去官七年服除除直祕閣判西京國子監【王公系年錄云元祐七年三月四日延和奏事三省進呈程頤服除欲與館職判檢院簾中以其不靖令只與西監遂除直祕閣判西京國子監初頤在經筵歸其門者甚盛而蘇軾在翰林亦多附之者遂有洛黨蜀黨之論二黨道不同互相非毀頤竟爲蜀黨所擠今又適軾弟轍執政才進稟便云但恐不肯靖簾中入其說故頤不復得召】先生再辭極論儒者進退之道【見文集】而監察禦史董惇逸奏以爲有怨望輕躁語五月攺授管勾崇福宮【見舊錄】未拜以疾尋醫元祐九年哲宗初親政申祕閣西監之命先生再辭不就【見文集】紹聖閒以黨論放歸田裏四年十一月送涪州編管【見實錄】門人謝良佐曰是行也良佐知之乃族子公孫與邢恕之爲爾先生曰族子至愚不足責故人情厚不敢疑孟子旣知天焉用尢臧氏【見語錄】元符二年正月易傳成而序之三年正月徽宗卽位移峽州四月以赦復宣徳郎任便居住【制見曲阜集】還洛【記善錄云先生歸自涪州气貌容色髭髮皆勝平昔】十月復通直郎權西京國子監先生旣受命卽謁告欲遷延爲尋醫計旣而供職門人尹焞深疑之先生曰上初卽位首被大恩不如是則何以仰承徳意然吾之不能仕蓋已決矣受一月之俸焉然後惟吾所欲爾【見文集語錄又劉忠肅公家私記云此除乃李邦直範彜叟之意】建中靖國二年五月追所復官依舊致仕【前此未嘗致仕而云依舊致仕疑西監供職不久卽嘗致仕也未詳】崇寧二年四月言者論其本因姦黨論薦得官𨿽嘗眀正辠罰而敍復過優【己追所復官又云敍復過優亦未詳】今復著書非毀朝政於是有防追毀出身以來文字其所著書令監司覺察【語錄云範致虛言程某以邪說詖行惑亂眾聽而尹焞張繹爲之羽翼事下河南府體究盡逐學徒復黨籍】先生於是遷居龍門之南止四方學者曰尊所聞行所知可矣不必及吾門也【見語錄】五年復宣義郎致仕【見實錄】時易傳成書已久學者莫得傳授或以爲請先生曰自量精力未衰尙覬有少進耳其後寢疾始以授尹焞張繹【尹焞曰先生踐履盡易其作傳只是因而寫成熟讀翫味卽可見矣又云先生平生用意惟在易傳求先生之學者觀此足矣語錄之類出於學者所記所見有淺深故所記有工拙蓋未能無失也見語錄】大觀元年九月庚午卒於家年七十有五【見實錄】於疾革門人進曰先生平日所學正今日要用先生力疾微視曰道著用便不是其人未出寢門而先生沒【見語錄一作門人郭忠孝尹子云非也忠孝自黨事起不與先生往來及卒亦不致奠】初明道先生嘗謂先生曰異日能使尊嚴師道者吾弟也若接引後學隨人材而成就之則予不得讓焉【見語錄侯仲良曰朱公掞見眀道於汝州逾月而歸語人曰光庭在春風中坐了一月遊定夫楊中立來見伊川一日先生坐而瞑目二子立侍不敢去久之先生乃顧曰二子猶在此乎日暮矣姑就捨二子者退則門外雪深尺餘矣其嚴厲如此晚年接學者乃更平易蓋其學已到至處但於聖人气象差少從容爾眀道則已從容惜其蚤死不及用也使及用於元祐閒則不至有今日事矣】先生旣沒昔之門人髙第多已先亡無有能形容其徳美者然先生嘗謂張繹曰我昔狀眀道先生之行我之道蓋與眀道同異時欲知我者求之於此文可也【見集序尹焞曰先生之學本於至誠其於言動事爲之閒處中有常疏通簡易不爲矯異不爲狷介寛猛合宜荘重有體或說匍匐以弔喪誦孝經以追薦皆無此事衣𨿽防素冠襟必整食𨿽簡儉蔬飯必潔太中年老左右致養無違以家事自任悉力營辦細事必親贍給內外親族八十餘口又曰先生於書無所不讀於事無所不能謝良佐曰伊川才大以之處大事必不動聲色指顧而集矣或曰人謂伊川守正則盡通變不足子之言若是何也謝子曰陜右錢以鐡舊矣有議更以銅者已而防所鑄子不逾母謂無利也遂止伊川先生聞之曰此乃國家之大利也利多費省私鑄者眾費多利少盜鑄者防民不敢盜鑄則權歸公上非國家之大利乎又有議增觧鹽之直者伊川曰價平則鹽易泄人人得食無積而不售者歳入必倍矣增價則反是已而果然司馬溫公旣相薦伊川而起之伊川曰將累人矣使韓富當國時吾猶可以有行也及溫公大變熙丰復祖宗之舊伊川曰役法當討論未可輕攺也公不然之旣攺數年紛紛不能定由是觀之亦可以見其梗防矣○伊川先生年譜】

折柳事有無不可知但劉公非妄語人而春秋有傳疑之法不應遽削之也且伊川之諫其至誠惻怛防微慮逺旣發乎愛君之誠其涵養善端培植治本又合乎告君之道皆可以爲後世法而於輔導少主尢所當知至其餘味之無窮則善學者𨿽以自養可也【答呂伯防○以上文集二條】

問眀道濓溪俱髙不如伊川精切曰眀道說話超邁不如伊川說得的確濓溪也精密不知其他書如何但今所說這些子無一字差錯問眀道不著書曰嘗見某人祭眀道文說蹺蹊說眀道要著樂書【樂音洛】樂如何著得書【以下論周程】

汪端眀嘗言二程之學非全資於周先生者蓋通書人多忽略不曾考究今觀通書皆是發眀太極書𨿽不多而統紀已盡二程蓋得其傳但二程之業廣耳

濓溪靜一眀道敬【以上語類三條】

伊川好學論十八時作眀道十四五便學聖人二十及第出去做官一向長進定性書是二十二三時作是時遊山許多詩甚好【以下論二程】

問眀道可比顏子伊川可比孟子否曰眀道可比顏子孟子才髙恐伊川未到孟子處然伊川收束檢制處孟子卻不能到

聞伯夷柳下惠之風者頑亷薄惇皆有興起此孟子之善想象者也孔子元气也顏子和風慶雲也孟子泰山巖巖之气象也此程夫子之善想象者也今之想象大程夫子者當識其眀快中和處小程夫子者當識其初年之嚴毅晚年又濟以寛平處豈徒想象而已哉必還以驗之吾身者如何也若言論風防則誦其詩讀其書字字而訂之句句而議之非惟求以得其所言之深防將倂與其風範气象得之矣

說眀道言語盡寛平伊川言語初難看細讀有滋味又云某說大處自與伊川合小處卻時有意見不同

鄭問眀道到處響應伊川入朝成許多事此亦可見二人用處曰眀道從容伊川都挨不行陳后之問伊川做時似孟子否曰孟子較活絡問孟子做似伊尹否先生首肯又曰孟子傳伊尹許多話當時必有一書該載

書無所不讀事無所不能若作彊記多能觀之誠非所以形容有道之君子然在先生分上正不妨書之當讀者無所不讀欲其無不察也事之當能者無所不能以其無不通也觀其平日辧異端辟邪說如此之詳是豈不讀其書而以耳剽決之耶至於鄙賤之事𨿽瑣屑然孰非天理之流行者但此理旣得自然不習而無不能耳故孔子自謂多能鄙事但以爲學者不當自是以求之故又曰不多也今欲務於彊記多能固非所以爲學然事物之閒分別太甚則有修飭邊幅簡忽細故之病又非所以求盡心也

至之問程先生當初進說只以聖人之說爲可必信先王之道爲可必行不狃滯於近規不遷惑於眾口必期致天下如三代之世何也先生曰也不得不恁地說如今說與學者也只得敎他依聖人言語恁他做去待他就裏面做工夫有見處便自知得聖人底是確然恁地荊公初時與神宗語亦如此曰願陛下以堯舜禹湯爲法今茍能爲堯舜禹湯之君則自有臯防稷契伊傅之臣諸葛亮魏徴有道者所羞道也說得甚好只是他所學偏後來做得差了又在諸葛魏徴之下【以上語類七條】

眀道之言發眀極致通透灑落善開發人伊川之言卽事眀理質慤精深尢耐咀嚼然眀道之言一見便好久看愈好所以賢愚皆獲其益伊川之言乍見未好久看方好故非久於翫索者不能識其味此其自任所以有成人材尊師道之不同【答張敬夫】

眀道徳性寛大規模廣闊伊川气質剛方文理密察其道𨿽同而造徳各異故眀道嘗爲條例司官不以爲浼而伊川所作行狀乃獨不載其事眀道猶謂靑苖可且放過而伊川乃於西監一狀較計如此此可謂不同矣然明道之放過乃孔子之獵較爲兆而伊川之一一理防乃孟子之不見諸侯也此亦何害其爲同耶但眀道所處是大賢以上事學者未至而輕議之恐失所守伊川所處𨿽髙然實中人皆可跂及學者只當以此爲法則庶乎寡過矣然又當觀用之淺深事之大小裁酌其宜難執一意此君子所以貴窮理也【答劉子澄○以上文集二條】

近思錄首卷所論誠中仁三者發眀義理固是有許多名只是一理但湏隨事別之如說誠便只是實然底道理譬如天地之於萬物陰便實然是陰陽便實然是陽無一豪不眞實處中只是喜怒哀樂未發之理仁便如天地發育萬物人無私意便與天地相似但天地無一息閒斷聖希天處正在此仁義禮智便如四柱仁又包括四者如易之元亨利貞必統於元如時之春秋冬夏皆本於春析而言之各有所指而已【以下論程子書】

問伊川言喜怒哀樂未發謂之中中也者寂然不動是也南軒言伊川此處有小差所謂喜怒哀樂之中言眾人之常性寂然不動者聖人之道心又南軒辧呂與叔論中書說亦如此今載近思錄如何曰前輩多如此說不但欽夫自五發此論某自是曉不得今湖南學者往往守此說牢不可破某看來寂然不動眾人皆有是心至感而遂通惟聖人能之眾人卻不然蓋眾人𨿽具此心未發時已自汨亂了思慮紛擾夢寐顚倒曽無操存之道至感發處如何得防如聖人中節

問忠信所以進徳【至】對越在天也曰此一段只是觧个終日幹幹在天之剛健者便是天之幹在人之剛健者便是人之幹其體則謂之易便是橫渠所謂坱然太虛升降飛揚未嘗止息者自此而下𨿽有許多般要之形而上者謂之道形而下者謂之器皆是實理以時節分段言之便有古今以血气支體言之便有人已理卻只是一个理也

問神是气之至妙處所以管攝動靜幹年前曾聞先生說神亦只是形而下者賀孫問神旣是管攝此身則心又安在曰神卽是心之至妙處滚在气裏說又只是气然神又是气之精妙處到得气又是粗了精又粗形又粗至於說魂說魄皆是說到粗處

問上天之載無聲無臭其體則謂之易如何看體字曰體是體質之體猶言骨子也易者陰陽錯綜交換代易之謂如寒暑晝夜闔辟往來天地之閒陰陽交錯而實理流行蓋與道爲體也寒暑晝夜闔辟往來而實理於是流行其閒非此則實理無所頓放猶君臣父子夫婦長幼朋友有此五者而實理寓焉故曰其體則謂之易言易爲此理之體質也【程子觧逝者如斯不捨晝夜曰此道體也天運而不已日往則月來寒往則暑來水流而不息物生而不窮皆與道爲體集注曰天地之化往者過來者續無一息之停乃道體之本然也卽是此意】

問惡亦不可不謂之性先生舊做眀道論性說雲气之惡者其性亦無不善故惡亦不可不謂之性眀道又云善惡皆天理謂之惡者本非惡但或過或不及便如此蓋天下無性外之物本皆善而流於惡耳如此則惡專是气稟不幹性事如何說惡亦不可不謂之性曰旣是气稟惡便也牽引得那性不好蓋性只是撘附在气稟上旣是气稟不好便和那性壊了所以說濁亦不可不謂之水水本是淸卻因人撓之故濁也又問先生嘗云性不可以物譬眀道以水諭性還有病否曰若比來比去也終有病只是不以這个比又不能得分曉

問或謂眀道所謂凡人說性只是說繼之者善與易所謂繼之者善意不同眀道是言气質之性亦未嘗不善如孔子性相近之意曰眀道說繼之者善固與易意不同但以爲此段只說气質之性則非也明道此段有言气質之性處有言天命之性處近陳后之寫來只於此段性字下各注某處是說天命之性某處是說气質之性若識得數字分眀有著落則此段盡易看

問萬物之生意最可觀此元者善之長也斯所謂仁也此只是先生向所謂初之意否曰萬物之生天命流行自始至終無非此理但初生之際淳粹未散尢易見爾只如元亨利貞皆是善而元則爲善之長亨利貞皆是那里來仁義禮智亦皆善也而仁則爲萬善之首義禮智皆從這里出爾

問天地萬物之理無獨必有對對是物也理安得有對曰如髙下小大淸濁之類皆是曰髙下小大淸濁又是物也如何曰有髙必有下有大必有小皆是理必當如此如天之生物不能獨陰必有陽不能獨陽必有陰皆是對這對處不是理對其所以有對者是理合當恁地

天下之物未嘗無對有陰便有陽有仁便有義有善便有惡有語便有黙有動便有靜然又卻只是一个道理如人行出去是這腳歸亦是這腳譬如口中之气噓則爲溫吸則爲寒耳

問天地之間亭亭當當直上直下出便不是如何曰喜怒哀樂未發謂之中亭亭當當直上直下等語皆是形容中之在我其體段如此出則不是者出便是已發發而中節只可謂之和不可謂之中矣故曰出便不是

問沖漠無眹一段曰此只是說無極而太極又問下文旣是塗轍卻只是一个塗轍是如何曰恐是記者欠了字亦曉不得又曰某前日說只從陰陽處看則所謂太極者便只在陰陽裏所謂陰陽者便只是在太極裏而今人說陰陽上面別有一个無形無影底物是太極非也

眀道言天地之閒只有一个感應而已蓋陰陽之變化萬物之生成情僞之相通事爲之終始一爲感則一爲應循環相代所以不已也

問天下只有个感應曰事事物物皆有感應寤寐語黙動靜亦然譬如气聚則風起風止則气復聚

敬子解不求諸心而求諸迹以博聞彊記巧文麗辭爲工以爲人不知性故怠於爲希聖之學而樂於爲希名慕利之學曰不是他樂於爲希名慕利之學是他不知聖之可學別無可做只得向那里去若知得有个道理可以學做聖人他豈不願爲緣他不知聖人之可學飽食終日無所用心不成空過湏討个業次弄或爲詩或作文是他沒著渾身處只得向那里去俗語所謂無圖之輩是也因曰世上萬般皆下品若見得這道理髙見世間萬般皆低故這一段要處只在先眀諸心上蓋先眀諸心了方知得聖之可學有下手處方就這里做工夫若不就此如何地做

孟子才髙學之無可依據爲他原來見識自髙顏子才𨿽未嘗不髙然其學卻細膩切實所以學者有用力處孟子終是粗

蔡問孟子無可依據學者當學顏子如飬气處豈得爲無可依據曰孟子皆是要用顏子湏就己做工夫所以學顏子則不錯

問且省外事但眀乎善惟進誠心只是教人鞭辟近裏竊謂眀善是致知誠心是誠意否曰知至卽便意誠善才眀誠心便進又問其文章𨿽不中不逺矣便是應那省外事一句否曰然外事所可省者卽省之所不可省者亦彊省不得善只是那每事之至理文章是威儀制度所守不約泛濫無功說得極切這般處只管將來翫味則道理自然都見又曰這般次第是呂與叔自關中來初見二程時說話蓋橫渠多教人禮文制度之事他學者只管用心不近裏故以此說教之然只可施之與叔諸人若與龜山言便不著地頭了公今看了近思錄看別經書湏將遺書兼看蓋他一人是一个病痛故程先生說得各各自有精采

學者識得仁體實有諸己只要義理栽培識得與實有湏做兩句看識得是知之也實有是得之也若只識得只是知有此物卻湏實有諸己方是己物也

問眀道說學者識得仁體實有諸己只要義理栽培一段只緣他源頭是个不忍之心生生不窮故人得以生者其流動發生之機亦未嘗息故推其愛則視夫天地萬物均受此气均得此理則無所不當愛曰這道理只熟看久之自見如此硬樁定說不得如雲從他源頭上便有个不忍之心生生不窮此語有病他源頭上未有物可不忍在未說到不忍在只有个陰陽五行有闔辟有動靜自是用生不是要生到得說生物時又是流行已後旣是此气流行不息自是生物自是愛假使天地之閒淨盡無一物只畱得這一个物事他也自愛如雲均受此气均得此理所以湏用愛也未說到這里在此又是說後來事此理之愛如春之溫天生自然如此如火相似炙著底自然熱不是使他熱也因舉東見錄中眀道曰學者湏先識仁仁者渾然與物同體義禮智信皆仁也【云云】極好當添入近思錄中

眀道以上蔡記誦爲玩物喪志蓋爲其意不是理防道理只是誇多鬭靡爲能若眀道看史不蹉一字則意思自別此正爲己爲人之分

問禮樂只在進反之間便得情性之正記曰禮主其減樂主其盈禮減而進以進爲文樂盈而反以反爲文恐減與盈是禮樂之體本如此進與反卻是用功處否曰減是退讓撙節收斂底意思是禮之體本如此進者力行之謂盈是和說舒散快滿底意思是樂之體如此反者退斂之謂禮主其減卻欲進一步向前著力去做樂主其盈卻湏退斂節制收拾歸裏如此則禮減而卻進樂盈而卻反所以爲得情性之正也故曰減而不進則消盈而不反則亡也因問如此則禮樂相爲用矣曰然

禮主其減者禮主於撙節退遜檢束然以其難行故湏勇猛力進始得故以進爲文樂主其盈者樂主於舒暢發越然一向如此必至於流蕩故以反爲文禮之進樂之反便得情性之正又曰主減者當進湏力行將去主盈者當反湏回顧身心

論學便要眀理論治便湏識體這體字是事理合當做處凡事皆有个體皆有个當然處問是體段之體否曰也是如此又問如爲朝廷有朝廷之體爲一國有一國之體爲州縣有州縣之體否曰然是个大體有格局當做處如作州縣便合治告訐除盜賊勸農桑抑末作如朝廷便湏開言路通下情消朋黨如爲大吏便湏求賢才去贓吏除暴斂均力役這个都是定底格局合當如此做或問【云云】曰不消如此說只怕人傷了那大體如大事不曽做得卻以小事爲當急便害了那大體如爲天子近臣合當謇諤正直又卻恬退寡黙及至處鄕裏合當閉門自守躬廉退之節又卻向前要做事這个便都傷了那大體如今人議論都是如此合當舉賢才而不舉而曰我逺權勢合當去姦惡而不去而曰不爲己甚且如國家遭汴都之禍國於東南所謂大體者正在於復中原雪讐恥卻曰休兵息民兼愛南北正使眞个能如此猶不是況爲此說者其實只是懶計而已

仁之道只消道一公字非以公爲仁湏是公而以人體之伊川自曰不可以公爲仁世有以公爲心而慘刻不卹者湏公而有惻隠之心此工夫卻在人字上蓋人體之以公方是仁若以私欲則不仁矣

伯丰說敬而無失則不偏不倚斯能中矣曰說得慢了只敬而無失便不偏不倚只此便是中

李丈問天地設位而易行乎其中只是敬如何曰易是自然造化聖人本意只說自然造化流行程子是將來就人身上說敬則這道理流行不敬便閒斷了前輩引經文多是借來說己意如必有事焉而勿正心勿忘勿助長孟子意是說做工夫處程子卻引來鳶飛魚躍處說自然道理若知得鳶飛魚躍便了此一語又如必有事焉程子謂有事於敬此處那有敬意亦是借來做自己說孟子所謂有事只是集義

問天地設位而易行乎其中只是敬也敬則無閒斷天地人只是一个道理天地設位而變易之理不窮所以天地生生不息人亦全得此理只是气稟物欲所昏故湏持敬治之則本然之理自無閒斷曰也是如此天地也似有个主宰方始恁地變易便是天地底敬天理只是直上去更無四邊滲漏更無走作

問不有躬無攸利不立己後𨿽向好事猶爲化物不得以天下萬物撓己已立後自能了當得天下萬物曰下面是伊川解易上句後二句又是覆觧此意在乎以立己爲先應事爲後今人平日講究所以治國平天下之道而自家身已全未曽理防得若能理防自家身已𨿽與外事若茫然不相接然眀徳在這里了新民只見成推將去

問程子謂有主則虛又謂有主則實曰有主於中外邪不能入便是虛有主於中理義甚實便是實

中有主則實實則外患不能入此重在主字上有主則虛虛則邪不能入重在敬字上言敬則自虛靜故邪不得而姦之也

問伊川答蘇季眀云求中於喜怒哀樂卻是已發某觀延平亦謂驗喜怒哀樂未發之前爲如何此說又似與季明同曰但欲見其如此耳然亦有病若不得其道則流於空故程子云今只道敬又問旣發未發不合分作兩處故不許如中庸說固無害曰然

用之問蘇季眀問喜怒哀樂未發之前求中一條曰此條記得極好只中閒說謂之無物則不可然靜中湏有个覺處此二句似反說無物字恐當作有物字涵飬於喜怒哀樂未發之前只是戒愼乎其所不睹恐懼乎其所不聞全未有一个動綻大綱且約住執持在這里到謹獨處便是發了莫見乎隠莫顯乎微𨿽未大段發出便已有一豪一分見了便就這處分別從善去惡𨿽耳無聞目無見然見聞之理在始得𨿽是耳無聞目無見然湏是常有个主宰執持底在這里始得不是一向放倒又不是一向空寂了問非禮勿視聽言動是此意否曰此亦是有意了便是已發只是敬而無失所以爲中大綱且執持在這里下面說復卦便是說靜中有動不是如瞌睡底靜中間常自有个主宰執持後又說艮卦又是說動中要靜復卦便是一个大翻轉底艮卦艮卦便是兩个翻轉底復卦復是五陰下一陽艮是二陰上一陽陽是動底物事陰是靜底物事

蘇季眀嘗患思慮不定或思一事未了他事如麻又生伊川曰不可此不誠之本也湏是事事能專一時便好不拘思慮與應事皆要專一而今學問只是要一个專一若參禪修養亦皆是專一方有功修養家無底事他硬想成有釋氏有底硬想成無只是專一然他底卻難自家道理本來卻是有只要人去理防得卻甚順卻甚易

或問程子有言捨己從人最爲難事已者我之所有𨿽痛捨之猶懼守己者固而從人者輕也此說發眀得好曰此程子爲學者言之若聖人分上則不如此也無適也無莫也義之與比曰痛捨則大段費力矣

程子曰爲政湏要有綱紀文章謹權審量讀法平價皆不可闕所謂文章者便是文飾那謹權審量讀法平價之類耳

問必有關雎麟趾之意然後可以行周官之法度只是要得誠意素孚否曰湏是自閨門衽席之微積累到薰蒸洋溢天下無一民一物不被其化然後可以行周官之法度不然則爲王莽矣揚雄不曽說到此後世論治皆欠此一意

遊定夫編明道語言釋氏有敬以直內無義以方外呂與叔編則曰有敬以直內無義以方外則與直內底也不是又曰敬以直內所以義以方外也又曰遊定夫晚年亦學禪

問佛家如何有敬以直內曰他有个覺察可以敬以直內然與吾儒亦不同他本是个不耐煩底人故盡欲掃去吾儒便有是有無是無於應事接物只要處得是

問顏子春生孟子幷秋殺盡見曰仲尼無不包顏子方露出春生之意如無伐善無施勞是也使此更不露便是孔子孟子便如秋殺都發出來露其才如所謂英气是發用處都見也

或問尹和靖言看語錄伊川云某在何必看此此語如何曰伊川在便不必看伊川不在了如何不看只是門人所編各隨所見淺深卻要自家分別他是非前輩有言不必觀語錄只看易傳等書自好天下亦無恁地道理如此則只當讀六經不當看論孟矣

問遺書中有十餘段說佛處似皆云形上直內與聖人同卻有一兩處云要之其直內者亦自不是此語見得甚分眀不知其他所載莫是傳錄之差曰固是才經李端伯呂與叔劉質夫記便眞至遊定夫便錯可惜端伯與叔質夫早喪使此三人者在於程門之道必有發眀可學謂此事所系非輕先生盍作一段文字爲辧眀之曰湏待爲之因說芮國器嘗雲天下無二道聖人無兩心如何要排佛曰只爲無二道故著不得他佛法只是作一無頭話相欺誑故且恁地過若分眀說出便窮

記錄言語難故程子謂若不得某之心則是記得他底意思今遺書某所以各存所記人之姓名者蓋欲人辧識得耳今觀上蔡所記則十分中自有三分以上是上蔡意思了故其所記多有激揚發越之意遊氏所記則有溫純不決之意李端伯所記則平正質夫所記𨿽簡約然甚眀切看得來劉質夫那人煞髙惜乎不壽

伊川語各隨學者意所錄不應一人之說其不同如此遊錄語慢上蔡語險劉質夫語簡永嘉諸公語絮

李端伯語錄宏肆劉質夫語記其髓

坐客有問侯先生語錄異同者曰侯氏之說多未通胡先生嘗薦之羅【池錄作楊】後延平先生與相防頗謂胡先生稱之過當因言其人輕躁不定羅先生𨿽以凜然嚴毅之容與相待度其頗難之但云其遊程門之久甚能言程門之事然於道理未有所見故其說前後相反沒理防有與龜山一書

張思叔語錄多作文故有失其本意處不若只錄語錄爲善

先生問近來全無所問是在此做甚工夫義剛對數日偶看遺書數版入心遂乘興看數日先生曰遺書錄眀道語多有只載古人全句不添一字底如曰思無邪如曰聖人以此齊戒以神眀其徳夫皆是亦有重出者是當時舉此句教人去思量先生語至此整容而誦聖人以此齊戒以神明其徳夫曰便是聖人也要神明這个本是一个靈聖底物事自家齊戒便防靈聖不齊戒便不靈聖古人所以七日戒三日齊胡叔器曰齊戒只是敬曰固是敬但齊較謹於戒湛然純一之謂齊肅然警惕之謂戒到湛然純一時那肅然警惕也無了

論日之行到寅寅上光到卯卯上光電是陰陽相軋如以石相磨而火生長安西風而雨因食韭言天地閒寒暖有先後或傳京師少雷恐是地有髙下霹震死是惡气相擊搏凡此數條者果皆有此理否曰此皆一時談論所及學者記錄如此要之天地陰陽變化之機日月星辰運行之度各有成說而未可以立談判也眀道詩有思入風雲變態中之語前輩窮理何事不極其至今所疑數條其閒必自有說

問程子說性一條云學者湏要識得仁體若知見得便湏立誠敬以存之是如何曰公看此段要是那句曰是誠敬二字上曰便是公不防看文字他說要識仁要知見得方說到誠敬末云吾之心卽天地之心吾之理卽萬物之理一日之運卽一歳之運這幾句說得甚好人也防觧得只是未必實見得向編近思錄欲收此段伯防以爲怕人曉不得錯認了程先生又說性卽理也更說得親切曰佛氏所以得罪於聖人止緣他只知有一身而不知有天地萬物曰如今人又忒煞不就自身己理防

問程子曰天下善惡皆天理何也曰惻隱是善於不當惻隱處惻隱卽是惡剛斷是善於不當剛斷處剛斷卽是惡𨿽是惡然原頭若無這物事卻如何做得本皆天理只是被人欲反了故用之不善而爲惡耳

問善惡皆天理如何曰此只是指其過處言如惻隠之心仁之端本是善才過便至於姑息羞惡之心義之端本是善才過便至於殘忍故他下面亦自云謂之惡者本非惡但或過或不及便如此

問遺書首卷體道之說曰體猶體當體究之體言以自家身已去體那道蓋聖賢所說無非道者只要自家以此身去體他令此道爲我之有也如克己便是體道工夫

謝氏記眀道語旣得後湏放開此處恐不然當初必是說旣得後自然從容不迫他記得意錯了謝氏後來便是放開周恭叔又是放倒因舉伊川謂持之太甚便是助長亦湏且恁去助長固是不好然合下未能到從容處亦湏且恁去猶愈於不能執捉者

伯丰問程子曰覺悟便是信如何曰未覺悟時不能無疑便半信半不信已覺悟了別無所疑卽是信

居甫問伊川云隨時變易乃能常久不知旣變易何以反能久曰一出一入乃能常如春夏秋冬乃天地之常久使寒而不暑暑而不寒安能常久

呂舍人記伊川說人有三不幸以爲有髙才能文章亦謂之不幸便是這事乖少閒盡被這些子能觧擔閣了一生更無暇子細理防義理只從外面見得些皮膚便說我已防得筆下便寫得去自然無暇去講究那精微被人扛得來大又被人以先生長者目我更不去下問少閒傳得滿鄕滿保都是這般種子橫渠有一段說人多爲人以前輩見處每事不肯下問壊了一生我寜終是不知此段最好看

問伊川言象憂亦憂象喜亦喜與孔子微服而過宋相類曰舜知象之將殺己而象憂則亦憂象喜則亦喜孔子知桓魋必不能害而又微服過宋此兩事若相拗然皆是道並行而不相悖故云相類非謂舜與孔子事一一相類也

問眀道行狀謂未及著書而今有了翁所跋中庸何如曰了翁初得此書亦疑行狀所未嘗載後乃謂非眀道不能爲此了翁之侄幾叟龜山之壻也翁移書曰近得一異書吾侄不可不見幾叟至次日翁冠帶出此書幾叟心知其書非是未敢言翁問曰何疑曰以某聞之龜山乃與叔初年本也翁始覺遂不復出近日陸子靜力主以爲眞眀道之書某云卻不要與某爭某所聞甚的自有源流非彊說也兼了翁所舉知仁勇之類卻是道得著至子靜所舉沒意味也

程先生防年屢說湏要井田封建到晚年又說難行見於暢濳道錄想是他經歷世故之多見得事勢不可行

範淳父言今人陳乞恩例義當然否人皆以爲本分不爲害伊川曰只爲而今士大夫道得个乞字慣卻動不動又是乞也因問陳乞封父祖如何伊川云此事體又別再三請益但云其說甚長待別時說先生云某因說甚長之意思之後來人只是投家狀便是陳乞了以至入仕事事皆然古者人有才徳卽舉用當時這般封贈朝廷自行之何待陳乞程先生之意恐然也觀後來郊恩都不曾爲太中陳請則乞封贈程先生亦不爲之矣

魯叔問溫公薨背程子以郊禮成賀而不弔如何曰這也可疑或問賀則不弔而國家事體又重則不弔似無可疑曰便是不恁地所以東坡謂子於是日哭則不歌卽不聞歌則不哭蓋由哀而樂則難由樂而哀則甚易且如早作樂而暮聞親屬緦麻之戚不成道旣歌則不哭這个是一腳長一腳短不觧得平如所謂三揖而進一辭而退不成道辭亦當三這所在以某觀之也是伊川有些過處

問伊川奪嫡之說不合禮經是當時有遺命抑後人爲之耶先生曰亦不見得如何只侯師聖如此說問此說是否曰亦不見得是如何

遺書說老子言雜陰符經卻不雜然皆窺測天道而未盡者也程先生可謂言約而理盡括盡二書曲折

外書錄伊川語今僧家讀一卷經便要一卷經中道理受用儒者讀書卻只閒了都無用處又眀道嘗至禪房方飯見其趨進揖遜之盛嘆曰三代威儀盡在是矣二說如何曰此皆嘆辭也前說嘆後之學者不能著實做工夫所以都無用處後說嘆吾儒禮儀反爲異端所竊取但其間記錄未精故語意不圓所以爲可疑耳

伊川謂釋氏之見如管中窺天只見直上不見四旁某以爲不然釋氏之見蓋是瞥見水中天影耳

問昨日先生說佛氏但願空諸所有此固不是然眀道嘗說胸中不可有一事如在試院推算康節數眀日問之便已忘了此意恐亦是空諸所有底意曰此出上蔡語錄中只是錄得他自意無這般條貫顏子得一善則拳拳服膺而不失孟子必有事焉而勿忘何嘗要人如此若是个道理湏著存取只如易系說過此以往未之或知亦只是𨿽欲從之末由也己之意在他們說便如神變怪有許多不可知底事

眀道詩不湏愁日暮天際是輕陰龜山語錄說是時事梅臺詩亦說時事【以上語類六十八條】

先生之道卽伏羲堯舜禹湯文武周公孔孟所傳之道先生之書卽所以明六經孔孟之書初非別有妙奇特自爲一家之說而與古之聖賢異軌殊轍也世之君子固未必嘗讀其書而驟讀其書亦未能遽曉是蓋不惟不知程氏之學實乃並與古昔聖賢之學而不知之也【答李誠之】

眀道答橫渠書誠似太快然其閒理致血脈精密貫通盡湏翫索如大公順應自私用智忘怒觀理便與主敬窮理互相渉入不可艸艸看過如上文旣云以其情順萬事卽其下云而無情亦自不妨【答孫季和】

定性書首尾𨿽非要切之辭然眀道謂橫渠實父表弟聞道𨿽有先後然不應以聞道之故傲其父兄如此語錄說二先生與學者語有不合處明道則曰更有商量伊川則直云不是眀道气象如此與今所刪之書气象類乎不類乎且文定答學者書𨿽有不合亦甚宛轉不至如此無含蓄況眀道乎今如此刪去不過是減得數十个閒字而壊卻一个從容和樂底大體气象恐文定亦是偶然一時意思欲直截髮眀向上事更不暇照管此等處或是當時未見全本亦不可知今豈可曲意徇從耶向見李先生本出龜山家猶雜以遊察院之文比訪得遊集乃知其誤以白先生先生嘆息曰此書所自來可謂端的猶有此誤況其他又可盡信耶只此便是虛己從善公平正大之心本亦不是難事但今人先著一个私意橫在肚裏便見此等事爲難及耳【與劉共父】

故端殿上饒汪公鎭蜀時嘗得此帖又見邵博所論而疑之因錄見寄而使審其眞僞某時爲公言楊遵道記先生嘗語學者讀易如素未讀不曉文義必先熟讀三家然後卻有用心處其說正與此合然味其言固有抑揚非以易之說爲盡於三家所言也此帖實出先生博言不足爲病且尋繹通貫之云又眞讀書之法近世學者閱理不精正坐讀書太艸艸耳況春秋大義數十炳若日星固己見於傳序而此所謂不容遺忘者又非先生決不能道也夫三綱五常大倫大法有識以上卽能言之而臨小利害輒己失其所守正以學不足以全其本心之正是以無所根著而忘之耳旣有以自信其不容遺忘又不覺因事而形於筆札之閒非先生之徳盛仁熟左右逢源能及是耶【書伊川先生帖後】

燔嘗疑伊川平日斷不肯與人作墓志不知其意何在至太中及明道又卻用之而其叔父侄女之類亦復自作何也曰伊川先生初無斷不作志之說疑以不能甚工於文又或未必得其事實故少作耳集中亦有叔父墓志者施之於家可無前二者之慮也【答李敬子】

諸先生觧經不同處多𨿽眀道伊川亦自有不同處蓋或有先後得失之殊或有一時意各有指不可彊牽合爲一說也【答呂伯恭別紙】

程氏書初出時人以其難得而珍貴之然未必皆能講究而踐行之也近年以來傳者浸廣而後人知其如絲麻谷粟之不可一日無然眞能好之而不捨者則亦鮮矣【書李參仲家藏二程先生語錄後○以上文集七條】

張子

叔器問橫渠似孟子否曰一人是一樣規模各不同橫渠嚴密孟子宏闊孟子是个有規矩底康節安卿曰他宏闊中有縝密處每常於所謂不見諸侯何也曰不敢也賜之則不受何也曰不敢也此兩處見得他存心甚畏謹守義甚縝密曰固是至之曰孟子平正橫渠髙處太髙僻處太僻曰是

問孔子六經之書盡是說道理內實事故便覺得此道大自孟子以下如程張之門多指說道之精微學之要領與夫下手處𨿽甚親切易見然被他開了四至便覺規模狹了不如孔子六經气象大曰後來緣急欲人曉得故不得不然然亦無他不得若無他說破則六經𨿽大學者從何處入頭橫渠最親切程氏規模廣大其後學者少有能如橫渠輩用功者近看得橫渠用功最親切直是可畏學者用功湏是如此親切

閭邱次孟云諸先生說話皆不及小程先生𨿽大程亦不及曰不然明道說話盡髙邵張說得端的處盡好且如伊川說仁者天下之公善之本也大段寛而不切如橫渠說心統性情這般所在說得的當又如伊川謂神者造化之迹卻不如橫渠所謂二气之良能也直卿曰如何曰程子之說固好但只渾淪在這里張子之說分眀便見有个陰陽在曰如所謂功用則謂之神也與張子意同曰只爲他渾淪在那里

西銘一篇首三句卻似人破義題天地之塞帥兩句恰似人做原題乃一篇緊要處民吾同胞【至】無告者也乃統論如此於時保之以下是做處【以下論張子書】

問西銘之義曰緊要血脈盡在天地之塞吾其體天地之帥吾其性兩句上上面幹稱父至混然中處是頭下面民吾同胞物吾與也便是个項下面便撒開說說許多大君者吾父母宗子【云云】盡是從民吾同胞物吾與也說來到得知化則善述其事窮神則善繼其志這志便只是那天地之帥吾其性底志爲人子便要述得父之事繼得父之志如此方是事親如事天便要述得天之事繼得天之志方是事天若是違了此道理便是天之悖徳之子若害了這仁便是天之賊子若是濟惡不悛便是天之不才之子若能踐形便是天之克肖之子這意思血脈都是從天地之塞吾其體天地之帥吾其性說緊要都是這兩句若不是此兩句則天自是天我自是我有何干渉

問西銘自乾稱父坤稱母至民吾同胞物吾與也處是仁之體於時保之以下是做工夫處曰若言同胞吾與了便說著博施濟眾卻不是所以只說教人做工夫處只在敬與恐懼故曰於時保之子之翼也能常敬而恐懼則這个道理自在又曰因事親之誠以明事天之道下面一句事親一句事天如匪懈無忝是事親不愧屋漏存心飬性是事天下面說事親兼常變而言如曽子是常舜伯奇之徒皆變此在人事言者如此天道則不然直是順之無有不合者

林聞一問西銘只是言仁孝繼志述事曰是以父母比干坤主意不是說孝只是以人所易曉者眀其所難曉者耳

問西銘曰更湏子細看他說理一而分殊而今道天地不是父母父母不是天地不得分眀是一理乾道成男坤道成女則凡天下之男皆幹之气凡天下之女皆坤之气從這里一徹上徹下都卽是一个气都透過了又曰繼之者善便是公共底成之者性便是自家得底只是一个道理不道是這个是那个不是如水中魚肚中水便只是外面水

問向日曽以西銘仁孝之理請問先生令截斷橫看文蔚後來見得孝是發見之先仁是天徳之全事親如事天卽是孝自此推之事天如事親卽仁矣老吾老幼吾幼自老老幼幼之心推之至於疲癃殘疾皆如吾兄弟顚連而無告方始盡故以敬親之心不欺闇室不愧屋漏以敬其天以愛親之心樂天循理無所不順以安其天方始盡性竊意橫渠大意只是如此不知是否曰他不是說孝是將孝來形容這仁事親底道理便是事天底樣子人且逐日自把身心來體察一徧便見得吾身便是天地之塞吾性便是天地之帥許多人物生於天地之閒同此一气同此一性便是吾兄弟黨與大小等級之不同便是親疎逺近之分故敬天當如敬親戰戰兢兢無所不至愛天當如愛親無所不順天之生我安頓得好令我富貴崇髙便如父母愛我當喜而不忘安頓得不好令我貧賤憂戚便如父母欲成就我當勞而不怨徐子融曰先生謂事親是事天底樣子只此一句說盡西銘之意矣

西銘說是形化底道理此萬物一源之性太極者自外而推入去到此極盡更沒去處所以謂之太極

問气坱然太虛升降飛揚未嘗止息曰此張子所謂虛空卽气也蓋天在四畔地居其中減得一尺地遂有一尺气但人不見耳此是未成形者問虛實以陰陽言否曰以有無言及至浮而上降而下則已成形者若所謂山川之融結糟粕煨燼卽是气之渣滓要之皆是示人以理

問此虛實動靜之機陰陽剛柔之始言機言始莫是說理否曰此本只是說气理自在其中一个動一个靜便是機處無非教也敎便是說理又曰此等言語都是經鍛鏈底語湏熟念細看

問遊气紛擾合而成質者生人物之萬殊其陰陽兩端循環不已者立天地之大義舊聞履之記先生語雲遊气紛擾當橫看陰陽兩端當直看方見得是否曰也似如此只是晝夜運而無息者便是陰陽之兩端其四邊散出紛擾者便是遊气以生人物之萬殊某嘗言正如麪磨相似其四邊只管層層撒出正如天地之气運轉無己只管層層生出人物其中有粗有細故人物有偏有正有精有粗又問气坱然太虛升降飛揚未嘗止息此是言一气混沌之初天地未判之時爲復亙古今如此曰只是統說只今便如此問升降者是陰陽之兩端飛揚者是遊气之紛擾否曰此只是說陰陽之兩端下文此虛實動靜之機陰陽剛柔之始此正是說陰陽之兩端到得其感遇聚散爲雨露爲霜雪萬品之流形山川之融結以下卻正是說遊气之紛擾者也

問無非教也都是道理在上面見曰然因引禮記中天道至教聖人至徳一段與孔子予欲無言一段天地與聖人都一般精底都從那粗底上見道理都從气上流行𨿽至粗底物無非是道理見天地與聖人皆然

遊气陰陽陰陽卽气也豈陰陽之外又復有遊气所謂遊气者指其所以賦與萬物一物各得一个性命便有一个形質皆此气合而成之也𨿽是如此而所謂陰陽兩端成片段滚將出來者固自若也亦猶論太極物物皆有之而太極之體未嘗不存也

陰陽循環如磨遊气紛擾如磨中出者易曰陰陽相摩八卦相蕩鼔之以雷霆潤之以風兩日月運行一寒一暑此陰陽之循環也乾道成男坤道成女此遊气之紛擾也

橫渠謂天體物而不遺猶仁體事而無不在此數句是從赤心片片說出來荀揚豈能到

用之問性爲萬物之一源曰所謂性者人物之所同得非惟己有是而人亦有是非惟人有是而物亦有是

惟心無對心統性情二程卻無一句似此切

心統性情性情皆因心而後見心是體發於外謂之用孟子曰仁人心也又曰惻隠之心性情上都下个心字仁人心也是說體惻隠之心是說用必有體而後有用可見心統性情之義

精熟義理而造於神事業定乎內而乃所以求利乎外也通逹其用而身得其安素利乎外而乃所以致飬其內也蓋內外相應之理

徳性若不勝那气稟則性命只由那气徳性能勝其气則性命都是那徳兩者相爲勝負蓋其稟受之初便如此矣然亦非是元地頭不渾全只是气稟之偏隔著故窮理盡性則善反之功也性天徳命天理則無不是元來至善之物矣若使不用修爲之功則𨿽聖人之才未必成性然有聖人之才則自無不修爲之理

問未知立心惡思多之致疑旣知所以立惡講治之不精一章曰未知立心則或善或惡故胡亂思量惹得許多疑起旣知所立則是此心已立於善而無惡便又惡講治之不精又卻用思講治之思莫非在我這道理之內如此則𨿽勤而何厭所以急於可欲者蓋急於可欲之善則便是無善惡之雜便是立吾心於不疑之地人之所以有疑而不果於爲善者以有善惡之雜今旣有善而無惡則若決江河以利吾往矣遜此志務時敏𨿽是低下著這心以順他道理又卻抖擻起那精神敏速以求之則厥修乃來矣這下面【云云】只是說一敏字

正防說道體處如太和太虛虛空云者止是說气說聚散處其流乃是个大輪廻蓋其思慮考索所至非性分自然之知若語道理惟是周子說無極而太極最好如由太虛有天之名由气化有道之名合虛與气有性之名合性與知覺有心之名亦說得有理由气化有道之名如所謂率性之謂道是也然使眀道形容此理必不如此說伊川所謂橫渠之言誠有過者乃在正防以淸虛一大爲萬物之原有未安等語槪可見矣

問橫渠太虛之說本是說無極卻只說得無字曰無極是該貫虛實淸濁而言無極字落在中閒太虛字落在一邊了便是難說聖人熟了說出便恁地平正而今把意思去形容他卻有時偏了眀道說气外無神神外無气謂淸者爲神則濁者非神乎後來亦有人與橫渠說橫渠卻云淸者可以該濁虛者可以該實卻不知形而上者還他是理形而下者還他是器旣說是虛便是與實對了旣說是淸便是與濁對了

問气聚則離明得施而有形气不聚則離眀不得施而無形離眀何謂也曰此說似難曉有作日光說有作目說看來只是气聚則目得而見不聚則不得而見易所謂離爲目是也先生因舉方其形也有以知幽之因方其不形也有以知明之故合當言其形也有以知眀之故其不形也有以知幽之因方是卻反說何也蓋以形之時此幽之因己在此不形之際其眀之故己在此聚者散之因散者聚之故

正防中地純陰天浮陽一段說日月五星甚密

橫渠雲天左旋處其中者順之少遲則反右矣此說好問橫渠言帝王之命主於民心曰皆此理也民心之所向卽天心之所存也

林問神爲不測故緩辭不足以盡神化爲難知故急辭不足以體化如何是緩辭急辭曰神自是急底物事緩辭如何形容之如陰陽不測之謂神神無方易無體皆是急辭化是漸漸而化若急辭以形容之則不可

問聞見之知非徳性之知他便把博物多能作聞見之知若如學者窮理豈不由此至徳性之知曰自有不由聞見而知者

橫渠辟釋氏輪回之說然其說聚散屈伸處其獘卻是大輪回蓋釋氏是个个各自輪回橫渠是一和了依舊一大輪回呂與叔集中亦多有此意思

問橫渠有淸虛一大之說又要兼淸濁虛實曰渠初云淸虛一大爲伊川詰難乃云淸兼濁虛兼實一兼二大兼小渠本要說形而上反成形而下最是於此處不分眀如參兩云以參爲陽兩爲陰陽有太極陰無太極他要彊索精思必得於己而其差如此又問橫渠云太虛卽气乃是指理爲虛似非形而下曰縱指理爲虛亦如何夾气作一處問西銘所見人的當何故卻於此差曰伊川云譬如以管窺天四旁𨿽不見而其見處甚分眀渠他處見錯獨於西銘見得好

橫渠言淸虛一大爲道體是於形器中揀出好底來說耳遺書中眀道嘗辧之【以上語類三十四條】

叢書云理出乎三才分出於人道西銘專爲理言不爲分設某竊謂西銘之書橫渠先生所以示人至爲深切而伊川先生又以理一而分殊者贊之言𨿽至約而理則無餘矣蓋幹之爲父坤之爲母所謂理一者也然乾坤者天下之父母也父母者一身之父母也則其分不得而不殊矣故以民爲同胞物爲吾與者自其天下之父母者言之所謂理一者也然謂之民則非眞以爲吾之同胞謂之物則非眞以爲我之同類矣此自其一身之父母者言之所謂分殊者也又況其曰同胞曰吾與曰宗子曰家相曰老曰幼曰聖曰賢曰顚連而無告則於其中閒又有如是差等之殊哉但其所謂理一者貫乎分殊之中而未始相離耳此天地自然古今不易之理而二夫子始眀之非一時救獘之言姑以彊此而弱彼也又云西銘止以假塗非終身之學也某竊謂西銘之言指吾體性之所自來以眀父乾母坤之實極樂天踐形窮神知化之妙以至於無一行之不慊而沒身焉故伊川先生以爲充得盡時便是聖人恐非專爲始學者一時所見而也【與郭衝晦】

林黃中論西銘予曰無可疑處卻是侍郎未曉其文義所以不免致疑其餘未暇悉辧只大君者吾父母宗子一句全錯讀了尢爲眀白本文之意蓋曰人皆天地之子而大君乃其適長子所謂宗子有君道者也故曰大君者乃吾父母之宗子爾非如侍郎所說旣爲父母又降而爲子也林曰宗子如何是適長子予曰此正以繼禰之宗爲諭爾繼禰之宗兄弟宗之非父母之適長子而何此事他人容或不曉侍郎以禮樂名家豈不曉乎林乃俛首無說而去然意象殊不平予還自臨安客有問此曲折者事之旣往本無足言而恐學者疑於邵張之學也因命兒輩錄此以示之客因有問者曰太極之論則聞之矣宗子之云殆卽荘生所謂知天子與我皆天之所子者子不引之以爲夫子之助何耶予應之曰荘生知天子與我皆天之所子而不知其適庻少長之別知擎跽曲拳爲人臣之禮而不知天理之所自來故常以其不可行於世者爲內直而與天爲徒常以其不得已而彊爲者爲外曲而與人爲徒若如其言則是臣之視其君陰固以爲無異於吾之等夷而陽爲是不情者以虛尊之也孟子所謂楊氏爲我是無君也正謂此爾其與張子之言理一而分殊者豈可同年而語哉【記林黃中辧易西銘】

西銘首論天地萬物與我同體之意固極宏大然其所論事天工夫則自於時保之以下乃極親切【答廖季碩】

西銘中申生伯奇事張子但要以此心而事天耳天命不忒自無獻公吉父之惑也【答林一之】

東西銘𨿽同出於一時之作然其辭義之所指气象之所及淺深廣狹防然不同是以程門專以西銘開示學者而於東銘則未之嘗言蓋學者誠於西銘之言反覆翫味而有以自得之則心廣理眀意味自別若東銘則𨿽分別長傲遂非之失於豪釐之間所以開警後學亦不爲不切然意味有窮而於下學工夫蓋猶有未盡者又安得與西銘徹上徹下一以貫之之防同日而語哉【答汪尙書】

某自十四五時得兩家之書讀之至今四十餘年但覺其義之深指之遠而近世紛紛所謂文章議論者殆不足復過眼信乎孟氏以來一人而已然非用力之深者亦無以信其必然也【答宋深之○以上文集六條】

邵子

康節學於李挺之請曰願先生微開其端毋竟其說【又恐是李學於穆時說】此意極好學者當然湏是自理會出來便好

厚之問康節只推到數曰然某問湏亦窺見理曰𨿽窺見理卻不介意了

問康節學到不惑處否曰康節又別是一般聖人知天命以理他只是以術然到得術之精處亦非術之所能盡然其初只是術耳

康節本是要出來有爲底人然又不肯深犯手做凡事直待可做處方試爲之才覺難便拽身退正張子房之流

直卿問康節詩嘗有荘老之說如何曰便是他有些子這个曰如此莫於道體有異否曰他嘗說老子得易之體孟子得易之用體用自分作兩截曰他又說經綸如何曰防他只是以術去處得這事恰好無過如張子房相似他所以極口稱贊子房也二程謂其粹而不雜以今觀之亦不可謂不雜曰他說風花雪月莫是曾防意思否曰也是見得眼前這个好曰意其有與自家意思一般之意曰也是他有這些子若不是卻淺陋了

某看康節易了都看別人底不得他說太極生兩儀兩儀生四象又都無妙只是從來更無人識揚子太一三方九州二十七部八十一家亦只是這个他卻識只是他以三爲數皆無用了

康節之學似揚子云太擬易方州部家皆自三數推之爲之首一以生三爲三方三生九爲九州九生二十七爲二十七部九九乘之斯爲八十一家首之以八十一所以準六十四卦贊之以七百二十有九所以準三百八十四爻無非以三數推之康節之數則是加倍之法

或問康節數學曰且未湏理會數自是有此理有生便有死有盛必有衰且如一朶花含蘂時是將開略放時是正盛爛熳時是衰謝又如看人卽其气之盛衰便可以知其生死蓋其學本於眀理故明道謂其觀天地之運化然後頽乎其順浩然其歸若曰渠能知未來事則與世間占覆之術何異其去道逺矣其知康節者末矣蓋他翫得此理熟了事物到面前便見便不待思量又云康節以四起數疊疊推去自易以後無人做得一物如此整齊包括得盡

易是卜筮之書皇極經世是推步之書經世以十二辟卦管十二會繃定時節卻就中推吉凶消長堯時正是乾卦九五其書與易自不相干

康節之學其骨髓在皇極經世其花艸便是詩直卿云其詩多說閒靜樂底意思太煞把做事了曰這个未說聖人只顏子之樂亦不恁地看他詩篇篇只管說樂次第樂得來厭了聖人得底如喫飯相似只飽而已他卻如喫酒又曰他都是有个自私自利底意思所以眀道有要之不可以治天下國家之說

康節曰思慮未起神莫知不由乎我更由乎誰此閒有術者人來問事心下黙念則他說相應有人故意思別事不念及此則其說便不應問姓幾畫口中黙數則他說便著不數者說不著

因論學者輕俊者不美朴厚者好因說章惇邢恕當時要學數於康節康節見得他破不肯與之眀道亦識得邢語錄中可見凡先生長者惜才不肯大段說破萬一其有回意揚因問當時邵傳與章邢使其知前程事時湏不至如此之甚曰不可如此說後又問云使章邢先知之他更是放手做是虎而翼者也又因說康節當時只是窮得天地盈虛消息之理因以眀得此數要之天地之理卻自是當知數亦何必知之伊川謂雷自起處起何必推知其所起處惟有孟子見得曰莫非命也順受其正但有今日都不湏問前面事但自盡眀日死也不可知更二三十年在世也不可知只自修何必豫知之

伊川之學於大體上瑩徹於小小節目上猶有疎處康節能盡得事物之變卻於大體上有未瑩處用之云康節善談易見得透徹曰然伊川又輕之嘗有簡與橫渠云堯夫說易好聽今夜試來聽他說看某嘗說此便是伊川不及孔子處只觀孔子便不如此【以上語類十三條】

程邵之學固不同然二先生所以推尊康節者至矣蓋以其信道不惑不雜異端班於溫公橫渠之間則亦未可以其道不同而遽貶之也和靖之言恐如孟子言伯夷伊尹之於孔子爲不同道之比妄意其然不識臺意以爲然否抑康節之學抉擿窈微與佛老之言豈無一二相似而卓然自信無所污染此其所見必有端的處比之溫公欲防名教而不言者又有閒矣【答汪尙書○文集】

禦纂朱子全書卷五十三﹤子部﹐儒家類﹐禦纂朱子全書﹥

欽定四庫全書

禦纂朱子全書卷五十四

道統三

程子門人

程門弟子親炙伊川亦自多錯蓋合下見得不盡或後來放倒蓋此理無形體故易差有百般滲漏【以下總論】

問程門誰眞得其傳曰也不盡見得如劉質夫朱公掞張思叔軰又不見他文字看程門諸公力量見識比之康節橫渠皆趕不上

程子門下諸公便不及所以和靖云見伊川不曽許一人或問伊川稱謝顯道王佐才有諸和靖云見伊川說謝顯道好只是不聞王佐才之語劉子澄編續近思錄取程門諸公之說某看來其閒好處固多但終不及程子難於附入

呂與叔文集煞有好處他文字極是實說得好處如千兵萬馬飽滿伉壯上蔡𨿽有過當處亦自是說得透

龜山文字卻怯弱似是合下會得易

問尹和靖立朝議論曰和靖不觀他書只是持守得好他語錄中說涵養持守處分外親切有些朝廷文字多是呂稽中軰代作問龜山立朝卻有許多議論曰龜山雜博是讀多少文字

看道理不可不子細程門髙弟如謝上蔡遊定夫楊龜山軰下梢皆入禪學去必是程先生當初說得髙了他們只見上一截少下面著實工夫故流獘至此

學者气質上病最難救如程門謝氏便如師也過遊與楊便如商也不及皆是气質上病向見無爲一醫者善用鍼嘗云是病可以鍼而愈惟胎病爲難治

蔡云不知伊川門人如此其眾何故後來更無一人見得親切或雲遊楊亦不久親炙曰也是諸人無頭無尾不曽盡心存上面也各家去奔走仕宦所以不能理會得透如邵康節從頭到尾極終身之力而後得之𨿽其不能無偏然就他這道理所謂成而安矣如茂叔先生資稟便較髙他也去仕宦只他這所學自是從合下直到後來所以有成某看來這道理若不是生盡死去理會終不解得書曰若藥不瞑厥疾不瘳湏是喫些苦極方得蔡云上蔡也雜佛老曰只他見識又髙蔡云上蔡老氏之學多龜山佛氏之說多遊氏只雜佛呂與叔髙於諸公曰然這大段有筋骨惜其早死若不早死也須理會得到蔡又因說律管云伊川何不理會想亦不及理會還無人相共理會然康節所理會伊川亦不理會曰便是伊川不肯理會這般所在

遊楊謝諸公當時已與其師不相似卻似別立一家謝氏發明得較精彩然多不穩貼和靖語卻實然意短不似謝氏發越龜山語錄與自作文又不相似其文大故照管不到前面說如此後面又都反了緣他只依傍語句去皆是不透龜山年髙與叔年四十七他文字大綱立得腳來健多有處說得好又切若有壽必煞進遊定夫學無人傳無語錄他晚年嗜佛在江湖居多有尼出入其門他眼前分曉信得及底盡踐履得到其變化出入處看不出便從釋去亦是不透和靖在虎丘每旦起頂禮佛【鄭曰亦念金剛經】他因趙相入侍講筵那時都說不出都柰何不得人責他事業答曰每日只講兩行書如何做得致君澤民事業髙宗問程某道孟子如何答曰程某不敢疑孟子如此則是孟子亦有可疑處只不敢疑爾此處更當下兩語卻住了他也因患難後心神耗了龜山那時亦不應出侯師聖太粗疎李先生甚輕之來延平看親羅仲素往見之坐少時不得只管要行此亦可見其粗疎處張思叔敏似和靖伊川稱其朴茂然亦狹無展拓气象收得他雜文五六篇其詩都似禪緣他初是行者出身郭衝晦有易文字說易卦都從變上推閒一二卦推得豈可都要如此近多有文字出無可觀周恭叔謝用休趙彥道鮑若雨那時溫州多有人然都無立作王信伯乖鄭問他說中無倚著又不取龜山不偏說何也曰他謂中無偏倚故不取不偏說鄭曰胡文定只上蔡處講得些子來議論全似上蔡【如獲麟以天自處等】曾漸又胡文定處講得些子曰文定愛將聖人道理張大說都是勉彊如此不是自然流出曾漸多是禪

問郭衝晦何如人曰西北人气質重厚淳固但見識不及如兼山易中庸義多不可曉不知伊川晚年接人是如何問遊楊諸公早見程子後來語孟中庸說先生猶或以爲疎略何也曰遊楊諸公皆才髙又博洽略去二程處參較所疑及病敗處各能自去求𨿽其說有疎略處然皆通明不似兼山軰立論可駭也【以上語類十條】

謝楊二先生事頃見胡明仲家所記侯師聖之言有曰明道先生謂謝子𨿽少魯直是誠篤理會事有不透其顙有泚其憤悱如此此語卻與羅公所記暗合恐與所謂玩物喪志者有不相害蓋世固有人聰明辧博而不敏於聞道者矣惟其所趣不謬於道而志之不捨是以卒有所聞而其所聞必皆力行深造之所得所以光明卓越直指本原姑以語錄論語解之屬詳考卽可知矣如語解中論子路有聞一章可見其用力處也龜山卻是天質粹羙得之平易觀其立言亦可見【答汪尙書】

某讀程門諸子之書見其所論爲學之方有不同者因以程子之言質之而竊記之如左○胡氏曰物物致察宛轉歸已楊氏曰物不可勝窮也反身而誠則舉天下之物在我矣程子曰所謂窮理者非必盡窮天下之物又非只窮一物而眾理皆通但要積累多後脫然有貫通處又曰物我一理才明彼卽曉此不必言因見物而反求諸身也然語其大至天地之所以髙厚語其小至一物之所以然學者皆當理會○胡氏曰只於己發處用功卻不枉費心力楊氏曰未發之際以心體之則中之體自見執而勿失無人欲之私焉發必中節矣程子曰思於未發之前求中卽是已發但言存養於未發之時則可惟涵養久則喜怒哀樂之發自中節矣又曰學者莫若先理會敬能敬則自知此矣○謝氏曰明道先生先使學者有所知識卻從敬入又曰旣有知識窮得物理卻從敬上涵養出來自然是別正容謹節外面威儀非禮之本尹氏曰先生教人只是専令用敬以直內習之旣久自然有所得也程子曰入道莫如敬未有能致知而不在敬者又曰動容貌整思慮則自然生敬存此久之則自然天理明又曰涵養湏用敬進學則在致知又曰敬只是涵養一事必有事焉湏當集義只知用敬不知集義卻是都無事也○右諸說之不同者以程子之言質之惟尹氏之言爲近所少者致知集義之功耳不知其言之序有未及耶抑其意果盡於此也然大本旣立則亦不患無地以崇其徳矣故愚於此竊願盡心焉因書其後以自詔云【記程門諸子論學同異○以上文集二條】

看呂與叔論選舉狀立士規以養徳厲行更學制以量才進藝定貢法以取賢斂才立試法以試用養才立辟法以興能備用立舉法以覈實得人立考法以責任考功先生曰其論甚髙使其不死必有可用【論呂與叔】

上蔡語𨿽不能無過然都是確實做工夫來【以下論謝顯道】謝氏謂去得矜字後來矜依舊在說道理愛揚揚地上蔡云釋氏所謂性猶吾儒所謂心釋氏所謂心猶吾儒所謂意此說好

問謝氏以覺訓仁謂仁爲活物要於日用中覺得活物便見仁體而先生不取其說何也曰若是識得仁體則所謂覺所謂活物皆可通也但他說得自有病痛畢竟如何是覺又如何是活物又卻別將此个意思去覺那个活物方寸紛擾何以爲仁如說克己復禮已在何處克又如何豈可以活物覺之而已也

上蔡言無窮者要當會之以神是說得過當只是於訓詁處尋繹踐履去自然下學上逹

國秀問上蔡說橫渠以禮教人其門人下梢頭低只溺於形名度數之閒行得來困無所見處如何曰觀上蔡說得又自偏了這都看不得禮之大體所以都易得偏如上蔡說橫渠之非以爲欲得正容謹節這自是好如何廢這个得如専去理會形名度數固不得又全廢了這个也不得如上蔡說便非曾子籩豆則有司存本末並見之意後世如有作者必不専泥於形名度數亦只整頓其大體如孟子在戰國時已自見得許多瑣碎不可行故說喪服經界諸處只是理會大體此便是後來要行古禮之法

上蔡曽有手簡云大事未辦李先生謂不必如此死而後己何時是辦【以上語類八條】

上蔡堯舜事業橫在胸中之說若謂堯舜自將已做了底事業橫在胸中則世閒無此等小器量底堯舜若說學者則凡聖賢一言一行皆當潛心翫索要識得他底蘊自家分上一一要用豈可不存畱在胸次耶明道玩物喪志之說蓋是箴上蔡記誦博識而不理會道理之病渠得此語遂一向掃蕩直要得胸中曠然無一豪所能則可謂矯枉過其正矣觀其論曾點事遂及列子禦風以爲易做則可見也大抵明道所謂與學者語如扶醉人眞是如此來諭有懲創太過之說亦正謂此吾人眞不可不深自警察耳【答呂伯恭別紙○文集】

龜山天資髙朴實簡易然所見一定更不湏窮究某嘗謂這般人皆是天資出人非假學力如龜山極是簡易衣服也只據見定終日坐在門限上人犯之亦不較其簡率皆如此【以下論楊中立】

問龜山晚嵗一出爲士子詬罵果有之否曰他當時一出追奪荊公王爵罷配享夫子且欲毀劈三經板士子不樂遂相與聚問三經有何不可輒欲毀之當時龜山亦謹避之問或者疑龜山此出爲無補於事徒爾紛紛或以爲大賢出處不可以此議如何曰龜山此行固是有病但只後人又何曽夢到他地位在惟胡文定以栁下恵援而止之而止比之極好【以上語類二條】

楊陳二公論易有不同者而楊公之詞平緩如此夫二公之閒豈有所嫌疑畏避而然哉亦其徳盛仁熟而自無鄙倍耳楊公於先天之學有所未講則闕而不論其不自欺又如此尢後學之所宜取法也【書楊龜山帖後】

問楊氏言仁義不足以盡道恐未安易只說立人之道曰仁與義曰仁義不足以盡道遊楊之意大率多如此蓋爲老荘之說陷溺得深故𨿽親聞二先生之言而不能虛心反覆著意稱停以要其歸宿之當否所以陽離陰合到急滚處則便只是以此爲主也此爲學者深切之戒然欲論此更湏精加考究不可只恃曰仁與義之言而斷以爲必然也近得龜山列子說一編讀了令人皇恐不知何故直到如此背馳也【答萬正淳○以上文集二條】

遊定夫徳性甚好【以下論遊定夫】

遊定夫徽廟初爲察院忽申本臺乞外如所請志完駭之定夫云公何見之晚如公亦豈能久此

胡氏記侯師聖語曰仁如一元之气化育流行無一息閒斷此說好【以下論侯師聖○以上語類三條】

侯子論語抄畢內上其閒誤字顯然者已輒爲正之矣但其語時有不瑩豈其不長於文字而然耶抑別有以也頃在豫章見阜卿所傳語錄有尹和靖所稱伊川語云侯師聖議論只好隔壁聼詳味此言以驗此書竊謂其學大抵明白勁正而無深潛縝密沈浸醲郁之味故於精防曲折之際不免疎略時有罅縫不得於言勿求諸心乃其所見所存有此气象非但文字之疵也狂妄輒爾輕議前軰可謂不韙然亦講學之一端所不得避【與張欽夫別紙○文集】

和靖在程門直是十分鈍底被他只就一个敬字做工夫終被他做得成【以下論尹彥明】

和靖赴樂會聼曲子皆知之亦歡然但拱手安足處終日未嘗動也在平江時累年用一扇用畢置架上凡百嚴整有常有僧見之云吾不知儒家所謂周孔爲如何然恐亦只如此也

和靖持守有餘而格物未至故所見不精明無活法【以上語類三條】

和靖兩書昔常見之其謹於傳疑之意則是而遂欲禁絕學者使不復觀則恐過矣如以春秋攺用夏時爲無此說以傳爲案經爲斷爲背於理則疑其考之未精或未盡聞他人所聞而欲一以己所聞者槪之之失也春秋傳乃伊川所自著其詞有曰周正月非春也假天時以立義耳若果無攺用夏時之意則此說復何謂乎況序文所引論語之言尢爲明白不可謂初未嘗有此意也又門人所記有答黃聱隅之語謂以傳考經之事迹以經別傳之眞僞者蓋見於兩家之書是亦猶所謂傳爲案經爲斷之意而豈二人所記不期而皆誤乎推此兩條則凡和靖所謂非先生語者恐特他人聞之而和靖亦未聞耳今疑信未分而不復思繹遽以一偏之說盡廢眾人所傳之書似不若盡存其說而深思熟講以考其眞僞得失之爲善也況明道行狀云其辧析精防稍見於世者學者之所聞耳觀此則伊川之意亦非全不令學者看語錄但在人自著眼看耳如論語之書亦是七十子之門人纂錄成書今未有以爲非孔子自作而棄不讀者此皆語錄不可廢之驗幸更深察之【答韓無咎】

論語尹先生說句句有意味可更翫之不可以爲常談而忽之也【答許順之○以上文集二條】

張思叔與人作思堂記言世閒事有當思者有不當思者利害生死不當思也如見某物而思終始之【云云】此當思也【論張思叔】

郭子和性論與五峯相類其言曰目視耳聼性也此語非也視明而聼聰乃性也箕子分明說視曰明聼曰聰若以視聼爲性與僧家作用是性何異五峯曰好惡性也君子好惡以道小人好惡以欲君子小人者天理人欲而已矣亦不是蓋好善惡惡乃性也【論郭立之○以上語類二條】

呂公家傳深有警悟人處前軰涵養深厚乃如此但其論學殊有病如雲不主一門不私一說則博而雜矣如雲直截勁捷以造聖人則約而陋矣舉此二端可見其本末之皆病此所以流於異學而不自知其非耶而作此傳者又自有不可曉處如雲𨿽萬物之理本末一致而必欲有爲此類甚多不知是何等語又義例不明所載同時諸人或名或字非褒非貶皆不可考至於蘇公則前字後名尢無所據豈其學無綱領故文字亦象之而然耶最後論佛學尢可駭嘆程氏之門千言萬語只要見儒者與釋氏不同處而呂公學於程氏意欲直造聖人盡其平生之力乃反見得佛與聖人合豈不背戾之甚哉夫以其資質之粹羙涵養之深厚如此疑若不叛於道而窮理不精錯謬如此流傳於世使有志於道而未知所擇者坐爲所悞蓋非特莠之亂苗紫之亂朱而已也【論呂原明○答林擇之○文集】

問文定卻是卓然有立所謂非文王猶興者曰固是他資質好在太學中也多聞先生師友之訓所以能然嘗得潁昌一士人忘其姓名問學多得此人警發後爲荊門教授龜山與之爲代因此識龜山因龜山方識遊謝不及識伊川自荊門入爲國子博士出來便爲湖北提舉是時上蔡宰本路一邑文定卻從龜山求書見上蔡旣到湖北遂遣人送書與上蔡上蔡旣受書文定乃往見之入境人皆訝知縣不接監司論理上蔡旣受他書也是難爲出來接他旣入縣遂先修後進禮見之畢竟文定之學後來得於上蔡者爲多他所以尊上蔡而不甚滿於遊楊二公看來遊定夫後來也是郞當誠有不滿人意處頃嘗見定夫集極說得醜差盡背其師說更說伊川之學不如他之所得所以五峯臨終謂彪徳羙曰聖門工夫要處只在个敬字遊定夫所以卒爲程門之罪人者以其不仁不敬故也誠如其言【以下論胡康侯○𨿽非門人而嘗見謝楊今附○子侄附】

或問胡文定之學與董仲舒如何曰文定卻信得於己者可以施於人學於古者可以行於今其他人皆謂得於己者不可施於人學於古者不可行於今所以淺陋然文定比似仲舒較淺

原仲說文定少時性最急嘗怒一兵士至親毆之兵輒抗拒無可如何遂回入書室中作小冊盡寫經傳中文有寛字者於冊上以觀翫從此後遂不性急矣

胡文定云知至故能知言意誠故能養气此語好又云豈有見理已明而不能處事者此語亦好

胡致堂議論英發人物偉然向嘗侍之坐見其數杯後歌孔明出師表誦張才叔自靖人自獻於先王義陳了翁奏狀等可謂豪傑之士也讀史管見乃嶺表所作當時並無一冊文字隨行只是記憶所以其閒有抵牾處【論胡明仲】

胡籍溪人物好沈靜謹嚴只是講學不透【論胡原仲】

明仲甚畏仁仲議論明仲亦自信不及先生云人不可不遇敵己之人仁仲當時無有能當之者故恣其言說出來然今觀明仲說較平正【以下論胡仁仲】

遊楊之後多爲秦相所屈胡文定剛勁諸子皆然和仲不屈於秦仁仲直卻其招不往

知言疑義大端有八性無善惡心無己發仁以用言心以用盡不事涵養先務知識气象迫狹語論過髙

做出那事便是這里有那理凡天地生出那物便都是那里有那理五峯謂性立天下之有說得好情效天下之動效如效死效力之效是自力形出也

五峯說心妙性情之徳不是他曾去研窮深體如何直見得恁地

仲思問五峯中誠仁如何曰中者性之道言未發也誠者命之道言實理也仁者心之道言發動之端也又疑道字可攺爲徳字曰亦可徳字較緊然他是特地下此寛字伊川答與叔中書亦雲中者性之徳近之伯恭云知言勝正蒙似此等處誠然但不能純如此處爾又疑中誠仁一而已何必別言曰理固未嘗不同但聖賢說一个物事時且隨處說他那一个意思自是他一个字中便有个正意義如此不可混說聖賢書初便不用許多了學者亦宜各隨他說處看之方見得他所說字本相【如誠如中如仁】若便只混看則下梢都看不出

問言中則誠與仁亦在其內否曰不可如此看若可混並則聖賢已自混並了湏逐句看他言誠時便主在實理髮育流行處言性時便主在寂然不動處言心時便主在生發處

問誠者物之終始而命之道曰誠是實理徹上徹下只是這个生物都從那上做來萬物流形天地之閒都是那底做五峯云誠者命之道中者性之道仁者心之道此數句說得密如何大本處卻含糊了以性爲無善惡天理人欲都混了故把作同體或問同行語如何曰此卻是只就事言之直卿曰他旣以性無善惡何故雲中者性之道曰他也把中做無善惡

五峯知言大抵說性未是自胡文定胡侍郎皆說性未是其言曰性猶水也善其水之下乎情其水之瀾乎欲其水之波浪乎乍看似亦好細看不然如瀾與波浪何別渠又包了情欲在性中所以其說如此

好惡性也旣有好卽具善有惡卽具惡若只云有好惡而善惡不定於其中則是性中理不定也旣曰天便有天命天討

知言云凡人之生粹然天地之心道義全具無適無莫不可以善惡辧不可以是非分無過也無不及也此中之所以名也卽告子性無善無不善之論也惟伊川性卽理也一句甚切至

問天理人欲同體而異用同行而異情如何曰下句尙可上句有病蓋行處容或可同而其情則本不同也至於體用豈可言異觀天理人欲所以不同者其本原元自不同何待用也胡氏之學大率於大本處看不分曉故鋭於辟異端而不免自入一腳也

或問天理人欲同體異用曰如何天理人欲同體得如此卻是性可以爲善亦可以爲惡卻是一團人欲窠子將甚麼做體卻是韓愈說性自好言人之爲性有五仁義禮智信是也指此五者爲性卻說得是性只是一个至善道理萬善總名才有一豪不善自是情之流放處如何卻與人欲同體今人全不去看

湖南一派譬如燈火要明只管挑不添油便明得也卽不好所以气局小長汲汲然張筋努脈【以上語類二十條】

知言性之所以一初見一本無不字後見別本有之尙疑其悞繼而徧考此書前後說頗有不一之意如子思子曰一章是也故恐實謂性有差別遂依別本添入不字今旣遺藳無之則當攺正但其他說性不一處愈使人不能無疑耳昨來知言疑義中已論之不識髙明以爲然否上蔡𨿽說明道先使學者有所知識卻從敬入然其記二先生語卻謂未有致知而不在敬者又自云諸君不湏別求見處但敬與窮理則可以入徳矣二先生亦言根本湏先培壅然後可立趨向又言莊整齊肅久之則自然天理明五峯𨿽言知不先至則敬不得施然又云格物之道必先居敬以持其志此言皆何謂耶某竊謂明道所謂先有知識者只爲知邪正識趨向耳未便遽及知至之事也上蔡五峯旣推之太過而來諭又謂知之一字便是聖門授受之機則是因二公之過而又過之試以聖賢之言考之似皆未有此等語意卻是近世禪家說話多如此若必如此則是未知以前可以怠慢放肆無所不爲而必若曾子一惟之後然後可以用力於敬也此說之行於學者日用工夫大有所害恐將有談說妙以終其身而不及用力於敬者非但言語之小疵也【答胡廣仲○文集】

楊氏門人

羅先生嚴毅淸苦殊可畏【以下論羅仲素】

道夫言羅先生教學者靜坐中看喜怒哀樂未發謂之中未發作何气象李先生以爲此意不惟於進學有力兼亦是養心之要而遺書有云旣思則是已發昔嘗疑其與前所舉有礙細思亦甚緊要不可以不考直卿曰此問亦甚切但程先生剖析豪釐體用明白羅先生探索本源洞見道體二者皆有大功於世善觀之則亦並行而不相悖矣況羅先生於靜坐觀之乃其思慮未萌虛靈不昧自有以見其气象則初未害於未發蘇季明以求字爲問則求非思慮不可此伊川所以力辧其差也先生曰公𨿽是如此分解羅先生說終恐做病如明道亦說靜坐可以爲學謝上蔡亦言多著靜不妨此說終是小偏才偏便做病道理自有動時自有靜時學者只是敬以直內義以方外見得世間無處不是道理𨿽至防至小處亦有道理便以道理處之不可専要去靜處求所以伊川謂只用敬不用靜便說得平也是他經歷多故見得恁地正而不偏若以世之大段紛擾人觀之若會靜得固好若講學則不可有豪發之偏也如天雄附子冷底人喫得也好如要通天下喫便不可【以上語類二條】羅氏門人

問延平先生言行曰他卻不曾著書充養得極好凡爲學也不過是恁地涵養將去初無異義只是先生睟面盎背自然不可及【以下論李願中】

李先生終日危坐而神彩精明略無隤墮之气

李延平初閒也是豪邁底人到後來也是磨琢之功在鄕若不異於常人鄕曲以上底人只道他是个善人他也略不與人說待問了方與說

行夫問李先生謂常存此心勿爲事物所勝先生答之【云云】頃之復曰李先生涵養得自是別眞所謂不爲事物所勝者古人云終日無疾言遽色他眞个是如此如尋常人去近處必徐行出逺處行必稍急先生出近處也如此出逺處亦只如此尋常人叫一人叫之一二聲不至則聲必厲先生叫之不至聲不加於前也又如坐處壁閒有字某每常亦須起頭一看若先生則不然方其坐時固不看也若是欲看則必起就壁下視之其不爲事物所勝大率若此常聞先生後生時極豪邁一飲必數十杯醉則好馳馬一驟三二十里不回後來卻收拾得恁地純粹所以難及

正蒙知言之類學者更須被他汨沒李先生極不要人傳寫文字及看此等舊嘗看正防李甚不許然李終是短於辯論邪正蓋皆不可無也無之卽是少博學詳說工夫也

李先生不要人彊行須有見得處方行所謂灑然處然猶有偏在灑落而行固好未到灑落處不成不行亦湏桉本行之待其著察

李先生當時說學已有許多意思只爲說敬字不分明所以許多時無捉摸處

或問延平先生何故驗於喜怒哀樂未發之前而求所謂中曰只是要見气象陳后之曰持守良久亦可見未發气象曰延平卽是此意若一向這里又差從釋氏去

再論李先生之學常在目前先生曰只是君子戒謹所不睹恐懼所不聞便自然常存顏子非禮勿視聼言動正是如此

李先生嘗云人之念慮若是於顯然過惡萌動此卻易見易除卻怕於匹似閒底事爆起來纒繞思念將去不能除此尢害事某向來亦是如此

某舊見李先生時說得無限道理也曾去學禪李先生云汝恁地懸空理會得許多而面前事卻又理會不得道亦無妙只在日用閒著實做工夫處理會便自見得後來方曉得他說故今日不至無理防耳【以上語類十一條】

先生曰學問之道不在多言但黙坐澄心體認天理若見𨿽一豪私欲之發亦退聼矣久久用力於此庶幾漸明講學始有力耳又嘗曰學者之病在於未有灑然冰解凍釋處縱有力持守不過茍免顯然悔尢而已若此者恐未足道也又嘗曰今人之學與古人異如孔門諸子羣居終日交相切磨又得夫子爲之依歸日用之閒觀感而化者多矣恐於融釋而脫落處非言說所及也不然子貢何以言夫子之言性與天道不可得而聞也耶嘗以黃太史之稱濂溪周夫子胸中灑落如光風霽月云者爲善形容有道者气象嘗諷誦之而顧謂學者曰存此於胸中庶幾遇事廓然而義理少進矣其語中庸曰聖門之傳是書其所以開悟後學無遺防矣然所謂喜怒哀樂未發謂之中者又一篇之指要也若徒記誦而已則亦奚以爲哉必也體之於身實見是理若顏子之嘆卓然見其爲一物而不違乎心目之閒也然後擴充而往無所不通則庶乎其可以言中庸矣其語春秋曰春秋一事各是發明一例如觀山水徙步而形勢不同不可拘以一法然所以難言者蓋以常人之心推測聖人未到聖人灑然處豈能無失耶又嘗曰讀書者知其所言莫非吾事而卽吾身以求之則凡聖賢所至而吾所未至者皆可勉而進矣若直以文字求之悅其詞義以資誦說其不爲玩物喪志者幾希又嘗語問者曰講學切在深潛縝密然後气味深長蹊徑不差若槪以理一而不察乎其分之殊此學者所以流於疑似亂眞之說而不自知也其開端示人大要類此【延平先生李公行狀○文集】

胡氏門人

或問南軒云行之至則知益明知旣明則行益至此意如何曰道理固是如此學者工夫當並進不可推泥牽連下梢成兩下擔閣然二者都要用功則成就時二者自相資益矣【以下論張敬夫】

王壬問南軒類聚言仁處先生何故不欲其如此曰便是工夫不可恁地如此則气象促迫不好聖人說仁處固是緊要不成不說仁處皆無用亦須是從近看將去優柔翫味久之自有一个防處方是工夫如博學審問謹思明辧篤行聖人須說博學如何不教人便從謹獨處做湏是說禮儀三百威儀三千始得

敬夫髙明他將謂人都似他才一說時便更不問人曉會與否且要說盡他个故他門人敏底祗學得他說話若資質不逮依舊無著摸

林艾軒在行在一日訪南軒曰程先生語錄某卻看得易傳看不得南軒曰何故林曰易有象數伊川皆不言何也南軒曰孔子說易不然易曰公用射隼於髙墉之上獲之無不利如以象言則公是甚射是甚隼是甚髙墉是甚聖人止曰隼者禽也弓矢者器也射之者人也君子蔵器於身待時而動何不利之有

議南軒祭禮曰欽夫信忒猛又學胡氏【云云】有一般沒人情底學問嘗謂欽夫曰攺過不吝從善如流固好然於事上也略審覆行亦何害

南軒從善之亟先生嘗與閒坐立所見什物之類放得不是所在並不齊整處先生謾言之𨿽夜後亦卽時令人移正之【以上語類六條】

公之言有曰學莫先於義利之辧而義也者本心之所當爲而不能自己非有所爲而爲之者也一有所爲而後爲之則皆人欲之私而非天理之所存矣嗚呼至哉言也其亦可謂擴前聖之所未發而同於性善養气之功者與【右文殿修撰張公神道碑○文集】

禦纂朱子全書卷五十四

欽定四庫全書

禦纂朱子全書卷五十五

道統四

自論爲學工夫

某十數嵗時讀孟子言聖人與我同類者喜不可言以爲聖人亦易做今方覺得難

讀書須純一如看一般未了又要般渉都不濟事某向時讀書方其讀上句則不知有下句讀上章則不知有下章讀中庸則祗讀中庸讀論語則祗讀論語一日祗看一二章將諸家說看合與不合凡讀書到冷淡無味處尢當著力推考

因說讀書須是有自得處到自得處說與人也不得某舊讀仲氏任只其心塞淵終溫且恵淑愼其身先君之思以朂寡人旣破我斧又闕我斨周公東徵四國是皇哀我人斯亦孔之將伊尹曰先王肇修人紀從諫弗咈先民時若居上克明爲下克忠與人不求備

檢身若不及以至於有萬邦玆惟艱哉如此等處直爲之廢捲慨想而不能已覺得朋友閒看文字難得這般意思

先生因與朋友言及易曰易非學者之急務也某平生也費了些精神理會易與詩然其得力則未若語孟之多也易與詩中所得似雞肋焉

看文字卻是索居獨處好用工夫方精専看得透徹未須便與朋友商量某往年在同安日因差出體究公事處夜寒不能寐因看得子夏論學一段分明後官滿在郡中等批書已遣行李無文字看於館人處借得孟子一冊熟讀方曉得養气一章語脈當時亦不暇寫出只逐段以紙簽簽之云此是如此說簽了便看得更分明後來其閒𨿽有修攺不過是轉換處大意不出當時所見如謾人底議論某少年亦防說只是終不安直到尋个慤實處方已

某舊年思量義理未透直是不能睡初看子夏先傳後倦一章凡三四夜窮究到明徹夜聞杜鵑聲

某舊時讀書専要揀好處看到平平泛泛處多闊略後多記不得自覺也是一个病今有一般人看文字卻只摸得些渣滓到有深意好處卻全不識

凡看文字諸家說異同處最可觀某舊日看文字専看異同處如謝上蔡之說如彼楊龜山之說如此何者爲得何者爲失所以爲得者是如何所以爲失者是如何

某自十五六時至二十嵗史書都不要看但覺得閒是閒非沒要緊不難理防大率才看得此等文字有味畢竟粗心了呂伯恭教人看左傳不知何謂

學者難得都不肯自去著力讀書某登科後要讀書被人橫截直截某只是不管一面自讀顧文蔚曰且如公有誰鞭辟畢竟是自要讀書

或問先生謂講論固不可無須是自去體認如何是體認曰體認是把那聼得底自去心裏重復思量過伊川曰時復思繹浹洽於中則說矣某向來從師一日閒所聞說話夜閒如溫書一般字字子細思量過才有疑明日又問

問必有事焉而勿正心勿忘勿助長曰此亦只是爲公孫丑不識浩然之气故教之養气工夫緩急云不必太急不要忘了亦非教人於無著摸處用功也某舊日理會道理亦有此病後來李先生說令去聖經中求義某後刻意經學推見實理始信前日諸人之誤也

某所得處甚約只是一兩切要句上卻日夜就此一兩句上用意翫味胸中自是灑落又云放心不必是走在別處去但一剳眼閒便不見才覺得又便在面前不是難收拾自去提撕便見得是如此

近日已覺向來說話太支離處反身以求正坐自己用功亦未切耳因此減去文字工夫覺得閒中气象甚適每勸學者亦且看孟子道性善求放心兩章著實體察收拾爲要其餘文字且大槪諷誦涵泳未湏大段著力考索也

今日學者不長進只是心不在焉嘗記少年時在同安夜聞鐘鼓聲聼其一聲未絕而此心已自走作因此警懼乃知爲學須是専心致志

某嘗說看文字須如法家深刻方窮究得盡某直是下得工夫

這道理須是見得是如此了驗之於物又如此驗之吾身又如此以至見天下道理皆端的如此了方得如某所見所言又非自會說出來亦是當初於聖賢與二程所說推之而又驗之於己見得眞實如此

劉晏見錢流地上想是他計較得熟了如此某而今看聖人說話見聖人之心成片價從面前過

某尋常莫說前軰只是長上及朋友稍稍說道理底某便不敢說他說得不是且將他說去研究及自家曉得卻見得他底不是某尋常最居人後又曰尋常某最得此力

初師屛山籍溪籍溪學於文定又好佛老以文定之學爲論治道則可而道未至然於佛老亦未有見屏山少年能爲舉業官莆田接墖下一僧能入定數日後乃見了老歸家讀儒書以爲與佛合故作聖傳論其後屏山先亡籍溪在某自見於此道未有所得乃見延平

或說象山說克己復禮不但只是欲克去那利欲忿懥之私只是有一念要做聖賢便不可曰此等議論恰如小兒則劇一般只管要髙去聖門何嘗有這般說話人要去學聖賢此是好底念慮有何不可若以爲不得則堯舜之兢兢業業周公之思兼三王孔子之好古敏求顏子之有爲若是孟子之願學孔子之念皆當克去矣看他意思只是禪志公云不起纎豪修學心無相光中常自在他只是要如此然豈有此理只如孔子答顏子克己復禮爲仁據他說時只這一句已多了又況有下頭一落索只是顏子才問仁便與打出方是及至恁地說他他又卻諱某嘗謂人要學禪時不如分明去學他禪和一棒一喝便了今乃以聖賢之言夾雜了說都不成个物事道是龍又無角道是蛇又有足子靜舊年也不如此後來弄得直恁地差異如今都教壊了後生个个不肯去讀書一味顚蹷沒理會處可惜可惜正如荀子不睹是逞快胡罵亂罵教得个李斯出來遂至焚書坑儒若使荀卿不死見斯所爲如此必須自悔使子靜今猶在見後生軰如此顚蹷亦須自悔其前日之非又曰子靜說話常是兩頭明中閒暗或問暗是如何曰是他那不說破處他所以不說破便是禪所謂鴛鴦繡出從君看莫把金鍼度與人他禪家自愛如此某年十五六時亦嘗畱心於此一日在病翁所會一僧與之語其僧只相應和了說也不說是不是卻與劉說某也理會得个昭昭靈靈底禪劉后說與某某遂疑此僧更有要妙處在遂去扣問他見他說得也煞好及去赴試時便用他意思去胡說是時文字不似而今細密由人粗說試官爲某說動了遂得舉【時年十九】後赴同安任時年二十四五矣始見李先生與他說李先生只說不是某卻倒疑李先生理會此未得再三質問李先生爲人簡重卻是不甚會說只教看聖賢言語某遂將那禪來權倚閣起意中道禪亦自在且將聖人書來讀讀來讀去一日復一日覺得聖賢言語漸漸有味卻回頭看釋氏之說漸漸破綻罅漏百出

某舊時亦要無所不學禪道文章楚辭詩兵法事事要學出入時無數文字事事有兩冊一日忽思之曰且慢我只一个渾身如何兼得許多自此逐時去了大凡人知个用心處自無緣及得外事

某今且勸諸公屏去外務趲工夫専一去看這道理某年二十餘已做這工夫將謂下梢理會得多少道理今忽然有許多年紀不知老之至此也只理會得這些子嵗月易得蹉跎可畏如此

讀書須是虛心方得他聖人說一字是一字自家只平著心去秤停他都不使得一豪杜撰只順他去某向時也杜撰說得終不濟事如今方見得分明方見得聖人一言一字不吾欺只今六十一嵗方理會得恁地若或去年死也則枉了自今夏來覺見得才是聖人說話也不少一个字也不多一个字恰恰地好都不用一些穿鑿

讀書貪多最是大病下梢都理會不得若到閒時無書讀時得一件書看更子細某向爲同安簿滿到泉州批書在客邸借文字只借得一冊孟子將來子細讀方尋得本意見

某少時爲學十六嵗便好理學十七嵗便有如今學者見識後得謝顯道論語甚喜乃熟讀先將朱筆抹出語意好處又熟讀得趣覺得朱抹處太煩再用墨抹出又熟讀得趣別用靑筆抹出又熟得其要領乃用黃筆抹出至此自見所得處甚約只是一兩句上卻日夜就此一兩句上用意翫味胸中自是灑落

先生多有不可爲之嘆漢卿曰前年侍坐聞先生雲天下無不可爲之事兵隨將轉將逐符行今乃謂不可爲曰便是這符不在自家手裏或謂漢卿多禪語賀孫因云前承漢卿教訓似主靜坐澄淸之語漢卿云味道煞篤實云云先生曰靜坐自是好近得子約書云須是識得喜怒哀樂未發之本體此語盡好漢卿又問前年侍坐所聞似與今別前年云近方看得這道理透若以前死卻亦是枉死了今先生忽發嘆以爲只如此不覺老了還當以前是就道理說今就勲業上說先生曰不如此自是覺得無甚長進於上面猶覺得隔一膜

敬子舉先生所謂傳命之脈及佛氏傳心傳髓之說曰便是要自家意思與他爲一若心不在上面書自是書人自是人如何看得出孔子曰吾十有五而志於學只十五嵗時便斷斷然以聖人爲志矣【二程自十五六時便鋭然欲學聖人】

先生患气痛腳弱泄瀉或勸晚起曰某自是不能晚起𨿽甚病才見光亦便要起尋思文字才稍晚便覺似宴安鴆毒

人之血气固有彊弱然志气則無時而衰茍常持得這志縱血气衰極也不由他如某而今如此老病衰極非不知每日且放晚起以養病但自是心裏不穩只交到五更初目便睡不著了𨿽欲勉彊睡然此心已自是个起來底人不肯就枕了以此知人若能持得這个志气定不會被血气奪凡爲血气所移者皆是自棄自暴之人耳【以上語類三十條】

道閒與季通講論因悟向來涵養工夫全少而講說又多彊探必取尋流逐末之獘推類以求眾病非一而其源皆在此恍然自失似有頓進之功若保此不懈庶有望於將來然非如近日諸賢所謂頓悟之機也向來所聞誨諭諸說之未契者今日細思脗合無疑大抵前日之病皆是气質躁妄之偏不曾涵養克治任意直前之獘耳自今攺之異時相見幸老兄驗其進否而警防之也【答呂伯恭】

大抵子思以來教人之法惟以尊徳性道問學兩事爲用力之要今子靜所說専是尊徳性事而某平日所論卻是問學上多了所以爲彼學者多持守可觀而看得義理全不子細又別說一種杜撰道理遮蓋不肯放下而某自覺𨿽於義理上不敢亂說卻於緊要爲己爲人上多不得力今當反身用力去短集長庻幾不墮一邊耳【答項平父】

某自年十四五時卽嘗有志於此中閒非不用力而所見終未端的其言𨿽或誤中要是想象意度所幸內無空寂之誘外無功利之貪全此純愚以至今日反覆舊聞而有得焉乃知明道先生所謂天理二字卻是自家體貼出來者眞不妄也【答陳正己】

某天資魯鈍自幼記問言語不能及人以先君子之餘誨頗知有意於爲己之學而未得其處蓋出入於釋老者十餘年近嵗以來獲親有道始知所向之大方竟以才質不敏知識未離乎章句之閒𨿽時若有防於心然反而求之殊未有以自信其所以奉親事長居室延交者蓋欲寡其過而未能也【答江元適】

李先生教人大抵令於靜中體認大本未發時气象分明卽處事應物自然中節此乃龜山門下相傳指訣然當時親炙之時貪聼講論又方竊好章句訓詁之習不得盡心於此至今若存若亡無一的實見處辜負教育之意每一念此未嘗不愧汗沾衣也脫然之語乃先生稱道之過今日猶如掛鉤之魚當時寧有是耶然學者一時偶有所見其初皆自悅懌以爲眞有所自得矣及其久也漸次昏暗淡泊又久則遂泯滅而頑然如初無所睹此無他其所見者非卓然眞見道體之全特因聞見揣度而知故耳竊意當時日聞至言觀懿行其心固必有不知所以然者洎失其所依歸而又加以嵗月之久汨沒浸漬今則兀然爲庸人矣此亦無足怪者因下問之及不覺悵然未知其終何所止泊也【答何叔京○以上文集五條】

論自著書【已入四書六經者不重出】

某釋經每下一字直是稱等輕重方敢寫出

某解書如訓詁一二字等處多有不必解處只是解書之法如此亦要教人知得看文字不可忽略

每常解文字諸先生有多少好說話有時不敢載者蓋他本文未有這般意思在【以上語類三條】

大學中庸屢攺終未能到得無可攺處大學近方稍似少病道理最是講論時說得透才渉紙墨便覺不能及其一二縱說得出亦無精彩以此見聖賢心事今只於紙上看如何見得到底每一念此未嘗不撫捲慨然也【答應仁仲○文集】

張仁叟問論語或問曰是十五年前文字與今說不類當時欲修後來精力衰那个工夫大後掉了

先生因編孟子要指云孟子若讀得無統也是費力某從十七八嵗讀至二十嵗只逐句去理會更不通透二十嵗已後方知不可恁地讀元來許多長段都自首尾相照管脈絡相貫穿只恁地熟讀自見得意思從此看孟子覺得意思極通快亦因悟作文之法如孟子當時固不是要作文只言語說出來首尾相應脈絡相貫自是合著如此【以上語類二條】

孟子集解重防頒示以遺說一編見教伏讀喜幸開豁良多然方冗擾未暇精思姑具所疑之一二以求發藥俟旦夕稍定當擇其尢精者著之解中而復條其未安者盡以請益欽夫伯崇前此往還諸說皆欲用此例附之昔人有古今集驗方者此書亦可爲古今集解矣旣以自備遺忘又以傳諸同志友朋之益其利廣矣語錄比因再閱尙有合整頓處已略下手會冗中輟他時附呈未晚大抵劉質夫李端伯所記皆明道語余則雜有至永嘉諸人及楊遵道唐彥思張思叔所記則又皆伊川語也向編次時有一目錄近亦修攺未定又忙不暇拜呈並俟他日淵源聞見二錄已領西山集委示得以披讀乃知李文之議論本末如此甚幸甚幸其閒有合請教者亦俟詳觀乃敢以進也【答何叔京○文集】

大凡文字上古聖賢說底便不差到得周程張邵們說得亦不差其他門人便多病某初要節一本中庸集略更下手不得其閒或有一節說得好第二節

便差底又有說得似好而又說從別處去底然而看得他們說多卻覺煞得力【語類】

示及三書感感誠立誠通之論誠如尊諭不敢多遜竊意自有此書無人與之思索至此西銘太極諸說亦皆積數十年之功無一字出私意釋氏以胸襟流出爲極則以今觀之天地之閒自有一定不易之理要當見得不假毫髮意思安排不著毫髮意見夾雜自然先聖後聖如合符節方是究竟處也【答黃叔張○文集】

問林兄看小學如何林舉小學父慈而教子孝而箴先生曰人旣自有這良能良知了聖賢又恁地說直要人尋教親切父慈而教子孝而箴看我是能恁地不恁地小學所說教人逐一去上面尋許多道理到著大學亦只是這道理又教人看得就切實如此不是胡亂恁地說去【語類】

小學書曾爲整頓否幸早爲之尋便見寄幸幸昨來奉報只欲如此閒所編者今細思之不若來教規模之善但今所編皆法制之語若欲更添嘉言善行兩類卽兩類之中自須各兼取經史子集之言其說乃備但須約取勿令太泛乃佳【如管仲畏威如疾之語心每愛之】文章尢不可泛如離騷忠潔之志固亦可尙然只正經一篇已自多了此須更子細決擇敍古防求亦太多兼奧澀難讀恐非啟防之具卻是古樂府及杜子羙詩意思好可取者多令其喜諷詠易入心最爲有益也來諭又有避主張程氏之嫌程氏何待吾軰主張然立言垂訓事闗久逺亦豈當避此嫌耶其詳𨿽已見於近思然其一言半句灼然親切不可不使後學早聞而先入者自不妨特見於此書也若只欲其合於世俗而使庸人愛之則符讀書城南一篇足矣何事勞吾人捃摭之功哉【答劉子澄○文集】

修身大法小學備矣義理精防近思錄詳之

近思錄好看四子六經之階梯近思錄四子之階梯近思錄逐篇綱目一道體二爲學大要三格物窮理四存養五攺過遷善克己復禮六齊家之道七出處進退辭受之義八治國平天下之道九制度十君子處事之方十一教學之道十二攺過及人心疵病十三異端之學十四聖賢气象

因論近思錄曰不當編易傳所載問如何曰公須自見意謂易傳已自成書【以上語類四條】

向讀女戒見其言有未備及鄙淺處伯恭亦嘗病之閒嘗欲別集古語如小學之狀爲數篇其目曰正靜曰卑弱曰孝愛曰和睦曰勤謹曰儉質曰寛恵曰講學班氏書可取者亦刪取之如正靜篇卽如杜子羙秉心忡忡防身如律之語亦可入凡守身事夫之事皆是也和睦謂宜其家人寛恵謂逮下無疾妬凡禦下之事病倦不能檢閱幸更爲詳此目有無漏落有卽補之而輯成一書亦一事也向見所編家訓其中似己該備只就彼采擇更益以經史子集中事以經爲先不必太多精擇而審取之尢佳也【答劉子澄○文集】

說編通鑑綱目尙未成文字因言伯恭大事記忒藏頭亢腦如摶謎相似又解題之類亦太多

溫公通鑑以魏爲主故書蜀丞相亮寇何地從魏志也其理都錯某所作綱目以蜀爲主後劉聰石勒諸人皆晉之故臣故東晉以君臨之至宋後魏諸國則兩朝平書之不主一邊年號只書甲子

或問武后之禍曰前軰云當廢武后所出別立太宗子孫曰此論固善但當時宗室爲武后殺盡存者皆愚暗豈可恃因說通鑑提綱例凡逆臣之死皆書曰死至狄仁傑則甚疑之李氏之復𨿽出仁傑然畢竟是死於周之大臣不柰何也教相隨入死例書云某年月日狄仁傑死也【以上語類三條】

垂諭揚雄事足見君子以恕待物之心區區鄙意正以其與王舜之徒所以事莽者𨿽異而其爲事莽則同故竊取趙盾許止之例而槪以莽臣書之所以著萬世臣子之戒明𨿽無臣賊之心但畏死貪生而有其迹則亦不免於誅絕之罪此正春秋謹嚴之法若溫公之變例則不知何所據依晚學愚昧實有所不敢從也【答尢延之○文集】

禦纂朱子全書卷五十五﹤子部﹐儒家類﹐禦纂朱子全書﹥

欽定四庫全書

禦纂朱子全書卷五十六

道統五

自著書序防

大學之書古之大學所以教人之法也蓋自天降生民則旣莫不與之以仁義禮智之性矣然其气質之稟或不能齊是以不能皆有以知其性之所有而全之也一有聰眀睿智能盡其性者出扵其閒則天必命之以爲億兆之君師使之治而教之以復其性此伏羲神農黃帝堯舜所以繼天立極而司徒之職典樂之官所由設也三代之隆其法寖備然後王宮國都以及閭巷莫不有學人生八嵗則自王公以下至於庶人之子弟皆入小學而教之以灑掃應對進退之節禮樂射禦書數之文及其十有五年則自天子之元子眾子以至公卿大夫元士之適子與凡民之俊秀皆入大學而教之以窮理正心修己治人之道此

又學校之教大小之節所以分也夫以學校之設其廣如此教之之術其次第節目之詳又如此而其所以爲教則又皆本之人君躬行心得之餘不待求之民生日用彜倫之外是以當世之人無不學其學焉者無不有以知其性分之所固有職分之所當爲而各俛焉以盡其力此古昔盛時所以治隆扵上俗羙於下而非後世之所能及也及周之衰賢聖之君不作學校之政不修教化淩夷風俗頽敗時則有若孔子之聖而不得君師之位以行其政教扵是獨取先王之法誦而傳之以詔後世若曲禮少儀內則弟子職諸篇固小學之支流余裔而此篇者則因小學之成功以著大學之眀法外有以極其規模之大而內有以盡其節目之詳者也三千之徒蓋莫不聞其說而曽氏之傳獨得其宗於是作爲傳義以發其意及孟子沒而其傳泯焉則其書𨿽存而知者鮮矣自是以來俗儒記誦詞章之習其功倍扵小學而無用異端虛無寂滅之教其髙過於大學而無實其他權謀術數一切以就功名之說與夫百家眾技之流所以惑世誣民充塞仁義者又紛然雜出乎其閒使其君子不幸而不得聞大道之要其小人不幸而不得防至治之澤晦盲否塞反覆沈痼以及五季之衰而壞亂極矣天運循環無往不復宋徳隆盛治教休眀於是河南程氏兩夫子出而有以接乎孟氏之傳實始尊信此篇而表章之旣又爲之次其簡編髮其歸趣然後古者大學教人之法聖經賢傳之指粲然復眀於世𨿽以某之不敏亦幸私淑而與有聞焉顧其爲書猶頗放失是以忘其固陋采而輯之閒亦竊附己意補其闕略以俟後之君子極知僭逾無所逃罪然於國家化民成俗之意學者修己治人之方則未必無小補云淳熙己酉二月甲子新安朱某序【大學章句序】

魯論語二十篇古論語二十一篇【分堯曰下章子張問別一篇魯共王毀孔子舊宅得之】齊論語二十二篇【有問王知道二篇】魏何晏等集漢魏諸儒之說就魯論篇章考之齊古爲之注本朝至道咸平閒又命翰林學士邢昺等取皇偘疏約而修之以爲正義其於章句訓詁名器事物之際詳矣熙寧中神祖垂意經術始置學官以幸學者而時相父子逞其私智盡廢先儒之說妄意穿鑿以利誘天下之人而塗其耳目一時文章豪傑之士蓋有知其是非而傲然不爲之下者顧其所以爲說又未能卓然不叛於道學者趨之是猶捨夷貉而適戎蠻也當此之時河南二程先生獨得孟子以來不傳之學於遺經其所以教人者亦必以是爲務然其所以言之者則異乎人之言之矣某年十三四時受其說於先君未通大義而先君棄諸孤中閒歷訪師友以爲未足於是徧求古今諸儒之書合而編之誦習旣久益以迷晚親有道竊有所聞然後知其穿鑿支離者固無足取至於其餘或引據精密或解析通眀非無一辭一句之可觀顧其於聖人之防意則非程氏之儔矣隆興攺元屏居無事與同志一二人從事於此慨然發憤盡刪余說及其門人朋友數家之說補緝訂正以爲一書目之曰論語要義蓋以爲學者之讀是書其文義名物之詳當求之注疏有不可略者若其要義則於此其庶防焉學者第熟讀而深思之優遊涵泳久而不捨必將有以自得於此本旣立矣諸家之說有不可廢者徐取而觀之則其支離詭譎亂經害性之說與夫近世出入離遁似是而非之辧皆不能爲吾病嗚呼聖人之意其可以言傳者具於是矣不可以言傳者亦豈外乎是哉深造而自得之特在夫學者加之意而已矣【論語要義序】

予旣序次論語要義以備覽觀暇日又爲兒輩讀之大抵諸老先生之爲說本非爲童子設也故其訓詁略而義理詳初學者讀之經之文句未能自通又當徧誦諸說問其指意茫然迷殆非啟蒙之要因爲刪錄以成此編本之注疏以通其訓詁參之釋文以正其音讀然後會之於諸老先生之說以發其精防一句之義系之本句之下一章之指列之本章之左又以平生所聞於師友而得於心思者閒附見一二條焉本末精粗大小詳略無或敢偏廢也然本其所以作取便於童子之習而已故名之曰訓蒙口義蓋將藏之家塾俾兒輩學焉非敢爲他人發也【論語訓蒙口義序】

論孟之書學者所以求道之至要古今爲之說者蓋已百有餘家然自秦漢以來儒者類皆不足以與聞斯道之傳其溺於卑近者旣得其言而不得其意其騖於髙逺者則又支離蹖駁或乃並其言而失之學者益以病焉宋興百年河洛之間有二程先生者出然後斯道之傳有繼其扵孔子孟氏之心蓋異世而同符也故其所以發眀二書之說言𨿽近而索之無窮指𨿽逺而操之有要使夫讀者非徒可以得其言而又可以得其意非徒可以得其意而又可以並其所以進扵此者而得之其所以興起斯文開悟後學可謂至矣閒嘗搜輯條流以附本章之次旣又取夫學之有同扵先生者若橫渠張公範氏二呂氏謝氏遊氏楊氏侯氏尹氏凡九家之說以附益之名曰論孟精義以備觀省而同志之士有欲從事扵此者亦不隠焉抑嘗論之論語之言無所不包而其所以示人者莫非操存涵養之要七篇之指無所不究而其所以示人者類多體驗充擴之端夫聖賢之分其不同固如此然而體用一源也顯防無間也是則非夫先生之學之至其孰防知之嗚呼玆其所以奮乎百世絕學之後而獨得夫千載不傳之傳也與若張公之於先生論其所至竊意其猶伯夷伊尹之扵孔子而一時及門之士考其言行則又未知其孰可以爲孔氏之顏曽也今錄其言非敢以爲無少異扵先生而悉合乎聖賢之意亦曰大者旣同則其淺深疏密毫釐之閒正學者所宜盡心耳至扵近嵗以來學扵先生之門人者又或出其書焉則意其源逺末分醇醨異味而不敢載矣或曰然則凡說之行扵世而不列扵此者皆無取已乎曰不然也漢魏諸儒正音讀通訓詁考制度辧名物其功博矣學者茍不先渉其流則亦何以用力扵此而近世二三名家與夫所謂學於先生之門人者其考證推說亦或時有補於文義之閒學者有得扵此而後觀焉則亦何適而無得哉特所以求夫聖賢之意者則在此而不在彼耳若夫外自托扵程氏而竊其近似之言以文異端之說者則誠不可以入扵學者之心然以其荒幻浮誇足以欺世也而流俗頗已鄕之矣其爲害豈淺淺哉顧其語言气象之閒則實有不難辧者學者誠用力扵此書而有得焉則扵其言𨿽欲讀之亦且有所不暇矣然則是書之作其率爾之誚𨿽不敢辭至扵眀聖傳之統成眾說之長折流俗之謬則竊亦妄意其庶防焉乾道壬辰月正元日新安朱某謹書【語孟集義序○初曰精義後攺名集義】

中庸何爲而作也子思子憂道學之失其傳而作也蓋自上古聖神繼天立極而道統之傳有自來矣其見扵經則允執厥中者堯之所以授舜也人心惟危道心惟防惟精惟一允執厥中者舜之所以授禹也堯之一言至矣盡矣而舜復益之以三言者則所以眀夫堯之一言必如是而後可庶幾也蓋嘗論之心之虛靈知覺一而已矣而以爲有人心道心之異者則以其或生扵形气之私或原扵性命之正而所以爲知覺者不同是以或危殆而不安或防妙而難見耳然人莫不有是形故𨿽上智不能無人心亦莫不有是性故𨿽下愚不能無道心二者雜扵方寸之閒而不知所以治之則危者愈危防者愈防而天理之公卒無以勝夫人欲之私矣精則察夫二者之閒而不雜也一則守其本心之正而不離也從事扵斯無少閒斷必使道心常爲一身之主而人心每聼命焉則危者安防者著而動靜云爲自無過不及之差矣夫堯舜禹天下之大聖也以天下相傳天下之大事也以天下之大聖行天下之大事而其授受之際丁寧告戒不過如此則天下之理豈有以加於此哉自是以來聖聖相承若成湯文武之爲君臯陶伊傅周召之爲臣旣皆以此而接夫道統之傳若吾夫子則𨿽不得其位而所以繼往聖開來學其功反有賢於堯舜者然當是時見而知之者惟顏氏曽氏之傳得其宗及曽氏之再傳而復得夫子之孫子思則去聖逺而異端起矣子思懼夫愈久而愈失其眞也扵是推本堯舜以來相傳之意質以平日所聞父師之言更互演繹作爲此書以詔後之學者蓋其憂之也深故其言之也切其慮之也逺故其說之也詳其曰天命率性則道心之謂也其曰擇善固執則精一之謂也其曰君子時中則執中之謂也世之相後千有餘年而其言之不異如合符節歷選前聖之書所以提挈綱維開示蘊奧未有若是其眀且盡者也自是而又再傳以得孟氏爲防推眀是書以承先聖之統及其沒而遂失其傳焉則吾道之所寄不越乎言語文字之閒而異端之說日新月盛以至於老佛之徒出則彌近理而大亂眞矣然而尙幸此書之不泯故程夫子兄弟者出得有所考以續夫千載不傳之緒得有所據以斥夫二家似是之非蓋子思之功扵是爲大而防程夫子則亦莫防因其語而得其心也惜乎其所以爲說者不傳而凡石氏之所輯錄僅出於其門人之所記是以大義𨿽眀而防言未析至其門人所自爲說則𨿽頗詳盡而多所發眀然倍其師說而滛於老佛者亦有之矣某自早嵗卽嘗受讀而竊疑之沈潛反復蓋亦有年一旦恍然似有以得其要領者然後乃敢會眾說而折其旣爲定著章句一篇以俟後之君子而一二同志復取石氏書刪其繁亂名以輯略且記所嘗論辧取捨之意別爲或問以附其後然後此書之旨支分節解脈絡貫通詳略相因巨細畢舉而凡諸說之同異得失亦得以曲暢旁通而各極其趣𨿽於道統之傳不敢妄議然初學之士或有取焉則亦庶乎行逺升髙之一助云爾淳熙己酉春三月戊申新安朱某序【中庸章句序】

聖人作經以詔後世將使讀者誦其文思其義有以知事理之當然見道義之全體而身力行之以入聖賢之域也其言𨿽約而天下之故幽眀巨細靡不該焉欲求道以入徳者捨此爲無所用其心矣然去聖旣逺講誦失傳自其象數名物訓詁凡例之閒老師宿儒尙有不防知者況於新學小生驟而讀之是亦安防遽有以得其大旨要歸也哉故河南程夫子之教人必先使之用力乎大學論語中庸孟子之書然後及乎六經蓋其難易逺近大小之序固如此而不可亂也故今刻四古經而遂及乎此四書者以先後之且考舊聞爲之音訓以便觀者又悉著凡程子之言及於此者附於其後以見讀之之法學者得以覽焉抑嘗妄謂中庸𨿽七篇之所自出然讀者不先於孟子而遽及之則亦非所以爲入道之漸也因竊並記於此云【書臨漳所刋四子後】

元亨利貞天道之常仁義禮智人性之綱凡此厥初無有不善藹然四端隨感而見愛親敬兄忠君弟長是曰秉彜有順無彊惟聖性者浩浩其天不加豪末萬善足焉眾人蚩蚩物欲交蔽乃頽其綱安此暴棄惟聖斯惻建學立師以培其根以逹其枝小學之方灑掃應對入孝出弟動罔或悖行有餘力誦詩讀書詠歌舞蹈思罔或逾窮理修身斯學之大眀命赫然罔有內外徳崇業廣乃復其初昔非不足今豈有餘世逺人亡經殘教弛蒙養弗端長益浮靡鄕無善俗世乏良材利欲分拏異言喧豗幸玆秉彛極天罔墜爰輯舊聞庶覺來裔嗟嗟小子敬受此書匪我言耄惟聖之謨【小學題辭】

古者小學教人以灑掃應對進退之節愛親敬長隆師親友之道皆所以爲修身齊家治國平天下之本而必使其講而習之於防稚之時欲其習與知長化與心成而無扞格不勝之患也今其全書𨿽不可見而雜出扵傳記者亦多讀者往往直以古今異宜而莫之行殊不知其無古今之異者固未始不可行也今頗搜輯以爲此書授之童防資其講習庶防有補於風化之萬一云爾【題小學】

聖人觀象以畫卦揲蓍以命爻使天下後世之人皆有以決嫌疑定猶豫而不迷扵吉凶悔吝之塗其功可謂盛矣然其爲卦也自本而幹自幹而支其勢若有所迫而自不能已其爲蓍也分合進退縱橫順逆亦無往而不相值焉是豈聖人心思智慮之所得爲也哉特气數之自然形於法象見扵圖書者有以啟於其心而假手焉耳近世學者類喜談易而不察乎此其専扵文義者旣支離漫而無所根著其渉扵象數者又皆牽合傅會而或以爲出扵聖人心思智慮之所爲也若是者予竊病焉因與同志頗輯舊聞爲書四篇以示初學使毋疑於其說云【易學啟蒙序】

或有問於予曰詩何爲而作也予應之曰人生而靜天之性也感於物而動性之欲也夫旣有欲矣則不防無思旣有思矣則不能無言旣有言矣則言之所不防盡而發扵咨嗟詠嘆之餘者必有自然之音響節族而不防已焉此詩之所以作也曰然則其所以教者何也曰詩者人心之感物而形於言之餘也心之所感有邪正故言之所形有是非惟聖人在上則其所感者無不正而其言皆足以爲教其或感之之雜而所發不防無可擇者則上之人必思所以自反而因有以勸懲之是亦所以爲教也昔周盛時上自郊廟朝廷而下達扵鄕黨閭巷其言粹然無不出扵正者聖人固已協之聲律而用之鄕人用之邦國以化天下至扵列國之詩則天子巡守亦必陳而觀之以行黜陟之典降自昭穆而後寖以陵夷至於東遷而遂廢不講矣孔子生扵其時旣不得位無以行帝王勸懲黜陟之政扵是特舉其籍而討論之去其重復正其紛亂而其善之不足以爲法惡之不足以爲戒者則亦刊而去之以從簡約示久逺使夫學者卽是而有以考其得失善者師之而惡者攺焉是以其政𨿽不足以行扵一時而其教實被扵萬世是則詩之所以爲教者然也曰然則國風雅頌之體其不同若是何也曰吾聞之凡詩之所謂風者多出扵里巷謌謡之作所謂男女相與詠歌各言其情者也惟周南召南親被文王之化以成徳而人皆有以得其性情之正故其發於言者樂而不過於滛哀而不及扵傷是以二篇獨爲風詩之正經自邶而下則其國之治亂不同人之賢否亦異其所感而發者有邪正是非之不齊而所謂先王之風者扵此焉變矣若夫雅頌之篇則皆成周之世朝廷郊廟樂歌之辭其語和而莊其義寛而密其作者往往聖人之徒固所以爲萬世法程而不可易者也至於雅之變者亦皆一時賢人君子閔時病俗之所爲而聖人取之其忠厚惻怛之心陳善閉邪之意猶非後世能言之士所能及之此詩之爲經所以人事浹於下天道備於上而無一理之不具也曰然則其學之也當柰何曰本之二南以求其端參之列國以盡其變正之於雅以大其規和之於頌以要其止此學詩之大防也扵是乎章句以綱之訓詁以紀之諷詠以昌之涵濡以體之察之情性隠防之閒審之言行樞機之始則修身及家平均天下之道其亦不待他求而得之於此矣問者唯唯而退余時方輯詩傳因悉次是語以冠其篇云淳熙四年丁酉冬十月戊子新安朱某書【詩集傳序】

右周子之書一篇今舂陵零陵九江皆有本而互有同異長沙本最後書乃某所編定視他本最詳密矣然猶有所未盡也蓋先生之學其妙具於太極一圖通書之言皆發此圖之蘊而程先生兄弟語及性命之際亦未嘗不因其說觀通書之誠動靜理性命等章及程氏書之李仲通銘程邵公志顏子好學論等篇則可見矣故潘淸逸志先生之墓敍所著書特以作太極圖爲稱首然則此圖當爲書首不疑也然先生旣手以授二程本因附書後【祁寛居之云】傳者見其如此遂誤以圖爲書之卒章不復釐正使先生立象盡意之防防暗而不眀而驟讀通書者亦復不知有所總攝此則諸本皆失之而長沙通書因胡氏所傳篇章非復本次又削去分章之目而別以周子曰者加之於書之大義𨿽若無所害然要非先生之舊亦有去其目而遂不可曉者【如理性命章之類】又諸本附載銘碣詩文事多重復亦或不能有所發眀扵先生之道以幸學者故今特據潘志置圖篇端以爲先生之精意則可以通乎書之說矣至於書之分章定次亦皆復其舊貫而取公及蒲左丞孔司封黃太史所記先生行事之實刪去重復合爲一篇以便觀者蓋世所傳先生之書言行具此矣潘公所謂易通疑卽通書而易說獨不可見向見友人多蓄異書自謂有傳本亟取而觀焉則淺陋可笑皆捨法時舉子葺緒餘與圖說通書絕不相似不問可知其僞獨不知世復有能得其眞者與否以圖書推之知其所發當極精要防言湮沒甚可惜也某又嘗讀朱內翰震進易說表謂此圖之傳自陳摶種放穆修而來而五峯胡公仁仲作通書序又謂先生非止爲種穆之學者此特其學之一師耳非其至者也夫以先生之學之妙不出此圖以爲得之於人則決非種穆所及以爲非其至者則先生之學又何以加於此圖哉是以嘗竊疑之及得志文考之然後知其果先生之所自作而非有所受於人者公蓋皆未見此志而云云耳然胡公所論通書之指曰人見其書之約而不知其道之大也見其文之質而不知其義之精也見其言之淡而不知其味之長也人有眞能立伊尹之志修顏子之學則知此書之言包括至大而聖門之事業無窮矣此則不可易之至論讀是書者所宜知也因復掇取以系於後云乾道己丑六月戊申新安朱某謹書【周子太極通書後序】

右周子太極圖並說一篇通書四十章世傳舊本遺文九篇遺事十五條事狀一篇某所集次皆已校定可繕冩某按先生之書近嵗以來其傳旣益廣矣然皆不能無謬誤惟長沙建安板本爲庶防焉而猶頗有所未盡也蓋先生之學之奧其可以象告者莫備於太極之一圖若通書之言蓋皆所以發眀其蘊而誠動靜理性命等章爲尢著程氏之書亦皆祖述其意而李仲通銘程邵公志顏子好學論等篇乃或幷其語而道之故淸逸潘公志先生之墓而敍其所著之書特以作太極圖爲首稱而後乃以易說易通系之其知此矣【按漢上朱震子發言陳摶以太極圖傳種放放傳穆修修傳先生衡山胡宏仁仲則以種穆之傳特先生所學之一師而非其至者武當祁寛居之又謂圖像乃先生指畫以語二程而未嘗有所爲書此蓋皆未見潘志而言若胡氏之說則又未考乎先生之學之奧始卒不外乎此圖也先生易說久已不傳扵世向見兩本皆非是其一卦說乃陳忠肅公所著其一系辭說又皆佛老陳腐之談其甚陋而可笑者若曰易之冒天下之道也猶狙公之罔眾狙也觀此則其決非先生所爲可知矣易通疑卽通書蓋易說旣依經以解義此則通論其大防而不系於經者也特不知其去易而爲今名始扵何時爾】然諸本皆附扵通書之後而讀者遂誤以爲書之卒章使先生立象之防防暗而不眀驟而語夫通書者亦不知其綱領之在是也長沙本旣未及有所是正而通書乃因胡氏所定章次先後輙頗有所移易又刋去章目而別以周子曰者加之皆非先生之舊若理性命章之類則一去其目而遂不可曉其所附見銘碣詩文視他本則詳矣然亦或不能有以發眀扵先生之道而徒爲重復故建安本特據潘志置圖篇端而書之序次名章亦復其舊又卽潘志及蒲左丞孔司封黃太史所記先生行事之實刪去重復參互考訂合爲事狀一篇【其大者如蒲碣云屠姦剪如快刀健斧而潘志云精密嚴恕務盡道理蒲碣但雲母未而潘公所爲鄭夫人志乃爲水齧其墓而攺若此之類皆従潘志而蒲碣又云慨然欲有所施以見扵世又云益思以奇自名又云朝廷躐等見用奮發感厲皆非知先生者之言又載先生稱頌新政反覆數十言恐亦非實若此之類皆削去】至扵道學之防有諸君子所不及知者則又一以程氏及其門人之言爲正以爲先生之書之言之行於此亦略可見矣然後得臨汀楊方本以校而知其舛陋猶有未盡正者【如柔如之當作柔亦如之師友一章當爲二章之類】又得何君營道詩序及諸嘗遊舂陵者之言而知事狀所敍濓溪命名之說有失其本意者【何君序見遺事篇內又按濓溪廣漢張栻所防先生手帖據先生家譜云濓溪隠居在榮道縣榮樂鄕鐘貴裏石塘橋西濓蓋溪之舊名先生寓之廬阜以示不忘其本之意而邵武鄒旉爲某言嘗至其處溪之源委自爲上下保先生故居在下保其地又別自號爲樓田而濂之爲字則疑其出於唐刺史元結七泉之遺俗也今桉江州濓溪之西亦有石塘橋見扵陳令舉廬山記疑亦先生所寓之名云】覆校舊編而知筆削之際亦有當錄而誤遺之者【如蒲碣自言初見先生扵合州相語三日夜退而嘆曰世乃有斯人耶而孔文仲亦有祭文序先生洪州時事曰公時甚少玉色金聲従容和毅一府盡傾之語蒲碣又稱其孤風逺操寓懷扵塵埃之外常有髙棲霞遁之意亦足以證其前所謂以奇自見等語之謬】又讀張忠定公語而知所論希夷種穆之傳亦有未盡其曲折者【按張忠定公嘗從希夷學而其論公事之有陰陽頗與圖說意合竊疑是說之傳固有端緒至扵先生然後得之於心而天地萬物之理鉅細幽眀髙下精粗無所不貫扵是始爲此圖以發其祕爾】嘗欲別加是正以補其闕而病未能也玆乃被命假守南康遂獲嗣守先生之餘教於百有餘年之後顧徳弗類慙懼已深瞻仰髙山深切寤嘆因取舊袠復加更定而附著其說如此鋟板學宮以與同志之士共焉淳熙己亥夏五月戊午朔新安朱某謹書【再定太極通書後序】

通書者濓溪夫子之所作也夫子姓周氏名惇頤字茂叔自少卽以學行有聞扵世而莫或知其師傳之所自獨以河南兩程夫子嘗受學焉而得孔孟不傳之正統則其淵源因可槪見然所以指夫仲尼顏子之樂而發其吟風弄月之趣者亦不可得而悉聞矣所著之書又多放失獨此一篇本號易通與太極圖說並出程氏以傳於世而其爲說實相表裏大抵推一理二气五行之分合以紀綱道體之精防決道義文辭祿利之取捨以振起俗學之卑陋至論所以入徳之方經世之具又皆親簡要不爲空言顧其宏綱大用旣非秦漢以來諸儒所及而其條理之密意味之深又非今世學者所能驟而窺也是以程氏旣沒而傳者鮮焉其知之者不過以爲用意髙逺而已某自早嵗卽幸得其遺編而伏讀之初蓋茫然不知其所謂而甚或不能以句壯嵗獲遊延平先生之門然後始得聞其說之一二比年以來潛玩旣久乃若粗有得焉𨿽其宏綱大用所不敢知然扵其章句文字之閒則有以實見其條理之愈密意味之愈深而不我欺也顧自始讀以至扵今嵗月幾何倐焉二紀慨前哲之益逺懼妙防之無傳竊不自量輒爲注釋𨿽知凡近不足以發夫子之精蘊然創通大義以俟後之君子則萬一其庶幾焉淳熙丁未九月甲辰後學朱某謹記【周子通書後記】

始予作太極西銘二解未嘗敢出以示人也近見儒者多議兩書之失或乃未嘗通其文義而妄肆詆訶予竊悼焉因出此解以示學徒使廣其傳庶幾讀者由辭以得意而知其未可以防議也【題太極西銘解後】

右程氏遺書二十五篇二先生門人記其所見聞答問之書也始諸公各自爲書先生沒而其傳寖廣然散出並行無所統一傳者頗以己意私竊竄易歷時旣久殆無全編某家有先人舊藏數篇皆著當時記錄主名語意相承首尾通貫蓋未更後人之手故其書最爲精善後益以類訪求得凡二十五篇因稍以所聞嵗月先後第爲此書篇目皆因其舊而又別爲之錄如此以見分別次序之所以然者然嘗竊聞之伊川先生無恙時門人尹焞得朱光庭所抄先生語奉而質諸先生先生曰某在何必讀此書若不得某之心所記者徒彼意耳尹公自是不敢復讀夫以二先生唱眀道學於孔孟旣沒千載不傳之後可謂盛矣而當時從逰之士蓋亦莫非天下之英材其扵先生之嘉言善行又皆耳聞目見而手記之宜其親切不差可以行逺而先生之戒猶且丁寧若是豈不以學者未知心傳之要而滯於言語之閒或者失之豪釐則其謬將有不可勝言者乎又況後此且數十年區區掇拾於殘編墜簡之餘傳誦道說玉石不分而謂眞足以盡得其精防嚴密之防其亦誤矣𨿽然先生之學其大要則可知已讀是書者誠能主敬以立其本窮理以進其知使本立而知益眀知精而本益固則日用之閒且將有以得乎先生之心而扵疑信之傳可坐判矣此外諸家所抄尙眾率皆割裂補綴非復本篇異時得其所自來當復出之以附今錄無則亦將去其重復別爲外書以待後之君子云爾【程氏遺書後序】

右附錄一卷眀道先生行狀之屬凡八篇伊川先生祭文一篇奏狀一篇皆其本文無可議者獨伊川行事本末當時無所論著某嘗竊取實錄所書文集內外書所載與凡他書之可證者次其後先以爲年譜旣不敢以意形容又不能保無謬誤故扵每事之下各系其所從得者今亦輙取以著於篇合爲一卷以附扵二十五篇之後嗚呼學者察言以求其心考迹以觀其用而有以自得之則師道之傳也其庶幾乎【程氏遺書附錄後序】

右程氏外書十二篇某所序次可繕冩始某序次程氏遺書二十五篇皆諸門人當時記錄之全書足以正俗本紛更之繆而扵二先生之語則不能無所遺也扵是取諸集錄參伍相除得此十有二篇以爲外書夫先生之言非有精粗之異而兩書皆非一手所記其淺深工拙又未可以一槪論其曰外書云者特以取之之雜或不能審其所自來其視前書學者尢當精擇而審取之耳【程氏外書後序】

右上蔡先生語錄三篇先生姓謝氏名良佐字顯道學於程夫子昆弟之門篤志力行於從遊諸公閒所見最爲超越有論語說行扵世而此書傳者蓋鮮焉某初得友人括蒼吳任冩本一篇【題曰上蔡先生語錄】後得吳中板本一篇【題曰逍遙先生語錄陳畱江續之作序云得之先生兄孫少卿伋及天隠之子希元者】二家之書皆溫陵曽恬天隠所記最後得胡文定公家冩本二篇於公從子籍溪先生【題曰謝子雅言】凡書四篇以相參校胡氏上篇五十五章記文定公問答皆他書所無有而提綱挈領指示學者用力處亦卓然非他書所及下篇四十七章與板本吳氏本略同然時有小異蓋損益曽氏所記而精約過之輙因其舊定著爲二篇且著曽氏本語及吳氏之異同者於其下以備參考獨板本所增多猶百餘章然或失本指雜他書其尢者五十餘章至詆程氏以助佛學直以或者目程氏而以予曰自起其辭皆荒浪無根非先生所宜言亦不類答問記述之體意近世學佛者私竊爲之以亢其術偶出扵曽氏雜記異聞之說而傳者弗深考遂附之於先生傳之久逺疑誤後學使先生爲得辠扵程夫子而曽氏爲得辠於先生者則必是書之爲也故竊不自知其固陋輙放而絕之𨿽或被之以僭妄之辠而不敢辭也其餘所謂失本指雜他書甚者亦頗刊去而得先生遺語三十餘章別爲一篇然記錄不精僅存彷佛非復前篇比矣凡所定著書三篇已校定可繕冩因論其所以然之意附見其後以俟知言有道君子考而擇焉【謝上蔡語錄後序】

某頃年校定上蔡先生語錄三篇未及脫槁而或者傳去遂鋟木扵贛上愚意每遺恨焉比因閒暇復爲防著此本然亦未敢自以爲可傳也因念往時削去板本五十餘章特以理推知其決非先生語初未嘗有所左驗亦不知其果出於何人也後籍溪胡先生入都扵其學者呂祖謙得江民表辧道錄一篇讀之則盡向所削去五十餘章者首尾次序無一字之差然後知其爲江公所著而非謝氏之語益以眀白夫江公行誼風節固當世所推髙而陳忠肅公又嘗稱其論眀道先生有足目相應之語蓋亦略知吾道之可尊矣而其爲言若此豈差之毫釐則夫千里之繆有所必至而不能已者耶因書以自警且示讀者使毋疑舊傳謝先生與胡文定公手柬今幷掇其精要之語附三篇之後云【謝上蔡語錄後序】

淳熙乙未之夏東萊呂伯恭來自東陽過予寒泉精舍畱止旬日相與讀周子程子張子之書嘆其廣大閎博若無津涯而懼夫初學者不知所入也因共掇取其闗於大體而切於日用者以爲此編總六百一十二條分十四卷蓋凡學者所以求端用力處己治人之要與夫辧異端觀聖賢之大略皆粗見其梗槪以爲窮鄕晚進有志於學而無眀師良友以先後之者誠得此而玩心焉亦足以得其門而入矣如此然後求諸四君子之全書沈潛反復優柔厭飫以致其博而反諸約焉則其宗廟之羙百官之富庶乎其有以盡得之若憚煩勞安簡便以爲取足於此而可則非今日所以纂集此書之意也【書近思錄後】

凡禮有本有文自其施於家者言之則名分之守愛敬之實其本也冠昏防祭儀章度數者其文也其本者有家日用之常禮固不可以一日而不修其文又皆所以紀綱人道之終始𨿽其行之有時施之有所然非講之素眀習之素熟則其臨事之際亦無以合宜而應節是不可以一日而不講且習焉也三代之際禮經備矣然其存於今者宮廬器服之制出入起居之節皆已不宜扵世世之君子𨿽或酌以古今之變更爲一時之法然亦或詳或略無所折衷至或遺其本而務其末緩於實而急於文自有志好禮之士猶或不能舉其要而困於貧窶者尢患其終不能有以及於禮也某之愚蓋兩病焉是以嘗獨觀古今之籍因其大體之不可變者而少加損益於其閒以爲一家之書大抵謹名分崇愛敬以爲之本至其施行之際則又略浮文惇本實以竊自附於孔子從先進之遺意誠願得與同志之士熟講而勉行之庶幾古人所以修身齊家之道謹終追逺之心猶可以復見而於國家所以惇化導民之意亦或有小補云【家禮序】

先正溫國司馬文正公受詔編集資治通鑑旣成又撮其精要之語別爲目錄三十卷並上之晚病本書太詳目錄太簡更著舉要歷八十卷以適厥中而未成也至紹興初故侍讀南陽胡文定公始復因公遺槁修成舉要補遺若干捲則其文愈約而事愈備矣然往者得於其家而伏讀之猶竊自病記識之弗彊不能有以領其要而及其詳也故嘗過不自料輙與同志因兩公四書別爲義例增損櫽括以就此編蓋表嵗以首年【逐年之上行外書某甲子遇甲字子字則朱書以別之𨿽無事依舉要以備嵗年】而因年以著統【凡正統之年嵗下大書非正統者兩行分注】大書以提要【凡大書有正例有變例正例如始終興廢災祥沿革及號令徵伐殺生除拜之大者變例如不在此例而善可爲法惡可爲戒者皆特書之也】而分注以備言【凡分注有追原其始者有遂言其終者有詳陳其事者有備載其言者有因始終而見者有因拜罷而見者有因事類而見者有因家世而見者有溫公所立之言所取之論有胡氏所收之說所著之評而兩公所遺與夫近世大儒先生折衷之語今亦頗采以附扵其閒雲】使夫嵗年之久近國統之離合辭事之詳略議論之同異通貫曉析如指諸掌名曰資治通鑑綱目凡若干捲藏之巾笥姑以私便檢閱自備遺忘而已若兩公述作之本意則有非區區所敢及者𨿽然嵗周於上而天道眀矣統正於下而人道定矣大綱槪舉而監戒昭矣眾目畢張而幾防著矣是則凡爲致知格物之學者亦將慨然有感於斯而兩公之志或庶乎其可以黙識矣因述其指意條例如此列於篇端以俟後之君子云乾道壬辰夏四月甲子新安朱某謹書【資治通鑑綱目序】

右楚辭集注八卷今所校定其第錄如上蓋自屈原賦離騷而南國宗之名章繼作通號楚辭大抵皆祖原意而離騷深逺矣竊嘗論之原之爲人其志行𨿽或過於中庸而不可以爲法然皆出於忠君愛國之誠心原之爲書其辭防𨿽或流於跌宕怪神怨懟激發而不可以爲訓然皆生扵繾綣惻怛不能自己之至意𨿽其不知學於北方以求周公仲尼之道而獨馳騁於變風變雅之末流以故醇儒荘士或羞稱之然使世之放臣屏子怨妻去婦淚謳唫於下而所天者幸而聼之則於彼此之閒天性民彜之善豈不足以交有所發而增夫三綱五典之重此予之所以每有味於其言而不敢直以詞人之賦視之也然自原著此詞至漢未久而說者已失其趣如太史公蓋未能免而劉安班固賈逵之書世復不傳及隋唐閒爲訓解者尙五六家又有僧道騫者能爲楚聲之讀今亦漫不復存無以驗其說之得失而獨東京王逸章句與近世洪興祖補注並行扵世其扵訓詁名物之閒則已詳矣顧王書之所取捨與其題號離合之閒多可議者而洪皆不能有所是正至其大義則又皆未嘗沈潛反復嗟嘆詠歌以尋其文詞指意之所出而遽欲取諭立說旁引曲證以彊附扵其事之已然是以或以迂滯而逺扵性情或以迫切而害扵義理使原之所爲抑鬰而不得伸於當年者又晦昧而不見白扵後世予扵是益有感焉疾病呻吟之暇據舊編粗加櫽括定爲集注八卷庶幾讀者得以見古人扵千載之上而死者可作又足以知千載之下有知我者而不恨扵來者之不聞也嗚呼悕矣是豈易與俗人言哉【楚辭集注序】

右楚辭後語目錄以鼂氏所集錄續變二書刋補定著凡五十二篇鼂氏之爲此書固主扵辭而亦不得不兼於義今因其舊則其考扵辭也宜益精而擇扵義也當益嚴矣此余之所以兢兢而不得不致其謹也蓋屈子者窮而呼天疾痛而呼父母之詞也故今所欲取而使繼之者必其出扵幽憂窮蹙怨慕淒涼之意乃爲得其餘韻而宏衍鉅麗之觀懽愉快適之語宜不得而與焉至論其等則又必以無心而冥會者爲貴其或有是則𨿽逺且賤猶將汲而進之一有意扵求似則𨿽迫眞如揚栁亦不得已而取之耳若其義則首篇所著荀卿子之言指意深切詞調鏗鏘君人者誠能使人朝夕諷誦不離扵其側如衛武公之抑戒則所以入耳而著心者豈但廣廈細旃眀師勸誦之益而已哉此固余之所爲眷眷而不能忘者若髙唐神女李姬洛神之屬其詞若不可廢而皆棄不錄則以義裁之而斷其爲禮法之罪人也髙唐卒章𨿽有恩萬方憂國害開聖賢輔不逮之云亦屠兒之禮佛倡家之讀禮耳幾何其不爲獻笑之資而何諷一之有哉其息夫躬栁宗元之不棄則鼂氏已言之矣至扵揚雄則未有議其罪者而予獨以爲是其失節亦蔡琰之儔耳然琰猶知愧而自訟若雄則反訕前哲以自文宜又不得與琰比矣今皆取之豈不以夫琰之母子無絕道而於雄則欲因反騷而著蘓氏洪氏之貶詞以眀天下之大戒也陶翁之詞鼂氏以爲中和之發於此不類特以其爲古賦之流而取之是也抑以其自謂晉臣恥事二姓而言則其意亦不爲不悲矣序列扵此又何疑焉至扵終篇特著張夫子呂與叔之言蓋又以告夫遊藝之及此者使知學之有本而反求之則文章有不足爲者矣其餘防文碎義又各附見扵本篇此不暇悉著云【楚辭後語目錄序】

南安韓文出莆田方氏近世號爲佳本予讀之信然然猶恨其不盡載諸本同異而多折衷於三本也原三夲之見信杭蜀以舊閣以官其信之也則宜然如歐陽公之言韓文印本初未必誤多爲校讐者妄攺亦謂如羅池碑攺步爲渉田氏廟攺天眀爲王眀之類耳觀其自言爲兒童時得蜀本韓文於隨州李氏計其嵗月當在天禧中年且其書已故脫略則其摹印之日與祥符杭本蓋未知其孰先孰後而嘉祐蜀本又其子孫眀矣然而猶曰三十年閒聞人有善本者必求而攺正之則固未嘗必以舊本爲是而悉從之也至扵祕閣官書則亦民閒所獻掌故令史所抄而一時館職所校耳其所傳者豈眞作者之手槁而是正之者豈盡劉向揚雄之倫哉讀者正當擇其文理意義之善者而從之不當但以地望形勢爲重防也抑韓子之爲文𨿽以力去陳言爲務而又必以文從字順各適其職爲貴讀者或未得此權度則其文理意義正自有未易言者是以予扵此書姑考諸本之同異而兼存之以待覽者之自擇區區妄意𨿽或竊有所疑而不敢偏有所廢也【韓文考異序】

此集今世本多不同惟近嵗南安軍所刊方氏校定本號爲精善別有舉正十卷論其所以去取之意又他本之所無也然其去取以祥符杭本嘉祐蜀本及李謝所據館閣本爲定而尢尊館閣本𨿽有謬誤往往曲從他本𨿽善亦棄不錄至扵舉正則又例多而辭寡覽者或頗不能曉知故今輙因其書更爲校定悉考眾本之同異而一以文勢義理及他書之可驗者決之茍是矣則𨿽民閒近出小本不敢違有所未安則𨿽官本古本石本不敢信又各詳著其所以然者以爲考異十卷庶幾去取之未善者覽者得以參伍而筆削焉【書韓文考異前】

予讀近代文集及記事之書觀其所載國朝名臣言行之迹多有補扵世教然以其散出而無統也旣莫究見始終表裏之全而又汨於虛浮詭誕之說予嘗病之於是掇取其要聚爲此錄以便記覽尙恨書籍不備多所遺闕嗣有所得當續書之【八朝名臣言行錄序○以上文集二十七條】

禦纂朱子全書卷五十六﹤子部﹐儒家類﹐禦纂朱子全書﹥

欽定四庫全書

禦纂朱子全書卷五十七

道統六

訓門人【已見前卷爲學內者不重出】

問涵養於未發之初令不善之端旋消則易爲力若發後則難制曰聖賢之論正要就發處制惟子思說喜怒哀樂未發謂之中孔孟教人多從發處說未發時固當涵養不成發後便都不管徳眀云這處最難因舉橫渠戰退之說曰此亦不難只要眀得一个善惡每日遇事湏是體驗見得是善從而保養取自然不肯走在惡上去次日又云𨿽是涵養扵未發源淸則流淸然源淸則未見得被他流出來已是濁了湏是因流之濁以驗源之未淸就本原處理會未有源之濁而流之能淸者亦未有流之濁而源淸者今人多是偏重了只是涵養扵未發而已發之失乃不能制是有得扵靜而無得扵動只知制其已發而未發時

不能涵養則是有得於動而無得扵靜也【以下訓廖子晦徳眀】

徳眀問編防祭禮當依先生指授以儀禮爲經戴記爲傳周禮作旁證曰和通典也湏看就中卻又議論更革處語畢卻云子晦正合且做切己功夫只管就外邊文字上走支離雜擾不濟事孔子曰操則存捨則亡孟子曰學問之道無他求其放心而已矣湏如此做家計程子曰心要在腔子裏不可騖外此个心湏是管著他始得且如曽子扵禮上纖細無不理會過及其語孟敬子則曰動容貎斯逺暴慢矣正顏色斯近信矣出辭气斯逺鄙倍矣籩豆之事則有司存湏有緩急先後之序湏有本末湏將操存工夫做本然後逐叚逐義去防方有益也湏有倫序只管支離雜防都不成事去行有餘力則以學文志扵道據扵徳依扵仁然後逰扵藝今只就冊子上理會所以每每不相似又云正要克己上做工夫

先生舉遺書云根本湏先培壅然後可立趨向又云學者湏敬守此心不可急迫當栽培深厚涵詠扵其閒然後可以自得今且要収斂此心常提撕省察且如防閒說時事逐人說幾件若只管說有甚是處便截斷了提撕此心令在此凡遇事應物皆然問當官事多膠膠擾擾柰何曰他自膠擾我何與焉濓溪云定之以中正仁義而主靜中與仁是發動處正是當然定理處義是截斷處常要主靜豈可只管放出不収斂截斷二字最要

問山居頗適讀書罷臨水登山覺得甚樂曰只任閒散不可湏是讀書又言上古無閒民其說甚多不曽記錄大意似謂閒散是虛樂不是實樂

初七日稟辭因求一言爲終身佩服先生未答且出晚謁再請先生曰早閒所說用功事細思之只是昨日說戒謹不睹恐懼不聞是要切工夫佛氏說得甚相似然而不同佛氏要空此心道家要守此气皆是安排子思之時異端並起所以作中庸發出此事只是戒謹恐懼便自然常存不用安排戒謹恐懼𨿽是四个字到用著時無他只是鞭約令歸此窠臼來

先生謂廣防文字傷太快恐不子細𨿽是理會得底更湏將來防此不厭熟熟後更防方始滋味出【以下訓輔漢卿廣】

先生又謂廣見得義理𨿽稍快但言動之閒覺得防率處多子曰仁者其言也訒仁者之言自不恁地容易謝氏曰視聼言動不可易易則多非禮湏時時自省覺自收斂稍緩縱則失之矣

或問人之思慮有邪有正若是大叚邪僻之思卻容易制惟是許多無頭靣不要之思慮不知何以制之曰此亦無他只是覺得不當思慮底便莫要思便從腳下做將去久久純熟自然無此等思慮矣譬如人坐不定者兩腳常要行但才要行時便自少覺莫要行久久純熟亦自然不要行而坐得定矣

只防論語一書何嘗有懸空說底話只爲漢儒一向尋求訓詁更不防聖賢意思所以二程先生不得不發眀道理開示學者使激昂向上求聖人用心處故放得稍髙不期今日學者乃捨近求逺處下窺髙一向懸空說了扛得兩腳都不著地其爲害反甚扵向者之未知尋求道理依舊在大路上行今之學者卻求防徑遂至鑽山入水吾友要知湏是與他古本相似者方是本分道理若不與古本相似盡是亂道【以下訓余正叔大雅】

再見卽問曰三年不相見近日如何對云獨學悠悠未見進處曰悠悠扵學者最有病某前此說話亦覺悠悠而學扵某者皆不做切己工夫故亦少見特然可恃者且如孟子初語滕文公只道性善善學者只就這上便做工夫自應有得及後再見孟子則不復更端矣只說世子疑吾言乎夫道一而已矣顏淵曰舜何人也予何人也有爲者亦若是以至若藥不瞑厥疾弗瘳其言激切如此只是欲其著下工夫耳又如語曹交一叚意亦同此大抵爲學湏是自家發憤振作鼔勇做去直是要到一日湏見一日之效一月湏見一月之效諸公若要做便從今日做去不然便截從今日斷不要務爲說話徒無益也大雅雲從前但覺寸進不見特然之效曰正爲如此便不曾離得舊窟何緣變化得舊气質

再見卽曰吾輩此个事世俗理會不得凡欲爲事豈可信世俗之言爲去就彼流俗何知所以王介甫一切屏之他做事𨿽是過然吾輩自守所學亦豈可爲流俗所梗如今浙東學者多陸子靜門人類能卓然自立相見之次便毅然有不可犯之色自家一輩朋友又覺不正一似忘相似彼則又似助長

問吾輩之貧者令不學子弟經營莫不妨否曰止經營衣食亦無甚害陸家亦作鋪買賣因指其門閾云但此等事如在門限裏一動著腳便在此門限外矣緣先以利存心做時𨿽本爲衣食不足後見利入稍優便多方求余遂生萬般計較做出礙理事來湏思量止爲衣食爲仰事俯育耳此計稍足便湏收斂莫令出元所思處則粗可救過

問私意竊發隨卽鉏治𨿽去枝葉本根仍在感物又發如何曰只得如此所以曽子戰戰兢兢如臨深淵如履薄冰【以下訓陳才卿文蔚】

問色容荘最難曰心肅則容荘非是外靣做那荘出來陳才卿亦說九容次早才卿以右手拽涼衫左袖口偏扵一邊先生曰公昨夜說手容恭今卻如此才卿赧然急義手鞠躬曰忘了先生曰爲己之學有忘耶向徐節孝見胡安定退頭容少偏安定忽厲聲雲頭容直節孝自思不獨頭容要直心亦要直自此便無邪心學者湏是如此始得

邵武人个个急迫此是气稟如此學者先湏除去此病方可進道先生謂方子曰觀公資質自是寡過然開闊中又湏縝宻寛緩中又湏謹敬【訓李公晦方子】

問前日承教辧是非只交逰中便有是有非自家湏分別得且不湏誦言這莫是只說尋常泛交若朋友則有責善琢磨之義曰固是若是等閒人亦自不可說只自家胸次便要得是非分眀事事物物上都有个道理都有是有非所以舜好問而好察邇言𨿽淺近閒言語中莫不有理都要見得破隠惡而揚善自家這里善惡便分眀然以聖眀昭鑑才見人不好便說出來也不得只是揚善那惡底自有不得掩之理才說揚善自家已自分眀這亦是聖人與人爲善之意【以下訓葉味道賀孫】

賀孫請問語聲末後低先生不聞因云公仙鄕人何故聲气都恁地說得个起頭後靣懶將去子夏曰聼其言也厲公只管恁地下梢不好見道理不分眀將盡入扵幽暗含含胡胡不能到得正大光眀之地說話湏是一字是一字一句是一句便要見得是非

先生問時舉觀書如何時舉自言常苦扵粗率無精宻之功不知病根何在曰不要討甚病根但知道粗率便是病在這上便更加子細便了今學者亦多來求病根某向他說頭痛灸頭腳痛灸腳病在這上只治這上便了更別討甚病根也【訓潘子善時舉】

人傑將行請教先生曰平日工夫湏是做到極時四邊皆黒無路可入方是有長進處大疑則可大進若是覺有些長進便道我已到了是未足以爲大進也顏子仰髙鑽堅瞻前忽後及至𨿽欲從之末由也已直是無去處了至此可以語進矣【訓萬正淳人傑】

仲思言正大之體難存曰無許多事古人已自說了言語多則愈支離如公昨來所問涵養致知力行三者便是以涵養做頭致知次之力行次之不涵養則無主宰如做事湏用人才放下或困睡這事便無人做主都由別人不由自家旣涵養又湏致知旣致知又須力行若致知而不力行與不知同亦湏一時並了非謂今日涵養眀日致知後日力行也要當皆以敬爲本敬卻不是將來做一个事今人多先安一个敬字在這里如何做得敬只是提起這心莫教放散恁地則心便自眀這里便窮理格物見得當如此便是不當如此便不是旣是了便行將去今且將大學來讀便見爲學次第初無許多屈曲又曰某扵大學中所以力言小學者以古人扵小學中已自把捉成了故於大學之道無所不可今人旣無小學之功卻當以敬爲本【訓楊仲思道夫】

居甫問平日只是扵大體處未正曰大體只是合眾小理會成大體今不窮理如何便理會大體【以下訓徐居甫防】

居甫敬之是一種病都緣是弱仁父亦如此定之亦如此只防他前日信中自說臨事而懼不知孔子自說行三軍自家平居無事只管恁地懼个甚麼賀孫說定之之意是當先生前日在朝恐要從頭拆洗決裂做事故說此曰固是若論來如今事體合從頭拆洗合有決裂做處自是定著如此只是自家不曽當這地位自是要做不得若只管懼了到合說處都莫說

近來學者如漳泉人物於道理上發得都淺都是作文時文采發越燦然可觀【謂堯卿至之】浙閒士夫又卻好就道理上壁角頭著工夫如某人輩【子善叔恭】恐也是風聲气習如此又云今之學者有三樣人才一則資質渾厚卻扵道理上不甚透徹一則盡理會得道理又生得直是薄一則資質𨿽厚卻飄然說得道理盡多又似承當不起要个恰好底難得此閒卻有一兩个朋友理會得好如公資質如此何不可爲只爲源頭處用功較少而今湏喫著意做取尹和靖在程門直是十分鈍底被他只就一个敬字上做工夫終被他做得成因說及陳后之陳安卿二人爲學頗得蹊徑次第又曰爲學之道如人耕種一般必湏辦了一片地在這里了方可在上耕種今卻就別人地上鋪排許多種作底物色這田地元不是我底【訓石子余洪慶】

問節昔以觀書爲致知之方今又見得是養心之法曰較寛不急迫又曰一舉兩得這邊又存得心這邊理又到節復問心在文字則非僻之心自入不得先生應曰然【訓甘吉甫節】

問气質昏防做事多悔有當下便悔時有過後思量得不是方悔時或經久所爲因事機觸得悔時方悔之際惘然自失此身若無所容有時恚恨至扵成疾不知何由可以免此曰旣知悔時第二次莫恁地便了不消得常常地放在心下那未見能見其過而內自訟底便是不悔底今若信意做去後蕩然不知悔固不得若旣知悔後次攺便了何必常常恁地悔【以下訓黃毅然義剛】

世閒只是這个道理譬如晝日當空一念之閒合著這道理則皎然眀白更無纖豪窒礙故曰天命之謂性不只是這處有處處皆有只是尋時先從自家身上尋起所以說性者道之形體也此一句最好蓋是天下道理尋討將去那里不可體驗只是就自家身上體驗一性之內便是道之全體千人萬人一切萬物無不是這道理不特自家有他也有不特甲有乙也有天下事都恁地

初見先生云某自到此與朋友亦無可說古人學問只是爲己而已聖賢教人具有條理學問是人合理會底事學者湏是切己方有所得今人知爲學者聼人說一席好話亦解開悟到切己工夫卻全不會做所以悠悠嵗月無可理會若使切己下功聖賢言語𨿽散在諸書自有个通貫道理湏實有見處自然休歇不得如人趁養家一般一日不去趁便受饑餓今人事無大小皆潦艸過了只如讀書一事頭邊看得兩叚就揭過後靣或看得一二叚或看得三五行殊不曽子細理會如何曽有益或問人講學不眀用處全差了曰不待酬酢應變時若學不切己自家一个渾身自無處著𨿽三魂七魄亦不知下落何待用時方差坐閒有言及傅子囦者曰人𨿽見得他偏見得他不是此邊卻未有肯著力做自家工夫如何不爲他所謾近世人大被人謾可笑見人胡亂一言一動便被降下了只緣自無工夫所以如此便又有不讀書之說可以誘人宜乎防溺者多先生又云彼一般說話𨿽是說禪卻能鞭逼得人後生扵此邊旣無所得一溺其說便把作件事做如何可回終竟他底不是愈傳愈壊了人或又云近世學者多躐等曰亦更有不及等人【以下訓廖益仲謙】

徳之防文字尖新如見得一路光眀便射從此一路去然爲學讀書寧詳毋略寧近毋逺寧下毋髙寧拙毋巧若一向罩過不加子細便看書也不分曉然人資質亦不同有愛趨髙者亦有好務詳者𨿽皆有得然詳者終是防得漙博浹洽又言大學等書向來人只說某說得詳如何不略說使人自致思此事大不然人之爲學只是爭个肯不肯耳他若無得不肯向這邊略亦不解致思他若肯向此一邊自然有味愈詳愈有意味

讀大學必次論孟及中庸兼防近思錄先生曰書讀到無可防處卻好防【訓湯叔永泳】

某嘗喜那鈍底人他若是做得工夫透徹時極好卻煩惱那敏底只是略綽防過不曽深去思量當下說也理會得只是無滋味工夫不柰久如荘仲便是如此某嘗煩惱這樣底少閒不濟事敏底人又卻要做那鈍底工夫方得【以下訓沈荘仲僩】

今公掀然有飛揚之心以爲治國平天下如指諸掌不知自家一个身心都安頓未有下落如何說功名事業怎生治人古時英雄豪傑不如此張子房不問著他不說諸葛孔眀甚麼樣端嚴公浙中一般學是學爲英雄之學務爲跅弛豪縱全不防檢身心某這里湏是事事従心上理會起舉止動步事事有个道理一豪不然便是欠闕了他道理固是天下事無不當理會只是有先後緩急之序湏先立其本方以次推及其餘今公們學都倒了緩其所急先其所後少閒使得這身心飛揚悠逺全無收拾處而今人不知學底他心𨿽放然猶放得近公今𨿽曰知爲學然卻放得逺少閒會失心去不可不覺

黃直卿會看文字只是气象小閒或又有防得不好處【訓郭徳元友仁】

問謨於鄕曲自覺委靡隨順處多恐不免有同流合污之失曰孔子扵鄕黨恂恂如也似不能言者處鄕曲固要人情周盡但湏分別是非不要一向隨順失了自家天下事只有一个是一个非是底便是非底便非問是非自有公論曰如此說便不是了是非只是是非如何是非之外更有一个公論才說有个公論便又有个私論也此卻不可不察【以下訓周舜弼謨】

旣受詩傳並力抄錄頗疏侍教先生曰朋友來此多被冊子困倒反不曽做得工夫何不且過此說話彼皆紙上語耳有所靣言資益爲多又問與周茂元同邸所論何事曰周宰云先生著書立言義理精宻旣得之熟讀深思從此力行不解有差曰周宰才質甚敏只有些粗疎不肯去細宻處求說此便可見載之簡牘縦說得甚分眀那似當靣議論一言半句便有通逹處所謂共君一夜話勝讀十年書若說到透徹處何止十年之功也

先生問防與伯丰正淳此去做甚工夫伯丰曰正欲請教先易後詩可否曰旣嘗讀詩不若先詩後易防曰亦欲防詩曰觀詩之法且虛心熟讀尋繹之不要被舊說粘定防得不活伊川解詩亦說得義理多了詩本只是恁地說話一章言了次章又従而嘆詠之𨿽別無義而意味深長不可扵名物上尋義理後人往往見其言只如此平淡只管添上義理卻窒塞了他如一源淸水只管將物事堆積在上便壅隘了某觀諸儒之說惟上蔡云詩在識六義體靣卻諷味以得之深得詩之綱領他人所不及【訓黃子耕防】

淳有問目叚子先生讀畢曰大槪說得也好只是一樣意思又曰公說道理只要撮那頭一叚尖底末稍便要到那大而化之極處中閒許多都把作渣滓不要理會相似把个利刃截斷中閒都不用了這个便是大病【以下訓陳安卿淳】

諸友入侍坐定先生目淳申前說曰若把這些子道理只管守定在這里則相似山林苦行一般便都無事可做了所謂潛心大業者何有哉淳曰已知病痛大叚欠了下學工夫曰近日陸子靜門人寄得數篇詩來只將顏淵曽防數件事重疊說其他詩書禮樂都不說如吾友下學也只是揀那尖利底說粗鈍底都掉了今日下學眀日就要上逹如孟子従梁恵王以下都不讀只防告子盡心來說只消此兩篇其他五篇都刪了要便讀閒慢底便不讀精底便理會粗底便不理會書自是要讀恁地防擇不得如論語二十篇只防那曽防底意思來涵泳都要蓋了單單說个風乎舞雩詠而歸只做个四時景致論語何用說許多事前日江西朋友來問要尋个樂處某說只是自去尋尋到那極苦澀處便是好消息人湏是尋到那意思不好處這便是樂底意思來卻無不做工夫自然樂底道理

諸友揖退先生畱淳獨語曰何故無所問難淳曰數日承先生教誨已領大意但當歸去做工夫曰此別定不再相見淳問曰已分上事已理會但應變處更望提誨曰今且當理會常未要理會變常底許多道理未能理會得盡如何便要理會變聖賢說話許多道理平鋪在那里且要濶著心胸平去防通透後自能應變不是硬捉定一物便要討常便要討變今也湏如僧家行腳接四方之賢士察四方之事情覽山川之形勢觀古今興亡治亂得失之迹這道理方見得周徧士而懷居不足以爲士矣不是塊然守定這物事在一室闗門獨坐便了便可以爲聖賢自古無不曉事情底聖賢亦無不通變底聖賢亦無闗門獨坐底聖賢聖賢無所不通無所不能那个事理防不得

先生餞席酒五行中筵親酌一杯勸李丈云相聚不過如此退去反而求之次一杯與淳曰安卿更湏出來行一遭村裏坐不覺壊了人昔陳了翁說一人棊甚髙或邀之入京參國手日久在側並無所教但使之隨行攜棊局而已或人詰其故國手曰彼棊已精其髙著已盡識之矣但低著未曽識教之隨行亦要都經歷一過

漳州陳淳防問方有可答方是疑

先生問伯羽如何用功曰且學靜坐痛抑思慮曰痛抑也不得只是放退可也若全閉眼而坐卻有思慮矣又言也不可全無思慮無邪思耳【以下訓童蜚卿伯羽】

問讀書莫有次序否余正叔云不可讀讀則蹉過了曰論語章短者誠不可讀讀則易蹉過後章去若孟子詩書等非讀不可蓋他首尾自相應全借讀方見問伯羽嘗覺固易蹉了専防則又易入於硬鑽之如何曰是不可鑽書不可進前一步防只有退防譬如以眼防物欲得其大體邪正曲直湏是逺防方定若近防愈狹了不防見凡人謂以多事廢讀書或曰气質不如人者皆是不責志而已若有志時那問他事多那問他气質不美曰事多質不美者此言𨿽若未是太過然卽此可見其無志甘扵自暴自棄過孰大焉眞个做工夫人便自不說此話

防今世學者病痛皆在志不立常見學者不逺千里來此講學將謂眞以此爲事後來觀之往往只要做二三分人識些道理便是不是防他不破不曽以此語之夫人與天地並立爲三自家當思量天如此髙地如此厚自家一个七尺血气之軀如何防並立爲三隻爲自家此性元善同是一防出來一出一入若有若亡元來固有之性不曽見得則𨿽具人衣冠其實與庶物不爭多伊川曰學者爲气所奪習所勝只可責志顏淵曰仰之彌髙鑽之彌堅瞻之在前忽焉在後旣竭吾才如有所立卓爾在顏子分眀見此物湏要做得如人在戰陣雷鼓一鳴不殺賊則爲賊所殺又安得不向前又如學者應舉覓官従早起來念念在此終被他做得但攜此心向學何所不至孔子曰吾十有五而志於學至三十而立以上節節推去五峯曰爲學在立志立志在居敬此言甚佳夫一陰一陽相對志才立則已在陽處立𨿽時失腳入陰然一覺悟則又在扵陽今之學者皆曰他是堯舜我是眾人何以爲堯舜爲是言者曽不如佛家善財童子曰我已發菩提心行何行而做佛渠卻辦做佛自家卻不辦做堯舜某因問立志固是然志何以立曰自端本立以身而參天地以匹夫而安天下實有此理【以下訓鄭子上可學】

問可學稟性太急數年來力扵懲忿上做工夫似減得分數然遇事不知不覺忿暴何從而去此病曰亦在乎熟耳如小兒讀書徧數多自記得此熟之驗也大抵稟賦得深多少年月一旦如何便盡打疊得湏是日夜懲戒之以至扵熟久當自去

鄭子上因赴省經過問左傳數事先生曰數年不見公將謂有異問相發眀卻問這般不要者何益人若能扵大學語孟中庸四書窮究得通透則經傳中折莫甚大事以其理推之無有不曉者況此末事今若此可謂是颺了甜桃樹沿山摘醋梨也

問爲學大端曰且如士人應舉是要做官故其工夫勇猛念念不忘竟能有成若爲學湏立个標凖我要如何爲學此志念念不忘工夫自進蓋人以然之身與天地並立而爲三常思我以血气之身如何配得天地且天地之所以與我者色色周備人自污壊了因舉萬物皆備於我反身而誠樂莫大焉一章今之爲學湏是求復其初求全天之所以與我者始得若要全天之所以與我者便湏以聖賢爲標凖直做到聖賢地位方是全得本來之物而不失如此則工夫自然勇猛臨事觀書常有此意自然接續若無求復其初之志無必爲聖賢之心只見因循荒廢了

看文字湏以鄭文振爲法理防得便說出待某防甚處未是理防未得便問又云渠今退去心中卻無疑也【訓鄭文振南升】

至之少精深蜚卿少寛心二病正相反【以下訓楊至之至】楊子順楊至之趙唐卿辭歸請教先生曰學不是讀書然不讀書又不知所以爲學之道聖賢教人只是要誠意正心修身齊家治國平天下所謂學者學此而已若不讀書便不知如何而能修身如何而能齊家治國聖賢之書說修身處便如此說齊家治國處便如此節節在那上自家都要去理防一一排定在這里來便應將去

聖賢言語只管將來翫弄何益扵己曰舊學生以論題商議非敢推尋立論曰不問如此只合下立腳不是偏在語言上去全無體察工夫所以神气飛揚且如仲方主張克己之說只是治己還曽如此自治否仁之爲器重爲道逺舉莫防勝行莫能至果若以此自任是何等大事形神自是肅然無有師保如臨父母曽子所謂戰戰兢兢如臨深淵如履薄冰如此气象何暇防扵立論仲方此去湏覺識見只管遲鈍語言只管畏縮方是自家進處琮起謝云先生教誨之言可謂深中膏肓如負芒刺自惟病根生於思而不學扵是不養之气襲而乘之徴扵色發扵聲而不自知也孟子曰持其志無暴其气琮𨿽不敏請事斯語矣曰此意固然志不立後如何持得曰更願指教曰大學之道在眀眀徳在新民是立志處【訓吳仲方琮】

廷秀問今當讀何書曰聖賢教人都提切己說話不是教人向外只就紙上讀了便了自家今且剖判一个義利試自睹當自家今是要求人知要自爲己孔子曰君子諭扵義小人諭於利又曰古之學者爲己今之學者爲人孟子曰亦有仁義而已矣何必曰利孟子𨿽是爲時君言在學者亦是切身事大凡爲學且湏分个內外這便是生死路頭今人只一言一動一步一趨便有个爲義爲利在裏従這邊便是爲義従那邊便是爲利向內便是入聖賢之域向外便是趨愚不肖之途這里只在人札定腳做將去無可商量若是已認得這个了裏靣煞有工夫卻好商量也顧謂道夫曰曽見陸子靜義利之說否曰未也曰這是他來南康某請他說書他卻說這義利分眀是說得好如雲今人只讀書便是爲利如取解後又要得官得官後又要攺官自少至老自頂至踵無非爲利說得來痛快至有流涕者【以下訓陳廷秀芝】

爲學有用精神處有惜精神處有合著工夫處有枉了工夫處要之人精神有得亦不多自家將來枉用了亦可惜惜得那精神便將來防得這文字某讀舊書看此一書只看此一書那里得恁閒工夫錄人文字廷秀行夫都未理防得這个工夫在今當截頭截尾札定腳跟將這一个意思帖在上靣上下四旁都不管他只見這物事在靣前任你孔夫子見身也還我理防這个了直湏抖搜精神莫要昏鈍如救火治病豈可悠悠嵗月

椿臨行請教曰凡人所以立身行已應事接物莫大乎誠敬誠者何不自欺不妄之謂也敬者何不怠慢不放蕩之謂也今欲做一事若不立誠以致敬說這事不妨胡亂做了做不成又付之無可柰何這便是不能敬人靣前底是一樣背後又是一樣外靣做底事內心卻不然這个皆不誠也學者之心大凡當以誠敬爲主【訓魏元壽椿】

枅嘗問先生自謂矯揉之力𨿽勞而气稟之偏自若警覺之念𨿽至而怠惰之習未除異端之教𨿽非所願學而芒忽之差未能辧善利之閒𨿽知所決擇而正行惡聲之念或潛行而不自覺先覺之防言奧論讀之𨿽閒有契而不能浹洽於心意之閒【云云】曰所論皆切問近思人之爲學惟患不自知其所不足今旣知之則亦卽此而加勉焉耳爲人由己豈他人所能與惟讀書窮理之功不可不講也【訓陳自修枅】

問堯卿今日看甚書曰只與安卿較量下學處曰不湏比安卿公年髙且防見定底道理受用安卿後生有精力日子長盡可濶著步去【以下雜訓諸門人】

李丈問前承教只防見定道理受用某日用閒己見有些落著事來也應得去不是従前走作曰日用閒固是如此也湏隨自家力量成就去看如何問工夫到此自是不能閒斷得曰博學審問愼思眀辧篤行這个工夫常恁地昔李初平欲讀書濓溪曰公老無及矣只待某說與公二年方覺悟他旣讀不得書濓溪說與他何故必待二年之久覺悟二年中說多少事想見事事說與他不解今日一說眀日便悟頓成个別一等人無此理也公𨿽年髙更著養工夫如一粒菜子中閒含許多生意亦湏是培壅澆灌方得成不成說道有那種子在此只待他自然生根生苗去若只見道理如此便要受用去則一日止如一日一年止如一年不防長進正如菜子無糞去培壅無水去澆灌也湏是更將語孟中庸大學中道理來養

胡叔噐問每常多有恐懼何由可免曰湏是自下工夫看此事是當恐懼不當恐懼遺書云治怒難治懼亦難克己可以治怒眀理可以治懼若於道理見得了何懼之有

胡叔噐患精神短曰若精神少也只是做去不成道我精神少便不做公只是思索義理不精平日讀書只泛泛地過不曽貼理細宻思量公與安卿之病正相反安卿思得義理甚精只是要將那粗底物事都掉了公又不去義理上思量事物來皆柰何不得只是不曽向裏去理防如入市見鋪席上都是好物事只是自家沒錢買得如書冊上都是好說話只是自家無柰他何

某平生不防懶𨿽甚病然亦一心欲向前做事自是懶不得今人所以懶未必是眞个怯弱自是先有畏事之心才見一事便料其難而不爲緣先有个畏縮之心所以習成怯弱而不能有所爲也昌父云某平生自覺血气弱日用工夫多隻防易底事做或尙論人物亦只取其與己力量相近者學之自覺難處進步不得也曰便當因這易處而益求其所謂難因這近處而益求其所謂逺不可只守這个而不求進步縦自家力量到那難處不得然不可不勉慕而求之今人都是未到那做不得處便先是懶怯了𨿽是怯弱然豈可不向前求其難者逺者但求之無有不得若眞个著力求而不得則無如之何也趙曰某幸聞諸老先生之緒言粗知謹守而不敢失墜爾曰固是好但終非活法耳

江文卿博識羣書因感先生之教自咎云某五十年前枉費許多工夫記許多文字曰也不妨如今若理防得這要處那許多都有用如七年十載積疊得柴了如今方防火燒

周元良問某平時所爲把捉這心教定一念忽生則這心返被他引去曰這个亦只是認教熟熟了便不如此今日一念才生有以制之眀日一念生又有以制之久後便無此理只是這邊較少那邊較多便被他勝了如一車之火以少水勝之水撲處才滅而火又發矣

先生嘗謂劉學古曰康節詩雲閒居謹莫說無妨蓋道無妨便是有妨要做好人則上靣煞有等級做不好人則立地便至只在把住放行之閒爾

江元益問門人勇者爲誰曰未見勇者

問宋傑尋常覺得資質昏愚但持敬則此心虛靜覺得好若敬心稍不存則裏靣固是昏雜而發於外亦鶻突所以専扵敬而無失上用功曰這里未消說敬與不敬在蓋敬是第二節

事而今便把來夾雜說則鶻突了愈難理防且只要識得那一是一二是二便是虛靜也要識得這物事不虛靜也要識得這物事如未識得這物事時則所謂虛靜亦是个黒底虛靜不是个白底虛靜而今湏是要打破那黒底虛靜換作个白底虛靜則八窻玲瓏無不融通不然則守定那里底虛靜終身黒淬淬地莫之能曉也

林仲參問下學之要受用處曰潑底椅卓在屋下坐便是受用若貪慕外靣髙山曲水便不是受用底舉詩云貧家淨掃地貧女好梳頭下士晚聞道聊以拙自修前人只恁地說了

辧姦論謂事之不近人情者鮮不爲大姦慝每常嫌此句過當今見得亦有此樣人某向年過江西與子壽對語而劉淳叟堯夫獨去後靣角頭坐都不管學道家打坐被某罵云便是某與陸丈言不足聼亦有數年之長何故恁地作怪

包詳道書來言自壬子九月一省之後【云云】先生謂顯道曰人心存亡之決只在出入瞬息之間豈有截自今日今時便亂已後便悄悄之理聖賢之學是掯掯定定做不知不覺自然做得徹若如所言則是聖賢修爲講學都不湏得只等得一旦恍然悟去如此者起人僥幸之心

先生謂杜叔髙曰學貴適用

先生謂魯可幾曰事不要察取盡

今學者有兩樣意思鈍底又不能得他理防得到得意思快防底𨿽能當下曉得然又恐其不牢固如龔郯伯理會也快但恐其不牢固

直卿告先生以趙友裕復有相招之意先生曰看今世務已自沒可柰何只得隨處與人說得識道理人多亦是幸事

謂一士友曰向嘗收書云讀書不用精熟又云不要思惟讀書正要精熟而言不用精熟學問正要思惟而言不用思惟只爲此兩句在胸中做病根正如人食冷物畱扵脾胃之間十數年爲害所以與吾友相別十年只如此者病根不除也【以下訓無名氏門人】

甞見老蘓說他讀書孟子論語韓子及其他聖人之文兀然端坐終日以讀者七八年方其始也入其中而惶然博觀於其外而駭然以驚及其久也讀之益精而其胸中豁然以眀若人之言固當然者猶未敢自出其言也時旣久胸中之言日益多不防自制試出而書之已而再三讀之渾渾乎覺其來之易矣又韓退之答李翊栁子厚答韋中立書言讀書用功之法亦可見某嘗嘆息以爲此數人者但求文字言語聲響之功用了許多工夫費了許多精力甚可惜也今欲理會這个道理是天下第一至大至難之事乃不曽用得旬月工夫熟讀得一卷書只是泛然發問臨時湊合元不曽記得本文及至問著元不曽記得一叚首尾其能言者不過敷演已說與聖人言語初不相干是濟甚事今請歸家正襟危坐取大學論語中庸孟子逐句逐字分曉精切求聖賢之意切己體察著已踐履虛心體究如是兩三年然後方去尋師證其是非方有可商量有可議論方是就有道而正焉者入道之門是將自家身已入那道理中去漸漸相親久之與己爲一而今人道理在這里自家身在外靣全不曽相干渉

而今持守便打疊教淨潔看文字湏著意思索應接事物都要是當四靣去討他自有一靣通處

謂諸生曰公說欲遷善攺過而不能只是公不自去做工夫若恁地安安排排只是做不成如人要赴水火這心才發便入裏靣去若說道在這里安排便只不成看公來此逐日只是相對黙坐無言恁地慢滕滕如何做事數日後復云坐中諸公有防做工夫底有病痛底某一一都看見逐一救正他惟公恁地循循黙黙都理防公心下不得這是幽冥暗弱這是大病若是剛勇底人見得善便還他做得透做不是處也顯然在人耳目人皆見之前日公說風雷益看公也無些子風意思也無些子雷意思

學者講學多是不疑其所當疑而疑其所不當疑不疑其所當疑故眼前合理防處多蹉過疑其所不當疑故枉費了工夫金溪之徒不事講學只將个心來作弄胡撞亂撞此閒所以令學者入細觀書做工夫者正欲其熟考聖賢言語求个的確所在今卻考索得如此支離反不濟事又曰中庸言愼思何故不言深思又不言勤思蓋不可枉費心去思之湏是思其所當思者故曰愼思也

而今人聼人說話未盡便要爭說亦湏待他人說教盡了他人有說不出處更湏反復問教說得盡了這里方有處置在

或謂問難只是作話頭不必如此曰不然到無疑處不必問疑則不可不問今如此云云不是惡他人問便是自家讀書未嘗有疑

諸生請問不切曰羣居最有益而今朋友乃不能相與講貫各有疑忌自私之意不知道學問是要理防个甚麼若是切己做工夫底或有所疑便當質之朋友同共商量湏有一人識得破者已是講得七八分卻到某靣前商量便易爲力今旣各自東西不相講貫如何得防長進欲爲學問湏要打透這些子放令開闊識得个以能問於不能以多問於寡底意思方是切於爲己

質敏不學乃大不敏有聖人之資必好學必下問若就自家杜撰更不學更不問便已是凡下了聖人之所以爲聖也只是好學下問

有言貧困不得専意問學者曰不幹事世閒豈有無事底人但十二時看那个時閒一時閒便做一時工夫一刻閒便做一刻工夫積累久自然別

或言今且看先生動容周旋以自檢先生所著文義卻自歸去理防曰文義只是目下所行底如何將文義別做一邊看若不去理防文義終日只管相守閒坐如何有這道理文義乃是躬行之門路躬行卽是文義之事實

先生問學者曰公今在此坐是主靜是窮理久之未對曰便是公不曽做工夫若不是主靜便是窮理只有此二者旣不主靜又不窮理便是心無所用閒坐而已如此做工夫豈有長進之理佛者曰十二時中除了著衣喫飯是別用心夫子亦云造次必扵是顚沛必扵是湏是如此做工夫方得公等每日只是閒用心問閒事說閒話底時節多問要事究竟自己底時節少若是眞个做工夫底人他自是無閒工夫說閒話問閒事

或問靜時見得此心及接物時又不見曰心如何見得接物時只要求个是應得是便是心得其正應得不是便是心失其正所以要窮理且如人唱喏湏至誠還他喏人問何處來湏據實說某處來卽此便是應物之心如何更要見此心浙閒有一般學問又是得江西之緒餘只管教人合眼端坐要見一个物事如日頭相似便謂之悟此大可笑夫子所以不大叚說心只說實事便是無病至孟子始說求放心然大槪只要人不馳騖扵外耳其便有這般底出來以此見聖人言語不可及

方伯謨以先生教人讀集注爲不然蔡季通丈亦有此語且謂四方従學之士稍自負者皆不得其門而入去者亦多某因従容侍坐見先生舉似與學者云讀書湏是自肯下工夫始得某向得之甚難故不敢防說與人至扵不得已而爲注釋者亦是博采諸先生及前輩之精防冩出與人看極是簡要省了多少工夫學者又自防看了依舊不得力蓋是時先生方獨任斯道之責如西銘通書易象諸書方出四方辯詰紛然而江西一種學問又自善鼓扇學者其於聖賢精義皆不暇深考學者樂於簡易甘於詭僻和之者亦眾然終不可與入堯舜之道故先生教人専以主敬窮理爲主欲使學者自去窮究見得道理如此便自能立不待辯說而眀此引而不發之意其爲學者之心蓋甚切學者可不深味此意乎

或問所守所行似覺簡易然茫然未有所獲曰旣覺得簡易自合有所得卻曰茫然無所獲者如何曰比之以前爲學多岐今來似覺簡略耳愚殊不敢望得道只欲得一个入頭處曰公之所以無所得者正坐不合簡易揚子云曰以簡以易焉支焉離蓋支離所以爲簡易也人湏是博學之審問之謹思之眀辧之篤行之然後可到簡易田地

先生言此兩日甚思諸生之防書院者不知在彼如何孔子在陳思魯之狂士孟子所記本亦只是此說狂狷卽狂簡不忘其初卽不知所以裁之當時隨聖人在外底卻逐日可照管他防魯者卻不見得其所至如何然已說得成章了成章是有首有尾如異端亦然釋氏亦自說得有首有尾道家亦自說得有首有尾大抵未成者尙可救已成者爲足慮

或云嘗見人說凡自外靣尋討入來底都不是曰喫飯也是外靣尋討入來若不是時湏是肚裏作病如何又喫得安穏蓋饑而食者卽是従裏靣出來讀書亦然書固在外讀之而通其義者卻自是裏靣事如何都喚作外靣入來得必欲盡捨詩書而別求道理異端之說也

大率爲善湏是有立今欲爲善之人不可謂少然多顧浮議浮議何足卹蓋彼之是非干我何事亦是我此中不痛切耳若自著緊自痛切亦何暇卹他人之議哉

或言某人好善曰只是徇人情與世浮沈要教人道好又一種人見如此卻欲矯之一味只是說人短長道人不是全不反已且道我是甚麼人他是如何人全不看他所爲是如何我所爲是如何一向只要胡亂說人此二等人皆是不知本領見歸一偏坐落在窠臼中不能得出聖賢便不如此

有一朋友防慢去後因事偶語及之先生曰何不早說得某與他道坐中應曰不欲說曰他在卻不欲說去後卻後靣說他越不是

門人有與人交訟者先生數責之云欲之甚則昏蔽而忘義理求之極則爭奪而至怨仇

每夜諸生防集有一長上才坐定便閒話先生責曰公年巳四十書讀未通才坐便說別人事夜來諸公閒話至二更如何如此相聚不回光反照做自己工夫卻要閒說嘆息久之

有侍坐而困睡者先生責之敬子曰僧家言常常提起此志令堅彊則坐得自直亦不昏困才一縦肆則嗒然頺放矣曰固是道家修養也怕昏困常要直身坐謂之生腰坐若昏困倒靠則是死腰坐矣

或言气稟昏弱難於爲學曰誰道是公昏弱但反而思之便彊便眀這气色打一轉日日做工夫日日有長進【以上語類九十五條】

書中所諭皆的當之論所恨無餘味耳更向平易著實處子細翫索湏扵無味中得味乃知有餘味之味耳敬齋記所論極切當近方表裏看得無疑此理要人識得識得卽𨿽百千萬億不爲多無聲無臭不爲少若如所疑卽三綱五常都無頓處九經三史皆爲剰語矣此正是順之從來一个窠臼何故至今出脫不得豈自以爲是之過耶聞有敬字不活之論莫是順之敬得來不活否卻不幹敬字事惟敬故活不敬便不活矣此事所差豪釐便有千里之繆非書札所能盡切在細思防當有契耳先覺之論只著得誠字感字亦是贅語只如文字不敢與柯丈見便是逆詐億不信了【答許順之】

示諭學之難易及別紙所疑足見好問之意本欲一一答去然熟觀之似未嘗致思而汛然發問者若此又率然奉答竊恐祗爲口耳之資而無益問學之實今且請吾友只將所問數條自加研究自設疑難以吾心之安否驗眾理之是非縦未全通亦湏可見大略然後復以見諭計其閒當有不待問而決者矣【答王近思】

大抵家務冗幹旣多此不可已者若扵其餘時又以不急雜務虛費光陰則是終無時讀書也愚意講學幹蠱之外挽弓鳴琹抄書讎校之類皆可且罷此等不惟廢讀書亦妨幹也平甫試思此等於吾身計果孰親且急哉又比來遊從稍雜與此曹交處最易親狎而驕慢之心日滋旣非所以養成徳噐其於觀聼亦自不美所損多矣有國家者猶以近習傷徳害政況吾徒乎然亦非必絕之但吾淸心省事接之以時遇之以禮彼將自疎如僕輩固不足道然平甫亦嘗見衡門之下有雜賔乎以禮來者禮接之亦嘗有畱連酒炙把臂並逰對牀夜語者乎此不足爲外人道也但欲平甫自知而節之【答劉平甫】

每與吾弟講論覺得吾弟眀敏看文字不費力見得道理容易分眀但以少卻翫味踐履工夫故此道理𨿽看得相似分眀卻與自家身心無干渉所以滋味不長久才過了便休反不如遲鈍之人多費工夫方看得出者意思卻久逺此是本原上一大病非一詞一義之失也記得向在髙沙因吾弟說覺得如此講論都無个歸宿處曽奉答云講了便將來踐履卽有歸宿此語似有味更告思之【答程允夫】

所諭已業荒廢比亦甚以爲疑意謂世味漸深遂已無復此志今乃猶有愧恨之心足以見善端之未泯也一旦幡然如轉戶樞亦何難之有哉某衰病之軀飲食起居尙未能如舊流竄放殛久已置之度外諸生逺來無可遣去之理朝廷若欲行遣亦湏符到奉行難以遽自匆匆也詳觀來諭似有仰人鼻息以爲慘舒之意若方寸之閒日日如此則與長戚戚者無以異矣若欲學道要湏先去此心然後可以語上上蔡先生言透得利闗方是小歇處今之士大夫何足道能言眞如鸚鵡也不知曽見此書否【答任伯起】

大抵只是日前佛學妙之見尙在故以理爲外以事爲粗而必以心法爲主然又苦其與大易體靣不同湏至杜撰揑合所以欲髙而反下欲宻而反疎耳此是義理本原大差繆處不但文義之失然在今日徳功病痛尙是第二義卻是日用之閒自己分上更不曽實下工夫而窮日夜之力以爲穿鑿附防之計此是莫大之害正使撰得都是亦無用處不得力況其乖戾日甚一日豈不枉費工夫虛度光陰不惟無益而反有害乎某之鄙意竊願徳功放下日前許多妙骨董卽就日用存主應接處實下工夫理防个敬肆義利是非得失之判若要讀書卽且讀語孟詩書之屬就平易眀白有事迹可桉據處看取道理體靣養徳性本原久之漸次踏著實地卽此等說話湏自見得黒白不湏如此勞心費力矣【答江徳功】

老兄以明敏果決之資挾淩髙厲逺之志士友閒所難得今玆需次暫得閒日所宜潛心味道益進所學以副區區期望之意向來所探似亦太髙所存似亦太簡又每有自喜已材獨任己見之意今當小立課程而守之以篤博窮物理而進之以漸常存百不能百不解之心而取諸人以爲善則徳之進也不可禦矣【答方耕道】

大抵近日朋友例皆昏弱無志散漫無主鞭策不全獨正思篤志勤懇一有見聞便肯窮究此爲甚不易得常與朋友言之以爲爲學正湏如此方有可望然亦覺得意思有粗疎處辯論工夫勝卻翫索意思故气象閒有喧閙急迫之病而少從容自得之意此爲未滿人意耳【答程正思】

閒中頗有學者相尋早晚不廢講學得以自警然覺得今世爲學不過兩種一則徑趨簡約脫略過髙一則専務外馳支離煩碎其過髙者固爲有害然猶爲近本其外馳者詭譎狼狽更不可言吾儕幸稍平正然亦覺欠卻養本原工夫此不可不自反也【答吳伯丰】

示諭工夫長進深所欲聞但恐只此便是病痛湏他人見得自家長進自家卻只見得欠闕始是眞長進耳又覺得尋常檢防他人頗甚峻刻略無假借而未必實中其人之病此意亦太防率不知曽如此覺察否此兩事只是一病恐湏遏捺見得顏子以能問於不能以多問於寡不是故意姑且如此始有進步處耳【答汪長孺】

所諭已但所謂語句偶爾而實卻不然者只此分疏便是舊病未除所謂誠於中形於外此又何可諱耶無疑之病亦是如此適答其書說得頗痛快可試取觀可見鄙意此不復縷縷也又謂病只在懶惰者亦只消得此一病便是無藥可醫人之所以懶惰只緣見此道理不透所以一向提掇不起若見得道理分眀自住不得豈容更有懶惰時節耶所謂此外無難除之病者亦信未及況自以爲無則其有者將至矣便敢如此斷置竊恐所以自省者亦太疎耳又謂海內善類消磨摧落之後所存無幾此誠可嘆若鄙意則謂才見消磨得去此等人便不濟事若使眞有所見實有下工夫處則便有鐡輪頂上轉旋亦如何動得他王晉輔好且勸他莫管他人是非長短得失且理防教自家道理分眀是爲急務此事之外不可使有豪髮雜用心處也然人要閒管亦只是見理不透無頓自己身心處所以如此願更察此有以深矯揉之乃爲佳耳【答劉季章】

大抵讀書湏見得有曉不得處方是長進又更就此闕其所疑而反覆其餘則庶幾得聖人之意識事理之眞而其不可曉者不足爲病矣正甫趨向持守甚不易得但看文字尙多彊說處此學者之通患如前輩亦或未能免先聖所謂寛以居之子張所謂執徳不正爲救此病耳【答趙子欽】

季通思索甚精但恐有太過處耳【答劉韜仲○以上文集十三條】

禦纂朱子全書卷五十七﹤子部﹐儒家類﹐禦纂朱子全書﹥

欽定四庫全書

禦纂朱子全書卷五十八

諸子一

老子列子莊子

老子之術謙沖儉嗇全不肯役精神【以下論老子】

老子之學大抵以虛靜無爲衝退自守爲事故其爲說常以懦弱謙下爲表以空虛不毀萬物爲實其爲治𨿽曰我無爲而民自化然不化者則亦不之問也其爲道每每如此非特載營魄一章之指爲然也若曰旁日月扶宇宙揮斥八極神气不變者是乃莊生之荒唐其曰光眀寂照無所不通不動道場徧周沙界者則又瞿曇之幻語老子則初曷嘗有是哉今世人論老子者必欲合二家之似而一之以爲神常載魄而無所不之則是荘釋之所談而非老子之意矣

伯丰問程子曰老子之言竊弄闔辟者何也曰如將欲取之必固與之之類是他亦窺得些道理將來竊弄

如所謂代大匠斵則傷手者謂如人之惡者不必自去治他自有別人與他理防只是占便宜不肯自犯手做防曰此正推惡離己曰固是如子房爲韓報秦攛掇髙祖入闗及項羽殺韓王成又使髙祖平項羽兩次報讐皆不自做後來定太子事他亦自處閒地又只教四老人出來定之

問楊氏愛身其學亦淺近而舉世宗尙之何也曰其學也不淺近自有好處便是老子之學今觀老子書自有許多說話人如何不愛其學也要出來治天下淸虛無爲所謂因者君之綱事事只是因而爲之如漢文帝曺參便是用老氏之效然又只用得老子皮膚凡事只是包容因循將去老氏之學最忍他閒時似个虛無卑弱底人莫教要處發出來更教你支梧不住如張子房是也子房皆老氏之學如峣闗之戰與秦將連和了忽乘其懈擊之鴻溝之約與項羽講解了忽回軍殺之這个便是他柔弱之發處可畏可畏他計防不湏多隻消兩三次如此髙祖之業成矣

問楊朱似老子頃見先生如此說看來楊朱較放退老子反要以此治國以此取天下曰大槪气象相似如雲致虛極守靜篤之類老子初間亦只是要放退未要放出那無狀來及至反一反方說以無事取天下如雲反者道之動弱者道之用之類

楊朱之學出於老子蓋是楊朱曽就老子學來故荘列之書皆說楊朱孟子辟楊朱便是辟莊老了釋氏有一種低底如梁武帝是得其低底彼初入中國也未在後來到中國卻竊取老莊之徒許多說話見得盡髙新唐書贊【李蔚】說得好

義剛問原壤看來也是學老子曰他也不似老子老子卻不恁地荘仲曰卻似荘子曰是便是夫子時已有這樣人了荘仲曰荘子𨿽以老子爲宗然老子之學尙要出來應世荘子卻不如此曰荘子說得較開濶較髙逺然卻較虛走了老子意思若在老子當時看來也不甚喜他如此說

問老子與鄕原如何曰老子是出人理之外不好聲不好色又不做官然害倫理鄕原猶在人倫中只是个無見識底好人

問老子道可道章或欲以常無常有爲句讀而欲字屬下句者如何曰先儒亦有如此做句者不妥貼問三十輻共一轂當其無有車之用無是車之坐處否曰恐不然若以坐處爲無則上文自是就輻轂而言與下文戶牖埏埴是一例語某嘗思之無是轂中空處惟其中空故能受軸而運轉不窮猶傘柄上木管子眾骨所防者不知名何緣管子中空又可受傘柄而開闔下上車之轂亦猶是也莊子所謂樞始得其環中以應無窮亦此意【以下論老子書】

正淳問谷神不死是爲牝曰穀虛谷中有神受聲所以能響受物所以生物

問谷神曰谷只是虛而能受神謂無所不應他又云虛而不屈動而愈出有一物之不受則虛而屈矣有一物之不應是動而不能出矣問牝或云是眾妙之門牝是萬物之祖曰不是恁地說牝只是木孔承筍能受底物事如今門謂之牡鐶則謂之牝鏁管便是牝鏁須便是牡雌雄謂之牝牡可見者謂是至妙的牝不是那一樣的牝問老子之言似有可取處曰他做許多言語如何無可取如佛氏亦盡有可取但歸宿門戶都錯了

問谷神不死曰谷之虛也聲達焉則響應之乃神化之自然也是謂牝妙也牝是有所受而能生物者也至妙之理有生生之意焉程子所以取老氏之說也

牝蓋言萬物之感而應之不窮【又言受而不先】如言聖人執左契而不責於人契有左右左所以銜右言左契受之義也

沈莊仲問常有欲以觀其徼徼之義如何曰徼是那邊徼如邊界相似說那應接處向來人皆作常無常有防不若只作常有欲無欲防又問道可道如何解曰道而可道則非常道名而可名則非常名又問之義曰只是深逺而至於黒窣窣地處那便是眾妙所在

張以道問載營魄與抱一能無離乎之義曰魄是一魂是二一是水二是火二抱一火守水魂載魄動守靜也

専气致柔只看他這个甚麼樣工夫専非守之謂也只是専一無間斷致柔是到那柔之極處有一豪發露便是剛這气便粗了

郭徳元問老子云夫禮忠信之薄而亂之首孔子又卻問禮於他不知何故曰他曉得禮之曲折只是他說這是个無緊要底物事不將爲事某初間疑有兩个老聃橫渠亦意其如此今看來不是如此他曽爲柱下史故禮自是理防得所以與孔子說得如此好只是他又說這个物事不用得亦可一似聖人用禮時反若多事所以如此說禮運中謀用是作而兵由此起等語便自有這个意思

問反者道之動弱者道之用曰老子說話都是這樣意思緣他看得天下事變熟了都於反處做起且如人剛彊咆哮跳躑之不已其勢必有時而屈故他只務爲弱人才弱時卻蓄得那精剛完全及其發也自然不可當故張文潛說老子惟靜故能知變然其勢必至於忍心無情視天下之人皆如土偶爾其心都冷冰冰地了便是殺人也不卹故其流多入於變詐刑名太史公將他與申韓同傳非是彊安排其源流實是如此

易不言有無老子言有生於無便不是

多藏必厚亡老子也是說得好

天下有道卻走馬以糞車是一句謂以走馬載糞車也頃在江西見有所謂糞車者方暁此語【今本無車字不知先生所見何本】

儉徳極好凡事儉則鮮失老子言治人事天莫若嗇夫惟嗇是謂早復早復是謂重積徳被他說得曲盡早復者言能嗇則不逺而復便在此也重積徳者言先已有所積復養以嗇是又加積之也如修養者此身未有所損失而又加以嗇養是謂早復而重積若待其已損而後養則養之方足以補其所損不得謂之重積矣所以貴早復早復者早覺未損而嗇之也如某此身已衰耗如破屋相似東扶西倒𨿽欲修養亦何能有益耶今年得季通書說近來深暁養生之理盡得其法只是城郭不完無所施其功也看來是如此【以上語類二十二條】

寵辱若驚貴大患若身貴猶重也言寵辱細故而得之猶若驚焉若世之大患則尢當貴重之而不可犯如愛其身也寵爲下者寵人者上於人者也寵於人者下於人者也是辱固不待言而寵亦未足尙今乃得之而猶若驚而況大患與身爲一而可以不貴乎若使人於大患皆若其將及於身而貴重之則必不敢輕以其身深預天下之事矣得如是之人而以天下托之則其於天下必能謹守如愛其身而豈有禍敗之及哉老子言道之眞以治身又言身與名孰親而其言外其身後其身者其實乃所以先而存之也其愛身也至矣此其學之傳所以流而爲楊氏之爲我也蘇子由乃以忘身爲言是乃佛家夢幻泡影之遺意而非老氏之本眞矣【答邱子服】

出生入死章諸家說皆不愜人意恐未必得老子本指今只自夫何故以下看則語意自分眀蓋言人所以自生而趨死者以其生生之厚耳聲色臭味居處奉養權勢利欲皆所以生之者惟於此太厚所以物得而害之善攝生者逺離此累則無死地矣此卻只是目前日用事便可受持他旣難眀似亦不必深究也如何如何【答邱子服○以上文集二條】

列子平淡疏曠【以下論列子○語類】

問橫耳所聞無非妙道曰橫耳所聞乃列子之語與聖人之意相入不得聖人只言耳順者蓋爲至此渾是道理聞見之間無非至理【謂之至理便與妙道不同】自然不見其他𨿽有逆耳之言亦皆隨理冰釋而初無橫耳之意也只此便見聖人之學異端之學不同處其辧如此只豪發之間也【答張敬夫】

向所謂未發者卽列子所謂生之所生者死矣而生生者未嘗終形之所形者實矣而形形者未嘗有爾豈子思中庸之防哉丙申臘日因讀列子書此又觀其言精神入其門骨骸反其根我尙何存者卽佛書四大各離今者妄身當在何處之所由出也他若此類甚眾聊記其一二於此可見剽掠之端云【觀列子偶書○以上文集二條】

莊周是个大秀才他都理會得只是不把做事觀其第四篇

人間世及漁父篇以後多是說孔子與諸人語只是不肯學孔子所謂知者過之也如說易以道陰陽春秋以道名分等語後來人如何下得他直是似快刀利斧劈截將去字字有著落公晦曰莊子較之老子較平帖些曰老子極勞攘莊子得些只也乖莊子跌蕩老子收斂老子齊腳斂手莊子卻將許多道理掀翻說不拘繩墨【以下論莊子】

列莊本楊朱之學故其書多引其語莊子說子之於親也命也不可解於心至臣之於君則曰義也無所逃於天地之間是他看得那君臣之義卻似是逃不得不柰何湏著臣服他更無一个自然相胥爲一體處可怪故孟子以爲無君此類是也

因者君之綱道家之說最要這因萬件事且因來做因舉史記老子傳贊【云云】虛無因應變化於無窮曰虛無是體與因應字當爲一句蓋因應是用因而應之之義云爾

因論庖丁解牛一叚至恢恢乎其有餘刃曰理之得名以此目中所見無全牛熟也

問野馬也塵埃也生物之以息相吹也是如何曰他是言九萬里底風也是這个推去息是鼻息出入之气

先生曰天其運乎地其處乎日月其爭於所乎孰主張是孰綱維是孰居無事而推行是意者其有機緘而不得已耶意者其運轉不能自止耶云者爲雨乎雨者爲云乎孰隆施是孰居無事淫樂而勸是莊子這數語甚好是他見得方說到此其才髙如老子天下篇言詩以道誌書以道事禮以道行樂以道和易以道陰陽春秋以道名分若見不分暁焉敢如此道要之他病我𨿽理會得只是不做又曰莊老二書解注者甚多竟無一人說得他本義出只據他臆說某若拈出便別只是不欲得【以上語類六條】

莊子曰爲善無近名爲惡無近刑緣督以爲經督舊以爲中蓋人身有督脈循脊之中貫徹上下【見醫書】故衣背當中之縫亦謂之督【見深衣注】皆中意也老莊之學不論義理之當否而但欲依阿於其間以爲全身避患之計正程子所謂閃姦打訛者故其意以爲爲善而近名者爲善之過也爲惡而近刑者亦爲惡之過也惟能不大爲善不大爲惡而但循中以爲常則可以全身而盡年矣然其爲善無近名者語或似是而實不然蓋聖賢之道但教人以力於爲善之實初不教人以求名亦不教人以逃名也蓋爲學而求名者自非爲己之學蓋不足道若畏名之累已而不敢盡其爲學之力則其爲心亦巳不公而稍入於惡矣至謂爲惡無近刑則尢悖理夫君子之惡惡如惡惡臭非有所畏而不爲也今乃擇其不至於犯刑者而竊爲之至於刑禍之所在巧其途以避之而不敢犯此其計私而害理又有甚焉乃欲以其依違茍且之兩間爲中之所在而徇之其無忌憚亦益甚矣客嘗有語予者曰昔人以誠爲入道之要恐非易行不若以中易誠則人皆可行而無難也予應之曰誠而中者君子之中庸也不誠而中則小人之無忌憚耳今世俗茍偸恣睢之論蓋多類此不可不深察也或曰然則莊子之意得無與子莫之執中者類耶曰不然子莫執中但無權耳蓋猶擇於義理而誤執此一定之中也莊子之意則不論義理專計利害又非子莫之比矣蓋迹其本心實無以異乎世俗鄕原之所見而其揣摩精巧校計深切則又非世俗鄕原之所及是乃賊徳之尢者所以淸談盛而晉俗衰蓋其勢有所必至而王通猶以爲非老莊之罪則吾不能識其何說也旣作皇極辧因感此意有相似者謾筆之於其後云【養生主說】

示諭讀莊周書泛觀無害但不必深畱意耳若謂己知爲學之大端而自比於眀道則恐未然眀道乃是當時已見大意而尙有疑其說之想以故始𨿽博取而終卒棄之向來相聚見徳粹似於此理見得未甚端的且尙不能無疑於釋子之論今若更以莊周之說助之恐爲所漂蕩而無以自立也況今日諸先生議論流傳於世得失已分眀又非當日之比耶若論泛觀則世間文字皆湏看過又不特莊子也【答滕徳粹○以上文集二條】

墨子管子孔叢子【子華子附】申韓

楊墨皆是邪說但墨子之說尢出於矯僞不近人情而難行孔墨並稱乃退之之謬然亦未見得其原道之作孰先孰後也【論墨子】

管子非仲所著仲當時任齊國之政事甚多稍閒時又有三歸之溺決不是閒工夫著書底人著書者是不見用之人也其書老莊說話亦有之想只是戰國時人收拾仲當時行事言語之類著之並附以他書【論管子】

家語只是王肅編古錄雜記其書𨿽多疵然非肅所作孔叢子乃其所注之人僞作讀其首防章皆左傳句已疑之及讀其後序乃謂渠好左傳便可見【以下論孔叢子】

漢卿問孔子順許多話卻好曰出於孔叢子不知是否只孔叢子說話多類東漢人文其气軟弱又全不似西漢人文兼西漢初若有此等話何故不略見於賈誼董仲舒所述恰限到東漢方突出來皆不可暁【以上語類四條】

會稽官書板本有子華子者云是程本字子華者所作卽孔子所與傾蓋而語者好奇之士多喜稱之以予觀之其詞故爲艱澀而語實淺近其體務爲髙古而气實輕浮其理多取佛老醫卜之言其語多用左傳班史中字其粉飾塗澤俯仰態度但如近年後生巧於摸擬變撰者所爲不惟決非先秦古書亦非百十年前文字也原其所以祗因家語等書有孔子與程子傾蓋而語一事而不見其所語者爲何說故好事者妄意此人旣爲先聖所予必是當時賢者可以假托聲勢惑世人遂僞造此書以傅合之正如麻衣道者本無言語祗因小說有陳希夷問錢若水骨法一事遂爲南康軍戴師愈者僞造正易心法之書以托之也麻衣易予亦嘗辧之矣然戴生朴陋予嘗識之其書鄙俚不足惑人此子華子者計必一能文之士所作其言精麗過麻衣易逺甚如論河圗之二與四抱九而上躋六與八蹈一而下沈五居其中據三持七巧亦甚矣惟其甚巧所以知其非古書也又以洛書爲河圗亦仍劉牧之謬尢足以見其爲近世之作或云王銍性之姚寛令威多作僞書二人皆居越中恐出其手然又恐非其所能及如子華子者今亦未暇詳論其言之得失但觀其書數篇與前後三序皆一手文字其前一篇托爲劉向而殊不類向他書後二篇乃無名氏嵗月而皆托爲之號類若世之匿名書者至其首篇風輪水樞之云正是並緣釋氏之說其卒章宗君二祥蒲璧等事皆剽剝他書傅會爲說其自敍出處又與孔叢子載子順事略相似【孔叢亦僞書也】又言有大造於趙宗者卽指程嬰而言以左傳考之趙朔旣死其家內亂朔之諸弟或放或死而朔之妻乃晉君之女故武從其母畜於公宮安得所謂大夫屠岸賈者興兵以滅趙氏而嬰與杵臼以死衛之云哉且其曰有大造者又用呂相絕秦語其不足信眀甚而近嵗以來老成該洽之士亦或信之固己可怪至引其說以自證其姓氏之所從出則又誣其祖矣大抵學不知本而於多愛又毎務欲出於眾人之所不知者以爲博是以其獘必至於此可不戒哉【論子華子○偶讀漫記○文集】

問史記云申子卑卑施於名實韓子引繩墨切事情眀是非其極慘覈少恩皆原於道徳之意曰張文潛之說得之道夫曰東坡謂商鞅韓非得老子所以輕天下者是以敢爲殘忍而無疑曰也是這意要之只是孟子所謂楊氏爲我是無君也老子是个占便宜不肯擔當做事底人自守在裏防你外面天翻地覆都不管此豈不是少恩道夫曰若桞下惠之不恭莫亦至然否曰下惠其流必至於此又曰老子著書立言皆有這个意思【論申韓○語類】

荀子董子楊子文中子韓子

或言性謂荀卿亦是教人踐履先生曰湏是有是物而後可踐履今於頭處旣錯又如何踐履【以下論荀子】

不要看楊子他說話無好處議論亦無的實處荀子𨿽然是有錯到說得處也自實不如他說得恁地虛胖

仲舒所立甚髙後世之所以不如古人者以道義功利闗不透耳【以下論董子】

仲舒識得本原如雲正心修身可以治國平天下如雲仁義禮樂皆其具此等說話皆好若陸宣公之論事卻精密第恐本原處不如仲舒然仲舒施之臨事又卻恐不如宣公也

賈誼之學雜他本是戰國縱橫之學只是較近道理不至如儀秦範蔡之甚爾他於這邊道理見得分數稍多所以說得較好然終是有縱橫之習緣他根腳只是從戰國中來故也漢儒惟董仲舒純粹其學甚正非諸人比只是困苦無精彩極好處也只有正義眀道兩句下此諸子皆無足道如張良諸葛亮固正只是太粗

問正其義者凡處此一事但當處置使合宜而不可有謀利占便宜之心眀其道則處此事便合義是乃所以爲眀其道而不可有計後日功效之心正義不謀利在處事之先眀道不計功在處事之後如此看可否曰恁地說也得他本是合掌說看來也湏微有先後之序

楊子云出處非是當時善去亦何不可【論楊子】

文中子議論多是中間暗了一叚無分眀其間弟子問答姓名多是唐輔相恐亦不然蓋諸人更無一語及其師人以爲王通與長孫無忌不足故諸人懼無忌而不敢言亦無此理如鄭公豈畏人者哉七制之主亦不知其何故以七制名之此必因其續書中曽采七君事迹以爲書而名之曰七制如二典體例今無可考大率多是依仿而作如以董常如顏子則是以孔子自居謂諸公可爲輔相之類皆是撰成要安排七制之君爲他之堯舜考其事迹亦多不合劉禹錫作歙池江州觀察王公墓碑乃仲淹四代祖碑中載祖諱多不同及阮逸所注並載闗朗等事亦多不實王通大業中死自不同時如推說十七代祖亦不應遼逺如此唐李翺已自論中說可比太公家教則其書之出亦已久矣伊川謂文中子有些格言被後人添入壊了看來必是阮逸諸公增益張大復借顯者以爲重耳今之僞書甚多如鎭江府印闗子眀易並麻衣道者易皆是僞書至如世傳繁露玉杯等書皆非其實大抵古今文字皆可考驗古文自是荘重至如孔安國書序並注中語多非安國所作蓋西漢文章𨿽粗亦勁今書序只是六朝軟慢文體因舉史記所載湯誥並武王伐紂言詞不典不知是甚底齊東野人之語也【以下論文中子】

天下皆憂吾獨得不憂天下皆疑吾獨得不疑又曰樂天知命吾何憂窮理盡性吾何疑蓋有當憂疑者有不當憂疑者然皆心也文中子以爲有心迹之判故伊川非之又曰惟其無一已之憂疑故能憂疑以天下惟其憂以天下疑以天下故無一已之憂疑【以上語類九條】

道之在天下未嘗亡而其眀晦通塞之不同則如晝夜寒暑之相反故二帝三王之治詩書六藝之文後世莫能及之蓋非功效言語之不類乃其本心事實之不侔也𨿽然維天之命於穆不已彼所謂道者則固未嘗亡矣而大學之教所謂眀徳新民止於至善者又已具有眀法若可階而升焉後之讀其書考其事者誠能深思熟講以探其本謹守力行以踐其實至於一旦豁然而晦者眀塞者通則古人之不可及者固已倏然而在我矣夫豈患其終不及哉茍爲不然而但爲模仿假竊之計則不惟精粗懸絕終無可似之理政使似之然於其道亦何足以有所眀此有志爲己之士所以不屑而有所不暇爲也王仲淹生乎百世之下讀古聖賢之書而粗識其用則於道之未嘗亡者蓋有意焉而於眀徳新民之學亦不可謂無其志矣然未嘗深探其本而盡力於其實以求必得夫至善者而止之顧乃挾其窺覘想象之彷佛而謂聖之所以聖賢之所以賢與其所以修身所以治人而及夫天下國家者舉皆不越乎此是以一見隋文而陳十二防則旣不自量其力之不足以爲伊周又不知其君之不可以爲湯武且不待其招而往不待其問而告則又輕其道以求售焉及其不遇而歸其年蓋亦未爲晚也若能於此反之於身以益求其所未至使眀徳之方新民之具皆足以得其至善而止之則異時得君行道安知其卒不逮於古人政使不幸終無所遇至於甚不得已而筆之於書亦必有以經言之餘蘊而開後學於無窮顧乃不知出此而不勝其好名欲速之心汲汲乎日以著書立言爲己任則其用心爲己外矣及其無以自托乃復捃拾兩漢以來文字言語之陋功名事業之卑而求其天資之偶合與其竊取而近似者依仿六經次第采輯因以牽挽其人彊而躋之二帝三王之列今其遺編𨿽不可見然考之中說而得其規模之大略則彼之贊易是豈足以知先天後天之相爲體用而髙文武宣之制是豈有精一執中之傳曺劉顏謝之詩是豈有物則秉彞之訓叔孫通公孫述曺褒荀朂之禮樂又孰與伯夷後夔周公之懿至於宋魏以來一南一北校功度徳蓋未有以相君臣也則其天命人心之向背統緒繼承之偏正亦何足論而欲攘臂其間奪彼予此以自列於孔子之春秋哉蓋旣不自知其學之不足以爲周孔又不知兩漢之不足以爲三王而徒欲以是區區者比而效之於形似影響之間傲然自謂足以承千聖而詔百王矣而不知其初不足以供児童之一戲又適以是而自納於吳楚僣王之誅使夫後世知道之君子𨿽或有取於其言而終不能無恨於此是亦可悲也已至於假卜筮象論語而彊引唐初文武名臣以爲弟子是乃福郊福畤之所爲而非仲淹之雅意然推原本始乃其平日好髙自大之心有以啟之則亦不得爲無罪矣或曰然則仲淹之學固不得爲孟子之倫矣其視荀揚韓氏亦有可得而優劣者耶曰荀卿之學雜於申商子云之學本於黃老而其著書之意蓋亦姑托空文以自見耳非如仲淹之學頗近於正而粗有可用之實也至於退之原道諸篇則於道之大原若有非荀揚仲淹之所及者然考其平生意鄕之所在終不免於文士浮華放浪之習時俗富貴利達之求而其覧觀古今之變將以措諸事業者恐亦未若仲淹之致懇惻而有條理也是以予於仲淹獨深惜之而有所不暇於三子是亦春秋責賢者備之遺意也可勝嘆哉【王氏續經說○文集】

遺書第一卷

言韓愈近世豪傑揚子云豈得如愈第六卷

則曰揚子之學實韓子之學華華則渉道淺二說取予似相抵牾曰只以言性論之則揚子善惡混之說所見僅足以比告子若退之見得到處卻甚峻絕性分三品正是說气質之性至程門說破气字方有去著此退之所以不易及而第二說未得其實也【以下論韓子】

問退之原性三品之說是否曰退之說性只將仁義禮智來說便是識見髙處如論三品亦是但以某觀人之性豈獨三品湏有百千萬品退之所論卻少了一气字程子曰論性不論气不備論气不論性不眀此皆前所未發如夫子言性相近若無習相逺一句便說不行如人生而靜靜固是性只著一生字便是帶著气質言了但未嘗眀說著气字惟周子太極圗卻有气質底意思程子之論又自太極圗中見出來也

問韓文公說人之所以爲性者五是他實見得到後如此說耶惟復是偶然說得著曰看他文集中說多是閒過日月初不見他做工夫處想只是才髙偶然見得如此及至說到精微處又卻差了因言惟是孟子說義理說得來精細眀白活潑潑地如荀子空說許多使人看著如喫糙米飯相似

問仁與義爲定名道與徳爲虛位虛位之義如何曰亦說得通蓋仁義禮智是實此道徳字是通上下說卻虛如有仁之道義之道仁之徳義之徳此道徳只隨仁義上說是虛位他又自說道有君子小人徳有凶有吉謂吉人則爲吉徳凶人則爲凶徳君子行之爲君子之道小人行之爲小人之道如道二仁與不仁君子道長小人道消之類若是志於道據於徳方是好底方是道徳之正

韓退之云磨礲去圭角浸潤著光精又曰沈浸醲郁又曰沈潛乎訓義反復乎句讀杜元凱云優而防之使自求之饜而飫之使自趨之若江海之浸膏澤之潤渙然冰釋怡然理順然後爲得也而今學者都不見這般意思又曰磨礲去圭角易暁浸潤著光精此句最好人多不知又曰只是將聖人言語只管浸灌少間自是生光精气象自別

問荀揚王韓四子曰凡人著書湏自有个規模自有个作用處或流於申韓或歸於黃老或有體而無用或有用而無體不可一律觀且如王通這人於世務變故人情物態施爲作用處極見得分曉只是於這作用暁得處卻有病韓退之則於大體處見得而於作用施爲處卻不曉如原道一篇自孟子後無人似他見得郊焉而天神格廟焉而人享以之爲人則愛而公以之爲心則和而平以之爲天下國家無所處而不當說得極無疵只是空見得个本原如此下面工夫都空疏更無物事撐拄襯簟所以於用處不甚可人意緣他費工夫去作文所以讀書者只爲作文用自朝至暮自少至老只是火急去弄文章而於經綸實務不曾究心所以作用不得每日只是招引得防个詩酒秀才和尙度日有些工夫只了得去磨煉文章所以無工夫來做這邊事兼他說我這个便是聖賢事業了自不知其非如論文章云自屈原荀卿孟軻司馬遷相如揚雄之徒卻把孟軻與數子同論可見無見識都不成議論荀卿則全是申韓觀成相一篇可見他見當時庸君暗主戰鬭不息憤悶惻怛深欲提耳而誨之故作此篇然其要卒歸於眀法制執賞罰而已他那做處粗如何望得王通揚雄則全是黃老某嘗說揚雄最無用眞是一腐儒他到急處只是投黃老如反離騷並老子道徳之言可見這人更無說自身命也柰何不下如何理防得別事如法言一卷議論不眀快不了決如其爲人他見識全低語言極獃甚好笑荀揚二人自不可與王韓二人同日語問王通病痛如何曰這人於作用處暁得急欲見之於用故便要做周公底事業便去上書要興太平及知時勢之不可爲做周公事業不得則急退而續詩書續元經又要做孔子底事業殊不知孔子之時接乎三代有許多典謨訓誥之文有許多禮樂法度名物度數數聖人之典章皆在於是取而纉述方做得這个家具成王通之時有甚麼典謨訓誥有甚麼禮樂法度乃欲取漢魏以下者爲之書則欲以七制命議之屬爲續書【髙文武宣光武眀章七制蓋以比二典也】詩則欲取曺劉沈謝者爲續詩續得這般詩書發眀得个甚麼道理自漢以來詔令之稍可觀者不過數个如髙帝求賢詔𨿽好又自不純文帝勸農武帝薦賢制防輪臺之悔只有此數詔略好此外盡無那一篇比得典謨訓誥便求一篇如君牙冏命秦誓也無曺劉沈謝之詩又那得一篇如鹿鳴四牡大眀文王闗雎鵲巢亦有學爲四句古詩者但多稱頌之詞言皆過實不足取信樂如何有雲英咸韶濩武之樂禮又如何有伯夷周公制作之禮他只是急要做个孔子又無佐證故裝防防个人來做堯舜湯武皆經我刪述便顯得我是聖人如中說一書都是要學孔子論語說泰伯三以天下讓他便說陳思王善讓論語說殷有三仁他便說荀氏有二仁又捉防个公卿大夫來相答問便比當時門人弟子正如梅聖兪說歐陽永叔他自要做韓退之卻將我來比孟郊王通便是如此他自要做孔夫子便胡亂捉別人來爲聖爲賢殊不知秦漢以下君臣人物斤兩已定你如何能加重中說一書固是後人假托非王通自著然畢竟是王通平生好自誇大續詩續書紛紛述作所以起後人假托之故後世子孫見他學周公孔子學不成都冷淡了故又取一時公卿大夫之顯者纉緝附防以成之畢竟是王通有這樣意思在𨿽非他之過亦他有以啟之也如世人說坑焚之禍起於荀卿荀卿著書立言何嘗教人焚書坑儒只是觀他無所顧借敢爲異論則其末流便有坑焚之理然王通比荀揚又敻別王通極開爽說得廣濶緣他於事上講究得精故於世變興亡人情物態更革沿襲施爲作用先後次第都曉得識得个仁義禮樂都有用處若用於世必有可觀只可惜不曽向上透一著於大體處有所欠闕所以如此若更曉得髙處一著那里得來只細看他書便見他極有好處非特荀揚道不到𨿽韓退之也道不到韓退之只曉得个大綱下面工夫都空虛要做更無下手處其作用處全疏如何敢望王通然王通所以如此者其病亦只在於不曾子細讀書他只見聖人有个六經便欲別做一本六經將聖人腔子塡滿裏面若是子細讀書知聖人所說義理之無窮自然無工夫閒做他死時極後生只得三十餘嵗他卻火急要做許多事或云若少假之年必有可觀曰不然他气象局促只如此了他作許多書時方只二十餘嵗孔子七十嵗方系易作春秋而王通未三十皆做了聖人許多事業气象去不得了宜其死也又曰中說一書如子弟記他言行也煞有好處𨿽云其書是後人假托不防假得許多湏眞有个人坯模如此方裝防得成假使懸空白撰得一人如此則能撰之人亦自大有見識非凡人矣【以下論荀董揚王韓諸子】

子升問仲舒文中子曰仲舒本領純正如說正心以正朝廷與命者天之令也以下諸語皆善班固所謂純儒極是至於天下國家事業恐施展未必得王通見識髙眀如說治體處極髙但於本領處欠如古人眀徳新民至善等處皆不理防卻要鬭合漢魏以下之事整頓爲法這便是低處要之文中論治體處髙似仲舒而本領不及似仲舒而純不及

立之問揚子與韓文公優劣如何曰各自有長處文公見得大意已分眀但不曽去子細理防如原道之類不易得也揚子云爲人深沈防去思索如陰陽消長之妙他直是去推求然而如太元之類亦是拙底工夫道理不是如此蓋天地間只有个奇耦奇是陽耦是陰春是少陽夏是太陽秋是少陰冬是太陰自二而四自四而八隻恁推去都走不得而揚子卻添兩作三謂之天地人事事要分作三截又且有气而無朔有日星而無月恐不是道理亦如孟子旣說性善荀子旣說性惡他無可得說只得說个善惡混若有个三底道理聖人想自說了不待後人說矣看他裏面推得辛苦卻就上面說些道理亦不透徹看來其學似本於老氏如惟淸惟靜惟淵惟黙之語皆是老子意思韓文公於仁義道徳上看得分眀其綱領已正卻無他這个近於老子底說話

先生令學者評董仲舒揚子云王仲淹韓退之四子優劣或取仲舒或取退之曰董仲舒自是好人揚子云不足道這兩人不湏說只有文中子韓退之這兩人疑似試更評看學者亦多主退之曰看來文中子根腳淺然卻是以天下爲心分眀是要見諸事業天下事他都一齊入思慮來𨿽是卑淺然卻是循規蹈矩要做事業底人其心卻公如韓退之𨿽是見得个道之大用是如此然卻無實用功處他當初本只是要討官職做始終只是這心他只是要做得言語似六經便以爲傳道至其每日工夫只是做詩博奕酣飲取樂而已觀其詩便可見都襯貼那原道不起至其做官臨政也不是要爲國家做事也無甚可稱其實只是要討官職而已【以上語類九條】

歐陽子

歐陽子曰三代而上治出於一而禮樂達於天下三代而下治出於二而禮樂爲虛名此古今不易之至論也然彼知政事禮樂之不可不出於一而未知道徳文章之尢不可使出於二也夫古之聖賢其文可謂盛矣然初豈有意學爲如是之文哉有是實於中則必有是文於外如天有是气則必有日月星辰之光耀地有是形則必有山川艸木之行列聖賢之心旣有是精眀純粹之實以旁薄充塞乎其內則其著見於外者亦必自然條理分眀光輝發越而不可揜蓋不必托於言語著於簡冊而後謂之文但自一身接於萬事凡其語黙動靜人所可得而見者無所適而非文也姑舉其最而言則易之卦畫詩之詠歌書之記言春秋之述事與夫禮之威儀樂之節奏皆已列爲六經而垂萬世其文之盛後世固莫能及然其所以盛而不可及者豈無所自來而世亦莫之識也故夫子之言曰文王旣沒文不在玆乎蓋𨿽已決知不得辭其責矣然猶若逡巡顧望而不能無所疑也至於推其所以興衰則又以爲是皆出於天命之所爲而非人力之所及此其體之甚重夫豈世俗所謂文者所能當哉孟軻氏沒聖學失傳天下之士背本趨末不求知道養徳以充其內而汲汲乎徒以文章爲事業然在戰國之時若申商孫吳之術蘇張範蔡之辧列禦寇莊周荀況之言屈平之賦以至秦漢之間韓非李斯陸生賈傅董相史遷劉向班固下至嚴安徐樂之流猶皆先有其實而後托之於言惟其無本而不能一出於道是以君子猶或羞之及至宋玉相如王褒揚雄之徒則一以浮華爲尙而無實之可言矣雄之太法言蓋亦長楊校獵之流而粗變其音節初非實爲眀道講學而作也東京以降訖於隋唐數百年間愈下愈衰則其去道益逺而無實之文亦無足論韓愈氏出始覺其陋慨然號於一世欲去陳言以詩書六藝之作而其精神縻嵗月又有甚於前世諸人之所爲者然猶幸其略知不根無實之不足恃因是頗溯其源而適有防焉於是原道諸篇始作而其言曰根之茂者其實遂膏之沃者其光曄仁義之人其言藹如也其徒和之亦曰未有不深於道而能文者則亦庶防其賢矣然今讀其書則其出於諂諛戲豫放浪而無實者自不爲少若夫所原之道則亦徒能言其大體而未見其有探討服行之效使其言之爲文者皆必由是以出也故其論古人則又直以屈原孟軻馬遷相如揚雄爲一等而猶不及於董賈其論當世之則但以詞不已出而遂有神䢐聖伏之嘆至於其徒之論亦但以剽掠僣竊爲文之病大振頽風教人自爲爲韓之功則其師生之間傳受之際蓋未免裂道與文以爲兩物而於其輕重緩急本末賔主之分又未免於倒懸而逆置之也自是以來又復衰歇數十百年而後歐陽子出其文之妙蓋已不愧於韓氏而其曰治出於一云者則自荀揚以下皆不能及而韓亦未有聞焉是則疑若防於道矣然考其終身之言與其行事之實則恐其亦未免於韓氏之病也抑又嘗以其徒之說考之則誦其言者旣曰吾老將休付子斯文矣而又必曰我所謂文必與道俱其推尊之也旣曰今之韓愈矣而又必引夫文不在玆者以張其說由前之說則道之與文吾不知其果爲一耶爲二耶由後之說則文王孔子之文吾又不知其與韓歐之文果若是其班乎否也嗚呼學之不講久矣習俗之謬其可勝言也哉吾讀唐書而有感因書其說以訂之【論歐陽子○讀唐志○文集】

禦纂朱子全書卷五十八﹤子部﹐儒家類﹐禦纂朱子全書﹥

欽定四庫全書

禦纂朱子全書卷五十九

諸子二

蘇氏王氏

學中策問蘇程之學二家常時自相排斥蘇氏以程氏爲姦程氏以蘇氏爲縱橫以某觀之只有荊公修仁宗實錄言老蘇之書大抵皆縱橫者流程子未嘗言也如遺書賢良一段繼之以得志不得志之說卻恐是說他坡公在黃州猖狂放恣不得志之說恐指此而言道夫問坡公苦與伊洛相排不知何故曰他好放肆見端人正士以禮自持卻恐他來撿防故恁詆訾道夫曰坡公气節有餘然過防亦自此來曰固是又云老蘇辧姦初閒只是私意如此後來荊公做不著遂中他說然荊公气習自是一个要遺形骸離世俗底模樣喫物不知饑飽嘗記一書載公於飲食絕無所嗜惟近者必盡左右疑其爲好也明日易以他

物而置此品於逺則不食矣往往於食未嘗知味也至於食釣餌當時以爲詐其實自不知了近世呂伯恭亦然面垢身污似所不卹飲食亦不知多寡要之卽此便是放心辧姦以此等爲姦恐不然也老蘇之出當時甚敬崇之惟荊公不以爲然故其父子皆切齒之然老蘇詩云老態盡從愁裏過壯心偏傍醉中來如此無所守豈不爲他荊公所笑如上韓公書求官職如此所爲又豈不爲他荊公所薄至如坡公著述當時使得盡行所學則事亦未可知從其逰者皆一時輕薄輩無少行檢就中如秦少防則其最也諸公見他說得去更不契勘當時若使盡聚朝廷之上則天下何由得平更是坡公首爲無稽逰從者從而和之豈不害事但其用之不久故他許多敗壊之事未出兼是後來羣小用事又費力似他故覺得他个好【以下論蘇氏】

兩蘇旣自無致道之才又不曾遇人指示故皆鶻突無是處人豈可以一已所見只管鑽去謂此是我自得不是聽得人底

胡問東坡兄弟若用時皆無益於天下國家否曰就他分限而言亦各有用處論其極則亦不濟得事

蜚卿問荊公與坡公之學曰二公之學皆不正但東坡之徳行那里得似荊公東坡初年若得用未必其患不甚扵荊公但東坡後來見得荊公狼狽所以都自攺了初年論甚生財後來見靑苖之法行得狼狽便不言生財初年論甚用兵如曰用臣之言𨿽北取契丹可也後來見荊公用兵用得狼狽更不復言兵他分明有兩截底議論

或問東坡若與明道同朝能從順否曰這也未見得明道終是和粹不甚嚴厲東坡稱濓溪只是在他前不與同時同事因說當時諸公之爭看當時如此不當論相容與不相容只看是因甚麼不同各家所爭是爭个甚麼東坡與荊公固是爭新法東坡與伊川是爭个甚麼只看這防曲直自顯然可見何用別啇量只看東坡所記云防時得與他打破這敬字看這說話只要奮手捋臂放意肆志無所不爲便是只看這處是非曲直自易見

東坡天資髙明其議論文詞自有人不到處如論語說亦然有好防但中閒須有些漏綻出來如作歐公文集序先說得許多天來底大恁地好了到結末處卻只如此蓋不止龍頭蛇尾矣當時若使他解虛心屈已煆煉得成甚次第來

問東坡與韓公如何曰平正不及韓公東坡說得髙妙處只是說佛其他處又皆粗又問歐公如何曰淺久之又曰大槪皆以文人自立平時讀書只把做考防古今治亂興衰底事要做文章都不曽向身上做工夫平日只是以吟詩飲酒戲謔度日

艸堂劉先生曽見元城云舊嘗與子瞻同在貢院早起洗面了繞諸房去胡說亂說被他撓得不成模樣人皆不得看卷子及夜乃歸張燭一看數百副在贛上相防坐時已自瞌睡知其不永矣不知當時許多精神那里去二公皆歸自嶺海【東坡曽知貢舉】

東坡聰明豈不曉覺得他晚年自知所學底倚靠不得及與李昭玘書有云秦黃輩挾有餘之資而騖於無涯之智必極其所如將安所歸宿哉念有以反之範淳夫持兩端兩邊都不惡他也只是不是

先生因論蘇子由云學聖人不如學道他認道與聖人做兩个物事不知道便是無軀殻底聖人聖人便是有軀殻底道學道便是學聖人學聖人便是學道如何將做兩个物事看

因說欒城集曰舊時看他議論亦好近日看他文字煞有害處如劉原父髙才傲物子由與他書勸之謙遜下人此意甚好其間卻雲天下以吾辧而以辧承我以吾巧而以巧困我不如以拙養巧以訥養辧如此則是怕人來困我故卑以下之此大段害事如東坡作刑賞忠厚之至論卻說懼刑賞不足以勝天下之善惡故舉而歸之仁如此則仁只是个鶻突無理會底物事故又謂仁可過義不可過大抵今人讀書不子細此兩句卻緣疑字上面生許多道理若是無疑罪須是罸功須是賞何須更如此或曰此病原起於老蘇曰看老蘇六經論則是聖人全是以術欺天下也

子由深有物作頴濵遺老傳自言件件做得是如拔用楊畏來之邵等事皆不載了門下侍郎甚近宰相範忠宣蘇子容軰在其上楊攻去一人當子由做不做又自其下用一人楊又攻去一人子由當做又不做又自其下拔一人凡數畨如此皆不做楊曰蘇不足與矣遂攻之來亦攻之二人前攻人皆受其風防也

劉大諌與劉艸堂言子瞻卻只是如此子由可畏謫居全不見人一日蔡京黨中有一人來見子由遂先尋得京舊常賀生日一詩與諸小孫先去見人處嬉看及請其人相見諸孫曵之滿地子由急自取之曰某罪廢莫帯累他元長去京自此甚畏之【以上語類十三條】

防教諭以兩蘇之學不可與王氏同科此乃淺陋辭不別白指不分明之過請復陳之於後而來教又以歐陽司馬同於蘇氏則某亦未能不以爲疑也蓋歐陽司馬之學其於聖賢之髙致固非末學所敢議者然其所存所守皆不失儒者之舊特恐有所未盡耳至於王氏蘇氏則皆以佛老爲聖人旣不純乎儒者之學矣【非惡其如此特於此可驗其於吾儒之學無所得】而王氏支離穿鑿尢無義味至於甚者幾類俳優本不足以惑眾徒以一時取合人主假利勢以行之至於己甚故特爲諸老先生之所誹詆【龜山與胡文定書及答蕭子莊書可見其意矣】在今日則勢窮禍極故其失人人得見之至若蘇氏之言髙者出入有無而曲成義理【如易說性命陰陽書之人心道心古史之中一性善老子之道器中和】下者指陳利害而切近人情【蘇氏此等議論不可殫舉且據論語則東坡之論見陽貨子由之論彼子西皆以利害言之也】其智識才辧謀爲气槪又足以震耀而張皇之使聼者欣然而不知倦非王氏之比也然語道學則迷大本【如前注中性命諸說多出私意雜佛老而言之性命之說尢可笑某嘗辧老子說中一段今以拜呈可見其梗槪矣】論事實則尙權謀【如陽貨子西事乃以此論聖人可見其底蘊矣】衒浮華忘本實貴通逹賤名檢此其害天理亂人心妨道術敗風教亦豈盡出王氏之下也哉但其身與其徒皆不甚得志於時無利勢以輔之故其說𨿽行而不能甚久凡此患害人未盡見故諸老先生得以置而不論使其行於當世亦如王氏之盛則其爲禍不但王氏而已主名教者亦不得恝然而無言也【山集中雜說數段爲蘇氏發也當時固已慮此矣程氏語錄中論賢良防亦似有所指】蓋王氏之學𨿽談空虛而無精彩𨿽急功利而少機變其極也陋如薛昻之徒而已蔡京𨿽名推尊王氏然其淫侈縱恣所以敗亂天下者不盡出於金陵也【山所論鳬鷖詩乃其所假以爲號耳】若蘇氏則其律身已不若荊公之嚴其爲術要未忘功利而詭祕過之其徒如秦觀李廌之流皆浮誕佻輕士類不齒相與扇縱橫捭闔之辧以持其說而漠然不知禮義亷恥之爲何物𨿽其勢利未能有以動人而世之樂放縱惡拘檢者已紛然向之使其得志則凡蔡京之所爲未必不身爲之也世徒據其已然者論之是以蘇氏猶得在近世名卿之列而君子樂成人之羙者亦不欲逆探未形之禍以加譏貶至於論道學邪正之際則其辧有在豪釐之間者𨿽欲假借而不能私也今乃欲專貶王氏而曲貸二蘇道術所以不明異端所以益熾實由於此愚恐王氏復生未有以黙其口而厭其心也【答汪尙書】

蘇學邪正之辧終未能無疑於心蓋某前日所陳乃論其學儒不至而流於詖淫邪遁之域竊味來教乃病其學佛未精而滯於智慮言語之間此所以多言而愈不合也夫其始之辟禪學也豈能明天人之蘊推性命之原以破其荒誕浮虛之說而反之正哉如大悲閣中和院記之屬直掠彼之粗以角其精據彼之外以攻其內是乃率子弟以攻父母信枝葉而疑本根亦安得不爲之詘哉近世攻釋氏者如韓歐孫石龜山之正猶以爲一杯水救一車薪之火況如蘇氏以邪攻邪是束緼灌膏而往赴之也直以身爲燼而後已耳來教又以爲蘇氏乃習气之𨿽不知道而無邪心非若王氏之穿鑿附會以濟其私邪之學也某竊謂學以知道爲本知道則學純而心正見於行事發於言語亦無往而不得其正焉如王氏者其始學也蓋欲淩跨揚韓掩迹顏孟初亦豈遽有邪心哉特以不能知道故其學不純而設心造事遂流入於邪又自以爲是而大爲穿鑿附會以文之此其所以重得罪於聖人之門也蘇氏之學𨿽與王氏若有不同者然其不知道而自以爲是則均焉學不知道其心固無所取則以爲正又自以爲是而肆言之其不爲王氏者特天下未被其禍而已其穿鑿附會之巧如來教所稱論成佛說老子之屬蓋非王氏所及而其心之不正至乃謂湯武簒弒而盛稱荀彧以爲聖人之徒凡若此類若逞其私邪無復忌憚不在王氏之下借曰不然而原情以差其罪則亦不過稍從末減之科而已豈可以是爲當然而莫之禁乎書曰天討有罪五刑五用哉此刑法之本意也若天理不明無所凖則而屑屑焉惟原情之爲務則無乃狥情廢法而縱惡以啟姦乎楊朱學爲義者也而偏於爲我墨翟學爲仁者也而流於兼愛本其設心豈有邪哉皆以善而爲之耳特於本原之際微有豪釐之差是以孟子推言其禍以爲無父無君而防於禽獸辭而辟之不少假借孟子亦豈不原其情而過爲是刻核之論哉誠以其賊天理害人心於幾微之間使人防溺而不自知非若刑名狙詐之術其禍淺切而易見也是以抜本塞源不得不如是之力書曰予畏上帝不敢不正又曰予弗順天厥罪惟均孟子之心亦若是而已爾以此論之今日之事王氏僅足爲申韓儀衍而蘇氏學不正而言成理又非楊墨之比愚恐孟子復生則其取捨先後必將有在而非如來教之云也【答汪尙書】

去春賜教語及蘇學以爲世人讀之止取文章之妙初不於此求道則其失自可置之夫學者之求道固不於蘇氏之文矣然旣取其文則文之所述有邪有正有是有非是亦皆有道焉固求道者之所不可不講也講去其非以存其是則道固於此乎在矣而何不可之有若曰惟其文之取而不復議其理之是非則是道自道文自文也道外有物固不足以爲道且文而無理又安足以爲文乎蓋道無適而不存者也故卽文以講道則文與道兩得而一以貫之否則亦將兩失之矣中無主外無擇其不爲浮誇險詖所入而亂其知思也者防希況彼之所以自任者不但曰文章而已旣無以考其得失則其肆然而談道徳於天下夫亦孰能禦之愚見如此累防教告終不能移也【答汪尙書】

示諭蘇氏於吾道不能爲楊墨乃唐景之流耳某竊以爲此最不察夫理者夫文與道果同耶異耶若道外有物則爲文者可以肆意言而無害於道惟夫道外無物則言而一有不合於道者則於道爲有害但其害有緩急淺深耳屈宋唐景之文某舊亦嘗好之矣旣而思之其言𨿽侈然其實不過悲愁放曠二端而已日誦此言與之俱化豈不大爲心害於是屏絕不敢復觀今因左右之言又竊意其一時作於荊楚之間亦未必聞於孟子之耳也若使流傳四方學者家傳而人誦之如今蘇氏之說則爲孟子者亦豈得而已哉況今蘇氏之學上談性命下述政理其所言者非特屈宋唐景而已學者始則以其文而恱之以茍一朝之利及其旣久則漸涵入骨髓不復能自解免其壊人才敗風俗蓋不少矣伯恭尙欲左右之豈其未之思耶其貶而置之唐景之列殆欲陽擠而陰予之耳向見正獻公家傳語及蘇氏直以浮薄軰目之而舍人丈所著童防訓則極論詩文必以蘇黃爲法嘗竊嘆息以爲若正獻滎陽可謂能惡人者而獨恨於舍人丈之微防有所未諭也然則老兄今日之論未論其他至於家學亦可謂蔽於近而違於逺矣更願思之以求至當之歸不可自悞而復悞人也【答呂伯恭】

蘇黃門謂之近世名卿則可前書以顏子方之僕不得不論也今此所論又以爲行事可法本朝人物最盛行事可法者甚眾不但蘇公而已大抵學者貴於知道蘇公早拾蘇張之緒餘晚醉佛老之糟粕謂之知道可乎古史中論黃帝堯舜禹益子路管仲曾子子思孟子老聃之屬皆不中理未易槪舉但其辯足以文之世之學者窮理不深因爲所耳僕數年前俱嘗惑焉近嵗始覺其謬【答程允夫】

來書謂某之言乃論蘇氏之粗者不知如何而論乃得蘇氏之精者此在吾弟必更有說然某則以爲道一而已正則表裏皆正譎則表裏皆譎豈可以析精粗爲二致此正不知道之過也又謂洗垢索瘢則孟子以下皆有可論此非獨不見蘇氏之失又並孟子而不知也夫蘇氏之失著矣知道愈明見之愈切𨿽欲爲之覆藏而不可得何待洗垢而索之也若孟子則如靑天白日無垢可洗無瘢可索今欲掩蘇氏之疵而援以爲比豈不適所以彰之耶黃門比之乃兄似稍簡靜然謂簡靜爲有道則與子張之指淸忠爲仁何以異苐深考孔子所答之意則知簡靜之與有道蓋有間矣況蘇公𨿽名簡靜而實陰險元祐末年規取相位力引小人楊畏使傾範忠宣公而以已代之旣不效矣則誦其彈文於坐以動範公此豈有道君子所爲哉此非某之言前軰固已筆之於書矣吾弟乃謂其躬行不後二程何其考之不詳而言之之易也二程之學始焉未得其要是以出入於佛老及其反求而得諸六經也則豈固以佛老爲是哉如蘇氏之學則方其年少气豪固嘗妄觝禪學如大悲閣中和院等記可見矣及其中嵗流落不偶欝欝失志然後匍匐而歸焉始終迷惑進退無據以比程氏正揚子先病後瘳先瘳後病之說吾弟比而同之是又欲洗垢而索孟子之瘢也又謂程氏於佛老之言皆陽抑而陰用之夫竊人之財猶謂之盜況程氏之學以誠爲宗今乃陰竊異端之說而公排之以蓋其迹不亦盜憎主人之意乎必若是言則所謂誠者安在而吾弟之所以敬仰之意果何謂也挾天子以令諸侯乃權臣防扈借資以取重於天下豈眞尊主者哉若儒者論道而以是爲心則亦非眞尊六經者此其心術之間反覆畔援去道已不啻百千萬里之逺方且自爲邪說詖行之不暇又何暇攻百氏而望其服於已也凡此皆蘇氏心術之蔽故其吐辭立論出於此者十而八九吾弟讀之愛其文辭之工而不察其義理之悖日往月來遂與之化如入鮑魚之肆久則不聞其臭矣而此道之傳無聲色臭味之可娛非若侈麗閎衍之辭縱橫捭闔之辧有以世俗之耳目而蠱其心自非眞能洗心滌慮以入其中眞積力久卓然自見道體之不二不容復有豪髮邪妄雜於其間則豈肯遽然捨其平生之所尊敬向慕者而信此一夫之口哉故伊川之爲明道墓表曰學者於道知所向然後見斯人之爲功知所至然後見斯名之稱情蓋爲此也然世衰道微邪僞交熾士溺於見聞之陋各自是其所是若非痛加剖析使邪正眞僞判然有歸則學者將何所適從以知所向況欲望其至之乎蘇氏文辭偉麗近世無匹若欲作文自不妨模範但其詞意矜豪譎詭亦有非知道君子所欲聞是以平日每讀之𨿽未嘗不喜然旣喜未嘗不厭往往不能終帙而罷非故欲絕之也理勢自然蓋不可暁然則彼醉於其說者欲入吾道之門豈不猶吾之讀彼書也哉亦無怪其一胡一越而終不合矣蘇程固嘗同朝程子之去蘇公嗾孔文仲齕而去之也使其道果同如吾弟之所論則𨿽異世亦且神交豈至若是之戾耶文仲爲蘇所嗾初不自知晚乃大覺憤悶嘔血以至於死見於呂正獻公之遺書尙可考也吾弟未之見耳【答程允夫○以上文集六條】

問萬世之下王臨川當作如何評品曰陸象山嘗記之矣何待他人問莫只是學術錯否曰天資亦有抝彊防曰若學術是底此樣天資卻更有力也曰然【以下論王氏】

先生論荊公之學所以差者以其見道理不透徹因云洞視千古無有見道理不透徹而所說所行不差者但無力量做得來半上落下底則其害淺如庸醫不識病只胡亂下那沒緊要底藥便不至於殺人若荊公輩他硬見從那一邊去則如不識病證而便下大黃附子底藥便至於殺人

東坡云荊公之學未嘗不善只是不合要人同己說得未是若荊公之學是使人人同己俱入於是何不可之有今卻說未嘗不善而不合要人同成何說話若使彌望皆黍稷都無稂莠亦何不可只爲荊公之學自有未是防耳

神宗嘗問明道云王安石是聖人否明道曰公孫碩膚赤舄幾幾聖人气象如此王安石一身尙不能治何聖人爲先生曰此言最說得荊公著

荊公初作江東提刑回來奏事上萬言書其間一節云今之小官俸薄不足以養亷必當有以益之然當今財用匱乏而復爲此論人必以爲不可行然天下之財未嘗不足特不知生財之道無善理財之人故常患其不足神宗甚善其言後來才作參政第二日便専措置理財徧置回易庫以籠天下之利謂周禮泉府之職正是如此卻不知周公之制只爲天下之貨有不售則商旅畱滯而不能行故以官錢買之使後來有欲買者官中卻給與之初未嘗以此求利息也時舉云凡國之財用取具焉則是國家有大費用皆給於此豈得謂之不取利耶朝廷財用但可支常費耳設有變故之來定無可以應之曰國家百年承平其實規模未立特幸其無事耳若有大變豈能支耶神宗一日聞回易庫零細賣甚果子之類因云此非朝廷之體荊公乃曰國家創制有司正欲領其繁細若回易庫中𨿽一文之物亦當不憚出納乃有司之職非人君所當問若人君問及此則乃爲繁碎而失體也其說甚髙故神宗信之

介甫初與呂吉甫好時常簡帖往來其一云勿令上知後來不足呂遂繳奏之神宗亦胡亂藏掩了介甫只好人奉已故與呂合若東坡們不順已硬要治他如何天生得恁地狠【以上語類六條】

天下有自然不易之公論而言之者或不免於有所避就故多失之若諸公寧日錄之辯是也嘗記頃年獲侍坐於故端殿上饒汪公縱言及於日錄某因妄謂日錄固爲邪說然諸賢攻之亦未得其要領是以言者瀆而聼者疑用力多而見功寡也蓋嘗卽其書而考之則凡安石之所以惑亂神祖之聰明而變移其心術使不得遂其大有爲之志而反爲一世禍敗之原者其隱微深切皆聚此書而其詞鋒筆勢縱橫捭闔煒燿譎誑又非安石之口不能言非安石之手不能書也以爲蔡卞撰造之言固無是理況其見諸行事深切著明者又已相爲表裏亦不待晚年懟筆有所增加而後爲可罪也然使當時用其垂絕之智舉而焚之則後來載筆之士於其帷幄之間深謀宻計𨿽欲畢力捜訪極意形容勢必不能得之如此之悉而傳聞異詞虛實相半亦不能使人無溢惡之疑且如勿令上知之語世所共傳終以手筆不存故使陸佃得爲隠諱𨿽以元祐眾賢之力爭辯之苦而不能有以正也【此見陸佃供答史院取問狀】何幸其徒自爲失計出此眞迹以暴其惡於天下便當摭其肆情反理之實正其迷國悞朝之罪而直以安石爲誅首是乃所謂自然不易之公論不惟可以訂已往之謬而又足以開後來之惑柰何乃以畏避嫌疑之故反爲迂曲回互之言指爲撰造增加誣僞謗詆之書而欲加刋削以滅其迹乎汪公嘆息深以愚言爲然今觀閒樂陳公遺帖了齋陳公表藳追憶前語自愧學之不進所知不能有以甚異於往時又嘆汪公之不可復見也爲之掩卷太息而書其後抑又嘗怪了翁晚嵗之論多出此帖之餘然其自訟攺過之書曽無一言以及此而獨謂山楊氏實發其機【語見責沈其所贈兄孫漸者卽幾叟少卿後攺名淵者也防叟楊公之壻嘗以楊公之語告翁曰更畱那老子做甚底翁初亦駭其言幾叟復爲反復申言之翁乃悔悟故其語曰余之自訟攺過賴其一言而漸於是時亦以所聞警余之謬云】是則論者亦頗疑之而以今考之此書之作實在建中崇寧之間【書云吾友遷謫猶居善地疑居袁州時也】且其言猶以日錄爲蔡卞之所托而其後了翁合浦尊堯之書亦未直攻安石也至於大觀初年而後四明之論始作【進表𨿽在政和元年然公居明州實大觀初年也】則其推言所自獨歸功於楊氏而不及閒樂有不可誣者矣顧其後書𨿽謂天使安石自寫誣悖之心然猶有懟筆增加歸過神考之云則終未免於所謂有所回互避就而失之者也又觀閒樂此書之指所以罪狀安石者至深切矣然考其事不過數條若曰攺祖宗之法而行三代之政也廢春秋而謂人主有北靣之禮也學本出於刑名度數而不足於性命道徳也釋經奧義多出先儒而旁引釋氏也是數條者安石信無所逃其罪矣然其所以受病之源遺禍之本則閒樂之言有所未及而其所指以爲說者亦自不能使人無可恨也今亦無論其他而姑以安石之素行與日錄之首章言之則安石行已立朝之大節在當世爲如何而其始見神宗也直以漢文帝唐太宗之不足法者爲言復以諸葛亮魏元成之不足爲者自任此其志識之卓然又皆秦漢以來諸儒所未聞者而豈一時諸賢之所及哉然其爲人質𨿽淸介而器本偏狹志𨿽髙逺而學實凡近其所論說蓋特見聞億度之近似耳顧乃挾以爲髙足已自聖不復知以格物致知克己復禮爲事而勉求其所未至以增益其所不能是以其於天下之事毎以躁率任意而失之於前又以很愎徇私而敗之於後此其所以爲受病之原而閒樂未之言也若其所以遺禍之本則自其得君之初而已有以中之使之恱其髙駭其奇而意斯人之不可無矣及其任之以事而日聼其言則又有以信夫斯人之果不可無也於是爲之力拒羣言而一聼其所爲惟恐其一旦去我而無與成吾事也及其訏謨旣久漸涵透徹則遂心融神會而與之爲一以至於能掣其柄而自操之則其運動弛張乂已在我而彼之用捨去畱不足爲吾重輕矣於是安石卒去而天下之政始盡出於宸衷了翁所謂萬幾獨運扵元丰閒樂所謂屏棄金陵十年不召者蓋皆指此然了翁知其獨運而不知其所運者乃安石之機閒樂見安石之身若不用而不知其心之未嘗不用也是以凡安石之所爲卒之得以附於陵廟之尊托於謨訓之重而天下之人愈不敢議以至於魚爛河決而後已焉此則安石所以遺禍之本而閒樂亦未之言也若閒樂之論祖宗法度但當謹守而不可變尢爲痛切是固然矣然祖宗之所以爲法蓋亦因事制宜以趨一時之便而其仰循前代俯徇流俗者尙多有之未必皆其竭心思法聖智以遺子孫而欲其萬世守之者也是以行之旣久而不能無則變而通之是乃後人之責故慶曆之初杜範韓富諸公變之不遂而論者至今以爲恨況其後此又數十年其固當益甚扵前而當時議者亦多以爲當變如呂正獻公父子家傳及河南程氏眉山蘇氏之書蓋皆可考𨿽閒樂此論若有不同而不免亦有仁皇之末適當因革之時之說則是安石之變法固不可謂非其時而其設心亦未爲失其正也但以其躁率任意而不能熟講精思以爲百全無可久之計是以天下之民不以爲便而一時元臣故老賢士大夫羣起而力爭之者乃或未能究其利病之實至其所以爲說又多出於安石規模之下由是安石之心愈益自信以爲天下之人眞莫已若而陰幸其言之不足爲已病因遂肆其很愎倒行逆施固不復可望其能勝己私以求利病之實而充其平日所以自任之本心矣此新法之禍所以卒至於橫流而不可救閒樂𨿽能深斥其非而未察其所以爲非者乃由於此此其爲說所以不能使人無所恨者一也至謂安石逺取三代渺茫不可稽考之事而力行之此又不知三代之政布在方冊𨿽時有先後而道無古今舉而行之正不能無望於後之君子但其名實之辧本末之序緩急之宜則有不可以豪釐差者茍能於此察焉而無所悖則其遺法𨿽若渺茫不可稽考然神而明之在我而已何不可行之有彼安石之所謂周禮乃姑取其附於己意者而借其名髙以服眾口耳豈眞有意於古者哉若眞有意於古則格君之本親賢之務養民之政善俗之方凡古之所謂當先而宜急者曷爲不少畱意而獨於財利兵刑爲汲汲耶大本不正名是實非先後之宜又皆倒置以是稽古徒益亂耳豈專茫不可稽考之罪哉閒樂不察乎此而斷然自畫直以三代之法爲不可行又獨指其渺茫不可稽考者而譏之此又使人不能無恨者二也若安石之廢春秋語北靣則亦其志識過髙而不能窮理勝私之是以厭三傳凡例條目之煩惡諸儒臆度附致之巧有太過者而不思其大倫大法固有炳如日星而不可誣者也因前聖尊師重道之意以推武王太公之事有太過者而所以考其禮之文者有未詳也是其闕於審重而輕爲論說直廢大典固爲可罪然謂其因此而亂君臣之名分又並與孟子疊爲賔主之說而非之則亦峻文深詆而矯枉過直矣此又其使人不能無恨者三也若夫道徳性命之與刑名度數則其精粗本末𨿽若有閒然其相爲表裏如影隨形則又不可得而分別也今謂安石之學獨有得於刑名度數而道徳性命則爲有所不足是不知其於此旣有不足則於彼也亦將何自而得其正耶夫以佛老之言爲妙道而謂禮法事變爲粗迹此正王氏之深蔽今欲譏之而不免反墮其說之中則已誤矣又況其於粗迹之謬可指而言者蓋亦不可勝數政恐未可輕以有得許之也今姑舉其一二而言之若其實有得於刑名度數也則其所以修於身者豈至於與僧臥地而顧客禠衣如錢景諶之所敍乎所以著於篇者豈至於分文析字以爲學而又不能辧乎六書之法如字說之書乎【了翁以爲安石之進字說蓋欲布之海內神考𨿽好其書玩味不忘而不以布於海內者以教化之本不在是也此亦非是夫周禮六藝之教所謂書者不過使人以六書之法分別天下之書文而知此字之聲形爲如何欲其逺近齊同而不亂耳非有眞空無相無作之說也安石旣廢其五法而專以會意爲言有所不通則遂旁取後來書傳一時偶然之語以爲證至其甚也則又逺引老佛之言前世中國所未嘗有者而說合之其穿鑿舛謬顯然之迹如此豈但不知性命道徳之本而亦豈可謂其有得於刑名度數之末哉不惟以此自悞又以其說上惑人主使其玩味於此而不忘其罪爲大了翁之言蓋亦疏矣】所以施於家者豈至於使其妻窮奢極侈斥逐娣姒而詬叱官吏如林希魏防之所書豈至於使其子囚首跣足箕踞於前而干預國政如邵伯溫之所記乎所以施於政者豈至於乖事理咈民情而於當世禮樂文章教化之本或有失其道理者乃不能一有所正至其小者如防鶉公事按問條法亦皆繆戾煩碎而不卽於人心乎以此等而推之則如閒樂之所云亦恐其未免於過予而其所以不能使人無可恨者四也若其釋經之病則亦以自防太髙而不能明理勝私之故故於聖賢之言旣不能虛心靜慮以求其立言之本意於諸儒之同異又不能反覆詳宻以辧其爲說之是非但以已意穿鑿附麗極其力之所通而肆爲支蔓浮虛之說至於天命人心日用事物之所以然旣已不能反求諸身以驗其實則一切舉而歸之於佛老及論先王之政則又騁私意飾姦言以爲違眾自用剝民興利斥逐忠賢杜塞公論之地惟其意有所忽而不以爲事者則或茍因舊說而不暇擇其是非也閒樂於此乃不責其違本防棄舊說惑異教文姦言之罪而徒譏其奧義多出鄭孔意若反病其不能盡黜先儒之說以自爲一家之言者則又不能使人無恨者五也夫安石以其學術之誤敗國珍民至於如此而起自丰訖於宣靖六十年間誦說推明桉爲國是鄙儒俗生隨風而靡者旣無足道有識之士則孰有不寒心者頋以姦賊蔽防禁网嚴宻是以飲气吞聲莫敢指議獨兩陳公乃能出死力以排之其於平居書疏還往講論切磨惟恐其言之不盡斯亦可謂賢矣然其所以爲說者不過如此豈其所以爲學者亦自未得聖賢之門戶所以觀理制事者猶未免於有蔽而然耶故嘗歷考一時諸賢之論以求至當則惟山楊氏指其離內外判心迹使道常無用於天下而經世之務皆私智之鑿者最爲近之其論紹述而以爲當師其意不當泥其迹者亦能曲盡其理之當而無回互之失【見山語錄因鄒道鄕之論而發者】𨿽元城劉公所謂只宗神考者有所不逮【劉公語見韓瓘談錄】不但兩陳公而已也然及其請罷廟學配食之章則又不能如其平日之言以正其罪顧乃屑屑焉偏指鳬鷖一義以爲實奢汰之原此爲獲殺人於貨之盜而議其竊鉤之罪對放飯流歠之客而議其齒決之非視兩陳公之言乃反有不能及者是以至今又幾百年而其是非之原終未明白往者𨿽不足論而來者之監亦學者之所不可不知也故竊並著其說以俟同志講而擇焉【讀兩陳諌議遺墨○文集】

呂伯恭【呂子約並門人附】陳君舉陳同父

因說南軒東萊或云二先生若是班乎壽昌曰不然先生適聞之遂問如何曰南軒非壽昌所敢知東萊亦不相識但以文字觀之東萊博學多識則有之矣守約恐未也先生然之【以下論呂伯恭】

或問東萊象山之學曰伯恭失之多子靜失之寡某嘗謂人之讀書寧失之拙不可失之巧寧失之低不可失之髙伯恭之盡在於巧

伯恭要無不包羅只是撲過都不精詩小序是他看不破薛常州周禮制度都不能言邵數亦教季通說過一徧又休了

伯恭教人看文字也粗有以論語是非問者伯恭曰公不會看文字管他是與非做甚但有益於我者切於我者看之足矣且天下須有一个是與不是是防便是理不是防便是咈理如何不理會得

東萊聡明看文理卻不子細向嘗與較程易到噬嗑卦和而且治一本治作洽據治字於理爲是他硬執要做洽字和已有洽意更下洽字不得緣他先讀史多【淳錄作讀史來多而雜】所以看粗著眼讀書須是以經爲本而後讀史

或問系辭精義曰這文字𨿽然是裒集得做一處其實於本文經防多有難通者如伊川說話與橫渠說話都有一時意見如此故如此說若用本經文一二句看得亦自通只要成片看便上不接得前下不帯得後

人言何休爲公谷忠臣某嘗戱伯恭爲毛鄭之佞臣伯恭大事記辧司馬遷班固異同處最好渠一日記一年渠大抵謙退不敢任作書之意故通鑑左傳已載者皆不載其載者皆左傳通鑑所無者耳有太纎巧防如指出公孫宏張湯姦狡防皆說得羞愧人伯恭少時被人說他不暁事故其論事多指出人之情僞云我亦知得此有此意思不好

先生方讀文鑑而學者至坐定語學者曰伯恭文鑑去取之文若某平時看不熟者也不敢斷他有數般皆某熟讀底今防得也無巴鼻如詩好防都不在上靣卻載那衰颯底把作好句法又無好句法把作好意思又無好意思把作勸戒又無勸戒林擇之云他平生不會作詩曰此等有甚難見處

或問東萊謂變化气質方可言學曰此意甚善但如鄙意則以爲學乃能變化气質耳若不讀書窮理主敬存心而徒切切計較於昨非今是之閒恐亦勞而無補也

躬自厚而薄責於人則逺怨矣呂丈舊時性極褊急因病中讀論語於此有省後遂如此好【以上語類十二條】

來教謂吾道無對不當與世俗較勝負此說美則美矣而非鄙意之所安也夫道固無對者也然其中卻著不得許多異端邪說直須一一剔撥出後方暁然見得个精明純粹底無對之道若和泥合水便只著个無對包了竊恐此無對中卻多藏得病痛也孟子言楊墨之道不熄孔子之道不著而大易於君子小人之際其較量勝負尢爲詳宻豈其未知無對之道耶蓋無對之中有陰則有陽有善則有惡陽消則陰長君子進則小人退循環無窮而初不害其爲無對也況某前說已自云非欲較兩家已往之勝負乃欲審學者今日趨向之邪正此意尢分眀也【答呂伯恭】

伯恭天資溫厚故其論平恕委曲之意多而某之質失之暴悍故凡所論皆有奮發直前之气竊以天理揆之二者恐皆非中道但某之足以自撓而傷物尢爲可惡而伯恭似亦不可専以所偏爲至當也【答呂伯恭】

伯恭想時時相見欲作書不暇告爲致意向得渠兩書似日前只向博雜防用功卻於要約防不曽子細研究病痛頗多不知近日復何如大抵博雜極害事如閫範之作指意極佳然讀書只如此亦有何意味耶先逹所以深懲玩物喪志之獘者正爲是耳範醇夫一生作此等工夫想見將聖賢之言都只忙中艸艸看過抄節一番便是事了元不曽子細翫味所以從二先生許久見防全不精眀是豈不可戒也耶渠又爲畱意科舉文字之久出入蘇氏父子波瀾新巧之外更求新巧壊了心路遂一向不以蘇學爲非左遮右攔陽擠陰助此尢使人不滿意向𨿽以書極論之亦未知果以爲然否【與張敬夫】

伯恭講論甚好但每事要鶻圇說作一塊又生怕人說異端俗學之非護蘇氏尢力以爲爭校是非不如斂藏持養頃見子澄有此論已作書力辧之不知竟以爲如何也【答範伯崇】

近年道學外面被俗人攻擊裏面被吾黨做壊婺州自伯恭死後百怪都出至於子約別說一般差異底話全然不是孔孟規模卻做管商見識令人駭嘆然亦是伯恭自有些拖泥帯水致得如此又令人追恨也【與劉子澄】

伯恭無恙時愛說史學身後爲後生輩糊塗說出一般惡口小家議論賤王尊霸謀利計功更不可聴子約立腳不住亦曰吾兄蓋嘗言之云爾中間不免極力排之今幸少定然其彊不可令者猶未肯竪降幡也【與劉子澄○以上文集六條】

可憐子約一生辛苦讀書只是竟與之說不合今日方接得他三月間所寄書猶是論寂然不動依舊主他舊說【時子約已死】他硬說寂然不動是耳無聞目無見心無思慮至此方是工夫極至防伊川云要有此理除是死也幾多分暁某嘗答之云洪範五事貌曰僵言曰啞視曰盲聴曰聾思曰塞方得還有此理否渠至死不曉不知人如何如此不通用之云釋氏之坐禪入定便是無聞無見無思無慮曰然他是務使神輕去其體其理又不同神仙則使形神相守釋氏則使形神相離佛家有白骨觀初想其形從一防精气始漸漸胞胎孕育生產稚乳長大壯實衰老病死以至屍骸胖脹枯僵久之化爲白骨旣想爲白骨則視其身常如白骨所以厭棄脫離而無畱戀之念也此又釋氏工夫之最下者【以下論子約】

答子約書云目下放過了合做底親切工夫虛度了難得少壯底時日【以上語類二條】

大抵讀書寛平正大者多失之不精而精宻詳審者又有局促姦巧之病𨿽云人之情僞有不得不察者然此意偏勝便覺自家心術亦染得不好了近年此風頗盛𨿽純誠厚徳之君子亦往往墮於其中而不自知所以區區常竊憂之而不願子約之爲之也子約何不試取論語孟子中庸大學等書讀之觀其光眀正大簡易眀白之气象又豈有如此之狡獪切害防耶世路險窄已無可言吾人之學聖賢者又將流而入於功利變詐之習其勢不過一傳再傳天下必有受其禍者而吾道益以不振此非細事也子約思之如何【答呂子約】

前書所諭正容謹節之功比想加力此本是小學事然前此不曽做得工夫今若更不補塡終成欠闕卻爲大學之病也但後書又不免有輕內重外之意气象殊不能平愚意竊所未安大抵此學以尊徳性求放心爲本而講於聖賢親切之訓以開眀之此爲要切之務若通古今考世變則亦隨力所至推廣增益以爲補助耳不當以彼爲重而反輕凝定收斂之實少聖賢親切之訓也若如此說則是學問之道不在於已而在於書不在於經而在於史爲子思孟子則孤陋狹劣而不足觀必爲司馬遷班固範曄陳壽之徒然後可以造於髙眀正大簡易眀白之域也【八字乃來書本語】夫學者旣學聖人則當以聖人之教爲主今六經語孟中庸大學之書具在彼以了悟爲髙者旣病其障礙而以爲不可讀此以記覽爲重者又病其狹小而以爲不足觀如是則是聖人所以立言垂訓者徒足以悞人而不足以開人孔子不賢於堯舜而逹磨遷固賢於仲尼矣無乃悖之甚耶【答呂子約】

所諭前論未契今且當以涵養本原勉彊實履爲事此又錯了也此是見識大不分眀須痛下工夫鑽研勘覈敎透徹了方是了當自此以後方有下手涵養踐履防如橫渠先生所見只是小小未瑩伊川先生猶令其且涵泳義理不只說完養思慮了便休也如今乃是大叚差舛卻不汲汲向此究竟而去別防閒坐道我涵養本原勉彊實履又聞手寫六經亦是無事費日都不是長進底道理要須勇猛捐棄舊習以求新功不可一向如此悠悠閒過嵗月也本欲俟徳華人回附書今日偶有南丰便至道夫防且先附此奉報此事不比尋常不可頃刻失其路脈也大抵學問只有兩途致知力行而已在人須是先依次第十分著力節次見效了向後又看甚防欠闕卽便於此更加工夫乃是正理今卻不肯如此見人說著自家見防未是卻不肯服便云且待我涵養本原勉彊實履此如小兒迷蔵之戱你東邊來我卽西邊去閃你西邊來我又東邊去避如此出沒何時是了耶區區本已不能說得今更說此一番若更不相領略便且付之忘言矣如人上山各自努力到此時節豈更有心情管得他人耶【答呂子約○以上文集三條】

伯恭門徒气宇厭厭四分五裂各自爲說久之必至銷歇子靜則不然精神峭其說分眀能變化人使人旦異而晡不同其流害未艾也【以下論門人】

南軒伯恭之學皆疏略南軒疏略從髙防去伯恭疏略從卑防去伯恭說道理與作爲自是兩件事如雲仁義道徳與度數刑政介然爲兩途不可相通他在時不曽見與某說他死後諸門人弟子此等議論方漸漸說出來乃云皆原於伯恭也

浙閒學者推尊史記以爲先黃老後六經此自是太史談之學若遷則皆宗孔氏如於夏紀贊用行夏時事於商紀贊用乘商輅事髙祖紀贊則曰朝以十月車服黃屋左纛蓋譏其不用夏時商輅也遷之意脈恐誠如是考得甚好然但以此遂謂遷能學孔子則亦徒能得其皮殻而已假使漢髙祖能行夏時乘商輅亦只是漢髙祖終不可謂之禹湯此等議論恰與欲削鄕黨者相反

近日浙中一項議論盡是白空撰出覺全捉摸不著恰如自家不曽有基址卻要起甚樓臺就上面添一層又添一層只是道新奇好看其實全不濟事又云空撰出許多說話如揑眼生花

鄭子上問昨日所說浙中士君子多要回互以避矯激之名莫學顏子之渾厚否曰渾厚自是渾厚今浙中人只學一般回互底心意不是渾厚渾厚是可做便做不計利害之謂今浙中人卻是計利害太甚做成回互耳其至於可以得利者無不爲如陳仲弓送宦者葬所謂有仲弓之志則可無仲弓之志則不可因說東漢事勢士君子欲全身逺害則有不仕而已若出仕遇宦官縱橫如何畏禍不與他理防得若未免仕只得辭尊居卑辭富居貧若旣要爲大官又要避禍無此理

叔度與伯恭爲同年進士年又長自視其學非伯恭比卽俯首執子弟禮而師事之略無難色亦今世之所無耳

自叔度以正率其家而子弟無一人敢爲非議者【以上語類七條】

陳君舉得書云更望以雅頌之音消鑠羣慝章句訓詁付之諸生問他如何是雅頌之音今只有雅頌之辭在更沒理防又去那里討雅頌之音便都只是瞞人又謂某前番不合與林黃中陸子靜諸人辯以爲相與詰難竟無深益蓋刻畫太精頗傷易簡矜持已甚反涉吝驕不知更如何方是深益若孟子之辟楊墨也只得恁地辟他【以下論陳君舉】

問陳先生要人就事上理防教實之意蓋怕下梢用防不足如司馬公居洛六任只理防得个通鑑到元祐出來做事卻有未盡防所以激後來之禍如今須先要較量教盡曰便是如今都要恁地說話如溫公所做今只論是與不是合當做與不合當做如何說他激得後禍這是全把利害去說溫公固是有從初講究未盡防也是些小事今只將紙上語去看便道溫公做得過當子細看那時節若非溫公如何做溫公是甚气勢天下人心甚麼樣感動溫公直有旋乾轉坤之功溫公此心可以質天地通幽眀豈容易及後來呂微仲範堯夫用調停之說兼用小人更無分別所以成後日之禍今人卻不歸咎於調停反歸咎於元祐之政若眞是見得君子小人不可雜防如何要委曲遮防得看溫公那時已自失於委曲了如王安石罪旣已眀白卻於其死又加太傅及贈禮皆備想當時也道要委曲周旋他如今看來這般卻煞不好要好便合當顯白其罪使人知得是非邪正所謂眀其爲賊敵乃可服須是眀顯其不是之狀若更加旌賞卻惹得後來許多羣小不服

或曰永嘉諸公多喜文中子曰然只是小他自知定學做孔子不得了才見个小家活子便恱而趨之譬如泰山之髙他不敢登見个小土堆子便上去只是小【以上語類三條】

嘗謂人之爲學若從平實地上循序加功則其目前𨿽未見日計之益而積累工夫漸見端緒自然不假用意裝防不待用力支撐而聖賢之心義理之實必皆有以見其確然而不可易者至於講論之際心卽是口口卽是心豈容別生計較依違遷就以爲諧俗自便之計耶今人爲學旣已過髙而傷巧是以其說常至於依違遷就而無所分別蓋其胸中未能無纎芥之疑有以致然非獨以避咎之故而後詭於詞也若某之愚自信已篤向來之辯𨿽至於遭讒取辱然至於今日此心耿耿猶恨其言之未盡不足以暢彼此之懷合異同之趣而不敢以爲悔也【答陳君舉】

君舉書殊不可曉似都不曽見得實理只是要得雜博又不肯分眀如此說破卻欲包羅和防眾說不令相傷其實都不曉得眾說之是非得失自有合不得防也葉正則亦是如此可嘆可嘆【答劉公度○以上文集二條】

說同父因謂呂伯恭烏得爲無罪恁地橫論卻不與他剖說打教破卻和他都自被包裹在裏今來伯恭門人卻亦有爲同父之說者二家打成一片可怪君舉只道某不合與說只是他見不破天下事不是是便是非直截兩邊去如何恁地含糊鶻突某鄕來與說許多豈是要眼前好看靑天白日在這里而今人𨿽不見信後世也須有人看得此說也須回轉得防人【以下論陳同父】

同父才髙气粗故文字不眀瑩要之自是心地不淸和也

陳同父祭東萊文云在天下無一事之可少而人心有萬變之難眀先生曰若如此則雞鳴狗盜皆不可無因舉易曰天下之動貞夫一者也天下何思何慮同歸而殊塗一致而百慮天下何思何慮又云同父在利欲膠漆盆中

鄭厚藝圃折衷當時以爲邪說然尙自占取地步但不知權其說之行猶使人知君臣之義如陳同父議論卻乖乃不知正曹丕旣篡乃曰舜禹之事吾知之矣此乃以已而窺聖人謂舜禹亦只是篡而文之以揖遜爾同父亦是於漢唐事迹上尋討个仁義出來便以爲此卽王者事何異於此

或問同父口說皇王帝霸之略而一身不能自保先生曰這只是見不破只說个是與不是便了若做不是恁地依阿茍免以保其身此何足道若做得是便是委命殺身也是合當做底事

陳同父學已行到江西浙人信向已多家家談王霸不說蕭何張良只說王猛不說孔孟只說文中子可畏可畏【以上語類六條】

比忽聞有意外之禍甚爲驚嘆方念未有相爲致力防又聞已遂辯白而歸深以爲喜人生萬事眞無所不有也歸來想諸況仍舊然凡百亦宜痛自收斂此事合說多時不當至今日遲頓不及事固爲可罪然觀老兄平時自防於法度之外不樂聞儒生禮法之論𨿽朋友之賢如伯恭者亦以法度之外相防不敢進其逆耳之論每有規諷必宛轉回互巧爲之說然後敢平日狂妄深竊疑之以爲愛老兄者似不當如此方欲俟後防從容面罄其說不意罷逐之遽不及盡此懷也今玆之故𨿽不知所由或未必有以召之然平日之所積似亦不爲無以集眾尢而信讒口者矣老兄髙眀剛決非吝於攺過者願以愚言思之絀去義利雙行王霸並用之說而從事於懲忿窒欲遷善攺過之事粹然以醇儒之道自律則豈獨免於人道之禍而其所以培壅本根澄源正本爲異時揮事業之地者益光大而髙眀矣荷相與之厚忘其狂率敢盡布其腹心𨿽不足贖稽緩之罪然或有補於將來耳不審髙眀以爲如何【與陳同父】

向來讀書頗務精熟中間亦幸了得數書自謂略能窺見古人用心防未覺千嵗之爲逺然亦無可告語者時一思之以自笑耳其間一二有業未就今病已矣不能復成書矣不知後世之子云堯夫復有能成吾志者否然亦已置之不能復措意間也只今日用工夫養病之餘卻且收拾身心從事於古人所謂小學者以補前日粗疎脫略之咎蓋亦心庶防焉而力或有所未能也同父聞之當復見笑然韓子所謂斂退就新懦趨營悼前猛者區區故人之意尙不能不以此有望於髙眀也此外世俗是非毀譽何足掛齒牙閒細讀來書似於此未能無小芥蔕也嘗論孟子說大人則藐之孟子固未嘗不畏大人但藐其巍巍然者耳辦得此心卽更掀卻臥房亦且露地睡似此方是眞正大英雄人然此一種英雄卻是從戰戰兢兢臨深履薄防做將出來若是血气粗豪卻一防使不著也【答陳同父○以上文集二條】

禦纂朱子全書卷五十九﹤子部﹐儒家類﹐禦纂朱子全書﹥

欽定四庫全書

禦纂朱子全書六十

諸子三

陸氏【釋氏附】

陸子壽自撫來信訪先生於鉛山觀音寺子壽每談事必以論語爲證如曰聖人教人居處恭執事敬又曰子所雅言詩書執禮皆雅言也弟子入則孝出則弟謹而信泛愛眾而親仁此等皆教人就實處行何嘗髙也先生曰某舊閒持論亦好髙近來漸漸移近下漸漸覺實也如孟子卻是將他已到底教人如言存心飬性知性知天有其說矣是他自知得餘人未到他田地如何知得他滋味卒欲行之亦未有入頭處若論語卻是聖人教人存心養性知性知天實涵養處便見得便行得也

陸子壽看先生解中庸莫顯乎微云防微細事也因嘆羙其說之善曰前後說者連莫見乎隱一滚說了更

不見切體處今如此分別卻是使人有防檢處九齡自覺力弱尋常非禮念慮固能常常警策不使萌於心然志力終不免有怠時此殆所謂防微處湏防檢也先生曰固然

因說陸子靜謂江南未有人如他八字著腳

有自象山來者先生問子靜多說甚話曰恰如時文相似只連片滚將去曰所說者何曰他只說天地之性人爲貴人爲萬物之靈人所以貴與靈者只是這心其說𨿽詳多隻恁滚去先生曰信如斯言𨿽聖賢復生與人說也只得恁地自是諸公以時文之心觀之故見得他个是時文也使若時文中說得恁地便是聖賢之言也公也湏自反豈可放過

陸子靜說只是一心一邊屬人心一邊屬道心那時尙說得好在

陸子靜之學只管說一个心本來是好底物事上面著不得一个字只是人被私欲遮了若識得一个心了萬法流出更都無許多事他卻是實見得个道理恁地所以不怕天不怕地一向胡叫胡喊

陸子靜說克已復禮云不是克去己私利欲之類別自有个克處又卻不肯說破某嘗代之下語云不過是要言語道斷心行路絕耳因言此是防溺人之深坑學者切不可不戒

向見陸子靜與王順伯論儒釋某嘗竊笑之儒釋之分只爭虛實而已如老氏亦謂恍兮惚兮其中有物窈兮防兮其中有精所謂物精亦是虛吾道𨿽有寂然不動然其中粲然者存事事有

問正淳陸氏之說如何曰癸夘相見某於其言不無疑信相半曰信是信甚處疑是疑甚處曰信其論學疑其訶詆古人曰湏是當面與他隨其說上討个分曉若一時不曾分疏得乃欲續後於書問間議論只是說得皮外他亦只是皮外答來越不分曉若是他論學處是則其他說話皆是便攻訶古人今人亦無有不是處若是他訶詆得古人不是便是他說得學亦不是

子靜常言顏子悟道後於仲弓又曰易系決非夫子作又曰孟子無柰告子何陳正己錄以示人先生申言曰正己也乖

先生問賀孫看論語前面見得意思如何曰初看有未通處今看得通如孝弟爲仁之本一章初看未甚透今卻看得分曉先生曰如此等說話陸象山都不看凡是諸弟子之言便以爲不是而不足看其無細心看聖賢文字如此凡說未得處便將个硬說辟倒了不消看後生才入其門便學得許多不好處更無禮律

陸氏防說其精神亦能感發人一時被他聳動底亦便淸眀只是虛更無底簟思而不學則殆正謂無底簟便危殆也山上有木漸君子以居賢徳善俗有堦梯而進不患不到今其徒往往進時甚銳然其退亦速才到退時便如墜千仞之淵

從陸子靜學如楊敬仲軰持守得亦好若肯去窮理湏窮得分眀然他不肯讀書只任一己私見有似个稊稗今若不做培養工夫便是五穀不熟又不如稊稗也次日又言陸子靜楊敬仲有爲己工夫若肯窮理當甚有可觀惜其不攺也

論子由古史言帝王以無爲宗因言佛氏學只是任他意所爲於事無有是處徳眀云楊敬仲之學是如此先生曰佛者言但願空諸所有謹勿實諸所無事必欲防卻故曰但願空諸所有心必欲其空故曰謹勿實諸所無楊敬仲學於陸氏更不讀書是要不實諸所無已讀之書皆欲忘卻是要空諸所有

至之舉似楊敬仲詩云有時父召急趨前不覺不知造淵奧此意如何曰如此卻二了有个父召急趨底心又有个造淵奧底心才二便生出無限病痛蓋這个物事知得是恁地便行將去豈可更帖著一个意思在那上某舊見張子韶有个文字論仁義之實云當其事親之時有以見其溫然如春之意便是仁當其從兄之際有以見其肅然如秋之意便是義某嘗對其說古人固有習而不察如今卻是略略地習卻加意去察古人固有由之而不知如今卻是略略地由卻加意去知因笑曰李先生見某說忽然曰公適間說得好可說一徧看【以上語類十五條】

子壽兄弟气象甚好其病卻是盡廢講學而専務踐履卻於踐履之中要人提撕省察悟得本心此爲病之大者要其操持謹質表裏不二實有以過人者惜乎其自信太過規模窄狹不復取人之善將流於異學而不自知耳【答張敬夫】

來書所謂利欲深痼者已無可言區區所憂卻在一種輕爲髙論妄生內外精粗之別以良心日用分爲両截謂聖賢之言不必盡信而容貌辭气之間不必深察者此其爲說乖戾狠悖將有大爲吾道之害者不待他時末流之獘矣不審眀者亦嘗以是爲憂乎此事不比尋常小小文義異同恨相去逺無由面論徒增耿耿耳【答陸子靜】

伯起說去年見陸子靜說遊夏之徒自是一家學問不能盡棄其說以從夫子之教惟有琴張曽晳牧皮乃是眞有得於夫子者其言怪僻乃至於此更如何與商量討是處也可嘆可嘆【答黃直卿】

子靜近得書其徒曹立之者來訪气質盡佳亦似知其師說之誤持得子靜近答渠書與劉淳叟書卻說人湏是讀書講論然則自覺其前說之誤矣但不肯翻然說破今是昨非之意依舊遮前掩後巧爲辭說只此气象卻似不佳耳【答呂伯恭】

子靜舊日規模終在其論爲學之病多說如此卽只是意見如此卽只是議論如此卽只是定本某因與說旣是思索卽不容無意見旣是講學卽不容無議論統論爲學規模亦豈容無定本但隨人材質病痛而救藥之卽不可有定本耳渠卻云正爲多是邪意見閒議論故爲學者之病某云如此卽是自家呵叱亦過分了湏著邪字閒字方始分眀不教人作禪防耳又教人恐湏先立定本卻就上面整頓方始說得無定本底道理今如此一槪揮斥其不爲禪學者防希矣【答呂伯恭】

子靜一味是禪卻無許多功利術數目下収斂得學者身心不爲無力然其下梢無所據依恐亦未免害事也【答劉子澄】

陸學固有似禪處然鄙意近覺婺州朋友専事聞見而於自己身心全無工夫所以每勸學者兼取其善要得身心稍稍端靜方於義理知所決擇非欲其兀然無作以冀於一旦豁然大悟也吾道之衰正坐學者各守己偏不能兼取眾善所以終有不眀不行之獘非是細事【答陳膚仲】

所論時學之獘甚善但所謂冷淡生活者亦恐反遲而禍大耳孟子所以捨申商而距楊墨者正爲此也向來正以吾黨孤弱不欲於中自爲矛盾故一切容忍不能極論近乃深覺其獘全然不曽略見天理彷佛一味只將私意東作西捺做出許多詖淫邪遁之說又且空腹髙心妄自尊大俯視聖賢蔑棄禮法只此一節尢爲學者心術之害故不免直截與之說破渠軰家計已成決不肯捨然此說旣眀庶防後來者免墮邪見坑中亦是一事耳【答趙防道○以上文集五條】

孟子不辟老莊而辟楊墨楊墨卽老莊也今釋子亦有兩般禪學楊朱也苦行布施墨翟也道士則自是假今無說可辟然今禪家亦自有非其佛祖之意者試看古經如四十二章等經可見楊文公集傳燈錄說西天二十八祖知他是否如何舊時佛祖是西域夷狄人卻防做中國樣押韻詩今看圎覺云四大分今者妄身當在何處卽是竊列子骨骸反其根精神入其門我尙何存語宋景文說楞嚴前面咒是他經後面說道理處是附防圎覺前數疊稍可看後面一叚淡如一叚去末後二十五定輪與夫誓語可笑【以下論釋氏】

楞嚴經本只是咒語後來房融添入許多道理說話咒語想亦淺近但其徒恐譯出則人易之故不譯所以有咒者蓋浮屠居深山中有神蛇獸爲害故作咒以禁之緣他心靈故能知其性情制馭得他咒全是想法西域人誦咒如叱喝又爲雄毅之狀故能禁伏神亦如巫者作法相似

宋景文唐書贊說佛多是華人之譎誕者攘莊周列禦冦之說佐其髙此說甚好如歐陽公只說个禮法程子又只說自家義理皆不見他正贓卻是宋景文捉得他正贓佛家先偸列子列子說耳目口鼻心體處有六件佛家便有六根又三之爲十八戒初間只有四十二章經無恁地多到東晉便有談議如今之講師做一篇議總說之到後來談議厭了逹磨便入來只靜坐於中有稍受用處人又都向此今則文字極多大槪都是後來中國人以莊列說自文夾挿其間都沒理防了

釋氏書其初只有四十二章經所言甚鄙俚後來日添月益皆是中華文士相助撰集如晉宋間自立講師孰爲釋迦孰爲阿難孰爲迦葉各相問難筆之於書轉相欺誑大抵多是剽竊老子列子意思變換推衍以文其說大般若經卷帙甚多自覺支離故節縮爲心經一卷楞嚴經只是彊立一兩个意義只管疊將去數節之後全無意味若圎覺經本初亦能防何只鄙俚甚處便是其餘增益附防者爾佛學其初只說空後來說動靜支蔓旣甚達摩遂脫然不立文字只是黙然端坐便心靜見理此說一行前面許多皆不足道老氏亦難爲抗衡了今日釋氏其盛極矣但程先生所謂攻之者執理反出其下吾儒執理旣自卑污冝乎攻之而不勝也

因說程子耳無聞目無見之說答曰決無此理遂舉釋教中有塵旣不緣根無所著反流全一六用不行之說蘇子由以爲此理至深至妙蓋他意謂六根旣不與六塵相緣則収拾六根之用反復歸於本體而使之不行顧烏有此理廣因舉程子之說譬如靜坐時忽有人喚自家只得應他不成不應曰彼說出楞嚴經此經是唐房融訓釋故說得如此巧佛書中惟此經最巧然佛當初也不如是說如四十二章經最先傳來中國底文字然其說卻自平實道書中有眞誥末後有道授篇卻是竊四十二章經之意爲之非特此也至如地獄托生妄誕之說皆是竊他佛教中至鄙至陋者爲之某甞謂其徒曰自家有个大寶珠被他竊去了卻不照管亦都不知卻去他墻根壁角竊得个破瓶破罐用此甚好笑西漢時儒者說道理亦只是黃老意思如揚雄太元經皆是故其自言有曰老子之言道理吾有取焉耳後漢眀帝時佛始入中國當時楚王英最好之然都不曉其說直至晉宋間其教漸盛然當時文字亦只是將莊老之說來鋪張如逺師諸論皆成片盡是老莊意思直至梁防通間達摩入來然後一切被他掃蕩不立文字直指人心蓋當時儒者之學旣廢絕不講老佛之說又如此淺陋被他窺見這个罅隙了故橫說竪說如是張王沒柰他何人才聰眀便被他誘引將去甞見畫的諸祖師其人物皆雄偉故杲老謂臨濟若不爲僧必作一渠魁也又嘗在廬山見歸宗像尢爲可畏若不爲僧必作大賊矣

問釋氏之無與老氏之無何以異曰老氏依舊有如所謂無欲觀其妙有欲觀其竅是也若釋氏則以天地爲幻妄以四大爲假合則是全無也

老氏欲保全其身底意思多釋氏又全不以其身爲事自謂別有一物不生不滅歐公嘗言老氏貪生釋氏畏死其說亦好气聚則生气則死順之而已釋老則皆悖之者也

佛氏之失出於自私之厭老氏之失出於自私之巧厭薄世故而盡欲空了一切者佛氏之失也闗機巧便盡天下之術數者老氏之失也故世之用兵算數刑名多本於老氏之意

佛老之學不待深辧而明只是廢三綱五常這一事已是極大罪名其他更不消說

釋氏見得髙底盡髙或問他何故只說空曰說頑空又說眞空頑空便是空無物眞空卻是有物與吾儒說略同但是他都不管天地四方只是理會一个心如老氏亦只是要存得一个神气伊川云只就迹上斷便了不知他如此要何用

有言莊老禪佛之害者曰禪學最害道莊老於義理絕滅猶未盡佛則人倫已壞至禪則又從頭將許多義理掃滅無餘以此言之禪最爲害之深者頃之復曰要其實則一耳害未有不由淺而深者

某人言天下無二道聖人無兩心儒釋𨿽不同畢竟只是一理某說道惟其天下無二道聖人無兩心所以有我底著他底不得有他底著我底不得若使天下有二道聖人有兩心則我行得我底他行得他底

曹問何以分別儒釋差處曰只如說天命之謂性釋氏便不識了便遽說是空覺吾儒說底是實理看他便錯了他云不染一塵不捨一法旣不染一塵卻如何不捨一法到了是說那空處又無歸著且如人心須是其中自有父子君臣兄弟夫婦朋友他做得徹到底便與父子君臣兄弟夫婦朋友都不相親吾儒做得到底便父子有親君臣有義兄弟有序夫婦有別朋友有信吾儒只認得一个誠實底道理誠便是萬善骨子

佛也只是理會這个性吾儒也只理會這个性只是他不認許多帶來底

儒釋言性異處只是釋言空儒言實釋言無儒言有釋氏虛吾儒實釋氏二吾儒一釋氏以事理爲不要而不理會

吾儒心𨿽虛而理則實若釋氏則一向歸空寂去了問釋氏以空寂爲本曰釋氏說空不是便不是但空裏面須有道理始得若只說道我見个空而不知有个實底道理卻做甚用得譬如一淵淸水淸泠徹底看來一如無水相似他便道此淵只是空底不曽將手去探是冷是溫不知道有水在裏面佛氏之見正如此今學者貴於格物致知便要見得到底今人只是一般兩防見得些子所以不到極處也

吾以心與理爲一彼以心與理爲二亦非固欲如此乃是見處不同彼見得心空而無理此見得心𨿽空而萬理咸備也𨿽說心與理一不察乎气稟物欲之私是見得不眞故有此病大學所以貴格物也

釋氏合下見得一个道理空虛不實故要得超脫盡去物累方是無漏爲佛地位其他有惡趣者皆是眾生餓只隨順有所修爲者猶是菩薩地位未能作佛也若吾儒合下見得个道理便實了故首尾與之不合

佛家有流注想水本流將去有些滲漏處便畱滯徐子融有枯槁有性無性之論先生曰性只是理有是物斯有是理子融錯處是認心爲性正與佛氏相似只是佛氏磨擦得這心極精細如一塊物事剝了一重皮又剝一重皮至剝到極盡無可剝處所以磨弄得這心精光他便認做性殊不知此正聖人之所謂心故上蔡云佛氏所謂性正聖人所謂心佛氏所謂心正聖人所謂意心只是該得這理佛氏元不曾識得這理一節便認知覺運動做性如視聽言貌聖人則視有視之理聽有聽之理言有言之理動有動之理思有思之理如箕子所謂明聰從恭睿是也佛氏則只認那能視能聽能言能思能動底便是性視明也得不明也得聽聰也得不聰也得言從也得不從也得動恭也得不恭也得思睿也得不睿也得他都不管橫來竪來他都認做性他最怕人說這理字都要除掉了此正告子生之謂性之說也僩問禪家又有以揚眉瞬目知覺運動爲弄精魂而訶斥之者何也曰便只是弄精魂只是他磨擦得來精細有光彩不如此粗糙爾僩問彼言一切萬物皆有破壞惟有法身常住不滅所謂法身便只是這个曰然不知你如何占得這物事住天地破壞又如何被你占得這物事常不滅問彼大槪欲以空爲體言天地萬物皆歸於空這空便是他體曰他也不是欲以空爲體他只是說這物事裏面本空著一物不得

問釋氏作用是性曰便只是這性他說得也是孟子曰形色天性也惟聖人然後可以踐形便是此性如口會說話說話的是誰目能視視底是誰耳能聽聽底是誰便是這个其言曰在眼曰見在耳曰聞在鼻齅香在口談論在手執捉在足運奔徧現俱該法界収攝在一微塵識者知是佛性不識喚作精魂他說得也好又舉楞嚴經波斯國王見恆河水一叚云云所以禪家說直指人心見性成佛他只要你見得言下便悟做處便徹見得無不是此性也說存養心性養得來光明寂照無所不徧無所不通唐張拙詩雲光明寂照徧河沙凡聖含靈共我家【云云】又曰實際理地不受一塵佛事門中不捨一法他个本自說得是所養者也是只是差處便在這里吾儒所養者是仁義禮智他所養者只是視聽言動儒者則全體中自有許多道理各自有分別有是非降衷秉彛無不各具此理他只見得个渾淪底物事無分別無是非橫底也是竪底也是直底也是曲底也是非理而視也是此性以理而視也是此性少閒用處都差所以七顚八倒無有是處吾儒則只是一个眞底道理他也說我這个是眞實底道理如雲惟此一事實餘二則非眞只是他說得一邊只認得那人心無所謂道心無所謂仁義禮智惻隠羞惡辭遜是非所爭處只在此吾儒則自天命之謂性率性之謂道以至至誠盡人物之性贊天地之化育識得這道理無所不周無所不徧然眼前君臣父子兄弟夫婦上便不能周徧了更說甚周徧他說治生產業皆與實相不相違背【云云】如善財童子五十三參以至神神仙士農工商技藝都在他性中他說得來極濶只是其實行不得只是諱其所短彊如此籠罩去他舊時瞿曇說得本不如此廣濶後來禪家自覺其陋又翻轉窠臼只說直指人心見性成佛

問龜山集中所答了翁書論華嚴大防不知了翁諸人何爲好之之篤曰只是見不透故覺得那个好以今觀之也是好也是動得人道夫曰只爲他大本不立故偏了先生黙然良久曰眞所謂詖淫邪遁蓋詖者是他合下見得偏儒者之道大中至正四面均平釋氏只見一邊於那處都蔽塞了這是詖辭知其所蔽淫者是只見得一邊又卻說得周浩瀚所以其書動數百卷是皆防於偏而不能返這是淫辭知其所防邪者是他見得偏了於道都不相貫屬這是邪辭知其所離遁者是他已離於道而不通於君臣父子都已棄絕見去不得卻道道之精妙不在乎此這是遁辭知其所窮初只是詖詖而後淫淫而後邪邪而後離離而後遁要之佛氏偏處只是虛其理理是實理他卻虛了故於大本不立也因問溫公解禪偈卻恐後人作儒佛一貫會了先生因誦之曰此皆佛之至陋者也妙處不在此又問遺書云釋氏於敬以直內則有之義以方外則未也道夫於此未安先生笑曰前日童蜚卿正論此以爲釋氏大本與吾儒同只是其末異某與言正是大本不同因檢近思錄有云佛有一个覺之理可言敬以直內矣然無義以方外其直內者要之其本亦不是這是當時記得全處前者記得不完也又曰只無義以方外則連敬以直內也不是了又曰程子謂釋氏惟務上達而無下學然則其上達處豈有是耶亦此意學佛者嘗云儒佛一同某言你只認自家說不同若果是又何必言同只這靠傍底意思便是不同便是你底不是我底是了

儒者以理爲不生不滅釋氏以神識爲不生不滅龜山云儒釋之辧其差眇忽以某觀之眞似冰炭

舉佛氏語曰千種言萬般解只要教君長不昩此說極好問程子曰佛氏之言近理所以爲害尢甚所謂近理者指此等處否曰然他只是守得這些子光明全不識道理所以用處七顚八倒吾儒之學則居敬爲本而窮理以充之其本原不同處在此

問釋氏入定道家數息曰他只要靜則應接事物不差孟子便也要存夜气然而須是理會旦晝之所爲曰吾儒何不效他恁地曰他開眼便依舊失了只是硬把捉不如吾儒非禮勿視聽言動戒謹恐懼乎不睹不聞敬以直內義以方外都一切就外面攔截曰釋氏只是勿視勿聽無那非禮工夫曰然季通因曰世上事便要人做只管似他坐定做其日月便要行天地便要運曰他不行不運固不是吾軰是在這里行這里運只是運行又有差處如今胡喜胡怒豈不是差他是過之今人又不及

問昔有禪僧每自喚曰主人翁惺惺著大學或問亦取謝氏常惺惺法之語不知是同是異曰謝氏之說地步濶於身心事物上皆有工夫若如禪者所見只看得个主人翁便了其動而不中理者都不管矣且如父子天性也父被他人無禮子須當去救他卻不然子若有救之之心便是被愛牽動了心便是昏了主人翁處若如此惺惺成甚道理向曽覽四家錄有些說話極好笑亦可駭說若父母爲人所殺無一舉心動念方始名爲初發心菩薩他所以叫主人翁常惺惺著正要如此惺惺字則同所做工夫則異豈可同日而語

郭徳元問禪者云知之一字眾妙之門他也知得這知字之妙曰所以伊川說佛氏之言近理謂此類也他也微見得這意思要籠絡這个道理只是他用處全差所以都間斷相接不著僩問其所謂知正指此心之神明作用者否曰然郭又問圭峯云作有義事是有悟心作無義事是狂亂心狂亂由情念臨終被業牽省悟不由情臨終能轉業又自注云此義非仁義之義乃理義之義甚好笑曰他指仁義爲恩愛之義故如此說他𨿽說理義何嘗夢見其後果老亦非之云理義之義便是仁義之義如何把虛空打做兩截

禪只是一个呆守法如麻三斤幹屎撅他道理初不在這上只是教他麻了心只思量這一路專一積久忽有見處便是悟大要只是把定一心不令散亂久後光明自發所以不識字底人才悟後便作得偈頌悟後所見𨿽同然亦有深淺某舊來愛問參禪底其說只是如此其間有會說者卻吹噓得大如杲佛日之徒自是气魄大所以能鼓動一世如張子韶汪聖錫軰皆北面之

或問禪家說無頭當底說話是如何曰他說得分明處卻不是只內中一句黑如漆者便是他要緊處於此曉得時便盡曉得他又愛說一般最險絕底話如引取人到千仞之崖邊猛推一推下去人於此猛省得便了或曰不理會得也是一事不了曰只此亦是格物

魯可防問釋氏因緣之說曰若看書作善降之百祥作不善降之百殃則報應之說誠有之但他說得來不是又問陰徳之說如何曰也只是不在其身則在其子孫耳

佛家不合將才作緣習緣習是說宿緣

甘吉父問仁者愛之理心之徳時舉因問釋氏說慈卽是愛也然施之不自親始故愛無差等先生曰釋氏說無緣慈記得甚處說融性起無緣之大慈蓋佛氏之所謂慈並無緣由只是無所不愛若如愛親之愛渠便以爲有緣故父母棄而不養而遇虎之饑餓則捨身以食之此何義理耶

初西域僧來東漢時令鴻臚寺寄居後以爲僧居因名曰寺寺是官寺非釋者取之【寺之起自此時○以上語類三十五條】

或問子之言釋氏之術原於莊子承蜩銷鐻之論其有稽乎朱子曰何獨此哉凡彼言之精者皆竊取莊列之說以爲之宋景文公於唐書李蔚等傳旣言之矣蓋佛之所生去中國絕逺其書來者文字音讀皆累數譯而後通而其所謂禪者則又出於口耳之傳而無文字之可據以故人人得竄其說以附益之而不復有所考驗今其所以或可見者獨賴其割裂裝綴之迹猶有隠然於文字之間而不可揜者耳蓋凡佛之書其始來者如四十二章遺教法華金剛光明之類其所言者不過淸虛緣業之論神通變見之術而已及其中間爲其學者如恵逺僧肇之流乃始稍竊莊列之言以相之然尙未敢正以爲出於佛之口也及其久而恥於假借則遂顯然簒取其意而文以浮屠之言如楞嚴所謂自聞卽荘子之意而圓覺所謂四大各離今者妄身當在何處卽列子所謂精神入其門骨骸反其根我尙何存者也凡若此類不可勝舉然其說皆萃於書首其元妙無以繼之然後佛之本眞乃見如結壇誦咒二十五輪之類以至於大力金剛吉盤茶之屬則其麄鄙俗惡之狀校之首章重元極妙之指蓋水火之不相入矣至於禪者之言則其始也蓋亦出於晉宋淸談議論之餘習而稍務反求靜養以黙証之或能頗出神怪以衒流俗而已如一葉五花之讖隻履西歸之說𨿽未必實有是事然亦可見當時所尙者止於如此也其後傳之旣久聰明才智之士或頗出於其間而自覺其陋於是更出己意益求前人之所不及者以陰佐之而盡諱其怪幻鄙俚之談於是其說一旦超然眞若出乎道徳性命之上而惑之者遂以爲果非堯舜周孔之所能及矣然其虛誇詭譎之情淫巧儇浮之態展轉相髙日以益盛則又反不若其初淸閒靜黙之說猶爲彼善於此也以是觀之則凡釋氏之本末眞僞可知而其所竊豈獨承蜩削鐻之一言而已哉且又有一焉夫佛書本皆胡語譯而通之則或以數字爲中國之一字或以一字而爲中國之數字而今其所謂偈咒句齊字偶了無餘欠至於所謂二十八祖傳法之所爲書則又頗協中國音韻或用唐詩聲律自其徒之稍黠如恵洪軰者則已能知其謬而彊爲說以文之顧服衣冠通今古號爲士大夫如楊大年蘇子由者反不悟而筆之於書也嗚呼以是推之則亦不必問其理之是非而其增加詭僞迹狀明白益無所逃矣宋公之論信而有徵世之惑者於此其亦可以少悟也哉【釋氏論下】

宇宙之間一理而已天得之而爲天地得之而爲地而凡生於天地之間者又各得之以爲性其張之爲三綱其紀之爲五常蓋皆此理之流行無所適而不在若其消息盈虛循環不已則自未始有物之前以至人消物盡之後終則復始始復有終又未嘗有頃刻之或停也儒者於此旣有以得於心之本然矣則其內外精粗自不容有纎豪之間而其所以修己治人垂世立教者亦不容其有纎豪造作輕重之私焉是以因其自然之理而成自然之功則有以參天地贊化育而幽明巨細無一物之遺也若夫釋氏則自其因地之初而與此理已背馳矣乃欲其所見之不差所行之不謬則豈可得哉蓋其所以爲學之本心正爲惡此理之充塞無間而使己不得一席無理之地以自安厭此理之流行不息而使己不得一息無理之時以自肆也是以叛君親棄妻子入山林捐軀命以求其所謂空無寂滅之地而逃焉其量亦已隘而其勢亦已逆矣然以其立心之堅苦用力之精專亦有以大過人者故能卒如所欲而實有見焉但以其言行求之則其所見𨿽自以爲至元極妙有不可以思慮言語到者而於吾之所謂窮天地亙古今本然不可易之實理則反瞢然其一無所覩也𨿽自以爲直指人心而實不識心𨿽自以爲見性成佛而實不識性是以殄滅彛倫墮於禽獸之域而猶不自知其有罪蓋其實見之差有以陷之非其心之本然而故欲爲是以惑世而罔人也至其爲說之窮然後乃有不捨一法之論則似始有爲是遁詞以蓋前失之意然亦其秉彛之善有終不可得而殄滅者是以翦伐之餘而猶有此之僅存又以牽於實見之差是以有其意而無其理能言之而卒不能有以踐其言也凡釋氏之所以爲釋氏者始終本末不過如此蓋亦不足言矣然以其有空寂之說而不累於物欲也則世之所謂賢者好之矣以其有元妙之說而不滯於形器也則世之所謂智者恱之矣以其有生死輪廻之而自謂可以不淪於罪苦也則天下之傭奴防婢黥髠盜賊亦匍匐而歸之矣此其爲說所以張皇輝赫震耀千古而爲吾徒者方且蠢焉鞠躬屛气爲之奔走服役之不暇也幸而一有間世之傑乃能不爲之屈而有聲罪致討之心焉然又不能究其實見之差而詆以爲幻見空說不能正之以天理全體之大而偏引交通生育之一說以爲主則旣不得其要領矣而徒欲以戎狄之醜號加之其於吾徒又未嘗教之以內修自治之實而徒驕之以中華列聖之可以爲重則吾恐其不惟無以坐収摧防廓淸之功或乃往遺之禽而反爲吾黨之詬也嗚呼惜哉【續大記】

誨諭儒釋之異在乎分合之間旣聞命矣頃見蘇子由張子韶書皆以佛學有得於形而上者而不可以治世嘗竊笑之是豈知天命之性而敍秩命討己粲然無所不具於其中乎彼其所以分者是亦未嘗眞有得於斯耳【答韓無咎】

聖人之學所以異於老釋之徒者以其精粗隠顯體用渾然莫非大中至正之矩而無偏倚過不及之差是以君子智𨿽極乎髙明而見於言行者未嘗不道乎中庸非故使之然髙明中庸實無異體故也故曰道之不行也智者過之愚者不及也道之不明也賢者過之不肖者不及也又曰差之豪釐繆以千里聖人丁寧之意亦可見矣【答江元適】

來書云賢士大夫因佛學見性然後知夫子果有不傳之妙論語之書非口耳可傳授某謂論語固非口耳所可傳授然其間自有下工夫處不待學佛而後知也學佛而後知則所謂論語者乃佛氏之論語而非孔氏之論語矣【答吳公濟】

遺書所云釋氏有盡心知性無存心養性亦恐記錄者有誤要之釋氏只是恍惚之間見得些心性影子都不曽子細見得眞實心性所以都不見裏面許多道理政使有存養之功亦只是存養得他所見底影子固不可謂之無所見亦不可謂之不能養但所見所養非心性之眞耳【答胡季隨】

陳經正云我見天地萬物皆我之性不復知我身之爲我矣伊川先生曰他人食飽公無餒乎正是說破此病知言亦云釋氏以虛空沙界爲己身而不知其父母所生之身亦是說此病也【答林擇之】

佛學之與吾儒𨿽有略相似處然正所謂貌同心異似是而非者不可不審明道先生所謂句句同事事合然而不同者眞是有味非是見得親切如何敢如此判斷耶聖門所謂聞道聞只是見聞玩索而自得之之謂道只是君臣父子日用常行當然之理非有元妙奇特不可測知如釋氏所云豁然大悟通身汗出之說也如今更不可別求用力處只是持敬以窮理而已參前倚衡今人多錯說了故每流於釋氏之說先聖言此只是說言必忠信行必篤敬念念不忘到處常若見此兩事不離心目之間耳如言見堯於羮見舜於墻豈是以我之心還見我心別爲一物而在身外耶無思無爲是心體本然未感於物時事有此本領則感而遂通天下之故矣恐亦非如所論之云云也所謂禪學悟入乃是心思路絕天理盡見此尢不然心思之正便是天理流行運用無非天理之發見豈待心思路絕而後天理乃見耶且所謂天理復是何物仁義禮智豈不是天理君臣父子兄弟夫婦朋友豈不是天理若使釋氏果見天理則亦何必如此悖亂殄滅一切昏迷其本心而不自知耶凡此皆近世淪陷邪說之大病不謂明者亦未能免俗而有此言也【答吳斗南】

所云釋氏見處只是要得六用不行則本性自見只此便是差處六用豈不是性若待其不行然後性見則是性在六用之外別爲一物矣譬如磨鏡垢盡明見但謂私欲盡而天理存耳非六用不行之謂也又云其接人處不妨顚倒作用而純熟之後卻是不須如此前書所議不謂如此正謂其行處顚錯耳只如絕滅三綱無父子君臣一節還可言接人時權且如此將來熟後卻不須絕滅否此个道理無一息間斷這里霎時間壞了便無補塡去處也又云𨿽無三綱五常又自有師弟子上下名分此是天理自然他𨿽欲滅之而畢竟滅絕不得然其所存者乃是外面假合得來而其眞實者卻已滅絕故儒者之論毎事須要眞實是當不似異端便將儱侗底影像來此罩占眞實地位也此等差互處舉起便是不勝其多寫不能窮說不能盡今左右旣是於彼畱心之久境界熟了𨿽說欲卻歸此邊來終是脫離未得某向來亦曽如此只是覺得大槪不是了且權時一齊放下了只將自家文字道理作小兒子初上學時樣讀後來漸見得一二分意思便漸見得他一二分錯處迆邐看透了後直見得他無一星子是處不用著力排擯自然不入心來矣今云取其長處而會歸於正便是放不下看不破也今所謂應事接物時時提撕者亦只是提撕得那儱侗底影像與自家這下工夫未有干涉也【答陳衛道】

世衰道微異論蠭起近年以來乃有假佛釋之似以亂孔孟之實者其法首以讀書窮理爲大禁常欲學者注其心於茫昩不可知之地以僥幸一旦恍然獨見然後爲得蓋亦有自謂得之者矣而察其容貌辭气之間修己治人之際乃與聖賢之學有大不相似者左右於此無乃亦惑其說而未能忘耶夫讀書不求文義玩索都無意見此正近年釋氏所謂看話頭者世俗書有所謂大慧語錄者其說甚詳試取一觀則其來歷見矣若曰儒釋之妙本自一同則凡彼之所以賊恩害義傷風壞教聖賢之所大不安者彼旣悟道之後乃益信其爲幻妄而處之愈安則亦不待他求而邪正是非已判然於此矣【答許生】

來書謂聖門以仁爲要而釋氏亦言正覺亦號能仁又引程氏之說爲證某竊謂程氏之說以釋氏窮幽極微之論觀之似未肯以爲極至之論但老兄與儒者辧不得不借其言爲重耳然儒者言仁之體則然至語其用則豪釐必察故曰仁之實事親是也又曰孝弟也者其爲仁之本與此體用所以一源而顯微所以無間也釋氏之云正覺能仁者其論則髙矣美矣然其本果安在乎【答李伯諫】

來書雲輪廻因果之說造妖揑怪以誑愚惑眾故達摩亦排斥之某竊謂輪廻因果之說乃佛說也今以佛爲聖人而斥其言至於如此則老兄非特叛孔子又謗佛矣豈非知其說之有所窮也而爲此遁辭以自解免哉抑亦不得已於儒者而姑爲是計以緩其攻也嗚呼吾未見聖人立說以誑愚惑眾而聖人之徒倒戈以伐其師也孰謂本末殊歸首尾衡決如是而尙可以爲道乎【答李伯諫】

來書謂伊川先生所云內外不備者爲不然蓋無有能直內而不能方外者此論甚當據此正是某所疑處若使釋氏果能敬以直內則便能義以方外便須有父子有君臣三綱五常缺一不可今曰能直內矣而其所以方外者果安在乎又豈數者之外別有所謂義乎以此而觀伊川之語可謂失之恕矣然其意不然特老凡未之察耳所謂有直內者亦謂其有心地一段工夫耳但其用工卻有不同處故其發有差他卻全不管著此所以無方外之一節也固是有根株則必有枝葉然五穀之根株則生五穀之枝葉華實而可食稊稗之根株則生稊稗之枝葉華實而不可食此則不同耳參術以根株而愈疾鉤吻以根株而殺人其所以殺人者豈在根株之外而致其毒哉【來書云不能於根株之外別致其巧也】故明道先生又云釋氏惟務上達而無下學然則其上達處豈有是也元不相連屬但有間斷非道也此可以見內外不備之意矣【答李伯諫】

來書云儒佛見處旣無二理其設教何異也蓋儒教本人事釋教本死生本人事故緩於見性本死生故急於見性某謂旣謂之本則此上無復有物矣今旣二本不知所同者何事而所謂儒本人事緩見性者亦殊無理三聖作易首曰乾元亨利貞子思作中庸首曰天命之謂性孔子言性與天道而孟子道性善此爲本於人事乎本於天道乎緩於性乎急於性乎【然亦著急字不得】俗儒正坐不知天理之大故爲異說所迷反謂聖學知人事而不知死生豈不誤哉聖賢教人盡心以知性躬行以盡性終始本末自有次第一皆本諸天理緩也緩不得急也急不得直是盡性至命方是極則非如見性之說一見之而遂已也上蔡云釋氏之論性猶儒者之論心釋氏之論心猶儒者之論意此語剖析極精試思之如何【答李伯諫】

來書云子貢之明達性與天道猶不與聞某竊謂此正癡人前說夢之過也來書又謂釋氏本死生悟者須徹底悟去故祖師以來由此得道者多某謂徹底悟去之人不知本末內外是一是二二則道有二致一則死生人事一以貫之無所不了不知傳燈錄中許多祖師幾人做得堯舜禹稷幾人做得文武周孔須有徵驗處【答李伯諫】

來書云特聖人以中道自任不欲學者躐等某謂此正是王氏髙明處己中庸處人之說龜山嘗力詆之矣須知所謂不欲學者躐等者乃是天理本然非是聖人安排教如此譬諸艸木區以別矣且如一莖小樹不道他無艸木之性然其長須有漸是亦性也所謂便欲常人立地成佛者正如將小樹來噴一口水便要他立地幹霄蔽日豈有是理【便欲常人立地成佛亦是來書中語】設使有此幻術亦不可謂之循理此亦見自私自利之規模處【答李伯諫】

有李伯諫者【名宗思】舊常學佛自以爲有所見論辧累年不肯少屈近嘗來訪復理前語某因問之天命之謂性公以此句爲空無一法耶爲萬理畢具耶若空則浮屠勝果實則儒者是此亦不待兩言而決矣渠𨿽以爲實而猶戀著前見則請因前所謂空者而講學以實之某又告之曰此實理也而以爲空則前日之見誤矣今欲眞窮實理亦何借於前日已誤之空見而爲此二三耶渠遂脫然肯捐舊習而從事於此此人气質甚美內行修飭守官亦不茍得其回頭吾道殊有賴也【答張敬夫○以上文集十七條】

禦纂朱子全書卷六十﹤子部﹐儒家類﹐禦纂朱子全書﹥

欽定四庫全書

禦纂朱子全書卷六十一

歷代一

唐虞三代

問堯舜在湯武時還做湯武事否曰堯舜且做堯舜看湯武且做湯武看看得其心分眀自見得

堯舜之禪授湯武之徵伐分眀有優劣不同卻要都回防教一班少閒便說不行且如孔子謂韶盡羙矣又盡善也武盡羙矣未盡善也分眀是武王不及舜文王三分天下有其二以服事殷武王勝殷殺紂分眀是不及文王泰伯三以天下讓其可謂至徳也矣分眀太王有翦商之志是太王不及泰伯蓋天下有萬世不易之常理又有權一時之變者如君君臣臣父父子子此常理也有不得已處卽是變也然畢竟還那常理底是今卻要以變來壓著那常底說少間只見說不行說不通了若是以常人去比聖賢則說是

與不是不得若以聖賢比聖賢則自有是與不是處湏與他分个優劣今若隠避回互不說亦不可又云如可與立可與權若能可與立時固是好然有不得已防只得用權蓋用權是聖人不得已處那里是聖人要如此又問堯舜揖遜𨿽是盛徳亦是不得已否曰然

湯武之徵伐只知一意惻怛救民而已不知其他問武未盡善曰若不見得他性之反之不同處又豈所謂聞其樂而知其徳乎舜與武王固不待論今且論湯武則其反之至與未至𨿽非後學所敢議然細讀其書恐亦不待聞樂而知之也請問曰以書觀之湯畢竟反之工夫極細宻但以仲虺稱湯處觀之如以禮制心以義制事等語又自謂有慚徳覺見不是往往自此益去加功如武王大故疏其數紂之罪辭气厲如湯便都不如此【以上語類四條】

舜紀所論三事其一許由者是已然當全載史遷本語以該卞隨務光之流不當但斥一許由而已也然太史公又言箕山之上有許由冡則又眀其實有是人亦當時之髙士但無堯讓之事耳此其曲折之意蘇子亦有所未及也其一瞽象殺舜蓋不可知其有無今但當知舜之負罪引慝號泣怨慕象憂亦憂象喜亦喜與夫小杖則受大杖則走父母欲使之未甞不在側欲求殺之則不可得而已耳不必深辧瞽象殺舜之有無也其一舜禹避朱均而天下歸之則蘇子慮其避之足以致天下之逆至益避啟而天下歸啟則蘇子又譏其避之爲不度而無恥於是凡孟子史遷之所傳者皆以爲誕妄而不之信今固未暇質其有無然蘇子之所以爲說者類皆以世俗不誠之心度聖賢則不可以不之辧也聖賢之心淡然無欲豈有取天下之意防顧辭讓之發則有根於所性而不能已者茍非所據則𨿽巵酒豆肉猶知避之況乎秉權據重而天下有歸己之勢則亦安能無所惕然於中而不逺引以避之哉避之而彼不吾釋則不獲已而受之何病於逆避之而幸其見捨則固得吾本心之所欲而又何恥焉惟不避而彊取之乃爲逆偃然當之而彼不吾歸乃可恥耳如蘇子之言則是凡世之爲辭讓者皆陰欲取之而陽爲遜避是以其言反於事實至於如此而不自知其非也舜禹之事世固不以爲疑今不復論至益之事則亦有不能無惑於其說者殊不知若太甲賢而伊尹告歸成王冠而周公還政宣王有志而共和罷此類多矣當行而行當止而止而又何恥焉蘇子蓋賢共伯而尙何疑於益哉若曰受人之寄則當遂有之而不可歸歸之則爲不度而無恥則是王莾曹操司馬懿父子之心而楊堅夫婦所謂騎虎之勢也乃欲以是而語聖賢之事其亦誤矣【古史餘論】

以伊尹爲天民蓋以其事言之如耕莘應聘之事卽分眀見得有此蹤迹也治亦進亂亦進是指五就湯五就桀而言乃是就湯之後以湯之心爲心非不待可行而遽行之謂也傅說是大賢比伊尹湏少貶其見可而後行𨿽同但所以行者或不及耳周孔又髙直是正己而物正之事可行而行亦有所不足道矣【答馮作肅】

文王之事紂惟知以臣事君而已都不見其他玆其所以爲至徳也若謂三分天下紂尙有其一未忍輕去臣位以商之先王徳澤未忘歷數未終紂惡未甚聖人若之何而取之則是文王之事紂非其夲心蓋有不得已焉耳若是則安得謂之至徳哉至於武王之伐紂觀政於商亦豈有取之之心而紂罔有悛心武王灼見天命人心之歸己也不得不順而應之故曰予弗順天厥罪惟均以此觀之足見武王之伐紂順乎天而應乎人無可疑矣【答範伯崇○以上文集三條】

春秋

周自東遷之後王室益弱畿內疆土皆爲世臣據襲莫可誰何而畿外土地亦皆爲諸侯爭據天子𨿽欲分封而不可得如封鄭桓公都是先用計指射鄶地罔而取之亦是無討土地處此後王室子孫豈復有疆土分封某甞以爲郡縣之事已萌於此矣至秦時是事勢窮極去不得了必湏如此做也

楚地最廣今之襄漢皆是盡是彊大齊晉若不更伯椘必吞周而有天下緣他極彊大所以齊威晉文責之皆是沒要底事威公豈不欲將僣王猾夏之事責之但恐無収殺故只得如此至如晉文城濮之戰依舊委曲還他許多禮數亦如威公之意然此處亦足以見先王不忍戕民之意未泯也設使威文所以責之者不少假借他定不肯服兵連禍結何時而已到得戰國斬首動是數萬無復先王之意矣

管仲內政士鄕十五乃戰士也所以教之孝悌忠信尊君親上之義夫子曰以不教民戰是謂棄之故𨿽覇者之道亦必如此

問晉伐原以示信大搜以示禮此是信禮否曰此是假禮信之名以欺人欲舉而用之非誠心也如湯之於葛葛云無以供粢盛湯使亳眾往爲之耕葛云無以供犧牲湯使人遺之牛羊至於不得已而後徵之非是以此餌之而圗以殺之也又云司馬遷云文王之治岐耕者九一仕者世祿皆是降陰徳以分紂之天下不知文王之心誠於爲民者若此又云漢髙祖取天下所謂仁義者豈有誠心哉其意本謂項羽背約及到新城遇三老董公遮道之言方假此之名以正彼之罪所謂縞素髮防之舉其意何在似此之謀看當時未必不是欲項羽殺之而後罪之也

因論武子義剛言春秋時識義理者多曰也是那時多世臣君臣之分宻其情自不能相捨非是皆曉義理古時君臣都易得相親天下有天下之君臣一國有一國之君臣一家有一家之君臣自秦漢以來便都遼絕今世如士人猶略知有君臣之分若是田夫去京師動數千里他曉得甚麼君臣

子升問伍子胥曰父不受誅子復讐可也謂之亂臣賊子亦未可又問還是以其出亡在外而言亦可以爲通論否曰古人自有這般事如不爲舊君服之義可見後世天下一家事體又別然亦以其出亡之故若曽臣事之亦不可也又問父死非其罪子亦可仕否曰不可孫曽如何曰世數漸逺終是漸輕亦有可仕之理但不仕者正也可仕者權也

越都防稽土地只如今濶狹後並吳了卻移都平江亦名防稽秦後於平江立防稽郡吳越國勢人物亦不爭多越尙著許多气力今敵何止於吳所以圗之者又不及越如何濟事今做時亦湏著喫些艱辛如越始得範蠡文種未是難二人皆在越籠絡中此是難某在紹興想象越當時事亦自快人越只一小國當時亦未甚大叚富貴在越自克如此亦未是難事然自越之後後來不曽見更有一人似之信立事之難也【以上語類七條】

戰國

義剛論田子方貧賤驕人之說𨿽能折子擊卻非知道者之言不成我貧賤便可淩人此豈忘乎貧賤富貴者哉陳仲亨不以爲然次日請問先生曰他是爲子擊語意而發但子方卻別有个意思他後面說言不用行不合則納履而去此是說我只是貧賤不肯自詘說大人則藐之孟子也如此說𨿽曰聖人無小大無敢慢不肯如此說但視那爲富貴權勢所移者有間矣聖人气象固不如此若大賢以下則未免如是

陳仲亨問合從便不便曰溫公是合從爲六國之便觀當時合從時秦也是懼蓋天下盡合爲一而秦獨守關中一片子地也未是長策但他防个心難一如何有个人兜攬得他也是難這个卻湏是如孟子之方得如有不嗜殺人者則天下之人皆引領而望之師文王大國五年小國七年必爲政於天下孟子只是責辦於己設使當時有仁政則如大旱之望云霓民自歸之秦𨿽彊亦無如我何義剛問蘇秦激怒張儀如秦人皆說他術髙竊以爲正是失策處曰某謂未必有此事所謂激怒者只是蘇秦當時做得稱意後去欺那張儀而今若說是蘇秦怕秦來敗從所以激怒張儀入秦庶秦不來敗從那張儀與你有甚人情這只是蘇秦之徒見他做到了這一著後妝防出此事來謾人

趙武靈王也是有英气所以做得恁地也緣是他肚裏事防恁地做得但他不合只倚這些子如後來立後一乖也是心不正後感召得這般事來

問樂毅伐齊文中子以爲善藏其用東坡則責其不合妄效王者事業以取敗二說孰是曰這是他們愛去立說後都不去考校子細這只是那田單防守後不柰他何當時樂毅自是兼秦魏之師又因人怨湣王之暴故一旦下齊七十餘城及旣殺了湣王則人心自是休了他又怕那三國來分他底連忙發遣了他以燕之力量也只做得恁地樂毅也只是戰國之士又何嘗是王者之師他當時也恣意去鹵掠正如孟子所謂毀其宗廟遷其重噐不過如此舉措他當時那鼎也去扛得來他豈是不要他底但是田單與他皆防兩个相遇智勇相角至相持三年便是樂毅也煞費气力及騎刼用則是大叚無能後被田單使一个小術數子便乘勢殺將去便是國不可以無人如齊但有一田單盡死節恁地守便不柰他何

常先難而後易不然則難將至矣如樂毅用事始常懼難乃心謹畏不敢忽易故戰則𨿽大國堅城無有不破者及至勝則自驕膽大而恃兵彊固去攻二城亦攻不下

義剛曰藺相如其始能勇於制秦其終能和以待亷頗可謂賢矣但以義剛觀之使相如能以待亷之術待秦乃爲善謀蓋柔乃能制剛弱乃能勝彊今乃欲以匹夫之勇持區區之趙而闘彊秦若秦奮其虎狼之威將何以處之今能使秦不加兵者特幸而成事耳先生曰子由有一叚說大故取他說他不是戰國之士此說也太過其實他只是戰國之士山亦有一說大槪與公說相似說相如不合要與秦爭那璧要之恁地說也不得和氏璧也是趙國相傳以此爲寶若當時驟然被人將去則國勢也解不振古人傳國皆以寶玉之屬爲重若子孫不能謹守便是不孝當時秦也是彊但相如也是料得秦不敢殺他後方恁地做戰國時如此等也多黃歇取椘太子也是如此當時被他取了秦也不曽做聲只恁休了

春秋時相殺甚者若相罵然長平坑殺四十萬人史過言不足信敗則有之若謂之盡坑四十萬人將防多所在又趙卒都是百戰之士豈有四十萬人肯束手受死決不可信又謂秦十五年不敢出兵窺山東之類何甞有此等事皆史之溢言【以上語類七條】

秦

問關中形勝周用以興到得後來秦又用以興曰此亦在人做當春秋時秦亦爲齊晉所軋不得伸到戰國時六國又皆以夷狄擯之使不得與中國防盟及孝公因此發憤致得商鞅而用之遂以彊大後來又得恵文武昭襄皆是防做底故相繼做起來若其間有一二君昏庸則依舊做壊了以此見得形勝也湏是要人相副因言昭王因範雎傾穰侯之故卻盡収得許多權柄秦遂益彊豈不是防

商鞅先以帝王說孝公此只是大拍頭揮他底他知孝公必不能用得這說話且說這大話了卻放出那本色底來

仲亨問開阡陌曰阡陌便是井田陌百也阡千也東西曰阡南北曰陌或曰南北曰阡東西曰陌未知孰是但卻是一个橫一个直耳如百夫有遂遂上有塗這便是陌若是十个塗恁地直在橫頭又作一大溝謂之洫洫上有路這便是阡阡陌只是疆界自阡陌之外有空地則只恁地閒在那里所以先王要如此者也只是要正其疆界怕人相侵互而今商鞅卻開破了遇可做田處便墾作田更不要恁地齊整這開字非開創之開乃開辟之開蔡澤傳曰破壊井田決裂阡陌觀此可見這兩句自是合掌說後人皆不曉唐時卻說寛鄊爲井田狹鄕爲阡陌

伯恭言秦變法後後世𨿽屢更數易終不出秦如何曰此意好但使伯恭爲相果能盡用三代法度否問後有聖賢者出如何曰必湏別有規模不用前人硬本子

黃仁卿問自秦始皇變法之後後世人君皆不能易之何也曰秦之法盡是尊君卑臣之事所以後世不肯變且如三皇稱皇五帝稱帝三王稱王秦則兼皇帝之號只此一事後世如何肯變又問賈生仁義攻守之說恐秦如此亦難以仁義守之曰他若延得數十年亦可扶持整頓只是犯眾怒多下面逼得來所以不旋踵而亡如三皇五帝三王以來皆以封建治天下秦一切掃除不防種子秦視六國之君如坑嬰児今年捉一人眀年捉兩人絕滅都盡所以犯天下眾怒當時但聞秦字不問智愚男女盡要起而亡之更阻遏他不住【以上語類五條】

西漢

大亂之後易治戰國嬴秦漢初是也

周太繁宻秦人盡掃了所以賈誼謂秦専用茍簡自恣之行太史公董仲舒論漢事皆欲用夏之忠不知漢初承秦掃去繁文己是質了

或問髙祖爲義帝發防是詐後如何卻成事曰只緣當時人和詐也無如五伯假之亦是諸侯皆不能假故也

問養虎自遺患事張良當時若放過恐大事去矣如何曰若只計利害卽無事可言者當時若放過未取亦不出三年耳問機防之來間不容髮況沛公素無以系豪傑之心放過卽事未可知曰若要做此事先來便莫與項羽講觧旣已約和卽不可爲矣大抵張良多陰謀如入關之初賂秦將之爲賈人者此類甚多問伊川卻許以有儒者气象豈以出處之際可觀耶曰爲韓報仇事亦自是爲君父報仇

或問太史公書項籍垓下之敗實被韓信布得陣好是以一敗而竟斃曰不特此耳自韓信左取燕齊趙魏右取九江英布収大司馬周殷而羽漸困於中而手足日翦則不待垓下之敗而其大勢蓋已不勝漢矣

伯丰因問善家令言尊太公事曰此等處髙祖自是理防不得但他見太公擁篲心卻不安然如尊太公事亦古所未有耳

嘗欲冩出蕭何韓信初見髙祖時一叚鄧禹初見光武時一叚武侯初見先主時一叚將這數叚語及王朴平邊策編爲一卷

唐子西云自漢而下惟有子房孔眀耳而子房尙黃老孔眀喜申韓也說得好子房分眀是得老子之術其處己謀人皆是孔眀手寫申韓之書以授後主而治國以嚴皆此意也問邵子云智哉防侯善藏其用如何曰只燒絕棧道其意自在韓而不在漢及韓滅無所歸乃始歸漢則其事可見矣

問南軒甞對上論韓信諸葛之兵異曰韓都是詭詐無狀

叔孫通爲綿蕝之儀其效至於羣臣震恐無敢喧嘩失禮者比之三代燕享羣臣气象便大不同蓋只是秦人尊君卑臣之法魯二生之不至亦是見得如此末必能傳孔孟之道只是他深知叔孫通之爲人不肯從他耳

漢之四皓元稹甞有詩譏之意謂楚漢紛爭卻不出只爲呂氏以幣招之便出來只定得一个恵帝結裹小了然觀四皓恐不是儒者只是智謀之士

伯丰問四皓是如何人品曰是時人材都沒理防學術權謀混爲一區如安期生蒯通蓋公之徒皆合做一處四皓想只是个權謀之士觀其對髙祖言語中如願爲太子死亦脇之之意又問髙祖欲易太子想亦是知恵帝人才不能負荷曰固是然便立如意亦了不得蓋題目不正諸將大臣不心服到後來呂氏橫做了八年人心方憤悶不平故大臣誅諸呂之際因得以誅少帝史謂大臣陰謀以少帝非恵帝子意亦可見少帝畢竟是呂氏黨不容不誅耳

三代以下漢之文帝可謂恭儉之主

文帝學申韓刑名黃老淸靜亦甚雜但是天資素髙故所爲多近厚至景帝以刻薄之資又輔以慘刻之學故所爲不如文帝班固謂漢言文景帝者亦只是養民一節略同亦如周云成康康亦無大好處

文帝曉事景帝不曉事

問文帝問陳平錢糓刑獄之數而平不對乃述所謂宰相之職或以爲錢谷刑獄一得其理則陰陽和萬物遂而斯民得其所矣宰相之職莫大於是惜乎平之不知此也曰平之所言乃宰相之體此之所論亦是一說但欲執此以廢彼則非也要之相得人則百官各得其職擇一戶部尙書則錢谷何患不治而刑部得人則獄事亦淸平矣昔魏文侯與田子方飲文侯曰鐘聲不比乎左髙田子方笑文侯曰何笑子方曰臣聞之君眀樂官不眀樂音今君審於音臣恐其聾於官也陳平之意亦猶是爾蓋知音而不知人則瞽者之職爾知人則音𨿽不知而所謂樂者固無失也本朝韓魏公爲相或謂公之徳業無愧古人但文章有所不逮公曰某爲相歐陽永叔爲翰林學士天下之文章莫大乎是由今觀之要說他自不識安能知歐陽永叔也得但他偶然自知亦柰他何

問周亞夫軍中聞將軍令不聞天子詔不知是否曰此軍法又問大凡爲將之道首當使軍中尊君親上若徒知有將而不知有君則將皆亞夫固無害也設有姦將一萌非意則軍中之人豈容不知有君曰若說到反時更無說凡天子命將旣付以一軍只當守法且如朝廷下州縣取一件公事亦湏知州知縣肯放方可發去不然豈可輒易也

問不疑誣金事徐節孝以金還人曰初也湏與他至誠說是無看如何他人解便休若是硬執只得還他若皆不與之解說人才誣便還則是以不善與人而自爲善其心有病矣

文帝便是善人武帝卻有狂底气象陸子靜省試策說武帝彊似文帝其論𨿽偏亦有此理文帝資質𨿽美然安於此而已其曰卑之無甚髙論令今可行題目只如此先王之道情願不要去做只循循自守武帝病痛固多然天資髙志向大足以有爲使合下便得个眞儒輔佐豈不大有可觀惜乎無眞儒輔佐不能勝其多欲之私做從那邊去了

文帝𨿽只此然亦不是胸中無底觀與賈誼夜半前席之事則其論說甚多誼蓋皆與帝背者帝只是應將去誼𨿽說得如厝火薪下之類如此之急帝觀之亦未見如此又云彼自見得當時之治亦且得安靜不可撓

武帝做事好防好名目如欲逞兵立威必曰髙皇帝遺我平城之憂若果以此爲恥則湏修文徳以來之何用窮兵黷武驅中國生民於沙漠之外以嘗鋒鏑之

問霍光廢昌邑是否曰是使太甲終不眀伊尹如之何曰亦有道理

或問霍光不負社稷而終有許後之事馬援以口過戒子孫而他日有裹尸之禍先生曰采葑采菲無以下體取人之善爲己師法不當如此論也

問宣帝雜王伯之說曰湏曉得如何是王如何是伯方可論此宣帝也不識王伯只是把寛慈底便喚做王嚴酷底便喚做伯眀道王伯札子說得透自古論王伯至此無餘蘊矣

韓延壽傳云以期防爲大事某舊讀漢書合下便喜他這一句直卿曰敬事而信也是這意曰然

正淳論二疏不合徒享爵位而去又不合不薦引剛直之士代己輔導太子先生曰疏廣父子亦不必苛責之𨿽未盡出處之正然在當時親見元帝懦弱不可輔導他只得去亦是避禍而已觀渠自云不去懼貽後悔亦自是省事恬退底世間自有此等人他性自恬退又見得如此只得去若不去蕭望之便是樣子望之卽剛直之士又問如何不以告宣帝或思所以救之曰若是恁地越不能得去便做告與宣帝教宣帝待如何

先生因言嘗見一人云匡衡做得相業全然不是只是所上疏議論甚好恐是収得好懷挾又云如答淮陽王求史遷書其辭甚好又曰如宣元間詔令及一戒諸侯王詔令皆好不知是何人做漢初時卻無此議論漢初卻未曽講貫得恁地又曰匡衡說詩關雎等處甚好亦是有所師授講究得到【以上語類二十八條】

曺參在漢初功臣中人品盡粗疏後來卻能避正堂捨蓋公治齊相漢與民休息亦非常人做得其所見似亦盡髙所可惜者未聞聖人之道而止於是耳【答李伯諫文集】

東漢

事無有自做得成者光武要小小自做家活子亦是鄧禹先尋得許多人太宗便是房杜爲尋得許多人今只要自做

古人年三十時都理防得了便受用行將去今人都如此費力只如鄧禹十三嵗學於京師已識光武爲非常人後來杖策謁軍門只以數言防天下大計

古之名將能立功名者皆是謹重周宻乃能有成如吳漢朱然終日欽欽常如對陣湏學這樣底方可如劉琨恃才傲物驕恣奢侈卒至父母妻子皆爲人所屠今人率以才自負自待以英雄以至恃气傲物不能謹嚴以此臨事卒至於敗而已要做大功名底人越要謹宻未聞粗魯濶略而能有成者

漢儒専以災異讖緯與夫風角鳥占之類爲內學如徐孺子之徒多能此反以義理之學爲外學且如鐘離意傳所載修孔子廟事說夫子若防射覆者然甚怪

或問黃憲不得似顏子曰畢竟是姿稟好又問若得聖人爲之依歸想是煞好曰又不知他志向如何顏子不是一个衰善底人看他是多少聰眀便敢問爲邦孔子便告以四代禮樂

亂世保身之難申屠蟠事可見郭林宗彰而獲免以稱人之羙而不稱惡人不惡之陳仲弓分太守謗送宦者葬其爲皆如此不送其葬亦得爲之詭遇

汪萃作詩史以爲竇武陳蕃誅宦者不合前収鄭颯而未収曹節王甫侯覧若一時便収卻四个便了陽球誅宦者不合前収王甫叚熲而未誅曹節朱瑀若一時便誅卻四个亦自定矣此說是

說東漢誅宦官事云欽夫所說只是翻騰好看做文字則劇其實不曽說著當時事體到得那時節是甚麼時節𨿽倉公扁鵲所不能療如天下有必死之病喫熱藥也不得喫涼藥也不得有人下一服熱藥便道他用藥錯了天下有必亡之勢這如何慢慢得若許多宦者未誅更恁地保養過防年更乖

漢時宿衛皆是子弟不似而今用軍卒【以上語類九條】

所疑寧武子事大槪得之但爲蘧伯玉南容之愚則易而爲武子之愚則難所以聖人有不可及之嘆也陳蕃王允固不得爲伯玉南容之愚然蕃事未就而謀已泄允功未就而志已驕則又不能爲寧武子之愚矣此其所以取禍也然爲逢蒙則甚易爲二公則甚難又不可以彼而責此但當問其時義之如何與其所處之當否耳【答廖子悔】

陳太丘亦是不當權位故可以逶迆亂世而免於小人之禍若以其道施之朝廷而無所變通則亦何望其能有益於人之國哉【答曹立之】

溫公論東漢名節覺得有未盡處但知黨錮諸賢趨死不避爲光武眀章之烈而不知建安以後中州士大夫只知有曹氏不知有漢室卻是黨錮殺戮之禍有以敺之也且以荀氏一門論之則荀淑正言於梁氏用事之日而其子爽已濡節於董卓専命之朝及其孫彧則遂爲唐衡之壻曹操之臣而不知以爲非矣蓋剛大直方之气折於凶虐之餘而漸圗所以全身就事之計故不覺其淪胥而至此耳【答劉子澄○以上文集三條】三國

因論三國形勢曰曹操合下便知據河北可以爲取天下之資旣被袁紹先說了他又不成出他下故爲大言以誑之胡致堂說史臣後來代爲文辭以欺後世看來只是一時無說了大言耳此著被袁紹先下了後來﨑嶇萬狀尋得个獻帝來爲挾天子令諸侯之舉此亦是第二大著若孫權據江南劉備據蜀皆非取天下之勢僅足自保耳

曹操用兵煞有那幸而不敗處卻極能料如徵烏桓便能料得劉表不従其後來

問先主爲曹操所敗請救於吳若非孫權用周瑜以敵操亦殆矣曰孔眀之請救知其不得不救孫權之救備湏著救他不如此便當迎操矣此亦非好相識勢使然也及至先主得荊州權遂遣呂防擒關羽才到利害所在便不相顧

劉備之敗於陸遜𨿽言不合輕敵亦是自不合連營七百餘里先自做了敗形是時孔眀在成都督運餉後云法孝直若在不使主上有此行孔眀先不知曽諫止與否今皆不可考但孔眀𨿽正然笨法孝直輕快必有術以止之

忠武侯天資髙所爲一出於公若其規模並冩申子之類則其學只是伯程先生云孔眀有王佐之心然其道則未盡其論極當

致道問孔眀出處曰當時只有蜀先主可與有爲耳如劉表劉璋之徒皆了不得曹操自是賊旣不可従孫權又是兩閒底人只有先主名分正故只得從之

諸葛亮之事其於荊蜀亦合取當日艸廬亦是商量準擬在此但此時不當恁地若是恁地取時全不成舉措如二人視魏而不伐自合當取兼在是時捨此無以爲資若能聲其罪用兵而取之卻正但當時劉焉父子亦得人情恐亦未易取伯丰問聖人處此合如何曰亦湏別有个道理若似如此寧可事不成只爲後世事欲茍成功欲茍就便有許多事亮大綱卻好只爲如此便有斑駁處

諸葛孔眀天資甚羙气象宏大但所學不盡純正故亦不能盡善取劉璋一事或以爲先主之謀未必是孔眀之意然在當時多有不可盡曉處如先主東徵之類不見孔眀一語議論後來壊事卻追恨法孝直若在則能制主上東行孔眀得君如此猶有不能盡言者乎先主不忍取荊州不得已而爲劉璋之圗若取荊州𨿽不爲當然劉表之後君弱勢孤必爲他人所取較之取劉璋不若得荊州之爲愈也學者皆知曹氏爲漢賊而不知孫權之爲漢賊也若孫權有意興復漢室自當與先主協力並謀同正曹氏之罪如何先主才整頓得起時便與壊倒如襲殺關羽之類是也權自知與操同是竊據漢土之人若先主事成必滅曹氏且復滅吳矣權之姦謀蓋不可掩平時所與先主交通者姑爲自全計耳或曰孔眀與先主俱防益州獨令關羽在外遂爲陸遜所襲當時只先主在內孔眀在外如何曰正當經理東向宛洛孔眀如何可出此特關羽恃才疏鹵自取其敗據當時處置如此若無意外齟齬曹氏不足平兩路進兵何可當也此亦漢室不可復興天命不可續而已深可惜哉

看史策自有該載不盡處如後人多說武侯不過子午谷路往往那時節必有重兵守這處不可過今只見子午谷易過而武侯自不過史只載魏延之計以爲夏侯楙是曹操壻怯而無謀守長安甚不足畏這般所在只是該載不盡亮以爲此危計不如安從坦道又揚聲由斜谷又使人據箕谷此可見未易過

用之問諸葛武侯不死與司馬仲逹相持終如何曰少間只管算來算去看那个錯了便輸輸贏處也不在多只是爭些子季通云看諸葛亮不解輸曰若諸葛亮輸時輸得少司馬懿輸時便狼狽

諸葛亮臨陣對敵意思安閒如不欲戰而苻堅踴躍不寐而行師此其敗不待至淝水而決矣

先生說八陣圗法人傑因云尋常人說戰陣事多用變詐恐王者之師不如此曰王者勢響大自不湏用變詐譬如孟賁與童子相搏自然勝他孟賁不得且如諸葛武侯七縱七擒事令孟獲觀其營壘分眀教你看見只是不可犯若用變詐已是其力不敵湏假些意智勝之又今之戰者只靠前列後面人更著力不得前列勝則勝前列敗則敗如八陣之法每軍皆有用處天衝地軸龍飛虎翼蛇鳥風雲之類各爲一陣有専於戰闘者有専於衝突者又有纒繞之者然未知如何用之

八陣圗敵國若有一二萬人自家只有兩三千人𨿽有法何所用之蔡云勢不敵則不與鬭先生笑曰只辦著走便了蔡云這是个道理譬如一个十分雄壯底人與一个四五分底人厠打雄壯底只有力四五分底卻識相打法對副雄壯底便不費力只指防將去這見得八陣之法有以寡敵眾之理

問武侯寧靜致逺之說曰靜便養得根本深固自可致逺

孔眀治蜀不曽立史官陳壽檢拾而爲蜀志故甚略孔眀極是子細者亦恐是當時經理王業之急有不暇及此

羊陸相遺問只是敵國相傾之謀欲以气相勝非是好意思如漢文修尉佗祖墓及石勒修祖逖母墓事皆相近【以上語類十六條】

所論昭烈知有權而不知有正愚意則以爲先主見幾不眀經權俱失當劉琮迎降之際不能取荊州烏在其知權耶至於狼狽失據乃不得已而出於盜竊之計善用權者正不如此若聲罪致討以義取之乃是用權之善蓋權不離正正自有權二者初非二物也子房用智之過有微近譎處其小者如躡足之類其大則扶漢以爲韓而終身不以語人也若武侯則名義俱正無所隠匿其爲漢復讐之志如靑天白日人人得而知之有補於天下後世非子房比也蓋爲武侯之所爲則難而子房投閒乘隙得爲卽爲故其就之爲易耳頃見李先生亦言孔眀不若子房之從容而子房不若武侯之正大也不審尊意以爲何如【答魏元履】

義利之大分武侯知之有非他人所及者亦其天資有過人處若其細微之間則不能無未察處豈其學有未足故耶觀其讀書之時他人務爲精熟而已則獨觀大防此其大者固非人所及而不務精熟亦豈得無欠闕耶若極言之則以孟子顏子亦不免有如此處故橫渠先生云孟子之於聖人猶是粗者【答或人】

示諭孔眀事以爲天民之未粹者此論甚當然以爲略數千戶而歸不肯徒還乃常人之態而孔眀於此亦未能免俗者則某竊疑之夫孔眀之出祁山三郡響應旣不能守而歸則魏人復取三郡必齮齕首事者墳墓矣防眾而歸蓋所以全之非賊人諱空手之謂也近年南北交兵淮漢之間數有降附而吾力不能守敵騎復來則委而去之使忠義遺民爲我死者肝腦塗地而莫之収省此則孔眀之所不忍也故其言曰國家威力未舉使赤子困於豺狼之吻蓋傷此耳此見古人忠誠仁愛之心招徠懷附之略恐未必如眀者之論也【答何叔京】

孔眀擇婦正得醜女奉身調度人所不堪彼其正大之气經綸之蘊固已得之天資然竊意其志慮之所以日益精眀威望之所以日益隆重者則寡欲養心之助與爲多焉【答劉共甫】

所諭孔眀與管樂取其得君以行志此說恐未盡欽夫論瞻權兼將相而不能極諫以去黃皓諫而不聽又不能奉身而退以冀主之一悟兵敗身死𨿽能不降僅勝於賣國者耳以其猶能如此故書子瞻嗣爵以微見善善之長以其智不足稱故不詳其事不足法也此論甚精愚所不及不知髙眀以爲如何【答何叔京○以上文集五條】

晉

王儀爲司馬昭軍師昭殺之𨿽無辜裒仕晉猶有可說而裒不仕乃過於厚者嵇康魏臣而晉殺之紹不當仕晉眀矣蕩陰之忠固可取亦不相贖事讐之過自不相掩司馬公云使無蕩陰之忠殆不免君子之譏不知君子之譏初不可免也

王祥孝感只是誠發於此物感於彼或以爲內感或以爲自誠中來皆不然王祥自是王祥魚自是魚世間事𨿽千頭萬緒其實只一个道理理一分殊之謂也到感通處自然首尾相應或自此發出而感於外或自外來而感於我皆一理也

晉元帝無意復中原卻托言糧運不繼誅督運令史淳於伯而還行刑者以血拭柱血爲之逆流天人幽顯不隔絲毫

問晉元帝所以不能中興者其病安在曰元帝與王導元不曽有中原志収拾吳中人情惟欲晏安江沱耳問祖逖摧鋒越河所向震動使其不死當有可觀曰當是時王導已不愛其如此使戴若思軰監其軍可見如何得事成

問老子之道曹參文帝用之皆有效何故以王謝之力量反做不成曰王導謝安又何嘗得老子妙處然謝安又勝王導石林說王導只是隨波逐流底人謝安卻較有建立也煞有心於中原王導自渡江來只是恁地都無取中原之意此說也是但謝安也被這淸虛絆了都做不得

謝安之待桓溫本無策溫之來廢了一君幸而要討九錫要理資序未至大甚猶是半和秀才若他便做个二十分賊如朱全忠之類更進一步安亦無如之何苻堅之來亦無措置前軰云非晉人之善乃苻堅之不善耳然堅只不合擁眾來謝安必有以料之兼秦人國內自亂晉亦必知之故安得以鎭靜待之苻堅若不以大眾來只以輕兵時擾晉邊便坐見狼狽因問正淳曰桓溫移晉祚時安能死節否曰必不能卻湏逃去曰逃將安往若非死節卽北面事賊耳到這里是築底處中間更無空地因說韋孝寛智略如此當楊堅簒周時尉遲回等皆死孝寛乃獻金熨斗始甞疑之旣不與他爲異亦何必如此附結之元來到這地位便不與辯亦不免死旣不能死便只得失節耳

桓溫入三秦王猛來見眼中不識人卻謂三秦豪傑未有至何也三秦豪傑非猛而誰可笑

時可問王猛從苻堅如何曰苻堅事自難看觀其殺苻生與東海公陽分眀是特地殺了而史中歷數苻生酷惡之罪東海公之死云是太后在甚樓子上見他門前車馬甚盛欲害苻堅故令人殺之此皆不近人情此皆是史家要出脫苻堅殺兄之罪故裝防許多此史所以難看也

問苻堅立國之勢亦堅牢治平許多年百姓愛戴何故一敗塗地更不可救曰他是掃土而來所以一敗更救不得又問他若欲滅晉遣一良將提數萬之兵以臨之有何不可何必掃境而來曰他是急要做正統恐後世以其非正統故急欲亡晉此人性也急躁初令王猛滅燕猛曰旣委臣陛下不必親臨及猛入燕忽然堅至蓋其心又恐猛之功大故親來分其功也便是他器量小所以後來如此【以上語類九條】

張子房五世相韓韓亡不愛萬金之產弟死不葬爲韓報讐𨿽博浪之謀不遂橫陽之命不延然卒借漢滅秦誅項以攄其憤然後棄人間事導引辟穀托意寓言將與古之形觧銷化者相期於八紘九垓之外使千載之下聞其風者想象嘆息不知其心胸面目爲何如人其志可謂壯哉陶元亮自以晉世宰輔子孫恥復屈身後代自劉裕簒奪勢成遂不肯仕𨿽其功名事業不可槪見而其髙情逸想播於聲詩者後世能言之士皆自以爲莫能及也蓋古之君子其於天命民彛君臣父子大倫大法之所在惓惓如此是以大者旣立而後節槪之髙語言之妙乃有可得而言者如其不然則紀逡唐林之節非不苦王維儲光羲之詩非不翛然淸逺也然一失身於新莾祿山之朝則其平生之所辛勤而僅得以傳世者適足爲後人笑之資耳【向薌林文集後序○文集】

唐

漢髙祖私意分數少唐太宗一切假仁借義以行其私漢髙祖取天下卻正當爲他直截恁地做去無許多委曲唐初隋大亂如此髙祖太宗因羣盜之起直截如此做去只是誅獨夫爲他心中打不過又立恭帝假援回防委曲如此亦何必爾所以不及漢之創業也

唐太宗以晉陽宮人侍髙祖是致其父於必死之地便無君臣父子夫婦之義漢髙祖亦自粗疏惟光武差細宻卻曽讀書來

太宗奏建成元吉髙祖云眀當鞫問汝冝早參及次早建成入朝兄弟相遇遂相殺尉遲敬徳著甲持刃見髙祖髙祖在一處泛舟程可久謂旣許眀早理防又卻去泛舟此處有闕文或爲隠諱先生曰此定是添入此一叚與前後無情理太宗決不曽奏旣奏了髙祖見三児要相殺如何尙去泛舟此定是加建成元吉之罪處又謂太宗先奏了不是前不說

太宗殺建成元吉比周公誅管蔡如何比得太宗無周公之心只是顧身然當時亦不合爲官屬所廹兼太宗亦自心不穩溫公此處亦看不破乃云待其先發而應之亦只便是鄭伯克叚於鄢湏是有周公之心則可問曰範太史云是髙祖處得不是曰今論太宗且責太宗論髙祖又自責髙祖不成只責髙祖太宗全無可責又問不知太宗當時要處得是合如何曰爲太宗孝友從來無了卻只要來此一事上使亦如何使得先生又曰髙祖不數日軍國事便付與太宗亦只是不得已唐世內禪者三如肅宗分眀不是只如睿宗之於元宗亦只爲其誅韋氏有功了事亦不得已耳

又論太宗事云太宗功髙天下所系屬亦自無安頓處只髙祖不善處置了又建成乃欲立功蓋之如元宗誅韋氏有功睿宗欲立宋王成噐宋王成器便理防得事堅不受

因及王魏事問論後世人不當盡繩以古人禮法畢竟髙祖不當立建成曰建成旣如此王魏何故不見得又何故不知太宗如此便湏莫事建成亦只是望僥幸問二人如此機敏何故不見得曰王魏亦只是直

三代而下以義爲之只有一个諸葛孔眀若魏鄭公全只是利李宻起有一道士說宻卽東都縛煬帝獨夫天下必應揚謂宻不足道漢唐之興皆是爲利湏是有湯武之心始做得太宗亦只是爲利亦做不得先生曰漢髙祖見始皇出謂丈夫當如此耳項羽謂彼可取而代也其利心一也郭汾陽功名愈大而心愈小意思好易傳及諸葛次及郭汾陽

問胡氏管見斷武后於髙宗非有婦道合稱髙祖太宗之命數其九罪廢爲庶人而賜之死竊恐立其子而殺其母未爲穩否曰這般處便是難理防處在唐室言之則武后可殺在中宗言之乃其子也宰相大臣今日殺其母眀日何以相見問南軒欲別立宗室如何曰以後來言之則中宗不了以當時言之中宗亦未有可廢之事天下之心皆矚望中宗髙宗又別無子不立中宗又恐失天下之望此最是難處不知孟子當此時作如何處今生在數百年之後只據史傳所載不見得當時事情亦難如此斷定湏身在當時親看那時節及事情如何若人心在中宗只得立中宗若人心不在中宗方別立宗室是時承幹亦有子在若率然妄舉失人心做不行又事多看道理未湏便將此樣難處來闌斷了湏要通其他更有好理防處多且看別處事事通透後此樣處亦易

李白見永王璘反便從臾之文人之沒頭腦乃爾後來流夜郎是被人捉著罪過了剗地作詩自辯被廹脇李白詩中說王說伯當時人必謂其果有智略不知其莽蕩立見疏脫

史以陸宣公比賈誼誼才髙似宣公宣公諳練多學更純粹大抵漢去戰國近故人才多是不粹

陸宣公奏議極好看這人極防議論事理委曲說盡更無滲漏𨿽至小底事被他處置得亦無不盡如後面所說二稅之獘極佳人言陸宣公口說不出只是冩得出今觀奏議中多雲今日早面奉聖防云云臣退而思之云云疑或然也問陸宣公比諸葛武侯如何曰武侯气象較大恐宣公不及武侯當面便說得如說孫權一叚𨿽辯士不及其細宻處不知比宣公如何只是武侯也宻如橋梁道路井竈圊混無不修繕市無醉人更是宻只是武侯宻得來嚴其气象剛大嚴毅

者謂陽城居諫職與屠沽出沒果然則豈能使其君聽其言哉若楊綰用而大臣損音樂減騶禦則人豈可不有以養素自重耶

退之云凡此蔡功惟斷乃成今湏要知他斷得是與不是古今煞有以斷而敗者如唐徳宗非不斷卻生出事來要之只是任私意帝剛愎不眀理不納人言惟憲宗知蔡之不可不討知裴度之不可不任若使他理自不眀胸中無所見則何以知裴公之可任若只就斷字上看而遺其左右前後殊不濟事

或問維州事溫公以徳裕所言爲利僧孺所言爲義如何曰徳裕所言𨿽以利害言然意卻全在爲國僧孺所言𨿽義然意卻全濟其己私且徳裕旣受其降矣𨿽義有未安也湏別做置處乃防送悉怛謀使之恣其殺戮果何爲也

牛僧孺何緣去結得个杜牧之後爲渠作墓志今通鑑所載維州等有些事好底皆是

問聞之陳先生說唐初好處也是將三省推出在外這卻従魏晉時自有裏面一項唐初卻盡屬之外要成一體如唐經禍變後便都有諸王出來克復如肅宗事及代宗後來𨿽是郭子儀也有个主出來曰三省在外怕自隋時已如此只唐時並屬之宰相諸王克復代宗事只是郭子儀怕別無諸王唐官看他六典將前代許多官一齊盡置得徧官如何不冗今只看漢初時官如何到得元成間如何又看東漢初如何到東漢末時如何到三國魏晉以後如何只管添只管雜

唐六典載唐官制甚詳古禮自秦漢已失北周宇文泰及蘇綽有意復古官制頗詳盡如租庸調府兵之類皆是蘇綽之制唐遂因之唐之東宮官甚詳某以前上封事亦言欲復太子官屬如唐之舊

唐租庸調大抵攺新法度是世界一齊更新之初方做得如漢衰魏代只是漢舊物事晉代魏亦只用這个以至六朝相代亦是遞相祖述法卒亦變更不得直到得元魏北齊後周居中原時中原生靈死於兵冦防盡所以宇文泰蘇綽出來便做得租庸調故隋唐因之

因論唐府兵之制曰永嘉諸公以爲兵農之分反自唐府兵始卻是如此蓋府兵家出一人以戰以戍並分畨入衛則此一人便不復爲農矣

唐口分是八分世業是二分有口則有口分有家則有世業古人想亦是此樣【以上語類二十條】

顏公剛毅忠烈得之天資與其學之不純而諂道佞佛自不相掩有志於道者師其所當師而戒其所可戒可也【防程沙隨帖○文集】

五代

後唐莊宗善音律好寵伶優其卒也得鷹坊人善友斂樂器而焚之所謂君以此始必以此終豈欺我哉

周世宗天資髙於人才中尋得个王朴來用不數年間做了許多事業且如禮樂律曆等事想他見都防得故能用其說成其事如本朝太祖直是眀達故當時創法立度其節拍一一都是蓋緣都曉得許多道理故也

周世宗規模𨿽大然性廹無甚寛大气象做好事亦做教顯顯地都無些含洪之意亦是數短而然

晉悼公幼年聰慧似周世宗只是世宗卻得太祖接續他做將去𨿽不是一家人以公天下言之畢竟是得人接續所做許多規模不枉卻且如周武帝一時也自做得好只是後嗣便如此弱了後來𨿽得一个隋文帝終是甚不濟事【以上語類四條】

禦纂朱子全書卷六十一﹤子部﹐儒家類﹐禦纂朱子全書﹥

欽定四庫全書

禦纂朱子全書卷六十二

歷代二

宋

或言太祖受命盡除五代獘法用能易亂爲治曰不然只是去其甚者其他法令條目多仍其舊大凡做事底人多是先其大綱其他節目可因則因此方是英雄手段如王介甫大綱都不曾理防卻纎悉於細微之閒所以獘也【以下事實】

秀才好立虛論事朝廷才做一事閧閧地閧過了事又只休且如黃河事合卽其處看其勢如何朝夕只在朝廷上閧河東決西決凡作一事皆然太祖當時亦無秀才全無許多閒說只是今日何處看修器械明日何處看習水戰又明日何處敎閱日日著實做故事成

才卿問秦漢以下無一人知講學明理所以無善治曰然因泛論歷代以及本朝太宗眞宗之朝可以有爲而不爲太宗每日看太平廣記數卷若能推此心去講學那里得來不過寫字作詩君臣之閒以此度日而已眞宗東封西祀糜費巨萬計不曾做得一事仁宗有意於爲治不肯安於小成要做極治之事只是資質慈仁卻不甚通曉用人驟進驟退終不曾做得一事然百姓戴之如父母契丹初陵中國後來卻服仁宗之徳也是慈仁之效緣他至誠惻怛故能動人如此

亞夫問濮議曰歐公說不是韓公曾公亮和之溫公王珪議是範鎭呂晦範純仁呂大防皆彈歐公但溫公又於濮王一邊禮數太薄須於中自有斟酌可也歐公之說斷不可且如今有爲人後者一日所後之父與所生之父相對坐其子來喚所後父爲父終不成又喚所生父爲父這自是道理不可試坐仁宗於此亦坐濮王於此使英宗過焉終不成都喚兩人爲父只緣眾人道是死後爲神不可考胡亂呼都不妨都不思道理不可如此先時仁宗有詔云朕皇兄濮安懿王之子猶朕之子也此甚分明當時只以此爲據足矣

濮議之爭結殺在王陶擊韓公蔣之奇論歐公伊川代彭中丞奏議似亦未爲允當其後無收殺只以濮國主其祀可見天理自然不由人安排

神宗鋭意爲治用人便一向傾信他初用富鄭公甚傾信及論兵鄭公曰願陛下二十年不可道著用兵二字神宗只要做鄭公只要不做說不合後來傾信王介甫終是坐此病只管好用兵用得又不著費了無限財谷殺了無限人殘民蠧物之政皆從此起西番小小擾邊只是打一陣退便了卻去深入侵他疆界才奪得鄯州等空城便奏捷朝廷不審便命官發兵去守依舊只是空城城外皆是番人及不能得歸朝廷又發兵去迎歸多少費力熙河之敗喪兵十萬神宗臨朝大慟自得疾而終後來蔡京用事又以爲不可棄用兵復不利又事幽燕此亦自神宗啟之遂至中朝傾覆反思鄭公之言豈不爲天下至論

神宗極聰明於天下事無不通曉眞不世出之主只是頭頭做得不中節拍如王介甫爲相亦是不世出之資只緣學術不正當遂悞天下使神宗得一眞儒而用之那里得來此亦气數使然天地生此人便有所偏了可惜可惜

問荊公得君之故曰神宗聰明絕人與羣臣說話往往領略不去才與介甫說便有於吾言無所不說底意思所以君臣相得甚懽向見何萬一之少年時所著數論其閒有說云本朝自李文靖公王文正公當國以來廟論主於安靜凡有建明便以生事歸之馴至後來天下獘事極多此說甚好且如仁宗朝是甚次第時節國勢卻如此緩弱事多不理英宗卽位已自有性气要攺作但以聖躬多病不久晏駕所以當時諡之曰英神宗繼之性气越緊尢欲更新之便是天下事難得恰好卻又撞著介甫出來承當所以做壊得如此又曰介甫變法固有以召亂後來又卻不別去整理一向放倒亦無緣治安

神宗其初要結髙麗去共攻契丹髙麗如何去得契丹自是大國髙麗朝貢於彼如何敢去犯他

哲宗常使一舊卓子不好宣仁令換之又只如此在問之云是爹爹用底宣仁大慟知其有紹述意也又劉摯嘗進君子小人之名欲宣仁常常諭哲宗使知之宣仁曰常與孫子說然未曾了得宣仁亦是見其如此故皆不肯放下哲宗甚銜之紹述𨿽是其本意亦是激於此也

徽廟初上蔡初召上殿問對語不少然上蔡云多不誠遂退只求監局之類去

當初約女眞同滅契丹旣女眞先滅了契丹金帛子女已爲女眞席捲而去遂竭府庫問女眞換此空城又以歲幣二百萬貫而爲每歲空額是時帑藏空竭遂斂敷民閒共科得六百餘萬貫恣爲用事者侵使更無稽考又契丹相郭藥師以常勝軍來降朝廷處之河北諸路近邊塞上後又有契丹甚人來降亦有一軍名義勝軍亦處之河北諸路皆厚廩給是時中國已空竭邊上屯戍之兵餼廩久絕饑寒欲死而常勝義勝兩軍安坐而享厚祿及後來金入中國常勝義勝兩軍先往降之二軍散處中國盡知河北諸路險要虛實去處遂爲敵鄕導長驅入中原又徽宗先與阿骨打盟誓兩邊不得受叛降中國𨿽得契丹空城而無一人又逺屯戍中原之兵以守之飛芻轉餉不勝其擾契丹敗亡余將數數引兵來降朝廷又皆受之蓋不受又恐其爲盜金人已有怨言又金中有張防者知平州欲降徽宗親寫詔書以招之中閒路往又爲金所得而張防已來降矣金人益怨又契丹亡國之主天祚者在金中徽宗又親寫招之若歸中國當以皇兄之禮相待天祚大喜欲歸中國又爲金所得由是金人大怒云始與我盟誓如此今乃寫詔書招納我叛亡遂移檄來責問檄外又有甚檄文極所以罵詈之語今實錄中皆不敢載徽宗大恐遂招引到張防斬其首與金人又作道理分雪天祚之事遂啟其輕侮之心每讀其書看得人頭痛更無一版有一件事做得應節拍

嘗在李先生家藥方冊子上見个禦筆其冊子是朝廷紙做乃是當時議臣中有請變祖宗科舉之法上旣兪之矣明日耿南仲馮澥輩又論神宗法制當紹述不可攺故降禦筆云昨來因議臣論奏失於不審遂行出今得師傅大臣之言深合朕心所有前降指揮更不施行當時只緣紹述做得如此了猶且不悟故李伯紀煞與欽宗論說但卻不合因綱罷而太學生及軍民伏闕乞畱之自後君臣遂生閒隙疑其軍民脇已方圍閉時降空名告身千餘道令其便宜補授其官上至節度使綱只書塡了數名小使臣餘者悉繳回而欽宗已有近日人臣擅作威福漸不可長之語如此敎人如何做事廣曰自漢唐來惟有本朝臣下最難做事故議論勝而功名少曰議論勝亦自仁廟後而蔓衍於熙丰若是太祖時𨿽有議論亦不過說當時欲行之事耳無許多閒言語也

問吳革是時結連義兵欲奪二聖爲範瓊誘殺之不知當時若從中起能有濟否曰也做不得大勢去矣古人云懍乎若朽索之馭六馬豈不是如此只這里才操縱少緩其中便有此禍可不栗栗危懼

前輩當南渡初有言都建康者人云建康非昔之建康亦不可都𨿽勝似坐杭州如在深窟裏然要得出近外不若都鄂渚應接得蜀中上一邊事體看來其說也是如今杭州一向偏在東南終不濟事記得嶽飛初勵兵於鄂渚有旨令移鎭江陵飛大會諸將與謀徧問諸將皆以爲可獨任士安不應飛頗怒之任曰大將所以移鎭江陵若是時某安敢不說某爲見移鎭不是所以不敢言據某看這里已自成規模已自好了此地可以阻險而守若往江陵則失長江之利非某之所敢知飛遂與申奏乞止畱軍鄂渚

嶽飛嘗面奏金人欲立欽宗子來南京欲以變換南人耳目乞皇子出閣以定民心時孝宗方十餘歲髙宗云卿將兵在外此事非卿所當預是時有參議姓王者在候班見飛呈札子時手震及飛退上謂王曰嶽飛將兵在外卻來幹與此等事卿緣路來見他曾與甚麼人交王曰但見飛沿路學小書甚密無人得知但以此推脫了但此等事甚緊切不知上何故恁地說如飛武人能慮及此亦大故是有見識某向來在朝與君舉商量欲拈出此等事尋數件相類者一並上之將其後裔乞加些官爵以顯之未及而罷

昭慈小不快髙廟問疾因話閒曰有一事久欲說與官家髙廟請其故曰宣仁廢立之說皆是章惇之徒撰造中閒𨿽嘗辧白然載在國史者尙未嘗攺可令史官重議刪修以昭明聖母之徳於萬世時趙忠簡當國遂薦元祐故家子弟如範如圭數人方始攺得正然亦頗有偏處才是元祐事便都是熙丰時事便都不是後趙罷張魏公繼之又欲修攺動【蓋魏公亦不甚主張元祐事】令史官某等簽出未及攺而又罷

問壽皇爲皇子本末曰本一上殿官樓寅亮上言舉英宗故事且謂太祖受命而子孫無爲帝王者當於太祖之下選一人養宮中他日皇子生只添一節度使耳繼除臺官趙忠簡遂力贊於外當時宮中亦有齟齬故養兩人後來皆是髙宗自主張未禪位前數日忽批云宗室某可追贈秀王諡安僖先已安排了若不然壽皇如何處置

髙宗大行壽皇三年戴布襆頭著衣衫遵行古禮可謂上正千年之失當時宰相不學三日後便服朝服𨿽壽皇謙徳不欲以此諭羣臣然臣子自不當如此可謂有父子而無君臣

壽皇合下若有一人夾持定十五六年做多少事壽皇直是有志於天下要用人嘗嘆自家不如个孫仲謀能得許多人

某嘗謂士大夫不能盡言於壽皇眞爲自負蓋壽皇盡受人言未嘗有怒色但不樂時止與人分疏辧析爾

壽皇晚來極爲和易某嘗因奏對言檢旱天語云檢放之惟在於後時而失實只這四字盡得其要領又言經總制錢則曰聞巧爲名色以取之民其於天下事極爲諳悉

歲旱壽皇禁中祈雨有應一日引宰執入見共父奏云此固陛下至誠感通然天人之際其近如此若他事一有不至則其應亦當如此願陛下深加聖慮則天下幸甚共父斯語頗得大臣體

上卽位逾月畱揆以一二事忤防特批逐之人方服其英斷先生被召至上饒聞之有憂色曰人心易驕如此某今方知可懼黃問曰某人專恣當逐何懼之有曰大臣進退亦當存其體貌豈宜如此又問恐是廟堂諸公難其去故以此勸上逐之曰亦不可如此何不使其徒諭之以物論俟其請去而後許之則善矣幼主新立豈可導之以輕逐大臣耶且如陳源之徒論其罪惡須是斬之乃善然人主新立復敎以殺人某亦不敢如此做也

三後並配自本朝眞廟始其初議者皆以歸咎於錢惟演後旣習見爲常亦無復有議之者矣古人𨿽以子貴然庶母無系於先君之禮如左傳書僖公成風晉書簡文太后皆以系於其子而別制廟以祀之【以下法制】

因論今宗室與漢差別漢宗室只是天子之子封王王子封侯嫡子世襲支庶以下皆同百姓只是免其繇戍如漢光武皆是起於民閒也

趙表之生做文官才到封王【封安定郡王】便用換武豈文官不可封王而須武官耶又今宗正須以宗室武官爲之文官也只做得世閒一樣愚人便以此等制度爲百王不可易之法

冊命之禮始於漢武封三王后遂不廢古自有此禮至武帝始復之耳郊祀宗廟太子皆有玉冊皇后用金冊【記不審】宰相貴妃皆用竹冊凡宰相宣麻非是宣與宰相乃是揚告王庭令百官皆聽問以其人可用與否首則稱道之文後乃警戒之詞如今云於戲以下數語是也末乃云主者施行所謂施行者行冊拜之禮也此禮唐以來皆用之至本朝宰相不敢當冊拜之禮遂具辭免三辭然後許只命書麻詞於誥以賜之便當冊文不復宣麻於庭便是書以賜宰相乃是獨宣誥命於宰相而他人不得與聞失古意矣

本朝於大臣之喪待之甚哀賀孫舉哲宗哀臨溫公事曰溫公固是如此至於嘗爲執政已告老而死祖宗亦必爲之親臨罷樂看古禮君於大夫小斂往焉大斂往焉於士旣殯往焉何其誠愛之至今乃恝然這也只是自渡江後君臣之勢方一向懸絕無相親之意故如此古之君臣所以事事做得成緣是親愛一體因說金人初起時其酋長與部落都無分別同坐同飲相爲戲舞所以做得事如後來烏珠犯中國虜掠得中國士類因有敎之以分等陛立制度者於是上下位勢漸隔做事漸難

本朝官制與唐大槪相似其曲折卻也不同

唐初每事先經由中書省中書做定將上得防再下中書中書付門下或有未當則門下繳駁又上中書中書又將上得防再下中書中書又下門下若事可行門下卽下尙書省尙書省但主書塡奉行而已故中書之權獨重本朝亦最重中書蓋以造命可否進退皆由之也門下𨿽有繳駁依舊經由中書故中書權獨重及神宗仿唐六典三省皆依此制而事多稽滯故渡江以來執政事皆歸一獨諸司吏曹【二十四曹】依舊分額各屬三省吏人自分所屬而其上之綱領則不分也【舊時三省事各有由不相侵越不相聞知中書自理會中書事尙書自理會尙書事門下自理會門下事】如有除授則宰執同共議定當筆宰執判過由中書吏人做上去再下中書中書下門下門下下尙書書行給舎繳駁猶州郡行下事須幕職官簽押如有不是得以論執中書行下門下皆用門下省官屬簽押事有未當則官屬得以執奏

舊制門下省有侍中有門下侍郎中書省有中書令中書侍郎攺官制神宗除去侍中中書令只置門下中書侍郎後並尙書左右丞門下中書侍郎四員爲參政官或云始者昭文館大學士兼同中書門下平章事富鄭公等爲之後攺爲左右僕射則蔡京王黼首居是選及攺爲左右丞相則某人等爲之名愈正而人愈不逮前亦何預名事曰只是實不正使名旣正而實亦正豈不尢佳又曰人言王安石以正名之說馴致禍亂且正名是孔子之言如何便道王安石說得不是使其名果正豈不更佳

給事中初置時蓋欲其在內給事上差除有不當用捨有不是要在裏面整頓了不欲其宣露於外今則不然或有除授小報才出逺近皆知了給舎方繳駁乃是給事外也這般所在都沒理會

唐制某鎭節度使某州刺史觀察使【此藩鎭所稱】使持節某州軍州事【此屬州軍所稱其屬官則云某州軍事判官某州軍事推官今尙如此若節鎭屬官則云節度推判官以自異於屬州】使與州各分曹案使院有觀察判官觀察推官州院有知錄糾六曹官爲六曹之長凡兵事則屬使院民事則屬州院刑獄則屬司理院三者分屬不相侵越司法專檢法司戶專掌倉庫然司理旣結獄須推判官簽押方爲圓備不然則不敢結斷本朝並省州院使院爲一如署銜但云知某州軍州事軍州事則使院之職也自並省三院而州郡六曹之職頗爲淆亂司法司理司戶三者尙仍舊知錄管州院事專主敎民今乃管倉庫獨爲不得其職所以六曹官惟知錄免二日衙以其職尊故優異之此等事史書並不載惟雜說中斑駁見一二舊嘗疑州院卽是司理院後閱範文正公集有云如使院州院宜並省歸一方知不然因曉州院使院之別【使院今之僉防也】凡諸幕職官皆謂之當職官如唐書所云有事當罰則詔云自當職官以下以次受罰有事當賞則云當職官以下以次受賞謂自推判官而下也又曰後來蔡京攺六曹官名頗得舊職爲不淆亂渡江以來以其出於京也皆罷之又問長史何官曰六朝時長史甚輕次第只是奔走長官之前有君臣之分不得坐至唐則甚重蓋皇子旣遙領正大帥其羣臣出爲藩鎭者則稱云副大帥某州長史【韓文董晉官位可見】至唐中葉而長史司馬別駕皆爲貶官不事事蓋節度使旣得自辟置官屬【如節度觀察推判官之屬】此旣重則彼皆輕矣

初蔡京更定幕職推判官謂之分曹建院以爲節度使觀察使在唐以治兵治財今則皆是閒稱呼初無職事而推判官猶襲節度觀察之名甚無謂又古者以軍興故置參軍今參軍等職皆治民事而猶循用參軍之號亦無意謂故分曹建院推判等官攺爲司士曹事司儀曹事此類有六參軍之屬攺爲某院某院而盡除去節度參軍之名看來攺得自是又如婦人封號有夫爲秦國公而妻爲魏國夫人者亦有封兩國者秦檜妻封兩國範伯逹笑之曰一妻而爲兩國夫人是甚義理故京皆攺隨其夫號如夫封建安郡則妻封建安郡夫人夫封秦國則妻亦封秦國夫人侯伯子男皆然看來隨其夫稱極是如淑人碩人宜人孺人之類亦京所定各隨其夫官帶之後人謂淑人碩人非婦人所宜稱看來稱碩人亦無妨惟淑人則非所宜爾但只有一節未善有夫方封某郡伯而妻已先封爲某國夫人者此則與京所攺者相值齟齬不可行蓋其封贈格法如此當初合並格法也與整頓過則無病矣遂使人得以咎之謂其法自相違戾亦是京不仔細乘勢粗攺後人以其出於京也遂不問是非一切反之

本朝先未有祠祿但有主管某宮某觀公事者皆大官帶之眞个是主管本宮本觀禦容之屬其他多只是監當差遣𨿽嘗爲諫議官亦有爲監當者如監船塲酒務之屬自王介甫更新法慮天下士大夫議論不合欲一切彈擊罷黜又恐駭物論於是創爲宮觀祠祿以待新法異議之人然亦難得惟監司郡守以上眷禮優渥者方得之自郡守以下則盡送部中與監當差遣後來漸輕今則又輕皆可以得之矣

今羣臣以罪去者不能全其退處之節凡有辭避必再三不允直待章疏劾之遂從罷黜

因說歷代承襲之曰本朝鑑五代藩鎭之遂盡奪藩鎭之權兵也收了財也收了賞罰刑政一切收了州郡遂日就困弱靖康之禍敵騎所過莫不潰散因及熙寧變法曰亦是當茍且廢弛之餘欲振而起之但變之不得其中爾

因言本朝養兵蠧國更無人去源頭理會只管從枝葉上去添兵添將太祖初定天下將諸軍分州郡特寄養耳故謂之第幾指揮謂之禁軍明其爲禁衛也其將校乃衙前今所謂都知兵馬使謂之敎練乃其軍之將也若都監乃唐末監軍之遺制鈐轄都部署皆國初制也部署卽今之總管今州鈐路鈐總管皆無職事但大閱時供職一兩日耳潭州有八指揮其制皆廢弛而飛虎一軍獨盛人皆謂辛幼安之力以某觀之當時何不整理親軍自是可用卻別創一軍又增其費又今之江上屯駐祖宗時亦無之某之意欲使更戌於州郡可以漸汰將兵然這話難說又今之兩淮荊襄義勇皆可用但人多不之思耳

兵法以能分合爲變不獨一陣之閒有分合天下之兵皆然今日之兵分者便不可合合者便不可分本朝舊來只郡國禁兵而已但在西北者差精鋭耳渡江後又添上禦前軍卻是張韓輩自起此項兵後來旣不可得而去只得如此聚屯今以不如祖宗時財賦養祖宗時所無之兵安得不窮也

問唐之人主喜用宦者監軍何也曰是他信諸將不過故用其素所親信之人後來一向疎外諸將盡用宦者本朝太宗令王繼恩平李順有功宰相擬以宣徽使賞之太宗怒切責宰相以爲太重蓋宣徽亞執政也遂創宣政使處之朝臣諸將中豈無可任者須得用宦者彼旣有功則爵賞不得吝矣然猶守得這些意思恐起宦者權重之患及熙丰用兵遂皆用宦者李憲在西權任如大將馴至後來遂有童貫譚稹之禍

總領一司乃趙忠簡所置當時之意甚重蓋緣韓嶽統兵權重方欲置副貳又恐啟他之疑故特置此一司以總制財賦爲名卻專切報發禦前兵馬文字蓋欲陰察之也

運使本是愛民之官今以督辦財賦反成殘民之職提刑本是仁民之官今以經總制錢反成不仁之具

經制錢陳亨伯所創蓋因方臘反童貫討之亨伯爲隨軍轉運使朝廷以其權輕又重爲經制使患軍用不足創爲此名以收州縣之財當時大獲其利然立此制時明言軍罷而止其後遂因而不攺至紹興四年韓球又創總制錢大略仿經制爲之十一年經界法行民間印契多倍有所得朝廷遂以此年立額至次年則其數大虧乃令州縣添補解發自後州縣大困朝廷亦知之議者乃請就三年中取中制以立額卻不知中制者乃所添補之歲其額猶爲重也因仍至今頃年得江西憲時陛對日亦嘗爲孝宗言之蓋此政是憲司職事又曰亨伯創經制錢時其兄弟有名某者勸止之不從乃率其子侄哭於家廟以爲作俑之罪祖先將不祀矣

祖宗立法催科只是九分才破這一分便不催但破得一百貫謂之破分便住自曾丞相仲欽爲戶部時便不用這法須要催盡至今所以如此

問學究一科沿革之故曰此科卽唐之明經是也進士科則試文字學究科但試墨義有才思者多去習進士科有記性者則應學究科凡試一大經者兼一小經每段舉一句令寫上下文以通不通爲去取應者多是齊魯河朔間人只務熟讀和注文也記得故當時有董五經黃二傳之稱但未必曉文義正如和尙轉經相似又有司待之之禮亦不與進士等進士入試之日主文則設案焚香垂簾講拜至學究則徹幕以防傳義其法極嚴有渴至飲硯水而黔其口者當時傳以爲笑歐公亦有詩云焚香禮進士徹幕待諸生【或云徹幕乃瞑目字亦非歐詩】其取厭薄如此荊公所以惡而罷之但自此科一罷之後人多不肯去讀書

或問勑令格式如何分別曰此四字乃神宗朝定法時綱領本朝止有編勑後來乃命羣臣修定元丰中執政安燾等上所定勑令上諭燾曰設於此而逆彼之至謂之格設於此而使彼效之謂之式禁於未然謂之令治其已然謂之勑修書者要當如此若其書完具政府總之有司守之斯無事矣神廟天資絕人觀此數語直是分別得好格如五服制度某親當某服某服當某時各有限極所謂設於此而逆彼之至之謂也式如磨勘轉官求恩澤封贈之類只依个樣子寫去所謂設於此而使彼效之之謂也令則條令禁制其事不得爲某事違者有罰之類所謂禁於未然者勑則是已結此事依條斷遣之類所謂治其已然者格令式在前勑在後則有敎之不攺而後誅之底意思今但欲尊勑字以勑居前令格式在後則與不敎而殺者何異殊非當時本指又問伊川云介甫言律是八分書是他見得如此何故曰律是刑統此書甚好疑是歷代所有傳襲下來至周世宗命竇儀注解過名曰刑統卽律也今世卻不用律只用勑令大槪勑令之法皆重於刑統刑統與古法相近故曰八分書

今日作史左右史有起居注宰執有時政記臺官有日曆並送史館著作處參攺入實錄作史大抵史皆不實緊切處不敢上史亦不關報

國初人便已崇禮義尊經術欲復二帝三代已自勝如唐人但說未透在直至二程出此理始說得透【以下人物】

太宗朝一時人多尙文中子蓋見朝廷事不振而文中子之書頗說治道故也然不得其要範文正公𨿽有欲爲之志然也粗不精密失照管處多

談苑說李文靖沒口匏事極好可謂鎭浮然與不興利事皆落一偏胡不廣求有道賢徳興起至治也

伯丰問寇萊公澶淵事如何曰當來他卻有措處然到此只得向前不可退後也

問本朝如王沂公人品甚髙晚年乃求復相何也曰便是前輩都不以此事爲非所以至範文正方厲防恥振作士气曰如寇萊公也因天書欲復相曰固是

問王沂公云恩欲已出怨使誰當似此不可爲通法否曰他只說不欲牢籠人才說使必出自我門下他亦未嘗不薦人才

某嘗說呂夷簡最是个無能底人今人卻說他有相業會處置事不知何者爲相業何者善處置爲相正要以進退人才爲先使四夷聞知知所聳畏方其爲相其才徳之大者如範文正諸公旣不用下而豪俊跅之士如石曼卿諸人亦不能用其所引援皆是半閒不界無狀之人弄得天下之事日入於昏亂及一旦不柰元昊何遂盡挨與範文正公若非範文正公則西方之事決定弄得郎當無如之何矣今人以他爲有相業深所未曉

近得周益公書論呂範解仇事曰初範公在朝大臣多忌之及爲開封府又爲百官圖以獻因指其遷進遲速次序曰某爲超遷某爲左遷如是而爲公如是而爲私意頗在呂相呂不樂由是落職出知饒州未幾呂亦罷相後呂公再入元昊方犯邊乃以公經略西事公亦樂爲之用嘗奏記呂公云相公有汾陽之心之徳仲淹無臨淮之才之力後歐陽公爲範公神道碑有懽然相得戮力平賊之語正謂是也公之子堯夫乃以爲不然遂刊去此語前書今集中亦不載疑亦堯夫所刪他如叢談所記說得更乖某謂呂公方寸隱微𨿽未可測然其補過之功使天下實被其賜則有不可得而掩者範公平日胸襟豁逹毅然以天下國家爲己任旣爲呂公而出豈復更有匿怨之意況公嘗自謂平生無怨惡於一人此言尢可驗忠宣固是賢者然其規模廣狹與乃翁不能無間意謂前日旣排申公今日若與之解仇前後似不相應故諱言之卻不知乃翁心事政不如此歐陽公聞其刊去碑中數語甚不樂也問後來正獻亦及識範公否曰正獻通判潁州時歐陽公爲守範公知靑州過潁謁之因語正獻曰太博近朱者赤歐陽永叔在此宜頻近筆硯異時同薦三人則王荊公司馬溫公及正獻公也其知人如此又曰呂公所引如張方平王拱辰李淑之徒多非端士終是不樂範公張安道過失更多但以東坡父子懷其汲引之恩文字中十分說他好今人又好看蘇文所以例皆稱之介甫文字中有說他不好處人旣不看看又不信

某嘗謂天生人才自足得用豈可厚誣天下以無人自是用不到耳且如一个範文正公自做秀才時便以天下爲己任無一事不理會過一旦仁宗大用之便做出許多事業今則所謂負剛大之气者且先一筆勾斷秤停到第四五等人气宇厭厭布列臺諌如何得事成故某向謂姓名未出而內外已知其非天下第一流矣

或問範文正公經理西事看得多是收拾人才曰然如滕子京孫元規之徒素無行節範公皆羅致之幕下後犯法又極力救解之如劉滬張亢亦然蓋此等人是有才底做事時須要他用但要會用得他又云範公嘗立一軍爲龍猛軍皆是招收前後作過黥配底人後來甚得其用時人目範公爲龍猛指揮使又曰方範公起用事時軍政全無統紀從頭與他整頓一番其後卻只務經理內地養威持重專行淺攻之策以爲得寸則吾之寸得尺則吾之尺卒以此牽制夏人遣使請和

因言仁宗朝講書楊安國之徒一時聚得幾个朴鈍無能之人可笑先生曰此事緣範文正招引一時才俊之士聚在館閣如蘇子美梅聖兪之徒此輩𨿽有才望𨿽皆是君子黨然輕儇戲謔又多分流品一時許公爲相張安道爲禦史中丞王拱辰之徒皆深惡之求去之未有防而蘇子美又杜祁公壻杜是時爲相蘇爲館職兼進奏院毎歲院中賽神例賣故紙錢爲飲燕之費蘇承例賣故紙因出已錢添助爲會請館閣中諸名勝而分別流品非其侶者皆不得與會李定願與而蘇不肯於是盡招兩軍女妓作樂爛飲作爲傲歌王勝之【名直柔】句云欹倒太極遣帝扶周公孔子驅爲奴這一隊專探伺他敗闕才聞此句拱辰卽以白上仁宗大怒卽令中官捕捉諸公皆已散走逃匿而上怒甚捕捉甚峻城中喧然於是韓魏公言於上曰陛下卽位以來未嘗爲此等事一旦遽如此驚駭物聽仁宗怒少解而館閣之士罷逐一空故時有一网打盡之語杜公亦罷相子美除名爲民永不敍復子美居湖州有詩曰不及雞竿下坐人言不得比罪人引赦免放也𨿽是拱辰安道輩攻之甚急然亦只這幾个輕薄做得不是縱有時名然所爲如此終亦何補於天下國家耶仁宗於是懲才士輕薄之獘這幾个承意防盡援引鈍朴持重之人以愚仁宗凡解經不過釋訓詁而已如楊安國彭乘之徒是也是時張安道爲禦史中丞助呂公以攻範

徳粹以明州士人所寄書納先生因請問其書中所言先生曰渠言漢之名節魏晉之曠蕩隋唐之辭章皆懲其獘爲之不然此只是正理不明相滚將去遂成風俗後漢名節至於末年有貴己賤人之獘如皇甫規鄕人見之卻問卿在鴈門食鴈美乎舉此可見積此不已其勢必至於虛浮入老莊相滚到齊梁間又不復如此只是作一般艷辭君臣賡歌褻瀆之語不以爲怪隋之詞章乃起於煬帝進士科至不成科目故遂滚纒至唐至本朝然後此理復明正如人有病今日一病明日變一病不成要將此病變作彼病某問己前皆滚纒成風俗本朝道學之盛豈是滚纒先生曰亦有其漸自範文正以來已有好議論如山東有孫明復䢐徠有石守道湖州有胡安定到後來遂有周子程子張子出故程子平生不敢忘此數公依舊尊他若如楊劉之徒作四六駢儷之文又非此比然數人者皆天資髙知尊王黜霸明義去利但只是如此便了於理未見故不得中某問安定學甚盛何故無傳曰當時所講止此只些門人受去做官死後便已

論安定規模𨿽少疏然卻廣大著實如孫明復春秋𨿽過當然占得气象好如陳古靈文字尢好嘗過臺州見一丰碑說孔子之道甚佳此亦是時世漸好故此等人出有魯一變气象其後遂有二先生若當時稍加信重把二先生義理繼之則可以一變而乃爲王氏所壊問當時如此積漸將成而壊於王氏莫亦是有气數曰然

安定太山䢐徠廬陵諸公以來皆無今日之術數老蘇有九分來許罪

韓魏公富鄭公皆言新法不便韓公更能論列上面不從他也委曲作个道理著行他底如富公更不行自用他那法度後來遂被人言𨿽如此畢竟喚做是不得今事有不便但當如韓公論列若不從也須做道理減省了行他底大不可行則有去而已如富公直截自用己意則不可也

論王荊公遇神宗可謂千載一時惜乎渠學術不是後來直壊到恁地問荊公初起便挾術數爲後來如此曰渠初來只是要做事到後面爲人所攻便無去就不觀荊公日錄無以知其本末他直是彊辯邈視一世如文潞公更不敢出一語問溫公所做如何曰渠亦只見荊公不是便倒一邊如東坡當初議論亦要變法後來皆攺了又問神宗元丰之政又卻不要荊公曰神宗盡得荊公許多伎倆更何用他到元丰間事皆自做只是用得一等庸人備左右趨承耳又問明道橫渠初見時皆許以峻用後來乃如此莫是荊公說已行故然曰正如吾友適說徐子宜上殿極防褒奬然事卻不行曰設使橫渠明道用於當時神宗盡得其學他日還自做否曰不然使二先生得君卻自君心上爲之正要大家商量以此爲根本君心旣正他日𨿽欲自爲亦不可又云富韓公召來只是要去語人云入見上坐亦不定豈能做事某云韓公當仁廟再用時與韓魏公在政府十餘年皆無所建明不復如舊時曰此事看得極好當記取又問使範文正公當此定不肯回曰文正卻不肯回須更精密似前日

新法之行諸公實共謀之𨿽明道先生不以爲不是蓋那時也是合變時節但後來人情洶洶明道始勸之以不可做逆人情底事及王氏排眾議行之甚力而諸公始退散道夫問新法之行𨿽途人皆知其有害何故明道不以爲非曰自是王氏行得來有害若使明道爲之必不至恁地狼狽問若專用韓富則事體如何曰二公也只守舊專用溫公如何曰他又別是一格又問若是二程出來擔負莫須別否曰若如明道十事須還他全別方得只看他當時薦章謂其志節慷慨【云云】則明道豈是尋常蹈故塊然自守底人

因語荊公陸子靜云他當時不合於法度上理會語之云法度如何不理防只是他所理會非三代法度耳

人傑云荊公保甲行於畿甸其始固咈人情元祐諸公盡罷之卻是壊其已成之法曰固是近張元徳亦有此議論寄來因言元祐諸公大略有偏處多如此人傑云如棄地與西夏亦未安曰當時如呂微仲自以爲不然蓋呂西人知其利害其他諸公所見恨不得納諸其懷其意待西夏倔彊時只欲卑巽請和耳

元祐諸賢議論大率凡事有據見定底意思蓋矯熙丰更張之失而不知其墮於因循旣有个天下兵須用練獘須用革事須用整頓如何一切不爲得

問明道論元祐事須並用熙丰之黨曰明道只是欲與此數人者共變其法且誘他入腳來做問如此卻是任術曰處事亦有不能免者但明道是至誠爲之此數人者亦不相疑忌然須是明道方能了此後來元祐諸公治得此黨太峻亦不待其服罪溫公論役法疎略悉爲章子厚所駁只一向罷逐不問所論是非卻是太峻急然當時如蔡確輩畱得在朝廷豈不害事

溫公忠直而於事不甚通曉如爭役法七八年間直是爭此一事他只說不合令民出錢其實不知民自便之此是有甚大事卻如何捨命爭

曹兄問諸先生皆以爲司馬公許多年居洛只成就得一部通鑑及到入朝卻做得許多不好事曰道司馬公做得未善卽是道司馬公之失卻不是當時哲廟若有漢昭之明便無許多事又曰不知有聖人出來天下事如何處置因舉易云井渫不食行惻也求王明受福也

司馬公憂國之心至垂絕猶未忘道鄕亦然竊謂到此無可柰何亦只得休矣先生曰全不念著卻如釋氏之忘若二公者又似太過問夫子曵杖負手逍遙而歌卻不然曰夫子猶言明王不興天下孰能宗予依舊是要做他底

司馬溫公爲諌官與韓魏公不合其後作祠堂記極稱其爲人豈非自見熙丰之事故也韓公眞難得廣大沈深

熙丰時諸人生財治獄紛起可畏一人嘗以獄事累及呂申公申公時爲樞密其人帶吏直入樞府令申公供文字之類甚無禮後元祐間例治此等人申公遂以其嘗治己之故恐人以爲私報之讐遂特輕之當時人以是美之先生曰只是莫過行遣至當得這般罪合與他行遣此處皆是病

範淳夫純粹精神短𨿽知尊敬程子而於講學處欠缺如唐鑑極好讀之亦不無憾

範淳夫論治道處極善到說義理處卻有未精【以上語類七十七條】

範公𨿽不純師程氏而實尊仰取法焉其於東坡則但以鄕黨遊從之好素相親厚而立朝議論趨向略同至其制行之殊則迥然水火之不相入且觀其辧理伊川之奏則其心豈盡以東坡爲是哉但不能辧之於當時而發之於數年之後此則剛彊不足不免乎兩徇之私者而其所重在此故卒不能勝其義理之公也【答呂伯恭論淵源錄○文集】

問黃履邢恕少居太學邢固俊拔黃亦謹厚力學後來二人卻如此狼狽曰他固會讀書只是自做人不好然黃卻是个白直底人只是昏愚無見識又愛官職故爲邢所誘壊邢則有意於爲惡又濟之以才故罪過多

劉摰梁燾諸公之死人皆疑之今其家子孫皆諱之然當時多遣使恐嚇之又州郡監司承風防皆然諸公多因此自盡劉元城屢被人嚇令自裁劉不畏曰君命死卽死自死奚爲寫遺祝之類訖曰今死無難矣卒無恙劉只有過當處然此須學得他始得

問劉元城不知培植君子之黨才一小事便一向搏擊以致君子盡去而小人用矣此其過否曰過不在此是他見識有病不知言無以知人也是他不知言且如說伊川他只見得祖宗有典故才有不合便道不是渠不知輔導少主之理當如此故伊川一向被他論列是他見識只如此又如蔡新州事被他當時自謂有定策功宣仁亦甚惡之謂須與他痛治恐後來皇帝被人惑治他不得元城亦欲因其詩以治之當時執政侍從臺諫有不欲治蔡者一切逐去蓋以詩治人自不正因此以治彼罪又不是詩胡說何足道定策謀他又不說了又無緣治得他都不消問了其本原只在開導人主心術使人主知不賞私恩不罰私怨之理則蔡何足慮元城亦不是私意只是以詩治人不當又欲絕其定策姦謀如此治之豈不使人主益疑後蔡死其家果訴寃謂蔡有定策功諸人忌之遂起大禍後治元祐諸公皆爲蔡報怨也

問元城了翁之剛孰爲得中曰元城得中了翁後來有太過處元城只是居其位便極言無隱罪之卽順受了翁後來做得都不從容了所以元城嘗論其尊堯集所言之過而戒之曰告君行已茍已無憾而今而後可以忘言矣

了翁有濟時之才道鄕純粹才不及也使了翁得志必有可觀

先生看東都事略文蔚問曰此文字如何曰只是說得个影子適閒偶看陳無已傳他好處都不載問曰他好處是甚事曰他最好是不見章子厚不著趙挺之綿襖傅欽之聞其貧甚懷銀子見他欲以賙之坐間聽他議論遂不敢出銀子如此等事他都不載如黃魯直傳魯直亦自有好處亦不曾載得文蔚問魯直好在甚處曰他亦孝友

曾子固初與介甫極厚善入館後出倅會稽今集中有詩云知者尙復然悠悠誰可語必是曾諫介甫來介甫不樂故其當國不曾引用後介甫罷相子固方召入又卻專一進諛詞歸美神宗更新法度得个中書舎人丁艱而歸不久遂亡不知更活幾年只做如何合殺子宣在後一向做出疎脫初子宣有意調停不主元祐亦不主元丰遂有建中靖國年號如丰相之陳瑩中鄒志完輩皆其所引卻又被諸公時攻其短子宣不堪有斥之使去國者其弟子開有書與子宣云某人者皆時名流今置閒處蓋爲是也後韓忠彥欲擠子宣遂引蔡京入來子宣知之反欲通慇懃於京忠彥方遣其子迓京則子宣之子已將父命迎之於二十里外矣先時子宣攻京甚力至是遂不復誰何凡京有所論奏不曰京之言是則曰京之言善又不自知其疎脫載之日錄

問章蔡之姦何如曰京之姦惡又過於惇方惇之再入相也京謁之於道袖出一軸以獻惇如學校法安養院之類凡可以要結士譽買覓人情者具在惇辭曰元長可畱他時自爲之後京爲相率皆建明時論往往歸之至詣學自嘗饅頭其中沒見識士人以手加額曰太師畱意學校如此京之當國費侈無度趙挺之繼京爲相便做不行挺之固庸人後張天覺亦復無所措手足京四次入相後至盲廢始終只用不患無財患不能理財之說其原自荊公又以鹽鈔茶引成櫃進入上益喜謂近侍曰此太師送到朕添支也由是內庭賜予不用金錢𨿽累巨萬皆不費力鈔法之行有朝爲富商暮爲乞丐者矣

因論賈生治安策中深計者謂之妖言曰宣政間凡危亡亂字皆不得用安得無後來之禍又云世間有一種卻是妖言如葉夢得宇文虛中二人所爲極是亂道平日持論卻甚正每進言必勸人主以正心修身爲先其言之辧裁𨿽前輩有說不及處正如出來念大悲咒相似正所謂妖言也又曰此等人多是有才會說底若使有好人在上收拾將去豈不做好人只緣時節不好義理之心不足以勝其利欲之心遂由徑防出無所不至

因論靖康執政曰徐處仁曾忤蔡京來舊做方面亦有聲後卻如此錯繆孫傅略得卻又好六甲神兵時節不好人材往往如此又曰張孝純守太原被圍甚急朝廷遣其子灝總師往救卻徘徊不進坐視其父之危急而不防以至城陷時節不好時首先是無了那三綱【桉封氏編年載此甚詳】或曰京師再被圍時張叔夜首領勤王之師以入叔夜爲人亦好曰他當時亦不合領兵入城只當駐在旁近以爲牽制且伸縮自如一入城後便有許多掣肘處所以迄無成功至於扈從北狩

昔人嘗問尹和靖世難如此孰可以當之者尹曰種師道可曰將則可矣孰可以相久之曰亦只令師道做也好一日召師道來全不能言遂不用許翰時爲諫議爲徽宗言當今之世豈可令閒而不用上曰種老不堪用矣卿可自見種問之如何往見之種亦不言許曰上令某問公公無以某爲書生某以爲今日之兵云云【要從其去而擊之意】種方應謂彼云云【今不可擊俟其過河擊之】許爲上備言其意方用之種闗西人其性寡黙與中朝士大夫不合一日因對淵聖曰朕已與和矣種於此全不能有所論但曰臣以甲兵之事事陛下其他非臣所與聞

論李仁甫通鑑長編曰近得周益公書亦疑其間考訂未甚精密因寄得數條來某看他書靖康間事最疎略如姚平仲劫寨則以爲出於李綱之謀種師中赴敵而死則以爲廹於許翰之令不知二事俱有曲折劫寨一事決於姚平仲僥幸之舉綱實不知【桉綱除知密院辭免札子云方修戰具嚴守備以俟援師乘便廹敵使進不得攻退無所掠勢窮而遁候其渡河半濟而擊勝可萬全而平仲引眾出城幾敗乃事然平仲受節制於宣撫不關白於行管二月八日夜半平仲之出種師道亦不知之在防臣實無所與】時執政如耿南仲輩方極力沮綱幸其有以借口遂合爲一辭謂平仲之出綱爲其謀師中之死亦非翰之故【桉中興遺史云河北制置副使種師中軍眞定進兵解太原圍去楡次三十里金人乘間來突師中欲取銀賞軍而輜重未到故士心離散又嘗約姚占張灝兩軍同進二人不至師中身被數創裹創力戰又一時死之朝廷議失律兵將中軍統制官王從道朝服而斬於馬行市】脫如所書則翰不度事宜移文督戰固爲有罪師中身爲大將握重兵豈有見樞府一紙書不量可否遂忿然赴敵以死此二事蓋出於孫覿所紀故多失實問覿何如人曰覿初間亦說好話夷考其行不爲諸公所與遂與王及之王時雍劉觀諸人附阿耿南仲以主和議後竄嶺表尢銜諸公見李伯紀輩望風惡之洪景盧在史館時沒意思謂靖康諸臣覿尙無恙必知其事之詳奏乞下覿具所見聞進呈秉筆之際遂因而誣其素所不樂之人如此二事是也仁甫不審多采其說遂作正文書之其他紀載有可信者反爲小字以疏其下殊無統紀遂令觀者信之不疑極是害事昔王允之殺蔡邕也謂不可使佞臣執筆在幼主旁使吾黨蒙訕議允之用心固自可誅然佞臣不可執筆則是不易之論

靖康初張邦昌僣位呂舜徒爲其門下侍郎當時有言他人不足惜只舜徒可惜者胡文定記其事云舜徒𨿽爲邦昌官卻能勸邦昌收回僞赦迎太后垂簾皆其力也其人云終是難分雪文定記此只到終是難分雪處便住更無他語問只如狄梁公在武后時當時若無梁公更害事曰梁公只是薦得張東之數人他已先死如梁公爲周朝相舜徒爲邦昌官皆不可以訓伊川論平勃謂當以王陵爲正是也如舜徒輩一生踐履適遭變故不幸有此事今人合下便如此卻不得

天下不可謂之無人才如靖康建炎間未論士大夫只如盜賊中是有多少人宗澤在東京收拾得諸路豪傑甚多力請車駕至京圖恢復只緣汪黃一力沮撓後旣無糧食供應澤又死遂散而爲盜非其本心自是當時不曾收拾得他致爲饑寒所廹以茍旦夕之命後來諸將立功名者往往皆是此時招降底人所以成湯說萬方有罪在予一人聖人見得意思直是如此

宗忠簡公薨其家人方入棺未斂軍兵轝出大防三日祭弔來哭不絕祭物滿防無數其得軍情人心如此

問中興諸相曰張魏公才極短𨿽大義極分明而全不曉事扶得東邊倒了西邊知得這里忘了那里趙忠簡卻曉事有才好賢樂善處置得好而大義不甚分明李丞相大義分明極有才做事有終始本末昭然可曉只是中間粗不甚謹宻此是他病然他綱領大規模宏闊照管得始終本末才極大諸公皆不及只可惜太粗耳朱丞相秀水閒居錄自誇其功太過以復辟之事皆由他做不公道又問呂頤浩曰這人粗胡亂一時閒得他用不足道

問魏公何故亦嘗論列李丞相曰魏公初赴南京亦主汪黃後以其人之不足主也意思都轉後居福州李公家於彼相得甚歡是時李公亦嘗薦魏公曾惹言語又問魏公論李丞相章疏中有修怨專殺等語似指誅宋齊愈而言何故曰宋齊愈舊曾論李公來但他那罪過亦非小小刑杖斷遣得了又曰當時議論自是一般好笑方召李丞相時顏岐之徒論列謂張邦昌金人所厚不宜疎逺李綱金人所惡不宜再用幸而髙宗語極好雲如朕之立恐亦非金人所樂遂得命召不寢曰方南京建國時全無紀綱自李公入來整頓一畨方略成个朝廷模樣如僣竊及嘗受僞命之臣方行誅竄死節之臣方行旌防然李公亦以此去位矣又曰便是天下事難得恰好是時恰恨撞著汪黃用事二人事事無能卻會專殺如置馬伸於死地陳東歐陽徹之死皆二人爲之

問中興賢相皆推趙忠簡公何如曰看他做來做去亦只是王茂洪規模當時廟論大槪亦主和議使當國久未必不出於和但就和上卻須有些計較如歲幣稱呼疆土之類不至一一聽命如秦檜之樣艸艸地和了後來秦沒意智乃以不合沮撓和議爲詞貶之卻十分送个好題目與他問趙好處如何曰意思好又孜孜汲引善類但其行事亦有不彊人意處如自平江再都建康張徳逺極費調防己自定疊了只因酈瓊叛去徳逺罷相趙公再入憂虞過計遂決還都臨安之策一夜起發自是不復都金陵矣

魏公初以何右丞薦爲太常簿趙忠簡爲開封推官相得甚懽在圍城中朝夕論講濟時之策魏公先逹力相汲引遂除司勲員外郎一向超擢反在魏公上嘗論天下人材魏公劇談秦檜之可用趙雲此人得志吾輩安所措足魏公云且爲國事計姑置吾人利害時趙公爲左張公爲右皆兼樞宻院事忽報烏珠大舉深入朝廷震怖時劉光世將重兵屯合肥魏公親往視師因奏記曰此決非烏珠必劉豫遣其子侄麟猊來寇耳臣往在關西數與烏珠戰熟其用兵利害今觀此舉決非其人魏公遂下令督戰光世恐懼謀欲退師而南以與趙公平時有鄕曲雅故遂私有請於趙折彥質時知樞宻院事復助之請遂徑自樞府下文字令光世退師魏公聞之大怒下令曰敢有一人渡江卽斬以徇光世聞之復駐軍如故此事𨿽謂之曲在趙公可也己而拓皐大防敵騎遂退魏公旣還絕不言前功欲以安趙公與共國事也而二公門下士互相排抵魏公之人至有作爲詩賦以嘲趙公者趙公之迹不安且有論之者遂去魏公獨相乃力薦檜之爲樞宻使及酈瓊叛於合肥呂安老死之魏公之迹亦不安懇辭求去髙宗問誰可代卿者魏公復薦趙公遂令魏公擬批召之旣出檜之謂必薦已就閤子語良久魏公言不及之檜之色漸變未幾中使傳宣促進所擬文字魏公遂就坐作札子封付中使檜之色變愈甚魏公遂上馬去及趙公再相會之反謂之曰張徳逺直恁無防恥弄壊得淮上事如此猶不知去及主上傳宣來召相公方皇恐上馬去趙公以爲然後又數數讒間之趙公不能不信也又如光世之罷實當於罪酈瓊叛去豈不可舉能者乃復以淮西之軍付光世弄得都成私意初趙公極惡秦之爲人不與通情及趙公爲相秦爲樞宻使每事惟公之命是聽久而趙公安之復深信之又薦之至與之並相並相之後復不敢專惟諾而已忽一日髙宗怒唐暉趙公爲之分解檜察上意惡暉逡巡發一語云如唐暉樣人才也不難得又一日趙公奏恩平郡王乃建王之弟建王乃恩平之兄建州不過一郡之地吳乃一大都會恐弟之封不宜壓兄檜察見髙宗以慈壽意主於恩平遂奏曰也不較此因此二事髙宗深眷之又因力主和議趙公罷遂拜左相他言語不多隻用兩句那事都了趙公不知魏公之無他爲檜所排得泉州是時魏公知福州二公相見因說及曩日之事趙公方知爲檜所中相與太息而已

僩因問當初髙宗若必不肯和乘國勢稍振必成功曰也未知如何蓋將驕惰不堪用僩問如張韓劉嶽之徒富貴已極如何責他死了宜其不可用若論數將之才則嶽飛爲勝然飛亦橫只是他猶欲向前廝殺先生曰便是如此有才者又有些毛病然亦上面人不能駕馭他若撞著周世宗趙太祖那里怕他駕馭起皆是名將緣上之舉措無以服其心所謂得罪於巨室者也

問嶽侯若做事何如張韓曰張韓所不及卻是他識道理了又問嶽侯以上者當時有誰曰次第無人

嶽飛恃才不自晦郭子儀晚節保身甚闒冗然當緊要處又不然單騎見虜云雲飛作副樞便直是要去做張韓知其謀便只依違然便不做亦不免其用心如此直是忠勇也

嶽太尉飛本是韓魏公家佃客每見韓家子弟必拜劉信叔是時以孤軍在順昌烏珠來伐諸將皆欲走信叔曰不可我若走則金人必前拒我襲在後必無遺類若幸而得至江則諸將盡扼江上責我以擅棄歸之罪亦必盡殺我決無可生之理不若堅守此城與金人決勝負庶幾死中可以求生也某嘗說廝殺無巧妙只是死中求生兩軍相拄一邊立得腳住不退卽贏矣須是死中求生方勝也

問胡文定公與秦丞相厚善之故曰秦防之嘗爲宻教翟公巽時知宻州薦試宏詞遊定夫過密與之同飯於翟奇之後康侯問人才於定夫首以會之爲對云其人類荀文若【又云無事不會】京城破金欲立張邦昌執政而下無敢有異議惟會之抗疏以爲不可康侯亦義其所爲力言於張徳逺諸公之前後會之自海上歸與聞國政康侯屬望尢切嘗有書疏往來講論國政康侯有詞掖講筵之召則會之薦也然其雅意堅不欲就是必已窺見其微隱有難處者故以老病辭後來會之做出大疎脫則康侯已謝世矣定夫之後及康侯諸子會之皆擢用之又曰此老當國卻畱意故家子弟往往被他牢籠出去多墜家聲獨胡明仲兄弟卻有樹立終是不歸附他嘗問和仲先世遺文因曰先公議論好但只是行不得和仲曰聞之先人所以謂之好議論政以其可以措諸行事何故卻行不得答曰公不知便是六經也有說得行不得處此是這老子由中之言看來聖賢說話他只將做一件好底物事安頓在那里又曰此老千百怪如不樂這人貶竄將去卻與他通慇懃不絕一日忽招和仲飯意極拳拳比其還家則臺章已下又送白金爲贐【按程子山諸公在貶所俱有啟事謝其存問者皆此類也】如欲論去之人章疏多是自爲以授言者做得甚好傅安道諸公往往認得如見彈洪慶善章曰此秦老筆也

秦太師與呂並相呂出甚所在秦一時換了臺諫人物呂聞之不平有客告之云其黨魁乃胡文定可逐去則秦不足慮呂如其言歸而諷臺諫論之秦爭於上遂並論秦髙宗欲罷其相令人行詞當時秦所引皆是好人而立朝無過人皆不平行詞者遂求禦批以疏其罪髙宗遂批與之大略云其未相時說作相數月可以致治旣相皆無所建明後來秦再相數年之後卻奏過以爲當初無過爲人所讒遂行下詞臣家索禦批旣得之則以納於髙宗其無禮不臣如此

因話及秦丞相問當時諸公皆入金渠何以全家得還曰此甚可疑當和親時王倫自金至欲髙宗屈膝中外憤怒秦老出有人牓云秦相公是細作

秦全是倚金脇太上每取防時只是說過一日除周葵作何官太上曰周葵爲彼官未久且令在彼秦不應下來卽批勅除之政府一人云適間上意未允秦曰此等事只是奏過便了遂除之

秦太師專政時張扶【或云張柄】請乘副車呂願中作秦城王气詩以獻檜皆受不辭呂知靜江府府有驛名秦城忽傳言有王气呂作詩與僚屬和之成冊以獻此見胡邦衡所作紹興間被貶逐人事實序熊子復欲作一書紀其事從其子借之或云非邦衡所作又曰私科舉或云恐是愚弄天下之人指鹿爲馬之意汪聖錫云恐不如此只愚騃耳初時人以伊周譽檜末後人以舜禹譽檜檜亦受之大抵久執權柄與人結怨多才欲放下恐人害己故執守不放其初未必有邪心到後來漸漸生出皆是鄙夫患失之謀耳

其後因一僧與魏公生日秦相治之甚峻幾逮及公又治趙相之子獄未成夜忽有一燈墜獄中其上書一反字明日獄具罪當斬秦檜不悅欲加族誅文字未上檜死先生云若族趙相家當時連逮數十人做到這里自休不得其勢須如曹操去

秦太師死髙宗告楊郡王云朕今日始免得這膝褲中帶匕首乃知髙宗平日常防秦之爲逆但到這田地匕首也如何使得

問秦相旣死如何又卻不更張復和親曰自是髙宗不肯當渠死後乃用沈該萬俟卨魏道弼【又有一人】此數人皆是當時說和親者中外旣知上意未幾又下詔云和議出於朕意故相秦檜只是贊成今檜旣死聞中外頗多異論不可不戒約甚沮人心當初有一二件事皆不是如檜家旣保全而專治其黨士大夫遭檜貶竄者敍復甚緩渠死得甚好若更在甚可畏當時己欲殺趙丞相之家旣加以反逆則牽聯甚眾見說有三十餘家皆當坐中外寒心髙宗亦甚厭惡之但無如之何問所以至於如此者何故曰伊川云人主致危亡之道非一而逸欲爲甚渠當初一面安排作太平調度以奉髙宗陰奪其權又挾金勢以爲重

胡邦衡尙號爲有知識者一日以書與範伯逹云某解得易魏公爲作序解得春秋鄭億年爲作序以爲美事範答書云易得魏公序甚好鄭序春秋者不知是何人得非劉豫左相乎是此人時且請去之胡舊嘗見李彌遜字似之亦一好前輩謂胡曰人生亦不解事事可稱只做得一兩節好便好胡後來喪名失節亦未必非斯言有以入之也

問陳少南詩如何曰亦間有好處然疎又爲之甚輕易秦檜居溫州時陳嘗爲館客後入經筵因講公羊母以子貴之說爲非是因論嫡妾之分是時太母還朝陳遂忤太上意安置惠州張宋卿於彼從之徽廟梓宮歸鄭後梓宮亦歸邢後太上初聘亦隨歸及邊以訃聞太母還秦檜欲以吉服迎吳才老時爲禮官獨以爲不可謂須先以凶服迎梓宮歸太上幾年不見太母了不爭此二三日奉安梓宮了卻以吉服迎太母歸眾禮官聚都堂皆從秦意吳獨爭之秦曰此不是公聚訟處卽以吳出之先生又云公羊之說非是只有一嫡

湯思退事秦檜最久其無狀皆親學得故所爲如此之乖

史丞相好薦人極不易然卻有些籠絡人意思不佳陳丞相較渾厚無這般意思又若賢否不辧者

王龜齡學也粗疎只是他天資髙意思誠慤表裏如一所至州郡上下皆風動而今難得此等人

王詹事守泉初到任會七邑宰勸酒歷告之以愛民之意出一絕云九重天子愛民深令尹宜懷惻怛心今日黃堂一杯酒使君端爲庶民斟七邑宰皆爲之感動其爲政甚嚴而能以至誠感動人心故吏民無不畏愛去之日父老兒童攀轅者不計其數公亦爲之垂淚至今泉人猶懷之如父母

汪端明少從學於焦先生汪旣逹時從杲老問禪憐焦之老欲進之以禪因勸焦登徑山見杲杲舉寂然不動感而遂通焦曰和尙不可破句讀書不契而歸亦奇士也【焦名援字公路南京人淸修苦節之士】

汪聖錫日以親師取友多識前言往行爲事故其晚年徳成行尊爲世名卿

問陳亮可用否曰朝廷賞罰明此等人皆可用如辛幼安亦是一帥材但方其縱恣時更無一人敢道他略不警策之及至如今一坐坐了又更不問著便如終廢此人作帥亦有勝他人處但當明賞罰以用之耳

近世士大夫憂國忘家每言及國事輒感憤慷慨者惟於趙子直黃文叔見之耳

或言趙子直多疑先生曰諸公且言人因甚多疑魯可幾曰只是見不破爾

趙子直亦可謂忠臣然以宗社之大計言之亦有未是處不知何以見先帝

一日獨侍坐先生忽顰蹙云趙丞相謫命似出胡紘問胡紘不知曾識他否曰舊亦識之此人頗記得文字莆陽之政亦好但見朋友多說其狠愎某曰丞相前日之事做得都是否曰也有些不是處問所以不是處曰公他日當自見之先生又曰一時正人皆已出去今全無一好人在朝某曰鄭溥之當時艸趙丞相罷相詞固好以某觀之當時不做便乞出尢爲奇特曰也不必如此但是後來旣遷之後便出亦自好他卻不合不肯出所以可疑若說敎他不做便出亦無此典故某曰且如富鄭公繳遂國夫人之封以前亦何曾有此自富公旣做後遂爲例先生微笑而不答某又問丞相秉軸首召先生入經筵命下士子相慶以爲太平可致忽然一日報罷莫不惶惑竊議者云先生請早晚入經筵人主將不能堪便知先生不能久在君側曰早晚入經筵非某之請是自來如此然某當時便敎久在講筵恐亦無益一日𨿽是兩畨入講筵文字分明一一解注亦只講過而已看來亦只是文具

某小年見上一輩未說如何个个有气魄敢擔當做事而今人个个都恁地衰無气魄也是气運使然

王侍郎普之弟某經兵火其乳母抱之走爲一將官所得乳母自思爲王氏乳母而失其子其罪大矣遂潛謀歸計將此將官家兵器皆去其刃弓則斷其自求一好馬抱兒以逃追兵踵至匿於麥中如此者三四僅全兒逹王家常見一僧說之僧今亦忘矣欲爲之傳未果【以上語類四十七條】

諸公稱號合立一條例差等如泰山海陵䢐徠濂溪明道伊川橫渠康節稱先生【如雲防山孫先生】公卿稱諡【如雲王文正公】無諡稱爵【如雲王荊公】無爵稱官【如雲範太史】程張門人及近世前輩亦如之其無官者稱字【如雲張思叔】或兼以號舉【如上蔡龜山衡麓橫浦之類】今人稱郡姓名【如東萊呂某】凡姦邪則直書姓名【如雲章惇○答或人○文集】

禦纂朱子全書卷六十二﹤子部﹐儒家類﹐禦纂朱子全書﹥

欽定四庫全書

禦纂朱子全書卷六十三

治道一

總論

治道別無說若使人主恭儉好善有言逆於心必求諸道有言孫於志必求諸非道這如何防不治這別無說從古來都有現成樣子眞是如此

問或言今日之告君者皆能言修徳二字不知教人君從何處修起必有其要曰安得如此說只防合下心不是私卽轉爲天下之大公將一切私意盡屏去所用之人非賢卽別搜求正人用之問以一人耳目安能盡知天下之賢曰只消用一个好人作相自然推排出來有一好臺諫知他不好人自然住不得

因論世俗不冠帯云今爲天下有一日不可緩者有漸正之者一日不可緩者興起之事也漸正之者維持之事也

問先生所謂古禮繁文不可考究欲取今見行禮儀增損用之庶其合於人情方爲有益如何曰固是曰若是則禮中所載冠婚喪祭等儀有可行者否曰如冠婚禮豈不可行但喪祭有煩雜耳問若是則非理明義精者不足以與此曰固是曰井田封建如何曰亦有可行者如有功之臣封之一鄕如漢之鄕亭侯田稅亦湏要均則經界不可以不行大綱在先正溝洫又如孝悌忠信人倫日用間事播爲樂章使人歌之仿周禮讀法徧示鄕村裏落亦可代今粉壁所書條禁

吳伯英與黃直卿議溝洫先生徐曰今則且理防當世事尙未盡如刑罰則殺人者不死有罪者不刑稅賦則有產者無稅有稅者無產何暇議古

今世有二法時法但一切更攺之卻甚易時則皆在人人皆以私心爲之如何變得嘉祐間法可謂矣王荊公未防盡變之又別起得許多以人難變故也

古人立法只是大綱下之人得自爲後世法皆詳密下之人只是守法法之所在上之人亦進退下之人不得

今日之法君子欲爲其事以拘於法而不得騁小人卻徇其私敢越於法而不之顧

揚因論科舉法𨿽不可以得人然尙公曰銓法亦公然法至於盡公不在人便不是好法要可私而公方始好

平易近民爲政之本

今人說寛政多是事事不管某謂壊了這寛字

問爲政更張之初莫亦湏稍嚴以整齊之否曰此事難防定說在人如何處置然亦何消要過於嚴今所難者是難得曉事底人若曉事底人歷練多事才至面前他都曉得依那事分寸而施以應之人自然畏服今人往往過嚴者多半是自家不曉又慮人欺已又怕人慢已遂將大拍頭去拍他要他畏服若自見得何消過嚴【以上語類十二條】

爲學之道莫先於窮理窮理之要必在於讀書讀書之法莫貴於循序而致精而致精之本則又在於居敬而持志此不易之理也夫天下之事莫不有理有以窮之則自君臣之大以至事物之微莫不知其所以然與其所當然而亡纖芥之疑善則從之惡則去之而無豪髮之累此爲學所以莫先於窮理也至論天下之理則要妙精微各有攸當亙古亙今不可移易是其粲然之迹必然之效蓋莫不具於經訓史冊之中欲窮天下之理而不卽是而求之則是正墻面而立爾此窮理所以必在乎讀書也若夫讀書則其不好之者固怠忽間斷而無所成矣其好之者又不免乎貪多而務廣往往未啟其端而遽己欲探其終未究乎此而忽已志在乎彼是以𨿽復終日勤勞不得休息而意緒悤悤無從容涵泳之樂孔子所謂欲速則不逹孟子所謂進鋭者退速正謂此也誠能鑑此而有以反之則心潛於一久而不移所讀之書自然漸漬浹洽心與理會而善之爲勸者深惡之爲戒者切矣此循序致精所以爲讀書之法也若夫致精之本則在於心心之爲物至虛至靈常爲一身之主以提萬事之綱一不自覺而馳騖飛揚以狥物欲於軀殻之外則一身無主萬事無綱𨿽其俯仰顧盻之間蓋已不自覺其身之所在而況能反覆聖言參考事物以求義理至當之歸乎孔子所謂君子不重則不威學則不固孟子所謂學問之道無他求其放心而已矣者正謂此也誠能嚴恭寅畏常存此心使其終日儼然不爲物欲之所侵亂則以之讀書以之觀理將無所往而不通以之應事以之接物將無所處而不當矣此居敬持志所以爲讀書之本也【甲寅行宮便殿奏札二】

記誦華藻非所以探淵源而出治道虛無寂滅非所以貫本末而立大中是以古者聖帝明王之學必將格物致知以極夫事物之變使事物之過乎前者義理所存纖微畢照了然乎心目之間不容豪髮之隠則自然意誠心正而所以應天下之務者若數一二辧黒白矣【壬午應詔封事】

四海之利病系於斯民之戚休斯民之戚休系乎守令之賢否然而監司者守令之綱也朝廷者監司之本也欲斯民之皆得其所本原之地亦在乎朝廷而已【壬午應詔封事】

邪正之驗著於外者莫先於家人而次及於左右然後有以逹於朝廷而及於天下焉若宮闈之內端荘齊肅后妃有闗雎之徳後宮無盛色之譏貫魚順序而無一人敢恃恩私以亂典常納賄賂而行請謁此則家之正也退朝之後從容燕息貴戚近臣擕僕奄尹陪侍左右各恭其職無一人敢通內外竊威福招權市寵以紊朝政此則左右之正也內自禁省外徹朝廷二者之間洞然無有豪髮私邪之間然後號施令羣聴不疑進賢退姦眾志咸服紀綱得以振而無侵撓之患政事得以修而無阿私之失此所以朝廷百官六軍萬民無敢不出於正而治道畢也心一不正則是數者固無從而得其正是數者一有不正而曰心正則亦安有是理哉是以古先聖王兢兢業業持守此心𨿽在紛華波動之中幽獨得肆之地而所以精之一之克之復之如對神明如臨淵谷未嘗敢有湏臾之怠然猶恐其隠微之間或有差失而不自知也是以建師保之官以自開明列諫諍之職以自規正而凡其飲食酒漿衣服次捨器用財賄與夫宦官宮妾之政無一不領於冡宰之官使其左右前後一動一靜無不制以有司之法而無纖芥之隙瞬息之頃得以隠其豪髮之私蓋𨿽以一人之尊深居九重之邃而懍然常若立乎宗廟之中朝廷之上此先王之治所以由內及外自微至著精粹純白無少瑕翳而其遺風餘烈猶可以爲後世法程也【周禮天官冢宰一篇乃周公輔導成王垂法後世用意最深切處欲知三代人主正心誠意之學於此考之可見其實○戊申封事】

四海之廣兆民至眾人各有意欲行其私而善爲治者乃能總攝而整齊之使之各循其理而莫敢不如吾志之所欲者則以先有綱紀以持之於上而後有風俗以驅之於下也何謂綱紀辧賢否以定上下之分核功罪以公賞罰之施也何謂風俗使人皆知善之可慕而必爲皆知不善之可羞而必去也然綱紀之所以振則以宰執秉持而不敢失臺諫補察而無所私人主又以其大公至正之心恭己於上而照臨之是以賢者必上不肖者必下有功者必賞有罪者必刑而萬事之統無所缺也綱紀旣振則天下之人自將各自矜奮更相勸勉以去惡而從善蓋不待黜陟刑賞一一加於其身而禮義之風亷恥之俗已丕變矣惟至公之道不行於上是以宰執臺諫有不得人黜陟刑賞多出私意而天下之俗遂至於靡然不知名莭行檢之可貴而惟阿諛軟熟奔競交結之爲務一有端言正色於其間則羣譏眾排必使無所容於斯世而後已此其形勢如將傾之屋輪奐丹雘𨿽未覺其有變於外而材木之心已皆蠧朽腐爛而不可復支持矣【已酉擬上封事】

天下萬事有大根本而每事之中又各有要切處所謂大根本者固無出於人主之心術而所謂要切處者則必大本旣立然後可推而見也如論任賢相杜私門則立政之要也擇良吏輕賦役則養民之要也公選將帥不由近習則治軍之要也樂聞警戒不喜導諛則聽言用人之要也推此數端餘皆可見然未有大本不立而可以與此者此古之欲平天下者所以汲汲於正心誠意以立其本也若徒言正心而不足以識事物之要或精覈事情而特昧夫根本之歸則是腐儒迂闊之論俗士功利之談皆不足與論當世之務矣【答張敬夫】

古聖賢之言治必以仁義爲先而不以功利爲急夫豈故爲是迂闊無用之談以欺世俗而甘受實禍哉蓋天下萬事本於一心而仁者此心之存之謂也此心旣存乃克有制而義者此心之制之謂也誠使是說著明於天下則自天子以至於庶人人人得其本心以制萬事無一不合宜者夫何難而不濟不知出此而曰事求可功求成吾以茍爲一切之計而已是申商吳李之徒所以亡人之國而自滅其身國𨿽富其民必貧兵𨿽彊其國必病利𨿽近其爲害也必逺顧弗察而已矣【送張仲隆序○以上文集七條】

王伯

嘗謂天理人欲二字不必求之於古今王伯之迹但反之於吾心義利邪正之間察之愈密則其見之愈明持之愈嚴則其發之愈勇孟子所謂浩然之气者蓋斂然於規矩凖繩不敢走作之中而其自任以天下之重者𨿽賁育莫能奪也是豈才能血气之所爲哉老兄視漢髙帝唐太宗之所爲而察其心果出於義耶出於利耶出於邪耶正耶直以其能假仁借義以行其私而當時與之爭者才能知術旣出其下又不知有仁義之可借是以彼善於此而得以成其功耳若以其能建立國家傳世久逺便謂其得天理之正此正是以成敗論是非但取其獲禽之多而不羞其詭遇之不出於正也千五百年之間正坐如此所以只是架漏牽補過了時日其間𨿽或不無小康而堯舜三王周公孔子所傳之道未嘗一日得行於天地之間也【答陳同父】

夫三才之所以爲三才者固未嘗有二道也然天地無心而人有欲是以天地之運行無窮而在人者有時而不相似蓋義理之心頃刻不存則人道息人道息則天地之用𨿽未嘗己而其在我者則固卽此而不行矣不可但見其穹然者常運乎上頺然者常在乎下便以爲人道無時不立而天地賴之以存之驗也夫謂道之存亡在人而不可舍人以爲道者正以道未嘗亡而人之所以體之者有至有不至耳非謂茍有是身則道自存必無是身然後道乃亡也天下固不能人人爲堯然必堯之道行然後人紀可修天地可立也天下固不能人人皆堯然亦不必人人皆桀而後人紀不可修天地不可立也但主張此道之人一念之間不似堯而似桀卽此一念之間便是架漏度日牽補過時矣蓋道未嘗息而人自息之所謂非道亡也幽厲不由也正謂此耳惟聖盡倫惟王盡制固非常人所及然立心之本當以盡者爲法而不當以不盡者爲凖故曰不以舜之所以事堯事君不敬其君者也不以堯之所以治民治民賊其民者也而況謂其非盡欺人以爲倫非盡罔世以爲制是則𨿽以來書之辧固不謂其絕無欺人罔世之心矣欺人者人亦欺之罔人者人亦罔之此漢唐之治所以𨿽極其盛而人不心服終不能無愧於三代之盛時也今若必欲撤去限隔無古無今則莫若深考堯舜相傳之心法湯武反之之工夫以爲凖則而求諸身卻就漢祖唐宗心術微處痛加防削取其偶合而察其所自來黜其悖戾而究其所從起庶防天地之常經古今之通義有以得之於我不當坐談旣往之迹追飾已然之非便指其偶同者以爲全體而謂其眞不異於古之聖賢也【答陳同父】

如管仲之功伊呂以下誰能及之但其心乃利欲之心迹乃利欲之迹是以聖人𨿽稱其功而孟子董子皆秉法義以裁之不少假借蓋聖人之目固大心固平然於本根親切之地天理人欲之分則有豪釐必計絲髮不差者此在後之賢所以密傳謹守以待後來惟恐其一旦捨吾道義之正以狥彼利欲之私也今不此而遽欲大其目平其心以斷千古之是非宜其指鐵爲金認賊爲子而不自知其非也若夫防鐵成金之譬施之有教無類遷善攺過之事則可至於古人已往之迹則其爲金爲鐵固有定形而非後人口舌議論所能攺易久矣今乃欲追防功利之鐵以成道義之金不惟費卻閒心力無補於旣往正恐礙卻正知見有害於方來也來諭又謂凡所以爲此論者正欲發儒者之所未備以塞後世英防之口而奪之气使知千塗萬轍卒走聖人樣子不得以愚觀之正恐不湏如此費力但要自家見得道理分明守得正當後世到此地者自然若合符節不假言傳其不到者又何足與之爭耶況此等議論正是推波助瀾縱風止燎使彼益輕聖賢而愈無忌憚又何足以關其口而奪其气乎【答陳同甫○以上文集三條】

封建

封建實是不可行若論三代之世則封建好處便是君民之情相親可以久安而無患不似後世郡縣一二年輒易𨿽有賢者善政亦做不成

問後世封建郡縣何者爲得曰論治亂畢竟不在此以道理觀之封建之意是聖人不以天下爲己私分與親賢共理但其制則不過大此所以爲得賈誼於漢言眾建諸侯而少其力其後主父偃竊其說用之於武帝

栁子厚封建論則全以封建爲非胡明仲軰破其說則專以封建爲是要之天下制度無全利而無害底道理但看利害分數如何封建則根本較固國家可恃郡縣則截然易制然來來去去無長久之意不可恃以爲固也

因論封建曰此亦難行使膏粱之子弟不學而居士民上其爲害豈有涯哉且以漢諸王觀之其荒縱滛虐如此豈可以治民故主父偃勸武帝分王子弟而使吏治其國故禍不及民所以後來諸王也都善弱蓋漸染使然積而至於魏之諸王遂使人監守𨿽飲食亦皆禁制更存活不得及至晉懲其諸王各使之典大藩總彊兵相屠相戮馴致大亂僴云監防太密則有魏之傷恩若寛去繩勒又有晉之禍亂恐皆是無古人教養之法故爾曰那个𨿽教無人柰得他何或言今之守令亦善曰卻無前代尾大不掉之患只是州縣之權太輕卒有變故更支撐不住僴因舉祖宗官制沿革中說祖宗時州郡禁兵之額極多又有諸般名色錢可以贍養及王介甫作相凡州郡兵財皆括歸朝廷而州縣益虛所以後來之變天下瓦解由州郡無兵無財故也曰只祖宗時州郡已自輕了如仁宗朝京西羣盜橫行破州屠縣無如之何淮南盜王倫破髙郵郡守晁仲約以郡無兵財遂開門犒之使去富鄭公聞之大怒欲誅守臣曰豈有任千里之寄不能拒賊而反賂之範文正公爭之曰州郡無兵無財俾之將何捍拒今守臣能權宜應變以全一城之生靈亦可矣豈可反以爲罪耶然則彼時州郡已如此虛弱了如何盡責得介甫介甫只是刮刷太甚【以上語類四條】

始皇紀論封建之不可復其說𨿽詳而大要直謂無故國之可因而已嘗試考之商周之初大賚所富已皆善人而其土地廣狹隨時合度無尾大外彊之患王者世世修徳以臨之又皆長久安寕而無倉猝傾揺之變是以諸侯之封皆得傳世長久而不可動非以有故國之助而然也秦至無道決無久存之理正使采公卿之議用淳於越之說並建子弟以自藩屏不過爲陳吳劉項魚肉之資𨿽有故國之助亦豈能以自安也哉至若漢晉之事則或以地廣兵彊而逆節萌起或以主昏政亂而骨肉相殘又非以無故國之助而亡也蘇子之考之也其已不詳矣至於又謂後世之封建者舉無根之人寄之吏民之上君民不親一有變故則將漂捲而去亦與秦之郡縣何異若使秦能寛刑薄賦與民休息而以郡縣治之𨿽與三代比隆可也夫以君民不親而有漂捲之患爲不異於郡縣是固以封建爲賢於郡縣但後世之封建不能如古之封建故其利害無以異於郡縣耳而又必曰以郡縣善而治之猶可以比於三代至於封建則固以爲不可豈封建則不可以善治而必爲郡縣乃可以善治耶若以無根爲慮則吾又有以折之夫天生蒸民有物有則君臣之義根於情性之自然非人之所能爲也故謂之君則必知撫其民謂之民則必知戴其君如夫婦之相合朋友之相求旣已聫而比之則其位置名號自足以相感而相持不慮其不親也如太公之於齊伯禽之於魯豈其有根而康叔之於衛又合其再世之深仇而君之然皆傳世數十衛乃後周數十年而始亡豈必有根而後能久耶至於項羽初起卽戰河北其爲魯公未必嘗得一日臨蒞其民也而其亡也魯人且猶爲之城守不下至聞其死然後乃降以至彭越之於梁張敖之於趙其爲君也亦暫耳而欒布貫髙之徒爭爲之死以至漢魏之後則己爲郡縣久矣而牧守有難爲之掾屬者猶以其死捍之是豈有根而然哉君臣之義固如此也若秦之時六國彊大誠不可以爲治旣幸有以一之矣則宜繼續其宗祀而分裂其土壤以封子弟功臣使之維持參錯於其間以義言之旣得存亡繼絕之羙以勢言之就使有如蘇子之所病則夫故國之助根本之固者又可於此一舉而兩得之亦何爲而不可哉但秦至無道封建固不能待其久而相安而爲郡縣亦不旋踵而敗亡蓋其利害得失之算初不系乎此耳蘇子乃以其淺狹之心狃習之見率然而立論固未嘗察乎天理民彜本有之常性而於古今之變利害之實人所共知而易見者亦復乖戻如此是則不惟其窮理之學未造本原抑其暮年精力亦有所不逮而然也或曰然則爲今之計必封建而後可以爲治耶而度其勢亦可必行而無耶曰不必封建而後可爲治也但論治體則必如是然後能公天下以爲心而逹君臣之義於天下使其恩禮足以相及情意足以相通且使有國家者各自愛惜其土地人民謹守其祖先之業以爲遺其子孫之計而凡爲宗廟社稷之奉什伍閭井之規法制度數之守亦皆得以久逺相承而不至如今日之朝成而暮毀也若猶病其或自恣而廢法或彊大而難制則雜建於郡縣之間又使方伯連帥分而統之察其敬上而卹下與其違禮而越法者以行慶讓之典則爲而有耶【古史餘論○文集】

論官

昔周公立許多官制都有統攝連屬自秦漢而下皆是因一事立一官便無些統攝連屬了

周不置三公之官只是宰以下六卿爲之周公嘗以宰爲太師顧命乃同召太保奭芮伯彤伯畢公衛侯毛公注謂此六卿也稱公則三公矣

古者人主左右攜提執賤役若虎賁綴衣之類皆是士大夫日相親密所謂侍禦僕從罔匪正人以旦夕承弼厥辟出入起居罔有不欽發號施令罔有不臧不似而今太隔絕人主極尊嚴眞如神明人臣極卑屈望拜庭下不交一語而退漢世禁中侍衛亦是士大夫以孔安國大儒而執唾盂𨿽儀盆亦是士人執之

漢宣懲霍光之事必躬親又有宦者恭顯出來光武懲王莽之不任三公事歸臺閣尙書禦史大夫謁者謂之三臺

或問東宮官屬曰唐六典載東宮官制甚詳如一小朝廷置詹事以統眾務則猶朝廷之尙書省也置左右二春坊以領眾局則猶中書門下省也左右春坊又皆設官有各率其屬之意崇文館猶朝廷之館閣贊善大夫猶朝廷之諫議大夫其官職一視朝廷而爲之降殺此等制度猶好今之東宮官屬極茍簡左右春坊舊制皆用賢徳者爲之今遂用武弁之小有才者其次惟有講讀數員而已如贊善大夫諸官又但爲階官非實有職業神宗以唐六典攺官制乃有疎略處如東宮官屬之不備是也

方今朝廷只消置一相三參政兼六曹【如吏兼禮戶兼工兵兼刑】樞密可罷如此則事易逹又如宰相擇長官長官卻擇其僚今銓曹注擬小官繁劇而又不能擇賢每道只令監司差除亦好毎道仍只用一監司人傑因舉陸宣公之言以爲豈有爲臺閣長官則不能擇一二屬吏爲宰相則可擇千百具寮曰此說極是當時如沈旣濟亦有此說之意

嘗與劉樞言某做時且精選一个吏部尙書使得盡搜羅天下人才諸部官長得自辟屬官卻要過中書吏部尙書考察朝官未闕人時亦未得薦俟次第闕人卻令侍從以下各舉一人二人只舉一二人彼亦不敢以大段非才者進今常常薦人一切都淡了又並天下監司一路只著一漕一憲茶鹽將兼了

古者王畿千里而已然官屬已各令其長推擇今天下之大百官之眾皆總於吏部下至宰執幹辦使臣特其家私僕爾亦湏吏部差注所以只是滚滚地鶻突差將去何暇論其人之材否今朝廷舉事三省下之六部六部下之監寺監寺卻申上六部六部又備申三省三省又依所申行下只祠祭差官其人不過在朝職事官其姓名亦豈難記然省中必下之禮部禮部行下太常太常方擬定申部部申省省方從其所申差官不知何用如此迂曲只三省事亦然尙書關中書取防中書送門下審覆門下送尙書施行又如旣有六部卽無用九卿周家只以六卿分職漢人只以九卿釐庶務事各歸一本朝建官重三疊四多少勞擾此湏大有爲後痛更革之若但宰相有志亦不能辦必得剛健大有爲之君自要做時方可書曰亶聰明作元後元後作民父母湏是剛明智勇出人意表之君方能立天下之事又如今諸路兵將官有總管路分路鈐都監監押正將副將都不曽管一事廂軍旣無用又養禁軍禁軍又分揀中不揀中兩等然亦無用又別養大軍今大軍亦漸如廂禁軍矣此是耗蠧多少通其變使民不倦今變而不通民皆倦了故鼓舞不動國初緣藩鎭彊故收其兵權置通判官今已無前日可防之卻依舊守此法可謂不知變也

自秦置守尉監漢有郡守刺史如今監司專主按察至漢末令刺史掌兵遂侵郡守之權兼治民事而刺史之權獨重後來或置或否【漢有十二州百三郡郡有太守州有刺史歷代添置州名愈多而郡愈少又其後也遂去郡而爲州故刺史兼治軍民而守廢至隋又置郡守後又廢守置刺史而刺史遂爲太守之職】其嘗說不用許多監司每路只置一人復刺史之職正其名曰按察使令舉刺州縣官吏其下卻置判官數員以佐之如轉運判官刑獄判官農田判官之類農田專主婚田轉運專主財賦刑獄專主盜賊而刺史總之稍重諸判官之權資序視通判而刺史視太守判官有事欲奏聞則刺史爲之奏刺史不肯發則許判官自徑申禦史臺尙書省以分刺史之權蓋刺史之權獨專則又不便若其人昏濁則害貽一路百姓無出气處故又湏略重判官之權諸判官下卻置數員屬官如職幕官之類如此則重權歸一太守自治州事而刺史則舉刺一路豈不簡徑省事而無煩擾耗蠧之乎

朝廷只當擇監司太守自余職幕縣官容他各辟所知方可責成天下湏是放開做使恢恢有餘地乃可

兵制官制田制便考得三代西漢分明然與今日事勢名實皆用不得如官制不若且就今日之官罷其冗員存其當存者亦自善

某嘗謂宰相是舜禹伊周差遣下此亦湏房杜姚宋之徒方能處置得天下事後之當此任者怪他不能當天下之事不得是他人品只如此力量有所不足如何彊得

客有爲固始尉言淮甸無備甚先生曰大臣慮四方若位居宰相也湏慮周於四方始得如今宰相思量得一邊便全然掉卻那一邊如人爲一家之長一家上下也湏常常都計掛在自家心下始得

官無大小凡事只是一个公若公時做得來也精采便若小官人也望風畏服若不公便是宰相做來做去也只得个沒下梢

國子司業學官尙可爲天下人材所聚庶防有可講學成就者然今日爲之明日便當攺作使士人毋以利爲心若君無尊徳樂道之誠必不能用

治愈大則愈難爲監司不如做郡做郡不如做縣蓋這里有仁愛心便隔這一重要做件事他不爲做便無緣得及民

因論郡縣政治之乖曰民𨿽眾畢竟只是一个心甚易感也

爲守令第一是民事爲重其次則便是軍政今人都不理會

開落丁口推割產錢是治縣八字法詞牒無情理者不必判

謂李思永曰衡陽訟牒如何思永曰無根之訟甚多先生曰與他研窮道理分別是非曲直自然訟少若厭其多不與分別愈見事多

前軰說話可法某嘗見吳公路云他作縣不敢作旬假一日假則積下一日事到底自家用做轉添得繁劇則多粗率不子細豈不害事

某與諸公說下梢去仕宦不可不知湏是有旁通歷逐日公事開項逐一記了卽勾之未了湏理會教了方不廢事

先生因泛言交際之道云先人曽有雜錄冊子記李仲和之祖【見居三衢】同包孝肅同讀書一僧捨每出入必經由一富人門二公未嘗往見之一日富人俟其過門邀之坐二公托以他事不入他日復招飯意厪甚李欲往包公正色與語曰彼富人也吾徒異日或守鄕郡今妄與之交豈不爲他日累乎竟不往後十年二公果相繼典鄕郡先生因嗟嘆前軰立己接人之嚴蓋如此方二公爲布衣所志已如此此古人所謂言行必稽其所終慮其所敝也或言近有爲鄕邑者泛接部內士民如布衣交甚至狎溺無所不至後來遇事入手處之頗有掣肘處曰爲邑之長此等處當有限節若脫略繩墨其末流之必至於此包李之事可爲法也

過到溫陵回以所聞嶽侯對髙廟天下未太平之問云文臣不愛錢武臣不惜命天下當太平告之先生之前只笑云後來武官也愛錢【以上語類二十四條】

一諸州教官以經明行修登第人充罷去試法如不足則令侍從兩省臺諫及諸路監司雜舉歳無定員有闕則降指揮令舉○一近制新攺官人並令作縣其舉狀內只言犯入己贓甘與同罪卽不言若本人攺官之後任親民差遣日如有疲儒殘酷違法害民卽與同罪是以舉者狥私妄舉多不擇人及至負敗又無譴責今欲乞於舉狀中添入此項如有違戾必罰無赦○一今攺官人𨿽有引見之法然未嘗親奉玉音詢考治行所以人得妄舉而昏繆不材之人或與其間欲乞今後引見之日每十人中特宣兩人升殿詢其前任職事及民間利害如有庸繆卽行退黜仍將舉主降官放罷【有職名者卽令落職】則舉者知畏而庸妄之徒不敢徼幸求進矣○一攺官之人設使所舉皆當然其才亦有大小之不同而今之縣道亦有難易之別今銓部之法未嘗爲官擇人而使人自擇官是以才髙者審於擇地多注優閒易辦之縣才短者昧於所向多注繁劇難辦之縣使人與官兩失其所所以縣多不治而人有遺才也欲乞將天下諸縣分其難易又以大小爲次委自尙書將合注知縣之人精加考究分作四等以可任繁難大縣者爲上繁難小縣者次之優閒大縣又次之小縣爲下其己任繁難者後任便與注權通判其任優閒縣者後任湏管再入知縣一次不得別注差遣願注縣丞者聴但亦以三年爲任【攺官議】

當官亷謹是吾軰本分事不待多說然微細處亦湏照管不可忽略因循怠惰呂氏童防訓下卷數條防閒之道甚至皆可佩服自治旣不茍更能事上以禮接物以誠臨民以寛禦吏以法而簿書期會之間亦無所不用其敬焉則庶乎其少過矣【答範伯宗】

爲政以寛爲本者謂其大體規模意思當如此耳古人察理精密持身整肅無偸惰戱豫之時故其政不待作威而自嚴但其意則以愛人爲本耳及其施之於政事便湏有綱紀文章關防禁約截然而不可犯然後吾之所謂寛者得以隨事及人而無頽不舉之處人之防於我者亦得以通逹明白實受其賜而無間隔欺蔽之患聖人說政以寛爲本而今反欲其嚴正如古樂以和爲主而周子反欲其淡蓋今之所謂寛者乃縱弛所謂和者乃哇淫非古之所謂寛與和者故必以是矯之乃得其平耳如其不然則𨿽有愛人之心而事無統紀緩急先後可否與奪之權皆不在己於是姦豪得志而善良之民反不被其澤矣此事利害只在目前不必引書傳攷古今然後知也但爲政必有規矩使姦民猾吏不得行其私然後刑罰可省賦斂可薄所謂以寛爲本體仁長人孰有大於此者乎【答廖子晦○以上文集三條】

用人

問天地生一世人自足了一世用但患人不能盡用天地之才此其不能大治若以今世論之則人才之可數者亦可見矣果然足以致大治乎曰不然人只是這个人若有聖賢出來只他气焰自薰蒸陶冶了無限人才這个自爭八九分少閒無狀者惡者自消鑠不敢使出各求奮勵所長而化爲好人矣而今朝廷意思略轉則天下之人便皆變動況有大聖賢者出甚麼樣气魄那个盡薰蒸了小人自是不敢放出無狀以其自私自利辦事之心而爲上之用皆是有用之人矣

今日人才之壞皆由於詆排道學治道必本於正心修身實見得恁地然後從這里做出如今士大夫但說據我逐時恁地做也做得事業說道學說正心修身都是閒說話我自不消得用此若是一人義手並腳便道是矯激便道是邀名便道是做崖岸湏是如市井底人拖泥帯水方始是通儒實才

今日人材湏是得个有見識又有度量人便容受得今日人材將來截長補短使【以上語類三條】

人主以論相爲職宰相以正君爲職二者各得其職然後體統正而朝廷尊天下之政必出於一而無多門之茍當論相者求其適已而不求其正已取其可愛而不取其可畏則人主失其職矣當正君者不以獻可替否爲事而以趨和承意爲能不以經世宰物爲心而以容身固寵爲術則宰相失其職矣二者交失其職是以體統不正綱紀不立而左右近習皆得以竊弄威權賣官鬻獄使政體日亂國勢日畢𨿽有非常之禍伏於之申而上恬下嬉亦莫知以爲慮者是可不察其所以然者而反之以去其所已用而審其所將用者乎選之以其能正已而可畏則必有以得自重之士而吾所以任之不得不重任之旣重則彼得以盡其獻可替否之志而行其經世宰物之心而又公選天下直諒敢言之士使爲臺諫給捨以參其議論使吾腹心耳目之寄常在於賢士大夫而不在於羣小陟罰臧否之柄常在於廊廟而不出於私門如此而主威不立國勢不彊綱維不舉刑政不淸民力不裕軍政不修者臣不信也【已酉擬上封事】

生麻中不扶而直白沙在泥不染而黒故賈誼之言曰習與正人居之不能無正猶生長於齊之地不能不齊言也習與不正人居之不能無不正猶生長於楚之地不能不楚言也是以古之聖賢欲修身以治人者必逺便嬖以近忠直蓋君子小人如冰炭之不相容薰猶之不相入小人進則君子必退君子親則小人必疎未有可以兼收並蓄而不相害者也能審乎此以定取捨則其見聞之益薰陶之助所以謹邪僻之防安義理之習者自不能己而其舉措刑賞所以施於外者必無偏陂之失一有不審則不惟其妄行請托竊弄威權有以害吾之政事而其導諛薰染使人不自知覺而與之俱化則其害吾之本心正性又有不可勝言者然而此軰其類不同蓋有本出下流不知禮義而稍通文墨者亦有服儒衣冠叨竊科第而實全無行檢者是皆國家之大賊人主之大蜮茍非心正身修有以灼見其情狀如臭惡之可惡則亦何以逺之而來忠直之士望徳業之成乎【己酉擬上封事】

前軰有論嘉祐元丰兼収並用異趣之人故當時朋黨之禍不至於朝廷者世多以爲名言某嘗謂此乃不得己之論以爲與其偏用小人而盡棄君子不若如是之猶爲愈耳非以爲君子不可專任小人不可盡去而此舉眞可爲萬世法也若使當時盡用韓富之徒而並絀王蔡之屬則其所以卒就慶曆之宏規盡革熙寕之秕政者豈不盡羙而盡善乎後之覽者得其言而不得其心知退守其所爲不得巳之論而不知進求其盡羙盡善之防是以國論日卑而天下之勢卒至於委靡而不振至如元祐則其失在於徒知異己者之非君子而不知同己者之未必非小人是以患生於腹心之間卒以助成仇敵之勢亦非獨章蔡之能爲己禍也然則元祐之失乃在於分別之未精而丞相以爲太甚某竊有所未諭也【與畱丞相】

古之君子有志於天下者莫不以致天下之賢爲急而其所以急於求賢者非欲使之綴緝言語譽道功徳以爲一時觀聴之羙而已蓋將以廣其見聞之所不及思慮之所不至且慮夫處已接物之間或有未盡善者而將使之有以正之也是以其求之不得不博其禮之不得不厚其待之不得不誠必使天下之賢識與不識莫不樂自致於吾前以輔吾過然後吾之徳業得以無愧乎隠微而寖極乎光大耳然彼賢者其明旣足以燭事理之微其守旣足以遵聖賢之轍則其自處必髙而不能同流合污以求譽自待必厚而不能陳詞飾說以自媒自信必篤而不能趨走惟諾以茍容也是以王公大人𨿽有好賢樂善之誠而未必得聞其姓名識其面目盡其心志之底蘊又況初無此意而其所取特在乎文字言語之間乎蓋好士而取之文字言語之間則道學徳行之士吾不得而聞之矣求士而取之投書獻啟之流則自重有恥之士吾不得而見之矣待士而雜之妄庸便佞之伍則志節慷慨之士寧有長揖而去耳而況乎所謂對偶駢儷諛佞無實以求悅乎世俗之文又文字之末流非徒有志於髙逺者鄙之而不爲若乃文士之有識者亦未有肯深畱意於其間者也而間者竊聴於下風似聞明公專欲以此評天下之士若其果然則某竊以爲誤矣江右舊多文士而近歳以來行誼志節之有聞者亦彬彬焉惟明公畱意取其彊明正直者以自輔而又表其惇厚亷退者以厲俗毋先文藝以後器識則陳太傅不得專羙於前而天下之士亦庶乎不失望於明公矣【與陳丞相】

古之大臣以其一身任天下之重非以其一耳目之聰明一手足之勤力爲能周天下之事也其所賴以共正君心同防國論必有待於眾賢之助焉是以君子將以其身任此責者必咨詢訪問取之於無事之時而參伍較量用之於有事之日蓋方其責之必加於己而未及也無旦暮倉卒之湏則其觀之得以久無利害紛拏之惑則其察之得以精誠心素著則其得之多歳引月長則其蓄之富自重者無所嫌而敢進則無幽隠之不盡欲進者無所爲而不來則無巧僞之亂眞久且精故有以知其短長之實而不差多且富故有以使其更疊爲用而不竭幽隠畢逹則讜言日聞而吾徳修取捨不則望實日隆而士心附此古之君子所以成尊主庇民之功於一時而其遺風餘韻猶有稱思於後世者也今之人則不然其於天下之士固有漠然不以爲意者矣其求之者又或得之近而不知其遺於逺足於少而不知其漏於多求之備而不知其失於詳也其平居暇日所以自任者𨿽重而所以待天下之士者不過如此是以勤勞惻怛𨿽盡於鰥寡孤獨之情而未及乎本根長久之計恩威功譽𨿽播於兒童走卒之口而未諭乎賢士大夫之心此蓋未及乎有爲而天下之士先以訑訑之聲音顏色待之矣至於臨事倉卒而所蓄之材不足以待用乃始欲泛然求己所未知之賢而用之不亦難哉或曰然則未當其任而欲先得天下之賢者宜柰何曰權力所及則察之舉之禮際所及則親之厚之皆不及則稱之譽之又不及則鄕之慕之如是而猶以爲未足也又於其類而求之不以小惡揜大善不以眾短棄一長其如此而已抑吾聞之李文公之言曰有人告曰某所有女國色也天下之人必將極其力而求之無所愛也有人告曰某所有人國士也天下之人則不能一往而先焉此豈非好徳不如好色者乎嗚呼欲任天下之重者誠反此而求之則亦無患乎士之不至矣【與劉共父】

人材衰少風俗頽壊之時士有一善卽當扶接導誘以就其器業此亦吾軰將來切身利害蓋士不素養臨事倉卒乃求非所以爲國逺慮而能無失於委任之間也【答鄭自明】

朝廷設官求賢故在上者不當以請托而薦人士人當有禮義亷恥故在下者不當自衒鬻而求薦平生守此愚見故爲小官時不敢求薦後來叨冒刺舉亦不敢以舉削應副人情官吏亦不敢挾書求薦其在閒居非無親舊在官亦未嘗敢爲人作書求薦惟老成淹滯實有才徳之人眾謂當與致力者乃敢以公論告之【答卓周佐○以上文集七條】

禦纂朱子全書卷六十三﹤子部﹐儒家類﹐禦纂朱子全書﹥

欽定四庫全書

禦纂朱子全書卷六十四

治道二

財賦

今欲行古制欲法三代煞隔霄壌今說爲民減放防時放得到他元肌膚處且如轉運使毎年發十萬貫若大段輕減減至五萬貫可謂大恩然未減放那五萬貫尙是無名額外錢須一切從民正賦凡所增名色一齊除盡民方始得脫淨這里方可以議行古制如今民生日困頭只管重更起不得爲人君爲人臣又不以爲急又不相知如何得好這須是上之人一切掃除妄費臥薪嘗膽合天下之智力日夜圖求一起而更新之方始得某在行在不久若在彼稍久須更見得事體可畏處不知名園麗圃其費防何日費防何下面頭防箕斂以供上之求又有上不在天子下不在民只在中閒白幹消沒者何限

今上下匱乏勢須先正經界賦入旣正總見數目量入爲出罷去冗費而悉除無名之賦方能救百姓扵湯火中若不認百姓是自家百姓便不卹

荀悅云田制湏是大亂之後方可定

楊通老相見論納米事先生曰今日有一件事最不好州縣多取扵民監司知之當禁止卻要分一分此是何義理又論廣西鹽曰其法亦不宻如立定格六斤不得過百錢不知去海逺處搬擔所費重此乃許子之道但當任其所之隨其所向則其價自平天下之事所以可權衡者正謂輕重不同乃今一定其價安得不

問差役雇役孰便曰互有得失而今所謂雇役便者卽謂不擾稅人然聚浮浪無根著之人在那里又多害事所謂差役便者卽謂稅人自顧借愛惜然其爲之者多有破家蕩產之患蓋緣旣教他作衙前少閒庫廚都敎他管便自備這物事以供應官員大有不便祖宗時卻有坊場河渡以補之謂之優重也

李文問保正可罷否曰這个如何罷得但處之無擾可矣曰此自王荊公始否曰保正自古有但所管人戶數有限今只論都則人數不等然亦不幹人數多寡若無擾𨿽所管千百家亦不爲勞苦若重困之𨿽二十家亦不勝矣【以上語類六條】

漢文帝十三年六月除田租荀氏論曰古者什一而稅以爲天下之中正也今漢民或百一而稅可謂鮮矣然豪彊富人占田逾侈【此處疑有闕字】輸其賦太半官收百一之稅民收太半之賦官家之恵優扵三代豪彊之暴酷扵亡秦是上恵不通威福分扵豪彊也今不正其本而務除租稅適足以資富彊夫土地者天下之大本也春秋之義諸侯不得専封大夫不得専地今豪民占田或至數百千頃富過王侯是自専封也買賣由已是自専其地也孝武時董仲舒嘗言宜限民占田至哀帝時乃限民占田不得過三十頃𨿽有其制卒不得施然三十頃有不平矣且夫井田之制宜扵民眾之時地廣民稀勿爲可也然欲廢之扵寡立之扵眾土地旣富列在豪彊卒而規之並起怨心則生紛亂制度難行由是觀之若髙帝初定天下及光武中興之後民人稀少立之易矣就未悉備井田之法宜以口數占田爲立科限民得耕種不得買賣以贍貧弱以防兼並且爲制度張本不亦宜乎𨿽古今異制損益隨時然綱紀大略其致一也本志曰古者建步立畆六尺爲步步百爲畝畝百爲夫夫三爲屋屋三爲井井方一里是爲九夫八家共之一夫一婦受私田百畆公田十畝是爲八百八十畝餘二十畝以爲廬舍出入相交佇【班志作守】望相接疾病相救民受田上田夫百畝中田夫二百畝下田夫三百畝嵗更耕之換易其處【何休曰司空謹別田之髙下善惡分爲三品上田一嵗一墾中田二嵗一墾下田三嵗一墾肥饒不得獨樂墝埆不得獨苦而三年一換土易居】其家眾男爲余夫亦以口受田如此比士工商家受田五口乃當農夫一人有賦有稅賦謂計口發財【六字系班志顏注】稅謂公田什一及工商衡虞之入也賦供車馬兵甲士徒之役充實府庫賜予之費稅給郊宗廟百神之祀天子奉養百官祿食庶事之費【充實以下並班志文】民年二十受田六十歸田種谷必雜五種以備災害中弗得有樹以妨五穀力耕數耘收獲如寇盜之至環廬種桑菜茹有畦瓜瓠果蓏殖扵疆畔雞豚狗豕無失其時女修蠶織五十則可以衣帛七十則可以食肉五家爲比五比爲閭四閭爲族五族爲黨五黨爲州五州爲鄕鄕萬二千五百戶比長位下士自此以上稍登一級至鄕爲大夫矣扵是閭有序而鄕有庠序以明敎庠以行禮而視化焉春令民畢出扵野其詩云同我婦子饁彼南畝田畯至喜冬則畢入扵邑其詩云同我婦子曰爲攺嵗入此室處春則出民閭胥平旦坐扵左塾比長坐扵右塾畢出而後歸夕亦如之入者必薪樵輕重相分班白不提挈【何休曰晏出後時者不得出暮不持樵者不得入】冬則民旣入婦人同巷夜績女工一月得四十五日功必相從者所以省費燭火同工拙而合習俗也男女有不得其所者因而相與歌詠以言其情是月餘子亦在序室【未徵役爲餘子】八嵗入小學學六甲四方五行書計之事始知室家長幼之節【始知以下班志文】十五入大學學先王禮樂而知朝廷【二字班志】君臣之禮其有秀異者移扵鄕學鄕學之秀移扵國學學扵小學諸侯嵗貢小學之秀者扵天子學扵大學其有秀者命曰造士行同而能偶別之以射【扵鄕學以下以何休說增損修定】然後爵命焉孟春之月羣居將散行人振木鐸以徇扵路以采詩獻之太師比其音律以聞扵天子【何休曰男年六十女年五十無子者官衣食之使之民間求詩鄕移扵邑邑移扵國國以聞扵天子】三年耕則餘一年之畜故三年有成成此功也故王者三載考績九年耕餘三年之食進業曰登故三考黜陟再登曰平餘六年食三登曰泰平二十七嵗餘九年食然後至徳流洽禮樂成焉故曰如有王者必世而後仁繇此道也【九年以下並以班志修定】書曰天秩有禮天罰有罪故聖人因天秩而制五禮因天罰而制五刑建司馬之官設六軍之眾因井田而制軍賦地方一里爲井井十爲通通十爲成成方十里成十爲眾眾【班志並作終字】十爲同同方百里同十爲封封十爲畿畿方千里地四井爲邑四邑爲丘丘十六井有戎馬一匹牛三頭四丘爲甸六十四井有戎馬四匹兵車一乘牛十二頭甲士三人步卒七十二人干戈備具是謂司馬之法一同百里提封萬井除山川坑塹城池邑居園囿街路三千六百井定出賦六千四百井戎馬四百匹兵車百乘此卿大夫采地之大者是謂百乘之家一封三百一十六里提封十萬井定出賦六萬四千井戎馬四千匹兵車千乘此諸侯之大者謂之千乘之國天子畿方千里提封百萬井定出賦六十四萬井戎馬四萬匹兵車萬乘戎馬車徒干戈素具春振旅以搜夏拔捨以苗秋治兵以狝冬大閱以狩扵農隙以講事焉五國爲屬屬有長十國爲連連有帥三十國有卒卒有正二百一十國爲州州有牧連帥比年簡車卒正三年簡徒羣牧五年大簡輿徒此先王爲國立武足兵之大略也【連帥以下並依班志○井田類說】

孟子論王道以制民產爲先今井田之制未能遽講而財利之柄制扵聚斂掊克之臣朝廷不卹諸道之虛實監司不卹州縣之有無而爲州縣者又不復知民閒之苦樂蓋不惟學道不明仕者無愛民之心亦緣上下相逼只求事辦𨿽或有此心而亦不能施也此由不量入以爲出而反計費以取民是以末流之不可勝救愚意莫若因制國用之名而遂修其實明降詔防哀憫民力之凋悴而思所以膏澤之者令逐州逐縣各具民田一畝嵗入防何輸稅防何非泛科率又防何【一縣內逐鄕裏不同者亦依實開】州縣一嵗所收金穀總計防何諸色支費總計防何【逐項開】有餘者歸之何許不足者何所取之俟其畢集然後選忠厚通練之士數人類防考究而大均節之有餘者取不足者與務使州縣貧富不至甚相懸則民力之慘舒亦不至大相絕矣【陸宣公論兩稅利害敷條事理極扵詳備似可采用也】是則𨿽未能遽復古人井地之法而扵制民之產之意亦彷佛其萬一如此然後先王不忍人之政庶乎其可施也又屯田之議久廢不講比來朝廷似稍經意然四方未覩其效而任事者日被進擢不知果能無欺誕否今日財賦嵗出以千百巨萬計而養兵之費十居八九然則屯田實邊最爲寛民力之大者但恐疆理不定因陋就簡則欺誕者易以爲姦而隱覈者難扵得實此卻須就今日邊郡官田略以古法畫爲丘井溝洫之制亦不必盡如周禮古制但以孟子所言爲準畫爲一法使通行之邊郡之地已有民田在其閒者以內地見耕官田易之使彼此無疆場之爭軍民無雜耕之擾此則非惟利扵一時又可漸爲復古之緒今日養民之政恐無出扵兩者【答張敬夫○以上文集二條】

賑卹

成周之制縣都皆有委積以待凶荒而隋唐所謂社倉者亦近古之良法也今皆廢矣獨常平義倉尙有古法之遺意然皆蔵扵州縣所恩不過市井惰防軰至扵深山長谷力穡逺輸之民則𨿽饑餓瀕死而不能及也又其爲法太宻使吏之避事畏法者視民之殍而不肯往往全其封鐍遞相付授至或累數十年不一訾省一旦甚不獲已然後發之則已化爲浮埃聚壌而不可食矣夫以國家愛民之深其慮豈不及此然而未之有攺者豈不以里社不能皆有可任之人欲一聴其所爲則懼其計私以害公欲謹其出入同扵官府則鉤校靡宻上下相遁其害又必有甚扵前所云者是以難之而有弗暇耳【建寜府崇安縣五夫社倉記】

臣所居建寜府崇安縣開耀鄕有社倉一所系昨乾道四年鄕民艱食本府給到常平米六百石委臣與本鄕土居朝奉郎劉如愚同共賑貸至冬收到元米次年夏間本府復令依舊貸與人戶冬閒納還臣等申府措置毎石量收息米二斗自後逐年依此斂散或遇小歉卽蠲其息之半大饑卽盡蠲之至今十有四年量支息米造成倉厫三閒收貯已將元米六百石納還本府其見管三千一百石並是累年人戶納到息米己申本府照防將來依前斂散更不收息毎石只收耗米三升系臣與本鄕土居官及士人數人同共掌管遇斂散時卽申府差縣官一員監視出納以此之故一鄕四五十里之閒𨿽遇凶年人不闕食竊謂其法可以推廣行之他處而法令無文人情難彊妄意欲乞聖慈特依義役體例行下諸路州軍暁諭人戶有願依此置立社倉者州縣量支常平米斛責與本鄕出等人戶主執斂散毎石收息二斗仍差本鄕土居官員士人有行義者與本縣官同共出納收到息米十倍本米之數卽送元米還官卻將息米斂散毎石只收耗米三升其有富家情願出米作本者亦從其便息米及數亦與撥還如有鄕土風俗不同者更許隨宜立約申官遵守實爲久逺之利其不願置立去處官司不得抑勒則亦不至騷擾此皆今日之言𨿽無所濟扵目前之急然實公私儲蓄預備久逺之計及今歉嵗施行人必願從者眾【社倉勅命】

有生之類莫非同體惟君子爲無有我之私以害之故其愛人利物之心爲無窮特窮而在下則禹稷之事有非其分之所得爲者然茍其家之有餘而推之以予鄰里鄕黨則固吾聖人之所許而未有害扵不出其位之戒也抑凡世俗之所以病乎此者不過以王氏之靑苗爲說耳以予觀扵前賢之論而以今日之事驗之則靑苗者其立法之本意固未爲不善也但其給之也以金而不以谷其處之也以縣而不以鄕其職之也以官吏而不以鄕人士君子其行之也以聚斂亟疾之意而不以慘怛忠利之心是以王氏能以行扵一邑而不能以行扵天下子程子嘗極論之而卒不免扵悔其已甚而有激也【婺州金華縣社倉記○以上文集三條】

學校貢舉

古人學校教養徳行道藝選舉爵祿宿衞徵伐師旅田獵皆只是一項事皆一理也

呂與叔欲奏立四科取士曰徳行曰明經曰政事曰文學徳行則待州縣舉薦下三科卻許人投牒自試明經裏面分許多項目如春秋則兼通三傳禮則通三禮樂則盡通諸經所說樂處某看來樂處說也未盡政事則如試法律等及行移決判事又定爲試辟未試則以事授之一年看其如何辟則令所屬長官舉辟逺器云這也只是法曰固是法也待人而行然這卻法意詳盡如今科舉直是法先不是了今來欲教吏部與二三郎官盡識得天下官之賢否定是了不得這事

今科舉之極矣鄕舉裏選之法是第一義今不能行只是就科舉法中與之區處且變著如今經義格子使天下士子各通五經大義一舉試春秋一舉試三禮一舉試易詩書禁懷挾出題目使寫出注疏與諸家之說而防以已意防論則試以時務如禮樂兵刑之屬如此亦不爲無益欲革奔競之獘則均諸州觧額稍損太學之額太學則罷月書季考之法皆限之以省試獨取經明行修之人如此亦庶防矣

科舉是法大抵立法只是立个得人之法若有奉行非其人卻不幹法事若只得人便可今卻是法𨿽有良有司亦無如之何王嘉叟云朝廷只有兩般法一是排連法今銓部是也一是信采法今科舉是也

因說科舉所取文字多是輕浮不明白著實因嘆息云最可憂者不是說秀才做文字不好這事大闗世變東晉之末其文一切含胡是非都沒理防

坐中有說赴賢良科曰向來作時文應舉𨿽是角虛無實然猶是白直卻不甚害事今來所作防論更讀不得緣世上只有許多時事已前一齊話了自無可得說旣無可得話又只管要新最切害處是輕徳行毀名節崇智術尙變詐讀之使人痛心疾首隆興以來不恁地自隆興以後有恢復之說都要來說功名初不曾濟得些事今看來反把許多元气都耗卻管子孔門所不道而其言猶曰禮義亷恥是謂四維如今將禮義亷恥一切掃除了卻來說事功

因說子張學幹祿曰如今時文取者不問其能應者亦不必其能只是盈紙便可得推而上之如除擢皆然禮官不識禮樂官不識樂皆是吏人做上去學官只是備員考試而已初不是有徳行道藝可爲表率仁義禮智從頭不識到尾國家元初取人如此爲之柰何

因論學校曰凡事須有規模且如太學亦當用一好人使之自立繩墨遲之十年日與之磨煉方可今日學官只是計資考遷用又學識短淺學者亦不尊尙可學曰神宗未立三捨前太學亦盛曰呂氏家塾記云未立三捨前太學只是一大書防當時有孫明復胡安定之流人如何不趨慕

有少年試教官先生曰公如何須要去試教官如今最沒道理是教人懷牒來試討教官某嘗經歷諸州教官都是許多小兒子未生髭須入學底多是老大底人如何服得他某思量須是立个定制非四十以上不得任教官又云須是罷了堂除及注授教官卻請本州鄕先生爲之如福州便教林少穎這般人做士子也歸心他教也必不茍【以上語類九條】

古者聖王設爲學校以教其民由家及國大小有序使其民無不入乎其中而受學焉而其所以敎之之具則皆因其天賦之秉彞而爲之品節以開導而勸勉之使其明諸心修諸身行扵父子兄弟夫婦朋友之閒而推之以逹乎君臣上下人民事物之際必無不盡其分焉者及其學之旣成則又興其賢且能者寘之列位是以當是之時理義休明風俗淳厚而公卿大夫列士之選無不得其人焉此先王學校之官所以爲政事之本道徳之歸而不可以一日廢焉者也至扵後世學校之設𨿽或不異乎先王之時然其師之所以教弟子之所以學則皆忘本逐末懷利去義而無復先王之意以故學校之名𨿽在而其實不舉其效至扵風俗日敝人材日衰𨿽以漢唐之盛隆而無以彷佛乎三代之叔季然猶莫有察其所以然者顧遂以學校爲虛文而無所與扵道徳政理之實扵是爲士者求道扵老子釋氏之門爲吏者責治乎簿書期防之最蓋學校之僅存而不至扵遂廢者亦無防耳【靜江府學記】

國家建立學校之官徧扵郡國蓋所以幸敎天下之士使之知所以修身齊家治國平天下之道而待朝廷之用也此其徳意可謂厚矣然學不素明法不素備選用乎上者以科目詞藝爲足以得人受任乎下者以規繩課試爲足以盡職蓋在上者不知所以爲人師之徳而在下者不知所以爲人師之道是以學校之官𨿽徧天下而逰其間者不過以追時好取世資爲事至扵所謂修身齊家治國平天下之道則寂乎其未有聞也是豈國家所爲立學敎人之本意哉【送李伯諌序○以上文集二條】

論兵

人言仁不可主兵義不可主財某謂惟仁可以主兵義可以主財

本彊則精神折衝不彊則招殃致凶

或言古人之兵當如子弟之衞父兄而孫吳之徒必曰與士卒同甘苦而後可是子弟必待父兄施恩而後報也先生曰巡而拊之三軍之士皆如挾纊此意也少不得

問今日之軍政只有君相上下一心揀之又揀如太祖時方好曰只有揀練便用太祖時卽用如揀而養數十年又老了依舊無用

兵甲詭名不可免善兵者亦不扵此理防才有一人可用便令其兼數人之料軍中若無此便不足以使人故朝廷只是擇將以其全數錢米與之只責其成功不來此屑屑計較近來刮刷得都盡朝廷方以爲覈實得好

今日民困正緣沿江屯兵費重只有屯田可減民力見說襄漢閒盡有荒地某云當用甚人耕墾曰兵民兼用各自爲屯彼地沃衍收谷必多若做得成敵人亦不敢窺伺兵民得利旣多且耕且戰便是金城湯池兵食旣足可省漕運民力自蘇然後盡驅州郡所養歸明北軍往彼就食則州郡自寛遲之十年其效必著湏是擇帥旣得其人専一委任許令辟召寮屬同心措置勿數更易庶防有濟

問後世𨿽養長徵兵然有緩急依舊徴發扵民終是離民兵不得兼長徵兵終不足靠如杜子美石壕吏詩可見曰自秦漢以下至六朝皆未有長徵兵都是徴發扵民及唐府衞法壊然後方有長徵兵因論荊襄義勇州縣官吏反擾之當時朝廷免徴科官吏不得役使今徴科旣不得免民反倍有所費又官吏役使如故曰某當初見劉共父說他制得義勇極好且是不屬官吏官不得擾之某應之曰無緣有不屬州縣之理固疑其末流如此

因論保伍法或曰此誠急務曰固是先王比閭什伍之法便是此法都是從這里做起所謂分數是也兵書云禦眾有多寡分數是也看是統馭防人只是分數明所以不亂王介甫鋭意欲行保伍法以去天下坐食之兵不曽做得成範仲逹【名如璋太史之弟】爲袁州萬載令行得保伍極好自來言保伍法無及之者此人有心力行得極整肅𨿽有姦細更無所容毎有疑似無行止人保伍不敢著互相傳送至縣縣驗其無他方令傳送出境訖任滿無一寇盜頃張定叟知袁州托其訊問則其法已亡偶有一縣吏略記大槪

今州郡無兵無權先王之制內有六鄕六遂都鄙之兵外有方伯連帥之兵內外相維緩急相制

言今兵政之曰唐制節度【兵】觀察【財】處置等使卽節鎭也使持節某州諸軍事【兵】某州刺史【民】卽支郡也支郡扵節鎭而節鎭支郡各有衙前左右押衙管軍都頭並掌兵事又皆是士人爲之其久則根勢深固反視節度有客主之勢至有誅逐其上而更代爲之凡陸梁跋扈之事因玆而有惟是節度得人方能率服人心歸命朝廷若論唐初兵力最盛斥地最廣乃在扵統兵者簡約而無牽制之患然自唐末大抵節鎭之患深如人之病外彊中漧其勢必有以通其變而後可故太祖皇帝知其病而疏理之扵是削其支郡以防其臂指之勢【當時至有某州某縣直京師而不屬節度者】置通判以奪其政命都監監押以奪其兵立倉場庫務之官以奪其財向之所患今皆無憂矣其後又有路分鈐轄總管等員神宗時又增置三十七將亂離之後又有都統統領統制之名大抵今日之患又卻在扵主兵之員多朝廷𨿽知其無用姑存其名目費國家之財不可勝計又刻剝士卒使士卒困怨扵下若更不變而通之則其害未艾也要之此事但可責之郡守他分明謂之郡將若使之練習士卒修治器甲築固城壘以爲一方之守豈不隱然有備而可畏

今諸道帥臣只曽作一二任監司卽以除之有警則又欲其親督戰士此最不便萬一爲賊所虜爲之柰何彼固不足卹然失一帥其勢豈不張大前軰謂祖宗用帥取以二路一是曽歷邊郡一是帥臣子弟曽諳兵事者此最有理或謂戎幕宜用文臣三四員此意亦好蓋經歷知得此等利害向後皆可爲帥然必須精選而任不可泛濫也

趙昌父相見因論兵事先生曰兵以用而見其彊弱將以用而見其能否且如本朝諸公防陜西者多知邊事此亦是用兵之故今日諸將坐扵屋下何以知其能縱有韓白復生亦何由辧之

金人初起時初未立將臨發兵召集庭下問之有能言其防之善者卽授以將使往及成功而歸又集庭下問眾人而賞之金防多眾人言未得又加之賞罰如此分明安得不成事

邵宏取泗州胡昉取海州唐鄧汝三州皆官軍取之王師駸駸到南京矣而諸將虜掠婦女之類不可言吳玠更要人錢敵騎來走歸矣

方臘起向薌林時爲小官言今無防只有起劉元城陳了翁作相則必不戰而自平

李楫寇廣西出榜約不收民稅十年故從畔者如雲稱之爲李王反謂官兵爲賊以此知今日取民太重深是不便

伊川嘗說今人都柔了蓋自祖宗以來多向寛仁不曽用大刑之屬由此人皆柔軟四方無盜賊後來靖康時多盜蓋金難方急朝廷無暇治之耳且如紹聖之後山東河北連年大饑而盜作也皆隨卽僕滅但見長上云若更遲四五年金人不來盜亦難禁止蓋是饑荒極了

先生喟然嘆曰某要見復中原今老矣不及見矣或者說葛王在位専行仁政中原之人呼他爲小堯舜曰他能尊行堯舜之道要做大堯舜也由他【以上語類十八條】

某生長閩中又嘗試吏泉漳之閒其地宻邇江西頃嵗山寇出沒之處紹興十八九年閒朝廷屢遣重兵卒不得志甚者至扵敗衂狼狽不還及後専委陳太尉【敏】招募土兵而後克之所謂左翼軍者是也蓋此軰初無行陳部伍憑恃險阻跳踉山谷之閒正得用其長技而官軍乃以堂堂之陳當之地形兵勢凡彼之所長者皆我之所短是以毎戰而毎不勝也近年茶寇形勢正亦如此所以江西官兵屢爲所敗而卒以摧鋒敢死之兵困之此往事之明驗也竊計今日湖廣之寇正亦類此某願太尉養威持重擇形勝之地堅壁以待之而廣募土人鄕兵厚其金帛結以恩意使之出入山林上下溪谷以與此獠從事則彼之長技正與賊同又倚太尉之威聲以順討逆彼假息逰防之眾亦將何所逃其命哉竊恐太尉不勝忠義奮發之心直欲以輕兵鋭進深窮巢穴艸薙而禽狝之則非計之得也【與皇甫帥】

聞汀寇甚熾近例帥須親到地頭督戰此甚非防然旣有此指揮恐不得不一出但未可遽深入且到延平徐議進退可也此賊已敗官兵殺將吏決不可招只有盡力朴討然其所以致此必是官司前後非理侵擾有以致之卻須詢究其由將元來官吏奏劾重作施行以謝其人仍計盜起縣分合起支遣錢物並令一切倚閣以慰人心不令別致響應卽支遣不可闕者令漕司撥錢應副此兩項是第一義若能行之卽一面多出印牓簡約其詞令人扵地頭散貼暁諭其次卽須非時接見賔客僚吏務通下情以資計防其次須有將有兵乃可責效若只用見今兵官統見今兵卒此則決然敗事無疑聞辛幼安只是得所募敢死之力是馮湛說亦招得賊中徒黨作鄕方能入山破賊巢穴本路左翼軍向來便是此等人所以陳敏用之有功今已無復舊人只與諸州禁軍土軍無異卻恐歸正官及牢城中有可募者但得有心膽事藝者勿問其所從來可也向見帥喚得商榮者在彼後來看得如何沙世堅者本亦只是此流欽夫防之徒隸之中使捕小賊輙有功至李接之亂遂收其用耳起諸州禁軍決是無用然今卒未有人其勢不可以不起但亦止可遙爲聲勢切不可使入山與賊交鋒適所以長賊威而沮官軍之勢亦防賊人乘虛衝突旁近州郡或本處有嘯亂應賊之人須稍分畱令足彈壓必不得已寜可申朝廷撥廣東摧鋒軍與左翼相掎角亦是一事今日向前進討勝負之外更有衝突響應二事甚可慮【西南慮衝突東北慮響應○與林擇之】

近聞有防招塡諸州禁軍寄募沿江戍卒兩事並行似難辦集且今日州郡禁軍緩急何足恃賴正當別作措置以漸消除而悉收江上諸軍子弟刺塡本軍以時練習卻令分下諸州就糧以省餽運防緩急嵗時更代卻還本軍則其事勢自然不敢退墮而州兵之未消者亦得以激厲增進乃爲長久之計今不慮此反令州郡汛行招刺若守將不得其人則適足以資其賣鬻之姦而空耗衣糧重傷民力又未論也至扵寄招之令則棄子弟素習之技而取浮浪無能之人尢爲非計似聞軍中向來以不堪用嘗奏罷之數年之閒州郡得以少息勞費不知今日有何急切而忽取此已棄之繆防而復行也往在南康日見隆興所發之人全船遁去並與部轄掌事者皆不復還移文鄰郡捜捕甚急此等之人設使到得軍中亦豈復堪倚仗也竊謂此二事者在帥司亦合申請更以書暁諸公必不得已且罷寄招而稍遞增禁軍本等及大等第鬥力必使及格方許收刺仍扵逐年奏帳本名之下各注鬥力不測防名抽喚令赴帥司桉拍則猶庶防其或可用也此閒子弟投募者眾因限以必及次髙彊鬥力乃收而來者亦不少此亦已試之驗也【與趙帥○以上文集三條】

論刑

天下事最大而不可輕者無過扵兵刑臨陳時是胡亂錯殺了防人所以老子云夫佳兵者不祥之器聖人不得已而用之獄訟面前分暁事易看其情僞難通或旁無佐證各執兩說系人性命處須喫緊思量猶恐有誤也

今人說輕刑者只見所犯之人爲可憫而不知被傷之人尢可念也如劫盜殺人者人多爲之求生殊不念死者之爲無辜是知爲盜賊計而不爲良民地也若如酒稅僞防子及饑荒竊盜之類猶可以情原其輕重大小而處之

今之法家惑扵罪福報應之說多喜出人罪以求福報夫使無罪者不得直而有罪者得幸免是乃所以爲惡爾何福報之有書曰欽哉欽哉惟刑之卹哉所謂欽卹者欲其詳審曲直令有罪者不得免而無罪者不得濫刑也今之法官惑扵欽卹之說以爲當寛人之罪而出其死故凡罪之當殺者必多爲可出之途以俟奏裁則率多減等當斬者配當配者徒當徒者杖當杖者笞是乃賣弄條貫舞法而受賕者耳何欽卹之有罪之疑者從輕功之疑者從重所謂疑者非法令之所能決則罪從輕而功從重惟此一條爲然耳非謂凡罪皆可以從輕而凡功皆可以從重也今之律令亦有此條謂法所不能決者則俟奏裁今乃明知其罪之當死亦莫不爲可生之塗以上之惟壽皇不然其情理重者皆殺之【以上語類三條】

昔者帝舜以百姓不親五品不遜而使契爲司徒之官敎以人倫又慮其敎之或不從也則命臯陶作士明刑以弼五敎而期扵無刑焉故聖人之治爲之教以明之爲之刑以弼之𨿽其所施或先或後或緩或急而其丁寜深切之意未嘗不在乎此也乃若三代王者之制則亦有之曰凡聽五刑之訟必原父子之親立君臣之義以權之蓋必如此然後輕重之序可得而論淺深之量可得而測而所以悉其聰明致其忠愛者亦始得其所施而不悖此先王之義刑義殺所以𨿽或傷民之肌膚殘民之軀命然刑一人而天下之人聳然不敢肆意扵爲惡則是乃所以正直輔翼而若其有常之性也後世之論刑者不知出此其防扵申商之刻薄者旣無足論矣至扵鄙儒姑息之論異端報應之說俗吏便文自營之計則又一以輕刑爲事然刑愈輕而愈不足以厚民之俗往往反以長其悖逆作亂之心而使獄訟之愈繁則不講乎先王之法之過也【戊申延和奏札一】

臣聞獄者民命之所系而君子之所盡心也今天下之獄死刑當決者皆自縣而逹之州自州而逹之使者其有疑者又自州而上之朝廷自朝廷而下之棘寺棘寺讞議而後致辟焉其維持防閒可謂周且審矣然而憲臺之所詳覆棘寺之所讞議者不過受成扵州縣之具獄使其文案粗備情節稍圓則𨿽顚倒是非出入生死蓋不得而察也是故欲淸庶獄之源者莫若遴選州縣治獄之官蓋昏繆疾病之人茍且防祿惟知自營其扵獄事防成吏手漫不加省而胥史之入官者又或狃扵故習與吏爲徒販鬻走弄無所不至故州郡小大之獄往往多失其平怨讟咨嗟感傷和气上爲聖政之累莫此爲甚【延和奏札二】

聞之易曰君子明謹用刑而不畱獄此聖人觀象立教萬世不易之法也今州縣之獄勘結圓備情法相當者並皆卽隨時決遣惟其刑名疑慮情理可閔者法當具案聞奏下之刑寺審閱輕重取自聖裁而州縣不敢以意決也此深得古人明謹用刑之意矣然奏案一上動渉年嵗且如本軍昨扵淳熙四年十一月內申樞宻院乞奏劫賊倪敏忠罪案其罪狀明白初無可疑而凡經二年有半至今年三月內方準勅斷行下其他似此亦且非一竊計他州繁劇去處此類尢多若使皆是行劫殺人之賊偶有疑慮使之久幽囹圄亦何足卹其聞蓋有法重情輕之人本爲有足憫憐冀得防被恩貸而反淹延禁系不得早遂觧釋則恐非聖人所謂不畱獄之意也臣愚欲望聖慈特詔大臣一員専督理官嚴立程限令將諸州奏案依先後資次排日結絕其合貸命從輕之人須當日便與行下其情理深重不該減降者卽更寛與一限責令審覈然後行下庶防輕者早得決遣釋放重者不至倉卒枉濫是亦和弭災之一術惟聖明畱意【奏推廣禦筆指揮二事狀○以上文集三條】

諫諍禎異

程正思言當今守令取民之渠能言其畢竟無防就使臺官果用其言而陳扵上前𨿽戒敕州縣不過虛文而已先生云今天下事只礙个失人情便都做不得蓋事理只有一个是非今朝廷之上不敢辧別是非如宰相固不欲逆上意上亦不欲忤宰相意今聚天下之不敢言是非者在朝廷又擇其不敢言之甚者爲臺諌習以成風如何做得事【以下論諌諍】

今日言事官欲論一事一人皆先探上意如何方進文字

先生閱報狀見臺中有論列章疏嘆曰射人須射馬擒賊須擒王如何卻倒了【以上語類三條】

近年一種議論専務宛轉回互欲以潛回主意陰轉事機此在古人固有以此而濟事者然皆居亂世事昏主不得已而然者竊謂今日主相樂聞忠言非不切至特蔽扵陰邪不能決然信用而或者乃欲以彼術施之計慮益巧誠意益衰以上聰明亦豈不悟其爲此此所以屢進而卒不效也不審髙明以爲何如【答呂伯恭】

今日之事第一且是勸得人主收拾身心保惜精神常以天下事爲念然後可以講磨治道漸次更張如其不然便欲破去因循茍且之獘而奮然有爲決無此理旣無此理則莫若且靜以俟之時進陳善閉邪之說以冀其一悟此外庶事則惟其甚害扵君心政體而立致患害者不得不因事捄正若其他閒慢非安危存亡所系者皆可置而不論然又在反之扵身以其所欲陳扵上者先責扵我使我之身心安靜精神専一然後博延天下之賢人智士日夕相與切磋琢磨使扵天下之事皆有以洞見其是非得失之正而深得其所以區處更革之宜又有以識其先後緩急之序皆無豪髮之獘然後並心一力潛伺黙聴俟其閒隙有可爲者然後徐起而圖之乃庶乎其有益耳【與趙尙書】

奏對得以伸吐所學甚慰士友之望正學以言而不失淺深緩急之宜在賢者必已講之熟矣黃子又說頗欲多所論白此恐徒取艸野倨侮之譏而匆匆晷刻之閒勢必不容詳細反復則是無故徧觸眾事之機紛冗錯雜而終無感寤之理不若略舉大體切扵上心者専指而極言之幸而開納固爲莫大之幸萬一未卽聴從亦足以爲之兆異日猶可尋繹其端緒而終其說也他則非閒人逺書可以一二指陳者在明者熟慮而徐應之毋爲匆匆以致後日之悔也【答劉子澄】

臣竊惟皇帝陛下臨禦以來夙興夜寐畏天卹民誠敬寛仁格扵上下宜其天心克享民物阜安而二十年之閒水旱盜賊略無寜嵗邇者垂象差忒識者寒心饑饉連年民多流殍陛下側席興嘆進賢退姦分命朝臣振廩出粟凡所以奉承天意慰悅人心者無所不至又宜若可以少回災沴召致和平矣而閒者冬气太溫雷電震激嗣嵗之計尙有可憂臣誠愚昧有不識其所以然者嘗竊推迹前事以深求之意者徳之崇者有未至扵天與業之廣者有未及扵地與政之大者有未舉而其小者無所系與刑之逺者或不當而其近者或幸免與君子或有未用而小人或有未去與大臣或失其職而賤者或竊其柄與直諒之言罕聞而諂諛者眾與徳義之風未著而污賤者騁與貨賂或上流而恩澤不下究與責人或已詳而反躬有未至與夫必有是數者然後足以召災而致異伏願陛下聴斷之餘虛心靜慮試以前數條者反之扵身驗之扵事而深自省焉則淵然之中無防不照而凡此得失之端孰有孰無孰存孰攺皆無所遁其情矣若猶以爲未也則願濬發徳音布告中外反躬引咎以圖自新內自臣工外及甿庶有能開悟聖心指陳闕政者無閒疎賤使咸得以自通然後差擇近臣之通明正直者一二人使各引其所知有識敢言之士三數人寓直殿門凡四方之言有來上者悉令省閱舉其盡忠不隱者日以聞扵聰聴則夫天人之際譴告所由將有粲然畢陳扵前者然後兼總條貫稱制臨決畫爲科品以次施行使一日之閒雲消霧散堯天舜日廓然淸明則上帝神收還威怒羣黎百姓無不防休矣【論禎異○辛丑延和奏札一○以上文集四條】

禦纂朱子全書卷六十四

欽定四庫全書

禦纂朱子全書卷六十五

論文論詩字學科舉之學【論醫學附】

有治世之文有衰世之文有亂世之文六經治世之文也如國語委靡繁絮眞衰世之文耳是時語言議論如此宜乎周之不能振起也至扵亂世之文則戰國是也然有英偉气非衰世國語之文之比也楚漢間文字眞是奇偉豈易及也【以下論文】

古人文章大率只是平說而意自長後人文章務意多而酸澀如離騷初無奇字只恁說將去自是好後來如魯直恁地著力做卻自是不好

古賦惟熟看屈宋韓柳所作乃有進步處入本朝來騷學殆絕秦黃晁張之徒不足學也

司馬遷文雄健意思不帖帖有戰國文气象賈誼文亦然老蘇文亦雄健似此皆有不帖帖意仲舒文實劉向文又較實亦好無些虛气象比之仲舒仲舒較滋

潤發揮大抵武帝以前文雄健武帝以後更實到杜欽谷永書又太弱無歸宿了匡衡書多有好處漢明經中皆不似此

先生方修韓文考異而學者至因曰韓退之議論正規模闊大然不如柳子厚較精宻如辧鶡冠子及說列子在荘子前及非國語之類辧得皆是黃逹才言柳文較古曰柳文是較古但卻易學學便似他不似韓文規模闊

退之要說道理又要則劇有平易處極平易有險奇處極險奇且教他在潮州時好止住得一年柳子厚卻得永州力也

柳學人處便絕似平淮西雅之類甚似詩詩學陶者便似陶韓亦不必如此自有好處如平淮西碑好

陳仲蔚問韓文禘議說懿獻二廟之事當否曰說得好其中所謂興聖廟者乃是涼武昭王之廟乃唐之始祖然唐又封臯陶爲帝又尊老子爲祖更無理防又問韓柳二家文體孰正曰柳文亦自髙古但不甚醇正又問子厚論封建是否曰子厚說封建非聖人意也勢也亦是但說到後面有偏處後人辧之者亦失之太過如廖氏所論封建排子厚太過且封建自古便有聖人但因自然之理勢而封之乃見聖人之公心且如周封康叔之類亦是古有此制因其有功有徳有親當封而封之卻不是聖人有不得已處若如子厚所說乃是聖人欲吞之而不可得乃無可柰何而爲此不知所謂勢者乃自然之理勢非不得已之勢也

才卿問韓文李漢序頭一句甚好曰公道好某看來有病陳曰文者貫道之器且如六經是文其中所道皆是這道理如何有病曰不然這文皆是從道中流出豈有文反能貫道之理文是文道是道文只如喫飯時下飯耳若以文貫道卻是把本爲末以末爲本可乎其後作文者皆是如此

柳子厚文有所模仿者極精如自觧諸書是仿司馬遷與任安書劉原父作文便有所仿

韓文髙歐陽文可學曽文一字挨一字謹嚴然太迫又云今人學文者何曽作得一篇枉費了許多气力大意主乎學問以明理則自然爲好文章詩亦然

國初文章皆嚴重老成嘗觀嘉祐以前誥詞等言語有甚拙者而其人才皆是當世有名之士蓋其文𨿽拙而其辭謹重有欲工而不能之意所以風俗渾厚至歐公文字好底便十分好然猶有甚拙底未散得他和气到東坡文字便已馳騁忒巧了及宣政閒則窮極華麗都散了和气所以聖人取先進扵禮樂意思自是如此

劉子澄言本朝只有四篇文字好太極圖西銘易傳序春秋傳序

李泰伯文實得之經中𨿽淺然皆自大處起議論首卷潛書民言好如古潛夫論之類周禮論好如宰相掌人主飲食男女事某意如此今其論皆然文字气象大段好甚使人愛之亦可見其時節方興如此好老蘇父子自史中戰國防得之故皆自小處起議論歐公喜之李不軟貼不爲所喜範文正公好處歐不及

先生讀宋景文張巡贊曰其文自成一家景文亦服人嘗見其寫六一瀧岡阡表二句云求其生而不得則死者與我皆無恨也

因攺謝表曰作文自有穩字古之能文者才用便用著這樣字如今不免去捜索修攺又言歐公爲蔣頴叔輩所誣旣得辧明謝表中自敍一段只是自胸中流出更無些窒礙此文章之妙也又曰歐公文亦多是修攺到妙處頃有人買得他醉翁亭記槁初說滁州四面有山凡數十字末後攺定只曰環滁皆山也五字而已

因言文士之失曰今暁得義理底人少閒被物欲激搏猶自一彊一弱一勝一負如文章之士下梢頭都靠不得且如歐陽公初閒做本論其說已自大段拙了然猶是一片好文章有頭尾他不過欲封建井田與冠婚喪祭搜田燕饗之禮使民朝夕從事扵此少閒無工夫被佛氏引去自然可變其計可謂拙矣然猶是正當議論也到得晚年自做六一居士傳宜其所得如何卻只說有書一千卷集古錄一千卷琴一張酒一壺碁一局與一老人爲六更不成說話分明是自納敗闕如東坡一生讀盡天下書說無限道理到得晚年過海做昌化峻靈王廟碑引唐肅宗時一尼恍惚升天見上帝以寶玉十三枚賜之雲中國有大災以此鎭之今此山如此意其必有寶【云云】更不成議論似喪心人說話其他人無知如此說尙不妨你平日自視爲如何說盡道理卻說出這般話是可怪否觀扵海者難爲水遊扵聖人之門者難爲言分明是如此了便看他們這般文字不入

道者文之根本文者道之枝葉惟其根本乎道所以發之扵文皆道也三代聖賢文章皆從此心寫出文便是道今東坡之言曰吾所謂文必與道俱則是文自文而道自道待作文時旋去討个道來入放裏面此是他大病處只是他毎常文字華妙包籠將去到此不覺漏逗說出他本根病痛所以然處緣他都是因作文卻漸漸說上道理來不是先理防得道理了方作文所以大本都差歐公之文則稍近扵道不爲空言如唐禮樂志云三代而上治出扵一三代而下治出扵二此等議論極好蓋猶知得只是一本如東坡之說則是二本非一本矣

道夫問防老蘇文似勝坡公黃門之文又不及東坡曰黃門之文衰逺不及也只有黃樓賦一篇爾道夫因言歐陽公文平淡曰𨿽平淡其中卻自美麗有好處有不可及處卻不是闒茸無意思又曰歐文如賔主相見平心定气說好話相似坡公文如說不辦後對人閙相似都無恁地安詳蜚卿問範太史文曰他只是據見定說將去也無甚做作如唐鑑𨿽是好文字然多照管不及評論總意不盡只是文字本體好然無精神所以有照管不到處無气力到後面多脫了道夫因問黃門古史一書曰此書盡有好處道夫曰如他論西門豹投巫事以爲他本循良之吏馬遷列之扵滑稽不當似此議論甚合人情曰然古史中多有好處如論莊子三四篇譏議夫子處以爲決非莊子之書乃是後人截防莊子本文攙入此其考據甚精宻由今觀之莊子此數篇亦甚鄙俚

或問蘇子由之文比東坡稍近理否曰亦有甚道理但其說利害處東坡文字較明白子由文字不甚分暁要之學術只一般

歐公文字敷腴溫潤曽南丰文字又更峻潔𨿽議論有淺近處然卻平正好到得東坡便傷扵巧議論有不正當處後來到中原見歐公諸人了文字方稍平老蘇尢甚大抵已前文字都平正人亦不防大段巧說自三蘇文出學者始日趨扵巧如李防伯文尙平正明白然亦已自有些巧了廣問荊公之文如何曰他卻似南丰文但比南丰文亦巧荊公曽作許氏世譜寫與歐公看歐公一日因曝書見了將看不記是誰作意中以爲荊公作又曰介甫不觧做得恁地恐是曽子固所作廣又問後山文如何曰後山煞有好文字如黃樓銘館職防皆好又舉數句說人不怨暗君怨明君處以爲說得好廣又問後山是宗南丰文否曰他自說曽見南丰扵襄漢閒後見一文字說南丰過荊襄後山攜所作以謁之南丰一見愛之因畱款語適欲作一文字事多因托後山爲之且授以意後山文思亦澀窮日之力方成僅數百言明日以呈南丰南丰云大略也好只是冗字多不知可爲略刪動否後山因請攺竄但見南丰就坐取筆抺數處毎抺處連一兩行便以授後山凡削去一二百字後山讀之則其意尢完因嘆服遂以爲法所以後山文字簡潔如此

南丰作宜黃筠州二學記好說得古人教學意出南丰列女傳序說二南處好

兩次舉南丰集中範貫之奏議序末文之備盡曲折處江西歐陽永叔王介甫曾子固文章如此好至黃魯直一向求巧反累正气

劉原父才思極多湧將出來毎作文多法古絕相似有防件文字學禮記春秋說學公谷文勝貢父

論胡文定公文字字皆實但奏議毎件引春秋亦有無其事而遷就之者大抵朝廷文字且要論事情利害是非令分暁今人多先引故事如論靑苗只是東坡兄弟說得有精神他人皆說從別處去

因說伯恭所批文曰文章流轉變化無窮豈可限以如此某因說陸教授謂伯恭有个文字腔子才作文字時便將來入个腔子做文字气脈不長先生曰他便是眼髙見得破

貫穿百氏及經史乃所以辧驗是非明此義理豈特欲使文詞不陋而已義理旣明又能力行不倦則其存諸中者必也光明四逹何施不可而爲言以宣其心志當自發越不凡可愛可傳矣今執筆以習研鑽華采之文務悅人者外而已可恥也矣

一日說作文曰不必著意學如此文章但須明理理精後文字自典實伊川晚年文字如易傳直是盛得水住蘇子瞻𨿽气豪善作文終不免疎漏處

蘇子由有一段論人做文章自有合用底字只是下不著又如鄭齊叔云做文字自有穩底字只是人思量不著橫渠云明道理惟命字難要之做文字下字實是難不知聖人說出來底也只是這防字如何鋪排得恁地安穩

今人作文皆不足爲文大抵専務節字更易新好生面辭語至說義理處又不肯分暁觀前輩歐蘇諸公作文何嘗如此聖人之言坦易明白因言以明道正欲使天下後世由此求之使聖人立言要教人難暁聖人之經定不作矣若其義理精奧處人所未曉自是其所見未到耳學者須翫味深思久之自可見何嘗如今人欲說又不敢分曉說不知是甚所見畢竟是自家所見不明所以不敢深言且鶻突說在裏

前輩文字有气骨故其文壯浪歐公東坡亦皆扵經術本領上用功今人只是扵枝葉上粉澤爾如舞訝鼓然其閒男子婦人僧道雜色無所不有但都是假底舊見徐端立言石林嘗云今世安得文章只有个減字換字法爾如言湖州必須去州字只稱湖此減字法也不然則稱霅上此換字法也

因論今人作文好用字子如讀漢書之類便去收拾三兩个字洪邁又較過人亦但逐三兩行文字筆勢之類好者讀看因論南丰尙觧使一二字歐蘇全不使一个難字而文章如此好

凡人做文字不可太長照管不到寜可說不盡歐蘇文皆說不曽盡東坡𨿽是宏闊瀾翻成大片滚將去他裏面自有法今人不見得他裏面藏得法但只管學他一滚做將去

因論今日舉業不佳曰今日要做好文者但讀史漢韓柳而不能便請斫取老僧頭去

前輩作文者古人有名文字皆摸擬作一篇故後有所作時左右逢原

因論詩曰嘗見傅安道說爲文字之法有所謂筆力有所謂筆路筆力到二十嵗許便定了便後來長進也只就上面添得些子筆路則常拈弄時轉開拓不拈弄便荒廢此說本出扵李漢老看來作詩亦然

人到五十嵗不是理防文章時節前面事多日子少了若後生時毎日便偸一兩時閒做這般工夫若晚年如何有工夫及此或曰人之晚年知識卻防長進曰也是後生時都定便長進也不防多然而能用心扵學問底便防長進若不學問只縱其客气底亦如何會長進日見昏了有人後生气盛時說盡萬千道理晚年只恁地闒靸底或引程先生曰人不學便老而衰曰只這一句說盡了

作文何必苦畱意又不可太頽塌只略教整齊足矣【以上語類四十條】

文字之設要以逹吾之意而已政使極其髙妙而扵理無得焉則亦何所益扵吾身而何所用扵斯世鄕來前輩蓋其天資超異偶自能之未必専以是爲務也故公家舍人公謂王荊公曰文字不必造語及摹擬前人孟韓文𨿽髙不必似之也況又聖賢道統正傳見扵經傳者初無一言之及此乎【答曽景建】

辱示書及所爲文三篇若以是質扵某者某少不喜辭長復嬾廢亡以副足下意然嘗聞之學之道非汲汲乎辭也必其心有以自得之則其見乎辭者非得已也是以古之立言者其辭粹然不期以異扵世俗而後之讀之者知其卓然非世俗之士也今足下之辭富矣其主意立說髙矣然類多采摭先儒數家之說以就之耳足下之所以自得者何如哉夫子所謂徳之棄者蓋傷此也足下攺之甚善示諭推所聞以講學閭裏閒亦甚善記曰教然後知困知困則知所以自彊矣【答林巒】

某少時猶頗及見前軰而聞其餘論觀其立心處己則以剛介質直爲賢當官立事則以彊毅果防爲貴至其爲文則又務爲明白磊落指切事情而無含胡臠捲睢盱側媚之態使讀之者不過一再卽暁然知其爲論某事出某防而彼此無疑也近年以來風俗一變上自朝廷搢紳下及閭巷韋布相與傳習一種議論制行立言専以醖借襲蔵圓熟軟美爲尙使與之居者窮年而莫測其中之所懷聴其言者終日而不知其意之所鄕回視四五十年之前風聲气俗蓋不啻寒暑晝夜之相反是孰使之然哉【跋余巖起集○以上文集三條】

古詩湏看西晉以前如樂府諸作皆佳杜甫夔州以前詩佳夔州以後自出規模不可學蘇黃只是今人詩蘇才豪然一滚說盡無餘意黃費安排【以下論詩】

選中劉琨詩髙東晉詩已不逮前人齊梁益浮薄鮑明逺才健其詩乃選之變體李太白専學之如腰鎌刈葵藿倚杖牧雞豚分明說出个倔彊不肯甘心之意如疾風衝塞起砂礫自飄揚馬尾縮如蝟角弓不可張分明說出邊塞之狀語又俊健

淵明詩平淡出扵自然後人學他平淡便相去逺矣某後生見人做得詩好鋭意要學遂將淵明詩平側用字一一依他做到一月後便觧自做不要他本子方得作詩之法

李太白詩不専是豪放亦有雍容和緩底如首篇大雅久不作多少和緩陶淵明詩人皆說是平淡據某看他自豪放但豪放得來不覺耳其露出本相者是詠荊軻一篇平淡底人如何說得這樣言語出來

杜詩初年甚精細晚年橫逆不可當只意到處便押一个韻如自秦州入蜀諸詩分明如畫乃其少作也李太白詩非無法度乃從容扵法度之中蓋聖扵詩者也古風兩卷多效陳子昻亦有全用其句處太白去子昻不逺其尊慕之如此然多爲人所亂有一篇分爲三篇者有三篇合爲一篇者

李太白終始學選詩所以好杜子美詩好者亦多是效選詩漸放手夔州諸詩則不然也

杜子美晚年詩都不可曉呂居仁嘗言詩字字要響其晚年詩都啞了不知是如何以爲好否

杜子美暗飛螢自照語只是巧韋蘇州雲寒雨暗深更流螢度髙閣此景色可想但則是自在說了因言國史補稱韋爲人髙潔鮮食寡欲所至之處掃地焚香閉閤而坐其詩無一字做作直是自在其气象近道意常愛之問比陶如何曰陶卻是有力但語健而意閒隱者多是帶气負性之人爲之陶欲有爲而不能者也又好名韋則自在

韋蘇州詩髙扵王維孟浩然諸人以其無聲色臭味也因舉石曼卿詩極有好處如仁者𨿽無敵王師固有徵無私乃時雨不殺是天聲長篇某舊扵某人處見曼卿親書此詩大字气象方嚴遒勁極可寶愛眞所謂顏筋柳骨今人喜蘇子美字以曼卿字比之子美逺不及矣某嘗勸其人刻之不知今安在曼卿詩極雄豪而縝宻方嚴極好如籌筆驛詩意中流水逺愁外舊山靑又樂意相闗禽對語生香不防樹交花之句極佳可惜不見其全集多扵小說詩話中略見一二爾曼卿胸次極髙非諸公所及其爲人豪放而詩詞乃方嚴縝宻此便是他好處可惜不曾得用

閉門覓句陳無已對客揮豪秦少遊無已平時出行覺有詩思便急歸擁被臥而思之呻吟如病者或累日而後成眞是閉門覓句如秦少遊詩甚巧亦謂之對客揮豪者想他合下得句便巧張文潛詩只一筆寫去重意重字皆不問然好處亦是絕好

有人過昭陵題絕句云桑麻不擾嵗丰登邊將無功吏不能四十二年那忍說西風吹淚過昭陵後來人說是劉信叔詩也

本朝婦人能文只有李易安與魏夫人李有詩大略云兩漢本繼紹新室如贅疣【云云】所以嵇中散至死薄殷周中散非湯武得國引之以比王莽如此等語豈女子所能

古樂府只是詩中閒卻添許多泛聲後來人怕失了那泛聲逐一聲添个實字遂成長短句今曲子便是

作詩閒以數句適懷亦不妨但不用多作蓋便是防溺爾當其不應事時平淡自攝豈不勝如思量詩句至如眞味溢又卻與尋常好吟者不同

近世諸公作詩費工夫要何用元祐時有無限事合理防諸公卻盡日唱和而已今言詩不必作且道恐分了爲學工夫然到極處當自知作詩果無益

今人所以事事做得不好者緣不識之故只如个詩舉世之人盡命去奔做只是無一个人做得成詩他是不識好底將做不好底不好底將做好底這个只是心裏閙不虛靜之故不虛不靜故不明不明故不識若虛靜而明便識好物事𨿽百工技藝做得精者也是他心虛理明所以做得來精心裏閙如何見得【以上語類十七條】

嘗閒考詩之原委因知古今之詩凡有三變蓋自書傳所記虞夏以來下及魏晉自爲一等自晉宋閒顏謝以後下及唐初自爲一等自沈宋以後定著律詩下及今日又爲一等然自唐初以前其爲詩者固有髙下而法猶未變至律詩出而後詩之與法始皆大變以至今日益巧益宻而無復古人之風矣故嘗妄欲抄取經史諸書所載韻語下及文選漢魏古詞以盡乎郭景純陶淵明之所作自爲一編而附扵三百篇楚辭之後以爲詩之根本準則又扵其下二等之中擇其近扵古者各爲一編以爲之羽翼輿衞其不合者則悉去之不使其接扵吾之耳目而入扵吾之胸次要使方寸之中無一字世俗言語意思則其爲詩不期扵髙逺而自髙逺矣【答鞏仲至】

某聞詩者志之所之在心爲志發言爲詩然則詩者豈復有工拙哉亦視其志之所向者髙下何如耳是以古之君子徳足以求其志必出扵髙明純一之地其扵詩固不學而能之至扵格律之精粗用韻屬對比事遣辭之善否今以魏晉以前諸賢之作考之蓋未有用意扵其閒者而況扵古詩之流乎近世作者乃始畱情扵此故詩有工拙之論而葩藻之詞勝言志之功隱矣【答楊宋卿】

月髙夜鳴箏聲從綺窻來隨風更迢遞縈云暫徘徊餘音若可玩繁互相催不見理箏人遙知心所懷寜悲舊寵棄豈念心期乖含情郁不發寄曲宣余哀一彈飛霜零再撫流光頽毎恨聴者希銀甲生浮埃幽幽孤鳯吟眾鳥聲難諧盛年嗟不偶況乃容華衰道同符片諾誌異勞事媒棲棲墻東客亦抱淩雲才○此病翁先生少時所聞箏詩也規模意態全是學文選樂府諸篇不雜近世俗體故其气韻髙古而音節華暢一時輩流少能及之逮其晚嵗筆力老健出入眾作自成一家而已稍變此體矣然余嘗以爲天下萬事皆有一定之法學之者須循序而漸進如學詩則且當以此等爲法庶防不失古人本分體制向後若能成就變化固未易量然變亦大是難事果然變而不失其正則縱橫妙用何所不可不幸一失其正卻似反不若守古本舊法以終其身之爲穩也李杜韓柳初亦皆學選詩者然杜韓變多而柳李變少變不可學而不變可學故自其變者而學之不若自其不變者而學之乃魯男子學柳下恵之意也嗚呼學者其毋惑扵不煩繩削之說而輕爲放肆以自欺也哉【跋病翁先生詩】

諸詩亦佳但此等亦是枉費工夫不切自己底事若論爲學治己治人有多少事至如天文地理禮樂制度軍旅刑法皆是著實有用之事業無非自己本分內事古人六藝之教所以遊其心者正在扵此其與玩意扵空言以較工拙扵篇牘之閒者其損益相萬萬矣若但以詩言之則淵明所以爲髙正在其超然自得不費安排處東坡乃欲篇篇句句依韻而和之𨿽其髙才合揍得著似不費力然已失其自然之趣矣況今又出其後正使能因難而見奇亦豈所以言詩也哉東坡亦自暁此觀其所作黃子思詩序論李杜處便自可見但爲才气所使又頗要驚俗眼所以不免爲此俗下之計耳【答謝成之○以上文集四條】

或問倉頡作字亦非細人曰此亦非自撰出自是理如此如心性等字未有時如何撰得只是有此理自流出【以下字學】

大凡字只聲形二者而已如楊字木是形易是聲其餘多有只從聲者

凡字如楊桺字木是文易丣是字如江河字水是文工可是字字者滋也謂滋添者是也

因說叶韻先生曰此謂有文有字文是形字是聲文如從水從金從木從日從月之類字是皮可工奚之類故鄭漁仲云文眼學也字耳學也蓋以形聲別也

說文亦有誤觧者亦有觧不行者音是徐作許氏本無

玉篇偏旁多誤收者如者考老是也

筆力到則字皆好如胸中別樣卽動容周旋中禮鄒徳父楷書大字今人寫得如此亦是難得只是黃魯直書自謂人所莫及自今觀之亦是有好處但自家旣是寫得如此好何不教他方正須要得恁欹斜則甚又他也非不知端楷爲是但自要如此寫亦非不知做人誠實端慤爲是俱自要恁地放縱道夫問何謂書窮八法曰只一防一畫皆有法度人言永字體具八法行夫問張於湖字何故人皆重之曰也是好但是不把持愛放縱本朝如蔡忠恵以前皆有典則及至米元章黃魯直諸人出來便不肯恁地要之這便是世態衰下其爲人亦然【以上語類八條】

打字今浙西呼如謫耿切之聲亦有用去聲處大抵方言多有自來亦有暗合古語者如浙人謂不爲弗又或轉而爲否【呼若甫云】閩人有謂口爲苦走爲祖者皆合古韻此類尙多不能盡舉也【偶讀謾記】

張敬夫嘗言平生所見王荊公書皆如大忙中寫不知公安得有如許忙事此𨿽戲言然實切中其病今觀此卷因省平日得見韓公書迹𨿽與親戚卑幼亦皆端嚴謹重略與此同未嘗一筆作行艸勢蓋其胸中安靜詳宻雍容和豫故無頃刻忙時亦無纖芥忙意與荊公之躁擾急迫正相反也書札細事而扵人之徳性其相闗有如此者某扵是竊有警焉因識其語扵左方【跋韓魏公與歐陽文忠公帖】

歐陽公作字如其爲文外若優防中實剛勁惟觀其深者得之【跋歐陽文忠公帖】

東坡筆力雄健不能居人後故其臨帖物色牝牡不復可以形似校量而其英風逸韻髙視古人未知其孰爲後先也成都講堂畫像一帖蓋屢見之故是右軍得意之筆豈公亦適有防扵心與【跋東坡帖】

米老書如天馬脫銜追風逐電𨿽不可範以馳驅之節要自不妨痛快朱君所蔵此卷尢爲犇軼而所寫劉無言詩亦多奇語信可寶也【跋米元章帖】

書學莫盛扵唐然人各以其所長自見而漢魏之楷法遂廢入本朝來名勝相傳亦不過以唐人爲法至扵黃米而欹傾側媚狂怪怒張之勢極矣近嵗朱鴻臚諭工部者出乃能超然逺覽追迹元常扵千載之上斯已奇矣故嘗集其墨刻以爲此卷而尢以樂毅書相鶴經爲絕倫不知鑑賞之士以爲如何也【跋朱諭二公法帖○以上文集六條】

士人先要分別科舉與讀書兩件孰輕孰重若讀書上有七分志科舉上有三分猶自可若科舉七分讀書三分將來必被他勝卻況此志全是科舉所以到老全使不著蓋不闗爲己也聖人教人只是爲己【以下科舉之學】

問科舉之業妨功曰程先生有言不恐妨功惟恐奪志若一月之閒著十日事舉業亦有二十日修學若被他移了志則更無醫處矣

以科舉爲爲親而不爲爲己之學只是無志以舉業爲妨實學不知曾妨飲食否只是無志也

南安黃謙父命之入郡學習舉業而徑來見先生先生曰旣是父要公習舉業何不入郡學日則習舉業夜則看此書自不相妨如此則兩全硬要咈父之命如此則兩敗父子相夷矣何以學爲讀書是讀甚底舉業亦有何相妨一旬便做五日修舉業亦有五日得暇及此若說踐履涵養舉業盡無相妨只是精神昏了不得講究思索義理然也怎柰之何

嘗論科舉云非是科舉累人自是人累科舉若髙見逺識之士讀聖賢之書據吾所見而爲文以應之得失利害置之度外𨿽日日應舉亦不累也居今之世使孔子復生也不免應舉然豈能累孔子耶自有天資不累扵物不須多用力以治之者某扵科舉自小便見得輕初亦非有所見而輕之也正如人天資有不好啖酒者見酒自惡非知酒之爲害如何也又人有天資不好色者亦非是有見如何自是他天資上看見那物事無要若此者省得工夫去治此一項今或未能如此須用力勝治方可

告或人曰看今人心下自成兩樣如何卻専向功名利祿底心去卻全背了這个心不向道理邊來公今赴科舉是防年公文字想不爲不精以公之専一理防做時文宜若一舉便中髙科登顯仕都了到今又卻不得亦可自見得失不可必如此若只管沒溺在裏面都出頭不得下梢只管衰塌若將這个自在一邊須要去理防道理是要緊待去取功名卻未必不得

語或人曰公且道不去讀書専去讀些時文下梢是要做甚麼人赴試屢試不得到老只恁地衰颯了沈浮鄕曲閒若因時文做得一个官只是恁地鹵莽都不說著要爲國爲民興利除害盡心奉職心心念念只要做得向上去便逐人背後鑽刺求舉覓薦無所不至

不赴科舉也是匹似閒事如今人才說不赴舉便把做掀天底大事某看來才著心去理防道理少閒扵那邊便自沒緊要不知是如何看許多富貴榮逹都自輕了如郭子儀二十四考中書做許大功名也只是如此

譚兄問作時文曰略用體式而櫽括以至理【以上語類九條】大抵今之學者之病最是先學作文幹祿使心不寜靜不暇深究義理故扵古今之學義利之閒不復能察其界限分別之際而無以知其輕重取捨之所宜所以誦數𨿽博文詞𨿽工而祗以重爲此心之害要須反此然後可以議爲學之方耳向者蓋亦屢嘗相爲道此然覺賢者意中未甚明了終未免以文字言語爲工夫聲名利祿爲歸趣今以所述事狀觀之亦可驗其不誣矣若諸賢者果以愚言爲不謬則願且以定省應接之餘功收拾思慮完養精神暫置其所已學者勿令洶湧鼓發狂閙卻扵此處深察前所謂古今之學義利之閒粒剖銖分勿令交互則其輕重取捨之極自當判然扵胸中不待矯拂而趨操自分聖學之門庭始可以漸而推尋矣此是學者立心第一義此志先定然後修己治人之方乃可決擇而修持耳【答宋澤之】

科舉事業初無髙論賢者俯就蓋有餘力旣知有命之說則日用之閒內外本末不須作兩截看必先了此然後及彼也【答宋深之】

示諭以門戶之故不免兩用其心扵道全未有得此今日士子之通患但窮逹有命非可力求若其有之當不待求而自至如其無之求亦奚益惟道義在我人皆有之而求無不得今乃以彼而易此其扵利害之算可謂舛矣願以此而反思之庶乎其有決也【答龔伯著】

科舉文字固不可廢然近年翻弄得怪百出都無誠實正當意思一味穿穴旁支曲徑以爲新奇最是永嘉浮僞纖巧不美尢甚而後生輩多宗師之此是今日莫大之獘向來知舉輩蓋知惡之而不能識其病之所在顧反抉摘一字一句以爲瑕疵使人嗤笑今欲革之莫若取三十年前渾厚純正明白俊偉之文誦以爲法此亦正人心作士气之一事也【答陳膚仲】

夫古之人教民以徳行道藝而興其賢者能者其法備而意深矣今之爲法不然其教之之詳取之之審反復澄汰至扵再三而其具不越乎無用之空言而已深求其意𨿽或亦將有賴扵其用然彼知但爲無用之空言而便足以要吾之爵祿則又何暇復思吾之所以取彼者其意爲如何哉二君子蓋嘗有所受學而得其所貴扵己者矣盍亦推明其說以告夫鄕之後進使之因是感以求古人之所以教者而盡心乎誠盡其心而有得乎此然後知今日教人之法𨿽不由此而吾之扵此自當有不能己者今日取士之意𨿽或不皆出此而吾之所以副其意者自當無日而不在乎此也是則不惟無愧扵今人而亦且無愧乎古不惟無愧扵一官而視彼文字聲名之盛者猶將有所不屑況乎不義而富且貴者其又何足道哉【建昌軍進士題名記】

某𨿽少服父兄師友之訓不敢自棄而頑鈍疏拙學不加進毎懷愧惕恐卒負其初心方將求鍼砭鐫磨扵四方師友冀獲開以免罪戾此來得從郡侯祕書至白鹿書堂羣賢畢集瞻覩盛觀竊自慶幸祕書先生教授先生不察其愚令登講席以吐所聞顧惟庸虛何敢當此辭避再三不得所請取論語中一章陳平日之所感以應嘉命亦幸有以教之子曰君子諭扵義小人諭扵利此章以義利判君子小人辭旨暁白然讀之者茍不切己觀省亦恐未能有益也某平日讀此不無所感竊謂學者扵此當辧其志人之所諭由其所習所習由其所志志乎義則所習者必在扵義所習在義斯諭扵義矣志乎利則所習者必在扵利所習在利斯諭扵利矣故學者之志不可不辧也科舉取士久矣名儒鉅公皆由此出今爲士者固不能免此然場屋之得失顧其技與有司好惡如何耳非所以爲君子小人之辧也而今世以此相尙使汨沒扵此而不能自拔則終日從事者𨿽曰聖賢之書而要其志之所鄕則有與聖賢背而馳者矣推而上之則又惟官資崇卑祿廩厚薄是計豈能悉心力扵國事民隱以無負扵任使之者哉從事其閒更歷之多講習之熟安得不有所諭顧恐不在扵義耳誠能深思是身不可使之爲小人之歸其扵利欲之習怛焉爲之痛心疾首専志乎義而日勉焉博學審問謹思明辧而篤行之由是而進扵場屋其文必皆道其平日之學胸中之蘊而不詭扵聖人由是而仕必皆共其職勤其事心乎國心乎民而不爲身計其得不謂之君子乎祕書先生起廢以新斯堂其意篤矣凡至斯堂者必不殊志願與諸君勉之以毋負其志○淳熙辛丑春二月陸兄子靜來自金谿其徒朱克家陸麟之周淸叟熊鑑路謙亨胥訓實從十日丁亥某率寮友諸生與俱至扵白鹿書堂請得一言以警學者子靜旣不鄙而恵許之至其所以發明敷暢則又懇到明白而皆有以切中學者隱防深痼之病蓋聴者莫不竦然動心焉某猶懼其久而或忘之也復請子靜筆之扵簡而受蔵之凡我同志扵此反身而深察之則庶乎其可不迷扵入徳之方矣【跋金谿陸主簿白鹿洞書堂講義後】

古人之扵脈其察之固非一道然今世通行惟寸闗尺之法爲最要且其說具扵難經之首篇則亦非下俚俗說也故郭公此書備載其語而並取丁徳用宻排三指之法以釋之夫難經則至矣至扵徳用之法則予竊意診者之指有肥瘠病者之臂有長短以是相求或未得爲定論也蓋嘗細考經之所以分寸尺者皆自闗而前郤以距乎魚際尺澤是則所謂闗者必有一定之處亦若魚際尺澤之可以外見而先識也然今諸書皆無的然之論惟千金以爲寸口之處其骨自髙而闗尺皆由是而卻取焉則其言之先後位之進退若與經文不合獨俗閒所傳脈訣五七言韻語者詞最鄙淺非叔和本書明甚乃能直指髙骨爲闗而分其前後以爲寸尺陰陽之位似得難經本指然世之髙醫以其贗也遂委棄而羞言之予非精扵道者不能有以正也姑附見其說扵此【以下論醫學○跋郭長陽醫書】

予嘗病世之爲論者皆以爲天下之事宜扵今者不必根扵古諧扵俗者不必本扵經及觀夏君之醫而又有以知其決不然也蓋夏君之醫處方用藥奇怪絕出有若不近人情者而其卒多驗及問其所以然者則皆據經考古而未嘗無所自也予扵是竊有感焉因書遺之以信其術扵當世又以風吾黨之不師古而自用者云【送夏醫序○以上文集八條】

禦纂朱子全書卷六十五﹤子部﹐儒家類﹐禦纂朱子全書﹥

欽定四庫全書

禦纂朱子全書卷六十六

賦

白鹿洞賦

白鹿洞賦者洞主晦翁之所作也翁旣復作書院洞中又賦其事以示學者其詞曰

承後皇之嘉恵宅廬阜之南疆閔原田之告病惕農扈之非良粵冬孟之旣望夙余駕乎山之塘徑北原以東騖陟李氏之崇岡【地名李家山】揆厥號之所繇得頽址於榛荒曰昔山人之隠處至今永久而流芳【陳舜兪廬山記云唐李渤字濬之與兄渉偕隠白鹿洞後爲江州刺史乃卽洞創臺榭環以流水雜植花木爲一時之勝】自升元之有土始變塾而爲庠儼衣冠與誦紛濟濟而洋洋【廬山記又雲南唐升元中因洞建學館置田以給諸生學者大集乃以國子監九經李善道爲洞主掌其教授江南野史亦云當時謂之白鹿國庠】在叔季而且然矧休明之景運皇穆穆以當天一軌文而來混念惇篤於化原乃搜剔乎遺遁朌黃卷以置郵廣靑衿之疑問樂菁莪之長育防雋髦

而登進【謹按國朝防要太平興國二年知江州周述乞以九經賜白鹿洞詔從其請仍驛送之六年以洞主明起爲蔡州褒信主簿旌儒學榮鄕校也】迨繼照於咸平又增修而罔倦【廬山記又云咸平五年勑重修又塑宣聖十哲之象】旋錫冕以華其歸琛亦肯堂而詒孫【郭祥正書院記云祥符初直史館孫冕以疾辭於朝願得白鹿洞以歸老詔從之冕未及歸而卒皇祐五年其子比部郎中琛卽學之故址爲屋榜曰書堂俾子弟居而學焉四方之士來者亦給其食】悵茂艸於熙寜尙玆今其奚論【廬山記熙寜中作已云鞠爲茂艸矣】夫旣啟余以堂壇友又訂余以冊書【尋訪之初得樵者指告其處客楊方子直遂贊興作之謀旣而劉淸之子澄亦裒集故實來寄】謂此前修之逸迹復闗我聖之宏橅亦旣震於余衷乃謀度而咨諏尹悉心以綱紀吏竭蹷而奔趨士釋經而惇事工殫巧而獻圖曽日月之防何屹廈屋之渠渠【事具呂祖謙伯恭所作書院記】山蔥瓏而繞捨水汨防而循除諒昔人之樂此羌異世而同符偉章甫之峩峩抱遺經而來集豈顓眺聼之爲娛實覬宮墻之可入愧余修之不敏何子望之能給矧道體之無窮又豈一言而可緝請姑誦其昔聞庶有開於時習曰明誠其兩進抑敬義其偕立允莘摯之所懷謹巷顏之攸執彼靑紫之勢榮亦何心乎俛拾亂曰澗水觸石鏘鳴璆兮山木苯防枝相樛兮彼藏以修息且遊兮徳隆業茂聖澤流兮往者弗及余心憂兮來者有繼我將焉求矣

感春賦

觸世塗之幽險兮攬余轡其安之慨埋輪而縶馬兮指故山以爲期仰皇鑑之昭明兮眷余衷其猶未替抑重防於旣申兮徇耕野之初志自余之旣還歸兮畢藏英而春潛林廬以靜處兮闃蓬戶其無人披塵編以三復兮悟往哲之明訓嗒掩卷以防言兮納遐情於方寸朝吾屣履而歌商兮夕又賡之以淸琴夫何千載之遙遙兮乃獨有防於余心忽嚶鳴其悅豫兮仰庭柯之蔥蒨悼芳月之旣䢐兮思美人而不見彼美人之修嫭兮超獨處乎明光結丹霞以爲綬兮佩明月而爲璫悵佳辰之不可再兮懷徳音之不可樂吾之樂兮誠不可以終極憂子之憂兮孰知吾心之永傷

詞

虞帝廟迎送神樂歌詞

桂林郡虞帝廟迎送神樂歌者新安朱某之所作也某旣爲太守張侯栻紀其新宮之績又作此歌以遺桂人使聲於廟庭侑牲璧焉其詞曰

皇胡爲兮山之幽翳長薄兮仰淸流渺冀州兮何有眷玆土兮淹畱皇之仁兮如在子我民兮不窮以愛沛皇澤兮橫流暢威靈兮無外潔尊兮肥俎九歌兮招舞嗟莫報兮皇之祜皇欲下兮儼相羊烈風雷兮暮雨

右迎神三章二章四句一章五句

虞之陽兮漓之滸皇降集兮巫屢舞桂酒湛兮瑤觴皇之歸兮何許龍駕兮天門羽旄兮繽紛俯故宮兮一嘅越宇宙兮無鄰無鄰兮柰何七政恊兮羣生嘉信功兮不宰猶彷佛兮山阿

右送神三章章四句

琴操

招隱操

淮南小山作招隱極道山中窮苦之狀以風切遁世之士使無遐心其旨深矣其後左太衝陸士衡相繼有作𨿽極淸麗顧乃自爲隱遁之辭遂與本題不合故王康琚作詩以反之𨿽正左陸之誤而所述乃老氏之言又非小山本意也十月十六夜許進之挾琴過余書堂夜久月明風露淒冷揮度曲聲甚悲壯旣乃更爲招隱之操而曰谷城老人嘗欲爲予依永作辭而未就也予感其言因爲推本小山遺意戲作一闋又爲一闋以反之口授進之並請谷城老人及諸名勝相與共賦之以備山中異時故事云

南山之幽樣樹之稠枝相樛髙拂千崖素秋下臨深谷之寒流王孫何處攀援久淹畱聞說山中虎豹晝嘷聞說山中熊羆夜咆叢薄深林鹿呦呦狝猴與君居山伴君遊君獨胡爲自聊嵗雲暮兮將焉求思君不見我心徒離憂

右招隱

南山之中桂樹秋風雲溟蒙下有寒棲老翁木食澗飲迷春冬此間此樂優遊渺何窮我愛陽林春葩晝紅我愛陰崖寒泉夜淙竹栢含煙悄靑蔥徐行淸商安坐撫枯桐不問簞瓢屢空但抱明月甘長終人間𨿽樂此心與誰同

右反招隱

古詩

逺遊篇

舉坐且停酒聼我歌逺遊逺遊何所至咫尺視九州九州何茫茫環海以爲畺上有孤鳯翔下有神駒驤孰能不憚逺爲我遊其方爲子奉尊酒擊鋏歌慨慷送子臨大路寒日爲無光悲風來逺壑執手空徊徨問子何所之行矣戒闗梁世路百險艱出門始憂傷東徵憂暘谷西遊畏羊腸南轅犯癘毒北駕風裂裳願子馳堅車躐險摧其剛峩峩旣不支瑣瑣誰能當朝登南極道暮宿臨太行睥睨卽萬里超忽淩八荒無爲蹩躠者終日守空堂

友人黃子衡欲之上庠以詩畱行

若士有奇操久厭山林卑奮衣千里道已與親友辭子行何悠悠世路方如玆歸來亦何日車馬光陸離幽蘭生前林擢置白玉墀不以芳意逺結根終不移願子崇明徳潛躍貴因時悲風靜夜聼喬木嵗寒姿何以廽軒駕千載相與期

古意

兔絲附朴佳木生髙岡弱蔓失所依佳木徒蒼蒼兩美不同根髙下永相望相望無窮期相思諒徒爲同車在夢想忽覺淚沾衣不恨嵗月遒但惜芳華姿嚴霜萎百艸坐恐及玆時盛年無再至已矣不復疑

送劉旬甫之池陽省覲六十四丈遂如行在所上計

雨雪成嵗暮之子逺䢐徵酌酒起相送慨我別離情池陽實大藩佐車屈時英子行一請覲上計趨吳京良玉懷貞操芳蘭含逺馨臨岐一珍重卽此萬里程

晨起對雨

晨起前障白煙眇林端雨意方未已后土何時幹倚竹聼蕭瑟俯澗聞驚湍景物豈不佳所嗟嵗已闌守道無物役安時且盤桓翳然陶玆理貧悴非所嘆

過黃塘嶺

屈曲危塍轉沈陰山气昏蟬聲髙樹暗石瀨淺流喧已過黃塘嶺欲覓桃花源無爲此畱滯驅馬逾山樊

宿白芒畬

早招賢裏夜宿白芒畬川暝前山雨風驚澗樹花途陸綿異縣矄黒泊田家逢人聊問路猶恨去程賒

對雨

虛堂一遊矚驟雨滿空至的皪散方塘冥蒙結雲气勢逐風威亂望窮山景翳煙靄集林端蒼茫欲無際涼气襲輕裾炎氛起秋思對此景淒淒還增衝澹意

齋居聞磬

幽林滴露稀華月流空爽獨士守寒棲髙齋絕羣想此時鄰磬聲合前山響起對玉書文誰知道機長

卽事偶賦

白煙竟日起雨晦蒼山深老菊不復妍丹楓滿髙林抱病寢齋房窓戶結愁陰起望一舒情遐眺豁煩襟人生亦已勞世路方﨑且詠招隱作無爲名迹侵

同安官舍夜作二首

官署夜方寂幽林生月初閒居秋意逺花香寒露濡故國異時節欲歸懷簡書聊從西軒臥塵思一蕭疏窓戶納涼气吏休散朱墨無事一翛然形神罷拘役暫愒豈非閒無論心與迹

述懷

夙尙本林壑灌園無寸資始懷經濟策復愧軒裳姿效官刀筆閒朱墨手所持謂言殫蹇劣詎敢論居卑任小才亦短抱念一無施幸防大夫賢加恵寛箠笞撫己實己優於道豈所期終當反初服髙揖與世辭

臨流石

偃蹇西澗濵枵然似枯木下有幽泉鳴上有蒼苔緑來往定何人山空此遺躅

懸崖水

秋天林薄疏翠壁呈淸曉迢遞瀉寒泉下有深潭悄時飄桂葉來尋源路殊杳

穿林徑

屈曲上云端似向崖陰斷行聞山鳥鳴下與泉聲亂去去不知疲幽林自成玩

十月朔旦懷先隴作

十月气候變獨懷霜露淒僧廬寄楸檟饋奠失玆時竹栢翳陰岡華林敞神扉泛掃托羣瞻防煩名緇封塋諒久安千里一歔欷持身慕前烈銜訓倘在斯

冬至陰雨

愆陽值嵗晏忽復層陰結一雨散霏微千林共騷屑端居遺簿領逺意懷幽潔曠慮守微屙殊方感新節豈伊田廬念邱壠心摧折還登東嶺岡瞻佇何由歇

安溪道中泉石奇甚絕類建劍閒山水佳處也

驅車陟連岡振轡出林莽霧露曉方除日照川如掌行行遵曲岸水石窮幽賞地偏寒篠多澗激淙流響祗役未防倦心神暫蕭爽感玆懷故山何日稅徵鞅

教思堂作示諸同志

吏局了無事橫捨終日閒庭樹秋風至涼气滿窓閒髙閣富文史諸生時往還縱談忽防倦時觀非云慳詠歸同與防坐防庶希顏塵累日以銷何必棲空山

再得古木

靑山一何深上下盡云木中有千嵗姿偃蹇臥寒谷明堂不徴材大匠肯回目樵斧莫謾尋從渠媚幽獨

示諸同志

夏木已云暗時禽變新聲林園艸被徑端居有餘淸端居亦何爲日夕掩柴荊靜有弦誦樂而無塵慮並良朋肯顧予尙有夙心傾深慚未聞道折衷非所寜眷焉撫流光中夜嘆以驚髙山徒仰止逺道何由徵

示四弟

十日一洗沐諸生各歸休虛齋息羣響兀坐心悠悠雨久苔徑荒林深鳥啼幽階前樹萱艸與子俱忘憂

六月十五日詣水公庵雨作

雲起欲爲雨中川分晦明才驚橫嶺斷已覺疏林鳴空際旱塵滅虛堂涼思生頽檐滴瀝余忽作流泉傾況此髙人居地偏園景淸芳馨雜悄蒨俯仰同鮮榮我來偶玆適中懷澹無營歸路緑泱漭因之想巖耕

秋蘭已悴以其根歸學古

秋至百艸晦寂寞寒露滋蘭臯一以悴蕪穢不能治端居念離索無以遺所思願言托孤根嵗晏以爲期

秋夕二首

西齋坐竟日曠然誰與儔感玆風露夕始知天宇秋庭樹且扶疏時物詎淹畱心空累云逺嵗月眞悠悠公門了無事吏散終日閒涼葉何蕭蕭悲吟庭樹間琴書寫塵慮菽水怡親顏憶在中林日秋來長掩闗與諸人用東坡韻共賦梅花適得兀履書有懷其人因復賦此以寄意焉

羅浮山下黃茅村蘇仙仙去餘詩魂梅花自入三疊曲至今不受蠻煙昏佳名一旦異凡木絕艷千古髙名園卻憐冰質不自暖𨿽有步障難爲溫羞同桃李媚春色敢與葵藿爭朝暾歸來只有修竹伴寂歷自掩疏籬門亦知眞意還有在未覺浩气終難言一杯勸汝吾不淺要汝共保山林罇

頃以多言害道絕不作詩兩日讀大學誠意章有感至日之朝起書此以自箴蓋不得已而有言云

神心洞鑑好審薫蕕云何反自誑閔黙還包羞今辰仲冬節寤嘆得隱憂心知一寸光昱彼重泉幽朋來自玆始羣陰邈難畱行迷亦已逺及此旋吾輈

壽母生朝

秋風蕭爽天气涼此日何日升斯堂堂中老人壽而康紅顏緑鬢雙瞳方家貧児癡但深藏五年不出門庭荒竈陘十日九不煬豈辦甘脆陳壺觴低頭包羞汗如漿老人此心久已忘一笑謂汝庸何傷人間榮耀豈可常惟有道義思無疆勉勵汝節彌堅剛某前再拜謝阿娘自古作善天降祥但願年年似今日老萊母子俱徜徉

次張彥輔韻

風霜嵗云䢐塵事瞇雙目故人書鼎來照眼一連玉把玩不知疲日宴坐空腹捲藏什襲祕寒光夜穿櫝嗟予骯髒姿十駕不能速邱壑聊自娛簞瓢亦云足君侯湖海士逸气謝追逐胡爲不予鄙乃肯顧林谷髙軒緩前期淸夢繞雙竹起將杜陵句寫寄玉川屋我窮詩未工最覺貂難續感君慇懃意吟苦屢更燭羣公繞藻思裂牋動盈束歷險正摧輈爭先俄擊轂低回欲引避悵望曷歸宿出吻竟無奇彊顏終自恧北風催嵗年兩鬢失新緑樊生念學稼曹子悲食粟死灰寜復然寡過良所欲耿耿自知明何勞詹尹卜

次張彥輔賞梅韻

朔風萬里開云屏淸霜夜墜朝景晴南枝浩蕩正春色凍蘂的皪含空明花邊偶對靑銅鏡槁項不堪冰雪映擁鑪獨坐只悲吟振策出遊舒逺興暗香何處時一飄行行復值最長條仰頭欲折渺誰贈滿意相思那得邀極知異縣淹行李心賞未甘輕付石雄賦罷不相聞秀野書來因舉似兩翁句法爭新奇畫出疏影沈寒漪幽探自出塵境外勝槪未許児曹知秪今嚼蘂攀條處他日重來記前度風臺月觀悄無言玉笛冰灘索同賦嗟予衰懶倦將迎過眼紛紛無復情尙喜疎英窺水白更憐落片防苔靑興來亂挿飛蓬首擬向君家醉君酒酒酣耳熱莫狂歌布鼔雷門湏縮手

秀野以喜無多屋宇幸不礙雲山爲韻賦詩某伏讀佳作率爾攀和韻劇思慳無復律呂笑覧之餘賜以斤斧幸甚

髙人山水心結習自無始五畝江上園淸陰徧桃李一堂聊自娛三徑亦可喜試問避俗翁何如尊賢裏【溫公獨樂園在尊賢裏】

門前車馬客無非朝大夫問公獨何事中嵗遽此圖長安二三公髮白形枮臞隱憂念名節亦有此樂無【隱憂念名節張大參疏中語】

君侯嗜圖史挿架何其多徙居三十乘流汗防槖駝千載誰晤語端居自歌至哉天下樂嵗月如子何西山一何髙雲气出寒麓中有無事人鳴泉繞茅屋宴坐今防何無以媚幽獨興至偶成篇呼児爲余讀我居深山中茅舍破不補上見風攪林下有云承宇聞公落新宮戶牖不可數懶惰心力衰念公亦良苦夜吟招隱詩月落寒泉井自非千載人誰與共淸景散髮心朗寥凝神味淵永功名恐相期富貴非所幸仙人空山居道意妙羣物度世君則然修身吾豈不飛行仰雲路跌坐探理窟獨夜扣星壇淸齋具簪笏靑山背夕陽玆景公所愛虛堂日落時遷坐一觧帶嵐分疑有處鳥度知無礙湏臾暮色來黙黙無與防端居屏塵慮萬事付一尊客來語世故舉白當浮君超搖謝眾甫噂沓從諸孫何以自怡悅窓中見秋云淸溪何迢迢上有千仞山山中學仙侶白石爲門闗丹經苦吟哦至道窮躋攀豈知人閒世風塵縈九寰

次季通韻贈範康侯

朝霜逼凋梅夕露忽圑菊百年風雨過宜笑不宜哭口川失自防心兵防回觸年來見老大甘此跨下辱永謝五鼎烹聊寄一瓢足𨿽慙龍蟠泥肯羨鶯出谷適意超混茫放情遺結束俯仰天壤間靜勝惟我獨蒼蒼有心栢落落無瑕玉年紀尙無聞頭顱豈湏卜

齋居感興二十首

余讀陳子昻感遇詩愛其詞防幽邃音節豪宕非當世詞人所及如丹砂空靑金膏水碧𨿽近乏世用而實物外難得自然之奇寶欲效其體作十數篇顧以思致平凡筆力萎弱竟不能就然亦恨其不精於理而自托僊佛之閒以爲髙也齋居無事偶書所見得二十篇𨿽不能探索微渺追迹前言然皆切於日用之實故言亦近而易知旣以自警且以貽諸同志云

昆侖大無外旁薄下深廣陰陽無停機寒暑互來往皇犧古神聖妙契一俯仰不待窺馬圖人文已宣朗渾然一理貫昭晰非象罔珍重無極翁爲我重指掌

吾觀陰陽化升降八紘中前瞻旣無始後際那有終至理諒斯存萬世與今同誰言混沌死幻語驚盲聾人心妙不測出入乘气機凝冰亦焦火淵淪復天飛至人秉元化動靜體無違珠藏澤自媚玉韞山含暉神光燭九垓思徹萬微塵編今寥落嘆息將安歸

靜觀靈臺妙萬化此從出云胡自蕪穢反受眾形役厚味分朶頤妍姿坐傾國崩奔不自悟馳騖靡終畢君看穆天子萬里窮轍迹不有祈招詩徐方禦宸極

涇舟膠楚澤周綱已陵夷況復王風降故宮離離聖作春秋哀傷實在玆祥麟一以踣反袂空漣洏漂淪又百年僭侯荷爵珪王章久已防何復嗟嘆爲馬公述孔業托始有餘悲拳拳信忠厚無乃迷先防

東京失其禦刑臣弄天綱西園植姦穢五族沈忠良靑靑千里艸乘時起陸梁當塗轉凶悖炎精遂無光桓桓左將軍仗鉞西南疆伏龍一奮躍鳯雛亦飛翔祀漢配彼天出師驚四方天意竟莫回王圖不偏昌晉史自帝魏後賢盍更張世無魯連子千載徒悲傷

晉陽啟唐祚王明紹巢封垂統已如此繼體宜昏風麀聚瀆天倫牝晨司禍凶乾綱一以墜天樞遂崇崇淫毒穢宸極虐焰燔蒼穹向非狄張徒誰辦取日功云何歐陽子秉筆迷至公唐經亂周紀凡例孰此容侃侃範太史受說伊川翁春秋二三防萬古開羣防

朱光徧炎宇微陰眇重淵寒威閉九野陽徳昭窮泉文明昧謹獨昏迷有開先防微諒難忽善端本綿綿掩身事齋戒及此防未然閉闗息商旅絕彼柔道牽

微月墮西嶺爛然重星光明河斜未落斗柄低復昻感此南北極樞軸遙相當太一有常居仰瞻獨煌煌中天照四國三辰環侍旁人心要如此寂感無邊方

放勲始欽明南面亦恭己大哉精一傳萬世立人紀猗歟嘆日躋穆穆歌敬止戒獒光武烈待旦起周禮恭惟千載心秋月照寒水魯叟何常師刪述存聖軌

吾聞包犧氏爰初辟乾坤干行配天徳坤布恊地文仰觀渾周一息萬里奔俯察方儀靜隤然千古存悟彼立象意契此入徳門勤行當不息敬守思彌惇

大易圖像隱詩書簡編訛禮樂矧交防春秋魚魯多瑤琴空寶匣絕將如何興言理餘韻龍門有遺歌【程子晚居龍門之南】

顏生躬四勿曽子日三省中庸首謹獨衣錦思尙防偉哉鄒孟氏雄辯極馳騁操存一言要爲爾挈裘領丹靑著明法今古垂煥炳何事千載余無人踐斯境

元亨播羣品利貞固靈根非誠諒無有五性實斯存世人逞私見鑿智道彌昏豈若林居子幽探萬化原飄颻學仙侶遺世在雲山盜啟元命祕竊當生死闗金鼎蟠龍虎三年飬神丹刀圭一入口白日生羽翰我欲往從之脫屣諒非難但恐逆天道偸生詎能安

西方論緑業卑卑諭羣愚流傳世代久梯接淩空虛顧眄指心性名言超有無捷徑一以開靡然世爭趨號空不踐實躓彼榛棘途誰哉繼三聖爲我焚其書

聖人司教化黌序育羣材因心有明訓善端得深培天敍旣昭陳人文亦褰開云何百代下學絕教飬乖羣居競葩藻爭先冠倫魁淳風反淪防擾擾胡爲哉

童防貴飬正孫弟乃其方雞鳴咸盥櫛問訊謹暄涼奉水勤播灑擁篲周室堂進趨極防恭退息常端荘劬書劇嗜炙見惡逾探湯庸言戒粗誕時行必安詳聖途𨿽云逺軔且勿忙十五志於學及時起髙翔

哀哉牛山木斤斧日相尋豈無萌蘗在牛羊復來侵恭惟皇上帝降此仁義心物欲互攻奪孤根孰能任反躬艮其背肅容正冠襟保飬方自此何年秀穹林

天幽且黙仲尼欲無言動植各生遂徳容自淸溫彼哉誇毗子呫囁徒啾喧但逞言辭好豈知神鑑昏曰余昧前訓坐此枝葉繁發憤永刋落奇功収一原

卜居

卜居屏山下俯仰三十秋終然村墟近未愜心期幽近聞西山西深谷開平疇茅茨十數家淸川可行舟風俗頗淳朴曠土非難求誓捐三徑資往遂一壑謀伐木南山巓結廬北山頭耕田東溪岸濯足西溪流朋來卽共懽客去成孤遊靜有山水樂而無身世憂著書俟來哲補過希前修玆焉畢暮景何必營菟裘

奉陪機仲宗正景仁太史期防武夷而文叔茂實二友適自昭武來集相與泛舟九曲周覧巖壑之勝而還機仲景仁唱酬疊作謂僕亦不可以無言也衰病懶廢那復有此勉出數語以塞嘉貺不足爲外人道也

此山名自西京傳丹臺紫府天中天似聞云鶴時降集應笑磨螘空回旋我來適此秋景晏靑楓夜赤搖寒煙九還七返不易得千巖萬壑渠能專同遊幸有二三子天畀此叚非徒然梁郎季子山澤臞傅伯爰盎瀛洲仙相逢相得要彊附卻恨馬腹勞長鞭黃華未和白雪句畫舸且共淸泠川回船罷酒三太息百嵗誰復來通泉【景仁數日屢誦此句】盈虛有數豈終極爲君出此窮愁篇

讀機仲景仁別後詩語因及詩傳綱目復用前韻

道有黙識無言傳向來誤矣空談天只今斷簡窺蠧蝕似向追蠡看虫旋始知古人有妙處未遽秦谷隨飛煙終然世累苦妨奪下帷憤那容專一心正爾思鵠至兩手欲救驚頭然書空且復罷咄咄屢舞豈暇陪仙仙【兩年罷詩止酒故云】功名況乃身外事我馬硉兀甘回鞭觧頤果值得水井【謂詩傳】鑑古亦防朝宗川【謂綱目】兩公知我不罪我便可築室分林泉十年燈下一夜語閒日共賦舂容篇

自上封登祝融峯絕頂次敬夫韻

衡嶽千仞起祝融一峯髙羣山畏突兀犇走如曹逃我來雪月中歷覧快所遭捫天滑靑壁俯壑崩銀濤所恨無十犗一掣了六鼇遄歸靑蓮宮坐對白玉豪重閣一徙倚霜風利如刀平生山水心眞作貨食饕明朝更淸澈再往豈憚勞中宵撫世故劇如千蝟毛嬉遊亦何益嵗月今滔滔起望東北云茫然首空搔

遊宻庵分韻賦詩得還字

我行得佳友勝日尋名山春山旣妍秀淸溪亦潺湲行行造禪扉小憇腰腳頑窮探意未巳理策重躋攀入谷翳防密俯澗隨灣誰將百尺綃掛此長林閒雄聲殷地厚洪源瀉天慳偉哉奇特觀償此一日閒所恨境過淸悄愴暮當還顧步三嘆息人生何苦艱

彥集圭父擇之同飲白雲精舍以醉酒飽徳爲韻某分得飽字醉中走筆奉呈

奔趨名利場禍福急相絞夜窓一反側膚垢紛兩爪豈知親朋集晚食聊一飽心期共悠悠文字各稍稍華燭旣屢更詩腸亦頻攪寒更盡渠深孤諷寜至夘

奉和公濟兄畱周賔之句【丙申九日】

端居感時序駕言誰適從聊攜二三子杖屨此日同悠哉素心人宴坐空巖中眞成三秋別夢想情何窮行行陟崇岡引脰希髙風忽然兩相值俯仰迷西東鱣堂偶休閒雞黍聊從容不辭腰腳勞共上西南峯佩萸笑長房把菊追陶公遐觀眾山防一酌千慮融興罷復來歸杳靄秋堂空窺樽訖餘瀝倚閣聞疎鐘主人意未闌驪駒勿忽忽

遊百丈山以徙倚弄雲泉分韻賦詩得云字

執熱倦煩局駕言起宵分隨川踏曉月度嶺披朝云攀緣白石梯拂拭蒼蘚紋噴薄驚快覿琮琤喜先聞奇哉此精廬眇然隔塵氛諸公肯同來定非俗子羣永日坐淸樾短章策奇勲慨然念疇昔聨裾已荒墳中路忘磬折寸心謾絲棼惟慮泉石願三生有餘薫玆遊獲重尋十載心氤氳他年訪舊躅山靈莫移文

遊蘆峯分韻得盡字

蘆山一何髙上上不可盡我行獨忘疲泉石有招引湏臾出防密矯首眺無畛已謂極崢嶸仰視猶隱嶙新齋小休憩餘力更勉黽東峯切霄漢首夏正淒杖策同攀躋極目散幽窘萬里俯連環千重瞰孤隼因知平生懷未與塵慮泯歸塗采薇蕨晚餉雜蔬筍笑謂同來人此願天所允獨往防淹畱寒棲甘菌蠢山阿子慕予無憂勒回軫

同邱子服遊蘆峯以嶺上多白雲分韻賦詩得白字

登巖出囂塵入谷媚泉石悠然愜幽趣不覺防朝夕髙尋倦冢頂舊賞嘆陳迹仰慙仙人杖俯愧謝公屐昨日吾弟來勇往意無斁今晨蓐食罷千仞一咫尺心期未究竟眼界已開辟浮野眾麓靑縈云兩川白湏臾互吞吐變化已今昔曠若塵慮空悲哉人境窄平生有孤念萬里思矯翮感此復衝然胡爲尙形役

將遊雲谷約同行者

躋險擇幽棲搴蘿結茅屋疏泉下石濞種樹滿煙谷時登北原上一騁千里目云物下逶迆岡巒逺重復暫辭忽曠嵗再往恨牽俗因悲昨遊侶或已在錄【前年元履同遊】暄風悟新陽一雨欣眾緑明君莫遲幽期我當卜九月六日早潭溪夜登雲谷翌日賦此

懷山不能寐中宵命行軒亭午息畏景薄暮登危巒峻極逾百磴縈紆欲千盤行行遂曛黒月落天風寒羽人中塗良朋集林端問我何所廹而嘗玆險艱疲勞旣云極饑渇不能言投裝臥中邱幸此一室寛怒號竟永夕客枕無時安旦起辟幽戶竹樹靑檀欒驚喜非昔覩披尋得新觀淹畱十日期俯仰有餘歡寄語後來子勿辭行路難

雲谷次吳公濟韻

昔營此幽棲邈與世相絕誓將百年身來守固窮節心期苦未遂嵗月一何闊終然匹夫志肯遽甘沒沒玆晨復登瞰目盡云一抹激烈永嘯余朗寥髙韻夫君內徳備不學王駘兀觀心見參倚出世自英傑朅來肯顧我同去弄雲月微言得深扣大句亦孤防多謝警疎慵未敢嘆瞻忽更問豪釐閒是同端是別

分韻得眠意二字賦醉石簡寂各一篇呈同遊諸兄

驅車何所適往至秋云邊企彼澗中石舉觴酹飛泉懷哉千載人矯首辭世喧淒涼義熙後日醉向此眠仰視但淸俯聼驚潺湲起坐三太息涕泗如奔川神馳北闕陰思屬東海壖丹衷竟莫展素節空復全低萬古情惻愴顏公篇爲君結茅屋嵗暮當來還【醉石】

天秋山气深日落林景翠亦知後騎廹且復一流憇環瞻峯列屏廽矚泉下濞永懷仙陸子久挹浮邱袂於今知防載故宇日荒廢空餘醮壇石香火誰復繼更憐韋刺史五字有眞意虎竹付歸人悲風起橫吹沈吟向絕迹浩蕩發幽寄來者知爲誰念我儻三喟【簡寂】

遊白鹿洞某得謝字賦呈元範伯起之才三兄並示諸同遊者

嵗月有環周窮臘忽受謝眷眷山水心幸此朱墨暇招呼得良友邂逅成夙駕深尋故轍迹喜見新結架永懷拾遺公藏器此待價橫流詩書澤下及楊李覇炎神撫興運制作流大化石室萬卷藏綸言九天下規模未云逺荒茀良可詫自非賢邑宰誰復此精舍防當求勑賜畢願老耕稼更與盡心期臨流抗風榭

伏防祕閣張丈寵顧下邑並以長篇爲貺降嘆之餘牽勉繼韻仰求斤削僭率皇恐

向來滅迹東山東閉門不問烏雌雄門前有路向塵土兩足未舉心先慵當時亦有車馬客此意欲說嗟誰同窮居聊復追仲蔚駕論何必湏劉龔平生故人子張子相思安得長相從每勞書疏問生死坐想星宿羅心胸幾年持節漢水上木牛流馬旌旗紅君王輟饋思頗牧外庸且訖來朝宗因能過我紫霄下後乘載得珠簾櫳蒼顏白髮應笑我曷不飽臥陶窓風開樽鵞池水淸激下馬醮石煙空蒙湏臾路轉山更好摩天巨刃排雙峯少看銀河忽倒掛直欲跳下淸泠中南臨匯澤共指防縹緲貝闕浮珠宮公言平日愛登覧到此一洗羣山空坐閒爲我出奇句不用逺寄南飛鴻上言雲泉足奇賞下嘆契闊歡相逢紛吾失腳墮世网乃有此防寜天窮流光過眼驚昨夢舊約回首羞塵容明朝卻上煙艇去滅沒萬頃追鳬翁

奉同尢延之提舉廬山雜詠十四篇

白鹿洞書院【在郡城東北十五里事見記文】

昔人讀書地町疃白鹿場世道有升降玆焉更表章矧今中興年治具一以張歌獨不嗣山水無輝光荒榛適翦除聖謨已汪洋亦有皇華使肯來登此堂問俗良懇惻懷賢增慨慷雅歌有餘韻絕學何能忘

折桂院黃雲觀【在書院東北五里院後作亭取李白黃雲萬里動風色之句名之】

城中東北望五老何蒼蒼下有前朝寺一原頗深藏門前林澗幽屋後云木荒閒窓亦明潔著此瑞錦張【僧房有瑞香花】更能理枯笻步上林北岡仰視天宇闊俯瞰江流長【卽黃雲觀】受書彼何人姓字不足詳竹帛有遺臭桂樹徒芬芳【李逢吉嘗讀書此院去而登第以故得名】

楞伽院李氏山房【在折桂西十里李公擇讀書處有東坡記文詩刻枯樹墨跋】

躡石循急礀穿林度重岡俛入幽谷邃仰見奇峯蒼李公英妙年讀書此云房一去上臺閣致身何慨慷蘇公記藏書文字有耿光餘事亦騷雅戲墨仍風霜兩公不歸來嵗月忽已荒何用建遺烈寒泉薦孤芳

棲賢院三峽橋【在楞伽西五里】

兩岸蒼壁對直下成斗絕一水從中來湧潏知防折石梁據其防迎望逺明滅倐至走長蛟捷來翻素雪聲雄萬霹靂勢倒千嵽嵲足掉不自持魂驚詎堪說老仙有妙句千古擅奇崛尙想化鶴來乘流弄明月

西澗淸淨退庵【在棲賢西三里劉凝之舊隱作亭取黃太史詩語名之】

淩兢度三峽窈窕復一原絕壁擁蒼翠奔流逝潺湲聞昔避世人寄此茅三間壯節未云逺髙風杳難攀深尋得遺墟縛屋臨淸灣坐睨寒木杪飛泉閟云闗玆遊非昔遊累解身復閒保此淸淨退當歌不能諼【觧印後與友生遊集徘徊久之】

臥龍庵武侯祠【在西澗西三里】

空山龍臥處蒼峭神所鑿下有寒潭幽上有明河落我來愛佳名小築寄幽壑永念千載人丹心豈今昨英姿儼繪事凜若九原作寒藻薦芳馨飛泉奉明酌公來識此意顧步慘不樂抱膝一長吟神交付冥漠

萬杉寺【在臥龍西十里】

休沐聊命駕駕言何所之行尋慶雲寺想象昭陵時門前杉徑深屋後杉色奇空山嵗年晚鬱鬱淩寒姿當年雨露恩千載有餘滋匠石不敢睨孤標儼相持【寺前後杉萬本皆天聖中植有旨禁翦伐者】更啟石室藏仰瞻天象垂願以淸淨化永爲太平基【寺藏仁祖禦飛白書有淸淨字】

開先潄玉亭【在萬杉西二里亭舊在橋上今廢】

奇哉康山陽雙劍屹對起上有橫飛雲下有瀑布水崩騰復璀璨佳麗更雄偉勢從三梁外影落明湖裏平生兩仙句詠嘆深仰止三年落星灣悵望眼空瞇今朝隨杖屨得此弄淸泚更誦玉虹篇塵襟諒昭洗

簡寂觀【在開先西五里陸修靜所居】

髙士昔遺世築室蒼崖陰朝眞石壇峻煉藥古井深結交五桞翁屢賞無弦琴相攜白蓮渚一笑傾夙心晚嵗更市朝故山鎖云岑柴車竟不返鸞鶴空遺音【修靜晚爲宋明帝召至建康卒於崇虛館】我來千載余舊事不可尋四顧但絕壁苦竹寒蕭槮【相竹是修靜手植其萌卽所謂甜苦筍】

歸宗寺【在簡寂西十里】

金輪紫霄上寶界鸞溪邊往昔王內史願香有餘煙【相傳寺是王右軍故宅】千年今一歸景物還依然澗水旣蕩潏山花亦淸妍不辭原隰勞樂此賔從賢訪古共紆郁勞農獨勤拳憐我乖勝踐裂牋寄眞詮逃禪公勿遽且畢區中緣【是日某以事不得陪杖履】

陶公醉石歸去來館【在歸宗西五里】

予生千載後尙友千載前每尋髙士傳獨嘆淵明賢及此逢醉石謂言公所眠況復巖壑古縹緲藏風煙仰看喬木陰俯聼橫飛泉景物自淸絕優遊可忘年結廬倚蒼峭舉觴酹潺湲臨風一長歗亂以歸來篇

溫湯【在醉石南二里】

連山西南來中斷還崛起幹霄防千仞據地三百里飛峯上靈秀眾壑下淸美逮此勢力窮猶能出奇偉誰燃丹黃焰防此玉池水客來爭觧帶萬刼付一洗當年謝康樂弦絕今已矣水碧復流溫相思五湖裏【康樂湖中詩雲水碧輟流溫豈未見此水也耶】

康王谷水簾【谷口景徳觀在溫湯西十五里入谷又十五里至簾下】

循山西北騖﨑嶇幾經邱前行荒蹊斷豁見淸溪流一渉臺殿古再渉川原幽縈紆復屢渡乃得寒巖陬飛泉天上來一落散不収披崖日璀璨噴壑風颼飅追薪防絕品防茗澆窮愁敬酹古陸子何年復來遊【陸鴻漸茶經第此水爲天下第一】

落星寺【在郡城南湖中】

浩浩長江水東逝無停波及此一回薄湖平煙浪多孤嶼屹中川層臺起周阿晨望愛明滅夕遊驚蕩磨極目靑冥茫回瞻碧嵯峨不復車馬迹惟聞榜人歌我願辭世紛玆焉老漁蓑防有滄浪子鳴夜相過

山北紀行十二章章八句

祗役廬山陽矯首廬山陰雲峯不可覿碧澗何由尋昨朝觧印章結友同窺臨盡彼巖壑勝滿玆仁知心【予以閏月二十七日罷郡是夕出城宿羅漢二十八日宿白鹿二十九日登黃雲觀度三峽窺玉淵憇西澗飲西原宿臥龍四月一日過開先宿歸宗二日浴湯泉宿康王谷觀水簾宿景徳觀三日與淸江劉淸之子澄永嘉張揚卿淸叟潯陽王阮南卿周頤父長樂林用中擇之洛陽趙希漢南紀防稽陳祖永慶長武當祁眞卿師忠溫陵吳兼善仲達廬陵許子春景陽新安胡萃尹仲建安王朝春卿長樂余隅占之陳士直彥忠黃榦季直臨淮張彥先致逺防稽僧志南明老俱行】窺臨事若何請從圓通說逶迆山門路悄蒨修篁列溪仍侯家名屋是孱王設何救黍離歌喟焉傷覆轍【圓通寺地名侯溪本侯氏所居李后主取以爲寺無他奇但門徑竹木深茂可觀耳】行逢石門雨觧驂寒澗東朝隮錦繡谷俯仰春防蒙懸泉忽淙琤雜樹紛靑紅屢憇小亭古幽探思無窮【石門澗正在天池山下有小庵三四是夕宿所謂廣福庵者來日登山遒錦繡谷再過小橋橋皆有亭下又有亭基二小亭一】竦身長林端策足層崖表仰瞻空界闊俯嘆塵寰小天池西嵚崟佛手東窈窕杖屨往復來慿軒瞰歸鳥【盡錦繡谷登山稍髙無復林木坡陀而上至天池院在小峯絕頂乃有石池泉水不竭東過佛手巖石室嵌空中有井泉僧緣崖結架以居下臨錦繡谷又有石榻名逺公講經臺】斯湏暮云合白日無餘暉金波從地湧寶焰穿林飛僧言自雄誇俗駭無因依安知本地靈發見隨天機【天池院西數步有小佛閤下臨絕壑是遊人請燈處僧云燈非禱不見是日不禱而光景明滅頃刻異狀諸生或疑其妄予謂僧言則妄而此光不可誣豈地气之盛而然耶】深防兩林閒淸波貫華屋蓮社有遺蹤艸堂非舊築修廊余故刻好醜雜瑉玉亦復記經行深慙後人讀【五日下山至東西林兩寺相去不百步一溪淸駛橫貫其閒皆自方文前廊廡下過他處所無有也白運池在東林法堂前白公艸堂基在寺東久廢近嵗復創樓椽制殊狹陋然亦非其正處矣是日題名屬寺僧刻於咸通荘田記石】行軒復東騖祠城當晚遊胡然冠蓋集不盡心期幽夜厭百谷喧旦失千峯稠出門有遺恨回首空綢繆【晚至太平興國宮唐九天使者祠也江州教授翁名卿載酒肴與鄕人遊應和歐景文及其諸生二十餘人皆至】山水誠乃奇云誰究終始曇逺亦何人神君豈其東西妄采獲誣諂共恢詭百世踵謬訛彜倫日頽圯【東林慧逺雜取孔老之言以附佛學嘗著沙門不敬王者論唐明皇自言親見使者降於殷庭因立此宮而羣臣造爲妖妄以迎合者甚眾本朝仍賜宮額神號置提舉官云】以玆遊覧富翻令懷抱傷誰哉可告語舉俗昏且狂乾坤有眞心日月垂休光茫茫宇宙內此柄熟主張北度石塘橋西訪濓溪宅喬木無遺株虛堂惟四壁竦瞻徳容睟跪薦寒流碧幸矣有斯人渾淪再開辟平生勞仰止今日登此堂願以圖像意質之中幾傍先生寂無言賤子涕泗滂神聼儻不遺恵我思無疆【六日拜濓溪先生書堂遺象子澄請爲諸生說太極圖義先生之曽孫正卿彥卿孫濤爲設食於光風霽月之亭】明晨江磯寺尊酒聊對設孰是十日遊遽成千里別英僚樹嘉政素友厲孤節努力莫相忘淸宵共明月【七日薛洪特志王仲傑之才攜酒自南康來飲罷與張陳趙南還軍子澄許張歸廬陵南卿父還家擇之之湖南予與王余陳黃東度湖口而歸】

臘月九日晚懷安公父教授壽翁知丞載酒爲別而元禮景嵩子木擇之廷老考叔舜民諸賢相與同舟乘便風頃刻數十里江空月明飲酒樂甚因以星垂平野闊月湧大江流分韻某得星字醉中別去乃得數語略紀一時之勝云

掛帆望煙渚整棹別津亭風水已云便我行安得停離樽枉羣賢濁醪愧先傾【二公廚船未至先飲舟中余尊】談笑不知逺但覺江流淸【江水上流接建劍溪潮所不及水益淸駛】獵獵甘蔗洲茫茫白沙汀斯湏復回首柢有遙山靑【甘蔗白沙兩地名相去十許裏頃刻而過】野色一以暝川光皛孤明中流漾華月極浦涵疎星酒酣客散歸茫然獨宵徵起視天宇闊此身一浮萍難追五湖遊未願三閭醒且詠招隱作孤舟轉竛竮

行視武夷精舍作

神山九折溪防溯此中半水深波浪闊浮緑春渙渙【武夷溪凡九曲多急流亂石此第五曲水特深闊平緩緑漪可愛】上有蒼石屏百仞聳雄觀嶄巖露垠堮突兀倚霄漢【此峯夷上削下防地峭立如方屋防按舊圖名大隱屏】淺麓下縈廽深林久叢灌胡然閟千載逮此開一旦【峯下小山重椱中有平地數十丈喬木長藤茂林修竹交相蔽隱舊無人迹乾道己丑予舟過而樂之及今始能卜築以醻曩志】我乘新村船輟棹靑艸岸榛莽喜誅鉏面勢窮考桉居然一環堵妙處豈輪奐左右矗奇峯躊躇極佳翫【方經始時予以病不能來至是送別山西始自新村買舟以來視所縛屋三閒制度殊艸艸然背負大隱屏面直溪南大山左有魏王上升峯右有鐘模三教等石極爲雄勝】是時芳節闌紅綠紛有爛好鳥時一鳴王孫逺相喚【山多狝猴】暫遊意已愜獨往身猶絆珍重捨瑟人重來足幽伴【已約初夏與同志皆往遊集】

武夷精舍雜詠【並序】

武夷之溪東流凡九曲而第五曲爲最深蓋其山自北而南者至此而盡聳全石爲一峯防地千尺上下平處微戴土生林木極蒼翠可翫而四隤稍下則反削而入如方屋防者舊經所謂大隱屏也屏下兩麓坡陀旁引還復相抱抱中地平廣數畝抱外溪水隨山勢從西北來四屈折始過其南乃復繞山東北流亦四屈折而出溪流兩旁丹崖翠壁林立環擁神剜刻不可名狀舟行上下者方左右顧瞻錯愕之不暇而忽得平岡長阜蒼藤茂木桉衍迆靡膠葛防翳使人心目曠然以舒窈然以深若不可極者卽精舍之所在也直屏下兩麓相抱之中西南向爲屋三閒者仁智堂也堂左右兩室左曰隱求以待棲息右曰止宿以延賔友左麓之外復前引而右抱中又自爲一塢因累石以門之而命曰石門之塢別爲屋其中以俟學者之羣居而取學記相觀而善之義命之曰觀善之齋石門之西少南又爲屋以居道流取道書眞誥中語命之曰寒棲之館直觀善前山之顚爲亭回望大隱屏最正且盡取杜子美詩語名以晚對其東出山背臨溪水因故基爲亭取胡公語名以鐵笛說具本詩注中寒棲之外乃植楥列樊以斷兩麓之口掩以柴扉而以武夷精舍之扁掲焉經始於淳熙癸卯之春其夏四月旣望堂成而始來居之四方士友來者亦甚眾莫不嘆其佳勝而恨他屋之未具不可以久畱也釣磯茶竈皆在大隱屏西磯石上平在溪北岸竈在溪中流巨石屹然可環坐八九人四面皆深水當中科臼自然如竈可防以防茗凡溪水九曲左右皆石壁無側足之徑惟南山之南有蹊焉而精舍乃在溪北以故凡出入乎此者非魚艇不濟總之爲賦小詩十有二篇以紀其實若夫晦明昏旦之異候風煙艸木之殊態以至於人物之相羊猿鳥之吟嘯則有一日之閒恍惚萬變而不可窮者同好之士其尙有以發於予所欲言而不及者乎哉

精舍

琴書四十年幾作山中客一日茅棟成居然我泉石

仁智堂

我暫仁智心偶自愛山水蒼崖無古今碧澗日千里

隱求齋

晨窓林影開夜枕山泉響隠去復何求無言道心長

止宿寮

故人肯相尋共寄一茅宇山水爲畱行無勞具雞黍

石門塢

朝開雲气擁暮掩薜蘿深自笑晨門者那知孔氏心

觀善齋

負笈何方來今朝此同席日用無餘功相看俱努力

寒棲館

竹間彼何人抱甕靡遺力遙夜更不眠焚香坐看壁

晚對亭

倚笻南山巓卻立有晚對蒼峭矗寒空落日明影翠鐵笛亭【山前舊有奪秀亭故侍郎胡公明仲嘗與山之隱者劉君兼遒遊渉而賦詩焉劉少豪勇遊俠使气晚更晦迹自放山水之間善吹鐵笛有穿雲裂石之聲胡公詩有更煩橫鐵笛吹與眾仙聼之句亭旣廢久一日與客及道士數人尋其故址適有笛聲於林外悲狀回郁巖石皆震追感舊事因復作亭以識其處仍攺今名】

何人轟鐵笛噴薄兩崖開千載畱餘響猶疑笙鶴來

釣磯

削成蒼石稜倒景寒潭碧永日靜垂竿玆心竟誰識

茶竈

仙翁遺石竈宛在水中央飲罷方舟去茶煙裊細香

漁艇

出載長煙重歸裝片月輕千巖猿鶴友愁絕棹歌聲

鉛山立春六言二首

雪擁山腰洞口春回楚尾吳頭欲問閩天何處明朝嶺水南流

行盡風林雪徑依然水館山村卻是春風有腳今朝先到柴門

讀十二辰詩卷掇其餘作此聊奉一笑

夜聞空簞齧饑鼠曉駕羸牛耕廢圃時才虎圏聼豪誇舊業兔園嗟莽鹵君看蟄龍臥三冬頭角不與蛇爭雄毀車殺馬罷馳逐烹羊沽酒聊從容手種猴桃垂架緑飬得鵾雞鳴角角客來犬吠催煮茶不用東家買豬肉

律詩

贈仰上人

澗谷秋云曉飄颻無定姿氛氳升逺樹淩亂起寒颸雨罷成孤鶴天髙逐散絲上人歸別嶺心迹但如斯

喜晴

衝颷動髙柳淥水澹微波日照秋空靜雨餘寒艸多放懷遺簿領發興托煙蘿忽念故園日東阡時一過

夢山中故人

風雨瀟瀟已送愁不堪懷抱更離憂故人只在千巖裏桂樹無端一夜秋把袖追歡勞夢寐舉杯相屬暫綢繆覺來卻是天涯客檐響潺潺瀉未休

次韻傅丈題呂少衛教授藏書閣

西樓誰與共閒居茂樹婆娑淸晝余大隱秪今同一壑行吟非昔似三閭揣摩心事惟黃卷料理家傳亦素書更鑿寒泉供潄石世紛不擬問焉如

去嵗防學古分恵蘭花淸賞旣歇復以根叢歸之故畹而學古預有今嵗之約近聞頗已著花輒賦小詩以尋前約幸一笑

秋蘭遞初馥芳意滿衝襟想子空齋裏淒涼楚客心夕風生逺思晨露灑中林頗憶孤根在幽期得重尋

梵天觀雨

持身乏古節寸祿久棲遲蹔寄靈山寺空吟招隱詩讀書淸磬外看雨暮鐘時漸喜涼秋近滄州去有期

登閣

橫空敞新閣髙處絕炎氛野迥長風入天秋涼气分憑欄生逸想投迹逺人羣終憶茅檐外空山多白雲

和劉抱一

幾年牢落舊村墟此日翛然水竹居病起試尋春逕艸客來聊煮雪畦蔬開樽細說乎生事信手同繙集古書適意何勞一千卷新詩閒出笑談余

再和

久矣投裝返舊墟不將心事賦閒居荷鋤帯月朝治穢植杖臨風夕挽蔬三徑猶尋陶令宅萬籖聊借鄴侯書木更得瓊琚報吟詠從今樂有餘

送芮國器二首

拄節千山外勤勞飽所經一心無適莫萬口自丹靑拂拭先賢傳光輝處士星活人功更逺試與問林坰紫陌同年舊靑雲得路新論心端有契下榻豈辭頻話別驚如許相逢渺未因期公念經濟從此工星辰梅花開盡不及吟賞感嘆成詩聊貽同好二首

憶昔身無事尋梅只怕遲沈吟窺老樹取次折橫枝絕艷驚衰髩餘芳入小詩今年何艸艸政爾負幽期棐幾冰壺在梅梢雪蕊空不堪三弄咽誰與一樽同鼻觀殘香裏心期昨夢中那知北枝北猶有未開叢

仁術

在昔賢君子存心每欲仁求端從有術及物豈無因惻隱來何自虛明覺處眞擴充從此念福澤徧斯民入井倉皇際牽牛觳觫辰向來看楚越今日備吾身

聞善決江河

大舜深山日靈襟保太和一言分善利萬里決江河可欲非由外惟聰不在他勇如爭赴壑進豈待盈科學海功難並防川患益多何人親祖述耳順肯同波

感事書懷十六韻

戎馬何年盛神州遂陸沈翠華棲浙右紫塞僅淮陰志士憂虞切朝家豫備深一朝頒細札三捷便聞音授鉞無遺算沈機識聖心東西兵合勢南北怨重尋小卻奇還勝窮凶禍所臨旃裘方舞雪血刃己披襟殘類隨煨燼遺黎脫斧碪戴商仍夙昔思漢劇謳吟共惜山河固同嗟嵗月侵泉蓍久憔悴陵栢幸蕭槮正爾資羣策何妨試盍簮折衝湏舊衮出牧仗南金眾志非難徇天休詎可諶故人司獻納早晚奉良箴

伏讀二劉公瑞巖畱題感事興懷至於隕涕追次元韻偶成二篇

誰將健筆寫崖陰想見當年抱膝吟緩帶輕裘成昨夢遺風餘烈到如今西山爽气看猶在北闕精誠直自深故壘近聞新破竹起公無路秪傷心【右懷寶學公作近聞西兵進取関陜其帥卽公舊部曲也】

投紱歸來臥赤城家山無處不經行寒巖觧榻夢應好絕壁題詩語太淸陳迹一朝成寂寞靈臺千古自虛明傳來舊業荒蕪盡慙愧秋原宿艸生【右懷病翁先生作翁領崇道祠官故有赤城之句】

壽母生朝三首

昨夜秋風涼气歸今朝喜色動簾幃細斟防灔新春酒戲舞斑斕舊防衣願上龜蓮千嵗壽永令鳬藻一家肥也知厚徳天應報更說陰功世所稀

暑退秋容欲凜然北堂佳气倍澄鮮舊屙已向新涼失壽骨應隨爽籟堅塵外光陰那有盡尊前風月浩無邊癡児六六今如許慚愧西河不老仙

仙人昔住紫琳房一旦翩然下大荒久悟客塵無自性故應福祿未渠央徙居邂逅成嘉遁捧檄因循愧漫郎願借寒潭千丈碧年年此日奉華觴

秀野

爲憐蘅芷滿芳洲特地臨江賦逺遊十畝何妨自春色萬緣從此付東流靜看朝市眞児戲湏信田園是老謀出處知公有餘裕未應辛苦謝靈邱

曲池軒

去年種竹長新篁今嵗穿渠過野塘自喜軒窓無俗韻亦知艸木有眞香林閒急雨生愁思水面微風度晚涼卻厭端居苦無事憑闌閒理釣絲長

前村【題下恐當有梅字】

玉立寒煙寂寞濵仙姿瀟灑淨無塵千林搖落今如許一樹橫斜獨可人眞與雪霜娯晚景任從桃栁殿殘春緑陰靑子明年事眾口驚嗟鼎未新

次秀野韻五首

史君簾閣對修筠起看名園雨後春便賦新詩畱野客更傾芳酒酹花神未酬管樂平生志且作羲皇向上人秪恐功名相廹逐不容老子臥漳濵

滿園紅紫已爭新百囀幽禽亦喚人蠟屐未妨泥步穩珍叢終恨雨來頻臥看暁色忻初霽起約良遊醉好春卻笑當年金穀燕相隨僕僕望車塵

惆悵春餘防日光從今風雨莫顚狂急呼我軰穿花去未覺詩情與道妨蘿帶不湏吟杜若角弓聊復賦甘棠淋浪坐客休辭醉飲罷晞身向九陽

知君久矣厭喧卑造物尊前喚小児一釂未應峩側弁十分聊爾快翻巵治中寂寞凝塵日令尹憂勞退食時正好相尋孤笑莫教牢落負心期

當年共翦北山萊修竹成陰手自栽書卷莫教春色老柴荊肯爲俗人開公能顧我傳新句我欲畱公撥舊醅悵望南園芳樹底明年應放小車來

畱秀野畱文二首

好雨當春過一犁我公逺憶故園西孤篷穩轉淸灘急十里行穿緑樹齊路熟已欣經霧市身輕未怕躡雲梯諸孫剩欲畱公住細和新詩匄指迷

一去屏山今防春歸來三逕但荒榛翦除便覺風煙好徙倚還驚物色新樓外千林遮去路階前一水戀行塵勸君更作畱連計同社追遊苦未頻

又和秀野二首

愁陰一夜轉和風曉看花枝露彩濃覓句休教長閉戶出門聊得試扶笻物華始信如詩好春色方知似酒醲多謝鄰翁笑相迓爲言晴暖更過從

江皐晴日麗芳華翠竹疎疎映白沙路轉忽逢沽酒客眼明惟見滿園花望中景助詩人趣物外春歸釋子家向晚卻尋芳艸逕夕陽流水繞村斜

次秀野詠雪韻

開門驚怪雪交加亂落橫飛詎有涯密竹不妨呈勁節早梅何處覓殘花山陰客子湏乘興洛下先生想臥家病廢杯觴寒至骨哦詩無復更豪誇

次秀野暑中二首

劇暑悲難度淸秋喜卻回病隨庚伏盡尊向晚涼開臨水看云去鉤簾待月來勝遊驚昨夢曽上鬰蕭臺【某新自雲谷還家】

絕境人難到惟堪樂此身泉吟靑玉峽風度白綸巾獨往寜無意長閒未有因雲山天賜履吾道豈全貪【雲谷絕頂四望雲山環數百里】

栗熟

樹雜椅桐繼國風莫教林下長蒿蓬【種樹法栗下不得有艸木】共期秋實充腸飽不羨春華轉眼空病起數升傳藥錄【本艸云人有腳弱往栗樹下啖及數升遂能起行】晨興三咽學仙翁【蘇黃門詩云老去自添腰腳病仙翁服栗舊傳方客來爲說晨興晚三咽徐収白玉漿】櫻桃浪得銀絲薦一笑才堪面紅【銀絲見杜詩本艸云櫻桃服之令人羙顏色】

山藥

怪來朽壤耀瓊英小斸頃筐可代耕豢豹於人盡無分蹲鴟從此不湏生雪鑱但使身長健石鼎何妨手自烹欲賦玉延無好語羞論蜂蜜與羊羮【陳蘭齋玉延賦有蜂蜜羊羮之句】

假山焚香作煙雲掬水爲瀑布二首

平地俄驚紫翠堆便應題作小飛來鑪燻細度巖姿出綫澑遙分壁色開獨往但憑南郭幾逺遊休翦北山菜人言造化無私力珍重仙翁挽得回

一簣工夫莫坐談便教庭際湧千巖眼中水石今成趣物外煙霞舊所耽泉細寒聲生夜壑香銷暝靄變晴嵐兒童也識幽棲地共指南山更近南

防榔

憶昔南遊日初嘗面發紅藥囊知有用茗盌詎能同蠲疾收殊效修眞錄異功三彭如不避糜爛七非中【本艸云防榔殺三虫栁子罵屍虫云擊汝酆都糜爛縱橫七非見眞誥酆都者六天之一也】

仲縝尊兄對策南宮相顧田舍輒賦小詩攀餞行李

三徑荒涼獨掩門故人車馬過相存長安此去無千里濁酒何妨盡一尊共說淵源非曩日好披肝膽奉明恩不辭妄竊仁人號執手臨岐敢贈言

送謝周輔入廣

夫君壯節與奇謀屈首微官世所羞攬轡未妨聊矍鑠賦詩直爲冩離憂蒼茫嶺海三年別珍重親朋防日畱滿意分攜一杯酒登山臨水不能休

鵞湖寺和陸子壽

徳義風流夙所欽別離三載更闗心偶扶藜杖出寒谷又枉籃與度逺岑舊學商量加邃宻新知培飬轉深沈卻愁說到無言處不信人閒有古今

登定王臺

寂寞番君後光華帝子來千年餘故國萬事只空臺日月東西見湖山表裏開從知爽鳩樂莫作雍門哀

登祝融用擇之韻

今年緣底事浪走太無端直以心期逺非貪眼界寛雲山於此盡風袂不勝寒孤鳥知人意茫茫去不還

贈上封諸老

夜宿上封寺翛然塵慮淸月明殘雪裏泉澑隔窓聲楮衲今如許綈袍那復情鑪紅虛室暖聊得話平生胡文廣仲與範伯崇自嶽市來同登絕頂舉酒極談得聞比日講論之樂

我已中峯住君從何處來莫畱巖底寺徑上月邊臺濁酒團欒坐髙談次第開前賢渺安在淸酹寄余哀

十六日下山各賦一篇仍疊和韻

絕頂來還晚寒窓睡逹明連牀渺歸思三宿悵餘情云合山無路風回雪有聲嶽祗珍重意只此是將迎十一月二十六日宿萍鄕西三十餘里黃花渡口客捨稍明潔有宋亨伯題詩亦頗不俗因錄而和之

鼎足鑪邊坐陶然共一樽道心元自勝世味不湏論安穩三更睡淸明一气存𨿽無康樂句聊爾慰營魂道閒厭苦泥淖思亟還家安坐講習用擇之韻呈二賢友

客路泥塗正所憂可堪云物更油油向來結友輕千里此去還家且一邱妙處自應從我得躬行肯使嘆吾猶兩賢定許相提挈厚意何勝雜佩酬

安仁曉行

夙駕安仁道行行得自娛荒山圍野闊逺樹出林孤景晦長煙合天寒碧艸枯歸心懷往路極目向平蕪十七日早霜晴觀日出霧中喜而成詩

斜月夜窓白肅霜朝气淸長塗披素錦寒霧湧金鉦已作三冬雨何妨十日晴天公且相念莫遣暮云生

再用前韻

久陰冬竟暖欲霽气先淸田舍占煙火軍家候鼓鉦風霜千里肅天地一朝晴明日知何日陽春又生

次韻擇之章巖

驅馬倦長道投鞭憩此巖來應六鼇戴迹是五丁劖泉脈流靑潤林梢擁碧巉老禪深閉戶客子且徵衫

次韻別林擇之

暫時相別不湏悲楚調淒涼政爾爲防曲淸溪足相送一天明月豈曽離上堂嘉慶多爲問緣道風光少賦詩更謝同袍二三子夜來幽夢滿春池

九日登天湖以菊花湏插滿頭歸分韻賦詩得歸字

去嵗瀟湘重九時滿城寒雨客思歸故山此日還佳節黃菊淸樽更晚暉短髮無多休落防長風不斷且吹衣相看下視人寰小秪合從今老翠微

春雪用韓昌黎韻同彭應之作

旣有陽春曲那無白雪謠連天飛不斷著地暖還銷未掩髙人戶難齊衲子腰稍開銀世界漸長玉枝條興盡愁煙艇行迷認野橋酒腸渾欲凍吟筆爲誰搖殘臘成三白餘寒又一朝香隨梅蘂落輕伴栁花飄神女羞捐佩鮫人敢獻綃東皇應好事避舍亦相饒

飲淸湍亭石上小醉再登晝寒

水邊今日共傳杯多謝殷勤數子來三伏炎蒸那有此百年懷抱頓能開雲山合匝還生霧雪防崩騰怒吼雷卻恨蒼屏遮逺目淩風直欲跨蓬萊

雲谷合記事目效俳體戲作三詩寄季通

云闗湏早築基趾要堅牢栽竹行教宻穿池岸欲髙乘春移菡萏帶雪覓蕭槮【謂杉徑也】更向闗門外疏泉斬亂蒿

堂成今六載上雨復旁風逐急添茅蓋連忙畢土功【謂柱下貼磚】桂林何日秀蘭逕防時通並築雙臺子東山接水筒

莊捨宜先立山楹卻漸營泉疏藥圃潤堰起石池淸早印荒田契仍標別戶名想應頻檢校秪恐欠方兄彥集奉檄歸省示及佳篇次韻奉酬呈諸兄友

遊子思親久聚糧不堪官裏簿書忙平生況少鷹鸇意此日尢慙時世妝臘雪未消歡奉檄春風初轉喜還鄕上堂嘉慶從容問一釂何妨累十觴

彥集兄再適臨汀惠頋蓬蓽賦詩畱別眷予良勤次韻祖行言不盡意

賸喜君才老更成伊優叢裏見孤撐官身未免心徒壯親膝頻違淚欲橫簿領不嫌春筍束防聲要比玉壺淸枉車投翰殷勤甚安得仁言與贈行

圭父爲彥集置酒白蓮沼上彥集有詩因次其韻呈坐上諸友

大阮歸來客滿堂更移芳席近回塘共憐的皪水花淨並倚離披風蓋涼銀筆看題靑玉案佳人悵望碧雲鄕此情此景眞愁絕病著無因爲舉觴

次韻題平父兄重建一枝堂

畵防朱門枕碧山貂蟬元自出儒冠更餘此日林間樂逺繼當年膝下歡命駕賔朋千里近放懷琴酒百憂寛遺編卻好傳孫子莫遣因循學宴安

日用自警示平父

圓融無際大無餘卽此身心是太虛不向用時勤猛省卻於何處味眞腴尋常應對尢湏謹造次施爲更莫疎一日洞然無別體方知不枉費工夫

寄雲谷瑞泉庵主

憶昔誅茅日山房我自名風埃猶俗累煙雨負巖耕多謝空門侶能同物外情肯來分半壑聊爾度平生少待淸秋日閒尋逺嶽盟不知誰是客一笑絕塵纓

白鹿講防次卜丈韻

宮墻蕪沒防經年秪有寒煙鎖澗泉結屋幸容追舊觀題名未許續遺編【請爲洞主不報】靑雲白石聊同趣【謂西澗劉公】霽月光風更別傳【謂濂溪夫子】珍重个中無限樂諸郎莫苦羨騰騫

送四十叔父

吾家從昔號淸門叔父於今道更尊客米艱難空自惜遺經終始向誰論獨尋云嶠逢孤侄共愛春江接故園細說刈葵休放手此來眞不爲盤飱

和張彥輔初到南康之句

十年不共賦陽春正有胸中萬斛塵失喜淸詩還入手細看佳句轉驚人知公近覺靑山好顧我頻嗟白髮新肯過寒齋共尊酒向來心事請深陳

次張彥輔西原之作

無處堪投迹空山寄一椽懸門窺絕壁繚徑上層巓檻闊吞江浪窓虛響谷泉丹經閒自讀不爲學神仙

次張彥輔臥龍之作

瀑水源何處髙疑云漢通瀉時垂練直落處古潭空客寄詩能好龍蟠意自雄知君來峴首爲我說隆中

和張彥輔雪後棲賢之作

夜來春雪徧林邱卻喜風威曉便収好上籃輿閒縱目莫將衲被苦防頭微官正愧逍遙社勝日猶堪汗漫遊欲出林闗戀瑤艸不妨尊酒更淹畱

贈於盛二生

昔日丰城劍寒光射鬥牛江山余秀傑人物尙風流二妙今安匹孤帆各倦遊還家問師友折節慕前修

和戴主簿韻

平生夲自好樓居況接髙人永晝余共喜江山入尊俎從教幕府省文書感君肯出新詩句恨我終思舊艸廬擬借韋編訂龍馬免推納甲話蟾蜍【戴嘗有麻衣易說自以爲得之異人云】

遊密庵分韻賦詩得淸字

誤落塵中嵗序驚歸來猶幸此身輕便將舊友尋山去更喜新詩取意成暖翠乍看渾欲滴寒流重聼不勝淸个中有趣無人會琴罷尊空月四更

遊密庵得空字

欲覓仙洲路湏乘萬里風飲泉云出岫臥嶺月流空永夜渾無寐悲歌莫與同起來殘樹影淸絕小樓東

次韻寄題萬頃寒光奉呈休齋先生

閒將嵗月老煙汀更遣詩情到杳冥遊子故應悲舊國壯懷那肯泣新亭一官避世今頭白萬卷収功久汗靑但見潮生與潮落不知沈醉又還醒

伏承侍郎使君垂示所與少傅國公唱酬西湖佳句謹次髙韻聊一笑二首

百年地辟有奇功創見猶驚鶴髮翁共喜安車迎國老更傳佳句走郵童閒來且看潮頭入樂事寜憂酒空會見臺星與卿月交光齊照廣寒宮

越王城下水融融此樂從今與眾同滿眼芰荷方永日轉頭禾黍便西風湖光盡處天容闊潮信來時海气通酬唱不誇風物好一心憂國願年丰

伏讀致政少傅相公送趙成都佳句兩篇不勝慰幸已次髙韻並餞其行而再賦此章以見區區瞻仰之意繕錄拜呈伏乞采覧二首

歸來寂寞臥漳濵夢想威容阻再親緑野遙聞花欲語赤書還喜雁來賔閒中有句人爭誦妙處無心物自春行馬不因吾軰設胸奇猶得話陳陳

一旦髙辭將相權身名從此慶雙全人誇迹已風塵外誰道心遊日月邊未許前賢專晚節更將餘事春妍君王若要詢黃髮便好臨雍促肆筵

三月晦日與諸兄爲眞率之約徘石馬晚集保福偶成短句奉呈聊一笑

春服明朝換晴川漲緑陰追隨皆勝侶邂逅卽初心社迹莓苔古禪扉竹樹深移尊眞惜日畢景共披襟儉徳尊賢範哇詞愧雅音淸和應更好逸想寄云岑【是日約後會爲仙洲之遊】

伏防致政少傅相公寵賜寄題武夷精舍詩一首拜受捧讀不勝仰嘆無以自見區區感幸之誠輒繼髙韻繕寫拜呈冒瀆威尊下情恐悚之至

望斷鈞天白玉都石田茅屋詎應無況蒙一字榮褒衮便覺千峯勝畫圖舊弼詩情髙緑野狂奴心事只風雩蒲輪防日符嘉夢恰有流霞酒一壺【舊弼公所居坊名取答詔語也某近嘗夢公趣召枉臨止飲畱宿翼日登車手取幾閒活人書一帙以行意者公當再施醫國之手以活斯人乎李義山武夷詩有流霞酒一杯之句】

送建陽陳丞伯厚還鄕

栝蒼云壑入秋夢閩嶺風霜侵鬢絲嵗晚未収稽古力徑荒曽擬賦歸辭一官坎防嗟丞負百嵗歡榮慶母慈去步逶迆無慍色此心惟有古人知

擬縣補以虫鳴秋詩

天籟誰爲主乘時各自鳴如分百虫響來助九秋淸未歇吟風調先催泣露聲乾坤辟氛气艸木斂華英易斷愁人夢難安懶婦驚惟應廣成子萬感不闗情【古語云絡緯鳴懶婦驚見詩疏】

聚星落成致政陳文舉酒屬客出示新詩而仲卿朝瑞及劉範二兄相與繼作某幸以卜鄰得陪勝集率爾次韻聊一笑

適親徳範仰循循遽喜名章肆筆成賸說臺髙今勝昔極知星聚暗還明當家翰藻爭春麗上客詞源徹底淸更共鄰翁閒指防千峯環合水無聲

懷潭溪舊居

憶住潭溪四十年好峯無數列窓前𨿽非水抱山環地卻是冬溫夏冷天繞捨扶疎千个竹傍崖寒冽一泉誰教失計東遷謬憊臥西窓日滿川

孝宗皇帝挽歌詞

阜陵引詔許近臣進挽歌辭某防惟盛徳大業不易形容方將攄竭鄙思以效萬一冥搜連日才得四語而忽被閔勞之詔罷遣東歸遂不敢成章以進杜門累年毎竊私恨戊午之春大病瀕死黙念平生仰孤恩遇無路補報感激涕泗不能自己謹因舊篇續成十有六韻略敍本末以見孤臣亡狀死不君之意云

精一傳心妙文明撫運昌乾坤歸獨禦日月要重光不值亡秦嵗何由復漢疆遽移丹極仗便上白雲鄕九有哀同切孤臣淚特滂詎因逢舜日曽得厠周行但憶彤墀引頻趨黼坐旁衮華叨假寵縞素識通防似有鹽梅契還嗟貝錦傷戴盆驚委照增秩待行香手疏攄丹悃衡程發皁囊神心應斗轉巽令亟風揚未答隆儒厚俄聞脫蹤忙此生知永已沒世恨空長內難開新主遄歸立右廂因山方慘澹去國又愴惶疾病今如許形骸可自量報恩寜復日忍死續殘章

引年得請伏防致政學士契文特垂慶問寵以佳篇捧玩之餘感愧亡量輒借髙韻少見謝誠伏幸笑防

一气無私物自槃放臣偏荷主恩寛方慙妄竊老夫號詎敢重簪博士冠身退未妨閒飬病年丰何幸且偸安新篇似許參同社願刺仙舟上釣灘【賈生鵬賦大鈞播物史記作大專槃物索隱云專讀作鈞槃猶轉也義與播同】

防恩許遂休致陳昭逺丈以詩見賀己和答之復賦一首

闌干苜蓿久空槃未覺淸羸帶眼寛老去光華姦黨籍向來羞辱侍臣冠極知此道無終否且喜閒身得暫安漢祚中天那可料明年太嵗又涒【湯昆反】灘【建隆庚申距今己未二百四十年矣嘗記年十嵗時先君慨然顧語某曰太祖受命至今百八十年矣嘆息久之銘佩先訓於今甲子又復一周而衰病零落終無以少塞臣子之責因和此詩並記其語以示児軰爲之防然感涕云】

己未九日子服老弟及仲宣諸友載酒見過坐閒居厚廟令出示佳句嘆伏之餘次韻爲謝並呈同社諸名勝

籬菊斑斑半吐黃沜中又報紫萸香【輞川有茱萸沜字與泮同】裝成令節秋還晚撩得髙情老更狂載酒極知乖勝踐沾衣卻免嘆斜陽【是日本約防於周園屬予有故不果出因集予捨】餘年只恐逢辰少吟罷君詩引興長

和劉叔通懷遊子防之韻

扣角聼君悲復悲壯心未已欲何之交遊半落邱山外離別偏傷老大時尙喜淵潛容賈誼不湏日飲教絲病餘我更無憀賴勉爲同懷一賦詩【余素不能作唐律和韻尢非所長年來追逐殊覺牽彊子服乃令更爲手冩此三詩者不知欲以何用晨起書罷欲記嵗月方覺是庚申開基節日此亦難逢之防感嘆久之】

絕句

夜雨二首

擁衾獨宿聼寒雨聲在荒庭竹樹間萬里故園今夜永遙知風雪滿前山

故山風雪深寒夜只有梅花獨自香此日無人問消息不應憔悴損年芳

小盈道中

今朝行役是登臨極目郊原快賞心卻笑從前嫌俗事一春牢落閉門深

兼山閣雨中

兩山相接雨冥冥四牖東西萬木靑面似凍梨頭似雪後生誰與屬遺經

送籍溪胡文赴館供職二首

祖餞衣冠滿道周此行誰與話端由心知不作功名計秪爲蒼生未敢休

執我仇仇詎我知謾將行止驗天機猿悲鶴怨因何事只恐先生袖手歸

寄籍溪胡丈及劉恭父二首

先生去上蕓香閣閣老新峩豸角冠畱取幽人臥空谷一川風月要人看

甕牖前頭翠作屛晚來相對靜儀刑浮雲一任閒舒卷萬古靑山只麼靑

仰思二首

公徳明光萬世師從容酬酢更何疑當年不合知何事淸夜端居獨仰思

聖賢事業理難同僭作新題欲自攻王事兼施吾豈敢儻容思勉議成功

示四弟

務學修身要及時競辰湏念隙駒馳淸宵白日供遊蕩愁殺堂前老古錐

觀書有感二首

半畝方塘一鑑開天光云影共徘問渠那得淸如許爲有源頭活水來

昨夜江邊春水生防衝臣艦一毛輕向來枉費推移力此日中流自在行

七日嶽麓道中尋梅不獲至十日遇雪作此【自此後系南嶽唱酬】

三日山行風繞林天寒嵗暮客愁深心期已悞梅花笑急雪無端更滿襟

枯木次擇之韻

百年蟠木老聲牙偃蹇春風不肯花人道心情頑似汝不湏持向我儂誇

夜宿方廣聞長老守榮化去敬夫感而賦詩因次其韻

拈椎豎拂事非眞用力端湏日日新只麼虛空打筋斗思君辜負百年身

晚霞

日落西南第防峯斷霞千里抺殘紅上方傑閣憑欄處欲盡餘暉怯晚風

讀林擇之二詩有感【自此後系東歸亂槁】

筍輿隨望入寒煙毎誦君詩輒黯然今夜定知連榻夢一時飛墮錫山前

竹輿傲兀聼嘔啞合眼歸心已到家遊子上堂慈母笑豈知行李尙天涯

馬上贈林擇之

與君歸思渺悠哉馬上看山首共回認取山中奇絕處他年無事要重來

宿梅溪胡氏客館觀壁間題詩自警二絕

貪生莝豆不知羞靦靣重來躡俊遊莫向淸流浣衣袂恐君衣袂涴淸流

十年湖海一身輕歸對黎渦卻有情世路無如人欲險防人到此誤平生

擇之所和生字韻語極警切次韻謝之兼呈伯崇

不是譏訶語太輕題詩只要警流情煩君屬和增危惕虎尾春冰寄此生

二十七日過毛山鋪壁閒題詩者皆言有毛女洞在山絕頂問之驛吏云狐魅所爲耳因作此詩

人言毛女住靑冥散發吹簫夜夜聲卻是郵童觧端的向儂說是野狐精

臨江買舟

徵驂聊駐近江樓南市津頭問買舟共說明朝乘雪水長歌一日到洪州

過樟木鎭晚晴二首

朝晴遣我看薌林頃刻浮雲萬里陰拂袖淩風三十里依然寒日照長吟

飛雲極目疑梅嶺落日回頭夢橘洲從此不愁東路永秪應西望轉悠悠

竹節灘

船下淸江竹節灘長煙漠漠水漫漫人家斷岸斜陽好客子中流薄暮寒

觀上藍賢老所藏張魏公手帖次王嘉叟韻

火風吹散旱天云膚寸空餘翰墨新拭淚相看渺今古堂堂那復有斯人

次韻伯崇登滕王閣感舊蓋聞往時延閣公拜疏於此云

金闕銀臺夢想中樓前拜舞皁囊空十年殄瘁無窮恨嘆息今人少古風

次韻擇之金步喜見大江有作

江頭四望逺峯稠江水中間自在流並防東行三百里水源窮處卽吾州

次韻擇之鉛山道中二首

防月髙堂闕問安歸塗不管上天難誦君兩疉思親句也信從來取友端

行盡江湘萬疊山家山猶在有無閒明朝漸喜登閩嶺澗水分流響佩環

公濟和詩見閔耽書勉以教外之樂以詩請問二首

至理無言絕淺深塵塵剎剎不相侵如雲教外傳眞的卻是瞿曇有兩心

未必瞿曇有兩心莫將此意攪儒林欲知陋巷憂時樂只向韋編絕處尋

和喜雨二絕

雨師誰遣送餘春珍重天公恵我民且看歡顏垂白叟莫愁頩頬踏靑人

黃昏一雨到天明夢裏丰年有頌聲起望平疇煙艸緑只今投筆事農耕

壬子三月二十七日聞迅雷有感

誰將神斧破頑陰地裂山開鬼失林我願君王法天造早施雄斷答羣心

讀李賔老玉澗詩偶成

獨抱瑤琴過玉溪瑯然淸夜月明時秪今已是無心久卻怕山前荷簣知

淳熙甲辰中春精舍閒居戱作武夷櫂歌十首呈諸同遊相與一笑

武夷山上有仙靈山下寒流曲曲淸欲識个中奇絕處櫂歌閒聼兩三聲

一曲溪邊上釣船幔亭峯影蘸晴川虹橋一斷無消息萬壑千巖鎖翠煙

二曲亭亭玉女峯插花臨水爲誰容道人不復荒臺夢興入前山翠防重

三曲君看架壑船不知停櫂防何年桑田海水今如許泡沫風燈敢自憐

四曲東西兩石巖巖花垂露碧金雞叫罷無人見月滿空山水滿潭

五曲山髙雲气深長時煙雨暗平林林閒有客無人識款乃聲中萬古心

六曲蒼屏繞碧灣茅茨終日掩柴闗客來倚櫂巖花落猿鳥不驚春意閒

七曲移船上碧灘隱屛仙掌更回看人言此處無佳景只有石堂空翠寒

八曲風煙勢欲開鼓樓巖下水瀠洄莫言此處無佳景自是遊人不上來

九曲將窮眼豁然桑麻雨露見平川漁郎更覓桃源路除是人閒別有天

劉子澄逺寄羊裘且有懷仁輔義之語戱成兩絕爲謝以發千里一笑

短棹長蓑九曲灘晚來閒弄釣魚竿防回欲過前灣去卻怕斜風特地寒

誰把羊裘與醉披故人心事不相違狂奴今夜知何處月冷風淒未肯歸

南城吳氏社倉書樓爲余寫眞如此因題其上

蒼顏已是十年前把鏡回看一悵然履薄臨深諒無防且將餘日付殘編

樂府

水調歌頭

富貴有餘樂貧賤不堪憂誰知天路幽險倚伏互相酬請看東門黃犬更聼華亭淸唳千古恨難収何似鴟夷子散髮弄扁舟鴟夷子成覇業有餘謀收身千乘卿相歸把釣魚鉤春晝五湖煙浪秋夜一天雲月此外盡悠悠永棄人間事吾道付滄洲

又次袁機仲韻

長記與君別丹鳯九重城歸來故里愁思悵望渺難平今夕不知何夕得共寒潭煙艇一笑俯空明有酒徑湏醉無事莫闗情防梅去疏竹外一枝橫與君吟弄風月端不負平生何處車塵不到有个江天如許爭肯換浮名只恐買山隱卻要煉丹成

滿江紅劉知郡生朝

秀野詩翁念故山十年乖隔聊命駕朱門舊隱緑槐新陌好雨初晴仍半暖金缸玉斝開瑤席更流傳麗藻借江天畱春色過里社將児侄談往事悲陳迹喜尊前見在鏡中如昔兩鬢全欺煙樹緑方瞳好映寒潭碧但一年一度一歸來歡何極

菩薩蠻回文

晚紅飛盡春寒淺淺寒春盡飛紅晚尊酒緑陰繁繁陰緑酒尊老仙詩句好好句詩仙老長恨送年芳芳年送恨長

又次圭父回文韻

暮江寒碧縈長路路長縈碧寒江暮花塢夕陽斜斜陽夕塢花客愁無勝集集勝無愁客醒似醉多情情多醉似醒

念奴嬌用傅安道和朱希眞梅詞韻

臨風一笑問羣芳誰是眞香純白獨立無朋算只有姑射山頭仙客絕艷誰憐眞心自保邈與塵緣隔天然殊勝不闗風露冰雪應笑俗李麤桃無言翻引得狂蜂輕蝶爭似黃昏閒弄影淸淺一溪霜月畫角吹殘瑤臺夢斷直下成休歇緑陰靑子莫教容易披折

和西江月

睡處林風瑟瑟覺來山月團團身心無累久輕安況有淸涼池館句穩翻嫌白俗情髙卻笑郊寒蘭膏元自少陵殘好處金章不換

又

堂下水浮新緑門前樹長交枝晚涼快寫一篇詩不說人閒憂喜身老心閒益壯形臒道勝還肥軟輪加璧未應遲莫道前非今是

鷓鴣天江檻詞

暮雨朝雲不自憐放教春漲緑浮天秪今畫閣臨無地宿昔新詩滿系船靑鳥外白鷗前防生煙火舊因緣酒闌山月移雕檻歌罷江風拂玳筵

又

已分江湖寄此生長簔短笠任陰晴鳴橈細雨滄洲逺系舸斜陽畫閣明奇絕處未防情防時還得去尋盟江妃定許捐雙佩漁父何勞笑獨醒

浣溪沙次秀野酴醿韻

壓架年來雪作堆珍叢也是近移栽肯令容易放春回卻恐陰晴無定度從教紅白一時開多情蜂蝶早飛

來

好事近

春色欲來時先散滿天風雪坐使七閩松竹變珠幢玉節中原佳气鬱蔥蔥河山壯宮闕丞相功成千載映黃流淸徹

櫽括杜牧之齊山詩作水調歌頭

江水浸云影鴻雁欲南飛擕壺結客何處空翠眇煙霏塵世難逢一笑況有紫萸黃菊堪插滿頭歸風景今朝是身世昔人非酬佳節湏酩酊莫相違人生如寄何事辛苦怨斜暉無盡今來古往多少春花秋月那更有危機與問牛山客何必獨沾衣

南歌子次張安國韻

落日照樓船穩過澄江一片天珍重使君畱客意依然風月從今別一川離緒悄危弦永夜淸霜透幕氊明日回頭江樹逺懷賢目斷晴空鴈字連

贊

六先生畫像贊

濂溪先生

道防千載聖逺言湮不有先覺孰開我人書不盡言圖不盡意風月無邊庭艸交翠

明道先生

揚休山立玉色金聲元气之防渾然天成瑞日祥雲和風甘雨龍徳正中厥施斯普

伊川先生

規員矩方繩直凖平允矣君子展也大成布帛之文菽粟之味知徳者希孰識其貴

康節先生

天挺人豪英邁蓋世駕風鞭霆歷覽無際手探月窟足躡天根閒中今古醉裏乾坤

橫渠先生

早悅孫吳晚逃佛老勇撤臯比一變至道精思力踐妙契疾書訂頑之訓示我廣居

涑水先生

篤學力行淸修苦節有徳有言有功有烈深衣大帶張拱徐趨遺像凜然可肅薄夫

張敬夫畫像贊

擴仁義之端至於可以彌六合謹善利之判至於可以析秋毫拳拳乎其致主之切汲汲乎其乾父之勞仡仡乎其任道之勇卓卓乎其立心之髙知之者識其春風沂水之樂不知者以爲湖海一世之豪彼其揚休山立之姿旣與其不可傳者死矣觀於此者尙有以卜其見伊呂而失蕭曹也耶

呂伯恭畫像贊

以一身而備四气之和以一心而涵千古之祕推其有足以尊主而庇民出其餘足以範俗而垂世然而狀貌不逾於中人衣冠不詭於流俗迎之而不見其來隨之而莫睹其躅矧是丹靑孰形心曲惟嘗見之者於此而復見之焉則不但遺編之可續而已也

書畫像自儆

從容乎禮法之塲沈潛乎仁義之府是予蓋將有意焉而力莫能與也佩先師之格言承前烈之餘矩惟闇然而自修或庶防乎斯語

聚星亭畫屏贊【並序】

按世說陳太邱詣荀朗陵貧儉無僕役乃使元方將軍季方持杖從後長文尙小載著車中【後漢書曰陳寔字仲弓潁川許人嘗爲聞喜令遷太邱長修徳淸靜百姓以安後以黨人連及逮捕人多逃避求免寔曰我不就獄眾無所恃乃請囚焉遇赦得出宦者張讓權傾天下父死歸葬潁川名士無往弔者而寔獨弔焉後復誅黨人讓以寔故多所全宥寔在鄕閭平心率物或有爭訟輒求判正曉譬曲直退無怨者黨禁觧累徴不起年八十四卒諡曰文範先生又曰荀淑字季和潁川潁陰人也少有髙行博學而不好章句州裏稱其知人李固李膺皆師宗之舉賢良方正對策譏刺貴幸梁冀忌之出補朗陵侯相蒞事明理稱爲神君棄官而歸閒居飬志又曰陳紀字元方寔長子也至徳絕俗與寔髙名並著而弟諶字季方又配之毎宰府辟召羔鴈成羣世號三君百城皆圖盡紀子羣字長文爲魏司空】旣至荀使叔慈應門慈明行酒餘六龍下食文若亦小坐著膝前【荀淑有八子儉緄靖燾汪爽肅敷居西豪裏縣令苑康曰昔髙陽有才子八人遂署其裏爲髙陽裏時人號曰八龍靖字叔慈有至行不仕早卒號曰行先生爽字慈明年十二通春秋論語潁川爲之語曰荀氏八龍慈明無雙舉至孝拜郎中對防陳便宜數千言卽棄官去後坐黨錮隱遁十餘年董卓用事徵拜司空爽以卓忍暴終危杜稷多舉才略之士與王允等密謀討之未及而以病終後允乃竟誅卓緄子彧字文若少時父以畏禍爲取宦者唐衡女後從曹操操以爲謀主比之子房及操將受九錫彧諫止之遂爲所害彧亦作郁】於時太史奏眞人東行【續晉陽秋曰陳仲弓從諸子侄造荀父子於時徳星聚太史奏五百里賢人聚】考亭陳氏故有離榭名以聚星蓋取續陽秋語中更廢壊近始作新適邇敝廬因得相其役事旣又爲之本原事迹畫著屏上並爲之贊以視來者云

猗與陳子神嶽鐘英文淵範懿道廣心平危孫污隆捲舒自我是曰庶幾無可不可獻身安眾弔豎全邦炯然方寸秋月寒江願言懷人曰我同志故朗陵君荀季和氏連峯對起麗澤潛滋僾而不見有黯其思薄言造之顧無僕役獨呼二児駕予以出靑芻黃犢布幰柴車策紀前衛杖諶後趨所造伊何髙陽之裏維時荀君聞至而喜顧謂汝靖往應於門七龍矯矯布席開尊靖肅而前翁拜其辱何悟斯晨得見淸穆命爽行觴旅饋次陳獻酬交錯禮度情親載笑載言罔非徳義益邁乃猷以輔斯世髧髦兩稚亦寘膝前原深本固莫出匪賢維此慈明特謝儔匹晚際國屯敢憚濡迹贅旒之命恃以少延邦朋之最孰與爲先郁乃附曹羣亦防漢嗣守之難古今共嘆崇臺回極於以占天猶曰玆野徳星萃焉我寓有亭舊防斯號今刺前聞象儀以告髙山景行好徳所同課忠責孝獨槪余衷百爾窺臨鏡考母怠死國承家永奉明戒

箴

敬齋箴

讀張敬夫主一箴掇其遺意作敬齋箴書齋壁以自儆云

正其衣冠尊其瞻視潛心以居對越上帝足容必重手容必恭擇地而蹈折旋蟻封出門如賔承事如祭戰戰兢兢罔敢或易守口如瓶防意如城洞洞屬屬罔敢或輕不東以西不南以北當事而存靡他其適弗貳以二弗參以三惟精惟一萬變是監從事於斯是曰持敬動靜無違表裏交正湏臾有閒私欲萬端不火而熱不冰而寒毫釐有差天壤易處三綱旣淪九法亦斁於戱小子念哉敬哉墨卿司戒敢告靈臺

銘

四齋銘

志道

曰趨而挹者孰履而持曰饑而寒者誰食而衣故道也者不可湏臾離子不志於道獨罔罔其何之

據徳

語道術則無往而不通談性命則疑獨而難窮惟其厚於外而薄於內故無地以崇之

依仁

舉之莫能勝行之莫能至𨿽欲依之安得而依之爲仁由己而由人乎哉𨿽欲違之安得而違之

遊藝

禮云樂云禦射數書俯仰自得心安體舒是之謂遊以遊以居嗚呼遊乎非有得於內孰能如此其從容而有餘乎

又四齋銘

崇徳

尊我徳性希聖學兮玩心神明蛻污濁兮

廣業

樂節禮樂道中庸兮克勤小物奏膚公兮

居仁

勝己之私復天理兮宅此廣居純不已兮

由義

羞惡爾汝勉擴充兮遵彼大路行無窮兮

學古齋銘

浦城周侯嗣恭葺其先大父徽猷公所作學古齋以教齊宗族子弟新安朱某爲題其榜周侯又來請銘則推其意乃作銘曰

相古先民學以爲己今也不然爲人而已爲己之學先誠其身君臣之義父子之仁聚辧居行無怠無忽至足之餘澤及萬物爲人之學爛然春華誦數是力纂組是誇結駟懷金煌煌煒煒世俗之榮君子之鄙維是二者其端則微眇綿弗察胡越其歸卓哉周侯克承先志日新此齋以廸來裔此齋何有有圖有書厥裔斯何衣冠進趨夜思晝行咨詢謀度絕今不爲惟古是學先難後獲匪亟匪徐我其銘之以警厥初

尊徳性齋銘

內弟程允夫以道問學名齋予謂當以尊徳性易之允夫請銘因爲作此

維皇上帝降此下民何以予之曰義與仁維義與仁維帝之則欽斯承斯猶懼弗克孰昏且狂茍賤污卑滛視傾聼惰其四肢防天之明慢人之紀甘此下流眾惡之委我其監此只栗厥心有幽其室有赫其臨執玉奉盈湏臾顚沛任重道逺其敢或怠

求放心齋銘

番陽程正思作求放心齋汪子卿祝汝玉旣爲之銘新安朱某掇其遺意復爲作此

天地變化其心孔仁成之在我則主於身其主伊何神明不測揮萬變立此人極晷刻放之千里其奔非誠曷有非敬曷存孰放孰求孰亡孰有詘伸在臂反覆惟手防微謹獨玆守之常切問近思曰惟以相之

書字銘

明道先生曰某書字甚敬非是要字好只此是學

握管濡豪伸紙行墨一在其中防防畫畫放意則荒取妍則惑必有事焉神明厥徳

禦纂朱子全書卷六十六

