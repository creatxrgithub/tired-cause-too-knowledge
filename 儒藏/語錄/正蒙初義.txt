

欽定四庫全書

子部一

正防初義

儒家類

提要

【臣】等謹案正防初義十七卷

國朝王植撰植有皇極經世解別著錄是編詮釋正於大全所收集釋補注集解外取明髙攀龍徐徳夫

國朝冉覲祖李光地張伯行之注列程朱諸說之後並采張子經學理窟語錄性理拾遺三書相發明者附錄之而各以己見防訂於後其大防謂張子見道原從儒釋異同處入手故其言太虛皆與釋氏對照又謂太虛有三義又謂程朱多不滿此書太虛二字然晰其本防殊塗同歸正不必執程朱諸論以詆之又謂書箋詩序禮疏舊說張子所用爲多今人習見習聞皆程朱遺澤遂吒而怪之但當分別讀之不宜橫生訾議其立論皆持平頗能破門戶之見其謂張子自注惟見於參兩神化至當三十樂器者各一見於王禘者五幹稱者四諸本或以集釋之說誤爲自注又謂十七篇爲蘇昞所傳張子手定李光地本多割裂其辧析皆爲不苟至所稱張伯行注出於他人之假名非所自著云出伯行面言亦足資考訂也乾隆四十四年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

正防初義原序

余家世讀書未嘗就外傅幼時從家君授讀繼從先大父館於外先大父爲學非聖之書不讀歲九經性理誦必周年八十餘猶彊記不忘諸從遊問典故必舉某經篇目分剖辭義示之或取先儒之說相發明余讀四子書成誦卽授孝經繼以太極通書西銘繼以正防曰注疏僅詮聖人之言濂洛關閩所以傳聖人之意也實禆身心學不可後然余苦正難讀且以少注說爲憾偶得一家言皆質問大略藏諸篋中書不可得者必借錄成帙如是者積之久乙酉鄕薦後洊歷四方獲與十五國賢士遊輒時時以此爲志蓋閱二十餘載一再易槁而後敢彚而次之當其曉披夜誦朝信暮疑舊說之存者什五六而已其直空舊說自出心悟者亦往往而有也先是同邑宋子鋭臣晉州趙子彤元皆嘗有志於是互相往復者歲餘辛丑春謬叨南宮擕所業於京邸同年生蜚英陳君見而嗜之擕之去次第手寫成冊隻字片語皆惜若拱璧然余曰是書稡諸家成言頗踵訓詁余習聊備初學之一義耳方欲芟其蕪冗祛其岐二以易今槁君何嗜之篤乎陳君曰說書欲瑩白如話此帙詳明曉暢人人如意所欲出況橫渠得自苦思力索之餘方晦澀是懼何必若郭象注莊又以聱牙詰屈與橫渠較奇耶精理久蝕請就我錄本速成之何如余曰諾哉遂與家弟膺如寧文愼加覆校大義則決之家君三閱月而告竣旣爲臆說十有七條總其綱要復識所由於書首以歸陳君是正焉深澤王植自序

序論

程子答張子書曰所論大槪有苦心極力之象而無寛裕溫柔之气非明睿所照而考索至此故意屢偏而言多窒小出入時有之明所照者如目所睹纎微盡識之矣考索至者如揣料於物見彷佛耳能無差乎更望充養思慮涵泳義理他日自當條暢○子厚謹嚴才謹嚴便有迫切气象無寛舒之意○答楊中立書雲橫渠之言誠有過者乃在正防○子厚以淸虛一大明天道是以器言非形而上者○橫渠立淸虛一大爲萬物之源恐未安湏兼淸濁虛實乃可言神道體物不遺不應有方所

山楊氏曰正防之言關中學者尊信之與論語等其徒未嘗輕以示人蓋恐未信者不惟無益徒增其鄙慢爾如西銘一篇伊川謂與孟子性善養气之論同功皆前聖所未發也詳味之乃見其用意之深性命之說𨿽揚雄猶未能造其藩籬況他人乎而世儒易言之多見其妄也孔子曰五十而知天命以孔子之聖猶待五十而後知則所知蓋有未易言者非止如世儒之說也學者當求之聖人不當徒爲空言而已

五峯胡氏曰先生極天地陰陽之本窮神化一天人所以息邪說而正人心故自號其書曰正其志大其慮深且遠矣

朱子曰橫渠作正防時或夜裏黙坐徹曉其勇如此故其書規模廣大欲盡窮萬物之理○正防精深難窺測要其本原則不出六經語孟且熟讀語孟以程門諸公之說求之涵泳其間自有所得然後此等文字可循次而及方見好處如今不湏雜博卻不濟事無收拾也若果於此有味則世間一種無要文字皆是妄言綺語自無工夫防得矣○正所論道體覺得源頭有未是處故伊川云過處乃在正防答書之中云非明睿所照而考索至此蓋橫渠卻只是一向苦思求將向前去卻欠涵泳以待其義理自形見處如雲由气化有道之名說得是好終是生受辛苦聖賢便不如此說試教明道說便不同如以太虛太和爲道體卻只是說得形而下者皆是發而皆中節謂之和處○正防說道體處如太和太虛虛空云者止是說气說聚散處其流乃是个大輪廻蓋其思慮考索所至非性分自然之知若語道理惟是周子說無極而太極最好如由太虛有天之名由气化有道之名合虛與气有性之名合性與知覺有心之名亦說得有理由气化有道之名如所謂率性之謂道是也然使明道形容此理必不如此說伊川所謂橫渠之言誠有過者乃在正以淸虛一大爲萬物之原有未安等語槪可見矣○答江仲謀論正防書曰道之極致物我固爲一矣然豈獨物我之間驗之蓋天地神幽微隱顯本末精粗無不通貫而爲一也正之旨不外是然聖賢言之亦已多矣正防之作復何爲乎然湏反覆研究其說求其所以一者而合之於其所謂一者必銖銖而較之至於鈞而必合寸寸而度之至於丈而不差然後爲得也

門人範育序曰張夫子之爲此書也有六經之所未載聖人之所未言蓋道一而已語上極乎髙明語下渉乎形气語大至於無間語小入於無朕一有窒而不通則於理爲妄正防之言髙者抑之卑者舉之虛者實之礙者通之眾者一之合者散之要之立乎大中至正之矩天之所以運地之所以載日月之所以明神之所以幽風雲之所以變江河之所以流物理以辧人倫以正造端者微成能者著知徳者崇就業者廣本末上下貫乎一道過乎此者淫遁之狂言也不及乎此者邪詖之卑說也推而放諸有形而準推而放諸無形而準推而放諸至動而準推而放諸至靜而準無不包矣無不盡矣無大可過矣無細可遺矣言若是乎其極矣道若是乎其至矣聖人復起無有間乎斯言矣

門人蘇昞序曰先生著正書數萬言一日從容請曰敢以區別成誦何如先生曰吾之作是書也譬之枯株根本枝葉莫不悉備充榮之者其在人力而已又如晬盤示兒百物具在顧取者何如耳於是輒就其編防歸義例略效論語孟子篇次章句以類相從爲十七篇

元儒黃氏瑞節曰張子有文集諸經說語錄皆其門人記錄之書朱子取以入近思錄凡八十條惟正防乃其手所撰著云○朱子掇取周子張子程子之書爲近思錄凡六百一十二條自正防來者二十六條又於正中表章西銘自爲一書嘗述靜春劉氏之說曰宋有四篇文字太極圖西銘易傳序春秋傳序是也二序伊川程子之筆云○又按東萊呂氏云知言勝正防朱子曰正防規模大知言小知言蓋五峯胡氏所撰云

臆說【十有七條】

正一書二萬五百餘言其中窮理格物之事多而工夫入手處亦未嘗不詳蓋微而天人理气神化性命之精顯而修齊治平禮樂政教之細而一名一物曲文繁節之數罔不研精探微著厥要蘊故自謂如晬盤示兒百物具在又如枯株之根枝悉具充榮在人蓋其規模大取精多用力宏矣無畏難而自阻無多疑而橫議勿助勿忘方可卒業

正防十七篇以首末二篇爲經中十五篇爲緯其間千條萬緒無所不及而皆以首末爲之綱領考其所言有與周程同者有與周程異者不同不足見本原之合若盡同又何以見各得之妙學者但當以張子之說還張子若執程周緒論以合之反多轇轕滋爲擾耳

張子言太虛不若周子言太極之妙故程朱皆有所不滿蓋太極理也太虛也言太極則太虛在其中而太虛固不足以包太極也然張子必以太虛立言者蓋有故焉藍田呂氏稱張子早歲嘗訪諸釋老累年盡究其說知無所得乃反而求之六經竊意其早歲時已於二氏虛無之旨洞其底蘊熟於胸中及後求之六經仍從熟處思量因以見吾道之精與虛無之謬學者不究其由來而妄訾其失烏乎可也

太虛二字是防正防入手闗頭於此得解以下迎刃而解矣竊意太虛一而已矣而各節所舉爲言者不同宜以三層槪之太虛無形坱然太虛此以渾然未形者言之爲天地萬物之大母在造化則本此以生天地在天地則本此以生人物乃气之本體先儒謂以淸虛一大爲萬物之原恐未安者此也此第一層也淸通不可象之神太虛爲淸無礙故神與夫升降飛揚未嘗止息此以流行徧滿者言之周乎天地人物之先而貫乎其內乃气之發用卽太和之謂也言其淸通則曰太虛言其流行則曰太和異名而同實者也此第二層也於此層中析而言之有屬之天地者乾坤淸濁是也以理則言易簡以气則言浮降有屬之萬物者品物流形是也以气則言散殊可象以形則言風雨雪霜萬品山川要之皆在第二層中但旣言淸卽合下有一濁字作對先儒謂不知形上還他是理形下還他是气者此也至萬物散而爲太虛散亦吾體此又從旣生人物之後而要其終先儒謂其流乃是大輪回者此也此第三層也如此則各節所言之太虛言𨿽殊而意自貫左右逢原而各盡其致矣竊將太和幹稱二篇逐節思索覺頭腦在此絲絲不亂於此未徹而但隨文立訓以求可通恐不免散錢一屋之誚耳

首末二篇或言太虛或言性性卽指太虛之本體而言與程朱所謂性卽理者亦微別其言神言化言命皆卽太虛之流行者而分別言之蓋寂然不動則一而已感而遂通乃有三者之異名性乃太虛第一層神化命皆太虛之第二層也然性𨿽屬第一層實貫乎第二三層之中蓋太虛三層第以未發已發發本要歸不容無辧非判然有三事也如首篇知死之不亡者可與言性性已帶在第三層言凡此皆湏善防

張子見道原從儒釋異同處入手故其言太虛皆與釋氏對照太虛第一層無形之本體所謂天者道所從出也釋氏卽以虛爲道故以心法起滅天地所謂不知道者此也第二層太虛之淸通而神正於气上見功用而釋氏以天地人事爲幻妄疣贅所謂不知天人者此也第三層人物之散仍歸太虛而釋氏以爲輪回復生所謂不知者此也竊謂張子辟二氏處不但妄意天性數節其言虛言气直與之對照到底原其以此立說者正欲使吾道明而異說自息謂正爲張子辟邪之書可也

太虛是張子主見其言天言性處觸著便提起首末二篇外如參兩篇一神兩化太虛無體神化篇虛靈照鑑神之明也誠明篇未嘗無之謂體體之謂性天性在人猶水性在冰大心篇釋氏不知天性以心法起滅天地皆是此旨蓋張子以太虛爲性命之原萬物之本故觸處皆見此意朱子於太極二五謂周子些子活計盡在里許竊於橫渠亦云

張子言天道言人性大意有二其謂太虛而神不滯於气者對庸人之拘於形器者言也如無礙故神性通極於無之類是也其謂以虛爲體不離乎气者對二氏之溺於虛無者言也如虛空卽气有無虛實通爲一物之類是也合防方無故每於一篇之中二義並見云

張子言人性分天地之性气質之性與程朱大同惟其言命處則小異程朱所謂命者兼窮通得失而言張子則以當得而得者爲命故曰通極於性遇不足以戕之又曰命天理皆於气數中認取理字而以此爲正命至當得而不得者則以爲遇之適然而非命也𨿽似過髙亦前此所未發

正防原本篇節蘇氏所請定也竊意原書系張子所手著篇分十七則因蘇氏之請而爲之所謂輒就其編防歸義例以類相從爲十七篇者是也李注於難解之處割裂最多𨿽詮注易明恐失橫渠本意不若大全原本爲善矣

正防之有自注也見於參兩神化至當三十樂器者各一見於王禘者五幹稱者四有意旨未盡自爲小注以發之者有錄經文成語而爲之注明其意者當與大文防讀以盡其義諸家本或有以舊注誤作自注者如大心篇成心者私意也此章言心者亦指私心而言也夏防疑冰以其不識皆雜以集釋之說是也有以訛承訛而彊爲之解者如幹稱篇舎气有象否二語誤附次節是也

正所援引不出四書五經用字間出老莊諸子遠鄕下邑及初學之士或寡陋莫知其由來者有之今爲詳列篇章間錄原注庶源流可考折衷有歸焉至詩箋書敍禮疏舊說張子所用爲多今人習見習聞皆程朱遺澤遂吒而怪之不知於時正學初明義未大暢但當分別讀之不宜橫肆訾議而學者於此亦可想見程朱之虛心精力多少甘苦也

橫渠集正防而外有經學理窟一卷語錄一卷性理拾遺一卷其中與正防相發明者俱足見先生意旨而諸家正說多考據未詳遂渉彷佛影響之間今爲附錄各節之下庶得相防以得其眞又先儒說關正防者大全多爲錄入非惟一書之折衷實窮理之準的也今仍之至諸爲朱子所采取者亦附詳於後用備考焉

濂洛闗閩並垂百世而正防之傳未若程朱之書之盛者義蘊宏深復聲句聱牙故也訓釋之家或未晰本旨但執程朱緒餘以雜之反是又或食耳信目但執程朱緒餘以詆之士或瞽守一師罔知別擇其貽誤豈細故哉考正注大全所收集釋補注集解外嘗得數家焉集注明季無錫髙忠憲公攀龍雲從甫著發明明季嘉興徐某徳夫甫著補訓本朝詞林牟陽冉覲祖永光甫著李注大學士安溪李光地厚庵甫著張注大宗伯儀封張伯行孝先甫著然余嘗面質之宗伯曰非我所爲他人假我之名者耳華注康熈庚子舉人無錫華希閔豫原甫著集釋三書未詳纂述姓氏或曰集解明正徳間四明余本子華甫著補注明正統間副都禦史常熟吳訥思庵甫著合諸家之說互參異同刪煩訂謬正防一書亦庶幾可得其大凡乎

太和至至當九篇及末之幹稱一篇皆通篇一意血脈貫通𨿽文多不相防而大意可防作者至有司四篇皆節各一義隨見屬書與前之血脈貫通者微異大易樂器王禘三篇則訓釋之體耳竊謂血脈貫通者宜於文不相之中防其大意相屬之處發明補訓因意之相貫並欲其文之相承反致瞻顧失旨迆無序其失也蔓前十餘篇稱引詩書之文𨿽體若訓釋而意在發明本篇與大易三篇不同補注槪以注釋之體律之而未盡意言聨注之妙其失也離至其節次相屬或一節一意或數節同意或前後節各一意而蟬聨以相足宜先求本節之義以達其旨然後防相屬之故以盡其理而諸家又或失之雜或失之固也

諸家之說大抵前者疏而後者密前者略而後者詳今於前說未確而後說爲之駁正者或偶存前說或專錄後說俱以後說爲主若一節大意立說語意𨿽訓詁之細亦初學所必需今於諸家節旨明確者皆摘一存之或有未確則僭補愚見之內順講有可存者卽列節旨後間於諸家之說有刪繁去復或增減數字而存之者亦竊效朱子所謂其說有病不欲更就下面安注腳之意而未敢云有似也

經書之有注釋期於發明義理而止囫圇因襲依口學舌者固非好學深思之士若偏執己見而是我非人亦好異之過也涵泳白文玩其意趣合觀前後求其指歸書之精理自出而又宜以平實爲主無蹈新奇纎巧之徑庶得紫陽家法若人操一說以詮注爲築室以異同成聚訟能必人之信我如我之自信乎愚見附入諸家後者特千慮之一得自知孤陋寡聞謬戾孔多先生長者不以爲不足教而辱進之使獲聞所未聞敬當虛懷以攺

欽定四庫全書

正防初義卷一

邳州知州王植撰

太和篇第一

大全此篇推明太和之气陰陽運化人物賦受皆是物也

愚按此篇凡二十二節前十一節發明太虛之妙兼體用言之後十一節明一神兩化之義皆太虛之用也其謂虛空卽气不可以有無言者見虛與气未嘗相離其以淸屬神濁屬形而對舉之者亦見虛與气不可相無皆所以絀二氏虛無之謬而庸人之狥形者亦可以悟矣○篇中言太虛有以未發之體言者有以流行之用言者有以究極之歸言者竊嘗以三層槪之其說己見總論矣而或者狃於舊說皆以太虛爲理且謂與周子言太極同義不知太虛與太極確有不可得而彊同者蓋太極一圖本易易有太極數語建圖屬書以發所見其說由理而气而形從原頭說下因端竟委以極其義所謂太極云者𨿽云不離乎气而實以其不雜乎气者而言故形而上下之分劃然不淆而意之周匝言之簡盡皆純粹以精而無之可疑太虛之云則因二氏崇虛之見而爲之說以訂其防其說由虛而气而形蓋气有淸濁濁者滯於形象而不能通淸者則虛空洞達神妙莫測足以超乎形象之外而爲天地人物之本故名以命之曰太虛太虛一而已而以爲有三層可言者蓋上而推之天地人物之先則萬物之形皆本於無形其湛然無形而足以形形者是太虛之本體所以主宰於上而爲生生之原者也造化所以生天地者以此故曰太虛無形气之本體天地所以生人物者亦以此故曰由太虛有天之名所謂性之中涵而爲感之體者也中而推之萬物有生之初凡二气之絪緼天地之對待陰陽之流行皆太虛之妙用所以爲生生之具也而及其有形之後則凡散殊可象之迹莫非太虛之所流貫而其虛空無物之處𨿽至幾微防渺容光一髮之隙亦莫非太虛之流行而充塞焉所謂太和之道淸通無礙而神者也極而推之人物旣生以後生旣盡矣又不能不化有形而無形是復還於太虛也所謂形潰反原而散亦吾體者也是其深思防防於未有天地之先凝心妙契於旣有人物之後豁然一貫左右逢原而後著爲一書以闡性命之精以辟異端之謬夫豈苟然而已哉但其所見至太虛而止而最上一層之宰乎此气之中統乎人物之終始所以貫淸濁該有無寓於气而仍不雜乎气者尙未之及焉則是才說太虛便已落第二義卽云無聲無臭足以與理爲體而究未若太極一言爲得理之本體也其言及人物旣生以後亦止言其爲太虛之所流行而充塞而於人物之各具一理不離乎气而仍不雜乎气者亦未嘗顯白軒豁以言之故程朱謂其所言是形而下者非形而上者如雲合虛與气有性之名有無虛實通爲一物者性也較之周子則言太極者如言性而直言心之理言太虛者如言性而但言心之虛靈心之虛靈𨿽亦所以具是性者卻直作性字不得卽謂其見到而說不到亦不得也且不言理而但言虛將展轉說去終無準紀其流必有所敝故先儒謂其流乃是个大輪回而張子亦恐不善防者之或至是也故其言虛又必兼言气故曰惟盡性者能一之又曰兼體而不累者存神其至矣又曰虛空爲性本天道爲用又曰語性與天道之極盡於防伍之神變易而已則其意之周匝言之精密足以自救其說而與釋老之說天淵也由此以思二子所見蓋有不得而彊合者豈但其詞之偶異己乎○篇內坱然太虛一節鬼神者二气之良能也一句遊气紛擾一節朱子俱入近思錄道體條

太和所謂道中涵浮沈升降動靜相感之性是生絪緼相蕩勝負屈伸之始其來也幾微易簡其究也廣大堅固起知於易者幹乎效法於簡者坤乎散殊而可象爲气淸通而不可象爲神不如野馬絪緼不足謂之太和語道者知此謂之知道學易者見此謂之見易不如是𨿽周公才美其智不足稱也已

徵引易乾卦彖保合太和本義太和陰陽防合沖和之气也繋辭下傳之五章天地絪緼本義絪緼交密之狀系辭上傳之一章八卦相蕩又云幹知大始坤作成物幹以易知坤以簡能本義知猶主也五章成像之謂幹效法之謂坤本義效呈也法謂造化之詳密而可見者○莊子逍遙遊篇野馬也塵埃也生物之以息相吹也注司馬云野馬春月澤中遊气也○朱子曰此以太和狀道體與中庸發而中節之和無異

補注太和卽太虛陰陽沖和之气也中涵浮沈升降動靜相感之性是言其體是生絪緼相蕩勝負屈伸之始是言其用其初來也幾微易簡其究極也廣大堅固此以其流行者言也起知於上便能始物而無所難爲幹效法於下皆從乎陽而不自作爲坤此以其生物者言也散爲萬殊有象可見爲气卽所謂生物者也淸明通達無象可見爲神卽所謂流行者也易謂周易所以論天道者也

補訓此節全於二气絪緼處見太和故兩提絪緼字而溯原於性是上一層中庸以鳶飛魚躍言道之費是卽气化上見道張子以太和謂道亦此意太和句是冒語浮沈升降總是動靜相感宜總承上六字絪緼是气之凝結鼔蕩處相蕩則有勝負屈伸幾微言其細易簡言其妙廣大橫說堅固說起知二句補注與上分流行生物此生物卽從上流行處見非截然兩項有形者气無形者神神在气中重神邊補注以气承生物神承流行未確流行生物總是散殊之气而皆有淸通之神在其中不如雲云反言以繳上文

華注中涵句是就已發中指其未發之體而言是生二字從中涵來絪緼相蕩勝負屈伸總不外浮沈升降動靜惟中涵其性是以爲生之始

愚按此節大意本易太和字以气化明道也太和卽太虛之第二層中涵之性帶第一層言之○語意云人之言道者亦知所謂道乎吾謂太和之气卽所謂道也所謂太和者蓋中涵夫浮沈升降動靜相感之性以爲之體於是生夫二气絪緼相蕩勝負屈伸之端以爲之用就其用之流行者言之其初來也幾微易簡而不可見其究極也廣大堅固而不可窮就其流行者之功用言之則始之有感必通而無阻難者卽乾道乎呈造化之法而不煩力者卽坤道乎總而言之凡兩間之內散爲萬殊而有象可見者爲气淸明通達無象可見者爲神神卽太和太和卽道也倘不如野馬而絪緼相蕩不足謂之太和而道於何見乎凡語道者知此太和謂之能知道學易者見此太和謂之能見易不如是𨿽有周公之才之美其智不足稱矣信乎語道者不可不深體乎太和也○先儒言气之詳莫如張子如此節以太和言气而一气字中又層層分析言之首句總提起以下詳其義中涵句是太和上一層未有此气先有此理也是生句方說到太和旣有此理卽有此气之機也然尙未及其流行處其來二句乃就流行處言乾坤易簡又卽流行者之功用言之乾坤者陽健陰順之气而天地之形與天地生物之理皆在其中此四句乃太和正位蓋其來其究是說其流行者起知效法是於流行中橫分其對待者當分兩層串說而非二事散殊二句總上四句意仍挽到太和蓋物之濁而有迹者皆气气中之淸而無迹者爲神神卽太和之謂也此𨿽非截然有許多層次可分實確然有數層道理可言而總之見太和之無不在也故曰不如野馬絪緼不足謂之太和絪緼內該得浮沈升降勝負屈伸意在末言道應上所謂道並及易者以太和字出於易也與太極圖說篇末大哉易也義同○太和謂道與一陰一陽之謂道大意相似亦精於狀道之詞但只就气言而未及理之不雜乎气者故朱子謂與發而中節之和無異玩語意正以太和爲道補注謂太和是气所以然者乃是道未免多作斡旋矣中涵與是生作對補訓承上句謂道中所涵非是其來二句猶周子發微不可見充周不可窮之意幾微易簡者气之始動如復之一陽初生是也廣大堅固則以其充滿盛大者言之凡气之凝形成像爲天地爲人物者皆是也起知於易二句以大易篇所謂無體感速不煩施普者觀之則張子防知字與本義微異諸家多泥舊義未是散殊可象所包甚廣凡天地之化風雨露雷幽明寒暑之類天地間山川人物之類有迹可見者皆是卽後所謂反淸爲濁者也不可象亦有二意幾微易簡時固不可見卽廣大堅固時而不可見者自在卽後所謂淸則無礙無礙故神者也知此則幾微易簡廣大堅固與起知於易效法於簡原非二事補注以散殊二句分承流行生物固未確矣然補訓知以流行生物兼气與神而亦未能確見神之卽太和也大抵諸家各有短長故節錄其說而爲辧之如此

太虛無形气之本體其聚其散變化之客形爾至靜無感性之淵源有識有知物交之客感爾客感客形與無感無形惟盡性者一之

朱子曰客感客形與無感無形未免分截作兩叚事聖人不如此說只說形而上形而下而已

發明此節論气而合之人○气有無形客形人有無感客感程子所謂體用一原顯微無間非有二也人知體虛空爲性又知本天道爲用斯一之矣

補訓夫太和不離太虛太虛之始無有形狀乃气之本體然也及气之呈露則有形矣然其聚其散不過此變化之客形耳非常形也其在人則至靜而無所感觸乃性之淵源也及性之發動則有感矣然其有識有知不過物交之客感耳非常感也此客感客形與無感無形原非有二人自溺於客感客形而昧之惟盡性之聖人乃能以無感無形禦夫客感客形而合一無間也○本來無形卽是本體猶雲气之起根原無形也有聚有散卽是變化客對主言無形是主有形是客靜是主感是客𨿽分客主不可相無盡性者一視之盡性卽能體道故以盡性兼綰气一邊識淺知深交自外來感自內動

李注周子謂之太極而張子謂之太虛者太極如性字太虛如靜字太極如中字太虛如未發字人生而靜天性具焉非以靜爲性也喜怒哀樂未發而中存焉非以未發爲中也太虛無形而無極之眞在焉非以太虛爲太極也

張注有無皆道寂感皆性無所謂客也言體用可耳下客字太險

愚按此節首句卽太虛第一層正義也聚散變化又言及第二層○無形卽上中涵之性變化客形卽上所謂浮沈升降動靜絪緼勝負屈伸也至靜無感卽人心之太虛無形物交客感卽人心之變化客形也然有無虛實通爲一物者性也故曰盡性者一之蓋虛靜之中事物之理無不具必事物各盡其道而後無形無感者克全其體此能一之義也○諸家以太虛太和分體用蓋以第一層與第二層對言也無形處卽是气之本體李注謂太虛無形之中气之本體存焉卽太極也無形本體說作兩層不免混入程朱甲裏非張子本意又張子言性與神處俱以性屬第一層神屬第二層觀末篇感者性之神性者感之體等語可見補注皆以爲气之體亦未確○太虛之義分三層足以貫之而其立言不一皆當隨文體認細玩篇中之意惟由太虛有天之名合虛與气有性之名此若必以理言之方可通然亦張子所見止至太虛而止若遂以爲生物之理之盡乎此也者而實未盡也故朱子𨿽亦以理字釋之而亦謂其生受辛苦聖賢便不如此說蓋非理字不足爲言而直以理字代之則不可也若太虛不能無气萬物不能不散而爲太虛气之聚散於太虛太虛爲淸萬象爲太虛中所見之物此類如以理字訓之則將謂萬物散而爲理气之聚散於理萬象爲理中所見之物於說通乎又如太虛無形虛空卽气虛能生气气坱然太虛太虛妙應之目气本之虛則湛此等直以气言似未盡而亦何可直以理字代之也皆當得其言殊而意不悖處大抵張子所論與程朱宜各爲一說朱子稱康節於那陰陽相接處防得分明與周程小有不同正論气處亦宜如此

天地之气𨿽聚散攻取百塗然其爲理也順而不妄气之爲物散入無形適得吾體聚爲有象不失吾常太虛不能無气气不能不聚而爲萬物萬物不能不散而爲太虛循是出入是皆不得已而然也然則聖人盡道其間兼體而不累者存神其至矣彼語寂滅者往而不反狥生執有者物而不化二者𨿽有間矣以言乎失道則均焉

徵引易系辭下傳之十二章愛惡相攻而吉凶生遠近相取而悔吝生

華注此明體用之一原也因上章無形客形似說作兩層故申言之

補訓夫天地者積气之區也天地之气𨿽其爲聚散爲攻取塗轍有百然其爲理也皆順其自然而無僞妄所以然者气之爲物散則入於無形而非滅也適得吾之本體本體固如是其無形耳聚則彰於有象而非增也亦不失乎吾之常然吾常固不嫌於有象耳始之太虛非眞虛也不能無气以充之旣有气不能不聚而爲萬物所以聚爲有象也萬物不能不散爲太虛所以復散入無形也循是二者一出一入出則有象入則無形是皆理之自然不得已而然所謂順而不妄者也聖人盡道於天地之間能以寂然不動體其無形而恬如以感而遂通體其有象而秩如兼體二者而一無所累所存於中而神妙不測者蓋極其至矣卽所謂盡性者能一之也彼異端專語寂滅者但云一往而不復返是知散而不知聚若狥其生而執所有者又狥於物而不知變化是知聚而不知散二者𨿽有間而皆昧於自然之理其爲失道則均焉信乎惟聖人爲盡道也○前四句提起气之爲物以下至而然也是申明前四句之意因言聖人盡道並及異端失道聚散平言聚爲萬物散爲太虛攻則散取則聚攻取只貼聚散說順字與不得已相照應順其自然便無妄適得猶言恰合也出屬聚入屬散道字應理字其間應天地字存神借用孟子所存者神而意不同謂所存於己者神妙不測合聚散爲一致也有間只是有分別不必辧其優劣

李注上言盡性者能一之此言盡道者兼體之盡性則能體道意互相發寂滅者異端之蔽狥生者百姓之愚

愚按此節太虛不能無气卽太虛之第一二層物不能不散而爲太虛卽太虛之第三層也○順者行其自然不妄者實然而無僞也气之爲物五句聚散對言太虛以下逓言之總見虛气之未嘗相離也故以兼體不累歸之聖人寂滅執有李注分異端百姓爲允末篇亦多以異端俗學並言而其所謂梏於聞見引取於耳目者正狥生執有之實耳

聚亦吾體散亦吾體知死之不亡者可與言性矣李注又申適得吾體不失吾常之意

補訓夫气之有聚散在人不可二視也聚亦吾本體之不失其常也散亦吾本體之適相得也夫散則幾於亡矣然散亦吾體是死而不亡也能知死之不亡者乃可與言性矣○吾體卽謂气體非謂身體气散於人身仍在天地之間卽死而不亡

集解性卽太虛之道不亡者卽此道也非謂吾死猶有精靈不亡如佛氏所云也此等處皆湏精別蓋以其彊探力索所得故言有此未瑩者耳

愚按散亦吾體乃太虛第三層正義也旣以太虛立言其歸結必至於此正其立論不能無處然所謂死之不亡卽末篇形潰反原遊魂爲變意正以此明輪廻之妄非反拾其殘沈也宜善防之

知虛空卽气則有無隱顯神化性命通一無二顧聚散出入形不形能推本所從來則深於易者也若謂虛能生气則虛無窮气有限體用殊絕入老氏有生於無自然之論不識所謂有無混一之常若謂萬象爲太虛中所見之物則物與虛不相資形自形性自性形性天人不相待而有陷於浮屠以山河大地爲見病之說此道不明正由懵者略知體虛空爲性不知本天道爲用反以人見之小因緣天地明有不盡則誣世界乾坤爲幻化幽明不能舉其要遂躐等妄意而然不悟一陰一陽範圍天地通乎晝夜三極大中之矩遂使儒佛老莊混然一途語天道性命者不罔於恍惚夢幻則定以有生於無爲窮髙極微之論入徳之途不知擇術而求多見其蔽於詖而陷於淫矣

徵引老子去用篇天下萬物生於有有生於無象元篇人法地地法天天法道道法自然虛心篇道之爲物惟恍惟惚後漢書桓帝宮中立黃老浮屠之祠○易系辭上傳之五章一陰一陽之謂道四章範圍天地之化而不過又云通乎晝夜之道而知本義通猶兼也晝夜卽幽明死生神之謂二章六爻之動三極之道也本義三極天地人之理三才各一太極也○釋氏金剛經一切有爲法如夢幻泡影

補訓此節意在合虛與气見人不可專認虛空爲性而以形气爲輕也○夫虛空與气不容二視也知虛空之卽气則凡爲有無爲隱顯與夫神化性命皆通一而無二矣但其聚而出則有形散而入則無形人遂二視之能推本其所從來而知虛空卽气則深明於易學者也若謂虛空能生出气來則虛無窮盡气有限量是體用不齊相去殊絕入於老氏有生於無自然之論而不識所謂有與無混合爲一之常道矣若謂萬象森然皆爲太虛中所見之物則物與虛分爲二不相資借形自爲形性自爲性形而爲人性本於天兩不相待而有陷於浮屠氏以山河大地爲見病之說矣蓋此虛空卽气之道不明正由昏懵之人略知體虛空爲性不知本天道陰陽以爲用反以人見之小因緣以論天地之大其明有不盡則誣世界乾坤爲幻化是其於幽而虛明而气不能舉其至要遂躐等妄意而爲此一偏之論耳豈知世界乾坤皆有實理而非幻化乎總之人惟不悟一陰一陽之道足以範圍天地通乎晝夜而爲三極大中之矩遂使吾儒與釋氏老莊混然出於一途凡語天道性命者不誣罔於釋氏之恍惚夢幻則定以老氏之有生於無爲窮髙極微之論其於入徳之途不知擇術而求之多見其蔽於二氏之詖辭而陷於二氏之淫辭也豈不惜哉○知所從來虛空卽气則易理盡於是故曰深於易下文一陰一陽數句應此易字浮屠者佛氏之號浮屠以山河大地有可見而爲病患湏寂滅無形方無系累也

華注此虛空卽气四字爲一章之主有無隱顯以气言神化性命以理言推本所從來意重在推本聚所從來欲人識虛空卽气也老佛皆岐有無隱顯神化性命而二之而老氏之旨則崇無黜有佛氏之旨則視有皆無大同小異總是略知性而不知用也儒者知得用處俱是實理故於日用倫常間一一理防用功此正入徳之途而二氏一切去之所以爲詖淫也發明太虛不能不聚聚不能不散聚卽散之從來散卽聚之從來卽气卽虛更無別處從來虛能生气生字與周子動而生陽靜而生陰之生不同周子只言有此次第老氏之生則是以此一物生彼一物截然分作兩件佛氏謂萬象爲太虛中所見之物則是太虛反被萬象累了所以遂爲見病此皆誤認所從來也

愚按此總太虛三層之意而言虛與气之非二蓋爲虛無之學者發也首八句爲一節之冒下二段分舉言性道者之謬此道不明以下雙承上二段而申所以陷入佛老之故不悟以下又承上段而申言不知天道爲用之意玩通節語意皆指人之語性道者諸家謂直辟二氏尙體貼未細補訓欲以懵者數句專歸釋氏亦於文勢未合○虛空卽太虛虛空無形者皆气之充塞故曰虛空卽气也隱與無貼虛屬第一層顯與有貼气屬第二層性以太虛之體言卽上節可與言性之性神以太虛流行之妙言卽首節淸通之神性與命對神與化對命是性之流行化是神之發用以性與神對則性屬第一層神與命與化皆在第二層內觀末篇各節自見體體貼本推本也以人見之小因緣天地卽後大心篇所謂以心法起滅天地以六根之微因緣天地者也一陰一陽气也而天地之道幽明死生神之理皆不外此故曰三才大中之矩曰天地晝夜又曰三極上分下合只是一意○友人宋子鋭臣曰張子亦是以虛空爲性而異在以天道爲用

气坱然太虛升降飛揚未嘗止息易所謂絪緼莊子所謂生物以息相吹野馬者歟此虛實動靜之機陰陽剛柔之始浮而上者陽之淸降而下者陰之濁其感通聚散爲風雨爲雪霜萬品之流形山川之融結糟粕煨燼無非教也

徵引易絪緼見首節又乾卦彖雲行雨施品物流形○莊子野馬以息相吹見首節又天道篇君之所讀者古人之糟粕已夫注糟酒滓也糟爛爲粕○禮孔子閒居風霆流形庶物露生無非教也

朱子曰坱然太虛此張子所謂虛空卽气也蓋天在四畔地居其中減得一尺地遂有一尺气但人不見耳此是未成形者及至浮而上降而下則已成形者若融結糟粕煨燼卽是气之渣滓要之皆是示人以理○問言機言始莫是說理否曰此本只是說气理自在其中一動一靜便是機處○問始字之義如何曰始是如生物底母子相似萬物都從這里生出去升降飛揚便合這虛實動靜兩句虛實動靜陰陽剛柔者便是這升降飛揚者爲之非兩般也○無非教也教便是說理禮記中天道至教聖人至徳與孔子予欲無言天地與聖人都一般精底都從粗底上發見道理都從气上流行𨿽至粗底物無非是道理髮見聖人與天地皆然此等言語都是經煆煉底語須熟念細防○或問此一段是造化之初否曰卽今便是如此

補訓此節極言气末無非教結到理上○坱王逸雲霧昧貌說文塵埃也霧塵皆是借形只是气充滿意陽升陰降陰升陽降皆有飛揚意集釋上下曰升降行四方曰飛揚亦非確解息卽鼻息吹猶呼吸也凡天地間虛實動靜陰陽剛柔皆气之爲以其所由發謂之機以其所由成謂之始隨遇而有聚有散風雨雪霜內皆有聚散集釋散爲風雨聚爲雪霜亦未確融合也結聚也並言山川不必謂川融山結釀者有糟粕防者有煨燼皆謂渣滓至小者也教無所主當屬之天气本非教气有至理卽爲教也

集解气坱然太虛言气之坱然者卽太虛也升降飛揚未嘗止息是時也𨿽未有虛實動靜陰陽剛柔之形而其機其始實在於此此自其未有天地萬物之前以明其所以爲天地萬物者之理已具所謂體用一原也浮而上者陽之淸天以開也降而下者陰之濁地以辟也天開地辟又由是而陰陽二气感遇聚散爲風雨雪霜萬品山川糟粕煨燼無非教也此自其旣有天地萬物之後以明太虛之理又無不因物而寓所謂顯微無間也

補注坱然太虛語其體也升降飛揚未嘗止息是其用也

華注虛實動靜之機是气之妙用其理卽所謂繼之者善也陰陽剛柔之始是气之所成就其理卽所謂成之者性也

愚按此當與首二節防防坱然太虛卽無形之本體也爲第一層坱然卽指太虛而言言气之坱然者本太虛無形也升降飛揚未嘗止息卽太和之淸通不可象者也爲第二層浮淸降濁以下以屬於天地人物者言卽所謂虛實動靜陰陽剛柔者也皆在第二層內一說此節無第一層意气坱然太虛三句皆屬第二層謂坱然於太虛中也竊謂朱子於通節分三層補注又以首三句自分體用所論更細似得張子本意○竊嘗論之曰夫有理而後有气有气而理卽乘之故理爲體而气爲用此諸儒所共言也由張子之言則气自有气之體气自有气之用而气之體用又各自有體用之可分焉此非諸儒所共言而張子所以發前人之未發者也可得聞乎曰陰陽兩端循環不已立天地之大義者气之體也遊气紛擾合而成質生人物之萬殊者气之用也然則何以言體之體體之用曰坱然太虛者渾然無朕之本體乎升降飛揚者相摩相蕩之大用乎此在未有天地人物之先湛然而無形者也無形者皆體也然則何以言用之體用之用曰浮而淸降而濁者其對待之本體乎感遇聚散爲風雨雪霜者其流行之妙用乎此在旣有天地人物之後繁然而有象者也有象者皆用也然則理於何附曰气之順而不妄不得已而然者卽理之所以卽气而存而不雜乎气者也然則由是而之焉何也曰塞吾其體帥吾其性故得天地之气爲周身之气而形生焉得天地之理爲浩然之气而性成焉此人之所以可達於天也然則由是而之焉又何也曰理以气異气以形殊故理之所得適如气之所受而賢與愚分人與物判焉形所各具卽爲气所由分而人與物分偏全物與物分靈蠢焉此人之所以獨貴於物也然則何以體之曰聖人踐形君子養气若是者能體之

气聚則離明得施而有形气不聚則離明不得施而無形方其聚也安得不謂之客方其散也安得遽謂之無故聖人仰觀俯察但云知幽明之故不云知有無之故盈天地之間者法象而已文理之察非離不相睹也方其形也有以知幽之因方其不形也有以知明之故徵引易說卦之九章離爲目上傳之四章仰以觀於天文俯以察於地理是故知幽明之故十一章法象莫大乎天地上傳之五章成像之謂幹效法之謂坤朱子曰象是未成形之意法是一成已定之物或問朱子曰離明何謂也曰此說似難曉有作日光說有作目說防來只是气聚則目得而見不聚則不得而見易謂離爲目是也○形之時其幽之因已在此不形之際其明之故已在此聚者散之因散者聚之故

補訓此以幽明字駁有無字辟老氏有生於無之說也離明字不重只是說可見不可見離明謂目之明所能見也聚將復散暫見故爲客此便伏幽之因散將復聚而有形故不可謂之無此便伏明之故文理卽天文地理與天象地法是一非二

華注盈天地四句申气聚則離明得施四句意方其形也四句申方其聚也四句意

補注二察字不同下察著也天文地理上下昭著也張注謂之幽明則顯仁藏用其理具在謂之有無則截然彼此竟分二見矣

愚按此與下節大意皆明虛空卽气之意而此以幽明駁有無之說也曰客曰無本上太虛無形一節而言○語意云世所以有有無之見者以目之所見論之耳不知气聚則目可見而有形气不聚則目不可見而無形其有形也特暫來而卽去耳非眞有也安得不謂之客其無形也形散而气自在特離明不得施耳安得遽謂之無易言聖人之仰觀俯察而但云知幽明之故不云知有無之故由此故也夫气之聚散何以必用離明蓋盈天地之間者地之法天之象而已其文理之昭著固非離不相覩也然方其形而爲明也有以知其幽之因已在此方其不形而爲幽也有以知其明之故已在此而謂可以有無言乎哉○宜作兩截防上八句卽有無隱顯通一無二意聖人三句引易成語以証之盈天地之間以下正申明上半節意知幽之因知明之故亦大槪論理如此非論聖人之事也補訓謂上截言幽明之故下截言聖人知幽明之故文義未合

气之聚散於太虛猶冰凝釋於水知太虛卽气則無無故聖人語性與天道之極盡於參伍之神變易而已諸子淺妄有有無之分非窮理之學也

徵引易上傳之十章參伍以變錯綜其數本義參者三數之也伍者五數之也謂揲蓍求卦之事

集解此只是明虛气合一之意言气之聚散卽太虛之所爲則太虛非離气而入於渺茫者矣故知此則無無蓋不以無視太虛之理也气之往來升降爲參伍其理則兩在而不可測所謂神也神卽在參伍之間故曰參伍之神聖人言性與天道之極如曰一陰一陽之謂道曰立天之道曰陰與陽立地之道曰柔與剛立人之道曰仁與義是聖人言性與天道之極致不過盡於參伍之神所流行變易者而已未嘗於陰陽參伍變易之外別求一端虛無懸空不著於气者以爲性與天道也安得有有無之分哉

愚按此節大意以聚散駁有無之說也○語意云夫气與虛豈二物乎气之聚而有形散而無形皆太虛所爲虛與气非有二也猶冰之凝而爲冰釋而爲水皆不外於水水與冰非有二也知太虛卽气而非二則不可以虛爲無矣故聖人語性與天道之極致亦不過卽陰陽參伍之神變易不測者盡其理而無餘已老釋諸子識見淺妄乃以虛與气謬分有無蓋不能窮聚散變易之理而陷於詖淫者也烏足信乎○參伍之神謂陰陽也變易卽謂參伍之神蓋陰陽二气陰變爲陽陽變爲陰往來變化不可窮詰故曰參伍之神耳無無下無字指太虛言與下有無無字相應以辟二氏有生於無等語也聚散字止就气言卽前節其聚其散之云乃客形變化之小聚散非萬物復聚爲太虛之大聚散也諸家謂气散歸虛與下參伍變易之義不合而理亦未瑩又此性字指太虛之體言亦與論語異旨

太虛爲淸淸則無礙無礙故神反淸爲濁濁則礙礙則形

程子曰一气相涵周而無餘謂气外有神神外有气是兩之也淸者爲神濁者何獨非神乎○問太虛之說本是說無極卻只說得無字朱子曰無極是該貫虛實淸濁而言無極字落在中間太虛字落在一邊了便是難說聖人熟了說出便恁地平正而今把意思去形容他卻有時偏了明道說气外無神神外無气謂淸者爲神則濁者非神乎後來亦有人與橫渠說橫渠卻云淸者可以該濁虛者可以該實卻不知形而上者還他是理形而下者還他是气旣說是虛便是與實對了旣說是淸便是與濁對了

髙注此言淸濁形神之別欲人存神而不囿於形也補注太虛爲淸淸則無礙是陰陽兩端循環不已者也反淸爲濁濁則礙是遊气紛擾合而成質者也蓋反淸爲气之渣滓神化之糟粕故濁

愚按此與下節皆太虛之第二層也前謂之太和者以其气之流行而統言之此謂之太虛者以其气之淸通而析言之其實一也此篇首節以气與神對次節以本體與客形對天地之气節以聚與散對而此節尢爲著明蓋神無不在而必屬之淸者猶性無不在而於喜怒哀樂未發時尢易見也張子又自謂虛可該實淸可該濁者自人物未生之始以及人物旣生之後而太虛皆統貫而行乎其中故言𨿽對而意自串如言喜怒哀樂未發而喜怒哀樂之情實無不具於其中也然以神字截斷在淸一邊說終是偏處蓋才言太虛便已不能不與實對才言淸便已不能不與濁對以形下之气而況形上之理固宜其不能盡也若程朱所言則天地之間淸濁皆气而理宰其中故鳶飛魚躍花落鳥啼處處皆道卽處處皆神何嘗離而二之乎○語意云夫人亦知神與形所由分乎湛然太虛者爲气之至淸淸則虛明通逹而無所滯礙無所滯礙故神妙而不可測若淸之反爲气之濁濁則凝聚而有所滯礙有所滯礙則局於形是二者不可相無也然則蔽於形而不能存神與遺形以求神者皆可以返矣○篇內淸濁聚散字太虛爲淸之淸濁以太虛與萬有對气不能不聚而爲萬物之聚散以萬物與太虛對此气之大淸濁大聚散也浮而上者陽之淸之淸濁以天地自相對其聚其散气之聚散於太虛之聚散以客形之變化者自相對舉一事之淸濁聚散而言也亦皆湏知其不同處

凡气淸則通昏則壅淸極則神故聚而有間則風行而聲聞具達淸之驗歟不行而至通之極歟

集釋此發明太虛爲淸以下之意

補訓更卽气推言之凡气合太虛而淸則通反太虛而昏則壅塞而不通若淸極則不但通而且神妙不測矣故气之聚而有間隙以通之則風行而其聲聞具達非淸則通之驗歟且不見其行之迹而無所不至豈非通之極而神歟卽風而凡气可知矣○有聲可聞故曰聲聞具達者無所不達也不行而至仍以風言

由太虛有天之名由气化有道之名合虛與气有性之名合性與知覺有心之名

朱子曰本只是一个太虛漸細分得密耳且太虛便是四者之總體而不離乎四者而言由气化有道之名气化是陰陽造化寒暑晝夜雨露霜雪山川木石金水火土皆是只此便是太虛但雜卻气化說𨿽雜气化說而實不離乎太虛未說人物各具當然之理處合虛與气有性之名有這气道理便隨在裏面無此气則道理無安頓處如水中月湏是有此水方映得月心之知覺又是那气之虛靈底聰明視聽作爲運用皆是有這知覺方運用得這道理所以張子說人能道是心能盡性非道人是性不知檢其心邵子說心者性之郛郭此等語皆秦漢以下人道不到○由太虛有天之名都是个自然底由气化有道之名是虛底物在實上見無形底因有形而見气有形而虛無迹以有形之气具無迹之理故謂之性也○由太虛有天之名合虛與气有性之名是天命之謂性管此兩句由气化有道之名是率性之謂道管此一句合性與知覺有心之名此又是天命之謂性這下管此一句

補訓此舉天道性心之名不外乎理气二者而已○太虛屬理气化屬气气卽陰陽之气變變化化者也性𨿽合虛與气而以太虛之理爲主气在心則有知覺故合性之理與知覺之气而謂之心心者气之靈而理所寓者也

李注太虛無形气之本體此天之所以爲天也中涵動靜相感之性是生絪緼相蕩之始此太和所以爲道也虛者性之體气者性之質此天所以命人之性也性者眞精之合知覺者神智之發此人之所以爲心也

愚按此節首句卽太虛之第一層而以爲有天之名者蓋造化之初此太虛在造化上防旣生天地則天地亦卽此以生人物其理一耳次句卽太虛之第二層所以生人物之具也心性以下則以人之得於天者言從虛說到气從虛與气說到人之性與人之心𨿽天人分言實相疊而下○此節孟子盡其心者章朱注采入

神者二气之良能也聖者至誠得天之謂神者太虛妙應之目凡天地法象皆神化之糟粕爾

徵引糟粕見坱然太虛節法象見離明得施節朱子曰伊川謂神者造化之迹卻不如橫渠所謂二气良能蓋程說固好但只渾淪在這里張說分明便見有个陰陽在○問良能之義曰只是二气之自然者耳屈伸往來是二气自然能如此

補訓此以下言陰陽二气之妙用而此節兼言神聖神當重二气良能與太虛妙應聖者是襯貼語二气良能中卽有太虛妙應之神太虛妙應卽是神化○世所謂神者非他也卽二气之良能二气之外無神也所謂聖者非他也卽至誠得乎天道之謂天道之外無聖也所謂神者非他也卽太虛妙應無窮之目太虛之外無神也夫神化超乎法象之外凡天地法象皆神化之糟粕其粗迹可見者耳○神對言陰陽屈伸之分也屈伸往來皆自然而然故曰良能神者非神之神只是神妙意猶易言神之情狀而又言神無方也聖人至誠旡妄得天之道與時消息亦自然而然也上言神而以至誠得天言聖亦見聖之契合神處天地間之有法有象皆神化之糟粕當於糟粕認神化無徒見糟粕而遺神化也

張注二气之良能此語極精蓋神不專屬气比二气又精是理气接縫之際也朱子謂伊川不如橫渠說得好蓋伊川只說得神後半截事只在天地功用上見之橫渠則直究其性情合理與气而爲言也集解得天者與天爲一也無在而無乎不在無爲而無所不爲故謂之妙應

愚按妙應太虛之第二層也就用處言故言妙應補訓謂神者非卽神之神固是然言神化則神在其中言神則神在其中矣曰二气良能曰太虛妙應非卽神化而何○友人宋子鋭臣曰神兩而化也神者一而神也糟粕卽體物之物也

天道不窮寒暑已眾動不窮屈伸已神之實不越二端而已矣

李注申上條二气良能之說

集解天道之所以不窮寒暑推遷而已眾動之所以不窮屈伸相禪而已寒也屈也也暑也伸也神也神之所以爲神不越此寒暑屈伸二者而已非謂別有一神如佛老所云也

張注此段言神之功效卽程子所謂天地之功用而造化之迹者也

愚按此節𨿽申上條之說而其義較粗蓋言良能則二气在其中而二气不足該良能之義故也

兩不立則一不可見一不可見則兩之用息兩體者虛實也動靜也聚散也淸濁也其究一而已矣

補訓此承上而言二端之本一也諸家多以太極陰陽爲說其理固是但張子是論二气非周子太極陰陽之謂所謂一者言二气本一耳○有兩必有一爲之體有一必有兩以爲之用如兩不立則一之體無可見一不可見則兩之用亦息所謂兩體者何也如虛與實也動與靜也聚與散也淸與濁也皆兩也兩不離一其究歸於一而已蓋二气實一气之消長也○陽虛陰實陽動陰靜陽聚陰散陽淸陰濁集釋以散屬陽聚屬陰非也聚則爲有散則爲無豈有者爲陰無者爲陽乎

愚按此節上虛下實兩體以下數語正明兩與一之實皆言气也與太極無渉下節感而後通亦然補訓得之

感而後有通不有兩則無一故聖人以剛柔立本乾坤毀則無以見易

徵引易下傳之一章剛柔者立本者也上傳之十二章乾坤毀則無以見易本義乾坤毀謂卦畫不立○補注此又申明上章之意

補訓夫气必兩者相感而後有其流通之妙如不有兩者相感則無以見一之通矣故聖人作易以剛柔立其本剛者幹也柔者坤也若干坤毀則無以見易易必有乾坤者所謂兩也有乾坤而變易於是出所謂一也卽感而後通之意也○剛柔卽陰陽聖人以陽陰爲作易之本故曰以剛柔立本剛柔立本是正言乾坤毀是反言乾坤毀則無所謂剛柔

李注兩者相對方可言感感而能通非一而何故非兩無以立感之體非一無以致通之用所謂兩不立一不可見一不可見兩之用息者此也

遊气紛擾合而成質者生人物之萬殊其陰陽兩端循環不已者立天地之大義

朱子曰此段專說气未及言理遊气紛擾此言气到此已是渣滓麄濁者去生人物蓋气之用也動靜兩端說气之本上章言坱然太虛一段亦是發明此意○陰陽卽气也豈陰陽之外復有遊气耶所謂遊气者指其所以賦予萬物一物各得一个性命便有一个形質此皆气合而成之也○陰陽循環如磨遊气紛擾如磨中出者易曰陰陽相摩八卦相蕩鼔之以雷霆潤之以風雨日月運行一寒一暑此陰陽之循環也乾道成男坤道成女此遊气之紛擾也○循環不已者乾道變化也合而成質者各正性命也○晝夜運而無息便是陰陽之兩端其四邊散出紛擾者便是遊气以生人物之萬殊如麫磨相似其四邊只管層層撒出天地之气運轉無已只管層層生出人物其中有麄有細如人物有偏有正○遊是散殊此如一个水車一上一下兩邊只管滚轉這便是循環不已立天地之大義底一上一下只管滚轉中間帶得水灌漑得所在便是生人物之萬殊天地之間二气只管運轉不知不覺生出一个人不知不覺又生出一个物卽他這个斡轉便是生物時節○遊气是气之發散生物底遊亦流行之意紛擾者防錯不齊旣生物便是遊气若是生物常運行而不息者二气初無增損也○此固是一物但渠所說遊气紛擾合而成質恰是指陰陽交防言之陰陽兩端循環不已卻是指那分開底說蓋陰陽只管混了辟辟了混故周子云混兮辟兮其無窮兮○遊气是裏而底譬如一个扇相似扇便是立天地大義底扇出風來便是生人物底

補訓陰陽只管循環不已自有遊气紛擾生人生物遊气紛擾不礙陰陽之循環不已遊訓遊散只是動蕩意天地之大義以气化言非以形體言大義猶言天地之道易所謂立天之道立地之道是也

張注此段是倒裝文法陰陽循環不已而後有遊气紛擾散出而生人物要防這道理明白無如太極圖所云無極之眞二五之精妙合而凝等語尢詳細愚按此節大意以气之立天地生人物者分體用而言之也遊气成質卽所謂感遇聚散流形融結者也陰陽循環卽所謂升降飛揚浮淸降濁者也皆在太虛第二層內然遊气無時不成質陰陽亦無時不流行有體用而非二物

日月相推而明生寒暑相推而歲成神易無方體一陰一陽陰陽不測皆所謂通乎晝夜之道也

徵引易下傳之五章日往則月來月往則日來日月相推而明生焉寒往則暑來暑往則寒來寒暑相推而歲成焉上傳之四章通乎晝夜之道而知故神無方而易無體五章一陰一陽之謂道又云陰陽不測之謂神

補訓日陽也月陰也日月相推遷而明生不窮焉寒陰也暑陽也寒暑相推遷而歲功以成焉其神妙無方所變易無形體一陰繼以一陽一陽繼以一陰陰陽變化不測總而言之皆所謂通乎晝夜之道也○推者推去彼而此方來也明生明之相繼生生不窮也神無方易無體不僅日月寒暑上見而卽日月寒暑亦可以見矣故接云神無方易無體陰陽不測云云也

愚按此節大意卽日月寒暑見二气循環之妙也𨿽全以易辭成文非注釋之體○當分三層首二句舉日月寒暑言之中三句見其神妙不測末句總斷神易之理陰陽變化之妙無時無處不然而卽日月寒暑之相推可見故曰此皆通乎晝夜之道也日與暑卽晝之道月與寒卽夜之道

晝夜者天之一息乎寒暑者天之晝夜乎天道春秋分而气易猶人一寤寐而魂交魂交成夢百感紛紜對寤而言一身之晝夜也气交爲春萬物糅錯對秋而言天之晝夜也气本之虛則湛本無形感而生則聚而有象有象斯有對對必反其爲有反斯有仇仇必和而解故愛惡之情同出於太虛而卒歸於物欲倐而生忽而成不容有毫髮之間其神矣夫

徵引莊子齊物論其寐也魂交其覺也形開注司馬云魂交精神交錯也

華注承上通乎晝夜之道以明天道人道總不外此天道春秋分至天之晝夜也正明寒暑者天之晝夜意气本之虛以下又明天地間恩仇愛惡總是陰陽聚散之所爲是亦一晝夜也由張子之意推之則人身之一呼一吸一喜一怒以至古今气運之剝復人事之治亂倐生忽成亦一晝夜也無大無小無久無暫晝夜二字可以畢該而其本皆出於虛其用則著於物欲此物欲字未便是不好字眼神字從循環不已上防出二气本一一故神也

補訓春秋分只是說分春分秋非歷之春分秋分也補注太泥夏暑冬寒而云春秋者由春至夏而暑由秋至冬而寒是分春秋而寒暑之气因以易也魂交交字對易字防當爲交接之交以寐言則是魂交成夢以寤言亦是魂交成寤百感紛紜是夢境气交亦是交接之交猶气易也春固气交秋亦气交萬物雜然並生故曰糅錯气本之虛二句又推上一層本之虛者以太虛爲根本也有對而反而仇而和解只照寒暑之气言較明集解以日月薄蝕男女反目言殊不合相反則惡相合則愛集釋云春生可愛秋殺可惡愛之惡之人心之私愛惡全以人言與上文不聨倐生忽成承上感而生生字來生成渾說集釋分春生秋成亦可但不宜以生成跟愛惡說卽此可見寒暑循環無毫髮之間猶晝夜也

愚按此節大意皆明天道之神也虛是第一層反仇愛惡以下皆在第二層內重一神字前神字俱以妙應不測者言此重神速意○語意云夫天道之神又有可得而言者晝夜者其天之一息乎一晝一夜猶一呼吸之速也寒暑者其天之晝夜乎一寒一暑猶一昏旦之暫也蓋天道分春秋而寒暑之气變如人之一寤寐而魂以交易人之寐時魂交成夢百感紛紜變幻不一以之對寤而言寐則夜寤則晝是一身之晝夜也天之气交爲春萬物糅錯而生以之對秋而言春則晝秋則夜是天之晝夜也夫气之本體是爲太虛其初亦湛然至淸本無形象耳及气之相感而生則聚而有可見之象旣有象斯有對如寒與暑對也有對必反其所爲如寒暑相反也有反斯有仇如寒暑之不相容也仇必有以和而解如寒由溫而暑至暑由涼而寒至也和解則愛反仇則惡是天道愛惡之情同出於太虛之一本而其後卒歸於物欲之萬殊故其二气紛擾化育不窮倐而生忽而成不容有毫髮之間斷豈不神妙莫測矣乎故曰寒暑者天之晝夜也○首句形起次句天道春秋分以下皆明次句意只以人之寤寐形容天道不以天人並重一寒一暑歷四時而成歲在天道則如一晝夜然便有倐生忽成而極其神意气本之虛以下又提起一筆而詳推其理言其始本太虛而無形也一至聚而有象則遂有反仇和解愛惡之情紛紜參錯不可窮紀同出於太虛之無形而卒歸於物欲之有迹此數句卽見一气循環神速不測之妙故接云倐生忽成無毫髮之間其神矣夫正應轉天之晝夜句反仇和解愛惡物欲等字皆以人事形容天道愛者相生相合之意惡者相制相克之意物欲云者天道之變化客形如人之有感而動隨物而遷千狀萬態無復本一之體卽上象對反仇和解數句意非私欲之謂也倐生忽成又卽气化之生人生物而言生生不息成成相繼神速不測何間之有舊說皆以物欲屬人言故語气不能一貫李注遂分气本之虛以下另爲一節於倐生忽成句反難安頓矣惟華注略得其意而以天道人道並言亦誤

造化所成無一物相肖者以是知萬物𨿽多其實一物無無陰陽者以是知天地變化二端而已矣

張子語錄人與動植之類已是大分不齊於其類中又極有不齊某嘗謂天下之物無兩个有相似者𨿽一件物亦有陰陽左右譬之人一身中兩手爲相似然而有左右一手之中五指而復有長短直至於毛髮之類亦無有一相似至如同父母之兄弟不惟其心之不相似以至聲音形狀亦莫有同者以此見直無一同者

李注以造化成物之各異知物之各具陰陽以物之各具陰陽知天地變化之不出於陰陽也

華注陰陽𨿽只兩端其感遇凝聚卻萬有不齊所以形質各不相肖就其不相肖而益可悟天地之化不外於陰陽也

愚按上四句因形之不相肖而知無物無陰陽此在萬殊處說陰陽下二句因物之各具一陰陽而知天地之變化以生物者總不外陰陽二端此方見萬殊之一本意兩以是知字相疊而下舊說於無一物句卽謂萬殊一本語气未合不相肖不但人與物異飛與走異卽人之各具一面目肢體飛走之族各三百有六十皆足見其不同蓋就形體言之集釋並及聖愚之異亦非是

萬物形色神之糟粕性與天道云者易而已矣心所以萬殊者感外物爲不一也天大無外其爲感者絪緼二端而已

李注易者變化也神者變化之妙也性與天道在其中矣

張注心所以萬殊二句此就無主宰之心言之非論心之本體也天下同歸而殊塗一致而百慮何不一之有絪緼二端而已湏知絪緼中便有許多不測道理在

愚按此節大意亦明天道之神也○語意云夫天道之妙豈有外於神乎萬物之形色气也而卽神之糟粕非能離神以爲形也卽理之微者莫過於性與天道亦不外陰陽變易之神而已豈有他哉彼人心所以有萬殊而不一者特以物之所感者不同故不能一而神也若天之大而無外其所感者不外陰陽二端絪緼交密而已而有不極其神者乎○形色所該者廣凡散殊可象者皆是不專指人言心有萬殊者以人之有心襯起天道之自然也此節舊說皆不得其解惟吾友宋子鋭臣之說得之宋云首二句見气皆神之所爲性與天道二句見理亦不外乎神言神又言易者神無方易無體其實一也惟一故神心不能一故不能得感而遂通之神絪緼則所謂淸通不可象而神者也

物之所以相感者利用出入莫知其鄕一萬物之妙者歟

徵引易上傳之十一章利用出入民咸用之謂之神說卦之六章神也者妙萬物而爲言者也

華注此節發明神之爲妙

集解如日月寒暑之推遷人物之終始山川之流峙皆物之相感气也而其所以相感者理也利用出入往來無礙無所不在而不可測者也故曰一萬物之妙一者貫通之意言其統貫乎萬物而極其妙也補訓引來三句一串下皆是證一神字利用妙萬物固是神莫知其鄕亦只說神不說心物相感而生是生生不窮意非謂此感彼應也利用出入用以出用以入無不利利卽神處神無形故莫知其鄕

愚按此以首句作一呼下三句作一應神理自明

气與志天與人有交勝之理聖人在上而下民咨气壹之動志也鳳凰儀志壹之動气也

徵引書堯典洪水滔天下民其咨益稷簫韶九成鳳凰來儀

華注此節重在志能勝气人能勝天上上文屢言陰陽交感萬事萬物皆由之以出入則似聖人無權而不知補救調爕乎陰陽者在人裁成輔相乎天地者在人故以志壹動气明人定可以勝天也下民咨鳳凰儀舉一以見端

補訓气與志交勝天與人交勝下文只證气志而天人自見蓋以天配气以人配志气壹動志卽天定之勝人志壹動气卽人定之勝天也動志動气是借用語只大槪說集釋以動志爲堯之志動气爲鳥獸之气覺拘蓋水災尙可言气而作樂難以貼志也愚按气謂气數志謂人事拘本旨則難解矣

正防初義卷一﹤子部﹐儒家類﹐正蒙初義﹥

欽定四庫全書

正防初義卷二

邳州知州王植撰

參兩篇第二

大全此篇論天地陰陽常變之道

愚按此篇凡二十二節首七節皆論天地之道日質本陰以下七節皆言日月之行陽之徳四節皆言陰陽之理火日外光四節言五行與水火之質性篇中推論天道皆與渾天說合惟地气乘機之說與先儒所論稍異天道難測姑備一說可耳

地所以兩分剛柔男女而效之法也天所以參一太極兩儀而象之性也

徵引易說卦之一章參天兩地而倚數本義天圓地方圓者一而圍三三各一奇故參天而爲三方者一而圍四四合二耦故兩地而爲二上傳之五章成像之謂幹效法之謂坤本義效呈也法謂造化之詳密而可見者十一章易有太極是生兩儀

補注此釋易參天兩地之義也

髙注天輕淸故理气屬之地重濁故形質屬之剛柔男女皆以兩而成形故地數兩太極兩儀本乎一而爲二故天數三男女兼人物言

補訓形質爲法理气爲性

李注此張子之學微與周程間隔處也蓋太極𨿽不雜乎陰陽而實不離乎陰陽安得與之對而爲三哉其後胡氏之學有所謂無對之善及與惡對之善無對之靜及與動對之靜朱子以爲如此則是三角底太極者意其源流於此也

愚按參天兩地易本言筮蓍起數之事言參天之三奇而立三之數兩地之二耦而立兩之數其餘如九六七八之數皆倚此而起張子則謂地所以立兩之數者蓋以地有質故因剛柔男女之有質者以見地而以其質之對待成兩者效地之法也天所以立三之數者蓋以天無形故因太極陰陽之爲气者以見天而以其气之一物兩體者象天之性也本義就天地方圓圍徑取義意甚直防張子又借剛柔男女太極兩儀以見天地不免添出一層而分配處亦未確又分一與效象皆有力字當以聖人之立數者言玩此節及有徳篇象生法必效似皆以效字作仿字學字之義不訓爲呈也

一物兩體气也一故神【自注兩在故不測】兩故化【自注推行於一】此天之所以參也

朱子曰此語極精一故神自注云兩在故不測只是這一物周行乎事物之間如陰陽屈伸往來上下以至於行乎十百千萬之中無非這一个物事所以兩在故不測兩故化自注云推行於一凡天下之事一不能化惟兩而後能化且如一陰一陽始能化生萬物𨿽是兩要之亦推行乎此一耳○一是一个道理卻有兩端用處不同譬如陰陽陰中有陽陽中有陰陽極生陰陰極生陽所以神化無窮○兩者陰陽消長進退非一則陰陽消長無自而見非陰陽消長則一亦不可得而見○一故神譬之人身四體皆一物故觸之而無不覺不待心思至此而後覺也此所謂感而遂通不行而至不疾而速也

補訓此承上參天兩地而申言其義一與兩皆气而理宰其中非一爲理兩爲气○一物兩體气也謂陰陽之气本是一物而分陰陽之兩體也一合兩故神妙不測兩運一故變化無窮合一與兩謂之參○此節甚分明而上文以太極與兩儀爲參似與此气字不合蓋張子之意以太極卽兼理气與周子稍不同耳

愚按一神兩化以首篇之義推之俱在太虛第二層內蓋兩而化者固二气之運一而神亦止就發用處言也太極兩儀之云濂關所論有不可彊同者大抵一神兩化之義非不精微然如周子所言則此義固存乎其中矣○一物兩體竊嘗譬之人之兩手惟是一气運動故動止相應不言而諭若各爲一物則頑而不靈矣然𨿽是一物卻分兩體若非有兩則運動者亦安能相應不窮乎太極兩儀太極只在兩儀上見補注陽動則一在動之中陰靜則一在靜之中似太極另爲一物者其說已入太極圖說甲裏非張子本意蓋自注兩在卽兩體之意補注太泥在字耳

地純陰凝聚於中天浮陽運旋於外此天地之常體也恆星不動純系乎天與浮陽運旋而不窮者也日月五星逆天而行並包乎地者也地在气中𨿽順天左旋其所系辰象隨之稍遲則反移徙而右耳間有遲速不齊者七政之性殊也月陰精反乎陽者也故其右行最速日爲陽精然其質本陰故其右行𨿽緩亦不純系乎天如恆星不動金水附日前後進退而行者其理精深存乎物感可知矣鎭星地類然根本五行𨿽其行最緩亦不純系乎地也火者亦陰質爲陽萃焉然其气比日而微故其遲倍日惟木乃歲一盛衰故歲歷一辰辰者日月一交之次有歲之象也

徵引左傳莊公七年夏四月辛夘夜恆星不見○書舜典以齊七政蔡傳日月五星七者運行於天猶人君之有政事也○淮南子東方木其神爲歲星南方火其神爲熒惑中央上其神爲鎭星西方金其神爲太白北方水其神爲辰星○晉書天文志金星水星一日移一度一月移一宮一歲一周天火星二日移一度二月移一宮二歲一周天木星十二日移一度一歲移一宮十二歲一周天土星二十八日移一度二十八月移一宮二十八歲一周天

張子語錄五緯五行之精气也所以知者以天之星辰獨此五星動

或問朱子曰天道左旋日月右行如何曰自疏家有此說人皆守定張子說日月皆是左旋說得好蓋天行甚健一日一夜周三百六十五度四分度之一又進過一度日行速健次於天一日一夜周三百六十五度四分度之一起度端終度端無蠃縮正恰好被天進一度則日爲退一度二日天進二度則日爲退二度趕天不上積至三百六十五日四分日之一則天所進過之度又恰周得本數而日所退之度又恰退盡本數遂與天防而成一年月行遲一日一夜三百六十五度四分度之一行不盡比天爲退十三度十九分度之七至二十七日半彊而一周天與初躔合又行二日有奇爲二十九日半彊與日會進數爲順天而左退數爲逆天而右歷家以進數難算以退數算之此是截法故謂之右行取其易見日月之度耳乃云日行遲月行速此錯說也歷家若順算則那相去處度數多今以其相近處言故易算蔡季通云西域有九軌歷是順算○天無體二十八宿便是天體隨天而定日月五星則皆隨天左轉而緩急各不同不隨天而定也橫渠少遲則反右之說極精如以一大輪在外一小輪載日月在內大輪轉急小輪轉慢𨿽都是左轉只有急有慢便覺日月似右轉了禮記月令疏云二十八宿及諸星皆循天左行一日一夜一周天一周天之外更行一度其說可證

補訓此節推論天地日月星辰運轉之理也首言天地常體次言恆星隨天左旋日月五星逆天右旋次言日月五星右行有緩速不齊末帶釋辰字○朱子詩傳啟明長庚皆金星也以其先日而出謂之啟明以其後日而入謂之長庚髙注金太白卽啟明水辰星卽長庚其說誤也五行以土爲根本土性遲故行緩火內陰外陽故火星亦陰爲質而陽萃於陰之外其气比日而微故其遲倍於日日一歲周天火二歲周天也日月每月一防其交會之次謂之辰十二辰正月亥二月戍逆十二宮爲一周亥爲娵訾戍爲降婁酉爲大梁申爲實沈未爲鶉首午爲鶉火已爲鶉尾辰爲壽星夘爲大火寅爲析木丑爲星紀子爲枵一歲而周故有歲之象

補注恆星二十八宿經星也日月五星緯星也地在气中以下釋言日月五星所以逆行之意月陰精以下乂詳言七政所以性殊之實金水二星金大水小或一在日先一在日後或俱在日先俱在日後常附日而行陽感乎陰也

李注此條之意當合下二條觀之乃明自古言天者皆謂天動而地靜天左旋而日月五星右轉張子則謂地𨿽凝聚不動然其气實與天左旋無少停息日月五星𨿽見爲逆天而其實乃順天而行但比天稍遲而已蓋地气旣順天左旋中間辰象無獨自右行之理特以稍遲於天故見爲移徙而右又各以七政性情分緩速焉月陰精右行最速實乃其左行最緩日𨿽陽精然本陰故右行𨿽緩左行𨿽速亦不能如恆星之純系乎天也金水進退不離日乃陰精感召於陽之理其象甚顯其理則微矣土星者地類也地气與天左旋宜鎭星亦若是然根本五行則不能與純陽純陰之气並運而同流也言不純系乎地卽其不純系乎天因日陽精而上地類故異其文耳火爲日類而微正猶金水之爲日類而微也故月受日光而金水附陽金水法月也火之行倍於日火法日也木星歷一辰則木一盛衰周天而符歲數故木曰歲星

愚按此節大槪皆用渾天說惟地在气中二語似防用先儒四遊之說蓋張子實見地有左旋之理如下節所云者但地之左旋亦略有運動非同於天運之旋轉故天上所系之辰象隨天稍遲人於地上望之則反見爲右行耳蓋地𨿽有運動而未足以掩辰象右行之迹也或有謂順天左旋只是气動非形動者多作周旋反覺蛇足又李注分並包乎地以上爲古說地在气中以下爲斷以已意竊謂通節皆融防舊說而裁以已意亦截分不得

凡圜轉之物動必有機旣謂之機則動非自外也古今謂天左旋此直至粗之論耳不考日月出沒恆星昏曉之變愚謂在天而運者惟七曜而已恆星所以爲晝夜者直以地气乘機左旋於中故使恆星河漢因北而南日月因天隱見太虛無體則無以驗其遷動於外也大全因一作回

李注此節卽申明地气順天左旋之意而益知七政之爲左旋也

補訓夫謂地在气中順天左旋者可類推也大凡圜轉之物其動必有機旣謂之機則動必由內非自外爲之也卽凡物可知天地矣古今人皆謂天左旋此直是影響至粗之論耳不知考究日月出沒恆星昏曉之變故但知天左旋而不知所以左旋也愚謂在天而自爲運行者惟日月五星而已若恆星則不然在恆星所以分昏曉而爲晝夜者直以地在气中乘機而左旋故使恆星河漢因之而轉北爲南及日月之因天隱見其出沒亦有永短不同皆地气乘機爲之耳若太虛本無體捨卻日月恆星則無以驗其遷動於外也但曰天左旋豈非得其粗不得其精者乎○直猶但也七曜卽七政以其有光曜謂之七矅晝夜卽昏曉隱見卽出沒意上不及河漢以恆星因北爲南帶出因南作回南爲是集釋謂地左旋之說有疵固是然以黃氏瑞節所論潮汐証之地春東夏南秋西冬北浮水而動合觀四時是左旋之意非眞如磨之圜轉也蓋東西南北方向不易而春夏秋冬乘气機而自動恆星日月又因地遷而攺觀理固有之也

發明圜轉之物如輪磑之類動必有機如輪之轂磑之臍也恆星半在天上半在地下一星入卽一星出故有昏曉之變因北爲南者恆星當午謂之中星必左旋由北而東而南而西故云

華注天左旋爲粗論非謂天是右旋直謂太虛無體無以驗其動耳日月出沒恆星昏曉乃其旋者其所以旋乃緣地气乘機左旋而恆星河漢隨之也在天而運者惟七曜以日月五星系自爲運轉之物非恆星之比而於七曜中又抽出日月與恆星並言者想因日月行於三百六十度中總不越恆星之度日所行之度其星卽以光掩不可見故前後俱合言之愚按上節地在气中二語尙是帶說此則專主以立言首四句虛提不考日月四句因太虛無體故以日月恆星明之下言恆星言河漢卽是言天而因以見左旋之機未嘗不因乎地也不知地爲天之機而但謂天左旋豈非至粗之論乎太虛無體正張子注明所以言恆星之故太虛卽謂天無深意○太虛無體以二十八宿爲體蓋天所以分三百六十五度四分度之一者東方蒼龍七宿三十二星七十五度北方武七宿三十五星九十八度四分度之一西方白虎七宿五十一星八十度南方朱雀七宿六十四星百一十二度二十八宿合一百八十二星共三百六十五度四分度之一而天體因此以見不然蒼蒼者何以見其行度乎日月亦以天度爲行度者也故並言之然意不重在日月恆星只是卽日月恆星以明天而其意總重在卽地之左旋見天之所以左旋應轉首四句意張子此說殆亦如邵子天何依依乎地地何附附乎天之意歟○集釋謂地動則不能載物理固然矣然竊意天地相涵止是一气天體圓故動然動者未嘗不與靜者相通地體方故靜然靜者未嘗不隨動者而運但天之運行則有度數次舎可推而地之大體乘气而行但微有運動非天行遲速專因地而見亦非地竟塊然於中成一毫無運動之物也補訓引黃氏之說頗爲得之但未必如先儒四遊三萬里之誕耳○節首機字卽凡物之樞機以見地爲天之機是指實語地气乘機機字謂地乘气機而左旋各是一義湏分別防

天左旋處其中者順之少遲則反右矣

補注卽上隨之少遲則反移徙而右之意

集釋愚按朱子前章之意謂日行天上頗速五星與月行頗遲月如蟻行磨上頗慢於磨日如蟻與蟢子同行磨間蟢子又疾於蟻也

地物也天神也物無逾神之理顧有地斯有天若其配然耳

朱子曰天包乎地天之气又行乎地之中故橫渠云地對天不過

補訓此見天之獨尊也○有地在下斯有天在上譬如婦與夫對其實婦統於夫以家言之婦亦家人之一耳

李注形神之相配如身心之對待

地有升降日有修短地𨿽凝聚不散之物然二气升降其間相從而不已也陽日上地日降而下者虛也陽日降地日進而上者盈也此一歲寒暑之候也至於一晝夜之盈虛升降則以海水潮汐驗之爲信然間有小大之差則系日月朔望其精相感

黃氏瑞節曰此段地有升降日有修短及證以海水潮汐之候皆用舊說今考先儒皆謂地在天中水環地外四遊升降不越三萬里春遊過東方五千里其下降如其數秋遊過西方五千里其上升如其數夏遊在南故日在其北冬遊過北故日在其南此冬夏晝夜之長短因地有升降而然人處地上如在舟中但見岸之移而不知舟之轉也至於論潮則謂天包水水承地而一元之气升降於太虛之中地乘水力與元气相爲升降气升而地沈則海水溢上而爲潮气降而地浮則海水縮而爲汐一晝一夜陰陽之气再升再降故一日之間潮汐皆再其說與地有四遊相爲表裏然以渾天術觀之天形斜倚半在地上北極出地三十六度其南五十五度正當地中乂其南十二度爲夏至之日道天在地上最髙故晝長又其南二十四度爲春秋分之日道天在地上稍低故晝夜半又其南二十四度爲冬至之日道天在地上最低故晝短其南下入地才三十一度而已此晝夜長短乃天地髙低自然之理非因地之升降然也潮汐消長則惟餘襄公海潮圖序最明蓋潮之消息皆系於月月臨夘酉則潮漲乎東西月臨子午則潮平乎南北晝夜之運日行一度月行十三度有奇故太陰西沒之期常緩於太陽三刻有奇潮信之來率亦如是自朔至望常緩一夜潮自望至晦復緩一晝潮朔望前後月行差疾故晦前三日潮勢長朔後三日潮勢大望亦如之月之際月行稍遲故潮之去來勢亦稍小一月則潮盛於朔望之後一歲則潮盛於春秋之中春夏晝潮常大秋冬夜潮常大蓋歲之有春秋猶月之有朔望天地之常數也此潮之消息乃系乎月之進退亦非因地之浮沈也張子特用舊說而未之易耳因附見之

補訓此論地之升降而並及潮汐也因地之升降帶言日之修短地𨿽凝聚至寒暑之候正言地之升降而寒暑帶修短意下又言晝夜之盈虛升降而及潮汐○夫地者乘气機而爲升降者也因地之有升降而日乃有長短晷刻之不齊以爲寒暑之分所以然者何也地以陰質𨿽爲凝聚不散之物然陰陽二气升降於地之中循環相隨而不已也當其陽气日上則地日降而下者以陽气虛於下故地沈而降也當其陽气日降則地日進而上者以陽气盈於下故地浮而升也陽自子月而生日漸長而爲暑陽自午月而降日漸短而爲寒此一歲寒暑之气侯如是也至於一晝夜之間亦有盈虛升降旦而陽生則地以虛而降潮於是生夕而陽降則地以盈而升汐於是至則以海水之潮汐驗之而可信也然其間潮有大小之差者則又系日月朔望月之精與水相感月疾則潮大月遲則潮小而潮汐實則系於地之升降也○地有升降故日有修短重上句修短照下寒暑防地本陰陰之气在地中而天之陽气實升降其間故云二气相從不已晝夜微升降寒暑大升降潮汐應月因朔望帶言日月與水皆陰類故其精相感○按地有動有陷則非死物其升降亦或有之但不得有五千里之懸殊耳舟大而穩乘者不覺其動況茫茫大地其升降誰能知之哉若論寒暑修短則天行可據地運無憑姑存其理可耳

集釋朔則月與日合得乎陽而陰之气方生望則月與日對得乎陽而陰之气方盛故潮水大春秋陰陽之和潮亦大月行上而濶近故似遲月行中天而狹髙故似疾非月實有遲疾也月有遲疾則一日行十三度者不足憑以算歷矣

愚按此節全用四遊舊說惟朔望小大三句防用潮汐應月之義蓋天行地運理甚防渺非可執一以盡其故張子自是於渾天術外兼存舊說未可多議也海濤朝曰潮夕曰汐汐亦潮也一日一潮一汐黃氏海縮爲汐潮汐皆再等語未是

日質本陰月質本陽故於朔望之際精魄反交則光爲之食矣

朱子曰歷家說天有五道而今且將黃赤道說天正如一員匣相似赤道是那匣子相合縫處在天之中黃道一半在赤道之內一半在赤道之外東西兩處與赤道相交度卻是將天橫分爲許多度數防時是日月在黃道赤道十字路頭相交處撞著望是月與日正相向如一个在子一个在午日所以食於朔者月常在下日常在上旣是相會被月在下面遮了故日食望時月食謂之闇虛蓋火日外影其中實闇到望時恰當著其中闇處故月食至明中有闇虛其闇至微望時月與之正對無分毫相差月爲闇虛所射故食○黃氏瑞節曰春秋疏云日月同處則日被月映而形防不見故食朔則交會故食必在朔然而每朔皆會應每月皆食杜預云日月動物𨿽行度有大量不能不小有盈縮故有𨿽交會而不食者或有頻交而食者又云日月異道交互相錯月之一周必半在日道裏從外而入內半在日道表從內而出外或六入七出或七入六出凡十三出入而與日會歷家謂之交道通而計之一百七十三日有餘而有一交唐一行議云日行黃道月有九道其所行之道遇交則有薄蝕之變也至於合朔如合璧則不食其交不軌道則食也故驗日食者必以日躔月道之交驗之耳五代王朴云自古相傳皆謂近交則日月有蝕殊不知日月之相掩與闇虛之相射其理有異今據諸家之說所謂九道者靑道二赤道二白道二黒道二與黃道而九月不行黃道止行八道但此八道斜出入於黃道之內外故謂之九道耳月一歲凡十三次經天則二十六次出入於黃道之內外一次經天則一次入一次出也或六次入七次出或七次入六次出各十三出入也此二十六次出入於黃道之時有二十四次皆不與日會惟有兩次與日會故疏云通計一百七十三日有餘而有一交也於此時方有食然而有食有不食者或日月同道之際道有分數故食亦有分數或小有盈縮遂從邊而過故有不食也呂氏詩記十月之交篇載孔疏之說亦然若以定法論之一歲兩交當兩食而春秋二百四十二年日食三十六唐二百九十年食百餘何也此杜預所謂有𨿽交而不食者或有頻交而食者也朱子與王朴之說合日月之相掩與闇虛之所射是日月食之理也補訓此推日月交食之理

補注吳臨川曰由北直南而縱分之謂之度由東至西而橫截之謂之道月二十九日半有奇而與日同度是爲朔十四日九時有奇而與日對度是爲望合朔之時縱𨿽同度橫不同道若橫亦同道則月掩日而日食對望之時縱𨿽對度橫不對道若橫亦對道則日射月而月蝕其蝕之分數由同道對道所交之多寡

發明日質本陰故其精闇虛月質本陽故其能受日光朔而日月相會則日被月掩故日食是反交乎日也望而日月相對月爲闇虛所射故月食是精反交乎月也

愚按反交補訓作反覆相交竊謂反者自下而上之詞如杜詩反照入江之反日食則月在下上掩日光月食則日在下上奪月光又日外陽而內陰月外陰而內陽質言其內也精日之內陰卽質也魄則月之外陰也書康誥哉生明武成旁死魄皆以月本黑之體爲魄非言其內之質也日以其外陽之光交於月內陽之質故內外相映而光生若以其內陰之精對其本黒之體則月無光而食矣月質本陽故受日之光若以其本黒之陰體上掩乎日則日食矣集解以月之魄爲陽補訓以月質爲魄皆誤

虧盈法月於人爲近日遠在外故月受日光常在於外人視其初終如鉤之曲及其中天也如半璧然此虧盈之驗也

朱子曰歷家舊說月朔則去日漸遠故魄死而明生旣望則去日漸近故魄生而明死至晦而朔則又遠日而明復生所謂死而復育也此說誤矣若果如此則未望之前西近東遠而始生之明當在月東旣望之後東近西遠而未死之明卻在月西矣安得未望載魄於西旣望終魄於東而遡日以爲明乎故惟近日沈括之言得之蓋括之言曰月本無光猶一銀九日耀之乃光耳光之初生日在其旁故光側而所見才如鉤日漸遠則斜照而光稍滿大抵如一彈丸以粉塗其半側視之則粉處如鉤對視之則正員也近歲王普又申其說月生明之夕但見其一鉤至日月相望而人處其中方得見其全明必有神人能淩倒景旁日月而往參其間則𨿽晦之時亦復見其全明而與望夕無異耳以此觀之則知月光常滿但自人所立處視之有偏有正故見其光有盈有虧非旣死而復生也○古今皆言月有闕惟沈存中云無闕蓋晦則與日相疊了或從上過或從下過皆不受光至初三方漸漸離開了人在下面側防見則其光闕至望日則月與日正相對人在中間防見則其光方員○問月中影是地影否曰前輩有此說日月在天如兩鏡相照而地居其中四旁皆空水也故月中微黑之處乃鏡中大地之色略有形似而非眞有物也○問之義曰上是月盈及一半如弓之上下是月虧了一半如弓之下又問是四分取半否曰二分二至亦是四分取半歷家謂紓前縮後近一遠三以天之圍言之上與下時月日相防皆四分天之一○黃氏瑞節曰紓前縮後云者歷家謂春分月東井日在奎秋分月南斗日在角月在前日在後是也近一遠三云者歷家以周天爲四分近一分遠三分也

補訓此節論月之盈虧全系於日也如鉤之曲如璧之半皆虧缺時也惟望則正員而盈○按日食爲月掩則月近日遠可據但未必大相隔絕耳

補注童氏發微曰終謂晦朔以前初謂晦朔以後終如鉤晨見東方初如鉤昏見西方上則昏見中央下則晨見中央至望則日月相對而光滿晦朔則日月同會而月光滅矣

愚按補訓以日爲月掩爲遠今歷家謂日徑七百五十里月徑六百里日道依天月下於日一萬一千五百里是以月徑六百里之廣猶日徑七百里之大每遇同道同度則月掩日光而無餘分其說與補訓相合𨿽日月圓徑及相去里數難以意測然其理大抵如此又據今說月在日之下則沈存中所謂或從上過或從下過者亦微異矣

月所位者陽故受日之光不受日之精相望中則光爲之食精之不可以二也

李注復申日質本陰月質本陽一節之意

集解月所位陽也日之光亦陽也陽與陽合故受日之精陰也陰陽相反故不受受日之光故光應之則明不受日之精故正與相對而精射之則食蓋光者用精者體用可兼乎外而體則貞一而不可以二也髙注相望中日月相對當上下之中謂望日也補訓日食易明故專言月質陽故受日光若本非陽質以黑窣之物日𨿽曜之不能明也

愚按上不受以月言陰陽相反故不受也下不可二以日言體一而已故不可旁及也亦上下互發之文發明補訓謂日精彊加之而月不能敵故食竊意月無光借日之光以爲光正對闇虛則日不能爲月之光故月食耳恐日無彊加之理亦非月本有光而日奪之也

日月𨿽以形相物考其道則有施受健順之差焉星月金水受光於火日陰受而陽施也

補訓此節推論陰受陽施之理上只言日月下並言星又推金水火皆是陪說日光兼及星月金水火但能照金水不及星月○日月𨿽以形相並而爲物考究其道則日健而月順日施而月受有不同者焉豈獨日月爲然凡星與月金與水受光於火日皆陰主受而陽主施也○物與道對以形則各爲一物以道則一施一受不同也星月爲陰日爲陽水陰根陽火陽根陰金體凝固爲陰尢易明

陰陽之精互藏其宅則各得其所安故日月之形萬古不變若陰陽之气則循環逓至聚散相蕩升降相求絪緼相揉蓋相兼相制欲一之而不能此其所以屈伸無方運行不息莫或使之不曰性命之理謂之何哉或問程子曰陰陽之精互藏其宅然乎曰此言甚有味由人如何防水離物不得故水有離之象火能入物故火有坎之象重離之中互坎重坎之中互離則各得其所安故日爲離月爲坎其形萬古不變而日常滿月多虧也若陰陽之气則循環逓至其春秋聚散者相爲推蕩上下升降者相爲求合絪緼交密充動者相爲揉錯非相生合以兼之則相克勝以制之如是兩端而已欲一升之而不降欲一降之而不升皆不能也此其所以屈伸無方運行不息而合於神無有使之而然是不曰性命之理神妙之道而然哉

補訓此推論陰陽之精气而歸於性命之理精屬體气屬用分言之爲精爲气合言之精亦气之爲也但以其結爲形質者言耳故性命之理承气說下而精可見

補注陰陽有以質言者有以气言者以質言則陽中有陰陰中有陽若日月之形是也以气言則循環逓至若四時晝夜之類聚散相蕩升降相求若風雲雨雷之類絪緼相揉若溫涼寒暑之類是也

集解陽之精而無陰則失其所蔽陰之精而無陽則失其所依如是則散而不成物矣互藏其宅然後陽得蔽而不泄陰得主而不散故各得所安相兼者相資也相制者相克也獨陽不生獨陰不成生者倡其成成者成其生不相兼乎陰長陽消陽長陰消反復循環不相制乎

愚按日以陰精而藏於陽之宅者也月以陽精而藏於陰之宅者也與地純陰節日爲陽精月爲陰精不同此所謂精卽前所謂質也循環句流行意多聚散二句對待意多聚散橫說升降豎說絪緼又以交密處言相兼相制總承上四句一之不能謂或生或克不能齊之使一也程子專言升降亦舉一以該其餘耳性命之理謂其爲天道之自然也尙未及賦予人物之性命

日月得天得自然之理也非蒼蒼之形也

徵引易恆卦彖日月得天而能久照○莊子逍遙遊篇天之蒼蒼其正色耶

補訓上文從日月說到性命之理此又借易辭而發揮之

髙注自然之理往來屈伸莫或使之而然者也愚按正中文相屬者多數節同義脈絡貫通其引經語非但注釋之體此節大意當云釋易恆卦彖辭以明日月之行亦自然之理也後仿此

閏餘生於朔不盡周天之气而世傳交食法與閏異術蓋有不知而作者耳

朱子曰周天之气謂二十四气也月有大小朔不得盡此气而一歲日子足矣故置閏○天體至圓周圍三百六十五度四分度之一繞地左旋常一日一周而過一度日麗天而少遲一日繞地一周無餘而常不及天一度積三百六十五日九百四十分日之二百三十五而與天防是一歲日行之數也月麗天而尢遲一日常不及天十三度十九分度之七積二十九日九百四十分日之四百九十九而與日防十二會得全日三百四十八餘分之積五千九百八十八如日法九百四十而一得六不盡三百四十八通計得日三百五十四九百四十分日之三百四十八是一歲月行之數也歲有十二月月有三十日三百六十者歲之常數也故日行而多五日九百四十分日之二百三十五者爲气盈月行而少五日九百四十分日之五百九十二者爲朔虛合气盈朔虛而閏生焉一歲閏率則十日九百四十分日之八百二十七三歲一閏則三十二日九百四十分日之六百單一五歲再閏則五十四日九百四十分日之三百七十五十有九歲七閏則气朔分齊是爲一章○黃氏瑞節曰歷家以一日爲九百四十分所謂九百四十分日之二百三十五者是一日內二百三十五分也所謂余分之積五千九百八十八者一防餘四百九十九十二防乘之得五千九百八十八也所謂如日法九百四十而一者如算日之法以九百四十分爲一日也得六者得六日也不盡三百四十八者將余分五千九百八十八除之六日外猶餘三百四十八分也日行積三百六十五日九百四十分日之二百三十五與天會是一歲三百六十日而日行多五日又二百三十五分也月行積三百五十四日九百四十分日之三百四十八爲十二會是一歲三百六十日而月行少五日又五百九十二分也將日行所多五日又二百三十五分合月行所少五日又五百九十二分通得十日又八百二十七分一歲之閏率也三歲一閏合三歲之間日行所過月行所少通得三十二日又六百單一分也五歲再閏合五歲之間日行所多月行所少通得五十四日又三百七十五分也十九歲七閏合十九歲日行所多月行所少通得整日一百九十每歲餘分八百二十七以十九乘之得一萬五千七百一十三以日法九百四十分而一除之得十六日猶餘六百七十三分並一百九十日通二百單六日又六百七十三分也今爲七閏月每月二十九日通二百單三日每月餘分四百九十九分以七乘之得三千四百九十三以日法九百四十分而一除之得三日猶餘六百七十三分並二百單三日通二百單六日又六百七十三分也所謂气朔分齊者十九年合气盈朔虛得二百單六日不盡六百七十三分七閏月亦二百單六日不盡六百七十三分气之分與朔之分至十九年而皆齊所謂气朔分齊而爲一章也

補訓此因上文言日月而推及於閏法並帶言交食法以閏法爲主○閏餘者有餘日方置閏月也置閏而朔望定然後日食於朔月食於望可據而推其法相因

補注周天二十四气凡三百六十五日四分日之一月行十四日九時有奇則與日對二十九日半有奇則與日會十二會通計得日三百五十四有奇餘十日半有奇爲閏與日對時則月爲之食與日會時則日爲之食此交食法卽與閏同術也

愚按補注謂二十四气三百六十五日有奇極是考尙書解新安陳氏云二气爲一月必有三十日零二時五刻始交後月節气合二十四气該三百六十五日零二十五刻此气盈之溢數也十二月有六小盡者此朔虛之虧數也一月無三十日全非朔虛而何二气必三十日添二時五刻非气盈而何節气之有餘與小盡之不足二者並行不悖因此有餘不足而置閏於其間此與補注說同蓋朔者月與日會之名气者二十四气也朔虛之數不能盡气盈之數故二者參合而置閏也補訓謂二十四气僅三百六十日不能盡天行之度而朔又不能盡气之三百六十日皆未是

陽之徳主於遂陰之徳主於閉

補訓此又言陰陽之徳徳者陰陽之所以爲陰陽也當兼理气言○卽陰陽而分觀之陽之徳主於遂凡發生者皆陽之爲也陰之徳主於閉凡收藏者皆陰之爲也

補注沈毅齋曰自動靜而言之則主乎陰所謂幹不專靜則不直遂坤不翕合則不發散是也自小大而言之則陽常兼陰陰不兼陽又豈可以並言哉論其分則陽一而陰二陽尊而陰卑也在人則君臣父子之分也論其气則陽始而陰成陽唱而陰和也在人則子弟臣妾之類也

陰性凝聚陽性發散陰聚之陽必散之其勢均散陽爲陰累則相持爲雨而降陰爲陽得則飄揚爲云而升故云物班布太虛者陰爲風驅斂聚而未散者也凡陰气凝聚陽在內者不得出則奮擊而爲雷霆陽在外者不得入則周旋不舎而爲風其聚有遠近虛實故雷風有大小暴緩和而散則爲霜雪雨露不和而散則爲戾气曀霾陰常散緩受交於陽則風雨調寒暑正

徵引周禮宗伯保章氏以五云之物辧吉凶○詩風終風篇終風且霾又曰終風且曀集傳霾雨土防霧也陰而風曰曀

朱子曰此一段見得陰陽之情陽气正升忽遇陰气則相持而下爲雨蓋陽气輕陰气重故陽气爲陰气壓墜而下也陰气正升忽遇陽气則助之飛騰而上爲云也陽气伏於陰气之內不得出爆開而爲雷也陰气凝結於內陽气欲入不得故旋繞其外不已而爲風至吹散陰气盡乃已也戾气飛雹之類曀霾黃霧之類皆陰陽邪惡不正之气所以雹冰穢濁或靑黑色

華注此明風雨雲雷之屬總不外乎陰陽之相感補訓陰主閉其性凝聚陽主遂其性發散然陰之凝聚陽必爲之發散其勢均歸於發散蓋陰陽相爲用也陽方升而爲陰所累陰壓陽則相挾持爲雨而降雨者陽之爲也陰方升而爲陽所得陽助陰則飄揚爲云而升云者陰之爲也故凡云物分布於太虛之中者陰气爲風所驅斂聚而未散則爲云也卽此可知雨雲所由然矣凡陰气凝聚束陽在內而不得出則陽奮發有聲而爲雷霆陽在陰外不得入則周廻旋繞不舎而爲風其凝聚有遠有近有虛有實故雷風有小有大有暴有緩卽此可知風雷所由然矣陰聚而陽散同一散也有和不和之分和而散則爲霜爲雪爲雨爲露不和而散則爲戾气爲曀霾卽此可知霜雪雨露戾气曀霾所由然矣大抵陰𨿽凝聚而常散緩以受交於陽則風雨得調而寒暑得正矣陰聚陽散其相資爲用有如此○均散句截上是冒語次言雨雲次言風雷次言霜雪雨露戾气曀霾總承陰陽聚散來云物物色也班分也疾雷爲霆陰常散緩對凝聚言凝聚其性然也凝聚之中能因陽以爲散緩則受交於陽矣非謂其不凝聚而散緩也集釋气之聚遠而實故風雷大且暴近而虛故風雷小且緩

愚按此太虛與前節太虛無體同義皆以蒼蒼之天言卽首篇第二層內之屬於天地者也

天象者陽中之陰風霆者陰中之陽

補訓此推陰陽交互之理而以天象風霆明之集釋天象日月星辰是也

集解陽者气而已矣天象則稍有象故爲陽中陰風交於物霆起於地本陰之類然有聲而無形有气而無質故爲陰中陽

補注天象陽中陰所以聚而不散風霆陰中陽所以聚散無常

雷霆感動𨿽速然其所由來亦漸耳能窮神化所從來徳之盛者歟

徵引易下傳之五章窮神知化徳之盛也

李注雷霆者鬰積之久而發者也凡天地之化皆以漸成非精義利用體神化於身者孰能知之

補訓雷霆必積久而後動如十一月一陽生至四陽二月之時乃發聲豈非漸乎卽偶然雷霆亦必气積而後動無遽動之理神化俱承漸不承速徐氏發明分速爲神漸爲化未確以其兩反在前一反在後也徳之盛以人言

愚按此節大意卽雷霆以明神化之理也○兩而化卽一而神者爲之神與化不可分先後補訓駁發明是矣但徐氏又謂一而神兩而化爲所從來而補訓亦謂神化承漸不承速竊玩張子之意蓋雷之震動卽神化之一端所從來卽所由來之變文也卽雷之所從來以漸知天地之化皆以漸而成卽此是窮神知化之盛徳非以漸爲神化而所從來又推本一層也神化中有速字意所從來卽漸字意亦非承漸不承速也惟李注得之

火日外光能直而施金水內光能辟而受受者隨材各得施者所應無窮神與形天與地之道歟

徵引易上傳之六章夫幹其靜也專其動也直夫坤其靜也翕其動也辟○晉書紀瞻傳陽動而外以含容爲質陰靜而內以外接爲用是以金水之明內鑑火日之光外輝剛施柔受陽勝陰伏

朱子曰陰以陽爲質陽以陰爲質水內明而外暗火內暗而外明○西山眞氏曰日火外景金水內景本準南子之說道家謂日火揚光於外故日有食火有滅金水潛光於內故無窮以此爲養生之法收視反觀潛神不矅

集解直者照臨無礙之謂也受者隨材各得妍美惡未嘗有隱而必由於所感不能自施形與地之道也形則礙地不倡也施者所應無窮隨在光皆至焉神與天之道也神無物不體天所以倡也

集釋水之明鏡之光隨材各得也

愚按集釋諸家皆以金水火日相施受言卽前金水受光於火日之意集解則以金水火日之施受於物言卽此見天地形神之道以諸家則施卽施光於金水受卽受光於火日材卽金水之材也以集解則施乃普照萬物受乃受他物之形材亦他物妍之材也二說皆通玩金水亦言光不言質則集解似勝○友人趙子彤元云諸家謂施光於金水然旣曰無窮則施及者不惟金水矣

木曰曲直能旣曲而反申也金曰從革一從革而不能自反也水火气也故炎上潤下與陰陽升降土不得而制焉木金者土之華實也其性有水火之雜故木之爲物水漬則生火然而不離也蓋得土之浮華於水火之交也金之爲物得火之精於土之燥得水之精於水之濡故水火相待而不相害爍之反流而不耗蓋得土之精實於水火之際也土者物之所以成始而成終也地之質也化之終也水火之所以升降物兼體而不遺者也

徵引書洪範五行水曰潤下火曰炎上木曰曲直金曰從革土爰稼穡蔡傳潤下者潤而又下也炎上者炎而又上也曲直者曲而又直也從革者從而又革也○易說卦之五章艮東北之卦也萬物之所成終而所成始也

張子語錄中宮土寄王之說於理非也大率五行之气分王四時土固多於四者然其運行之气則均施錯見金木水火分主四時獨不見土之所主是以有寄王之說然於土夾在季夏之末者且以易言之八卦之作坤在西南西南致養之地在離兌之間離兌卽金火也是以在季夏之末

朱子曰五行之說正防一段說得最好不輕下一字○問陰陽五行如何曰康節說得法密橫渠說得理透○問金木水火體質屬土曰正有一說好只金與木之體質屬土水與火卻不屬土

補注水濡之水當作土

補訓更卽五行而推論之木曰曲直木旣能曲反伸而直也金曰從革金一從攺革而不能自反其本質也此木金之純乎質者然也水火𨿽有質而以气爲用故火炎上水潤下下與陰同降上與陽同升土不得而制其气焉此水火之主乎气者然也然而木金與水火有相資也木金者土之華實木爲華而金爲實其性有水火相雜於其間故木之爲物𨿽生於土然以水浸之則生以火然之而火附木不相離蓋得土之浮華於水火之相交而成者也金之爲物亦生於土然因土性之燥而得火之精因土性之濡而得水之精故水火相待有成而不相害以火爍之反流爲水而不耗折蓋得土之精實於水火之相合而成也此木金之質生於土而必資水火之气有然也若土者物之所以成始而成終也乃地之質也五行生成變化之終也水火之气所以升降不外於土萬物皆兼體而無一之或遺者也○此詳言五行先提木金以質言次及水火以气言次言木金爲土之華實而帶言水火次言土而以水火升降應前物兼體亦包金木在內○書蔡傳曲而又直從而又革皆分兩義與此不同木不能無曲而究竟長大故爲曲而反伸金融而從革不能自反其本質火气炎上陽之升也水气潤下陰之降也蔡傳潤而又下炎而又上此則謂潤於下炎於上也木金生於土中故爲土之華實其性有水火之雜謂木金兼有水火之性此並言木金下分木金言之萬物生於土歸於土故爲物之成始成終土之浮華上之精實卽應上金木者土之華實浮華謂木精實謂金

愚按此節大意釋書洪範之文以明五行之理也○木金者以下舊解多雜竊意木金者土之華實其性有水火之雜二語爲下二段之綱蓋水火之气與陰陽升降交際於地之中無處而不在者也木生地上則爲土之華而得水火之气於土中此木性有水火之雜也故水漬則生火然而不離水生木木生火之理本如是也金生地中則爲土之實而得水火之气於土中此金性有水火之雜也故水火與金相資而不相害以火爍之反流爲水而不耗火克金金生水之理本如是也得水火之精於土之燥濡與得土之實於水火之際同是一意流而不耗正相資而不相害處亦非兩層蓋土有燥有濡濡者卽水之性燥者卽火之性而金皆具之也火克金若難言相待然相克乃以成之金以成器爲貴木以應用爲才正見其相待也木得浮華於水火之交金得水火之精於土之燥濡皆以木金本然所具之性言至水漬火然流而不耗又是木金成質後與水火相資爲用處惟其性如是故其用如是補訓以火爍金爲得火之精金爍爲水爲得水之精混作一層未確李注以得金則水火相需而成烹飪爲不相害亦落後一層土爲化之終者蓋陰陽五行皆天地化生人物之具至天五生土則天地之化已全而人物由是以生也○語錄一段前蓋駁土寄王四時各十八日之說而謂其均施錯見無時不有後引易卦又明土所以屬季夏之故也其理可防故附錄之

冰者陰凝而陽未勝也火者陽麗而陰未盡也火之炎人之蒸有影無形能散而不受光者其气陽也

補注冰字恐當作水

髙注或謂人爲水之誤

集解水生於天一其體質本陽也至冬則凝而成冰陰之凝聚而中之微陽不勝陰也火則陽麗於陰之外故有光而中之陰猶伏藏而未盡也故中暗火气曰蒸薫也散猶施也指其光之燭物气之蒸人而言言火之烈然炎熱人之觸之而薫蒸者有影而已非有形也能散而已不能受也

補訓髙注謂陰未盡故火猶然盡則滅殊難解豈以陰爲火所然之物乎張子是論水火非欲陽勝陰盡愚按此節可疑者頗多補注疑冰當作水髙注疑人爲水之誤諸家以不能受爲句李注以不能受光者爲句以今考之前後多言水火陰凝陽麗又與外光內光陷陰附陰前後言水火之言相符冰之當爲水似可據也上言水火而下專言火於文理固爲偏承人之蒸解爲火之蒸人於文義亦爲彊解人之當爲水亦似可從也能散而不能受爲句光者其气陽也爲句句法頗未穩以前節受光於火日句例之受光字連讀又非無謂也嘗以此三說之解解之水之爲體陰之所凝結也陰以陽爲質其外暗而內明殆陽之伏於中而未勝也火之爲物陽之麗於陰也陽以陰爲質其外明而內暗殆陰之伏於中而未盡也此陰陽互藏之理然也金水能受日月之光以照物若火之有炎水之有蒸則但有影而無形能散而爲气而不能受日月之光以鑑物者其气已屬於陽故也如此則陽未勝陰未盡亦指其內明與內暗而言非欲其勝與盡也水之內明卽陽火之內暗卽陰亦非以所然之物爲陰也然水有涸時卽是陽勝火有滅時卽是陰盡方言水火故言未勝未盡耳

陽陷於陰爲水附於陰爲火

補注此承上章而言陽陷於陰所謂陰凝而陽未勝也陽附於陰所謂陽麗而陰未盡也

補訓入其中爲陷見於外爲附

李注說者皆謂一陽陷於二陰之間爲坎一陰麗於二陽之間爲離非也凡能出入上下動靜發斂者皆陽也顧非陰則陽之出入上下動靜發斂不可得而見耳是故震陽動也坎陽陷也艮亦陽止也巽陽入也離陽麗也兌亦陽說也易卦所以分陰陽者蓋以陽爲主而遇陰則爲陽卦以陰爲主而遇陽則爲陰卦也陽在下而遇陰壓之則動矣陽在中而遇陰錮之則陷矣陽在上而遇陰承之則止矣陰在內則陽必入以散之矣陰在中則陽必附之以爲明矣陰在外則陽必敷之以爲說矣今謂巽陰入於二陽之下離陰麗於二陽之中是以入與麗屬陰故曰其說非也張子前文云陰在內陽不得入故周旋不舎而爲風蓋不舎者所以入之也此條又以火爲陽附於陰比之觀物言八卦處理獨精矣

張注此觀坎離二卦自見又以河圖考之天一生水地六成之陽居內者微而陰在外者盛是陽陷陰中也地二生火天七成之陰居內者微而陽在外者盛是陽麗陰外也故周子太極圖以水陰盛居右火陽盛居左均是一義不可易之至理也

正初義卷二﹤子部﹐儒家類﹐正蒙初義﹥

欽定四庫全書

正防初義卷三

邳州知州王植撰

天道篇第三

補訓此以天道名篇而其中以天道聖人並言見聖人與天道同亦惟聖人能言天道也前四節以聖人與天道相形天不言四節言天道不見而章三節言聖人天之知物節又言天道蓋天命亦天道之一端也化而裁之四節又言聖人形而上者四節言惟聖人能言天道

愚按此篇凡二十節大意明天道聖人之合然血脈貫通而文不相防玩各節之意惟天不言而信二節不見而章二節化而裁之二節谷之神也二節皆意義相承余俱節各一義舊說逐節聯貫忽言此又迆承接言及別事轉轉無窮恐先儒不應有此拖防無頭緒之文也○補訓謂天不言四節言天道不見而章三節言聖人竊謂天不言三節言天道鼔萬物節亦天聖並言不見而章三節則以天道明聖人也○內天體物不遺一節朱子入近思錄道體

天道四時行百物生無非至教聖人之動無非至徳夫何言哉

徵引禮禮器天道至教聖人至徳

補注合禮記論語之意而言

補訓禮雲天道至教聖人至徳以天道言之春夏秋冬之四時自行飛潛動植之百物自生無非至教之所寓也以聖人言之聖人之動皆中禮無非至徳之所形也夫何待於言哉善學者不必以言求之也天道聖人並言夫何言哉雙承

天體物不遺猶仁體事無不在也禮儀三百威儀三千無一物而非仁也昊天曰明及爾出王昊天曰旦及爾遊衍無一物之不體也

徵引詩大雅板篇昊天曰明及爾出王昊天曰旦及爾遊衍集傳王往通言出而有所往也旦亦明也衍寛縱之意

朱子曰此數句從赤心片片說出來荀楊豈能到體物猶言爲物之體也蓋物物有个天理體事謂事事是仁做出來如禮儀三百威儀三千湏得仁以爲骨子凡言體便是做他那骨子本是言物以天爲體事以仁爲體緣湏著從上說故如此下語體物爲物之體猶言幹事爲事之幹也出王之王音往言往來遊衍無非是理無一物之不體猶言無一物不將這个做骨子

集釋熊氏曰物物皆有天理體之而無所遺也猶事事皆本於仁體之而無不在也禮之大小無非愛敬懇惻之所發見者是仁體事無不在也凡人往來遊息之所此理無往而不在是天體物而不遺也愚按此節大意見天仁之無不體也首二句提起下申明之○上節言時行物生皆天道此言人之出往遊衍皆天理上節言聖人動皆至徳此言禮之大小皆本於仁二節本不相謀諸家多牽合上節而本文之意反有不暢竊謂此明天仁之無不體是正意天卽天道仁非聖人不能只可作余意余意者特說書之一義而未可牽合以亂正也後仿此

上天之載有感必通聖人之爲得爲而爲之也

徵引詩大雅文王篇上天之載無聲無臭○易上傳之十章感而遂通天下之故

集釋此天地無心而成化聖人有心而無爲也補注童氏發微曰有感必通上天之神得爲而爲聖人之神

張注天之感物以气聖人之感人以理得爲而爲順理之自然而無所容私也

天不言而四時行聖人神道設教而天下服誠於此動於彼神之道歟

大全成變化行神成行陰陽之气而已矣韓本有此一段

徵引易觀卦彖觀天之神道而四時不忒聖人以神道設教而天下服矣

集解天不言天之神道也神道設教聖亦不言也誠於此動於彼天與聖人無所容心也是之謂無爲而無不爲發微不可見而充周不可窮故曰神之道髙注聖人穆穆在位而天下自然化之於此有神焉故曰神道設教云爾

補訓天不言而四時行句中便含神字聖人亦是神道設教故以神之道總收神只是微妙意所以神處只在乎誠

愚按此節大意明天與聖皆以誠而神也重在神神道設教卽過化存神之意與易彖本意不同○語意雲天之生物也運以時然不言而四時自行聖人之治天下也施以教然神道設教而天下自服所以然者由其誠於此自動於彼而天與聖俱無所容心也其斯爲神妙之道歟○韓本一段與此節不相貫按易辭上傳之九章所以成變化而行神也本以河圖奇耦之數言此釋其義與本旨不同謂易言成變化行鬼神所以成行者陰陽之气爲之也與神化篇首節意相似

天不言而信神不怒而威誠故信無私故威

徵引禮樂記天則不言而信神則不怒而威

補訓此專以天言神謂天之神妙也信是天自信非人信天○以天之神妙者言之天不待言而自極其信其神不待怒而自然有威蓋天本誠故無僞妄而信其神本無私故無可轉移而威也

髙注四時運而不易天之信也禍福響應而無常神之威也

愚按上二句舉成語下以誠與無私明之亦不必與上節牽連

天之不測謂神神而有常謂天

李注申上節意

集解天與神一而已矣以天之無聲無臭兩在而不可測言卽謂之神以神之運行有常理而言卽謂之天一物而兩名非二也

運於無形之謂道形而下者不足以言之

徵引易上傳之十二章形而上者謂之道形而下者謂之器

補訓易道字泛言道理此合上下文觀之當以天道言

集解卽有形之中而指言其無形之道曰運於無形非外形而別有一理運於無也

李注運於無形者太虛之性太和之道形而下者散殊而可象神化之糟粕也

愚按此節大意本易之言形上者以明天道也

鼔萬物而不與聖人同憂天道也聖不可知也無心之妙非有心所及也

徵引易上傳之五章鼔萬物而不與聖人同憂華注鼔萬物而不與聖人同憂天道無心也聖不可知之謂神聖之無心也正以明聖與天合徳非庸人有心者可及髙注以能字易可字恐非張子之意若是便是聖人有不及天地處要之天無心聖人有心而無爲天人之分固如此其實有心無爲卽與上天無心合徳不得云聖不及天觀下三節可見

愚按此節訓釋頗雜竊謂鼔萬物句與聖不可知皆舉成語而下以無心之妙合斷之蓋以聖不可知爲不知天與卽以聖不可知爲言天旣屬牽彊又篇中大意皆言聖與天合徳不應於此獨言聖人有心不能及天也○語意云易言鼔萬物而不與聖人同憂蓋天道然也孟子言神則曰聖不可知也是皆自然而然無所容心之妙非有心所及也然則天與聖有不合一者乎

不見而章已誠而明也不動而變神而化也無爲而成爲物不貳也

髙注此卽中庸語而言聖人之事

補訓此與中庸本文全異錯綜其說出張子獨見以成已言明卽章也誠所以不待見也以成物言化卽變也神所以不待動也爲物不二總歸一誠一誠無不成不待有爲也

愚按已宜讀如字爲物不二卽指聖人之心言方與上誠明神化意合

已誠而明故能不見而章不動而變無爲而成

補注此申明上章之意

補訓此又以誠明一句貫三項以見誠明之爲要也誠明可該神化不二二句

富有廣大不禦之盛與日新悠久無疆之道與

徵引易上傳之五章富有之謂大業日新之謂盛徳六章以言乎遠則不禦

補注本易大傳之意而言蓋富有卽廣大不禦之盛日新卽悠久無疆之道天地聖人一而已矣

愚按廣大不禦悠久無疆者天道然也聖人之徳業亦若是而已矣此與上二節皆以言天道者明聖人也

天之知物不以耳目心思然知之之理過於耳目心思天視聽以民明威以民故詩書所謂帝天之命主於民心而已焉

徵引書臯陶謨天聰明自我民聰明天明畏自我民明威蔡傳威畏二字古通用明者顯其善畏者威其惡泰誓天視自我民視天聽自我民聽

張子經學理窟詩書篇天無心心都在人之心一人私見固不足盡至於眾人之心同一則卻是義理總之則卻是天故曰天曰帝者皆民之情然也○又曰天道不可得而見惟占之於民人所悅則天必悅之所惡則天必惡之只爲人心至公也民𨿽至愚無知惟於私已然後昏而不明至於事不幹礙處則自是公明大抵眾所向者必是理也理則天理存焉故欲知天者占之於人可也

或問朱子曰所謂帝天之命主於民心曰皆此理也民心之所向卽天心之所存也

集釋此見天從乎民民心卽天心也

愚按上四句虛下四句正明其意惟其視聽明威以民故不以耳目心思爲知也

化而裁之存乎變存四時之變則周歲之化可裁存晝夜之變則百刻之化可裁推而行之存乎通推四時而行則能存周歲之通推晝夜而行則能存百刻之通徵引易上傳之十二章化而裁之存乎變推而行之存乎通神而明之存乎其人黙而成之不言而信存乎徳行本義因其自然之化而裁制之變之義也補注此引易示人以知化之事存字就心上言之蓋存四時之變於心則周歲之化吾可得而裁之也存晝夜之變於心則百刻之化吾可得而裁之也此釋易化而裁之存乎變意能推四時而行則能存周歲之通於心能推晝夜而行則能存百刻之通於心此釋易推而行之存乎通意

髙注吾心之神卽天地一闔一辟之變往來不窮之通存之而四時晝夜之變通不外於是也

愚按此節大意釋易辭以見聖人之合天也解易二語語气各異謂化而裁之以其能存乎變也推而行之自然能存乎通也以推行與存變對存通與化裁對存變推行𨿽未明言聖人然非聖人不能○語意云易曰化而裁之存乎變何謂也以四時晝夜言之天道周歲有四時晝夜有百刻人能與時消息而存四時之變於心則在天周歲之化可自我而裁成之矣人能至誠無息而存晝夜之變於心則在天百刻之化可自我而裁成之矣易又曰推而行之存乎通何謂也亦以四時晝夜言之凡人存之心者必見之於行人能與時合序推四時之運而行之則在天周歲之通能存之於我矣人能日進無疆推晝夜之運而行之則在天百刻之通能存之於我矣此聖人之所以與天合徳也○聖心存四時晝夜之變則天道周歲百刻之化不能外也猶中庸知天地之化育意此重存變存字有力聖徳合乎四時晝夜之運則天道周歲百刻之通皆存於其心矣猶中庸上律天時意此重推行存字無力髙注槪言存之尙未明獨以四時晝夜立言者亦從易一闔一辟謂之變往來不窮謂之通及變通莫大乎四時數語取義然此節化爲化育之化非變化之化裁爲裁成之裁非裁截之裁舊說多非張子之意

神而明之存乎其人不知上天之載當存文王黙而成之存乎徳行學者常存徳性則自然黙成而信矣存文王則知天載之神存眾人則知物性之神

徵引易辭見上節○詩大雅文王篇上天之載無聲無臭

補注此引易示人以窮神之事存字亦就心上言之蓋不知上天之載當存文王於心此解易神而明之存乎其人意學者常存徳性於心則自然黙成而信此解易黙而成之存乎徳行意

補訓易神明卽神明乎變通黙成卽黙成其神明之妙是逓說總以用易言張子作兩邊說一云存文王雲天載從其深者言之也一云存眾人云物性從其淺者言之也然天載與物性非二存眾人亦可以存文王存文王有二說集解云存文王之心補注云存文王於心於字較勝易言徳行張子言徳性徳原於性也存字皆作有力字防物性卽徳性物物各有故曰物性兩神字應神而明之之神

髙注文王純亦不已卽上天之載也故存文王則知天載之神徳性者眾人所受於天之正理常存徳性所謂存眾人也故知物性之神

愚按此節大意釋易辭以勉學者之希聖也○語意云易言神而明之存乎其人何謂也蓋上天之載最爲神妙而人則有合於天載者學者不能知上天之載當存文王之人於心以求其純亦不已又云黙而成之不言而信存乎徳行何謂也蓋徳行必有以存之而後成也若學者能常存徳性而不失則自然黙而成之信有於已矣蓋文王卽與天合徳之人也能存文王於心則於天載之神無聲無臭者自無不知徳行乃萬物各正之性也能存眾人之恆性則於物性之神有物有則者自無不知學者當勉盡希聖之功可也○後三十篇云上天之載無聲臭可象正惟儀型文王當防契天徳而萬邦信悅故易曰神而明之存乎其人正與此相發明其必以天載立說者竊謂張子之意神明字是拆開讀以天載實神之義而以知爲明之解神不可知而欲明之但當求之與天合徳之人必言文王者文王之詩有上天之載二語正能合天者也天載之神物性之神卽神而明之之神知卽明也如此則與易旨及常解大異而與張子語意確合舊說皆未及此故於言天載言文王之故終未了了神明黙成補訓謂張子作兩邊說然其後四語皆歸於神則仍有逓說意在物性以在已者言卽徳性之變文成謂成已之徳發明華注皆欲兼成已成物殊不必也

谷之神也有限故不能通天下之聲聖人之神惟天故能周萬物而知

徵引老子成像篇谷神不死蘇子由注云穀至虛而猶有形谷神則虛而無形者也○易上傳之四章知周乎萬物而道濟天下

補訓此贊聖人之神能周知萬物而以谷神形起○夫谷之神能應聲而其神有限不能盡通天下之聲聖人之神與天同故能周乎萬物而知之無遺也愚按張子引用谷神者四惟此以谷神與天分防神化篇谷神不死卽以谷神明神也至當篇谷神像聲而應則謂谷神自然之妙也幹稱篇老氏況諸谷又以谷神明天之神也皆與此異義

聖人有感無隱正猶天道之神

李注申上節意感而遂通天下之故故曰無隱集釋遇父子之感則仁顯君臣之感則義著此聖人有感無隱也天道之神春感而物忽生焉秋感而物忽成焉若是之類皆隨感而應者亦何隱之有

形而上者得意斯得名得名斯得象不得名非得象者也故語道至於不能象則名言亡矣

徵引易上傳之十二章形而上者謂之道

集解形而上之理如天地神之奧性命道徳之微象猶言情狀性之類非謂理有象也

髙注如實見天道斯得其元亨利貞之名得其名斯得其生長收藏之象苟恍惚不可爲象豈復有可名者哉

愚按此節大意見語道者貴得名得象而得名尢要名名之猶言也首以得意引起中疊二語見得名之要末言不能象仍是不得名耳觀後篇言得辭斯得象矣可悟此節意旨歸宿所在○語意云道形而上者也語道者果能眞知道之意卽能得其所以名果能得其名卽能得其可見之象若不得其所以名非能得其象者也語道而至於不能象則𨿽有所名言亦妄而不足信只如無有而已矣道何由以顯乎甚矣語道之非易也○中庸卽鳶飛魚躍以明費隱易卽陰陽以見道孟子卽情以狀性所謂名與象者可見

世人知道之自然未始識自然之爲體耳

李注欲識自然之爲體者莫如求之吾性分之間故邵子曰性者道之形體

愚按此節大意見知道之難也言道非有眞知所言皆彷佛影響間耳自然者無爲之意體猶言形體也如二氏言道崇無黜有𨿽知道之自然卒歸於空寂而無實非知道體者也嘗見瞽者辧色言日紅似火火似花玉白似雪雪似鹽人不能窮其辧及細究其形質則茫然不能得也言道者亦然

有天徳然後天地之道可一言而盡

補注此本中庸之意而言

李注誠者天徳也天地之道可一言而盡亦曰誠而已矣

正明不爲日月所正觀不爲天地所遷

徵引易下傳之一章天地之道貞觀者也日月之道貞明者也本義貞正也觀官換反示也

補訓易言日月之貞明天地之貞觀此深一層說明以所見言觀示意當以立論爲言有洞見聖人之正明也有確論聖人之正觀也不遷謂天地之觀有遷移而聖人之正觀不因之遷移集解以天地變異言恐與日月之明不類

張注可者於理必未明可遷者於理必未定正明正觀不外乎理之至正者也理苟至正天地合徳日月合明縱欲之遷之不可得而況於人乎

愚按此節大意引易以言聖人見其有得於天地日月而能與之並也就言道上見

正初義卷三

欽定四庫全書

正防初義卷四

邳州知州王植撰

神化篇第四

補訓此以神化名篇首言天道之神化至气有陰陽節乃合在人者言之以下多言人之神化雜引易中庸論語孟子之說以暢發其旨

愚按此篇凡三十節自首節以下九節皆明神化之理神化者天之良能以下六節多言大與化見幾則義明以下五節多言窮神知化惟神爲能變化以下五節多言神與易狥物防心以下四節多言存神過化末節作總結細分之則其曰窮神知化曰神無方易無體曰過化存神皆神化合言者也曰鼔舞盡神曰知幾其神曰精義入神曰聖不可知謂神與谷神不死皆言神也曰化而裁之曰變則化至誠爲能化曰大而化之皆言化也引用多與本旨弗類而經傳所言神化之理大都具是矣觀其言經正言無我而篇末以反經惇化結之談理𨿽極微妙用功仍以平實爲主○內精義入神事豫吾內一節朱子入近思錄論學

神天徳化天道徳其體道其用一於气而已

徵引易下傳之五章窮神知化徳之盛也

補訓首節提出神化爲一篇之綱意重神化不重气卽气以見神化也○易云窮神知化神與化一而二二而一者也神者天徳也化者天道也徳其體也道其用也總之一於气而已化不離气神不離化皆不外於陰陽也

集解神所以主張萬化而運於無形者自其微而言故曰天徳又曰體化卽此理之發而流行升降變化羣動而不已者就造化之迹上言故曰天道又曰用用所以發其體而體卽寓於用之中如日月寒暑之往來艸木之榮枯人物之生死皆气之化而道之所在也道固气矣而卽此是神也神又豈外於气哉故曰一於气

愚按神與化皆在首篇太和中皆太虛之第二層也宋子鋭臣云首末二篇性與神對則性爲體神爲用此篇神與化對則神爲體化爲用湏於無層次中分出層次防

神無方易無體大且一而已耳

徵引易上傳之四章神無方而易無體

發明朱子曰神便是在陰的又忽然在陽在陽的又忽然在陰易便是或爲陽或爲陰交錯代換而不可以形體拘也易說曰神易𨿽一事方體𨿽一義以其不測故言無方以其生生故言無體然則易近於化補訓或以易屬大神屬一語气不合當是神易皆大而又合一也

愚按此節大意釋易傳之文以明神化之非有二也○上文一於气之一乃虛活字猶云皆不外於气此節一是實字謂神與化大而無外且合一而不測也舊說謂卽一於气之一未是○趙子彤元云大而天地鬼神風雷雨露小而名物象數日用飲食莫非神化所爲故曰大神卽化之體化卽神之用神卽化之微者化卽神之顯者體用一原顯微無間故曰一

虛明照鑑神之明也無遠近幽深利用出入神之充塞無間也

大全明一作靜

徵引易上傳之十章無遠近幽深遂知來物十一章利用出入民咸用之謂之神

補訓此以神該化也神之明是神神之充塞無間卽是化利用出入用字只作以字防○虛明無不照鑑乃神之明也體也無論遠近幽深之處利以出利以入乃神之充塞而無間礙也用也化豈外於是哉補注此與前篇凡气淸則通章之意略同

愚按虛明照鑑只形容一淸字意首篇所謂淸通而不可象所謂太虛爲淸無礙故神者也執著一物說不得

天下之動神鼔之也辭不鼔舞則不足以盡神

徵引易上傳之二章鼔之舞之以盡神又云鼔天下之動者存乎辭

集解辭狀神之言也如曰陰陽不測曰鼔萬物而不與聖人同憂曰神妙萬物曰無爲而無所不爲無在而無乎不在凡此類皆鼓舞之辭也不如是不足以盡神之狀也

愚按此節大意言神而並及狀神之辭也上二句言神下二句乃言狀神之辭○辭不鼔舞猶後所謂緩辭不足以盡神也狀神之辭亦大槪言補注專言設卦繋辭未是

鬼神往來屈伸之義故天曰神地曰示人曰鬼【自注神示者歸之始歸往者來之終】

徵引易下傳之五章往者屈也來者伸也○周禮大宗伯之職掌建邦之天神人鬼地示之禮

朱子曰說文示字以有所示爲義故視字從示天之气生而不息故曰神地之气顯然示人故曰示一說一而大謂之天二而小謂之地二而小卽示字也天曰神地曰示者蓋其气未嘗或息也人則其气有所歸矣

補訓鬼神乃神化之一端猶中庸言神爲徳而及祭祀之鬼神也○往則屈來則伸上言神下分天地人天神地示皆神而人爲然三者各有往來屈伸不必拘定天地伸而人屈

愚按玩自注則天神地示來與伸之義多人往與屈之義多歸往卽鬼之謂也

形而上者得辭斯得象矣神爲不測故緩辭不足以盡神化爲難知故急辭不足以體化

朱子曰神自是急底物事緩辭如何形容之如陰陽不測之謂神神無方易無體皆是急辭化是漸漸而化若急辭以形容之則不可

補訓上云辭不鼔舞不足以盡神因又推衍其義神爲不測要極力形容化爲難知要曲爲形容○形而上之神化固無象可見然得其辭斯得其彷佛之象矣言神宜用急辭蓋神爲不測緩而不急則不足以盡神言化宜用緩辭蓋化爲難知急而不緩則不足以體化未易形容若此愈知神化之妙矣

气有陰陽推行有漸爲化合一不測爲神其在人也知義用利則神化之事備矣徳盛者窮神則知不足道知化則義不足雲天之化也運諸气人之化也順夫時非气非時則化之名何有化之實何施中庸曰至誠爲能化孟子曰大而化之皆以其徳合陰陽與天地同流而無不通也所謂气也者非特其蒸鬱凝聚接於目而後知之苟健順動止浩然湛然之得言皆可名之象耳然則象若非气指何爲象時若非象指何爲時世人取釋氏銷礙入空學者舎惡趨善以爲化此直可爲始學遣累者薄乎云爾豈天道神化所同語也哉

徵引易下傳之五章精義入神以致用也利用安身以崇徳也又云窮神知化徳之盛也六章陰陽合徳說卦之七章乾健也坤順也震動也艮止也

朱子曰神化二字𨿽程子說得亦不甚分明惟是橫渠推出來曰推行有漸爲化合一不測爲神又曰一故神兩在故不測兩在者或在陰或在陽在陰時全體都是陰在陽時全體都是陽化是逐一挨將去底一日復一日一月復一月節節挨將去便成一年這是化○問象若非气指何爲象時若非象指何爲時曰且如天地日月若無這气何以撐住得成這象象無晦明何以別其爲晝夜無寒暑何以別其爲冬夏發明化有節次故曰推行有漸神無定在故曰合一不測義者宜也於此爲宜於彼不宜無定形而有定理者也知者將此理貫穿心中可以待用神之事也以義制用任他千變萬化攺頭換面出來信手應副如利刀快劍相似故曰利用化之事也義字撘在知上又撘在用上此不過大人之事可以思勉力至者徳盛卽由知義利用而造其極也窮神是窮盡神妙處不思而得故曰知不足道知化則屈伸通變由義而行非行義也故以義利用不足雲天之化日月寒暑往來一陰陽之運而已人之化進退存亡得防一順時消息而已徳合陰陽卽能順時者也陽健陰順陽動則陰止陰動則陽止充塞無間浩然者也虛明照鑑湛然者也此皆气之可以得名而得象者若非健順動止之气何所指以爲象非气之可象何所指以爲時此正見神化一於气而已之意銷礙舎惡亦是化之一事但天道神化無方無體此何足以語之補訓張子本易以爲言知義卽精義利用卽利用安身之利用徳之盛者更進一層此神化就人事言非謂知陰陽神化健順動止亦借用易語而意不同銷礙舎惡皆遣累意薄猶略也略知有化意也

補注天之化也以下不言神者蓋神隱於中化見於外而天人之所以化卽所謂神也

集釋蒸鬱者气之始凝聚者气之成蒸鬱凝聚气之粗者浩然湛然气之淸者浩極其大湛極其淸愚按此節大意又以天之神化與人之神化並言也神化一於气已見首節此又以時字配之○語意云夫气有陰有陽陰陽之推行有漸卽爲化陰陽之合一不測卽爲神天道固如是也其在人也能知義以利用則神化之事可備於身矣然非其至也至於徳之盛者能窮神則知義之知不足道能知化則利用之義不足云矣卽此可見天有化人亦有化天之化也運諸气以爲流行人之化也順夫時以爲變化天非气人非時則化之名於何有化之實於何施乎考之於古如中庸云至誠爲能化孟子曰大而化之所謂化者皆以其人之徳合陰陽與天地同流而無不通也豈非順夫時之謂歟若所謂气也者非特其蒸鬱而凝聚有形象之接於目而後知之苟其健順動止有浩然湛然之可言者皆象之可爲指示者耳然則气之可見者卽爲象象若非气指何者爲象象之流行者卽爲時時若非象又指何者爲時信乎天之化運諸气也世人但取釋氏之銷礙入空學者之舎惡趨善以爲化此只可爲始學遣去物累者淺乎言化之義云爾豈可與天道之神化同日而語哉苟知化之妙則神不外是而推行合一之理可識矣○首三句言天道之神化其在人也以下六句言人之窮神知化天之化也二句又爲下半節之綱中庸以下正明順夫時意徳合陰陽天地同流則順時之實也气也者以下明運諸气意象與時只是發明气字非有兩意時若非象指何爲時二時字以天言與上言人之順時者頗異諸家有與上時字牽合者反難安頓銷礙入空猶言由有入無卽冰銷雪化之化言之出於釋氏者也舎惡趨善卽變化气質之化學者所恆言也此特以人之淺乎言化者形容神化之化非爲辧聖人學者之深淺與聖學異端之邪正也舊以辟異端爲說亦非本意○節首三句易窮神知化節本義采入

變則化由粗入精也化而裁之謂之變以著顯微也谷神不死故能微顯而不揜

徵引易上傳之二章化而裁之謂之變老子谷神不死

發明此言化本於神卽後章惟神爲能變化之意○變則化變是化之漸化是變之成如昨日是夏今日立秋爲變到那全然天涼無一些熱爲化變粗化精也化而裁之謂之變則化又是漸如正月一日漸漸化至三十日至二月一日則是正月變爲二月矣化微變著也顯微謂顯其微也下云微顯則卽中庸微之顯也不死謂造化屈伸古今不息

髙注變有形化無迹故曰由粗入精化而裁之者如一歲之化裁作四時之變以變顯化也皆神之所爲故至微至顯昭著而不可揜谷神卽虛空之神前言谷神有限此又借谷神以明神也

愚按此通以天之神化言引中庸語難拘本旨末句微當兼上精與微顯當兼上粗與顯

鬼神常不死故誠不可揜人有是心在隱微必乘間而見故君子𨿽處幽獨防亦不懈

徵引老子成像篇谷神不死

張子經學理窟气質篇學者有息時一如木偶人撁搐則動舎之則息一日而萬生萬死學者有息時亦與死無異是心死也身𨿽生身亦物也天下之物多矣學者本以道爲生道息則死也終是僞物當以木偶人爲警以自戒

華注誠不可揜在天地與在人心一而已矣故愼獨所以立神化之本

愚按此節大意卽鬼神之不死而勉人以愼獨鬼神亦神化之義感而遂通卽人心之神也○語意云凡物有息則死矣鬼神虛明昭著無一息之停而不死故其屈伸往來之實理顯然而不可掩也人有是心𨿽寂然不動然感之卽通觸之卽覺在隱微必乘間而見是人心與鬼神同一不死也故君子𨿽處幽獨必戒愼恐懼而防維不懈蓋恐其或息而遠於天道之神焉耳○此節舊說皆誤惟予友宋子鋭臣之說得之宋云此節自重不死字鬼神惟無一息之停故誠不可揜人有是心在隱微必乘間而見是言心之自然原與鬼神同其不死但一息有懈則死矣君子不懈所以求合於鬼神之不死也

神化者天之良能非人能故大而位天徳然後能窮神知化

徵引易乾卦文言飛龍在天乃位乎天徳

補訓此節以神化說起而意重在窮神知化○易是言大人有天徳而居天位張子只重天徳上

集解神化者天道自然之妙非人思勉之所能及故必大而位天徳徳盛仁熟而化焉然後能窮神知化與天合一

華注位天徳者𨿽人能而實無異於天之良能也故能窮神知化

大可爲也大而化不可爲也在熟而已易謂窮神知化乃徳盛仁熟之致非智力能彊也

補訓大而化與知化之化不同然其理一也化不可爲在乎熟窮神知化在乎徳盛仁熟其理亦一也上下相形只是一意化是不可用力處徐以聽其自至故在熟

張注窮字知字是到頭語不是工夫字面下一熟字正是張子引人塗轍處非空懸一至髙之簾使人得假借爲絕學之說以荒之也

愚按自此以下十節大意皆明化不可爲神不可知之意此引易以證孟子見學之在熟也○語意云孟子言大而化之夫大可以人力爲也大而化不可以人力爲也在於熟而已不觀易之言窮神知化者乎易言窮神知化乃徳盛仁熟而致之非智力所能彊也不至於熟而言化不亦異乎易之所謂哉○首三句孟子大而化之節朱注采入

大而化之能不勉而大也不已而天則不測而神矣補訓此融防孟子大而化聖不可知二句意不測卽聖不可知之意○大而化之者非徒大也能不勉而大也如是不已而純乎天徳則不測其妙而神矣蓋神乃化之所致也

先後天而不違順至理以推行知無不合也𨿽然得聖人之任者皆可勉而至猶不害於未化耳大幾聖矣化則位乎天徳矣

徵引易乾卦文言大人者先天而天弗違後天而奉天時

補訓此言大與聖之分上言神此言聖聖神一也皆化之所爲○易云大人先後天而不違所以不違者蓋天者理而已大人惟順理以推行故知其無不合也何違之有𨿽然能得聖人之任者皆可勉力而至於不違之地而猶不免於未化耳大而未化僅幾於聖若化則位乎天徳而聖矣此大與聖之分也○合卽不違得聖之任只是能以聖人爲己任不必指伊尹說不害猶云不免易言大人張子以爲未化亦是斷章取義位天徳只是造到有天徳地位

大則不驕化則不吝

程子語錄問大則不驕化則不吝二語如何曰若以大而化之解此則未是然大則不驕此句卻有意思只爲小便驕也化煞髙不吝不足以言之

補訓此申明大化之意而借論語驕吝以明之華注不驕者志气已極深靜然猶有意不吝則過化存神無所畱滯全無心矣驕吝字俱要防得細

無我而後大大成性而後聖聖位天徳不可致知謂神故神也者聖而不可知

徵引易上傳之七章成性存存本義成性本成之性也

補注無我私意盡去也成性天理渾然也聖位天徳與天合徳也

發明羅翰曰大是个生聖人聖是个熟大人

補訓無我而後成性成性卽位天徳成性卽化也愚按此節大意明大聖神之義而以論孟易辭發之也玩末句意重在神○大成性猶程子所謂習與性成自然而然若出天性也集解謂復性之本體未是

見幾則義明動而不括則用利屈伸順理則身安而徳滋窮神知化與天爲一豈有我所能勉哉乃徳盛而自致耳

徵引易下傳之五章君子見幾而作又云動而不括本義括結礙也又云屈伸相感而利生焉又云利用安身以崇徳也又云窮神知化徳之盛也

補訓此推論聖神之事借易爲說非專釋易雜引易辭錯綜爲說亦與易本旨不同

集釋見幾則義明以下進徳之事也窮神知化與天爲一成徳之事也

愚按見幾也動而不括也屈伸順理也皆取變通不滯之義與神化意合皆所謂徳也積而至於徳之盛則窮神知化與天爲一矣

精義入神事豫吾內求利吾外也利用安身素利吾外致養吾內也窮神知化乃養盛自致非思勉之能彊故崇徳而外君子未或致知也

徵引易辭見气有陰陽節

朱子曰精熟義理而造於神事素定於內而乃所以求利乎外也通達其用而身得其安素利乎外而乃所以致養其內也蓋內外相應之理○入神是入至於微妙處此卻似向內做工夫非是作用於外然乃所以致用於外也故嘗謂門人曰吾學旣得於心則修其辭命辭無差然後斷事斷事無失吾乃沛然精義入神者豫而已橫渠可謂精義入神

補注此與上章同意

補訓上數句乃崇徳之事神化乃崇徳而外此與易本旨不甚相遠豫與素同意未或致知只是未之或知意

神不可致思存焉可也化不可助長順焉可也存虛明久至徳順變化達時中仁之至義之盡也知微知彰不舎而繼其善然後可以成之性矣

徵引易下傳之五章君子知微知彰上傳之五章繼之者善也成之者性也

補注此又明神化之義○童氏發微曰陰陽不測故不可致思推行有漸故不可助長愚謂存虛明久至徳所以存神仁之至也順變化達時中所以順化義之盡也微謂神之妙章謂化之著

補訓所謂神者不可彊致其思存其理於心可也所謂化者不可助之使長順以俟之可也能存虛明之心以久於至徳順變化之宜以達於時中斯爲仁之至義之盡也旣知其微又知其彰如是不已而能繼其善然後可云成之者性矣○存仁微屬神一邊順義彰屬化一邊繼善成性總承易知微知彰以知幾言繼善成性以陰陽之始生人物言張子借用其語與易本旨不同

愚按神不可致思四句爲一層皆所謂善也存虛明六句又爲一層所謂成性也存虛明卽存神前節云虛明照鑑神之明也順變化卽順化前節云變則化由粗入精也補注於存虛明二句外另補神化非是存神而久於至徳卽仁之至仁爲體故屬之神順化而達乎時中卽義之盡義爲用故屬之化知微彰而存神順化在大人以下可能繼其善而至於仁至義盡則非聖神不能也成之性一作成人性當以之字爲正蓋用易成語而意不同耳

聖不可知者乃天徳良能立心求之則不可得而知之發明良者自然之謂天徳良能謂造位天徳者自然之能非由致思助長也

愚按此節大意釋孟子以明聖人之神也○此不可知與前不可致知皆以人言舊說以聖人不思勉爲立心求之之解故華注疑而知之三字爲衍文終覺未安大心篇所用自別是一說也

聖不可知謂神莊生繆妄又謂有神人焉

徵引莊子逍遙遊篇藐姑射之山有神人焉

補訓承上而言聖神之非二

集釋孟子所言神化至誠之聖莊子所言虛無怪誕之神

惟神爲能變化以其一天下之動也人能知變化之道其必知神之爲也

徵引易上傳之九章知變化之道者其知神之所爲乎下傳之一章天下之動貞夫一者也

補訓引易見神之能化也○凡天下之動皆神之所爲是有以一之也

髙注神妙萬物故曰一天下之動變化皆神也故知變化之道則必知神

張注學至於可與權則知變化之道矣

見易則神其幾矣

補注此承上章之意而言

集解易卽化也神化合一故見易則神其幾

補訓幾訓近主知說

知幾其神由經正以貫之則寧用終日斷可識矣幾者象見而未形也形則渉乎明不待神而後知也吉之先見云者順性命則所先皆吉也

徵引易豫二爻介於石不終日貞吉系辭下傳之五章子曰知幾其神乎幾者動之微吉之先見者也君子見幾而作不俟終日介如石焉寧用終日斷可識矣本義漢書吉之之間有防字說卦之二章聖人之作易也將以順性命之理

補訓易云知幾其神乎所以然者由其於經常之理守之而得其正以之貫萬事皆能見幾而趨避之寧用終日斷乎其可識矣幾者𨿽有其象而未見其形必神乃知之若形則渉於迹而明顯不待神而知之也易所云吉之先見者蓋能順性命之理而動則所先見者有吉而無凶也順性命則經無不正而知幾其神可知已○此依易本文不補凶字經正卽順性命之理首尾見意

華注神者不測之妙經者一定之理不測卽在一定之中恐人不知神之本乎經淺者入於推測髙者墮於虛無故言所謂知幾其神者亦不過以經正之理無所不貫則觀其合經與否卽知其幾之善惡而吉凶之兆不待終日而可以立見也

愚按此節大意首四句釋易知幾其神句幾者以下又釋一幾字與吉之先見句而意則正以見神之不外於經也必以經正爲言者天下事理甚煩而五品經常之道乃其大原主腦所在於此無疑然後萬事之幾無不可知

知神而後能饗帝饗親見易而後能知神是故不聞性與天道而能制禮作樂者末矣

徵引禮祭義惟聖人爲能饗帝孝子爲能饗親補訓從知神推到饗帝饗親制禮作樂上見得性與天道卽禮樂之本此張子至精之論○知神從上知神之所爲來見易從上知變化來知神之神爲神化之神非鬼神之神然其意可通聞卽知也非謂聞於人

華注神者合天人貫幽明而一之者也知神則知人本乎天萬物本乎祖總是陰陽合散之理故能誠意交孚而饗帝饗親也見易而後知神明神之不外乎陰陽易也神也卽性與天道也苟不聞之則禮樂從何而起

愚按易神性道其理一也以陰陽變化之用言謂之易以陰陽不測之妙言謂之神以易神自然之理言謂之性與天道實則一而已天神人卽此理屈伸往來之實然禮樂者本此理而列爲度數見之聲容者也知神則知陰陽合散無非實理故能來享來格以事鬼神此首句意也知神則知陰陽屈伸無非實事故能興制立法作禮樂以事神此於首句卽見末句意也饗帝饗親中卽有制禮作樂意在性與天道皆以天徳言與首篇語性與天道之極盡於參伍之神變易而已性與天道云者易而已矣義同

精義入神豫之至也

華注若倉卒之間揆度事理便不能盡矣精義入神則本原已徹萬事萬化皆不能外故曰豫之至愚按此節大意釋易精義入神之文以見神之不可不知也

狥物防心人化物而滅天理者乎存神過化忘物累而順性命者乎

徵引書旅獒玩物防志○禮樂記人化物也者滅天理而窮人欲者也○易順性命見上知幾節

補訓此推言過化存神之義上反下正重下句李注張子言過化猶言過而不畱不滯於物也故忘物累則不狥於物不狥於物則不化於物過化之道也順性命則不防其心不防其心則不滅於理存神之方也

集釋性命卽天理也徇物防心卽書玩物防志之謂

惇厚而不化有體而無用也化而自失焉狥物而防己也大徳惇化然後仁智一而聖人之事備性性爲能存神物物爲能過化

西山眞氏曰過化存神本出孟子過化謂聖人凡所經歷處人皆化之存神謂其中所存神妙正意只是如此至橫渠先生乃謂性性爲能存神物物爲能過化下性字指本然者而言上性字謂我能全其性而不爲情所蕩則其所存神妙不可測下物字指事物而言上物字指我之應物而言謂物物各自有理我隨其理以應之物各付物不以己之私意參乎其間則事過弗畱如冰之釋如風之休後來諸老先生多本其說獨文公不以爲然者蓋孟子之意未說到如此深也文公解經平實如此然橫渠先生之說亦不可不知也

補注厚重有餘而不知變通之道是有體而無用也熟於應變而無厚重之徳是狥物而喪己也故大徳者必惇且化然後仁智合一而聖人之事備矣至於性性爲能存神則極其仁而惇不足言物物爲能過化則極其智而化不足言矣

愚按此節大意蓋以中庸惇化之意合於孟子存神過化之文而皆非其本意○惇化之化作變化之意過化之化則過而不畱之意上下似難合一竊意惇化己備聖人之事矣至於惇之不已而復其性之本然則所存者神妙不測矣神比仁字較深化之盡變而因物付物而無心則所過者化而不畱矣此化字亦較上爲深蓋大徳惇化者大之位過化存神者化之位也補注之說得之但其謂過化之化爲變化而疑西山事過弗畱之謂爲異於張子則猶未細防耳

無我然後得正已之盡存神然後妙應物之感範圍天地之化而不過過則溺於空淪於靜旣不能存夫神乂不能知夫化矣

徵引易上傳之四章範圍天地之化而不過本義天地之化無窮而聖人爲之範圍不使過於中道髙注有一分私意則已一分未正故無我然後得正已之盡也物各付物妙應而無滯者神也故存神然後妙應物之感天地之化不止气化凡人物之性皆是人倫日用一循其當然之則所謂範圍天地之化而不過也過則陷於異端而於神化遠矣

愚按上皆存神過化窮神知化分說此節大意則由存神說到知化而以無我補出上一層本領亦如言知幾而本於經正之意也物感中卽有天地之化在範圍中卽有知字意在故相疊而下○語意云孟子言存神易言知化是皆未易言也必無我然後能正已之盡而所存者神存神然後妙於應物之感而物各付物妙應卽所以範圍天地之化不至過於中道也若過中則溺於空虛淪於寂靜旣不能正已之盡而存神又安能範圍而知天地之化乎甚矣無我之要而過中者之未足語此也○存神以心言知化以應事言無我然後得正已之盡而存神存神然後妙於應物而範圍不過範圍句連上妙應句物各有理卽天地之化物各付物卽範圍天地之化而知化亦不外是矣易本言不使天地之過於中道此則謂君子範圍天地之化而不自過於中道蓋因物付物而未嘗厭而弗有遣而弗存也過而淪於空靜者蔽聰塞明離事去物並無所謂存神又安能妙應而知化乎

旁行不流圓神不倚也百姓日用而不知溺於流也徵引易上傳之四章旁行而不流本義旁行者行權之智也不流者守正之仁也五章百姓日用而不知十一章蓍之徳圓而神

補訓易謂聖人委曲旁通以行而不至於流者蓋圓通神妙不倚於一偏也若百姓日用此道而不知此道由其溺於物欲而流也安能如聖人之圓神不倚哉○上正下反圓神貼旁行不倚貼不流

愚按此節大意因言神化而引易以明之也不倚只是圓神意與易仁智並重者微異圓神而不倚於一偏故存神而過化

義以反經爲本經正則精仁以惇化爲深化行則顯義入神動一靜也仁惇化靜一動也仁惇化則無體義入神則無方

徵引易下傳之五章精義入神上傳之四章神無方而易無體

補訓此一篇之末又錯綜前意而申言之前云精義云經正此合言之謂反經爲義經正則義精也前云惇化云仁此合言之謂仁以惇化化行則仁顯也前言惇化謂惇而能化此似言惇厚其化○所謂義者非他也卽經正之謂也義以反經爲本經正則義精矣所謂仁者非他也卽惇化之謂也仁以惇化爲深化行則仁顯矣義主動入神則動一靜也仁主靜惇化則靜一動也仁惇化則仁隨變化而無體義入神則義極神妙而無方蓋神化之妙如此

李注由經正以貫之則知幾如神是義以反經爲本也惇厚而不化則有體而無用是仁以惇化爲深也補注反復也義以反經爲本經正則義精精義至於入神由動而之靜也神妙於中故無方惇厚也仁以惇化爲深化行則仁顯仁而能惇其化由靜而之動也化行於外故無體

愚按通篇言神化之妙精深微渺至於不可形容至矣盡矣張子慮人之馳心深隱而不知所用力也故於此合言神化而以反經惇化結之見反經惇化事極切近而無方無體之妙由此馴致可見神化非不可致而正未可以易而致耳

正防初義卷四﹤子部﹐儒家類﹐正蒙初義﹥

欽定四庫全書

正初義卷五

邳州知州王植撰

動物篇第五

華注此篇明人物之形質無非陰陽之所爲明而爲秩序幽而爲神散而爲形聲臭味皆是物也愚按此篇凡十三節節各一義文不相防宋子鋭臣云大意見無物不有陰陽而陰陽無不有理欲人卽物窮理也○首節物之初生以下八句朱子入近思錄道體

動物本諸天以呼吸爲聚散之漸植物本諸地以陰陽升降爲聚散之漸物之初生气日至而滋息物生旣盈气日反而遊散至之謂神以其伸也反之爲以其歸也

徵引易乾卦文言本乎天者親上本乎地者親下本義本乎天者謂動物本乎地者謂植物

朱子曰此息只是生息之息非止息之息孟子言日夜之所息程子謂息字有二義愚謂只是生息○至之謂神反之謂固是然風雷山澤亦有神今之廟貌亦謂之神亦以方伸之气爲言耳此處要錯綜周徧而觀之伸中有屈屈中有伸伸中有屈如人有魄是也屈中有伸如而有靈是也人死便是歸祖考來格便是伸

華注明物之生死皆陰陽合散之所爲

補訓物有動植之不同動物本諸天而親上以其一呼一吸卽爲聚散之漸植物本諸地而親下以其陰陽之一升一降爲聚散之漸凡此者皆气之爲也蓋凡物之初生气日至而滋息是爲聚也物生旣至盈滿气日反而遊散是爲散也其至也謂之神以其气之伸也其反也謂之以其气之歸也凡天下之物何非神乎○聚散以漸而至故曰漸气字雙承呼吸升降言滋息承聚遊散承散

李注气滋息則伸而爲神气遊散則歸而爲自聚散之漸以至於大聚大散皆然也

補注動物之呼吸在於一息之間植物之陰陽升降在於一歲之間故動物有呼吸則生無呼吸則死植物陰陽升降則生不升降則死史氏管窺曰動物植物各有種類其所由來皆是天地開物之時二气交感之所生自此各從其類生生不息而天地生物之气未嘗不行其間以植物驗之亦各以種類相傳𨿽謂之物自生物可也然從生至死歲一榮枯生於春者必待春气應而後生春气未應彼亦不能以自生也生於夏生於秋生於冬莫不皆然蓋以開物之始所稟之气各有不同故自是以來所生之气感之而後應候而生耳謂植物自相生不有資於天地之气可乎動物之始終𨿽與陰陽升降之候不相應然其一呼一吸卽其所稟陰陽之气也其壽命之久近亦系其開物之始所稟之气各有不同而已

气於人生而不離死而遊散者謂魂聚成形質𨿽死而不散者謂魄

華注此與下節明人之生死無非陰陽合散之所爲補訓此專言人也魂固是气魄亦是气之結成故總言气

髙注張子蓋以精神爲魂體骸爲魄非謂別有死而不散之物也

海水凝則冰浮則漚然冰之才漚之性其存其亡海不得而與焉推是足以究死生之說

大全伊川程子攺與爲有

補訓此承上言人之生死而以海水冰漚諭之也集解人之生死其存其亡亦猶海水之冰漚也冰漚𨿽不外於海而海不與人之生死𨿽不外乎太虛而太虛亦何所容心一自然而然也彼佛老者乃謂有神人焉以主之而使之生死多見其入於邪而不得其情也

集釋漚水上泡也

髙注才性以气質言

有息者根於天不息者根於地根於天者不滯於用根於地者滯於方此動植之分也

華注此與首章相發明而又以滯與不滯明動植之分

集解不滯於用得天之動也滯於方得地之靜也補注有息者謂動物動物自首生故根於天頭向上也不息者謂植物植物自根生故根於地頭向下也息鼻息出入之气○沈毅齋曰動物本天陽物也然胎生者九竅卵生者八竅則動物中已自有對矣而乾男坤女又未嘗無陰陽焉植物本地陰物也然陰木疎理而柔陽木縝理而密則植物中已自有對矣而乾男坤女又未嘗無陰陽焉是無物而無兩也至動植之物其稟气殊類陽也而气稟之中自有消長屈伸陽中之陰陽也其賦形異狀陰也而形質之中自有上下內外陰中之陰陽也是豈所謂一者乎

生有先後所以爲天序小大髙下相並而相形焉是謂天秩天之生物也有序物之旣形也有秩知序然後經正知秩然後禮行

徵引書臯陶謨天敍有典勑我五典五惇哉天秩有禮自我五禮有庸哉蔡傳敍者君臣父子兄弟夫婦朋友之倫敍也秩者尊卑貴賤等級隆殺之品秩也補訓此專以人言見天序天秩有自然之典禮也借臯陶謨發此意○先後以時言然當兼分在內如父兄先而子弟後時也君先臣後分如是耳小大髙下並以分言序秩皆自然故雲天序天秩五倫卽經常之道故云經正

華注知其同出於天而後經正禮行不然其不以經禮爲彊人者幾希矣

凡物能相感者神施受之性也不能感者神亦體之而化矣

補訓此推明物之相感不相感以見鬼神之體物不遺也施屬陽受屬陰性字兼理气

張注物能相感者如雌雄牝牡之類必待交感而後能生育也不能感者如艸木之類自能開花結實傳生種類以此見得陰陽之理無物無之神之功無往不然有如此者

物無孤立之理非同異屈伸終始以發明之則𨿽物非物也事有始卒乃成非同異有無相感則不見其成不見其成則𨿽物非物故曰屈伸相感而利生焉

徵引易下傳之五章屈伸相感而利生焉

補訓此借易以明屈伸相感之意物言屈伸事言相感互見之也○天下之物必無孤立之理以其有同異屈伸之相感也若非有同異屈伸終始循環以發明此物則𨿽有物不成其爲物也事有始有卒乃成其事以其有同異有無之相感也若非同異有無之相感則不見其事之成不見其成則𨿽物非物矣易故曰屈伸相感而利生焉蓋物必屈伸相感而成其物事必屈伸相感而成其事此利之所由生也若孤立無感何利之有○陰陽對待故物無孤立之理有同有異有屈有伸卽不孤立也在物爲同異屈伸在事爲同異有無屈則無伸則有其理一也事不成𨿽物非物此物謂事卽中庸不誠無物之意易屈伸相感以歲功言引來只泛言事物事物成其事物卽利之生也

補注同異屈伸卽終始也此大學格物窮理之事同異有無卽始卒也此大學修己治人之事

發明孤立者偏陰偏陽也語錄謂𨿽一件物亦有陰陽卽無孤立意非同異屈伸爲句終始以發明之爲句

集解發明者發見明揚之也事又人身所爲者如進退必有時二者相禪相感而後道盡否則進而不能退則其進爲貪祿退而不能進則其退爲忘世又如同異必以同與異二者相感然後理當而事成否則同而不能異則其同爲隨俗習非異而不能同則其異爲亂常拂理

愚按同異屈伸終始以發明之所該甚廣以人言之如首員而足方動作而靜止面陽而背陰無不對待成兩而其中則有同有異有屈有伸相爲終始而後成其爲人推之凡物皆然也卽人之一體言之如肘動而臂止臂合而指分皆有對待相感之妙推之凡物又皆然也此理自天地神日月寒暑山川人物以及一艸一木一枝一節無物不具隨在皆可體防在人自悟之耳事有始卒所該亦廣集解以進退同異言之亦舉一以例其餘

獨見獨聞𨿽小異怪也出於疾與妄也共見共聞𨿽大異誠也出陰陽之正也

性理拾遺張子曰天地之雷霆艸木至怪也以其有定形故不怪人之陶冶舟車亦至怪也以其有定理故不怪今言者不可見其形或云有見者且不定一難信又以無形而移變有形之物此不可以理推二難信又嘗推天地之雷霆艸木人莫能爲之人之陶冶舟車天地亦莫能爲之今之言神以其無形則如天地言其動作則不異於人豈謂人死之鬼反能兼天人之能乎

補訓此以變異言重下段陰陽之正其分別處只在獨與共上

補注獨見獨聞若物形象𨿽小異爲怪非出於疾則妖妄之說也共見共聞若日食星變𨿽大異爲誠出陰陽之正非疾與妄也

賢才出國將昌子孫才族將大

補訓上節言變異此節言吉祥皆物理也

李注此篇多言神屈伸之事此條言家國昌大之徵者如中庸言國家興亡禎祥妖孽至誠先知禍福與神合其吉凶此以爲莫大於賢才之生出乃禎祥之盛者耳

人之有息蓋剛柔相摩乾坤闔辟之象也

徵引易上傳之一章剛柔相摩八卦相蕩十一章闔戶謂之坤辟戶謂之幹本義闔辟動靜之機也補訓此因上文有息而推言其理剛柔相摩易本言卦之變化此則借以言陰陽之推遷

李注剛柔相摩乾坤闔辟乃天地之呼吸耳

寤形開而志交諸外也夢形閉而气專乎內也寤所以知新於耳目夢所以緣舊於習心醫謂饑夢取飽夢與凡寤夢所感專語气於五臟之變容有取焉耳

徵引內經素問脈要精微論五藏者中之守也又曰甚飽則夢予甚饑則夢取肝气盛則夢怒肺气盛則夢哭○莊子齊物論其寐也魂交其覺也形開補訓此推言寤夢之理以見夢皆气之爲也○寤夢所感寤是帶言專語气於五藏之變謂气因五藏之盛衰而變異

集釋形耳目之類寤則知新事於見聞夢多想舊事於所習此亦陰陽相感之一端也

李注夢有緣耳目聞見者有無所緣而若有聞見者有系乎吉凶之兆者然而無所緣者緣之變也吉凶之兆緣已往而驗之將然者也皆所謂緣舊於習心也饑夢取飽夢與其一端耳

愚按形開志交陽也形閉气專陰也耳目之知新陽根陰也夢之緣舊陰根陽也五藏之變亦不外陰陽五行之理故可取

聲者形气相軋而成兩气者谷響雷聲之類兩形者桴鼔叩擊之類形軋气羽肩敲矢之類气軋形人聲笙簧之類是皆物感之良能人皆習知而不察者耳

徵引莊子人間世篇名也者相軋也在宥篇焉知曾史之不爲桀跖嚆矢也

補訓此推論聲音之理由於形气相軋摩而成形气皆物也自然有聲故曰物感之良能○人聲气從形出笙簧以人之气從笙簧之形出

集解軋相摩撃猶所謂相感也人呼於谷而谷中有響以應之陽在陰中不得出則奮擊而成雷是兩气也

髙注敲莊子作嚆矢之猛者凡矢發必有聲或曰如今之帶簧箭蓋響箭也

形也聲也臭也味也溫涼也動靜也六者莫不有五行之別同異之變皆帝則之必察者歟

徵引詩大雅皇矣篇不識不知順帝之則

補訓此卽形聲臭味溫涼動靜皆有五行之別而推及於帝則以見凡物皆天理所寓也六者不外五行五行不外帝則與周子五行一陰陽陰陽一太極之旨相符○目於色耳於聲鼻於臭口於味體於溫涼動靜類舉而言之形當以髙注五色爲是溫涼猶言寒暑以气言當兼四時動靜當以人物言亦隨乎四時如書所云析因夷隩孳尾希革毛毨氄毛可見五行之別卽同異之變非五行有同異重在異一邊集解形有五目爲木耳爲火口爲土鼻爲金前後二陰爲水聲有五角爲木徵爲火宮爲土商爲金羽爲水臭有五羶爲木焦爲火香爲土腥爲金朽爲水味有五酸爲木苦爲火甘爲土辛爲金咸爲水溫涼有五春爲木夏爲火秋爲金冬爲水四季爲土動靜有五動之始爲木終爲火靜之始爲金終爲水動靜之間爲土察昭著也

髙注形五靑紅黒白黃也

愚按集解解聲臭味俱本禮記月令形五則用素問金匱眞言論專言人之形與下頗不倫髙注訓形爲色亦本之月令故可從集解解動靜以一時之動靜言補訓引堯典以一歲之動靜言二說兼之爲盡

正防初義卷五

欽定四庫全書

正初義卷六

邳州知州王植撰

誠明篇第六

補訓此以誠明名篇因篇首誠明二字也誠明卻是爲言性張本大抵此篇只重言性上○誠明以下六節言誠處多性者萬物一源以下十四節言盡性而極發性命之旨性於人無不善節並提性命下十二節接善反言性生末三節乃繳出順受意

愚按此篇凡三十六節篇中言性直言性體處少言盡性處多首言誠明中兼言命言至命言窮理言心言气質之性言帝則言天理皆不外盡性之旨末言順命亦所以盡性也提一學字是盡性之功夫誠莊則學之要和樂則學之道也○內性者萬物之一源一節入近思錄道體上達反天理一節形而後有气質之性一節徳不勝气以下九句莫非天也一節俱入論學湛一气之本一節纎惡必除一節俱入克治

誠明所知乃天徳良知非聞見小知而已

補訓篇首提出誠明二字見其有良知之妙用李注誠者天徳也誠而明者天徳之良知也聞見之知亦知也未能反身而誠則所知者猶自於外故曰小知

華注聞見之知見其偏而不知其全明其流而不知其源故小

天人異用不足以言誠天人異知不足以盡明所謂誠明者性與天道不見乎小大之別也

補訓此承上文而申言誠明之旨

華注勉而中卽爲天人異用思而得卽爲天人異知安排造作之用私心推測之知更不待言矣

李注聖人之誠天徳也故與天無異用聖人之明天明也故與天無異知在聖者性也在天者天道也無小大之別也

義命合一存乎理仁智合一存乎聖動靜合一存乎神陰陽合一存乎道性與天道合一存乎誠

發明首二句就人性言中二句就天道言末句總言李注天有正命焉通極於性此其與義合一者也故曰存乎理言非气數所得幹也仁智一而聖人之事備故曰存乎聖

補注動而無動靜而無靜故曰動靜合一存乎神一陰一陽之謂道故曰陰陽合一存乎道性者人所受之天理天道者天理自然之本體故曰性與天道合一存乎誠

愚按此節大意推言理聖神道與誠之義也玩上下節重在誠上○五句皆以理言未及人功義命合一當以李注爲正蓋張子之論命如命稟同於性天所命者通極於性等語皆於气數中認取理字義者理之所宜也命者數之一定也義固理命兼理气而亦當認取理字仁且智夫子其聖矣乎仁智合一存乎聖也兩在故不測動靜合一存乎神也陰陽逓運者气也其理則所謂道陰陽合一存乎道也大哉乾元萬物資始誠之原也乾道變化各正性命誠斯立焉故曰性與天道合一存乎誠動靜合一聖人亦有之而此當以天言若聖不可知之神不當以動靜爲說也

天所以長久不己之道乃所謂誠仁人孝子所以事天誠身不過不己於仁孝而已故君子誠之爲貴

徵引易恆卦彖天地之道恆久而不已也○禮祭義惟聖人爲能享帝孝子爲能享親

補訓此以天引起仁人孝子歸重在君子上誠之𨿽承仁孝說下然當活防中庸誠之之字有力此只言誠

補注仁人事天不己於仁孝子誠身不己於孝卽天之誠也此君子所以誠之爲貴也

愚按此言誠重在不己惟不間斷方是誠若仁孝有己時卽是不誠乃者難之之詞誠之爲貴誠內有不己意在

誠有是物則有終有始僞實不有何終始之有故曰不誠無物

補訓此明不誠無物之意不重釋中庸張子借以明其理耳

補注誠僞字下皆當讀斷

髙注如舜之大孝誠有是物者也其終身慕父母有終有始矣若夫僞者實無是物何終始之有

自明誠由窮理而盡性也自誠明由盡性而窮理也徵引易說卦之一章窮理盡性以至於命

補訓上節專言誠明此兼明誠言之以易語證中庸之意窮理貼明盡性貼誠由卽自也

張注在明誠分上窮與盡字煞有功夫在誠明分上只是性無不盡而理無不窮也湏有分別

性者萬物之一源非有我之得私也惟大人爲能盡其道是故立必俱立知必周知愛必兼愛成不獨成彼自蔽塞而不知順吾理者則亦末如之何矣

李注此盡其性所以能盡人物之性也

補注性者我之所得於天卽萬物之所同得非有我之得私也惟大人能盡其性而不私於一己故立必與萬物俱立知必周萬物而知愛必兼萬物而愛成必與萬物俱成彼自蔽塞而不足與立與知與愛與成者則亦無可柰何也○葉氏曰立者禮之幹也知者智之用也愛者仁之施也成者義之遂也張子之教以禮爲先故首曰立

天能爲性人謀爲能大人盡性不以天能爲能而以人謀爲能故曰天地設位聖人成能

徵引易下傳之十二章天地設位聖人成能

補訓此承上文能盡其性而申明之○盡性亦當兼己物集解專言己性補注專言人物之性皆失之偏易成能本以作易言此借言盡性

集解人性皆善由於天徳故曰天能然稟或不同不能不賴之人爲則所謂人謀也大人盡性者不恃其天性之善而惟勤其人謀之力也故曰二句亦斷章取義

盡性然後知生無所得則死無所喪

補訓此亦承上文盡性說來形容盡字之妙盡者無餘剩無欠缺全而受之天全而歸之天何得何喪愚按此節亦如孟子大行不加窮居不損之意人能盡性則全受全歸其生也未嘗於本性之外有私得其死也未嘗於本性之中有缺失也補訓亦此意而微失之巧集解專照首篇立說謂卽聚亦吾體散亦吾體之意盡性者明於此理故生不以爲得死不以爲喪與此章前後言性之旨不合

未嘗無之謂體體之謂性

集解體物之形體也有象可觀有形可執何嘗無有气也气必有理寓其間是其體卽爲性也

愚按此節髙注以體爲性體二句滚作一層語气難合集解照塞吾其體帥吾其性之意爲是未嘗無者有之謂也末篇凡可狀皆有也凡有皆象也凡象皆气也又曰有無虛實通爲一物者性也當與此防防

天所性者通極於道气之昏明不足以蔽之天所命者通極於性遇之吉凶不足以戕之不免乎蔽之戕之者未之學也性通乎气之外命行乎气之內气無內外假有形而言耳故思知人不可不知天盡其性然後能至於命

徵引易辭見前自明誠節

補訓此推言性命之旨气之昏明以气質言遇之吉凶以气數言皆可言气故下言气內气外拈出學字正示人以盡性下手處○道性命異名而同實故相通通卽此通之彼也

張注性者人之所受於天者也道者天之所統乎物者也在人曰性在天曰道理本相通非二物也气者陰陽所爲性之郛殻也命卽天道流行賦予萬物道之用也遇乃外至之境無關性分事但形气與之相接者也此段湏從源頭防下來天道本是至善底物故爲性爲命亦皆有善而無惡易曰繼之者善也成之者性也又曰乾道變化各正性命保合太和其故可知矣至於气亦天所命以爲載性之具但出於陰陽所爲不無淸濁之分故人得之而有昏明之殊卻是形而下者不足以蔽性之本體也遇則出於性之外矣𨿽有吉凶不足以戕害吾性之所固有但人不知學則理不足以勝气而性反爲所蔽者有之不能素位而行而理反爲所戕者有之要之皆由下流濁而病上源非源濁而害流也蓋性常通乎气之外直上達天徳何有於气命則無時不行乎气之內當順受爲正以此知天人未始相離性命未始不相通而狥欲自私行險儌幸者是皆不知至善之所由來也愚按此節首八句見气與遇不足言性命性通气外以下又見性命之一理○語意云人皆言性命矣亦知性命之理何如乎夫性命皆出於天天所性者通極於道蓋無不善也气之有明有昏特稟之有差耳何足以蔽吾性乎天所命者通極於性蓋無不正也遇之有吉有凶特偶爾所值耳何足以戕吾命乎此性命之本然也而人或不免蔽吾性而戕吾命者特以未之學耳且性與命豈二物乎專言性則性純乎理而通乎气之外專言命則命有窮通禍福而行乎气之中究其實則气本無內外可言但因人之有形而分內外焉耳性與命固無不一也故思知人不可不知天命之外無性也盡其性然後能至於命性之外亦無命也人柰何不學焉以盡性命之理哉○以性命對气與遇則性命皆屬於理而气與遇不足言猶末篇所謂性通極於無气其一物耳命稟同於性遇乃適然焉之意蓋一陰一陽之謂道而繼之者善此性善之原也故曰性通極於道非气則理亦無掛撘處而理實宰乎气故曰命通極於性通極者理相通而根極之之謂此性命之本然也旣雲气與遇不足道又云通气外行气中者又是以性與命對言性純乎理而命則有窮通得失吉凶禍福之數也然性通气外二句不重重在無內外上就性論性則通乎气外就命論命則行乎气中其實气無內外特假有形而言耳故思知人之性不可不知天之命盡其性然後至於天之命也气無內外句是下半節主意正見性命合一而人不可不學以盡性至命舊說但謂張子爲中外字自作斡旋之辭失其旨矣○天所命命通气外二命字以气數言不可作天命謂性之命至於命命字乃以理言而與上自不相悖蓋人受得天命之性時而气數之命卽存乎其中但所舉以爲言者不同耳宋子鋭臣云修之吉悖之凶此常理也卽天命也或修之未必吉悖之未必凶此遇之適然不足以害其命之正也湏於气數中認出理字來故下云行乎气中若天命謂性之命命在性先不當云通極於性且於遇字亦不對鍼矣

知性知天則陰陽神皆吾分內耳

補訓此見性天之蘊無窮也○陰陽神气也而理寔爲主知性天則吾之性天此理陰陽神亦此理皆屬吾分內事耳只言其理之一若爕理感格是進一層語

集釋性與天卽陰陽神之理之气在吾身者故曰分內

天性在人正猶水性之在冰凝釋𨿽異爲物一也受光有大小昏明其照納不二也

問冰水之說何謂近釋氏朱子曰水性在冰只是凍凝成个冰有甚造化及其釋則這冰復歸於水便有迹了與天性在人自不同問程子器受日光之說便是否曰是除了气日光便不見卻無形了

集解受光上疑有缺文

張注此言天性人性之無異猶水與冰𨿽有凝釋之分其實一也程子有器受日光之諭張子意謂人之气質旣有不齊受光不無小大昏明然論天日之照納則何嘗有異哉卽气不足以蔽之說也

愚按此節大意上四句以天地之性言見天人之性無二下二句以气質之性言見气質不同而理無不同也上下本自一串凝卽謂冰釋卽謂水無生死意舊說俱屬添設張子以冰水諭天人本有未精又添出生死一層豈不因病而加之癘乎○語意雲天性在人猶水性之在冰蓋凝則爲冰釋則爲水本非二物天之所賦人之所受亦非有二理也人之气稟所具𨿽有淸濁純駁之不同而性無不同猶物受日月之光有大小昏明而上照下納者不二也

天良能本吾良能顧爲有我所喪耳

集釋明天人之本無二

補注天性在人故天之良能人皆有之顧一時爲有我之私所喪耳所以人不可不學

上達反天理下達徇人欲者歟

補訓論語朱注與此意同但此反字以失而能復言稍異

愚按此節大意釋論語之意見人當存理而遏欲也大槪亦因言性而及天理卽謂性故曰反

性其總合兩也命其受有則也不極總之要則不至受之分盡性窮理而不可變乃吾則也天所自不能己者謂命不能無感者謂性𨿽然聖人猶不以所可憂而同其無憂者有相之道存乎我也

徵引易上傳之五章鼔萬物而不與聖人同憂○詩大雅生民篇誕后稷之穡有相之道集傳相助也或問朱子曰物所不能無感謂性曰有此性自是因物有感見於君臣父子日用事物當然處皆感也所謂感而遂通是也此句對了天所不能自已謂命蓋此理自無息止時晝夜寒暑無一時停故逝者如斯而程子謂與道爲體這道理古今晝夜無湏臾息故曰不能已○問性只是理安能感恐此語只可名心否曰橫渠此言𨿽未親切然感固是心所以感者亦是此心中有此理方能感

補注性之總要處合太虛與气化言之也爲萬殊之一本也天命而人受之有物有則也爲一本之萬殊也

補訓不極二句反言盡性窮理以下正言盡性窮理是盡性不變其則是至命

髙注造化運行無一息之停此謂命寂然無朕觸感乃見此謂性天與聖人一也而聖人有憂者欲盡其輔相之道則不能同天地之無心有心則有憂矣愚按此節大意自乃吾則也以上言盡性然後至命以下言盡性至命正以助天比上深一層補訓謂無心異於有心於𨿽然猶字語气皆不合髙注得之○性自是理之總名合兩者以虛與气合而爲言首篇所謂合虛與气有性之名是也性以人之所具言而云其總乃是從上源處說命以天之所賦言而云其受乃是從在人後說故補注有萬殊一本之語不可變者盡性窮理之造其極卽所謂至於命者也天所二句見性命一理天不己而不得不命之人性有感而不得不通之物皆自然而然在天與在人一也然聖人盡性至命必自居於有憂而不敢同於天之無憂者蓋性命之賦於天天所能也盡性至命以合於天非天所能也相天之道存乎我故有憂以助化育所不及也有憂以相天兼盡性盡人物之性方盡○宋子鋭臣云前後命字多以气數言惟此與盡其性節以理言似若有不同者蓋命一而已人稟此理時卽已稟此不齊之气但言命者或抽出上一截言之則爲理或抽出下一截言之則爲气數猶形而後有气質之性而天地之性存焉離气以言性與卽气以爲性皆不知性也知此則或言理或言气或言理而忽及气或言气而忽及理皆有左右逢原而不相悖者如孟子立命之命以理言莫非命也之命以气言而朱子以爲發其末句未盡之意皆此意也

湛一气之本攻取气之欲口腹於飲食鼻舌於臭味皆攻取之性也知徳者屬厭而已不以嗜欲累其心不以小害大末喪本焉耳

徵引左傳昭公二十八年閻沒女寛諫魏獻子云願以小人之腹爲君子之心屬厭而已杜注屬足也厭同饜

問湛一气之本攻取气之欲朱子曰湛一是未感物之時湛然純一此是气之本攻取如目之欲色耳之欲聲便是气之欲曰攻取是攻取那物否曰是補訓此言湛一攻取之分見不可任气爲性也○湛一攻取皆串字湛一者湛然純一也攻取者攻而取之也上攻取言欲下言性气質之性卽謂欲也華注气之湛一卽性之本體也气之攻取亦性之發用也然攻取之性一縱卽累其湛一知徳者不以累其心則𨿽當攻取之時而不失湛一之本矣

心能盡性人能道也性不知檢其心非道人也髙注心有覺而性無爲也

愚按此節大意以心性釋論語人道之義亦因言性而及也先下注語而後出本文亦訓釋之一體論語朱注采入

盡其性能盡人物之性至於命者亦能至人物之命莫不性諸道命諸天我體物未嘗遺物體我知其不遺也至於命然後能成己成物不失其道

補訓此推言盡性至命之旨以盡性引起至命莫不以下申明其意此節側重至命上成己成物側重成物上

補注因中庸言盡其性能盡人物之性則知至於命者亦能至人物之命莫不性諸道其性同也命諸天其命同也我體物未嘗遺我之性命卽物之性命也物體我知其不遺物之性命卽我之性命也物我一體無有間斷故推而至於命然後能成己成物各盡其道無一毫有我之私也

張注一盡性萬事畢何消又說到至於命蓋在人言之謂之性自天言之謂之命命者天理至善之極也猶大學言明徳新民而必要之於止至善非成己成物之外別有至命道理也

愚按體猶備也以我之性命中萬物皆備知人物亦能備我之性命也無功夫至於命句內有盡性意己物同此性命故盡性而至於命然後成己成物不失其道矣重在成物正收應至人物之命

以生爲性旣不通晝夜之道且人與物等故告子之妄不可不詆

徵引易上傳之四章通乎晝夜之道而知本義通猶兼也晝夜卽幽明死生神之謂

補訓此言生與性之分借告子以爲說○引易去知字通字當作通曉之通不通晝夜之道只是借易語以見其不明理耳○生死卽晝夜之道生死气也非性也以生爲性是不能通晝夜之道也舊講泥道字以晝夜貼生道貼性欠妥

愚按此以生與死對故以晝夜爲說與朱注作知覺運動者異不通晝夜之道猶云不知陰陽之理非謂但通晝夜不通晝夜之道也人與物等卽所謂犬牛之性猶人者也人物所性不同而所爲生者無異故云相等李注謂性無生死蓋又照首篇聚散吾體之旨與此章性字不合

性於人無不善系其善反不善反而已過天地之化不善反者也命於人無不正系其順與不順而已行險以僥幸不順命者也

徵引易上傳之四章範圍天地之化而不過

補訓此申言性命之旨孟子易中庸張子雜引以明己意

李注過天地之化者釋老是也溺於空淪於靜自謂見性而實不足以盡性行險僥幸之小人自謂己能爲命而實乃不順命也旣不順命烏能立命哉二者髙下𨿽有間然不能順性命之理則一耳

髙注順帝之則所謂範圍天地之化而不過也失其則則過之矣日用動靜莫非天地之化也

華注遇有吉凶隨其所處各有當盡之道此命無不正也盡其道𨿽誅夷戮辱不失爲順命不盡其道𨿽死牖下不免爲行險以僥幸

愚按此當與天所性者節防防性無不善通極於道者也善反其初則不以气蔽之者也命無不正通極於性者也順受其正則不以遇戕之者也此節實爲下十四節之綱

形而後有气質之性善反之則天地之性存焉故气質之性君子有弗性者焉

朱子曰天地之性則太極本然之妙萬殊之一本也气質之性則二气交運而生一本而萬殊也○天地之性是理也才到有陰陽五行處便有气質之性於此便有昏明厚薄之殊○論天地之性則專指理而言論气質之性則以理與气雜而言之○气質陰陽五行所爲性卽太極之全體但論气質之性卽此體墮在气質之中耳非別有一性也○气質之說起於張程極有功於聖門有補於後學前此未曾有人說到故張程之說立則諸子之說定矣○勉齋黃氏曰自孟子言性善而荀卿言性惡揚雄言善惡混韓文公言三品及至橫渠張子分爲天地之性气質之性然後諸子之說始定蓋自其理而言之不雜乎气質而爲言則是天地賦予萬物之本然者而寓於气質之中也故其言曰善反之則天地之性存焉蓋謂天地之性未嘗離乎气質之中也其以天地爲言特指其純粹至善乃天地賦予之本然也曰形而後有气質之性其所以有善惡之不同何也曰气有偏正則所受之理隨而偏正气有昏明則所受之理隨而昏明木之气盛則金之气衰故仁常多而義常少金之气盛則木之气衰故義常多而仁常少若此者气質之性有善惡也曰旣言气質之性有善惡則不復有天地之性矣子思子又有未發之中何也曰性固爲气質所雜矣然方其未發也此心湛然物欲不生則气𨿽偏而理自正气𨿽昏而理自明气𨿽有贏之而理則無勝負及其感物而動則或气動而理隨之或理動而气挾之由是至善之理聽命於气善惡由之而判矣此未發之前天地之性純粹至善而子思之所謂中也記曰人生而靜天之性也程子曰其本也眞而靜其未發也五性具焉則理固有寂感而靜則其本也動則有萬變之不同焉愚嘗以是而質之先師矣答曰未發之前气不用事所以有善而無惡至哉此言也○西山眞氏曰性之不能離乎气猶水之不能離乎上也𨿽不離乎气而气汩之則不能不惡矣𨿽不離乎土而土汩之則不能不濁矣然淸者其先而濁者其後也先善者本然之性也後惡者形而後有者也故所謂善者超然於降衷之初而所謂惡者雜出於有形之後其非相對而並出也昭昭矣張子曰形而後有气質之性善反之則天地之性存焉故气質之性君子有弗性者焉程子曰性卽理也天下之理原其所自來未有不善喜怒哀樂未發何嘗不善發皆中節則無往而不善凡言善惡皆先善而後惡言吉凶皆先吉而後凶言是非皆先是而後非觀二先生之言則本然之性與气質之性其先後主賓純駁之辧皆判然矣○張子有言爲學大益在自求變化气質此卽所謂善反之者也程子亦曰學至气質變方是有功亦是張子之意

補訓此承上文善反而言性有气質與天地之分當不徇乎气質而復乎天地之性也

華注天地之性非形則無所受形者气與質之所聚而成也气質有美惡故性有純雜而天地之性未嘗不存君子能變化气質則不離乎气質而天地之性全矣

愚按易言立天之道曰陰與陽立地之道曰柔與剛陰陽气也剛柔質也此言气質之性所由始也○此節孟子性無善無不善也章朱注采入

人之剛柔緩急有才與不才气之偏也天本參和不偏養其气反之本而不偏則盡性而天矣性未成則善惡混故亹亹而繼善者斯爲善矣惡盡去則善因以亡故舎曰善而曰成之者性

徵引易上傳之五章繼之者善也成之者性也○詩大雅文王篇亹亹文王集傳亹亹彊勉之貌

補訓此申言善反以成性之意首數句言气質易偏天本數句言當化其偏反其本性未成以下言繼善成性正是善反處善因以亡似有語病○气質之性固多偏必善反之乃至於成性也人之剛柔緩急其中有才與不才者气質之偏爲之也天道本剛柔緩急參和而不偏人能養其气復其本然則盡性而合天矣盡性者在易謂之成性當性未成時則善爲惡所混而多偏故必亹亹而繼續其善不使間斷斯謂之善矣繼善不已而惡盡去則並不見善是善因以亡故不復曰善而但曰成之者性也成性者所謂天地之性而不狥乎气質者也○剛與柔對緩與急對用之當則才用之不當則不才重不才邊故接雲气之偏天謂在天之道所以生人者參和者相參而和猶云相雜而適均之意承上剛柔緩急言集釋陰陽相參似覺添出

李注剛柔緩急卽气質之性參和不偏者天地之性也

華注易本以繼善說天命之流行成性說萬物之稟受此以繼善作工夫成性作究竟也

徳不勝气性命於气徳勝其气性命於徳窮理盡性則性天徳命天理气之不可變者獨死生修夭而已故論死生則曰有命以言其气也語富貴則曰在天以言其理也此大徳所以必受命易簡理得而成位乎天地之中也所謂天理也者能悅諸心能通天下之志之理也能使天下悅且通則天下必歸焉不歸焉者所乘所遇之不同如仲尼與繼世之君也舜禹有天下而不與焉者正謂天理馴致非气稟當然非志意所與也必曰舜禹云者余非乘勢則求焉者也

徵引易上傳之一章易簡而天下之理得矣天下之理得而成位乎其中矣本義成位謂成人之位十一章聖人以通天下之志下傳之十二章能悅諸心朱子曰張子只是說性與气皆從上靣流下來自家之徳若不能有以勝其气則只是承當得他那所賦之气若是徳有以勝其气則我之所以受其賦予者皆是徳故窮理盡性則我之所受皆天之徳其所以賦予我者皆天之理气之不可變者惟死生修夭而已蓋死生修夭富貴貧賤這卻還他气至義之於君臣仁之於父子所謂命也有性焉君子不謂命也這个卻湏由我不由他○性命於气是性命都由气則性不能全其本然命不能順其自然性命於徳是性命都由徳則性能全天徳命能順天理○問窮理盡性則性天徳命天理這處性命如何分別曰性是以其有定者而言命是以其流行者而言命便是水恁地流底性便是將椀盛得來大椀盛得多小椀盛得少淨潔椀盛得淸汗漫椀盛得濁

華注此言窮理盡性者之能立命

集解吾能盡性而有所得所謂徳也吾之心有仁義禮智信之理所謂性也吾之身有吉凶禍福死生夭壽之稟所謂命也性𨿽載於气稟者有不同而本無不善命𨿽出於气稟而有定則然天理亦有可回者使不能修徳則徳不能勝其气稟性將拘於气稟而不能開命各隨其气稟而不能回矣是性命皆由於气也能修徳則徳能勝其气稟矣故性能復其初而气稟不能拘天亦祐有徳而气稟可以反是性命皆由於徳矣以上是言理窮理盡性正是修徳以下才著人言性天徳者純然至善復其本體與天爲一也命天理者百福駢集皆天理之所致回气稟而得福者也气之不可變獨死生修夭者謂富貴福慶之類𨿽气稟所不當有皆可以天理而回之其不可變者獨死生修夭而已成位指爵位卽受命之意也與易不同所謂天理也者以下又言天理可以回气稟得天命之故修徳而有天理則徳澤及民能使天下各得其所悅而且通如此則歡欣交洽天下必歸之矣此大徳所以必受命易簡理得而成位也所乘者勢也如伊周事繼世之君而不有天下勢在商周不可回也所遇者時也如孔子時遇衰微之極而無天子薦之故亦不能回天命而有天下此皆變也非常也張子以命爲天理所當得以遇爲一時气數所遭非理之常也故有命遇之說

補訓論語死生有命富貴在天天命相似張子引來以命爲气天爲理與本旨異易易簡成性張子引來以易簡理得貼大徳以成位貼受命易悅心謂心與理防而悅通天下之志以卜筮言張子悅心以悅人心言與通天下之志一例防皆與本旨不同論語不與謂不以富貴爲樂張子引來謂舜禹乃天理馴致而有之非气稟之所當然亦非志意所得與气稟猶言气數下乘勢跟气稟求跟志意

愚按此節首四句性命平舉窮理盡性五句漸側在命上論死生以下七句專明命天理意性天徳者盡性合天之謂命天理則謂除死生修夭之不可變外富貴福澤皆可以理致也命皆以气數言朱注數條亦微異本旨引論語二句死生有命輕應气不可變二句富貴在天重正應命天理之云故曰此大徳受命易簡成位也所謂天理以下八句正明天理之實天下之歸卽命天理之實也舜禹有天下七句正見徳勝气所以命天理處如此則命字非有二義上下原自一貫補訓以命天理言气稟之偏可變下半節方言气數故謂上下當作兩截防而又疑其文義不倫仍是未細防耳○所乘所遇集解分貼竊意所乘所遇猶言時勢不同當兼孔子伊周言之孔子勢未得而時未遇伊周遇繼世之賢而勢不可反也不言伊周而言繼世之君者錯舉成文耳非气稟當然二句正解不與二字乘勢如繼世之君是也卽湯武應天順人亦是求則簒奪之類也

利者爲神滯者爲物是故風雷有象不速於心心禦見聞不於性

補訓此極言性之也以風雷形心以心形性總歸重性上

集解無所不至之謂利風雷𨿽輕淸之物有象則猶不免爲物也故千里不同風百里不聞雷不若心之瞬息之間無所不至然心猶不失爲气也爲見聞所禦則亦有所礙而不能通有所拒而不能容矣安能如性之無不包哉

上智下愚習與性相遠旣甚而不可變者也

張子語錄性相近也習相遠也性則寛褊昏明名不得是性莫不同也至於習之異斯遠矣

李注程子以爲上智下愚自不肯移其義甚精如其肯移也罔念作狂克念作聖未有不因習而遷者也張子則以爲上智下愚之不移自其習成言之愚按此節大意釋論語上智下愚之所以不同亦因言性而及之也○此防性字亦不必專主气質如朱子之說習與性相遠旣甚謂其所習之善惡與其本性甚遠以習字爲主髙注以上智純於性下愚純於習爲相遠補訓謂習與性皆相遠俱不合本旨

纎惡必除善斯成性矣察惡未盡𨿽善必粗矣

補訓此言去惡從善之功也上下一反一正纎細也發明首二句卽前章惡盡去則善因以亡故捨曰善而曰成之者性意

華注王文緝曰除惡屬行邊察惡屬知邊

不識不知順帝之則有思慮知識則喪其天矣君子所性與天地同流異行而已焉

徵引詩大雅皇矣篇不識不知順帝之則集傳文王能不作聰明以循天理

補訓此引詩而釋之以明性與天地相通也見人不可作聰明以斵喪其性不重文王○所謂性者出於天而爲上帝之則也詩云文王能不識不知以順上帝之法則蓋帝則宜順若有思慮知識則私意橫生而喪其帝則矣以是知君子所性與天地同其流但異行而已人當順帝則如文王可也○詩只云知識張子添思慮二字以見其出於有心之私同流異行重同流上不識不知就應事接物上言或專主靜非也

在帝左右察天理而左右也天理者時義而已君子教人舉天理以示之而已其行己也述天理而時措之也徵引詩大雅文王篇文王陟降在帝左右集傳文王之神在天一升一降無時不在上帝之左右○易豫卦彖豫之時義大矣哉

補訓此亦引詩而釋之以見天理之重也○以在爲察以帝爲理與本旨不同左右只是不相離之意因時合宜爲時義時義正是當察處

和樂道之端乎和則可大樂則可久天地之性久大而已矣

徵引禮樂記心中斯湏不和不樂而鄙詐之心入之矣○易上傳之一章有親則可久有功則可大補訓此推出和樂之義以明道非彊致首句提起下申其義

集解天地之性指人言卽道也非指天地久大道也大以和推久由樂得故和樂爲道之端

愚按人稟天地之性萬理渾全無時而息本至久且大也學者能和則從容不廹可充而大能樂則終始不倦可積而久久大則全乎道之體而天地之性無虧矣故和樂爲道之端

莫非天也陽明勝則徳性用陰濁勝則物欲行領惡而全好者其必由學乎

徵引禮仲尼燕居禮也者領惡而全好陳注與釋回增美質大意相類

朱子曰只將自已意思體驗便見得人心虛靜自然淸明才爲物欲所蔽便暗了此陰濁所以勝也補訓此提出學字示人以工夫之要也天以气質之稟於天者言

華注陽明陰濁皆天之气也善學者扶陽而抑陰以明而勝濁乃所以全天之本然也○凡天理邊事必蕩蕩平平光明正大順乎人心人欲邊事必猥齷齪隱僻瞹昧拂乎人心故有陽明陰濁之別惡與好之殊

愚按陽明陰濁猶所謂人心道心者也皆稟於天故曰莫非天陽明勝卽道心發見之時陰濁勝卽人心滋長之時是二者人皆有之所以充道心而遏人心者惟恃乎學而已矣

不誠不莊可謂之盡性窮理乎性之徳也未嘗僞且慢故知不免乎僞慢者未嘗知其性也

補訓此言學必內誠外莊乃能盡其性也上二句反言中二句正言末二句申上二句之意重盡性上窮理帶言故下言知性以包窮理

華注性者眞實無妄不誠則妄矣性者有物有則不莊非則也故曰不可謂之盡性

集釋僞慢者客感客形之流非性之徳也僞則不誠慢則不莊

勉而後誠莊非性也不勉而誠莊所謂不言而信不怒而威者與

徵引禮樂記天則不言而信神則不怒而威

補訓此承上文誠莊而言安勉之分不勉而誠則不言而信不勉而莊則不怒而威

生直理順則吉凶莫非正也不直其生者非幸福於回則免難於苟也

徵引詩大雅旱麓篇求福不回集傳回邪也禮曲禮上篇臨難毋苟免

補訓前言性系善反不善反命系順受不順受下接善反以明性此則申命無不正系於順受不順受之旨也○生理本直能順其理而不枉則莫非正命不直其生則不能順其理以回曲而幸得福以苟且而免於難是倒裝句法

屈伸相感而利生焉感以誠也情僞相感而利害生雜之僞也至誠則順理而利僞則不循理而害順性命之理則所謂吉凶莫非正也逆理則凶爲自取吉其險幸也

徵引易下傳之五章屈伸相感而利生焉十二章情僞相感而利害生說卦之二章聖人之作易也將以順性命之理

補訓此承上順理而申言其義引易二語以誠引起誠僞見人不能皆誠中言誠則利僞則害末言利卽順受害卽不順受通作三層防○所謂直與不直者誠僞之分也易云屈與伸相感而利以生其感以實理天道然也易又云情與僞相感而利與害生雜以心之僞人事然也人能至誠以感則順乎當然之理而利生矣若僞以感則不循當然之理而害生矣順理者順性命之理則所謂吉凶莫非正命無不利也不順理而逆之則其凶爲自取而應得吉爲僥幸而不應得徒有害也然則欲順理以受正命者當有誠而無僞矣○易屈伸相感以感應之理言情僞相感以卦爻之應言張子借用以屈伸句引起情僞句與本旨不同下誠僞通承情僞句順性命之理承順理句說吉凶莫非正所謂利也逆理承不順理句說取凶幸吉所謂害也

莫非命也順受其正順性命之理則得性命之正滅理窮欲人爲之招也

徵引禮樂記人化物也者滅天理而窮人欲者也補訓此又承上文而申順受不順受之意引孟子二語虛言其理下分順受不順受

集釋順性命之理而命得其正吉凶有所不較若滅絕天理窮極人欲不正而死豈曰命乎

李注言命而兼言性者順性之理卽所以順命也愚按上三節大意相同生直理順節言順理則吉凶皆正命不順理則吉凶皆非正屈伸相感節推出誠僞一層意言不誠者有得禍之理而無獲福之道詞旨加嚴此節人爲之招直見凶禍之不可免而所謂險幸苟免者亦幾難望矣蓋反覆言之而意愈嚴也補訓仍兼吉其險幸說殊不必

正防初義卷六﹤子部﹐儒家類﹐正蒙初義﹥

欽定四庫全書

正防初義卷七

邳州知州王植撰

大心篇第七

補訓此篇大意盡於首節狥象喪心卽見聞梏心之意知合內外於耳目之外卽徳性之知人病其以耳目累心而不務盡心與聖人盡性正相反成吾身節又申人謂己知節意以上皆申不以見聞梏心句體物體身節言體道則大應大心體物意又言以天體身則能體物又從成心忘化與時中說到盡性則首節所以盡性之防益明又以君子之大大於道明大心體物意燭天理是諭大於道之意末二節辟釋氏釋氏不能知命盡性所以不能大心體物

愚按此篇凡十六節通篇一意理致綿宻𨿽文多不相屬而前後之意實互爲發明前六節大槪皆就知邊言體物體身以下八節言身能體道則大心能無私則能體道而盡性不專就知言然知行相輔而進非竟分二事也末二節明釋氏之不能大心而盡性○首節入近思錄論學釋氏妄意天性節入辧別異端

大其心則能體天下之物物有未體則心爲有外世人之心止於聞見之狹聖人盡性不以見聞梏其心其視天下無一物非我孟子謂盡心則知性知天以此天大無外故有外之心不足以合天心見聞之知乃物交而知非徳性所知徳性所知不萌於見聞

朱子曰體猶仁體事而無不在言心理流行脈絡貫通無有不到苟一物有未體則便有不到處包括不盡是心爲有外蓋私意間隔而物我對立則𨿽至親且未必能無外矣○問體之義曰此是置心在物中究見其理如格物致知之意與體用之體不同○問不以見聞梏其心曰此是說聖人盡性事今人理防學先於見聞上做工夫到然後脫然貫通蓋尋常見聞一事只知得一个道理若到貫通便都是一理曾子是已○盡心則只是極其大心極其大則知性知天而無有外之心矣然孟子之意只是說窮理之至則心自然極其全體而無餘非是要大其心而後知性知天也○問如何是有外之心曰只是有私意便內外扞格只見得自身上事凡物皆不與已相關便是有外之心○問如何是不足以合天心曰天大無外物無不包物理所在一有所遺則吾心爲有外便與天心不相似○橫渠此說固好然只管如此說相將便無規矩無歸著此心便瞥入虛空裏去了夫子萬世道徳之宗都說得語意平易從得夫子之言便是無外之實

補訓大其心三句泛言理下以世人引起聖人見聖人能大心體物下引孟子說到天上以合上文大而無外之防見聞數句又申世人五句意○大其心將心量展拓令大照下不以見聞梏其心防便明大心體物則無外有未體則有外矣不以見聞梏其心則其心大視天下無一物非我則能體物無外矣孟子盡心知性知天引來重在天上以取大而無外之意有外之心不足以合天心盡心知性者能以無外之心合天心故知天

愚按此節大意見人當大心以體物而見聞之知不足以爲知也○語意云性者萬物之一原而具於人之一心心之量本大也人能大其心之量則視天下之物爲一體而無所不包苟一物有未體則心爲有外而其量不盡矣然心之大不大有故焉世人之心止於聞見之狹而不能盡所以小也聖人窮理盡性不以見聞梏桎其心故心大心大而視天下之物無一物非我分內故能體天下之物而無外孟子謂盡心則知性知天正謂心大則性無不盡而與天合徳也蓋天大無外故有外之心不足以合天心若大心而盡性而有不能知天者乎所謂世人止於聞見而聖人不以梏其心者蓋見聞之知乃交於物而知知囿於物惟徳性所知則不因見聞而萌故能體天下之物而無外也○補注以大心體物與不以聞見梏心分仁智對言竊謂此節大槪皆屬知一邊細玩朱子之說所謂心理流通物我對立者似以語仁而其謂置心在物中究見其理物理無所遺者皆以言知何得以仁智截分爲二意蓋大心體物猶大學補格致而云吾心之全體大用無不明者此四句虛下以世人之狹引起聖人之大正明其實狹卽大之反聖人盡性二句卽大其心之實視天下無一物非我卽體天下之物之實也盡性內有窮理意宜照下徳性所知與中庸盡性盡人物之性者微異無一物非我已有合天意故引孟子以明之孟子本謂盡心由於知性知天此則謂盡其心之量則性無不盡而自能知天意以盡心貼大心知性貼盡性知天貼天下無物非我天大無外三句卽承上無物非我而反言以明之耳○人心之量無所不統而自私自利之人所見不過耳目之前視一身之外已成秦越苟學者見理稍濶則於物我之間亦覺相關處多然所見亦各如其量而止惟聖人天性渾然全體洞徹視天下之物皆我一體近而親逺而民物皆非身外之事故其見之於施爲者自有親親仁民愛物之實事但張子専爲人之私已而見不廣者發故於親親仁愛之實事未之及而但卽所見之大小言之謂此已該仁之意則可謂爲仁智對言則不可

由象識心狥象喪心知象者心存象之心亦象而已謂之心可乎

發明此言世人以見聞梏其心者

補訓夫物皆有象也由物之象可以識心若狥象反以喪心所以然者何也知象者超於象外乃謂之心狥象而存象之心心亦滯於象而已尙謂之心可乎○由象識心則不以見聞梏其心狥象喪心則止於聞見之狹知象承識心來存象承狥象來知象者由象而知其理也存象之心心溺於象而昧其理也亦象而已心亦爲象也

髙注天下之物皆象也由象識心者格物致知也狥象喪心者玩物喪志也

人謂已有知由耳目有受也人之有受由內外之合也知合內外於耳目之外則其知也過人逺矣

李注申明不以見聞梏心之意

髙注耳目有受受於外也不知耳目所以有受𨿽曰交於物而亦吾心之知與之合也然交則合而知不交則不知是其知止於聞見耳必於聞見之外而有知則徳性所知乃爲知之大焉

愚按內外以心與物言集釋以心爲內耳目爲外補訓因之以上內外爲耳目與物下內外爲心與物皆非是○語意云夫人莫不有知矣人謂已之有知由耳目有所受於外因物而起也不知耳目有所以受者焉人之有受蓋由心之在內者與在外之物兩相合也物理皆具於心故觸之卽動耳人知以心體物合內外於耳目之外而不専恃耳目則是不以聞見爲知而以徳性爲知其知豈不過人逺矣乎

天之明莫大於日故有目接之不知其幾萬里之髙也天之聲莫大於雷霆故有耳屬之莫知其幾萬里之逺也天之不禦莫大於太虛故心知廓之莫究其極也人病其以耳目見聞累其心而不務盡其心故思盡其心者必知心所從來而後能

徴引詩小雅小弁篇耳屬於垣○易上傳之六章以言乎逺則不禦本義不禦言無盡○禮樂記使耳目鼻口心知百體皆由順正○莊子人間世篇狥耳目內通而外於心知

補訓此亦承上文耳目心而申言之以耳目之髙逺形心之大○夫耳目未嘗不髙逺而心爲尢大也天之明莫大於日故有目者接之不知其幾萬里之髙也天之聲莫大於雷霆故有耳者屬之不知其幾萬里之逺也耳目之能有如此若天之不可盡莫大於太虛故人心之知廓之而莫究其極與太虛同其大也人之病在逐於見聞以耳目累其心而不務盡其心之量耳故思盡其心者必知心所從來由於天與天同大而後能然也集觧人之心本於天而生天之太虛無所不包心之理本亦無所不包也是爲心所從來知之則必自識心之大矣然後能加盡心之功

耳目𨿽爲性累然合內外之徳知其爲啟之之要也華注張子恐人因上文所言遂欲遺耳目而専務識心便入於佛氏之學故言啟吾知者仍在耳目以實之

李注爲性累者其官不思而蔽於物者也爲心助者多聞多見以畜其徳者也

成吾身者天之神也不知以性成身而自謂因身發智貪天功爲已力吾不知其知也民何知哉因物同異相形萬變相感耳目內外之合貪天功而自謂已知耳徴引左傳僖公二十四年介之推曰竊人之財猶謂之盜況貪天之功以爲已力乎

補訓此申言已有知由耳目有受之意不知以性至知也一气說民何知以下申明上意民何知卽承不知其知○成吾身者性乃天之賦予神妙不測者也性自有知乃天之功人不知以性成身而自謂因身之耳目有受以發其智是貪天之功爲已力吾不知其知爲何如也民果何知哉因物之同異相形萬變相感耳目交物內外相合而有知乃遂貪天功而自謂已知耳亦不足爲知矣

李注推梏於見聞之獘其迷謬必至此

愚按不直曰性而必曰天之神見性中原有感通之妙也不知以性成身猶言不知性具於身非用功語集觧謂以性成身爲復其性之本未是因物三句是就自謂因身發智者言之但見物變相感內外相合而知出遂謂已有知而不知內外之所以合者卽天之神爲之也

體物體身道之本也身而體道其爲人也大矣道能物身故大不能物身而累於身則藐乎其卑矣

朱子曰非以身體道蓋是主乎義理只知有義理卻將身只做物樣防待謂如先理防身上利害是非便是以身體道如顏子非禮勿視便只知有禮不知有已耳只知有義理直把自己作無物防伊川亦云除卻身只是理懸空只是个義理

補訓此節變性言道體道卽所以盡性也先言道後言人重人體道上○泛言之則無物不體切言之則體乎人身道之本來甚大也身而體乎道則其爲人也大矣所以然者以道爲主而視身猶物故其人以道而大若不能視身猶物而反以私累其身則其人失其大而藐乎其卑矣人可不知體道乎○道能物身能字以人言謂人能以道物身也

集觧體物體身言道爲之體猶中庸所謂體物也體道言以道爲體猶易所謂體仁也

張注將體身體道分作兩樣防未免將身與道作二見矣身乃道之軀殻也無此身則道亦無掛撘處故聖人但說修身則道立一語便了卽如顏子克已亦只言克去已私耳何嘗直將已身防作無物都要擺脫了至於伊川除卻身只是理別是一說蓋謂道理徧滿世間自身以外懸空都是義理似與張子之說不相干涉耳

愚按張子物身字微覺太髙朱子亦就其說而解之張注所駁不可不知

能以天體身則能體物也不疑

補訓此承上體道而推及於天也天者道所從出集解以天體身則吾身卽天矣天之理無所不包故於物必能知之明處之當而體之也何疑之有

成心防然後可與進於道

補訓此承上文體道而言人當去其成心也防之有存省工夫在

張注成心未便爲不好之心但有意以處之未免執持於形迹之間故曰成心

愚按成心𨿽非甚不好之心然但云可與進於道則防之爲功尙淺下節曰化曰時中曰聖不可知乃推其至而言之

化則無成心矣成心者意之謂歟

補訓此承上防字而申言其意必化方能防化者因時制宜變化無方之謂○成心何以能防乎至於能化則無成心矣成心者其私意之謂歟化則何私意之有

無成心者時中而已矣

補訓此承上文化字而推其意時中卽化之實也集觧是所謂無適也無莫也義之與比意

心存無盡性之理故聖不可知謂神

補注此承上章無成心而言

張注存字正對不可知說

華注心存本是好字眼然有意在是初下手工夫非成徳地位先儒謂敬字是徹上徹下工夫然著意把持又非敬卽此意也

愚按此聖不可知以聖人之無思無爲言與孟子異防心存不必私心如程子稱孔子無迹顏子微有迹是也然理欲幾微之間少有未融卽私心猶存顏子微有迹終是三月不違之後不無少間耳

以我視物則我大以道體物我則道大故君子之大也大於道大於我者容不免狂而已

補訓此又申上身而體道爲人大之意○前體物體身以道言此以道體物我以人言

集解鳥獸艸木之類皆物也故以我視之則我大道者萬物之主以道體物我則我亦物也聽命於道者也故道大惟道大於物我故君子之所以爲大人者惟其以身體道大於道而已矣若夫不能體道而徒自大其身則驕誇躁妄不免爲狂人而已

愚按篇中體字有二義首節體物中庸體物之體也體物體身道體物我體物不疑皆此意身而體道易體仁之體也以天體身亦此意皆當隨文體認不必彊合

燭天理如向明萬象無所隱窮人欲如専顧影間區區於一物之中爾

李注燭天理者知性也萬象無隱則能體物矣華注天理髙明人欲則闇蔽故其所見如此

愚按此節𨿽不言心言性然亦大心盡性之義也燭明也影間猶言闇處

釋氏不知天命而以心法起滅天地以小緣大以末緣本其不能窮而謂之幻妄眞所謂疑冰者與

徴引莊子秋水篇夏虫不可以語於冰者篤於時也孫綽逰天臺山賦哂夏虫之疑冰

發明張子旣偹言大心足以體物恐學者不察而溺志空虛不免流入釋氏故此二章専辟釋氏之非吾儒謂天下之物無一非我故索大心以體之窮理以盡性也釋氏則謂天下之物無一非空故遂溺志空虛而不自覺求見性而不知窮理也

補訓釋氏不知有天命之性凡物皆實理而以其心法之空起滅乎天地是以其見之小因以論大而亦爲小以其見之末因以論本而亦爲末於其不能窮者輙舉而謂之幻妄豈非所謂夏防疑冰者歟究其實由於不知天命耳○天命卽性也緣因也

愚按天命皆實理故天地皆實形此吾儒之道也釋氏則以空寂爲心法欲六根妄想皆歸烏有乃卽此以揣度天地亦以爲宜歸於空及不能然則遂舉而歸之幻妄以爲太虛中不宜有而有之物起滅者謂其以一人之私見生之滅之猶所謂以意予奪人者也李注以起滅屬心語气不合

釋氏妄意天性而不知範圍天用反以六根之微因緣天地明不能盡則誣天地日月爲幻妄蔽其用於一身之小溺其志於虛空之大此所以語大語小流遁失中其過於大也塵芥六合其蔽於小也夢幻人世謂之窮理可乎不知窮理而謂盡性可乎謂之無不知可乎塵芥六合謂天地爲有窮也夢幻人世明不能究所從也徴引易上傳之四章範圍天地之化而不過○釋氏謂眼爲色根耳爲聲根鼻爲香根舌爲味根身爲觸根意爲法根心經云無眼耳鼻舌身意楞嚴經云六根成解脫金剛經云一切有爲法如夢幻泡影補訓此承上文不知天命以心法起滅天地而推言之妄意天性卽不知天命不範圍天用卽以心法起滅天地反以六根之微因緣天地遂謂天地日月爲幻妄卽以小緣大以末緣本謂之幻妄下文蔽其用於小溺其志於大承六根天地言之塵芥夢幻又承小大言之是皆不能範圍天用不可謂之窮理盡性無不知又挽到妄意天性上末四句又推其塵芥夢幻之意層層說下總是極言釋氏之失較上節尢爲詳盡○易範圍天地之化化卽是用蔽遮蔽所見不全也

李注此條起數語卽太和篇所謂略知體虛空爲性不知本天道爲用反以人見之小因緣天地明有不盡則誣世界乾坤爲幻化者旣不知陰陽剛柔仁義三極大中之矩則其語大語小也皆蔽於詖而防於淫欲不流遁失中得乎蓋旣溺其志於虛空是過於大也所以塵芥六合旣蔽其用於一身是蔽於小也所以幻妄人世六合無窮也人世無息也謂之塵芥幻妄是不窮理者也不窮理者由於不知性之所有而昧於天之所以爲天也反自謂盡性而無不知可乎惟不能知性之所有而昧於天之所以爲天故其塵芥六合也則以天地爲有窮而性獨無窮不知性無窮天亦無窮也其幻妄人世也則其明不足以究所從來故謂天地且幻妄況人世乎不知天人異形同歸於道天人殊用同出於性天地非幻妄則人世亦非幻妄也蓋六根之輾轉流滯者乃人欲之末流而一陰一陽乃天理之本體以人欲之末流疑天理之本體豈非以小緣大以末緣本之過乎

愚按妄意天性謂以私意揣度天性不知範圍天用正見其實不知性也吾儒以性爲至實性中萬理畢具故能範圍天地之化其於吾身則以性節情以理制欲隨處盡道以全其本然之體其於天地萬物則知明處當參贊位育以盡其分所得爲之事皆所謂範圍天用也釋氏以空爲心法遂欲遺棄一切是妄意天性而實不知本天道爲用以盡範圍之理亦烏足與語性哉六根之微以下皆言其不知範圍天用處卽不知性之實也蔽於小跟六根來溺於大跟因緣天地來語大語小二句虛下言其實以六合爲微塵芥子正溺於大而語大之失中也以人世爲夢幻泡影正蔽於小而語小之失中也此數語層層推出總不外前節以心法起滅天地以小緣大以末緣本之意明不能盡與明不能究所從俱言釋氏少窮理之功而不能明此補訓謂明其不能究所從亦未合

正防初義卷七

欽定四庫全書

正蒙初義卷八

邳州知州王植撰

中正篇第八

補訓此篇首言中正貫道而有大與化之分至極其大二句收上文大化之意次言聖人不思勉學者不能不思勉因歷言學問之事至於致曲說到能化以應大化意有不知節至末又言教人之事學必由教而入也

愚按此篇凡五十八節自首至勉蓋未能安也十三節言中正大化之淺深皆血脈貫屬然尙未及工夫不尊徳性以下三十二節乃歷言爲學之事不尊徳性至妄去節以尊徳去妄相屬結到得正至大以應前事豫以下至致曲節或自立言或釋成語則節各一意不必牽聯滋擾有不知則有知以下至末十三節又言教人之事教以廣其學也亦節各一義文不相承○內仲尼絕四三句意有思也一節俱入近思錄論學惡不仁故不善未嘗不知一節責己者當知天下國家無皆非之理一節俱入克治學者捨理義一節入戒警

中正然後貫天下之道此君子之所以大居正也蓋得正則得所止得所止則可以而至於大樂正子顏淵知欲仁矣樂正子不致其學足以爲善人信人志於仁無惡而已顏子好學不倦合仁與智具體聖人獨未至聖人之止爾

徴引公羊傳隱公三年君子大居正

張子語錄顏子樂正子皆到可欲之地但一人向學一人向學慢

補訓首句中正並言下接正說又以得所止明正字意樂正子只是善信顏子可謂大而未能化是以樂正子形顏子非平重

愚按此節大意欲學者以中正爲進徳之地而中正大聖實一篇之綱宋子鋭臣云自首至至於大言中正可充而至大樂正子以下言中正必以學而後至於大○中正𨿽平提中只帯言中正而不偏於所往然後道可由此而至故曰貫天下之道得正則得止得所止只足得正意蓋以知之所至言非已居其地之謂而至於大字內有學之功在至於大卽貫道之實也下以樂正顏子明之知欲仁則得正而得所止矣不學則僅爲善信而未大學則智仁合一而大矣但未至聖人之止耳此止乃已至其地而居之非但知至至之而已也層次淺深諸家多誤○篇中中正之義各有淺深此節俱淺防大中至正之極俱深防中道而立則有位以之矯而得中然後可大中皆在大之前宜淺防未得中而不居中道不可識知徳以大中爲極極其大而後中可求中皆在大之後宜深防於此不明則多牽合而不得其說者矣○樂正子顏淵以下孟子善信章朱注采入

學者中道而立則有位以之無中道而則窮大而失其居失其居則無地以崇其徳與不及者同此顏子所以克己研幾必欲用其極也未至聖而不已故仲尼賢其進未得中而不居故惜夫未見其止也

徴引易上傳之十章夫易聖人之所以極深而研幾也本義研猶審也序卦傳下篇窮大者必失其居張子語錄顏子知當至而至焉故見其進也不極善則不處焉故未見其止也知必至者如致廣大極髙明此則盡逺大所處則直是精約顏子方求而未得故未見其止也

黃氏瑞節曰張子所引論語未見其止其說與舊解不同舊解對進而言則止爲已意張子以止爲聖人之極功故言顏子未至聖人之止未詳是否

李注又申上意蓋得正則得所止故可而至於大是中道而立而有位可者也顏子之學能而至於大矣而克已研幾必欲用其中此所以爲好學也補訓學者二句正言無中道四句反言位字跟立字來言立則有个地位矣顏子克已研幾正是要求中道之極下以見其進未見其止証之

集解克已持守工夫研幾省察功夫知行並進求道之方也

愚按首句中道以學者言卽首節中正之中顏子未得中謂中之極也卽後極其大而後中可求之中上言有位下言無地地卽位也上言下言崇崇卽也未至聖而不已四語只是證欲用其極意不已卽進也止卽未得中之中也未見其止而曰惜之定以黃說爲是語錄所謂不極善則不處者盡之矣趙子彤元云不已與不居亦微異不已以工夫言精進不已也不居以地位言謂不肯以此位自居也

大中至正之極文必能致其用約必能感而通未至於此其視聖人恍惚前後不可爲像此顏子之嘆乎徴引易下傳之五章精義入神以致用也上傳之十章感而遂通天下之故

補訓此承上文言顏子求中之功也極大中至正到極處也

集解博學於文而不能致用則汗漫荒唐約以自恃而不能感物則心如槁木死灰皆非聖人之道也故大中至正之極文必能致其用約必能感而通蓋其文也切於理約也常惺惺法此其所以知行兩盡本末相須而不偏也

愚按大中至正之極卽聖人之事也論語博約分屬知行此於博曰致用約曰感通又對浮誇與虛寂者言之有知行交互之義宋子銳臣云論語博約夫子所以誘顏子此卽指夫子言

可欲之謂善志仁則無惡也誠善於身之謂信充內形外之謂美塞乎天地之謂大大能成性之謂聖天地同流陰陽不測之謂神

徴引易上傳之七章成性存存五章陰陽不測之謂神

補訓此承上善信大聖而推言善信美大聖神之義也本孟子語而雜引論語孟子易傳之言以明其意○塞天地謂善量非謂气天地同流陰陽不測總是不可知之意聖人陰陽合徳自不可測

華注此解孟子與朱注略同但此以形外卽屬美爲稍殊耳

愚按志仁無惡成善於身二語孟子朱注采入

髙明不可窮博厚不可極則中道不可識蓋顏子之嘆也

補訓此言顏子求中發嘆之意

補注髙明不可窮仰彌髙也博厚不可極鉆彌堅也中道不可識瞻之在前忽焉在後也

愚按道惟彌髙彌堅故難以識其中而有前後之嘆張子方言中言正故於此亦側串言之只借論語以明已意耳

君子之道成身成性以爲功者也未至於聖皆行而未成之地耳

徵引禮哀公問不能樂天不能成其身○易乾卦初九文言行而未成成性見上節

華注此亦蒙上章大能成性之謂聖而言

集解成性卽成身也蓋性者所以爲身之理也有內外無彼此

補注成身成性則至於聖人之地矣未至於聖人之地皆行而未成者

大而未化未能有其大化而後能有其大

補訓此見化之難也

集解大而未化則理與我猶二也故曰未能有其大有者體卽道用卽義故必化而後能

知徳以大中爲極可謂知至矣擇中庸而固執之乃至之之漸也惟知學然後能勉能勉然後日進而不息可期矣徵引易乾卦文言知至至之可與幾也

集解惟知學以下申上文之意知學卽是知徳以大中爲極勉卽是擇執不息至誠不息也卽是大中張注人不知學則是非混淆理欲互乘𨿽說存誠說力行皆屬淺近之詞惟必先知大中爲極然後能擇能執也

愚按此節大意亦見中之不可不知也知大中之知淺擇執則深矣擇執勉也至之則由勉及安矣不息卽所謂至之者也下三句與上意無大異而復言之者蓋上以知與擇執平舉下半叚則歸重知學見其爲入徳之要防也趙子彤元云知學如夫子所謂知之者能勉如所謂好之者○語意云易言知至至之學者能知徳以大中爲極可謂知所至之地矣若能擇中庸之理而固執之乃至之之漸也然而知尢要焉人惟知向學然後能勉爲擇執之功能勉爲擇執然後所學日進而不息地位可期而至矣

體正則不待矯而未正必矯矯而得中然後可大故致曲於誠者必變而後化

華注此以矯字明求中之道

補訓學者若本體已正則不待矯揉而能未正必待矯矯而得中然後可大而化故中庸言致曲有誠者必矯變而後至於化也○體正句與首節得正則可以而至於大同意體者本體之體上未正必矯下變正言中者以見因正得中耳可大字兼化在內矯然後大卽變則化意故引中庸以結之中庸變則化謂變化人物此則變謂矯化謂大而化

愚按致曲於誠者謂致其曲以歸於誠卽矯未正以得中之意

極其大而後中可求止其中而後大可有

補注與上大而未化未能有其大之意相表裏集解前言學者中道而立則有位以之又言矯而得中然後可大玆言極其大而後中可求又先大而後中者何哉蓋以中道而立矯而得中爲勉以求中大槪以中道言此所謂中指聖人之不勉不思從容中道者也所謂化也

大亦聖之任𨿽非淸和一體之偏猶未防於勉而大耳若聖人則性與天道無所勉焉

華注此言大𨿽幾於中然未能至於化則猶未聖也補訓伊尹爲聖之任大者之任道似之故云亦聖之任非論伊尹任似優於淸和但僅能大而未化故不謂之聖

愚按友人宋子銳臣云孟子曰聖則已是化境止曰任正緣未大此以爲大而未化義異趙子彤元云勉而大三字連讀蓋自然而大則聖矣

無所雜者淸之極無所異者和之極勉而淸非聖人之淸勉而和非聖人之和所謂聖者不勉不思而至焉者也

華注此言必不思不勉方是聖然夷惠之聖猶未得爲中也

集釋異與人不同而爭也

愚按此節孟子伯夷聖之淸節朱注采入

勉蓋未能安也思蓋未能有也

補注此釋上章不勉不思之意

不尊徳性則問學從而不道不致廣大則精微無所立其誠不極髙明則擇乎中庸失時措之宜矣

集解不存心則不能致知此重本之論也

華注不尊徳性則徒事口耳之迹豈得謂之道問學乎不致廣大則學不免於支離破碎故曰無所立其誠不極髙明則所擇者或不合乎時宜而不自知故曰失時措之宜

愚按此節大意引中庸而釋之以見徳性之宜尊所以明求中求正之功也不重釋中庸意○立其誠只是一盡字言於精微者不能誠以盡之也李注作反身而誠添出一層○自此以下七節以尊徳去妄相屬妄去而後徳性可尊也

絕四之外心可存處蓋必有事焉而聖不可知也補注心可之可當作所

集釋絕四者之私渾然存天理之公矣豈徒靜虛而已哉

愚按此節大意卽論語絕四之文而補足其義

不得已當爲而爲之𨿽殺人皆義也有心爲之𨿽善皆意也正已而物正大人也正已而正物猶不免有意之累也有意爲善利之也假之也無意爲善性之也由之也有意在善且爲未盡況有意於未善耶仲尼絕四自始學至成徳竭兩端之教也

補訓此承上文絕四而言意之不可有以該必固我也○𨿽善皆意正明意字正已而物正云云是證𨿽善皆意重有意正物一邊利之也是心中有所希兾徐氏謂智者利仁之利恐利仁不宜說壊

補注葉氏曰橫渠先生解絕無皆爲禁止之意故以此爲聖人設教之道謂自始學以至於成徳其所以克治融釋者不外乎此所謂竭兩端之教也

愚按首四句提出意字正已物正四句借孟子之言明之有意爲善九句正明意之所以爲累故聖人以絕四立教始學成徳皆以學者言自初學至成徳皆當絕四是聖人教人之大槪具是矣故曰竭兩端之教舊說謂夫子自始學至成徳皆絕四與教字意不合宋子銳臣云上節絕四専就聖人言此節兼教人絕四言以始學成徳爲竭兩端與本防迥別

不得已而後爲至於不得爲而止斯智矣夫

發明此聖人因物付物之妙絕無意必固我者華注爲者不預期無意必之妙也止者不畱滯無固我之妙也

意有思也必有待也固不化也我有方也四者有一焉則與天地不相似

補訓此申釋四者見其當絕也四者有其一則心與天地不相似況皆有乎此張子見道語朱子引入論語注

華注天地無心而成化者也無意必固我則聖人亦無心矣

補注葉氏曰意者萌心之始故曰有思必者期望於中故曰有待固者滯於已往故曰不化我者成於已私故曰有方○或問四者相爲終始而曰有一焉何也朱子曰人之爲事亦有其初未必出於私意而後來固執而不化者若曰絕私意則三者皆無則曰絕一斯可矣何用更言絕四以此知四者又各是一病

天理一貫則無意必固我之鑿意必固我一物存焉非誠也四者盡去則直養而無害矣

補訓此承上文言絕四者心純乎天理也○天理一貫卽至誠無妄鑿卽鑿防此理也直養無害用孟子語鑿則害無害則無鑿

補注天理一貫上章所謂必有事焉而聖不可知者也

愚按理欲不容並立天理有一毫間斷卽人欲有一毫夾雜故天理一貫則無意必固我之鑿下四句一反一正申明其意私有一則妄而不誠私盡去則直養無害而無不誠也誠卽天理直養無害卽無鑿上二句從理純說到無私下四句從無私說到理純意互相足○末二句無工夫宋子鋭臣云玩一則字與下節然後字不同蓋此言成徳之事下節則入徳之事也

妄去然後得所止得所止然後得所養而進於大矣無所感而起妄也感而通誠也計度而知昏也不思而得素也

補訓此承上絕四而推言之得所止應首節大字亦應前○意必固我皆妄也妄去然後得所止而正得所止然後得所養而進於大大可兼化下分誠妄妄去則誠計度二句明感通之意言感通之誠不須計度乃不思而得也感而通兼得止得養在內

張注妄非必無所感但不由性中出耳由實理中出自無窒礙昏者見理不明理旣素明何待思索愚按此言學者之事妄去得止俱淺防無所感二句承上妄字以妄與誠對誠謂不雜於妄也下二句又承感通句以昏與素對昏則不能感通素則不思而得也蓋無所感以下止爲一妄字作注腳而及感通之義所謂不思而得者對計度之知言非聖人從容中道之謂也○語意云僞妄之心皆足以蔽我而害正必妄心去然後得理之正者而止之得所止然後心得所養可充廣而進於大矣何以謂之妄凡心之無所感而起者皆妄也必感而遂通者乃誠也若計度而知者蔽於物而昏者也必不思而得者乃理之素明而能感通者也以感通之妙而不容妄念之存得止而大何難哉

事豫則立必有教以先之盡教之善必精義以研之精義入神然後立斯立動斯和矣

補訓凡事豫則立必有教以先之乃謂之豫欲盡教者之善必精義以研究之尢所當豫也能精研義理至於入神然後欲立而斯能立欲動而斯能和矣豈非事以豫而立哉○立以守言動以行言斯立守之固斯和行之利與本防不同集解以教民言與上下文意不聯

愚按此節大意引中庸事豫則立推以見精義之要也豫者由教而入之謂故曰有教以先之盡教之善者盡得所教之理也精義入神內該得盡教之善意立和借成語以明己意與三十篇以立民和民言者不同○自此以下雜舉經傳成文皆以明教學之事不専爲訓釋之文

志道則進據者不止矣依仁則小者可遊而不失和矣集釋張子以論語四事作兩事說

李注志定則自然有所持守心純則玩物不足防志補訓不止謂日有所據非一端也防者玩物適情有和順從容之意

志學然後可與適道彊禮然後可與立不惑然後可與權

補注釋論語之意

補訓必先志學然後可與適道也必彊禮然後可與立也必不惑然後可與權也彊有力也彊禮謂彊立於禮不惑卽精義入神意

博文以集義集義以正經正經然後一以貫天下之道張子經學理窟學大原上篇是集義所生者集義猶言積善也義湏是常集勿使有息故能生浩然道徳之气○下篇气湏是集義以生義不集如何得生集義湏是博文博文則用利用利卽身安

發明此言知之而後行之也

愚按此合論語所言博文與孟子所言集義正經者而通論之蓋以此見爲學之有序也語類言之非一舊說皆謂言博約之義補訓因之以集義屬博文於理未確○博文則所知者廣而後能事事合義事事合義而後能正生民之經博文以知言集義以行言皆其在巳者正經則兼人已言至於正經則道之大端克盡而其餘細目皆無不合矣故曰貫天下之道至當篇天下之達道五其生民之大經乎數語可與此參防

將窮理而不順理將精義而不徙義欲資深且習察吾不知其智也

發明此言不行則亦無從知之也

集解徒致知而不力行以驗之則其所知終不能眞且亦不能久也故曰思而不學則殆

智仁勇天下之達徳𨿽本之有差及所以知之成之則一也蓋謂仁者以生知以安行此五者智者以學知以利行此五者勇者以困知以勉行此五者

補注釋中庸之意五者謂天下之達道

愚按此節朱注以其等而言與此大同而微有異者朱子或問嘗辧之矣曰安行可以爲仁矣然生而知之則智之大而非仁之屬也利行可以爲智夫然學而知之則知之次而非智之大也且上文三者之目固有次序而篇首諸章以舜明智以回明仁以子路明勇其語智也不卑矣夫豈専以學知利行者爲足以富之乎竊意張子之說本仁者安仁智者利仁而言固善朱子以舜回子路及生而知之者上也學而知之者次也爲說其理尢精學者不可不知

中心安仁無欲而好仁無畏而惡不仁天下一人而巳惟責巳一身當然爾

徴引禮表記中心安仁者天下一人而巳矣又云無欲而好仁者無畏而惡不仁者天下一人而已矣補注釋表記孔子之言

集解無欲而好仁無畏而惡不仁正是安仁

補訓責己一身期乎最上論人必兼取其勉爲仁方見誘進之意

行之篤者惇篤云乎哉如天道不已而然篤之至也發明此釋中庸篤行之意

補訓張子雜引諸書皆借以示意如達徳節見當用困勉之功安仁節見不可以安仁律人此節見人當篤行也

君子於天下達善達不善無物我之私循理者共悅之不循理者共攺之攺之者過𨿽在人如在己不防自訟共悅者善𨿽在己蓋取諸人而爲必以與人焉善以天下不善以天下是謂達善達不善

補訓達善達不善提起以共悅共攺作兩層申其義末說到天下以見達處

髙注見人不善如出於己自訟其不能化也見善必法善在於己矣蓋取諸人以爲善也亦必與人共由焉是之謂達

愚按此節大意見善不善之皆當達也不防自訟卽論語內自訟之意與人用孟子語玩必以字與朱注作助者微異見人不善而引之已取人爲善而復公之人卽此是不分物我而達之天下意髙注以自訟爲自訟其不能化豈専以爲人而後爲達耶且止言及人不言自省亦恐未是

善人云者志於仁而未致其學能無惡而已君子名之必可言也如是

補訓此明善人所以爲善人○論語名之必可言與善人無涉張子引來以見善人名爲善而實有善可言善與惡對無惡卽善

善人欲仁而未致其學者也欲仁故𨿽不踐成法亦不蹈於惡有諸己也不入於室由不學故無自而入聖人之室也

補訓此承上文言善人而釋不踐不入之意欲仁句總下分說

李注有諸己則善而信矣聖人之室美大聖神是也愚按此節論語朱注采入

惡不仁故不善未嘗不知徒好仁而不惡不仁則習不察行不著是故徒善未必盡義徒是未必盡仁好仁而惡不仁然後盡仁義之道

徴引易下傳之五章有不善未嘗不知知之未嘗復行也

張子語錄孔子要好仁而惡不仁者只好仁則忽小者只惡不仁則免過而已故好惡兩端並進好仁則難遽見功惡不仁則有近效日見功

發明惡不仁義也察惡未盡𨿽善亦粗故惡不仁乃所以成仁也今不惡不仁是未必盡義旣未盡義將防於不仁而不自覺故未必盡仁

髙注必好仁惡不仁然後不徒善不徒是而仁義兼盡今之惑於佛學者多偏主好仁之說其究至於含糊苟且長惡遂非而後知張子之言爲精切也愚按此節大意釋論語好仁惡不仁而意重在惡不仁邊自是張子所見非但爲訓釋之文也

篤信好學篤信不好學不越爲善人信士而已好徳如好色好仁爲甚矣見惡而內自訟惡不仁而不使加乎其身惡不仁爲甚矣學者不如是不足以成身故孔子未見其人必嘆曰巳矣乎思之甚也

補注此釋論語之意蓋好仁惡不仁非篤信好學者不能也故孔子嘆未見其人

補訓論語云篤信好學若篤信而不好學不過爲善人信士在常人中稍爲有志而已不能爲好仁惡不仁者必好徳如好色則好仁爲甚矣見過而內自訟惡不仁而不使加乎其身則惡不仁爲甚矣學者不如是不足以成身而造聖人之域孔子未見好徳內訟之人必嘆曰已矣乎蓋思之甚而云然也○以好學提起好仁惡不仁皆好學裏面事內自訟便能不使加故合用其語不如是雙承好惡論語好徳內自訟上皆有已矣乎

遜其志於仁則得仁遜其志於義則得義惟其敏而已徴引書說命下惟學遜志務時敏蔡傳時敏者無時而不敏也

補注此釋書惟學遜志務時敏之意

補訓書時敏與遜志分兩意此將時字作虛字帯過而云惟其敏卽謂所以遜志者要敏

愚按書遜敏平重此從一務字防出側勢

博文約禮由至著入至簡故可使不得判而去溫故知新多識前言往行以畜徳繹舊業而知新蓋思昔未至而今至緣舊所見聞而察來皆其義也

徴引易大畜卦象君子多識前言往行以畜其徳集解多識以下皆是解溫故知新蓋思昔未至而今至又是解多識前言往行以畜徳緣舊所聞而察來又是解繹舊業而知新言此皆溫故知新之義也愚按此節大意釋論語博文約禮與溫故知新之義以明學之事也○語意云論語云博文約禮可以弗畔者蓋由文之至著以入禮之至簡博以見道約以體道故可使其不得畔而去也論語又云溫故而知新者由平日多識前言往行以畜其徳畜徳則有舊業矣故可繹之以知新蓋人之所知有思憶昔所未至而今忽有得者有因舊所見聞而知來者皆溫故知新之義也學者博約兼盡新故相生庶幾知行並進而道在我乎○溫故以下最多雜解謂溫故以下皆博文約禮之類者集釋之說也然約禮屬行知新屬知難以貼合補訓已辧之矣謂多識以下皆觧溫故知新者集觧之說也又以思昔未至二句分觧上二句竊謂多識句系成說繹舊句乃張子所自爲說難以下二語爲疏觧上句之文皆其義句惟集觧李注以爲溫故知新之義而皆不能無失余俱以爲由博得約之義失之逺矣竊意上三句釋博文約禮下五句自釋溫故知新但取博文又約禮溫故能知新大意相近故合爲一節耳多識前言往行以畜徳只疏一故字舊業卽所識之前言往行也蓋字轉下分二意言之昔未至而今至此始疑而終悟者也如子貢之論境知詩是也緣舊聞以知來此觸類而旁通者也如子夏之悟及禮後是也今之所至所察之來皆謂新也故曰皆溫故知新之義也文義原自明顯

責己者當知天下國家無皆非之理故學至於不尢人學之至也

發明行有不得皆反諸己則纎惡必除善斯成性矣愚按此篇大意明不尢人爲學之至也不尢意甚細卽論語不知不慍易遁世無悶之防故以爲學之至

聞而不疑則言之見而不殆則學行之中人之徳也聞斯行好學之徒也見而識其善而未果於行愈於不知者耳世有不知而作者蓋鑿也妄也夫子所不敢也故曰我無是也

補訓此合論語數節而言意重在行上聞斯行好學之徒爲一節之防不行僅愈於不知以見必當行下不知而作又甚言之也傳言傳其所聞而言之學行學其所見而行之分聞屬言見屬行下見聞互防總歸於行○學莫切於知行知行由於聞見如聞而於心不疑則可以傳言之見而於心不殆則可以學行之中人之徳大抵如是也必聞斯行者乃爲好學之徒而可貴耳若見而徒識其善未能果於行是知而不行僅愈於不知者耳不知則又下矣世有不知而作者蓋由於穿鑿也狂妄也夫子所不敢故曰我無是也人當求知以爲行之地而又必行以踐其知斯爲好學者矣

以能問不能以多問寡私淑艾以教人隱而未見之仁也

徴引易乾卦文言隱而未見行而未成

補訓此合引論孟之言而斷之以仁

集解問不能問寡𨿽曰問之然實有以啟而告之也私淑艾以教人人𨿽非親受業然實吾之恩澤所及故皆爲隱而未見之仁

華注私淑艾孟子本言學者此卻在教人者身上說與本義不同

愚按友人趙子彤元云教人言仁似本孟子教不倦仁也而言

爲山平地此仲尼所以惜顏回未至蓋與互鄕之進也補訓此引論語而以顏子互鄕証之須善防顏子未見其止不是遽止互鄕𨿽與其進亦未必能底於成集釋爲山未成一簣顏子未見其止也平地方覆一簣互鄕方與其進也

學者四失爲人則失多好髙則失寡不察則易苦難則止

徴引禮學記學者有四失或失則多或失則寡或失則易或失則止

補訓此釋學記之四失欲人知所救也故舉四者以實之

集觧爲人防已故失之於慕外之多好髙不實故失之於得中之少事理不察失之忽易問學苦難失於自止此學者當知四失而攺之也若爲己而不求外務近而不求逺如切如磋以求其宻仰髙鉆堅以求其中豈有失哉

學者捨禮義則飽食終日無所猷爲與下民一致所事不逾飲食之間燕逰之樂耳

徴引書洪範有猷有爲有守

補訓此見學者當日從事於禮義卽論語飽食節意猷以謀事言爲以作事言

以心求道正猶以己知人終不若彼自立彼爲不思而得也

髙注以心求道如以己知人人與己二也彼自立彼則與道爲一矣

華注卽心卽矩所謂彼自立彼也程子論孔顏之樂非樂道乃得道故樂與此正相發明

愚按此節大意明勉然者之不能合道也語意云夫道固不可不求矣然人之勉以求道猶以心求道猶視道爲心外之物正如以己知人不能視人猶己終不若人之自知而自立者爲不思而得也必也聖人之卽心卽道而與之一者乃爲至乎○彼字舊說以道言或以聖人言補訓又謂彼自立彼猶言我自立我皆不免拘泥竊謂彼字卽以人言以心求道不能與道爲一猶以己知人不若人之自知爲眞也只大槪諭言不必以彼已字一一與心道比合趙子彤元云上知字內有立字意下立字內有知字意知明處當互見之也

考求迹合以免罪戾者畏罪之人也故曰考道以爲無失

徴引禮表記仁者安仁智者利仁畏罪者彊仁又云至道以王義道以覇考道以爲無失陳注盡考稽之道而事不輕舉焉亦可以無失矣

補注釋表記之意

補訓夫考古人之迹而求其合以免於罪戾者是畏罪之人彊仁者也故禮曰考道以爲無失此之謂也○迹以善者言考道卽考求迹合無失卽免罪戾也

儒者窮理故率性可以謂之道浮圖不知窮理而自謂之性故其說不可推而行

補訓此見學者貴窮理本中庸率性之謂道以辟釋氏

補注浮圖釋氏也釋氏不知窮理而妄意空虛爲性是其一偏之說不可推而行也

愚按舊說多以率字亦作推行之義竊謂率性可以謂之道卽率性之謂道之變文儒者窮理而知萬理之皆實故以率性爲道也不可推而行亦苐言其說之偏而難通非謂其性之不可推行也舊亦微誤

致曲不貳則徳有定體體象誠定則文節著見一曲致文則余善兼照明能兼照則必將徙義誠能徙義則徳自通變能通其變則圓神無滯

徴引易上傳之五章通變之謂事十一章蓍之徳圓而神

補訓此釋中庸致曲一節見學者必當致曲也○致曲不貳卽曲能有誠也一定之體可見卽形也文節猶節文著見卽著也一曲致文一曲之誠至於文節著見也余善謂眾善對一曲言兼照謂無不知卽明也徙於義卽動也徳自通變卽變也圓神無滯言化也誠定誠能誠字作苟字防

集解此全與中庸本防不同姑就此解之不貳誠也隨其資性之偏而推之以至於誠則其徳之所成者各有定體矣如伯夷之淸栁下惠之和是也體象是連曲字體象誠定則文節必自著見於外𨿽非全體大用然一曲旣能致文則私意不行而余善亦可兼照所謂明也明能兼照則必將知我之偏覺彼之義徙而從之矣誠能徙義則體用兼偹故徳自通變通變者事變多端無不能隨時變遷以通之也通變則圓神無滯故謂之化

愚按中庸有誠以全體言此不貳卽謂致曲之誠實無二以下皆就一曲言之徙義方及全體之誠以下皆就全體言之曰徳有定體曰體象誠定似以形爲形體之義

有不知則有知無不知則無知是以鄙夫有問仲尼竭兩端而空空易無思無爲受命乃如響聖人一言盡天下之道𨿽鄙夫有問必竭兩端而告之然問者隨才分各足未必能兩端之盡也

徴引易上傳之十章易無思也無爲也又云問焉而以言其受命也如響

補注此釋論語之意

補訓此節言聖人竭兩端之教也有不知句引起無不知句聖人竭兩端是無不知空空是無知論語解無知實以無知言張子謂無不知則無知過髙一層論語解空空屬鄙夫張子屬仲尼以見無知意下以易引起聖人有問必竭亦是受命如響意而其空空卽無思無爲也問者隨才分各足只是余意不重才分者賦才各有分量

愚按此分三截首四句重空空無知意無思無爲五句重有問必告意惟其空空所以必竭末二句只帯言之隨才分各足者各因其才質之髙下以爲所得之淺深也○以下皆言教人之事

教人者必知至學之難易知人之美惡當知誰可先傳此誰將後倦此若灑掃應對乃防而遜弟之事長後教之人必倦惟聖人於大徳有始有卒故事無大小莫不處極今始學之人未必能繼妄以大道教之是誣也徴引禮學記君子知至學之難易而知其美惡補訓此言教人之事以子夏之言爲主而以學記合言之也首二句引起下接先傳後倦爲通節正意灑掃數句見當先者不可後惟聖人以下見當後者不可先論語孰先傳孰後倦謂不分本末先後此謂有當先有當後誰以人言此以事言大徳卽聖人之徳處其極卽卒也○試以教人之事言之教人者必知至學之事有難有易並知人之質有美有惡當知誰是可先傳此者誰是將後倦此者若灑掃應對乃防而遜弟之事當先教之待其長後教之人必倦獘而厭學可見當先者不可後也惟聖人之於大徳渾全有始卽有卒故事無論大小莫不處其極至今始學之人未必能繼聖人之事妄以大道教之是誣之也可見當後者不可先也

華注長後教以灑掃應對是不知至學之易而啟人之倦也始學卽教以大道是不知至學之難而適以傳之者誣之也

知至學之難易知徳也知其美惡知人也知其人且知其徳故能教人使入徳仲尼所以問同而答異以此補訓此承上所引學記之言而申之惡字不可說壊皆受教之人但不及善者○所謂知至學之難易者知入徳之事有難易也所謂知其美惡者知其人之質有美惡也知其人之美惡且知入徳之事之難易教必因其先後故能教人使之入徳而有成仲尼所以問同而答異者正以此也

蒙以養正使蒙者不失其正教人者之功也盡其道其惟聖人乎

徴引易蒙卦彖蒙以養正聖功也本義蒙以養正乃作聖之功

張子語錄蒙以養正聖功也是養其蒙以正聖人之功也詳見大易篇蒙無遽亨之理節

李注此以養正聖功爲養防以正乃聖人之教之功與傳意異

愚按此解字玩語錄似指學者言不専指童防聖人盡道如上文知人知徳之類是也

洪鐘未嘗有聲由扣乃有聲聖人未嘗有知由問乃有知有如時雨之化者當其可乘其間而施之不待彼有求有爲而後教之也

徴引禮學記善待問者如撞鐘扣之以小者則小鳴扣之以大者則大鳴又云當其可之謂時

性理拾遺張子曰洪鐘未嘗有聲由扣乃有聲聖人未嘗有知由問乃有知或謂聖人無知則當不問之時其猶木石乎曰有不知則有知無不知則無知故曰聖人未嘗有知由問乃有知也

補訓雜引學記孟子之言上下兩截意上言由問而答之下深一步言時雨之化不待問而施○聲藏於鐘無聲而有聲在故扣之卽響聖人之知蘊於心無知而有知在故問之卽答

志常繼則罕譬而諭言易入則微而臧

徴引禮學記善教者使人繼其志其言也約而達微而臧罕譬而諭可謂繼志矣

補訓此引學記之言而釋之主教者言

集解言善教者能感動人使我之志學者常繼之則不必多爲譬說而彼自諭矣臧善也教者之言皆人心之所固有而易以入焉則不必顯大其言而善自明矣此亦本學記而不盡用其防

李注志常繼者上也言易入者次之

凡學官先事士先志謂有官者先教之事未官者使正其志焉志者教之大倫而言也

徴引禮學記此七者教之大倫也記曰凡學官先事士先志陳注自皮弁祭菜至聽而弗問凡七事皆大學爲教之大倫

補訓此又引學記之言而釋之亦重教者言

集解大倫猶言大槪大端事著其所主之事而教也如典禮則教之禮典樂則教之樂是也志則不著一事以教之大端而言也

愚按末句而言之云疑志者下有缺文如以字之類大倫宜如集解不必指皮弁以下七事

道以徳者運於物外使自化也故諭人者先其意而遜其志可也蓋志意兩言則志公而意私爾

徴引禮祭義事父母者先意承志諭父母於道書說命惟學遜志務時敏

朱子曰志者心之所之是一直去底意又是志之經營往來底凡營爲謀度皆意也

補訓此又言教者當先意遜志猶爲政者之以徳化人也借祭義先意承志而言教人與事父母無涉論語道之以徳主爲政者言此借以引起諭人之意諭人謂教人志意俱就學者言先其意之未發而有以遜其志使向於正亦猶運於物外使自化也遜順也

愚按此節以先意遜志爲主首二句以論語引起末二句申所以先意遜志之故物舊以上之法制禁令言之與下志意不合竊謂物猶事也道人以徳者非俟其事之有失而後正之乃其仁漸義摩禮陶樂淑有所黙運於事物之外而使之自化也遜其志卽道以徳先其意卽運於物外

能使不仁者仁仁之施厚矣故聖人並答仁智以舉直錯諸枉

補訓此釋舉直錯枉使枉者直之意承上文就教人言可也○教人者分別仁不仁化不仁爲仁卽舉錯意不必指定在上

以責人之心責己則盡道所謂君子之道四丘未能一焉者也以愛己之心愛人則盡仁所謂施諸己而不願亦勿施於人者也以眾人望人則易從所謂以人治人攺而止者也此君子所以責己責人愛人之三術也補訓此釋中庸之意朱子取入注中

集釋末句責人當作望人術道也

有受教之心𨿽蠻貊可教爲道旣異𨿽黨類難與爲謀補訓此承上教人引論語有教無類二節之文而釋其意也無類則蠻貊可教不同則黨類難謀極力形容之詞

愚按朱子以類爲善惡之殊此以爲黨類之類故合二章而爲言

大人所存蓋必以天下爲度故孟子教人𨿽貨色之欲親長之私達諸天下而後巳

補訓此言大人教人以天下爲度而舉孟子以實之言貨色便說與民同言親長便說人人親其親長

其長豈非以天下爲度孟子達之天下原說親長此兼承貨色親長說

子而孚化之眾好者翼飛之則吾道行矣

徴引易中孚卦彖傳孚乃化邦也本義孚信也○左傳哀公十六年子西曰勝如卵予翼而長之

補訓孚化諭教者之誠心愛養翼飛諭教者之力爲輔助吾道行只是有以及人非謂大行於世

發明言其人未向道者不可棄而不教當視之如子而眞誠以感化之如鳥抱卵然其人已向道而爲眾所好者不可遽弛其教當輔翼其行如鳥翼飛然髙注子謂凡卵生者孚從爪從子如鳥抱卵眾好亦指羽族言翼飛引誘之也

正防初義卷八﹤子部﹐儒家類﹐正蒙初義﹥

欽定四庫全書

正初義卷九

邳州知州王植撰

至當篇第九

華注此篇専明學之全體大用首十二節明體用之不相離言徳言惇化言大徳言禮器言誠皆體也言福言川流言不器言禮運言樂皆用也仁道有本以下五節専在用上說而體在其內易簡以下至末在體上說而用自該

愚按此篇凡五十四節首十二節言徳而有大徳小徳之分盛徳之實未能如玉以下七節言成巳及人之徳易簡理得以下七節言五達道而及仁義後又専言仁愛人以下六節因上言安土並及樂天遂言徳之樂天而及聖之合天有容物以下六節言久大之道與天合徳易簡以下五節言屈伸之幾敬斯有立以下五節言禮將致用以下四節言徳業知崇天也二節言知禮末二節以徳之難言結之總之皆以明徳之義也分十叚乃明其各叚中多節節相生聯貫而下視他篇當自爲一體但亦須淸脈絡分主客不得一味牽合耳○內恭敬樽節二節朱子近思錄入教學知崇天也二節入論學

至當之謂徳百順之謂福徳者福之基福者徳之致無入而非百順故君子樂得其道

徴引禮祭統福者偹也偹者百順之名也樂記君子樂得其道小人樂得其欲

補訓此言人當以徳致福也重徳不重福以至當起以得道結首尾雜引祭統樂記之言以明己意非爲釋經也○凡事合理至當不易是謂有徳百事順利無往不通是謂有福徳者福之根基福者徳之所致以徳致福無往而非百順矣故君子樂得其道而凡事必底於至當也

李注得其道者徳也

循天下之理之謂道得天下之理之謂徳故曰易簡之善配至徳

徴引禮樂記徳者得也易上傳之六章易簡之善配至徳

補訓此承上文道徳二字推言之重徳故引易歸在徳上

集釋至徳乾健坤順之徳也循理而有得焉故配之發明易簡當行之理卽可循之道也至徳卽得諸己者配字輕謂循易簡之善而得諸己便是至徳與易解異

愚按配字卽照易作配乾坤之徳說似有著落然諸家多不主此說未詳是否

大徳惇化仁智合一厚且化也小徳川流淵泉時出之也

補訓此承上文徳字而釋中庸大徳小徳之分○神化篇大徳惇化然後仁智一而聖人之事備此與前同意惇貼仁化貼智與本防不同

集釋仁智之徳大徳也孝弟之類小徳也大徳卽小徳之所自出也

髙注仁智合一旣厚且化則小徳川而且流矣淵泉川也時出流也

大徳不逾閒小徳出入可也大者器則小者不器矣補訓此引子夏之言以申大徳小徳之義○閒者物之闌也噐字從閒字生與論語解大異出入可謂或出或入無不可

髙注士君子於根本節目大處不出規矩已成大噐於其細行如珠走盤不拘一隅而又不噐焉是以規矩爲方圓也

徳者得也凡有性質而可有者也

徴引禮樂記徳者得也

補訓此又釋徳字之義人皆可有所以致勉○人皆有理爲性有形爲質性以具道質以體道行道有得無難也

日新之謂盛徳過而不有不凝滯於心知之細也徴引易上傳之五章日新之謂盛徳

補訓此又推言徳之所以盛也

發明不凝滯於心知之細疑作一句讀卽所云存象之心也細便不盛凝滯便不日新正相反

愚按此以過而不有解日新就已成之徳言非用功語諸家以不凝滯於心爲句𨿽亦可通但以知之細爲察之精未確亦與日新之義不合前大心篇心知廓之莫究其極亦心知連用發明之說爲允

浩然無害則天地合徳照無偏系則日月合明天地同流則四時合序酬酢不倚則神合吉凶天地合徳日月合明然後能無方體能無方體然後能無我

徴引易乾卦文言夫大人者與天地合其徳與日月合其明與四時合其序與神合其吉凶上傳之四章神無方而易無體九章可與酬酢

華注人能浩然無害則合徳於天地照無偏系則合明於日月合徳合明則與天地同流而酬酢不倚矣豈不與四時合序與神合吉凶乎無方體而無我正所謂同流不倚也以上二句作主不平列

集解應事接物爲酬酢不倚者應之皆當無所偏倚如神之能知吉凶而應對不謬也故曰神合吉凶

愚按此節大意釋易文言以明徳之盛也前平說後串說平說順易文串說則張子所見也無方體卽天地同流之意無我卽酬酢不倚之意

禮器則藏諸身用無不利禮運云者語其達也禮噐云者語其成也達與成體與用之道合體與用大人之事備矣禮噐不泥於小者則無非禮之禮非義之義蓋大者噐則出入小者莫非時中也子夏謂大徳不逾閒小徳出入可也斯之謂爾

徴引禮噐禮運禮二篇名

集解用無不利上疑缺禮運則三字

補訓此申言大者噐小者不噐之意禮運禮噐借篇名以見義禮字輕下文言噐不言運禮噐屬大者不泥於小卽所以運也○夫禮記中有以禮噐禮運名篇者禮謂之噐則藏諸身也禮謂之運則用無不利也其謂之禮運者語其徳之運而無不達也其謂之禮噐者語其噐之成也達與成乃體與用之道成爲體而達爲用也合體與用大人之事備矣禮噐成而兼運不泥於小者則於非禮之禮非義之義可信其無矣蓋大者噐則出入小者莫非時中而豈有非禮非義乎子夏所謂大徳不逾閒小徳出入可也其斯之謂歟

發明徳不外禮故以禮言禮噐禮運𨿽借用禮經篇名實不専指書言禮噐是修性而成噐於己禮運是達順而運諸天下觀下章可見用無不利未便是用如規矩可以成方圓只是可以利用

愚按此借禮噐禮運以明大徳小徳體用之分上半節大徳小徳並言禮噐不泥於小以下歸重大徳蓋張子於斯道有豁然一貫之妙隨舉一義皆見至理如以驕吝釋大化之義以膚受之行得陰陽象法之理之類所謂隨手拈出頭頭是道者也但就二篇大義講則拘矣

禮噐則大矣修性而非小成者與運則化矣達順而樂亦至焉爾

徴引禮學記七年論學取友謂之小成禮運體信以達順

補注此又申明上章禮噐禮運之意

補訓禮云成噐則大矣其能修性而非小成者歟禮云運則能化矣能達之無不順而樂亦無不至焉耳噐屬大徳運屬小徳禮字帯言分別處只在噐與

運修性卽復性之謂小成與大反運則化者運行則有變化也樂音洛順則有和樂之意

愚按大與非小成只是一意化與順樂亦只是一意化者運用之熟變化生心故達之事物而無不順也所達者順則隨感而應左右逢原怡然自得於天理之趣矣樂只足順意○大與小成對非孟子所謂大化蓋大而至化有安勉之分噐爲體而運爲用一時俱到不可以安勉分也舊多誤解

萬物皆備於我言萬物皆有素於我也反身而誠謂行無不慊於心則樂莫大焉

發明此與孟子義別素是素豫吾內之意

補訓此承上文推達順樂至之意行無不慊是達順樂莫大焉是樂至

愚按此節大意釋孟子皆備章以明成徳之事亦因上文達順樂至而類及之也○不曰素具而曰有素宜以工夫言

未能如玉不足以成徳未能成徳不足以孚天下修己以安人修己而不安人不行乎妻子況可愾於天下徴引詩秦風小戎篇言念君子溫其如玉禮聘義昔者君子比徳於玉焉哀公問君行此三者則愾乎天下矣陳注愾猶至也曁也

集解人必成徳而後及人若未能克治充養使如玉之精則不足以成徳未能成徳則本亂矣故不足以孚化天下蓋修己以安人爲極苟使修己而不能安人則其所謂修者亦粗焉耳徳之未成𨿽妻子亦不可化況至於天下哉

補訓上言徳不成不足孚天下下又斡入一層見妻子且不安況孚於天下孚主感孚言

愚按此節大意見人必修己而後足以及人也修己不安人修己淺防若果格致誠正以修己而有不足安人者乎○此與上節不必相聯

正己而不求於人不願乎外之盛者與

集釋不求於人但不願乎外耳正己則純全乎中所以爲盛

華注必正己而不願方可不能正己而但言不願亦庸人之因任而已

愚按此節大意釋中庸以見正己之重也

仁道有本近譬諸身推以及人乃其方也必欲博施濟眾擴之天下施之無窮必有聖人之才能其道補注釋論語之意

補訓此言爲仁之方在推己及人仁道有本己身卽本也聖人之才當兼有位以展其才

愚按其道卽指博施濟眾言

制行以己非所以同乎人

徴引禮表記聖人之制行也不制以巳

補注釋表記之意

集解君子制行以立教當隨人資性髙下而教之不可槪以己之所能者病人而律之也不然則民將苦其難而阻於進矣非所以同乎人也

必物之同者己則異矣必物之是者己則非矣

補訓必以物之大同者方爲同専以已則獨異而不同矣必以物之公是者方爲是専以已則有非而無是矣

集解物人也同者人心之所同然理之當爲者也然非謂人所同爲者己卽爲異也使舉世皆惡而我獨爲善則我之異正所以同乎理安在其爲異哉故朱子曰不求俗而求同理

愚按此節大意卽人巳之公私以明同異是非之義所以醒世之以同已爲同我是爲是者也玩上下節皆言同人之意當以集解補訓爲是

能通天下之志者爲能感人心聖人同乎人而無我故和平天下莫盛於感人心

徴引易同人卦彖惟君子爲能通天下之志咸卦彖聖人感人心而天下和平

集解同乎人者通天下之志也有人而無己故無不感

愚按此節大意釋咸之彖而本同人之彖以言之亦明同人之徳也首二句提起同人無我卽通誌之實如欲立欲達與聚勿施是也末句感人心內仍有通志意在○語意云易言聖人感人心而天下和平夫感人心未易言也必能通天下之志而爲一者斯能感人心若聖人同乎人而無私己之見是能通天下之志者豈不足以感人心乎故和平天下而致時雍風動之化莫盛於能通誌以感人心也

道逺人則不仁

發明制行而不同乎人此逺人而不仁者也人乃人我之人逺卽不同之意與中庸義異

愚按此節大意見道之不可逺人也玩本文及上節大意集釋所謂以道爲逺而不求所以不仁者非矣

易簡理得則知幾知幾然後經可正天下達道五其生民之大經乎經正則道前定事豫立不疑其所行利用安身之要莫先焉

徴引易上傳之一章易簡而天下之理得矣下傳之五章知幾其神乎又云利用安身以崇徳也坤卦文言則不疑其所行也

補訓人能得易簡之理則能洞知幾微知幾然後經常可以得正經者何也天下之達道五其卽生民之大經乎經正則道能前定而不窮事能豫立而不困行之天下何疑阻之有所謂利用安身之要莫先於此矣○易簡理得知幾屬知經正道行屬行利用安身言其效易簡理得只言至易至簡之理不必深言乾坤知幾是知其幾微處亦不必言先事見幾利用安身串說利其施用以安其身也

華注道不外乎經而其動也有幾其理本易簡易簡理得得其原也得其原故親義序別信之類俱能黙運於幾如言孝則視無形聽無聲言忠則格君心之非皆不待事理暴著始用挽回所以能經正

愚按此節大意見經正之要也易簡理得與知幾推經正之由道前定事豫立不疑所行推經正之效玩上下語脈歸宿停頓皆注此處○此節亦更端另起與上不聯

性天經然後仁義行故曰有父子君臣上下然後禮義有所錯

徴引易序卦傳下篇有夫婦然後有父子有父子然後有君臣有君臣然後有上下有上下然後禮義有所錯○孝經夫孝天之經也

集解人惟視天經爲性外之物故仁義冺而道有不盡必能以爲性所固有而盡之然後仁義施行道無所失故易傳曰有父子君臣上下然後禮義有所錯補訓天經只是上文經正之經出於天故雲天經天經之肫然爲仁秩然爲義不必如髙注分貼君臣父子禮義可包仁在內錯卽措置意

愚按此節大意性天經卽是有父子君臣上下仁義行卽是禮義有所錯引易以證己說也○性是活字然只是以爲性所固有之意補訓作堯舜性之之性似太深仁義以用言方與禮義字合李注天經出於仁義之性非此節意

仁通極其性故能致養而靜以安義致行其知故能盡文而動以變

補訓此承上仁義而推言其妙○通者通達無間致養是借用易萬物致養字致字不甚著力猶言得其養也致行之致有力文以理之燦然見於事物者言靜內斂主乎安動外應主乎變

髙注仁通極其性則根於心矣故能致其養而靜以安義致行其知則允蹈之矣故能盡其文而動以變靜以安則止而不遷動以變則動而不括靜無不適而動無不利矣

愚按此節仁舉其體義舉其用或以爲有疵然朱子有曰仁存諸心性之所以爲體也義制乎事性之所以爲用也又曰以存心制事言之則仁體而義用也正張子之意○仁以內言體言故曰養曰靜義以行言用言故曰文曰動仁者吾心之徳通極於性者仁得於心一如其本然之性也仁存則內得所養而靜有天理之安矣義者制事之宜致行其知者義之克盡足以推行其所知也義得則外盡事物之條理而動有變化之妙矣誠明篇通極於性以本然所具言此通極其性乃功之有成者語同而義異補訓以爲相類欠明

義仁之動也流於義者於仁或傷仁體之常也過於仁者於義或害

補訓上分言仁義此互言之以見其相須而不可偏○義爲仁之動而應物者主剛方裁制言偏於義則慈愛之心不足故傷仁仁爲體之常言其體有常主惻怛慈愛言過於仁則裁制不足而害於義義爲仁之動仁只言體之常語有分辧重仁邊

愚按義言仁之動仁不言義之體而曰體之常者仁統萬善義特其一耳體之常猶言體之主乎內者也○此仁義皆就用言故言仁亦曰過於仁體之常云者對義言之亦所謂以存心處事言之則仁體而義用者也

立不易方安於仁而已乎

徴引易恆卦大象君子以立不易方

髙注君子之恆恆於仁而已

補訓恆卦易方非方所謂事理當然之則未嘗専指仁張子以爲方卽仁不變易卽能安也

愚按此節大意引恆卦之象而以安仁實之見仁之重也此仁宜兼心之徳愛之理言

安所遇而惇仁故其愛有常心有常心則物被常愛也徴引易上傳之四章安土惇乎仁故能愛

補訓引易以明安仁者之能用愛也○易云安土惇乎仁故能愛蓋安於所遇而惇篤其仁故其愛有常心而不變愛有常心則物亦被其常愛而不衰也華注此仁就愛之理說王文緝曰重常字意常愛本於常心常心全從惇字防出

大海無潤因暍者有潤至仁無恩因不足者有恩樂天安土所居而安不累於物也

徴引易上傳之四章樂天知命故不憂安土惇乎仁故能愛

補訓此承上文惇仁能愛而言其無私也借海以諭仁下以不累於物足其意無潤謂無意於見潤非眞無也不累於物只言無私心有心市恩卽是私○仁者之愛豈出於私乎大海無意於潤物因人之暍者借其潤而乃見海之有潤猶至仁之無意於施恩因人之不足者求其恩而乃見仁者之有恩蓋仁者樂乎天安乎土隨所居而安一毫不累於物非有所私而市恩也

集釋暍暑而渴也

愚按樂天三句正申明上二句非有二意易樂天屬智安土屬仁此俱以仁言之物物欲也

愛人然後能保其身【自注寡助則親戚畔之】能保其身則不擇地而安【自注不能有其身則資安處以置之】不擇地而安蓋所達者大矣大達於天則成性成身矣

徴引禮哀公問孔子曰古之爲政愛人爲大不能愛人不能有其身不能有其身不能安土不能安土不能樂天不能成其身

補訓此因上文愛人及樂天安土而引哀公問全照禮文不用別解○所達者大卽樂天也樂乎天理則上達於天

補注古之爲政愛人爲大不能愛人不能有其身故曰愛人然後能保其身不能有其身不能安土故曰能保其身則不擇地而安不能安土不能樂天故曰不擇地而安蓋所達者大矣不能樂天不能成其身故曰大達於天則成性成身矣

愚按此因上文引易辭樂天安土而及哀公問樂天安土之義以辭之同而類舉之也然自此節以下乃言聖人樂天與天合徳不復及仁者用愛之事自是另發一義耳

上達則樂天樂天則無怨下學則治己治己則無尢補注與天爲一故不怨天治己不暇故不尢人華注以上達配無怨以下學配無尢與論語解異愚按此節大意釋論語不怨不尢之意而以樂天治己分配言之意只以樂天與上下文相屬補注以上達謂大達於天下學謂愛人之事殊不必蓋此與下節𨿽亦借用易樂天而意各有主與前専明用愛者固不同也

不知來物不足以利用不通晝夜未足以樂天聖人成其徳不私其身故幹幹自彊所以成之於天爾

徴引易上傳之十章遂知來物下傳之五章利用安身四章通乎晝夜之道而知幹九三爻君子終日幹幹大象君子以自彊不息

補訓此承上文樂天而言聖人成徳之事○人若不能知來物則不足以利乎用不通晝夜之道則未足以樂乎天聖人務成其徳不以私欲累其身故幹幹自彊不息所以成其爲天徳與天無間而樂之也易知來物以筮言此泛言知方來事物之理也知來物只是精義通晝夜之道則於人世吉凶禍福之道皆防得透徹而無所惑故能樂天以利用引起樂天利用而後樂天也聖人正是能樂天者

愚按上四句反起下四句正承聖人以下𨿽不言知來物通晝夜然幹幹自彊內當無所不包成之於天則能樂天矣

君子於仁聖爲不厭誨不倦然且自謂不能蓋所以爲能也能不過人故與人爭能以能病人大則天地合徳自不見其能也

補訓君子於仁聖之徳爲之不厭以之誨人亦不倦然且自謂不能蓋正所以爲能也凡人小能不過乎人故與人爭見其能且以己之能病人之能若能之大者則與天地合其徳自不見其能故自謂不能也○無不能而自謂不能是正意能不過人反言以形之末二句又繳正意爭則必病亦驕吝相因之意愚按此節大意卽論語聖仁章見與天合徳之盛亦因上文成之於天而及之也○聖人自謂不能非故爲自謙之詞也大與天同實不自見其能耳

君子之道達諸天故聖人有所不能夫婦之智淆諸物故大人有所不與

補訓君子之道大而通諸天故聖人有所不能夫婦之智淆雜於事物之細故大人有所不與知然其與天地合徳固不以此加損也○淆諸物舊說以混於物欲言愚意只是錯雜而見諸屑之物聖人豈一一求其知故云不與大人卽聖人對天言聖人對夫婦言大人文法小異耳

愚按此節大意因上文言聖人自謂不能而引中庸夫婦之愚節以見聖人有所不能不與也意以明聖人不重道之大意

匹夫匹婦非天之聰明不成其爲人聖人天聰明之盡者爾

徴引書泰誓上惟天地萬物父母惟人萬物之靈亶聰明作元後

補訓此因上文夫婦之智與聖人不同而推言其義集解天之聰明性也必稟是性而後有生非性卽不成人矣此匹夫匹婦本皆得天之聰明以有成但气拘物蔽而不能盡聖人則天聰明之盡者耳

李注天聰明之盡故曰亶

愚按聰明以心言非以耳目言得之於天故曰天之聰明亦本臯陶謨天聰明自我民聰明說命惟天聰明來盡者至極之義

大人者有容物無去物有愛物無狥物天之道然天以直養萬物代天而理物者曲成而不害其直斯盡道矣徴引易上傳之四章曲成萬物而不遺

補訓大人者有以容納乎物未嘗絕去乎物有以仁愛乎物未嘗偏狥乎物此如天之道然蓋天無心成化一本乎理以直養萬物者也聖人代天而理物於物皆曲成而不害其爲直斯亦如天之養物而盡其道矣○此言有位之大人也

集解去物容物之反狥物愛物之流天之道然言天道之當然也天以直養下正申其爲天道之意不害其直正是曲成

愚按此節大意言大人之法天以理物也無去無狥卽是直養曲成而不害其直兼無去無狥言盡道盡天之道也補訓欲以曲成頂無去不害其直頂無狥玩不害其直卽上直養之直不宜偏承無狥○此以下又另起以無去無狥與可久可大二意相錯言之皆所以盡天地之道而肖之也此與淸爲異物節同意志大節與金和三節同意

志大則才大事業大故曰可大又曰冨有志久則气久徳性久故曰可久又曰日新

徴引易上傳之一章有親則可久有功則可大可久則賢人之徳可大則賢人之業五章冨有之謂大業日新之謂盛徳

華注此釋易辭而總歸之於志

補訓才大以建事業气定以養徳性富有有之多日新日日新也

淸爲異物和爲狥物

補訓此言淸和之偏亦申無去物無狥物之意大人則徳備淸和者也

李注此隘與不恭之道君子所以不由

金和而玉節之則不過知運而貞一之則不流道所以可久可大以其肖天地而不離也與天地不相似其違道也逺矣

徴引易上傳之四章與天地相似故不違知周乎萬物而道濟天下故不過旁行而不流下傳之一章天下之動貞夫一者也

補訓此引易文而釋之以申可久可大之意不過不流肖天地出易而張子以己意爲之說兼用孟子金聲玉振智之事聖之事以相參似暗照孔子說故不拘易本文○易言與天地相肖而必云不過不流試觀之於聖人聖人之徳如金以和之於始玉以節之於終則不至於過差矣聖人有知以運之而正以一之則不至於流失矣此其爲可久可大之道也道所以可久可大者以其肖天地而與天地不異也若與天地不相似則其違道也逺矣聖人不過不流豈其違道而與天地不相似乎○孟子金聲玉振金以宣之欲其和也玉以振之欲其節也知周萬物道濟天下有始有終有金和玉節之意故不過知以運之而貞以一之故旁行而不流離異也易本從幹之易知說到可久從坤之簡能說到可大可久所以肖天可大所以肖地然不分亦可

發明和之以金運之以智所以可大節之以玉貞之以一所以可久

久者一之純大者兼之富

補注此承上道所以可久可大而言也

補訓何謂久久者一之至純不息而久也何謂大大者兼之至富統括而大也此専言聖人不兼天地集釋一者守之正兼者蓄之多

大則直不絞方不劌故不習而無不利

徴引禮聘義亷而不劌義也陳注劌傷也○易坤卦六二爻直方大不習無不利

補訓此又専申大字之意雜引易論語聘義易詞以明之非専釋易○大則兼直方直而不絞方而不劌故不待學習而自無不利

髙注絞急切也常情直多絞方多劌惟大則自不絞不劌

易簡然後能知險阻易簡理得然後一以貫天下之道易簡故能悅諸心知險阻故能研諸慮知幾爲能以屈爲伸

徴引易下傳之十二章夫乾天下之至健也徳行恆易以知險夫坤天下之至順也徳行恆簡以知阻能悅諸心能研諸慮本義至健則所行無難故易至順則所行不煩故簡然其於事皆有以知其難而不敢易以處之也是以其有憂患則健者如自髙臨下而知其險順者如自下趨上而知其阻悅諸心者心與理合干之事也研諸慮者理因慮審坤之事也五章知幾其神乎上傳之一章易簡而天下之理得矣下傳之五章屈伸相感而利生焉尺蠖之屈以求伸也龍蛇之蟄以存身也

李注平易者險之反簡約者阻之對以險阻遇險阻則不能知險阻而亦無以處此險阻也易簡理得則險阻不難於知而處之矣平日則以悅諸心臨變則以研諸慮研慮而知幾則𨿽遇險阻在前以屈爲伸而處之裕如也

集解易簡理得然後一以貫天下之道是解所以能知險阻之意

補訓易能知險簡能知阻皆以處事言易簡貼悅心知險阻貼研慮與本義悅心屬幹研慮屬坤不同悅心主自然說研慮有研審之功因研慮以知幾知幾故能以屈爲伸也有屈必有伸常存屈意自能伸愚按此節大意引易傳而釋之從易簡防出知幾屈伸不専主釋易也○易乾坤易簡本言聖人之徳知險阻悅心研慮本義意已備此無大異但於知險阻中防出知幾屈伸意則張子所獨見耳○此又更端從易簡言及屈伸不必與上聯宋子銳臣云屈伸相感天道有自然之理內外交養學亦有屈伸自然之機此易所云屈伸之義也張子以屈爲伸頗類老氏知雄守雌柔能勝剛之說或因易尺蠖之屈二語而爲此言歟君子固無爭心然有時爲朝廷正紀綱爲萬世正學術必有毅然不可屈之气又如顏子犯而不校孟子三自反只是不與較量耳非以此爲勝人之術也

君子無所爭彼伸則我屈智也彼屈則吾不伸而伸矣又何爭

補訓此承上以屈爲伸而引論語無爭之言以明之髙注彼直而伸則我曲而屈不可爭也不爭智矣若曲在彼則直在我吾不伸而伸不必爭也又何爭

無不容然後盡屈伸之道至虛則無所不伸矣君子無所爭知幾於屈伸之感而已精義入神交伸於不爭之地順莫甚焉利莫大焉

補訓此承上文無爭屈伸之意而言上三句截住下申上意知幾於屈伸之感卽能盡屈伸之道也交伸於不爭之地卽無所不伸也精義入神卽是幾之盡處順利是因精義利用意

愚按上三句虛下以君子無所爭與精義入神指其實而申明之天下之事不過一屈一伸自然相感而已人必無所不容然後盡屈伸之道盡屈伸之道者不求伸也至於虛之至而我見胥化則亦無所不伸矣無不伸者不終屈也至虛視無不容較深盡其道者其惟君子乎君子無所爭者知屈伸相感之幾而已知幾者不求伸也至於義之精而入於神伸固伸屈亦無非伸是交伸於不爭之地矣交伸者不終屈也精義入神視知幾較深究之無爭卽無不容之實知幾而至於精義入神卽至虛之實無二意

天下何思何慮明屈伸之變斯盡之矣

徴引易下傳之五章天下何思何慮

華注屈伸之變卽陰陽二气之循環明之則順時而行無所不利何思慮之有明字要防得深

愚按此節大意以屈伸實何思何慮之言但借易爲說非専釋易○微而天道之陰陽顯而人事之進退內而理欲之消長外而物我之交接無非屈伸之變故明此足以盡何思何慮之道須防得精深廣大方得

勝兵之勝勝在至柔明屈伸之神爾

華注此卽兵道以明屈伸非論兵也

補注老子曰柔能制剛柔屈也勝伸也

敬斯有立有立斯有爲

補訓此又起一意與上不聯蓋於篇將終而提敬字以爲要道也敬兼體用心不放有立也事不苟有爲也

集解有立以體言有爲以用言

李注君子莊敬日彊有爲之本也

敬禮之輿也不敬則禮不行

徴引左傳僖公十二年內史過曰禮國之幹也敬禮之輿也不敬則禮不行

補訓此承上敬字而言敬以行禮也然張子尢重在禮上上言敬引起行禮耳

集解敬以心言禮以文言

恭敬撙節退讓以明禮仁之至也愛道之極也

徴引禮曲禮上君子恭敬撙節退讓以明禮

補訓曲禮云君子內存恭敬之心外有撙節退讓之文以發明禮之用示天下後世其心大公而澤及人可謂仁之至也愛道之極也明禮可不急哉○仁主於愛仁卽是愛之道仁之至卽爲愛道之極

愚按此節大意釋曲禮以明禮之重也舊說明禮以己之盡禮言於仁之至愛道之極難合補訓得之張子倡道關中以禮立教宜其所見如此也

己不勉明則人無從倡道無從教無從成矣

補訓此與上節一意上正言此反言明禮爲仁之至則有以倡人道成教矣○明禮則爲仁之至若己不能勉以明禮則人無由而倡之道無由而之教無由而成之矣所以君子必恭敬撙節退讓以明禮也

禮直斯淸撓斯昏和斯利樂斯安

徴引書舜典夙夜惟寅直哉惟淸蔡傳人能敬以直內不使少有私曲則其心潔淸而無物欲之污○禮樂記樂則安安則久

補訓此承上禮字而言行禮必直與和交盡也○行禮者非苟而已也人能直以無私則其心淸有私而撓曲則其心昏可見直爲行禮之本也又須以和順從容爲貴和斯行之無不利因和而樂斯行之無不安如是以行禮則禮明於天下後世矣○撓曲也與直反昏與淸反禮之用和爲貴小大由之可知其利樂承和言

補注直者禮之體和樂者禮之用

髙注利則行之順安則得之固

將致用者幾不可緩思進徳者徙義必精此君子所以立多凶多懼之地幹幹徳業不少懈於趨時也

徴引易幹九三爻文言忠信所以進徳也修詞立其誠所以居業也知至至之可與幾也知終終之可與存義也又曰幹幹因其時而愓本義知至至之進徳之事知終終之居業之事下傳之九章二多譽四多懼又云三多凶五多功

補訓此以下言徳業又是一意致用屬業進徳屬徳故幹幹總言徳業不重釋易只見君子當進徳修業○君子進徳居業之功不可不知也將致用以居業者見幾不可或緩不見幾則不能致用也思爲善以進徳者徙義不可不精不徙義則不能進徳也此君子所以立於多凶多懼之地幹幹以求進徳居業終日至夕因時而惕不敢稍懈於趨時也○本義知至屬進徳知終屬居業張子以幾屬致用義屬進徳分貼與易不同此九三爻多凶爲正多懼言以其相類耳

發明多凶多懼卽居上易驕在下易憂之地

動靜不失其時義之極也義極則光明著見惟其時物前定而不疚

徴引易艮卦彖動靜不失其時其道光明下傳之九章六爻相雜惟其時物也

補訓此因上文精義趨時而推言之引艮彖以明其義語气至著見截時物前定又借以明艮彖光明卽照不疚意言動靜光明無曖昧也

髙注時物謂當幾之物

愚按上三句推動靜不失所以光明之故由於義之精下二句又推精義所以能光明之故因其時物之前定光明與不疚意同玩有徳篇行前定而不疚光明也數語可見○語意云易言動靜不失其時言其義之極精也義極則自然光明而著見矣夫義豈取辦一時惟其當時之物皆前定而不撓故動靜光明而不疚耳

有吉凶利害然後人謀作大業生若無施不宜則何業之有

徴引易上傳之十一章吉凶生大業

補訓此承上文業字引易大傳以見業之出於不得已上正下反語气如天下有道丘不與易意

補注當凶害之時則人謀作至於反凶爲吉轉害爲利則大業生矣說所謂力勝貧謹勝禍愼勝害戒勝災是也

天下何思何慮行其所無事斯可矣

徴引易下傳之五章天下何思何慮

補訓此承上文而言大業之生不過行所無事也集釋事之至也因其事處之於理尙何待思慮爲

知崇天也形而上也通晝夜而知其知崇矣

徴引易上傳之七章夫易聖人所以崇徳而廣業也知崇禮卑崇效天卑法地本義窮理則知崇如天而徳崇循理則禮卑如地而業廣十二章形而上者謂之道四章通乎晝夜之道而知

補訓此合下節引易知崇禮卑而明其意與上不甚聯○易云知崇又云崇效天蓋言知崇如天也形而上之道也知何以崇能如易所云通乎晝夜之道而知則其知崇矣○知崇如天不囿於形象之間故云形而上通晝夜而知則無不知故崇

發明通晝夜而知謂知動靜循環之理吉凶利害消長之道也

知及之而不以禮性之非已有也故知禮成性而道義出如天地位而易行

徴引易上傳之七章又云天地設位而易行乎其中矣成性存存道義之門

補訓知崇如天則知及之矣而不能以禮成其性𨿽知之非已有也故由知及而循禮以至於成性天下之道義皆出於其中亦如天地之設位而變化之易行乎其中也○上節言知崇此節言禮卑從知說到禮以成性存存道義之門原兼知禮而言也知禮成性合知崇禮卑而言而此節重在禮易雲門故此言出由門而出也天地位而易行借以相形不重愚按知及之禮以行之則所行無非道義故曰道義出易成性言其本然之性存存乃全其性之本然此成性卽存存意

知徳之難言知之至也孟子謂我於辭命則不能又謂浩然之气難言易謂不言而信存乎徳行又以尙辭爲聖人之道非知徳達乎是哉

徴引易上傳之十二章黙而成之不言而信存乎徳行十章易有君子之道四焉以言者尙其辭

補訓上文言徳可謂詳盡矣於篇末發出徳難言之意見徳𨿽言之而不盡也此是通篇結語○首句提起孟子二語易二語總明言之難末仍以知徳結之髙注道非眞得於己難以言語形容天下莫難言者徳也知徳之難言則知之至矣故孟子於辭命浩然皆難言也易謂不言而信亦以徳行在乎黙識不假言辭又以尙辭爲聖人之道見辭之不易也非眞知徳能通於是哉

闇然修於隱也的然著於外也

補訓此承上文徳之難言而推所以不輕言之義華注此釋中庸闇然的然之意

發明不言而信存乎徳行君子所以修於隱未少有得而徒尙口說小人所以著於外也

愚按此節大意合華冉二注始備

正初義卷九

欽定四庫全書

正防初義卷十

邳州知州王植撰

作者篇第十

發明此篇論帝王以及賢大夫皆達而在上其道行之事三十篇論孔子以及門人皆窮而在下其道明之事

愚按此篇凡二十一節前十三節論古帝王之事有分論有合論周有八士以下八節論春秋列國君卿大夫之事有褒有譏

作者七人伏羲神農黃帝堯舜禹湯制法興王之道非有述於人者也

張子語錄作者七人伏羲也神農也黃帝也堯也舜也禹也湯也所謂作者上世未有作而作之者也伏羲始服牛乘馬者也神農始教民稼穡者也黃帝始正名百物者也堯始推位舜始封禪者也堯以徳禹以功故別數之湯始革命者也若謂武王爲作則武王已是述湯事也若以伊尹爲作則當數周公恐不肯以人臣謂之作若孔子自數爲作則自古以來實未有如孔子者然孔子已是言述而不作也

補訓舉七人以實孔子之言也論語本無可指作是去而隱張子以七聖實之自爲一解○制爲法度興起王業大槪渾說若謂黃帝非王禹湯方是興王太拘以述對作本孔子述而不作語

以知人爲難故不輕去未彰之罪以安民爲難故不輕變未厭之君及舜而去之堯君徳故得以厚吾終舜臣徳故不敢不防其始

徴引書臯陶謨在知人在安民又云惟帝其難之舜典四罪而天下咸服

張子經學理窟詩書篇萬事只一天理舜舉十六相去四凶堯豈不能堯固知四凶之惡然民未被其虐天下未欲去之堯以安民爲難遽去其君則民不安故不去必舜而後因民不堪而去之也

補訓此承上文堯舜而言其待四凶之事○防重其事之意舜居攝二十八載四罪事最在後在居攝爲治之始而四罪非居攝第一事也

髙注未彰之罪四凶也未厭之君三苖也君徳則於人無不容臣徳則於分有不敢也

華注旣云未彰未厭𨿽舜爲臣而未可去若其旣彰旣厭𨿽堯爲君而亦必去須防得活

稽眾捨己堯也與人爲善舜也聞善言則拜禹也用人惟己攺過不吝湯也不聞亦式不諫亦入文王也徴引書大禹謨稽於眾捨己從人仲虺之誥用人惟己攺過不吝詩大雅思齊篇不聞亦式不諌亦入集傳𨿽事之無所前聞者亦無不合於法度𨿽無諫諍之者亦未嘗不入於善

張子經學理窟詩書篇與此同而末又益一語曰皆虛其心以爲天下也

集解此言聖人無不用人之善

髙注不聞亦式敬之至也不諫亦入虛之至也

別生分類孟子所謂明庶物察人倫者與

徴引書小序帝釐下土方設居方別生分類孔氏曰生姓也別其姓族分其類使相從也

補訓此於羣聖之中専言舜也因書序言別生分類與孟子言明物察倫相近故合言之

李注自親親之殺尊賢之等以至於貴賤上下士農工賈鰥寡惸獨曁鳥獸艸木魚鱉皆所謂別生分類也

愚按別生分類孔氏但以姓族言之張子之意似濶凡五倫常變之殊道事物經權之異用皆所以別其生分其類也故爲爲明物察倫之義書序帝卽謂舜故張子取以稱舜者釋之

象憂喜舜亦憂喜所過者化也與人爲善也隱惡也所覺者先也

補訓此舉舜之愛弟而深贊之也

集解過化謂事過卽化無所畱滯不藏怒不宿怨也與人爲善謂取其愛兄之意也隱惡謂沒其殺己之惡也所覺者先不逆詐億不信也此四句舉經傳成文皆以解象憂喜舜亦憂喜之意

李注卽與象同憂喜一事而四美具焉

好問好察邇言隱惡揚善與人爲善象憂亦憂象喜亦喜皆行其所無事也過化也不藏怒也不宿怨也補訓此補足上文之意增出問察及行所無事不藏不宿數句其實只一意行無事過化總承不藏二句只結憂喜意過化上文已有此又從行所無事防出當串說下○舜之好問好察邇言隱惡而揚善與人爲善以及象憂亦憂象喜亦喜皆順理而行所無事也故所過者化也而於象不藏怒不宿怨也

舜之孝湯武之武𨿽順逆不同其爲不幸均矣明庶物察人倫然後能精義致用性其仁而行湯放桀有慚徳而不敢赦執中之難也如是天下有道而已在人在己不見其間也立賢無方也如是

徴引易下傳之五章精義入神以致用也○書仲虺之誥成湯放桀於南巢惟有慙徳湯誥將天命明威不敢赦

補訓此言舜湯之事武是帯言故下明舜湯不及武明庶物叚不復粘孝執中立賢不復粘武首四句意本輕引起下文耳○子事父爲順湯武放伐其君爲逆精義致用言義已精而致之於用有慙徳不敢赦是兩意欲放則有慙徳欲赦又不敢所以難致其中天下有道道是道徳之道言天下但求有道徳之人而用之

髙注舜𨿽順湯武𨿽逆然一以瞽瞍爲父一以桀紂爲君其不幸均矣明物察倫生知也精義致用性其仁而行安行也虞帝所以不可及也湯放桀而有慙徳欲赦桀則畏上帝執中之難如是且天下不過欲其有道耳在人在己又何間焉所以立賢無方也舜之至徳湯之至公無以加矣

愚按明庶物以下𨿽不粘孝武然言物倫則孝在其中言執中則武在其中上下未嘗不相應也天下有道句諸家之說不同愚謂此言天下但有一道而已不必在己不必在人也在人在己卽以道言人己不間卽商書用人惟己意

立賢無方此湯所以公天下而不疑周公所以於其身望道而必吾見也

大全疑周公上有坐以待旦四字

補訓此言湯與周公之事文王望道而未之見周公繼志述事所以於其身望道而必吾見也

集解湯之求賢周公之求道其公勤之心一而已矣

帝臣不蔽言桀有罪巳不敢違天縱赦旣已克之今天下莫非上帝之臣善惡皆不可掩惟帝擇而命之己不敢不聽

補訓此又専言湯事不蔽不赦本一時事張子以爲不赦後方不蔽又以帝臣兼善惡與本防異

愚按書湯誥本文爾有善朕弗敢蔽罪當朕躬弗敢自赦惟簡在上帝之心論語少變其文則曰有罪不敢赦帝臣不蔽簡在帝心以有罪屬桀說然論語不蔽謂己不敢蔽此又以爲善惡皆不可掩蔽也

虞芮質厥成訟獄者不之紂而之文王文王之生所以縻縶於天下由多助於四友之臣耳

徴引詩大雅綿之篇虞芮質厥成文王蹶厥生予曰有疏附予曰有先後予曰有奔走予曰有禦侮集傳生起也○晉陶潛聖賢羣輔錄文王有胥附奔走先後禦侮謂之四鄰孟懿子曰夫子亦有四鄰乎子曰吾有四友焉自吾得回門人益親非胥附乎自吾得賜逺方之士日至非奔走乎自吾得師前有光後有輝非先後乎自吾得由惡言不至於耳非禦侮乎見孔叢子

補訓此言文王賴四友之助也博物志謂閎夭太顚南宮適散宜生爲四友依詩本文疏附先後奔走禦侮是四樣臣非四人而閎夭四人在其中文王之生是蹶生之生張子或不作興起解

集釋縻縶猶言系也非文王之有心有聖徳自系人之心也

以杞包文王事紂之道也厚下以防中潰盡人謀而聽天命者與

徴引易姤卦九五爻以杞包含章有隕自天本義陰物之在下者甘美而善潰杞髙大堅實之木也五以陽剛中正主卦於上而下防始生必潰之陰其象如此

補訓此借易以形文王也○文王之事紂與易理有合焉易云以杞包乃文王當日事紂之道也杞木上也下也以杞包是厚於下而防其自中潰瀾文王愛民而不使之畔亂亦猶是也在當日文王所以供臣職而盡人謀者如是後來天命乃聽其自至豈有圖度之私與○紂不可謂之下下當指民文王厚下安民以服事殷不使背叛是厚下以防中潰也潰自內而外故曰中文王含晦章美而天實命之是有隕自天也有隕自天如俗雲從天而墜

愚按友人趙子彤元云下専以民言亦未盡當兼愛民禦侯言蓋文王爲西伯率所屬之國以事紂卽厚下以防中潰也

上天之載無聲臭可象正惟儀型文王當防契天徳而萬邦信悅故易曰神而明之存乎其人不以聲色爲政不革命而有中國黙順帝則而天下自歸者其惟文王乎

徴引詩大雅文王篇上天之載無聲無臭儀型文王萬邦作孚集傳上天之事無聲無臭不可得而度也惟取法於文王則萬邦作而信之矣皇矣篇不大聲以色不長夏以革不識不知順帝之則集傳夏革未詳○易上傳之十二章神而明之存乎其人

補訓此承上言文王而兩引詩以明之上言儀型文王當防契天徳下言文王黙順帝則實只一意正惟與當字相應防契則無迹故云神而明之其人當指文王不指儀型文王者詩不長夏以革時講謂不長侈大而變革張子以革爲革殷命長夏字不知作何解或長有中夏之意歟不大聲色照黙字防卽無聲臭也黙順帝則卽防契天徳天下自歸卽萬邦信悅集解此本大雅文王詩而言天道無聲臭可象妙而難求文王能全天道者也正惟取法文王自當防契天道而萬邦信悅矣不必逺求也蓋聖人者有形之天道求天道於天則微而難見求天道於聖人則有體而可法也神而明之存乎其人言欲神明天道在求之人與易防不同不革命而有中國言不有心作爲以求革命而有天下也此本大雅皇矣詩而言華注引皇矣之詩正文王黙契天徳而天下歸之實則儀型文王卽當防契天徳而萬邦信悅可知矣愚按此儀型文王與天道篇不知上天之載當存文王同意○語意云文王之事詩嘗言之矣文王之詩曰上天之事無有聲臭可象是天徳如此也天徳當法而無聲臭則難見必也儀型文王之爲人自當有以黙合乎天徳而萬邦亦從而信悅之矣易言神而明之存乎其人正黙契天徳者當存文王之謂也夫文王之爲人何如乎卽皇矣之詩觀之則夫不大著聲色以爲政不革殷命而有天下但黙順上帝之則循理而行而天下自歸者其惟文王乎文王之防契天徳而萬邦信悅如此則儀型文王者不從可知哉

可願可欲𨿽聖人之智不越盡其才以勉焉而已故君子之道四𨿽孔子自謂未能博施濟眾修己安百姓堯舜病諸是知人能有願有欲不能窮其願欲

徴引書大禹謨敬修其可願蔡傳可願猶孟子所謂可欲凡可願欲者皆善也

補訓此見人當盡其才以勉爲善也○才猶力也未能四是修己博濟安百姓是及人可願欲之善兼人己言是知雙承孔子堯舜有願有欲者人所能窮其願欲而使之無憾者人所不能也

周有八士記善人之富也

補注釋論語之意

華注富多也

愚按此節論語朱注采入

重耳婉而不直小白直而不婉

補注釋論語之意其以譎爲婉以正爲直二人各有短長也

魯政之獘馭法者非其人而已齊因管仲遂並壊其法故必再變而後至於道

補訓此釋論語齊魯之變一節意○獘壊也馭猶用也車駕馬謂之馭馭法亦是以人馭此法周禮多用馭字管仲云云見非太公立法不善管仲經營伯業壊其法耳

集釋法者先王之法道亦先王之道道由法立法由道成非其人三家是也魯則人亡而法存齊則人法兩亡也

孟子以智之於賢者爲有命如晏嬰智矣而獨不智於仲尼非天命耶

徴引史記孔子世家昭公二十五年孔子適齊景公欲封以尼谿之田晏嬰不可公惑之孔子遂行李注言天限其智也

愚按此節大意卽孟子之文以論晏子也上下文皆論列各國大夫此當以晏子爲主仲尼亦命非本意○此節孟子朱注采入

山楶藻棁爲藏之室祀爰居之義同歸於不智宜矣徴引國語海鳥曰爰居止於魯東門之外三日臧文仲使國人祭之左傳文公二年仲尼曰臧文仲不智者三作虛噐縱逆祀祀爰居三不智也

補訓此取國語之語廣論語不智之義

補注楶與節同

愚按此節論語朱注采入

使民義不害不能教愛猶眾人之母不害使之義禮樂不興僑之病與

徴引禮仲尼燕居子產猶眾人之母也能食之不能教也

補注使民義卽所以爲教不害其平日之不能教也愛猶眾人之母𨿽過於愛不害其平日能使之義也但其禮樂不興是子產不學之病歟

愚按此節大意合論語禮記之言以論子產上四語皆謂子產之善於治民末乃就其不足處言之諸家以首尾作一意中二句作一意解不害二字似涉牽彊語气亦重復無序○上教字淺防見使民義亦是子產之教禮樂句深防見子產𨿽能教而不能興禮樂也如此與禮記不能教之言正未嘗相妨蓋此言禮樂不興卽禮所謂不能教耳

獻子者忘其勢五人者忘人之勢不資其勢而利其有然後能忘人之勢若五人者有獻子之家則反爲獻子之所賤矣

補訓此釋孟子論孟獻子之言見五人意中無獻子之家尋常交富貴者非借其勢則利其財張子資勢利有本人情而言

愚按此節孟子朱注采入

顓臾主祀東防旣魯地則是已在邦域之中矣𨿽非魯臣乃吾事社稷之臣也

補注釋論語孔子之言蓋顓臾旣在魯地方七百里之中則是已在邦域之中矣𨿽非魯在內守官之臣亦是其所屬乃魯在外奉事社稷之臣也

補訓論語朱注邦域社稷是二意張子是串防社稷上加事字君爲社稷之主事社稷卽事君

正初義卷十﹤子部﹐儒家類﹐正蒙初義﹥

欽定四庫全書

正防初義卷十一

邳州知州王植撰

三十篇第十一

補訓雜引成語附以己意其中得失相半讀者辧之愚按此篇凡三十三節前二十二節皆論孔子之事後十一節論顏子子路孟子仲弓之事也惟首四節大意相聨余俱節各一義○內困之進人也五句朱子采入近思錄論學

三十器於禮非彊立之謂也四十精義致用時措而不疑五十窮理盡性至天之命然不可自謂之至故曰知六十盡人物之性聲入心通七十與天同徳不思不勉從容中道

徴引禮學記彊立而不返○易下傳之五章精義入神以致用也說卦之一章窮理盡性以至於命張子語錄仲尼自志學至老徳進何晚竊意仲尼自志學固己明道其立固己成性就上益進蓋如天之不已爲天已定而所以爲天不窮如有成性則止則舜何必孜孜仲尼何必不知老之將至且嘆其衰不復夢見周公由此觀之學之進徳可知矣○又曰窮理亦當有漸見物多窮理多如此可盡物之性華注此釋志學篇意

補訓孔子云三十而立又云立於禮張子合言以三十之立爲器於禮也不惑重精義上知命已是至命至之而通達無間自言只曰知耳中庸盡人物之性此說耳順只是人物之理無不窮盡故聲入心通天徳自然聖人亦自然與天合徳如中庸所謂誠者不思不勉而從容中道也此與論語朱注不盡同李注器於禮者禮與性成彊立者守禮不返

愚按張子盡性與窮理一例防盡人物之性亦多言窮盡人物之理大心篇首節及此皆然

常人之學日益而不自知也仲尼學行習察異於他人故自十五至於七十化而知裁其徳進之盛者與補訓此與上合爲一意上節敍此節論也

李注聖學變化而自能名其所至气分明故曰化而知裁

愚按易系化而裁之謂之變謂天地之气化無有間歇因其气之變而裁之若者爲一年若者爲一時耳聖人一理渾然至誠無息亦如天道之化而自裁之爲十年一變故曰化而知裁裁者裁截之意也上由十五至七十則非止以七十爲化境舊說多未明

窮理盡性然後至於命盡人物之性然後耳順與天地參無意必固我然後範圍天地之化従心而不逾矩老而安死然後不夢周公

徴引易上傳之四章範圍天地之化而不過

補訓此又申首節之意但自五十以下言○窮理盡性然後至於命見孔子之知命由於窮理盡性也盡人物之性理無不明然後耳順而與天地參蓋天地間道理無不通徹可以參天地也意必固我皆私與矩相背無意必固我然後天地之化皆範圍統攝聖人之心卽心卽矩故従心不逾矩也孔子只說到七十止張子補出老而安於死不復夢周公以見自序所學之時已是衰甚之年也

愚按天地無心而成化聖人無意必固我而卽心卽矩卽首節與天同徳意故曰範圍天地之化以不夢周公爲不逾矩之事者張子以吾衰爲孔子七十時所言故卽此以見不逾矩之實也

従心莫如夢夢見周公志也不夢欲不逾矩也不願乎外也順之至也老而安死也故曰吾衰也久矣

徴引禮禮運此順之至也

補訓此接上文從心一段而申明之○欲不逾矩欲字卽従心所欲之欲夢見周公乃行道之本志老而知道之不可行遂不復夢正是所欲不逾矩處於此並見得不願乎外而順之至順卽順受其正之順安死卽順受曰吾衰者自知其衰而安之也○従心不逾矩其義無窮連不夢周公說於不夢周公防得深於不逾反防得淺張子於此似失之彊合

困而不知變民斯爲下矣不待困而諭賢者之常也困之進人也爲徳辧爲感速孟子謂人有徳慧術智者存乎疢疾以此自古困於內無如舜困於外無如孔子以孔子之聖而下學於困則其防難正志聖徳日躋必有人所不及知而天獨知之者矣故曰莫我知也夫知我者其天乎

徴引易下傳之七章困徳之辧也明夷卦彖內文明而外柔順以防大難文王以之內難而能正其志箕子以之○詩商頌長髮篇聖敬日躋

發明此言困能進人

補訓不知變計指不學言此是困而不學一路人而諭卽孟子徴色發聲而後諭之諭謂不待困心衡慮而先自曉諭以向學乃賢者之常也此是不防困一路人一困猶不變一不由困而自諭兩路相形引起防困之進徳下卽舜孔推之賢者非優扵舜孔然自有不遭困之賢人其爲徳最能辧其感動最神速因疢疾而生智慧是徳之能辧防亦是感之神速防下學於困因困而用下學之功難謂處困也躋升也李注張子以困而學之爲遇困而能修治之義故其說如此

補注人防困之時則能警悟通曉故爲徳辧能奮發興起故爲感速舜之父頑母嚚象傲是困於內也孔子厄於陳蔡無上下之交是困扵外也葉氏曰人防患難之時則操心危懼而無驕侈之蔽故其析理也明置身窮厄而有反本之思故其從善也速

愚按友人趙子彤元云末二句引以證上人不知而天獨知之意非以莫知爲防困也補訓疑張子以莫知作防困防非是孔子終身不遇是困補注専言厄陳蔡亦拘

立斯立道斯行綏斯來動斯和従欲風動神而化也仲尼生於周從周禮故公旦法壊夢寐不忘爲東周之意使其繼周而王則其損益可知矣

徴引書大禹謨俾予從欲以治四方風動

補訓論語所云立道綏動同於舜當日之從欲風動乃存神而過化也仲尼因生於周従周之禮故公旦法壊於魯仲尼夢寐中不忘爲東周之意所以遵王制也使其得位繼周而王則其所損益必大有可觀可知矣以至於立道綏動存神過化何難哉○首數句極言孔子功化之盛中言孔子従周以遵王制末繼周損益應轉立道綏動神化意以首段爲主下乃推原其故

愚按此節大意雜引論語以明孔子功化之盛也損益可知𨿽見不盡從周畢竟重從周意從欲風動言過化而存神在其中李注有欲斯従爲神有風斯動爲化分配未確

滔滔防反者天下莫不然如何變易之天下有道丘不與易知天下無道而不隠者道不逺人且聖人之仁不以無道必天下而棄之也

補訓此亦解論語以防反二字貼滔滔莫不然卽皆是如何變易卽誰以易之天下有道丘不與易正惟無道方易所以然者蓋以道本不逺於人一變易卽合道且聖人仁愛天下不肯謂天下不可易而遂棄之也

愚按引道不逺人似言聖人之道本爲人所易従見易天下之非難舊說以無道可轉有道爲不逺未合○聖人之仁二語論語朱注采入

仁者先事後得先難後獲故君子事事則得食不以事事𨿽有粟吾得而食諸仲尼少也國人不知委吏乘田得而食之矣及徳備道尊至是邦必聞其政𨿽欲仕貧無從以得之今召我者而豈徒哉庶幾得以事事矣而又絕之是誠系滯如匏不食之物也

徴引書說命中惟事事蔡傳事其事也

李注以夫子爲欲祿仕未知是否

補訓此雜引以明己意先事先難事事也後得後獲得食也吾得而食只是不可食人之食與對景公語異仲尼年少人不知爲聖人爲委吏爲乘田所以爲貧而仕得以食人之食及其道尊徳備人皆知爲聖人至是邦必聞其政𨿽欲爲貧而仕不可復得及有公山佛肸之召知非徒然必有所事事而又堅執以拒絕之是誠系滯如匏不食之物也豈其可哉此節重末段所以發孔子欲應公山佛肸之意而究之不應者知其終無可事固不計食也豈徒乃公山章語匏乃佛肸章語錯綜用之亦取大意相似愚按前五句虛仲尼以下舉其實而言之歸重末四語

不待備而勉於禮樂先進於禮樂者也備而後至於禮樂後進於禮樂者也仲尼以貧賤者必待文備而後進則於禮樂終不可得而行矣故自謂野人而必爲所謂不願乎其外也

集釋解先進章而意不同○不願乎外不待外之備也

補訓此進字著力解以儀文分先後不待儀文之備而自勉於禮樂者其進先待其備而至於禮樂者其進後貧賤泛言自謂野人而必爲不待文備也據此則文指禮物說非揖讓進反之儀

李注解先進後進爲急於行緩於行之意劉向所謂避小不備而就大不備則不備莫甚焉與此意同

功業不試則人所見者藝而已

補注釋論語吾不試故藝

李注不如今說因不見用而多習於藝者爲善

鳳至圖出文明之祥伏羲舜文之瑞不至則夫子之文章知其已矣

補訓伏羲時河出圖舜時鳳儀於庭文王時鳳鳴岐山皆文明之瑞也瑞不至知夫子之文章終已也本謂道止而不行張子取應文明之瑞故云文章亦借夫子之文章成語云然

愚按此節大意解鳯鳥不至章論語朱注采入

魯禮文闕失不以仲尼正之如有馬者不借人以乘習不曰禮文而曰史之闕文者祝史所任儀章器數而已舉近者而言約也

補訓此釋史闕文一節其說大異以闕爲闕失文爲禮文史爲祝史掌禮者○祝史所任之儀章器數卽禮之文禮文闕失仲尼能正是猶力所可及也不以仲尼正之譬如有馬不教人乘習今亾頂有馬句乘習教演之意

李注有馬而未調良必求人以閒習之諭禮文闕失當以人考正之夫子言我猶能知祝史殘闕之文蓋謙約之詞也

愚按此以吾猶及三字専屬史之闕文作正意今亡矣夫専屬有馬句作諭意也舊說皆以舉近者而言約也爲句則約爲簡易之意李注以舉近者而言爲讀約也爲句則約爲謙約之意李注爲優

師摯之始樂失其次徒洋洋盈耳而已焉夫子自衛反魯一嘗治之其後伶人賤工識樂之正及魯益下衰三桓僭妄自太師以下皆知散之四方逾河蹈海以去亂聖人俄頃之助功化如此用我者期月而可豈虛語哉補訓此合論語師摯之始自衛反魯太師適齊三章而言依朱注解師摯在官之始卽夫子反魯正樂之時其時樂盛洋洋盈耳張子以爲失次而徒有盈耳之聲其說異自衛反魯以下朱子采入適齊章注

與與如也君或在朝在廟容色不忘向君也君召使擯趨進翼如【自注此翼如左右在君也】沒階趨進翼如【自注張拱而翔】賓不顧矣相君送賓賓去則白曰賓不顧而去矣紓君敬也補注此歷述鄕黨孔子之事而釋之也

愚按不忘向君朱注亦采入而不甚然其說與與兼在廟翼如作兩解皆與今說異惟所謂紓君敬者則朱子用之

上堂如揖恭也下堂如授其容紓也

補注此釋鄕黨上如揖下如授之義

愚按朱子語錄駁此說謂升堂卽納圭君前故執圭時言下堂不得也

冉子請粟與原思爲宰見聖人之用財也

補訓粟卽財也多寡之間酌之以義則財用不苟愚按此節大意解論語合記二事之意朱子采入注中

聖人於物無畔援𨿽佛肸南子苟以是心至教之在我耳不爲已甚也如是

徴引詩大雅皇矣篇無然畔援畔離畔也援攀援也補訓此以見南子應佛肸召爲主而引詩及孟子之言以明之○言聖人於物無所畔援𨿽佛肸南子求見若誠亦可見之卽孟子所云仲尼不爲已甚之意不爲已甚正找出無畔援意

髙注聖人於物固無離畔以絕人亦不攀援以徇世愚按此無畔援蓋謂無適莫之成心與詩傳異首句提起𨿽佛肸三句一气讀末斷一句

子欲居九夷不遇於中國庶遇於九夷中國之陋爲可知欲居九夷言忠信行篤敬𨿽蠻貊之邦可行何陋之有

補訓此以居九夷爲主而以言忠信三句釋何陋之意○中國無所遇中國何嘗不陋但能言忠信行篤敬又何患九夷之陋

愚按朱子或問雲程子謂所居卽化者聖人之事也張子謂忠信篤敬蠻貊可行者學者之事也

棲棲者依依其君而不能防也固猶不回也

補訓此解孔子答微生畝語常解棲棲不専指依君此少異

補注不回者往而不返之意

仲尼應問𨿽叩兩端而竭然言必因人爲變化所貴乎聖人之詞者以其知變化也

補訓此重聖人因人爲教

補注如答顏淵仲弓之問仁子夏子遊之問孝各因其材之髙下與其所失而吿之蓋可見矣

富而可求也𨿽執鞭之士吾亦爲之不憚卑以求富求之有可致之道也然得乃有命是求無益於得也補注此以孟子釋論語富不可求之意

補訓不憚卑以求富二句貼吾亦爲之然得乃有命二句貼如不可求孟子求之有道得之有命二句原是兩意故張子亦分防

愚按求之有可致之道亦與朱注所謂不可妄求者異

愛人以徳諭於義者常多故罕及於利盡性者方能至命未達之人告之無益故不以亟言仁大難名人未易及故言之亦鮮

徴引禮檀弓上君子之愛人也以徳○易說卦之一章窮理盡性以至於命

華注此釋罕言章意諭於義者常多不忍以小人待人也

補注諭於義者諭人以義而勸之使然也

顏子於天下有不善未嘗不知知之未嘗復行故怒於人者不使加乎其身愧於己者不輒貳之於後也徴引易下傳之五章子曰顏氏之子其殆庶幾乎有不善未嘗不知知之未嘗復行也

補注怒人之不善不使加乎其身所謂不遷怒也愧己之未善不輒貳之於後所謂不貳過也

李注此以不遷爲不身自蹈之意

愚按此節大意引易傳以解論語皆孔子所以稱顏子者也

顏子之徒隠而未見行而未成故曰吾聞其語而未見其人也

徴引易乾卦初九文言潛之爲言也隠而未見行而未成

補訓此以顏子明論語隠居行義之意隠卽隠居之隠行卽行義之行未見卽爲隠未成未能行若作徳行未成說便與聞語未見人不合

李注蓋言顏子方隠居以求志而未嘗行義以達道

用則行舍則藏惟我與爾有是夫顏子龍徳而隠故遁世不見知而不悔與聖者同

徴引易乾卦初九文言龍徳而隠者也又云遁世無悶不見是而無悶本義龍徳聖人之徳也

補訓此引論語用行舍藏之言而以易及中庸釋之○用行舍藏並言意重捨藏下文乃捨藏一邊語中庸遁世之語與文言相似故連引之與聖者同故云惟我與爾有是夫

發明龍徳能見能潛知進退存亡而不失其正者也

龍徳聖修之極也顏子之進則欲一朝而至焉可謂好學也已矣

補訓龍能變化聖人之修到極至防方與龍同其變化故爲龍徳顏子之進従吾見其進來上言顏子有龍徳此言顏子所以至於龍徳由其好學○顏子似未到聖修之極而云有龍徳者因用行舍藏而見用則行舍則藏何異神龍之變化

愚按此節大意因上文言龍徳而論顏子之好學也上龍徳而隠専以行藏一事言蓋顏子所已能此龍徳兼聖人之全體大用言蓋孔子之事而顏子所欲至者也

回非助我者無疑問也有疑問則吾得以感通其故而達夫異同者矣

徴引易上傳之十章寂然不動感而遂通天下之故補訓此釋回非助我之意○言顏子若有疑問則吾得以感而通其故而於或異或同之故無不達是能助我而回不然也孔子非眞望其助姑訓助字之義如此

放鄭聲逺佞人顏淵爲邦禮樂法度不必教之惟損益三代蓋所以告之也法立而能守則徳可久業可大鄭聲佞人能使爲邦者喪所以守故放逺之

徴引易系辭上傳之一章可久則賢人之徳可大則賢人之業

補訓此明顏淵問爲邦章意而意重下截○禮樂法度顏子素明不必一一教之惟告之以損益三代耳如治歷明時顏子能辧數代之歷夫子但吿之以行夏時而顏子卽了然於胸中矣法卽禮樂法度愚按此卽所謂言必因人爲變化者也法立能守數語論語朱注采入

天下有道則見無道則隠君子疾沒世而名不稱蓋士而懷居不可以爲士必也去無道就有道遇有道而貧且賤君子恥之舉天下無道然後窮居獨善不見知而不悔中庸所謂惟聖者能之仲尼所以獨許顏回惟我與爾爲有是也

補訓君子疾沒世至恥之言有道當見舉天下無道以下言無道當隠也雜引論孟中庸不拘本防或謂末二句當總應見隠二意細玩惟我與爾與惟聖句聨下當屬捨藏

華注君子以用世爲心不得已然後藏若懷居獨善者非聖賢之本心也懷居與論語義異

愚按此節大意明有道則見無道則隠之義見孔子所以獨許顏子之故不専爲釋隠見也觀上數節皆論顏子可見○此與前用行節意大同但彼重藏意此重行意微有別顏子之行無可見孔子則其榜樣也獨許顏回二語補訓欲屬捨藏愚謂二段一气貫下意實雙承言之

仲由樂善故車馬衣裘喜與賢者共敝顏子樂進故願無伐善施勞聖人樂天故合內外而成其仁

補訓此釋各言爾志章樂善則好義樂進則心虛樂天則無私

李注此讀共敝之而無憾爲句共字不斷

愚按樂進進字似亦本吾見其進來內外總上意言之車馬衣裘物之在外者也善勞徳之在內者也孔子老安少懷外盡其事而物無不公內盡其誠而善勞無不徧蓋合二賢之所長而用之也故曰合內外而成其仁補注以老少朋友爲外安信懷之理爲內未安

子路禮樂文章未足盡爲政之道以其重然諾言爲眾信故片言可以折獄如易所謂利用折獄利用刑人皆非爻卦盛徳適能是而已焉

徴引易噬嗑彖利用獄丰大象君子以折獄致刑防卦初六爻利用刑人

補訓此明片言折獄之意○禮樂是大端文章是飾治具者重然諾以無宿諾言然之諾之謂許人也重之則不失信

華注爲政者必能盡禮樂文章之化則立道綏動無訟之可折矣子路之徳未及此也

顏淵従師進徳於孔子之門孟子命世修業於戰國之際此所以潛見之不同

徴引易乾卦初九潛龍勿用九二見龍在田○史記第二序信命世之宏才注索隠云命者名也言賢人有名於世也

補訓顏子從師進徳無所表著爲潛孟子命世乃以一世之豪傑自命有擔荷世道之意故爲見孟子𨿽未大行然言之於當時之君欲見之行卽是修業愚按此節大意論顏孟潛見之所以不同也命世卽孟子所謂必有名世者

犁牛之子𨿽無全純然使其色騂且角縦不爲大祀所取次祀小祀終必取之言大者苟立人所不棄也補訓此釋子謂仲弓節意○騂旣純色角又周正以祀山川神所必享張子謂犁牛之子無全純又謂不爲郊社大祀所取而用於山川爲次祀小祀其說異大節立而人不棄亦與不拘世類之意不同大者立則小者或有不純卽上無全純意

正初義卷十一

欽定四庫全書

正蒙初義卷十二

邳州知州王植撰

有徳篇第十二

華注此篇諄諄於言動出處事親處世之道是天徳之實下有司篇則言居官臨政之道是王道之全也愚按此篇凡三十八節節各一義意不相屬○內言有教節入近思錄論學

有徳者必有言能爲有也志於仁而無惡能爲無也髙注有徳有言能有其所當有也志仁無惡能無其所當無也

華注從焉能爲有焉能爲無來

愚按此節大意以孔子有徳無惡實子張能爲有無之語疑張子防焉能爲有無亦與朱注別也

行修言道則當爲人取不務徇物彊施以引取乎人故往教妄說皆取人之獘也

徴引禮曲禮上行修言道禮之質也陳注言道言合於道也曲禮又云禮聞取於人不聞取人禮聞來學不聞往教朱子曰取於人者爲人所取法取人者人不來而我引取之也來學往教卽其事也曲禮又云禮不妄說人陳注說音恱

補訓連引曲禮以眀教人者當爲人取法不可以枉道引取乎人也○曲徇乎人彊以施教卽引取人之意引謂誘之來

華注往教欲人善妄說欲人喜𨿽邪正不同而皆有獘

愚按華注往教妄說並言玩上四句當以往教爲主妄說亦指教者而言如曲說以阿人之類

言不必信行不必果志正深逺不務硜硜信其小者補訓此眀孟子大人言行不必信果之意而以論語之硜硜必信必果形之○信其小者信以該果

愚按孟子言大人不必信果孔子言小人必信必果語意反正相足故合論之志正深逺對硜硜言志於義則正精於義則深逺矣有淺深

辭取達意則止多或反害也

補訓此眀辭達而已矣之意務多之害恐其文煩則掩意飾僞則不誠

君子寜言之不顧不規規於非義之信寜身被困辱不徇人以非禮之恭寜孤立無助不失親於可賤之人三者知和而能以禮節之也與上有子之言文相屬而不相防者凡論語孟子發眀前文義各未盡者皆挈之他皆放此

補訓此以論語信近於義節聨上章知和禮節而言之也○規規猶拘拘可賤與可宗反約信致恭相因皆有和意而必合義必守禮必求可親是以禮節之也兩章文相屬謂章次相聨不相謂各爲一章前文義有未盡則下章發眀皆提挈之在一處以互見也

補注寜言之不顧猶言寜言之不復也寜身被困辱猶言寜近恥辱也寜孤立無助猶言寜無所宗也此三者能知和而以禮節之蓋張子合二章而言也愚按此以知和而和通之信近章乃書之一義非謂其正防盡於是也因此而謂張子之書皆逐節相聨則必有附會拘牽之病矣

徳主天下之善善原天下之一善同歸治故王心一言必主徳故王言大

徴引書咸有一徳徳無常師主善爲師善無常主協於克一俾萬姓咸曰大哉王言又曰一哉王心蔡傳徳兼眾善不主於善則無以得一本萬殊之理善原於一不協於一則無以達萬殊一本之妙博而求之於不一之善約而會之於至一之理此聖學始終條理之序蔡仲之命爲善不同同歸於治

補訓此釋咸有一徳之言○徳主天下之善以萬殊言善原天下之一以一本言善歸於治無不善以雜之故王心一言必主乎徳皆有闗系故王言大髙注凡所謂徳不過主於善而已蓋善得於己則謂之徳也凡所謂善原於一理而已蓋順理則吉故謂之善也主於善故王心一發於徳故王言大

愚按徳善一也主於內爲心一發扵口爲言善心云善言云徳者互見之文耳李注以言頂主善心頂克一未確○尙書大全問徳無常師四句朱子曰橫渠說最好徳且是大體說有吉徳有凶徳然必主於善始爲吉耳善亦且是大段說或在此爲善或在彼爲不善或在前日則不善而今日則爲善惟須協於克一是乃爲善協字𨿽訓合字卻是以此合彼之合非己相合之合又曰一者善之原也善無常主如言前日之受非也協於克一如言皆是也蓋均是善但易地有不同者故無常主必是合於一乃爲至善一者純於理而無二三之謂也朱子有取張子之說如此竊意一者萬理之一本者也書言協者參萬理以防一理之約此言原者本一理以定萬理之歸皆以人之求善者言言異而意一也

言有教動有法晝有爲宵有得息有養瞬有存

朱子曰此語極好君子終日幹幹不可瞬息間亦不必終日讀書或靜坐存養亦是天地之生物以四時運動春生夏長固是不息及至秋冬凋落亦只藏於其中故明年復生若使秋冬已絕則來春無緣復有生意學者常喚令此心不死則日有進○一息之間亦有養一瞬之間亦有存如造次必於是顚沛必於是之意但說得太

補注此言君子無往無時而非學也○葉氏曰非先王之法言不敢言言有教也非先王之徳行不敢行動有法也終日幹幹晝有爲也夜气所養宵有得也气之出入爲息一息而必有所養也目之開闔爲瞬一瞬而必有所存也

集釋言動一身也宵晝一日也瞬息一刻也學者當書此言於坐隅作聖功夫也

補訓教以古人教人之規條言法卽禮法之法晝主動作故有爲爲以事言宵主靜思故有得得以理言養存皆以心言養以天理養吾心也存存天理於吾心也六句一層進一層言動是大段工夫晝夜則密矣息瞬則尢宻

君子於民導使爲徳而禁其爲非不大望於愚者之道與禮謂道民以言禁民以行斯之謂耳

徴引禮緇衣君子道人以言而禁人以行

髙注道民以言使之爲徳禁民以行使不爲非皆不大責望於愚者之事也以言謂以言語告詔之以行以行事禁止之也

華注惟愚故不可不導不可不禁惟愚故禁導之外亦無深望焉

愚按此節大意言君子教民之道而引禮以証之非爲釋禮也

無徴而言取不信啟詐妄之道也杞宋不足徴吾言則不言周足徴則従之故無徴不信君子不言

補訓以孔子不言夏殷之禮見君子無徴則不言也從周是帶言○無徴而言取人之不信乃啟詐妄之道也人不信而習爲詐妄自我啟之耳孔子於杞宋不足徴吾言則不復言周禮足徴則従乎周以此觀之君子扵無徴而人不信者不肯言也

補注谷梁傳曰春秋之義信以傳信疑以傳疑意蓋如此

愚按啟詐妄謂無徴而言之流恐以輕言開詐妄之端耳補訓之說似太曲

便辟足恭善柔令色便佞巧言

補訓此以巧言令色足恭解便辟善柔便佞取其大意相近

節禮樂不使流離相勝能進反以爲文也

徴引禮樂記禮減而進以進爲文樂盈而反以反爲文又云樂勝則流禮勝則離

朱子曰樂記言減是退讓撙節收斂的意思是禮之體本如此然非人之所樂故須進步向前著力去做故以進爲文盈是舒暢發越快滿的意思是樂之體本如此然易至於流蕩卻須收拾向裏故以反爲文補注此皆孔子之言而張子各以類配之也

補訓孔子云節禮樂節之者使其不偏不至於樂勝而流禮勝而離且能於禮則進而不消有威儀以爲文於樂則反而不放有節奏以爲文也

集釋節若不文不使過中乃所以爲文也

李注節字従禮樂易於相勝處說正與有子所謂知和而和不以禮節之者意極相貫

愚按禮以肅分而彼此之情不通則離矣故進以爲文而意文必備樂以合情而和樂之意無節則流矣故反以爲文而節制必嚴一進一反𨿽不同節其過則一也

驕樂侈靡宴樂宴安

補訓此釋驕樂宴樂之義

集釋宮室無度衣服無節侈靡也耽於酒食安於怠惰宴安也

言形則卜如響以是知蔽固之私心不能黙然以達於性與天道

徴引易上傳之十章問焉而以言其受命也如響華注達於性與天道不著卜筮說言形則卜如響是借揲蓍以明天人感通之理言之應非以其言也以其心之誠也蔽固之心先不誠矣豈能達於性與天道哉

補訓卜卽指揲蓍易云以卜筮者尙其占卜筮是通用字

愚按此節大意明妄心之不足以合天也集解以性道卽貼卜筮說則此節専爲揲蓍發取義太淺華注乃爲該括黙然以達猶黙契也○宋子鋭臣云易言指卦爻之詞此則以爲問卦之詞也

人道知所先後則恭不勞愼不葸勇不亂直不絞民化而歸厚矣

補訓此合論語恭而無禮君子篤於親二節以大學知所先後之語冠之見人當知所先也○人之道當知所先後先有禮則恭不勞愼不葸勇不亂直不絞矣先篤親不遺則興仁不偸民化而歸厚矣用曾子民徳歸厚之語以括興仁不偸二句也張子此等串合似失之鑿

愚按此節論語朱注采入而不甚然其說蓋合二節爲一章不如各爲一章之爲愈也

膚受陽也其行陰也象生法必效故君子重夫剛者徴引易上傳之五章成像之謂幹效法之謂坤朱子曰象是未成形之意法是一成已定之物

補訓此張子易理爛熟於膚受節防出陰陽象法之理也○象屬陽法屬陰方愬而有其象爲陽愬行而呈其形爲陰膚受易於行陽動而陰隨之猶象生而法必效之也君子重夫剛者剛卽論語所言明也舊注謂膚受不行爲陽行爲陰象生句似無安頓

歸罪爲尢罪己爲悔言寡尢者不以言得罪於人也補訓此釋寡尢悔之意○由其不以言得罪於人故人不歸罪

髙注歸罪者人以罪歸之

己所不欲勿施於人能恕己以仁人也在邦無怨在家無怨己𨿽不施不欲於人然人施於己能無怨也補注釋論語之意○或疑恕己二字卽朱子所以譏範忠宣者若易之曰能恕人以仁己也則庶乎其得之矣

髙注恕己仁人者推己以及物也

李注此以無怨爲無怨於人之義

敬而無失與人接而當也恭而有禮不爲非禮之恭也補訓論語敬而無失以防己言恭而有禮以與人言張子通作人說○與人接而當宜寛說事事皆當恭而有禮専以禮貌言

聚百順以事君親故曰孝者畜也又曰畜君者好君也徴引禮祭統孝者畜也順於親不逆於倫是之謂畜又云備者百順之名也

補注引祭統所以爲聚百順以事親者引孟子所以爲聚百順以事君者

集釋此以畜訓聚與孟子不同

華注孝道一有不備則非所以事親矣忠道亦然

事父母先意承志故能辧志意之異然後能教人徴引禮祭義君子之所謂孝者先意承志諭父母於道

程子曰意與誌異志是所存防意是發動處如先意承志自不同也

補訓中正篇云諭人者先其意而遜其志可也志意兩言則志公而意私耳與此節參防知其志之如何不待其意之發而先其意以承其志此諭親於道者當然也能辧志公意私之異然後能教人亦先其意而遜其志耳○如推所食以與人父之志也不待其意之發而先請所與是謂先意而承志

愚按此節大意見志意公私之宜辧也引祭義成語以起教人以教人爲主

藝者日爲之分義涉而不有過而不存故曰遊

集釋釋論語遊於藝之意

補訓今人每日所學者謂之功課分義或是此類涉如涉水過如過路皆照防字立言

集解不有不存者心不爲彼所累也若切切偏好而不捨反爲吾性累矣如程明道以謝上蔡誦史文爲玩物喪志是也

天下有道道隨身出天下無道身隨道屈

補注釋孟子以道殉身以身殉道之意

補訓此以隨字替殉字

安土不懷居也有爲而重遷無爲而輕遷皆懷居也徴引易上傳之四章安土惇乎仁本義隨處皆安而無一息之不仁

補注此釋易安土二字之義

李注安土與懷居相似而不同安土則不懷居懷居則不安土矣有爲無爲猶言有故無故也

華注當遷而遷不當遷而不遷皆安土也不然有所系戀固懷有所歆羨亦懷耳

補訓重遷者懷舊居輕遷者懷新居

愚按重遷輕遷皆以居止言而安仁意在言外有過不攺有爲而重遷者也執徳不固無爲而輕遷者也

老而不死是爲賊幼不率教長無循述老不安死三者皆賊生之道也

補訓此釋責原壤老而不死之義○不率教是不率父兄之教賊生謂賊害其生理

髙注無循述不率由舊章而恣意妄爲也不安死不以死爲安而欲偸生也

集釋因老而並言幼與長也

樂驕樂則佚欲樂宴樂則不能徙義

補注此孔子所謂損者也

補訓前云驕樂侈靡宴樂宴安此又進一層侈靡則縦佚欲宴安則不能徙於義

不僭不賊其不忮不求之謂乎

徴引詩大雅抑之篇不僭不賊鮮不爲則集傳僭差賊害也衛風雄雉篇不忮不求集傳忮害求貪也補注此以詩釋詩學者以意推之可也

補訓不差於事不害於理屬處已言不以人有而忮不以己無而求屬與人言張子合言之不僭卽不求之謂不賊卽不忮之謂

不穿窬義也謂非其有而取之曰盜亦義也惻隠仁也如天亦仁也故擴而充之不可勝用

徴引家語五帝徳篇孔子曰陶唐其仁如天

補訓義從粗處說到細防仁従微防說到大處皆須推擴而至於充滿方不可勝用

愚按此節大意釋孟子充無穿窬章意見仁義之宜極其量也

自養薄於人私也厚於人私也稱其才隨其等無驕吝之斯得之矣

華注此借驕吝兩字而通之扵自養另爲一解發明薄則吝厚則驕素富貴行乎富貴素貧賤行乎貧賤斯得之矣

愚按才謂力之所及等謂分之所宜

罪己則無尢

補注與上歸罪爲尢罪己爲悔章意同

集釋能罪己則有自修之實故人不得而尢之

困辱非憂取困辱爲憂榮利非樂忘榮利爲樂

華注取困辱則𨿽不至困辱亦可憂也防榮利則無紛擾之念何樂如之

愚按此節大意論憂樂之在我而不在外也

勇者不懼死且不避而反不安貧則其勇將何施耶不足稱也仁者愛人彼不仁而疾之深其仁不足稱也皆迷謬不思之甚故仲尼率歸諸亂雲

集釋此釋好勇疾貧章

李注此以亂字著疾貧疾不仁者說爲迷謬之義

擠人者人擠之侮人者人侮之出乎爾者反乎爾理也勢不得反亦理也

髙注鄭眉軒曰以出爾反爾爲理所以儆擠人侮人者也以勢不得反爲理所以教受擠侮者也

補注擠排陷也

克己行法爲賢樂己可法爲聖聖與賢迹相近而心之所至有差焉避世者依乎中庸沒世不遇而無嫌避地者不懷居以害仁避色者逺恥於將形避言者免害於禍辱此爲士淸濁淹速之殊也避世避地𨿽聖人亦同然憂樂於中與賢者其次者爲異故曰迹相近而心之所至者不同

補訓首數句虛說引起避世者以下至殊也分賢者次者所避不同末避世以下又言聖人𨿽避世避地迹類隠者而心寔不同也克己復禮行法俟命皆有工夫故爲賢若聖則樂乎已而可爲人法差分別也依乎中庸引中庸語以言盡避一世也不懷居以害仁用論語懷居及易安土惇仁之意安土惇仁懷居則不能安土故害仁以其心系扵私也逺恥於將形者意有不善將形於色而逺去以逺恥免害於禍辱者言之不善禍辱隨之早去以免害淹是久意避世避地聖人亦與賢者次者同然聖人憂違樂行之意存於中則與避世避地一意隠避者有異憂樂於中照易文言樂則行之憂則違之防蓋従龍徳而隠推出

髙注避世避地淸而速至扵徴色發聲而後去濁而淹矣

愚按此節大意卽論語賢者避世章以明聖賢心迹之不盡同也克己行法四語言聖賢所造有安勉之分避世者六語借論語之言以明之大槪言賢者克己行法之事憂樂於中則所謂樂己可法者也避世避地之同正迹相近之實憂樂於中之異正心有差之實故仍以迹近心殊結之迹與心前虛冒後實指無二義補注以前爲克己行法樂已可法之迹後爲避世避言之迹彊分未是○此以賢者其次防得有優劣與朱注所引程子之說不同故言聖人避世避地之同而不及言色豈以聖人不待恥辱將至而後避與

進賢如不得已將使卑逾尊疏逾戚之道與表記所謂事君難進而易退則位有序易進而難退則亂也相表裏

徴引禮表記子曰事君難進而易退則位有序易進而難退則亂也

補訓以表記之言證孟子之意

髙注難進易退而位有序自不至逾尊逾戚矣故曰相表里人君用賢當如孟子之意人臣自處當如表記之言庶幾出防之正

弓調而後求勁焉馬服而後求良焉士必慤而後智能著不慤而多能譬之豺狼不可近

徴引荀子哀公篇孔子曰弓調而後求勁焉馬服而後求良焉士信慤而後求智能焉士不信慤而又多智能譬之其豺狼也不可以身邇也

補訓此節語本荀子以弓馬諭士也○勁謂力大良謂善走弓不調而徒挽彊矢必亂髮馬不服而喜速騁行必泛駕士以誠慤爲本智能爲用不慤而多能以詭詐之心逞狡悍之技其凶等於豺狼何可近也集解調者木心正而脈理直制作如法也服者不蹄齧易控禦也

谷神能象其聲而應之非謂能報以律呂之變也猶卜筮叩以是言則報以是物而已易所謂同聲相應是也王弼謂命呂者律語聲之變非此之謂也

徴引老子成像篇谷神不死○易乾卦文言同聲相應○魏王弼易例略云命呂者律

發明象聲而應無心也律呂之變則有爲矣王弼所謂乃語聲音淸濁髙下之變豈谷神之謂乎

補訓六律六呂之變作樂之事陽唱陰和律以統呂是命呂者乃律也命呂者律正應上報以律呂之變見谷之應聲非如是

愚按此節大意見谷神之應聲乃實理之自然非如律呂之變猶出人爲也似爲語神怪之迹者發

行前定而不疚光明也大人虎變夫何疚之有

徴引易履卦彖履帝位而不疚光明也革卦九五爻大人虎變其文炳也本義虎大人之象變謂希革而毛毨也

集解虎變其文炳故借以狀光明之意

愚按此節大意以易言履帝位而不疚與中庸行前定則不疚相類故合而論之又以革卦大人虎變狀光明之義補注専主釋中庸未確○行前定而不疚者以其行事光明無暗蔽之私也光明如大人之虎變夫何疚之有光明正推所以不疚之實虎變正足光明之義

言従作乂名正其言易知人易從聖人不患爲政難患民難諭

徴引書洪範言曰従從作乂蔡傳従者順也乂者條理也

補訓言爲人従則能作乂所以然者其名正則其言易知而人易従故聖人不患爲政難但患民之難以家諭戶曉耳民諭而爲政又何難乎此書所以云作乂也蓋張子以従爲人従作乂照爲治防而又以名正爲言従之實是張子所見如此

愚按此節大意以名正爲言從作乂之實以書爲主補注謂引洪範釋論語之意未是○書從謂順理惟従故發爲徳音而有倫有要是作乂也張子之說異名正謂所以爲名者無不正如父父子子兄兄弟弟之類是也人易従卽民之諭爲政卽作乂之實言人易従則爲政不難可知末二語反跌以足其意耳

正防初義卷十二

欽定四庫全書

正初義卷十三

邳州知州王植撰

有司篇第十三

補訓此以有司名篇不専主有司大約皆言在上之事

愚按此篇凡九節亦節各一義文不相屬○內道千乘之國節入近思錄治體

有司政之綱紀也始爲政者未暇論其賢否必先正之求得賢才而後舉之

集釋此解先有司舉賢才章

集解論賢否舉賢才之事也言先當正其已在位者之有司然後舉賢才而續用之也

愚按此以先有司舉賢才二句合並言之政之綱紀猶言政之要務見有司之重也正者訓飭之意猶教之也諸家多以正之耑指綱紀然孔子原言有司豈應防卻有司専言正綱紀耶

爲政不以徳人不附且勞

補注釋孔子爲政以徳之意

集解爲政不以徳則人不親附而我亦勞苦而不得寜蓋徳者治人之具以簡禦煩之道也

髙注不如眾星拱則不附不如居其所則勞

子之不欲𨿽賞之不竊欲生扵不足則民盜能使無欲則民不爲盜假設以子不欲之物賞子使竊其所不欲子必不竊故爲政者在乎足民使無所不足不見可欲而盜必息矣

補注釋孔子告康子患盜之語

李注此本孟子菽粟如水火而民焉有不仁之意以解此章𨿽未必本意然亦一義也

愚按朱子語類如橫渠之說則是孔子當面以季康子比盜矣孔子於季康子𨿽不純於爲臣要之必不面斥之如此據此則張子解不欲字不如朱注言不貪欲之爲善

爲政必身倡之且不愛其勞又益之以不倦

補訓此將論語先勞不倦滚作一團說身倡先之也不惜其勞勞之也益之不倦無倦也

愚按朱子語類問先之勞之諸說孰長曰橫渠說好又問以身爲之倡者果勞乎曰非是之謂也旣以身爲之倡又更不愛其勞而終之以無倦此是三節事據此則朱子防張子之說與注無大異然玩張子說勞字終與注異

天子討而不伐諸侯伐而不討故𨿽湯武之舉不謂之討而謂之伐陳恆弒君孔子請討之此必因周制鄰有弒逆諸侯當不請而討孟子又謂徵者上伐下敵國不相徵然湯十一徵非賜鈇鉞則徵討之名至周始定乎徴引禮王制諸侯賜弓矢然後徵賜鈇鉞然後殺補訓此明徵討伐三字之義○周制鄰有弒逆不請而討是懸想之詞

集釋討者徵不庭也伐者正有罪也湯武以臣正君故不言討書曰伐桀伐紂存萬世君臣之戒者也補注孟子謂敵國不相徵然湯云十一徵若非賜鈇鉞得専徵伐則湯之時徵討之名尙未定也

野九一而助郊之外助也國中什一使自賦郊門之內通謂之國中田不井授故使什而自賦其一也

補訓此釋孟子國中二句之義與常解無異

道千乘之國不及禮樂刑政而云節用而愛人使民以時言能如是則法行不能如是則法不徒行禮樂刑政亦制數而已耳

徴引易節卦象君子以制數度

補訓此釋論語道千乘節之義略敬事而信句可疑○如是指節用二句張子蓋以此爲存諸心同於楊氏之說也禮樂刑政卽法凡制有數之多寡故云數

富而不治不若貧而治大而不察不若小而察

補注國家以平治爲本事理以明察爲尙

補訓富貧大小以國言治以紀綱無不立人民無不安言察以利害無不明政事無不理言

報者天下之利率徳而致善有勸不善有沮皆天下之利也小人私己利於不治君子公物利扵治

徴引禮表記報者天下之利也陳注報以交際往來言

補注釋表記之意

補訓張子解報字非陳氏交際往來之說宜主報徳言有徳而善防此典故勸無徳而不善不防此典故沮勸善沮不善有益於天下故爲天下之利如是斯爲治平之世矣君子欲天下皆以善而報故利之愚按率徳而致三句推所以爲利之故私已四句正解利字言小人特以陪起君子耳○率徳而致言必循徳方能致此報也

正防初義卷十三﹤子部﹐儒家類﹐正蒙初義﹥

欽定四庫全書

正防初義卷十四

邳州知州王植撰

大易篇第十四

補訓此篇論易可與程朱傳義相發明大易二節以易較諸子之說所以辟異端一物三才以下十二節雜引易語而訓以己意潔靜節引禮記之言以其言易附入易中也天下之理得以下十七節専論乾卦坤至柔三節由乾而及坤造化之功以下十節明說卦一陷溺以下十七節又雜言易義往之爲義節専明一字故居末

愚按此篇凡六十三節程子之說易以理朱子之說易以數張子亦以理說易而與程子又有不同者參而攷之義固各有當也讀者不得執一以廢一○首節入近思錄辧別異端

大易不言有無言有無諸子之陋也

集解理气不相離故大易不言有無老荘之類乃言有生於無則是以道爲虛無隔理气而爲二矣何其陋哉

愚按此節大意明易之異於諸子也易不言有無如一陰一陽之謂道形而上者謂之道形而下者謂之器是也諸子言有無如老子萬物生於有有生於無是也此只以易與老荘諸子分別如晉人好以易及老荘並言故以此正之諸家或並及釋氏空無與徇生執有之謬竊謂此又是一義不必牽及

易語天地陰陽情僞至隠賾而不可惡也諸子馳騁說辭窮髙極幽而知徳者厭其言故言爲非難使君子樂取之爲貴

徴引易上傳之十二章設卦以盡情僞八章言天下之至賾而不可惡也十二章又云探賾索隠

補訓易中所言天地陰陽及人之情僞𨿽極扵至隠深至繁賾而皆有至理其言可取而不可惡也若諸子馳騁說辭窮其髙極其幽無所不至而知徳者厭其言之怪誕而不足信故言爲非難使君子樂取之乃爲貴耳○厭惡字相形可厭便不可取不可惡便可取知徳猶言知道卽君子也

髙注皆實理故不可得而惡

愚按此節大意同上節上節言有無似指老氏意多此節馳騁說辭似指荘列意多

易一物而三才陰陽气也而謂之天剛柔質也而謂之地仁義徳也而謂之人

徴引易說卦之二章立天之道曰陰與陽立地之道曰柔與剛立人之道曰仁與義兼三才而兩之故易六畫而成卦

華注王文緝曰一物卽一理也易只一理而天地人三才之道具於其中陰陽剛柔仁義分言之有三才之別合言之總此一陰一陽之理而已

張注气之輕淸者屬乎天如寒暑之類是也質之凝重者屬乎地如山川是也合天地之气質而成性屬乎人仁義是也三者一而已矣气質之說𨿽自張程始發明之實具之於易陰陽是气剛柔是質聖人言下本自明白漢唐以下諸儒特未之察耳

愚按此節大意釋易說卦立天之道六句見其止是一理而分之則有三也○陰陽剛柔仁義本一物也以其气而屬之天以其質而屬之地以其徳而屬之人實則一而已矣非太極分爲兩儀之謂補訓謂一理卽太極但不必指定尙介騎墻

易爲君子謀不爲小人謀故撰徳於卦𨿽爻有小大及系辭其爻必諭之以君子之義

徴引易下傳之九章雜物撰徳辧是與非系辭傳本義系辭謂文王周公所作之辭系於卦爻之下者補注易卦之辭必曰利貞曰利君子貞曰小人勿用曰君子吉小人否皆爲君子謀不爲小人謀也小謂陰大謂陽也

發明吉凶者言乎失得悔吝者言乎小疵無咎者善補過是禍福皆緣道義而有故曰爲君子謀

張注易𨿽爲卜筮而設然聖人系辭直是教人以決疑趨避通誌成務故論吉凶而不論禍福今人必以徴驗求卜筮是専爲禍福起見豈足以言易哉爲禍福一定之說者術家小數非知易者也

愚按此節大意總論大易示人之理○語意云易之爲書但爲君子謀不爲小人謀故每卦中所以具其一卦之理者𨿽爻有陰小陽大之不同及至聖人系辭於爻下必諭之以君子之義也易豈爲小人謀哉○爲君子謀兼補注所舉易辭發明所舉易義其理乃備此句爲綱下申明之撰徳於卦者一卦中具有一卦之理也此句虛下言爻正以明卦以每卦各有六爻也系辭接其爻說専指六爻之小象言每爻必諭以君子之義故曰易爲君子謀也舊說皆以卦爻平舉或分兩層皆未合○明章易論引伸張子之意甚暢其略曰夫黃裳元吉南蒯終以取敗元亨利貞穆姜不得而用也易果不爲小人謀乎曰此所謂不謀之謀欲使天下後世之皆爲君子而不爲小人也夫拔茅徵吉戶庭無咎謀出防也於王庭括囊不害謀語黙也幹而惕厲震而修省損而懲忿窒欲益而遷善攺過謀所以修身也臨而保民觀而設教巽而申命行事噬嗑而明罰勅法謀所以治人也飲食於需宴息於隨避難於否致命於困反身修徳於蹇則於處常防變之事無一不爲之謀焉易之拳拳於君子如此其於小人也履霜則恐其堅娶女則憂其壯童牛是牿金柅是系惡羸豕之躑躅戒剝牀之滅貞誠不爲之謀矣然使小人知所悟焉必將曰覆餗而刑剭負乘而致寇易蓋戒我不可以覆餗而負乘也獲狐於田射隼於墉易又教我不可以爲狐而爲隼也小人勿用小人弗克吾而不爲小人則用矣克矣能反乎此則易之一言一字皆小人之藥石又況剝之六五許其貫魚之利復之六四美其獨復之道然則易之不爲謀特不爲之謀爲小人之事耳小人而欲爲君子易固未始不爲之謀也

一物而兩體其太極之謂與陰陽天道象之成也剛柔地道法之效也仁義人道性之立也三才兩之莫不有乾坤之道

徴引易說卦傳二章已見一物三才節上傳之十一章易有太極是生兩儀五章成像之謂幹效法之謂坤

補訓此一物卽指太極太極中具有乾坤之道是兩體也象之初成尙未成形卽上文气也法之呈效其形可見卽上文質也性所由立卽上文徳也乾坤兩也合之爲太極故太極一物而兩體成像效法易分言乾坤此合言乾坤不同

集釋陰陽剛柔仁義皆兩也剛仁與幹陽之道柔義與坤陰之道

愚按此節大意釋說卦兼三才而兩之之義而以易有太極是生兩儀明之也○此所謂太極亦不専以理言當與一物兩體气也意參防一物指太極而兼天地人兩體指乾坤而兼陰陽剛柔仁義分之則一才各有兩體合之則三極只是一物而陰陽剛柔仁義各具乾坤之兩體也○三才節見天地人只是一理此見天地人各有兩體三才節一物指陰陽言三才同是陰陽之理此一物指太極言陰陽本於一理語意各有所主李注謂申一物三才節之意竊謂俱釋說卦二章之言但上節明立天之道六句此則明三才兩之之義固未可合一耳

陰陽剛柔仁義之本立而後知趨時應變故乾坤毀則無以見易

徴引易上傳之十二章乾坤成列而易立乎其中矣乾坤毀則無以見易本義凡陽皆幹凡陰皆坤畫卦定位則二者成列而易之體立矣乾坤毀謂卦畫不立乾坤息謂變化不行下傳之一章剛柔者立本者也變通者趨時者也

髙注陰陽剛柔仁義者乾坤之道也趨時應變者易也本立者三才之體具趨時者三才之用行

張注天道之發育萬物只是以陰陽作材料地道之成遂萬物只是以剛柔爲設施人道之云爲萬事只是以仁義作本領𨿽時防遷移亙古及今千變萬化無有窮盡要不外此而已苟非此則無本不立將何借以趨時應變乎

愚按此節大意釋上傳十二章之義也本義言畫後之易張子之意則不専指卦畫竊謂有陰陽而生萬變畫前之易然也有奇耦而成爻象已畫之易亦然也兼之乃備其防

六爻各盡利而動所以順陰陽剛柔仁義性命之理也故曰六爻之動三極之道也

徴引易上傳之二章六爻之動三極之道也本義六爻初二爲地三四爲人五上爲天極至也三極天地人之至理三才各一太極也十二章變而通之以盡利說卦之二章將以順性命之理

補訓上傳六爻之動三極之道也此明其義○性命之理總承陰陽剛柔仁義言六爻盡利而動是六爻之動順陰陽剛柔仁義性命之理是三極之道愚按易六爻之動以卦爻之變動言三極之道謂卦中自具天地人之理也諸說於此節多將盡利順理防作有力字似以人之用易者言與易本防不同竊意利如孟子以利爲本之利盡利而動猶言順其自然而動非利害之利蓋易卦以陰陽立體而陰變爲陽陽變爲陰以成六爻之位皆盡利以變動所以然者天之陰陽地之剛柔人之仁義皆因時盡變不拘一體六爻之動由此道而已亦以卦爻言不以人之用易言

陽徧體眾陰眾陰共事一陽理也是故二君共一民一民事二君上與下皆小人之道也一君而體二民二民而宗一君上與下皆君子之道也

徴引易下傳之四章陽卦多陰陰卦多陽其徳行何也陽一君而二民君子之道也陰二君而一民小人之道也本義震坎艮爲陽卦皆一陽二陰巽離兌爲陰卦皆一陰二陽

補訓易下傳四章張子分疏其義陰體陽事先言其理下分兩邊說○陽徧體眾陰眾陰共事一陽此理之常也二君共一民所令不一一民事二君則無所従上與下皆爲小人之道以其與理悖也一君而體二民無不徧二民而宗一君有常尊上與下皆爲君子之道以其與理合也卦體大槪如此然吉凶不盡在是也

華注天下之理陽爲主而陰輔之則吉主不可分分則爭戰國南北朝是也輔不可二二則不忠馮道之類是也故曰小人一君體二民是一統之象二民宗一君是歸仁之象故曰君子不特天下大勢如此一國一家一事一物之理皆然

吉凶變化悔吝剛柔易之四象與悔吝由贏不足而生亦兩而已

徴引易上傳之二章吉凶者失得之象也悔吝者憂虞之象也變化者進退之象也剛柔者晝夜之象也本義悔自凶而趨吉吝自吉而向凶十一章易有四象所以示也本義四象謂陰陽老少

集解吉凶悔吝以辭言變化剛柔以變言四象各有兩反覆相因悔吝似一物也故又特言其由贏生吝由不足生悔亦兩而已蓋悔自凶而趨吉吝自吉而向凶吉者大獲爲贏凶者破敗爲不足然則陰陽之理何所不體而天下何物不有兩哉

補訓易四句皆言象故爲易之四象贏有餘也與盈同兩不外陰陽卽前兩體之兩

愚按此節大意蓋以吉凶四句實十一章四象之文與本義不同悔吝二句又明悔吝所以分爲兩之義也○以贏貼吝以不足貼悔者由吉來而生吝由凶來而生悔也贏不足仍不外吉凶之義

尙辭則言無所苟尙變則動必精義尙象則法必致用尙占則謀必知來四者非知神之所爲孰能與於此徴引易上傳之十章易有聖人之道四焉以言者尙其辭以動者尙其變以制器者尙其象以卜筮者尙其占又云非天下之至神其孰能與於此九章知變化之道者其知神之所爲乎下傳之五章精義入神以致用也上傳之十一章備物致用十章遂知來物集解易之辭皆至理也故尙辭則言無所苟易之變老陽變爲少陰老陰變爲少陽者一時而已尙變則仕止久速辭受取予皆當乎時故動必精合於義理也卦之象何用不具故尙象則法度必可以致之於用占之辭吉凶有定也故尙占則謀必知來然四者實自然而然神之所爲也非知其爲神之所爲則以易理爲出於人爲我亦或容心於其間其孰能言動法謀之胥善哉

集釋易有聖人之道四焉辭變象占是也如不恆其徳或承之羞辭也亢龍有悔龍戰於野變也離爲罟益爲耒耜象也潛龍勿用飛龍利見占也尙存心於此也

補訓象以制器故言法制作之法度也

愚按此節大意釋易傳十章之文而雜舉論語易辭以明之也

易非天下之至精則辭不足待天下之問非深不足通天下之志非通變極數則文不足以成物象不足以制器幾不足以成務非周知兼體則其神不能通天下之故不疾而速不行而至

徴引易上傳之十章問焉而以言其受命也如響非天下之至精其孰能與於此本義此尙辭尙占之事傳又云參伍以變錯綜其數通其變遂成天地之文極其數遂定天下之象非天下之至變其孰能與於此本義此尙象之事變則象之未定者也傳又云寂然不動感而遂通天下之故非天下之至神其孰能與於此夫易聖人之所以極深而研幾也惟深也故能通天下之志惟幾也故能成天下之務惟神也故不疾而速不行而至本義所以極深者至精也所以研幾者至變也

補訓此雜引上傳十章之辭而以己意貫之以釋其義○易之辭足以待天下之問而告之惟其理之至精也若非天下之至精則其辭不足以待天下之問矣易足以通曉天下人之志而決其疑惟其理之至深也若不深則不足以通天下之志矣揲蓍求卦者通其揲之變遂成天地奇耦老少之文極其七八九六之數遂定天下卦爻之象而且能研幾以成天下之務也若非通變極其數則其文不足以成物其象不足以制器其幾亦不足以成務矣易能周知無隠而兼體不遺於天下之故惟其神故不疾而速不行而至也若非周知兼體則其神不能通天下之故且不疾而自速不行而自至矣

集解至精辭之精宻無所不具也深理之微無所不包也辭足以待天下之問則其理足以通天下之志矣二意不甚相逺變揲蓍之變也分二掛一揲四歸奇爲一變通變總三揲兩手之策也極究察也數七八九六也文謂陰陽老少之畫非通變則陰陽老少之文不成何以成物象謂卦爻動靜之象非極數則卦爻動靜之象不明何以制器無文象以成物制器則是其幾之不辧不足以成務矣成務卽成物制器也通天下之故卽是待問通誌成務不疾而速不行而至承上神字說

愚按易傳分辭變象占至精節言辭占極深卽至精者爲之至變節言象變研幾卽至變者爲之而以至神總承張子義大同

示人吉凶其道顯矣知來藏往其徳行神矣語蓍之用也

徴引易上傳之九章顯道神徳行是故可與酬酢可與祐神矣本義道因辭顯行以數神酬酢謂應對祐神謂助神化之功十一章神以知來知以藏往補注釋易顯道神徳行之意

發明藏往以下章明患而弭其故觀之是謂今日吉凶旣明從新徑往吉一邊去將前日旣往故事盡掩藏消弭了

補訓易只用蓍帶言易中兼言蓍亦如此愚按易道以吉凶之理言徳行以民生趨避之行言謂易能顯之神之也張子道與徳行卽以易而言之

顯道者危使平易使傾懼以終始其要無咎之道也神徳行者寂然不動防防於萬化之感而莫知爲之者也受命如響故可與酬酢曲盡謀故可以祐神

徴引易下傳之十一章危者使平易者使傾其道甚大百物不廢懼以終始其要無咎上傳之十章寂然不動感而遂通天下之故又云問焉而以言其受命也如響下傳之十二章人謀謀

補訓上釋顯道神徳行二句此又申明之並釋可與酬酢二句俱是用易釋易○防防猶云黙契萬化乃天下萬事之變化不齊者

集解危懼則得平安慢易則必傾覆大抵能危懼以終始其事其要得無咎易辭所顯此道而已易無思無爲也寂然不動而萬化之感自然能防防無遺而莫測其所以爲之者不爲神乎可與酬酢謂易可以之應對乎人謀吉凶也神主吉凶以示人而不能使之趨避易能曲盡以示人故可以祐助謀之所不及

愚按上節言示人吉凶此則謂吉凶非有一定當危懼以得無咎上節言知來藏往此則謂往來萬變之不齊易能於寂然不動之中一一防契而示之幾皆較前深一層下二語通承道行舊說或以酬酢承顯道祐神承神徳行未確

開物於幾先故曰知來明患而弭其故故曰藏往極數知來前知也前知其變有道術以通之君子所以措於民者逺矣

徴引禮仲尼閒居篇有開必先○易上傳之十章神以知來知以藏往五章極數知來之謂占通變之謂事十二章舉而措之天下之民謂之事業

補訓易示人吉凶凡事物皆開曉於幾兆之先是能知未來也患之已見者爲故明於患而有以消弭之是往者得以藏也易本是包藏之藏此作掩藏之藏極數知來之謂占謂究極其揲蓍之數以知來所以占也通變之謂事謂通其變吉則趨凶則避而事業以之出也二句合看極數知來可以前知前知其變之如何而有道術以通之君子所以措於民者逺矣此又合措之天下之民謂之事業句來說事字道術二字要著眼不是耑計利害爲趨避自有善全之道術法也本道而善其用謂之道術

集解以弭字解藏故字解往言人之舊所習行者不知患而妄爲易則能明其患以示人而消弭之故曰藏往與易本防不同

愚按此節大意解上傳十章知來藏往而以五章極數知來二語明之也措民之謂事業又借說一事字意只以知來藏往爲主補訓謂並釋極數知來二句尙未審○上四句知來藏往平舉下五句又従知來言及通變前知卽知來之意有道術以通之則藏往之理存乎其中矣以語之相近故舉以相證也

潔淨精微不累其迹知足而不賊則於易深矣

徴引禮經解潔靜精微易教也易之失賊其爲人也潔靜精防而不賊則深於易者也

補訓此張子引禮之言易者而明其義以不累其迹訓潔靜精微以知足訓不賊蓋滯於象數之迹則不潔靜亦不精微潔靜精微者圎融神妙自然不累於迹過求髙逺反害道知足者理明而止故不賊李注易者稽實待虛存體應用如明鏡然物來畢照而本無物也𨿽窮乎天地神之奧而近在日用民行之間故惟不累於迹而知足者爲深於其道記所謂潔靜精微而不賊者此耳

天下之理得元也防而通亨也說諸心利也一天下之動貞也

徴引易乾卦乾元亨利貞上傳之一章易簡而天下之理得矣八章觀其防通以行其典禮下傳之十二章說諸心研諸慮一章天下之動貞夫一者也補訓此引易語以釋元亨利貞四字

髙注以干之四徳言學也

華注四句俱在心學上說只是理得於心加以天下二字有兼收統貫之義故曰元就其防通而言曰亨就其恱心而言曰利就其一而言曰貞

愚按防而通言防合而貫通也若作嘉之防防以禮言與上下句未合悅猶易之言和所謂和順於道徳者也一者一之也亦與所謂貞夫一者微異蓋學之序始於有得而漸至防通能恱諸心則固克協於一則成故以此爲元亨利貞始終之義與易之言仁義禮智者亦不必作一說

幹之四徳終始萬物迎之隨之不見其首尾然後推本而言當父母萬物

徴引易乾卦彖乾元亨利貞彖傳大哉乾元萬物資始○老子贊篇迎之不見其首隨之不見其後○書泰誓上惟天地萬物父母

發明元者物之始貞者物之終亨利在終始之際元上有貞是迎之不見首貞下起元是隨之不見尾天下無一物不本此四徳者非父母而何

愚按此節大意明元亨利貞及大哉乾元萬物資始之義也○四徳循環非有終始可分乾元資始之云特推萬物所由本而言之此推本二字之義上下兩層分意也然四徳循環方能父母萬物此然後二字之義上下兩層合意也二說相須其義始備○推本而言正明乾元資始之辭彖以元亨利貞並言而傳但言大哉乾元蓋因言萬物資始故推其本而言耳上節明四徳此並及資始之詞下節専言資始資生此三節相承之序也舊說多未了然

彖明萬物資始故不得不以元配乾坤其偶也故不得不以元配坤

徴引易乾卦彖大哉乾元萬物資始坤卦彖至哉坤元萬物資生

補注釋乾元資始坤元資生之意

發明幹備四徳缺一非干彖因明資始故止以元配乾坤資生爲幹之偶故以元配坤

李注幹始萬物而元尢始之始也坤𨿽代幹有終然順天時行始則偕始矣故曰乾元又曰坤元也

仁統天下之善禮嘉天下之防義公天下之利信一天下之動

徴引易乾卦文言曰元者善之長也亨者嘉之防也利者義之和也貞者事之幹也君子體仁足以長人嘉防足以合禮利物足以和義貞固足以干事一動見上節

補注釋文言元者善之長四句之意○童氏發微曰仁義禮智皆善也而仁爲之長故曰仁統天下之善禮則動容周旋無不中禮故曰禮嘉天下之防義以制事使天下之物各得其利不徇乎私故曰義公天下之利知正之所在而固守之信也卽貞也故曰信一天下之動

愚按本義扵嘉之防則云嘉美之防也於嘉防足以合禮則曰嘉其所防朱子又謂防爲防聚齊集之意言三千三百許多嘉美一時鬭湊到此便動容周旋無不中禮玩張子語意似以行禮時相防接防言與嘉其所防意同與嘉美之防則異

六爻擬議各正性命故幹徳旁通不失太和而利且貞也

徴引易乾卦彖乾道變化各正性命保合太和乃利貞文言六爻發揮旁通情也上傳之八章擬議以成其變化

集解此解乾卦彖傳而非其本防

集釋六爻擬議如幹初爻則爲潛龍二爲見龍五爲飛龍上九爲亢龍此擬議而位之也

發明各正性命是各得其所以當然之理旁通只是幹徳流貫六爻之內意太和卽資始之理也惟不失太和故利且貞貞下復起元若始如此終不如此何以爲利貞而元亨亦息矣各正保合易俱指萬物言張子則正性命指六爻不失太和指幹徳蓋非干徳則六爻不能正性命非六爻正性命則幹徳利貞亦不可見

愚按此以六爻之各正處見幹徳之流通以干徳爲至蓋幹之六爻本乾元之徳而分見者也聖人畫卦繋爻所以擬議而位置之者或潛或見或飛或躍一爻一義各正其性命以自全故幹徳之周流扵六爻中者有以不失其太和資始之理而利且貞焉以成其終也○易本以乾道變化各正保合爲天道之利貞而以首出庶物二語爲聖人之利貞各正保合皆就萬物已成形後不相妨害防言張子𨿽與易異防然各正亦以六爻成像不相假借者言之意異而理同也

顏氏求龍徳正中而未見其止故擇中庸得一善則拳拳服膺嘆夫子之忽焉前後也

徴引易乾卦九二文言龍徳而正中者也本義正中不潛而未躍之時也

補訓此與下數節承上文六爻而明其義此言九二爻

集解正中以聖徳之極言與易防不同止卽龍徳正中也

髙注擇中庸得一善則拳拳服膺求龍徳之正中也嘆夫子之忽焉前後則未見其止矣

愚按此節以下言九二九五以孔顏爲說當與中正篇前十節參看蓋朱子言六龍各自爲說內卦以徳學言外卦以時位言張子看六龍有一層進一層之義皆兼徳位言故以顏子爲大人孔子爲聖人顏子爲見龍而不安孔子爲飛龍也宋子鋭臣云忽焉前後卽中正篇所謂中道不可識者也○三十篇顏子龍徳而隠者也以位言龍徳聖修之極也以徳言大抵張子看乾卦六爻皆作此解而其意尢重在徳耳○此篇明九二爻以徳言後以庸言庸行節申之

幹三四位過中重剛庸言庸行不足以濟之𨿽大人之盛有所不安外趨變化內正性命故其危其疑艱於見徳者時不得捨也九五大人化矣天徳位矣成性聖矣故旣曰利見大人又曰聖人作而萬物覩亢龍以位畫爲言若聖人則不失其正何亢之有

徴引易幹九二文言庸言之信庸行之謹又云見龍在田時舍也九三爻君子終日幹幹夕惕若厲無咎文言重剛而不中本義重剛謂陽爻陽位九四爻或躍在淵無咎文言或之者疑之也九五爻飛龍在天利見大人文言飛龍在天乃位乎天徳又云聖人作而萬物覩上九爻亢龍有悔文言知進退存亡而不失其正者其惟聖人乎

補訓上節言二爻此言三四五上爻○幹三四爻位過中重剛與二爻不同二之庸言庸行不足以濟三四之事𨿽以大人之盛徳防三四亦有不安故須外趨時而變化其用內以進徳修業正其性命之理三之行事四之自試皆趨變化也三四皆言進徳修業內正性命也危以厲無咎厲字言疑以或之者疑之也疑字言時不得捨足見徳之意蓋不能見徳則不見徳可耳何必致其艱而必欲見之以其時與二不同不得捨藏故必艱於見徳也九五大人化矣化則聖故雲天徳位成性聖文言位字本以君位言張子以位爲到天徳地位天徳位則成性自然而聖人矣亢龍以爻之位畫爲言至扵極而亢也若聖人防此則不失其正何至於亢

李注九二有中正之徳蓋大人也然猶爲時捨如顏子之居陋巷則修其庸言庸行足矣三四以剛居重剛之位而不中危疑之地也正性命趨變化非庸言庸行所能盡故幹幹以修其徳而又難於見徳是其爲大人同而時之舍不捨不同也周公伊尹之位是已九五𨿽曰大人而化而達扵天徳以成性矣徳與時位參防堯舜其人也以時則有亢聖人防之則無亢自堯舜湯武以至周公孔子之所防皆是也愚按易重剛本言九三此過中重剛大槪兼三四言之其危其疑艱於見徳連看惟其所防之地當趨變化正性命而不得守其常故必危疑自惕艱難以見其徳蓋時不得捨故也時不得捨猶言時不得藏利見二句見大人不足盡之故又曰聖人不重利見作覩意

聖人用中之極不勉而中有大之極不爲其大大人望之所謂絕塵而奔峻極於天不可階而升者也

徴引易幹九五飛龍在天利見大人○荘子田子方篇顏淵曰夫子奔逸絕塵而回瞠若乎後矣

補訓此明九五飛龍在天利見大人之意易本謂大人在位如飛龍之在天而人皆利見之張子謂聖人徳極於天大人望之而不可及與本防不同○用其中至於極不待勉而自中有其大至於極不待爲而自大中如字不依中庸作去聲讀絕塵奔之速而其塵不可見也大人之望聖人聖人如絕塵而奔其髙峻極於天而大人不可階而升也幹之六爻位不同而防之因以不同非人品有髙下張子分大人聖人似有隔礙

補注聖人指九五而言大人指九二

愚按此以絕塵而奔峻極於天爲飛龍在天之解而以九二大人相形言之此大人自以九二言非利見之大人也上節九五大人化矣意自明白○篇內論九五者凡五此耑論九五爻辭後至健篇申此節之意皆以徳言幹之九五節並明象傳大人造也文言位乎天徳之意成性節以九二明九五大而得易簡節申成性節之意皆重在徳○宋子鋭臣云此大人卽指顏子故引荘子語顏子之言

幹之九五曰飛龍在天利見大人乃大人造位天徳成性躋聖者耳若夫受命首出則所性不存焉故不曰位乎君位而曰位乎天徳不曰大人君矣而曰大人造也徴引易乾卦九五爻飛龍在天利見大人像傳飛龍在天大人造也本義造猶作也九五文言飛龍在天乃位乎天徳本義天徳卽天位蓋惟有是徳乃宜居是位彖傳首出庶物

潛室陳氏曰橫渠此說不要作得時位大人看要作孔子防所謂君有君用臣有臣用聖人有聖人用學者有學者用此善學易者若耑指爲堯舜湯武則不識易矣

補訓此亦明九五之意乃大人二句見九五大人是言徳若夫以下辧其非言位與易本防不同○彖傳大人造也文言位乎天徳張子合作一處云大人造位天徳謂大人造於位天徳成性而躋於聖卽上成性聖矣之意受天之命首出庶物以君位言大人所性不在乎是故易不曰位乎君位而曰位乎天徳主徳言也不曰大人君矣而曰大人造也主徳造其極言也

愚按位天徳連讀造者至於是之謂也後言造而位天徳者至其極之謂也髙注位已造聖人之徳非語气

庸言庸行蓋天下經徳達道大人之徳施於是者溥矣天下之文明於是者著矣然非窮變化之神以時措之宜則或陷於非禮之禮非義之義此顏子所以求龍徳正中幹干進徳思防其極未敢以方體之常安吾止也徴引易幹九二象見龍在田徳施普也九二文言庸言之信庸行之謹又云見龍在田天下文明九三爻君子終日幹幹文言君子進徳修業

補訓此釋文言二爻以申顏氏求龍徳正中之意○是字承庸言庸行幹干進徳借三爻言二爻

髙注庸言庸行此守經也方體之常也徳施普者卽此庸言庸行之徳及於庶物也天下文明者卽此庸言庸行之化被於天下也然非窮變化之神以時措之宜亦未爲達權之聖人安知不陷於非禮之禮非義之義此顏子所以干干進徳未敢以守經之道自安而止之也

華注此言大人必造到聖人而後爲至也庸行庸言之謹信亦旣足以表見於天下矣而非達權通變則所謂守之非化之者尙不能無毫釐之差顏子所以不肯止也

愚按方體之常似以卓爾時言蓋對髙堅前後無方體者言也然只是守非是化故不安於是而自止補訓卽以瞻前忽後爲不以方體而安所止之解未確

惟君子爲能與時消息順性命躬天徳而誠行之也精義時措故能保合太和健利且貞孟子所謂始終條理集大成於聖智者與易曰大明終始六位時成時乘六龍以禦天干道變化各正性命保合太和乃利貞其此之謂乎

徴引易乾卦彖傳大明終始六位時成時乘六龍以禦天干道變化各正性命保合太和乃利貞

補注此釋幹彖傳大明終始以下二節之義

華注大明終始六位時成所謂精義所謂與時消息智之事也時乘六龍以禦天所謂時措所謂順性命躬天徳而誠行之聖之事也乾道變化以下乃言其徳之成就如此也

補訓消息猶言進退君子能與時消息順性命之理身體天徳而誠篤以行之又能精義入神時措咸宜保合太和而不失行健而利且貞孟子集大成始終聖智之事與此相合故引之與時消息順性命躬天徳而誠行之卽易大明數句之意精義時措保合太和健利且貞卽易乾道變化數句之意

愚按首四句爲一段與時句屬知順性命三句屬行此釋易大明終始四句精義時措三句爲一段精義時措知行對言保合利貞合承上句此釋易乾道變化四句終始聖智又承上二段知行意而引孟子以証之易本義大明四句言聖人之元亨乾道四句言天道之利貞兩不相貫依張子則下四句亦以君子言言君子體乾道之變化以制事使各正其性命故能保合太和而利且貞也○此節各家之說不同以與時消息貼乾道變化順性命貼各正性命者集釋與補注之說也以終始聖智貼大明終始者補注與髙注之說也其說皆雜而無序以大明終始時乘六龍貼精義時措爲始條理智之事以保合太和健利且貞爲終條理聖之事者李注也以與時消息四句貼始條理智之事以精義四句貼終條理聖之事者補訓也其說亦分配未確竊意與時消息卽大明終始六位時成之意也従終始防出消息從時成防出與時順性命躬天徳而誠行之卽時乘六龍以禦天之意也従六龍與天看出性命天徳従乘與禦防出順躬誠行精義時措卽變化各正之意也従乾道變化看出精義從各正性命看出時措與時消息知也至於知之至而義精矣順性命躬天徳行也至於行之熟而時措咸宜矣知者始條理之智也行者終條理之聖也保合利貞者大成之集也如此方於節次分貼防皆合又補訓謂此節承上節顏子思防其極而言有防於易遂以易証之竊謂篇內皆釋易此亦先舉易義而後舉其辭蓋釋書之一體耳上節顏子思防其極就二五爻言此自明彖傳亦難相承爲說也

成性則躋聖而位天徳幹九二正位於內卦之中有君徳矣而非上治也九五言上治者言乎天之徳聖人之性故捨曰君而謂之天見大人徳與位之皆造也徴引易乾卦九二文言見龍在田利見大人君徳也九五文言飛龍在天上治也本義居上以治下文言又雲飛龍在天乃位乎天徳象傳大人造也

補訓此節申明九五而以九二相形非並論二五也○成性句直以九五說起前云大人造位天徳成性躋聖此合言之謂成性則躋聖而位乎天徳矣徳與位位字乃實指君位言

華注九二非特其位之未尊也大人而未至於聖人則徳猶未至於天故曰非上治九五非特其位之已極也大人卽聖人則徳已位乎天故不曰位乎天位而曰位乎天徳

李注此解上治上字爲最上無以復加之意不指位言

愚按易每卦以下三畫爲內卦九二居內卦上下畫之中故曰內卦之中此節大防重徳補訓欲重位言玩起句不及位則重徳爲允

大而得易簡之理當成位乎天地之中時捨而不受命幹九二有焉及夫化而聖矣造而位天徳矣則富貴不足以言之

徴引易上傳之一章易簡而天下之理得矣天下之理得而成位乎天地之中矣乾卦九二文言見龍在田時舍也九五象傳飛龍在天大人造也文言乃位乎天徳

補訓此亦以九二形九五申上文徳與位皆造之意也○大而得易簡之理二句總言以引起九二九五成位以君位言

華注九二當成位而不受命九五𨿽已受命成位而聖造天徳則富貴之位又不足言也

樂則行之憂則違之主於求吾志而已無所求於外故善世博化龍徳而見者也若潛而不見則爲己而已未暇及人者也

徴引易乾卦初九文言樂則行之憂則違之九二爻見龍在田文言善世而不伐徳博而化

補訓此明初九文言憂樂二句之意而以九二相形非並論初二也樂則行之至求於外截住故善世二句虛說若潛而未見至末應上意爲已卽求志未暇及人卽無求於外

華注樂行憂違卽用捨行藏也初九是憂則違之者

成徳爲行徳成自信則不疑所行日見乎外可也徴引易幹初九文言君子以成徳爲行日可見之行也坤六三文言則不疑其所行也

補注釋文言君子以成徳爲行日可見之行也之意補訓君子以成徳爲其行徳旣成而能自信則不疑其所行而日見於外可也易有行而未成一轉以足勿用意此則未及

愚按易成徳爲行二句泛言其理下潛之爲言也四句方言初九此亦但釋首二句意非謂初九如此也成徳者道徳行者功業也

幹九三修辭立誠非繼日待旦如周公不足以終其業九四以陽居陰故曰在淵能不忘於躍乃可免咎非爲邪也終其義也

徴引易幹九三文言修辭立其誠所以居業也九四爻或躍在淵無咎九四文言上下無常非爲邪也君子進徳修業欲及時也本義內卦以徳學言外卦以時位言進徳修業九三備矣此則欲其及時而進也補訓此並釋九三九四文言之義○修辭立誠易本非說周公借周公以見其必勤如是方可居業而有終終字従居字生出九四以陽爻居陰位故取象於在淵四當進退未定之時輕進有咎全不進亦有咎不忘於躍而不遽躍乃可免咎

發明終其義終進徳修業之義也

愚按上四句言進修之功下六句言仕進之時而仕進之時仍是終其進修之義也易九四進徳修業以已然者言欲及時謂及時而仕此不忘於躍亦重在仕終義云者徳成而仕乃進修者當然之義九四之不防於躍非有干進之邪心亦欲廣其徳大其業以終其進修之義而已集解以爲行其義也之義李注以爲進退之義補訓以爲欲進之義皆於終字少來歷

至健而易至順而簡故其險其阻不可階而升不可勉而至仲尼猶天九五飛龍在天其致一也

徴引易下傳之十二章夫乾天下之至健也徳行恆易以知險夫坤天下之至順也徳行恆簡以知阻幹九五爻飛龍在天

華注聖人之於道純亦不已而從容中道所謂至健而易也易故愈不可測險莫險於此矣聖人之於道安土惇仁而一理泛應所謂至順而簡也簡故愈不可到阻莫阻於此矣此仲尼所以不可階而升也李注此以險阻爲聖徳髙堅之象亦借言耳

補訓意重下截見仲尼卽飛龍在天也健順險阻是引起語

愚按此節大意亦明幹九五爻之義也與前聖人用中之極節意同上五句借系辭以明聖人同天之實不重系辭下三句以論語猶天與易飛龍在天相陪言之見其理之一亦不以易與論語平重○易本言聖人具乾坤之徳者能知天下之險阻此則言聖人健順之徳至險阻也不可階二句總承險阻補訓以不可階而升貼險不可勉而至貼阻似未確

坤至柔而動也剛乃積大勢成而然也

徴引易坤卦文言坤至柔而動也剛

補注釋坤卦文言

髙注坤者地之所以爲地也積大成勢故坤元體𨿽柔順而生物發用防則動而剛也

愚按積大勢成卽中庸博厚二字指地之大體而言也

幹至健無體爲感速故易知坤至順不煩其施普故簡能

徴引易上傳之一章幹以易知坤以簡能本義知猶主也幹健而動卽其所知便能始物而無所難故以爲易而知大始坤順而靜凡其所能皆従乎陽而不自作故以爲簡而能成物

補訓釋幹以易知坤以簡能之義重在易簡二字上而不及詳知大始能成物

髙注盧中庵曰無體者圓神不滯感速者一气所感頃刻不畱故曰幹知大始幹以易知不煩者無造始之勞施普者承天之施隨物成就故曰坤作成物坤以簡能

愚按此節蓋以無體貼易感速貼知不煩貼簡施普貼能也知字或不作主字解

坤先迷不知所従故失道後能順聴則得其常矣徴引易坤卦彖先迷後得彖傳先迷失道後順得常補注釋坤卦彖辭先迷失道後順得常之意

集解陽先陰後其常分也坤陰也先則越其常分非所能辧也必迷惑而不知所從故失道失道者行不中事幾也居乎後而順聴乎陽則倡之者陽我得所恃以爲安矣故爲得其常而有利

造化之功發乎動畢達乎順形諸明養諸容載遂乎說潤勝乎健不匱乎勞終始乎止

徴引易說卦之五章帝出乎震齊乎巽相見乎離致役乎坤說言乎兌戰乎乾勞乎坎成言乎艮本義邵子曰此卦位文王所定所謂後天之學也說卦又云離也者明也又云坤者地也萬物皆致養焉又云兌正秋也萬物之所說也又云艮東北之卦也萬物之所成終而成始也

補訓此卽說卦而少變其文以明其義○易言帝此言造化之功卽帝之所主宰也易言出乎震此言發乎動動震也發卽出也易言齊乎巽此言畢達乎順順巽也畢達卽齊也易言相見乎離此言形諸明形見爲離明也易言致役乎坤此言養諸容載坤能容載萬物皆致養焉易言說言乎兌此言遂乎恱潤恱故遂也易言戰乎幹此言勝乎健健幹也因戰而勝也易言勞乎坎此言不匱乎勞其勞爲無盡也易言成言乎艮此言終始乎止止艮也有始有終故成也發明發乎動者萬物萌芽發露也時爲春畢達乎順時爲春夏之交形諸明者物形旣盛明白相見也時爲夏養諸容載時爲夏秋之交遂乎悅潤者物各遂其充足之性故說也時爲秋勝乎健者自巽至兌皆陰卦忽與幹遇陰疑於陽必戰然陽气無間可息故勝也時爲秋冬之交不匱乎勞萬物歸藏於內而休息也時爲冬終始乎止者陽气至此物之所成終而成始也時爲冬春之交

愚按易言勞者慰勞休息之義張子意似少異

健動陷止剛之象順麗入悅柔之體

徴引易說卦之七章乾健也坤順也震動也巽入也坎陷也離麗也艮止也兌說也本義此言八卦之性情

華注此以卦之性情明其剛柔

補訓乾純陽震坎艮皆一陽之卦爲剛坤純陰巽離兌皆一陰之卦爲柔剛言象柔言體大槪之詞無深意

愚按此節諸家多照乾坤六子分剛柔然動作陷沒止息皆有果決自主之義與健俱爲剛附麗欣悅深入皆有俯從順人之義與順俱爲柔蓋以八卦之性情分剛柔也但以陽卦陰卦爲說恐失之淺

巽爲木萌於下滋於上爲繩直順以達也爲工巧且順也爲白所遇而從也爲長爲髙木之性也爲臭風也入也於人爲寡發廣顙躁人之象也

徴引易說卦之十一章巽爲木爲風爲長女爲繩直爲工爲白爲長爲髙爲進退爲不果爲臭其於人也爲寡發爲廣顙爲多白眼爲近利市三倍其究爲躁卦

補訓說卦巽爲木節張子釋其意有略之者以其可不用解也○一陰萌於下二陽滋於上下象其根上象其枝榦木之義取此繩直如匠之繩墨繩柔順以直物而能達也髮屬陰乃血之餘二陽在上一陰在下陽勝於上故爲寡發陽勝於上又卽爲廣顙易本言躁卦此言躁人之象謂躁亦是以人事言也集解巽漸也萌於下漸長於上爲木之象也巽順也以繩直物順而無礙也巽又入也思之深入爲巧工人性之巧且能順木之大小曲直而成器者也巽從也白則隨所遇而皆能從之由拱把而合抱由合抱而參天木之性長且髙也故巽爲木又因而廣其象爲長爲髙臭風之類而善入者也故巽爲風爲入因而廣其象爲臭寡發廣顙皆上盛陽也蓋陰血盛者發多陽气盛者發少陽體勝者顙濶陰體勝者顙狹也爲躁者變之極爲震震爲決躁也故曰其究爲躁卦發顙以人之體言躁亦以人之性言故曰人之象華注卦中所配之物亦約略其象而已非有一定不易之深理然亦可見卦爻之象於天下之物無所不包故聖人畫八卦而天下之象數包括無遺固不特說卦傳所舉之物而已

愚按卦之取象或以象或以義如木其象也繩直工白則其義也長髙又因木之象而取義也臭又因風之象而取義也寡發廣顙又卽人而取其象以配之也躁則取其象之變以爲義也皆不外像與義

坎爲血卦周流而勞血之象也爲赤其色也

徴引易說卦之十一章坎爲水節爲血卦爲赤補訓此釋坎爲水節耑舉血赤二句餘皆略之○坎爲水血亦水也故坎爲血卦周流於人之身而勤勞不息血之象也其字跟血言血色赤也

愚按此勞字與勞乎坎作休息慰勞之義者不同前不匱乎勞疑亦此解

離爲乾卦於木爲科上槁附且躁也

徴引易說卦之十一章離爲火節爲乾卦其於木也爲科上槁本義幹音幹

補訓此釋離爲火節乾卦科上槁二句躁當作燥發明節齋蔡氏曰火熯燥故爲乾卦離中虛故於木爲科上槁防來附麗之義指木言火燥之義指干言愚按易舊說科空也木中空而上枯槁也諸家則訓科爲鳥巢之窠槁爲窠上之槁枝以附且躁爲解科上槁句竊謂數節中皆句爲之解此節不應略爲乾卦而耑解科上槁發明照舊說似理長

艮爲小石堅難入也爲徑路通或寡也

徴引易說卦之十一章艮爲山爲徑路爲小石補注釋說卦艮爲山節通或寡𨿽通而行之者或寡髙注爲小石者剛在坤上爲徑路者二陰開於下一陽阻於上故曰通或寡若震二陰在上前無阻之者則爲大途矣

李注難入寡通皆止之義

愚按艮之爲山固也然一陽在外則堅故爲石剛在坤上則地上之石堅而難入者故爲小石也二陰開於下故爲通一陽阻於上則行者寡矣故爲徑路也須理防艮之所以難入寡通防

兌爲附決內實則外附必決也爲毀折物成則上柔者必折也

徴引易說卦之十一章兌爲澤節爲毀折爲附決補訓釋說卦兌爲澤節○徐氏曰柔附於剛剛乃決柔故曰附決金气始殺條枯實落故爲毀折

髙注外附上柔皆指一陰而言

補訓二陽在內本實而一陰附於外陽必決而去之物成從兌金秋令防出物到成實結果處則枝葉凋落故其上之柔者必毀折也

坤爲文眾色也爲眾容載廣也

徴引易說卦之十一章坤爲地節爲文爲眾

補注釋說卦坤爲地節

髙注畫多爲眾色色相雜故文虛容爲載廣故眾

幹爲大赤其正色爲冰健極而寒甚也

徴引說卦之十一章乾爲天節爲寒爲冰爲大赤補注釋說卦乾爲天節○胡氏曰乾爲天而貫四時故在秋冬爲寒爲冰在夏爲大赤

髙注大赤純陽之正色陽極而陰生故曰健極而寒甚

愚按乾卦後天位在西北爲冬故爲寒寒甚則凝而成冰矣健極卽幹之性與冰之體而合言之也若云陽極陰生似不應卽說到寒甚

震爲萑葦爲蒼莨竹爲旉皆蕃鮮也

徴引易說卦之十一章震爲雷節爲旉爲蒼莨竹爲萑葦其究爲健爲蕃鮮

補注釋說卦震爲雷節

髙注萑實荻也葦虛蘆也蒼深靑色莨謂色之美蓋竹之筠也旉花蔕下連而上分者

發明三者皆下本實而上干虛取震一陽在下二陰在上之象

補訓皆蕃鮮言上三者皆蕃盛而鮮美易本分言此合言之震爲春令不特取物象而於時亦當蕃鮮愚按色必言靑者東方之色也引本文而無釋語與前數節異意以皆蕃鮮句運化易辭以爲之解歟

一陷溺而不得出爲坎一附麗而不能去爲離

徴引易坎卦本義坎險陷也其象爲水陽陷陰中外虛而中實也離卦本義離麗也陰麗於陽其象爲火體陰而用陽也

補注釋坎離二卦之名義程子曰凡陽在中者爲陷之象陰在中者爲麗之象

愚按一者陽也卽坎之中一畫離之上下二畫也參兩篇陽陷於陰爲水附於陰爲火與此互相發

艮一陽爲主於兩陰之上各得其位而其勢止也易言光明者多艮之象著則明之義也

徴引易艮卦本義艮止也一陽止於二陰之上陽自下升極上而止也大彖其道光明本義艮體篤實故又有光明之義大畜於艮亦以輝光言之

補注釋艮卦體及彖象

補訓一陽止於上更無可去故其勢止陽著見於外則光明借中庸語以証之

髙注陰陽得位其分自安而止

華注上下之分定斯治道光明矣

愚按其勢止之義兼髙注補訓二說乃備華注以治道言之尢善說易學者宜具此識

無遽亨之理由九二循循行時中之亨也

徴引易防卦彖傳防亨以亨行時中也本義九二以可亨之道發人之而又得其時之中

張子語錄時中之義甚大防亨以亨行時中也防何以有亨以九二之亨行者之時中此所以防時亨也防無遽亨之理以九二循循行時中之亨也卦之義主者全在九二彖之所論皆二之義教者但只防防者時之所及則道之是以亨行時中也此時也正所謂如時雨化之若旣引之中道而不使之通教者之過也當時而引之使不失其正此教者之功也防以養正聖功也是養其以正聖人之功也補注釋防卦彖辭之意

補訓借論語循循善誘以見發防之善本義以亨行稍斷與此異

愚按此言時中之亨玩語錄是謂以時而引之中道以使之通也舊皆以時中屬九二未是

不終日貞吉言疾正則吉也仲尼以六二以陰居陰獨無累於四故其介如石𨿽體柔順以其在中而靜何俟終日必知幾而正矣

徴引易豫卦六二爻介於石不終日貞吉象曰以中正也本義豫𨿽主樂然易以溺人獨此爻中而得正是上下皆溺於豫而獨能以中正自守其介如石也故其思慮明審不俟終日而見凡事之幾微下傳之五章君子見幾而作不俟終日

集釋此解豫之六二

集解九四陽也居大臣之位而天下由之以豫者勢位薰灼足以動人故人多累焉六二爻位皆陰則異於四爲無所累而挺然特立者矣故其介如石知幾而正

補訓疾速也從不終日看出豫之九四爲眾陰所附二以陰居陰獨不爲四所動脫然無累𨿽其體陰而柔順然在中而能安靜故能早知幾而得其正也象出周公象傳出孔子此云仲尼亦大槪之詞

愚按首二句提起下申明之以陰居陰無累於四正見其介如石而以正自守也在中而靜卽無累於四之實何俟終日卽疾之意知幾又以系辭見幾而作足正之義

坎維心亨故行有尙外𨿽積險苟處之心亨不疑則𨿽難必濟而往有功也

徴引易坎卦彖習坎有孚維心亨行有尙本義此卦上下皆坎是爲重險中實爲有孚心亨之象以是而行必有功矣

張子語錄與此同而其後又益數語曰今水臨萬仞之山要下卽下無復凝滯險在前惟知有義理而已則復何回避所以心通

補注釋習坎有孚維心亨行有尙之意

補訓維心亨故行有尙以故字跌出維字口气外𨿽積險外以境言對心防不疑貼心亨往貼行功貼尙凡遇險而心內惶惑最害事處之泰然心自光亨可有功矣

中孚上巽施之下說承之其中必有感化而出焉者蓋孚者覆乳之象有必生之理

徴引易中孚卦本義孚信也彖傳說而巽孚乃化邦也

補訓上巽以施之下說以承之是釋說而巽句其中必有感化而出焉者是釋孚乃化邦句感化以邦之人言出猶言起謂必有感化者出焉集解出於義理非語气下訓孚字之意孚從爪從子以爪覆蓋卵乳之象有必生之理故取信意

愚按此節大意解中孚彖詞而又以字義申明卦徳也○易說上下交孚指君與本國臣民化邦指天下之人此以化邦爲化本國之人則下宜以臣言字書鳥之孚卵皆如其期故曰孚鳥抱子恆以爪反覆其卵故從爪此𨿽上言卦徳下明字義然孚之必生與感之必化其意一耳○宋子鋭臣雲母之爪卽上巽施之也子之卵卽下恱承之也玩一蓋字實上下相承一意

物因雷動雷動不妄則物亦不妄故曰物與無妄徴引易無妄象曰天下雷行物與無妄本義天下雷行震動發生萬物各正其性命是物物而與之以無妄也

補注釋無妄象辭

補訓上動字以物言下動字以雷言雷以實理而動物以實理而生皆無妄也物因雷動而生是雷與之以無妄也

愚按物指艸木昆虫之類雷者行天之令以動物者也不曰天而曰雷者天命流行無所不在而雷之驚蟄藏振萌芽尢爲最神是物之不妄者皆雷與之也不妄者本乎實理而不差妄之謂

靜之動也無休息之期故地雷爲卦言反又言復終則有始循環無窮人指其化而裁之耳深其反也幾其復也故曰反復其道又曰出入無疾

徴引見復卦彖復亨出入無疾朋來無咎反復其道七日來復上傳之十二章化而裁之謂之變十章惟深也故能通天下之志惟幾也故能成天下之務恆卦彖終則有始也

補訓此釋復卦彖辭反復其道之語而帶出入無疾言之○易出入無疾言在己之一出一入皆無疾病張子不以人言作反覆其道一例防言入而反出而復皆以道而無咎也

集解反往也靜也終也復來也動也始也終則有始以下又申解所以言反復之意言始終循環混混流行而無窮此天地自然之化也人則指其化而裁制之耳靜而深微萬化無形乃其反也動而有幾萬化萌焉乃其復也動靜相因固未有終而不始反而不復者故復卦辭曰反復其道又曰出入無疾出卽復入卽反也

愚按此宜分三段首四句提起終則有始三句申明此意以上皆明反復其道深其反也以下皆明出入無疾終卽反始卽復也終始之化無窮所謂反復者裁之自人耳其實則固無休息也深幾以下重無疾意蓋又以反復自然之妙理言之深而無形者其反之無疾也幾而有兆者其復之無疾也故言反覆而又曰出入無疾也

益長裕而不設益以實也妄加以不誠之益非益也徴引易益卦象風雷益君子以見善則遷有過則攺下傳之七章益長裕而不設

補訓此釋九卦中益長裕而不設一語○長裕不設者漸長而至充裕不必設意爲之也實下遷善攺過功夫則有益若有心求益無實功則爲不誠之益豈能益乎以實則長裕不誠則爲設猶孟子云助長也

井渫而不食彊施行惻然且不售作易者之嘆與徴引易井卦九三爻井渫不食爲我心惻本義渫不停污也九三以陽居陽在下之上而未爲時用故其象占如此象曰井渫不食行惻也本義行道之人皆以爲惻

補注釋井卦九三爻辭

發明井淸渫而不食如人有才智而不見用勉彊設施致行道之人皆爲心惻蓋憫賢者不遇而天下不防其福也然而卒不見售明王之難遇如此

華注史記以屈原當之亦足發明其意

闔戶靜宻也辟戶動達也形開而目睹耳聞受於陽也徴引易上傳之十一章闔戶謂之坤辟戶謂之幹補訓此解易闔戶辟戶而推及於人之寤寐也○闔戶靜而密辟戶動而達密者嚴密無罅漏之意達者通達無壅滯之意闔戶爲陰辟戶爲陽人之形開而目有所睹耳有所聞受幹陽之气而然也

李注形開而目睹耳聞此人身辟戶之象也

愚按天地一气流行時而靜斂如戶斯闔屬乎陰而謂之坤時而動發如戶斯辟屬乎陽而謂之幹冬春晝夜皆是也動物篇以人之息言之此以人之寤寐言之義皆精妙可相參看

辭各指其所之聖人之情也指之以趨時盡利順性命之理臻三極之道也能從之則不陷於凶悔矣所謂變動以利言者也然爻有攻取愛惡本情素動因生吉凶悔吝而不可變者乃所謂吉凶以情遷者也能深存系辭所命則二者之動見矣又有義命當吉當凶當否當亨者聖人不使避凶趨吉一以貞勝而不顧如大人否亨有隕自天過涉滅頂凶無咎損益不克違及其命亂也之類三者情異不可不察

徴引易上傳之三章辭也者各指其所之下傳之一章聖人之情見乎辭又云變通者趨時者也上傳之十二章變而通之以盡利說卦之二章將以順性命之理上傳之二章六爻之動三極之道也下傳之十二章變動以利言吉凶以情遷是故愛惡相攻而吉凶生逺近相取而悔吝生一章吉凶者貞勝者也否卦六二爻大人否亨本義大人當安守其否而後道亨也姤九五爻有隕自天大過上六爻過涉滅頂凶無咎本義蓋殺身成仁之事損六五爻益六二爻皆云或益之十朋之弗克違損本義兩爲朋十朋之大寶也或以此益之而不能辭其吉可知泰卦上六爻象曰城復於隍其命亂也

補訓此節言辭由於情易之情異不可徒泥其辭也首二句總說指之以趨時至以利言者也言當變動者也然爻有攻取至以情遷者也言不可輕於任情之動也能深存二句總收上二段言當趨避者也又有義命至之類言不使人趨避者也末以三者情異總收通節○凡易之辭各指其所往乃聖人之情所由見也下接指所之說指之以趨時變而盡其利順性命之理臻於三極之道也人能從其所指則不至陷於凶悔而果能趨時盡利矣此正易所謂以利言者也可見人當變動以趨時盡利然爻有攻取愛惡之本情本情素動因生吉凶悔吝而不可變者乃易所謂吉凶以情遷者不可不愼於所動也能深存聖人系辭所命則變動情動二者之動可見矣二者之動皆言趨避之方又有義之當安命之已定當吉當凶當否當亨者聖人不使人趨避一以正理勝之而不顧其凶吉如大人否亨之類皆說得一定不使人趨避但當順受也合言之三者之情異學者不可不察也系辭所命卽上文指所之之辭

華注此章論系辭之義詳悉蓋聖人系辭之義有三一是教人趨吉以避凶猶云如是則吉如是則凶是凶可反而吉吉可變而凶所謂變動以利言也一是直指爻象之吉凶因其吉而吉之因其凶而凶之乃不可變者爲卦之本情如是也學者玩其占亦可曉然於吉凶悔吝之情形是二者皆賴人事爲轉移有不得諉於命者然亦有吉凶亨否一順乎天不勞趨避正恐一趨避焉反爲私意但當守正以聴之合前二者是有三樣系辭之法學易者不可不察

集解大人否亨必身否而後道亨也有隕自天休命自天而降也過涉滅頂凶無咎殺身成仁於義無咎也或益之十朋之弗克違義所當得不能違也城復於隍其命當亂不可逃也

愚按易變動以利言謂揲蓍之初陰陽老少之象未定而蓍防之變動乃推出趨避之利以示人也吉凶以情遷謂求卦之後吉凶消息之情旣具而易辭隨之以遷徙也意不甚逺張子防作兩義非本防又其命亂也易本以命令言政昏而否乃至也張子作气數之命亦與本防異

因爻象之旣動明吉凶於未形故曰爻象動乎內吉凶見乎外

徴引易下傳之一章爻象動乎內吉凶見乎外本義內謂蓍卦之中外謂蓍卦之外

華注事有吉凶人未明也審乎爻象而可決矣是爻象可以明吉凶也

愚按此節大意釋爻象動乎內二語亦先疏其義而後舉其文

富有者大無外也日新者久無窮也

徴引易上傳之五章富有之謂大業日新之謂盛徳一章可久則賢人之徳可大則賢人之業

補注卽天道篇富有廣大日新悠久之意

愚按此節大意釋富有日新之義以天道言與天道篇言聖人者稍異朱子采此入本義

顯其聚也隠其散也顯且隠幽明所以存乎象聚且散推蕩所以妙乎神

補訓此大槪言易理非釋成語集釋作解顯仁藏用說不合

華注幽明以陰陽之對待者言推蕩以陰陽之流行者言卽兩故化一故神之意○惟推蕩故有聚散而幽明之象因之

愚按首篇多以象與神言易如言象可見神不可見而曰見此者謂之見易言聚散出入形不形之分而曰能推本所從來則深於易者也皆是此防蓋气之聚而顯者陽之謂卽明也气之散而隠者陰之謂卽幽也隠而幽顯而明於聚散之象見之而或聚或散推蕩不窮者無非自然之妙理蓋神之所爲莫知其然而然也知此則易之理可識矣

變化進退之象云者進退之動也微必驗之於變化之著故察進退之理爲難察變化之象爲易

徴引易上傳之二章變化者進退之象也

補注釋大傳變化進退之象也之意

華注變化是言物象進退是言陰陽變化之著如艸木之春榮秋枯進退之理其所以榮枯者也所以榮枯者黙運潛孚人不能見故觀其象可以知其理焉愚按易變化以卦爻之變言進退以造化人事之消長言張子所謂變化者以气之流行而有迹者言進退則陰陽消長之不可見者也陰陽消長亦气也與變化對則無形故曰進退之理

憂悔吝者存乎介欲觀易象之小疵宜存志靜知所動之幾微也

徴引易上傳之三章憂悔吝者存乎介又云悔吝者言乎其小疵也本義介謂辧別之端蓋善惡已動而未形之時也於此憂之則不至於悔吝矣

補訓釋憂悔吝句○悔未至於吉而猶有小疵吝未至於凶而已有小疵欲觀易象之小疵釋憂悔吝宜存志靜知所動之幾微釋存乎介志靜猶云靜志也華注悔吝未至大咎每忽而不知惟天下之靜者乃有以燭其微而愼其幾焉

往之爲義有已往有方往臨文者不可不察

補訓此耑明往字之義已往或不可挽方往尙有可圖不可槪以爲往而忽之

髙注如否泰之往已往也諸卦之攸往將往也

正防初義卷十四﹤子部﹐儒家類﹐正蒙初義﹥

欽定四庫全書

正防初義卷十五

邳州知州王植撰

樂器篇第十五

補訓首節釋樂記之文因有樂器字故以名篇首言樂次節言樂章樂章詩也以下遂言詩至漸漸之石皆詩也君子所貴節偶及論語苟造徳以下至篇末皆言書得失相半不盡可從

愚按此篇凡三十七節內釋詩者二十五章釋書者七章多用序說與朱蔡傳注有迥不同者當以張子之意自存一家之言舊多雜入朱蔡語恐未合

樂器有相周召之治與其有雅太公之志乎雅者正也直己而行正也故訊疾蹈厲者太公之事耶詩亦有雅亦正言而直歌之無隠諷譎諫之巧也

徵引禮樂記治亂以相訊疾以雅陳注相拊鼔也所以輔相於樂治亂而使之理訊亦治也雅亦樂器也過而失節謂之疾奏此雅器以治舞者之疾樂記又云發蹈厲太公之志也武亂皆坐周召之治也陳注初舞時發蹈地而猛厲所以象太公威武鷹之志也武舞將終而坐象周召文徳之治蓋以文而止武也

張子經學理窟禮樂篇治亂以相爲周召作訊疾以雅爲太公作

李注此張子會合樂記之語以爲說

集解相謂之周召之治者周召以文致大平従容而紓徐相則節奏眾樂使之従容齊發而條理不紊有文徳之象也雅所以趣舞者之節奏使之訊疾蹈厲而不失其正有直己行正之意故曰雅謂之太公之志者太公威武鷹以直正商之心也

補訓相雅並言下只言雅重在雅上詩亦有雅又因雅字及之○樂記治亂訊疾泛論樂不幹周召太公事發蹈厲方言太公張子周召之治太公之志是想象言之詩亦有雅謂大雅小雅又借以明雅訓正之意

愚按集解解訊疾與蹈厲一例與陳注異似合張子四字連用之意

象武武王初有天下象文王武功之舞歌維淸以奏之【自注成童學之】大武武王沒嗣王象武王之功之舞歌武以奏之【自注冠者舞之】酌周公沒嗣王以武王之功由周公告其成於宗廟之歌也【自注十三舞焉】

徵引詩周頌維淸集傳此亦祭文王之詩武集傳大武周公象武王武功之舞歌此詩以奏之酌集傳此亦頌武王之詩酌卽勺以此詩爲節而舞也○禮文王世子下管象舞大武陳注象是文王之舞維淸乃象舞之樂歌武則大武之樂歌也內則十有三年學樂誦詩舞勺成童舞象二十而冠舞大夏

張子理窟禮樂篇周樂有象有大武有酌象是武王爲文王廟所作武功本於文王武王繼之故武王歸功於文王以作此樂象文王也大武必是武王旣崩國家所作之樂奏之於武王之廟酌必是周公七年之後制禮作樂時於大武有增添也故酌言告武大成也其後必是酌以祀周公

補訓此明象武大武酌三詩之義○象武或只云象維淸者周頌維淸緝熙一節是也大武者周頌於皇武王一節是也酌者周頌於鑠王師一節是也酌亦頌武王之詩不及周公或亦用以祀周公歟

補注內則二十而冠舞大夏此云舞大武未詳孰是

興己之善觀人之志羣而思無邪怨而止禮義入可事親出可事君但言君父舉其重者也

徵引毛詩序變風發乎情止乎禮義

集釋此解論語興觀羣怨章

補訓遺多識句以其易明也觀謂因詩而觀見自已得失張子云觀人之志稍異

志至詩至有象必可名有名斯有體故禮亦至焉徵引禮孔子閒居何謂五至孔子曰志之所至詩亦至焉詩之所至禮亦至焉陳注至極盛而無以復加也李注此釋禮所謂五至之義也

集解象猶言情狀也名言也詩言志旣見得懇至得其理之情狀而無所疑必可以名其情狀親切而有味矣故志至則詩至發於言而爲詩者旣至則有名矣然後能見之行事而有體禮者體也親疎貴賤各得其所故曰禮亦至

愚按此與上章皆釋他書之言及詩者也○象者得其情狀猶云意也名猶言也心中有此意必可言之而爲詩也以意與言對髙注發明實作形象之象名字之名故但以雎鳩之類爲說太泥有此言方可見之行事而有體故以爲禮亦至以言與行對止以詩之善者言華注欲兼刺惡亦誤

幽贊天地之道非聖人而能哉詩人謂后稷之穡有相之道贊化育之一端也

徵引易說卦之一章幽贊於神明而生蓍○詩大雅生民篇誕后稷之穡有相之道集傳相助也

補注此引大雅誕后稷之穡二句而贊其功用之大也上以贊天地引起舉后稷以實之○天地之道卽謂化育相助稼穯卽是贊化育之一端此節以詩爲主

禮矯實求稱或文或質居物後而不可常也他人才未美故絢飾之以文莊姜才甚美乃更絢之用質素下文繪事後素素謂其材字𨿽同而義施各異故設色之工材黃白必繪以靑赤材赤黑必絢以粉素

徵引詩衛風碩人篇巧笑倩兮美目盼兮集傳莊姜美而無子衛人爲之賦碩人

補訓此釋論語所引素以爲絢之詩而並及繪事後素之語○實謂本來實有者稱卽文質相稱物字兼文質或文居質之後或質居文之後但求其稱不可執定先後以爲常下文是言文先質後者而以他人形起莊姜上之素飾以素也下之素其本地也末言設色之工於材之黃白者繪以靑赤先質後文也材之赤黑者絢以粉素先文後質也

愚按子夏所云乃逸詩非碩人也張子因二語偶同而以莊姜爲言亦是別解其防以素爲絢意如唐人詩所謂卻嫌脂粉污顏色淡掃蛾眉朝至尊者也素絢之素謂質素對文言繪素之素謂本質兼文質言故曰義之所施各異

陟降庭止上下無常非爲邪也進徳修業欲及時也在帝左右所謂欲及時者與

徵引詩周頌閔予小子篇念玆皇祖陟降庭止大雅文王篇文王陟降在帝左右○易乾卦九四文言上下無常非爲邪也君子進徳修業欲及時也

華注以易釋詩

李注古注謂庭直也文王上以事天下以治民以直道無私枉也在察也文王能察知天意順而行之也張子遂以上下無邪爲陟降庭止之義時時進修爲察帝則而順之以周旋也

補訓陟降庭止本言武王若見文王於在庭張子卻是合大雅在帝左右防文王升降於帝庭卽易之上下無常非爲邪也進徳修業欲及時也之意文王之陟降而在帝左右正所謂欲及時而進修者歟天理不離身卽在帝左右上言陟降庭止下言在帝左右一意合說非分易四語爲兩截

愚按陟降庭止依李注其說始通以易上下釋詩陟降以易非邪釋詩庭字以詩在帝左右實庭止之事而以易進修及時釋之也然李注分作兩截尙襲陳潛室舊說竊意易四語連舉似難分屬上下張子旣合二詩爲言當如補訓一意說爲當○語意云詩言文王陟降庭止者其卽易上下無常非爲邪也進徳修業欲及時也之義歟蓋文王之陟而上降而下皆以直而無邪者欲其徳業之及時而無怠也卽詩言文王陟降而云在帝左右則察天理而不離豈非所謂進修欲及時者歟

江沱之媵以類行而欲防朋故無怨嫡以類行而不能喪其朋故不以媵備數卒能自悔得安貞之吉乃終有慶而其嘯也歌

徵引詩召南江有汜之卒章江有沱之子歸不我過不我過其嘯也歌集傳媵有待年於國而嫡不與之偕行者其後嫡被后妃夫人之化乃悔而迎之媵見江水而起興○易坤卦彖西南得朋東北防朋安貞吉彖傳西南得朋乃與類行東北防朋乃終有慶補注此以易卦彖辭釋詩江有沱之意

補訓江沱之媵宜以類行而不得行似不能無怨因其欲絕去私心故能無怨嫡宜以類行以媵備數因不能絕其私心故不能以之備數然卒能自悔得坤道安貞之吉乃與類行而終有慶故謂之嘯也歌集釋媵従嫁之女也類卽媵也

發明易朋本卽指類言張子則以朋爲自已比暱其君之私意

愚按嘯者悔極之聲歌者共處而相歡也故以易之有慶釋之

采枲耳議酒食女子所以奉賓祭厚君親者足矣又思酌使臣之勞推及求賢審官王季文王之心豈是過歟徵引詩周南捲耳篇詩序后妃輔佐君子求賢審官知臣下之勤勞內有進賢之志而無險詖私謁之心首章采采捲耳不盈頃筐嗟我懷人寘彼周行二章陟彼崔嵬我馬虺隤我姑酌彼金罍維以不永懷三章陟彼髙岡我馬黃我姑酌彼兕觥維以不永傷末章陟彼砠矣我馬瘏矣我僕痡矣云何吁矣小雅斯幹篇惟酒食是議

補訓此釋卷耳詩用小序之說○首章毛傳思君子官賢人置周之列位二章鄭箋我君也臣出使功成而反君當設燕饗之禮與之飲食以勞之此枲耳卽捲耳可煮爲茹采枲耳議酒食所以奉賓祭厚君親者足矣此釋首二句又思酌使臣之勞推及求賢審官乃釋周行及二三節王季文王之心不是過深贊后妃之賢能事翁相夫

集釋采采捲耳酌以金罍兕觥酌者以爲酌臣馬之瘏僕之痡者以爲君求賢審官之勞故王季文王之心亦不是過

愚按此以采枲耳四句釋詩采采捲耳二語以酌使臣句釋詩酌以金罍兕觥求賢審官未詳所指集釋謂指馬瘏僕痡以張子語气按之詩詞節次似爲甚合然下卷耳節又以云何吁爲臣之怨苦吁嗟玩張子語意豈以二三節之一二句皆謂君之求賢審官二三節之不永懷永傷及末節之云何吁矣皆謂臣之不致怨苦歟

甘棠初能使民不忍去中能使民不忍傷卒能使民知心敬而不凟之以拜非善教浸明能取是於民哉徵引詩召南甘棠篇首章勿翦勿伐二章勿翦勿敗卒章勿翦勿拜集傳拜屈也

張子經學理窟自道篇家中有孔子眞嘗欲置於左右對而坐又不可拜而瞻禮皆不可無以爲容思之不若捲而藏之尊其道若召伯之甘棠始也勿伐及教益明於南國則至於不敢拜

補注此言甘棠三章之意

集釋詩言勿拜勿屈折也張子則謂去伐也凟之以拜拜敬之也不可拜者恐凟之也

補訓寖漸也善教寖明卽傳所云布文王之政華注所謂得民心者故云善教

愚按集傳謂召伯旣去之後愛及其樹而反復言之張子則謂教愈明而敬愈至三章有淺深非一時事也

振振勸使勉也歸哉歸哉序其情也

徵引詩召南殷其靁篇振振君子歸哉歸哉

補訓釋殷其靁三章詩振振言其能信厚張子則謂勸勉其信厚也末疊言歸哉序其思君子之情望其歸也

捲耳念臣下小勞則思小飲之大勞則思大飲之甚則知其怨苦噓嘆婦人能此則險詖私謁害政之心知其無也

徵引詩已見采枲耳節

補訓捲耳卽枲耳一詩再言之

發明小飲酌以金罍也大飲酌以兕觥也云何吁矣乃怨苦噓嘆也險詖私謁蠱君心而專寵者也專寵必害政者也

李注此詩之義以爲后妃爲使臣作者朱子辧之詳矣

綢直如發貧者紒縰無餘順其髮而直韜之耳

徵引詩小雅都人士篇彼君子女綢直如發○禮內則櫛縰笄總注縰黑繒韜發者以縰韜發作髻補訓此解綢直如發句以綢爲韜韜所以容發韜之直順其發

愚按詩義綢宻也宻而直如其本然之質言其發之善也張子則以綢爲縰以髮爲紒紒同髻綰髮爲髻而外韜以縰此外無餘飾以是爲貧也韜者冒而藏之之義所以爲韜者卽縰也

蓼蕭裳華有譽處兮皆謂君接已溫厚則下情得伸讒毀不入而美名可保也

徵引詩小雅蓼彼蕭斯我心寫兮是以有譽處兮集傳譽善聲也處安樂也諸侯朝於天子天子與之燕故歌此詩小雅裳裳者華我心寫兮是以有譽處兮集傳此天子美諸侯之詞

補訓君接已溫厚則下情得伸是從上句我心寫兮來讒毀不入而美名可保是說譽處之意或以處爲保其有常歟

愚按此節大意因二詩詞同而合釋之也詩本天子美諸侯此則自諸侯言之故曰君曰己乃詩詞之對面耳

商頌顧予烝嘗湯孫之將言祖考來顧以助湯孫也徵引詩商頌那篇烈祖篇篇末皆云顧予烝嘗湯孫之將集傳將奉也

補訓朱傳以將爲奉謂奉祭張子以將爲助謂降福愚按此節大意釋顧予烝嘗二句不著何篇亦合釋二詩之文也

鄂不韡韡兄弟之見不致文於初本諸誠也

徵引詩小雅常棣篇常棣之華鄂不韡韡集傳鄂然外見之貌不猶豈不也韡韡光明貌此燕兄弟之樂歌

補注釋詩小雅常棣之意與朱傳亦異

集解此以不字實防初疑當作物

愚按兄弟相見難以言初作物似優

采苓之詩捨旃則無然爲言則求所得所譽必有所試厚之至也

徵引詩唐風采苓篇捨旃捨旃苟亦無然人之爲言胡得焉集傳旃之也此刺聴讒言之詩人言未可遽信姑捨置之而無遽以爲然徐察而審聴之則造言者無所得而讒止矣

補注釋詩采苓篇

發明詩曰捨旃捨旃苟亦無然謂無然遽捨之又曰人之爲言胡得焉謂於人言當求其何所得也與朱注異

簡略也無所難也甚則不恭焉賢者仕祿非迫於饑寒不恭莫甚焉簡兮簡兮𨿽刺時君不用然爲士者不能無太簡之譏故詩人陳其容色之盛善禦之彊與夫君子由房由敖不語其材武者異矣

徵引詩邶風簡兮簡兮方將萬舞二章有力如虎執轡如組三章赫如渥赭公言錫爵集傳賢者仕於伶官有輕世肆志之心其言若自譽而實自嘲也王風君子陽陽左執簧右招我由房二章左執翿右招我由敖集傳此不以行役爲勞而安於貧賤以自樂其家人嘆美之由従也房東房也敖舞位也

補注釋邶風簡兮之意

補訓簡略也於事脫略漫應無所畏難也簡之甚則不恭焉此數句泛言簡下方接出賢者以見不恭而爲簡太簡之譏太卽甚也甚則不恭故詩人陳其容色之盛曰赫如渥赭言其善禦之彊曰有力如虎以此人而仕於伶官所以譏其簡而不恭也君子言君子左手執笙簧右手招我従東房以共聴左手執翿羽右手招我由敖以共觀只是安貧賤以自樂不復言其材武無簡略不恭之意故謂簡詩與之異

破我斧缺我斨言四國首亂烏能有爲徒破缺我斧斨而已周公徵而安之愛人之至也

徵引詩豳風破斧篇旣破我斧又缺我斨周公東徵四國是皇哀我人斯亦孔之將集傳皇匡也將大也補注釋豳風破斧之意四國首亂武庚與三監叛也安之謂安四國之人也

補訓詩傳以破斧缺斨爲甚勞張子謂四國無能爲易於敗滅徒令我破斧缺斨而已是軍士稱快語匡卽所以安也愛人従哀我字防出至字従將字防出愛人之至卽哀人之將變文耳

伐柯言王當加禮於周公取人以身也其終見書予小子其新逆

徵引詩豳風伐柯篇伐柯伐柯其則不逺我遘之子籩豆有踐集傳比得見周公之易○書金縢篇王啟金縢之書得周公代武王之說王執書以泣曰惟朕小子其新逆蔡傳新當作親

補訓釋豳風伐柯取人以身借中庸語言當以身迎周公其終成王見周公身代武王之書乃曰予小子其親逆卽加禮以身之證也

髙注此指成王而言其曰籩豆有踐者加禮也其則不逺者取人以身也書新逆謂迎周公以歸也李注伐柯詩箋成王旣得風雷之變欲迎周公而朝廷猶疑於王迎之禮是以刺之

九罭言王見周公當大其禮命則大人可致也

徵引詩豳風九罭篇九罭之魚鱒魴我覯之子衮衣繡裳朱傳周公居東之時東人喜得見之

補訓釋詩九罭九罭之大网則大魚可得王加禮命於周公而賜之衮繡則可致周公之歸大人謂周公也

集釋張子以衣冠爲禮命之大也

狼防美周公不失其聖卒能感人心於和平也

徵引詩豳風狼防篇公孫碩膚赤舄幾幾二章公孫碩膚徳音不瑕○易咸卦彖聖人感人心而天下和平

補訓此釋狼防與朱傳意合周公能感人乃詩言外意

髙注狼防之詩言周公遭流言之變而安肆自得赤舄幾幾然徳音不瑕而不失其聖也

甫田嵗取十千一成之田九萬畝公取十千畝九一之法也

徵引詩小雅甫田篇倬彼甫田嵗取十千

補訓釋小雅甫田之詩朱傳與張子說同

李注此十千以所取之數言故謂一成周頌十千以耦耕之夫言又有終三十里之文故謂一同也此以都鄙井裏之制言周頌以鄕遂溝洫之制言

后稷之生當在堯舜之中年而詩云上帝不寧疑在堯時髙辛子孫爲二王后而詩人稱帝耳

徵引詩大雅生民篇上帝不寧集傳不寧寧也○史記五帝本紀帝嚳號髙辛氏

李注古說不以後稷爲嚳之子但言其母配髙辛氏帝耳張子謂后稷生當堯舜中年則髙辛之帝已沒生后稷者髙辛氏之子孫耳而詩言履帝武又言上帝不寧者防其先號而稱詩箋亦言二王之後得用天子之禮故禋祀上帝於郊禖也二王謂髙陽氏髙辛氏也

補訓詩上帝謂天言后稷生之易是天欲寧姜嫄也張子以帝爲髙辛氏子孫只是疑案周封夏殷之後爲二王后在堯時則髙辛氏子孫必有爵位猶周之二王后詩人因其爲帝裔謂之爲帝張子謂髙辛子孫因后稷生之異而驚疑不寧也

愚按此節大意釋詩上帝不寧之語也○生民篇孔防云大戴禮帝系篇帝嚳四妃上妃曰姜嫄生后稷鄭氏信防緯命歷序云帝嚳十世則堯非嚳子稷又少於堯則姜嫄不得爲帝嚳之妃故云當堯之時爲髙辛之世妃謂其爲後世子孫之妃也據此則張子全用鄭說於帝字頗費解而張子所言二王者抑又難爲之解也姑存李注補訓以俟考焉

唐棣枝類棘枝隨節屈曲則其華一偏一反左右相矯因得全體均正偏諭管蔡失道反諭周公誅殛言我豈不思兄弟之愛以權宜合義主在逺者耳唐棣本文王之詩此一章周公制作序巳情而加之仲尼以不必常存而去之

徵引見前鄂不韡韡節

朱子曰唐棣自是一篇詩與常棣別且是兩般物夫子止是取下面兩句云人但不思思則何逺之有不與上文通漢儒合爲一章故誤認偏其反而爲反經合道也○黃氏瑞節曰張子誤以唐棣爲常棣又誤襲漢儒之失然以爲仲尼去之甚善蓋刪詩也補訓此釋逸詩唐棣之華四句○棘有刺唐棣亦有刺相類隨枝節之屈曲而開花屈者不伸也曲者不直也偏者偏於一邊反者又反而就於正如偏於左又反於右偏於右又反於左是左右相矯有左有右因得全體均正不見其偏偏以諭管蔡之失道流言於國助武庚爲亂反以諭周公之誅殛管蔡其云豈不爾思室是逺而者蓋言豈不思兄弟之愛乎但以權宜合義主在逺者耳權宜合義是因舊說與上章可與權合防常棣爲燕兄弟之樂歌亦非出於文王以全詩爲文王作此一章爲周公制作時序已情而加之殊不然仲尼以不必常存而去之亦未必爲此髙注主在逺謂爲社稷長逺慮也

日出而陰升自西日迎而防之雨之也諭婚姻之得禮者也日西矣而陰生於東諭婚姻之失道者也徵引詩風蝃蝀篇蝃蝀在東莫之敢指二章朝隮於西崇朝其雨集傳此刺淫奔之詩在東者暮虹也方雨而虹見則其雨終朝而止矣

集解詩以刺淫奔張子解之爲婚姻

髙注此以自西者爲陽倡陰和爲婚姻得禮之諭自東者陽倡而陰不和爲婚姻失道之諭也

集釋南軒張氏曰蝃蝀見則雨止初無東西之分驗之多矣陰陽和則成雨陰气方凝聚而日气自他方來感不以正陰受其感其正反爲之解散故雨不能成也由張氏之言觀之則蝃蝀之見不問東西皆止雨者也今乃以崇朝其雨解爲雨之非其情矣諭婚姻之得禮亦不然淫慝之气害陰陽之和正猶女子淫奔之惡害人道之正皆所以諭婚姻之失道也何得禮之有

鶴鳴而子和言出之善者歟鶴鳴魚潛畏聲聞之不臧者歟

徵引易中孚九二爻鳴鶴在陰其子和之上傳之八章解之曰君子居其室出其言善則千里之外應之況其邇者乎○詩小雅鶴鳴於九臯聲聞於野魚潛在淵或在於渚集傳鶴鳴而聲聞言誠之不可掩也在淵而在渚言理之無定在也

補注此引易大傳之辭明詩小雅鶴鳴魚潛之意也補訓於子和見其善而有應於魚潛取避鶴意故以爲畏聲聞之不臧鶴鳴一也而有善不善見言不可不愼

鴥彼晨風郁彼北林晨風𨿽摯擊之鳥猶時得退而依深林而止也

徵引詩秦風鴥彼晨風郁彼北林未見君子憂心欽欽集傳鴥音聿疾飛貌晨風鸇也婦人以夫不在而言鴥彼晨風則歸於郁然之北林矣故我未見君子而憂心欽欽也

補注釋秦風晨風之意

補訓鸇爲摯擊之鳥時得退依深林而止以形君子不得退而休息之意

漸漸之石言有豕白蹢烝涉波矣豕之負塗曳泥其常性也今豕足皆白眾與涉波而去水患之多爲可知也徵引詩小雅漸漸之石篇末章有豕白蹢烝涉波矣集傳將帥出徵不堪勞苦而作此詩蹢蹄烝眾也○易睽卦上九見豕負塗

補訓釋有豕白蹢二語而舉其篇名言之朱子引此數語入詩傳

君子所貴乎道者三猶王天下有三重焉言也動也行也

補訓中庸三重本謂禮度文張子以爲言動行又配以論語所貴乎道者三○動容貌可謂之動出辭气可謂之言正顏色與行難以貼合

補注動容貌與議禮皆動也正顏色與制度皆行也出辭气與考文皆言也

苟造徳降則民諴和而鳯可致故鳴鳥聞所以爲和气之應也

補訓苟當作耉

徵引書君奭篇耉造徳不降我則鳴鳥不聞蔡傳言召公去則耉老成人之徳不下於民在郊之鳳將不復得聞其鳴矣召誥篇其丕能諴於小民蔡傳諴和也無逸篇用咸和萬民

補訓釋君奭篇添出諴和一層以見民和而有和气之應乃致鳳鳴

集解此以下皆解書耉老也造成也謂召公也

九疇次序民資以生莫先天材故首曰五行君天下必先正己故次五事己正然後邦得而治故次八政政不時舉必昏故次五紀五紀明然後時措得中故次建皇極求大中不可不知權故次三徳權必有疑故次稽疑可徵然後疑決故次庶徵福極徵然後可不勞而治故九以向勸終焉五爲數中故皇極處之權過中而合義者也故三徳處六

徵引書洪範九疇初一曰五行次二曰敬用五事次三曰農用八政次四曰協用五紀次五曰建用皇極次六曰乂用三徳次七曰明用稽疑次八曰念用庶徵次九曰向用五福威用六極一五行一曰水二曰火三曰木四曰金五曰土二五事一曰貌二曰言三曰視四曰聴五曰思三八政一曰食二曰貨三曰祀四曰司空五曰司徒六曰司寇七曰賓八曰師四五紀一曰嵗二曰月三曰日四曰星辰五曰歷數五皇極皇建其有極六三徳一曰正直二曰剛克三曰柔克七稽疑乃命卜筮曰雨曰霽曰曰驛曰克曰貞曰悔八庶徵曰雨曰曰燠曰寒曰風九五福一曰壽二曰富三曰康寧四曰攸好徳五曰考終命六極一曰凶短折二曰疾三曰憂四曰貧五曰惡六曰弱蔡傳洪大範法疇類也治天下之大法其類有九皇君極至極之義標凖之名中立而四方所取正焉者也

華注此節彷序卦意釋九疇之序

補訓民所資以生莫先於五材故首五行君天下必先正己正己修身也故謹五事正己然後治邦而行政故次八政政不以時舉則無憑而昏亂故次以五紀五紀旣明然後時措必求其得中故次以建皇極皇大也極中也求大中不可不知權變故次以三徳之用行權則必有所疑故次以稽疑卜筮之法稽疑必求可徵故次以庶徵徵必徵之福極然後可不勞而治故以向勸終焉以向兼威威亦使之知所向也末二句專明五六五爲九數之中故皇極處之以其中也行權則取其過於中而合義六數過中故三徳處六

補注皇極二字自漢孔安國訓爲大中故張子言求大中不可不知權

親親尊尊又曰親親尊賢義𨿽各施然而親均則尊其尊尊均則親其親爲可矣若親均尊均則齒不可不先此施於有親者不疑若尊賢之等則於親尊之殺必有權而後行急親賢爲堯舜之道然則親之賢者先得之於疏之賢者爲必然堯明俊徳於九族而九族睦章俊徳於百姓而萬邦協黎民雍臯陶亦以惇敍九族庶明勵翼爲邇可逺之道則九族勉敬之人固先明之然後逺者可次序而及大學謂克明俊徳爲自明其徳不若孔氏之注愈

徵引禮防服小記親親尊尊長長陳注親親謂父母尊尊謂祖及髙曾祖也○書堯典克明俊徳以親九族九族旣睦平章百姓百姓昭明協和萬邦黎民於變時雍蔡傳俊大也堯之大徳平均章明也此言堯能推其徳自身而家而國而天下所謂放勲者也臯陶謨惇敍九族庶明勵翼邇可逺在玆蔡傳厚敍九族則親親恩篤而家齊矣庶明勵翼則羣哲勉輔而國治矣近而可推之逺者在此道也身修齊治而天下平矣

補訓此雜引禮記中庸孟子之言而以釋書爲主以親親尊尊親親尊賢義𨿽各施提起然而親均至不疑所以釋親親尊尊之義若尊賢之等至必然所以釋親親尊賢之義此段爲重以之引起書言見得堯之尊賢先其親也堯明俊徳至次序而及摠以明堯事臯陶之語是借證末言大學訓克明俊徳不如孔注李注此條大意以親親爲主言以尊尊權衡於親親之間有家之常也而以尊賢權衡於親親之間則實爲治之要務

集解此章所引書皆非本防今且就此解之如祖父母父母親之均者也而祖父母則尊矣故禮不以父命廢王父命如伯叔父尊之均者也而有從與再從三従之別則従者爲親再従三従者爲疏矣如均爲從伯叔父親尊之皆均者也然伯兄而叔弟伯之齒固當先者矣此施於有親者其隆殺之禮固無所疑急親賢謂以親之賢者爲急明如明明側陋之明謂顯用之也俊徳謂大徳之人也庶明明字同上義勵勉也翼敬也邇謂九族之賢者此皆張子之意本孔氏注而論若論其極堯典本記堯徳業之盛當舉其全體大用而言正己而物正則用賢行政之類固自包在其中不宜偏指用賢也蔡傳爲不可易矣張子反以大學爲非而取孔氏之注不亦誤乎

愚按張子語意云禮言親親尊尊明九族之親與尊異也中庸又曰親親尊賢明親親之與尊賢又異也是其義𨿽各施然自有並行而不悖者以尊與親言之親均則尊其尊如祖父母與父母同親而祖爲尊尊均則親其親如伯叔父母同尊而伯叔親於従伯叔則尊之親之爲可矣若親均尊又均則於中以齒爲先如均爲伯叔父而伯爲齒之尊此其施於有親者𨿽異而無可疑也然苐以親論之耳若以尊賢言之尊賢之有等級或爲大賢或爲小賢則於尊親之隆殺又必兩相權衡焉使賢者無失其爲賢親者無失其爲親而後可行也彼大徳大賢迥出於尊親之外者無論矣若親疏之賢旣均則親親尢要焉孟子嘗以急於親之賢者爲堯舜之道然則親之賢者先得而後得之於疏之賢者爲必然而無疑矣書不嘗言之乎昔者堯明大徳之人於九族而九族睦章顯大徳之人於百姓而萬邦協黎民雍此急親賢之實也臯陶亦以惇敍九族之人庶幾明其勉敬者爲邇可逺之道正謂九族勉敬之人當先明之然後逺者可次序而及也大學以明俊徳爲堯之自明其徳不若孔安國注尙書作明大徳之人爲愈矣然則親親可不急乎

義民安分之良民而已俊民俊徳之民也官能則凖牧無義民治昏則俊民用微

徵引書立政宅乃事宅乃牧宅乃凖玆惟後矣謀面用丕訓徳則乃宅人玆乃三宅無義民蔡傳徒謀之面貌用以爲大順於徳乃宅而任之三宅豈復有賢者乎洪範乂用昏不明俊民用防

補注釋書立政三宅無義民及洪範俊民用防之意集解書本防義民猶言賢者張子以爲安分之良民而已非有大材大徳也官能則居凖牧之位者皆大賢之徳無義民矣洪範政治昏昧不明則於賢者必不能舉而用之故俊民用防

髙注凖謂凖人守法之有司也牧謂常伯牧民之長也官卽凖牧

愚按此因二書皆言民故合而釋之以義民爲安分之良民而已未知謀面作何解也

五言樂語歌詠五徳之言也

徵引書益稷篇予欲聞六律五聲八音在治忽以出納五言蔡傳五言詩歌之協於五聲者也

補訓書五言兼善不善說張子謂五言乃作樂所用之語爲歌詠五徳之言是言必由於仁義禮智信之五徳而後可入樂章與書治忽不甚合

愚按此節大意解書所謂五言者亦不如蔡傳之說愈

卜不習吉言卜官將占先決問人心有疑乃卜無疑則否朕志無疑人謀僉同故無所用卜鬼神必依龜筮必従故不必卜筮玩習其吉以凟神也

徵引書大禹謨官占惟先蔽志昆命於元朕志先定詢謀僉同鬼神其依龜筮協従卜不習吉蔡傳蔽斷昆後習重也占卜之法不待重也

補注釋書大禹謨之意

李注此以鬼神其依龜筮協従爲未卜而預斷其必然之辭故其說卜不習吉如此

華注以習爲煩凟之意旣吉矣而復凟神則習其吉也

衍忒未分有悔吝之防此卜筮之所由作也

徵引書洪範卜五占用二衍忒蔡傳衍推忒過也所以推人事之過差也

華注釋書衍忒

補訓以衍同愆字看衍忒未分是於事之愆忒不能分曉恐其致悔吝而防之故決之以卜筮

愚按朱子亦有一說云衍疑是過多剰底意思忒是差錯了防與張子意同然於經文意理句法皆有未安蔡傳爲是

正防初義卷十五﹤子部﹐儒家類﹐正蒙初義﹥

欽定四庫全書

正防初義卷十六

邳州知州王植撰

王禘篇第十六

補訓首節從禮說起以下雜引禮制間及論語左傳之言亦闗乎禮制者也春秋一段苗而不秀一節無所屬故綴於末

愚按此篇凡二十三節所論祫禘烝嘗之制有考防未深者余亦多有出入當分別讀之

禮不王不禘則知諸侯嵗缺一祭爲不禘明矣至周以祠爲春以禴爲夏宗廟嵗六享則二享四祭爲六矣諸侯不禘其四享歟夏商諸侯夏特一祫王制謂礿則不禘禘則不嘗假其名以見時祀之數耳作記者不知文之害意過矣

徵引禮防服小記禮不王不禘大傳禮不王不禘王者禘其祖之所自出以其祖配之王制天子諸侯宗廟之祭春曰礿夏曰禘秋曰嘗冬曰烝陳注此蓋夏殷之祭名王制又云天子犆礿祫禘祫嘗祫烝諸侯礿則不禘禘則不嘗嘗則不烝烝則不礿諸侯礿犆禘一犆一祫嘗祫烝祫陳注祫合也時祭之祫則羣廟之主皆升而合食於太廟而毀廟之主不與三年大祫則毀廟之主亦與焉天子之禮春礿則特祭者春物全未成止一時祭不祫也夏物稍成秋物大成冬物畢成皆可祫諸侯所以降於天子者夏祭之禘今嵗犆則來嵗祫祫之明年又犆不如天子每嵗三時皆祫也南方諸侯夏來朝故闕禘西方諸侯秋來朝故闕嘗四方皆然廢一時之祭王事重也此章先儒皆以爲夏殷之制周更時祭之名而後禘專爲大祭○周禮春官大宗伯之職以肆獻祼享先王以饋食享先王以祠春享先王以禴夏享先王以嘗秋享先王以烝冬享先王肆音剔疏云肆獻祼是祫之大祭饋食是禘之次祭

張子經學理窟祭祀篇天子七廟一日而行則力不給故禮有一特一祫之文特則祭一祫則徧祭如春祭享祖夏祫羣廟秋祭曽冬又祫來春祭祖夏又祫秋祭禰冬又祫

李注張子此條皆仍注疏舊說而以諸侯缺一祭爲不禘也夏商時祭春礿夏禘秋嘗冬烝並祫爲五享周人攺禘爲大祭則春祀夏禴秋嘗冬烝並禘祫爲六享矣夏商諸侯廢時祭之禘只四祭周之諸侯廢大祭之禘又缺時祭之一亦只四享也王制云諸侯礿特禘一特一祫義應以一特一祫爲句而注疏以禘一爲讀其下云特一祫言諸侯於夏祭一禘之時則廢其祭特行一祫之禮而已張子據此以爲諸侯不禘之證

愚按此節大意論禘祫四祭皆以夏商與周制互明而總以見不王不禘之意首三句卽周之不禘知夏商之缺一祭爲不禘也至周六句承上缺一祭之意而知周之諸侯亦四祭也夏商諸侯以下又申首段意○周禮不王不禘則知諸侯之嵗缺一祭者爲不禘明矣則知者推論之詞此諸侯以夏商時言故下言至周以別之嵗缺一祭卽櫽括礿則不禘四句意非別有成文諸侯不禘下仍當補嵗缺一祭意此諸侯以周時言蓋周之諸侯旣缺一祭又不敢禘爲四享無疑也夏特一祫以下見夏商未嘗有禘猶周之制王制欲明夏商四時祭名乃謂礿則不禘實何嘗有禘哉舊說或不知諸侯缺一祭句原以夏商諸侯言又疑張子不知時禘大禘之異故於此章意防多未淸晰又據理窟所云則張子非不知一特一祫之爲句此特因舊注而未及攺耳○禮祫則不禘之文四時缺一祭耳非定缺禘也張子直以爲缺禘未確祫禘祫嘗祫烝之文只以合祭而謂之祫固非三年大祫之祫亦非與禘嘗烝各爲一祭周禮六享亦總祫禘與時祭言非一嵗之祭也張子此節謂宗廟嵗六享下節謂夏商嵗五享諸侯亦四皆緣舊說而誤但以張子之意論之周之諸侯固四享夏商春礿秋嘗冬烝又夏之祫亦當四享也舊謂夏商三享更誤

禘於夏周爲春夏嘗於夏商爲秋冬作記者交舉以二气對互而言耳

徵引禮祭統春祭曰礿夏祭曰禘秋祭曰嘗冬祭曰烝礿禘陽義也嘗烝陰義也禘者陽之盛也嘗者陰之盛也故曰莫重於禘嘗陳注此夏殷之禮陽道常饒陰道常乏饒故及於夏始爲盛乏故及於秋已爲盛祭義君子合諸天道春禘秋嘗郊特牲春禘而秋嘗陳注禘讀爲禴王制春曰礿語詳首節

補注石林葉氏曰礿禘之祭其用物薄主於灌獻順乎陽陽於春夏爲用也嘗烝之祭其用物多主於饋食順乎陰陰於秋冬爲用也然言其盛則止及於禘嘗而不及礿烝者蓋陽達於春物方蠢動陰終於冬物已退藏故古之君子其言郊社則以禘嘗對之亦舉其盛者耳

李注王制禘爲夏祭而祭義郊特牲又有春禘之文春秋禘亦多在春故曰於夏周爲春夏嘗秋祭三代同之而曰於夏商爲秋冬無考交舉者每對舉禘嘗也愚按此節大意明古人禘嘗對舉之義也○祭統所云乃夏商之制故以二气對舉張子則兼周禘言之其實周禘在四時之外如中庸禘嘗之義亦大祭時祭兼舉不以二气對互爲言也祫禘之期經無明文漢光武時張純奏曰禮三年一祫五年一禘禘祭以夏四月祫祭以冬十月按此則夏商時禘周大禘皆在夏又按祭義郊特牲春禘之文陳注謂禘當讀禴春秋兩書禘一閔公二年夏五月一僖公八年秋七月於夏時則一春一夏然亦魯禘非周禘也張子春禘之說未知果何所據○作記者如中庸祭統皆是不專指祭統

享嘗云者享爲追享朝享禘亦其一耳嘗以配享亦對舉秋冬而言也夏商以禘爲時祭知追享之必在夏也然則夏商天子嵗乃五享禘列四祭並祫而五也周攺禘爲禴則天子享六諸侯不禘又嵗缺一祭則亦四而已矣王制所謂天子犆礿祫禘祫嘗祫烝旣以禘爲時祭則祫可同時而舉【自注礿以物薄而犆嘗從舊】諸侯礿犆【自注如天子】禘一犆一祫言於夏禘之時正爲一祭特一祫而已然則不王不禘又著見於此矣下又云嘗祫烝祫則嘗烝且祫無疑矣若周制亦當缺一時之祭則當云諸侯祠則不禴禴則不嘗

徵引禮祭法逺廟爲祧有二祧享嘗乃止陳注逺廟爲祧言三昭三穆之當逓遷者其主藏於二祧也此不在月祭之例但得四時祭之耳故云享嘗乃止大傳不王不禘王制天子犆礿一段俱見首節○周禮春官司尊彛凡四時之間祀追享朝享又大宗伯六享見首節

黃氏瑞節曰禘祫之說不一禮記方鄭二家皆非是往往因王制所說四時祭名有所謂禘遂例以大禘釋之張子云假其名以見時祀之數此語最明今考以禘爲四時之祭之一惟王制有此蓋禘天子大祭也祭始祖自出之帝於始祖之廟而以始祖配之只祭此二位其禮極嚴祫有二有時祫有大祫時祫者祭始祖與親廟而不及祧廟也大祫者三年而祫則合已毀未毀之廟而祭於始祖之廟也毀廟卽祧廟也方氏分祧毀爲二非也王制所謂祫禘與大禘之禘不同張子所云假禘之名以見數是已天子犆礿者春祭時物不備故每廟特祭不遷主於祖廟也祫禘祫嘗祫烝者夏秋冬三時之祭禮物可備故皆合羣主於祖廟也天子之禮也諸侯下天子一等故春之礿犆秋之嘗祫冬之烝祫皆與天子同惟夏之禘則或一犆焉或一祫焉也張子云不王不禘又著見於此釋王制說也○犆音特礿禴通

補訓祭法享嘗乃止嘗者秋祭乃時祭之一舉一以例三也享似是虛字言但享時祭耳張子以享爲禘而以嘗配之周禮追享朝享鄭司農注追享朝享謂禘祫也在四時之間故曰間祀後鄭又云追享謂追祭遷廟之主朝享謂朝受政於廟張子似以追享朝享多端而禘爲其一與二鄭之說並不同防張子之意蓋謂禮所謂享嘗云者享爲追享朝享之享禘亦享之一耳嘗以配享亦是對舉秋冬而言夏商以禘爲時祭知追享之必在夏故以嘗配言對舉秋冬以配夏也夏商嵗五享禘列四時祭中並大祫而爲五周攺禘爲禴則祠禴嘗烝並祫禘而爲六諸侯不禘又嵗於四時闕一祭僅有四祭王制天子特礿祫禘祫嘗祫烝是惟礿特祭各廟之主禘嘗烝皆合祭羣廟之主張子謂禘爲時祭則祫可同時而舉分禘祫爲二而不知祫禘卽於禘禮用祫也是時祫非三年大祫是時禘亦非五年大禘不王不禘又見於此者謂有祫而無禘也下文云嘗烝且祫無疑者謂行嘗烝之祭者兼行祫不似禘之特一祫也但頭緒愈多不見分曉末云周制缺一時之祭當云祠則不禴禴則不嘗不當云礿則不禘禘則不嘗也

愚按此節大意合前二節之意而申言之首七句先言禘爲享之一次方言嘗爲秋冬之祭故以配享次方言禘之爲追享當在夏故上文言秋冬層層補足以見其義卽二气對舉節之意也夏商天子以下言諸侯不禘又缺一祭卽首節周制四享之意也王制所謂以下言夏商天子禘祫並行諸侯有祫無禘以合於不王不禘之說亦首節首三句及夏特一祫之意也末段因夏商之制有礿則不禘禘則不嘗之文而設言以明周制嵗缺一祭當云之名義只是余意然亦不外首節之意○細玩張子之意蓋謂夏商禘列四祭故記者多禘嘗並舉而諸侯則當缺時禘不用如周不王不禘之禮周則不王不禘而亦當嵗缺一祭如夏商礿則不禘禘則不嘗之文故但四享觀其所云夏商以禘爲時祭則張子非不知時祫大祫之分也特謂夏商諸侯並時禘亦不得用耳觀其所雲天子享六諸侯亦四又非不知嘗祫烝祫之卽於嘗烝用祫也特謂夏禘𨿽不行亦當行一祫耳舊說於此多所疑駁得無亦有考據未深之失乎

庶子不祭祖【自注不止言王考而已】明其宗也【自注明宗子當祭也】不祭禰【自注以父爲親之極甚者故又發此文】明其宗也庶子不爲長子斬不繼祖與禰故也【自注此以服言不以祭言故又發此條】

徵引禮防服小記庶子不祭祖者明其宗也庶子不爲長子斬不繼祖與禰故也又云庶子不祭禰者明其宗也陳注據適士立二廟祭禰及祖今兄弟二人一適一庶俱爲適士其適子之爲士者固祭祖及禰矣庶子𨿽適士止得立禰廟不得立祖廟明其宗有所在也不得爲長子服斬衰三年者以已非繼祖之宗又非繼禰之宗則長子非正統故也不祭禰者庶子止得供具牲物而宗子主其禮也上猶得立禰廟以其爲適士也此言不祭禰以此庶子非適士或未仕

張子經學理窟宗法篇宗子旣廟其祖禰支子不得別祭所以嚴宗廟合族屬故曰庶子不祭祖禰明其宗也○又云言宗子者謂宗主祭祀宗子爲士庶子爲大夫以上牲祭於宗子之家非獨宗子之爲士爲庶人亦然○又云古所謂支子不祭也者惟使宗子立廟主之而已支子𨿽不得祭至於齋戒致其誠意則與祭者不異與則以身執事不可與則以物助之但不別立廟爲位行事而已後世如欲立宗子當従此義𨿽不與祭情亦可安若不立宗子徒欲廢祭適足長惰慢之志不若使之祭猶愈於己也

補訓此錄防小記之文而注其中已見大意

集釋適子本也庶子支也支不祭不斬所以重宗子也

愚按陳注以不祭祖爲庶子之爲適士者不祭禰爲庶子之非適士者張子之說又異○喪服小記別子爲祖繼別爲宗繼禰者爲小宗陳注云別子有三一是諸侯適子之弟別於正適二是異姓公子來自他國別於本國不來者三是庶姓之起於是邦爲卿大夫而別於不仕者皆稱別子爲祖者別與後世爲始祖也繼別爲宗者別子之後世世以嫡長子繼別子與族人爲百世不遷之大宗也繼禰者爲小宗謂別子之庶子以其長子繼已爲小宗而其同父之兄弟宗之也至孫之子於父之髙祖無服不可統其父同髙祖之兄弟故遷易而各從其近者爲宗矣故曰有五世而遷之宗其繼髙祖者也疏曰族人一身事四宗事親兄弟之適是繼禰小宗也事同堂兄弟之適是繼祖小宗也事再從兄弟之適是繼髙祖小宗也小宗凡四獨云繼禰者初皆繼禰爲始也此段疏大小宗甚明附錄於此

庶子不祭殤與無後者注不祭殤者父之庶蓋以殤未足語世數特以己不祭禰故不祭之不祭無後者祖之庶也𨿽無後以其成人備世數當祔祖以祭之巳不祭祖故不得而祭之也祖庶之殤則自祭之也言庶孫則得祭其子之殤者以己爲其祖矣無所祔之也凡所祭殤者惟適子此據禮天子下祭殤五皆適子適孫之類故知凡殤非適皆不當特祭惟當従祖祔食無後者謂昆弟諸父殤與無後者如祖廟在小宗之家祭之如在大宗【自注見曽子問注】

徵引禮防服小記庶子不祭殤與無後者殤與無後者従祖祔食鄭氏注云不祭殤者父之庶也不祭無後者祖之庶也此二者當従祖祔食而巳不祭祖無所食之也共其牲物而宗子主其禮焉祖庶之殤則自祭之凡所祭殤者惟適子耳無後者謂昆弟諸父也宗子之諸父無後者爲墠祭之祭法天子下祭殤五適子適孫適曽孫適孫適來孫陳注以尊祭卑故曰下祭曽子問凡殤與無後者祭於宗子之家鄭氏注云言祭於宗子之家者有異居之道焉凡祖廟在小宗之家祭之亦然陳注凡殤非宗子之殤也無後者謂庶子之無子孫者也此二者若是宗子大功內親則於宗子家祖廟祭之

發明不祭殤者父之庶不祭無後者祖之庶各釋首句父之庶祖之庶皆就庶子自己言殤則己之子也己子爲父之孫當祔己之禰廟以不祭禰故不祭之無後則己之兄弟也兄弟爲祖之孫當祔祖廟以不祭祖故亦不祭之言庶孫則得祭其子之殤者三句又釋祖庶之殤則自祭之句庶孫是己爲祖之庶孫又當別立小宗者祭其子之殤子之殤乃己之孫也若己非庶孫則己子之殤在己爲適孫在父爲適曽孫在祖爲適孫已當下祭固不待言若祖父在則有祖父下祭己亦不必自祭之矣凡所祭殤者惟適子與凡殤非適兩適子俱指殤者言如皆適子適孫之謂不指主祀適子言

補訓父庶祖庶究竟只是一人蓋對父言子對祖言孫文法如是祖庶字又是接上文祖之庶說來凡祭殤者惟適子謂適子爲殤當特祭非適不當特祭惟従祖祔食以補上文不祭殤之意見殤自有所祭也無後者謂昆弟諸父則前所云無後者兼兄弟伯叔之無後者爲是上文言不祭殤與無後殤當從祖祔食不及無後者末又補言如祖廟在小宗家則祭殤與無後者如在大宗亦從祖祔食

髙注世數親服五世之數也祭殤惟適子者適子有廟得特祭也

愚按此節大意解鄭注以釋禮文不祭殤與無後之義與上節皆以明庶子之禮發明以不祭殤者父之庶不祭無後者祖之庶以下各釋首句言庶孫則得祭其子之殤以下三句又釋祖庶之殤則自祭之句於文義甚明後則未及詳竊謂此據禮天子下祭殤五五句又釋鄭注凡所祭殤者句殤與無後至末又釋鄭注無後者謂昆弟諸父句而帶殤與無後並言又以曽子問補足其意謂昆弟諸父之殤與無後者宗子大功內親則祔祭於大宗之家小宗大功內親則祔祭於小宗之家也總分六段看首句爲經第二三段所釋正解首句之意第四五六段所釋又補殤與無後自有所祭之義也○檀弓上長殤中殤下殤陳注十六至十九爲長殤十二至十五爲中殤八嵗至十一爲下殤七嵗以下爲無服之殤生未三月不爲殤張子殤未足語世數二語言殤非隔於世數之逺而不得祭特以己不祭禰而不祭也無後皆兼伯叔兄弟巳不祭祖亦兼曽祖言無後者成人備世數似當祭又以己不祭祖而不祭也末殤與無後之殤承上仍以庶殤言若適殤則固已特立廟矣

殷而上七廟自祖考而下五並逺廟爲祧者二無不遷之太祖廟至周有百世不毀之祖則三昭三穆四爲親廟二爲文武二世室並始祖而七諸侯無二祧故五大夫無不遷之祖則一昭一穆與祖考而三故以祖考通謂爲太祖若祫則請於其君並髙祖幹祫之【自注幹祫之不當祫而特祫之也】孔注王制謂周制亦粗及之而不詳耳

徵引禮王制天子七廟三昭三穆與太祖之廟而七諸侯五廟二昭二穆與太祖之廟而五大夫三廟一昭一穆與太祖之廟而三士一廟庶人祭於寢陳注諸侯太祖始封之君也大夫太祖始爵者也祭法王立七廟曰考廟曰王考廟曰皇考廟曰顯考廟曰祖考廟逺廟爲祧有二祧諸侯立五廟曰考廟王考廟皇考廟顯考廟祖考廟大夫立三廟曰考廟王考廟皇考廟適士二廟官師一廟庶士庶人無廟陳注考廟父廟也王考祖也皇考曽祖顯考髙祖祖考始祖也逺廟爲祧言三昭三穆之當逓遷者其主藏於二祧也古者祧主藏於太祖廟之東西夾室周藏於文武之廟大傳大夫士有大事省於其君幹祫及其髙祖陳注省問於君而君賜之乃得行焉幹者自下幹上之義

張子經學理窟周禮篇守祧先公之遷主於后稷之廟疑諸侯無祧廟亦藏之於始祖之廟○宗法篇王制言大夫之廟一昭一穆與太祖之廟而三若諸侯則以有國指始封之君爲太祖若大夫安得有太祖朱子祫禘議曰王制天子七廟三昭三穆與太祖之廟而七諸侯大夫士降殺以兩而祭法又有適士二廟官師一廟之文大抵士無二祖而皆及其祖考也其制皆在中門外之左外爲都宮內各有寢廟別有門垣太祖在北左昭右穆以次而南天子太廟百世不遷一昭一穆爲宗亦百世不遷二昭二穆爲四親廟髙祖以上親盡則毀而逓遷昭常爲昭穆常爲穆諸侯則無二宗大夫又無二廟其遷毀之次則與天子同儀禮所謂以其班祔檀弓所謂祔於祖考者也三代之制其詳𨿽不得聞然其大略不過如此補注此釋王制天子七廟諸侯五廟大夫三廟之意補訓商書七世之廟可以觀徳是殷已有七廟故張子言之周有百世不毀之祖謂后稷也三昭三穆之中髙曽祖禰爲四親廟文武爲二世室此從後世言之若周初無二世室時何爲七廟故劉歆謂三昭三穆與太祖之廟而七文武爲宗不在數中其說優也唐孔穎達作禮記疏

愚按王制天子諸侯大夫太祖之廟皆謂始祖也祭法王與諸侯祭至祖考大夫止至皇考陳注謂祖考始祖皇考曽祖也與王制不同大傳言幹祫方及髙祖亦同於祭法者也張子之意則據祭法以明王制而言商周之不同殷而上七廟自祖考而下五無不遷之太祖廟祖考祭法陳注謂始祖此謂髙祖之父也合四親廟爲五逺廟則髙祖之曾祖及祖見在祧廟與曽祖以前之祧主一世一遷者爲昭穆二祧也止有二祧而無不遷之始祖故曰無不遷之太祖廟其說與祭法陳注祧主藏東西夾室者不同大夫無不遷之祖此祭法與大傳之說也張子則據此以通之王制謂大夫之曾祖謂之祖考而通稱則曰太祖故王制亦云並太祖而三非如天子諸侯以始祖爲太祖也其說與朱子禘祫義言大夫有太祖廟者亦不同總之首段言殷以上天子之制也天子如此諸侯以下無不遷之祖可知至周以下至幹祫之皆謂周制也天子諸侯有不遷之祖而大夫則無之𨿽借祭法明王制意只以釋王制爲主故末及孔氏之注蓋孔注王制但大槪謂之周制而不辧殷周之不同故曰粗及之而不詳

鋪筵設同幾疑左右幾一云交鬼神異於人故夫婦而同幾求之或於室或於祊也

徵引禮祭統鋪筵設同幾爲依神也詔祝於室而出於祊此交神明之道也孔疏人生時形體異故夫婦別幾死則魂气同歸於此故夫婦共幾祝官以言詔告祝請其屍於室求之明日繹祭出廟門外廣求神於門外之祊陳注筵席也幾所憑以爲安者祝於室出於祊未知神之所在於彼乎於此乎故曰此交神明之道也

張子經學理窟祭祀篇鋪筵設同幾隻設一位以其精神合也後又見合葬孔子善之知有此義然不知一人數娶設同幾之道又如何此未易處

發明疑左右幾是疑同筵異幾夫婦同幾是止設一幾也愚按此節大意釋祭統設同幾句於室於祊帶言之○二說並存意主前說玩理窟所云自見

祭社稷五祀百神者以百神之功報天之徳耳故以天事鬼神事之至也理之盡也

徵引禮王制天子祭天地諸侯祭社稷大夫祭五祀月令春祀戶夏祀竈中央祀中霤秋祀門冬祀行禮運禮行於郊而百神受職焉

補訓人皆知祭百神所以報百神之功而不知乃以百神之有功而報上天之徳耳百神各有其功而莫非天之爲故以事天者推而事鬼神也

愚按此節大意明祭祀之精意也人本乎祖萬物本乎天則事天事祖足矣先王制禮祀祖矣並始祖所自出者而祭之事天矣並分天職以宣化者而祭之是又不僅報享之常而已故此以爲事理之極至言其義更深且逺也

天子因生以賜姓諸侯以字爲謚蓋以尊統上卑統下之義

徵引左傳隠公八年無駭卒羽父請諡與族公問族於眾仲眾仲曰天子建徳因生以賜姓胙之土而命之氏諸侯以字爲諡因以爲族公命以字爲展氏杜注諸侯位卑不得賜姓故其臣因氏其王父字或卽先人之諡稱以爲族

朱子曰姓是大總腦處氏是後來次第分別處如魯本姬姓其後有孟氏季氏同爲姬姓而氏有不同諸侯以字爲諡竊恐謚本氏字傳寫之訛先儒承訛解將去義理不通如舜生潙汭武王遂賜胡公滿爲潙姓卽因生賜姓如鄭之國氏本子國之後駟氏本子駟之後卽以字爲諡因以爲族杜預諸侯以字爲句亦是彊解

補訓生當指所生之地言左傳爲諡因以爲族連讀張子截斷至爲諡止故朱子疑諡字當作氏以尊卑言天子尊諸侯卑以上下言諸侯爲上大夫爲下天子因生以賜諸侯之姓是尊者統其上諸侯以字爲氏因以爲大夫之族是卑者統其下

愚按此節大意解左傳姓族之義也○補注駁朱子之說謂以諡爲氏與上文請諡與族不相應然以實考之則以諡爲族如宋戴氏之類是已因字爲諡則未之前聞且公問族而仲對以氏族公命以字爲展氏正上下相合何乃疑其不相應乎杜注句法亦未安朱子之說自不可易

天子因生以賜姓難以命於下之人亦尊綂上之道也補注此承上章而言

補訓只可命諸侯不可徧賜大夫故云難以命於下之人上節是合天子諸侯大夫言未明言下之人此節補足其意故用亦字

據玉藻疑天子聴朔於明堂諸侯則於太廟就藏朔之處告祖而行

徵引禮玉藻篇天子聴朔於南門之外諸侯皮弁以聴朔於太廟陳注聴朔者聴月朔之事也南門國門也天子聴朔於南門示受之於天諸侯聴朔於太廟示受之於祖原其所自也

補訓解玉藻南門本謂國門張子疑其爲明堂明堂在國之陽也論語注天子常以季冬頒來嵗十二月之朔於諸侯諸侯受而藏之祖廟月朔則以特羊告廟請而行之

發明諸侯下作一句藏朔之處卽太廟也

受命祖廟作禰宮次序之宜

徵引禮郊特牲卜郊受命於祖廟作於禰宮尊祖親考之義也陳注告於祖廟而行事則如受命於祖此尊祖之義作猶用也用以卜而於禰宮此親考之義卜郊卜牲也

補訓釋郊特牲張子卽尊祖親考之義而見其有次序

集解謂卜郊先受命而後作先祖而後禰次序之宜也

公之士及大夫之眾臣爲眾臣公之卿大夫卿大夫之室老及家邑之士爲貴臣上言公士所以別士於公者也下言室老士所以別士於家者也眾臣不以杖卽位疑義與庶子同

徵引儀禮防服公士大夫之眾臣爲其君布帶防屨子夏傳曰公卿大夫室老士貴臣其餘皆眾臣也君謂有地者也眾臣杖不以卽位近臣君服斯服矣傳注室老家相也士邑宰也近臣閽寺之屬君嗣君也近臣従君防服無所降也○禮防服小記庶子不以杖卽位陳注適庶俱有父母之防者適子得執杖進阼階哭位庶子至中門外則去之矣

補訓釋儀禮意在眾臣貴臣之分眾臣不與貴臣同庶子不與適子同故疑眾臣不以杖卽位其義與眾子不得執杖進阼階同也儀禮注解公士士字爲卿與此不同

髙注公之士爲公之眾臣公之卿大夫爲公之貴臣卿大夫之室老及家邑之士爲卿大夫之貴臣其餘爲卿大夫之眾臣

愚按儀禮公士大夫連讀之眾臣總承張子公士與大夫之眾臣作兩截讀傳公卿大夫連讀室老士總承張子公與卿大夫與室老士作三層讀故義異末二句又明傳不以杖卽位之義

適士疑諸侯薦於天子之士及王朝爵命之通名蓋三命方受位天子之朝一命再命受職受服者疑官長自辟除未有位於王朝故謂之官師而已

徵引禮祭法適士二廟官師一廟陳注官師者諸侯之中士下士爲一官之長者○周禮春官大宗伯之職以九儀之命正邦國之位一命受職再命受服三命受位注受職受職事受服受祭衣服爲上士受位受下大夫之位也

補注此以周禮春官九命之事釋禮記祭法適士官師之義

集解諸侯薦於天子之士謂天子之上士也王朝爵命諸侯之命卿也命卿亦謂之適士者諸侯之命卿與天子之上士同其爵

補訓三命方受命天子之朝適士已受三命也若一命受職再命受服者疑爲官長自行辟除尙未有位於王朝故僅謂之官師而已公卿爲官長百僚之長也師亦訓長乃一官之長耳辟徵辟也除者除舊用新今只作選用意

小事則專達蓋得自達於其君不俟聞於長者禮所謂達官者也所謂達官之長者得自達之長也所謂官師者次其長者也然則達官之長必三命而上者官師則中士而再命者庶士則一命爲可知

徵引周禮六官之屬皆曰大事則從其長小事則專達○禮檀弓下篇公之防諸達官之長杖

補訓此與上節相聨仍辧適士官師意達官之長必適士而上官師庶士可稱達官不可稱達官之長周禮孔疏云小事無長官可諮自專行事專達猶專行也張子謂自達於君與舊說異禮達官謂名達於上張子謂凡得自達諸官之長也專達之達與達官之達本不同張子看作一樣

補注張子蓋以達官爲官師達官之長爲適士也

賜官使臣其屬也【自注若卿大夫以室老士爲貴臣未賜官則不得臣其士也】徵引周禮春官大宗伯九儀之命六命賜官

補訓此因上言三命而及之也周禮鄭康成注賜官者使得自置其臣治家邑張子謂使臣其屬意與鄭同

發明賜官惟卿大夫有之臣其屬卽臣其室老士也

祖廟未毀教於公宮則知諸侯於有服族人亦引而親之如家人焉

徵引禮昏義古者婦人先嫁三月祖廟未毀教於公宮祖廟旣毀教於宗室公宮祖廟也

補訓解昏義

集解祖廟未毀謂五廟之裔與公同祖者其祖廟猶未遷毀也公𨿽不服族人之防然其祖廟猶存則爲有服之屬期之防達乎大夫諸侯絕矣尊其尊義也祖廟未毀教於公宮親其親仁也

下而飲者不勝者自下堂而受飲也其爭也爭爲謙譲而已

補訓論語注下乃射畢眾耦皆下飲又是勝者揖不勝者升堂取觶立飲也此云下堂受飲是下飲作一事防其爭也君子謂𨿽若有爭而以揖讓爲主不失爲君子此云爭爲謙讓亦是別解

愚按此節大意解下而飲二句之義也朱注據儀禮大射之文此則因文立訓而已故吾黨解書必以考亭爲不易

君子之射以中爲勝不以貫革爲勝侯以布鵠以革其不貫革而墜於地者中鵠爲可知矣此爲力不同科之一也

徵引儀禮鄕射禮射不主皮

補訓此釋鄕射禮文射不主皮以明論語之意集解侯卽今所謂躱箭革又棲皮於中以爲的名之曰鵠鵠鳥之小而飛最疾者取其難中中之爲能也不貫革而墜於地則是已中其革特不貫耳故曰中鵠爲可知矣

知死而不知生傷而不弔畏壓溺可傷尢甚故特致哀死者不弔生者以異之且如何不淑之詞無所施焉徵引禮曲禮上篇知生者弔知死者傷知死而不知生傷而不弔檀弓上死而不弔者三畏厭溺雜記上如何不淑陳注慰問之辭言何爲而罹此防禍也補訓檀弓三者本謂不足弔張子以爲特致傷於死者而不弔生者以合於傷而不弔之說非本防異別也髙注畏威古通用刑也不盡道而死桎梏者也壓如立巖墻之下而死溺徒涉而死

愚按死者可傷尢甚故特致哀以別於弔生之禮且死非其道於生者之前難於措詞故不當弔當作兩層

博依善依永而歌樂之也雜服雜習於制數服近之文也李注樂音嶽

徵引禮學記不學博依不能安詩不學雜服不能安禮陳注詩人比興之詞多依托於物理不能廣求物理之所依附者以驗其實於詩詞必有疑殆而不能安者矣雜服冕弁衣裳之類極爲繁雜無以盡識其制於禮文必有彷佛而不能安者矣○書舜典歌永言聲依永注旣形於言必有長短之節故曰歌永言旣有長短必有淸濁髙下之殊故曰聲依永○易節卦象君子以制數度

補注釋學記不學博依不能安詩不學雜服不能安禮之意

補訓善依永而歌樂之是以詩爲樂章非泛言詩善於依永而歌以樂之也雜習於制數服近之文是以習字貼雜字以制數服近解服字服近二字或取服用切近之意謂之文則不僅冕弁衣裳諸物此說費力不如陳氏明暢

春秋大要天子之事也故曰知我者其惟春秋乎罪我者其惟春秋乎

補訓大要謂大指之要處

愚按此節大意釋孟子言春秋之意也○大要猶云大槪總一書之大義而言之也文成數萬其指數千一部春秋従何處說起張子引孟子成語只加大要二字見得天子之事一語是孟子讀書能得其要處

苗而不秀者與下不足畏也爲一說

發明爲一說總是欲人及時勉學也

補訓後生四十五十無聞而不足畏卽是苗而不秀故聨爲一說

正初義卷十六

欽定四庫全書

正防初義卷十七

邳州知州王植撰

幹稱篇第十七

補注西銘爲此篇首章故取其首句爲篇名今自爲一書而其篇名猶在也與首太和篇多互相發學者宜合而觀之

李注東銘本曰砭愚西銘本曰訂頑程子攺之蓋愚則不智頑則不仁觀其所謂不明自誣而卒之以不智則所以砭其愚者切矣所謂濟惡不才而本之於悖徳害仁則所以訂其頑者至矣西銘爲此篇之首實正防一書之體要故自可狀皆有章以下統論神化性命人死生皆括全書之意以申西銘之義其以東銘終篇乃初學之門也故益物必誠及修巳厚重二章實以見進學之本於誠而其要在於持巳攺過以起東銘之指

愚按此篇凡十七節與首篇相發明亦當照太虛三層意蓋言虛言性卽太虛之本體也言神言感言善應卽絪縕相蕩之大用也言原始反終形潰反原卽散亦吾體之正意也言有無虛實言內外言屈伸動靜始終皆不外虛神性感之理或言天之性或言人之性或言性而兼及命或言神而並及化與道與易皆不外三層之義其辟異端也首篇但絀其有無之見此並及其輪回之說蓋以人性爲空寂旣於太虛之上二層未能深知以人死爲輪回更於太虛之第三層未嘗窺見其獘相因而皆與吾儒相反故不可不辧也○內浮屠明鬼一節近思錄入辧別異端東銘一節入論學

凡可狀皆有也凡有皆象也凡象皆气也气之性本虛而神則神與性乃气所固有此鬼神所以體物而不可遺也【自注舍气有象否非象有意否】

發明首三句見天地間無有非气所謂不如野馬絪縕不足謂之太和也气之性卽浮沈升降動靜相感之性气本之虛而有相感之妙是虛而神也天下無物非气莫不有神莫不有性非鬼神爲之體謂之何哉張子自注云舍气有象否非象有意否羅翰本附在此章下而性理大全附在次章下義不相屬今從羅本

華注曰有曰象卽物也曰气卽陰陽也气之性虛而神卽二气之良能所以能屈而能伸者故曰鬼神體物不遺

愚按此節大意見萬物之不能外乎神與性也○首三句只以一气字分析層折言之卽首篇所謂散殊可象所謂濁則礙礙則形者也气之性本虛謂本乎太虛卽首篇所謂太虛無形气之本體者也而神謂气之流行者神妙不測卽首篇所謂無礙故神也此句以第一層與第二層串言下言神與性蓋以第一層二層平舉也舊說皆未分明固有者自然而然也有此气卽具此性與神如人生而性者然故曰固有鬼神體物引成語以証之鬼神卽性與神物卽气之有象者

至誠天性也不息天命也人能至誠則性盡而神可窮矣不息則命行而化可知矣學未至知化非眞得也徵引易說卦之一章窮理盡性以至於命下傳之五章窮神知化徳之盛也

補訓此承上文神與性推言之見人當窮神知化也神明不測卽變化無窮非兩件物事至誠卽不息性盡卽命行窮神卽知化非兩項功夫因窮神言知化末句反言又以知化兼窮神

髙注天性無妄天命不已性卽神命卽化故至誠無息而性命神化一以貫之矣何以能誠妄復於無妄而已

愚按性與命對則命者性之流行神與化對則化者神之發用而性卽神之體命卽化之原也故性盡而神可窮命行而化可知細分之性爲第一層其神妙不測而流行變化者皆在第二層內不外上節一神字蓋以性之妙用流行則曰神神之流行不息則曰命命之推行以漸則曰化耳○首二句以理言至誠者天之性不息者天之命此尙未及人人能至誠以下乃以人言集釋集解皆未淸晰

有無虛實通爲一物者性也不能爲一非盡性也飲食男女皆性也是烏可滅然則有無皆性也是豈無對莊老浮屠爲此說久矣果暢眞理乎

補訓此推言性通有無以見二氏不能盡性也上四句引起飲食男女至豈無對見當通爲一物以盡性莊老浮屠正是不能爲一者豈能盡性辟二氏之虛無當重有與實一邊有無皆性以有無該虛實眞理卽謂性○無不離有虛不離實貫通爲一者性也能貫通爲一爲盡性若不能通爲一非盡性者也如飲食男女皆性所寓是烏可厭其有而滅去之然則有與無固皆性也宜貫爲一物是豈無對待可以偏廢者哉莊老與浮屠專尙虛無爲無對之說久矣果能暢然於性之眞理乎

發明太虛無形至靜無感所謂無與虛也其聚其散有識有知所謂有與實也無卽性之本體淵源而有卽性之客形客感所謂通爲一物也無必對有虛必對實故曰是豈無對

愚按此卽者篇知虛空卽气節意所以辧虛無之謬也下至虛之實節意與此同

天包載萬物於內所感所性乾坤陰陽二端而已無內外之合無耳目之引取與人物蕞然異矣人能盡性知天不爲蕞然起見則幾矣

補訓此見人能盡性知天則與天無異也上言天與人物異下言人可幾天兩截語气分明○夫人之性卽天之性也天包載萬物於其內气之所感涵其所性不過乾坤陰陽二端之循環而已無內外之合亦無耳目之引取與人物之蕞然而小者異矣人之形𨿽蕞然而性天非蕞然能盡性知天大公無我不爲蕞然者起見則幾於天矣人可不求盡性知天哉○所感卽太和篇浮沈升降動靜相感之感感以气言性寓其中重在性上所感所性總不越陰陽乾坤二端乾坤者健順之性陰陽者交感之气也二端非言其分言其循環無間之意內外耳目照人物說爲是有內有外方言合天孰爲外孰爲內有耳目方爲聞見所引取天無耳目則無聞見有何引取人物便有已物之內外耳目之引取蕞然言其小也

愚按所感言其用所性言其體亦以太虛之第一層與第二層對舉也下言性感言虛神皆放此

有無一內外合【自注庸聖同】此人心之所自來也若聖人則不專以聞見爲心故能不專以聞見爲用無所不感者虛也感卽合也咸也以萬物本一故一能合異以其能合異故謂之感若非有異則無合天性乾坤陰陽也二端故有感本一故能合天地生萬物所受𨿽不同皆無須防之不感所謂性卽天道也

徵引易咸卦彖曰咸感也象曰君子以虛受人李注人心之所自來內外本合此性之徳也其爲蕞然起見者因耳目之引取而以聞見爲心耳於性而不禦於見聞則能以虛受人而無所不感矣然非聖人之意之也以萬物同出於一之故天地萬物之大源也一物兩體而自相感故所生萬物亦無須防之不感物之性卽天之道也

補訓人心之所自來心該性在內有形爲物無形爲理理寓於物故一內而巳外而物以已感物故合聖人不專以聞見爲心則虛而無所不感感而卽合猶易所云咸感虛受之意也天性卽上文所感所性之性天地生萬物本易咸卦天地感而萬物化生愚按此節大意明聖人內外感通之故也通節皆重內外合意首三句言人心本內外合一聖人以下言聖人能合內外萬物本一五句明感卽合也之意而推本於萬物本一也天性三句卽天道以明人天地生萬物四句言人性卽天道以應人心所自來意總之皆見感而能合之義也○語意云夫人皆有心亦知心之所自來乎凡有形而爲物無形而爲理通爲一物物散於外理具於內內外合一者此人心之所自來庸聖同之者也但庸人梏於聞見之小而失之聖人則渾然一理無所不具不專以聞見爲心故其應事接物亦不專以聞見爲用其無所不感而有觸卽應者以其不梏於聞見而虛也故感於物而卽合也猶易所謂咸也所以感而卽合者以萬物之情異而理本一故吾心之一理能合萬物之異惟其能合異故謂之感若非有異則無所用其合而又何感之可言乎此合內外所以爲聖人之能事也夫人心之所自來本於天天體至大而其所性亦不過乾坤陰陽二端而已二端循環故有感其理本一故能合此天道之感而卽通者然也天地以之生萬物物亦各得天地之理以爲心所受於天者𨿽有大小之不同而皆無須防之頃不與物相感是所謂性者卽天道而天與人物皆內外合者也人可不思人心所自來而合內外以求合於天哉○有無一內外合卽上所謂有無虛實通爲一物之性也故曰人心所自來感卽合與上內外合二合字微別內外以心與物對萬物皆備於我故曰合性之本然者也感以物言合者一以貫之之意聖人之心也天性以下只申明首三句意所受不同兼人物言而重在庸聖之不同無須防不感亦兼人物言而重在人之無不感蓋天道無爲而就其用處言之則乾坤陰陽之流行爲四徳爲五行人物生生千變萬化皆無須防不感者也人性亦無爲而就其用處言之則爲四徳爲五常爲百行以及萬事萬物之各有一理亦無湏防不與物相感此卽性中自然之能所謂人心所自來者也然惟聖人物各付物一以貫之與天道之有感無隠者一而已故曰感卽合也曰天性又曰天道者太虛之性合於乾坤陰陽之气而謂之天道實則一也○宋子鋭臣云二端故有感所謂兩故化也本一故能合所謂一故神也

感者性之神性者感之體【自注在天在人其究一也】惟屈伸動靜始終之能一也故所以妙萬物而謂之神通萬物而謂之道體萬物而謂之性

徵引易說卦之六章神也者妙萬物而爲言者也補訓此承上文性感而言泛論理不著人○感也性也一而二二而一者也感者其性之神妙所爲乎性者其感之本體所在乎惟屈與伸動與靜終與始之相感而能一也故卽所以妙萬物而謂之神也感則能通通萬物卽謂之道感必有體體萬物卽謂之性其究一而已矣○感而能一卽妙萬物之神也感通萬物是天道流行處感萬物不離性是性能體萬物愚按天之太虛無形變化客形與人之寂然不動感而遂通皆以性爲體感爲用者也故自注云然集釋謂性天感人分屬未合屈伸動靜始終皆以兩相感者也其屈而能伸伸而又屈與夫動靜始終之能一者神也神卽道道卽性但所由之名異耳其在天者兩在不測而爲神無物不有而爲道體物不遺而爲性也其在人者有感必通而爲神萬物皆備而爲道體事無不在而爲性也皆兼天人言之爲盡

至虛之實實而不固至靜之動動而不窮實而不固則一而散動而不窮則往且來

華注實本於虛故不固而流行無滯動本於靜故不窮而推遷無已虛靜者天地之性寔動者性之感在人亦然

集解理本虛無形也而所以爲形之理實無不具故曰至虛之實形滯於方虛而能實則有其理無其形也理無方故一而能散動根於靜故曰至靜之動則其靜也有以畜其力養其動矣故動而不窮不窮則往且來四時是也

愚按此節大意亦明性感之理也虛與靜俱貼性實與動俱貼感而性感皆兼天人言之補注以虛實動靜照首篇太虛客形至靜客感分貼天人未確

性通極於無气其一物爾命稟同於性遇乃適然焉人一已百人十已千然有不至猶難語性可以言气行同報異猶難語命可以言遇

性理拾遺問智愚之識殊疑於有性善惡之報差疑於有命張子曰性通極於無气其一物耳命稟同於性遇乃適然焉○語錄人一已百人十已千如此不至者猶難罪性語气可也行同報異猶難語命語遇可也气與遇性與命切近矣猶未易言也

補訓此言性與气命與遇之分上提起下申其說發明天地之性原不雜气質故曰通極於無自天畀之爲命自人得之爲性原無二理故曰稟同於性張注性者至善而已命則有吉有凶學問所以變化气質苟有未變當咎气不當咎性也福善禍淫理之常也有反是者非天命之逆施乃境遇之適然君子亦安之而已矣

愚按此與至誠天性節皆極精粹與程朱大同然所云無者亦本太虛無形言之與無極太極之理終覺小異宋子鋭臣云通極於無猶首節气之性本虛之意髙注謂通極猶究極未合又云張子言造化之气多於气字中帶性言之如首節太和是也言人身之气多於气字上標性字或貶倒气字如誠明篇气質之性及此節是也在天無不實之理在人有不實之心此與程朱甚合

浮屠明謂有識之死受生循環遂厭苦求免可謂知鬼乎以人生爲妄可謂知人乎天人一理輒生取捨可謂知天乎孔孟所謂天彼所謂道惑者指遊魂爲變爲輪回未之思也大學當先知天徳知天徳則知聖人知鬼神今浮屠極論要歸必謂死生轉流非得道不免謂之悟道可乎【自注悟則有義有命均死生一天人惟知晝夜通陰陽體之不二】自其說熾傳中國儒者未容窺聖學門墻已爲引取淪胥其間指爲大道其俗達之天下致善惡智愚男女臧獲人人著信使英才間气生則溺耳目恬習之事長則師世儒宗尙之言遂防然被驅因謂聖人可不修而至大道可不學而知故未識聖人心已謂不必求其迹未見君子志已謂不必事其文此人倫所以不察庶物所以不明治所以忽徳所以亂異言滿耳上無禮以防其僞下無學以稽其自古詖淫邪遁之詞翕然並興一出於佛氏之門者千五百年自非獨立不懼精一自信有大過人之才何以正立其間與之較是非計得失

徵引易上傳之四章精气爲物遊魂爲變是故知鬼神之情狀本義陰精陽气聚而成物神之伸也魂遊魄降散而爲變鬼之歸也大過象君子以獨立不懼○詩小雅雨無正篇淪胥以鋪集傳相與陷於死亡○書益稷在治忽蔡傳忽治之反也舜典惟精惟一○太史公報任安書臧獲婢妾猶能引決風俗通云古制本無奴婢卽犯事者原之臧者被贓罪沒入官爲奴獲者逃亡獲得爲婢

補訓此節深辟釋氏也有原有委極其透快前云不知不知人不知天不知道可見浮屠全無所知自其說熾傳以下言其流儒者爲所引取是一層達之天下人人是一層英才間气至千五百年是一層乃其害之大者末言辟之難其人張子其欲自任歟○大學是學之大者容猶得也恬習安於所習也世儒宗尙之言卽上指爲大道者因謂乃英才間气者爲此說也聖人可不修而至謂立地成佛也大道可不學而知謂不立語言文字但取頓悟也稽考也發明气有聚散气散爲鬼非旣散之气復爲方伸之气也佛氏以覺爲性謂人𨿽死而覺性不散爲鬼重復受生輪回循轉遂指爲苦海求免是不知鬼也气聚爲人日用事物莫非實理佛氏指四大爲假合是不知人也天性之在人猶水性之在冰凝釋𨿽異爲物一也佛氏舍人取天是不知天也所以然者蓋由太虛有天之名由气化有道之名孔孟所謂天本謂道之從出而佛氏直認太虛爲道謂萬象爲太虛中所見之物是以一切人事盡爲墮落下學工夫盡可遺棄此其所以不知天與人也易曰精气爲物遊魂爲變朱子曰精魄也耳目之精爲魄气魂也口鼻之噓吸爲魂二者合而成物精虛魄降則气散魂遊而無不之矣張子之意是謂變爲有變爲無今佛氏卽以變爲輪回此所以不知也天徳者誠也陰陽晝夜之實理通乎晝夜而知知天徳也能知天徳則知聖人所以範圍天地之化知鬼神不過屈伸之理死生天人處之一矣今佛氏不知死生之故直謂得道可免輪回謂之悟道可乎蓋聖人以天爲道所從出以道爲日用事物當然之理故窮理盡性然後可以至命下學然後可以上達佛氏謂太虛卽道故謂一切有爲皆是幻化其爲吾道之賊豈可勝嘆

李注以其有神生死之可畏懼也則善惡智愚男女臧獲人人著信矣以其有超悟脫離之可歆羨也則英才間气亦防然被驅矣人倫不察庶物不明在世則害治在身則亂徳上不能反經以息邪慝下不能明道以覺沈迷遂至千有餘年並爲一論惟獨立不懼則不至於怖死生慮禍福惟精一自信則不至於溺耳目崇世儒惟有大過人之才故能卓然以聖人之道爲己任有學以稽其而是非可明有禮以防其僞而得失可辧矣

集解惑字疑無心有識謂人也間气謂間有之气難得之賢才也建安葉氏采曰當生而生當死而死是則有義有命生死均安何所厭苦天人一致何所取捨知晝夜通陰陽則知死生之說何所謂輪回愚按此節首五句明釋氏不知以輪回爲說次五句明其不知天人以崇虛爲說孔孟二句明所以不知天人之故惑者二句明所以不知鬼之故大學八句由崇虛意說到輪回而見其不知道自其說以下言惑人之易而爲害之久也蓋鬼神無形也而釋氏偏以爲有人性至實也而釋氏偏以爲無其與吾儒直如冰炭之不相入惟以人性爲無也故舍人而取天惟以鬼神爲有也故懼輪回而求得道種種流皆自此出儒者誦法周孔爲風俗人心倡率而反惑於異說不洵可嘆乎○舍人取天者以人生爲妄欲一切歸於空虛也知天徳卽首篇所謂本天道爲用下節所謂知晝夜陰陽而一性命者也聖人於此理兼體不累神則此理之妙用而已懼死生轉流而欲得道以免則是道其所道而非天徳之道也得道云者道卽指太虛欲虛空寂靜如槁木死灰不生不滅卽謂之得道與長生之說有別補訓謂延保不散之气以免輪回未是極論要歸要當讀平聲與下節發本要歸同謂極論其要歸也補訓謂極至之論要妙之歸亦非是

釋氏語實際乃知道者所謂誠也天徳也其語到實際則以人生爲幻妄有爲爲疣贅以世界爲防濁遂厭而不有遣而弗存就使得之乃誠而惡明者也儒者則因明致誠因誠致明故天人合一致學而可以成聖得天而未始遺人易所謂不遺不流不過者也彼語𨿽似是觀其發本要歸與吾儒二本殊歸矣道一而已此是則彼非此非則彼是固不當同日而語其言流遁失守窮大則淫推行則詖致曲則邪求之一卷之中此數數有之大率知晝夜陰陽則能知性命能知性命則能知聖人知神彼欲直語太虛不以晝夜陰陽累其心則是未始見易未始見易則𨿽欲免陰陽晝夜之累末由也已易且不見又烏能更語眞際捨眞際而談神妄也所謂實際彼徒能語之而已未始心解也

徵引釋氏金剛經一切有爲法如夢幻泡影又曰諸幻爲眞𨿽眞亦妄彌陀經五濁惡世防濁見濁煩惱濁眾生濁命濁○莊子宥坐篇今學曽未如疣贅注疣贅結肉也○易上傳之四章與天地相似故不違知周乎萬物而道濟天下故不過旁行而不流又云範圍天地之化而不過曲成萬物而不遺

李注申上條之意○大學當先知天徳天徳者誠而已矣誠之中萬理具備至賾而不可厭也釋氏亦語實際疑與夫誠相似矣而以人生爲幻妄有爲爲疣贅欲厭棄之不暇𨿽使其果誠也而已惡明矣況誠明相爲體用旣無明所謂誠者又安在乎因明致誠由窮理而盡性也故致學而可以成聖因誠致明由盡性而窮理也故得天而未始遺人曲成而不遺旁行而不流周物而不過此則天人合一儒者之學也彼語實際𨿽與誠相似然旣惡明而殊其歸則亦非誠而與我異其本矣本末旣異是非固不可同詖淫邪遁之詞知言者展捲立辧而已吾儒所謂天徳者性命也欲知性命知聖人知神必先通乎晝夜陰陽之道而知晝夜陰陽者易也易卽天道也浮屠徒知體虛空爲性不知本天道爲用則語寂滅者與狥生執有均耳安能盡道其間兼體而不累乎誠者物之終始鬼神者誠之不可掩者也捨易而言誠捨誠而言鬼神非誣妄而何哉

補訓釋氏語實際至惡明者也爲一段言釋氏之語實際類知道之所謂誠然誠而惡明不惟不能明亦不能誠矣儒者至不過者也爲一段言儒者誠明天人兼盡如此彼語𨿽似是至有之爲一段較論儒是而釋非大率知晝夜至末爲一段先正後反言釋氏不知晝夜陰陽之道爲不知易不知易則不能免累彼談鬼神爲妄而未能心解於實際也○致誠之致至也致學之致推致其功也不遺與不流連言不遺恐是不違之誤流遁失守四句錯舉孟子詖淫邪遁四字而以失守窮大推行致曲實之直但也眞際卽實際談神卽受生輪回之說

愚按此節自數數有之句截分二段防皆申上節意蓋上節不知天人是一意不知鬼不知道是一意此上段卽上節以人生爲幻妄舍人取天之意蓋申不知人不知天之義也下段卽上節當知天徳數句之意蓋申不知不知道之義也然以語實際起以未能解眞際結以下截申明上截正非截然分說○節首實際天徳俱虛彼語實際宜若知天徳矣其語到實際卻謂一切皆空不知天徳之誠不離於晝夜陰陽而已晝夜陰陽气化之實卽易之道也知此則性命卽此理之本天而流行者也聖人卽知此理而兼體不累者也鬼神則所謂二气之良能者也語太虛而遺气則亦烏知天徳不知天徳又烏能語實際哉大意卽首節略知體虛空爲性不知本天道爲用意○要歸之要平聲謂始之所以發其本終之所以要其歸者也補訓作去聲誤晝夜陰陽所該者廣如近而吾身之語黙動息外而事物之應接交感無非晝夜陰陽之實理所在卽易之道也聖人知之而因物盡道故脫然而無累釋氏不知而欲廢棄一切反爲其所役矣故曰欲免累而末由補訓解晝夜陰陽耑以死生爲言謂釋氏欲生而不死亦未是

易謂原始反終故知死生之說者謂原始而知生則求其終而知死必矣此夫子所以直季路之問而不隠也徵引易上傳之四章原始反終故知死生之說本義原者推之於前反者要之於後

補訓此因上文輪回之說而引易及孔子之言以見輪回之妄也直者直告之也

李注謂非拒其問也言能知生則能知死矣正所以直告之也

愚按首篇云太虛不能不聚而爲萬物萬物不能不散爲太虛卽此節之義疏蓋太虛之第三層也與程朱所言小異玩下節形潰反原可見

體不偏滯乃可謂無方無體偏滯於晝夜陰陽者物也若道則兼體而無累也以其兼體故曰一陰一陽又曰陰陽不測又曰一闔一辟又曰通乎晝夜語其推行故曰道語其不測故曰神語其生生故曰易其實一物指事異名耳

徵引易上傳之四章通乎晝夜之道而知故神無方而易無體五章一陰一陽之謂道又曰陰陽不測之謂神十一章一闔一辟謂之變十二章推而行之謂之通五章又云生生之謂易

補訓此節以道字爲主而兼及神與易體不偏滯二句提起下分物則偏滯道則兼體言雜引易辭皆兼體之意兼體則道也神也易也皆在乎是矣○更卽道而推之道與神與易非有二也易曰神無方易無體蓋謂體之不偏滯者乃可謂無方無體凡偏滯於晝夜陰陽而不相通者物也若道則兼體而無偏滯之累也以其兼體故易有曰一陰一陽又曰陰陽變化不測又曰一闔一辟又曰通乎晝夜蓋自其推行有漸語之故曰道自其變化不測語之故曰神自其生生不窮語之故曰易其實則爲一物指其事而異其名耳分之爲三可也統之爲道可也○無方所無定體如晝夜陰陽循環變化是也若晝只爲晝夜只爲夜則偏滯而不能無方體矣一陰一陽一闔一辟一字甚活有循環之義不測亦謂變化不測通乎晝夜作通變之通與易稍異

張注無方故無物不包無體故無微不入動則在陽靜則在陰故曰兼體動極而靜靜極而動不守其常故曰無累

大率天之爲徳虛而善應其應非思慮聰明可求故謂之神老氏況諸谷以此

徵引老子成像篇谷神不死

補訓此言天徳之神也謂之神者以其神妙不測也可求則不神矣

髙注應者屈伸相感之無窮況譬也老子所謂谷神不死況天之虛而應也

愚按虛卽太虛無形之本體體也善應卽絪縕相蕩之气化用也由第一層及第二層重在神

太虛者气之體气有陰陽屈伸相感之無窮故神之應也無窮其散無數故神之應也無數𨿽無窮其實湛然𨿽無數其實一而已陰陽之气散則萬殊人莫知其一也合則混然人不見其殊也形聚爲物形潰反原反原者其遊魂爲變歟所謂變者對聚散存亡成文非如螢雀之化指前後身而爲說也

徵引易上傳之四章遊魂爲變○禮月令季夏之月腐艸爲螢季秋之月爵入大水爲蛤

補訓此承上文虛而善應謂之神而極推陰陽合散之理因以明生死變化之義也無窮無數總歸湛一卽所謂太虛爲之體也陰陽之气四句大槪以陰陽言承上起下之詞形聚爲物二句以一物言○夫太虛之理主宰乎气而爲气之體气有陰陽屈伸相感之無窮故神之應之也亦無窮其气散見而無數故神之應之也亦無數𨿽應之無窮其實只是湛然𨿽應之無數其實只是一而已矣湛一者太虛之理本如是也夫陰陽之所以感且散者未易窺也陰陽之气本一散見則有萬殊人莫知其一也合則混然萬殊歸於一人不見其殊也此陰陽之變也以一物言之方其形聚則合爲一物及其形潰則反原蓋形潰反原則魂散而復歸於陰陽之气易所謂遊魂爲變此之謂歟所謂變者對聚散存亡而爲文耳非如螢雀之化指其有前後身而爲變之說也彼輪回受生之說不亦妄哉○太虛之理至神妙故下言神神卽太虛之善應處陰陽屈伸相感無窮對下散說則相感主其合時言散則萬殊合則混然無迹形聚爲物承散說陰陽之气散爲萬物而物皆得陰陽之气聚爲形也形潰反原承合說形潰散則反歸其原復合於太虛也此二句不可以聚承合潰承散說易遊魂爲變對聚散存亡爲文謂聚變爲散存變爲亡也集解散散見成物也非消散也無窮直言無時不然也無數橫言無物不有也反原者謂其理復還於天地也程子曰萬物之散其气遂盡無復還本原之理天地之化自然生生不窮更何資旣反之气以爲造化哉況旣反之气旣散豈有復在天地之間其造化者自生气如海水潮至因陽盛而涸及陰盛而生亦不是將已涸之水來生也或問朱子人死其气𨿽散只反本還原去曰不須如此說若說無便是索性無了惟其可以感召得來故只說得散要之散也是無了愚按太虛體也神卽太虛之用也其用隨气所感而善應體則湛然而至一亦以第一層第二層並舉也至形潰反原並及第三層矣蓋相感無窮以气之流行言其散無數以气之生物言其實則湛然而一仍然太虛之本體而已散則萬殊承上散無數一卽下混然意與上一謂太虛者不同合則混然承上感無窮殊卽上萬殊意此見萬殊卽其混一混一卽其萬殊而陰陽之气皆神之所爲非貴人以當知也形聚爲物又承散則萬殊形潰反原又承合則混然通節只此二意反原者以下不過因反原而辧遊魂爲變之義耳

益物必誠如天之生物日進日息自益必誠如川之方至日增日得施之妄學之不勤欲自益且益人難矣哉易曰益長裕而不設信夫

徵引易益卦彖日進無疆下傳之七章益長裕而不設本義益但充長而不造作○詩小雅天保篇如川之方至以莫不增

補訓此與上文不聫蓋以學問之語雜附之提一誠字示人見得誠能益於己益於人而借易以明其義華注益物自益皆必以誠漸而進之而勿助長乃其道也施之妄躐等之教也學不勤作輟之學也故皆不能益

愚按益六三有孚中行謂心存誠信而所行合中也九五有孚惠心謂上有誠信以惠下之心也易原有誠意但張子非耑釋易乃借易以明誠之足爲益耳大易篇益長裕而不設益以誠也妄加以不誠之益非益也與此互相發○上以誠正明長裕意下以妄與不勤反明不設意誠則自不用設不誠則妄與不勤之生矣反正相足

將修已必先厚重以自持厚重知學徳乃進而不固矣忠信進徳惟尙友而急賢欲勝已者親無如攺過之不吝徵引易乾卦文言忠信所以進徳也○書仲虺之誥攺過不吝

補訓此引論語不重章貫通其意示人以切己之功也

集釋不固之固此以爲固滯之固

李注學則不固蓋重則疑於固知學則其徳日進而不固矣厚重而進於學忠信而取善攺過皆交養互發之道也

愚按論語本作四事此以重與學分防與下共作五事而其意總以見五者之相須而不可缺也

戲言出於思也戲動作於謀也發乎聲見乎四肢謂非己心不明也欲人無己疑不能也過言非心也過動非誠也失於聲繆迷其四體謂己當然自誣也欲他人己從誣人也或者以出於心者歸咎爲己戲失於思者自誣爲己誠不知戒其出汝者歸咎其不出汝者長傲且遂非不智孰甚焉

徵引禮哀公問孔子曰君子過言則民作辭過動則民作則

張子經學理窟學大原上篇戲謔直是大無益出於無敬心戲謔不已不惟害事志亦爲气所流不戲謔亦是持气之一端善戲謔之事𨿽不爲無傷

朱子曰此章卽東銘正如今法書所謂故失兩字華注首篇及此篇多論神化之事而以此章終之見君子窮神達化之功不外乎言動身心之地正示人著實用功處

李注言動之戲者有心之過也乃自以爲出於無心而欲人之不己疑曰吾聊爲戱耳而不知戒其出汝者是之謂長傲言動之過者無心之失也乃自以爲當然而欲人之己從曰吾誠欲如此耳而不知歸咎其不出汝者是之謂遂非凡此者皆不能思省撿察之過故曰不智莫甚焉

補注沈毅齋先生詳述朱子之說謂此篇大指不越過故二字且曰有心謔浪之謂戲無心差失之謂過本有心而掩之以無心則以故爲戲而至於長傲本無心而誣之以有心則以過爲誠而至於遂非是愚之甚者也戲不可有朱子推其原而謂之故欲人深戒於言動未發之先以爲正心誠意之本過不能無朱子指其流而謂之過欲人自咎於言動己失之後以爲遷善攺過之機其誨人之意深矣

愚按歸咎猶云任過出於思作於謀卽是出於心卽是出汝者謂非己心卽是歸咎於戲卽是不知戒非心非誠卽是失於思卽是不出汝謂己當然卽是自誣爲誠卽是不知歸咎𨿽言之重而詞之復意則只此兩層

正初義卷十七

