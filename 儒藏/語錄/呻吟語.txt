

呻吟語明呂坤著

明萬曆刊本二卷

序

性命

存心

倫理

談道

修身

問學

應務

養生

天地

世運

聖賢

品藻

治道

人情

物理

廣諭

詞章

序

呻吟﹐病聲也。呻吟語﹐病時語也。病中疾痛﹐惟病者知﹐難與他人道﹐亦惟病時覺﹐旣愈﹐旋復忘也。

予小子生而昏弱善病﹐病時呻吟﹐輒志所苦以自恨曰「愼疾無復病。」已而弗愼﹐又復病﹐輒又志之。蓋百病備經﹐不可勝志。一病數經﹐竟不能懲。語曰「三折肱成良醫。」予乃九折臂矣。沈痼年年﹐呻吟猶昨。嗟嗟﹗多病無完身﹐久病無完气﹐予奄奄視息而人也哉﹗三十年來﹐所志《呻吟語》﹐凡若干捲﹐攜以自藥。

司農大夫劉景澤﹐攝心繕性﹐平生無所呻吟﹐予甚愛之。頃共事鴈門﹐各談所苦﹐予出《呻吟語》眎景澤。景澤曰「吾亦有所呻吟而未之志也。吾人之病﹐大都相同。子旣志之矣﹐盍以公人﹖蓋三益焉﹕醫病者﹐見子呻吟﹐起將死病﹔同病者﹐見子呻吟﹐醫各有病﹔未病者﹐見子呻吟﹐謹未然病。是子以一身示懲於天下﹐而所壽者眾也。旣子不愈﹐能以愈人﹐不旣多乎﹖」余矍然曰「病語狂﹐又以其狂者惑人聞聽﹐可乎﹖」因擇其狂而未甚者存之。

嗚呼﹗使予視息苟存﹐當求三年艾﹐健此餘生﹐何敢以沈痼自棄﹖景澤﹐景澤﹐其尙醫予也夫﹗

萬曆癸巳三月﹐抱獨居士寧陵呂坤書。

性命

正命者﹐完卻正理﹐全卻初气﹐未嘗以我害之﹐𨿽桎梏而死﹐不害其人正命。若初气所鑿喪﹐正理不完﹐卽正寢告終﹐恐非正命。

徳性以收斂沈著爲第一﹐收斂沈著中又以精明平易爲第一大段。收斂沈著人﹐怕含糊﹐怕深險。淺浮子𨿽光明洞達﹐非蓄徳之器也。

或問﹕「人將死而見鬼神﹐眞耶﹖幻耶﹖」曰「人寤則爲眞見﹐夢則爲妄見。魂遊而不附體﹐故隨所之而見物﹐此外妄也。神與心離合而不安定﹐故隨所交而成景﹐此內妄也。故至人無夢﹐愚人無夢﹐無妄念也。人之將死﹐如夢然﹐魂飛揚而神亂於目﹐气浮散而邪客於心﹐故所見皆妄﹐非眞有也。或有將死而見人拘系者﹐尢妄也。異端之語入人骨髓﹐將死而懼﹐故常若有見。若死必有召之者﹐則牛羊蚊蟻之死﹐果亦有召之者耶﹖大抵艸木之生枯﹑土石之凝散﹐人與眾動之死生﹑始終﹑有無﹐只是一理﹐更無他說。萬一有之﹐亦怪異也。」

气﹐無終盡之時﹔形﹐無不毀之理。

眞機﹑眞味要涵蓄﹐休點破。其妙無窮﹐不可言諭﹐所以聖人無言。一犯口頰﹐窮年說不盡﹐又離披澆漓﹐無一些咀嚼處矣。

性分不可使虧欠﹐故其取數也常多﹐曰窮理﹐曰盡性﹐曰達天﹐曰入神﹐曰致廣大﹑極髙明。情欲不可使贏餘﹐故其取數也常少﹐曰謹言﹐曰愼行﹐曰約己﹐曰淸心﹐曰節飲食﹑寡嗜欲。

深沈厚重﹐是第一等資質﹔磊落豪雄﹐是第二等資質﹔聰明才辧﹐是第三等資質。

六合原是个情世界﹐故萬物以之相苦樂﹐而至人聖人不與焉。

凡人光明博大﹑渾厚含蓄﹐是天地之气﹔溫煦和平﹐是陽春之气﹔寬縱任物﹐是長夏之气﹔嚴凝斂約﹑喜刑好殺﹐是秋之气﹔沈藏固嗇﹐是冬之气﹔暴怒﹐是震雷之气﹔狂肆﹐是疾風之气﹔昏惑﹐是霾霧之气﹔隱恨畱連﹐是積陰之气﹔從容溫潤﹐是和風甘雨之气﹔聰明洞達﹐是靑天朗月之气﹔有所鍾者﹐必有所似。

先天之气﹐發泄處不過毫釐﹔後天之气﹐擴充之﹐必極分量。其實分量極處﹐原是毫釐中有底﹐若毫釐中合下原無﹐便是一些增不去。萬物之形色才情種種可驗也。

蝸藏於殼﹐烈日經年而不枯﹐必有所以不枯者在也﹐此之謂以神用先天造物命脈處。

蘭以火而香﹐亦以火而滅﹔膏以火而明﹐亦以火而竭﹔炮以火而聲﹐亦以火而泄。陰者﹐所以存也﹔陽者﹐所以亡也。豈獨聲色﹑气味然哉﹖世知郁者之爲足﹐是謂萬年之燭。

火性發揚﹐水性流動﹐木性條暢﹐金性堅剛﹐土性重厚。其生物也亦然。

一則見性﹐兩則生情。人未有偶而能靜者﹐物未有偶而無聲者。

聲無形色﹐寄之於器﹔火無體質﹐寄之於薪﹔色無著落﹐寄之艸木﹐故五行惟火無體而用不窮。

人之念頭﹐與气血同爲消長。四十以前是个進心﹐識見未定而敢於有爲﹔四十以後是个定心﹐識見旣定而事有酌量﹔六十以後是个退心﹐見識𨿽眞而精力不振。未必人人皆此﹐而此其大凡也。古者四十仕﹐六十﹑七十致仕﹐蓋審之矣。人亦有少年退縮不任事﹐厭厭若泉下人者﹔亦有衰年狂躁妄動喜事者﹐皆非常理。若乃以見事風生之少年爲任事﹐以念頭灰冷之衰夫爲老成﹐則誤矣。鄧禹沈毅﹐馬援矍鑠﹐古誠有之﹐豈多得哉﹗

命本在天﹐君子之命在我﹐小人之命亦在我。君子以義處命﹐不以其道得之不處﹐命不足道也﹔小人以欲犯命﹐不可得而必欲得之﹐命不肯受也。但君子謂命在我﹐得天命之本然﹔小人謂命在我﹐幸气數之或然。是以君子之心常泰﹐小人之心常勞。

性者﹐理气之總名。無不善之理﹐無皆善之气。論性善者﹐純以理言也﹔論性惡與善惡混者﹐兼气而言也。故經傳言性各各不同﹐惟孔子無病。

气﹑習﹐學者之二障也。仁者與義者相非﹐禮者與信者相左﹐皆气質障也。髙髻而笑低髽﹐長裾而譏短袂﹐皆習見障也。大道明﹐率天下气質而歸之﹐卽不能歸﹐不敢以所偏者病人矣﹔王制一﹐齊天下趨向而同之﹐卽不能同﹐不敢以所狃者病人矣。哀哉﹗玆誰任之﹖

父母全而生之﹐子全而歸之﹐發膚還父母之初﹐無些毀傷﹐親之孝子也﹔天全而生之﹐人全而歸之﹐心性還天之初﹐無些缺欠﹐天之孝子也。

虞廷不專言性善﹐曰「人心惟危﹐道心惟微。」或曰「人心非性。」曰「非性可矣﹐亦是陰陽五行化生否﹖」六經不專言性善﹐曰「惟皇上帝﹐降衷下民﹐厥有恆性。」又曰「天生蒸民﹐有欲無主乃亂。」孔子不專言性善﹐曰「繼之者﹐善也﹔成之者﹐性也。」又曰「性相近也﹐惟上智與下愚不移。」才說相近﹐便不是一个。相遠從相近起腳。子思不專言性善﹐曰「修道之謂教。」性皆善矣﹐道胡可修﹖孟子不專言性善﹐曰「聲色﹑臭味﹑安佚﹐性也。」或曰「這性是好性。」曰「好性如何君子不謂﹖」又曰「動心忍性。」善性豈可忍乎﹖犬之性﹐牛之性﹐豈非性乎﹖犬﹑牛之性﹐亦仁﹑義﹑禮﹑智﹑信之性乎﹖細推之﹐犬之性猶犬之性﹐牛之性猶牛之性乎﹖周茂叔不專言性善﹐曰「五性想感而善惡分﹐萬事出矣。」又曰「幾善惡。」程伯淳不專言性善﹐曰「惡亦不可不謂之性。」大抵言性善者﹐主義理而不言气質。蓋自孟子之折諸家始﹐後來諸儒遂主此說﹐而不敢異同﹐是未觀於天地萬物之情也。義理固是天賦﹐气質﹐亦豈人爲哉﹖無論眾人﹐卽堯﹑舜﹑禹﹑湯﹑文﹑武﹑周﹑孔﹐豈是一樣气質哉﹖愚僭爲之說曰「義理之性﹐有善無惡﹔气質之性﹐有善有惡。」气質亦天命於人而與生俱生者﹐不謂之性可乎﹖程子云「論性不論气不備﹐論气不論性不明。」將性气分作兩項﹐便不透徹。張子以善爲天地之性﹐淸濁純駁爲气質之性﹐似覺支離。其實﹐天地只是一个气﹐理在气之中﹐賦於萬物﹐方以性言。故性字從生從心﹐言有生之心也。設使沒有气質﹐只是一个徳性﹐人人都是生知聖人﹐千古聖賢千言萬語﹐教化刑名﹐都是多了底﹐何所苦而如此乎﹖這都是降伏气質﹐扶持徳性。立案於此﹐俟千百世之後駁之。

性﹐一母而五子。五性者﹐一性之子也。情者﹐五性之子也。一性靜﹐靜者陰﹔五性動﹐動者陽。性本渾淪﹐至靜不動﹐故曰「人生而靜﹐天之性也。」才說性﹐便已不是性矣。此一性之說也。

宋儒有功於孟子﹐只是補出个气質之性來﹐省多少口脗﹗

問﹕「禽獸艸木亦有性否﹖」曰「有。」再問﹕「其生亦天命否﹖」曰「天以陰陽五行化生萬物﹐安得非天命﹖」

或問﹕「孔子教人﹐性非所先。」曰「聖人開口處都是性。」

水無渣﹐著土便濁﹔火無气﹐著木便煙。性無二﹐著气質便染。

滿方寸渾成一个徳性﹐無分毫私欲便是一心之仁﹔六尺渾成一个沖和﹐無分毫病痛便是一身之仁。滿六合渾成一个身軀﹐無分毫間隔便是合天下以成其仁。仁是全體﹐無毫髮欠缺﹔仁是純體﹐無纖芥瑕疪﹔仁是天成﹐無些子造作。眾人分一心爲胡越﹐聖人會天下以成其身。愚嘗謂﹕「兩間無物我﹐萬古一呼吸。」存心

心要如天平﹐稱物時﹐物忙而衡不忙﹔物去時﹐卽懸空在此。只恁靜虛中正﹐何等自在﹗

收放心﹐休要如追放豚﹐旣入笠了﹐便要使他從容閒暢﹐無拘迫懊憹之狀。若恨他難收﹐一向束縛在此﹐與放失同﹐何者﹖同歸於無得也。故再放便奔逸不可收拾。君子之心﹐如習鷹馴雉﹐搏擊飛騰﹐主人略不防閒﹐及上臂歸庭﹐卻恁忘機自得﹐略不驚畏。

學者只事事畱心﹐一毫不肯苟且﹐徳業之進也﹐如流水矣。

不動气﹐事事好。

心放不放﹐要在邪正上說﹐不在出入上說。且如髙臥山林﹐遊心廊廟﹔身處衰世﹐夢想唐虞。遊子思親﹐貞婦懷夫﹐這是个放心否﹖若不論邪正﹐只較出入﹐卻是禪定之學。

或問﹕「放心如何收﹖」余曰「只君此問﹐便是收了。這放收甚容易﹐才昏昏便出去﹐才惺惺便在此。」

常使精神在心目間﹐便有主而不眩﹔於客感之交﹐只一昏昏﹐便是胡亂應酬。豈無偶合﹖終非心上經歷過﹐竟無長進﹐譬之夢食﹐豈能飽哉﹖

防欲如挽逆水之舟﹐才歇力便下流﹔力善如緣無枝之樹﹐才住腳便下墜。是以君子之心﹐無時而不敬畏也。

一善念發﹐未說到擴充﹐且先執持住﹐此萬善之囤也。若隨來隨去﹐更不操存此心﹐如驛傳然﹐終身無主人住矣。

千日集義﹐禁不得一刻不慊於心﹐是以君子瞬存息養﹐無一刻不在道義上。其防不義也﹐如千金之子之防盜﹐懼餒之﹐故也。

無屋漏工夫﹐做不得宇宙事業。

君子口中無慣語﹐存心故也。故曰「修辭立其誠。」不誠﹐何以修辭﹖

一念收斂﹐則萬善來同﹔一念放恣﹐則百邪乘釁。

得罪於法﹐尙可逃避﹔得罪於理﹐更沒處存身。只我的心便放不過我。是故君子畏理甚於畏法。

或問﹕「雞鳴而起﹐若未接物﹐如何爲善﹖」程子曰「只主於敬便是善。」愚謂﹕惟聖人未接物時何思何慮﹖賢人以下﹐睡覺時﹐合下便動个念頭﹐或昨日已行事﹐或今日當行事﹐便來心上。只看這念頭如何﹐如一念向好處想﹐便是舜邊人﹔若一念向不好處想﹐便是跖邊人。若念中是善﹐而本意卻有所爲﹐這又是舜中跖﹐漸來漸去﹐還向跖邊去矣。此是務頭工夫。此時克己更覺容易﹐點檢更覺精明﹐所謂「去惡在纖微﹐持善在根本」也。

目中有花﹐則視萬物皆妄見也﹔耳中有聲﹐則聽萬物皆妄聞也﹔心中有物﹐則處萬物皆妄意也。是故此心貴虛。

忘是無心之病﹐助長是有心之病。心要從容自在﹐活潑於有無之間。

靜之一字﹐十二時離不了﹐一刻才離便亂了。門盡日開闔﹐樞常靜﹔妍蚩盡日往來﹐鏡常靜﹔人盡日應酬﹐心常靜。惟靜也﹐故能張主得動﹐若逐動而去﹐應事定不分曉。便是睡時此念不靜﹐作个夢兒也胡亂。

把意念沈潛得下﹐何理不可得﹖把志气奮發得起﹐何事不可做﹖今之學者﹐將个浮躁心觀理﹐將个委靡心臨事﹐只模糊過了一生。

心平气和﹐此四字非涵養不能做﹐工夫只在个定火。火定則百物兼照﹐萬事得理。水明而火昏。靜屬水﹐動屬火﹐故病人火動則躁擾狂越﹐及其蘇定﹐渾不能記。蘇定者﹐水澄淸而火熄也。故人非火不生﹐非火不死﹔事非火不濟﹐非火不敗。惟君子善處火﹐故身安而徳滋。

當可怨﹑可怒﹑可辯﹑可訴﹑可喜﹑可愕之際﹐其气甚平﹐這是多大涵養。

天地間眞滋味﹐惟靜者能嘗得出﹔天地間眞機括﹐惟靜者能看得透﹔天地間眞情景﹐惟靜者能題得破。作熱鬧人﹐說孟浪語﹐豈無一得﹖皆偶合也。

未有甘心快意而不殃身者。惟理義之悅我心﹐卻步步是安樂境。

問﹕「愼獨如何解﹖」曰「先要認住獨字。獨字就是意字。稠人廣坐﹑千軍萬馬中﹐都有个獨。只這意念發出來是大中至正底﹐這不勞愼﹐就將這獨字做去﹐便是天徳王道。這意念發出來﹐九分九釐是﹐只有一釐苟且爲人之意﹐便要點檢克治﹐這便是愼獨了。」

用三十年心力除一个僞字不得。或曰「君盡尙實矣。」余曰「所謂僞者﹐豈必在言行間哉﹖實心爲民﹐雜一念徳我之心便是僞﹔實心爲善﹐雜一念求知之心便是僞﹔道理上該做十分﹐只爭一毫未滿足便是僞﹔汲汲於向義﹐才有二三心便是僞﹔白晝所爲皆善﹐而夢寐有非僻之幹便是僞﹔心中有九分﹐外面做得恰象十分便是僞。此獨覺之僞也﹐餘皆不能去﹐恐漸漬防閒﹐延惡於言行間耳。」

自家好處掩藏幾分﹐這是涵蓄以養深﹔別人不好處要掩藏幾分﹐這是渾厚以養大。

寧耐﹐是思事第一法。安詳﹐是處事第一法。謙退﹐是保身第一法。涵容﹐是處人第一法。置富貴﹑貧賤﹑死生﹑常變於度外﹐是養心第一法。

胸中情景﹐要看得春不是繁華﹑夏不是發暢﹑秋不是寥落﹑冬不是枯槁﹐方爲我境。

大丈夫不怕人﹐只是怕理﹔不恃人﹐只是恃道。

靜裏看物欲﹐如業鏡照妖。

躁心﹑浮气﹑淺衷﹑狹量﹐此八字﹐進徳者之大忌也。去此八字﹐只用得一字﹐曰「主靜。」靜則凝重。靜中境自是寬闊。

士君子要養心气﹐心气一衰﹐天下萬事﹐分毫做不得。冉有只是个心气不足。

主靜之力﹐大於千牛﹐勇於十虎。

君子洗得此心淨﹐則兩間不見一塵﹔充得此心盡﹐則兩間不見一礙﹔養得此心定﹐則兩間不見一怖﹔持得此心堅﹐則兩間不見一難。

人只是心不放肆﹐便無過差﹔只是心不怠忽﹐便無遺忘。

胸中只擺脫一「戀」字﹐便十分爽淨﹐十分自在。人生最苦處﹐只是此心沾泥帶水﹐明是知得﹐不能斷割耳。

盜只是欺人。此心有一毫欺人﹑一事欺人﹑一語欺人﹐人𨿽不知﹐卽未發覺之盜也。言如是而行欺之﹐是行者言之盜也﹔心如是而口欺之﹐是口者心之盜也﹔才發一个眞實心﹐驟發一个僞妄心﹐是心者心之盜也。諺云「瞞心昧己。」有味哉其言之矣。欺世盜名﹐其過大﹔瞞心昧己﹐其過深。

此心果有不可昧之眞知﹐不可彊之定見﹐𨿽斷舌可也﹐決不可從人然諾。

才要說睡﹐便睡不著﹔才說要忘﹐便忘不得。

舉世都是我心。去了這我心﹐便是四通八達﹐六合內無一些界限。要去我心﹐須要時時省察﹕這念頭是爲天地萬物﹖是爲我﹖

目不容一塵﹐齒不容一芥﹐非我固有也。如何靈臺內許多荊榛卻自容得﹖

手有手之道﹐足有足之道﹐耳目鼻口有耳目鼻口之道。但此輩皆是奴婢﹐都聽天君使令。使之以正也﹐順從﹐使之以邪也﹐順從。渠自沒罪過﹐若有罪過﹐都是天君承當。

心一松散﹐萬事不可收拾﹔心一疏忽﹐萬事不入耳目﹔心一執著﹐萬事不得自然。

當尊嚴之地﹑大眾之前﹑震怖之景﹐而心動气懾﹐只是涵養不定。

久視則熟字不識﹐注視則靜物若動。乃知蓄疑者﹐亂眞知﹔過思者﹐迷正應。

常使天君爲主﹐萬感爲客﹐便好。只與他平交﹐已自褻其居尊之體。若跟他走去走來﹐被他愚弄綴哄﹐這是小兒童﹐這是眞奴婢﹐有甚面目來靈臺上坐﹖役使四肢百骸﹐可羞可笑﹗﹝示兒﹞

不存心﹐看不出自家不是。只於動靜﹑語默﹑接物﹑應事時﹐件件想一想﹐便見渾身都是過失。須動合天則﹐然後爲是。日用間﹐如何疏忽得一時﹖學者思之。

人生在天地間﹐無日不動念﹐就有个動念底道理﹔無日不說話﹐就有个說話底道理﹔無日不處事﹐就有个處事底道理﹔無日不接人﹐就有个接人底道理﹔無日不理物﹐就有个理物底道理﹔以至怨怒笑歌﹑傷悲感嘆﹑顧盼指示﹑咳唾涕洟﹑隱微委曲﹑造次顚沛﹑疾病危亡﹐莫不各有道理。只是時時體認﹐件件講求。細行小物﹐尙求合則﹐彜倫大節﹐豈可逾閒﹖故始自垂髫﹐終於屬纊﹐持一个自彊不息之心通乎晝夜﹐要之於純一不已之地忘乎死生。此還本歸全之道﹐戴天履地之宜。不然﹐恣情縱意而各求遂其所欲﹐凡有知覺運動者皆然﹐無取於萬物之靈矣。或曰「有要乎﹖」曰「有。其要只在存心。」「心何以存﹖」曰「只在主靜。只靜了﹐千酬萬應都在道理上﹐事事不錯。」

迷人之迷﹐其覺也易﹔明人之迷﹐其覺也難。

心相信﹐則迹者土苴也﹐何煩語言﹖相疑﹐則迹者媒孽也﹐益生猜貳。放有誓心不足自明﹐避嫌反成自誣者﹐相疑之故也。是故心一而迹萬﹐故君子治心不修迹。中孚治心之至也﹐豚魚且信﹐何疑之有﹖

君子畏天﹐不畏人﹔畏名教﹐不畏刑罰﹔畏不義﹐不畏不利﹔畏徒生﹐不畏捨生。

「忍激」二字是禍福關。

殃咎之來﹐未有不始於快心者﹐故君子得意而憂﹐逢喜而懼。

一念孳孳﹐惟善是圖﹐曰正思﹔一念孳孳﹐惟欲是願﹐曰邪思﹔非分之福﹐期望太髙﹐曰越思﹔先事徘徊﹐後事懊恨﹐曰縈思﹔遊心千里﹐岐慮百端﹐曰浮思﹔事無可疑﹐當斷不斷﹐曰惑思﹔事不涉己﹐爲他人憂﹐曰狂思﹔無可柰何﹐當罷不罷﹐曰徒思﹔日用職業﹐本分工夫﹐朝惟暮圖﹐期無曠廢﹐曰本思。此九思者﹐日用之間﹐不在此則在彼。善攝心者﹐其惟本思乎﹖身有定業﹐日有定務﹐暮則省白晝之所行﹐朝則計今日之所事﹐念玆在玆﹐不肯一事苟且﹐不肯一時放過﹐庶心有著落﹐不得他適﹐而徳業日有長進矣。

學者只多忻喜心﹐便不是凝道之器。

小人亦有坦蕩蕩處﹐無忌憚是已﹔君子亦有常戚戚處﹐終身之憂是已。

只脫盡輕薄心﹐便可達天徳。漢唐以下儒者﹐脫盡此二字﹐不多人。

斯道這个擔子﹐海內必有人負荷。有能槪然自任者﹐願以綿弱筋骨助一肩之力﹐𨿽走僵死不恨。

耳目之玩﹐偶當於心﹐得之則喜﹐失之則悲﹐此兒女子常態也。世間甚物與我相關﹐而以得喜﹑以失悲耶﹖聖人看得此身﹐亦不關悲喜﹐是吾道之一囊橐耳。愛囊橐之所受者﹐不以囊橐易所受﹐如之何以囊橐棄所受也﹖而況耳目之玩﹐又囊橐之外物乎﹖

寐是情生景﹐無情而景者﹐兆也﹔寤後景生情﹐無景而情者﹐妄也。

人情有當然之願﹐有過分之欲。聖王者﹐足其當然之願﹐而裁其過分之欲﹐非以相苦也。天地間欲願只有此數﹐此有餘而彼不足﹐聖王調劑而均釐之﹐裁其過分者以益其當然。夫是之謂至平﹐而人無淫情﹑無觖望。

惡惡太嚴﹐便是一惡﹔樂善甚亟﹐便是一善。

「投佳果於便溺﹐濯而獻之﹐食乎﹖」曰「不食。」「不見而食之﹐病乎﹖」曰「不病。」「隔山而指罵之﹐聞乎﹖」曰「不聞。」「對面而指罵之﹐怒乎﹖」曰「怒。」曰「此見聞障也。」夫能使見而食﹐聞而不怒﹐𨿽入黑海﹑蹈白刃﹐可也﹗此煉心者之所當知也。

只有一毫麄疏處﹐便認理不眞﹐所以說惟精﹐不然眾論淆之而必疑﹔只有一毫二三心﹐便守理不定﹐所以說惟一﹐不然利害臨之而必變。

種豆﹐其苗必豆﹔種瓜﹐其苗必瓜﹐未有所存如是﹐而所發不如是者。心本人欲﹐而事欲天理﹔心本邪曲﹐而言欲正直﹐其將能乎﹖是以君子愼其所存。所存是﹐種種皆是﹔所存非﹐種種皆非﹐未有分毫爽者。

屬纊之時﹐般般都帶不得﹐惟是帶得此心﹐卻教壞了﹐是空身歸去矣。可爲萬古一恨。

吾輩所欠﹐只是涵養不純不定。故言則矢口所發﹐不當事﹐不循物﹐不宜人﹔事則恣意所行﹐或太過﹐或不及﹐或悖理。若涵養得定﹐如熟視正鵠而後開弓﹐矢矢中的﹔細量分寸而後投鍼﹐處處中穴﹐此是眞正體驗實用工夫﹐總來只是个沈靜。沈靜了﹐發出來﹐件件都是天則。

定靜中境界與六合一般大﹐裏面空空寂寂﹐無一个事物﹐才問他索時﹐般般足﹐樣樣有。

暮夜無知﹐此四字﹐百惡之總根也。人之罪莫大於欺﹐欺者﹐利其無知也。大姦大盜﹐皆自無知之心充之。天下大惡只有二種﹕欺無知﹑不畏有知。欺無知﹐還是有所忌憚心﹐此是誠僞關。不畏有知﹐是个無所忌憚心﹐此是死生關。猶知有畏﹐良心尙未死也。

天地萬物之理﹐出於靜﹐入於靜﹔人心之理﹐發於靜﹐歸於靜。靜者﹐萬理之橐鑰﹐萬化之樞紐也。動中發出來﹐與天則便不相似。故𨿽暴肆之人﹐平旦皆有良心﹐發於靜也﹔過後皆有悔心﹐歸於靜也。

動時只見發揮不盡﹐那里覺錯﹖故君子主靜而愼動。主靜﹐則動者靜之枝葉也﹔愼動﹐則動者靜之約束也。又何過焉﹖

童心最是作人一大病﹐只脫了童心﹐便是大人君子。或問之。曰「凡炎熱念﹑驕矜念﹑華美念﹑欲速念﹑浮薄念﹑聲名念﹐皆童心也。」

吾輩終日念頭離不了四个字﹐曰「得﹑失﹑毀﹑譽。」其爲善也﹐先動个得與譽底念頭﹔其不敢爲惡也﹐先動个失與毀底念頭。總是欲心﹑僞心﹐與聖人天地懸隔。聖人發出善念﹐如饑者之必食﹐渴者之必飲。其必不爲不善﹐如烈火之不入﹐深淵之不投﹐任其自然而已。賢人念頭只認个可否﹐理所當爲﹐則自彊不息﹔所不可爲﹐則堅忍不行。然則得﹑失﹑毀﹑譽之念可盡去乎﹖曰「胡可去也﹗」天地間﹐惟中人最多。此四字者﹐聖賢籍以訓世﹐君子藉以檢身。曰「作善降之百祥﹐作不善降之百殃」﹐以得失訓世也。曰「疾沒世而名不稱」﹐曰「年四十而見惡」﹐以毀譽訓世也。此聖人待衰世之心也。彼中人者﹐不畏此以檢身﹐將何所不至哉﹖故堯舜能去此四字﹐無爲而善﹐忘得失毀譽之心也。桀紂能去此四字﹐敢於爲惡﹐不得失毀譽之卹也。

心要虛﹐無一點渣滓﹔心要實﹐無一毫欠缺。

只一事不畱心﹐便有一事不得其理﹔一物不畱心﹐便有一物不得其所。

只大公了﹐便是包涵天下气象。

士君子作人﹐事事時時﹐只要个用心。一事不從心中出﹐便是亂舉動﹔一刻心不在腔子裏﹐便是空軀殼。

古人也算一个人﹐我輩成底是甚什人﹖若不愧不奮﹐便是無志。

聖﹑狂之分﹐只在苟﹑不苟兩字。

余甚愛萬籟無聲﹐蕭然一室之趨。或曰「無乃大寂滅乎﹖」曰「無邊風月自在。」

無技癢心﹐是多大涵養﹗故程子見獵而癢。學者各有所癢﹐便當各就癢處搔之。

欲﹐只是有進气無退气﹔理﹐只是有退气無進气。善學者﹐審於進退之間而已。

聖人懸虛明以待天下之感﹐不先意以感天下之事。其感也﹐以我胸中道理順應之﹔其無感也﹐此心空空洞洞﹐寂然曠然。譬之鑑光明在此﹐物來則照之﹐物去則光明自在﹐彼事未來而意必﹐是持鑑覓物也。嘗謂﹕鏡是物之聖人﹐鏡日照萬物而常明﹐無心而不勞故也。聖人日應萬事而不累﹐有心而不役故也。夫惟爲物役而後累心﹐而後應有偏著。

恕心養到極處﹐只看得世間人都無罪過。

物有以慢藏而失﹐亦有以謹藏而失者﹔禮有以疏忽而誤﹐亦有以敬畏而誤者。故用心在有無之間。

說不得眞知明見﹐一些涵養不到﹐發出來便是本象﹐倉卒之際﹐自然掩護不得。

一友人沈雅從容﹐若溫而不理者。隨身急用之物﹐座客失備者三人﹐此友取之袖中﹐皆足以應之。或難以數物﹐呼左右取之攜中﹐犁然在也。余嘆服曰「君不窮於用哉﹗」曰「我無以用爲也。此第二著﹐偶備其萬一耳。備之心﹐愼之心也。愼在備先﹐凡所以需吾備者﹐吾已先圖﹐無賴於備。故自有備以來﹐吾無萬一﹐故備常余而不用。」或曰「是無用備矣。」曰「無萬一而猶備﹐此吾之所以爲愼也。若恃備而不愼﹐則備也者﹐長吾之怠者也﹐久之﹐必窮於所備之外﹔恃愼而不備﹐是愼也者﹐限吾之用者也﹐久之﹐必窮於所愼之外。故寧備而不用﹐不可用而無備。」余嘆服曰「此存心之至者也。《易》曰﹕『藉之用茅﹐又何咎焉﹖』其斯之謂與﹖」吾識之以爲疏忽者之戒。

欲理會七尺﹐先理會方寸﹔欲理會六合﹐先理會一腔。

靜者生門﹐躁者死戶。

士君子一出口﹐無反悔之言﹔一動手﹐無更攺之事。誠之於思﹐故也。

只此一念公正了﹐我於天地鬼神通是一个。而鬼神之有邪气者﹐且跧伏退避之不暇﹐庶民何私何怨﹐而忍枉其是非﹐腹誹巷議者乎﹖

和气平心發出來﹐如春風拂弱柳﹐細雨潤新苗﹐何等舒泰﹗何等感通﹗疾風﹑迅雷﹑暴雨﹑酷霜﹐傷損必多。或曰「不似無骨力乎﹖」余曰「譬之玉﹐堅剛未嘗不堅剛﹐溫潤未嘗不溫潤。」余嚴毅多﹐和平少﹐近悟得此。

儉則約﹐約則百善俱興﹔侈則肆﹐肆則百惡俱縱。

天下國家之存亡﹐身之生死﹐只系敬﹑怠兩字。敬則愼﹐愼則百務修舉﹔怠則苟﹐苟則萬事隳頹。自天子以至於庶人﹐莫不如此。此千古聖賢之所兢兢﹐而亡人之所必由也。

每日點檢﹐要見這念頭自徳性上發出﹐自气質上發出﹐自習識上發出﹐自物欲上發出。如此省察﹐久久自識得本來面目。初學最要知此。

道義心胸發出來﹐自無暴戾气象﹐怒也怒得有禮。若說聖人不怒﹐聖人只是六情﹖

過差遺忘﹐只是昏忽﹐昏忽只是不敬。若小心愼密﹐自無過差遺忘之病。孔子曰「敬事。」樊遲粗鄙﹐告之曰「執事敬。」子張意廣﹐告之曰「無小大﹐無敢慢。」今人只是懶散﹐過差遺忘﹐安得不多﹖

吾初念只怕天知﹐久久來不怕天知﹐又久久來只求天知。但﹐未到那何必天知地步耳。

气盛便沒涵養。

定靜安慮﹐聖人胸中無一刻不如此。或曰「喜怒哀樂到面前﹐何如﹖」曰「只恁喜怒哀樂﹐定靜安慮﹐胸次無分毫加損。」

憂世者與忘世者談﹐忘世者笑﹔忘世者與憂世者談﹐憂世者悲。嗟夫﹗六合骨肉之淚﹐肯向一室胡越之人哭哉﹖彼且謂我爲病狂﹐而又安能自知其喪心哉﹖

得之一字﹐最壞此心。不但鄙夫患得﹐年老戒得爲不可。只明其道而計功﹐有事而正心﹐先事而動得心﹐先難而動獲心﹐便是雜霸雜夷。一念不極其純﹐萬善不造其極。此作聖者之大戒也。

充一个公己公人心﹐便是胡越一家﹔任一个自私自利心﹐便中父子仇讎。天下興亡﹑國家治亂﹑萬姓死生﹐只爭這个些子。

廁牏之中﹐可以迎賓客﹔牀第之間﹐可以交神明。必如此﹐而後謂之不苟。

爲人辧冤白謗﹐是第一天理。

治心之學﹐莫妙於瑟僴二字。瑟訓嚴密﹐譬之重關天險﹐無隙可乘﹐此謂不疏﹐物欲自消其窺伺之心。僩訓武毅﹐譬之將軍按劍﹐見者股栗﹐此謂不弱﹐物欲自奪其猖獗之气。而今吾輩靈臺﹐四無墻戶﹐如露地錢財﹐有手皆取﹔又孱弱無能﹐如殺殘俘虜﹐落膽從人﹐物欲不須投間抵隙﹐都是他家產業﹔不須硬迫柔求﹐都是他家奴婢﹐更有那个關防﹖何人喘息﹖可哭可恨﹗

沈靜﹐非緘默之謂也。意淵涵而態閒正﹐此謂眞沈靜。𨿽終日言語﹐或千軍萬馬中相攻擊﹐或稠人廣眾中應繁劇﹐不害其爲沈靜﹐神定故也。一有飛揚動擾之意﹐𨿽端坐終日﹐寂無一語﹐而色貌自浮﹔或意𨿽不飛揚動擾﹐而昏昏欲睡﹐皆不得謂沈靜。眞沈靜底自是惺憽﹐包一段全副精神在裏。

明者料人之所避﹐而狡者避人之所料﹐以此相與﹐是賊本眞而長姦僞也。是以君子寧犯人之疑﹐而不賊己之心。

室中之斗﹐市上之爭﹐彼所據各有一方也。一方之見皆是己非人﹐而濟之以不相下之气﹐故寧死而不平。嗚呼﹗此猶愚人也。賢臣之爭政﹐賢士之爭理﹐亦然。此言語之所以日多﹐而後來者益莫知所決擇也。故爲下愚人作法吏易﹐爲士君子所折衷難。非斷之難﹐而服之難也。根本處﹐在不見心而任口﹐恥屈人而好勝﹐是室人市兒之見也。

大利不換小義﹐況以小利壞大義乎﹖貪者可以戒矣。

殺身者不是刀劍﹐不是寇讐﹐乃是自家心殺了自家。

知識﹐帝則之賊也。惟忘知識以任帝則﹐此謂天眞﹐此謂自然。一著念便乖違﹐愈著念愈乖違。乍見之心﹐歇息一刻﹐別是一个光景。

爲惡惟恐人知﹐爲善惟恐人不知﹐這是一副甚心腸﹐安得長進﹖

或問﹕「虛靈二字﹐如何分別﹖」曰「惟虛故靈。」頑金無聲﹐鑄爲鐘磬則有聲﹔鐘磬有聲﹐實之以物則無聲。聖心無所不有﹐而一無所有﹐故感而遂通天下之故。

渾身五臟六腑﹑百脈千絡﹑耳目口鼻﹑四肢百骸﹑毛髮甲爪﹐以至衣裳冠履﹐都無分毫罪過﹐都與堯舜一般﹐只是一點方寸之心﹐千過萬罪﹐禽獸不如。千古聖賢只是治心﹐更不說別个。學者只是知得這个可恨﹐便有許大見識。

人心是个猖狂自在之物﹑隕身敗家之賊﹐如何縱容得他﹖

良知何處來﹖生於良心﹔良心何處來﹖生於天命。

心要實﹐又要虛。無物之謂虛﹐無妄之謂實﹔惟虛故實﹐惟實故虛。心要小﹐又要大。大其心﹐能體天下之物﹔小其心﹐不僨天下之事。

要補必須補个完﹐要折必須折个淨。

學術以不愧於心﹑無惡於志爲第一。也要點檢這心志﹐是天理﹖是人欲﹖便是天理﹐也要點檢是邊見﹖是天則﹖

堯眉舜目﹑文王之身﹑仲尼之步﹐而盜跖其心﹐君子不貴也。有數聖賢之心﹐何妨貌似盜跖﹖

學者欲在自家心上做工夫﹐只在人心做工夫。

此心要常適﹐𨿽是憂勤惕勵中﹐困窮抑鬱際﹐也要有這般胸次。

不怕來濃艷﹐只怕去沾戀。

原不萌芽﹐說甚生機。

平居時有心訒言還容易﹐何也﹖有意收斂故耳。只是當喜怒愛憎時發當其可﹐無一厭人語﹐才見涵養。

口有慣言﹐身有誤動﹐皆不存心之故也。故君子未事前定﹐當事凝一。識所不逮﹐力所不能﹐𨿽過無愧心矣。

世之人何嘗不用心﹖都只將此心錯用了。故學者要知所用心﹐用於正而不用於邪﹐用於要而不用於雜﹐用於大而不用於小。

予嘗怒一卒﹐欲重治之。召之﹐久不至﹐減予怒之半。又久而後至﹐詬之而止。因自笑曰「是怒也﹐始發而中節邪﹖中減而中節邪﹖終止而中節邪﹖」惟聖人之怒﹐初發時便恰好﹐終始只一个念頭不變。

世間好底分數休占多了﹐我這里消受幾何﹐其餘分數任世間人占去。

京師僦宅﹐多擇吉數﹐有喪者﹐人多棄之﹐曰「能禍人。」予曰「是人爲室禍﹐非室能禍人也。」人之死生﹐受於有生之初﹐豈室所能移﹖室不幸而遭當死之人﹐遂爲人所棄耳。惟君子能自信而付死生於天則﹐不爲往事所感矣。

不見可欲時﹐人人都是君子﹔一見可欲﹐不是滑了腳跟﹐便是擺動念頭。老子曰「不見可欲﹐使心不亂。」此是閉目塞耳之學。一入耳目來﹐便了不得。今欲與諸君在可欲上做工夫﹐淫聲美色滿前﹐但如鑑照物﹐見在妍蚩﹐不侵鏡光﹔過去妍蚩﹐不畱鏡裏﹐何嫌於坐懷﹖何事於閉門﹖推之可怖可驚﹑可怒可惑﹑可憂可恨之事﹐無不皆然。到此才是工夫﹐才見手段。把持則爲賢者﹐兩忘則爲聖人。予嘗有詩云「百尺竿頭著腳﹐千層浪裏翻身。个中如履平地﹐此是誰何道人。」

一里人事專利己﹐屢爲訓說不從。後每每作善事﹐好施貧救難﹐予喜之﹐稱曰「君近日作事﹐每每在天理上畱心﹐何所感悟而然﹖」曰「近日讀司馬溫公語﹐有云﹕『不如積陰徳於冥冥之中﹐以爲子孫長久之計。』」予笑曰「君依舊是利心﹐子孫安得受福﹖」

小人終日苦心﹐無甚受用處。卽欲趨利﹐又欲貪名﹔卽欲掩惡﹐又欲詐善。虛文浮禮﹐惟恐其疏略﹔消沮閉藏﹐惟死其敗露。又患得患失﹐只是求富求貴﹔畏首畏尾﹐只是怕事怕人。要之溫飽之外﹐也只與人一般﹐何苦自令天君無一息寧泰處﹖

滿面目都是富貴﹐此是市井兒﹐不堪入有道門墻﹐徒令人嘔吐而爲之羞耳。若見得大時﹐舜禹有天下而不與。

讀書人只是个气髙﹐欲人尊己﹔志卑﹐欲人利己﹐便是至愚極陋。只看四書六經千言萬語教人是如此不是﹖士之所以可尊可貴者﹐以有道也。這般見識﹐有什麼尊貴處﹖小子戒之。

第一受用﹐胸中漧淨﹔第二受用﹐外來不動﹔第三受用﹐合家沒病﹔第四受用﹐與物無競。

欣喜歡愛處﹐便藏煩惱機關﹐乃知雅淡者﹐百祥之本﹔怠惰放肆時﹐都是私欲世界﹐始信懶散者﹐萬惡之宗。

求道學眞傳﹐且髙閣百氏諸儒﹐先看孔孟以前胸次﹔問治平要旨﹐只遠宗三皇五帝﹐淨洗漢唐而下心腸。

看得眞幻景﹐卽身不吾有何傷﹖況把世情嬰肺腑﹔信得過此心﹐𨿽天莫我知奚病﹖那教流語惱胸腸。

善根中才發萌蘗﹐卽著意栽培﹐須教千枝萬葉﹔惡源處略有涓流﹐便極力擁塞﹐莫令暗長潛滋。

處世莫驚毀譽﹐只我是﹐無我非﹐任人短長﹔立身休問吉凶﹐但爲善﹐不爲惡﹐憑天禍福。

念念可與天知﹐盡其在我﹔事事不執己見﹐樂取諸人。

淺狹一心﹐到處便招猶悔﹔因循兩字﹐從來誤盡英雄。

齋戒神明其徳﹐洗心退藏於密。

常將半夜縈千歲﹐只恐一朝便百年。

試心石上卽平地﹐沒足池中有隱潭。

心無一事累﹐物有十分春。

神明七尺體﹐天地一腔心。

終有歸來日﹐不知到幾時。

吾心原止水﹐世態任浮雲。倫理

宇宙內大情種﹐男女居其第一。聖王不欲裁割而矯拂之﹐亦不能裁割矯拂也。故通之以不可已之情﹐約之以不可犯之禮﹐繩之以必不赦之法﹐使縱之而相安相久也。聖人亦不若是之亟也﹐故五倫中父子﹑君臣﹑兄弟﹑朋友﹐篤了又篤﹐厚了又厚﹐惟恐情意之薄。惟男女一倫﹐是聖人苦心處﹐故有別先自夫婦始。本與之以無別也﹐而又教之以有別﹐況有別者﹐而肯使之混乎﹖聖人之用意深矣﹗是死生之衢而大亂之首也﹐不可以不愼也。

親母之愛子也﹐無心於用愛﹐亦不知其爲用愛﹐若渴飲饑食然﹐何嘗勉彊﹖子之得愛於親母也﹐若謂應得﹐習於自然﹐如夏葛冬裘然﹐何嘗歸功﹖至於繼母之慈﹐則有徳色﹐有矜語矣。前子之得慈於繼母﹐則有感心﹐有頌聲矣。

一家之中﹐要看得尊長尊﹐則家治。若看得尊長不尊﹐如何齊他﹖得其要在尊長自修。

人子之事親也﹐事心爲上﹐事身次之﹔最下﹐事身而不卹其心﹔又其下﹐事之以文而不卹其身。

孝子之事親也﹐禮卑伏如下僕﹐情柔婉如小兒。

進食於親﹐侑而不勸﹔進言於親﹐論而不諫﹔進侍於親﹐和而不莊。親有疾﹐憂而不悲﹔身有疾﹐形而不聲。

侍疾﹐憂而不食﹐不如努力而加餐﹐使此身不能侍疾﹐不孝之大者也﹔居喪﹐羸而廢禮﹐不如`哀而愼終﹐此身不能襄事﹐不孝之大者也。

朝廷之上﹐紀綱定而臣民可守﹐是曰朝常﹔公卿大夫﹑百司庶官﹐各有定法﹐可使持循﹐是曰官常﹔一門之內﹐父子兄弟﹑長幼尊卑﹐各有條理﹐不變不亂﹐是曰家常﹔飲食起居﹐動靜語默﹐擇其中正者﹐守而勿失﹐是曰身常。得其常則治﹐失其常則亂﹐未有苟且冥行而不取敗者也。

雨澤過潤﹐萬物之災也﹔恩寵過禮﹐臣妾之災也﹔情愛過義﹐子孫之災也。

人心喜則志意暢達﹐飲食多進而不傷﹐血气沖和而不郁﹐自然無病而體充身健﹐安得不壽﹖故孝子之於親也﹐終日幹幹﹐惟恐有一毫不快事到父母心頭。自家旣不惹起﹐外觸又極防閒﹐無論貧富﹑貴賤﹑常變﹑順逆﹐只是以悅親爲主。蓋悅一字﹐乃事親第一傳心口訣也。卽不幸而親有過﹐亦須在悅字上用工夫。幾諫積誠﹑耐煩畱意﹑委曲方略﹐自有回天妙用。若直諍以甚其過﹐暴棄以增其怒﹐不悅莫大焉。故曰「不順乎親﹐不可以爲子。」

郊社﹐報天地生成之大徳也﹐然災沴有禳﹐順成有祈﹐君爲私田則仁﹐民爲公田則忠﹐不嫌於求福﹐不嫌於免禍。子孫之祭先祖﹐以追養繼孝也﹐自我祖父母﹐以有此身也﹐曰「賴先人之澤﹐以享其餘慶也。」曰「吾朝夕奉養承歡﹐而一旦不復獻杯棬﹐心悲思而無寄﹐故祭薦以伸吾情也。」曰「吾貧賤不足以供菽水﹐今鼎食而親不逮﹐心悲思而莫及﹐故祭薦以志吾悔也。」豈爲其遊魂虛位能福我而求之哉﹖求福已非君子之心﹐而以一飯之設﹐數拜之勤﹐求福於先人﹐仁孝誠敬之心果如是乎﹖不謀利﹐不責報﹐不望其感激﹐𨿽在他人猶然﹐而況我先人乎﹖《詩》之祭必言福﹐而《楚茨》諸詩爲尢甚﹐豈可爲訓耶﹖吾獨有取於《采蘩》《采蘋》二詩﹐盡物盡志﹐以達吾子孫之誠敬而已﹐他不及也。明乎此道﹐則天下萬事萬物﹐皆盡我所當爲﹐禍福利害﹐皆聽其自至﹐人事修而外慕之心息﹐向道專而作輟之念忘矣。何者﹖明於性分而無所冀悻也。

友道極關系﹐故與君父並列而爲五。人生徳業成就﹐少朋友不得。君以法行﹐治我者也﹔父以恩行﹐不責善者也﹔兄弟怡怡﹐不欲以切偲傷愛﹔婦人主內事﹐不得相追隨﹔規過﹐子𨿽敢爭﹐終有可避之嫌﹔至於對嚴師﹐則矜持收斂而過無可見﹔在家庭﹐則狎暱親習而正言不入。惟夫朋友者﹐朝夕相與﹐旣不若師之進見有時﹐情禮無嫌﹔又不若父子兄弟之言語有忌。一徳虧﹐則友責之﹔﹣業廢﹐則友責之﹐美則相與獎勸﹐非則相與匡救﹐日更月變﹐互感交摩﹐駸駸然不覺其勞且難﹐而入於君子之域矣。是朋友者﹐四倫之所賴也。嗟夫﹗斯道之亡久矣。

言語嬉媟﹐樽俎嫗煦﹐無論事之善惡﹐以順我者爲厚交﹔無論人之姦賢﹐以敬我者爲君子。躡足附耳﹐自謂知心﹔接膝拍肩﹐濫許刎頸。大家同陷於小人而不知﹐可哀也已﹗是故物相反者相成﹐見相左者相益。孔子取友﹐曰「直﹑諒﹑多聞」。此三友者﹐皆與我不相附會者也﹐故曰益。是故﹐得三友難﹐能爲人三友更難。天地間﹐不論天南地北﹐縉紳艸莽﹐得一好友﹐道同志合﹐亦人生一大快也。

長者有議論﹐唯唯而聽﹐無相直也﹔有咨詢﹐謇謇而對﹐無遽盡也。此卑幼之道也。

陽稱其善﹐以悅彼之心﹔陰養其惡﹐以快己之意﹐此友道之大戮也。靑天白日之下﹐有此魑魅魍魎之俗﹐可哀也已也﹗

古稱﹕「君門遠於萬里。」謂情隔也。豈惟君門﹖父子殊心﹐一堂遠於萬里﹔兄弟離情﹐一門遠於萬里﹔夫妻反目﹐一榻遠於萬里。苟情聯志通﹐則萬里之外﹐猶同堂共門而比肩一榻也。以此推之﹐同時不相知﹐而神交於千百世之上下亦然。是知離合在心期﹐不專在躬逢。躬逢而心期﹐則天下至遇也﹕君臣之堯舜﹐父子之文周﹐師弟之孔顏。

「隔」之一字﹐人情之大患。故君臣﹑父子﹑夫婦﹑朋友﹑上下之交﹐務去隔﹐此字不去而不怨叛者﹐未之有也。

仁者之家﹕父子愉愉如也﹐夫婦雝雝如也﹐兄弟怡怡如也﹐僮僕欣欣如也﹐一家之气象融融如也。義者之家﹕父子凜凜如也﹐夫婦嗃嗃如也﹐兄弟翼翼如也﹐僮僕肅肅如也﹐一家之气象栗栗如也。仁者以恩勝﹐其流也知和而和﹔義者以嚴勝﹐其流也疏而寡恩。故聖人之居家也﹐仁以主之﹐義以輔之﹐洽其太和之情﹐但不潰其防﹐斯已矣。其井井然嚴城深塹﹐則男女之辧也﹗𨿽聖人不敢與家人相忘。

父在居母喪﹐母在居父喪﹐以從生者之命爲重。故孝子不以死者憂生者﹐不以小節傷大體﹐不泥經而廢權﹐不徇名而害實﹐不全我而傷親。所貴乎孝子者﹐心親之心而已。

天下不可一日無君﹐故夷﹑齊非湯武﹐明臣道也。此天下之大妨也﹗不然﹐則亂臣賊子接踵矣﹐而難爲君。天下不可一日無民﹐故孔﹑孟是湯武﹐明君道也。此天下之大懼也﹗不然﹐則暴君亂主接踵矣﹐而難爲民。

爵祿恩寵﹐聖人未嘗不以爲榮。聖人非以此爲加損也。朝廷重之以示勸﹐而我輕之以示髙﹐是與君忤也﹐是窮君鼓舞天下之權也。故聖人𨿽不以爵祿恩寵爲榮﹐而未嘗不榮之﹐以重帝王之權﹐以示天下帝王之權之可重﹐此臣道也。

人子和气﹑愉色﹑婉容﹐發得深時﹐養得定時﹐任父母冷面寒鐵﹐雷霆震怒﹐只是這一腔溫意﹑一面春風﹐則自無不回之天﹐自無屢變之天﹐讒譖何由入﹖嫌隙何由作﹖其次莫如敬愼﹐夔夔齋栗﹐敬愼之至也﹐故瞽瞍亦允若。溫和示人以可愛﹐消融父母之惡怒﹔敬愼示人以可矜﹐激發父母之悲憐。所謂積誠意以感動之者﹐養和致敬之謂也。蓋格親之功﹐惟和爲妙﹑爲深﹑爲速﹑爲難﹐非至性純孝者不能。敬愼猶可勉彊耳。而今人子以涼薄之色﹑惰慢之身﹑驕蹇之性﹐及犯父母之怒﹐旣不肯挽回﹐又倨傲以甚之﹐此其人在孝弟之外﹐故不足論。卽有平日溫愉之子﹐當父母不悅而亦慍見﹐或生疑而遷怒者﹔或無意遷怒而不避嫌者﹔或不善避嫌﹐愈避而愈冒嫌者﹐積隙成釁﹐遂致不祥。豈父母之不慈﹖此孤臣孽子之法戒﹐堅志熟仁之妙道也。

孝子之事親也﹐上焉者先意﹐其次承志﹐其次共命。共命﹐則親有未言之志﹐不得承也﹔承志﹐則親有未萌之意﹐不得將也﹔至於先意﹐而悅親之道至矣。或曰「安得許多心思能推至此乎﹖」曰「事親者﹐以悅親爲事者也。以悅親爲事﹐則孳孳皇皇無以尙之者﹐只是這个念頭﹐親有多少意志﹐終日體認不得﹖」

或問﹕「共事一人﹐未有不妒者﹐何也﹖」曰「人之才能﹑性行﹑容貌﹑辭色﹐種種不同﹐所事者﹐必悅其能事我者﹐惡其不能事我者。能事者見悅﹐則不能事者必疏。是我之見疏﹐彼之能事成之也﹐焉得不妒﹖旣妒﹐安得不相傾﹖相傾﹐安得不受禍﹖故見疏者妒﹐妒其形己也﹔見悅者亦妒﹐妒其妒己也。」「然則柰何﹖」曰「居寵﹐則思分而推之以均眾﹔居尊﹐則思和而下之以相忘﹐人何妒之有﹖緣分以安心﹐緣遇以安命﹐反己而不尢人﹐何妒人之有﹖此入宮入朝者之所當知也。」

孝子侍親﹐不可有沈靜態﹐不可有莊肅態﹐不可有枯淡態﹐不可有豪雄態﹐不可有勞倦態﹐不可有病疾態﹐不可有愁苦態﹐不可有怨怒態。

子弟生富貴家﹐十九多驕惰淫泆﹐大不長進。古人謂之豢養﹐言甘食美服﹐養此血肉之軀與犬豕等。此輩闒茸﹐士君子見之爲羞﹐而彼方且志得意滿﹐以此誇人。父兄之孽﹐莫大乎是﹗

男女遠別﹐𨿽父女﹑母子﹑兄妹﹑姊弟﹐亦有別嫌明微之禮。故男女八歲不同食﹐子婦事舅姑﹐禮也。本不遠別﹐而世俗最嚴翁婦之禮﹐影響間﹐卽疾趨而藏匿之﹔其次夫兄弟婦相避﹐此外﹐一無所避﹐已亂綱常。乃至叔嫂﹑姊夫﹑妻妹﹑妻弟之妻互相嘲謔以爲常﹐不幾於夷風乎﹖不知﹐古者遠別﹐止於授受不親﹐非避匿之謂﹐而男女所包甚廣﹐自妻妾外﹐皆當遠授受之嫌。愛禮者﹐不可不明辧也﹗

子﹑婦事人者也﹐未爲父兄以前﹐莫令奴婢奉事﹐長其驕惰之情。當日使勤勞﹐常令卑屈﹐此終身之福。不然﹐是殺之也。昏愚父母﹐驕奢子弟﹐不可不知。

問安﹐問侍者﹐不問病者﹔問病者﹐非所以安之也。

喪服之制﹐以緣人情﹐亦以立世教。故有引而致之者﹐有推而遠之者﹐要不出恩﹑義兩字。而不可曉亦多。達觀會通之君子﹐當制作之權﹐必有一番見識。泥古﹐非達觀也。

親沒而遺物在眼﹐與其不忍見而毀之也﹐不若不忍忘而存之。

﹝示兒﹞云「門戶髙一尺﹐气焰低一丈。華山只讓天﹐不怕沒人上。」

愼言之地﹐惟家庭爲要﹔應愼言之人﹐惟妻子﹑僕隸爲要﹐此理亂之原而禍福之本也。人往往忽之﹐悲夫﹗

門戶可以托父兄﹐而喪徳辱名﹐非父兄所能庇﹔生育可以由父母﹐而求疾蹈險﹐非父母所得由。爲人子弟者﹐不可不知。

繼母之虐﹐嫡妻之妒﹐古今以爲恨者也﹔而前子不孝﹐丈夫不端﹐則捨然不問焉。世情之偏也﹐久矣﹗懷非母之迹﹐而因似生嫌﹔借恃父之名﹐而無端造謗﹔讟怨忤逆﹐父亦被誣者﹐世豈無耶﹖恣淫狎之性﹐而恩重綠絲﹔挾城社之威﹐而侮及黃裏﹔《谷風》《栢舟》﹐妻亦失所者﹐世豈無耶﹖惟子孝夫端﹐然後繼母嫡妻無辭於姻族矣﹗居官不可不知。

齊以刀切物﹐使參差者就於一致也。家人恩勝之地﹐情多而義少﹐私易而公難﹐若人人遂其欲﹐勢將無極。故古人以父母爲嚴君﹐而家法要威如﹐蓋對癥之治也。

閨門之中﹐少了个禮字﹐便自天翻地覆。百禍千殃﹐身亡家破﹐皆從此起。

家長﹐一家之君也。上焉者使人歡愛而敬重之﹐次則使人有所嚴憚﹐故曰嚴君。下則使人慢﹐下則使人陵﹐最下則使人恨。使人慢﹐未有不亂者﹔使人陵﹐未有不敗者﹔使人恨﹐未有不亡者。嗚呼﹗齊家豈小故哉﹖今之人皆以治生爲急﹐而齊家之道不講久矣﹗

兒女輩﹐常著他拳拳曲曲﹐緊緊恰恰﹐動必有畏﹐言必有驚﹐到自專時﹐尙不可知。若使之快意適情﹐是殺之也。此愚父母之所當知也。

責人到閉口捲舌﹑面赤背汗時﹐猶刺刺不已﹐豈不快心﹖然淺隘刻薄甚矣﹗故君子攻人﹐不盡其過﹐須含蓄以徐人之愧懼﹐令其自新﹐方有趣味﹐是謂以善養人。

曲木惡繩﹐頑石惡攻﹐責善之言﹐不可不愼也。

恩禮出於人情之自然﹐不可彊致。然禮系體面﹐猶可責人﹔恩出於根心﹐反以責而失之矣。故恩薄可結之使厚﹐恩離可結之使固﹐一相責望﹐爲怨滋深。古父子﹑兄弟﹑夫婦之間﹐使骨肉爲寇讐﹐皆坐責之一字耳。

宋儒云「宗法明而家道正。」豈惟家道﹖將天下之治亂﹐恆必由之。宇宙內﹐無有一物不相貫屬﹐不相統攝者。人以一身統四肢﹐一肢統五指﹔木以株統幹﹐以干統枝﹐以枝統葉﹔百谷以莖統穗﹐以穗統﹝禾尊﹞﹐以﹝禾尊﹞統粒﹐蓋同根一脈﹐聯屬成體。此操一舉萬之術﹐而治天下之要道也。天子統六卿﹐六卿統九牧﹐九牧統郡邑﹐郡邑統鄕正﹐鄕正統宗子。事則以次責成﹐恩則以次流布﹐教則以次傳宣﹐法則以次繩督。夫然後上不勞﹑下不亂﹑而政易行。自宗法廢﹐而人各爲身﹐家各爲政﹐彼此如飄絮飛沙﹐不相維系﹐是以上勞而無要領可持﹐下散而無脈胳相貫﹐姦盜易生而難知﹐教化易格而難達。故宗法立而百善興﹐宗法廢而萬事弛。或日﹕「宗子而賤﹑而弱﹑而幼﹑而不肖﹐何以統宗﹖」曰「古之宗法也﹐如封建﹐世世以嫡長。嫡長不得其人﹐則一宗受其敝﹐且豪彊得以鼠視宗子﹐而魚肉孤弱。其誰制之﹖蓋有宗子又當立家長﹐宗子以世世長子孫爲之﹔家長以闔族之有徳望﹐而眾所推服能佐宗子者爲之﹐胥重其權而互救其失。此二者﹐宗人一委聽焉﹐則有司有所責成﹐而紀法易於修舉矣。

責善之道﹐不使其有我所無﹐不使其無我所有﹐此古人之所以貴友也。

「母氏聖善﹐我無令人。」孝子不可不知﹔「臣罪當誅兮﹐天王聖明。」忠臣不可不知。

士大夫以上﹐有祠堂﹐有正寢﹐有客位。祠堂﹕有齋房﹑神庫﹐四世之祖考居焉﹐先世之遺物藏焉﹐子孫立拜之位在焉﹐犧牲﹑鼎俎﹑盥尊之器物陳焉﹐堂上堂下之樂列焉﹐主人之周旋升降由焉。正寢﹕吉禮則生忌之考妣遷焉﹐凶禮則屍柩停焉﹐柩前之食案﹑香幾﹑衣冠設焉﹐朝夕哭奠之位容焉﹐柩旁牀帳諸器之陳設﹑五服之喪次﹐男女之哭位分焉﹐堂外弔奠之客﹑祭器之羅列在焉。客位﹕則將葬之遷柩宿焉﹐冠禮之曲折﹑男女之醮位﹑賓客之宴饗行焉。此三所者﹐皆有兩階﹐皆有位次。故居室寧陋﹐而四禮之所斷乎其不可陋。近見名公﹐有以旋馬容膝﹑繩樞甕牖爲淸節髙品者﹐余甚慕之﹐而愛禮一念甚於愛名。故力可勉爲﹐不嫌弘裕﹐敢爲大夫以上者告焉。

守禮不足愧﹐抗於禮乃可愧也。禮當下則下﹐何愧之有﹖

家人之害莫大於卑幼各恣其無厭之情而上之人阿其意而不之禁﹐猶莫大於婢子造言而婦人悅之﹐婦人附會而丈夫信之。禁此二害而家不和睦者鮮矣。

只拿定一个是字做﹐便是「建諸天地而不悖﹐質諸鬼神而無疑」底道理﹐更問甚占卜﹐信甚星命﹗或曰「趨吉避凶﹐保身之道。」曰「君父在難﹐正臣子死忠死孝之時﹐而趨吉避凶可乎﹖」或曰「智者明義理﹑識時勢﹐君無乃專明於義理乎﹖」曰「有可柰何時﹐正須審時因勢﹐時勢亦求之識見中﹐豈於讖緯陰陽家求之邪﹖」或曰「气數自然﹐亦彊作不成。」曰「君子所安者義命﹐故以气數從義理﹐不以義理從气數。富貴利達則付之天﹐進退行藏則決之己。」或曰「到無柰何時何如﹖」曰「這也看道理﹐病在膏肓﹐望之而走﹐扁鵲之道當如是也。若屬纊頃刻﹐萬無一生﹐偶得良方﹐猶然忙走灌藥﹐孝子慈孫之道當如是也。」

謹言不但外面﹐𨿽家庭間﹐沒个該說的話﹔不但大賓﹐𨿽親厚友﹐沒个該任口底話。

談道

大道有一條正路﹐進道有一定等級。聖人教人只示以一定之成法﹐在人自理會﹔理會得一步再說與一步﹐其第一步不理會到十分﹐也不說與第二步。非是苦人﹐等級原是如此。第一步差一寸﹐也到第二步不得。孔子於賜﹐才說與他一貫﹐又先難他「多學而識」一語。至於仁者之事﹐又說﹕「賜也﹐非爾所及。」今人開口便講學脈﹐便說本體﹐以此接引後學﹐何似癡人前說夢﹖孔門無此教法。

有處常之五常﹐有處變之五常。處常之五常是經﹐人所共知﹔處變之五常是權﹐非識道者不能知也。不擒二毛不以仁稱﹐而血流漂杵不害其爲仁﹔二子乘舟不以義稱﹐而管﹑霍被戮不害其爲義。由此推之﹐不可勝數也。嗟夫﹗世無有識者﹐每泥於常而不通其變﹔世無識有識者﹐每責其經而不諒其權。此兩人皆道之賊也﹐事之所以難濟也。噫﹗非精義擇中之君於﹐其誰能用之﹖其誰能識之﹖

談道者𨿽極精切﹐須向苦心人說﹐可使手舞足蹈﹐可使大叫垂泣﹐何者﹖以求通未得之心﹐聞了然透徹之語﹐如饑得珍饈﹐如旱得霖雨。相悅以解妙﹐不容言其不然者﹐如麻木之肌﹐鍼灸終日尙不能覺﹐而以爪搔之﹐安知痛癢哉﹖吾竊爲言者惜也。放大道獨契﹐至理不言﹐非聖賢之忍於棄人﹐徒嘵嘵無益耳。是以聖人待問而後言﹐猶因人而就事。

廟堂之樂﹐淡之至也﹐淡則無欲﹐無欲之道與神明通﹔素之至也﹐素則無文﹐無文之妙與本始通。

眞器不修﹐修者僞物也﹔眞情不飾﹐飾者僞交也。家人父子之間不讓而登堂﹐非簡也﹐不侑而飽食﹐非饕也﹐所謂眞也。

誰待讓而入﹐而後有讓亦不入者矣﹔惟待侑而飽﹐而後有侑亦不飽者矣﹐是兩修文也。廢文不可爲禮﹐文至掩眞﹐禮之賊也﹐君子不尙焉。

百姓得所﹐是人君太平﹔君民安業﹐是人臣太平﹔五穀丰登﹐是百勝太平﹐大小和順﹐是一家太平﹔父母無疾﹐是人子太平﹔胸中無累﹐是一腔太平。

至道之妙﹐不可意思﹐如何可言﹖可以言﹐皆道之淺也。

玄之又玄﹐猶龍公亦說不破﹐蓋公亦囿於玄玄之中耳。要說﹐說个甚﹖然卻只在匹夫匹婦共知共行之中﹐外了這个便是虛無。

除了个中字﹐更定道統不得。傍流之至聖﹐不如正路之賢人。故道統寧中絕﹐不以傍流繼嗣﹐何者﹖气脈不同也。予嘗曰「寧爲道統家奴婢﹐不爲傍流家宗子。」

或問﹕「聖人有可克之已否﹖」曰「惟堯﹑舜﹑文王﹑周﹑孔無已可克﹐其餘聖人都有已。任是伊尹的已﹐和是柳下惠的已﹐淸是伯夷的已。志向偏於那一邊便是已﹐己者﹐我也﹐不能忘我而任意見也﹐狃於气質之偏而離中也。這已便是人欲﹐勝不得這己都不成个剛者。

自然者﹐發之不可遏﹔禁之不能止。才說是當然﹐便沒气力﹔然反之之聖﹐都在當然上做工夫﹐所以說勉然。勉然做到底。知之成功﹐𨿽一分數境界﹐到那難題試驗處﹐終是微有不同。此難以形迹語也。

堯﹑舜﹑周﹑孔之道﹐只是傍人情﹑依物理﹐拈出个天然自有之中行將去﹐不驚人﹐不苦人﹐所以難及。後來人勝他不得﹐卻尋出甚髙難行之事﹐玄冥隱僻之言﹐怪異新奇﹑偏曲幻妄以求勝﹐不知聖人妙處﹐只是个庸常。看六經﹑四書語言何等平易﹐不害其爲聖人之筆﹐亦未嘗有不明不備之道。嗟夫﹗

賢智者過之﹐佛﹑老﹑揚﹑墨﹑莊﹑列﹑申﹑韓是已。彼具意見才是聖人中萬分之一﹐而漫衍閎肆以至偏重而賊道。後學無識﹐遂至棄菽粟而餐玉屑﹐厭布帛而慕火浣﹐無補饑寒﹐反生奇病﹐悲夫﹗

中之一字﹐是先天乎上﹐無地寧下﹐無東西南北於四方。

此是南畝獨尊﹔道中的天子﹐仁﹑義﹑禮﹑智﹑信都是東酉侍立﹐百行萬善都是北面受成者也。不意宇宙間有此一妙字﹐有了這一个﹐別个都可勾銷﹐五常﹑百行﹑萬善但少了這个﹐都是一家貨﹐更成甚麼道理﹖

愚不肖者不能任道﹐亦不能賊道﹐賊道全是賢智。後世無識之人﹐不察道之本然面目﹐示天下以大中至正之矩﹐而但以賢智者爲標的。世間有了賢智﹐便看的中道尋常﹐無以過人﹐不起名譽﹐遂薄中道而不爲。道之壞也﹐不獨賢智者之罪﹐而惟崇賢智﹐其罪亦不小矣。中庸爲賢智而作也。中足矣﹐又下个庸字﹐旨深哉﹗此難與曲局之士道。

道者﹐天下古今共公之理﹐人人都有分的。道不自私﹐聖人不私道﹐而儒者每私之曰聖人之道。言必循經﹐事必稽古﹐曰衛道。嗟夫﹗此千古之大防也﹐誰敢決之﹖然道無津涯﹐非聖人之言所能限﹔事有時勢入﹐非聖人之制所能盡。後世苟有明者出﹐發聖人所未發﹐而默契聖人欲言之心﹔爲聖人所不爲﹐而吻合聖人爲之事﹐故此聖人之深幸而拘儒之所大駭也。嗚呼﹗此可與通者道。漢唐以來鮮若人矣。

易道渾身都是﹐滿眼都是﹐盈六合都是。三百八四十爻聖人特拈起三百八十四事來做題目。使千聖作《易》﹐人人另有三百八十四說﹐都外不了那陰陽道理。後之學者﹐求易於《易》﹐穿鑿附會以求通。不知易是个活的﹐學者看做死的﹔易是个無方體的﹐學者看做有定象的。故論簡要﹐乾坤二卦已多了﹔論窮盡﹐𨿽萬卷書說不盡易的道理﹐何止三百八十四爻﹖

中之一字﹐不但道理當然﹐𨿽气數離了中亦成不得寒暑﹐災樣失中則萬物殃﹐飲食起居失中則一身病。故四時各順其序﹐五臟各得其職﹐此之謂中。差分毫便有分毫驗應﹐是以聖人執中以立天地萬物之極。

學者只看得世上萬事萬物種種是道﹐此心才覺暢然。

在舉世塵俗中另識一種意味﹐又不輕與鮮能知味者嘗﹐才是眞趣。守此便是至寶。

五色勝則相掩﹐然必厚益之﹐猶不能渾然無迹﹐維黑一染不可辯矣。故黑者﹐萬事之府也﹐斂藏之道也。帝王之道黑﹐故能容保無疆﹔聖人之心黑﹐故能容會萬理。蓋含英彩﹑韜精明﹑養元气﹑蓄天機﹐皆黑之道也﹐故曰「惟玄催默」。玄﹐黑色也。默﹐黑象也。《書》稱舜曰「玄徳升聞」。《老於》曰「知其白﹐守其黑﹐得黑之精者也。」故外著而不可掩﹐皆道之淺者也。

𨿽然﹐儒道內黑而外白﹐黑爲體﹐白爲用﹔老氏內白而外黑﹐白安身﹐黑善世。

道在天地間不限於取數之多﹐心力勤者得多﹐心力衰者得少﹐昏弱者一無所得。假使天下皆聖人﹐道亦足以供其求﹐苟皆爲盜跖﹐道之本體自在也﹐分毫無損。畢竟是世有聖人﹐道斯有主﹔道附聖人﹐道斯有用。

漢唐而下﹐議論駁而至理雜﹐吾師宋儒。宋儒求以明道而多穿鑿附會之談﹐失平正通達之旨﹐吾師先聖之言。先聖之言煨於秦火﹑雜於百家﹐莠苗朱紫﹐使後學尊信之而不敢異同﹐吾師道。苟協諸道﹐而協則千聖萬世無不吻合﹐何則﹖道無二也。

或問﹕「中之道﹐堯﹑舜傳心﹐必有至去至妙之理。」余嘆曰「只就我兩人眼前說﹐這飲酒不爲限量﹐不至過醉﹐這就是飲酒之中﹔這說話不緘默﹔不狂誕﹐這就是說話之中﹔這作揖跪拜﹐不煩不疏﹐不疾不徐﹐這就是作揖跪拜之中。一事得中﹐就是一事的堯﹑舜。推之萬事皆然。又到那安行處﹐便是十全的堯﹑舜。」

形神一息不相離﹐道器一息不相無﹔故道無精粗﹐言精粗者﹐妄也。因與一客共酌﹐指案上羅列者謂之曰「這安排必有停妥處﹐是天然自有底道理﹔那僮僕見一豆上案﹐將滿案樽俎東移西動﹐莫知措手﹐那知底入眼便有定位﹐未來便有安排。

新者近前﹐舊者退後﹐飲食居左﹐匙箸居右﹐重積不相掩﹐參錯不相亂﹐布置得宜﹐楚楚齊齊﹐這个是粗底。若說神化性命﹐不在此卻在何處﹖若說這里有神化性命﹐這个工夫還欠缺否﹖

推之耕耘簸揚之夫﹐炊爨烹調之婦莫不有神化性命之理﹐都能到神化性命之極。學者把神化性命看得太玄﹐把日用事物看得太粗﹐原不曾理會。理會得來這案上羅列得﹐天下古今萬事萬物都在這里﹐橫豎推行﹑撲頭蓋面﹑腳踏身坐底都是神化性命﹐乃知神化性命極粗淺底。「

有大一貫﹐有小一貫。小一貫﹐貫萬殊﹔大一貫﹐貫小一貫。大一貫一﹐小一貫千百。無大一貫﹐則小一貫終是零星﹔無小一貫﹐則大一貫終是渾沌。

靜中看天地萬物都無些子。

一門人向予數四窮問無極﹑太極及理气同異﹐性命精粗﹐性善是否。予曰「此等語予亦能剿先儒之成說及一己之謬見以相發明﹐然非汝今日急務。假若了悟性命﹐洞達天人﹐也只於性理書上添了某氏曰一段言語﹐講學衙門中多了一宗捲案。後世窮理之人﹐信彼駁此﹐服此辟彼﹐再世後汗牛充棟都是這樁話說﹐不知於國家之存亡﹐萬姓之生死﹐身心之邪正﹐見在得濟否﹖我只有个粗法子﹐汝只把存心﹑制行﹑處事﹑接物﹑齊家﹑治國﹑平天下大本小節都事事心下信得過了﹐再講這話不遲。」

曰「理气﹑性命﹐終身不可談耶﹖」曰「這便是理气﹑性命顯設處﹐除了撒數沒總數。」

陽爲客﹐陰爲主﹔動爲客﹐靜爲主﹔有爲客﹐無爲主﹔萬爲客﹐一爲主。

理路宜截﹐欲路多岐﹔理路光明﹐欲路微曖﹔理路爽暢﹐欲路懊煩﹔理路逸樂﹐欲路憂勞。

無萬則一何處著落﹖無一則萬誰爲張主﹖此二字一時離不得。一隻在萬中走﹐故有正一﹐無邪萬﹔有治一﹐無亂萬﹔有中一﹐無偏萬﹔有活一﹐無死萬。

天下之大防五﹐不可一毫潰也﹐一潰則決裂不可收拾。宇內之大防﹐上下名分是已﹔境外之大防﹐夷夏出入是已﹔一家之大防﹐男女嫌微是已﹔一身之大防﹐理欲消長是已﹔萬世之大防﹐道脈純雜是已。

儒者之末流與異端之末流何異﹖似不可以相誚也。故明於醫﹐可以攻病人之標本﹔精於儒﹐﹐可以中邪說之膏盲。辟邪不得其情﹐則邪愈肆﹔攻病不對其癥﹐則病愈劇。何者﹖授之以話柄而借之以反攻自救之策也。

人皆知異端之害道﹐而不知儒者之言亦害道也。見理不明﹐似是而非﹐或騁浮詞以亂眞﹐或執偏見以奪正﹐或狃目前而昧萬世之常經﹐或徇小道而潰天下之大防﹐而其聞望又足以行其學術﹐爲天下後世人心害亦不細。是故﹐有異端之異端﹐有吾儒之異端。異端之異端眞非也﹐其害小﹖吾儒之異端似是也﹐其害大。有衛道之心者﹐如之何而不辯哉﹖

天卞事皆實理所爲﹐未有無實理而有事物者也。幻家者流﹐無實用而以形惑人﹗嗚呼﹗不窺其實而眩於形以求理﹐愚矣。

公卿爭議予朝﹐曰天子有命﹐則屏然不敢屈直矣﹔師儒相辯於學﹐曰孔於有言﹐則寂然不敢異同矣。故天地間惟理與勢爲最尊。𨿽然﹐理又尊之尊也。廟堂之上言理﹐則天子不得以勢相奪﹐卽相奪焉﹐而理則常伸於天下萬世。故勢者﹐帝王之權也﹔理者﹐聖人之權也。帝王無聖人之理﹐則其權有時而屈﹐然則理也者﹐又勢之所恃以爲存亡者也。以莫大之權﹐無僭竊之禁﹐此儒者之所不辭而敢於任斯道之南面也。

陽道生﹐陰道養。故向陽者先發﹐向陰者後枯。

正學不明﹐聰明才辯之士各枝葉其一隅之見﹐以成一家之說﹐而道始千岐百徑矣。豈無各得﹖終是偏術。到孔門只如枉木著繩﹐一毫邪气不得。

禪家有理障之說。愚謂理無障﹐畢竟是識障。無意識心﹐何障之有﹖

道莫要於損己﹐學莫急於矯偏。

七情總是个欲﹐只得其正了都是天理﹔五性總是个仁﹐只不仁了都是人欲。

萬籟之聲皆自然也﹐自然皆眞也﹐物各自鳴其眞。何天何人﹖何今何古﹖六經籟道者也﹐統一聖眞﹐而漢宋以來胥執一響以吹之﹐而曰是外無聲矣﹐觀俳謔者﹐萬人粲然皆笑﹐聲不同也而樂同。人各笑其樂﹐何淸濁髙下妍蚩之足云﹖故見各鳴其自得。語不詭於六經﹐皆吾道之眾響也﹐不必言言同﹑事事同矣。「『

气者﹐形之精華﹔形者﹐气之渣滓。故形中有气﹐無气則形不生﹔气中無形﹐有形則气不載。故有無形之气﹐無無气之形。星隕爲石者﹐先感於形也。

天地萬物﹐只到和平處無一些不好。何等暢快﹗

莊﹑列見得道理原著不得人爲﹐故一向不盡人事。不知一任自然﹐成甚世界﹖聖人明知自然﹐卻把自然閣起﹐只說个當然﹐聽那个自然。

私恩煦感﹐仁之賊也﹔直往輕擔﹐義之賊也﹔足恭僞態﹐禮之賊也﹔苛察岐疑﹐智之賊也﹔苟約因守﹐信之賊也。此五賊者﹐破道亂正﹐聖門斥之﹐後世儒者往往稱之以訓世﹐無識也與﹖

道有二然﹐舉世皆顚倒之。有个當然﹐是屬人底﹐不問吉凶禍福﹐要向前做去﹔有个自然﹐是屬天底﹐任你躑躅咆哮﹐自勉彊不來﹐舉世昏迷﹐專在自然上錯用工夫﹐是謂替天忙﹐徒勞無益。卻將當然底全不著意﹐是謂棄人道﹐成个甚人﹖聖賢看著自然可得底﹐﹕果於當然有礙﹐定不肯受﹐況未必得乎﹖

只把二然字看得眞﹔守得定﹐有多少受用處﹗

气用形﹐形盡而气不盡﹔火用薪﹐薪盡而火不盡。故天地惟無能用有﹐五行惟火爲气﹐其四者皆形也。

气盛便不見涵養。浩然之气𨿽充塞天地間﹐其實本體閒定﹕冉冉口鼻中不足以呼吸。

有天欲﹐有人欲。吟風弄月﹐傍花隨柳﹐此天欲也。聲色貸利﹐此人欲也。天欲不可無﹐無則禪﹔人欲不可有﹐有則穢。

天欲卽好的人欲﹐人欲卽不好底天欲。

朱子云「不求人知而求天知。」爲初學言也。君子爲善﹐只爲性中當如此﹐或此心過不去。天知﹑地知﹑人知﹑我知﹐渾是不求底﹐有一求心﹐便是僞﹐求而不得﹐此念定是衰歇。

以吾身爲內﹐則吾身之外皆外物也﹐故富貴利達﹐可生可榮﹐苟非道焉﹐而君子不居﹔以吾心爲內﹐則吾身亦外物也﹔故貧賤憂戚﹐可辱可殺﹐苟道焉﹐而君於不辭。

或問敬之道。曰「外面整齊嚴肅﹐內面齊莊中正﹐是靜時涵養的敬﹔讀書則心在於所讀﹐治事則心在於所治﹐是主一無邊的敬﹔出門如見大賓﹐使民如承大祭﹐是隨事小心的敬」。或曰「若笑談歌詠﹑宴息造次之時﹐恐如是則矜持不泰然矣。」

曰「敬以端嚴爲體﹐以虛活爲用﹐以不離於正爲主。齋日衣冠而寢﹐夢寐乎所祭者也。不齋之寢﹐則解衣脫冕矣。未有釋衣冕而持敬也。然而心不流於邪僻﹐事不詭於道義﹐則不害其爲敬矣﹔君若專去端嚴上求敬﹐則荷鋤負畚﹑執轡禦車﹑鄙事賤役﹐古聖賢皆爲之矣﹐豈能日日手容恭﹑足容重耶﹖又若孔子曲肱指掌﹐及居﹐不容點之浴沂﹐何害其爲敬耶﹖大端心與正依﹐事與道合﹐𨿽不拘拘於端嚴﹐不害其爲敬。苟心遊手裏﹐意逐百欲﹐而此身卻兀然端嚴在此﹐這是敬否﹖譬如謹避深藏﹐秉燭鳴佩﹐緩步輕聲﹐女教內則原是如此﹐所以養貞信也。若饁婦汲妻﹐及當顚沛奔走之際﹐自是回避不得。然而貞信之守與深藏謹避者同是﹐何害其爲女教哉﹖是故敬不擇人﹐敬不擇事﹐敬不擇時﹐敬不擇地﹐只要个心與正依﹐事與道合。」

先難後獲﹐此是立徳立功第一个張主。若認得先難是了﹐只一向持循去﹐任千毀萬謗也莫動心﹐年如是﹐月如是﹐竟無效驗也﹐只如是久則自無不獲之理。故工夫循序以進之﹐效驗從容以俟之﹐若欲速﹐便是揠苗者﹐自是欲速不來。

造化之精﹐性天之妙﹐惟靜觀者知之﹐惟靜養者契之﹐難與紛擾者道。故止水見星月﹐才動便光芒錯雜矣。悲夫﹗紛擾者﹐昏昏以終身而一無所見也。

滿腔子是側隱之心﹐滿六合是運惻隱之心處。君子於六合飛潛動植﹑纖細毫末之物﹐見其得所則油然而喜﹐與自家得所一般﹔見其失所則閔然而戚﹐與自家失所一般﹐位育念頭如何一刻放得下﹖

萬物生於性﹐死於情。故上智去情﹐君子正情﹐眾人任情﹐小人肆情。夫知情之能死人也﹐則當遊心於淡泊無味之鄕﹐而於世之所欣戚趨避漠然不以嬰其慮﹐則身苦而心樂﹐感殊而應一﹐其所不能逃者﹐與天下同其所﹔了然獨得者﹐與天下異。

此身要與世融液﹐不見有萬物形迹﹑六合界限﹐此之謂化﹔然中間卻不模糊﹐自有各正的道理﹐此之謂精。

人一生不聞道﹐眞是可憐﹗

已欲立而立人﹐己欲達而達人﹐便是肫肫其仁﹐天下一家滋味。然須推及鳥獸﹐又推及艸木﹐方充得盡。若父子兄弟間便有各自立達﹑爭先求勝的念頭﹐更那顧得別个。

天徳只是个無我﹐王道只是个愛人。

道是第一等﹐徳是第二等﹐功是第三等﹐名是第四等。自然之謂道﹐與自然遊謂之道士。體道之謂徳﹐百行俱修謂之徳士。

濟世成物謂之功。一味爲天下潔身著世謂之名。一味爲自家立言者亦不出此四家之言﹐下此不入等矣。

凡動天感物﹐皆純气也。至剛至柔與中和之气皆有所感動﹐純故也。十分純裏才有一毫雜﹐便不能感動。無論佳气戾气﹐只純了﹐其應便捷於影響。

萬事萬物有分別﹐聖人之心無分別﹐因而付之耳。譬之日因萬物以爲影﹐水因萬川以順流﹐而日水原無兩﹐未嘗不分別﹐而非以我分別之也。以我分別﹐自是分別不得。

下學學个什麼﹖上達達个什麼﹖下學者﹐學其所達也﹔上達者﹐達其所學也。

弘毅﹐坤道也。《易》曰「含弘光大」﹐言弘也﹕「利永貞」﹐言毅也。不毅不弘﹐何以載物﹖

六經言道而不辧﹐辧自孟子始﹔漢儒解經而不論﹐論自宋儒始﹔宋儒尊理而不僭﹐僭自世儒始﹐

聖賢學問是一套﹐行王道必本天徳﹔後世學問是兩截﹐不修己只管治人。

自非生知之聖﹐未有言而不思者。貌深沈而言安定﹐若蹇若疑﹐欲發欲畱。𨿽有失焉者﹐寡矣﹐神奮揚而語急速﹐若湧若懸﹐半跲半晦﹐𨿽有得焉者﹐寡矣。夫一言之發﹐四面皆淵阱也。喜言之則以爲驕﹐戚言之則以爲懦﹐謙言之則以爲諂﹐直言之則以爲陵﹐微言之則以爲險﹐明言之則以爲浮。無心犯諱﹐則謂有心之譏﹔無爲發端﹐則疑有爲之說。簡而當事﹐曲而當情﹐精而當理﹐確而當時﹐一言而濟事﹐一言而服人﹐一言而明道﹐是謂修辭之善者。其要有二﹕曰澄心﹐曰定气。餘多言而無當﹐眞知病本云云﹐當與同志者共攺之。

知彼知我﹐不獨是兵法﹐處人處事一些少不得底。

靜中眞味至淡至冷﹐及應事接物時﹐自有一段不冷不淡天趣。只是眾人習染世味十分濃艷﹐便看得他冷淡。然冷而難親﹐淡而可厭﹐原不是眞味﹐是謂撥寒灰嚼淨蠟。

明體全爲適用。明也者﹐明其所適也。不能實用﹐何貴明體﹖然未有明體而不實用者。樹有根﹐自然千枝萬葉﹔水有泉﹐自然千流萬派。

天地人物原來只是一个身體﹐一个心腸﹐同了便是一家﹐異了便是萬類。而今看著風雲雷雨都是我胸中發出﹐虎豹蛇蠍都是我身上分來﹐那个是天地﹖那个是萬物﹖

萬事萬物都有个一﹐千頭萬緒皆發於一﹐千言萬語皆明此一﹐千體認萬推行皆做此一。得此一﹐則萬皆舉。求諸萬﹐則一反迷。但二氏只是守一﹐吾儒卻會用一。

三氏傳心要法﹐總之不離一靜字。下手處皆是制欲﹐歸宿處都是無欲﹐是則同。

子欲無言﹐非雅言也﹐言之所不能顯者也。吾無隱爾﹐非文辭也﹐性與天道也。說便說不來﹐藏也藏不得﹐然則無言卽無隱也﹔在學者之自悟耳。天地何嘗言﹖何嘗隱﹖以是知不可言傳者﹐皆日用流行於事物者也。

天地間道理﹐如白日靑天﹔聖賢心事﹐如光風霽月。若說出一段話﹐說千解萬﹐解說者再不痛快﹐聽者再不惺憽﹐豈舉世人皆愚哉﹖此立言者之大病。

罕譬而諭者﹐至臺也﹔璧而諭者﹐微言也﹔譬而不諭者﹐玄言也。玄言者﹐道之無以爲者也。不理會玄言﹐不害其爲聖人。

正大光明﹐透徹簡易﹐如天地之爲形﹐如日月之垂象﹐足以開物成務﹐足以濟世安民﹐達之天下萬世而無獘﹔此謂天言。平易明白﹐切近精實﹐出於吾口而當於天下之心﹐載之典籍而裨於古人之道﹐是謂人言。艱深幽僻﹐弔詭探奇﹐不自句讀不能通其文﹐通則無分毫會心之理趣﹔不考音韻不能識其字﹐識則皆常行日用之形聲﹐是謂鬼言。鬼言者﹐道之賊也﹐木之孽也﹐經生學士之殃也﹖然而世人崇尙之者何﹖逃之徑異足以文凡陋之筆﹐見其怪異易以孩膚淺之目。此光明平易太雅君子爲之汗顏泚顙﹐而彼方以爲得意者也。哀哉﹗

衰世尙同﹐盛世未嘗不尙同。衰世尙同流合污﹐盛世尙同心合徳。虞廷同寅協恭﹐修政無異識﹐圯族者殛之﹔孔門司道協志﹐修身無異術﹐非吾徒者攻之。故曰﹐道徳一﹐風俗同。

二之非帝王之治﹐二之非聖賢之教﹐是謂敗常亂俗﹐是謂邪說破道。衰世尙同則異是矣。逐波隨風﹐共撼中流之砥柱﹐一頹百靡﹐誰容盡醉之醒人﹖讀桃園﹑誦板蕩﹐自古然矣。乃知盛世貴同﹐衰世貴獨。獨非立異也﹐眾人皆我之獨﹐卽盛世之同矣。

世間物一無可戀﹐只是旣生在此中﹐不得不相與耳。不宜著情﹐著情便生無限愛欲﹐便招無限煩惱。

安而後自慮﹐止水能照也。

君子之於事也﹐行乎其所不得不行﹐止乎其所不得不止﹔於言也﹐語乎其所不得不語﹐默乎其所不得不默。尢悔庶幾寡矣。

發不中節﹐過不在已發之後。

才有一分自滿之心﹐面上便帶自滿之色﹐口中使出自滿之聲﹐此有道之所恥也。見得大時世間再無可滿之事﹐吾分再無能滿之時﹐何可滿之有﹖故盛徳容貌若愚。

相在爾室﹐尙不愧於屋漏﹐此是千古嚴師﹔十目所視﹐十手所指﹐此是千古嚴刑。

誠與才合﹐畢竟是兩个﹐原無此理。蓋才自誠出﹐才不出於誠算不得个才﹐誠了自然有才。今人不患無才﹐只是討一誠字不得。

斷則心無累。或曰「斷用在何處﹖」曰「謀後當斷﹐行後當斷。」

道盡於一﹐二則贅﹔體道者不出一﹐二則支﹔天無二气﹐物無二本﹐心無二理﹐世無二權。一則萬﹐二則不萬﹐道也﹐二乎哉﹖故執一者得萬﹐求方者失一。水壅萬川未必能塞﹐木滋萬葉未必能榮﹐失一故也。

道有一眞﹐而意見常千百也﹐故言多而道愈漓﹔事一有是﹐而意見常千百也﹐故議多而事愈僨。

吾黨望人甚厚﹐自治甚疏﹐只在口脗上做工夫﹐如何要得長進。

宇宙內原來是一个﹐才說同﹐便不是。

周子太極圖第二圈子是分陰分陽﹐不是根陰根陽。世間沒有這般截然﹐气化都是互爲其根耳。

說自然是第一等話﹐無所爲而爲。說當然是第二等話﹐性分之所當盡﹐職分之所當爲。說不可不然是第三等話﹐是非毀譽是已。說不敢不然是第四等話﹐利害禍福是已。

人欲擾害天理﹐眾人都曉得﹔天理擾害天理﹐𨿽君子亦迷﹐況在眾人﹗而今只說慈悲是仁﹐謙恭是禮﹐不取是廉﹐慷慨是義﹐果敢是勇﹐然諾是信。這个念頭眞實發出﹐難說不是天理﹐卻是大中至正天理被他擾害﹐正是執一賊道。舉世所謂君子者﹐都在這里看不破﹐故曰道之不明也。

二女同居﹐其志不同行﹐見孤陽也。若無陽﹐則二女何不同行之有﹖二陽同居﹐其志同行﹐不見陰也。若見孤陰﹐則二男亦不可以同居矣。故曰「一陰一陽之謂道。」六子𨿽具陰陽之偏﹐然各成一體﹐故無嫌。

利刃斲木綿﹐迅炮擊風幟﹐必無害矣。

士之於道也﹐始也求得﹐旣也得得﹐旣也養得﹐旣也忘得。

不養得則得也不固﹐不忘得則得也未融。學而至於忘得﹐是謂無得。得者﹐自外之名﹐旣失之名﹐還我故物﹐如未嘗失﹐何得之有﹖心放失﹐故言得心。從古未言得耳目口鼻四肢者﹐無失故也。

聖人作用皆以陰爲主﹐以陽爲客。陰所養者也﹐陽所用者也。天地亦主陰而客陽。二氏家全是陰。道家以陰養純陽而嗇之﹐釋家以陰養純陰而寶之。凡人陰多者﹐多壽多福﹔陽多者﹐多夭多禍。

只隔一絲﹐便算不得透徹之悟﹐須是入筋內﹑沁骨髓。

異端者﹐本無不同﹐而端緒異也。千古以來﹐惟堯﹑舜﹑禹﹑湯﹑文﹑武﹑孔﹑孟﹣脈是正端﹐千古不異。無論佛﹑老﹑莊﹑列﹑申﹑韓﹑管﹑商﹐卽伯夷﹑伊尹﹑柳下惠﹐都是異端。

子貢﹑子夏之徒﹐都流而異端。蓋端之初分也﹐如路之有岐﹐未分之初都是一處發腳﹐旣出門後﹐一股向西南走﹐一股向東南走﹐走到極處﹐末路梢頭﹐相去不知幾千萬里。其始何嘗不一本哉﹖故學問要析同異於毫釐﹐非是好辧﹐懼末流之可哀也。

天下之事﹐眞知再沒个不行﹐眞行再沒个不誠﹐眞誠之行再沒个不自然底。自然之行不至其極不止﹐不死不止﹐故曰明

則誠矣。

千萬病痛只有一个根本﹐治千病萬痛只治一个根本。

宇宙內主張萬物底﹐只是一塊气。气卽是理。理者﹐气之自然者也。

到至誠地位﹐誠固誠﹐僞亦誠﹔未到至誠地位﹐僞固僞﹐誠辦僞。

義襲取不得。

信知困窮﹑抑鬱﹑貧賤﹑勞苦是我應得底﹐安富薄榮﹑歡欣如意是我倘來底﹐胸中便無許多冰炭。

事有豫而立﹐亦有豫而廢者。吾曾豫以有待﹐臨事鑿枘不成﹐競成棄擲者。所謂權不可豫設﹐變不可先圖﹐又難執一論也。

任是千變萬化﹑千奇萬異﹐畢竟落在平常處歇。

善是性﹐性未必是善﹔秤錘是鐵﹐鐵不是秤錘。或曰「孟子道性善﹐非與﹖」曰「余所言孟子之言也﹐孟子以耳目口鼻四肢之欲爲性﹐此性善否﹖或曰﹕」欲當乎理卽是善。曰「如子所言﹐動心忍性﹐亦忍善性與﹖」或曰「孔子系《易》﹐言繼善成性﹐非與﹖」曰「世儒解經皆不善讀《易》者也。孔子云﹕」一陰一陽之謂道『﹐謂一陰一陽均調而不偏﹐乃天地中和之气﹐故謂之道。

人繼之則爲善。繼者稟受之初﹐人成之則爲性。成者﹐不作之渭。假若一陰﹐則偏於柔﹔一陽﹐則偏於剛。皆落气質﹐不可謂之道。蓋純陰純陽之謂偏﹐一陰二陽﹐二陰一陽之謂駁﹔一陰三四五陽﹐五陰一三四陽之謂雜。故仁知之見皆落了气質一邊﹐何況百姓﹖仁智兩字拈此以見例。禮者見之謂之禮﹐義者見之謂之義﹐皆是邊見。朱注以繼爲天﹐誤矣。又以仁智分陰陽﹐又誤矣。抑嘗考之﹐天自有兩種天﹐有理道之天﹐有气數之天。故賦之於人﹐有義理之性﹐有气質之性。二天皆出於太極。理道之天是先天﹐未著陰陽五行以前﹐純善無惡﹐《書》所謂惟皇降衷﹐厥有恆性『。《詩》所謂』天生烝民﹐有物有則『是也。气數之天是後天﹐落陰陽五行之後﹐有善有惡﹐《書》所謂』天生烝民﹐有欲『﹐孔於所謂』惟上知與下愚不移『是也。孟子道性善﹐只言个徳性。「

物欲從气質來﹐只變化了气質﹐更說甚物欲。

耳目口鼻四肢有何罪過﹖堯﹑舜﹑周﹑孔之身都是有底﹔聲色貨利﹑可愛可欲有何罪過﹖堯﹑舜﹑周﹑孔之世都是有底。

千萬罪惡都是這點心﹐孟子耳目之官不思而蔽物﹐太株連了。只是先立乎其大﹐有了張主﹐小者都是好奴婢﹐何小之敢奪﹖沒了窩主﹐那怕盜賊﹖問誰立大﹖曰大立大。

威儀養得定了﹐才有脫略﹐便害羞赧﹐放肆慣得久了﹐才入禮羣﹔便害拘束。習不可不愼也。

絜矩是彊恕事﹐聖人不絜矩。他這一副心腸原與天下打成一片﹐那个是矩﹖那个是絜﹖

仁以爲己任﹐死而後已﹐此是大擔當。老者衣帛食肉﹐黎民不饑不寒﹐此是大快樂。

內外本末交相培養﹐此語余所未諭。只有內與本﹐那外與末張主得甚﹖

不是與諸君不談奧妙﹐古今奧妙不似《易》與《中庸》﹐至今解說二書不似靑天白日﹐如何又於晦夜添濃云也﹖望諸君哀此。

後學另說一副當言語﹐須是十指露縫﹐八面開窗﹐你見我知﹐更無躲閃﹐方是正大光明男子。

形而上與形而下不是兩般道理﹐下學上達不是兩截工夫。

世之欲惡無窮﹔人之精力有限﹐以有限與無窮斗﹐則物之勝人不啻千萬﹐柰之何不病且死也﹖

冷淡中有無限受用處。都戀戀炎熱﹐抵死不悟﹐旣悟不知回頭﹐旣回頭卻又羨慕﹐此是一種依膻附腥底人﹐切莫與談眞味。

處明燭幽﹐未能見物﹐而物先見之矣。處幽燭明﹐是謂神照。是故不言者非喑﹐不視者非盲﹐不聽者非聾。

儒戒聲色貨利﹐釋戒色聲香味﹐道戒酒色財气﹐總歸之無欲﹐此三氏所同也﹖儒衣儒冠而多欲﹐怎笑得釋道﹗

敬事鬼神﹐聖人維持世教之大端也。其義深﹐其功大﹐但自不可鑿求﹐不可道破耳。

天下之治亂﹐只在「相責各盡」四字。

世之治亂﹐國之存亡﹐民之死生﹐只是个我心作用﹐只無我了﹐便是天淸地寧﹑民安物阜性界。

惟得道之深者﹐然後能淺言。凡深言者﹐得道之淺者也。

以虛養心﹐以徳養身﹐以善養人﹐以仁養天下萬物﹐以道養萬世﹐養之義大矣哉﹗

萬物皆能昏人﹐是人皆有所昏。有所不見爲不見者所昏﹐有所見爲見者所昏﹐惟一無所見者不昏﹐不昏然後見天下。

道非淡不入﹐非靜不進﹐非冷不凝。

三千三百便是無聲無臭。

天徳王道不是兩事﹐內聖外王不是兩人。

損之而不見其少者必贅物也﹐益之而不見其多者必缺處也﹐惟分定者加一毫不得﹑減一毫不得。

知是一雙眼﹐行是一雙腳。不知而行﹐前有淵谷而不見﹐傍有狠虎而不聞﹐如中州之人適燕而南﹑之粵而北也﹐𨿽乘千里之馬﹐愈疾愈遠。知而不行﹐如痿痺之人﹐數路程﹐畫山水﹐行更無多說﹐只用得一篤字。知的工夫千頭萬緒﹐所謂匪知之艱﹐惟行之艱﹐匪苟知之﹐亦允蹈之。知至至之﹐知終終之﹐窮神知化﹐窮理盡性﹐幾深研極﹐探頣索隱﹐多聞多見。知也者﹐知所行也﹔行也者﹐行所知也。知也者﹐知此也﹔行也者﹐行此也。原不是兩个世俗知行不分﹐直與千古聖人駁難﹐以爲行卽是知。余以爲能行方算得知﹐徒知難算得行。

有殺之爲仁﹐生之爲不仁者﹔有取之爲義﹐與之爲不義者﹔有卑之爲禮﹐尊之爲非禮者﹔有不知爲智﹐知之爲不智者﹔有違言爲信﹐踐言爲非信者。

覓物者﹐苦求而不得﹐或視之而不見﹐他日無事於覓也﹐乃得之。非構有趨避﹐目眩於急求也。天下之事﹔每得於從容﹐而失之急遽。

山峙川流﹐鳥啼花落﹐風淸月白﹐自是各適其天﹐各得其分。我亦然﹐彼此無干涉也。才生系戀心﹐便是歆羨﹐便有沾著。主人淡無世好﹐與世相忘而已。惟並育而不有情﹐故並育而不相害。

公生明﹐誠生明﹐從容生明。公生明者﹐不蔽於私也。誠生明者﹐淸虛所通也。從容生明者﹐不淆於感也﹐捨是無明道矣。

「喜怒哀樂之未發﹐謂之中。」自有《中庸》以來﹐無人看破此一語。此吾道與佛﹑老異處﹐最不可忽。

知識﹐心之孽也﹔才能﹐身之妖也﹔貴寵﹐家之禍也﹔富足﹐子孫之殃也。

只泰了﹐天地萬物皆志暢意得﹐欣喜歡愛。心﹑身﹑家﹑國﹑天下無一毫郁閼不平之气﹐所謂八達四通﹐千昌萬遂﹐太和之至也。然泰極則肆﹐肆則不可收拾﹔而入於否。故泰之後繼以大壯﹐而聖人戎之曰「君子以非禮弗履。」用是見古人憂勤惕勵之意多﹐豪雄曠達之心少。六十四卦惟有泰是快樂時﹐又恁極中極正﹐且懼且危﹐此所以致泰保泰而無意外之患也。

今古紛紛﹐辧口聚訟盈庭﹐積書充棟﹐皆起於世教之不明﹐而聰明才辧者各執意見以求勝。故爭輕重者至衡而息﹐爭短長者至度而息﹐爭多寡者至量而息﹐爭是非者至聖人而息。中道者﹐聖人之權衡度量也。聖人往矣﹐而中道自在﹐安用是嘵嘵彊口而逞辧以自是哉﹖嗟夫﹗難言之矣。

人只認得義﹑命商字眞﹔隨事隨時在這邊體認﹐果得趣味﹐一生受用不了。

夫焉有所倚﹐此至誠之胸次也。空空洞洞﹐一無所著﹐一無所有﹐只是不倚著﹐才倚一分﹐便是一分偏﹐才著一釐﹐便是一度礙。

形用事﹐則神者亦形﹔神用事﹐則形者亦神。

威儀三千﹐禮儀三百﹐五刑之屬三千﹐皆法也。法是死的﹐令人可守﹔道是活底﹐令人變通。賢者持循於法之中﹐聖人變易於法之外﹔自非聖人﹐而言變易﹐皆亂法也。

道不可言﹐才落言詮便有倚著。

禮教大明﹐中有犯禮者一人焉﹐則眾以爲肆而無所容﹔禮教不明﹐中有守禮者一人焉﹐則眾以爲怪而無所容﹔禮之於世大矣哉﹗

良知之說﹐亦是致曲擴端學問﹐只是作用大端費力。作聖工夫當從天上做﹐培樹工夫當從土上做。射之道﹐。中者矢也﹐矢由弦﹐弦由手﹔手由心﹐用工當在心﹐不在矢﹔禦之道﹐用者轡也﹐銜由轡﹐轡由手﹐手由心﹐用工當在心﹐不在銜。

聖門工夫有兩途﹐克己復禮是領惡以全好也。四夷靖則中國安。先立乎其大者﹐是正已而物正也。內順治則外成嚴。

中﹐是千古道脈宗﹔敬﹐是聖學一字訣。

性只有一个﹐才說五便著情種矣。

敬肆是死生關。

瓜﹑李特熟﹐浮白生焉﹔禮由情生﹐後世乃以禮爲情﹐哀哉1道理甚明﹑甚淺﹑甚易﹐只被後儒到今說底玄冥﹐只似眞禪﹐如何使俗學不一切抵毀而盡叛之﹖

生成者﹐天之道心﹔災害者﹐天之人心。道心者﹐人之生成﹔人心者﹐人之災害。此語眾人驚駭死﹐必有能理會者。

道﹑器非兩物﹐理﹑气非兩件。成像成形者器﹐所以然者

道﹔生物成物者气﹐所以然者理。道與理﹐視之無迹﹐捫之無物。必分道﹑气﹔理﹑气爲兩項﹐殊爲未精。《易》曰「形而上者謂之道﹐形而下者謂之器。」蓋形而上﹐無體者也﹐萬有之父母﹐故曰道。形而卞﹐有體者也﹐一道之凝結﹐故曰器。

理﹑气亦然。生天﹑天地﹑生人﹑生物﹐皆气也。所以然者﹐理也。安得對待而言之﹖若對待爲二﹐則費隱亦二矣。

先天理而已矣﹐後天气而已矣﹐天下勢而已矣﹐人情利而已矣。理一﹐而气﹑勢﹑利三﹐勝負可知矣。

人事就是天命。

我盛則萬物皆爲我用﹐我衰則萬物皆爲我病。盛衰勝負﹐宇宙內只有一个消息。

天地間惟無無累﹐有卽不累。有身則身爲我累﹐有物則物爲我累。惟至人則有我而無我﹐有物而志物﹐此身如在太虛中﹐何累之有﹖故能物我兩化﹐化則何有何無﹖何非有何非無﹖故二氏逃有﹐聖人善處有﹔

義﹐合外內之道也。外無感﹐則義只是渾然在中之理。見物而裁制之﹐則爲義。義不生於物﹔亦緣物而後見。告子只說義外﹐故孟子只說義內﹐各說一邊以相駁﹐故窮年相辧而不服。

孟子若說﹕義𨿽緣外而形﹐實根吾心而生。物不是義﹐而處物乃爲義也。告子再怎開口﹖性﹐合理气之道也。理不雜气﹐則純粹以精﹐有善無惡﹐所謂義理之性也﹐理一東气﹐則五行紛揉﹐有善有惡﹐所謂气質之性也。諸家所盲﹐皆落气質之後之性﹐孟子所言﹐皆未著气質之先之性。各指一邊以相駁﹐故窮年相辧而不服。孟子若說﹕有善有惡者﹐雜於气質之性﹔有善無惡者﹐上帝降衷之性。學問之道﹐正要變化那气質之性﹐完復吾降衷之性。諸家再怎開口﹖

幹與垢﹐坤與復﹐對頭相接﹐不間一發。乾坤盡頭處﹐卽垢復起頭處﹐如呼吸之相連﹐無有斷續﹐一斷便是生死之界。

知費之爲省﹐善省者也﹔而以省爲省者愚﹐其費必倍。知勞之爲逸者﹐善逸者也﹔而以逸爲逸者昏﹐其勞必多。知苦之爲樂者﹐善樂者也﹔而以樂爲樂者癡﹐一苦不返﹐知通之爲塞者﹐善塞者也﹔而以塞爲塞者拙﹐一通必竭。

秦火之後﹐三代制作湮滅幾盡。漢時購書之賞重﹐胡漢儒附會之書多。其幸存者﹐則焚書以前之宿儒尙存而不死﹐如伏生口授之類。好古之君子壁藏而石函﹐如《周禮》出於屋壁之類。

後儒不考古今之文﹐槪云先王制作而不敢易﹐卽使盡屬先王制作﹐然而議禮制度﹐考文沿世﹐道民俗而調劑之﹐易姓受命之天子皆可變通﹐故曰刑法世輕重﹐三王不沿禮襲樂。若一切泥古而求通﹐則茹毛飲血﹐土鼓污尊皆可行之今日矣。堯﹑舜而當此時﹐其制度文爲必因時順勢﹐豈能反後世而躋之唐虞﹖或曰「自秦火後﹐先王制作何以別之﹖」曰「打起一道大中至正綫來﹐眞僞分毫不錯。」

理會得簡之﹣字﹐自家身心﹑天地萬物﹑天下萬事盡之矣。

一粒金丹﹐不載多藥﹐一分銀魂﹐不攜錢幣。

耳聞底﹐眼見底﹐身觸﹑頭戴﹑『足踏底﹐燦然確然﹐無非都是這个。拈起一端來﹐色色都是這个。卻向古人千言萬語﹐陳爛葛藤﹐鉆研窮究﹐意亂神昏﹐了不可得﹐則多言之誤後人也。噫﹗

鬼神無聲無臭﹐而有聲有臭者﹐乃無聲無臭之散殊也。故先王以聲息爲感格鬼神之妙機。周人尙臭﹐商人尙聲。自非達幽明之故者﹐難以語此。『

三千三百繭絲牛毛﹐聖人之精細入淵微矣﹐然皆自性眞流出﹐非由彊作﹐此之謂天理。

事事只在道理上商量﹐便是眞體認。

使人收斂莊重莫如禮﹐使人溫厚和平莫如樂。徳性之有資於禮樂﹐猶身體之有資於衣食﹐極重大﹐極急切。人君治天下﹐士君子治身﹐惟禮樂之用爲急耳。自禮廢﹐而惰慢放肆之態慣習於身體矣﹔自樂亡﹐而乖戾忿恨之气充滿於一腔矣。三代以降﹐無論典秩之本﹐聲气之元﹐卽儀文器數﹐夢寐不及﹔悠悠六合﹐貿貿百年﹐豈非靈於萬物﹐而萬物且能笑之﹖細思先儒「不可斯須去身」六字﹐可爲流涕長太息矣。

惟平脈無病﹐﹖七表﹑八里﹑九道皆病名也﹔惟中道無名﹐五常﹑百行﹑萬善皆偏名也。

千載而下﹐最可恨者﹐樂之無傳。士大夫視爲迂闊無用之物﹐而不知其有切於身心性命也。

一﹑中﹑平﹑常﹑白﹑淡﹑無﹐謂之七無對。一不對萬﹔萬者﹐一之分也。太過不及對﹐中者﹐太過不及之君也。髙下對﹐平者﹐髙下之準也。吉凶﹑禍福﹑貧富﹑貴賤對﹐常者﹐不增不減之物也。靑黃﹑碧紫﹑赤黑對﹐白者﹐靑﹑黃﹑碧﹑紫﹑赤之質也。酸﹑咸﹑甘﹑苦﹑辛對﹐淡者﹐受和五味之主也。有不與無對﹐無者﹐萬有之母也。

或問﹕「格物之物是何物﹖」曰「至善是已。」「如何格﹖」曰「知止是已。」「《中庸》不言格物﹐何也﹖」曰「舜之執兩端於問察﹐回之擇一善而服膺﹐皆格物也。」「擇善與格物同否﹖」曰「博學﹑審問﹑愼思﹑明辧﹐皆格物也﹔致知﹑誠正﹐修﹑齊﹑治﹑平﹐皆擇善也。除了善﹐更無物。除了擇善﹐更無格物之功。」

「至善卽中乎﹖」曰「不中不得謂之至善。不明乎善﹐不得謂之格物。故不明善不能誠身﹐不格物不能誠意。明了善﹐欲不誠身不得。格了物﹐欲不誠意不得。」「不格物亦能致知否﹖」曰「有﹑佛﹑老﹑莊﹑列皆致知也﹐非不格物﹔而非吾之所謂物﹐」不致知亦能誠意否﹖曰「有。尾生孝已皆誠意也﹐乃气質之知﹐而非格物之知。」格物二字﹐在宇宙間乃鬼神訶護眞靈至寶﹔要在个中人神解妙悟﹐不可與口耳家道也。

學術要辯邪。旣正矣﹐文要辧眞僞。旣眞矣﹐又要辯念頭切不切﹐向往力不力。無以空言輒便許人也。

百姓凍餒﹐謂之國窮﹔妻子困乏﹐謂之家窮﹐气血虛弱﹐謂之身窮﹔學問空疏﹐謂之心窮。

人問﹕「君是道學否﹖」曰「我不是道學。」「是仙學否﹖」曰「我不是仙學。」「是釋學否﹖」曰「我不是釋學。」是老﹑莊﹑申﹑韓學否﹖「曰﹕」我不是老﹑莊﹑申﹑韓學。「」畢竟是誰家門戶﹖「

曰「我只是我。」

與友人論天下無一物無禮樂﹐因指幾上香曰「此香便是禮﹐香煙便是樂﹔坐在此便是禮﹐一笑便是樂。」

心之好惡不可迷也﹐耳目口鼻四肢之好惡不可徇也。瞽者不辧芲素﹐聾者不辧宮商﹐鼽者不辧香臭﹐狂者不辧辛酸﹐逃難而追亡者不辧險夷遠近。然於我無損也﹐於道無損也﹐於事無損也。而有益於世﹐有益於我者﹐無窮。乃知五者之知覺﹐道之賊而心之殃也﹐天下之禍也。

气有三散﹕苦散﹐樂散﹐自然散。苦散﹑樂散可以復聚﹐自然散不復聚矣。

悟有頓修﹐無頓立。志在堯﹐卽一念之堯﹔一語近舜﹐卽一言之舜﹔一行師孔﹐卽一事之孔。而況悟乎﹖若成一个堯﹑舜﹑孔子﹐非眞積力久﹑斃而後已不能。

有人於此﹐其孫呼之曰祖﹐其祖呼之曰孫﹐其子呼之曰父﹐其父呼之曰子﹐其舅呼之曰甥﹐其甥呼之曰舅﹐其伯叔呼之曰侄﹐其侄呼之曰伯叔﹐其兄呼之曰弟﹐其弟呼之曰兄﹐其翁呼之曰婿﹐其婿呼之曰翁﹐畢竟是幾人﹖曰「一人也。」呼之畢竟孰是﹖曰「皆是也。」吁﹗「仁者見之謂之仁﹐知者見之謂之知。」無怪矣﹐道二乎哉﹗

豪放之心非道之所棲也﹐是故道凝於寧靜。

聖人制規矩不制方圓﹐謂規矩可爲方圓﹐方圓不能爲方圓耳。

終身不照鏡﹐終身不認得自家。乍照鏡﹐猶疑我是別人﹐常磨常照﹐才認得本來面目。故君子不可以無友。

輕重只在毫釐﹐長短只爭分寸。明者以少爲多﹐昏者惜零棄頓。

天地所以循環無端積成萬古者﹐只是四个字﹐曰「無息有漸」。聖學亦然﹐縱使生知之聖﹐敏則有之矣﹐離此四字不得。

下手處是自彊不息﹐成就處是至誠無息。

聖學入門先要克己﹐歸宿只是無我。蓋自私自利之心是立人達人之障﹐此便是舜﹑跖關頭﹐死生歧路。

心於淡裏見天眞﹐嚼破後許多滋味﹔學問淵中尋理趣﹐湧出來無限波瀾。

百毒惟有恩毒苦﹐萬味無如淡味長。

總埋泉壤終須白﹐才露天機便不玄。

橫吞八極水﹐細數九牛毛。

修身

六合是我底六合﹐那个是人﹖我是六合底我﹐那个是我﹖

世上沒个分外好底﹐便到天地位﹐萬物育底功用﹐也是性分中應盡底事業。今人才有一善﹐便向人有矜色﹐便見得世上人都有不是﹐余甚恥之。若說分外好﹐這又是賢智之過﹐便不是好。

率眞者無心過﹐殊多躁言輕舉之失﹔愼密者無口過﹐不免厚貌深情之累。心事如靑天白﹐言動如履薄臨深﹐其惟君子乎﹖

沈靜最是美質﹐蓋心存而不放者。令人獨居無事﹐已自岑寂難堪﹐才應事接人﹐便任口恣情﹐卽是淸狂﹐亦非蓄徳之器。

攻己惡者﹐顧不得攻人之惡。若嘵嘵爾雌黃人﹐定是自治疏底。

大事﹑難事看擔當﹐逆境﹑順境看襟度﹐臨喜﹑臨怒看涵養﹐羣行﹑羣止看識見。

身是心當﹐家是主人翁當﹐郡邑是守令當﹐九邊是將帥當﹐千官是冢宰當﹐天下是天子當﹐道是聖人當。故宇宙內幾樁大事﹐學者要挺身獨任﹐讓不得人﹐亦與人計行止不得。

作人怕似渴睡漢﹐才喚醒時睜眼若有知﹐旋復沈困﹐竟是寐中人。須如朝興櫛盥之後﹐神爽气淸﹐冷冷勁勁﹐方是眞醒。

人生得有餘气﹐便有受用處。言盡口說﹐事盡意做﹐此是薄命子。

淸人不借外景爲襟懷﹐髙士不以塵識染情性。

官吏不要錢﹐男兒不做賊﹐女於不失身﹐才有了一分人。

連這个也犯了﹐再休說別个。

才有一段公直之气﹐而出言做事便露圭角﹐是大病痛。

講學論道於師友之時﹐知其心術之所藏何如也﹔飭躬勵行於見聞之地﹐知其暗室之所爲何知也。然則盜跖非元憝也﹐彼盜利而不盜名也。世之大盜﹐名利兩得者居其最。

圓融者﹐無詭隨之態﹐精細者﹐無苛察之心﹔方正者﹐無乖之拂失﹔沈默者﹐無陰險之術﹔誠篤者﹐無椎魯之累﹔光明者﹐無淺露之病﹔勁直者﹐無徑情之偏﹔執持者﹐無拘泥之迹﹔敏練者﹐無輕浮之狀。此是全才。有所長而矯其長之失﹐此是善學。

不足與有爲者﹐自附於行所無事之名﹔和光同塵者﹐自附於無可無不可之名。聖人惡莠也以此。

古之士民﹐各安其業﹐策勵精神﹐點檢心事﹐晝之所爲﹐夜而思之﹐又思明日之所爲。君子汲汲其徳﹐小人汲汲其業﹐日累月進﹐旦興晏息﹐不敢有一息惰慢之气。夫是以士無惂徳﹐民無怠行﹔夫是以家給人足﹐道明徳積﹐身用康彊﹐不卽於禍。

不然﹐百畝之家不親力作﹐一命之士不治常業﹐浪談邪議﹐聚笑覓歡﹐耽心耳目之玩﹐騁情遊戲之樂﹔身衣紋縠﹐口厭芻豢﹐志溺驕佚﹐懵然不知日用之所爲﹐而其室家土田百物往來之費﹐又足以荒志而養其淫﹐消耗年華﹐妄費日用。噫﹗是亦名爲人也﹐無惑乎後艱之踵至也。

世之人﹐形容人過只象个盜跖﹐回護自家只象个堯﹑舜。

不知這卻是以堯﹑舜望人﹐而以盜跖躍自待也。

孟子看鄕黨自好﹐看得甚卑。近年看鄕黨人自好底不多。

愛名惜節﹐自好之謂也。

少年之情﹐欲收斂不欲豪暢﹐可以謹徳﹔老人之情﹐欲豪暢不欲郁閼﹐可以養生。

廣所依木如擇所依﹐擇所依不如無所依。無所依者﹐依天也。依天者﹐有獨知之契﹐𨿽獨立宇宙之內而不謂孤﹔眾傾之﹑眾毀之而不爲動﹐此之謂男子。

坐間皆談笑而我色莊﹐坐間皆悲感而我色怡﹐此之謂乖戾﹐處己處人兩失之。

精明也要十分﹐只須藏在渾厚裏作用。古今將禍﹐精明人十居其九﹐未有渾厚而得禍者。今之人倍惑精明不至﹐乃所以爲愚也。

分明認得自家是﹐只管擔當直前做去。卻因毀言輒便消沮﹔這是極無定力底﹐不可以任天下之重。

小屈以求大伸﹐聖賢不爲。吾道必大行之自然後見﹐便是抱關擊柝﹐自有不可枉之道。松柏生來便直﹐士君子窮居便正。

若曰在卞位遇難事﹐姑韜光忍恥以圖他日貴達之時﹐然後直躬行道﹐此不但出處爲兩截人﹐卽旣仕之後﹐又爲兩截人矣。又安知大任到手不放過耶﹖

才能技藝讓他占个髙名﹐莫與角勝﹐至於綱常大節﹐則定要自家努力﹐不可退居人後。

處眾人中孤另另的別作一色人﹐亦吾道之所不取也。子曰「羣而不黨」羣占了八九分﹐不黨﹐只到那不可處方用。其用之也﹐不害其羣﹐才見把持﹐才見涵養。

今之人只是將好名二字坐君子罪﹐不知名是自好不將去。

分人以財者﹐實費財﹔教人以善者﹐實勞心﹔臣死忠﹐子死孝﹐婦死節者﹐實殺身﹔一介不取者﹐實無所得。試著渠將這好名兒好一好肯不肯﹖卽使眞正好名﹐所爲卻是道理。彼不好名者﹐舜乎﹖跖乎﹖果舜耶﹐眞加於好名一等矣﹔果跖耶﹐是不好美名而好惡名也。愚悲世之人以好名沮君子﹐而君子亦畏好名之譏而自沮﹐吾道之大害也﹐故不得不辧。凡我君子﹐其尙獨復自持﹐毋爲嘵嘵者所撼哉。

大其心﹐容天下之物﹔虛其心﹐受天下之善﹔平其心﹐論天下之事﹔潛其心﹐觀天下之理﹔定其心﹐應天下之變。

古之居民﹐上者治一邑則任一邑之重﹐治一郡則任一郡之全﹐治天卞則任天下之重。朝夕思慮其事﹐日夜經紀其務﹐一物失所不遑安席﹐﹣事失理不遑安食。限於才者求盡吾心﹐限於勢者求滿吾分。不愧於君之付托﹑民之仰望﹐然後食君之祿﹐享民之奉﹐泰然無所歉﹐反焉無所傀﹐否則是食浮於功也﹐君子恥之。

盜嫂之誣雋不疑﹐撾婦翁之誣第五倫﹐皆二子之幸也。何者﹖誣其所無﹐無近似之迹也﹐𨿽不辧而久則自明矣。或曰「使二於有嫂有婦翁﹐辦當辧否﹖」曰「嫌疑之迹﹐君子安得不辧﹖予所否者﹐天厭之。天厭之﹐若付之無言﹐是與馬償金之類也﹐君子之所惡也。故君子不潔已以病人﹐亦不自污以徇世。」

聽言不爽﹐非聖人不能。根以有成之心﹐蜚以近似之語﹐加之以不避嫌之事﹐當倉卒無及之際﹐懷隔閡難辧之恨﹐父子可以相賊﹐死亡可以不顧﹐怒室鬩墻﹐稽唇反目﹐何足道哉﹗

古今國家之敗亡﹐此居彊半。聖人忘於無言﹐智者照以先覺﹐資者熄於未著﹐剛者絕其口語﹐忍者斷於不行。非此五者﹐無良術矣。

榮辱系乎所立。所立者固﹐則榮隨之﹐𨿽有可辱﹐人不忍加也﹔所立者廢﹐則辱隨之﹐𨿽有可榮﹐人不屑及也。是故君子愛其所自立﹐懼其所自廢。

掩護勿攻﹐屈服勿怒﹐此用威者之所當知也﹔無功勿賞﹐盛寵勿加﹐此用愛者之所當知也。反是皆敗道也。

稱人之善﹐我有一善﹐又何妒焉﹖稱人之惡﹐我有一惡﹐又何毀焉﹖

善居功者﹐讓大美而不居﹔善居名者﹐避大名而不受。

善者不必福﹐惡者不必禍﹐君子稔知之也﹐寧禍而不肯爲惡﹔忠直者窮﹐諛佞者通﹐君子稔知之也﹐寧窮而不肯爲佞。非坦知理有當然﹐亦其心有所不容已耳。

居尊大之位﹐而使賢者忘其貴重﹐卑者樂於親炙﹐則其人可知矣。

人不難於違眾﹐而難於違已。能違已矣﹐違眾何難﹖

攻我之過者﹐未必皆無過之人也。苟求無過之人攻我﹐則終身不得聞過矣。我當感其攻我之益而已﹐彼有過無過何暇計哉﹖

恬淡老成人﹐又不能俯仰一世﹐便覺漧燥﹔圓和甘潤人﹐又不能把持一身﹐便覺脂韋。

做人要做个萬全。至於名利地步﹐休要十分占盡﹐常要分與大家﹐就帶些缺綻不妨。何者﹖天下無人己懼遂之事﹐我得人必失﹐我利人必害﹐我榮人必辱﹐我有美名人必有愧色。是以君子貪徳而讓名﹐辭完而處缺﹐使人我一船﹐不嘵嘵露頭角﹑立標臬﹐而胸中自有無限之樂。孔子謙已嘗自附於尋常人﹐此中極有意趨。

明理省事甚難﹐此四字終身理會不盡﹐得了時﹐無往而不裕如。

胸中有一个見識﹐則不惑於紛雜之說﹐有一段道理﹐則不撓於鄙俗之見。《詩》云「匪先民是程﹐匪大猷是經……惟迹言是爭。」平生讀聖賢書﹐某事與之合﹐某事與之背﹐卽知所適從﹐知所去取。否則口詩書而心眾人也﹐身儒衣冠而行鄙夫也。此士之稂莠也。

世人喜言無好人﹐此孟浪語也。今且不須擇人﹐只於市井稠人中聚百人而各取其所長﹐人必有一善﹐集百人之善少﹐可以爲賢人﹔人必有一見﹐集百人之見可以決大計。恐我於百人中未必人人髙出之也﹐而安可忽匹夫匹婦哉﹖

學欲博﹐技欲工﹐難說不是一長﹐總較作人只是夠了梗止。

學如班﹑馬﹐字如鐘﹑王﹐文如曹﹑劉﹐詩如李﹔杜﹐錚錚千古知名﹐只是个小藝習﹐所貴在作人好。

到當說處﹐一句便有千鈞之力﹐卻又不激不疏﹐此是言之上乘。除外𨿽十緘也不妨。

循獘規若時王之制﹐守時套若先聖之經﹐侈己自得﹐惡聞正論﹐是人也亦大可憐矣。世教奚賴焉﹖

心要常操﹐身要常勞。心愈操愈精明﹐身愈勞愈彊健﹐但自不可過耳。

未適可﹐必止可﹔旣適可﹐不過可﹐務求適可而止。此吾人日用持循﹐須臾粗心不得。

士君子之偶聚也﹐不言身心性命﹐則言天下國家﹔不言物理人情﹐則言風俗世道﹔不規目前過失﹐則問平生徳業。傍花隨柳之間﹐吟風弄月之際﹐都無鄙俗媟慢之談﹐謂此心不可一時流於邪僻﹐此身不可一日令之偸惰也。若一相逢﹐不是褻狎﹐便是亂講﹐此與僕隸下人何異﹖只多了這衣冠耳。

作人要如神龍屈伸變化﹐自得自如﹐不可爲勢利術數所拘縛。若羈絆隨人﹐不能自決﹐只是个牛羊。然亦不可嘵嘵悻悻。

故大智上哲看得幾事分明﹐外面要無迹無言﹐胸中要獨往獨來﹐怎被機械人駕馭得。

財色名位此四字﹐考人品之大節目也。這里打不過小善﹐不足錄矣。自古砥礪名節者﹐兢兢在這里做工夫﹐最不可容易放過。

古之人非曰位居貴要﹑分爲尊長而遂無可言之人﹐無可指之過也﹔非曰卑幼貧賤之人一無所知識﹐卽有知識而亦不當言也。蓋體統名分確然不可易者在道義之外﹔以道相成﹐以心相與在體統名分之外。哀哉﹗後世之貴要尊長而遂無過也。

只盡日點檢自家﹐發出念頭來果是人心﹖果是道心﹖出言行事果是公正﹖果是私曲﹖自家人品自家定了幾分﹐何暇非笑人﹖又何敢喜人之譽己耶﹖

往見「泰山喬嶽以立身」四語﹐甚愛之﹐疑有未盡﹐。因推廣爲男兒八景云﹕泰山喬嶽之身﹐海闊天空之腹﹐和風甘雨之色﹐日照月臨之目﹐旋乾轉坤之手﹐盤石砥柱之足﹐臨深履薄之心﹐玉潔冰淸之骨。此八景予甚愧之﹐當與同志者竭力從事焉。

求人已不可﹐又求人之轉求﹔徇人之求已不可﹐又轉求人之徇人﹔患難求人已不可﹐又以富貴利達求人﹐此丈夫之恥也。

文名﹑才名﹑藝名﹑勇名﹐人盡讓得過﹐惟是道徳之名則妒者眾矣。無文﹑無才﹑無藝﹑無勇﹐人盡謙得起﹐惟是無道徳之名則愧者眾矣。君子以道徳之實潛修﹐以道徳之名自掩。

有諸己而後求諸人﹐無諸己而後非諸人﹐固是藏身之恕﹔有諸己而不求諸人﹐無諸己而不非諸人﹐自是無言之感。《大學》爲居上者言﹐若士君子守身之常法﹐則餘言亦蓄徳之道也。

乾坤盡大﹐何處容我不得﹖而到處不爲人所容﹐則我之難容也。眇然一身﹐而爲世上難容之人﹐乃號於人曰「人之本能容我也。」吁﹗亦愚矣哉﹗

名分者﹐天下之所共守者也。名分不立﹐則朝廷之紀綱不尊﹐而法令不行。聖人以名分行道﹐曲士恃道以壓名分﹐不知孔子之道視魯侯奚啻天壤﹐而《鄕黨》一篇何等盡君臣之禮﹗乃知尊名分與諂時勢不同。名分所在一毫不敢傲惰﹐時勢所在一毫不敢阿諛。固哉﹗世之腐儒以尊名分爲諂時勢也。卑哉﹗世之鄙夫以諂時勢爲薄名分也。

聖人之道太和而已﹐故萬物皆育。便是秋冬不害其爲太和﹐況太和又未嘗不在秋冬宇宙間哉﹗余性褊﹐無弘度﹑平心﹑溫容﹑巽語﹐願從事於太和之道以自廣焉。

只竟夕點檢今日說得幾句話關系身心﹐行得幾件事有益世道﹐自慊自愧﹐恍然獨覺矣。若醉酒飽肉﹐恣談浪笑﹐卻不錯過了一日﹐亂言妄動﹑昧理從欲﹐卻不作孽了一日。

只一个俗念頭﹐錯做了一生人﹔只一雙俗眼目﹐錯認了一生人。

少年只要想我見在幹些甚麼事﹐到頭成个甚麼人﹐這便有多少恨心﹗多少愧汗﹗如何放得自家過﹖

明鏡𨿽足以照秋毫之末﹐然持以照面不照手者何﹖面不自見﹐借鏡以見﹐若手則吾自見之矣。鏡𨿽明﹐不明於目也﹐故君子貴自知自信。以人言爲進止﹐是照手之識也﹐若耳目識見所有及﹐則匪天下之見聞不濟矣。

義﹑命﹑法﹐此三者﹐君子之所以定身﹐而眾人之所妄念者也。從妄念而巧邪圖以幸其私﹐君子恥之。夫義不當爲﹐命不能爲﹐法不敢爲﹐𨿽欲彊之﹐豈惟無獲﹖所喪多矣。卽獲亦非福也。

避嫌者﹐尋嫌者也﹔自辧者﹐自誣者也。心事重門洞達﹐略本回邪﹐行事八窗玲瓏﹐毫無遮障﹐則見者服﹐聞者信。

稍有不白之誣﹐將家家爲吾稱冤﹐人人爲吾置喙矣。此之謂潔品﹐不自潔而人潔之。

善之當爲﹐如飲食衣服然﹐乃吾人日用常行事也。人未聞有以禍福度衣食者﹐而爲善則以禍福爲行止﹔未聞有以毀譽廢衣食者﹐而爲善則以毀譽爲行止。惟爲善心不眞誠之故耳。果眞﹑果誠﹐尙有甘死饑寒而樂於趨善者。

有象而無體者﹐畫人也﹐欲爲而不能爲﹔有體而無用者﹐塑人也﹐淸淨尊嚴﹐享犧牲香火﹐而一無所爲﹔有運動而無知覺者﹐偶人也﹐持提掇指使而後爲。此三人者﹐身無血气﹐心無靈明﹐吾無責矣。

我身原無貧富貴賤得失榮辱字﹐我只是个我﹐故富貴貧賤得失榮辱如春風秋月﹐自去自來﹐與心全不牽掛﹐我到底只是个我﹐夫如是﹐故可貧可富可貴可賤可得可失可榮可辱。今人惟富貴是貪﹐其得之也必喜﹐其失之也如何不悲﹖其得之也爲榮﹐其失之也如何不辱﹖全是靠著假景作眞身﹐外物爲分內﹐此二氏之所笑也﹐況吾儒乎﹖吾輩做工夫﹐這个是第一。吾愧不能以告同志者。

本分二字﹐妙不容言。君子持身不可不知本分﹐知本分則千態萬狀一毫加損不得。聖王爲治﹐當使民得其本分﹐得本分則榮辱死生一毫怨望不得。子弒父﹐臣弒君﹐皆由不知本分始。

兩柔無聲﹐合也﹐一柔無聲﹐受也。兩剛必碎﹐激也﹔一剛必損﹐積也。故《易》取一剛一柔。是謂乎中以成天下之務﹐以和一身之徳﹐君子尙之。

毋以人譽而遂謂無過。世道尙渾厚﹐人人有心史也。人之心史眞﹐惟我有心史而後無畏人之心史矣。

淫怒是大惡﹐裏面禦不住气﹐外面顧不得人﹐成甚涵養﹖

或曰「涵養獨無怒乎﹖」曰「聖賢之怒自別。」

凡智愚無他﹐在讀書與不讀書﹔禍福無他﹐在爲善與不爲善﹔貧富無他﹐在勤儉與不勤儉﹔毀譽無他﹐在仁恕與不仁恕。

古人之寬大﹐非直爲道理當如此﹐然煞有受用處。弘器度以養徳也﹐省怨怒以養气也﹐絕仇讎以遠禍也。

平日讀書﹐惟有做官是展布時。將窮居所見聞﹐及生平所欲爲者一一試嘗之﹐須是所理之政事各得其宜﹐所治之人物各得其所﹐才是滿了本然底分量。

只見得眼前都不可意﹐便是个礙世之人。人不可我意﹐我必不可人意。不可人意者我一人﹐不可我意者千萬人。嗚呼﹗

未有不可千萬人意而不危者也。是故智者能與世宜﹐至人不與世礙。

性分﹑職分﹑名分﹑勢分﹐此四者﹐宇內之大物。性分﹑職分在己﹐在己者不可不盡﹔名分﹑勢分在上﹐在上者不可不守。

初看得我污了世界﹐便是个盜跖﹔後看得世界污了我﹐便是个伯夷﹔最後看得世界也不污我﹐我也不污世界﹐便是个老子。

心要有城池﹐口要有門戶。有城池則不出﹐有門戶則不縱。

士君子作人不長進﹐只是不用心﹐不著力。其所以不用心﹑不著力者﹐只是不愧不奮。能愧能奮﹐聖人可至。

有道之言﹐將之心悟﹔有徳之言﹐得定躬行。有道之言弘暢﹐有徳之言親切。有道之言如遊萬貨之肆﹐有徳之言如發萬貨之商。有道者不容不言﹐有徳者無侯於言﹐𨿽然﹐未嘗不言也。故曰﹕有徳者必有言。

學者說話要簡重從容﹐循物傍事﹐這便是說話中涵養。

或問﹕「不怨不尢了﹐恐於事天處人上更要畱心不﹖」曰「這天人兩項﹐千頭萬緒﹐如何照管得來﹖有个簡便之法﹐只在自家身上做﹐一念﹑﹣言﹑一事都點檢得沒我分毫不是﹐那禍福毀譽都不須理會。我無求禍之道﹐而禍來自有天耽借﹔我無致毀之道﹐而毀來自有人耽錯﹐與我全不干涉。若福與譽是我應得底﹐我不加喜﹔是我幸得底﹐我且惺懼愧郝。況天也有力量不能底﹐人也有知識不到底﹐也要體悉他﹐卻有一件緊要﹐生怕我不能格天動物。這个稍有欠缺﹐自怨自尢且不暇﹐又那顧得別个。孔子說个上不怨﹑下不尢﹐是不願乎其外道理﹔孟子說个仰不愧﹑俯不怍﹐是素位而行道理。此二意常相須。

天理本自廉退﹐而吾又處之以疏﹔人欲本善夤緣﹐而吾又狎之以親﹔小人滿方寸﹐而君子在千里之外矣﹐欲身之修﹐得乎﹖故學者與天理處﹐始則敬之如師保﹐旣而親之如骨肉﹐久則渾化爲一體。人欲𨿽欲乘間而入也﹐無從矣。

气忌盛﹐心忌滿﹐才忌露。

外勍敵五﹕聲色﹑貸利﹑名位﹑患難﹑晏安﹐內勍敵五﹕惡怒﹑喜好﹑牽纏﹑褊急﹑積慣。世君子終日被這个昏惑淩駕﹐此小勇者之所納款﹐而大勇者之所務克也。

玄奇之疾﹐醫以平易﹔英發之疾﹐醫以深沈﹔闊大之疾﹐醫以充實。不遠之復﹐不若來行之審也。

奮始怠終﹐修業之賊也﹔緩前急後﹐應事之賊也﹔躁心浮气﹐畜徳之賊也﹔疾言厲色﹐處眾之賊也。

名心盛者必作僞。

做大官底是一樣家數﹐做好人底是一樣家數。

見義不爲﹐又托之違眾﹐此力行者之大戒也。若肯務實﹐又自逃名﹐不患於無術吾竊以自恨焉。

恭敬謙謹﹐此四字有心之善也﹔狎侮傲淩﹐此四字有心之惡也﹐人所易知也。至於怠忽惰慢﹐此四字乃無心之失耳﹐而丹書之戒怠勝敬者凶﹐論治忽者至分存亡。《大學》以傲惰同論﹐曾子以暴慢連語者何哉﹖蓋天下之禍患皆起於四字﹐一身之罪過皆生於四字。怠則一切苟且﹐忽則一切昏忘﹐惰則一切疏懶﹐慢則一切延遲﹐以之應事則萬事皆廢﹐以之接人則眾心皆離。

古人臨民如馭朽索﹐使人如承大祭﹐況接平交以上者乎﹖古人處事不泄邇﹐不忘遠﹐況目前之親切重大者乎﹖故曰無眾寡﹐無大小﹐無敢慢﹐此九字卽毋不敬。毋不敬三字﹐非但聖狂之分﹐存亡﹑治亂﹑死生﹑禍福之關也﹐必然不易之理也。沈心精應者﹐始眞知之。

人一生大罪過﹐只在自是自私四字。

古人愼言﹐每云有餘不敢盡。今人只盡其餘﹐還不成大過﹐只是附會支吾﹐心知其非而取辧於口﹐不至屈人不止﹐則又盡有餘者之罪人也。

眞正受用處﹐十分用不得一分﹐那九分都無些干系﹐而拼死忘生﹑忍辱動气以求之者﹐皆九分也。何術悟得他醒﹖可笑可嘆﹗

貧不足羞﹐可差是貧而無志﹔賤不足惡﹐可惡是賤而無能﹔老不足嘆﹐可嘆是老而虛生﹔死不足悲﹐可悲是死而無聞。

聖人之聞善言也﹐欣欣然惟恐尼之﹐故和之以同言﹐以開其樂告之誠﹔聖人之聞過言也﹐引引然惟恐拂之﹐故內之以溫色﹐以誘其忠告之實。何也﹖進徳攺過爲其有益於我也。此之謂至知。

古者招隱逸﹐今也獎恬退﹐吾黨可以愧矣﹐古者隱逸養道﹐不得已而後出﹐今者恬退養望﹐邀虛名以干進﹐吾黨可以戒矣。

喜來時一點檢﹐怒來時一點檢﹐怠惰時一點檢﹐放肆時一點檢﹐此是省察大條款。人到此﹐多想不起﹐顧不得﹐一錯了﹐便悔不及。

治亂系所用事。天下國家君子用事則治﹐小人用事則亂﹔一身徳性用事則治﹐气習用事則亂。

難管底是任意﹐難防底是慣病。此處著力﹐便是穴上著鍼﹑癢處著手。

試點檢終日說話有幾句恰好底﹐便見所養。

業刻木如巨齒﹐古無文字﹐用以記日行之事數也。一事畢﹔則去一刻﹔事俱畢﹐則盡去之﹐謂之修業。更事則再刻如前﹐大事則大刻﹐謂之大業。多事則多刻﹐謂之廣業。士農工商所業不同﹐謂之常業。農爲士則攺刻﹐謂之易業。古人未有一生無所業者﹐未有一日不修業者﹐故古人身修事理﹐而無怠惰荒寧之時﹐常有憂勤惕勵之志。一日無事﹐則一日不安﹐懼業之不修而曠日之不可也。今也昏昏蕩蕩﹐四肢不可收拾﹐窮年終日無一猷爲放逸而入於禽獸者﹐無業之故也。人生兩間﹐無一事可見﹐無一善可稱﹐資衣藉食於人﹐而偸安惰行以死﹐可羞也已。

古之謗人也﹐也忠厚誠篤。株林之語﹐何等渾涵﹗輿入之謠﹐猶道實事。後世則不然﹐所怨在此﹐所謗在彼。彼固知其所怨者未必上之非﹐而其謗不足以行也﹐乃別生一項議論﹐其才辧附會足以泯吾怨之之實﹐啟人信之之心﹐能使被謗者不能免謗之之禍﹐而我逃謗人之罪。嗚呼﹗今之謗﹐𨿽古之君子且避忌之矣。聖賢處謗無別法﹐只是自修﹐其禍福則聽之耳。

處利則要人做君子﹐我做小人﹔處名則要人做小人﹐我做君子﹐斯惑之甚也。聖賢處利讓利﹐處名讓名﹐故淡然恬然﹐不與世忤。

任教萬分矜持﹐千分點檢﹐裏面無自然根本﹐倉卒之際﹑忽突之頃﹐本態自然露出。是以君子愼獨。獨中只有這个﹐發出來只是這个﹐何勞回護﹐何用支吾﹖

力有所不能﹐聖人不以無可柰何者責人﹔心有所當盡﹐聖人不以無可柰何者自諉。

或問﹕「孔子緇衣羔裘﹐素衣麑裘﹐黃衣狐裘﹐無乃非位素之義與﹖」曰「公此問甚好。愼修君子﹐寧失之儉素不妨。若論大中至正之道﹐得之爲有財﹐卻儉不中禮﹐與無財不得爲而侈然自奉者相去𨿽遠﹐而失中則均。聖賢不諱奢之名﹐不貪儉之美﹐只要道理上恰好耳。」

寡恩曰薄﹐傷恩曰刻﹐盡事曰切﹐過事曰激。此四者﹐寬厚之所深戒也。

《易》稱「道濟天下」﹐而吾儒事業﹐動稱行道濟時﹐濟世安民。聖人未嘗不貴濟也。舟覆矣﹐而保得舟在﹐謂之濟可乎﹖

故爲天下者﹐患知有其身﹐有其身不可以爲天下。

萬物安於知足﹐死於無厭。

足恭過厚﹐多文密節﹐皆名教之罪人也。聖人之道自有中正。彼鄕原者﹐徼名懼譏﹑希進求榮﹑辱身降志﹐皆所不卹﹐遂成舉世通套。𨿽直道淸節之君子﹐稍無砥柱之力﹐不免逐波隨流﹐其砥柱者﹐旋以得罪。嗟夫﹗佞風諛俗﹐不有持衡當路者一極力挽回之﹐世道何時復古耶﹖

時時體悉人情﹐念念持循天理。

愈進修﹐愈覺不長﹔愈點檢﹐愈覺有非﹔何者﹖不畱意作人﹐自家盡看得過。只日日畱意向上﹐看得自家都是病痛。那有些好處﹖初頭只見得人欲中過失﹐到久久又見得天理中過失﹐到無天理過失﹐則中行矣。又有不自然﹐不渾化﹐著色喫力﹐過失走出這个邊境才是。聖人能立無過之地。故學者以有一善自多﹐以寡一過自幸﹐皆無志者也。急行者﹐只見道遠而足不前﹔急耘者﹐只見艸多而鋤不利。

禮義之大防﹐壞於眾人一念之苟。譬如由徑之人﹐只爲一時倦行幾步﹐便平地踏破一條蹊徑﹐後來人跟尋舊迹﹐踵成不可塞之大道。是以君子當眾人所驚之事﹐略不動容﹐才幹礙禮義上些須﹐便愕然變色﹐若觸大刑憲然﹐懼大防之不可潰﹐而微端之不可開也。嗟夫﹗此眾人之所謂迂﹐而不以爲重輕者也。

此開天下不可塞之釁者﹐自苟且之人始也。

大行之美﹐以孝爲第一﹔細行之美﹐以廉爲第一。此二者﹐君子之所務惇也。然而不辧之申生﹐不如不告之舜﹔井上之李﹐不如受饋之鵝。此二者﹐孝廉之所務辧也。

吉凶禍福是天主張﹐毀譽予奪是人主張﹐立身行已是我主張。此三者﹐不相奪也。

不得罪於法易﹐不得罪於理難。君子只是不得罪於理耳。

凡在我者﹐都是分內底﹔在天在人者﹐都是分外底。學者要明於內外之分﹐則在內缺一分﹐便是不成人處﹐在外得一分﹐便是該知足處。

聽言觀行﹐是取人之道﹔樂其言而不問其人﹐是取善之道。

今人惡聞善言﹐便訑訑曰「彼能言而行不逮言﹐何足取﹖」是弗思也。吾之聽言也﹐爲其言之有益於我耳。苟益於我﹐人之賢否奚問焉﹖衣敝枲者﹐市文繡﹔食糟糠者﹐市粱肉﹐將以人棄之乎﹖

取善而不用﹐依舊是尋常人﹐何貴於取﹖譬之八珍方丈而不下著﹐依然餓死耳。

有徳之容深沈凝重﹐內充然有餘﹐外闃然無迹。若面目都是精神﹐卽不出諸口﹐而漏泄已多矣﹐畢競是養得浮淺。譬之無量人﹐一杯酒便達於面目。

人人各有一句終身用之不盡者﹐但在存心著力耳。或問之﹐曰「只是對癥之藥便是。如子張只消得存誠二字﹐宰我只消得警惰二字﹐子路只消得擇善二字﹐子夏只消得見大二字。」

言一也﹐出由之口﹐則信且從﹔出跖之口﹐則三令五申而人且疑之矣。故有言者﹐有所以重其言者。素行孚人﹐是所以重其言者也。不然﹐且爲言累矣。

世人皆知笑人﹐笑人不妨﹐笑到是處便難﹐到可以笑人時則更難。

毀我之言可聞﹐毀我之人不必問也。使我有此事也﹐彼𨿽不言﹐必有言之者。我聞而攺之﹐是又得一不受業之師也。使我無此事耶﹐我𨿽不辧﹐必有辧之者。若聞而怒之﹐是又多一不受言之過也。

精明世所畏也﹐而暴之﹔才能世所妒也﹐而市之﹐不沒也夫﹗

只一个貪愛心﹐第一可賤可恥。羊馬之於水革﹐蠅蟻之於鮏羴﹐蜣螂之於積糞﹐都是這个念頭。是以君子制欲。

淸議酷於律令﹐淸議之人酷於治獄之吏。律令所冤﹐賴淸議以明之﹐𨿽死猶生也﹔淸議所冤﹐萬古無反案矣。是以君子不輕議人﹐懼冤之也。惟此事得罪於天甚重﹐報必及之。

權貴之門𨿽系通家知已﹐也須見面稀﹐行蹤少就好。嘗愛唐詩有「終日帝城裏﹐不識五侯門」之句﹐可爲新進之法。

聞世上有不平事﹐便滿腔憤懣﹐出激切之語﹐此最淺夫薄子﹐士君子之大戒。

仁厚刻薄﹐是修短關﹔行止語默﹐是禍福關﹔勤惰儉奢﹐是成敗關﹔飲食男女﹐是死生關。

言出諸口﹐身何與焉﹖而身亡。五味宜於口﹐腹何知焉﹖而腹病。小害大﹐昭昭也﹐而人每縱之﹐徇之﹐恣其所出﹐供其所入。

渾身都遮蓋得﹐惟有面目不可掩。面目者﹐公之證也。卽有厚貌者﹐卒然難做預備﹐不覺心中事都發在面目上。故君子無愧心則無怍容。中心之達達以此也﹐肺肝之視視以此也。此修己者之所畏也。

韋弁布衣﹐是我生初服﹐不愧﹐此生盡可以還大造。軒冕是甚物事﹖將个丈夫來做壞了﹐有甚面目對那靑天白日﹖是宇宙中一腐臭物也﹐乃揚眉吐气﹐以此誇人﹐而世人共榮慕之﹐亦大異事。

多少英雄豪傑可與爲善而卒無成﹐只爲拔此身於習俗中不出。若不卹羣謗﹐斷以必行﹐以古人爲契友﹐以天地爲知己﹐任他千誣萬毀何妨﹖

爲人無復揚善者之心﹐無實稱惡者之口﹐亦可以語眞修矣。

身者﹐道之輿也。身載道以行﹐道非載身以行也。故君子道行﹐則身從之以進﹔道不行﹐則身從之以退。道不行而求進不已﹐譬之大賈百貨山積不售﹐不載以歸﹐而又以空輿雇錢也﹔販夫笑之﹐貪鄙孰甚焉﹖故出處之分﹐只有工語﹕道行則仕﹐道不行則捲而懷之。捨是皆非也。

世間至貴﹐莫如人品與天地參﹐與古人友﹐帝王且爲之屈﹐天下不易其守。而乃以聲色﹑財貨﹑富貴﹑利達﹐輕輕將个人品賣了﹐此之謂自賤。商賈得奇貨亦須待價﹐況士君子之身乎﹖

身以不護短爲第一長進人。能不護短﹐則長進至矣。

世有十態﹐君子免焉﹕無武人之態﹝粗豪﹞﹐無婦人之態﹝柔懦﹞﹐無兒女之態﹝嬌稚﹞﹐無市井之態﹝貪鄙﹞﹐無俗子之態﹝庸陋﹞﹔無蕩子之態﹝儇佻﹞﹐無伶優之態﹝滑稽﹞﹔無閭閻之態﹝村野﹞﹐無堂下人之態﹝局迫﹞﹐無婢子之態﹕﹝卑諂﹞﹐無偵諜之態﹝詭暗﹞﹐無商賈之態﹝衒售﹞。

作本色人﹐說根心話﹐幹近情事。

君子有過不辭謗﹐無過不反謗﹐共過不推謗。謗無所損於君子也。

惟聖賢終日說話無一字差失。其餘都要擬之而後言﹐有餘﹐不敢盡﹐不然未有無過者。故惟寡言者寡過。

心無畱言﹐言無擇人﹐𨿽露肺肝﹐君子不取也。彼固自以爲光明矣﹐君子何嘗不光明﹖自不輕言﹐言則心口如一耳。

保身底是徳義﹐害身底是才能。徳義中之才能﹐嗚呼﹗免矣。

恆言「疏懶勤謹」﹐此四字每相因。懶生疏﹐謹自勤。聖賢之身豈生而惡逸好勞哉﹖知天下皆惰慢則百務廢弛﹐而亂亡隨之矣。先正云﹕古之聖賢未嘗不以怠惰荒寧爲懼﹐勤勵不息自彊﹔曰懼﹔曰彊而聖賢之情見矣﹐所謂憂勤惕勵者也。惟憂故勤﹐惟惕故勵。

謔非有道之言也。孔於豈不戲﹖竟是道理上脫灑。今之戲者﹐媟矣﹐卽有滑稽之巧﹐亦近俳優之流。凝靜者恥之。

無責人﹐自修之第一要道﹔能體人﹐養量之第一要法。

予不好走貴公之門﹐𨿽情義所關﹐每以無謂而止。或讓予曰「奔走貴公﹐得不謂其喜乎﹖」或曰「懼彼以不奔走爲罪也。」

予嘆曰「不然。貴公之門奔走如市﹐彼固厭苦之甚者見於顏面﹐但渾厚忍不發於聲耳。徒輸自己一勤勞﹐徒增貴公一厭惡。且入門一揖之後﹐賓主各無可言﹐此面愧郝已無發付處矣。予恐初入仕者犯於眾套而不敢獨異﹐故發明之。」

亡我者﹐我也。人不自亡﹐誰能亡之﹖

沾沾煦煦﹐柔潤可人﹐丈夫之大恥也。君於豈欲與人乖戾﹖但自有正情眞味故柔嘉不是軟美﹐自愛者不可不辧。

士大夫一身﹐斯世之奉弘矣。不蠶織而文繡﹐不耕畜而膏梁﹐不雇貸而本馬﹐不商販而積蓄﹐此何以故也﹖乃於世分毫無補﹐慚負兩間。『人又以大官詫市井兒﹐蓋棺有餘愧矣。

且莫論身體力行﹐只聽隨在聚談間曾幾个說天下﹑國家﹑身心﹑性命正經道理﹖終日嘵嘵刺刺﹐滿口都是閒談亂談。吾輩試一猛省﹐士君子在天地間可否如此度日﹖

君子愼求人。講道問徳﹐𨿽屈已折節﹐自是好學者事。若富貴利達向人開口﹐最傷士气﹐寧困頓沒齒也。

言語之惡﹐莫大於造誣﹐行事之惡﹐莫大於苛刻﹔心術之惡﹐莫大於深險。

自家才徳﹐自家明白的。才短徳微﹐卽卑官薄祿﹐已爲難稱。若已逾涘分而觖望無窮﹐卻是難爲了造物。孔孟身不遇﹐又當如何﹖

不善之名﹐每成於一事﹐後有諸長﹐不能掩也﹔而惟一不善傳。君子之動可不愼與﹖

一日與友人論身修道理﹐友人曰「吾老矣。」某曰「公無自棄。平日爲惡﹐卽屬行時幹一好事﹐不失爲攺過之鬼﹐況一息尙存乎﹖」

旣做人在世間﹐便要勁爽爽﹑立錚錚的。若如春蚓秋蛇﹐風花雨絮﹐一生靠人作骨﹐恰似世上多了這个人。

有人於此﹐精密者病其疏﹐靡綺者病其陋﹐繁縟者病其簡﹐謙恭者病其倨﹐委曲者病其直﹐無能可於一世之人﹐柰何﹖曰﹕一身怎可得一世之人﹐只自點檢吾身果如所病否﹖若以一身就眾口﹐孔子不能﹐卽能之﹐成个甚麼人品﹖放君子以中道爲從違﹐不以眾言爲憂喜。

夫禮非徒親人﹐乃君子之所以自愛也﹔非徒尊人﹐乃君子之所以敬身也。

君子之出言也﹐如嗇夫之用財﹔其見義也﹐如貪夫之趨利。

古之人勤勵﹐今之人惰慢。勤勵故精明﹐而徳日修﹔惰慢故昏蔽﹐而欲日肆。是以聖人貴憂勤惕勵。

先王之禮文用以飾情﹐後世之禮文用以飾僞。飾情則三千三百﹐𨿽至繁也﹐不害其爲率眞﹔飾僞則𨿽一揖一拜﹐已自多矣。後之惡飾僞者﹐乃一切苟簡決裂﹐以潰天下之防﹐而自謂之率眞﹐將流於伯子之簡而不可行﹐又禮之賊也。

淸者濁所妒也﹐而又激之淺之乎﹖其爲量矣。是故君子於已諱美﹐於人藏疾。若有激濁之任者﹐不害其爲分曉。

處世以譏訕爲第一病痛。不善在彼﹐我何與焉﹖

余待小人不能假辭色﹐小人或不能堪。年友王道源危之曰「今世居官切宜戒此。法度是朝廷的﹐財貨是百姓的﹐眞借不得人情。至於辭色﹐卻是我的﹔假借些兒何害﹖」余深感之﹐因識而攺焉。

剛﹑明﹐世之礙也。剛而婉﹐明而晦﹐免禍也夫﹗

君子之所持循﹐只有兩條路﹕非先聖之成規﹐則時王之定制。此外悉邪也﹑俗也﹐君子不由。

非直之難﹐而善用其直之難﹔非用直之難﹐而善養其直之難。

處身不妨於薄﹐待人不妨於厚﹔責己不妨於厚﹐責人不妨於薄。

坐於廣眾之中﹐四顧而後語﹐不先聲﹐不揚聲﹐不獨聲。

苦處是正容謹節﹐樂處是手舞足蹈。這个樂又從那苦處來。

滑稽談諧﹐言畢而左右顧﹐惟恐人無笑容﹐此所謂巧言令色者也。小人側媚皆此態耳。小子戒之。

人之視小過也﹐愧作悔恨如犯大惡﹐夫然後能攺。無傷二字﹐修己者之大戒也。

有過是一過﹐不肯認過又是一過。一認則兩過都無﹐一不認則兩過不免。彼彊辯以飾非者﹐果何爲也﹖

一友與人爭﹐而歷指其短。予曰「於十分中﹐君有一分不是否﹖」友曰「我難說沒一二分。」予曰「且將這一二分都沒了才好責人。」

餘二十年前曾有心迹雙淸之志﹐十年來有四語云「行欲淸﹐名欲濁﹔道欲進﹐身欲退﹔利欲後﹐害欲前﹔人欲丰﹐己欲約。」

近看來﹐太執著﹐大矯激﹐只以無心任自然求當其可耳。名迹一任去來﹐不須照管。

君子之爲善也﹐以爲理所當爲﹐非要福﹐非干祿﹔其不爲不善也﹐以爲理所不當爲﹐非懼禍﹐非遠罪。至於垂世教﹐則諄諄以禍福刑賞爲言。此天地聖王勸懲之大權﹐君子不敢不奉若而與眾共守也﹐

茂林芳樹﹐好鳥之媒也﹔污池濁渠﹐穢虫之母也﹐气類之自然也。善不與福期﹐惡不與禍招。君子見正人而合﹐邪人見憸夫而密。

吾觀於射﹐而知言行矣。夫射審而後發﹐有定見也﹔滿而後發﹐有定力也。夫言能審滿﹐則言無不中﹔行能審滿﹐則行無不得。今之言行皆亂放矢也﹐卽中﹐幸耳。

蝸以涎見覓﹐蟬以身見黏﹐螢以光見獲。故愛身者﹐不貴赫赫之名。

大相反者大相似﹐此理勢之自然也。故怒極則笑﹐喜極則悲。

敬者﹐不苟之謂也﹐故反苟爲敬。

多門之室生風﹐多口之人生禍。

磨磚砌壁不塗以堊﹐惡掩其眞也。一堊則人謂糞土之墻矣。

凡外飾者﹐皆內不足者。至道無言﹐至言無文﹐至文無法。

苦毒易避﹐甘毒難避。晉人之壁馬﹐齊人之女樂﹐越人之子女玉帛﹐其毒甚矣﹐而愚者如飴﹐卽知之亦不復顧也。由是推之﹐人皆有甘毒﹐不必自外饋﹐而眈眈求之者且眾焉。豈獨虞人﹑魯人﹑吳人愚哉﹖知味者可以懼矣。

好逸惡勞﹐甘食悅色﹐適己害羣﹐擇便逞忿﹐𨿽鳥獸亦能之。靈於萬物者﹐當求有別﹐不然﹐類之矣。且風徳麟仁﹐鶴淸豸直﹐烏孝雁貞﹐苟擇鳥獸之有知者而效法之﹐且不失爲君子矣。可以人而不如乎﹖

萬事都要个本意﹔宮室之設﹐只爲安居﹔衣之設﹐只爲蔽體﹔食之設﹐只爲充饑﹔器之設﹐只爲利用﹔妻之設﹐只爲有後。推此類不可盡窮。苟知其本意﹐只在本意上求﹐分外的都是多了。

士大夫殃及子孫者有十﹕一曰優免太侈。二日侵奪太多。

三曰請托滅公。四曰恃勢淩人。五曰困累鄕黨。六曰要結權貴﹐損國病人。七曰盜上剝下﹐以實私橐。八曰簧鼓邪說﹐搖亂國是。九曰樹黨報復﹐明中善人。十曰引用邪暱﹐虐民病國。

兒輩問立身之道。曰「本分之內﹐不欠纖微﹔本分之外﹐不加毫末。今也本分弗圖﹐而加於本分之外者﹐不啻千萬矣。

內外之分何處別白﹖況敢問纖徽毫末間耶﹖

智者不與命鬥﹐不與法鬥﹐不與理鬥﹐不與勢鬥。

學者事事要自責﹐愼無責人。人不可我意﹐自是我無量﹔我不可人意﹐自是我無能。時時自反﹐才徳無不進之理。

气質之病小﹐心術之病大。

童心俗態﹐此二者士人之大恥也。二恥不服﹐終不可以入君子之路。

習成儀容止甚不打緊﹐必須是瑟僩中發出來﹐才是盛徳光輝。那个不嚴厲﹖不放肆莊重﹖不爲矜持戲濾﹖不爲媟慢﹖惟有道者能之﹐惟有徳者識之。

容貌要沈雅自然﹐只有一些浮淺之色﹐作爲之狀﹐便是屋漏少工夫。

徳不怕難積﹐只怕易累。千日之積不禁一日之累﹐是故君子防所以累者。

枕席之言﹐房闥之行﹐通乎四海。墻卑室淺者無論﹐卽宮禁之深嚴﹐無有言而不知﹐動而不聞者。士君子不愛名節則已﹐如有一毫自好之心﹐幽獨盲動可不愼與﹖

富以能施爲徳﹐貧以無求爲徳﹐貴以下人爲徳﹐賤以忘勢爲徳。

入廟不期敬而自敬﹐入朝不期肅而自肅﹐是以君子愼所入也。見嚴師則收斂﹐見狎友則放恣﹐是以君子愼所接也。

《氓》之詩﹐悔恨之極也﹐可爲士君子殷鑑﹐當三復之。唐詩有云「兩落不上天﹐水覆難再收。」又近世有名言一偶云「一失腳爲千古恨﹐再回頭是百年身。」此語足道《氓》詩心事﹐其曰亦已焉哉。所謂何嗟及矣﹐無可柰何之辭也。

平生所爲﹐使怨我者得以指摘﹐愛我者不能掩護﹐此省身之大懼也。士君於愼之。故我無過﹐而謗語滔天不足諒也﹐可談笑而受之﹔我有過﹐而幸不及聞﹐當寢不貼席﹑食不下咽矣。

是以君子貴無惡於志。

謹言愼動﹐省事淸心﹐與世無礙﹐與人無求﹐此謂小跳脫。

身要嚴重﹐意要安定﹐色要溫雅﹐气要和平﹐語要簡切﹐心要慈祥﹐志要果毅﹐機要縝密。

善養身者﹐饑渴﹑寒暑﹑勞役﹐外感屢變﹐而气體若一﹐未嘗變也﹔善養徳者﹐死生﹑榮辱﹑夷險﹐外感屢變﹐而意念若一﹐未嘗變也。夫藏令之身﹐至發揚時而解﹝亻亦﹞﹔長令之身﹐至收斂時而郁閼﹐不得謂之定气。宿稱鎭靜﹐至倉卒而色變﹔宿稱淡泊﹐至紛華而心動﹐不得謂之定力。斯二者皆無養之過也。

裏面要活潑於規短之中﹐無令怠忽﹔外面要澑脫於禮法之中﹐無今矯彊。

四十以前養得定﹐則老而愈堅﹔養不定﹐則老而愈壞。百年實難﹐是以君子進徳修業貴及對也。

涵養如培脆萌﹐省察如搜田蠹﹐克治如去盤根。涵養如女子坐幽閨﹐省察如邏卒緝姦細﹐克治如將軍戰勍敵。涵養用勿忘勿助工夫﹐省察用無怠無荒工夫﹐克治用是絕是忽工夫。

世上只有个道理是可貪可欲的﹐初不限於取數之多﹐何者﹖

所性分定原是無限量的﹐終身行之不盡。此外都是人欲﹐最不可萌一毫歆羨心。天之生人各有一定的分涯﹐聖人制人各有一定的品節﹐譬之擔夫欲肩輿﹐丐人欲鼎食﹐徒爾勞心﹐竟亦何益﹖嗟夫﹗篡奪之所由生﹐而大亂之所由起﹐皆恥其分內之不足安﹐而惟見分外者之可貪可欲故也。故學者養心先要个知分。

知分者﹐心常寧﹐欲常得﹐所欲得自足以安身利用。

心術以光明篤實爲第一﹐容貌以正大老成爲第一﹐﹣言語以簡重眞切爲第一。

學者只把性分之所固有﹐職分之所當爲﹔時時畱心﹐件件努力﹐便駸駸乎聖賢之域。非此二者﹐皆是對外物﹐皆是妄爲。

進徳莫如不苟﹐不苟先要个耐煩。今人只爲有躁心而不耐煩﹐故一切苟且卒至破大防而不顧﹐棄大義而不爲﹐其始皆起於一念之苟也。

不能長進﹐只爲昏弱兩字所苦。昏宜靜以澄神﹐神定則漸精明﹔弱宜奮以養气﹐气壯則漸彊健。

一切言行﹐只是平心易气就好。

恣縱旣成﹐不惟禮法所不能制﹐𨿽自家悔恨﹐亦制自家不得。善愛人者﹐無使恣縱﹔善自愛者﹐亦無使恣縱。

天理與人欲交戰時﹐要如百戰健兒﹐九死不移﹐百折不回﹐其柰我何﹖如何堂堂天君﹐卻爲人欲臣僕﹖內款受降﹐腔子中成甚世界﹖

有問密語者囑曰「望以實心相告﹗」余笑曰「吾內有不可瞞之本心﹐上有不可欺之天日﹐在本人有不可掩之是非﹐在通國有不容泯之公論﹐一有不實﹐自負四愆矣。何暇以貌言誑門下哉﹖」

士君子澡心浴徳﹐要使咳唾爲玉﹐便溺皆香﹐才見工夫圓滿。若靈臺中有一點污濁﹐便如瓜蒂藜蘆﹐入胃不嘔吐盡不止﹐

豈可使一刻容畱此中耶﹖夫如是﹐然後圂涵廁可沈﹐緇泥可入。

與其抑暴戾之气﹐不若養和平之心﹔與其裁旣溢之恩﹐不若絕分外之望﹔與其爲後事之厚﹐不若施先事之簿﹔與其服延年之藥﹐不若守保身之方。

猥繁拂逆﹐生厭惡心﹐奮守耐之力﹔柔艷芳濃﹐生沾惹心﹐奮跳脫之力﹔推挽衝突﹐生隨逐心﹐奮執持之力﹔長途末路﹐生衰歇心﹐奮鼓舞之力﹔急遽疲勞﹐生苟且心﹐奮敬愼之力。

進道入徳莫要於有恆。有恆則不必欲速﹐不必助長﹐優優漸漸自到神聖地位。故天道只是个恆﹐每日定準是三百六十五度四分度之一﹐分毫不損不加﹐流行不緩不急﹐而萬古常存﹐萬物得所。只無恆了﹐萬事都成不得。余最坐此病。古人云「有勤心﹐無遠道。」只有人勝道﹐無道勝人之理。

士君子只求四眞﹕眞心﹑眞口﹑眞耳﹑眞眼。眞心﹐無妄念﹔眞口﹐無雜語﹔眞耳﹐無邪聞﹔眞眼﹐無錯識。

愚者人笑之﹐聰明者人疑之。聰明而愚﹐其大智也。夫《詩》云「靡哲不愚」﹐則知不愚非哲也。

以精到之識﹐用堅持之心﹐運精進之力﹐便是金石可穿﹐豚魚可格﹐更有甚麼難做之事功﹖難造之聖神﹖士君子碌碌一生﹐百事無成﹐只是無志。

其有善而彰者﹐必其有惡而掩者也。君子不彰善以損徳﹐不掩惡以長慝。

餘日日有過﹐然自信過發吾心﹐如淸水之魚﹐才發卽見﹐小發卽覺﹐所以卒不得遂其豪悍﹐至流浪不可收拾者。胸中是非﹐原先有以照之也。所以常發者何也﹖只是心不存﹐養不定。

才爲不善﹐怕污了名兒﹐此是徇外心﹐苟可瞞人﹐還是要做﹔才爲不善﹐怕污了身子﹐此是爲己心﹐卽人不知﹐成爲人疑謗﹐都不照管。是故欺大庭易﹐欺屋漏難﹔欺屋漏易﹐欺方寸難。

吾輩終日不長進處﹐只是个怨尢兩字﹐全不反己。聖賢學問﹐只是个自責自盡﹐自責自盡之道原無邊界﹐亦無盡頭。若完了自家分數﹐還要聽其在天在人﹐不敢怨尢。況自家舉動又多鬼責人非底罪過﹐卻敢怨尢耶﹖以是知自責自盡底人﹐決不怨尢﹔怨尢底人﹐決不肯自責自盡。吾輩不可不自家一照看﹐才照看﹐便知天人待我原不薄﹐惡只是我多慚負處。

果是瑚璉﹐人不忍以盛腐殠﹔果是荼蓼﹐人不肯以薦宗祊﹔履也﹐人不肯以加諸首﹔冠也﹐人不忍以籍其足。物猶然﹐而況於人乎﹖榮辱在所自樹﹐無以致之﹐何由及之﹖此自修者所當知也。

無以小事動聲色﹐褻大人之體。

立身行已﹐服人甚難﹐也要看甚麼人不服﹐若中道君子不服﹐當蚤夜省惕。其意見不同﹑性術各別﹑志向相反者﹐只要求我一个是﹐也不須與他別自理會。

其惡惡不嚴者﹐必有惡於己者也﹔其好善不亟者﹐必無善於已者也。仁人之好善也﹐不啻口出﹔其惡惡也﹐迸諸四夷不與同中國。孟子曰「無羞惡之心﹐非人也。」則惡惡亦君子所不免者﹐但恐爲己私﹐作惡在他人﹐非可惡耳。若民之所惡而不惡﹔謂爲民之父母可乎﹖

世人胡塗﹐只是抵死沒自家不是﹐卻不自想﹐我是堯﹑舜乎﹖果是堯﹑舜﹐眞是沒一毫不是﹖我若是湯武﹐未反之前也有分毫錯誤。如何盛气拒人﹐巧言飾已﹐再不認一分過差耶﹖

懶散二字﹐立身之賊也。千徳萬業﹐日怠廢而無成﹔幹罪萬惡﹐日橫恣而無制﹐皆此二字爲之。西晉仇禮法而樂豪放﹐病本正在此安肆日偸。安肆﹐懶散之謂也。此聖賢之大成也。

甚麼降伏得此之字﹐日勤愼。勤愼者﹐敬之謂也。

不難天下相忘﹐只怕一人竊笑。夫舉世之不聞道也久矣﹐而聞道者未必無人。苟爲聞道者所知﹐𨿽一世非之可也﹔苟爲聞道者所笑﹐𨿽天下是之﹐終非純正之學。故曰﹕眾皆悅之﹐其爲士者笑之﹐有識之君子必不以眾悅博一笑也。

以聖賢之道教人易﹐以聖賢之道治人難﹐以聖賢之道出口易﹐以聖賢之道躬行難﹔以聖賢之道奮始易﹐以聖賢之道克終難﹔以聖賢之道當人易﹐以聖賢之道愼獨難﹔以聖賢之道口耳易﹐以聖賢之道心得難﹔以聖賢之道處常易﹐以聖賢之道處變難。過此六難﹐眞到聖賢地步。區區六易﹐豈不君子路上人﹖

終不得謂篤實之士也。

山西臬司書齋﹐余新置一榻銘於其上左曰「爾酣餘夢﹐得無有宵徵露宿者乎﹖爾灸重衾﹐得無有抱肩裂膚者乎﹖古之人臥八埏於𦇤褓﹐置萬姓於衽席﹐而後突然得一夕之安。嗚呼﹗

古之人亦人也夫﹖古之民亦民也夫﹖「右曰﹕」獨室不觸欲﹐君子所以養精﹔獨處不交言﹐君子所以養气﹔獨魂不著礙﹐君子所以養神﹔獨寢不愧衾﹐君子所以養徳。「

愼者之有餘﹐足以及人﹔不愼者之所積﹐不能保身。

近世料度人意﹐常向不好邊說去﹐固是衰世人心無忠厚之意。然土君子不可不自責。若是素行孚人﹐便是別念頭人亦向好邊料度﹐何者﹖所以自立者﹐足信也。是故君子愼所以立。

人不自愛﹐則無所不爲﹔過於自愛﹐則一無可爲。自愛者﹐先占名﹐實利於天下國家﹐而迹不足以白其心則不爲﹔自愛者﹐先占利﹐有利於天下國家﹐而有損於富貴利達則不爲。上之者卽不爲富貴利達﹐而有累於身家妻子則不爲。天下事待其名利兩全而後爲之﹐則所爲者無幾矣。

與其喜聞人之過﹐不若喜聞已之過﹔與其樂道己之善﹐不若樂道人之善。

要非人﹐先要認的自家是个甚麼人﹔要認的自家﹐先看古人是个甚麼人。

口之罪大於百體﹐一進去百川灌不滿﹐一出來萬馬追不回。

家長不能令人敬﹐則教令不行﹖不能令人愛﹐則心志不孚。

自心得者﹐尙不能必其身體力行﹐自耳目入者﹐欲其勉從而彊攺焉﹐萬萬其難矣。故三達徳不恃知也﹐而又欲其仁﹔不恃仁也﹐而又欲其勇。

合下作人自有作人道理﹐不爲別个。

認得眞了﹐便要不候終日﹐坐以待旦﹐成功而後止。

人生惟有說話是第一難事。

或問修己之道。曰「無鮮克有終。」問治人之道。曰「無忿疾於頑。」

人生天地間﹐要做有益於世底人。縱沒這心腸﹑這本事﹐也休作有損於世底人。

說話如作文字﹐字在心頭打點過﹐是心爲艸稿而口謄眞也﹐猶不能無過﹐而況由易之言﹐眞是病狂喪心者。

心不堅確﹐志不奮揚﹐力不勇猛﹐而欲徒義攺過﹐𨿽千悔萬悔﹐競無補於分毫。

人到自家沒柰自家何時﹐便可慟哭。

福莫美於安常﹐禍莫危於盛滿。天地間萬物萬事未有盛滿而不衰者也。而盛滿各有分量﹐惟智者能知之。是故卮以一勺爲盛滿﹐甕以數石爲盛滿﹔有甕之容而懷勺之懼﹐則慶有餘矣。

禍福是气運﹐善惡是人事。理常相應﹐類亦相求。若執福善禍淫之說﹐而使之不爽﹐則爲善之心衰矣。大叚气運只是偶然﹐故善獲福﹑淫獲禍者半﹐善獲禍﹑淫獲福者亦半﹐不善不淫而獲禍獲福者亦半﹐人事只是个當然。善者獲福﹐吾非爲福而修善﹔淫者獲禍﹐吾非爲禍而攺淫。善獲禍而淫獲福﹐吾寧善而處禍﹐不肯淫而要福。是故君子論天道不言禍福﹐論人事不言利害。自吾性分當爲之外﹐皆不庸心﹐其言禍福利害﹐爲世教發也。

自天子以至於庶人﹐來有無所畏而不亡者也。天子者﹐上畏天﹐下畏民﹐畏言官於一時﹐畏史官於後世。百官畏君﹐羣吏畏長吏﹐百姓畏上﹐君子畏公議﹐小人畏刑﹐子弟畏父兄﹐卑幼畏家長。畏則不敢肆而徳以成﹐無畏則從其所欲而及於禍。

非生知﹐安行之﹖聖人未有無所畏而能成其徳者也。

物忌全盛﹐事忌全美﹐人忌全名。是故天地有欠缺之體﹐聖賢無快足之心。而況瑣屑羣氓﹐不安淺薄之分﹐而欲滿其難厭之欲﹐豈不安哉﹖是以君子見益而思損﹐持滿而思溢﹐不敢恣無涯之望。

靜定後看自家是甚麼一个人。

少年大病﹐第一怕是气髙。

余參政東藩日﹐與年友張督糧臨碧在座。余以朱判封筆濃字大﹐臨碧曰「可惜﹗可惜﹗」余擎筆舉手曰「年兄此一念﹐天下受其福矣。判筆一字所費絲毫朱耳﹐積日積歲﹐省費不知幾萬倍。克用朱之心﹐萬事皆然。天下各衙門積日積歲省費又不知幾萬倍。且心不侈然自放﹐足以養徳﹔財不侈然浪費﹐足以養福。不但天物不宜暴殄﹐民膏不宜慢棄而已。夫事有重於費者﹐過費不爲奢﹔省有不廢事者﹐過省不爲吝。」余在撫院日﹐不儉於紙﹐而戒示吏書片紙皆使有用。比見富貴家子弟﹐用財貨如泥沙﹐長余之惠旣不及人﹐有用之物皆棄於地﹐胸中無不忍一念﹐口中無可惜兩字。人或勸之﹐則曰「所值幾何﹖」余嘗號爲溝壑之鬼﹐而彼方侈然自以爲大手段﹐不小家勢。痛哉﹗

兒曹志之。

言語不到千該萬該﹐再休開口。

今人苦不肯謙﹐只要拿得架子定﹐以爲存體。夫子告子張從政﹐以無小大﹑無眾寡﹑無敢慢爲不驕﹐而周公爲相﹐吐握下白屋甚者。父師有道之君﹐子不知損了甚體﹖若名分所在﹐自是貶損不得。

過寬殺人﹐過美殺身。是以君子不縱民情以全之也﹐不盈己欲以生之也。

閨門之事可傳﹐而後知君子之家法矣﹔近習之人起敬﹐而後知君子之身法矣。其作用處只是無不敬。

宋儒紛紛聚訟語且莫理會﹐只理會自家何等簡徑。

各自責﹐則天淸地寧﹔各相責﹐則天翻地覆。

不逐物是大雄力量﹐學者第一工夫全在這里做。

手容恭﹐足容重﹐頭容直﹐口容止﹐坐如屍﹐立如齋﹐儼若思﹐目無狂視﹐耳無傾聽﹐此外景也。外景是整齊嚴肅﹐內景是齋莊中正﹐未有不整齊嚴肅而能齋莊中正者。故撿束五宮百體﹐只爲收攝此心。此心若從容和順於禮法之中﹐則曲肱指掌﹑浴沂行歌﹑吟風弄月﹑隨柳傍花﹐何適不可﹖所謂登彼岸無所事筏也。

天地位﹐萬物育﹐幾千年有一會﹐幾百年有一會﹐幾十年有一會。故天地之中和甚難。

敬對肆而言。敬是一步一步收斂向內﹐收斂至無內處﹐發出來自然暢四肢﹐發事業﹐彌漫六合﹔肆是一步一步放縱外面去﹐肆之流禍不言可知。所以千古聖人只一敬字爲允執的關捩子。堯欽明允恭﹐舜溫恭允塞﹐禹之安汝止﹐湯之聖敬日躋﹐文之朗恭﹐武之敬勝﹐孔於之恭而安。講學家不講這个﹐不知怎麼做工夫。

竊嘆近來世道﹐在上者積寬成柔﹐積柔成怯﹐積怯成畏﹐積畏成廢﹔在下者積慢成驕﹐積驕成怨﹐積怨成橫﹐積橫成敢。

吾不知此時治體當如何反也。體面二字﹐法度之賊也。體面重﹐法度輕﹔法度弛﹐紀綱壞。昔也病在法度﹐今也病在紀綱。名分者﹐紀綱之大物也。今也在朝小臣藐大臣﹐在邊軍士輕主帥﹐在家子婦蔑父母﹐在學校弟子慢師﹐後進淩先進﹐在鄕裏卑幼軋尊長。惟貪肆是恣﹐不知禮法爲何物﹐漸不可長。今已長矣﹐極之必亂必亡﹐勢已重矣﹐反已難矣。無識者猶然﹐甚之﹐柰何﹖

禍福者﹐天司之﹔榮辱者﹐君司之﹔毀譽者﹐人司之﹔善惡者﹐我司之。我只理會我司﹐別个都莫照管。

吾人終日最不可悠悠蕩蕩作空軀殼。

業有不得不廢時﹐至於徳﹐則自有知以至無知時﹐不可一息斷進修之功也。

淸無事澄﹐濁降則自淸﹔禮無事復﹐己克則自復。去了病﹐便是好人﹔去了云﹐便是晴天。

七尺之軀﹐戴天覆地﹐抵死不屈於人﹐乃自落艸﹐以至蓋棺降志辱身﹑奉承物欲﹐不啻奴隸﹐到那魂升於天之上﹐見那維皇上帝有何顏面﹖愧死﹗愧死﹗

受不得誣謗﹐只是無識度。除是當罪臨刑﹐不得含冤而死﹐須是辯明。若污蔑名行﹐閒言長語﹐愈辧則愈加﹐徒自憤懣耳。

不若付之忘言﹐久則明也。得不明也﹐得自有天在耳。

作一節之士也要成章﹐不成章便是苗而不秀。

不患無人所共知之顯名﹐而患有人所不知之隱惡。顯明𨿽著遠邇﹐而隱惡獲罪神明。省躬者懼之。

蹈邪僻﹐則肆志抗額略無所顧忌﹔由義禮﹐則羞頭愧面若無以自容。此愚不肖之恆態﹐而士君子之大恥也。

物欲生於气質。

要得富貴福澤﹐天主張﹐由不得我﹔要做賢人君子﹐我主張﹐由不得天。

爲惡再沒个勉彊底﹐爲善再沒个自然底。學者勘破此念頭﹐寧不愧奮﹖

不爲三氏奴婢﹐便是兩間翁主。三氏者何﹖一曰气質氏﹐生來气稟在身﹐舉動皆其作使﹐如勇者多暴戾﹐懦者多退怯是已。二曰習俗氏﹐世態卽成﹐賢者不能自免﹐只得與世浮沈﹐與世依違﹐明知之而不能獨立。三曰物欲氏﹐滿世皆可殢之物﹐每日皆殉欲之事﹐沈痼流連﹐至死不能跳脫。魁然七尺之軀﹐奔走三家之門﹐不在此則在彼。降志辱身﹐心安意肯﹐迷戀不能自知﹐卽知亦不愧憤﹐大丈夫立身天地之間﹐與兩儀參﹐爲萬物靈﹐不能挺身自豎而倚門傍戶於三家﹐轟轟烈烈﹐以富貴利達自雄﹐亦可憐矣。予卽非忠藏義獲﹐亦豪奴悍婢也﹐咆哮躑躅﹐不能解粘去縛﹐安得挺然脫然獨自當家爲兩間一主人翁乎﹗可嘆可恨。

自家作人﹐自家十分曉底﹐乃虛美燻心﹐而喜動顏色﹐是爲自欺。別人作人﹐自家十分曉底﹐乃明知其惡﹐而譽侈口頰﹐是謂欺人。二者皆可恥也。

知覺二字﹐奚翹天淵。致了知才覺﹐覺了才算知﹐不覺算不得知。而今說瘡痛﹐人人都知﹐惟病瘡者謂之覺。今人爲善去惡不成﹐只是不覺﹐覺後便由不得不爲善不去惡。

順其自然﹐只有一毫矯彊﹐便不是﹔得其本有﹐只有一毫增益﹐便不是。

度之於長短也﹐權之於輕重也﹐不爽毫髮﹐也要个掌尺提秤底。

四端自有分量﹐擴充到盡處﹐只滿得原來分量﹐再增不得些子。

見義不爲﹐立志無恆﹐只是腎气不足。

過也﹐人皆見之﹐乃見君子。今人無過可見﹐豈能賢於君子哉﹖緣只在文飾彌縫上做工夫﹐費盡了無限巧回護﹐成就了一个眞小人。

自家身子﹐原是自己心去害他﹐取禍招尢﹐陷於危敗﹐更不幹別个事。

六經四書﹐君子之律令。小人犯法﹐原不曾讀法律。士君子讀聖賢書而一一犯之﹐是又在小人下矣。

愼言動於妻子僕隸之間﹐檢身心於食息起居之際﹐這工夫便密了。

休諉罪於气化﹐一切責之人事﹔休過望於世間﹐一切求之我身。

常看得自家未必是﹐他人未必非﹐便有長進。再看得他人皆有可取﹐吾身只是過多﹐更有長進。

理會得義命兩字﹐自然不肯做低人。

稠眾中一言一動﹐大家環向而視之﹐口𨿽不言﹐而是非之公自在。果善也﹐大家同萌愛敬之念﹔果不善也﹐大家同萌厭惡之念﹐𨿽小言動﹐不可不謹。

或問﹕「傲爲凶徳﹐則謙爲基徳矣﹖」曰「謙眞是吉﹐然謙不中禮﹐所損亦多。」在上者爲非禮之謙﹐則亂名份﹑紊紀网﹐久之法令不行。在下者爲非禮之謙﹐則取賤辱﹑喪气節﹐久之廉恥掃地。君子接人未嘗不謹飭﹐持身未嘗不正大﹐有子曰「恭近於禮﹐遠恥辱也。」孔子曰「恭而無禮則勞。」又曰「巧言令色足恭﹐某亦恥之。」曾子曰「脇肩諂笑﹐病於夏畦。」君子無眾寡﹐無小大﹐無敢慢﹐何嘗貴傲哉﹖而其羞卑佞也又如此﹐可爲立身行己者之法戒。

凡處人不系確然之名分﹐便小有謙下不妨。得爲而爲之﹐𨿽無暫辱﹐必有後憂。卽不論利害論道理﹐亦云居上不驕民﹐可近不可下。

只人情世故熟了﹐甚麼大官做不到﹖只天理人心合了﹐甚麼好事做不成﹖

士君子常自點檢﹐晝思夜想﹐不得一時閒﹐郤思想个甚事﹖果爲天下國家乎﹖抑爲身家妻子乎﹖飛禽走獸﹐東鶩西奔﹐爭食奪巢﹔販夫豎子﹐朝出暮歸﹐風餐水宿﹐他自食其力﹐原爲溫飽﹐又不曾受人付托﹐享人供奉﹐有何不可﹖士君子髙官重祿﹐上藉之以名份﹐下奉之以尊榮﹐爲汝乎﹖不爲汝乎﹖乃資權勢而營鳥哭巿井之圖﹐細思眞是愧死。

古者鄕有縉紳﹐家邦受其庇蔭﹐士民視爲準繩。今也鄕有縉紳﹐增家邦陵奪勞費之憂﹐開土民奢靡浮薄之俗。然則鄕有縉紳﹐鄕之殃也﹐風教之蠹也。吾黨可自愧自恨矣。

俗气入膏肓﹐扁鵲不能治。爲人胸中無分毫道理﹐而庸調卑職﹑虛文濫套認之極眞﹐而執之甚定﹐是人也﹐將欲救藥﹐知不可入。吾黨戒之。

士大夫居鄕﹐無論大有裨益﹐只不違禁出息﹐倚勢侵陵﹐受賄囑托﹐討占夫役﹐無此四惡﹐也還算一分人。或曰「家計蕭條﹐安得不治生﹖」曰「治生有道﹐如此而後治生﹐無勢可藉者死乎﹖」或曰「親族有事﹐安得不伸理﹖」曰「官自有法﹐有訟必藉請謁﹐無力可通者死乎﹖」士大夫無窮餓而死之理﹐安用寡廉喪恥若是。

學者視人欲如寇仇﹐不患無攻治之力﹐只緣一向姑息他如驕子﹐所以養成猖獗之勢﹐無可柰何﹐故曰識不早﹐力不易也。制人欲在初發時﹐極易剿捕﹐到那橫流時﹐須要奮萬夫莫當之勇﹐才得濟事。

宇宙內事﹐皆備此身﹐卽一種未完﹐一毫未盡﹐便是一分破綻﹔天地間生﹐莫非吾體﹐卽一夫不獲﹐一物失所﹐便是一處瘡痍。

克一分﹑百分﹑千萬分﹐克得盡時﹐才見有生眞我﹔退一步﹑百步﹑千萬步﹐退到極處﹐不愁無處安身。

事到放得心下﹐還愼一愼何妨﹖言於來向口邊﹐再思一步更好。

萬般好事說爲﹐終日不爲﹔百種貪心要足﹐何時是足﹖

回著頭看﹐年年有過差﹔放開腳行﹐日日見長進。

難消客气衰猶壯﹐不盡塵心老尙童。

但持鐵石同堅志﹐卽有金鋼不壞身。

問學

學必相講而後明﹐講必相宜而後盡。孔門師友不厭窮問極言﹐不相然諾承順﹐所謂審問明辧也。故當其時﹐道學大明﹐如撥雲披霧﹐白日靑天﹐無纖毫障蔽。講學須要如此﹐無堅自是之心﹐惡人相直也。

熟思審處﹐此四字徳業之首務﹔銳意極力﹐此四字徳業之要務﹔有漸無已﹐此四字徳業之成務﹔深憂過計﹐此四字徳業之終務。

靜是个見道的妙訣﹐只在靜處潛觀﹐六合中動的機括都解破。若見了﹐還有个妙訣以守之﹐只是一﹐一是大根本﹐運這一卻要因的通變。

學者只該說下學﹐更不消說上達。其未達也﹐空勞你說﹔其旣達也﹐不須你說。故一貫惟參﹑賜可與﹐又到可語地位﹐

才語又一个直語之﹐二个啟語之﹐便見孔子誨人妙處。

讀書人最怕誦底是古人語﹐做底是自家人。這等讀書𨿽閉戶十年﹐破卷五車﹐成甚麼用﹗

能辧眞假是一種大學問。世之所抵死奔走者﹐皆假也。萬古惟有眞之一字磨滅不了﹐蓋藏不了。此鬼神之所把握﹐風雷之所呵護﹔天地無此不能發育﹐聖人無此不能參贊﹔朽腐得此可爲神奇﹐鳥獸得此可爲精怪。道也者﹐道此也﹔學也者﹐學此也。

或問﹕「孔子素位而行﹐非政不謀﹐而儒者著書立言﹐便談帝王之略﹐何也﹖」曰﹕古者十五而入大學﹐修齊治平此時便要理會。故陋巷而問爲邦﹐布衣而許南面。由﹑求之志富彊﹐孔子之志三代﹐孟子樂中﹐天下而立定﹐四海之民何曾便到手﹐但所志不得不然。所謂「如或知爾﹐則何以哉﹖」要知以个甚麼﹔苟有用我者﹐執此以往﹐要知此是甚麼﹔大人之事備矣﹐要知備个甚麼。若是平日如醉夢﹝全﹞不講求﹐到手如癡呆胡亂了事。

如此作人﹐只是一塊頑肉﹐成甚學者。卽有聰明材辧之士﹐不過學眼前見識﹐作口頭話說﹐妝點支吾亦足塞責。如此作人﹐只是一場傀儡﹐有甚實用。修業盡職之人﹐到手未嘗不學﹐待汝學成﹐而事先受其敝﹐民已受其病﹐尋又遷官矣。譬之饑始種粟﹐寒始紡綿﹐怎得奏功﹖此凡事所以貴豫也。

不由心上做出﹐此是噴葉學問﹔不在獨中愼超﹐此是洗面工夫﹐成得甚事。

堯﹑舜事功﹐孔﹑孟學術﹕此八字是君子終身急務。或問﹐「堯﹑舜事功﹐孔﹑孟學術﹐何處下手﹖」曰「以天地萬物爲一體﹐此是孔﹑孟學術﹔使天下萬物各得其所﹐此是堯﹑舜事功。

總來是一个念頭。「

上吐下瀉之疾﹐𨿽日進飲食﹐無補於憔悴﹔入耳出口之學﹐𨿽日事講究﹐無益於身心。

天地萬物只是个漸﹐理气原是如此﹐𨿽欲不漸不得。而世儒好講一頓字﹐便是無根學問。

只人人去了我心﹐便是天淸地寧世界。

塞乎天地之間﹐盡是浩然了。愚謂根荄須栽入九地之下﹐枝梢須插入九天之上﹐橫拓須透過八荒之外﹐才是个圓滿工夫﹐無量學問。

我信得過我﹐人未必信得過我﹐故君子避嫌。若以正大光明之心如靑天白日﹐又以至誠惻怛之意如火熱水寒﹐何嫌之可避。故君子學問第一要體信﹐只信了﹐天下無些子事。

要體認﹐不須讀盡古今書﹐只一部《千字文》﹐終身受用不盡。要不體認﹐卽三墳以來捲捲精熟﹐也只是个博學之士﹐資談口﹑侈文筆﹑長盛气﹑助驕心耳。故君子貴體認。

悟者﹐吾心也。能見吾心﹐便是眞悟。

明理省事﹐此四字學者之要務。

今人不如古人﹐只是無學無識。學識須從三代以上來﹐才正大﹐才中平。今只將秦漢以來見識抵死與人爭是非﹐已自可笑﹐況將眼前聞見﹑自己聰明﹐翹然不肯下人﹐尢可笑也。

學者大病痛﹐只是器度小。

識見議論﹐最怕小家子勢。

默契之妙﹐越過六經千聖﹐直與天地談﹐又不須與天交一語﹐只對越仰觀﹐兩心一个耳。

學者只是气盈﹐便不長進。含六合如一粒﹐覓之不見﹔吐一粒於六合﹐出之不窮﹐可謂大人矣。而自處如庸人﹐初不自表異﹔退讓如空夫﹐初不自滿足﹐抵掌攘臂而視世無人﹐謂之以善服人則可。

心術﹑學術﹑政術﹐此三者不可不辧也。心術要辧个誠僞﹐學術要辧个邪正﹐政術要辧个王伯。總是心術誠了﹐別个再不差。

聖門學問心訣﹐只是不做賊就好。或問之。曰「做賊是个自欺心﹐自利心﹐學者於此二心﹐一毫擺脫不盡﹐與做賊何異﹖」

脫盡气習二字﹐便是英雄。

理以心得爲精﹐故當沈潛。不然﹐耳邊口頭也。事以典故爲據﹐故當博洽。不然﹐臆說杜撰也。

天是我底天﹐物是我底物。至誠所通﹐無不感格﹐而乃與之扞隔抵牾﹐只是自修之功未至。自修到格天動物處﹐方是學問﹐方是工夫。未至於此者﹐自愧自責不暇﹐豈可又萌出个怨尢底意思﹖

世間事無巨細﹐都有古人畱下底法程。才行一事﹐便思古人處這般事如何﹖才處一人﹐便思古人處這般人如何﹖至於起居﹑言動﹑語默﹐無不如此﹐久則古人與稽﹐而動與道合矣。

其要在存心﹐其工夫又只在誦詩讀書時便想曰「此可以爲我某事之法﹐可以藥我某事之病。」如此則臨事時觸之卽應﹐不待思索矣。

扶持資質﹐全在學問﹐任是天資近聖﹐少此二字不得。三代而下無全才﹐都是負了在天的﹐欠了在我的﹐縱做出掀天揭地事業來﹐仔細看他﹐多少病痛﹗

勸學者歆之以名利﹐勸善者歆之以福樣。哀哉﹗

道理書盡讀﹐事務書多讀﹐文章書少讀﹐閒雜書休讀﹐邪妄書焚之可也。

君子知其可知﹐不知其不可知。不知其可知則愚﹐知其不可知則鑿。

余有責善之友﹐旣別兩月矣﹐見而問之曰「近不聞僕有過﹖」

友曰「子無過。」余曰「此吾之大過也。有過之過小﹐無過之過大﹐何者﹖拒諫自矜而人不敢言﹐飾非掩惡而人不能知﹐過有大於此者乎﹖使余卽聖人也﹐則可。余非聖人﹐而人謂無過﹐余其大過哉﹗」

工夫全在冷淸時﹐力量全在濃艷時。

萬仞崚嶒而呼人以登﹐登者必少。故聖人之道平﹐賢者之道峻。穴隙迫窄而招人以入﹐入者必少。故聖人之道博﹐賢者之道狹。

以是非決行止﹐而以利害生悔心﹐見道不明甚矣。

自天子以至於庶人﹐自堯﹑舜以至於途之人﹐必有所以汲汲皇皇者﹐而後其徳進﹐其業成。故曰﹕雞鳴而起﹐舜﹑跖之徒皆有所孳孳也。無所用心﹐孔子憂之曰「不有博奕者乎﹖」懼無所孳孳者﹐不舜則跖也。今之君子縱無所用心﹐而不至於爲跖﹐然飽食終日﹐惰慢彌年﹐旣不作山林散客﹐又不問廟堂急務﹐如醉如癡﹐以了日月。《易》所謂「君子進徳修業﹐欲及時也」﹐果是之謂乎﹖如是而自附於淸品髙賢﹐吾不信也。孟子論歷聖道統心傳﹐不出憂勤惕勵四字。其最親切者﹐曰「仰而思之﹐夜以繼日﹔幸而得之﹐坐以待旦。」此四語不獨作相﹐士﹑農﹑工﹑商皆可作座右銘也。

怠惰時看工夫﹐脫略時看點檢﹐喜怒時看涵養﹐患難時看力量。

今之爲舉子文者﹐遇爲學題目﹐每以知行作比。試思知个甚麼﹖行个甚麼﹖遇爲政題目﹐每以教養作比。試問做官養了那个﹖教了那个﹖若資口舌浮談﹐以自致其身﹐以要國家寵利﹐此與誆騙何異﹖吾輩宜惕然省矣。

聖人以見義不爲屬無勇﹐世儒以知而不行屬無知。聖人體道有三達徳﹐曰﹕智﹑仁﹑勇。世儒曰知行。只是一个不知﹐誰說得是﹖愚謂自道統初開﹐工夫就是兩項﹐曰惟精察之也﹐曰惟一守之也。千聖授受﹐惟此一道。蓋不精則爲孟浪之守﹐不一則爲想象之知。曰思﹐曰學﹐曰致知﹐曰力行﹐曰至明﹐曰至健﹐曰問察﹐曰用中﹐曰擇乎中庸﹑服膺勿失﹐曰非知之艱﹑惟行之艱﹐曰非苟知之﹑亦允蹈之﹐曰知及之﹑仁守之﹐曰不明乎善﹑不誠乎身。

自徳性中來﹐生死不變﹔自識見中來﹐則有時而變矣。故君子以識見養徳性。徳性堅定則可生可死。

昏弱二字是立身大業障﹐去此二字不得﹐做不出一分好人。

學問之功﹐生知聖人亦不敢廢。不從學問中來﹐任從有掀天揭地事業﹐都是气質作用。气象豈不炫赫可觀﹐一入聖賢秤尺﹐坐定不妥貼。學問之要如何﹖隨事用中而矣。

學者﹐窮經博古﹐涉事籌今﹐只見日之不足﹐惟恐一登薦舉﹐不能有所建樹。仕者﹐修政立事﹐淑世安民﹐只見日之不足﹐惟恐一旦升遷﹐不獲竟其施爲。此是確實心腸﹐眞正學問﹐爲學爲政之得眞味也。

進徳修業在少年﹐道明徳立在中年﹐義精仁熟在晚年。若五十以前徳性不能堅定﹐五十以後愈懶散﹐愈昏弱﹐再休說那中興之力矣。

世間無一件可驕人之事。才藝不足驕人﹐徳行是我性分事﹐不到堯﹑舜﹑周﹑孔﹐便是欠缺﹐欠缺便自可恥﹐如何驕得人﹖

有希天之學﹐有達天之學﹐有合天之學﹐有爲天之學。

聖學下手處﹐是無不敬﹔住腳處﹐是恭而安。

小家學問不可以語廣大﹐圂障學問不可以語易簡。

天下至精之理﹐至難之事﹐若以潛玩沈思求之﹐無厭無躁﹐𨿽中人以下﹐未有不得者。

爲學第一工夫﹐要降得浮躁之气定。

學者萬病﹐只个靜字治得。

學問以澄心爲大根本﹐以愼口爲大節目。

讀書能使人寡過﹐不獨明理。此心日與道俱﹐邪念自不得乘之。

無所爲而爲﹐這五字是聖學根源。學者入門念頭就要在這上做。今人說話第二三句便落在有所爲上來﹐只爲毀譽利害心脫不去﹐開口便是如此。

已所獨知﹐盡是方便﹔人所不見﹐盡得自由。君子必兢兢然細行﹐必謹小物不遺者﹐懼工夫之間斷也﹐懼善念之停息也﹐懼私欲之乘間也﹐懼自欺之萌櫱也﹐懼一事苟而其徐皆苟也﹐懼閒居忽而大庭亦忽也。故廣眾者﹐幽獨之證佐﹔言動者﹐意念之枝葉。意中過﹐獨處疏﹐而十目十手能指視之者﹐枝葉﹑證佐上得之也。君子柰何其慢獨﹖不然﹐苟且於人不見之時﹐而矜持於視爾友之際﹐豈得自然﹖豈能周悉﹖徒爾勞心﹐而愼獨君子己見其肺肝矣。

古之學者在心上做工夫﹐故發之外面者爲盛徳之符﹔今之學者在外面做工夫﹐故反之於心則爲實徳之病。

事事有實際﹐言言有妙境﹐物物有至理﹐人人有處法﹐所貴乎學者﹐學此而已。無地而不學﹐無時而不學﹐無念而不學﹐不會其全﹑不詣其極不止﹐此之謂學者。今之學者果如是乎﹖

畱心於浩瀚博雜之書﹐役志於靡麗刻削之辭﹐耽心於鑿眞亂俗之技﹐爭勝於煩勞苛瑣之儀﹐可哀矣﹗而醉夢者又貿貿昏昏﹐若癡若病﹐華衣甘食而一無所用心﹐不尢可哀哉﹖是故學者貴好學﹐尢貴知學。

天地萬物﹐其情無一毫不與吾身相干涉﹐其理無一毫不與吾身相發明。

凡字不見經傳﹐語不根義理﹐君子不出諸口。

古之君子病其無能也﹐學之﹔今之君子恥其無能也﹐諱之。

無才無學﹐士之羞也﹔有才有學﹐士之憂也。夫才學非有之爲難﹐降伏之難。君子貴才學以成身也﹐非以矜己也﹔以濟世也﹐非以誇人也。故才學如劍﹐當可試之時一試﹐不則藏諸室﹐無以衒弄﹐不然﹐鮮不爲身禍者。自古十人而十﹐百人而百﹐無一幸免﹐可不憂哉﹖

人生气質都有个好處﹐都有个不好處﹑學問之道無他﹐只是培養那自家好處﹐救正那自家不好處便了。

道學不行﹐只爲自家根腳站立不住。或倡而不和﹐則勢孤﹔或守而眾撓﹐則志惑﹐或爲而不成﹐則气沮﹔或奪於風俗﹐則念雜。要挺身自拔﹐須是有萬夫莫當之勇﹐死而後已之心。不然﹐終日三五聚談﹐焦唇敝舌﹐成得甚事﹖

役一己之聰明﹐𨿽聖人不能智﹔用天下之耳目﹐𨿽眾人不能愚。

涵養不定底﹐自初生至蓋棺時凡幾變﹖卽知識已到﹐尙保不定畢竟作何種人﹐所以學者要徳性堅定。到堅定時﹐隨常變﹑窮達﹑生死只一般﹔卽有難料理處﹐亦自無難。若乎日不

遇事時﹐盡算好人﹐一遇个小小題目﹐便考出本態﹐假遇著難者﹑大者﹐知成个甚麼人﹖所以古人不可輕易笑﹐恐我當此未便在渠上也。

屋漏之地可服鬼神﹐室家之中不厭妻子﹐然後謂之眞學﹑眞養。勉彊於大庭廣眾之中﹐幸一時一事不露本象﹐遂稱之曰賢人﹐君子恐未必然。

這一口呼吸去﹐萬古再無復返之理。呼吸暗積﹐不覺白頭﹐靜觀君子所以撫髀而愛時也。然而愛時不同﹐富貴之士嘆榮顯之未極﹐功名之士嘆事業之末成﹐放達之士恣情於酒以樂餘年﹐貪鄙之士苦心於家以遺後嗣。然猶可取者﹐功名之士耳。彼三人者﹐何貴於愛時哉﹖惟知道君子憂年數之日促﹐嘆義理之無窮﹐天生此身無以稱塞﹐誠恐性分有缺﹐不能全歸﹐錯過一生也。此之謂眞愛時。所謂此日不再得﹐此日足可惜者﹐皆救火追亡之念﹐踐形盡性之心也。嗚呼﹗不患無時﹐而患奔時。苟不棄時﹐而此心快足﹐𨿽夕死何恨﹖不然﹐卽百歲﹐幸生也。

身不修而惴惴焉﹐毀譽之是卹﹔學不進而汲汲焉﹐榮辱之是憂﹐此學者之通病也。

冰見烈火﹐吾知其易易也﹐然而以熾炭鑠堅冰﹐必舒徐而後盡﹔盡爲寒水﹐又必待舒徐而後溫﹔溫爲沸湯﹐又必待舒徐而後竭。夫學豈有速化之理哉﹖是故善學者無躁心﹐有事勿忘從容以俟之而巳。

學問大要﹐須把天道﹑人情﹑物理﹑世故識得透徹﹐卻以胸中獨得中正底道理消息之。

與人爲善﹐眞是好念頭。不知心無理路者﹐淡而不覺﹔道不相同者﹐拂而不入。彊聒雜施﹐吾儒之戒也。孔子啟憤發﹑悱復﹑三隅﹐中人以下不語上﹐豈是倦於誨人﹖謂兩無益耳。

故大聲不煩奏﹐至教不苟傳。

羅百家者﹐多浩瀚之詞﹔工一家者﹐有獨詣之語。學者欲以有限之目力﹐而欲竟其律涯﹔以鹵莽之心思﹐而欲探其蘊奧﹐豈不難哉﹖故學貴有擇。

講學人不必另尋題目﹐只將四書六經發明得聖賢之道精盡有心得。此心默契千古﹐便是眞正學問。

善學者如鬧市求前﹐摩肩重足得一步便緊一步。

有志之士要百行兼修﹐萬善俱足。若只作一種人﹐硜硜自守﹐沾沾自多﹐這便不長進。

《大學》一部書﹐統於明徳兩字﹔《中庸》一部書﹐統於修道兩字。

學識一分不到﹐便有一分遮障。譬之掘河分隔﹐一界土不通﹐便是一段流不去﹐須是衝開﹐要一點礙不得。涵養一分不到﹐便有一分气質。譬之燒炭成熟﹐一分木未透﹐便是一分煙不止﹐須待灼透﹐要一點煙也不得。

除了中字﹐再沒道理﹔除了敬字﹐再投學問。

心得之學﹐難與口耳者道﹔口耳之學﹐到心得者前﹐如權度之於輕重短長﹐一毫掩護不得。

學者只能使心平气和﹐便有幾分工夫。心乎气和人遇事卻執持擔當﹐毅然不撓﹐便有幾分人品。

學莫大於明分。進徳要知是性分﹐修業要知是職分﹐所遇之窮通﹐要知是定分。

一率作﹐則覺有意味﹐日濃日艷﹐𨿽難事﹐不至成功不休﹔一間斷﹐則漸覺疏離﹐日畏日怯﹐𨿽易事﹐再使繼續甚難。是以聖學在無息﹐聖心曰不已。一息一已﹐難接難起﹐此學者之大懼也。余平生徳業無成﹐正坐此病。《詩》曰「日就月將﹐學有緝熙於光明。」吾黨日宜三復之。

堯﹑舜﹑禹﹑湯﹑文﹑武全從「不自滿假」四字做出﹐至於孔子﹐平生謙退沖虛﹐引過自責﹐只看著世間有無窮之道理﹐自家有未盡之分量。聖人之心蓋如此。孟子自任太勇﹐自視太髙﹐而孜孜向學﹐﹝舀欠﹞﹝舀欠﹞自歉之意﹐似不見有宋儒口中談論都是道理﹐身所持循亦不著世俗﹐豈不聖賢路上人哉﹖但人非堯﹑舜﹐誰無气質﹖稍偏﹐造詣未至﹐識見未融﹐體驗未到﹐物欲未忘底過失﹐只是自家平生之所不足者﹐再不肯口中說出﹐以自勉自責﹐亦不肯向別人招認﹐以求相勸相規。所以自孟子以來﹐學問都似登壇說法﹐直下承當﹐終日說短道長﹐談天論性﹐看著自家便是聖人﹐更無分毫可增益處。只這見識﹐便與聖人作用已自不同﹐如何到得聖人地位﹖

性躁急人﹐常令之理紛解結﹔性遲緩人﹐常令之逐獵追奔。

推此類﹐則气質之性無不漸反。

恆言平穩二宇極可玩。蓋天下之事﹐惟平則穩﹐行險亦有得的﹐終是不穩。故君子居易。

二分寒暑之中也﹐晝夜分停﹐多不過七﹑八日﹔二至寒暑之偏也﹐晝夜偏長﹐每每二十三日。始知中道難持﹐偏气易勝﹐天且然也。故堯舜毅然曰允執﹐蓋以人事勝耳。

裏面五分﹐外面只發得五分﹐多一釐不得﹔裏面十分﹐外面自發得十分﹐少一釐不得。誠之不可掩如此﹐夫故曰不誠無物。

休躡著人家腳跟走﹐此是自得學問。

正門學脈切近精實﹐旁門學脈奇特玄遠﹔正門工夫戒愼恐懼﹐旁門工夫曠大逍遙﹔正門宗指漸次﹐旁門宗指徑頓﹔正門造詣俟其自然﹐旁門造詣矯揉造作。

或問﹕「仁﹑義﹑禮﹑智發而爲惻隱﹑羞惡﹑辭讓﹑是非﹐便是天則否﹖」曰「聖人發出來便是天則﹐眾人發出來都落气質﹐不免有太過不及之病。只如好生一念﹐豈非惻隱﹖至以面爲犧牲﹐便非天則。」

學問博識彊記易﹐會通解悟難。會通到天地萬物﹝已難﹞﹐解悟到幽明古今無間爲尢難。

彊恕是最拙底學問﹐三近人皆可行﹐下此無工夫矣。

王心齋每以樂爲學﹐此等學問是不會苦的甜瓜。入門就學樂﹐其樂也﹐逍遙自在耳﹐不自深造眞積﹑憂勤惕勵中得來。孔子之樂以忘憂﹐由於發憤忘食﹔顏子之不攺其樂﹐由於博約克復。其樂也﹐優遊自得﹐無意於歡欣﹐而自不擾﹐無心於曠達﹐而自不悶。若覺有可樂﹐還是乍得心﹔著意學樂﹐便是助長心﹐幾何而不爲猖狂自恣也乎﹖

余講學只主六字﹐曰天地萬物一體。或曰「公亦另立門戶耶﹖」曰「否。只是孔門一个仁字。」

無愼獨工夫﹐不是眞學問﹔無大庭效驗﹐不是眞愼獨。終日嘵嘵﹐只是口頭禪耳。

體認要嘗出悅心眞味工夫﹐更要進到百尺竿頭始爲眞儒。

向與二三子暑月飲池上﹐因指水中蓮房以談學問曰「山中人不識蓮﹐於藥鋪買得幹蓮肉﹐食之稱美。後入市買得久摘鮮蓮﹐食之更稱美也。」余嘆曰「渠食池上新摘﹐美當何如﹖一摘出池﹐眞味猶漓﹐若臥蓮舟挽碧筒就房而裂食之﹐美更何如﹖今之體認皆食幹蓮肉者也。又如這樹上胡桃﹐連皮吞之﹐不可謂之不喫﹐不知此果須去厚肉皮﹐不則麻口﹔再去硬骨皮﹐不則損牙﹔再去瓤上粗皮﹐不則澀舌﹔再去薄皮內萌皮﹐不則欠細膩。如是而漬以蜜﹐煎以糖﹐始爲盡美。今之工夫﹐皆囫圇吞胡桃者也。如此體認﹐始爲精義入神﹔如此工夫﹐始爲義精仁熟。」

上達無一頓底。一事有一事之上達﹐如灑掃應對﹐食息起居﹐皆有精義入神處。一步有一步上達﹐到有恆處達君子﹐到君子處達聖人﹐到湯﹑武聖人達堯﹑舜。堯﹑舜自視亦有上達﹐自嘆不如無懷葛天之世矣。

學者不長進﹐病根只在護短。聞一善言﹐不知不肯問﹔理有所疑﹐對人不肯問﹐恐人笑己之不知也。孔文子不恥下問﹐今也恥上問﹔顏子以能問不能﹐今也以不能問能。若怕人笑﹐比徳山捧臨濟喝法壇對眾如何承受﹖這般護短﹐到底成个人笑之人。一笑之恥﹐而終身之笑顧不恥乎﹖兒曹戒之。

學問之道﹐便是正也﹐怕雜。不一則不眞﹐不眞則不精。入萬景之山﹐處處堪遊﹐我原要到一處﹐只休亂了腳﹔入萬花之谷﹐朵朵堪觀﹐我原要折一枝﹐只休花了眼。

日落趕城門﹐遲一腳便關了﹐何處止宿﹖故學貴及時。懸崖抱孤樹﹐松一手便脫了﹐何處落身﹖故學貴著力。故傷悲於老大﹐要追時除是再生﹔旣失於將得﹐要仍前除是從頭。

學問要訣只有八个字﹕「涵養徳性﹐變化气質。」守住這个﹐再莫問迷津問渡。

點檢將來﹐無愧心﹐無悔言﹐無恥行﹐胸中何等快樂﹗只苦不能﹐所以君子有終身之憂。常見王心齋「學樂歌」﹐心頗疑之﹐樂是自然養盛所致﹐如何學得。

除不了「我」﹐算不得學問。

學問二字原自外面得來。蓋學問之理﹐𨿽全於吾心﹐而學問之事﹐則皆古今名物﹐人人而學﹐事事而問﹐攢零合整﹐融化貫串﹐然後此心與道方浹洽暢快。若怠於考古﹐恥於問人﹐聰明只自己出﹐不知怎麼叫做學者。

聖人千言萬語﹐經史千帙萬卷﹐都是教人學好﹐禁人爲非。若以先哲爲依歸﹐前言爲律令﹐卽一二語受用不盡。若依舊作世上人﹐或更污下﹐卽將蒼頡以來書讀盡﹐也只是个沒學問底人。

萬金之賈﹐貨𨿽不售不憂﹔販夫閉門數曰﹐則愁苦不任矣。凡不見知而慍﹐不見是而悶﹐皆中淺狹而養不厚者也。

善人無邪夢﹐夢是心上有底。男不夢生子﹐女不夢娶妻﹐念不及也。只到夢境﹐都是道理上做。這便是許大工夫﹐許大造詣。

天下難降伏﹑難管攝底﹐古今人都做得來﹐不謂難事。惟有降伏管攝自家難﹐聖賢做工夫只在這里。

吾友楊道淵常自嘆恨﹐以爲學者讀書﹐當失意時便奮發﹐曰「到家郤要如何﹖」及奮發數日﹐或倦怠﹐或應酬﹐則曰「且歇下一時﹐明日再做。」且﹑卻二字循環過了一生。予深味其言。士君子進徳修業皆爲且﹑卻二字所牽縛﹐白首竟成浩嘆。果能一旦奮發有爲﹐鼓舞不倦﹐除卻進徳是斃而後已工夫﹐其餘事業﹐不過五年七年﹐無不成就之理。

君子言見聞﹐不言不見聞﹔言有益﹐不言不益。

對左右言﹐四顧無愧色﹔對朋友言﹐臨別無戒語﹐可謂光明矣﹐胸中何累之有﹖

學者常看得爲我之念輕﹐則欲念自薄﹐仁心自達。是以爲仁工夫曰「克己」﹐成仁地位曰「無我」。

天下事皆不可溺﹐惟是好徳欲仁不嫌於溺。

把矜心要去得毫髮都盡﹐只有些須意念之萌﹐面上便帶著。聖賢志大心虛﹐只見得事事不如人﹐只見得人人皆可取﹐矜念安從生﹖此念不忘﹐只一善便自足﹐淺中狹量之鄙夫耳。

師無往而不在也﹐鄕國天下古人師善人也﹐三人行則師惡人矣。予師不止此也﹐鶴之父子﹐蟻之君臣﹐鴛鴦之夫婦﹐果然之朋友﹐鳥之孝﹐騶虞之仁﹐雉之耿介﹐鳩之守拙﹐則觀禽哭而得吾師矣。松柏之孤直﹐蘭芷之淸芳﹐萍藻之潔﹐桐之髙秀﹐蓮之淄泥不染﹐菊之晚節愈芳﹐梅之貞白﹐竹之內虛外直﹑圓通有節﹐則觀艸木而得吾師矣。山之鎭重﹐川之委曲而直﹐石之堅貞﹐淵之涵蓄﹐土之渾厚﹐火之光明﹐金之剛健﹐則觀五行而得吾師矣。鑑之明﹐衡之直﹐權之通變﹐量之有容﹐機之經綸﹐則觀雜物而得吾師矣。嗟夫﹗能自得師﹐則盈天地間皆師也。不然堯舜自堯舜﹐朱均自朱均耳。

聖賢只在與人同欲惡﹐「己欲立而立人﹐己欲達而達人。」﹐「我不欲人之加諸我也﹐吾亦欲無加諸人」﹐便是聖人。能近取譬﹐施諸己而不願﹐亦勿施於人﹐便是賢者。專所欲於己﹐施所惡於人﹐便是小人。學者用情﹐只在此二字上體認﹐最爲喫緊﹐充得盡時﹐六合都是个﹐有甚一己。

人情只是个好惡﹐立身要在端好惡﹐治人要在同好惡。故好惡異﹐夫妻﹑父子﹑兄弟皆寇仇﹔好惡同﹐四海﹑九夷﹑八蠻皆骨肉。

「好學近乎知﹐力行近乎仁﹐知恥近乎勇。」﹐有志者事竟成﹐那怕一生昏弱。「內視之謂明﹐反聽之謂聰﹐自勝之謂彊。」﹐外求則失愈遠﹐空勞百倍精神。

寄講學諸云「白日當天﹐又向蟻封尋爝火﹔黃金滿室﹐卻穿鶉結丐藜羹。

歲首桃符﹕「新徳隨年進﹐昨非與歲除。」

縱作神仙﹐到頭也要盡﹔莫言風水﹐何地不堪埋﹖應務

閒暇時畱心不成﹐倉卒時措手不得。胡亂支吾﹐任其成敗﹐或悔或不悔﹐事過後依然如昨世之人。如此者﹐百人而百也。

凡事豫則立﹐此五字極當理會。

道眼在是非上見﹐情眼在愛憎上見﹐物眼無別白﹐渾沌而已。

實見得是時﹐便要斬釘截鐵﹐脫然爽潔﹐做成一件事﹐不可拖泥帶水﹐靠壁倚墻。

人定眞足勝天。今人但委於天﹐而不知人事之未定耳。夫冬气閉藏不能生物﹐而老圃能開冬花﹐結春實﹔物性蠢愚不解人事﹐而鳥師能使雀奕棋﹐蛙教書﹐況於能爲之人事而可委之天乎﹖

責善要看其人何如﹐其人可責以善﹐又當自盡長善救失之道。無指摘其所忌﹐無盡數其所失﹐無對人﹐無峭直﹐無長言﹐無累言﹐犯此六戒﹐𨿽忠告﹐非善道矣。其不見聽﹐我亦且有過焉﹐何以責人﹖

余行年五十﹐悟得五不爭之味。人問之。曰「不與居積人爭富﹐不與進取人爭貴﹐不與矜飾人爭名﹐不與簡傲人爭禮﹐不與盛气人爭是非。」

眾人之所混同﹐賢者執之﹔賢者之所束縛﹐聖人融之。

做天下好事﹐旣度徳量力﹐又審勢擇人。專欲難成﹐眾怒難犯。此八字者﹐不獨妄動人宜愼﹐𨿽以至公無私之心﹐行正大光明之事﹐亦須調劑人情﹐發明事理﹐俾大家信從﹐然後動有成﹐事可久。盤庚遷殷﹐武王伐紂﹐三令五申猶恐弗從。蓋恆情多暗於遠識﹐小人不便於己私﹔羣起而壞之﹐𨿽有良法﹐胡成胡久﹖自古皆然﹐故君子愼之。

辧學術﹐談治理﹐直須窮到至處﹐讓人不得﹐所謂宗廟朝廷便便言者。蓋道理﹐古今之道理﹐政事﹐國家之政事﹐務須求是乃已。我兩人皆置之度外﹐非求伸我也﹐非求勝人也﹐何讓人之有﹖只是平心易气﹐爲辧家第一法。才聲髙色厲﹐便是沒涵養。

五月繅絲﹐正爲寒時用﹔八月績麻﹐正爲暑時用﹔平日涵養﹐正爲臨時用。若臨時不能駕禦气質﹑張主物欲﹐平日而曰「我涵養」﹐吾不信也。夫涵養工夫豈爲涵養時用哉﹖故馬蹷而後求轡﹐不如操持之有常﹔輻拆而後爲輪﹐不如約束之有素。

其備之也若迂﹐正爲有時而用也。

膚淺之見﹐偏執之說﹐傍經據傳也近一種道理﹐究竟到精處都是浮說陂辭。所以知言必須胸中有一副極準秤尺﹐又須在堂上﹐而後人始從。不然﹐窮年聚訟﹐其誰主持耶﹖

纖芥眾人能見﹐置纖芥於百里外﹐非驪龍不能見﹐疑似賢人能辧﹐精義而至入神﹐非聖人不解辧。夫以聖人之辧語賢人﹐且滋其感﹐況眾人乎﹖是故微言不入世人之耳。

理直而出之以婉﹐善言也﹐善道也。

因之一字妙不可言。因利者無一錢之費﹐因害者無一力之勞﹐因情者無一念之拂﹐因言者無一語之爭。或曰「不幾於徇乎﹖」曰「此轉入而徇我者也。」或曰「不幾於術乎﹖」曰「此因勢而利導者也。」故惟聖人善用因﹐智者善用因。

處世常過厚無害﹐惟爲公持法則不可。

天下之物紆徐柔和者多長﹐迫切躁急者多短。故烈風驟雨無祟朝之威﹐暴漲狂瀾無三日之勢﹐催拍促調非百板之聲﹐疾策緊銜非千里之轡。人生壽夭禍福無一不然﹐褊急者可以思矣。

乾天下事無以期限自寬。事有不測﹐時有不給﹐常有餘於期限之內﹐有多少受用處﹗

將事而能弭﹐當事而能救﹐旣事而能挽﹐此之謂達權﹐此之謂才﹔未事而知其來﹐始事而要其終﹐定事而知其變﹐此之謂長慮﹐此之謂識。

凡禍患﹐以安樂生﹐以憂勤免﹔以奢肆生﹐以謹約免﹔以觖望生﹐以知足免﹔以多事生﹐以愼動免。

任難任之事﹐要有力而無气﹔處難處之人﹐要有知而無言。

撼大摧堅﹐要徐徐下手﹐久久見功﹐默默畱意﹐攘臂極力﹐一犯手自家先敗。

昏暗難諭之識﹐優柔不斷之性﹐剛愼自是之心﹐皆不可與謀天下之事。智者一見卽透﹐練者觸類而通﹐困者熟思而得。

三者之所長﹐謀事之資也﹐柰之何其自用也﹖

事必要其所終﹐慮必防其所至。若見眼前快意便了﹐此最無識﹐故事有當怒﹐而君子不怒﹔當喜﹐而君子不喜﹔當爲﹐而君子不爲﹐當已﹐而君子不已者﹐眾人知其一﹐君子知其它也。

柔而從人於惡﹐不若直而挽人於善﹔直而挽人於善﹐不若柔而挽人於善之爲妙也。

激之以理法﹐則未至於惡也﹐而奮然爲惡﹔愧之以情好﹐則本不徙義也﹐而奮然向義。此遊說者所當知也。

善處世者﹐要得人自然之情。得人自然之情﹐則何所不得﹖

失人自然之情﹐則何所不失﹖不惟帝王爲然﹐𨿽二人同行﹐亦離此道不得。

察言觀色﹐度徳量力﹐此八字處世處人一時少不得底。

人有言不能達意者﹐有其狀非其本心者﹐有其言貌誣其本心者。君子現人與其過察而誣人之心﹐寧過恕以逃人之情。

人情天下古今所同﹐聖人防其肆﹐特爲之立中以的之。故立法不可太極﹐制禮不可太嚴﹐責人不可太盡﹐然後可以同歸於道。不然﹐是驅之使畔也。

天下之事﹐有速而迫之者﹐有遲而耐之者﹐有勇而劫之者﹐有柔而折之者﹐有憤而激之者﹐有諭而悟之者﹐有獎而歆之者﹐有甚而談之者﹐有順而緩之者﹐有積誠而感之者﹐要在相機。因時舛施﹐未有不敗者也。

論眼前事﹐就要說眼前處置﹐無追旣往﹐無道遠圖﹐此等語𨿽精﹐無裨見在也。

我益智﹐人益愚﹔我益巧﹐人益拙。何者﹖相去之遠而相責之深也。惟有道者﹐智能諒人之愚﹐巧能容人之拙﹐知分量不相及﹐而人各有能不能也。

天下之事﹐只定了便無事。物無定主而爭﹐言無定見而爭﹐事無定體而爭。

至人無好惡﹐聖人公好惡﹐眾人隨好惡﹐小人作好惡。

僕隸下人昏愚者多﹐而理會人意﹐動必有合﹐又千萬人不一二也。後上者往往以我責之﹐不合則艴然怒﹐甚者繼以鞭答﹐則被愈惶惑而錯亂愈甚。是我之過大於彼也﹐彼不明而我當明也﹐彼無能事上而我無量容下也﹐彼無心之失而我有心之惡也。

若忍性平气﹐指使而面命之﹐是兩益也。彼我無苦而事有濟﹐不亦可乎﹖《詩》曰「匪怒伊教。」《書》曰「無忿疾於頑。」此學者涵養气質第一要務也。

或問﹕「士大夫交際禮與﹖」曰「禮也。古者﹐睦鄰國有享禮﹐有私覿」士大夫相見各有所贄﹐鄕黨亦然﹐婦人亦然﹐何可廢也﹖「曰﹕」近者嚴禁之﹐何也﹖「曰﹕」非禁交際﹐禁以交際行賄賂者也。夫無緣而交﹐無處而饋﹐其饋也過情﹐謂之賄可也。

豈惟嚴禁﹐卽不禁﹐君子不受焉。乃若宿在交﹐知情猶骨肉﹐數年不見﹐一飯不相畱﹐人情乎﹖數千里來﹐一揖而告別﹐人情乎﹖則彼有饋遺﹐我有贈送﹐皆天理人情之不可已者也。士君子立身行己自有法度﹐絕人逃世﹐情所不安。余謂秉大政者貴持平﹐不貴一切。持平則有節﹐一切則愈潰﹐何者﹖勢不能也。「

古人愛人之意多﹐今日惡人之意多。愛人﹐故人易於攺過﹔而視我也常親﹐我之教常易行﹔惡人﹐故人甘於自棄﹐而視我也常仇﹐我之言益不入。

觀一葉而知樹之死生﹐觀一面而知人之病否﹐現一言而知識之是非﹐現一事而知心之邪正。

論理要精詳﹐論事要剴切﹐論人須帶二三分渾厚。若切中人情﹐人必難堪。故君子不盡人之情﹐不盡人之過﹐非直遠禍﹐亦以畱人掩飾之路﹐觸人悔悟之機﹐養人體面之餘﹐亦天地涵蓄之气也。

「父母在難﹐盜能爲我救之﹐感乎﹖」曰「此不世之恩也﹐何可以弗感﹖」「設當用人之權﹐此人求用﹐可薦之乎﹖」曰「何可薦也﹖天命有徳﹐帝王之公典也﹐我何敢以私恩姦之﹖」「設當理刑之職﹐此人在獄﹐可縱之乎﹖」曰「何可縱也﹖天討有罪﹐天下之公法也﹐我何敢以私恩骫之﹖」曰「何以報之﹖」曰「用吾身時﹐爲之死可也﹔用吾家時﹐爲之破可也。其它患難與之共可也。」

凡有橫逆來侵﹐先思所以取之之故﹐卽思所以處之之法﹐不可便動气。兩个動气﹐一對小人一般受禍。

喜奉承是个愚障。彼之甘言﹑卑辭﹑隆禮﹑過情﹐冀得其所欲﹐而免其可罪也﹐而我喜之﹐感之﹐遂其不當得之欲﹐而免其不可已之罪。以自蹈於廢公黨惡之大咎﹔以自犯於難事易悅之小人。是奉承人者智巧﹐而喜奉承者愚也。乃以爲相沿舊規﹐責望於賢者﹐遂以不奉承恨之﹐甚者羅織而害之﹐其獲罪國法聖訓深矣。此居要路者之大戒也。𨿽然﹐奉承人者未嘗不愚也。使其所奉承而小人也﹐則可果﹔君子也﹐彼未嘗不以此觀人品也。

疑心最害事。二則疑﹐不二則不疑。然則聖人無疑乎﹖曰「聖人只認得一个理﹐因理以思﹐順理以行﹐何疑之有﹖賢人有疑惑於理也﹐眾人多疑惑於情也。」或曰「不疑而爲人所欺柰何﹖」曰「學到不疑時自然能先覺。況不疑之學﹐至誠之學也﹐狡僞亦不忍欺矣。」

以時勢低昂理者﹐眾人也﹔以理低昂時勢者﹐賢人也﹔推理是視﹐無所低昂者﹐聖人也。

貧賤以傲爲徳﹐富貴以謙爲徳﹐皆賢人之見耳。聖人只看理當何如﹐富貴貧賤除外算。

成心者﹐見成之心也。聖人胸中洞然淸虛﹐無个見成念頭﹐故曰絕四。今人應事宰物都是成心﹐縱使聰明照得破﹐畢竟是意見障。

凡聽言﹐先要知言者人品﹐又要知言者意向﹐又要知言者識見﹐又要知言者气質﹐則聽不爽矣。

不須犯一口說﹐不須著一意念﹐只恁眞眞誠誠行將去﹐久則自有不言之信﹐默成之孚﹐燻之善良﹐徧爲爾徳者矣。碱蓬生於碱地﹐燃之可碱﹔鹽蓬生於鹽地﹐燃之可鹽。

世人相與﹐非面上則口中也。人之心固不能掩於面與口﹐而不可測者則不盡於面與口也。故惟人心最可畏﹐人心最不可知。此天下之陷阱﹐而古今生死之衢也。余有一拙法﹐推之以至誠﹐施之以至厚﹐持之以至愼﹐遠是非﹐讓利名﹐處後下﹐則夷狄鳥獸可骨肉而腹心矣。將令深者且傾心﹐險者且化徳﹐而何陷阱之予及哉﹖不然﹐必予道之未盡也。

處世只一恕字﹐可謂以已及人﹐視人猶己矣。然有不足以盡者。天下之事﹐有已所不欲而人欲者﹐有己所欲而人不欲者。

這里還須理會﹐有無限妙處。

寧開怨府﹐無開恩竇。怨府難充﹐而恩竇易擴也﹔怨府易閉﹐而恩竇難塞也。閉怨府爲福﹐而塞恩竇爲禍也。怨府一仁者能閉之﹐思竇非仁﹑義﹑禮﹑智﹑信備不能塞也。仁考布大徳﹐不幹小譽﹔義者能果斷﹐不爲姑息﹔禮者有等差節文﹐不一切以苦人情﹔智者有權宜運用﹐不張皇以駭聞聽﹔信者素孚人﹐舉措不生眾疑﹐缺一必無全計矣。

君子與小人共事必敗﹐君子與君子共事亦未必無敗﹐何者﹖

意見不同也。今有仁者﹑義者﹑禮者﹑智者﹑信者五人焉﹐而共一事﹐五相濟則事無不成﹐五有主﹐則事無不敗。仁者欲寬﹐義者欲嚴﹐智者欲巧﹐信者欲實﹐禮者欲文﹐事胡以成﹖此無他﹐自是之心勝﹐而相持之勢均也。歷觀往事﹐每有以意見相爭至亡人國家﹐釀成禍變而不顧。君子之罪大矣哉﹗然則何如﹖

曰「勢不可均。勢均則不相下﹐勢均則無忌憚而行其胸臆。三軍之事﹐卒伍獻計﹐偏裨謀事﹐主將斷一﹐何意見之敢爭﹖然則善天下之事﹐亦在乎通者當權而已。

萬獘都有个由來﹐只救枝葉成得甚事﹖

與小人處﹐一分計較不得﹐須要放寬一步。

處天下事﹐只消得安詳二字。𨿽兵貴神速﹐也須從此二字做出。然安詳非遲緩之謂也﹐從容詳審養奮發於凝定之中耳。

是故不閒則不忙﹐不逸則不勞。若先怠緩﹐則後必急躁﹐是事之殃也。十行九悔﹐豈得謂之安詳﹖

果決人似忙﹐心中常有餘閒﹔因循人似閒﹐心中常有餘累。

君子應事接物﹐常贏得心中有從容閒暇時便好。若應酬時勞擾﹐不應酬時牽掛﹐極是喫累的。

爲善而偏於所向﹐亦是病。聖人之爲善﹐度徳量力﹐審勢順時﹐且如發棠不勸﹐非忍萬民之死也﹐時勢不可也。若認煞民窮可悲﹐而枉巳徇人﹐便是欲矣。

分明不動聲色﹐濟之有餘﹐卻露許多痕迹﹐費許大張皇﹐最是拙工。

天下有兩可之事﹐非義精者不能擇。若到精處﹐畢竟只有一可耳。

聖人處事﹐有變易無方底﹐有執極不變底﹐有一事而所處不同底﹐有殊事而所處一致底﹐惟其可而已。自古聖人﹐適當其可者﹐堯﹑舜﹑禹﹑文﹑周﹑孔數聖人而已。當可而又無迹﹐此之謂至聖。

聖人處事﹐如日月之四照﹐隨物爲影﹔如水之四流﹐隨地成形﹐己不與也。

使气最害事﹐使心最害理﹐君子臨事平心易气。

昧者知其一。不知其二﹐見其所見而不見其所不見﹐故於事鮮克有濟。惟智者能柔能剛﹐能圓能方﹐能存能亡﹐能顯能藏﹐舉世懼且疑﹐而彼確然爲之﹐卒如所料者﹐見先定也。

字到不擇筆處﹐文到不修句處﹐話到不檢口處﹐事到不苦心處﹐皆謂之自得。自得者與天遇。

無用之朴﹐君子不貴。𨿽不事機械變詐﹐至於徳慧術知﹐亦不可無。

神淸人無忽語﹐機活人無癡事。

非謀之難﹐而斷之難也。謀者盡事物之理﹐達時勢之宜﹐意見所到不思其不精也﹐然眾精集而兩可﹐斷斯難矣。故謀者較尺寸﹐斷者較毫釐﹔謀者見一方至盡﹐斷者會八方取中。故賢者皆可與謀﹐而斷非聖人不能也。

人情不便處﹐便要回避。彼𨿽難於言﹔而心厭苦之﹐此慧者之所必覺也。是以君子體悉人情。悉者﹐委曲周至之謂也。

卹其私﹑濟其願﹑成其名﹑泯其迹﹐體悉之至也﹐感人淪於心骨矣。故察言觀色者﹐學之粗也﹔達情會意者﹐學之精也。

天下事只怕認不眞﹐故依違觀望﹐看人言爲行止。認得眞時﹐則有不敢從之君親﹐更那管一國非之﹐天下非之。若作事先怕人議論﹐做到中間一被謗誹﹐消然中止﹐這不止無定力﹐且是無定見。民各有心﹐豈得人人識見與我相同﹔民心至愚﹐豈得人人意思與我相信。是以作事君子要見事後功業﹐休卹事前議論﹐事成後眾論自息。卽萬一不成﹐而我所爲者﹐合下便是當爲也﹐論不得成敗。

審勢量力﹐固智者事﹐然理所當爲﹐而值可爲之地﹐聖人必做一番﹐計不得成敗。如圍成不克﹐何損於舉動﹐竟是成當墮耳。孔子爲政於衛﹐定要下手正名﹐便正不來﹐去衛也得。

只事這个﹐事定姑息不過。今人做事只計成敗﹐都是利害心害了是非之公。

或問﹕「慮以下人﹐是應得下他不﹖」曰「若應得下他﹐如子弟之下父兄﹐這何足道﹖然亦不是卑諂而徇人以非禮之恭﹐只是無分毫上人之心﹐把上一著﹐前一步﹐盡著別人占﹐天地間惟有下面底最寬﹐後面底最長。」

士君子在朝則論政﹐在野則論俗﹐在廟則論祭禮﹐在喪則論喪禮﹐在邊國則論戰守﹐非其地也﹐謂之羨談。

處天下事﹐前面常長出一分﹐此之謂豫﹔後面常余出一分﹐此之謂裕。如此則事無不濟﹐而心有餘樂。若扣殺分數做去﹐必有後悔處。人亦然﹐施在我有餘之恩﹐則可以廣徳﹐畱在人不盡之情﹐則可以全好。

非首任﹐非獨任﹐不可爲禍福先。福始禍端﹐皆危道也。

士君子當大事時﹐先人而任﹐當知愼果二字﹔從人而行﹐當知明哲二字。明哲非避難也﹐無裨於事而只自沒耳。

養態﹐士大夫之陋習也。古之君子養徳﹐徳成而見諸外者有徳容。見可怒﹐則有剛正之徳容﹔見可行﹐則有果毅之徳容。

當言﹐則終日不虛口﹐不害其爲默﹔當刑﹐則不宥小故﹐不害其爲量。今之人﹐士大夫以寬厚渾涵爲盛徳﹐以任事敢言爲性气﹐銷磨憂國濟時者之志﹐使之就文法﹐走俗狀﹐而一無所展布。

嗟夫﹗治平之世宜爾﹐萬一多故﹐不知張眉吐膽﹑奮身前步者誰也﹖此前代之覆轍也。

處事先求大體﹐居官先厚民風。

臨義莫計利害﹐論人莫計成敗。

一人覆屋以瓦﹐一人覆屋以茅﹐謂覆瓦者曰「子之費十倍予﹐然而蔽風雨一也。」覆瓦者日﹕「茅十年腐﹐而瓦百年不碎﹐子百年十更﹐而多以工力之費﹑屢變之勞也。」嗟夫﹗天下之患莫大於有堅久之費﹐貽屢變之勞﹐是之謂工無用﹐害有益。天下之思﹐亦莫大於狃朝夕之近﹐忘久遠之安﹐是之謂欲速成見小利。是故朴素渾堅﹐聖人制物利用之道也。彼好文者﹐惟朴素之恥而靡麗﹐夫易敗之物﹐不智甚矣。或曰「糜麗其渾堅者可乎﹖」曰「旣渾堅矣﹐靡麗奚爲﹖苟以靡麗之費而爲渾堅之資﹐豈不尢渾堅哉﹖是故君子作有益﹐則輕千金﹔作無益﹐則惜一介。假令無一介之費﹐君子亦不作無益﹐何也﹖不敢以耳目之玩﹐啟天下民窮財盡之禍也。」

遇事不妨詳問﹑廣問﹐但不可有偏主心。

輕言驟發﹐聽言之大戒也。

君子處事主之以鎭靜有主之心﹐運之以圓活不拘之用﹐養之以從容惇大之度﹐循之以推行有漸之序﹐待之以序盡必至之效﹐又未嘗有心勤效遠之悔。今人臨事﹐才去安排﹐又不耐躊腸﹐艸率含糊﹐與事拂亂﹐豈無幸成﹖競不成个處事之道。

君子與人共事﹐當公人己而不私。苟事之成﹐不必功之出自我也﹔不幸而敗﹐不必咎之歸諸人也。

有當然﹑有自然﹑有偶然。君子盡其當然﹐聽其自然﹐而不感於偶然﹔小人泥於偶然﹐拂其自然﹐而棄其當然。噫﹗偶然不可得﹐並其當然者失之﹐可哀也。

不爲外撼﹐不以物移﹐而後可以任天下之大事。彼悅之則悅﹐怒之則怒﹐淺衷狹量﹐粗心浮气﹐婦人孺子能笑之﹐而欲有所樹立﹐難矣。何也﹖其所以待用者無具也。

明白簡易﹐此四字可行之終身。役心機﹐擾事端﹐是自投劇网也。

水之流行也﹐礙於剛﹐則求通於柔﹔智者之於事也﹐礙於此﹐則求通於被。執礙以求通﹐則愚之甚也﹐徒勞而事不濟。

計天下大事﹐只在緊要處一著畱心用力﹐別个都顧不得。

譬之奕棋﹐只在輸贏上畱心﹐一馬一卒之失渾不放在心下﹐若觀者以此預計其髙低﹐奕者以此預亂其心目﹐便不濟事。況善籌者以與爲取﹐以喪爲得﹔善奕者餌之使吞﹐誘之使進﹐此豈尋常識見所能策哉﹖乃見其小失而遽沮撓之﹐擯斥之﹐英雄豪傑可爲竊笑矣﹐可爲慟惋矣。

夫勢﹐智者之所藉以成功﹐愚者之所逆以取敗者也。夫勢之盛也﹐天地聖人不能裁﹐勢之衰也﹐天地聖人不能振﹐亦因之而已。因之中寓處之權﹐此善用勢者也﹐乃所以裁之振之也。

士君子抱經世之具﹐必先知五用。五用之道未將﹐而漫嘗試之﹐此小丈夫技癢﹑童心之所爲也﹐事必不濟。是故貴擇人。

不擇可與共事之人﹐則不旣厥心﹐不堪其任。或以虛文相欺﹐或以意見相傾﹐譬以玉杯付小兒﹐而奔走於崎嶇之峯也。是故貴達時。時者﹐成事之期也。機有可乘﹐會有可際﹐不先不後﹐則其道易行。不達於時。譬投種於堅凍之候也。是故貴審勢。

者﹐成事之藉也。登髙而招﹐順風而呼﹐不勞不費﹐而其易就。不審於勢﹐譬行舟於平陸之地也。是故貴愼發。左盼望﹐長慮卻顧﹐實見得利矣﹐又思其害﹐實見得成矣﹐又慮其敗﹐萬無可虞則執極而不變。不愼所發﹐譬夜射儀的也。是故貴宜物。夫事有當蹈常襲故者﹐有當攺弦易轍者﹐有當興廢舉墜者﹐有當救偏補救者﹐有以小棄大而卒以成其大者﹐有理屈於勢而不害其爲理者﹐有當三令五申者﹐有當不動聲色者。不宜於物﹐譬苗莠兼存﹐而玉石俱焚也。溠夫﹗非有其具之難﹐而用其具者之難也。

腐儒之迂說﹐曲士之拘談﹐俗子之庸識﹐躁人之淺覓﹐譎者之異言﹐憸夫之邪語﹐皆事之成也﹐謀斷家之所忌也。

智者之於事﹐有言之而不行者﹐有所言非所行者﹐有先言而後行者﹐有先行而後言者﹐有行之旣成而始終不言其故者﹐要亦爲國家深遠之慮﹐而求以必濟而已。

善用力者就力﹐善用勢者就勢﹐善用智者就智﹐善用財者就財﹐夫是之謂乘。乘者﹐知幾之謂也。失其所乘﹐則倍勞而力不就﹐得其所乘﹐則與物無忤﹐於我無困﹐而天下享其利。

凡酌量天下大事﹐全要个融通周密﹐憂深慮遠。營室者之正方面也﹐遠視近視﹐日有近視正而遠視不正者﹔較長較短﹐曰有準於短而不準於長者﹔應上應下﹐曰有合於上而不合於下者﹔顧左顧右﹐曰有協於左而不協於右者。旣而遠近長短上下左右之皆宜也﹐然後執繩墨﹑運木石﹑鳩器用以定萬世不拔之基。今之處天下事者﹐粗心浮气﹐淺見薄識﹐得其一方而固執以求勝。以此圖久大之業﹐爲治安之計﹐難矣。

字經三書﹐未可遽眞也﹔言傳三口﹐未可遽信也。

巧者﹐气化之賊也﹐萬物之禍也﹐心術之蠹也﹐財用之災也﹐君子不貴焉。

君子之處事有眞見矣﹐不遽行也﹐又驗眾見﹐察眾情﹐協諸理而協﹐協諸眾情﹑眾見而協﹐則斷以必行﹔果理當然﹐而眾情﹑眾見之不協也﹐又委曲以行吾理。旣不貶理﹐又不駭人﹐此之謂理術。噫﹗惟聖人者能之﹐獵較之類是也。

乾天下大事非气不濟。然气欲藏﹐不欲露﹔欲抑﹐不欲揚。

掀天揭地事業不動聲色﹐不驚耳目﹐做得停停妥妥﹐此爲第一妙手﹐便是入神。譬之天地當春夏之時﹐發育萬物﹐何等盛大流行之气﹗然視之不見﹐聽之不聞﹐豈無風雨雷霆﹐亦只時發間出﹐不顯匠作萬物之迹﹐這才是化工。

疏於料事﹐而拙於謀身﹐明哲者之所懼也。

實處著腳﹐穩處下手。

姑息依戀﹐是處人大病痛﹐當義處﹐𨿽處骨肉亦要果斷﹔鹵莽徑宜﹐是處事大病痛﹐當緊要處﹐𨿽細微亦要檢點。

正直之人能任天下之事。其才﹑其守小事自可見。若說小事且放過﹐大事到手才見擔當﹐這便是飾說﹐到大事定然也放過了。松柏生﹐小便直﹐未有始曲而終直者也。若用權變時另有較量﹐又是一副當說話。

無損損﹐無益益﹐無通通﹐無塞塞﹐此調天地之道﹐理人物之宜也。然人君自奉無嫌於損損﹐於百姓無嫌於益益﹔君子擴理路無嫌於通通﹐杜欲竇無嫌於塞塞。

事物之理有定﹐而人情意見千歧萬徑﹐吾得其定者而行之﹐卽形迹可疑﹐心事難白﹐亦付之無可柰何。若惴惴畏譏﹐瑣瑣自明﹐豈能家置一喙哉﹖且人不我信﹐辯之何益﹖人若我信﹐何事於辯﹖若事有關涉﹐則不當以緘默妨大計。

處人﹑處已﹑處事都要有餘﹐無餘便無救性﹐此裏甚難言。

悔前莫如愼始﹐悔後莫如攺圖﹐徒悔無益也。

居鄕而囿於數十里之見﹐硜硜然守之也﹐百攻不破﹐及遊大都﹐見千里之事﹐茫然自失矣。居今而囿於千萬人之見﹐硜硜然守之也﹐百攻不破﹐及觀墳典﹐見千萬年之事﹐茫然自失矣。是故囿見不可狃﹐狃則狹﹐狹則不足以善天下之事。

事出於意外﹐𨿽智者亦窮﹐不可以苛責也。

天下之禍多隱成而卒至﹐或偶激而遂成。隱成者貴預防﹐偶激者貴堅忍。

當事有四要﹕際畔要果決﹐怕是綿﹔執持要堅耐﹐怕是脆﹔機括要深沈﹐怕是淺﹔應變要機警﹐伯是遲。

君子動大事十利而無一害﹐其舉之也﹐必矣。然天下無十利之事﹐不得已而權其分數之多寡﹐利七而害三則吾全其利而防其害。又較其事勢之輕重﹐亦有九害而一利者爲之﹐所利重而所害輕也﹐所利急而所害緩也﹐所利難得而所害可救也﹐所利久遠而所害一時也。此不可與淺見薄識者道。

當需莫厭久﹐久時與得時相鄰。若憤其久也﹐而決絕之﹐是不能忍於斯須﹐而甘棄前勞﹐坐失後得也。此從事者之大戒也。若看得事體審﹐便不必需﹐卽需之久﹐亦當速去。

朝三暮四﹐用術者誠詐矣﹐人情之極致﹐有以朝三暮四爲便者﹐有以朝四暮三爲便者﹐要在當其所急。猿非愚﹐其中必有所當也。

天下之禍非偶然而成也﹐有輳合﹐有搏激﹐有積漸。輳合者﹐雜而不可解﹐在天爲風雨雷電﹐在身爲多過﹐在人爲朋姦﹐在事爲眾惡遭會﹐在病爲風寒暑濕﹐合而成痺。搏激者﹐勇而不可禦﹐在天爲迅雷大雹﹐在身爲忿狠﹐在人爲橫逆卒加﹐在事爲驟感成凶﹐在病爲中寒暴厥。積漸者﹐極重而不可反﹐在天爲寒暑之序﹐在身爲罪惡貫盈﹐在人爲包藏待逞﹐在事爲大敝極壞﹐在病爲血气衰羸﹑痰火蘊郁﹐﹔奄奄不可支。此三成者﹐理勢之自然﹐天地萬物皆不能外﹐禍福之來﹐恆必由之。故君子爲善則籍眾美﹐而防錯履之多﹐奮志節而戒一朝之怒﹐體道以終身﹐孜孜不倦﹐而絕不可長之欲。

再之略﹐不如一之詳也﹔一之詳﹐不如再之詳也﹐再詳無後憂矣。

有徐﹐當事之妙道也。故萬無可慮之事備十一﹐難事備百一﹐大事備千一﹐不測之事備萬一。

在我有餘則足以當天下之感﹐以不足當感﹐未有不困者。

識有餘﹐理感而卽透﹔才有餘﹐事感而卽辦﹔力有餘﹐任感而卽勝﹔气有餘﹐變感而不震﹔身有餘﹐內外感而不病。

語之不從﹐爭之愈勍﹐名之乃驚。不語不爭﹐無所事名﹐忽忽冥冥﹐吾事已成﹐彼亦懵懵。昔人謂不動聲色而措天下於泰山﹐予以爲動聲色則不能措天下於泰山矣。故曰默而成之﹐不言而信﹐存乎徳行。

天下之事﹐在意外者常多。眾人見得眼前無事都放下心﹐明哲之士只在意外做工夫﹐故每萬全而無後憂。

不以外至者爲榮辱﹐極有受用處﹐然須是裏面分數足始得。

今人見人敬慢﹐輒有喜慍﹐心皆外重者也。此迷不破﹐胸中冰炭一生。

有一介必吝者﹐有千金可輕者﹐而世之論取與動﹐曰所直幾何﹖此亂語耳。

才猶兵也﹐用之伐罪弔民﹐則爲仁義之師﹔用之暴寡淩弱﹐則爲劫奪之盜。是故君子非無才之患﹐患不善用才耳。故惟有徳者能用才。

藏莫大之害﹐而以小利中其意﹔藏莫大之利﹐而以小害疑其心。此思者之所必墮﹐而智者之所獨覺也。

今人見前輩先達作事不自振拔﹐輒生嘆恨﹐不知渠當我時也會嘆恨人否﹖我當渠時能免後人嘆恨否﹖事不到手﹐責人盡易﹐待君到手時﹐事事努力不輕放過便好。只任嘵嘵責人﹐他日縱無可嘆恨﹐今日亦浮薄子也。

區區與人較是非﹐其量與所較之人相去幾何﹖

無識見底人﹐難與說話﹔偏識見底人﹐更難與說話。

兩君子無爭﹐相讓故也﹔一君子一小人無爭﹐有容故也。

爭者﹐兩小人也。有識者柰何自處於小人﹖卽得之未必榮﹐而況無益於得以博小人之名﹐又小人而愚者。

方嚴是處人大病痛。聖賢處世離一溫厚不得﹐故曰泛愛眾﹐曰和而不同﹐曰和而不流﹐曰羣而不黨﹐曰周而不比﹐曰愛人﹐曰慈樣﹐曰豈弟﹐曰樂只﹐曰親民﹐曰容眾﹐曰萬物一體﹐曰天下一家﹐中國一人。只恁踽踽涼涼冷落難親﹐便是世上一个礙物。卽使持正守方﹐獨立不苟﹐亦非用世之才﹐只是一節狷介之土耳。

謀天下後世事最不可艸艸﹐當深思遠慮。眾人之識﹐天下所同也﹐淺昧而狃於目前﹐其次有眾人看得一半者﹐其次豪傑之士與練達之人得其大槪者﹐其次精識之人有曠世獨得之見者﹐其次經綸措置﹑當時不動聲色﹐後世不能變易者﹐至此則精矣﹐盡矣﹐無以復加矣﹐此之謂大智﹐此之謂眞才。若偶得之見﹐借聽之言﹐翹能自喜而攘臂直言天下事﹐此老成者之所哀﹐而深沈者之所懼也。

而今只一个苟字支吾世界﹐萬事安得不廢弛﹖

天下事要乘勢待時﹐譬之決癰待其將潰﹐則病者不苦而癰自愈﹐若虺蝮毒人﹐𨿽卽砭手斷臂﹐猶遲也。

飯休不嚼就咽﹐路休不看就走﹐人休不擇就交﹐話休不想就說﹐事休不思就做。

參苓歸芪本益人也﹐而與身無當﹐反以益病﹔親厚懇切本愛人也﹐而與人無當﹐反以速禍﹐故君子愼焉。

兩相磨蕩﹐有皆損無俱全﹐特大小久近耳。利刃終日斷割﹐必有缺折之時﹔砥石終日磨礱﹐亦有虧消之漸。故君子不欲敵人以自全也。

見前面之千里﹐不若見背後之一寸。故達現非難﹐而反觀爲難﹔見見非難﹐而見不見爲難﹔此舉世之所迷﹐而智者之獨覺也。

譽旣汝歸﹐毀將安辭﹖利旣汝歸﹐害將安辭﹖巧旣汝歸﹐罪將安辭﹖

上士會意﹐故體人也以意﹐觀人也亦以意。意之感人也深於骨肉﹐怠之殺人也毒於斧鉞。鷗鳥知漁父之機﹐會意也﹐可以人而不如鷗乎﹖至於徵色發聲而不觀察﹐則又在色斯舉矣之下。

士君子要任天下國家事﹐先把本身除外。所以說策名委質﹐言自策名之後身已非我有矣﹐況富貴乎﹖若營營於富貴身家﹐卻是社稷蒼生委質於我也﹐君之賊臣乎﹖天之僇民乎﹖

聖賢之量空闊﹐事到胸中如一葉之泛滄海。

聖賢處天下事﹐委曲紆徐﹐不輕徇一已之情﹐以違天下之欲﹐以破天下之防。是故道有不當直﹐事有不必果者﹐此類是也。

譬之行道然﹐循曲從遠順其成迹﹐而不敢以欲速適已之便者﹐勢不可也。若必欲簡捷直遂﹐則兩京程途正以繩墨﹐破城除邑﹐塞河夷山﹐終有數百里之近矣﹐而人情事勢不可也。是以處事要遜以出之﹐而學者接物怕徑情直行。

熱鬧中空老了多少豪傑﹐閒淡滋味惟聖賢嘗得出﹐及當熱鬧時也只以這閒淡心應之。天下萬事萬物之理都是閒淡中求來﹐熱鬧處使用。是故﹐靜者﹐動之母。

胸中無一毫欠缺﹐身上無一些點染﹐便是羲皇以上人﹐卽在夷狄患難中﹐何異玉燭春臺上﹖

聖人掀天揭地事業只管做﹐只是不費力﹔除害去惡只管做﹐只是不動气﹔蹈險投艱只管做﹐只是不動心。

聖賢用剛﹐只夠濟那一件事便了﹔用明﹐只夠得那件情便了﹔分外不剩分毫。所以作事無痕迹﹐甚渾厚﹐事旣有成﹐而亦無議。

聖人只有一種才﹐千通萬貫隨事合宜﹐譬如富貴只積一種錢﹐貿易百貨都得。眾人之材如貨﹐輕縠𨿽美﹐不可禦寒﹔輕裘𨿽溫﹐不可當暑。又養才要有根本﹐則隨遇不窮﹔運才要有機括﹐故隨感不滯﹔持才要有涵蓄﹐故隨事不敗。

坐疑似之迹者﹐百口不能自辧﹔犯一見之眞者﹐百口難奪其執。此世之通患也。聖﹝人﹞虛明通變吻合人情﹐如人之肝肺在其腹中﹐旣無遁情﹐亦無誣執。故人有感泣者﹐有愧服者﹐有歡悅者。故曰惟聖人爲能通天下之志﹐不能如聖人﹐先要个虛心。

聖人處小人不露形迹﹐中間自有得已﹐處髙崖陡塹﹐直气壯頄皆偏也﹐卽不論取禍﹐近小文夫矣。孟子見樂正子從王驩﹐何等深惡﹗及處王驩﹐與行而不與比﹐𨿽然﹐猶形迹矣。孔子處陽貨只是个紿法﹐處向魋只是个躲法。

君子所得不問﹐故其所行亦異。有小人於此﹐仁者憐之﹐義者惡之﹐禮者處之不失禮﹐智者處之不取禍﹐信者推誠以禦之而不計利害﹐惟聖人處小人得當可之宜。

被髮於鄕鄰之斗﹐豈是惡念頭﹖但類於從井救人矣。聖賢不爲善於性分之外。

仕途上只應酬無益人事﹐工夫占了八分﹐更有甚精力時候修正經職業﹖我嘗自喜行三種方便﹐甚於彼我有益﹕不面謁人﹐省其疲於應接﹔不輕寄書﹐省其困於裁答﹔不乞求人看顧﹐省其難於區處。

士君子終身應酬不止一事﹐全要將一个靜定心酌量緩急輕重爲後先。若應轇轕情處紛雜事﹐都是一味熱忙﹐顚倒亂應﹐只此便不見存心定性之功﹐當事處物之法。

儒者先要个不俗﹐才不俗又怕乖俗。聖人只是和人一般﹐中間自有妙處。

處天下事﹐先把我字閣起﹐千軍萬馬中﹐先把人字閣起。

處毀譽﹐要有識有量。今之學者﹐盡有向上底﹐見世所譽而趨之﹐見世所毀而避之﹐只是識不定﹔聞譽我而喜﹐聞毀我而怒﹐只是量不廣。眞善惡在我﹐毀譽於我無分毫相干。

某平生只欲開口見心﹐不解作吞吐語。或曰「恐非其難其愼之義。」予矍然驚謝曰「公言甚是。但其難其愼在未言之前﹐心中擇个是字才脫口﹐更不復疑﹐何吞吐之有﹖吞吐者﹐半明半暗﹐似於開成心三字礙。」

接人要和中有介﹐處事要精中有果﹐認理要正中有通。

天下之事常鼓舞不見罷勞﹐一衰歇便難振舉。是以君子提醒精神不令昏眩﹐役使筋骨不令怠惰﹐懼振舉之難也。

實官﹑實行﹑實心﹐無不孚人之理。

當大事﹐要心神定﹐心气足。

世間無一處無拂意事﹐無一日無拂意事﹐椎度量寬弘有受用處﹐彼局量褊淺者空自懊恨耳。

聽言之道徐審爲先﹐執不信之心與執必信之心﹐其失一也。

惟聖人能先覺﹐其次莫如徐審。

君子之處事也﹐要我就事﹐不令事就我﹔其長民也﹐要我就民﹐不令民就我。

上智不悔﹐詳於事先也﹔下愚不悔﹐迷於事後也。惟君子多悔。𨿽然﹐悔人事﹐不悔天命﹐悔我不悔人。我無可悔﹐則天也﹑人也﹐聽之矣。

某應酬時有一大病痛﹐每於事前疏忽﹐事後點檢﹐點檢後輒悔吝﹔閒時慵獺﹐忙時迫急﹐迫急後輒差錯。或曰「此失先後著耳。」肯把點檢心放在事前﹐省得點檢﹐又省得悔吝。肯把急迫心放在閒時﹐省得差錯﹐又省得牽掛。大率我輩不是事累心﹐乃是心累心。一謹之不能﹐而謹無益之謹﹔一勤之不能﹐而勤無及之勤﹐於此心倍苦﹐而於事反不詳焉﹐昏懦甚矣﹗書此以自讓。

無謂人唯唯﹐遂以爲是我也﹔無謂人默默﹐遂以爲服我也﹐無謂人煦煦﹐遂以爲愛我也﹔無謂人卑卑﹐遂以爲恭我也。

事到手且莫急﹐便要緩緩想﹔想得時切莫緩﹐便要急急行。

我不能寧耐事﹐而令事如吾意﹐不則躁煩﹔我不能涵容人﹐而令人如吾意﹐不則譴怒。如是則終日無自在時矣﹐而事卒以僨﹐人卒以怨﹐我卒以損﹐此謂至愚。

有由衷之言﹐有由口之言﹔有根心之色﹐有浮面之色。各不同也﹐應之者貴審。

富貴﹐家之災也﹔才能﹐身之殃也﹔聲名﹐謗之媒也﹔歡樂﹐悲之藉也。故惟處順境爲難。只是常有懼心﹐遲一步做﹐則免於禍。

語云一錯二誤最好理會。凡一錯者﹐必二誤﹐蓋錯必悔怍﹐悔怍則心凝於所悔﹐不暇他思﹐又錯一事。是以無心成一錯﹐有心成二誤也。禮節應對間最多此失。苟有錯處﹐更宜鎭定﹐不可忙亂﹐一忙亂則相因而錯者無窮矣。

衝繁地﹐頑鈍人﹐紛雜事﹐遲滯期﹐拂逆時﹐此中最好養火。若決裂憤激﹐悔不可言﹔耐得過時﹐有無限受用。

當繁迫事﹐使聾瞽人﹔值追逐時﹐騎瘦病馬﹔對昏殘燭﹐理爛亂絲﹐而能意念不躁﹐聲色不動﹐亦不後事者﹐其才器吾誠服之矣。

義所當爲﹐力所能爲﹐心欲有爲﹐而親友挽得回﹐妻拏勸得止﹐只是無志。

妙處先定不得﹐口傳不得﹐臨事臨時﹐相幾度勢﹐或只須色意﹐或只須片言﹐或用疾雷﹐或用積陰﹐務在當可﹐不必彼覺﹐不必人驚﹐卻要善持善發﹐一錯便是死生關。

意主於愛﹐則詬罵撲擊皆所以親之也﹔意主於惡﹐則獎譽綢繆皆所以仇之也。

養定者﹐上交則恭而不迫﹐下交則泰而不忽﹐處親則愛而不狎﹐處疏則眞而不厭。

有進用﹐有退用﹐有虛用﹐有實用﹐有緩用﹐有驟用﹐有默用﹐有不用之用﹐此八用者﹐宰事之權也。而要之歸於濟義﹐不義﹐𨿽濟﹐君子不貴也。

責人要含蓄﹐忌太盡﹔要委婉﹐忌太直﹔要疑似﹐忌太眞。

今子弟受父兄之責也﹐尙有所不堪﹐而況他人乎﹖孔子曰「忠告而善道之﹐不可則止。」此語不止全交﹐亦可養气。

禍莫大於不仇人而有仇人之辭色﹐恥莫大於不恩人而詐恩人之狀態。「

柔勝剛﹐訥止辯﹐讓愧爭﹐謙伏傲。是故退者得常倍﹐進者失常倍。

余少時曾泄當密之語﹐先君責之﹐對曰「已戒聞者使勿泄矣。」先君曰「子不能必子之口﹐而能必人之口乎﹖且戒人與戒己孰難﹖小子愼之。」

中孚﹐妙之至也。格天動物不在形迹言語。事爲之末﹔苟無誠以孚之﹐諸皆糟粕耳﹐徒勤無益於義﹔鳥抱卵曰孚﹐從爪從子﹐血气潛入而子隨母化﹐豈在聲色﹖豈事造作﹖學者悟此﹐自不怨天尢人。

應萬變﹐索萬理﹐惟沈靜者得之。是故水止則能照﹐衡定則能稱。世亦有昏昏應酬而亦濟事﹐夢夢談道而亦有發明者﹐非資質髙﹐則偶然合也﹐所不合者何限﹖

禍莫大於不體人之私而又苦之﹐仇莫深於不諱人之短而又訐之。

肯替別人想﹐是第一等學問。

不怕千日密﹐只愁一事疏。誠了再無疏處﹐小人掩著﹐徒勞爾心矣。譬之於物﹐一毫欠缺﹐久則自有欠缺承當時﹔譬之於身﹐一毫虛弱﹐久則自有虛弱承當時。

置其身於是非之外﹐而後可以折是非之中﹔置其身於利害之外﹐而後可以觀利害之變。

余觀察晉中﹐每升堂﹐首領官凡四人﹐先揖堂官﹐次分班對揖﹐將退則余揖手﹐四人又一躬而行。一日﹐三人者以公出﹖

一人在堂﹐偶忘對班之無人﹐又忽揖下﹐起﹐愧不可言﹐羣吏忍口而笑。余揖手謂之曰「有事不妨先退。」揖者退﹐其色頓平。

昔余今大同日﹐縣丞到任﹐余讓筆揭手﹐丞他顧而失瞻﹐余面責簿吏曰「柰何不以禮告新官﹖」丞愧謝﹐終公宴不解容﹐余甚悔之。偶此舉能掩人過﹐可補前失矣。因識之以充忠厚之端云。

善用人底﹐是个人都用得﹔不善用人底﹐是个人用不得。

以多惡棄人﹐而以小失發端﹐是藉棄者以口實而自取不韙之譏也。曾有一隸怒撻人﹐余杖而恕之﹔又竊同捨錢﹐又杖而恕之。且戒之曰「汝愼﹐三犯不汝容矣。」一日在燕醉而寢﹐余旣行矣﹐而呼之不至﹐旣至﹐托疾﹐實醉也。余逐之出。語人曰「余病不能從﹐遂逐我。」人曰「某公有徳器﹐乃以疾逐人耶﹖」不知余惡之也﹐以積愆而逐之也﹐以小失則余之拙也。𨿽然﹐彼借口以自白﹐可爲他日更主之先容﹐余拙何悔﹖

手段不可太闊﹐太闊則塡塞難完﹔頭緒不可太繁﹐太繁則照管不到。

得了眞是非﹐才論公是非。而今是非不但捉風捕影﹐且無風無影﹐不知何處生來﹐妄聽者遽信是實以定是非。曰﹕我無私也。噫﹗固無私矣﹐彩苓止棘﹑暴公巷伯﹐孰爲辯之﹖

固可使之愧也﹐乃使之怨﹔固可使之悔也﹐乃使之怒﹔固可使之感也﹐乃使之恨。曉人當如是耶﹖

不要使人有過。

謙忍皆居尊之道﹐儉朴皆居富之道。故曰﹕卑不學恭﹐貧不學儉。

豪雄之气𨿽正多粗﹐只用他一分﹐便足濟事﹐那九分都多了﹐反以憤事矣。

君子不受人不得已之情﹐不苦人不敢不從之事。

教人十六字﹕誘掖﹐獎勸﹐提撕﹐警覺﹐涵育﹔燻陶﹐鼓舞﹐興作。

水激逆流﹐火激橫發﹐人激亂作﹐君子愼其所以激者。愧之﹐則小人可使爲君子﹐激之﹐則君子可使爲小人。

事前忍易﹐正事忍難﹔正事悔易﹐事後悔難。

說盡有千說﹐是卻無兩是。故談道者必要諸一是而後精﹐謀事者必定於一是而後濟。

世間事各有恰好處﹐愼一分者得一分﹐忽一分者失一分﹐全愼全得﹐全忽全失。小事多忽﹐忽小則失大﹔易事多忽﹐忽易則失難。存心君子自得之體驗中耳。

到一處問一處風俗﹐果不大害﹐相與循之﹐無與相忤。果於義有妨﹐或不言而默默轉移﹐或婉言而徐徐感動﹐彼將不覺而同歸於我矣。若疾言厲色﹐是己非人﹐是激也﹐自家取禍不惜﹐可惜好事做不成。

事有可以義起者﹐不必泥守舊例﹔有可以獨斷者﹐不必觀望眾人。若舊例當﹐眾人是﹐莫非胸中道理而彼先得之者也﹐方喜舊例免吾勞﹐方喜眾見印吾是﹐何可別生意見以作聰明哉﹖

此繼人之後者之所當知也。

善用明者﹐用之於暗﹔善用密者﹐用之於疏。

你說底是我便從﹐我不是從你﹐我自從是﹐仍私之有﹖你說底不是我便不從﹐不是不從你﹐我自不從不是﹐何嫌之有﹖

日用酬酢﹐事事物物要合天理人情。所謂合者﹐如物之有底蓋然﹐方者不與圓者合﹐大者不與小者合﹐欹者不與正者合。

覆諸其上而不廣不狹﹐旁視其隙而若有若無。一物有一物之合﹐不相苦窳﹔萬物各有其合﹐不相假借。此之謂天則﹐此之謂大中﹐此之謂天下萬事萬物各得其所﹐而聖人之所以從容中﹐賢者之所以精一求﹐眾人之所以醉心夢意﹑錯行亂施者也。

事有不當爲而爲者﹐固不是﹔有不當悔而悔者﹐亦不是。

聖賢終始無二心﹐只是見得定了。做時原不錯﹐做後如何悔﹖

卽有凶咎﹐亦是做時便大﹝扌棄﹞如此。

心實不然﹐而迹實然。人執其然之迹﹐我辧其不然之心﹐𨿽百口﹐不相信也。故君子不示人以可疑之迹﹐不自誣其難辧之心。何者﹖正大之心孚人有素﹐光明之行無所掩覆也。倘有疑我者﹐任之而已﹐嘵嘵何爲﹖

大丈夫看得生死最輕﹐所以不肯死者﹐將以求死所也。死得其所﹐則爲善用死矣。成仁取義﹐死之所也﹐𨿽死賢於生也。

將祭而齊其思慮之不齊者﹐不惟惡念﹐就是善念也是不該動的。這三日裏﹐時時刻刻只在那所祭者身上﹐更無別个想頭﹐故曰精白一心。才一毫雜便不是精白﹐才二便不是一心﹐故君子平日無邪夢﹐齊日無雜夢。

彰死友之過﹐此是第一不仁。生而告之也﹐望其能攺﹐彼及聞之也﹐尙能自白﹐死而彰之﹐夫何爲者﹖𨿽實過也﹐吾爲掩之。

爭利起於人各有欲﹐爭言起於人各有見。惟君子以淡泊自處﹐以知能讓人﹐胸中有無限快活處。

喫這一箸飯﹐是何人種獲底﹖穿這一匹帛﹐是何人織染底﹖

大廈髙堂﹐如何該我住居﹖安車駟馬﹐如何該我乘坐﹖獲飽暖之休﹐思作者之勞﹔享尊榮之樂﹐思供者之苦﹐此士大夫日夜不可忘情者也。不然﹐其負斯世斯民多矣。

只大公了﹐便是包涵天下气象。

定﹑靜﹑安﹑慮﹑得﹐此五字時時有﹐事事有﹐離了此五字便是孟浪做。

公人易﹐公己難﹔公己易﹐公己於人難﹔公已於人易﹐忘人己之界而不知我之爲誰難。公人處﹐人能公者也﹔公已處﹐己亦公者也。至於公己於人﹐則不以我爲嫌時﹐當貴我富我。

泰然處之而不嫌於尊己事﹐當逸我利我。公然行之而不嫌於厲民﹐非富貴我﹐逸利我也。我者﹐天下之我也。天下名分紀綱於我乎寄﹐則我者﹐名分紀綱之具也。何嫌之有﹖此之謂公己於人﹐𨿽然﹐猶未能忘其道﹐未化也。聖人處富貴逸利之地﹐而忘其身﹔爲天下勞苦卑因﹐而亦忘其身。非曰我分當然也﹐非曰我志欲然也。譬痛者之必呻吟﹐樂者之必談笑﹐癢者之必爬搔﹐自然而已。譬蟬之鳴秋﹐雞之啼曉﹐艸木之榮枯﹐自然而已。夫如是﹐𨿽負之使灰其心﹐怒之使薄其意﹐不能也﹔況此分不盡﹐而此心少怠乎﹖況人情未孚﹐而惟人是責乎﹖夫是之謂忘人己之界﹐而不知我之爲誰。不知我之爲誰﹐則亦不知人之爲誰矣。不知人我之爲誰﹐則六合混一﹐而太和元气塞於天地之間矣。必如是而後謂之仁。

才下手便想到究竟處。

理﹑勢﹑數皆有自然。聖人不與自然斗﹐先之不敢於之﹐從之不敢迎之﹐待之不敢柰之﹐養之不敢彊之。功在凝精不攖其鋒﹐妙在默成不揭其名。夫是以理﹑勢﹑數皆爲我用﹐而相忘於不爭。噫﹗非善濟天下之事者﹐不足以語此。

心一气純﹐可以格天動物﹐天下無不成之務矣。

握其機使自息﹐開其竅使自噭﹐發其萌使自崢﹐提其綱使自張﹐此老氏之術乎﹖曰﹕非也。二帝三王禦世之大法不過是也。解其所不得不動﹐投其所不得不好﹐示其所不得不避。天下固有抵死而惟吾意指者﹐操之有要而敁敪其心故也。化工無他術﹐亦只是如此。

對憂人勿樂﹐對哭人勿笑﹐對失意人勿矜。

與禽獸奚擇哉﹖於禽獸又何難焉﹖此是孟子大排遣。初愛敬人時﹐就安排這念頭﹐再不生气。余因擴充排遺橫逆之法﹐此外有十﹕一曰與小人處﹐進徳之資也。彼侮愈甚﹐我忍愈堅﹐於我奚損哉﹖《詩》曰「他山之石﹐可以攻玉。」二曰不遇小人﹐不足以驗我之量。《書》曰「有容徳乃大。」三曰彼橫逆者至於自反﹐而忠猶不得免焉。其人之頑悖甚矣﹐一與之校必起禍端。兵法云「求而不得者﹐挑也無應。」四曰始愛敬矣﹐又自反而仁禮矣﹐又自反而忠矣。我理益直﹐我過益寡。其卒也乃不忍於一逞以掩舊善﹐而與彼分惡﹐智者不爲。太史公曰「無棄前修而祟新過。」五曰是非之心﹐人皆有之。彼固自昧其天﹐而責我無已﹐公論自明﹐吾亦付之不辯﹔古人云「桃李不言﹐下自成蹊。」六曰自反無闕。彼欲難盈﹐安心以待之﹐緘口以聽之﹐彼計必窮。

兵志曰「不應不動﹐敵將自靜。」七曰可避則避之﹐如太王之去邠﹔可下則下之﹐如韓信之跨下。古人云「身愈詘﹐道愈尊。」

又曰「終身讓畔﹐不失一段。」八曰付之天。天道有知﹐知我者其天乎﹖《詩》曰「投彼有昊。」九曰委之命。人生相與﹐或順或忤﹐或合或離﹐或疏之而親﹐或厚之而疑﹐或偶遭而解﹐或久構而危。魯平公將出而遇臧倉﹐司馬牛爲弟子而有桓魋﹐豈非命耶﹖十曰外寧必有內憂。小人侵陵則懼患﹑防危﹑長慮﹑卻顧﹐而不敢侈然。有肆心則百禍潛消。孟子曰「出則無敵國外患者﹐國恆亡。」三自反後﹐君子存心猶如此。彼愛人不親禮﹐人不答而遽怒﹐與夫不愛人﹑不敬人而望人之愛敬己也﹐其去。

橫逆能幾何哉﹖

過責望人﹐亡身之念也。君子相與﹐要兩有退心﹐不可兩有進心。自反者﹐退心也。故剛兩進則碎﹐柔兩進則屈﹐萬福皆生於退反。

施者不知﹐受者不知﹐誠動於天之南﹐而心通於海之北﹐是謂神應﹔我意才萌﹐彼意卽覺﹐不俟出言﹐可以默會﹐是謂念應﹔我以目授之﹐彼以目受之﹐人皆不知﹐商人獨覺﹐是謂不言之應﹔我固彊之﹐彼固拂之﹐陽異而陰同﹐是謂不應之應。

明乎此者﹐可以談兵矣。

卑幼有過﹐愼其所以責讓之者﹕對眾不責﹐愧悔不責﹐暮夜不則﹐正飲食不責﹐正歡慶不責﹐正悲憂不責﹐疾病不責。

舉世之議論有五﹕求之天理而順﹐卽之人情而安﹐可按聖賢﹐可質神明﹐而不必於天下所同﹐曰公論。情有所便﹐意有所拂﹐逞辯博以濟其一偏之說﹐曰私論。心無私曲﹐气甚豪雄﹐不察事之虛實﹑勢之難易﹑理之可否﹐執一隅之見﹐狃時俗之習﹐旣不正大﹐又不精明﹐蠅哄蛙嗷﹐通國成一家之說﹐而不可與聖賢平正通達之識﹐曰妄論。造僞投姦﹐滃訾詭祕﹐爲不根之言﹐播眾人之耳﹐千口成公﹐久傳成實﹐卒使夷由爲蹻跖﹐曰誣論。稱人之善﹐胸無秤尺﹐惑於小廉曲謹﹐感其照意象恭﹐喜一激之義气﹐悅一霎之道言﹐不觀大節﹐不較生平﹐不舉全體﹐不要永終﹐而遽許之﹐曰無識之論。嗚呼﹗議論之難也久矣﹐聽之者可弗察與﹖

簡靜沈默之人發用出來不可當﹐故停蓄之水一決不可禦也﹐蟄處之物其毒不可當也﹐潛伏之獸一猛不可禁也。輕泄驟舉﹐暴雨疾風耳﹐智者不懼焉。

平居無事之時﹐則丈夫不可繩以婦人之守也﹐及其臨難守死﹐則當與貞女烈婦比節﹔接人處眾之際﹐則君子未嘗示人以廉隅之迹也﹐及其任道徒義﹐則當與壯士健卒爭勇。

禍之成也必有漸﹐其激也奮於積。智者於其漸也絕之﹐於其積也消之﹐甚則決之。決之必須妙手﹐譬之瘍然﹐郁而內潰﹐不如外決﹔成而後決﹐不如早散。

涵養不定的﹐惡言到耳先思馭气﹐气平再沒錯的。一不平﹐饒你做得是﹐也帶著五分過失在。

疾言﹑遽色﹑厲聲﹑怒气﹐原無用處。萬事萬物只以心平气和處之﹐自有妙應。余褊﹐每坐此失﹐書以自警。

嘗見一論人者云「渠只把天下事認眞做﹐安得不敗﹖」余聞之甚驚訝﹐竊意天下事盡認眞做去﹐還做得不象﹐若只在假借面目上做工夫﹐成甚道理﹖天下事只認眞做了。更有甚說﹖何事不成﹖方今大病痛﹐正患在不肯認眞做﹐所以大綱常﹑正道理無人扶持﹐大可傷心。嗟夫﹗武子之愚﹐所謂認眞也與﹖

人人因循昏忽﹐在醉夢中過了一生﹐壞廢了天下多少事﹗

惟憂勤惕勵之君子﹐常自惺惺爽覺。

明義理易﹐識時勢難﹔明義理腐儒可能﹐識時勢非通儒不能也。識時易﹐識勢難﹔識時見者可能﹐識勢非蚤見者不能也。

識勢而蚤圖之﹐自不至於極重﹐何時之足憂﹖

只有無迹而生疑﹐再無有意而能掩者﹐可不畏哉﹖

令人可畏﹐未有不惡之者﹐惡生毀﹔令人可親﹐未有不愛之者﹐愛生譽。

先事體怠神昏﹐事到手忙腳亂﹐事過心安意散﹐此事之賊也。兵家尢不利此。

善用力者﹐舉百鈞若一羽﹐善用眾者﹐操萬旅若一人。

沒這點眞情﹐可惜了繁文侈費﹔有這點眞情﹐何嫌於二簋一掬﹖

百代而下﹐百里而外﹐論人只是个耳邊紙上﹐並迹而誣之﹐那能論心﹖嗚呼﹗文士尙可輕論人乎哉﹖此天譴鬼責所系﹐愼之﹗

或問﹕「怨尢之念﹐底是難克﹐柰何﹖」曰「君自來怨尢﹐怨尢出甚的﹖天之水旱爲虐不怕人怨﹐死自死耳﹐水旱白若也﹔人之貪殘無厭不伯你尢﹐恨自恨耳﹐貪殘自若也。此皆無可柰何者。今且不望君自修自責﹐只將這無可柰何事惱亂心腸﹐又添了許多痛苦﹐不若淡然安之﹐討些便宜。」其人大笑而去。

見事易﹐任事難。當局者只怕不能實見得﹐果實見得﹐則死生以之﹐榮辱以之﹐更管甚一家非之﹐全國非之﹐天下非之。

人事者﹐事由人生也。淸心省事﹐豈不在人﹖

閉戶於鄕鄰之斗﹐𨿽有解紛之智﹐息爭之力﹐不爲也﹐𨿽忍而不得謂之楊朱。忘家於懷襄之時﹐𨿽有室家之憂﹐骨肉之難﹐不顧也﹐𨿽勞而不得謂之墨翟。

流俗污世中眞難做人﹐又跳脫不出﹐只是淸而不激就好。

恩莫到無以加處﹕情薄易厚﹐愛重成隙。

欲爲便爲﹐空言何益﹖不爲便不爲﹐空言何益﹖

以至公之耳聽至私之口﹐舜﹑跖易名矣﹔以至公之心行至私之聞﹐黜陟易法矣。故兼聽則不蔽﹐精察則不眩﹐事可從容﹐不必急遽也。

某居官﹐厭無情者之多言﹐每裁抑之。蓋無厭之欲﹐非分之求﹐若以溫顏接之﹐彼懇乞無已﹐煩瑣不休﹐非嚴拒則一日之應酬幾何﹖及部署日看得人有不盡之情﹐抑不使通﹐亦未盡善。嘗題二語於私署云「要說的盡著都說﹐我不嗔你﹔不該從未敢輕從﹐你休怪我。」或曰「畢竟往日是。」

同途而遇﹐男避女﹐騎避步﹐輕避重﹐易避難﹐卑幼避尊長。

勢之所極﹐理之所截﹐聖人不得而毫髮也。故保辜以時刻分死生﹐名次以相鄰分得失。引繩之絕﹐墮瓦之碎﹐非必當斷當敝之處﹐君子不必如此區區也。

制禮法以垂萬世﹑繩天下者﹐須是時中之聖人斟酌天理人情之至而爲之。一以立極﹐無一毫矯拂心﹐無一毫懲創心﹐無一毫一切心﹐嚴也而於人情不苦﹐寬也而於天則不亂﹐俾天下肯從而萬世相安。故曰「禮之用﹐和爲貴。」和之一字﹐制禮法時合下便有﹐豈不爲美﹖《儀禮》不知是何人制作﹐有近於迂闊者﹐有近於迫隘者﹐有近於矯拂者﹐大率是个嚴苛繁細之聖人所爲﹐胸中又帶个懲創矯拂心﹐而一切之。後世以爲周公也﹐遂相沿而守之﹐畢竟不便於人情者﹐成了个萬世虛車。是以繁密者激人躁心﹐而天下皆逃於闊大簡直之中﹔嚴峻者激人畔心﹐而天下皆逃於逍遙放恣之地。甚之者﹐乃所驅之也。此不可一二指。余讀《禮》﹐蓋心不安而口不敢道者﹐不啻百餘事也。而宋儒不察《禮》之情﹐又於節文上增一重鎖鑰﹐予小子何敢言﹖

禮無不報﹐不必開多事之端怨﹔無不酬﹐不可種難言之恨。

舟中失火﹐須思救法。

象箸夾冰丸﹐須要夾得起。

相嫌之敬愼﹐不若相忘之怒詈。

士君子之相與也﹐必求協諸禮義﹐將世俗計較一切脫盡。今世號爲知禮者全不理會聖賢本意﹐只是節文習熟﹐事體諳練﹐燦然可觀﹐人便稱之﹐自家欣然自得﹐泰然責人。嗟夫﹗自繁文彌尙而先王之道湮沒﹐天下之苦相責﹐羣相逐者﹐皆末世之靡文也。求之於道﹐十九不合﹐此之謂習尙。習尙壞人﹐如飲狂泉。

學者處事處人﹐先要識个禮義之中。正這个中正處﹐要析之無毫釐之差﹐處之無過不及之謬﹐便是聖人。

當急遽冗雜時﹐只不動火﹐則神有餘而不勞事﹐從容而就理。一動火﹐種種都不濟。

予平生處人處事﹐淚切之病廾居其九﹐一向在這里克﹐只憑消磨不去。始知不美之質變化甚難﹐而況以無恆之志﹑不深之養﹐如何能變化得﹖若志定而養深﹐便是下愚也移得一半。

予平生做事發言﹐有一大病痛﹐只是个盡字﹐是以無涵蓄﹐不渾厚﹐爲終身之大戒。

凡當事﹐無論是非邪正﹐都要從容蘊藉﹐若一不當意便忿恚而決裂之﹐此人終非遠器。

以淚而發者﹐必以無而癈﹐此不自涵養中來﹐算不得有根本底學者。涵養中人﹐遇當爲之事﹐來得不徙﹐若懶若遲﹐持得甚堅﹐不移不歇。彼攘臂抵掌而任天下之事﹐難說不是義气﹐畢竟到盡頭處不全美。

天地萬物之理皆始於從容﹐而卒於急促。急促者盡气也﹐從容者初气也。事從容則有餘味﹐人從容則有餘年。

凡人應酬多不經思﹐一向任情做去﹐所以動多有悔。若心頭有一分檢點﹐便有一分得處﹐智者之忽固不若愚者之詳也。

日日行不怕千萬里﹐常常做不怕千萬事。

事見到無不可時便斬截做﹐不要畱戀﹐兒女子之情不足以語辦大事者也。

斷之一事﹐原謂義所當行﹐郤念有牽纏﹐事有掣礙﹐不得脫然爽潔﹐才痛煞煞下一个斷字﹐如刀斬斧齊一般。總然只在大頭腦處成一个是字﹐第二義又都放下﹐況兒女情﹑利害念﹐那顧得他﹖若待你百可意﹑千趁心﹐一些好事做不成。

先眾人而爲﹐後眾人而言。

在邪人前發正論﹐不問有心無心﹐此是不磨之恨。見貪者談廉道﹐已不堪聞﹔又說某官如何廉﹐益難堪﹔又說某官貪﹐愈益難堪﹔況又勸汝當廉﹐況又責汝如何貪﹐彼何以當之﹖或曰「當如何﹖」曰「位在﹐則進退在我﹐行法可也。位不在﹐而情意相關﹐密諷可也。若與我無干涉﹐則鉗口而已。」禮入門而問諱﹐此亦當諱者。

天下事最不可先必而豫道之﹐已定矣﹐臨時還有變更﹐況未定者乎﹖故寧有不知之名﹐無貽失言之悔。

舉世囂囂兢兢不得相安﹐只是抵死沒自家不是耳。若只把自家不是都認﹐再替別人認一分﹐便是淸寧世界﹐兩忘言矣。

人人自責自盡﹐不直四海無爭﹐彌宇宙間皆太和之气矣。

當處都要个自彊不息之心﹐天下何事不得了﹖天下何人不能處﹖

規模先要个闊大﹐意思先要个安閒﹐古之人約己而丰人﹐故羣下樂爲之用﹐而所得常倍。徐思而審處﹐故己不勞而事極精詳。褊急二字﹐處世之大礙也。

凡人初動一念是如此﹐及做出來郤不是如此﹐事去回顧又覺不是如此﹐只是識見不定。聖賢才發一念﹐始終如一﹐卽有思索﹐不過周詳此一念耳。蓋聖賢有得於豫養﹐故安閒﹔眾人取辦於臨時﹐故昡惑。

處人不可任己意﹐要悉人之情﹔處事不可任己見﹐要悉事之理。

天下無難處之事﹐只消得兩个「如之何」﹔天下無難處之人﹐只消得三个「必自成」。

人情要耐心體他﹐體到悉處﹐則人可寡過﹐我可寡怨。

事不關系都歇過到關系時悔之何及﹖事幸不敗都饒過﹐到敗事時懲之何益﹖是以君子不忽小防﹐其敗也不恕敗﹐防其再展。此心與旁觀者一般﹐何事不濟﹖

世道﹑人心﹑民生﹑國計﹐此是士君子四大責任。這里都有經略﹐都能張主﹐此是士君子四大功業。

情有可通﹐莫於舊有者過裁抑﹐以生寡恩之怨﹔事在得已﹐莫於舊無者妄增設﹐以開多事之門。若理當革﹑時當興﹐合於事勢人情﹐則非所拘矣。

毅然奮有爲之志﹐到手來只做得五分。渠非不自信﹐未臨事之志向𨿽篤﹐旣臨事之力量不足也。故平居觀人以自省﹐只可信得一半。

辦天下大事﹐要精詳﹐要通變﹐要果斷﹐要執持。才松軟怠弛﹐何異鼠頭蛇尾﹖除天下大姦﹐要顧慮﹐要深沈﹐要突卒﹐要潔絕﹐才張皇疏慢﹐是攖虎欿龍鱗。

利害死生間有毅然不奪之介﹐此謂大執持。驚急喜怒事無卒然遽變之容﹐此謂眞涵養。

力負邱山未足雄﹐地負萬山﹐此身還負地。量包滄海不爲大﹐天包四海﹐吾量欲包天。

天不可欺﹐人不可欺﹐何處瞞藏些子﹖性分當盡職分當盡﹐莫教久缺分毫。

何是何非﹐何長何短﹐但看百忍之圖。不喑不瞽﹐不癡不聾﹐自取一朝之忿。

植萬古綱常﹐先立定自家地步﹔做兩間事業﹐先推開物我藩籬。

捱不過底事﹐莫如早行﹔悔無及之言﹐何似休說。

苟時不苟眞不苟﹐忙處無忙再無忙。

《謙》六爻﹐畫畫皆吉﹔恕一字﹐處處可行。

才逢樂處須知苦﹐旣沒閒時那有忙。

生來不敢拂吾發﹐義到何妨斷此頭。

量嫌六合隘﹐身負五嶽輕。

休買貴後賤﹐休逐眾人見。

難乎能忍﹐妙在不言。

休忙休懶﹐不懶不忙。

養生

夫水遏之﹐乃所以多之﹔泄之﹐乃所以竭之。惟仁者能泄。

惟智者知泄。

天地間之禍人者﹐莫如多﹔令人易多者﹐莫如美。美味令人多食﹐美色令人多欲﹐美聲令人多聽﹐美物令人多貪﹐美官令人多求﹐美室令人多居﹐美田令人多置﹐美寢令人多逸﹐美言令人多入﹐美事令人多戀﹐美景令人多畱﹐美趣令人多思﹐皆禍媒也。不美則不令人多。不多則不令人敗。予有一室﹐題之曰「遠美軒」﹐而扁其中曰「冷淡」。非不愛美﹐懼禍之及也。

夫魚見餌不見鉤﹐虎見羊不見阱。猩猩見酒不見人﹐非不見也﹐迷於所美而不暇顧也。此心一冷﹐則熱鬧之景不能入﹔一淡﹐則艷冶之物不能動。夫能知困窮﹑抑鬱﹑貧賤﹐坎坷之爲詳﹐則可與言道矣。

以肥甘愛兒女而不思其傷身﹐以姑息愛兒女而不卹其敗徳﹐

甚至病以死﹐患大辟而不知悔者﹐皆婦人之仁也。噫﹗舉世之自愛而陷於自殺者﹐又十人而九矣。

五閉﹐養徳養生之道也。或問之曰「視﹑聽﹑言﹑動﹑思將不啟與﹖」曰「常閉而時啟之﹐不弛於事可矣。此之謂夷夏關。」

今之養生者﹐餌藥﹑服气﹑避險﹑辭難﹑愼時﹑寡欲﹐誠要法也。嵇康善養生﹐而其死也卻在所慮之外。乃知養徳尢養生之第一要也。徳在我﹐而蹈白刃以死﹐何害其爲養生哉﹖

愚愛談醫﹐久則厭之﹐客言及者﹐告之曰「以寡欲爲四物﹐以食淡爲二陳﹐以淸心省事爲四君於。無價之藥﹐不名之醫﹐取諸身而已。」

仁者壽﹐生理完也﹔默者壽﹐元气定也﹔拙者壽﹐元神固也。反比皆妖道也。其不然﹐非常理耳。

盜爲男戎﹐色爲女戎。人皆知盜之劫殺爲可畏。而忘女戎之劫殺。悲夫﹗

太朴﹐天地之命脈也。太朴散而天地之壽妖可卜矣。故萬物蕃﹐則造化之元精耗散。木多實者根傷﹐艸出莖者根虛﹐費用廣者家貧﹐言行多者神竭﹐皆妖道也。老子受用處﹐盡在此中看破。

饑寒痛癢﹐此我獨覺﹐𨿽父母不之覺也﹔衰老病死﹐此我獨當﹐𨿽妻子不能代也。自愛自全之道﹐不自畱心﹐將誰賴哉﹖

气有爲而無知﹐神有知而無爲。精者﹐無知無爲﹐而有知有爲之母也。精天一也﹐屬水﹐水生气﹔气純陽也﹐屬火﹐火生神﹔神太虛也﹐屬無﹐而麗於有。精盛則气盛﹐精衰則气衰﹐故甑涸而不蒸。气存則神存﹐气亡則神亡﹐故燭盡而火滅。

气只夠喘息底﹐聲只夠聽聞底﹐切莫長余分毫﹐以耗無聲無臭之眞體。

語云「縱欲忘身」﹐忘之一字最宜體玩。昏不省記謂之忘﹐欲迷而不悟﹐情勝而不顧也。夜气淸明時﹐都一一分曉﹐著迷處﹐便思不起﹐沈溺者可以驚心回首矣。

在篋香韞﹐在幾香損﹐在鑪香燼。

書室聯﹕「曙枕酣餘夢﹐旭窗閒展書。」天地

濕溫生物﹐濕熱長物﹐燥熱成物﹐淒涼殺物﹐嚴寒養物。

濕溫﹐沖和之气也﹔濕熱﹐蒸發之气也﹔燥熱﹐燔灼之气也﹔淒涼﹐殺气﹐陰壯而陽微也﹐嚴寒﹐斂气﹐陰外激而陽內培也。

五气惟嚴寒最仁。

渾厚﹐天之道也。是故處萬物而忘言﹐然不能無日月星辰以昭示之﹐是寓精明於渾厚之中。

精存則生神﹐精散則生形。太乙者﹐天地之神也﹔萬物者﹐天地之形也。太乙不盡而天地存﹐萬物不已而天地毀。人亦然。

天地只一个光明﹐故不言而人信。

天地不可知也﹐而吾知天地之所生﹐觀其所生﹐而天地之性情形體懼見之矣。是故觀子而知父母﹐觀器而知模範。天地者﹐萬物之父母而造物之模範也。

天地之气化﹐生於不齊﹐而死於齊。故萬物參差﹐萬事雜揉﹐勢固然耳﹐天地亦主張不得。

觀七十二候者﹐謂物知時﹐非也﹐乃時變物耳。

天地盈虛消息是一个套子﹐萬物生長收藏是一副印板。

天積气所成﹐自吾身以上皆天也。日月星辰去地八萬四千里﹐囿於積气中﹐無纖隔微礙﹐徹地光明者﹐天气淸甚無分毫渣滓耳。故曰太淸。不然﹐𨿽薄霧輕煙﹐一里外有不見之物矣。

地道﹐好生之至也﹐凡物之有根種者﹐必與之生。盡物之分量﹐盡己之力量﹐不至寒凝枯敗不止也﹑故曰坤稱母。

四時惟冬是天地之性﹐春夏秋皆天地之情。故其生萬物也﹐動气多而靜气少。

萬物得天地之气以生﹐有宜溫者﹐有宜微溫者﹐有宜太溫者﹐有宜溫而風者﹐有宜溫而濕者﹐有宜溫而燥者﹐有宜溫而時風時濕者。何气所生﹐則宜何气﹐得之則長養﹐失之則傷病。

气有一毫之爽﹐萬物陰受一毫之病。其宜涼﹑宜寒﹑宜暑﹐無不皆然。飛潛動植﹐蠛蠓之物﹐無不皆然。故天地位則萬物育﹐王道平則萬民遂。

六合中洪纖動植之物﹐都是天出气﹑地出質熔鑄將出來﹐都要消磨無迹還他。故物不怕是金石﹐也要歸於無。蓋從無中生來﹐定要都歸無去。譬之一盆水﹐打攪起來大小浮漚以千萬計﹐原是假借成的﹐少安靜時﹐還化爲一盆水。

先天立命處﹐是萬物自具的﹐天地只是个生息培養。只如艸木原無个生理﹐天地好生亦無如之何。

天地間萬物﹐都是陰陽兩个共成的。其獨得於陰者﹐見陽必避﹐蝸牛壁蘚之類是也﹔其獨得於陽者﹐見陰必枯﹐夏枯艸之類是也。

陰陽合時只管合﹐合極則離﹔窩時只管離﹐離極則合。不極則不離不合﹐極則必離必合。

定則水﹐燥則火﹐吾心自有水火﹔靜則寒﹐動則熱﹐吾身自有冰炭。然則天地之冰炭誰爲之﹖亦動靜爲之。一陰生而宇宙入靜﹐至十月閉塞而成寒﹔一陽生而宇宙入動﹐至五月燻蒸而成暑。或曰「五月陰生矣﹐而六月大暑﹐十一月陽生矣﹐而十二月大寒﹔何也﹖」曰「陽不極則不能生陰﹐陰不極則不能生陽﹐勢窮則反也。微陰激陽﹐則陽不受激而愈熾﹔微陽激陰﹐則陰不受激而愈溢﹐气逼則甚也。至七月﹑正月﹐則陰陽相戰﹐客不勝主﹐衰不勝旺﹐過去者不勝方來。故七月大火西流﹐而金漸生水﹔正月析木用事﹐而水漸生火。蓋陰陽之气續接非直接﹐直接則絕﹐父母死而子始生﹐有是理乎﹖漸至非驟至﹐驟至則激﹐五穀種而能卽熟﹐有是理乎﹖二气萬古長存﹐萬物四時成遂﹐皆續與漸爲之也。惟續﹐故不已﹔惟漸﹐故無迹。

旣有个陰气﹐必有聚結﹐故爲月﹔旣有个陽气﹐必有精華﹐故爲日。晦是月之體﹐本是純陰無光之物﹐其光也映日得之﹐客也﹐非主也。

天地原無晝夜﹐日出而成晝﹐日入而成夜。星常在天﹐日出而不顯其光﹐日入乃顯耳。古人云星從日生。細看來﹐星不借日之光以爲光。嘉靖壬寅日食﹐旣滿天有星﹐當是時﹐日且無光﹐安能生星之光乎﹖

水靜柔而動剛﹐金動柔而靜剛﹐木生柔而死剛﹐火生剛而死柔。土有剛有柔﹐不剛不柔﹐故金﹑木﹑水﹑火皆從鐘焉﹐得中故也﹐天地之全气也。

噓气自內而之外也﹐吸气自外而之內也。天地之初噓爲春﹐噓盡爲夏﹐故萬物隨噓而生長﹔天地之初吸爲秋﹐吸盡爲冬﹐故萬物隨吸而收藏。噓者﹐上升陽气也﹐陽主發﹔吸者﹐下降陰气也﹐陰主成。噓气溫﹐故爲春夏﹔吸气寒﹐故爲秋冬。一噓一吸﹐自開辟以來至混沌之後﹐只這一絲气有毫髮斷處﹐萬物滅﹐天地毀。萬物﹐天地之於也﹐一气生死無不肖之。

風惟知其吹拂而已﹐雨惟知其淋漓而已﹐雪惟知其嚴凝而已﹐水惟知其流行而已﹐火惟知其燔灼而已。不足則屏息而各藏其用﹐有餘則猖狂而各恣其性。卒然而感則彊者勝﹐若兩軍交戰﹐相下而後已。是故久陰則權在雨﹐而日月難爲明﹔久旱則權在風﹐而雲雨難爲澤﹐以至水火霜雪莫不皆然。誰爲之﹖

曰﹕明陽爲之。陰陽誰爲之﹖曰﹕自然爲之。

陰陽徵應﹐自漢儒穿鑿附會﹐以爲某災樣應某政事﹐最迂。

大抵和气致祥﹐戾气致妖﹐與作善降樣﹐作惡降殃﹐道理原是如此。故聖人只說人事﹐只盡道理﹐應不應﹐在我不在我都不管。若求一一徵應﹐如鼓答桴﹐堯﹑舜其猶病矣。大叚气數有一定的﹐有偶然的﹐天地不能違﹐天地亦順之而已。旱而雩﹐水而滎﹐彗孛而禳﹐火而祓﹐日月食而救﹐君子畏天威﹐謹天戒當如是爾。若云隨禱輒應﹐則日月盈虧豈系於救不救之間哉﹖

大抵陰陽之气一偏必極﹐勢極必反。陰陽乖戾而分﹐故孤陽亢而不下陰則旱﹐無其極﹐陽極必生陰﹐故久而雨﹔陰陽和合而畱﹐故淫陰升而不舍陽則雨﹐無其極﹐陰極必生陽﹐故久而睛。

艸木一衰不至遽茂﹐一茂不至遽衰﹔夫婦朋友失好不能遽合﹐合不至遽乖。天道物理人情自然如此是一定的﹐星隕地震﹐山崩雨血﹐火見河淸此是偶然的。吉凶先見﹐。自非常理﹐故臣子以修徳望君﹐不必以災異恐之。若因災而懼﹐困可修徳。一有祥瑞使可謂徳已足而罷修乎﹖乃若至徳回天﹐災祥立應﹐桑谷枯﹐彗星退﹐冤獄釋而驟雨﹐忠心白而反風﹐亦間有之。但曰必然事﹐吾不能確確然信也。

气化無一息之停﹐不屬進﹐就屬退。動植之物其气機亦無一息之停﹐不屬生﹐就屬死﹐再無不進不退而止之理。

形生於气。气化沒有底﹐天地定然沒有﹔天地沒有底﹐萬物定然沒有。

生气醇濃渾濁﹐殺气淸爽澄澈﹔生气牽戀優柔﹐殺气果決脆斷﹔生气寬平溫厚﹐殺气峻隘涼薄。故春气絪縕﹐萬物以生﹕夏气燻蒸﹐萬物以長﹔秋气嚴肅﹐萬物以入﹔冬气閉藏﹐萬物以亡。

一呼一吸﹐不得分毫有餘﹐不得分毫不足﹔不得連呼﹐不得連吸﹔不得一呼無吸﹐不得一吸無呼﹐此盈虛之自然也。

水質也﹐以萬物爲用﹔火气也﹐以萬物爲體。及其化也﹐同歸於無迹。水性徐﹐火性疾﹐故水之入物也﹐因火而疾。水有定气﹐火無定气﹐放火附剛則剛﹐附柔則柔﹐水則入柔不入剛也。

陽不能藏﹐陰不能顯。才有藏處﹐便是陽中之陰﹕才有顯處﹐便是陰中之陽。

水能實虛﹐火能虛實。

乾坤是毀的﹐故開辟後必有混沌所以主宰﹖乾坤是不毀的﹐故混沌還成開辟。主宰者何﹖元气是已。元气亙萬億歲年終不磨滅﹐是形化气化之祖也。

天地全不張主﹐任陰陽﹔陰陽全不擺布﹐任自然。世之人趨避祈禳徒自苦耳。其奪自然者﹐惟至誠。

天地發萬物之气到無外處﹐止收斂之气到無內處。止不至而止者﹐非本气不足﹐則客气相奪也。

靜生動長﹐動消靜息。總則生﹐生則長﹐長則消﹐消則息。

萬物生於陰陽﹐死於陰陽。陰陽於萬物原不相干﹐任其自然而已。雨非欲潤物﹐旱非欲熯物﹐風非欲撓物﹐雷非欲震物﹐陰陽任其气之自然﹐而萬物因之以生死耳。《易》稱「鼓之以雷霆﹐潤之以風雨」﹐另是一種道理﹐不然﹐是天地有心而成化也。若有心成化﹐則寒暑災樣得其正﹐乃見天心矣。

天極從容﹐故三百六十日爲一噓吸﹔極次第﹐故溫暑涼寒不驀越而雜至﹔極精明﹐故晝有容光之照而夜有月星﹔極平常﹐寒暑旦夜﹑生長收藏﹐萬古如斯而無新奇之調﹔極含蓄﹐並包萬象而不見其滿塞﹔極沈默﹐無所不分明而無一言﹔極精細﹐色色象象條分縷析而不厭其繁﹔極周匹﹐疏而不漏﹔極凝定﹐風雲雷雨變態於胸中﹐悲歡叫號怨徳於地下﹐而不惡其擾﹔極通變﹐普物因材不可執爲定局﹔極自然﹐任陰陽气數理勢之所極所生﹐而已不與﹔極堅耐﹐萬古不易而無欲速求進之心﹐消磨曲折之患﹔極勤敏﹐無一息之停﹔極聰明﹐亙古今無一人一事能欺罔之者﹐極老成﹐有虧欠而不隱藏﹔極知足﹐滿必損﹐盛必定﹔極仁慈﹐雨露霜雪無非生物之心﹔極正直﹐始終計量﹐未嘗養人之姦﹑容人之惡﹔極公平﹐抑髙舉下﹐貧富貴賤一視同仁﹔極簡易﹐無瑣屑曲局示人以繁難﹔極雅淡﹐靑蒼自若﹐更無炫飾﹔極靈爽﹐精誠所至﹐有感必通﹔極謙虛﹐四時之气常下交﹔極正大﹐擅六合之恩威而不自有﹔極誠實﹐無一毫僞妄心﹐虛假事﹔極有信﹐萬物皆任之而不疑。故人當法天。人﹐天所生也。如之者存﹐反之者亡﹐本其气而失之也。

春夏後看萬物繁華﹐造化有多少淫巧﹐多少發揮﹐多少張大﹐元气安得不斲喪﹖機緘安得不窮盡﹖此所以虛損之極﹐成否塞﹐成渾沌也。

形者﹐气之橐囊也。气者﹐形之綫索也。無形﹐則气無所憑籍以生﹔無气﹐則形無所鼓舞以爲生。形須臾不可無气﹐气無形則萬古依然在宇宙間也。

要知道雷霆霜雪都是太和。

濁气醇﹐淸气漓﹔濁气厚﹐淸气薄﹔濁气同﹐淸气分﹔濁气溫﹐淸气寒﹔濁气柔﹐淸气剛﹔濁气陰﹐消气陽﹔濁气丰﹐淸气嗇﹔濁气甘﹐淸气苦﹔濁气喜﹐淸气惡﹔濁气榮﹐淸气枯﹔濁气融﹐淸气孤﹔濁气生﹐淸气殺。

一陰一陽之謂道。二陰二陽之謂駁。陰多陽少﹑陽多陰少之謂偏。有陰無陽﹑有陽無陰之謂孤。一陰一陽﹐乾坤兩卦﹐不二不雜﹐純粹以精﹐此天地中和之气﹐天地至善也。是道也﹐上帝降衷﹐君子衷之。是故繼之卽善﹐成之爲性﹐更無偏駁﹐不假修爲﹐是一陰一陽屬之君子之身矣。故曰﹐君子之道﹐仁者見之謂之仁﹐智者見之謂之智﹐此之謂偏。百勝日用而不知﹐此之謂駁。至於孤气所生﹐大乖常理。孤陰之善﹐慈悲如母﹐惡則險毒如虺﹔孤陽之善﹐嫉惡如仇﹐惡則凶橫如虎。此篇夫子論性純以善者言之﹐與性相近﹐稍稍不同。

天地萬物只是一个漸﹐故能成﹐故能久。所以成物悠者﹐漸之象也﹔久者﹐漸之積也。天地萬物不能頓也﹐而況於人乎﹖

故悟能頓﹐成不能頓。

盛徳莫如地﹐萬物於地﹐惡道無以加矣。聽其所爲而莫之憾也﹐負菏生成而莫之厭也。故君子卑法地﹐樂莫大焉。

日正午﹐月正圓﹐一呼吸間耳。呼吸之前﹐未午未圓﹔呼吸之後﹐午過圓過。善觀中者﹐此亦足觀矣。

中和之气﹐萬物之所由以立命者也﹐故無所不宜﹔偏盛之气﹐萬物之所由以盛衰者也﹐故有宜有不宜。

祿﹑位﹑名﹑壽﹑康﹑寧﹑順﹑適﹑子孫賢達﹐此天福人之大權也。然嘗輕以與人﹐所最靳而不輕以與人者﹐惟名。福善禍淫之言﹐至名而始信。大聖得大名﹐其次得名﹐視徳無分毫爽者﹐惡亦然。祿﹑位﹑壽﹑康在一身﹐名在天下﹔祿﹑位﹑壽﹑康在一時﹐名在萬世。其惡者備有百福﹐惡名愈著﹔善者備嘗艱苦﹐善譽日彰。桀﹑封﹑幽﹑厲之名﹐孝子慈孫百世不能攺。此固天道報應之微權也。天之以百福予人者﹐恃有此耳。

彼天下萬世之所以仰慕欽承痰惡笑罵﹐其禍福固亦不小也。

以理言之﹐則當然者謂之天﹐命有徳討有罪﹐奉三尺無私是已﹔以命言之﹐則自然者謂之天﹐莫之爲而爲﹐莫之致而至﹐定於有生之初是已﹔以數言之﹐則偶然者謂之天﹐會逢其適﹐偶值其際是已。

造物之气有十﹕有中气﹐有純气﹐有雜气﹐有戾气﹐有似气﹐有大气﹐有細气﹐有間气﹐有變气﹐有常气﹐皆不外於五行。中气﹐五行均調﹐精粹之气也﹐人鐘之而爲堯﹑舜﹑禹﹑文﹑周﹑孔﹐物得之而爲鱗鳳之類是也。純气﹐五行各具純一之气也﹐人得之而爲伯夷﹑伊尹﹑柳下惠﹐物得之而爲龍虎之類是也。雜气﹐五行交亂之气也。戾气﹐五行粗惡之气也。

似气﹐五行假借之气也。大气﹐磅磅渾淪之气也。細气﹐纖蒙浮渺之气也。間气﹐積久充溢會合之气也。變气﹐偶爾遭逢之气也。常气﹐流行一定之气也。萬物各有所受以爲生﹐萬物各有所屬以爲類﹐萬物不自由也。惟有學問之功﹐變九气以歸中气。

火性發揚﹐水性流動﹐木性條暢﹐金性堅剛﹐土性重厚﹐其生物也亦然。

太和在我﹐則天地在我﹐何動不臧﹖何往不得﹖

彌六合皆動气之所爲也﹐靜气一粒伏在九地之下以胎之。

故動者靜之死鄕﹐靜者動之生門。無靜不生﹐無動不死。靜者常施﹐動者不還。發大造之生气者動也﹐耗大造之生气者亦動也。聖人主靜以涵元理﹐道家主靜以畱元气。

萬物發生﹐皆是流於旣溢之餘﹐萬物收斂﹐皆是勞於旣極之後。天地一歲一呼吸﹐而萬物隨之。

天地萬物到頭來皆歸於母。故水﹑火﹑金﹑木有盡﹐而土不盡。何者﹖水﹑火﹑金﹑木﹐气盡於天﹐質盡於地﹐而土無可盡。故眞气無歸﹐眞形無藏。萬古不可磨滅﹐滅了更無開辟之時。所謂混沌者﹐眞气與眞形不分也。形气混而生天地﹐形气分而生萬物。

天欲大小人之惡﹐必使其惡常得志。彼小人者﹐惟恐其惡之不遂也﹐故貪天禍以至於亡。

自然謂之天﹐當然謂之天﹐不得不然謂之天﹔陽亢必旱﹐久旱必陰﹐久陰必雨﹐久雨必晴﹐此之謂自然。君尊臣卑﹐父坐子立﹐夫唱婦隨﹐兄友弟恭﹐此之謂當然。小役大﹐弱役彊﹐貧役富﹐賤役貴﹐此之謂不得不然。

心就是天﹐欺心便是欺天﹐事心便是事天﹐更不須向蒼蒼上面討。

天者﹐未定之命﹔命者﹐已定之天。天者﹐大家之命﹐命者﹐各物之天。命定而吉凶禍福隨之也﹐由不得天﹐天亦再不照管。

天地萬物只是一气聚散﹐更無別个。形者﹐气所附以爲凝結﹔气者﹐形所托以爲運動。無气則形不存﹐無形則气不住。

天地旣生人物﹐則人物各具一天地。天地之天地由得天地﹐人物之天地由不得天地。人各任其气質之天地至於無涯牿﹐其降衷之天地幾於澌盡﹐天地亦無如之何也已。其吉凶禍福率由自造﹐天何尢乎而怨之﹖

吾人渾是一天﹐故日用起居食總念念時時事事便當以天自處。

朱子云「天者﹐理也。」余曰「理者﹐天也。」

有在天之天﹐有在人之天。有在天之先天﹐太極是已﹔有在天之後天﹐陰陽五行是已。有在人之先天﹐元气﹑無理是已﹔有在人之後天﹐血气﹑心知是已。

問﹕「天地開辟之初﹐其狀何似﹖」曰「未易形容。」因指齋前盆沼﹐令滿貯帶沙水一盆﹐投以瓦礫數小塊﹐雜穀豆升許﹐令人攪水渾濁﹐曰「此是混沌未分之狀。待三日後再來看開辟。」

至日而濁者淸矣﹐輕淸上浮﹐曰「此是天開於子。沈底渾泥﹐此是地辟於醜。中間瓦礫出露﹐此是山陵﹐是時穀。豆芽生月餘﹐而水中小虫浮沈奔逐﹐此是人與萬物生於寅。徹底是水﹐天包乎地之象也。地從上下﹐故山上銳而下廣﹐象糧谷堆也。

气化日繁華﹐日廣侈﹐日消耗﹐萬物毀而生機微﹐天地𨿽不毀﹐至亥而又成混沌之世矣。「

雪非燻蒸之化也。天气上升﹐地气下降﹐是漧涸世界矣。

然陰陽之气不交則絕﹐故有畱滯之餘陰﹐始生之嫩陽﹐往來交結﹐久久不散而迫於嚴寒﹐遂爲雪爲霰。白者﹐少明之色也﹐水之母也。盛則爲雪﹐微則爲霜﹐冬月片瓦半磚之下著濕地﹐皆有霜﹐陰气所呵也﹐土幹則否。

兩間气化﹐總是一副大蒸籠。

天地之於萬物﹐因之而已﹐分毫不與焉。

世界𨿽大﹐容得千萬人忍讓﹐容不得一兩个縱橫。

天地之於萬物原是一貫。

輕淸之气爲霜露﹐濃濁之气爲雲雨。春雨少者﹐燻蒸之气未濃也。春多雨則沁夏之气﹐而夏雨必少﹐夏多雨者﹐燻蒸之气有餘也。夏少雨則積气之餘﹐而秋雨必多﹐此謂气之常耳。至於霪潦之年﹐必有亢陽之年﹐則數年總計也。蜀中之漏天﹐四時多雨﹔雲中之髙地﹐四時多旱﹔吳下之水鄕﹐黃梅之雨爲多﹐則四方互計也。總之﹐一个陰陽﹐一般分數﹐先有餘則後不足﹐此有餘則彼不足﹐均則各足﹐是謂太和﹐太和之歲﹐九有皆丰。

冬者﹐萬物之夜﹐所以待勞倦養精神者也。春生﹑夏長﹑秋成﹐而不培養之以冬﹐則萬物之滅久矣。是知大冬嚴寒﹐所以仁萬物也。愈嚴凝則愈收斂﹐愈收斂則愈精神﹐愈精神則生發之气愈條暢。譬之人須要安歇﹐今夜能熟睡﹐則明日必精神。故曰冬者萬物之所以歸命也。

世運

勢之所在﹐天地聖人不能違也。勢來時卽摧之﹐未必遽壞﹔勢去時卽挽之﹐未必能回。然而聖人每與勢忤﹐而不肯甘心從之者﹐人事宜然也。

世人賤老﹐而聖王尊之﹔世人棄愚﹐而君子取之﹔世人恥貧﹐而髙士淸之﹔世人厭淡﹐而智者味之﹔世人惡冷﹐而幽人寶之﹔世人薄素﹐而有道者尙之。悲夫﹗世之人難與言矣。

壞世教者﹐不是宦官宮安﹐不是農工商貿﹐不是衙門市井﹐不是囗囗。

古昔盛時﹐民自飽暖之外無過求﹐自利用之外無異好﹐安身家之便而不恣耳目之欲。家無奇貨﹐人無玩物﹐余珠玉於山澤而不知寶﹐贏繭絲於箱篋而不知繡。偶行於途而知貴賤之等﹐創見於席而知隆殺之理。農於桑麻之外無異聞﹐士於禮義之外

無羨談﹔公卿大夫於勸深訓迪之外無簿書。知官之貴﹐而不知爲民之難﹔知貧之可憂﹐而不知人富之可嫉。夜行不以兵﹐遠行不以餱。施人者非欲其我徳﹐施於人者不疑其欲我之徳。訴欣渾渾﹐其時之春乎﹖其物之胚孽乎﹖吁﹗可想也已。

伏羲以前是一截世道﹐其治任之而已﹐己無所與也。五帝是一截世道﹐其治安之而已﹐不擾民也。三王是一截世道﹐其治正之而已﹐不使縱也。秦以後是一截世道﹐其治劫之而已﹐愚之而已﹐不以徳也。

世界一般是唐虞時世界﹐黎民一般是唐虞時黎民﹐而治不古若﹐非气化之罪也。

終極與始接﹐困極與亨接。

三皇是道徳世界﹐五帝是仁義世界﹐三王是禮義世界﹐春秋是威力世界﹐戰國是智巧世界﹐漢以後是勢利世界。

士鮮衣美食﹐浮淡怪說﹑玩日愒時﹐而以農工爲村鄙﹔女傅粉簪花﹑冶容學態﹑袖手樂遊﹐而以勤儉爲羞辱﹔官盛從丰供﹑繁文縟節﹑奔逐世態﹐而以教養爲迂腐。世道可爲傷心矣。

喜殺人是泰﹐愁殺人也是泰。泰之人昏惰侈肆﹐泰之事廢墜寬罷﹐泰之風紛華驕蹇﹐泰之前如上水之篙﹐泰之世如髙竿之頂﹐泰之後如下阪之車。故否可以致泰﹐泰必至於否。故聖人憂泰不憂否。否易振﹐泰難持。

世之衰也﹐卑幼賤微气髙志肆而無上﹐子弟不知有父母﹐婦不知有舅姑﹐後進不知有先達﹐士民不知有官師﹐郎署不知有公卿﹐偏稗軍士不知有主帥。目空空而气勃勃﹐恥於分義而敢於陵駕。嗚呼﹗世道至此﹐未有不亂不亡者也。

節文度數﹐聖人之所以防肆也。僞禮文不如眞愛敬﹐眞簡率不如僞禮文。僞禮文猶足以成體﹐眞簡率每至於逾閒﹔僞禮文流而爲象恭滔天﹐眞簡率而爲禮法掃地。七賢八達﹐簡率之極也。舉世牛馬而晉因以亡。近世士風祟尙簡率﹔蕩然無檢﹐嗟嗟﹗吾莫知所終矣。

天下之勢頓可爲也﹐漸不可爲也。頓之來也驟驟多無根﹐漸之來也深深則難撼。頓著力在終﹐漸著力在始。

造物有涯而人情無涯﹐以有涯足無涯﹐勢必爭﹐故人人知足則天下有餘。造物有定而人心無定﹐以無定撼有定﹐勢必敗。

故人人安分則天下無事。

天地有眞气﹐有似气。故有鳳皇則有昭明﹐有粟谷則有稂莠﹐兔葵似葵﹐燕麥似麥﹐野菽似菽﹐槐藍似槐之類。人亦然皆似气之所鍾也。

六合是个情世界﹐萬物生於情死於情。至人無情﹐聖人調情﹐君子制情﹐小人縱情。

變民風易﹐變士風難﹔變士風易﹐變仕風難。仕風變﹐天下治矣。

古之居官也﹐在下民身上做工夫﹔今之居官也﹐在上官眼底做工夫。古之居官也尙正直﹐今之居官也尙縠阿。

任俠气質皆賢者也﹐使人聖賢繩墨﹐皆光明俊偉之人。世教不明﹐紀法陵替﹐使此輩成此等气習﹐誰之罪哉﹗

世界畢竟是吾儒世界﹐𨿽二氏之教雜出其間﹐而紀綱法度﹑教化風俗﹐都是二帝三王一派家數。卽百家井出﹐只要主僕分明﹐所謂元气充實﹐卽風寒入肌﹐瘡瘍在身﹐終非危癥也。

一種不萌芽﹐六塵不締構﹐何須度萬眾成羅漢三千﹖九邊無夷狄﹐四海無姦雄﹐只宜銷五兵鑄金人十二。

聖賢

孔子是五行造身﹐兩儀成性。其餘聖人得金气多者則剛明果斷﹐得木气多者則朴素質直﹐得火气多者則發揚奮迅﹐得水气多者則明徹圓融﹐得土气多者則鎭靜渾厚﹐得陽气多者則光明軒豁﹐得陰气多者則沈默精細。气質旣有所限﹐𨿽造其極﹐終是一偏底聖人。此七子者﹐共事多不相合﹐共言多不相入﹐所同者大根本大節目耳。

孔顏窮居﹐不害其爲仁覆天下﹐何則﹖仁覆天下之具在我﹐而仁覆天下之心未嘗一日忘也。

聖人不落气質﹐賢人不渾厚便直方﹐便著了气質色相﹔聖人不帶風土﹐賢人生燕趙則慷慨﹐生吳越則寬柔﹐就染了風土气習。

性之聖人﹐只是个與理相忘﹐與道爲體﹐不待思﹐惟橫行直撞﹐恰與時中吻合。反之﹐聖人常常小心﹐循規蹈矩﹐前望後顧﹐才執得中字﹐稍放松便有過不及之差。是以希聖君子心上無一時任情恣意處。

聖人一﹐聖人全﹐一則獨詣其極﹐全則各臻其妙。惜哉﹗

至人有聖人之功而無聖人之全者﹐囿於見也。

所貴乎剛者﹐貴其能勝己也﹐非以其能勝人也。子路不勝其好勇之私﹐是爲勇字所伏﹐終不成个剛者。聖門稱剛者誰﹖吾以爲恂恂之顏子﹐其次魯鈍之曾子而已﹐余無聞也。

天下古今一條大路﹐曰大中至正﹐是天造地設的。這个路上古今不多幾人走﹐曰堯﹑舜﹑禹﹑湯﹑文﹑武﹑周﹑孔﹑顏﹑曾﹑思﹑孟﹐其餘識得的周﹑程﹑張﹑朱﹐𨿽走不到盡頭﹐畢竟是這路上人。將這个路來比較古今人﹐𨿽伯夷﹑伊﹑惠也是異端﹐更那說那佛﹑老﹑楊﹑墨﹑陰陽術數諸家。若論个分曉﹐伯夷﹑伊﹑惠是旁行的﹐佛﹑老﹑楊﹑墨是斜行的﹐陰陽星數是歧行的。本原處都從正路起﹐卻念頭一差﹐走下路去﹐愈遠愈繆。所以說﹐異端言本原不異而發端異也。何也﹖佛之虛無是吾道中寂然不動差去﹐老之無爲是吾道中守約施博差去﹐爲我是吾道中正靜自守差去﹐兼愛是吾道中萬物一體差去﹐陰陽家是吾道中敬授人時差去﹐術數家是吾道中至誠前知差去。看來大路上人時爲佛﹐時爲老﹐時爲楊﹐時爲墨﹐時爲陰陽術數﹐是合數家之所長。岔路上人佛是佛﹐老是老﹐楊是楊﹐墨是墨﹐陰陽術數是陰陽術數﹐殊失聖人之初意。譬之五味不適均不可以專用也﹐四時不錯行不可以專今也。

聖人之道不奇﹐才奇便是賢者。

戰國是个慘酷的气運﹐巧僞的世道﹐君非富彊之術不講﹐臣非功利之策不行﹐六合正气獨鐘在孟子身上。故在當時疾世太嚴﹐憂民甚切。

淸任和時﹐是孟子與四聖人議定的謚法。祖術堯﹑舜﹐憲章文﹑武﹐上律天時﹐下襲水土﹐是子思作仲尼的贊語。

聖賢養得天所賦之理完﹐仙家養得天所賦之气完。然出陽脫殼﹐仙家未嘗不死﹐特畱得此气常存。性盡道全﹐聖賢未嘗不死﹐只是爲此理常存。若修短存亡﹐則又系乎气質之厚薄﹐聖賢不計也。

賢人之言視聖人未免有病﹐此其大較耳。可怪俗儒見說是聖人語﹐便回護其短而推類以求通﹔見說是賢人之言﹐便洗索其疵而深文以求過。設有附會者從而欺之﹐則陽虎優孟皆失其眞﹐而不免徇名得象之譏矣。是故儒者要認理﹐理之所在﹐𨿽狂夫之言﹐不異於聖人。聖人豈無出於一時之感﹐而不可爲當然不易之訓者哉﹖

堯﹑舜功業如此之大﹐道徳如此之全﹐孔子稱贊不啻口出。

在堯﹑舜心上有多少缺然不滿足處﹗道原體不盡﹐心原趁不滿﹐勢分不可彊﹐力量不可勉﹐聖人怎放得下﹖是以聖人身囿於勢分﹐力量之中﹐心長於勢分﹑力量之外﹐才覺足了﹐便不是堯﹑舜。

伊尹看天下人無一个不是可憐的﹐伯夷看天下人無﹣个不是可惡的﹐柳下惠看天下人無个不是可與的。

浩然之气孔子非無﹐但用的妙耳。孟子一生受用全是這兩字。我嘗云「孟於是浩然之气﹐孔於是渾然之气。渾然是浩然的歸宿。浩然是渾然的作用。惜也﹗孟子未能到渾然耳。」

聖學專責人事﹐專言實理。

二女試舜﹐所謂書不可盡信也﹐且莫說玄徳升聞﹐四嶽共薦。以聖人遇聖人﹐一見而人品可定﹐一語而心理相符﹐又何須試﹖卽帝艱知人﹐還須一試﹐假若舜不能諧二女﹐將若之何﹖是堯輕視骨肉﹐而以二女爲市貨也﹐有是哉﹖

自古功業﹐惟孔孟最大且久。時雍風動﹐今日百姓也沒受用處﹐賴孔孟與之發揮﹐而堯﹑舜之業至今在。

堯﹑舜﹑周﹑孔之道﹐如九達之衢﹐無所不通﹔如代明之日月﹐無所不照。其餘有所明﹐必有所昏﹐夷﹑尹﹑柳下惠昏於淸﹑任﹑和﹐佛氏昏於寂﹐老氏昏於裔﹐楊氏昏於義﹐墨氏昏於仁﹐管﹑商昏於法。其心有所向也﹐譬之鵑鴿知南﹔其心有所厭也﹐譬之盍旦惡夜。豈不純然成一家人物﹖競是偏气。

堯﹑舜﹑禹﹑文﹑周﹑孔﹐振古聖人無一毫偏倚﹐然五行所鍾﹐各有所厚﹐畢竟各人有各人气質。堯惇大之气多﹐舜精明之气多﹐禹收斂之气多﹐文王柔嘉之气多﹐周公文爲之气多﹐孔子莊嚴之气多﹐熟讀經史自見。若說天縱聖人﹐如太和元气流行略不沾著一些﹐四時之气純是徳性﹐用事不落一毫气質﹐則六聖人須索一个气象無毫髮不同方是。

讀書要看聖人气象性情。鄕黨見孔子气象十九至其七情。

如回非助我牛刀割雞﹐見其喜處﹔由之瑟﹐由之使門人爲臣﹐仍然於沮溺之對﹐見其怒處﹔喪予之慟﹐獲麟之泣﹐見其哀處﹔侍側言志之問﹐與人歌和之時﹐見其樂處﹔山梁雌雉之嘆﹐見其愛處﹔斥由之佞﹐答子貢「君子有惡」之語﹐見其惡處﹔周公之夢﹐東周之想﹐見其欲處。便見他發而皆中節處。

費宰之辭﹐長府之止﹐看閔子議論﹐全是一个機軸﹐便見他和悅而諍。處人論事之法﹐莫妙於閔於天生的一段中平之气。

聖人妙處在轉移人不覺﹐賢者以下便露圭角﹐費聲色﹐做出來只見張皇。

或問﹐「孔﹑孟周流﹐到處欲行其道﹐似技癢的﹖」曰「聖賢自家看的分數眞﹐天生出我來﹐抱千古帝王道術﹐有旋乾轉坤手投﹐只兀兀家居﹐甚是自負﹐所以徧行天下以求遇夫可行之君。旣而天下皆無一遇﹐猶有九夷﹑浮海之思﹐公山佛肸之往。

夫子豈眞欲如此﹖只見吾道有起死回生之力﹐天下有垂死欲生之民﹐必得君而後術可施也。譬之他人孺子入井與已無干﹐旣在井畔﹐又知救法﹐豈忍袖手﹖

明道答安石能使愧屈﹐伊川答子由﹐遂激成三黨﹐可以觀二公所得。

休作世上另一種人﹐形一世之短。聖人也只是與人一般﹐才使人覺異樣便不是聖人。

平生不作圓軟態﹐此是丈夫。能軟而不失剛方之气﹐此是大丈夫。聖賢之所以分也。

聖人於萬事也﹐以無定體爲定體﹐以無定用爲定用﹐以無定見爲定見﹐以無定守爲定守。賢人有定體﹐有定用﹐有定見﹐有定守。故聖人爲從心所欲﹐賢人爲立身行己﹐自有法度。

聖賢之私書﹐可與天下人見﹔密事﹐可與天下人知﹔不意之言﹐可與天下人聞﹔暗室之中﹐可與天下人窺。

好問﹑好察時﹐著一我字不得﹐此之謂能忘。執兩端時﹐著一人字不得﹐此之謂能定。欲見之施行﹐略無人己之嫌﹐此之謂能化。

無過之外﹐更無聖人﹔無病之外﹐更無好人。賢智者於無過之外求奇﹐此道之賊也。

積愛所移﹐𨿽至惡不能怒﹐狃於愛故也﹔積惡所習﹐𨿽至感莫能回﹐狃於惡故也。惟聖人之用情不狃。

聖人有功於天地﹐只是人事二字。其盡人事也﹐不言天命﹐非不知回天無力﹐人事當然﹐成敗不暇計也。

或問﹕「狂者動稱古人﹐而行不掩言﹐無乃行本顧言乎﹖孔子奚取焉﹖」曰「此與行不顧言者人品懸絕。譬之於射﹐立拱把於百步之外﹐九矢參連﹐此養由基能事也。孱夫拙射﹐引弦之初﹐亦望拱把而從事焉﹐卽發﹐不出十步之遠﹐中不近方丈之鵠﹐何害其爲志士﹖又安知日關弓﹐月抽矢﹐白首終身﹐有不爲由基者乎﹖是故學者貴有志﹐聖人取有志。狷者言尺行尺﹐見寸守寸﹐孔子以爲次者﹐取其守之確﹐而恨其志之隘也。今人安於凡陋﹐惡彼激昂﹐一切以行不顧言沮之﹐又甚者﹐以言是行非謗之﹐不知聖人豈有一蹴可至之理﹖『希聖人豈有一朝徑頓之術﹖只有有志而廢於半途﹐未有無志而能行跬步者。」或曰「不言而躬行何如﹖」曰「此上智也﹐中人以下須要講求博學﹑審問﹑明辯﹐與同志之人相砥礪奮發﹐皆所以講求之也﹐安得不言﹖

若行不顧言﹐則言如此而行如彼﹐口古人而心衰世﹐豈得與狂者同日語哉﹖「

君子立身行已自有法度﹐此有道之言也。但法度自堯﹑舜﹑禹﹑湯﹑文﹑武﹑周﹑孔以來只有一个﹐譬如律令一般﹐天下古今所共守者。若家自爲律﹐人自爲令﹐則爲伯夷﹑伊尹﹑柳下惠之法度。故以道爲法度者﹐時中之聖﹔以气質爲法度者﹐一偏之聖。

聖人是物來順應﹐眾人也是物來順應。聖人之順應也﹐從廓然太公來﹐故言之應人如響﹐而吻合乎當言之理﹔行之應物也﹐如取詣宮中﹐而吻合乎當行之理。眾人之順應也﹐從任情信意來﹐故言之應人也﹐好莠自口﹐而鮮與理合﹔事之應物也﹐可否惟欲﹐而鮮與理合。君子則不然﹐其不能順應也﹐不敢以順應也。議之而後言﹐言猶恐尢也﹔擬之而後動﹐動猶恐悔也。

卻從存養省察來。噫﹗今之物來順應者﹐人人是也﹐果聖人乎﹖

可哀也已﹗

聖人與眾人一般﹐只是盡得眾人的道理﹐其不同者﹐乃眾人自異於聖人也。

天道以無常爲常﹐以無爲爲爲。聖人以無心爲心﹐以無事爲事。

萬物之情﹐各求自遂者也。惟聖人之心﹐則欲遂萬物而志自遂。

爲宇宙完人甚難﹐自初生以至屬纊﹐徹頭徹尾無些子破綻尢難﹐恐亙古以來不多幾人。其徐聖人都是半截人﹐前面破綻﹐後來修補﹐以至終年晚歲﹐才得漧淨成就了一个好人﹐還天付本來面目﹐故曰湯武反之也。曰反﹐則未反之前便有許多欠缺處。今人有過便甘自棄﹐以爲不可復入聖人境域﹐不知盜賊也許攺惡從善﹐何害其爲有過哉﹖只看歸宿處成个甚人﹐以前都饒得過。

聖人低昂气化﹐挽回事勢﹐如調劑气血﹐損其侈不益其彊﹐補其虛不甚其弱﹐要歸於平而已。不平則偏﹐偏則病﹐大偏則大病﹐小偏則小病。聖人𨿽欲不平﹐不可得也。

聖人絕四﹐不惟纖塵微障無處著腳﹐卽萬理亦無作用處﹐所謂順萬事而無情也。

聖人胸中萬理渾然﹐寂時則如懸衡鑑﹐感之則若決江河﹐未有無故自發一善念。善念之發﹐胸中不純善之故也。故惟旦晝之牿食﹐然後有夜气之淸明。聖人無時不夜气﹐是以胸中無無故自見光景。

法令所行﹐可以使土偶奔趨﹔惠澤所浸﹐可以使枯木萌孽﹔教化所孚﹐可以使鳥獸伏馴﹔精神所極﹐可以使鬼神感格﹐吾必以爲聖人矣。

聖人不彊人以太難﹐只是撥轉他一點自然底肯心。

參贊化育底聖人﹐𨿽在人類中﹐其實是个活天﹐吾嘗謂之人天。

孔子只是一个通﹐通外更無孔子。

聖人不隨气運走。不隨風俗走﹐不隨气質走。

聖人平天下﹐不是夷山塡海﹐髙一寸還他一寸﹐低一分還他一分。

聖而不可知之之謂神。不可知﹐可知之祖也。無不可知做可知不出﹐無可知則不可知何所附屬﹖

只爲多了這知覺﹐便生出許多情緣﹐添了許多苦惱。落花飛絮豈無死生﹖他只恁委和委順而已。或曰「聖學當如是乎﹖」

曰「富貴﹑貧賤﹑壽夭﹑寵辱﹐聖人末嘗不落花飛絮之耳。𨿽有知覺﹐心不爲知覺苦。」

聖人心上再無分毫不自在處。內省不疚﹐旣無憂懼﹐外至之患﹐又不怨尢﹐只是一段不釋然﹐卻是畏天命﹐悲人窮也。

定靜安慮﹐聖人無一刻不如此。或曰「喜怒哀樂到面前何如﹖」曰「只恁喜怒哀樂﹐定靜安慮﹐胸次無分毫加損。」

有相予者﹐謂面上部位多貴﹐處處指之。予曰「所憂不在此也。汝相予一心要包藏得天下理﹐相予兩肩要擔當得天下事﹐相予兩腳要踏得萬事定﹐𨿽不貴﹐子奚憂﹖不然﹐予有愧於面也。」

物之入物者染物﹐入於物者染於物﹔惟聖人無所入﹐萬物亦不得而入之。惟無所入﹐故無所不入。惟不爲物入﹐故物亦不得而離之。

人於喫飯穿衣﹐不曾說我當然不得不然﹐至於五常百行﹐卻說是當然不得不然﹐又竟不能然。

孔子七十而後從心﹐六十九歲未敢從也。眾人一生只是從心﹐從心安得好﹖聖學戰戰兢兢﹐只是降伏一个從字﹐不曰戒愼恐懼﹐則日憂勤惕勵﹐防其從也。豈無樂的﹐樂也只是樂天。眾人之樂則異是矣。任意若不離道﹐聖賢性不與人殊﹐何苦若此﹖

日之於萬形也﹐鑑之於萬象也﹐風之於萬籟也﹐尺度權衡之於輕重長短也﹐聖人之於萬事萬物也﹐因其本然付以自然﹐分毫我無所與焉。然後感者常平﹐應者常逸﹐喜亦天﹐怒亦天﹐而吾心之天如故也。萬感劻勷﹐眾動轇轕﹐而吾心之天如故也。

平生無一事可瞞人﹐此是大快樂。

堯﹑舜𨿽是生知安行﹐然堯﹑舜自有堯﹑舜工夫。學問但聰明睿智﹐千百眾人豈能不資見聞﹐不待思索﹖朱文公云﹕聖人生知安行﹐更無積累之漸。聖人有聖人底積累﹐豈儒者所能測識哉﹖

聖人不矯。

聖人一無所昏。

孟子謂文王取之﹐而燕民不悅則勿取﹐𨿽非文王之心﹐最看得時勢定。文王非利天下而取之﹐亦非惡富貴而逃之﹐順天命之予奪﹐聽人心之向背﹐而我不與焉。當是時﹐三分天下才有其二﹐卽武王亦動手不得﹐若三分天下有其三﹐卽文王亦束手不得。《酌》之詩曰「遵養時晦﹐時純熙矣﹐是用大介。」天命人心一毫假借不得。商家根深蒂固﹐須要失天命人心到極處﹐周家積功累仁﹐須要收天命人心到極處﹐然後得失界限決絕潔淨﹐無一毫黏帶。如瓜熟自落﹐栗熟自墜﹐不待剝摘之力﹔且莫道文王時動得手﹐卽到武王時﹐紂又失了幾年人心﹐武王又收了幾年人心。牧誓武成取得﹐何等費唇舌﹗多士多方守得﹐何等耽驚怕﹔則武王者﹐生摘勁剝之所致也。又譬之瘡落痂﹑雞出卵﹐爭一刻不得。若文王到武王時定不犯手﹐或讓位微箕爲南河陽城之避﹐徐觀天命人心之所屬﹐屬我我不卻之使去﹐不屬我我不招之使來﹐安心定志﹐任其自去來耳。此文王之所以爲至徳。使安受二分之歸﹐不惟至徳有損﹐若紂發兵而問﹐叛人卽不勝﹐文王將何辭﹖𨿽萬萬出文王下者﹐亦不敢安受商之叛國也。用是見文王仁熟智精﹐所以爲宣哲之聖也。

湯禱桑林以身爲犧﹐此史氏之妄也。按湯世十八年旱﹐至二十三年禱桑林責六事﹐於是早七年矣﹐天乃雨。夫農事冬旱不禁三月﹐夏旱不禁十日﹐使湯持七年而後禱﹐則民已無孑遺矣﹐何以爲聖人﹖卽湯以身禱而天不雨﹐將自殺﹐與是絕民也﹐將不自殺﹐與是要天也﹐湯有一身能供幾禱﹖天𨿽享祭﹐寧欲食湯哉﹖是七年之間﹐歲歲有早﹐未必不禱﹐歲歲禱雨﹐未必不應﹐六事自責﹐史醫特紀其一時然耳。以人禱﹐斷斷乎其無也。

伯夷見冠不正﹐望望然去之﹐何不告之使正﹖柳下惠見袒裼裸程﹐而由由與偕﹐何不告之使衣﹖故曰﹕不夷不惠﹐君子後身之珍也。

亙古五帝三王不散之精英﹐鑄成一个孔子﹐餘者猶成顏﹑曾以下諸賢至思﹑孟﹐而天地純粹之气索然一空矣。春秋戰國君臣之不肖也宜哉﹗後乎此者無聖人出焉。靳孔﹑孟諸賢之精英﹐而未盡泄與﹗

周子謂﹕「聖可學乎﹖曰無欲。」愚謂聖人不能無欲﹐七情中合下有欲。孔子曰己欲立欲達。孟子有云「廣土眾民﹐君子欲之。」天欲不可無﹐人欲不可有。天欲﹐公也﹔人欲﹐私也。周子云「聖無欲」﹐愚云「不如聖無私。」此二字者﹐三氏之所以異也。

聖人沒自家底見識。

對境忘情﹐猶分彼我﹐聖人可能入塵不染﹐則境我爲一矣。而渾然無點染﹐所謂「入水不溺﹐入火不焚」﹐非聖人之至者不能也。若塵爲我役﹐化而爲一﹐則天矣。

聖人學問只是人定勝天。

聖人之私﹐公﹔眾人之公﹐私。

聖人無夜气。

「衣錦尙絅」﹐自是學者作用﹐聖人無尙。

聖王不必天而必我﹐我之天定而天之天隨之。

生知之聖人不長進。

學問到孔子地位才算得个通﹐通之外無學問矣。

聖人嘗自視不如人﹐故天下無有如聖者﹐非聖人之過虛也﹐四海之廣﹐兆民之眾﹐其一才一智未必皆出聖人下也。以聖人無所不能﹐豈無一毫之未至﹔以眾人之無所能﹐豈無一見之獨精。以獨精補未至﹐固聖人之所樂取也。此聖人之心日歉然不自滿足﹐日汲汲然不已於取善也。

聖人不示人以難法﹐其所行者﹐天下萬世之可能者也﹔其所言者﹐天下萬世之可知者也。非聖人貶以徇人也﹐聖人𨿽欲行其所不能﹐言其所不知﹐而不可得也。道本如是﹐其易知易從也。

品藻

獨處看不破﹐忽處看不破﹐勞倦時看不破﹐急遽倉卒時看不破﹐驚憂驟感時看不破﹐重大獨當時看不破﹐吾必以爲聖人。

聖人做出來都是徳性﹐賢人做出來都是气質﹐眾人做出來都是習俗﹐小人做出來都是私欲。

漢儒雜道﹐宋儒隘道。宋儒自有宋儒局面﹐學者若入道﹐且休著宋儒橫其胸中﹐只讀六經四書而體玩之﹐久久胸次自是不同。若看宋儒﹐先看濂溪﹑明道。

一種人難悅亦難事﹐只是度量褊狹﹐不失爲君子﹔一種人易事亦易悅﹐這是貪污軟弱﹐不失爲小人。

爲小人所薦者﹐辱也﹔爲君子所棄者﹐恥也。

小人有恁一副邪心腸﹐便有一段邪見識﹔有一段邪見識﹐便有一段邪議論﹔有一段邪議論﹐便引一項邪朋黨﹐做出一番邪舉動。其議論也﹐援引附會﹐盡成一家之言﹐攻之則圓轉遷就而本可破﹔其舉動也﹐借善攻善﹐匿惡濟惡﹐善爲騎墻之計﹐擊之則疑似牽纏而不可斷。此小人之尢﹐而借君子之迹者也。

此藉君子之名﹐而濟小人之私者也。亡國敗家﹐端是斯人。

明白小人﹐剛戾小人﹐這都不足恨。所以易惡陰柔陽只是一个﹐惟陰險伏而多瑞﹐變幻而莫測﹐駁雜而疑似﹐譬之光天化日﹐黑白分明﹐人所共見﹐暗室晦夜﹐多少埋伏﹐多少類象﹐此陰陽之所以別也。虞廷黜陟﹐惟曰幽明﹐其以是夫﹖

富於道徳者不矜事功﹐猶矜事功﹐道徳不足也﹔富於心得者不矜聞見﹐猶矜獲見﹐心得不足也。文藝自多浮薄之心也﹐富貴自雄﹐卑陋之見也。此二人者﹐皆可憐也﹐而雄富貴者更不數於丈夫。行彼其冬烘盛大之態﹐皆君子之所欲嘔者也。而彼且志驕意得﹐可鄙孰甚焉﹖

士君子在塵世中﹐擺脫得開﹐不爲所束縛﹔擺脫得淨﹐不爲所污蔑﹐此之謂天挺人豪。

藏名遠利﹐夙夜汲汲乎實行者﹐聖人也。爲名修﹐爲利勸﹐夙夜汲汲乎實行者﹐賢人也。不占名標﹐不尋利孔﹐气昏志惰﹐荒徳廢業者﹐眾人也。炫虛名﹐漁實利﹐而內存狡獪之心﹐陰爲鳥獸之行者﹐盜賊也。

圈子裏幹實事﹐賢者可能﹔圈子外幹大事非豪傑不能。或曰「圈子外可幹乎﹖」曰「世俗所謂圈子外﹐乃聖賢所謂性分內也。人守一官﹐官求一稱﹐內外皆若人焉﹐天下可庶幾矣﹐所謂圈子內幹實事者也。心切憂世﹐志在匡時﹐苟利天下﹐文法所不能拘﹐苟計成功﹐形迹所不必避﹐則圈子外幹大事者也。

識髙千古﹐慮周六合﹐挽末世之頹風﹐還先王之雅道﹐使海內復嘗秦漢以前之滋味﹐則又圈子以上人矣。世有斯人乎﹖吾將與之共流涕矣。乃若硜硜狃眾見﹐惴惴循獘規﹐威儀文辭﹐燦然可觀﹐勤愼謙默﹐居然寡過﹐是人也﹐但可爲髙官耳﹐世道奚賴焉﹖

達人落葉窮通﹐浮雲生死﹔髙士睥睨古今﹐玩弄六合﹔聖人古今一息﹐萬物一身﹔眾人塵棄天眞﹐腥集世味。

陽君子取禍﹐陰君子獨免﹔陽小人取禍﹐陰小人得福。陽君子剛正直方﹐陰君於柔嘉溫厚﹔陽小人暴慶放肆﹐陰小人姦回智巧。

古今士率有三品﹕上士不好名﹐中士好名﹐下士不知好名。

上士宜道徳﹐中士重功名﹐下士重辭章﹐斗筲之人重富貴。

人流品格﹐以君子小人定之﹐大率有九等﹐有君子中君子﹐才全徳備﹐無往不宜者也。有君子﹐優於徳而短於才者也。有善人﹐恂雅溫朴﹐僅足自守﹐識見𨿽正﹐而不能自決﹐躬行𨿽力﹐而不能自保。有眾人﹐才徳識見俱無足取﹐與世浮沈﹐趨利避害﹐祿祿風俗中無自表異。有小人﹐偏气邪心﹐惟己私是殖﹐苟得所欲﹐亦不害物。有小人中小人﹐貪殘陰狠﹐恣意所極﹐而才足以濟之﹐斂怨怙終﹐無所顧忌。外有似小人之君子﹐髙峻奇絕﹐不就俗檢﹐然規模弘遠﹐小疵常類﹐不足以病之。有似君子之小人﹐老詐濃文﹐善藏巧借﹐爲天下之大惡﹐占天下之大名﹐事幸不敗當時﹐後世皆爲所欺而競不知者。有君子小人之間﹐行亦近正而偏﹐語亦近道而雜﹐學圓通便近於俗﹐尙古朴則入於腐﹐寬便姑息﹐嚴便猛鷙。是人也﹐有君子之心﹐有小人之過者也﹐每至害道﹐學者成之。

有俗檢﹐有禮檢。有通達﹐有放達。君子通達於禮檢之中﹐騷士放達於俗檢之外。世之無識者﹐專以小節細行定人品﹐大可笑也。

上才爲而不爲﹐中才只見有爲﹐下才一無所爲。

心術平易﹐制行誠直﹐語言疏爽﹐文章明達﹐其人必君子也。心術微暖﹐制行詭祕﹐語言吞吐﹐文章晦澀﹐其人亦可知矣。

有過不害爲君子﹐無過可指底﹐眞則聖人﹐僞則大姦﹐非鄕願之媚世﹐則小人之欺世也。

從欲則如附膻﹐見道則若嚼蠟﹐此下愚之極者也。

有涵養人心思極細﹐𨿽應倉卒﹐而胸中依然暇豫﹐自無粗疏之病。心粗便是學不濟處。

功業之士﹐淸虛者以爲粗才﹐不知堯﹑舜﹑禹﹑湯﹑臯﹑夔﹑稷﹑契功業乎﹖淸虛乎﹖飽食暖衣而工騷墨之事﹐話玄虛之理﹐謂勤政事者爲俗吏﹐謂工農桑者爲鄙夫﹐此敝化之民也﹐堯﹑舜之世無之。

觀人括以五品﹕髙﹑正﹑雜﹑庸﹑下。獨行奇識曰髙品﹐賢智者流。擇中有執曰正品﹐聖賢者流。有善有過曰雜品﹐勸懲可用。無短無長曰庸品﹐無益世用。邪僞二種曰下品﹐愼無用之。

气節信不過人﹐有出一時之感慨﹐則小人能爲君子之事﹔有出於一念之剽竊﹐則小人能盜君子之名。亦有初念甚力﹐久而屈其雅操﹐當危能奮安而喪其平生者﹐此皆不自涵養中來。

若聖賢學問﹐至死更無破綻。

無根本底气節﹐如酒漢毆人﹐醉時勇﹐醒時索然無分毫气力。無學問底識見﹐如庖人煬竈﹐面前明﹐背後左右無一些照顧﹐而無知者賞其一時﹐惑其一偏﹐每擊節嘆服﹐信以終身。

吁﹗難言也。

眾惡必察﹐是仁者之心。不仁者聞人之惡﹐喜談樂道。疏薄者聞人之惡﹐深信不疑。惟長者知惡名易以污人﹐而作惡者之好爲誣善也﹐旣察爲人所惡者何人﹐又察言者何心﹐又察致惡者何由﹐耐心畱意﹐獨得其眞﹐果在位也﹐則信任不疑﹐果不在位也﹐則舉辟無貳﹐果如人所中傷也﹐則扶救必力。嗚呼﹗

此道不明久矣。

黨錮諸君﹐只是褊淺無度量。身當濁世﹐自處淸流﹐譬之涇渭﹐不言自別。正當遵海濱而處﹐以待天下之淸也﹐卻乃名檢自負﹐气節相髙﹐志滿意得﹐卑視一世而踐踏之﹐譏謗權勢而狗彘之﹐使人畏忌奉承愈熾愈驕﹐積津要之怒﹐潰權勢之毒﹐一朝而成載胥之凶﹐其死不足惜也。《詩》稱「明哲保身」﹐孔稱「默足有容﹐免於刑戮」﹐豈貴貨淸市直﹐甘鼎鑊如飴哉﹖申﹑陳二子﹐得之郭林宗幾矣。顧廚俊及吾道中之罪人也﹐僅愈於卑污耳。若張儉則又李膺﹑範滂之罪人﹐可誅也夫﹗

問﹕「嚴子陵何如﹖」曰「富貴利達之世不可無此種髙人﹐但朋友不得加於君臣之上。五臣與舜同僚友﹐今日比肩﹐明日北面而臣之﹐何害其爲聖人﹖若有用世之才﹐抱憂世之志﹐朋時之所講求﹐正欲大行﹐竟施以康﹐天下孰君孰臣﹐正不必爾。

如欲遠引髙蹈﹐何處不可藏身﹐便不見光武也得﹐旣見矣﹐猶友視帝﹐而加足其腹焉﹐恐道理不當如是﹐若光武者則大矣。

見是賢者﹐就著意回護﹐𨿽有過差﹐都向好邊替他想﹔見是不賢者﹐就著意搜索﹐𨿽有偏長﹐都向惡邊替他想﹐自宋儒以來率坐此失。大叚都是个偏識見﹐所謂好而不知其惡﹐惡而不知其美者。惟聖人便無此失﹐只是此心虛平。

蘊藉之士深沈﹐負荷之士弘重﹐斡旋之士圓通﹐康濟之士精敏。反是皆凡才也﹐卽聰明辯博無補焉。

君子之交怕激﹐小人之交怕合。斯二者﹐禍人之國﹐其罪均也。

聖人把得定理﹐把不得定勢。是非﹐理也。成敗﹐勢也。

有勢不可爲而猶爲之者﹐惟其理而已。知此則三仁可與五臣比事功﹐孔子可與堯﹑舜較政治。

未試於火﹐皆純金也。未試於事﹐皆完人也。惟聖人無往而不可。下聖人一等皆有所不足﹐皆可試而敗。夫三代而下人物﹐豈甚相遠哉﹖生而所短不遇於所試﹐則全名定論﹐可以蓋棺﹐不幸而偶試其所不足﹐則不免爲累。夫試不試之間﹐不可以定人品也。故君子觀人不待試﹐而人物髙下終身事業不爽分毫﹐彼其神識自在世眼之外耳。

世之頹波﹐明知其當變﹐狃於眾皆爲之而不敢動﹔事之義舉﹐明知其當爲﹐狃於眾皆不爲而不敢動﹐是亦眾人而已。提抱之兒得一果餅﹐未敢輒食﹐母嘗之而後入口﹐彼不知其可食與否也。旣知之矣﹐猶以眾人爲行止﹐可愧也夫惟英雄豪傑不徇習以居非﹐能違俗而任道﹐夫是之謂獨復。嗚呼﹗此庸人智巧之士﹐所謂生事而好異者也。

土气不可無﹐傲气不可有。士气者﹐明於人己之分﹐守正而不詭隨。傲气者﹐昧於上下之等﹐好髙而不素位。自處者每以傲人爲士气﹐觀人者每以士气爲傲人。悲夫﹗故惟有士气者能謙己下人。彼做人者昏夜乞哀﹐或不可知矣。

體解神昏﹑志消气沮﹐天下事不是這般人幹底。接臂抵掌﹐矢志奮心﹐天下事也不是這般人乾底。乾天下事者﹐智深勇沈﹑神閒气定﹐有所不言﹐言必當﹐有所不爲﹐爲必成。不自好而露才﹐不輕試以幸功﹐此眞才也﹐世鮮識之。近世惟前二種人﹐乃互相譏﹐識者胥笑之。

賢人君子﹐那一種人裏沒有﹖鄙夫小人﹐那一種人裏沒有﹖

世俗都在那爵位上定人品﹐把那邪正卻作第二著看。今有僕隸乞丐之人﹐特地做忠孝節義之事﹐爲天地間立大綱常﹐我當北面師事之﹔環視達官貴人﹐似俛首居其下矣。論到此﹐那富貴利達與這忠孝節義比來﹐豈直太山鴻毛哉﹖然則匹夫匹婦未可輕﹐而下士寒儒其自視亦不可渺然小也。故論勢分﹐𨿽抱關之吏﹐亦有所下以伸其尊。論性分﹐則堯﹑舜與途人可揖讓於一堂。論心談道﹐孰貴孰賤﹖孰尊孰卑﹖故天地問惟道貴﹐天地間人惟得道者貴。

山林處士常養一个傲慢輕人之象﹐常積一腹痛憤不平之气﹐此是大病痛。

好名之人充其心﹐父母兄弟妻子都顧不得﹐何者﹖名無兩成﹐必相形而後顯。葉人證父攘羊﹐陳仲子惡兄受鵝﹐周澤奏妻破戒﹐皆好名之心爲之也。

世之人常把好事讓與他人做﹐而甘居已於不肖﹐又要掠个好名兒在身上﹐而詆他人爲不肖。悲夫﹗是益其不肖也。

理聖人之口易﹐理眾人之口難。至人之口易爲眾人﹐眾人之口難爲聖人﹐豈直當時之毀譽﹐卽千古英雄豪傑之士﹐節義正直之人﹐一入議論之家﹐彼臧此否﹐各騁偏執﹐互爲雌黃。

譬之舞文吏出入人罪﹐惟其所欲﹐求其有大公至正之見﹐死者復生。而響服者幾人﹖是生者肆口﹐而死者含冤也。噫﹗使臧否人物者﹐而出於無聞之士﹐猶昔人之幸也。彼擅著作之名﹐號爲一世人傑﹐而立言不愼﹐則是獄成於廷尉﹐就死而莫之辯也﹐不仁莫大焉。是故君子之論人﹐與其刻也寧恕。

正直者必不忠厚﹐忠厚者必不正直。正直人植綱常扶世道﹐忠厚人養和平培根本。然而激天下之禍者﹐正直之人﹔養天下之禍者﹐忠厚之過也。此四字兼而有之﹐惟時中之聖。

露才是士君子大病痛﹐尢其甚於飾才。露者﹐不藏其所有也。飾者﹐虛剽其所無也。

士有三不顧﹕行道濟時人顧不得愛身﹐富貴利達人顧不得愛徳﹐全身遠害人顧不得愛天下。

其事難言而於心無愧者﹐寧滅其可知之迹。故君子爲心受惡﹐太伯是已。情有所不忍﹐而義不得不然者﹐寧負大不韙之名。故君子爲理受惡﹐周公是已。情有可矜﹐而法不可廢者﹐寧自居於忍以伸法。故君子爲法受惡﹐武侯是已。人皆爲之﹐而我獨不爲﹐則掩其名以分謗。故君子爲眾受惡﹐宋子罕是已。

不欲爲小人﹐不能爲君子。畢竟作甚麼人﹖曰﹕眾人。旣眾人﹐當與眾人伍矣﹐而列其身名於士大夫之林可乎﹖故眾人而有士大夫之行者榮﹐士大夫而爲眾人之行者辱。

天之生人﹐𨿽下愚亦有一竅之明聽其自爲用。而極致之﹐亦有可觀而不可謂之才。所謂才者﹐能爲人用﹐可圓可方﹐能陰能陽﹐而不以已用者也﹐以己用皆偏才也。

心平气和而有彊毅不可奪之力﹐秉公持正而有圓通不可拘之權﹐可以語人品矣。

從容而不後事﹐急遽而不失容﹐脫略而不疏忽﹐簡靜而不涼薄﹐眞率而不鄙俚﹐溫潤而不脂韋﹐光明而不淺浮﹐沈靜而不陰險﹐嚴毅而不苛刻﹐周匝而不煩碎﹐權變而不譎詐﹐精明而不猜察﹐亦可以爲成人矣。

厚徳之士能掩人過﹐盛徳之士不令人有過。不令人有過者﹐體其不得已之心﹐知其必至之情﹐而預遂之者也。

烈士死志﹐守士死職﹐任士死怨﹐忿士死鬥﹐貪士死財﹐躁士死言。

知其不可爲而遂安之者﹐達人智士之見也﹔知其不可爲而猶極力以圖之者﹐忠臣孝子之心也。

無識之士有三恥﹕恥貧﹐恥賤﹐恥老。或曰「君子獨無恥與﹖」曰「有恥。親在而貧恥﹐用賢之世而賤恥﹐年老而徳業無聞恥。」

初開口便是煞尾語﹐初下手便是盡頭著﹐此人大無含蓄﹐大不濟事﹐學者戒之。

一个俗念頭﹐一雙俗眼目﹐一口俗話說﹐任教聰明才辯﹐可惜錯活了一生。

或問﹕「君子小人辯之最難﹖」曰「君子而近小人之迹﹐小人而爲君子之態﹐此誠難辯。若其大都﹐則如皂白不可掩也。君子容貌惇大老成﹐小人容貌浮薄瑣屑。君子平易﹐小人蹺蹊﹔君子誠實﹐小人姦詐﹔君子多讓﹐小人多爭﹔君子少文﹐小人多態。君子之心正直光明﹐小人之心邪曲微暖。君子之言雅淡質直﹐惟以達意﹔小人之言鮮濃柔澤﹐務於可人。君子與人親而不暱﹐宜諒而不養其過﹔小人與人狎而致情﹐諛悅而多濟其非。君子處事可以盟天質日﹐𨿽骨肉而不阿﹔小人處事低昂世態人情﹐𨿽昧理而不顧。君子臨義慷慨當前﹐惟視天下國家人物之利病﹐其禍福毀譽了不關心﹔小人防義則觀望顧忌﹐先慮爵祿身家妻子之便否﹐視社稷蒼生漫不屬己。君子事上﹐禮不敢不恭﹐難使任道﹔小人事上﹐身不知爲我﹐側意隨人。君子禦下﹐防其邪而體其必至之情﹔小人禦下﹐遂吾欲而忘彼同然之願。君子自奉節儉恬雅﹐小人自奉汰侈彌文。君子親賢愛士﹐樂道人之善﹔小人嫉賢妒能﹐樂道人之非。如此類者﹐色色頓殊。孔子日﹕」患不知人「﹐吾以爲終日相與﹐其類可分﹐𨿽善矜持﹐自有不可掩者在也。

今之論人者﹐於辭受不論道義﹐只以辭爲是﹐故辭寧矯廉﹐而避貪愛之嫌。於取與不論道義﹐只以與爲是﹐故與寧傷惠﹐而避吝嗇之嫌。於怨怒不論道義﹐只以忍爲是﹐故禮𨿽當校﹐而避無量之嫌。義當明分﹐人皆病其諛而以倨傲矜陵爲節槪﹔禮當持體﹐人皆病其倨而以過禮足恭爲盛徳。惟儉是取者﹐不辯禮有當丰﹔惟默是貴者﹐不論事有當言。此皆察理不精﹐貴賢知而忘其過者也。噫﹗與不及者誠有間矣﹐其賊道均也。

狃淺識狹聞﹐執偏見曲說﹐守陋規格套﹐斯人也若爲鄕裏常人﹐不足輕重﹐若居髙位有令名﹐其壞世教不細。

以粗疏心看古人親切之語﹐以煩躁心看古人靜深之語﹐以浮泛心看古人玄細之語﹐以淺狹心看古人博洽之語﹐便加品隲﹐眞孟浪人也。

文姜與弒桓公﹐武后滅唐子孫﹐更其國廟﹐此二婦者﹐皆國賊也﹐而祔葬於墓﹐祔祭於廟﹐禮法安在﹖此千古未反一大案也。或曰「子無廢母之義。」噫﹗是言也﹐閭閻市井兒女之識也﹐以禮言﹐三綱之重等於天地﹐天下共之。子之身﹐祖廟承繼之身﹐非人子所得而有也。母之罪﹐宗廟君父之罪﹐非人子所得而庇也。文姜﹑武后﹐莊公﹑中宗安得而私之﹖以情言﹐弒吾身者與我同丘陵﹐易吾姓者與我同血食﹔祖父之心悅乎﹖怒乎﹖對子而言則母尊﹐對祖父而言﹐則吾母臣妾也。以血屬而言﹐祖父我同姓﹐而母異姓也﹐子爲母忘身可也﹐不敢仇﹐𨿽殺我可也不敢仇。宗廟也﹐父也﹐我得而專之乎﹖。專祖父之廟以濟其私﹐不孝﹔重生我之恩﹐而忘祖父之仇﹐亦不孝﹔不體祖父之心﹐彊所仇而與之共土同牢﹐亦不孝。二婦之罪當誅﹐吾爲人子不忍行﹐亦不敢行也﹔有爲國討賊者﹐吾不當聞﹐亦不敢罪也。不誅不討﹐爲吾母者逋戮之元凶也。葬於他所﹐食於別宮﹐稱後夫人而不系於夫﹐終身哀悼﹐以傷吾之不幸而已。莊公﹑中宗皆昏庸之主﹐吾無責矣。吾恨當時大臣陷君於大過而不顧也。或曰「葬我小君文姜﹐夫子旣許之矣﹐於何罪﹐焉﹖」曰「此胡氏失仲尼之意也。仲尼蓋傷魯君臣之昧禮﹐而特著其事以示譏爾。曰我言不當我而我之也﹐曰小君言不成小君而小君之也。與歷世夫人同書而不異其詞﹐仲尼之心豈無別白至此哉﹖『不然﹐姜氏會齊侯﹐每行必書其惡﹐惡之深如此而肯許其爲我小君耶﹖」或曰「子狃於母重而不敢不尊﹐授狃於君命而不敢不從﹐是亦權變之禮耳。」余曰「否﹗否﹗宋桓夫人出耳﹐襄公立而不敢迎其母﹐聖人不罪。襄公之薄恩而美夫人之守禮﹐況二婦之罪彌漫宇宙萬倍於出者﹐臣子忘祖父之重﹐而尊一罪大惡極之母﹐以伸其私﹐天理民彜滅矣。道之不明一至是哉﹗余安得而忘言﹖」

平生無一人稱譽﹐其人可知矣。平生無一人詆毀﹐其人亦可知矣。大如天﹐聖如孔子﹐未嘗盡可人意。是人也﹐無分君子小人皆感激之﹐是在天與聖人上﹐賢耶﹖不肖耶﹖我不可知矣。

尋行數墨是頭巾見識﹐愼步矜趨是釵裙見識﹐大刀闊斧是丈夫見識﹐能方能圓﹑能大能小是聖人見識。

春秋人計可否﹐畏禮義﹐惜體面。戰國人只是計利害﹐機械變詐﹐苟謀成計得﹐顧甚體面﹖說甚羞恥﹖

太和中發出﹐金石可穿﹐何況民物有不孚格者乎﹖

自古聖賢孜孜汲汲﹐惕勵憂勤﹐只是以濟世安民爲己任﹐以檢身約己爲先圖。自有知以至於蓋棺﹐尙有未畢之性分﹐不了之心緣﹐不惟孔﹑孟﹐𨿽佛﹑老﹑墨翟﹑申﹑韓皆有一種斃而後已念頭﹐是以生不爲世間贅疣之物﹐死不爲幽冥浮蕩之鬼。

乃西晉王衍輩一出﹐以身爲懶散之物﹐百不經心﹐放蕩於禮法之外﹐一無所忌﹐以浮談玄語爲得聖之淸﹐以滅理廢教爲得道之本﹐以浪遊於山水之間爲髙人﹐以銜杯於糟曲之林爲達士﹐人廢職業﹐家尙虛無﹐不止亡晉﹐又開天下後世登臨題詠之禍﹔長惰慢放肆之風﹐以至於今。追原亂本﹐益開釁於莊﹑列﹑而基惡於巢﹑由。有世道之責者﹐宜所戒矣。

微子抱祭器歸周﹐爲宗祀也。有宋之封﹐但使先王血食﹐則數十世之神靈有托﹐我可也﹐箕子可也﹐但屬子她者一人亦可也﹐若曰事異姓以苟富貴而避之嫌則淺之乎﹖其爲識也﹐惟是箕子可爲夷齊﹐而洪範之陳﹑朝鮮之封﹐是亦不可以已乎﹖

曰﹕系累之臣﹐釋囚訪道﹐待以不臣之禮而使作賓﹐固聖人之所不忍負也。此亦達節之一事﹐不可爲後世宗臣借口。

無心者公﹐無我者明。當局之君子不如旁觀之眾人者﹐有心有我之故也。

君子豪傑戰兢惕勵﹐當大事勇往直前﹔小人豪傑放縱恣睢﹐拼一命橫行直撞。

老子猶龍不是尊美之辭﹐蓋變化莫測﹐淵深不露之謂也。

樂要知內外。聖賢之樂在心﹐故順逆窮通隨處皆泰﹔眾人之樂在物﹐故山溪花鳥遇境才生。

可恨讀底是古人書﹐作底是俗人事。

言語以不肖而多﹐若皆上智人﹐更不須一語。

能用天下而不能用其身﹐君子惜之。善用其身者﹐善用天下者也。

粗豪人也自正气﹐但一向恁底便不可與人道。

學者不能徙義攺過﹐非是不知﹐只是積慵久慣。自家由不得自家﹐便沒一些指望。若眞正格致了﹐便由不得自家﹐欲罷不能矣。

孔﹑孟以前人物只是見大﹐見大便不拘孿小家勢﹐人尋行數墨﹐使殺了只成就个狷者。

終日不歇口﹐無一句可議之言﹐髙於緘默者百倍矣。

越是聰明人越教誨不得。

彊恕﹐須是有這恕心才好。勉彊推去﹐若視他人饑寒痛楚漠然通不動心﹐是恕念已無﹐更彊个甚﹖還須是養个恕出來﹐才好與他說彊。

盜莫大於瞞心昧己﹐而竊劫次之。

明道受用處﹐陰得之佛﹑老﹐康節受用處﹐陰得之莊﹑列﹐然作用自是吾儒。蓋能奴僕四氏﹐而不爲其所用者。此語人不敢道﹐深於佛﹑老之莊﹑列者自然默識得。

鄕原是似不是僞﹐孟子也只定他个似字。今人卻把似字作僞字看﹐不惟欠確﹐且末減了他罪。

不當事﹐不知自家不濟。才隨遇長﹐識以窮精。坐談先生只好說理耳。

沈溺了﹐如神附﹐如鬼迷﹐全由不得自家﹐不怕你明見眞知。眼見得深淵陡澗﹐心安意肯底直前撞去﹐到此翻然跳出﹐無分毫黏帶﹐非天下第一大勇不能。學者須要知此。

巢父﹑許由﹐世間要此等人作甚﹖荷蕢晨門﹐長沮架溺知世道已不可爲﹐自有無道則隱一種道理。巢﹑由一派有許多人皆污濁堯﹑舜﹐噦吐臯﹑夔﹐自謂曠古髙人﹐而不知不仕無義潔一身以病天下﹐吾道之罪人也。且世無巢﹑許不害其爲唐虞﹐無堯﹑舜﹑臯﹑夔﹐巢﹑許也沒安頓處﹐誰成就你个髙人﹖

而今士大夫聚首時﹐只問我輩奔奔忙忙﹑熬熬煎煎﹐是爲天下國家﹐欲濟世安民乎﹖是爲身家妻子﹐欲位髙金多乎﹖世之治亂﹐民之死生﹐國之安危﹐只於這兩个念頭定了。嗟夫﹗

吾輩日多而世益苦﹐吾輩日貴而民日窮﹐世何貴於有吾輩哉﹖

只气盛而色浮﹐便見所得底淺。邃養之人安詳沈靜﹐豈無慷慨激切﹐發彊剛毅時﹐畢竟不輕恁的。

以激爲直﹐以淺爲誠﹐皆賢者之過。

評品古人﹐必須胸中有段道理﹐如權平衡直﹐然後能稱輕重。若執偏見曲說﹐昧於時不知其勢﹐責其病不察其心﹐未嘗身處其地﹐未嘗心籌其事﹐而日某非也﹐某過也﹐是瞽指星﹑聾議樂﹐大可笑也。君子恥之。

小勇噭燥﹐巧勇色笑﹐大勇沈毅﹐至勇無气。

爲善去惡是﹐趨吉避凶惑矣。陰陽異端之說也﹐祀非類之

鬼﹐禳白致之災﹐祈難得之福﹐泥無損益之時﹐日宗趨避之邪術。悲夫﹗愚民之抵死而不悟也。卽悟之者﹐亦狃天下皆然﹐而不敢異。至有名公大人﹐尢極信尙。嗚呼﹗反經以正邪慝﹐將誰望哉﹖

夫物愚者眞﹐智者僞﹔愚者完﹐智者喪。無論人﹐卽鳥之返哺﹐雉之耿介鳴鳩﹐均平專一﹐睢鳩和而不流﹐雁之貞靜自守﹐騶虞之仁﹐獬豸之隸正嫉邪﹐何嘗有矯僞哉﹖人亦然﹐人之全其天者﹐皆非智巧者也。才智巧﹐則其天漓矣﹔漓則其天可奪﹐惟愚者之天不可奪。故求道眞﹐當求之愚﹔求不二心之臣以任天下事﹐亦當求之愚。夫愚者何嘗不智哉﹖愚者之智﹐純正專一之智也。

面色不浮﹐眼光不亂﹐便知胸中靜定非久養不能。《禮》曰「儼若思﹐安定辭﹐善形容﹐有道气象矣。」

於天理汲汲者﹐於人欲必淡﹔於私事耽耽者﹐於公務必疏﹔於虛文燁燁者﹐於本實必薄。

聖賢把持得義字最漧淨﹐無分毫利字干擾。眾人才有義舉﹐便不免有个利字來擾亂。利字不得﹐便做義字不成。

道自孔﹑孟以後﹐無人識三代以上面目。漢儒無見於精﹐宋儒無見於大。

有憂世之實心﹐泫然欲淚﹐有濟世之實才﹐施處輒宜。斯人也﹐我願爲曳履執鞭。若聚談紙上﹐微言不關國家治忽﹔爭走塵中﹐眾轍不知黎庶死生﹐卽品格有淸濁﹐均於宇宙無補也。

安重深沈是第一美質。定天下之大難者﹐此人也。辯天下之大事者﹐此人也。剛明果斷次之。其它浮薄好任﹐翹能自喜﹐皆行不逮者也。卽見諸行事而施爲無術﹐反以僨事﹐此等只可居談論之科耳。

任有七難﹕繁任要提綱摯領﹐宜綜核之才。重任要審謀獨斷﹐宜鎭靜之才。急任要觀變會通﹐宜明敏之才。密任要藏機相可﹐宜周愼之才。獨任要擔當執持﹐宜剛毅之才。兼任要任賢取善﹐宜博大之才。疑任要內明外朗﹐宜駕馭之才。天之生人﹐各有偏長。國家之用人﹐備用羣長。然而投之所向輒不濟事者﹐所用非所長﹐所長非所用也。

操進退用捨之權者﹐要知大體。若專以小知觀人﹐則卓犖奇偉之士都在所遺。何者﹖惇大節者不爲細謹﹐有遠略者或無小才﹐肩巨任者或無捷識﹔而聰明材辯﹑敏給圓通之士﹐節文習熟﹑聞見廣洽之人﹐類不能裨緩急之用。嗟夫﹗難言之矣。

士之遇不遇﹐顧上之所愛憎也。

居官念頭有三用﹕念念用之君民﹐則爲吉士。念念用之套數﹐則爲俗吏。念念用之身家﹐則爲賊臣。

小廉曲謹之土﹐循塗守轍之人﹐當太平時﹐使治一方﹑理一事﹐盡能本職。若定難決疑﹐應卒蹈險﹐寧用破綻人﹐不用尋常人。𨿽豪悍之魁﹐任俠之雄﹐駕禦有方﹐更足以建奇功﹐成大務。噫﹗難與曲局者道。

聖人悲時憫俗﹐賢人痛世疾俗﹐眾人混世逐俗﹐小人敗常亂俗。嗚呼﹗小人壞之﹐眾人從之﹐𨿽憫𨿽疾﹐﹑競無益矣。故明王在上﹐則移風易俗。

觀人只諒其心﹐心苟無他迹﹐皆可原。如下官之供應未備﹐禮節偶疏﹐此豈有意簡傲乎﹖簡傲上官以取罪﹐甚愚者不爲也﹐何怒之有﹖供應丰溢﹐禮節卑屈﹐此豈敬戎乎﹖將以說我爲進取之地也﹐何感之有﹖

今之國語鄕評﹐皆繩人以細行﹐細行一虧﹐若不可容於淸議﹐至於大節都脫略廢墜﹐渾不說起。道之不明﹐亦至此乎﹖

可嘆也已﹗

凡見識﹐出於道理者第一﹐出於气質者第二﹐出於世俗者第三﹐出於自私者爲下。道理見識﹐可建天地﹐可質鬼神﹐可推四海﹐可達萬世﹐正大公平﹐光明易簡﹐此堯﹑舜﹑禹﹑湯文﹑武﹑周﹑孔相與授受者是也。气質見識﹐仁者謂之仁﹐智者謂之智。剛气多者爲賢智﹐爲髙明﹔柔气多者爲沈潛﹐爲謙忍。夷﹑惠﹑伊尹﹑老﹑莊﹑申﹑韓各發明其質之所近是已。

世俗見識﹐狃於傳習之舊﹐不辯是非﹔安於耳目之常﹐遂爲依據。教之則藐不相入﹐攻之則牢不可破﹔淺庸卑陋而不可談王道。自秦﹑漢﹑唐﹑宋以彩﹐創業中興﹐往往多坐此病。故禮樂文章﹐因陋就簡﹐紀綱法度﹐緣勢因時。二帝三王旨趣﹝楞去木加氵﹞不曾試嘗﹐邈不入夢寐﹐可爲流涕者﹐此輩也已。私見識﹐利害榮辱橫於胸次﹐是非可否迷其本眞﹐援引根據亦足成一家之說﹐附會擴充盡可眩眾人之聽。秦皇本遊觀也﹐而托言巡狩四嶽﹔漢武本窮兵也﹐而托言張皇六師。道自多歧﹐事有兩端﹐善辯者不能使服﹐不知者皆爲所惑。是人也設使旁觀﹐未嘗不明﹐惟是當局﹐便不除己﹐其流之獘﹐至於禍國家亂世道而不顧﹐豈不大可憂大可懼哉﹖故聖賢蹈險履危﹐把自家搭在中間﹔定議決謀﹐把自家除在外面﹐卽見識短長不敢自必﹐不害其大公無我之心也。

凡爲外所勝者﹐皆內不足也﹔爲邪所奪者﹐皆正不足也。

二者如持衡然﹐這邊低一分﹐那邊卽昂一分﹐未有毫髮相下者也。

善爲名者﹐借口以掩眞心﹔不善爲名者﹐無心而受惡名。

心迹之間﹐不可以不辯也。此觀人者之所忽也。

自中庸之道不明﹐而人之相病無終已。狷介之人病和易者爲熟軟﹐和易之人病狷介者爲乖戾﹔率眞之人病愼密者爲深險﹐愼密之人病率眞者爲粗疏﹔精明之人病渾厚者爲含糊﹐渾厚之人病精明者爲苛刻。使質於孔子﹐吾知其必有公案矣﹔孔子者﹐合千聖於一身﹐萃萬善於一心﹐隨事而時出之﹐因人而通變之﹐圓神不滯﹐化裁無端。其所自爲﹐不可以教人者也。何也﹖難以言傳也。見人之爲﹐不以備責也。伺也﹖難以速化也。

觀操存在利害時﹐觀精力在饑疲時﹐觀度量在喜怒時﹐觀存養在紛華時﹐觀鎭定在震驚時。

人言之不實者十九﹐聽言而易信者十九﹐聽言而易傳者十九。以易信之心﹐聽不實之言﹐播喜傳之口﹐何由何跖﹖而流傳海內﹐紀載史冊﹐冤者冤﹐幸者幸。嗚呼﹗難言之矣。

孔門心傳﹐惟有顏子一人﹐曾子便屬第二等。

名望甚隆﹐非大臣之福也﹔如素行無愆﹐人言不足仇也。

盡聰明底是盡昏愚﹐盡木訥底是盡智慧。

透悟天地萬物之情﹐然後可與言性。

僧道﹑宦官﹑乞丐﹐未有不許其爲聖賢者。我儒衣儒冠且不類儒﹐彼顧得以嗤之﹐柰何以爲異類也﹐而鄙夷之乎﹖

盈山寶玉﹐滿海珠璣﹐任人恣意采取﹐並無禁厲榷奪﹐而束手畏足﹐甘守艱難﹐愚亦爾此乎﹖

告子許大力量﹐無論可否﹐只一个不動心﹐豈無骨气人所能﹖可惜只是沒學問﹐所謂其至爾力也。

千古一條大路﹐堯﹑舜﹑禹﹑湯﹑文﹑武﹑孔﹑孟由之。

此是官路古路﹐乞人盜跖都有分﹐都許由﹐人自不由耳。或曰「須是跟著數聖人走。」曰「各人走各人路。數聖人者﹐走底是誰底路﹖肯實在走﹐腳蹤兒自是暗合。」

功士後名﹐名士後功。三代而下﹐其功名之士絕少。聖人以道徳爲功名者也﹐賢人以功名爲功名者也﹐眾人以富貴爲功名者也。

建天下之大事功者﹐全要眼界大。眼界大則識見自別。

談治道﹐數千年來只有个唐虞禹湯文武﹐作用自是不侔。

衰周而後﹐直到於今﹐髙之者爲小康﹐卑之者爲庸陋。唐虞時光景﹐百姓夢也夢不著。創業垂統之君臣﹐必有二帝五臣之學術而後可。若將後世眼界立一代規模﹐如何是好﹖

一切人爲惡﹐猶可言也﹐惟讀書人不可爲惡。讀書人爲惡﹐更無教化之人矣。一切人犯法猶可言也﹐做官人不可犯法。做官人犯法﹐更無禁治之人矣。

自有書契以來﹐穿鑿附會﹐作聰明以亂眞者﹐不可勝紀。

無知者借信而好古之名﹐以誤天下後世蒼生。不有洞見天地萬物之性情者出而正之﹐迷誤何有極哉﹖虛心君子﹐寧闕疑可也。

君子當事﹐則小人皆爲君子﹐至此不爲君子﹐眞小人也﹔小人當事﹐則中人皆爲小人﹐至此不爲小人﹐眞君子也。

小人亦有好事﹐惡其人則並疵共事﹔君子亦有過差﹐好其人則並飾其非﹐皆偏也。

無欲底有﹐無私底難。二氏能無情欲﹐而不能無私。無私無欲﹐正三教之所分也。此中最要畱心理會﹐非狃於聞見﹑章句之所能悟也。

道理中作人﹐天下古今都是一樣﹔气質中作人﹐便自千狀萬態。

論造道之等級﹐士不能越賢而聖﹐越聖而天。論爲學之志向﹐不分士﹑聖﹑賢﹐便要希天。

額淵透徹﹐曾子惇朴﹐子思縝細﹐孟子豪爽。

多學而識﹐原是中人以下一種學問。故夫子自言多聞﹐擇其善而從之﹐多見而識之。教子張多聞闕疑﹐多見闕殆。教人博學於文。教顏子博之以文。但不到一貫地位﹐終不成究竟。

故頓漸兩門﹐各緣資性。今人以一貫爲入門上等天資﹐自是了悟﹐非所望於中人﹐其誤後學不細。

無理之言﹐不能惑世誣人。只是他聰明才辯﹐附會成一段話說﹐甚有滋味﹐無知之人欣然從之﹐亂道之罪不細。世間此種話十居其六七﹐旣博且久﹐非知道之君子﹐孰能辯之﹖

間中都不容發﹐此智者之所乘﹐而思者之所昧也。

明道在朱﹑陸之間。

明道不落塵埃﹐多了看釋﹑老﹔伊川終是拘泥﹐少了看莊﹑列。

迷迷易悟﹐明迷難醒。明迷愚﹐迷明智。迷人之迷﹐一明則跳脫﹔明人之迷﹐明知而陷溺。明人之明﹐不保其身﹔迷人之明﹐默操其柄。明明可與共太平﹐明迷可與共患憂。

巢﹑由披捲佛﹑老﹑莊﹑列﹐只是認得我字眞﹐將天地萬物只是成就我。堯﹑舜﹑禹﹑湯﹑文﹑武﹑孔﹑孟﹐只是認得人字眞﹐將此身心性命只是爲天下國家。

聞毀不可遽信﹐要看毀人者與毀於人者之人品。毀人者賢﹐則所毀者損﹔毀人者不肖﹐則所毀者重。考察之年﹐聞一毀言如獲珙璧﹐不暇計所從來﹐枉人多矣。

是眾人﹐卽當取其偏長﹔是賢者﹐則當望以中道。

士君子髙談闊論﹐語細探玄﹐皆非實際﹐緊要在適用濟事。

故今之稱拙鈍者曰不中用﹐稱昏庸者曰不濟事。此𨿽諺語口頭﹐余嘗愧之同志者﹐盍亦是務乎﹖

秀雅溫文﹐正容謹節﹐淸廟明堂所宜。若蹈湯火﹐衽金革﹐食牛吞象之气﹐塡海移山之志﹐死孝死忠﹐千捶百折﹐未可專望之斯人。

不做討便宜底學問﹐便是眞儒。

千萬人吾往﹐赫殺老子。老子是保身學問。

親疏生愛憎﹐愛憎生毀譽﹐毀譽生禍福。此智者之所耽耽注意﹐而端人正士之所脫略而不顧者也。此个題目考人品者不可不知。

精神只顧得一邊﹐任你聰明智巧﹐有所密必有所疏。惟平心率物﹐無毫髮私意者﹐當疏當密﹐一準予道而人自相忘。

讀書要看三代以上人物是甚學識﹐甚气度﹐甚作用。漢之粗淺﹐便著世俗﹔宋之局促﹐使落迂腐﹐如何見三代以前景象﹖

眞是眞非﹐惟是非者知之﹐旁觀者不免信迹而誣其心﹐況門外之人﹐況千里之外﹐百年之後乎﹖其不虞之譽﹐求全之毀﹐皆愛憎也。其愛僧者﹐皆恩怨也。故公史易﹐信史難。

或問﹕「某公如何﹖」曰「可謂豪傑英雄﹐不可謂端人正士。」

問﹕「某公如何﹖﹕曰﹕」可謂端人正士﹐不可謂達節通儒。「達節通儒﹐乃端人正士中豪傑英雄者也。

名實如形影。無實之名﹐造物所忌﹐而矯僞者貪之﹐暗修者避之。

「遺葛牛羊﹐亳眾往耕」﹐似無此事。聖人𨿽委曲教人﹐未嘗不以誠心直道交鄰國。桀在則葛非湯之屬國也﹐奚問其不招﹐卽知其無犧牲矣。亳之牛羊﹐豈可以常遺葛伯耶﹖葛豈眞無牛羊耶﹖有亳之眾﹐自耕不暇﹐而又使爲葛耕﹐無乃後世市恩好名﹑沾沾煦煦者之所爲乎﹖不然﹐葛𨿽小﹐亦先王之建國也﹐寧至無牛羊粢盛哉﹖卽可以供而不祭﹐當勸諭之矣。或告之天子﹐以明正其罪矣。何至遺牛羊往爲之耕哉﹖可以不告天子而滅其國﹐顧可以不教之﹐自供祭事而代之勞且費乎﹖不然﹐是多彼之罪﹐而我得以借口也。是伯者﹐假仁義濟貪欲之所爲也。孟子此言﹐其亦劉太王好貨好色之類與﹖

漢以來儒者一件大病痛﹐只是是古非今。今人見識作爲不如古人﹐此其大都。至於風會所宜﹐勢極所變﹐禮義所起﹐自有今人精於古人處。二帝者﹐夏之古也。夏者﹐殷之古也。殷者﹐周之古也。其實制度文爲三代不相祖述﹐而達者皆以爲是。

宋儒泥古﹐更不考古昔眞僞﹐今世是非。只如祭祀一節﹐古人席地不便於飲食﹐故尙簠簋籩豆﹐其器皆髙。今祭古人用之﹐從其時也。子孫祭祖考﹐只宜用祖考常用所宜﹐而簠簋籩豆是設可乎﹖古者墓而不墳﹐不可識也﹐故不墓祭。後世父母體魄所藏﹐巍然丘壠﹐今欲舍人子所睹記者而敬數寸之木可乎﹖則墓祭似不可已也。諸如此類甚多﹐皆古人所笑者也。使古人生於今﹐舉動必不如此。

儒者惟有建業立功是難事。自古儒者成名多是講學著述﹐人未嘗盡試所言﹐恐試後縱不邪气﹐其實成个事功不狼狽以敗者定不多人。

而今講學不爲明道﹐只爲角勝﹐字面詞語間拿住一點半點錯﹐便要連篇累牘辧个足。這是甚麼心腸﹖講甚學問﹖

得人不敢不然之情易﹐得人自然之情難。秦﹑漢而後皆得人不敢不然之情者也。

眾人但於義中尋个利字﹐再沒於利中尋个義字。

性分﹑名分不是兩項﹐盡性分底不傲名分。召之見﹐不肯見之﹔召之役﹐往執役之事。今之講學者﹐陵犯名分﹐自謂髙潔。孔子乘田委吏何嘗不折腰屈膝於大夫之庭乎﹖噫﹗道不明久矣。

中髙第﹐做美官﹐欲得願足﹐這不是了卻一生事。只是作人不端﹐或無過可稱﹐而分毫無補於世﹐則髙第美官反以益吾之者也。而世顧以此自多﹐予不知其何心。

隱逸之士只優於貪榮戀勢人﹐畢竟在行道濟時者之下。君子重之﹐所以羞富貴利達之流也。若髙自標榜﹐塵視朝紳而自謂淸流﹐傲然獨得﹐則聖世之罪人也。夫不仕無義﹐宇宙內皆儒者事﹐柰之何潔身娛己棄天下理亂於不聞﹐而又非笑堯舜稷契之儔哉﹖使天下而皆我也﹐我且不得有其身﹐況有此樂乎﹖予無用世具﹐行將老桑麻間﹐故敢云。

古之論賢不肖者﹐不曰幽明則曰枉直﹐則知光明洞達者爲賢﹐隱伏深險者爲不肖。眞率爽快者爲賢﹐斡旋轉折者爲不肖。故賢者如白日靑天﹐一見卽知其心事。不肖者如深谷晦夜﹐窮年莫測其淺深。賢者如疾矢急弦﹐更無一些回顧。枉者如曲盤繩﹐不知多少機關。故虞廷曰「黜陟幽明」﹐孔子曰「舉直錯枉」。觀人者之用明﹐捨是無所取矣。

品第大臣率有六等﹐上焉者寬厚深沈﹐遠識兼照﹐造福於無形﹐消禍於未然﹐無智名勇功﹐而天下陰受其賜。其次剛明任事﹐慷慨敢言﹐愛國如家﹐憂時如病﹐而不免太露鋒芒﹐得失相半。其次恬靜逐時﹐動循故事﹐利不能興﹐害不能除。其次持祿養望﹐保身固寵﹐國家安危﹐略不介懷。其次貪功啟﹐怙寵張威﹐愎是任情﹐擾亂國政。其次姦險凶淫﹐煽虐肆毒﹐賊傷善類﹐蠱惑君心﹐斷國家命脈﹐失四海人望。

極寬過厚足恭曲謹之人﹐亂世可以保身﹐治世可以惇俗。若艸昧經綸﹐倉卒籌劃﹐荷天下之重﹐襄四海之難﹐永百世之休﹐旋乾轉坤﹐安民阜物﹐自有一等英雄豪傑﹐渠輩當束之髙閣。

棄此身操執之常而以圓軟沽俗譽﹐忘國家遠大之患而以寬厚巿私恩﹐巧趨人所未見之利﹐善避人所未識之害﹐立身於百禍不侵之地﹐事成而我有功﹐事敗而我無咎﹐此智巧士也﹐國家奚賴焉﹗

委罪掠功﹐此小人事。掩罪誇功﹐此眾人事。讓美歸功﹐此君子事。分怨共過﹐此盛徳事。

士君子立身難﹐是不苟﹔識見難﹐是不俗。

十分識見人與九分者說﹐便不能了悟﹐況愚智相去不翅倍蓗。而一不當意輒怒而棄之﹐則臯﹑夔﹑稷﹑契﹑伊﹑傅﹑周﹑召棄人多矣。所貴乎有識而居人上者﹐正以其能就無識之人﹐因其微長而善用之也。

大凡與人情不近﹐卽行能卓越﹐道之賊也。聖人之道﹐人情而已。

以林臯安樂懶散心做官﹐未有不荒怠者。以在家治生營產心做官﹐未有不貪鄙者。

守先王之大防﹐不爲苟且人開蹊竇﹐此儒者之操尙也。敷先王之道而布之宇宙﹐此儒者之事功也。

士君子須有三代以前一副見識﹐然後可以進退今﹐權衡道法﹐可以成濟世之業﹐可以建不世之功。

矯激之人加卑庸一等﹐其害道均也。吳季札﹑陳仲子﹑時苗﹑郭巨之類是已。君子矯世俗只到恰好處便止﹐矯枉只是求直﹐若過直則彼左枉而我右枉也。故聖賢之如衡﹐處事與事低昂﹐分毫不得髙下﹐使天下曉然知大中至正之所在﹐然後爲不詭於道。

曲如煉鐵鉤﹐直似脫弓弦﹐不覓封侯貴﹐何爲死道邊。雅士無奇名﹐幽人絕隱慝。

題湯陰廟末聯﹕千古形銷骨已朽﹐丹心猶自血鮮鮮。

寄所知云﹕道髙毀自來﹐名重身難隱。

治道

廟堂之上﹐以養正气爲先﹔海字之內﹐以養元气爲本。能使賢人君子無郁心之言﹐則正气培矣﹔能使羣黎百姓無腹誹之語﹐則元气固矣。此萬世帝王保天下之要道也。

六合之內﹐有一事一物相淩奪假借﹐而不各居其正位﹐不成淸世界﹔有匹夫匹婦冤抑憤懣﹐而不得其分願﹐不成平世界。

天下萬事萬物皆要求个實用。實用者﹐與吾身心關損益者也。凡一切不急之物﹐供耳目之玩好﹐皆非實用也﹐愚者甚至喪其實用以求無用。悲夫﹗是故明君治天下﹐必先盡革靡文﹐而嚴誅淫巧。

當事者若執一簿書﹐尋故事﹐循獘規﹐只用積年書手也得。

興利無太急﹐要左視右盼﹔革獘無太驟﹐要長慮卻顧。

苟可以柔道理﹐不必悻直也﹔苟可以無爲理﹐不必多事也。

經濟之士﹐一居言官便一建白﹐此是上等人﹐去緘默保位者遠﹐只是治不古。若非前人議論不精﹐乃今人推行不力。試稽舊讀﹐今日我所言﹐昔人曾道否﹖若只一篇文章了事﹐𨿽牘如山﹐只爲紙筆作孽障﹐架閣上添鼠食耳。夫土君子建白﹐豈欲文章奕世哉﹖冀諫行而民受其福也。今詔令刊布遏中外﹐而民間疾苦自若﹐當求其故。故在實政不行而虛文搪塞耳。綜核不力﹐罪將誰歸﹖

爲政之道﹐以不擾爲安﹐以不取爲與﹐以不害爲利﹐以行所無事爲興廢起敝。

從政自有个大體。大體旣立﹐則小節𨿽抵﹝牜吾﹞﹐當別作張弛﹐以輔吾大體之所未備﹐不可便攺弦易轍。譬如待民貴有恩﹐此大體也﹐卽有頑暴不化者﹐重刑之﹐而待民之大體不變。待士有禮﹐此大體也﹐卽有淫肆不檢者﹐嚴治之﹐而待士之大嚴不變。彼始之寬也﹐旣養士民之惡﹐終之猛也﹐槪及士民之善﹐非政也﹐不立大體故也。

爲政先以扶持世教爲主。在上者一舉措間﹐而世教之隆污﹑風俗之美惡系焉。若不管大體何如﹐而執一時之偏見﹐𨿽一事未爲不得﹐而風化所傷甚大﹐是謂亂常之政。先王愼之。

人情之所易忽﹐莫如漸﹔天下之大可畏﹐莫如漸。漸之始也﹐𨿽君子不以爲意。有謂其當防者﹐𨿽君子亦以爲迂。不知其極重不反之勢﹐天地聖人亦無如之柰何﹐其所由來者漸也。

周﹑鄭交質﹐若出於驟然﹐天子𨿽孱懦甚﹐亦必有恚心﹐諸侯𨿽豪橫極﹐豈敢生此念﹖迨積漸所成﹐其流不覺﹐至是故步視千里爲遠﹐前步視後步爲近。千里者﹐步步之積也。是以驟者舉世所驚﹐漸者聖人獨懼。明以燭之﹐堅以守之﹐毫髮不以假借﹐此愼漸之道也。

君子之於風俗也﹐守先王之禮而儉約是崇﹐不妄開事端以貽可長之漸。是故漆器不至金玉﹐而刻鏤之不止﹔黼黻不至庶人﹐錦繡被墻屋不止。民貧盜起不顧也﹐嚴刑峻法莫禁也。是故君子謹其事端﹐不開人情竇而恣小人無厭之欲。

著令甲者﹐凡以示天下萬世﹐最不可艸率﹐艸率則行時必有滯礙﹔最不可含糊﹐含糊則行者得以舞文﹔最不可疏漏﹐疏漏則出於吾令之外者無以憑借﹐而行者得以專輒。

築基樹臬者﹐千年之計也﹔攺弦易轍者﹐百年之計也﹔興廢補敝者﹐十年之計也﹔堊白黝靑者﹐一時之計也。因仍苟且﹐勢必積衰。助波覆傾﹐反以裕蠱。先天下之憂者﹐可以審矣。

气運怕盈﹐故天下之勢不可使之盈。旣盈之勢﹐便當使之損。是故不測之禍﹐一朝之忿﹐非目前之積也﹐成於勢盈。勢盈者﹐不可不自損。捧盈卮者﹐徐行不如少挹。

微者正之﹐甚者從之。從微則甚﹐正甚愈甚﹐天地萬物﹑气化人事﹐莫不皆然。是故正微從甚﹐皆所以禁之也。此二帝三王之所以治也。

聖人治天下﹐常今天下之人精神奮發﹐意念斂束。奮發則萬民無棄業﹐而兵食足﹐義气充﹐平居可以勤國﹐有事可以捐軀。斂束則萬民無邪行﹐而身家重名檢修。世治則禮法易行﹐國衰則姦盜不起。後世之民怠惰放肆甚矣。臣民而怠惰放肆﹐明主之憂也。

能使天下之人者﹐惟神﹑惟徳﹑惟惠﹑惟威。神則無言無爲﹐而妙應如響。徳則共尊共親﹐而歸附自同。惠則民利其利﹐威則民畏其法。非是則動眾無術矣。

只有不容己之眞心﹐自有不可易之良法。其處之未必當者﹐必其思之不精者也。其思之不精者﹐必其心之不切者也。故有純王之心﹐方有純王之政。

《關睢》是个和平之心﹐《麟趾》是个仁厚之徳。只將和平仁厚念頭行政﹐則仁民愛物﹐天下各得其所。不然﹐周官法度以虛文行之﹐豈但無益﹐且以病民。

民胞物與子厚﹐胸中合下有這段著痛著癢﹐心方說出此等語。不然﹐只是做戲的一殷﹐𨿽是學哭學笑﹐有甚悲喜﹖故天下事只是要心眞。二帝三王親親﹑仁民﹑愛物﹐不是向人學得來﹐亦不是見得道理當如此。曰親﹑曰仁﹑曰愛﹐看是何等心腸﹐只是這點念頭懇切殷濃﹐至誠惻怛﹐譬之慈母愛子﹐由不得自家。所以有許多生息愛養之政。悲夫﹗可爲痛哭也己。

爲人上者﹐只是使所治之民个个要聊生﹐人人要安分﹐物物要得所﹐事事要協宜。這是本然職分。遂了這个心﹐才得暢然一霎歡﹐安然一覺睡。稍有一民一物一事不妥貼﹐此心如何放得下﹖何者﹖爲一郡邑長﹐一郡邑皆待命於我者也﹔爲一國君﹐一國皆待命於我者也﹔爲天下主﹐天下皆待命於我者也。

無以答其望﹐何以稱此職﹖何以居此位﹖夙夜汲汲圖﹐惟之不暇﹐而暇於安富尊榮之奉﹐身家妻子之謀﹐一不遂心﹐而淫怒是逞耶﹖夫付之以生民之寄﹐寧爲盈一已之欲哉﹖試一反思﹐便當愧汗。

王法上承天道﹐下顧人情﹐要个大中至正﹐不容有一毫偏重偏輕之制。行法者﹐要个大公無我﹐不容有一毫故出故入之心﹐則是天也。君臣以天行法﹐而後下民以天相安。

人情天下古今所同﹐聖人懼其肆﹐特爲之立中以防之﹐故民易從。有亂道者從而矯之﹐爲天下古今所難爲之事﹐以爲名髙﹐無識者相與駭異之﹐祟獎之﹐以率天下﹐不知凡於人情不近者﹐皆道之賊也。故立法不可太激﹐制禮不可太嚴﹐責人不可太盡﹐然後可以同歸於道。不然﹐是驅之使畔也。

振玩興廢﹐用重典﹔懲姦止亂﹐用重典﹔齊眾摧彊﹐用重典。

民情有五﹐皆生於便。見利則趨﹐見色則愛﹐見飲食則貪﹐見安逸則就﹐見愚弱則欺﹐皆便於己故也。惟便﹐則術不期工而自工﹔惟便﹐則姦不期多而自多。君子固知其難禁也﹐而徳以柔之﹐教以偸之﹐禮以禁之﹐法以懲之﹐終日與便爲敵﹐而競不能衰止。禁其所便﹐與彊其所不便﹐其難一也。故聖人治民如治水﹐不能使不就下﹐能分之使不泛溢而已。堤之使不決﹐𨿽堯﹑舜不能。

堯﹑舜無不獘之法﹐而恃有不獘之身﹐用救獘之人以善天下之治﹐如此而已。今也不然﹐法有九利﹐不能必其無一害﹔法有始利﹐不能必其不終獘。嫉才妒能之人﹐惰身利口之士﹐執其一害終獘者訕笑之。謀國不切而慮事不深者﹐從而附和之。不曰天下本無事﹐安常襲故何妨﹐則曰時勢本難爲﹐好動喜事何益。至大壞極獘﹐瓦解土崩﹐而後付之天命焉。嗚呼﹗

國家養士何爲哉﹖士君子委質何爲哉﹖儒者以宇宙爲分內何爲哉﹖

官多設而數易﹐事多議而屢更﹐生民之殃未知所極。古人愼擇人而久任﹐愼立政而久行。一年如是﹐百千年亦如是。不易代不攺政﹐不獘事不更法。故百官法守一﹐不敢作聰明以擅更張﹔百姓耳目一﹐不至亂聽聞以乖政令。日漸月漬﹐莫不遵上之紀綱法度以淑其身﹐習上之政教號令以成其俗。譬之寒暑不易﹐而興作者歲歲有持循焉﹔道路不易﹐而往來者年年知遠近焉。何其定靜﹗何其經常﹗何其相安﹗何其易行﹗何其省勞費﹗

或曰「法久而獘柰何﹖」曰「尋立法之本意﹐而救偏補獘耳。善醫者﹐去其疾不易五臟﹐攻本髒不及四髒﹔善補者﹐縫其破不剪余完﹐浣其垢不攺故制。

聖明之世﹐情禮法三者不相忤也。末世﹐情勝則奪法﹐法勝則奪禮。

湯﹑武之誥誓﹐堯﹑舜之所悲﹐桀﹑紂之所笑也。是豈不示信於民﹐而白已之心乎﹖堯﹑舜曰﹕何待嘵嘵爾﹗示民民不忍不從。桀﹑紂曰﹕何待嘵嘵爾﹗示民民不敢不從。觀《書》之誥誓﹐而知王道之衰矣。世道至湯﹑武﹐其勢必桀﹑紂﹐又其勢必至有秦﹑項﹑莽﹑操也。是故維持世道者﹐不可不慮其流。

聖人能用天下﹐而後天下樂爲之用。聖人以心用﹐天下以形用。心用者﹐無用者也。眾用之所恃﹐以爲用者也。若與天下競智勇﹑角聰明﹐則窮矣。

後世無人才﹐病本只是學政不修。而今把作萬分不急之務﹐才振舉這个題目﹐便笑倒人。官之無良﹐國家不受其福﹐蒼生且被其禍。不知當何如處﹖

聖人感人心於患難處更驗。蓋聖人平日仁漸義摩﹐深思厚澤﹐入於人心者化矣。及臨難處倉卒之際﹐何暇思圖﹐拿出見成的念頭來﹐便足以捐軀赴義。非曰我以此成名也﹐我以此報君也。彼固亦不自知其何爲﹐而迫切至此也。其次捐軀而志在圖報。其次易感而終難。其次厚賞以激其感。噫﹗至此而上下之相與薄矣﹐交孚之志解矣。嗟夫﹗先王何以得此於人哉﹖

聖人在上﹐能使天下萬物各止其當然之所﹐而無陵奪假借之患﹐夫是之謂各安其分﹐而天地位焉﹔能使天地萬物各遂其同然之情﹐而無抑鬱倔彊之態﹐夫是之謂各得其願﹐而萬物育焉。

民情旣溢﹐裁之爲難。裁溢如割駢拇贅疣﹐人甚不堪。故裁之也欲令民堪﹐有漸而已矣。安靜而不震激﹐此裁溢之道也。

故聖王在上﹐愼所以溢之者﹐不生民情。禮義以馴之﹐法制以防之﹐不使潛滋暴決﹐此愼溢之道也。二者帝王調劑民情之大機也﹐天下治亂恆必由之。

創業之君﹐當海內屬目傾聽之時﹐爲一切雷厲風行之法。

故今行如流﹐民應如響。承平日久﹐法度疏闊﹐人心散而不收﹐惰而不振﹐頑而不爽。譬如熟睡之人﹐百呼若聾﹔欠倦之身﹐兩足如跛﹐惟是盜賊所追﹐水火所迫﹐或可猛醒而急奔。是以詔今廢格﹐政事頹靡﹐條上者紛紛﹐中傷者累累﹐而聽之者若罔聞知﹐徒多書發之勞﹐紙墨之費耳。卽殺其尢者一人﹐以號召之﹐未知肅然攺視易聽否。而迂腐之儒﹐猶曰宜崇長厚﹐勿爲激切。嗟夫﹗養天下之禍﹐甚天下之獘者﹐必是人也。故物垢則浣﹐甚則攺爲﹔室傾則支﹐甚則攺作。中興之君﹐綜核名實﹐整頓紀綱﹐當與創業等而後可。

先王爲政﹐全在人心上用工夫。其體人心﹐在我心上用工夫。何者﹖同然之故也。故先王體人於我﹐而民心得﹐天下治。

天下之思﹐莫大於「苟可以」而止。養頹靡不復振之習﹐成亟重不可反之勢﹐皆「苟可以」三字爲之也。是以聖人之治身也﹐勤勵不息﹔其治民也﹐鼓舞不倦。不以無事廢常規﹐不以無害忽小失。非多事﹐非好勞也﹐誠知夫天下之事﹐廑未然之憂者尙多﹔或然之悔懷﹐太過之慮者猶貽不及之﹔憂兢愼始之圖者﹐不免怠終之患故耳。

天下之禍﹐成於怠忽者居其半﹐成於激迫者居其半。惟聖人能銷禍於未形﹐弭思於旣著。夫是之謂知微知彰。知微者不動聲色﹐要在能察幾﹔知彰者不激怒濤﹐要在能審勢。嗚呼﹗非聖人之智﹐其誰與於此﹖

精神爽奮﹐則百廢俱興﹔肢體怠弛﹐則百興俱廢。聖人之治天下﹐鼓舞人心﹐振作士气﹐務使天下之人如含露之朝葉﹐不欲如久旱之午苗。

而今不要掀揭天地﹑驚駭世俗﹐也須拆洗乾坤﹑一新光景。

無治人﹐則良法美意反以殃民﹔有治人﹐則獘習陋規皆成善政。故有文武之政﹐須待文武之君臣。不然﹐靑萍結綠﹐非不良劍也﹔烏號繁弱﹐非不良弓矢也﹐用之非人﹐反以資敵。

予觀放賑﹑均田﹑減糶﹑檢災﹑鄕約﹑保甲﹑社倉﹑官牛八政而傷心焉。不肖有司放流﹐有餘罪矣。

振則須起風雷之益﹐懲則須奮剛健之幹﹐不如是﹐海內大可憂矣。

一呼吸間﹐四肢百骸無所不到﹔一痛癢間﹐手足心知無所不通﹐一身之故也。無論人生﹐卽偶提一綫而渾身俱動矣﹐一脈之故也。守令者﹐一郡縣之綫也。監司者﹐一省路之綫也。君相者﹐天下之綫也。心知所及﹐而四海莫不精神﹔政令所加﹐而萬姓莫不鼓舞者何﹖提其綫故也。令一身有痛癢而不知覺﹐則爲癡迷之心矣。手足不顧﹐則爲痿痺之手足矣。三代以來﹐上下不聯屬久矣。是人各一身﹐而家各一情也﹐死生欣戚不相感﹐其罪不在下也。

夫民懷敢怒之心﹐畏不敢犯之法﹐以待可乘之釁。眾心已離﹐而上之人且恣其虐以甚之﹐此桀紂之所以亡也。是以明王推自然之心﹐置同然之腹﹐不恃其順我者之迹﹐而欲得其無怨我者之心。體其意欲而不忍拂﹐知民之心不盡見之於聲色﹐而有隱而難知者在也。此所以因結深厚﹐而子孫終必賴之也。

聖主在上﹐只畱得一種天理﹑民彜﹑經常之道在﹐其餘小道﹑曲說﹑異端﹑橫議斬然芟除﹐不遺余類。使天下之人易耳攺目﹑洗心濯慮﹐於一切亂政之術﹐如再生﹐如夢覺﹐若未嘗見聞。然後道徳一而風俗同﹐然後爲純王之治。

治世莫先無僞﹐教民只是不爭。

任是權姦當國﹐也用幾个好人做公道﹐也行幾件好事收人心。繼之者欲矯前人以自髙﹐所用之人一切罷去﹐所行之政一切更張﹐小人奉承以干進﹐又從而巧言附和﹐盡攺良法而還獘規焉。這个念頭爲國爲民乎﹖爲自家乎﹖果曰爲國爲民﹐識見已自聾瞽﹔果爲自家﹐此之舉動二帝三王之所不赦者也﹐更說甚麼事業﹖

至人無奇名﹐太平無奇事﹐何者﹖皇錫此極﹐民歸此極﹐道徳一﹐風俗同﹐何奇之有﹖

勢有時而窮。始皇以天下全盛之威力﹐受制於匹夫﹐何者﹖

匹夫者﹐天子之所恃以成勢者也。自傾其勢反爲勢所傾﹐故明王不恃蕭墻之防禦﹐而以天下爲藩籬。徳之所漸﹐薄海皆腹心之兵﹔怨之所結﹐衽席皆肘腋之冠。故帝王虐民是自虐其身者也﹐愛民是自愛其身者也。覆轍滿前﹐而驅車者接踵﹐可慟哉﹗

如今天下人﹐譬之驕子﹐不敢熱气﹐唐突便艴然起怒﹐縉紳稍加綜核﹐則曰苛刻﹔學校稍加嚴明﹐則曰寡恩﹔軍士稍加斂戢﹐則曰淩虐﹔鄕官稍加持正﹐則曰踐踏。今縱不敢任怨﹐而廢公法以市恩﹐獨不可已乎﹖如今天下事﹐譬之敝屋﹐輕手推扶﹐便愕然咋舌。今縱不敢更張﹐而毀拆以滋壞﹐獨不可已乎﹖

公私兩字﹐是宇宙的人鬼關。若自朝堂以至閭裏﹐只把持得公字定﹐便自天淸地寧﹐政淸訟息﹔只一个私字﹐擾攘得不成世界。

王道感人處﹐只在以我眞誠怛惻之心﹐體其委曲必至之情。

是故不賞而勸﹐不激而奮﹐出一言而能使人致其死命﹐誠故也。

人君者﹐天下之所依以欣戚者也。一念怠荒﹐則四海必有廢弛之事﹐一念縱逸﹐則四海必有不得其所之民。故常一日之間﹐幾運心思於四海﹐而天下尙有君門萬里之嘆。苟不察羣情之向背﹐而惟己欲之是恣﹐嗚呼﹗可懼也。

天下之存亡系兩字﹐曰天命。天下之去就系兩字﹐曰人心。

耐煩則爲三王﹐不耐煩則爲五霸。

一人憂﹐則天下樂﹔一人樂﹐則天下憂。

聖人聯天下爲一身﹐運天下於一心。今夫四肢百骸﹑五臟六腑皆吾身也﹐痛癢之微﹐無有不覺﹐無有不顧。四海之痛癢﹐豈帝王所可忽哉﹖夫一指之疔如粟﹐可以致人之死命。國之存亡不在耳目聞見時﹐聞見時則無及矣。此以利害言之耳。一身麻木若不是我﹐非身也。人君者﹐天下之人君。天下者﹐人君之天下。而血气不相通﹐心知不相及﹐豈天立君之意耶﹖

無厭之欲﹐亂之所自生也。不平之气﹐亂之所由成也。皆有國者之所懼也。

用威行法﹐宜有三豫﹐一曰上下情通﹐二曰惠愛素孚﹐三曰公道難容。如此則𨿽死而人無怨矣。

第一要愛百姓。朝廷以赤子相付托﹐而士民以父母相稱謂。

試看父母之於赤子﹐是甚情懷﹐便知長民底道理。就是愚頑梗化之人﹐也須耐心漸漸馴服。王者必世而後仁﹐揣我自己徳教有俄頃過化手段否﹖柰何以積習慣惡之人﹐而遽使之帖然我順﹐一教不從﹐而遽赫然武怒耶﹖此居官第一戒也。有一種不可馴化之民﹐有一種不教而殺之罪。此特萬分一耳﹐不可以立治體。

天下所望於聖人﹐只是个安字。聖人所以安天下﹐只是个平字。平則安﹐不平則不安矣。

三軍要他輕生﹐萬姓要他重生。不輕生不能勘亂﹐不重生易於爲亂。

太古之世﹐上下相忘﹐不言而信。中古上下求相孚。後世上下求相勝﹕上用法勝下﹐下用欺以避法﹔下以術勝上﹐上用智以防術。以是而欲求治﹐胡可得哉﹖欲復古道﹐不如一待以至誠。誠之所不學者﹐法以輔之﹐庶幾不死之人心﹐尙可與還三代之舊乎﹖

治道尙陽﹐兵道尙陰﹔治道尙方﹐兵道尙圓。是惟無言﹐言必行﹔是惟無行﹐行必竟。易簡明達者﹐治之用也。有言之不必行者﹐有言之卽行者﹐有行之後言者﹐有行之竟不言者﹐有行之非其所言者。融通變化﹐信我疑彼者﹐兵之用也。二者雜施﹐鮮不敗矣。

任人不任法﹐此惟堯﹑舜在上﹐五臣在下可矣。非是而任人﹐未有不亂者。二帝三王非不知通變宜民﹑達權宜事之爲善也﹐以爲吾常禦天下﹐則吾身卽法也﹐何以法爲﹖惟夫後世庸君具臣之不能興道致治﹐暴君邪臣之敢於恣惡肆姦也﹐故大綱細目備載具陳﹐以防檢之﹐以詔示之。固知夫今日之畫一﹐必有不便於後世之推行也﹐以爲聖子神孫自能師其意﹐而善用於不窮﹐且尢足以濟吾法之所未及﹐庸君具臣相與守之而不敢變﹐亦不失爲半得。暴君邪臣卽欲變亂﹐而奔髦之猶必有所顧忌﹐而法家拂士亦得執祖宗之成憲﹐以匡正其惡﹐而不苟從﹐暴君邪臣亦畏其義正事核也﹐而不敢遽肆﹐則法之不可廢也明矣。

善用威者不輕怒﹐善用恩者不安施。

居上之患﹐莫大於賞無功﹐赦有罪﹔尢莫大於有功不賞﹐而罰及無罪。是故王者任功罪﹐不任喜怒﹔任是非﹐不任毀譽。

所以平天下之情﹐而防其變也。此有國家者之大戒也。

事有知其當變而不得不因者﹐善救之而已矣﹔人有知其當退而不得不用者﹐善馭之而已矣。

下情之通於上也﹐如嬰兒之於慈母﹐無小弗達﹔上徳之及於下也﹐如流水之於間隙﹐無微不入。如此而天下亂亡者﹐未之有也。故壅蔽之姦﹐爲亡國罪首。

不齊﹐天之道也﹐數之自然也。故萬物生於不齊﹐而死於齊。而世之任情厭事者﹐乃欲一切齊之﹐是益以甚其不齊者也。夫不齊其不齊﹐則簡而易治﹔齊其不齊﹐則亂而多端。

宇宙有三綱﹐智巧者不能逃也。一王法﹐二天理﹐三公論。

可畏哉﹗

《詩》云「樂只君子﹐民之父母。」又曰「豈弟君子﹐民之父母。」君子觀於《詩》而知爲政之道矣。

旣成徳矣﹐而誦其童年之小失﹔旣成功矣﹐而笑其往日之偶敗﹐皆刻薄之見也。君子不爲。

任是最愚拙人﹐必有一般可用﹐在善用之者耳。

公論﹐非眾口一詞之謂也。滿朝皆非﹐而一人是﹐則公論在一人。

爲政者﹐非謂得行卽行﹐從可行則行耳。有得行之勢﹐而昧可行之理﹐是位以濟其惡也。君子謂之賊。

使眾之道﹐不分職守﹐則分日月﹐然後有所責成而上不勞﹐無所推委而下不姦。混呼雜命﹐槪怒偏勞﹐此不可以使二人﹐況眾人乎﹖勤者苦﹐惰者逸﹐訥者冤﹐辯者欺﹐貪者飽﹐廉者饑﹐是人也﹐卽爲人下且不能﹐而使之爲人上﹐可嘆也夫﹗

世教不明﹐風俗不美﹐只是策勵士大夫。

治病要擇良醫﹐安民要擇良吏。良吏不患無人﹐在選擇有法﹐而激勸有道耳。

孔子在魯﹐中大夫耳﹐下大夫僚儕也﹐而猶侃侃。今監司見屬吏﹐煦煦沾沾﹐溫之以兒女子之情﹐才正體統﹐輒曰示人以難堪﹐才尙綜核﹐則曰待人以苛刻。上務以長厚悅下官心﹐以樹他日之桃李﹔下務以彌文塗上官耳﹐以了今日之簿書。

吏治安得修舉﹖民生安得輯寧﹖憂時者﹐傷心慟之。

據冊點選﹐據俸升宮﹐據單進退﹐據本題覆﹐持至公無私之心﹐守畫一不二之法﹐此守常吏部也。選人嚴於所用﹐遷官定於所宜﹐進退則出精識於撫按之外﹐題覆則持定見於科道之中﹐此有數吏部也。外而與士民同好惡﹐內而與君相爭是非。銓注爲地方﹐不爲其人去畱﹔爲其人﹐不爲其出身與所恃品材官。

如辧白黑﹐果黜陟﹐不論久新。任宇宙於一肩﹐等富貴於土苴。

庶幾哉其稱職矣。嗚呼﹗非大丈夫孰足以語此﹖乃若用一人則注聽宰執口脗﹐退一人則凝視相公眉睫﹐借公名以濟私﹐實結士口而灰民心﹐背公市譽﹑負國殖身。是人也﹐吾不忍道之。

藏人爲君守財﹐吏爲君守法﹐其守一也。藏人竊藏以營私﹐謂之盜。吏以法市恩﹐不曰盜乎﹖賣公法以酬私徳﹐剝民財以樹厚交﹐恬然以爲當然﹐可嘆哉﹗若吾身家﹐慨以許人﹐則吾專之矣。

弭盜之末務﹐莫如保甲﹔弭之本務﹐莫如教養。故斗米十錢﹐夜戶不閉﹐足食之效也。守遺待主﹐始於盜牛﹐教化之功也。夫盜﹐辱名也。死﹐重法也。而人猶爲之﹐此其罪豈獨在民哉﹖而惟城池是恃﹐關鍵是嚴﹐巡緝是密﹐可笑也已。

整頓世界﹐全要鼓舞天下人心。鼓舞人心﹐先要振作自家神气。而今提綱摯領之人﹐奄奄气不足以息﹐如何教海內不軟手折腳﹑零骨懈髓底﹗

事有大於勞民傷財者﹐𨿽勞民傷財亦所不顧。事有不關利國安民者﹐𨿽不勞民傷財亦不可爲。

足民﹐王政之大本。百姓足﹐萬政舉﹔百姓不足﹐萬政廢。

孔於告子貢以足食﹐告冉有以富之。孟子告梁王以養生﹑送死﹑無憾﹐告齊王以制田裏﹑教樹畜。堯﹑舜告此無良法矣。哀哉﹗

百姓只幹正經事﹐不怕衣食不丰足。君臣只幹正經事﹐不怕天下不太平。試問百司庶府所職者何官﹖終日所幹者何事﹖

有道者可以自省矣。

法至於平靜矣﹐君子又加之以恕。乃知平者﹐聖人之公也。

恕者﹐聖人之仁也。彼不平者﹐加之以深﹐不恕者﹐加之以刻﹐其傷天地之和多矣。

化民成俗之道﹐除卻身教﹐再無巧術﹔除卻久道﹐再無頓法。

禮之有次第也﹐猶堂之有階﹐使人不得驟僭也。故等級不妨於太煩。階有級﹐𨿽疾足者不得闊步﹔禮有等﹐𨿽倨傲者不敢淩節。

人才邪正﹐世道爲之也。世道污隆﹐君相爲之也。君人者何嘗不費富貴哉﹖以正富貴人﹐則小人皆化爲君子﹔以邪富貴人﹐則君子皆化爲小人。

滿目所見﹐世上無一物不有淫巧。這淫巧耗了世上多少生成底財貨﹐誤了世上多少生財底工夫﹐淫巧不誅﹐而欲講理財﹐皆苟且之談也。

天地之財﹐要看他從來處﹐又要看他歸宿處。從來處要丰要養﹐歸宿處要約要節。

將三代以來陋習敞規一洗而更之﹐還三代以上一半古意﹐

也是一个相業。若攺正朔﹑易服色﹐都是腐儒作用﹔茸傾廈﹐逐頹波﹐都是俗吏作用﹐於蒼生奚補﹖噫﹗此可與有識者道。

禦戎之道﹐上焉者徳化心孚﹐其次講信修睦﹐其次遠駕長驅﹐其次堅壁淸野﹐其次陰符智運﹐其次接刃交鋒﹐其下叩關開市﹐又其下納幣和親。

爲政之道﹐第一要徳感誠服孚﹐第二要令行禁止。令不行﹐禁不止﹐與無官無政同﹐𨿽堯﹑舜不能治一鄕﹐而況天下乎﹗

防姦之法﹐畢竟疏於作姦之人。彼作姦者﹐拙則作僞以逃防﹐巧則就法以生獘﹐不但去害﹐而反益其害。彼作者十﹐而犯者一耳。又輕其罪以爲未犯者勸﹐法柰何得行﹖故行法不嚴﹐不如無法。

世道有三責﹕責貴﹐責賢﹐責壞綱亂紀之最者。三責而世道可回矣。貴者握風俗教化之權﹐而首壞以爲庶人倡﹐則庶人莫不象之。賢者明風俗教化之道﹐而自壞以爲不肖者倡﹐則不肖者莫不象之。責此二人﹐此謂治本。風教旣壞﹐誅之不可勝誅﹐故擇其最甚者以令天下﹐此渭治末。本末兼治﹐不三年而四海內光景自別。乃今貴者﹑賢者爲教化風俗之大蠢﹐而以體面寬假之﹐少嚴則曰苛刻以傷士大夫之體﹐不知二帝三王曾有是說否乎﹖世教衰微﹐人心昏醉﹐不知此等見識何處來﹖所謂淫朋比徳﹐相爲庇護﹐以藏其短﹐而道與法兩病矣。天下如何不敝且亂也﹖

印書先要个印板眞﹐爲陶先要个模子好。以邪官舉邪官﹐以俗士取俗士﹐國欲治﹐得乎﹖

不傷財﹐不害民﹐只是不爲虐耳。苟設官而惟虐之慮也﹐不設官其誰虐之﹖正爲家給人足﹐風移俗易﹐興利除害﹐轉危就安耳。設廉靜寡欲﹐分毫無損於民﹐而萬事廢弛﹐分毫無益於民也﹐逃不得尸位素餐四字。

天地所以信萬物﹐聖人所以安天下﹐只是一个常字。常也者﹐帝王所以定民志者也。常一定﹐則樂者以樂爲常﹐不知徳﹔苦者以苦爲常﹐不知怨。若謂當然﹐有趨避而無恩仇﹐非有大姦臣凶﹐不敢輒生厭足之望﹐忿恨之心﹐何則﹖狃於常故也。

故常不至大壞極敝﹐只宜調適﹐不可輕變﹐一變則人人生覬覦。

心﹐一覬覦則大家引領垂涎﹐生怨起紛﹐數年不能定。是以聖人只是愼常﹐不敢輕變﹔必不得已﹐默變﹐不敢明變﹔公變﹐不敢私變﹔分變﹐不敢圂變。

紀綱法度﹐整齊嚴密﹐政教號令﹐委曲周詳﹐原是實踐躬行﹐期於有實用﹐得實力。今也自貪暴者好法﹐昏惰者廢法﹐延及今日萬事虛文﹐甚者迷制作之本意而不知﹐遂欲並其文而去之。只今文如學校﹐武如教場﹐書聲軍容﹐非不可觀可聽﹐將這二途作養人用出來﹐令人哀傷憤懣欲死。推之萬事﹐莫不

皆然。安用縉紳簪嬰塞破世間哉﹖

安內攘外之略﹐須責之將吏。將吏不得其人﹐軍民且不得其所﹐安問夷狄﹖是將吏也﹐養之不善則責之文武二學校﹐用之不善則責吏兵兩尙書。或曰「養有術乎﹖」曰「何患於無術﹖

儒學之大壞極矣﹐不十年不足以望成材。武學之不行久矣﹐不十年不足以求名。將至於遴選於未用之先﹐條責於方用之際﹐綜核於旣用之後﹐黜陟於效不效之時﹐盡有良法可旋至﹐而立有驗者。

而今舉世有一大迷﹐自秦﹑漢以來﹐無人悟得。官髙權重﹐原是投大遺艱。譬如百鈞重擔﹐須尋烏獲來擔﹔連云大廈﹐須用大木爲柱。乃朝廷求賢才﹐借之名器以任重﹐非朝廷市私思﹐假之權勢以榮人也。今也崇階重地﹐用者以爲榮﹐人重以予其所愛﹐而固以吝於所疏﹐不論其賢不賢。其用者以爲榮﹐己未得則眼穿涎流以干人﹐旣得則捐身樓骨以感徳﹐不計其勝不勝。

旁觀者不論其官之稱不稱﹐人之宜不宜﹐而以資淺議驟遷﹐以格卑議冒進﹐皆視官爲富貴之物﹐而不知富貴之也﹐欲以何用﹖果朝廷爲天下求人耶﹖抑君相爲士人擇官耶﹖此三人者﹐皆可憐也。叔季之世生人﹐其識見固如此可笑也﹗

漢始興郡守某者﹐禦州兵﹐常操之內免操二月﹐繼之者罷操﹐又繼之者常給之外冬加酒銀人五錢﹐又繼之者加肉銀人五錢﹐又繼之者加花布銀人一兩。倉庫不足﹐括稅給之﹐猶不足﹐履畝加賦給之。兵不見徳也﹐而民怨又繼之者﹐曰「加吾不能﹐而損吾不敢。」競無加。兵相與鼓噪曰「郡長無恩。」率怨民以叛﹐肆行攻掠。元帝命刺史按之﹐報曰「郡守不職﹐不能撫鎭軍民﹐而致之叛。」竟棄市。嗟夫﹗當棄市者誰耶﹖識治體者爲之傷心矣。

人情不論是非利害﹐莫不樂便已者﹐惡不便己者。居官立政﹐無論殃民﹐卽教養諄諄﹐禁令惓惓﹐何嘗不欲其相養相安﹑免禍遠罪哉﹖然政一行﹐而未有不怨者。故聖人先之以躬行﹐浸之以口語﹐示之以好惡﹐激之以賞罰﹐日積月累﹐耐意精心﹐但盡燻陶之功﹐不計俄頃之效﹐然後民知善之當爲﹐惡之可恥﹐默化潛移﹐而服從乎聖人。今以無本之令﹐責久散之民﹐求旦夕之效﹐逞不從之怒﹐忿疾於頑﹐而望敏徳之治﹐卽我且亦愚不肖者﹐而何怪乎蚩蚩之氓哉﹖

嘉靖間﹐南京軍以放糧過期﹐減短常例﹐殺戶部侍郎﹐散銀數十萬﹐以安撫之。萬曆間﹐杭州軍以減月糧﹐又給以不通行之錢﹐欲殺巡撫不果﹐旣而軍驕﹐散銀萬餘乃定。後嚴火夫夜巡之禁﹐寬免士夫而繩督市民﹐旣而民變﹐殺數十人乃定。

鄖陽巡撫以風水之故﹐欲毀參將公署爲學宮﹐激軍士變﹐致毆兵備副使幾死﹐巡撫被其把持﹐奏疏上﹐必露章明示之乃得行。

陜西兵以冬操太早﹐行法太嚴﹐再三請寬﹐不從﹐謀殺撫按總兵不成。論者曰「兵驕卒悍如此﹐柰何﹖」余曰「不然﹐工不信度而亂常規﹐恩不下究而犯眾怒﹐罪不在軍也。上人者﹐體其必至之情﹐寬其不能之罪﹐省其煩苛之法﹐養以忠義之教﹐明約束﹐信號令﹐我不負彼而彼姦﹐吾令卽殺之﹐彼有愧懼而已。

鳥獸來必無知覺﹐而謂三軍之士無良心可乎﹖亂法壞政﹐以激軍士之暴﹐以損國家之威﹐以動天下之心﹐以開無窮之釁﹐當事者之罪﹐不容誅矣。裴度所謂韓洪輿疾討賊﹐承宗斂手削地。非朝廷之力能制其死命﹐特以處置得宜﹐能服其心故耳。

處置得宜四字﹐此統大眾之要法也。

霸者﹐豪彊威武之名﹐非姦盜詐僞之類。小人之情﹐有力便挾力﹐不用僞﹐力不足而濟以謀﹐便用僞。若力量自足以壓服天下﹐震懾諸侯﹐直恁做將去﹐不怕他不從﹐便靠不到智術上﹐如何肯僞﹖王霸以誠僞分﹐自宋儒始。其實誤在五伯假之以力﹑假仁二「假」字上﹐不知這假字只是借字。二帝三王以天徳爲本﹐便自能行仁﹐夫焉有所倚﹖霸者要做好事﹐原沒本領﹐便少不得借勢力以行之﹐不然﹐令不行﹑禁不止矣﹐乃是借威力以行仁義。故孟子曰「以力假仁者霸。」以其非身有之﹐故曰假借耳。人之服之也﹐非爲他智能愚人﹐沒柰他威力何﹐只得服他。服人者﹐以彊﹔服於人者﹐以僞。管﹑商都是霸佐﹐看他作用都是威力制縛人﹐非略人﹐略賣人者。故夫子只說他器小﹐孟子只說他功烈﹐如彼其卑。而今定公孫鞅罪﹐只說他慘刻﹐更不說他姦詐。如今官府教民遷善遠罪﹐只靠那刑威﹐全是霸道﹐他有甚詐僞﹖看來王霸考語﹐自有見成公案。曰以徳以力所行底﹐門面都是一般仁義﹐如五禁之盟﹐二帝三王難道說他不是﹖難道反其所爲﹖他只是以力行之耳。徳力二字最確﹐誠僞二字未穩﹐何也﹖王霸是个粗分別﹐不消說到誠僞上。

若到細分別處﹐二帝三王便有誠僞之分﹐何況霸者﹖

驟制則小者未必貼服﹐以漸則天下豪傑皆就我羈靮矣。明制則愚者亦生機械﹐默制則天下無智巧皆入我範圍矣。此馭夷狄待小人之微權﹐君子用之則爲術知﹐小人用之則爲智巧﹐捨是未有能濟者也。或曰「何不以至誠行之﹖」曰「此何嘗不至誠﹖

但不淺露輕率耳。孔子曰「機事不密則害成。『此之謂與﹖」

迂儒識見﹐看得二帝三王事功﹐只似陽春雨露﹐嫗煦可人﹐再無一些冷落嚴肅之气。便是慈母﹐也有訶罵小兒時﹐不知天地只恁陽春﹐成甚世界﹖故雷霆霜雪不備﹐不足以成天﹔威怒刑罰不用﹐不足以成治。只五臣耳﹐還要一个臯陶。而二十有二人﹐猶有四凶之誅。今只把天徳王道看得恁秀雅溫柔﹐豈知殺之而不怨﹐便是存神過化處。目下作用﹐須是汗吐下後﹐服四君子四物百十劑﹐才是治體。

三公示無私也﹐三孤示無黨也﹐九卿示無隱也。事無私曲﹐心無閉藏﹐何隱之有﹖嗚呼﹗顧名思義﹐官職亦少稱矣。

要天下太平﹐滿朝只消三个人﹐一省只消兩个人。

賢者只是一味﹐聖人備五味。一味之人﹐其性執﹐其見偏﹐自有用其一味處﹐但當因才器使耳。

天之气運有常﹐人依之以事作﹐而百務成﹔因之以長養﹐而百病少。上之政體有常﹐則下之志趨定﹐而漸可責成。人之耳目一﹐而因以寡過。

君子見獄囚而加禮焉。今以後皆君子人也﹐可無敬與﹖噫﹗

刑法之設﹐明王之所以愛小人﹐而示之以君子之路也。然則囹圄者﹐小人之學校與﹖

小人只怕他有才﹐有才以濟之﹐流害無窮。君子只怕他無才﹐無才以行之﹐斯世何補﹖

事有便於官吏之私者﹐百世常行﹐天下通行﹐或日盛月新﹐至彌漫而不可救。若不便於己私﹐𨿽天下國家以爲極﹐便屢加申飭﹐每不能行﹐卽暫行亦不能久。負國負民﹐吾黨之罪大矣。

恩威當使有餘﹐不可窮也。天子之恩威﹐止於爵三公﹑夷九族。恩威盡﹐而人思以勝之矣。故明君養恩不盡﹐常使人有餘榮﹔養威不盡﹐常使人有餘懼。此久安長治之道也。

封建自五帝已然﹐三王明知不便勢與情﹐不得不用耳。夏繼虞﹐而諸侯無罪﹐安得廢之﹖湯放桀﹐費徵伐者十一國﹐餘皆服從﹐安得而廢之﹖武伐紂﹐不期而會者八百﹐其不會者﹐或遠或不聞﹐亦在三分有二之數﹐安得而廢之﹖使六國尊秦爲帝﹐秦亦不廢六國。緣他不肯服﹐勢必畢六王而後已。武王興滅繼絕﹐孔子之繼絕舉廢﹐亦自其先世曾有功徳﹐及滅之﹐不以其罪言之耳。非謂六師所移及九族無血食者﹐必求復其國也。故封建不必是﹐郡縣不必非。郡縣者﹐無定之封建﹔封建者﹐有定之郡縣也。

刑禮非二物也﹐皆令人遷善而去惡也。故遠於禮﹐則近於刑。

上徳默成示意而已。其次示觀動其自然。其次示聲色。其次示是非﹐使知當然。其次示毀譽﹐使不得不然。其次示禍福。

其次示賞罰。其次示生殺﹐使不敢不然。蓋至於示生殺﹐而禦世之術窮矣。叔季之世﹐自生殺之外無示也。悲夫﹗

權之所在﹐利之所歸也。聖人以權行道﹐小人以權濟私。

在上者愼以權與人。

太平之時﹐文武將吏習於懶散﹐拾前人之唾餘﹐髙談闊論﹐盡似眞才。乃稍稍艱﹐大事到手﹐倉皇迷悶﹐無一干濟之術﹐可嘆可恨﹗士君子平日事事講求﹐在在體驗﹐臨時只辦得三五分﹐若全然不理會﹐只似紙舟塵飯耳。

聖人之殺﹐所以止殺也。故果於殺﹐而不爲姑息。故殺者一二﹐而所全活者千萬。後世之不殺﹐所以滋殺也。不忍於殺一二﹐以養天下之姦﹐故生其可殺﹐而生者多陷於殺。嗚呼﹗後世民多犯死﹐則爲人上者婦人之仁爲之也。世欲治得乎﹖

天下事﹐不是一人做底﹐故舜五臣﹐周十亂﹐其餘所用皆小徳小賢﹐方能興化致治。天下事﹐不是一時做底﹐故堯﹑舜相繼百五十年﹐然後黎民於變。文﹑武﹑周公相繼百年﹐然後教化大行。今無一人談治道﹐而孤掌欲鳴。一人倡之﹐眾人從而詆訾之﹔一時作之﹐後人從而傾記之。嗚呼﹗世道終不三代耶﹖振教鐸以化﹐吾儕得數人焉﹐相引而在事權﹐庶幾或可望乎﹖

兩精兩備﹐兩勇兩智﹐兩愚兩意﹐則多寡彊弱在所必較。

以精乘雜﹐以備乘疏﹐以勇乘怯﹐以智乘愚﹐以有餘乘不足﹐以有意乘不意﹐以決乘二三﹐以合徳乘離心﹐以銳乘疲﹐以愼乘怠﹐則多寡彊弱非所論矣。故戰之勝負無他﹐得其所乘與爲人所乘﹐其得失不啻百也。實精也﹐而示之以雜﹔實備也﹐而示之以疏﹔實勇也﹐而示之以怯﹔實智也﹐而示之以愚﹔實有餘也﹐而示之以不足﹔實有意也﹐而示之以不意﹔實有決也﹐而示之以二三﹔實合徳也﹐而示之以離心﹔實銳也﹐而示之以疲﹔實愼也﹐而示之以怠﹐則多寡彊弱亦非所論矣。故乘之可否無他﹐知其所示﹐知其無所示﹐其得失亦不啻百也。故不藏其所示﹐凶也。誤中於所示﹐凶也。此將家之所務審也。

守令於民﹐先有知疼知熱﹐如兒如女一副眞心腸﹐甚麼愛養曲成事業做不出。只是生來沒此念頭﹐便與說綻唇舌﹐渾如醉夢。

兵士二黨﹐。近世之隱憂也。士黨易散﹐兵黨難馴﹐看來亦有法處。我欲三月而令可殺﹐殺之可令心服而無怨﹐何者﹖罪不在下故也。

或問﹕「宰相之道﹖」曰「無私有識」。「冢宰之道﹖」曰「知人善任使。」

當事者﹐須有賢聖心腸﹐英雄才識。其謀國憂民也﹐出於惻怛至誠﹔其圖事揆策也﹐必極詳愼精密﹑躊躕及於九有﹐計算至於千年﹐其所施設﹐安得不事善功成﹑宜民利國﹖今也懷貪功喜事之念﹐爲孟浪苟且之圖﹐工粉飾彌縫之計﹐以遂其要榮取貴之姦﹐爲萬姓造殃不計也﹐爲百年開釁不計也﹐爲四海耗蠹不計也﹐計吾利否耳。嗚呼﹗可勝嘆哉﹗

爲人上者﹐最怕器局小﹐見識俗。吏胥輿皂盡能笑人﹐不可不愼也。

爲政者﹐立科條﹐發號令﹐寧寬些兒﹐只要眞實行﹐永久行。若法極精密﹐而督責不嚴﹐綜核不至﹐總歸虛彌﹐反增煩擾。此爲政者之大戒也。

民情不可使不便﹐不可使甚使。不便則壅閼而不通﹐甚者令之不行﹐必潰決而不可收拾﹔甚便則縱肆而不檢﹐甚者法不能制﹐必放溢而不敢約束。故聖人同其好惡﹐以休其必至之情﹐納之禮法﹐以防其不可長之漸。故能相安相習﹐而不至於爲亂。

居官只一个快性﹐自家討了多少便宜﹐左右省了多少負累﹐百姓省了多少勞費。

自委質後﹐終日做底是朝廷官﹐執底是朝廷法﹐幹底是朝廷事。榮辱在君﹐愛憎在人﹐進退在我。吾輩而今錯處﹐把官認作自家官﹐所以萬事顧不得﹐只要保全這个在﹐扶持這个尊﹐此𨿽是第二等說話﹐然見得這个透﹐還算五分久。

銛矛而秫挺﹐金矢而稭弓﹐𨿽有周官之法度﹐而無奉行之人﹐典訓謨訓何益哉﹖

二帝三王功業﹐原不難做﹐只是人不曾理會。譬之遙望萬丈髙峯﹐何等巍峨﹐他地步原自逶迆﹐上面亦不陡峻﹐不信只小試一試便見得。

洗漆以油﹐洗污以灰﹐洗油以膩﹐去小人以小人﹐此古今妙手也。昔人明此意者幾﹖故以君子去小人﹐正治之法也。正治是堂堂之陣﹐妙手是玄玄之機。玄玄之機﹐非聖人不能用也。

吏治不但錯枉去慵懦無用之人﹐淸仕路之最急者。長厚者誤國蠹民﹐以相培植﹐柰何﹖

余佐司寇日﹐有罪人情極可恨﹐而法無以加者﹐司官曲擬重條﹐余不可。司官曰「非私惡也﹐以懲惡耳。」余曰「謂非私惡誠然﹐謂非作惡可乎﹖君以公惡輕重法﹐安知他日無以私惡輕重法者乎﹖刑部只有个法字﹐刑官只有个執宇﹐君其愼之﹗」

有聖人於此﹐與十人論爭﹐聖人之論是矣﹐十人亦各是己論以相持﹐莫之能下。旁觀者至有是聖人者﹐有是十人者﹐莫之能定。必有一聖人至﹐方是聖人之論﹔而十人者﹐旁觀者﹐又未必以後至者爲聖人﹐又未必是聖人之是聖人也﹐然則是非將安取決哉﹖昊天詩人﹐怨王惑於邪謀﹐不能斷以從善。噫﹗

彼王也﹐未必不以邪謀爲正謀﹐爲先民之經﹐爲大猶之程。當時在朝之臣﹐又安知不謂大夫爲邪謀﹐爲邇言也﹖是故執兩端而用中﹐必聖人在天子之位﹐獨斷堅持﹐必聖人居父師之尊﹐誠格意孚﹐不然人各有口﹐人各有心﹐在下者多指亂視﹐在上者蓄疑敗謀﹐孰得而禁之﹖孰得而定之﹖

易衰歇而難奮發者﹐我也。易懶散而難振作者﹐眾也。易壞亂而難整飭者﹐事也。易蠱敝而難久當者﹐物也。此所以治日常少﹐而亂日常多也。故爲政要鼓舞不倦﹐綱常張﹐紀常理。

濫準﹑株連﹑差拘﹑監禁﹑保押﹑淹久﹑解審﹑照提﹐此八者﹐獄情之大忌也﹐仁人之所隱也。居官者愼之。

養民之政﹐孟子云「老者衣帛食肉﹐黎民不饑不寒。」韓子云「鰥寡孤獨廢疾者皆有養也。」教民之道﹐孟子云「使契爲司徒﹐教以人倫﹐父子有親﹐君臣有義﹐夫婦有別﹐長幼有序﹐朋友有信。放勛曰﹕『勞之來之﹐匡之直之﹐輔之翼之﹐使自得之﹐又從而振徳之。』」《洪範》曰「無偏無陂﹐遵王之義﹔無有作好﹐遵王之道﹔無有作惡﹐遵王之路﹔無偏無黨﹐王道蕩蕩﹔無黨無偏﹐王道平平﹔無反無側﹐王道正直。會其有極﹐歸其有極。」予每三復斯言﹐汗輒浹背﹔三嘆斯語﹐淚便交頤。嗟夫﹗今之民非古之民乎﹖今之道非古之道乎﹖抑世變若江河﹐世道終不可反乎﹖爵祿事勢視古人有何靳嗇﹖俾六合景象若斯﹐辱此七尺之軀﹐靦面萬民之上矣。

智慧長於精神﹐精神生於喜悅﹐喜悅生於歡愛。故責人者﹐與其怒之也﹐不若教之﹔與其教之也﹐不若化之。從容寬大﹐諒其所不能而容其所不及﹐恕其所不知而體其所不欲﹐隨事講說﹐隨時開諭。彼樂接引之誠而喜於所好﹐感督責之寬而愧其不材﹐人非木石﹐無不長進。故曰「敬敷五教在寬。」又曰「無忿疾於頑。」又曰「匪怒伊教。」又曰「善誘人。」今也不令而責之豫﹐不言而責之意﹐不明而責之諭﹐未及令人﹐先懷怒意﹐梃詬恣加﹐旣罪矣而不詳其故﹐是兩相仇﹑兩相苦也﹐智者之所笑而有量者之所羞也。爲人上者切宜戒之。

徳立行成了﹐論不得人之貴賤﹑家之富貧﹑分之尊卑。自然上下格心﹐大小象指﹐歷山耕夫有甚威靈气焰﹖故曰「默而成之﹐不言而信﹐存乎徳行。」

寬人之惡者﹐化人之惡者也﹔激人之過者﹐甚人之過者也。

五刑不如一恥﹐百戰不如一禮﹐萬勸不如一悔。

舉大事﹐動眾情﹐必協眾心而後濟。不能盡協者﹐須以誠意格之﹐懇言入之。如不格不入﹐須委曲以求濟事。不然彼其气力智術足以撼眾而敗吾之謀﹐而吾又以直道行之﹐非所以成天下之務也。古之人神謀鬼謀﹐以卜以筮﹐豈眞有惑於不可知哉﹖定眾志也﹐此濟事之微權也。

世間萬物皆有欲﹐其欲亦是天理人情。天下萬世公共之心﹐每憐萬物有多少不得其欲處﹐有餘者盈溢於所欲之外而死﹐不足者奔走於所欲之內而死﹐二者均﹐俱生之道也。常思天地生許多人物﹐自足以養之﹐然而不得其欲者﹐正緣不均之故耳。此無天地不是處﹐宇宙內自有任其責者。是以聖王治天下不說均就說平﹐其均平之術只是絜矩﹐絜矩之方﹐只是个同好惡。

做官都是苦事﹐爲官是苦人﹐官職髙一步﹐責任便大一步﹐憂勤便增一步。聖人胼手胝足﹐勞心焦思﹐惟天下之安而後樂﹐是樂者﹐樂其所苦者也。眾人快欲適情﹐身尊家潤﹐惟富貴之得而後樂﹐是樂者﹐樂其所樂者也。

法有定而持循之不易﹐則下之耳目心志習而上逸。無定﹐則上之指授口頰煩而下亂。

世人作無益事常十九﹐論有益惟有暖衣﹑飽食﹑安居﹑利用四者而已。臣子事君親﹐婦事夫﹐弟事兄﹐老慈幼﹐上惠下﹐不出乎此。《豳風》一章﹐萬世生人之大法﹐看他舉動﹐種種皆有益事。

天下之事﹐要其終而後知。君子之用心﹑君子之建立﹐要其成後見事功之濟否。可柰庸人俗識﹐讒夫利口﹐君子才一施設輒生議論﹐或附會以誣其心﹐或造言以甚其過﹐是以志趣不堅﹑人言是卹者輒灰心喪气﹐竟不卒功。識見不眞﹑人言是聽者輒罷居子之所爲﹐不使終事。鳴呼﹗大可憤心矣。古之大建立者﹐或利於千萬世而不利於一時﹐或利於千萬人而不利於一人﹐或利於千萬事而不利於一事。其有所費也似貪﹐其有所勞也似虐﹐其不避嫌也易以招摘取議。及其成功而心事如靑天白日矣﹐柰之何鑠金銷骨之口奪未竟之施﹐誣不白之心哉﹖嗚呼﹗英雄豪傑冷眼天下之事﹐袖手天下之敝﹐付之長吁冷笑﹐任其腐潰決裂而不之理﹐玩日月﹐尸位素餐而苟且目前以全軀保妻子者豈得已哉﹖蓋懼此也。

變法者變時勢不變道﹐變枝葉不變本。吾怪夫後之議法者偶有意見﹐妄逞聰明﹐不知前人立法千思萬慮而後決。後人之所以新奇自喜﹐皆前人之所熟思而棄者也﹐豈前人之見不及此哉﹗

鰥寡孤獨﹑疲癃殘疾﹑顚連無告之失所者﹐惟冬爲甚。故凡詠紅鑪錦帳之歡﹑忘雪夜呻吟之苦者﹐皆不仁者也。

天下之財﹐生者一人﹐食者九人﹔興者四人﹐害者六人。其涷餒而死者﹐生之人十九﹐食之人十一。其飽暖而樂者﹐害之人十九﹐興之人十一。嗚呼﹗可爲傷心矣。三代之政行﹐寧有此哉﹗

居生殺予奪之柄﹐而中姦細之術以陷正人君子﹐是受顧之刺客也。傷我天道﹐殃我子孫﹐而爲他人快意﹐愚亦甚矣。愚嘗戲謂一友人曰「能辱能榮﹐能殺能生﹐不當爲人作荊卿。」友人謝曰「此語可爲當路藥石。」

秦家得罪於萬世﹐在變了井田上。春秋以後井田已是十分病民了﹐但當復十一之舊﹐正九一之界﹐不當一變而爲阡陌。後世厚取重斂﹐與秦自不相干。至於貧富不均﹐開天下奢靡之俗﹐生天下竊劫之盜﹐廢比閭族黨之法﹐使後世十人九貧﹐死於饑寒者多有﹐則壞井田之禍也。三代井田之法﹐能使家給人足﹑俗儉倫明﹑盜息訟簡﹐天下各得其所。只一復了井田﹐萬事俱理。

赦何爲者﹖以爲冤邪﹐當罪不明之有司﹔以爲不冤邪﹐當報無辜之死恨。聖王有大慶𨿽枯骨罔不蒙恩。今傷者傷矣﹐死者死矣﹐含憤鬱鬱莫不欲仇我者速罹於法以快吾心﹐而乃赦之﹐是何仁於有罪而不仁於於無辜也。將殘賊幸赦而屢逞﹐善良聞赦而傷心﹐非聖王之政也。故聖王眚災宥過不待慶時﹐其刑故也不論慶時﹐夫是之謂大公至正之道。而不以一時之喜濫恩﹐則法執而小人懼﹐小人懼則善良得其所。

廟堂之上聚議者﹐其虛文也。當路者持不虛之成心﹐循不可廢之故事﹐特借羣在以示公耳。是以尊者嚅囁﹐卑者惟諾﹐移日而退。巧於逢迎者觀其頤指意向而極口稱道﹐他日驟得殊榮﹔激於公直者知其無益有害而奮色極言﹐他日中以奇禍。

近世士風大可哀已。英雄豪傑本欲爲宇宙樹立大綱常﹑大事業﹐今也﹐驅之俗套﹐繩以虛文﹐不俯首吞聲以從﹐惟有引身而退耳。是以道徳之士遠引髙蹈﹐功名之士以屈養伸。彼在上者倨傲成習﹐看下面人皆王順長息耳。

今四海九州島之人﹐郡異風﹐鄕殊俗﹐道徳不一故也。故天下皆守先王之禮﹐事上接下﹐交際往來﹐揆事宰物﹐率遵一个成法﹐尙安有詆笑者乎﹖故惟守禮可以笑人。

凡名器服飾﹐自天子而下庶人而上﹐各有一定籌差﹐不可僭逼。上太殺是謂逼下﹐下太隆是謂僭上﹐先王不裁抑以逼下也﹐而下不敢僭。

禮與刑二者常相資也﹐禮先刑後﹐禮行則刑措﹐刑行則禮衰。

官貴精不貴多﹐權貴一不貴分。大都之內﹐法令不行﹐則官多權分之故也﹐故萬事俱馳。

名器於人無分毫之益﹐而國之存亡﹑民之死生於是乎系。是故冕非暖於綸巾﹐黃瓦非堅於白屋﹐別等威者非有利於身﹐受跪拜者非有益於己﹐然而聖王重之者﹐亂臣賊子非此無以防其漸而示之殊也。是故𨿽有大姦惡﹐而以區區之名分折之﹐莫不失辭喪气。吁﹗名器之義大矣哉﹗

今之用人﹐只怕無去處﹐不知其病根在來處。今之理財﹐只怕無來處﹐不知其病根在去處。

用人之道﹐貴當其才﹔理財之道﹐貴去其蠹。人君以識深慮遠者謀社稷﹐以老成持重者養國脈﹐以振勵明作者起頹敝﹐以通時達變者調治化﹐以秉公持正者寄鈞衡﹐以燭姦嫉邪者爲按察﹐以厚下愛民者居守牧﹐以智深勇沈者典兵戎﹐以平恕明允者治刑獄﹐以廉靜綜核者掌會計﹐以惜恥養徳者司教化﹐則用人當其才矣。宮妾無慢棄之帛﹐殿廷無金珠之玩﹐近侍絕賄賂之通﹐寵幸無不貲之賞﹐臣工嚴貪墨之誅﹐迎送懲威福之濫﹐工商重淫巧之罰﹐眾庶謹僭奢之戒﹐遊惰杜幸食之門﹐緇黃示誑誘之罪﹐倡優就耕織之業﹐則理財得其道矣。

古之官人也擇而後用﹐故其考課也常恕。何也﹖不以小過棄所擇也。今之官人也用而後擇﹐郤又以姑息行之﹐是無擇也﹐是容保姦回也。豈不渾厚﹖哀哉萬姓矣﹗

世無全才久矣﹐用人者各因其長可也。夫目不能聽﹐耳不能視﹐鼻不能食﹐口不能臭﹐勢也。今之用人不審其才之所堪﹐資格所及﹐雜然授之。方司會計﹐輒理刑名﹔旣典文銓﹐又握兵柄。養之不得其道﹐用之不當其才﹐受之者但悅美秩而不自量。以此而求濟事﹐豈不難哉﹗夫公綽但宜爲老而裨諶不可謀邑﹐今之人才豈能倍蓰古昔﹖愚以爲學校養士﹐科目進人﹐便當如溫公條議﹐分爲數科﹐使各學其才之所近﹐而質性英發能奮眾長者特設全才一科﹐及其授官﹐各任所長。夫資有所近﹐習有所通﹐施之政事﹐必有可觀。蓋古者以仕學爲一事﹐今日分體用爲兩截。窮居艸澤﹐止事詞章﹔一入廟廊﹐方學政事。𨿽有明敏之才﹐英達之識﹐豈能觀政數月便得每事盡善﹖不免鹵莽施設﹐鶻突支吾。苟不大敗﹐輒得遷升。以此用人﹐𨿽堯舜不治。夫古之明體也養適用之才﹐致君澤民之術固已熟於畎畝之中﹐苟能用我者﹐執此以往耳。今之學校﹐可爲流涕矣。

官之所居曰任﹐此意最可玩。不惟取責仕負之義﹐任者﹐任也。聽其便宜信任而責成也。若牽制束縛﹐非任矣。

之言直之九重﹐臺省以之爲藏否﹐部院以之爲進退﹐世道大可恨也。或訝之。愚曰「天子之用捨托之吏部﹐吏部之賢不肖托之撫按﹐撫按之耳目托之兩司﹐兩司之心腹托之守令﹐守令之見聞托之皂快﹐皂快之采訪托之他邑別邵之皂快。彼其以恩仇爲是非﹐以謬妄爲情實﹐以前令爲後宮﹐以舊愆爲新過﹐以小失爲大辜﹐密報密收﹐信如金石﹔愈僞愈詳﹐獲如至寶。謂夷﹑由污﹐謂蹻﹑跖廉﹐往往有之。而撫按據以上聞﹐吏部據以黜陟。一吏之榮辱不足惜﹐而奪所愛以失民望﹐培所恨以滋民殃﹐好惡拂人甚矣。

居官有五要﹕「休錯問一件事﹐休屈打一个人﹐休妄費一分財﹐休輕勞一夫力﹐休苟取一文錢。」

吳越之戰利用智﹐羌胡之戰利用勇。智在相機﹐勇在養气。相機者務使鬼神不可知﹐養气者務使身家不肯顧﹐此百姓之道也。

兵以死使人者也。用眾怒﹐用義怒﹐用恩怒。眾怒仇在萬姓也﹐湯武之師是已。義怒以直攻曲也﹐三軍縞素是已。恩怒感淚思奮也﹐李牧犒三軍﹐吳起同甘苦是已。此三者﹐用人之心﹐可以死人之身﹐非是皆彊驅之也。猛虎在前﹐利兵在後﹐以死毆死﹐不戰安之﹖然而取勝者幸也﹐敗與潰者十九。

寓兵於農﹐三代聖王行之甚好﹐家家知耕﹐人人知戰﹐無論卽戎﹐亦可弭盜﹐且經數十百年不用兵。說用兵﹐才用農十分之一耳。何者﹖有不道之國則天子命曰「某國不道﹐某方伯連師討之。」天下無與也﹐天下所以享兵農未分之利。春秋以後﹐諸侯日尋干戈﹐農胥變而爲兵﹐捨穡不事則吾國貧﹐因糧於敵則他國貧。與其農胥變而兵也﹐不如兵農分。

凡戰之道﹐貪生者死﹐忘死者生﹐狃勝者敗﹐恥敗者勝。

疏法勝於密心﹐寬令勝於嚴主。

天下之事倡於作俑而濫於助波鼓焰之徒﹐至於大壞極敝﹐非截然毅然者不能救。於是而猶曰循舊安常﹐無更張以拂人意﹐不知其可也。

在上者能使人忘其尊而親之﹐可謂盛徳也已。因偶然之事﹐立不變之法﹔懲一夫之失﹐苦天下之人。法莫病於此矣。近日建白﹐往往而然。

禮繁則難行﹐卒成廢閣之書﹔法繁則易犯﹐益甚決裂之罪。

爲堯舜之民者逸於堯舜之臣﹐唐﹑虞世界全靠四嶽﹑九官﹑十二牧﹐當時君民各享無爲之業而已。臣勞之系於國家也﹐大哉﹗是故百官逸則君勞﹐而天下不得其所。

治世用端人正士﹐衰世用庸夫俗子﹐亂世用憤夫佞人。憸夫佞人盛﹐而英雄豪傑之士不伸。夫惟不伸也﹐而奮於一伸﹐遂至於亡天下。故明主在上必先平天下之情﹐將英雄豪傑服其心志﹐就我羈掗﹐不蓄其奮而使之逞。

天下之民皆朝廷之民﹐皆天地之民﹐皆吾民。

愈上則愈聾瞽﹐其壅蔽者眾也。愈下則愈聰明﹐其見聞者眞也故論見聞則君之知不如相﹐相之知不如監司﹐監司之知不如守令﹐守令之知不如民。論壅蔽﹐則守令蔽監司﹐監司蔽相﹐相蔽君。惜哉﹗愈下之眞情不能使愈上者聞之也。

周公是一部活《周禮》﹐世只有周公不必有《周禮》﹐使周公而生於今﹐寧一一用《周禮》哉﹗愚謂有周公𨿽無《周禮》可也﹐無周公𨿽無《周禮》可也。

民鮮恥可以觀上之徳﹐民鮮畏可以觀上之威﹐更不須求之民。

民情甚不可郁也。防以郁水﹐一則漂屋推山﹔炮以郁火﹐一發則碎石破木。桀﹑紂郁民情而湯﹑武通之﹐此存亡之大機也。有天下者之所夙夜孜孜者也。

天之生民非爲君也﹐天之立君以爲民也﹐柰何以我病百姓﹖夫爲君之道無他﹐因天地自然之利而爲民開尋撙節之﹐因人生固有之性而爲民倡率裁制之﹐足其同欲﹐去其同惡﹐凡以安定之使無失所﹐而後立君之意終矣。豈其使一人肆於民上而剝天下以自奉哉﹖嗚呼﹗堯舜其知此也夫。

三代之法﹐井田﹑學校﹐萬世不可廢。世官﹑封建﹐廢之已晚矣。此難與不思者道。

聖王同民心而出治道﹐此成務者之要言也。夫民心之難同久矣。欲多而見鄙﹐聖王識度豈能同之﹖噫﹗治道以治民也﹐治民而不同之﹐其何能從﹖卽從﹐其何能久﹖禹之戒舜曰「罔咈百姓以從己之欲。」夫舜之欲豈適己自便哉﹖以爲民也﹐而曰「罔咈。」盤庚之遷殷也﹐再四曉譬﹔武王之伐紂也﹐三令五申。必如此而後事克有濟。故曰「專欲難成﹐眾怒難犯。」我之欲未必非﹐彼之怒未必是﹐聖王求以濟事﹐則知專之不勝眾也﹐而不動聲色以因之﹐明其是非以悟之﹐陳其利害以動之﹐待其心安而意順也﹐然後行之。是謂以天下人成天下事﹐事不勞而底績。𨿽然﹐亦有先發後聞者﹐亦有不謀而斷者﹐有擬議已成﹐料度已審﹐疾雷迅電而民不得不然者。此特十一耳﹑百一耳﹐不可爲典則也。

人君有欲﹐前後左右之幸也。君欲一﹐彼欲百﹐致天下亂亡﹐則一欲者受禍﹐而百欲者轉事他人矣。此古今之明﹐而有天下者之所當悟也。

平之一字極有意味﹐所以至治之世只說个天下平。或言「水無髙下﹐一經流注無不得平。」曰「此是一味平了。世間千種人﹐萬般物﹐百樣事﹐各有分量﹐各有差等﹐只各安其位而無一毫拂淚不安之意﹐這便是太平。如君說則是等尊卑貴賤小大而齊之矣﹐不平莫大乎是。

國家之取士以言也﹐固將曰言如是行必如是也。及他日效用﹐舉背之矣。今閭閆小民立片紙﹐憑一人﹐終其身執所書而責之不敢二﹐何也﹖我之所言﹐昭然在紙筆間也﹐人已據之矣。吁﹗執卷上數千言﹐憑滿闈之士大夫﹐且播之天下﹐視小民片紙何如﹖柰之何吾資之以進身﹐人君資之以進人﹐而自處於小民之下也哉﹖噫﹗無怪也。彼固以空言求之﹐而終身不復責券也。

漆器之諫﹐非爲舜憂也﹐憂天下後世極欲之君自此而開其萌也。天下之勢﹐無必有﹐有必文﹐文必靡麗﹐靡麗必亡。漆器之諫﹐愼其有也。

矩之不可以不直方也﹐是萬物之所以曲直斜正也。是故矩無言而萬物則之無毫髮違﹐直方也。哀哉﹗爲政之徒言也。暑之將退也先燠﹐天之將旦也先晦。投丸於壁﹐疾則內射﹐物極則反﹐不極則不反也。故愚者惟樂其極﹐智者先懼其反。然則否不害於極﹐泰極其可懼乎﹗

余每食𨿽無肉味﹐而蔬食菜嘗足。因嘆曰「嗟夫﹗使天下皆如此而後盜可誅也。」枵腹菜色﹐盜亦死﹐不盜亦死。夫守廉而俟死﹐此士君子之所難也。柰何以不能士君子之行而遂誅之乎﹖此富民爲王道之首務也。

窮寇不可追也﹐遁辭不可攻也﹐貧民不可威也。

無事時埋藏許多小人﹐多事時識破了許多君子。

法者﹐禦世宰物之神器﹐人君本天理人情而定之﹐人君不得與﹔人臣爲天下萬世守之﹐人臣不得與。譬之執圭捧節﹐奉持惟謹而已。非我物也﹐我何敢私﹖今也不然﹐人藉之以濟私﹐請托公行﹔我藉之以巿恩﹐聽從如。而辯言亂政之徒又借曰長厚﹑曰慈仁﹑曰報徳﹑曰崇尊。夫長厚慈仁當施於法之所不犯﹐報徳崇尊當求諸己之所得爲﹐柰何以朝廷公法徇人情﹑伸己私哉﹖此大公之賊也。

治世之大臣不避嫌﹐治世之小臣無橫議。

姑息之禍甚於威嚴﹐此不可與長厚者道。

卑卑世態﹐裊裊人情﹐在下者工不以道之悅﹐在上者悅不以道之工。奔走揖拜之日多﹐而公務塡委﹔簡書酬酢之文盛﹐而民事罔聞。時光只有此時光﹐精神只有此精神﹐所專在此﹐則所疏在彼。朝廷設官本勞己以安民﹐今也憂民以相奉矣。

天下存亡系人君喜好﹐鶴乘軒﹐何損於民﹖且足以亡國﹐而況大於此者乎﹖

動大眾﹐齊萬民﹐要主之以慈愛﹐而行之以威嚴﹐故曰「威克厥愛。」又曰「一怒而安天下之民。」若姑息寬緩﹐煦煦沾沾﹐便是婦人之仁﹐一些事濟不得。

爲政以徇私﹑弭謗﹑違道﹑幹譽爲第一恥﹐爲人上者自有應行道理﹐合則行﹐不合則去。若委曲遷就﹐計利慮害﹐不如奉身而退。孟子謂枉尺直尋﹐不可推起來。𨿽枉一寸﹐直千尺﹐恐亦未可也。或曰「處君親之際﹐恐有當枉處。」曰「當枉則不得謂之枉矣﹐是謂權以行經﹐畢竟是直道而行。」

「與其殺不辜﹐寧失不經。」此舜時獄也。以舜之聖﹐臯陶之明﹐聽比屋可封之民﹐當淳朴未散之世﹐宜無不得其情者﹐何疑而有不經之失哉﹖則知五聽之法不足以盡民﹐而疑獄難決自古有之﹐故聖人寧不明也而不忍不仁。今之決獄輒恥不明而以臆度之見﹑偏主之失殺人﹐大可恨也。夫天道好生﹐鬼神有知﹐柰何爲此﹖故寧錯生了人﹐休錯殺了人。錯生則生者尙有悔過之時﹐錯殺則我亦有殺人之罪。司刑者愼之。

大纛髙牙﹐鳴金奏管﹐飛旌捲蓋﹐淸道唱騶﹐輿中之人志驕意得矣。蒼生之疾苦幾何﹖職業之修廢幾何﹖使無愧於心焉﹐卽匹馬單車﹐如聽鈞天之樂。不然是益厚吾過也。婦人孺子豈不驚炫﹐恐有道者笑之。故君子之車服儀從足以辧等威而已﹐所汲汲者固自有在也。

徇情而不廢法﹐執法而不病情﹐居官之妙悟也。聖人未嘗不屐正奉公﹐至其接人處事大段圓融渾厚﹐是以法紀不失而人亦不怨。何者﹖無躁急之心而不狃一切之術也。

寬簡二字﹐爲政之大體。不寬則威令嚴﹐不簡則科條密。以至嚴之法繩至密之事﹐是謂煩苛暴虐之政也。困己憂民﹐明王戒之。

世上沒个好做底官﹐𨿽抱關之吏﹐也須夜行早起﹐方爲稱職。才說做官好﹐便不是做官的人。

罪不當笞﹐一朴便不是﹔罪不當怒﹐一叱便不是。爲人上者愼之。

君子之事君也﹐道則直身而行﹐禮則鞠躬而盡﹐誠則開心而﹐禍福榮辱則順命而受。

獘端最不可開﹐獘風最不可成。禁獘端於未開之先易﹐挽獘風於旣成之後難。識獘端而絕之﹐非知者不能﹔疾獘風而挽之﹐非勇者不能。聖王在上﹐誅開獘端者以徇天下﹐則獘風自革矣。

避其來銳﹐擊其惰歸﹐此之謂大智﹐大智者不敢常在我。擊其銳﹐避其惰歸﹐此之謂神武﹐神武者心服常在人。大智者可以常戰﹐神武者無俟再戰。

禦眾之道﹐賞罰其小者﹐賞罰小﹐則大者勸懲﹔甚者﹐賞罰甚者費省而人不驚﹔明者﹐人所共知﹔公者﹐不以己私。如是𨿽百萬人可爲一將用﹐不然必勞﹑必費﹑必不行﹐徒多賞罰耳。

爲政要使百姓大家相安﹐其大利害當興革者不過什一﹐外此只宜行所無事﹐不可有意立名建功以求烜赫之譽。故君子之建白﹐以無智名勇功爲第一。至於雷厲風行﹐未嘗不用﹐譬之天道然﹐以沖和鎭靜爲常﹐疾風迅雷間用之而已。

罰人不盡數其罪﹐則有餘懼﹔賞人不盡數其功﹐則有餘望。

匹夫有不可奪之志﹐𨿽天子亦無可柰何。天子但能令人死﹐有視死如飴者﹐而天子之權窮矣。然而竟令之死﹐是天子自取過也。不若容而遂之﹐以成盛徳。是以聖人體羣情﹐不敢奪人之志﹐以傷天下之心﹐以成己之惡。

臨民要莊謹﹐卽近習門吏起居常侍之間﹐不可示之以可慢。

聖王之道以簡爲先﹐其繁者﹐其簡之所不能者也。故惟簡可以淸心﹐惟簡可以率人﹐惟簡可以省人己之過﹐惟簡可以培壽命之原﹐惟簡可以養天下之財﹐惟簡可以不耗天地之气。

聖人不以天下易一人之命﹐後世乃以天下之命易一身之尊﹐悲夫﹗吾不知得天下將以何爲也。

聖君賢相在位﹐不必將在朝小人一网盡去之﹐只去元惡大姦﹐每種芟其甚者一二﹐示吾意向之所在。彼羣小眾邪與中人之可惡者莫不回心向道﹐以逃吾之所去﹐舊惡掩覆不暇﹐新善積累不及﹐而何敢怙終以自溺邪﹖故舉臯陶﹐不仁者遠﹔去四凶﹐不仁者亦遠。

有一種人﹐以姑息匪人巿寬厚名﹔有一種人﹐以毛舉細故巿精明名﹐皆偏也。聖人之寬厚不使人有所恃﹐聖人之精明不使人無所容﹐惇大中自有分曉。

申﹑韓亦王道之﹐聖人何嘗廢刑名不綜核﹖四凶之誅﹐舜之申﹑韓也﹔少正卯之誅﹐侏儒之斬﹐三都之墮﹐孔子之申﹑韓也。卽雷霆霜雪﹐天亦何嘗不申﹑韓哉﹖故慈父梃詬﹐愛肉有鍼石。

三千三百﹐聖人靡文是尙而勞苦是甘也。人心無所存屬則惡念潛伏﹐人身有所便安則惡行滋長。禮之繁文使人心有所用而不得他適也﹐使人觀文得情而習於善也﹐使人勞其筋骨手足而不偸慢以養其淫也﹐使彼此相親相敬而不傷好以起爭也﹐是範身聯世制欲已亂之大防也。故曠達者槳於簡便﹐一決而潰之則大亂起。後世之所謂禮者則異是矣﹐先王情文廢無一在而乃習容止﹐多揖拜﹐寀顏色﹐柔聲气﹐工頌諛﹐艷交遊﹐密附耳躡足之語﹐極籩豆筐之費﹐工書刺候問之文﹐君子所以深疾之﹐欲一洗而入於崇眞尙簡之歸﹐是救俗之大要也。𨿽然﹐不講求先王之禮而一入於放達﹐槳有簡便﹐欠而不流於西晉者幾希。

在上者無過﹐在下者多過。非在上者之無過﹐有過而人莫敢言。在下者非多過﹐誣之而人莫敢辯。夫惟使人無心言﹐然後爲上者眞無過﹔使人心服﹐而後爲下者眞多過也。

爲政者貴因時。事在當因﹐不爲後人開無故之端﹔事在當革﹐不爲後人長不救之禍。

夫治水者﹐通之乃所以窮之﹐塞之乃所以決之也。民情亦然。故先王引民情於正﹐不裁於法。法與情不俱行﹐一存則一亡。三代之得天下﹐得民情也﹔其守天下也﹐調民情也。順之而使不拂﹐節之而使不過﹐是謂之調。

治道之衰﹐起於文法之盛﹔獘蠹之滋﹐始於簿書之繁。彼所謂文法簿書者﹐不但經生黔首懵不見聞﹐卽有司專職﹐亦未嘗檢閱校勘。何者﹖千宗百架﹐鼠蠹雨浥﹐或一事反復異同﹐或一時互有可否。後欲遵守﹐何所適從﹖只爲積年老猾媒利巿權之資耳﹐其實於事體無裨﹐獘蠹無損也。嗚呼﹗百家之言不火而道終不明﹐後世之文法不省而世終不治。

六合都是情世界﹐惟朝堂官府爲法世界﹐若也只徇情﹐世間更無處覓公道。

進賢舉才而自以爲恩﹐此斯世之大惑也。退不肖之怨﹐誰其當之﹖失賢之罪﹐誰其當之﹖奉君之命﹐盡己之職﹐而公法廢於私恩﹐舉世迷焉﹐亦可悲矣。

進言有四難﹕「審人﹑審己﹑審事﹑審時。」一有未審﹐事必不濟。

法不欲驟變﹐驟變𨿽美﹐駭人耳目﹐議論之媒也。法不欲硬變﹐硬變𨿽美﹐拂人心志﹐矯抗之藉也。故變法欲詳審﹐欲有漸﹐欲不動聲色﹐欲同民心而與之反復其議論。欲心如靑天白日﹐欲獨任躬行不令左右惜其名以行胸臆。欲明且確﹐不可含糊﹐使人得持兩可以爲重輕。欲著實舉行﹐期有成效﹐無虛文搪塞﹐反貽實害。必如是而後法可變也。不然﹐寧仍舊貫而損益修舉之。無喜事﹐喜事人上者之僇也。

新法非十有益於前﹐百無慮於後﹐不可立也。舊法非於事萬無益﹐於理大有害﹐不可更也。要在文者實之﹐偏者救之﹐敝者補之﹐流者反之﹐怠廢者申明而振作之。此治體調停之中策﹐百世可循者也。

用三代以前見識而不迂﹐就三代以後家數而不俗﹐可以當國矣。

善處世者﹐要得人自然之情。得人自然之情﹐則何所不得﹖失人自然之情﹐則何所不失﹖不惟帝王爲然﹐𨿽二人同行﹐亦離此道不得。

夫坐法堂﹐厲聲色﹐侍列武卒﹐錯陳嚴刑﹐可生可殺﹐惟吾所欲爲而莫之禁﹐非不泰然得志也。俄而有狂士直言正色﹐詆過攻失﹐不畏尊嚴﹐則王公貴人爲之奪气。於斯時也﹐威非不足使之死也﹐理屈而威以劫之﹐則能使之死而不能使之服矣。大盜昏夜持利刃而加人之頸﹐人焉得而不畏哉﹖伸無理之威以服人﹐盜之類也﹐在上者之所恥也。彼以理伸﹐我以威伸﹐則彼之所伸者蓋多矣。故爲上者之用威﹐所以行理也﹐非以行勢也。

禮之一字﹐全是个虛文﹐而國之治亂﹑家之存亡﹑人之死生﹑事之成敗罔不由之。故君子重禮﹐非謂其能厚生利用人﹐而厚生利用者之所必賴也。

兵革之用﹐徳化之衰也。自古聖人亦甚盛徳﹐卽不過化存神﹐亦能久道成孚﹐使彼此相安於無事。豈有四夷不可講信修睦作鄰國邪﹖何至髙城深池以爲衛﹐堅甲利兵以崇誅﹐侈萬乘之師﹐靡數百萬之財以困民﹐塗百萬生靈之肝腦以角力﹐聖人之智術而止於是邪﹖將至愚極拙者謀之﹐其計豈出此下哉﹖若曰無可柰何不得不爾﹐無爲貴聖人矣。將干羽曲格﹑因壘崇降﹐盡虛語矣乎﹖夫無徳化可恃﹐無恩信可結﹐而曰去兵﹐則外夷交侵﹐內寇嘯聚﹐何以應敵﹖不知所以使之不侵不聚者﹐亦有道否也﹖古稱「四夷來王」﹐八蠻通道﹐越裳重譯﹐日月霜露之所照墮者莫不尊親﹐斷非虛語。苟於此而歲歲求之﹐日日講之﹐必有良法﹐何至因天下之半而爲此無可柰何之策哉﹗

事無定分則人人各諉其勞而萬事廢﹐物無定分則人人各滿其欲而萬物爭。分也者﹐物各付物﹐息人姦懶貪得之心﹐而使事得其理﹑人得其情者也。分定𨿽萬人不須交一言。此修齊治平之要務﹐二帝三王之所不能外也。

驕慣之極﹐父不能制子﹐君不能制臣﹐夫不能制妻﹐身不能自制。視死如飴﹐何威之能加﹖視恩爲玩﹐何惠之能益﹖不禍不止。故君子情盛不敢廢紀綱﹐兢兢然使所愛者知恩而不敢肆﹐所以生之也﹐所以全之也。

物理人情﹐自然而已。聖人得其自然者以觀天下﹐而天下之人不能逃聖人之洞察﹔握其自然者以運天下﹐而天下之人不覺爲聖人所斡旋。卽其軌物所繩於矯拂﹐然拂其人欲自然之私﹐而順其天理自然之公。故𨿽有倔彊錮蔽之人﹐莫不憬悟而馴服﹐則聖人觸其自然之機而鼓其自然之情也。

監司視小民然﹐待左右肅然﹐待寮寀溫然﹐待屬官侃然﹐庶幾乎得體矣。

自委質後﹐此身原不屬我。朝廷名分﹐爲朝廷守之。一毫貶損不得﹐非抗也﹔一毫髙亢不得﹐非卑也。朝廷法紀爲朝廷執之﹐一毫徇人不得﹐非固也﹔一毫任己不得﹐非葸也。

未到手時﹐嫌於出位而不敢學﹔旣到手時﹐迫於應酬而不及學。一世業官苟且﹐只於虛套搪塞﹐竟不嚼眞味﹐竟不見成功。𨿽位至三公﹐點檢眞足愧汗。學者思之。

今天下一切人﹑一切事﹐都是苟且做﹐尋不眞正題目。便認了題目﹐嘗不眞正滋味。欲望三代之治甚難。

凡居官﹐爲前人者﹐無干譽矯情立一切不可常之法以難後人﹔爲後人者﹐無矜能露迹爲一朝卽攺革之政以苦前人。此不惟不近人情﹐政體自不宜爾。若惡政獘規﹐不防攺圖﹐只是渾厚便好。

將古人心信今人﹐眞是信不過﹔若以古人至誠之道感今人﹐今人未必在豚魚下也。

泰極必有受其否者﹐否極必有受其泰者。故水一壅必決﹐水一決必涸。世道縱極﹐必有操切者出﹐出則不分賢愚﹐一番人受其敝。嚴極必有長厚者出﹐出則不分賢愚﹐一番人受其福。此非獨人事﹐气數固然也。故智者乘時因勢﹐不以否爲憂﹐而以泰爲俱。審勢相時﹐不決裂於一懲之後﹐而驟更以一切之法。昔有獵者入山﹐見騶虞以爲虎也﹐殺之﹐尋復悔。明日見虎以爲騶虞也﹐捨之﹐又復悔。主時勢者之過於所懲也﹐亦若是夫。

法多則遁情愈多﹐譬之逃者﹐入千人之羣則不可覓﹐入三人之羣則不可藏矣。

兵﹐陰物也﹔用兵﹐陰道也﹐故貴謀。不好謀不成。我之動定敵人不聞﹐敵之動定盡在我心﹐此萬全之計也。

取天下﹐守天下﹐只在一種人上加意念﹐一个字上做工夫。一種人是那个﹖曰民。一个字是甚麼﹖曰安。

禮重而法輕﹐禮嚴而法恕﹐此二者常相權也。故禮不得不嚴﹐不嚴則肆而入於法﹔法不得不恕﹐不恕則激而法窮。

夫禮也﹐嚴於婦人之守貞而疏於男子之縱欲﹐亦聖人之偏也。今輿隸僕僮皆有婢妾娼女﹐小童莫不淫狎﹐以爲丈夫之小節而莫之問﹐陵嫡失所﹐逼妾殞身者紛紛。恐非聖王之世所宜也﹐此不可不嚴爲之禁也。

西門疆尹河西﹐以賞勸民。道有遺羊﹐值五百﹐一人守而待。失者謝之﹐不受。疆曰「是義民也。」賞之千。其人喜﹐他日謂所知曰「汝遺金﹐我拾之以還。」所知者從之。以告疆曰「小人遺金一兩﹐某拾而還之。」疆曰「義民也。」賞之二金。其人愈益喜。曰「我貪﹐每得利則失名﹐今也名利兩得﹐何憚而不爲﹖」

篤恭之所發﹐事事皆純王﹐如何天下不平﹖或曰﹕才說所發﹐不動聲色乎﹖曰「日月星辰皆天之文章﹐風雷雨露皆天之政令﹐上天依舊篤恭在那里。篤恭﹐君子之無聲無臭也。無聲無臭﹐天之篤恭也。」

君子小人調停﹐則勢不兩立﹐畢竟是君子易退﹐小人難除。若攻之太慘﹐處之太激﹐是謂土障狂瀾﹐灰埋烈火。不若君子秉成而擇才以使之﹐任使不效﹐而次第裁抑之。我懸富貴之權而示之的曰「如此則富貴﹐不如此則貧賤。」彼小人者﹐不過得富貴耳﹐其才可以僨天下之事﹐亦可以成天下之功﹔可激之釀天下之禍﹐亦可養之興天下之利。大都中人十居八九﹐其大姦凶極頑悍者亦自有數。棄人於惡而迫之自棄﹐俾中人爲小人﹐小小人爲大小人﹐甘心抵死而不反顧者﹐則吾黨之罪也。噫﹗此難與君子道﹐三代以還﹐覆轍一一可鑑。此品題人物者所以先器識也。

當多事之秋﹐用無才之君子﹐不如用有才之小人。

肩天下之任者全要个气﹐禦天下之气者全要个理。

無事時惟有邱民好蹂踐﹐自吏卒以上﹐人人得而魚肉之。有事時惟有邱民難收拾﹐𨿽天子亦無躲避處﹐何況衣冠﹖此難與誦詩讀書者道也。

余居官有六自﹕「簿均徭先令自審﹐均地先令自丈﹐未完令其自限﹐紙贖令其自催﹐幹證催詞訟令其自拘﹐幹證拘小事令其自處。」鄕約亦往往行得去﹐官逸而事亦理﹐欠之可省刑罰。當今天下之民極苦官之繁苛﹐一與寬仁﹐其應如響。

自井田廢而竊劫始多矣。飽暖無資﹐饑寒難耐﹐等死耳。與其瘠僵於溝壑無人稱廉﹐不若苟活於旦夕未必卽犯。彼義士廉夫尙難責以餓死﹐而況種種貧民半於天下乎﹖彼膏粱文繡坐於法堂而嚴刑峻法以正竊劫之罪者﹐不患無人﹐所謂「哀矜而勿喜」者誰與﹖余以爲﹐衣食足而爲盜者﹐殺無赦﹔其迫於饑寒者﹐皆宜有以處之。不然罪有所由而獨誅盜﹐亦可愧矣。

余作《原財》一篇﹐有六生十二耗。六生者何﹖曰墾荒閒之田﹐曰通水泉之利﹐曰教農桑之務﹐曰招流移之民﹐曰當時事之宜﹐曰詳積貯之法。十二耗者何﹖曰嚴造飲之禁﹐曰懲淫巧之工﹐曰重遊手之罰﹐曰絕倡優劇戲﹐曰限在官之役﹐曰抑僭奢之俗﹐曰禁寺廟之建﹐曰戒坊第遊觀之所刻無益之書﹐曰禁邪教之倡﹐曰重迎送供張之罪﹐曰定學校之額﹑科舉之制﹐曰誅貪墨之使。語多憤世﹐其文不傳。

太和之气𨿽貫徹於四時﹐然炎徼以南常熱﹐朔方以北常寒姑無論﹐只以中土言之﹐純然暄燠而無一毫寒涼之气者﹐惟是五月半後﹑八月半前九十日耳。中間亦有夜用袷綿時。至七月而暑已處﹐八月而白露零﹐九月寒露霜降﹐亥子丑寅其寒無俟言矣。二三月後猶未脫綿﹐谷雨以後始得斷霜。四月已夏﹐猶謂淸和﹐大都嚴肅之气歲常十八﹐而艸木二月萌芽﹐十月猶有生意﹐乃生育長養不專在於暄燠﹐而嚴肅之中正所以操縱沖和之機者也。聖人之爲政也法天﹐當寬則用春夏﹐當嚴則用秋冬﹐而常持之體則於嚴威之中施長養之惠。何者﹖嚴不匱﹐惠易窮﹐威中之惠鼓舞人羣﹐惠中之惠驕馳眾志。子產相鄰﹐鑄刑書﹐誅彊宗﹐伍田疇﹐褚衣冠。及語子太叔﹐他日又曰子產眾人之母。孔子之爲政可考矣。彼沾沾煦煦﹐尙姑息以養民之惡﹐卒至廢馳玩遫﹐令不行﹐禁不止﹐小人縱恣﹐善良吞泣﹐則孔子之罪人也。故曰居上以寬爲本﹐未嘗以寬爲政。嚴也者﹐所以成其寬也。故懷寬心不宜任寬政﹐是以懦主殺臣﹐慈母殺子。

餘息而在溝壑﹐斗珠不如升糠﹔祼裎而臥冰雪﹐敗絮重於繡縠。舉世用人﹐皆珠縠之貴也。有甚髙品﹐有甚淸流﹖不適緩急之用﹐卽眞非所急矣。

盈天地間只靠二種人爲命﹐曰農夫﹑織婦。郤又沒人重他﹐是自戕其命也。

一代人才自足以成一代之治﹐旣養無術而用之者又非其人﹐無怪乎萬事不理也。

三代之後﹐治天下只求个不敢。不知其不敢者﹐皆苟文以應上也。眞敢在心﹐暗則足以盅國家﹐明之足以亡社稷﹐乃知不敢不足恃也。

古者國不易君﹐家不易大夫﹐故其治因民宜俗﹐立綱陳紀。百姓與己相安﹐然後從容漸漬﹐日新月盛﹐而治功成。故曰「必世後仁」﹐曰「欠道成化」。譬之天地不悠欠便成物不得。自封建變而爲郡懸﹐官無欠暖之席﹐民無盡識之官﹐施設未竟而讒隨之﹐建官未久而黜陟隨之。方朘熊蹯而奪之薪﹐方繅繭絲而截其緒。一番人至﹐一度更張。各有性情﹐各有識見。百姓聞其政令半不及理會﹐聽其教化尙未及信從﹐而新者卒至﹐舊政廢閣。何所信從﹖何所遵守﹖況加以監司之掣肘﹐制一幘而不問首之大小﹐都使之冠﹔制一衣而不問時之冬夏﹐必使之服。不審民情便否﹐先以書督責﹐卽髙才疾足之士﹐俄頃措置之功﹐亦不過目前小康﹐一事小補﹐而上以此爲殿最﹐下以此爲歡虞﹐嗚呼﹗傷心矣。先正有言﹐人不裏居﹐田不井授﹐𨿽欲言治﹐皆苟而已。愚謂建官亦然﹐政因地而定之﹐官擇人而守之﹐政善不得更張﹐民安不得易法。其多事擾民﹐任情變法﹐與惰政慢法者斥遂之﹐更其人不易其治﹐則郡懸賢於封建遠矣。

法之立也﹐體其必至之情﹐寬以自生之路﹐而後繩其逾分之私﹐則上有直色而下無心言。今也小官之俸不足供饔飧﹐偶受常例而輒以貪法罷之﹐是小官終不可設也。識體者欲廣其公而閉之私﹐而當事者又計其私﹐某常例﹑某從來也。夫寬其所應得而後罪其不義之取﹐與夫因有不義之取也遂儉於應得焉孰是﹖蓋倉官月糧一石而驛丞俸金歲七兩云。

順心之言易入也﹐有害於治﹔逆耳之言裨治也﹐不可於人。可恨也﹗夫惟聖君以逆耳者順於心﹐故天下治。

使馬者知地險﹐操舟者觀水勢﹐馭天下者察民情﹐此安危之機也。

宇內有三權﹕「天之權曰禍福﹐人君之權曰刑賞﹐天下之權曰褒貶。」禍福不爽﹐曰天道之淸平﹐有不盡然者﹐奪於气數。刑賞不忒﹐曰君道之淸平﹐有不盡然者﹐限於見聞﹐蔽於喜怒。褒貶不誣﹐日人道之淸平﹐有不盡然者﹐偏於愛憎﹐誤於聲。褒貶者﹐天之所恃以爲禍福者也﹐故曰「天視自我民視﹐天聽自我民聽。」君之所恃以爲刑賞者也﹐故曰「好人之所惡﹐惡人之所好﹐是謂拂人之性。」褒貶不可以不愼也﹐是天道﹑君道之所用也。一有作好作惡﹐是謂天之罪人﹐君之戮民。

而今當民窮財盡之時﹐動稱礦稅之害。以爲事干君父﹐諫之不行﹐總付無可柰何。吾且就吾輩安民節用以自便者言之。飲食入腹﹐三分銀用之不盡﹐而食前方丈﹐總屬暴殄﹐要他何用﹖僕隸二人﹐無三十里不肉食者﹐不程飯桌﹐要他何用﹖轎扛人夫﹐吏書馬匹﹐寬然有餘﹐而鼓吹旌旗﹐要他何用﹖下莞上簟﹐公座圍裙﹐盡章物采矣﹐而滿房鋪氈﹐要他何用﹖上司新到﹐須要參謁﹐而節壽之日﹐各州懸幣帛下程﹐充庭盈門﹐要他何用﹖前呼後擁﹐不減百人﹐巡捕聽事﹐不缺官吏﹐而司道府官交界送接﹐到處追隨﹐要他何用﹖隨巡司道﹐拜揖之外﹐張筵互款﹐期會不遑﹐而帶道文卷盡取擡隨﹐帶道書吏盡人跟隨﹐要他何用﹖官官如此﹐在在如此﹐民間節省﹐一歲盡多﹐此豈朝廷令之不得不如此邪﹖吾輩可以深省矣。

酒之爲害不可勝紀也﹐有天下者不知嚴酒禁﹐𨿽談教養﹐皆苟道耳。此可與畱心治道者道。

簿書所以防姦也﹐簿書愈多而姦愈黠﹐何也﹖千冊萬簿﹐何官經眼﹖不過爲左右開打點之門﹐廣刁難之計﹐爲下司增紙筆之孽﹐爲百姓添需索之名。舉世昏迷﹐了不經意﹐以爲當然﹐一細思之﹐可爲大笑。有識者裁簿書十分之九而上下相安﹐獘端自淸矣。

養士用人﹐國家存亡第一緊事﹐而今只當故事。

臣是臯﹑﹑稷﹑契﹐君自然是堯﹑舜﹐民自然是唐﹑虞。士君子當自責我是臯﹑﹑稷﹑契否﹖終日悠悠泄泄﹐只說吾君不堯﹑舜﹐弗俾厥後惟堯﹑舜﹐是誰之愧恥﹖吾輩髙爵厚祿﹐寧不遑汗。

惟有爲上底難﹐今人都容易做。

聽訟者要如天平﹐未稱物先須是對鍼﹐則稱物不爽。聽訟之時心不虛平﹐色態才有所著﹐中證便有趨向﹐況以辭示之意乎﹖當官先要愼此。

天下之勢﹐頓可爲也﹐漸不可爲也。頓之來也驟﹐漸之來也遠。頓之力在終﹐漸之力在始。

屋漏尙有十目十手﹐爲人上者﹐大庭廣眾之中﹐萬手千目之地﹐譬之懸日月以示人﹐分毫掩護不得﹐如之何弗愼﹖

事休問大家行不行﹐舊規有不有﹐只看義上協不協。勢不在我﹐而於義無害﹐且須勉從﹐若有害於義﹐卽有主之者﹐吾不敢從也。

有美意﹐必須有良法乃可行。有良法﹐又須有良吏乃能成。良吏者﹐本眞實之心﹐有通變之才﹐厲明作之政者也。心眞則爲民懇至﹐終始如一﹔才通則因地宜民﹐不狃於法﹔明作則禁止令行﹐察姦釐獘﹐如是而民必受福。故天下好事﹐要做必須實做﹐虛者爲之﹐則文具以擾人﹔不肖者爲之﹐則濟私以害政。不如不做﹐無損無益。

把天地間眞實道理作虛套子幹﹐把世間虛套子作實事干﹐吁﹗所從來久矣。非霹靂手段﹐變此錮習不得。

自家官靠別人做﹐只是不肯踏定腳跟挺身自拔﹐此縉紳第一恥事。若鐵錚錚底做將去﹐任他如何﹐亦有不顚躓僵僕時。縱教顚躓僵僕﹐也無可柰何﹐自是照管不得。

作「焉能爲有無」底人﹐以之居鄕﹐盡可容得。只是受一命之寄﹐便是曠一命之官﹔在一日之職﹐便是廢一日之業。況碌碌苟苟﹐久居髙華。唐﹑虞﹑三代課官是如此否﹖今以其不貪酷也而容之﹐以其善夤緣也而進之﹐國一無所賴﹐民一無所裨﹐而俾之貪位竊祿﹐此人何足責﹖用人者無辭矣。

近日居官﹐動說舊規﹐彼相沿以來﹐不便於己者悉去之﹐便於己者悉存之﹐如此﹐舊規百世不變。只將這念頭移在百姓身上﹐有利於民者悉修舉之﹐有害於民者悉掃除之﹐豈不是居官眞正道理。噫﹗利於民生者皆不便於己﹐便於己者豈能不害於民﹖從古以來﹐民生不遂﹐事故日多﹐其由可知己。

古人事業精專﹐志向果確﹐一到手便做﹐故孔子治魯三日而教化大行。今世居官﹐奔走奉承﹐簿書期會﹐不緊要底虛文﹐先占了大半工夫﹐況平日又無修政立事之心﹑急君愛民之志﹐蹉跎因循﹐但以浮泛之精神了目前之俗事。卽有志者﹐亦不過將正經職業帶修一二足矣。誰始此風﹖誰甚此風﹖誰當責任而不易此風﹖此三人之罪不止於罷黜矣。

做上官底只是要尊重﹐迎送欲遠﹐稱呼欲尊﹐拜跪欲恭﹐供具欲麗﹐酒席欲丰﹐騶從欲都﹐伺候欲謹。行部所至﹐萬人負累﹐千家愁苦﹐卽使於地方有益﹐蒼生所損已多。及問其職業﹐舉是譽文濫套﹐縱虎狼之吏胥騷擾傳郵﹐重瑣尾之文移督繩郡懸﹐括奇異之貨幣交結要津﹐習圓軟之容辭网羅聲譽。至生民疾苦﹐若聾瞽然。豈不驟貴躐遷﹐然而顯負君恩﹐陰觸天怒﹐吾黨恥之。

士君子到一个地位﹐就理會一个地位底職分﹐無逆料時之久暫而苟且其行﹐無期必人之用否而感忽其心。入門就心安志定﹐爲久遠之計。卽使不久於此﹐而一日在官﹐一日盡職﹐豈容一日苟祿尸位哉﹗

水以潤苗﹐水多則苗腐﹔膏以助焰﹐膏重則焰滅。爲治一寬﹐非民之福也。故善人百年始可去殺。天有四時﹐不能去秋。

古之爲人上者﹐不虐人以示威﹐而道法自可畏也﹔不卑人以示尊﹐而徳容自可敬也。脫勢分於堂階而居尊之休未嘗褻﹐見腹心於詞色而防檢之法未嘗疏。嗚呼﹗可想矣。

爲政以問察爲第一要﹐此堯舜治天下之妙法也。今人塞耳閉目只憑獨斷﹐以寧錯勿問﹐恐蹈耳軟之病﹐大可笑。此不求本原耳。吾心果明﹐則擇眾論以取中﹐自無偏聽之失。心一愚暗﹐卽詢嶽牧芻蕘﹐尙不能自決﹐況獨斷乎﹖所謂獨斷者﹐先集謀之謂也。謀非集眾不精﹐斷非一己不決。

治道只要有先王一點心﹐至於制度文爲﹐不必一一復古。有好古者﹐將一切典章文物都要反太古之初﹐而先王精意全不理會﹐譬之刻木肖人﹐形貌絕似﹐無一些精神貫徹﹐依然是死底。故爲政不能因民隨時﹐以寓潛移默化之機﹐輒紛紛更變﹐驚世駭俗﹐紹先復古﹐此天下之拙夫愚子也。意念𨿽佳﹐一無可取。

賞及淫人則善者不以賞爲榮﹐罰及善人則惡者不以罰爲辱。是故君子不輕施恩﹐施恩則勸﹔不輕動罰﹐動罰則懲。

在上者當愼無名之賞。眾皆借口以希恩﹐歲遂相沿爲故事。故君子惡苟恩。苟恩之人﹐顧一時﹐巿小惠﹐徇無厭者之情﹐而財用之賊也。

要知用刑本意原爲弼教﹐苟寬能教﹐更是聖徳感人﹐更見妙手作用。若只恃雷霆之威﹐霜雪之法﹐民知畏而不知愧﹐待無可畏時﹐依舊爲惡﹐何能成化﹖故畏之不如愧之﹐忿之不如訓之﹐遠之不如感之。

法者﹐一也。法曹者﹐執此一也。以貧富貴賤二之﹐則非法矣。或曰「親貴難與疏賤同法。」曰「是也﹐八議已別之矣。」八議之所不別而亦二之﹐將何說之辭﹖夫執天子之法而顧忌己之爵祿﹐以徇髙明而虐煢獨﹐如國法天道何﹖裂綱壞紀﹐摧善長惡﹐國必病焉。

治人治法不可相無﹐聖人竭耳目力﹐此治人也。繼之以規矩準繩﹑六律五音﹐此治法也。說者猶曰有治人無治法。然則治人無矣﹐治法可盡廢乎﹖夫以藏在盟府之空言﹐猶足以伏六百年後之霸主﹐而況法乎﹖故治天下者以治人立治法﹐法無不善﹔畱治法以待治人﹐法無不行。

君子有君子之長﹐小人有小人之長。用君子易﹐用小人難﹐惟聖人能用小人。用君子在當其才﹐用小人在制其毒。

只用人得其當﹐委任而責成之﹐不患天下不治。二帝三王急親賢﹐作當務之急第一事。

古之聖王不盡人之情﹐故下之忠愛嘗有餘。後世不然﹐平日君臣相與僅足以存體面而無可感之恩﹐甚或拂其心而壞待逞之志﹐至其趨大事﹑犯大難﹐皆出於分之不得已。以不得已之心供所不欲之役﹐𨿽臨時固結﹐猶死不親﹐而上之誅求責又復太過﹐故其空名積勢不足以鎭服人心而庇其身國。嗚呼﹗民無自然之感而徒迫於不得不然之勢﹐君無油然之愛而徒劫之不敢不然之威﹐殆哉﹗

古之學者﹐窮居而籌兼善之略。今也同爲僚殠﹐後進不敢問先達之事﹐右署不敢知左署之職。在我避侵職之嫌﹐在彼生望蜀之議。是以未至其地也不敢圖﹐旣至其地也不及習﹐急遽苟且﹐了目前之套數而已﹐安得樹可久之功﹐張無前之業哉﹖

百姓寧賤售而與民爲巿﹐不貴值而與官爲巿。故物滿於廛﹐貨充於肆﹐官求之則不得﹐益價而求之亦不得。有一官府欲采繒﹐知巿直﹐密使吏增直﹐得之。旣行﹐而商知其官買也﹐追之﹐已入公門矣。是商也﹐明日逃去。人謂商曰「此公物不虧值。」曰「吾非爲此公。今日得我一繒﹐他日責我無極。人人未必皆此公﹐後日未必猶此公也。減直何害﹖甚者經年不予直﹔遲直何害﹖甚者竟不予直﹔一物無直何害﹖甚者數取皆無直。吏卒因而附取亦無直。無直何害﹖甚者無是貨也而責之有﹐捶楚亂加。爲之徧索而不得﹐爲之遠求而難待。誅求者非一官﹐逼取者非一貨﹐公差之需索﹐公門之侵扣﹐價銀之低假又不暇論心。嗟夫﹗寧逢盜劫﹐無逢官賒。盜劫猶申冤於官﹐官賒則無所赴訴矣。」予聞之﹐謂僚友曰「民不我信﹐非民之罪也。彼固求貨之出手耳﹐何擇於官民﹖又何親於民而何仇於官哉﹖無輕取﹐無多取﹐與民同直而卽日面給焉﹐年年如是﹐人人如是﹐又禁府州懸之不如是者﹐百姓獨非人哉﹖無彼尢也。」

公正二字是撐持世界底﹐沒了這二字﹐便塌了天。

人臣有二懲﹐曰私﹐曰僞。私則利己徇人而公法壞﹐僞則彌縫粉飾而實政墮。公法壞則豪彊得以橫恣﹐貧賤無所控訴而愁怨多。實政墮則視國民不啻越秦﹐逐勢利如同商賈而身家肥。此亂亡之漸也﹐何可不懲。

「與上大夫言﹐誾誾如也」朱注云「誾誾﹐和悅而諍。」只一諍字﹐十分扶持世道。近世見上大夫﹐少不了和悅﹐只欠一諍字。

古今觀人﹐離不了好惡﹐武叔毀仲尼﹐伯寮訴子路﹐臧倉沮孟子﹐從來聖賢未有不遭謗毀者﹐故曰「其不善者惡之﹐不爲不善所惡﹐不成君子。後世執進退之柄者只在鄕人皆好之上取人﹐千人之譽不足以敵一人之毀﹐更不察這毀言從何處來﹐更不察這毀人者是小人是君子。是以正士傷心﹐端人喪气。一入仕途﹐只在彌縫塗抹上做工夫﹐更不敢得罪一人。嗚呼﹗端人正士叛中行而惟鄕願是師﹐皆由是非失眞﹑進退失當者驅之也。

圖大於細﹐不勞力﹐不費財﹐不動聲色﹐暗收百倍之功。用柔爲剛﹐愈涵容﹔愈愧屈﹐愈契腹心﹐化作兩人之美。

銓署楹帖﹕「直者無庸我力﹐枉者我無庸力﹐何敢貪天之功﹔恩則以姦爲賢﹐怨則以賢爲姦﹐豈能逃鬼之責。」

公署楹帖﹕「只一个志誠﹐任從你千欺百罔﹔有三尺明法﹐休犯他十惡五刑。」

公署楹帖二﹕「皇天下鑑此心﹐敢不光明正直﹔赤子來遊吾腹﹐願言豈弟慈祥。」

按察司署楹帖﹕「光天化日之下﹐四方陰邪休行﹔大冬嚴雪之中﹐一點陽春自在。」

發示驛遞﹕「痛蒼赤食艸飯沙﹐安忍吸民膏以縱口腹﹔睹閭閻賣妻鬻子﹐豈容窮物力而擁車徒。」

發示州懸﹕「憫其饑﹐念其寒﹐誰不可憐子女﹐肯推毫髮與蒼生﹐不枉爲民父母﹔受若直﹐怠若事﹐誰能放過僕童﹐況糜膏脂無治狀﹐也應念及兒孫。」

襄垣懸署楹帖﹕「百姓有知﹐願教竹頭生筍﹔三堂無事﹐任從門外張羅。」

莫以勤勞怨辛苦﹐朝庭覓你做奶母。

城門四聯﹕「東延和門﹕『靑帝布陽春﹐鬱鬱蔥蔥生气溢沙隨之外﹔黃堂流徳澤﹐融融液液太和在梁苑之西。』南文明門﹕『萬丈文光北射鬥牛通魁柄﹔三星物采東箕尾上臺躔。』西寶成門﹕『萬寶告成﹐耕夫織婦白叟黃童年年歌大有﹔五徵來備﹐東捨西鄰村北曈處處樂同人。』北鐘祥門﹕『洪濤來萬里恩波﹐遠抱崇墉浮瑞靄﹔玄女注千年聖水﹐潛滋環海護生靈。』」人情

無所樂有所苦﹐卽父子不相保也﹐而況民乎﹖有所樂無所苦﹐卽戎狄且相親也﹐而況民乎﹖

世之人﹐聞人過失﹐便喜談而樂道之﹔見人規已之過﹐旣掩護之﹐又痛疾之﹔聞人稱譽﹐便欣喜而誇張之﹔見人稱人之善﹐旣蓋藏之﹐又搜索之。試思這个念頭是君子乎﹖是小人乎﹖

乍見之患﹐愚者所驚﹔漸至之殃﹐智者所忽也。以愚者而當智者之所忽﹐可畏哉﹗

論人情只往薄處求﹐說人心只往惡邊想﹐此是私而刻底念頭﹐自家便是个小人。古人貴人每於有過中求無過﹐此是長厚心﹑盛徳事﹐學者熟思﹐自有滋味。

人說己善則喜﹐人說己過則怒。自家善惡自家眞知﹐待禍

敗時欺人不得。人說體實則喜﹐人說體虛則怒﹐自家病痛自家獨覺﹐到死亡時欺人不得。

一巨卿還家﹐門戶不如做官時﹐悄然不樂曰「世態炎涼如是﹐人何以堪﹖」余曰「君自炎涼﹐非獨世態之過也。平常淡素是我本來事﹐熱鬧紛華是我倘來事。君畱戀富貴以爲當然﹐厭惡貧賤以爲遭際﹐何炎涼如之﹐而暇嘆世情哉﹖」

迷莫迷於明知﹐愚莫愚於用智﹐辱莫辱於求榮﹐小莫小於好大。

兩人相非﹐不破家不止﹐只回頭任自家一句錯﹐便是無邊受用﹔兩人自是﹐不反面稽唇不止﹐只溫語稱人一句好﹐便是無限歡欣。

將好名兒都收在自家身上﹐將惡名幾都推在別人身上﹐此天下通情。不知此兩个念頭都攬个惡名在身﹐不如讓善引過。

露己之美者惡﹐分入之美者尢惡﹐而況專人之美﹐竊人之美乎﹖吾黨戒之。

守義禮者﹐今人以爲倨傲﹔工諛佞者﹐今人以爲謙恭。舉世名公達宦自號儒流﹐亦迷亂相責而不悟﹐大可笑也。

愛人以徳而令人仇﹐人以徳愛我而仇之﹐此二人者皆愚也。

無可知處盡有可知之人而忽之﹐謂之瞽﹔可知處盡有不可知之人而忽之﹐亦謂之瞽。

世間有三利衢壞人心術﹐有四要路壞人气質﹐當此地而不壞者﹐可謂定守矣。君門﹐士大夫之利衢也。公門﹐吏胥之利衢也。市門﹐商賈之利衢也。翰林﹑吏部﹑臺﹑省﹐四要路也。

有道者處之﹐在在都是眞我。

朝廷法紀做不得人情﹐天下名分做不得人情﹐聖賢道理做不得人情﹐他人事做不得人情﹐我無力量做不得人情。以此五者徇人﹐皆安也。君子愼之。

古人之相與也﹐明目張膽﹐推心置腔。其未言也﹐無先疑﹔其旣言也﹐無後慮。今人之相與也﹐小心屏息﹐藏意飾容。其未言也﹐懷疑畏﹔其旣言也﹐觸禍機。哀哉﹗安得心地光明之君子﹐而與之披情愫﹑論肝膈也﹖哀哉﹗彼亦示人以光明﹐而以機阱陷人也。

古之君子﹐不以其所能者病人﹔今人卻以其所不能者病人。

古人名望相近則相得﹐今人名望相近則相妒。

福莫大於無禍﹐禍莫大於求福。

言在行先﹐名在實先﹐食在事先﹐皆君子之所恥也。

兩悔無不釋之怨﹐兩求無不合之交﹐兩怒無不成之禍。

已無才而不讓能﹐甚則害之﹔己爲惡而惡人之爲善﹐甚則誣之﹔己貧賤而惡人之富貴﹐甚則傾之﹔此三妒者﹐人之大戮也。

以患難時﹐心居安樂﹔以貧賤時﹐心居富貴﹔以屈局時﹐心居廣大﹐則無往而不泰然。以淵谷視康莊﹐以疾病視彊健﹐以不測視無事﹐則無往而不安穩。

不怕在朝市中無泉石心﹐只怕歸泉石時動朝市心。

積威與積恩﹐二者皆禍也。積威之禍可救﹐積恩之禍難救。

積威之後﹐寬一分則安﹐恩二分則悅﹔積恩之後﹐止而不加則以爲薄﹐才減毫髮則以爲怨。恩極則窮﹐窮則難繼﹔愛極則縱﹐縱則難堪。不可繼則不進﹐其勢必退。故威退爲福﹐恩退爲禍﹔恩進爲福﹐威進爲禍。聖人非靳恩也﹐懼禍也。濕薪之解也易﹐燥薪之束也難。聖人之靳恩也﹐其愛人無已之至情﹐調劑人情之微權也。

人皆知少之爲憂﹐而不知多之爲憂也。惟智者憂多。

眾惡之必察焉﹐眾好之必察焉﹐易﹔自惡之必察焉﹐自好之必察焉﹐難。

有人情之識﹐有物理之識﹐有事體之識﹐有事勢之識﹐有事變之識﹐有精細之識﹐有闊大之識。此皆不可兼也﹐而事變之識爲難﹐闊大之識爲貴。

聖人之道﹐本不拂人﹐然亦不求可人。人情原無限量﹐務可人不惟不是﹐亦自不能。故君子只務可理。

施人者𨿽無已﹐而我常愼所求﹐是謂養施﹔報我者𨿽無已﹐而我常不敢當﹐是謂養報﹔此不盡人之情﹐而全交之道也。

攻人者﹐有五分過惡﹐只攻他三四分﹐不惟彼有餘懼﹐而亦傾心引服﹐足以塞其辯口。攻到五分﹐已傷渾厚﹐而我無救性矣。若更多一分﹐是貽之以自解之資﹐彼據其一而得五﹐我貪其一而失五矣。此言責家之大戒也。

見利向前﹐見害退後﹐同功專美於已﹐同過委罪於人﹐此小人恆態﹐而丈夫之恥行也。

任彼薄惡﹐而吾以厚道惇之﹐則薄惡者必愧感﹐而情好愈篤。若因其薄惡也﹐而亦以薄惡報之﹐則彼我同非﹐特分先後耳﹐畢竟何時解釋﹖此庸人之行﹐而君子不由也。

恕人有六﹕或彼識見有不到處﹐或彼聽聞有未眞處﹐或彼力量有不及處﹐或彼心事有所苦處﹐或彼精神有所忽處﹐或彼微意有所在處。先此六恕而命之不從﹐教之不攺﹐然後可罪也已。是以君子教人而後責人﹐體人而後怒人。

直友難得﹐而吾又拒以諱過之聲色﹔佞人不少﹐而吾又接以喜諛之意態。嗚呼﹗欲不日入於惡也難矣。

笞﹑杖﹑徒﹑流﹑死﹐此五者小人之律今也﹔禮﹑義﹑廉﹑恥﹐此四者君子之律令也。小人犯津令刑於有司﹐君子犯律令刑於公論。𨿽然﹐刑罰濫及﹐小人不懼﹐何也﹖非至當之刑也﹔毀謗交攻﹐君子不懼﹐何也﹖非至公之論也。

情不足而文之以言﹐其言不可親也﹔誠不足而文之以貌﹐其貌不足信也。是以天下之事貴眞﹐眞不容掩﹐而見之言貌﹐其可親可信也夫﹗

勢﹑利﹑術﹑言﹐此四者公道之敵也。炙手可熱則公道爲屈﹐賄賂潛通則公道爲屈﹐智巧陰投則公道爲屈﹐毀譽肆行則公道爲屈。世之冀幸受誣者﹐不啻十五也﹐可慨夫﹗

聖人處世只於人情上做工夫﹐其於人情又只於未言之先﹑不言之表上做工夫。

美生愛﹐愛生狎﹐狎生玩﹐玩生驕﹐驕生悍﹐悍生死。

禮是聖人制底﹐情不是聖人制底。聖人緣情而生禮﹐君子見禮而得情。眾人以禮視禮﹐而不知其情﹐由是禮爲天下虛文﹐而崇眞者思棄之矣。

人到無所顧惜時﹐君父之尊不能使之嚴﹐鼎鑊之威不能使之懼﹐千言萬語不能使之諭﹐𨿽聖人亦無如之何也已。聖人知其然也﹐每養其體面﹐體其情私﹐而不使至於無所顧惜。

稱人以顏子﹐無不悅者﹐忘其貧賤而夭﹔稱人以桀﹑紂﹑盜跖﹐無不怒者﹐忘其富貴而壽。好善惡惡之同然如此﹐而作人卻與桀﹑紂﹑盜跖同歸﹐何惡其名而好其實耶﹖

今人骨肉之好不終﹐只爲看得爾我二字太分曉。

聖人制禮本以體人情﹐非以拂之也。聖人之心非不因人情之所便而各順之﹐然順一時便一人﹐而後天下之大不順便者因之矣。故聖人不敢卹小便拂大順﹐徇一時獘萬世﹐其拂人情者﹐乃所以宜人情也。

好人之善﹐惡人之惡﹐不難於過甚。只是好己之善﹐惡己之惡﹐便不如此痛切。

誠則無心﹐無心則無迹﹐無迹則人不疑﹐卽疑﹐久將自消。

我一著意﹐自然著迹﹐著迹則兩相疑﹐兩相疑則似者皆眞﹐故著意之害大。三五歲之男女終日談笑於市﹐男女不相嫌﹐見者亦無疑於男女﹐兩誠故也。繼母之慈﹐嫡妻之惠﹐不能脫然自忘﹐人未必脫然相信﹐則著意之故耳。

一人運一甓﹐其行疾﹐一人運三甓﹐其行遲﹐又二人共輿十甓﹐其行又遲﹐比暮而較之﹐此四人者其數均。天下之事苟從其所便﹐而足以濟事﹐不必律之使一也﹐一則人情必有所苦。

先王不苦人所便以就吾之一而又病於事。

人之情﹐有言然而意未必然﹐有事然而意未必然者﹐非勉彊於事勢﹐則束縛於體面。善體人者要在識其難言之情﹐而不使其爲言與事所苦。此聖人之所以感人心﹐而人樂爲之死也。

人情愈體悉愈有趣味﹐物理愈玩索愈有入頭。

不怕多感﹐只怕愛感。世之逐逐戀戀﹐皆愛感者也。

人情之險也﹐極矣。一令貪﹐上官欲論之而事泄﹐彼陽以他事得罪﹐上官避嫌﹐遂不敢論﹐世謂之箝口計。

「有二三道義之友﹐數日別便相思﹐以爲世俗之念﹐一別便生親厚之情﹐一別便疏。」余曰「君此語甚有趣向﹐與淫朋狎友滋味迥然不同﹐但眞味未深耳。孔﹑孟﹑顏﹑思﹐我輩平生何嘗一接﹖只今誦讀體認間如朝夕同堂對語﹐如家人父子相依﹐何者﹖心交神契﹐千載一時﹐萬里一身也。久之﹐彼我且無﹐孰離孰合﹐孰親孰疏哉﹖若相與而善念生﹐相違而欲心長﹐卽旦暮一生﹐濟得甚事﹖」

受病於平日﹐而歸咎於一旦。發源於臟腑﹐而求效於皮毛。太倉之竭也﹐責窮於囤底。大廈之傾也﹐歸罪於一霖。

世之人﹐聞稱人之善輒有妒心﹐聞稱人之惡輒有喜心﹐此天理忘而人欲肆者也。孔子所惡﹐惡稱人之惡﹔孔子所樂﹐樂道人之善。吾人豈可另有一副心腸。

人欲之動﹐初念最熾﹐須要遲遲﹐就做便差了。天理之動﹐初念最勇﹐須要就做﹐遲遲便歇了。

凡人爲不善﹐其初皆不忍也﹐其後忍不忍半﹐其後忍之﹐其後安之﹐其後樂之。鳴呼﹗至於樂爲不善而後良心死矣。

聞人之善而掩覆之﹐或文致以誣其心﹔聞人之過而播揚之﹐或枝葉以多其罪。此皆得罪於鬼神者也﹐吾黨戒之。

恕之一字﹐是个好道理﹐看那惟心者是甚麼念頭。好色者恕人之淫﹐好貨者恕人之貪﹐好飲者恕人之醉﹐好安逸者恕人之惰慢﹐未嘗不以己度人﹐未嘗不視人猶己﹐而道之賊也。故行恕者﹐不可以不審也。

心怕二三﹐情怕一。

別个短長作己事﹐自家痛癢問他人。

休將煩惱求恩愛﹐不得恩愛將煩惱。

利算無餘處﹐禍防不意中。物理

鴟鴉﹐其本聲也如鵲鳩然﹐第其聲可憎﹐聞者以爲不祥﹐每彈殺之。夫物之飛鳴﹐何嘗擇地哉﹖集屋鳴屋﹐集樹鳴樹。

彼鳴屋者﹐主人疑之矣﹐不知其鳴於野樹﹐主何人不祥也﹖至於犬人行﹑鼠人言﹑豕人立﹐眞大異事﹐然不祥在物﹐無與於人。卽使於人爲凶﹐然亦不過感戾气而呈兆﹐在物亦莫知所以然耳。蓋鬼神愛人﹐每示人以趨避之幾﹐人能恐懼修省﹐則可轉禍爲福。如景公之退孛星﹐髙宗之枯桑谷﹐妖不勝徳﹐理气必然。然則妖異之呈兆﹐卽蓍龜之告繇﹐是吾師也﹐何深惡而痛去之哉﹖

春夏秋冬不是四个天﹐東西南北不是四个地﹐溫涼寒熱不是四个气﹐喜怒哀樂不是四个面。

臨池者不必仰觀﹐而日月星辰可知也﹔閉戶者不必遊覽﹐而陰睛寒暑可知也。

有國家者要知眞正祥瑞﹐眞正祥瑞者﹐致祥瑞之根本也。

民安物阜﹐四海淸寧﹐和气燻蒸﹐而樣瑞生焉﹐此至治之符也。

至治已成﹐而應徵乃見者也﹐卽無祥瑞﹐何害其爲至治哉﹖若世亂而祥瑞生焉﹐則祥瑞乃災異耳。是故災祥無定名﹐治亂有定象。庭生桑谷未必爲妖﹐殿生玉芝未必爲瑞。是故聖君不懼災異﹐不喜祥瑞﹐盡吾自修之道而已。不然﹐豈後世祥瑞之主出二帝三王上哉﹖

先得天气而生者﹐本上而末下人是已。先得地气而生者﹐本下而末上艸木是已。得气中之質者﹔飛。得質中之气者﹐走。

得渾淪磅礡之气質者﹐爲山河﹐爲巨體之物。得遊散纖細之气質者﹐爲蠛蠓蚊蟻蠢動之虫﹐爲苔蘚萍蓬藂蔇之艸。

入釘惟恐其不堅﹐拔釘推恐其不出。下鎖惟恐其不嚴﹐開鎖惟恐其不易。

以恆常度气數﹐以知識定窈冥﹐皆造化之所笑者也。造化亦定不得﹐造化尙聽命於自然﹐而況爲造化所造化者乎﹖堪輿星卜諸書﹐皆屢中者也。

古今載藉﹐莫濫於今日。括之有九﹕有全書﹐有要書﹐有贅書﹐有經世之書﹐有益人之書﹐有無用之書﹐有病道之書﹐有雜道之書﹐有敗俗之書。《十三經注疏》《二十一史》﹐此謂全書。

或撮其要領﹐或類其雋腴﹐如《四書》《六經集注》《通簽》之類﹐此謂要書。當時務﹐中機宜﹐用之而物阜民安﹐功成事濟﹐此謂經世之書。言𨿽近理﹔而掇拾陳言﹐不足以羽翼經史﹐是謂贅書。醫技農卜﹐養生防患﹐勸善懲惡﹐是謂益人之書。無關於天下國家﹐無益於身心性命﹐語不根心﹐言皆應世﹐而妨當世之務﹐是謂無用之書。又不如贅佛老莊列﹐是謂病道之書。迂儒腐說﹐賢智偏言﹐是謂雜道之書﹐淫邪幻誕﹐機械誇張﹐是謂敗俗之書。有世道之責者﹐不毅然沙汰而芟鋤之﹐其爲世教人心之害也不小。

火不自知其熱﹐水不自知其寒﹐鵬不自知其大﹐蟻不自知其小﹐相忘於所生也。

聲無形色﹐寄之於器﹔火無體質﹐寄之於薪﹔色無著落﹐寄之艸木。故五行惟火無體﹐而用不窮。

大風無聲﹐湍水無浪﹐烈火無焰﹐萬物無影。

萬物得气之先

無功而食﹐雀鼠是已﹔肆害而食﹐虎狼是已。士大夫可圖諸座右。

燻香蕕臭﹐蕕固不可有﹐燻也是多了的﹐不如無臭。無臭者﹐臭之母也。

聖人因蛛而知网罟﹐蛛非學聖人而布絲也﹔因蠅而悟作繩﹐蠅非學聖人而交足也。物者﹐天能﹔聖人者﹐人能。

執火不焦指﹐輪圓不及下者﹐速也。

柳炭松弱無力﹐見火卽盡。楡炭稍彊﹐火稍烈。桑炭彊﹐山栗炭更彊。皆逼人而耐久。木死成灰﹐其性自在。

莫向落花長太息﹐世間何物無終盡。

廣諭

劍長三尺﹐用在一絲之銛刃﹔筆長三寸﹐用在一端之銳毫﹐其餘皆無用之羨物也。𨿽然﹐使劍與筆但有其銛者銳者焉﹐則其用不可施。則知無用者﹐有用之資﹔有用者﹐無用之施。易牙不能無爨子﹐歐冶不能無砧手﹐工輸不能無鉆廝。苟不能無﹐則與有用者等也﹐若之何而可以相病也﹖

坐井者不可與言一度之天﹐出而四顧﹐則始覺其大矣。𨿽然﹐云木礙眼﹐所見猶拘也﹐登泰山之巓﹐則視天莫知其際矣。

𨿽然﹐不如身遊八極之表﹐心通九垓之外。天在胸中如太倉一粒﹐然後可以語通達之識。

著味非至味也﹐故玄酒爲五味先﹔著色非至色也﹐故太素爲五色主﹔著象非至象也﹐故無象爲萬象母﹔著力非至力也﹐故大塊載萬物而不負﹔著情非至情也﹐故太淸生萬物而不親﹔著心非至心也﹐故聖人應萬事而不有。

凡病人面紅如赭﹑發潤如油者不治﹐蓋萃一身之元气血脈盡於面目之上也。嗚呼﹗人君富四海﹐貧可以懼矣。

有國家者﹐厚下卹民﹐非獨爲民也。譬之於墉﹐廣其下﹐削其上﹐乃可固也﹔譬之於木﹐漑其本﹐剔其末﹐乃可茂也。

夫墉未有上丰下狹而不傾﹐木未有露本繁末而不斃者。可畏也夫﹗

天下之勢﹐積漸成之也。無忽一毫輿羽拆軸者﹐積也。無忽寒露尋至堅冰者﹐漸也。自古天下國家﹑身之敗亡﹐不出積漸二字。積之微漸之始﹐可爲寒心哉﹗

火之大灼者無煙﹐水之順流者無聲﹐人之情平者無語。

風之初發於谷也﹐拔木走石﹐漸遠而減﹐又遠而弱﹐又遠而微﹐又遠而盡。其勢然也。使風出谷也﹐僅能振葉拂毛﹐卽咫尺不能推行矣。京師號令之首也﹐紀法不可以不振也。

背上有物﹐反顧千萬轉而不可見也﹐遂謂人言不可信﹐若必待自見﹐則無見時矣。

人有畏更衣之寒而忍一歲之凍﹐懼一鍼之痛而甘必死之瘍者。一勞永逸﹐可與有識者道。齒之密比﹐不嫌於相逼﹐固有故也。落而補之﹐則覺有物矣。夫惟固有者多不得﹐少不得。

嬰珠佩玉﹐服錦曳羅﹐而餓死於室中﹐不如丐人持一升之粟。是以明王貴用物﹐而誅尙無用者。

元气已虛﹐而血肉未潰﹐飲食起居不甚覺也﹐一旦外邪襲之﹐溘然死矣。不怕千日怕一旦﹐一旦者﹐千日之積也。千日可爲﹐一旦不可爲矣。故愼於千日﹐正以防其一旦也。有天下國家者﹐可惕然懼矣。

以果下車駕騏驥﹐以盆池水養蛟龍﹐以小廉細謹繩英雄豪傑﹐善官人者笑之。

水千流萬派﹐始於一源﹐木千枝萬葉﹐出於一本﹔人千酬萬應﹐發於一心﹔身千病萬癥﹐根於一臟。眩於千萬﹐舉世之大迷也﹔直指原頭﹐智者之獨見也。故病治一﹐而千萬皆除﹔政理一﹐而千萬皆舉矣。

水簽﹑燈燭﹑日﹑月﹑眼﹐世間惟此五照﹐宜謂五明。

毫釐之輕﹐斤鈞之所藉以爲重者也﹔合勺之微﹐斛斗之所賴以爲多者也﹔分寸之短﹐丈尺之所需以爲長者也。

人中黃之穢﹐天靈蓋之凶﹐人人畏惡之矣。臥病於牀﹐命在須臾﹐片腦蘇合﹐玉屑金泊﹐固有視爲無用之物﹐而惟彼之亟亟者﹐時有所需也。膠柱用人於緩急之際﹐良可悲矣﹗

長戟利於錐﹐而戟不可以爲錐﹔猛虎勇於貍﹐而虎不可以爲貍。用小者無取於大﹐猶用大者無取於小﹐二者不可以相誚也。

夭喬之物利於水澤﹐土燥烈﹐天暵幹﹐固枯稿矣。然沃以鹵水則黃﹐沃以油漿則病﹐沃以沸湯則死﹐惟井水則生﹐又不如河水之王。𨿽然﹐倘浸漬汪洋﹐泥淖經月﹐惟水物則生﹐其它未有不死者。用思顧不難哉﹗

鑑不能自照﹐尺不能自度﹐權不能自稱﹐圍於物也。聖人則自照﹑自度﹑自稱﹐成其爲鑑﹑爲尺﹑爲權﹐而後能妍媸長短﹐輕重天下。

冰淩燒不熟﹐石砂蒸不黏。

火性空﹐故以蘭麝投之則香﹐以毛骨投之則臭﹔水性空﹐故烹茶淸苦﹐煮肉則鮏羴﹐無我故也。無我故能物物﹐若自家有一種气味雜於其間﹐則物矣。物與物交﹐兩無賓主﹐同歸於雜。如煮肉於茶﹐投毛骨於蘭麝﹐是謂渾淆駁雜。物且不物﹐況語道乎﹖

大車滿載﹐蚊蚋千萬集焉﹐其去其來﹐無加於重輕也。

蒼松古柏與夭桃穠李爭妍﹐重較鸞鑣與衝車獵馬爭步﹐豈宜不能﹖辦可醜矣。

射之不中也﹐弓無罪﹐矢無罪﹐鵠無罪﹔書之弗工也﹐筆無罪﹐墨無罪﹐紙無罪。

鎖鑰各有合﹐合則開﹐不合則不開。亦有合而不開者﹐必有所以合而不開之故也。亦有終日開﹐偶然抵死不開﹐必有所以偶然不開之故也。萬事必有故﹐應萬事必求其故。

窗間一紙﹐能障拔木之風﹔胸前一瓠﹐不溺拍天之浪。其所托者然也。

人有饋一木者﹐家僮曰「畱以爲梁。」余曰「木小不堪也。」

僮曰「畱以爲棟。」余曰「木大不宜也。」僮笑曰「木一也﹐忽病其大﹐又病其小。」余曰「小子聽之﹐物各有宜用也﹐言各有攸當也﹐豈惟木哉﹖」他日爲餘生炭滿鑪烘人。余曰「太多矣。」乃盡溫之﹐畱星星三二點﹐欲明欲滅。余曰「太少矣。」僮怨曰「火一也﹐旣嫌其多﹐又嫌其少。」余曰「小子聽之﹐情各有所適也﹐事各有所量也﹐豈惟火哉﹖」

海投以污穢﹐投以瓦礫﹐無所不容﹔取其寶藏﹐取其生育﹐無所不與。廣博之量足以納﹐觸忤而不驚﹔富有之積足以供﹐采取而不竭。聖人者﹐萬物之海也。

鏡空而無我相﹐故照物不爽分毫。若有一絲痕﹐照人面上便有一絲﹔若有一點瘢﹐照人面上便有一點﹐差不在人面也。

心體不虛﹐而應物亦然。故禪家嘗教人空諸有﹐而吾儒惟有喜怒哀樂未發之中﹐故有發而中節之和。

人未有洗面而不閉目﹐撮紅而不慮手者﹐此猶愛小體也。

人未有過檐滴而不疾走﹐踐泥塗而不揭足者﹐此直愛衣履耳。

七尺之軀顧不如一履哉﹖乃沈之滔天情欲之海﹐拼於焚林暴怒之場﹐粉身碎體甘心焉而不顧﹐悲夫﹗

惡言如鴟梟之噭﹐閒言如燕雀之喧﹐正言如狻猊之吼﹐仁言如鸞鳳之鳴。以此思之﹐言可弗愼歟﹖

左手畫圓﹐右手畫方﹐是可能也。鼻左受香﹐右受惡﹔耳左聽絲﹐右聽竹﹔目左視東﹐右視西﹐是不可能也。二體且難分﹐況一念而可雜乎﹖

擲發於地﹐𨿽烏獲不能使有聲﹔投核於石﹐𨿽童子不能使無聲。人豈能使我輕重哉﹖自輕重耳。

澤潞之役﹐余與僚友並肩輿。日莫矣﹐僚友問輿夫﹕「去路幾何﹖」曰「五十里。」僚友憮然。少間又問﹕「尙有幾何﹖」曰「四十五里。」如此者數問﹐而聲愈厲﹐意迫切不可言﹐甚者怒罵。

余少憩車中﹐旣下車﹐戲之曰「君費力如許﹐到來與我一般。」

僚友笑曰「余口津且竭矣﹐而咽若火﹐始信兄討得便宜多也。」

問卜築者亦然。天下豈有兒不下迫而彊自催生之理乎﹖大抵皆揠苗之見也。

進香叫佛某不禁﹐同僚非之。余憮然曰「王道荊榛而後蹊徑多。彼所爲誠非善事﹐而心且福利之﹐爲何可弗禁﹖所賴者緣是以自戒﹐而不敢爲惡也。故歲饑不禁艸木之實﹐待年丰彼自不食矣。善乎孟子之言曰﹕」君子反經而已矣。『』而已矣『三字﹐旨哉妙哉﹗涵蓄多少趣味﹗「

日食膾炙者﹐日見其美﹐若不可一日無。素食三月﹐聞肉味只覺其腥矣。今與膾炙人言腥﹐豈不訝哉﹖

鉤吻﹑砒霜也﹐都治病﹐看是甚麼醫手。

家家有路到長安﹐莫辧東西與南北。

一薪無焰﹐而百枝之束燎原﹔一泉無渠﹐而萬泉之會溢海。

鐘一鳴﹐而萬戶千門有耳者莫不入其聲﹐而聲非不足。使鐘鳴於百里無人之野﹐無一人聞之﹐而聲非有餘。鐘非人人分送其聲而使之入﹐人人非取足於鐘之聲以盈吾耳﹐此一貫之說也。

未有有其心而無其政﹐如漬種之必苗﹐爇蘭之必香﹔未有無其心而有其政者﹐如塑人之無語﹐畫鳥之不飛。

某嘗與友人論一事﹐友人曰「我胸中自有權量。」某曰「𨿽婦人孺子未嘗不權量﹐只怕他大斗小秤。」

齁鼾驚鄰而睡者不聞﹐垢污滿背而負者不見。

愛虺蝮而撫摩之﹐鮮不受其毒矣﹔惡虎豹而搏之﹐鮮不受其噬矣。處小人在不遠不近之間。

玄奇之疾﹐醫以平易。英發之疾﹐醫以深沈﹔闊大之疾﹐醫以充實。

不遠之復﹐不若未行之審也。

千金之子非一日而貧也。日朘月削﹐損於平日而貧於一旦﹐不咎其積﹐而咎其一旦﹐愚也。是故君子重小損﹐矜細行﹐防微敝。

上等手段用賊﹐其次拿賊﹐其次躲著賊走。

曳新屨者﹐行必擇地。苟擇地而行﹐則屨可以常新矣。

被桐以絲﹐其聲兩相借也。道不孤成﹐功不獨立。

坐對明燈﹐不可以見暗﹐而暗中人見對燈者甚眞。是故君子貴處幽。

無涵養之功﹐一開口動身便露出本象﹐說不得你有灼見眞知﹔無保養之實﹐遇外感內傷依舊是病人﹐說不得你有眞傳口授。

磨墨得省身克已之法﹐膏筆得用人處事之法﹐寫字得經世宰物之法。

不知天地觀四時﹐不知四時觀萬物。四時分成是四截﹐總是一气呼吸﹐譬如釜水寒溫熱涼﹐隨火之有無而變﹐不可謂之四水。萬物分來是萬種﹐總來一气燻陶﹐譬如一樹花﹐大小後先﹐隨气之完欠而成﹐不可謂之殊花。

陽主動﹐動生燥﹐有得於陽﹐則袒裼可以臥冰雪﹐陰主靜﹐靜生寒﹐有得於靜﹐則盛暑可以衣裘褐。君子有得於道焉﹐往如不裕如哉﹖外若可撓﹐必內無所得者也。

或問﹕「士希賢﹐賢希聖﹐聖希天﹐何如﹖」曰「體味之不免有病。士賢聖皆志於天﹐而分量有大小﹐造詣有淺深者也。譬之適長安者﹐皆志於長安﹐其行有疾遲﹐有止不止耳。若曰跬步者希百里﹐百里者希千里﹐則非也。故造道之等﹐必由賢而後能聖﹐志之所希﹐則合下便欲與聖人一般。」

言教不如身教之行也﹐事化不如意化之妙也。事化信﹐信則不勞而教成﹔意化神﹐神則不知而俗變。螟蛉語生﹐言化也。

鳥孚生﹐气化也。鱉思生﹐神化也。

天道漸則生﹐躐則殺。陰陽之气皆以漸﹐故萬物長養而百化昌遂。冬燠則生气散﹐夏寒則生气收﹐皆躐也。故聖人舉事﹐不駭人聽聞。

只一條綫﹐把緊要機括提掇得醒﹐滿眼景物都生色﹐到處鬼神都響應。

一法立而一獘生﹐誠是﹐然因獘生而不立法﹐未見其爲是也。夫立法以禁獘﹐猶爲防以止水也﹐堤薄土疏而乘隙決潰誠有之矣﹐未有因決而廢防者。無獘之法﹐𨿽堯﹑舜不能。生獘之法亦立法者之拙也。故聖人不苟立法﹐不立一事之法﹐不爲一切之法﹐不懲小獘而廢良法﹐不爲一對之獘而廢可久之法。

廟堂之上最要蕩蕩平平﹐寧畱有餘不盡之意﹐無爲一著快心之事。或者不然予言﹐予曰「君見懸墜乎﹖懸墜者﹐以一綫系重物下垂﹐往來不定者也。當兩壁之間﹐人以一手撼之﹐撞於東壁重則反於西壁亦重﹐無撞而不反之理﹐無撞重而反輕之理﹐待其定也﹐中懸而止。君快於東壁之一撞﹐而不慮西壁之一反乎﹖國家以無事無福﹐無心處事﹐當可而止﹐則無事矣。

地以一气噓萬物﹐而使之生﹐而物之受其气者﹐早暮不同﹐則物之性殊也﹐气無早暮﹐夭喬不同﹐物之體殊也﹐气無天喬﹐甘苦不同﹐物之味殊也﹐气無甘苦﹐紅白不同﹐物之色殊也﹐气無紅白﹐榮悴不同﹐物之稟遇殊也﹐气無榮悴。盡吾發育之力﹐滿物各足之分量﹔順吾生植之道﹐聽其取足之多寡﹐如此而已。聖人之治天下也亦然。

口塞而鼻气盛﹐鼻塞而口气盛﹐鼻口俱塞﹐脹悶而死。治河者不可不知也。故欲其力大而勢急﹐則塞其旁流﹐欲其力微而勢殺也﹐則多其支派﹐欲其蓄積而有用也﹐則節其急流。治天下之於民情也亦然。

木鐘撞之也有木聲﹐土鼓擊之也有土響﹐未有感而不應者也﹐如何只是怨尢﹖或曰「亦有感而不應者。」曰「以發擊鼓﹐以羽撞鐘﹐何應之有﹖『

四時之气﹐先感萬物﹐而萬物應。所以應者何也﹖天地萬物一气也。故春感而糞壤气升﹐雨感而礎石先潤﹐磁石動而鍼轉﹐陽燧映而火生﹐況有知乎﹖格天動物﹐只是這个道理。

積衰之難振也﹐如痿人之不能起。然若久痿﹐須補養之﹐使之漸起﹐若新痿﹐須鍼砭之﹐使之驟起。

器械與其備二之不精﹐不如精其一之爲約。二而精之﹐萬全之慮也。

我之子我憐之﹐鄰人之子鄰人憐之﹐非我非鄰人之子﹐而轉相鬻育﹐則不死爲恩矣。是故公衙不如私。捨之堅﹐驛馬不如家騎之肥﹐不以我有視之也。苟擴其無我之心﹐則垂永逸者不憚。今日之一勞﹐惟民財與力之可惜耳﹐奚必我居也﹖懷一體者﹐當使芻牧之常足﹐惟造物生命之可憫耳﹐奚必我乘也﹖嗚呼﹗天下之有我久矣﹐不獨此一二事也。學者須要打破這藩籬﹐才成大世界。

膾炙之處﹐蠅飛滿幾﹐而太羹玄酒不至。膾炙日增﹐而欲蠅之集太羹玄酒﹐𨿽驅之不至也。膾炙徹而蠅不得不趨於太羹玄酒矣。是故返朴還淳﹐莫如崇儉而禁其可欲。

駝負百鈞﹐蟻負一粒﹐各盡其力也﹐象飲數石﹐鼷飲一勺﹐各充其量也。君子之用人﹐不必其效之同﹐各盡所長而已。

古人云「聲色之於以化民﹐末也。」這个末﹐好容易底。近世聲色不行﹐動大聲色﹐大聲色不行﹐動大刑罰﹐大刑罰才濟得一半事﹐化不化全不暇理會。常言三代之民與禮教習﹐若有姦宄然後麗刑﹐如腹與菽粟﹐偶一失調﹐始用藥餌。後世之民與刑罰習﹐若徳化不由﹐日積月累﹐如孔子之三年﹐王者之必世﹐驟使欣然向道﹐萬萬不能。譬之剛腸硬腹之人﹐服大承气湯三五劑始覺﹐而卻以四物﹐君子補之﹐非不養人﹐殊與疾悖﹐而反生他癥矣。卻要在刑政中兼徳禮﹐則徳禮可行﹐所謂兼攻兼補﹐以攻爲補﹐先攻後補﹐有宜攻有宜補﹐惟在劑量。民情不拂不縱始得﹐噫﹗可與良醫道。

得良醫而撓之﹐與委庸醫而聽之﹐其失均。

以莫耶授嬰兒而使之禦虜﹐以繁弱授蒙瞍而使之中的﹐其不勝任﹐授者之罪也。

道途不治﹐不責婦人﹐中饋不治﹐不責僕夫。各有所官也。

齊有南北官道洿下者裏余﹐雨多行潦﹐行者不便則傍西踏人田行﹐行數日而成路。田家苦之﹐斷以橫墻﹐十步一堵﹐堵數十焉﹐行者避墻﹐更西踏田愈廣﹐數日又成路。田家無計﹐乃蹲田邊且罵且泣﹐欲止欲訟﹐而無如多人何也。或告之曰「墻之所斷﹐已成棄地矣。胡不僕墻而使之通﹐猶得省於墻之更西者乎﹖」予笑日﹕「更有奇法﹐以築墻之土墊道﹐則道平矣。道平人皆由道﹐又不省於道之西者乎﹖安用墻爲﹖」越數日道成﹐而道傍無一人迹矣。

瓦礫在道﹐過者皆弗見也﹐裹之以紙﹐人必拾之矣﹐十襲而櫝之﹐人必盜之矣。故藏之﹐人思亡之﹐掩之﹐人思檢之﹔圍之﹐人思窺之﹔障之﹐人思望之﹐惟光明者不令人疑。故君子置其身於光天化日之下﹐丑好在我﹐我無飾也﹐愛憎在人﹐我無與也。

穩卓腳者於平處著力﹐益甚其不平。不平有二﹕有兩聥不平﹐有一隅不平。於不少處著力﹐必致其欹斜。

極必反﹐自然之勢也。故繩過絞則反轉﹐擲過急則反射。

無知之物尙爾﹐勢使然也。

是把鑰匙都開底鎖﹐只看投簧不投簧。

蜀道不難﹐有難於蜀道者﹐只要在人得步。得步則蜀道若周行﹐失步則家庭皆蜀道矣。

未有冥行疾走於斷崖絕壁之道而不傾跌者。

張敬伯常經山險﹐謂余曰「天下事常震於始﹐而安於習。

某數過棧道﹐初不敢移足﹐今如履平地矣。「余曰﹕」君始以爲險﹐是不險﹔近以爲不險﹐卻是險。「

君子之教人也﹐能妙夫因材之術﹐不能變其各具之質。譬之地然﹐發育萬物者﹐其性也﹐艸得之而爲柔﹐木得之而爲剛﹐不能使艸之爲木﹐而木之爲艸也。是故君子以人治人﹐不以我治人。

無星之秤﹐公則公矣﹐而不分明﹐無權之秤﹐平則平矣﹐而不通變。君子不法焉。

羊腸之隘﹐前車覆而後車協力﹐非以厚之也。前車當關﹐後車停駕﹐匪惟同緩急﹐亦且共利害。爲人也﹐而實自爲也。

嗚呼﹗士君子共事而忘人之急﹐無乃所以自孤也夫﹖

萬水自發源處入百川﹐容不得﹐入江﹑淮﹑河﹑漢﹐容不得﹐直流至海﹐則浩浩恢恢﹐不知江﹑淮幾時入﹐河﹑漢何處來﹐兼收而並容之矣。閒雜懊惱﹐無端謗讟﹐償來橫逆﹐加之眾人﹐不受﹐加之賢人﹐不受﹐加之聖人﹐則了不見其辭色﹐自有道以處之。故聖人者﹐疾垢之海也。

兩物交必有聲﹐兩人交必有爭。有聲﹐兩剛之故也。兩柔則無聲﹐一柔一剛亦無聲矣。有爭﹐兩貪之故也。兩讓則無爭﹐一貪一讓亦無爭矣。抑有進焉﹐一柔可以馴剛﹐一讓可以化貪。

石不入水者﹐堅也﹐磁不入水者﹐密也。人身內堅而外密﹔何外感之能入﹖物有一隙﹐水卽入一隙﹐物虛一寸﹐水卽入一寸。

人有兄弟爭長者﹐其一生於甲子八月二十五日﹐其一生於乙丑二月初三日。一曰「我多汝一歲。」一曰「我多汝月與日。」

不決﹐訟於有司﹐有司無以自斷﹐曰「汝兩人者﹐均平不相兄﹐更不然﹐遞相兄可也。」﹝此河圖太衍對待流行之全數﹞

撻人者梃也﹐而受撻者不怨梃﹐殺人者刃也﹐而受殺者不怨刃。

人間等子多不準﹐自有準等兒﹐人又不識。我自是定等子底人﹐用底是時行天平法馬。

頸檠一首﹐足荷七尺﹐終身由之而不覺其重﹐固有之也。

使他人之首枕我肩﹐他人之身在我足﹐則不勝其重矣。

不怕炊不熟﹐只愁斷了火。火不斷時﹐煉金煮砂可使爲水作泥。而今冷竈淸鍋﹐卻恁空忙作甚﹖

王酒者﹐京師富店也。樹百尺之竿揭﹐金書之簾羅﹐玉相之器﹐繪五楹之室﹐出十石之壺﹐名其館曰「五美」﹐飲者爭趨之也。然而酒惡﹐明日酒惡之名徧都市。又明日﹐門外有張羅者。予嘆曰「嘻﹗王酒以五美之名而彰一惡之實﹐自取窮也。夫京師之市酒者不減萬家﹐其爲酒惡者多矣﹐必人人嘗之﹐人人始知之﹐待人人知之﹐已三二歲矣。彼無所表著以彰其惡﹐而飲者亦無所指記以名其惡也﹐計所獲視王酒亦百涪焉。朱酒者﹐酒美亦無所表著﹐計所獲視王酒亦百倍焉。」或曰「爲酒者將掩名以售其惡乎﹖」曰「二者吾不居焉﹐吾居朱氏。夫名爲善之累也﹐故藏修者惡之。彼朱酒者無名﹐何害其爲美酒哉﹖」

有膾炙於此﹐一人曰咸﹐一人曰酸﹐一人曰淡﹐一人曰辛﹐一人曰精﹐一人曰粗﹐一人曰生﹐一人曰熟﹐一人曰適口﹐未知誰是。質之易牙而味定矣。夫明知易牙之知味﹐而未必已口之信從﹐人之情也。況世未必有易牙﹐而易牙又未易識﹐識之又來必信從已。嗚呼﹗是非之難一久矣。

余燕服長公服少許﹐余惡之﹐令差短焉。或曰「何害﹖」余曰「爲下者出其分寸長﹐以形在上者乏短﹐身之災也﹐害孰大焉﹖」

水至淸不掩魚鮞之細﹐練至白不藏蠅點之緇。故淸白二宇﹐君子以持身則可﹐若以處世﹐道之賊而禍之藪也。故渾淪無所不包﹐幽晦無所不藏。

人入餅肆﹐問﹕「餅直幾何﹖」館人曰「餅一錢一。」食數餅矣﹐錢如數與之﹐館人曰「餅不用面乎﹖應面錢若干。」食者曰「是也﹐」與之﹐又曰「不用薪水乎﹖應薪水錢若干。」食者曰「是也。」與之。又曰「不用人工爲之乎﹖應工錢若干。」食者曰「是也。」與之。歸而思於路曰「吾愚也哉﹗出此三色錢﹐不應又有餅錢矣。」

一人買布一匹﹐價錢百五十﹐令染人靑之﹐染人曰「欲靑﹐錢三百。」旣染矣﹐逾年而不能取﹐染人牽而索之曰「若負我錢三百﹐何久不與﹖吾訟汝。」買布者懼﹐跽而懇之曰「我布值已百五十矣﹐再益百五十﹐其免我乎﹖」染人得錢而釋之。

無鹽而脂粉﹐猶可言也﹐西施而脂粉﹐不仁甚矣。

昨見一少婦行哭甚哀﹐聲似賢節﹐意甚憐之。友人曰「子得無視婦女乎﹖曰﹕」非視也﹐見也。大都廣衙之中﹐好醜雜沓﹐情態繽紛﹐入吾目者千般萬狀﹐不可勝數也﹐吾何嘗視﹖吾何嘗不見﹖吾見此婦亦如不可勝數者而已。夫能使聰明不爲所畱﹐心志不爲所引﹐如風聲日影然﹐何害其爲見哉﹖子欲入市而閉目乎﹖將有所擇而見乎﹖𨿽然﹐吾猶感心也﹐見可惡而惡之﹐見可哀而哀之﹐見可好而好之。𨿽惰性之正猶感也﹐感則人﹐無感則天。感之正者聖人﹐感之雜者眾人﹐感之邪者小人。君子不能無感﹐愼其所以感之者。此謂動處試靜﹐亂中見治﹐工夫效驗都在這里。

嘗與友人遊圃﹐品題眾芳﹐渠以艷色濃香爲第一。余曰「濃香不如淸香﹐淸香不若無香之爲香﹐艷色不如淺色﹐淺色不

如白色之爲色。「友人日﹕」旣謂之花﹐不厭濃艷矣。「余曰﹕」花也﹐而能淡素﹐豈不尢難哉﹖若松柏本淡素﹐則不須稱矣。「

服砒霜巴豆者﹐豈不得腸胃一時之快﹖而畱毒五臟﹐以賊元气﹐病者暗受而不知也。養虎以除豺狼﹐豺狼盡而虎將何食哉﹖主人亦可寒心矣。是故梁冀去而五侯來﹐宦官滅而董卓起。

以佳兒易一跛子﹐子之父母不從﹐非不辧美惡也﹐各有所愛也。

一人多避忌﹐家有慶賀﹐一切尙紅而惡素。客有乘白馬者﹐不令入廏。閒有少年面白者﹐善諧謔﹐以朱塗面入﹐主人驚問﹐生曰「知翁之惡素也﹐不敢以白面取罪。」滿座大笑﹐主人愧而攺之。

有過彭澤者﹐值盛夏風濤拍天﹐及其反也﹐則隆冬矣﹐堅冰可履。問舊館人﹕「此何所也﹖」曰「彭澤。」怒曰「欺我哉﹗吾始過彭澤可舟也﹐而今可車。始也水活潑﹐而今堅結﹐無一似昔也﹐而君曰彭澤﹐欺我哉﹗」

人有夫婦將他出者﹐托僕守戶。愛子在牀﹐火延寢室。及歸﹐婦人震號﹐其夫環庭追僕而杖之。當是時也﹐汲水撲火﹐其兒尙可免與﹗

發去木一段﹐造神櫝一﹐鏡臺一﹐腳桶一。錫五斤﹐造香鑪一﹐酒壺一﹐溺器一。﹝此造物之象也。一段之木﹐五斤之錫﹐初無貴賤榮辱之等﹐賦畀之初無心﹐而成形之後各殊﹐造物者亦不知莫之爲而爲耳。木造物之不還者﹐貧賤憂戚﹐當安於有生之初﹐錫造物之循環者﹐富貴福澤﹐莫恃爲固有之物。﹞

某嘗入一富室﹐見四海奇珍山積﹐曰「某物予取諸蜀﹐某物予取諸越﹐不遠數千里﹐積數十年以有今日。」謂予﹕「公有此否﹖」曰「予性無所嗜﹐設有所嗜﹐則百物無足而至前。」問﹕「何以得此﹖」曰「我只是積錢。」

弄潮於萬層波面﹐進步於百尺竿頭。

人之手無異於己之手也﹐腋肋足底﹐己摸之不癢﹐而人摸之則癢。補之齒不大於己之齒也﹐己之齒不覺塞﹐而補之齒覺塞。

四腳平穩不須又加搘墊。

只見倒了墻﹐幾曾見倒了地。

無垢子浴面﹐拭之以巾﹐旣而洗足﹐仍以其巾拭之。弟子曰「」夕手」矣﹐先生之用物也﹐卽不爲物分淸濁﹐豈不爲身分貴賤乎﹖」無垢子曰「嘻﹗汝何太分別也。足未濯時﹐面潔於足﹔足旣濯時﹐何殊於面﹖面若不浴﹐面同於足﹐潔足污面﹐孰貴孰賤﹖」予謂弟子曰「此禪宗也。」分別與不分別﹐此孔﹑釋之所以殊也。

兩家比捨而居﹐南鄰墻頹﹐北鄰爲之塗埴丹堊而南鄰不歸徳﹐南鄰失火﹐北鄰爲之焦頭爛額而南鄰不謝勞。

喜者大笑﹐而怒者亦大笑﹔哀者痛哭﹐而樂者亦痛哭﹔歡暢者歌﹐而憂思者亦歌﹔逃亡者走﹐而追逐者亦走。豈可以形論心哉。

抱得不哭孩兒易﹐抱得孩兒不哭難。

疥癬𨿽小疾﹐只不染在身上就好。一到身上﹐難說是無病底人。

一滴多於一斝﹐一分長似一尋﹐誰謂細微可忽﹖死生只系滴分。

四板築墻﹐下面仍爲上面﹔兩桿推磨﹐前頭卽是後頭。

白花菜﹐掐不盡﹐一股掗十頭﹐一夜生三寸。

鉆腦旣滑忙扯索﹐軋頭才轉緊蹬桿。

誰見八珍能半飽﹐我欲一捷便收兵。

水銀豈可蕩漾﹐沐猴更莫教調。

賦蠶一聯﹕苟絲綸之﹐旣盡﹐𨿽鼎鑊其奚辭。

詠輿夫一聯﹕倒垂背上珍珠樹﹐髙起肩頭瑪瑙峯。

詞章

六經之文不相師也﹐而後世不敢軒輊。後之爲文者﹐吾惑矣。

擬韓臨柳﹐效馬學班﹐代相祖述﹐竊其糟粕﹐謬矣。夫文以載道也﹐苟文足以明道﹐謂吾之文爲六經可也。何也﹖與六經不相叛也。否則﹐發明申﹑韓之學術﹐飾以六經之文法﹐有道君子以之覆瓿矣。

詩﹑詞﹑文﹑賦﹐都要有个憂君愛國之意﹐濟人利物之心﹐春風舞雩之趣﹐達天見性之精﹔不爲贅言﹐不襲余緒﹐不道鄙迂﹐不言幽僻﹐不事刻削﹐不徇偏執。

一先達爲文示予﹐令攺之﹐予謙讓。先達曰「某不護短﹐卽令公笑我﹐只是一人笑。若爲我回護﹐是令天下笑也。」予極服其誠﹐又服其智。嗟夫﹗惡一人面指﹐而安受天下之背笑者﹐豈獨文哉﹖豈獨一二人哉﹖觀此可以悟矣。

議論之家﹐旁引根據﹐然而﹐據傳莫如據經﹐據經莫如據理。

古今載籍之言率有七種﹕一曰天分語。身爲道鑄﹐心是理成﹐自然而然﹐毫無所爲﹐生知安行之聖人。二曰性分語。理所當然﹐職所當盡﹐務滿分量﹐斃而後已﹐學知利行之聖人。

三曰是非語。爲善者爲君子﹐爲惡者爲小人﹐以勸賢者。四曰利害語。作善降之百祥﹐作不善降之百殃﹐以策眾人。五曰權變語。托詞畫策以應務。六曰威令語。五刑以防淫。七曰無柰語。五兵以禁亂。此語之外﹐皆亂道之談也﹐學者之所務辧也。

疏狂之人多豪興﹐其詩雄﹐讀之令人灑落﹐有起懦之功。

淸逸之人多芳興﹐其詩俊﹐讀之令人自愛﹐脫粗鄙之態。沈潛之人多幽興﹐其詩淡﹐讀之令人寂靜﹐動深遠之思。沖淡之人多雅興﹐其詩老﹐讀之令人平易﹐消童稚之气。

愁紅怨綠﹐是兒女語﹐對白抽黃﹐是騷墨語﹐嘆老嗟卑﹐是寒酸語﹐慕膻附腥﹐是乞丐語。

艱語深辭﹐險句怪字﹐文章之妖而道之賊也﹐後學之殃而木之災也。路本平﹐而山溪之﹐日月本明﹐而雲霧之。無異理﹐有異言﹐無深情﹐有深語。是人不誡﹐而是書不焚﹐有世教之責者之罪也。若曰其人學博而識深﹐意奧而語奇﹐然則孔﹑盂之言淺鄙甚矣。

聖人不作無用文章﹐其論道則爲有徳之言﹐其論事則爲有見之言﹐其敍述歌詠則爲有益世教之言。

眞字要如聖人燕居危坐﹐端莊而和气自在﹐艸字要如聖人應物﹐進退存亡﹐辭受取予﹐變化不測﹐因事異施而不失其中。

要之同歸於任其自然﹐不事造作。

聖人作經﹐有指時物者﹐有指時事者﹐有指方事者﹐有論心事者﹐當時精意與身往矣。話言所遺﹐不能寫心之十一﹐而儒者以後世之事物﹐一己之意見度之﹐不得則彊爲訓詁。嗚呼﹗

漢宋諸儒不生﹐則先聖經旨後世誠不得十一﹐然以牽合附會而失其自然之旨者﹐亦不少也。

聖人垂世則爲持衡之言﹐救世則有偏重之言。持衡之言達之天下萬世者也﹐可以示極﹐偏重之言因事因人者也﹐可以矯枉。

而不善讀書者﹐每以偏重之言垂訓﹐亂道也夫﹗誣聖也夫﹗

言語者﹐聖人之糟粕也。聖人不可言之妙﹐非言語所能形容。漢宋以來﹐解經諸儒泥文拘字﹐破碎牽合﹐失聖人天然自得之趣﹐晦天下本然自在之道﹐不近人情﹐不合物理﹐使後世學者無所適從。且其負一世之髙明﹐系千古之重望﹐遂成百世不刊之典。後學者豈無千慮一得﹐發前聖之心傳﹐而救先儒之小失﹖然一下筆開喙﹐腐儒俗士不辧是非﹐噬指而驚﹐掩口而笑﹐且曰「玆先哲之明訓也﹐安得妄議﹖」噫﹗此誠信而好古之義也。泥傳離經﹐勉從彊信﹐是先儒阿意曲從之子也。昔朱子將終﹐尙攺誠意注說﹐使朱子先一年而卒﹐則誠意章必非精到之語﹔使天假朱子數年﹐所攺寧止誠意章哉﹖

聖人之言﹐簡淡明直中有無窮之味﹐大羹玄酒也﹔賢人之言﹐一見便透﹐而理趣充溢﹐讀之使人豁然﹐膾炙珍羞也。

聖人終日信口開闔﹐千言萬語﹐隨事問答﹐無一字不可爲訓。賢者深沈而思﹐稽畱而應﹐平气而言﹐易心而語﹐始免於過。出此二者﹐而恣口放言﹐皆狂迷醉夢語也﹐終日言無一字近道﹐何以多爲﹖

詩低處在覓故事尋對頭﹐髙處在寫胸中自得之趣﹐說眼前見在之景

自孔子時便說「史不闕文」﹐又曰「文勝質則史」﹐把史字就作了一僞字看。如今讀史只看他治亂興亡﹐足爲法戒﹐至於是非眞僞﹐總是除外底。譬之聽戲文一般﹐何須問他眞假﹐只是足爲感創﹐便於風化有關。但有一樁可恨處﹐只緣當眞看﹐把僞底當眞﹐只緣當僞看﹐又把眞底當僞。這里便宜了多少小人﹐虧枉了多少君子。

詩辭要如哭笑﹐發乎情之不容已﹐則眞切而有味。果眞矣﹐不必較工拙。後世只要學詩辭﹐然工而失眞﹐非詩辭之本意矣。

故詩辭以情眞切﹑語自然者爲第﹣。

古人無無益之文章﹐其明道也不得不形而爲言﹐其發言也不得不成而爲文。所謂因文見道者也﹐其文之古今工拙無論。

唐宋以來﹐漸尙文章﹐然猶以道飾文﹐意𨿽非古﹐而文猶可傳﹐後世則專爲文章矣。工其辭語﹐渙其波瀾﹐煉其字句﹐怪其機軸﹐深其意指﹐而道則破碎支離﹐晦盲否塞矣﹐是道之賊也。

而無識者猶以文章崇尙之﹐哀哉﹗

文章有八要﹐簡﹑切﹑明﹑盡﹑正﹑大﹑溫﹑雅。不簡則失之繁冗﹐不切則失之浮泛﹐不明則失之含糊﹐不盡則失之疏遺﹐不正則理不足以服人﹐不大則失冠冕之體﹐不溫則暴厲刻削﹐不雅則鄙陋淺俗。廟堂文要有天覆地載﹐山林文要有仙風道骨﹐徵伐文要有吞象食牛﹐奏對文要有忠肝義膽。諸如此類﹐可以例求。

學者讀書只替前人解說﹐全不向自家身上照一照。譬之小郎替人負貨﹐努盡筋力﹐覓得幾文錢﹐更不知此中是何細軟珍重。

《太玄》𨿽終身不看亦可。

自鄕舉裏選之法廢﹐而後世率尙詞章。唐以詩賦求眞才﹐更爲可嘆。宋以經義取士﹐而我朝因之。夫取士以文﹐已爲言舉人矣。然猶曰﹕言﹐心聲也。因文可得其心﹐因心可知其人。

其文爽亮者﹐其心必光明﹐而察其粗淺之病﹔其文勁直者﹐其人必剛方﹐而察其豪悍之病﹔其文藻麗者﹐其人必文采﹐而察其靡曼之病﹔其文莊重者﹐其人必端嚴﹐而察其寥落之病﹔其文飄逸者﹐其人必流動﹐而察其浮薄之病﹔其文典雅者﹐其人必質實﹐而察其朴鈍之病﹔其文雄暢者﹐其人必揮霍﹐而察其弛跅之病﹔其文溫潤者﹐其人必和順﹐而察其巽軟之病﹔其文簡潔者﹐其人必修謹﹐而察其拘攣之病﹔其文深沈者﹐其人必精細﹐而察其陰險之病﹔其文沖淡者﹐其人必恬雅﹐而察其懶散之病﹔其文變化者﹐其人必圓通﹐而察其機械之病﹔其文奇巧者﹐其人必聰明﹐而察其怪誕之病﹔其文蒼老者﹐其人必不俗﹐而察其迂腐之病。有文之長﹐而無文之病﹐則其人可知矣﹐文卽未純﹐必不可棄。今也但取其文而已。見欲深邃﹐調欲新脫﹐意欲奇特﹐句欲飣餖﹐鍛煉欲工﹐態度欲俏﹐粉黛欲濃﹐面皮欲厚。是以業舉之家﹐棄理而工辭﹐忘我而徇世﹐剽竊湊泊﹐全無自己神情﹐口語筆端﹐迎合主司好尙。沿習之調旣成﹐本然之天不露﹐而校文者亦迷於世調﹐取其文而忘其人﹐何異暗摸而辧蒼黃﹐隔壁而察妍媸﹖欲得眞才﹐豈不難哉﹖

隆慶戊辰﹐永城胡君格誠登第﹐三場文字皆塗抹過半﹐西安鄭給諫大經所取士也﹐人皆笑之。後余閱其捲﹐乃嘆曰「塗抹卽盡﹐棄擲不能﹐何者﹖其荒疏狂誕﹐繩之以舉業﹐自當落地﹐而一段雄偉器度﹑爽朗精神﹐英英然一世豪傑如對其面﹐其人之可收﹐自在文章之外耳。胡君不羈之才﹐難挫之气﹐吞牛食象﹐倒海衝山﹐自非尋常庸眾人。惜也﹗以不合世調﹐竟使沈淪。」余因拈出以爲取士者不專在數篇工拙﹐當得之牝牡驪黃之外也。

萬曆丙戌而後﹐舉業文字如晦夜濃陰封地穴﹐閉目蒙被滅燈光﹔又如墓中人說鬼話﹐顚狂人說風話﹐伏章人說天話﹐又如楞嚴孔雀﹐咒語眞言﹐世道之大妖也。其名家云「文到人不省得處才中﹐到自家不省得處才髙中。」不重其法﹐人心日趨於魑魅魍魎矣。或曰「文章關甚麼人心世道﹖」嗟嗟﹗此醉生夢死語也。國家以文取士﹐非取其文﹐因文而知其心﹐因心而知其人﹐故取之耳。言若此矣﹐謂其人曰光明正大之君子﹐吾不信也。且錄其人曰中式﹐進呈其文曰中式之文﹐試問其式安在乃﹖

髙皇帝所謂文理平通﹐明順典實者也﹐今以編造晦澀妄誕放恣之辭爲式﹐悖典甚矣。今之選試官者﹐必以髙科﹐其髙科所中﹐便非明順典實之文。其典試也﹐安得不黜明順典實之士乎﹖人心巧僞﹐皆此文爲之祟耳。噫﹗是言也﹐向誰人道﹖不過仰屋長太息而已。使禮曹禮科得正大光明﹑執持風力之士﹐無所畏徇﹐重一懲創﹐一兩科後﹐無劉幾矣。

《左傳》《國語﹐﹑《戰國策》﹐春秋之時文也﹐未嘗見春秋時人學三代。《史記》《漢書》﹐西漢之時文也﹐未嘗見班﹑馬學《國》《左》。今之時文﹐安知非後世之古文﹖而不擬《國》《左》﹐則擬《史》《漢》﹐陋矣﹐人之棄己而襲人也﹗六經四書﹐三代以上之古文也﹐而不擬者何﹖習見也。甚矣人之厭常而喜異也﹗余以爲文貴理勝﹐得理﹐何古何今﹖苟理不如人而摹仿於句字之間﹐以希博洽之譽﹐有識者恥之。

詩家無拘鄙之气﹐然令人放曠﹔詞家無暴戾之气﹐然令人淫靡。道學自有泰而不驕﹑樂而不淫气象﹐𨿽寄意於詩詞﹐而綴景言情皆自義理中流出﹐所謂吟風弄月﹐有「吾與點也」之意。

